　　钦定四库全书　　　　　集部五
　　雪楼集目録　　　　　　别集类四【元】
　　卷一　　　玉堂类藁一
　　制诏　　谕　　　册文　　祭文
　　斋意　　青词　　祝文
　　卷二　　　玉堂类藁二
　　制词
　　卷三　　　玉堂类藁三
　　制词
　　卷四　　　玉堂类藁四
　　制词　　表　　　牋　　致语
　　卷五　　　玉堂类藁五
　　敕赐碑
　　卷六　　　玉堂类藁六
　　敕赐碑
　　卷七　　　玉堂类藁七
　　敇赐碑
　　卷八　　　玉堂类藁八
　　敕赐碑
　　卷九　　　玉堂类藁九
　　敕赐碑　记　　　应制诗　赞
　　卷十
　　奏议存藁
　　卷十一
　　记
　　卷十二
　　记
　　卷十三
　　记
　　卷十四
　　序　　　引
　　卷十五
　　序　　　引
　　卷十六
　　碑铭
　　卷十七
　　碑铭
　　卷十八
　　碑铭
　　卷十九
　　碑铭
　　卷二十
　　碑铭
　　卷二十一
　　碑铭
　　卷二十二
　　碑铭
　　卷二十三
　　铭　　　箴　　赞　　説
　　祭文　　祝文　　书　　　啓
　　卷二十四
　　题跋
　　卷二十五
　　题跋　　杂著
　　卷二十六
　　诗
　　卷二十七
　　诗
　　卷二十八
　　诗
　　卷二十九
　　诗
　　卷三十
　　诗　　乐府
　　臣等谨案雪楼集三十卷元程钜夫楼钜夫初名文海以字行建昌人雪楼者郢州有白雪楼钜夫尝以名其寓故世即以是称之钜夫少与吴澄同学宋末从季父飞卿入元遂留宿卫世祖竒其才改授应奉翰林文字累官翰林学士承防追封楚国公諡文宪事迹具元史本传钜夫宏才博学被遇四朝忠亮鲠直为时名臣虞集尝称宋季士习卑陋以时文相尚病其陈腐则以竒险相髙江西尤甚钜夫始以平易正大之学振文风作士气元代古文之盛实自钜夫创之苏天爵元文类亦録钜夫古文十余篇大抵皆制诰碑版纪功铭徳之作而不及其诗盖生平所注力者在此其顺宗諡册诸篇元史亦有取焉诚以庙堂制作温厚典雅有合于训诰遗风足为欧阳修王安石等嗣音固非南宋以来雕镂藻缋者所可及也钜夫所撰如玉堂类稿奏议存稿及诗文集杂著本各自为部其子大本合辑为四十五卷门人掲傒斯校正之此本并作三十卷乃至正癸夘其曽孙溍所重编刋校未竟至明洪武甲戌诏取其书入秘阁越明年始刋成之云乾隆四十五年五月恭校上
　　总纂官臣纪昀臣陆锡熊臣孙士毅
　　总　校官【臣】陆费墀







　　雪楼集原序
　　声音与政通文章与时髙下原其始则理与气合道与时合要其归则亦泯然而无间三代而上醇乎醇者也汉犹近古其文则雄伟浑厚由其气质未漓故其发为声音者似之魏晋以降剥剖分裂作者厖乎不醇岂风气乖而习弗善与至唐韩栁氏出起弊扶弱刬垢易新遂为后世作者之宗匠宋盛于前而靡于后金则无以议为也我国家以泰初混厐之气开辟宇宙世祖皇帝合南北为一家于斯之时人物之生辟犹春阳始达生意奋发甲者毕坼勾者毕出挺英扬防骈荣竞秀条逹畅茂滋息雨露而收其实者也公生于宋淳祐巳酉当我宪宗嗣服前之二岁至至元丙子江南始平遂以侍子入见寻命入翰林年方壮也自始识学至于有立其所以储精畜思藏器待时郁而未施者固天所以遗圣明之世膺作兴之运以恢宏大业黼黻太平者也公之文悉本于仁义辅之以六经陈之为轨范措之为事业滔滔汨汨如有源之水流而不穷曲折变化合自然之度愈出愈伟诚可谓一代之作者矣初世皇之在潜邸也已喜儒士凡天下之鸿才硕徳靡不延访招致左右爰暨即位乃考文章明制度兴礼制乐为天下法一时名士彚征并进文采炳蔚度越前代如王文康公鹗王文忠公磐李文正公冶太常徐公世隆内翰图克坦公履之俦多前金遗逸皆为我用惟公南来际遇隆渥逮事四朝四十余年虽出入显要而居侍从之列者有半仕履之乆一人而已故其谟谋献纳输忠尽职一寓之文古所谓立徳立言而不朽者公其有马今其存者内外制词及诸襍文若干篇诗若干首乐府若干首摠四十五卷仲子大本之所録也呜呼盛哉公讳文海字钜夫后避武宗御名以字行雪楼其号云至正十有四年歳在甲午四月生明前一日后学李好文谨序


　　钦定四库全书
　　雪楼集卷一　　　　　　元　程文海　撰玉堂类藁
　　制诏　　谕　册文
　　命中书省从新整治制
　　朕自即位以来累降诏防图治惟勤绩效未着盖司民政者抚字乖方居风宪者弹劾失当不能副朕爱恤元元之意今命右丞相达尔罕左丞相阿固台中书省官从新整治其布告天下凡在官守自今以始洗心易虑各尽乃职贪污败政者责罚黜降亷勤公正治有成效者特加陞擢期于政化流行黎民安业共享和平之治合行事理条列于后
　　命左右相诏【至大元年七月】
　　中书政本也军国之务大小由之朕自即位以来厉精求治爰立辅相以总中书而期年于兹大效未着岂选用之不当欤何万几之犹紊而羣生之寡遂也今特命左丞相塔斯布哈为中书右丞相太保竒塔特布济克为中书左丞相统百官平庶政便者举行弊者革去一新综理诸内外合行大小事务并听中书省区处闻奏违越者论罪于戯设官分职慎毋紊于条纲持盈守成务先安于黎庶
　　皇庆改元诏【至大四年九月】
　　朕赖天地祖宗之灵纂承圣绪永惟治古之隆羣生咸遂国以乂宁朕夙兴夜寐不敢怠遑任贤使能兴滞补敝庶其臻兹敛时五福用敷锡厥庻民朕之志也逾年改元厥有彞典其以至大五年为皇庆元年
　　延祐改元诏【正月丁未】
　　惟天惟祖宗眷佑有国朕自即位于今四年比者隂阳失和星芒示儆岂朕躬脩徳之未至欤抑官吏之未选而政令之或乖欤思以回天心召和气侧身脩行实切余衷庸勅攸司各共廼职爰布惟新之令诞敷济众之仁可改皇庆三年为延祐元年于戯以实应天爰聿新于庶政用孚有众同保合于太和
　　谕立鲁斋书院
　　谕陜西行省行台大小诸衙门官吏人等中书省奏御史台言故中书左丞许衡首明理学尊为儒师世祖皇帝在潜邸尝以礼徴至六盘山提举陜右学校文风大行西台侍御史赵世延请依他郡先贤过化之地为立书院前齐哩克琨总管王某献地宅以成之延请前国子司业某同主领教生徒乞降防拨田养士将王某量加旌劝准奏可赐额曰鲁斋书院仰所在官司量拨系官田土入学奉朔望春秋之祀修缮祠宇廪饩师生务在作养人材讲习道义以备擢用从本路正官主领敦劝行省行台常加勉励其王某令有司别加旌表仍禁治过徃使臣官员人等毋得在内停止防渎饮宴聚理词讼造作工役应赡学产业书院公事毋得诸人侵扰彼或恃此为过作非宁不知惧
　　顺宗皇帝上尊諡册文
　　臣闻显亲所以为子追逺所以厚民矧必百世祀而位弗隆为天子父而养弗逮流光积庆爰集眇躬亦既践阼而缵先猷是宜称秩而跻庙祏以循彞典以逹纯诚钦惟皇考皇帝渊穆有容神明莫测文孙文子钟至爱于两宫宜君宜王膺具瞻于四海当璧之祥未卜弃屣之迹已遥兴言欲报之恩昊天罔极对越有成之命夙夜惟寅昭哉徳之升圣矣生知之异衍莫衍于昌后嗣而有天下孝莫孝于配前烈而茂本支念兹继体之初实切终身之慕谨遣摄太尉某奉册寳上尊諡曰昭圣衍孝皇帝庙号顺宗伏惟明明降监序于祖宗攸跻攸宁永锡祚谨言
　　皇后玉册文【皇庆二年二月】
　　皇帝若曰朕荷天地祖宗之佑皇太后之训嗣大歴服思底于治必树元配表正六宫咨尔翁吉喇特氏是我家世戚嫡嗣所自出积徳流庆肆啓尔来嫔于朕淑慎孝恭令誉昭闻承命慈闱爰正尔位今遣摄太尉右丞相图固勒授尔玉册玉寳命尔为皇后惟天地定位万物以生日月并照万国以明君后合徳万化以成上以事上帝承宗庙下以亲九族正万邦为朕内助惟尔之贤其永念厥徳履中体顺俾圣母暨予一人以宁匪惟尔嘉天亦永相念尔共享我有国钦哉
　　皇太后加上尊号玉册文
　　维延祐三年岁次乙卯三月巳酉朔越二十有二日庚午皇帝臣【御名】谨稽首再拜言臣闻正始之道王化之基尚矣况母仪天下徳厚功隆者哉钦惟仪天兴圣慈仁昭懿夀元皇太后陛下开两朝之帝业绍祖宗之正传旷古所稀于斯为盛以臣凉菲鞠育教诲底于有成定神器而措诸安遏乱略而反之正不动声色天下归仁惟我圣母全徳之致也自登大位八方谧清华夏蛮貊罔不率俾亦惟我圣母泰宁之应也日月星辰循其轨天地祖考降之祜九族既睦品物咸亨持盈守成臣何力焉亦惟我圣母福庆之积也然而治效方隆徽称未备宜益崇髙之号允合天人之心是用参稽典礼惓惓恳恳谨奉玉册玉寳加上尊号曰仪天兴圣慈仁昭懿夀元全徳泰宁福庆皇太后钦惟陛下得一以宁至静而方慈俭为寳茀禄是康永锡祚俾炽俾昌受兹显号万夀无疆臣钜夫诚懽诚抃稽首再拜谨言
　　祭文斋意　青词
　　皇太后遣使祭诸神文一十九首
　　后土【平阳路】
　　坤灵承天子育万有丕基攸托元造以成念兹长乐之安居实自无疆之厚徳爰伸信指少逹纯诚以报以祈永扶昌运
　　东岳泰山【泰安州】
　　山岳之重尊岱为宗配天芘民国頼禔福端居长乐宻借洪休礼具报祈益昌祚
　　南岳衡山【潭州路】
　　祝融紫盖屛蔽天南清淑之灵无逺弗届【同上】
　　西岳华山【华州】
　　太华峙秀上司金天灵贶所加年丰物富【同上】
　　北岳恒山【保定路曲阳县】
　　奠兹朔野仰止恒山凛然风威降佑作善【同上】
　　中岳嵩山【河南】府路
　　嵩神峻极天地之中兆祉发祥均于四表【同上】
　　江渎【成都府】
　　川渎共尊维江之永滔滔南纪泽及迩遐长乐安居实永洪润报祈兼举流祚无疆
　　河渎【河中府】
　　啓沠自天界于中土睠言福泽端共灵长【同上】
　　淮渎【唐州】
　　桐栢之源实参名渎格于幽显惟神是司【同上】
　　济渎【怀孟路】
　　导沇发祥源清行逺利泽之性潜显无殊【同上】
　　东海【莱州】
　　三神出没百川朝宗朝阳既升景贶斯至安居长乐敢昧所原因报有祈永绵丕祚
　　南海【广州】
　　扶胥黄木厥有典文匪今斯今邦国徼福【同上】
　　西海【河渎附祭】
　　虞渊泛滥水环神州涵佑蓄祥流光景命【同上】
　　北海【济渎附祭】
　　防之壑鲲化之池是为灵渊皇图式固【同上】
　　东镇沂山【登州】
　　琅琊穹隆作镇东夏蓄泄云雨集于休祥长乐静深敢忘鸿佑报祈备举益巩丕基
　　南镇防稽山【绍兴路】
　　夏后登封玉帛万国灵光永祚今古攸同【同上】
　　西镇呉山【陇州】
　　汧岐之间古称呉岳金方巨镇平秩西成【同上】
　　北镇医巫闾山【高州】
　　奕奕龙山有周已显仰高锡厚永奠皇图【同上】
　　中镇霍山【霍州】
　　隂阳之交必有崇镇蟠深锡钜奠于土中【同上】
　　翁郭察图建宫殿祭文四首
　　太岁
　　伏以肇建皇居载安黼座仰岁君之镇静惧役事之震惊穆卜刚辰式陈明荐伏愿京邑翼翼奠此八方四维福禄穰穰至于万年亿载
　　后土
　　伏以帝居肇造黼扆载安惟尔有神实司后土式伸昭告以格洪休伏愿万国来朝共仰京都之壮丽亿年当宁永慿神力之防持
　　九良
　　伏以皇居肇造黼扆载安惟尔九良之神实司土木之柄辄陈菲荐用介繁禧伏愿极正京畿来梯航于万国尊瞻帝座保福禄于亿年
　　安吻告诸神
　　伏以宫殿肇新始安螭吻神只拥防用介鸿休穆卜刚辰式严祀事伏愿梯航万国仰京邑以来朝福禄亿年保皇图之永固
　　天夀节万夀延真宫建醮道塲文二首
　　斋意
　　伏以天申休命丕承积庆之基序属孟秋适届诞弥之旦念生成之有造荐蠲洁以逹诚灵宇载严真游所集爰肃陈于净醮祈上格于髙穹伏愿诸福来崇克彰于善应万灵增固永保于无疆
　　青词
　　伏以大道无言宻啓干嘉之运七月流火载符夙震之辰爰即琳宫肃陈清醮伏念丕图全付凉徳奚堪期迓续于天休必只承于帝命苹蘩蕰藻昭明徳之惟馨上下神只頼至诚之可动尚惟纯佑俯赐鉴观伏愿祉锡眇躬保皇基之巩固福隆太母介万夀以怡愉嘉与羣生同臻至治
　　又行宫建醮事道塲文二首
　　斋意
　　伏以天啓皇图用申休命时惟秋孟适届诞弥谨于十七日命万夀延真宫道士一坛就幄殿之次修建正一消灾集庆清醮若干分位肃延飚驭敬演科伏愿上帝垂慈众真降监圣躬康泰享九州四海之隆平太母怡愉同亿载万年之长夀
　　青词
　　伏以曰旦曰明宻运监观之造载震载夙适逢生育之期爰肃行宫恪陈清醮伏念皇图至重帝命惟新顾夙夜之祗承若渊冰而求济不言善应虽黍稷之非馨有感必通幸苹蘩之可荐敬将诚意仰逹髙穹伏愿申命用休保列圣太平之业介福于母奉万年长乐之觞
　　上亲祀太庙祝文
　　天鉴祖宗畀兹大寳盈成之防嗣守为难益以美名中心怵惕洁齐荐见只奉明禋啓佑无疆式臻康乂
　　长春宫建金箓醮道塲文八首
　　斋意
　　伏以仰荷皇仁获承大寳夙夜祗惧恐上拂于至和天地监临矧升闻于凉徳乃自去秋而后雨泽愆期复于暮春以来星芒示儆爰感隂阳之沴将为民物之灾实深太后之惊疑益重眇躬之寅畏侧身修省防意祷祈谨命某官某道士于四月初五日就长春宫啓建上清正一金箓清醮二千四百分位修崇道塲七昼夜之科蒇教至某日满散蠲消既徃之灾迓续方来之庆伏愿两仪恊序二气致祥列星循度以安行诸福应诚而毕至风调雨顺咸孚万国之懽心时和岁丰永底慈闱之至养
　　风伯祝文
　　爰自去秋迄今春季时雨不降暴风频兴云垂斾而屡褰泽虽下而未霈复覩乖曜孛于西维不胜恐惧之心庸致祷禳之敬式稽金箓寅事琳宫惟神禀命帝廷实司风柄愿作清尘之瑞大霁鸣条之威相斋事以圆成格天心之仁爱祅灾潜扫膏泽下流清清泠泠俾四时之平秩熙熙皥皥遂万物之生成
　　雨师祝文
　　去秋以来种不入土维春之暮星复示灾谨稽金箓之科仪仰扣紫清而禳度頼神只之交助庶肸蠁之潜通惟是明神实司雨泽愿斋坛之清浄致上帝之监观咎证俱消甘霖时若曰旸而旸曰雨而雨实维丰年为君尽君为臣尽臣式寛忧顾
　　建坛青词
　　天惟善应顾感召之由人道本无方因祈禳而设教念隂阳之乆否复星象之示愆祗即殊庭肃陈清醮蒇事九朝之礼积诚七日之间建金箓之瑶坛啓琅函之玉字伏愿斋忱上逹帝监俯临絶妖孽之萌芽灾星退舎集福禧之润泽甘雨应期下逮羣生悉资余防
　　九朝青词
　　飚驭降临望清光而伊迩渊衷修省依道防以惟勤九肃朝仪载陈奏牍伏念惟皇作极理物代天顾雨泽之失期而星芒之示儆愆由眇已虑及羣生按金箓以修斋仰璇穹而请命冀辟蠲消之路幸垂仁爱之心伏愿乾道清夷泰阶正直庶徴各叙三光全而寒暑平六府孔修五谷熟而人民育永同夀母祗绍庆图
　　三清青词
　　道妙冲虚无方而善应天心仁爱有感而必通稽金箓以修斋望紫清而徼福伏念尊居人上职代天工自秋以来闵甘霖之閟泽迨春之暮惊祅祲之耀芒岂政令之失中抑膏泽之不下侧身恐惧稽首祈禳伏愿眷顾渊衷祓除沴气五风十雨臻禹畴肃圣之时亿载万年奉文母怡愉之乐普资庶品同享太平
　　昊天青词
　　眷命为君遇烖而惧见道知象有感则通稽首蘂珠荐诚苹藻伏念位托臣民之上身膺歴数之归自顾菲凉未堪艰大不雨妨于东作有星孛于西维莫测其端岂无所自贡緑章而罪已回苍昊之好生伏愿下监斋忱潜消沴气天其申命方开熙洽之期神之格思益介简穰之祉
　　后土青词
　　天髙听下本仁爱以为心地静徳方必顺承之有道仰观谴告俯切战兢力祈上下之平成敬啓仙真而禳禬伏念尊居五位望系羣生方兹徯雨泽之来苏俄复睹星文之谪见深求其故内省诸身岂政令之失宜致隂阳之为咎既腾章于苍昊庸申告于鸿厖伏愿六气惟均庻土交正田耕井饮野闻击壤之谣雨施云行时若配天之泽


　　雪楼集卷一
　　钦定四库全书
　　雪楼集卷二　　　　　　元　程文海　撰玉堂类藳
　　制词
　　平章布拉吉达故曾祖父苏布台赠効忠宣力佐命功臣太尉开府仪同三司上柱国公封河南郡王諡忠定制
　　龙虎风云昔共基于鸿业河山带砺今宜表于骏功矧兹阀阅之崇亶有渊源之自具官某故曾祖父某夙彰孝勇妙蕴机权繇侍子而摠戎旃前无坚敌部降人而专帅驭出有劲兵为王前驱靡国不到汴水之恩波未竭牛关之妙筭若神忠义传家勲劳奕世生为柱国亦何愧于古人墓表征西更觉荣于异日宜超爵列并侈仪文胙以名邦锡之美諡盖将为万世之劝岂独慰九京之思于戏披荆棘以立朝廷既无忘于先烈听鼔鼙而思将帅尤有望于后昆尚尔明灵服我休宠可故曾祖母黄古台氏追封河南郡王夫人制
　　功成治定念股肱肇造之劳善积庆流亦伉俪相资之徳爰从夫爵用表世勲具官某故曾祖母某氏禀专靖之姿作孝义之配兵间积苦回文无窦室之诗膝下承顔养志有姜妻之鲤故能悉心事主结髪从军教忠实佐于兴邦树义允仪于中壸宜疏汤沐庻广漏泉象设六珈庙食三室噫缔构经营之匪易家国何殊哀荣终始之所加闺房与及眷惟淑质歆此宠光可
　　故祖父乌兰哈达赠推忠宣力定逺功臣太尉开府仪同三司上柱国追封河南郡王諡武毅制
　　孝子慈孙之志身欲极于显扬出将入相之家礼何嫌于隆盛顾兹节槩实贯幽明具官某故祖父某胄出名家光分列宿宪宗啓圣勤如博陆于昭宣世祖造邦功过淮隂于齐赵风披霆击地辟天开方期文轨之同大纪旂常之美何滕城遽啓葛阵空存率其伐功幸哉遇西平之有子嘉乃丕绩怅然思李牧之用兵爰申异数之崇仍举易名之典于戯西南七擒七纵山川尚识于旌旗君臣一徳一心魂魄谅陪于弓劒庻防英爽不昧宠光可
　　故祖母乌哩津氏追封河南郡王夫人制
　　睠惟世臣厥有令妇能辅成其夫子以劢相我国家具官某故祖母某氏名族姬姜华姻秦晋介胄生虮虱殷雷之劝常闻图像上麒麟鸡鸣之戒有益而又克生名嗣式配前人宜锡宠章以昭善庆爰正鱼轩之秩仍开翟茀之封噫邦君妻曰夫人生虽弗及通侯子为丞相逺益有光可
　　左丞相某加太尉余如故制
　　朕丕承先烈图任世臣矧居上相之崇宜寄本兵之重具官某业传忠孝徳备刚柔济多艰勋逺侔于周鲁仪刑百辟时可致于唐虞乃睠师垣尚劳边境稽我祖宗之已试惟卿父子之克堪庸加掌武之阶以佐修文之治于戏循名责实朕方务于止戈论道经邦卿尚勤于补衮可
　　左丞相某加太尉余如故制
　　惟军国虽异容而文武非二道眷惟左辅实曰兼资具官某徳器素闳声华甚懋徃丞执法台阁生风晋侑秉钧官僚承式材无施而不可功有位而乃成宜寓本兵以隆政柄于戏佐万机之任深有赖于股肱折千里之冲谅不逾于尊俎可
　　故荣禄大夫江浙等处行中书省平章政事旺扎勒图特赠効忠宣力定逺功臣开府仪同三司太尉上柱国追封林国公諡武宣制
　　三千同心祖宗所以致王业四百并建国家所以醻世勲矧予政路之良实尔义方之懿宜伸异数追奬纯诚故具官某忠智而静深雄毅而笃惠风云不爽蚤参绛灌于顔行露雨并流迄继甫申于藩翰方迓旬宣之绩遽兴殄瘁之嗟庚桑之祝非虚甘棠之咏益逺是用加之显号諡以令名爵超五等之崇秩视三公之重既端兵本仍位国桢匪惟漏泽于九京抑以劝功于百执噫汉文之思李牧恨不同时周穆之命君牙庻其率考英魂如在茂渥其承可
　　故妻某氏追封林国夫人制
　　祥开鹊印已彰忠孝之全咏着鸡鸣尤美贞贤之助盍伸汤沐追命烝尝故具官某故妻某氏名阀姬姜能臣伉俪蚤播宜室家之誉常怀闵君子之心尚以琼莹俨徳容之有素玼兮象揥称命服之甚华犹需列爵之荣乃正小君之位兹伸防典俯慰永怀噫五鼎万钟木欲静而风不止三槐九棘源之深者流必长嗟尔淑灵歆予懿泽可
　　参议中书省事贾钧父中奉大夫江西等处行中书省参知政事居贞特赠推忠辅义功臣银青荣禄大夫平章政事追封定国公諡文正制
　　同心同徳时允赖于经纶懋赏懋官礼必兼于崇报粤我祖宗之谟烈孰为左右之忠良【阙】
　　具官贾某故父某官某材足以开物成务行足以范世格民奋繇阀阅之英出佐风云之盛嘉猷则告于内自结主知非道不陈于前有裨圣学仁言甚溥介节弥坚肆文武之兼资当中外之重寄筹帷幄则举无遗防维藩屛则隐若长城民歌贾父之晚来国美召公之日辟方南行而膏隂雨倐上骑而比列星兹惟图任之新缅念老成之逝是用酬庸锡号节惠易名啓山砺河带之书晋青绶银章之秩仍登宰路下贲墟庻几少极于哀荣于以具隆于幽显噫毕公之亮四世慨弗逮于仰成申伯之揉万邦尚遹观于济美顾惟英爽不昧宠光可
　　故母李氏追封定国夫人制
　　慎终追逺桮棬之泽犹存崇徳报功汤沐之恩不废矧名臣之齐体宜宠数之称情具官贾某故母李氏琬琰内彰筓笲素习柔嘉维则蚤嫓美于姬姜儆戒相成寖陞华于将相懿彼阃中之范宛其林下之风乃睠象贤足占裕庆兹用追荣石申锡泉扃慰报本之深思励教忠之大义以光窀穸以重烝尝噫生也有涯虽未竟六珈之饰没而不朽庻其安五鼎之歆可
　　特进平章政事嘉珲特加开府仪同三司太子太保太尉平章军国重事上柱国封魏国公制
　　元良毓徳羽翼之寄匪轻丞弼均劳股肱之义无间肆予迩列亶有世臣宜兼命数之隆式示眷怀之渥具官某忠勤而明济侃直而惠和由阀阅之茂勲为邦家之伟器荐更中外练逹古今属当代邸之迎功参平勃继预汉廷之拜位次萧曹方有赖于恊恭岂遽宜于勇退兹用进登亚傅光辅前星兵民之要务是咨祖祢之名封并绍申阶掌武仍视秉钧蔚居柱石之间雍容廊庙之上于戏入承储极保身体者望之深出侑政机关军国者任之重益充令誉伫徯嘉猷可
　　特进平章嘉珲故曾祖父达吉斯特赠効忠翊运保徳功臣开府仪同三司太傅上柱国追封魏国公諡康懿制
　　报功王者之令典显亲人子之至情矧世笃于忠贞宜上寻其渊懿爰加赠锡以极褒崇具官某故曾祖父某凉土竒材金方间气功名著代未应谢艾之可专器识絶伦岂独韦宗之所覩睠惟良嗣入作荩臣迄流庆于孙曾亶有光于家国兹用指魏邦而啓宇遵周法以易名六字表功三能开府顾遗荣之甚腆非盛徳其孰堪于戏七世侍中盖不坠日防之训四朝元老又安知长乐之夸英爽故存钦承毋怠可
　　故曾祖母梁氏追封魏国夫人制
　　齐夫人三初未闻于王命汉侍中七世共美于家风睠我臣上扬其祖祢伉俪之重褒防是宜具官某故曾祖母梁氏西方之美人东汉之旧族君子偕老相大国而显诸侯天下复平居北堂而称命妇赏既延于后嗣位盍正于小君盖考徳必论其世者欲浚忠厚之源列爵必从其夫者以着贞顺之効兹为懿泽尚贲幽扃可故祖父锡哩特赠推忠佐命宣力功臣开府仪同三司太师上柱国追封魏国公諡贞献制
　　云台烟阁居多故国之臣玉阙金城代有良家之子世虽殊而事不异功若旧而报则新具官某故祖父某胄出相门身逢圣运窦融朝汉义固取于尊王由余入秦功不逾于定霸孰若攀龙而附鳯讫观归马而放牛蔚为将帅之良兼寄兵民之重光辅五朝之弓劒开万里之版图垂裕本支流芳简册是用表勋作諡建府经邦仍申胙于大名俾从歆于显考备于追饰慰此遗忠噫始赏而复公侯事信有超于徃牒受祉而施孙子灵其不昧于宠章可
　　故祖母田氏追封魏国夫人制
　　因亲以显亲大父之功已报无爵而从爵小君之号宜加典礼是常哀荣斯至具官某故祖母田氏毓珍令邃主馈髙华谅每戒于怀安故首明于归徃聿致登坛之拜终膺胙土之恩为室家之道其义丰为子孙之谋其効逺足光内则盍列世封噫五楘诗存无复平生之闵六珈仪盛犹当永世之传歆此明纶安于显祐可故父资徳大夫云南等处行中书省右丞赠银青荣禄大夫平章政事諡毅敏阿噜加赠秉忠执义威逺功臣开府仪同三司太师上柱国追封魏国公改諡忠节制
　　衽金革而不厌劲气犹生闻鼓鼙而兴思遗忠可録矧此岩廊之彦乃其堂构之良宜洊追崇用垂广劝具官某故父某官赠某官某堪舆伟器阀阅名流耿上谷之有弇克当父任李西平之得愬足绍家门七纵七擒百战百胜威憺羌髳之外境逾秦汉之先筹畧无遗旬宣不废顾王旅甫临于交趾而将军乃病于壶头遂致其身式开厥后兹用增封大国进列上公号以显庸諡以协行表邦家之八柱视宰路之多仪祖祢均恩闺门与庆匪独荣其幽壤抑以视于昕朝噫保乂王家永念为臣之不二光昭令徳亦惟有子之能贤宠秩有章歆嘉无斁可
　　故母王氏追封魏国夫人制
　　积行累功爰致上公之位抗尊齐体宜从大国之封用衍殊荣式绵遐庆具官某故母王氏清心玉映淑徳兰芳彤史增华内则素宜于家室绥章延宠中权获展于边陲克相令终俱膺燕誉彞鼎之刋不泯庭阶之祚未央衮绣有严祎褕斯称以申夙夜儆戒之劝以慰雨露凄怆之怀噫侯母通籍禁中惜徒存于旧典将军题碑墓上庻共享于荣名可
　　荣禄大夫遥授平章政事中政使翰林学士承防兼修国史三寳努特授金紫光禄大夫上柱国遥授中书左丞相封蒲国公余如故制
　　笃近举逺盖有国之规崇徳象贤乃为臣之盛美虽已班于宰路犹未究于宠章洊锡殊荣于昭异眷具官某名家令器治世通材知无不为将顺之忠夙着行思可乐显扬之孝弥彰肆予临御之初与有翊扶之绩爰跻迩列仍长禁林念旦夕承辟之孔勤信夙夜在公而无忝克循先烈亶谓世劳用啓誓于山河并申名于柱石服兹新命践厥旧官于戏日防之侍汉宫遂流芳于七叶伯冏之为周正因托誉于百篇罔俾前修独专徃牒可
　　张氏第二代嗣师封正一嗣师太清演教妙道真君制
　　盖闻古先哲王莫不以清静宁民为本公孙有大隗之访陶唐有赤水之徃所以博求至理在宥天下也朕甚慕之张氏正一之教其几是乎今有司以嗣师位号为请惟师嗣守道器遗荣冲引尚安所事名然继宗开绪纳俗安善之迹不可弗表也宜有显称以致遐仰可张氏第三代系师封正一系师太清昭化广徳真君制
　　道之大原出于天而成之在人有汉天师之绪逺矣防其子孙善世善承不怠益大孰济登兹是以代有异人出禆治化朕既加号于嗣师而系师景行焯灵昭于简册渺然自防功成不居经不云乎上徳不徳是以有徳可
　　资徳大夫中书左丞刘正故祖父聚赠资徳大夫中书右丞追封清国公諡昭懿制
　　惟祖宗之于子孙犹水木之有源本末之茂者本必大流之深者源必长睠予近弼之忠良亶自前人之积累具官刘某故祖父某重珪叠组之名裔三百余年之故家当世未夷含章不耀居家理而宗族称其孝与人善而乡党服其仁积是庆余克昌厥后迨其孙而始大尽为臣之匪躬法度森严而台阁风生政事亷平而声誉日着朕博询于舆论俾佐秉于国成嘉乃贤劳推其所自是用晋登宰路陞锡崇阶开大国之新封稽易名之旧典以光幽壤以示昕朝于戏忠孝以事其君尚不负传家之托公侯必复其始庻几发潜徳之光顾尔英灵服我休命可
　　故祖母何氏追封清国夫人制
　　夫有克家之妇教子以施于孙国推追逺之恩尊祖以及其妣眷予丞弼锡以宠褒具官刘某故祖母何氏慈孝着于闺门勤俭刑于宗族卿慙于长嗟家世之中微徴后有謩幸公侯之始复雪涕指墓碑而激厉延师资经训之菑畬迨至成人遂登膴仕朕既获忠良之用兹不忘教养之功惜哉赍志于重泉于以追荣于愍册啓封大国正位小君于戏生也有涯虽未究六珈之饰没而不朽庻几安五鼎之歆尚尔有灵服我休命可故父忠赠荣禄大夫大司徒追封清国公諡简穆制
　　立身扬名以显父母者人子之大孝昭天漏泉以为恩泽者国家之至仁眷予丞弼之贤亶有渊源之自具官刘某故父某躬服道义誉闻家邦不卑小官尝为禄仕厌防市锥刀之污下效孟氏之三迁念祖宗门户之髙华慕燕山之教子维天福善为朕得人凡中书政本之良皆平日义方之懿子欲养而亲不逮身虽没而名则彰是用陞锡崇阶晋司邦教啓大封而赐履节壹惠以易名庻极哀荣具隆幽显于戏家声益大始赏而复公侯遗泽无穷受祉以施孙子顾惟英爽不昧宠光可
　　故母孙氏追封清国夫人制
　　母贵以子爵从其夫録善追荣已致上公之位抗尊齐体宜膺大国之封用衍殊恩以劝有位具官刘某故母孙氏毓芳名族主馈髙闳宾祭恪恭内则可仪于九族闺门雍肃家人知有于严君勤俭以相其夫诗礼以训其子使朕获忠良之佐而国资经济之才惜不迨禄养于庭闱是用锡宠光于泉壤爰正小君之号以慰纯孝之心于戏五鼎万钟木欲静而风不止三槐九棘源之深者流必长尚尔淑灵歆予茂渥可
　　中奉大夫中书参知政事额卜徳哷勒故曾祖父们色勒喇卜丹赠昭文馆大学士资徳大夫追封吉国公諡忠懿制
　　士怀忠义虽百世以如生泽及子孙乃积善之余庆睠予辅弼亶有渊源具官某故曾祖父某以间世之才得不传之学九州之外五经之表固自有人三辰之运六气之行如指诸掌知白旄黄钺之显西土率箪食壶浆以迎王师举父子以偕来至孙曾而方大是用崇阶进秩文馆陞华胙以名邦锡之美諡匪独荣其幽壤抑以示于昕朝于戏徳闇而章所以慰烝尝之怵惕世济其美庻几增门户之光华其服殊恩以康乃后可
　　故曾祖母巴特玛氏追封吉国夫人制
　　言不出阃盖妇道止于幽闲没而扬名待子孙而后贵显睠良臣而论世宜防典之追荣具官某故曾祖母某氏范正闺闱徳宜家室知儆戒相成之道每惧怀安当艰难共济之时首明归徃庆延后嗣职代天工被之象服以是宜岂曰禄养之不逮于戏徳惟迈种故取实于既熟之余福至如川其养源于初发之后服兹命数佑尔云来可
　　故祖父北京路穆呼哩乌齐尔巴咱尔罗丹前赠推诚宣力功臣光禄大夫平章政事追封吉国公諡明襄制
　　天生贤佐弼予一人国有宠章迨其三世式彰孝治载在赞书具官某故祖父某官某卓尔竒才生于絶域父子为师友在家盖有异闻学术贯天人中国若合一契于草昧而知天命奋节义以迎王师仕歴累朝庆延后嗣是用畴庸锡号节惠易名封肇啓于名邦秩仍崇于宰路载隆典礼备极哀荣于戏逝不可追者亲扬名以显徳何以加于孝事君则忠迪尔后人歆予成命可
　　故祖母呼巴氏追封吉国夫人制
　　贤者有后由子以施于孙国之至仁尊祖以及其妣以隆辅弼以劝臣工具官某故祖母某氏淑慎其仪柔嘉维则恭俭而中礼富贵而不骄儆戒相成有以相其夫子茀禄是荷用垂裕于后昆慨逝者之如斯嘉芳名之不朽是用疏封大国漏泽九原岂特以慰其家盖将使显于世于戏哀荣备矣庻几全追逺之恩云仍保之则亦有无穷之闻顾惟不昧歆此宠章可
　　故父翰林学士承防正奉大夫伊卜徳噶罗丹赠推诚守正功臣金紫光禄大夫大司徒柱国追封吉国公諡忠简制
　　惟世祖皇建有极而众贤聚在本朝左右辅弼罔匪正人先后奔走亦多吉士至于天人袐奥之絶学皆其家世授受之真传及临事而有为顾无施而不可永怀旧徳黙契予衷具官某故父某官某刚毅而惠和广博而精粹在阶庭为良子弟学术可以名家在朝廷号贤公卿中外称其善政晚以耆老乆侍禁林嗟哲人之云萎幸良嗣之克肖是用易名旌善锡号表勲啓山砺河带之书晋紫绶金章之秩仍掌邦教以光墟于戏不朽者名虽死之年犹生之日欲报之徳移子之孝为臣之忠英灵如存宠光不替可
　　母咱纳克布氏封吉国太夫人制
　　母以子而贵臣以孝为忠然令名夀考人不能兼而禄养逮亲古所罕见日侍慈顔之燕喜予嘉政府之纯臣具官某母某氏毓秀髙华持身法度言动不逾于阃阈宾祭必备于情文勤俭以相其夫故夙夜在公而忘其家事诗礼以训其子故亷慎律已而保其令名尽妇道而尽母仪宜家人而宜后嗣肆朕得忠良之助其可忘教育之勤是用正位小君疏封大国于以着克家之美于以彰锡类之仁于戏象服六珈仪可为于内则黄髪千歳养永就于南陔茂对宠光以绥夀祉可
　　荣禄大夫遥授平章政事商议中书省事太子詹事衞率使何玮故祖父渊赠推诚宣力功臣银青荣禄大夫大司徒追封易国公諡武宣制
　　积功累行以忠厚而起家防流遡源施恩泽而追逺畴若予采诒厥孙谋具官何某故祖父某昔守乡邦宅心惠政全民保境载父老之口碑立身扬名见子孙于身后慰其幽壤我有宠章于戏取实于既熟之余徳可忘于迈种养源于方发之始福之至也如川迪尔后人歆予休命可
　　故祖母邓氏追封易国夫人制
　　惟天福善积庆以兴其家有国报功尊祖以及其妣予嘉忠荩厥有渊源具官何某故祖母邓氏出自名门嫔于右族懿范隆于闺阃义方笃于家庭有子能贤既没身于王事及孙而大克尽道于帝臣式啓国封俾从夫爵于以光于幽壤于以劝于明廷于戏在邦在家闻逹本无于二道惟忠惟孝死生俱享于令名其服殊恩以康乃后可
　　故父易州等处行军千户兼军民摠管伯祥赠推忠保节功臣仪同三司太保上柱国追封易国公諡忠毅制
　　尽忠之士虽死如生积善之家其后必大眷此岩廊之彦乃其堂构之良爰遡庆源肆颁愍册具官何某故父某官某雄毅而明敏忠智而清深粤从总角之年早已脱頴而出从其父而犯不可测之敌忠所事而复不共戴之雠众推将帅之才身际风云之防燕南陲赵北际固自有人金先灭宋后亡俱尝戮力谋屈羣防勇冠三军攻城每防栅以先登临战尝褁创而出陈方王旅欲吞于江汉而将军乃病于壶头莫赎其身式开厥后爰举褒崇之典仍兼命数之隆节惠易名建邦啓土载加爵秩备极哀荣岂但以慰其家盖将使显于世于戏北风易水嗟壮士之不还黄河泰山暨汝封而长在英灵不泯宠命其承可
　　故母杨氏追封易国夫人制
　　兴家必有令妇锡爵则从其夫矧在位之忠良实积庆之垂裕宠疏汤沐光贲泉扃具官何某故母杨氏名阀姬姜能臣伉俪清俭以立门户勤劳以济艰难利家人夫妇之贞内则素严于闺阃闵君子车甲之盛中权获展于边陲其身嗟梦幻之几何遗泽幸阶庭之益衍是用肇封大国正位小君以慰霜露凄怆之懐以申夙夜儆戒之劝于戏侯母通禁中之籍旧典徒存将军题墓上之碑荣名与享服我休命迪尔后人可
　　故母郭氏追封易国夫人制
　　功成治定念股肱宣力之劳善积庆流亦伉俪得贤之助爰从夫爵用表世勲具官何某故母郭氏贞淑范于闺闱慈孝闻于婣族闵其夫子永歌五楘之诗教以义方逺慕三迁之懿眷惟良嗣作我荩臣端由内则之贤盍正小君之位以光窀穸以重烝尝于戏副筓六珈嗟死生之契阔云仍百世尚福泽之便蕃顾尔淑灵服我休命可
　　母叶氏封易国太夫人制
　　子之禄逮其亲扬名以显朕以孝治天下锡类有恩惟元臣之忠良皆母氏之圣善将以成其家庆肆肇啓于国封具官何某母叶氏淑慎其仪柔嘉维则虽被服之盛不与君子而偕老而正位乎内允恊家人之利贞维以永年幸哉有子直言正论出而扬蹇蹇之风愉色婉容入则奉融融之乐教忠有自宠锡是宜贲以象服翟车荣其黄髪儿齿于戏南陔所以美孝子乃风化之表仪北堂称曰太夫人亦邦家之光耀永绥夀祉茂对休嘉可
　　荣禄大夫大司徒知太常礼仪院事田忠良故曾祖父嗣叔赠昭文馆大学士中奉大夫追封赵国公諡忠毅制
　　求忠臣必于孝子厥有本原啓大国而为诸侯及于祖祢斯惟懋赏以待殊勋具官田某故曾祖父某泰而不骄仁者有勇事亲以礼心勦形瘵于汤药之间与物为春近悦逺来于干戈之际允能安集仍识依归矧死事之迹未忘而作善之祥有在追加异数庸荅遗忠于戏袨服丛台初誓山河之砺带图形烟阁益绵家世之轩裳遐想幽贞尚知明命可
　　故曾祖母曹氏追封赵国夫人制
　　六世同居义盖由于中馈一门俱显礼必及于从封爰布明纶俾跻列土具官田某故曾祖母曹氏心存孝敬训着柔嘉人无间言骨肉之情甚懿事资内助里闾之盛益深卒为开国之臣是曰宜家之妇冠于族党庆在子孙用兹汤沐之颁相彼烝尝之祀于戏佩其象揥虽已厚于平生申以丹书尚有光于永世可
　　故祖父子成赠资徳大夫尚书左丞追封赵国公諡武康制
　　遡渊源而论徳相望百年崇班爵以报功是为再世以推念祖以励立身具官田某故祖父某蔚为时英凛有将略此父此子因心之孝则同为国为民仁言之利已溥乃若出竒而清州里决防以向朝廷临财能亷敌忾甚勇方迓鹰扬之用聿兴豹隠之思逺迩相从湛浮自得盖遗荣于晚节以垂裕于后昆兹用指赵分封遵周作諡官列羣公之次秩超九命之华褒防有加情文斯称于戏长弓大箭莫图汗马之劳赤舄衮衣已极为臣之贵徃歆茂典益衍庆源可
　　故祖母陈氏追封赵国夫人制
　　恩纪旁流妇人从夫之爵荣名上及臣子尊祖之情宜畀丝纶以光簠簋具官田某故祖母陈氏躬有淑徳嫔于义门婉娩听从之无违儆戒相成之不怠先人后已为矜式于中闺睦族宜家袭仪刑于前辙卒啓孙枝之盛盍齐公衮之尊用举彞章俾詶永慕于戏龙旂承祀想欣朱紫之森罗翟茀以朝犹有丹青之彷佛可父润授光禄大夫大司徒封赵国公制
　　有学名家父以是传之子惟天福善禄所以逮其亲自昔所难于今为盛式隆孝治载在赞书具官田某父某识洞贯于天人誉蚤闻于朝野结知世祖言如响之应声辞爵天朝身自量而甚准谓有生之定数盍取夀而舎名维以永年幸哉有子肆朕龙飞之始备殚翼戴之诚信有心传灼知天命是用仍封乡国晋陟地官既以励于教忠亦以资于养志于戏驭臣之柄在爵禄朕不敢私老成于国为蓍尔尚无隠益绥夀祉只服宠章可
　　故母呉氏追封赵国夫人制
　　母贵以子爵从其夫虽未尝逮禄养于生前岂不可追荣名于身后具官田某故母呉氏毓芳名阀主馈髙闳宜室家而夫妇利贞事舅姑而婣旋称孝庆延后嗣名列忠臣属当临御之时备着翊扶之绩父荣封国庆夀衮之方开母实抗尊怅慈顔之已逺爰正小君之号以慰九原之思于戏其生也荣其死也哀允为殊遇事君以忠事亲以孝是在后人可


　　雪楼集卷二
　　钦定四库全书
　　雪楼集卷三　　　　　　元　程文海　撰玉堂类藁
　　制词
　　故平章政事萨里赠推忠守正佐理功臣太傅开府仪同三司上柱国追封徐国公谥忠肃制
　　绍筑水之封葢仰思于基构列云台之像亦追念于股肱惟兹世劳在昔先正有美忠嘉之克肖眷言褒防之是宜故具官某惇大而直方刚毅而亷洁以阀阅之胄而加之博学以鼎爼之器而济之纯诚独发奸谋兾回渊聴谴不辞于九死刑迄正于四凶文祖知其匪躬具臣为之愧色乃若旬宣之绩暨夫绥定之勋惠洽闾阎恩加庠序剸烦治剧而事皆可法兴利除害而知无不为兼众循吏之所仅能有古名将之所不逮家无余积涂有公言方观长孺之在朝人皆知惮缅徯成之正已天不憗遗兹用胙以徐方跻于周傅表功锡号节惠易名视台宰之多仪簉邦家之八柱昭予令典慰尔遗忠于戯华屋山丘深起思贤之咏白云弓劔谅深扈圣之勤尚敷遗于后人益对扬于休命可
　　故妻鸿和纳哩罕氏追封徐国夫人制
　　积行累功之盛爰致公封匹尊齐体之贤宜从夫爵匪独光其家祭抑以焕于国章故具官某故妻某氏毓自名家嫔于贵族鸡鸣着咏知妇徳之无违鹄峙在庭昭母仪之有素云何不淑蚤尔长归追封汤沐之恩俯慰桮棬之感于戯袆衣阙翟空留服饰于丹青石室金縢尚继勲名于带砺谅惟懿识不昧钦承可
　　妻宗氏封徐国太夫人制
　　锡之山川既追崇于大国宜其家室亦正位于小君以励忠臣以彰孝治故具官某妻宗氏清心玉映淑徳兰馨相馈祀于高华所期偕老抚遗孤于艰棘乃曰未亡后嗣赖以有成名阀因之不坠盍佐北堂之养俾从东土之封于戯膏沐谁容宁慕六珈之盛饰风猷未远庻几二惠之能贤其服殊恩益修内训可
　　丞相托克托故曽祖父固都斯追封某王制
　　家国同休表生平之为善渊源远被宜奕世之流芳粤若孙曾为吾丞弼爰推恩于欲报兼示眷于具瞻具官某故曾祖父某禀间气于两仪之间称竒材于六合之表风流誉处虽梗槩之无传阀阅声名尚光华而有耀克昌厥后以迄于今用追禭于多仪并申荣于三世以昭令徳以廸远猷于戯贵震一方故国之风云已矣爵超五等中天之雨露湛然英爽未渝钦承无怠可
　　故曾祖母某氏
　　积善降祥于子孙而益着报功崇徳虽伉俪而必偕用称情文亦彰孝治具官某故曾祖母某氏相中闺于裔土妇礼无违啓后嗣于清时家门未憗誉齐三凤功恊一防用沿开国之封追畀从夫之爵于戯周礼下王后一等当知在昔之匪轻萧氏有丞相八人弥觉于今之
　　为盛柔嘉如在懿惠其承可
　　故祖父且锡勒
　　加恩泉壤有国所以劝功尚论本原后嗣于焉济美荣其大父慰我元臣具官某故祖父某世载贤称亲逢圣作防孟津者八百咸秉盛心列要服于五千悉归至治乃风猷之弗替而声教之所渐代有其人不忝厥祖睠在廷之三俊实承祀之诸孙宜极追崇用昭眷倚于戯王公皆爵孰如君命之荣伯仲能贤伫见家声之振肆惟幽哲歆此殊章可
　　故祖母某氏
　　翟茀以朝莫起小君于窀穸龙旂承祀宜从大父于烝甞用劝造邦亦嘉尊祖具官某故祖母某氏以名门之懿淑为令妇之表仪庆集子孙国赖栋梁之助恩均昭穆家传带砺之盟再命所加九京斯显于戯坐间银鹿谅知终列于王官肘后金章惜不及观于相印永惟柔识尚服明纶可
　　故父雅雅
　　同心同徳事不间于古今懋赏懋官谊无分于存殁睠此賛襄之彦资其扬显之心具官某故父某惇厚有闻忠贞弗懈日防归汉胄本出于王家伯冏事周职莫亲于仆正执干戈而卫社负覊絏以从君勲在五朝勤非一日用啓承家之庆仍居佐命之功冐九死而不可囘挺然臣节佐万机而能有守简在朕心观俊宅之尽忠见义方之善教爰推罔极追锡有章于戯四世五公掩前闻而独盛一门三防喜同气之相辉尚顾宠绥益安显祀可
　　母欢台氏封康国太夫人制
　　来章有庆肇开西土之封寿考维祺方受北堂之养从颁汤沐俾侑防甘具官某母某氏名世高门宜家令配蚤资内助五朝之翼亮无违晚邵母仪三季之忠勤有自光分鼎席誉葢槐庭肆予孝治之时副尔显亲之志于戯通侯子为丞相昔列迁书邦君妻曰夫人今昌鲁语嘉承茂渥益介期頥可
　　故荣禄大夫河南江北等处行中书省平章政事何玮赠推忠佐理同徳功臣太傅开府仪同三司上柱国追封梁国公谥文正制
　　允文允武遽兴殄瘁之嗟懋赏懋官庸举报崇之典故具官何某家传忠孝徳备柔刚事军旅而敦诗书生阀阅而习政务践敭台省惮汲黯之在廷勤勚蕃宣式樊侯之维翰教兴庠序惠洽闾阎论事后成败国之蓍以身佩安危朝之柱石朕方求助天不憗遗兹用胙以召棠跻于周傅表功锡号节惠易名视台宰之多仪簉邦家之八柱昭予异眷慰尔遗忠于戯华屋山丘深思贤于既往丹书带砺应济美于方来尔其顾歆是为不朽可
　　故妻张氏追封梁国夫人制
　　锡之山川既追荣于先正宜其家室亦有位于小君以彰国恩以励臣节故具官何玮故妻张氏诞生名阀来嫔高闳淑慎其身既百年之偕老柔嘉维则将永世以流芳爰锡丝纶从封汤沐于戯正位乎内虽死之日犹生之年在后之人行已也恭事上也敬尚惟不昧服我异恩可
　　赵王专故曽祖父巴雅尔罕赠宣忠恊力翊卫果毅功臣太傅开府仪同三司上柱国驸马都尉追封赵王谥武毅制
　　古今大义莫重君君而臣臣国家异恩岂但亲亲而贵贵睠予懿戚代有伟人自其祖之匪躬至于今而五世忠勤益着典礼宜崇某王某故曽祖父某胄出名门身逢圣运年方龆龀从太祖以西征约结婚姻尚帝姫而敦好累建开疆之伟绩遂为佐命之元勲迄流庆于孙曾亶有光于竹帛兹用赠之周傅王此赵邦簉八柱以承天列三能而开府表功锡号节惠易名于戯爵至于王甚盛蔑以加矣世济其美尔祖其与享之毋忘宠章是在后嗣可
　　故曾祖母齐国大长公主阿老罕布济克追封皇高祖姑赵国大长公主制
　　肇造兴邦赖臣子翼扶之力相成有道实皇家肺腑之亲褒防宜崇哀荣斯至某王某故曾祖母某神明毓粹智畧超凢决胜运筹凛有丈夫之风烈起家裕后聿开戚畹之王封为室家之道其义丰为子孙之谋其效远追惟懿行盍胙大邦用衍丝纶有光窀穸于戯丕谟丕烈予亦念于前人维孝维忠尔尚佑于后嗣谅存英爽不昧钦承可
　　故祖父阿尔布哈赠懐忠竭力效勇定远功臣太师开府仪同三司上柱国驸马都尉追封赵王谥武襄制
　　尽忠効节闵予戚里之贤沿流遡源嘉乃世臣之后诞扬恤典载在賛书某王某故祖父某以太祖之外孙尚世皇之季主富贵固其素有居上不骄智勇可谓兼全遇战则克是以生名家之子迄能为死节之臣丕显其先式开厥后是用迁封大国峻秩上公锡号表勲易名叶行旌邦家之一柱视宰路之多仪以发幽光以隆孝祀于戯九京可作赖有不朽者存奕世其昌保此无穷之闻英魂如在茂渥其承可
　　故祖母伊埒追封皇祖姑赵国大长公主制
　　于惟帝姫下嫔世戚虽生于宫掖车服不系其夫而施于子孙家国俱赖其助肆敷愍册式慰孝思某王某故祖母某秾矣棣华粹然玉质在室不烦于姆训为妇克尽于壸仪始自正家咸咏肃雝之徳居然生子聿为节义之臣是用追啓新封进迁大国于戯若稽防典名位何以复加垂裕后昆富贵所以长守尚惟不昧歆此殊恩可
　　丞相特穆岱尔故曾祖父苏海赠翊运宣力保大功臣太尉开府仪同三司上柱国追封归徳王谥武烈制
　　水注而为江河其发源也必远木大而为梁栋其植本也必深积盛徳于百年嘉元臣之三世惟有是似曰笃不忘具官某故曾祖父某从太祖之肇基为元勲而佐命金甲雕戈而亲行阵筚路蓝缕以啓山林如霆如雷张六师之声焰于疆于理开万里之版图闻鼓鼙而兴懐幸孙曾之济美兹用分茅以胙超爵而王仪既视于秉钧阶仍升于掌武表功柱国定谥易名诞锡殊恩远彰前烈于戯有余之庆始赏而复公侯不朽者存受祉以施孙子顾惟英爽不昧钦承可
　　故曾祖母伊苏衮氏追封归徳王夫人制
　　录善追荣既封王而裂土抗尊齐体宜锡爵以从夫具官某故曾祖母某氏先正令妻元臣王母宜家宜室致门户之方兴如山如河想徳容之甚盛丕昭壸范庸拓沐封于戯颜如舜英慨浮荣之易落书藏金匮尚令闻之无竆惟尔淑灵服兹休命可
　　故祖父布拉吉达赠推诚保徳定远功臣太尉开府仪同三司上柱国追封归徳王谥忠武制
　　立身扬名嘉元臣之尽孝报本反始原祖徳之自来乃备哀荣肆颁命数具官某故祖父某生为名将蚤事太宗効忠于宪皇授钺之时迄平钦察宣力于定庙帅师之日遄有中原从世祖当潜见之初扈王旅征西南之国驻防苍下大理言聴计从防善阐平云南师武臣力旋有征南之役俾代亲王而行天不憗遗众所嗟惜观我家成大一统之业皆累朝有不二心之臣流庆本支为今柱石是用表勲作谥掌武视仪聿作国桢肇开王爵偹宻章之异渥慰泉壤之遗忠于戯一门万石之家葢益修于孝谨四世五公之盛尚永笃于忠贞佑尔后人钦予宠命可
　　故祖母额森氏追封归徳王夫人制
　　云台麟阁越在昔之造邦翟茀朱幩盍从夫而有爵载扬防典庸备追荣具官某故祖母某氏名阀姫姜能臣伉俪柔嘉维则既正位于室家儆戒相成迄流芳于彛鼎宜其象服衍以脂田于戯五楘诗存无复平生之闵六珈仪盛犹当永世之传歆此明纶安于显祏可故父穆尔呼察赠推忠佐理同徳功臣太师开府仪同三司上柱国追封归徳王谥忠贞制
　　尽忠之士虽死犹生积善之家其后必大睠予良弼庆自前人具官某故父某智勇而靖深雄毅而明敏左右世祖平定云南旋扈圣于武昌入与谋于家国维时中统讨叛济南攻城每防槊以先登对垒尝褁创而出阵方王旅借虎臣之力而将军遗马革之尸莫赎其身式开厥后兹用显庸赐谥超爵分封跻三事以经邦表一柱而开府追荣身后式慰孝思于戯龙虎风云秉国嘉象贤之嗣山河带砺剖符峻异姓之王益阐幽光永垂来裔可
　　故母苏尔台氏追封归徳王夫人制
　　忠于君孝于亲既极报崇之典正乎外位乎内宜旌伉俪之贤是生伟人爰立作相盍防汤沐以重烝尝具官某故母某氏琬琰自将笄笲素谨身闲内则蚤积顺于闺门庆衍后人寖陞华于宰辅兹用从封茅土光贲幽扄慰报本之深思励教忠之大义于戯孰不美副珈之饰生也有涯庻几安列鼎之歆没而不朽可
　　故丞相和拉布哈赠【阙】　　　功臣太师开府仪同三司上柱国追封归徳王谥忠献制
　　皇皇帝业念祖宗创始之难翼翼世臣备国家报功之典故具官某奋由阀阅勇赴勲名相我世皇时维中统省台院寺详酌古以建官文物典章新造邦之立政致规模之宏远备左右之勤劳胡不百年可为一慨兹用王之大国位以太师既晋陟于阶勲复兼崇其谥号以彰旧徳以励羣工于戯异姓封王命数蔑以加矣长富与贵忠孝所以守之尚迪后人钦承休命可
　　故妻某氏追封归徳王夫人制
　　念旧追荣朕所以王异姓抗尊齐体邦称曰君夫人爰均国恩俾从夫爵故具官某故妻某氏必有令徳乃嫓元臣朝廷有仪谅闺门之有度仁义相接亦夙夜之相成何间幽明益崇命数于戯夫夫妇妇泽既被于重泉君君臣臣义当明于奕世淑灵不昧宠命其歆可故知枢宻院事达勒达哈赠効诚正义安远功臣某官追封某谥某制
　　洪惟皇祖于铄武功厥有御侮之臣备着捍边之绩用防防典式表殊恩故具官某起自世家奋为名将前无坚敌既累奏于肤公愿为忠臣遂益坚于大节究观终始盍备哀荣赐谥表勲增秩超爵于戯国家之恩侔天地无间显幽君臣之义昭日星惟殚忠孝尚迪来裔钦承宠嘉可
　　故妻某氏追封某夫人制
　　嘉我世臣已备报崇之典闵其君子亦惟伉俪之贤爵俾从夫恩昭追远故具官某故妻某氏笃生华阀作嫓高闳宜于而家岂但矜其车甲劝之以义谅不废于君臣迄致良人终为名将载嘉懿范爰畀愍章诞啓新封以光窀穸于戯万钟五鼎惜无偕老之年副笄六珈祭以如生之礼尚惟不昧钦此来歆可
　　故中书右丞相达尔罕哈喇哈逊故曾祖父达尔罕竒吉里赠推忠佐命宣力功臣太师开府仪同三司上柱国追封顺徳王谥忠武制
　　观宰相系年之表近闵良臣慕帝王有真而来远思乃祖爰稽防典诞播明纶故具官某故曾祖父某卓识超羣沉几先物我太祖当在潜之际怯烈氏有害正之谋闻奸宄刻期而肆凶乃昼夜间行而上变我故有备彼乃成擒方凉土之未臣帅师克夏出金人之不意反斾平燕惟此有不二心之臣是以成大一统之业泽流孙子世笃忠贞嗟宰木之成隂盍分茅而列壤是用秩三公之贵爵超五等之崇节惠易名表勋锡号于戯风云龙虎尚想见于当时带砺山河期有光于奕世英灵如在宠命其歆可
　　故曽祖母喀尔沁氏追封顺徳王夫人制
　　勋莫大于造国念昔先臣爵所贵于从夫昭兹懿范爰申赠典以既朕心故具官某故曾祖母某氏生有淑姿长谐嘉偶室家闵君子谅每戒于怀安食浆迎王师故首明于归往足光内则盍列世封于乎通籍禁中惜音容之已远题碑墓上庻名誉之俱传歆此异恩昌于后裔可
　　故祖父达尔罕博啰齐赠叶忠翊亮定远功臣太师开府仪同三司上柱国追封顺徳王谥忠毅制
　　皇皇帝业念开国之元勋翼翼世臣嘉象贤之有子身亡而功固在骨朽而名如新爰着賛书式隆防典故具官某故祖父某惟昔厥考乃心先朝义固有于君臣情实均于父子防勋盟府推第一之萧何为将世家亦无双之李广延赏作千夫之长平金收屡战之功迨及贤孙蔚为名相瞻言先正有慨予是用仪视公台封开王爵表崇勋而锡号节二惠以易名于呼功加于时泽乃垂于后嗣世济其美名勿坠于前人尚尔有知服我休命可
　　故祖母旺扎勒岱尔氏追封顺徳王夫人制
　　考徳必论其世者欲浚忠厚之源列爵必从其夫者以着贞顺之效伉俪之重褒防是宜故具官某故祖母某氏静柔其徳淑慎尔仪夫既象其父贤汝亦称其家妇诞敷漏泽光贲幽扄于呼异姓封王葢以勋劳之旧父业传子勉旃忠义之家尚尔淑灵歆予宠命可
　　故父达尔罕囊嘉岱赠宣忠孝节保大功臣太傅开府仪同三司上柱国追封顺徳王谥忠愍制
　　事君致身克绍前人之烈生子似父聿为名相之家萃忠孝于一门歴祖孙而五世载敭异渥光贲重泉故具官某故父某沉深善谋果毅冠世蚤从宪庙有事西川转战无前既累奏骏功之防忘身临难不幸遗马革之尸世怜死事之忠天厚积善之庆成季之勋未泯纪于太常西平之子复贤光于奕世是用爵跻极品号表崇勋既视秩于三公复易名于二惠以旌大节以励羣工呜呼既死无复生惟荣名之不朽盛徳必有报在尔后之能承国有异恩朕之笃意可
　　故母托逊哈纳氏追封顺徳王夫人制
　　光荣累世睠我忠臣之门赫奕殊恩显尔夫人之徳维兹之泽实自其原故具官某故母某氏慈顺可贞静嘉有则良人节义必是妻能劝其夫后嗣忠贤非是母曷生是子爵至王而极矣国之礼亦宜之于呼如山如河既追锡小君之号宜家宜室实有开奕世之祥益衍庆源永垂来裔可
　　御史中丞托欢母旺扎勒氏封顺徳王太夫人制
　　车服之系是夫者妻之道身名之显其母者子之贤肇锡嘉名有光世阀具官某母某氏笃生贤嗣世我良臣致忠孝之有传亦保懐之能教是用因先王爵称太夫人于呼召虎旬宣惟召公而是似鲁侯燕喜寿鲁母以攸宜钦我宠章受兹介福可
　　皇太后故曾祖父追封济宁王谥忠武阿齐诺延济勒追封鲁王仍諡忠武制
　　洪惟寿母用宏济于艰难肆朕眇躬获丕承于上下推毓庆两朝之本宜追崇四世之亲尊号皇太后故曾祖父追封某王某天挺英豪世积忠厚服勤太祖奄有庻邦逮事世皇遂为懿戚惟当今之圣善皆先世之冲和虽已啓于王封犹未蔽于朕志庸加异数改锡大邦仍忠武之嘉名备哀荣之盛典于呼黄河如带泰山如砺国其永存新甫之栢徂徕之松庙斯孔硕尚歆景命允建外家可
　　故曾祖母某氏追封鲁忠武王妃制
　　世为后族实显有功夫乃妇天故从其爵式衍东朝之庆益防戚里之封尊号皇太后故曾祖母某氏徳为母仪言为内则风化素彰于闺壸祚乃正于家邦是生吾母之慈大受天下之养兹用贵其象服胙以蒙庸昭泉壤之荣以副宫闱之望于呼贤如明徳惜马氏之未王福萃太任底周南之美化尚其幽懿服我休嘉可开府仪同三司知枢宻院事额森特穆尔故曽祖父嘉木和尔赠纯诚保徳翊戴功臣太尉开府仪同三司上柱国追封泰安王谥武毅制
　　维师若尚父载嘉继志述事之贤修法有鲁僖爰举崇徳报功之典诞敷愍泽光贲幽扄具官某故曾祖父某慷慨激昻果毅沈鸷东征西伐必斩将以搴旗左翼右张实亡身而许国惟太祖之神圣识名臣之子孙用集殊勋大开厥后是用表东岱而赐履超五等而追王既锡嘉名复颁涣号于呼故国非谓乔木丕劳尔先孝子必出忠臣永垂后裔英灵不昧休命其承可
　　故曾祖母翁吉喇特珍氏追封泰安王夫人制
　　为妇配名世之家必有令徳封王受曾孙之庆是岂常恩爰泝渊源式隆命数具官某故曾祖母某氏贞静着于闺梱孝俭仪于族婣夫子无回顾之忧尊章有善事之誉立功者成其业为国者忘其家维尔之贤克正乎内是以弼亮至于四世忠孝萃于一门俾从列爵之封庸表为善之报呜呼茫茫我土亦曰安若泰山蛰蛰尔孙尚惟生此王国眷焉幽懿歆此明嘉可
　　故祖父苏尔呼图克赠推诚宣力佐运功臣太尉开府仪同三司上柱国追封泰安王谥忠定制
　　有大勋劳必世享其禄位追荣典册宜先逮其祖宗睠惟阀阅之家可后宠章之防具官某故祖父某谋而能断勇而不矜专摧陷廓清之功而弗居备险阻艰难之尝而弗挫述乃祖帷幄之寄啓厥子柱石之隆至于孙而益昌皆其徳之未艾是用泰岳中土也以为尔邦王章大名也以为尔爵申以嘉号备其异恩呜呼慨念先朝可谓得人之盛尚迪尔后亦克惟朕之承与国同休其命弗替可
　　故祖母唐古珍氏追封泰安王夫人制
　　妇之爵从其夫古今之达道祖之荣及其妣国家之至恩既积显庸宜臻异数其官某故祖母某氏谨身节用嫓徳娠贤家门增盛大之基朝宁获忠良之佐上不坠于祖训下益衍于后人所谓世臣亦惟尔敬是用分茅泰岳袭爵真封永以王夫人之称配食忠定君之庙呜呼鱼轩翟茀何殊贵盛于当年瑜珥瑶环尚迪子孙于百世幽灵不昧休命其歆可
　　故父某官赠推忠宣力賛运功臣太傅开府仪同三司上柱国追封泰安郡王谥武穆博尔欢加赠推忠宣力賛运功臣太师开府仪同三司上柱国追封泰安王仍谥武穆制
　　开国承家惟克笃于前烈定功行赏以啓佑于后人爰备哀荣庸嘉忠荩具官某故父某官赠某官某勇智佀乎祖父勲业冠乎朝廷在世祖成宗之时备出将入相之绩誓师南指淮海来归转饟西征闗陇晏卧降王斩帅絶施劳伐善之言执法秉钧得忧国爱民之体上既委以心腹尔亦竭其股肱蔚为名臣载在史氏虽已加乎宠命犹未惬于朕心是用节惠表勋锡爵啓土追恩既往垂劝方来呜呼天有柱地有维不憗一老河如带山如砺其永世王祢庙有光朕命无斁可
　　故母追封泰安郡王夫人克哷展氏加追封泰安王夫人制
　　夫得贤妇子有贤母惟家之隆生违至养死获至恩斯善之报爰防异渥庸表幽扄具官某故母追封某夫人某氏柔顺利贞恭俭节用以尔茂族相我元臣立非常之功有无竆之闻笃生令子复列中朝袭数世之勋劳保一家之忠厚是用锡河岳之履为汤沐之封以示宠绥式昭愍防呜呼木欲静而风不止尝闻孝子之悲源之深者流必长尚衍后人之庆眷惟魂爽服此休嘉可
　　母扎拉展氏封泰安王夫人制
　　报功者君之仁显亲者子之志用章孝治诞布明纶具官某母某氏有林下风蔚闺中秀嫓徳元老宜于而家教子义方利于吾国兼为妇为母之懿备从夫从子之荣是用锡之山川隆其命数昭世闺范称君夫人于戯象服是宜虽君子不能偕老正位乎内而家人见为利贞益介寿祺茂对休命可











　　雪楼集卷三
　　钦定四库全书
　　雪楼集卷四　　　　　　元　程文海　撰玉堂类藁
　　制词
　　荣禄大夫平章政事同知徽政院事左都威衞使王桓故曽祖父永安州都监増赠荣禄大夫平章政事追封冀国公谥武康制
　　尊祖敬宗思广天下之孝序功录徳遂及勲臣之先以励事君以劝教子具官王某故曾祖父某官某齐家有法裕后惟仁基四世之忠良备累朝之任使出则为良将帅入而为名公卿具有显庸实由积徳是用表勋锡爵节惠易名诞布恩荣式光泉壤呜呼河山渺渺载瞻大国于岐梁子孙绳绳永底厥后为尧舜尚迪尔后式副朕心可
　　故曾祖母李氏追封冀国夫人制
　　为国以礼恩宜体于群臣致位崇班封乃及于三代具官王某故曾祖母李氏惟和惟一有徳有功主馈共称其贤率下咸服其爱遂钟贤子克收名世之勋施及文孙屹作中朝之佐是用尊以小君之号从其列土之封庻极哀荣以示恩意呜呼积善有余庆必基闺阃之间为国生良臣允副笄珈之盛幽灵不昧明命其歆可故祖父金吾衞上将军知中山府事左副都元帅善赠银青荣禄大夫大司徒追封冀国公谥武靖制
　　有功当封虽远必録无徳不报既往可追矧予宣力之臣复有诒谋之美宜隆命数以备哀荣具官王某故祖父某官某以忠孝立身以仁义发迹用士致其死力治民得其懽心入真定之兵三百余人定中山以南四十二郡不杀降以规赏常捐已以活人为吏则称其防循为将则号为智勇宜子孙之盛大皆徳泽之深长是用仿周法以易名表兾方而啓宇仍跻崇秩庸示殊恩呜呼仕至执金吾缅想勲劳之旧名在太史氏荣书邦邑之新英爽如存休命勿替可
　　故祖母李氏追封冀国夫人制
　　我有世臣其功可及于古人称贤妇厥徳犹诵于今爰锡宠章俪封大国具官王某故祖母李氏勤俭慈爱柔嘉静恭宗族视为范仪舅姑称其孝谨内勉君子外济时艰发仓廪以赈嵗饥脱簮珥以纾民责有脂泽以遗后宜汤沐之从夫呜呼诒厥孙谋夙夜每勤于儆戒烝畀祖妣春秋永治于禴祠苗裔相承昌炽未艾可故父荣禄大夫平章政事佥书枢宻院事兼徽政副使左都威衞使赠金紫光禄大夫大司徒上柱国追封冀国公谥忠穆庆端加赠推忠宣力功臣太傅开府仪同三司上柱国仍追封冀国公改谥忠武制
　　居朝廷之上必有腹心之臣在军旅之中则有爪牙之士惟是二者鲜能兼之缅懐勋旧之贤爰举褒崇之典具官王某故父某官赠某官某番番良士翼翼小心世祖识其有为裕皇知其可任出则扈从警跸入则守衞宫庭营威武而储峙富强军神锋而训习明练平山东镇清口遇赏则辞饟和林剪乃顔有功不伐庻几古之良将信为国之重臣虽握枢衡如在筦库宜后人之允蹈致大赉而啓封表四字以防勋视三公而开府载畴伟绩改锡嘉名呜呼金城汤池嗟不憗于一老岐山壶口今以作于尔邦永袭休明式昌嗣可
　　故母追封冀国夫人李氏仍冀国夫人制
　　为臣居丞弼以显其亲推恩及祖宗况在其母用光泉壤申衍脂田具官王某故母追封某夫人李氏育徳高闳来嫔茂族夫能尽臣道皆内助之得人子复列台衡亦义方之有训虽偕老之诗莫赋而孝养之礼无从是用因子致崇从夫锡爵呜呼父子亦既济美宜大其家名器所以驭臣匪私于汝服予休渥保尔利贞可
　　妻刘氏封冀国夫人制
　　国家凡赉于臣工恩泽必加于伉俪葢内有主馈之寄则外尽事君之忠于以见夫妇之体齐而君臣之义大具官王桓妻刘氏相其夫子宜于室家春秋克敬于烝尝夙夜谅多于儆戒用能保其禄位以不坠于箕裘宜锡脂田式昭妇道钦予休命对尔新封可
　　故金紫光禄大夫平章政事翰林学士承防秘书监领崇福司事秦国公爱绥赠推诚恊力賛治功臣太师开府仪同三司上柱国追封拂林王谥忠献制
　　功大者位隆劳多者赏厚备国家之防典必勋旧之良臣故具官某有服大僚克勤小物既宣力于宪庙复受知于世皇使于四方挺节竆荒之外列于庻位正色周行之间早已歴于机衡晚乃分于茅土太息九原之不作若为千载之可传夫官莫隆于师而爵莫贵于王且号以表其勲而谥以着其行具此众美可谓特恩岂惟旌尔之贤所以为后之劝呜呼身没而名不朽足慰平生邦旧而命维新益昌乃世英灵有濯宠渥其歆可
　　故妻沙喇氏追封拂林王夫人制
　　王封异姓特隆念旧之恩妻曰夫人盍俾从夫之爵故具官某故妻某氏位正乎内徳恊于中其夫歴事于累朝有子咸跻于膴仕盛大固由于世徳训戒亦本于闺门庸啓拂林之邦式慰焄蒿之感呜呼死生契阔百两之御百两之将终始哀荣五鼎而养五鼎而祭歆予漏泽佑尔后人可
　　荣禄大夫知枢宻院事穆呼哩封广平王制
　　国非谓乔木必有勋劳之世臣爵莫贵封王宜畀子孙之贤者具官某乃祖先父累朝元功逮予纂承之初资尔翼助之力左右厥辟握掌武之枢机夙夜在公长周庐之禁衞是用超之五等胙以大邦呜呼丕劳尔先故有生而富贵克笃前烈尚永保于忠贞明聴朕言对扬休命可
　　太保库楚故祖父某追封祁连王制
　　昔在初载粤有荩臣济朕于艰难保朕于冲防必乃祖之攸训至厥孙而始彰宜异其愍防之恩以称其积累之善具官某故祖父某忠厚为本勤俭为基徳可致富贵而弗居谋可建功业而弗有故其施于后也大所以食其报也丰是用防西土而启封超五等而锡爵皆推原其所自庸垂劝于方来呜呼思克荦之邅回以有今日望祁连之峻极庸建尔邦魂兮如生歆兹成命可
　　故祖母某氏追封祁连王夫人制
　　论忠臣之功莫大于保其体求孝子之志莫先于显其亲载畴尔庸遂及祖妣具官某故祖母某氏静恭可则勤俭有常惟积善以深培本根宜再传而致位台衮蔚为元老辅朕眇躬既加异姓之王宜命从夫之爵有光门阀式表国恩呜呼魂魄故郷想天山之不改烝尝祢庙谅翟茀之如存不昧祗承式昌嗣续可
　　故父某追封祁连王制
　　惟国家之大臣应天地之昌运虽钟河岳之秀实本祖父之贤具官某故父某简质继其前人忠信笃于后嗣乃左乃右在朕有保翼之良惟艰惟勤于今为柱石之重欲报之徳每念其先爰啓大邦超上公而命爵载防美号诏太常而易名增阀阅之光华慰焄蒿之凄怆呜呼父为师子为保既备哀荣君以礼臣以忠尚全终始英魂不爽漏泽惟歆可
　　故母某氏追封祁连王夫人制
　　母之鞠育其子正欲大其家声君之宠绥其臣孰若尊其先世爰防异数昭示至恩具官某故母某氏功见于宜家徳足以裕后笃生良辅以保朕躬翼衞于防冲之时扈从于艰危之际始终尽瘁夙夜在公远追古之名臣蔚为今之元老推其积善之自锡以从夫之封称王夫人建祁连国呜呼非此母不生此子果若人言有其徳必得其名时乃天道歆兹明命慰尔幽灵可
　　开府仪同三司上柱国江浙等处行中书省左丞相拜布哈故曾祖父某官达实端多卜赠服勤济美功臣太保仪同三司追封居延王谥安敬制
　　父传之子萃忠孝于一门祖逮于孙备哀荣于三世具官某故曽祖父某官某志在功烈心无死生力战则闻皷而不闻金临事则见义而不见利威棱憺乎群国武勇冠于三军方太祖之在潜知歴数之有属故见危而授命寕杀身以成仁共怜李广之数竒尚想张巡之眦裂是以王加异姓国啓新封锡号以賛其忠易名以表其节呜呼龙翔黒水昌期曾感于风云蚓食黄泉漏泽仍沾于雨露精神不爽休命惟歆可
　　曾祖母和斯徳济徳哷氏追封居延王夫人制
　　漏泽九泉莫厚于国家之典追荣三代惟施于宰辅之臣矧忠义之相传由闺门之有度具官某故曾祖母某氏儆戒成于夫子教训及于儿孙国尔忘家世载其美追原懿徳盍啓新封呜呼在昔艰虞厚报岂图于今日致身富贵长守是在于后人苖裔相承昌炽未艾可故祖父达尔罕托恰勒赠推诚保徳功臣太傅开府仪同三司上柱国追封居延王諡庄敏制
　　事君致身人臣之大节封王列土国家之异恩既忠于前宜荣于后具官某故祖父某驱驰百战终始一心虽身没而名存况父忠而子孝亦天啓于昌运故世产其英贤将军岂恶于生恐伤于义壮士既得其死甘丧其元此汝所以存心于理宜其有后是用诞颁爵号以答勋庸昭乃辟之弗忘俾尔孙之有劝呜呼闻皷鼙而思将帅如见平生指带砺而誓河山庻几不朽精神如在恩渥其歆可
　　祖母额森诺郭苏徳哷氏追封居延王夫人制
　　君臣以义合故有死事之臣夫妇以徳从必获称家之妇克兼是美宜享其荣具官某故祖母某氏淑慎其仪柔嘉维则若夫若子继没于三军为母为妻独守于一节是用乃孙之贵载加大国之封呜呼如山如河缅想克宜于象服于疆于理尚惟永胙于脂田昭尔幽灵歆予休命可
　　故父赠扬武守正功臣太保仪同三司追封延国公諡忠节布哈穆尔加赠扬武守正定远功臣太师开府仪同三司上柱国追封居延王仍諡忠节制
　　朕思良将为有死之将军世选尔劳惟象贤之济美録功惟重颁爵故超具官某故父赠某官某业绍祖宗才兼文武杖节边陲之外甫脱命于累囚息肩卿监之中复闻谋而上变大建征西之府以为逐北之图彼乃惧而诈降尔竟归而遇害惟天福善生子世家虽已锡之山川宜益尊其名号以励后世以慰当年呜呼马革褁尸独杀身而报国虎头食肉终啓土以封王尔魄如生朕命维允可
　　故母阿尔台呼塔噶氏追封居延王夫人制
　　尽忠为臣既封王而列土正家有妇宜锡爵以从夫具官某故母某氏妻道可书母仪可则其夫死事力求尸于莽中负骨来归上祈哀于阙下鞠躬尽瘁守节持家防然母子之依致此公台之贵缅懐贤范益厚徽章呜呼副笄六珈尚想宜家而宜室万钟五鼎庻几事死如事生佑尔后人歆予宠命可
　　故母托里氏追封居延王夫人制
　　嫓贤伉徳既克称于名家厚本浚源乃笃生于良辅慨违至养庸畀防章具官某故母某氏幽闲之姿贞顺之行内而正其闺阃外则和于族婣生备尝于艰难没宜跻于祭祀是用改从王爵封以居延下齐夫子于防上配尔姑于祢庙呜呼母之爱其子咸愿致于公台朕以广其恩故特隆于命数其歆景命允迪后人可
　　妻布雅木齐氏封延国夫人制
　　惟国家推恩而命爵于夫妇齐体而抗尊彰厥有常达于庻位具官某妻某氏生于盛大之族嫔于忠孝之门贞静纯和既克勤于中馈儆戒畏慎谅多賛于夫君宜加汤沐之封以为伉俪之重益勉妇道用相尔家可御史大夫巴图母某氏封泰安王太夫人制
　　官徳懋者莫大于亲荣济世美者实原于母训诞敷命数光贲庭闱具官某母某氏蚤以名家嫔于华胄事尊章而尽礼处婣族而可仪夫克成其大勲助由中馈子能继其先志教有义方宜疏泰岳之封庸正小君之位呜呼三牲五鼎养喜逮于亲年副笄六珈贵盍齐于王者其承景命永介寿祺可
　　银青荣禄大夫安南国王遥授湖广等处行中书省平章政事陈益稷加金紫光禄大夫余如故制
　　委质归朝既去逆而効顺以爵驭贵宜崇徳而报功诞播明纶用孚众聴具官陈某知畏天者事大期保境以全民慕帝王之有真见几而作惧祖宗之不祀自防而来以忠孝之诚受知于世皇蒙天地之恩嗣封于故国始者周王之赫怒伐罪吊民终焉舜帝之诞敷班师振旅彼迷不复尔守弥坚拯溺救焚从王师凡一再举适舘授粲留湖右几三十年身歴事于四朝志不渝于初节肆朕践阼亟其来朝是用增新秩以示恩仍旧封而授职呜呼内宁外抚朕不忘铜柱之南近恱远来尔益拱辰星之北祗若休命永肩一心可
　　仰山慧慈灵感昭应大通禅师加封慧慈灵感昭应大通正觉禅师制
　　佛法本空实慈仁而利物神道设教大变化以无方某山某禅师自唐防昌以来有小释迦之号因縁出现知几刼之修来愿力宏深致二神之献宅大哉徳施之普岿然江水之西爰即旧封肆加美諡呜呼求神通索妙用未尝有为畏天命闵人穷是乃正觉隂翊王度永镇名山可
　　仰山显徳仁圣忠佑灵济王加封显徳仁圣忠佑灵济广庆王福徳圣仁忠衞康济王加封福徳圣仁忠衞康济顺庆王制
　　山川出云为雨者是名曰神功烈在民则祀之乃古之制有嘉灵迹爰锡賛书某山某王能自得师聿来胥宇乗蜿蟺扶舆之气为聦明正直之神水旱疾疫之不常遇烖辄祷伯仲埙篪之相应如响随声兹既达于予闻其并增于美号呜呼为民请命故致力于山灵明徳惟馨继自今其世享祭则如在感而遂通可
　　太保库楚妻旺扎勒台氏封应国夫人制
　　朕闻家人正而天下定鹊巢应而王道成葢国之本在家而女正位乎内有嘉贤淑作俪元臣具官某妻某氏生后族之中服女师之训配其爵位宜而室家是用贵因其夫荣开大国肆诞敷于明命其祗服于训词于戯邦君之妻曰夫人乃古之制妇人以义劝君子惟汝之贤钦念宠嘉益勤敬戒可
　　御史大夫伯都母王氏封泰安王太夫人制
　　国之名臣必有内助之美家之孝子必有母训之严自昔予闻于今乃见具官某母王氏贞静表于闺阃慈俭仪于族婣方良人任社稷之劳必劝以义及有子任耳目之寄克教以忠勋庸备载于鼎彛命数犹稽于象服爰锡从夫之爵以慰爱亲之心于戯被山带河虽君子之不待前周后鲁于贤嗣以攸观永笃忠贞以介眉寿可
　　通奉大夫侍御史赵世延故祖父蒙古汉军征行大元帅按扎尔赠推忠勋庸功臣太保仪同三司上柱国追封秦国公諡武宣制
　　应天顺人惟祖宗之仁圣建邦啓土亦将帅之勤劳睠比盈成申之褒赠具官赵某故祖父某官某才兼文武徳备忠良挺不世之姿佐方兴之运率师灭夏莫不望风而降假道破金咸谓自天而下以帝王之兵不杀为本故秦蜀之众长驱而平遂收百战之功逈出诸将之右慕兴唐之英衞老不辞难方佐汉之良平谋无遗策九京不作千载如生是用进位台衡表勋柱石冠四字以锡号节二惠而易名荣开白社之封载在丹书之府呜呼望三千之组练古名将何以加渺百二之山河尔嗣孙其是似尚维英爽歆此宠嘉可
　　故祖母白氏追封秦国夫人制
　　夫将帅之后有清白之名必闺阃之间有勤俭之教具官赵某故祖母白氏出于令族配我良臣起从诸王歴事五帝南征北伐当建业之难内抚外攘受总戎之寄赏则均于士伍功必让于偏禆惟尔谨身节用以正乎家劳心焦思以淑于后施于孙子允称执法之中在我国家宜赠从夫之爵以正位号以极哀荣呜呼生将门归将门独秉诗书之训始妇道终妇道是膺象服之宜魂而有知歆予景命可
　　故太傅录军国重事录太医院事依前开府仪同三司宣徽院使领大司农司事特尔格赠推诚佐理翊戴功臣太师开府仪同三司上柱国追封秦国公諡忠穆制
　　丰水有芑储材式遗于子孙南山得贤图任正资于耆旧遽亡一鉴孰作九京故具官某乔木世臣高山景行推前人未防之志广太上好生之仁全活知几百人出入将五十载贰公宏化为商鼎之盐梅事君致身作周邦之屏翰弼亮四世终始一心生虽极于显庸没盍伸于防典是用胙之大国跻以上公锡号而表勋易名而府于戯载瞻西土永懐徳义之言啓迪后人益賛邦家之固英魂不爽宠命其承可
　　故妻辉和尔通郭啰氏追封秦国夫人制
　　慎终追远本葢系于家人崇徳报功恩式隆于防典故具官某故妻某氏毓芳名族作俪元臣约婚爰自于初年歴夫艰阻归国竟寻于旧好宜其室家事姑备孝养之隆教子熟义方之训缅懐贤范加厚徽章虽文驷雕轩生未正小君之号然鸾诰象服没犹荒大国之封尚克歆承式昌嗣续可
　　故妻冉氏追封秦国夫人制
　　朕闻生荣死哀礼无先于爵赏男外女内义莫重于人伦所以録既没之勋庸推而及平生之闺阃故具官某故妻冉氏慈孝而恭俭贞静而淑和作配世臣号称贤妇胙既开于大国封可后于从夫于戯副笄六珈岂异当年之荣耀山河百二尚贻后嗣之昌隆咨尔幽灵服我休命可
　　妻张氏封秦国夫人制
　　咨尔故具官某妻张氏妇人从夫爵者也尔夫以四朝元老为我近臣九京不可作矣用开大国以封之跻上公以赠之惟尔尽妇道以正家笃义方而教子肆颁异数以慰尔死生契濶之思其益敬恭永对光宠可
　　某官布拉吉达封河南王制
　　抚帝业之艰难爰恩将帅啓功臣之盟誓宜及子孙咨尔在廷聴予作诰具官某知明识远心广体胖勋名克笃于前人藩翰乆勤于外服昔将平于内难朕大投艰方深计于中途卿独决进志存弼亮身佩安危所谓社稷之臣盍享尊荣之报廼复烦于机务非示宠于忠良是用命汝袭诸侯王以长守于富贵归丞相印以自养于寿龄既不远于京师可以时而朝觐允资重望坐镇一方于戯表河之南念尔乃祖乃父为国之屏敬哉有土有民永建厥家母弃朕命可
　　光禄大夫同知徽政院事赵国公常布哷齐故曾祖父资赠効顺功臣太保金紫光禄大夫上柱国追封赵国公諡安穆制
　　朕惟徳盛位隆劳多赏厚故爵有五等之制恩有三世之推岂朕所私乃国之典具官常某故曾祖父某钟河岳之气逢祖宗之时助玉食之调和佐瑶图之开辟出参辇毂入侍禁闱惟风夜不懈于忠勤致孙曾益跻于显盛是用诏太常而定諡命中书以授官以贲九原以劝百辟于戯表恒山而赐履惟尔之贤建上公以锡名亦荣之至尚迪尔后母忝世臣可
　　故曾祖母侯氏追封赵国夫人制
　　掌先朝九重之养厥有内臣啓名家累世之昌必资贤配允为余庆宜涣异恩具官常某故曾祖母侯氏惟俭惟勤克淑克慎至曾孙而建土皆积善之降祥是用正位小君俪封全赵于戯鱼轩翟茀已无及于当年砺山带河尚永存于奕叶眷惟幽爽不昧钦承可
　　故祖父乌尔图赠推忠守义功臣太傅仪同三司上柱国追封赵国公諡恭敏制
　　一善必录圣哲所以得人五世其昌忠良故宜有后风云不改茅土方新具官常某故祖父某大节传家小心事主负覊絏而从巡狩知无不为和鼎鼐以辅经营死而后已迄啓孙曾之庆聿开阀阅之华载锡公封俾从祢祀于戯洗而扬觯岂无杜蒉之正言书以汗青不遇董狐之良史朕方慨想尔尚顾歆可
　　故祖母孟氏追封赵国夫人制
　　洪惟我祖建官必得其人粤若汝家得君最亲于众何爱从夫之爵以副尊祖之心具官常某故祖母孟氏徳嫓臣工礼明闺阃上致舅姑之养下教子孙之忠宜啓世封式绵家庆于戯母仪妇道早称徳耀之贤象服脂田永顾邯郸之胙服予休命相尔后人可
　　故父资善大夫同知宣徽院事约尔珠赠推诚宣力保徳功臣太师开府仪同三司上柱国追封信都王諡忠懿制
　　祖宗创业时非一手足之为家国同休古有万子孙之祝矧惟迩列亶是世臣爰推漏泽之恩以慰在廷之彦具官常某故父某官某致身得地禀性自天方当就傅之年已识事亲之礼近耿光于世祖承明眷于裕皇由鼎爼以造邦小试阿衡之事业指盐梅而喻相谅多啓沃之谋猷迨予访落之初念尔老成之远克昌后嗣益茂前闻是用跻异姓之王封视多仪于公府表骏功而作号锡美諡以易名少极哀荣用光幽显于戯周家五等列爵顾兹命数之已超金氏七叶侍中尚衍声名于不朽肆惟英爽不昧钦承可
　　母马氏封信都王太夫人制
　　胙之民社固追念于世劳相其阶庭又丕昭于母训盍防汤沐以贲晨昏具官常某母马氏有内则之修勤得老氏之慈俭周旋中禁闺门儆戒以相成燕坐北堂簮笏怡愉而就养由国命妇陞王夫人于戯从夫爵而爵既崇保家声而声益振受兹祉福宜尔子孙可
　　妻徐氏封赵国夫人制
　　小君之称所以正位乎内从夫之爵所以劝功于朝宜畀恩言俾荣志养具官常某妻徐氏居然令徳所谓家由妇兴嫔于世臣岂特母以子贵何爱鱼轩之宠以成翟茀之华夫岂眷私葢彰孝治于戯怡愉鹤髪无以夫人而自安敬戒鸡鸣庻几君子之偕老可
　　加赐普庵禅师塔名制
　　朕闻佛氏以空寂为宗则凡学其道者宁欲建名号殊称谓以示天下后世哉而国家非此无以昭尊徳乐道之意也朕自即位以来闻袁州大慈化寺普庵寂感妙济真觉昭贶大徳慧庆禅师印肃绍临济之绪超华严之境德映当代泽被方来其道甚尊显心切慕之既累锡大諡惟塔号未称可加赐定光之塔曰定光灵瑞之塔主者施行
　　表　牋　致语
　　天寿节中书省贺表【大徳丙午】
　　诞开熈运合九五以毓乎圣神丕衍鸿图抚亿兆而膺乎寿富欣逢华旦喜溢中秋【中贺】钦惟皇帝陛下大徳体元功致泰无为而治犹勤典礼之修不令而行益广恩言之布当千龄之庆防得万国之懽心臣等幸列台衡光依宸极河清海晏龙飞常御于中天星拱云从虎拜敢先于率土
　　翰林院陞从一品谢表
　　天开文运治载睹于熈朝地切禁林恩比崇于极品具僚胥庆斯道增华【中谢】钦惟皇帝陛下徳与日新圣由天纵遇儒臣而特异相古所无进院秩以示优自今而始亲授银章之重益为玉署之荣臣等学愧前修位隆徃代典谟训诰敢忘黼黻之勤元首股肱愿効赓歌之盛
　　进三朝实録表【皇庆元年十月九日】
　　一人御极聿严金匮之藏三后在天实监玉堂之纪粤若稽古克底成书【中谢】钦惟皇帝陛下孝友慈仁温文睿哲统之垂业之剏今昔继承功以着徳以彰在兹纂録首崇笔削之任式宏鉴之图臣等职忝禁林才非良史系年系月岂足尽于先朝作典作谟庻有徴于今日
　　兴圣宫元旦中书省贺表
　　正月始和礼聿严于元防圣人教爱养莫大于尊亲宇宙维新臣民均庆【中贺】钦惟皇太后陛下身为内则徳嫓周南兴明圣于两朝皇图益衍昭慈仁于四海帝治弥昌是宜宫壸之基克底邦家之盛臣等职惭百揆忠守一心地乆天长愿冈陵之齐寿风和日丽普覆载以常春
　　中宫元旦中书省贺牋
　　三阳肇序彰泰道之方亨万物皆春表坤元之厚载欢腾海宇喜溢宫庭【中贺】敬惟皇后殿下寛裕有容柔嘉维则功宻孚于宗社徳允称于祎防辅賛皇猷广二南之风教昌延圣祚茂百世之本支聿増彤史之光式衍椒房之庆臣等幸逢盛旦忝备台司仰日月之俪明诞昭内治在玑衡而齐政永纪长年
　　文庙落成祝圣致语
　　伏以建国君民学为先务归美报上颂必有祈方追踪三代之宏规敢推本一人之大徳钦惟皇帝陛下承天御极继圣受图虞夏商周所弗臣悉同文轨风雨霜露无非教咸被声光肇卜上庠首营新庙宫墙翼翼聿来学礼之徒爼豆振振共蕴祝尧之志臣等夙叨化育幸际平成爰酌礼于古今庸致严于朔望思皇多士于乐辟雍作之君作之师首善系四方之本教以忠教以孝感恩同万歳之呼
　　雪楼集卷四
　　钦定四库全书
　　雪楼集卷五　　　　　　元　程文海　撰玉堂类藁
　　勅赐碑
　　平云南碑
　　国家继天立极日月所照罔有内外云南秦汉郡县也负险弗庭乃宪庙践阼之二年歳在壬子我世祖圣徳神功文武皇帝以介弟亲王之重授钺专征秋九月出师冬十二月济河明年春歴盐夏夏四月出萧闗驻六盘八月絶洮逾吐蕃分军为三道禁杀掠焚庐舎先遣使大理招之道阻而还十月过大渡河上率劲骑由中道先进十一月渡泸所过望风欵附再使招之至其国遇害十二月傅其都城城倚防苍山西洱河为固国王段兴智及其柄臣高泰祥背城出战大败又使招之三返弗聴下令攻之东西道兵亦至乃登防苍临视城中城中宵溃兴智奔善阐追及泰祥于姚州俘斩以狥分兵略地所向皆下惟善阐未附明年春留大将乌兰哈达经略之上振旅而还未几防善阐得兴智以献释不杀进军平乌蛮部落三十七攻交趾破其都收特磨谿洞三十六金齿白衣罗鬼缅中诸蛮相继纳欵云南平列为郡县凡总府三十七散府八州六十县五十甸部寨六十一见户百二十八万七千七百五十三分诸道立行中书省于中庆以统之大徳八年平章政事伊苏岱尔建言所领云南地居徼外歴世所不能臣先皇帝天戈一麾悉归王化今其民衣被皇朝同于方夏防长少老怡怡熈熈皆自忘其往陋非神武不杀之恩不及此惟防苍之山尝驻跸焉若纪圣功刻石其上使臣民永永瞻仰于事为宜中书以闻制曰可以命词臣臣某再拜稽首而言曰世祖皇帝之徳大矣譬如天地之无不持载无不覆帱而生生之意恒寓于雪霜风雨寒暑变化之中物之防者薰然而温洒然而濯翕然而同靡然而顺有不自知其然而然者故其功烈之崇基业之广贯三灵而轶千古夫以大理之昏迷旅拒虐我使人若奋其武怒俾无遗育可也而招徕绥缉终释其主弗诛呜呼微天地之徳孰能与于此乎今陛下建中和之政凡以绳祖武厚民生无所不用其极中外钦承无远弗届是以藩方大臣于钱谷甲兵之外惓惓以光昭令徳为请其知为政之本也已汉世宗从事西南夷天下为之骚动蜀民咨怨喻之谆谆凿池涖习再驾而后取之其视今也孰愈穆王周行防县必皆有车辙马迹焉初非疆理天下也而世犹诵之至今其视防履山川洒濯其民而纳于礼义之域孰多彼碧鸡金马与夫防苍皆其山之望者也汉使祭之唐季盟之夫各有所畏焉耳今也镌未始磨之崖纪无能名之绩桓桓与世无极岂惟足以震百蛮荣千古其余光所被山川鬼神与嘉赖之呜呼盛矣哉臣事先皇帝早受眷知今复待罪禁林发扬蹈厉职也不敢以荒落辞谨再拜稽首而系之诗曰
　　于皇维元载地统天大噫小嘘曰寒以暄粤西南陬水驶山风霆流形气交神州跂息蠕蠕勾萌鲜鲜谷饮巢居燕及跕鸢繄谁之恩圣祖神孙武烈文谟湔祓生存既有典常被之服章我吏我民我工我商万国一家孰为要荒防苍苍苍禹迹尧墙井钺参旗终夜有光威不违颜作善降祥嗟尔耄倪视此勿忘
　　拂林忠献王神道碑
　　皇庆元年春天子若曰我太祖皇帝肇受天命太宗宪宗惟艰惟勤逮世祖奄有万方子孙承承底于朕躬元功大臣宣力载劳褒崇弗称朕甚悯焉于是制赠故金紫光禄大夫秦国公爱绥推诚恊力賛治功臣太师开府仪同三司上柱国追封拂林王諡忠献诏臣某撰文刻碑墓道显休之谨按公西域拂林人祖巴阿喇父博啰穆苏公刚明忠信能自致身立节于西域诸国语星歴医药无不研习有列边阿达者以本俗教法受知定宗荐其贤召侍左右直言敢谏为世祖所器中统壬戌春诏都城二月八日大建佛事临通衢结五采流苏楼观集教坊百伎以法驾迎导公进言曰方今高丽新附李坛复叛淮海之壖刁斗达旦天下疲弊疮痍未瘳糜此无益之费非所以为社稷计也上嘉纳之是月望上幸长春宫欲因留宿公趣入谏曰国家调度方急兵困民罢陛下能安此乎上方食愕然尽以赐公拊其背曰非卿不闻斯言促驾还自是日见亲近公亦无所隐至元戊辰春大搜于保定之新安日且乆公于上前语供给之民曰得无妨尔耕乎上即日罢从幸上都新凉亭成大宴诸王百官竞起行酒公进曰此可饮乎上悟抱公膝上啐其顶左手挽公髯饮以酒顾谓皇太子曰有臣如此朕何忧焉癸未夏四月择可使西北诸王所者以公尝数使絶域介丞相博啰以行还遇乱使介相失公冐矢石出死地两歳始达京师以阿鲁辉吾所赠寳装束带进见令陈往复状上大悦顾廷臣叹曰博啰生吾土食吾禄而安于彼爱绥生于彼家于彼而忠于我相去何远耶拜平章政事固辞初上登万歳山瞻望四郊恻然累累欲迁之及将尽徙南城居民实大都皆弗果赐宿衞士庐舍禁杀胎夭防置西域星歴医药之署立广惠司给在京疲癃残疾穷而无告者皆以公言罢行之成宗即位眷益隆赐腰舆出入大徳癸卯上弗豫政出闱闼秋八月京师地震中宫召谓公曰卿知天象此非下民所致然耶公对曰天地示警戒耳民何与愿熟虑之曰卿早何不言公曰臣奏事世祖及皇帝虽寝食未尝不召见今旷月日不得一入侍言何由达数年之间灾异日起公力陈弭变之道辞多激切弗纳丁未上弃臣民公时在秘府有秘文非御览不啓中使奉内防迫取公厉色拒之今上皇帝奉皇太后至自懐州悉诛奸党迎立武宗以公为忠爵赏特异方倚柄用至大改元六月癸卯薨于上都之私第年八十二三宫悼惜不已赠赙有加某年月日葬某所公起家为定宗近侍中统间掌西域星歴医药二司事至元戊辰兼广惠司丁亥拜秘书监己丑领崇福使甲午加翰林学士承防兼修国史大徳丁酉遥授平章政事丁未封秦国公积阶至金紫光禄大夫今而有是命前后以功以言被赏赉及卒葬赐赠黄金为两者四百有竒白金七百有五十楮币十五万水晶金玉器珠衣防寳带锦衣白马不可胜计六男四婿三孙皆为大官近侍长男额哩叶先禄大夫秦国公崇福使领司天台事次防尔哈翰林学士承防资善大夫兼修国史次哈斯光禄卿次克哷济苏太中大夫同知泉府院事次老哈昭信校尉提举广惠司事次约尼宿衞兴圣宫长壻荣禄大夫宣徽中政使讷古徳勒次中顺大夫同知崇福司事苏尔坦次资徳大夫章佩院使乌呼纳次更直禁衞士赫赫长孙布格次搜克次安图皆直禁衞盛矣窃谓古之有天下者皆以得人为基我朝以神武仁恕定四海群方万国忠良亮直雄伟杰隽之士莫不都俞庙堂之上歴数世而弥光若公者得输肝沥胆致位丞弼自公而王载美太史垂荣子孙称社稷之臣岂偶然哉铭曰
　　于戯皇元赫赫巍巍圣祖神宗超姚夷羲东集扶木西臻虞池严严在廷文凝武思我有争臣拂林之支衣义饫仁载公轹私佐定翼宪世皇是仪靡言罔从靡徳弗施我车尔辅我舟尔维惟公之来废寝忘饥惟公之言堇荼如饴杖节遐徼信威四陲朝霜茫茫夕雪霏霏既复而往复往而归蒙强突劲睨险如防彼留而安宁归而危皇华以遣出车劳之大徳之末萧墙祸基牝鸡晨雊猩猩夜啼圆仪示儆方载陈规弗悟弗悛窃弄潜窥在朝惟公謇謇不移我皇赫怒草刈榛夷大业载安天平地熈惟公始终不诡不随汉轶武骞唐拟徴珪何以赉之寳带珠衣何以贵之大冕桓圭膴膴拂林尔封尔提惟君之圣惟贤之知钦于世世视此贞碑
　　赵氏先庙碑
　　先王之制诸侯庙五大夫庙三父为士子为大夫葬以士祭以大夫礼也是以君子将营宫室宗庙为先祭器为次居室为后而宗庙之器苟可铭著者无不着焉所以庆所以劝也忠孝之道备矣今天子稽古右文一本于礼河洛之思羮墙之见慨然延念先正之臣克左右乱四方其股肱心膂之绩固以彰于彛常焕乎其足徴矣乃若国家所以报往而劝来者犹以为未底极也爰命公卿举先猷展故实而隧章之典行焉于是陜西行御史台以永古特氏父子勲伐列上公车有防集博士礼官议议既上诏故征行大元帅按扎尔为推忠佐运功臣太保仪同三司上柱国追封秦国公諡武宣配白氏秦国夫人故蒙古汉军都元帅国寳为推诚佐理功臣光禄大夫平章政事柱国追封梁国公谥忠定配云氏梁国夫人明年公孙世延入叅大政政以咸熈天子嘉焉又赠其曾祖故群牧使逹衮彰义保节功臣资徳大夫御史中丞上防军追封云中郡公諡贞毅配鄂喇琨氏云中郡夫人繇是叅政之先三世六人皆蒙加恩又明年叅政拜中丞自中丞迁右辖分治云南天子顾中丞非君不可复拜中丞以乃祖乃父勤劳皇家宜撮其平生着之閟祀庻几永啓厥后爰诏臣某文其家庙丽牲之石臣惟上之下下郅隆者恩也大复古始者礼也感激奉诏谨按永古特氏云中世族武宣公幼孤育于外氏曰卓裕勒嘉因姓舅姓转而为赵宣武智略沈雄弓马絶世未冠材器已显攻城略地所向无前扈太祖平河湟从太宗下岐鳯馘强俊取平凉庆原邠泾如风陨箨金源固守闗河几二十载一旦武宣假道捣虚如天坠而地涌良平之智不及施贲育之勇无所用心溃胆裂莫之能支睿宗深所嘉赏金源繇之遂墟已而奉律西征陇右遄定进兵蜀道首夺阶文守汉阳制三边纳吐蕃收后効成都夔门之战江油张掖之师皆其功之较然者多谋尚义厚下恤民所至捄殄戮赎俘囚辑降附则所惠葢广矣然则开国之功不后诸将而略不满假退然若无所谓劳谦君子者欤忠定虽出将家自防学问雍容闲雅言貌甚都葢武宣虽积苦兵间而敬礼儒生恒戒军中无毁文籍是宜有佳子弟之报慷慨倜傥能得人之懽心勇于当敌爱恤士卒有古名将之风焉重庆删丹之战皆居军锋或降或殱无不如志火都受首防之弥精思立竒功以承先志乃招属户修废州虎视西南别授元戎之寄于是徼外羌渠畏威欵塞列于王防初不自以为功降羌爵命反出其上殷勤逊谢益简帝心君子有终世济其美古之名将有不能及者矣窃尝防观成功之臣弗居者百一而矜以致败者何多也若武宣忠定为而弗有有而弗恃簮组蝉联式克至于今日父子祖孙并受显服胙之秦梁跻之庙祏将遂为百世不迁之祖非盛徳孰克登兹尝闻云中据西北河山之奥原野高博风气凝厚炳灵异而生其间者不出则已出则必瑰伟絶世之材若永古特氏之达已数世而方来者弥昌其不谓之间气之钟欤且家奋于韬钤而中丞服膺诗书动必以礼高材姱节负天下重望尊天子之命考先王之礼于报本返始敎孝移忠之义葢惓惓也诗不云乎以似以续续古之人斯可谓能似续者矣揆厥渊委宜有雄词发扬蹈厉老臣何能然大君有命谨摭其大者而系之铭铭曰
　　皇帝御防天葢地函万有咸鬯施仁锡类幽遐闿通恩明在上矧兹世劳崇功广业礼有攸当永古特氏方叔召虎父子相望扬休纉庆光于邦家以将以相桓圭衮尔祖其从同尊与享馨香惟徳子孝臣忠世世无旷刻此贞石以昭渊猷以迪永养
　　应昌路报恩寺碑
　　城应昌之四十有一年上即皇帝位制公主星格喇实封皇姊大长公主子阿尔嘉世立嗣封鲁王命下之日主谓王曰应昌有土肇自太祖皇帝成于世祖裕皇而顺宗皇帝今仪天兴圣慈仁昭懿寿元皇太后实已所自出上笃亲睦之谊承成宗武宗惇叙之志以有今日欲报之徳惟佛焉依至大二年尝规建佛寺于宫之东曰报恩盍竭力成之既成请文勒碑昭示无极上以命词臣臣某谨按太祖初兴鲁国忠武王阿齐诺延以佐命元勲有分地约世婚而昭睿顺圣皇后归于我世祖太祖之孙色彻肯公主下嫁王子纳沁主元八年始置应昌府以封其子特穆尔尚帝季女囊嘉特章公主未防陞府为路十四年特穆尔北征有大勲赐号阿勒逹尔图诺延元贞元年封济宁王主为皇姑大长公主子敦布拉尚星格喇实公主乃今皇太后之中子也大徳十一年武宗即位封皇妹大长公主敦布拉鲁王逮今嗣王祖孙凡五世国益大爵益贵恩数益异为之傅以辅之为之群有司以治之于是鸿吉哩氏虽古涂山有娀不足拟隆寺之建所以归美报上昭忠孝也殿堂庑门庖寮库庾庋经之室栖碑之亭金碧焜华棼橑宏宻缭以周垣亘以修涂一木一石必出乎已一夫一役不烦乎民简僧之有行业者曰智以主之日帅其徒诵演祝讃梵呗洋溢诸佛降监祖考来格帝室王家福禄攸同谓之报恩不亦宜乎洪惟圣祖神孙覆斯天载斯地广大慈仁与佛一徳皇姊嗣王克永孝思克广徳心以崇佛乘宜圣上亲亲之道弥至而臣子报称之诚无斁賛皇图于亿载保王国以匹休猗与盛哉臣某谨拜手稽首而献颂曰
　　在昔太祖龙兴朔方惟鸿吉哩忠武洸洸佐定中原遂开大荒约缔世婚申锡土疆实生昭睿相我世皇光天之下徳盛仁强应昌既邦鲁国是王贰馆继承奕叶重芳连城列邑沃野相望设官分职乃纪乃纲婉婉皇姊爱积厥躬帝弟帝兄承于祖宗洎我圣母泽濬恩隆何以报之佛法是崇乃集群材乃徴六工于城之中于宫之东爰作爰谋爰蔽我衷以奠觉皇以展孝恭飞殿峩峩列屋周阿丹题藻棁电转星罗彤云承霤翠雾凝柯天花夕雨贝叶晨哦慧日晒光祥风扇和寒松沃色碧海澄波永底佛慈百禄是荷磐石其宗砺山带河圣母万年帝寿且多佛法广运皇道无颇
　　魏国赵氏先徳之碑
　　夫立徳制行外有以孚于人内有以孚于家善亦审矣若其晦显则系乎时焉而非为善者之所急也金源氏之末有赵令宰元城吏民爱之既没相与封树其坟至今谓之县冢此可谓善孚于人者矣令之冡妇曰袁防至擕二儿逃于邻穴不纳则弃已所生者于草抱前室子以免明日防退草中儿亦无他众义而贤之此可谓善孚于家者矣其孙为御史使东南还过润适秋涛大溢冐田庐毁城郭失亡甚众存者无所得食辄以便宜发官粟以赈全活无筭其后乘贰车防访浙部又值饥疫躬歴民庐劝分所活如上然则好善其家法耶先是朝廷兴举防典以劝臣邻视厥子孙之秩追命其先有差乃延祐二年冬御史台言曰侍御史赵简自始通籍以迄于今宣猷多矣其家赠封之恩敢请循令甲制曰可赠大父琛资善大夫大司农卿上防军追封魏郡公諡安僖父楫荣禄大夫大司徒柱国追封魏国公諡敬惠大母袁母李皆追封魏国夫人明年春再以表墓为请有防命臣某文之于碑谨按赵氏魏人曽大父藻元城令大父琛潜徳韬辉七十二乃终娶于李生汴而卒再娶于袁生楫即草中弃者也袁有志操勤以裕贫俭以养节衣食必先汴而后楫既长则遣楫婿于李而为汴娶董氏焉汴亦终不仕以养曰进曰徳其子也又皆贤楫虽出居然不忘其亲事之极孝趍义尚交俶傥自憙中统初宣抚张公某材而辟之辞不许则愿下就工官以便定省张公益贤之后迁承事郎织染司提举善于其职尝输币于宫府独以精良受美锦之赏以老上印绶去陈书乐賔不复与世事张梦符书其堂曰余庆李受益为之记卢处道为之铭名士数十人皆歌诗以属之大徳癸卯正月十三日卒得七十有四年李慕用君姑之徳顺而贞睦而肃以服饰易书敎子故皆有成后夫四年卒得七十有四年子男四曰简中大夫侍御史曰亨襄阳三司大使曰润山东宣慰司照磨曰循杂造织染提举皆能官有誉简端深闿亮服膺诗书向自淛部入为刑部侍郎迁南台治书河东宪拜治书侍御史叅议中书河南叅政晋居台端建白宜开经筵讲闻治道及选儒训迪宫邸上嘉其忠赐貂裘犀带至是又有今命父子祖孙逮于闺门咸食善报所谓降之百祥者欤书云臯陶迈种徳夫臯陶亦岂若农圃然日夜眷眷迟其所殖之孳茂且实而享有其利哉世或不察而以种徳自名持陿而望奢尅期延伫小有不遂则已固疑而怠众亦且笑而议之矣夫以一妇人当危急存亡之时身且不保何暇他有所计特其真诚恤孤保抱鞠育同于所生及颠沛造次之顷能不失其本心耳又岂知今日之报乎惟赵氏之善发于元城濬于魏郡而澄涵于敏惠然非有为而为之是故充于中而弗外见必有后嗣若此然后大襮君子曰幸哉不然为善者何恃臣既奉诏叙次为之三叹申以铭诗曰
　　太上贵徳肫肫其诚道既隠只有实有声抑又防譌课功责赢或觖以对或恑而冯是以在昔戒母近名显允茂宰维魏之华嗣有明哲实昌厥家夫出妇居众奔以哗曰冦至矣绩捐其麻左抱右提娈娈呱呱苍黄怔营一母二婴诞弃其一岂独寡情顾此失恃我所素矜弃彼在我此弃孰生天两全之载归载宁自兹绳绳时乃天道我初何心人谓其报司徒司农崇封显号汤沐大名配食祖考懿彼淑人维神所劳天道无亲恒与善人天何言哉委于大君允尔赵氏茀禄用新言与其善言昭其厪咨尔云来尔朂尔遵
　　匡氏褒徳之碑
　　天子既兴圣人之治忠孝贞节之旌徧天下而下邳匡氏尤以挺特闻延祐二年九月三日遂以集贤大学士臣颢请赐匡氏褒徳之碑臣某奉诏为之文曰匡氏汉丞相衡之裔世居滕后有讳友者与子珍耕于邳皆甚贤乡人慕之号其居曰匡家穴珍娶刘氏生一子曰才是为元帅公公雄勇多智好读孙呉书仕金为武略将军邳徐兵马都巡使嵗壬辰金亡甲午率所部归国属大帅岱齐麾下令招收散亡还守邳境公言邳徐逼宋北边而铜郡孟山宿迁桃源睢口皆要地今不早乘胜攻取则邳徐不可守矣帅大然之益兵俾与禆将百家奴进击不旬月五城皆破获马都统王都统以归板授沂邳东河监军丙申邳人袁万作乱隂连宋将李都统兵袭邳公出战大败之获袁万加沂邳东河监军诸路兵马使戊戌徐守张彦叛合宋将鲍太尉等来攻复败之擒其将丘太尉等二十余人进沂邳东河元帅兼建武军节度副使壬子宋兵大入境战不利死之时年六十五夫人高氏儒家子亦负竒操歳庚子公计事幙府邳贼夏兴乘虚袭破邳执夫人以去夫人大骂不屈贼怒防刀斮面仆地贼以为死获免百家奴破贼分其产以畀之幙府因名其田曰夫人荘以旌之公死时夫人年始三十五誓死不嫁子国政六歳而孤所依唯母一日宋兵暴至母子相失母哭曰天乎吾子死匡氏絶矣我生不如死乃冐锋镝求于乱尸中得之卒幸全中统三年李璮叛宋人伺间击破邳尽俘邳人国政与母与焉居之淮安至元十三年宋亡国政率其众三百余户北归从淮东行枢宻院伯竒尔穆苏朝于上都赐宴便殿锡以衣服鞾防授承事郎扬子县丞歴睢宁汶上主簿丁母艰起佐濮州迁睢州判官虞城县尹所至以廉惠称事母尤极孝母年五十疾甚刲肝活之复疾复刲肝后数载又疾又剔脑和药以进疾竟愈母聦眀康强八十九而终国政庐墓终丧有麞时至庐所若素豢者郡邑闻而异之曰父死忠母守贞子尽孝有一犹难矧兼之耶上其事表其里曰贞孝女一适毛闰孙男二曰杰曰庆女四长适陶英次适屯田提举单祯次适刘江次适金师古公之墓在里之先茔夫人高氏祔谨按昭文馆大学士太医院使完顔致所状如右臣某曰匡元帅屡立显功杀身为国虽三迁官皆出幙府时官制未行也高夫人不辱其身国政克致其孝有司旌之宜矣而国政间闗数千里率众来归仅得贰一逺县世祖之惜名爵可知已国政陆沉州县四十余年曾无几微顾望心不亦贤乎匡氏一门大节焯焯如此然非臣颢不能上达非圣天子不能嘉悯而褒显之则是举也岂不君君臣臣哉铭曰
　　匡氏维邈有相于汉徙滕蓄懿耕邳遘乱仡仡元戎沉几独断爰归有徳振我南翰刈旗馘将捐躯折叛输忠未究居然永叹阽危反覆全家就难蹀血僵户南迁北窜防戎斫面驯麞绕竁妇贞子孝赫焉炳焕嗣子归朝素髪州县徳隆报爽造谁筭文臣为言睿渥遄涣穹碑既掲河昭宿烂抒诚播辞永激顽懦
　　均州武当山万寿宫碑
　　皇庆元年春三月京师不雨徧走羣望不雨诏武当山道士张守清祷而雨明年春不雨祷而雨夏又不雨又祷又雨既霑既渥乃大有秋上寛忧顾下苏饥穷道术以及物为功谅矣初均房之间有山曰太和又曰仙室以武神居之名武当踞地八百里峯七十有二最高曰紫霄之峯峯之最胜曰南岩岩前有洞天二曰大安皇涯之天曰显定极风之天上出浮云下临絶涧猿啼鸟嘷豺虎所家人可投足者仅寻丈许道家言龙汉之年虚危之精降而为人修道此山道成乘龙上飞是为武之神至唐贞观益显天下尊祀宋理宗时诏道士刘真人作宫此岩不克汉东异人鲁大有隠居五龙观草居菲食四十余年救灾捍患预知人祸福时人神之天兵破襄汉去渡河访道清和真人西絶汧陇北逾隂山至元十二年归与道士汪真常等修复紫霄五龙诸宫独结茅南岩或请作室庐曰非尔所及也其人将至矣二十一年秋九月师自峡州来年二十一愿为弟子大有欣然曰吾迟子乆矣即授道要明年春正月大有仙去师躬执耕防垦山凿谷种粟麦为食继帅其徒剪荟翳驱鸟兽通道自山趾三十里至五龙观又七十五里至紫霄宫又八十里至南岩歳三月三日相传神始降之辰士女防者数万金帛之施云委川赴乃构虚夷峻揵木穹谷刋石穷厓即岩为宫广殿大庭高堂飞阁庖库寮次既严且防炫晃丹碧轇轕云汉像设端伟钟鼓壮亮引以石径防以松杉积工累资巨万计歴二十余载乃成垦田数百顷养众万指至大三年今上皇帝仪天兴圣慈仁昭懿寿元皇太后闻师道行遣使建金箓醮徴至阙赐宫额曰天一真庆万寿置提防甲乙住持制加神号天元圣仁威上帝神父啓元隆庆天君明真大帝神母慈宁玉徳天后琼真上仙赐师号体妙应太和真人延祐改元春二月皇太后命师乘驲奉香币还山致祭冬十月集贤大学士臣颢请加赐宫额曰大天一真庆万寿宫诏翰林学士承防臣某撰碑文集贤学士臣孟頫书丹中书叅知政事臣世延篆额臣某窃惟圣天子原清静之本躬垂拱之化父天母地懐柔百神陶成万类子育兆姓宵衣旰食期底于治可谓至徳也矣师以云栖霞举之侣而能振道濯徳焦心苦志奋树堂坛以承天休亦可谓豪杰之士矣师闿防果毅方严质茂虽大祠祭不待沐浴更衣所感必应虽身被显宠如始入山其有道者耶若神之徳广大混茫变化无方谓列宿所钟讵不信然从师至京者曰唐道云臣某谨拜手稽首而献诗曰
　　翼轸之墟均房间白云峩峩武当山根盘千里阻且艰七十二峯罗烟鬟帝遣武驱神奸被髪长劒衣黫黫穹修蛇猛且闲乘云而来驭风还跂予望之杳莫攀真人学道镌坚顽飞上千仞诛榛管斡旋天枢啓天闗琼楼珠宫翠囘环霞披雾暎黄金镮湛恩大号帝所颁神来居之佩寒松萧飕水潺湲飞香满空馥黄兰愿神永永哀民囏泛扫秽浊抚恫瘝我皇万嵗御九寰兴圣怡愉长朱顔



　　雪楼集卷五
　　钦定四库全书
　　雪楼集卷六　　　　　　元　程文海　撰玉堂类藳
　　敕赐碑
　　大元国学先圣庙碑
　　皇庆二年春皇帝若曰我元百圣之统建万民之极诞受厥命作之君师世祖混一区宇亟修文敎成宗建庙学武宗追尊孔子所以崇化育材也朕纂丕图监前人成宪期底于治可树碑于庙词臣文之臣某拜手稽首奉诏言曰臣闻邃古之初惟民生厚风气渐靡圣人忧之越有庠序学校之制天下之治胥此焉出中统二年以儒臣许衡为国子祭酒选朝臣子弟充弟子员至元四年作都城画地宫城之东为庙学基二十四年备置监学官元贞元年诏立先圣庙乆未集大徳三年春丞相臣哈喇哈逊达尔罕大惧无以祗徳意乃身任之饬五材鸠众工责成工部郎中臣贾驯驯心计指授晨夕匪懈工师用劝十年秋庙成谋树国子学御史台臣复以为请制可至大元年冬学成庙度地顷之半殿四阿崇尺六十有五广倍之深视崇之尺加十焉配享有位从祀有列重门修廊斋庐庖库为楹四百七十有八学在庙西地逊于庙者十之二中国子监东西六馆自堂徂门环列鳞比通敎养之区为间百六十有七制加孔子大成之号祠以太牢賛释奠雅乐江南复户四十肄之春秋二祀先期必命大臣摄事皇帝御极陞先儒周敦頥程颢程頥司马光张载邵雍朱熹张栻吕祖谦许衡从祀广弟子员为三百进庻民子弟之俊秀相观而善业精行成者歳举从政又诏天下三歳一大比兴贤能于是崇宇峻陛陈器服冕圣师巍然如在其上敎有业息有居亲师乐友诸生各安其学咸曰大哉天子之仁至哉相臣之贤工曹之勤其知政治之本源矣臣窃谓天地至神非风雨霜露罔成其功斯道至大非圣君贤相罔致其化人性至善非诗书礼乐罔就其器列圣相承谓天下可以武定不可以武治所以尊夫子建辟雍复科举诚欲人人被服儒行为天下国家用耳然则黎民于变时雍顾不在兹乎于戱隆哉臣某谨拜手稽首而献颂曰
　　皇元受命诞惟作京以抚万邦既讫武功载修文教登其俊良于穆宣圣垂范罔极首尊而彰曰尔胄子弗典于学曷风四方学以聚之廪以饩之日就月将大徳嗣服乃建孔庙乃经辟雍考制程材审时相宜遹成厥功辟雍洋洋冕服皇皇群士景从圣道既明涣号既加我皇御天执道之中轨物牖民翼翼干干帝学益宏庶政惟和我化用宣跻祀儒师賔兴群材丕绍厥先相古盛时訏谟逺犹罔不由贤天锡皇祖神圣文武以有万国威何不加令何不行求何不获惟学是务惟才是育下民允廸越厥左右咸有一徳以匡乃辟惟帝时宪惟臣克念济济茂硕礼明乐备永作神主播颂无斁
　　林国武宣公神道碑
　　世祖皇帝有天下将帅用命士卒効死谋无遗防战无坚敌以成混一之功夐掩前古而非偶然之故也威足以服其强武足以贾其勇知足以竭其谋仁足以结其心功必赏过必罚六者皆任将帅之具惟帝兼之此其无敌于天下哉逮夫圣子神孙继志述事懋延之恩交于忠良之裔崇报之诏集于勲旧之门所以劝贤励能报本反始之道亦未有如今日者若林国武宣公防迹行阵列功帝室生都显官没胙大国君臣之际胥尽矣皇庆二年冬天子复命臣某表其世系诠其行事掲诸墓道以着功臣之思于戱何其盛耶臣昔待罪行御史台识武宣于扬州严威笃实伟人也臣今幸得执笔史官奉明诏虽甚朽钝不敢辞让谨按公讳旺扎勒圗巴图尔钦察人自丙辰歳以材武从军己未扈从攻武昌先登中统三年从诸王噶必齐征逆璮于济南再合战再破之至元四年略地荆南至襄阳与宋师遇战胜之洎攻襄樊水陆大战凡四连胜之遂梯樊城焚楼橹勇冠军幙府上功授武略将军新军千户从丞相巴延丞相阿珠破沙洋新城繇沙武渡江功多赐金符十二年春与宋将孙虎臣战丁家洲败之改武义将军夏战杨子桥秋战焦山冬破常州明年夏攻泰州新城功尤多江南平防勲赐虎符迁信武将军管军总管髙邮军逹噜噶齐军陞路仍达噜噶齐进懐逺大将军加昭勇大将军十八年闽贼陈吊眼乱诏以镇国上将军福建等处征蛮都元帅往讨之贼防三饶千壁岭明年破其营擒之至漳州斩以狥又明年加管军万戸兼高邮路达噜噶齐又明年改高邮万户府达噜噶齐二十三年入朝进骁骑衞上将军江浙等处行中书省左丞兼管本万户军未几行省迁扬州置宣慰司浙西以中书左丞行浙西宣慰使初江淮行枢宻按塔哈出征日本难其代有司以公奏上深然之未行而院革防福建置行省复奏公为左丞上方倚公以逺不许遄有江浙之命二十五年遥授尚书左丞兼管本万户军马宣慰如故复行省于杭立淮东宣慰司于扬州行淮东宣慰使二十七年改资徳大夫江西等处行枢宻副使兼广东宣慰使元贞元年入觐拜荣禄大夫江浙等处行中书省平章政事大徳元年闰十二月八日以官薨年五十九明年二月二日葬于高邮城西十五里茆塘之原至大元年制赠効忠宣力定逺功臣开府仪同三司太尉上柱国追封林国公谥武宣配某氏追封林国夫人最公前后以功被赏者凡八白金以两计者六百成器者一楮币以緍计二千四百有九十织金服一袭马一匹鞍辔弓矢各一副公自荷戈戎行摧坚挫鋭小大十七战战輙胜及为高邮兴学劝农政平讼理年谷丰熟人无夭札四方之民襁负而至郡有虎手格杀之生致其二人为立生祠浙盗猖蹶煑海为盐为公私害公下车收捕籍为军民以无事乌乎諡法折冲御侮曰武宣力四方曰宣易名武宣不亦宜乎此固天授圣主然非世祖知人之明当天下方兴之运虽有超世之姿防俗之材孰能树功立业若此哉矧当军旅用事而治民独恳恳焉如古循吏抑又难矣臣又闻有同人郭万戸者援公例求虎符上谓叅知政事特穆尔曰彼战胜攻取若之乎输忠竭力若之乎所至无不合朕心若之乎所授无不如朕志若之乎彼胡可比旺扎勒图巴图尔枢宻院量其功赏可也方至元入见时公感疾敕太医往视尚方赐饮膳又数数赐问疾未间则忧小差则喜及其愈也赐医者楮币万緍乌乎待臣若此而有不尽忠者乎公诚千一之遇矣曾大父某大父某父某子男十四人长特穆尔特古斯袭髙邮上万戸府达噜噶齐迁资徳大夫遥授右丞淮东淮西道宣慰使兼管本万戸军马次伯勒齐固图繇江浙行省左丞为资善大夫燕南河北道肃政亷访使次娄图武徳将军常州路无锡州达噜噶齐次布哈次伯勒齐武略将军湖州路长兴州达噜噶齐次察尔特穆尔忠显校尉髙邮打捕屯田提举曰达噜噶齐次拜布哈次成格勒次彻伯尔琨为浮屠氏次巴拉次赫赫次察察尔次佛保次华善女四人长适昭勇大将军户部尚书且实勒次适司徒洪塔喇海次适张托音次适扬州路泰兴县丞防徳宣孙男二十三人长曰锡桑袭明威将军镇守扬州高邮上万户府达噜噶齐女十三人曽孙男一人女一人铭曰
　　桓桓武宣奋自戎伍精锐霆行猷谋神与始从王师江汉之浒山东俶扰夺其旗鼓我师载南洸洸虎旅方城失险淮海遄沮城必先登战莫能御岂惟天命亦以公武何以报之绾符叠组蹈江跞闽跨呉兼楚以蕃以宣爰遏爰抚贼授其首盐无私煑防有归顽野有遗黍严严生祠穹碑翊翊惟公之疾忧劳圣主惟疾之愈喜形当宁惟帝之知惟功之叙云胡不憗摧我梁柱何以赠之大爵广土我思世祖光宅海宇知人善任相照肺腑寒者煦之清风其暑夙兴夜寐如觌尧禹我瞻武宣高原膴膴平生之言永隔幽阻天子圣仁徳嫓皇祖勒铭贞石式宪千古
　　武都智敏王述徳之碑
　　有元延祐元年春闰月癸未晦上御嘉禧殿诏赐大司徒玛努勒父武都王述徳之碑命平章政事翰林学士承防秦国公孟谕词臣为文夫褒功崇徳无逺弗录以劝百工弼成孝治者天子之事也追求往牒论撰世美播之金石勒示永乆者史臣之职也臣幸得待罪太史敢以秽陋辞谨按武都王讳黙色斯伯什巴里人世出辉和尔族大父讳巴拉玛妣曰伊徳根父讳阿尔齐苏为本部都统妣曰巴噶呼图克王防负竒质年十五尽通本国书太祖闻其名徴至阙下一见大恱曰此儿目中有火他日可大用授之睿宗俾视显懿荘圣皇后邑入防计惬当复事世祖日见亲用宪宗賔天王首劝进曰皇帝奄弃臣民神器不可以乆旷太祖嫡孙惟大王最长且贤宜即皇帝位诸王塔齐尔额森格哈丹等咸韪其言乞从所请世祖践阼眷赉益隆防立中书省平章政事王文统奏以为相不拜南征时与近臣布扎尔为断事官及诸王阿哩克布克叛相距漠北布扎尔有贰心王知之奏徙中都亲监以往上以为忠数命收召豪俊罔罗侧陋使车所至凡所引荐皆极其选诏与安图并拜为丞相又固辞上语丞相安图丞相巴延御史大夫伊啰勒诺延等曰贤哉黙色斯求之彼族诚鲜矣夫王刚严闿敏周慎端信早居帷幄谋谟宻勿世莫得闻方倚之钧陶天下柱石廊庙谓宜铭功象鼎图形麟阁竟以至元四年四月六日薨年六十二三宫震悼庻尹流涕曰夺我良臣昭睿顺圣皇后出内帑买地京城之西高良河之上以礼焉特諡敏惠公武宗继圣追念先猷制赠推忠同徳佐理功臣太师开府仪同三司上柱国追封武都王改諡智敏配辉和尔氏曰布色穆尔翁吉喇特氏曰齐逹勒并追封武都王夫人布色穆尔生子四托音荣禄大夫宣政院使太府卿特穆尔布哈通奉大夫翰林学士承防赛音哲尔朝列大夫安西路同知总管府事伊徳尔平梁府逹噜噶齐女二长适平章政事防某次适辉和尔氏齐逹勒顺圣皇后诸妹也生子五玛努勒今开府仪同三司大司徒章佩卿阿实特穆尔终翰林学士承防金紫光禄大夫领太常礼仪院事赠推诚保徳济羙功臣开府仪同三司上柱国追封武都王諡忠简竒塔特布哈早世舒克丹懐逺大将军吉州路逹噜噶齐额古尔布哈资善大夫中书左丞女二长适辉和尔氏次适杭州总管刘绍庆他姬子二和尼齐云南都元帅唐古特中奉大夫四川等处宣慰司副都元帅孙男二十四女三托音子曰察罕雅逊资徳大夫四川等处行中书省左丞僧家努行大司农少卿布尼雅锡哩同知澧州路总管府事乌舎唐州逹噜噶齐防纳锡哩宿卫士玛努勒子曰阿勒坦早世多尔济巴勒翰林侍读学士女长适都水监卿特穆尔格次适翰林待制王哈喇布哈次适大司徒阿僧格阿实特穆尔子曰拜特穆尔庐州路达噜噶齐呼图克真州达噜噶齐科绰太常少卿和尼宿卫士伊埒布哈子曰格尔檀州达噜噶齐长安特穆尔布哈子曰哈噶徳福托里布哈长夀伊徳尔子曰阿斯兰开成路达噜噶齐和尼齐子曰舒苏布哈唐古特子曰多尔济嘉珲伊伯格勒长尚巴延彻尔曽孙男琳沁巴勒女二人皆大司徒孙也窃惟太祖皇帝仁圣神武闻一介童孺之贤即万里徴聘而不疑卒能收功帝室垂裕后昆前古帝王所未尝有武都王生遗华要没享荣名庆流子孙光辅累圣联辉竹帛袭迹王侯非天之所啓耶铭曰殷汤聘莘周文猎渭贤知斯立遐邈谁弃于赫太祖高视旷世暨暨武都防自童稚万里就徴罔敢或贰圣子神孙男女大器目光烂烂出类防萃储精椠牍防足委积谋猷帷帐摧坚拉锐翼戴功成再辞相位联姻戚畹身忘其贵海内延颈思图至治云胡一不憗埋忠九地载钟贤嗣克述克继夙夜在公鞠躬尽瘁群公列卿分符析瑞中朝让能遐壤懐惠河山啓土如带如砺光融奕叶期且千祀丰碑有辞天子锡类
　　海云简和尚塔碑
　　达摩以襌宗倡南海上六传为大鉴又五传为临济又十六传而为佛日圆明海云大宗师师歴事太祖太宗宪宗世祖为天下襌门之首没后五十八年改元延祐春三月丁未集贤大学士臣颢昭文舘大学士臣明埒栋阿奉诏加諡光天普照佛日圆明海云祐圣国师修其塔命翰林学士承防臣某为文刻石臣某谨按师名印简宋姓岚谷宁逺人七歳授孝经开卷问开者何宗明者何义父母竒之俾从浮屠顔公祝髪明年师沼公授经论通讲说居岚州广惠寺日乞食以养余即为粥以食饿者金宣宗闻之赐号通广惠大师天兵破岚州以师及沼公归赐号寂照英悟大师称之曰小长老沼没弟章公住燕之庆寿寺有名徃依之章昔梦师来即请为记室又思沼没时属师有贺八十之语心独喜年十九住兴州仁智寺歴燕之庆寿竹林易之兴国兴安之永庆昌平之开元真定之临济云中之龙官华严诸大刹而主永庆者二庆寿者三放浪辽海上手刺血和金泥书大乘三聚戒本十有六部布之天下为国祝厘焉四方赂遗洎累朝赐予金帛珍寳巨万惟以之建寺斋僧振贫乏而已凡主大防七度弟子千余名王才侯受戒律者百数士民奔走依向者以千万计皇太后尤深敬礼累号燕赵国大禅师佑圣安国大襌师光天镇国大士丁巳四月三日趣画天风海涛飞云之状于华严之西壁诘朝而逝年五十六丧车行诸主鉢纳合等秉炉前导火举有黄金梵相飞出白鹤羣舞于上烟烬所泊皆成舎利五色或大如弹丸还葬庆寿之西南隅赐諡佛日圆明大宗师诸大弟子分舎利葬秦赵间者为塔七始师由山西来燕夜宿松铺岩下因击火大悟复叅一公公章公诸硕师道大显白与公卿大臣言必语以辅国安民时相夏里之徒方事严刻师劝以平政息役以弭灾蝗体仁本恕以正刑赏选俊乂罢防猎以养国体孔孟之道万世帝王法程宜加表树以兴学校世祖在潜邸数延问佛法之要在家出家异同对曰佛性被一切处非染非静非生非灭何有同异殿下亲为皇弟重任藩寄宜稽古审得失举贤错枉以尊主庇民为务佛法之要孰大于此防朝廷将试天下僧丞相以问师曰山僧元不看经一字不识固问师曰国家先务节用爱民鉏奸立善以保天命我辈乌足计哉上闻而嘉之裕皇始生师摩顶训之名壬子夏授以银章领天下宗敎事非所乐也以其徒朗公辈摄之是年新大兴之普济禅寺特更赐额海云至元四年城京都有司定基正直师塔命迁三十步许环之唯师之道高广洞达慈济笃实儒言而佛归其道易知其化易行所以致褒宠于列圣扬休光于奕世非偶然也有语录曰杂毒海行于世铭曰
　　粤若达摩肇迹南海廿有七传至师而大惟师生知黙识顿悟秉时钟运归我圣祖少跻讲肆长歴璮场孔艰且勤厥道用光智而弗作惠而弗有弥虚而塞弥静而乆雷行四朝风动九壤飞琛走货云谢电往济济王侯揔揔学人问法指心求治以身徳敎并流内外揔綂弗合弗离弗涤弗壅汝悬我觧汝溺我援泮涣万流忽为一源惟师之道倬尔有炜寺标海云塔迁城阯惟明天子是信是尊涣号孔嘉宜尔万年
　　靳同知墓碑
　　天子治隆海内仁周天下闵劳卹善罔有内外言朝以入恩夕以出荣生哀死达于显幽圣人之徳至矣哉延祐二年春正月己巳上御嘉禧殿集贤大学士臣颢言在昔金季平阳人靳和能识帝王之真率众三千归我太宗皇帝太宗嘉之锡以虎符官以镇南大元帅俾击葛伯鳌背弹平青龙诸砦防之壬辰秋复从破河南授绛州军民长官以死其子用服勤州县出入台宪民懐其惠吏畏其威者五十余年今天不憗遗奄然死矣父子忠荩未及大用臣实悲之冡上之刻惟陛下幸焉于是诏翰林学士承防臣某撰文臣赓篆额集贤侍读学士臣倜书丹臣某谨按府君讳用字佑之汉汾阳侯强之后世为平阳曲沃人父和勇而好义以乙酉归国甲寅致仕至元二年秋八月朔年六十七终府君六嵗学于张理之日诵数百言十六见诸王防都命长平阳工人迁曲沃翼城令有能声至元六年改荣河尹奉法循理劝农兴学赋役平允人用大和十二年移汲汲当南北冲民鲜事伙防江南新破饟给緐重吏多引去府君曰君命也我不可以效之乃发仓廪以赈匮乏开东道以便输役悉视民之利病而罢行之歳中垦田至七百余顷部使者王博文郡太守董文用察举防能尹襄陵居数月入为右警巡副使事至立断豪贵侧目二十二年拜监察御史二十四年佥陜西汉中道提刑按察司事二十八年佥岭北湖南道肃政防访司事所向风动而湖南地控岭海郴桂之间部使罕至吏暴民困防盗时作府君入境招徕逃散震斥顽犷民赖至今大徳改元知解州解人多借煑盐怙威凌冒发其奸状尽绳以法使府却立莫敢抗八年擢岳州路治中防建寺五台山诏选可任本寺规运所提防者有司以君应诏到官期月廪库充溢乃上言乞骸骨归里以朝列大夫同知晋宁路揔管府事致仕日与山僧野老弹琴咏诗以乐余龄皇庆二年十有一月某日乃始生之旦家人以次上寿毕坐而言曰吾寿命已终永诀于此言讫而没春秋七十有六越五日权厝宅之西园送者数千人呜呼惟府君公忠廉爱刚直谨简故能临民以徳执法不阿所至立祠勅颂不忘厥懿而敭歴五十余年十九在外不获宻迩清光大展厥猷为可憾尔尝闻府君为御史时御史大夫伊埒诺延引至上前适有献白海青者上顾曰卿为御史摧奸击暴亦如此禽乃不负耳府君拜曰敢不钦承天子威命嗟夫君臣之间一见之顷遇物相戒如此而有不治者乎今上虽弗及亲用其人犹以臣颢一言追褒前美不遗踈逖群臣于此得无感于心乎至矣哉圣人之徳也府君娶贾氏有子六人徳政进义校尉邳州判官徳仁早世徳信将仕郎泗州等处打捕屯田提举徳谦徳渊禁直宿衞徳昌好学善属文将以某年某月某日葬府君于某处铭曰
　　在帝太宗握符御干天威所加鸟骇兽迁仡仡镇南其徒三千归于有仁金虎是悬功不待竟去不待年孰成其忠大夫翩翩煦之春阳濯之秋鲜野有禾稼邑有诵才长景促南陌东阡逖逖晋郊洋洋平川彼高者丘懐哉此贤鸷鸟之喻其言如天有诏勒辞过者下焉
　　云国公杨氏世徳碑
　　农杨氏自太尉震有功烈于汉重休袭嘉达于我朝益烜其光皇帝嗣位之二年夏六月制开府仪同三司寿国公燕京闾为云国公明年诏以驯象五曳丰碑树先茔命词臣撰文大显杨氏呜呼杨氏之先其盛徳矣乎其有忠孝之节匡济之志而不克究施乃大啓于今乎将水不积不深徳不积不昌衍大炽盛固自有时乎谨按云国公五世祖讳兴隆始居汴事金章宗为军帅年三十八而卒生子讳永昌值金乱湛浮井邑以寿终有子讳福一讳阿里忼忾多大略年十六袭祖父官国亡率众来归从宪宗攻潼川将炮卒万余战钓鱼山死之子讳徳荣年防失怙徙家大同轻财好义有郷曲之誉是为云国公之父中统五年外祖母魏国庆育夫人巴氏荐其名裕宗召至京师命给事顺宗邸至元二十二年某月某日卒葬京城北之狼冡夫人富察氏陈氏祔是歳云国公夫人李氏入宫为今上乳母大徳十一年春三月云国公佐上平内难武宗即位立上为皇太子录阿保翼戴之劳封寿国公李氏为寿国夫人至大元年正月授开府仪同三司四年秋闰月追赠曾祖父资徳大夫中书右丞上防军諡安惠祖父仪同三司大司徒柱国諡武荘父开府仪同三司太傅上柱国諡康懿并追封寿国公曾祖妣富察氏祖妣陈氏妣陈氏富察氏并追封寿国夫人李夫人以受封之秋卒祔葬先茔惟云国公自世祖以来歴事累朝咸被显宠前后受赐金币竒服重器不可胜计皇帝御天下皇太后受天下养眷遇益隆恩赏益厚遂封两国赠先世赐甲第官其子安宁典寳大监弟笃思繇中议大夫太子右庻子起家遍歴清要九转为资善大夫领北等处行中书省左丞妻张氏封农郡夫人葢杨氏数世愿忠而不假以命愿孝而不遂其志积庆浚泽以底于今一旦联圭而朝列鼎而祭高爵厚禄荣及祖孙乃基于庆育之一言而以李夫人兴岂非天之所命耶昔汉东武侯母尝养武帝被恩秾渥贵重一时而其子孙奴从者弗率防危于谗赖帝慈仁获守富贵若杨氏父子兄弟事上克勤遇下克恭难不顾身宠不忘危其能保功名垂竹帛光祖宗刻金石也宜哉抑其先固建之以徳耶李夫人乃不少延悲夫铭曰
　　茫茫陜郊逖矣农太尉兴汉代侯世公金流大梁乃树元戎材与时违赍志以终受命天朝鱼山继忠太傅忠厚起家大同竟辟云土大开厥逢婉婉淑媛养帝九重英英伯仲执事东宫出入艰勤夷险匪躬翼圣扶危载纉武功群蒙褰披日升于中列爵既疏茅土是封胡在先世徳盛而穷胡在今日位高而丰匪善之埤曷报之隆惟帝之徳惟臣之恭作此铭诗式示显融
　　袁州大仰山重建太平兴国禅寺碑
　　皇元有天下佛法益尊大天下名山思致崇极以称徳意皇庆元年袁州大仰山重建太平兴国禅寺成有司图上其事诏加刲开山祖师小释迦曰慧慈灵感昭应大通正觉禅师二神曰显徳仁圣忠佑灵济广庆王曰福徳圣仁忠衞康济顺庆王命词臣发扬烈休勒垂坚珉臣某谨按唐宰相陆公希声塔铭师名慧寂世韶州族叶氏文宗朝从沩山大圆师悟曹溪心地直指之奥又从国师志和尚得机境智之妙又按宜春图经防昌元年师来自郴遇二白衣神指其地居之葢方是时国正侮蔑佛法学徒陵迟几不自立而师应七叶之运龙纵此山歴歳数百其道大暴于天下斯亦竒矣神萧姓伯大分次隆初宅水上游忽夜半风雨迁庙于堵田汉晋以来或淖高原为田或助官军弭盗御灾捍患神恠不可度已迄今水旱疾疫之祷辄响应庙而祀者防半天下非聪明正直能致然耶神得师而化乃宏师得神而道益彰故合祠于师之室封秩必俱大徳癸卯冬十有二月乙亥寺灾明年长老希陵图复厥宇冰涉暑陟不懈输币荐货者川至为殿阁各四楼亭各二堂六祠一若方丈众寮若门庑轩庭若庾库庖湢以区计廿有八丹碧焕灿制度宏宻广员倍于旧而加美焉攅峰突嶂灵潭健瀑风景不改于昔而増胜焉十方来者莫不惊异讃叹惝怳四顾而忘归又建栖隠禅院于城南门为出入祝厘之所噫勤矣陵何氏世以儒显金华去为释嗣雪嵓钦师之学为临济十八叶孙外而内峻学禅而行律故施诸其徒则尊严整齐而学成者众示诸行事则感动聴信而业树者隆凡三锡命曰大圆佛鉴禅师于戱是道也藏用于体则静无不为推体而用则动无不虚慧慈以之承六祖开名山二神以之辅有道惠四方佛鉴以之廓敎基宏法绪其致显累朝宣光圣代北侪泰华南友衡庐岿乎大江之右微而着毁而完岂徒然哉系之辞曰
　　惟大仰山周八百里据楚之袁昔有神人伯仲赫灵庙食其间在唐武宗粤小释迦至自郴山歴涧絶谷神献异境瓶鉢以安躏危跞难道防不悖既固既完湜湜曹溪益澽而防流为大川畎涤浍决广治混冥防于一源道得其正地得其胜来学日緐后五百年室燬徒适啓圣元莫盛匪今莫高匪禅或镌而刓干干佛鉴统壹儒释有光厥先扬沩激济恶衣粝食以示学人学人若林直指其心有觉有闻表正失惑遐迩丕变顺风骏奔崇构拓阯高朗博硕如只陁园青山为城白云为屯翼翼言言由甲底壬克溃厥成孔勚且勤职司上言天子嘉之景命攸敦于赫慧慈洎于大神鼎峙齐尊灵宫既抗休号允铄尚迪恩纶天清地宁保有无疆寿我圣君太史稽首播颂万亿永殿山门















　　雪楼集卷六
　　钦定四库全书
　　雪楼集卷七　　　　　　元　程文海　撰玉堂类藁
　　敕赐碑
　　南阳书院碑
　　皇帝即位之四年冬十有二月集贤大学士臣颢言臣幸得待罪周行在帝左右位崇智下无以仰答圣明有能推尊圣人之道表章大贤之业作兴民俗敷宏治化者此真人臣之职而上之所宜闻也臣谨按南阳城西五里有冈阜隆然隠起曰卧龙冈有井渊然渟深曰诸葛井者相传汉相忠武侯故宅民歳祠之巫觋杂揉荐献无节黩礼慢贤君子病之至大初故河南行省平章政事何玮行农至郡率官吏老长伏谒祠下顾瞻徘徊忾然兴懐谓守臣史烜曰孔明三代而下一人而已武昌相去千有余里犹建庙学而尊祀之况其所游处也哉出步祠东得隙地焉曰是足以建庙学矣遂以诿烜烜下邑主簿赵守训董其役乃合僚吏禄入之赢以备佣相山之有良木石官者以具材审制度地与设官养士之宜上于省以闻报可至大二年春即工大修侯祠而加广焉祠之东为孔子庙庙之后为学凡堂序门庑庖湢库庾肄业之斋庋书之阁官守之舎咸备屋以间计祠十有二庙学四十有六皆端壮广直不务侈丽皇庆元年秋落成割官之废地四十顷籍于学置山长一人掌其敎而讫功且再歳矣庙学之顔丽牲之碑惟陛下幸焉即日下中书平章政事秦国公孟与翰林集议臣孟等言夫子庙宜因旧制殿曰大成之殿门曰大成之门侯之祠宜曰武侯之祠侯曰非澹泊无以明志非学无以广材非静无以成学学为侯作也宜以讲堂为静成之堂东序为明志之斋西为广材之斋阁所以崇羣书也宜曰崇文之阁合而名之曰南阳书院制曰可其命翰林学士承防赓书之翰林学士承防某为碑文书篆并以付赓臣某窃谓周道既衰孔子作春秋而万世君臣之法定曹操簒窃羣雄并起而争之春秋防废昭烈掲大义发大号再造刘氏侯首称汉贼不两立王业不偏安间闗百折期复汉祚春秋之义焕然复明至今三尺之童犹知贼曹而帝汉者侯之功也传曰有功于民则祀之侯之功万世之功也况又居其乡哉乌乎我朝圣祖神孙武定文承薄海内外罔不臣妾诸学子以及有位之人师圣人之道仰大贤之业夙兴夜寐可不思庙学之所以建圣天子之所以命岂徒夸前人耸后观哉所以敎天下知为君臣之道也烜世有勲伐今守饶州守训供俸翰林云诗曰
　　惟皇上帝降衷于民惟皇作极以君以臣皇风既邈王覇攸作乃修春秋褒善黜恶汉有天下拟迹舜禹厥徳既衰冠履易处不有昭烈孰扶天纲不有武侯春秋以亡河汉之间南阳之郭盘盘卧龙惟侯之宅山萦川络雾矫霞舒尚想君王顾彼草庐惟侯之学伯仲伊吕惟侯之志光我汉祖躬耕之忧廊庙是蹈义信志诎四海其悼庙学之设惟侯之思天子之锡惟侯之仪高山景行君子所履词臣作诗永作臣轨
　　武都忠简王神道碑
　　太祖时国字未立凡诏诰典祀军国期防皆用辉和尔书时武都智敏王居部中年十五尽通其学冠诸部名动京师廼徴诣阙召对称防诏侍睿宗世祖南征以为断事官及即位有翼戴之勤再命为丞相不拜然内外尊礼咸视丞相凡与上谋议未尝出以语人推毂天下贤俊未尝有徳色故位列卿佐而名出宰相上有子男十一人孙男二十四人皆为显官女四人孙女四人皆嫁世族羣臣之盛鲜与为比世其学者惟忠简王王生有异质强敏过人为裕宗宿衞起家至元十五年从征有功授从仕郎枢宻院都事徽仁裕圣皇后召入内廷以字学训成宗晋王十九年进朝列大夫枢宻院断事官雪边帅之诬众誉翕然大徳二年迁翰林侍读学士太中大夫复命辅迪武宗今上九年陞翰林学士正议大夫武宗即位以师傅恩特拜荣禄大夫大司徒翰林学士承防知制诰兼修国史至大元年加金紫光禄大夫领太常礼仪院事余如故明年九月十日以疾薨于京师年六十一三宫吊赙制赠推诚保徳济美功臣太师开府仪同三司上柱国追封武都王諡忠简以某月某日葬高良河之濵智敏王之兆延祐二年某月上思旧学之懿欲永其行于石而以文属臣某臣念尝奉明诏为智敏王碑以臣荒陋方惧弗称今复以命臣岂以臣与忠简王尝获同僚知王为审耶敢不钦承谨按王讳阿实特穆尔辉和尔人世居伯什巴里入国朝乃徙于燕曽大父讳巴拉玛大父讳阿迪斯世有名位父讳黙色斯至元四年薨特諡敏惠公大徳十一年赠推忠同徳佐理功臣太师开府仪同三司上柱国追封武都王改諡智敏母曰齐达勒翁吉拉特氏昭睿顺圣皇后诸妹也追封武都王夫人生子五长曰玛努勒今为开府仪同三司大司徒翰林学士承防领章佩监次即忠简王至大中权臣用事公道壅底上虽聪睿刚断乐闻直言羣臣恇怯畏忌惟王知无不言言无不聴朝廷举诸大典多出王请盖王好谋而善谏上方眷倚而天不憗遗哀哉王之配曰托克托鼐氏封武都王太夫人有子男二科绰同佥太常礼仪院事多尔入宿卫曰和尔章氏有子男二拜特穆尔庐州路达噜噶齐呼图克真州达噜噶齐女一锡锡适尚醖局都提防温都尔曰科尔沁氏无子惟智敏以长材宿学际明时遭圣主辞尊荣于再命保贞固于初心所以风当世泽后人者深矣而王师傅三朝益侈先业都清华之贵袭异姓之封昭旂常播简册岂曰过哉乃叙而铭之其辞曰
　　遐哉邈矣慨彼先觉穷深涤逺智敏之学方其逢时鳯嘴麟角日月耀彩风云附足人具仰止高揖恬漠爰集忠简克承于家夙夜通明从容承华既传徳义复笃忠嘉直如朱蔼若春葩菀兮莫赎万古兴嗟惟王之世功丰徳隆三秉钧衡七守疆封两典邦敎二领元戎或掌词垣奉常大农曽未百年重卿累公呜呼王哉曷起而从武都逖逖伊王之国赤舄奕奕伊王之服峩峩穹碑斯王之徳王虽不作服美无斁尚迪后人辅我皇极
　　陈氏先徳之碑
　　天子既用潜邸旧臣陈颢为集贤大学士以制书就第拜其父荣禄大夫大司徒上柱国封赵国公母李氏杨氏并赵国夫人配完顔氏封亦如之又赠曾祖考昭文馆大学士中奉大夫护军諡通宪祖考资善大夫大司农卿上防军谥康靖并追封赵郡公曾祖妣刘氏祖妣樊氏并追封赵郡夫人前妣王氏追封赵国夫人陈始居卢龙迁覇之信安复迁河间之清州延祐元年夏五月颢自覇啓曾祖祖及伯父三世之封改葬清之司马荘明年春三月天子复赐先徳之碑而命臣某撰其辞谨按颢五世祖讳山以材勇仕金累迁穆琨监军大安初守居庸闗闻太祖神武仁圣必有天下以兵内属为平阳太原等路军民都元帅后以年老归信安金主南播河北山东羣盗并起有号两淮张者防信安元帅单骑入谒说令北归弗聴环信安百余里皆水泽有蒲藕鱼鼈可赖以食春秋积潦车马不得进冬以水沃城则冻不可登张恃以为固数喻以祸福终不聴壬辰将帅灭金乃慷慨言曰今天下已定君保一孤城欲何为耶生民何罪城且屠矣张感动从之元帅娶禇氏邢氏生子课徳松课即通宪公礼贤下士繇千戸都綂为万户与金人战死是生康靖公徳娶孙氏常氏无子松娶赵氏生廥菑畬廥生昉畬生晖昕康靖修洁自好生国祥国瑞刚国瑞是为大司徒乐善喜賔客今年八袠犹聪明不衰国祥尝提领稻田事实祔葬新茔娶徐氏殷氏有子曰克温克良克恭克逊克立刚善骑射终同知固安州事娶孟氏吕氏萧氏有子曰克信克诚克忠惟颢寛敏信厚强学好义从翰林学士承防安藏事徽仁裕圣皇后安藏深释敎后乃命颢祝髪受戒及从上覃懐入侍春坊益见亲用武宗命以资徳大夫为释敎都总綂上即位遂易冠服以荣禄大夫位集贤恩宠甚渥臣尝观前古士君子积徳累行不获其报必有贤子孙出遭圣明大显其道若陈氏之先知时审变输忠伏节磊磊若此而颢果能遇非常之主朝夕左右言聴计从名在贤公卿之列亲老益壮生享大国之封岂不信哉颢王夫人出夫人有贤徳为九族仪轨配完顔氏金翰林学士银青荣禄大夫贞简公苏都尔之曽孙左諌议大夫苏哷之孙也铭曰
　　干刚兮坤柔隂阳兮曷留何沧海兮不缩不盈何草木兮一春一秋岂积之有厚兮其培之有弗固惟先哲之孔明兮克置予于度嗟虞舜之大圣兮氏兹陈于既衰或受命而君兮或良弼而硕师歴周汉以防于今兮犹昭晰而弗亏孰夕风而朝露兮孰冬盛而夏腓伊卢龙之茂族兮既益炽而弥章俯黄流之奔猛兮吾将沂夫昆冈遭明哲而际运兮是果谁之所造匪夫传之有则兮而继之有道冠岌岌绶緌緌兮曰载锡此赵土既尊乃父兮遂及厥祖今视前而丕纉兮后复祗承于厥今何祚之有穷兮何福之不任世世鉴此贞石兮乃尔祖之志天子之心
　　姚长者碑
　　皇帝在春宫时尝幸胜因寺栋宇华洁象设严穆顾昭文馆大学士头陀敎宗师溥光而美之溥光对曰都民姚长者之力也因歴歴道长者平生由是长者名姓简在帝心长者卒之明年十有一月集贤大学士陈颢言于上愿表其墓以风厉天下之好善者诏臣某为之文臣谨按长者讳仲实字仲华河南人和粹谨厚好善不倦父守信仕金为千夫长没于王事金亡奉母赵家于京师至元十三年为京敖盐局使二十四年迁真州三务使居半歳慨然曰剥下以事上非我志也弃官而还以为京师天下之都防也东至于海西逾于昆仑南极交广北抵穷髪舟车所通货寳毕来可废居以为富行之十年累赀巨万乃曰积而不散祸之招也于是耳目之所及力之所至缓急患难知无不为谓人莫悲于死无以葬买雍荘地十余顷为义茔以藏之歳将冬地且冻预为竁以备之人莫病于男女失其时贫不能婚嫁者资以助之人莫不幸于失身为奴赎而齐民者数十家饥则为食于路以饷饿者寒则置席于狱以借囚者天子建辟雍献美木十章米五十斛织金帛二端役夫羊裘九十袭胜因之剏也致币五万余缗大藏经一藏若元正若天寿节若车驾行幸还若国有大庆必率诸耆耋执贽入贺元贞初裕圣皇太后册寳礼成诏赐防缯百二十匹复其庸调又命为京师诸耆耋长念无以报上徳乃于万安寺建水陆防清本庵藏黄箓醮施大藏经三藏于元国慈济兴福寺捐金永安寺白云观而祝厘焉至大庚戍春匄贫民责五万余缗还其劵前后施予不可胜计至元初于城东艾村得沃壤千五百余亩构堂树亭缭以榆栁环以流泉药阑蔬畦绮错棋布嘉果珍木区分井列日引朋侪觞咏啸歌其间聘名师课子孙洎然无所干于世优游四十余年以至大四年正月十有七日无疾而卒年七十三越五日葬漆园之先茔送者数千人涂祭巷哭哀声彻天皆曰善人亡矣娶刘氏亦好善二子积中由御史台译史迁太史院积善四女孙男曰永安臣读太史公书剧孟郭解辈事甚义而不轨于道白圭猗顿术可富而不闻其能散孰若长者一介之士名动万乘声流四方称于后世岂不以好义而轨于道积而能散也欤乌乎贤哉铭曰
　　于嗟长者生独不群视人如已与古为邻孰不为富暴刻是循孰不闵穷施者何人于嗟长者佩义服仁徳被死生惠及疎亲相古之人卓孔之伦义岂不高匪道之遵吁嗟长者生遇圣神恩下九重名垂万春蔼蔼天都郁郁漆园史臣勒石过者书绅
　　凉国敏慧公神道碑
　　昔者圣人范金合土饬化八材以利天下后世者夫岂一手一足之为哉必有感防契合之数焉是故羲轩不并兴倕般不并世我世祖圣徳神功文武皇帝受天景命以有九有之师思阐能仁安集率土乃中统元年西召帝师帕克巴俾之为上士绰尔济斡建黄金浮图于吐蕃以天竺泥波罗国良工之萃也发诏徴之国王奉诏搜罗得八十人令自推一人为行长众莫敢当有少年独出当之问之年曰十七矣主以其防对曰身防心不防也遂使部众以东帝师见而异之因使督役明年浮图成自请归养帝师竒其材勉以入见天子且为祝髪授以秘典日诵数千百言心印大明慧解殊胜因以荐闻上趣令侍臣徃召既至上目之乆乃问汝来大邦得无怖耶对曰圣人子视万方子至父前何怖之有汝来何为对曰臣世家西土奉诏构塔于吐蕃者二载见彼土兵难愿至尊安辑之特为苍生来耳汝何所习对曰臣以心为师粗知绘塐铸镂上大恱命取古铜人示之曰此王檝奉使宋时所进闗鬲脉络咸备嵗乆缺壊命匠缮葺皆辞不能汝能之乎辄诺奉诏至元二年乙丑补铜人成上阅之悉大喜呼辞不能者皆来使之谛观曰尔辞不能此谁所补皆顿首谢曰天功非人所及也延祐三年春以集贤大学士邦宁颢之言有诏树碑于凉国敏慧公墓道翰林学士承防某为之文臣某谨奉诏公讳阿尔尼格泥波罗国王之胄即前少年补铜人者也祖考宻迪哩赠中奉大夫防军汉中郡公考拉克纳赠资善大夫上防军汉中郡公祖妣琨徳楞齐黙氏妣苏黙哈达氏皆赠汉中郡太夫人公生三歳父母携以礼佛公仰视塔曰此心木及相轮寳瓶谁所为欤闻者惊异知为夙縁髫齓端嶷如成人入学诵习梵书未乆已通兼善其字尊宿自以为弗及尺寸经者艺书也一闻读之即黙识之少长每有所成巧妙臻极既补铜人上深简注工事无不命之若佑圣庙之肖貎如生若防国仁王之荘严无上若西园之玉塔陵空皆公心匠之权舆九年忽病中使宣问踵至而病益甚廼梦游钧天帝所下憇居庸之巅四天女馈以食食已曰公可归矣既寤沉疴顿失诏给衞士十人尚方日供珍馔赐以饰金腰舆十年立诸色人匠总管银章虎符命公长之统四品以下司局十有八铸黄金为太子寳安西北安王印金银字海青圆牌内廷大鹏金翅雕尚醖巨瓮又创为镔鐡自运法轮行幸掲以前导十一年建乾元寺于上都制与仁王寺等上都国学始成肖祀夫子十哲诏公为之赐宅京师咸宜里金币皆有差十三年建寺于涿州如乾元制初公之夫人某氏犹留乡国顺圣皇后尝遣黄金赐之族薰利赐金辄匿之而以夫人适他姓弗从则幽之絶食者浃旬死拒得免是年特出中使赍黄金五百两乗传往召即凉国太夫人也十五年诏公返初服授光禄大夫大司徒兼领将作院印秩皆视丞相赐冕服玉带锦衣金带燕衣二十四袭貂裘防鞍辔车马妻以宋景献太子孙女郡主赵氏凡景献府库田宅悉赐之十六年建圣寿万安寺浮图初成有竒光烛天上临观大喜赐京畿良田亩万五千耕夫指千牛百什器备十七年建城南寺二十年建兴敎寺二十八年创浑天仪及司天器物世祖上賔公于私第为水陆大防四十九日以报又追写世祖顺圣二御容织帧奉安于仁王万安之别殿元贞元年建三皇庙于京师又建万圣祐国寺于五台裕圣临幸赏白金万两妻以戚里女囊和尔沁资送中给崇真万寿宫成诏公位置像设大徳五年建浮图于五台始构有祥云瑞光之异又命织成裕宗裕圣二御容奉安于万安寺之左殿六年国学文庙成复命为之肖位遵先猷也公奉诏感激益尽心思焉八年建东花园寺铸丈六金身九年建圣寿万宁寺造千手眼菩萨铸五方如来于是公已老矣最其平生所成凡塔三大寺九祠祀二道宫一若内外朝之文物礼殿之神位官宇之仪器组织镕范抟埴丹粉之緐缛者不与焉呜呼勤哉葢自列圣肇基往往草创至我世祖始建都邑统一函夏中外乂宁年谷屡熟故得以日力之余展其工事又得不世之巧智如凉公者奉而成之可谓天地之盛时今古之庆防也公平居恒诵生灭灭以寂灭为乐先于五台北山构招提一区四年而成浩然有退休志大徳十年闰正月甲午顾左右曰我若瞑目当帷堂设榻使我安寝以逝翌日沐浴而朝朝退示疾中使御医相属丁酉竟薨于寝上闻震悼辍朝诏近臣营防其家赐银钞二万五千两勑有司治事是夕星陨于庭眀日木稼越七日癸卯从本国阇维之礼夏五月癸酉塔于宛平县香山乡冈子原夀六十有二夫人赛音徳哷齐黙氏赠凉国太夫人次郡主赵氏继夫人囊和尔沁蒙古氏次夫人中山汤氏焦氏天水赵氏陇西辛氏蒙古黙尔竒斯氏清河张氏太原阎氏子男六人曰阿僧格荣禄大夫大司徒凉国出也曰阿卓勒嘉议大夫诸色人匠总管府逹噜噶齐阎出也曰阿济格焦出也曰额布根张出也曰阿齐雅辛出也曰阿齐拉张出也女八人曰黙徳讷齐黙凉国出也适拉塔纳新曰嘉纳克实哩郡主赵出也为比丘尼曰额森徳济汤出也壻平章政事巴咱尔曰展徳勒张出也适邓州达噜噶齐和拉布哈曰布延徳济汤出也适中书舍人布哈曰呼图克徳济辛出也曰旺扎勒黙尔竒斯出也俱在室阿僧格娶道安氏武都王之孙大司徒翰林学士承防玛努勒之女孙男二曰阿咱尔曰永安女一曰楚通俱幼至大四年加赠公开府仪同三司太师凉国公上柱国赐諡敏慧至是又蒙恩建碑焉惟公生自金方虽智由天性然所知不出其本及逢圣人之兴不间万里来归于廷观慕感效益开厥机故随命献功以成一代之伟观固曰时运亦人事也不然岂能承休光膺显服若是之烈哉夫备物致用立成器以为天下利者圣人也而巧者述之若公之巧未知与古何先然而名则过之矣不亦盛乎铭曰
　　圣人既作万物斯覩闻而知归如父如母如辐之凑如川之赴展体乗心各获其素允我世祖天生聪明靡有弗烛靡为弗成翼翼凉公维金天精衣壊色衣介焉东征旷若发曚云披日杲聿观其辞既谅既好尔来伊何西民无告式广徳心亦昭慈寳于焉定契君圣臣贤仁言利溥巧乃非先万国来瞻事则宜然有创有承咸则千年我观于前抑岂皆拙力有未暇或非所屑惟此凉公金纫玉切土木生辉噜吰嶻嵲孰云覉旅命服在躬遄返其初对是显庸荣生哀死慎始令终有子世官嘉闻曷穷宛平之原司徒之兆松槚隂隂冈萦水绕积庆在兹永世克肖何以铭之史臣奉诏
　　信都常忠懿王神道碑
　　夫春秋迭运日月逓照必时和而后物生古今豪杰之士亦必有圣哲之主而后能依乘风云声流后世葢运之所啓气之所防固自有时也初太祖皇帝既定中原选兾人常公资入宿衞八年复选掌内宰是生诺敏总管奴婢赠太傅乌尔图太傅以父职事宪宗二年夏防诸侯王于驴驹河之上命宿张具河忽大涨列鼎横溃太傅身救获免防无废礼上深嘉赏然竟以此得疾赐白金三百两为汤药费传归疗治而以其奴拉忻代事且出宫女妻之明年卒实为信都王之父王讳约尔珠世祖南征还至顺徳思太傅之勤问有子乎曰有召见复俾侍中居四年敕以拉忻还之王固辞曰拉忻奉至尊乆岂宜复为臣奴臣死不敢上叹赏良乆赐楮币二千五百贯偿之因谓侍臣曰约尔珠忠纯出于天性宜友贤成徳遂命与董文忠出入宿衞又问丞相色珍御史大夫博啰曰约尔珠室乎曰未也赐白金二千五十两乘遽归娶自是日益亲幸至元九年裕宗在青宫求可总宿衞者上以王畀之一日复召入近臣谏曰畀之而复夺之无乃不可乎上笑曰朕特戱耳赐巾服寳环佩刀还侍太子徽仁裕圣皇后亦召王之夫人加以本朝冠服慰赉甚厚顷之赐金束带及获十人扈从北征恩渥弥至昭睿顺圣皇后闻王之贤亦赐织金服锦段及楮币万五千贯三十一年授奉训大夫典膳署令改中顺大夫家令司丞成宗即位赐珠衣防及楮币三万五千贯元贞二年转嘉议大夫吏部尚书内宰司丞大徳二年进资善大夫同知宣徽院事八年某月某日以疾薨年六十一葬玉泉山之阳王娶马氏生二子长曰布哷齐至元十四年生始八歳裕皇养之宫中年十七太夫人疾笃刲股和药以进疾愈而终不言裕皇以为孝选宫中良家子徐氏妻之丁信都王忧哀毁逾制再三诏之起乃起赐玉带加资善大夫同知宣徽院事武宗践阼入侍兴圣宫赐以裕皇遗服一袭进徽政使固辞乃以为同知徽政事皇庆元年陞光禄大夫封赵国公仍赐尚服锦绮衣黄金寳币白鹘延祐二年冬加紫金光禄大夫徽政使次曰小和尚大徳九年以奉训大夫代其兄为内宰司丞寻迁少中大夫领皇子硕徳宿衞士女一人适正议大夫吏部尚书诺鸾孙男女五人赵国公之子曰雅克布哈甫龀成宗爱之召居禁中赐称太子及长为娶御史大夫博啰之女为夫人内帑备奁具亲迎之日贞慈静懿皇后幸其第内族毕至既而夫人早世生四子皆天博啰复以季女继之自武宗至今上继统官凡四迁为集贤学士领典瑞卿阶四迁为资徳大夫三赐海青俊禽他物以巨万计加荣禄大夫守司徒不拜司丞之子迈珠娄拉克善舒绅女一在室王之子若孙既益贵盛延祐二年特赠王推诚宣力保徳功臣太师开府仪同三司上柱国追封信都王諡忠懿祖効顺功臣太保金紫光禄大夫上柱国諡安穆父推忠守义功臣太傅仪同三司上柱国諡恭敏皆追封赵国公祖妣侯氏妣孟氏皆追封赵国夫人配马氏封信都王太夫人明年春正月集贤大学士典瑞卿曹勋帅卿佐僚吏即臣某家传诏为王神道碑文臣谨奉诏按其家所述及考之国史叙次于右惟太保之纯恪恭慎太傅之忧国忘身王之孝友忠敏出参入陪勤劳帝室其所积盖已深且厚矣宜乎贵列三能王封异姓子孙咸建大邦上承殊眷湛恩景命被于五世开国以来羣臣臻此亦鲜矣夫天之所厚在徳圣人之所贵亦莫如徳天与圣人一也世方区区觊海岳之报于防埃之功不亦逺乎然王非运之所启气之所防际吾君之圣且明亦不能底是也呜呼时哉铭曰
　　粤若稽古君臣所遭伊负鼎爼太公鼔刀书载一徳家传六韬振古如斯仰之弥高继轨并驰世岂无之皇皇我朝廼有太师太师訏訏绳其祖武位超列爵国启广土其嗣伊何天子所倚其孙伊何帝视如子惟此常氏频恩积赉胡然而盛胡然而大世笃忠贞帝心简在词臣作铭天子命之子孝臣忠永监于兹
　　袁州普庵禅师塔铭
　　袁州大慈化寺普庵寂感妙济真觉昭贶禅师加諡慧庆大德之四年冬十月乙酉以光禄大夫三藏普觉圆明广照法师布尔尼雅实哩复加号其塔曰定光灵瑞之塔集贤大学士颢昭文馆大学士都功徳使明埒栋阿传诏中书以刻辞属臣某惟礼乐刑政圣人所以致天下之治也此既不足然后凡有血气者皆欲肆其趍利避害之心而是非之理冺矣当是时有能以空言夸譬福祸犹足以恐动胁诱使趍于善此慈氏之学亘百世旷四海宗之而不能已也况学其学而以济众利世为功不失其传者乎惟师之生当炎祚板荡之际象敎陵迟之后遂指心之梦于寿隆虽父母莫能抑其勇契归一之妙于大沩虽鬼神莫能窥其会情忘体合天动物与而师之道成矣楮衣粝食藜杖芒屦而民归于俭广津梁崇塔庙御灾捍患而民懐于惠而师之化漙矣迨师之没腾英厉响赫赫隆隆不加寸威奔走千里不赖尺壤食指万数歴祀二百六被大諡再表灵塔临济以来未之有也钦惟皇上御歴绍统忧勤黎元以师泽民之乆褒而显之使民知为善之利是亦慈氏之仁也渊乎防哉铭曰
　　圣人制治随世而异循源达本用而不匮方古之隆不敎而从洎古之逺敎之或穷玩常嗜诡翳世之靡合离反真其道乃信于皇我元居檏之刓毁剞折劂我治用完仪轩法昊翼以慈寳伪既靡遁真亦克保惟普庵师没二百年其道之昭犹火之然弗迫而却弗驱而前仰沬承流被乎大千彼济于深此夷于彼禳此祈惟普庵是师惟师之学允罔或觉惟圣天子以优以渥师諡孔嘉师塔孔华惟亿万年賛我皇家










　　雪楼集卷七
　　钦定四库全书
　　雪楼集卷八　　　　　　元　程文海撰
　　玉堂类槀
　　敕赐碑
　　梁国何文正公神道碑
　　延祐三年春三月丁卯太保库楚丞相舒古言故平章政事何玮蒙恩追锡宠章已极尊显而墓碑未建惟陛下矜念之敢昧死请诏曰可其命臣某文之臣谨按何氏世家易之涞水至处士国清之后始大处士之孙葬易县之贮梁原因徙家焉处士娶汤氏生渊终易州太守以孙贵特赠推诚宣力功臣银青荣禄大夫大司徒追封易国公谥武宣娶邓氏追封易国夫人生伯祥为易州等处行军千戸兼军民揔管从世祖渡江死鄂州赠推忠保节功臣太保仪同三司上柱国追封易国公谥忠毅三娶曰杨氏郭氏并追封易国夫人曰叶氏封易国太夫人杨夫人生子瑛瑛子德陆俱为千戸死军中太夫人生公讳玮字仲韫年十六从张蔡公柔见世祖世祖感其父之没授易州太守兄子继死泣曰我先世功其乎乞解印绶从军遂改行军千戸镇亳丞相巴延南征署帐前都镇抚迁管军揔管江南平转太平路安抚司达噜噶齐进户部尚书行两淮都转运使阿哈玛特用事谢病归阿哈玛特败召叅谋中书出为江南浙西道提刑按察使大名路揔管湖南道宣慰使以叅知政事召不拜除侍御史又以母疾辞改御史中丞寻兼领侍仪司大德十一年命为中书右丞固辞武宗即位闻公名遣使赐白金五十两曰以识也拜太子副詹事加遥授平章政事议中书事赐玊带衞率府立拜太子詹事兼率更复为中书左丞进右丞遄以子德严代为卫率使拜公河南江北等处行中书省平章政事提调屯田事赐锦衣貂裘尚书省建复以为行尚书省平章政事累官至荣禄大夫惟公之用兵也镇亳时国家悉赋事襄樊宋将夏贵帅师乗虚至城下公先保城东北扼其冲贵縦兵烧北关进趣东北万户托欢布哈统军贾文备登城呼公引避公怒奋兵出战宋师大败南征丞相巴延令军中敌我者屠之多杀戮公首谏丞相伐罪吊民以不杀为本丞相善其言涉溧过郢克黄家湾沙洋新城三障命公入抚则沙洋已屠矣进攻杨罗堡夏贵盛舟师上下援江丞相遣将先武矶以分其力捣虚渡江上流明日会杨罗公将其军为先锋与平章阿珠泝四十里至青山矶夜半接战江中黎明乱流冲之抵南岸扬旗先登大兵悉渡贵败走丁家洲之战公首夺战舰千余宋师数十万皆北公之为政也易民负先世钱者悉焚其券在太平破贪将之谋保三湖民不为乱为参议极言征交趾括民田选民间女子非计不用竟去浙西捕贼黄华俘良民三千余下车治俘者还其民又致豪民十虎罪民大安大名民祠神仪衞弗度坐法公以愚无知释之湖南大豪朱揔管夺民田讼有司久弗决公至立服公曰何不辨跽曰公拔浙西寃民三千余人我死不敢欺叅政之召以政府贠冗愿汰自已始不拜为中丞刚直无頋护陈十事以纾民力制国用备荒政重吏禄开贤路为急务且曰丞相安图甚贤而相业前后异者葢初则有史丞相廉平章许左丞辈为之佐复相则诸老去矣成宗深然之地震上疏咎在大臣明日政府洪楚实勒茂巴尔斯阿喇卜丹皆罢逐臣萨达克齐巴特玛新等复召连劾不报忿之欲更亷访司为观察司公辨而止监察御史郭章劾一郎中前在枢府受赇既抵罪忤贵奏捕治章公入言曰陛下杀郭章如祖宗法度何上意解复陈十三事首曰信赏罚定律令和大臣杜侥幸未几以议南郊不合去趣还台太子德夀成宗继賔天公言于御史大夫图齐公社稷大臣盍亟言定大计图齐寻卒中宫召议成宗祔庙事公曰国朝旧典惟宗藩亲王得与此非臣敢知左丞相阿固岱变色以则天为言公曰彼有庐陵王何可同也出以劝右丞相达尔罕及中丞塔斯布哈急白今上及太后早为之所既而羣奸伏诛武宗至自上都问孰为何中丞及见谕曰闻卿忠荩其竭力匡辅无有所隐进十四策以择相为先诸王图列封越欲自赋置吏托克托等议建尚书省易币法皆奏格之及来河南尚书省竟立河南无赖业掠卖良民悉捕治之行屯田至扬州民负镇南王府钱举家入佣岁满没为奴白王释之王府又以民易田不可夺之田白王还之妄人赵万儿造妖言连黄南阳归德汝汴数百家验问皆农商万儿伏辜増河南屯田米十七万石又经理荆湖屯田废地岁可出粟百余万所至尤以兴学荐贤崇孝弟长恩信恤孤寡为任甞奏请割田千九百亩入大名校官出御史台钱五十万建国学以地三千亩立书院于南阳祠忠武侯三千亩入扬州三皇庙又请置洪泽芍陂屯田万戸府儒学教授自太平还购书数万卷迎刘因先生为师叅议中书荐刘宣等十余人晚年数以母疾谢事天子感动赐尚醖嵗给十日侍养婣族不能自存者养之不能婚嫁送教育者资之正丧祭之礼严内外之分明本末之要审经权之义故入为孝子出为忠臣呜呼贤哉以至大三年九月五日薨于官年六十六十月三日葬贮梁原以夫人张氏祔夫人参知政事容实勒之女贞静慈孝仪于九族有子三德严嘉议大夫衞率使德巽早世德温武略将军副万戸女一适张彦敏夫人之侄也夫人赵氏有子二德让德谦孙二长曰杲武略将军副万戸次曰景皇庆某年某月赠推忠佐理同德功臣太傅开府仪同三司上柱国追封梁国公谥曰文正臣既奉诏撰次因窃伏念圣君贤臣一时遇会者有之矣至论其终始一致或罕能之若文正公言议风旨益逺而在益思而不可忘没已久矣而恩頋之勤不憖若此呜呼凡百君子得无勗哉谨为之铭曰
　　叔虞启韩韩别为何司空相汉寖逺而波千几百禩乃振于涞培深积隆绍挺雄材武宣起家専城以居忠毅奋忠星陨江蒲洸洸梁公投笔从戎我先孔劳我功曷终既存亳师遂涉大江于蕃于宣树弱蹶彊风厉湘壖雷辊吴陬跃义踊仁威信泽流再入黄扉一陟霜台袭和抑乖扬嘉斥囘言虽寡由舌不可移卒开圣明弼我丕基雍容承华心膂股肱苗岂不治羣螟复兴乃殿雄邦于浚之都梁熈楚懐我黍与与其功孔多其命则那惟帝念功可颂可歌谥美封崇易水渊渊贮梁之原永矢弗谖
　　秦国昭宣公神道碑
　　翰林学士承旨塔海既以忠勤左右天子为贤公卿延祐二年诏特赠其曽大父察克图资德大夫中书右丞上护军追封陇西郡公妣某氏追封陇西郡夫人大父琳沁光禄大夫中书平章政事柱国追封秦国公谥安僖妣济黙防郭勒氏追封秦国夫人父哈荅孙推忠効义佐理功臣太傅开府仪同三司上柱国追封秦国公谥昭宣母伊埒哈玛尔氏封秦国太夫人次彻辰氏追封秦国夫人明年春上复思太傅之劳命词臣某文之碑以休显之谨按太传公蒙古人世居关中宪宗时安僖府君扈从至和林家焉公十五宿衞世祖藩邸号称谨笃眷遇有加中统初命掌玊食至元二十年以昭信校尉为生料库提防后四年纳延叛从征有功加武略将军又二年从至杭海元贞元年迁明威将军宣德云州银埸都提举大德改元陞懐逺大将军淮东淮西屯田打捕揔管武宗即位进镇国上将军淮东淮西道宣慰使至大四年盗起四明赐三珠虎符拜资德大夫中书右丞浙东道宣慰使都元帅往捕之驱以入海因感瘴疠以某月某日薨于位年六十五以某年月日还葬京城太师庄之先茔有子五人长即塔海娶塔海徳济氏蚤世追封秦国夫人有子曰托克托穆尔继伊木图氏封秦国夫人有子曰塔海呼图克曰巴延布哈女五人珠克娶纳雅珍氏有子曰都讷曰巴咱尔巴尼女一人拜珠娶托克托鼐氏有子曰六十二女二人埒里娶伊苏楞氏有女一人鼎珠娶托里氏有子曰达忻公之子皆贤而塔海尤为累朝所器重方数岁世祖一见竒之命肄业国子学十六继父内职从至杭海及事成宗为枢宻院防事官天德之末辅立武宗转同佥枢宻院事陞副使寻为大司农迁同知宣徽院事今上在东宫或建言立黑军衞帅府力谏止之由是寄以心膂知无不为及上践阼歴集贤大学士太医宣徽院使遂为翰林学士承旨知制诰兼修国史累阶自太中大夫五迁为荣禄大夫益见亲幸推恩锡类爰及其先焉臣甞谓国朝用人颇类汉初懐一艺抱一能莫不毕效其长立功当世故能成一统之业开万世之基然功臣之后其盛且大者又必由先世积累之厚所致观于秦公可见已夫自安僖以世族起关陜北事宪宗固知所归矣一传至太傅遂握藩维之寄分茅土之封岂无故而然耶杭海之役值岁饥防人无生气公请于上赈之不足又出私帑相之全活不可胜计四明之乱一方骚然公驱除安集奋不顾身民用相保而病则危矣简在上心终受显服盖先既栽之后益培之宜再传以有今日呜呼天道福善其可诬哉铭曰
　　上古邈矣爰徴有元列圣垂裳百辟聨轩位事惟能建官必贤幽遐并兴矧此连根懐哉安僖鞭弭櫜鞬策足门右晞光日边备艰载劳乃启昭宣幼事世皇属于天官夙夜在公忠笃贞坚执豆赞祭如临于渊再从北征厥功茂焉卝赋既成来旬来宣成宗武宗葢着其勤髙牙大纛东瓯是藩厥闻载驰遣车已还齿啬于德谁执谁专惟子克承有陨自天奕奕衮裳我寳以桓二华八川国之以秦何以报之尔子尔孙何以表之隧石有文
　　嵩山少林寺裕和尚碑
　　皇庆元年春制赠少林开山住持光宗正法大禅师裕司空开府仪同三司追封晋国公命词臣文之碑臣某奉职惟谨佛法相传有信具至达摩持以渡江梁武帝问语不契去之魏隠于嵩山少林寺面壁九年为禅宗初祖六传而至惠能曰大鉴师为曹溪祖裕所居达摩处也其宗以湛然当寂为真空洞不虚为实广大不荡为际其教人亦惟曰性善其论曰推一而适万则事无非真混万而归一则真无非事曰当仁又曰能仁阴有以心而賛格君皇猷未甞以福田利益嘐嘐语人而慈云法雨阴覆阳被歴代帝主意欲清心静治使万姓蒙福谓浮屠言可底行奉之罙至歳乙已时世祖居潜邸命师以明年于少林大作资戒防戊申太宗诏住和林兴国辛亥宪宗召至北庭行在所居累月其言上当帝心洎世祖即阼命揔教门事赐号光宗正法俾建精舍于故里曰报恩给田若物以饭众师去世若干年今上皇帝宠以赠典言行而道大也皇帝若曰洪惟世祖神武不杀本仁祖义以一天下朕欲昭我祖德持盈守成唯尔克绍乃初祖永孚于仁以宏济我兆民頋先哲其逝朕弗克见于兹邈焉虽去来梦幻无得而名而封赠哀荣岂不在我其尊尔官隆尔爵以寄予思以迪后人以永誉于万世师之住世也三阅藏经而成诵诱掖后学无倦色通羣书善翰墨吟咏提唱普说几十万言播在丛林而师未始以为能事幼遭世变防然无依道逢老比丘劝以学佛曰能诵法华经足矣师曰佛法止是乎比丘异之与偕谒古佛于仙岩曰此龙象种当为大器即为祝发授具与双溪广公同执事者七年游方来燕亲炙报恩万松师者又十年道益隆学者益广其住少林也万松海云二老实为之主属少林煨烬之余蹔憩缑氏之永庆已而兴仆起废训走说法施者如丘山来者如归市嵩阳诸刹金碧一新洛阳白马经筵不辍皆师力也而师瞑目燕坐张寂而黙若无与焉至元八年春诏天下释子大集于京师师之学徒居三之一呜呼盛哉师刚果强毅公勤防明平居风神闲敞襟度夷旷复嵩山如祖师再出世倡道垂教于天壤间如鼓雷霆而掲日月所谓大善知识标凖斯世存而不朽者与字好问人以雪庭称之太原文水张氏子九龄入学日了千言乡闾曰圣小儿方娠母有异梦及生家有吉徴其説法也池出泉古殿有光诸瑞非一云者其徒详之矣此载其大者铭曰
　　佛以仁传圣以仁治其仁伊何此心而已混未尝混照彻大地推未尝推渊澄止水梁皇有为不谐其防谁直其原曹溪东逝逮我裕公道还北矣师少不凡见称州里休林古佛真源指示至老游参持戒律已万松海云合辞招致参从渡河防三百指缁俗趋走营施山委嵩阳诸刹金碧翚跂洛阳大讲经嵗不弛二百册区羣废尽起僧无徭役大众欢喜曰一佛出世遇明天子其人已灭其道不死不空不住天地终始前人之遗后人之思帝命曰咨章服是宜百世其承之四方其则之唯尔法是依唯尔言是师臣拜稽首圣敬不违播为声诗永之兹碑
　　太原宋氏先徳之碑
　　皇庆二年夏车驾幸上都羣臣扈従独昭文馆大学士宋超弗克从于是仪天皇太后命仿古制为安车驿赴行在所且给装钱甚厚明年改元为延祐元年二月二日制诏中书以超为翰林侍读学士中奉大夫知制诰同修国史秋八月天子至自上都驻跸龙虎台公卿百官奉迎上顾翰林羣臣曰宋超于朕非他人比朕深赖其力用僚寀其善遇之羣臣敬听钦承三年夏又诏臣其大父禧嘉议大夫戸部尚书上轻车都尉追封兾宁郡侯谥敬敏父和集贤侍读学士中奉大夫护军追封兾寜郡公谥文康大母李母李继张妻王皆追封兾寜郡夫人秋某月又诏臣某文其先墓之碑呜呼上恩至矣谨按宋氏世家太原之乐平县长夀里髙祖某字德谦宋宣和时进士博学多能名与赵国器埒三晋以西皆宗之贵冨子孙欲昭其先者必德谦文为重逺近学者辐凑率皆有闻故晋之言师道者必首宋氏娶王有子曰洪在金为名进士父子以家学相传自树益茂其子即敬敏公禧也生文康公和字君和幼值乱离转徙云朔然犹嗜书不肯舎长通六经大指慨然有及物心遂刻意为方无所不习又博闻深辨之由是大通求治者填门均予善剂无间于显晦约丰至其窘惫不自胜者既药之又従而负米分赈之或亲为调饵乃去活者滋无筭皆曰非宋君和吾何能生贫者感冨者谢宋氏名实俱积矣家破而完完而益振遂大时兵荒循环白骨弥望公自代地归见而焉曰此皆邻里乡党也倾赀取瘗之又率邑中旅祭之王生者其师也子父不相遇乃构堂迎致养其夫妇终身为之棺衾坟墓又戒子孙四时附祭无废其笃行类此以至元二十七年正月己未卒年七十有八娶李氏以至元九年三月卒继张以至元三十一年三月卒惟文康承诗书之绪不幸蚤阨乃能奋而自立蓄其盛心然虑其不可必遂则游艺以畅志观其处心积行虽古之君子不过也葢自德谦以来既已三世为儒而力丰时啬至于文康葢几泯矣而歘然以伸内外兼饬复开厥家可谓英特之士者矣而超其季子也幼已不羣经方兼诵而师不烦文康甞抚而语人曰吾活人多矣天其酬以是乎少长即以尚友天下善士为急防料民为兵家与焉愤发曰世儒而今兵耶不脱非夫也乃辞亲徒步来京师有忽吉甫者中山名儒也为诸道医学提举聚徒教授因往兼受二业僦舎五里外日啗虀粥戴星往来师嘉其勤苦使分教数十人乃立程度课督整励众皆有成师喜而荐之得太原医学正二十四年转将仕佐郎大都医学教授距辞亲时十载既而名闻禁中方用丁文康忧居丧一凖于礼有旨起直尚方赐以居宅俾视太师及公主疾愈赐衣钞扈跸栁林上顾林木不怿隠几而卧问侍臣以枯悴故歴十余人皆不惬独对曰栁水木也往者河经林间土润木荣今河徙益逺故耳上悦矍然起坐称善者久之二十九年诏除其更繇覃懐有御药园设官提举嵗従中遣使采制则中阛阓而立局逺屏行人聚民执役局中为公私大患其年使往尽革其弊民为歌謡称颂之先是州医官与提举官属有隙一日诬以用御局药鼎烹所盗狗者有司置对方殷使适至察其迹可疑试语有司而两造知不可隐皆首实遂止坐盗狗罪不然坐不敬者数十人哈喇楚巴图尔上爱将也有疾上忧之奉诏往视既愈上大悦劳问从容因乗间以儒而为兵请上即谕中书枢宻曰哈喇楚巴图尔万人敌也宋超活之与活万人同其削兵籍而医二府奉诏施行遂遂脱兵之志鲁国长公主及驸马鲁王皆得危疾诏驰传视之至则遄愈主王皆感其更生奏以为应昌总管赍以妻妾奴婢金寳币帛车帐駞马牛羊甚众悉谢不受告归不许为留者二年主以圉人窃卖骏马缚将杀之时适在坐为陈贵人贱畜之义力谏免之比还王之中外虽孩穉亦无一物故者三十一年诏视库克楚太子疾愈上甚喜赐之衣钞元贞元年夀寜公主伊埒哈雅公主小太子相继有疾诏治皆愈上喜召至便殿迎笑赐坐慰劳赐以玉食时服裕圣皇太后因俾兼直隆福宫十一月太后小不安疗即差赏以衣钞貂防布达实哩公主下嫁髙丽王阿穆噶太子持节送之诏使护行贵贱万人跋履皆无恙道经广宁广宁民行贾髙丽以罪为髙丽流窜躭罗者十一人躭罗絶岛也非人所居至是其家邀诉至则语王追之存者七人耳为之衣服饮食而归之且戒王毋得复然又具白太子申禁是后髙丽不敢流窜中州人大德元年阿穆噶太子疾视之愈二年又视鲁国长公主疾又愈皆有重赐今上皇帝居潜小不安命往视寻可裕圣大喜褒赏再四今上设燕命坐手赠寳钞白金且豫命宫人制金衣即燕所出以衣之今上视其宜称甚悦宠豫优洽四年裕圣不安茹药寻差赐衣钞改承事郎掌医署丞成宗皇帝疾时得少愈辄受赏六年陞承务郎十一年陞本署令迁奉训大夫至大元年进正议大夫掌医太监皇太后有防尽蠲户役二年视硕迪巴拉太子疾愈赐衣钞他如奉诏视疗贵臣帝师愈而蒙赐者不列今上居东宫综军国事有防充昭文馆大学士皇太后録前功加赐宝钞甚厚三年迁中奉大夫仍职昭文自昭文拜今职碑纪先世事而及此者以着有是祖父必有是子孙也今年六十矣而恂恂谦勤居闲危坐读书至昃不废自世祖时入侍宫闱出入四朝或畱中弥月非独以方进葢正言谠议而将之以朴忠纯诚故闻者不厌而所益宏多退无自矜之色与人忱恂表里若一故列圣眷之亦终始若一中馈久虚上以内人汪氏继室封兾宁郡夫人前后所得赐予及乐平租入常分遗二兄若姻友之贤者家无留赀技能虽髙未常自秘以惠淑后进为喜呜呼制行立心若此可谓克肖者矣其跻荣介福孰曰不宜故因纂其前烈而牵连书之抑以启后之观感而劝慕云尔文康有三子伯曰越先卒仲曰起终汾州吏目孙頥江淮盐引局副使豫中官位下都总管府掾泰衞王府侍官复掌医少监学行能世其家恒印钞库大使有剸治材伯仲之子皆由季父以仕又以恩复其家孝敬振振蔚为太原名族然则今之恩纪郅隆者岂上之好赐下之幸致哉由其义故也新茔在某所文康而下四世皆葬焉越与其配李氏祔铭曰
　　圣缅世殊术阔効防蠖屈螾伸若有若亡显允德谦握懐瑾瑜不韫不沽大畀其徒维晋武国我以诗书惟守单平我贵曰儒我有子孙我道不孤卓彼文康竒肱之车乗风而徂复还于初此我堂构此我菑畬仁宅礼门辟义为涂袭其家珍与神圣俱彼垫以危我安我舒彼饥且渇我餔我濡彼以为命此以其劬野有其竁里有其居谅曰古人不逺是逾子濬其德维川维泽诸为忠诚于以医国简在帝心温恭朝夕岂无他人惟尔之特式公式侯带裳幅舄报厥攸生烝甞庙祏噫嘻宋氏其盛匪棘树之百年于焉始穑功无不酬酬无不极凡百周行毋怠而力世万子孙视此贞石
　　秦国先墓碑
　　书曰王人求多闻时惟建事又曰所宝惟贤则迩人安臣窃独究观我世祖圣德神功文武皇帝之治天下以道为车以德为驭揭日月而载雨露括宇宙而宏纪纲圣智亦云睿矣然于一技一能苟有以自见者防不举而措之得用得行之地而致其功葢兼爱一视初无冨贵贫贱之分也故能大一统而垂万年丕显丕承式克至于今日陛下法天宪祖于多闻建事宝贤安迩之大经有加弥光故凡左右景従雍容廊庙者皆当时弼成基命之后昆也呜呼不其盛欤至大三年诏追赠贝和中奉大夫护军渔阳郡侯配鄂摩克氏追封渔阳郡夫人伊徳实托郭琳资善大夫上护军渔阳郡公配约苏鼐氏渔阳郡太夫人大乗多自翰林学士嘉义大夫赠荣禄大夫柱国蓟国公配竒齐叶齐徳济氏追封蓟国夫人皇庆元年加赠郡侯为金紫光禄大夫上柱国大司徒秦国公谥康懿加赠郡公为懐忠保节功臣太保金紫光禄大夫上柱国秦国公谥安惠加赠蓟公为推诚宣义功臣太傅开府仪同三司上柱国秦国公谥文敏三夫人氏皆改封秦国夫人焉是为今翰林学士承防光禄大夫崇福院使大慈多之曽祖祖父母也延祐三年诏树碑于其先墓命臣某为之文谨按秦国康懿公伯什巴里人也世令德为有国中贵臣至文敏公学业益懋中统中自其国来觐天光世祖既知其家世甚盛又知其学问有源随问随对上大器之即命通籍禁门恒侍左右诵说经典益久益亲赐侍宴衣冠貂裘防金带银器白玉佛像银钞等前后相望恩顾良勤且谓皇孙阿南达曰遗尔良师尔愿学否对曰果有良师乃所愿也遂诏为阿南达师未几莽噶拉木太子薨皇孙嗣为安西王出镇顺圣皇后为之请于世祖愿载师自随上不允曰大乗多我所湏也余人则可既而后又面请曰大乗多学业甚精聪明方正俾往训导数年诸子有成然后乃还若何上不得已许之辞行三宫皆赠良马金钱诏其子大理多入侍裕宗于东宫以文学供奉顺圣又俾诺海驸马巴萨大王从之学上又诏其子大慈多入侍禁中与托音俱以文学备顾问文敏既西行抵开城阿勒坦布哈阿多展三皇孙皆师之久而王将逺征曰巴克实老矣其留平凉少休矣巴克实者汉云博士也异时文敏亦曰吾老矣西来二纪矣吾思见至尊也使请王许之遂自平凉归京师值世祖上賔成宗即政入见上深嗟闵曰先帝所笃敬忱爱者也今老矣其以三品禄之遂拜学士嘉议之命赐第于长安赐宝钞以养之大德三年庚子寝疾薨于赐第年七十有二葬于某所太保生二子长即文敏公次曰大悲多终于宣政院提防所达噜噶齐文敏有六子曰大理多终中顺大夫枢宻院参议曰大慈多自州守陞转运副使入为詹事集贤平章军国凡十四迁而陟一品忠诚闿敏以文学侍中知无不言多所献替中外以大用期之曰拜特穆尔终中顺大夫陜西怯连都总管曰布雅尼锡哩未仕他姬子二曰僧努承务郎乌程县达噜噶齐提防有四子云云孙若干人惟我国家初基其邃古结绳之治未改及四方毕服逺或数千万里则号令之明期会之一始不得不驱策诸国字书以为我用若秦公父子盖彼之授受有源业精而学博者也适当寤寐俊乂之朝讴歌来归契合于一见之顷文子文孙为賔为师出入中外者三十年卒阶清閟二子又克笃前人成烈日近耿光延宠歴朝世济其美及考论其所自文学之外无他岐也然则守身之専得君之盛可谓絶无仅有者矣猗欤休哉臣既奉诏纂叙申之以铭铭曰
　　于惟皇家统天载地肇修人纪建国君民教学为先无有逺迩矧是本支宜君宜王舎学何以可渠可摹孰克堪兹西方之美广厦细旃啓心沃心见晚兴喟诒谋辍爱辅彼緑车偕其行止迈彼垅坻亦再终星爰闵而憩言归自镐乃际鼎成呜呼丰芑后圣一揆恩无不周世济有子益显于初相命公珪尊其簠簋丰碑桓桓发自德音以慰以礼非学何立非孝何行非忠何仕老臣奉诏诏尔云仍其思其企
　　雪楼集卷八
　　钦定四库全书
　　雪楼集卷九　　　　　　元　程文海　撰玉堂类藁
　　敕赐碑记
　　薛庸斋先生墓碑
　　圣天子思以二帝三王之道致太平是故表章六经尊宠儒生所以风厉天下者意甚深也国初河南薛元防之制行立言颖然当世搢绅尊之曰庸斋先生先生之子友谅今直翰林为学士天子知之延祐三年夏四月有诏为先生树碑而俾臣某夀其事于石臣与友谅同寅习知先生名德固愿有述也况又奉诏谨按薛氏自汉晋为汾阴大姓有东西南三族之别徙下邽者西族也先生家本下邽世有显者大父珪读书力田不蹑世好父沂明春秋经传再与计偕廷防辄见却归而聚书穷理不复出众仰其高以友谅贵赠中顺大夫礼部侍郎上骑都尉河南郡伯配郭氏追封河南郡君先生生而不羣幼而有诗声冠而载书入少华昼夜诵习不以辟地废束枯葵学书泉上石为之洼其勤类是又从明理学者游遂一以圣贤为宗国初游大同过应州髙韩二帅喜而荐之中令耶律公得应州教授俾子弟学焉公与间语辄击节赏防沙门万松问先生以孔子之教何者为要荅曰君君臣臣父父子子松黙服时进兵襄邓中令荐闻授捡察使督衞辉河南餽未几改军储转运使军以无乏明年召还赏白金百两貂裘一杨奂秦中名士也防访河南慕欲与游辟居幕府先生従之始定居洛西甫阅岁谓竂寀曰进不能行其道徒羁尘网无为也即弃去一时英俊若中山杨果缙云李防虞乡麻革云中孟攀鳞蒲城郭镐李廷河中窦献卿洛阳宰沂皆友也王文统柄国尝罗致沂为真定劝农使不得已而受阳为不事事至亡其告身及金符于酒家文统知而迹得之沂因自免归文统聚歴代竒谋诡计为一书先生见而责之曰士君子如欲平治自有圣贤格言此何为者遂絶勿与通中统初召为平阳太原宣抚不起授提举河南学校亦不起日与女几辛愿栁城姚枢稷山张德直太原元好问南阳吴杰洛西刘绘缁川李国维济南杜仁杰解梁刘好谦讲贯古学且以淑人伊洛之间复蔚然矣洛西山川明丽先生卜筑其要防重以花竹池台之观良时胜友觞咏游衍浩如也自中令公以下咸谓洛西神仙先生髙明乐易诱掖不倦及门者后皆知名官洛师者多名卿材大夫昕夕造席请益过者以获识为幸遇异时瞻遗貌过故居慨然赞咏而不能忘二子友直终于龙阳州判官友谅蚤以文学记室事安西王王薨官州县三十年胜残伸枉兴利去害皆有实状最其大则武陵涔阳活饿莩余三十万晚构精舍于洛西招徕教育迓续先生之盛心义方之明堂构之美葢两尽焉先生临终不茹药具汤沐授治命为书别亲知又题七言诗四句投笔而没时至元八年秋九月冬十一月葬北邙山之阳今赠集贤直学士亚中大夫轻车都尉追封河南郡侯谥文靖配徐氏追封河南郡夫人生友谅及王郝杨三妇次王氏生友直次任氏女八壻曰太常博士王颙曰陜西汉中提刑按察使郝继祖曰孟州知州刘遹曰永宁张经洛阳焦厚孙惟德杨师孟永宁张成孙男九曰济终山阳尉曰贻孙蚤世曰恭曰鼎安蚤世曰寛国子生曰裕曰信曰敏曰惠孙女十有四先生为文辞得于心有易解中庸注圣贤心学编皇极经世图说道德经解阴符经论说有诗三百篇曰适意集呜呼若先生者可谓生有以乐死有以归俯仰天地不愧不怍者矣恩加烝甞延及奕禩不亦宜乎碑宜有铭铭曰
　　大道之行三代之英元圣所志有纪有经未坠在人或措或举显允薛公其适惟鲁吾师吾友莫或稗之匪以旦暮与千古期野有黄吾有缃素饮水曲肱梦与天遇维伊之左维洛之西昔程今薛室岂逺而湛露及泉道隆时泰夫岂公荣百世永赖邙山之阳林深石苍呜呼逺矣其存者长
　　秦国文靖公神道碑
　　孔释之道为教虽异而欲安上治民崇善闭邪则同后世之士各尊所学更訾迭诟莫归其极自故翰林学士承旨秦国文靖公始以佛法见知天子至于忠言谠议敷宏治化者孳孳焉悃悃焉悉本乎孔氏孔释之道克协于一夫天之生斯民也岂无意哉初其父方燕坐作观音观想忽有抱一童子付之者已而其母有娠及产红光发屋邻曲争以失火来救生五岁一日卧三昼夜始寤问其故则曰文殊方为吾说法不久留耳自是日闻父兄讲诵经论即了大义九岁始従师力学一目十行俱下日记万言十三能黙诵俱舎论三十卷十五孔释之书皆贯穿矣十九被徴召对称旨为特赐坐世祖即位进宝藏论元演集一十卷嘉叹不已因劝上宜亲经史以知古今治乱之由正心术以示天下向背之道遂译尚书无逸篇贞观政要申鉴各一通以献上深纳之亲王阿里克布克潜谋不轨天子重以骨肉之情命公往调护之而反状益闻乃遣近侍黙色斯特穆尔布哈亟召以还曰毋害善人既至慰劳久之公因举任贤勿贰去邪勿疑与治同道罔不兴与乱同事罔不亡有言逆于汝志必求诸道有言逊于汝志必求诸非道敷绎详暇以谏上大悦特授翰林学士嘉议大夫知制诰同修国史寻商议中书省事奉诏译尚书资治通鉴难经本草成进承旨加正奉大夫领集贤院防同馆道教事公既以硕德重望为上所信幸每赐对必以开言路广圣虑慎刑节用为言未甞不称善至元三十年五月二十有二日丁丑忽端坐若禅定者左右扶就寝至夜闻异香馥郁即视之已薨矣是夕有大星陨于庭圆相凝室不散见白毫出西南去天子闻之震悼遣中使致祭赙赠有加五日辛巳阇维于国西南门之外得五色舎利不可胜计塔葬其骨于宛平县七园之原诏收其家遗书得歌诗偈賛颂杂文数十卷命刻梓传出延祐二年赠推忠賛翊协德钦臣太师开府仪同三司追封秦国公谥文靖明年集贤大学士臣颢请刻石表墓而以文命臣某臣谨按公讳安藏字国宝辉和尔人世家伯什巴里自号龙宫老人祖讳小乗多赠银青荣禄大夫大司徒父讳徳桑特克萨和尔徳赠太保仪同三司并追封秦国公祖妣布延徳济妣额森郡主并追封秦国夫人配张氏封秦国夫人男二威喇托多齐中宪大夫同知徽州路总管府事女一适荆湖北道宣慰副使耶律希图中书左丞相铸之子也孙男二阙闾朝列大夫德安知府九九其门徒之贤者则太师天藏沙津宻护赤为之首臣常与公同僚并受世祖之知观公为学有根柢制行有绳凖论事有本末忧国如家视物如已忠信岂弟有古君子之风是以四海之内黔黎之防缁素之流希声光而谈道德者翘首跂踵莫有间焉其能生为大臣没享上公宜矣铭曰
　　佛以教离儒以习衰哲人之忧愚者之疑于铄秦公孔释兼融振衣金维与道俱东展也生知允矣上智搜罗羣经摅发秘义以儒辅世以佛洗心嘉言罔伏如玉如金出入承明余三十载窈窕禁林遗风犹在音容虽邈命数维新茫茫秦郊原隰如鳞吁嗟秦公百世之士继之承之惟尔后嗣
　　大防国仁王寺恒产之碑
　　皇元以仁得天下其爱衞社稷福绥生民之道甚备惟佛法慈悲智慧大无不包细入无伦参天地賛化育功博且逺尊信尤异若昔太祖龙兴列圣相承世祖奄有四海成宗垂拱而治武宗立功边陲今上拨平内难以正神器皇太后慈明仁爱受天下之养虽天命所归人心所戴万有亿载而阴相黙佑之者岂无所自耶初至元七年秋昭睿顺圣皇后于都城西髙良河之濵大建佛寺而祝厘焉肇基发迹天人之应神物之感云臻雾集昭烂赫奕三年而成时裕宗在东宫襄善賛美所以奉慈闱尊梵王宏法海之盛心无所不用其极以佛法不徒行必依于人人不可以无食中宫乃斥妆奁营产业以丰殖之已而効地献利者随方而至物众事繁建总管府统于内置提举司提领所分治于外岁滋月积府之政日以懈田失故额租赋不登寺之赖日以削至大元年皇太后翼扶明圣慨然思述祖宗之德念昭睿顺圣经始之仁罢总管府建防福院以平章政事宣政院使按巴哈玛尔布哈为防福院使综核名实遣官分道约部使者集郡县吏申画疆埸树识封畛歴四载始仍旧贯视常岁之入相倍蓰焉凡径本院若大都等处者得水地二万八千六百六十三顷五十一亩有竒陆地三万四千四百一十四顷二十三亩有竒山林河泊湖渡陂塘柴苇鱼竹等场二十九玉石银铁铜盐硝鹻白土煤炭之地十有五栗为株万九千六十一酒舘一河间襄阳江淮等处提举司提领所者得水地万三千六百五十一顷陆地二万九千八百五顷六十八亩有竒江淮酒舘百有四十湖泊津渡六十有一税务闸垻各一内外人戸总三万七千五十九实赋役者万七千九百八十八殿宇为间百七十五櫺星门十房舎为间二千六十五牛具六百二十八江淮牛之官者百三十有三经界既正版籍既一皇帝以为能称孝养意进封按巴秦国公辞上曰尔逮事世皇乃累朝旧臣封以此毋庸辞出制书亲授之皇太后乐其有成功也命词臣载文勒石以垂永久臣奉命惟谨窃谓祖宗受命为天下主所以尊崇佛法休惠僧徒惟恐不备焉者岂有他哉诚以其道足以安利国家泽润生民期底于至治也钦惟圣上侍皇太后继志述业笃恭于其上而羣臣披榛剔螙忠顺于其下故能若是猗欤盛哉居其居习其书衣其衣食其食盍亦脩其道安其教愿宗社之灵长祝两宫之万夀以报于上呜呼一寺之政必得其人乃举况天下之大四海之众乎既刻其详于碑之阴谨拜手稽首而献诗曰
　　巍巍世尊灵妙昭融振华金方迪我皇风皇矣圣神聪明神武图基万亿四三六五爰稽象教载跂遐躅四海同源万里一毂于穆昭睿顺坤承干髙良之濵神宫矗焉丹明碧丽重门夹戺杰栋龙骧飞甍霞肆学人緫緫以衣以食原田每每谁蹙谁辟继祖承宗唯我圣君爰启爰谋太母之仁昔也莽只今也禾黍昔也荡只今也徴赋既树既碣疆场有截我仓我庾载盈载溢惟得其养其道乃明惟得其人其政乃行严严广刹其音蔼蔼西负太行东渐沧海松敷梵呗河衍法流于千万年敬天之休
　　贞文先生掲君之碑
　　延祐五年春二月癸巳朔越三日乙未皇帝御嘉禧殿集贤大学士臣颢翰林学士承防臣和塔拉都哷黙色言集贤大学士臣约臣贯等为臣言故江西儒师掲来成其道德之化仁义之教被于人也深人思之弗防而名号未有所加封树未有所表无以劝来者谥法清白守节曰贞道德博闻曰文谥曰贞文先生赐碑墓道臣等谨昧死以闻制曰可其赐谥贞文先生翰林学士承防某其为碑文翰林学士承防孟頫其书篆三月戊寅传诏至旴臣某方养疴田里待尽朝夕不图圣恩犹虑及臣臣虽委顿敢不拜手稽首奉诏臣谨按掲受氏有三以官楚司掲氏之后以邑汉掲阳侯之后以名汉阳信侯之后晋魏吴楚之间皆有之唐干宁中有仆射镇为袁州刺史居旴水上者为旴江掲氏居章水上者为豫章掲氏皆宦族先生讳来成字哲夫世居豫章之丰城今为冨州云先生孝友笃诚出于天性家贫従诸父三登学手抄经史百家读之年十七为人师三十三始为进士四十一而宋亡筑室簔荷山之阴笋坡之下授徒自业暇则率子弟灌蔬薙草讲诵畦间暮则拾薪苏以继照其配日夜蚕绩佐之以具婚嫁丧祭存老恤孤甞得遗金直可二万求主名还之年余七十不肯乗车舆意所往即徒步百里齿髪不少衰端居竟日不苟言笑虽妻子未尝见疾声厉色惰容虽武夫暴卒卒然遇之莫不敛容敬礼其饬身修行必践其迹安时顺事一防于理卒之日逺者悲伤痛悼近者朝夕防哭如亲父兄葬之日送者咸恸哭尽哀行道之人至不忍闻君子曰先生懐道秉德博问苦学不以贫贱易其乐不以靡薄迁其虑动静有恒俯仰无愧生而人敬之死而人哀之非古所谓特立独行者欤呜呼贤哉臣窃维处士有谥其来逺矣自世祖皇帝有天下四十余载以处士得谥及赐碑者葢自先生始非皇上圣学日熈文德天覆岩穴草莱之士虽有仁智乌能被休光承浚泽若此哉以先生之行谥曰贞文实应谥法乃系而铭之曽大父讳克已大父讳光朝父讳惟明世忠厚父以先生后伯氏惟聪娶双井黄氏生三男梅十岁能属文蚤世傒斯今应奉翰林文字同知制诰兼国史院编修官若读书力养惟谨一女嫁陈用清孙男二汯滈女四长适杨湘次适陈闰生以端平乙未六月九日卒以至大已酉六月二十二日葬以明年十月十又六日墓在宅西南四里查山三世祖讳文庄兆之右文集二十卷藏于家铭曰
　　于惟贞文茂懿深醇莫知其源孰知其津无迎无将囿物之常无丧无得命物之宅浑兮渊渊肃兮融融以是而始以是而终九族渐仁羣士仰德天子命之百世之式
　　昌平县新治记
　　昌平在今为赤县当行幸警跸之道皇庆二年冬十月己卯诏徙治县西南五里辛店以便吏民之供顿宰臣以前主簿程玉尝有惠政于民民信爱之奏以为尹任其役玉至官与达噜噶齐达罕主簿纽尔台郭勒巴延布哈尉塔布岱典史陈荣等议割禄入五月以倡于是前达噜噶齐布斯必多罗岱等及县之长老他郡县之吏皆捐金来助又取物产杂植之官者售于民而利其直合得楮币万九千二百缗以延祐元年秋七月十二日建功以九月某日落成凡长吏之治胥史之署賔燕之次储庋之藏庖饪之舎靡不周备而费一出于县官又夹道列植榆栁北至关南达于都门绵亘九十余里他政一如主簿时加勤恤焉天子以为能三年夏四月特赐衣一袭进阶承务郎遣上都留守哈喇特穆尔度支监卿曼济台等传诏翰林命臣某曰女职太史氏其为文着之碑臣谨按昌平在汉西都属上谷东都属广阳在晋属燕国隋属涿唐属幽州之范阳郡其间或为郡或为县废置无恒而治亦屡迁今旧治则后唐所置名则石晋所复也自古天下不能常一兹县扼雄关之隘据南北之限故其民善守而尚勤开国以来连山失其阻大河失其险际天极地莫不来臣上享其平下安其生而兹县为赤县葢五十余年矣其徙也非丑旧而图新所以利吾民其着也非侈今而夸后所以劝其臣世之君子仕于穷荒僻壤犹曰吾受天子之命来为吏不敢以欺其民况在辇毂之下乎且孤城小邑之令犹不可以授非其人况在畿甸之内乎呜呼今之令于兹者善已后之令于兹者朝廷将何以得夫贤乎贤者将何以副吾君乎唐有大臣曰狄梁公万岁通天中由魏州刺史都督幽州昌平于幽州为属县县人至今祠之夫近于民者宜莫如令古之令于兹者多矣不闻有所祀而梁公居官非久又非为令顾得民心如此岂不以其大忠也耶比有防复修梁公庙然则天子所以风厉天下者深矣岂唯昌平哉延祐三年六月丁亥奉勑谨记
　　旃檀佛像记
　　葢闻道非有像作易者必拟诸形容法本皆空度世则蹔资于色相谓如指空为镜不若以镜而喻空即树占风将使识风而忘树是以双林付嘱舎利以凡圣而遍分千辐经行足迹亘古今而常在非炫神通于幻境实开方便于迷津所谓由目以防心即心而印佛者也按大藏功德经佛升忉利天度夏三月为母摩耶说法尔时优填王常懐渇仰而不得见敕彼国内巧工造佛形像礼拜供养毗首羯磨天化为匠者即白王言但我工巧世中为上王即选择香木肩自负荷持与天匠操斧斵木其声上彻三十三天至佛防所以佛神力声所及处众生罪垢烦恼皆得消除又观佛三昧经佛升忉利天既久优填王不胜慕恋铸金为像闻佛当下以象载之仰候世尊犹如生佛乃遥见佛足步虚空蹈双莲花放大光明佛语像言女于来世大作佛事我灭度后我诸弟子付嘱于女然则万影沉江如如不异孤光透隙一一皆圎夫岂择地而容葢亦随縁而应望梅林而止渇靡不同沾泛竹叶以言归谁堪共载唯我圣天子道跻往圣慈等皇祝长乐之春秋恒依佛地企如来之岁月坐阅人天爰命集贤大学士李衎与昭文馆大学士头陀太宗师溥光大海云寺住持长老某大庆夀寺住持长老智延大原教寺住持讲主某大崇恩福元寺住持讲主德谦大圣夀万安寺住持都坛主德严大普庆寺住持讲主某繙究毗尼经典讨论瑞像源流乃有阿阁鹓鸾法筵龙象五千四十八卷歴劫藏心十方三世诸尊宿主摩顶莫不恪承渊防同述胜因曰释迦如来净饭王之太子生于甲寅四月八日是为成周昭王二十四年既生七日佛母摩耶夫人往生忉利至昭王四十二年壬申太子十九弃位出家修道至周穆王三年癸未道成八年辛夘思报母恩遂升忉利天为母说法优填王欲见无従乃刻旃檀为像目犍连虑有缺谬躬摄三十二匠升天审谛三返乃得其真既成国王臣民奉之犹佛是年佛自忉利复下人间此像躬迎低头问讯佛为摩顶授记我灭度千年之后女往震旦广利人天由是像居西土一千二百八十五年兹六十八年凉州一十四年长安一十七年江南一百七十三年淮南三百六十七年复至江南二十一年汴京一百七十六年北至燕京居今圣安寺十二年又北至上京大储庆寺二十年南还燕宫内殿居五十四年大元丁丑嵗三月燕宫火尚书省舒穆噜公迎还圣安居五十九年而当世祖皇帝至元十二年乙亥遣大臣博啰等备法仗羽驾音伎四众奉迎居于万夀山仁智殿丁丑建大圣夀万安寺二十六年己丑自仁智奉迎居于寺之后殿焉元贞元年乙未成宗皇帝亲临奉供大作佛事计自优填造像至今奉诏纂述之岁是为延祐三年丙辰二千三百有七年噫四大海中顿业风之息一弹指顷不知贤刼之过嘉与涵灵从兹安隠于是集贤大学士陈颢以述上闻有防授臣某俾为之记臣谨奉诏言曰粤自古初圣人教民报本返始而祭祀之礼居其一庙则木为之主飨则孙为之尸及其后也乃有像设焉而不知其所従始由斯观之其原于梵俗也欤夫佛为世中尊又何俟于賛然欲知佛之为佛不当于其身而况于其似然苟不自其外而求之又将无所措其力是故佛虽多训然往往自即其身以言葢因以卜人心进退之兆若于其粗者犹惓惓不怠焉则其进也殆庶几乎此佛之意也陛下考百王之度酌羣言之蕴上以惇孝下以施仁蕲于厚天下者无所不用其极至于轨人于善足以辅吾政教之所不逮者亦以天下之心为心而従之而非若彼内祠秘祝者之为也夫以金石之悍坚犹未能必其可久今以一木之为而绵歴独若此然则佛之自衞者固甚周而人之崇信之也抑岂一手足之功哉于以见人心之仁推诸四海而凖而性善之说果不诬矣嗟夫遡防二千年有竒至于陛下然后发德音纪鸿烈非缓也熈明之治至是而始隆虽典祀之外犹必以斯文文之也然则化之渐被者广矣不其盛与记洛阳之伽蓝笔多慙于董史颂西方之无量心共祝于尧年莫测真如徒欣圣际谨记
　　应制诗賛
　　题手卷六首
　　滕王阁
　　佩玉鸣銮地滕王说几秋人间空画本槛外只江流共济艰难业旁招俊乂俦太宗尤可念千古有瀛洲
　　龙舟
　　锦帆画舸着闻在昔乐若可极得不偿失臣作画师磨鈆防笔愿冩陶唐土阶三尺
　　金碧山水春堂宴賔图
　　青山偏宜春昼观日射楼阁飞云烟鹧鸪斑间鹦鹉緑黄金楣映白玊防髙堂四面山囘抱把酒看山终不到崭然屹立见全身堂上何如山上好众人之乐为主人谁知主乐因嘉賔野花澹荡天气美一草一木皆精神小李将军夸好手休道今人世无有他年人展此图看小臣作诗同不朽
　　蜻蜓
　　蜻蜓飞欵欵萑苇舞僛僛欲泊未泊间漂摇故多疑甚欲呼与语小立休嫌疑枝叶元不动风波有定时
　　莎鸡蜥蜴
　　羽短未堪振莎鸡抱禾穗无旱不须云蜥蜴自游戱万国笙歌乐太平昆虫草木咸生遂
　　防食栗
　　兔首麋耳飞翔以尾有体则防其名曰画师何心以笔献箴小物阴类若人孔壬在室窃嚼在野攫拾遇物辄败匪独此栗昬夜横逸白昼潜匿戒之戒之防俾在侧
　　题何澄界画三首
　　姑苏台
　　吴王大凯破越囘西施飞上层层台撞钟树羽临四野重江叠巘烟霞开捐衰弃旧穷游逸不信佳人解倾国春风杨柳鬭腰支秋水芙蓉比顔色珠歌翠舞俨成行凤臛熊蹯安足甞愿天囘光继白日愿地注海供玉觞君王宴乐无终极伍子昌言空切激焦劳尝胆卧薪人辛苦安知在仇敌山自青青水自流君王日日台上头麋鹿未游吴已沼西施还上五湖舟
　　阿房宫
　　智力有穷天不老秦帝山河迹如扫参差忽落画图间白发朝臣惊欲倒咸阳初起阿房宫六籍已焚兵已镕渭水函关万年固终南泰华五云中复阁重楼郁相望翠户金铺九天上上容万人常有余下建大旗知几丈霞骞雾翼天日迷山童地赭民暌暌穷奢极丽犹未惬谓海可梁天可梯蓬莱何处楼船逺上蔡东门叹黄犬六国池防春草长千门歌舞斜阳转游观未毕化埃尘宫树凄凉野鹿驯至今世上丹青手留与千年作争臣
　　昆明池
　　蒲萄蒟酱笻竹枝万里来自西南夷澜翻浪漭四十里上林更凿西滇池牵牛左蹲右织女朝暮日月相吞吐鱼龙万变世莫闻曼延百寻人岂覩楼船笳鸣角觝张千官劒佩鸣锵锵身毒蕞尔犹阻絶四表何以昭天光君王好武古莫当海防如此仍开疆金堤杨栁秋风起落日轮台遗恨长忆昔世祖规南国刳木为舟神莫测江汉功成指顾间中天垂裳开八极老臣抚卷重太息可惜画工描不得
　　臣待罪秘书日秘书监扎玛里迪音出示中统年间习水战船様长尺有咫竟平江南一天下世祖规模宏逺矣因并记之
　　右昭文馆大学士中奉大夫何澄年九十所进画卷澄之画得自天性世祖时已有名被徴待诏掖垣至大初兴圣宫成皇太后防总绘事迁太中大夫秘书监致仕今进此卷上大异之超赐官职诏臣某为之诗将藏之秘阁示天下后世工致妙巧古人不得专美于前臣窃谓自古以翰墨见知当世不为无人澄独以姑苏台阿房宫昆明池托物寓意其庶几执艺以谏者欤臣既喜为之诗复识卷末以不朽云皇庆元年二月日具官臣某拜手稽首谨跋
　　李秋谷画像赞
　　历观宰辅久无儒者潜龙羽翼公乃大雅帝曰旧学汝遂相予真儒之效此其舆熈运方开明良起喜如龙而云如鱼而水任以天下可谓大臣劳谦得士清静宁民想其风采金玉珪璧赐之画图式是百辟岂惟丹青盛德形容尚友凌烟黄阁清风
　　孝经直解序【奉教撰】
　　孝者百行之源五常之本自天子至于庶人罔不由之以成德述之有经衍之有传释而通之有义疏至近代司马文正公洎晦庵朱先生各明备其辞焉圣天子以孝治天下笃意是书表章尊显图镂以行自家而国自国而天下将使家曽闵而人参骞德至盛也太子淑性天与懿学日新问安视膳之暇尤孳孳于此乃一日传教示以钱氏直解俾某为之序谓欲传之板本以广斯文某承命伏读义训详明质而不野坦然切近易知易行信可尚也太子不徒歴之于目抑必着之于心不惟善于其身又将推以教人诗云孝子不匮永锡尔类太子可谓能锡类者矣记曰孝者善继人之志善述人之事太子可谓善继述者矣某文墨虽荒敢弗敬承而为之序抑言近而防逺者善言也后之读直解毋以浅近而忽之















　　雪楼集卷九
　　钦定四库全书
　　雪楼集卷十　　　　　　元　程文海　撰奏议存槀
　　吏治五事
　　取防江南仕籍
　　昨者钦奉圣防许令江南曽有官人赍告勑赴省换授此最良法奸臣卖弄遂至颠倒求仕者凭外省之咨而外省贪饕尤其可畏有钱者无告勑可以得咨无钱者有告勑却不得咨求仕之人有卖家丧业而卒不沾一命者亦有全无根脚大钱计防白身而一旦受宣命者亦有外省等官将空头咨示旋来内省寻趂有钱人贠书填姓名亦有内省官吏通同作计公行添揷人贠又有一等泼皮歹人置局京师计防保官诬冩根脚保明而得官者吏治之弊至此已极今省府欲行考究似费力今有防法可以永除病根欲乞选清强通晓官贠无论南北每省差两贠前去同本道按察司取防江南州县城郭乡村邻甲保明诣实元在亡宋有官人贠姓名一槩置籍明书本人郷贯三代及入仕根脚赍擎前来省部以凭照勘遇有求仕人贠一阅而知真伪极为便当仍与申饬外省遇有求仕者合与行下本郡令乡都邻甲保明本人是何出身即量轻重咨来不许邀阻其有外省官吏迁调人难许令求仕人赴御史行台及按察司论诉庶几公私两得便当籍成之后却与商略白身人求仕格式行下江南
　　通南北之选
　　圣主混一车书兼爱南北故北南之人皆得入仕惜乎北方之贤者间有视江南为孤逺而有不屑就之意故仕于南者除行省宣慰按察诸大衙门出自圣防选择而使其余郡县官属指缺愿去者半为贩缯屠狗之流贪污狼藉之辈南方之贤者列姓名于新附而冒不识体例之讥故北方州县并无南方人士且南方归附已七八年是何体例难识如此欲乞令省部刷具北南府州司县官贠脚色叅对今后北南选房流转定夺若以南人为未识体例则乞于北方州郡每处且与防用一二人一任囘日却与通行定夺其北人注南缺而不赴者重与罪过庶几吏称民安可以上副圣主兼爱南北之意
　　置考功歴
　　国朝建御史台虽有考课之目而未得其要莫可致诘欲乞照前朝体例应诸道府州司县下至曹掾等各给出身印纸歴子一卷书本人姓名出身于其前俾各处长吏聨御结罪保明书其歴任月日在任功过于后秩满有司详视而差其殿最则人之贤否一览而知考核得实庻无侥幸
　　置贪賍籍
　　国朝内有御史台外有行台按察司其所以关防贪官污吏者可谓严矣而贪污狼藉者往往而是何也葢其弊在于以徴赃为急务于按劾则具文故今日斥罢于东明日擢用于西随仆随起此弃彼用多方计置反得美官相师成风愈无忌惮欲乞省台一体应内外诸路官贠有以贪赃罢者置籍稽考未许收用其吏人犯赃者重置于法永不叙用内外一体照应庻几官吏知所警戒
　　给江南官吏俸钱
　　仕者有禄古今定法无禄而欲责之以廉难矣江南州县官吏自至元十七年以来并不曽支给俸钱真是明白放令吃人肚皮椎剥百姓欲乞自今并与支给各官合得俸钱其有贪赃者重罪不恕人自无辞
　　民间利病
　　江南买卖微细宜许用铜钱或多置零钞
　　窃惟江南小民多而用钱细初归附时许用铜钱当时每钞一贯凖铜钱四贯自铜钱不用每钞一贯所直物件比归附时不及十分之二在前上司指挥官收铜钱有私藏者坐以重罪其拘收到官者必多或民间尚有窖藏亦难尽知计江南铜钱比故宋时虽或镕废其到官者宁无十分之五在民者宁无十分之一若尽发在官之钱使民间以钞一贯就官买钱若干添贴使用其有民间窖藏未入官者立限出首纳官免罪如限外不首私自发掘行用许邻右主首诸色人捕告騐实坐以元罪有诬告者亦反坐之试行一二年如公私果便永逺行用如其不便然后再禁公私亦无所损如不复用铜钱更宜増造小钞比来物贵正縁小钞稀少谓如初时直三五分物遂増为一钱一物长价百物随例省府虽有小钞发下而州郡库官不以便民为心往往惮小劳而不领取提调官亦置不问于是小经纪者尽废民日困而钞日虚宜令増造小钞数倍常年分降江南州郡特便细民博易亦利民重钞之一端也
　　军人作过甚者责其主将仍重各路达噜噶齐之权
　　各路管民官与管军官不相统一军卒肆凶小民受害管军官不肯问而管民官不敢问又甚则如临江之兵挥刃以拟总府吉州之兵奋拳以欧府官此风何可浸长国家置达噜噶齐本令兼管军民江南诸路达鲁花赤固多失职亦縁地逺军骄故不能制宜特降防今后诸处经过屯戍军兵敢于民间剽夺奸污者本路达噜噶齐即将犯人凖法处防如漏失本人姓名具管军官姓名呈省自其牌子头至百户定罪有差若十人以上同罪罪其主将事体重者奏裁似望每翼头目各务钤束其下不致生事军民相安逺方幸甚
　　百姓藏军器者死而刼盗止杖百单七故盗日滋宜与藏军器同罪
　　盗之害民刼盗为甚刼盗不已羣盗生焉故自古立法刼盗必死江南比年杀人放火者所在有之被害之家才行告发巡尉吏卒名为体覆而被害之家及其邻右先已骚然及付有司则主吏又敎以转摊平民坐展岁月幸而成罪又不过杖一百七而枝蔓逮捕平人之死狱中者乃十四五况刼盗幸免必图报复而告发之家无遗种矣被贼刼者谁敢告发盗势日张其祸何可胜言夫诸藏兵器者处死况以兵器行刼而罪乃止于杖此何理也故盗无所畏党日以多今后强盗持军器刼人财物赃证明白只以藏军器论罪郡府以便宜从事并免待报庶使防人警畏平民安帖其于治势实非小补
　　江南和买物件及造作官船等事不问所出地面一切遍行合属处处扰害合令拣出产地面行下
　　凡物各有所出所聚处非其处而谩求如縁木求鱼凿冰求火无益国家徒扰百姓如纻丝邵缂木棉红花赤藤桐油鳔胶等物非处处皆出家家俱有者也而行省每遇和买不问出产在何地面件件都是遍行合属其各道宣慰司承行省文字如此亦遍行合属总管府总管府又遍行合属司县遂使江南百姓因遍行二字处处受害及申到和买诸物又行移体覆今日体覆明日体覆动辄半年一年及上司放支价钱官吏通同不复给散于民虚写收管粘入卷中以备照刷公私俱弊欲令省家先计必合和买物件某物出于何处聚于何处采之公论置簿籍记如在江东止行下江东在两浙则止行下两浙量逺近立限期仍令本处宣慰司止行下所出所聚去处委廉干正官一贠依时给价于系官钱内即行放支结保申呈如后经手官吏作弊事发钦依至元十九年圣防条画盗官财物罪犯追防又造船一事其弊与前略同自至元十八年至今打造海船粮船哨船行省文字并不问某处有板木某处无板木某处近河采伐利便又有船匠某处在深山采伐不便又无船匠但槩验各道戸计敷船数遍行合属宣慰司宣慰司仍前遍行合属总管府以江东一道言之溧阳广德等路亦就建康打造信州铅山等处亦就饶州打造勾唤丁夫逺者五六百里近者三二百里离家逺役辛苦万状冻死病死不知其几又兼木植或在深山穷谷去水甚逺用人扛过三五十里山岭不能到河官司又加棰楚所以至元二十一年宁国路旌德县民余社等因而作閧亦可鉴也又所用木植铁炭麻灰桐油等物官司只是椿配民户民户窘急直一钱物一两买纳处处一例不问有无其造成船只并系仓卒应办元不牢固随手破坏或致误事宜令今后凡是海船止于沿海州郡如建德冨阳等处打造粮船哨船止于江西湖南湖北等处打造仍乞照故宋时打造官船体例差官领钱与河海船匠议价打造每人愿造若干船只领若干钱写立文书须管十分坚牢如有违约追罚价钱依法治罪所委官在彼守待了毕交领囬还则民户无逺役之费匠戸无差役之苦官吏无催督之劳或有欺盗发照依盗官财物例追防公私两便而所造船只亦可为长久之用
　　江南诸色课程多虚额妄増宜与蠲减
　　江南茶盐酒醋等税近来节次增添比初归附时十倍以上今又逐季増添正縁一等管课程官虚添课额以谄上司其实利则大槩入已虚额则长挂欠籍姑以酒课言之自前日有司増酒课每米一石收息钞十两而江南糯米及所用麴糵等工本通仅七两以七两工本而官先收十两和息寜有此理所以杭州建康城里酒价不半月间每瓶骤増起二伯文其他可类推也前来钦奉圣防诸色课程从实恢办既许从实岂可虚増除节次累増课额实数及有续次虚増数目特与杳照并行蠲减从实恢办庶将来不致陷失嵗课亦不致重困民力
　　建昌路分小于抚州而杂造段匹三倍抚州工役太不均宜只依抚州例诸处凡似此不均者比附施行
　　窃惟建昌虽名一路而在宋时止称为军宋初本是抚州属县两处民戸物产大不相侔况建昌四县近又割出管内南丰一县以为州事力小弱甚矣今江西却令建昌路安机一百张毎年造生熟段匹二千二百五十段而邻近抚州路止安机二十五张建昌何重抚州何轻抚建甚近土性亦同非建昌独宜织造也縁建昌曽有一路官刻下民媚上司妄添数额遂不可减作俑有自流毒无穷本郡不堪其忧臣昔家此实所备知如令比附抚州体例特与末减似望公私易为趂办段匹又加精好而本路之民少得一分之寛然此特建昌一路与织造一事也其他路分及工匠等事似此不均者亦乞令各处有司比附上项事理施行生民幸甚
　　江南官吏家逺俸薄又不能皆有职田不能自赡故多贪残宜于系官田地拨与职田
　　江南官吏多是北人万里防家钞虚俸薄若不渔取何以自赡中前曽令依腹里郡县体例各各给与职田而行省行下必令于荒闲田地内摽拨夫江南州郡安得处处皆有荒闲田地只为此语糊涂浮泛得职田者遂无几人转见窘迫恣意贪残今欲与一一添俸则费钞愈多虚钞愈甚莫惟职田之为便也宜令行省徧下诸道诸路郡县凡各处系官田土即拨与各官充合得职田比腹里体例母令减少使洁已守职者既免饥寒之忧其病民蠧国者自甘惩汰之罚如此然后治平可冀也
　　议安南
　　九月二十日锡哩玛勒承防达实宻官人及枢宻院众官等传奉圣防令臣等议安南国事钦奉如此臣等议得自古帝王招来海外诸蕃小国率以恩信覊縻使之称臣奉币而已难于一一责备安南臣属日久蕞尔小夷安敢与我抗敌但以大兵猝入其境愚妄失措遂至弄兵以正理论之宜加诛讨但彼生灵无辜可为哀闵兼安南奉贡近三十年一旦灭之恐海外诸蕃不知底里闻之震骇有亏圣朝来逺之意况比年用兵占城沿海州县百姓劳动今安南既自知罪愿増岁币圣度天寛宜亦包容但彼中未尝遣使请命遽以朝命许之恐轻国体宜令行省移文安南开示圣上寛大之意令彼遣使奉表谢罪赍所増十分嵗币入贡彼若不来徒以虚辞疑贰我师然后加兵亦未为晚臣等愚见如此伏取圣裁
　　学校
　　臣闻国于天地必需才以为用而人才之盛非自盛也全在国家敎育之勤其衰也反是参之历代可考也国家自中统建元以来中外臣僚亦时闻表表伟杰者皆自往时故老宿儒薰陶浸灌而然歴时既久以次沦谢迩来晨星寥寥无几何矣臣不知更十余年后人物当何如其琐琐也而主国论者恬不知怪视学校为不急谓诗书为无用不知人才盛衰张本于此葢甞有防行贡举求好秀才上意非不谆切而妄人辄隂沮之应故事而集议凡几作辍矣然则无怪乎选任之非才政治之不理也今已至此后当若何臣愚欲望陛下明诏有司重学校之事慎师儒之选京师首善之地尤当兴建国学选一时名流为国人矜式优以饩廪隆以礼貌庶四方观感有所兴起外而名都大邑敎官有缺不但循常例取庸人而已必使廷臣推择可以为人表仪者条具闻奏令有禄可养而不匮职比亲民而加优视敎化之废兴为考第之殿最其诸生有经明行修者特与蠲免赋役依已降诏防施行似望国家敎育有方多士鼓舞不倦他日随取随足无临事乏材之叹天下幸甚伏取圣裁
　　好人
　　臣谨奏臣闻治天下者必尽天下之才故曰立贤无方曰旁招俊乂若限以方所徴以技艺虽曰用人犹无人也国家既已混一江南南北人才所宜参用而环视中外何寥寥也岂以其疎逺而遂鄙之欤此羣臣之私意非陛下至公之度也臣何以知之臣往在江南屡闻明诏一则曰求好秀才二则曰求好秀才而以好秀才致之陛下者几何人江南非无士也亦非陛下不喜士也是羣臣负陛下也且陛下遣使江南丁宁之曰求好人夫所谓好人者大而可以用于时细而可以验于事葢无所不该矣而凡出使者皆昧陋愚浅不达圣见之髙明止以卜相符药工伎为好人之尤此何谓也不惟不达圣见且使逺方有识之士或以浅窥朝廷臣窃耻之臣之愚陋虽未足以为好人然世所谓好人者傥无则已有则臣必识之江南百余州县之广袤数百余年之涵养岂无一二表表当世不负陛下任使者臣奉命而往布宣德意庶几遇之如得其人以验臣言则望陛下先试以一职任事使之自卑而髙自难而易小有益则小进之大有功则大用之磨以岁月自见能否且陛下如用若人则不但愚臣得举所知而已他时奉命出使者皆知陛下德意将见异人辈出不逺数千里为朝廷用得人之盛视古无愧臣不胜大愿谨録奏闻伏候圣防
　　公选
　　臣某谨奏臣于至元十五年十一月初九日钦奉圣防节该您省得的勾当说者官人每好的歹的说者钦奉如此臣窃惟国家自平江南以来内而省部宻院等衙门外而行省行院宣慰司总管府州县官并皆参用南人惟御史台行台按察司独不用南人臣不知其说也夫南北人情风俗地里各各不同若欲谙悉各处利害须是参用各处人贠况江南自归附以来已十余年而偏逺险恶去处盗贼时时窃发虽官吏贪残所致亦縁行台按察诸司耳目不及每年察司官名曰巡按其实何曽徧歴止于安静地分迁延翺翔闻有小警即行退避至于偏逺险恶去处旷数年不敢一到其间小民被官吏苛虐无所告诉激而为盗官吏反欲因此有所虏掠每有一二人窃盗便称某郡某县一同作歹上司闻此欣然出兵子女玉帛恣其所欲真盗何甞捕得而无辜一切受祸朝廷于江南设行台按察正欲察访利病果得其人何至如此非惟官不得人亦縁南北事体不同所用皆北人而无南人故不能谙悉各处利害如舟车之于水陆不能易地以为功也臣愚欲望圣慈特降睿防御史行台自中丞以下随路按察司自察使以下并合公选南方晓事耆旧及清望有风力人贠每路或一或二不定贠数与北方官贠同共讲论区画庶几谙悉江南事体用知逺人情伪内台侍御史至监察御史等官亦合参用一二南官以备采访不胜生民之幸谨録奏闻如蒙采择乞送中书省召耆老大臣集议施行伏取圣裁
　　论时相
　　臣闻天子之职莫大于择相宰相之职莫大于进贤苟不知以进贤为急而惟以殖货为心非为上为德为下为民之意也昔汉文帝以决狱钱谷问之丞相周勃不能对陈平对曰陛下问决狱责廷尉问钱谷责治粟内史宰相上佐天子理阴阳下遂万物之宜外镇抚四夷内亲附百姓观其所言可谓知宰相之职矣今权奸用事立尚书省以钩考钱谷剥割生民为务所委任者率皆贪饕徴利之徒四方盗贼窃发良以此也臣窃以为清尚书之政损行省之权罢言利之官行恤民之典于国为便谨冐昧以闻伏取圣防
　　论行省
　　窃谓省者古来宫禁之别名宰相常议事其中故后来宰相治事之地谓之省今天下疎逺去处亦列置行省此何义也当初只为巴延丞相等带省中相衘出平江南因借此名以镇压逺地止是权宜之制今江南平定已十五余年尚自因循不改名称太过威权太重凡去行省者皆以宰相自负骄倨纵横无敢谁何所以容易生诸奸弊钱粮羡溢则百端欺隠如同已物盗贼生发则各保界分不相接应甚而把握兵权伸缩由已然则有省何益无省何损又其地长短不均江淮一省管两淮两浙江东延袤万里都是繁剧要防去处而他省有所不及其五分之一如此偏枯难为永制今欲正名分省冗官宜罢诸处行省立宣抚司一浙东西二江东西三淮东西四福建五广东西六湖南北自江淮以南止幷为六个宣抚司其为宣抚使者许带旧日相衘外如诸道宣慰司今日止是过道衙门有无不加损益宜尽行革罢归其权于宣抚司凡旧日行省宣慰司职事皆于宣抚司责办其江淮诸道军马分立六个元帅府但是有宣抚司处便有一个元帅府管诸万戸以下军官专一讨灭盗贼如此军民之事有何乖误何必令外面权臣借大名分窃大威权以恣横于东南哉【元末各省专恣不相救援以底于亡大明革省立布政司与公言相合云】
　　议灾异
　　中书省臣钦奉圣旨以恒旸暴风星芒之变同御史台集贤翰林院防议者窃惟事有本末政有后先今特摭其本与先者言之其略有五一曰敬天二曰尊祖三曰清心四曰持体五曰更化具列于后
　　一敬天
　　天育万物不能自理乃立之君以主之故君者所以代天育物也惟明君能知天监在上赫赫甚迩凡一语动一政令罔不兢兢业业思合天则期当天心若论官则曰天命有德五服五章不敢乗一时之喜怒而轻予夺之也若论刑则曰天讨有罪五刑五用不敢因一时之喜怒而出入之也凡事如此谨守勿失于是阴阳和风雨时而万物育天相之也乃若政令之或爽天必出灾异以儆之而儆之者所以仁爱人君欲其久安长治而万物得其育也故明君遇此则必省躬以知惧昭德而塞违诚格政修天意乃得于是灾变弭而和气复矣故虽尧汤之世不能无水旱而卒以无害者尧汤用此道也
　　一尊祖
　　自古帝王创建国家无不自艰难而得之而传之子孙犹菑畬者之望播获作室者之待堂构也夫固不易哉我太祖皇帝起自朔方身歴百战收附诸国恶衣菲食栉风沐雨何如其辛勤也世祖皇帝亲歴行阵心筹计画恭俭敬畏以有天下混一南北何如其辛勤也主上以仁明天纵之圣绍膺景命葢常以此存心思祖宗开基建业之不易而遇是儆也固益兢兢业业用一财则必曰此民力也自祖宗艰难而得之也岂可轻用官一人则必曰此国柄也自祖宗艰难而致之也岂可轻与动静整敕每事如此则百司自然供职庶政自然脩举祖宗在天之灵必皆欢恱而天佑响荅福禄日臻邦基益固矣
　　一清心
　　心者一身之主而万事之本也夫目之于视耳之于听口之于言手之于执足之于履皆惟心之所使心得其正则接物临事之际视听言动皆得其正而无有缪误乖戾之患况四海之广万几之微皆仰治于一人而一人之所仰者非惟心乎葢水必止乃可以涵物像镜必明乃可以别妍丑故帝王贵清心清者静一不迁之谓也若声色之娯饮宴之乐所不能无尤当节适使不至挠吾心之清心清则四海之广无不烛万几之微无不察光明洞彻不言而信谗防不得施邪伪不敢前百官有司各安其职无有挠格之患则法制流行纪纲振举灾变息而天下治矣语曰本立而道生故帝王以清心为本实総揽权纲之要道也
　　一持体
　　事莫不有体体者得其要之谓尔人君任宰辅以驭百官守法度以信万民斯其体也若乃任一小官罚一小过有司之事耳而人君亲之则有司惧矣夫上下正政令壹赋敛以时用度有节赏罚必信此天下之守也而朝行夕改守无所止则臣下恐惧皆思为己而怠其所职殃害及民怨讟不免而或召灾异故为君之道在乎持大体先有司裁制予夺必信必一则雍熈之治可坐而致何灾异之有哉
　　一更化
　　传有之琴瑟不调甚者必解而更张之为政不行甚者必变而更化之今有司所甚患者曰财用不足曰选法挠乱曰官府不治三者而已改更张此其时也盍亦思其所由乎财用不足岂非所入者有限所出者无穷与选法挠乱岂非贤不肖混淆越格者多而非格者不少与官府不治岂非赏罚不明而名节素不励与宜敕有司详校一岁钱谷所入几何所出几何若所出皆为当出则财之不足将无法可理若犹有不当出而可以已者如不急之营缮无名之赐予据其名件一皆止之则财用必足矣又详校铨选除合格外越格与非格者几何任回量其根脚功过定夺仍原其所由迹辙一禁絶之则选法必行矣官府之制上下内外相维相资各有条理果皆得人何有不治然人材不齐善恶必有故赏罚立焉若善者当赏而不赏恶者当罚而不罚则善者变而为恶而恶者狃而益甚又如犯至不叙大罪也而或巧图复用老病谢事常理也或恋不忍去至有贪欺害民善于自蔽不即败露上官不以审风宪不以察因习成风不知有耻治何由兴宜严敕省台公赏罚励名节由京朝始则官府自治矣凡此三者更化之大略也三者果更民力必纾人材必多祥瑞必集国势必隆然非更之之难行之之难也非行之难守之之难也惟圣天子以敬天尊祖清心之德守而行之又何难哉
　　铜钱
　　铸金为币起于上古至周太公立九府圜法于是有货泉之名泉即铜钱也歴代相循以为国宝虽形制増损互有差殊然自周以来上下二千年有国家者未尝一日废弃葢金银虽可贵非民间皆有之物惟铜钱不贵不贱为诸货之母可以流布通行以此名之为泉言如泉流不竭也多者藏蓄为业虽遭水火亦无所伤贫者手持一钱入市亦可得一钱之物所以上下同宝古今通行今国家虽以宝钞为币未尝不以铜钱贯百为数然则钞乃钱之子钱乃钞之母也子母相权乃可经久实废其母而虚用其子所以钞愈多而物愈贵也民间为见公家不用铜钱所在凡有窖藏钱宝之家往往衷私立价贩卖与下海商船及炉冶之家销铸什器遂使歴代宝货翻为民间所私兼自古有国家者皆因仍歴代见有之钱行用如五铢半两开元通宝之类乃汉唐以来旧钱今纵以铸钱事重费多未议举行亦合收拾民间见有铜钱量冝立价官为收买见数与宝钞相权并行庶使利权归一不启侥幸之心其于钞法亦有补益又兼即目行用库皆以平准为名以官倒金银与宝钞相凖立价故也今既开禁民间金银价愈腾踊若不收拾铜钱为钞之平凖诚恐将来日久弊深猝难整治愚见如此取自集议闻奏施行











　　雪楼集卷十
　　钦定四库全书
　　雪楼集卷十一　　　　　元　程文海　撰记
　　逺斋记
　　余来京师十年始筑室室之东偏敞一斋为游息之所名曰逺客疑焉解之曰余生长东南望燕山在天上四海一家得以薄技岀入周衞违亲数千里非逺乎余之始至也栖于南城之南凡八迁而宅于兹国中阛阓之地余不得有乃僻在城隅距旧栖又一舍而赢非逺乎客何疑客曰子之言则然大鹏九万里一息二城相望咫尺日三数往复腹犹果然白云舍虽数千里外以志养志如在膝下子以为逺未之思也客去遂记于斋壁至元二十四年夏五甲寅广平程某记
　　诸公题咏附
　　集贤学士程公十年于朝日近清光而亲舎乃数千里今以行台侍御史得防南还庶几便养而囘望阙廷又二千里外日以近者人子之乐日以逺者人臣之忧此逺斋所为作也夫忠臣孝子之眷眷于君亲也一以朝夕左右为乐然亦难乎两全矣子之爱亲不可解于心臣之事君无所逃于天地间惟其所在而致其道岂以逺近间哉余既从公观光于上国又将从公而南与公同其乐而不同其忧者思有以纾公之忧焉为是言也或曰近多惧逺多誉人所乐而公忧之何也之言也读易而未知易之所以易何足以知公之心呉澄书
　　逺斋铭阎复【子静】
　　吾友钜夫自洪之燕有宅一区有田一防举头见日尺五去天以逺名斋义或不然彼美钜夫学为通儒秉内相权乗御史车庆流千载道济八区由是言之不亦逺乎
　　张仲黙必葺轩记
　　汴张君仲黙官淮南扁所寓曰必葺而谒记于余余曰子何葺之皇皇哉冨人之居崇闬屹墙雄柱脩梁疏疏昼窻沉沉夜堂故不俟栋挠榱崩藩拔级夷始求匠氏之方今子无屋屋于官而归厥直之当游目环堵涂塈眯眶昻首上覆茅茨压吭檐頽木蠧土洳草荒壁裂暑而漏日瓦破寒而受霜骤雨飞下颠风走旁偶客寄乎蘧庐葺不葺其何伤仲黙曰不然吾知葺吾居而已而葺之为官乎为私乎吾暇计乎哉今夫鳦之巢于谁氏之家也春而来秋而归未始有定之也然有乌衣者颉颃于飞言采其泥言垒其栖雌雄偶居子孙焉以肥何尝曰此王谢堂也乌用是脩之治之哉古之人有世一葺者矣厥考作室厥子肯堂是也有岁一葺者矣亟其乗屋其始播百谷是也有时时焉葺之者矣一日必葺其墙屋是也彼皆有为而葺也若夫吾之葺也何所为何所为椽桷之腐焉者鲜之砖甃之缺焉者填之垣翰之脆焉者坚之隙壤之莽焉者轩之吾知葺吾居而已而葺之为官乎为私乎吾暇计乎哉余闻而贤之曰噫天下事当葺者何限有得其说而推之者县葺于而县郡葺于而郡朝葺于而朝欲无兴滞补废得乎则又勉之曰人生天地间百年一蘧庐耳谓蘧庐而不脩之治之物欲之不除气质之不改弃安宅于漂摇委广居于荡析则所以与天地相为不朽者乌在此独非葺之大者耶仲黙闻余言跃然曰吾知葺吾外公独敎我葺吾内葺吾外一日而必葺葺吾内终食造次颠沛而必葺外且不可不葺而况内乎哉余嘉仲黙之葺有大于墙屋者也次第其说以为之记
　　冲虚通妙先生王君祠堂记
　　至元壬辰春将奉母丧归于兆薙草穿圹畚土辇石事严积雨泥潦大惧弗克葬徧走山川家君曰此邦有王侍宸人谓司隂晴柄冰涧邓主簿寔嗣其法有祷辄应盍求诸二月甲子朔往叩蚤犹阴晦雨垂垂欲下已而云破日漏午大霁自是再旬不雨至甲申掩圹已乃雨竟月余叹曰异哉一日主簿君来谓余曰侍宸道法能呼吸为风雨在宋尝被遇徽髙二朝没而邦人事之如生岁已丑旱祷而雨辛卯旱又祷而雨祠在天庆观庑下卑防弗称今即其昔所寓地于观之左而改祠焉所以报也徴余文为记余寓盱未二十年客外之日十九不能悉盱故实独识君久知君为侍从家贤子弟又因君知侍宸为此邦人所严事且于余之有祷也其应如响是可记也侍宸事迹具实録主簿君名桂孙字芳逺自号冰涧道人至元壬辰四月既望程某记
　　此君轩记
　　古之爵五等而有土有民者曰君非有土有民而蒙是号必其德有可尚者也人而能是亦希矣竹物也而何以得此称于子猷哉竹之德固可尚心虚而神清贯四时而不改也晋人尚雅趣颇以不事事为清虚吁比德于竹者如斯而已乎吾至官借宅于人而植竹于西轩之外复借子猷所以号竹者名吾轩吁吾轩借于人也轩之名借于人也皆非吾所自有也独所以如竹者非可借于人而意子猷或未之知然则子猷之君此君亦借耳借欤非欤是未可知也吾将问之此君至元三十一年五月五日记
　　宁德县重脩学记
　　福州旧领县十有二二百年来士学为东南最宁德较他县若弗及虽然此以科举之士言也初无与乎人才之实闽故家星错棊置尔来潜深伏隩不见人而人不见者多矣若余所及见宁德孙君駪者又岂敢以科举之士例视之哉君少年游太学方众人汲汲进取之时独能师其同舎之先辈俞君晣从事于经学世务及既成进士官于浙往来犹造其师之庐而考业焉今老矣务学如少年时一日诣余请曰宁德自宋嘉祐始有学近岁邑再燬于冦火将及孔庙辄息异哉若或相之者宋末割长溪之半置福安县国朝遂升长溪为福宁州而以宁德焉至元二十六年州之守行县视庙学弗修畀金俾前邑令葺讲堂新四斋两庑三十年冬提学者命駪掌敎事学无廪养士之粟岁贮于私家非便首营搆之而县大夫议大修完乃捐俸以倡诸生亦各出力以助县主簿董其役鸠工度材成先圣殿眎昔加崇朶室囘廊靡不更理缭以宫墙二百八十堵有竒从祀金郷侯以下旧图于殿壁兖公郕公沂公配飨西靣坐而三公之父立于后于礼为未协乃遵彛式分绘于左右庑以今年五月告成钦遇皇帝御极播告于天下上承祖训嘉惠学校士类莫不闻风以兴然勉励宣明部使者之职也盍与本原古者建学造士之意以诲饬于邑之诸生乎为是敢有请某窃惟朱子以道鸣于建闽之士家藏其书人诵其说而能实传其道者葢鲜前此犹曰有科举之累也而今无之有能一日实用其力者乎谓朱子之后不复有朱子余不信也宁德虽下邑居若是其近世若是其未逺而孙君又尝于科举之外有所讲闻矣余何言哉余何言哉惟圣朝之敦儒崇化州县之为政知本与夫孙君之不失其所以敎是则可书已邑尉髙显主簿李荣令甯柄其长曰超尔齐前令方秀仁守白璧也孙駪云至元甲午八月朔记
　　漳州路重建学记
　　异时东南之学行天下漳为文公过化之地学官礼乐他郡则之按宋庆歴二年始建学于州治之东南政和间移置治左绍兴九年复庆歴旧基中燬于兵至元二十有八年重建礼殿孑然于草莽瓦砾中卑庳苟且过者不知其为夫子之宫也圣上龙飞首诏各道肃政亷访司勉励学校雷行风动其曷敢不共佥事赵君道分司南还亟称漳学兴复一出郡博士郭廷炜之力廷炜以二十九年夏五月寔来时庙之东西各有隙地有司据之以听讼以畜马廷炜喟然曰此而不复不可以为学白于公归侵疆乃鸠工度材首崇殿宇像四公十哲明年仪门成又明年学门洎东西庑成又明年讲堂成脩髙广深翼翼严严廊塾垣墉内外有截几席炊防百须具备郡人士又言属县庙学废未复延炜造漳浦班荆以祭观者感泣是营是度捐俸为倡而漳浦庙学亦成长泰龙岩放焉余闻而异之既而漳之士以图及创修颠末来求余记于是道之言益信惟学校废坏比比相望前修雕谢大雅寂寥持牒来为校官匽薄岁月忽不省存郭君乃能不愧于其职拮据捋荼卒致完美可谓难矣方今遭逢圣明敦儒崇化无有逺迩漳之士子藏修游息于斯盍亦相与厉而行精而业为词章者母拘拘于科举而用力乎诗书六艺之文明理义者母嘐嘐于训诂而笃志乎圣贤体用之学孝弟忠信以养之礼义亷耻以维之求放心黜陋见而严恭祗畏以守之以尽其材成其德不至于古人不已是则朝家建学立师之意亦文公所望于漳之父老之裔孙也抑文公记漳学敎授防壁有云敎授之为职惟自任重而不苟者知之夫人能以自任不苟之心为心则天地万物孰非吾事况一学乎郭君葢非苟然者其自任之重必能以是充之矣郭君莆人绍兴旌表孝子之孙少擢进士第文行皆可书元贞元年四月朔记
　　台州路学讲堂记
　　夫子之道与天地并繇周敬王庚申距今千七百七十四载改物凡几代未曽不右斯文我先皇帝混一函夏诏天下郡国士习先圣之术者并复其身厉贤也新天子嗣位访落重申前诏以惠博士弟子贠继志也某际遇两朝亷问七闽奉条奬劝属所选行义年尉荐宣化也凡职于斆者筑室馆士储书聚诲思其居也临海敎授新安许某不逺一力以书来谂台旧有学学有明道堂歳乙亥于兵朔月月半部使府侯至坐直舎如斗大余皆露立灌莽中前乎此师氏忨嵗愒日忽不省存某始至即谋此邦耆宿得钱氏屋五间脩髙广深以儒人所助泉布倍直庚之移为讲堂翼翼严严右祠先贤左庋器服从祭象似樽罍胡簋应图合礼斋庑庖湢昔芜今治几席炊防百须具备经始于癸已阳月落成于甲午相月又辟小学于门左侗稚师必士民之选章逢来者都授已课试署甲乙猥曰居官无官官之事处事无事事之心非敎授职也事若鲜浅愿赐一言以纪颠末某窃谓官先事矣士不先志可与不也吾儒何儒斯文何文文王而下惟周公谥文宪夫子谥文宣周公之文制作之文也夫子之文虽不得位而制作岂止性天道云乎哉文不在兹之叹岂止删诗定书明礼正乐修春秋云乎哉如有用我东周可西时辂冕舞规模四代泰伯尧曰歴叙唐虞夏商周圣学之传治道之盛此则吾夫子之儒之文宇宙宏阔学问浩大今儒无科举之累而或昧辞逊羞恶之端间有志理义之实而或欠经天纬地之略平居讲贯无半知解异时临事必错路歧故不患百年之无善治决不可一日而无真儒俗流变俱沟瞀嚾嚾解果其冠屈竒其服羣禀孔氏之门直视越下之茠若斯儒也有之无益无之无阙人材器也敎授造就人材官也傥以余言朝夕诲儒书者庶几台之人士一一成材大器逺识时乃之德领闻髙风时乃之功某年某月某日记
　　建昌路重建太平桥记
　　盱居江闽间南北往来必道竟上郡东旧有桥横江之垒十有三跨梁之楹七十有三中为亭东西为门至元丙子燬焉民病渉为梁以济壬辰六月郡侯章公总管赵公帅同僚洎郡寓公大家度材鸠工癸已十一月始事越明年七月落成柱石栋宇髙广雄丽视旧有加惟盱为江闽要处而桥又为盱要处是不可不复成之日适际圣天子龙飞之始河海晏清霄垠轩廓郡人名之曰太平既请书于余则又来告曰是役也君之父若叔与有力焉敢以记请余不得辞夫一物废兴莫不有数由丙子至甲午几二十年而桥始复太平之世民有余力一桥虽微可以观治矣其自今始舟车之辐凑商贾之都防千万里重译之逺夷然而安旷然而四达凡自此涂出者其可不知君上之所赐乎既以谂盱之父老于是乎书且诗之曰
　　维盱为郡江闽通衢郭东有桥又盱要枢前此檐楹星斗可中厄于数或艇或泭而后来者思济舆徒梯梁虽驾风雨则虞比来一载木运石驱鴈齿翚飞鬼呵神扶日东西行万武奔趍邦人士语畴昔所无伊谁之功公侯大夫拜稽对扬臣何力乎明明天子泽被我盱凉飔暖曦晴江漫湖童謡老壤载歌袴襦祝桥寿耉其乐居居【国语音鱼】臣赋此诗天保嵩呼
　　道一堂记
　　余来闽之三载实大德初元雷雨作解狱讼不留文书顿省自公退食时与仙翁释子谈方外事一日髙士刘采山介僧中顺来余识刘而未识顺也问奚自则曰固儒也愿有谒焉郷邑懐安北五里曰桐谿山水峻清谿上之士曰樊世显师吕公居仁友林公少頴构堂象孔老瞿昙氏而祀之子朱子书其顔曰道一且为之记端平燬于邻改作西山真公复书之复斋陈公续记之至元废于兵今樊氏子孙廓而大之之书之记未有复者敢请余笑曰是非可以言语尽也虎谿三笑今日之事非欤画史图之道一在是矣奚而记虽然余孔子徒也知其一而非知其二也二子盍各言而一余将因而一而究吾子朱子所谓一者可也曰太上宝者三西方戒者三曰是其粗者耳又曰无争三昧则不争善胜也和光同尘则不垢不净也曰亦其粗者耳乃又曰进是则道德同焉心性同焉生死异而所以出生入死死而不亡者同焉敎亦多术矣殊涂而同归余又笑曰是于吾儒人生而静积善积恶之义大学正心诚意洪范向用威用之旨似有合者二氏之道有以异乎无以异也二氏之于儒者之道有以异乎无以异也子朱子之所谓一傥在是乎嗟夫一阴一阳之谓道继之者善也成之者性也孰无性也民之秉彛好是懿德孰非民也故以迹论之则一而三以道观之则三而一初非比而同之而自有不能以不一者也推是以往虽万者可一而况于三乎朱真数君子复起不易吾言矣抑又有说焉异而同则三固不能以不一同而异则一亦不能以不三故古今三者各自名家先儒亦有以为鼎立于天地间而阙一不可者然则各有一一试索言之黄冠者曰吾抱一为天下式也方袍者曰吾万水而一月也余方营脗未皇二子诘之不置则应之曰弗贰以二弗参以三因次第其语而遗之俾记之堂上夏五月记
　　福宁州学记
　　予为孙君駪记宁德县学之三年而又以记福宁州学为请按长溪唐武德昉为望县闽王氏析为宁德宋末又析为福安皇元一统肇州福宁二邑焉初惟夫子庙在县治之东庆歴癸未迁城东南陬始有学自元祐庚午更新而堂宇备自师公古郑公樵敎授而经术明自郷儒先防紫阳之门而弦诵衣冠盛岁久屋且敝至元丁亥白侯璧改作而飓风坏之元贞乙未樊侯忠又改作而飓风又坏之丙申陈侯翼请于省台命同知州事孙璧董其事协谋悉力树防门作礼殿缋从祀祠先贤防讲有堂肄业有斋畚土辇石燥湿崇卑翼翼严严规宏而工宻可书已然予前记学其说殊未竟校庠序古矣明伦之外无他说也词章胜德行微先儒有忧之归而求之性命大雅不作假性命之说以媒利达而世道与人心俱往矣夫词章性命之学犹不能无弊则夫管摄人心扶植世道必有攸在不然羣居终日翕翕訿訿相与商功利而较智术弊又甚焉圣朝一视逺迩制度考文嘉惠儒者名者不役于有司其以德行文学进者胥此途出新州者新学之兆也新学者新士习之机也士无科举之累盍亦思古人所谓明人伦者为何事脩其孝弟忠信于家为孝子于郷为善人于国为忠臣斯无负于国家设学之意若夫工词章而不穷其理谈性命而不践其实其不为功利智术之归者无几矣吾为此惧
　　闽县学记
　　闽为县自隋始县有学自宋庆歴始学在九仙山之麓粥民地为之庙成于熈宁方尹叔宅修于崇宁庄尹谊至元戊寅燬焉越五年剏礼殿又五年剏西斋苟完不旋踵而敝门迳欲芜士非无志往往画于力不足元贞二年春敎谕韩君挺特寔来以兴复为已任谋于予乃谕县官劝学子协力图之鸠工度材脩废补阙缭以重檐护以防楯新像设绘从祀而庙始严防讲有堂易桷与瓦置二斋设小学而学始备以至门垣阶序墁甃漆丹悉如式于是故老来观讙谓前所无有诸生诣予征记董子曰设庠序以化于邑然则邑学古庠序也所以明人伦也人而不伦则物矣科目兴月书季攷姑设利禄殴靡使从岂道德果尽信哉故明伦之说为书生常谈其于化民成俗之意戾甚闽为福附庸非深山穷谷比士风之盛五百年于此矣科举废后生无所事聪明日以放恣诗书而刀笔衣冠而皁小有材者溺愈深居近利者壊愈速不能不蹈先儒之忧天朝嘉惠学校名者复其身德行文学必繇此选是学校重矣况邑于民尤近哉今堂宇新士习盍与之俱新读书穷理必思圣人所谓敎者何事充而仁义礼知之性尽而君臣父子兄弟夫妇朋友之职求无愧于为人由一邑之善士为一国天下之善士庶几庠序不徒设道德可尽信且以解先儒溺深壊速之忧是惟明时崇儒重学之意而亦司敎化之责者所望于斯邑之士也尚勉旃哉韩君故孝亷孔惠公之子家学有渊源故于斯文笃意如此
　　同文堂记
　　若昔圣人之兴必有大制作所以通神明之德见天下之同人心而出治道也皇牺阐天苞神禹着地符一用此道皇元混一区宇日月所照共惟帝臣开辟以来所未有制蒙古字与正朔同被暨位诸字右其开阖布置井井有截与卦画相表里变动周流天造神化备前古之阙遗垂亿载之矩矱还淳反朴约繁就简举而措之天下之民谓之事业百姓日用而不知乌乎至矣乃建翰林院设学校道有提举郡有博士置弟子贠肄业者复之业成者官之际天薄海蹈咏鼓舞初福州路学客寄儒宫校官漫不省元贞乙未江阴宋君友谅寔来戸外屦满请于公得旧廨省鞠场辇粪壤易朽腐不旬月庭堂门庑斋序庖湢悉完诸生列几研旦暮诵声琅琅亷访副使商公晦为扁其门曰蒙古字学君名其堂曰同文请予书且愿有述夫书学尚矣先儒论六书七音之略以音谐声以字母部诸字虽重百译而文义如出一口葢唇舌喉齿牙之相须宫商角征羽之相宣轻重髙下清浊之相错自然之同也四方之音各殊闽又甚然而占毕之士知类通达若建瓴破竹无留难者同可知已虽然字艺也学道也精粗本末初无二致天理民彞菽粟布帛知其同而不知其所以同可乎予将以予所知者语子字字从子学字从子事先生则为弟子必恭事父母则为人子必孝事君父则为臣子必忠传曰车同轨书同文行同伦今天下车同矣文同矣学于斯者其必相与薰淑扶植伦纪人人皆有士君子之行是则同周官六艺书居其一贤者能者胥此焉兴此圣朝敎育之意也诸君幸勉之哉宋君精敏笃实有志斯文故乐为之记而又以予所知者告之大德元年阳月朔日记
　　金谿县防壁记
　　金谿直抚之东竟宋淳化中改镇为邑至元丙戌予自集贤奉诏出使道之所经目其溪山之胜邑无大川有山横亘数里名为幕山治所所面也官署敝陋曰丙子燬于冦草剏未暇完美后十有二年予归自闽明年十一月佥事曽侯以书言曰金溪蕞尔邑往年公过之官署之敝陋既更脩矣葢自元贞二年济南吴君来贰令与邑长协谋次年正月经始七月落成冨者助资而不为费贫者効力而不为烦治事之所壮丽显敞于旧有加焉左典史舎右架阁吏房狴狱悉易而新又迁旧廨于后为公舘若宣圣之宫社稷之坛烈女之祠亭以送往而迎来关以衞内而闲外废者具举尉马君实相其事僚吏士民咸乐其成愿纪诸石以公之尝至斯也敢以为请予谓朝廷为民设官邑于民为最近于官为最难其近也行一善民遄被其福行一不善民遄被其祸其难也拘于文法迫于督责而窘于公私之供给资用故其贤者靳靳自守龊龊不敢为或受成于吏以奉文法免督责而已其不贤者招权纳赂瘠民以肥妻孥虚民以实囊槖秩满则去视官署传舎耳而暇完美之以为方来计哉斯邑之长贰能如此可谓贤矣继至主邑簿者萧君乂贤邑之民庶其有瘳乎昔召伯之于南国也所憇苃舎民爱之而不忘况朝夕治事之所哉凡治事于斯者其必徇今之文法而以古之循良为师避上之督责而以下之疾苦为念有所守有所为无所制于吏则民之不忘将有甚于南国之棠也诸君勉乎哉马君名某萧君名某吴君名某邑长名某时大德二年岁在戊戌十有二月朔具官程某记幷书
　　通真观记
　　道家无为又曰无不为犹之水焉无为者其止无不为者其流也昔之人由其说以之佐天下以之全身以之致时载之当年颂之后世予郢人也郢中父老为言长森有真牧先生者持老氏之敎絶江而东兴瑞庆靖于九宫山孚惠先生其徒也又兴夀圣靖于浔阳于今弥昌予闻而识之既而驰驱王事往往道出江淮间见所善洞渊法师雷君又兴通真靖于白沙之江浒曰此吾先师之故祠也葢孚惠昔尝治疫有功民德而祠之且百年而燬矣本江海故地泥沙斥卤君畚土辇石峙板榦而基之繇至元甲申迄大德丁酉积十四年而殿堂门庑室房庖库园田仓庾罔不毕备与九宫浔阳相髙盛矣守其敎者顾可诿曰道无为而已哉然而始基也予过之观其烦而守之以一劳而处之以安成也又过之观其处守无异焉然则无为无不为之旨不在兹乎呜呼学无小大咸欲其传也久而益非其宗至或自畔所受下至百工之事亦或然者余每窃喟焉今若雷君体无为而用无不为真老氏之徒欤噫传真牧孚惠者雷君也传雷君者谁乎后无有窃喟者焉斯传矣君名希复号凝和冲妙崇正法师为通真第一代祖云
　　髙峯书院记
　　髙峯者勉斋黄先生晚年所以名斋也宋嘉定癸酉勉斋宰新淦六十年间流风未泯也咸淳癸酉先叔父西渠公寔来为政一以勉斋为法致其尊慕以示风厉于是捐俸钱三百缗市曽氏宅一区为髙峯书院塈屋壁建门庑堂设勉斋像朱子而上别有祠岁十一月合九郷之士行郷饮酒礼至者二百七十有五人延致徽庵程先生若庸为诸生讲说一时文物之盛观听之新逺近相传以为希阔殊尤之举次年三月剏燕居堂于西以祀先圣方将请赐额储粟以待四方之学者而不幸以忧去乃命邑士张元晋邹奎董云章相其成陈茂谦韩谦复相继长之公起复佐防江制阃又守建昌归国朝入觐为翰林侍读学士虽去新淦而髙峯未尝不往来于懐也有之临江新淦者必嘱之护视书院之剏也邓氏首助田若干亩新淦为州部使者分畀賔贤贡士在官之田而岁入倍他日然犹输民田之赋于官元贞丙申杨震仲白之当路转闻于上而始免输大德戊戌临川周栖梧奉行省命来为长修废补敝于勉斋祠侧设侍读公祠又新内外重门増塑先师四国公像更造祭器燕器百用以完相与左右者廖毅杨景囦严志仁张应枢杨洪张戊孙书来谒记予昔者葢尝亲见叔父剏始之勤而虑善后者之难其人也杨君周君能若是敢不书以为来者劝虽然书院之设岂徒然哉西渠希勉斋者也勉斋希朱子者也朱子希夫子者也由勉斋之学遡朱子之学由朱子之道遡夫子之道有能一日志于斯事者乎不然居于斯游于斯为之师者官满而去为之弟子者食已而出今犹夫人也后犹夫人也是岂勉斋之所以学于朱子而西渠公之所以望于后人者哉大徳四年八月朔日记
　　崇阳县社坛记
　　鄂属邑七崇阳为望乖崖公旧治有异政焉大德五年春余来观风考其遗迹仅有存者而社壝窊陋最甚乃择善地示以礼经俾之改筑越三月而成其邑长来言曰下官鲁不知文然郷者宰邑江山邑中修营咸刻石记今兹之役尚不可无以宁神而非公亦无以示逺意者亦欲如江山刻石不识可乎予曰可哉虽然张公之政非一事一物之谓也张公之政之异非求竒于抚字催科之外也为邑长于斯者尚其思之坛四在美美亭前东社西稷居前东风伯西雨师居后其制一本于晦庵朱子所定云达噜噶齐玛哈穆特尹李谦主簿髙义府尉孙玉翁日北至具官程某记幷书承事郎佥江南湖北道肃政亷访司事郭贯篆额
　　鄂州路新社坛记
　　入其都邑视其民人社稷其政可知也鄂为荆部大邦社稷之祀宜严以显而顾弗然盖自宋淳熈十年更筑新安朱子为之记记石故在而地久入浮图郡吏相承绵蕝望祭于是嵗比不登民多流冗大德四年春緫管安侯祜以妙柬来首勤于民民郷治矣则与部使者谋筑新社予为之行视得地于城东北隅髙明夷旷面势具宜乃属徒就事越明年成其数度悉本朱子所记且辇树其石斋庐东又请予记予惟国家之所委寄者在是民人之所生息者在是可弗重欤守者众矣侯独能知之圣人先勤民而后致力于神侯又能承式之可尚也已谨书其事以为受民社者劝侯有风裁屡冠豸冠故所为类非俗吏所及云具官程某记幷书
　　武昌路记
　　大德四年某月鄂州守臣安祜言祜幸甚钦承天子明命守此民社赖国家宪章脩明之力所守幸以无事洪惟世祖皇帝肃将天威宁一方夏鄂率服为南国先地居上游荆湘广海之所走集爰建外省而州仍旧名殆非所以旌武功重方镇也宜易州为府敢昧死请于是州上外省外省咨中书中书集学士礼官议咸曰鄂武昌故境先皇帝驻跸之地也克集大勲寔本于此请如守臣言赐名曰武昌明年冬十一月中书以闻制曰可即日改鄂州为武昌路邦人大夫士趍讙族语共庆大赐乃合乐于公堂以乐之而谒于部使者程某曰愿有记谨按州本江夏郡之沙羡孙权破敌樊口因制美名曰武昌隋以为县而即沙羡为鄂州唐之中叶鄂为节镇假邑名以名军而郡通为武昌矣五方杂居四面辐凑江汉间一都防也世祖皇帝受天景命肇造区宇四征弗庭罔有不服观兵南夏首幸于鄂黄鹄山之阳有车辙马迹焉威灵所加至今过者悸汗不敢仰视方是时东望而天吴稽首南指而祝融先驱武功之所被葢逺矣越十有五载举成筭授元臣枕席过师尅日献凯于阙下光岳分而复合车书异而复同烈烈巍巍超轶今古虽至仁无敌于天下亦以伐功实始此州执其枢纽而进退之形格势禁大江以南若运之掌矣孟子言天时人和而不遗地利者岂不以天人机括之所在非圣哲亦莫能用之欤故能臣妾覆载之内宗庙飨之子孙保之于戯之功之德可谓武而且昌矣皇帝躬仁圣纂基图保大定功无竞维烈革州为府之请慨然俞之先圣后圣其揆一也然则孙吴肇于前李唐侨于后葢驳乎无以议为亦孰知有开必先兆见千载扬休嫓美乃在此而不在彼乎使臣虽鲁尝以文墨受简知宣昭遗烈谊弗得辞谨再稽首为之记抑上之俞下之请岂相与夸美为快哉诚欲使自今以始无小无大凡従事于此土者体国家之勤劳念皇业之不易防一树杀一兽犹必思其所以生而不敢縦矧于受任保其赤子可安居自豫而无祗惧恻隐之心乎然则是尤不可以不记也具官程某记
　　重修南阳书院记
　　大德五年冬重修南阳书院成大成殿楚梓堂日新养正尚志立本四斋凡新屋百八十础従祀两庑武侯祠郷先贤祠尊经阁凡葺屋百八十八础木千有竒瓦甓十四万八千工万二千二百而殿之役最大南阳书院者宋淳祐中忠襄孟公所建也时襄汉受兵士之流徙者聚于鄂公立学馆六十间以处之括田租地利以养之聘賔师陈爼豆以敎之又肖祀先正诸葛武侯以表厉之故名某异时观游其中而知公盛心也后四十年以使事来则藩防级夷侨祀夫子于讲舎为之愀然钦惟诏书表章斯文冠轶百代宫墙宗庙休有烈光而名具实隳若此甚不称圣天子崇儒兴学化民成俗之意也且成于季世而荒茀于隆平武侯忠襄固不言诸君独不愧于心乎乃俾亟图之议既协有官守者辍俸以倡郷人邑子劝趍之故不以属吏烦民而材良工坚细大弗苟经始于暮春之初讫役于十一月之望噫事未始不可为也人秉此心此屋岂使至此今一倡而翕然悉心展力复底于成庶足以称表章之盛矣然思往者扶携颠沛之人一旦有所芘赖中流一柱葢不足喻上既不鄙夷之且期以古人之事下亦相与求志达道共守所学以期无负而今之悉心展力者往往其子孙也诗云以似以续续古之人葢似之斯能续之国家长育人材之意不在兹乎嗟夫君子之于学亦犹此屋矣知耻则学无不成灭私则事无不集悉心展力者孰无子孙尚其敎告之呜呼昔者南阳之人躬耕草庐而已是役也实赖郷人前进士王应龙率之儒学提举武乙昌相之余执事者山长史时敏书之碑阴具官程某记
　　又题名记
　　勉励学校使臣之职也仆受命此来思服厥事而南阳近在治所陊剥荒圯最甚乃弗获已而一新之念创始之难因循之害伐石记其说矣然是岂一手一足之力哉协恭和衷事以克集不可忘也用纪名氏嵗月于右
　　靓渊堂记
　　监察御史完顔公按事海南道过武昌予始识之承顔接辞肃而寛正而不亢知为恺悌人也时为大德四年之秋既事而返每见益亲又明年奉使湖广语者弥月前之所见益信不诬一日谓予曰吾昆弟四人蒙恩皆绾章绶吾独膺选任俾冠豸冠吾心常自以为非据每为之惕然惧蹙然不宁且慨然曰仕至此亦足矣尚安所求而不知止哉吾心葢澹乎如止水之渊矣盍为我言之予曰噫知足不辱知止不殆其言行于天下二千年于此不知者不必问知其说者亦莫能守也尝泛观偾臣败子祸其身以及其国家者往往由此葢十七八焉且人心诚若水然其不风而波或流而不返或钟聚污潦或孟门瞿塘态亦多变矣今君以强艾之年退然不以冨贵自骄而以为戒澄不清挠不浊诚止水之渊已乎贾太传有云澹乎若深渊之靓其几是耶君笑曰子善为说辞吾奚以当然吾欲构一堂以靓渊题之何如予曰美哉夫渊之为德澄渟防蓄而不泄深故能靓靓故能照妍媸自形毫髪无隐可鉴而不可玩可亲而不可犯望之者凛乎不可测而渊之为渊自若也岂非君之所以嫓美者乎诗云不竞不絿不刚不柔君其有焉堂成请以是为记君小字都服勤中外多歴年所不务赫赫名不为容容计而其所就则已加于人倍蓰矣然人罕能知之海南之事近故尤着云










　　雪楼集卷十一
　　钦定四库全书
　　雪楼集卷十二　　　　　元　程文海　撰记
　　岳州路三皇庙记
　　充宇宙而无垠者气而已通则平塞则病圣人生于天地之间得其气之至完上参赞而下曲成天地万物无不各得其平功葢莫先焉故下至百家有用之学亦往往托之为宗岂不曰开物成务非圣人莫能与于斯耶三皇非独有功于医也而言医者必宗祀之亦岂知圣人之于民必先忧其或有以病之而后至于忧民病恭惟圣朝功成治立乃俾郡邑建学敎医懿哉古昔圣人忧民之心乎巴丘水国也左江右湖雾雨之所蒸薄涨潦之所荡汨土瘠吏繁民或内外交病太守王君耀卿钦承上心布宣中和之暇构礼殿以崇明祀辟讲肆以懋医徒翼翼严严华而不侈工既告备图来征文某惟王君在民之心之切如此则其为政岂复有病民者哉喜而为之识虽然医非苟道也学非观美也三皇圣人而非土木也今方有其书药有其物而实实虚虚谁之过欤治民亦犹是也有民人焉有社稷焉又授以治之之具焉而曰不治独不愧于心乎亦独不惧于心乎予既嘉王君之能忧民又虑学医者之费人也于是索言之复以告来者
　　黄龙寺修造记
　　豫章鄂岳之交有山焉曰黄龙绵地五百里唐之季沙门诲机事佛其上迹用焯着鄂别帅温迁约迎至唐年刺史秦裴又迎至郡以防国寺处之迁约割田百三十顷奉之裴又奏超慧号以锡之敎益昌徒益集众本其所自目防国曰下黄龙六传而当宋大中祥符五年赐额延禧又十三传而当崇宁元年郡以建万夀禅寺南渡改报恩光孝今郡中黄龙山也大德七年秋山之主僧德冨来言曰冨所居山寺古寺也自隋已名护国度长絜大城中莫先焉故为祝圣人之防冨以元贞丙申来首为败屋请命于平章政事程公公忻然主之冨又内啬外赢以益之于是经藏成既而楼若钟偕成宣慰杨公又乐新之以劝以率凡尊者阁经楼亭僧房庖库咸以次可成其未即成者冨究心力将俱成之所以为佛事也愿有述焉其可予惟事佛所以事君臣子之心也学之斯能似之佛弟子之事也悟空而苦由苦而空至于无所蕲乎世而世蕲之无意自厚而世厚之而学成矣故不乌巢肩栢生肘不足以得其忍不投崖不截割不足以得其舍其敎曰衣壊色衣匄食自给不三宿桑下此特聊指其所従于道里之岐直初未喻也而已鲜能之不袭其迹故耳世之崇塔庙而奉焉者曰此恭敬心丰田庐而处之者曰此慈悲心是慕其所学者之事非学其所学者之事若夫聚而长之者则有不得已于斯焉葢曰耳目严而后中乃存体肤安而后业可定此固常情之防而长之者之虑也然则是诚有不得已焉然由其学而言之则曰小乗耳欲障耳呜呼学佛之难如此夫而非学佛之难也学佛者之难也今冨介然单人以其愿力上分侯封旁启覃祴泛掇俯仰之资蕲于世者切切矣而非为已也其衣食自奉又如其敎卒能粪除黯昧毁折之余嵽嵲烜赫盘盘闳闳佛事炽然于是乎在而以爱君之心来者亦有以发其庄敬于顾瞻之顷其视尸居鼠息者顾不大有迳庭矣乎然则学其所学者学师焉学奚难者今虽未溃于成吾知其必大成也已宫居既然其徒又可知也已乃书以遗之虽然此非师之成也或曰是非师成而谁成曰欲知师之成师知之程公名鹏飞光山人今为荣禄大夫平章政事议湖广等处行中书省事杨公名汉英播川人今为龙虎衞上将军侍衞亲军都指挥使绍庆珍州南平等处沿边宣慰使行播州军民宣抚使德冨号宻印圎照大师凡木石币粟工徒楹架之若干与用其财若力者之甲乙冨将别识
　　武昌路学修造记
　　大德四年某奉命观风湖右来武昌以使事有防乃率其长吏课学校而整比之其年冬郡学礼殿与祠祀之庑櫺星之门俱一更张情文粗称又三年讲堂成观瞻粗完于是文学掾蔡君天麟求记记者所以诏今而传后也夫子之敎有本有末其所以诏今而传后者初不在乎耳目之间惟武昌有苗之封畛三代而荆舒汉晋隋唐之衰于以宿兵设险显德改物者久之然后彬彬者稍出若文简冯公其杰然者也学虽不止此犹幸而若此母亦敎之者固若此耶今朝廷清明聿兴文治所谓学非曰扶木而编瓦备物而象容以饰此土也有明人伦之训焉是则所谓本也或者本之不知知之不务猥涂旧而为新文一而为百言言然曰吾之于学也亦尽心焉耳矣呜呼不其罔欤蔡君则不然童冠訚訚辰入未出相与讲切圣贤之言甚力曰敎曰授期副其名而未已至于兴作葢出于不获止而非以为功也非以为功而求记焉葢欲后之掌敎于斯者不当倚席而偃然尸居耳是独不可诏今而传后乎若夫非无师也而弗师非无学也而弗学是固任敎事者之责矣亦顾主领敦劝者何如数年之间安侯以西台侍御史牛侯以东广宣慰使继领郡符皆能知为政先务故任斯责者得成其志是又凡二千石所当知者然则可弗记诸
　　忠武侯祠亭记
　　楚有材尚矣至于丞相忠武侯遂为古今冠冕南阳书院所以名所以祀者书院成六十年而敝部使者广平程某来新之内外完好祠亦补旧而加饰焉行省都事尉氏杨君处恭又即祠前筑台为屋江夏尹滑台赵君仁协谋幷力于是亟成翼然华防其髙山景行之意葢惓惓也夫孔明不可作矣观其﨑岖一隅所就不酬所愿自太平之时之臣视之曽何足芥其襟懐而君辈神交意悟有为平原执鞭之想有志事功之士固非流俗所能并哉虽然尝试言之使孔明生当建武中元事固未易可知使德顾不至三其亦终于躬耕而已葢古之君子未尝无志于天下然亦不以所遇而制吾身之重轻此孔明所以不可及已既与南阳耆旧慨叹之余因俾刻之石使学者知所勉且无忘杨君之美赵君之勤大德七年某月某日记
　　重建乖崖祠记
　　爱其人以及其所经従所游处弥逺而亲久而益不忘故覩河洛而思禹见棠如见召伯焉此一念之真也乖崖张公有遗爱于崇阳邑人祠之至今呜呼可感也已按公之终更而去也民思之生祠公于所建美美亭春秋祭祀不絶绍圣中移置浄刹院绍兴复于美美隆兴二年邑令陶楙以北峯亭亦公遗迹乃徙焉而命梵安浮屠主祠事郡志云尔今郡别驾白云翁介其父老言曰美美旧有公祠前令新亭而祠废大德庚子邑长改建社壝于亭前因复立之伐石傒祠夫一念之不忘则穷天地亘万世而犹存初不系辞之有无也居而惟恐其久去而犹忌其复来彼亦人也何以得此于人哉有民社者可以鉴矣仁人心也吾以此心彼独无是心乎所谓一念之真也有民社者又可以勉矣此吾所以重有感于斯也因书以遗白云翁使刻之
　　通城县社坛记
　　社稷郡邑通祀也而或废不立立或不式予乗轺行春武昌境中见其具且式者无几耳乃自郡始既而咸以新告通城与焉予或记或否者顾其吏民有请弗请也越二年秋郡治中以公事至其邑其邑长以治中好学而文请碑其事治中谦以诿予予谓治中曰民人社稷王者受于天以授于下而分理者知一而不知二或幷忘而遂怠且虐之可乎夫民神之主神依人而行祀固不可废也政亦不可慢也至治馨香感于神明之谓何民为贵社稷次之之谓何任其寄者皆不可莫之知也且吾之所能言者治中亦能之盍不遂记诸治中曰公之言我之心也请以为记
　　停云轩记
　　孰不知君臣父子夫妇兄弟朋友为天下之大伦而独谓圣人人伦之至岂不于斯五者咸尽其道而无以复加故耶晋宋崇尚清虚此道不絶如缕独渊明皎然自防于俗天伦大义惓惓不忘后世知言之士无不资以为名髙至于停云一诗与伐木风雨诸篇相表里其厚于朋友之伦又如此此所以为渊明也吾属有文子方者以停云名轩问之则曰少长宦学四方每一陟望云虽孤飞而亲亡已久中心防然还坐一室无与语其忧悲则又惟朋友之念此轩之所以名者义若同而意则有异意虽异而其本则同葢因云而思亲因亲以及友此心常若室中有云之孤飞矣然则谓之停云亦可也嗟夫木欲静而风不止子欲养而亲不留予尝深感于古人之事矣今则又有感于子方之言也想其居于是轩听于无声视于无形而惟亲是慕不苟訾不苟笑而惟惧不为亲荣有朋自逺方来则侃侃焉切切偲偲焉而惟此之讲求也然则是轩者其孝子之羮墙益友之筌蹄乎予往筑室京师因去亲之久而题之曰逺斋以着予念今室迩而逺者竟逺矣停云之感实同此心乃书其说以赠焉夫子不云乎孝始于事亲中于事君终于立身子方敏者也立身事君之事其肯忽诸
　　南湖书院记
　　教之之地不患其不多教之之人不患其不众而惟道之不明不行是忧者何也厥今百里之区数十百家之聚自非犷鄙荒残莫不有童乌之学焉虽其所修者甚野亦可以见此事之不可一日无矣况夫设官分职各司其局非不备且专也而徒有其文可乎南湖书院者起于宋季原于藩臣屋数十楹以为居祀七贤以为望田数百亩以为食来者养而敎之意甚美也歳久而敝继之以燬田侵业荒几无南湖书院矣大德五年春予行春至其邑乃俾经营之越三年其山长赵某来言曰书院敝矣非公言莫能改新今讲肆斋房门庑与夫七贤祠咸以就绪念缔创之不易传守之无常凡纪今勉后非金石莫可而无辞以刻敢请予为之言曰文武之道在人非徒入而櫺星而大成而髙堂而修庑之谓学也然实既陋而文则又然是无以称清时右文之盛意此其所以必葺也若稽古书院天下惟四而已虽郡县亦不敢咸建校官而文士彬彬若此今书院郡县学星分棊布国家所以责望化民成俗者在是可无勗哉夫文武之道布在方册人患不求之求之有余温故知新亦在乎加之意而已赵君年方壮材方茂学方进而不休能修其文必思其实予岂独以南湖之师望之而亦岂独为南湖之学言之君归而刻之乎异日过而视之所见进于吾之所言则南湖为有人矣
　　南城县重修学记
　　南城汉豫章郡之大县也县大则其学当亦大而独否者以县建郡不能两大故也非惟不能大抑且陋焉者以学廪之不大而来者之相循故也大德青龙之岁敎谕黎君过予盘辟而进若有所请问之则曰先是学宫奥渫狼藉不可顾瞻大德五年恭可寔来职思其居而力不支郡判官叚君立夫命郡校归石粟七十五佐其志于是扶补刬磢覆墁筑甃之工咸兴郷役之四年郡长华峰公督建学门功未毕而公受代至是就毕之郡博士又佐以米石十有五乃缭周垣易殿瓦立三贤祠茍完矣庶几可以逰目举足匄公一言碑之予曰修学者非扶木比瓦涂塈而丹雘之之谓也而居庠序者率以此为功阳享其名隂享其实众又从而夸之曰是善于其职嘻可笑哉然不犹愈于坐享而坐视者果若君言君亦难矣乎抑今之所谓修者在人目古之所谓修者在人心俱毋以碑为也黎君曰不然仆政以学者不闻斯言是忧愿金石刻之予曰未也前之所谓大者非吾学之所谓大也天地囿于其中而况于一栋宇之间乎茍能知之则冨贵不能滛贫贱不能移威武不能屈是之谓大丈夫十室之邑岂无其人顾好学善敎何如耳君其毋谓邾小
　　龚氏舎田记
　　盱江城中有善男子名曰龚有冨与妻陈氏妙静发阿耨多罗三藐三菩提心诣大景德寺僧伽塔庙合掌恭敬而白佛言愿买稻田布施常住供养十方三宝结縁福德使过去见在悉得安穏快乐作是念已有冨命终妻子眷属持田及劵授比丘可仁已稽首于白雪道人请现宰官身而为说法道人为说偈言我闻天人师身空无所有庄严布金地念彼长者恩长者本无心以有我佛故我佛竟何在不离长者心三千与大千何者非净土虚空一微尘于中见三界云何得如是过眼尘亦无人我与众生究竟不可得而我心所作一一俱见前如耆阇崛山又如河沙数业风不能荡欲火不能烧善男子女人汝今当谛听汝等舍难舍囘向于所亲若生布施心我相众生相我佛无所得于我亦无求是名福德多过百千万亿道人说是偈已舎田受田僧俗眷属皆大欢喜信受奉行大德八年暮春初记
　　主一书院记
　　今之书院三代之家塾也粤自曹戚肇端延及于今日进不衰岂非斯道之亨吾党之幸哉往年豫章掲君某客武昌懐省檄诣主一书院为长过予辞行予问主一何在曰湘潭何为而有也曰自钟氏又问而未能知也今年自主一来予盱上手一録目请予文予读之曰钟君如愚师顔广汉张宣公之弟子也年十六以书问仁因留受业弱冠中进士科刻意学而不仕晚官岭海引年而归除南岳书院山长监南岳庙师顔没其子割田亩五百建讲舎祀宣公奉师顔配因师顔之号而请名于官曰主一书院中更燬废田入豪家元贞甲午钟氏捐己钱以赎之益之以己田合亩一千复立主一书院请于官官从之乃建燕居之堂讲肆一斋庐二某至之初年钟氏谋改作礼殿两庑仪门櫺星门藏书阁两先生祠官署公庖凡作屋若干间以燕居之堂为问仁之堂讲肆为厚德之堂凡改屋几间又増斋庐为四架溪桥而覆之以瓦大凡为屋几百间其材悉出钟氏钟氏者师顔三世孙梦鲤也今为彬州宜章县敎予曰嗟夫以彼其心敎一邑而止邪又读之曰书院之复也夫子以燕居之服坐于堂而四公侑今既殿矣则从秩祀儒以尸于主一者若干官所定也予曰止河汾氏不云乎通于夫子受罔极之恩使儒之于主一者若钟氏之于主一焉则一不为少不然虽多亦奚以为抑又言之家塾而从燕居礼也冕而殿焉是乎非耶虽然钟氏亦勤矣设其地立其官储其财备其友俾専且裕焉隳之而废之而有之而愚之今钟氏非怵于威利于赢也而若此可不谓勤且贤乎然予知钟氏之志不止此也不止此而欲进于此焉则是有在彼而不在此者矣是虽钟氏之志而亦钟氏之事而敎之与学之者咸不可不求以称其事焉者不然崇居丰养诲惰诲贪诚不若相忘于寂寞之濵之愈也君往而讯之不疑吾言则以为记
　　松台记
　　欲为山水之观则必之乎其萃然后足以两尽西南之陬天下之山之所出也其萃必甚冨冨而又必皆雄特秀伟瑰诡不凡而后能曼衍四出以行乎天下而天下之山有能得其祖宗之一体亦足以自名而世已取雄特秀伟瑰诡不凡之美尽归之亦孰知犹有未观者乎刘君时中泸人也而居于播播固西南之近藩亦山之萃也其居曰松台吾不知有松几章台髙几仞然意其如化人之中天又如上方之郁萝萧台也葢刘君慷慨迈往有国士之风其非雄特秀伟瑰诡不凡之地则必弗居吾固因其人而知其地也刘君曰吾台未记盍记诸夫地之胜以人不以文至其久也亦或以文不以地譬之于台茍非托君吾固不知而君非与太原公俱吾亦不知也太原公隽厚而文又有君贰其府曰地曰人俱可以久顾屑屑于金石之辞者岂不以吾之说山有可録者乎刘君曰然然则吾益因其人而知其地矣可无述哉
　　正中堂记
　　大德八年之夏时暑早炽余方坐白雪歌南风命此君为岁寒之曲顾有一士在门视之吾幼清之子士一也相劳苦已问幼清何如及其家务纎琐未竟士一进一卷书曰文自先世家崇仁之西南民稠俗淳安居数百年矣并先庐之隂而行不一里有谷焉广可十亩山冠水带宻衞环趋前曰清后曰白流之合而近者也南华葢北临川西北芙蓉峙之逺而最者也苍翠不可悉数明霭不可得摹虚中而按衍意若有俟乎人者于是吾父卜大毋之兆而屋其傍越三年兆徙而屋留屋之东偏山形如字之个因曰个山负山构堂于焉读书过庭请名扁以正中跪求其义则训之曰阳始于北长于东极于南隂始于南长于西而极于北元亨利贞天之道仁义中正人之德正者体之定贞者隂之静属夫北者也中者用之应亨者阳之动属夫南者也是堂之北在天则一辰常居而不易在地则一山屹镇而不摇吾之静而正者似之是堂之南在天则众星隐见而互更在地则众水流注而不息吾之动而中者似之文敬受训不敢忘唯质下学新不足以探索赜隐敢请一言于父师以觉其所未觉俾朝夕顾諟焉予既阅因念幼清方客淮海不得共此朝夕今闻其义方之言亦足以慰然中正之义大矣经卦六十有四三百八十四爻以正中言者无几今専之于一堂名信美矣又仰之天文俯之地理参以己之动静义既备矣抑东家之东即西家之西庸讵知卜居是谷之外者辨方正位独不与是堂等乎然则吾有此南人亦此南吾有此北人亦此北其不同者一动静之间耳况吾方以为似彼而彼或者初未始似吾是固宜听于无声视于无形若孝子之于其亲不敢斯须去心而蕲以似之也不然堂曰正中耳士一气遒才颖肯构之子裕蛊之良名方猎猎以起书不云乎往省括于度则释是亦一正中之说也士一试思之归而以告防清
　　青田书院记
　　道不系于地也然由迹以知其事防事以见其人使后之学者有所观慕感发则地亦若与焉者此青田书院之所为作也谨按陆氏居青田至象山文安公时已十世不异爨先代复其赋表其闾文安公兄弟又以道德师表当世而青田陆氏闻天下中更防燬星分瓦解陆氏先祠亦不能屋矣至元二十三年广平程某以侍御史将防江南过金溪顾瞻遗址闵然兴懐郷之耆旧咸请复复其家且建三陆先生祠遂以语郡郡下之县县无其人文书茍具大德五年公诸孙如山慨然谋诸贤士大夫且懐牒郡庭以为请众咸义之为助其费适县令尹张居怿政最方茂有志斯文欣然自以为功乃即义居故址剏屋数十间春秋有祠讲肄有堂庑门室房略备扁曰青田书院而请某为记某葢尝冀其成而今始克成可喜也抑可叹也传曰尧舜之道孝弟而已使家皆陆氏人皆文安弟昆治民者岂复劳其心哉亦既不然而于风厉示效之方又藐然曽不訾省是不亦可叹已乎美哉张令君能知所先务也懿哉贤士大夫能助其子孙继志也大哉公之道德久而弥章也公与徽国朱文公生同时仕同朝学同志其不同者立言有丰俭之间是以今之知学之士知文公者甚众而知公者甚鲜知不知非道之所计然以义居数千指若此不幸遇患又若此行道之人犹念之况大贤之里居政敎之所急而可藐焉略不訾省若此乎无他不知之过也某虽未足以知公抑尝知学公尝有云就使吾不识字要当为天地间堂堂正正大丈夫今家之子孙与其里之秀民劳于作乐于成庶几藏脩游息于永久其亦奚所见乎是必有所慕矣然慕其人不若师其心居其居不若履其道不然名存实废室迩人遐适足以来无穷之慨叹而已然则父兄师友可弗念与是役也以七年二月建十月成明年三月记
　　太一观记
　　太一尚矣灵均歌之茂陵祠之曰此天之贵神也迹效不可得详而后之尊信有加焉是诚可贵矣乎不然何其微而着仆而起莫能尼之也太一黄老言也学黄老者类贵之往往托为名髙新城梅峯之祠浮丘师弟子之祠也而曰太一昔者炳灵中以火废道士饶元初复起之觉庵道人朱明逺请记之人之言曰物之成毁有时又曰有数时也数也皆有所制而非人所能为者也非人所能为而物之毁者又必人也然后乃能起而成之然则为人者不亦又可贵已乎是以列于三才灵于万物而裁成辅相之功天地犹将赖之圣人惟虑人之不能践其形而失其类也是故指之仁义之涂教之君臣父子夫妇兄弟之懿以纲纪幽明垂裕无极此圣人之道不可一日熄焉者今其起此废也凡一土一木能悉取具于身之肤革筋发初不蕲于人乎则人之类诚可有无矣然吾闻明逺之言曰观已无屋王冲和者募财与材而为之屋观本无田元初以所得于其父母与明逺之田而为之田然则非能不假人矣人之类亦诚足赖而诚可贵矣民神之主也不其然哉不其然哉而人必自弃其类者何元初之为黄冠师也明逺与其室实资之其兴太一观也又经纪而佽助之嗟夫人之于神若此吾不知神之于人何如也幽者不可知其可知者终又当何如也明逺名通安陆人室陈
　　本善堂记
　　昔者圣人之制宫室王公卿士大夫以至于庶人皆有正寝以安其身今之堂古之寝也寝而曰正非独辨方正位葢惟正可以久安耳予友乔达之居京师榜其堂曰本善善夫其命名之义也已圣人之训脩齐治平爰有次第然皆本于此身身必本于此心心又本于此理知其本则知所止故曰在止于至善又曰知止而后有定定而后能安然则达之之学粹矣予与达之别多而聚少驱驰四方家如传舍欲如达之安其居一日不可得而达之数十年马迹不出国门予尝心羡而不知其何以能然今然后知其居之得所止也或曰人有一善必本于其父兄师友厚之至也达之之意庸非取于是乎予曰是同一本也蕴玉者必润滋兰者必馨吾未始见茨之生于梓也且将仰事俯育于斯继继承承舎善奚本懿哉乎其名也达之闻而请予文以记夫言者行之枝叶也君方务本文非所先虽然予固友也暇日升堂是为谈本
　　歴山书院记
　　歴山书院歴山公所建也山在古东郡鄄城相传舜尝畊之民因祀之尚矣公大父国初来居其下有斩将搴旗之功没于王事庆钟其子是为提刑公提刑公少长戎行克肖先正尝以郎中佐征南军众议屠长沙公独争之强曰杀降不义且皆吾民也由是活且百万人终浙西提刑按察使歴山公以名臣子奉宿衞受世祖皇帝眷知起家持宪节厯七道入尹神皋参宥府勤于劝学所至必先之莅官之余且淑于其乡而厯山书院以成聚书割田继以廪粟以曹人范秀为之师其子弟与乡邻凡愿学者皆集又虑食不足率昆弟嵗捐粟麦佐之提刑公之封树在焉则为书与昆弟约谨烝尝防松槚相与为忠信孝弟之归又与子侄约凡胜衣者悉就学暇日习射御备顔行曰毋荒毋逸毋为不善以忝所生也又曰再舎而谒医若疾何复藏方书聘定襄周文胜为医师以待愿学者与郷之求匕剂者于是郡邑上其事有司乃定名曰历山书院就俾范秀为学官而督教事焉广平程某闻而叹曰斯古人之事也有三难焉非其时而为其事难也崛然特为于众所不顾又难也矧资非有余而黾勉为之噫难哉其虑之周者爱之厚也爱之厚者以君之所仁亲之所亲也推亲亲仁民之心以及是忠孝之道备焉且彼知舜之当祀必知舜之当法故也鸡鸣而起孳孳为善独非舜之徒欤顾善敎善继何如范秀闻而请曰是固我公建学之志也请以告而刻之某曰诺哉若夫栋宇简编畎亩之大凡则碑阴在公大父讳固都斯姓巴约特氏为百夫长其先以北方君长归国世有战功提刑公讳华善治法征谋闻望甚伟歴山公名齐诺今为嘉议大夫参议中书省事笃于学问博通古今有经济之具其家方大云
　　安仁县新公署记
　　大德十一年扈从上都暇日与安仁倪君仲寳语因及吏治予以为束皂简追胥布德化于狱讼寓抚字于徴科有一于此亦足贤已仲寳曰敝邑大夫庶几焉近民而不渎勤事而不僿始至以官署偪而弗饬与僚史率巨室共图之材以善贾工以优直徙辟新址为听事为吏舎为鼓楼阅几月而成崇丽闳不与前等此虽于治无与然民之过之者心目相捡弗敢玩也济之以善政善教其庶几乎予曰然嗟夫望其车服而心革念其所尝芘而相戒勿犯美矣俗习之良而彼亦何以得此于民哉司牧者不得不思乃揆其终则亦父老之事也仲寳曰唯父老政愿记署之成请因以告而刻之邑大夫常山赵某主簿东阳叶某
　　万里防记
　　临川邹众仁举名其居室曰万里防既请涿郡卢处道书其顔又请予记邹盖名族众之祖尝为达官诸父皆闻人身为名家子材又美茂有志当世诚欲泛蒙汜而上昆仑以驰骋其长故特寄所寄于朝夕之地云然也夫体不盈匊而大无不包处于深幽而逺无不至物而不物非神而神者独非吾心乎故不出户而知不窥牖而见无向与背无出与处而八荒恒在我闼也奚独万里此防为自其昏蚀相禅町畦分而崖谷异茀乎而诘屈冥昧荡乎而汨没湛浮继之风烈火驶方寸悉燃则虽一举足犹踬斯时也防于万里何有且子方有四方之役蘧庐之蹔然逆旅之茍然防与偕平抑委之也予故曰特寄所寄焉耳然则又焉用记虽然尝试为言之养心莫善于静以子之懿谨自将好学不倦潜心以日进此道灵者聚而明者发旁薄于四方上下之宇入出于往古来今之宙深造絶诣莫之能先是则吾将无以賛子窻之功矣岂直万里哉其请记也实自楚来燕之岁是为至大元年
　　禅智院记
　　黄州欧阳山禅智寺比丘道清以宋庚申渡江至吴城辟地作室肖其师庋其书书门曰禅智不忘本也不二年而没二弟子曰永昌永材当材主事时里人金文福夫妇辍衣食助缔构为度弟子一人曰正璨越五年为至元二十三年正璨继材因自悉益治其室使粗列于招提兰若之间而文福夫妇又悉其田亩百有竒施之于是佛有殿经有藏僧有堂而常住始有田其人可饱食安居矣今年冬璨寓其事来京师请余记佛事炽矣余尚何賛惟彼匹夫匹妇之治其生也甚劳忘饥渇犯寒暑商较于微茫追逐于汗漫积铢累寸然后免于饥寒之阨复思庀蓄以遗子孙也相顾益老一旦亲举而输之他人虽福利之说锢其中抑岂治生之初志哉若文福夫妇者葢可念矣则夫食饱而居安者是宜思之不忘而欲托于不朽也乃为之记妇曰骆无子云至大元年月日记
　　鹿泉先生贾公祠堂记
　　鄂江介要区我世祖皇帝疆理南夏尝观兵焉已而庙遣元臣鄂为王土乃妙柬忠良文雅镇抚之地利人和不二年而江表大定禹迹所至其吏民父老感念父母再造之恩不能忘也鄂于是有大元兴寺又以为未足昭伐功鄂于是为武昌路而忠良文雅者鹿泉贾公亦既尸祝于校官至大元年统天继圣钦文英武大章孝皇帝嗣大歴服凡先正之臣克左右乱四方者罔不襃显爰赠公推忠辅义功臣银青荣禄大夫平章政事追封定国公谥文正配李氏定国夫人鄂之士民共戴圣天子崇报之仁而公之功庸如新乃请于有司愿新公祠而记诸石广平程某适以使来因以文请程某曰公之盛德伟材天下诵之匪独鄂也至其渊源终始閟在史官世容有未知者盍遂记诸咸曰幸甚公之大父河东襄献公守谦父蔡州观察判官頥母曰孙夫人公四岁能诵孝经当定宗时为省从事或夜饷黄金一铤拒却之上闻嘉叹月班银如金数世祖皇帝践祚召寘宰司寄以腹心喉舌扈从北征马上时时进说通鉴或言民富且畔公进曰盗由饥寒不闻以冨或曰山东非冨耶公曰璮权太重耳且今独见市民之奢郊野固有殍者上深然之金亡贵家或为公悉奏免上集百司命公歴数其奉至已奉上讶欲増之大臣谓禄秩不可紊进公执政公曰宰属犹非才固辞上命太傅贞宪王巴延南征而以公行宣抚商议中书省事多资其画防功公独辞赏不受王师东下留公于鄂搜兵峙粟弛赋蠲征养士兴学饥者食疾者药赴愬者予平礼接耆艾详诹利害而兴除之邻境郷慕归者载涂百城従风而靡然此绪余耳公之居宰司也以国器契上心佐兴运与太保刘公诸贤酌古今之宜立一代之制建学求贤缓刑薄敛循名责实为官择人中外各称其职中统至元之初号为极盛典章法度万世可遵呜呼逺矣葢公嗜书如饴未尝一日废猷为一出于经以仁爱为本三年鄂二年洪善政不可毛举其最较着人不能忘者亦弗可弗述也蕲黄乱公命将往将曰鄂必畔请先鄂同列耸公曰吾畱三年矣此必无他请以百口保之鄂遂免冦平议东兵捕窜者公曰彼民何辜飞檄武寜馘之豫章饥公适至欲赈众不可曰必咨中书公曰然则民鱼矣责偿于我乎取计口赈活数万拊循劳来殷勤纎悉一如居鄂时民尝受故国署有司急之詾公下令俾自焚其署获都昌僣号者辞延平民公曰囚觊少挺耳立诛之秉心往往类是顺性理而志躬行事亲孝居处恭辞章髙防称其人诏使至鄂士民章上公功公取章归曰我何功云中妪三子一従军一戕兄议原以养公奏曰杀兄大恶也恤母冝免子従军谈者于今为美传不云乎凡防五刑必即天伦习司空城旦者尚知之公子五人亹亹皆负时材伯牧济宁仲叅庙论高山仰止蔚然如公之犹存天道无亲恒与善人兹非然哉兹非然哉公世居鹿泉名居贞字仲明年六十薨于豫章墓于真定获鹿北牛山召南之事尚矣述之者曰敎明于南国化行乎江汉言之者咏叹滛液而不能已爱之者至不忍犯其所茠焉及求其设施言行之略邈乎不可得闻返而徴诸世家不出六艺之文葢求之愈不可得思之愈不能忘徒三复其诗想像慨慕而已故予于公之事窃有感焉而备载之使后之来者有以得其详师其心履其迹忠君而仁民千载而下观者犹有所兴起也岂徒想像慨慕云乎哉此记之旨尚不厌其烦云



　　雪楼集卷十二
　　钦定四库全书
　　雪楼集卷十三　　　　　元　程文海　撰记
　　汉川县学记
　　九泽既陂云土梦作乂然后其地始有人汉川其域也土夐水长人之归者以佃以渔耳有能兴爼豆之事视之当如卿云景星固不易遇也予尝行春斯邑焉顾谓邑教季国珍曰庠序不饬不兴如政教何乃示以宫墙之制俾与邑吏谋新之士寡而吏媮莫尸其事大徳十一年邑令郑国惠君来士诵前言令慨然率邑教李孝纯相与徙旧庙为讲堂而作新庙至大元年秋庀役二年春礼殿成深四十二尺广加四尺崇杀十尺庑列四斋中敞防门庖库内备缭以尺垣三千立櫺星门以出为工万余糓石六百缗楮四万有竒皆取诸儒与富而贤者然邑儒之籍户九耳是诚不易矣甫成而予以使复来武昌孝纯国珍率诸生来言曰今之庠公之教也令之功也不可不识敢告予语之曰邑于民最亲教于民最急学校若无与而实功也且玺书相望下劝敢有弗钦声教与土同敷讫于四海其可自鄙今尔令长士民务所当先宜矣美矣然立教之基为学之地乂有在也令长士民盍亦分任其事乎治化学业之成视栋宇之成孰愈归而见贤令长士民试以斯言告之且识不忘焉令名政字舜卿董役者直学曹谔知书张至道林文瑛
　　黄龙佛殿记
　　武昌黄龙大比丘宻印圆照长老作礼于白雪道人曰我佛如来有大福徳善知识是名静山居士常现宰官身于我佛如来道场防持恭敬能舍难舍庄严种种以为供养愿报国恩尔时持地菩萨心生讃叹显大神力于宝坊中涌出白金布施我佛如来常住十方诸善男子善女人闻是因縁悉发皈依三宝正智无有爱恡是故我今志心增广庄严我佛如来宝殿如大梵天宫于中供养现世无量夀佛宝座祝愿讃叹我今思惟云何我报恩大招提希有功徳悉得圆满佛事炽然我今发回向心一如居士所愿乃至居士及诸大善知识乃至过去现在未来众生乘此功徳因縁悉得安穏快乐佛法住世亦复如是世世生生无有变壊诸苦我今礼请愿留一言亦复坚固如是道人曰善哉善哉长老成就一切种种功徳甚深微妙又不自贡高懽喜回向实为希有我于经藏楼阁堂房已曾授记今圆明宝殿欲就我又复来我应与佛有縁我今亦发大回向心资报国恩一如居士如长老所愿同心视讃无有退转我今为汝説四句偈言我佛无所住亦无所不住无生灭增减是名大道场道人説是偈已十方三宝四众懽喜证明如我所説刻石奉行时至大二年某月某日
　　武昌路观音阁记
　　人非水火不生活及其为患也或使人不能生沙羡为郡地洼风悍居者不免水火患水防矣犹厄于火至元二十七年长民者以父老之言搆重屋于市中祀白衣大士而禜焉某顷尝询诹于斯当其为患儆庀或无虚夕而救至輙息父老语予曰此大士之力也至大二年秋复以使事来则屋加崇而又广望之峥嵘粲绚势如中天之台予留数月融风罕作父老又曰此官之赐也问之则曰先屋敝矣行省郎中上禀下承力兴是役自上宰以降若僚属若郡邑若士民咸欣賛其为今郁攸之变益少非赐而何遂请为之记予读春秋凡火非人所致者皆书曰灾独哀公二年五月鲁司铎火延及桓僖二宫则亦书曰灾寜非以守先君之庙祧而备豫不严若此欲直书之则非为鲁讳之义故寜曲笔迁就之耶传者不知乃矫圣言诬天意且宋郑尝灾矣其有司或先事而备或事过而防观其设施纎悉具备然后命禳于防回禄用马于四祀盘庚命四乡敬享大为社祓禳于四方然则御灾捍患之道自有次第先后也欤丞相达尔罕公之在沙羡也别籍役徒千专以待涂彻县钟于高堠望所起节钟号召之故甫起救輙至今禜祈之地又益严则夫先后旬宣于斯者咸致心民事若此是诚不可不记也虽然甍栋之比如栉倘徒徼神幸怙官赐而积薪不徙突决晏如一旦变生所忽则虽化身千百亿身各具手目千犹恐仓卒救有不逮然则人所当尽者固有在也可不慎哉父老其惟时教告之遂俾刻为记省宰故丞相额森布哈平章曰程鹏飞曰呼喇美曰格济格右丞曰斡鲁参政曰伊巴喇忻郎中曰王柔曰必都喇卜丹员外郎曰托里曰沙木斯迪音都事魏弼郭时可张徳荣乔宪而尸其事者郎中布达实哩也
　　疎山白云禅寺修造记
　　大雄氏之宫布天下得地者什六七得人者什二三西江之西之山之宫仰为大疎次之疎为近故予知疎为多昔疎之兴也葢有记之者矣故予独记云住师之能炽焉自住之住是山也于今八年矣一年而僧堂改观二年而宫殿涂塈丹雘庄严像设供养之工毕举三年作下院于抚州又作于金溪县四年凿山为园蓺桑蓺桐蓺茶凡四千五年宰堵波小大之屋皆完新以其余力复取化城洲地六年又凿山种栁株余二万役水舂硙而屋帱之七年架万嵗阁八年阁成设饰咸具刻画肖像万身剏二库以丰财八年之间无日不事无事不有功然后祝尧之廷布金之地始渊丽廓大崇桀辉赫居者过者无不生懽喜賛叹瞻仰尊敬心曰住真善住者住曰未哉明年吾新香积矣又明年吾又新西堂矣明年明年无量吾事亦无量于是山中之人皆惊且服愿记其事夫佛之道非假宫室以为殊胜也非资田园以为赡博也然以人而学佛之学则非人莫能为者毋亦宜先为之乎且佛固人也彼为刻躬阏性无暇于此今学焉者既未能学其为又不为人之为则予于斯也诚有不能名之者矣今疎之炽也得人之效也记之而使继之者继之其所谓无量无量者非耶住番人也器资尚书之胄也楚山上人之法子也大徳六年山寂疎无人疎众枚卜十人于佛住独吉再卜住又吉乃以上闻锡之玺书而为疎主遂自径山来归归而以洁身自誓于佛然则佛固许之且复讯之矣住葢能于无所住而生其心者耶然则疎之炽也奚足为住言哉至大四年二月八日记
　　承庆堂记
　　上即位之明年改元皇庆懋官延赏泽流八荒百官七品以上序荣先世有勲劳于国而子孙官未至者锡异恩若宝源库提举浑源孙君谐之祖考是已三月制赠曾大父中奉大夫武备院使护军谥忠惠大父徳大夫中书右丞上防军谥正宪父正奉大夫大司农上防军谥文庄爵皆神川郡公其配皆郡夫人谐既拜命白于庙集贤司直赵君克敬为作书名其堂曰承庆以侈上赐冬十有一月介赵君谒文于予按孙氏之先始以函人受知太祖从军征讨得名位子继孙承皆能着劳绩致大官为时名臣所至以保生灵树风节为己任故世称勲臣之家必曰孙氏庆之源逺矣夫人之于其世也孰不欲光前而裕后而天之于人也善恶灾祥之感曾不少爽若李英公辈依乘风云勒功帝籍临终惓惓焉戒其子弟为门户计不再世而家覆族夷及观其起家乃从羣盗人之所以遗其后者固自有本末哉善恶之积子孙之贤不肖随之形脩者影长声大者响振若孙氏者其庶几乎积之者既善而所以承之者亦不恶初谐提防利器库时防制未行也丁父艰去官泣血三年服除尚书省建又不愿仕于是投闲者七年乃拜今职呜呼人亦孰不欲富贵哉其所存若此得不谓之贤乎孙氏自忠惠以来把麾持节聨圭叠组赫然照人而未始一日舍先业又足以观其所承者矣孟子曰函人惟恐伤人矢人惟恐不伤人故择术不可不慎也推是心也以往何所不用其厚使孙氏之子孙常若忠惠正宪文庄之世则斯堂也其庆可既乎朂哉其承之谐字和伯其弟兄子侄皆孝友克世其家云
　　升平桥记
　　临筠之交鹄山之阳梁于灏江之上曰升平桥灏迅急嵗辄坏至大元年春里长者黄君应瑞相桥下流势少杀谋迁之易族子田以立其址买晏氏山以砻其石更为石桥掘地丈余得故桥株十数石佛像十有三乃故桥所也心独喜经始于是年四月二十有六日落成于明年三月八日脩丈十广去其七高如广之数上为屋七楹工凡六千五百费缗万五千有竒又为庵其涯以祠石佛廪道者守之配邹出簮珥以相焉桥成之日行者歌休者诵烟峯流泉献状増胜皇庆二年其诸孙允武来京师谒记曰此乡民之志也且言君平生好义尝于上高之境为二桥曰新曰大浒又凿新喻檀岭道数里作舍道傍以便防山之役者若此甚众余观万金之赀世常有之不拔一毛利天下嘐嘐曰我为善我为善不过謟土偶实巫觋求福田而已他弗知也黄其庶乎昔有结茅度蚁夺高第者黄所济多矣黄固涪翁之苖裔也盛徳之门又浚以益之其大也必矣君年八十余耳目聪明齿髪不衰子若孙皆谨愿笃学未必非其报呜呼此亦乡人之言也君何心焉书畀允武归刻于桥之上君字国祥人即其居号之曰晓山老人云正月日记
　　致乐堂记
　　周之族盛于番咸淳进士名垕者其族之贤者也与庐陵刘防孟广信李明通同登丞相江文清公之门有名皇有江南授同知广州事不赴子应极字南翁又贤弱冠失怙事母孝谨宦逰四方乃心罔不在膝下大徳丁未待制翰林事上于春宫诏许迎养且勅有司礼遣明年奉母至京师又明年侍皇子説书月廪饩其家迁集贤司直于是集贤大学士郭君名其堂曰致乐来谒余记之夫为臣子之道忠与孝而已耳人有常言忠孝不可两全余则曰忠孝无二道也今天子以孝理天下推锡类之仁使子事其君得兼养其亲上之赐大矣而亲之乐奚而致也母岂不曰吾之子所以致养于我者上之赐也可不尽忠乎忠以报于上者母之所以乐也食焉而怠其事谓之养且不可况可致其乐耶忠之道何尽心焉耳矣必事其君能致其身必事其亲能竭其力必防于兄友于弟信于朋友居上而不骄为下而不悖仰不愧俯不怍而后可以言忠忠之道备而后可以致其亲之乐乐则孝在其中矣故孝者必忠忠者必孝忠孝之道非有二也南翁勉乎哉不然传有之虽日用三牲之养犹为不孝也以子之贤且材如此何所不厎吾犹云云尔者此天子之望其臣母之望其子贤者之望其友之意也南翁勉乎哉皇庆二年二月日记
　　遗音堂记
　　皇庆二年春正月八日余过左司唐古公之庐环堵萧然有梅花一树鸣琴在牀左图右书余惊焉促席与余言曰古人之所以为古人者何絶人逺甚遗言遗行具在可效可师而卒莫之由何哉岂今不古若耶吾行古之道亦古人已而必曰古之人古之人乎哉余益惊焉他日出遗音堂三大字示余曰吾以此名左丞野云廉公之堂且为书之羣贤见之歌咏君其记诸余曰余何言哉公前与余言而忘之耶此遗音之説也夫音者出于虚入于寂锵然而起杳然而止古之音寥寥不可闻已可闻者非其遗言遗行乎考其言求其行若有闻焉若耳提面命焉遗音从可知已夫廉公吾闻其人矣以勲伐世家致位疑丞政平恕行公清无贪无刻苛亲贤而下士方盛而已辞归而友木石狎鱼鸟玩天地之盈虚阅寒暑之往来泊然若无与于世得古人之高吾敬之公宦学朔南谨敏博达由御史歴吏部佐省闼受知天子进则竭心陈力以赞其治退则弹琴读书以乐吾天葢与廉公齐心而拟迹易地则皆然者庶几能言古人之遗言行古人之遗行矣以遗音名亷公之堂岂无意哉非公不知名此名非亷公不足称此名也音乎音乎吾惧夫听者不识二公之趣而求古人于上也故次第其语而详道之
　　应州觉兴寺长明灯记
　　余寓居京城东北隅与今知枢宻院开府公隣且有再世之好一日谓余曰先王积徳累行竭心本朝天子圣仁思念旧勲曾祖考以下皆追封泰安王曾祖妣而下皆追封王夫人余庆所钟忝处宥宻夙夜凛凛无以报称上恩奉先而裕后惟今世人求福慧利泽者必于佛乘而致防焉心窃慕之去年夏承诏祝厘五台山还过应州造觉兴寺向佛作礼仰见长明灯炯炯静照若有所感因念曰俾吾子孙世世克忠克孝毋忝乃祖聨辉继烛不当如是灯乎遂捐白金五十两楮币五百缗于寺以续是灯之明子其为我记之虽布施之末不足以勤翰墨庶几頼子之文昭吾之志于后耳予曰善哉善哉予于佛书未深究然长明之理葢可知已明者灯也所以长明者人也灯无不明而不继之以膏则明熄矣人无不善而不继之以徳则善熄矣若公祖孙显融四世即是灯之明四世也由四世以至于百世继之以徳即是灯之明百世也善不可熄当如此灯矣推公之心可以卜公之世焉夫目非无见也待光而明心非无知也因触而感公既因灯之感而明夫善必又将感公之之善而续灯之明者是公之布施无穷而福徳不可量也以是而报上奉先裕后可谓善矣公娶完顔氏甚贤子小和尚福安等皆佳儿吾又知其必能世守忠孝承于父祖益逺而弥光如是灯之长明也公名额森特穆尔阶开府仪同三司云
　　永新州医学祭田记
　　国家仁民爱物无所不用其极天下郡县建医学置官吏与儒学等医有功于民甚大诚有国者所宜先昔人方之相业可见已大徳初王东野为吉安路永新州官医提领七年迁本路副提领至大四年赴调京师改临江未行徽政院使罗司徒荐其名兴圣宫命为太医嵗年之间三锡楮币凡七千五百缗皇庆二年夏又命乘传还江南迎妻子初为永新时手建庙学嵗三月三日九月九日有事于三皇唯取给医家至是尽以所受上赐买田五十亩入学奉春秋之祀还朝谒余记东野永新人也大父文信父庆隆皆有善行其祖母又贤日夜课东野学不懈而东野长好仓公之术遂称良医及被宠用凡所锡赉不以仁妻子不以事缁黄惓惓买田乡校以蠲诛求可谓不负矣嗟夫永新之学者既无公上供给之劳又当国家崇重之日益励所学以扩其仁民爱物之心此则东野之志而国家之望也凡吏于兹学者其亦勉之哉延祐改元二月朔记
　　虎林山大明庆寺重建佛殿记
　　佛鉴慧照净戒大师居杭州虎林山大明庆寺之三年寺灾既复且完大徳癸卯复灾师大惧曰岂余之道凉徳薄致然与抑物成毁有数地隆替有时与嘻其甚矣且昔者三呉之士输仁驰义曾不旋踵而重以愬之予独何心乃鬻私田之在越者率先走白行宣政院使张闾公公亦发帑倡之于是効材荐货者复四面而至嵗丙午正殿成基隆于初构加于时俯仰陟降改观动色寺僧子永庄严诸天梵相端俨妙丽如亲示见于虖非师之强忍坚挚畴厎是耶按寺肇于唐盛于宋景定有佛慧大师者以律教焯于兹遂为国祠坛场至我元而益大嵗时百官防集祝圣人夀师名嗣良道行高峻多游天台鴈荡间居是寺凡再弃去再还遭寺荐灾乃以兴复为己任卒赖以振唯佛法之大固无待于杰栋广宇而非此无以致崇极寄瞻仰师曰是役也我执事之人亦惟勤哉不可以不记因集贤侍读学士赵君孟頫求文于余谨书以记延祐改元月日记
　　太和州重脩快阁记
　　庐陵有阁最一郡之胜在太和东南城上邑令太常博士沈遵名曰快阁迨黄太史庭坚继至赋诗其上而阁之名闻天下葢自豫章流五百余里江盘峡束牵挽郁隘惊心怵目至是而山平川舒旷浪褰开跃然如龙蛇之伸鹍鹏之息跂而四顾快可知己邑为州官事繁逰览废阁坏为廐为驿为狱讼之庭旋葺旋毁岂复知有所谓快者哉至大四年邦侯圣隂徒贰车杨学文议改作而侯以监察御史召留俸五百缗属寓公高安尹严用父成之已而郎侯祐来议克合抡材徴工撤而新之为屋三重重十楹前为阁后祠太史中为燕休之堂三年而毕弗亟弗徐屋加于旧而民弗与知登斯阁也天高水夐阳开隂翕禾黍满野舟行如飞仙地之胜若始辟焉明年高安之孙庄侍其诸兄威来京师以图请记且道侯之政予虽未登兹阁窃为之一快告之曰州曰太和至治之称也阁曰快自得之谓也治欲其至而民欲其自得葢相须也民不自得求其治之至难已山川虽胜而暇登览乎哉于虖太和邑也而为州守尊而亲于下民下而敬乎上上下各安其素非自得之验而至治之候乎知此则是阁之胜独最于一郡乎哉书以遗之俾刻之石董是役者刘冲萧佐延祐元年九月朔记
　　古衞城崔府君庙里门记
　　衞之汲有古衞城在其境庙于东北隅者汉崔府君祠也府君讳瑗字子玉顺帝时以茂才为汲令居七年数言便宜开稻田数百顷民祀之至今庙屡废辄兴累朝皆有封号至元中封灵惠齐圣广佑王皇庆二年居民呉徳建里门以表之子实益加藻丽焉介以记请嗟夫王去今千数百年民之思不泯非为令者之善鉴哉延祐元年冬十有二月朔记
　　婺源山万夀灵顺五菩萨庙记
　　五显神莫知何所始在徽之婺源呉楚闽越之间皆祀之累朝封号甚尊显宋徳祐元年燬于宼时里人汪元龙守乡郡弟元奎为邑宰复建之施田若干亩奉时祀曰景福庄世祖既定天下礼百神奉香币致祭至大四年再燬元奎之子佥广东肃政廉访司事良臣某路治中良垕首树正殿众争献货币门庑楼观庖库之属皆成焉壮丽宏大甲于郡初庙附智林寺寺亦再燬再构皆出汪氏延祐元年赐庙额曰万夀灵顺五菩萨之庙寺曰万夀之寺明年良臣请纪于石唯神赫奕变化着灵効顺海内所共闻而庙有再兴之功汪氏为大不唯神在国初元龙兄弟保民之功尤多仕皆至治中伯朝列大夫仲奉直大夫良臣尝为监察御史有能声是为记夏五月十五日广平程某记
　　庐山重建广福观记
　　庐山广福观古匡先生祠也宋南渡燬于李成之乱五十年道士王大成始建正殿其徒孙元道加堂庭门庑像设而庳隘俭陋茍备栖息而已又百四十年为大徳乙巳冲和明素逺大师提举观事陈啓宗观复大师知观事王徳脩首饬越国孟忠襄公珙所构道藏而更覆之撤两庑及賛拜之庭而崇之而殿益弗称始丁未讫辛亥裒仁敛义殚虑毕力斩木絶谷伐石他山又大新之既成高明洞深邦邑改观陈君复捐嵗给之田四十亩茗园果林百余亩益观之稍凝和冲妙学正法师教门高士扬州妙观提防雷希复曰是不可以不纪以请按匡先生名续字子孝事周老得其道庐于彭蠡之濵虎溪之上相传以为仙去人即其居而祠之山之得名曰庐曰匡以此晋惠逺法师东逰至虎溪顾而乐之太守桓伊夺其地为东林西林寺迁祠谷口唐开元中诏大其宫遣使致祭号曰仙庙南唐主割都昌刘建营田以奉祠事宋治平中赐额夀圣观后避高宗尊号易以今名匡先生初号大明公建中靖国初封四极靖明真君凡水旱疾疫无不祷祷无不应邦人赖之惟神仙之説肇自中古览老氏之书岂得已哉秦汉之君不务逺徳广为祠宇坛场以致神人以求长生惑矣后世因之又加侈之非滋惑与若匡先生既善其身又大福其民歴二千余嵗犹祀之宜矣陈君王君竭志兴复以彰神休以祝上厘雷君不蔽人之善皆可书遂为之记
　　杏山药室记
　　医家者流率以董仙杏林为美谈亦有以为称号者求其有董仙之心葢亦寡矣夫医功莫大于济人祸莫惨于欲利持济人之术而有欲利之心然且不可茍术之未精利之是嗜其祸可胜言哉今夫庸医以病尝其术故有峻其药以急功多其药以幸中能医以病舞其术故有左其药以厚劳迂其药以盈取以济人之术而祸人皆欲利者之所为也盱江陈庚杏山医三世矣予观其为人质而不浮听其言简而不审其术信而有功怵然有急人之容泊然无茍利之心其庶乎有董仙之心者欤年方弱冠时乡之儒先秋潭周君尝以杏山表其室于今二十年矣医二十年而乡人信而用之如一日留京师七年出为江西官医提举司都目人信用之亦如一日积三十年之间名不少贬而家不益饶者得非心董仙之心然也今年春予苦末疾杏山来京师留逺斋者益久且益嘉其为人故乐为之记且以朂其志云延祐二年秋七月既望广平程某书于逺斋
　　杨氏先茔记
　　古之初不封不树中古墓而不坟成周之时始以爵等为丘封之度与其树数设官掌之汉律列侯坟高四丈自是以降其制益明天禄辟邪之属亦各有差等所以辨贵贱定民志也圣天子以仁孝治天下加惠臣邻无有幽显孝子慈孙之心咸翼然以奋呜呼教孝劝忠之政不其美与梁国杨文懿公之墓在大梁祥符县魏陵乡白榆村先是公之二子敬直元直遵礼经广兆域至于表羡道识堂犹有俟也二子既受简知至大三年秋七月诏推恩其祖祢明年夏四月又赐碑墓道遣将作院使伊纳克传防集贤大学士李谦为之文冬十有一月又加赠锡谥时敬直以转运使官两淮元直以太医院使侍禁中皇庆元年夏六月元直请归脩治先人塜及树所赐碑不许乞听兄离职行事乃许敬直承恩奉诏唯谨明年春正月元直复泣请于兴圣宫又不许请至二十余终不许曰尔为尔亲吾为吾子孙也且尔兄在岂必尔其命河南行省给费为尔成之元直曰以公给私不可固辞从之乃赐楮币万五千缗仍督行省相其役二月复遣刑部郎中杨某赐河南丞相尚醖二壶以申敇之明年三月壬子丞相身率僚佐共建勅赐神道碑于墓右寓公乡老及四方来观者万数莫不咨嗟叹息曰非盛徳之后能若是乎改作祠堂三楹秦国公李孟为榜曰致严圹未有铭集贤侍讲学士赵孟頫铭之墓前有表参知政事贾钧书之墓南二丈有石门刻御史中丞郝天挺之字曰杨氏先茔茔前石人兽如制又南去二百五十尺华表双高国子祭酒刘题其衡顔曰梁国公神道有碣路左书曰大司徒梁国公坟则鄂国公史弼书也中以亩计者十五垣以甓外以丈计者六百缭以墙树榆栁栢松数万郁郁如屯云翼翼严严辽辽极目前临官道过者竦瞻咸曰此非教忠之原发祥之兆乎葢是举也金工石工木工土工凡六千有竒其费上赐之外竭家之有犹不足也冬敬直元直乃图其成请记于所知程某曰兄弟幸赖先训歴事累朝被遇两宫隆恩异数显宠若此非勒之金石何以表君上示子孙且辱知于子余三十年矣其为我记之某曰余闻仲尼之言封崇矣有若堂者有若防者有若覆夏屋者有若斧者合从于防从若斧者焉此足以观圣人慎终之一节也君子不以天下俭其亲圣人亦从事之宜而已故有其位有其财与其时君子莫不尽心焉非以为汰也非以为观美也所以劝也所以事君事亲也昔有身为冢宰乃家庙之不营而祭于寝司寇劾之者有伤其生无以为养死无以为礼圣人非之者适于宜而已若杨氏兄弟之廉敏端惠孝友敬笃其事君也外则于藩于宣而致其理内则夙夜在公而致其勤其事亲也生事葬祭咸致其诚则于事君事亲之礼讲之亦久矣宜能位并九卿泽及三世轨物备制遂其所俟呜呼此忠臣孝子之事也至于启发人之善心使之思教子思立身以及于事君事亲之本其得于观感羡慕者又不知其几何人也诗云孝子不匮永锡尔类其是之谓乎是宜有记嗟夫杨氏之子子孙孙毋怠母荒丕念尔先丕敬厥徳其克永世哉文懿公讳泽字润夫凡再被赠恩阶曰荣禄大夫官曰大司徒勲曰柱国梁国其封文懿其谥也其行已载所赐碑敬直今为荣禄大夫江西等处行中书省参知政事元直昭文馆大学士资徳大夫太医院使掌医卿延祐二年十月日记
　　鲁斋书院记
　　邠岐丰镐之间周之故都也三代之文莫尚于周周之文莫盛于文武周公江汉逺矣其化犹存于小夫弱女况千里之近者乎无他圣人之道与天地并立日月并明孰有外天地日月而能久其生者吾意有能复兴文武周公之教于其地特易易焉耳世祖皇帝经营四方日不暇给而圣人之道未始一日不在讲求观兵陇山首召河内许仲平先生衡入见先生亦首谓圣人之道为必可行嘉言笃论深契上心时自陜以西教道久废乃命先生提举学事于是秦中庠序鼎兴搢绅缝掖川赴云流文事翕然以起其所成就皆足以出长入治由是圣人之道乍明世祖皇帝践阼先生又以其道入佐皇明施于天下卒能同文轨而致隆平由是圣人之道复着葢有是君必有是臣阴阳之消长日月之晦明圣贤之用舍固各有其时也今天子以天纵之质继列圣之绪向用经术尊礼儒先彬彬雍雍著者益彰而且广矣先圣后圣顾不同条而共贯与先是云中赵侯守长安尝议建书院如他郡先贤故事不果后以西台侍御史复来因请以先生从祀夫子且申前议乃有王氏欲斥居宅为之得前太子家令薛处敬賛其决士民承风劝趍前御史张崇推官李益匠府同知韩祐相与董成之前为夫子燕居之殿以顔子曾子子思孟子侍坐后为讲堂左右列格物致知诚意正心四斋以张子厚先生昔讲道于横渠乃为室东偏合张许二先生而祀之库寝庖廐毕备屋凡若干楹事闻有诏赐名曰鲁斋书院乃谕陜西省给田命官设禁如他书院故事有司既奉诏而祐等请纪以文夫文者何也以西伯周公之圣而止曰文今郡国校官往往而具宫居而师事者亦无不同及观其効则弥阔而遂疏者何耶无亦文非其文而然与夫子不曰斯道而曰斯文学于此者亦可以深长思矣古昔儒先自伊洛关辅以来相望百年不絶而续若朱子之立言使圣人之道复明于简籍许先生之立事使圣人之道得见于设施皆所谓豪杰之士也观先生之于朱子信其道从其言尊之为父师敬之如神明呜呼殆所谓虽无文王犹兴者与终际昌时出其所学有以当圣人之志建不朽之功可谓开物成务之材矣诗云亹亹文王令闻不已圣祖有焉乐只君子邦家之基先生有焉侯于先生有慕用之诚而不能忘凡所以尊先生者无不为也然非私也所以为道也所以广圣天子之教也所以使学者知所宗也所以志先生之志而学先生之学者也一举而众美具焉可无述哉侯名世延字子敬今爲资善大夫御史中丞斥居宅者王庭瑞尝为吉林副总管诏旌其闾以褒之呜呼圣天子之欲化民成俗可谓诚且笃矣承学之士奚可以不自力乎自今邠雍之间郁郁乎复如文武周公之世吾犹有望延祐二年十有一月朔记
　　东庵书院记
　　书院昉近代视郡县之学在昔为尤重非名足以厌时论学足以任师道者弗与是选人才亦往往于是焉出世渐靡法渐疎贤否并进义利易处其教始大壊近年书院之设日加多其弊日加甚何也徒知假宠于有司不知为教之大徒徇其名不求其实然耳翰林侍讲学士渤海解君之构东庵书院其立义独不然其言曰国朝以来中州之学自许文正公既没师道之不立未有如今日者予幸赖先生之遗训承文明之休运身列儒臣之目乂薄有负郭之田足以支缓急而不求所以承先裕后化民成俗之万一乎吾将拂防而归率乡里子弟之俊秀者择师而教之毋使吾邦仁义之风诗书之泽一旦斩焉于圣人之世而已又何用假宠以溷我哉而属予记按解氏世以儒术起家歴宋金多名进士家藏书万数千卷而君于书无不读至元十三年诏试天下士君中首选由是阶以入仕用廉勤以効于朝用循良以治于外凡天子择任华要君必与焉由集贤太常三入东观再署词苑名与学跻徳与位隆葢敭歴三十有余嵗矣其位也方骎骎而未已而学也方勉勉如未至年未耄老而退然方求为千载之计不亦善乎书院之建既不于有司无势以挠之嵗时假给从己出无利以汨之又必择良师友而为之教则无厖茸冗秽之患矣故教者用其明学者保其聪教者循循焉而不知其所化学者充充焉而不知其所得呜呼使天下之学他日不取法于此耶书院在居第之东偏中树高堂为羣书之府翼以东西序为师友讲习之地吭以重门为内外之别中庭防以松栢冬夏青青自延祐元年之冬至二年之秋其经始落成之嵗月也屋凡若干楹君名节亨字安卿东庵亦其自号云
　　溥济庙记
　　延祐三年诏封临江路中圣洲洞庭行祠故焚修道师谢宗夀为端惠灵济真人赐号曰溥济之庙从有司之请也大川三百支川三千凭依为变化祸福者往往而有考论其最莫江湖若也南方之湖洞庭为大洞庭之神君山为大则湘君湘夫人之神今余不得而知之矣彭蠡之逼而有洞庭之祠者川行之人无所不畏敬则无所不崇事也且神既神矣况又有异人者出而以其所脩习者震耀出没其间人之视之如在其上其左右由是杨谢之功用日着而洞庭行祠曼衍四布矣杨着于白沙江口今为九江孚惠真人谢杨之弟子也着于昌邑山则中圣之自也予弱冠行乎四方今老矣泝船风波之上亦屡矣尝以为福善祸滛天之道也行险而不失其正人之道也予虽守圣人之训听造化之权则聪明正直之谓神者亦岂矫造化者足以为之哉然则彼之所修习者予虽不能知若其功用之所被虽余亦有时而利頼之矣况欲旸而旸欲雨而雨御灾捍患有出于风波之外者乎是宜锡之玺书跻之典祀而恒为民福也虽然川泽之气孰非能神今以谢君之灵又济以有司之请非遇圣天子勤恤民隠之至抑乌能延恩致命若是之侈哉呜呼山川鬼神其毋忘诸
　　宜逺楼记
　　天之苍苍其正色耶其视下也亦若是而已惟山亦然予得请南归宗人琦来送因与闲语琦曰吾父以野处自名早疎世事近者架楼于屋西字以宜逺予曰记有之君子居高明逺眺望自非冲襟逸韵中无柴棘亦孰知高明眺望之为快哉予不知君家公言论风防何若然即其处楼者逺则自处于寛闲圹埌之野可知惜予不得相与登临觞咏其间也且宜逺者非谓山乎予寓于盱之上南逾百里有笔峯焉不知其几千仞然自豫章南望翠笔頴然于天末其去之也犹将四百里也然上其隣峯则见诸峯并列尊卑巧拙不能相过也或返下视之者及去之益逺则望之愈高揽之益秀而向之并列者皆风斯下矣然则山之为物信外逺而后宜耶琦曰公之言可因为斯楼记予曰可









　　雪楼集卷十三
　　钦定四库全书
　　雪楼集卷十四　　　　　元　程文海　撰序　引
　　王寅夫诗序
　　诗所以观民风凡五方九州十二野如禹贡职方司马迁货殖班固地理之所载其风不一也而一于诗见之古者至于是邦也必观其诗观其诗则是邦之土物习俗可知已故曰诗可以观当时所谓诗葢民间所作也陈灵以后无风则民间不复诗矣民不复诗而欲知四方之风者其何观风再变而为骚骚固楚大夫之作而非民间诗也然九歌可以观楚俗之鬼天问可以观楚祀之滛芳草嘉植楚产之名于山海经草木疏者观之骚十而七八也则夫民间不复有诗之后士大夫之诗虽欲不作可乎哉继风骚而诗者莫昌于子美秦蜀纪行等篇山川风景一一如画逮今犹可想见他诗所咏亦无非一时事物之实谓之诗史信然后之才气笔力可以追踪子美驰骋躏借而不困惫在宋惟子瞻一人其平生逰览经行及海南诸诗使读之者真能知当时土风之为何如诗之可以观未有过于二公者也今礼部王君寅夫酷嗜坡诗噫甚似而几矣去年冬被命繇京师渡江而南履越之絶徼走数千里足之所经目之所见滂沛衍溢而为诗不能自禁也天时地气民俗物宜靡不曲尽未数月而成帙好事者将以刻之梓闽人邵光大以予尝与寅夫相倡和也请为之序引予方观风于闽闽之土物习俗惟惧夫知之有未悉得寅夫诗则虽未适闽亦可知其概也喜而为之书抑古者六诗九夏豳雅豳颂凡诗皆掌于礼官之属民间诗无复可采也久矣寅夫归以其所自作藏诸礼官之府他日陈而观之其亦可以补闽风之阙至元甲午立夏广平程某序
　　上赐特穆尔参政海青诗序
　　圣天子嗣位之二年诏以丞相东平公之子万户公参福建等处行中书省政事赐海东青二劝忠也七闽为东平公赐履之地锡命象贤纉戎南服报功也钦惟世祖皇帝英明神武混一六合时则有若先正左右宅师帝嘉乃绩开省江淮赐海东青四翰苑诸公播之歌颂亦越参政公追配于前人光以今所赐合而图之侈上恩昭世美旷代之荣也在昔诸侯宣力王室彤弓卢矢锡盾雕戈以旌宠赉未有以精刚撃搏之禽比徳而况功者少皥氏以爽鸠名官方斯劣焉惟世祖皇帝嘉惠勲臣惟大徳天子祗遹先志亦惟东平公一家父子之懿实当是赐天地贞观明良相逢猗欤盛哉小臣程某谨拜手稽首而作诗曰
　　煌煌先正殿南邦有子重来憩旧棠铁劵丹书藏汉府介圭赤舄啓韩疆鸷禽轩翥归图画好爵骈蕃拜宠光却笑磻溪悭遇合馘黄项槁始鹰扬
　　杨彦寛御史心逺堂诗序
　　仆遭际天朝得以末技出入清邃去家数千里而逺客京师筑室于北城之北又逺焉因名其斋曰逺及来闽望逺斋则逺益甚监察御史黎丘杨君彦寛将防详谳弭节之暇名其所居之堂曰心逺俾书扁且徴鄙语请问其义君曰吾驱驰王事燕云之北岭海之南闽粤之陬皆至焉非逺乎他日归偃息堂上感念平生逰歴一一在目将为书识之名曰四逺志庶几太史公自叙之意云尔抑此其迹也若夫周行而心闾阎一室而心万里今人与居而神逰千载之上是则吾之所谓逺者然而闾阎万里念之即到圣贤千载想之斯存则又见其为近何也余矍然曰子不云乎未之思也夫何逺之有君言近防逺犂然有当于余心者遂叙其事繋之以诗谂于三山校官潘景大与诸生共赋之
　　端居对炉熏宇宙腔子里皇皇求仁义直面隔千里名堂意云何辗转生议拟飞鸿碧天外我梦方隠几平生所周逰北戒达南纪山川渺无际歴歴在马棰作书志四逺壁上挂双履客来勿与言请自喻其防感君语超诣我意亦复尔班荆谈未了王事趍行李坡陀路漫漫霜霰寒靡靡念君何当从推枕夕九起相期在千载室逺人伊迩
　　送黄济川序
　　数十年来士大夫以标致自高以文雅相尚无意乎事功之实文儒轻介胄高科厌州县清流耻钱谷滔滔晋清谈之风頽靡壊烂至于宋之季极矣穷则变敝则新固然之理也国朝合众智羣力壹宇内自筦库达于宰辅莫不以实才能立实事功而清谈无所用于时若吾盱江黄君济川以殷之士而用于周其通才脩能有今之实无昔之虚所谓应时而特起者也始为盱江书院长当路者竒之俾摄郡文学设施注措异于腐儒识者固知君之才非可以闲官散职拘也未几剡上尹武冈新寜县新寜俗杂猺獠寛纵羁縻犹不易治况徴令之严乎弛者不能以奉上刻者不能以安下往往而败也君至官之日进其民与之约上命茍如是必如是应它一毫不汝动民感其诚唯唯而退后竟如约官民两不相背质事无不办集民无不欢悦者视君如慈父母信惠既于下而孚公勤亦于上而着观风者入境讃诵洋溢愿借留者杂沓至遏之莫可于是声实旁流誉者交口荐者交章省台以君政绩为邑课最秩满咸谓君且践华要赴部乃取龙兴征官以归六典之经邦国大学之平天下于理财一事甚谆悉也而士大夫顾不屑为直度其不能而不敢耳诡曰清流以掩其不才之羞此清谈之所以误晋尚忍言之哉近制钱谷官与司民社者一防选而加优焉劝人以事功之实如此也而为之者犹或不得已其能洗濯自奋慨慷自试如君者几何夫宰千室之邑与百乘之家一以治民一以理财圣门葢难其人新寜之民非止千室之庶也防府之财非止百乘之富也君前于治民而可则今于理财吾知其可也而君之才岂但于治民理财为可哉试于其小固将试于其大君行矣吾又当有以赠君
　　虚口谈仁义通儒固所羞是间惟尔可劵外岂予求出淤红莲净经寒翠竹修朂哉须逺业古有济川舟
　　卢疎斋江东藁引
　　疎翁意尚清防深造絶诣荦荦不羁故其匠防辑辞往往隔千载与古人相见向者遣教余以其诗文一编曰江东藁挹其风味如在疎斋时也余擕以自随泛舟江汉相与卧起噫孰使余欣然于风波之上者非此藁也耶诗不古久矣自非情其情而味其味则东篱南山众家物色森防凝香防常富贵于陶韦乎何取疎翁于此殊不疎今又弭节骚国抑尚有起予者乎藁还因以讯之
　　嵗寒亭诗序
　　大徳四年秋余之官沙羡既至得老屋数楹于黄鹄山下以居居数日旁出而后望则莽焉坡陁粪壤椔翳之丛双栢出其中如弟昆如古丈夫冠服并立若有所待余意升高可以见逺而未暇也风霜益清使事益有绪退食之余试命僮奴刬除芜秽求一径以上则江湖湛然云烟在下凡西南可览者无不献状自是亭与心目谋矣然既月而址始平又月而茅竹仅集乌衔鹊构未就而天大雪起视则卉木无小大方僵立受雪独双栢意韵沈雄苍顔防白相对增媚妩亭既成栢亦谡谡有喜气余戏语坐客曰黄鹤归于此乎欵当名欵鹤客延目久之曰无鹤有栢耳之二栢者待公已久亭又成于雪中语不云乎嵗寒然后知松栢之后凋嵗寒何如余喟然曰善虽然无此君无以相之遂益种以竹而题其顔曰嵗寒噫雨露亦勤矣其阅歴之久近余不得而知之有所待与否余亦不得而知之独念其蔚乎相扶于朝菌之墟贯四时而不改又幸斧斤之屡逃得至于长以老乃一邂逅于余是亦可念已余既念之深又念吾亭草创不数弓材工弗良覆又不以瓦其能与尔相夀于无穷耶噫亭栢不可相无也缮完封殖后日谁非嵗寒亭长乎是又不得而知之系之以诗曰
　　防心不在远数歩江汉明开荒岂不劳我仆汗且頳把酒酬天风双栢遹有声峥嵘首阳姿愧此尽瘁情念尔亦苦心红紫聊合并时一日费买植数寸萌芳菲信可翫摇落亦足惊不如翳把茅隠几观平生徘徊能几何王事固有程尚坚嵗寒意永与双眼青他时两苍龙相见白玉京吾诗亦赘耳此君在前荣十二月十八日广平程某书是日也乃立春积雪满庭
　　揭曼硕诗引
　　临川以二谢故为诗乡往或为余言东溪甘君者善鸣丰城壤与抚接多师甘君予识其言久今年坐暑黄鹄山有示予诗一编曰丰城揭曼硕作也予闻为丰城人因忆前语为停箑读数解清风与俱喜曰人言葢不妄夫一技一能虽甚鄙且贱亦皆有所本亦必疲精力渉嵗月乃能精而况古者列六经之文乎未可以一技一能小之然或专志于是而忘其身或务以骄人至防心自败则又一技一能之不若掲君其慎之哉非予喜弗及此言其戒之哉或曰揭故广昌徙也予又喜
　　送陆如山归青田创先祠序
　　青田陆氏异时名闻江南义居五世而象山文安公出焉名遂闻天下家益蕃炽几五百房又五世而燬于邻防火三日不灭凡异时遥瞻仰指敬叹不容口者一旦如云收气散莫可摹独石刻道义里与表堠故在至元二十三年予将防东南因喻有司以先贤之里宜加崇祀然具文书而已于是子孙或徙或亡其犹环居故址者饥寒颠沛不能皆贤象山之基几易姓矣不谓饥寒颠沛之中有如山父子者犹能自奋于义不肯委之无可奈何且谋建祠堂以杜豪夺之想建孔庙以嗣弦诵之音力甚弱而事甚难抑其志可尚已重趼来鄂求书其顔于是进而告之曰议论多而事功少儒者之通患也予葢以南阳之屋知之夫南阳子所见也岂悠悠且且调笔墨所能成哉今子以匹夫而欲谋百堵之室片楮而欲集不赀之财余深惧其议论多而事功少也虽然义路也惟君子能由是路使子能修礼以亲之陈义以告之皇皇然恤恤然其将无恻然而慨然者乎使又能勤笃如布福之长者坚忍如发愿之沙门弗为则已弗成弗止文安有灵亦必曰予有后弗弃基夫如是斯谓之为人子孙也已谓之大贤之后也已然则议论多而事功少未可谓通患也他日东归当酌酒新祠且谢予言之过
　　双峯先生文集序
　　书者修齐治平之方也圣作明述昭昭具存犹之于医定标本察虚实按而用之无难焉而犹云方多効少者非方之罪也理学至伊洛而大明逮考亭而益精学者家庋其书归而求之有余矣而拘者束章句虚者掠声称专门户以为高防辞説以为达若存亡愚智交病双峯饶先生最晚出徒得从其高第弟子游乃独泳泽穷源抉根披枝共而分流异出而同归廓然焕然于此也仆不肖少获事徽庵程先生知双峯之学为详葢二先生之志同其造诣亦同今观双峯之于言抑何其富也大道之不明非书之不多若双峯之书政患其未多耳其子辙抱以示予凡若干卷且求言以发夫双峯之书顾待予而发哉独念前辈典刑渐落后生闻见之外诵诗读书而不知其人可乎因为序其梗概葢双峯慕学甚早力弃场屋防师取友刻意斯文故卒成一家之学如此嗟夫士诚不可不尚志也后生可畏讵不信然好徳之士有能刋而布之四方则后之学者虽不幸而不遇亲发药焉而得是书读之其亦庶乎不终病也已
　　南阳智夫人刘氏贞节诗序
　　予既为南阳智君仲谦书其旌表十二字曰贞节坊曰节妇智夫人刘氏之家清苑郭君安道又为求予言夫人者仲谦之母也少而嫠居仲谦甫髫龀夫人杜门教以诗书长而宦学有闻家日以盛今仲谦年逾强仕而夫人夀康安舆就禄忻忻融融无逺弗届仲谦之孝四十年如一日而夫人之爱犹髫龀时也当路诸公敬而慕之为请于朝乃命旌表其门于是中书报外省下属城俾从事如律夫夫夫妇妇人道之常故曰彛伦又曰天伦是以古之王者建国君民教学为先诚以人得于天而为人者在是也载籍备矣易象论家人独首曰利女贞爻义取于正家有嘻嘻失节之戒葢谓梱内者一家兴衰所系而必修身以为之本焉耳故世有寜蹈水火而不肯践二姓之庭者其心岂异于人哉夫人之夫蚤世予不得而知之然因夫人之节疑其平生修身以道相敬如賔所以刑于家者有素故没虽不尽其年而存者政未艾也则夫夫人之徳固有所本而然欤虽然彼背义失身者岂必待其人之身后哉今也不以一死一生异其心乃出于血气未定之女子可不谓贞乎贞正也正位乎内之常道也岂无他人而传之与否是乂在子之何如嗟夫使不幸而短折者得配如夫人何必托孤于其友幸而有子如仲谦则立身扬名以显父母生者怡愉于高堂逝者亦无憾于九京矣予葢为之三叹因又为诗一章以遗仲谦请歌以为太夫人夀三从义甚明千载事殊少南阳智夫人此志独能了当其秉节初遗孤一何藐缅思身世事前路极缭绕防防高复下竟得出深窈清风梧竹间鸾鹄正轻矫扶迎上潘舆日月光皎皎斑衣北堂春金章公府晓皇心在美化有命建华表恩重子孙荣门高嵩华小独惭吾笔弱嫋嫋如风篠升堂仍未卜佳气瞻缥缈请夀太夫人新诗当清醥
　　送向省吾序
　　古郢向丈省之者余季父内翰西渠公乙卯同贡进士也襄阳归国朝君摄其郡文学掾裒拾爼豆整比书诗三招诸生而三沐熏之以事夫子于垝垣眢井之间居十七年而残者完无者有废者举岘谷之下若缁帷之林然由是诸公贵人闵其勤敬其志交口荐之得新喻州博士道经沙羡不鄙左顾噫君故儒冠乎仆毁齿时识君名氏于牓帖既壮识君誉处于西南士大夫而季父捐馆舍二十有一年矣及来荆部访问乙卯同升诸君落落一二意谓如君者进之则已结驷横金既贵且富退之亦不失乘下泽称循良而今故儒冠乎夫君不难于襄顾难于新喻乎今人防而学之壮而弗得行则太息其误耳甚则裂而弃之耳孰有能如君者乎曾子以传不习日省其身如君者可谓能传而能习之矣使人人如君固夫子所望于天下后世者然则其忠于为人信于交友葢不占有孚也故因君之字而敬易君之号曰省吾且为诗一章以代缟带乡先軰楚山王君率同文诸公咏歌以壮其行俾予为序夫新喻文献之乡也伦魁所寄先生岿然为今夀俊其为问讯焉
　　嫋嫋风生楚户砧几年相望愧相防君家大耐留真谱吾道多艰见盛心定有诸生碑岘首政须名士树芗林耆英幸甚伦魁在乡校胡寜金玉音
　　送范晋教授江陵序
　　至元丁亥余以侍御史奉诏求贤驰驿至杭众言范君晞文之贤余因荐于朝时范君诸子侍父旦暮来逰麟角凤毛雝雝诜诜皆不失家法余既入奏范君由是连佐宪府自尔契阔不四三年而闻范君没雝雝诜诜者未知何如也大徳壬寅孟夏之月余方坐雨黄鹄山下乃有二士踵门俾僮奴问焉曰杭范也延之而望之长身颙昻接武以进予惊曰药庄固在乎曰其仲子也年若何四十一矣斯为谁仲子之子也二十二矣嘻予至杭时范君未老仲子弱冠其孙甫胜衣别半世而未老者不复可见可见者骎骎中嵗防者亦挺然成人余之齿髪葢可知己人生真能几何穷达短长皆听命于造物而造物又不足恃其可恃者政在我而或者又舍而不为则虽生世千百载亦复何有今范君有子若孙如此亦足觇其平生矣葢范君起家儒业博謇好修好交四方名士又能束诸子以诗礼故身虽没而犹存诸子皆为郡博士而见余于武昌者江陵教授晋也晋字诚之绰有父风故余初见而惊以为药庄不死夫死不死不必计也茍生者不能生其生则死者诚死矣荆州古称多士丽泽之薮也慎择而淡交博闻而约取尚友千载问津圣贤异时余再见之岂止曰药庄犹在哉
　　送佥宪郭安道迁部江西序
　　沙羡当江汉之汇四顾平臯曼衍积水空旷山则借于江北曰大别招于湖外曰八分皆草木荒寒来无因而去无继黄鹄虽朝夕近眼然亦伯仲也突兀穹隆岌为郡脊城郭宫府蚁附之宪府独坐其胁予与清苑郭君安道间尝相语以为山者仁人之所乐而或者以为人物风俗之基也今沙羡之山若此君嵗时将指以出若鼎辰沅澧沔岳之山亦异于此乎未几安道以奉使称职迁部江西夫江西固山水之聚予郢人也适彼土虽有年而官牒驱驰席未暖辄去登临防观之事甚鲜然闻谈山水清丽秀伟者咸曰西江今安道乘轺褰帷辙环所部所谓清丽秀伟者当悉献状予固欲因安道而觇人言之信否也且彼自南州高士而下至于欧曾王黄书声至今不絶果清丽秀伟者基之乎登临防观虽非使者事亦惟山巅水涯杖屦幽隠乃得近民而悉其疾苦江西往往皆山安道不惮遐且险而幸一至焉庸非父老之所愿望罗列所见参伍所闻其亦有以教我哉抑又闻之山若增而高水若辟而广信斯言也是山川政有待于人今顾以人物风俗责之可乎安道于此既已大称厥职矣移之于彼直易易焉耳予固未暇为山川贺且将为人物风俗贺也麻源第三谷有书室焉予又寄声为山灵贺
　　送虞徳常序
　　一亩之宫必严祀典一卷之书必崇师道夫子之道可谓达矣然道不能以自达而达之在人今国家郡邑凡几千百所逢掖凡几千万人一旦防而立于一州羣士之上匡坐而临之北面而事之是可谓身之达而未可谓道之达也古者政教不分今则各有攸职言政者或不及教言教者未始一日可无政也政者正也身非一学之正乎徳常家有相谱义方之训素明不患无以教亦不患无以为学之政惟毋以易心处之斯可矣且吾闻龙阳昔有木奴头千其人争相传以治生为俗以治生为俗则既庶且富教之有其基矣在吾所以达其道者何如耳今学校之弊滋甚予常言之子常闻之尚其懋戒之哉
　　送朱芾序
　　书吏有朱芾者从余湖右三年矣承台命将举而进之察院袖巨轴愿序其颠将以谒诸公赠行之诗余谓有诗而后有序序先诗非古也子其求诗序无难者乃再拜曰芾之事公也非若世之吏于官也以其尝从事于章甫逢掖之后也辱教而诲之今兹有行蕲一言以终身非以为夸也余曰嘻子吏也诚有意于儒者之事欤余何爱一言昔在西都厌马上而刀笔刀笔厌而儒生尽罢百家之言独与儒者共治卒之多文少质为天下笑不得已求笃行孝谨如万石君者得其二子焉尊显之以风中外虽齐鲁质行诸儒亦自以为不及也而儒者自是绌矣夫孝谨天下之善行儒者之常事而未足以尽儒者也儒者不及而他人及之儒者有余责矣然而西都所用而可笑者果儒者乎嗟夫世之非儒也旧矣吏之不儒也久矣吏不儒吾无责于吏也儒而吏吏幸也茍禄俸累月日随羣而入逐队而趋儒乎儒乎如斯而已乎夫儒者之功用未易以一言尽顾子方抱文书事朱墨子而能尽儒者乎抑子既号为儒矣逾职分行胸臆作威福常吏之所可虞者吾不虞子矣其佐而长其共而职至一所遇一事则必参以平日之所以学者谋及乃心曰此公也此私也此理也此法也某利某害某可某否止者必止行者必行长未知则告之告而未信则宛曲而道之期于合吾之所以学者而后已则虽未有以究夫大用之儒其不有以稍别于寻常之吏哉予将观子矣其母为笃行孝谨者所胜则幸甚予素餐之尤者也念无以进子者因子之求其言也书此以赠
　　送续好古赴监察御史序
　　大徳六年冬中除湖广行省都事续君为监察御史闻之者咸曰真御史也古有所谓真御史矣或批逆鳞或锄大奸众不敢为而独为之故莫不犁然心服而谓之曰真御史今朝廷之命续君也人初闻之而君亦始受之咸言然者何广平程某曰然是可以为御史矣抑岂独御史哉世有徳不足以居才不足以行而徒位民上是皆非所宜得与私取而隂防之者无异也故臧文仲为鲁大夫夫子犹谓之窃位人心虽如其面而是非则公识与不识如出一人焉有非内交要誉而得之者吾闻续君掾于台无异言掾于省无贬论簉于宰属听听焉葢其明足以照而不炫清足以肃而不激记有之博闻强识而让敦善行而不怠续君其庶几乎凡百执事举能其官而况乎御史御史于事当无所不通故于事亦无所不言言者御史所得专也行其言非御史所得专也噫其不必行而不言岂称位者哉续君字好古吾知其自期于古之真御史矣将鸣朝阳予亦喜而不寐于其行书以识别
　　送宪幕仇信卿赴台掾序
　　孔子曰仕而优则学予观仇君信卿其优而能学者欤信卿出入风宪垂二十年予承乏南台时已有诵其材者厥既此来幕得贤佐精神意虑之所至无不悃悃尽心焉退食相从则必以攻过为请予初不见信卿之过而信卿必欲自知其过夫喜闻过仲由也幸人之知己过夫子也然则信卿可不谓之优而能学者哉台闻其贤选任为掾行有日适予痁作而伏即卧内求予防儆尤力夫昬昬而使人昭昭孟氏所笑信卿志则美矣而独求予防则误矣昔者卫武公九十入相犹切切求人之箴已故诗人歌之曰如圭如璧如金如锡圭璧之与金锡非不善也亦必磨礲镕范而后其器亦成故又颂之曰如切如磋如琢如磨瑟兮僴兮赫兮喧兮今信卿年方强仕小心笃志其造于卫武公之地不难世之仕者计嵗月以争品级早夜屈其指朶其頥薰然于其心又何暇省已分内事而信卿勤于公笃于学如此弗可及已惜乎予方病而无以答其善意也且方资信卿以政予失而居吾上者顾夺之以去又惜乎无以止其此行也然则其可终无一言以赠之乎曰甘受和白受采君子以虚受人
　　大徳重刋元丰类藁序
　　南丰先生之故里本邑也异时邑于盱民犹以汲汲告进而郡焉汲汲可知已故长于斯者循簿书期防之文而无害己谓之能已足以获乎下今郡犹故也簿书期防未之有改也而能刋先生之文于校官此其于民必有裕之者矣不然夫子适卫之言独非为政之大方乎先生之文天下之文也而于乡校顾无之非无也有于斗斋黄令君而无于燬今复有矣欲余序其颠夫文之有无不繋于板板之有无不繋于序而惟民之有无实繋于守令故予于文不待賛而賛为州者之能裕民焉为州者谁乎东平丁君徳谦也昔先生为齐州齐剧郡也顽悍防盗之讼无虚日至未几而郡中肃然然则观先生之文当观先生之实此又读元丰类藁所当知者大徳八年嵗在甲辰夏五广平程某序
　　段郁文诗序
　　始余承乏台端郁文为掾朝夕从事于簿书相识而未相知者葢久迨归江右闻宪府照磨段君名声籍甚既见则吾郁文也于是始知其政抵舍与旧友呉防清夜语因及当途学士大夫防清语余曰方今段郁文其人也防清介士少许可言葢不妄余于是又知其学恨余方里居而郁文有公事不得接膝剧谭又恨余知之不蚤也洎客武昌闻湘部从事段君日与其长属谔谔相可否声流东南问之又吾郁文也噫人有一异已颖然自出于羣何郁文之多耶今予谒告来西郁文已谢病弃去乃擕诗二帙过我高者不让古人下亦不与无病而学呻吟者同调葢写心之辞正而真即物之作幽而绚也余读之数过太息曰余识郁文年数不为不多对面不为不数至于今而后又知其工于诗人果未易知乎抑知人固未易也为之怅然移晷则又叹曰郁文非求人知者固不以予为过然有文学政事如郁文而不为人所知者世岂少哉若郁文之文学政事而如予之屡知深知者又岂少哉郁文其行乎朝之公卿士之孙阳也郁文其行乎然则予之知不知诚不足计耳姑识予嘅
　　送曹仲坚主闽县簿序
　　仲坚自建安郡博士调闽县墨曹将之官予酌酒与别相与言曰政教一事也以教为政上不怒而下不残不知道者返此决裂疲曵不能相胜而上下之情暌犹以加损于鞭朴为仁求详于情伪为智嗟夫循吏之风不其逺而则阳名家轨辙殚见洽闻欲求吏治之宜求之家谱足矣然仲坚以文学掾而选为邑官是责之以教为政甚审行矣勉之仲坚曰唯唯然吾之身一而已职又最下且繁彼居吾上者若是众也又若是尊也吾惧吾志之不得遂也予曰不然今下之事上也谨而若不敢惰劳而若不敢怨仰瞻俯听遥立侧趋惟戒令期防之是从犹惧或失之若此者滔滔也然语之政体而不能知问之便宜而不能对者亦滔滔也是故上之人或以奴畜之狗马使之而犹且伸于众人之上以遂其志今仲坚昻然鸡羣一举足之间固有惊顾而改视者初不必为前之滔滔又岂不先于后之滔滔者而遂其志乎仲坚笑而不言其不言也谦而不敢居耶抑未能信吾言也因书于方以为异日一笑之具
　　送王谦道逺逰序
　　王谦道弱冠逰四方行不辍足今老矣而志不衰一日告予曰曩者足目所及海之北江淮之南而止耳幸甚遭时盛明车书万里而身犹局局然守一隅殆将抱恨没齿明年将问津度淮由徐兖歴青齐放览赵魏之郊翘首神臯一观上国之光天不尼我又将出居庸望辽东西縁古塞渉安西北庭东入阳闗下陇坂访秦汉之故迹或首商于或径斜谷首商于则沿汉沔径斜谷则下荆门归而把酒骨肉族谈亦足以乐此我之志也而行无可聚之粮居无可托之友其将如何我志殆已矣乎不可也其将奈何予曰以君才器充朗且挟竒能又将之以无心不忌故所至若归者四十年有余矣夫在物者虽无穷而终定也在君者无亏而益进也以益进而待终定则无穷者乃在我而何志之不可遂哉且所欲遂者观览之志耳非有世好之竞而龂龂之争也其相宅既工其诗文又组织华妙言论土苴亦足以悦可众耳不棘其喉殆见所至必有倾葢留连执缱绻使不得以乍来而径过其未得亟遂所志者或以此耳他何庸虑虽然人固未知谦道之志也君其升车吾当推毂
　　送王敬甫都事归省诗序
　　观春晖而兴吟望孤云而延想人子之于其亲也听于无声视于无形曷尝一日而忘之哉王君敬甫杞人也而仕于燕身虽燕而梦无夕不杞也葢其父母家居年皆七十鹤髪相对谅其心之于子亦犹子之念父母也然敬甫方以材敏博通上下之所倚爱虽欲一日置身于亲侧而无由然人之父母之爱其子也将使之晨昬膝下雍雍怡怡为乡曲之人乎抑将使之行其志昌其身以安其亲与其家以及天下后世乎为人父母者其必知所择矣然则敬甫身虽燕而实杞也庸何伤大徳十年清明谒告归杞且省其亲春日迟迟花柳迎路乐矣哉敬甫之心欤上堂起居内外交贺乐矣哉敬甫二亲之心欤世无善画孰能冩其形容学士承防静轩先生率同僚赋诗以饯之而俾广平程某序之
　　解安卿父八十贺章后序
　　有养而贫弗得弗仕古之人恒言之今之人亦恒言之故令甲曰八十者一子若孙侍所以通人情隆天经也然尝遡沿而观之身贵而亲存十一存而安荣十一而父在者堇堇也于是彭涓之学旁聒曰尚弗信吾道耶噫试数之诚然矣今渤海解君安卿都膴仕而亲年若钓璜之叟是可贺已持吾中庵翁之序以归升堂再拜乃称彼兕觥出诸防中而读之又奚必舂容要之金石也耶既而为吾前曰有广平程某之説若此其然欤倘以为然当叶之宫商嵗嵗为老先生夀
　　送杨彦寛谢事东归序
　　黎丘杨彦寛健吏也父任入官以廵检获盗迁尉平原又获贼四十余伍凡百五十余人迁禹城主簿政声流闻辟大都警廵判官公亷自立不茍不回有执伪劵奴良民者有司信之阅六七年不决彦寛至而辨其伪言于政事堂遂得释上下翕然誉之荐为威州判官防有防建行御史台于云南选为御史益展其能得隠盗金谷以万计匿户五百有竒梁王旌以锦衣迁江南行台某将指闽中彦寛来谳囚相从甚乐既别常思之继闻以亷访佥事行蜀部表表愈伟深称厥官安西王复有金衣之锡今年防于京师则曰吾老矣得谢东归矣葢彦寛读书通古今天明介方雅可以仕则仕非茍禄以自营可以止则止亦非为名高以自异进退绰乎有余裕彦寛有焉公卿大夫之子孙孰不仕禄有能若彦寛之能其官者乎居则曰不吾知也如或知尔则何以哉若彦寛者诚可谓搢绅之羽仪学仕者之矩矱也已矣彦寛生平周行四方马足所至几百千万里尝纪所歴山川风土为书表于所居之堂而榜曰心逺今者冥鸿高举于是心与身俱逺矣虽欲从之末由也已乌得无言以抒吾思乎别酒既酣因述所知彦寛者如此至其所以持身抗志与世周旋者余也又何足以知之骊驹在门毋庸归之声犹寂寂也谁能永歌倡予和汝
　　送萧从周序
　　进身非士之急务也然防学壮行之道浸以无实韦布忧饥寒膏粱顾家世自有不得不急者矣于不得不急之中而乃有不屑屑焉者若则平氏之子是已则平庐陵萧氏之望也早以英妙卓越见知诸达尊东平徐公子方知之尤者也故则平出为时用垂二十年不幸无禄英妙卓越又集于其子大徳十年冬识于京师守之以粹温表之以端谨余知则平氏有不亡者存凡识则平者咸曰幸哉有子如此是诚可幸也已未几别余而南问之则曰观礼乐必之鲁观天下必升岱宗观止矣仆之事毕矣仕乎曰俟有知已此非仆所得急也余为之喟然曰子方与余僚好甚深子方所知者予皆知之以子方知则平而则平名闻于时今予非不知子而子犹栖迟于逆旅子虽不屑屑焉余独不愧子方乎虽然余闻匠石之入山林也自柤杙以至于拱把未始留视焉何则俟之也今子归其亦勉之乎人且有俟子者矣
　　谢伯琰亲年八十诗引
　　中书谢掾伯琰介特士也余尝识之闻其敏而勤贫而有守其曹甚剧行不暇正履坐不得安席轇轕终日而治之沛然独以亲年八十不获就养为念每思贻亲欢而无繇余心嘉之古之述孝子之事者曰思贻父母令名必果以今所闻伯琰其贻令名者欤岂惟父母虽州闾乡党莫不与焉然则欲贻亲欢孰有加于此者且中书天下之则也人秉是心从事其间顾不式哉余既嘉所闻又覩此卷因欲坚其志以安其悦亲之心且为凡仕者勉用书其端
　　送毛渊巨源知沔阳府序
　　方城以南云梦之薮也川泽阻奥地旷而人稀更散迭聚往往非有恒心之民智力稍异已足称雄其间而汉南之俗非复百年之旧矣彼之杞梓之材羽毛齿革之用凡地之所有国之所资者若未始不逮于古实则莫之能偕也况所谓楚材晋用者乎家本郢也高曾之坟墓在焉故不能不致意于彼葢尝感叹而思曰毋乃山川之改而风气之异耶抑化之未宣作之不兴生而无以成之也邂逅彼之良守令其试以是问而告之今年秋自帝所还燕故人毛君相劳苦则知既受左符为竟陵行有日矣殊为君喜君又尝官汉南彼之民情吏治甚习今往而设张葢必有甚惬者余又为彼之父老喜也况方地千里有民有社非若向之有所从而弗得专又况君之敦惠开敏老于从政然则彼之良守非君其谁佘于是为之累喜且自喜将得所问焉然君之去彼土也二十年有余矣山川风气之不改与否余虽欲问之君而君必未之或知也然则君其行乎化之宣否他日余将问之来自竟陵者
　　送乔达之守东平序
　　剖尺寸之符分方千里之地多者属城数十少或半之朱轓皂葢四马加騑双旌前引千骑所至长吏鞠躬将迎于数百外老防扶擕夹道相与攀肩翘首如望神明皆以一见顔貌为慰当是时轩车高大使君匡坐其中张髯直视意气拂云赏则赏刑则刑未知古六国诸侯与我何先也则二千石亦贵重矣然自非久直承明及朝廷高选与郡国殊最当迁不得为也至未半嵗或玺书劳问奏课高者至入为三公故为之者大抵高材美器足以承流宣化父母斯民西京以降益分益削至于近代名虽郡古一小县耳官曰守一令长耳授受之间皆有易心而上下交病矣今则不然名城大邦通名曰路所统城邑母虑数十牧守之任恒拟朝廷达官葢与古制合吾故人乔君达之由翰林学士出守东平达之文采风流高材美器亦不在古良二千石下而东平诗书郡多秀民其文者师友之野者父母之又从而劳来安集之方今治体惟古之循吾见达之入而在槐棘之间不难矣不得不为达之喜且为东平得良二千石贺也或曰达之在朝廷久视官如家防公卿间如亲戚典章文物闲习优甚所向脗然而合耳郡国专民社之责一语一黙政之臧否民之休戚繋焉而郡又有所摄率不得直遂达之高明英迈固无所择而或非所乐也曰不然大丈夫之仕也岂为己哉达之必不其然王成增户而得赐爵次公为相名减于治郡时吾知达之不为前之增亦不为后之减也麾节在门仆夫整驾诸君得无言以赠之乎
　　宗镜録详节序
　　葢闻学以离言説为宗心以了空相为镜然防宗诣学舍言无示学之方而即镜观心执相乃非心之体是以五千四十八卷敷演未周十方三世诸尊究竟何在喻如分江浸月一己为多缚缶度军万犹云少良由根尘有利钝悟解有浅深翠竹黄花元非议拟赤髭白足亦假因縁是故靖庵剪裁古记披祴须提正纽伐木先削旁枝信手拈来皆是随身之鼓笛廻头蹉过别无迳路之津梁莫凭逐客书空且对痴儿説梦伟哉龙象幸甚人天续彼篇章述余讃叹云尔至大二年重九日翰林学士正奉大夫知制诰同修国史商议中书省事程某撰并书
　　雪楼集卷十四
　　钦定四库全书
　　雪楼集卷十五　　　　　元　程文海　撰序　引
　　赠欧阳南阳序
　　古之君子不出家而成教于国若无所事乎逰也然以一乡一国为未足而必尚友天下之善于是始有结驷过都重趼不息者而师友之渊源广矣洙泗及门三千大抵异邦人也然则士其可懐居也哉圣人之教四而文为先其论君子之于友也亦必自文始然则士其可以舍文也哉陶唐氏开圣治之初者也夫子賛之不过曰有文章西伯周公大圣人也諡皆不过曰文道徳礼乐至周备矣而言三代者亦不过曰周尚文然则士其可徒以辞章为文乎哉欧阳南阳生临江之俊士也祖父皆儒先生长者义方素明生又材质秀颖志尚不羣其为学也力自奋防刮磨不肯蹈陈袭陋观其所为诗赋诸篇飘飘然殊有凌云之高御风之逺也自以居幽守独从师取友之未而父母之望未酬也于是四方之行昉自今始而首造于余岂以余为可与论文者欤余闻之欲穷山林川泽之观者必即其都防焉夫京师固士大夫之钟聚也生其行乎凡生之蓄于今者乃余之发于昔者也生其行哉余固卜其于师友必有遇也嗟夫古学不讲久矣以生之材之志余尤望其于道终有得也故余以古之士与夫古之所谓文者先言之而冀生返观之庶乎立身养志之不茍也京师遇吾故人乎为我谢焉曰今欧阳生胜昔欧阳生韩门不拒幸甚
　　送云伯让序
　　不择官而仕为捧檄而喜昔人岂矫情哉为亲也人子之于亲幸而及养则三釡亦足乐不然万钟于我何加焉云谦伯让蚤年来江南犹及见诸老前谒余于金陵服儒雅吾固异之别二十余年复见于京师见识议论益老成又二年复见之则掾于宗正府意其骅骝开路一日千里忽来访余曰谦以嵗月迁余杭总府知事即之官愿得一言余讶其逺来久客取之廉而去之遽也则曰小人有母韩夫人平生睦族善婣怜贫敬老切切以教子为事重师友厚賔客凡所为有益于其子者无不为也新年八十一嵗七子十三孙谦幸成名老母留江南而西浙湖山演迤风土清淑宜于老者侍膝下奉色养官事之暇则板舆轻轩花朝月夕东防西衍举夀觞以怡慈顔尚庶几焉余曰嘻子知所本如此岂惟便养推之宦业思过半矣夫知事八品官尔其任与三品等曰知事知事一府之事有不知者乎行一不义罪一不辜必反而思曰吾亲闻之得无不可于意否役一夫敛一物则必又曰某家有老者乎得无妨其养否某家有防者乎得无伤其慈否告而长语而僚必公私俱得而后己悦乎亲仁乎下获乎上宦业之昌由爱亲一念而推之耳子盍行乎吾何言耶天都英俊之域名公硕彦发言为诗闻子之风必有大篇短章争歌颂者吾为发其端繋以五言六韵
　　人孰不有母及养能几人归无慈顔喜万钟空一身云子退急流八袠念老亲低头莲幙日适意防衣春平反多不疑闲居赋安仁忠孝重山岳富贵轻埃尘
　　高大有积庆堂诗序
　　南城高君大有世以好贤乐善称赵闲闲尝为其祖签省书积庆堂三大字以表树焉今复新其构而揭之以奉太夫人之养可谓肯堂矣易曰积善之家必有余庆夫一善易能也一庆易致也积之为难古人固有如孙叔敖之瘗蛇宋景文之度蚁适然一念之兴遂致卿相若执劵而索偿余谓是説求之吾圣人之书若有不相似者终莫若舜之孳孳夫惟孳孳于善故无不善又若蜀先主之戒其子曰勿以恶小而为之勿以善小而不为此乃近道乃积庆之基也若大有之承祖敬亲尚贤之意若此吾知其庆之积也必矣余闻高氏久而未识大有也吾知大有以宗人仲和佥院之言及观李野斋所为诗益信故书此以为他日升堂防庆之本
　　绍运详节序
　　史学自古为难孔子叙书断自唐虞司马迁始以洽闻广览上及古初自是以来编年纪歴日以繁浩或出一家自相谬戾或参稽互见多所异同白首著述求其统防条分户析终至缺疑理固然耳南台御史谦斋君好古乐贤端直不挠有古贤士大夫之风一日过余出示其客张君致逺所编绍运详节一卷上下凡几千年一目可极可谓节而详者其志于惠后学深矣然天开地辟帝王迭兴史氏传疑古今通患其所不可深诘者多矣余独喜因御史之旧获知张君之学又因张君之书益见御史之贤于是乎书
　　黎景高诗序【安南人】
　　予尝读黎君景高安南志郎官湖记等作未始不撃节惊叹去之耿耿不能忘于心今复览此编其五七言诗森整丰暇若不经意而乃得于苦心长短句秾丽婉至字字欲与花月争妍而决非儿女口中语善夫景高如斵轮手圆防而方矩靡不合乎度如伶伦管含宫而激商靡不应乎节惟其学之审积之厚故其发也无不中然予不独爱其文复敬其人也介而不隘通而不流温温而春澄澄而秋至于懐恩感义慷慨奋激有古烈丈夫之风观其始终彰宪侯一事可见已故其为文建辞起义皆有感而作非茍然者呜呼诚有徳君子哉其由京师而归江南也乃叙以赠之
　　赠彭斯立序
　　庐陵彭斯立工篆刻一日擕所刻若古印章者谒逺斋曰是可以不朽予曰是可以不朽乎曰未也吾刻古帖可上拟阁本淳化若绛若潭若临江武陵直下视之耳吾又将取今名卿巨公雄文大章尽刻之配古以传愿得公手书所为文四五十篇归刻之予曰子之技善矣哉子之志异矣哉古帖若绛若潭若临江武陵其初一淳化也今虽并传悬絶若此诚以摹刻善否然也予尝得而观之皆吊防问疾简记之辞多不过十数字少者数字其如洛神乐毅贺防表者絶无而仅有耳非所谓雄文大章人亦无四五十篇者又皆后世好事者收而藏之朝廷搜求遂入秘府宋淳化始刻之摹以示人间也非其人志于传而书且刻也子今欲予书而刻之而传之耶夫传者必名善书刻虽工如文若书之未善何若予之文藏之金匮石室者不可浪出应俗之作又皆散落漫不记省亦未必可传亦不能至四五十篇之多且老懒不喜书将何以称子求况古以文章名家或千数百篇或三四篇或一二篇赫然天地间者又不待手书刻而传之亦非可手书刻而传之也文之传不传繋其文之善否书之传不传繋其书之善否非帖比也予诚无以称子求也茍有志焉子行四方有善书若文者择之可也不必予也予于斯文刻不刻不敢计也传不传不敢知也独喜斯立技之善而志之异叙其语以赠之世必有頼子以不朽者
　　歴代帝王纪年纂要序
　　史莫信于书春秋莫博于史记后之稽古者舍此何以哉然孔子断自唐虞政以世近而可信也司马迁乃上述黄帝以来又逺详其世次先儒固尝疑之矣至于诸家编纪防讹袭舛此皆好博之过后惟康节经世书以歴纪之始明白可信然好竒惑异者犹不能据依著述纷然莫之统壹近平章白云翁以政事余暇悉取诸家纪载而集正之一以康节为准名曰歴代帝王纪年纂要亦上及羲农者因备博览而已呜呼白云知所去取哉白云信道笃学博观约取于天下之务莫不尽然不独是书也是书既经乙览复徴予序夫康节所以可信者以其信孔子也白云所以可信者以其信康节也然则可信者莫若孔子信孔子者莫若康节信白云者端在此编矣
　　王氏孝节序
　　予学于临汝书院时信之贵溪月嵓先生为之长先生与予同宗其学浑浑而其行侃侃而和其言恂恂而善诱其子植甚贤娶五年而殁植之室余干王氏又甚贤宋咸淳壬申年十九归于植植死终防誓不改嫁事舅姑生死无违礼先生既殁嵗至元壬午一夕盗入室姑疾在牀王守不去盗欲刃其姑王叩头号泣乞以身代盗两释之姑以考终呜呼世莫亲于父子兄弟不幸孝友之道不明临小利害即相视若秦越以王氏匹妇守其身事其亲死生患难不足动其心卓卓如此不亦难乎予有以知先生之道虽不获大焯于当世其所以仪于家训于后者深矣王氏年已六十康强寡疾勤俭有则子孝妇顺如己事其舅姑闾里族婣轨范之邦人士歌诵之予又有以知先生之世必由是而益昌天道之不爽明矣予自去先生驱驰王事出入中外几四十年幸无大过每思临汝亲炙时如一日今复闻王氏孝节之盛遂书其大者以授先生之孙同文天下有以树教化移风俗佐隆平之治者于此必有取焉王氏名静婉皇庆元年九月程某序
　　温国司马文正公墓碑老杏图诗序
　　司马文正公以纯诚古学位宰辅虽童儿妇女知其为端人其薨也勅命苏文忠公为文表其墓至尊亲书其额曰清忠粹徳之碑未几仆于羣憸之口呜呼邦国殄瘁固基于绍圣哉而断碑之罅随有杏生焉盘屈葢偃拥其趺若非偶然者金皇统间夏邑王令及墓僧建祠修复老杏迄今二百余年矣而无恙白云翁家与之邻益用封植绘而为图皇庆之元翁以平章政事预国论议留京师廼出是图及修复之碑以示广平程某序之且将求当代名笔赋咏以发挥之某曰草木寜有知哉生得其所而不剪伐于樵童牧竖幸已所以异之爱之图而传之乃秉彛好徳之良心也白云有志于洓水公而曰天人之际在是亦何不可者遂为诗曰
　　吾闻精诚可以贯金石谁谓草木真无情君看穹涑水上老杏布防数百龄风枝雨叶拥幢葢阴森若有神物凭洓水先生三代士青春行天和且平问学深探古人赜徳化直与元气并苏公雄文照四海比较当世谁重轻丰碑俯仰漫兴废百朴不夺二老名由来宋祚圮中叶已在绍圣非崇寜夏台大人独好事异国肯与扶颠倾古祠香火今几载大字深刻罗轩屏何人卜居占此土白云老子今疑丞摩挱往事起惆怅表显更为图丹青乃知天地崇至诚陈根断石犹宠灵此心岂有古今异遗迹试向天人徴
　　送布哷齐平章北还诗序
　　古之有天下者必由得贤以兴我朝自太祖受命至于世祖统一万国云龙风虎之士随方而至莫不鞠躬尽瘁以立显功若今江浙行省平章政事布哷齐之祖克哷公三世佐运翼圣南征北伐东诛西讨忘躯委命以致其业以有人民土田至大初先帝御极今上在春宫始申追赠之命夫上公之爵大国之胙其祖父皆所宜有而平章公既承其忠于前复昭其孝于后于是立庙以祀伐石以载焕然功臣之中可不谓贤乎嗟夫使世臣大家于慎终追逺之道皆能若是则天下之俗有不归于厚者哉其将归刻姚君端夫之文也诗以送之皇元定海防羣材集如云于时克哷氏联翩策殊勲忘躯力从戎佐运应天人金戈一指挥号令防如神金源絶其流辽水飞埃尘功成寜后赏所志四海賔茫茫大国开皇上天地仁再世三公上乃孙复秉钧温温平章公高行迈等伦立庙展孝思伐石表至恩卓然世俗中见此不世臣请身从南来素志一旦伸今晨告我别秋风集冠绅防见穹碑成突兀摩苍旻上以报先世下以厚斯民
　　代白云山人送李耀州归白兆山建长庚书院序
　　国家树教育材之本莫先于学校而天下之学廪稍不足者士既无所于养廪稍之有余者祗益郡县勾稽觊望之资教官率以将迎为勤防计为能而怠于教事非其人皆不贤其势然也惟书院若庶几焉而居城邑有司者其弊政与前等近世士君子之贤者往往因前修之迹据江山之防割田析壤建为书院既不于有司而教育之功乃得专焉冯翊李君仲章为徳安府判官时予方家白云山中君防亦买田筑室于城西三十里白兆山之麓而居之乃李太白题桃花岩处相传太白尝读书于此予既出山君亦累迁耀州守皇庆二年春君赴调京师南还割田二顷建河南书院乃二程先生之父作尉之邑予语君曰君居白兆山非君家太白所逰歴乎独不可建书院为教育之地哉君慨然曰此吾志也愿归割应城田四百亩建长庚书院聘名师教乡里子弟以成公之命予既韪之行有日重为告曰今天子仁圣夙夜孜孜以树教育材为务君力是举既无城邑之累而有江山之胜士又得所养而不有司教可专也审矣利莫大焉徳安文物之盛必自君始君之名与太白此山相无穷不亦休哉君勉成之予归白云山幸逰息焉
　　用晦和尚语録序
　　佛法非言不立非人不传此用晦和尚语録所以述也若因人以求法则其人已灭因言以求法则法不可言是用晦和尚语録未尝述也和尚十五出家为僧七十一载遭遇佛法盛明遍参东南诸大长老九居坛场为人説法撰得千言万语毕竟如何测之不见其涯求之莫得其绪似言非言似述非述若知和尚未言前便是元耸既述后即师未常言徒未尝述用晦和尚语録序竟皇庆二年九月日叙
　　龙虎山志序
　　翰林侍讲学士臣明善奉勅志龙虎山教嗣师臣全节属臣某序之臣伏读终篇山川之竒人物之盛前后宫宇之废兴累朝恩数之隆尚聚此书矣然天下山之大者曰岳水之大者曰凟曰海顾以兹山先岂无意乎意龙虎之得名以张氏张氏老氏之学也繇东汉迄今绵千数百年而益振朝廷且尊而信之此志之所由作乎嗟夫治道贵清静老氏之道也原于轩黄文景用之其所成就可睹已然流而为神仙巫祝岂本防哉若所载天师恒之对唐高宗曰能无为天下治乾曜之对宋仁宗曰茍能反古之朴行以简易志虑清明神气完和矣奚事冲举政和中访高士王道坚以修炼延年之术曰清静无为轩黄所以致治多欲求仙汉武所以罔功修炼非天子事已而命之厄奏曰修徳可以廻天禬之事不敢误国端平初徴留用光入朝荅使者曰归奏天子治天下道徳五千言足矣山林野人来将奚益若四人之言诚祈天永命之贞符哉庶几善学老氏者可谓豪杰之士矣今天子抚盈成之运正清静无为之日嗣师数陈老氏之本上嘉纳之此志之独先龙虎宜也臣故敢叙作志之意以示后之学者
　　欧阳南阳手藁序
　　临江有竒士曰欧阳南阳予识之三年矣见輙对客操觚椟长歌大赋踔厉风发气落落不可下其为言也必欲与常人殊呜呼何其能耶夫杞梁之妻非善哭也情之哀也易水之夫非工歌也义之感也养由基之射调弓而猿号黄帝张咸池之乐于洞庭之野而防鱼出听艺之精而音之至也得之天而应于物也世之号能言者不若是不类谈兵赵括欤天非一时也地非一邦也人非一俗也物非一态也言不极不足以尽其变言其可易言哉南阳之逰京师也诸公交荐之其羽仪于天朝也非逺矣览其集心异之遂为之辞
　　送白云平章序
　　白云公以四朝耆望潜邸旧臣皇庆初预参大政明年迁平章政事延祐改元春三月引年致政平章李秦公以言上曰知足哉是翁特加光禄大夫赐归田里朝之人祗闻徳言欢舞咏歌颠瞑昭苏震炫黯黮相顾而叹天子能待臣以礼白云公能事君以义秦公能成人之美如此方公罢戎幙屏居白云山时买田筑室鸣琴诵书几与世遗矣庸讵知一旦桓圭赤舄坐乎庙堂之上黜陟百官盛极若此者哉自予识公武昌几十五载外和而内直好学而乐善曾无毫髪易其素其去常人固万万矣至于感老氏知足之言服孔子在得之戒从二疏当年之乐飘然反其初服于公特其职分犹足以风励天下为万世美谈夫一出一处一进一退而国家之轻重繋焉此古之所以贵夫贤士大夫也然士大夫虽贤非遇明天子其遗恨千古者多矣若公者可不谓至幸矣乎因率同志作为歌诗以飏之且为他日续二疏传张本
　　续孟伸防子序
　　续孟二卷伸防子三卷唐林公慎思所作其书列于唐艺文志宋崇文总目夫以孟子才号亚圣书次六经自司马迁扬雄韩愈之徒尊信笃好以为大有功于圣门至司马光李觏軰乃著书讥毁学者固自有次第哉二书免于世俗之见亦幸矣夫然二书文深义宻谆切反覆不悖于圣人之道诚有补于世教也公字防中福州长乐人兄弟五同读书邑之稠岩山石室公中咸通十年第又中宏词防萃科赐其乡曰芳桂里曰大宏繇秘书省校书郎至尚书水部郎中黄巢犯长安骂贼而死葢贤者也其几世孙崇万来京师求予序之嵩万今为浮屠氏云延祐改元四月晦
　　送李善甫知沁州序
　　许文正公承朱子之学为我朝儒宗及其门者人人皆自爱重为贤士天下尤称贤者曰平章布呼宻公至元中予于平章坐识其同舍生李君善甫葢已矫然于时其为学也内而修身齐家外而事君治民一以文正为归与君一合一离一见一闻上下余三十年未尝少变其度信学之有源也至大四年予召过豫章君将为行省检校握手相劳苦俯仰今昔慨然兴懐予待罪翰林之三年君亦赴调京师日与还往如初见时已而宰臣之知君者交賛之曰善甫沁人也逰宦外久得无思其乡否即奏为沁知州行有日来别予曰君是行也有民社之寄矣况父母之邦乎展其所学正在今日然予闻台之知君者复不少忍令不行其学于天下乎其不久息于沁也必矣予旦夕候君西门之外
　　严元徳诗序
　　自刘防孟尽发古今诗人之秘江西诗为之一变今三十年矣而师昌谷简斋最盛余习时有存者无他李变观者莫敢议陈清俊览者无不悦此学者急于人知之弊也变清俊固非二子之本亦非防孟教人之意也因其所长各有取焉耳去年识庐陵严氏二仲曰元友元正其诗若文雅厚深宻非求一日之闻者近复得其季元徳所为诗亦往往可诵以三子卓越之资生防孟之乡加之父师之训乂有欧阳公诸老遗风余思宜所底若此然吾于元徳犹有欲言者防孟于古人之作若生同时居同乡学同道仕同朝其心情笑貌依微俯仰千态万状言无不似似无不极其言曰吾之评诗过于作者用意故防孟谈诗近世鲜能及之夫学者必求之古不求之古而徒胶胶戛戛取合于一时其去古人也益逺矣其不为防孟所笑者亦寡矣求古之道当何如能如防孟之融防斯可矣而犹必以养性情正徳行为本二仲归试以吾言告之
　　忍恕堂诗序
　　京师有袁氏者父母既防兄弟同财而居尝相推让保其家和人以为难又惧夫情之或迁义之弗尽字其堂之额曰忍恕朝夕监观以自发焉且以示后子孙予闻之曰嗟夫圣人之道忠恕而已虽天地由之既恕矣复何事于忍乎岂学有浅深恕必由忍而入乎学恕而先之以忍则用力必至信道必笃或迁之机弗尽之微无自而起矣恕其庶几乎虽以是名堂可也使天下皆袁氏唐虞之世何足过哉朝之大夫士皆为文辞以称道之属广平程某为之序
　　李氏忠节序
　　夫为人臣而有马革之忠为人妇而有栢舟之节非幸也义也于是而有祠庙之褒门闾之旌封爵之加亦义也非幸也忠臣贞妇岂不欲长保君臣之乐伉俪之情哉不幸而蹈危跞变寜忘身而徇义以为不若是不足以为人此岂得已而为之哉中统三年李璮之叛濮阳李文秀以武卫亲军千户从诸王噶必齐征之战死济上其妻顿氏年始二十有九终防骨立誓死不嫁治家训子卓然有伦子永既长授宣武将军侍卫亲军总管未几蚤世抚其遗孤以至成人复袭武畧将军侍卫亲军千户于是顿氏年八十二嵗嫠居五十余年不易缟素乡里尊之有司始上其事请表其门于朝而翰林修撰彭君允道属予序之呜呼治乱相仍生死相因夫防子天母孙累然何其不幸矣乎然视世之饱食高位而有旷职安居美室而有过行其不幸又何如也故李氏之不幸乃斯民万世之幸也摛文掞藻之士可无以咏歌之乎
　　温州路达噜噶齐拜特穆尔徳政序
　　东南海濵诸郡温最剧大徳十一年夏四月拜特穆尔来守是邦首兴学校劝农桑使民知本裂奸贪震豪横抑奔竞之风禁苛暴之政使民畏刑建忠臣之祠表孝子之墓礼先贤之后使民尚徳是嵗大旱徧走羣望引咎痛自责阖境雨足大有秋明年环温诸郡饥疫相仍流民数千人来归为之储偫以食之为之庐舍以居之为之药物以救其疾为之榇轊以给其死及其返船又为之裹囊而导之出疆明年秋七月呉越大蝗蝗且入境至境皆死人以为徳化所致民有高姓者售私盐或捕诣吏吏受赇反以捕者犯连逮甚众漕使檄君诘之具正其罪濬平阳河渠五十五万五千九百余丈嵗溉田四千余顷郡庾库久敝为委吏忧徙之爽垲缭以重垣以固之又为常平仓其旁以备荒政不期月之间民顺吏从田野四辟盗贼寝息囹圄空虚颂声咸作乃召郡博士及羣士之贤者修其图志求古今之遗迹山川之胜概为之台榭逰观乐民之乐而政成矣至大三年受代去民思之至今惟君生长富贵而孝友肫笃好贤下士得于天性又能本仁迁义履公律廉为天子分忧者如此予虽未之识而翰林经歴张子仁编修章徳元缕缕为予道之且属予序二子皆贤者其言有徴因书以为守令之劝
　　李雪庵诗序
　　古今诗僧至齐已无本之流非不工而超然特见高出物表径与道合未有若寒山子之诗云顶敷之颂得其防者惟昭文馆大学士雪庵大宗师乎师以澹泊为宗虚空为友以坚苦之行为头陀之首葢数十年矣适然遇防濡毫伸纸发而为诗有寒山云顶之高无齐已无本之靡不假徽轸宫商自谐得之目前深入理趣谓不足以流芳声于四海振遗响于千禩可乎樵夫织妇邂逅一语犹万世不可跂及况衣道食徳遐观旷览若大宗师者耶世欲知师之道此固特其糠粃然求其至亦不外乎此也诗云乎哉诗云乎哉平章政事张闾公右丞曹公参政李公得本于十二代宗师焦空庵将刻诸梓而俾予序之延祐二年夏六月既望广平程某序
　　李仲渊御史行斋谩藁序
　　自予识御史李君仲渊而后知天下真有以古文为任者邪説兴而大道废议论胜而文气卑其来久矣古人一章一句该体用具本末备终始犹有余后世累千万言欲究其理而不足非文之至也耶若原道原人太极图説通书西铭等作方可称继三代者思必如是而为文则天下之文废矣又岂通论哉作述之体既殊古今之尚亦异学足绍先圣之道言足垂将来之法而已岂必模三坟拟大诰而后为古乎此仲渊之所忧而吾之所以知仲渊也仲渊材峻而气浑学富而行实其为政简而敬和而平以扶纲常任教化为本至其不可夺则卓然有古遗直之风故其文精凿沉鬱不假议论而理自见不托迂怪而格自竒其本则六经其辞则杂出西汉而下其可任以古文者仲渊其人乎然文之盛衰世道之占也我朝之盛自古所未有独于文若未及者岂倡之者未至而学之者未力耶今天子方以复古为己任于上其风浚其流懔焉而任于其下者非我軰之责耶而吾老矣仲渊不可辞也仲渊名原道亳人有集曰行斋谩藁见示属予以序不胜狐裘羔袖之愧
　　章徳元近藁序
　　予自衰疾以来愈不喜为文虽谈之亦自厌也为之愈力而愈逺谈之愈切而愈病常欲一旦尽谢去前好湔涤肠胃収视敛息以自爱也而适然意防輙复为之而不知葢士君子释此无以达于情而接于物也至于谈则絶之久矣如滛声美色而逺之矣安能日嘐嘐然与物相仇耶近得东嘉章君徳元与予同史馆年相近也道相似也乂敦信而岂弟古君子人也心甚好之乃时与之谈向如滛声美色而逺之者如沐猴衣冠执干而舞非不俯仰中节投之以果则不觉攘臂而起矣此非絶之不深制之不严为知者然也君之诗若文质厚而气和一以理为主苍然正色贯松栢而后雕不知世之知君者复几人也安知数十年后无索君于茫洋之间溟涬之外者耶予之所谓欲谢去者行见之矣姑为君一言君名嚞尝着东嘉郡志二十卷甚有法
　　赠王太医序
　　庐陵王君东野善为方繇郡官医提领入为兴圣宫太医诸贵戚近侍公卿大夫皆以老谨争相延致君亦輙能以效自见延祐二年春二月予暴得末疾几不知人君入诊曰脉大浮盛得之气虚而风乗之宜服三生饮间投以小续命汤数日疾可已嘉兴徐元善复入诊一如君言服之三日手可举足可履服之五日手可至髪际足可因人而行服之七日手可至颠足可因杖而行服之十日手可举物足可去杖与人矣惟舌本微彊害于言以问君君曰脾脉络胃夹咽上连舌本散舌下心之别脉上繋舌本此心脾受风未除也宜服解语丹服之十日舌不彊语不害若君之医可谓良矣而徐君不立异以为功亦可尚也夫始余之疾闻君之言而喜及得徐君益信然当是时君诚贤徐君一立异众必茫然不知为计矣予有弗病矣乎頼二君子皆良医其识同其心又同是天以赐予也嗟夫方今之受病又甚于余者众矣不知皆能得良医如东野同心如元善者治之否乎彼嚚嚚然计功而害能专欲而擅利危人之身絶人之命而不顾予甚惧君之不尝遇徐君以成其功也其必审所以自处哉他日天子诏其上所验幸并以愚言为对
　　送艾庭梧序
　　临川艾氏多闻人或以诗鸣或以文高或以明经显予少学临川多与之逰去年秋有客候于予谒入曰临川艾庭梧敬候先生亟见之则吾同舍生从子也问其字曰伯苍问其年则予去临川时犹未生也问其所从学则皆良友硕师出其诗若文及与之谈经则兼昔人诸长而有之予甚惊亦不意去临川四十余年复有斯人也问其所为来则曰吾生四十年前欲一望大河之外不可得今幸遭盛明极日月所出车辙马迹皆可至柰何守一丘一壑而自比于井中之蛙乎吾将浮游乎齐鲁燕赵韩魏秦陇之郊问古帝王之所都圣贤之所起其余风遗俗犹有存者乎其高人魁士犹有伏畎亩偃林薮而未起者乎吾将求之以益吾所欲闻此所以为来曰子寜欲仕乎则大笑曰先生何量人之浅也方今明君在上贤公卿满朝才士如林职修政举文武备用又何待三千里外一穷书生乎吾不为是也予大惊然心犹疑之居嵗余数相从察其志益坚学益闳文益雄予始知其言之不欺而志之可尚也而信之犹未笃夫京师者天下防士之区富贵利达之涂以子之材而求诸岂有长为山林之臞子乃舍众人之所趋就众人之所迂虽日日语人人有弗疑者乎今果去我而逰飘乎其不可留嗟夫予愧子矣予不敢复量天下士矣子其待乎明年春归俟我于临川之上
　　胡彦承文藁序
　　予比从李御史仲渊识胡君彦承彦承尝学于萧徴君维斗维斗与予善予知之深故喜彦承之善学也今复从翰林直学士薛君公谅得尽读彦承所为诗文六十篇益知彦承之所以为学也夫文与学高下学之进文从之矣以彦承为丞相之孙太守之子生长富贵出入禁闼身取禄位于他人宜如何方且诛茅为园凿嵓为室防目终华洗耳河渭颠暝乎诗书之囿沉酣乎仁义之薮然后又求正于有道尚友乎千载其过人不亦逺乎然非文不足以知彦承之所以为学非彦承不足以知学之所以为善又非维斗不足以致彦承于道也则予之敬彦承也徒止于文乎彦承名居祐京兆人
　　送王克诚引
　　予读张希孟之言而益谓师友之不可不尚也向予忝与中书末议克诚实掾东曹虽不相语而间相面知其逰萧夫子之门于当世人物取与弗轻也去之七八年予既复来来又不能自引以去而闻克诚为秦省幕长矣希孟言以赠行又属予继夫克诚学问有源行之方大予其何赠乎嗟夫防而学壮而行人孰不有是心惟以己心酌人之心母以己学律人之学则可以相天子治天下而况于一方之寄乎克诚行矣予诚无以赠君乃遥祝之曰愿以此学相天子治天下
　　里氏庆源图引
　　氏族之制所以定亲疏别嫌疑厚人伦也古者国有牒家有谱然犹有拜汾阳之墓者矧二者并亡之欤其西北诸公以名称相呼以部落为属传久而差失真尤甚此里氏庆源图之所以作乎里氏者隆禧院使约尔珠所自氏也按里氏世高昌人高昌宅河西之境在唐为伊州其俗大抵与诸国类又世蹂金革虽豪王大族能自系其所自出者无几惟里氏世仕其国为大官自大父萨竒苏仗义归朝佐定中夏为山东大都督其后列朝着寄方伯垂绅曵绂分符握节者余六十人亦既盛矣而隆禧君大惧世代日益逺生齿日益众无命氏以相别终亦荒唐杳渺不可知而已何以奉先而传后哉乃以身事本朝者实自大父始而大父之名从世俗书有从土从田之文考若伯考之名皆有里字而春秋有里氏遂自氏曰里氏又遡而求之定其可知者自丞相栋裕勒以下至于今九世系以为谱号曰里氏庆源图而隆禧为七世云君好学广问于忠君孝亲之道尤所笃慎呜呼百世之下观此图者亦足以见人之不可以无学也尚敬念之哉尚敬念之哉
　　送高伯椿大年尹京山序
　　郢余父母之邦也先世坟庐疆畎相望闾里鸡犬相闻今侨居数千里外松楸之思霜露之感每当时序未尝不西仰而薰心也集贤待制赵公为余言高君大年将之官京山余闻之喜葢君以修名广业从事中朝习知为政之要家又世儒恺悌孝友有本有原且赵公之尝僚也赵公于人贤贤贱不肖而于君尤加厚然则以斯人宰斯邑所谓牛刀之用枳棘之栖君或有不屑焉耳由邑人言之抑又何幸之甚也况今明天子在上有若君軰分忧宣化于下忠厚及于草木正直孚于鬼神由明达幽罔不安頼为政之良葢若此然则由余私言之幸不又甚于邑人乎云胡不喜夫郢楚之故都流风余俗岂必犹存虽存亦奚足为明时道抑若子文叔敖亦彼为政之良者也以今之时以君之志又岂列国陪臣之所敢望虽然余闻彼之不治也久矣譬之农焉物土之宜而布其利驱虫螟防荑稗又若牧焉去其败羣视其后者而鞭之其不殖而繁者否也以君学古入官达于从政顾独不知此哉而余乃谆谆然如八九十者葢闾里之厚望刍荛之常谈今逢明公下车代为父老诵言之耳诗不云乎维桑与梓必恭敬止况于封崇而雨露之者故余于君之将行夙驾于上东门以竢具此借手焉
　　送郭元坦序
　　闽之陬幅员凡几千里连山络其精神巨渊敞其眉目固必有瑰特者生乎其间然炎刘之世无闻焉中唐而权舆近代而坌溢嘻何其富也葢尝思之昔者迁其民于江淮则彼之灵钟美赋固已无所于寄而飞潜植动又乌足以当之永嘉以降北之去而南入者纷总总也则夫气之蓄而厚者既有余时之陶而化者复日异宜其出则颖然于轩冕之场处则绳然于材艺之薮也乡余行春是陬甲乙数者犹四三人焉其典刑风裁足使余忘其为旅郭徳基氏防最亲去之十年乃有伯仲栾栾访余于京师则郭氏之二子骇其衣冠曰丧父之丧也何以来曰志母之志也为之闵然而悲伯曰元坦既仕矣余遂以仲荐幸中书不废余言亦使仲仕既而伯超秩六品衣朱衣拥象笏为长史太傅府中干誉望一府一府咸利頼之至大二年春衔命南礼名山川因将便道拜家庆余固竒其有以慰母于未没报父于罔极也又期以纉名徳于前人光简册于当世也欲为一书以写余意以致其乡党之欣欣以寄四三人之犹存者未渉笔元坦兄弟来别适余亦有行役乃不暇书归而见诸君子若四如居士夷白老人与小孤六平山诸君为我谢且问焉曰公等俱无恙否自有闽以来亦有荷布蹑蹻入京师不一二年朱衣象笏以归者否异时士大夫之子或齿胶庠或登天府即臧获亦与有徳色然则余兹之喜顾不大愈于异时抑不过若异时否抑视为男子分内事初不为动独鄙如余者乃助之抃否且余前言闽之言亦果不谬否公等其有以语我来也山川悠逺维其劳矣伯仲尚无忘余所欲者哉
　　王楚山诗序
　　杜紫薇有云千首诗轻万户侯葢隠居求志尊所闻行所知无所蕲乎外无所茍于身抒性情之真冩礼义之正陶天地之和其言论风防之重孰加焉尚何万户侯之足道然余意张公子未足当斯言也余友楚山翁其几之乎翁与余同里又同年生辟世墙东若君公每当风晨月夕山嬉水娯可啸可咏可歌可吁者一寄此集也观者美之如锦段玉案嗟夫诚有以自乐他何重轻然则以诗轻侯又未足为楚翁道也余将还西江因留其集而书此以谢焉











　　雪楼集巻十五
　　钦定四库全书
　　雪楼集卷十六　　　　　元　程文海　撰碑铭
　　兴化路重修夫子庙碑
　　夫子庙起汉歴唐迄宋出阙里徧郡县宇宙混合时数清明新天子即位首诏天下孔子之道垂宪万世有国家者所当崇奉声教四暨弥尊弥光莆田一方庙余三百祀东西陊剥将压教授曹怘曰斯庙不治且壊岂上之人宣明教化之意责不任孰诿乃请于亷访分司曰宜请于守贰又曰宜学廪给无赢事经始尤难泉布焉湏眡力营度谓録事杨徳懋能吏字学博士黄梦举尝寮教防属功此两人可白府檄之神宫丹垩像服是宜两廊翼屋一切改造面阁背堂严严翼翼斋庐库藏悉有成防元贞初元陬月九日戒事某月某日告成防牲有碑不可无刻教授以莆属郡率前进士黄仲元余明等驰书谒文余谓庙夫子庙也曷谓夫子子者嘉称夫之言扶以知帅人者也吾夫子鲁国东门一儒耳帅三千异能之人于仁义礼乐之域扶尧舜禹汤文武周公之道于东洛二百余载之后当时不独回也防也参也赐也由也求也予也湏也亢也尊其师曰夫子至于天王之太宰仪邑之封人称之若不然邢昺鲁大夫之言陋前人爵諡之题浅是奚足为夫子之荣之尊敬用唐大中修兖庙故事大书曰莆学重修夫子庙碑既又为莆士曰乡老成人性与天道闻诸夫子壮者茍不以四十见恶为可惧少者苟不以后生可畏而自勗未得患得既得患失皆吾夫子所谓鄙夫唐杜牧云卢秀才未知古有人曰孔夫子者味哉言乎若弟子之服劳与乡人之乐义者教授自能书于碑隂铭曰
　　生民之盛莫如夫子道师万世庙严千祀飞龙在天宫墙新羙彼尔多士编氓敢齿下视越茠肆安厥止谁之功与昊天罔极矧是莆邦诗书旧里尚有典刑仁风教雨令问令望前修是企朂哉成材昌我文治永铭此碑壶山夀水
　　南劒路总管府判官忠都君墓志铭
　　国之将兴必有豪杰者出大而訏谟定命建侯行师功业表表在当世其奔奏防附之士政尔卓然曩余将防过洪都武略忠都君迎马首意气轩举不凡日相好也有论其世者父朝坤当皇元开辟之初起行伍著名朔南西陲忠都年十五勇亢其父岁己未銮舆观兵于鄂执殳敌忾战輙有功平叛于济拓地于襄军中称健者必曰忠都略长沙防桂林大雪捣垒盛暑登陴人惮其劳君弥厉江南平防功遂拜宣命余壮君之勇嘉君之忠而益信豪杰之生为不数数也洎来闽见其子阿实达拜且泣曰先君不幸以元贞乙未四月二日弃诸孤越二月始有延平之命荣不逮生赍志以殁将以某月日塟于某所惟先君受一日之知倘哀而赐之铭死且不朽余读前史知六合之表诗书之外有所谓豪杰者非必皆知道之士而顿挫感慨抑异乎苟利禄富贵者之为若忠都君者又庸可少乎君生于大名路濬州历官忠显校尉管军总把宣降金符授武略将军提举扬罗渡龙兴路托克托郭逊提调十三路展齐今福建行中书省荣禄公以汀州路总管府同知荐于朝改授南剑路判官子五人呼图克拉伊苏岱尔进义校尉管军上百户阿实达福州路録事司达噜噶齐托音哈斯铭曰桓桓戚扬为龙为光厥武方将维卒不抗维后人其昌
　　济南公世徳碑
　　甚矣天之爱斯民也民之有主也犹天之有日也不可以二故自古及今天下合于一而民始定不然边陲两界日残于锋镝天心之仁岂忍斯民之若是哉金人有中土宋氏保江南力不能以相并天将命不世之主出而一之我朝起自漠北剪金茹宋讨服薄海内外诸国凡天所覆日所照莫不臣属而为一家于是斯民得见一綂太平之盛此我朝之有大功徳于天下而天之所以爱斯民也然当天下之未一也彼天之所废不可复支令有不行政有不及而一方之民遑遑无依于斯之时不有间世之英可胜牧伯之任保聚其众徐视天命之所归则斯民也不膏血于兵即鱼肉于防岂复有遗类哉此济南公之有大功徳于一方而亦天之所以爱斯民也盖自我师克燕金人徙汴山之东河之北盗之区兵之冲也其间能捍敌芘民自于时而兴覇业者有四归朝之后天下称为四诸侯济南公其一也公讳荣字世耀济南厯城人自其先世已能力本以饶其家散利以惠其乡积徳崇义人知其后必大公体貌雄伟技击便捷材略大过于人盖天之笃生为斯民计故能于丧乱抢攘之际全数十万口之命山栖野处以待时之清及我师之至即以众附朝命授金紫光禄大夫山东行尚书省兼兵马都元帅知济南府事常从征伐以勇防勲以仁止杀遂至平定中原修复济南废城为国雄藩当东南一面之寄事上有礼恤下有恩而民益有所倚赖艾服官政之年遽致其事子孙世袭爵治法征谋皆卓然有立无忝父祖而公犹康强夀考被遇三朝封济南公赐银印子孙男女八十余人年八十有三乃终非其有大功徳于民而然与夫爱民者天之心也厚施在民天必报之余观张氏三世入为诸侯奠一方出佐天子定天下始而一方得脱于乱离终而天下得免于战争谁之赐也是其施于民者厚则其受报于天者宜何如张氏子孙福禄名位殆方昌而未已也公之子七一曰邦杰字智万年十有七为质子三十有一袭父爵四十有四先公卒二曰邦直行军万户三曰邦彦权济南省事四曰邦允盘阳军节使五曰邦昌鄂噜总管六曰邦孚大都督府郎中七曰邦宪淮安路总管公之孙三十有五元子所生者四伯曰宏字可大既袭祖父爵中统元年以南伐功授济南路大都督统摄诸军事未几割山东五州济南改山东路职如故先是察益都李璮有叛谋宻奏于朝凡三三年璮果叛据济南城与战败之璮诛复治济南至元元年递迁天下诸侯改授镇国上将军真定路总管兼府尹九年召除襄阳等处綂军使十三年归符印于朝致仕十九年冬卒年五十有九仲曰守信叔曰崈季曰宇公之曽孙升和儿字子京叔子也而后大宗今为建昌郡侯之长官宣武将军政尚慈惠民所害除之民所利兴之民所忧忧之民所乐乐之四年矣亷勤如始至余倦游而还与侯相好也敬侯为丰功盛徳之家将刻石以彰世羙征余文侯之所以光祖宗者以实不以文也然孝子慈孙之心其敢不将顺乎若夫三世行事之详有家传在姑述其大槩而系之以诗诗曰
　　溟蒙苍遘时迍邅蠢蠢蠕蠕曷生曷全歴山之隂西齐之偏季世纠纷兵交盗挻民其何依天启英贤维济南公乘时翩翩雄勇絶人所向无前数十万众集于崖巅阻险以守竣命于天丙戌归朝降宅平原树栅开府外周涌泉爰设教条首务力田乃劝孝弟乃惩罪愆祈缓科徭以颠连庚寅北觐钦奉纶言取汴有期公愿率先赐酒赐衣嘉尔忠防位冠羣后一日三宣我师及河公马疾鞭乗栰宵济夺彼舟船我师遂南虎视龙骧乗胜转战其锋莫当既破张盘旋捣汴梁越一年间继下睢阳帅欲戮俘帅欲烹防公輙諌止靡酷于沛徐暨邳连岁拓疆兵务少间乃修济城官廨民庐期年具兴阗溢往来诩诩笑声不图斯今复覩升平有司违行额外徴兵固请如额部众以宁嵗在戊戍朝论铨衡天下诸侯治孰可称济南第一莫之与京年逾五十谢事全名元子嗣爵载颁虎符分正者谁出令维初户徴白金嵗倍防酤力恳寝罢疮痍获苏有民彼逋弃其田庐有民此居偿其赋租谓例则然孰诹孰图以灾伤闻玉音曰俞融风煽妖比屋成墟亟哺之粟膏萎泽枯大防帝庭侃侃陈谟新符伟服眷渥超逾赋金至再度难免除三取之民一代其输有命益地以旌政殊盗逼东界领军遄驱竟发一镞毙其凶渠中使目之色动心愉济东地卑霖潦所潴餽饷孔艰辇任叹吁运土坚杵以便徒舆百里泞淖坦坦其趍塩法弊滋自办官需母防庐墓骨立哀癯享年不遐绍业有孤公之闻孙恻恻仁爱跣祷忧旱殄虎除害从师南来先斾防寨招纳降附抚视雕瘵益都乱起义旅云防收募散亡扼塞冲隘七马七枪功实为最叛诛城复镇牧弗怠南北既同海宇清泰克防祖武未老勇退婉娩贤女王府作配沮折逆萌闻者敬慨淑明何多家庆未艾于显今侯涖我盱水公子之孙公孙之子永言追好昭示厥羙庻几方来知所由始古云不朽匪此繄彼我侯勗哉百世丕祉
　　杨氏先茔碑
　　宣徳杨侯守谅牧盱之四年谂于广平程某曰杨山北巨姓世立勲名曾祖考讳某仕金监治武川郡事祖考讳实甫考讳昉俱隠徳弗耀守谅奉先人遗教生三十有六年遇世祖皇帝亲擢授承事郎资用库副使越四年陞承直郎资用库使又八年陞奉议大夫资用库提防又四年赐名赛音竒塔特陞朝列大夫利用少监又四年陞朝请大夫今上皇帝嗣位大徳元年授少中大夫建昌路总管今年六十有一矣頋唯获事两朝夙夜祗栗幸未底旷败前后所受锡赍恩宠无与比恒惧弗克报称非祖考之泽其何以至于斯而墓碑未为人子孙安乎公能为文其俾之铭匪直泉壤之光亦其遗之所赖以庇覆也某初识侯于京师一见知为长者逮侯来盱寛简镇静民安其政几于古循吏之风时闲居得与侯相从也侯之言油然孝子慈孙之心遂承命不辞次其世而系之铭曽祖妣完顔氏子一人祖妣李氏子二人长眀房州节使次考也妣某氏子四人伯季彬叔天祐季君泽侯仲也娶张氏牛氏子一曰温中尚监令史二曰良大府监内藏库副使三曰恭四曰俭五曰让六寳童恭让俱蒙古译史铭曰
　　幽冀之北土寒气劲硕人攸出沉实简静譬诸水木有源有根若稽前猷视其后昆维曽大父小试未究大父暨考潜晦遗后世徳其崇用启今侯帝眷优渥莫或与俦子孙绳绳流庆未已我铭此碑昭所夲始
　　曾履祥墓志铭
　　公建昌南城曾氏讳頴瑞字履祥曽祖度特奏进士祖发监文思院赠中散大夫父同佥书定江军判官伯父三府君复无子父命之继曽为氏逺矣公之髙曽始自抚州徙居南城诗书世守学行为乡先生至公伯父文庄公渐高科立朝在正人端士之目而门始大佥判公清介无倚附自六馆诸生晚得一官诸子皆生长勤约舎学无他力公尤专苦昆弟共学木榻上一褚衾数年寒暑不易性警悟渉世见人情物理如镜照数计不差诸兄侍郎公頴茂左司公頴秀先贵显咸期以逺到寳祐丁巳以侍郎公郊恩补官任峡州逺安簿尉临江军清江丞吏事修举倪仓使普徐宪使眀叔首荐之义仓米亏守夜出片纸籍诸豪吏以偿公曰无罪状而破人家不可请得先诘吏吏皆泣拜争输新淦岩邑也赋积负郡数委官料理计穷乃令首吏坐邑苛督益负守以诿公未至县十里许吏迎拜曰使来办矣公曰汝郡都目来几日矣我来乃为此言耶吏又拜曰使江西人吏知使家法使来事必办先是受委者并縁侵渔县供给且不暇故也县以例私献缗钱三千公曰此县赋也归之公帑即正版籍弛苛征防源剔蠧繇是新淦无逋赋摄録叅有商舟遇盗死者十三人连逮盈狱诬服者两年公阅欵疑之防有村民以他事下狱又有二囚以轻罪先在密相谓此人来败矣公亷讯则杀人者二囚也尽释寃系者一州称明盖盗殱诸商时村民附舟泣告得免盗疑其泄也时楮币日贱朝命监司权衡其法名曰称提宪司责富民以钱易楮缓輙没入其赀令峻甚民重足立宪檄公督其乡郡有喜怒风防焉公故寛之廼械系换钱溢数者一人行阛阓中捃摭告讦之风顿息民赖以安且以估籍非平世法请于宪除之黄公万石守平江公为属未几黄移福建转运使以公任塩事吏与盗为奸私官课大侵谩月执细民数十决遣应故事公密诘犯者得利害兴除之纵囚约勿再犯私贩为絶比去官塩积本羡三十万从黄公制置松江盗起溧阳俘入将尽杀之公审阅皆樵牧竖子入白曰是岂能为乱者大阃初建宜以徳意示民即破械纵之賛画经年江东以治攷举及格班改宣教郎知安庆府桐城县事未行防黄公尹临安一日谓公贾平章问君盍徃见之公唯唯他日又曰平章今日问君尤悉且曰正欲大用履祥具启事一见何如公徐曰先生方不肯贬已以合时岂求久于此者某徃见何义卒不徃以防章镌秩防叙复遇黄公制置江右客以公为首公进言留屯临川非计也语稍厉同列争进者诮公阃公亦不然公公曰事去矣谒告而归除带行提辖文思院主管江西制司机宜文字辞除制司参谋辞除江西提举又辞自是闭户不复出干旋坤转挟一能占一艺者各自争奋公硕徳重望诸公贵人竞欲推挽武愍李公镇江西拟公知汀州事左丞管公行中书省拟公提举福建儒学公曰余老矣无能为也已固辞幸诸子卓然可传家事纎悉一推付之幅巾野服浮湛里闬者二十五年如一日间徜徉溪南水竹间溪南有地曰中洲先庐在焉曰此吾先人之隠处也摩挲松竹曰此吾先人之手植也异时当从先人祠于此呜呼亦可悲已初侍郎公以劲节二字名其溪南便坐之室乡人称之曰劲节先生大徳四年庚子正月十二日中夜卒年七十有六以其年六月十六日庚申塟于南城县太平鄊丰髙里黄家塘之原子男四文种前国子进士前补国学生修前将仕郎积女五壻寗文彦前从政郎南康军司理吴初前将仕郎吴芑孙陈异孙一未行孙男十五渶沂浚孟孙淑孙伟孙宏孙敬孙戊孙卯孙辛孙易孙慧孙丙孙定孙女十一公尝以文种为兄頴达后修为从子后盖佥判公侍郎公之意也公魁防山立轩迈朗豁勇于善而周旋世故委曲绵密仇于恶而与人语惟恐伤之不汲汲于超骤不屑屑于资计故居郊外后家城中湫隘仅庇风雨更渉忧患人所不堪其心休休然坐一室方广不盈丈扁曰寒篷宗族姻戚名公胜士酬接其中杯酒殷勤嬉娱言笑未尝不尽欢常语子若孙以少时艰难曰非力学不足以立身非从善不足以为人又曰士以不辱身为重用舎命也遇否时也辞婉而正志怡而安呜呼斯完矣夫余倦游而还幸前修典刑犹及见公方将结昬婣之好操几杖相从以庻防万一善人之归而遽隔古今邪悲夫诸孤缉公平生行事来乞铭不敢以荒落辞铭曰
　　归去来兮命与时兮抚三径以嬉乎而归去来兮死犹生兮乐夫天以宁乎而晋处士兮汉征西人所命兮吾何与知溪南十畆兮有宅一区上有脩竹兮下有兰芝吾魂气无不之兮千载犹思母毁我琴瑟兮母坠我书诗噫嘻维先人有之维后人似之
　　故建昌路儒学教授蒋君墓志铭
　　至元二十有三年余以集贤学士行防侍御史将防江南搜罗遗逸得二十四人焉既复命朝廷分其半掌宪诸道余悉授任有差时龙山蒋君松魁长才奥学为众所推余将以君入见未行而君病病而卒余为悼之深也又十有五年其犹子宗道叙君行事来乞铭余为之喟然以叹曰铭吾故人而弗忍辞君世家严陵夀昌曾大父敬之大父震亨父焱母某氏君早负文声学于太学者七年甲戍授初官典教盱泮以恩转修职郎次年又以江西制置黄公万石之辟授国史校勘江西提举司主管机宜文字未赴而盱城归附天朝君复掌教事时余季父西渠公守盱酬酢纷纠君雍容风议佽助为多余时初识君也凡在泮七年虽中更多故教育不废有力于庠序为多至元辛巳西渠公以郡事再入奏因荐于朝众谓命下矣而中格最后余起君于丘园而君竟弗得生命也夫命也夫君为人磊落恢广轩然有古丈夫风其孝友信义天性然也晚隔丘墓不复能归毎烝尝之际执爵望哭悲不自胜暇则过余先君所与盱之贤士大夫防杯觞流行为诗自遣诗如其人余时官中朝去家乆且逺闻君徜徉甚适念不得旦暮膝下时与君軰相从及以使事来归意谓将得相与行吟河洛之间少酬前志而事乃尔人生相知为难相知矣患不相聚聚或弗能乆此余所为屡叹也君字仲方生于乙未二月二十日已时卒之日实至元丙戌九月二十五日娶叶氏子男一人宗徳女一人适郑相之孙男四人建孙昌孙福孙元孙女一人君既殁妻子追念其志将以君归塟乃以某年某月某日权于某所铭曰谁之不如彼岂有余此独啬也谁之不容挈其平生而去之迫也铭以讯之尚能视此刻也
　　忠烈庙碑
　　国家既一方夏薄海内外靡不乂宁乃睠西南之疆外引六诏内接三苖地险俗厖播川郡实据其防爰畀太原杨侯节印俾绍服先公之骏功侯既稽首受事入觐以谢归则布宣皇威一以法令从事环播川数千里箐居卉服之民咸知职贡詟行惴息以大帅府为命于是王化浃矣上嘉其劳推恩锡类追諡侯大父为崇徳公考为惠敏公所以慰荅忠勤者甚厚侯既膺宠典彤弓大卣以祀以戎治法征谋恪遵臣业所以忧边恤众者甚备间嵗必一述职请命示弗敢安大徳七年冬道过武昌因言于亷问使者广平程某曰汉英不肖猥承边寄凡所享有莫匪祖考之休庆而庙碑未刻惧无以示子孙敢叙次其事以见倘矜而贶之辞其自昭穆十六世而下咸嘉赖之某既辞弗获则为之叹曰为人臣子不当如是耶谨按杨氏系本太原唐干符初赠太师讳端者宦游防稽后客长安适南诏防播州大为边患有防募能安疆场者太师慨然自効遂命为将以复播州威畅恩融夷夏畏服因领其郡是为播州杨氏始祖五季俶扰众推其子孙世守五传至昭而无子邻郡帅充广寔太原旧族赠中书令业之孙郑州防御使延朗之子来与通谱命其子贵迁为昭嗣且授以家藏翰林杨大年所草中书令及莫州刺史制诰二通自是太原之族复合而守播者乃公之后八传而当宋嘉定六年髙祖忠烈公始考典礼建家庙以祀五世奉太师公为始祖百世不迁余则有夹室以奉祧主其明年嘉禾生于庭戺诗人歌之咸淳四年考敏公又请于朝锡今庙号刻家训于石榜崇孝于楼至是而播州之杨防五百载用夏变夷益逺益大传至于侯莭义不替勋庸益着盖侯自防已能好学秉礼以文自修尊礼老成得其忠益其承天宠召民和也固冝若夫致严于宗祏崇餙于本原思以微显阐幽垂裕永永是又孝子慈孙之大莭也孔子作春秋诸侯用夷礼则夷之播为中国郡县尝以朝臣出守不幸季世残于裔戎而杨氏以晋土之望攘除湔防复此天明帯砺河山绵绵延延以至于今获遭圣神大展忠力视春秋杞鄫之君自絶于礼而见摈于麟笔者不其藐与谨诗其事以声皇风以廸家庆诗曰
　　于皇维元立极继天电激风遒以奠九埏孰荒弗庭稽首后先越西南陬鱼鱼顔顔我有虎臣端坐播州折其机牙汝力汝田或触于藩我饫其羶有向穴嘷叱之寂然虎臣维何杨系太原太师启之既十六传祖徳宗功引蝉聨锡庙与名亦既有年于皇我朝君圣臣贤煦没崇生恩厚无前惟此虎臣允武允文殿此大邦维国之珍金甲雕戈刻印以银謦欬一堂千里声震屏翰旬宣有飚不尘介圭来王臣职既陈帝曰归哉勤恤我民饮至劳还爼豆诜诜祫礿烝尝于此秋春嗟惟杨侯承家事君靡或间言式是臣邻何以似之曰忠曰勤何以永之咨尔后人
　　故将仕佐郎建昌路儒学教授吴君墓志铭
　　异时场屋之士居连甍出连衡以得失为雄雌失则悲得则肆古人之事一不槩于心务于躬也某少从徽庵先生于临川得延陵氏之仲季焉则独否以是皆友之三人无湏臾不偕偕而无适不乐于文盖嬉笑谐辩以成未始棘棘然也季长于余二年业成且精凡试輙可识用朗意悟飘洒卓然万夫之望一举进士遂中其科得瑞州新昌县尉以归重庆在堂内外歆既而天下定于一某入仕京师季亦名闻大朝擢建昌路儒学教授后十年余将防南归时季已解去而盱校良防斩斩新田每每问之季氏力也盍再仕乎方艺木引泉笑而不应自是余留升扬留长乐留武昌家居之日良寡而延陵氏之仲季逺则书近则面凡余家庆吊之防无不与焉者今自沙羡谒告归意当三人复聚如往时可无不谈谈无不尽而季则已往矣仲又益老且病不复能行徒以书使其子若犹子来速余铭季墓嗟夫生者不常见死者遂不可见情当奈何而忍文之抑吾友兄也其可辞按前太学进士余钥状略曰吴本金陵五季徙弋阳又徙金溪六世祖濬徙今地曰吴塘濬孙安世又析于新田曰景立曰尧仁曰士享吴塘三世也曰安世曰以谦曰鉴新田三世也君生七歳自吴塘出继于新田新田无父而有祖母乃奉之而依于吴塘吴塘之父字嘉甫有志不偶力学以命其三子伯徳鸿仲徳溥季君也名可孙字圣可甫十二已办科举之学少从仲兄游郡中博士程君绍开毎语人曰二吴文行逺器也平居恂恂临事毅然山立盖自防已为长者所知掌故胡桂芳名士也见之曰长必有成以女女之其师冯得一亦名士爱而敎之者十年遂与同升二公殁君经纪其家无所顾爱去盱学而归也余廪粟石千有竒封识以竢代者喜饮酒然必相知者而后饮饮至无算然亦未尝醉也文辞字画温雅如其人至于薄世味笃古道其天性固然生丁未四月丙戌卒辛丑十月戊寅塟癸卯十有一月庚午是为大徳七年信州贵溪县西山其阡也子四男曰泰卿晋卿女曰葵曰燕孙男三女二人之生非必爵禄以为达也不辱以事亲以成身以行志虽一日可也况中夀乎且以圣可之材谞器裁进而师尹君公奚忝亦既得其涂矣歩未改而敛辔防马以归终以不出是不亦异于人乎夫异于人者天必异之或谓其子亦异于人甚余曰然铭曰
　　少之时弟昆壮且老兮孰存授羙人兮粹温吾欲与言而不得与之言呜呼兰林在髙原
　　何徳载墓志铭
　　吾友延陵防清氏之于人也吾不能知然其所常诵者乐安有二人焉其一曰何氏太虚吾承言而未之识则将防以出廼俾吾儿礼致之后四年归始克识焉气劲而材颖多能而善用于是吾以获友为喜而谓防清不吾欺或从而賛之曰此竹洲公子也太虚又出一帖题曰竹洲公字也则又进一编且请曰山之先考行事之状也敢匄公铭状曰韩何同系昌黎伯既言之矣福家于崇仁诜徙于乐安九世而生梦龙娶于詹生三子时其孟也名天声而字徳载季也皆举进士得官而季尤夙悟十二而孤母兄束之于学以遂有成是为竹洲先生初尉曲江干掫有声州部咸委以事无不立决州部长吏前后四軰皆材而荐之蚤縁伯氏获识文信公及在兵间因相上下志与事异幡然来归餐英枕石者二十有三年而后没没之日歳庚子十二月二十有五日得年七十有二事母孝事兄恭诗文字画咸为识者所尚急义乐施无戚防贵贱交得其懽晚歳蓻圃严溪之湾畦菊数十种闻葩蘤之竒者必致之不可致必往观之混而不汚贫而能佚自賛曰子孙孙子方寸足贻其自信盖甚笃方试礼部也柄国者面誉其文且期之甚及射策于廷则又怒其直而殿之其自树盖甚深子政大父父也妣曰李訦大父也妣曰刘曰吕公娶于唐先二年卒子七人男曰山曰鳯女五孙七人三男四女塟之日大徳六年壬寅十二月庚申地为崇徳坊之原官为儒林郎职为主管刑工部架阁文字都督府干办公事山永惟先人之用既不克究而仅可见者又閟而弗章山之罪也故敢以铭为请吾尝记防清言乐安何氏为一家之齐鲁今视竹洲君行事之状与其子之为岂非然哉乃语之曰子姑就馆吾为子铭铭曰
　　进有以行也不必崇退有以安也不必丰然不然耶尚以讯于幽宫
　　监察御史萧则平墓志铭
　　大徳七年八月十五日南防监察御史萧君泰登则平以疾卒年三十八闻者皆愕且悼或疑时某客鄂诹之自东来者曰信矣嗟防顷余在禁林吏以诸道提举学事姓名来中有萧某年若干余讶其少或告曰公未识耳材则老也洎来南防中丞徐子方道则平朝夕不离口后数年余从闽归则平方典江广学事学者咸井井有生气众夸语余既佥桂宪之明年闻海南有制狱乃行都元帅沙什干贼杀不辜为则平所劾鞠之如章帅遂抵罪以则平为御史七年春南浮江汉以下余留之酒不可余笑曰真御史也自始识及是不数见毎见气益老言论益深岂意自是遂终不可见耶庐陵刘将孙湏溪翁之长嫡也其言信状其行事视余亹亹万言曰是宜铭且助其子以请曰则平之志也按萧氏世夲长沙徙籍安成曽大父平林先生负重名仕为江西安抚副使官中大夫爵庐陵县男名逄辰大父安中从仕郎徳安府观察支使父元永中顺大夫琼州安抚副使母胡氏则平早頴防诸公皆器之弱冠试吏丞永丰涖事敏决行中书省以名闻授将仕郎湖南道儒学副提举为部使者赏识即子方也子方一代耆硕言輙见听遂擢佥广东按察司事众睨其所为会有獠贼来逼城众惶惑无所措独奋曰督捕盗贼独非宪部职耶我请先之即上马出将吏惊驰以前贼遂退走因按所部潜与獠通以人为货及他奸利事守令以下抵罪者八十七人又建议减韶州歳赋白金得请遂减半条岭南积二十事身诣防言之防建肃政亷访司继丁胡夫人忧至元三十一年今天子践祚思与天下更始诏罢征南兵释交州累臣以则平为兵部郎中介礼部侍郎李衎往谕其国时安南既以失藩臣礼重得罪闻有诏使疑惧叅半吏民迎餽麇至喻所以来意悉慰却之君臣卜日拜伏以听然后知上徳意感慕欢呼而使者又亷敏开亮不与前等乃大喜过望归所盗边地二百里遣其臣奉表贡献谢罪遗使者橐中装甚厚辞不受益之再三终不受益大服既报命授连州知州未拜奔琼州公丧起提举江西等处儒学所职办治行省遣虑郡囚袁瑞州路有訹愚民自诬杀人而代死者既具狱矣悉发擿理出之佥广西亷访司事始至陈便宜二十五制狱既竟出沙什干所掠生口八百七十五人牛马三千六百有奇还之民栁州白莲道人谋畔论死者二百録之释不知情者百三十有七人他所辨雪纠正不可胜数凡黜贪谬吏二百一十汰左右江摄贠四十一进阶奉直大夫拜南防监察御史首言十事分按江浙行中书省水旱民流议捐仓实以赈或曰咨可而发无后忧曰民命急矣毁家偿之不悔也方大有建白病日侵得告即命舟自载且治衾槥或言豫凶事曰死常事非凶也书别子诗别亲友戒左右毋妄受赠禭既戒不复言遂卒于舟明日敛于建康某年某月某日塟于某所配杨氏再彭氏皆名家子六人男若干女若干则平精悍谨密不烦不苛不为事所诎故发必中机意悟飘洒岂弟周施与人必诚故钜人长者咸爱之至其孝于亲忠于国不媕阿淟涊天性固然故自号方厓其始为御史也激烈自奋或谓太刚必折曰患不刚耳折不折天也或告当自爱曰身非吾有也观则平此言岂自为身后计者而独志余铭嗟防铭曰
　　奕奕堂堂厓穹石苍不可盖藏咨尔山君勿刓其方
　　何子宏墓志铭
　　公讳宏中字子宏抚州乐安人乐安尚书学闻四方由进士起家何氏为着子宏又以博学善教为乡先生故其义方素脩私淑尤广及门者大抵成名而子宏终老于乡先生至问其家则懐章绶而归拜者前后四人安舆就养益以防勤为训所至谆谆不舎故仕学皆优乙亥春子宏年七十诸子来集于家冝章令霖永州教授希之道州判官尧广昌主簿梦牛皆服其命服以次奉觞上寿里中之谓当若陈省华且曰乐以善及人宜天报之若此其明年遂以寿终又明年伯子亦卒越四年始克塟于邑东山口陂之髙坑又二十九年为大徳八年甲辰仲子始来求铭盖仲与叔方相与隠居求志服膺所闻期有以显其亲者未已也曽大父思容州法大父庚父湛母詹氏娶于董有五男子最季元善出为栁氏后二女子咸归于刘曰祐雨曰季説壻也孙男女十八曽孙男十一盛哉文学既盛子孙又盛所谓乡先生家不皆若此頋不宜铭铭曰
　　谓夫人之间其効濶防者吾亦未卜其何如也及观子宏氏之庐抑若此矣为斯言者其不几诬哉
　　张宗汉夫人叶氏墓志铭
　　天师观妙先生之嫡曰宗汉防从人间事诵读纂缀为举子未达蚤世其配同郡叶氏女也嫠居三十年诲育防孤昬宦有立人皆以为难广防真人述之曰吾世母也讳柔贵溪人曾祖夣得宋中奉大夫贵溪县男尝为归州太守祖亿年太学进士父继善象州推官夫人生十六年而归于张容徳婉嫕妇礼无违甚得上下驩心良人赖以毕志及寡中慈外厉佐叔氏以成其二子与绍今为建徳郡治中与纯乌山县尹一女嫁进士倪日强于是夫人志愿既酬端深以临家政子孙先意承顔不使少有忤拂母仪子道为逺近宗州里以义莭上闻而夫人哭乌山感病殁矣诀语琅然类了达者时大徳十年六月七日也生平不輙出阃长子屡驾倅车来迎就养人以为荣而夫人輙不许防賛之终不许念弟老不得数面为筑居焉遇娣姒如同生者四十年晚坐北堂雍雍绳绳合千指无一谇语男女孙十六人曰太初祥初瑞初复初临孙震孙壻曰临川徐和金溪邓章四未行没之明年太初将其父命北上数千里至京师请铭于广平程某遂以述来昔观妙之嗣曰简斋天师事寡抚孤蔼然天至余逮识之因谓此诚天人盖神仙之説无则已有则舎孝义之人孰为之又闻人诵叶夫人事知其家风昉振内外咸有懿徳不待遐举斯出尘矣今视其述不私宜以铭兆在某邑某乡某里之看源塟以某年某月某日铭曰
　　迩也视其闾逺也炳之简书犹室不安兮奈何彼殊乐哉义妇慈母之幽千万年其永居








　　雪楼集巻十六
　　钦定四库全书
　　雪楼集卷十七　　　　　元　程文海　撰碑铭
　　翰林侍讲学士张公墓志铭
　　大徳七年五月癸巳翰林侍讲学士清河张公卒于亰师呜呼公固博洽通达之士也至元二十三年某以侍御史受诏选士南方未行闻廷绅有言公贤者既至杭公为博士时犹未识公而旧识识公者人人言公与所闻同也暨识而心察之又同也乃荐之明年报命有防问所荐有可相者乎对曰惟上所试以观其材耳由是公晋居宪幙呜呼今二十年矣岂谓当执笔铭公之墓也读其述曰张氏系出清河支居崇徳曽大父汝昌京学谕大父一新宋承务郎致仕赠奉直大夫父琥宋朝议大夫崇徳县开国男母恭人叶氏家世为儒至朝议公而门益大公名伯淳字师道防已卓然九岁举童子科又以父任铨受迪功郎淮隂县尉改扬州司户叅军寻擢进士第监临安府都税院凡事五府主輙俾賛其幙议最后者倚之尢专易镇又挟与俱公亦悉心佐治功冠一府民至今不忘陞观察推官除太学録然自此归矣至元二十三年授杭州路儒学教授除浙东道按察司知事在官二年五祈闲不遂二十八年朝廷重振纲纪擢为福建亷访司知事岁余有颂羙于上前者遣使召问明年驿以入见若冗官若风宪若盐防楮币皆当时大议清问及之对悉当上心由是大加赏识命至政事堂将大用之而辞孔力益简注焉遂为翰林直学士今上龙飞诏命多出其手进阶奉训大夫仍先职知制诰同修国史史成既进无觊幸心即请急以归明年进奉议大夫庆元路总管府治中一府推尊之事必咨焉行部使者过之輙曰此有张治中在可无庸留也省檄按疑狱衢秀州咸得其情事已因过家与其伯氏相从嬉遨不忍顷刻舎去牓其室曰养防若将终焉然不获遂大徳四年即家拜翰林侍讲学士明年造朝扈从上都还请老不许又眀年夏病终于官得年六十有一有司防匶归里夫人赵氏前十三年卒以公治命合塟于崇徳州石门乡通贤里沈庄之原秋七月己未窆子男五采永嘉郡文学掾复本还皆蚤世杲尚防女四孙男四灿焕爚焌女一读已因为之言曰世儒于世往往扞格不能相谐惟师道也天资髙明济之敏裕防通岂弟文事伟如事亲惇宗尊贤信友述之者尤亹亹不置其莅官临民所歴有风采或能道之至其亷于利澹于名惟知之者知之耳嗟夫立贤无方殷士肤敏以师道之材逄时遇合何所不可为而仅尔命也欤抑将集于其子也铭曰
　　景星庆云醴泉芝草天道地寳可以永好而不可恒保呜呼师道
　　佥福建提刑按察司事曾公墓志铭
　　曾本鄫也国入于鲁而为曾自郕公父子游圣门而氏遂着南丰先生出而东南诸曽为闻家公上距先生七世其先徙居抚州金溪谦之宋赠少保贯道宋赠少傅钰宋举进士官至朝议大夫赠少师为公曾祖祖父母黄氏临川郡夫人夫人三男子鸿子吏部左曹郎官渊子参知政事伯仲皆进士甲科冲子字圣和公也少以父任补官主潭州浏阳县簿赵丞相葵宣抚江东西辟佐吉州节制司居三年州守移温又辟以自助府罢调临江録事参军丁少师忧服除连应杭升二府辟改官知仁和县嵗中提辖左藏封桩奉使督运未还除司诸军审计迁太府主簿兼刑部郎中出守南安军积阶承议郎未几罢郡归至元二十四年宪臣奉诏选士公起家授承直郎佥福建提刑按察司事二十七年以老病匄闲不许明年代至乃归大徳九年五月某日以疾终得年七十有八公生而凝粹端敏好学诸先达咸爱之少师甞病甚焚香祝天愿损已寿七年以益父父病寻瘉后果止七年蚤闲吏事初仕摄太和太和剧邑即有能声府委以他务无不力办裁决皆中机防由是一时名公卿辟举交至仁和富民争财而毒杀女兄粥狱求脱擿其奸市有刼盗官论十九人以死曰此盗也狱具而公至阅其状曰此非盗也将理出之时盗发都城官吏皆当坐幸借手以免语共侵公公恚曰后获真盗吾一官不惜若十九人命何力伸之狱遂逭俄而果获真盗所剽具存众乃大愧十九人遂雪闽部逺且险吏乗为奸民迫为乱公行部所至先以牓檄警谕感切之吏相顾耸戢或弃而去向之山藏泽啸欲出不敢者得檄皆麇至拜庭请罪侍御史吴公曼庆来见公所为喜非公分部亦檄使行有囚杀人当死省贵人私出其罪约公莅刑公曰如律则往莅通邻妻而殴杀己妻匄吏蔽以误杀亷得谳正之奉职往往类是归而益老治地于南郭命曰乐丘题其门曰生处乐死便埋至是诸子奉其柩以某年月日焉夫人氏先郑后李男子三文枢文机文栋女子三长壻赵某公性好周人之急乡邻丧塟必亲之年饥必振之持酒纵横卷舒自适与人语惟恐伤之病革犹衣冠对客无惫容为诗云云将瞑笑而逝先塟文枢辑公行事如上来匄铭某既诺则念往者将防搜罗时公以故侯家居或以公为言者曰生民休戚惟湛浮闾里者知之亦必能吏而后能知吏治得失虽今故殊时然若斯人昔者之敏明又将之清慎而勤力其可余曰然今视其行事信然然使未老且不病当犹有可书铭曰
　　死者不可复生断者不可复续斯古人训以哀敬折狱也然或不能审克则利令智昏播糠眯目又乌能若此之坚决彊毅脱民于无辜之戮哉
　　故同知宁国路总管府事杨君墓志铭
　　余自为诸生时见前太学杨君必大所为文或有识之者曰此笃行君子也至元中余待罪防端将命旁求于野至浙东问官吏爵里有宣慰副使杨某试问之即太学杨君也因録其名氏荐之自是弗相闻后二十年或以隧识介其子天合见余于京师曰父殁久矣而墓石不文敢借以请请不已噫余知之何辞费为君字伯起世家临海传春秋学曽大父宋迪功郎大父定宋通直郎江隂军教授赠承议郎父元勣宋承议郎知山隂县事赠朝奉郎母林氏封安人君少孤能自力于学由乡贡入上庠试艺輙冠群遂释褐教授南劒防长贰缺因摄其州以辨治闻擢教京庠丁林夫人忧服除为户部掌故升録国子连进为两学博士又丁家难起知台州积阶朝散大夫官兵部郎中至元十三年以州归国城邑赖以安全就加本州安抚使以病谢事十九年入朝授中顺大夫浙东道宣慰副使属衢婺有防行省命往治军至则别淑慝以释累囚获免者余数万二十六年同知宁国路总管府事居三年再以病谢三十一年八月十三日卒于里第得六十有八年以其冬十月辛卯于临海县兴国乡石鼓山之原循先志也初娶于郑封恭人又娶于曹五男子天祐天任天合天说天恊一女子壻陈处约孙男女九人生平终始一亷得禄輙施故白首仅给寛厚谦挹襟度洒然善谭论为文下笔立成有集曰中津亦曰中斋人因曰中斋先生其隧识云尔以余旧所闻君之行事具诸人者多不着然其清介敦朴不为赫赫以谐俗取宠益信其为笃行君子也是宜铭天合早孤今甫世其禄能勤尊显表发所亲之志是宜可嘉不可辞铭曰
　　谓为善必名扬乎则比屋可封者奈何不必扬乎则守一节者亦或载而旌其家矣君子曰彼以其少我以其多尽我而已遑恤其它呜呼是惟杨君之墓石有泐勿磨
　　杨汉卿墓志铭
　　国子助教李君鳯言于广平程某曰仆幸甚邂逅亲承下风爱重人物颇习知公之夙心有杨希震汉卿者从母之夫也本单父人其考曰通字伯达尝为魏郡幙僚侨居睢阳又徙东明实生汉卿防学于乡先生王清之超悟不羣师逸功倍同軰有争輙为排解或羣质于师则为之甲乙曲直不诡不阿师甚竒之父亦曰异时庻几闗西夫子乎因命之名少长无所不习旁通译书燕南宣慰同里宋公廷秀爱其材欲与俱至京师辞以亲老戮力以奉甘防考八十妣七十咸以夀终汉卿时亦半百毁瘠过礼既免丧喟然曰仕或为养也今孤且老尚复何为因屏迹村墅手抄诗书乗耒耜以率子孙家由之肥汉卿天性直谅重然诺周急成羙有义侠风乡党宗族有难平之事不之郡邑而之汉卿汉卿声音鸿爽身容伟如面剖是非可否无所避千金之产百年之仇皆语下立决退而相与守其言不敢少变亦有望庐而退遽畏其知者其配张氏唐邓镇守总管之女亦克相夫成家三男子曰谦曰让试吏有才曰诚四女子一早卒壻曰李某王某宋某皆士族孙男若干人其家浸盛去年春汉卿属防疾不出户一日忽独语曰吾止此耳聚其家人而告之曰生死常理王公犹不得免我死尔軰母戚也指臧获曰此軰助尔服劳可均衣食毋偏也具盥沐衣冠倐然而卒时闰正月十四日也后三十七日辛酉窆于村之西南且遵治命迁祖考妣防塟焉今者仆诚以为汉卿材器若此不幸不仕不少槩见而死心诚悲之公倘不废言则幸而匄之铭不幸犹幸也余曰诺信如子言古慷慨竒士也然使出効一官则缴绕拘阂亦未必能行其言若是嗟夫人生贵适志耳岂必仕哉铭曰
　　孝于亲信于人頴焉而扬英渊焉而潜珍儗之古先谁之伦欤
　　故绍兴路儒学教授蒋君墓志铭
　　固陵蒋君讳世杰字俊民自防已负英称由进士入官甞参建昌军事云今五十年父老犹诵叹不忘至元中余识之京师相从夜语典刑硕儒也后又识其二子于江都皆荦荦有父风于是余胥防江湖之上二十年矣今年秋其子太常博士述君里系官次求铭然后知君物故岁月家夲光州父讳克勤宰邑象山爱其风土因家于明君生十四年而象山公没大父母皆无恙君已能孝长慈防翕然以和学于舅氏舅氏名士也深器之宋开庆已未中进士第尉黄岩迁泰州録事参军母丧释服迁録建昌清敏公勤受举于前后三太守最后守念其拯饥尽瘁欲再荐之君力让其同幙由是益知名迁安庆府司理参军沿江制帅素知其材徳罗致幕府通署三司事至立决咸当其情帅问知君所署者輙不复视即奋笔画诺与总饷使者共荐君于朝帅既去君亦还郡郡将倨甚君与抗不慑改授宣教郎知福州闽县迁提辖防货务遂归国朝浮湛闾里者十二年授无为路儒学教授始至即去又七年改教绍兴居四年而代又四年病卒于家得六十有九年是为大徳五年六月二十八日先娶于赵继娶于洪皆先卒七年正月二十一日与二配合祔于邑西梁家岭之先兆始君之将塟其亲于此也雨君食露祷者逾月逮事而霁人皆异之生平恂恂亷譲惇厚平恕不欺长防贵贱待之如一心无宿怨口无訾短人有小善惟恐延誉之后里有疾必调药手饮之或遂周而振之农谭草坐无间然焉读书赋诗迄于没有梅心先生集若干卷藏于家四男子汝致有笃疾汝霖佐郡幕后君五年没汝砺博士也家方以之大汝翼亦登仕版一女子壻曰安陆府儒学教授林理孙男七曽孙男女五铭曰
　　懐哉蒋君古之善人弥积而长不在其身蔽芾甘棠亦有遗民懐哉蒋君
　　故徽政院中议田君墓志铭
　　至元中裕宗皇帝监国某幸以文墨待罪禁林时时与诸老近耿光承顾问退坐詹事府廷欵语移日见司徒张公平章王公以谦敏忠勤之姿表里翊济履屐之间无不胜任一时宫府号为得人若田君軰是也田君字吉卿名永祚先自延津徙稾城至君始业书推择为吏宫府初设官属起家为侍卫军掾成宗在邸俾宰常州武进兼总宫府财计辞不就升掾詹事迁提举备用库使捡覈钩较无纎芥私迁大匠副总管大徳初随府升副都总管善于其职皇太后累加赏叹进为徽政院长史赉以燕衣六年转徽政院中议积阶自承事郎至朝列大夫九年十一月二十九日卒于官十年十二月某日塟于稾城县某乡某村之原其孤以太常博士蒋君所为状来求铭蒋君故与若同事知君为详刚特明敏见义必为其居幙中凡论一事发言盈庭人人自是君徐起而评之辞简理尽无不犂然心服咸自谓莫及也遇有不可必力争不屈一府深赖之每叹俗日以薄至自忘其桑梓故于乡党弥加勤恳因君而仕郡邑者数十人来则舘去则赆或与其子同升仁厚之言笃实之行见于居官治家者如一诚可谓贤哉丈夫也而岁仅五十有四不究其用柰何娶于陈于李子男四逺奉宸库提防宁太常奉礼郎亨国子学生贞尚防女三长壻曰赵庸中相府译史三未行逺尝官武昌甚异其材今闻君大槩人信有所夲哉铭曰
　　大厦之构大匠之抡材无短长用有诎伸何以谓之幕中之画何以诔之尚世其徳
　　故昭勇大将军钦察亲军都指挥使巴约特公墓碑
　　自昔圣哲开创之初必有股肱心膂之臣翊佐鸿业无有防戚悉肩一心上之所以策厉激昻亦非必兼金聨组至论其终所成乃皆卓然非后能及呜呼盛哉哈里幕北旧国也巴约特氏国中右族也太祖圣武皇帝初定四方哈里内附巴约特氏内徙有爱伯者来居济隂重厚沈鸷以五十户从军南征力战死事子曰伊苏岱尔世其官即昭勇公也世祖皇帝命丞相巴延经略防樊公在行功多百丈山鹤子滩最赏银钞八十两长围合公被甲先登赏银钞百两明年破复州兵杀其将赏以百户主帅言赏不酬劳上锡金符加千户督五路招讨十六年改授金虎符管军总管江南平録功进阶懐逺大将军管军万户领江淮战舰数百艘东征日本全军还有防特赐养老一百户衣服弓矢鞍辔有加二十二年移镇泰州时籍渐丁为兵得万人以公为钦察亲军指挥使统之公于是以旧职让其中弟余则分俸赡之纳延之役功多赐金帯明锦以纳延姑姊妻之大徳三年春二月以病卒于官墓在曹州济隂之白塔原正室二人托郭先卒子曰嘉珲逹曰哈斯袭公符职继室额苏抡子曰哈廸牧马户同知曰延夀侧室三人孟格津子曰巴延管领哈喇齐曰灵保次哲古子曰旺扎勒特穆尔广徳万户府逹噜噶齐次锡喇克沁子曰哈喇章尚防孙男曰呼图克曰法保公没后九年而当大徳十一年今天子龙飞其冬公子钦承恩防俾树碑于公墓公子乃以公事实属某文之于碑惟公忠勇纯诚致身国事摧锋无前圣眀在上以庸诏防卒能佐兴运平四方身佩信符为国大将建邦之畧事君之谊视古无间焉圣上崇徳报功俾彰不朽诚万世一时之伟遇公子又咸英毅有立或践厥官将必大世其业独惟文辞弗称无能发扬而公子既屡以为言敢弗自竭申以铭诗曰称戈防周致枭助刘有宗于斯其朝如流惟君之眀藏袴有待惟臣之忠夙夜匪懈上信下孚以勚以愉兵包虎皮遂长万夫遹观古初力与时奋岂无其人贵有令闻嗟尔人子孰不显亲孝为忠基来视雕珉雕珉孔崇圣明与之宰木维乔子孙树之
　　纯徳郭先生墓碣
　　大徳十年三月十有八日长乐乡先生郭君卒年六十二五月二十有七日塟获岭之先茔皇庆二年夏五月子履拜余亰师乞文表墓其友南雄教授陈立翁亦以书谒余曰郭先生死且塟且祠于校宫而未有易其名称者此门生故友之阙也皆请曰纯徳先生至元二十九年余观闽风居君家君日相从文史甚驩知之深宜莫余若也乃次第其行为之文君讳隚字徳基其先辟梁开平之难繇期思抱汾阳庙器从王审知入闽至长乐芝山下居焉世明经号书厨郭家曽大父囦大父已千父正子第进士教授亷州着春秋传论十一巻是为存斋先生君生十一年而孤母林力贫节用以教育之君亦自奋厉于书无不读尤深经术弱冠已为人师宋咸淳中补太学博士弟子员国亡居乡讲学至元中郡举遗逸授泉山书院山长迁兴化路教授秩满丁母艰服除改吴江州教授代还邑长贰执弟子礼相从问学方议建精舎于六平山是年冬所居屋西偏所植梅忽槁死君见之微笑眀年春再调兴化未行属清明歴造隣曲亲旧归课僮仆覔葵栽两两植庭下至夕无疾卒闻者莫不悲啼太息涕泣沾襟曰天何夺吾徳人遽甚君平生志慕髙尚所至多佳山水游览谈防无虚日而职无不办又以学行文章为人所宗名声籍甚余去闽几二十年思其人未尝遗于心亦不谓如是而止也岂非命乎盖尝论其谈经明白綂贯不刻凿以为异其诗若文和平沉深不琢镂以为工其为人疏通慷慨谨简易直不矫亢以为髙其为子为父孝以慈其与人交弥久而孚益逺而不可忘谓之纯徳不亦宜乎娶李氏二子履沉质魁防有材畧由太子太傅府长史迁奉议大夫知靖州鼎好学有文龙江书院山长女嫁进士陈嵩先二年没有易述四书述梅西集各若干卷立翁又曰郭先生性爱梅既葬其子于墓所徧山皆植梅隆冬花间遥望如积雪若见先生之精神标度焉余既题其墓曰纯徳先生之墓故乂表其阡曰梅阡云铭曰
　　奕奕郭氏明经世闽载生纯徳允廸前闻玉雪拟质星霞耀文可法可尊粹如春温我思其人梅花之原呜呼先生尚笃后人
　　张氏宗防亭碑
　　宗防有亭东平张氏所以会其宗也宗法之不讲乆矣相遘于涂未知其孰尊卑执手相尔女视财势为轻重乃至相搏捽于市朝有司顾独曰俗不古俗不古呜呼斯民也三代之所以直道而行也呜呼不意犹有斯亭又不意犹以斯而名斯亭亭在博昌赵村实张氏令子某所建盖张氏世家东平金之季年徙大梁又徙归徳复迁于睢艰闵颠沛子孙或还东平或居博昌居博昌者为墓于斯奉曽祖考妣衣冠以塟而遂塟其父母焉博郓邻也歳时子孙上塜不废由是某意匠斯亭以聚宗族呜呼人生两仪中政如萍之生水不荡于波岂不终夀骈足聚面然而非所必也于非所必之中而求尽吾情司造物者独不念之乎虽然由宗而言有五世百世之分由张氏而言则有郓博之别于此而不失其宗以防其同则以念祖宗者而念昆弟由昆弟以及子孙虽百世可知也语不云乎慎终追逺民徳归厚以若张氏所为厚之至也予雅不乐虚文覩张氏所为矧又有请喜而诵之嗟夫人有此心亭有无非所计也家有此亭记有无不必论也然则吾多言哉
　　冀国王忠穆公墓碑
　　圣天子既践阼惠泽充洽宇内防防褒宠所加罔间幽显先是荣禄大夫平章政事王忠穆公既塟之明年朝议防典议甫定先帝鼎成公之嗣子桓帅卫兵扈翊圣天子龙飞忠勤焯着三宫咸嘉赉之由广威将军同佥徽政院事进阶资徳大夫徽政副使有防复伸前议赠公金紫光禄大夫大司徒上柱国冀国公諡曰忠穆配李氏赠冀国夫人俾树碑墓所有司钦承惟谨谨按公夲稾城名家考讳善金吾卫上将军右副都元帅功在史牒公讳庆端字正甫防已卓然自异考甚爱之年十三遭父母忧既免丧即喟然有逺志初为郡筦库也众或干没公独不汚亦不讦为水军提领也练士恒如临敌军帅当逺饷和林公请代行讫事而返败齐防于老鸧口授金符为千夫长督城大都议固以甓公请衣以苇遂省不赀上将赏公曰职也奚功且有聨职顔进在遂并赏进千户别赐公白金三百两旌之平李璮公与有功王师南下助戍清口宋人觇知虚实急攻不解守将战死城欲覆公防刀誓众树栅以守臂毒方剧因割去之裹疮力战城卒以完群盗四起复击走之进武节将军官军总管领左右中卫兵扈从北征还迁右亲军副都指挥使进侍卫军都指挥使时卫兵杂处因建威武营以居之经画田庐各有攸业别命一军曰神锋教以蹶张之技堂曰整暇时训练也局曰犀利匠戈甲也资食之仓以足储康济之局以虞疾浚渠通舟列屋取僦营之如营家于是代卒至者如归诸卫悉来取法是役也众始难之既则利赖之至元十九年建詹事院就兼詹事丞时威武富储峙有司来贷数万石粟裕皇以问公对曰兵民等耳何间焉即日与之上奬公为宰相器上尝遣近侍夜出伺察为逻卒所执告以其故卒曰军中唯知王将军令他不知也近侍以闻上赏公皂貂裘东征纳延特敕公以所部扈从公时年六十余矣在军中与士卒同甘苦昼则擐甲执兵身与敌遌夜则引车环列卧不解衣賛画经略小大仰成暇则俾士卒为军市纵其迁故连年暴露而军中富强东防既平大驾北廵命公以其军先归公引义以请复扈北上而还僧格専政公略不附之裕宗升遐公独以汉将膺宫朝心腹之寄备殚忠欵成宗即位论翼戴功拜金吾卫上将军中书右丞行徽政副使兼隆福宫左都威卫使进阶资徳大夫大徳二年加荣禄大夫平章政事佥书枢宻院事兼使如故公年与位髙而勤力益不懈加以谦下仁厚济物在心至其自奉甚简得上赐輙以治具賔礼防阁名流次及乡党亲戚余则班诸昆弟宗族之贫者曰是皆祖宗之枝叶也吾受祖宗余泽忍坐视而不恤哉长者为毕昏姻孤者为具田宅死者为治丧塟人或有所干援外深拒之而隂为之地人徒赖其成而罔知所自宋既亡有内戚久拘京师公既常周之又请纵而归之其在军也请尚医自随士卒有疾视之如子军中相语曰吾属家居父母犹不若是勤也物故则必以槥归北征还偶遗其一必获之乃已然纪律严眀不为姑息平居瞑目匡坐一室乃至竟日不为寒暑而变刚毅亷洁忠勇干敏谋而善断能而不矜懿禀自然中于大道呜呼所谓天地之间气者耶世祖皇帝尝赐公玉拄杖人谓表其足倚杖也初疾裕圣皇后命髙医视之辍饍与药畀之曰活此老所以活苍生也呜呼知臣莫若君岂非然哉裕宗在东宫衣带金帛之锡相望成宗念公宣力乆初即位既迁公官随以厚赐及谢事卧病遣中使谕防谓公笃实家无余财给汤药费三万缗且曰病起当有异恩然竟不起将终力疾谓嗣子曰以位以年吾无所憾独蒙国厚恩不得効命边方以此为恨耳尔勉输忠勤毋忝尔祖则吾目瞑矣公既薨嗣子继任宫朝肖徳趾羙上下交孚遂进为荣禄大夫平章政事兼使如故三宫眷赐有加未艾被遇与公生平略等西平以来于斯为盛公之行枢宻判官张浃述之详公之墓翰林承防阎复志之备今公嗣子既服上恩谓某于公生平惟旧且适当笔爰属撰具其事于碑某因伏自念至元中亲奉世祖皇帝玉音俾入翰林与诸老伍遂获时时入觐东宫退坐宫府公輙张具促席亹亹甚驩今三十年矣名迹栖迟文字淟汨岂足光昭眀良之盛然倘获牵聫不朽与有荣耀用不敢辞谨着其完名大节如右而系之以诗曰
　　大鸿力牧邈已犹徴国有荩臣奕世其承允矣王公乔木之英粤昔草昧野有黄元帅之旗望如金汤厥佑伊何讯之镇阳义与仁俱善积庆余萃于一躬仡然万夫谋定功成匪棘匪徐羽林天军其屯如云亦有帝城奕奕訚訚视此无疆繄谁之勋翼亮三朝不愆不恌长乐未央晨门夜刁谁扈东征大将嫖姚先公后身约已丰人分禄无赢燕及九亲贵贵贤贤覊旅懐仁君圣臣忠贵富均崇甲章九原柱国上公嫓徳之良追沐冀封丰碑言言有命自天盛徳之辉弥山贯川尚列鼎彛旗常孔宣当阳之初公子实劬股肱腹心匪公曷如传业纉名屡不一书以有殊荣以笃其庆亿万子孙式顾宠灵永弼皇家淮清以宁
　　杨隠君墓铭
　　周君宗禹以其外舅之述来视之弟为兄述也意郁词悲不无望于立言之君子而周君恳恳洊以属予予惟其天伦之爱甥舅之谊也乃为之铭曰
　　南臯翁杨浩然家弋阳父元龙诸老游惇义方翁防悟师硕师沛辞章命数竒进輙郤卷而藏家葢肥子裕蛊乐彷徉生丁酉以未终七十霜娶于方继以黄亦先亡方三子子应有壻赵湘壻宗禹义与文庻子双孙有三男曰实二女郎州鈆山峯芙蓉閟幽光刻铭诗慰死生其永藏
　　集贤直学士同佥太医院事欧阳君墓志铭
　　至元中四方既平民物丰殖天子思得俊乂布中和之政与天下息肩凡一技一能无不召见陈所长方是时岩穴草野之下闻声自喜扬英舒翘頴然如景风灵雨之被也新定欧阳氏以医闻再命而后至留京师十七年没而其子以状来匄铭余惟铭墓非古也亦必有茂懿焉然余闻其郡之初劝驾也以亲丧为解后十五年使者自京师奉玺书偕二千石及门乃起应诏是其中之所存者深乎其状曰欧阳氏自图南者迁新定生宗礼以医起子大莭遂有声孙淇益箸曰吾捄人多矣后必食其报是为君高曽祖考君名懋字勉翁生有异质于家学夙成既至召见应对合防命坐赐食赐貂裘防锦衾褥城东宅一区食尚医禄加月饩复其家遣使专致其孥再赐城南宅计口廪膳凡所顾问对輙契合所进方药常御又赐玉帯名马太子北上和林上爱之深意欲君从君慨然请行太子践阼是为成宗待君益厚意有不豫见輙释然无时不召好赐有加歳时尝从上上都大徳十年独以疾不能从成宗益不豫君病亦侵十一年五月二日遂殁年六十有三歴官成全郎御药局使陞集贤直学士奉训大夫加朝列大夫太医副使又加太中大夫以直学士同佥太医院子男印孙男同祖光祖女曰淑君将没谓印曰吾常以素餐为惧故不敢乗时为尔干禄尔其善自树以成身噫信斯言也所存诚深矣其可铭印奉丧南归将以某年某月某日墓在某乡某里之原铭曰
　　我闻魏徐来自丹阳道与时俱冕服九章曷若欧阳若岐于黄二圣在天往哉毋忘
　　太平路儒学教授徐君墓志铭
　　往年尝述钓防二徐之贞时徐父晞顔无恙也后二年其子苹以史官袁桷所为家传来曰吾父殁矣公幸矜而又赐之一辞按其先自太原来曽祖某祖禧父景荣晞顔字子愚居宋太学中试輙髙第归国朝歴广信安吉二郡博士秩满当迁曰我愿为博士耳集贤荐为湖南提举曰母老不可逺也乃再得姑熟所至以扶道树化为己任修治先贤冡请蠲诸儒力役桑门氏将夷安定胡先生墓力争而复之性仁厚俶傥初遭父丧适歳俭怅然曰饭佛老徒曷若饭饿者乃大赈得食者数万人兵余因以饥疫弃俘遗殍狼藉君募饥民掩死扶生身自临视可活者拯而活之有女子气仅属曰我儒家子也载以归稍长治装妻儒家事继母尽孝妻偶一语非所宜即自罪不内居几月母为觧曰无之君乃叱妻拜谢然后已母党质田乆君对母折劵请归之在信州母偶思归即弃官奉以还有友客死为治其丧又嫁其孤所为率若此娶于某氏有九男子观先卒頥为族人后艮革节益晋萃复二女子曰清曰淳皆能防身以死孙男女二十三曽孙男女三生以宋端平甲午二月二日殁以大徳丁未十月七日塟以某年某月日某乡里茆冈之原其兆也有集十卷将殁命其子曰我无赢余而好周急今方荐饥我死慎毋营佛老事第为我活里中人足矣铭曰
　　古之孝者皆以善事继母致称盖能尽道而格无情也既孝矣又推其仁以及物且终始不二若徐君者始可言太学诸生哉
　　临淮县尹蒋君墓铭
　　濠上蒋君防龙董淮左学校八年士兴于学学无阙政迁令临淮数月弃官去有子曰培亦儒也以文无害为行中书掾积劳当予秩将或亦为令夫令果不可为乎有为之者矣可为乎何为而不为也亷将军既弃于赵尝一为楚将无功曰我思用赵人蒋君儒先生长者尝举于乡与儒居盖久一旦有簿书期防之役宜不胜而自免也若培则必能为之矣其去也就养余杭大德乙已秋卒因塟余杭越三年培以圹记来告铭蒋以国氏期思故蒋也先繇期思迁婺其父秀升又迁濠梁而生君君卒时年七十一矣娶于周一子二女再娶于刘培有三子今年实至大元年墓在钱塘县某乡玉岑山官由将仕郎淮东道儒学副提举迁从仕郎淮安路临淮县尹铭曰
　　稷嗣君衣楚制从沛公齐鲁间羞称之其后公孙丞相初入闗友人戒之曰母曲学以阿世盖犹征稷嗣君也观蒋君不肯为令与不为主簿者何若语有之孟公绰为赵魏老则优不可以为滕薛大夫信夫
　　郑真人碑
　　夫寒暑之所以不忒天地之所以长存是盖有其故矣昔者圣人修其可知者而其不可知者固已周流其中非必蕲于治世也而世恒以之治后有得其粃糠土苴已足自附于圣人以之为身则身安为家则家理为国则国以小康然教始多岐矣犹龙氏之寳三曰慈俭不争夫果慈俭不争也则在宥天下者庸讵不乐于此哉今之所谓大道者其守慈俭不争之寳者与大道之流予不能探其源其见于纪述者已十世其十一世之祖曰郑君名进元以宋咸淳三年五月十四日生于永嘉家夲儒也防值乱离至于辉州悟真大师党君器其頴异留使之学遂通孔老二氏言时年十三矣明年大道第七祖李真人祠岳过辉一见许为道器且谓党曰吾二人皆弗及见后一纪当至堂下也党亦不谕既而李党二师俱逝至元庚寅君从卫辉道録贾师来燕扺天寳居堂下适十二年矣第八祖岳真人异之授以戒牒道名留之不可岁癸巳再来今齐王以紫衣旌有徳师与焉又受明真大师神箓秘诀及亲书道训四章自是术业葢着治病立验贾师逝君丧之如所生进嗣其职第九祖赵真人于君弥属意而早逝大徳六年第十祖某真人召之者三至则以为都提举付以祖师经笔琴劒为词一篇授之师再辞不获乃为词以复遂嗣焉十祖逝丧之如贾师而加毁葢昌平之阡为地七十亩树而周垣之碑第五祖太真人之功于龙山又剙众真堂于天寳以祠传教诸师买园畆百余于故都之东种柳于宫隂古河之堧歳用以裕八年有防命君设金箓大斋于天寳宫既事锡号曰演教大宗师明真慧照观复真人明年又命君设大斋于玉虚宫又明年再命设于天寳礼毕进见喜动晬容赏延于众甚厚然君退然若不胜一日召左右告语若将留训者弟子咸以谓年方强岂遽如许十二月命召普济大师张君于秦中明年四月当朝上京未至疾作谓侍者曰归期至矣普济当嗣遂以五月朔终于龙山弟子奉封于五祖之兆之左其勤者又封衣冠于初祖之兆之右又封于辉盖以君所自也某地昔为大元观今为頥真宫君性谦慈和易留心经史学者一见终身不忘善于奬劝咸归心焉雅善生财兴构虽多而未尝匄假若术之灵着又道之绪余也编修朱某述其事为详其弟子以碑请于承防清河公而公以诿余碑宜有铭铭曰
　　天地之母万物之宗畴克尸之天下为公囿焉洋洋犹鱼于水独擅而私匪夸伊恑慈俭之寳衍五千言蔽之以一不为物先维观复师自缁林氏寛柔以教孰訾其异可离非道于焉始终养生送死弥着其同噫嘻髫年横流寸梗化为琅玕彼光景道无成毁时有屈伸小往大来寄之在人崆峒藐然鼎成弓堕往或骖之不右则左云乗风御方羊帝乡无疆惟休刻示茫茫
　　郭徳基阡表
　　长乐郭隚徳基闽中名士也以乙巳九月二十九日生丙午二月十八日卒二子履鼎以其年五月二十七日塟之于获岭原先墓之次墓既铭且志矣履鼎又不逺数千里谒余于京师谓故人之厚者莫余若也祈表其阡郭氏相传其先由期思奉汾阳庙器从王潮入闽粤遂以长乐为家上世皆为儒里中号书厨家正子者由进士入官为合浦郡文学掾以没是为存斋先生徳基之父也至元二十九年余观闽风始识徳基时以兴化郡博士秩满家食暇日相从文史甚驩防通慷慨与人交弥乆而孚于书无所不见为诗文下笔立就杂汉唐间遽难别彼之士大夫曰是未足见其长也盖生十年而孤育于母林天资赢溢弱冠已为人师进而鼓箧声喧太学中教于莆田亷访使副张公尤知之今又受知于公耳其自莆田教吴江游息谈笑职无不办松陵震泽犹有歌酒处在焉心不忘莆再调博士未往而终于经又粹易与四书皆有述其杂著曰梅西先生集凡若干卷二子亦竞爽家尚不替一女适进士陈嵩先没余既表其墓则为之辞曰
　　天之畀于物也不全盖自古记之而人为甚若斯人者进而论思献替或扬激清浊次之石渠东观其谁曰非其任耶而卒乃尔嗟夫人生贵适志耳诚不如盘礴老梅之西豪歌而痛饮也











　　雪楼集巻十七
　　钦定四库全书
　　雪楼集卷十八　　　　　元　程文海　撰碑铭
　　大元河东郡公布都公神道碑铭
　　至大三年制昭文舘大学士正奉大夫太子府正察罕祖考某可赠正议大夫轻车都尉追封河东郡侯妣某氏可追封河东郡太夫人父布都纳可赠正奉大夫防军追封河东郡公母某氏可追封河东郡太夫人眀年察罕拜叅知政事即诣史官广平程某而请曰察罕西方之人也先君慕圣朝德化万里来归沐煦养生息之仁家于解抱孙长息于觧没而埋骨于解天子不以臣不肖有列于朝褒崇之恩上逮祖考惠至渥也惟是先君冡上之表未树大惧失坠无以显休命发幽潜愿先生哀而赐之铭谨按国史院编修官辛良史所为行状河东公讳布都纳西域巴喇勒哈人世为大家本俗以族显无姓字歴三世輙不知名国初岁在庚辰大兵西征巴喇勒哈平于是公生十有三年矣少失怙恃好竒节聚族而谋曰天方授圣元神武无敌于天下我国亦臣伏不敢后盍往从之乃悉族来归时诸王锡喇引重兵镇朔方公羙髯长大勇冠军王竒之戊戌南征围安丰军校巴延台者薄城城上梃长钩及之悬以上左右错愕公时在后队望见奋出大呼助巴延台引却人钩俱坠禽戮阵前一军皆惊胜气百倍城防防功赏独厚王由是知公防置帐下名以巴图尔初河东陕右民赋之王者以成格勒緫管之附治解州乃以公为副因家焉辛亥春长安僧雠诬都道士谋置毒于酒将不利王有司连逮数百人死榜掠者往往而是公时使王所和林力状其寃王悟命释之公昼夜兼驰至长安谕教诸道士谓公自天而下相率焚香遮道哭且号曰我軰更生将何以报但愿公多贤子孙秦民父老迄今诵之癸丑贡职王嘉公识大体且辩防可代成格勒緫管公叩头曰臣得给事左右荐由成格勒王纵怜之义不可谨辞王嗟异从之赐名马重锦弓矢以旌之至元庚午告老而归居里中恂恂然至于济人利物之事则不敢让乡人争讼不愿诣官而诣公公谕以理咸心服而去公不解中国书言必中义动必中法天性也切切以教子为务尝戒之曰我不幸少年百罹不得学尔等安居暇食宜勉读圣人书行中国礼他日面墙悔之无及至元十四年忠宣公鄂啰齐开省湖广闻察罕通经义练军务辟置幕府察罕以亲老辞公曰吾素教汝读书知礼义者将以有为也食其禄办其事是亦为孝不当以我为念诸弟足养也于是察罕始出仕嵗晚敕断家事弄孙自娱日与里社过从射燕优游将终身焉一日至迎祥观正襟瞑坐众以公假寤乆之撼摇已逝矣时至元庚辰夏四月七日也享年七十三葬惠政乡曲范村之原夫人亰兆李氏父登进士第金末迁河南夫人方九岁归戎帅成格勒为养女静秀丰整帅以同寅归公焉后公八年卒子男八人长察罕也以忠宣荐起家授四万户知事迁行省理问行枢宻院经歴行省郎中大德丁未妙拣东宫官僚召除佥詹事院未几进昭文舘大学士太子府正至大辛亥春今天子即位擢置中书次博啰早世次博啰彻尔敦武校尉百夫长次博啰台湖广行省宣使卒次博除太仓令卒次济噶台将仕郎华隂县达噜噶齐次多罗台不仕好琴书有至性州以纯孝闻旌其门次鼐满台敦武校尉邵阳县达噜噶齐孙曽男女六十七人呜呼盛哉尝论皇元之兴天下之一初也其人多敦厐颛蒙忠信笃实不为言语文字而躬行实践暗合道义庶几古人故其福力亶厚子孙蕃衍有非后来寻常所能及者观河东公讵不信然铭也何辞铭曰
　　猗与皇元开辟一初人生而纯与古为徒惟河东公泰山乔岳不言躬行与道暗合辛勤来归义眀君臣维忠维孝贻厥后人为解世家作庙始祖衮衣赤舄时乃天祐有之似之魁伟沉深遇合以时冨贵何心我作铭诗用诏来裔母迷厥初永永千祀
　　故登仕郎吴君墓志铭
　　兰林吴公之封其友广平程某识而铭之二年友竹君亦殁孤垕子以状来亰师曰昔者先人读季父之铭而悲曰知我者鲍叔小子识之今言犹在耳而日月有期敢又以请嗟夫二惠弱一犹恻而并亡之因思少之时与君兄弟游顾嵗月若与我无与年大以来渐如夣觉今则已若隔生信矣三十年为一世也君家抚州金溪吴塘盖数百年矣深道居士濬与汪公藻熊公彦诗軰交其孙景立饶州助教曽孙尧仁孙士亨是为秋山翁君为翁仲子名德溥字时可季兰林也出为宗人后偕君学于临汝精舎师徽庵程先生而友三人相得甚懽未始一日不羣居并坐旣则仆有四方之事自是契阔矣君又晚得末疾竟弗继见以殁君姿敏甚于文如腾云建水声焰猎猎然部使者郡守二千石而下咸期之深季蚤策名期君者益众君偃然不为意或以登仕告身强之出而已晚矣天兵南下林无安栖君外调内娱仰事俯育如他日翁老而弥刚母刘病日进君给百役以奉公上率百指以宁晨昏不使疾声暴色小得至膝下又推其余能以芘闾里或劝之仕輙恻然曰吾不忍顷刻离也繇是二亲逍遥寿终墓十里外朔望必一往拜不废以至终身友爱天至季出仕乆则躬徃视之为留乆之笃于交游无所顾恡或闻风蹐门皆将迎劳徕不使觖望去尝造官舟浔阳役人困踣十七八君亦良惫然见必拯而活之后十年犹有拜而谢于道周者娶于余六子曰垕辰应良复来三壻曰余天麒邓庆老余天一孙十二人男斗孙娄孙翼孙宜孙女八人曽孙男女各一君事亲孝治家勤持身恪与物仁义方之训亹亹余泽盖未慭也生于丁酉九月卒于乙巳八月卜以大德十一年某月某日葬于某乡某里梧冈之原呜呼蚤暮相规朋友之务也而契阔若此乎昔岁志兰今兹铭竹山阳邻笛尽焉此心铭曰
　　天之生材厥惟艰哉来者不可待往者又乌能来维此良朋旣窅然而深归吾谁与偕
　　黄伯云墓志
　　君子无幸而有不幸小人有幸而无不幸无不幸者岂独无患祸乎非也彼之所为固有以召之非偶然忽然而遭之之谓也君子之为行也兢兢是故善作祥降若夫虑溢于情涯事生于意表吾亦未如之何而以身殉道亦又何不幸之有且夫髙门县薄无不走者固矣至于专养其内者亦庸讵知异日膏猛虎之口哉余闻庐陵黄伯云之事喟然悲之伯云儒先生专门毛诗学深于六义著书盈箧其所独悟出毛郑逺甚江丞相搢绅大儒独推伯云善学至元中吴防虽平冦盗窃出伯云一日携所着有所诣贼妄意防中之藏毙以一矢即之书也先是丙子初妻戴与其大女子不屈于兵以死夫又复然其长子定哀父母之若是也不食肉者三十年余尤悲之余留京师定辑其家世瞿瞿然请曰父将改封愿矜而荣之一言按伯云名从龙世衣冠曽大父万顷大父钦父秀实母刘防孟之姑也二子伯云长仁厚孝友贫而好振定之弟曰通其大女子之壻曰沈次二壻皆曰欧阳孙男五今封地曰儒行乡毛竹原祔于祖也死时年五十有三余旣悲其不幸复为推其然以祛世惑且慰其子之心而使刻其石曰
　　觧衣佐刺济曲逆薏苡连车踬新息衔防文书大人惑夫祸福之不常疑似之易成盖自昔记之矣嗟夫学以成身岂顾累之哉
　　俞景隆墓志铭
　　临川黄君述其同郡俞景隆之事来曰炎发之故人也葬愿匄铭余辞不获盖余与黄君善黄君之为人也慤语有之不知其人视其友又曰达视其所举富视其所与而孟子録郑人之言曰尹公之他端人也其取友必端夫薰莸之不同器牛骥之不同皁自古记之矣是故喜中郎之似则不计其谁何见元賔所与如见元賔彼岂不知生死之道殊亲踈之势异哉诚爱切于心故也然则黄君之请不得不力而余之辞也又乌得而力哉按俞氏繇徽徙抚将十世矣隆名应元业儒博敏尝从里中儒先生曽子良学复肄业于白鹿洞受知江丞相及双峯饶先生乃升居洞学讲席乆然后归既不得志于场屋则退而养志重亲之心甚豫也亲既考终以礼送之亦自营乐丘于新庄而构堂于其前命曰归真莳花竹贮烟霞常游衍觞咏于其下几列名书数十卷永日危坐焚香沃盥而读之屋益润子孙益长植以繁有子三人仁英仁杰仁伟英已卒孙九六男三女曽孙八三男子五女子而身亦益老盖七十有七岁矣以至大元年夏四月卒将以某月日归于归真之兆余既为之次其事已而叹曰乡称善人斯亦足矣正命而终斯亦可矣尚子平有云但未知生之与死何如尔因语黄君曰天地一寓也万物一假也死生一往复也彼将奚以为真乎冰之为水也孰受之气之为风也孰与之归欤其将安归黄君曰惜归者之既逺质斯理之无从尚刻以讯于幽宫是爲铭
　　邓德光墓志铭
　　予往闻南武城氏有佳壻焉曰邓观国徳光而未之识及居京师又有来言南城教谕邓某文学行能者余独心志之蒙恩过家里中父老子弟无不诣余武城氏昆弟在焉余一一顾接相劳若如平生欢独不见所谓邓某者居乆之武城昆弟戚然相告曰家有子壻不幸蚤世其先世之生类皆一时俊乂故其殁也往往有贤卿大夫为铭其墓石今子壻将窆而石未有文敢介先君之故请以爲眀公累若何子壻家本番昜今其居邑曰金溪乡曰云林五世祖需宋承节郎监复州沔阳镇需生晔进武校尉广西经略司属官晔生槐进武校尉监吉州永和镇槐生显子显子生瑛以儒相传至子壻观国益好学有文歴冝黄星子庐陵南城四邑教谕娶于周有子曰辰周没又为家子壻其死也年三十八虽其平生行事不少表见不应铭典然眀公辱以先君之孙之壻而匄之一言先君而有知也其将何恵之敢忘敢请余为之闵黙不能却盖余平生于士苟有一善则余心之愿见之也甚于士之愿见于余若观国余闻之甚习徯之甚乆而终以不见且其博謇好修事亲有礼屡为百里师而不困以彼其材亦独何所不得其志哉而顾仅尔是诚可念已余于武城又有世好乃不遂却而为之铭其墓在白马乡髙桥之原葬以某年月日南武城者故冬官侍郎曾文荘公之采邑也其言称先君先君者文荘公从子故常平使者劲节公也来谒铭者国子进士文种将仕郎修而观国修之子壻也铭曰
　　深衣之敛若斧之封兹非孔子之徒欤虽不年何慊
　　县尹郑君墓志铭
　　至元中余初入奉宿卫携孥自随时子大年始晬甚弱乳药兼哺请医与俱医以老为解因荐进其甥曰此儒也而工方与之俱如吾行矣乃与之俱即郑纯道也赡敏通畅书无不观处疗甚精审不特过秦中过邯郸为某医某医也方是时渉寒温者五六千里小大皆无恙纯道力也既至公卿间闻其善为方邀致无虚日由是交益广誉益起上方劝能因得试令而其邑乃在巴蜀中时纯道亲留江南辞不愿往改録判南劒州纯道不以崇庳为意亟归迎养时闽地甫定兵民纷揉郡又当道过客使车昼夜至事取趣办众睨其为已而翕然推重不意其为乃尔也既代交荐之得县主簿兼尉县与郴桂溪洞相犬牙异时日罹冦暴纯道至选役夫五百蠲其庸假以利器使为乡导立烽燧谨闗梁广耳目防动无不预觉輙驰击掩袭深入穷追由是防不敢动民得安业眀年邻郡盗起复深入掎角收所掠邑民甚众郡上其功不报先是邑为防燬乃建邑庠招诸生释奠肄业以余力起敝废皆完循资得景徳镇税课提领人皆于此自润而纯道官满过余余视其贫与昔等耳时余忝召纯道亦调集京师守铨者两年乃得岩邑未几又闻所代者以瘴疠暴死益不乐然不可改也至大二年冬余始见其子华孙于里中则知纯道视事不数月竟以瘴疠暴死于官悲夫纯道长身丰下气貎壮伟泛爱多可无新故咸乐之然铨邑者其故人也固有幸不幸耶华孙既以至大二年八月九日己未葬之于灵之原而以表墓为请按其先琮由信仕盱遂为盱人曰庆曰浚曰文焕者纯道之曽祖祖父也纯道凡三娶有五子惟华孙善孙为之服余嗣他姓女为王氏妇华孙医甚工今为江西医司都目盖初妻黄氏出也纯道名公大以淳祐己酉四月六日生以至大戊申十月二十四日殁铭曰
　　嗟夫纯道与余同年月生而有十日长耳诚不意其歘往也自今余至亰师无复有能知三十年之旧事而相与纵谈抵掌者矣嗟夫
　　勇遂侯碑
　　故金吾卫上将军和濠二州招讨使赐諡勇遂侯王公讳喜字恱道宿州符离人也至元十二年王师东西大举渡江公镇歴阳奉所守上职方氏天子嘉之锡圭入见行至濮上而病遂捐舘舎讣闻轸悼特加赠禭赐諡易名又官其子凡以显荅勤敏者恩意殊等东南列城闻之莫不竞劝不期年而江表大定由圣天子得经逺柔服之道也公系出侍中朴侍中为周世宗股肱心膂之臣世宗又五代有志恢张王略之主君臣相得几若力牧大鸿之于轩辕张文成诸葛忠武之于汉也不幸功业方殷命之不淑然而周疆江淮卒如侍中经画之素至于礼乐律歴之精体国经野之缜微悉利赖之若夫混区宇之长谟虽易世之后犹有功焉是可谓兴王之良佐者矣勇遂公亲其后昆承辉袭宠为时名臣于翰于蕃真隐若一敌国江淮草木迨今犹知其名又能察天运之始终拯民生于阽坠使国家靡有汗马之劳坐定千里王功民庸俱茂焉简在帝心钦迟延想倘获近天顔奉大对其契合建置庸讵知不侍中之似也惜哉至大二年冬某自禁林出使因奉恩制归告先郢国孝肃公墓公之子虎英适为临川太守为某道先世之详已而请曰先人荷国宠灵施及后嗣水木源本夙夜靡敢忽忘惟是乡者虎英防孤不能有以掲荣焯懿诗不云乎永锡尔类区区诚愿儌福于先郢国孝肃公贶以文辞刻之冡上则岂惟世世子孙永有视效抑凡委质竭力者亦知所歆慕焉此虎英之所深志而力祈者惟公念之某上惟圣明加恵崇报之大典下惟孝子慈孙之至情宜不可以却且某者世祖皇帝之老臣也尝宿卫禁中凡当时经逺柔服之规盖在耳目今苟辞以不文而不少冩万一以章勇遂之功而成太守之志殆非所以对越在天之灵也其何敢然乃敬诺则退而徴其事公之先自符离徙齐安名皆弗传公娶髙氏有子三人虎臣虎炳虎英虎英防而袭职为昭勇大将军和州招讨使继守番昜武冈南安皆有绩业其守临川勤于政治忠孝两尽尚庻几焉碑宜有诗诗曰
　　淮水之清王氏之宁冠冕蝉聨世载忠贞维周侍中谟弼世宗相得弥彰鱼壑毛风民防太平大命之婴閟其经纶曰笃其庆集勇遂侯敦弓厹矛以殿淮州以作民休朝宗百川星迈于垣言逺有光曷殒中天将印侯封赫赫隆隆以阐皇猷以隧幽宫幽宫岑岑广谷乔林云欝冥气降泽深孰终孰传以象以贤四马加騑继其蕃宣为国世臣功名日新报上之勤爰以及亲丰碑桓桓是斵是刋子范臣规畀尔永观
　　稾城王公墓志铭
　　国家以神武不杀定四海必有武备故分军旅据要防而兵民异掌往往不相下相怒相戕民弗康惟建昌之在行者万户王君忠信纯诚知止戈之义人用大和吏民以宁老稚至今诵之余初朝亰师及见其叔父冀国忠穆公庆端事裕宗为詹事夙夜禁卫勇力絶人而平居礼让若书生知其家之能贤至大四年余被召防万户君迁云南宣慰元帅则出其先公行状求铭于余余曰世徳也是宜书公讳思敬居真定之稾城族大以蕃父讳吉其季曰善为金吾卫上将军左副都元帅即忠穆之父今平章政事之祖也公尝为百夫长严整尽职已而去不仕时真定中山民苦于役钱征之急而无所于出金吾悉力代民偿之又率其族公为之先输其族之未输者民之贫无出者至空其家不顾也昆弟六人公行在二克友克恭终始诚一或欲异居公喻以义同室无间言其居乡恤患周急有忿争者不之官而之公公为理解皆恱服而去州里化之成羙俗焉以大徳十一年十一月二十四日无疾而逝年八十有四周月而葬先茔之侧妻赵氏先公卒有子曰元继叶氏生子三徳信毅徳宣慰元帅也孙男九人女若干人曾孙男二人铭曰
　　维善国有良臣维世徳后益振名不亡泽逾新我铭之贻后人
　　故登仕郎蔚州安定县主簿冯君墓碣
　　蔚州安定主簿冯君卒之六年其子礼与顺徳王宁为枢府掾宁与余善介以请铭宁防白好修取友必端按冯君行应铭法宜书君讳善主字君恊右北平石城人性至孝父仁义死遗言贷窦氏银三十两往偿之窦谓已偿君不直窦氏言持银诣宪府请母死庐墓终丧初学于张简之闻许文正公以经学教胄子徒歩至亰师从之公叹其淳笃公殁千里赴吊于懐欲庐其墓诸生弗欲懐人义之遗布三百匹曰吾为许先生来因利之弗忍为也乃归服心丧三年未尝御酒肉至元二十五年始以耶律祭酒荐得平滦路儒学正教授冀州辽阳所至以君出许先生门争从之游在冀州州割田五顷入学给祭祀养生徒在辽阳部使者洪君大开义学聘君为之师初石城兵燬夫子庙弗治君度而新之拜阙里求孔顔孟十哲像祀之庙主兴州宜兴簿政化大行改蔚州安定未行以大徳十一年九月晦卒于家年六十二以某年月日葬某乡原呜呼世固有学而为士者矣学而弗笃笃而弗行行焉又不得名公卿大夫借声助誉卒穷悴困蹙遂以士诟病方是时在许公之门者莫不震耀焯铄君乃啬一簿领匪命也夫然以君之学亦不可谓不行矣娶某氏生子四长礼也次禋桓州学正次祐国子学録祺博士弟子员女二长嫁国子监掾张徳次适舅氏张琏子懐孙男诜诜女四铭曰
　　其生也惇惇其死也谆谆其封也芚芚歴千载兮永存
　　娄道舆墓志铭
　　始余从族祖徽庵先生学临汝书堂闻娄氏猎猎起场屋堂距城数里未及迹其门友其人侍季父西渠公守盱江适娄君徳刚为郡功曹文学政事为一郡所推右始与其弟兄游且升堂拜其母自是过临川未尝不造焉至元之末余使闽以徳刚之弟道舆荐授广州濓泉书院山长以疾辞大徳四年余移节湖北明年道舆寔来复举为桂阳石林书院山长防徳刚之子志淳亦授南岳书院长廼与偕行及余谢归亦寻还一再防道舆失贤配哭爱女又丧其仲兄髙懐雅志已非畴昔九年余被召留中至大二年董湖北选事事已而还则道舆亡矣余吊焉为之恸今天子即位余待罪禁林其弟起莘及其孤以书来言曰先兄且属纩有绪言曰知我莫若程公我死必得公铭乃葬葬有期愿公哀而赐之铭余惟相知余四十年生不几见而遽殁乌得无情乎谨按龚孟夔所为状娄之先有讳郝者由嘉兴徙居临川郝于嘉定间参知政事忠简公机为从兄弟乐善好学藏书数千巻号南坡居士郝生忠州文学必中必中生从政郎知福州闽安镇建号艮堂以学行为三衢徐霖广信徐直方所器为忘年友与同郡林实大段浚赵崇怿章贡曾原一相友善由是知名有别业曰徳厚荘以奉祭祀恤婣旧者至今世守之建生四男子南良起南文辅起莘南良徳刚也擢咸淳戊辰第文辅道舆也与仲兄皆与乡贡君少笃学资性过人出则侍其父闽安公周旋诸老间入则见其母韩夫人持家斩斩如法家子弟不敢越毫髪而忠厚之意常行其中故君之弟兄成于家庭之训居多伯氏早丧二亲继殁君扶孤抚防支颠翼弊教养昏嫁岁时荐享秩然诗礼如平时其长石林也兴废补滞各得士友之心及还宅中堂奉宗祧处弟子侄东西偏凡有未安者各使得其所不幸遂没若君者可谓贤哉娶李氏男志漙女安正适饶徳荣李及安正皆先六年卒君生以淳祐癸卯卒以至大己酉七月十三日将以某年月日葬于临川县明贤乡厚泽原君初有读书之室环以竹扁曰竹坡云呜呼余过临川盖尝登青云之丘而永叹焉彼昔之渠渠煌煌者一无有也而重楼复舘髙花羙木岿然百年之旧惟娄氏已与其兄弟游苍顔皓发褒衣博帯行若思坐若遗言呐呐不能出口若与世甚不相类者卒以保先人之业以不泯坠忠厚之可长也信不诬矣若子侄皆纯茂秀朗足世其家然则君亦跛男子之遗裔乎何其世之多贤也铭曰
　　构尔基树尔滋危尔持积不施吁其悲
　　黄志尹墓志铭
　　丰城黄志尹名所志以学行文章为后林李户部客至元戊寅秋九月俘于兵粥于长安郑子诚家子诚儒长者与萧维斗友一见志尹命诸子师事之遂名长安中家长安三十年余觧后商人故同里附书问其家子允子随商至长安则志尹死矣郑氏云大徳甲辰日南至一夕大醉卒允子哭启封负骨而归将以某年月日葬苏陂之原书扺京师属其妻之舅氏揭傒斯乞铭于余夫自昔士君子不幸遭丧乱流落者多矣幸而生还者几人幸而人不奴畜又得尊礼者几人甚不幸而死死而能归其骨志尹抑又幸已呜呼允子其遂昌乎志尹得年五十九祖嘉言父元兴初娶苏氏有子一人去家后两月乃生允子也在长安娶某氏无子先卒孙男呼都克丹孙女一铭曰
　　子生而父不知父死而于子乎归余辞以铭之幸而悲
　　大庆寿寺大藏经碑
　　圣人之书皆不得已而有言者也西方之圣人虚空为本寂防为宗而积其书至五千四十八卷其得已哉盖迷待法而悟故不可以无法法待言而立故不可以无言书者言之寄也于是后世尊其书建大寳藏而藏之名曰大藏经俾学之者沿经以求法悟法以成佛然则由言语文字以至虚空寂防经之功不既大矣乎国家崇佛法建大佛寺必置经藏聚天下之工书者泥黄金缮写以示其选天下之善锼者材羙木传刻以致其广京师诸寺日饭僧端坐羣诵撞钟吹螺昼夜不絶歳又一再遣使乗驿奉香币徧天下亦如之斯尽恒河沙界并受其福于虖至矣东南海濵之国髙句防古称诗书礼义之邦奉佛尤谨皇元之有天下闻风来附世祖皇帝结之恩待之礼亦最优异父子继王并列贰馆今王又以聪眀忠孝为皇帝皇太后所亲幸大徳乙巳乃施经一藏入大庆夀寺归羙以报于上寺为裕皇祝厘之所于亰城诸刹为最古皇庆元年夏六月谓某为文以勒于石传曰知之者不如好之者好之者不如乐之者王之于佛法知之者与好而乐之者与是日天新雨王延至其邸始入诸僧列坐梵呗之声洋洋满庭复至一室门闼静深窻户无尘花木芳润王亲肃客户外入就席言论恂雅礼意欢浃一僧隅坐转法华每举一佛名一菩萨号王必以手加额而致敬焉王虽与客语意未尝不在经也然则王于佛法诚好而乐之者矣经岂徒施哉嗟夫是心也以之为国则圣夀长皇图昌以之为家则富子孙国永存以之为身则六根清净万法綂一乃至无有言説直入上乗正觉寳是经者复能日以是经为人演説俾迷者悟愚者觉尽恒河沙界并受其福是则王之所以布施国家之所以崇信圣人之所以立言之初心也王名璋好贤乐善有徳有文逮事世祖以皇甥为世子入宿卫被赏识成宗朝选尚公主大徳末年从今上平内难立武宗有功为推忠揆义恊谋佐运功臣开府仪同三司太子太师上柱国驸马都尉沈王征东行中书省右丞相嗣髙防国王今上即皇帝位策勲加太尉寺住持西云师名子安法行髙卓累朝所器重赐号佛光慈照明极净慧大禅师官荣禄大夫大司空领临济一宗事惟王贤王也藏经大施也师又主其寺不可无诗以颂其美而垂于后乃作诗曰
　　我闻佛法第一义无有言语及文字若非言语及文字迷者何以见真谛佛大慈悲大智慧发大愿力度万世如蒙冥行得经术如堕沟壑获引臂如渡大海舟檝利皇元功徳配天地佛法尊信古无二琳宫宝刹徧四裔髙防嗣王帝戚懿愿大庆夀大布施寳经入万四千偈天龙百万常守卫珊瑚璃琉码碯贝车渠摩尼及火齐黄金白璧诸羙异遍地庄严等琐细佛光老禅念一切受持此经永不坠永与浩刼湔障累圣夀无疆四海治兴圣怡愉亿万岁施经功徳不思议
　　徐真人道行碑
　　道无为也而无不为老氏之为道无为自化清静自正其学可以修身可以治国遗书具存为神仙之説者宗焉神而明之与时偕行巻舒阖辟不失其正非有道之士有至焉者不能也秦之乱子房佐刘氏蹶嬴防项基四百年之汉出于圯上之一编文景之治清宁静壹庶几三代得于盖公之一言乱则致其功治则致其化力行而不显功成而不居道固然也金之季王重阳起咸阳为天下全真教祖马钰谭处端刘处丘处机王处一郝大通等为之徒隠显变化震撼于秦陇燕齐晋魏之间人皆以为仙徴聘之使聨鞅结骑尊敬宠信贵贱罔间所过贪者亷暴者慈而不知其然防死命奋败军而不以为能迹其行事几于道矣皇元龙兴列圣崇尚其教益大皇庆元年冬十有二月朝元万夀宫孙真人履道状其师徐君之行来徴文谨按师讳志根梁之扶沟人父某仕金至昭武将军师沉质魁伟弱冠为道士学于王真人志谨初重阳入梁主太宁坊王氏甞曰吾后必宅是金亡其地为墟后六十四年志谨即之为宫广袤七里赐名朝元工未竟而志谨传之姬志真志真传之李志居志居传之师师躬畚锸率夫役勤力而劳心早作而夜休克溃于成壮防甲四方至元某年制授本宗掌教真人乙酉赐号崇诚徳洞阳真人壬寅优诏存抚师益奋励以道济物自任逺近慕向云归川赴宫之役夜自辇土石道得遗槖数百金伺其主乃防场盗也恳致其半师曰女亡命利此为贫耳我欲之固全有何半耶速持去速持去逻卒不女贷盗愧谢而去师未尝言盗后传其事河朔歳饥民争襁负趍河南无所于归师馆糓唯恐后被掠者购而归之眀年秋成或归或留或愿入为道士惟其欲大徳中待选行省者嵗乆食尽来谒师悉不拒日就食者数百人一日当祝厘羣官咸在师设斋坐众人堂下相君惊曰此何为者师告之故且曰食此数月矣相大感动即调遣在官之帑庾岁简亷慎者掌之聴其出内无所问甲辰六月十日夜有星陨于寝所无疾而逝年九十一室中唯冠巾杖屦数日乃敛顔色不少变蝇蚋莫敢近某年某月某日葬城西北仙蜕园呜呼其有道者耶即不为老顾不立事立功为名公卿耶余尝读老氏书而慕之歴考古之所谓僊者若狂若侠若疾其出入如鬼神前知如蓍不知其何道要其归则本忠孝寳慈俭皆不悖于老氏世无其人乆矣岂知又有若重阳诸子者耶上下数百年亦岂尽无之耶而卒埋没泯灭又何也重阳倡道代有眀哲非遭遇圣明尊道隆徳崇树名教其能宣光六合垂训万世若此其盛耶余故重孙请述师之概俾后之学者覧观焉自重阳全真开化真君以来各有锡号具诸碑师以郝为祖王为父姬李为兄而今孙君之嗣掌教事也先是归河东师知其贤累请不起固请乃起赐号泰定虚白文逸真人道甚髙铭曰
　　大防必眀大亏必盈四海横流大道以兴金镕火冷白日炳炳飞龙在天众阳乃骋咸阳匹夫老聃之徒振衣终南天下风驱亦有七子是承是似坠不能压鸠不能死天子既崇所向闻风城撤其关战弛其弓与时上下应物变化徳盛功隆云螭我驾赫赫朝元奕奕洞阳匪柔匪刚襮圆里方躬操畚锸不知其勤恤穷振滞不知其仁荣非师有年非师寿太始之先鸿蒙之友
　　叶隐君墓表
　　闽之叶盛于莆世多闻人达官近代丞相颙尚书大有尤灼著者后迁南劒尤溪之华山族益蕃至梦晓买田筑室于仕阳镇家焉卒葬里之厚溪三子季曰三友好善有信义为乡里称读书明理不为章句之学暇则弹琴赋诗投壶雅歌以自娱丙子正月十有九日室人云亡乃皇元大兵渡江之第三年也又明年二月十有八日君亦卒时方劻勷皆藁葬至元庚辰闽既内附仲子元徳入亰师获事济阳王以慎重有材略见亲幸辛卯署府户计总管大徳癸巳长子宗荣亦授梅州长官至大戊申元徳始谒告南还省坟墓十月二十有四日遂启殡合葬于湖山距家半舎而近立祠墓下复先世田三十亩奉烝尝亡何宗荣死元徳以礼塟之先茔之旁之汤山抚其孤嫠经纪其家事毕还亰师皇庆壬子夏六月谒余于禁林聴其言观其行盖孝友纯慤人也状乞表其先人之墓呜呼自古承平子孙稍自树能不失其世者亦可以为贤矣一旦临患难狼狈颠踣公卿降而皁为负贩为盗贼奸宄藐不知先世为何若元徳者遭变故失怙恃投身艰棘居数千里外歴三十余年自致贵富依依追逺卒复故初有承平士大夫所难者其先世之泽可见已宜得吾文按三友字某得年五十二配张氏有贤行得年五十五子二孙男四女一铭曰方时之攘攘生不得礼其死存不能保其亡匪惟尔邦余三十年去者复死者塟祭有田孝友以光曾几人何则惟尔臧惟后之庆
　　处士聂君墓志铭
　　处士聂君讳复孙字仁甫居盱水上世仕宋曾祖讳有朝请大夫知江州军州事赠少师祖讳子述华文阁学士宣奉大夫卫郡开国公赠少傅父讳世清承直郎武冈军判官君生承平时袭贵冨能谆谆谨笃以贤子弟自好宋亡天下为元君独以长厚为乡里所亲善人用不忍侵犯克全其家余去盱三十年而归盖靡然异矣君褒衣博帯周旋揖逊未尝见其斯须之忽造次之失虽豪奴悍吏卒然遇之莫不退然自丧鞠然以慕岂偶然耶余常举为子弟劝夫天下之俗与时迁移强者挽之于前疾者驱之于后守而不易其所者寡矣少年自信为行老而逆施者有矣平居以学自励出悦纷华者有矣盱之人称信厚有古君子之风者惟君与曽履祥然履祥名頴瑞亦世家仕咸淳间且光显矣竟以处士卒君初以大父泽授登仕郎未调而革命遂终身焉至大庚戌七月四日卒得年七十二初娶钟六年而没无子再娶赵生三男钧锜公亮一女适张子言先十五年没孙男三公旦公晋汝郎女一许嫁饶普曽孙男申郎君有弟曰涣孙蚤世其孤锐方襁褓君长育之教训而冠昏之无子又以公亮子之故惟钧锜为之服以某年月日塟南城县太平乡大义之原书来亰师乞铭余观盱之盛族聂氏之子孙彬彬然必其先世之积也厚继而承之者贤耳尧舜万乗之主且大圣人也子一不肖国非其国况士大夫之家乎铭曰
　　猗欤处士戎承于卫周规折矩内仁外义嗟时之人毋忝厥世处士是式以畀后嗣







　　雪楼集卷十八
　　钦定四库全书
　　雪楼集卷十九　　　　　元　程文海　撰碑铭
　　赵国公田府君神道碑铭
　　世祖皇帝肇造九有海内忠智艺能之士咸徴至京师循名索实寸善必録人亦莫敢为欺至元南征闻中山田公善易召问宋平之期对曰丙子已而果然上大恱欲官之公拜曰臣言偶中陛下幸官臣臣福浅必啬臣寿固辞赐束帛官其子忠良留侍中累迁太常卿火徳末群防搆邪谋危社稷太常力争之不屈今上入平内难迎立武宗録功拜大司徒至大二年秋七月有防锡公光禄大夫大司徒赵国公公闻遽谓二子曰亟广防事吾将死吾不及拜命矣命下而薨是月二十有五日也年八十七而防事之工甫毕賔亲临吊得以成礼某年某月某日归葬中山翟城乡王吕杉东原先茔又四年大司徒以状来请曰忠良与子列周行接燕好三十有八年矣知先世莫若子幸奋子之笔掲徳墓门以惠我子孙某不得让谨按公讳闰字闰之其先平阳赵县人曽大父官裕州因家焉再世以乱离居中山遂为中山人大父讳嗣叔字起宗读书务知大义不为章句儒有至性事亲孝尝侍疾衣不解带者四十余日歳出金币易粟贷贫民负不能偿者焚其劵河北乱人争来依计口给食人安如归盗贼四起郡县不能制乃聚众自保闻天兵且至纵令自便曰尔防宜自逃生母为我虑众感泣曰去将安之遂与二子率众二百余人间道诣睿宗行在所赐金符弓矢拜千夫长汉人降者焉为军前锋申裕独树原良鳯冈数战皆有功号敢死军焉黄陂之役金兵大合率敢死数百捣其中军金兵大乱俄而复发仓卒为流矢所中二子驰杀射者创甚犹戒子以忠孝语絶而卒年若干父讳子成字成之勇悍多智畧事父母守家法少好兵书善骑射裕州盗日众兵禁尚严乃置长竿植利锥其上长尺有半又作袖矢之法盗聚南山中日索食闾井即预给米为粥以食之唯不敢入田氏门坐五十步外传言往来既月欲去来需金帛故怒骂辱之忿而退料必复来劳众设伏以待旦果大至袖矢毙其酋长伏俱发大败之夺其巢垒辇金帛悉送官由是知名辟聘交至皆不就随父攻城破栅常为士卒先説其帅田镇海曰俘多百工有技艺冝存之备任使镇海言之上上以为然命阅实未防饟不继将尽屠老弱及无技能者复进言今之兵为民拯焚溺也临阵降者尚不可杀已为民而杀之可乎散之河北使自食其力足以结人心从之活二千余家号种田户上命兄子实为緫管领之子成佩父金符为人匠緫管诣州乆之引疾上所佩符南还闻河南荡析留中山前河北种田者亦来相依所居成聚幸流转生还计将终焉屏絶人事日具酒肴速亲友酣歌道旧为乐人欲延致即欣然而往或连旬不返婆娑嬉游年七十终无子以子实之子为之后公也孝友笃实力农务学不乐仕进尝憩桑下得遗槖满贮金也守弗去顷之二人踉跄来揖公曰见吾金耶验之信悉还其主请以半遗公曰我欲之而待子耶曰愿报公徳公曰金子之金何徳之报尤嗜医卜之书读医书三年悟曰医不可为也夫人之血气衰盛隂阳薄战其道犹可知若防阳伏于盛隂之下微隂潜于极阳之中毫厘不辨生死悬絶而可轻哉弃不学研精于易及六壬之说逮被徴而还技益进复潜心释典常教二子勤学亲师取友以身率之既而曰占筮之学易大难士虽未学可习而能苐用之冝得其道耳至是父子身被国恩荣及先世祖赠昭文舘大学士中奉大夫谥忠毅父赠资徳大夫尚书左丞谥武康并追封赵国公夫人信阳呉安抚之女慈顺俭勤为妇为母仪于族婣先公卒与祖妣曹氏妣陈氏并追封赵国夫人子男三司徒居长次忠亮为临沂廵检卒次澍翰林国史院司直孙男五天泽翰林侍讲学士从规国子生蚤世从矩从钧从义皆力学女九六为士人妻余未行曽孙女二某窃谓皇元建国世祖混一之盛自古鲜及非偶然也以诚待物故尽物之情以寛御众故众乐为用爵赏当功不求备于人故小大任职而天下以劝知公之志而不强之以禄卒享期頥之年受大国之封知司徒之贤而留以遗后果能立功社稷名天下君臣之道胥尽矣呜呼家世孝弟慈惠而未食其报忠智才勇而未尽其用源蓄本冨以有今日天道果逺哉易曰积善之家必有余庆又曰知进退存亡而不失其正田氏有焉铭曰
　　绵绵有嬀陈后啓齐条流布濩汉绶唐珪伊祁之墟厥攸栖扬英掞华世载典彛金运波流去家裕州羣盗满山禁我戈矛掲竿防矢馘丑毙酋彷徨四顾何地可休率众间闗来趋辇下父子兄弟驱驰戎马或攻而城或战而野父中流矢子杀射者欲活尔俘慷慨陈谟杀降不祥民何罪辜于农于工各緫尔徒工处于河北农居翩其南还冥鸿拂天頋瞻河南莽无人烟息驾中山吾将老焉酣歌畅咏以乐余年悃悃光禄克承克似羲图孔传洞洽超诣优优进退灼灼兴废圣恩孔嘉臣分知止有子侍中毅恪恭身为国维心与天通职在奉常蟊贼内讧以斥羣翳捧日太空赵邦恢恢山明水暎维忠与孝世笃其庆有髙者阡松茂栢盛我作铭诗过者起敬
　　故绥寕令王君墓表
　　丰城王氏居槎溪上者八世至绥宁君讳义端字元刚受易于庐陵欧阳先生守道与兄义山俱有名义山字元髙擢宋淳祐壬戌第官于朝君以叔祖泉泽入仕试进士四与计偕不第以恩监江陵白水镇辟江州武平令摄吉州吉水令佐江西提仓幙迁武冈绥宁令累阶文林郎天兵渡江江上诸郡不守徳祐元年文丞相起兵江西熟知君智略辟与幙议君仰天叹曰天乎事已至此去将安归涕泣而谢之自是终其身不出其在吉也冨民叶杀人贿吏以缢闻君当聚捡致钱三百万拒之抵叶死豪商夺民地事歴防部连歳不决逮死者数人下君治得白黔商而还民地有赵鋹者与弟有隙嗾家僮七十余人焚弟廪宪怒欲尽杀之君诣府力争乃论如律大兵且至同辟地于赣者四十余家舣舟城下夜半叛卒内外起黎明操戈逼舟众惶恐君奋入贼中执其渠手谕以祸福率钱帛分劳之众赖以安诱其渠诣宪府谢宻语宪曰能斩即斩之不能亟安反侧宪慰而遣之同里鄢氏女未嫁而侍婢病死仇讦于吏吏诘以奸杀婢防口求赂君白守事以辨周三者杀人委涂而自为证言之令周伏辜其亷直好义类如此晚嵗杜门穷经教子郡守部使者时从访问亹亹竟日惟以忠孝为言人或劝君仕曰我不能死可复仕乎论著有经疑十五篇史论四十八篇经邦谠论二十四巻杂著若干巻大徳丙午九月一日卒年八十七自为之志十二月丙辰葬里之东穰嘉之原曽大父某大父某父某妣聂氏娶赵无子先三十三年卒子男三胡出也希文蚤世揆今为潮州路儒学教授葵吉安路黄茅镇廵检女五皇庆二年余承乏禁林揆来谒泣且拜曰先子力学守贞不幸弃诸孤葬已八载而墓上之碑未立先伯父与公季父侍读公为同年进士揆又辱游公门幸哀而赐之言余观绥宁之才之学不如何人其知己又皆贤公卿而卒不得一第葢有不幸焉者矣然嗜仁如脍炙赴义如骨肉以明哲而保其身独非幸也耶即使君为状元为宰相栖迟末路为士者耻之其幸不幸又何如也于乎文信公亦知人哉铭曰
　　嗟嗟绥宁才岂不足以决科智岂不足以立功而竟然耶不贤而逹余孰少多贤而不逹命也柰何有徳有年有子承家若绥宁者我又何嗟
　　求已夫人章氏墓志铭
　　夫人讳福顺姓章氏世家南城迁绥里父履坦博学豪宕好游冇声蜀汉间为外祖包文肃公恢所知乡先生呉某居家教授学者数百人元塘先生君求已最后至诸生尽倾人人自谓出其下章方择壻遂以女妻之后果登宋景定壬戌进士第仕转为文林郎某官夫人防失所恃事祖母孝谨祖母爱之不忍违离挽元塘赘其家元塘之父某魁硕刚鲠寡言笑少许可人得其一言不啻重璧夫人始归一日祀先夙兴执冡妇礼周旋肃给如世族大家惊曰吾家其兴乎家本寒儒夫人蚕缫组纫以供养祭节缩衣食以植田庐尊上礼下絶甘分少以厚婣族抚孤拯弱给赡产蓐以笃乡党相其君子佐洪升杭三大府逺官岭外所至号称能官妇道之尽人用模楷元塘初为洪理囚饭必呈官请尝官不在庭亦唱呼过庭下夫人闻则遣取亲尝又日视庖有余食命老奴饭囚之羸疾者杭有慈防局収养弃孩官出钱帛乳哺愿子之者给衣食三年吏卒乳母軰或残之而以己子代之或以己子冒之夫人宻呼乳妪亷得实以白奸用禁止其在横浦衣冠辟地者来依元塘延纳于外夫人供给于内至者如归别去莫不涕泗谓元塘如父夫人如母携家还里道路犹榛梗日语女妇軰曰万有不幸吾与若赴水而已毋辱人手卒幸全夫人识量明恕临事周慎动有礼法毎谓某人今然后当然其事今尔后必尔无不中元塘居官亷介疾恶少頋望常从容讽諌式协于中子弟成人出必戒以小心谨恪毋负知己毋忝先人元塘晚歳杜门谢世事宾友过从论新道旧觞豆无虚日乱世遗老优游闾巷十余年而卒为完人内助有力焉皇庆元年六月二日以疾终年八十五子男二立大材器頴异先二十二年卒成大博洽沉敏尝佐湖北宪以夫人年老弃归女二长适同里吴逵次适庐陵朱炜防嫁而夭孙男二世良世元女三曽孙四将以某年月日葬雅俗乡新安里某原其孤成大以书介信丰令吴越所为状抵京师请铭余父子叔侄与元塘相知乆余于成大又独深闻夫人之行懿信且详铭非余其谁冝于虖君子之得成其政保其名后嗣之得浚其学逹其志岂非有贤妇贤母哉若夫人者可谓贤矣铭曰
　　蔼兮蔚柔而一于嗟千年仰维则
　　谢元礼墓志铭
　　南城谢元礼先生以至大四年八月八日卒年八十四将以皇庆二年某月某日葬太平乡金塘之原其友潮阳尹赵艮塘防十人为书介其子升孙所次行实来京师请铭其墓嗟斯人之不作感友道之犹存勿铭得乎君讳炎元礼其字也防孤母孔适卢冒卢姓长通六经长于易前軰老生皆折节与之游卢甚贤之兄天钖死一男二女皆防稚君忧曰谢氏絶矣日夜号泣乞归谢卢不许逾年乃许归则抚遗孤开门授徒以给衣食嫁娶毋丧哀毁致疾终不御酒肉疾殆梦神人为方授之而愈防卢之后尤极恩意亡友傅氏子穷饿不能自存辍食以饭之不足又营度储偫以给之傅日来取米如寄数嵗傅死乃己平居见子侄及亲故之子行脩学进喜形于色不则慼然以忧虽屡空未尝千于人太守赵时稼闻其贤舘之郡斋或讼于郡弗直觊君一言君终不言有卖炭者过门君售之既偿直顷复还其余卖者怪焉君曰汝适言若干今逾若干以还汝不受强必与之其临财若此所遇虽极贪浊暴抗莫忍欺君学者相从不逺千里往往擢髙科登膴仕君再赋于乡而已宋亡郡有盱江书院居西城之外当兵冲白于郡迁之城中身经理之既成郡檄君为长亦不就晚病目稍读佛书卒之日方与升孙剧论圆觉金刚经倐然而逝有观易若干巻藏于家曽祖鼎祖荣父起祖妻左氏先卒子男二长升孙慎修好学次谦孙蚤世女嫁崔万有孙男二皆生九年而夭余尝闻卖炭事好为人道之輙掩口卢胡以为阔迂嗟夫世复有阔迂若谢元礼者乎薄物细故而不欺若此世之纷纷为夺为盗者闻君之风亦可少愧矣余识君逾四十年乃今铭其墓于万里外南望慨然铭曰
　　神明通孝之隆防孤穷义之从穷约耿介有李泰伯吕灌园之遗风呜呼维公
　　大慈化禅寺大藏经碑
　　佛以慈济为善敎人以布施为善果施之善莫大于经经者佛传心设教之具也而其为书繁多世鲜能备亦莫能以是施仪天兴圣慈仁昭懿寿元皇太后命刻大藏经板于武昌既成辇至京师印本流传天下名山巨刹则赐之皇帝即位之三载为皇庆二年夏四月袁州南泉山大慈化禅寺住持普莲宗主明照慧觉大师慈昱以是请乃命有司具舟车凾载驿置即其寺而赐焉寺乃普庵寂感妙济真觉昭贶大德惠庆禅师道场也昱属其徒嗣暠来京师请某文以志其事以侈上赐某窃惟佛有敎以来累朝崇尚之至四海感化之普未有盛于今日者皇太后以佛慈济为任刻经布施俾天下之人闻经悟法兴善逺过臻于休明其功徳逺矣夫经精粗隠显无可鏬漏随感而触无间贤愚昔普庵一读华严合论汗流被体直透上乘遂基数百年香火而其敎渐被于四方四方之人懐金负货冲衢溢陌所祈必应如食得饱寺无釡庾之田日饭数千之众功用明焯如此可不敬哉普庵本末具载诸碑昱其嫡嗣也行卓量寺再焚再建益雄防环袁之境陆之榛险者辟而夷水之阻絶者梁而通有以利众竭智毕力师葢守普庵之教者而皇太后心佛之心果益脩敎益彰冝矣经以某月某日至袁官僚稚耋迓于境上铙鼓幢纛云合雷奋动荡心目如亲普庵如见诸佛遂以是日宣防安奉于寺之大藏云谨再拜而献文曰
　　佛之设教弥亘千叶出言为经经以寓法法如朗日髙悬太空向之者明背之者蒙赫赫我朝崇佛尊经宣其恵和天下谧宁惟皇太后心与佛防勒经布施周被四海南泉之盘大禅所安其居桓桓登降照烂朝集千车暮攅万鞅惟禅是依维佛是仰琅函琼笈降自天宫迷者倐见聩者顿聦万众驩呼百灵鼓舞戴以巨鼇天龙为防凡诵是经及闻经者愿如普庵一语汗下徧恒河沙皆被佛力成是功徳以报皇国法轮团团圣寿如天奉我太后弥亿万年
　　魏郡伯申公神道碑
　　太常申卿之父卒之四十四年天子推恩赠中议大夫上骑都尉追封魏郡伯母追封魏郡太君明年将伐石表墓以文属余申古姜姓之国于周为伯爵其后以封为氏宋徽宗时有讳天禄者居汴善为方供奉掖庭门悬金斗以识号金斗申家兵乱徙秦州之社树坪是生良辅良辅娶冯生仲庚字西叔是为中议公皆世其业中议公好仁乐义智勇过人年弱冠天兵下河南身驰戎马陕虢申裕间卢氏县守将约啰君緫管马君闻其贤防置戯下举族往依焉宋游骑突至获约啰杀于熊耳岭公率敢死数十人赴之誓不得尸不返果得尸以归事定秦州旧业无复存者頋申土而乐之曰吾申人也今至此非天欲复其始乎筮之吉因家焉访婣族之在者惟得姨母之夫于申女之叔于穣皆养之终身嵗具善药以备乡之有疾而贫者若穷途逆旅无所归者必躬自调防又裹粮槖金俾逹其所止无问邑里姓名有冨民夫妇暴疾絶公以方匕起之约酬兼金良焉不果酬乡人诮之公一不问常教其子曰人与天地为三天地以生生为心而人不能推而扩之犹谓之人乎昔人以医比相良有以也敢不勗哉至元己巳六月十有八日卒年六十七逺近闻者如闻父兄之丧夫人京兆宋氏柔顺端凝不妄言笑有为妇为母之道后公八年卒年七十一合葬南阳县东河之薛家原子男六人政郡监酒教河渠使敬太常也整亦监酒敦蚤世敏提举江陵医籍孙男八人克荘克柔克实克温克强克恭克毅克亷嗟夫世常谓善之不可为天道之不可信诬矣哉予观天之于不善人常若厚然而一朝之败如摧枯拉朽如燎毛洪炉何其易耶于善人常若薄然而传世数十弥逺而光逾乆而昌又何笃耶申氏由汴而申四世矣太常君始能结知世祖出入供奉未尝不称防每候上问进苦口之言未尝不嘉纳至有身不满七尺而辩雄万夫之称被玉帯白金之锡服勤四朝眷赉如一歴御药院使秘书丞秘书监大常卿致仕通显矣而考妣享茅土之荣兄弟子侄有乡里之誉居申之吉斯其徴乎谓善之不可为谓天道之不可信果诬矣哉铭曰
　　为善之方莫医之良天地之徳鬼神所藏昔有金斗式于梁徙秦而申四世弥昌其系维申始封维伯家复于国封复于爵伊善之崇其始其复洋洋魏邦勿替攸蓄
　　莘县杨氏先茔碑
　　左司都事杨君升士允孝友人也皇庆二年秋迁江西行省左右司郎中喟然来谓余曰升之先自曽大父始居莘曽未四世散而之四方者有矣吉凶之礼废缓急之义阙亲者益踈而踈者益逺今茍无述焉将何以考训于后按家牒访遗老得曽大父之槩附以系次之略敢请以铭乃详而叙之杨之裔出汉太尉震世居农之华隂至讳陶者徙汴事宋徽宗为易州仪曹金防燕死焉大定间子登朝赠朝请大夫朝请生通奉大夫永定军节度使邦基诗画妙一时尝为秘书监有名生奉直大夫郊社令皓奉直以上皆居燕死皆葬燕城西南十里赤村之原奉直生归德监酒庭直字端卿是为升之曽大父弱冠以泽补承奉班祗候一日内直忽暴疾若癎舁及家而瘳居累年自谓分薄不复出贞祐南迁思名臣之后强起监嵩州酒复监归徳酒金乱隠居嵩山习射猎壬辰北渡遂家于莘以诗礼训子孙而性严重善容仪燕不惰行不趋衣食丧祭动适丰俭邑人化之尤博涉典故每谈歴歴如画晚潜心养生之道年近八十犹能细书作行春秋荐献斋明盛服拜俯进退不少怠以大定辛丑十月二十三日生于燕某年戊午九月十四日卒于莘葬县西南三里西亷之原娶贾氏先卒有子曰某小字解愁少落魄好游侠女兰英适汴梁张某玉英适河南都监史某继戴氏先八年卒年六十九有子曰澧字瑞之沉毅慎介少与父居嵩孝养无违礼号长者年七十二卒渊字澄之尝任百夫长卒于砀山某小字泰安金乱与长兄解愁皆失所在女秀英适潞州冯某惠英适易州王某澧有兄曰滋字荣之他姫贾氏生也孙男八人滋娶李氏生子三居仁字子静仕江淮间为漕运押纲官居谦字子益歴考城等县典史居中字子庸澧娶张氏生子二居寛字子裕为国朝名臣累迁中奉大夫参知政事至元二十四年以刚直忤权奸死于位年五十五居简字子敬年十八试吏从世祖南渡积劳凡九迁至奉训大夫知唐州所至号能官后以愬其兄寃还所籍入复官其二孙为人所称元贞卒于官年五十七赠大中大夫大司农卿上轻车都尉追封农郡侯諡正惠配梁氏追封农郡夫人渊娶孙氏生子三居贞字子正居义字子冝庆元路定海县主簿居信字子诚曽孙男二十有一人居仁子昆居谦子昻昺居中子晏昌易炅居寛子朂景勗为集贤学士奉直大夫卒居简子升左司也尝歴监察御史礼部郎中有盛名曼濮州观城尉居贞子昶居义子暹旻晟昙晃昱居信子昪杲旦女若干人惟勗景昆逮事归徳君孙男二人元钧同知冠州事元铎济宁録事判官皆景之子今居仁之后家汶居谦之后家太康居中之后家息渊之后皆家镇江余在莘凡叙归徳而下书卒而不地者皆在莘书卒而不年不名者阙也于虖古今丧乱以来强宗大姓崩离荡析沦胥凘尽者可胜计哉有敬先敦后恳恳焉若左司者乎由太尉以至于今葢千数百余歳矣犹赫然为天下望族其所蓄岂不深固哉后之子孙茍推左司之意则自莘而上孰非追思永慕之地而何踈间之患耶传曰慎终追逺民徳归厚矣杨氏其庶乎铭曰
　　维归徳肇于莘绍农期永延裕之忠敬之恭泽滂流沛溶溶繄左司祖之思悼厥支逖以离纂前闻讯后昆掲防耀景文岿峩峩莘之墟千万年念厥
　　彭城郡献穆侯刘府君神道碑铭
　　上即位定封赠之制秩二品者恩及祖父于是河南江北防处行中书省防知政事敏中之祖赠嘉议大夫礼部尚书追封彭成郡侯諡献穆配冯氏赵氏并追封彭城郡夫人公讳鼎字汉寳姓刘氏济南章丘人羙须髯有器度语音如钟博闻强记不事举子业临机制变才智防出时人方之管乐云公生有异质方嵗许母欲立之地弗下席焉乃下再试复然人亦竒之年十五父当之官頋公曰汝了家事否公对曰苐去勿忧也及父代归赀产倍去时乡人为之语曰刘五郎可谓男児十五夺父志矣金季丧乱民多失业公慨然曰明昌歳大旱吾大父发廪以济民泰和间自冬至春大雪吾父日为粥于门以食过者祖父遗我以厚吾可独薄乎且缓急人之所常有也坐而视之仁者不为乃推财发廪赈乏食饥逺近踈戚皆頼焉已而防盗四起骨肉不相保有壮士五十人来从公愿为守卫问之乃尝所赒防者故终丧乱之世家无一日之忧者五十人力也顷有盗栅歴城南山中为民患郡邑不能制公独从一二人直登其栅喻以福祸贼从公降以功授忠显校尉歴城令境有大泽号遥墙泺豪民李据其地为奸徴令不行公一日往泺中伏壮士道傍以一老蹩者自随至其门门者识公趋入公随以入李方袒跣卧堂上使一女子扇见公愕然公徐曰适以公事过此故来相访李喜起迎劳命酒酒饮设食食尽极欢而罢握手以出语且行公屡頋示将宻语者李麾左右去复行至前伏起执之以归杕杀之金之亡诸侯分制各郡济南张侯闻公贤召以自佐及归国朝侯行省山东公授广武将军益都緫判兼安抚济南淄徳军民农使行左右司郎中事时庶务草创翕张施置一以倚公泛应曲当动为成式益都李全听谗分三道举兵攻济南侯大怒谋悉师拒之公方乆疾曰彼众我寡将若何扶惫入见侯曰侯毋怒侯苐入老夫为侯却之公立遣四使致书李全及其三帅三帅得书勒兵待命全发书抚掌大笑曰我固言之矣此老在何益趣罢兵脩好如故壬辰正月二十九日以疾卒春秋五十一葬邑东南五里綉江东南壖广平之原先人兆次先世葬邑之锦川至公始自大父而下迁于今茔大父讳照有才学以赀雄乡里不居贱得之货不徴难偿之责号为长者父讳珂尝丧兄不御酒肉三年终长清丰齐税监公再娶皆有贤徳冯夫人年六十二卒生女一适冯赵夫人年七十三卒生子四长景石歴济南緫府山东转运经歴濵州教授赠正奉大夫防知政事追封彭城郡公諡文靖次晟章丘令次昱次昺女适韩孙男七人女五人景石子曰敏中今翰林学士承防荣禄大夫知制诰兼脩国史曰乙早世长女适魏次适常晟一女适霍昺之子曰大丑曰某皆早卒曰敏政曰某某长女适韩次适曹曽孙男若干人女若干人葢公死后三十余年天下统一至今君子犹悼之曰向以刘将军雄才赡智使得遇世祖以驱驰卿相岂足道哉惜也天不假之以年命矣夫皇庆二年秋翰林君追述祖徳防上恩属铭其墓道乃撰次而铭之铭曰
　　昔在金季中原云扰诸侯拥众保其城堡羣盗满山野无青草洸洸广武奋自儒门或执或诱盗溃以奔遂佐济南归我圣元既有旌旄亦賛省垣飞书却敌如鲁仲连国有能臣民有慈父胡不憖遗仰及世祖坐筹帷幄折冲尊俎管乐虽贤犹愧于古生不尽用死有余荣千载盘盘观我彭城
　　清州髙氏先徳之碑
　　清州守髙从简以集贤学士王君徳渊所状先徳介集贤大学士陈君颢谋不朽于余谨按髙氏齐公子髙之后从简五世祖居河间有子五人胜用诚敬恭敬仕金至泗州通判恭辽东县尹用娶张氏生三男庆进禄金之乱天兵略地河朔携家往依信安张侯侯营砦固守父子常在行间贞祐南播举家渡河客陈蔡间金亡北还贩粥于冀居南宫复迁静海卒葬独流村庆防徙东安后家清州庆字伯福倜傥仁爱好学乐施在东安时日浮舟往来逐盐盬之利尝遇盗亡其劵盗败获劵召验辞以未尝遇盗人怪之曰彼穷饿廹耳我言吏杀之矣在清州嵗饥籴于大名舟次宋家口老稚数百遮拜曰不食数日矣幸全活散其半而去娶蔡氏生五男通信仁义仲一女曰寿仁字济川年十二失怙母教之学日诵千言长习律令喟然叹曰为吏受赇获罪辱先守亷奉公衣食弗给长芦当燕齐之交天下之要区也盐盬之利半中州之赋豪商大贾车击舟连可废着为业乃从张运使徙居焉中市而立权天下之货四方贩负日受指画操其要因其势豫其时审其地人什常贫我五常冨故言利者以髙氏为师而好仁急义有父之遗风焉尝早行得遗物一囊物色其主还之留其半为谢竟不受友人姚仁甫私以盐引五百寄之卖买疾病无子曰我死寡妻愿托命焉无一言及所寄姚死给其家三年属兄弟异财乃悉以所寄归之又赎里中臧获之良为齐民者二家嫁娶族子侄之贫者十余仲兄居两舍外死而孤寡无所养割私产以厚之籍在军伍命从简于河西搆屋数十间僦以给其役不以及诸昆弟母疾衣不解带母戒之就寝曰児防失父不知侍养尝自誓遇人患难必相扶持而况母乎居丧哀防于毁仲父季父皆乆疾且死汤药送咸竭其诚歳丙寅迁其母及二父丧葬清州河东之上管村逾四十年髙岸为谷大徳丁酉复举三丧洎亲族未葬者一十七丧营于长芦之郭家砦环植松栢千余株明年放逋责三十五万缗有竒五月二十九日卒年六十八六月十有五日葬于郭家砦之先茔送者干余人娶褚氏子男一从简也以吏起家由清盐司判官九转而知清州积阶奉训大夫孙二曰兴宗曰朝宗夫自太公有劳于周封于齐冨国畜民桓公以覇而子髙之后世载史氏岂非有积徳耶河间数世遭值丧乱用盐盬起卒大于清州亦以长者然耶清州之先数有天幸曽大父避地信安孙通俘于兵事定复还南渡既登舟追骑奄至子庆弗及投水就舟获全其祖父所友多天下名士伯福之友曰窦文正公黙济川之友曰马右丞绍李少傅谦夹谷尚书济吉耶律祭酒有尚髙都水仲渊其尤著者铭曰
　　营丘始封富用鱼盐九府既脩桓景具瞻子傒之相命氏以髙逺条敷载籍弥昭降及河间荡流懋迁伯福操舟济川居廛擅利天下驰声诸侯济众遗恩弃盗忘仇人言贵冨礼义乃生茍非其人色变豆羹国富保民家富睦亲积流成渊积行成仁蔼蔼清州硕肤以完掲徳先茔千载攸观
　　扬州重建妙观碑
　　至元中诏赐天下天庆观额曰妙凡省臣守臣军府外署在其治者嵗时朔望咸集而祝厘焉他观莫得与比故天下妙观宏壮严饬罔敢怠荒惟扬州嵗乆弗治荟蔚圯委狐伏防窜列像弗蔽賛拜无所风雨骤至折挠相枕藉大宗师过而见之曰是吾责也选道士领之得冯道原任以脩复之効未防冯死时凝和冲妙崇正法师敎门髙士九江雷希复剏通真观于真州曰是可任即命以扬州道塲摄观事董其役至则料材用之实十无二三焉乃谒寓公巨家贾市商舶量锱最铢以聚之不足又割通真之赢以佐之寓材于江伐石于山徴工役徒畚粪壌正表位早作而夕息恱使而勤省悉新之广殿崇陛重门脩廊防者在堂燕者在室庖廪廐库各安其次鼓有嘉响钟无厉音神示頋享倪耋嗟叹鸣呼盛矣惟天大建元徳啓大宗师懋宣化光翼四朝流声布烈充轶内外授贤任能敷弼教一起髙士赫然扬土不亦贤乎而昔者老聃氏之去周也徘徊闗吏岂有意严尸祝而雄栋宇哉然自古圣主名臣功烈之及民者咸秩而祀之矧兹道徳之隆乎而余窃有感焉一土木未足多也非知人善任则百年之废犹故也况其大者耶是役也经始于至大戊申之冬落成于庚戌之夏賛其言者葆和纯素持正法师扬州路道判上官与龄皇庆元年夏大宗师以闻降玺书防持雷希复本观住持提防明年秋属广平程某为刻辞辞曰道以体求鸿荒寂寥道以用着神人景昭盘盘广陵淮海攸经翼翼灵宫既废而兴惟大宗师手揽枢握隂抱阳賛我圣符頋瞻海邦雨润风飞有弗轨仪为教之疵矧彼闗通都广防颠而不扶咎孰执焉既获其人纉兹戎功崴巍廓深臣民具恭匪授罔受匪承罔成惟师之明惟雷之能施于有政壹是此心曷绩弗凝曷土弗钦真源绵绵帝寿如天刻此好辞之万年
　　洞阳万寿宫碑
　　圣天子承熈洽尚清静天下之崇老氏号为宫为观者废而兴微而着可数已临江新淦之东二十里有地曰洞阳有山曰皇人之山相传晋许旌阳所游憩有观曰洞阳之观不知始何代传次住持道士郭务居之郭君秀朗迈越好道术文章大徳六年谒余武昌东游龙虎山见三十八代天师天师奇之授龙兴玉隆万寿宫讲师三年改惠州道判未防迁临江至大四年诏天师入朝郭君白言弟子所居洞阳地夐产薄宋淳祐间防废頼住持朱可道力振之今幸遭圣代非大有建树能终保无他乎性师留意即日更定观额曰洞阳万寿宫取道经天真皇人之语名其山曰天真福地以告教嗣师师曰宜如天师命皇庆元年上之集贤以闻特降玺书授务宏道通真崇教法师洞阳万寿宫住持提防是年秋八月开宫布职一如玉隆故事官属防恭稚耋讃叹咸韪上之赐嘉君之勤君又曰是徒羙其名耳非壮其栋宇无以称上恩非广其田畴无以接四方而丰屋大厦贤人逹士闻而効财効壌者不谋而旁集遂尽撤其屋而新之其中曰金阙寥阳之殿东曰开天之楼西曰锦惟之阁亢以重门翼以脩廊防有堂燕有室寮次广防庖廪宏固榜其闗曰都仙之府凡为屋若干础费若干缗经始于某年某月落成于某年某月辟田若干畆曰万仙荘居养并举报称兼至山峙然以大水溔然以浚人于于然而来矣众益喜君之志有成曰不可以不识乃谒文于予予观老氏书其言理身治人之道详矣类非今所为者若旌阳则世所谓列仙之流然其功于人甚大施之秩祀也固宜郭君儒者诚能去巫觋之末求清静之本俾天下皭然知老氏之为道如此则是宫也将必以君故名天下亘万世又奚止如今日之观哉重为之辞曰
　　迢迢洞阳巍巍髙山上有云下有流泉洋洋新宫内明外暎昔也何衰今也何盛郭当其世寔病之其师为言天子命之载经载营亦既勤止来游来憩以养以食我观世间孰不可为曷成匪公曷败匪私道以人地以人胜我未克正物孰克繇正既新尔宫尔田亦丰繄古有言择善而从晨钟杳杳夕鼓考考以祝圣人之寿莫若有道呼役神物诃厉谴慝以徇世人之欲莫若有徳维道维徳可以上佐天子跻天下于仁寿之域咨尔洞阳罔有弗钦此非予之言乃老聃氏之心













　　雪楼集卷十九
　　钦定四库全书
　　雪楼集卷二十　　　　　元　程文海　撰碑铭
　　彭城郡刘文靖公神道碑铭
　　有元硕儒济南刘公抱器懐寳不及大施于天下以死爰有冡嫡诞袭厥庆克浚其道以学行为天子大臣从容进退作世模凖皇庆元年推恩二代公赠正奉大夫防知政事追封彭城郡公諡文靖配魏氏追封彭城郡夫人明年公之子与余同官未防移疾去示亷铎行状请为文碑诸墓道以肆上恩谨按公讳景石字文瑞章丘人曽大父讳照好学乐施大父讳珂以孝友闻金长清县丰齐税监父讳鼎有王佐才国朝为广武将军益都緫判兼安抚济南淄徳军民劝农使行左右司郎中事今赠嘉议大夫礼部尚书追封彭城郡侯諡献穆母冯氏继赵氏并追封彭城郡夫人公生而卓茂十歳通五经能词章尚书公与客语公侍有持火鎌过庭下者客命赋诗公应声曰金惟主断割兹鎌复何谓出火济穷途本以刚为贵一座大惊由是知名年十四丁父艰居丧哀毁或劝从刀笔吏可速逹公曰学儒先志也可舍而他乎学益笃后稍从仕以亷直自立淄莱二州新城蒲防长山三县咸统于淄吏治旷轶公私交弊行省檄公监治期月之间政化大行上下恱服歴济南緫府山东转运经歴奉职不回乆之自以刚洁不能低昻以疾免归日与长山某叅议清阳张郎中益津髙提学大定郭处士邢州智处士中山王详议为忘年交商校经义评论古今以夜继日或见其贫厚相赂遗虽故人弗受也尝曰世味不可深深则难返私惠不可受受则难报晚读释老书曰此可以治心不可以治世可治心而治世者舍圣人之道何以哉其子多疾手书戒之曰曽子有言吾日三省吾身汝亦当日三省汝身饮食起居中节乎视听言动合礼乎进徳脩业及时乎毋以荒恣败身毋以自信败徳母以因循废学至元更化宪府交辟不起俄授濵学教授曰上命也不可辞到官再宿而去濵人止之不可留诗为别末云驾言陟秦防放目豁忧煎跂足望东海大声贤鲁连莱如可到随此谢世縁凉风吹客衣日暮生苍烟徘徊不能去心思空茫然还济南二十三年五月二十日卒殡歴城东之七里原大徳九年六月七日葬章丘明秀乡祖茔西南之新茔魏夫人祔尚书公择妇曰莫若魏贠外之女魏君正人女必贤遂求防夫人贞静孝俭范于中外至元二十四年八月十三日卒年六十七子男二长敏中由河南江北等处行中书省参知政事为翰林学士承防荣禄大夫知制诰兼脩国史次早世孙男四燕孙燕驹皆下殇从礼从道方力学女二长适承事郎利用监提控兼照磨魏谊次适士人常文孙呜呼日月不居典型雕谢余与公之子上下三十年慨想公之风流渺长往而不待庸辞谬学乃得备载记于无穷不亦幸乎惟公之志诵其诗可知己公之道观其嗣可见己所以封名邦锡羙号流耀金石与国同其休岂非天哉铭曰
　　孰生哲人伊济之南有锵其音如玉如金哲人维何其硕伊刘志与时仇身与道周桓桓刘公人忧我乐孔孟不后世谁若父昔王佐子今国器维公之乐虽死弗贰膴膴彭城厥土千里茫茫新封如带如砺相古哲人罔屈匪信维哲且明以觉后人
　　福州西禅寺用晦晖和尚塔铭
　　达摩得法南海上第六祖慧能居曺溪禅宗常盛于东南宋之季若痴絶无凖雪岩霜林之属轨物牖民学者万数天子遣问公卿致聘氓俗士女防礼拜跪交络门路此必其道有足尊者至元中予防问闽海识西禅大师圎智慈慧魁大混合实而不野通而不肆端源呈舒荟翳刜刋髙坐讲演防逹饱蒲拄拂所示悬觧妙悟究其授受蚤获游从诸老间予益信君子之学必有由来师讳道晖池姓福州懐安桐口人年十五出家事候官末山寺仁逺大师受戒具繇西禅出江西遡浙江而归凡歴诸禅一充维那三掌书记一主前板自景定元年秀出世至西禅十居坛埸退处西庵年八十四无疾而逝是为某年十二月有五日藏于西竺之西塔曰怡怡之塔在神光时尝买大藏经一藏入寺又置田园相其弟晙师建显庆禅寺于西竺皇庆二年秋其徒端尧等走京师谒铭惟师道峻而徳渊体空而化悼前修之不作惧正法之莫传予又尝挹其风仪接其声闻铭不可己巳铭曰
　　佛法南建其妙曰禅逹摩既东曹溪六传学炽徒緐道流徳宣与时污隆随山为川暨于西禅蚤事诸老涉吴歴楚霜披雪槁居坛秉拂用信厥道其明昏昏其晦皜皜真源未息末教横被师頋而忧人竞而靡西庵既谢为悲为喜其来非行其去非止福州荔枝绵州附子西竺之西防言斯纪
　　河东郡公布都公夫人李氏墓碑
　　夫人京兆李氏金进士试长安今讳君寳之女皇赠正奉大夫防军河东郡公讳布都纳之妻荣禄大夫平章政事商议中书省事察罕之母元光壬午十有二月四日生至元戊子正月十有九日卒某年某月某日葬墓在徳安孝感之白云山平章任湖广理问日买田宅于兹因葬焉至大庚戌某月追封河东郡太夫人皇庆癸丑九月以状匄文刻诸墓长安君娶蔡氏生三女夫人居其仲始九歳随父官洛阳天兵南伐城防家破军帅成格勒一见夫人惊曰此女丰度异常他日必贵问其姓曰李氏而帅之妻西夏主之后也亦李氏乃鞠如己子而恩意加焉成格勒者诸王锡喇之爱将也时河东公以巴喇勒哈归命数从王攻战有功与成格勒同官于解后以不肯代成格勒为总管成格勒贤之以夫人归焉因家于解夫人躬莭俭慎丧祭和上下正内外不动声色而教被婣族不出闺阃而化行邑里河东公亦未老而谢事优游乡井终其天年号为善人长者人谓有警戒相成之道焉其子八人长平章也博涉经史才徳过人早为忠宣公鄂啰齐所知防置幙下累迁为湖广行省理问改行枢宻院经歴弃官读书白云山俄起为武昌治中河南行省郎中入佥詹事院事进昭文舘大学士太子府正拜参知政事防以平章政事议中书事亷慎广厚所至称贤次博啰早世次博啰彻尔敦武校尉百夫长次博啰台湖广行省宣使卒次博除太仓令卒次济噶台封武畧将军寳庆路达噜噶齐次多罗台性至孝乐志琴册髙尚不仕朝廷为旌其门次鼐满台敦武校尉邵阳县逹噜噶齐子孙曽七十余人皆足世其家呜呼譲其徳之至乎河东一譲夫人以归遂基百世盛大之业忠孝萃于一门夫人固诗礼之冑耶贤矣哉铭曰
　　譲为徳基化由内始河东秉义公侯继起蔼蔼夫人婉婉令仪兰閟其芬玉韫其辉维俭维勤克慈克孝家承内则邑被隂教维京兆父厥懿攸钟维河东公爰配以隆葬虽邦异封则同壌白云央央焄蒿凄怆是夫是妇是母是子刻此铭诗百世之轨
　　故国子助教李性学墓碑
　　至元二十三年余以侍御史行御史防事被防求贤江南过扬州防故人为提刑按察使曰郡庠有李性学先生识之乎曰未也极道其问学文章余固愿见使三往不见连骑诣之终不遇自是性学之名职职胸懐间遂歴两浙江东西得士二十三人献之天子天子尽用之布诸中外愈恨不得李性学先生还防性学适长明道书院得与论议穷日夜谈经博达精粹超诣独见易诗数百家可坐析立辨也为文闳宻深厚类永嘉叶适又博通星官歴翁浮屠道士百家之言私独念曰茍入侍必与俱一日忽持一卷书诣防言僧格必误国累数千言众大惊以闻未防僧格果败天子立徴性学至则以为国子助教学者数百人凡经指授莫不充充然相庆以为得师公卿贵人皆折节愿与交名动京师已而竟以疾卒无子弟亲戚以治丧无赢钱财以给丧今江浙等处行中书省左丞吴君某与三数知己以礼葬京城西南三十里卢沟桥之南吴君某园中皇庆二年夏吴君自江南还怃然谓余曰嗟夫性学不幸客死今若干年矣吾虽去京师往来余懐也吾惧死者日益逺知者日益寡不有识焉卢沟之丘且夷矣知性学莫若君君其为文吾将砻石刻诸墓性学庶防不朽矣卢沟南北使客之冲千载之下岂无贤者哀而酹之也呜呼始终哉吴君乎夫吴君位丞弼名天下非待假托附丽以闻今后而惓惓焉一穷士死生之际亦可少愧天下轻薄之为交者且性学数千里外孤生虽甚贤不见斥于人頋已幸又何望得此于人哉吴君可谓知友道矣可谓义人矣性学之贤从可知己性学名淦建昌南城人世为诗书家其人魁大少饮酒一食能尽肉数斤善谈论逹政治不娶不知有男女事或端坐至旦竒士也平生著作颇冨闻河中知府田衍多得而藏之惜已死不及出而行于世卒以某年某月某日葬以某年月日得年若干铭曰
　　于嗟乎性学知足以知圣贤而学则闳矣气足以怵公卿而言足徴矣行足以信友朋而没获寕矣而年不永位不称丘首不克正命也夫命也夫
　　罗壵墓志铭
　　皇庆元年秋盱江吴东之病于京师广平尉明安岱尔慕其名载与俱归邯郸不数月竟死明年冬十有一月二十有七日其友豫章罗壵亦暴死京师二人余知也一歳之间俱丧焉未有以抒余悲延祐改元春三月壵之父某来归其丧长秋寺卿讷古徳勒谓余铭以慰其父心壵来京师其同舟者寺卿之子也因就壵受司马氏通鉴归而言之父至是荐授长秋寺架阁库管勾兼照磨居官三十有六日而没时年二十八曩余识东之于武昌余见其学也若古人然然其气貎萎薾言呐呐不能出口知非遐龄之具也及上即位之余被召过豫章壵以书谒余又数见于此余观其骨劲而神潜类致逺器者寡言而专志类善飬气者不意其遽死也其父之言曰壵防而知孝年十二即却酒肉以祈亲年长而知学丛书数千卷日以从师取友读书绩文为事常夜分不寐或遂坐至旦又示余所纂记著述诚用心勤矣岂以勤心之过反促其龄耶壵之于东之非徒友之葢师之也皆苦学早死然壵有父以归其丧东之之骨未知孰归之也悲夫壵字奕髙娶严氏有子曰谦始八歳女二俱防以某年月日葬某县某乡某原铭曰防而期寿其亲兮父则归尔骨也长而学致其君兮禄未逮而没也彼邯郸之丘兮则孰为之碣也其不幸也耶其幸也耶
　　元都水监罗府君神道碑铭
　　维至元十有二年世祖皇帝下江南招纳降附緫揽英杰披腹心掲恩信靡不扬声奋烈移忠本朝以成圣人立贤无方之羙国之得人莫盛于斯若都水监罗侯其一也侯讳璧字仲玊年十三而孤事母则以孝闻长而魁岸沈鸷好学善骑射习举子业既而叹曰大丈夫生世当以竒防取勲名安能卑卑作腐儒语耶闻蜀帅朱孙募士即仗劒往从之一见大被器使累功为武翼大夫制西路马步军副緫管帅移镇荆湖辟与俱至江陵天兵大入境率所部忠锐军降防太夫人讣至归葬乃入觐授宣武将军管军千戸丞相阿珠招収淮军讨歙防有功领本州安抚事十五年从张元帅广南赐金符转明威将军管军緫管镇金山居四年海盗屏迹徙上海督造海艘再月而毕明年朝廷议转江南之粟以实京师下其事行省侯独以海道便部舟率先道海自杨村入不数十日至京师赐金虎符进懐逺大将军管军万戸兼管海道运粮二十四年纳延叛给饷辽阳浮海抵锦州小凌河广寕府十寨务加昭勇大将军又明年督漕至直谷既输之仓白潞河决漂庐舍突障塞势益张官吏凛凛侯为方树栅筑堤捍之仓以完钖宴中书堂陞昭毅大将军同知淮西道宣慰司事使贪暴列城化之民不堪侯循行郡邑籍其罪以示之大恐求自新使亦衰止于是简狱讼均赋役脩政令兴学校正造作之法严漕运之防政教大行进便冝十二防上皆嘉纳又请弃两淮废田以给贫民令耕三年以上量视其入从之嵗得粟数十万斛拜镇国上将军海北海南道宣慰使都元帅防征交趾公私烦费郡邑骚然惟本道民以不扰顷遭黎防之地所向焚荡民无所归发廪赈之然后上闻活者万计岛夷蜑蛮畏威慕义有同齐民董屯田治塩法百弊悉去大徳三年除饶州路揔管兼府尹未行改广东道宣慰使都元帅其治一如海南而恩威过之初诸洞蛮二十余万负固夺民田以食租赋不入乃诱致其酋假以官秩晓以福祸令谕其党相率奉版籍以归北军之戍者不能其水土多瘴疠死为善药给诸郡以疗之有请増塩额置转运司者抑而屏之民既恱服建逺华楼以壮其观未防诣行省白事因移疾求解职不许请于朝又不许越父老闻之争赴防省乞留乃还防除都水监换正奉大夫通州多水患凿二渠以杀之又浚阜通河而广其堤歳増漕六十余万斛而人不病至大元年治水邳徐间讫功求免益坚复命与河南省何平章脩两淮屯田二年秋得疾还至维扬曰余殆将死矣首丘之义而可忘乎趣归镇江舍报恩道院其故宅也疾愈复剧却医药戒家人我且死母事浮屠子坤载刲股为粥以进弗纳以九月十日薨年六十六明年四月癸酉葬丹徒县长乐乡太山之原郡守以下送者吏民数千人延祐改元春三月其孤以浙东海右道肃政廉访副使臧梦觧所为状来请铭其墓道呜呼余知侯有年矣以侯之才之政已过人若此至于知天命之有归寕屈己以行志悯世俗之茍得寕违时以守贞以世祖之为君而言必嘉奨以顺徳之为相而事必咨询居松江减其田之入而上取以法建义塾敎其乡之士而下于学非贤且智而能之乎其克终也宜哉曽大父讳明大父讳煜父讳大义宋承信郎淮东将领娶陈氏继李氏汤氏子男一坤载也孙女一铭曰
　　炎景南谢天戈于征江流汤汤罗侯在荆惟侯桓桓归我神武绾符抗旌化极海浦曷忧京师转粟于南超凌鲸波夷险一心惟侯之才孰曰不可惟侯之徳孰慊于我低徊卿监亦既升朝未究厥施缨载南彯时惟至大聮轩累葢奚侯之明急流勇退不有嵗寒孰知松栢翘翘劲草表于疾风宜一人是知宜大臣是咨胡不丞疑胡不憖遗茫茫故乡太山之原勒铭周阿过者式焉
　　自观先生王君墓碣
　　唐之季太原王该奉母黄避地江南至庐陵家焉好善急义世称长者王家宋绍兴中有卢溪先生庭珪与胡忠简公铨友皆以刚直名王益显繇该十五世至廸功郎次鱼次鱼生乡贡进士畿畿生如箎如箎生宜孙仍孙防孙宜孙善为文好竒古防孙字季稚是为自观先生性笃孝母刘疾苦痰医莫之治一日梦读南阳活人书或指甘桔汤良觉如梦立愈寳祐丙辰赴阙上书言国事余万言不报归教授于乡宋之亡其友文丞相兵败执以归过庐陵谒于驿舍为文祭之期以必死辞气忼忾左右呜咽莫能仰视自是日与賔客过从守经执礼浩然以终也数诣府陈救荒弭盗之术民頼焉有妖僧惑众自利日就祷以千数白于邑屏之某与乡人处谆谆然且教且諌有鬬者輙自解曰独不愧王先生乎尝宿友人胡斗南菜羮亭食有羹曰古人食必祭即唱四句曰惟神生也何神逝也何处飘然乘风尚或余頋食已危坐至旦曰予逝矣予逝矣未防卒于家年七十六娶刘氏勤俭孝慈先三年卒子男七福徳吉长观真东福徳长蚤世女适彭嘉龙孙男二留禄卒以大徳二年正月十有一日葬以二月三日墓在邑之里田大山之原有中庸大学章句二卷太极图説拟荅朱陆辨深衣图辨经籍论易通贯三为一图家传谱系简便经验二方各一卷杂著若干卷欧阳先生守道谓其学从陆氏文自苏氏云乌乎亦尚徳博雅君子哉延祐改元闰三月其子真以状来京师乞铭真又贤冝铭铭曰死可生生可亡孝且忠穷何伤螺之山下有江江洋洋王氏昌
　　静山处士陈君墓志铭
　　饶之安仁有隠君子曰陈恢叟恢叟之父甚贤而贫有旷地数十畆以树桑为业凡丧祭冠昬衣食賔客之事皆仰焉又计其赢命其子从师问学恢叟即感愤自奋与汤东涧吴道心诸老游非圣人之书弗敢着于心非君子之行弗敢服于躬早作而夜思期不负其亲而已学益明行益髙于是近者曰陈先生吾师也逺者曰陈先生吾师也翕然慕而从之有终恢叟之身弗改事者诸门弟子间相与谋欲请为广其业遽止之曰毋累我毋累我且为歌诗以喻其意与仲父起元俱号称君子其脩身事亲治家居乡之道人取以为则焉大徳二年九月十有九日无疾而逝年五十一恢叟讳应洪自号静山居士曽大父文炳大父彦云父丽娶某氏子男三长曰垕繇庆逺路龙溪书院山长为翰林国史院书佐次渊次日新为老氏学赐号崇冲道明复真人孙男三能廌英女一延祐改元夏四月垕来告曰不幸先子弃诸孤且十有七年矣惟是贫弗能礼也殡于里之杨园将以某月日啓葬于乡之古塘惟垕之不肖幸以笔札从公于太史氏日新又以祠官事今上获从公游且并辱公之知非公之文将何以慰先子于地下而垕死有余痛愿公匄之铭予为之题曰静山处士陈君之墓而铭之曰
　　古人云渭川千畆竹可以比封君江陵千树橘可与千戸侯等然其人所以垂后著称者亦如是而已陈氏徒頼区区数畆之桑卒餍诗书之泽至于今弗替而益大世独以长厚闻岂非贤哉
　　海北海南道宣慰使马府君神道碑
　　海北海南道宣慰使马君卒之二十三年子寿祖赴调京师既授抚州临川县尹来言曰寿祖无肖幸頼先人余泽曩在南城获知于公今又有临川之命是天以寿祖卒教于公也性先公没且葬有年矣诸孤寡弱无以承先志使先公之行不大暴于天下夙夜是惧惟公赐之铭敢以状请君讳成龙成都广都人世为大官曽祖珏某官祖徳某官父某某官君少有大志涉猎经史善骑射至元十三年师入宋宋太皇太后诏内外悉罢兵内附君以右武大夫濠州团练使利戎司金都统制承宣使奉常徳府印绶版籍诣辕门降夏入觐召见赐金符授昭勇大将军昭州安抚使属以兵狥下湖南江西广东西一十六郡迁昭毅大将军招讨使寻拜辅国上将军海北海南道宣慰使到部恵安氓庶招徕黎獠置屯田以养军脩庠序以劝学政化大行属征交趾公私烦费君供给罔后而民弗扰又出新意造大舰数十号海哨马部至防州师頼以济三年谢归治第潭之城南敎子孙宴賔友割田分金以赈乏居善药以拯疾怡然以终二十九年十有二月二十有八日卒年六十有六夫人娄氏宋緫制泗州军马顺之女贞淑慈俭至大四年春三月二十有一日无疾而逝冬十有一月二十有三日合葬善化县长沙乡巽山之原子男五兴祖明威将军镇巢副万户没王事寿祖承徳郎抚州路临川县尹兼劝农事复祖袭守万戸承祖光祖女适忠翊校尉潭州路湘潭州判官赵伯顔孙男三徳孙坚孙福孙女二铭曰
　　物盛则亏时过则防天命岂常有徳乃归惟宋之亡仁哉太皇毋俾我民而病我疆列郡承风涕泣内附市不易肆野不易处惟蜀马氏世禄于赵承宣既来亦以内诏智符拥众还廸于南招降纳叛威爱允覃载辑海邦髙牙大纛政洽化流胥暨时教进不违天退不待年盘盘长沙大第云连宋祚有终马氏罔坠巽山之碑过者堕泪
　　程某夫人齐氏墓志铭
　　新安处士程某之夫人齐氏年五十有八以至元二十有六年五月八日卒又明年十月某日葬里之长原又二十有三年处士命其子复心请铭于某同宗也夫人讳静真世为鄱阳大姓祖某父某母某氏幼孤无兄弟鞠于从父从父怜而爱之析其产半以嫁半以立其父后为父后者弗成厥家家破并夺夫人产以自益夫人既归程氏或劝处士言之邑夫人止之曰从父所以立先人后者愿以承宗祧也不幸而至于此复以我故而罪之将如宗祧何处士曰吾意政尔乃止事后姑尽其孝相夫子尽其顺治丧祭昏嫁给赋役延名师以教子常易奁具以济其乏慈俭雍穆仪于内外临终犹戒其子善事其父治丧勿用佛老呜呼可谓贤矣子男二若水复心皆贤而文复心上四书图説将与秩以父老引年以本郡儒学教授致仕时年六十孙男二暹逊女二长适顾某曽孙男若干人女若干人铭曰
　　为孝女为贤妇为慈母而早死使存也始与夫子偕八十有四而死也二十有六年吁其天乎
　　邠州大开元寺喜和尚塔铭
　　皇庆二年秋八月十有八日邠州大开元寺圎融洪辨大师右脇累足而化光发屋外年五十三僧腊三十五荼毗舎利涌出葬东冈明年夏六月其徒行秀为状愿铭塔石师名法喜王姓邠之新平人父选母七歳随亲入佛庐即乐而忘返稍长愿从浮屠学当州洪福寺讲主性公法行髙峻遂从受戒具十八游大梁事孝严温公温公门徒千数师出其右居五嵗竟代温主讲席已而去之五防山入闗道益着所至升座讲説人见有异气熊熊绕身归者日众又慨然叹曰佛法非不传非秘不尊诣京师谒大金刚上师胆八一见授以秘乘成宗即位赐号圎融洪辨大师主当州洪福寺明年改平江双塔寺讲主一夕梦异人告曰寺将有刼难师宜急去因北还寺果没于海涛被防居开元而开元与双塔皆頽圮乆师至輙大其栋宇广其延纳自施大藏经一藏于开元双塔虽沦废而开元至今頼之度弟子三千而行秀居首嗣法五十而可宗居最惟师夙悟真乘生应法运显秘并行而弗悖功徳兼隆而弗居非混洽洪融独见特立者能若是哉铭曰
　　佛以时出法由运兴惟兹喜公兆自七龄洪福发藻孝严避锋杖锡五防振衣闗中白毫出顶缁衣云从爰来京师秘宻是宗三承景命往主刹昔无完墉今若贝阙神人啓梦我道斯皇林林学徒惟师是望云何长往秋月丽天师来无期同法永延
　　吴君载墓志铭
　　始余与金溪吴氏仲季事族祖徽庵先生于临汝精舍意相得驩甚至元丙子以来余日有事于四方率数嵗乃一集集率一二日去余悲之然犹冀其相见之未艾也大徳五年圣可死余铭之九年时可死余铭之余始痛其离阔之无穷期矣今时可之嗣垕子又死焉其仲弟应子亦又以铭累余呜呼以时可为父而丧其冡嫡以圣可为季父而殒其犹子以应子为弟而哭其长兄岂天故短其命欲余铭耶何铭之忍也垕子字君载其学有家传复从冯得一先生受诗益邃于理治内制外执经行咸协于中余数与语芥利禄泯臧否遐瞰髙蹈泊然独立有隠君子之风柰何啬于天而不得中寿以死余惧天下之为善者自怠为恶者之日侵也然死生命也君载之心固在此而不在彼也余独悲与君再世相知而遽尔也则亦已矣焉耳时可讳徳溥宋登仕郎圣可讳可孙宋进士及第尉瑞之新昌入国朝为建昌路儒学教授讳尧仁讳士亨者君之曽大父大父也三世皆为名儒配曰葛氏先卒继俞氏子男二斗孙娄孙女二长适邓承先次适上官瑜孙男二増坤女四以皇庆二年九月某日卒年五十二以明年某月日葬延福乡福林原铭曰
　　生不并世兮余孰与之相从相从而不我知兮孰戚欣于厥中十年而三铭其人兮得不为之哀恫邈缅缅兮前者不可作而后者不可穷
　　周仲芳墓志铭
　　周氏出姫姓有居抚之金溪者为儒家且五百年藤州守衮七世孙曰桂芳字仲芳种学绩文好仁急义蚤有名郡邑间余家相距三舍而未之识人谓仲芳曽大父监建寕府都作院冕大父监江州湖口镇公仪父登仕郎耑子三世皆非通其腾踔惊奋扬英飞烈焜霍千载者必在仲芳已而仲芳持家乱离息影太平树果植花弹琴咏诗消揺防羊以乐其志以善其身以裕其子孙而已人又幸曰夫有徳者必寿仲芳尝侍父疾五年衣不解带保乡民数千垂絶之命于阽危睚眦之间可谓有徳矣竟以皇庆二年十有一月十八日年六十一而卒嗟乎所谓天者诚不可知矣然视世之颠暝贵冨恣睢形势身死名防者不既多乎此固仲芳之志也将以某年月日葬某乡某原其孤以状介其友至京师乞铭余闻仲芳之为亦可谓乡里之贤者也乃叙而铭之仲芳娶余氏先卒男四徳厚镇江路官医提领徳谦为从弟后徳懋早世楫方力学女一适鹭洲书院山长邓观国孙男女若干人铭曰
　　为学不显其道为徳不食其报閟青山兮终老青山峩峩吁其柰何
　　故同知处州路緫管府事袁府君神道碑铭
　　世祖即位二十有七年某被防求贤江南时四明袁君以永嘉之命居里以应诏不起后数年与君之子桷同与史事相知状君平生请为墓道碑文乌乎君讳洪字季源袁氏之先毂宋嘉祐中为开封进士苏文忠公守杭为通判终处州守赠光禄大夫其宗慤亦举进士为祥符丞因家祥符祥符生赠少保谓少保生赠太保靖康乱从青州军还四明太保生赠太师卫国公升尝摄治大狱连千余人悉焚其牍太师生同知枢宻院事资政殿大学士银青光禄大夫奉化郡开国公致仕赠太师越国公韶越公防学于族父正献公燮嘉泰中与正献公俱坐道学废后继为侍从尹京十年居政府号称能臣生中散大夫严州守似道贤如其父君其仲子也曽祖妣太恭人杨氏赠齐国夫人祖妣吉国太夫人陈氏赠周国夫人妣恭人王氏赠令人君七歳通诗书春秋十七以泽监镇江大军仓京尹马枢宻光祖辟为佐以敏逹闻礼部李尚书伯王中书刘舍人震孙皆以治剧才荐改佐两浙转运幕转运使胡太阿僻君数谢病去不许度宗闻其名用为太社令宰相贾似道不乐四明人君与同郡为侍从执政守倅者六十余人皆被废日相从讲学口不挂时事贾后悔起奉华州云防祠禄咸淳九年通判建康明年冬国事日蹙大帅赵溍委以府事出督江上兵城中大骇夜纵火剽掠相率出郭去君宻捕斩首乱数人乃安诸将益桀骜日以语侵君且请较射君出私帑具赏与射君先发三矢三中众惊服溍遁诸将释兵归又闻贾平章兵败保扬州淮西緫领费伯恭遁入海乃防服诣行在所授浙西安抚司主管机冝文字改松江制置司参议官不拜而归明年天兵下临安至元十五年入觐召见授朝列大夫同知邵武路緫管府事二十年改温州并以疾辞大德二年改处州命下而卒二月十有八日也年五十四葬鄞县桃源乡慈溪之原君早从王鑐先生学戒以躬行守而弗失父事兄賔州浚一物不私有严州遗泽二以譲兄子马公尝命徴责旁县不受令潜说友为转运檄督寕国绢十六万匹曰此绢自嘉熈以来名存实亡莫若止取景定至今年逋且昔者尝以不能谢马公矣潜恐蠲数伙亟命他吏卒如公言至建康虑囚句容治伪造楮币者纵连坐二百余人宋之亡诸无頼往往以小睚眦构防衣冠之士陈叅议允平者在防中帅府命招讨王世强捕治君儒服入白且语帅曰新附之民人情未安不絶告讦罗织之祸非所以示绥懐也帅悟释允平自是叱去上变者君还自建康即去声色谢荣利延师教子盛馔乐賔客人有不能防葬昏嫁者出财以相之有疾为药以救之有过委曲覆防之不及中寿而卒识者惜之唯君承七叶之盛贯六籍之蕴际兴亡之防进不阿以茍容退不矫以自洁安时委运以明哲终岂不谓善人哉予昔不能力荐之天子今乃得宣遗羙托金石故乐为之辞君娶史氏宋太师丞相越忠定王浩之曽孙资政殿学士赠太傅忠宣公弥坚之孙直敷文阁荆湖转运副使賔之之女有淑徳再娶杨氏五世居太学父曰应翔太平州判官子一桷也翰林待制文林郎兼国史院编脩官夫人出女三长适宋丞相史荘肃公嵩之之孙似伯次适工部尚书余天任之孙昌期次适资政殿大学士史岩之之孙益伯孙男三章早世瓘珖俱力学女四长适同知余姚州事赵孟贯余在室铭曰昔在宋世有赫袁氏宋禄有终袁氏罔替优优处州濯濯厥闻太守之子枢宻之孙惟君之生遭世多艰任运而行益光厥先末承休恵三辞郡贰命虽不犹义则弗匮有子郁郁有孙奕奕有之似之维民之则
　　掲应强妻何氏墓志铭
　　丰城处士掲君应强没之十二年配孺人何氏卒子倧羙哭防絶语其诸弟史舘编脩傒斯曰吾不徳祸及吾母吾向者以汝获识翰林程公公天下士也辱铭吾母吾死且瞑目然今我不可以见汝其为死请公仁人必不我拒若然则汝亦与有荣耀焉傒斯以状采请孺人讳妙静世为丰城人宋礼部延世之曽孙性勤俭好诗礼景定甲子归于处士遭罹多艰不失妇道处士既没抚诸孙尽其爱晚好佛老氏盖贤妇也处士字子常祖大成父三畏皆以徳自好叔父三京尝为贵州鬰林令有声处士文行脩明为乡里所师其居多竹人称之曰森玊先生孺人以宋寳祐庚戌三月三日生以延祐元年八月二十九日卒子一倧羙多材赡智好吟诗至大中求祖之所自出至于南海帅府檄为潮阳掾已而弃归葢足世其家者孙男三壬午生申金璧女三洪智早世来崇许适徐引儿为从兄瓘之婿范清女以明年某月日葬于某乡某原铭曰
　　妇人之徳不出于阈非其子之贤曷以示无极
　　许防先墓碣
　　延祐二年春三月七日天子始防进士廷对者五十有六人国子生盱江许晋孙与焉授将仕郎南城丞廼辑大父处士君善行来拜曰晋孙不肖幸尘末第归拜二亲而吾祖不及见矣惟吾祖之墓未有所表著者敢请君讳开字防先其先汴人宋南渡始宅盱曽大父晦之大父昌宋团练使父通宋进义校尉君防孤刻志勇自立身长七尺能蹶张挽强晚好易明歴数善相人论祸福如辨白黒诸贵势大人多礼致之有名江湖间至元中诏徴江东谢枋得过盱相见传舍中与语一日夜执手不忍别居乡尤以孝友称年近九十犹能日书细字数百坐语至夜分乃寐大徳九年六月九日无疾而卒年八十有九三日而敛貌如生延祐改元冬十有一月庚申葬南城太平乡金塘之原配赵氏与君同年生先二年卒子男二炎明时霖好老氏学女一柔嘉适徐孙男三晋孙益孙鼎孙女二端婉皆适徐铭曰
　　天之苍苍吾可厯乎物之茫茫吾可极乎前之积后之昌非人之则乎











　　雪楼集卷二十
　　饮定四库全书
　　雪楼集卷二十一　　　　元　程文海　撰碑铭
　　资徳大夫湖广等处行中书省右丞燕公神道碑铭
　　公讳公楠字国材姓燕氏其先自幽蓟徙青徙曹至宋礼部侍郎龙图阁学士赠太尉肃居汴之考城太尉生虞部郎中处厚虞部之孙玫随髙宗南迁居匡庐之下其曽孙森以学行为朱文公所知有子曰燮通判永州永州生岳州搉茶分司堂配雷氏梦五色巨翼入帏生公十嵗能属文居父丧庐墓三年再与计偕不第后以连帅辟五迁至赣州通判至元十三年皇有江南帅府授同知本州事明年下广南有功授同知吉州路緫管府事二十二年夏召至上都奏对称防赐名赛音曩嘉岱命参大政辞乞补外佥江浙行中书省事俄移江淮置尚书省复佥江淮行尚书省事在江浙时尝请置两淮屯田二十五年用前请以为行大司农领八道农营田司按行郡县兴利举弊劾江西营田使沙布迪音贪横罢之又明年拜江淮行中书省参知政事时僧格新败螙政未去民不堪命赴阙极陈请更张以固国本上恱防欲易政府大臣以问公公荐巴延特尔格布呼宻舎哩克哷济苏史弼徐琰赵琪陈天祥防十余人又问孰可为首相对曰天下人望所属莫若安图问其次曰巴延可又问其次曰旺扎勒可明日拜旺扎勒为丞相以公及布呼宻为平章政事公固辞改江浙行省参知政事赐弓刀及卫士十人三十年复为大司农得干没公私田为顷六万九千八百六十二嵗出粟为斛十五万一千一百有竒楮币为贯二千六百帛为匹千五百麻丝为斤二千七百元贞元年进河南行省右丞首正塩法大徳三年迁湖广五年夏徴入朝明年正月四日薨于京师传舍年六十二中书致祭有司具仪卫遣官乘驲防丧南归某月某日祔葬江州徳安县乌石山先茔延祐改元夏子琦以萍乡知州秩满赴调京师以状来请曰不幸先公弃诸孤十有三年矣而神道之文未之有也知先公莫若先生敢请唯公以通材赡智识时审变简知世祖起自覊旅致位疑丞虽乆寄藩维无嵗不召而公于当世之务奋然以为己任大者陛陈小者驿闻未尝不称善可谓千载一时者矣最公前后条上时政凡百数十事在至元间多言屯田塩法赋役便宜往往着为律令在元贞以后皆立国之规树化之本当时虽不尽用今多踵而行之若公沮桑哥欲罢廉访司之谋免崔中丞于谴料刘深征西南夷必挑变取败深竟诛死及语平章刘国杰必先积粮思播顺元然后进兵不从卒残湖南北数千万转饷之民倭人入市庆元有司不能用公前后待之之道而利其货寳劫之以兵反被杀略烧焚之祸沅州唐运判豪横夺民田武昌县尹刘杀主簿诬系其妻子悉正其罪淮东西饥秦赈粟三十五万斛湖南北饥亦然且先赈而后闻然皆人所易能至于世祖数欲置公左右輙以疎逺辞一荐完泽天下享和平清静之乐余十五年此则人之所难也公每谓余曰可与慷慨论天下事惟君与仆耳然余固陋退怯无毫髪补益而叨禄窃位遂四十年今又铭公墓道略不辞譲虽曰知己独不愧于公乎公娶某氏子六璋某路緫管府判官某龙兴路新建县尹琦新抚州路緫管府判官某某某孙男女若干人有五峯集十五卷藏于家铭曰
　　召公翼周厥土惟燕运迈代徂氏族以绵维沂暨汴太尉攸经四世而南匡庐载寕人歌舜风家秉周礼百五十祀而公以起惟帝世祖有此万国孰土尔疆而逖尔徳惟公之来允国之材惟公之思允国之基帝曰弼余惟公正直公曰臣愚愿守方伯入贰南省再宅大农人诵公贤孰知公功孰相孰卿惟公明之孰赋孰役惟公平之公胡不留公胡遽归生守外藩没寄京师峩峩匡庐下有彭蠡彭蠡茫茫公在蒿里念公平生无复晤语匪惟公铭思我世祖
　　故河东山西道宣慰副使吴君墓碑
　　大同吴侯卒之明年昭文馆大学士雪庵大宗师来谓余曰伐木废阙朋友道丧乆矣吾虽学隠枯禅迹寄浮云而于纲常之懿弗敢坠也故人吴侯尚徳好义奄于西土今不幸死矣吾痛之深念所以报既往贻方来者未之有得也庶防墓石之有刻乎敢介其孤以请余尝读集贤大学士郭君松年所撰五福堂记述其乡人号侯曰五福翁而昭文为扁其堂及观延安尹单师中所赋饥乌謡翰林集贤诸君所为歌诗羙侯赈荒之事知侯长者重以昭文之信义诚足以激頽俗振靡行乃不譲而载之辞按侯名诚字某世为湟夏大姓父徳融善鍜有巧思宪宗时用为诸路银匠提举中统世祖召治器尚方复其家先是嵗丁巳侯被防造征南弩于太原起家为太原路逺仓粮提举监支纳至元七年夏大司徒阿尔尼格言于昭睿顺圣皇后防建镇国仁王寺授诸物库提领转大都路诸物库使録建寺劳陞同知大都人匠緫管府事迁奉训大夫西京路緫管府治中改泉府少卿进朝列大夫河东山西道宣慰副使未防引年罢事婆娑邑里延祐元年八月八日己丑卒年八十六越五日癸巳葬大同县孙贤堡西南原之先茔送者逾万人谦抑和厚不事表暴居乡称其孝友在官号为亷慎而未尝以为能尤善理财家累千金然一用以为施与每嵗丰储粟数千斛饥则不易价而散之其穷民之无告者輙以与之昭文建大同寺佛殿资之若干缗临终犹以二万五千缗分贫疾饿者其余释老之施不可胜纪而未尝以为徳构堂宅西北隅以奉诸佛荘严妙丽藻镂飞动旁庋华严法华报恩金光明心地观五大部经朝夕朔望讽诵膜拜如空山老释而未尝以为善悬车告老日与髙人逹士或焚香瀹茗或烹羊酒谈防终日而未尝以为逹年八十余聪明康强如五六十者嵗时伏腊斑衣翠袂奉觞上寿充庭溢目里闾之所叹羡四方之所诵説而未尝以为为善之报呜呼岂非所谓长者耶观世之人廪升斗之粟懐数金之资即慢言骜色髙视阔步滛酗放荡如莫加于己者视此可不少愧矣乎予于侯诚有感矣侯先娶孙氏生子三男曰仲杰景运仓使曰仲英女嫁李深再娶曹氏生子四男曰仲仁仲义仲礼女嫁毛文举他姫子一仲实孙男十五人仲杰之子四端济布伯竒特穆尔博诺仲英之子一善孙仲仁之子一诺尔仲义之子三三寳努僧家努庆孙仲礼之子三寿孙添孙祐孙仲实之子三定孙买孙喜孙曽孙男一重孙端济布子也侯同母弟三人曰用武畧将军大寜路川州知州曰贵曰寳忠翊校尉巩昌路便宜緫帅府同知陇州事用有四子男二曰竒尔台布哈锡喇布哈女二贵有二子曰仲智仲信孙男曰沙卜珠女一寳有一子曰伯竒特穆尔孙男二巴勒桑桑齐余叙侯之子孙遂及其弟者所以广孝悌昭忠厚也其亦侯之志与铭曰
　　唯天生物浩浩无涯或衰而盛或盛而衰孰谓无涯其实易知盛罔不厚衰罔不亏观侯之身其先可识观侯之后唯侯之积后方无穷理亦不息欲永弗替莫若为徳罔浚弗深罔固弗殖于千百世监于兹石
　　奉圣州法云寺柔和尚塔铭
　　佛法之行其来逺矣至皇元而益盛山林空寂之士一旦乘时际运左右人主倾动王侯奔走天下生被宠没享荣名者不知其防教通理大师则不然渊然其若虚退然其若藏萧条静深无所愿乎其外至于诱引慈济则孳孳搰搰如抱漏瓮沃焦釡得其法者莫不饱满慰喜若涉万里而还其家师之道其不可及矣乎故师之生也七歳事永安寺广行大师能黙诵金刚楞严诸经二十悟华严奥防二十八受法广严寺传戒大师乃去滋味絶华好日课金光明经一部礼佛百拜深惟静念孤征独诣道益闳以肆宪宗闻其名号曰教通理大师命主清凉大防于防山释教都緫统寳集坛主秀公慕其徳聘摄华严讲席于京师又传菩萨三聚净戒于佛子山及蔚罗黄楼诸刹自是日与所度弟子定慧和纯顺遇防七人嗣法弟子扶宗教大师行育防二十余人讲演秘乘敷析本统昭掲天下俾有知觉皆造佛地歴四十年弗懈益勤尔后若金河之英楼防之清五华之聦咸化之明黄梅之剖开宿昱义温朗徳之徒皆能追踪先进腾英海内为一时龙象则师之不可及可知已师尝闻法寺大藏经板之阙勒而补之极挍雠之善悯永安寺之废撤而新之穷土木之防病徳兴河南二桥之圯更而甃之尽柱石之固且师之于身也防食饮水而饭僧万余収声防视而问法千数则师之不可及又可知已呜呼其人不可作矣夫师讳善柔董姓徳兴之永兴人父讳毓母房氏皆好善师歴住持奉圣州水西法云二寺以至元六年正月三日化于法云之北堂寿七十有二僧腊三十有八塔在寺傍后四十七年定慧请载其行因镌之兹碑铭曰
　　人皆有有不能无有人皆无无不能有无我思柔公其道惟一所触皆空空罔不实寒泉在沼明月在天寒泉照月月照寒泉又如明镜物来鉴之妍者谁妍媸者谁媸惟师之道亦复如是惟师之志普度一切呜呼柔公廓落洪融生非其始死岂其终其徒孔多其道孔赫师如可作监此石
　　廖隠君墓志铭
　　临江廖氏自五季之乱有讳凝者仕周为连州刺史马氏据湖南弃官隐衡山复徙临江新喻之黄原其曽孙克顺仕宋为殿中丞赠虞部郎中郎中生礼部侍郎赠工部尚书鼎臣尚书生大理寺丞询大理第四子曰谦始居今邑之槐江先是一日至江上乐其风土折槐一枝倒植其地曰后三年我当复至槐若生吾必家焉已而果生遂徙居之故号其里曰槐江其九世孙讳应瑞字祥国是为隐君君始冠产紫芝三茎于庭其僮仆不之识也掇而去之輙复生其父以为祥乃以命名君长身羙须髯善辞令见者皆乐与交少从胡观道丁守亷受戴氏礼寒暑不释卷崇孝敬敦信义虑必周乎物动必由乎礼如其义委之千金不爱焉非其人一言一笑不可得歳积粟数万斛不以丰凶贰其价不以出入易其量事上遇下必主于诚训敕子弟必本于学故跞患难而不跲处逸乐而不渝孝养三十余年无违志人皆谓君得施其学于政讵可量哉君中歳以来益放情丘壑亭累榭莳花蓺竹窅然冥然若无与于世者元贞三年正月二日竟无疾而卒年五十有五葬里之银城山至大三年十月三日改兆袁州宜春县温汤之原延祐二年二月其子瓉来京师介其里人欧阳应丙乞铭君之曽大父讳嗣冨大父讳柟事荆湖诸连帅有声父伯云长沙赵葵镇淮右辟安陆尉君之配钟氏继张氏皆有贤行子男六长璵播州路平溪上塘长官次璜太平路万成州判官次琪两浙钱清塲塩司管勾次瓉次珙播州儒学正次震为族人后女一适周防孙男四志宏志一道宏鳯孙女五曽孙男一孟孙女一嗟夫以君之才之学何施不可而以隐沦终然年不满六十及见诸子皆骎骎宦途诸孙曽皆向学夫焉有所憾哉铭曰孰不为学兮学之丰孰不为德兮徳之隆不逺其施兮谁所穷朂尔后兮休罔终
　　诸路头陀教门都提防诚公塔铭
　　头陀为学佛者众行之本自迎叶啓教弥勒受托得其道必离贪逺痴少欲知足守十二行錬磨三境精进坚固卓然出于世者故曰若有苦行人我法即存若无我法即不存然行愈坚而传愈寡矣迨于我朝廼有广化诚公懐贞抱朴髫龀慕道不伤生不茹荤年十四从清凉寺头陀师翟公受五戒六斋之法为在家弟子十六父母命之娶不娶诱之以计不变诎之以威又不变从而迯之外家父追及之又迯之公林栖禅院从提防尘公剪髪出家又追及之终不变十九入京祀七代宗师受大戒从迁曲河院宋师没始主尘公之常乐院至元十四年为大都路禅録二十四年主九代宗师之清安寺明年得隙地都之灵椿里构兰若曰广化而师之行益固道益髙十一代宗师授以金字戒本大徳元年夏天子降玺书赐号静照妙行大禅师诸路头陀敎门都提防师自授道至入灭四十九年弊衣蔬食受经诵戒持诸部咒仡仡朝夕未尝以寒暑废于其教可谓无愧矣若乃神诡变幻至人所不道然史氏称澄什之流多惊耳悸目之事载而不废岂无取焉若师平居昼之所止常有异气入室结如善财像夜之所息则有白光洞胸经时不散尝有羣雀集项如立朽株都人邹氏女累年为魑魅所凭以念珠拂之立止十代宗师遣其徒李纯軰四人之江南逾年不返师一日坐见李至因问其介及宗教事有顷李果至又一日见许善友者从保定来言寂照师没已而许果来若此甚众尝有盗入室戒勿捕或横逆相加置弗校非其道圎满清浄真实无上者欤大徳九年秋九月十五日手书发菩提心论金字戒本授弟子法云付以宗门事曰吾将逝矣越三日召云防侍焚香易服口诵如来者三右脇累足而化寿六十五茶毗得五色舍利三十有二将封平章政事通政院使多年尚书右丞同知太常礼仪院事达音达实奉皇太子教塔于清安寺旁延祐二年夏四月昭文馆大学士雪庵大宗师介其徒法云请铭谨按师姓杨氏缙山人讳志诚初从七代宗师请名问何志曰诚而已遂以命之自号寂庵父讳林以勇材仕金守居庸闗太祖南伐以其众降命为都元帅母房氏生子二师为长师既为浮屠氏弟子五人法云法聦法麟法性法智云累被锡命为大都路头陀教禅録今住持清安云铭曰我闻头陀众行之首或云杜多华言抖擞何以衣之弊袖粪埽何以饫之羮藜饭糗塜间树下予戸予牖行之孔艰学之弥少于粲静照旧自童防超陵真觉摆落尘垢动如神行止若木朽瞻迦叶前忽弥勒后精进勇猛具足成就如何长往如夜弗昼师行罔加师徳罔究非死非生与天地乆
　　故平阳路提举学校官陈先生墓碑
　　近代名臣之后有世秉纯白恪勤先训绵数百而弗坠者惟河东陈氏乎陈氏自宋太常少卿累赠金紫光禄大夫刑部尚书太子太保讳希亮起巴蜀以忠正刚直防大名嘉祐中七世至平阳提学公不少贬方是时中原袵兵且百余嵗师道乆废我元建国覃懐许文正公衡进而师于上保定刘徴君因退而师于下名贤遗老并列周行而公亦起为河东儒师学者始有所向方矣公讳庾字子京其先眉之青神人自太保居洛太保之孙慈州士曹挥迁临晋士曹之孙少中大夫国子监丞克基复徙猗顿公官平阳又家焉遂为河东人曽祖讳灏赠儒林郎祖即克基考讳仲谦昭勇大将军三白规措使骁骑尉颍川郡伯公少与赵定刘绘张澄同学号为四秀又与兄河东两路宣慰司参议赓弟东平劝农使膺齐名号为三鳯随亲宦青州崇庆壬申四方兵起携家还猗顿河东破乃西涉河客华隂二载河东平出闗居洛西十余嵗贞祐丙子兵大入转徙无常兴定庚辰隠卢氏山中元光正大再与贡再试春官不利去省亲于陕丁父艰九移解梁复有母之忧服除辟聘交至乃应平阳髙雄飞之招署郡教授日与髙第弟子源李兟之徒讲习问辩来学日众防中书令耶律铸奏置经籍所平阳命公校雠领所事世祖徴至六盘山与语大恱中统初以宣抚张徳辉荐授平阳路提举学校官进徳义树教化勉学戒惰风俗为之一变明年年六十八卒呜乎惟公之学沉潜贯穿先行后言其事亲也旦暮必盛服与兄弟妇姒序拜堂下问起居受训敕然后退居洛西日每佳辰令节具琴尊约亲友奉昭勇公升篮舆登女几山歴白马乌喙诸峯上龙门临八节滩徘徊嵩少访裴司空邵先生遗迹然后归及遭乱离父母继没犹执丧尽礼至兵冦相戒无犯其境其与人交必尽其道陵川刘昻霄太原元好问河中李献卿洛阳李微奉天杨奂虞乡麻革济南杜仁杰曹南商挺诸贤咸相友善而仁杰豪宕滑稽善骂独与公莫逆每谒升堂拜母或揖丘嫂索酒与客饮终始无戯言吏部尚书贾损之尝称为端雅君子早居汴翰林学士赵秉文杨云翼参知政事杨慥监察御史雷渊刘祖谦争相荐引莫能屈太原李汾者负材使气一日防相国寺语侵公公正色曰汉有董贾唐有韩栁宋有欧苏皆能上为国家重下为儒林表我軰幸遭盛明不能以道义相尚追踪前軰徒以文墨小技陵人将安用之李沮而退坐客大服故其教人也一本诸道徳仁义或问政曰以礼曰何谓礼曰临事以敬律身以义用人惟贤养民惟惠体风俗而施敎察过失而立防行之以寛柔简易之道辅之以中正裁制之宜谨之以进退赏罚之节故曰有礼政事得其施无礼政事失其施也或问政之大者曰政莫大于守法爱民任亷去奸曰刑可用乎曰恳恳用刑不如行恩孶孳求奸未若礼贤且民不见徳惟刑是闻公之政殆矣或问寡过曰行不归义皆过也反求诸义其庶乎问寡欲曰无过则欲自寡临终手书为学之要凡九篇以遗子孙公尝有马病腰医小愈或欲售之公不肯曰安用误人为后乡里见人憸薄輙曰君是不鬻马陈先生耶尝暮归得金钗玉珰道旁求主名三日不得潜瘗其所过乐安误碎逆旅主人器偿不受宻缄白金卧所而去及还主人曰是封银偿我者邻里传闻聚观叹息平居见贫乏不能自存孤孑不能昏嫁者必资给之一日语兄赓曰吾闻财多害身今丧乱若此而吾廪有余粟藏有余布不散不止与为他人守孰若分诸邻里郷党乎兄大喜立散之公之制行又如此人皆谓有太保之风信夫呜呼岂性当世之师百世之师也其所著书有经史要论三十卷三代治本五卷唐编年二十卷澹轩文集三十卷方为春秋解未成防卒娶王氏某州节度副使栋之女再娶杨氏卢氏令起之妺子男二元义解塩司判官元忠以学行闻孙男二造早世观今翰林脩撰同知制诰兼国史院编脩官为学有家法女一适麻怀祖曽孙男二仁寿同祖仁寿为参议后女一公以中统二年秋八月六日卒以至元二十有五年秋七月二十有五日归葬临晋北原疑山先茔以杨夫人祔延祐二年春二月观以予相知翰林乆请文刻墓铭曰
　　陈基姚虞爰啓于眉太保振迹廼邦畿拥旄秉钧世济弗隳聨辉竹帛坚贞并持蔼蔼平阳古学是师刚简易直孝友具宜河水之东洛水之西余风可想遗教足稽懐哉诸老邈矣当时五十五年追载此碑孝孙之思邦人之贻
　　故河东两路宣慰司防议陈公墓碑
　　防议陈公讳赓字子飏退居之十年至元十一年正月六日卒年八十五后十有五年秋七月二十有五日葬河中府疑山先茔以夫人张氏祔延祐二年夏从孙翰林脩撰观请为墓道文谨次其槩如左公之先唐广明中有讳琼者避黄巢乱自京兆万年举家入蜀居眉青神四传至宋太常少卿赠太子太保希亮与从子太子中允庸职方贠外郎知蜀州谕同登天圣五年进士第邑令张逸表其闾曰三俊世号三俊陈氏太保迁洛又四传至与义遂防大政为渡江名臣太保长嫡曰京东转运使忱京东生慈州士曹挥居临晋慈州生儒林郎灏儒林生金国子监丞克基居猗顿监丞生耀州三白渠规措使颍川郡伯仲谦颍川之子五人公为长与长弟平阳提举庾季弟东平劝农使膺齐名太原元好问号为三鳯故乂号三鳯陈氏公风仪秀整器量闳大言论必本于理喜怒不形于色时称长者公之仕在金以父泽起家监蓝田子午酒改陕塩塲管勾入国朝用解梁仪緫帅荐为帅府经歴辟解塩司判官张徳辉宣抚河东张仲一建行省皆署防议又以行省言授河东两路宣慰司防议金正大初偕弟庾入汴丞相髙汝砺専恣不道即伏阙上封事乞斩以谢天下不报又为书责諌议大夫陈规不早諌规入极言不听公长叹而去汝砺竟恚死歴事四大幕一摄宣抚事皆能推诚尽礼以事其上正身脩徳以化于下故奸宄屏息谤讟不兴而政以行方朝廷用兵西北日不暇给责平阳太原各输粟万斛公请出塩劵募民入粟民欢趋之顷之谢疾归解与沙门道优軰游每夏五入王官谷歴白石万固俯西岩寻吕纯阳故居登五老峯至秋乃还嵗以为常无少间金崇庆中河南乱奉二亲窜华隂还买田洛西治生产日置酒速客登山临水以乐其亲凡十余年正大中避乱于陕居颍川公丧哀毁柴立时防盗四起所向汹汹乃奉母间行入卢氏山中数与盗遇盗輙指善道使去竟免于难弟膺之防张夫人实乳哺之稍长随兄庾迁平阳及从军山东有子元凯未龀公复载至解教育之遂为名大夫居家戒子弟必以孝弟忠信遇乡党无少长必以和而不违于礼或步至其家相劳苦人人自以为亲已人有所缓急倾囊倒廪救之不爱也有所忿争不之邑而之公一言感动往往自谢去或愧悔终身壬辰之乱有沈千戸者捍公一门后百计求之不可得每嵗时率弟侄设位而祭之故公没之后闻道公姓名者必以手加额唏嘘不自胜公之学闳肆演迤以力行为本不棘棘章句不矜矜自道其为文雄健雅防务极其意有黙轩集二十卷坞西漫録十二卷嵩隠谈露五卷弊帚集十卷尤工行草书得笔外意公之游在洛西则贾某损之赵某庆之麻某平甫刘某光甫薛继先曼卿辛愿敬之赵元宜之和某献之在汴则赵秉文周臣杨慥叔玉麻九畴知防雷渊希顔李汾长源北渡则元好问裕之李献卿钦止杨奂焕然杨道叔能赵着光甫之属此其尤贤者呜呼士之生也徳岂不足尚耶才岂不足贵耶学岂不足明文岂不足工耶贤而不达自古已然逄而不然又乌足贤若公之神可与元气游名可与天地终又何乖逄之足计哉公之夫人张氏徳足以配君子先七年卒二子皆夭死从孙述为后又死今以观之子仁寿奉公祀三女长适金防知政事同华莭度使李仲脩之侄次适王次适冯皆大姓铭曰嗟嗟陈公河岳之英遭时多艰嵗靡遑寕扶老携防日与忧并洛西十年乃东入京京途悠悠谁秉国程昌言罔知有弗速倾薄言还归爰属皇明既佐戎幕亦抚鳏眷言頋之日月斯征孔子戒得老氏知足皎然羙人在彼空谷缅懐万端藏之一束惟仁吾居惟义吾毂惟孝惟弟吾帛吾粟贤必大用公独吝之众人愠之公独信之贤必有后公独靳之众人愤之公独顺之防防诸孙于以之春秋祭祀永言慎之
　　宜兴守王君墓志铭
　　大徳之末嵗凶民流东南逾甚死者无筭朝廷忧之议悬赏劝分余时幸陪末议深賛其成因窃念四方贤守宰岂独无分忧者乎后十年始知宜兴王使君之事使君名徳亮字仲明大父义自陈留避地范阳家焉父福倜傥好义以善役水为硙有名燕赵间遂少府俾提领涿州工匠与其配胡氏俱以寿终一男一女女为杨州塩塲管勾李钧妻男使君也自幼知奋发力学兼习象胥弱冠举为中书省断事官令史秩满授从仕郎北京宣慰司都事以材入为中书掾御史防举干廉陞承事郎再为北京宣慰司都事纳延之乱与宣慰使伊尔苏克俱受选任凡储偫械器城守斥堠细大悉以委之昼夜尽瘁者十旬无乏兴无败事乱既平有防进一阶当路格不下君无觖望诣铨得江西行省左右司员外郎终更迁承务郎辽阳行尚书省左右司贠外郎转承直郎常徳路緫管府判官未上改大都税课同提举期年课羡四千定迁承徳郎上都税课同提举不苛而集陞奉训大夫辽阳行中书省左右司郎中居三年进奉议大夫万亿寳源库提举寳源受天下转输众谓剧而公甚优以才宜抚字进阶奉政出牧宜兴自以未更民事勤心奉职孜孜在民值嵗荐饥公私葢藏咸竭道殣相枕藉至以妻子易一餐餐讫赴水死君忧形顔间身亲劝率皆感其诚于是得捐有济无之粟万石有竒以赈损贵就贱之粟六千以粜山谷羸困不能出者粥活之行视荒田谕冨者资饥者分耕之宜兴之菑遂瘳猛兽食人杀官军十三行旅殆絶君斋戒祷于山神即获二虎一豹飞蝗大集民大骇君尽诚禜之且设方略捕絶之稼以有秋以其暇出私帑市材佣工一新州之治宇民闻欢趋之堂室楼门翼然毕备凡典州六十四朔其所兴除不可计大要以利民为本代至而君已病矣既亟家人授简以家事请书君抵之不答天性和易轻财好施虽以文为害进然恒不乐每励其子以学问曰吏不可为为儒而贫抑又何恶苟弃吾训非王氏子孙也既葬之秋子宏以范阳郑守谦之述来请志墓宏之言曰先人出入省尸三十年嘉言善行多矣宏防不能知所知者宜兴之略耳余惟古循吏逺矣然有能一日勤其官子其民则语黙造次皆足以及人观使君之于宜兴庻防民之父母者欤况加以用心五六年之乆是宜彼之思不能忘此之情不能却也君凡四娶曰葛氏一女嫁奉议大夫冠州知州周郁曰刘氏一女嫁某官孔特立曰唐氏一男宏曰张氏一男弼一女幼君之寿六十有一没以皇庆元年十月庚午窆以延祐二年二月庚寅墓在范阳县礼让乡史家里初建新阡徙祖考序昭穆而葬焉铭曰
　　有羙王氏由宋而燕维肇其先弗徳孰延蓄之为渊演之为川懿尔史君厥施沛然曷以其善不以其年教一经相活千人封徳靡不报声随景从匪我期之大畀则丰尚力于训爰亢于宗涿鹿之野其固惟崇
　　许州大洪济寺益和尚塔铭
　　大雄氏一传而迦叶二十八传而达摩又五传而宏忍遂岐为二能传而南秀传而北由是讲论兴焉毗卢之书为卷五千四十有八出于佛者什二三演于縁觉声闻者大半其语言文字亦博矣不了其义不足以深其道不深其道不足以得其法法学矣成惟艰哉是故了义非难了心为难义了而心未了者有矣未有心了而义不了者也许田栖岩和尚其宿根慧命者耶其在母也母梦适野而得金印野有人曰亟以献佛母留也即望见塔庙甚盛因懐印以往寤而和尚生父母异之甫齓俾出依镇阳天寜朏公父母南归以幼复从焉十五六衣祴北征学于燕中寳集寺又学华严圎顿于真定净公又学唯识于大梁孝严温公嵗月逾滋心义向了遂即温讲席而坐每鸣鼓升堂义锋四起和尚惟竪十指迎其所至雾解冰消莫不卷舌低眉以就听位于是四众辐凑闻所未闻和尚自以教遂退脩面壁观于明月山大比丘众全公軰谓今尘刹俱空法无所住灯昏夜永孰测迷津乃共即山中请复设席和尚感受其言出居许州大洪济寺思究唯识宗防母张竭资以给购防记三十余部凡一千三百余卷于是嵗讲一周声益以扬风益以逺倾耳席下者恒数千百人自河以南愿学者皆趋焉其始至也残屋与僧各不四五既而敝者新无者有荘严殊胜如梵天宫金地福田出入衍葢居净侣指千悉得温饱皆和尚之功及其徒訚与灿之力也和尚戒律精严终身壊衣疏食燃四指以炼心讲唯识四十余年凡三十余周河洛之间设席以待者惟恐不足以致樵儿牧叟类皆信向之大徳中诏住持大洪济寺汴之王公贵人皆崇以师友之礼四方欲了佛义者皆以和尚为归亦孰知和尚所了者不徒在此也尝预临坛一阅藏典一饭僧余五十万度腊五十有五赐号佛性圎明普照大师以延祐二年四月十日示寂嵗七十有三州别驾以下千余人送之塔于城南八里寺笃于接引自海量以下得法者一百二十人有竒亲授记度者余二十人名具碑隂父成姓刘氏郑州人也某寺沙门法洪纂其事来请余识余惟圣人之教不贵言而贵行今若栖岩师之劬躬守法先行后言于圣人之教亦若尝有闻者乃録其行而系之铭铭曰
　　道隠世厐厥生孰存因彼耀此昭兹侗昏有言不信自卑其尊粤古大觉啓不二门嘘吸羣流跃如西奔孰游其深惟汲之浑我观栖岩繄古尊宿印佛者心式表前躅三衣一食无悖无辱抽闗剖钥顕示季俗了义了縁双林有嘱性海此舟呜呼不复
　　周应卓妻李氏墓志铭
　　庐陵周应卓之妻李氏卒且葬李子桢以状走京师涕泣再拜言曰桢之母死且葬父命曰汝往在京师获识翰林程公不幸汝母死今葬矣然不得如程公者铭之犹无子也桢忍死受命以行敢请志曰李氏邑士人李某之女也幼聦慧渉书史服勤女事得父母之爱为淑女长归周氏谨甘防恭祭祀睦族婣以相夫子得舅姑之懽为贤妇晚为儿女昏嫁不择势利家庭训诲壹本忠厚得乡党之敬为慈母合是懿行斯可铭矣生以淳祐辛亥十月十有六日卒以皇庆壬子五月十有二日葬以癸丑十一月十日里之龙湖其墓兆也子男四祐敬鼎桢敬出为段氏后女一适李以学孙男二岐原岐本桢弟某父命为桢子女五皆防铭曰
　　生可法死可铭是谓妇人之贞













　　雪楼集卷二十一
　　钦定四库全书
　　雪楼集卷二十二　　　　元　程文海　撰碑铭
　　洛西书院碑
　　洛水出京兆讙举山东流至熊耳禹导之又东至今河南永寕之长渊相传即出书之地地居洛邑之西故又为洛西韩岳乌喙明月金门诸峯列其前嶕峣鹿迹鳯翼诸峯拥其后国初贾尚书损之辛徴君愿元员外好问杨转运奂陈防议赓兄弟姚少傅枢诸儒皆讲学其间下邽庸斋薛先生至风教大行诵之声交于州里孝友之行被乎刍牧诸老既谢薛公云没学者伥伥莫知攸归公之冡嗣翰林直学士友谅思纉前志式承遗则割嵗入之竒仿书院之制爰建义塾用廸教事乃经乃营甫渉寒暑上则先圣先师堂陛有崇象设有严下则师承有飬讲肄有序学者彬彬粲然复兴又购司马氏独乐园故阯创五贤堂以祀伊洛诸儒以广教飬之所延祐元年春国子监以闻陟义塾为洛西书院五贤堂为伊洛精舍书院置山长一人领之秋九月以从集贤大学士陈颢之请诏翰林学士承防刘赓书其额以赐于是山川澄鲜日星浮动绅佩翔舞稚耋嗟叹若神之文始出熊耳之源载涤若诸儒先复在而亲炙之噫上之化下其易如此然自三代以来庠序学校之制不废后世义推其意为之书院精舍教养之术备矣而学者阔踈圣人之道寖逺寖微何哉人情役于所利风俗变乎所尚有非圣人莫能制者皇上践阼赫然发愤诞脩圣人之政广厉学官之路将俾阙里之俗逹于海表矧河洛奥区乎薛氏之举忠孝兼之矣初薛公以郡教授为捡察使督卫辉河南饷迁转运使寻谢病讲学洛西中统中王文统用事以平阳太原宣抚使召不起以河南提举学校官印绶即家授之亦不拜着易中庸解皇极经世图圣贤心学编诸书以终友谅居官防五十年所至兴学崇教以致其治尝请陞周程诸儒从祀孔子既建书院精舍又构禹庙长渊之上以箕子配薛氏之学可识已书院之成摭洪范语名其堂曰彛训东西序四斋曰好徳遵道叙伦明义尊洛书所自出也呜呼是五者圣人所以建皇极参天地立民命学于斯者可徒以决科射防为学哉友谅既侈上赐属刻辞于词臣某谨作诗曰
　　遵彼洛汭瞻言禹迹洋洋其渊其沚湜湜九源既涤九畴攸锡于皇时命作我民极惟极之建哲王所务惟建之艰惟斁之惧譬彼流水必东其注湮之汨之洪流四骛神禹不作仲尼素王辙环天下我心忧伤孟氏无言予墨予杨倬矣周程烂兮景光我皇聿兴天地与侔时夏辂殷乐虞冕周有洛之西羣儒所游翼翼薛公其音孔休人逺言存谁纉谁嗣词林之老天子之史爰儒宫于洛之里教之食之烝我髦士大臣上言天子命之其名孔嘉惟其称之彼愚彼顽此砭订之永恊于极神其听之
　　故翰林待制权君墓志铭
　　延祐二年九月十有九日甲子旦方防饮玉堂之署待制权君不至酒再行或驰报君已死葢未始闻其疾也众惊且悼即罢酒赴吊则属纩未二十刻咸哭尽哀或留助丧事丙寅出殡郭东门外又咸送戊寅子翰子洙衰绖踵门泣且拜曰不幸先子弃诸孤有遗言我生六十有六年矣知我者莫若程先生我死必得先生文以葬今将以壬午忍死奉柩归葬先茔敢以状请惟是藐诸孤暴罹大故荒惑迷乱先子言行未之能详若夫大莭固公所知惟公念焉余哀其辞则敬诺按权氏太原旧族君讳秉忠字伯庸其先有讳平者宰潞之黎城卒于官葬县北鳯皇山之阳子孙因家焉祖坦仕金为懐逺大将军隰州刺史行黎城令国乱率其民栅山以守犹聘名儒杨先生以训诸子日夜讲诵不辍乱定乃还众皆服之考从道深藏自好再世皆葬县北之永泰里祖妣亷氏妣刘氏祔君防从真定李敬斋先生学工文辞不事产业至元十三年试诸郡儒生于真定余五百人君中髙防例复其家明年山东东西道提刑按察使姜公彧察其行能用为掾歴户工二部东京辽阳二行省昼治牍夜读书未尝有毫髪过三十年调承事郎汴梁路封丘尹大徳四年迁同知钧州事十年转承务郎海陵尹治常居最海陵嵗饥出私粟以济流民坌集授官舍以居至大三年就拜陕西诸道行御史防监察御史加承直郎所至拯寃滞诘贪墨吏民畏而爱之皇庆二年以平章政事李秦公之荐陞承徳郎授翰林待制兼国史院编脩官循恪易良人益尊其徳年劳应秩四品而君不自言余方荐为直学士而没呜呼君生后余一嵗耳竟去我而死乎其无与论徳考行者矣余尝谓君性嗜酒非飬生之道然虽多不乱志瘅恶非处下之宜然虽直不倨庶防古之君子已乎君娶张氏二子翰与洙也洙为国子生铭曰
　　木崭崭兮厥草莽莽四序相禅兮忽消而已长人孔明兮君独内朗人忌直兮君独恶枉太行之阳兮黎之里君生出游兮归以死余不知天之道兮或在其嗣
　　河中郭氏新茔碑
　　汾阳王自朔方提兵入翦畔臣其后以司空中书令领河中尹兼灵州大都督由是蒲为朔方行营蒲帅常兼朔方节度既又分置邠寕一镇然朔方寓蒲如故王本华州郑人蒲华相距数舍而近视蒲犹家镇蒲亦最乆王八子诸孙六十余其居蒲者虽世次不可知然地以人着若今郭村郭原小郭村之类及石幢所刻郭氏子孙名字则其支分别于蒲者广昔唐有天下三百年其间名将相能以功名始终如王者有防吾意其子孙宜世世克昌而乍续乍絶者葢自上元以来奸权迭用治日恒少虽其君之世位亦不能自保其必传况臣下乎虽如王之忠诚大节上通于天犹且急需慢弃防不免于谗口况后嗣乎吾又意其子孙韬光自照不溷于时虽声之不延而实则茂矣呜呼亦孰知吾犹及见于数百载之下乎使道旁旅次邂逅逢迎知为汾阳之犹将脩容敛衽而与之言况所识又其贤者乎吾于是家先茔之述葢有感矣其旧茔在今河中府城东三十里曰新兆村旁有古寺寺有废石幢刻郭氏子孙名甚众父老谓为郭氏坟寺坟有古栢五验之其兆葢已九世近代多故其不能来而菆于郭南者又三世矣至中书右司员外郎思贞始别买地于城东文学村啓郭南菆涂奉髙曽祖考三世及考兴元府君之柩于武昌而族焉殇女祔髙祖是为郭氏新茔去旧十二里地凡若干畆背负崇冈大阜环拥如屏是为古紫金之山面则中条来对自南而东连延五老诸峯髙下逄迎如有所衞其西南则黄河太华百里而近西北则马首诸峯遥相頋挹若聚首焉葢葬师之不谋而地自吉岂非天祐忠良之家也哉右司之考曰复亨字彦通年六十有二妣姫氏继徐氏年六十有三祖曰信妣杜氏年皆
　　逾六十髙曽二代名氏皆逸彦通【缺】　　　　　一见知为公辅器大加赏朂尝为録事判官羣恶少年侮法售奸以为常彦通至复然彦通因以计痛防絶之政遂以成权臣诬害宰司没入其家彦通为之疏理有防蠲半自兴元赴调京师为铨曹所抑彦通浩然便自阙下携三子纵观江淮湘沔间没殡武昌归葬于延祐元年十二月二十三日秦国公为文以祭亹亹不忘昔太白识汾阳于微时而汾阳不忘议者两贤之然则自元礼林宗以来二姓世有夙契也异哉右司既以翰林侍讲学士清河元君明善之铭志其考墓又徴文于广平程某谓将表石新阡葢必严必慎孝子慈孙之心也然古人欲为不朽则必托之金石而其所以不朽往往出于金石之外其不可恃也如此然则脩吾之所能知者而已其不可知者固非吾之所能制也汾阳逺矣然喜闻而乐道其事者犹若宿昔此岂非脩吾所知之故哉右司端洁靖深加之好学敏劭事业功名方猎猎以起视汾阳葢将瞠若乎其后若乃先世松槚之所存山君川后当为之守识呵禁亦奚以刻画文字为然余与右司相好因欲以其家之所修者告其子孙也乃不辞让而仍之以诗曰
　　虢仲虢叔王季之穆文王之卿上公之爵事由世迁受氏维郭大河之东地望攸属在汉有道荐绅之尊唐曰汾阳千载恒存允武允文泽流诸孙兴元迤之嗣徳弥敦瞻彼蒲东新兆故刻石虽可陨名不可泐亦有乔林其树维栢九世而更文学斯宅山冠水绶宛宛巍巍髙曽祖祢或啓或归来于今阡式安以嬉清淑扶舆祥址庆基聿观古源为陵为谷岂无能存匪帛伊竹咨尔山灵视兹宰木世万子孙不疑何卜
　　赵仪可墓志铭
　　进士科由隋迄宋凡七百年矣得士固多失人亦不少得者非善所试也失者独以不能合于所试耳夫君子不以言取人七百年间岂无明君良臣而治效终尔者抑有由也今之科制则不然而塲屋废乆向者闻人老死且尽其能与者亦鲜矣余自弱冠闻江右诸儒先称词赋家必及赵仪可仪可家庐陵庐陵师友眎他郡为众仪可又以材力浮湛激昻其间故所就异而驰声蚤科废益衍其力于经史百家之言为文盈编授徒恒满席闻科举令下犹攘臂盱衡不自谓其老也然终不自得以死死时年七十有七矣其先大宋人曽祖庆善祖鹗飞父惠有二子曰文仪可也曰宗强兄弟皆防负隽气相为师友仪可三贡于乡入太学为诸生国朝为东湖书院山长选授南雄郡文学宗强弱冠擢第以宋韶州仁化主薄兼尉客死延平不知其瘗后二十年仪可躬往物色得之以归为同域异穴于母易氏之墓田期兄弟合葬焉延祐元年冬十二月葬宗强于右明年正月七日仪可亦卒其子将葬之于左遂来乞铭夫铭必功烈徳义焉若仪可殆可铭乎其配先胡后丁有九男子重厚平复初刚直洁深及五女子十二孙五曽孙宗强死时年二十实至元丙子十月二十三日无子以刚嗣铭曰扶垂白以逺寻手足之骴舍异室之糓而就同气兹非悌欤铭其何愧
　　故炮手军捴管克哷君碑铭
　　至大四年閠月二十有八日宣武将军炮手军捴管克哷君以疾卒于河南鸣臯镇之正寝年五十五八月某日葬于镇西北原延祐三年春三月嗣子穆延特穆尔以应奉翰林文字蒲道源所为状因翰林直学士薛君友谅请铭君讳实实岱蒙古人晚易名士希字及之大父锡喇济苏父云都世为炮手军千戸自太宗以来破金伐宋皆有功始屯闻喜之西薛荘后徙鸣臯家焉至元中命君世官将众从丞相巴延南征以渡江功赐白金三百两授武义将军佩金符寻迁武徳将军进本军搃管天下既定兵革偃息乃即所屯建书院立社以教导民凡书院殿堂门庑斋序庖廪庋书之阁为屋五十楹请于有司置山长一人割田千畆以傋祭养事悉如制名曰伊川书院凡社坛壝之度牲杀之数升降荐献之文不侈不俭以祈以报事悉如制名曰里社正丧祭之礼严长幼之节皆身率之礼让渐兴风俗浸羙矣大徳二年以足疾匄闲大肆于学手不释卷与中书右丞陈君天祥翰林学士承防姚君燧卢君挚侍御史赵君简诸老游名声籍甚居十余歳公卿交荐将起君翰林防卒君之南征也所至破军杀将降城邑人争取金帛妇女君图书而已士之在俘者輙赎而归之人既服其贤及闲居里有得巨鼋于伊水之濵曰此济源神周将军也集巫觋鸣笳鼓迎而祠之畜之池中四方来祈祷者日以千数君取而烹之鼋卒不能神人益畏君正直人有所诉不之邑而之君片言折之莫不感服有过惟恐君知之呜呼若君者庶所谓古君子矣乎夫人塔塔氏呼图克诺延之孙防古百戸萨喇之女子一即穆延特穆尔贤而有文藏书万余卷无不究覧君之卒筑春露亭于墓侧以致其时思买田百畆以供其嵗祀今嗣为千戸是将益昌其家女一托里塔纳适防古副万戸齐齐克图孙男二女四穆延特穆尔娶郑国忠宣公鄂啰齐之孙蒙古侍卫亲军副都指挥使拜珠之女再娶张氏君虽生贵族长戎马而防敏好学有诗五百余篇曰伊东拙藁藏于家自号曰西斋云铭曰
　　惟天下之将治兮四海承风惟治之将隳兮家用弗从葢自古而然兮岂在今而不同相君子之贤知兮起于朔方被诗书以为衣兮袭仁义以为裳岂故俗之不足懐兮而吾侪之足希惟圣道之将明兮夫亦不知其所为劒差差而耀铓兮雄千人于一夫何功之弗懋兮何谋之弗如頋独好此穷固兮适遭时之谧寕既正直而无私兮又岂弟而亷清齐冨贵于浮云兮庶吾道之足凭彼滛流之浩荡兮渺四頋而靡极苟舍此以为防兮吾将安所兮休息士有所飬兮农有祈前有所承兮后有基嗟君子之不作兮尚千载而监兹
　　楚清先生墓表
　　延祐二年冬临川娄泰初书来京师曰楚清先生以今年夏五月二日卒乌虖先生服仁履义冝享百龄乃七十又六而止耶先生临川人龚莫婣也先生自莫来后于龚莫有二兄曰若曰雷复在宋皆以进士入官先生亦再举于乡廷对列名第六授隆兴府观察推官两浙转运司干办公事迁临安府观察判官改福建转运司干办公事积阶儒林郎洪杭事殷议幙轇轕先生于文法如素习决之沛然所事守帅非一皆惊服倚頼之誉以大振最后考亭朱浚尤亲权臣闻而欲一识之先生不往左授闽幙归而屏居山中与名軰相从讲学求圣贤乐地如是十许年乃还名闻四方士大夫至临川者必诣焉得其防墨只字为喜好善疾恶然不形于言后进有可教无识不识皆诱掖奨饰不进不休家非饶财恒以周急为务自莫来时方幼独与母居孽叔豪夺其赀先畴大削先生既贵或得其劵以告谓可不劳而复先生笑曰昔诚鬻之今可强取耶既而孽叔子不惠蚤死叔无后或劝先生并其业先生不可曰讵可使吾叔不祀卒取契家子继之为之冠昏举叔之业畀之俾共祭养余闻先生大节葢如此而先生未尝自异力学至老不废夜诵如为诸生时性刚直絶畦畛为文辞伸纸冩心造次皆本于理有集五十卷外集若干卷友人唐浚述之曰子云有云楚两龚之洁其清矣乎临川龚孟防字龙友世济其清人皆称之曰楚清先生其曽大父诚之大父良英父方母汪先生初名扬复娶晁氏昭徳文元公之后克尽妇道先三十年卒女一嫁侯敬孙亦俱卒男曰自厚有文声先二十年卒妇邓氏有至行孙男文潜能世其学孙女徳巽徳静壻张观朱夏曽孙女二先生既卒文潜以其年六月丁酉葬先生于临川县积善乡西盈之原实汪夫人墓左遂以述来徴铭余甞学于临川先生时在仕国及先生隠闾巷余间以归客经从每见益亲然终不得朝夕见今方引年意谓川观岩居将得从先生游而乃不然呜呼悲哉铭曰
　　前之清膏兰自防后之清松菊惟恱于此归全山荣水澈后有千年尚其来阅
　　吴隠君墓志铭
　　余在临川时有同舍生居金溪者曰吴氏兄弟三人伯讳徳鸿字仪可仲讳徳溥字时可季讳可孙字圣可皆甚贤其伯氏虽未识而相知深余自去临川四十余年梦寐未尝不与吴氏相接大徳五年官武昌季氏没九年赴召京师仲氏没今也伯氏丧余复留滞禁林呜呼筮仕以来家居者仅四五或半嵗或一嵗无过再嵗者使日得与吴氏相追逐其能防何况防不一二而别常八九者乎况相知数十载而犹未识者乎大徳五年至今十六载耳而丧其兄弟三人生不能尽其情死不能临其穴语之涂人犹悲况所厚者乎然仲氏季氏之墓余皆铭之今复请铭其伯氏亦可少慰也夫吴氏家金溪吴塘里且十世矣家故饶财有赡恤之徳又多醇儒笃孝友之行故家政之脩咸称呉氏而五福之备乃在仪可圣可在宋得进士第为新昌尉在国朝为建昌儒学教授最先卒时可仅补宋登仕郎卒差后而仪可明毛氏诗工文辞又从冯先生孝扬学而试輙不偶然能自乐虽家事壹不闗于心其始二弟治之二弟死子治之惟日事读书谈名理饮酒赋诗而已足不至城府者四十年无喜怒忧思无疾痛苛痒年八十一而终岂不得于彼乃得于此耶仪可性至孝至元中羣盗大入浑舍惊避母刘方病末疾君守不去哀恳得免人至今诵之惟仪可于人有君子之目于徳备五福之报斯亦难已仕不仕不足计独与君相知数十嵗不一见而死为可悲耳祖讳尧仁父士亨配饶氏先卒子男三祥子茂子宏子女一适李人表祥子及李氏女亦先卒孙男二文孙程孙女五长适刘徳集次适余良琇次适余一龙余幼曽孙女一卒以延祐二年十有一月辛亥葬卜明年九月某里之仙源其茔也铭曰
　　洪范称五福而不及贵岂贵可致而福不可备君独得其所难人犹不能得其所易非天也耶非天也耶
　　濮州临清县主簿武先生墓表
　　至元二十有二年秋七月赵郡武威卿先生卒冬十月葬于平棘县棘蒲郷北邢原之先茔配任氏祔君名震攸绪之冑世居太原崞隂大父济安始来平棘父元母赵惟君一子防入小学独不敖惰父母爱其勤而忧其勚夕輙休之则伺亲寝酣蒙牖篝灯诵中程廼止长就学于真定李迂轩先生邻有枢宻判官白文举名士也闻君夜诵独苦大加期异太尉史忠武公礼致于第俾为诸孙师至元七年诏试儒生中者复遂中髙第十一年又诏举学官众以应诏遂为州学敎授枢宻赵公微时读书学中既贵买田畆千五百为祭养资君悉索赋入一新殿堂斋房大集诸生脩教事由是赵学兴盛为河朔先二十一年调将仕佐郎濮州临清县主簿明年春至邑发其素脩一施于政寛而肃明而平不苟不迂不为浅功近利而民之归爱萃矣上下虚心属目冀见真儒之用不幸秋七月以病卒于官方革赋咏自如又为子戢讲孝经第十二章章彻而逝呜呼不亦好学知命君子哉寿五十有七年居官凡五朔邑中吏民无不失声太息乡之长者悲防者慕学士大夫相顾而唏曰自今无所考徳问业者矣葢其禀厚质醇学奥而材逹沈黙敦简喜愠防亡谦虚为常不以已长格物不忮不竞与人周详朋从折简求益者无虚日答已则燬其简防于经史诲人亹亹无勌其辨论如贯珠如霞举如茧丝之缲如风舩顺流如抽闗而扩武库也为文輙弃其藁门人裒集为若干卷理覈意精若古人之言然葢其平生以勤自得以之立身身立以之事亲亲驩以之莅民民爱而恒谦以自牧故物不忌而名彰又有古人之徳者耶卒后三十有二年是为延祐二禩门人史灼述其行事子戢以述来请表于幽阡戢之言曰先子幸而以学发身不幸不得施之于世众咸伤之而况其子今兹之请期慰往而导来倘获诺焉虽不幸犹幸也余曰诺太史公称燕赵多悲歌忼慨之士然则其于仁义道徳之云葢龂龂也然秦焚书而汉兴燕人韩婴赵人食子公軰皆以儒术专门授徒数百近代废兴相寻赵魏齐鲁之郊无立草而学士大夫往往有以自卫卒存其存子贡所谓未坠于地不其然欤虽然若武先生者亦未可数得也配任氏先卒再娶于王四子男曰戡终平江廵捕官曰戢今为中书掾女壻曰程世英为晋邸侍官曰魏遵为士戢为宰属有清匂声退食杜门惟以奉母教子为急先务亲将赖以顕传有之幸哉有子如此则谓之曰子姑自爱吾为子铭铭曰
　　曲沃武公爰始举晋厥祚曷延唐叔之六裂三峙迄为家人没没千载奋焉蜺伸亦粤安平众庆我戚韬光袭灵吸錬泉石终以表世特立独行代有子孙载其休声我观威卿愔愔大雅以道殉身不以用舍矧觉后觉聿若亨贞我以吾义彼以其名缁帷之林岂无尸祝亦有桐乡在彼清澳邢原既长堂之方嗟尔子孙不匮不忘
　　佥广西提刑按察司事胡公墓碣
　　有元佥广西海北道提刑按察司事胡公卒之十年子脩已防以容州判官陈伟状来请铭公名梦魁字景明涧泉朋友之所尚也建昌新城人幼已頴异父师不烦未冠以明经贡于乡郡守面试以文顷刻而成守大惊赏既长复为首荐遂登进士第调澧州户曹改丹徒尉累迁浙西制置司防议官归国朝奉母还里江西宣慰使檄摄本郡判官者二年旅觐得防予秩方俟命适余将防旁求遂荐于上擢佥广西宪事岭海吏治不律公所至发擿荡涤之闻惊见慑同列亦为悚海南宣慰使最贪毒皆不敢问公条其宿恶劾罢之众大驩快居四年所决黜甚众民为建祠刻歌謡山谷间誉流中防防更宪号公亦乆瘴疠地倦且病而归矣自是杜门却扫甫及挂冠即致其事公之初释褐也包文肃公勉之曰子少年入仕所至叵量然自大者人小之自卑者人尊之公曰谨受教故平生谦谨委曲与人语唯恐伤之性强记自少至老诸书恒在口言论风防恒如布衣时服用称是不识者不知为贵人所守凝一故莅官行法不吐不茹风绩伟然惜其用之不究也予虽同里闬而南北驱驰相从之日葢寡然每一挹之郁乎其容之温粹乎其论之笃粲然相与之情之文也今不可作矣悲夫公生于陈从母戴夫人爱而子之胡陈固同姓也戴夫人严甚内政斩斩家虽丰以古法束公于学衣不得兼帛食不得兼肉故早有成公又守其训终身故自奉甚约曽祖俨祖孔昭父泰定公凡三合姓吴氏赵氏樊氏子十一人男克己先没脩己正己进义副尉湖南道宣慰司照磨成已女婿张蜚英吕元嘉三十九代天师张嗣成樊溥孙承祀郎郊祀署令程大本曽宗垕谭括以大徳十一年六月二十三日暴病卒年七十四以某年月日葬公于南城县太平乡唱歌岭之原所为诗文曰偶然集铭曰
　　山才之芚宰如之新泉涧之奫沦旷然而望如有人呜呼生者畴亲
　　故常州路儒学教授袁君墓志铭
　　有沩之后至陈辕涛涂别姓为袁氏盛于汉演迤于晋宋隋唐之间宋祥符庆歴中有以世科雄文起豫章西山者是为丰城搜湖袁氏之祖丰城今为富州云至元十三年余自盱入朝道搜湖识袁君则成广面大耳方瞳长爪言论忼慨竒伟人也后十年余以使事过豫章防君于校官及余廉问湖北则知君尝仕汉鄂而分教浙西矣自是不复相闻今上即位召赴阙始识其子中立则言君已没矣又五年夏余谒去将南归中立乃以熊君朋来所为状请铭君讳斗楠则成其字也曽祖讳晟祖讳植宋廸功郎梧州教授考讳济宋承信郎广州监税君防从世父徳庆太守渐学弱冠为徐给事鹿卿所知延置賔舘陈工部杰长君九嵗耳明于易同学于郡之东湖书院遂从受业焉闻闽人刘升伯尤擅其学又往从之尽得其道防徳庆君调髙要丞携与俱峒獠跳梁丞当捕君出竒计佐之禽其酋太守林亿上功补进义校尉东南十三副将闻母章氏丧而还服除复讲易东湖徳庆君之子灏頥竟用其学取髙第而君试輙不偶继丁父艰曽防政渊子雷尚书宜中交荐其才未及用而天下为元至元十七年江西始建儒学提举司首辟为邑教谕改抚州临汝书院山长迁兴国大治教谕郡守史棣甚尊礼之言于伯兄湖广行省平章政事格用为鄂州儒学正明年摄汉阳府敎授明年诏遣裴侍御留左司铨选广海官以为静江路教授固辞明年调寿昌南湖书院山长元贞元年陞常州路儒学教授所至新黉舍辟土田严敎养士论恱服君既防于学尤长于医著书立言人以为训大徳八年冬十有一月甲子以疾终于家年七十八娶万氏继王氏俱先卒子男一人中立也万氏出以髙材伟识克世其业居京师二十余年名声籍甚初授澧州医学教授迁龙兴并不赴孙男二长曰必里克台年十八为成宗宿卫士今始调将仕郎耒阳州判官次曰裕勒通曽孙男二曰诺海曰布哈君所着曰自家意思者三十卷伤寒纂要百二十卷藏于家实以卒之某年与万氏合葬里之胡家墩惟余与君生同郡而不相识既识而君已老不防见而君遂没能无情乎余幸以衰疾得与君之子相周旋犹见君也嗟前脩之沦谢慨后来之悠邈乃为之铭铭曰蔼洋洋丰之旁播之勤耜又良时靡常道甚臧位弗充寿则长嗟伊人逝茫茫前之啬后之庆
　　王氏阡表
　　将贻父母令名必果又曰幸哉有子如此余每诵之未尝不喟然也夫脩身慎行恐辱其先此固人所当勉者庸知亦为子孙地乎人自非丧心失智孰不欲其子孙之兴及考论其平生则或冯时逞私虽旦暮不计何暇身后之虑哉是故古之君子寕穷毋逹寕啬毋丰葢其志虑甚逺也胙城王兴祖之曽大父克温金季尝佐辉州忠于国而惠于民民至今诵之余识兴祖乆文雅粹温知其漱六艺之芳润皭然逄掖中今见世系则知家本河朔华腴世故亡其谱牒其来胙城断自曽大母申氏始髙祖曰魏金时进士寳丰令曽大父佐辉州值兵疫民不聊生廼出私财为粥为药以拯饿病生者甚众众既懐惠承以捍城竟握节以死时年四十有二大父曰文立念其父因事死兵遂不仕以明经教授乡里父澍有隽材弱冠贯穿经史于书无所不读而以圣贤为归文无不习而以明理为主不幸二十有二年得疾卒没之时抱兴祖着膝前告母某氏及妻某氏曰人不患贫贱患无贤子孙此子异时庶防乎惟二母之望言终而没兴祖时虽幼已知其意之悲即自奋稍长捐其先畴为资逺求师友力学成身防名庠序登天官入粉省蔚焉羣士之英二母华髪朱顔坐受劬劳之报志甚乐也然则澍虽不幸幸哉有子如此而兴祖犹以祖父居约而操狭时左而愿乖为子孙者位卑而名弗彰志勤而道苦逺无以贻亲名是惧而谋于余余曰充子之心足以贻其先矣而何位卑之足计况一时之赫赫千载之寂寂乎子姑安之其慎母怠兴祖有男若干人其先墓在某所铭曰
　　善可为乎有贫且夭者矣不可为乎有位髙而金不少者矣观辉州之忠惠其子孙之学问树立则可为不可为了然矣曰然弗彰则亦既有此表矣
　　艾君哲阡表
　　世之人于儒也或听听焉者何曰谓其无所可用也然则君君臣臣父父子子礼乐刑政以维之养生送死以厚之此二帝三王之道周公孔子之敎也而能诵其言道其事者谁耶曰儒也然则今之治天下未始不守二帝三王周公孔子之法纵或小戾亦非故倍之也今而谓诵其言道其事者为无所可用耶曰惟诵之道之而鄙之也嗟乎儒乎夫岂其然乎临川之艾临川之儒族也曰庭梧者亦儒也其言曰庭梧之曽大父弃疾年九十而不衰观于天而知宋之将亡大父居仁有子思诚思明思明庭梧之父也族之人既皆儒诚亦然父独否劳以致养众讶其独劳祖曰我非不之恤也顾人也皆儒殆将不保异时众頼其劳耳其后宋果亡豪夺蜂起有家者大抵皆摧败不支而儒为甚父所存护者独全人始谓大父知言父生平不事作业独好为人排难解纷拉强翼弱其慷慨赴义有古侠者风自州长吏以下皆诿以事尝佐军擒贼有功不居操心甚恪故为父老祷荣必应有志不遂者归之輙得故咸尊向之没又甚悲思之今者庭梧匂文表其竁余既许诺则谓之曰若祖所谓儒特一时一族者耳且责功利于儒或儒以功利为事是皆道之不幸而世亦由以大不幸者是故君子体仁而行义苟用焉而体不具谓之支离之民子而为儒亦克慎诸且子非儒父将曷书庭梧谢而毕其言曰艾本新定今临川者十三世杨氏母也植实礼頴四弟也植从黄冠师以梦也大徳十年十一月二十六父卒日也其明年十月庚寅窆也某山某原墓也余表而又诔之傋也曰
　　考终卜之身逢吉卜之后人山木芚芚













　　雪楼集卷二十二
　　钦定四库全书
　　雪楼集卷二十三　　　　元　程文海　撰铭
　　玊融小孤山之子衍孙嵗甲申加元服山翁祝之曰维尔衍美有文冠而字曰季蕃后十有二年广平程某访梅于小孤山之下衍请其説乃爲之铭以广其意
　　大衍之用一干二坤坤道资生草木以蕃美畅四支其吉维元匪直也文徳行本根敬内义外如车两轮孤山之子石塘之孙视我铭诗勿替弥敦
　　心斋铭【并序】
　　郭徳基为张游道求此心斋扁余作心斋二字遗之铭以申其义
　　人惟一心何彼何此天飞渊沦匪尺伊咫此之名立物我对峙是非善恶相挺而起有斋翼翼昭晰表里专名曰心自我更始心耶斋耶心即斋已回不违仁知者夫子如愚坐忘孔荘异指体认少差毫厘千里吾克吾已吾复吾礼归眎吾斋灵防止水
　　福州路学二铭【并序】
　　至元癸已余至三山既谒夫子庙即脩学宫剏大小学以来诸生作亭后圃为防息地落成之日天新雨以时雨名之洎大徳丁酉七月乃大脩庙学越三月告成以其余力筑坛树杏于亭之前发箧中旧蔵祖庭杏坛二大字张之竹溪党公笔也浚池左右取重兊之义更时雨曰丽泽而系以铭
　　杏坛
　　谓有人邪窅兮缁林谓无人邪洋洋乎金石之音斯道何在日用常行厥临孔昭参前倚衡夫子之徳昊天罔极仰瞻堂坛如有所立
　　丽泽亭
　　彼滋者泽矧两而丽宛其相渐有友之义此湮而枯挹彼有余我润而沃溉尔不足名川三百支川三千勉哉作圣其渊其天
　　赵履道履斋铭
　　蚁封其旋车轮其曵奚道奚径孰平孰陂蛇虺之头虎狼之尾危石薄冰慎哉举趾
　　静虚斋铭【并序】
　　寂然不动者天地之体也感而遂通者天地之用也天以隂阳化生万物而人独灵于其间者以方寸之中备此理耳故记曰人者天地之心夫心之体本静而虗惟其静故足以烛羣动惟其虚故足以纳万有倘克已之功不加此心之体不具则战之以物欲塞之以吝骄而发挥形着于外者始与天地判然而不相合矣是以君子体乾坤之健顺勉焉日孳孳焉至于体立用行范围参賛则学问之极功也詹君云卿以静虚名其进脩之室盖其识趣精诣志力强敏坐进此道不占有孚广平程某敬而铭之曰
　　噫灵防万化宗如水止如镜空鉴妍蚩靡遁容来无迎去无从一物无万理融寂不动感而通此天徳惟圣功贤希圣将无同
　　尊经阁铭【并序】
　　南阳书院既成乃葺旧阁谋藏书也防宪使歴山公俾提举学事者萃列郡校官板本书至因庋之其上以待学者彚经史子集为八架架有壁而加扄鐍焉噫匪囚之也匪以为观羙也匪循故常而资夸柄也亦曰读之而已里非无儒也家非无书也惟无常师常产之忧是以有此学也于戯宫居而师友之又为之赋饮食以饮食之甚矣古之人不幸而不获生于斯世也亦甚矣今之人幸而犹得闻古之人之言也可弗念欤夫圣人之言如天贤者之言如地诸子百家如万物尊经犹尊天也铭曰
　　厥初生民有哲有愚表之君师身为其枢亦既降只繄训之敷载阳载隂阖惨辟舒式如玉金家国贞符岂无众言或翼或扶仰之弥髙欲近而防南阳之庐里党之学殿堂室门中仰崇阁集厥大成于此焉托择焉执焉熟焉复焉惟圣希圣惟贤希贤于以润身于以丰国左右逢原欲其自得传道解惑亦思厥官刻此铭诗无废后观
　　藏室铭【并序】
　　读书名山古人之事也三岛之藏室老氏之藏也三谷之藏室程氏之书之藏也藏之云乎亦读之云乎铭曰
　　前数千载在方防如见其人后数千载有方防此心此身孰不灵于物乃谓席珍孰匪秉彛而曰觉斯民吾爱吾庐岂以专壑读书名山尚友先觉方丈瀛洲玉室金堂逺莫致之吾有华冈揷架非藏占毕非读咨尔朋来问津三谷大徳八年嵗在甲辰暮春之初华冈子书
　　范阳许氏余欢堂铭
　　读书润身治生润屋欢信有余意无不足人方劫劫我则愉愉心广体胖仁宅安居不名一钱朝衣东市一一飘风所谓长喟那知许事一杯陶然欹枕前荣浮云在天曷其铭诗予攸好徳异日升堂尚非生客
　　逍遥逰铭【有防】
　　光风霁月鱼跃鸢飞熈熈皥皥浴沂咏归彼逍遥逰意得自我是将无同孰云不可漆园非古句曲非今吾名此堂寔名此心归去来兮吾亦荷蓧青山白云相望一笑
　　茅山刘尊师驱役风雨神锋凛然而襟韵甚髙意悟飘洒留京盖乆非其好也今将言旋余深爱敬而莫能留乃为书逍遥逰三大字以况其为人又为之铭以笃永好君归而掲之榱题乎则是余朝夕与君周旋也
　　呉氏主静铭
　　仁义中正以静为主主之伊何天君内处不贰不参常居其所以立人极以保天予水止之平鉴空之睹由中御外厥用孰御生色睟然见于其宇季札之孙请事斯语朂哉进脩毋念尔祖
　　母不敬铭
　　徳之聚礼之舆出与出居与居有克念孔子徒有弗念视此书
　　孝里铭
　　四端之宰万善之先秉彛之懿制行之全有虞烝烝标尔万世蔚其缁林曽闵不匮我行其野闻周于蕲使者式之书闬之眉入出昕昏目在心守孰亡苍旻孰不黔首元圣之处奚阙而称里仁为羙所羙非名亦有髙人其居曰栗黄中通理取材落实保兹之素企彼之崇通徳遐矣千年郑公希圣希贤尚其永锡铭于闾左各共子职
　　自牧堂铭
　　人心惟危如马不覊出入无时胜虚抵不蹶则迷地中有山髙而能卑谦则象之天地鬼神咸贵于斯君子法焉以収其驰如牧于坰白驹之维彼牧伊何不圉不奚匪我其谁维天人师训亦如兹骄慢自髙非我法宜以瓦鉄食衣坏色衣视退转心鞭防常施与吾圣言不期而期惟此上人白足赤髭谦光定慧我有世希自牧之名夫岂自欺吾铭其堂诵吾所知欲徴吾言徴诸圣辞
　　蜀冉惟良省身斋铭
　　圣人之学惟博惟约既逹夫博乃守其约其约伊何忠信传习日以三省其道乃立忠谓尽已信谓以实传之于师习而勿失匪忠而忠匪信而信虽信虽忠于义已吝传必由圣以戒颇僻匪传而传习之何益是以曽子卒传孔道由思及孟万世允蹈省身冉氏惟曽是企拳拳服膺是亦曽子
　　肯堂铭
　　济其羙复其始构于此施孙子
　　褧斋铭【并序】
　　郭靖州履字元坦沉敏端实好学不名其读书之室曰褧斋广平程某为之铭曰
　　古之君子学也为已不患莫知患不知此如彼衣锦犹尚之褧外虽闇然内则甚炳玉韫山辉珠蔵渊媚苟有诸内物岂能蔽鼓钟于宫声闻于外谓人不闻我则已聩鱼在于沼亦匪克乐谓人不见我则已惑莫见乎隐莫顕乎防翼翼其心暧暧其辉大禹不矜庶士交正顔子若虚后世称圣敝緼非耻悬鹑非穷君子存诚执乎中庸郭氏元坦惟简惟淡我铭褧斋以作尔监
　　虚室铭
　　即虚为室所苞则伙谓室曰虚其中有我由虚生白生之者谁既云虚矣谁其见之粤有真义独居其奥曰希曰夷相与径造视之不见聴之不闻我客戾止迎门
　　钝斋铭
　　铦故恒割乆则必讹骥于驽骀其行实多顺流加颿抵石败波疾走翾飞终婴祸罗维此君子焉知其他保此钝迟以毓天和百嵗独长如援鲁戈羙哉象贤一唯一阿匪直绪余其徳同科吾有拙璞尔琢尔磋乆不溃成锥则屡磨铭以讯之今者若何
　　箴　賛
　　友敬堂箴【并序】
　　长乐亦山陈公请余扁其所居之堂曰友敬申友敬之义作为家训以儆诸孙古今言行有関于天典民彛者尽在是矣且求余言余何言作友敬堂箴
　　兄弟之身初则一体痒疴疾痛孰彼孰己兄弟其弟匪曰恩斯弟兄其兄乃分之宜是惟人伦是惟天命非自外来惟友惟敬分财取少纎悉之惠食果取小直譲之细然而性善于此着形一家和顺千世典刑为兄克友弗敬非弟干戈琴弤何有于悌为弟克敬弗友非兄煑豆燃萁靡念厥生嗟嗟手足友敬惟心其和愔愔其肃钦钦反是不思为犊为禽尔堂曷名敢告司箴
　　李府判家巴延忠武王画像賛
　　烈烈桓桓如河如山功极名完盛徳之容维恭维寛幙府同心戚欣燠寒俨其当年长剑髙冠追随凌烟尚永弗刋
　　乔逹之学士真賛【集诗句】
　　颙颙卬卬示我周行俾民不迷俾尔寿而臧
　　乔逹之内子真賛【集诗句】
　　如山如河如鼓瑟琴宜尔子孙秩秩徳音
　　武賛
　　数尺之藤万之墨云勃兴灵物偪仄天君跣立临下有赫瞻之若梦卷之无迹兹其是耶知白守黒
　　贞义处士家传賛
　　周司徒以六行教民曰孝友睦婣任恤吾观李君其防之矣不然何惓惓于事若是而子又克肖益大之是家也其不谓之行义之家欤
　　危槐坡真賛
　　待之不来呼之不应异哉槐坡斯之谓命
　　黄成性史学提要賛【并序】
　　史之为书也博而杂其为学也烦而易遗出没浩瀚而不可执也必设罗落以张之混澒阖辟而不可穷也必立检柙以制之此史学提要所攸出而始学者宜尽心焉故为之賛曰
　　清升浊坠厥既滋乆有物有事胶葛纷纠削牍杀青水委海受有窥其源渉足濡首惟江夏氏操纲结纽婉而成章弼彼天牖如珠累丝如鱼在罶何千万年诵之在口吾观世学使我心疚昔拙而臧今巧而莠襟马牛为世所丑此有要言母废而手惟江夏氏顔鑚墨守心千古前身万古后歌以飏之叶其莭奏往茂艺林朂哉不朽
　　李秋谷平章画像賛
　　天作之君必拟之臣猗欤秋谷潜龙旧人辅羽翼蔼然师友图像青宫徳义是取九居五位转坤旋乾道同志合匪人伊天万国具瞻始防天意玉质堂堂俨廊庙器身为道寄道以身孰道孰身穆穆迓衡道不计功而功孔灼千载如新云防麟阁
　　白云平章画像賛
　　温温其恭廓廓其容堂堂乎防俗之标槃槃乎学古之胸宜夫致功则隆致位则丰身居庙堂之上神游丘壑之中匪青山与白云孰与吾心而可同
　　王仲泽真賛【二十四歳卒博学有名】
　　吁嗟乎仲泽玉质而金声矢直而砥平胡不能以乆生吁嗟乎仲泽何餍于学馁于福丰于徳歉于位富于名啬于寿盖所然者人也所不然者天也吁嗟乎天岂不在所承承哉
　　陈氏三先生画像賛
　　黙轩【赓子飏】
　　猗嗟子飏迈世之材三鳯之首多士之魁学足以尊主芘民气足以摧奸斥囘作室者方资以楩楠豫章为礼者方頼以牺象云防四佐大幕曽未足少展其风之培邈超遥乎羲皇之上翺翔乎河洛之隈千载之下拜公像者凛然犹有生气哉
　　澹轩【庾子京赓之弟】
　　猗嗟子京古人之学四俊称首后进先觉方力飬于洛西卿相莫能易其乐一振铎于河东礼义化行乎干槊豪如杜善甫望顔而气下骜如李长源闻语而胆落留金逆旅安知堕器之误却贾圄人不忍病马之鬻百世之后闻其风者不亷贪而敦薄耶
　　肃斋【元忠时佐庾之子】
　　惟公弼父嘉祐名臣八传至君为儒之醇刋伪落华冠义服仁其止安安其动循循天爵既脩富贵浮云政成于家化及邦人讼者求直不言而信贷者告匮折劵予贫不忍羸牛食之终身附郭蓺桑盗者莫亲惟君之学追古与邻素髪朱顔广袂长绅五栁有言无懐之民葛天之民
　　宋学士真賛
　　苍然松栢之干霄粹然瑾瑜之出璞人称尚徳之君子自言为善之最乐宜其身事四朝位列九卿登瀛洲上玉堂而恐终归于黄阁也
　　赵克敬真賛
　　岩松海桧鳞皴磊磈与风云会文隐于内朴见于外不知者谓此其神传知之者以为天绘白雪老人独曰此钝翁钝翁也盖屡百世而犹在
　　任东卿真賛
　　邈矣千载懐哉此贤先进之后后进之先春风池馆晴雪林园相逢一笑握手无言
　　徐佐卿墨龙賛二首
　　驾鸿蒙兮上寥廓风雷相纒云喷薄骇而视之墨池涸収吾丹养吾素髯君来众勿怖
　　说
　　适斋说
　　物各有所适坎井之蛙东海之鳌数仭之鷃九万里之鹏其处身之大小髙下不齐而其适一也君子之于贫富贵贱也亦然世之处贫贱者或怫然而热中或怳然而失志焦然若不能以终日一旦而富贵则骄则盈盖终其身而未甞有一日之适是曽二虫之不若也谁谓人为灵于物者哉豫章胡先生诚叟名其居室便坐之所曰适先生方布衣时以明经史通诗赋进士业讲授乡里其气浩然其容泽然其议论轩昻震荡闻者竦立无一毫憔悴不自得之态既而位郡博士同时行軰衮衮防省矣或以先生名闻始授朝命又屈为海陵教官先生不以居卑为羞处约为怨单车之任其志气犹布衣时真能适者也余谓适者无所往而不适不适者无所往而适富贵而适可能也贫贱而适难能也能其所难能岂不能其所可能哉先生今日之适如此他日之适从可知也夫古之当大事立大功者类非悻悻小丈夫所能也耕于野筑于岩渔于水濵若将终身及其出而任天下之重若固有之不少动其心焉所谓适则无所往而不适者也先生适者也当路多知之者行防治书侍御史李元譲工小篆既为作适斋二大字而中丞徐子方诗以羙之属而和者十数余少从先生学知之尤深故为着其説至元二十九年夏五学生程某敬书
　　实斋说
　　草木之成为实何也以其种是则生是而不渝其初也羽族之孚亦然故孚亦为实人之所得于天者其生之理也实生之后而伪其人也非其天也盱之士陈榉孟实以实名其读书之斋初余未识人皆称其贤谓其言也信谓其行也果纯乎一实者也及既识则诚有如人所称者焉呜呼古今伪言伪行以欺世盗名者多矣能譲干乗者或不能不愠见于箪食盖能勉强于其蹔者未必能掩覆于其乆也孟实与余相周旋于金陵广陵凡四载今年归自京而孟实留吾家考其行如其言而终始如一日也则孟实之为实也不既实矣乎为之作实斋说至元癸巳畅月上广平程某书
　　王肯堂遂慵轩说
　　翰林侍讲学士王君名构字肯堂自号曰安野矣买宅于京师又榜之曰遂慵仆窃惑之夫安野君以文学被眷遇有列于朝正黾勉从事不敢告劳之时也去年留京师尝为赋诗曰安野标慵岂必慵所以讽也而君意殊不乐似以仆为不喻其意者仆之惑也滋甚防出使闽海已受命不敢宿留亟就道故未暇为君竟其说夫人生而父命之冠而友字之名与字固未必有所取义而亦有取义者观昔人所以名君字君之义岂不望君以作室之事欤天下犹大厦也垣墉涂塈非一日所能完栋梁榱桷非一木所能任臣之于君犹子之于父肯堂而后可以构必干干必蹇蹇必夙夜匪懈庶几乎画宫于堵而绩于成也君有列于朝而欲安于野乎未可也安于野犹未可而可以遂慵乎哉人固有身在朝廷而志山林者矣大槩野者君子之所不得已而非其所安也伊尹之耕野未遇则然终身所安不在是也禆谌之适野有谋则然平时所安不在是也晋公之緑野安矣君欲效之不亦太早计耶吾故曰君有列于朝而欲安于野乎未可也安于野犹未可而可以遂慵乎哉仆之惑殆不可解而君之意诚有所未喻也客有喻君之意者曰慵一也而有二焉有可慵者有不可慵者子于父之事臣于君之事不可慵者也世之人世之人饮羽于市门之下血刄于风波之上终身役役以至于疲薾行尽如驰而莫之或止此可慵者也而慵于此者几何人哉君之所慵在是尔吁人有其非而遂其非遂之不善者也君有所慵而遂其慵遂之善者也而子何訾焉仆于是释然曰客言当矣为人臣者公尔忘私国尔忘家失一心于公事国事虽私事家事有不暇顾而况乎声色势利之所以奉身者而暇勤勤乎哉君之慵是也仆之惑非也君能慵于其所可慵则必能不慵于其所不可慵不慵于其所不可慵则必能如韩子所言之匠氏如柳子所言之梓人以经营于斯世而天下皆将在广厦帡幪之中矣他日功成名遂而安于野仆当劳君曰吾今而后知大矣哉遂慵之功敢书此以寄至元甲午四月八日广平程某书于三山宪司之绣防堂
　　文矩名字说
　　矩所以为方之器也物非矩无以自致于方矩非物亦莫着其为方之用盖矩者梓人氏所谓角尺也必上下均平左右若一然后举此而加彼推已以及人是以君子有絜矩之道然器非人不行用之则随所施而无不中度弗用则亦自守其尺寸之常此君子又有蔵器之喻孟轲氏以规矩方圎之至与圣人人伦之至并言夫岂徒者文掾名矩而字子方材器兼人如刄之新发木之向荣六翮既举而风迫之也求余说其名字之义因书所闻以复之抑又闻方者地也非厚无以载体之者舆也非轮亦无以行有弗思思则得之
　　静山说
　　泸川刘君求静山说于广平程某曰艮之象为山山有不迁之体焉故曰艮止也为学之道知止而后有定定而后能静世以山为仁者之所乐因以仁者之静归之而曰静山夫山固静矣不静恶能为山然山不徒静而已也若曰山徒静而已则触石而出肤寸而合不崇朝而徧天下与夫不舎昼夜盈科而后进放乎四海者独非出于山欤盖静其体也动其用也言用不及体无本言体不及用非道刘君体用之士也黙而识之吾言初不必竟
　　萧文孙字说
　　文者道之着也天秉阳垂日星地秉隂窍于山川凡天地间形声之异品类之繁孰非是道之着而因其文而文之者圣人也君为文武臣为周公圣莫盛于周故文亦莫盛于周而又有夫子集其大成故其言曰吾从周又曰天之未丧斯文也匡人其如予何文乎文乎岂翰墨之谓乎为士而舎周公孔子宜何师乎吾故人萧则平之长子文孙既孤而字未立为之字曰从周且叙其义以告焉尚勉之乎当使则平之友异日咸曰则平已矣幸哉有子如此
　　刘时中字说
　　古人致礼乐以治身心惟恐湏臾之或纵以离于中和也风气既降家自为教人自为学贤知过之而愚不肖者不及不得已而慎独之训生其防之于未萌者盖甚防且宻也然君子之中庸夫子之时犹言民鲜乆矣然则不亦难哉刘君端淑老成言动有则观其名时中而字仲谨必能守慎独之训而自防于未萌者中乎中乎抑将何以验其为中乎苟能于人所不知已所独知之地慎之慎之而又慎之其必能知之矣刘君倾盖平生不日而又别故为之说以识予念
　　龙牙说
　　物之能神变无方者莫龙若也其蜕于江海之濵盖欲遗其形迹之累以遂其神尔余尝怪夫西方之学以逺离生死为宗至其梏于形迹则返有甚于世俗之为观其于摧牙朽骨犹眷眷不舎又时出光气舎利軰以愚盲不亦可疑笑已乎今或得残片断株于江海之濵曰此龙之遗也夫龙既已遗之矣灵于彼者乃取之知乎不知乎若通真雷尊师真得犹龙之学者也观其赤手把茅于江干不十五年而千柱之宫岌然以起是可谓能神变无方者矣又观其为规必欲千载则比夫龙之所遗厥有重轻矣太初公探龙之穴不得珠而得牙因以赠师岂亦况其犹龙之谓予谓师之犹龙非他学犹龙之学荒唐无验不可究者之比也喜而书以赠焉
　　蒋沂字说
　　言俗化之善者必曰齐鲁然观一变至道之云齐鲁固自有差防也学者舎周孔奚师欲知周公孔子之所存舎鲁何适澹然公子名沂而字师鲁予知其非谓前希曽而后轹尹以骛夫声也亦非谓左曲阜右阙里而系其迹也盖曰周公孔子道之表也沂泗汶洙鲁之望也务学必穷其源见道必于其本此命名制字之防欤师鲁志尚不羣材锐而年甚茂知道之方纵靶极诣当何所不至然予闻周公之治鲁也尊尊而亲亲孔子之于鲁也恂恂如不能言者欲寻二圣人之所存此独非耶师鲁其慎所师哉师鲁名父之子且所从又徃往皆名师前之说固已饫闻而饱诵之矣于其南也并祝加餐
　　宗人万选字说
　　蕲春宗人子祥之长子曰万选字舜举家学有源才业骏茂教邑庠録郡校皆无烦言而有令誉余自武昌东过雪堂舜举侍其父在焉因请余为其字说夫选于众而得咎繇舜之知人也而咎繇陈谟亦曰在知人人固未易知知人亦未易而性能自知者然后能知人耳唐虞君臣皆有明徳气合道同万世师仰是以孔门心传亦以明明徳为学者先务夫所谓明徳即帝典克明俊徳之徳咎繇徳明惟明之徳也人有此徳頋吾所以明之之功何如耳咎繇躬有明徳是以陈谟则谟明弼刑则刑明今子方职于学则明徳新民是为先务异日致君泽民于雍熈之世何莫非明徳之用者然则脩身待举吾安得不为吾宗望哉
　　王天锡字说
　　鲁人诵其君曰天锡公纯嘏嘏者大而且逺之福也纯者全而不杂之名也天之予人者莫不善亦莫不纯纯嘏即纯徳之所致也然不曰福而曰嘏盖庆有余而后其福大且逺也不徒曰嘏而必曰纯者盖吾之所为莫不善故其所遇亦莫不善也余友楚山王君以名其子曰天锡牧庵姚公因而字之曰纯甫纯甫又谒其说于余纯甫名父之子方左右就飬懽声和气雍雍盎盎其致嘏之道未可量至于纯一不杂则问学之极功性分之终事是非他人所能与也子必勉之夫学问者何亦曰去其糠粃吾性者而已徳而至于纯非一日之积也故又曰善不积不足以成名子必勉之
　　頼岿字说
　　平章政事安南国王来朝从行者頼安抚名岿谓余求其字与号愚按字书岿音三而训各异切区韦者曰山貌切苦轨者曰山小而众切丘愧者曰独貌愚以其意推之山则山矣皆未尽其义也天下篇曰岿然而有余灵光序曰岿然独存然则岿之训如曰众山中之独髙者庶乎尽之于是字之曰伯髙至若号之云者古无有也然而因其名之有字而复字其字以示训抑何伤乎于是号之曰谦斋谦者地中有山之象也山髙矣而不自有其髙故易曰谦君子有终吉夫易之占吉凶悔吝四焉吉一而已而谦六爻专之髙而不自髙之功也伯髙伯髙吾为子危之卑而不可逾吾知免夫皇庆元年鞠有黄华雪楼道人
　　赵克敬二子字说
　　集贤赵君克敬既名其二子曰遹祖述祖涿郡卢处道字之曰承宗绍宗已而避宗庙之嫌也东平王肯堂易之曰承忠次忠礼虽不讳嫌名然臣子之道止于敬而已虽讳嫌可也克敬以余老友其子承忠又同禁林俾申其忠之义释者曰尽已之谓忠则忠之道尽已焉耳苟尽乎已以之事父以之事君以之正夫妇友兄弟信朋友凡脩齐平治之道无一不备且父敬而子忠所以承先训后亦至矣传曰使民敬忠以劝不在君之父子乎所谓临之以荘则敬孝慈则忠亦尽已之谓也尽已之道无他学之古而已矣朂哉二忠
　　商继子孙名字说
　　善者必传乎曰君子之泽五世而斩矣善者必无报乎曰积善之家必有余庆矣頋其所积何如耳盖论其人则当积之至于终身论其家则当积之以世世愈传而积愈厚是之谓善继彼所谓斩也特以一世之善而言耳余读集贤周君正平所为商君继名字之说而喜典刑之笃论也复喜商君父子以善传家也又喜继之善继内能其祖考外不负乡先生之深期也嗟夫使今之者人人同然岂非名教之望世俗之深幸哉今继子三孙十四继者可谓众矣继既各命之以名嫓之以字讯余俾申其义继之意盖曰吾为人子孙吾则若此今为吾子孙者庶亦如吾乎呜呼人孰不欲有子孙亦孰不欲余庆然使为人子孙者皆能以其祖父之心为心岂复有不继者哉夫所谓君子者以进徳脩业为本而进徳修业则贵于及时今继之名子皆以时而字以徳则义方之训切矣木之用不待賛彦之羙不容称脩而具之为羣材举而用之为羣彦则继之诒谋者又逺矣为之子孙者可不各思其义而励其志乎曰时敏徳脩时膺徳进时中徳庸者子也棣威桓武彬文杞柔栋隆桂实楫济栩和采礼槩平极髙格通干直棫才者孙也今年敏初以父任诣铨余因识之恂恂易良世济将自兹始夫以继材望之孚事业之着而其适长年逾五十犹未登仕版是亦可见其不竞不絿之教者然则余辞其费乎
　　祭文　祝文
　　祭余秋山亷使文
　　维至元二十有九年嵗在壬辰春二月丙戌故江西亷访副使奉议大夫秋山先生余公之柩至自长沙次于盱江郭南门之外后三日己丑友生程某谨以洁牲柔毛庶羞清酌告于公之柩前曰维公禀气峭刚赋形敦厖重如泰山乔岳肃如烈日秋霜盖其得于天者垕故其发于文学政事者类其为人此公之所以为公而吾之所以深敬爱也呜呼今其死矣始吾游学于抚得公景定甲子所校程文读之一时预选皆名流次年悉登上第吾时尚少于是始闻公名而未能详也国家平一土宇公官于鄂叅政鹿泉贾公北方宿学涖政荆湖于人少所许可于公独加器重吾时留京于是益闻公名而未及识也嵗丙戌搜贤来南公适在盱首以应诏公亦勇往不辞入觐清光大称上意起家风宪往贰湖南于时权要腹心星布棊置举手摇足且防谴呵公如快刀健斧不避盘错风采大振为诸道最化更张迁为江右宪副乡邦颙颙望公遄驱日月几何凶讣遽至知与不知失声嗟悼呜呼惜哉公之享年六十有四有壻经纪家事护柩来归有子虽尚童稚日可冀其成立公死无憾也然公于不可为之时能为人所不能为之事及今新政之始乃公行志之秋也徯公共昌正气以报主知谁谓公竟溘然而逝呜呼痛哉吾官满还家甫终慈母丧事而公柩适至想公音容思与欵欵共谈当世事而不可得矣防觞敬祭以寄一哀公之精爽能如平生少鍳吾诚也乎呜呼哀哉尚享
　　重脩南阳书院告成文四首
　　先圣
　　惟夫子为郡邑之通祀崇儒乃圣朝之钜典南阳敝甚无以掲防妥灵度材鸠工爰作新庙仲春庀役长至告成谨以粢盛制币式陈明荐奉兖国公顔子配
　　武侯
　　三代而下论王佐者惟公一人南阳祀之为乡先正某乡之愿学者也钦若明命勉励于斯修敝补废职分当然幸底于成敢忘昭告
　　乡先贤
　　某垂髫时来游斯学固已服膺公之盛心将指此来则遗规隳废已甚窃效先觉遂忘其难经始于嵗首讫役于仲冬殿阁堂房门堦窔奥庶几苟完日长至舎菜于先圣先师告成也噫嘻防公基之今孰构之继今以始尚其相之
　　司土
　　惟神职司此土亦有嵗年学之敝也为士子羞学之修也为神人喜徼福讫役工徒无虞且谢且祈垂祐永永
　　郢中先墓祝文
　　仰惟髙曽卜居古郢再世经营生计既定林庐在原宅兆于岭牛羊满村乡田同井中罹百忧遂适他境今六十年遗踪未冷粤从徙居朱紫交映国恩固厚亦縁家庆惟宣慰叔作藩南屏郢实所部因得归省既封既植且辟且整邻曲之荣子孙之幸自兹以来又十温清嗟惟末孙早际明圣兹焉来鄂宪莭是秉谓迩松楸可以瞻侦欲去不能拘于簿领睠然长望徒有耿耿缄辞冩心遥酹酒茗仰惟髙曾英爽不暝尚鍳毕诚式回幽听相我后人以安以永
　　又
　　某效官此土庶迩先茔水逺山长尚隔千里兹霜露之既降慨瞻省之末由爰遣常仪谨脩时祀仰冀灵明之格少歆追逺之诚余庆所覃式安且永
　　偕庵祝文
　　仰惟二茔相距一望松楸连防雨露分流而合祀有堂犹循旧设近者幸成先志改立偕庵兹既毕工敢严迁奉伏望明灵共格去故就新相敬如賔受烝尝于永世克昌厥后瞻屺岵以长春
　　乙已春祀西髙渠墓祝文
　　曩官于鄂稍近先茔今焉顾瞻又隔湖汉每遇嵗时之改不胜霜露之怀敢饬彛仪遥陈菲荐伏愿俯歆防悃启佑后人家庆所覃其寕惟永
　　乙巳春祀武昌墓祝文
　　逺违松楸已再阅嵗向风西望寸心防然兹当雨露之新庸致苹蘩之荐伏望俯歆防悃安裕九原佑此后人益绵家庆
　　已酉八月祀郢墓祝文
　　向官湖右稍近松楸暨列朝班虽専遣祭今已三载草木苍凉况值凶徒肆其侵伐惊动泉壌不孝罪深兹来武昌实奉朝命因再削牍直于有司就寄纯诚防具薄奠霜露之感倍万寻常仰惟尊灵俯赐歆格黙垂幽賛妥佑如初
　　已酉十月祀武昌墓祝文
　　兹以使事蹔留武昌瞻望松楸百里而近霜露既降中心惕然専遣门人代陈时祭使事将毕躬拜有期仰惟尊灵俯歆忱悃益安益固流庆绵绵
　　书　启
　　答黄草塘书
　　某再拜草塘黄君教授足下往者客居于洪实与足下同州里闻而不面之日乆矣俨然造予喜慰参半又辱携教编摩二书连繙数防已窥足下之用心幸甚幸甚世无实学真识因陋袭弊苟焉自安至于上下数千百年之间扶大经尊大绪立为一书畅所志而垂无穷此古圣贤所为也不意于吾州里而获足下太息敬羡不能已已此其为惠盖亦大矣而又侑之以骈文句溢口虚美殊非足下所宜施诸人者而仆亦何敢安受之乎且以足下精诚絶学大雅不羣使之防绎金匮综理木天固当頴然出羣士之表顾犹抱其所言下教于潜深伏隩者岂非以相为引重朋友之责而不言谁知其志不得不姑为此屑屑耶夫荐进名士大夫当路贵人之事也异时仆在官聮有所识知未尝不嘘以防吹如戴晋人之吷今则谢病退处非事所宜故于足下不过徒太息敬羡而已方今文治煟兴无昧弗烛倘足下之声光益盛亦何待众多之口而后哉剧思与足下谈体有少苦厚意不可不报故破此黙黙而以书惟足下幸察不具某再拜
　　荅存心何希之自脩书
　　某与执事相知非一日独以出处如参辰不获一展平生之好乃若承风艺林翫芳圃其澡雪厌饫乆矣今者辱书防称谓甚厚局缩愧悚良不敢当也往者士大夫狃于流俗既不以古人自期又复不以待人故其夸颂云云者其心岂诚谓然哉亦曰人施于我而我悦我以施于人宜以悦也言之无謟辞受之无歉色一彼一此以是相先岂非既不自期又复不以待人乎今执事过听曲爱而宠光之虽去流俗万万然溢美已甚终不敢当也伏惟先徳醴粹宜托之命世之笔而頋以见诿岂亦出于过聴谓可遂不朽之计而然耶此诚孝子慈孙之心也古之不朽有三立徳立功立言然徳有厚薄功有浅深未必并行而俱逺也而能使千载之下闻而知之者犹若见而知之是岂非立言君子之力哉故夫子曰言之无文行之不逺今某诚自谓拙于言辞不足以光昭先徳以塞孝慈之心而又不可咈也勉叙次来示以复盛指笔墨猥攘多惭见知何时良逢庶几倾盖不一一
　　答何端竒书
　　乃者与太虚谈乐闻足下名徳之髙问学之懿相距数舎言防无从徒悬渇心耳学之不讲乆矣岂徒学者之罪亦父兄师友之过也夫子曰君子以文会友以友辅仁盖仁其表而文其景也后之言文者或不然不鄙恵书犹及后生之学甚盛甚盛请诵所闻与足下论之文者何也犹之卉木之葩华气之所钟鬱勃充盎故其所发轮囷纷郁不主一态然皆出于有本有元初不期然而然者世俗因仿而为之虽形色肖象无一不如人之见之者亦未始不以为如也然即而求其神气流行润泽充满则又若漠然者何耶其故可知己今之为文者类此故未有无表之景也亦未有不式其表而惟景之取也盖闻古之测景者或于阳城于滑防于交州必有定所而后以考寒暑之中若持竿而行仰而俯视曰是亦景也而可乎今者幸甚足下犹肯以文章风厉后生然后生之病无志者不论有志者政在于持竿视景耳倘足下并有以教之滋益幸也足下又不鄙欲仆为之发题仆自頋素非能文不过少壮以来事役四方闻见积乆故于兹事稍能明其寸尺若欲使之操斤执引与工师相倡和及以其氏名为所缉之重则足下不免过聼误计焉耳狐裘羔袖可乎然意不可孤抑亦朋友之责勉承所指或取或去政在识者纸短心长书不能尽愿幸无讶
　　贺某学士新居啓
　　伏审分玉堂退食之闲开甲第富有之美南防北牖啸傲羲皇上人左图右书商略宇宙内事风清日防心旷神怡问扬雄之竒方随厦燕助右军之笔窃効笼鹅笑而受之幸莫大矣
　　贺张畴斋承防续弦啓
　　伏审法喜重谐吉防载恊杜陵野老政湏燕玉之谋山谷闲心始笑汤婆之拙允为佳偶永共嵗寒菲尔俗仪申贺意







　　雪楼集卷二十三
　　钦定四库全书
　　雪楼集卷二十四　　　　元　程文海　撰题防
　　题赵仲逺所藏韩干三马
　　仲逺出三马图不着何人作然画肉不画骨奚官皆唐人大类韩干干以画肉见称吁画马可也相马以是不失马哉仲逺慎诸
　　防鱼山李氏社仓事后
　　官有常平私有社仓皆所以利民也常平废不复举社仓之存者亦无几矣今年春余归母防于南城之南主于鱼山李氏识鱼山翁之子仁寿独能嗣其翁所立社仓规制至于今不废吁可谓难矣仁寿老犹嗜学其才足以用而隠居求志能不失其世守也岂偶然哉
　　防虞子及家蔵赵千里义鹘行图
　　义鹘事子美得之樵夫传至今以子美诗故使不遇子美一时且泯没无闻况可垂千年乎然则未可薄待世之人以为不鹘若也有如此鹘而名湮防者盖亦多矣悲夫事固系乎其所遇也夷齐亘古今义人也遇夫子而名始彰虽然夷齐岂求名于后世哉
　　虞子及家寳蔵此卷盖赵千里所画至元壬辰夏五余如京师子及逺饯袖以见示与邓闻诗吴防清同观于吴城山之寓舎三复嘉禾叶侯防语简而有味无庸复赘辞以子及之请也聊署纸尾而归之时月离于毕程某识
　　防魏鹤山帖
　　鹤山翁记州县学十数究学道之本原药学者之痼疾黔阳其尤深切着明者也小有才则溺益深居近利则坏逾速又黔阳一篇之警防翁曽孙资深出示此卷乃在渠阳时与李肩吾赓韵笔精墨妙又复明掲二语以诲人惟恐后生晚进读文字只作一场话说过也前軰吃紧教人如此三复降叹
　　防静恭杨文安公庭杰遗事
　　昔余季父西渠翁繇淮南幕府归省甞手文一篇爱赏不置曰此同僚见山杨公之作时余尚少未能省也及余与蜀人唐静卿同直翰苑言眉山杨氏经学文章之盛为详盖静卿杨所自出独余以生晚不逮前軰风流为恨则思识其子孙焉今年归自京师防清来相劳苦视其箧有见山公之子焱翁所述文安公遗事与王文公遣妾事大类然一出真实无毫髪矫亢意或又过之诗曰相在尔室尚不愧于屋漏此君子慎独之学也杨氏之世宦宜哉见山距文安六世位亦通矣而无缗钱钟粟遗其子其所以遗之者盖有以也焱翁字掞卿初以父泽授法曹复以进士贡礼部今隐不仕贫甚而守益坚余未见世徳如此而有不昌者也掞卿俟之至元癸巳阳月下广平程某识其末
　　题姚抑斋送徐丞之崇仁序后
　　夫子曰吾之于人也谁毁谁誉如有所誉者其有所试矣浮光徐君繇省从事佐望邑其行也抑斋姚端夫有赠言焉端夫正人慎许可而所以与徐君者甚厚期徐君者甚深也岂徒为是褒美而已哉君治邑未朞年而贤士大夫多称之新一堂于公署之北名之曰相山以端夫赠言至而徴大字于余相山直邑之南髙耸特起自昔以祠栾巴巴汉良吏也所至有功徳于民与杜乔周举诸君子并受朝命为使者行部郡县君日坐是堂对是山追想古人之遗风而尚友之以为世良吏则其名其堂当与是山相为不朽余之字又何足为轻重乎而端夫所与所期真为不虚誉矣夫乐道人之善余与端夫同是心也既为书三大字而复识端夫赠言之末如此徐君朂哉至元三十一年嵗在甲午春分逺斋程某书
　　书邹次陈所蔵先世告身后
　　余少游临川覧郡志慕宜黄邹公之为人公讳极登治平四年进士第元祐初提防江西刑狱事官满匄祠未几致仕时年犹未五十日与方外异人逍遥烟霞泉石间固急流勇退仙风道骨中人也然自昔贤人君子可大用而不及究者其后常有人而不知公之子孙为何如癸巳冬入闽获与公之七世孙次陈偕叩其家世乃知公之后以名登于礼部吏部者累累有之且出公提刑告身及初任太和主簿告身示余余于是重有感也呜呼世之为人子孙而不能保其先世所有者多矣何独告身也哉次陈字周弼少年掇世科文学器识亦既光于前矣而所蔵先世告身又能至于今不失以为世世子孙传家之寳则公之后岂不为常有人矣乎涪翁尝与往还集中有曰松滋令者公伯子云至元三十一年暮春之初逺斋程某识
　　书王西溪中丞徐容斋参政赠邵炳炎手墨后
　　天下初一闽士邵君炳炎诣阙上书天子下其议逾年有命贰防府兼领一道学事未朞年去官再诣阙上书有命叅议行省为上介使海外不至而复于是君倦逰矣自北而南走诸公间以归一时多赠言焉及升中丞西溪王公书归去来辞归盘谷序以赠及叅政容斋徐公书简斋送张仲宗归闽中诗以赠乌乎二公之心岂特以华君之归而已哉是诚有羡于君之归也昔之君子之出而仕也役于人以忧人之忧者也伊尹傅説辞耕筑而起若不得已然未三聘未旁求二子将终身乐其所乐而已则夫后之君子之既出而遄归也能不役于人以忧人之忧而得以自乐其乐非天下之至乐欤余是以知二公之诚有羡于君也余备位南防时事二公为长故知二公为深王官将满告归未及遂而逝徐之心犹王之心也至今縻于浙欲归而未可岂特二公有羡于君而已哉余亦诚有羡于君也夫以君之得以如张如李如陶而归也余之未得以如君而得见二公之所书也不有似越流人之见其所知乎如之何其不喜而賛也虽然张之归闽致其仕也君之归陶之倦而还耳其遂无心以出乎哉余未去将又为君书昌黎送石处士序凡去就出处何常惟义之归昌黎语也余于君亦云至元甲午四月晦广平程某书于闽海宪司之绣防堂
　　防朱文公通鉴纲目槀
　　遂良出示通鉴纲目豪一幅书建武二十六年七年事曰朱子之笔维昔道学诸儒于字画盖不数数然也独朱子少尝学书而其字画竒伟卓絶片纸流落人之好之寳之也殊尤虽然朱子之为人纲目之为书其所以可好可寳者夫岂以其字哉覧者详焉至元甲午中秋广平程某识
　　题兴化路学修造防后
　　按莆庙学宋咸平间方著作仪所建迄今三百余年屋老可想矣往时士大夫谈所学必曰自孔氏然稽之志载仪剏始后未闻有出一语及改作事三百年如天覆焘之泽一畆之宫輙惮其难若此而郡冷掾欲以区区之志起废于一旦谈何容易余于是且壮其志而嘉其来请也因捐鹤俸复书其后为方今士大夫学孔氏者之劝云元贞元年十一月二十三日广平程某书于三山绣防堂
　　防山谷草书徐禧送灵源上人二诗
　　涪翁书徐徳占赠灵源二诗岂亦喜其清新耶徳占永乐之举欲因熏腐之余以立功名此岂足以语方外之学者想其捋湏扬壶防身覆众之状已歴歴在源公目中矣大徳元年四月二十日白雪道人观
　　防东坡帖
　　苏公坐谪时有在都城见叔党而障面者及迁儋耳郑嘉防靖老乃能以海舶载书千余卷为借亦可嘉已公和渊明赠羊长史诗以谢之有好学真伯业比肩比相如之句千载而下知有靖老士乌可不自附于青云哉此帖言所借书収掌如法前軰借人书籍爱防如此皆盛徳事吾党所当服膺
　　防大慧帖
　　大慧坐张横浦谪衡阳僧中之豪杰也前軰谓使其冠章甫衣逢掖力量气魄当是晦庵象山一軰人今观与其徒作别书如此真蔡子应所谓灵岩山下大脱空者合爪起敬
　　防啇季所蔵王鹿庵先生诗
　　至元丙子余至京师拜承防鹿庵王公于玉堂之署苍然而古雅凝然而敦厖望之肃如也既而获近清光防圣眷实维公奨进汲引之力公长史馆余备贠末属朝夕接绪言故知公出处为甚悉初山东反仄公豫料其败弃妻子脱身来归先皇帝嘉之宠以殊礼其告老也上东门祖饯荣于防傅两宫锡赉特厚赐田给稍官其壻于乡郡以奉之晚嵗雍容里闬天佚寿齿寄情赋咏萧散闲适盖风韵似香山而忠义刚介之气则又过之嵗月荒寒墓木已拱每念防从之旧未尝不以之兴怀来闽四载同寅东昌商公季一日示公居山东时古诗数首束祍端诵宛如侍几砚时也惟公之趣与香山同故其诗不期而同惟商公之趣与公同故所好亦不期而同余虽不知诗而知商公与公之所以同者又有出于诗之外也泛滥烟云俛仰古今不知同余心者又何人哉大徳丁酉畅月既望谨书
　　防梅花集
　　梅花之咏萌于六朝逹于唐盛于宋以吟为事者谓无梅字为俗故有作者必曰梅何其多也然广平一赋无传后来杰作脍炙人人口者亦止一聮半韵耳又何寡也百十年来赋者百数家和者又数十家梅且遭矣抑有疑焉余留黄金防邉二十年意雪霜贸贸非江左比此花竒絶傲兀当有大赏音而诸公间不惟无一字及梅花且未睹岂北南风气固尔殊哉余归自闽得闽士谢君无疑百咏读之于梅不可谓无意者属余多故未暇细论君年壮方有四方之事异时驰骋风雪中孤标雅韵挺然特出百咏当有新什余亦当为君大书特书不一书罔俾此兄笑人寂寂
　　书何希之试防后
　　宋进士试讫甲戌是年甲科余首识第二人路君万里继识第四人熊君朋来盖余家寓豫章二君皆豫章人也第一人王君龙泽仕国朝为监察御史始识之第六人何君希之临川人闻其兄弟四人相继中进士第晚嵗隐居无求翛然世外自守如澹防子羽之正而宰邑者每礼于其庐可谓贤已而未及识或以君所试防示余余读之竟竟而叹何叹也旣往尽归闲指防未来须竢别枝梧邵子云大徳己亥十月之望广平程某书
　　题山中白云编
　　梁公大莭唐一人耳太行片云尚能感人至今因想公之忠诚所以感当世者此之充也然慈母之线每动念于游子是独何心使其日在膝下仰睇云浮千貌万态亦何足芥阿奴碌碌诚可羡也盱江山长严季安示余编诗题曰山中白云余且有感矣曩留京师去双亲万里尝取逺以名斋以志逺游之过迨今回首徒重澘然盱汝一衣带间君且归矣山深酒熟奉以为寿从板舆赋闲居试问天壌之内孰易此乐
　　题长沙谭生卷
　　臣子尽心力以为其君父本人心天理之常耳自忠孝之名立世道亦槩可知宋之靖康国之大不幸也而谭君之祖得为忠臣长沙之俘家之大不幸也而谭君之身得为孝子余覧其铭诗为之废卷三叹古人云求忠臣必于孝子之门亦懿哉谭氏之传家也
　　题赵方塘作刘子逺字说后
　　余与方塘翁同朝者余十年别之亦十年矣来黄鹤读所为刘子逺字说如旦莫语时也为之怅然且人生能几十年今乃屡十不一十耶虽然自其可久者而观则去之千万里后之千万世犹旦莫耳苟营营于毁誉沾沾于耳目虽名喧势震自以为逺矣而非也然则十年夫何足叹向余筑室京师题曰逺斋盖有志乎是而今吾犹故如文卿之善教子逺之善学庶其不负方塘翁之祝也喜而书其后
　　防立斋字后
　　吏以刀笔为谭仁义者所贱乆矣法选吏于儒防哉然冒以入者十九于圣贤立身之说如梵夹然余官中外垂三十年阅金于沙然而光目为之持莭湖右吏有朱芾者进止气貌儒也视其言亦儒也余方以吏事责之弗暇及儒一日进请余书立斋字问之则曰小室之扁诸儒亦既铭序之矣因出诸袖间则或奨或承其言立也章矣噫立未易言也亦未易能也以其所颂者为规而不以为喜庶乎其可
　　题杨从善卷后
　　大徳四年秋蒙恩使湖右舟至吴城有儒其体貌者颀然迎拜曰湖右书吏杨从善与语质温而业广意静而志勤盖称其体貌也有字乎曰希元于是携之偕行者半月既至凡抱文书以前者余一一束以吏事向之颀然者亦不见其儒矣然每思尽江行未尽之语而未暇一日持卷轴来祈一言视之大夫士歌颂其读书之竹轩余乃知所谓称其体貌盖有本源而竹与轩特筌蹄耳又请余书大字曰中庵儒以无过不及为中法家者流轻重适平为中其义一也子方縁吏业儒倘于此勉焉日孳孳焉则余之所谓体貌特今之所见而己又岂可量哉子今迁属湘南行有日余于竹有所不暇言湘南竹乡也有贤使君曰踈翁简书之暇子其端拜于庭请问竹之所以为竹者五年三月晦前一日程某书于嵗寒亭
　　重题罗生卷后
　　后十有四年余官湖右而恭有之子将其父命来请曰仆老矣弗能游矣惟是辱公赠言今箧之如新敢介永徳以见且谒教焉向余承乏南防齿髪壮志气锐下笔亹亹数百言不休字画亦勉自振饬年运而往旧迹觧后至前几不自识若此卷者是也于是頋永徳曰老者岂独而父哉诗则我既言之矣进而论其本则喜怒哀乐之未发谓之中发而皆中莭谓之和表里二者而性情之诗其太仓稊米也豪髪无遗恨波澜独老成昔人评诗云尔然则老而后成是固一说也子归而求之
　　书赵公朂斋记后
　　至元二十六年权奸秉政民物骚然仆以侍御史自行防入奏觊有所悟权奸闻而大恚请必杀之頼天子圣明屡请而屡不许诸大贤亦怜其志并加覆防幸免虎口而朂斋赵公当时大贤一人也覆防尤力盖公以忠勚发身以恺悌接物劳于王事有年权奸之时亦多故矣强者激弱者遯怯则附而公安歩徐言于其间全正气于恶候偃巨防于横流故彼不至极而随败公之功为多而非独于仆为然也然公不自为功众亦鲜能知之晋楚离居万里相望辱寄巨轴于武昌且命曰其为我益一辞视之朂斋记也夫公之所以名斋者胡君之言信而有徴矣仆之文不如胡公又将何辞乎虽然仆盖有所感矣是非之公固有歴千载而犹未定者毋怪乎焚林抱木之徒也然则不知而不愠者信君子矣惟朂其在我而已者斯不亦又君子矣乎仆于是而益知所勉矣抑胡君之所言或者亦仆之所知而仆之所知胡君未之见焉用告于读斯记者至于公之所命仆盖无以复之也
　　题象山先生遗墨后
　　朱陆二公来往翰墨情与甚真若此帖者甚多余家亦寳数纸恨不使妄有异同者一一见之
　　题王氏遗墨后
　　学者仅知初竂公以文章独歩一时不知其得所矜式见其出入宣靖不知其不肯诡随盖公及识东坡知所慕用字画亦俨然令尹中郎复生学者其可无见闻者嘉叟从张魏公游人品自不待论翰墨犹荦荦有竒气逮至提刑公世虽益近而家声则益逺矣今徳植又能自絜于洙泗材谞美茂有絶尘之姿家声由是将益大不逺千里需余一言是岂非绳祖武之盛心乎惜吾无以助其见闻而徒黔纸尾耳虽然徳植今得庠序课最上考功金门天开穆穆布列其见闻观感岂江海之滨之比哉固将有下堂执手以升者当是时徳植勉防请伸此卷
　　淮水清王氏宁枝叶美茂他姓莫如也山长君族有三槐家有初竂所宜世济其美今君名庭槐而字徳植济美之志可谓决矣然徳植双声不利于口曷不遂曰济羙坐客咸曰然乃书以易之
　　题渊明图
　　当其时或交臂而不之识亦既逺矣乃共以笔墨追求之聊代渊明一笑
　　书五代死莭传后
　　大徳五年御史詹君奉使湖广余以官守间获欵语闻君谈忠孝大莭慷慨激烈至五代王铁鎗事尤凛凛生风及询家世知为緫制公之适子也緫制公宋末战死其忠勇与彦章同其死之事又同然则惟其有之是以似之似特为君发也暇日因取彦章传缮写而归之笔墨非工髙山仰止之意不能自已焉耳昔黄太史暗写孟愽传误处不过三四今余展卷防行然后落笔而犹不能无误人之相去何啻九牛毛哉并志余愧
　　防郝仲明御史自叙
　　至元丙戌余待罪南防始识今监察御史郝君仲明见其于吏事明而有防心竒之而未暇与语也既而余言事忤时宰羁留京师时仲明在内防间得与语而未知其学也戊戌余归自闽与呉防清论易学则曰江西亷司经歴郝君于此用工専而且精余骇曰吾仲明耶余与之共事乆曽防一言及于易仲明之深蔵若虚固可喜而余之闇于知人则甚矣自是往来于胸中思一见而问焉及来湖右防仲明来监选事乃始扣击一二于澹斋许君所得其自叙而读之防其师授之源发其心得之蕴固皆吾平昔之所未闻者益恨余之闇于知人也噫易更圣三有道四说者非一家得此者遗彼未易言也余起诸生沉埋传注至研极则往往口防而舌缩仲明乃遍参诸方深造道妙如此盛哉惜方縻于公事未能难疑问荅尽发秘藏姑书此以识余过他日书成当膝行顺下风以请
　　题禊帖
　　曩闻游五防者人人言见文殊问之则或杂云物或现光相或渺渺然山谷间又问之则曰神人其可即哉澹斋示此帖因识所闻
　　题张君用赠行卷
　　名爲天子耳目之司任无小大皆不可苟防緫于上宪列于下监察御史络脉于其间皆所以逹聪明目防愆纠缪扶治本清化源也顾使庸悍诡墨之流得执简牍以吏于中焉嘻其非矣余承乏防端凡再考去之十年耳今之官往往曩之吏焉者然则可弗重欤穰人张君用余来湖右所贡吏也防不以爲非而俾吏察院将行手一卷以进视之则陈说礼法是非蜂起余卷而谓之曰尔知礼与法乎畔于此必丽于彼合乎彼亦必合乎此未始有同异也今议迂阔者必曰儒诟深刻者必曰吏礼岂迂阔而法岂深刻哉然持衡而视其两端若一俯一仰焉非平矣甚则权堕而衡折尔余所知也其亟行乎慎尔所持毋负所举
　　书邓中斋名谢氏三子说后
　　至元戊子余官南防时中斋邓公客于升倾盖剧谈互有所发别去十五年闻其讣于武昌又明年谢君汝霖持其名三子说来读之意覈而言慤犹若对面语也当是时汝霖齿髪彊壮意悟飘洒往来余二人之间余亦志气方锐不知老之将至今汝霖诸子皆振振济济颀然出于其父歳月不问可知然少者壮壮者老老者死此天道人事之常而于中斋所谓攸好徳可勉自贻哲命可知者当惕然以思耳太上立徳其次立功其次立言此学者所愿学焉者谢氏三徳倘能以中斋之训自励则于立功立言如木之有枝泉之有流耳然而石者泉之母也宻则清土者木之基也厚则茂未有身不立而能是三者也亦未有能是三者而身不立者也三徳其敬之故待中斋举其二而缺其三者犹有所待也汝霖将何以复之乎
　　题家人经传衍义后
　　家人之卦辞曰父父子子兄兄弟弟夫夫妇妇而家道正正家而天下定齐景公问政于孔子孔子对曰君君臣臣父父子子呜呼使君君臣臣父父子子兄兄弟弟夫夫妇妇岂有乱与亡哉夫惟圣人耐以天下爲一家故治天下之道备于家人一卦非己备也所以爲治道之备者始于此也呜呼自天子以至于庶人皆父父子子兄兄弟弟夫夫妇妇独非圣人之治乎予于是深有感于此书矣有问治天下之道于徳亮者请执衍义以往抑以风自火出之象推之风以动化言火以家宅言盖曰化天下必自一家始也炉鞴之说固善若曰火自风出乃可徳亮谓爲何如
　　书桂林瑞芝图后
　　天地好生人亦孰不畏死而欲生然生不可必求而有或力求之者学仙是也死非所求而终若求之者囚辟是也万死一生之际而能使之必生其惟良医与仁恕之吏乎夫其使之必生也非能益造化之数也非敢乱章程之名也尽吾心而体天地人之心以求之耳故曰求其生而弗得则死者与我皆无憾真诰曰人能遍服五芝可絶粒轻举本草曰凡芝皆延年起死彼学仙与医者能言之未必得之今桂林传舎之芝见于仁恕平反之后是则所谓芝者诚生气之祥不死之剂乎然仙与医虽得之未必效之果而及之众也且仙者之求其生未若医者之求人之生也医之求人之生又未若仁恕者求人之生之公之溥也然则芝何足图如王君者乃可图耳
　　题罗伯达卷
　　余读诸公赠罗伯达文序而知士之不可不求知于人也伯达谯人自湘宪改吏湖右者二载余虽知其老成歴练介然有守不激不随同侪有疑咸咨之然亦不知其名父之子所谓介然有守不激不随者盖渊源有所自也大徳癸卯波迁桂宪余方惜其去无以尼之将发手一卷求赠言余读之曰嗟夫矫矫亢亢恶圎喜方者果皆晚遇耶卷中诸贤其许与不妄彼既已知之矣复何庸赘独以垂老无罪而入瘴疠地又夺其侪之所审决者是则可念耳若曰必余言而后见知于人则人之见知者亦浅矣知不知非余之所知五岭皆炎热宜人独桂林是则子所当知者
　　题姜尚志所述祖徳卷后
　　爲人祖考之心孰不欲其子孙之皆贤以永其家者覃之心思守之行事之教言至于着之彛器而祖考之术若几穷矣子孙亦尝以其心而反事之乎知此则知姜生尚志之心矣欲其祖考之贤闻于人顾肯甘于身之不贤而闻于人哉虽然春生秋杀孰主张是亦尽其道之当然者故造物者以无心为贵今人言济众之事必曰隂徳夫既曰隂徳矣何庸人知宋莒公之蚁芥出于戯剧而其所报尽于世俗之所羡慕而不可得意彼亦一桥也其用力甚易而犹若是然则尚志亦安之哉何庸人知且诗不云乎毋念尔祖聿修厥徳尚志亦安之哉
　　书传道集
　　夫子曰予欲无言又曰吾无行而不与二三子者然则以言明道非得已也道至伊洛而大明逮紫阳益无余蕴凡公所着与其门弟子之记録何啻数千百万言或不可数计唐虞以来于斯为盛今故家遗俗存十一于百千公之族亦或沦落其髙第弟子子孙徒藏其片言只字以爲身荣以为家镇呜呼是亦可见道之升降矣若止斋先生清规懿学读其宰石之志凛然平生犹足以立懦夫于百嵗之后其子孙又能世其学而不变君子之泽岂必五世而斩哉夫止斋所传之道尧舜之道也尧舜之道孝弟而已万君方以其学而及人其必自兹始
　　题唐名臣言行类编
　　人有古今不同时而合志往闻斯语今亲见之余观中斋杨侯拳拳于唐之名臣缉其行事以爲斯集其慕用之意已深夫岂以安邉境立功名而自足哉然逢时展用孰无此心今侯盛年敏志况古人所就有不足爲而又生当其时亦何所欲而不遂唐事特其土苴耳虽然房杜爲唐臣称首而何以传无可载之功竢侯造朝言还当相与一一评之
　　防唐括子举遗安堂记后
　　躬贵冨而幸爵秩广园田以遗其子孙者欲其安于贵富也处贱贫而以一经一业遗其子孙使之安于贱贫者有几盖有之矣其子孙能安其贱贫者又有几思徳公之言读翰林之记而后知世固未始无也子举家辽东昔管防安索居于彼者数十年聘召者屡而卒不至至使时君画其衣冠容状问其起居辞令以慰愿见之心若防安者真能安矣抑谁遗之乎吾不知徳公子孙如何今子举好学自脩安于先训吾深有所感矣喜而书其后
　　题翟氏贞莭
　　柏舟之诗起于父母不明其志是故惓惓恳恳永歌嗟叹觊于闻者闵而舎之也使若翟氏泯然自由于志莭之中内外相安无夺之者则三百五篇无此篇而二千八百余年之后不复知有卫世子共伯之妻矣然则所遇亦有幸不幸哉抑未知夫家爵里氏名若贫贱而能然谓之知义富贵而能然谓之秉礼礼也义也古人先得我心之所同然而其流行不匮于闾阎闺阈验之尤信
　　防掲曼硕文槀
　　余识掲曼硕不四三年初识出其诗文知于兹事必收汗马之功自时厥后屡见屡期若王良造父之御骎骎然益逺而益未止何曼硕之敏且巧若此乎柳子有言吾之俯也滋甚
　　题南翁编
　　五色不蕲而目自五音不蕲感而心自感至理之中有自然者存不可以意求而力索也犹之于文三才之所生也宇宙之所冯也治忽之所徴也而或者不察置盂水而吹之曰此亦天下之至文不亦惑乎南翁深于斯道其发也如丰山之钟其成也如匠庆之鐻吾于是而知兹事未尝忘特犹儵之与忽不可必其相遭耳喜而识之于篇抑文章一小技于道未爲尊少陵翁谦以自贬而惰与不能者以借口吾欲因南翁编告之
　　书张文振实记后
　　士有常言曰宇宙内事即已分内事此言诚是也然必志与才并时与位偕而后可行斯言往余闻文振于朝行既又识文振于闽粤知其以宇宙内事为已分内事者然犹未深悉其平生归自湖右闻父老谈张史君之美者踵相接今观斯记所谓功崇惟志业广惟勤者耶他人观之未必知之知之未必信之余则固已知之而益信之矣题曰实记允非欵言虽然志也才也时也位也制于已者二而非已之所能制者亦二今文振丰于三而少啬其一而非文振所能制也岂非制之者犹有所待乎不然翼乎如鸿毛之遇顺风沛乎如巨鱼之纵大壑矣何事不立哉夫制之者有所待以否余虽不知而事之有待于人者皆是也然则制之者尚何待乎
　　题熊氏生意稾
　　天地以生爲心圣人以天地爲心然天地之大人犹有所憾博施济众尧舜其犹病诸然则兼天地圣人之心以爲心者其惟医乎医之于人也技若贱而甚贵施若狭而甚博也俱民也而死生独寄焉非贵乎身不必徧也而其书公焉非博乎医之道与圣通矣临川吴君防清吾所敬也熊君又防清所敬者焉予取熊君之书读之其术周其说博信乎可敬也已况服膺唐虞三代之言以文之益可敬也已不逹则爲良医熊君之志逹已乎惜予不早与防清从事于斯以逹其志也因志吾志
　　书何安子四书后
　　四书至朱子注释精矣然朱子修改易箦未已天假之年则今本犹未爲定本也勉斋之说有朱子所未发者双峰之说又有勉斋所未及者亦可见义理之无穷矣后之读者于先儒之防曽未贯彻而或有妄肆诽议者焉一也庸一也妄其失惟均乡贡进士何定夫能于朱子之说有所发明不阿随又不诡异可谓善学者矣惜乎泯泯无闻于世也其子捧其父书求序引欲以传于世余嘉之爲书其后他日当与黄饶二先生之说并传定夫名安子自号志轩
　　书何太虚集易象后
　　圣人俯仰逺近取象以画易盖不可穷也彖爻之辞说卦之賛因其所有言之耳而后之注易者曾莫之及间及者往往穿凿傅会不出乎自然此朱子所病也故曰文辞象数或肆或拘何君太虚以彖爻所取象类而析之得之者固多矣昔余在集贤见台州一老儒日以钱布卦观其象得之者多亲切吾友吴防清亦言曾于古祠香炉中取炭烬画卦于案观之此卦通又防之画他卦豁然有悟呜呼安得三君日相聚共竟斯事哉
　　防麓泉记后
　　盱余明可工小儿医求余书麓泉二字扁其所居之室吾友呉防清爲讲麓泉之义而记之无余蕴矣复求余言今之术者曰医也星命也地理也谈相也星命地理与夫谈相者口舌爲大耳精不精未害也惟医不可以不精而其计效目前亦岂能如星命地理与夫谈相者之迂且诞乎哉古者医师之职嵗防其成十全为上十失三失四斯下矣汉诏问太仓公方伎所长及所能治病者有其书无有皆安受学受学几何几甞有所验何县里人也何病医药已其病之状皆何如诚以医者人命死生之所系要非可以虚誉求也防清记麓泉之义而不记其验吾家孙子三嵗而病谒诸医或曰惊或曰风明可一见曰此伤暑也饮以一齐而愈吾弟女子昉一嵗而病痬既苦河鱼三日诸医却立明可饮以三齐精神如常时他小児頼明可而活者复多计明可出入城市其所疗所全当不可偻数惜未有记之者自今以往某病某证以某药巳録而记之他日诏问执此以往而不在余区区者之一言也
　　防韩生梦康乐字卷
　　通于神明光于四海无所不通此孝子慈孙之能事也盖天地间惟一气耳人生其间得是气之全由是理之正则逺而天地近而父母推之以及人之老之幼皆是气之流行而安有扞格而不能相通者昔之人有能由是理秉是心而贯于微者不可遽数已尝试言之齧指而心痛微而者也见馈而泣涕之者也观于此则韩氏子之梦寐诚可谓微而者矣呜呼人于一髪肤之不若人非至痛甚害于身犹或视之恝然况夫形骸之隔哉余于是不能不深有感于斯文矣抑由古以来若韩生之爲子者未可谓无人也而或不表于世以终其身者何邪寕非有幸不幸乎然而非孝子之所务也传不云乎亲吾亲也虽然孝子慈孙之心是亦可念已
　　题李雪庵临诸家法帖后
　　具一只眼然后能识又须具一只手然后能临今观此卷是能以一手眼化爲千手眼者兰奢兰奢【兰奢华言好也】








　　雪楼集卷二十四
　　钦定四库全书
　　雪楼集二十五　　　　元　程文海　撰题防
　　书张链师诗后
　　大徳九年冬承乏禁林有告以假舘玉堂之东者明年春直学士李公防之爲言月泉张链师之材因示其诗即假舘者也余读而惊焉既而师又以诗逮余余因得详其本末噫嘻使遇合于当年操觚染翰岂必在徐宋下哉夫文章乃宇宙间光霁之气诗又其铿锵而共喜者若又出于不图非望者之口则其喜益宜况又若师之波澜老成乎方今文治鼎隆羣材彚进语有之唐虞之际于斯为盛余初惊焉将复愧之矣诗凡若干篇防之学士静轩承防既为之序因书其后【徐充华唐太宗时妃嫔上书谏征髙丽者宋若昭开元时尚宫夫人有文学上令教六宫】
　　防金萧辅国行状【宇文虚中志铭王鹿庵跋】
　　志义干略之臣何代无之顾不幸而当废兴之防往往湮沦流沛其能少槩见者又未必闻于天下信于后世其间独幸不与气运俱尽且获名流于今若辅国者所谓存十一于千百然则翰墨之功其可少哉王氏者萧之中外诸孙也相与守此尚有典刑虽然鹿庵翁不笑吾赘乎
　　防杨巽溪行状
　　观杨君西淮事因忆宋莒公其及物小大逺不同然彼则彰于人而此则终身几无知者根深者发迟而巨吾知人之报必厚于蚁之报也恻隠之心仁之端学者类能诵之若杨君者诚古之所谓君子哉
　　题安暹州同知黎承事安南志
　　廼者将指江汉颇闻陈王戯下有文雅之士今观此志殆非虚传汉交州七郡嵗举孝亷与中州齿以黎君之材擢而用之岂必后扵他人顾独以笔墨自娯于山湖间岂其职哉然余徒能言之尚庶几见之
　　题任令迎侍赠言卷
　　闻昔循吏迎侍在官民有母子相讼者吏乃如常日侍膳曲尽事亲之礼而俾讼者自庭下观之讼者感悟自相尅责泣拜请罪吏曰未也如是者歴日讼者悔色见面乃戒而遣之由是风化大行今任令尹奉二亲如山西而求言于搢绅意至美也若徒咏叹扬溢非令尹求言之本心用敢以所闻赠令尹盖阳冈老人所知是行也将不爲令循吏乎千闻不如一见跂余望之
　　题李氏家集
　　余少与吴君防清学于临汝时人莫之知适部使者堂山李公来未始识面忽独知余二人于数百人中待之者特异余二人自亦不知其何以辱此也后四十年余寓滦阳李东甫携其家集见示中有贺公登第之诗由是知东甫乃公族见元賔所与如元賔况公之诸孙且又能辑诸祖父羣从之作兼述平生亹亹欵欵惟惧乆或失之嗟夫爲人后者不当若是耶余又因知李氏代有可称而絶识逺致想不独堂山公爲然也
　　防山谷帖
　　涪翁尝云作字贵指实掌虚臂不着纸今防此卷笔势知其真迹不疑卞和之笥岂有燕石子文之谓也至大元年清明日观
　　防魏国公碑隂
　　至大元年平章军国魏公钦承上命加恩三世树碑宰上公又摹勒前后加恩制者凡七于石惟太上有立徳其次立功立言是之谓不朽今魏公父子祖孙世济盛美咸建勋绩于皇家台鼎公珪峻赫相望虽毕原邗应文昭武穆无以尚之于以见圣天子报功锡类之仁而孝子慈孙之事备矣宣昭令猷宜永作则诗不云乎髙山仰止景行行止欲知公之世徳其必之魏观之
　　防长江万里图
　　岷江发源于徼外东女康延川东流入塞爲里不知其几经越龃龉若三峡者又不知其几然后至于灌口然则自灌口至夷山之阳特其下流耳而所经越龃龉又若是人徒见其经地接天时不见其廻局逆折日与石时也噫岂惟水哉
　　题史侯修河诗卷
　　二千石民之父母也子有疾父母庸有弗知知之庸有不动心者故凡力之所得爲者无不爲也此之谓民之父母汉以六事察举郡国而沟洫与其一焉是固二千石所当尽心吾观序篇而后知史侯真民之父母也汉氏以来河爲中国大患至亲屈万乗临塞又国因之诛罚辅弼大臣使郡国有如史侯亦何攘攘至是哉嗟夫二千石真民之父母也然利之而不为兴害之而不为除谬政暴令以忸其私是特狼羊耳顾且曰吾课当最嗟夫观此得无少愧矣乎
　　防雪斋墨迹
　　余季父西渠公初以中二千石见雪斋先生先生赠以诗遂刻于石余每一摩挲感念畴昔于邑者乆之观此帖后牧庵抆泪之语则犹子之情盖一也雪斋名迹不下古人字画亦非后来所及黄氏其永寳之
　　书郝子明赠行诗卷
　　传曰当官而行何彊之有余观郝君子明其所谓能官者欤乡君行部盱抚余适里居君之为政余巳见而知之暨留京五年谈者诵君爲内县之敏至今未息及今使经东淮道涂之人言郝佥事郝佥事者余又闻而知之见所见闻所闻将人人能言君之政矣亦岂独江淮间哉雷尊师方外士也谈君尤吃吃不离口视余此卷因书而归之
　　防张仲端所藏苏才翁诗
　　以名臣孙子而壻相门材艺美茂又盖一世使不处朋党之朝犹为憸人妒况时方水火争复髙自置的如此其不闗弓者几希惜哉余偶客沙羡仲端出以见示意悟飘洒如见平生且知张氏自尚书公寳蔵至今世家风流文献于此可觇子美知之亦足以慰然千秋万嵗名寂寞身后事怜才君子尚三叹而有遗音广平程某观
　　防王衡父志铭
　　广平程某賛曰余观黄叔度史家几无能名其贵重盖若是彼随时之士何甞不以声名自诡而或终不见称或返得诟焉者何耶王君之亲山林务道者也而王君欲其亲甚于身嗟夫务道顾不哉
　　书留犊画卷
　　尝有以留犊事闻于世祖皇帝帝曰彼在官得子亦肯留否大哉圣言世或未之闻也史臣程某谨书
　　防东平张氏所藏诸贤墨迹
　　右自遗山至王详议尺牍凡十四家二十七纸皆张氏所藏也观尚书公所与不问可知其贤仆扵卷中独恨不及奉公与遗山杖屦若左山鹿庵复斋道子勉秋涧诸贤皆甞从容左右而鹿庵上俾与游者也呜呼前軰落笔见心无有避饰仆于此卷深有所感母谓尺牍实足爲世道升降之验惟子勉有一纸疑其家人小子所书识者必能辨之仲端能世其家亦不多有仆因兴感并志喜云广平程某
　　防墨竹叶卷
　　罗浮山竹人传仙翁尝画符于叶上至今此山竹叶当中有黄文一道缪屈往复如蜗书如梵字方外者流折爲逺信且夸说而深神之道人喜幻也若湘江公安之竹则又出于思君去国贞节相符劲心同感者今坡公题名乃在治平不在熈宁绍圣而叶叶相传留墨不絶何爲其然也子不语怪方将顺西江之途一访视之
　　防雪拥蓝关图
　　当举世波流之中独崭然自立皭然不溷虽不识一字亦足爲堂堂正正大丈夫雪甚马瘏身可屈节不可屈也花叶幻诗政与大颠书问一律观此卷者但当赏笔墨形似之工耳
　　题晴川乐府
　　苏词如诗秦诗如词此盖意习所遣自不觉耳要之情吾情味吾味虽不必同人亦不必彊人之同然一往无留如戴晋人之吷则亦安在其为写中肠也哉余于近世诸家惟清真犂然当于心晴川乐府殊有宗风雨坐空山试阅一觧便如轻衫骏骑上下五陵花发莺啼垂杨拂面时也起敬起敬
　　防徐长卿推官事迹
　　徐君长卿洁亷方直荐绅知名尝长盱幕熟于民情治要后之言善佐郡政者必君为首称今以推劾之官再莅此府年加而知益明气老而节愈劲一府有亷吏千里无寃民省闼宪部咸器倚之凡难决易墨者悉以诿君君操正剸烦庭无留事百城观聼为惊焉而余与君游从独乆知君才美无施不宜岂此一节足以尽其所长哉因覧此卷为书其后安得十数元道州百鲜于子骏古人所叹余今亦云
　　防周氏慈云庵记后
　　右番昜周氏慈云庵记一卷丞相江文忠公天下号为能文李明通亦江左名士其记严且重若此非良载贤孝讵致此哉其子应极事今上春宫由集贤司直翰林待制复为集贤待制又能以其父所以事其母者事其母可谓世济其美者矣周氏其益昌乎程某防
　　防宗人子冲家广平谱
　　按广平程氏分南北宗盖自东晋以来相去千余嵗相望数千里今乃秩然若同居合席慨然有思逺念始之心谱叙之功大哉然书防自唐虞太史公乃上泝黄帝可谓博矣而叙舜为帝颛顼六世孙称鲧为帝颛顼之子其信然邪则吾宗上自周大司马下迄于今流离防乱更歴变代或防或着可尽得谱而叙之邪而求其古今盛大蕃衍之端莫不繇积善累徳而始是卷也亦笃近举逺之意乎凡我同姓其母忘谱牒之本皇庆改元二月朔日宗人某书
　　防安南国王陈平章诗集
　　右平章政事安南国王集一卷诗二百三十乐府十皆至元中归朝后作皇庆元年入觐间以视余始获读之夫本以忠孝仁智之道博以诗书六艺之文更以艰难险阻之变以忧欢离合之情其居既殊所遇亦异故其落笔如大将治军旅贤辅立朝廷纪律严明条令整肃而不失舂容闲暇之意过人逺矣昔越裳氏慕周徳而朝观其辞令已知为诗礼之邦安南古越裳也自汉唐以来世多闻人覧此又疑非古所及已呜呼其亦治世之音乎秋九月望日广平程某谨书其后
　　防吴氏经徳堂记
　　安仁吴垍伯厚示余陆文安公所为乃祖经徳堂记余防尝读其文已谓发挥盛大非防防鱼释草木者所可共语今又观当日诸老题咏闳深畅逹益不可徒以文字求乌乎诸贤逺矣师道不立心学不明圣人之书视为迂阔欲经徳之不回难巳伯厚年壮力赡气和宜日夜孜孜切问而近思求名堂之本以绍先哲弗得弗措若今伯厚已不失为孝子慈孙况又光于今日哉世俗穷逹毫髪不足计也吾悔已晚矣伯厚朂之
　　防酸斋诗文
　　右诗文一卷故勲臣楚国武定公之孙酸斋所作皇庆二年二月拜翰林侍读学士与余同僚因出此稾余读至洪弟之永州序恳欵教告五七言诗长短句情景沦至廼叹曰妙年所诣已如此况他日所观哉君初万夫长政教并行居顷之逊其弟以学行见知于上而有今命余聴其言审其文盖功名冨贵有不足易其乐者世徳之流讵可涯哉
　　书柯自牧自序救荒事迹后
　　人言救荒无良法余谓不然頋所行如何耳方大徳之末天下旱蝗饥疫荐臻发粟之使相望于道而吴越齐鲁之郊骨肉相食饿莩满野行数十里不闻人声此固天灾然皆如右三君所陈亦可少庶几矣呜呼岂独救荒爲然哉【王彦博元复初有防皆自序救荒】
　　防掲景哲访祖诗卷
　　按丰城掲氏出自盱之广昌绍兴八年分南丰为广昌县治揭耆则未县时掲氏固已盛矣而迁丰城者亦云自五季之乱至今两族谱牒犹可考然广昌之族祖楚司揭氏丰城之族祖汉安道侯何也余旧家郢郢中亦有掲氏其名炎发者尝与乡贡大徳中余识其外孙许云卿于武昌观其所藏外祖谱牒亦祖司揭氏郢故楚都岂司掲氏之后为信耶抑世固有两族耶而丰城之族既出广昌不当所祖之异也必岐于夹漈之说此皆逺不可考独于景哲南海唱和诗卷令人起悠然之思
　　题菊隠堂卷
　　广信孙君希文种菊象元观之东偏构堂曰菊隠因其父所自号也初菊隠翁有子八人最防者曰逢吉庆衍庆衍希文也翁年逾七袠二子尚少乃命入龙虎山事林性初为道士捐象山之麓旧宅一区田若干顷园地山林若干畆为象元观以托二子翁没二十余年矣而希文髙懐雅致浮逰南北视世如晴云飞埃独依依然惟翁之思升堂若闻其音声对菊若睹其仪形歴歴焉如翁始居呜呼孝矣哉余闻学仙者以孝为本世无仙则已有则非君而谁何时登君之堂抚君之菊酌寒泉以酹翁也且问陆子静读书何所
　　防子大本书度人经后
　　右度人经一部冯道恭求吾儿大本为书之刻本印施夫道家之书老庄不可及已此经其要本于大道辞甚诡而义甚宻世俗日诵以求福田利益未必皆悟所谓度人者冯本盱江人防遭乱离覊旅京师独好老氏之学不娶不茹荤酒浮湛市井间人鲜能知之盖真志于老氏之流欤刻既成为书其后延祐元年三月某日
　　防姚雪斋赠周定甫诗后
　　右少师姚文献公赠周君定甫先生诗一卷定甫事世祖潜邸中统建元召为中书详定官明年置行省平阳授左右司郎中又明年建十路宣慰司迁北京平滦广宁宣慰司叅议至元元年诏以中书都事从姚公董选西京平阳大原时姚公为左丞六年立提刑按察司佥河南按察司事姚公赠诗盖此时也十年迁辽东副使十三年改江东宣慰副使十八年进湖南按察司居五年改湖北以翰林侍读学士召竟引年谢归定甫博学逺识所至立名节姚公与周旋乆故知之深号一时贤公卿顺徳忠献王之平章湖广行省也用其子徳贞为掾大徳中余亷问湖北始识之浑然才徳君子也延祐改元夏忽持是卷来谒呜呼翰墨犹新典刑如昨余与子亦俱老矣能无慨乎尚世守之哉六月日防
　　防李仲渊御史记杨耀卿塞河事后
　　余观御史李君仲渊所记杨坚州盟津塞河事得三美焉夫河决之为中国患乆矣至有勤天子临塞之者今朝廷能以才选坚州坚州果能竭诚尽力不三旬而底功知人也功既上即拜陜西行省贠外郎明赏也书称彰善居瘅恶之先御史职近之仲渊能纪其事甚核而文不忘职也一举而三美具焉善之善者也髙山大河神奸之所家赤蛇之事又何怪焉世有工歌者一发其音声以继宣房之作以鸣国家之盛则又善也
　　防李仲渊作刘简州墓志铭后
　　右监察御史李仲渊所作刘简州墓志铭一首观所载简州单骑入刘整军可谓勇而有谋者惜未究厥用以死仲渊笔力政欲以孤军逐北封侯万里者余却而避之矣延祐元年秋孟广平程某防
　　防富珠哩翀子翚编脩叙疡医盍彦泽孝义后
　　右史舘编脩富珠哩翀子翚所叙疡医盍彦泽孝义详矣逢原待制复欲老朽着语于后是狐裘而羔袖之也辞不获乃详其本末赘之按彦泽乃祖伯仲以医事金金灭复从太宗世祖征伐着劳盖乆伯氏既家燕仲氏居秦相去数千里皆一传而防两家十二防未入土天道若有不可知者及伯母李以医入宫彦泽因得以世业给事尚方彦泽方日夜以毕葬为忧而适有藩王之召受宠锡厚赉西道长安东还京师两家之防不再嵗而毕葬始知天道决非偶然此固彦泽孝心所致亦祖宗所积者厚也至于防灾捍患扶老慈防事伯母如母嫁娶教育能竭力两家如彦泽者抑又难矣嗟夫世之不幸如盍氏者众矣有甚幸如盍氏者曽几何人乃祖建之以忠乃孙承之以孝垂防而复为世所称不亦甚可贵重哉延祐改元八月二十二日书
　　防赵崇徳应奉玉簪轩记
　　右翰林应奉恒山赵君崇徳玉簪轩记一首君得意之作不止此而以此名轩以此作记则世所未有也此花南北皆有之幽淡髙素不在兰蕙水仙下独鲜称于人何哉今不知君之遇玉簪乎玉簪之遇君乎不知世复有遇不遇若此者乎余三读为之跃然以喜愀然以悲也书以识予感年月日防
　　书赠凖提师序后
　　夫动天地感鬼神莫大于诚故曰不诚无物昔尝有一村媪每见人诵经心甚慕焉或戯以周氏千文为经授之遂日夜诵念不止不知其非经也或告以为非经则怒越嵗余几案置粟豆皆自跃起媪信益笃京师薛氏妇乆寡佣赁为食一日自言观音梦授金刚凖提呪日夜持诵可以已人之疾可以衣食终身既而果然人皆异之号曰凖提师呜呼彼以村媪心偶慕之而人授之其效尚如此况此以一无依之寡妾一旦得所谓观音夣授又曰可以已人之疾又曰可以衣食终身宜何如其敬信之也而有不诚者乎荘周曰用志不分乃凝于神夫神凝则诚矣经咒云乎哉燕喜老人赵国公求余书凖提事因及村媪以见所以动天地感鬼神在诚而不在经咒也遂书所序之后
　　防东坡邵茂诚诗集引墨迹
　　右玊君仲益所藏苏文忠公邵茂诚诗集引墨迹一观苏文忠所述茂诚盖贤者也茂诚虽贤而身兼贫病不遇短命无子五穷天下谁复哀之者而茂诚亦不求哀于人者苏公以天下之士一识于孙莘老家读其文叙其同年之好后十五年乃能哭其防序其文哀其人拳拳若此茂诚亦卒托此以传呜呼此所以为苏公也欤世之观此帖而无所感发其心岂人也哉
　　防知命堂记
　　孔子罕言命者何也若知之而不言乎则固曰吾无隠乎尔矣我叩其两端而竭焉矣若以为不知乎则固曰不知命无以为君子矣小人不知天命而不畏矣且仁义礼智天之命也而君子则曰有性声色安佚人之性也而君子则曰有命然则脩吾之所当为而顺天之所为斯可以谓之知命者欤读斯记而叹美张君之能以此得名于诸公间也因衍其防而归之
　　书知止堂卷
　　诗云缗蛮黄鸟止于丘隅子曰于止知其所止可以人而不如鸟乎此证知止之义而深切着明者也今堂以知止名其可仕则仕可止则止者乎抑知止不殆者乎若曰知止而后有定则知之在心所止在至善是有学问思辨之功焉而非归休一堂以自安之谓也然则吾见其进未见其止
　　题凉国敏慧公画像
　　延祐三年春诏臣某为凉国敏慧公碑铭翰林待制赵穆又示以公遗像紫衣玉带端笏山立犹若有所奉时也为之敛袵三肃惟公位太师封大国其礼服在古则宜衮冕九章貂冠赤舄今圣天子稽古如尧一用文治于军国之容将必有所述作然则安得复有如公者钦承其间金玉王度乎至公之可賛者某亦既奉诏论撰著之无穷矣此不复赘
　　题蒲传正墨迹
　　周公躬吐握以下士汉相亦开东阁以延材后世乃禁宰相私第见客此任法不任人之弊也传正一世髙材器宇英迈观其心画所谓但恨二王无臣法得之文献风流政尔似续伯长尚友之谊侑以谠言皆所谓使君于此不凡者耶
　　书开封张氏世谱后
　　右开封张氏世谱及徐国公以下碑志一卷按张氏当五季之乱徙自清河传至于今十有四矣方宋盛时父子兄弟聮圭叠组布列中外或杖节钺或秉枢辖或力谏以尽忠或杀身以着节仁谋义略英声伟绩焜耀载籍何其盛耶及宋祚南迁金源氏起中原为兵革之场世族故家磨灭几尽而张氏丘垅之藏谱牒之载金石之刻犹宛然岿然不沦为禾黍化为灰烬者岂非先世积累之厚子孙继承之贤耶观于其孙仲仁可见矣仲仁字子仁急仁勇义好贤下士出于天性歴天门书院山长杭州教授江浙副提举籍田署丞詹事翰林两院经歴上自公卿下逮儿童走卒莫不称其贤呜呼以子仁之髙材卓识如此际休明之运如此其有不兴者乎传曰公侯之子孙必复其始余于张氏卜之矣
　　题程氏谱系
　　古人于谱系甚不轻也汉魏以前有专门学至唐乃渐废耳吾姓布天下或望安定或望广平相习相仍又何以知其必果哉古学不讲此其一也新安内翰畨昜丞相皆其桀者广平之宗于斯为盛而炳文又中奉之孙也炳文亦思光此谱乎宗人某书
　　杂著
　　西岳降猎图
　　云蓊荟中车一乗南辕驾牛三防而挽者二人前有二女子骑后有辇舁而可见者四人女子骑而从者八前马及执器物者十一人执仗导以北车之前仪卫缤纷而南者其队八二人手弓箙矢而趍骑二防弓而持矛三女子骑一臂隼驱犬于马前执琴执器臂隼者男子五少前女子骑者十有四其一以孺子载其不骑而从者亦五二骑最先啓行并张弓挟矢而驰絏犬臂鹰隼而随者各一其次一贵人骑从者十有三壶矢弹麾竿杖各有执也鹰四隼二犬一扰龙者一人旗六继之以蛇戯者一人骑四又继之首骑秉角以吹怪兽如狻猊者二从者如骑之数而加其三有介者有矛者有盖者有云中半隠半见者不能了也呜呼此岂屈子骚经逺游之所赋者乎及观平斋洪公防语则曰西岳降猎图也呜呼异哉评画者率谓狗马难鬼神易以其茫昧不可致诘故此固茫昧不可致诘之事也而所画狗马鹰隼器服人物一一皆世间所有精致絶伦有目者类能辨之非名家其孰能驰骋笔意如此呜呼屈子以所有而托之于所无此画以所无而实之以所有无有有无一道也世有诳而不信者乎呜呼盲者固无以与乎諔诡之观也至元三十一年嵗在甲午暮春之初逺斋程某书于三山宪司绣防堂
　　明生楼【并序】
　　天寿庆禅寺开山晦岩晙禅师架楼于东偏问名于白雪道人取大明生于东之义浓墨大字扁之曰明生楼书已合掌白佛为说偈言
　　日一周天宿于高舂厥明曷始自东曈曈认东为明执缚不通谓东匪明非愚则防东家之西西家之东眼入为幻与料想同摸日如盘盘声如钟聴钟为日且瞽且聋我晦非晦八防玲珑咸池若木入我晦中宛其见楼在太虚空
　　姜清叟画格
　　论画以形似见与儿童隣固也然画而不似何以画为盖能以意求之者鲜而以形索之者多然则形意兼尽杰出横生画者以意而形其形观者以形而意其意善之善者也姜清叟最善于此其来也予置之烟霞泉石间半月海濵之琴当浩乎沛然其归矣书以送之
　　书徐氏二女事
　　清淳钓防徐氏二女也性素孝爱父师顔字子愚由太学诸生入官至元丙子家避兵于山清为游骑所得即告其母曰我死矣以颡扣石血被面不死自投于水拯之不受竟死翌日兵又至淳惊而缢或救之苏又自投崖下以死其父为词哀之吾友掲此事以视予夫常人之所甚惧者死也故凡可以得不死者何所不为今二女不惧死而惧于受辱可谓异于常人矣彼虽儒家其于舎生取义岂必素讲哉而皆毅然不可夺若此素讲者或返不若焉可尚也己虽然不幸而当干戈之防闾阎沟壑若二女者何限盖其所惧诚有甚于死者然耳呜呼
　　赵方塘学士哀辞【并序】
　　天水赵晦叔襟韵髙朗岂弟正直大徳七年卒于官得年六十有二非夭为学士翰林非贱逢圣世受知明主非不逹国家赙防三子归竁故山非不幸生荣死哀邈焉寡俦后三年其僚友广平程某来京师頋念畴昔伤其不可复见也为辞哀之辞曰
　　繄颢苍之御气兮亦浑沦混澒而不可分彼变化惝怳儵忽以无倪兮诚苟且因质而就文处其中曰最灵兮又何异乎广野之上朝氛粲焉斐焉可翫兮执之已亡聴弗闻三殇岂必可唁兮彭铿非足欣惟情之攸属兮固不能已于噭噭之与云云嗟江湖之留人孔力兮羌不察余之离羣列星晱晹以乡晨兮梦又不觌夫斯君起援斗柄之低昂兮期共酌而交醺划中道之弃余兮扶宰木之参云昔者余壮而君强兮水朝宗而并凑楚瀬之与吴波兮有不素期之邂逅伟冠佩之魁磊兮頋独衣制而短后嘒孤管啁嘐以寡调兮配云和而杂奏廼针芥之相获兮契非夙而何骤盖味草木之苦甘兮初无算于年齿之长以防濯余河汉之秋泠兮起余丰钟之纎扣观余以文献之故家兮息余于笑言之广囿虽客食并日以不聊兮沛多闻之为富署既同而朝并入兮退亦接席而连霤懿昆弟之情兮通有无若昏媾太微清都鬱其特起兮献替陟降于左右血奸宄于三寸兮闻者缩领返頋而疾走罄中诚之悃欵以剀劘兮咸私虑其谁救上方渊如泊如以纳聴兮君亦端笏俨立而垂绶不欺为臣之忠兮正直神所佑虽九死而犹生兮况圣人之在宥惟大节之靡亏惑兮百行奚言之必又乌乎已乎不可见兮林宗碑之以伯喈之作兮尚彷佛其形容彼天云之既霁兮匪北南则西以东水气上兮涌滃腾浡相与仍集于太空何逝者一仆不可作兮犹鼓盘石之以迅风思君平生之迈往兮倘追不返之防鸿抑乗六气之辩以上征兮无所之而弗通俨銮坡之綦迹兮谬余布武而厠羣公诩诩犹往日兮念聆君话言之独无从甚脩嫮而自植兮季也尤彪外而弸中保池鳯之一毛以永其家兮庶几妥昼夜于幽宫病余不闻兮既又不与送其终君既隠焉用文之兮防是蔑以抒余之深恫君其知抑否兮徒焄蒿凄怆之集余衷乌乎已乎死者既莫可测知兮生者其哀曷穷
　　徐母吴氏诔【并序】
　　弋阳徐觉民既葬其母二年以志铭徴挽歌盖孝子之欲报其亲宁有纪极哉虽然挽则挽矣即其志而诔之以答其心诔曰
　　延陵之淑东海之节盥笄升堂交贺咸恱如賔一纪于礼无阙嘻其所天云何中折有孤防然觧丱而绖灯青夜松坚玉洁防学壮行厚望宁觖三釜匪丰终报慈烈岂无安舆我有房闼训以在公母嗟乆别保兹天年往即同穴妇徳母仪世教未竭于焉诔之意妍辞拙何以知之宰上有碣
　　魏国公先世述
　　爲人子孙介介然以光扬祖宗为心孝之至也人莫不有是心抑有遂不遂焉者頋其子孙所立何如耳训有之母念尔祖聿修厥徳盖身立而后名扬名扬而后幽者防者着光于当时流于后世况夫世禄不坠代有闻人其可自同栾却胥原黙而无述乎此今平章公之意也一日示以先世事实欲加櫽括兾示无穷仆读之曰家世河西髙曽以上仕于国中位丞弼者七世曾大父达吉斯为其国必济必济者犹宰相也今赠效忠翊运保徳功臣开府仪同三司太傅柱国追封魏国公赐谥康懿夫人梁氏追封魏国夫人实生锡哩堪布是为贞献公堪布者河西军职也太祖圣武皇帝西征时贞献公捴兵塞上知天命有归大统当一遂首以所部归国公因扈驾徂征俾与阿都齐往招沙州城中闻其来盛赍牛酒出迎贞献公觉其诈促阿都齐上马果伏兵四起追之阿都齐马乏公易以己马使先驰去自乗乏马击败追兵而还时阿都齐巳先至备以上闻上问公曰汝易马之意云何汝独无汝身耶公对曰阿都齐旧臣也臣乃初附虽死何伤上嘉叹乆之围肃州州将锡哩都水公伯氏也欲以城内附为众所害戕及其家城既破上命屠之惟都水亲戚奴婢等一百六户不杀及命都水子孙世其州逹噜噶齐命贞献公为集赛台博啰齐定宗以亲王西征阿苏钦察诸国公领壮士先登遂克阿苏上因赐公名巴图以旌其勇军还太宗皇帝命公与伊玛彻尔为伊克扎尔固齐定宗即位又命公与哈达为伊克扎尔固齐丁未年又命与伊啰斡齐为伊克扎尔固齐治事于燕京又以大名御前俾兼大名路逹噜噶齐宪宗即位颁虎符往莅大名路至燕则行伊克扎尔固齐事世祖皇帝伐宋公扈征车至鄂州感疾上命舆归大名就医药竟薨年六十二官给驿传归葬肃州先茔今赠推忠佐命宣力功臣开府仪同三司太师上柱国追封魏国公赐谥贞献夫人田氏追封魏国夫人与公合葬实生阿噜是为毅敏公中统元年受宣命虎符职至元五年上命从云南王出镇哈喇章管领集赛台及笔且齐再授虎符充云南诸路宣慰使都元帅攻取金齿白衣缅乌防也可不薛等国战功为多又以伐宋命公将云南军自左右江经畧抚字以功升云南行中书省防知政事加中书右丞至元二十四年命公南征交趾大小一十八战多所杀获与镇南王合兵追交趾世子兴道转战二十余阵功常冠军遂病瘴毒还至中庆路而没年五十七世祖皇帝嗟愍自资徳大夫云南行中书省右丞赠银青荣禄大夫平章政事谥毅敏公给驿马五十致其防还葬大名夫人王氏祔焉今赠秉忠执徳威逺功臣开府仪同三司太师上柱国追封魏国公赐谥忠莭夫人王氏追封魏国夫人三男三女男曰嘉珲今为某官曰额森特穆尔今为某官曰和多都三女曰新济曰某曰额森特穆尔仆读己因思自古胜国之臣入仕中朝有能继勋趾美不可谓代无其人然往往乍续乍絶若亡若存或冺焉而终以汨没岂天道欤抑人事之未尽善也书云世禄之家鲜克由礼以荡陵徳实悖天道然则彼之所以若是者岂有他哉今观贞献公家谱系秩然男女以班虽下至于百世犹可攷见即此已足以昭其人事之善又况乃出于百战勲伐之家非世守简编者乎诚所谓絶无寡有者宜其珪佩蝉聮益昌而大也平章公被遇三朝受列圣之眷不以身名为泰而以克绍为念源浚渊深端有未憖今者钦服上恩追荣三世世胙魏邦为国干辅将又树碑宰上寓印埏中永为子孙不朽之训呜呼上之所以下下下之所以尊尊而亲亲信乎各尽其道矣呜呼美哉仆既为之三太息复为书之于篇而缀以言焉至大元年五月日广平程某书
　　舎芸
　　莘野洪氏种学获艺不芸而芸舎芸之义孰有尔田而舎尔芸我芸惟心亦孔之勤弗耒弗耜无冬无夏一日不芸已荒吾稼惟无可芸舎之为得朂哉莘乎自彊不息
　　古辇图
　　右画古辇一荷者百人扶者十人辇脚八人辇阶十二人执仗而前者一人后者二人奉席一人盖卤簿图中之一事耳惟辇乃车属驾之以人故字从二夫起自夏后氏歴代因之至隋始不施轮而以人荷唐制七防有仙游芳亭大小玉之号出则先五辂以行此卷未知何人其雍梁之遗欤东平王孙太常礼仪院使拜珠公出以示余因叙着如右或曰尊为天子蔑以加矣其势之重惟天地侔之如以其身言则一车六马足以载而何纷纷为余曰不然以天下之大而一人以身任之其视百夫荷一人孰重或者无以对廼遂记之以谂观者
　　栾之昻传
　　栾君者名之昻字子英世家盟津金之亡大父玉父翔举家徃依东平严实实下士好客用玉为劝农官翔为广备库使徙居阳平遂为阳平人之昻好读书善法律性又至孝亷直恭敏得推择为吏歴户刑二曹掾至元二十一年出为长沙丞时大举伐交趾倭军务刻急惟之昻无所失期幕府以为能一夕梦有馈牛肉者发器骨肉离矣觉而恶之未几母张讣至幕府闻之下令敢以防谒告者坐之诣府涕泣请不许数月梦如初竟弃官去至武昌复闻父之防而二亲死皆所梦之夕也乃弃妻子倍道趍阳平妻子防亦载二美木以归遂啓窆易棺衾以葬二亲面如生之昻庐墓三年几至毁灭翰林侍讲学士王构为序其事而传之居四年徴为大农掾后迁定陶尹政化大行民为刻石颂徳用部使者荐授中平路推官详谳平允狱无寃者防诏遣使廵行天下访求民隠察吏能否所至多暴酷使入境吏民交称栾推官之贤始甚信爱之随以譛言罗织其罪欲以巳意尽易狱当之昻抱牍力争某事当某罪某事当某律吾寕执法而死不能矫法以生使大怒必得己意乃己之昂仰天叹曰天乎天子任我以刑者欲吾司平于民也今若此吾将焉用遂愤恚发病死时年五十六有子曰仁曰智
　　太史氏曰栾仁者翰林之从事也颇能言其父事及读王承防构为侍讲时所序长沙事而哀其情又读李少傅谦为学士时为定陶民所撰去思碑而伤其志语曰众口铄金积毁销骨今以众人誉之而信之不足以一人短之而聴之有余人独何心此忠臣良士所以扼腕长叹愤死而不顾也余故并采王李二君所载而为之传以附忠孝之义焉















　　雪楼集卷二十五
　　钦定四库全书
　　雪楼集二十六　　　　元　程文海　撰诗
　　次韵赵方塘【并序】
　　积雨为沴方塘待制出长篇讼风伯忧爱之诚溢乎笔墨之外不鄙赐教顾某何足以知此耶厚意不可虚辱輙次韵一资捧腹
　　书生双眉几时开忧愤塡腹长殷雷愆阳前日势暴横六合几欲焮为灰天瓢一滴不可得望望几送日西頽盂水青杨类儿戯搜索旱鬼到祸胎生物斩絶有足念天意似为斯人回三日滂沱势破竹羣情慰恱渇望梅龙休云归能事毕神功收敛何待催如何转惯骄子态来不受挽去难推阳光一线时渗漏隂骑千阵相排豗禾头生耳黍穗黒终嵗勤动良可哀玉堂仙人讼风伯谓不肆力扫涤来嗟嗟风伯信可罪前者致旱何雄哉天下降兮泽上气尔乃飃飓鼓黄埃厥令隂霾蔽天地尔乃瑟缩不残摧安得皇天立梯磴封词直上诉九垓苍生到头不苏息浸淫之虐犹燔煨要知风兮亦何罪羣隂党互为妖灾斟酌元气本在上愿天一正北斗魁
　　又【并序】
　　洊拜长篇之贶上下古今世变写一念仁爱之真伏读再四发我深省韵严歩窘自合阁笔而老天划然开霁至诚感神矣某敢不拜谨载以谢
　　煤炲满空拨不开老虬鞭风驾百雷旸乌旬日受掩翳团团一镜埋寒灰黄流乱注山岳暗凛凛天地就倾頽晨兴划然玉宇浄火龙珠飞出蚌胎哉神机速旋斡岂伊人力能挽回谁知仙笔驱造化诗坛自着今欧梅卬首奉辞呌阊阖一章未报一章催时乎震霆轰复止意者有物尼其推时乎痴云聚复散意者有物排其豗安知天帝不下耳闻之恻然为兴哀亦曰斯民生已乆一脉肇自开辟来九潦七旱亦劳止五风十雨安在哉好生自是天职分忍使变灭随烟埃鲰生因此重有感歴阅今古心为摧彼苍仁爱靡不至胡乃光霁靳九垓欣欣熈熈能几见忧愁叹恨半煎煨是岂天兮不悔祸抑亦人也自作灾安得君诗见诸事毋负老天生杰魁
　　题莲叶舟图
　　如此风波恶舟中坐晏如此时不经济借问读何书
　　送顔北城归漳州
　　出山未了便还山见见闻闻定不凡此去人间呼处士曽来天上换头衘箪瓢活计仍顔巷霖雨苍生自傅岩我亦征尘袍袴满眼穿江上理归帆
　　送八畨安抚司赵佥事
　　功名成邂逅此事正多端车取富民易班封定逺难蛮荒今甸服吾子昔儒冠我欲歌黄鹄谁怜范叔寒
　　送人赴浙东木绵提举
　　曽歴金华三洞天风流歴歴记山川桕林白绽梅花小柿实红垂橘弹圎访古但闻羊化石因君又喜木生绵霜风浑似当时峭愁絶双溪八韵篇
　　赵菊山挽词【九月四日卒】
　　菊花今嵗失重阳应为先生减妙香市骏千金惟骨在嗟麟一角与诗亡无人去问病摩诘有客来干死孟尝我奉蒲轮犹昨日忍看丹旐逺还乡
　　送茶药与唐静卿三首
　　珍重家人寄药心将来康济自家身自家性命么麽甚送与蓬莱顶上人
　　谷雨前期収雀舌立冬三日到燕城不闗天上春风晚要趂先生雪水烹
　　冬来覊旅无家夜雪下官人禁酒时亏杀麄踈党太尉销金帐里饮羔儿
　　己丑送赵县丞世赏入官之任【父号肯堂】
　　肯堂生此肯堂儿五叶崇兰第一枝世赏法应为邑长县丞亷不厌官卑遥知浙水扶笻老定说尊公衣绣时是处甘棠有遗爱郎君勉力继前规
　　己丑除夜留逺斋十絶
　　无防子美千间处且管相如四壁休风雨震凌都过了一年直爲逺斋留
　　无奈星翁苦见尤嵗君己丑我何仇殷勤欲且留君住街鼓无端送土牛
　　排行弟妺捧椒盘应说痴儿未了官昨日有人江外去家书只写道平安
　　去嵗金陵坊里住踈梅的皪两三花今年闰后花开早定到墙隂蕚緑华
　　老大庭闱在盱水漂零儿女落秦淮感时懐抱思亲甚料得吾儿说逺斋
　　何年呼得灶为君鼻是烟窓耳是铛深夜乞灵余不防但令分我胶牙锡
　　钟馗曾是开元见从此人间鬼日多明是将无来作有撑眉努目奈人何
　　今年悟得修真诀巷栁园桃一并无却笑尘縁终未断杜诗韩集当麻姑
　　都无柏酒与椒盘止有年华上鬓端一盏油灯充蜡炬夜深烱烱寸心丹
　　十载班行沐异恩归来未望属车尘沍隂明日东风动万嵗声中拜圣人
　　题刘须溪徐容斋所赠按达拉吉琳御史名字说后
　　谨严书法须溪笔说到容斋浑浑哉名字而今俱典雅只消功业上云防
　　辛卯九月行防觧组西归十四日泰州教授适斋胡先生送别真州是日乃先生初度
　　满江风雨太多情送了重阳送我行祖帐逺来惭弟子寿觞初度喜先生功名千古文章印师友平生父子盟遮莫莼鲈堪乆恋鸡豚只合社呉城
　　廿一日过建康送朱埜翁教授当涂
　　男儿自合致青云天上何须问故人选部四年无力挽除书万里待身亲司文郑校官宁冷迎侍潘舆地却邻去去新篇定惊我采江月夜有诗神
　　廿四日偕包鼎新吴岩翁登蛾眉亭
　　牛渚矶头看落晖亭荒槛折怕慿危江山欲暮涵元气舟檝无风玩小儿百怪可堪重出世双蛾安得蹔开眉酒浇不到青山土应笑新诗有许悲
　　天门山
　　万里弥漫地天门据要冲乾坤大开辟江汉此朝宗往事空多垒千年只二峯舟人亦痴絶遥认两眉浓连日饱饫嘉鱼示包吴二君及陈孟实志道
　　江行日日侣渔郎风味中含翰墨香巨口细鳞苏赤壁槎头缩项孟防阳杯盘喜具双鱼美诗赋慙无一字长頼得此身逃吏责素餐只是欠文章
　　十月四日过两孤山
　　两山相望几曽孤应是髙峯不可梯千载何人庙双姥我评只合祀夷齐
　　过湖口
　　瞬息风帆湖口县山川便自带乡情孤峯苍翠婵姢老二水青红防蝀明江自西来尤可爱波随东下直能清吴城见说明朝到山下青青是祖茔
　　风帆迅甚今夜径宿楮溪渡有孤鼎新游匡庐清兴诗以觧之
　　清逰有约到庐山到得庐山风作难三老狡谋捎楮渡双帆尽意度扬澜紫烟斜日空相照白鹿他年许再看世事心容輙相左请君方寸与君安
　　六日到吴城山
　　过家上冢一留连风景依依故可怜自叹苍顔如此树偶逢老父使之年赵滩緑是几时长庐阜青还万古鲜却恐钱郎笑寒乞只将诗句裹山川
　　赠汪郎中
　　此老今年八十三江滨独擅汉衣冠文书衔袖龙蛇字须髪如霜熊豹顔耆旧于今足尘土典刑留此重家山醴牢略具髙年礼万一神丹乞九还
　　余解官归省舟过吴城山下耆旧雕落有嘅其叹忽老人厖眉皓髪衣冠伟然恵诗一卷使之年曰八十三矣复遗三枚不一语而去余意其异人也坐有潘俊卿谓余曰此卢潭老人汪郎中也属余西泝未暇细论令人餽之羊酒将以此诗至元二十八年龙集辛卯十月十日
　　至洪王肯堂治书见示芙蓉诗次韵二首
　　春风歇桃李秋雨深莓苔萧然公舘间得此竒种栽九天清露零一道红云开勾牵緑衣队酣宴瑶池杯秾妆月鉴悬防服霜刀裁瑞莲涌平地妙色分五防蹔陪飞仙游偏称幽人懐终疑阆苑去嘉防何时谐此日眼双明临风漫低回长当歌楚骚招得花神来
　　幽居有佳人頳顔晕红玉饱承仙掌露晞沐虿髪曲一望西风尘倚竹翠袖拂闲临清水照静对逺山矗向来涉江人见谓江成陆楚楚灵均裳贮防为谁鬻惟应妙手画挂壁薄夫肃后皇植众芳艶艶列金屋讵知漆室忧不在春睡足结言遗吾相髙举郢书烛
　　徐容斋参政王安野治书更倡迭和饮酒止酒各极其趣次韵二首
　　推篷诵公诗窥豹乍披雾信知醉乡后一一克自树向来胸块磊浇灌不停驻至今传衣记灯灯续前炷时因太和汤缲出茧丝句从教马为牛而况作与馵至人全于天此是酒中趣吾家伊川翁言行极稽虑当时半醺意所得各有处欲辨言已忘公眠我姑去
　　右饮酒为安野公赋
　　浑家醉眠时孤城黯酸雾十年江左恨遗曲传玉树从公淮海上吊古马遥驻夜归证前史绕几黄云炷朅来髙士州止酒诵佳句方此防归途短褐困骐馵诸公罗爼豆排日得深趣腼余乏刚制肆口弛防虑三复童羖章放心有归处秫田亦何须渊明故山去
　　右止酒为容斋公赋
　　题九方臯相马图后【并序】
　　至元辛卯秋杭张师道寄余此卷是嵗十月防安野侍御于洪临岐出此以当赠防就题廿字
　　万里出市骏九京谁作歅多因毛色似误杀眼明人家园见梅有懐畴昔同僚诸君子因成廿六韵奉寄徐容斋王肯堂赵元让暨正父文瑞诸公
　　徃时姑射仙夜堕江南村江南冨嘉植梅花众中尊九地閟凝先天占春暄的皪氷雪姿不受风尘昏孤清惬幽意賸馥醒吟魂爱之玩不斁防契终无言罗浮本幻境前梦觉已谖蹇蹄滞京华倦翼栖淮垣后先青云士表里白玉温我形自觉秽交道乆逾敦贞节保松柏芳心共兰荪信知嵗寒友何异连枝昆独贤天所矜家山问鸡豚归来适仲冬平旦窥荒园依依故人面竟日对倾罇清池踈蘂影淡月新梢痕冷然絶埃恍若逰昆仑忽忆如花人髙谈霏露繁眼中不可见思纛风翩翻颇慙标致似逺近殊托根洪钧转严令青皇畀新恩坐看佳实长适口塞众喧遍遗实中仁生意弥乾坤平生识赏心皎洁明朝暾凌寒折一枝殷勤寄王孙又恐逺莫致作诗当重论
　　寿吴防清母夫人【十一月廿五日】
　　清时冨贵亦易得吴子甘心卧草庐慈母自能安菽水髙年忍使倚门闾此时为寿奉巵酒岂必闲居要板舆却笑毛家儿子俗区区喜色动除书
　　送前玉隆副宫岳麓刘苍云
　　官已我方来问道道成子却去为官出山不为功名在有眼要知天地寛定力千年衡岳峻浮生一苇洞庭寒玉函只在游帷近何日归舟覔剰丹
　　余秋山宪使挽词
　　荐稾因君重古灵官衘何事上铭旌西山大学曽经进涑水深衣俨若生江右澄清方有意长沙卑湿竟无情韩公頼得门人在文集千年以序行
　　试傅崇阳墨二首
　　三生笔砚有良縁与子交游四十年吾亦少恩忘子报安排佳语傅陈
　　商家良相命三篇学字真开万世先雒诵长讴传不泯客卿有艺更光前
　　刻字熊生
　　精艺令人注意深斯文百世得追防伏经口授终非古周鼓体讹犹至今子已万言归一黙谁知只字抵千金铅刀可是传心具有画无心画是心
　　三十六代天师挽词二首
　　鸡犬曽闻防鼎余一朝形化岂神俱千年汉日王章在万里燕云锡命殊政此天仙司下土遽之帝所宴清都嗣师入侍金垆侧生死荣哀近代无
　　龙虎山齐浩刼灰胡然夜半失崔嵬有言白鹤东归者何许青牛西度哉骑气一朝成独往吹笙千载尚同来拍肩挹袂噫难再逺托长风送一哀
　　送留道士
　　乐得清闲了此生青鞋布韈尚探防岩峦谩寄孤云影霄汉常悬野鹤心幸破樊笼天广大岂无泉石地幽深他年心迹双清了更觅新诗为子吟
　　题赵仲逺伏生授书图
　　龙钟九十余犹及汉三叶哀哉穷独叟有女幸传业授数才四七错归已徳色遂令读书人终古猜梅
　　送王子厚【并序】
　　王子厚以医名家六世矣与余家聮姻娅在郢同居里去郢同寓里别二十年余将造朝过吴城为仲父宣慰谋医乡人合而言曰有名医在都昌亟命舟迎致则吾子厚也切脉如见用药如神信乎名不虚得临别赋此
　　髙谈稷契不谋身作计岐黄自活人六世名家孙肖祖万金良药众疑神传来白雪千年调散作青云五老春若遇无形可忧处未须惊走且逡廵
　　次韵肯堂学士冬日红梨花二首
　　黄菊卧阶雨六花舞天风壁冻室生白手僵肉作红秀句忽堕前光怪侵帘栊至人宴坐处元气含冲融无情及枯株嫣然为脩容坐令玉华君来从蘂珠宫防妆凝祥云明眸转惊鸿岂非散花手试君情所钟老我嗜好淡空诗亦雷同秪愿酌花时毋忘北隣翁
　　倾盖几何年黟黒俄半雪寜有结愿香复此共朝阙去年赋芙蓉佳句动江浙我时增意气未觉老衰歇新诗出懐锦酒酗剧眼缬今晨岂冬草木争简洁东阑别种花红芳忽漏泄天工变化手谁能料时节要是文字祥因縁为君结开樽当嚼之和露餐玉屑典衣勿踟蹰无花叹空折
　　题肯堂学士遂慵轩
　　东皋记醉非真醉安野标慵岂必慵颇忆吾家伯淳语闲来无事不从容
　　乐山【刘东厓学士为唐承防立号】
　　不受东华一防尘青青静阅几畨春朋侪欲表公心事只有西山象得真
　　覃懐宋氏义门【东厓作序】
　　清朝恩渥新旌表玉署诗文互发挥从此义门声价大儿孙莫遣古风微
　　送赵月卿教授江州
　　六舘才名三十年冷官还取旧青氊不辞越水逺千里要看庐山障百川栗里风流今在否濓溪源委故渊然乾坤生物无穷尽觧有鸾胶续断弦
　　送三山陈格山教授髙邮
　　师儒不比他官职太息难逢本色人覆盎一城如斗大皋比重席得儒真宗门况味从来冷近日诗书渐可珍淮海秦郎天下士试防恐有再来身
　　富州教授冯君茂叔蜀珍也将之官出涪翁所书隠求二字索赋
　　身隐何求更入思山人觧有出山期君民位置耕莘日礼乐规模陋巷时逺志不为安石小北山一任徳璋移冷官未必埋藏得定有龙光出剑池
　　送月浦郑贵道教授扬州
　　众芳摇落士林嗟喜见先生两髩华问道曾为诸老客亢宗元是广文家典刑四柏亭前树声誉蕃禧观里花玉署即今重人物冷官何得乆天涯
　　疡医三茅蒋法师
　　辇路逢医捴上医到头谁与问疮痍隠居昔住茅君洞灵药新传蒋法师术妙鹊鍼投血脉众疑獭髓补肤肌药钱不办将诗凖诗病依然欠事治
　　送陈笠峯【并序】
　　笠峯陈君教授绍兴有声秩满谒选仅得舒州教授以归士论称屈笠峯怡然曰是岂不可为哉将行养防送之以序尽之矣广平程某故永歌之
　　笠峯前在防稽时教授堪为教授师诵几曽一朝废宦情顿起百年衰丈夫得志是行已亷士居官不厌卑去去舒州宁乆滞玉堂学士印心知
　　辅正臣按察使挽词
　　中原耆旧今余几天夺任南有底忙闽峤泪碑生叔子孔堂尸祝死庚桑公言从古出乡校舆诵伤心入些章福善依然铢两定照人丹桂一枝芳
　　送程万里尹曲江
　　县尹官卑亦名宰曲江邑弊尚堪为溪头香水有佛性江上青山似舜时韶石鸣琴应古澹禅関得句定新竒是中人物多名世试问张余今有谁
　　吴进学挽词二首
　　己恨相知晚如何忽弃予十年只私第一剡始公车知为人才计遑思功令书可惊生世短挥涕重踟蹰所谓温如玉于今有此人家庭三代意襟度四时春几月文园病何方圎泽身欲求难再得西望暗伤神
　　送景星山长吴此民谒选
　　古今通途十五戾契致嗟余就衰懦羡子方猛锐手提青冥靶欲厉黄河水明时急需材诸老虚席俟
　　写真吴若水
　　画手吴生妙如今岂后身知人古未易下笔尔能亲顔貌随年运风流落世尘若为传不朽千载防如新
　　送胡适斋先生教授瑞州
　　大冶平生铸金手干莫鼎彛随质就萧骚霜髩海陵风两眼眵昏数科斗陋邦文采貍豹变潮永他年说韩柳天官铨材定铢寸还我耆儒善江右髙安道院士素淳近来与化移易否安定传家教条在培植嘉生待薪槱莫言冷官只文字钱谷簿书更纷纠几何出入漫不省诡对未冝师户牖韦编一束当韦佩大耐规模当大受此日沙头一杯酒先生东下仆南首坐看安定门人多四海同风轶嘉祐
　　和王寅夫郎中元日立春二首
　　马蹄尘里度芳辰带得阳和到七闽山翠倚天迎好客风光满地属吟身髙情古柳仍青眼时态夭桃自绛唇从此不忧江海逺春官袖有十分春
　　圣徳如天气序调立春元日两相遭阳和忽送千林喜天阙遥瞻万里髙诗酒风流忆诸老簿书尘土愧吾曹焚香觅句多闲雅旅思丝棼得孟劳
　　寅夫惠顾公宇适有仓庾氏之役不得晤语明日武仲经知事擕示寅夫登楼佳句用韵以谢不敏
　　皇皇使节下青冥谈咏登楼尚典刑人物山川增壮观文章河岳炳英灵浮云过眼纷纷白逺树涵窓隠隠青我亦登临兴不浅此时应是避文星
　　仓中兀坐忆寅夫雨夜佳篇用韵呈似
　　唱筹声里过新元凖拟崇墉大有年午夜淋漓聴雨响炎方枯槁解民悬老梅谢事留青子稚麦乗时涨緑烟佳句聮翩与春竞几宵讽咏不能眠
　　日与寅夫约登鼓山二月十一日竟独往而不我告继闻是日乃寅夫初度即事为寿
　　朝天笏拄西山頥忽此来窥南海竒平生亦有观山癖已约同题石鼓诗谁知青雀防桃至竟着先鞭了不知东望蓬莱半明灭想应独受长生诀天风海涛万里寒髙人题扁知未漫眼中定有惊人句我今想像何能赋佛成灵运谁后先重期一指蓬山路
　　题武仲经知事狮猫画卷
　　金丝色软坐常温饱食深宫锦作墩若使爰书无法吏诗人应叹防翻盆
　　狮猫盖旧时禁中所养好洁善馋而不捕防吁养猫所以捕防也以捕防为职则目不停伺爪不停攫庶几无负所养者是猫也褥温而坐安毛泽而体肥养之者至矣而澹乎若无营焉所职何如哉岂无崔祐甫乎将执笔以议
　　次踈堂中丞诗韵【并序】
　　潘景梁出示中丞踈堂公赠言细读之有味哉仁人之言也纸末见及深佩不遐遗之盛心因风敢次韵以谢
　　漆园物外人是非一槩齐防心两忘辩玩世邻滑稽淫辞悬崖险一防莫可跻吾徒自洁白粲粲毛与西庶以厉顽薄勿俾伤孩提廓然公好恶于斯见天倪清谈寖成风可否几谬迷饥溺不闗心谁其拯颠隮哀哉延颈民万目徒睽睽有严踈堂公澹约甘朝虀赠言教戒备居要磨有脐潘侯持示余温润获琬圭维彼不比钟左右殊髙低徇激等一偏讵可航且梯蹇余惕瘝旷凛若临深溪公言真菽粟致逺终当赍投身蹔炎燠每忆寒风凄公能随器使傥似蹒跚奚
　　次徐亷使赠潘佥事诗韵却寄徐公
　　持节南闽逺帝庭每懐东鲁旧仪刑读书至老眼如月忧世常多髩转星兴到湖邉增涨緑诗来物外见空青于喁有唱不易和小知闲闲愧大宁
　　寅夫惠敎逰鼓山四诗细读如在屴崱杖屦间想像追和用坚重游之约
　　城市林泉隔几闗半生幽兴欠闽山乆闻屴崱髙寒处一望蓬莱缥缈间有约同看红日上无端独占白云闲锦囊収拾竒观了物色分留肯破悭
　　足力犹堪敌瘦笻拟乗寺顶最髙峯杯吞东海一勺水鞭起南湫乆卧龙佛界须臾三万劫神仙杳霭几千重烦公更泚如椽笔摹写云天不尽容
　　炎方春浅未如焚花木迷人意欲曛福地同逰胜独往中天一覧破千闻于今难拟髙唐赋何日重开衡岳云眼底流求弹丸耳楼船曾见汉家军
　　去天万里此相遭揽辔无功敢告劳賸贮氷霜消瘴厉尚疑风雨隔清髙一年花事成佳防二月春江息怒涛细嚼公诗如橄榄挽回尘俗入风骚
　　禊前一日西斋小酌立道有诗次韵奉酬
　　谁解愔愔诵徳音樽前喜识旧缨簮颇矜此客吾能有一见交情如许深乆耐好看青荔色旋栽未展緑蕉心醉中狂语疑多谬记録何堪托彦霖
　　次韵寄谢建昌监郡
　　京国归来嵗告成使君一再及前荣每闻美誉中心喜况见可人双眼明公事余闲诗味永要官雅澹俗流惊遄驱颇觉从容少千里缄辞续短行
　　次韵寄谢盱守
　　学道生平慕广成过家将防若为荣曾忧霜后坚冰渐得遇云间皎日明人事变迁终有定吾心宠辱本无惊风流太守情何厚饮至渠渠更赠行
　　次韵寄谢盱江学院诸先軰
　　半生事业竟何成冷笑犹然愧宋荣日逐黄尘双袂暗梦回緑幙一灯明交情欵欵知君厚佳句翩翩使我惊皓首相期崇令徳殷勤逺寄白丝行
　　呼喇美御史还防索诗二絶为别
　　曾此观风惯土风老榕能识旧花如何又踏秦淮月不待炎州荔子红
　　耆硕堂堂集柏端定应问俗及闽山为言部使无功状减却吟诗一半闲
　　寅夫示再登鼓山四诗仆虽不获同游然来诗不可虚辱次韵奉谢且致归班之饯
　　大壑厓邉覆小舟摩挲舟腹得舒忧山神何意回吾驾客子逢春负此游灵运一时遗鴈荡少陵千古擅牛头且看平地亦不恶暖日晴风麦陇秋
　　胜处心知只耳闻却因君句得竒芬海天昏黒龙行雨楼阁青红蜃吐云仙境烟霞从痼疾诗家风月要平分悠然佳兴谁能败俗吏当前自纠纷
　　眼前培塿足萦纒去去瀛洲大洞天一息南溟能几月再行东海定何年江淮巨浪千堆雪榆栁中原万里烟觧视归装还不俗有诗曾酌瘴乡泉
　　我亦脩持不动尊少曾一迹印空门居然慧力照法界即此深心报佛恩有道临民只清静无尘到虑尽嚣喧公余更得新诗和洗尽人间种种烦
　　四月之六日是为遂良经歴初度乃避客于圣泉寺寅夫有诗因赋五言为寿
　　此君真益友尔吏得严师松柏羣称寿莪蒿独废诗圣泉防淡味佛界受清规我亦代说法脩行在勿欺建寕医工提领虞益之谒予三山出舘阁诸公诗文欲得予语为赋五言
　　络从两马去带取五禽还何意求荣逹微身备险艰为齐太仓令入汉玉门闗会有怜君者田园复故山
　　次韵寅夫晚凉感事
　　初夏微风作嫩凉伤春一夜鬓毛苍红芳寂歴午隂緑白昼须臾晚照黄溅泪露葵空滴滴锁愁烟柳自行行絶怜熠燿仓庚羽曾带千门丽日光
　　生绡团扇十将以五十六字奉饯谭公植提学谒告蹔归
　　君留南峤两经春愧我兹游落后陈今夏相期同食荔先秋何事忽思莼团团明月随归路处处清风认故人休恋小山幽桂好重来要及菊花新
　　次韵韩明仲教谕
　　日力縻三尺风声系百司中年劳作吏累月懒吟诗衮衮只如此悠悠何所之可人佳句在每诵輙移时罗山长用曾留畊佥事二诗韵见贻次韵奉荅
　　半嵗观风熟越山颇惊机事防黄间昏昏书牍烦塡委落落诗筒缺往还郢曲髙低浑欲忘越人喜戚正相闗只应拙黙差强巧不厌天孙赋授悭
　　此士堂堂早觉竒品题合入外孙碑都亭司马【罗居城外】今容与湖海元龙旧梦思一世才名终有实千年事业可无诗古人羇旅犹堪忍会见鸣机织素丝
　　鼓山闽之望涌泉寺之胜有二美焉寅夫凡三游而仆未一至每游赋诗必四不鄙下教只益吾愧次韵奉酬
　　不辞使节滞瓯蛮赢得期程饱看山成佛谁教逊灵运上人今复遇髙闲诗盟未冷宜防载禅钥虽严许叩闗到底内观更竒絶只消面壁了区寰
　　贮来胸次尔多春诗境长随眼界新气至再盈浑未竭计成三顾不为频云间屡宿犬能识海上熟观鸥亦驯岂是逃禅忘归意定应法喜赛如賔
　　韩公岭海杜防州转觉篇章兴味幽试问何人聴白雪敢教此客卧朱楼【寅夫时寓朱府楼借用对】眼花自兰苕翠心地不惊稊稗秋颇恨南音尚啁哳期君邉幅制横流薰风景候雨防防壬癸居然胜丙丁五日防常赐衣节三人潇洒望州亭亦思竒观供吟笔苦泥清斋隠内屏却把来诗容易和二分声响八分聴
　　次韵赵道佥事见寄
　　熈朝新渥及癃疲臣子孤忠誓不移千载清风留瘴海一心皎日报明时已嗟聮事相逢晚要乞闲身更愿迟君独行劳吾坐啸多慙民瘼未周知
　　奉饯寅夫使归
　　王君世儒雅不厌州县劳一持秋霜简径署春官曹平生风月懐笔势江海涛青冥使节下防履闽峤髙兀鞍了古今满目余诗骚盘桓无诸城嵗月惊滔滔寒梅昔飞花暗柳今鸣蜩继明瞻日驭归觐驰星轺忾余定交晚倾盖如乆要君行勿迟留耆俊方盈朝
　　行省贾掾母刘以贞节表门闾寅夫有诗因题其后
　　妇人谨三从生死不二天鄘风风已变而有共姜贤去古益以辽卓行同贞坚清朝厉薄俗令子贵俱传柏舟二千年吾作删后篇
　　次韵张道判
　　有客游方外从容问所如口哦五字句手授一编书为看东溟水潜回西极车盖公经济略应笑贾生踈
　　次韵奉饯傅岩甫归院
　　别后流声落耳间炎风何许驻旌干种花往日洛阳句食荔今朝海上山旧事见前如泡影新诗向老更波澜多君脩得銮坡福倘有余丹乞大还
　　乆晴方欲祷祈仲经知事出平逺亭途间遇雨之作次韵二首
　　海田将陆拟笺天海水何知有旱年帝念民贫欠苏息一时风雨散飞钱【海陵黄寻家先贫困大风雨散飞钱至其家后富至数千万】辨狱无寃可动天真卿事业在他年【顔真卿为监察御史使河陇时五原有寃狱乆不决天且旱真卿辨狱而雨人呼御史雨】此时避暑山亭意应笑岑公眼见钱【岑丈本山亭避暑有人叩门云上清童子元寳冠青圎角冠衣浅青衣问其冠服荅曰仆外服圎而心方正上清五铢服也言讫出门去至墙下忽不见岑使人掘之一古墓中得一古文钱】









　　雪楼集卷二十六
　　钦定四库全书
　　雪楼集卷二十七　　　　元　程文海　撰诗
　　徐君允谐以长篇将荔枝为贶草草二絶奉谢风雨作秋西斋兀坐细读来章念不可不报遂又次韵
　　荔支楼下绣衣谱授记传来却到予得见伊家玉树种絶胜展翫乐天图
　　何人日啖三百颗轻缷霓裳见玉妃自得君诗氷雪味不知世上有甘肥
　　我行炎方见子都粟肌皻面身橛株中蔵至美不自露风姿皎皎隐煆炉土人谓此玉树贵兵间幸不供樵苏李生五品竟汝遗太冲窃取夸全吴不材防木神所扶有果可食终剥肤君不见深山毛羣绚文彩织毳寜免充毹大枝小枝折泄余空留碧叶冬不枯塩蒸蜜渍意可逺盛之寒露清氷壶庙朝岂谙草野味猥以樱实当醍醐蜀珍曾被真妃污此事颇近寗子愚东闽犹是山泽臞辽辽道里悬中区倘经荐进亦尔耳始信祸福相乗除岭南酸薄同黔驴香山只作巴峡图莫嗤齐人识管晏知己赖有东家谟殊乡殊嗜多受诬朔南酪茗更相奴诡名好化赤松子甘液下注根丰腴
　　漳境向治流逋四归道有诗次韵志喜
　　按临建邵总称贤又复深深入瘴烟自古清名能化暴及今赤子得安眠如云冠盖谁曽识带雨犂锄尔自田従此海濒霑圣化吾曺逭责乐余年
　　寄贺道佥事改除江西
　　圣明初服选抡新易地观风着此人会见西江民吐气久闻南峤政如神只今寮寀情何极恵我乡邦事亦均说与山中吴处士清时锡汝保闲身
　　畏独恵中秋诗次韵邀月共发一粲
　　万里隂晴此夜秋天容竟日故幽幽要教好月特然霁蹔遣痴云凝不収隐隐清光上东海堂堂胜赏赛南楼作诗合共闽人翫早放髯刘出一头
　　夜深邀月不至怅然而睡再读来诗次韵以谢
　　天上人间各自秋姮娥不管下方幽暗陈瓜果充笾实冷听梧桐触井収已至三更仍抹漆空余逸兴欲登楼梦中桂影成金粟痴絶前身顾虎头
　　暇日偕行台唐古特御史登九仙山
　　蹔停骢马共防幽倚杖鼇峯顶上头海浄潮平万里眼风光月霁一天秋九仙定有重来约三岛寜无可去舟古字苔深半明灭新诗聊复记曽逰
　　送道佥事之官江西
　　赵侯丰骨氷千层入眼壁立清且荧乌府当年小盛却崇防猎猎寒飕生清问颠崖辛苦急我亦直指江南行云龙上下逐东野谠论感激令人惊别来不作扬州梦独想豸角摇风声浮云聚防抑何定王事靡盬无留停去年驱车下闽峤骢马却在西南坰闗山明月长耿耿逺欲见之怅未能迩来倾倒连床夜议论颇觉深逃形书囊无底谈未了一札又促飞鸿冥江山共恨留不住私喜桑梓防余清萱近北堂春日荣白云望望双眼明我家有老且望八倘许锡类遗君羮霜风飘飘榕叶鸣酒饯江头须满倾愿言努力锄荆棘浩歌天保荅升平次刘云卿御史同达勒达御史逰鼓山诗韵【并序】
　　屴崱峯距城二十里而近欲一往未能也去嵗礼部王君寅夫独逰辱寄诗盛谈云梦之乐仆亦想像髙唐以对今毅云卿二御史暇日登髙览胜纪之扵叙冩之扵诗使人心旷神驰恨不并辔横翔排埃而出廖廓也率尔用韵
　　登临有约堕鸿防拄笏防云空复情笑我北山文久勒输君南岳记先成林深谷窈车声转海阔天髙笔兴生何日得将尘俗耳倚栏同听涧泉鸣
　　再次韵呈毅御史
　　骢马行行出杳冥笑擕僚属叙幽情隂森竹树芟夷去轩豁江山指顾成坐石传杯悬瀑溅倚嵓扶杖乱云生何时共卧超凡阁月满空林翠浪鸣
　　寄贺盱江张监郡初上
　　帝锡盱城保障哉朱轓皂盖凂雄才济南书许人间见博望槎従天上来闻道门庭清似水不愁田里冷扵灰同寅太守今刘宠努力驱车共挽推
　　送兰与盱守刘东厓
　　结绶年时白玉京只今江海若为情萧萧六辔驰荒徼赫赫双旌拥大城桑梓何时容我住蕙兰微意况君清黄金横带浑余事千载相期不朽名
　　郭梅西息斋
　　隂向秀葽测阳従小雪防千年啓龟蛰六月养鹏抟隐几天机熟闭门人境寛悠悠八十返静处得竒观
　　题赵仲逺所蔵赵大年鹅鸭图
　　鹅鸭池邉画作防输他鳬鴈意幽闲王孙下笔厌覊束移在长汀短渚间
　　题仲经知事家蔵钱舜举折枝
　　花鸟徐黄死不传笔端那得许清妍钱郎狡狯老犹在字画翻腾作少年
　　题采莲舟杯
　　攀翻叶上露酿作杯中酒可能君不醉负此掺掺手
　　题仲经所蔵马图
　　食之三品刍豆饰以千金辔环谁能解弃徽纆縦渠汧渭中间
　　题仲经家江贯道潇湘八景图八首
　　平沙落鴈
　　翩翩数行下滩碛俯苍波此处稻粱好人问矰缴多
　　烟寺晚钟
　　僧定钟声缓依稀听不真渡头风正急唤醒未归人
　　洞庭秋月
　　万顷玻瓈上辉辉玉一环望中青似粟约莫是君山
　　潇湘夜雨
　　昏昏风浪里瑟瑟打篷声骚客千年恨灵妃万古情
　　渔村夕照
　　落日寒潭静西风黄叶鸣鲈鱼新出网分我一杯羮
　　山市晴岚
　　旂亭新酒熟下马试従容颇胜老兵对夕阳三两峯
　　江天暮雪
　　六月三山底城中似甑中客来开短轴乱雪舞江风
　　逺浦帆归
　　八景潇湘妙归舟更色丝招招烦小住我赋式微诗
　　题归去来图
　　春晴苦旱心如醉暑雨妨农鬓欲斑眼底家山归去好吾生端的几时闲
　　送李副使赴行防治书侍御史
　　暑风防霖霪宇宙一清快青骢金盘陀夙驾趣行迈先声所震薄已被江浙外两年七闽里赤手理雕瘵髙明副缜宻通绰主刚介清时简贤哲美绩先奏最崇防借君重横榻政非泰蹇余忝尝僚朝夕得箴诲瞠其尘埃中矫首飞霞佩男儿附青云肯掇防壌嘬浮荣一瞬息丑好有千载期君天下寳玉雪善自爱
　　魏知事求乐闲字谩与一絶
　　人人忙里羡人闲到得闲时乐最难会着此心真乐处山林朝市一般防
　　九日宿璜坑
　　重阳天借登临便北上冈峦歩歩髙驰传观风忘路险无功及物愧民劳山深气象涵千古风静尘埃絶一毫萸菊旅中无覔处明年何许约游遨
　　十日山行午炊冲头
　　上山竹舆下山行据鞍稳坐须路平岂惟人力欲调适马有肺腑亦求生闽山丛丛石壁立一岭未了一岭迎峯回路转蹊径小上如登天下如倾隙中梯齿度田畆亦有流水溅溅鸣老农终嵗营一饱大熟龠合论収成我来行县当九月风髙云朗气适清平生心地一平直见此巇险魂为惊仆痡马瘏亦良苦未必原隰周隐情笺天夜半借霹雳尽削磊磈除縦横皇皇大道坦然共四通八达朝瑶京
　　十一日浯畬登舟十絶
　　天开图画作歩障连日山行已大竒换得渔舟更竒絶大年小景少游诗
　　﨑岖复岭到江津倒卧舟中静阅人山上行人昨日我我思昨日始伤神
　　濑头流水緑如油急取春芽试一瓯扬子江心堪伯仲茶经従此合重修
　　颇厌山蹊百险艰轻舠暂借一隅安滩头力尽不得上行路人间是处难
　　江清照见石粼粼貌得逰鱼态度真说与长年轻荡浆放他深处着潜鳞
　　上头石壁下惊湍一似龙蟠一虎耽幽独莫教方士见山灵怕唤小仙嵓【石壁一带类龙虎仙嵓】
　　重阳落在万山中物色黄花杳不逢天恐诗人要题目江邉木末出芙蓉
　　山容彷佛似盱江亦有人家占夕阳陆走舟行方未了晨飡何日奉髙堂
　　桑田沧海两茫茫一道清流自久长定有幽人在空谷说仙说佛说文章
　　说仙说佛説文章自是山林不耐闲试数圣贤名世者话头那有许多般
　　又五言一首
　　断岸刀裁出清湍磬折流山尖微见树石罅劣容舟羣鹭惊人起双鳬尽意浮哦诗忘行色征骑又江头
　　板桥午食
　　县郭二十里板桥三五家西风熟禾黍陆地富桑麻去嵗遭洪水髙林带旧槎他乡岂不好无奈此生涯
　　十里头
　　夹道驩迎尽古松龙吟虎啸满天风吟诗未就人拦马落向荒烟莽苍中
　　次郭珙留逺大卿韵二首
　　铲彩韬光几嵗寒深丛依旧炳斑斑心如止水絶防滓屋与闲云分半间踪迹久踈客城府篇章聊复主溪山后生不识龙钟老少日声名播九寰
　　阅人多似粤中山客有可人千一难惊见贞元朝士在敢同绛县老人防珠蔵大泽祗自媚木卧空山不受寒朱墨沉埋无好语和篇首首出衷肝
　　次韵王兰思
　　月露精神入笔端泠然雅韵洗髦蛮知章清味鉴湖水景髙标句曲山炊黍功名随旧梦种兰嵗月自苍顔何时乞得身无事分取闲云一半间
　　百蝶图
　　政尔翩翩去其如栩栩何梦中千亿化未觉百身多
　　张萱唐宫捣练图
　　月杵轻挥快似飞霜防熨帖浄辉辉诗人不识书师意微咏周南澣濯衣
　　书月楼
　　长年南北事驰驱闲却西楼架上书削迹市朝専静退羡君事业付乗除神光清夜照千古素魄中秋朗太虚我欲借眠还肯否灵明回向此心初
　　次韵张仲豪御史见寄
　　荔支熟后与君违罗髻猩红又及期官冗不知为客倦诗豪犹足起吾衰田园亹亹生归兴江海悠悠感旧知千里相思无以赠明时行道复奚疑
　　荅王鲁山
　　江海交防白发新眼明犹及识斯人缙云氏接三皇旧鳬绎山蔵万古春举世谁能客毛遂髙风今始见元賔秋光未老黄花徤把酒相期万里身
　　荅张仲豪御史
　　山川相望风烟隔寒夜时时梦见君焜燿绣衣浮紫气峥嵘椽笔倚青云月随淮水明千里春减江城冻几分老我三年闽粤国无才何以称斯文
　　韩孔恵孝廉挽词
　　杜门三十载辟世抑何严身隐一时屈民彝万古瞻征君宋康节处士晋陶潜题墓真无媿三山韩孝廉
　　寄题李总管効忠堂
　　恭惟汤武师仗义行以仁阿衡相鸣条尚父翼盟津霆声才一鼓六合皆阳春后来用武者草菅视其民功成荷圭爵万骨随荒燐懐哉平江南时有臣如彬焚香对士卒誓不戮一人至今青史上厚徳谁与邻天朝大一统皇灵被无垠桓桓巴延公秉钺兵如神舟扬有澄波矢落无惊尘策勲谈笑间视彬亦其伦谁欤賛筹幄李侯两经纶拔鍪起襄樊一扫云雷屯论功冠戎幙蚤合登要津胡然二十载尚尔朱两轮皦如一寸忠寝饭常书绅为堂识不忘巨扁髙嶙峋迩来又迁辔三载建水滨清誉播海隅最声彻严宸我闻忠之报岂止在一身斯堂贻子孙千古长如新髙门矗霄汉华屋如鱼鳞金珠醉梦中歌舞纷前陈谁持芹曝心惓惓到君亲感兹名堂意肝胆増轮囷穷为畎亩士达作廊庙臣功名傥来耳命义当自珍我语如可采庶几附坚珉
　　次韵张仲豪御史
　　世涂九事八欺谩安得春风处处懽人徯铨衡孚物论我知玉雪在台端心游肯綮屠牛易眼着骊黄相马难纸尾不为子木署要留选格与人防【宋以蔡廓为吏部尚书廓谓傅亮曰选事悉以见付不然不能拜也亮以语録尚书徐羡之羡之曰黄防以下悉以相委廓曰我不能为徐子木署纸尾】
　　为曺仲坚题渔父图
　　风烟浩浪拍天百防齐开争一先轻舠荡漾自来去诗人曽赏古渔父山围别浦树参差水浄沙明人迹稀大罾小罟较得失鲂鱮暗作枯鱼泣直针为钩饵亦无烟波不见真钓徒林中茅屋是谁子袖手无言方隐几
　　李宪甫敦好堂
　　如许声华重情知计未能临池思靖节爱石让平泉此事凌千古斯文系数椽相逢敦友好心诵大夫贤
　　书郭将军墓铭后
　　不用汾阳拜将军阅世深虎头当日相马革老年心颖自囊问出诗留槊外吟能文欣有子安得过山林送余率翁秩满谒选并寄容斋承防肯堂学士
　　江南四月梅子黄衣袖已试荷风香出门有客欲万里使我忆得西山苍西山何处云半发夜深斗极回寒芒磴泉自红涧自碧楼倚白雪歌沧浪容斋遂慵两相好剑气耿耿龙腾骧我曽握手极千古逢之满腹生琳琅晓天一笑江水长燕鸣岸雨催牙樯
　　别余琅山教授
　　忆昔京华别谁知碧涧来一杯春事老两度冷官回喜色迎椿树明时仗杞材可能熟巧防袖照蓬莱
　　皮充斋挽词
　　宦籍公侯贵乡评齿徳尊卷舒民寄命生死客填门美誉空遐想遗文欠细论传家诗礼在賸馥茂兰孙
　　送黄友章过南浦并寄萧许二提举
　　咫尺朱帘外梅黄正酿酸谷云双井湿江月一天寒悬榻留徐穉开帆借子安斯文有宗主慎勿叹儒冠
　　上官秋旦挽词二首
　　妙年植门户壮志就功名汲汲尊伦纪谆谆似老成文功同武事茂实发英声太息天何逺摧残到紫荆黄金防畔路文彩忆鹓鸾大雅淡无语诸公争欲官可怜苍黛色不及雪霜寒赖有新诗在江湖兴未阑
　　题赵云趣梅图
　　烛龙一歩九徘徊便恐昆明焮作灰避热雪楼无去处天留半树补之梅
　　题傅雨岩所蔵萧台二贤与鸡山赓和墨迹
　　萧台二妙竞当年下笔曽期百世传不是傅家敦世好只今谁与拾遗编
　　题傅雨岩所蔵刘龙洲与牧庵赓和墨迹
　　四海龙洲客三生杜牧之篇章唐大厯人物宋淳熈雅道还诸老风流自一竒雨岩寳遗墨先友百年思
　　黄有山挽词
　　江右多文献夫君独槩量一官相始末十载了存亡夜月闽闗黒秋风盱树黄有儿终大事百世此桐乡
　　曾寄防千户挽词
　　家有元丰稾逢时又六韬水鸢従雾潦鞍马尚风骚王府竒斯士皇恩选尔劳中营妖石陨新塜戢畬髙
　　次韵王楚山见寄二首
　　嵗寒特立忆长松陡觉龙蛇落眼中学问青箱传嫡词华白雪尚乡风田园到底还元亮城府曾先识徳公矫首诗筒频饷我草书元不碍匆匆
　　江山信美重登楼嵗嵗年年客里留逺景记成懐蜀里孤云望断感邠州白鸥江上天连水黄鹤矶头月满洲厯厯楚山青不老防时握手话曾游
　　送黄隆吉司狱
　　两辞有生死司狱定初情慎勿卑官职徒然记姓名如君自良吏佐邑着能声章贡修何行行防狱市平
　　送严春山
　　不是春山无钓矶要将喜色动慈闱一官岂为苏洵冗百里欣同季路归椒酒尽堪为夀献梅檐趂得未花飞斯文衡鉴明公在千仞冈头试振衣
　　陈中方挽词
　　秋风蚁战万人防回首真成半梦间博得风流归泮水任将文物起贤闗青衫才着陵迁谷紫绋重来日薄山阡送南阳家咫尺梅花寒絶泪潸潸
　　鴈塔李君擕草庐记来索诗戯题二絶
　　看了除书损道心浮屠何事着虚名华山处士多闲管记得麻衣三字评
　　君来唤醒少年狂淡墨春风鴈几行塔顶夜寒星斗近尚堪为我说文昌
　　曽劲节恵梅二首
　　任他桃李满人间千载心期托嵗寒尽有江头佳实在不妨身作老龙蟠
　　癯仙欢舞送春来醉我新篘白玉醅索笑花前谁与共一尊合为主人开
　　赵安宇恵梅二首
　　何必园林欲雪天问渠交友已忘年尊前一笑成珠玉知是诗仙是酒仙
　　谁遣飞虬下九天人间小住却千年秪应标格孤山似肯与移来配水仙
　　曽劲节挽词
　　愁絶寒蓬对此君尚疑月夜有归魂黄粱梦里常平粟晚节香中独乐园养志従来夸有子问安谁复辨诸孙千年马鬛知何许不尽春风泪一樽
　　题靖夫弟画屏折枝十二首
　　紫牡丹
　　豪贵说长安争先紫牡丹我无池舘地画与子孙看
　　梨花
　　神清体绰约云淡月朦胧道是玉环似输渠林下风
　　鸡冠
　　瑶台欹綘帻秪欠一声啼独立西风里由人唤木鸡
　　月桂
　　本是尧蓂荚翻为月月红殷勤烦好手移向玉除东
　　碧桃
　　绀髪緑毛冠琼裾缥碧衫人间何处着除是补陀岩
　　黄蜀葵
　　玉杯蒸栗色那得许精神稽首黄金相天然妙色身
　　樱桃
　　雨洗红珠重香浮乳酪寒筠篮风味在消得赤瑛盘
　　来禽
　　翡翠圆成弹胭脂与防腮园丁休尽采怕有众禽来
　　梨子
　　满面黄金粟盈科白玉浆可能烧二颗口腹累君王
　　石榴
　　朱房含玉醴玳殻错金钿不枉烦符节﨑岖十八年
　　木
　　珍重宣城贡琼瑶直得诗霜余风韵在细字冩胭脂
　　枇杷
　　翠葆擎珠琲金丸贮蔗浆雪中记髙树花发傲羣芳
　　跋叚立夫诗卷【并序】
　　予初识叚君立夫扵南台持宪岭南甚有声予使闽峤不相闻五六载矣问之则曰寓武昌也自闽还盱君适来佐盱郡以一道清澄之才行千里牧养之政一府之视听为之新予寓扵是而官扵是者得见如斯人焉如之何不喜暇时輙相従意谓可以忘老也而予又被命有湖右之役君举酒为别且出示武昌一时名人送行诗卷学士姚公端夫叙实居其首予行匆匆不能悉已然君之不詟不戚不待端夫言而后知之也方今圣君贤相在上用人必当其才如君英英岂久沉郡僚底哉将欲为盱民借君一年恐不可得系二诗扵卷末以识别后之思云
　　君从武昌来我又武昌去南楼秋月髙永夜望盱母君如霜后鹘絷此辕下驹借留亦我意匪朝有除书
　　夀万媪九十八嵗
　　康强九十八嵗夀四子一女俱耋耆身见曾共五世一门二十四男儿阿谁积此善者庆万母郑姓家青绥此诚希有合旌异有未省録徴吾诗
　　送白敬父赴江西理问
　　斯人官此孰能知江汉天成一叚竒南国树能思召伯西风尘岂为元规相防未穏浑疑梦一笑无何又别离好泝澄江吾所饮思君还读寓斋诗
　　题张知事所蔵王黄华墨竹姚雪斋诗卷二首
　　黄华不见见琅玕苍雪纷纷六月寒尽日摇毫描不就若为持与墨君防
　　轩髯犹记雪斋老笔法诗情两入防莫怪再三开卷轴近来耆旧眼中稀
　　送萧深可尹溆浦就呈分司郭西埜佥事
　　荒服今州县提封古子男泸溪遗爱在溆浦去程谙尚续台衡八何妨令尹三林宗方问俗气象故浑涵
　　题雪寺归僧图
　　石头元路滑更着雪皑皑不敢辞辛苦诸方应供来
　　奉饯学舟老先生之武陵
　　疾风吹云云不裂南纪酣酣三日雪辰阳冷掾故不冷破防棕鞵来作别先生自是我辈人锦袍丹绂曾青春黄金筑台不肯上水晶宫中一角麟一朝忽着儒冠起泛宅浮家五千里系船花岸茹蒸霞为展皋比说诗礼仲尼未始三年淹我亦鸣榔下湘水萧云曹志上所知铨量当遣教五溪先生行止无不可瓜期况尔来迟迟问君此行何所之武陵思我还当归是间少长致足乐采花食实薪桃枝落日天低洞庭野木叶萧萧风上下留君小住君掉头前有十桨先馈者苍苍烟水解迷人莫倚川原物色新汉家会有蒲轮使珍重脩程稳致身燕五峯右丞用安总管雪诗韵见贻次韵二首
　　开门鹭羽舞僊僊时序峥嵘又一年万象好防俱幻处两仪浑似未分先挿空粉笔谁供画散路银杯不直钱狐兔只今难遁迹长弓俊鹘快三田
　　五老峯头不老僊诗来喜雪兆明年闲吟公自如忠献懒读吾方似孝先杯酒賸思浇磊磈街泥犹惜溅连钱斯时雅称官居冷防拟僧伽衣稻田
　　燕五峯诗附
　　比见诸名胜所赓安侯雪诗病中偶成两章録呈一笑
　　疑是琼楼上界仙防花布地又年年玉龙松老犹擎重翠羽梅寒敢占先甲胄戍边思挟纩貂裘换酒不论钱旧家风味都休说预喜丰年赋大田
　　银潢剪水出天仙此瑞今无二十年南纪欢腾三白后北枝春逊六花先此时沙漠应如席曩日京都屡赐钱臣子愿丰无补报负丞只恐愧蓝田
　　再用韵敬谢佳句之辱
　　凡花顷刻未为仙天上琼花占大年镵斸黄精怜我老诗成白战觉君先吟只想银河瀑冻屋空惊玉蝶钱稽首君恩同一饱明年我亦赋归田
　　髙寒骢马自神仙氅玉风标见盛年梁苑赋成惊嵗晏郢楼曲好占春先炉灰我愧懒残芋茶沸君髙陆羽钱忽忆西江擕手去渔簑江上看琼田
　　次韵奉酬赵仪吉并柬问嘉会陈孟实
　　雪洒溪藤卷复开双鱼能为故人来一官水国家千里三谷山房梦几回安得清逰继韩孟喜闻白战起欧梅嵗寒亭下春初折试嚼君诗咽一杯
　　又题嵗寒亭
　　吾庐不暇理且复理斯亭风雨従渠破云山送我青苍龙千嵗质黄鹤九霄翎相与成三友今年聚徳星题廖克让所蔵喜酸图啄木画卷二首
　　瓮天従蚋集骈首欲何为倘使真知味应无浪皱眉山禽啄木响野客抱琴防我有芳春调无人为一弹
　　送礼部侍郎乔元朗使安南
　　一士贤扵万甲兵文星两两使星明林箐北户迎霜雪江汉西风送斾旌道路只今如咫尺男儿従此见生平经行賸着奚嚢贮更恐驩州有贡英【唐贤相安公日南贡士也】
　　寄阎子静唐静卿二翰长
　　故人天上近何如白玉堂中足寳书烛彻宫莲三鼓后露漙仙掌九秋初江湖政共丹心老鱼鴈全如緑鬂踈西北阑干天咫尺欲乗黄鹤却踌躇
　　因罗冲夫行寄臧鲁山二首
　　梦里西江泼眼青隔林遥见绣衣明觉来得句无人寄恰有新秋鴈一声
　　两鬂清秋半席风归装无物有诗穷南楼那似西山好十二珠帘卷雨中
　　确斋侍御见寄方镜新篇奉和二首
　　老我平生坐恶圆又因秦镜得新篇一方明月恰如此几载磨砖竟炯然不必防鱼铭表里定无麞防鉴妍凭君稳着髙防上为助清光照大千
　　挂壁従教鬼魅惊误随书劔又江城神光内照初无用仙药重磨漫有情此日容顔谁老大向来肝胆自分明萧萧万象秋经眼安得同防更细倾
　　与郭西埜【并序】
　　家有小犀带一相传寳晋斋故物得之有自宜不妄也敬归之西埜主人共服玩之万一虽元章或未足嫓盛美而是物迁徙去来每不失所托政可为此带贺乃诗以送之
　　书画船中物文犀独未销通天従过眼辟恶且围腰尤物今何幸伊人故自超愿君勤结束早晚立清朝
　　次韵寄谢谭梅屋四首
　　尽日驰驱尚自强得诗题案复题墙梅花正绕深深屋不记麄官薛许昌
　　寒溪对月影成三千里相思北斗南石白洼尊无限意谭君殊忆共君谭
　　平生吾亦爱吾庐松桂成行蔽芾初料得山中人笑我岂无熊掌去求鱼
　　洞箫听遍韵能和小为诸君更倚歌须信新诗如白发一畨离别一畨多
　　次韵寄谢郭梅心三首
　　劭农
　　摩垒谁如此敌强平生屈贾为君忙已尊诗律今功父更识交情古子桑
　　甘棠池上
　　羊角峯前水墨池嵗寒心事几南枝可怜独见荼防面又值春酲未解时
　　社日
　　诗课无聊谩日供不如初震醒羣聋武昌樊口春寒夜梦嚼梅邉雪片松
　　耒阳谭子实出少陵祠古今题咏求诗就题其后
　　金粟无人酹夕阳耒江行客奠椒浆风骚何与乾坤事山水长姓字香兰畹大夫空浦溆锦官丞相有祠堂遥知一一忠魂在来往乗云共帝乡
　　用従周学士韵奉题竹冈二首
　　淡墨重防带路尘去年今日正行春不知谁有千竿玉我欲林中着此身
　　江湖满眼叹殊乡寒碧沉沉华子冈输与咸宁吴令尹此君长伴两相忘
　　饯詹御史
　　相知不在早所贵得此心驰驱三十年见此玉树林苍苍古顔色蔽芾乔木隂岂无雪与霜独觉春意深悬知栋梁具不受寒暑侵髙枝有逸响聊以惊凡禽谁云节目多正直神所钦清风为我弹明月为我斟非酒味已长无弦浩知音我欲罄一欢回首千云岑愿共千嵗期昻霄政骎骎
　　寄尚参政
　　黄鹤山前旧使星十年今在泰阶明西江紫气南楼夜长凭阑干到五更
　　江天暮景图
　　昏鸦零乱掩荆扉烟树防茫水四围我愿卜邻还要否门前恰有钓鱼矶
　　题段郁文所蔵钱舜举画二首
　　梨花
　　一枝寒食两落纸不沾濡他日成秋实还能寄我无
　　白菊
　　黄中虽正色洁白见芳心折得无人把何如晚迳深




　　雪楼集卷二十七
　　钦定四库全书
　　雪楼集卷二十八　　　　元　程文海撰
　　诗
　　次韵广西王景韩宪佥见寄
　　江汉飘零一梦初少年心事了无余双鳬乗鴈妨贤路五栁孤松忆弊庐黄鹤楼前尘隔扇碧莲峯下雨随车新诗乍见如公面有使频将慰索居
　　次韵郭西埜见寄二首
　　我本山中一倦民出山犹幸挹真醇何妨共结鸡豚社鬬取樽前见在身
　　自别君来肺欲尘清泉那得取诸隣夜来梦与山灵语华子冈头见异人
　　次韵卢疎斋就以赠别二首
　　百川昼夜流万折不能止羣山势崩奔终古乃在此人生费推挽三叹中夜起潇湘有佳人朗月鉴秋水思之不可见旷若隔千祀相逢在嵗晏使我寝食美又言当逺别东去数千里何由小踌躇招招彼舟子
　　芥拾琥珀针不言自相得留君我无辞送君我无力愿君加飡饭努力崇明徳江空余深寒出入慎扶翼梅花照清頴梦寐耿玉色矫首东南云金门幸回忆
　　寄王寛夫侍御
　　墨池曽别右军来回首何时笑口开昨夜东风吹好梦故人今上鳯凰台
　　寄赵子敬治书二首
　　父老犹能记福星煌煌今在太微庭五年江汉烟生土惟有甘棠一树青
　　南北参辰十五年狂奴狂态故依然何时握手平生事夜夜南楼月满天
　　寄潘景梁都事二首
　　美人天一方思如江汉不胜长东风唤起三山梦月满庭花防树香
　　憔悴江湖见在身十年前事只清尘鳯凰台上阑干曲应念天涯有故人
　　观空轩
　　焚兰登上方倚策得幽观尘心一昭旷风篠正凌乱道人欲观空花台对香案融融雨初润靡靡春将半未详姚与魏縠叶瑚榦岂无豪贵惜亦有子孙看风光本何有可爱不可玩殷勤道人心邀我揭柔翰故知非佛事聊用标讃叹无根优鉢昙过眼河沙筭书成小窥檐纷纷现霄汉
　　舜举画棠棃练雀
　　霜晕棠棃脸风梳练雀翎含毫心欲醉开卷眼还醒
　　送孟子周御史
　　翰林逼华盖学士如堵墙我昔従东来白鸥入鹓行又如彼栖苴稊米扵太仓无补舜裳衣幸识尧文章孟氏古作者周邹汉平昌当时梧竹间鸾鹄今髙翔瞻前忽在后复若扬粃糠相知始相识此乐殊未央非无酒与肴三嗅不肯尝英韶发孤奏二柏失老苍何以傲嵗寒箧笥留耿光何以慰别懐愿保济逺航
　　送刘钦夫御史
　　乗骢万里行光华动南极江汉及早春草木皆喜色钦夫吾所钦握手如旧识诗书与礼乐谈笑出珪璧寒亭列山尊我欲劳逺客再四招不来威鳯方览徳使我心恧而无以见双柏忽辞黄鹤矶遄返乌衣宅瞻言在中河杳杳浪花白天空云水阔欲送无羽翼轻舟行顺流颇以戒潮汐努力重明时夀身夀家国
　　周耐轩总管挽词
　　总角夸神秀悬车见达尊双旌传宦学千里赖生存马鬛山扉夜厖眉繐帐昏嵗寒留屐齿凄断不堪论
　　邓中斋挽词
　　中斋吾所敬一别防飞萤栗里蔵名字欧乡有典刑龙蛇那起起鸿鴈已防防泪眼河汾述犹占处士星
　　送刘仲诚归浔阳
　　不见匡山久髙人得饱防遗民甘入社中允竟辞官南极光芒逼东风紫翠寒君归烦问讯五老近平安
　　寄郭西埜宪佥二首
　　风净防花陌上尘遥知露冕正行春麻姑定向方平语三十年来第一人
　　投林心似后栖鸦黄鹤留连老嵗华千里家山棠防好春风何日岸乌纱
　　送尹生归江西
　　江汉秋深鴈过稀悠悠归思梦先知输君去住无多事顾我留行待防时野岸晓光千棹急平湖寒影数峯欹拍肩试向洪厓说倘有黄花觅一枝
　　家山飞云图
　　吴云楚客两覊孤我亦先人有敝庐风雪江湖归路逺不知谁为冩成图
　　次韵程文卿并束宪府诸公
　　嵗晚江湖一舸归故人水驿寄新诗风霜客鬓非前日氷雪梅花似旧时闽峤十年常在望西山千里重相思喜逢官府清平日林下従今生有涯
　　寄陈止善绣使
　　王春煦万宇八使来宣昭使君古徳星所至闻虞韶忆经沙羡陌弭节睠久要相望江北南鄙吝一日消汉江鸭头緑奉以磊磈浇骊驹曲未终渺然但清颷匡山防云起绣衣已当霄迢迢江闽际往往山岳摇岂意桑梓间犹得亲华镳衡门劣容车聊以永今朝至今謦欬留使我神思超瞻言既匪易既见终成遥遥知按行处气压沧海潮繙经有晋石水底字未销山灵知素约寤寐苦见招使君幸践之毋谓方乗轺
　　次韵王山仲见贻
　　清退庵中老风流昔所亲江云犹薄暮宰木早先春文采传家旧诗章发兴新朝宗秋水在去去自知津
　　次韵王子炎见贻
　　每逢佳句百忧寛颇觉鸥盟尚未寒传语乌衣两公子频抄新作寄人防
　　西湖小景
　　一片无情水笙歌日日春至今图画里输与眼明人
　　送南丰曾敬斋学正归省
　　芹藻香中识嵗华满懐霜橘苦思家来时賸载螺江酒要及枝南第一花
　　画牛
　　觳觫春来苦羣儿未必知良工如有意好冩驾犂时
　　张山泉自愚荘来徃仙岩
　　曾宿乔林絶壑邉月明终夜聴山泉宫商断续初无谱欲问张君借五弦
　　甲辰秋三谷山房落成次人韵二首
　　随牒年年东复西归来结屋傍丛祠诗书何地不千载山水扵人有宿期传后莫忘初叶祖落成恰是菊花时君防石上晋人字一一琳琅金薤垂
　　书是先人屋壁蔵牙籖重理镇山房一炉香火见尊祖百世儿孙尚肯堂着在名山期众共向来遗爱岂民忘诗成难尽意中事石磴苍苍涧水长
　　送益清陈君
　　齿宿如何意更新黄花清露共精神絶怜康乐经行地还遇渊明行辈人楼对夕红谁拄笏涧秋碧蹔垂纶区区太史占星聚不见髙阳有后陈
　　次韵赵卿月见寄
　　林泉遗世味幕府念平生尺玉偏劳寄双鱼不忍烹有山随李广无酒饮公荣戯问朱帘客应知暮雨情
　　用前韵送阎伯雍
　　期子销残腊寒江水又生宦途谋北运客味厌南烹早就金门献先防玉树荣家公应问我泉石正闗情
　　题画屏折枝十二首
　　牡丹
　　天香销卯酒国色艳朝暾无地堪池舘留防到子孙
　　鸡冠
　　旌节余空树金钱失旧妍萧萧风雨夕独立貂蝉
　　棃花
　　清香发妙质皓齿映明眸惆怅东防俗移来白雪楼
　　长春
　　生意春长在人间自四时红衿映肉色消得简斋诗
　　黄葵
　　金椀倾初日檀心飐晓风殷勤挹黄露拟进建章宫
　　碧桃
　　平地碧云起明珰冠翠种时和玉露折处宴瑶池
　　来禽
　　婀娜骨仍瘦匀圆韵有余折来配青李如对右军书
　　棃子
　　玉屑金茎露蒙之缃色裘霜刀为发蔀内热得真防
　　枇杷
　　磊落黄金弹梢头万颗饶诗人如识面未必赋椒聊
　　木
　　糁糁金沙面宣城出贡余倘令和鼎食岂必愧琼琚
　　樱桃
　　百颗输先献圆疑火齐甘赤瑛盘里好味不改筠篮
　　石榴
　　珠囊码碯里玉醴水晶房三咽华池润仙家辟糓方
　　送章明叔
　　相看未足又相违鸿鹄东风接翅飞两桨吴船人易逺一篙春水鳜初肥惊心防度经年别握手何时万里归早向斯文収汗马华冈南岸有渔矶
　　寄陆义斋宪使
　　闗山不碍暗香来枝北枝南树树开花外有人持汉节防诗应上越王防
　　寄姚牧庵参政二首
　　黄鹤山头楚观钟唤醒陈梦欠従容归来坐听春林雨还忆帘前翠万重
　　牛斗之间气更明三台星里见文星滕王阁上新碑刻处处人家有素屏
　　陈氏山居书院前剏桥名道山
　　共说山居好烟霞几许深架中书有种桥下水无心酒聚陈遵客花留蒋诩吟宿舂应可到吾亦惯登临
　　补之画梅
　　开卷见横枝逃禅不可期忽思霜月夜独坐小时
　　陈小庭求诗戏赠
　　羊角峯前拟岘防竹林深处小庭开遥知日日吟诗苦损却空堦几寸苔
　　李生北行
　　白玉堂容四海黄金台贮千年好去江南年少薰风一路朝天
　　麓石图
　　云根无数压溪湾万里擕来只等闲我有涧邉苍玉笋如何空寄梦魂间
　　送霍可与晋卿理问
　　素履诗书在明时狱讼稀莺花梁苑酒金紫老莱衣外省分天縡南河近帝畿平反须作意回首是黄扉
　　刘敬之尚书挽词
　　儒效通今古尚书独迈伦风沙臣节苦礼乐国容新地隔龙泉夜庭留玉树春曲终无限思并忆旧平津
　　白无咎素轩
　　下基厚地上髙天饥即加餐困即眠几度诗成还阁笔恐将文字涴天全
　　少陵春逰图
　　杜陵野客正防诗花栁前头思欲迷一様东风驴背稳曲江怎似浣花溪
　　乔达之画江山秋晚图三首
　　遮日西来正暮秋买鱼沽酒醉船头如今见画浑疑梦知是南湖第防洲
　　千山木落鴈飞初樵屋渔梁路有无京国贵人真巨力尽移生计入新图
　　别来事事可名家独我空添两鬓华天际有山归未得逺峯休着淡云遮
　　寄题终南遇仙宫宫在甘泉之下渼陂之上
　　甘泉祠祀渼陂逰盛事曽传古雍州故国风云逢圣世化人宫殿倚髙秋神仙可学妨吾懒诗句难成愧客留闻道终南多防径定应容易到昆丘
　　李氏奉亲图
　　髙唐李家宜入史世世顺孙并孝子今人创见古防常养志承顔政如此春风秋月花满川小车长耳相后先生绡二尺粉墨具中有至乐无由宣坐中亲賔歌拍手宇宙之间一尊酒黄犬东门竟不归青牛西去知存否何如我翁八十强红顔雪鬓双电光醉归不怕驴自稳有儿左右扶车箱长闻贞观开元际老大升平饱嬉戯丹青不见见残编好护新图示来世
　　鳯林李以翁教授父主簿公行实
　　场屋知何事丘园有宿儒一官聊慰藉万竹自萧踈玉树春回后黄花酒熟初典刑今益少五字当生刍
　　文明门外刘氏野春园二首
　　杜曲桑麻韦曲花青山遥共酒旗斜闲时也欲防诗去长夏门前第防家
　　东风如海画难真沁水平泉逺近邻却是野亭春最好题诗题字有闻人
　　石上三生图【圆泽峡猿精也其歌可见然古今皆无人及之】
　　巫峡三声断王城一梦回坐横牛背稳不道故人来
　　雪骑图
　　都城五月已炎歊咫尺西山迹谩遥何处只今如此雪烦君小住我聨镳
　　张子恵院判孝显堂
　　日出北堂谖草緑冷艳生香防华屋荆花七树树树髙一一种时如种玉主人今住天中央晓从西府朝明光归来一曲埙箎合共羡张家孝显堂
　　寄题吴氏晚香堂
　　山有髙人樵归得秋菊种之清溪岸绕此白云屋华滋无早晏所贵受命独朝来浓露下芬芳出岩谷未知丛上金何似庭际玉更欣萱草长色入眉鬓緑松桂相与荣棃枣况已熟东篱一尊酒千载有余馥愿保黄中姿餐英寄遐躅
　　氷雪相看堂
　　每过髙堂意飒然却疑身近广寒邉云霄直上无多路氷雪相看别一天劲竹乔松心有托方壶圆峤画难传六街红透炎官伞借我风櫺一榻眠
　　次韵王寅夫尚书述懐
　　皇家盛制作后进殊未谙眷言廓斋老有如车指南髙者秩天秩下以商周参恭惟建官百伫之锡命三君懐秋雨霁空碧何恬恬北南三十年取世亦已廉近闻钜鹿下一騑驾两骖复言江汉民船尾纷相衘竞迎新使君使君装已严皆喜遇好官清介侔张堪谁知跂望久各抱空归慙华国赖典刑润下资流谦五字贤长城何幸获或担传之寄千载雅颂俱縢缄愿言隆鼎彝无穷在迁谈
　　解安卿恵红药嘉种
　　风翻花药春当堦平生谢朓萦吟懐我还于京三百日空庭枉费东风来人言秋半宜求种公籞私园劳仆従集贤解君解我心对面珍丛肯移送狂香浩态根里蔵露珠叶叶凝恩光主人帝城东畔住一花一木都向阳知怜我屋偏城北雪早霜多禁不得行行绕徧屋西东旋为佳人觅佳宅手提井华不敢浇造次恐伤黄玉苗天公念花仍念我夜深暗雨鸣萧萧复疑猛洒兼繁滴拂晓来看三叹息初逢无以效殷勤伫待红灯照瑶席
　　胡紫山挽词三首
　　一尊淮海话相逢抵掌扬眉四海空落日逺山依旧紫眼前回首但霜风
　　召节曾趋供奉班许教孤鹤缀鹓鸾鹓鸾不肯防常出孤鹓无端自往还
　　太息何人似此公未输天下颂中庸何时絮酒平生足蒿里三章一梦通
　　赠燕恊律
　　洞庭之野有遗音木叶萧萧自满林欲向此中防节奏天空人逺夜云深
　　蒙节妇
　　江上山头望夫石当年顔貌谁曾识行人疑是复疑非长使徃来縁絶壁何如秦中雷寡妻少擕双稚留空闺征夫不返头雪白旌表在门嚢有诗
　　牟陵阳八十
　　陵阳先生八十时白须红颊身深衣青门熟有伏腊磻溪钓直无是非门前载酒欲问字亭角倚杖方寻诗少防政尔光不夜髙士若匪先生谁
　　题祁提防秋山图
　　仙人缩地古今同何处移来水外峯我与白鸥曽有约可怜相见画图中
　　赠接花孟老
　　看朱成碧酒阑更访街西白牡丹今日看花人白髪接花容易接春难
　　题髙彦敬烟岚图
　　西南多连峯东北多大野大野少人耕连峯有人冩冩之绐卧逰谁为识真者独有房山公癖山如癖马向宦浙河干収拾不盈把云烟何惨澹水木亦萧洒匪徒妙丹青秀句蔚骚雅胸中殊磊磈笔底聊复且君防诸可翫何者独非假削平艺稻梁庶以饱天下
　　桦阳谷十韵
　　桦阳谷
　　天上官班地上行桦阳泉石托幽贞自従再踏苍龙尾毎望西南眼倍明
　　养浩堂
　　不向髙堂日撃鲜归休何以度流年纷纷移体兼移气独对青山养浩然
　　向日亭
　　寛闲何地不容光况是亲扶日毂长未信城南天尺五每家亭树对朝阳
　　招隐亭
　　不见朱栏十二干绕檐丛桂想团团但招云月休招隐云尽无心月耐看
　　贮月溪
　　水底空明透防重溪光全似水精宫可应只贮凉蟾在无限鱼虾亦见容
　　静芳池
　　风裳水佩锦廻环南荡西湖六月间却是主人心更苦满衣秋露晓凭防
　　代竹园
　　逺近苍云接水云沁园花许鴈来分当时淇澳青青草千载人言是此君
　　比徳泉
　　泉将比徳徳无涯相暎相辉玉絶瑕一尺自浑千丈洁下寜流处莫淘沙
　　鬬檞轩
　　槐棘春风日夜新槛前山木老能神两贤岂是真相厄大树将军此后身
　　肄射砰
　　观徳仍观絶艺希虱悬秋髪射侯防従今谷口榛中石夜夜须防猎射归
　　三生图
　　三生石上性长存死别如何不断魂开卷故人还满眼此情今更不堪论
　　刘单州弃官赴兄台州之防
　　一手有急一手赴左不良行右须驻人心取舍有重轻所以刘侯如脱兔好官尚有兄则无死今不死孤不孤久思古人今始见我欲书之寄董狐
　　王氏嘉遯斋
　　东山太傅宁无意少室遗公自得名雨露四檐天尺五未应嘉遯了平生
　　送洪子兰奉使归髙丽
　　青禁虚心待上賔锋车就遣遇庭人龙城【辽东广宁府】日近归装暖玉署花寒别梦新洗马陈情曽有表乗轺拜庆古无伦天东嘉树知多少乔梓如今最得春
　　寄题韩云卿渔庄
　　太行之阳有盘谷别有渔庄在东麓基云匠月三十年突兀眼前成此屋汲中明府昌黎公平生往哲将无同爱山未办茅一把且种五栁摇髙风只今盘盘知防础堂构殷勤遵雅素玉龙擎重栋梁新不数王家老槐树门前洹水行渔舠沙平浦逺无惊涛天开图昼屏周遭秋风苹蓼春风桃搴芳拾翠辍所操月明举网登银刀侑以大白湘溪毛醉看太行首独搔长歌欵乃清而豪声飞于天鹤九臯唤归羽仪万仙曹天闗虎豹不敢嘷太清云翳无纎毫此时此屋更突兀午桥花竹中天髙
　　送程君儁学正归浔阳
　　五老催归客天寒道路长残冬渉易水防日到浔阳学见吾宗盛身随圣道昌未应嗟晚达松菊近柴桑
　　郝氏世徳诗
　　啓汉优三略兴周冠九人王功今古在侯服嵗时新奋建名相亚臯防徳有隣向来忠孝传弥觉眼前真
　　申屠大用挽词
　　故人为别防秋风竟尔难防一笑同表表自能尊素学行行都忆避青骢殊亭雪卷诗初换甓社珠移事已空老我只今看宿草短章那更后诸公
　　荣归亭
　　昌邑淮隂欠此亭绣衣髙暎铁衣明至今无限遗荣在玉树欣欣绕砌生
　　王秋涧先生挽词二首
　　六艺流名旧诸生属意深雄文探虎穴妙墨过鸡林不朽丝纶重无端齿髪侵故应持斧日早有挂冠心解瑟清王度驰环聚老臣江闗声气合辇路笑言亲去住犹如梦存亡已隔尘独余秋涧水顾影一伤神
　　华隐
　　御风来往不留尘水墨何由染此身我亦平生一丘壑防时闲似画中人
　　渔翁图
　　渔翁牵纑渔妇纺膝上儿看掉车响溪南溪北趂冬晴水急船多欠新网祝儿休啼手正忙网成得鱼如汝长
　　枯木
　　野树无心緑寒鸦作意飞向来回首处疑是复疑非
　　危桥
　　危桥那可试独歩更堪惊不见当时画空悬异日情
　　樗亭
　　幸免斧斤厄常惊嵗月新少年欺拥肿老子爱轮囷
　　奉贺国王太傅丞相受封
　　龙飞天子答勲劳叠组重珪极衮褒周室同心惟吕伋汉家异姓有张敖天垣斗极星辰贵烟阁云防地位髙千载国传彞范旧好毗汤舜选伊臯
　　宣和画马
　　夜半房星下九闗渥洼龙种入天闲宣和得此浑无用神骏争雄粉墨间
　　五王避暑图
　　淮南恩少难为弟有庳天回始念兄得似开元全盛日一楼华蕚友于情
　　夀刘樗庵八十
　　名父佳儿世所希此身端合享期頥挂冠神武聊存我序齿耆英复让谁师吕不论千载上相周犹待十年迟新求盛事人能说文献公家好本支
　　寄刘中庵参政二首
　　不得刘公一纸书酒情诗思近何如太初岩下凉多少亦有工夫燕坐无
　　河南父老望车音早有清风慰所临他日剧谈三太息政应聊复试初心
　　中庵词附
　　人至承以二絶句见贶清简幽深情意都尽披阅讽咏如接芝宇感慰可胜言哉輙有小词録奉一笑且以寄企向之意云刘敏中上
　　短梦惊回北一阵芭蕉雨雨声还住斜日明髙树起望行云送雨前山去山如雾断虹犹怒直入山
　　深处
　　送李景山侍郎使安南
　　北户之东旭日升容光必照破羣防防风后至心何在陆贾重来语可听化洽不闻冬吠雪气先遥想夜占星交州九郡皆王略他日殷勤话所经
　　赠杭州开元宫王眉叟法师
　　星宫浮逰随所躔上极始下九烟出没无迹合自然谁能居之惟列仙虎林之宫曰开元飞光蹑景与时迁我持绛节曾东骞仙人种杏邀我前翺翔接羽逰木天云庭坐咏太一篇赤明日月如千年方平羽驾初来还黄姑去舍空琼田超然而止开金堂玉室千万间中正炁廻灵渊洞真神章大帝颁九刼无始环中环溪分素河月流湾至虚生白心甚闲又乗刚风九豹闗我欲従之不能攀青瑶为简緑玉编托之胎禽寄飞轩黄庭之师为我言东行何时相后先
　　李涣母八十诗三首
　　乳下孤儿已了官眼前银鹿共盘桓欲知八十年间事雪皎霜寒在鬓端
　　髙门大扁里闾惊孝子慈孙女妇贞别有河东李涣母不曾旌表众知名
　　截髪供賔手断机従来烈女有佳儿刘家中表熊家学文采风流定可知
　　送完顔总管赴平阳
　　汾水西南古晋州双旌五马汉诸侯庭无坐吏官班重地有遗民帝化留荆树春风夸列土甘棠清防羡髙秋征騑莫叹长安逺回首朝阳是蓟丘
　　送何仲韫平章赴汴省
　　梁楚氷川大半开悬知钧轴载春来清都雨露流中土左界星辰接上台别意谩言书数寄去思终见诏频催安舆翼翼鸣珂引夹路人争拜老莱
　　题卢君用所蔵手卷二首
　　己未御书小景
　　流落残春笔名踪定可知君王方旰食犹为一题诗
　　卢学士诗卷
　　渺渺蒲江逺年年桂树秋空余诗卷在天地与长留
　　寄夀张天师母周七十
　　双鹤飞来堕碧牋上清金母庆希年恵风和畅先三日南极逍遥自一天星逐马蹄催逺使露分仙掌趂初筵従今嵗月吾能测青子蟠桃色正鲜
　　送岳州冯道録
　　夜半黄金化石头洞中人向玉京逰丹砂欲度三千士月斧先脩十二楼位托星辰须北拱道行江汉与东流相逢紫极崔先叟为问秋声好在不
　　题扇面
　　葫芦缠蔓急菜叶鬬花妍为问将雏鳯丹成尔亦仙
　　踈山云老半间三首
　　常住元无所住非空毕竟俱空长老半间何在问他明月清风
　　三界十方周遍千门万户防常唤取云归管业老僧自有禅房
　　万岭松杉宻宻两闗云气深深防见重来矮佛树生肘上成林
　　赓牧庵与李仲元诗
　　世祖揽天下盈庭尽瑰竒聮翩万国士慷慨皆已知严严许文正扶道应昌期李君此时俱好学何常师骈肩谒万乗天光焕伦彝相顾各少壮自许涅不缁别来能防何嵗月忽吾欺出入三十载嗟君位犹卑但闻徳日充足慰心所驰今上继圣明左右岂一防君方賛南省厚禄我何禆还归养疴瘵暂与轩冕辞忽览古人书恍觌君子仪常恐前修业易为后世嗤君独保厥初进退各有为君如岩上松昭质终不我如道旁马筋力今已疲许公不可招诸老谁憗遗琅琅姚君篇倾倒无所疑岂独君所知而亦我所私因风继斯作聊用豁余思
　　李仲元所蔵画卷
　　髙人意在飞鸿外使者空余立马心可是凉州最知己従今薤谷更须深
　　寄夀吴闲闲二亲
　　东阁真人拥紫鸾来従帝所奉亲欢番君旧里开新国吴猛天仙拜地官万里罡风参玉佩百壶宫露辍金盘华堂未觉秋香晚氷雪相看正耐看
　　山水图
　　挺挺短长烟树嵬嵬逺近云岑为待济川舟楫江邉立到如今
　　赵克敬耘庵
　　瓮窦蓬枢惯田里雨笠风簔亲耒耜汗肩龟手剪蓬蒿瓯窭污邪年髙秭不应牛角挂书策误引鹤书招禄仕笔耕纸耨不堪煮饥啼寒号长满耳君侯奕叶卿相家小却銮坡弄文史民庸吏绩来奏最歩玉登金不违咫便当华屋开朱门车马骈喧夸世美胡为宴坐立名字逾我里兮折我杞大篇短章来羣公说古论今精义理老侬了不办许事拟买乌犍归教子
　　遯轩
　　锦鞯金络玉花骢血汗黄尘赤日中何似茂林脩竹里陶家一枕北风
　　画竹
　　生来有节照云端苍雪崚嶒傲嵗寒欲问平安无便鴈眼明一叚碧琅玕
　　临右军帖
　　漏痕钗脚悮无神空向墨池防右军欲辍平生草手为书一幅吊藤文
　　李庭训御史挽词
　　天为斯文地胡然夺此翁士林嗟博洽言路惜公忠儒术今方贵书生命自穷箕裘有传业积厚报须丰
　　赵闲闲画松自题诗
　　词华推哲匠才大古云难如许明堂具偏宜画里看
　　答陈玉峯覔纸帐
　　城南有诗老赠我意绵绵住久家犹客更长坐不眠来防白纸帐去敌紫茸氊我愧苏司业赓酬欠酒钱
　　宁山耆艾图诗二首
　　桑隂栁影团圞坐瓦鉢甆瓯陆续传名字不须排甲乙相忘相与作忘年
　　洛下耆英吾不见香山九老昔曾摹可怜白首明光殿却羡五陵年少图
　　题山水便面
　　烟水防迷山逺近髙山临水更清寒画楼迥倚风前构商舶遥従海峤还云起乱峯生巧思鸟飞残照入遐观生绡盈尺无穷意谁识经营惨淡间
　　吏部郎中韩希贤父九十叔八十六
　　及壮抽身下九天归来兄弟伏生年古今人为功名老福夀天扵孝义偏松柏相看忘嵗晚芝兰竞秀喜阶前二踈翻被黄金恼得似韩家二叟贤
　　七真山洞云观
　　七真之山白云里綘阙神宫半空起祁君有志于君成更赐雄材自天子东临沧海西昆仑森森翠节排天门三更日射芙蓉色六月石挂氷霜痕山头髣髴清虚府洞底隂岑太行路青苔能识六龙车明月长悬万年树峯盘涧复气絪緼瑶草金芝日日新君王自有长生药端拱无为万国春
　　安山朱琰
　　闻说朱家擅二难安山山下大河干骨无踈戚还蒿里地有膏腴筑杏坛种徳何曾期厚报服田犹恐抱空餐力能掩骼仍兴学谁信为农却了官
　　洞明祁真人像
　　箬笠簑衣七尺翁掀髯犹似旧相逢只今无路随青竹自昔疑君是赤松明月在天元不老精金蔵火岂能镕七真岩谷长春境唯有浮云尽日封
　　舜举梨花折枝
　　粉面丹心浅綘清明时候古城隅一枝独背春风老尽日廵檐撚白须
　　舜举黄蜀葵
　　淡黄衫子道家妆露白风清殿众芳只有向阳心尚在纷纷红紫任低昻
　　送王景开长官
　　杨栁隂隂燕子春东风万里动游尘还将碧涧红泉梦又送青原白鹭人子壮有才须逺噐吾衰无计乞闲身南归若见沙鸥伴莫道迟廻忘卜隣
　　厓云
　　道人家住祝融尊漭漭苍苍不可分何日相从青壁下焚香把酒看氤氲














　　雪楼集卷二十八
　　钦定四库全书
　　雪楼集卷二十九　　　　元　程文海撰
　　诗
　　萨迪勒黙色谦斋御史瑞竹
　　江南御史弹琴处揷竹为楥竹自成不见稚丛縁节上浑疑隣笋过墙生清隂已比甘棠爱直气先占衣绣荣廻首荆防旧亭下髙枝应有鳯凰鸣
　　龙眠二马二首
　　萧萧騣尾傍尘埃曽际风云万里开却忆少年河畔路鸣鞭落日骣骑回
　　廻顾飞龙玉辔头还思闲卧逐犂牛何时放与江南好草软沙平得自由
　　张鏔君哲清节堂
　　张君少也孤鞠育赖母慈母也贞且洁坚苦力自持教儿读诗书不见儿贵时儿岂不欲养养已无所施娟娟寒梅花皎皎丛菊枝芳时苦氷霜未春已离披天地何不仁古今同一悲巍巍清节堂行坐常见之何以报阿母勿负母所期聊为清节吟庶补南陔诗
　　吴道人息庵
　　厌尽人间尚爱诗结茅投老已嫌迟翛然鸟倦云归后正是风清月白时斫桂欲将枝并折画江渐与扇相遗死灰槁木蒲团上又到身中子午期
　　杨唐州挽词【子士允】
　　天道由来逺杨家重可怜阿兄忠见嫉乃弟善无年往事成孤愤修名竟两全唐州千载意有子幸能传
　　苏李相别图
　　漠漠隂风吹草低萧萧汉节对羣羝少卿心事元无异家共长安万里西
　　渊明髙卧图
　　手抚髙松石更竒披襟脱屣醉眠时壶中酒尽琴无轸说着羲皇总不知
　　鄄城陈景新赈粟辞赏
　　伏波躬耕轻万斛卜式还闻辞爵禄颍川太守复何人往往挟持求大欲陈君好义不言功犹落玉堂挥翰中见说鄄城诸邑子近来相尚起廉风
　　卫州王景先省郎祖母八十
　　萱草花开宿雨干北堂称夀玉杯寛几千蜀道陈情易八十京华就养难忠厚已従今日见艰虞莫忘昔年看阿婆心事诸孙福河朔声名庶不刋
　　周南翁悠然轩
　　开轩临四野野草细扵毛白鸟湖上起青山云外髙援琴忘旧谱洗盏对新醪落日防干角诗成渐逼陶寄题郎官湖太白祠亭【黎佥事崱景髙所脩】
　　昔持黄华节观风汉阳城城南十顷湖空有郎官名太白不肯顾髙祠风雨倾亟召郡博士为我时经营我复弃官去无由观厥成再以王事臻夙夜有期程岂无济胜具对面慙髙情安南古交州黎子真豪英好事竭肝胆摛文严且明连年湖上住日爱湖水清残碑出沈翳缭垣制縦横象设俨邃穆飞檐鬱峥嵘蒲荷取次发竹树皆光晶素月濯古华澄波送新声黄鹤怨崔颢鹦鹉愁襧衡歘若张李来复与岑辅并仍歌五字诗酌以白玉觥由来磊落士况值天下平万古为一时四海为一神交溟涬外气合如弟兄遂使郎官湖流芳荣我归玉堂署君亦来上京示我新记文忽疑梦乍惊题诗谢谪仙心与孤鸿征
　　徐防访母
　　大梁进士邢家女嫁得徐郎在覊旅姑章但识寄来衣阿妇未闻堂上语姑章不待阿妇归升堂空有泪沾衣可怜积善生男子不见妇归儿贵时诸姑归阎新无夫迎归事之如舅姑有男我娶女我嫁阿姑自言今世无顷闻父死惟老母辇致平阳奉朝暮邢家子侄各有归谁识良人心更古良人已没诸孤长富贵聨翩照乡党门庭日广车马多但恨姑章隔泉壤
　　寄郑信卿参政
　　阙下相看未忍分过门谁料不逢君竟叅华省江南去定有新声天上闻夜静每劳瞻紫气春深几欲和停云豫章防下南归路何日论心到夕曛
　　题陈天赐载之诗后
　　亹亹辞家日悠悠上国心闗河题欲徧云海梦初深卷里英雄迹人间正始音成连舟已逺空对伯牙琴
　　书韩氏八十诗卷【宋筠作序】
　　八袠更齐年儿孙孝且贤衣冠惊乍见今古防能全徳是耆期本家宜福禄绵国初人物在独对宋公篇王仲庸八十李受益书养志以扁其堂
　　大兴王氏世忠厚乃祖向来医国手活人千万不论功富贵浮云亦何有隐君八十字仲庸同牢孟光夀且同妻贤子孝万事足有善可乐酒可中皇庆天子初嗣位赐帛髙年兴孝治此时二老拜恩荣新搆华堂名养志李侯八法元苍苍奋笔为挽千钧强三牲五鼎亦易得楣间歘见三鳯凰薄俗悠悠不堪数君家盛徳天所与圣朝望治犹渇饥敢信今人不如古羡君有子真贤孝泽满乡闾犯无校祝君夀命金石坚永与圣朝扶世道
　　贺亨复都事荣亲堂
　　劝忠褒徳感恩私风木无情喜又悲五等已分茅土贵百年莫忘蓼莪诗但令报主存先训更觉荣亲永孝思遥想茫茫济阳路棠棃千树拥穹碑
　　上赐潘司农龙眠拂菻妇女图
　　拂菻迢迢四万里拂菻美人莹秋水五代王商尽作图龙眠后出尤精致手持玉钟玉为顔前身应住补陀山长眉翠发四罗列白防覆顶黄金环女伴骈肩拥孤树背把闲花调儿女一儿在膝娇欲飞石榴可怜故不与凉州舞彻来西风琵琶檀板移商宫娱尊奉长各有意风俗虽异君臣同百年承平四海一此图还従袐府出司农潘卿拜赐归防染犹须玉堂笔天门荡荡万国臣驿骑横行西海濵闻道海中西女种女生长嫁拂菻人
　　题济南安氏章服卷
　　笏满床头酒满钟家能孝友国能忠一门又见安员外八叶宁论汉侍中賸种葵花倾晓日深培荆树贮春风江州陈氏三千口七百余年防养同
　　赵一徳季润忠孝诗
　　南昌赵氏子早嵗遭艰虞骨月不相保万里为国俘释缚燕赵间遂为郑家奴荡荡天宇濶亹亹日月徂转瞬四十年朝夕劳且劬主翁岂无恩不得齐民俱主翁父子没悉力持且扶有客南昌来解后谈厥初问知家中事五内犹摧刳父兄死未葬有母八十余再拜主母前涕泗下涟如委曲陈其情愿母哀其愚主母为之悲暂许奉康娱星言整去装策马登长途山川日以异旬朔奄相逾日暮不留行忽已臻其庐升堂拜慈母再世得相于恸哭父兄前隣里皆欷歔生者幸少慰死者归黄垆主恩不可忘母养不可虚黾勉与母辞复返郑氏居主母惊且喜左右咸欢呼赵子令至前授以咫尺书汝孝通神明汝义薄天衢永为故乡民汝去勿踌躇赵子再拜谢洒血满襟裾主恩一未报何用早归欤主翁积忠劳封諡焉可无穹碑表墓毕逝将还故墟主翁有遗嗣无罪倐见诛奋身伏王庭誓死诉寃诬白日廻其光天道划昭苏岂独全郑门髙风动皇都滔滔天下者廻首成榛芜安知磊落人沦此氓徒飞檄下九天大字旌其闾郁郁文献邦盛事暎梅徐母夀渉千龄闻有驷马车吾闻善必报此理天不渝我作忠孝诗永激顽懦夫
　　送傅道士
　　新拜天书领故山飘飘归鹤振髙翰九霄风露秋标格万里云霞玉佩环舌齿存亡真大训精神清净胜还丹由来孝敬神仙事莫遣山林有厚顔
　　赵际可天马图
　　天马出西极神龙不能追目为紫电光歕作风雷飞天马不常有昼中或见之见之梦寐不可得得之不用终何为穆王无复瑶池宴汉武秦皇不相见何当真马生渥洼来与天子驾鼓车
　　赵母八十
　　梓潼八十赵氏母内外之孙廿又五生长兵凶老太平盛徳冲和天所与台中濯濯儿更贤捧觞百拜阿母前愿将忠孝报天子桃花海上春如烟
　　和陶诗
　　秋风吹庭树宻叶潜销落燕宁久翔白鴈纷南泊清晨得尊酒防然还独酌年运倐徂谢春秋焉能托依依仰先哲缅邈空述作江汉日东流寒花绕丛薄开卷抚休运振衣望丘壑
　　葛老竹轩
　　开轩忘宠禄种竹作幽人雾罢清隂合霜侵粉节匀虚中堪体道直上似持身应有同心者移家与卜隣
　　早行图
　　万山廻合路纡萦独策羸骖欵欵行却忆麻源三谷里画桥擕酒听溪声
　　寄乔达之
　　东鲁相逢两见秋忽传南牧古筠州向来不负甘棠讼此去真分黄屋忧政裂多门従古患民罹百病自今瘳中朝人物如君几縦乐江南得久留
　　丰城熊蒙泉挽词
　　故国三吴暮桥门六舘秋文章归自志賔客拜荒丘但觉风流逺谁将嵗月遒青山延庆里落日不胜愁
　　夀李秋谷
　　薇省星辰近銮坡日月迟上公开瑞旦旧学蔚明时玉琯微阳动宫壶喜气随已传萧应昴复说傅骑箕琥珀苍松液瑚碧树枝茂生豪杰士来作太平基忆昔公初起方时事已隳艰虞身保障谋议国蓍龟赤手除蛟虎丹心见藿葵一朝周典礼万世汉官仪宗庙重钟簴乾坤再柱维泰阶寒耿耿遐壤日熈熈大小陈纲纪神奸铸鼎彜桂枝增秀发蔓草极芟夷乡校惟闻颂朝廷总得宜端由天子圣亦在哲人推昭代才何盛斯文柄独持立言成凖范析理贯书诗余事归青史新篇蔼素期朝趋双阙内夕梦北山陲顾问常前席论思每执规力援寒畯溺已视庶民饥姓字喧童稚仁恩被等衰功髙门似水心静爵空縻报主期尧舜为臣志吕伊山河分陜地勲业太常旗早达谦盈理居多宠禄辞战兢存夙夜赑屭负安危即此观天道宜能永福绥直为天下祝不是老夫私
　　次韵秋谷西郊书事
　　车马城西何处村青山緑酒鴈纷纷天开胜日晴如洗地转微阳气欲醺应倚长松询白髪还临絶涧望红云髙贤自古闲难得夹道争瞻李相君
　　赠李肖岩
　　海内画手如云起冩真近说中山李一入都门天下闻半纸无由及田里羣公列卿日阗咽过眼得皮仍得髄含毫泚墨笑且谈忽见威仪在屏几精神遒遒出眉目炯若寒蟾映秋水自言貌尽千万人不独形殊心更异邪正惟存了眊间英雄多在风尘里我闻其人未曽识姓名籍籍常在耳皇庆元年秋九月退食词林方徙倚黄花绕屋白日寒风罢天髙鴈如蚁忽従集贤赵司直剥啄叩门到堦戺扫堂展席开清尊相对苍然感衰齿京华出入四十载顾影周行若疣赘只堪杖屦老林丘何用形容污缣纸解包拂砚起盘礴落笔童奴亦惊喜平生传冩盈筐箧岂有踈髯白如洗悬之素壁日相看従此嵗寒吾与尔黄金百镒未能报赠君肖岩两竒字君王思治方旰食夙夜求贤每虚已愿君莫问江南北徧厯幽遐阅多士鱼塩版筑鼓刀徒今人岂无古人比莫待九重劳梦寐便合图归献天子
　　缉熈殿御题紫薇花扇面夀郝中丞【十一月廿五日】
　　江南千里花茫茫紫薇静对中书堂画工防得无穷意一枝宛转留芬芳缉熈殿里日月长御笔落处蛟龙翔花前未觉风流逺扇底犹含雨露香乌府先生黄阁老髙敞新斋坐霜昊聊持此画托千年従今永伴中书考
　　夀白云山人
　　白云山人起西域阳春为心玉为徳初従南土佐元戎万里声名已辉赫顷得雄藩展骥足武昌城里初相识黄鹤秋风庾亮楼大江落日曹公壁此时防好安太守旦暮过従豁胸臆君为郎署向河南我欲江西老一庵再承天诏还京阙君已中书坐賛参万国山河归美化千年治乱入髙谈紫薇红药天光转翠竹苍松客梦酣圣明天子今轩昊敬老尊贤古来少皇恩忽先一阳回大政仍资共探讨天教初度临长至我识仁人多夀考安得移家与卜隣嵗晚风流成二老
　　禹柏图
　　我昔观风江汉域大别寺中观古柏皮空骨立二千尺扣之铿然若金石双龙盘拏爪角怒白昼歘恐风雷黒小枝旁出势蜿蜒复似逰龙顾深泽苍苍数叶森北向贞心不受蝼蚁蚀我时见此独惊怪僧言相传禹所植别来梦寐常髣髴恨不图之堂上壁安南国王住汉阳府中好事黎侯崱皇庆元年同入觐忽持墨本来相覔开缄萧萧朔风起半幅生绡万钧力恰如大禹疏凿时天斧雷硠鬼神役自言得之寺僧手寺僧得之故侯宅旧本糢糊鎻暗尘上有东坡手题墨临摹欲遣天下知国王命我来索诗此柏防有摧朽日此卷岂有消磨时我闻此语坐太息神禹至今防兴衰人间老树亦无数此树应以人而竒门前马鸣君欲归黄河东去浮云西归语山僧谨护持莫令此柏凌空飞
　　次韵吴闲闲梅花
　　故园烂熳看花处爱月畏风愁夜雨漱芳亭上一相逢忽似江南花下语薄裁琼靥娇难狎细剪氷须繁可数却怜主人闲更闲病眼摩挱吟欲舞亦拟南城覔数株安得万钱买连土
　　题苏黄遗墨【并序】
　　伯杭郎中示余所蔵苏黄二帖惓惓忠孝如见其心两翁遗墨流落天下者多矣君独寳此可尚已夫为之诗曰
　　两翁心事几人同二帖惓惓孝与忠惟有太平贤御史时将舒卷挹髙风
　　送罗元发教授应昌
　　擕书别帝京王国得儒生路出开平逺云连絶漠横鳯瑶讽夕吹龙海夹寒城善教无南北因成万里名
　　送髙君尹尉氏
　　闻君别亲故宰邑出王畿青天大梁道落日黄河西尉氏古称剧长材无不宜民心如蹄涔微挠即浊之但使各生遂岂在信严威抚字考宁下防信谨所持勿谓百里小可为天下师宿麦日夜深农务将及时君行不可迟君防不可期努力树嘉政足慰平生知
　　九歌图
　　潇湘南下洞庭深无力能援楚国沉縦使九歌堪入画何人冩得放臣心
　　题雪景图五首
　　竹所每径造雪溪俄夜逰人生适意耳何去复何留家近长安市居然静胜喧为言贤令尹不为雪闗门布被冷扵氷纸明似月推枕理残书未肯甘汨没天地玉清境郊原瑶树林无邉诗兴在只向防桥防介矣闵仲叔髙哉井大椿夫君见何晚大雪不干人
　　舜举梅竹折枝
　　吴兴画手早相知粉墨凄凉嵗月移惟有寒梅并翠竹京华相对独题诗
　　黄华老人墨迹
　　读罢黄华水调歌渔簑鹤氅奈情何溪邉梅树湖邉石怪底新年入梦多
　　送王义父还黄陂重建河南书院
　　少年匹马逰淮浦双鳯亭前忆同谱黄陂老尉有佳儿伊洛洸湟接东鲁黄州精舍久寂寥河南故号无今古江汉奔浑想源委宇宙褰开见规矩惟有中书白云老几度扁舟为凝竚思贤抚迹意无极慷忾伊谁辟榛莾郡人好事王义父手掷千金如粪土去年赴调来京师解后乃与中书语愿公早归白云下看我峥嵘抗新宇我有良田二百畆永与诸生共勤苦京师闻者皆叹息磊落新篇慰覊旅期君努力成此志坐为江山发蒙瞽文光夜揷翼轸寒圣道春融天地溥待君业就当识之盛事千年照淮楚
　　谢西溪
　　君住西溪第防湾青原白鹭思漫漫滩声夜应书声起树色朝连野色寒昔在蓬山归是梦今防湘水去为官过家谁共临流赋试拂沙头旧钓竿
　　成翛然孝感诗
　　世祖旧臣成太史笑人拘忌说隂阳但怜墓草临衢路敢许棺花结祲祥千叠香山新改兆一枝玉树已传芳由来孝是昌隆本狐首青乌信渺茫
　　寄商季显防使
　　商侯守官四十年清如氷壶直扵平生知己惟霜竹卷蔵淇澳懐渭川七闽同寮许相寄日月悠悠今几嵗每过聊城不遇君想见珍缇鎻寒翠玉堂望望北归鸿何日霜枝在眼中不是人间无处得卷舒长揖故人风近闻归自西江侧况复家居临大驿也知爱竹仍爱诗若得吾诗当两易
　　雪楼探梅图
　　竹树参差老不才四山壁立雪皑皑凌寒何许龙钟老独对梅花待酒来
　　玉荷杯夀内
　　曾预方平防金盘捧玉杯蓬莱几清浅又见碧莲开
　　天山胡氏春晖堂
　　春晖堂前兰叶齐春晖堂后萱草肥阿儿日晏王府归上堂称觞舞僛僛儿能读书母所教儿能为善母所导儿孙满眼才且贤母恩深厚何以报天融地和日载阳愿母夀年天地长
　　利翥彦祥樗亭四咏
　　柏龙
　　庭前老柏苔藓涩拔地盘拏奋须鬛变化愁随霹雳飞摩挱若有风雷入主人独抱嵗寒心苦节贞姿日月深门外黄尘三十丈何时乗此去为霖
　　松石
　　地底流脂成琥珀地上枯枝并为石皴皮剥落栋梁材瘦骨崚嶒风雨色根离叶尽碧枝空此心不转与谁同前身不是赤松子安知独非黄石公
　　太湖石
　　震泽波涛日夜翻泽中老石久都穿何人掇取樗亭看白玉围腰下九天
　　春月菊
　　开遍幽花不待秋不当重九更风流唯应细嚼枝头蘂烂熳青春醉不休
　　真乐亭
　　闗右山水邦窦氏烟霞人读书不求官为乐得其真孤亭抗林表嘉树蔼氤氲野色雨余逺天香风定闻见月为素秋逢花即芳春诗成寄逺客酒熟分比隣闲云时独留驯禽日相亲一与物情遣安知贱与贫
　　送李宗明
　　贾公门下客李氏旧名家万里辞京去孤舟背郭賖吴山新店雨楚树故林花定有懐贤者逢君久叹嗟
　　子昻为闲闲画竹石作别
　　仙舟发御河别楮洒苍波双树尊前出丛篁石上多月明行乱影风静倚柔柯还似看棊处防云入薜萝
　　孤云
　　渺渺従何起亭亭只自飞朝随风鹤去暮逐雨龙归几度超沧海多应防翠防何时能借我裁作羽人衣
　　夀额森特穆尔知院【四月初三日】
　　开国元勲后明公食肉飞山河雄带砺社稷寄枢机禁直星辰近天光日月依因君弧矢旦梅实记初肥
　　白鹤歌【并序】
　　右丞李君明之性至孝弱冠时父有罪当刑君请代之暨赴刑所世祖皇帝宻防缓刑遣近侍候之君欣然就死略无不满意驰报诏并释之母病盲君日防其目目乃复明已而为昭睿顺圣皇后所知擢为大护国仁王寺总管寺之役方兴髙深大小之宜君实度之梓匠工役之勤君实董之簿书之期防钱谷之出纳一无私焉迄致重门复殿金碧交辉巍巍煌煌为京师诸寳坊冠冕一日羣鹤翔舞所居檐间人皆以为孝感所致翰林王鹿庵李韦轩商左山诸大老赋诗美之继作者无虑百家凡数大轴皇庆二年夏余被防撰碑文至寺与雪庵宗师偕来徜徉观览緑隂鬰然师指庭中乔松钜柏曰此李君手植也今年防八袠官且一品子贵孙茂而君方聪眀康强日婆娑嬉逰扵是间其人必有大过人者言未既君擕所蔵瑞鹤诗卷出示且索余诗余既美君孝行之盛又悲卷中诸老无复平昔乃作白鹤之歌以着余感云
　　白鹤来羽毰毸舞且鸣久徘徊白鹤非鹜鸡何由致庭阶主人孝行深可哀父当刑子代之天子哀其情父子得并生母方盲子防之天地哀其诚母目得复明主人孝行世所惊白鹤虽禽鸟岂无性与情白鹤去还复顾青天遥遥髙且逺但愿主人世世还相似白鹤长来庭下住
　　刘处士挽词
　　处士真终始文康若父兄各求千载志岂为一时名花下琴尊在阶前竹树荣精魂渺何许日暮玉河声
　　题何澄画村田乐
　　番番白叟宛宛黄童饱食而嬉乐与嵗同　白叟番番黄童宛宛今日何长旧日何短　明君在上良臣在下今汝乐只谁识忧者　　右三章章四句
　　杨士允郎中将赴江西省幕出示勉庵记因题其后兼以赠行
　　髙斋对时雨竹树蔼青青手披勉庵文忽念君子行君子今何行江右抚列城君子当世彦累世飘华缨忠贞所服袭孝友日光明自従列中朝海内仰清声云何有逺适天意在黎氓顾惟大江南去国数日程贡赋天下九舟车日无停有民此有财暴本必伤生井法废已久贫富始相形贫以食其力冨以蓄其赢贫多富恒少相养乃相成俗吏守一隅上下荡无经民心国之本可正不可倾愿君执其纲一视使其平矧今用文治礼让渐可兴勉哉君子政素学此足徴
　　题杨士允志雅堂
　　杨君志大雅百行绳祖武庋书充栋梁列噐杂今古退食即披玩朋来共容与书以味其道噐以观其度蔵之贻子孙用之奉明主
　　题米元晖忘机图
　　扁舟轻不渡断岸斜初转白鸟波上闲青山意中逺已知江湖乐还惊嵗年晚海翁那有机相忘自应遣
　　菊圃王朋益挽词
　　忠谠人皆忌刚防性独存初还淮土节又作魏城藩勇退中年志全归圣主恩悠然堂下菊白露满空园
　　封氏节妇
　　中山节妇人所无年二十六身孀居朝躬蚕缫夜辟纑上事尊章下惸孤自食苦淡奉甘腴力持门户勤且劬只今春秋七十余一生皎洁氷霜如堂前隂隂槐栁榆堂后蔼蔼萱花初儿衣斑斑白玉壶方瞳素髪红氍毹阿婆髙节摩天衢阿孙声名满皇都阿婆夀命金石俱阿孙世世髙门闾中山节妇人所无
　　题杨紫阳跋卢谘议诗卷
　　二老已青山斯文尚世间传家欣有后开卷若承顔治乱何堪说乗除只等闲秪应存世徳珠去自能还
　　南
　　緑树隂隂鸟自啼薰风寂寂日长时客来欲问南意庭下萧然半局棋
　　送司徒锡喇卜法师归秦州
　　秦州法师沙罗巴前身恐是鸠摩罗读书诵经逾五车洞视孔释为一家帝闻其人征自遐辩勇精进世莫加视人言言若空花我自翼善刋淫侉雄文大章烂如霞又如黄河发昆阿世方浩浩观流波五护尊经鬰嘉防受诏翻译无留瑕辞深义奥极研摩功力已被恒河沙经成翩然妙莲华大官宠锡真浮苴舍我竟去不可遮青天荡荡日月賖何时能来煮春茶
　　虀庵
　　瓮里青黄碧緑卷中防妇受辛欲为氷壶作传酒醒雪夜何人
　　薛氏佚老园
　　客至自洛阳为说永宁城城南十畆园风物有余清园中有髙堂佚老以为名红紫昻复低时至自敷荣廻溪防弱栁长渠泛落英好风来无期幽鸟相和鸣况有賔与客美酒长共倾借问主者谁闗辅旧诸生为官伊洛中扵焉委余龄斯人骨已朽但有名与声兹园虽未荒令我懐典刑幸従公子防同列在王庭题诗继茂躅永言播芳馨
　　陈氏宗敬堂
　　堂前众花发堂上春酒香上有百嵗翁语笑何琅琅下有四世孙醉后相扶将翩翩舞且歌五防曳朝阳祝翁金石夀劝翁白玉觞朝吟屋东麻暮赋池西杨富贵岂不荣孰若夀且康园有果与蔬田有稻与梁甘腴岂不美稼穑不可忘古来贤达人敬仲谁敢当卜齐事已逺遗尚髙唐
　　笔歌赠张进中
　　宣城诸葛无消息京师张氏雄江北张氏之笔如秋鹰神王骨劲随縦横又如囊锥乍脱颖毛生厯阶楚王惊朝廷年年冩佛经千人万人集佛庭张氏施笔知防万寳蔵赫奕腾金英张氏施笔真施笔有口未尝言福徳至尊得之犹爱惜众人区区岂常得张氏初年学刘逺刘逺之名翻有腼始知一技足名世况乃穷年究坟典我行偶出钟楼南马前长揖求停骖坐我土床劝我酒不得公句终身惭学书岂但记名字用笔贵能知笔意莫愁世无王右军且合相我太史氏
　　送武当张真人赴召祈雨南归
　　圣主忧凶嵗真人下碧岑云辞武当黒雨入蓟门深独抱回天力常存济物心两宫宣赐罢归鹤杳沉沉
　　张仪之余庆堂
　　炎宋南迁日羣公従六龙徳门张氏最戚畹主恩重国败家仍破身全庆尚钟髙堂帝城里千载亢名宗
　　集贤直学士文学山挽词
　　身是忠臣后心悬圣主朝瀛洲才接武炎海逺乗轺敢谓都门别俄成楚些招青原在何许南望飒风飚
　　曹承防掷双陆得画犬一卷索赋
　　四海为家天地开诸侯方物集燕防岂惟雉自越裳至亦有獒従西域来依依母子防且乳或寝或行縁复顾区区禽兽犹如此况乃君臣并父子夜户不闭不可忘犬四方无虞不可忘战黄金千镒璧十双不如曹公一掷得老厖画师画此岂无意安得猛士守四方
　　林县尉救火
　　懐宁林少府为政近来无大火中宵起惊民四面呼炎烟和月黒猛势挟风驱即恐全城燬那能大屋涂朝衣当烈熖顿首望天衢臣职多遗阙斯人何罪辜诚深如见帝言讫欲忘躯倐若银河决仍将碧海输参差余万室欢舞立千夫火本无情者君真有徳欤存心皆恻隐何物不沾濡天地原无间豚鱼尚可争吾诗非溢美庶作后人摹
　　长江归櫂图
　　霭霭天始晴苍苍景将晚江波日东流逰子何时返
　　张道挽词
　　辞家随叔父结发学飞仙短死非闗命长生不在年夀宁増母筭心已悟真筌何意人间事犹勤圣主怜姚文献公汾晋水玉山和尚二诗墨迹
　　汾晋祠前水自流玉山老衲亦荒丘数行残墨姚公帖霜日闲看雪满头
　　题樊川别墅
　　严家卖药长安市种徳流芳已三世孝思独在神禾原更筑樊川植兰桂亭防髙下春风香神禾正相望白云时负防干起翠柏应参云汉长终南山色年年好富贵荣华似秋草但能嵗活千万人对酒看花可终老
　　秋江钓月
　　荷簔非避世持竿不求赏夙抱江海心宁为利名鞅天明紫烟里日暮清波上四顾无人知孤舟自来往
　　画兔
　　君王罢防猎重徳不重射狡兔秋田中食粟得闲暇
　　云雷诗
　　四十年前春梦里鱼龙昼起陆成池云收雷罢须臾事正是青天白日时
　　题许仲仁墨迹
　　残雪词林退食时小开卷鬓如丝音传正始谁同调气逼元和稍自持文字不随前軰尽风流却许后人知霜清日冷梅花瘦独对炉熏看欲痴
　　夀李右丞八十
　　八袠康强似壮年平生忠孝得扵天居隣金地心如佛坐对云山兴欲仙瑞鹤时闻賔客赋防衣争羡子孙贤功成名遂身先退久视长生自有传
　　张母贞节
　　歌罢柏舟心欲无此生宁用表乡闾云中白发张君母絶胜人间伟丈夫
　　题归来图
　　山多兮险幽龙腾兮虎逰山人去兮乗云忽归来兮蹑浮县厓兮木栏防苍松兮望流泉流泉兮在下白团团兮谁宇岩扉兮石户去不见迹兮来无所餐露芳兮月腴将子无去兮吾与同居
　　黛石山夀张宗师
　　蓬莱山上白云根凿得嶙峋黛色鲜不受神人梁碧海曽供娲氏补青天悬厓日暖生灵液深谷春回响细泉看到后天终不老长盛香案玉皇前
　　江臯雪霁图
　　茫茫积雪霾四野一叶扁舟顺流下不知前村雪防深早有擕琴探梅者小桥初日暎青林隔岸楼防玉岑对此窅然思郢曲朔风满面独长吟
　　王东泉八十二首
　　悬车三十载闭户自长吟鸟语日移席花香春满林龟蒙五畆宅箕頴四朝心独往吾虽愧当时愤更深先生今八十千嵗以为期花竹年年好溪山处处宜东阡复南陌美酒与新诗放浪樊笼外世人那得知
　　送喻道士归汉中白云观
　　秦公有揖客身着羽人衣玉井一为别白云长自飞还従京国见又向汉中归廻语故人道吾生已息机
　　汪忠卿御史梅庵
　　家住新安生虎林绣衣风节老梅心客来若问封侯事笑指庵前月色深
　　胡景清得母
　　三十余年失母慈闗山阻絶塞鸿悲一朝相见滦河上却话初逢离乱时
　　题元裕之赠刘济川诗后二首【济川齐王豫之孙】
　　赫赫齐王化古坟还従文字识王孙王孙不向齐中老目断并州何处村
　　元子文章学老坡百年人物擅闗河风流并逐浮云防况我看诗鬓已皤
　　王梅叟溪山对月图
　　明月照飞瀑倒泻清溪曲溪上一株松亭中人似玉
　　题卢仲实归养诗卷
　　昔君滁州佐戎幕弃官归养何其乐今君调官向京国心虽欲养宁复得一别滁州已十年阿翁三载隔重泉平生为养可无恨但恨无由再相见东风吹花杨栁新金河水暖波鳞鳞京华之乐春复春少年马上知何人
　　雪中行吟七贤图
　　长庚自是谪仙人子美逢时稷卨臣风雪茫茫五君子冻吟犹得望清尘
　　送呉思可守汀州
　　同袍赵济宁夙昔说君名京国初相识闽山忽逺行分忧天子寄平政庶民情但使心如水能令瘴疠清
　　葛推官平反
　　大梁秋官仁且明刑者复续死者生昔无一儿慰目前琼枝玉树今森然力田种苗苗或荒君家种徳子满堂子孙世世不可忘
　　用韵赋解安卿双头牡丹【并序】
　　瑞云红牡丹两花并蒂诗人以为解氏子孙竞爽之祥是矣而诗中比之丽人亡是公也輙用韵反骚
　　并蔕开花自一竒人钟和气物何私文华轼辙趋京日风韵机云入洛时定与子孙呈上瑞肯同儿女逞多姿防干稳护红云着实在枝头验我诗
　　送扎法经歴赴山西幕
　　我昔居南防与君日相従回首三十年谓君已飞翀及兹复相见微名不偿功虽蒙圣主知进退何従容好爵谁不縻君视如飘风寜为正直穷不为壬巧通歘起佐西幕激烈孝与忠别我升车行念我双鬓蓬君行展髙材一罄平生胸我志在丘壑睠焉息微躬冥冥朝阳鳯夏雨生梧桐寂寂涧底松苍然嵗寒中朂哉君子心庶用存始终




　　雪楼集卷二十九
　　钦定四库全书
　　雪楼集卷三十　　　　　元　程文海　撰诗
　　题刘将军墨迹
　　芝山山前湖水春行人尚说刘将军将军百战能百胜髙兴独与烟霞亲平生横槊三千首流落知为几人有残篇忽向嗣侯看燕山落日天风寒
　　送薛卿
　　裁云以为裳制雾以为衣朝辞赤墀下日暮歌采薇世味淡如水髙情谁可希还持江南梦送子山中归
　　白云山八咏
　　白云隐岫
　　霭霭天际云还自青山起昨夜为雨归今日青山里
　　緑野芳春
　　平原蔼初緑时鸟变芳声还同世外客闲看齐民耕
　　古塔标峯
　　浮图上空翠遥望是层峯落日照峯顶化为千丈龙
　　憨泉灌圃
　　流泉清且甘谁遣姓为憨搰搰抱瓮者泉头仍结庵
　　楚山秋霁
　　坐对连峯晓悠悠楚国秋山中深几许时约白云逰
　　石人晚照
　　何人化为石朝朝还暮暮只见乱山晴不知石人处
　　棠店霜晴
　　霜凋棠梨树烂烂如春花日照树间屋晃然成綘霞
　　菟村夜雪
　　楚国但荒榛子文无故宅年年村中猎雪上扵菟迹
　　送白云平章归故山
　　赐姓出朝班今朝始是闲恩隆光禄贵名配白云山进退君臣际声名宇宙间岩花千万树日夜待公还
　　萧山图
　　廻首江西最上逰山随人姓尚为萧客行天下三十载家住溪南第几桥日冷云松朝漠漠月明风谷夜迢迢梦回枕上听春雨记着东园长药苗
　　送荣上人归洛阳白马寺
　　荣公逰上国又向洛阳归白马开新寺缁尘濯旧衣吟诗江月冷振锡野云飞此去千余里无令消息稀
　　邓教授致仕还江东
　　积学今成老遗荣不待年归心彭蠡外客思蓟门前孤棹随飞鸟长河合暮蝉知机诚可尚忽别独怆然
　　送慧心和尚
　　或坐或行无不可一来一往本难期满轮明月天如水正是孤舟到岸时
　　四骏图
　　四马同一槽同槽已蹄齧岂不爱神骏所贵还在徳题李宗师所蔵李仲賔李雪庵赵子昻墨竹
　　李侯防戯竹三昧叶叶枝枝分向背却忆王猷径造时一防清风惊百代雪庵笔力老且坚神蔵气宻如枯禅繁霜雕林雪积野虚堂宴坐方寂然最后数竿更森竦髙节犹含老龙种一枝欲费百金求松雪道人世所重羡君一朝得三絶五月对之若氷雪我但従君觅竹栽满植中庭贮秋月
　　谪仙捉月图
　　牛渚矶前白锦袍蛾眉亭外月初髙江波满眼如平地醉倒长舟一世豪
　　祖生得母
　　二十八年南北阻三千里外死生疑一朝见母唐州地昨日官军破贼时
　　贡士邹国祥挽词
　　开辟乾坤后浮沉吴楚间著书成白首把酒看青山空忆乡书荐惟求圣代闲京华闻永已南望一长澘长沙李主簿弃官隐居东湖孺子祠侧筑斋曰仰髙寄题
　　一尉髙安政已佳桂阳拂袖更长沙簿书期会诸君足泉石山林两鬓华赖有苏卿余旧圃况依徐孺作隣家仰髙堂上琴书罢自灌畦蔬种好花
　　题宋复古古木寒泉
　　老树倚寒泉空山鎻翠烟麻源三谷里白雪小楼前地僻无人到神交有画传题诗自惆怅何日问归船
　　李叔行成都寓居万竹亭
　　岷江之西雪岭东蚕茨溪头万竹中孤亭已去世人逺髙节惟应君子同兄弟一家皆玉立子孙千古更清风四松寂寞浣花里却笑﨑岖子美翁
　　李仲賔风竹横披
　　平生着处惟栽竹为爱干云度雪姿何似卷中三五个闲来舒卷看参差
　　次韵解安卿石假山
　　夜腾光怪昼生辉数尺嵌岩旧见稀欲献楚王忧刖足怕逢织女误支机斜当明月偏宜照近逼红尘不敢飞中庆堂中蓬岛客相防不觉恋柴扉
　　画马
　　耳峻蹄髙目有隅肉磊磈立奚奴承平谁用千金买空使闲人画作图
　　画牛
　　东华尘里度年年每见春风忆故园曾是江南新雨过闲看稚子引乌犍
　　钓防图
　　先生只合桐江老幸有生涯钓与农偶被羊裘勾引去客星早已不相容
　　桃江图
　　大仰山前宿雨余桃枝江口正樵渔何人乞得身无事賸买云山小结庐
　　山水图
　　谁能如此住相对两忘情屋上青山色前流水声
　　墨竹
　　旧篠斜依石新梢怒出林平生读书处手种尽成隂
　　睡鳬图
　　红蓼不禁霜双鳬梦正长世人那得似江海永相忘
　　滕王阁图
　　防度滕王阁凭防看晚晴西山与南浦相送复相迎
　　萧御史取稧帖图
　　稧帖屋梁上世人那得知不闗萧翼黠自是老僧痴
　　笓子墨迹
　　北去南来鬓已皤风沐雨阅人多谩夸编竹能除垢奈此萧萧短发何
　　塔海布哈孝行诗
　　治定功成万化开遐方惊见产竒材养生送死如东鲁致乐遗荣类老莱礼岂専为中土制孝元根自本心来北堂日永萱花好安得千金佐夀杯
　　吴君载挽词
　　竹罢繁霜径兰摧白露庭不堪垂老日频作故人铭生世无中夀传家谩一经最怜归故里何处望仪刑
　　濠梁刘孝子诗
　　濠梁孝子刘将军名在乾坤旌在门少年攻战策殊勲袵席干戈独好文父死寝苫仍枕土母疾减年兼剔股阿母孀居五十年阿儿孝行俱千古西园种李生李枝东园种桃桃满蹊将军之孝天所知世世子孙还似之
　　韩滉牧牛图
　　农为天下本万世此心同晴日开图画方知宰相功
　　李氏八十诗
　　忆昔申公八十余故人曾为办安车太平天子思文治会向山中访礼书
　　题龙眠二图
　　孔访苌
　　圣人何常师小技亦有道至今图画中若聴文王操
　　曹杨读碑
　　以彼祸贼深遇此智识浅道旁十六字方尔较近逺
　　夏可轩挽词
　　身分栖云壑名谁动玉墀神仙付儿子诗礼自吾师瀛舘徒云贵山翁元不知清风蓬岛在何用绋讴为
　　范氏贞节
　　海内传贞节谁如范母贤八旬夀者相五十寡居年门有名王表家多胜士篇里闾增叹羡诗礼见曾
　　王氏节妇
　　郓城王氏孝且慈年未三十身孀居上有姑章下二雏仰事俯育何勤劬二雏已长姑章没四十余年心玉雪二雏食禄母亦亡天地茫茫眼垂血大儿弃官守坟墓小儿奉檄还当去一家孝友谁能似王氏世世还如此
　　题刘武敏公整子墀学臣字说后
　　衣冠仪羽立丹宸百辟师师学荩臣独羡世家家训在清风千载镇如新
　　王生大字笔
　　王生袖有笔如椽早自通州道者传笑我苍苍头已白不闗太极冩云烟
　　夀李右丞八十一嵗
　　富贵康强八十余当阶上马不须扶已知忠孝千年夀况复升平一事无案上楞伽闲每读杯中醽醁醉仍呼云山满眼春如海争羡朱顔照白须
　　安氏积善堂
　　大同有安氏积善人皆闻食比黔敖敬粟无秦晋分遗金且不爱负劵常对焚止酒犹好客居肆仍尚文云霞暎髙谊兰桂延清芬天道苟可凭有报宁非君农人力菑亩继之还在勤
　　云中四老图
　　白发云中老衣冠有古风婆娑松竹里莫是采芝翁
　　乐廷玉西村
　　南土信云美西村还是家侵防新嵗月梦寐旧桑麻汶泗青山逺荆吴白日斜政成聊自乐绕屋种名花
　　画兔
　　足扑速眼迷离娇儿宛颈雌雄随安知捣药明月里夜夜天寒月如水
　　李泽节义诗
　　母知柏舟誓儿知麦舟恵节义萃一家慈孝非二致天书烂烂照里门李氏之徳难具论母夀八千为秋春儿身富贵及子孙老夫作颂天应闻
　　刘氏济美堂
　　燕山有徳门孝义子传孙家诵同居乐人懐必报恩酒香花气合琴静树隂繁济美堂中客无忘刘氏言
　　春江小景
　　翠栁红桃春满天鸳鸯鸂鶒乱平川东风阅遍闲花草惟有人无再少年
　　访友松竹居图
　　流水青山净似苔竹松多处有楼防只愁寒夜来相访雪拥重门唤不开
　　周文矩画髙僧试笔图
　　南康遗墨绍兴题京国传看白髪时一片古屏秋似水山僧把笔未曾知
　　白鹤图
　　昻昻十八鹤云是宣和冩长鸣月满臯四顾天垂野相従上寥廓三叹非仙者
　　周介夫稽中堂
　　纷纶接构劳反覆梏亡患伊人炯独立髙堂启清晏四壁惟诗书前荣或賔馔时従退食际发此喟然叹前瞻虑已逺却顾懽犹缓暗室俨有临春氷凛将泮防求天下本歘见古人面清风日正髙明月夜方半持之应万物至理何由畔
　　题赵子昻画罗司徒家双头牡丹并蔕芍药
　　并蔕连枝花乱开冲和元自主人培集贤学士春风笔更冩天香入卷来
　　叶处士挽词
　　君在山中住青山深复深泉声傍户细树色过墙隂接竹惟浇药看松亦抱琴如今无复见空有夜猿吟
　　送戴道士住天台
　　君承恩命住天台万壑千峯绕綘防门外霞川浮溟涬杯中云海接蓬莱时同野鹤看桃去或领山猿采药廻三十年前吾亦到旧题应入白云堆
　　题召秀才孟阳处士诗卷
　　孟阳处士入京师身着山中旧补衣坐对王侯常极论行逢水石忽如归韩康卖药逃名姓陶令休官觉是非何似行蔵随所遇无心处处可忘机
　　题赵敬甫先徳诗
　　君不见赵侍御大父昔宰元城日恵政旁洽四海闻身死百姓负土至今犹号县家坟又不见赵侍御祖母袁氏遭乱离独抱前母之子弃己儿孤儿哀哀草间啼冦盗满眼若不知两儿俱全天与之岂知孤儿孙絶类更离羣出入耳目股肱地吸为凛秋嘘为春一朝天子赐恩宠白日赫赫悬髙旻上公大国及祖父漏泉之泽无涯津乃知为善必有报当时未必求报如今人嗟哉侍御何以报永以忠孝书诸绅
　　朱陵别馆图
　　悠悠清川动霭霭朱陵晓宿雾犹空蒙行云方缥缈谷深啸隂虎峯髙碍晴鸟应有仙人来巢居谢尘扰
　　何澄马
　　画马非真马犹擅千金价南山猛虎多安得驰之射
　　宋学士所蔵五马图
　　朝饮幽并暮秣吴龙膺鳯脊紫方矑承平得此寜无用可惜人间只画图
　　李仲賔为刘明逺画竹
　　李公画竹真天成踈枝宻榦皆有情偶然縦笔作长幅飒飒坐觉闻风声古松偃蹇连苍柏怪石崔巍如积铁李公心事刘子知嵗晚相期饱霜雪
　　王氏贞节
　　李家孀妇王家女翠柏为心未云苦故庐荡尽起新庐子为县官女有夫一生孝敬无与比徳被亲婣照闾里纷纷薄俗安可论几人玉雪懐终始
　　重送戴道士【并序】
　　余既作霞川诗送戴君提防其所称述翰林従事邵生为余言如此后数日太常博士虞伯生来言君所适者越也非天台所谓霞川乃在桃源盖用以自号者请更赋
　　被命将居越扁舟指防稽海云迎棹起江月照人低有道蟠龙虎无生混鹜鸡霞川随处是何必武陵溪
　　一初
　　一従何处起初自几时名昨夜山中梦梅花雪乍晴
　　南阳太守射虎图
　　一箭何妨一害除使星归进两珠欲知太守忠勤事请看南阳射虎图
　　题晋寜申氏家庆图
　　申家盛徳暎当时家庆图中始见之尽出槖金援滞狱潜输囊米济隣饥已惊贤妇能齐夀复见名郎有七儿最是舍旁覉旅者感恩犹自说流离【右军帖吾有七儿一女皆同生】
　　题吴闲闲拟剡图
　　和风翼轻舟平碕防嘉树依依流芳在渺渺层波去未知图画情稍叶沧浪趣真人与道息宇宙随所寓季真亦已逺陈迹寜足慕环枢本无方矧有济胜具何许川上亭政在防心处
　　刘恩州挽词
　　籍籍甘陵守依依白下民甘棠初蔽日宰树已经春昆宠家留谱龚黄代有人须知清白吏名徳久逾新
　　李伯时马
　　龙眠画马真是马一疋犹当万金价参差粉墨见龙媒渇饮长江栁隂下我今老病无所求但愿早赐归林丘肩舆饱饭百不忧闲看稚子骑犂牛
　　折枝桃榴图二首
　　长眉添粉重媚脸醉春暄百啭东风里如何独不言西国移根早瑶池染露新青禽旧相识来送鳯城春
　　谢安对奕图
　　晋代衣冠不可寻空余画史笔间心东山丝竹西州泪却是羊昙恨最深
　　郭熈小景
　　一路秋光百里溪行人行急趂前期船头别有鸣琴客仰面青天信所之
　　雪晴图
　　沙际风廻雪乍晴偶然双鴈下青防山禽共向木居士不见灵芝一朶生
　　夏珪山水
　　隠者多依泉石间结庐相对共幽闲谁知泉石更多事日夜鬬声来撼山
　　赵大年小景
　　疋马冲寒踏落花杏园深处曲江涯何如相对风轩坐唤得渔船傍酒家
　　赐归后读赵闲闲遂初园八咏
　　得闲已羡闲闲早得去何妨去去迟偶读先生遂初赋扵今不愧八篇诗
　　韩滉田家移居图
　　韩公岂独丹青妙出入周旋足令猷坐拥荆吴兵百万不忘田舍有漂流
　　饶阳葛文元尝题诗真定赵定国临碧亭西壁上重来则穿壁之竹覆之矣为赋一絶
　　临碧亭中题壁处重来花鸟总无言惟余亭下青青竹透壁穿墉护墨痕
　　乐府
　　汉宫春　夀刘中斋尚书
　　记得年时向烂柯山上问讯山君神仙当日机杼付与何人猿惊鹤怨道烟云久暗楸纹秪有个留侯好在玉梁千尺峥嵘　老子当筵国手曽看书赌墅决策推枰而今长垂衫袖卷却机心后先翻覆一従他局面亏成旁观者不求他诀只从乞与长生
　　喜迁莺夀大人【四月七日】
　　天南天北记嵗嵗今朝白云凝目遥想羣仙擗麟作脯鹤驭丹霞三谷此日痴儿多幸引领诸孙盈屋齐防服对緑隂红子缓斟醽醁　和睦保吾门一家诗礼个是生箓官不在髙名何必大无用满堂金玉但愿太平无事日用莫非天禄従今去防夀如磐石鬓须长緑
　　酹江月　寄夀京山宣慰叔
　　嵗时荆楚渺淮海相望竹林清逸挂了豸冠归去也侧耳中郎消息见说旌旗行春江上也报归来日婵娟千里如今犹共天北　应是南国甘棠緑隂新长未放春风歇料得清香凝燕寝兵卫森然画防回首尘踪转篷未了又欲驰京陌浩歌金缕殷勤遥寄铜狄
　　木兰花慢夀忠斋【三月廿七日】
　　春光明媚日万红紫鬬芳菲筭几许韶华脂销粉褪蝶懒蜂稀谁如半山解道道緑隂幽草胜花时天与诞生元老夀延长占佳期　功名富贵转头非滋味总曽知且鸾坡鳯掖文章议论玉佩琼琚痴皃那知许事须安排名字作【去声】公师岂识辽东归鹤只今夀国元龟
　　临江仙　夀崔中丞【四月十日】
　　永日緑隂庭院静最怜紫燕翩翩旧巢已堕不堪黏主翁情爱重亲手卷朱帘恰则五龙同浴佛崧髙又报生贤殷勤深意倩谁传呢喃如对语富贵出长年
　　又【有序　四月廿五日】
　　予生之辰先养学士旬日亦既拜临江仙曲之赐谨次韵为养蒙夀且贺新除
　　卷起黄庭聴夀曲蒙斋可贺绵绵安排机防实闗天生辰今日是新命此时传宣室曾闻前席语伟哉龙象初筵斜飞取势玉堂仙太平迟公等大拜定今年
　　养蒙词附
　　临江仙曲仰为座主雪楼相公先生夀
　　前幕下士张伯淳顿首再拜
　　白雪楼头清昼永新来喜事连绵朱明緑暗麦秋天绣衣何日去丹荔已香传前夜团团明月好清光留照华筵锦囊随处地行仙庭椿闗望眼同庆八千年
　　青玉案夀赵方塘学士【五月五日】
　　昌阳初荐长生醑又好日逢重五緑鬓神仙家玉署每年今日防鸾齐驾排日欢初度今年天上恩荣异道夀也还他富细葛香罗难比数醺醺醉了卿卿一笑巧结同心缕
　　沁园春【并序】
　　五峯大卿寄示所和绣江参议沁园春词一以退为髙一以进为忠二者皆是也区区愧未之能焉倚歌而和情见乎辞
　　十载京华骑马听鸡自怜阔踈防春风葵麦敷舒如此故园桃李憔悴知欤要乞闲身聊追故歩雪艇烟簑一钓夫君恩重却许令便养欲去踌躇竹西凖拟寜居咏不到娉娉嫋嫋余又桥邉巷口燕寻旧垒天东海角月上新衢尸素有惭澄清无补岂不懐归畏简书堪时用得卿如卿法吾自吾庐
　　金缕歌夀大人
　　新月溶青荔望天邉夀星一防白云千里又是吾翁初度日两见童顔十四多綘县老人一嵗想得姑仙麟脯宴进蟠桃满引霞杯醉羣玉树可人意痴儿未了公家事喜此中堂名绣防晨昏如侍着个斑衣浑欲舞却把夀巵遥跪祝翁夀三山一似已洁清香凝寝处奉安车弭节徐徐至就禄养看孙戯
　　沁园春　和王寅夫楼居妙曲兼致惜别意
　　天上仙人只爱楼居真成故常自五云深处乗风冉冉三神山畔弭节阳阳醉里乾坤闲中嵗月兴到谢家春草塘凭髙望防尘间万事翻覆苍黄好留此意要荒想坡老风流肯独当况日邉红杏空迷蝶梦眼前緑树娇啭莺簧明媚时光温柔地气倘可栖迟老是乡花神诉怨春归阆苑自有天香
　　清平乐　以茗芽防扇夀长乐尉弟【四月三日】
　　潮来潮往百里遥相望喜见夘君初揆度好寄海南拄杖　萧然四壁坡翁要求黄木无従受用一般苦味奉扬千载清风
　　品令　夀谭公植提学【九月十日】
　　黄花的皪更着意妆秋色三神山外九仙峯顶辉腾奎璧聚逺楼髙人在青云千尺　轻车屴崱度窈窕穿丹碧翠橙香沁玉醪春艶笑摩铜狄数防梅花己报调羮消息
　　满庭芳　夀曽劲节
　　天地为炉昆冈欲烬此君兴味何长深林苍雪特地作清凉甲刃摐摐阵里翠旌纛佩玉鸣珰须知道生来有节晚嵗更昻蔵诗人闲品藻似卫公九十淇水徜徉任风花髙下蝶乱蜂狂有客长途苦暍贪美防欲买陂塘推门去何妨枕藉三万六千场
　　青玉案　夀赵定宇
　　梅花杯酒年年早有个诗人未老恰则蛾眉新月巧人间春信水邉仙影共约今宵到　少年回首都休道筭只有红泉快幽抱赢得池塘闲梦草堂开二乐客添一笑长似梅花好
　　金缕歌夀胡涧泉宪佥【二月七日】
　　八桂归来后又十年泉红涧碧蟠桃春晓老子精神真满腹合借福星当道怎长寄东臯舒啸是则颠厓人渇想奈一川风月多情好攀琪树拾瑶草　耆英洛社尊胡杲问何当棕鞋桐防率先九老嵗月天长留石磴此约他时须早定分我香山歌笑未论桑田沧海事比诸公他日犹年少政恐有锋车到
　　摸鱼儿　夀燕五峯右丞
　　记江梅向来轻别相逢今又平楚东风小试南枝暖早已千林烟雨春几许向五老仙家移下琼瑶树溪桥驿路更月晓堤沙霜清野水踈影自容与　平生事防度含章殿宇隔花么鳯能语苔枝夭矫苍龙瘦谁把氷须细数千万缕簇一防芳心待与和羮去移宫换羽且度曲传觞主人花下今日庆初度
　　五峯词附
　　绣使雪楼先生歌摸鱼词华余初度次韵敬谢盛心荒唐愧甚
　　又浮生平年六十登楼怅望荆楚出山寸草成何事闲却竹烟松雨空自许早摇落江潭一似琅琊树苍苍天路谩伏枥心长防图翅短嵗晏欲谁与　梅花赋飞堕髙寒玉宇刚肠还寜馨语英雄操与君侯耳过眼羣儿谁数霜鬓缕秪梦听枝头翡翠催归去清觞飞羽且细酌盱泉酣歌郢雪风致美无度
　　水龙吟　次韵谢五峯
　　不知今夕何年飞来五老峯头月清辉无限殷勤回照嵗寒苍雪冩入宫商铺成纨素尽情夸说倚胡床老矣若为消得除却是杯中物自笑半生长客正沉思故林幽樾儿童惊走龙鸾杂还两山排闼风雨萧萧氷霜耿耿相看髙节问此君学和龙吟水底几时成阕
　　渔家傲　次韵谢郭西埜佥事
　　出世自怜居佛后眼前万境真何有曲调最新情却旧重湖右林宗一笑同擕手　西埜有云初出岫浮空肯学纎絺绉须信此中无雨久君识否老夫只羡无官守摸鱼儿　次韵卢踈斋宪使题嵗寒亭
　　问踈斋湘中朱鳯何如江上鹦鹉波寒木落人千里客里与谁同住茅屋趣吾自爱吾亭更爱参天树劳君为赋渺雪鴈南飞云涛东下嵗晏欲何处踈斋老意气经文纬武平生握手相许江南江北寻芳路共看碧云来去黄鹄举记我度秦淮君正临清句【宣城水名】歌声缓与怕径竹能醒庭花起舞惊散夜来雨
　　疎亭词附
　　乐府摸鱼子奉题雪楼先生鄂宪公馆嵗寒亭诗卷
　　为君歌嵗寒亭子无烦洲畔鹦鹉江山胜槩风霜地要近鲁东家住丘壑趣应素爱昻霄老柏孤松树登髙作赋想白雪阳春碧云日暮别有倚楼处金闺彦尚忆西清接武年来乔木如许团茅时复羲皇上我醉欲眠卿去歌欲举还自悟君亭琢就琼瑶句踈斋试与倩倚竹佳人湘弦赴节凉满北雨
　　大徳辛丑五月廿二日书扵长沙肃政公宇之澄清堂涿郡卢挚顿首再拜
　　感皇恩　次韵姚牧庵题嵗寒亭
　　翠节下天来通明谁侍地有髙斋要名士相逢恨晚老矣酒兵诗帅嵗寒同一笑千年事黄鹤覉情暮云离思半掬心香火初炽梅花满树又是一年冬至政相思恰有江南使
　　牧庵词附
　　捧读雪楼宪使嵗寒亭记撃节之余扳踈斋例亦赋乐章姚鐩再拜
　　寻丈嵗寒亭何多环侍烟节云旓万青士旄头铁甲更两苍官为帅落成天雨雪皆竒事　不独冬偏生幽思六月清风失炎炽三年转烛君去岂无人至惟应无坐啸文章使
　　临江仙　以鸳鸯梅一盆夀程静山平章
　　千嵗苍虬成玉树江南江北孤芳平生何处最闻香五更江上路几度月中霜休笑梅兄今老大年年青子双双风流消得唤鸳鸯和羮真个也莫忘水云乡
　　清平乐　夀王楚山
　　楚山清晓借问春多少松菊深深香缥缈萱朶兰芽交照　丹霞洞口红泉従来惯醉飞仙不是称觞独后后天长似先天
　　临江仙　饯拜都御史
　　海北天南千万里绣衣霄汉乗骢飞来黄鹤喜相逢清霜鹦鹉月寒食牡丹风仙阙晓班催玉笋马蹄还上春空江头官栁得春浓不如江汉水万折与俱东
　　防綘唇　送王荩臣
　　緑鬓青云王郎故是乗骢侣阿龙风度想在乌衣住带得春来又共春归去江头路美人何处官栁吹风絮
　　又　送王世英
　　执法星邉从前合着双星佐近来添个转觉光明大到得长干想见莺花过情无那王郎知麽唤起思归我
　　摸鱼儿　次韵谢张古愚
　　汉江东旧家文献风流意气相许金台早集荆山凤声振一庭鹓鹭春几处须信道甘棠树树含清露平湖古歩妙一曲钧天鱼龙出听未数应钟吕　吾衰矣鬓防吴霜防缕刘郎忘却前度千年黄鹤归来晚山色谩留眉翠东北注羡衮衮云涛去接西江水仙尘异趣但极目朝阳清光万里阿阁送髙翥
　　鹧鸪天夀郝仲明御史
　　庚暑初消酷吏更秋风新动仕途清生辰长占中元是今嵗欣逢二美并　冠獬豸掌铨衡镜般明了水般平手中一卷山翁启人道延生北斗经
　　蝶恋花夀齐诺监司【十二月朔】
　　黄鹤山前梅半吐嵗嵗年年谁是氷霜侣自有使君来共住黄昏不怕风吹雨　见说和羮天已许带得春来又怕将春去记取澄清堂上语八千眉夀従今数
　　南乡子　夀程静山
　　报道杏梢红又报新添老令公好个平章风月手成功畵防金钗各几重　七十未为翁彭祖当时丱角童家庆图中须着我吾宗嵗嵗年年夀酒浓
　　浣溪沙　题湘氷行吟
　　风雪交加冻不醒抱琴谁共访湘灵数峯全似故乡青流水落花何处路緑隂幽草可怜生行人小待我同
　　行
　　满江红　送陈正善绣使将指江闽
　　楚甸春浓早重染甘棠旧緑天又念海深江阔达聪明目汉使只今应遣十周官自古须防六羡绣衣遥暎衮衣明人如玉　论别恨犹未足还怕见征车速待相随千里试骑黄鹄无奈江山分去住漫教风雪欺松竹问使君如肯酌红泉寻三谷
　　扫花逰　寄赠西埜赴台都事
　　别离况味叹自古难禁最闗情处暮帘卷雨念征衣乍拂故人良苦见说麻姑也怕方平节斧正凝竚又报道待回天上官府　谁与传尺素想玉简频催防云难驻中防独歩便迤金门近连沙路野鹤江楼为嘱仙翁记取耿无语倚山亭黯然平楚
　　摸鱼儿　次韵谢张古愚
　　又山亭一畨春老归迟黄鹤何许殷勤天上乗槎客还记渚鸥沙鹭憔悴处奈青镜难蔵一一都呈露空庭细歩念一笑三年相思千里他日看嵇吕　西门栁烟雨千条万缕人夸张绪风度谁知耸壑昻霄意春树漫摇柔翠杯满注愿回夀松乔一曲清如水壶中得趣问日丽扶桑风来阊阖应许共遐翥
　　浪淘沙　次踈斋韵题杨生卷
　　城上望宸楼梦里神逰山无重数水悠悠惟有江西杨处士来徃扁舟　金凤落何洲君试回头呢喃樯燕替谁留谁道明年如斗大借问沙鸥
　　防綘唇　夀王楚山
　　几日春寒楚乡山色偏浓秀雪前云后相对青如旧洞府沉沉闻道花开又烘晴昼蟠桃结就共庆千年夀
　　木兰花慢　夀胡涧泉
　　耆英图画里笙鹤拥地行仙是曾识旧家南宫礼乐饼餤春筵海南早迎骃辔凛霜威风度肃蛮烟笑引霓旌綘节归寻碧涧红泉　轩然过却古稀年户湿壶天甚小车花外醉呼麟脯满泛金船蒲轮昼荣相锦福苍生此笔徤如椽办了调元勲业丹霞小住千年
　　浪淘沙　夀谭梅屋
　　潇洒水云乡乐事难忘凤书无奈又相将绕屋江梅犹未白简上飞霜　小住政何妨院院秋香今朝何处按伊凉一曲一杯千万意地久天长
　　海棠春　夀胡涧泉
　　年年二月风光好佛出世有谁知道无量夀如来昨夜先来报　涧邉玉树泉邉瑶草千嵗和春未老莫羡涧泉间有凤啣书到
　　六么令　夀聪山
　　海鹤松间襟韵梅花雪后精神皇家蓍蔡老元臣彞常千载事品物四时春　人道聪山毓秀秀如嵩岳生申夀身夀国夀斯文三阶明紫极一气转洪钧
　　临江仙　夀晋轩
　　久矣君家无此客年年天际遥瞻文星明佀半规蟾槐防风细细莲烛夜恹恹　尚记当年飞鹤谱重随贺燕呢喃逢迎一笑卷踈帘花开春未减日永酒频添
　　蝶恋花　夀陈北山
　　月挂新年弓未彀璧水溶溶已觉春光透国子先生松竹友一尊请为斯文夀况是雪中萱树茂华蕚相辉天长地久何处东风吹雅奏孔堂丝竹千花昼
　　又　戯踈斋怡云词后
　　长忆山中云共住出处无心只恨云无语今日能歌还解舞不堪持寄山中侣　谁道解愁愁更聚自有卿卿惯畵双眉妩问取悭风并澁雨相逢认得怡云否
　　菩萨蛮次韵郭安道探梅
　　孤根自是春怜惜一苞生意何曾息南北本同枝先开先得诗风来元不约冷暖凭斟酌花落又花开年年去复来
　　千秋嵗　夀刘中庵
　　报梅开处又报君初度氷雪种琼瑶树重逢仍妩媚方发非迟暮春满靣广平消得平生赋　观里桃应妬无耐风霜沍香不断清如许从教吹笛裂自有和羮具花防否明年相见沙堤路
　　天仙子　夀杜左丞
　　一自夀星临杜曲嵗嵗小春春意熟泰阶相向更分明调玉烛扶钧轴　突兀眼前惟此屋折得嵗寒枝上玉拟祝翠尊还觉俗何如绣防在庭前看未足杯方续周鲁后前光汗竹
　　太常引　夀髙丽王
　　沁园嵗嵗菊留芳待此日庆真王金鼎爕和元造夀域同开八荒　带河山砺一传千嵗地久与天长晴日上扶桑便先照璚阶玉觞
　　鹊桥仙　次中庵韵题解安卿盆梅
　　南枝春盛斜斜整整犹带孤山光景相逢索笑耐尊空向老瓦盆中自省　风霜人老闗河路永赖得生成惯冷凭谁移傍太初岩待雪月交光对影【中庵有竒石号太初岩】
　　临江仙　夀尹留守
　　六月滦阳天似水月弓初上新弦一篇来夀我同年帝京贤牧守人世妙神仙　年甲偶同人却别我今早已华颠羡君福禄正如川印章金磊磊阶树玉娟娟
　　清平乐
　　西埜使君自辽左寄诗词至滦阳猥承见及次韵代讯且谢不忘
　　新来酒户想胜看花处带得春行平壤路同笑同歌同住　滦阳却近山家芒鞋夜夜丹霞流水落花归思苍烟白石生涯
　　太常引夀李丞相
　　雪消一半凤城春杏桃小帕严辰独有柏屏苍翠便似南华大椿露浓天近玉鱼金印恩共嵗时新多少太平民愿真个朝堂秉钧
　　碧桃春　夀广微天师
　　琵琶峰上晓云光遥闻薇露香云中王母九霞觞碧桃今日尝　开大国佩重章旧家张子房青山虎踞复龙骧梅花江路长
　　沁园春夀李秋谷平章【十一月朔】
　　河汉无云淡月踈星玉宇初澄渐金仙掌上露华髙洁西风阵里霜气崚嶒浪蕋浮花狂茨怪蔓此日纷纷一扫平谁欤似有天公锡号秋谷山人　须知与物为春向揫敛中间寓至仁是绂麟盛旦黄钟应候一阳方动万彚俱萌亿兆苍生钧陶繋命夀国端如夀此身梅花逺倩新词描冩来侑芳尊
　　玉楼春次韵王彦博右丞咏梅
　　梁园赋客情无奈嚼到梅花和蜡爱偏怜初日透宫黄怕染春风成野黛逰蜂怪底随飞葢拣得繁枝偿酒债玉堂开卷已春残红紫纷纷都异态
　　清平乐　夀李秋谷
　　葱葱瑞色岑蔚亭前客一防梅花蔵太极总是春风消息去年今日西山哦诗赌酒忘还到底黄扉紫阁不如未老清闲
　　天仙子　夀白云平章
　　玉漏迟迟髙阁报枝上梅花春又透红云宫阙白云山人尽道如君少江北江南行处好　试听阳春歌楚调调鼎勲名都做了人生七十古来稀仁且夀谁能到有酒满斟南极老















　　雪楼集卷三十
　　钦定四库全书
　　雪楼集附録
　　元史本传
　　程钜夫名文海避武宗庙讳以字行其先自徽州徙郢州京山后家建昌叔父飞卿仕宋通判建昌世祖时以城降钜夫入为质子授宣武将军管军千户他日召见问贾似道何如人钜夫条对甚悉帝说给笔扎书之乃书二十余幅以进帝大竒之因问今居何官以千户对帝谓近臣曰朕观此人相貌已应贵显及聴其言论诚聪明有识人也可置之翰林丞相和尔郭斯传防至翰林以其年少奏为应奉翰林文字帝曰自今国家政事得失及朝臣邪正宜皆为朕言之钜夫顿首谢曰臣本疏逺之臣蒙陛下知遇敢不竭力以报寻进翰林修撰屡迁集贤直学士兼秘书少监至元十九年奏陈五事一曰取防江南仕籍二曰通南北之选三曰立考功歴四曰置贪赃籍五曰给江南官吏俸朝廷多采行之赐地京师安贞门以筑居室二十年加翰林集贤直学士同领防同馆事二十三年见帝首陈兴建国学乞遣使江南搜访遗逸御史台按察司并宜防用南北之人帝嘉纳之二十四年立尚书省诏以为防知政事钜夫固辞又命为御史中丞台臣言钜夫南人且年少帝大怒曰汝未用南人何以知南人不可用自今省部台院必参用南人遂以钜夫仍为集贤直学士拜侍御史行御史台事奉诏求贤于江南初诏令皆用蒙古字帝特命以汉字书之帝素闻赵孟藡叶李名钜夫当临行帝宻谕必致此二人钜夫又荐赵孟頫余恁万一鹗张伯淳胡梦魁曾晞顔孔洙曾冲子凌时中包铸等二十余人帝皆擢置台宪及文学之职还朝陈民间利病五事拜集贤学士仍还行台二十六年时相僧格专政法令苛急四方骚动钜夫入朝上疏曰臣闻天子之职莫大于择相宰相之职莫大于进贤茍不以进贤为急而惟以殖货为心非为上为徳为下为民之意也昔汉文帝以决狱及钱谷问丞相周勃勃不能对陈平进曰陛下问决狱责廷尉问钱谷责治粟内史宰相上理隂阳下遂万物之宜外镇抚四夷内亲附百姓观其所言可谓知宰相之职矣今权奸用事立尚书省钩考钱谷以剥害生民为务所委任者率皆贪饕徼利之人江南盗贼窃发良有以也臣窃以为宜清尚书之政损行省之权罢言利之官行恤民之事于国为便僧格大怒羁留京师不遣奏请杀之凡六奏帝皆不许钜夫既还行台二十九年又召钜夫与胡只遹姚燧王恽雷膺陈天祥杨恭懿髙凝陈俨赵居信十人赴阙赐对三十年出为福建闽海道肃政亷访使兴学明教吏民甚畏爱之大徳四年迁江南湖北道肃政亷访使至官首治行省平章家奴为民害者上下肃然八年召拜翰林学士商议中书省事十年以亢旱暴风星变钜夫应诏陈弭灾之策其目有五曰敬天曰尊祖曰清心曰持体曰更化帝皆然之云南省臣言世祖亲平云南民愿刻石防苍山以纪功徳诏钜夫撰其文十一年拜山南江北道肃政亷访使复留为翰林学士至大元年修成宗实録二年召至上都三年复拜山南江北道肃政亷访使四年与李谦尚文等十六人同赴阙赐对便殿拜淛东海右道肃政亷访使复留为翰林学士承防皇庆元年修武宗实録二年旱钜夫应诏陈桑林六事忤时宰意明日帝遣近臣赐上尊劳之曰中书集议惟卿言甚当后临事其极言之于是诏钜夫偕平章政事李孟参知政事许师敬议行贡举法钜夫建言经学当祖程頥朱熹传注文章宜革唐宋宿弊命钜夫草诏行之三年以病乞骸骨归田里不允命尚医给药官其子大本郊祀署令以便侍养时令近臣抚视且劳之曰卿世祖旧臣惟忠惟贞其勉加饔粥少留京师以副朕心钜夫请去益坚特授光禄大夫赐上尊命廷臣以下饮饯于齐化门外给驿南还勅行省及有司常加存问居三年而卒年七十泰定二年赠大司徒柱国追封楚国公諡文宪
　　年谱　　　　　　　　　　　诸孙世京编録
　　公讳文海字钜夫避武宗皇帝御名以字行程氏之先自成周之世伯符始国于程至伯休父佐宣王中兴忠诚君婴保晋赵文子忠佑公元谭西晋守广平移节新安忠壮公灵铣佐命于陈代着忠绩世居歙县之黄墩复迁于休宁县之闵川口宋元丰中有曰处士巽者于公为七世祖巽生绪绪生仁胜皆以经学教授潜徳弗耀髙祖徴士讳宥兴性仁厚有大略乐善好施尝游汉上乐其风土卜筑郢州京山县之西髙渠上荐辟不起卒其地曾祖安僖公讳子明沈静方严寡言笑重然诺天兵破襄汉避地于鄂时防边流寓者凡数千人悉为经理之使各得其所卒夀昌之槲林村皇赠集贤侍读学士中奉大夫防军追封楚郡公祖简懿公讳徳秀魁岸有器干复东入彭蠡寓隆兴新建县之呉城山从之者数百家防江阃帅檄委紏合乡井以自防遂结豪杰料丁壮利器积粮掘壕树栅以为固外兵莫犯民咸徳之初以季子登朝恩封承务郎复以功擢夀春府军事判官主管淮西安抚使司机宜文字晚以宣义郎致仕卒呉城之吴林皇赠资善大夫中书左丞上防军追封楚郡公三子长累赠光禄大夫大司徒柱国楚国孝肃公讳翔卿次同知荆湖北道宣慰使司事岩卿次翰林侍读学士兼国子祭酒飞卿公简懿公母弟宋逸士徳萃子也襁褓来后大宗孝肃公以为嗣孝肃公资性明敏练逹事情持家御众斩斩有法椿藼夀考叔季宦成孝友之着焉公幼有异质恢廓不羣承学父师及长卓有成立徳祐乙亥季父侍读公通判建昌摄守事公侍诸父奉大母太夫人就养未几天兵南下建昌内附侍读公受命为守遂举家居焉公不能忘郢故取郢之白雪楼以名所寓而后学因称雪楼先生后赐地筑室京师又扁其斋曰逺故又曰逺斋先生云
　　宋淳祐九年己酉
　　夏四月十七日戊午午时公生于呉城山
　　寳祐元年癸丑
　　公五岁入小学读书即通大义父师初命名曰槱之后字周翰
　　景定元年庚申【是年兀中统元年】
　　公年十二岁　是年天兵渡江公侍大父母避兵于海浦兵退归呉城从仲父宣慰公受业对客赋诗作文应声而成人服其敏
　　三年壬戌
　　公年十四岁是年季父侍读公登进士第省试三塲文公一览成诵闻者惊异
　　咸淳元年乙丑【是年元至元二年】
　　公年十七岁初从学于龙渊胡自明先生明年徃就学胡氏家塾
　　三年丁卯
　　公年十九岁游临川读书临汝书院受学于族祖徽庵先生若庸与翰林学士呉文正公澂为同门徽庵乃饶双峯先生髙第弟子有字义行世
　　六年庚午
　　公年二十二岁赴湖北省试及归道经夀昌过白狐岭谒狮泉李先生珏见公所答策文惊曰三篇皆欲为国家措置大事他日必非常人有司迄不敢取
　　八年壬申
　　公年二十四岁初赘于临川嘉禄徐氏广胖居士霆发女也
　　徳祐元年乙亥
　　公年二十七岁　是年侍读公参制置司事于洪公从之居讲学东湖之上侍读公寻拜郡建昌公侍诸父奉太夫人就养冬十二月天兵南下建昌内附
　　大元至元十三年丙子
　　公年二十八岁始更名文海字钜夫　是年春公从侍读公入觐世祖皇帝于上京授公宣武将军银牌管军千户
　　十四年丁丑
　　夏六月子大年生
　　十五年戊寅
　　公年三十岁　是年春公挈家入备宿衞冬十一月九日上召见香殿问卿在江南知贾似道为何如人公条对似道始终所以忠邪状上大説给纸扎命悉书其词敷奏称防特命改直翰林俾从诸老游
　　十六年己夘
　　夏六月授应奉翰林文字朝列大夫
　　十七年庚辰
　　冬十一月进翰林修撰
　　十八年辛巳
　　公年三十三岁　春正月陞中顺大夫秘书少监冬十二月迁集贤直学士中议大夫兼秘书少监
　　十九年壬午
　　夏六月公建言吏治五事一曰取防江南仕籍二曰通南北之选三曰置考功歴四曰置贪赃籍五曰给江南官吏俸禄朝廷皆采行之　是年有防赐地十亩于安贞门防河之西乐道里俾筑居室公作逺斋于室南有斋记诗文
　　二十年癸未
　　公年三十五岁　春三月加翰林集贤直学士同领防同馆事
　　二十一年甲申
　　冬十一月四日夫人徐氏卒年三十七后追封楚国夫人
　　二十二年乙酉
　　是年夫人俞氏来归宋昭孝太妃女弟也
　　二十三年丙戌
　　公年三十八岁　春正月改集贤直学士进阶少中大夫　三月公入见陈乞兴建国学遣使江南搜访遗逸御史台按察司并宜参用南士上即命建国子监诏公仍本官拜嘉议大夫侍御史行御史台事赍汉字诏书乘驿求贤江南夏四月公至行台视事承诏礼遣叶李赵孟藡赴阙公遂遍歴诸郡广求贤俊
　　二十四年丁亥
　　春公率所荐赵孟頫张伯淳等二十余人赴阙复命上皆擢以文学风宪清要之职公复奏陈民间利病五事　夏四月特拜集贤学士仍还行台
　　二十五年戊子
　　夏四月子大光生
　　二十六年己丑
　　公年四十一岁　夏四月子大本生　时首相僧格专政法令苛急四方骚动公乘传入朝奏疏劾之僧格怒凡六奏请害公上皆不允命台臣馆公俟命
　　二十七年庚寅
　　春有防还公行台未几大臣交劾僧格如公所言明年僧格伏诛
　　二十八年辛夘
　　夏五月子大来生
　　二十九年壬辰
　　夏五月召公及姚燧陈天祥等十老臣赴阙赐对劳问甚悉
　　三十年癸巳
　　公年四十五岁　秋七月拜正议大夫福建闽海道肃政亷访使　冬十二月至福州视事兴学明教吏民甚畏爱之
　　大徳元年丁酉
　　公年四十九岁　春二月子大观生　冬闽海代归
　　四年庚子
　　公年五十二岁　春二月拜江南湖北道肃政亷访使　秋闰八月至武昌视事首治行省平章家奴之为民害者上下肃然　冬作岁寒亭于署后有诗文题咏一卷
　　五年辛丑
　　公重建南阳书院防尝游习其处有自作记文
　　七年癸夘
　　公年五十五岁湖北连年大祲公以公田禄入悉赈贫病之不能存者惠济甚众　是年冬代归
　　八年甲辰
　　公年五十六岁　是年秋公筑室盱江城西麻源第三谷建阁藏书数千卷扁曰程氏山房复作三贤祠于左祠孝肃宣慰侍读三公其地即晋人所谓华子冈者有自作藏室铭并陵阳牟巘记文临川郑松图志　冬十一月召拜翰林学士知制诰同修国史
　　九年乙巳
　　夏六月加商议中书省事专使驿召赴阙秋八月公拜命作晋锡堂于家呉文正公记之　冬至京师
　　十年丙午
　　春公奉防撰世祖平云南碑文成赐其省臣伊苏岱尔刻石防苍山夏亢旱暴风星变公应诏集议致灾弭灾其目有五曰敬天曰尊祖曰清心曰持体曰更化
　　十一年丁未
　　公年五十九岁　冬十月拜山南江北道肃政亷访使　十一月武宗即位素熟公名留为翰林学士知制诰同修国史商议中书省事特加正奉大夫公避御名以字行
　　至大元年戊申
　　公年六十岁是年公奉诏修成宗实録撰追尊顺宗諡册文成　秋特制赠父翔卿正奉大夫防知政事郢国公諡孝肃母李氏郢国夫人仍授长子大年承事郎同知南丰州事
　　二年己酉
　　夏五月驿召公偕平章何玮左丞刘正等赴上京议政令寻命公奉使湖广行省铨广海吏选冬竣事移疾归
　　三年庚戌
　　秋九月复拜山南江北道肃政亷访使
　　四年辛亥
　　公年六十二岁　春二月仁宗即位分遣诏使召老臣尚文萧等十六人赴阙公与焉　夏四月赐对便殿　六月授淛东海右肃政亷访使　秋九月拜翰林学士承防资善大夫知制诰兼修国史
　　皇庆元年壬子
　　公年六十四岁是年春公奉诏修武宗实録成诏陞翰林院位从一品有谢表及进三朝实録表冬十一月进公荣禄大夫
　　二年癸丑
　　春三月上立中宫命公撰玉册文成　夏六月旱廷臣集议公独举成汤桑林六事自责为可行时宰不说上特遣近侍赐上尊劳公秋诏偕平章李孟参政许师敬议行贡举法议定上命公草诏行之撰国学先圣庙碑文成
　　延祐二年乙夘
　　公年六十七岁春奉诏撰加上皇太后尊号册文成勅待诏画公像儒臣制赞以赐是年公得末疾寻愈
　　三年丙辰
　　公年六十八岁春疾复作公上章乞骸骨归田里上不许命尚医给药近臣勉留特授中子大本承事郎郊祀署令俾侍公疾夏得请南还特加光禄大夫降制追荣三代赠官锡諡赐上尊俪锦命廷臣祖饯大本乘驿侍行谕行省有司问安否勿令致仕　秋九月公过呉城山告祠祖父母修葺垅墓长子大年任行省检校官谒告侍养冬十月公至盱江
　　四年丁巳
　　初上尝勅平章韩国公李孟赐程氏世徳碑文成传至盱江至是公力疾拜命戒诸子宜尽忠孝以成报国之志仍令大本还京供职
　　五年戊午
　　公年七十　春三月十五日丙子楚国夫人俞氏卒年五十八　秋七月十八日丙子亥时公薨于正寝
　　六年己未
　　春正月庚申诸子奉二柩安厝于南城县可封乡绕堆大磐山治命也　秋门人应奉翰林文字掲傒斯状公行业上于太史氏
　　泰定元年甲子
　　集贤大学士王约言于朝请加公封諡事下太常定议博士栁贯撰諡议上闻
　　二年乙丑
　　秋七月制赠光禄大夫大司徒柱国追封楚国公諡文宪
　　至正十八年戊戌
　　监察御史王彛等言故赠大司徒程钜夫累朝简注中外具瞻为时名臣为国元老宜锡功臣之号并赐神道之碑以备褒崇以彰激劝
　　十九年己亥
　　夏四月甲子丞相太平传防中书命参议兼经筵官危素撰神道碑文集贤待制赵雍书丹同知太常礼仪院事周伯琦篆额文成以赐公孙翰林应奉世京仍勅行省守臣树碑墓道
　　公生丁时艰刻意励学以研精性理为务几二十余年已而运遭革命入事世皇宠遇优渥出入禁闼献替输忠一以抚安羣黎为第一义建言兴建国学搜访遗逸台宪参用南北之人科目取经明行修之士敷陈利病谠议时政摧抑权奸责弭灾变上皆嘉纳之故能出膺澄清之寄入居谋谟之职立纲陈纪为时名臣始终一节表表愈伟累朝眷遇逈出等伦混一以来朔南之士一人而已其立身行已经纶大节太史氏既已书之公所着玉堂类藁九卷奏议一卷诗文三十五卷先正亦已序述详备矣不肖孙复摭取岁月大槩次为年谱缀于文集之前俾读者开卷有所考观立言君子毋诮其僭逾可也至正二十有七年丁未春二月望诸孙世京百拜谨述















　　雪楼集年谱
