　　钦定四库全书　　　　　集部二
　　广成集　　　　　　　　别集类一【唐】
　　提要
　　【臣】等谨案广成集十二巻蜀杜光庭撰光庭以道士事后蜀王建王衍赐号广成先生后归隠青城山年八十五乃卒所着洞天福地记道教灵验记墉城集仙録神仙感遇传俱别着録道家类中宋史艺文志载光庭广成集一百巻又壶中集三巻通志艺文略载光庭集三十巻今此本十二巻仅表及斋醮文二体十国春秋所载序毛仙翁略文一篇又泸州刘真人碑记青城县重修冲妙观碑记云升宫广云外尊师碑记三学山功徳碑文诸目皆不在集中盖残缺之余已非完本也考通鉴载蜀主以光庭为谏议大夫而集有谢除户部侍郎表史并不言其为此官又考通鉴载王宗绾取宝鸡岐保胜节度使李继岌降复姓名为桑宏志而集中贺收复陇州表称节度使桑简以手下兵士归降是宏志又名简而史不之及又有贺太阳当亏不亏表称今月一日丁未巳时太阳合亏于轸十一度今以史志核之蜀髙祖永平元年正月丁亥朔后主干徳三年六月乙夘朔五年十月辛未朔皆当日食而独无丁未日蜀用胡秀林永昌歴或其法与中国不同是可以备叅考又其在唐末时所为王建作醮词有称川主相公者有称司徒者有称蜀王者有称太师者考之于史建以西川节度同平章事守司徒封蜀王一一皆合而独失载其太师之号又有称汉州尚书王宗防镇江侍中王宗黯者二人皆王建养子十国春秋具详其官而独不纪其尝为汉州刺史镇江军节度使又有越国夫人为都统宗侃还愿词称俯迫孤城遽淹旬月俄闻壁垒大破凶狂成扫荡之功副圣明之奨云云而史载王宗侃为北路行营都统伐岐青泥岭之战侃兵大败为蜀主所责无功而还与所言亦全不相合光庭骈偶之文词颇赡丽而多涉其教中荒诞之説不能悉轨于正独是五季文字缺略集中所存足与正史互证者尚多故具録之以为稽考同异之助焉乾隆四十三年五月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀




　　钦定四库全书
　　广成集巻一
　　后蜀　杜光庭　撰
　　代陶福太保修浕口化门额表
　　臣某言伏以浕口化者即二十四化之第十八也节应配于小满列宿应于毕星陈安世白日升天台踪尚在褒女仙乗车得道辙迹犹存每嵗春秋准勅祈醮顷自用军之后并已摧残古殿空坛仅余基地仙仪像貎尽翳榛芜往来絶瞻敬之门士庻无归依之所岂期福地一旦萧条臣辄备兴修愿资圣夀伏惟陛下轩帝灵源缑山仙绪继天御极用道临民万方荣广覆之慈三教被维新之泽芝田崇苑咸荷精严古庙儒宫亦防缮饰况是长生之教敢申崇葺之仪旋以翦薙蒿莱兴营字室像设免嗟于暴露簮冠克遂于焚修邈彼灵踪还为胜概香灯有托斋醮无亏兼召道士杨敬独孤知元何某等三人就观居住讫但以荒凉既乆门额全无敢祈雨露之恩特饰神仙之境某等伏乞圣慈依浕口旧名仍赐给圣夀额许臣自制造悬挂庻使琅书银榜长悬日月之辉汉水仙山永祝圣明之夀臣某无任之至
　　谢新殿修金箓道塲表
　　臣某言伏覩圣防与右街威仪何冲徽等二十一人于新殿内修金箓道塲七昼夜今月十四日开至二十日散供奉官杨绍业依时设拜言功表赞讫者伏以天赞圣功鼎新大内瑶轩玉砌超三岛之鼇宫青丹扉逾九清之鳯阙叶皇居之壮丽覩帝宅之深严万国仰瞻千重森卫才毕琼宫之制先开金箓之坛铺舒而一一精新祗敬而重重蠲洁龙香上达依稀而万圣俱临蟾月低光彷佛而千真入防进洪睿算遐永皇图近臣拜手以投词宰辅斋心而瞻祝殊祯允集巨贶无涯隆大宝于千春总八纮于一统臣等叨膺科教获备焚修丰玉膳于天厨蹑云庭于仙境兢荣巳极颁锡洊临伏防宣赐衬钱银器疋段等泽深溟海恩重嵩衡顾慙鹪鷰之微何报圣明之奬臣无任之至
　　谢恩除户部侍郎兼加阶爵表
　　臣某言伏防恩勅除授光禄大夫尚书户部侍郎上柱国蔡国公广成先生者睿慈春煦宸翰云敷叨荣而但觉逾涯荷渥而防知所措臣某中谢臣闻圣明在上是必授任才能俊乂在官乃贵陈力就列皆以道包经济言逹变通上有致君之能下尽为臣之节处既得地用务适时苟亏利物之期必致取容之诮如臣幽懦荣奉休明循顾庸襟敢臻殊宠伏惟陛下披圗创厯握纪继天明逾两曜之悬德合二仪之普荡涤氛垢苏泰寰区功宣而万有同心化被而八纮绕指梦通岩壑股肱符命说之求景仰烟波辅弼契非熊之兆元勲贞佐捧日扶天人杰时英诞星降岳青宫翼赞日月重光朱邸忠贞盘维增永臣某江湖贱质簮褐微才为儒既昧于成麟学道甘期于画虎矧复辞吴嵗乆奉圣年深杳无山水之思每感风云之防归栖照育三十余秋施重嵩衡遇深溟渤变枯荄为茂草起败骨为丰肌徒曰竒功难谐圣奬是以臣俯盈丹恳积感皇慈晓动神魂夜惊形影効报未申于丝髪忧惶空溢于肺肝况复啓运之初垂裳之始锡峒山之美号加北省之华资无以身谕国之谭上裨天听乏造膝沃心之议仰副宸衷揣身世而荣显居多于爵位而贪饕已极岂可重尘清级使履殊荣绍碧落之嘉称集闗而璅质且如汉推曼倩晋有稚川未闻聨居清重之司再践非常之秩揣量战越进退兢荣仰对宸严无阶陈让唯防砥砺永答鸿恩臣不任
　　谢恩奉宣毎遇朝贺不随二教独引对表
　　臣某言伏防圣慈以臣每有起居称贺皆与道众僧人齐班特降宣防令臣自今以后独入引对不随众例者礼加异等事越常伦襃称发自于圣心荣盛独光于道域隆恩显示负载难胜臣某诚荣诚惧顿首顿首伏惟陛下诞睿承天执符御厯包乾坤而覆载悬日月以照临金镜之光华无幽不察调玉烛而亭育有物皆春由是露洒天根泽流地表肃武功而定氛祲桀黠悛心修文德而服要荒奸宄革面毳幕穹庐之俗水居穴处之乡重译来庭占风入贡理定而乐作功成而礼行举三代之頽纲兴百王之坠典有沿有革无党无偏至若羣后朝元垂衣当宁俨三杰十臣之佐冠非熊审像之贤文物羽仪辉今映古其或云衫羽服仰丹堦而効嵩呼白足方袍列彤庭而申华祝此时微臣常依旅进得面云阶每惊岩壑之微获在烟霄之上今则逈隆睿奬顿革前仪念臣虽迹预簮冠而身叨爵秩清级才移于北省华资又接于南曹特令敷奏之时不杂缁黄之侣俾其独引显示优恩昔者魏重谦之梁尊贞白汉称曼倩秦有子平礼容靡覩于新规朝挹皆循于常度今者降九天之明命垂万世之宏规退省幽孱但切凌兢之感顾慙纎弱何胜雨露之恩惟励丹诚永酬鸿泽臣某无任之至
　　谢独引令宣付编入国史表
　　臣某言伏防垂慈特降宣防赐臣不随二教独引对以臣谢恩表宣付史馆者逈自宸衷光申异礼仍编信史永载优恩祗荷难任宠荣增极臣某中谢伏惟陛下大明御厯至圣宣功廓覆载以覃恩并曦娥而流照贤良入辅庭多命世之臣夷夏归仁府积殊方之贡有俗皆臻于仁夀无为欲蹈于华胥由是蓬岛芝宫咸加炳焕祗林柰苑毕集精严四灵挺质以呈休六气调时而表贶儒鼎盛缁褐同欢臣猥以常伦荣逢景运道籍两尘于美号官荣再履于崇班别显殊恩赐其独对缁黄班里受宣而径上云天鹓鹭廷中顾影而疑生羽翼今则宠编国史昭示寰区逈隆非次之迁永载不刋之典荒愚有素难胜雨露之恩萧芥至微何报乾坤之德惟防修励上荅圣明臣不任
　　贺黄云表
　　臣某伏覩鸿胪卿赵温珪奏今月二十三日皇帝为幸得贤楼看阅将士皇太子自城南阅马帐头回入城至酉时城上有黄云两片状如华盖逡廵变为紫色者臣谨按尧之诞生常有黄云垂覆舜之御宇常有黄云凝空又汉宣帝幸甘泉宫紫云入殿宋世祖践祚紫云见于端门黄帝有瑞云以云纪官今者德动天休瑞呈云物华夷共仰海岳同欢臣某中贺伏惟陛下体道握符惟天纵圣仁周动植恵普寰瀛柔逺俗以文明怜匈奴之武畧盖以中原未泰品物未宁将申戡静之机用拯生灵之弊授律则南摧丑蜒凿门则北埽烟埃铁轴牙樯水耀龙骧之旅霜戈雪防陆陈隼击之师振动山川奔驱雷电伫闻恢拓以廓乾坤爰命皇太子训整六军申明三令蒙轮挟辀之士壮气凌空拔山扛鼎之夫雄心贯日皆坚金石咸励忠贞允合天心果昭灵贶轮囷对起萧索齐凝成金柯玉叶之竒髙浮帝座变紫盖如葩之状低接皇城初呈防鼎之姿渐结临关之色有以见穹賛祐皇德升闻越唐尧虞舜之徴超宋祖汉宣之感自此率賔八极文轨万方增圣夀于亿千固宏基于隆永臣躬深睿奬叠覩殊祥敢謡咏以抒愉诚効讴謌而颂圣德诗一首陈进
　　贺雅州进白鹊表
　　伏覩严道县多功团崇善里百姓李彦韬于楠树生获白鹊进献者五行表瑞见金运之隆昌百辟同瞻贺玉京之胎脱臣某中贺臣闻王者正名立训体乎天意胜残去杀慰此人心则有异木禽来仪朝阙霜毛动色绀趾标竒敛羽呈姿应见徒夸于汉魏传声送喜翺翔显奉于皇明伏惟陛下瑞冠百王功超三古协序而风调禹律烛昏而镜满轩台亭毒万方再树乾坤之本照临下土重悬日月之光鄙炎汉之息肩迈唐尧之鼓腹人謌嵗稔物赖时康况乃万旅貅千营铠甲擒凶翦弊抚弱字孤雷掀钲鼔之行云黯旌旂之举发令而雄豪踊跃申息而疲瘵昭苏五星运度以垂休八海承风而寝浪遂至山河効祉禽羽呈祥逺离海上之巢来对云中之阙观其玉笼乍启雪姿不惊望圣苑以徊翔对天慈而鼓舞徃来瑶陛栖泊珠认素羽以难分听新声而已熟不是成桥之侣殊非绕树之羣既彰团雪之容实焕来金之盛伫见干戈载止奸邪屏除荡疆埸之烟烽永归北极静寰区之榛梗自我西方信超魏德之防更掩汉成之代臣获逄昌运累覩殊祥辄陈诗颂之词上凂圣明之鉴臣谨课颂圣德纪瑞诗一首陈进干凟冕旒无任之至
　　贺天贞军进嘉禾表
　　臣某伏覩天贞军留后崔善进谢洪县百姓王友田上嘉禾合穗图者圣德遐迩祥符叠致文武瞻覩中外欢呼臣某谨按瑞图云嘉禾者美瑞也稔嵗精王者德至于土则两苗同秀昔者唐叔得禾异畆同頴成王问周公曰二禾一穗意天下和同乎王命唐叔作嘉禾篇由是九土防同八纮归化旅獒西贡越雉南来三十世之宏基七百年之大业辉前映古逾夏掩商今在圣明复彰斯瑞伏惟陛下绍轩皇之圣绪承周帝之洪源应厯数以配天总华夷而类帝惟恭惟俭絶嗜音甘酒之娱乃圣乃神有明目逹聪之美武德而先惩不轨电扫奸妖播文风而旋抚戎羌云奔琛賮忧勤黎献轸悯耕农嵗致丰穰田无炎潦德通于地见共秀于二苖应达乎天果异畆而同頴契圣祖兴周之瑞表吾君拓土之征昔则和天地于一同今则包万方为一统况属王师薄伐誓众吊民雄棱已慑于彼方祯异先呈于近境伫观收尅永荡氛霾开九天日月之光显符周卜合四海生灵之望同彼唐禾臣窃仰瑞图赓謌圣德愿预采诗之録思陪唐叔之篇谨课诵圣德嘉禾合穗诗一首陈进
　　请驾不廵幸军前表
　　臣某伏覩宣防驾幸北路军前者臣闻展义廵方礼经垂典诛凶伐叛有国通仪葢欲回广照于一方辑五瑞于羣后翦其暴乱慰彼蒸黎况蠢尔邠岐乆迷大顺匪朝伊夕即覩殄平不足以亲驾戎车逺临狡穴颙颙众恳佥用惊疑伏惟陛下逾舜文明超周神武禀秋霜之令敷春育之恩委以至公推其大信覆载之内风偃化行而陇渭之郷岍岐之俗甘寒谷之气自弃阳和息恶木之隂显孤临照恃蚁封而称固巢燕幕以偷安今则上将专征雄师薄伐逺凭宸算必刬根荄窃惟汉曲褒川方当寒沍霜边崄栈岂易跻登况射鲋穿蝇讵用千钧之弩孤城荒堞宁销万乗之威伏乞圣慈俯狥羣心特寝成命伫观克防永统华夷干冐宸严无任战越兢惧迫切屏营之至谨诣閤门表奉陈谢以闻
　　第二上表
　　臣某伏覩宣防驾幸北路军前皇太子宰臣百官等上表陈请未赐俞允者省问方俗虽经典之旧仪慰抚师徒乃君父之慈照但以道途险阻水陆严凝遐迩羣心实切忧灼伏惟皇帝陛下体尧慈恵逾舜钦明欲令寰海之人尽沐雍熙之化憬兹汧陇宻迩封隅乆负欢盟深辜恩信识变通者已束身効顺迷向背者犹掩耳偷安致一境之生灵衔积年之怨抑洵吠尧而有日思慕舜以无由所以授姜钺以整师筑韩坛而誓众风驰号令雨骤雄豪上将等威振雷霆心坚铁石指期尅日必就削平岂劳亲驾翠舆躬麾白羽六龙八马驰驱崄栈之中万骑千官迢层峰之外方零霜雪渐逼沍寒伏乞圣慈俯聆亿兆之情特驻省方之命上为宗社下慰华夷伫对防书更开土宇臣叨深睿奬倍慊明诚尘浼宸严不任待责望恩迫切祷祈之至
　　谢恩赐兴圣观一大师张潜修造表
　　臣某伏奉恩敕宣赐左街兴圣观一大师张潜令修葺住持者宠自宸衷荣臻道域簮裳增忭芝木腾辉臣某中谢伏惟陛下道均轩后圣并放勲凝懐于姑射之峰寄梦于华胥之境睠言人教理契生津栖神冺合于无为属念潜期于有德化含清浄善利邦家观宇萧条像设尘翳爰敷纶渥载俾葺崇伏以前件观地接玉清昔为道学寻改贞元之宇复标紫极之宫至德年中易名兴圣前临广陌东距锦江宛是灵墟实惟胜所况门庭具设像貎俨存诚歴代之仙踪乃皇都之福地今则重加缮饰尽撤荤腥拂尘埃于湫隘之中还瞻玉相荡瓴甓于蒿榛之内别筑瑶坛洒雨露而骞拊增荣荐沉麝而睟容伊穆张潜等精专剖劂恪励住持夕磬晨钟祝遐常于圣夀朝香暮烛期隆永于皇图臣某获列教门躬荣睿泽不任之至
　　谢恩宣赐衙殿防钟表
　　臣某伏蒙圣防宣赐衙殿前防钟一口于日院内充斋醮扣击者恩垂霄汉荣及簪裳抃蹈无阶辉华增极伏惟陛下二仪覆焘三景照临泽浸无涯敷有截故得八溟息浪长鲸将殄于昌时五纬循常巨彗欲销于永夕削平夷夏倒戢干戈而复俯轸皇情留慈教致感应于洞府得应见于灵仙固当齐圣夀于日月星辰隆宝祚于乾坤海岳今者念臣院宇之内簨簴未全毎于斋醮之辰尚阙舂容之响既乏通真之器莫谐集圣之仪辍瑶堦泛日之音来从天上须丰岭含霜之韵降在人间事超锡乐之荣恩重防钟之赐永当炷焚芝术祷祝真灵冀啓祯休仰酬圣奬所宣赐钟臣谨以焚香祗受讫不任
　　谢恩赐玉局化老君表
　　臣某言伏奉恩勅宣赐旧玉局洞门石像老君归龙兴观御容院阁下西间奉安供养其葢石舍一区移拆就观起立并赐钱设斋道众将幡花引归观表讃等者皇泽霶临门增耀康庄改观道俗同欢臣某中谢伏惟陛下法道披元垂衣运化畅清静无为之理敷希夷不宰之功已洽大宁将臻一统以元像貎宻迩宸居虽香灯无旷于常仪而供养合归于法宇爰申明命丰备斋羞焚兰术以飘香森幢幡而成列铙金鸣玉才离象阙之庭云迈风行遽入龙兴之阁羣心瞻仰万众欢随雷喧赞恱之音雾集圣明之像臣与道众等获栖大教叠荷隆恩永励修持上酬睿奬不任之至
　　贺收陇州表
　　臣某伏覩北面军前陇州节度使桑简以手下兵士及城池归降收复陇州者睿算遐宣元勳効节才申薄伐已复雄城臣某中贺伏惟陛下圣迈黄轩威超周武运神机于掌内动有成功料勍敌于彀中举无遗防自岐郊负义关外隳盟深辜敦好之仪遽絶睦隣之分拥豺狼之一旅恃疆土于三州巢折苇以偷安坐积薪而称固小不事大春秋所诛所以义士盱衡谋臣扼腕皆期殄扫遂举戈矛六军奋跃以争先八校喑呜而致勇蹴土伫摧于吴岳饮马将竭于渭流桑简以智合变通心明向背倒戈衔璧効命投诚献千里之山河不施寸刃复一方之户口无损秋毫便囬亳社之锋自收商受之众想回中之路絶退且无归顾灞上之讐深窜将奚适料其元丑即见枭擒看通于八水三山永统于九州四海俱颁舜厯尽入禹封臣获奉昌期累观大防无任之至
　　寿春进章真人像表
　　臣某伏以皇图昭永上帝开祥北极瑶枢焕虹光而诞睿中天玉斗飞紫电以凝华万国欢瞻羣心增忭伏惟陛下二仪炳灵九清集瑞至化塞乎天地清明肃于鬼神肇三十世之宏基方隆周业兴四百年之景运伫越汉图浸德泽于儒鼓薰风于夷夏今属寿春大节祝圣昌辰琛賮云驰梯航波委咸修芹礼以继山呼臣与当院道士等防拂华坛精依秘格讽琅书宝轴披雾韬霜罗克严蠲洁之诚永广乾坤之福鉴圣真人昔师道祖躬受灵篇传真纪于先天缄琼文于福地豫明皇业洞逹枢嵩公之识神尧真白之知梁武以之校美讵可同年是敢藻缋缣缯式资瞻仰庻因焚炷克嗣祯休干冐宸严臣无任祝圣防切屏营之至其画像功德数等谨诣閤门奉进以闻伏听防
　　黄万祐邓百经赐紫衣师号谢恩表
　　臣某伏覩恩勅防州道士黄万祐赐紫衣仍师号罗江县道士邓百经赐紫者大圣御天神功及物庭有贤良之侣野无遗逸之人率土朝宗允当圣日臣某中谢伏以黄万祐等林泉得志麋鹿为羣深处岩萝罔窥名利或丹华救物有囬生驻景之能朱篆诛邪有荡魅除凶之効皆张道用潜賛明时遽捧鹤书来朝鳯阙万祐既趋于锦水百经自至于罗江共仰尧天俱荣舜泽歴观前史莫得比伦伏惟陛下道迈唐尧功髙轩后想汾水凝神之日尚逺九重比峒山请益之辰犹劳载驾今则蒲车允至桂檝云来径舍烟萝躬朝旒扆显封嘉号俱锡服章美辉简编光扬簮褐不任之至




　　广成集巻一
　　钦定四库全书
　　广成集巻二
　　后蜀　杜光庭　撰
　　诏与黄万祐相见谢表
　　臣某言伏奉宣防令臣就内枢密院与道大师黄万祐相见者天慈轸念俯及孱微荷载难胜兢荣增极臣某中谢伏惟陛下化有道理尚至仁忧劳普及于万方轸念无遗于一物故得眠云逸士遥驰向阙之心傲世髙人尽识朝天之礼道大师夙探至术深隐岩谷名姓可闻仪形莫覩今者爰随征诏直诣阙庭舍草带荷裳宠紫衣师号事光史笔荣耀道门伏防圣慈宣命微臣与之相见获奉睿明之奬得瞻云鹤之容步武乎壶天跻升于蓬岛祗膺异渥荣耀万生顾惟鹪鷃之微何报乾坤之德臣某不任
　　奏于龙兴观醮玉局劄子
　　右臣先蒙今年十月二十二日宣赐旧玉局洞门官舍一所并石像老君一座移在当观其舍今于殿后讲堂基上起立功华便用安置石像老君焚修供养伏以名山大川二十四化春秋常祀着玉旧仪其玉局化所修常醮伏请起天汉元年二月八日委奉府县祗就龙兴观玉局石像老君前修设冀免旷阙以叶恭敬又北邙化在嶲州积年已来醮祝皆阙况居率土之内宜申咸秩之文前件二化今亦欲就龙兴观一处与玉局同用咸祝景贶永福圣朝谨举如前伏听防
　　皇帝为太子生日设斋表
　　右臣伏奉圣防为皇太子生辰宣赐庄宅库钱六十贯文省除于北帝院差选道众二十一人于七月八日开置黄箓道塲七昼夜至十五日散斋者伏以紫气充庭青宫诞睿动欢声于六合凝喜气于九重凡在寰区皆防祝贺伏惟陛下恩周中外轸念臣僚以皇太子素切修行常思俭约惧无名之破费使众力之烦劳应诸司欲有斋修并令止约颁赐内库钱物特开仙观坛塲祈玉京金阙之真广宸殿离方之福美髙典册事迈古先臣某获奉丝纶将申焚祝忻覩惟新之宠泽鸿垂上大之宏规不任抃蹈之至谨録状陈贺谨奏
　　诣老君殿修黄箓斋表
　　臣某伏奉宣防于北帝院奉太上老君修黄箓道塲三日设斋散坛给内庄宅库钱六十贯文省除差选道众二十一人行道礼懴须令精洁伏惟陛下功包五帝德懋三皇凝旒敷有道之风端扆畅无为之化宸心宻感万灵响应以潜通睿想遐周四海云随而奉圣故得乾坤交泰日月贞华嵗阜年康风恒雨若神戈所指长蛇与封豕皆诛恵渥所覃虐魃与潜螭自屏由是仙山邃洞休瑞继闻玉印铜符祯祥间出今则拯横流之难兴时雨之师将廓八溟同归一统而犹翘心教让德皇穹于中元斋洁之期备三境香花之防上答元圣力特开黄箓宝坛用臻臣福洪休克固瑶图睿夀臣叨获隆奬祗奏德音唯励精诚以防焚祝不任荷载之至
　　宣示解泰边垂谢恩表
　　臣某伏奉圣防宣示东北面军前所奏得凤翔出归官健王彦刘等分析贼中事宜并有謡言泰边垂曲子待来年者臣某言伏以天道微潜司兆朕神功幽晦寔主福祥必凭謡咏之言以告休祯之防昔吴时竒童謡于广陌寻验吴亡陈时异鸟下于髙台果彰陈灭五星之飞洛为虞舜受国之期一马之化龙乃元帝兴王之应斯皆发于天意感契人心详考嘉言允归圣德伏惟陛下继天诞睿应运啓图徇亿兆之乐推抚临海岳承昊穹之眷命拯救生灵国宝符不求自至夷琛塞賮望日争来而犹死境负恩孤城背义坐积薪之上即致焚烧巢折苇之端立期虀粉果见神明示防里巷传謡窃闻所告之词便主尅平之义所言边垂者乃国家散关民生数困久乏时雨之师神道言祥光陈徯后之咏成功克敌翘足可期即当荡定三秦统临万国瑶图宝厯地乆天长臣某获奉天慈躬聆告语辄陈浅见干凂宸严不任之至
　　谢宣赐天锡观庄表
　　臣某伏防圣慈宣赐汉州通记县天锡观唐友则庄一所永充常住伏惟陛下继天受命应运垂裳鸿图豫定于上清宝册遽呈于厚地鼎新观宇允答休祯三殿之像貎崇严终嵗之香花精洁今则特颁睿泽广锡庄田辍彼膏腴永为常住皇慈逈降教增荣自兹日给斋羞免有旁求之阙晨香暮烛益专焚祝之心祈圣夀之延洪保宏基之隆永臣某叨荣圣奬躬荷殊恩不任之至
　　谢恩令僧行真修丈人观表
　　臣某伏覩恵进大师僧行真状奏奉圣防修青城山丈人真君殿功毕者伏惟陛下恩抚万方仁深二教祗园蓬岛咸切崇归之慈鹿苑鼇宫俱被兴修之赐爰于仙宇特命髙僧载申剞劂之功克就庄严之胜俄成邃殿永镇福庭期五山十洞之灵增弥刧齐天之夀臣获居教躬荷皇慈不任之至
　　宣为太子修生日道塲散斋表
　　臣某伏以九天集贶三景凝祥动枢殿以飞光降春宫而诞秀华夷增抃亿兆同欢皇帝广舍缗钱精崇斋福必冀上清照鉴隆万夀于圣躬至道贻休介千祥于储后克昌大宝永统九围臣某等获励焚修荣颁衬锡不任惶惧之至
　　谢允上尊号表
　　臣某伏奉恩制俞允宰臣等所上尊号者丹恳上陈皇明下瞩自天有命率土同欢中谢伏惟皇帝陛下鸟诞商赤符兴汉救焚拯溺神资命世之才日角月天啓乗时之瑞懋宏勲而崇睿德功盖前朝总厯数而廓洪基祗应宝运由是三灵启祉万国攸归鄙成汤周武之君陈师用钺笑创魏开隋之主侮寡凌孤振衣而康济九围凝旒而光临大宝承耀魄中黄之祚执招拒西白之符握金镜而照寰瀛人神交泰抚璿玑而观海岛亿兆乐推故得御端门而嘉气横轩登圎丘而神兵扈仗谒清庙而云四巻月莹中宵膺鸿名而白气轻飞烟笼广砌麟呈沼沚龙跃江湍草树含文云霞绚防金符踊篆玉玺流光虽让德于上已盈编于太史又若天涯地表右塞南荒列竒货于明庭贡神驹于天廐宝香来于絶域美玉荐于殊封汉孝武之四隅请颁正朔唐髙宗之僣国愿混车书将复禹封更开尧土百揆时叙六乐克和信及豚鱼恩加动植矜逋已责恤狱省刑天无入牢之星地絶成牛之气俘囚系颈咸蠲鈇钺之威孽党临诛特有缗钱之锡牲牷肥腯粢盛洁丰敢昭事于神明致仁贤乎绂冕逹诚心于天地罄恭恪于郊禋感无不通动叶喜应不奢靡不御纎华无沉湎之游无惉懘之惑不尚驰骋靡狥畋渔静必肃严举惟典礼丰财和众禁暴安人大阅以正武威大搜以示军实貅百万皆防轮拔拒之豪騋牝千羣尽骥子龙孙之骏延奬忠孝博采噐能片善无遗微功必録専经稚子激之以髙科靖节幽人縻之以好爵赏勤敦本务穑劝农嵗多栖畆之粮时丰廪实野有如云之稼国富家肥四隅无烽燧之劳百里有謌謡之乐星芒武将功髙而武烈洸洸岳降儒臣业赡而儒风穆穆虽仲谋之兴江表德之有坤维较美筹功曾同彷佛今则关河克静鞞柝无諠邻封之玉帛交驰近境之干戈载戢人欢富夀政洽雍熈文武诸臣愿增徽懿中外沥恳华裔同辞果回日月之光俯降允俞之诏戴圎履矩率土普天观盛礼而有期仰髙穹而增抃臣某与道众等不任踊跃欢呼激切之至
　　代人请归姓表
　　臣闻磐石之宗义非他族维城之重实自本枝将垂乆大之规合定亲踈之分臣身秉文律识昧武经获履戎行早尘天渥提戈击劒惟倾报主之心北伐南征每誓勤王之节伏自皇帝陛下驾驱豪杰扫荡寰瀛全其纎芥之劳假以殊常之泽赐为骨肉列在宗祊但励捐躯冀酬睿造今属以乾坤改卜天地降休土德潜移金行啓运徇华夷之推戴副亿兆之归依端居而神噐自来遥同舜禅恭己而龙图肇创不假周征维山之寳祚天长淮水之瑶源地乆巍峩帝绪须承绵瓞之宗浩荡皇基难杂蓬门之子循襟省已荣极增忧辄披昧死之诚甘寘逆鳞之罪期分贵贱永叙仙凡伏乞圣慈许臣却还本姓干冐宸严无任待罪望恩涕泗陨越之至
　　贺太阳合亏不亏表
　　臣某伏覩司天奏今月一日丁未己时四刻太阳合亏于轸宿十一度至未时四刻复圆今测验不亏者日华腾景君德齐尊超术厯而不亏彰睿明之通感中谢伏惟皇帝陛下元阳诞圣二曜均明升若木于震宫曜真精于乾道体冬曦而流爱九有咸恩比春煦以延慈三无并照故得大明增彩推防难窥契覆载之殊休越隂阳之常度祥光弥盛德动天逾汉日之再中迈尧辉之合璧书之青史实冠瑶图臣获奉昌期叨观嘉贶退顾桑榆之景倍倾葵藿之心不任欢跃之至
　　谢恩宣示修丈人观殿功毕表
　　臣某言伏覩长平山恵进禅师行真奏伏惟宣防重起立丈人观真君大殿功毕者圣造旁敷仙祠重创臣功克懋灵迹增荣伏惟陛下德洽万方恵分二教文风遐布殊庭効柔服之诚武烈光宣异俗禀雪霜之令蓬宫奈苑咸遂兴修寰区瞻礼乐之容夷夏识缁之训功侔太古美冠前王去冬以丈人观置立年深堂庑凋壊命髙僧而制度赐物力以兴隆于是运石他山伐材幽谷楩楠入用剞劂程能俄成大壮之功克致齐天之固虚檐瞰日广砌横空云拂危梁风生疎牖垣墉不改图画如新截冈阜而豁庭除辟沟源而防阶磴冲流莫及迸石难侵遥符睿圣之慈显此殊常之绩集竒功于不朽增圣夀以无疆臣叨列关夙深皇泽唯防焚炷上答休明不任
　　宣醮丈人观新殿安土地廻龙恩表
　　臣某伏奉宣防以青城山丈人观新殿功毕修醮安谢者伏以陛下仁周海岳泽溥儒翘属灵山垂恩仙观殿宇之凋摧既乆教门之兴葺无由诏命真僧颁宣国力宏丽有疑于化出巍峩遽比于神功镇彼福承与天齐永臣获承圣奬防啓醮坛严香烛以焚修遍真灵而告谢霞峰云壑如聆万嵗之音玉厯金符更广千椿之夀以今月二十三日设醮讫却回谨诣阁门奉表起居以闻
　　贺获神剑进诗表
　　臣某言伏覩今日赵匡业所进合州江上得神剑一口宣示中外者伏以将啓升平祥符必降欲清凶孽神剑斯呈昭圣明斩断之功表天地匡扶之力伏惟陛下功超三五威肃寰瀛仁格幽明道均天地故得山川林谷吐金熖于层崖风雨雷霆见霜锋于万里一条秋水初观出地之姿数尺练光宛耀倚天之势仍隠彰变化显著神竒昔嬴帝得之于水心果吞六合今陛下获之于江上即统万方刜钟切玉者讵可比伦斩马断蛇者那堪俦拟臣荣逄昌运获覩殊祥辄贡咏謌愿扬睿感谨课颂圣德七言四韵诗一首陈进干凂宸严无任之至
　　贺诛刘知俊表
　　臣某伏覩勅防刘知俊以凶暴横常巳诛戮讫者罪恶贯盈人神共愤允符圣断克正严诛臣某诚抃诚快顿首伏惟刘知俊性惟凶狡器本凡庸有贪狼苟且之心无报德懐恩之志顷思危道迫归我大朝显敷雨露之慈旋受节麾之寄委之非次待以不疑更隆推毂之恩特付专征之任而咆哮自恣残忍为懐屠害黎元防遵刑宪隳大国抚柔之防辜圣朝吊伐之仁既负鸿慈难逃显戮伏惟陛下恩天地仁冠尧汤体至道以好生布春和而照物夷蛮戎狄皆知慈育之深日月星辰共鉴包荒之广而知俊独违圣造肆用滛刑致遐陬之未通阻四方之向化今则雷霆震令斧钺兴诛使普天率土之人荷去恶除凶之德克昌祚厯永福生灵臣获覩宸严无任欢跃快忭之至
　　贺鹤鸣化枯树再生表
　　臣某伏覩卭州团练使张敬周奏大邑县鹤鸣化一大师郭昭美申当化有古栢树内有七株枯巳多年今再生枝叶郁茂异常州司差人覆验有实者仙山表贶嘉树呈祥符睿德之感通彰神功之茂育臣某诚欢诚忭稽首顿首臣按瑞图云帝王德及草木政致升平则松栢常生永有祯异伏惟陛下膺图啓运握纪承天修文化而服遐荒耀武威而平九有恩周草木恵及蚳蝝穷蕃欵塞以归仁犷俗梯山而纳賮由是涵濡异类感动殊伦雪兎霜禽栖翔接影应龙神蔡表见为常今者玉洞云峯灵墟古化当炎汉理平之际乃天师修道之乡林麓森踈烟霞熻赩苍崖藓织凌空之辙迹犹存翠墠莎封化鹤之坛基尚在而岩前古栢枯朽多年霑雨露以重荣吐荑苗而再茂乔柯袅翠宻叶凝隂彼王廙之豫章难偕繁盛虽瀬乡之仙桧莫继祯祥艳七栢之兴荣契卜年之遐永祥编瑞谍古昔无伦臣获际昌期频聆嘉瑞敢陈謡咏愿播寰瀛谨课颂圣德七言四韵诗一首陈进称贺以闻
　　贺西域胡僧朝见表
　　臣某伏以西域天竺僧到阙朝觐者天慈遐被异域懐归致万里之畨僧朝千年之圣主华夷率化亿兆同欢臣中贺伏惟皇帝陛下继圣统天体元立极恵周覆载仁匝寰区戎蛮夷狄之乡皆遵声教舜禹商周之德莫继钦明由是琛宝川驰梯航雾集贡无虚月史不絶书今者天竺逺戎葱山夐俗在积雪流沙之外比峰岭丽岛之间遥闻干吕之云遂起朝天之意言须重译路想经年﨑岖不惮于穷荒匍匐愿瞻于圣日虽图澄入夏祗辞于阗之东罗什依秦亦自兹之北校其迢递亦验专勤缅维臣子之心允自圣明之感永编国史克广圣功臣获奉天光不任【云云】
　　夀春节进元始天尊帧并功德防表
　　臣某伏以九曲澄澜二仪交泰星渚表流虹之应斗枢开飞电之祥瑞叶千年欢周万国伏惟陛下握符受命端扆承天至道而继三皇敷上德而超五帝化覃海岳恩普华夷凿齿雕题常修职贡四荒八极毕防琛珍平六府而天降殊祥洞三泉而地呈嘉贶莫不书披玉篆波跃金鳞兽显霜姿禽飘雪翅芝英菌蠢膏露葳蕤灵仙时见于烟岩贞桧重荣于云谷琼储嵗稔宝货川臻无向隅不获之夫有比屋可封之俗故得遐方慕圣异域归庭鼓舞翘诚欢呼率化桑干瀚海僧法静则稽首朝天身毒罽賔三满多则倾心入贡皆瞻北极共祝南山今属日丽九芒风和八景夀春大节诞圣昌辰辄绘真容愿崇睿福臣某集当院道众起今月一日开置灵宝延夀道塲七昼夜香灯蠲洁焚诵精防冀凭妙道之功永祝无疆之夀前件画像及功德疏一通谨辄陈进干冐宸聪无任【云云】
　　谢恩赐阳平山吕延昌紫衣表
　　臣某伏奉勅恩赐阳平山主吕延昌紫衣仍补充内殿焚修大德者恩垂霄汉荣及岩林草木增辉烟霞动彩凡兹簮褐共感休明臣某中谢伏惟皇帝陛下惟睿开图握符御宇仁覃九土咸叨怙冐之恩政布八荒巳洽雍熙之化由是羣方述职重译賔庭属祝圣之昌辰标夀春之大节布鸿私于二教洒皇泽于万区吕延昌乆处烟萝深精药饵方专心于葺理敢企望于宠荣岂谓陛下切念臣奬深学术以延昌医方着效致彦諲危疾蠲除逈降隆恩显颁命服霓裳象简难胜天地之私暮烛朝香誓答圣明之照臣某与道众等不任【云云】





　　广成集巻二
　　钦定四库全书
　　广成集巻三
　　后蜀　杜光庭　撰
　　宣进天竺僧二十韵诗表
　　臣某伏覩西天三满多到阙朝对者伏以北通玉塞西渡金河路出重关程逾万里班定逺之经歴才及乌孙张博望之访寻祗过青海或蛇州魅碛人迹莫穷或飞灵流沙马蹄难至由是声教或异职贡少修昆峤白环首标瑞典钟山火玉显谓祥珍况身毒居凭岭之隂于阗隔雪峰之外天竺辽夐跋涉辛勤慕中华亿兆之尊向大蜀圣明之主夀申朝觐实美简编伏惟陛下纵圣体干膺圗啓运德逾羲顼仁冠尧汤修文德而御要荒耀武功而安寰海故得西夷率服万防知归南通交趾之乡北聚穹庐之俗献琛奉防无旷嵗时窃惟听政之余每降自天之泽兴释欢奬崇修梵刹严精道宫焕丽一心齐致二教俱荣紫霞洞之仙客効祥天竺国之胡僧入贡咸归睿感共福皇圗率土臣寮同深抃蹈臣某芝田末学蓬岫孤踪获奉天慈俯宣明命谨课颂圣德七言诗二十韵一首陈进昨自三月巳未偶萦疾苦不获随例舞蹈尧阶无任欢呼屏营之至
　　谢手诏表
　　臣某言今日伏奉恩防以臣今月十一日上表称贺圣体痊复事赐手诏奬饬者绛阙流恩紫泥颁宠仰承天造俯慰凡庸臣某诚荣诚恐顿首顿首窃以臣叨将踈野幸列班行虽焚修每念祝于龙图而旦夕合趋于鳯阙洎婴疾苦稍旷朝天昨日以皇帝陛下庻政懐劳万几关念偶致违豫寻就痊和是以臣稽首欢呼飞章称贺实簮裳之素分乃周列之常仪岂谓皇慈曲颁【阙】臣某言伏奉恩勅以臣今月二日上贺登极表一道赐批答奬饬者宠降丹霄荣临教纶垂五色出仙禁以昭彰日焕九芒向芝田而照烛惊荣失次抃蹈无阶臣中谢伏惟皇帝陛下珠衡诞瑞玉斗纵神出震域以重光为干枢而纂圣德超啓诵孝德以垂衣明继勋华宣大明而御宇湛恩遐布恵渥旁敷欢呼振野以成雷嘉气凝空而作葢华夷亿兆就日瞻云臣某限以衰迟兼婴疾恙仰龙墀而结恳陪兽舞以无因遂贡封章遥陈诚悃岂谓特隆睿奬俯降天章成行之瑞露葳蕤聨幅之卿云芬郁捧对而嵩衡未重感恩而渤海非深鹪鷃至微乾坤难报所赐批答臣谨已焚香跪受讫无任荷圣戴恩之至
　　慰中祥大祥禫制表
　　臣某顿首顿首言日月不居大行皇帝奄及期祥伏惟皇帝陛下攀号痛慕圣情难居上为宗祧下徇亿兆俯全大礼永福华夷臣衰疾萦身不获随例起居奉慰无任殒越屏营之至谨奉表陈慰以闻
　　慰释服表
　　臣某顿首顿首言日月不居大行皇帝崩背如昨奄经礼制伏惟皇帝陛下攀慕永逺圣情难居四海臣妾服制终礼瞻天靡及履地无容臣伏限衰疾所萦不获趋诣阙庭哀恸臣无任感咽推慕之至谨奉表陈慰以闻
　　慰册庙号表
　　臣某言今月某日追册大行皇帝尊諡及庙号者伏惟大行皇帝应天诞睿乗运开图丰沛振衣功超于汉祖邠岐杖棰仁迈于周文考唐尧翊善之名遵虞舜盛明之号今则式崇尊諡爰美圣功亿兆咸哀寰区共感伏惟陛下悲纒罔极孝理万方仰弓剑以难追奉册书而增感普天率土哀殒同深
　　慰啓攅表
　　臣某言伏承大行皇帝今月某日啓攅宫者哀纒百辟号恸六宫伏惟陛下攀慕哀号圣情难处对弓剑而增感叹光景以防懐臣伏限衰疾所萦不获随例表恸无任陨越屏营之至
　　慰祔庙礼毕表
　　臣某顿首顿首言伏奉某皇帝祔庙礼毕者礼重宗禋序申昭穆克遵严祀永耀神功【云云】伏惟陛下顺考礼经钦明孝德正春禘秋尝之典宗配天奉圣之仪允集鸿休永崇清庙普天率土哀慕同深
　　慰封陵表
　　臣某顿首顿首言伏覩大行皇帝陵寝封为某陵者臣窃惟大行皇帝吞日叶祥履星应梦握乾元而啓厯拓坤野以开基鄙吴魏之三分广行恩化欲华夷之一统将混车书陵寝正名允符圣德伏惟陛下纂承事重追美为先光显遗功辉华盛礼仰瞻懿躅稍慰圣情凡在臣寮同深哀慕
　　慰发引表
　　臣某言伏惟大行皇帝灵驾以今月某日发引者二仪交感两曜无光亿兆咸哀云霞共惨臣某诚摧诚咽顿首顿首伏惟陛下孝思罔极圣情难居望仙驾以渐遥听薤歌而増咽追攀不怠号慕难胜
　　贺登极后听政表
　　臣某言伏审今月九日皇帝御明德殿听政者文物羽衣初陈紫诏臣谨已焚香跪受讫无任瞻天荷圣激切屏营之至
　　谢宣赐道塲钱表
　　臣某言今日伏奉圣防以臣自前月二十一日就当院集在观道众老宿等于三清坛上为皇帝陛下开置灵宝消灾转经礼念道塲伏防宣赐钱二十贯文省除者伏以中朝锡宠内库颁财仰奉天慈倍铭允恳臣某中谢伏以叨为教主深受国恩凡日焚修皆归职分岂期圣造仍降明赞助之期广天地遐长之夀臣某荣逄圣日仰覩神功不任
　　贺圣体渐痊愈表
　　臣某言伏审昨日巳来圣体顿就安愈臣某诚欢诚跃顿首顿首伏惟皇帝陛下深仁御宇至道垂裳恵匝万区恩周品物昼干夕惕焦劳而腠理愆和旰食宵衣忧轸而寒暄爽今则神明幽赞川岳効灵清庙昭祥穹降福克安圣寝弥增两曜之辉广纳洪休益永万年之夀华夷忭恱亿兆欢呼臣某日旬以来目疾未减不获趋驰玉阙蹈舞天阶瞻望烟霄不任
　　贺疾愈表
　　臣某言伏审圣体已就痊平中外臣寮咸增踊跃臣某诚欢诚忭顿首顿首臣闻五纬经躔尚有差其行度四时行动犹或爽于惨舒虽寒暑之乖宜葢隂阳之常数伏惟皇帝陛下顺时设教以德临人万机每繋于宸襟六气稍违于圣体今则神灵叶赞宗庙垂祥广集天休顿安圣寝足嗣唐尧之一统永延周帝之遐龄颁赏锡于医工恩流海内聴欢呼于品物声震重霄臣某仰天上之龙顔巳增感圣捧禁中之鹅眼更切祝尧其所赐钱臣巳依数跪受俵给道众讫臣与道众等无任感恩激切屏营之至
　　贺嗣位表
　　臣某言伏审今日皇嗣宝位光御洪图率土欢呼普天欣戴臣中贺臣闻成王嗣位举千载之徽猷舜帝继明为百王之茂典上膺天命下契人情伏惟皇帝陛下道比成康仁同舜禹德宜符于五纬运潜契于二仪是以克昌宗祧光升宝位鼎祚彰维新之命洪基显隆永之期即使车书混同夷夏清泰九土有归山之马四溟无横海之鲸克振皇纲永安大业臣叨荣昌运获列簮裳仰驰捧日之诚虽同忭俯抱卧漳之恨莫遂鳬趋臣无任瞻天望圣踊跃屏营之至
　　贺德音表
　　臣某言今日皇帝御殿宣降德音者臣闻圣德法天应每行于亭育神功体道顺时克布于生成莫不泽被九黎惠敷万国凡居覆载咸动欢呼臣某中贺伏惟皇帝陛下宅据寰中日临天下克俭而茅茨不剪栖神而金镜髙悬是以冐凟宸严无任兢惧战越之至
　　贺封资王忠王表
　　臣某伏覩降制封资王忠王者丝纶显降典礼昭行宗社贻休寰区增忭中贺伏惟皇帝陛下仁推立爱道慕笃新増玉厯于延洪固瑶枝于逺大鳯书锡命麟趾增华浮喜气于绛霄集荣光于朱邸臣欢逄圣运仰覩威仪不任
　　贺新起天锡殿表
　　臣某伏覩恩勅大内新殿成赐名天锡殿者鼎新正寝光锡嘉名中外荣瞻华夷增忭臣中贺伏惟皇帝陛下承枢啓运握斗垂衣包九土以君临辟四门而敦睦法天搆宇隆帝宅于上京括地开基壮皇居于亿世由是前罗象阙遐敞龙庭总日月之贞华髙严秀闼集星辰之瑞彩广啓文轩巍峩压参井之墟岌嶪应氐房之状莫不岳灵飞磶川后贡材人以子来功资神助虽镐宫鲁殿彼细以难俦汉阙周堂固寻常而莫并功云告毕宝额爰新显神授于上以符天锡耀宏圗于八极永播圣功临海岳而阅琛珍防诸侯而朝万国将陈大礼以福羣方雁塞穹荒云奔玉帛鸡林絶域雾集梯航运在无为俗欣有道今则普宣德教克顺正阳安地表之遗黎髙开夀域御天锡之新殿更扇薰风慰征役于藩方免逋悬于郡县魅乡迁客俱从释宥之恩囹圄缧囚尽举寛明之典式因三赦将俟一同臣伏恨疾瘵所萦不获随例蹈舞玉阶无任欢呼踊跃屏营之至
　　又贺德音表
　　臣某言今日皇帝御殿宣降德音者雷雨作解渥泽滂流被九土以无遗致羣生之咸泰华夷亿兆孰不欢呼臣某中谢伏惟皇帝陛下嗣圣继明握图御宇蒸蒸大孝同汉惠以承祧翼翼小心比周王之纂极文懐逺俗武戢遐荒膺干而化洽无垠出震而仁周有截今则凝旒御宇正殿宣恩安地表之黎元髙跻夀域洒中天之德泽更扇薫风悯征戍之勤劳释赋租之逋滞投荒迁旅囹圄缧囚俱从赦宥之私尽举寛明之典腾欢声于域外浮喜气于云间车轨书文伫归一统瑶图玉厯克保千春臣获以衰迟躬逄睿圣方婴疾疹不获蹈舞尧阶瞻恋天慈无任欢呼踊跃屏营之至
　　谢批答表
　　臣某言今日皇帝御殿宣赐批答窃惟佩玉鸣鸾欣登于玉砌行鹓振鹭乍列于瑶墀中外同欢寰瀛共贺臣某诚欢诚跃顿首顿首伏惟皇帝陛下九天诞圣七政纵神执玉斗而御干龙将宁四海握璿衡而司大象爰牧万方敷啓后之文明懋成王之道德今则云开碧落齐瞻北极之尊霞散沧溟共奉大明之照恩覃有截恵洽无垠臣迹滞芝田荣逄宝运悲越吟而自感趋汉阙以无由瞻望尧天不任踊跃欢呼激切屏营之至
　　慰山陵毕表
　　臣某言伏承大行皇帝山陵礼毕者神宫长闭仙寝永安率土生灵不任号慕【云云】伏惟皇帝陛下追慕不怠圣情难居对马鬛以增悲攀龙髯而永隔游衣尚在仙驾已遥追想英威推慕何及臣某伏限衰疾不获奉慰阙庭不任号殒摧咽之至谨奉表以闻
　　请不赴山陵表
　　臣某言窃承山陵俯逼皇帝陛下哀慕无穷欲躬赴陵寝者恭闻中旨实骇人情凡被照临莫不惶惑臣某诚惶诚恐顿首顿首伏以帝王之孝也法天顺人縁理制礼俾生灵咸若而宗庙永安未闻以弓剑之哀诚履鲁闵之独行遽劳警跸亲奉告修伏惟皇帝陛下考百王之旧仪徇歴世之成典特回圣鉴俯契礼文遵前古之通规示后王之令范弥彰孝理以慰万方臣不任沥恳防望迫切之至谨奉表以闻






　　广成集巻三
　　钦定四库全书
　　广成集巻四
　　后蜀　杜光庭　撰
　　户部张相公修迁抜明真斋词
　　臣闻太上开图元皇演教三箓定金明之典功被人天九幽悬玉匮之科惠周存没窃惟经旨遵按文仰祈迁抜之恩辄备懴陈之恳今月二十五日是臣先妣唐楚国夫人蜀追封宋国太夫人刘氏忌辰今月三十日是臣先考唐丞相太子太师致仕蜀追赠太尉忌辰谨赍油烛香花供养之具于成都府玉局化北帝院奉修灵寳明真道塲一昼一夜道士一十四人三时行道三时转经对乾象以披心驰香龙而上奏伏惟髙尊悯鉴众圣埀光普告四司关明三界降九龙符命开长夜寒庭錬沐形魂迁抜神爽出隂之府入洞阳之宫罪咎蠲消寃讐解释落名地简列籍道阶轮转福乡克登仙品九幽识咸遂超升誓勤修奉之心上答真灵之泽
　　张民国太夫人就宅修黄箓斋词
　　伏以妙道功济时佐国真经秘旨拯物救人肇宏规于亿劫之前大化于万天之内宗之者储祥纳祜修之者驾景登辰披究古今昭彰典诰张民国克承祯贶运遇圣明被沐天光辉华帝泽循懐顾分常抱兢忧省己修躬每为炯戒实恐往世之积瑕未懴此生之累衅将深幽隂有注讼之书冥漠有考延之籍又张氏今年天符临于木墓之位暗曜住于飞化之年火星照于身宫仍当尅之性分大运逄王金之上火力稍微小运值生金之乡木气巳薄缅思危命倍用忧虞窃惟大道无方施恩普合式申防祝必介休祥是用蠲洁丹心修崇黄箓像瑶坛而肃列按琼韫以敷陈质信诸天烛兰缸于午夜告明三界飘檀蕙于九时露驰诚希恩悔过伏惟髙尊太上万圣千真悯鉴叩祈昭宣渥泽勅天司地府命隂职阳寮黑簿落名青宫着箓和平债讼消释寃仇北都除执对之篇年龄渐逺南极定延长之纪禄祚尤宜五行祛灾滞之文九曜息照临之咎常欢舜日永廕尧天眷属乐康子孙忠孝九七祖往逝先亾或拘滞昏衢未超福路愿承道力便遂往生利祐见存允蒙贞吉其有三涂六趣夜府寒乡亦因懴涤之缘尽获逍遥之果隂阳将吏宅宇龙神长悦豫以安宁俾凶衰而殄息上愿皇图遐广圣夀延洪卜年克大于姬周享祚更隆于炎汉寰瀛一统书轨混同共倾捧日之心咸沐自天之祐
　　奉化宗祐侍中黄箓斋词
　　伏闻道本无为降元精而生二象象而后数罗五纬而备羣形维地防天无违于律厯阳舒隂惨咸繋于裁成由是善恶循环吉凶倚伏干刚坤载不能排九六之期蟾魄乌轮不能革盈亏之势况乎二仪禀质三命定生未超变化之机固有推迁之理是宜兢懐省巳审过知非常加策励之心兾动真灵之鉴臣夙承廕早沐洪休运遇睿明身叨宠任推忠陈力未申匡济之劳翊圣扶天累荷超逾之渥将坛相印委遇益隆苍佩行师徽荣弥厚戒满盈而徒切报君父以何阶尚恐动静行藏有乖于素分属心举念有忤于神明或在公有失于赏刑统众有愆于裁断或往世之尤违未解或积生之寃债未袪有一于斯皆宜懴涤又今年二运俱逄于墓位飞天仍值于火星虽居华葢禄德之方恐有刑尅照临之数以兹兢惧倍切诚徐氏年运之中亦有灾滞大小二运金火气微飞宫遇于计都天符临于生月恐为灾滞志在懴祈是敢恭备信仪防申斋洁按都品格修黄箓道塲严香花于二日六时召真圣于诸天诸地凝神屏虑仰副真灵
　　赵郜助上元黄箓斋词三首
　　至道流慈元皇垂贶三宫四赦爰孚作解之恩品物昭荣共乐如春之泽皇坛巨祐幽显无遗臣以庸愚叨逄圣运早承宠禄常戒满盈犹恐年厯之间星辰之内因纒厄防尤切兢忧辄因黄箓道塲防申悔谢仰希上圣俯鉴冲襟宻赐福祥潜祛灾咎夀年增益家眷康宜存殁幽明同臻景祐
　　中元
　　律移朱夏节应素秋鼓夷则于西郊敛火云于南极裁非戒恶允属兹辰猥以尘土叨亲道化身叅丹箓名台而过尤易结世罔难祛动静行藏未混融于大道年辰宿曜犹纒集于众灾辄因黄箓寳坛助营香供兾防圣力垂鉴愚开罪书而解赦愆尤豁尘累而荡蠲厄难九受赐举族霑荣永承祐防之恩誓竭归依之愿
　　下元
　　臣以宿因获承积祐早叅职务族泰官荣而所主重难常深忧惧尚虑年行灾滞星曜加临遂履困蒙莫知祈告今属冥届节水帝司辰斗杓方指于孟冬朔气正雄于北陆年光迁贸修奉弥专敢因九奏之注念沥恳披心伏惟万圣回光众真流鉴悯其丹欵锡以休祥赦已往之罪瑕息将来之厄滞明星暗曜无临照之凶三命五行除冲妨之防寃仇和释债讼消平嗣防昌夀禄延益九蒙福幽夜开光眷属康宁龙神安豫上愿圣躬万夀大业永昌布声教于九围咸欢舜泽混车书于八极共乐尧仁百谷丰盈六气均畅誓倾忠孝上酬英睿之慈克励精诚仰副真灵之祐
　　上官子荣黄箓斋词
　　伏以大道功至真妙感随方流贶应念垂慈佐国济人恩周于动植祛灾降福惠及于幽明凡所启祈必蒙昭鉴某氏以今年大小运行之内恐三命衰微隂阳宿曜之中恐五星临照致成灾厄无所告祈窃闻黄箓妙斋功德广大无灾不解无厄不禳輙罄丹诚兾蒙祐谨依科法开置坛塲三日香烛九时懴谢至真防应有感必通伏愿三境诸天髙真众圣降无涯之泽埀广覆之恩为某氏解除积世罪瑕多生寃债随懴消平应时除荡眷属安贞公私和泰誓倾忠孝永奉圣明
　　飞龙唐裔仆射受正一箓词
　　伏闻冥寂之初混元之首道生一气分彼两仪隂阳有升降之殊清浊有仙凡之异是以紫青金阙髙居太妙之庭黄轴风关下镇穷泉之域随机染惑因生进退之疑委迹沈浮遂有飘揺之痛既非先觉必在指迷元皇帝当东汉之季年启南宫之寳笈首传真箓大拯羣生修之则驾景冲虚行之则济人佐国或荡平氛沴或惩革凶妖正日月之天元风云叶候静灾邪于地纪生植无愆歴代所尊垂休靡极臣夙承道廕获奉皇慈功轻而渥泽愈隆力薄而君亲未报常思禀规秘箓宗受灵文勤旦夕之香灯励精防而祝祷所兾家国同纳福祥今则严偹信仪恭开坛墠通宵懴涤稽首归依兰灯夜烛于九防檀炷晨飞于三境恭驰恳欵兾达尊灵伏惟太上三尊元大帝十方众圣三洞威神鉴丹恳之诚赐感通之应灵官真气咸赐授传使内保身安外祛灾沴名臻道籍罪灭隂曹九离积夜之乡永栖长乐举族享无涯之善常奉休明算夀遐延公私清泰上愿龙图攸允鳯厯延洪増圣夀于无疆乾坤共永布皇恩于有截海岳咸安同为至道之风共畅无为之化
　　皇太子青城山修斋词
　　臣闻灵寳陈规斋戒感希夷之兆真文设教行藏通修錬之功莫不启之于心之于道上可以防祈穹昊昭达微次可以宣布情诚只延福祐永言清信敢荐防恭伏以皇帝划地开基法天垂覆定祸乱而爰承上德阐真明而克应金行翼翼小心朽索薄冰之惧干干夕惕有栉风沐雨之劳备歴岁时益勤只敬是致年丰岁稔国富兵强定蜀汉之疆圻扼黔巫之襟带允文允武咸序彛伦至公至平式崇治本四方慕义万里归仁梯航无隔于髙深书轨尽同于风教葢九霄之灵应信大道之防扶是使帝图聿昌宸算永言戴仰弥切兢持近者以星象留行稍淹时景分野观瞩寔资祷祈是用洁志清心防机涤虑召十洲之法侣约三洞之科敬设清斋仍修大醮伏愿上真降鉴众圣宣慈回机轴于关启辉光于丹道凡言灾沴并获除消但有吉祥皆承感应增圣夀于千秋之外播皇猷于万宇之中夀山更峻于五山福海更深于八海与乾坤而齐固共日月而合明叶华戎推奉之情遂臣子依慿之恳尽繄至教俯契微冐凟真仙无任兢惶戒惧激切屏营之至谨遣得一大师赐紫张茂卿等一十四人防修法事愿鉴丹诚
　　普康诸公主为皇帝修金箓斋词
　　伏惟道混虚无泮黄为九之始象凝恍惚标化育为独化之源于是覆载以乾坤照临以日月三才并道刚柔之用迭兴品彚攸生善恶之端遂列然后降之以君父佐之以股肱法髙皇不宰之慈体大帝无言之照安疆域大庇黎甿伏惟皇帝陛下出震临人承干御厯禀枢机之精耀含岳凟之灵源明契三辰运符四序当天人之允属表防瑞之咸臻因念陵夷遂康蒸庶镇宁郡国割裂江山辛勤侔大禹之功化洽嫓周成之德岂防宵旰莫惮焦劳是用和平永期清泰某等今以时当端月节遇正阳属二气之将交处午位之炎景思百福用荐千龄启金箓之灵坛造玉京之胜地伏愿皇帝明齐月桂夀比天榆握金镜以御寰瀛致衢樽而欢亿兆垂旒问道覩元凯之忠贞负扆调元获防龙而翊賛四三皇而永固一六合以无虞仰奉虚皇俯垂造兾纳防诚之志获申恳祷之诚
　　皇太子为皇帝修金箓斋词
　　伏以浩邈无涯育乾坤者至道弥纶莫极运造化者功凝一气以生三才周六虚而吹万有所以春皇秋帝云纪火官承妙用以御寰瀛体无为而统天地曷常不含和韫粹端拱穆清执大象以临人乘飞龙而布化虽流金铄石汤德弥光懐山襄陵尧风益扇皇帝应图负扆握镜开基慕元慈俭之宗仰黄帝华胥之躅日慎一日虽休勿休故得声教旁敷京坻积稔俗臻暇豫民乐雍熙交欢自洽于隣封琛赆争来于絶域倍增寅畏祗荷穹旻昨以垂象飞芒天文炯戒躔度虽殊于分野祷祈励切于焚修恭啓皇坛敢希鸿福仰玉清之化稽首知归开金箓之道塲斋心发愿所贵者逹诚碧落荐夀皇躬与日与月之同明共地共天之咸乆青词奏御俾金彗以韬光丹衷通真致珠嚢之叶度灾纒永息祯瑞常臻鳯厯克调狼烟不警政除三五祚起亿千位忝储宫实钦仙境辄倾素恳仰望慈
　　中元众修金箓斋词
　　伏闻至道希夷真精寂化于混元之表凝光于太极之先散淳一之根潜分步骤鼓生三之气以制寰瀛所以乗龙袭气之君画卦垂衣之后顺敷道要创厥皇基恢妙用而福寰区布神功而利天下昭彰帝纪炳蔚人文允属睿朝诞应天眷皇帝仪干受命应运开图继轩黄帝顼之灵源茂亶父周公之至德纂承玉箓光啓金衡端旒扆以穆清慕唐虞而真正思洽大同之理以康九土之民稼穑连丰华戎咸泰皇储辉重明之美遐方赞有道之风中外恬夷生灵辑睦况属三元令序大宥昌辰宜防斋洁之诚共祝君亲之夀拂瑶坛而展礼按金箓以陈仪龙防质心香花备信焰九光之莲炬下照防津飘三素之檀烟上开真域必冀三天降祐万圣延慈宗社隆昌宝图安镇齐乾坤于圣夀等日月于睿明文德武功绥宁八极天枝宝辉映万龄储皇享椿桂之年常扶大业妃后洁苹蘩之德并翼宸居朱邸清庙弥臻景贶外藩内辅益履殊荣常乐雍熈皆登富夀其有宿殃积衅徃债前寃年辰命运之灾算纪飞旗之厄乗兹懴谢并乞消平即冀宗庙尊灵生神三境臣等九七祖受福诸天贻祚流祥传休无极上愿天文昭著纬象澄清回直符太乙之旗息玉彗金芒之曜荡忧患于井参之野延福祥于梁益之墟九谷无虞五兵斯戢螟蝗水旱无肆沴于农功疫疠凶荒靡非灾于闾里幽关舒泰品类滋荣海岳归仁寰区禀化至有立功将士往逝都头勣着勤王忠推効命每因斋荐皆为懴祈必离漠之乡更遂逍遥之乐或幽隂尚滞涣泽未霑或嗣续巳无奠羞多阙九宫符命即为迁神二箓洪恩俱令济苦勿为疵疠逺诣福庭动植飞沈尽登真道
　　皇帝修符瑞报恩斋词
　　葢闻歴代帝皇受天符命咸宗至道以御鸿图莫不用慈宝以临人仗功而济物克致雍熈之运仍颁祥瑞之文顾以薄躬猥临大宝寰区尚扰思偃武而未臻法令颁行念措刑而莫得内惟兢业莫敢遑宁今年七月汉洲十郡县百姓郭回芝于仙居观采药耕地掘得铜牌长七寸广四寸有六十字老子通天记云丁卯年甲戌乙亥人王生享二百年天子王从建王元膺王万感王岳王则王道宜五字篆文后云北邙化张道天宝留此明圣代钦承贶防佩灵符识天道之垂休知百年之惟永爰倾丹恳用答殊休按九等之科仪修灵宝之法事所愿丹心径逹圣鉴俯临社稷永昌休徽必应四时合序万物以嘉俾令率土之賔尽保无疆之福稽首谨词
　　黄齐助中元黄箓斋词
　　伏闻三元大宥乃诸天降福之辰九夜长幽是厚地重隂之境将消积暗爰假神灯上纳三光下照群异经科所重济获攸先今属序届中元坛开黄箓三时朝懴万罪蠲消輙备香油同申供养伏兾鸾辉鳯熖凝光地府之中星布莲敷散景泉扄之内尽超苦趣永出津九祖生天六亲介福灾祛未兆善洽无疆奉上安家并希元吉
　　黄齐为二亡男助黄箓斋词
　　臣闻包容万象大道为亭育之尊济羣生天尊演虚无之教莫不恩覃纎芥泽普存亡明真开玉匮之书长夜释重隂之苦丹诚上感贶必臻臣过咎夙彰神明垂谴才逾一月继防二男憔悴中年寂寥孤影痛蒸尝之时絶念漠以何依惧被营魂尚为拘滞伏思迁防唯仗焚修舍其服用之资助此香灯之防不任防祈之至
　　冯涓大夫助上元斋词
　　伏以大道垂文泽周存殁天尊演化恩及幽明广敷九等之科以拯重之苦敢持哀恳仰叩闗今月二十六日亡妣陇西郡君赠陇西郡太夫人李氏忌斋诣玉局灵坛因上元胜防同修香供用祷福祥伏愿亡妣錬景朱陵栖神圃悟恬澹希夷之道契长生永刼之真防无为克臻妙果
　　中元
　　伏闻黄箓明科紫阳具典元胜力丹简宣恩拯防幽沉照临防夜古今宗禀生死衔恩有感必通所祈克应今月二十六日是臣先妣赠陇西郡太夫人忌辰輙因玉局坛场中元斋荐同申修奉兾逹真灵伏愿亡妣乗此福縁髙升道境逰神碧落悦影丹防永登快乐之郷克证希夷之道
　　下元
　　伏以黒帝御时防肇序下元胜防大宥昌辰所宜防祝上真励精下土用祈祯贶以福存亡今以玉局灵墟瑶坛展礼輙持法信用助斋诚敢希众圣鉴临万真昭祐九开度超离漠之郷五族叶和长荷安贞之福灾防殄息罪咎消平永誓丹襟仰承洪泽
　　周庠员外助上元斋词
　　伏闻斋敷九等节啓三元是万方祷福之辰是众圣宣恩之日今属元真化玉局灵坛陈黄箓之仪按都之品九时奏御三日焚修精助香灯同申懴涤伏兾髙尊垂祐大道流慈采纳精诚降颁鸿福九祖遂超升之愿六亲霑覆防之仁消厄滞于将来解寃仇于既徃罪咎原释疾苦痊平夀禄増延凶灾除荡克叶发生之徳敢忘大道之恩
　　下元
　　伏以帝司辰水官统序乃请福延恩之节是凝心涤虑之期况玉局仙纵瑶坛盛礼九时焚祝必介于休祯三日斋庄敢同于懴谢所兾灾纒殄息寃债消平罪咎咸蠲存亡共泰永防修奉以答慈
　　卢蔚大夫助上元斋词
　　伏以大道周行三元立训陟明考校毫末无遗臣早慕虚夙宗清净毎展恪勤之恳以祈昭祐之慈今以玉局灵坛上元福防輙赍香烛同助焚修所祈消解灾防涤除罪咎蠲平疾厄延益年龄善功克被于存亡祯贶荣周于眷属永勤丹慊仰副慈
　　上元
　　伏以考校良辰先春令序当上元陟明之节乃羣生舒泰之期式罄斋诚以申防祝今属锦都灵化玉局瑶坛啓黄箓之真仪展科之盛礼輙持香信同助良因伏惟众圣垂慈万真昭鉴悯其修奉锡以祯祥惠普存亡遐祛罪咎解灾纒于未兆増禄夀于惟新永励丹心上副贶
　　中元
　　伏以四始周行三元定箓陟明显晦考校无遗臣素奉道科早师寂毎逄良防必励修崇今以玉局朝元霜坛蒇事輙赍香烛洁助斋功所祈大宥之恩允降自天之泽疾恙痊愈禄算増延仰荐先灵旁沾眷属永承丕祐钦賛元勋不任归命丹切之至
　　下元
　　伏以水徳配时冬叶当二气谨藏之节是诸天校防之期所宜励志重凝心至道涤瑕悔请福希恩况玉局皇坛锦城福防敢营香币因助斋修三日肃防九时朝懴兾蒙昭祐广赐休祥赐臣祖超升隂防开泰存亡济度灾咎消平释寃债于夜庭落罪尤于地简疾厄痊复算纪遐长誓倾严奉之诚常副真灵之祐




　　广成集巻四
　　钦定四库全书
　　广成集巻五
　　后蜀　杜光庭　撰
　　上元玉局化众修黄箓斋词
　　伏闻道出虚无之表职在生成徳超仁义之先功包慈育化绵亿刼教普羣方由是三皇以道御乾坤五帝以徳承天地人臻福夀俗致雍熙虽金木运迁步骤时革理家康国惟道为先行之则四海晏清代迁淳朴违之则中原板荡物变浇漓我国家师太古之风绍元之训懐道抱徳祖尧述舜故能纵神武以涤埃氛中兴鳯歴光圣文而安社稷克固鸿图臣等夙荷道慈获逄昭运微功未着宠以深恩俯尽斋洁之诚仰报君亲之徳今属天官统序木帝司方当上元校戒之期是下土精修之节共赍法信同诣灵坛偹玉笾金豆之仪陈十极四华之礼莲缸散焰续阳景以烛幽关兰炷飘烟御星纒而逹卑恳必兾众真迂驾万圣廻轩俯鉴羣心洪流巨福上扶宸极安帝业以天长仰奉庙谋镇坤维而地久边不警气序式和谷稼滋丰生灵舒泰寰瀛辑睦车轨混同妖沴不兴祯祥荐委臣等存亡介福七祖生天族属沾荣三灾弥息或前生今世罪网未祛或徃债宿寃过尤未解或刑章有失或宰割不明或故杀误伤因成报对或运心履行有犯神明或土木奢华服用繁侈三官纪五帝司非凭此懴祈皆希洗荡臣等夀龄延永禄祚遐长灾厄蠲消寃仇和释其有同心事主戮力勤王风露先惊古今俄隔惟夜府愿享福縁大伸济防之因俱遂超升之路其次蒸尝旷絶漠无依亦俾徃生勿为沦滞龙神正秩五庙灵司乗黄箓之殊恩沐都之景贶肃清风景安镇方隅疫毒无侵干戈不作蛸翘异品动植殊形六趣四生三途五苦九龙符命三寳威光普沐神功并登真道
　　白可球明真斋讃老君词
　　伏闻道本至无化分妙有功包覆焘恩普幽明家国禀之以安宁存亡得之以开济神威灵泽妙用无穷臣以玉局洞天神仙奥府将申瞻敬式表宸仪遂为祖幽扄塑造真像睟容端穆侍衞骈罗疑珠宫下降之初若玉座浮空之际巨功既毕妙相益严日角月焕矣羣生之主緑眉皓髪巍乎万圣之尊永福一方以镇灵化是用防修表讃载展诚祈披玉匮之科偹明真之典转经行道燃灯炷香沥恳上防心下土伏兾倾光三境廻驾九清悯鉴尘微降流祯贶潜扶寳祚宻祐圣朝契自然清净之风臻太古无为之理次愿坤维肃穆川境晏安符瑞有闻灾防不作臣九幽爽七祖魂神出长夜之庭升洞阳之馆毁絶地箓超翕天衢洎乎有识含生三途六趣俱沾景福各遂生成臣积罪销平宿瑕除荡灾纒雾廓道化风行得防象之珠入希夷之秘箓誓精脩奉以答恩
　　温江县招贤观众斋词
　　伏闻妙道融真髙出混元之表天尊立教光敷浩刧之先歴代化人随机济物大惟邦国普及幽明俱頼神功咸承景贶臣等叨逄圣运夙禀真诠钦元道徳之宗覩烈祖先天之躅尚拘世网未蜕樊笼分地用天恭守儒之训节财约己敢忘覆载之私今属至圣垂衣元勲拯俗五兵罢警百谷荐登野洽讴謌人归富夀当天井降生之月是三台诞瑞之期将报洪恩莫先黄箓是敢博求众力同偹信仪严饰仙纵遵依秘格披心十极归命诸天燃灯炷香驰诚逹恳伏兾三尊驻景下察丹襟万圣廻轩傍流泽上扶社稷配天地以安祯仰賛圣躬同日月而辉焕台星福曜常镇坤维将畧庙谋永宣井邑一方昭泰四境久安疫毒无侵戈鋋不作臣等九七祖超度泉扄五族六亲允防祯祐销平罪咎和释灾凶农桑克保于丰穰幽苦咸期于扶济龙神镇守风均调道化周行灵威广被茫茫九土扰扰四生承黄坛普懴之縁因太上九龙之命俱升道果普陟仙阶飘浮絶祭之魂霜露沾零之魄勿为疵疠各遂徃生道力所覃永叶元吉
　　犀浦刘殷费顺黄箓斋词
　　伏以清净之宗托重而设教生成之本资妙用以宣功家国禀之而允昌古今运之而不竭粤惟道化首帝先今属睿圣御天元防分阃敷道徳字育蒸黎法伊尧妫舜之仁迈后稷臯陶之徳万方有泰四境无虞共感殊恩何阶上答是用率勉寮属考授经科严饬坛埸偹申斋洁精香灯而逹恳奉信币以表诚注念九清驰心三境伏兾光下烛至圣通俯鉴羣情滂流巨泽上扶帝业光讃圣朝比三辰以并明嫓两仪而等固鲲池鳯穴之野声教遐传桑律蒙谷之郷车书混一保宁藩部匡祐元戎天禄永増夀涯弥广臣九祖超苦趣于幽关五族周亲享善縁于道域封隅之内三农有积于仓箱政化之中羣瑞日编于简册干戈静息疵疠无侵其有滞骨飘魂久悲风露伤坟败庙常苦凋荒乗此胜因咸臻妙乐龙神安镇士庻昭苏蠢动有生同升福界
　　飞龙使唐裔为皇太子降诞修斋词
　　臣闻惟道为大运功而生育乾坤惟帝为尊握洪枢而主张造化广司万国遐统羣生承景命于三清定宏基于九土由是瑶图积瑞银汉腾华载诞元良恢大业今属祥虹泛防寳电飞光当重离啓耀之期是率土防诚之节敢披云笈恭诣仙坛偹灵寳之道场俨长生之胜防鲸钟鳯磬飘逸响于九天鹤防龙烟逹精诚于三境伏兾皇图隆永均露以无穷圣夀髙崇与八溟而比大六宫内职协讃宸居万彚群方昭宣睿徳皇太子龙文鳯质岳固松贞超汉盈周贤扶一统大同均化旁及黔黎共宗有道之期并洽无为之运臣某不任祷祝防期归命之至
　　兴州王承休特进为毋修黄箓斋词
　　臣闻上圣垂科天真设教神功救物无遗动植之中惠力宣恩普及升沉之内粤自右逮于兹辰荷泽防慈莫知纪极由是酆山北部潜祛邪沴之尘斗极南昌广布生成之照必资防洁方获感通臣猥以凡微叨荣道廕遭逢睿奨践歴官常入侍天阶髙陟九霄之上出持符竹宠行千里之中或齐肃师徒颁行刑宪辑宁封部湏举威章虑乖折中之冝自掇过尤之目以兹兢灼常寘于懐今则臣母窦氏本命甲子某月日生灾运所纒遽婴疾苦虽勤服饵未获痊平恐是徃债宿寃尚为注讼前生今世旋结罪名或星曜所临或年辰所歴凶灾纒绕命禄衰微晓夕忧惶防知救防臣况主持王事迢递道途不得躬奉庭闱亲调药膳心驰万壑目断千山惟慿大道之慈兾集感通之効是用归依灵观稽首华坛修黄箓道场告真上圣愿廻圣鉴俯介福祥赐臣母氏易短促之龄益遐长之祚蠲消厄防荡涤灾衰使六气均调百关康愈咎瑕除觧寃债和平克瞻日月之华别降生成之福三途幽夜六趣殊伦同享胜因共臻善贶九开度五族安宁微臣常奉二亲得励防甘之愿荣朝圣主永勤忠赤之诚惟誓丹襟上副祐不任沥恳望恩防祈之至谨词
　　胡常侍修黄箓斋词
　　臣闻妙本希微至真虚寂运神功而化育陶品物以生成应感无私周流靡倦所以九三古咸宣焘载之慈天上人间共沐涵濡之泽金科玉律云篆瑶章先万法以垂文具九流而拯世大哉至教无得而称臣夙荷道恩欣逢景运优逰造沐浴皇风逸预顺于天和俯仰荣于大化早叅秘箓常励明诚燧烛焚香毎肃防于晓夕琼仪寳韫敢有怠于敬恭族属周亲常臻廕防是用精修黄箓上奉休按十华三境之仪偹羽磬霜钟之礼归心万圣稽首诸天伏惟俯鉴丹襟曲垂造悯兹诚欵锡以休祥赐臣九祖七生天证道六亲五族受福沾荣存亡均康济之仁动静获安贞之赐灾凶殄息寃债和平罪咎蠲销禄算延益普天含识率土懐生俱承道徳之縁永乐雍熙之化不任归命防祈之至谨词
　　李儆为亡女修斋词
　　臣粤自尘微早依真教叨深渥夙荷灵休迫以俗机萦纒世网久拘职宦防遂初心思羽褐以未期欲奋飞而徒切依栖修敬自怠私诚过咎所钟女子殒逝光阴遄徃伤痛难胜但女子初笄之年归于仪氏夫殁之后誓志道门已造制法衣缮冩经箓永期顶冠佩服防奉修持值臣以王事征行未果前愿俄婴疾恙奄此沦亡抱幽恳而莫伸念闗而増恨伏惟三尊慈悯众圣哀怜曲回鉴祐之恩特降迁升之泽俾其魂魄得契皈依积生之寃债销平在世之罪瑕蠲释防度幽泉之苦获居善爽之中道力功常加防祐其亡女所修冩法箓道衣等谨于道埸前焚烧上奏伏惟至圣鉴照愚勅其魂神开度领受臣不任沥恳防祈哀痛迫切之至谨词
　　天册廵官何文济为东院生日斋词
　　臣闻天地分灵君臣定位必资辅賛用致升平犹风虎以相湏若云龙而感契由是吹尘入夣谕鼎膺求审象生贤熊氏卜臯防之旦尧歴元凯虞朝齐轩后之风莫不辉灼帝图光昭史笔以康亿兆以福寰区今属岁纪壬辰日乗庚午朔居天月合水衡凝南斗之祯休集东陵之瑞彩景风八律星火开祥诞降嵩允当令序叨偹青襟之列輙祈圣之恩防诣华坛愿崇鸿福兰缸夜烛檀穗朝飞仰陈三奏之仪必达九天之鉴伏兾青函紫笔延生题东极之书绛简朱编得道着南昌之籍夀同山峻禄并海深乐境増澄莱衣显徳雁序继三台之美鲤庭超七叶之雄陶冶九围匡扶元圣政归一统俗洽大同普覃夷夏之方永镇雍熙之化臣某受恩隆异省已虚孱唯叩灵真曾明感激不任沥恳防心归命之至谨词
　　宣胜军使王谠为亡男昭明真斋词
　　伏闻大化无方神功广被洞幽明而赴感普生死以垂恩拯度无遗古今防泽臣顷者专征北陆统领师徒横黒矟以临戎誓倾臣节奋雕戈而効命志洗国讐山川有登涉之遥粮馈有挽输之重惟期办集正切忧兢又一军之人苦于疫死伤枕藉相望道途兼小男昭疾恙所婴性命悬迫发丹诚而啓愿兾圣之鉴临寻遂回戈免贻旷阙再朝丹陛祗奉皇慈恭荷道恩敢申昭谢是用按洞噐格披灵寳典仪考九幽长夜之科遵玉匮明真之式精修斋直上答灵慈伏兾三界照临诸天悯防赐九七祖超苦趣于幽闗眷属亲縁享福祥于昭代臣积生衅咎徃世寃仇及生务已来公私负犯或赏刑不当或裁断失宜俗有怨嗟过亏阴隲致使动贻障塞莫值亨通昼夜循懐常増忧惕因今斋谢并乞懴除亡男昭未及壮年飘魂异境悯其沦谢慈痛尤深或有邪沴侵伤或是幽灵拘制防祈道力俾遂生神度南丹流火之庭升上境羽阳之府参证品悟道登真罪咎蠲除寃债和释臣等灾纒超解厄运清消禄秩夀涯更期延益惟勤诚节永酬圣主之恩克励焚修仰副真灵之祐
　　王承郾为亡考修明真斋词
　　伏闻至道开图三尊垂教惠覃幽顕泽洽死生逰观八门播慈而济苦悯伤幽夜回法炬以流光南宫辟錬化之庭丹简啓超升之籍上智童子愿开罪福之由飞天神人请示懴陈之品敷明真奥典防度幽闗披玉匮灵科解销考对清昏翳洒润焦劳拯防穷魂咸为善爽终天载刼洪沐慈臣先考运遇道风常参宝箓身逄圣日累践官荣处世网之中宁无过悮履尘寰之内必有愆违况职主庖羞湏行宰戮旋司戎伍毎举刑章出领郡符入居近宻或抑强抚弱或三令五申既爽重轻即为衅咎又自乡闗隔越兵火乱离故里坟茔或有侵毁塜讼延注逮及子孙兼割货所居移易门巷土木修造有触神明以此忧惶皆祈懴谢是敢遵灵宝科格修明真道场精洁香烛豊严信币披心露恳悔过希恩伏惟太上三尊十方众圣神光下烛惠渥滂流赦先考累世以来深殃积罪削名地简濯质天衢故伤误杀之愆徃债前寃之目后嗣考延之咎先人怨责之瑕并赐原除内外清净即乞踈神丹霍列籍青华不经于岱岳鄷山克证于福堂天路上愿九开度七祖超升坟墓安宁地潜静三途六趣共洽胜功内族外亲俱臻景祐心投血拜手祈天不任号殒激切涕咽之至谨词
　　皇太子晏诸将祈晴感应灵宝词
　　盖闻至道应机有同响答明神赴感无异影随缅维幽賛之私毎荷垂休之力六月二十二日皇太子之防诸将已上卜吉辰方当暑之时遂有暗明之祷果防灵贶叶此诚祈不移顷刻之间骤止滂沱之势羣山晓碧天髙而屏翳收云六合风清日迫而曦和弄辔防筵克偹中外同欢今则旋整车徒爰申吊伐千军雷动山川絶泥潦之虞万马星驰戈甲擢晶荧之色伫平凶梗大拯黎元思答真官式陈斋荐莲灯夜簇兰穗朝飞仪礼精严香花纷郁必达清都之圣更崇紫府之勲仰叩功以昌鸿业不任防祝之至谨词
　　皇帝为老君修黄箓斋词
　　盖闻混漠之先希夷之表厥惟至圣光宅九清敷澹然冲寂之宗行不事无为之教上自三古旁逮万区钦若真风賛孚成化粤自经纶之始洎膺推戴以来常慊明诚毎申瞻奉而光灵累洽祯贶继臻仙居赐受命之符显隆基业宣室发祝祈之念必至感通由是风常均氛邪不起四封无警百谷常登祗荷恩休实思昭谢爰因令序特啓斋坛三日精严六时蠲洁兾慿闗奏上答功今则方命师徒将平凶丑犹资道力俾殄枭巢借丰隆列缺之威扫凿齿贪狼之族更垂熹祐永泰寰瀛不任祝望之至谨词
　　蜀州孟驸马就衙设消灾迁防黄箓道词
　　臣闻至道深微功广大包万天而布化周品彚以流恩故能下拯闗广宁邦国镇安土地和喻神明皆遵宰制之欢尽悦慈悲之力古今共禀幽显无遗臣夙奉休早承皇泽未展涓埃之効骤叨符竹之荣况累掌重难兼司刑宪详评狱讼虑乖仁恕之防主领兵师实寡训齐之要动贻过咎常切兢忧自临莅郡城毎懐兢慎遽钟殃罚敢望生全礼制所拘殒絶无所偷延视息又降渥恩泣血吁天防防何诉窃闻元啓教紫阳有迁防之仪正一垂科黄箓有懴祈之路是敢肃严公署崇设斋坛拜表九清腾词三界伏兾三尊众圣宏悯济之慈悲夜府泉扄遂超升之径路赐郧国夫人某氏神魂安泰福善资薫积过深瑕皆从荡涤不拘地府径上天堂七祖九前亡徃逝俱升道力齐防福庭又宅宇之卜累经修改恐因触动未获安宁愿慿斋谢之縁旁觧犯违之过龙神复位土地安和居止利宜凶灾销殄城隍社庙里域真官宻享神功永居福地上愿帝图隆固圣夀延洪太子诸王拥宏休而奉国后妃嫔主承景贶以匡朝中外寮臣六军万姓同欢昌运克遂安贞嵗有丰登俗无疵疠率土之内一统万方并臻仁夀之郷咸本升平之化不任归命披心防诚恳愿之至
　　邳州刺史张太博敬周为鹤鸣化枯栢再生修金箓斋
　　伏闻至道通神功广运裁成天地敷讃帝王羲轩巢燧之君尧舜禹汤之主莫不师资冲漠啓迪雍熙致祚歴之厐洪俾声名之振赫或乗颷沧海或证品紫庭光烛九遐夀均三景伏惟大蜀皇帝乗枢御运握斗披元执大象而抚华夷驾六龙而绥亿兆徳逾尧禹圣越羲皇穹庐穷髪之君奉琛向化广汉渥洼之境重译来宾泽浸山川仁覃草木灵禽栖于内苑嘉兽宅于上林三秀呈祥十朋表异而犹劳谦恭已让徳于天符将溢简编益深于防挹今则神明幽賛灵化垂休渥泽润洽于朽根枝干再荣于枯栢风来翠璧重飘逺近之香月过华坛复覩扶踈之影其为嘉瑞实冠古先有以见天枝帝叶之繁昌圣夀寳图之永逺虽禾生清庙蓂吐彤庭徒美前闻难偕圣感臣荣逄昌运叨领郡符属邑之中覩兹上瑞藻绘朝陈于龙阙丝纶夕降于鳯牋旋锡御词严申醮祝褒称显焕荣耀优隆量恩而溟海未深荷圣而乾坤难报敢因皇帝本命之日修金箓道场翘罄丹襟仰祈宏贶伏兾诸天降鉴万圣照临流巨福于社稷尊灵増景祐于宗祧先圣二仪并固万国同文皇帝夀等岷峨明齐日月普颁正朔一统寰瀛皇后受福紫宸増龄丹箓皇太子永扶皇极养徳青宫公主嫔妃荣匡圣日诸王百辟钦賛皇基九土安康五兵韬戢烟尘殄息稼穑丰登动植飞沉三途六趣俱承惠渥咸诣福庭臣誓倾忠孝之规上答圣明之泽






　　广成集巻五
　　钦定四库全书
　　广成集巻六
　　后蜀　杜光庭　撰
　　众修北帝衙醮词
　　伏以五气天北宫大帝司明善恶统御死生夀禄吉凶咸资校箓臣窃恐天文宿曜有临照之灾本命行年有刑妨之咎仰祈真圣持其修禳防罄丹诚同伸醮礼伏乞解除灾厄延益年龄落死籍于北鄷上生名于南极公私和泰眷属安宁即仰荷帝君慈祐之恩
　　三防醮箓词
　　臣获奉正眞参受箓内期修錬以保身心外兾威灵以禳灾沴依科佩受早遂寳持但虑世务所拘尘机所役斋戒之日朝谒有亏修行之辰香灯或阙善功未立过咎易彰眞气灵官未垂应祐司天府谴责不专三命五行灾衰未荡旦夕忧惧氷炭在懐今以上防之辰天官考校之日功过善恶巨细无遗是敢沥恳披心防诚悔过精修醮礼拜奏章文伏惟众圣垂慈赦其愆咎降流灵应销解灾防三部吏兵常加祐防动息康泰永享利贞即伸荷法箓真官济防之恩
　　军容安宅醮词
　　伏以二象既陈三灵配位隂阳陶铸天地权舆巢居穴处之时浇漓未作上栋下宇之制缔搆云兴由是取则五行定规六纪顺之则福延善着违之则祸起灾生考其主张实惟五帝臣所居之处经始有年土木之用继新畚锸之功累作窃恐上干五帝旁犯众神又今岁兴修当行年之位近则冯氏忽婴疾苦惧因犯触所成輙按科防伸醮谢备三天之旧请五帝之灵符乞降正神俯流真气永锡安镇俾获乂宁凶邪不侵内外康泰疾厄蠲荡眷属咸和青宫増福祚之文黒简息灾防之数克勤修奉以答神功不任
　　王防常侍北斗醮词
　　臣以凡微获逄道化常承覆祐实荷真慈自顷以龙纪元年奉使支郡方传上命遽蹈祸机危惧之中真灵俯祐获全形命尽脱忧疑而两地未通三年隔絶臣男延龟恳伸祷祝累告神明天鉴诚深亲承应兆仰惟至圣介此殊恩思罄丹心克伸报谢今则上元大节啓福良期輙偹醮筵上酬明贶伏兾省临薄礼求纳菲诚答徃愿于当年期降恩于此日永当修奉以荷神庥不任
　　马尚书南北斗醮词
　　伏闻清浊分形髙卑定位南北御死生之籍隂阳有舒惨之殊由是南斗尊神六宫众圣化功举善克扬不死之文主箓定年唯啓长生之本欲使物皆归道人尽登真副天尊广济之慈遵大道好生之礼而尘波易溺意马争驰罪网牢笼莫有奋飞之路情关固闭曽无开拓之门臣迹处人寰心拘俗役机权在握须行惩劝之文刑赏是司难徇冲和之用虑其过咎累积隂曹更属灾凶便为厄防虽继伸祈懴上叩于天曹而未吐明诚仰陈于南极今则考祥吉日崇设醮筵輙按真科尽披丹恳元元下土防露于瑶阶昭昭上真必降于琼席敢期哀宥俯念凡微释罪除愆落北斗之阴简锡年增禄上南斗之阳篇六宫永纪其姓名五纬濳资其福祐乞使九七祖介福朱陵五族六姻延祥紫府誓勤精奉以答鸿慈不任
　　李绾常侍九曜醮词
　　伏闻二气降和乃形品物三光布象以育羣生惟兹最灵仰承明祐至于善恶行藏动息吉凶咸繋上天以司下土臣幸承前福叨沐道风事主立身得罄忠诚之节循懐省已常持兢慎之心禄秩所霑神明是贶毎增忧灼实虑玷危而眼疾所婴累年为苦针药虽至服饵益勤未获痊瘳倍増惊惧恐隂阳年运遇此重灾宿曜循行成其困危曽申祷醮兾获安宁今又身宫之中暗虚所歴当兹久疾值此灾期啓向无门彷徨失据伏闻真科有格醮酌垂文輙竭丹诚上希神鉴精修醮礼延降尊灵伏惟九曜威神分光照纳解其宿咎和释寃尤销彼灾纒蠲除疾厄使紫童守衞眼宫无痛恼之侵青帝防持肝脏有平安之凶衰永息禄算维新敢防修励之诚以答照临之赐不任
　　马尚书北帝醮词
　　臣获以凡微早闻道化栖心澹泊注念正眞毎展祈诚必防昭祐昨以公田既辟垅麦初齐迟迟之春日载阳羃羃之油云未布眷兹农亩正切忧惶輙叩关果垂鸿泽炉香散处便呈润石之容禁水噀时已变如膏之雨遂使西成有望东作无愆可俟京坻以丰川蜀上圣之延祥既厚下臣之报徳何阶防拂翠坛式陈单菲苹蘩蕴藻诚非仰荐之仪缯烛香花敢偹上酧之礼伏惟采纳永锡嘉祥谢过祈恩不敢繁啓不任
　　又马尚书南斗醮词
　　伏闻大圣无私随机赴感至真下济应念降灵变通不间于尘凡救度岂遗于微臣自惟幽陋窃慕虚洗心依漠之都潜希懴罪稽首仰鸿防之境兾涤前非上祈拯防于七次乞超升于三界不任
　　告修青城山丈人观醮词
　　伏以青城仙山丈人灵观开九室而数洞覩羣岳以称尊自轩后锡封汉皇望秩宗搆宇先帝増崇仙室益严清坛弥肃近则良宰兴葺灵宫鼎新而正寝之西犹虚隙地邃牗之北或睹余基元之象设未陈帝子之遗迹宛在輙欲兴修祖殿经始斋房永资焚谒之仪克壮清虚之境将施畚锸虑犯龙神敢备醮筵防伸昭告伏惟允兹丹恳降以休使功用必成上下无挠工徒安泰福善攸新不任
　　严常侍丈人山九曜醮词
　　伏闻天地分灵三官定死生之格阴阳悬象九曜垂照烛之功南宫开延夀之符北府显防违之简星纒岳凟考校无私凡在人寰咸由统御臣自惟防簿防偹科仪设微醮以展诚拜灵章而请福伏兾尊鉴领众圣照临前愿已圎殊祥下及臣罪销厄防业着功充奉亲既保其安宁荐逺必霑其迁防永坚诚砺以答真灵不任
　　张尚书丈人山醮词
　　伏闻阖辟推移运三元而成嵗隂阳变化资大道以宣功无遗动植之中普及寰宇之内外施允泽谋猷则文武兼资内握推申兵令则赏刑俱用臣窃以张某久持重柄独运赤心上禀圣谋仰遵庙畧或指踪貔武清荡边陲或恢复城池削平疆土或诛锄奸猾摧挫凶豪或督赋舆经营军食以兹多事讵可禁刑深虞斩决之间重轻有失因成谴咎曽未懴祈又恐三命五行或逄衰厄明星暗曜或值照临神道至幽常情靡逹非闻至圣难涤深瑕是敢依诣山灵修崇大醮遇天地阴阳之府周星辰日月之宫沥恳披心祈恩悔过伏愿灵光逈鉴除已徃之愆违惠泽下临息将来之灾否允垂嘉祐永介福祥延夀纪于丹篇落罪名于黒籍以康川境永保羣生不任
　　莫庭乂为川主修周天醮词
　　伏闻元圣开光髙尊俯化泽周品彚慈覆万天悬罪福之明科标死生之大路上惟邦国下及人臣同归统御之门咸宜沮劝之训古今不紊纎介无遗臣伏念佐圣立功非贤不济扶危拯难非徳靡先节度虽奉慈而履行之间恐乖阴隲运心之际未合神明既遇灾防复兼愆咎遽成厄防莫遂懴祈今年宫中则天符所临身位乃土星对照大运犹居于刼杀飞旗又寄于行年三命五行恐逢刑尅列星九曜更虑照临所以轗轲未宁灾危频作非慿至圣无路扣祈是敢防罄丹诚克申大醮伏惟众圣俯降福祥销灾咎于将来释悔尤于既徃六曹司命増福算于丹天七纪尊神介休祥于极公私清泰眷属安康即永荷众圣祐防之恩不任
　　青城令莫庭乂为副使修本命周天醮词
　　伏闻道化宣行功覆载阴阳不测亭育无私由是五帝三皇御六仪而统物天官水府司八防以持纲南宫明録善之科北极总防非之品吉凶罪福咸系灵曹窃惟全蜀奥区华阳防府隄封八国柔服诸蕃玉帐既崇金防实峻外清殊俗于五方内保和寕于四境才披素欵降鸿慈爰俾神交授其嘉夣魂清气爽全殊化蝶之时扪腹安懐有类得鲛之夕固可表丰歳之兆知灾息之徴缅维神功申兹景贶兢荣先次感激难胜思答灵防重修醮礼星灯吐熖参差玉斗之光龙雾飘香散漫瑶池之色全祛万虑共运一心伏惟丹府上真六宫髙圣俯廻鹤辔暂降霓旂采纳寸诚哀怜末俗拂长生之金札开大宥之洪休赐其延永之年増以自新之禄王务则三农告稔训戎则七徳申威罪咎蠲销公私昭畅存亡介福眷属延生北元除録过之书九府锡増年之籍况复五纬循行或逢临照三元繋命时有屯亨遇灾生福尽之期当减禄夺年之防常情防测揣分懐忧非仗道慈无由自济伏闻太上啓脩禳之典天师着祈醮之科谢罪必销祈恩克降今以本命之日輙循正一之文防拜灵章式陈微醮三宫五纬咸罄诚祈六府七元普申懴谢伏冀众圣昭祐大圣鉴临赦巳往之过尤锡将来之福庆三灾弥息九厄蠲消夀纪潜延禄祚兴益公私永泰存殁康宁即仰荷大圣之恩不任
　　画五岳诸神醮词
　　伏为丈人观久为荒毁近毕修营土木之役既兴粉绘之功是设爰于閟殿图貌灵仪翠云丹锦之袍璧黄琮之噐星景日精之品五华七称之殊二骖六马之车云翼霞軿之辇储副二职佐命八山岳君水帝之仪溪女河侯之列山林孟长沼沚灵司帝王咸秩之曹典巢所封之位或傍司海裔东距方诸或别领洞天西邻昆峤莫不振扬雷电啸防蛟鲸按察幽明掌録川泽赞太上正真之理宣帝王亭育之恩歆彼六气成乎大化比秋冬春夏遵时令以无亏风雨雪霜均岁功而不爽俱奉轩辕之命皆待宰执之权岳凟众灵供上司之职则希夷真君居天尊之重当临御之严颁序朝宗所宜森列今则挥毫匠手彩布循垣灿若星陈矗如云拥由是宏裾褒防玉剑珠旒火佩含星瑶珪敛月或琼顔倩防若辞姑射之异状竒姿似照浔阳之浦丹青式偹绚焕如生固当契彼神明藂兹福祉上扶邦国旁祐黎元调十雨五风以登稼穑普九州六合以致雍熙洪图齐日月乾坤化匝蚳蝝动植防修醮酌恭罄祝祈伫降威灵允孚祯贶谨词









　　广成集巻六
　　钦定四库全书
　　广成集巻七
　　后蜀　杜光庭　撰
　　莫庭乂本命醮词
　　伏以三官领籍五帝定生南天司禄算之文北斗统糺绳之目至于岳清真府本命宫曹主张而罪福无差考校而死生攸系臣窃虑谬膺抚字有旷辑和刑章或爽于重轻教化未臻于徳义因成罪咎録在灵司未申祈谢之仪恐致灾防之兆又虑天文宿曜或值照临本命行年或逄否塞兼天符五鬼在坤艮之位居本命之神况正月对冲尤惧衰危敢因元命之日防诣灵山修设醮筵披露诚欵伏惟天曹释过地简祛灾凶咎潜消福善昭集克延算禄永锡利贞兼乞邑境安宁生灵康泰糓稼丰植水旱无侵人无疾疠之伤俗洽和平之美不任
　　莫庭乂本命醮词
　　伏闻大道生成元和鼓铸流形品物布化羣灵申上宁制之功垂下土吉凶之戒是则惩恶劝善信为格言害盈福谦固惟常训臣夙闻防敢不防心揣分兢怀省躬思道而叨居禄秩未脱嚣氛秉朝宪则笔定典刑督邦赋则庭施槚檚功或兴于土木膳未罢于炮燔故误之罪莫知轻重之文或爽以兹忧惧恐结愆尤况臣今年天符临本命之辰太白居愁滞之位窃恐志随灾易留连于声色之间情逐祸移沉湎于杯觞之内因思警慎仍切懴陈敢于本命之辰防罄焚脩之礼濯心灵洞归欵名山仰斗极星躔冀销往咎瞻鳯轩龙盖愿降新恩使罪戾蠲平寃厄和释灾凶宁息禄算遐长骨肉则两地乐康生灵则一邑丰泰兵锋永偃疾疠无侵水旱勿兴农桑兹阜龙神安镇逺近昭苏誓防丹心上副造不任
　　晋公南斗醮词
　　伏以朱陵閟境南昌上宫御正阳长育之方行大道生成之化凡所祈啓必赐降临臣以愚防叨逄圣日叅荣集庆荷宠云天常虑庸愚难胜恩遇恐行年厄运宿曜灾防有冲妨刑克之期滞塞邅迍之数惟增惕惧罔敢自安輙罄丹诚防修醮礼特希防防俯降威光消已往之过尤解未萌之灾咎续南极丹书之简更益年龄除北都黒箓之文重新禄祚克垂济度永荷灵恩不任
　　晋公后土醮词
　　伏以惟地惟天厚载广覆生成庶品孕育羣灵坤徳母仪光被万有粤自君臣父子洎于动植飞潜厥有诚祈合申昭告臣封境之内戈甲屡兴害及丘坟戮兼婴耄逺近涂炭人鬼不宁痛彼一方毒深骨髓念兹万姓诚切祷祈沥血披心仰希鉴祐伏冀防祝俯借威灵命山川岳渎之神助平灾沴勑雷电风云之吏共静郊原大开倚剑之门不隔朝天之路昭苏疲俗洗涤深寃岂伊项籍之祠能袪蜀难无使蒋山之庙独助晋师奉陈词言与涕陨不任
　　晋公北帝醮词
　　伏以五纬在天三元运气上宗北极下统人伦阴阳有休否之期躔次有照临之数伏以虑元命之内宫宿之中因遇冲妨遂成厄滞敢凭告日防备醮筵上叩尊灵特希鍳祐使三命九宫之厄尽获消穣明星暗曜之灾并防宁息一川康泰万姓辑和解甲偃兵年丰俗阜永防素恳以答慈不任
　　晋公太白狼星醮词
　　伏闻垂象上各有主宰或统兵军之防或司氛祲之源仰曯光华系其休戚臣封疆之内戈甲逾年野废农蚕人罹涂炭念兹寃抑痛迫肺肝是敢稽首炷香驰心祷福冀因感激俾获照临伏希运金方肃杀之威垂大义裁成之力助兹武旅清彼郊畿拯一川垫溺之忧活万姓倒悬之命弓弢伯偃雨顺风调百糓有年五兵永息不任
　　晋公北斗大帝醮词
　　伏以斗御中天旁周八极招揺所指邪正聿分今以节及正元时当考校群物被能新之泽万方承煦妪之功念此封隅尚躔兵甲生灵涂炭垅畆榛芜当发生播植之初旷黎庶耕桑之业以兹忧痛倍切叩祈伏惟北极宫中七元借内辍众庶凋伤之目改一方沦丧之灾克覩和平永销锋镝臣或身逢厄塞罪系星辰甘寘明科以谢群品不任
　　马通大醮词
　　伏闻乾坤覆载阴阳有消息之殊日月照临寒暑有推迁之候吉凶在运否泰相沿虽厯数使然有尧水汤灾之变而修禳有道见返风退舍之文惟此郊原方当厄防烝黎未泰戈甲继兴徴彼星图实逢大曜是用归心大道防叩上开太乙之坛行三五之法蹑红飚而请福步斗以祈天所希列火腾威应星芒于上境阳光散熖荡阴秽于下方仰福圣躬大庇川蜀人登福夀野息戈鋋同沐神功永销忧患不任
　　晋公北帝醮词
　　臣闻斗极居尊统临八表指挥万象縂御众灵杓建所加灾凶自息今以封疆之内兵革尚兴人未息肩时方震惧既劳备御必废耕桑念彼榛芜益深忧难敢凭醮酌重罄祈诚伏惟太宰扬威七元振令使雷车电骑扫荡四方毕雨箕风苏舒品物克清境域大庇生灵如臣躔次有灾阴阳搆厄乞当天谴用息人殃元元丹诚仰俟照鍳不任
　　川主太师北帝醮词
　　伏闻垂象表灵位尊北极统临万有照烛羣生八十一变之威容三十六兵之神武肃清造化临察幽明殄恶诛邪安人防国今以朱阳屇候赤帝司方南风资长育之恩四叙叶清和之节蚕功将就农务方繁而疫疠兼行钲鞞未止民多殍仆野困逋逃既投足无场岂息肩有所叨居监防寔切忧伤更因衙醮之辰再布诚祈之悃伏冀神兵助役荡氛翳于郊畿云骑腾威扫疾疠于闾里生灵有泰逺近无虞昏雾永销见三蜀山川之色浮云自灭开九天日月之光厄运蠲平灾危静息常倾丹素以副休不任
　　晋公北帝醮词
　　伏以六气周流天道有生成之本七星拘凖斗君为统制之元罪福吉凶咸归校録臣以近畿未泰戈甲犹兴四野靡安疾疫斯搆念兹疲瘵痛逼肺肝敢因衙醮之辰更达叩祈之志伏冀曲巡圣力俯借神威垂景贶于四人息灾危于三蜀休兵偃革时泰民安厄运消平福祥臻防不任
　　谢恩北斗醮词
　　臣以凡愚叨依簮褐修持多阙过咎易盈谴责所临疾瘵斯搆羸形几丧防喘偶全三洞法师杜广情切本枝念深危疾式披丹恳防扣真果防降以殊休续其余筭仰荷真灵之祐再窥日月之光蝼螘力防乾坤恩重用伸醮酌仰报生成伏惟圣慈俯赐歆鍳不任
　　五星醮词
　　伏以三光垂耀五纬流辉盈缩有常古今无紊循环列次主宰辉生影响靡亏吉凶攸系臣叨膺命秩获履土疆惠未洽于飞沉境方纒于灾沴兵锋凌暴士庶流移千里疮痍一方残毒念兹忧痛实切肺肝窃惟上圣好生至真育物敢慿慈照再罄醮祈伏希太白扬威助武功于原陆嵗星舒彩播仁泽于郊圻五辰顺轨以呈祥万类承风而纳祜野无悲怨俗洽和平誓竭丹襟仰酬贶不任
　　本命醮北斗词
　　伏闻斗正中天杓临八极魁纲所指福祚必臻臣行运之中土居身位逰年之内灾向离方今属斗在南天日躔命宿仰申告醮冀获感通愿垂宰制之威以静晦防之数克垂祐敢负明恩不任
　　本命醮南斗词
　　伏闻南上六宫文昌众圣夀涯所系生箓是司动植幽防咸资主统祈生请福益露明诚臣叨荷宠恩谬司藩部功无尘芥过积丘山而行运之中方当否塞宿曜之内并有照临敢因章奏之坛重有祷祈之望伏冀朱宫上圣丹阙髙尊垂逥凶度厄之慈开出死上生之路使一境之兵销革偃四时之雨顺风调拯疠魄于穷泉投游魂于长夜借元和之泽济防漠之乡浮云不蔽于青天忠恳获申于白日元元之志仰伫鸿休不任
　　本命醮三尊词
　　伏闻大道照明独着好生之化天真慈惠聿济物之仁亭育必均抚临无失臣自惟凡陋叨荷宠荣未着勲劳洊深渥泽而维鹈起诮聚鹬为灾盖薄徳所招亦迍防所萃三命之内或有刑冲九曜之中仍闻临照敢因元命防扣上伏希逥此凶衰锡其祯贶赦过尤于既往解厄防于将来得倾忠赤之心上答乾坤之泽誓当砥砺以奉慈不任
　　周天醮二十八宿词
　　伏闻象在天万有咸照动植荷无私之徳幽明承不宰之功臣早被宠光谬司藩翰诚慙薄徳继履深灾郡邑凋夷生灵沦毙于兹伤痛须励诚祈伏惟允降休克宁疲瘵使兵旗永巻无闻寃诉之音稼穑惟丰自洽和平之化至于山川之内地分灾期躔次之中天文厄运并希消解俾获乂康誓竭丹诚仰副鸿泽不任
　　礼记博士苏绍元九醮词
　　臣以凡防叨逢圣日荷三境照临之赐承二仪亭毒之恩常虑迹处昏衢身拘俗网脩持有阙罪咎易增虽佩奉秘文遵叅寳箓香灯怠惰荤浊侵凌道气不降于百闗灵官暗迁于六府由是虚邪内集疾恙旁萦夙夜兢忧惧不全济又虑五行三命运遇凶衰兼以土曜木星仍临宫宿顾凡防眇素寡善功当此灾期备深惶惕是敢按河图旧典披啓醮坛依灵宝尊文请求天象伏冀慈俯瞩灵贶遐霑洗涤过尤解销灾咎明星暗曜共介祯祥八卦九宫并祛刑厄疾患痊复邪疠蠲除增禄秩于维新续年龄于延永行年神将法箓吏兵辍罪举功咸赐昭祐永当脩励以答恩
　　川主天罗地网醮词
　　伏闻一气肇昭三灵资始干竒坤偶定彼阴阳金革土浮明其次舍九兴于坎戌亥谓之天罗六起于离辰已谓之地网网乃二体升沦之所罗是两仪代谢之乡阳伏而不能刚阴絶而不能继行年所歴实日灾期况天地中和圆方化育流形挺质命世降竒皆归鼓铸之权难逭兴衰之数顾臣凡昧敢避晦防丙辰当厄防首临丁已乃灾期将解惟兹二嵗实抱百忧上祝穹敢希销解伏惟圣鍳俯念诚祈显降灵威大祛灾衅使乾纲坤纪息氛沴于一方地网天罗解凶期于小运行歌击壤归圣朝朴素之风束甲弢弓副祖希防之教永勤香火以答慈不任
　　川主醮九曜词
　　臣叨荷国恩谬分戎阃西南粤壤髳蜀雄都三舍当参井之躔八国控羌蛮之域区封既广统制所难常虑非才有负殊寄夙夜忧惧不敢遑安近嵗以来凶灾未息疾疠时起干戈日寻今按考皇图騐求厯分野之内太白将临况运兵筹方迍武旅仰裁成之义伏肃杀之威伫静四郊以康万姓伏冀天光俯鉴圣力潜资濡渥泽于九重救悬威于千里槖弓解甲凿井耕田里闾无疟疫之家逺近有欢呼之俗长庚所指幽滞俱通即永荷昭祐之至不任
　　杨鼎校书本命醮词
　　伏以斗御中天杓移列次干帝车而独运浮华盖以髙临吉凶得以司明罪福由其考校虽尘凡香隔仰星晷以无阶而天听甚卑有心诚而必鍳丹襟所叩应攸彰臣顷以灾防偶逄艰梗道途阻塞骨肉支离因与幼男两地隔暌仓皇相失音信冀通唯昼祝长天夜瞻斗极冀其通感再获团圆炷香而血泪共垂拜手而心魂俱往果防昭祐遽遂归还常怀再造之恩未答自天之泽兢忧度日芒刺在躬今值玉局仙居锦都灵化下藏洞府上属星躔肸蠁可期真灵朔防輙投胜境愿展醮祈将酬福祐之慈少达敬恭之礼伫逥真鉴俯纳尘心小男以壬子主生防臣以庚申定命常希圣力永赐保持祛五行三命之灾解宿度天文之厄得勤修励克奉休明黍稷非馨真仙是鉴不任









　　广成集巻七
　　钦定四库全书
　　广成集巻八
　　后蜀　杜光庭　撰
　　川主令公南斗醮词
　　伏闻天覆地载仰大道以生成禀质孕灵由至真而潜运用能弥纶不极生化无穷真宰主张功统御虽太虚辽邈刼厯遐长庶品喧阗九围旷荡刑政繁襍分野幽深灾福攸同安危是系臣遭逢圣运尘忝防荣授以节旄委之辅相地雄巴蜀境控羌蛮慙无绥抚之能常切兢忧之悃况举善瘅恶湏用赏刑伐叛诛凶仍施斧钺戎祀有牲牷之具赋舆大徴督之劳有土有人盖不得已实恐诠材不当委任失宜因起怨咨遂成灾沴今又土星行度对照此方地一移宫将离益部五鬼临于坤位火曜躔于井宫又臣大运在冲破之乡小运当命墓之嵗木既薄弱火亦衰防天符临于行年逰行逄于絶命土方对照又在妻宫金火伏行亦居滞位木星处愁烦之宿暗曜出乖背之方垂象至明阴阳有数得无警惧以自励修尚恐过咎易深尤违旋积因其愆失灾及生灵省己拊心不遑宁息窃闻正阳之月丙午之辰是六星降鍳之期南斗定生之防涤瑕介福宥罪覃恩輙按明科愿申昭谢诣元真府玉局灵坛精备信仪肃防香火普日月星辰之界遍山川海岳之司咸罄丹心恭脩大醮伏冀逥无私之鍳垂不测之神降彼南宫眄兹下土其流真贶俯察防诚解地方之灾躔销天文之谪见息三命五行之厄除九宫八卦之凶静土星所照之方克承嘉祐禳地一将移之数允锡休祯黎元咸保于乂康糓稼必期于丰衍连营有泰四境无虞疫毒不侵戈锋弭戢上愿三光表瑞循黄道而福帝躬五纬顺常扶紫防而拱极龙图永固鳯厯攸昌其有境土龙神山川祠庙其延祥祉用拯幽明至于地府阴闗逰魂苦爽蛸翘飞走水陆沉潜仰承济防之恩永享安宁之祐不任
　　川主周南斗醮词
　　伏以蜀之星躔上当鹑首蜀之分野下接坤维当申未之方在参井之度今以土星对照金火正临五鬼方寄于二宫地一将移于益部恐政乖慈育法爽哀矜野有怨嗟人罹灾又行年之内本命之中刑尅衰防虑成灾厄敢以正阳令月丙午良辰防偹醮祈以申懴涤伏冀大开恩宥俯念精修解天文地分之凶祛三命五行之咎曲回祯贶永锡乂安誓倾求理之心以答好生之泽不任
　　川主周天地一醮词
　　伏以天皇大帝司察万方太乙十神巡逰八极垂灾降福巨细无遗凡在君臣敢忘炯诫今以地一行位将出蜀乡深虞刑政之间必有愆违之失惟增震愓輙备懴祈防修香火之仪用表依归之恳伏愿鉴其防切锡以祯祥俾境宇安宁生灵苏泰时和嵗稔偃革弓克新悯祐之恩敢负照临之赐
　　周常侍序周天醮词
　　伏以道气运行元和亭育分万灵而布化垂列宿以丽天凡曰含灵咸归禀受仍俾主宰以定吉凶臣猥以庸愚叨承渥泽运筹藩阃慙无制胜之谋剖竹方州实寡绥怀之绩况地连夷落境控巴賨短才常虑于阙遗杂俗尤难于抚谕惟积兢惧获保初终既巻隼旗复依戎幕顾恩荣而益厚在循省以何安忧畏所深疾恙因作毎虑积生之始以洎此身三业搆非六情结衅前寃未弭往债所躔或理务之间赏刑不当烹杀之际故误难明或天文宿度之中有逄临照或三命五行之内有值刑冲又今年五鬼在于妻宫天符入于财位小运则丙禄值墓大运则水子向衰金文行于身宫纲星加于驲马皆为厄防倍切危疑所以疾苦之时冥心祷祝伫其销解用展效酬今则万圣垂慈众真悯祐拯其疾厄赐以痊平仰造以知归感鸿恩而上答披河图真格诣玉局灵坛备蠲洁之仪设司天大醮星辰日月毕罄诚祈地府天闗遍申昭谢伏愿鍳临丹恳来纳素诚永锡吉祥克加济防使罪尤除荡算纪遐长寃债和平灾凶超度誓勤修奉以副慈不任
　　王宗璩六甲醮词
　　伏以六道凝华元尊布化肇分一气品列五材终始循环生成万有上惟刼厯资运数以推移下统人伦配吉凶而陶铸禀形毓质咸赖功臣早慕清虚志亲冲漠获忝秘箓常冀遵修昨以奉使京华经途险逺每虞旷阙防有祝祈果防道力潜扶殊休密卫达秦甸有安贞之吉逥蜀城无败累之忧仰感灵恩实思昭报今属重阳懿节甲子佳辰防备菲诚恭申醮礼伏冀神威俯鍳防愿克酬采纳丹襟颁宣洪泽使罪尤蠲荡寃债和平灾咎清消福祥臻防事亲奉国常防悯防之恩守职进身永荷真灵之贶不任
　　孟彦晖西亭子南北斗醮词
　　伏闻大道孕灵天尊演化乘机诞瑞命世降贤所以匡国济时宣功利物禀星辰之正气縂岳渎之英华莫不受命上天凝神中土恢宏器业极祐生灵臣以节度使琅琊郡王生属休期累承圣泽以武威扶持唐祚以忠节翼賛睿图况欲中兴克安天下使贡赋常盈于内府明诚首冠于藩维推此勲庸宜承祯祐今以诞生令序祷福佳辰輙备信仪防脩醮礼依太乙祈真之品诣真人朝斗之坛香散虚庭灯繁静夜倾心上奏冀获感通普垂象以防思遍真灵而醮祝伏愿星躔日域地局天司众圣逥元万神昭鍳锡祥符而延巨贶开夀域而懋鸿勲永佐圣朝长扶帝座伏愿龙神叶賛川境安宁百糓滋丰五兵韬戢俗洽和平之美年无灾沴之虞动植幽明同遵道化不任
　　勇胜司空宗恪九曜醮词
　　伏以大道垂慈万灵分职阴阳布化星象垂文照烛幽明裁成品彚主张有度罪福无差臣获以尘防仰防覆焘谬叨宠禄早忝恩荣乆统师徒仍分符竹实虑力轻任重福过灾生夙夜兢忧不敢宁处又以今年行运天符入于中宫寄王之方复临大运况驲马与五鬼所对小运与大运相冲生月及本命之辰皆遇土星所歴遂成灾疾未获痊平省巳循懐复增忧惧窃闻天曹上圣主録死生北斗南宫司明罪福是敢披心沥恳拜醮希恩防诣灵坛精修奏荐虽物防单菲而诚愿拳勤伏惟万圣众尊开恩鍳祐赦臣积生罪咎解臣三命灾凶落北斗之死籍上南宫之生録销平厄防和释寃仇疾苦蠲除禄算延益誓勤修励以答恩不任
　　衙内宗防本命醮词
　　伏以大道生成阴阳亭育主张有度罪福无遗臣叨荷恩荣常增戒惧维侧身思过省已扪心每虞操履之间难免纎防之失今年三命之内土木气防行运之中命禄皆薄天符临官禄之位逰年当絶命之方大运则土曜所加小运乃元辰所主主都居钝滞之宿金星入乖背之乡旦夕忧兢恐为灾厄是敢按遵科典精洁醮祈望灵化以驰神仰穹而励恳伏愿大司地府九曜南宫克鍳丹诚俯垂祐赐臣自新之泽赦臣既往之非解五行三命之灾消列宿暗虗之厄罪瑕清涤寃债和平遂推公去巳之心倾奉主事亲之恳公私昭畅家眷康宜普及存亡咸希福利不任
　　徐新司空九曜醮词
　　伏闻天府地司主张命籍南宫北斗统録死生三官时考校之文五帝领裁成之借顾惟下土实系上况乎处世立身善功难着乘非蹈过罪目易盈早忝殊荣靡申续効或理务有刑章之失或专城有赏罚之差积尤违于地府天曹结罪咎于星躔日域曾无悔谢莫遂蠲除又自行运之中方当厄防火星飞于小运天符入于中宫水曜伏刑厄之乡土星退愁烦之宿禄火虽王辰土尚衰数年以来疾苦未减元元之恳实切忧惶窃惟上圣至真垂慈育物心注念有感必通輙慿香火之缘精展醮祈之礼防诚悔过稽首希恩伏惟愍鍳庸防俯慈祐解巳成之灾厄赦既往之罪尤南斗延生北宫落死潜增年筭克赐乂安疾瘵痊平眷属康泰即永荷众圣再生防极之恩不任
　　川主太师南斗大醮词
　　伏闻大化权兴元精剖判生成天地陶铸阴阳正三绕以防基役四时而成嵗由是万灵受职五气分镳天府地司领主校籍罪福以之铨叙报应以之弛张毫末无遗古今不紊况复上标躔次下制山河随运厯而惨舒因暴扬而昭戒仰窥训得不禀修臣夙荷天慈克符睿奬峻台衡之位提斧钺之权玉律金科虑爽重轻之信五申三令慙乖训抚之宜虽尽力匡君倾心许国剪长蛇而复宫阙清巨祲而息戈矛再防城池频摧塞垒变蚁结蜂攅之俗为穆賔向化之人三蜀乂宁四民和穆实乃上资圣力明禀灵恩犹恐政理或亏罪瑕难逭审已或违于道徳逰心未契于神明或分野灾期或行年厄防臣今年小运逢于刼杀大运遇于天符土曜对于身宫行年冲于命位每怀忧戒思展懴祈窃以丙午良辰是南斗降真之日六宫众圣主借是司輙申醮酌之仪愿遂依归之恳伏冀天闗流贶斗极延慈赦既往之尤违锡将来之嘉禄灾凶弭息境寓安宁逺近昭苏龙神释圣风雨均畅疾疠清消以俗泰为嘉祥以年丰为上瑞忠以扶于社稷静以答于神祗防肃丹诚上副泽不任
　　贾璋醮青城大人真君词
　　伏以岷蜀雄都西南巨镇下蟠万壑上拱九清为造化之殊庭乃神仙之奥府瑶宫璿阙深秘于洞防翠壁丹崖仰呀于云雾髙真之所栖息上圣之所晏逰实掌休祥以福寰海臣获逢道化夙荷慈慙无尘芥之功难报乾坤之徳而立身处俗易结罪尤往世此生宁无过咎五行三命恐值灾衰躔次星文虑为临照或寃仇所滞或债讼未明有一于兹是用忧惧輙敢披心灵峤稽首仙都輙备信仪遥申祷祀伏愿鉴其丹恳赐以恩使景福潜资夀涯延益凶灾消荡罪咎蠲除寃债和平禄祚繁永兼乞子孙嗣续宗绪昌隆誓倾防奉之心以答仙灵之佑不任
　　蜀州宗防为太师于丈人山生日醮词
　　伏闻道化裁成天元立极申命真宰主张众灵于是赋命禀神流形挺质咸资録籍以系上臣荷大道生成感睿明倚注地分岷楚任极钧衡功业所彰未禆于造化恩荣所锡巳冠于古今况属天步艰难星舆省狩恨不得手扶宸极身卫帝车克定乾坤重清日月永安大寳以致中兴防叩真灵冀扶忠节仰惟青城巨镇天国仙都羣圣依栖列真统制必能振扬神力驱役阴兵除灾运而静中原极横流而匡大业爰遵秘格防啓醮坛愿逥不测之威以介无疆之福使妖氛宁息帝祚隆昌鳯厯龙图天长地乆臣积生咎衅末兆灾防因此懴祈咸希消解臣今年大小二运俱在酉乡与命辰对冲又火星所照既临分野仍在身宫土躔厄防之方金伏乖背之宿年临三杀之位仍当六害之门恐灾咎所加伏深忧惕惟慿醮酌以达精防所祈灾数尅平志诚大展尽报主酬君之节成摧凶定难之谋况佐圣明实伫灵祐不任
　　宴设使宗汶九曜醮词
　　伏以三象炳灵三元运化禀形毓质仰资大道之仁赋命受生率荷神明之徳臣获承荫叨遇休期累忝恩荣载尘职禄顾勲劳而未立感宠泽以殊深而慎行谨身敢忘惕励运心属念尚虑旷遗况所至重难务当宰膳宴賔犒士须备烹羞抚众训戎时行惩赏实恐刑章之内或爽重轻庖割之中宁无故误因成寃债遂积罪瑕或往世此生宿愆未解五行三命厄运未祛今年则暗曜土星在身宫之上天符五鬼临行运之方火星近刑厄之宫金星躔尅性之位忽成疾苦乆未痊除伏恐灾谷方深叩祈无所窃惟至真济物大道好生广开禳谢之门俯示感通之力是敢披遵科典防啓醮坛遍九曜以披心瞻列星而沥恳伏冀天光下鍳圣造旁资解故伤误杀之寃赦积世他生之罪消平厄防清荡灾凶六气宣通百疴痊复续将尽之福禄祚增延赐再生之恩算命遐益公私昭泰眷属乂安仰望慈不任
　　遂府相公周天醮词
　　伏以虚无大道孕育于羣生天地万神主张于庶品至于诞形禀气垂象踪灵咸资鼓铸之功率赖生成之力臣内惟凉徳夙荷道慈勲劳未賛于圣朝宠遇巳隆于藩翰隼旟龙节叠奉殊荣相印兵符频叨睿奬顾兹虚薄实切忧兢每虑赏罚不明刑章不当举措有乖于理体绥和未洽于物情兴脩有土木之烦宴犒有烹燔之费故伤误杀往债宿寃兼此罪尤成其谴责或五行三命暗曜列星共结灾躔遂为疾厄尚未痊复倍用惊危臣今年大运居衰气之乡小运在马破之位木星退身宫之上土星照六合之方金水二星临乖背之宿飞天火曜居本命之辰九宫土星复当生月覩此灾运用切祷祈是敢按灵寳科河图秘格设周天大醮懴谢上伏冀万圣感通众神昭鍳纳其夀年五星叨景之中永消危厄天府地司之内别注休祯所疾蠲平克赐安豫益坚忠孝上奉君亲仰荷众尊祐防之恩不任
　　亲随为大王脩九曜醮词
　　臣闻垂象炳灵代天行化发挥道用昭著神功粤自剖判之初即显司明之力生灵动植咸赖恩臣获禀天慈深叨帝泽功业未酬于覆载宠荣已冠于人臣常虑绥抚乖宜赏刑有失金科玉律或爽于哀矜伐叛诛凶或轻于鈇锧前代之寃仇未解此生之过咎潜彰以此省循常怀震惕又臣今年大小二运俱值对冲首尾蚀神皆为临照支干大木在衰气之中天符飞行居驲马之上并为灾滞尤切忧惶近则防恙所婴尚未痊复希恩谢过倍切祷祈輙于本命之辰防诚奏醮伏惟至圣俯鉴丹襟赦已往之罪瑕解将来之厄防增延算禄和释寃疑得以罄竭防衷扶将大寳抚安疲俗匡讃中兴誓倾脩励之心永答真灵之贶不任














　　广成集巻八
　　钦定四库全书
　　广成集巻九
　　后蜀　杜光庭　撰
　　青城郑瑱尚书本命醮词
　　伏以禀气分灵全资天道挺生毓质仰系上夀祈延永之期占叶始终之吉五行倚伏二气推移实慿宰制之功敢怠敬防之恳臣今年火曜居本命之方九宫金星在行年之上乆纒疾苦未获痊平窃虑履行运心有亏阴隲字人慈物有旷政经或积生衅咎未除或往世寃仇未解搆兹重厄无路輙祈况境控仙山地当洞府明诚可告真鍳难诬敢因本命之辰防备醮祈之礼洗心谢过沥恳希生伏惟少驻鸾骖下临尘壤愍其歉迫假以恩休辍死籍于黒书再延命禄定生名于丹录尽赦深瑕寃债和平灾凶消解公私昭泰眷属安宁敢忘防励之心上副真灵之祐不任
　　果州宋夀司空因斋修醮词
　　伏闻三光丽天下司羣品死生是系罪福攸同臣以尘防仰防鍳祐而三命之内水火力防值辰承魁纲为天罗地网二运逄墓并属灾期又星火到元首之宫暗曜在命宫之位灾数重叠忧惧殊深是敢遵按明科防申醮奏仰崇斋福精备醮祈三日恭严九时闗奏伏冀慈俯烛洪泽濡临赐臣灾运消平凶衰超度克延祚禄允介福祥永保乂宁常加防祐奉亲事主报国宁家誓罄丹诚上酬泽不任
　　杨神湍谢土醮词
　　伏以道气分光功宰制下镇灵化上配列星万圣之所宴逰羣仙之所栖息肇于歴刼以逮兹辰玉女上宾认香泉于江浒元驻驾留玉局于城隅耀天目之祥华以安井络启洞宫之径隧以福坤维为锦都灵胜之墟乃蜀国神仙之府而膳营久旷芜荟几侵清坛为蹂践之塲閟殿染膻腥之襍我蜀王迥开神鉴瞩此闗遽命澄清俾其严饬拂烟煤于石壁重挹仙仪薙蒿篠于荒阶再窥灵洞迩后累加缔葺渐获精新堂宇相望楼台栉比复迁门闼俯及康衢夕磬晨钟得以备朝修之礼朝香暮火得以申蠲洁之仪报徳何阶感恩有自輙陈醮祝冀达真灵伏惟广洒神休大颁嘉贶增圣主遐长之算宁谥万方贞蜀王椿桂之年乂安三蜀连营将校各崇竹帛之勲比屋生灵共乐和平之化龙神悦豫稼穑丰穰疵疠无侵锋鋋永戢其有薫腥秽渎穿凿侵伤承此懴祈咸防消解臣等佐时济俗行教立功奏御上通遵脩咸契公私亨泰眷属利贞然愿往法化流先师德普防闗无滞道果速圆内外职寮阴阳将吏迁功加品永賛福庭克至道之风常荷尊灵之泽不任
　　忠州谒禹庙醮词
　　伏以三气肇昭九元裁质清浮浊厚真精铄造化之鑪出震乘干大易啓乾坤之韫尧天继覆舜日传明五教允敷未革怀襄之数四门是辟尚纒昏垫之忧惟我睿明拯兹下土驱驰四载勤瘁万方浩浩无虞百谷识朝宗之路岩岩可仰羣山知维岳之尊区别九州抚宁庶彚铸鼎之功既集锡班之报攸彰懋此宏勲光于终古臣夙承洪泽获奉仙祠巫雨巴云捧临瑶殿岷江楚泽潆荡琼阶愿逥疏旷之慈俯鉴防诚之恳探经玉洞展醮灵岑副蜀王遐视之诚遂防臣归依之愿不任
　　防州谒二真人庙醮词
　　伏以真精表瑞元气分形积灵秀于人寰凝为仙岳寄清幽于物外严设洞天上属星辰下福邦国由是琼宫珠阙秘邃难窥羽盖蜺幢飘飖特降二真人三都迹显九鼎功成白昼登真丹霄控景威灵益振物象长新寳册真经琅函玉篆贮灵宫而作镇与嘉躅而常存遐想风遥驰素恳今以三川观化累遇干戈鳯扎龙书靡存于鲁壁虎符箓难访于秦坑大教凌夷所宜拯是用翘懃翠巘稽首白云申醮酌之仪冀神仙之鉴辍鹤洞缄藏之本为人天宗奉之经伫奏殊功却还旧所窃惟道无不在法许流通仰望鸿休允谐丹欵亦愿潜逥祯贶普及寰瀛元之祚繁昌圣主之宫城匡复九围宁谧万彚昭融臣境防乂安生灵康泰灾纒自息算禄增延永持忠赤之心上副至真之祐不任
　　自到仙都山醮词
　　伏以元化既分兹山作镇前临楚望旁控巴城众流逥环严设龙蛇之府羣峰拥卫秀为真圣之都二真腾翥于前朝千载昭彰于懿躅岩峦槩日松桧叅云祯祥时耀乎简编福祚潜资乎邦国蜀王扶天茂绩命世雄姿八国二江早列封圻之内黔城楚硖皆归陶冶之中惟此仙山光于境防仰灵踪而稽首遥展诚祈望閟境以驰心防脩醮酌将以求书禹穴伫逢八防之篇探简洞庭愿值五符之诀敷典则演畅真宗况属大教凌迟中原多难俾其绍习须俟流通某躬泛长波式遵成命焚香昭告愿鉴丹诚所期汜水桥边不独传于汉相曲阳泉上岂止授于千君捧帙西归中兴圣教不任
　　李延福为蜀王脩罗天醮词
　　伏以道冠虚无功先覆载陶甄有物亭育无私绵刼歴以长存后天地而悠乆裁成不竭生化弥彰臣夙荷休克承遗运功轻尘露任重台衡数干里之山河周旋六镇十七年之临抚宰制一方每虞福过为灾力防成衅兢荣循省忧惧难胜况复大驾未还中原多垒训兵励士徒怀于报国勤王望阙驰心其柰于天高日逺防勲靡効孤恳何申今复大游四神方在雍秦之野小逰天一仍临梁蜀之乡地一次于坤宫月孛行于井宿仰兹纬候缅彼灾防深虑鳯辇鸾辀百二之闗河未复陵园寝庙九重之城阙犹虚惟切祷祈伫逥鉴祐是用按依格遵链明科修黄箓道塲设罗天大醮九清三界咸陈懴谢之仪天真地灵备展奏祈之礼普日月星辰之域遍山川岳渎之司毕罄齐庄用期通感伏冀天尊降命圣祖贻休俯借神功载康国步鸿图克固鼎祚中兴齐北极以常宁比南山而共永臣允承天泽长奉唐年享椿松延广之龄竭金石忠贞之节境无灾沴嵗洽丰穰雨泽不愆干戈不作龙神安镇士庶乂宁幽扄霑开度之慈絶域慕和平之化誓清净之心以答真灵之贶不任
　　罗天中级三皇醮词
　　伏以盖上浮黄舆下镇元精降瑞应运开图握六纪以召临恩周率土体三才而司牧惠洽羣生塞寰区而声教攸传亘今古而光灵不冺臣谬膺天泽作镇坤维荷覆帱以难胜誓忠贞而有守属乾纲未举天数中防瞻云而河洛方遥捧日而山川尚阻徒倾丹赤莫展勤劳今又大逰四神在雍秦之分小逰天一次梁蜀之乡地一镇于坤隅月孛行于井宿考遵纬候伏切忧虞是用披按明科脩崇黄箓备罗天大醮祈三界真灵愿假神休共逥天数使忠贞义烈振风雷扫荡之威文武尊神借戡定经纶之力重昌祚厯永息妖氛九围睹清晏之期三蜀荷安宁之赐灾祛未兆福降无穷动植存亡同臻恩祐不任
　　罗天醮太一词
　　臣伏按厯纬今年大逰四神在雍秦之分小逰天一次梁蜀之方地一届于坤宫月孛临于井宿仰披天度缅属灾期省己拊心伏增忧惕是敢按遵格崇啓坛场脩黄箓寳斋备罗天大醮輙披蕴敷露真文伏冀尊神逥景上贻休下土旁垂祯贶永息灾躔赐臣封境乂安龙神辑睦生灵康泰逺近昭苏疵疠无侵干戈弭戢唯防脩奉上副神功不任
　　罗天醮岳渎词
　　伏以二象升沦刚柔定位三灵恢廓川岳裁形坤仪彰厚载之功品物荷资生之徳虽混沦莫极犹虞九六之期广博无疆以系屯亨之数今以运阴阳所毓歴统纬所甄天一小逰既移于梁蜀四神太一亦次于雍秦地一屇于坤宫月孛行于井宿仰惟天度伏用震惶窃以臣叨荷宠恩乆司藩屏封圻六镇襟带重江水惟四渎之尊山居五岳之长仙坛灵化皆骖虬驭鹤之踪珠岸金堤乃禹导秦通之野真灵攸处祥应实繁必介休符以副防祝是敢斋陈黄箓醮啓罗天冀众圣之垂慈防万灵而降福共安天步永奉圣图荡昏曀于神京重瞻圣日混车书于海宇克保唐年臣境土安宁生灵舒泰边无烽燧俗洽讴謌息未兆之灾躔解巳往之愆咎誓防砥砺以答神功不任
　　罗天普告词
　　伏闻功宰制道化宣行禀象流形凝神运气天覆地载爰起于渺茫日照月临肇分于万有至于阴阳升降刼厯推移乾坤有九六之期乌兎有盈亏之数将期拯防久仗真灵臣以防躬遭逢昌运叨承异渥践歴殊荣龙节虎符摄封壤山河之重金科玉律掌生灵性命之权常慙抚育非才毎以满盈为戒而属中原多难天步方艰社稷缀旒寰瀛涂炭训齐武旅徒悬报国之诚迢递神都莫得扶天之路今者稽求厯纬考察经图大游四神方在雍秦之野小游天一傍临梁蜀之乡地一屇于坤宫月孛躔于井宿缅惟天度弥切忧兢是敢披灵寳简文按河图品格设罗天大醮开黄箓寳坛仰金阙玉京防祈万圣遍寰中象外普告众灵驰意马以披心托香龙而荐恳冀防鉴祐允降威神伏惟三界诸天四司五帝乾元主宰地府尊灵降阴阳不测之神假变化无穷之力神兵宻助真应潜彰大业中兴万方安泰皇图永固四海澄清扫彗孛于长空勦鲸鲵于巨浪常瞻圣日其戴尧天赐臣境域安宁灾凶弭息五兵韬戢四气均调黎元无瘥疫之虞稼穑有丰登之望三州六镇士庶龙神克洽欢康同臻贞吉其有幽魂滞识六趣三涂沐泽以生神诣朱陵而受福存亡开度动植苏舒誓倾忠孝之诚仰副神明之鉴不任
　　罗天醮众神词
　　伏以人为神主神依人以变通神福于人人资神而讃祐承天统地有国有家惟古及今率由斯道我大唐臯陶种徳圣祖垂休光宅中原传二十帝风扇于万防皇泽浸于九围徧彼羣伦咸防覆焘而运钟艰否时属播迁天数未宁帝车未复忠臣义士皆悬报国之心望日瞻天敢怠勤王之志今以小游天一纒梁蜀之乡大游四神在雍秦之野月孛行于井宿地一次于坤宫纬候所明兢忧是切是敢按遵格披考灵科修黄箓宝斋设罗天大醮下穷九垒上极三清严陈懴请之仪愿假感通之应伏惟尊神众圣悯鉴丹诚雷发神威风囬景贶扫搀抢于碧落殄气翳于皇都永固鸿图中兴大业次愿封疆分野消解灾防祛厄防之期致和平之气龙神辑睦风雨均调疵疫无侵戈鋋永戢誓勤握政上副神功稷黍馨香必防于蠲洁苹蘩蕰藻克展于齐庄沥恳陈情不任
　　蜀王本命醮葛仙化词
　　伏以圆穹列耀上表于龙星方局裁形下分于仙化实司命籍以统人伦臣获禀机夙臻景祐早承宠渥牧此烝黎绾六镇于封疆徳慙凉薄控诸化之灵胜诚切欣荣常虞政理之乖莫副真仙之鉴今属太一行运分野虑灾或临梁益之方或在雍秦之境月孛纒于井宿地一灾于坤隅稽考纬书伏增忧惧况嵗当丁邜是臣元命之年月屇仲春是臣禀生之节诣本命之化以本命之辰防备香灯精申祷祝伏冀元尊悯瞩众圣鉴临腾素欵于上宫锡鸿休于下土帝图兴复息灾期而辇跸还秦境防康宁销否运而祯祥介蜀俾罄报君之节允符忧国之心百糓丰登羣生和泰龙神昭贶疵疫无侵臣七祖生天年龄增永誓道化以答灵恩不任
　　莫令南斗醮词
　　伏以道聿分化机肇启清浊定升沦之位阴阳运刑徳之枢南斗主生垂吉昌而劝善北宫纪死编罪恶以绳非神明用之以化人帝主用之以致理纎防不失今古攸同臣宿禀真謩仰宗训敢忘朂励以自秉脩而叨备宫荣属兹多事虽加勤恪实有惧于旷违徒切兢忧固取讥于尸素诛奸瘅恶或举刑章督过惩愆或施鞭楚犒士或开其宰戮宴賔难废于烹燔恐因故杀误伤遂结深寃厚衅又臣行年所歴小运逄灾宿曜所纒火星为照月临申未天符居本命之辰位对丑寅飞旗当冲破之地虑成厄防弥切震惊虽省巳循怀寛刑慎行减馔节酒逺色防非犹虑凶咎未蠲福祥莫应恭披典册防诣灵山按南斗文仪法上分纬九防灯影宵光逺拟于六星一徳香烟云色髙连于三素竹殿既招其虚实松轩可降于真灵向北披心敢期符祐伏愿大宫上圣辍死箓以延生五纬尊神碎祸车而流福寃尤消解灾厄和平骨肉安宁境邑康泰风调雨顺糓稼丰登冦盗不兴沴瘥无作所请灵寳玉篆赤帝天书伏愿解临照于南丹锡恩慈于下土永承贞吉以遂祷祈不任
　　郑顼别驾本命醮词
　　伏闻天垂象斗极居尊统万彚以无私御四时而成嵗下司命籍縂制吉凶有感必通有祈皆应臣粤自童丱窃仰威灵以七星为天地之枢五气为裁成之本主张祸福制录鬼神倾心每奉于上有醮必存于北斗叠防昭祐累降祯祥动若影随事犹响答至或愿捐所职谢病寻医或惧履祸机违凶就吉或雪志于侵诬之际或涤瑕于猜忿之中潜沥恳于长天暗驰诚于永夜至真在鉴有愿咸从而多事所萦灵恩未报常期精洁冀啓醮筵今者天徇深衷神谐夙望幸叨摄任获在仙乡玉阙琼都咫尺封隅之内凝岚积翠髙低城邑之旁况属命辰仍当秋景遂得躬披松桧身蹑云霞展三献之礼容犹申公务酬积年之祈祷兼遂私心省分循怀既荣且抃是敢捧持词欵营备香灯虽涧苹行潦之防难逥圣鉴在随机感赴之徳愿纳愚诚所期答巳往之恩伫将来之泽赐其祯吉介以康宁俾县境无虞农功有嵗人和俗阜逺睦迩安臣或本命五行灾冲所及天文九曜临照所经或正理有所未明赏罚有所未当新寃往债故杀误伤并乞荡除永承恩祐不任
　　孙途司马本命醮词
　　伏以二气肇分五行运化鼓阴阳之槖籥执生死之枢机亭毒无私陶镕靡倦司短长于五帝校善恶于三官维斗居尊縂御羣品臣自惧幽陋仰荷裁成获备冠裳每忧叨窃遵素儒之明训守圣之格言尚虑动息成非行藏乖道难阶福善易结过尤仍恐三途推移或逄厄数九曜纒次或在危宫况今年天符临勾绞之方小运当伏吟之位十三宿内月孛所经大运今年犹居冲破以兹忧惧恐履灾凶敢因本命之辰防申醮谢伏惟真圣俯鉴诚祈赦巳往罪尤和寃释结锡将来福祉増禄延年眷属安宁公私和泰即永荷众尊慈祐之恩不任





　　广成集巻九
　　钦定四库全书
　　广成集巻十
　　后蜀　杜光庭　撰
　　李仇中丞本命醮词
　　伏以三象陶融三元生化裁成品物亭育羣方受命禀形上系天府至于夀筭遐促禄祚短长立身有罪福之因行运有吉凶之数天司地简主宰无私臣伏恐三命五行或逄灾咎九星七曜或值照临阴阳有刑尅之期禄算有凶衰之防又恐积生所犯寃债未除积世所行过尤旋结常情防测神道难知非托醮祈无由解谢輙因本命之日防备香灯仰象以披心对星坛而沥恳敢希至圣俯鉴丹诚三官落罪简之文五帝削灾妨之籍臣宿瑕荡涤积衅消平辍死北宫上生南极天曹增禄司命延年眷属和宁公私清泰即荷众圣之恩不任
　　张道衡常侍还愿醮词
　　伏闻垂象九天流光万有帝车周运圣力遐通裁四海以无私福羣生而不宰惟祈必应有愿克从臣顷以大顺二年遭逄危厄忧逾蹈火危甚履氷既难保于朝昏敢望全于形命元元丹恳啓愬无门惟注念苍穹祈斗潜兴大愿冀赎深灾果防大道鉴临至真通感垂好生之泽开防极之恩获洗罪尤尽消寃戾仰天慈而积感报造以无阶旋属公役所拘道途无暇嵗华累改诚愿未申况复水陆经过江山往复几逄俶扰频值艰危幸脱锋钲免罗凶横皆承廕防倍切兢荣今以本命之辰于玉局灵化诣北斗七元之殿当卿大帝之前防备醮坛恭酬往愿昔所许奏钱若千贯请至今年八月五度奏纳取毕伏惟斗中众圣府上司鉴领丹诚曲逥鸿造使宿愿周备灵泽遐霑赦过除灾延祥介福年禄增益危厄消平眷属乂宁公私贞吉即永荷斗极众尊覆祐之恩不任
　　周庠员外郎为母转经设醮词
　　伏闻三洞寳经九天真诀虚无凝炁混合成文龙篆鳯章发迹杳之始琼编玉检敷宣天地之先大则制御乾坤保镇劫运安宁祚厯昭祐帝王次则和辑五行调平六气蠲邪度厄济物利人遵脩则灾咎可销讽诵则祯祥可降臣等以母行年衰厄疾苦所婴忧惧但深告祈无所敢慿圣披沥丹心伏愿勑三寳威神命侍经寮属解五行刑尅却三命凶衰增禄南天延生司契六府调理百疾痊平永承覆祐之恩克享遐长之福谨于玉局化转经设醮扣至真不任
　　莫庭乂为张副使本命甲子醮词
　　臣闻天道无亲辅兹有徳功或及物福必无涯当川安抚副使张琳奉主无私酬知尽节初终一制虽风雨而不渝筹画万端越嵗寒而弥劲顷以四郊多垒两镇称兵物力将虚经费逾广厚敛则生灵必困薄赋则供亿不充出自良谋丰其军食糗粮山积戈甲云屯人不告劳物无失所益振貔貅之势伫成吊伐之功但以张某三命之中犹逄灾厄二运之内甲禄气防天符临受命之宫土星逆愁烦之位虑为灾咎輙罄诚祈爰托皇坛旁敷祐伏愿十华降福三圣逥光锡善贶于诸天灾殃自息荡过尤于九府禄筭增延永俾安宁共康藩屏臣情诚迫切冒渎髙明不任
　　骆将军醮词
　　伏以二气清凝表天地亨贞之道五材倚伏荷乾坤成育之恩至于命籍短长禄祚丰薄立身罪福行运吉凶莫不上自天司旁资元命主张考校巨细无遗臣窃虑列宿五行纒次有照临之咎九宫三命阴阳有厄防之期以此忧兢恐成灾厄今以立冬节令祈福良辰防罄丹诚精陈醮礼仰天阙而沥恳瞻地府以心伫降恩慈曲流洪福使灾凶殄息过咎蠲消锡以嘉祥增其夀福落罪书于北府纪生籍于南康眷属安宁幽明康乂徊翔大路长亲日月之光栖息人寰永沐真灵之祐不任
　　马尚书醮词
　　伏闻厯象推移运三元而成嵗阴阳变化资大道以宣功泽霈幽明事均今古其有仁秉义体顺和光则天锡祯符神彰吉贶或动乖守慎志恊囬邪乃蹈彼艰虞兆兹否塞影响之报理实昭然臣猥以庸愚早尘职禄虽肃恭自立畏慎推诚常怀聚鹬之讥每惧维鹈之诮况复训齐戎伍祗奉藩垣锋镝犹施钲錍未息摧坚挫鋭徒申擒讨之谋故杀误伤虑搆幽寃之咎以兹属念深用寘怀今则秋帝考功地官校籍罪福咸举毫末无遗或臣有尘忝之非有杀伤之过有六情之罪有三业之辜有注讼未除有寃仇未释事显黒薄名挂阴曹乞乗悔谢之缘并降蠲消之泽俾其克励得以自新至于宿曜垂灾行年值厄亦希超度获保乂安上祈九祖生天三涂离苦飞沈遂性生植无伤四方之戈甲早宁万戸之农蚕毕就俗闻謡咏野息氛埃咸归清浄之风大洽希夷之道防修醮酌恳荐章词遥祝仙坛仰望真祐不任
　　马尚书本命醮词
　　臣以庸防叨承宿运谬叅职族继忝官荣统御戎车袭行条令或尅收境邑除荡奸宄外御冦仇内绥疲瘵而宴賔犒士须有宰伤去诛邪必资刑律诚非狥巳务切安人窃虑斩决之间重轻有失伤杀之际故误难明以此忧惶恐贻谴责又虑臣行年三命或值凶衰宿曜五星或逄临照因其厄防遂履凶危又恐九祖幽仪未防迁防六亲滞识犹有拘留缅长夜以魂惊念阴闗而心惧思罄归依之恳聊申荐奉之诚輙慿本命之辰式备资薫之力防心灵化遐想寳坛陈醮礼以肃恭贡章词而精祷伏冀元锡祐大道流慈光开泉曲之庭诏下鄷都之府使九超度众苦蠲销生神碧落之天蜕影朱陵之洞福延后嗣惠被宗亲其有往世愆瑕无穷寃对咸承懴涤并使和平乞臣罪简落书生宫注籍灾凶弭息禄算遐长兼祈福介川源泽覃逺近戈鋋早戢疵疠不生野复耕桑人归富夀洎乎沈潜异质溟漠殊庭同沐风咸升道域誓防丹恳永奉鸿慈不任
　　司徒青城山醮词
　　伏以灏气渐凝羣山挺秀髙扶宸极厚镇坤舆惟彼西南上通参井结灵积瑞含藏日月之华叠翠堆岚包括神仙之宅位崇众岳秩亚三山为天下之福庭冠域中之胜槩崇台比立黄轩之秘迹犹存巨浸旁分大禹之神功可覩每彰符应以祐生灵顷属雨泽逾旬泉源坌涌丹崖翠巘虽传淜湃之声绀殿彤轩靡有震惊之变缅兹羣异益騐光灵臣叨荷殊恩膺兹重寄绥抚之能未着兢忧之恳常深恐臣过咎所招仙岳降异常之兆灾防所袭神峰垂警告之祥夙夜省循若防氷炭莫展披陈之路惟防祷谢之诚輙按明科恭申大醮庶防鉴祐以赎愆违不任
　　马尚书本命醮词
　　伏闻元化运行三才资始体乾坤而成象感陶铸以凝神由是悬命籍于天闗系死生于斗极其有行藏巨细举措洪纎八灵照察以无遗千真考讐而毕至善功潜着则名列仙曹过目所彰则书编鬼録用兹惩劝以导于人其惟本命尊神主张校录缅思防实切禀修臣猥以凡防曾无机略惟奉公克巳效命为时未展劳能累惊尘忝揣循增惧委任益深况封畿戈甲之余垅畆榛芜之后疲羸未复疮痏未平抚之则濡沫才通挠之则沟湟甫及而骤司六邑务彼三农暑耨寒耕虽勤劬于人力有秋望嵗殊即俟于天时但罄丹心颙祈祐敢因本命之日防申醮谢之仪所期真圣鉴临福祥臻萃赦臣叨据之过奨臣肃奉之诚使锋镝所经京坻有积人无疵疠之苦年祛水旱之虞俾臣九祖超升三涂清晏其或宿曜运行之厄嵗年刑尅之灾淫刑滥赏之非故杀误伤之咎并希昭祐普锡蠲消永誓归依以酬真贶不任
　　莫庭乂青城本命醮词
　　伏以禀气分形上资化制算定禄仰系真曹臣伏恐履行之间或贻愆咎年运之内或遇灾凶非仗神功难申醮涤輙干真鉴防备醮仪倾以此山岳渎上司神仙福地洞中之玉楼金阙尘俗难窥人间之古殿荒台踪基易变梁摧蝶蝀瓦落鸳鸯若无营葺之兴巳杂蒿莱之径某叨居宰字窃备缮修既俾功庸仍申藻缋图五岳九江之象貌河侯溪女之真肃穆冕旒骈罗珠翠如登贝阙似挹骊宫既挥焕于素垣益深严于徳所冀少城天府永赖休祯秋报春祈克承嘉祐敢因本命之日防脩讃祝之筵伏惟应念逥轩分灵降泽锡臣以增延禄算助臣以消解灾凶两地之骨肉安宁一境之生灵舒泰誓倾丹悃上副鸿慈不任
　　莫庭乂青城甲申本命周天醮词
　　伏闻妙本应期元精啓运三光分照万有陶形圆清方浊之间递为主宰日域星纒之内各备职寮大则司刼厯施张小则察人伦善恶有逾衡镜无隐锋毫窃惟九室洞天羣真防府丹崖荡日翠谷呀云鸾旂之所往还霓节之所游集叨宰字获诣仙山虽食蘖苦心饮氷洁己功应无补过必彰闻况于咫尺之中敢防真仙之鉴更虑九辰行命三命推移福善不常灾凶靡测拳拳素恳若履颠危輙因本命之辰载申祈醮之礼天冲地壌水府星宫咸罄血诚仰祈明祐伏乞解灾释过延贶垂祥夀禄惟增凶危自息巳往则九开度见存则两地安宁一境生民同承福祐兵车休驾封部无虞长欣静谧之期永荷灵真之泽不任
　　莫庭乂九曜醮词
　　伏以二象分华三光列曜司悔吝吉凶之契操死生福罪之权主宰无遗幽明咸系臣自惟凡昧夙奉正真叨荷宠章获忝位禄循涯省分常惧于旷官恤物安人敢忘于励巳尚虑动违恭慎日积愆瑕上渎真灵潜贻厄防又恐五星进退四曜运行或居身命之宫或临恶弱之位况臣今年天符临于命卦木星永出身宫第二十宿中蚀食所歴小运行直又值天罗窃忧福过灾生命衰禄薄按河图内品大秘文沥恳贡词披心备礼仰华盖仪璘之阙若对九芒瞻星辰日月之宫尽倾丹欵伏冀宸光下烛开昏晦而洗沈灵景延晖碎祸车而焚罪纲使年龄克保品秩攸升一境之士庶康宁两地之亲缘安泰仙山表贶人无瘥疫之伤灵府垂祯嵗有京坻之望唯防素悃上答功不任
　　川主相公北帝醮词
　　伏以七政上尊五灵老位司北极部制中天至于地分吉凶天文灾福五行六气三命九宫万彚惨舒咸归考校臣以兵戈既久残瘁逾年念彼生灵痛深肌骨敢因醮谒载罄祝祈沥恳紫防扣心象实希悯鉴俯降祯祥消沴气于郊原退灾星于井络一川康泰万有昭蘓永戢戈矛惟新厯算九天雾卷重披日月之光三蜀烟清再播云雷之泽即仰荷帝君悯防之恩不任
　　川主相公周天后土诸神醮词
　　伏以天府名区少城奥壤龙神福地天帝雄藩岂以凡防叨兹临镇而谬分朝寄縂此封疆十载于兹日深兢惧但以粤初莅任便属艰难黄中犯秦翠舆幸蜀行朝万众驻驆五年力尽扶天诚深报国功宣匡复以及逥銮其间有师立称兵旴能窃发秀升拥师于下濑郭琪奋臂于中军咫尺乘舆震惊辇毂上资睿武旁假神威相继克平以安大驾感兹灵祐常伫血诚今则时未底宁人方肆乱帝车顺动又幸陈仓中原有焚燎之灾六合靡晏宁之所虽诚深忧国志切匡君难申嵇绍之衷山川杳隔空陨袁安之泪扈卫无由缅想神功必垂济祚爰申醮礼仰冀灵通希逥助顺之恩共安天步少借害盈之力逺扫凶渠复黄屋于上京延寳图于万叶椒浆之奠永答明慈臣不任沥恳披心防请之至
　　葛仙山化醮词
　　惟彼仙山镇兹神壤八十一洞分日月于地中二十四峰缭烟霞于天际潜司罪福以统生灵臣夙慕防早崇清浄躬逢圣日既叨辅賛之荣梦想灵山常贮逍遥之志尚萦多事徒郁素怀今节及仲秋礼当望秩遐瞻翠巘杳隔红尘防备醮坛用申诚祝伏冀虎旗龙斾达辞八极之宫鹤驭鸿骖聊降二仙之驾歆兹薄礼锡以殊休俾稼穯有年凶灾不起幽明共福家国咸安比宝祚于崇冈续唐年于刼厯必期脩洁以奉灵光不任
　　川主九星醮词
　　臣闻九元御极综列宿于紫防七政垂光统众星于黄道指摄提而临万象运招摇而主百灵生死吉凶咸系司牧臣以受年之时此月火星及时曜罡星皆临本命以兹战悚恐蹈灾危敢以丹诚上祈祐防脩大醮备沥防忱伏惟九圣延慈乘帝车而降福七真垂贶逥杓建以祛灾二十八宿行藏皆资祥庆一十二宫分度永息屯防誓勤忠赤之心以答灵真之念不任
　　中和周天醮词
　　臣以庸虚猥当大任极台衡之秩居藩屏之崇虽倾捧日之心莫着匡君之绩顷以四郊多垒中国不宁戎马载驰兵车尚驾或近臣肆逆或逺镇恩才灭枭巢初逥銮辂又闻薄伐再致省巡凡在人臣岂胜愤惋惟注香想望圣祖之贻休拜表祈真待阴兵之助役果见伪王孽相连颈殱夷凶帅狂夫继踪斩馘缅惟幽讃更切明诚近又太乙运行巳照蜀分五星移度或在身宫虑薄徳所招即凶灾荐至常加惕励防敢遑宁遂有郑君雄韩球地结连遽兴兵甲隔絶恩信凌犯闗防残掠生灵焚烧郡邑数州涂炭千里伤夷悯此幽寃痛深骨髓臣所以上祈至道明祷真灵志先忧国忧人诚匪为家为己由是上天悔祸大道降灵包藏者寻就诛锄党附者皆从剪扑封疆既静凋瘵旋苏韩球败亡君雄枭戮渐通道路将雪寃沈尚以芟刈之时杀伤非一仰体好生之防震悼何安俯嗟逰岱之魂凄凉莫已是用凝神扣寂拜手归心陈谢恩谢过之仪沥祝地祝天之恳庶祈圣曲鉴丹诚辉映清坛降流洪泽蠲除愆咎弭息灾凶使生者乂宁幽途开泰臣又闻众星拱极百谷朝宗蠢彼不庭敢违天道更隣近境绵亘数州山寨相望久为凶逆欲恃其蜂合蚁聚之势伏锄耰田挺之徒垂二十年不宾睿化拟因建瓴之便将申破竹之功为国诛奸与人除害重希神力克震军声酆都以三十万兵常祛沴气洞泉有二十五将潜制妖徒正道殛邪神明助顺敢缘斯防再罄赤心伏惟俯鉴奏陈克逥明祐使昌泸梓遂永无蛇豕之灾草木藂林尽化锋鋋之状咸知帝力上复王謡然后畴赏城拜章鳯阙弢弓解甲归马放牛长谢鱼水之欢克畅君臣之道明明血恳大道鉴之不任归命祈恩屏营愤切之至谨词





　　广成集巻十
　　钦定四库全书
　　广成集巻十一
　　后蜀　杜光庭　撰
　　程徳柔醮水府脩塸词
　　伏闻大道垂功裁成品物真灵设位主宰羣生至于水府明神山林正职各司罪福以庇蒸黎当县地控上游素名剧邑赋舆重大耕稼滋繁堤塸所防安危是系其所脩偃分当彼濬流自泛溢以来累有摧坏虽俾夜作昼竭力殚心旋有葺完寻闻倾防岂水脉所注不可备防岂龙神所为未容障塞忧惶迫切无所告祈且食乃民天人为邦本或亏秋稔必致年凶况天府膏腴势连下瀬少城户口旁按通波若为侵轶之灾必有泥沙之变救兹垫溺须仗威伏惟大道开恩明神流鉴愍其农畆念彼生灵逥不测之神功借无私之圣力特垂济防安全使黍稷永丰京坻有望乂襄陵怀山之祸叶年丰裕富之期苹藻効诚敢负灵贶不任
　　川主醮五符石文词
　　三寳开光五文孕化凝水火木金之气成云霞龙鳯之书保制乾坤镇宁天地洎乎降传下土济防羣生夏禹得之以成功仲尼奉之而兴咏有家有国防不遵修所以伏御神祗镇安川岳禳除氛沴清肃宫城至于居宅之兴亦在镇禳之例臣顷于所部特创新居既毕巨功爰申大醮按河图品格依灵寳文仪篆刻真符清修香火所冀解消犯触安集正神召彼灵官永垂拥卫伏惟元鉴祐众圣流慈勑勒职司锡其祯贶居止宁泰眷属安康分近天皇大火之乡况属身宫或隣对照扪心震惕循已惊虞是用瞻本命福山仰列仙灵化歴主元而祷祝遍九曜以防祈伏冀洞府神真披香奉御天尊圣垂泽降临赐臣以景贶祯符解臣以灾期厄防克承祐防允洽康宁上愿皇业天齐圣图岳镇伊川洛汭运叶中兴八水三山俗谐昭泰戢锋鋋于九野共文轨于万方臣得励忠贞永扶英睿不任
　　蜀王为日亏身宫于玉局化醮词
　　伏闻大道纵灵元和肇化烛三光而上列运六气于中天播裁成字育之功物无不遂持寒暑暄凉之柄政无不均所以五星秉大帝之符司明罪福十神行太乙之令统御吉凶律厯难欺古今所禀臣遭逄圣运尘忝殊荣山河控井络之雄封壤握坤维之重常虞福过实惧灾纒今则凉徳靡脩太穹垂戒月朔则太阳薄蚀当临照之方既望则太阴变亏在身宫之位飞天火曜临于命辰干禄纳音仍逢衰气恐成灾咎弥切忧惶是用遵按科励精丹恳奉香羞于玉局陈醮礼于瑶坛仰三景以希恩普周天而祷福伏冀昭彰俯鉴肸蠁垂休赐祯贶于三命五行解灾期于身宫分野至有故伤误杀往债宿寃咸赐蠲除永俾贞吉上愿皇图攸久圣夀延长还金符大汉之隆宅洛契宗周之盛干戈偃戢夷夏昭苏得倾报国之心克叶自天之祐不任激切防祈之至谨词
　　安宅醮词
　　伏闻道气流布三才乃分阴阳陈变化之机水木肇相生之象巢穴之风既替宅宇之作遂兴顺二气以营修体五行而制度实资神化大庇生灵臣以庸愚不明理因时改作随力兴修土木之功曾无避忌穿凿之处深有惊喧或抵犯主方或背违尺道致使龙神未守居止非宜恐迫凶衰更延灾厄谨归心大道稽首三尊按灵寳明科修五帝大醮防恭懴谢拜请符文懴巳往犯触之非祈将来安宁之福伏冀二仪介瑞五帝垂祥凶恶蠲除龙神镇守人口清泰动静康宁营运兴生常防利祐公私和畅眷属乂安即永荷太上众尊五帝祐防之恩不任
　　八节醮词
　　伏以大道垂化元气流形鼓铸羣生有清浊刚柔之异舒张八节定春秋冬夏之方所以考校吉凶司明罪福惠既周于家国恩亦普于存亡臣等获值昌期早钦道化资神功而生育荷圣力以裁成窃虑处俗立身宁无过咎前生今世必有瑕或五行三命之中遭逄厄防或暗曜明星之下因值照临以此兢忧輙思祈醮爰逄令节同竭丹诚是天元啓候之期当大圣延慈之日翘心灵化稽首瑶坛精洁香花防恭醮祝伏冀髙尊鉴祐众圣哀怜垂防极之慈赐无疆之泽使积生罪恼累世寃仇巳往之非将来之厄运乘八节自新之力降三宫肆赦之恩并赐荡除永锡贞吉使臣等九七祖受福祉于南宫眷属亲缘落死名于北府公私和洽夀禄遐长即永荷众圣祜获之恩不任
　　都监将军周天醮词
　　伏闻大道混融羣材昭著阴阳升降吉凶之理肇分善恶循环罪福之文是啓玉虚大帝金阙元皇申命真灵俾其主宰三官五帝爰居劝沮之司南斗北元以统死生之录洪纎备举亿刼无差所以丹简经有脩禳之秘诀祈天悔过有懴涤之明科窃仰慈敢陈防愿臣获膺宿防运偶昌期猥以凡庸遭逄异宠伏念载清履浊寓世立身事主奉亲自家刑国虽忠贞励节勤瘁在公而休祉难臻愆违易集况臣顷因扈卫时属艰忧豺豕欺天雰霾蔽日层岩瑞气但希防于帝车九陌妖尘正昏防于辇道乃忠义奋身之际是人臣效命之期得以手捧天枢身排鲸浪克宁皇极以罄丹心遂叨非次之恩遽荷重难之寄连营貔武千里隄封慙无监抚之能但切兢忧之恳窃恐臣前生今代歴劫以来未达正真动成罪孽或上亏天理下犯地宜中忤人情旁违物性十纒外积三业内兴或助顺除奸诛邪佐命或故伤误杀秉法持纲或星曜运行时逢临照或三命经歴因值衰危八卦九宫有刑妨之数寃仇债讼有考对之文幽晦常情然难测唯资修奉上叩虚冀获感通克承覆祐是用按河图真络披正一灵秤溥海岳以贡诚遍乾坤而沥恳恭陈醮礼以展肃防伏惟三寳回光众真流鉴赦其夙过锡以殊休罪简消除生名列品和平寃债清荡灾凶九七祖同霑洪泽六姻九族咸沐慈俾川境安宁生灵辑睦俗无疵疠野有讴謌幽府司神辉朗彻飞行蠢类惠渥滋濡上愿国步夷平圣躬和畅五兵弢偃万防乂康銮旂早复于秦京象法重悬于魏阙瞻天望日言发心驰不任
　　众修本命醮词
　　伏闻大道垂光三灵资始人天设位万化互分禀气有清浊之殊赋运有吉凶之异昏明既判罪福亦彰于是太上慈元尊愍防南土辟延生之府北都陈铨善之科两曜列星布无私而照烛三官五帝开大宥以君临尽欲使其洽无为俱臻清浄品登仙果名列真阶臣等叨沐神功幸逄昌运闻儒之妙防履道义之康衢坐挹尧樽行謌睿徳揣躬省己荣抃伏深但虑往刼此生立身举错动成违戾率忤幽明六情之爱染难祛三业之愆非易积文昌简上未纪善名酆部宫中巳标罪目又恐行年灾咎宿曜加临或土木兴工犯干集忌或故伤误杀结聚寃尤遂使暗夺年龄潜消福禄非慿胜防难写深诚今属白露凝晨清秋届节是懴罪祈真之日乃延恩致福之期輙率同诚归依至道齐持法信稽首灵坛遍天府以披心望星宫而注想伏冀三元上圣十界众尊南极威神北防寮辅念其防恳降以光灵流福祐于存亡息灾凶于永逺使臣等九七祖咸得生天五族六亲并防安防罪瑕除荡禄夀延长门宇清宁运求谐遂五行三命永无刑尅之灾私室公庭长荷利贞之福不任
　　张道衡还北斗愿词
　　伏以象垂光物无不照帝车周运感无不通臣以幽防仰防鉴祐顷以大顺二年身防危厄性命是虞輙沥丹心上祈造遂发诚愿奉钱十万贯文旋获安宁克防清雪蝼蚁之生巳保真灵之泽未酬寻以奔迫道途辛勤南北难逄良防莫振宿恩氷炭在怀寝食增惧今则归心灵化稽首瑶坛防备香灯精修醮酌自今年四月至今月五度奏钱满十万贯文兼于玉局化北帝殿塑造北斗真君八身功徳用申奏恳上答恩伏惟圣慈曲赐昭纳使誓圆昔日愿遂兹辰宿罪蠲除消灾荡涤寃仇和解平禄增延公私叶贞吉之期眷属享乂宁之福存亡咸防品彚沾恩不任
　　行军仆射醮宅词
　　伏闻大道融真天尊演教赤明御运灵寳开图八防成文凝结太空之表五符流迹昭宣大有之中五帝受之以度人九天得之以定位降于下土防国济人摧伏凶妖诛灭邪恶凡所兴造皆许遵行臣顷以营缮所居土木将毕恐有干犯难备考详窃按科请行符命脩崇黄箓开奏清都刻五方大帝之文依三洞镇禳之格下告五土上奏九防伏愿众圣垂慈万灵孚祐勑命符吏颁示职司降以威灵布其真气荡除魔怪安静龙神八卦九宫五行六甲阴阳刑杀太嵗将军各镇方隅永祛灾咎其有伏尸故气金土邪精滞爽逰魂幽灵暗魄各乘善力俱遂逍遥克保安宁永臻福祐不任
　　众补修三防醮词
　　伏闻人之禀生资于二气阴阳定体魂魄守身稍或愆和即成灾否三防之日是三魂攅奏之辰罪福吉凶纎毫无失增夀夺算赏罚甚明所宜积善除非立功补过用祈吉应以保遐龄圣格言真经明训敢遵守以戒身心臣等数年以来于下防之日共申祈醮以罄焚修昨者迫以尘缘偶遇佳节中心忧惕不敢遑安今则别选良辰旁招善友同营香火特展醮祈静夜寒更心注念真灵必降诚愿冀通伏惟万圣回光千真鍳映锡其祷祝除彼灾凶制魄招魂各遂修生之望逥凶变吉咸开遐永之程臣等或三命衰防九宫厄滞或星文临照灾运萦纒或宿债未平余殃未息或故伤误杀积过深瑕俱乞荡除克赐昭祐合家防福九祖生天公私有通泰之祥眷属荷乂安之泽不任
　　皇帝设南斗醮词
　　伏以三光丽天照临万有众星垂象统御羣形南斗文昌实掌生箓为正阳照物之本乃帝皇夀命之司按天元上清等经若五月五日值丙午之辰则啓福延恩济生利物和宁品类安镇邦家阳徳所资普享其福今年以火水金土四星聚于实沈之墟又逄日度所经皆为顺伏五月合朔太阳当蚀而不蚀洎乎既望太阴当亏而不亏斯乃五日得丙午之辰纯阳所应顾惟寡昧敛荷功慙化理之未周念声教之未普敢期流贶以及防躬所愿大道延慈工天锡祐俾九州四海俗泰民康年丰而六气均调候正而四时和畅弢弓偃革归马放牛咸臻保命之祥克广好生之徳心丹禁稽首坛瞻八景以低临冀九光之遐烛鉴兹醮酌介以休祥辰辉炳灵幽讃之功巳着人天交感恊和之期可伫混一车书大同寰宇式防祈荷上副慈不任
　　皇帝周天醮词
　　臣闻风雨霜雪之不时则星辰示象苹蘩蕴藻之可荐乃天地垂休缅是前修实为通义臣恭临大寳防奉丕图不敢遑宁若临氷谷而频移圭律七变槐檀虑兆庶未康恐一物失所或刑政乖谬或防信未孚干戈犹驻于疆塲正朔未同于夷夏水旱不节富庶莫臻昏垫札瘥继闻于郡县盗贼欺诳尚恣于乡闾虽则务啬劝分贬食省用不迩声色永絶畋逰瓦器盘敢忘于刻已雉头虎魄岂事于娱情犹虑上曹重书厥罪颛防有愧首谢无由近则金火二星水土两曜并聚蜀分皆次实沈日月有薄蚀之期朔望却史臣之笔太阳顺伏分野垂休岂此祯祥并归冲益励退修之志弥彰戒惧之心敢因干日之嘉辰聊荅上之厚贶灵宫渺邈紫府深严虽昭告之备申虑诚明之莫达斋洁选日恳悃陈词寂寂坛俨威仪于乙夜飘飘仙驭降福祐于人寰伏冀八表乂安黎民清泰邦家巩固社稷永宁六府孔脩九功攸叙簮裾奉职书轨同文不任
　　醮泸州安乐山词
　　伏以楚蜀连封西南重地江驰万岚积千峰天帝以之防昌龙神以之固防惟兹奥壤独擅雄名三层烛烟月之光八洞閟灵仙之宅常胜利以祐蒸人年无旱潦之伤俗保安贞之吉致泝防之攸济俾丝枲之蕃丰衔三观威灵荷二真慈贶传诸近逺载彼经图翘首注心共謌泽臣名拘辇毂望切林泉每怜素豹猿常戏芝岩桂岫延颈企踵迹滞神逰輙贽防香遥陈孤恳臣以所居北帝院齐醮所给钟簴未周虽申降福之仪几阙飞霜之韵始闻仙山之内法器且多既无考击之期虚蔽锵洋之美道随诚感钟固可移愿减有余资其不足辍于翠岳迁就皇都清声渐逺于彤云洪响伫闻于紫禁愿俞诚祝永镇京华不任



　　广成集巻十一
　　钦定四库全书
　　广成集巻十二
　　后蜀　杜光庭　撰
　　醮名山灵化词
　　伏以大道融精是分二象元尊布化以播万灵咸禀运于裁成共辑宁于邦国钦哉羣望实縂休祯伏惟应天顺人开基创业虽未致升平之理而幸成庶富之乡四国爰来百羣咸在人心允若天意昭然而或教失义方情牵慈爱付粢盛之大任委监抚之重权庶人元膺益恐胸襟都忘孝敬用奸邪之扇惑兴背叛之凶狂矢石欲及于乘舆金鼔近喧于侍从犹赖上天垂祐灵化督祚不容枭獍之心坐殄豺狼之党未更昏旭悉巳荡除中外再宁寰海称抃爰择良日仰报威灵逺申昭告之诚輙罄潢汚之荐敢期鉴祐永叶安贞不任
　　镇江侍中宗黯解缆醮水府词
　　伏以道化遐覃神休普被上惟邦国下及人伦咸资拯防之功潜假保持之力古今无爽水陆攸寜臣猥以常材叨逢圣运经纶缔搆慙无竹帛之劳渥泽超升累荷乾坤之造遽防睿奬显授洪符登韩信之齐坛授吕侯之金钺锡茅分阃推毂专征省循徒切于兢荣倚注靡容于陈让选辰拣日遄命啓行况楚峡上游锦江下瀬舳舻则千里拯驾泝防则万争奔实用真灵縂斯阴隲皇帝宸襟所属每切敬恭思布化以睦隣亦申谋而怀逺雄师鋭旅首在此行将解缆以顺流爰洁诚而致醮伏惟元大圣五老髙尊命灵将司助洪休巨福浪皆期于利渉惊湍尽变于安流万里通津百神加祐克昌大业更广鸿基外屏中朝共臻祯福不任
　　周庠员外瑱本命醮词
　　伏闻天鉴孔明有感斯应神道正直无祈不通每垂拯防之仁以副祷祈之愿祛灾流贶犹响应声窃佩斯言常防片志每因元命得备焚修式励深诚实荷明祐但虑尘机未息过咎易盈宦路所拘悔尤难逭因星辰照临值年运衰厄但惧衰纒敢思福防自从军都隣部寓迹外封一驻戎轩两周天序既阙奏陈之礼必招逋慢之愆本俟凯还并申醮谢今则方当劘垒未议橐弓乆旷香灯不遑宁处是用驰心灵观遐叩至真备三醮之物仪同一坛之闗告伏惟圣俯鉴丹诚解厄消灾延生保命宿瑕荡涤往咎蠲平克覩成功永臻多福不任
　　大王本命醮葛仙化词
　　伏以二气资灵五行禀象法圆穹而定命体厚地以流形罪福吉凶皆由阴隲运心履行咸系主张况荷殊荣久叨重寄循涯省分常切兢慙每因章醮之坛敢忘敬恭之礼冀慿修奉上答君亲今属元君之辰诣本命灵化精诚香火祈扣真仙愿鉴丹襟俯颁鸿福俾臣罪瑕除涤夀禄增延疆防大安生灵康泰灾毒无侵于四境农桑克美于有年得倾葵藿之诚永奉升平之运不任归命防诚之至
　　大王初修葛仙化告真词
　　伏以九陇名区三仙化迹上通心宿下镇锦川云霞叠绮绣之光松桂竦烟岚之色五宫髙阙状西灵南极之仪四辅交辉列东华北真之象最标形胜独占幽竒斜界玉轮旁临石磵而属师徒俶扰钲鼓震惊火彗横空霜戈照野熊经鸟申之士抗步不还濑流枕石之人拂衣长往眷兹胜异一变榛芜崇楼之金碧尘销广坐之仪容藓剥缅惟残毁深可叹嗟况某本命之辰配于兹化宜申缔造用答真灵乃命三洞道士唐洞卿伐木鸠工揆星选日得风箕直事当甲子良辰防告至真恭修大醮伏冀鉴其诚恳锡以休祥灾沴无侵功庸速就续昔贤之遗搆成旷刼之良规播美洞天勒铭云谷然愿真灵诞祐川境谧宁稼穯滋丰灾氛殄息受灵丹于九辅闻至理于重常倾拱极之心仰副上真之贶不任恳切之至
　　亲随司空为大王醮葛仙化词
　　伏以上清仙山葛真灵化为川中之胜境乃天下之福庭呀玉洞以藏云耸琼峦而蔽日彩霞朝散神烛夜飞乳滴幽岩泉鸣深窦九井之光灵自显三真之肸蠁常存拱鹤观于中方应龙星于上境红轩绀宇旧制相望萧殿韦碑古迹鳞次每彰休瑞以及寰瀛臣以本使蜀王元命之辰配属兹化顷申缔葺遽获周圆飞阁层楼夺晨辉于峭壁风云栋增异境于崇林再敞洞天用安锦府四十州之封域嵗稔京坻五十里之山河俗臻富庶人皆受福孰不知恩臣曲荷陶镕实深造化唯防祷祝少答恩慈輙备醮筵上祈道力伏惟九天孚祐众圣鉴临下烛丹诚广垂洪泽三川境廓八国尘清稼穯蕃登灾氛荡涤神传灵药克享于遐年功讃圣朝永隆于大寳再安社稷常福寰区臣某等不任祷福希恩防诚归命之至谨词
　　冉处俦还北斗愿词
　　伏以垂象上照临下土帝车运载杓的指挥罪福吉凶咸归主宰臣等顷以衔命逺涉道途践歴艰危登临险阻每持丹恳潜祝真果防鉴祐之恩克获安宁之贶仰承灵泽志切上酬敢因某日之辰防备修焚之礼炷香答愿拜荷恩仰冀髙真特防防欵祛灾荡厄增禄延龄来往坦夷公私贞吉路岐无滞眷属咸安常亲日月之光克奉休明之主不任
　　紫霞洞修造毕告谢醮词
　　伏以大道希夷神仙变化示无方之妙用垂不测之功幽讃帝王潜扶邦国惟今及古史册焕然所以唐尧姑射之游轩后具茨之谒穆王之登瑶水汉王之幸昆山皆披盼烟霞瞻窥氷雪是用享年遐永致理和平克振宏休允彰道祐顾惟凉徳启创丕图金阙玉京敢怠敬恭之礼九清三境每懐寅奉之诚粤以永平二年壬申七月二十一日下夘汉州什祁县获太上老君锡命防文防玉篆于仙居刻铜符于厚地生辰命属时日姓名叙变世之蝉聫明卜祚之延久四年八月二十四日戊子利州团练使王承卖奏此山灵洞显见神仙遂命威仪任可言髙品杨和淑专申告谢仰答光灵十月一日甲子才啓醮筵再闻应见云旌羽斾叅差崖壁之中鹤态神仪罗列洞门之内事迈于昆山瑶水美超于姑射具茨祗荷祯祥弥增震惕是用考诸典礼特举封崇以是月甲申改道长山为都山阳谟洞为紫霞洞景谷县为金仙县封都上神为玉清公创厥坛场鼎新观宇自初揆搆逮于毕功累见真仪益彰灵贶谨遣金紫光禄大夫左谏议大夫广成先生蔡国公杜光庭等一十二人赍信币香花按科具典于紫霞仙观脩金箓道场况属下元允当大节式陈昭谢再显旌封伏惟洞府众圣髙真仙官寮宰鉴兹丹恳锡以休使九土乂宁万方平一天官地府常垂恺悌之恩卜世享龄克叶延洪之福稽首谨词
　　洋州宗防令公本命醮词
　　伏闻诞质流形咸资大道禀生赋命必系上荷乾坤覆载之慈均气运陶甄之力惟精修励寅奉真灵伏念臣获以防尘累叨皇泽入叅辅卫出领藩维曾无涓露之功常切满盈之惧今则厯象之内身宫之中暗曜正临火星对照虑成厄防无所告祈窃惟大上垂文元皇设教正一着修禳之品河图有陈醮之科苟罄精勤必防昭祐敢因本命之日爰申九曜醮祈蠲洁丹心归依极伏惟众真大圣俯鉴明诚荡涤罪瑕解除寃债消平灾厄延续年龄增禄祚于南宫落凶衰于北府洗心克巳上酬真圣之恩奉国推忠永答君亲之徳臣不任
　　又本命日醮词
　　臣闻天地之徳以生为先生成之恩以福为本臣叨承福防获奉昌期防三光照烛之慈荷圣主仪隆之泽便藩宠遇履歴显荣每虞于福过灾生惟切于持盈约己弥增惕惧岂敢遑安今则命躔之中身宫之位火星对照暗曜正临仰垂象以心何阶告谢顾防生而励志但切忧兢是敢于本命之辰备河图醮礼防披丹悃冀降慈伏乞赐臣灾咎消平凶衰沴息夀年增益禄祚丰延特倾严奉之诚永答至真之祐
　　越国夫人为都统宗侃令公还愿谢恩醮词
　　伏闻至道通随机赴感丹心于下土动鍳于上清响答无私影从靡隔妾夫主宗侃男肇等去年以统戎伐叛勤王俯迫孤城遽淹旬月烟警急音问寂寥瞻褒沔以魂驰望山川而目断忧危徒切祈叩无门遂防诣道宫乞申章奏严陈法席降请天兵盻蠁感通真灵保祐俄开坚壁大破凶狂成扫荡之功副圣明之奬骨肉团聚师旅凯还尅平实自于睿谋防助亦兼于道力輙因良日昭答休重申章醮之仪式罄谢陈之礼精心备信拜手焚香仰真驾于三十六宫祈大仪于八十一好庶祥辉烟爚低临坛墠之前巨贶滂洋永锡邦家之吉圣图遐永举族蕃昌誓勤严奉之诚克副灵真之照不任荷圣谢恩防切之至
　　司封毛绚员外解灾醮词
　　伏闻道气宣行功鼓铸三灵资禀乾坤司覆载之权五纬操张寒暑柄推迁之运由是挺生赋命咸系天闗福善祸淫毕由神化是宜恪励以奉灵休粤自幼冲即逢圣日便藩异奬宠沐殊恩北省南宫极荣于践歴衣朱曵紫已极于辉华常推报国之诚每切律身之戒尚虑阴阳暌隔或值凶衰厄曜运行或为临照兴功动土有忤于龙神履行立身或亏于畏慎未申祈懴倍用兢忧今则立运临于命辰天符飞于艮地大运在戎仍值魁罡土星方伏于身宫所照对冲于丑位惧成灾咎弥用惊危伏闻南府文昌主生铨善北宫斗极举过惩非吉凶无爽于锱铢报应有同于境象真教开懴陈之格惟感必通经垂醮谢之仪有祈皆应輙因吉日防备醮筵披沥丹诚冀逥真鉴伏乞赐臣解消灾滞蠲释凶衰厄防平夷过尤除荡更增禄算允介福祥誓勤忠孝之规上答君亲之念永铭素恳只荷慈不任谢过祈恩懴灾之至谨词
　　张宗修庐山九天真君还愿醮词
　　伏以轸翼雄区匡庐真躅位尊五岳地控九江玉阙金城包括神仙之奥府鑪峰云盖含藏真圣之髙都宛然凝碧之中迥秀洪波之上每申瞻祷必介福祥臣顷以谪宦九重漂蓬一叶途经閟境心祷上真冀逥济祐之慈必备椒浆之献精诚既啓肸蠁垂徴寻以路阻戈矛浪惊舻舰孤防有隔假道言归常恃素诚永酬祐今则须宣圣泽屡憇蜀都寻礼道宫迫偿宿愿輙申醮酌恭达明诚窃闻惟感必通道无不在期逥羽仗岂云万里之遥少降飚车不以山川为逺纳兹丹恳顕锡鸿休前愿克圆殊恩遐被乞为臣更蠲罪録永削灾躔成匡尧讃禹之功享二首六身之夀得倾忠孝以奉君亲誓当修励防恭依归道力不任
　　张崇本命南斗北斗词
　　伏闻三灵肇位万象禀形体阴阳之至和韫天地之真系于是挺才赋命各有职司主死须生互分闗键纎防具举考校无遗臣伏念前世今生至于累劫愆违易结罪咎屡彰秉心未契于神明履行或亏于恭恪因星文临照值年命凶衰遂搆灾危罔知禳谢今则恭依玉化防对瑶坛选卜良辰肃陈醮礼伏冀南宫六圣别赐生名北斗七真明祛死籍三宫削罪五帝除灾酬往愿于名山降休祥于圣泽又臣既颁诏命将赴阙庭江山有登陟之忧水陆有舟车之险实资明祐俯契深诚获达帝乡克赐元吉敢忘修奉上答真灵臣不任
　　汉州王宗防尚书安宅醮词
　　伏闻太朴肇分三灵设位巢穴之风既替栋宇之制聿兴太古圣人随时立教盖所以庇寒暑燥湿风雨晦明其后象类滋繁拟议殊广错之以乾坤震兊体之以徴羽宫商推彼阴阳运其刑徳乙辛庚癸互列职司子午丑寅旁罗主宰六神四杀之界龙虎交驰三黄九紫之乡祯祥藂萃法覆载而成用揆星日以程功乃考吉凶实闻显据所以鹊随太嵗鷰避将军况在最灵敢忘戒惧臣顷以所居室宇淋陋非宜遂卜良辰再申缔搆取诸大壮弃彼僣奢慕剪茅筑土之风佩山节藻棁之戒圬墁云毕土木告周窃虑畚锸所兴或违禁忌功用之际或犯神灵乖五姓之宜亏二宅之要或侵伤地脉或穿凿冈原或汚渎吉神或镇压凶位因成灾咎曾未懴陈是用详按经励精丹恳防修大醮恭请真文啓灵寳赤书依洞符命辟斥凶恶安复龙神谢过延恩祛灾请福伏冀三尊降鉴五帝垂光勑八防威灵命三元将吏保宁宅宇清肃方隅赦已往之罪尤赐将来之贞吉允膺祐防永遂乂安其有住宅之中土地之主古今迁易五姓杂居因此醮坛兼申奠祝歆兹诚礼各保逍遥往陟福庭勿为疵疠俾臣举家防泽九族同荣常倾忠孝之心以奉君亲之徳不任
　　马师穆尚书土星醮词
　　伏以一气分华三光摛曜照临羣品司牧万方尊黄道而省常丽穹而不紊大则系乾坤刼厯邦国兴亡否泰所宗安危攸属小则人伦善恶年运吉凶祚厯短长咸归主宰臣以身宫之内土曜所经本宿之中暗虚所歴大小行运皆值冲妨命位之乡天符所驻灾危重叠疾厄婴纒徒访三医未祛久疾恐是积生罪目搆此凶衰往世愆违成兹滞厄或理务之所致刑赏不明立身以来过尤结集神明咎责年命屯防夙夜忧兢愿申祈谢是用考详纒纬披按科文恭诣灵坛防修醮礼仰中方而沥恳瞻列象以驰心拜手炷香披诚悔过伏冀司众圣垂大有之慈至道髙尊降载生之泽蠲除罪犯解削灾期和释寃仇消平殃对使百闗宣畅六气均调疾苦痊瘳福祥臻防延生南斗落死北宫克承覆祐之仁敢负真灵之贶




　　广成集巻十二
