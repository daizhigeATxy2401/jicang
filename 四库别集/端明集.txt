　　钦定四库全书　　　　　集部三
　　端明集　　　　　　　　别集类二【宋】
　　提要
　　【臣】等谨案端明集四十巻宋蔡襄撰襄字君谟仙游人天圣八年举进士甲科官至端明殿学士知杭州徙南京留守未及行以忧归越嵗卒于家乾道中追諡忠惠事迹具宋史本传宋史艺文志载防集六十巻奏议十巻文献通考则作十七巻多寡悬殊不应如是疑通考以奏议十巻合于集六十巻总为七十巻而传刻讹舛倒其文为十七也然其初本世不甚传乾道四年王十朋出知泉州已求其本而不得后属知兴化军钟离松访得其书重编为三十六巻与教授蒋邕校正锓板乃复行于世陈振孙书录觧题惟载十朋三十六巻之本与史不符葢以此也元代板复散佚明人皆未覩全帙闽谢肇淛尝从叶向髙入秘阁检寻亦仅有目而无书万厯中莆田卢廷选始得钞本于豫章俞氏于是御史陈一元刻于南昌析为四十巻兴化府知府蔡善继复刻于郡署仍为三十六巻而附以徐所辑别记十巻然卢本错杂少绪陈蔡二本均未及铨次后其里人宋珏重为编定而不及全刻仅刻其诗集以行雍正甲寅防裔孙廷魁又裒次重刻是为今本观十朋序称所编凡古律诗三百七十首奏议六十四首杂文五百八十四首则已合奏议于集中又称尝于张唐英仁英政要见所作四贤一不肖诗而集中不载乃补置于巻首又称奏议之切直旧所不载者并编之则十朋颇有所增益已非初本之旧今本不以四贤一不肖诗弁首又非十朋之旧矣乾隆四十六年十一月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀













　　端明集序
　　文以气为主非天下之刚者莫能之古今能文之士非不多而能杰然自名于世者亡几非文不足也无刚气以主之也孟子以浩然充塞天地之气而发为七篇仁义之书韩子以忠犯逆鳞勇叱三军之气而发为日光玉洁表里六经之文故孟子辟杨墨之功不在禹下而韩子觝排异端攘斥佛老之功又不在孟子下皆气使之然也若二子者非天下之至刚者欤国朝四叶文章尤盛欧阳文忠公徂徕先生石守道河南尹公师鲁莆田蔡公君谟皆所谓杰然者文忠之文追配韩子其刚气所激尤见于责髙司谏书徂徕之气则见于庆厯圣徳颂师鲁则见于愿与范文正同贬之书君谟则见于四贤一不肖诗呜呼使四君子者生于吾夫子时则必无未见刚之叹而乃同出于吾仁祖治平醇厚之世何其盛欤夫以台谏之风采朝士莫不畏其笔端自侍从而下奔走伺俟其门者纷然也文正鄱阳之贬余尹欧既与之同罪矣蔡公乃于四贤相继黜谪之后形于歌诗而斥为不肖羞其见缙绅之面而辱甚市朝之挞则公之刚又可知也十朋初见其诗于张唐英所撰仁英政要甚歆慕之其后见公文集乃没而不载窃以为恨乾道四年冬得郡温陵道出莆田望公故居裵回顾叹而不忍去入境访公遗迹则首见所谓万安桥者与大书深刻之记争雄且深惜其有济川之才而不至于大用登爱松堂九日山则又见公之诗与其真迹犹在凛然有生意如见其正顔色坐黄堂时也盖公至和嘉祐间尝两守是郡至今泉人称太守之贤者必以公为首求其遗文则郡与学皆无之可谓缺典矣于是移书兴化守钟离君松傅君自得访于故家而得其善本教授蒋君雝与公同邑而深慕其为人手校正之锓板于郡庠得古律诗三百七十首奏议六十四首杂文五百八十四首而以四贤一不肖诗置诸巻首与奏议之切直旧所不载者悉编之比它集为最全且属予序之予曰端明公文章文忠公尝称其清遒粹美后虽有善文辞好议论者莫能改是评也予复何云然窃谓文以气为主而公之诗文实出于气之刚入则为謇谔之臣出则为神明之政无非是气之所寓学之者宜先涵养吾胸中之浩然则发而为文章事业庶几无媿于公云五年十月永嘉王十朋序










　　钦定四库全书
　　端明集巻一
　　宋　蔡襄　撰
　　古诗
　　亲祀南郊诗【有序】
　　臣襄言伏覩皇帝陛下亲执牲玉以飨上帝酌定大乐登侑三圣天地清霁神祗歆格陛下斋精至诚着见两间臣叨从法驾躬覩礼文之盛职在词掖不敢以虚陋自弃谨撰成亲祀南郊四言古诗一章凡一百七十六句虽不足以道诵徳业之光然略掇大要垂传遐域亦愚臣惓惓之至其诗曰
　　天畀元统赤运开祉圣祖神宗海域平砥思皇真考岳封汾祀饵系边陲包束戈矢丕显灵徳光被万里民寿而康恩及萧苇恭惟皇帝继文之始兢兢日慎夙夜勤只哀怜困穷有如在已惟刑是防弗繇怒喜躬服俭约黜弃浮侈罔有逸欲曰惟三纪大中则经兴亡则史隂阳时序日纬躔轨乐律本原礼法根柢兵韬术数万微精防该通变贯咸烛厥理嵗舍壬午盗发南鄙帝曰汝青治办行李毋大诛割定患则已猎猎灵旗啓道径指凶渠踣仆俘徒授耳岭服既平勲赏周被封殁録孥门戸有岿粤兹明年农家丰美防庐积腐庾漕储峙帝咨相臣匪台徳尔穹昊眷赉祖考佑俾何施不报将祀郊畤号令四下若建瓴水荒服述职奔走输委仲冬丙寅斋寝以俟先时霾晦飇籁号起真意益庄降鉴伊迩夜漏适中星露云靡大辂既驭清阳出晷休光无垠令容有伟爰翊殊庭奠享仙机髙灵委蛇元气旭卉隂施自逺大功续似拥格纯禧益厚丕址入宿庙下月魄初朏龙章采藻瓒爵擎跪拜于祢宫慈顔仅咫至诚馨香甘荐滫瀡哀念劬劳譬瞻岵屺濯泪霑珪将逡复止京都之南崇丘迤逦飞螭蹑尘法乘徐柅地环帟幄霄掲隅雉警角飘萧彀骑连累言降言陟实惟告已烛错宵明璮圪空紫交佩陆离庶旄飒纚乐变神格列周甲癸三后咸在上苍临视皇皇富媪从执笾簋七精闪忽五镇瑰玮星官下翔涛祗腾跱等级卑髙食饮嘘哆欣歆告言奏福来底更御步辇夹途军垒钲鼓惊轰跳呼牛鬼异域穷陬黄髪稚齿动荡成波讙喧成市端闱停午玉色尚扆赦泽春行幽加蛰蚁废滞振拔垢瑕刷洗寛贷赋取削减逋诡皇帝慈孝下民胥拟皇帝恩仁四国倾倚皇帝曰咨羣公卿士舜隆联防商圯朋噽孰忠予是孰谗予匪入官多门孰予窒弭蓄兵过制孰予究揣百姓窘穷其患孰弛外夷狃骄其强孰棰驱人以法曽莫如耻化民成俗曽莫如礼百官勑业相予表里登任俊良刬斥奸宄天锡帝年万有亿秭天锡圣嗣诜诜众子干刚不息章明度揆无疆惟民惟帝其侍臣襄咏歌直道是履
　　诏答
　　勑蔡襄省所进亲祀南郊古诗事具悉朕惟王者之礼莫重于郊谓怠于事天不可以训是故宪章周式防讲汉仪序惟仲冬始因阳气之达卜以南至躬即圜丘之崇爰升燎以致诚乃推恩而均贶卿学穷雅奥词摛藻绚庆元吉之祚美盛事之成啓发英辞铺昭景铄温丽尽一时之妙遒逸得备善之长览翫载周叹尚无已故兹奬谕卿宜悉知
　　御笔赐字诗【并序】
　　臣襄伏防皇帝陛下特降中使赐臣御书一轴其文曰御笔赐字君谟者臣孤贱逺人无大材蓺陛下亲洒宸翰推着经义俾臣佩诵以尽谟谋之道事髙前古恩出非常臣感惧以还谨撰成古诗一首以叙遭遇干冒圣慈臣无任荷戴兢营之至
　　皇华使者临清晨手开宝轴香煤新沿名与字发深防宸毫洒落奎钩文精神髙远照日月势力雄健生风云混然气质不可写乃知学到非天真缄藏自语价希代谁顾四壁嗟空贫臣闻帝舜优圣域臯陶大禹为其邻吁俞敇戒成典要垂覆后世如穹旻陛下仁明如舜禹豪英进用司鸿钧臣襄材智最驽下岂有志业通经纶独是丹诚抱忠朴常欲赞奏上古珍又闻孔子春秋法片言褒贬贤愚分考经内省不自称但思至理书诸绅乾坤大施入洪化将图报効无縁因誓心愿竭谟谋义庶禆万一唐虞君
　　诏答
　　勑蔡襄省所进古诗一首为防特遣中使赐御书一轴其文曰御笔赐字君谟者事具悉朕常日罢朝闲燕多以经史书艺时用頥神因见唐髙宗赐戴郝李崔四臣之字防义皆有所诲谕卿词令根于温厚笔力极于深妙名以本其所赞字以申其所辅偶御毫而援翰俾中珰而特锡良以将厚意而表殊宠也敷陈谢恳发为诗文遵臯陶之言以懋其稽古述帝舜之事以思其底绩宣明顺美重増嘉叹故兹奬谕卿宜知悉
　　四贤一不肖诗
　　中朝鸾鹤何仪仪慷慨大体能者谁之人起家用儒业驰骋古今无所遗当年得从谏官列天庭一露胷中竒矢身受责甘如荠沃然华实相葳蕤汉文不见贾生乆诏书晓落东南涯归来俯首文石陛尹以京兆天子毘名都翼翼郡国首里区百万多占辞豪宗贵幸矜意气半言主者承其頥昻昻孤立中不倚传经决讼无牵羁老奸黠吏束其手众口和附歌且怡日朝黄幄迩天问帝前大画当今宜文陈疏举时密啓此语多秘世莫知传者籍籍十得一一者已足为良医一麾出守番君国惜此智虑无所施吾君睿明广视听四招邦俊隆邦基廷臣諌列复钳口安得长喙号丹墀昼歌夕寝心如疚咄哉汝忧非汝为
　　右范希文
　　南方之强君子居卓然安道襟韵孤词科判等屡得隽呀然鼓焰天地罏三年待诏处京邑斗粟不足荣妻孥耳闻心虑朝家事螭头比奏帝曰都校书计课当序进丽赋集仙来显涂诰墨未干寻已夺不夺不为君子儒前日希文坐言事手提勑教东南趋希文鲠亮素少与失势谁复能相扶崭然安道生头角气虹万丈横天衢臣靖胷中有屈语举嗌不避萧斧诛使臣仲淹在庭列日献陛下之嘉谟刺史荣官虽重寄奈何一郡巻不舒言非由位固当罪随漕扁舟尽室俱炎陬此去数千里橐中狼籍惟蠧书髙冠长佩丛阙下千百其羣诃尔愚吾知万世更万世凛凛英风激懦夫
　　右余安道
　　君子道合久以成小人利合久以倾世道下衰交以利遂使周雅称嘤鸣煌煌大都足轩冕绰有风采为名卿髙名重位盖当世退朝归舍賔已盈胁肩谄笑不知病指天报遇如要盟一朝势夺徳未改万钧已与毫厘轻畏威谀上亦随毁矧复鼓舌加其评逶迤隂拱质气厚两豆塞耳心无营呜呼古人不可见今人可见谁与明章章节义尹师鲁饬躬佩道为华荣希文被罪激人怒君独欣慕如平生抗书毂下自论劾惟善与恶宜彚征削官窜逐虽适楚一语不挂离骚经当年亦有大臣逐朋邪隐缩无主名希文果若事奸险何此吉士同其声髙谭本欲悟人主岂独区区交友情
　　右尹师鲁
　　先民至论推天常补衮扶世为儒方圜冠博带不知本樗栎安可施青黄帝图日盛人世出今吾永叔诚有望处心学士贵适用异端莫得窥其墙子年五月范京兆服天子命临鄱阳二贤拜疏赎其罪势若止沸反扬汤勑令百执无越位谏垣何以敢封囊哀来激愤抑复奋强食不得下喉吭位卑无路自闻达目视云阙髙苍茫裁书数幅责司谏落笔騄骥腾康庄刃迎缕析觧统要其间大意可得详书曰希文有本末学通古今气果刚始自理官来袐阁不五六嵗为天章上心倚若左右手日备顾问邻清光苟尔希文实邪佞曷不开口论否臧隂观被谴始丑诋摧枯拉腐奚为彊傥曰希文实贤士因言被责庸何伤汉杀王章与长倩当时岂曰诛贤良惟时谏官亦结舌不曰可諌曰罪当遂令百世览前史往往心愤涕泗滂斯言感切固已至读者不得令激昻岂图反我为怨府袖书乞怜天子傍谪官一邑固分耳恨不剖腹呈琳琅我嗟时辈识君浅但推藻翰髙文塲斯人满腹有儒术使之得地能施张皇家太平几百载正当鉴古脩纪纲贤才进用忠言録祖述圣徳垂无疆
　　右欧阳永叔
　　人禀天地中和生气之正者为诚明诚明所钟皆贤杰从容中道无欹倾嘉谋谠论范京兆激奸纠缪扬王庭积羽沈舟毁销骨正人无徒奸者朋主知胶固未遐弃两轓五马犹专城欧阳袐阁官职卑欲雪忠良无路岐累幅长书快幽愤一责司諌心无疑人谓髙君如挞市出见缙绅无面皮髙君携书奏天子游言容色仍怡怡反谓范文谋踈阔投彼南方诚为宜永叔忤意窜西蜀不免一中谗人机汲黯尝纠公孙诈于上前多谢之上待公孙礼益厚当时史官犹刺讥司谏不能自引咎复将已过扬当时四公称贤尔不肖谗言易入天难欺朝家若有观风使此语请与风人诗
　　右髙若讷
　　和王胜之游普明院
　　昔贤履道第平时洛都选门外多风尘林端出台殿名园迤逦清小径萦纡转脩竹环数亩可爱清不变冰生流水静叶尽危巢见晴日破云来游鱼过池面君意髙如鸿孤超遗健羡兹游恐难屡歴览岂云倦放怀穷幽趣回首抱归恋裁诗赋景物芬葩有余绚呼童秣予马追闲性所便
　　陪诸君防史馆园
　　名园霁宿雨春日正和柔花香泛草际竹影揺清流鸣禽自往还游鱼时沈浮出门市朝喧爱此林亭幽况陪君子防飞斝更相酬亦有佳人防艳歌青眉愁佳人足娯适逺思何夷犹故乡去千里野堂临溪头梦寐别四载南望无时休王粲昔从军登楼以销忧今予岂不然毎到终迟留
　　过白乐天坟
　　乐天本才士羽仪初颉颃脱身避祸机遂得林泉尚生爱香山游死亦香山葬悠悠醉吟魂终古填幽圹小堂松桧间跻攀白云上春日照伊流素波明演漾草树岂有情一步一囘望
　　杨叔武北堂夜话
　　嵗晏物景薄层隂向晩饶轻云隐微月残雪栖枯条夫君有髙适顾我慰寂寥潇洒开北堂拂榻延良宵前几陈古书坐见千载遥间亦发新句幽思含九韶神明静外照念虑醉中消扬雄戒丹毂顔子安一瓢良玉不火变翠栢宁霜雕此心固独往声利讵得招罏灰寒更划灯灺落仍挑相看数漏板后防诫重要
　　送胡武平出守吴兴
　　东南有佳士文髙志清苦翩然请郡章入居使君府霅水生春澜莹净沙可数霁日明旌旗长风送铙鼓烟帆十丈船湖山一抔土橘嫩宴亭秋茶香斋阁午神欢所适宜动黙造幽覩应念怀铅人垂头证鱼鲁
　　永叔示及圣俞酬答因奉和寄圣俞
　　吾友多称君思见寒附火气温玉开籍才敏镞加笴尝于师鲁书言词屡及我乖踈久益新慕合迎已可奈何縻组绶无路动车輠近乃得百篇能诗今信果清寒水石舂怪险蛟螭锁逺念烟鸿去呈妍露葩娜古人虽已矣风流未应堕东来勿后期山桃缀红颗
　　送安思正之蜀【临字思正】
　　贱者易屈志少年多直情子独脩节行爱防如目精辛勤走铨省歴嵗才防名舍居在穷巷门戸面西城妻孥愁屡空独尔心无营驱骡从僮仆间或造予庭是时杨叔武相值极驩诚妙言发潜稸逺意倍幽萌羞谀刺俗子指急条边兵过从岂云厌时节忽峥嵘叔武守岳阳别去方行行子今复之蜀蜀道天险并槖中无一钱劒外几百程春风巻地来凡草犹奋荣如何使之人憔悴气与形内富在乎我外穷系于生此事久已判努力敦诚明吾友黄君度实乃浮其声子往从之游切磨固相成【瑊字君度】
　　寄襄城孙主簿
　　昔子尚穉孩从亲来此邑今子稽簿书职守仍前袭【其父尝为县主簿】嵗月曽未几风流正相及新硎刃益铦旧署墨犹湿非徒吏气奋固使家声立征调事渐繁须材时所急何不一轩翔荣名亦可拾朂子乃自省满顔抱羞澁
　　送任山归河东
　　风俗忧思深在昔言汾绛之人隐其间白首甘陋巷毕力事诗书岂特专记诵编年作通记起周迄炎宋甲子二十五回环补遗空予闻春秋法尊王正一统维持生民纲树立大邦栋上贤若游夏鸟兽于麟鳯三传自名家讲解或失中区区休预徒奔驰困羁控排辟侵异端寖久成蠧虫仲淹着元经刘蕡比奴从去圣日弥逺斯言谁折衷犹胜儿女曹烟云费嘲弄君于春秋学勤劳务包综向时耻飞箝画策尚禽纵羌戎负恩徳王师压秦雍边圉重疮痍堪为贾生恸庙堂诛贼谋谓与天下共诏书入岩穴丏告嘉谋贡使者出河东辄以姓名送朅来游京邑天门如可羾岧嶤双浮云下有千人防扳縁逐声利激射苟禄俸蹭蹬不敢前抚心愈疑恐短翮无吹嘘微芳少培拥客舍逼隆冬萧条残雪冻悠悠晋溪上水石挂清梦长謡复西归孤怀不偶众身穷见节义物曲何时用美田随意耕寒鱼仿经种夜堂素琴横晩案青蔬供决然顾予别芜音强吟讽持归传里闬亦足侑罍瓮
　　姑胥行
　　香泾无故流胥台有余基太伯以徳啓后王结心师夫差昔好战戈矛临越陲天蟹须食稻未拯吴人饥于今十一贡贫甚吴王时全吴古都防腴田溉湖陂雨旸适小变数米不足炊吾知事本末本末何由知家戸徼福利坐输黄衣儿平籴连拖漕入朶天兵頥囷窌不夕储势若偷生为长虑且后顾荀卿有良规
　　泊吴江寄胡武平
　　遥夜吴江濒露坐须成葆天空不带云野逈正收潦徘徊波上月灔漾浮光好清风送炎歊飜觉秋气早乃问苕溪路舟虞为予道水行至州下楼台压烟岛净居譬如仙嘉产极富媪念君镇雅俗适以资恬浩岂不欲一往驩诚寄凫藻纵游穷佳赏剧论写幽抱嗟予逺庭闱六年见春草终日讽陔兰无路羞羊枣胡为久去家一虑心如捣今而赐告归计课免雠讨前之奉慈顔敢惮勤舆皁北来尚何时汀洲白苹老傥得杯酒同为君一醉倒
　　迁阳道中奉寄杨正臣同年【并序】
　　襄顿首顷年同年秘校杨兄以疾去官退休于家洸洋自适无不如意每念不得一奉从游之后以观尘外之趣如何也前嵗复往邑中未始一通问讯怀恨无量今者赐告迎亲嵗暮道逺归心揺揺又不得一造门下顾尘容之人益可愧耳过迁阳路辄书一篇以导企念之思兼伸起居十二月二十八日襄顿首
　　名第同一籍家园连七闽何为别眉宇于今十四春昔子补一尉扶病走风尘归来解组绂宴处頥精神架书括遗逸瓮酎涵清醇东阡与北陌问通慇懃或言疾良瘉呼卢气益振或传近诗句平淡与古邻语之天下事塞耳不复闻宁当决引去道固有屈伸嗟予仰尺禄对雠中秘文天子误采拔指名填诤臣力微责任重百虑加一身列章乞便郡赐告迎慈亲穷冬过梨岭山蹊出幽榛俯深下坎井斗起攀苍旻水石齧晩沙霜风变朝皴粲粲涧中花孤芳能自珍班班云上鸟朝鸣亦求羣嵗晏时节动天遥客愁新去子无跬步笑语絶燕秦作此欲招隐飜愧林泉人
　　碧峯亭
　　虚亭城西隅开槛俯临北青山正相向万状呈峭格落日涵紫翠深春变顔色云石抱幽致猿鸟自娱适上穷林端寺下见海内国贤侯乘闲来四座揖佳客歌吹有杯酌笔研角文墨雄谈连今古大笑一欢戚嗟物亦时遇旷久兹乃得从知闽州图复记新名迹












　　端明集巻一
　　钦定四库全书
　　端明集巻二
　　宋　蔡襄　撰
　　古诗
　　忆弟【有序】
　　丙子年春三月予解官漳州与弟君山西行至顺昌富屯之间夹溪十里红白蔷薇盛开时与君山临流饮而赋诗甲申夏四月二十日复来追悼君山之亡留诗屋梁以纾哀思
　　清溪曲曲抱山斜绕溪十里蔷薇花春风吹香袭人骨干红淡白相交加眼睛晃不能视烂如赤日凌朝霞时有扁舟向中下共疑来处从仙家于时邀我临流饮下踞大石盘犬牙平生意气一快论屈指世务还惊嗟酒酣襞纸探强韵胡涂醉字成乱鸦侵更把火入官舍下马犹吟诗各夸何言花落悲人世只见溪流度嵗华今年初夏我复至深丛晩艶余孤葩山川故物依然在惟子别路幽明賖想象音容杳何许桂旗猎猎随云车悲来独坐防芳树涕泪挥洒霑黄沙行人恠我爱溪水那知此恨无边涯
　　道中寄福州王祠部
　　临津馆下日衔西风巻寒潮上碧溪画船急桨随潮去山川满眼烟凄迷醉起开船看潮落林深日落哀猿啼离魂复与潮东下兀然愁坐心酸凄今年赐告归乡里翩翩飞鸟投故栖双亲素髪喜我至鞠抚欢笑如婴儿东阡北陌来庆问妪翁罍醆交持携虽欲晨昏在环堵奈何职守通金闺春暮辞家就行役幽兰在手空萋萋闽州太守意慷慨一见欢甚无町畦欲令邦人满瞻听洒酒髙防挝鼓鼙我知君侯落落者胷中气象盘虹霓问之当今至急务无若羌虏方突梯君言区处果得术势类秋隼持寒鸡养兵精悍不在众黠贼头颅可立提海隅僻郡谁与语强欲论列惩吹韲又言人生尚忠孝二者轻重均铢圭以谏名官宜尽节健行勿絷骅骝蹄别来破热走山驿神疲骨痩顔容黧作诗遥寄复感激岂不戚戚论乖睽
　　龟山夜泊书事
　　十月淮水平莹净铺寒簟浴日弄净光涵山碎青防开帆直千里快去曽非渐盲风斗作势怒浪立呈险枯林助呼嘷巨蜃工腾闪偎崖少休息系缆犹欹飐忠信古云伏奸邪神所贬扣心良自安濳祈亦羞谄夜分羣籁息天明恶云敛霜威寒更清霁色鲜可染怀安固俗喜乘危岂予歉赐告虽庆幸被恩实惭忝慈亲慰衰髪娇儿别啼脸人情足爱恋将思辄闭掩世事忽忧来惊起类痴魇金絮北饵胡弓刀西压陜天子欲求理羣材务检大明破昏翳久弊刮痕玷有如广厦时拙者亦磨剡行路勿迟迟流年空苒苒
　　送杨渥赴西安主簿
　　余思去夏还瓯闽温风赤日争陶蒸舟行夜寄浙江棱江涛汹涌来相仍雷电翕虩蛟螭腾方牀竹簟寒生冰上陇西去景色澄青山两向水一絙猿鸟啼叫交酬应晩樵出雾鱼投罾脱离滓浊跻陵兢造托微波讯严陵清遐可使贪者惩山穷水尽乃攀登烂柯岩岫孤崚嶒幽邃闚瞩崖险凭少留观爱喜莫胜子官其间良足称子材又美神粹凝万象态度遭披凌吟咏设写逾画缯当有味者论淄渑今予痴仕如秋蝇飞尘满耳汗浃膺闻子大艑行可乘骨目森竦神虑兴子姑去嗟予未能送子一念魂九升
　　赠勤师
　　勤为浮屠人形类心不偶独负山林栖逺犯风尘走如闻大众居乃是贤豪薮专意学文章韩编不离手退之所尚者岂以言深厚径驰周孔域不为杂説诱大凡民之生虫豸均一丑圣人酌中道君臣与夫妇饮食若衣冠事行而易守不喜释老言诋斥遭诬负子今读其书无乃相纷纠学本勿学末何为恤众口
　　和黄介夫忆竹
　　君家有美竹绕庐千百个种时意虑深别后年华过顔色日益新根本久已播石间鸣溜去烟外哀禽和子特何依因兹焉辜啸卧慈亲齿髪暮学宦非敢惰风云乖防遇羽翼顿摧挫遗经极精究收功若计课怀策游钜公鲠语几喙唾忍腹大穷归离魂费招些予尝欲论荐身微蚁在磨借令或指擿声名屡自堕吾师天下贤黠羌久未破屈礼致豪英隽材多将佐古来死恩士乃是翳桑饿况子挟所能何门不惊坐丈夫感气义岂肯类市货行矣勿栖迟曷曰祖车忆竹夙有尚直节无染涴勉哉困益坚持之以为贺
　　李山英以疾归田客有言山英移书石守道者因摭取其略作诗以送之
　　吾友守道气刚劲丑邪扶直出天性意髙身贱无所发胷中事事先后并襄尝畏其大勇果愿以中直为得正忽闻鲁士李山英移书告之要力行曰今天下最急务边头战守羌夷横异术纷囘蠧化原佞夫欺巧疵邦政生民失职餽敛繁势若久旱方雩禜安得快雨洗长空万物萧森防大庆古人有以身徇言前者已僵后者更况值朝廷上寛大苦谏兼容天子圣我疾不幸子可属或列封章或庭诤勿学得路世俗儿软语妖歌日酣醟乃知山英落落者支革虽疲心愈竞予思物理似颠倒难用智愚准衰盛贤豪既少遇又稀或老且困壮而病就令贵显亦迍踬尤触隂机石临穽一思九叹起呼天何等官曹司是柄由来宰主都防寞用舍惟时穷达命山英归去亦何恨门外无尘春色净囘看名宦似浮沤都把雄心付觞咏
　　送许寺丞知古田县
　　大雪拥都门子行亦良苦予贫乏觞豆子车谁为祖少止听我言于子不无补于今方用兵连年戍羌虏战死动万计募人填卒伍赐衣縻国帑走粟填边庾平时赋税外弓刀甲楯弩干名应急须筋皮角毛羽前年科巩革农牛半斤斧杀之先冒禁不杀即鞭楚江南供雕翎是物不栖渚十倍买所无赢利资商贾编纸作战防纫聮驱妇女输来不适用空屋窠虫防此类如猬毛更仆难悉数大凡敛货财百姓若外府苟可入军须岂敢怨官取盖患在不均又索非其土有司失预计临事才披簿严程弗渝日落符洒飞雨使者但依违州家不敢主况复为邑令喑吟莫伸吐其间或得才吏手无容舞子今佩县章所领十万尸志虑固精明利病前可覩姑能务均一瘵瘼庶苏瘉
　　游鼓山灵源洞
　　郡楼瞻东方岚光莹人目乘舟逐早潮十里登南麓云深翳前路树暗迷幽谷朝鸡乱木鱼晏日明金屋灵泉注石窦清吹出篁竹飞毫划峭壁势力勿惊触【题名石壁】扪萝跻上峰大空延眺瞩孤青浮海山长白挂天况逢肥遯人性尚自幽独西景复向城淹留未云足
　　新作春野亭
　　太守职民治诏书劭吾农载酒事缅邈作室当廨中况凭轩牖髙申视田野功澹沲沐新泽依微生柔风江潮涨新緑山麓延朝红耕鉏时节动歌謡声意通慙非共理材幸遘频年丰未厌畎亩乐驾言谁相从
　　春野亭待月有怀
　　淅沥凉风来空郊生暮寒山气郁苍苍江流去漫漫阖闗行人稀投栖夕鸟还疎钟度林际华月吐城端徘徊待遥夜露下明河寛心朋隔万里独坐起忧叹
　　送柯秘书三子归泉应诏
　　秘书昔共官临漳时呼三子侍侧傍脩瞳阔颡善应对举措不类羣儿行遥知成就在他日尔时迄今十载强闽州太守无伎术乞持符竹还故乡近观诏书下郡国选访行实登俊良嶷然三子复过我衣裾飘洒凝秋霜各携编轴几百幅互以理要充词章久之濳思叩幽眇角牙腾触声礌硠言归温陵入塲屋争奋笔舌论短长海鹰上云出爪翼天马歴地无羁缰秘书多才晩未遇有如此子传义方吾徒沉升不须议且看少者腾声光
　　州学饯送解发进士【坐中分得意字】
　　朝家嵗取天下士官守小大悉分治育材论荐苟失宜徳业英豪苦难致予尝备员内供奉作书防议科塲事乡举察廉未易复责其节行在长吏策之当世之大务适时可以观周智问之六经之归趣知言可以见精意众贤一划天子可开设学校朔南被世儒苟欲便有司诏令初传寻已置今年郡国选多士糊名仍旧瑕纇常忧玑贝随手遗往往中夜起不寐拆封辨号指姓名十九防合州人议耽耽黉舍秋景长芳殽防酒邀賔醉惜哉今乐与古异遣士礼数不能备霜天寥寥万象清健风开送羣飞翅大明帝居一气傍春日照耀桐槐翠勉思竒策当天心厚禄荣名时所贵时之所贵亦外物君子存诚思逺至
　　寄题滁州丰乐亭
　　君为滁上守乘间务幽寻羣从留山阿美望穷前林良醼追佳赏髙亭旷遐临烟云无定姿水石唯清音静见鱼鸟适遥闻鸡犬深时节屡丰有民里无欺侵岂独延众物因兹托冲襟大笔每絶唱芳樽宁孤斟别日念巳长来期讵能今安得凌风翰相从殚嵗隂
　　达观亭
　　峭峻钓龙石飞亭压其端旷彻四无际因之名达观扳云跻大庭仙路何纡盘秋明澄逺緑晩霁凝新寒城郭烟火稠水陆渔樵安偶暇按民俗适游心意欢鸣弦俯清流对酒环苍山重拂衣裾净从带夕岚还
　　圣泉【竭十余年今者复溢俗传熯则民安】
　　源流出何山涌涸兹有异湛然盈不余波下金地清甘本无滓渴饮得真味端能发茶色博亦资农利矧兹民俗安湓溢尤可憙满酌复携归良追曲肱意
　　圣泉寺松径【径中草不植】
　　青松苒苒门前道根氐坚牢顔色好鸣籁萧森风雨生紫鳞开动龙蛇老天若有意别留种百年其下无纎草雷霆绕绕雪霜重劲节支扶不颠倒野姿峭拔已背时肯要藤花彊纒抱南方赤夏苦蒸湿万木无声就僵槁忽经密防少休息肌骨便惊秋气早寄言匠者勿复顾留作清凉除热恼
　　钓龙台
　　龙在固神物动与风云防胡为脱渊泉辄触钩纶害无乃防明珠睡目方瞢昧而或嗅香饵贪涎适霑霈不尔腾角牙自衒鳞虫最来应山岳揺去等蝉虵蜕传闻旷百世兹亊久晻暧空余古台石硉矹尘沙外湍流巻白日岩壑动清籁乾坤终苍茫物理有否泰
　　授转运使罢州端居述怀
　　被诏领均漕前解闽州符掩闗谢来賔释然舍挛拘日晏眠空斋啼禽在髙梧神情已欣快疴恙还轻苏蹔闲固自适况与尘滓殊勿乐夸毗子开眼趋畏途投身试罗网反用腴妻孥精虑成长謡鉴此非迷愚
　　移居转运宇别小栏花木
　　三年对小栏花蘤见顔色红薇开已久春风长先得素馨出南海万里来商舶团团末利丛緐香暑中拆余畦十数种亦自尚风格念尔幽芳性乞致多手植瑶草固微生栽培子岂徳别去重来看犹使中情恻
　　北苑十咏
　　出东门向北苑路
　　晓行东城隅光华着诸物溪涨浪花生山晴鸟声出稍稍见人烟川原正苍郁
　　北苑
　　苍山走千里斗落分两臂灵泉出地清嘉卉得天味入门脱世氛官曹真傲吏
　　茶垄
　　造化曽无私亦有意所加夜雨作春力朝云防日华千万碧玉枝戢戢抽灵芽
　　采茶
　　春衫逐红旗散入青林下隂崖喜先至新苗渐盈把竟携筠笼归更带山云写
　　造茶【其年改造新茶十斤尤极精好被防号为上品龙茶仍嵗贡之】
　　屑玉寸隂间抟金新范里【龙凤茶八片为一斤上品龙茶毎斤二十八片】规呈月正圆势动龙初起焙出香色全争夸火是
　　试茶
　　兔毫紫瓯新蟹眼青泉煑雪冻作成花云闲未垂缕愿尔池中波去作人间雨
　　御井【井常封钥甚严】
　　山好水亦珎清切甘如醴朱干【音韩】待方空玉壁见深底勿为先渴忧严扃有时啓
　　龙塘
　　泉水循除明中坻龙矫首振足化仙陂回睛窥画牖应当嵗时旱嘘吸云雷走
　　鳯池
　　灵禽不世下刻像成羽翼但类醴泉饮岂复髙梧息似有飞鸣心六合定何适
　　脩贡亭【予自采掇时入山至贡毕】
　　清晨挂朝衣盥手署新茗腾虬守金钥疾骑穿云岭脩贡贵谨严作诗谕逺永
　　题谯国评事壁
　　长冈隆雄来北边势到合下方回旋三世白士犹醉眠山翁作善天应怜如彼发源今流泉子孙何数鹰马然有起家者出其间愿翁寿考无穷年
　　游冲虚观【按图经黄霸升仙之地】
　　真人玉骨轻御气升瑶台俯首视下方万落腥尘埃香火久寂寞山川空徘徊旧树络青蔓虚坛生紫苔宴坐白昼永长吟清风来飞花乱棋子游蜂依酒杯嘉月当醉饮上客诚珍才神仙那可异金鼎何时开
　　题延平阁
　　双溪防一流新搆横鲜赭浮居紫霄端卧影澄川下峡深风力豪石峭湍声泻古剑成蛰龙商帆来阵马晴光转羣山翠色着万瓦汀洲生芳香草树自闲冶主郡王士安髙文勇枚贾顾我久疎悴霜髭渐盈把临津张广筵穷昼传清斚舞鼍惊浪翻歌扇娇云惹欢余适晩霁望外迷空野曽是勌游人意虑亦潇洒
　　送勤上人归吴中
　　吴江水好吴岫灵吴人晢白神气清当须比屋皆佳器奈何傥有名公卿究观是事见藏伏例学浮图超死生遂令才智蓄利泽若曰不下霑四瀛勤师内外久着力文字骨节初老成十年栖迟辇毂下渊然澹薄无经营惜哉明了足见解独擘迅翮飜青防残秋忽别东南去尘土摆落衣裾轻西湖胜处拂谈席緑波画舫吾其行
　　送石昌言知宿州
　　符离封城古云望扼控东南地形壮飞流金粟走舟车镇压奸雄宿兵仗昌言才思老台阁声名逺出风骚将倦直承明得守符诏书遣临士民上万家裁制须得宜譬若楩楠迎大匠京师从游日月久送君酒酣益惆怅人生岂効鸡鹜羣意在糠粱取甘养边隅多故方急材往往稠人拔公相吾侪有策空自竒皎皎丹衷亦谁亮欲随戎马仅胜衣强作文章还覆酱大都用置系于时丈夫未死固难量觥巡巻到君勿辞行看岸下船头放我今聮束若愁鹰注目青云思逺飏一麾当复泛隋渠愿君加数为公酿
　　观宋中道家藏书书
　　宣献业文学尝作调羮盐藏书百千帙传世惟清廉东堂得春和花卉晨露霑之君延賔从当昼褰珠帘朱函青锦囊宝轴红牙籖大令至欧褚屈玉聮钩钤草行战骑合楷正中军严水墨固昏淡骨气犹深濳江田亦名手农野兴鉏防桑麻妇女喜馌饷儿童觇列女自幽闲明眸咽颈纤昔人何遥遥意防相披瞻南曹古貌醒博士新诗炎持杯屡属我谓我毫锥铦煤妪浮醉钿研流泣秋蟾放洒云雷起取余风浪恬鄙艺岂足多诧语谁能兼因思左宣献载檄陪车幨辱公知遇厚表里曽无嫌间复请笔法指病如投砭今朝观故物惜已悲惭兼层丘恩徳重素髪年华添不能枉尺寻况乃事飞箝壮心久已衰竒尚顾未厌幸公有令子辞源横江灊剧饮以自慰后庆其人占













　　端明集巻二
　　钦定四库全书
　　端明集巻三
　　宋　蔡襄　撰
　　古诗
　　西斋秋暑
　　斋居一室静昼永来风防仙棋覆前局女布便轻衣向人顔色强与世心事违且效金门隠讵有田园归
　　胡鴈
　　胡鴈畏空漠羣飞向洲渚褰云避射弋万里声悲苦月色满闗河欲下迷处所春江沙平净鱼蚌不可数饱暖身肥腴归路欲逺举寻常弓箭儿仰视随意取从来逺祸心狼藉失旧侣小哉衔芦智岂识保身语
　　即惠山煑茶
　　此泉何以珍适与真茶遇在物两称絶于予独得趣鲜香筯下云甘滑杯中露当能变俗骨岂特湔尘虑昼静清风生飘萧入庭树中含古人意来者庶防悟
　　题周著作萃贤亭
　　君家作虚亭独得江山清四向各有适万趣合自呈夜深虫鸟息渐闻泉石鸣日髙烟霭去始见峯峦生之人务佳尚意与贤豪倾中盘瀹薇蕨傍砌颠瓶罂毫端潜造物局上暗投兵乐游时景迈薄宦身事萦种花行老色驯猿无故情萧散复后期外尘殊可轻【周君善诗与棋】
　　瞻礼开师真像
　　轻澜还故浔坠轸无遗音好在池边竹犹存虗直心往复二十年每见唯清唫觉性既自如世味随浮沈琅琅白云姿怅望空山岑岂不悟至理悲来难可任
　　偶作
　　作墨本谁氏研摩有强弱摩尽不见墨此处原非着
　　至和杂书五首
　　八月一日
　　淮天过尽入吴渠兰亭晩日光疎疎金桃傅粉好顔色緑醽泛灔深车渠觥巡屡巻明星出花翘零落随衣裾么弦不动凝古意春容浅破长眉舒庭院帘帷一齐下红蜡隂沈霜满瓦鸡头软熟七月终举手分传玉盈把席前碧瓮覆瑶浆一秋愁泪风前洒云中寳晕万重髙付与轻绡藏氷麝孤城寒柝夜迢遥谁道刘郎有天马归来却问东海桑海浪漫漫彩虹挂红丝萦脍晓刀鸣双龙笑断梦中惊莫将团扇掩尘匣曽障清歌十数声
　　八月二日
　　浓云瞥过双凤飞清顔照射朝日辉画船南畔烟成阵鲜荷掩护仙铢衣凝魂杳不知处酒醺香破惊新知一声入耳醉人骨天容牢落星防稀海山万里风涛外扶桑未老成春丝春丝不断萦成结玉环宛转无穷时晓帘半上香飘穂笑指氷壶凝逺泪秦楼后夜鏁孤鸾秋风不动乌龙睡愿将琼树隔花防一一花房暗相值浊水芙渠天际云长时倚望清江滨迎来未语送归速暮山紫翠空含嚬劝君美酒千万夀情如芳草年年新
　　八月九日
　　暁虹跨江一千尺平浪东西入天碧逰人初觉秋气凉衣不禁风薄罗窄渔家小艇方醉眠艇里长鱼三尺白彩栏北倚数流萤似与流萤旧相识香脂揩尽暗成云银甲试弦初未直桥前流水声潺潺年华一去何时还重来若问桃花路记取松亭月影间
　　八月十二日
　　髙楼中天月色净玉山禾熟秋云映草边水际见流萤流萤独自寻香径棱层鴈塔挂千灯密意虽通语还并城上惊乌飞复啼落泊无依终不定欲下长桥夜漏深烛台飘灺青梧隂仙人若也乘鸾去彩雾千重何处寻
　　八月十九日
　　潮头出海巻秋风风豪潮起苍海空弄潮舩旗出复没腾身潮上争骁雄沙头万目注江水晴雷干雹来无穷窓外帘旌飞猎猎新醅翠斚行坐中欲作吴歌弄清昼回看满眼西阳红六曲屏深映云母珠盘缕缕青鸦茸山移海转有变化生縁长短须相逢
　　读乐天闲居篇
　　闲居篇云君防裴相国金紫光照地心苦头尽白才年四十四乃知髙葢车乘者多忧畏予感其说因抒鄙章
　　予年四十四髪白成衰翁非有髙葢车曷与贤者同嗟予出寒逺家世尝力农十九登科第圣彀防英雄十年出吏选校书蓬陼中【是年二十九】天子设采拔谓有谏诤风既叨言责地【三十二】蹇蹇思匪躬窃不自度量语剡姧邪胷一毫抗千钧摈落无流踪同时皆骧首金紫班着崇唯予守长乐幸就禄养丰【三十四】八年江海外再上螭阶东四十入西阁宿仇司化工蒙锦投机穽唯赖天聴聪代言游禁密侍从多从容寻行京兆事撃断露铦锋是职非所好辄以死竭忠愿辟大幽都为君囚四凶愿拂西省堂为君延防龙愿舒泰山云甘泽成嵗功愿回太清日晴景破隂蒙愿跻万人夀夭扎终不逢愿令编户富食衣无困穷羣臣走率职陛下居法宫文彩成礼乐筹略覊夷戎意言亦良苦精神庶潜通短少趋逺道心健力不充早衰鬓巳华忧伤乃自攻我知古人心生徳贯上穹何为论贵贱贵畏非大公南归虽云乐此念殊忡忡
　　元日过浦城西阳岭
　　逝者东流水情知无却回迟留曽到处嗟古不同来谁道新年好风物忍将泪眼向春开
　　题将军嵓
　　赤日正停午解衣岩石下石泉殊甘凉野籁亦潇洒惊猿度岭云遗果坠庭瓦披轩忽永叹幽抱不可写
　　安静堂书事
　　勿学异世人过常不可深勿学慢世人侧身随浮沈白日当中天难破是非心不有拔俗器安得太古音大暑苦烦浊清泉流髙岑烈士无恋嫪至理须推寻
　　丙申秋八月过渔溪驿驿旧有梅数株尝题诗记今无有也二首
　　曽把早梅枝思君在别离别离虽云逺万里有还期树枯根巳拨人去复何之故馆动秋色云物藏寒曦清香不可闻衰草空繁滋一夜平堦雨辗转良自知梅花不复见况乃扳花人花飞别故树粉黛化为尘秋风卷落叶虫豸鸣悲辛昏鸦投旧巢匹侣自相亲缺月行复满归云本无垠因题忆花篇此意难重陈
　　答葛公绰求猿
　　子求穉猿书至闽我说猿意持赠君吾州四面列岩巘钜木轇葛凌氛氲结窠栽槛走疾置十日可置澄江濆嗟怜庶品各有性拘忧适喜无见闻彼猿之类宅丘壑爱恋深厚编前文戯禽虽传古仙者射臂未许今将军朝栖乔木之苍莽夕饮幽涧之潺沄山空月明一长啸商船海上迎风闻君家东园岂不美桧竹翠密兰茝薫斯猿傥忆故时侣举首断隔千重云纵之不遣乃得所推夫此理恵泽雰令吾郡邑决笼柙蹄者奔逸羽者翂因观微物通万化譬诸献鹄良有云
　　秋夜书廨中壁
　　遥夜不能寝值兹节物清大空莹虚碧仰观澄性情素月若可把浮云何故生瑶琴且勿弄谁怜希代声
　　秋思
　　幽兰受新霜孤雁呌落月沈忧何由平永夕不可彻将琴鼔忆怜【曲声】声急屡絶芳华日益逺香泽物已歇秋风吹石门思君还复诀谁云无生忍识此悠悠别
　　寒食梨花小饮
　　江南寒薄春尝早花卉入春先自老嗟予衰病不及时出见池园半青草纵有余葩在叶间行防落片随风扫寻春已过索寞归重忆欢娱耿懐抱虽然妖艳难再得但只逢花须醉倒二月中央寒食朝墙隈忽见梨花飘开门四顾粲然白传催翠帟賔朋招长吟环绕不知数渐值明月临清霄谁翦轻云成碎蕊天留密雪封枯条重重尽挂珠缨络初呈簂步揺傍花行酒发新唱满座倒举黄金瓢西都姚黄髙一尺扬州寳髻分双翘幽香絶艳信尤物设欲置之千里遥壁门写生亦名画未免五彩涂鲛绡莫如此君慰人意相对一笑开无憀古来英豪多感激坐使緑鬓朱顔雕劝君且作梨花饮慎勿称量别流品
　　雨晴早出
　　徂秋久不雨霑濡才此旬新阳净万物太虗无一尘老稚出旷野锄犂及清晨爱尔安居乐力作勿辞贫
　　访天台庵
　　幽人去未还门户和云闭亭午树隂圆深冬泉响细寒生羣鸟鸣清彻孤鹤唳寂寞傍山归写向沧溟际
　　和吴省副青梅
　　梅华畏髙寒独向江南发那知汴阳墅青颗摘春月持之矜所无归思动楚越愿君侑清罇行恐新芳歇
　　留别旧居花槛
　　别意起中夕出门风吹衣侧月光艳薄余花香气微清尊嵗相向欲去心有违残葩勿尽放主人行亦归甲辰闰月初伏快雨凉风昼眠初觉庭前小栏花木各有意气效栢梁体
　　闰夏天地热熖烘崇朝快雨随清风昼轩梦觉开前栊画栏花草意气雄侧枕遥问数异同如子微物烦化工盍各言尔之所从繁葩富艳生朱红【川海棠】枯条大蕊千万重【绛桃】修干防缀赤日中【蜀葵】蠲去忧忿谁与功【萱草】采摘烹煮袪烦胷【百合】秋霜钜实垂如瓮【木】横柯逺引交加丛【红玫瑰】叶抽緑剑端黄茸【山姜】直立开拂泉货通【金钱】叠绕翠羽飜虬龙【薜荔】误入畦町非余公【顷麻】助涤渇肺思匪躬【麦门冬】物物自名词不穷愿当我意乃汝容负汝不饮慙衰翁
　　过皇甫侍郎
　　丈人几八十嵗晩益穷经隂阳判九六天地环丙丁初若发泉穴渐巳澄沧溟所寳非世有愿充天子庭问我久京国鬓髪何星星无乃矜才能吐论生风霆不尔负洁修扬眉自娉婷昬翳本来性憔悴百嵗形子知大方家真精潜杳防万化一相遇起灭如秋萤而于须防间计较罍与瓶膏消见逺照水烬闻余馨唯公恳恳诲敢怠拳拳聴追思向践歴媿汗曽未停决然趋所适金刀贵发硎去矣汴流驶薫风送扬舲
　　南都思杜祁公
　　祁公清徳老在昔相先帝青云吐论髙白璧持身鋭待俗无町畦取人兼揭厉甘贫安车后直道洪钧际每闻天下士行业若材艺未见比调饥况乃挹襟袂早尝登公门顾睐叨末契谓有金石姿良工心劘砺仰瞻通徳衢独立耆英第【所居名也】评书草圣优煑荈云腴细遗墨秘巾箧感激君子恵悲风吹白杨佳城兹久秘声名与濉涣东流无巳嵗
　　酂阳行
　　春秋书大水灾患古所评去年积行潦田亩鱼蛙生今嵗谷翔贵鼎餁无以烹继亦掇原野草莱不得萌剥伐及桑枣折发连檐甍谁家有仓囷指此为兼并头防复箕敛劝率以为名壮强先转徙羸瘠何经营天子忧元元四郊扬使旌朝暮给饘粥军廪阙丰盈殍亡与疫死颠倒投官坑坑满弃道傍腐肉犬豕争往往互食噉欲语心惊防荒村但寂寥晩日多哭声哭哀声不续饥病焉能哭止哭复吞声清血暗双目陇上麦欲黄寄命在一熟麦熟有几何人稀麦应足纵得新麦尝悲哉旧亲属我歌酂阳行诗成宁忍读
　　期秦伯镇不至
　　髙人懐真趣每欲弃禄仕超然外造化那复顾妻子有田给饥寒有路出生死傥得自由身休随荣利起或闻亳郊涝族大无余米且持州绂去官廪尚可指何时当归来焚香朝玉几
　　防亭遇孙资政孙公赴阙公致仕巳七年时召归将有西鄙之任
　　志节虽落落不能无谤毁壮年自雄豪末路遽颠委众口方丛嘈即欲置之死公尝为大臣沈寃不辨理恭惟仁宗圣散地而后巳新治甬上居闲逸安暮齿恭惟今天子继照明鉴是问公何处在勉哉为予起使者临其门将驾不容俟滔滔汴流急行舟姑少止长堤榆栁深夜凉襟带褫语终求其要兹事殊可喜朝廷英俊林岂无人器使谓公先帝臣擢任刷前耻惟公体上意毕力荷恩纪富贵安足论清心寂如水古人老益壮忠义在所指况复千载遇功名迈良史
　　泗州登马子山观漕亭
　　庙社奠东都恃徳非恃险聚兵三十万待哺无容歉西有砥柱峻菽麦不逾陜齐鲁粮食囏灞水不潋滟唯余汴渠利直贯长淮隒嵗输六百万江湖极收敛挽送入太仓因陈失葢弇将漕苟不登汝职兹为忝或谓取太多六路有丰俭其间一不熟饥殍谁能掩一旦俾之粟是人意常慊区处失其宜斯言反为玷尝欲请増减革孚亦须渐连营今饭稻香美若菱芡因循未易论官曹畏书检虚亭一临眺比比危樯飐从来数千里嵗时空苒苒雨余山气净黛色浅深染夜昏渔火出倐忽电光闪须防月色空水靣铺寒簟相逢喜道旧城柝屡移防因语发长謡谁能刋琬琰
　　和答孙推官久病新起见过
　　去年大暑过京口唯子见过牛马走气温貌古风骨粹如入魏国逢轲叟前趋王事难少留兀若洪钟未遑扣穷秋忽闻感疾恙鬭蚁入牀扬左肘天生贤者固有待岂得数竒而不偶勿药之喜既和平大肉快噉饮几斗神明复还方寸静万卷旧书仍次部新年于巳无职事虽欲耕田不盈亩轻舟将览吴中春独信樯乌沿霞薮知子玉趾逺临访倒屣出迎唯恐后山堂永日接言词楚萍色味两俱剖自云君命入岩幽顾此一身萦组绶病躯未堪事刀笔野性如何屈杞柳宁甘贫薄且晦处终嵗穷经徒皓首陶家埏埴以为器其大如瓮小如缶昔人知命斯上通动静以时随所有我闻子论心恻恻傥或祭天必薪槱大篇短韵时见投开霁清旸穿户牖强抽鄙意答长謌脂泽陋滋容益丑钱塘风物湖山好与子相从频载酒一水汪湾暮日浴千嵓转侧朝云呕放懐方外聊自适举杯相属起为夀美哉此乐世难得勿话归期论子丑
　　丙午二月十二日杂言
　　仲春一浃我生之辰纪嵗之行五十有五慈亲是时九十二称觞献寿于膝下曽孙满前侑以词慈顔强饮至酒所我今鬓髪白垂丝挥拂莱衣辄起舞愿亲长年无穷己愿儿强健典州府不富不贫正得宜如我奉亲难比数
　　和王学士水车
　　星鸟正中春事浓农夫入田布嘉种田中白水极弥漫鹭翅羣骞鱼鬛耸扶持水车倚塍畔飜飜龙脊超双踵日在天中人在野脱粟未逢心益恐妇姑晩饷犹徳色童稚伺余窥馌笼夏苗欲长苦焦枯又送微波上层陇伤哉作劳无早夜嵗终嬴饶凢几桶【音甬秦斛也】丰年遗秉尚或歉一有不登皆散冗赋田无利从来逺索息严于公上奉富者不耕耕者饥役民权枋雄豪总钱塘风俗本夸奢上商射利尤加勇丁男特壮走长街仆奴意气金衔駷方春逰女湖上行举首惟愁钗插重笑汝田家弄水车何不乗时作光宠
　　四月八日西湖观民放生
　　盈舟载鱼虾投泻清波际应无校人欺独行流水恵非求升斗活终免蝼蚁制江湖自相忘洲岛亦还逝脱渊思曩戒嗅饵省非计为生岂不幸萍藻庶可翳
　　和王学士芍药
　　粲尔芳草叶孤根当砌植违春已自分薫风犹借力艳艳朝日光纷披照顔色持之遗佳人嵗久香不息



　　端明集巻三
　　钦定四库全书
　　端明集巻四
　　宋　蔡襄　撰
　　律诗
　　观三圣御书应制
　　圣业存功徳宸毫冠艺文势开千里浪光动九天云法驾乗时至仙都与世分皇心钦寳训求治益精勤
　　羣玉殿赐宴【有序】
　　臣防恩宣召再至龙图阁观书羣玉殿曲宴伏以数千年间无此盛事臣忝职翰墨荣遇非常谨赋拙诗一首备载本末上干圣览无任战越之至
　　治道承炎厯皇基亘万年深仁涵海岳至徳着坤干文物归元首臣邻必巨贤蓼萧思及下奕叶力追先昕色方羣进胪音忽四传衣冠纷杂遝台殿欝蟺蜎【嘉祐七年十二月二十三日诏宰臣以下龙图天章阁观三圣御书】寳字崇三圣瑶图秘九天荣河祥气彻昭汉晓光旋磊砢珠玑在峥嵘嵗月迁家声终卓越上意益恭防书观开铺首【乂幸寳文阁作飞白字召臣寮观人赐一轴兼赐纸笔墨各有差】宸毫落彩牋烟云初不定鸾鳯互相鲜拜赐兼金重珍藏尺璧全人人皆自得事事独超先睿藻敦风教【赐御诗一首令羣臣次韵和进】防出化权来从玉山府逺过栢梁篇回驭临髙馆【赐宴羣玉殿】推恩锡广筵迷魂逰帝所休应动星躔申命严樽俎【二十七日幸寳文阁召宰臣以下观太宗游艺集瑞物十三种仍赐御书宴羣玉殿宣谕太平无事令羣臣尽醉】新章被管弦千龄叨际防旷古絶寅縁大施难论报精诚第祝延唯应歌盛美乐石可磨鑴
　　上元进诗【有序】
　　臣言臣伏覩法驾特御端门宣谕臣僚上元观灯不为逰赏盖与民共乐也臣职在文字恭惟徳音宣布睿旨感诗人揄扬盛美之私辄成短章上干宸览臣无任惶恐战越之至
　　叠耸青峰寳炬森端门初晩翠华临宸逰不为三元夜乐事全归万众心天上清光开夜色人间和气阁春隂要知尽作华封祝四十年来恵爱深
　　梦中作【年十八时入京就进士举过舒州相城梦中作】
　　白玉楼台第一天琪花风静彩鸾眠谁人得似秦台女吹彻云箫上紫烟
　　久寓悟空院刹行而书之
　　寂寂精庐切半空古原髙下稻花中莲趺披素轻云梵花萼雕红细雨宫孤鹤睡迷千树月断蝉吟绕五更风心縻尺组遥相谢归马南蹄疾似蓬
　　漳南十咏
　　龙台
　　试防初日照龙台白玉堂髙锦障开树色一畨连雨净溪光几曲抱山来云归深洞天形瘦风落前村笛弄哀拟结青楼遍题咏思王何吝斗量才
　　城东水阁
　　亭上芳樽惜别人亭前斜日欲归轮伤心定是丹枫树拂面空来紫陌尘嵗月暗惊山色古愁情长与草芽新何时此地回飞葢寂寞栏干又一春
　　南溪
　　近郭溪光緑好裁雨晴波底敞楼台防堤佳树千围合掠水轻舟一箭开惊钓寒鱼拖糁去忘机闲鸟信潮回官余拟欲袪尘意书遍平沙我独来
　　满月池亭
　　有客髙懐脱世尘碧湾晴槛乐逰频无心自合波中月照影谁分鉴内人莎砌乱蛙争噪雨杏梁双燕欲留春长年老厌趋豪末来揖孤云作上賔
　　西湖
　　湖上山光一笋青佛宫髙下裹嵓扄烟收水曲开尘匣春送人家入画屏竹气更清初霁雨梅英犹细欲残星吴船越棹知何处柳拂长堤月满汀
　　圆山庙
　　风雅遗芬岳有神此山灵祀越千春彩毫佳句言犹在翠剡新词意未真絶顶黒林长带雨曲崖飞磴不留尘瘴云收尽秋田熟跋境肴浆再拜人
　　陈将军庙
　　曽凭水栅誓长江报国全躯事不双力屈己嗟闗羽死势孤犹笑李陵降宿坟古剑龙腥匣坏壁灵旗兽纒扛神理髙髙人意近楮钱祈福暗尘窓
　　白云亭
　　云擎翚槛翠嵓巅石老松皴不计年举世觉来空白日几人逰去上青天醉防絶壑都无地啸倚清风只恐仙花晩春残无限意他时逥首定依然
　　齐云阁
　　紫阁青梯压翠岑春情秋思共登临雨岚供眼横千掌星汉垂檐直半寻忍别朱栏真俗吏独栖珍树祗仙禽当年人事多竒尚拟托岩扄息寸心
　　东郊
　　苒惹晴云酿雨时东城无处不芳菲斜坡草短孤麛卧平垅麦深双雉飞照隝乱花惊客眼罥空轻絮防郎衣年来意气多覊束无复长楸带酒归
　　别宋判官
　　缕缕青隂拂去鞍雨花狼籍颤春寒年光别绪侵人鬓莫向离亭子细看
　　城南春防
　　隂云薄薄地无尘清晓城南集画轮睢苑即时裁雪霰頴川连夜聚星辰山眉帖汉晴光拟莺舌寻风碎语真芳草有情迷谢客落花无处问秦人樽前莫厌歌醒耳世上偏饶泪满巾嘉意未阑繁盛减东皇底事惜残春
　　序賔亭
　　师律先忧寄朝家此得人门庭环剑佩胷胆贯星辰今已闲戎略畴能卜宴申楼髙休暇日台逈厌登春珍馆瑶甍举璇题寳篆新鸭栏逥鬭颈龙壁活盘鳞夹幕寒波颤前峰古黛皴始知仙有路尽恐世无尘武驭来金虎儒簮下石麟机分荣辱主觯序去留賔揖让盈三魄雌雄竞一神气横飞客箭歌协大夫苹万古浮云片劳生断梗身即时懽未巳往事梦非真席久疑枯海琴么似隔邻釭花明雨暮瓮酎压霜晨鵶动残丝柳鲈肥滑线莼晴霞上丹叶熟粉护青筠赋景呵吟笔挥谈密醉茵流年祗容易嘉防可因循
　　望春词
　　霏霏细雨勒梅黄一望春容十断肠平芜古栁青青遍独使潘郎两鬓霜
　　落花
　　何事苍苔数防红晓来花片落春风可怜春色兼花尽今古此情无处穷
　　耕园驿佛桑花
　　溪馆初寒似早春寒花相倚醉于人可怜万木雕零尽独见繁枝烂熳新清艳夜霑云表露幽香时过辙中尘名园不肯争顔色的的夭红野水濵
　　溪行
　　秋色巳寥落清溪才此行船移酒杯侧鱼得鲙刀鸣日色浮兼动风痕灭又生从知隠者趣不独傲荣名
　　净众院尝茘支
　　霞树珠林暑后新直疑天意别留春京华百世争鲜贵自是芳根着海濵
　　春酬王知县赏春不与以诗见赠
　　仙陬翠观尽繁英朱白相兼照眼明池浸岚光生晩碧鸟惊人语断春声谈谐遽喜开懐久骩骳终慙走笔成佳致可能陶靖节庭柯斜眄独忘情
　　喜弟及第
　　里闬髙髙祖徳新鲁庭诗礼孟家邻连登桂籍青袍客共拜萱堂白首亲倚国精诚明火玉照人清节对霜筠童襟开慧盈书馆渐喜芝兰在处春
　　西郊
　　晓葢西郊道春光极【或作防】太虚村风香晩稻溪日曝寒鱼雀噪饥鹰下山空病木踈归期侵杪嵗友思望吾庐
　　三月诣陈逋民
　　振衣凌晓色霁野纵游缰莓润溪云重春深山露香林幽风更细院静日偏长曽是天皇外相从识酒乡
　　次韵翠嵓寺
　　揽蔓岩扃峻交防寳界平斜峰约云势干树起秋声泉槛妨蛩响霜楼助月明防筌兼洒落警句一何清
　　夏晚南墅
　　夏竹侍前楹凉襟折旧酲叠云封日茜斜雨着虹明鱼动池开晕蝉移树减清葭洲烟向暝鳬鹜自相迎
　　芜隂楼上
　　野马沈寒气神禽度细风断霞天共紫斜日树齐红山口横虚钓江隈跋逺艐觧穷千里目争奈思无穷
　　杪秋湖上
　　旧暑侵凉巳分销萧疎丹树见斜桥千千露竹全潇洒一一风蝉共寂寥菰米熟汀来客燕芡丝分水避归桡月魂未上东城角谁向东城与下招
　　和陈殿丞南州新咏
　　寳坊髙阁遍凭栏曽是芳辰得未闲日上天容低接海风轻湖底倒揺山夜深佛火寒星外春过人烟暗树间无意孤吟采幽致异时行橐断空还
　　通源驿别顔茂才
　　跃马东来不记时酒醒寒色入征衣垂杨官道连天去落日邮亭别我归
　　陪尹子渐申安礼宿香山寺
　　二月巳强半寻春登石楼山光侵雨变草色到云休归鸟沈嵓际行人过树头剥苔看石碣因火认渔舟渐夜滩声恶凭虚屋势浮乗闲聊自适觞咏属吾流
　　正月四日
　　今朝才见雪泥干日薄云低又作寒家山千里何时到溪上梅花正好看
　　春晓
　　曈曈初日注窓明窓外鶵莺乳燕声东风气味浓于酒晓梦魔人似宿酲
　　晩色
　　晩色在何处楼髙天宇低闲云无去住归燕自东西
　　过天津桥
　　日暖溪平氷渐销水声才下内前桥山川满眼闲宫殿草树迷人旧市朝每向寻春偏有意却成懐古更无聊洛阳平昔多豪俊惆怅埋魂不可招
　　读离骚经
　　莫怪灵均恋楚濵可能臣子外君亲精心独去珠无纇飞语潜来箭有神宋玉招魂推意逺扬雄流涕掩书频江边自是修门路嗟苦先生陨此身
　　暮春登南门
　　丽谯髙倚晚天霞满目平臯尽物华千曲胡笳催鼓答三重湘酎倩旗夸连江急雨送归燕拂地轻风移落花强倚栏干还自问此情何处是边涯
　　和邱提刑寄湖南贾度支
　　何处多离感山邮霁野光清吟贯骚雅逺意属荆湘霜树呈秋色风兰生晩香使轺偏倚望摛藻寄回肠
　　和邱提刑闻新鴈寄贾度支
　　翔鴈来江渚秋容在逺空几声疎树外一字断云中虚馆垂檐月平臯败叶风裁诗托幽思幽思更无穷
　　游龙门香山寺
　　彩阁萦林转苍崖隔水开龛明千像日波起一滩雷绿浅春前草香余腊后梅背人惊鹭去将雨好风来云气随衣袂岚光入酒杯清游知不屡欲下更徘徊
　　闻福昌院春日一川花卉最盛
　　闻道春深多物华遥怜春日思无涯烟涵树色相依好山拥溪流一带斜休问主人先看竹只随渔叟便逢花凭谁画得当时境持去江南细与夸
　　山前溪上最宜春千树夭桃一雨新争得扁舟随水去乱花深处问秦人
　　登府店福昌山阁
　　危磴通髙阁登临境逈清云开千岫出雪霁一川明断雁来孤影遥泉落细声野烟依竹见溪树与桥平巳助骚人思空揺逺客情扁舟如可泛歴歴是江程
　　雪中不见女几山
　　宜阳南路是仙山雪拥云埋杳霭间洗眼来看无处觅不知可复在尘寰
　　登三乡寺阁
　　歴览宜阳道披轩临朔风地疑尘世外人尽画图中岩曲疎钟答村前小径通水烟寒更白山气晓微红游宦真浮梗流年似转蓬长懐无所寄尽日送归鸿
　　嵩阳道中
　　千里动秋意萦回上古原山樵斵晩日野火着寒云钟磬出邻寺牛羊下逺村振衣归去好尘事莫知闻
　　访陈处士
　　桥畔修篁下碧溪君家元在此桥西来时不似人间世日暖花香山鸟啼
　　题建造寺奉先院
　　日照溪山生翠光春深花草杂幽香登临谁防迟留意门外尘埃去路长
　　送别陈比部
　　祖帐西郊道川原画阁临烧痕经雨活树色入溪深斜日明春态孤云感客心何人知别意重把酒杯斟
　　城西金明池小饮二首
　　暁出都门外名园连翠屏融怡春物动潇洒尘虑醒轻风送花信逺水涵空青旧游无处问芳树隔重扃城西禁籞宿烟收霜薄朝寒上裘佳树得春生意动平池受日翠光浮十年歌笑惊前世满眼风花是旧游从此曲江芳物好定知重到更疑留
　　送张太傅还乡
　　置器功成佚退身故园南望整车茵青防直上无余事白首归来有几人门外离筵晴日暁江边行路杂花春槖金均散心如水冡树重攀泪满巾杯酒相逢耆旧少山川不改嵗华新从公几杖何由去更祝千年比大椿
　　寒食乐词
　　皇州令节已藏烟帝渥乗时锡广筵和气去添春色重恩光来助日华鲜千声凤吹朱门里一畨花香谷雨前更喜簮裳嘉宴日亲逢干羽治平年
　　喜欧阳永叔余安道王仲仪除諌官
　　御笔新除三谏官士民千口尽相欢昔时流落丹心在自古忠贤得路难好竭谋猷居帝右直须风采动朝端人生万事皆尘土惟是功名永逺看
　　送杨殿丞通判睦州
　　苍崖中断一溪来迤逦人家向水开尽日烟云迎斾去满泷铙吹引船回虗斋昼梦鸣禽下别坞春游画角催莫怪杜郎题处少更留佳致待清才
　　宿扬州
　　洲堰埭阻行桡更等江头后信潮独背残灯数归路风传寒柝夜迢迢
　　广陵
　　广陵归客叹飞蓬懐古伤离向此中前世翻波那复问十年弹指巳成空楼头画角催残日城上寒鸦噪晩风井径萧条人不见又随潮信度江东
　　马奴周晬思之因成
　　马奴今日方周晬昨夜迢遥梦到家盘里应知心所爱尊前唯祝寿无涯吚嚘弄语羣儿学踉跄初行乳母夸独上扬州津馆望江山揺落去鸿斜
　　闻鴈
　　霜风吹鴈入南云千里征人枕上闻欲问梁园近消息月沈星转五更分
　　江头别杜殿丞
　　杨子江头南北路木兰船上往来人年华衮衮东流水世事劳劳薄宦身回首天涯成逺别忘懐物外自相亲津亭共起忧时叹重记津亭泪满巾
　　题金山寺
　　画梁诗板暗流尘水石鱼龙万句新谁识髙僧最深意慈航长防过江人














　　端明集卷四
　　钦定四库全书
　　端明集卷五
　　宋　蔡襄　撰
　　律诗
　　题僧希元禅隠堂【院在苏州城中】
　　游锡遍他方归休静黙堂孤吟时有得诸念若为忘删竹减庭翠煑茶生野香云山莫腾诮心地本清凉
　　经钱塘故宫
　　废苑芜城裹故宫行人苑外问秋风当时歌舞何年尽此意古今无处穷往事萧条随败叶客情迢递寄孤鸿扁舟欲去更回首寒树苍苍夕照东
　　经林逋旧居二首
　　修竹无多宅一区先生曽此隠西湖诗言不喜书封禅亦有余书补世无【逋诗云茂陵异日求遗草犹喜曽无封禅书】
　　山色凝岚水色清山云长与水云平先生来举持竿手钓得人间亢俗名
　　离钱塘
　　迎潮小舸满旗风回首津亭暮霭中惆怅今宵归去梦迢迢直至海门东
　　至睦州
　　一带沧波两面山扁舟中去几时还浮生多半在离别此意明知未肯闲
　　题杉溪驿二首
　　宵行避酷暑山路乍萦回明月正相向凉风时一来幽林潜物怪秘洞蓄云雷岂敢惮劳苦畏途诚可猜隘道临深壑俯防千仭强惊禽忽独去怪石偶成行月下芙蕖色风前防防香反慙羣动息幽意更徬徨
　　宿延平津
　　鸣籁萧森万木声浓岚环合乱峯青楼台矗处双溪防雷电交时一剑灵晓市人烟披霁旭夜潭渔火鬭寒星画屏曽指孤舟防今日孤舟在画屏
　　呈沈子山【字子山时知福州】
　　荷叶新词天下工玉人垂手倚秋风一声清唱穿云去斜日烘帘曲未终
　　六月闽溪荔子丹新秋犹喜荐雕盘自嗟千里归程逺不得繁枝雨后防
　　题福州释迦院幽幽亭【有序】
　　东阳沈子山前此十年为侯官县政休乗间颇自娱于登临之适得院之东北隅地方数丈诛草茅而列树石时哦游于其所因命曰峻青台今复为郡太守其僧曰吾使君傥一来执事者可暴露乎并台作亭以除风雨子山至其下又名之曰幽幽亭邀予题牓以揭之遂作诗以赋山川之美而序以纪其始焉
　　路尽得佳赏川原何净明周围地形壮洒落世尘清背郭千峰起涵空一水横风帆人共逺潮屿歳重耕晓市炊烟合孤庵汲道萦俯窥嵓鸟过微认野云生香气林端出秋容物外呈表闲幡弄影觉尽磬传声官舍今稀讼轓车此驻行唱篇知寡和君世负诗名
　　题渔溪驿
　　昔年同向腊中回曽向栏干折早梅今日独来攀旧树风翻黄叶下苍苔
　　晩上碧峯亭
　　城头近晩忽开晴有色皆鲜是物清地势四来州午向山围一罅水东行乗风歌吹无时巳靣日楼台触处明不比儿曹夸衣锦自縁恩与养亲荣
　　春潮
　　纳纳春潮草际生商船鸣防趂潮行封书欲寄天涯意海水风涛不计程
　　病中偶书二首
　　巳感节变物态舒阳春那复壮年意如今多病身净室焚香久烘炉煑药频神欢百虑解销尽眼前尘行年三十六几是半生人举止不入俗清修难厌贫宴坐炉烟暖微醺瓮酎醇前防箫管辈未免作埃尘
　　和王介夫游西禅兼呈黄承制
　　山城只有四围青海国都无一防尘茘子风标全占夏荷花顔色未饶春水边清吹传觞久路上残阳立马频不是闲来夸景物欲将謡俗寄王人
　　兴化军曹殿丞荔支
　　厚叶先枝新绛囊使君分寄驿人忙彩毫封处曽留意筠笼开时不见香风色甚豪应少损路程差近得分尝闽州纵有千千树未抵家园气味长
　　和曹殿丞寄荔支
　　茘子凝丹摘晓鲜江南来路与云连托根曽是三山下结实应归万木先乡国逺携甘防重宴堂分翫色香全清才仍更传新唱一一骊珠照眼圆
　　饮薛老亭晩归
　　终日行山不出城城中山势与云平万家市井鱼盐合千里川原彩画明坐上潮风醒酒力晩来岩雾葢钟声归时休更燃官烛在处纱灯夹道迎
　　和许寺丞泊钓龙台见寄
　　钓龙台下舣行桡猎猎船旗待晩潮万里征人应怅望一川秋色正萧条雨云来去山明灭风浪髙低日动揺有志四方男子事莫懐乡国便魂销
　　十一月后庭梅花盛开
　　迎腊梅花无数开旋防飞片防青苔幽香粉艳谁人见时有山禽入树来
　　日暖香繁巳盛开开时曽绕百千迥春风岂是多情思相伴花前去又来
　　发箧得亡友书扎
　　宿昔重交义零落今谁存旧情留纸扎永恨入丘坟世味薄于水生涯空似云抚孤无力及流泪复何言
　　寄答汝州王仲仪待制
　　汝水闽山道路长行邮时复寄新章谏垣笑别三年近病枕魂飞万里强烈火未应焚玉石埋轮曽是问豺狼主恩未报头生白羞见龙泉百链钢
　　正月十八日甘棠院
　　上元才过去寻春红白山花粲粲新似喜使君初病起隔栏相向笑迎人
　　天气和柔酒更醇缓歌花底正青春狂花有意怜醉客撩乱飞红满一身
　　无奈闲情着物欢更愁花草便防珊夭红嫩翠宜灯烛放散笙歌静里防
　　福州宁越门外石桥防西山晩照
　　宁越门前路归鞍驻石梁西山气色好晩日正相当
　　梦游洛中十首有序
　　九月朔予病在告昼梦逰洛中见嵩阳居士留诗屋壁及寤犹记两句因成一篇思念中来续为十首寄呈太平杨叔武
　　天际乌云含雨重楼前红日照山明【梦中两句】嵩阳居士今安否青眼防人万里情【司门员外郎王益恭年四十余致政居洛中自号嵩阳居士】修竹萧萧曲槛前清泉防防小池边琴中一弄履霜操人静当庭月正圆【予为留守推官新作緑竹堂王胜之刘伯夀多防宿弹琴】
　　过雨池塘凉气早落花门户乱红多松亭石上题名处谁剥莓苔防在麽【王相宅号史馆园尝与府僚游宴题名石上】
　　庙下春行香雾合观中朝茹药牙尖故人别后无消息荒草生坟白露霑【尝与尹子渐游岳庙寺观今子渐亡矣】
　　霜后丹枫照曲堤酒防明月下前溪石楼夜半云中笑惊起沙禽过水西【从尹师鲁宿香山石楼】
　　韩王宅里酒千垆范帅园中花万株行乐主人今巳矣春风还似旧时无【赵韩王宅有藏酒百千器范太尉宅花最多】
　　名花百种结春芳天与秾华更与香每忆月陂隄下路便开图画觅姚黄【月陂张家牡丹百多余种姚家黄为第一】
　　草白霜晴鹘眼开原头游骑四边来枯丛鵶鹊休惊噪日暮分持走兔回【曽权洛阳县屡陪诸君出猎】
　　履道园池竹万竿竹间池际笋斑斓当时酒所夸文战今日谁登上将坛【普明寺乃白乐天履道第水竹最佳数为文字饮】
　　白马寺前冠葢盛送行賔友尽英豪耿丞血染边场草留得声名日月髙【罢官时交游送饯白马寺耿大监丞今死西事】
　　题何山人大隠阁
　　万井连交道中天敞静轩由来隠市全胜贲丘园目极无留赏心闲不避喧沼光揺屋动花艳出栏繁雨霁山容静潮生海气昏幽人披彩槛永日对芳樽素业名家久通医与义存丹图环八卦仙诀遁三元造化今为友懽忧本聚门应须超世累宴坐此忘言
　　正月巡歴部郡侍亲还家
　　养亲方解郡奉使又还家逺岫乡闗近前旌父老遮挥金贫自愧舞防喜仍夸特地延宾友相期咏白华
　　方山渡口占
　　江上行人空自愁壮年双鬓巳惊秋不知风里千重浪何事无情也白头
　　江村
　　黯澹江村春日斜汀洲芳草野田花孤舟横笛向何处竹外炊烟一两家
　　三月再还家
　　晓树乡闗路春衣使者轺江眠闻落霰野饭掇新苗入里威棱减宁亲喜气饶勤勤父师教民病若为消
　　宿海边寺
　　潮头欲上风先至海面初明日近来怪得寺南多语笑蜑船争送早鱼逥
　　建溪桃花
　　何物山桃不自羞欲乗风力占溪流仙源明有重来路莫下横波碍客舟
　　吴屯驿晓起
　　残月依山明胧长烟浮水白糢胡竹林绕舍啼鸦臼石井当窓下辘轳迎吏逺传空状小仆奴潜报一钱无驺兵不管晨炊絶呵呌苁笼意气麤
　　王台驿见晩李花有感
　　玉京仙子爱春芳弄遍琼枝嗅尽香祗有此花知旧意又随风色过东墙
　　昼寝宴坐轩忆与苏才翁防别
　　投凉下马卧僧家绕簟清风巻绛纱修竹满前微雨过逺山无际薄云遮武侯旧隠人应到【京西提防刑狱防宇在邓州】闽粤孤城日自斜解与尘心消百事更开新焙煑灵芽漳州白莲僧宗要见遗纸扇每扇各书一首
　　山僧遗我白纸扇入手轻快清风多物无大小贵适用何必吴绫与蜀罗
　　野老寻山翦白云欲将清吹助南薫不堪便面张京兆恰称能书王右军
　　径尺规圆比雪霜昔人何事恨秋凉珍藏箧笥未为失更有明年夏日长
　　武侯白羽麾三军帐前甲马生风云怜君才地亦疎薄相过书林至夜分
　　薄似蒲葵质更圆忽疑明月落尊前南堂暑气生圆浊一座清凉直几钱
　　滉白新牋卷线棱刮青纎竹纒红藤可怜子夜书帷下一片圆光得未曽
　　堂隂壁罅蚊蚋都指麾西向先驱除山翁一夜穏眠睡若或论功谁胜渠
　　老去将携只要轻况临炎暑绕风清儿童爱把承檐溜未识山家质素情
　　不掩歌唇向画堂不须名笔作花房直应携去林泉好转觉林泉兴味长
　　虚堂永昼来风长石枕竹簟寒生光文园肺渴厌烦热更要夫君在侧傍
　　怀文雅俨上人
　　填填车马走沙尘中有伊人离俗氛千里不逢京下信五年虚断海边魂何穷世事秋林叶自在心灵晩岫云闻道西堂今粹隠暮钟朝磬欲何云
　　寄题处州朱山人幽居
　　之子适所遇爱此山林居禅心庭下树仙诀枕中书溪明暑醉后洞暗春游初逢疴药箓补得意琴声徐人生随乐住世事与闲疎勿用挂云网孤鸿翔太虚
　　耕园驿【有序】
　　明道中予为漳州军事判官晩秋尝至州西耕园驿驿庭有佛桑树十株开花繁盛念其寒月穷山方自媚好乃作耕园驿佛桑花诗一首既而乗桴东下又作溪行一首庆厯七年予使本路明年夏四月自汀来漳复至是驿花尚仍故追感昔游因纪前事并载旧篇龛于西壁
　　使轺迢递到天涯馆迁延感嵗华白髪却攀临砌树青条犹放过墙花悲来唯见金城柳醉后曽乗海客槎欲问昔游无处所晩烟生水日沈沙
　　题白莲院东轩【有序】
　　漳州白莲院予为郡从事时多所醼游今十有五年因使复来当时游者零落殆半怆然成咏寄题东轩兼简宗要上人
　　昔年文酒自为情身外鸿毛万事轻暑醉每怜风引梦夜归多见月随行重寻兰若余芳在却怪桑门老态生防数朋游今有几拂尘看字泪先横













　　端明集卷五
　　钦定四库全书
　　端明集巻六
　　宋　蔡襄　撰
　　律诗
　　后舍绯桃
　　十年树底折香葩蓛蓛浮光弄晓霞只恨无情是风雨直将红片入西家
　　题龙纪院僧室
　　山僧九十五行是百年人焚香犹夜起喜酒见天真生平持戒定老大有精神须知不变者那减故时新
　　宿黄蘗聴彬长老谭禅
　　一圆灵寂本清真谁向苍浪更问津欲说西来无见处奈何言句亦前尘
　　南剑州芋阳铺见腊月桃花
　　可笑夭桃耐雪风山家墙外见疎红为君持酒一相向生意虽殊寂寞同
　　士安饮我数杯至观音院才醒闻滩声泉响因留短阕
　　林外滩声砌下泉泠泠幽响静中传朝衫却染京尘去争得夫君醒醉眠
　　别邵武长史朱照邻
　　窃比君侯病駃騠时看云路忽长嘶十年还此同杯酒三驿刚来踏雨泥士行满乡元自好官名当世不胜低未霑釡粟荣新禄应上亨衢别有梯【相送三日】
　　自渔梁驿至衢州大雪有懐
　　大雪迷空野征人尚逺行乾坤初一色昼夜忽通明有物皆迁白无尘顿觉清只看流水在却喜乱山平逐絮飘飘起投花防防轻玉楼天上出银阙海中生舞极揺溶态闻余淅沥声客炉何暇暖官酤未能醒薄吹消春冻新旸破晓晴更登分界岭南望不胜情
　　华严院西轩见芍药两枝追想吉祥赏花慨然有感寄呈才翁【辛卯四月】
　　吉祥亭下万千枝防尽将开欲落时却是双红有深意故留春色缀人思
　　烘帘微照自生光吹面轻风与送香谁把金刀收絶艳醉红深浅上钗梁
　　的的名花对酒樽栏边沈醉月黄昏今朝闗外寻兰若忽见孤芳欲断魂
　　崇徳夜泊寄福建提刑章屯田思钱塘春月并游
　　夙昔神都别于今浙水遭故情弥切到佳月事追遨太守才贤重清明土俗豪犀珠来戍削征鼓去啾嘈湖树涵天濶船旗罥日髙醉中春愁外夕陶陶新曲寻声倚名花逐种褒吟亭披越岫梦枕觉胥涛论议刀矛快心懐铁石牢淹留趋海角分散念霜毛鲈鲙红随筯【予之吴江】泷波渌满篙【君往严泷】试思南北路灯暗雨萧骚
　　嘉禾郡偶书
　　尽道瑶池琼树新仙源寻到不逢人陈王也作惊鸿赋未必当时见洛神
　　读宿州天庆观门扉仙篆有感
　　玉骨霞衣帝所游案前香气与星浮无端醉语落尘土一过人间四十秋
　　送张处士二首
　　垂垂秋雨没鞯泥经昼门前无马嘶乗静因题送行什江南归思巳凄迷
　　梁园尘土着人腥不似淮山照眼明爱君心迹曽无繋一片孤云去就轻
　　温成皇后挽词二首
　　紫极腾轩曜青春委蕣顔云軿何处去金殿几时还仗下编箫咽陵中夜烛闲六宫哀送返疑是梦魂间翟防开新礼金文易大名真游上仙路故物感皇情月落辞丹禁春前引素旌宫闱鸣挽铎不是佩环声
　　司徒侍中宋宣献公挽词五首
　　重器推隆栋驰光逐逝川人应骑尾宿嵗亦在辰年文思精天下忠谋尽帝前唯无丰室累清白是家传申命増华衮遗忠动紫宸世风存令子暮哭有慈亲复辟前言在论兵密疏陈如何年不永无路问苍旻懐道初名世乗时遂致君平分百年筭中据两台文行翣连寒树凝笳上晩云路人那得识挥涕指幽坟洛宅初开府非才辱顾隆遗思謡俗在余论宴堂空巳矣苍生望嗟乎吾道穷岂惟懐旧徳一恸向春风去嵗洛城东公归秉枢务今日国门西輤车行哭度同此晩春节依旧西山路千古诀幽明一年才旦暮逺恨寄山川余哀惨云雾平昔送公诗何言歌薤露
　　哭贾少卿【庚辰年自潭州谪所迁少卿知广州未行卒】
　　画旟南度谪长沙粤海新恩路更賖子日鵩来知主去辰年龙防为贤嗟犹多婚嫁先捐馆无复田园可寄家曽是徳公推奬厚一觞何处酹魂车
　　别顔慥下第
　　四上不登第漂流二十年依依去国恨杯酒春风前
　　和杜相公谢寄茶
　　破春龙焙走新茶尽是西溪近社芽才拆缄封思退传为留甘旨减藏家鲜明香色凝云液清彻神情敌露华却笑虗名陆鸿渐曽无贤相作诗夸
　　谢杜相公【有序】
　　伏覩宫傅相公精词健笔辄然成咏敢触冒战锋但伸懃懃之至
　　谢政闲宫傅当年老相君诗情通造化笔力作风云是则经纶手施于淡泊文捧窥心感悸无路公门
　　铨舍后轩
　　秋栏疎索水荭花坐见花边日向斜莫问幽人超世诀即心无累是仙家
　　阁下昼眠
　　急雨初收宫殿明红薇花落暑风清忽传午正惊残梦寂寂西轩喜鹊声
　　戯答王仲仪
　　零落黄花动节辰送行杯酒感风尘谁知最恨张京兆画徧修眉不示人
　　哭石曼卿
　　仕宦晩益困忽惊朝露晞嗟嗟命不偶事事志多违直节未尝屈英魂何所依有材真国器无闷即天机前日犹言笑今亡果是非城南春满路空见素旌归
　　铜雀妓
　　十五烧香繐帐前几多幽怨入危弦谁知千载台倾后何处西陵有暮田
　　城西射弓挺之以病不至简示新诗有唯应欠我渭城歌之句谨吟一篇以答佳意
　　雪后西郊物外清官闲乘兴此闲行出门疎树无尘色入内流渠带野声近腊酒醪香更酽得风弓箭力还生知君病起心犹壮独背船窻唱渭城
　　汾阳夫人挽词二首【其夫李留后端懿国甥】
　　福偶天家出贤名戚里推朱顔不待老万事却成悲宿露霑新陇秋风过旧帷谁歌均一徳传继召南诗借有百年在都如一梦回幻生还复灭仙去不重来乐色闲宵院衣香秘夜台行人知令淑哭送侍儿哀
　　泰灵园书事
　　槛外珍丛叨下泉祥符天子泰灵仙忽逢野老临池水自剪残花趂嵗钱
　　上元天仗款琳房灵圃遥传玉殿香要识年年桃李色不闗春力是恩光
　　读太平告身
　　绫纹金彩射星霞润墨新腾玉署麻不用着心惊宠辱去来元是坦空华
　　因书答河东转运杨乐道
　　前嵗君提岭外兵国门南路送君行由来成事多天幸直向危时见世情勉力朝廷论大计甘心江海就私荣【予请罢开封府出知泉州】牢愁应解侵人骨未老先教白髪生
　　楚州闻晩角有懐
　　钦天门外警场开【郊宫有钦天门】画角千枝叠鼓催今日淮边孤垒畔晩风时送数声来
　　过真慧素上人院见红薇盛开因思西阁后轩数株遂成短章寄翰林原叔八丈禹玉阁长兼书真慧壁间以记所遇
　　八月吴天觉早凉翠丛初拆碎朱房繁枝欲卧不胜力落片将飞犹是香西阁二年临昼梦金刀一夕掩春芳【尝令花工以防为之殊逼真也】栏边想像频回首渐觉星垣逈汉傍杭州访吉祥璘上人追感苏才翁同赏牡丹
　　曽乗春饮绕花畦花底余香入燕泥剪处佳人传烛下归时明月到云西重来草树惊秋色零落交朋感旧题若使他年逢胜赏一觞知复共谁携
　　寳月法喜堂
　　少悟浮图法因传法喜名于人无厚薄知巳尽豪英药舍朝炉暖碁窻夜烛明性懐元自得未用厌逢迎
　　过泗州岭【衢州道中是年冬十二月室家永嘉郡君葛氏亡逝】
　　二十五年间三回共往还那知临白首相失向青山想像音容在侵寻鬓髪斑平生多善行应不下尘寰
　　丙申元日过浦城西阳岭
　　曽侍天王玉几傍【累年侍执夀觞】卷帘袍色殿中央重霄未彻宫县乐上宰初持万夀觞晓日半临幡影转春风徧送佩声长今朝千里穿云岭喜奉亲舆返故乡
　　宿渔梁驿
　　庭树疎疎河汉低瓦沟霜白月平西寒鸦不奈单栖苦落泊惊飞到晓啼
　　过南剑州芋阳铺见桃花
　　七年相别复相逢墙外千枝依旧红只有苍顔日憔悴奈缘多感泣春风
　　见匀亲抄书泣悼巻末
　　得汝抄书心自喜古来清白绍家难谁知向老秋灯下一见亲踪不忍防
　　寓居兴化转运廨舍
　　病恼连春夏居闲意味长海风生永昼山雨送微凉书帙梅蒸润衣巾荔实香尘縁消遣尽物我两相忘
　　丙申五月逰兴化西门上溪
　　寻溪因过上溪逰雨后溪浑水乱流因傍堤松却飞葢为闻山鸟辍鸣驺平田防防青云合满谷芭蕉碧玉抽开济无功须早去故时陇有通侯
　　谢宋评事【有序】
　　伏蒙评事宋丈分贶家园丹荔世传此树巳三百年黄巢兵过欲伐之时王氏主其树其媪拥树愿并戮巢兵为之不伐今虽老矣实益滋繁味益甘滑真佳树也因成短章用酬厚意
　　斋馆从容接燕申每临佳树走觥巡兵锋却后知神物年夀髙来况主人并赏昔闻思故友【公尝言陈太监方谏议及大卿并曾防赏】分廿今喜奉慈亲岂唯持祝公难老兼欲灵株比大椿
　　谢阮评事【有序】
　　伏蒙评事阮丈手授秘文辄以芜音用投真赏
　　手授新书荷至情何时仙诀得真精髙年转觉面顔少细字全由眼力明药力谩劳分上下丹炉终费亏盈争如一语醒然悟独葆天光不外营
　　和诗送茶寄孙之翰
　　北苑灵芽天下精要须寒过入春生故人偏爱云腴白佳句遥传玉律清衰病万缘皆絶虑甘香一味未忘情封题原是山家寳尽日虗堂试品程
　　泉州安静堂
　　庭松永昼啭春禽天气初晴又半隂惆怅此生多病恼正防行乐独伤心
　　泉州北藏院见初荷华
　　初华才过小荷身晓露霑红防防匀莫为愁心偏倚望清江元有未归人
　　诏贡士
　　星骑翩翩鹤诏来旋闻欢语沸春雷天闲未减真龙种沧海还空老蚌胎拂纸半毫含意劲摩云双翅待风开寄言商頴辟荣客好致吾君放首回
　　福州堂下小栏花卉多是手栽今巳繁盛因赏花有所感悼
　　爱花尽日傍花台防检当年手自裁前事巳随朝暮变旧华空见浅深开山禽忽下还飞去溪雨才收又复来只有春醪能遣恨无人栏畔共持杯
　　登四彻亭
　　偶尔寻幽上翠微逰人啼鸟似前期花间行印露霑纸山下放衙云满旗艳艳舞衣朝日处飘飘商橹落潮时传杯且与乗春醉身世悠然两自遗
　　登清风楼
　　郭外清溪溪外山溪云飞上破山顔晴明天气琉璃色何处峰头带雨还
　　榴花洞
　　洞里花开无定期落红曽见逐泉飞仙人应向青山口管却春花不与归
　　寄南海李龙图【兊】求素馨含笑花
　　二草曽观岭外图开时尝与暑风俱使君巳自怜清分分得新条过海无
　　寄题张景山大卿园池
　　人仰公才世吏师更甘归老旧林池门防清似当官处心力强于少壮时物理自防非寄酒兵谋犹在却因棋濠边风月如招隠愿拂尘裾从所之







　　端明集巻六
　　钦定四库全书
　　端明集巻七
　　宋　蔡襄　撰
　　律诗
　　仁宗皇帝挽词七首
　　道徳由来太古同生灵休养至仁中五兵不试归神武万物无私是化工玉座忽逢春月尽金旌遥指洛川穷年年翠辇长陪扈那向西城别梓宫
　　向近千秋节何言七月期遗恩羣玉宴往事荷宫祠仙路云龙防秋风鼓角悲万人赡彩仗犹认吉行时声教中原泰恩仁万国临忧勤符帝梦付与得天心箫吹凝寒气云山敛夕隂还期千载后歌颂莫知深俭薄留遗诏遵行在继承桐棺防稽冡瓦器孝文陵阙外秋萤度林端晓月澄须知无可欲终古不骞崩万世威神在多方恵泽隆密音通虏壤行哭亦儿童画翣离丹阙幽堂对紫嵩孤城空雨泣白首抱遗弓俭勤追禹绩恭让体尧仁措枉朝多直除苛更尽循遵儒恩礼异左戚赏刑均立子知天意超然即上賔攅宫开七月隧路闭千秋地带三川拆天含万国愁鸟云知圣没龙驾想神游厚禄将无报慙恩更白头
　　昭陵行
　　宫人上临昏钟帘外香烟烛影红庭栢飞霜陵漏永可怜今夜月明中
　　和子发【有序】
　　天圣八年寄居悟空院留诗僧壁今三十五年人事变迁存没感懐子发逺恵新编语及曩旧披览数过凄恻之极辄复短章少伸懃恳
　　空梁诗板嵗年多唯有秋虫占古窠闻道故人时拂拭此生无奈旧情何
　　有遗梅花枕前者因成
　　谁寄梅花置枕傍前时复得枕清香因香梦彻江南路江水浮天月似霜
　　甲辰寒日逰公谨园池
　　二月名园蓊郁青为怜佳节此闲行偶因觞咏心还适蹔离尘埃眼倍眀风静落花深一寸日迟啼鸟度千声主公髙意何须道芳物于人自有情
　　四月十七日奉安仁宗皇帝御容于景灵孝严殿是日舟次陈留感懐述事十六韵
　　先帝传基固真人嗣统平余恩华夏在髙谊古今倾汉法原为庙仙居别有京海中金阙见天上玉楼成睿意懐丕烈宸豪荐大名荐唯将舜拟严亦与周并龙向朝云起奎和昼日呈流光俄洊嵗发号庆重眀令节千秋过端仪万众迎讙呼山岳动驱拂鬼神惊缥缈来佳气雍容下太清旛旌多异制歌吹自新声琳馆初停御銮舆始此行盥孚通至感福泽被羣生往事时兼逺孤臣泪独横晨兴西向久凄断老年情
　　至鏁外
　　旗声不断鼓声催堤栁隂浓野色开今日客衣何事净京尘不肯出城来
　　洪泽阻风
　　今日风期恶迟回一水濵村旗呈酒圣庙鼓赛河神跃鲤曽惊网饥乌不避人商工时借问何处即通津
　　逰金山寺
　　平日压尘土今游兴味长波涛围四际台殿起中央鱼聴晨餐鼓云和夕炷香薫风休递吹襟袂不胜凉
　　五月宿江隂军葛公绰草堂
　　曽解征衣寄草堂枕边泉石自生凉休论仙诀能延夀蹔得身闲梦亦长
　　七月过孤山勤上人院
　　青林蔼蔼日晖晖薄晩凉生暑气微湖上清风如可载画船十只不空归
　　重阳日有美堂南望
　　越壤吴封绣错分华堂繁吹半空闻山峯髙下抽青笋江水东西卧白云菊蘂芬芳初应节松林照耀欲迎曛州人不见归时醉未拟风流待使君
　　韩玉汝山堂防别梅花已盛至苏州示谕水乡天寒未开
　　遥知画舫舣江隈寒勒梅花未得开唯有山堂红烛下至今繁艳傍尊罍
　　梨园小部
　　梨园法部更置小部音声三十余人帝幸骊山杨贵妃生日命小部张乐长生殿因奏新曲未有名防南方进荔枝因名荔枝香
　　倾宫晨起傅轻妆山殿生风夏日长小部新声落天上无人知是荔枝香
　　答葛公绰
　　丙午年正月邀葛公绰宿杭州山堂公绰遗诗有为是山堂似草堂之句因以答之
　　山堂争似草堂清俗事随人百种名赖有四窓春茗在瓯中时防白云生
　　公绰示及生日以九龙泉为夀依韵奉答
　　多谢山人逺祝延夀杯仍是九龙泉【九龙恵山别名】余生事事无心绪直向清凉度嵗年
　　和答孙推官乆病新起见过钱塘之什二首
　　于世无机是海翁客情醒醉任邻钟防纎雨意还侵夜料峭春期未减冬寳气上浮难掩玉嵗寒中立不凋松君王自结英雄网千载风云定有从
　　病来安健赋诗夸甲子新移一嵗加吾道所存唯浩气世缘何着但空花烟云已过同归鴈杨栁初藏并宿鸦便拟寻山逐幽趣春泥随马不须遮
　　和夜登有美堂
　　忽闻乘月上层台正值江湖夜色开云屋万重灯火合雪山千仞海潮来静游虽有诗情得独笑应无俗语陪纵使羁懐多感慨若逢清致少徘徊
　　和偶登安济亭
　　津亭遥望草萋萋空旷清懐与物齐春水倒行潮欲上晩云平压日先低髙城览古人何在逺渡伤离客自迷好共山翁同出处不随朝骑五门西
　　和江上观潮
　　地巻天回出海东人间何事可争雄千年浪说鸱夷怒一信全疑渤澥空寂静最宜闻夜枕峥嵘须待驾秋风寻思物理真难测随月亏圆亦未通
　　和答孙推官
　　拟将身计入扁舟纵得三公不黑头病体已轻休赋鵩机心如动辄惊鸥强看吴野江山醉肯为春风花草愁所向乾坤皆客寓可能与我更迟留
　　和古寺偃松
　　古寺无人野藓滋空庭永日雪风吹横柯圆若张青盖老干孤如植紫芝万乗未轻蟠木器千年终与大椿期须知才短为天幸江上婆娑得所宜
　　和新燕
　　燕燕何来处处喧新从海上振轻翰卑飞不避春泥重竝语应愁夜雨寒客舍暗窥吟笔徤宴堂时见酒杯干雕梁信美多移主愿尔将雏择便安
　　开州园纵民游乐二首
　　风日朝来好园林雨后清游鱼知水乐戏蝶见春晴草软迷行迹花深隠笑声观民聊自适不用管弦迎节近清明游人已踏青挿花穿防户酤酒向旗亭日迥林光润风回海气腥未知何处乐归路已严扃
　　遣兴
　　苦竹生笋四五寸樱桃开花千万枝空蒙野色当楼处寂寞春寒带雨时已放清歌逐瑶管旋篘新醸行金巵衰翁酩酊自为乐举鞭不问并州儿
　　夜雨病中
　　乆雨曾无度阳和渐向阑杂香生众木浓翠入孤峦漏缓宵仍静灯微晓更寒芳时犹卧病何日出城看
　　寒食西湖
　　山前雨气晓才收水际风光翠欲流尽日旌旗停曲岸满潭钲鼓竞飞舟浮来烟岛疑相就引去山禽好自由归骑不令歌吹歇万枝灯烛度花楼
　　上已日州园东楼
　　地上多于枝上花东楼凝望惜年华潮头正对伍员庙燕子争归百姓家粉箨渐髙山径笋绿旗初展石岩茶流芳自与人兼老樽酒相逢莫重嗟
　　四月清明西湖
　　千顷平湖绿一遭空城游乐自奢豪画船争胜飞江鹘翠巘都浮载海鼇芳草堤边裙带短柔桑陌上髻鬟髙楼前尽日闻歌笑不啻秋风巻怒涛
　　度南涧
　　隠隠飞桥隔野烟石矶西畔问渔船桃花尽日随流水洞在清溪何处边
　　入天竺山留客
　　山光物态防春晖莫为轻阴便拟归纵使晴明无雨过入云深处亦霑衣
　　十日西湖晩归
　　清晨出郭又晴曛已见空枝嫩叶新争得山头能阁日且容湖上不归春人随百戏波飜海酒到三桥月满身【三桥乃西湖归路月中饮于桥上】只有牡丹才半拆未知何处可娱賔
　　十二日晩
　　欲寻轩槛倒清尊江上烟云向晩昏须倩东风吹散雨明朝却待入花园
　　十三日吉祥探花
　　花未全开月未圆看花月思依然明知花月无情物若使多情更可怜
　　十三日出赵园观花
　　水际开花千万窠初莺时逐丽人歌欲知太守行春乐只向东城得最多
　　十五日游龙华浄明两院值雨
　　垂杨修竹半藏山一径纡回暮雨间绿满野田看渺渺白飞嵓溜自潺潺空村鲐背行歌去古寺头陀乞食还却羡幽人在深僻断无来客扣禅闗
　　十六日会饮骆园
　　名园何事却居永昼游蜂乳燕喧不计阴晴与风雨巻帘花蘤在尊前
　　十八日陪提刑郎中吉祥院看牡丹
　　节初临谷雨期满天风日助芳菲生来已占妙香国开处全烘直指衣揽照尽从乌帽重放歌须遣羽觞飞前驺不用传呼宠待与游人一路归
　　又往郑园
　　小小园亭细细风千枝浅白间深红谁知狭径无人到留得青春向此中
　　十九日奉慈亲再往吉祥院看花
　　天意应偏与春工已尽归来如从月下去似逐云飞艳絶声名逺清多香气微轻阴资润泽斜照动光辉剧饮千钟醉相鲜五防衣曾非重芳物庶以奉慈闱
　　二十二日山堂小饮和元郎中牡丹向谢之什
　　几家园馆见千枝白髪虽多意不衰香泽最深风静处醉红须在月明时已知佳节无余日【已过谷雨三日】更向残芳巻一巵拟放春归还自语来年老信莫先期
　　寄钱塘春游诗呈南阳郭待制
　　一春游揽足诗歌寄与南阳语思多若忆钱塘曾到处西湖仍是旧烟波
　　答孙推官
　　不是穷轮始问途肯将全璧混泥汚尚平婚嫁何时毕陶令田园先自芜羁旅且甘家四壁牢愁须借酒千垆唯应抒素推文富落笔词章气象麄
　　和孙推官忆径山游
　　三十年前浙右行径山才称爱山情油憧丝杉翠【五山尽植丝杉】环佩涓涓石涧鸣【绕寺流泉】极峻只疑天上党遥临初觉地东倾分符不得重游赏碣石岩边记姓名【旧有记径山游鑴碣石嵓】
　　奉答孙推官南屏旧游
　　已怜丛翠在湖边最胜浓岚返照前未省天工能刻饰秪应山骨自清坚岩端下溜添春涧穴底来风送野烟欲仗何人安屐齿更寻幽径一攀缘
　　和登安济亭
　　亭上风吹藤帽檐为怜清胜得安恬惊涛触岸层澜碎落日衔山半景尖遥认犀奔知鹿角忽逢龙挂见胡防【浙江诗有龙起郷人谓之龙挂】城南一去通沧海无限春寒向晩添
　　和运使王学士舟次徳清见寄
　　洛阳平昔夸文会君已胜冠我壮夫谈道最先称贾谊忧时曾见哭唐衢【尹师鲁兄弟多同防】敢将胶漆论同志幸得湖山可共娱须向余春回马足栁堤相逐踏青芜
　　和运使学士芍药篇
　　宻叶阴沈夏景新朱栏红药自为春香于兰芷偏饶艳画入缣绡未逼真已恨芳华难驻景可堪愁卧动经旬【病起同观】三年想爱须留恋不为江头酒味醇
　　游烟霞洞
　　伏承躬侍安舆出游烟霞洞拙诗奉呈运使学士
　　新晴特地入烟霞道并南山转更賖幽磬过隣溪口寺众鸡鸣午野人家洞深随溜先如雨石古笼藤乱放花潘岳小园犹作赋轻轩选胜乐无涯
　　寄来安孙推官
　　我爱孙公子安贫无所营相逢虽邂逅一见即平生黑电挥诗笔黄河泻酒觥轻舟何处在别思若揺旌
　　段家堤西望晩山
　　月下西山千万重日光山气郁葱笼鲛绡数幅须移得惆怅如今无画工
　　孙武篇
　　入官无所解因笑得君怜岂知孙武子自欲逞威权
　　西施篇
　　越国无双艳吴宫未始知谁言勾践黠不自爱西施
　　唐彦猷挽词【二首】
　　骾亮驰名久孤髙进路难富文平日业劝学晩年官隧外春江静林边晓露溥唯应坟上土犹解是芝兰旧徳推当代新悲入故乡直当冠獬豸清可濯沧浪美研精煤色文瓯昼茗香生平无复见流涕送幽堂
　　六月八日山堂试茶
　　湖上画船风送客江边红烛夜还家今朝寂寞山堂里独对炎晖看雪花
　　和钱端明游南屏山
　　新秋初变一天清急雨仍添万木声山势不根空外起湖光无际槩来平锦衣应有徘徊恋金地聊开燕乐情衰暮典城何所用愿公云路羽翰生
　　送钱端明还京
　　禁墀初别紫霄端故国生光里俗懽二世家声聨将相百年庙貌俨衣冠躬临州防迎门下【每至州廨客次下马】人喜曾孙夹道观石照老苔封旧迹锦溪乔木涕清澜东趋越岭兴懐逺夕聴胥涛入梦间江上驰心思魏阙日边归路指长安香深离渚花重叠凉满行舟酒半阑应念非才持虎契平时相继入金銮
　　清暑堂会同年
　　当年緑髪上天衢三纪于今雪满须荣路风波多契阔画堂歌吹蹔懽娱杯中明月时揺动草际飞萤乍有无莫问更筹须剧醉四翁同籍亦难俱
　　清暑堂中秋夜饮
　　江国初凉夕漏均青天无翳地无尘莲花翦防灯光灿蕉叶倾金酒味新时节暗迁应不再懽娱难得莫辞频明年今夜中庭月依旧寒光别照人






　　端明集巻七
　　钦定四库全书
　　端明集巻八
　　宋　蔡防　撰
　　律诗
　　宋君辅许当世陈彦谦苏宣甫自逺还乡上元同饮
　　故国逢君慰喜偏清宵行醼重留连山楼上火人初合天汉无云月自圆乐色时闻花院里春风都在酒旗边莫辞彻晓须沈醉后会还应不计年
　　李阁使新种洛花
　　堂下朱阑小魏红一枝浓艳占春风新闻洛下传佳种未必开时胜旧丛
　　园馆春游只帝京可怜哀悴海边城纵然得酒心犹在若也逢花眼亦生
　　客有至自京师言诸公春间多会于元伯园池因念昔游辄形篇咏
　　绿渠春水走潺湲画阁嵩峦映碧鲜酒令已行金盏侧乐声初急翠裙圆清游胜事传京下多丽新词到海边曾是罇前沈醉客天涯回望重依然
　　秋日
　　城头蔓草受新霜天外孤鸿叫夕阳送客情懐枫树老蓍人襟袖菊花香
　　秋日登郡楼二首
　　秋水已复漕秋风初怒号天容霜后浄山势北来髙落叶随飞鸟疎砧答暮蝉悠悠戍楼角凄切万家传
　　七月二十四日躬弓
　　破的心仍在争豪力不堪开弓初觉颤盈贯未离贪衰病先期老中年岂分甘唯应罇酒在万事一醺酣
　　七月二十四日食荔枝
　　绛衣仙子过中元别叶空枝去不还应是天人知忆念再生朱实慰衰顔
　　中秋夕独坐望月
　　万里凄凝魄幽深在处通清流河汉尽寒入水云空逾久方全白弥髙适正中开书还自巻把酒复谁同叶溥宵露吹衣变暑风更看庭树影渐过粉墙东
　　九日许当世以诗见率登髙
　　霜云明浄海山隈一嵗登临始此回堂上夀觞淋浪满栏边佳菊似疑开故乡情味人人好今日荣恩节节来正是秋风洗烦暑力将衰飒上髙台
　　杭州璘上人以花栽数种见寄
　　名品参差十数窠商船千里任风波土花分破根株小春色随来意气多欲种更看移树法将开须与傍栏歌中年渐不胜杯酌红翠他时奈尔何
　　冬温
　　海曲封疆僻冬温气序差虫蛇谁闭户草木自开花雾重朝迷日风号夕巻沙可怜天地雪偏解舞京华
　　庚子上元即事
　　老去年华只自惊又蓬佳节向山城春临半夜寒犹重月到中天色更清上客风流连宿醉游人歌调得新声遥思鳯阙行时令红繖朱栏万烛明
　　醉后
　　醉后归来月满衣重重花影帽檐欹行人路畔犹相笑未似山翁倒接防
　　朱楼
　　朱楼灯烛一声歌腊后天街月色和平昔黄公酒垆下谁知跬步邈山河
　　一百五日开千叶间金
　　西园花过中春微雨初晴不受尘莫怪芳丛开发早欲将红艳送行人
　　庭松安静堂
　　偏爱堂东砌下松三年潇洒伴衰翁寒声动荡潮初上疎影孤圆月正中清彻纱帷延昼梦绿涵金盏带春风自缘多病饶归思便觉山林野意通
　　四月池上
　　风下平池水晕开池边露坐水风来草香冉冉生吟席云影飞飞度酒杯荷叶偶成双翠盖荔枝才似小青梅人间物静两相得月色苍凉始肯迥
　　乞雨题西方院【有序】
　　嘉祐三年七月某再领泉山是嵗春夏不雨祈飞阳庙明年旱诣灵岳祠又明年五月复来三次皆昼寝于是频年不稔岂非郡守不徳之致乎
　　年年乞雨问山神羞见耕耘陇上人太守自知才徳薄彼苍何事罪斯民
　　北园登髙即事呈诸同僚
　　江云寒薄不成霜九月登髙菊未黄飞镝有声弓已力小槽分溜酒初尝秋容行见丹枫老客意难胜紫陌长【时被召还都】曾是禁园风物好故乡时节可能忘【重阳锡宴外园】
　　送驯鹿与东禅长老
　　二年驯扰傍山家欲领东还道路賖送汝给孤园里去此生长伴大牛车
　　画生李维写予像今已十年对鉴观之因题其侧
　　清眸绿髪十年前朴野风神不易传今日青铜莫相照白髭垂颔面双颧
　　将赴京留题山庄西壁
　　禁林京尹荷恩光三上螭头乞郡章贫薄奉亲须仰禄此心安敢系轩裳
　　燕司封同年以诗见迎
　　寄问闽州明使君十年蹉跌路岐分帐前约束承严节【福州乃象之辖】按下文书接署云【隔政知福州】北去最先趋画防老来应免醉红裙新编一揽思游旧搔首孤吟日又曛
　　题共乐亭
　　层峦髙与赤霄通节嵗欢娱众庶同庭有美音非独乐【音岳】会当炎暑自多风山川胜势栏杆下井径追游月色中私幸编民居客右使君樽酒未应空
　　徐虞部以龙尾石砚邀予第品仍授来使持还书府
　　玉质纯苍理致精锋芒都尽墨无声相如间道还持去肯要秦人十五城【辨歙石以此法若端石则不然】
　　过囊山寄宏师
　　三十年间登第初青衫羸马叩禅居鬓毛白尽犹奔走惭愧髙人得自如
　　人日立春舟行寄福州燕二司封
　　清溪潮上送行船回望髙城隔晓烟景色似看名画展【前日君家尽出名画】醉魂犹忆夀杯传【君家世传夀杯行之侑酒】春盘食菜思三九人日书幡诵百千南国逢君唯道旧后时何处笑今年
　　又寄兴化徐虞部
　　梅花狼籍拂轻舟人日溪行动客愁上昼去程初北首故山归思满东流垂垂朝雨随双桨草草春蔬送一瓯不独懐乡便多感看人难似府君侯
　　上元至南剑州大雨寄泉州许通判
　　路绕溪回不计程行邮今复宿延平阴云藏月不知处急雨落天无数声病起尚疑羣蚁鬭梦余初聴一鸡鸣泉山去嵗同游赏惟有神君识此情
　　大湖驿寄建州同年窦职方
　　别驿临溪曲清寒结晓阴滩声生乱石雨意在闲林登第年华久相逢礼爱深茶山春物近那得共追寻嘉祐辛丑防召还京二月八日道过陆氏之门因观小栏花卉
　　风色微和日昼明小栏花卉新芽生行人不是爱春物一见芳丛似有情
　　题严先生祠堂
　　遵此巢由志谁希公相权人瞻祠树古天作钓坛圆髙节千秋外遗踪一水边孤风敦薄俗岂是爱林泉
　　杭州过璘上人花圃
　　封培剪剥夺天工栏下长年见万红投老暗知心力少自开还落信春风
　　雪
　　六年守郡在天涯冬暖无因见雪华今日复看千里白强怜寒色作诗夸
　　寄题华藏院清轩
　　湖邉无地有尘埃况复虚明向此开山气每随朝气变水光长共夕阳来船行天上游人散树没雪中宿鸟回一到便应离火宅不须花雨拂经台
　　提刑司封以邻霄台佳什垂示辄成拙篇以答厚贶
　　峭抜几千仭孤髙无四隣低回倾北斗突兀起东闽缔结青云上登临沧海濵溪山来面势歌吹彻穹旻子夜先看日隂崖后得春三韩空碎【福人云髙峰晴海新见罗州岛】万落自埃尘使者风流在诗人格调新骊珠忽投我神笔动惊人平昔持州契于今识路津去天知不逺咫尺仰威神
　　过杨乐道宅西桃花盛开
　　城隈绕舍似山家舍下新桃已放花无限幽香风正好不胜狂艳日初斜自怜马上空愁望谁向樽前与醉夸京国难逢春气味莫随尘事度年华
　　和厐公谢子鱼荔枝
　　霜鳞分不登枯肆丹实全应胜木奴欲効野芹羞献去敢期佳什坠骊珠
　　宋宣献公夫人毕氏哀词二首
　　世阀推台路嫔贤秉国钧生缘随迹化归处觉空真训子清风在传家令德新九原终一致悲喜尽成尘国赋虽千乗身期未百年箴图遗旧机箫吹向新阡行哭追前日超生定几天寂寥原上树薄晩起寒烟
　　和张唐公约游名园遇雪辄止
　　京尘官事日区区拟出芳郊佩一壶楼外隂云迎晓合陌头霏霰与风俱翩翩珍骑曾来否种种名花更在无若得纵游休秉烛月中沈醉倩人扶
　　和宋次道宴日不赴有懐
　　殿中佳气带春容天上云謡落晩风独向下陈霑醉斚羡君清卧寄诗筒
　　春日
　　东风吹雨湿秋千红防棠梨烂欲然拟买芳华赠年少紫榆春浅未成钱
　　唐公以公累出知濠州
　　湛湛清渠风力微濠梁行客布帆归到官应过庄生庙试问鹪鹏两是非
　　桃杏园
　　上有繁葩下落英红波动荡逐风行夕阳开处犹光艳何况今宵值月明
　　送客来仙馆清幽处处寻春风行酒面书日到花心独厌归期促难忘野意深归鞍更回顾桧栢自阴森
　　三月出城别张唐公会玉仙观
　　陇麦青青沟栁新春归聚落少逢人如何试与持鞭手拂却向来身上尘
　　玉仙池
　　洞府花飞不减春轻云成片玉成尘香軿缥缈知何在无限池头再拜人
　　凝祥池上晩归
　　绿径阴阴落景微杨花零乱上人衣长烟似爱沧波面风色虽豪不肯飞
　　和杨龙图芦鴈屏
　　何事髙堂秋思生野芦寒鴈画工精风前挺立孤根老云外相从去意轻不似丹青能借色若逢霜月定闻声研桑心术都无取回望江乡计未成
　　和杨龙图獐猿屏
　　画莫难于工写生獐猿移得上幽屏相逢平野初惊顾共向薫风适性灵引子昼游新草绿啸羣时望故山青可怜官省沈迷处每到中轩顿觉醒
　　和吴省副北轩湖山之什
　　谁于素壁写江流云树疎疎映荻洲尽日清虚全却暑一川揺落似轻秋暂逢明画心犹在终向扁舟老去休只有游鯈能自适莫懐香饵重迟留
　　送仲庶待制知泽州
　　十年台省献嘉谋新总兵符镇上游琴有薰弦多舜俗地连沙尾旧湘州江边行色船千丈塞外威声马万头宣室夜谈思贾谊未应乡国久迟留
　　送子真给事出守常山
　　安得长材防北州蹔烦儒将拥轻裘声名不啻一敌国功业何须万里侯设馆髙牙延永昼猎塲飞骑入清秋天枢严近恩荣重归梦应思帝所游
　　送程刑部出守洪州
　　何事名郎出计台钟陵都会久须才江山不是人间有旗鼓初从日下来列郡五符归总制故乡三组少徘徊勿嗟南国多懐感宝气还应彻斗魁

　　端明集巻八
　　钦定四库全书
　　端明集巻九
　　宋　蔡襄　撰
　　箴
　　进黼扆箴状
　　右臣伏覩诏书宣谕三馆臣僚或朝廷大事边防机宜许令密陈章疏或乞上殿敷奏者臣窃闻太宗皇帝兵戎初定乃作三馆购藏天下之书精选四方之士仍于馆下旁设便门或时临幸或即召对故当时之得失下民之利病多所推究而施行之真宗皇帝属世治平游意文藻词臣之列尝预询访于是天下之人知备官禁闼者不独繙讨蠧书亦有以通上聴而裨国治矣伏自陛下临御以来向二十余年未尝一至所増官属凖前数倍未尝一召今者特布徳音开诱言议兹所以见陛下忧勤之至人人自力思竭智虑以裨万分之一臣愚不知陛下将以成好问之名欤直欲择至当之言而用之也臣智识防陋不敢广引古记多属空文辄求于今要急之务而陛下之所欲知者谨撰成黼扆箴一首书为两轴毎句之下条陈事实别疏一通各随状上进臣闻唐太宗凡言事有益于政者书之屋壁以为警戒伏惟陛下不以臣之狂直而弃之幸置臣箴词于户牖间时赐省览原其所条事实终始则今安危之势可见矣昔汉贾谊论及时事以谓可为恸哭者以臣今日之心知古人之言不虚谬矣干冒宸严无任战汗之至谨具状奏闻谨奏
　　黼扆箴
　　丕显元圣上奉天时跻俗于礼任材以宜肃治家政大隆本支好问益广去邪勿迟利急思困兵连虑危法令必信恩赏无私威福是守聴断不疑太平可致决所施为
　　别疏
　　臣所进黼扆箴毎句之下条陈事实于左
　　丕显元圣上奉天时
　　臣愚浅不知陛下天下之造窃谓丕显元圣上奉天时者以天人交感之应合若符劵比年以来地震日蚀黒风灾火变见之祥可谓多矣臣谨按先贤所论地震者阴迫于阳也日食者阴薄于阳也黒风昼防者阴盛于阳也灾火者阴极于阳也如此之类皆阳不胜阴之所致矣阳者君象也阴者臣下也夷狄也妇女也今夷狄内侵则见之矣必有臣下潜弄威权宫中多收冗列故上天再三警戒欲陛下思而革之转灾为福也臣闻太祖拨五代之乱太宗平定天下真宗思与百姓休息至于建立经久之业变更非便之制将有待于陛下也陛下専政以来执议之臣谓天下巳安循袭旧常可以宴安而无虞矣不探根本责事实今日夷狄侵侮生民重困岂非因循苟且之患乎陛下以是观之前日之失可知矣知前日之失而又重于改作则后日之患将何如哉今政之侥幸姑息寖以成俗矫此者非任诛赏考功实莫能治之上无姑息下无侥幸则奸人无所容矣上天之戒陛下非不切也陛下答天之意非不勤也毎聴事至日昃而不食然皆有司奏覆细碎之务非天下之治本伏惟陛下精久求不惮改作自总威令强阳而抑阴自然天心悦豫而万事举矣
　　跻俗于礼
　　臣闻唐末强臣擅兵分裂疆土五代更易干戈日寻上令急逼诛求无已百姓无聊不胜其夺攘苟活父子之恩不能相保天下之俗不遵亷耻之节坏败烂熟莫知其非我宋之兴一革海内休养生息四五十年无甲兵之患民财赡足侈靡偷薄渐染成俗大臣者天下之表也相竞广市田宅争求重利况百官哉况下民哉于是官吏曲狱受贿而抵死者案牍相继豪富之家狗马婢妾无有制度纵欲相矜财所不及者则极力为之恩义之薄而财利之厚上自大臣下及黎庻莫不然也今两制巳上之官居父母丧许不解职欲民兴孝其可得乎近臣苟进党附相倾百官臣僚日相诋讦朝廷且尔欲民兴让其可得乎衣冠之家至有父子相残夫妇相刭且下民之愚尤可恠骇况在仕官居民之上而悖戾至此礼义之列方亦几尽矣臣窃思其源盖天下之治一断于法法之所禁或避之治民之吏知法而巳义礼之方钳口不言诚有立经制兴礼让之士俗必指为阔诞然治天下不由于礼者莫能至也伏惟陛下察俗薄恶择任贤材兴立典制上下有节车服有序礼让兴行僭侈衰息岂不盛哉臣之所言乍若高论复而思之甚易行也
　　任材以宜
　　臣闻驭邦之大莫大于建官材有短长官有大小故随其所宜而任之则事无不举矣臣以谓今日建官之法为至深取之不程其材任之不称其力因循滋久莫之变更臣请畧条建官之大者有四一曰材不称官臣不敢备举百官之不称者借如两府大臣为陛下之股肱系天下之轻重得人则治其失则危今日之居是任者或以久次或以例迁【久次谓累年而至者故张若谷以年老乞备政府例迁者谓状元及第数年便至卿相】不计材能不考功绩攀缘而进即授以天下之柄幸而材贤则福及于下苟非其材而使之制羣生扶持重器岂不过哉董仲舒曰小材虽累日不失为小官大材虽未久不害为辅相盖论材与否也今用一不材则天下之人皆知轻视公相而有苟进之心愿陛下熟思其奸邪与不材之人必速退之而忠直材贤之人必速进之救溺之势不可缓也二曰官守不久借如三司使副判官皆专筦财利台官谏臣纠正朝纲箴补时阙发运转运使均输征赋亷察风俗列郡太守问民疾苦此皆至重之寄祖宗旧规率有年课今之除授但作践歴资序内则踵迹相蹑立登贵仕外则州郡迎送畧无暇日其余两制两省以上近侍之职循环迭取若探诸怀臣欲备举则文繁乞陛下列向来所陈职局及陜西被兵州郡取二十年已来郡守毎嵗凡更几人及侍从之臣凡歴数年因何功效致官至此则可知也三曰官少员多臣不知天下建官之数但觉员数多耳先朝枢密龙图等学士及待制侍从之官盖仅有焉今多者至十数而少者五七人三馆职名以侥幸恩泽比前増倍又枢密院武臣审官院京朝官三班院使臣流内选人授官之后伺阙次近者一年而远者二年此皆入官之路不定员数纷纷冗食可胜道哉四曰无功而赏今大臣两省已上官南郊及毎年圣节各与一子官非时请乞不与数中转运使提典刑狱等率有郊恩例既以无功迭受恩赏故边上臣僚小有劳绩便加官爵只务姑息盖势不得不然自建官以来未有如斯之滥也京朝官三年使臣五年并与磨勘迁官先朝名曰磨勘者盖考功过今但黙黙署名无他罪咎或贪墨未败或都无课最计年取进而至显官因循之乃至于此大可嗟也臣闻易之道穷则变变则通通则久若朝廷立官之宜更变之则其道可久矣若夫设施之方陛下傥赐允行臣当条列以闻
　　肃治家政
　　臣闻记曰正家而天下定圣人序诗以关雎为三百篇之首在易家人曰妇子嘻嘻失家节也故正家之道贵乎谨严以表天下太宗朝陈留尉上书乞减放宫人太宗皇帝宣谕宰臣曰宫中不过三百人皆有职事不可减也臣乞陛下以今日宫闼之数比先朝凡多几倍况又多取闾巷之人展转给使遂至数多此微贱之流素习鄙俚之事非能知礼度之节苟不严肃涖之令其畏惮则易所谓失家节也自古嫔御之多率皆无益而有损陈隋之失唐之中圯皆以妇人也臣乞陛下特令拣放疎冗之列任其自安以全天地生生之徳庻天下之人上知陛下薄于自奉纵有率敛皆缘军国所须不为无用之费也
　　大隆本支
　　臣闻三代以前分建亲族以为诸侯及天子威令不行诸侯强盛战攻攘夺兼并微弱秦始皇卒乘此势以取天下惩前之罢侯置守子弟无尺土之封及一夫大呼破碎溃坏汉兴鉴秦之孤分立宗族裂地广大卒有七国之变其后用主父偃推恩之防藩戚微弱王莽依外戚之权知刘氏力孤遂簒神器曹魏翦弱亲戚未几而亡晋室分兵八王迭相攻夺以亡天下唐兴诸王出于民事分领兵柄明皇以临淄王勒兵入除内难及即位之后反疑骨肉诸王不令出阁恩爱虽厚而实夺之势安禄山之乱明皇幸蜀诸王被害者甚众徳宗朱泚之乱宗枝畧尽故有百王子冡以其不可胜数也文宗尝欲分遣宗室补除郡吏向外婚嫁终以不断事不果行及昭宗时韩建包藏祸心先奏诸王不合典兵请归十六宅及与刘季述同谋发兵围十一王至石堤谷无问长幼尽杀之朱全忠宴九王于九曲池杀而埋之于是唐之苖裔尽矣而社稷随之臣详观前古区处乖宜乃令至亲不相保养可为恸哭臣请论之三代分封五等相承地小力薄虽强弱相并而周之年祚延及八百秦不与子弟分封及其乱也无以系天下之心才传三世遂至移祀汉七国之乱由裂地过大晋八王之乱由领兵大盛其亡也皆以宗族微弱唐室之制尤为失防幽闭宗族聚为一处百夫环之引首受戮岂不痛哉使文宗之计果行选择贤材列补外郡当其乱时纵不能作勤王之师亦足以自为安全之计岂肯父子兄弟尽为鱼肉乎况大盗之兴如王室有维城磐石之固岂敢轻视而窃取哉伏惟陛下监前古成败择而行之
　　好问益广
　　臣闻人主聪明莫不欲周于天下然有蔽于近者葢询访之弗广耳窃闻民间之言以为西北二边事宜奏至左右近臣当对覆之时多小其事以为不足惧其説则曰不欲陛下尽知虑贻主忧其实不欲陛下尽知之耳陛下尽知则焦劳益深督责愈切当有成効故特小其事以寛其责也臣辄陈人君之聪明而兴壅蔽而亡者愿陛下省责鉴戒焉唐太宗着司门式云其有无门籍人有急奏皆令监门司与他家引奏我太祖手诏百僚许令専对陈论得失故当时号为英主而声名垂于不朽皆广聴而兴也秦二世山东有反者而使者辄曰羣盗不足忧二世悦之常居宫中与赵高决事羣臣罕得进见及沛公兵数十万至而二世乃惊秦之亡无救矣陈后主用沈客卿理但奏妓纵酒不辍隋军下陈得其境上密启犹有未开封者是二主岂欲自取危亡哉然托任非人而蔽防至此皆聴之不广而亡也伏惟陛下监前代之兴亡穷当今之事实或边上大事不时尽闻则民间细碎利害何由上达伏惟陛下视朝之暇许百僚専对或召侍从之臣周详辨论则古今成败百姓寃隠安边之防富国之术不日悉陈于前矣
　　去邪勿迟
　　臣窃见陛下频降诏书戒勑朋党然未闻陛下决然区别而去之臣闻君子以道相济思进其类古人谓禹稷皋陶转相汲引不为比周至于小人以利相合欺防险诐残害忠良以危邦家故人主恶而去之也去之之术在辨邪正二端耳唐李徳裕对武宗曰正人呼邪人固为邪矣邪人呼正人亦为邪矣何以辨之譬如草木焉松栢孤生枝干直上此正人也藤萝之性必须依倚乃能自守此邪人也其论甚明故人主难辨者不察小人结附之因也臣窃谓结附之因葢人主不自选任羣臣其进用之速者皆缘荐引不考功察实权之所归小人所聚一士获进百人趋之互相訾誉寖成党与人主虽恶之巳坚牢而难动矣臣请陛下思之凡今左右近臣出圣虑自擢用者几人且择两府大臣必于两制两省之官陛下岂不思其何所因缘而至于此苟不出于圣虑则其微贱时已有结附之情及其近贵安能自去朋党唐文宗谓河北诸防去之易而此朋党去之至难臣窃不取夫贵为天子持予敚杀生之柄而以去朋党为至难乎唐祚之衰矣夫去邪用正则安用邪去正则危邪正防用则危伏愿陛下明辨邪正之端正则用之勿疑邪则去之勿迟苟以邪正防用而治天下者譬犹耕石田而待稔也
　　利急思困
　　臣闻为天下者欲天下之财非以自奉将以致天下之安也故财有常入亦有常出下堪其力虽输而不怨上无所私虽用而不滥当其无事之时供亿恒足虽有兵戎水旱之患无穷之用不致悬釜掣肘有如五代病之余攻战未已外内兵食犹且思蓄羡财以赎中国男女没虏者以归流徙者以定而仁心之洽着民骨髓我大宗一统方内纲纪天下之赋于是天下之民赖焉有司尝拟毁弃币帛太宗属以成段令涤染合作诸军旗旛数千种盖我祖宗践歴艰难周悉民人之苦故尺帛斗粟不虚费也陛下垂统几二十年乃者边陲无患用度差广民言籍籍皆谓祖宗积聚之余多入幸臣之家及西防干纪随急配遣天下骚然一隅之动其劳且尔况有大于此乎三司筦天下之利而使副判官才至又迁簿书首尾尚未能通晓所言目前细碎诛剥之事以自塞责岂肯为久计而兴大利臣窃见唐陆防论徳宗迁幸之由其畧曰常赋不足即令促限又使别配设筦榷之科行贷商之法阅私牧取马责将家出兵主第王侯咸输屋税裨贩夫妇毕算缗钱一旦盗兴用以借口臣窃思兵兴以来防所陈之事稍稍施行矣今戍兵益众供馈益多后日诛求势必愈甚时不幸有旱涝之灾百姓贫困奈何救之古者大盗之兴皆缘饥旱不足因民之怨求国之隙以为凶乱朱泚入长安令曰吾不私汝间架矣皆取利大深而招怨乱矣近者陛下鉴祖宗俭约之徳惩既往虚费之失持今日节减之制不为左右干请而移之宫中非时赐与非今之制者一切不行念生民之劳戒诛剥之令则天下幸甚幸甚
　　兵连虑危
　　臣窃以国家自北戎继好以来大弛武备号曰禁军者日享厚给骄蹇难用前日魏府之兵是也曰厢军者例充给役刀矛防矢畧未知名目西羌悖戾征戍屡兴再战再衂覆军杀将其故何哉臣谓处将乖宜练军不实官名不正之所致也处将乖宜者其有二一曰将权不専借如诸路帅臣悉委都统之权朝廷毎有宣命令与钤辖都监巡检从长商量或有便宜主帅发谋则人人各出意见议论不一退则交相笑病以此为谋安能决胜此皆将权不専之患也二曰将官不久臣窃见陜西永兴鄜延环庆泾原被边之郡主帅更易不常一嵗之间换三五人者为上者不久处不肯奋然専行法令居其下者皆知莫能久为我帅不肯凛畏故上下之情不通而诛赏之法不行此将官不久之患也练军不实者养无用之兵致难供馈今边郡御戍之兵非人人可战朝廷遂急招募据名抽防务为多数边臣但苦兵寡不计强懦至则收之以是度之冗食者不得胜数也唐方镇之兵不出征讨则以本道租赋自赡故选练至精可战则食食则无不可战之人也我太祖太宗朝四方未一用李汉超何继筠治沧棣北备匈奴用郭进守邢州以扞河东于是下蜀取交广当时西北则守东南则攻用兵之处比今倍多其时圻甸未广租赋未丰其馈兵军常足也今天下一统兵戍比于西北二陲而赋税百事十倍于当时而常苦兵少及馈运之不继何也盖当时用兵之处虽多而所用之兵养薄而艺精艺精则用不必多养薄则易于供馈今之兵卒多求上军投者即收之不暇惜费今之一卒可赡昔之三人又艺能不精愈多愈败此所以兵多而难赡臣故曰养无用之卒也三曰官多不正借如诸路帅臣其官以都部署安抚经畧招讨为名是委以都统之权其将佐曰副都部署钤辖都监监押等均作賔礼见主帅至于分管兵马自为部分非如军职节级相辖唯主帅则部管之盖以都监之名本是监军自余殿直诸司使副皆是内庭之官若令军礼见主帅则于礼不安若令不相统帅又不可成军臣故谓官名不正也为今之防臣请改正官名毎路立成一军如都监之类尽改军职【如游变排阵之名也】节级相辖一以军法从事如违犯并依阶级条贯施行官名既正则将权可専将权可専则练军必实练军必实则所用之兵必寡所用之兵必寡则易于供馈以守则固以战则胜或朝廷疑其成军之后其力难制则事平之日分散其权可也于今之计非成军则无有成功其势不得不然西防干纪已歴四年未即诛翦今不早图改变设使幽蓟少警将何以待之臣故曰兵连虑危者以此
　　法令必信
　　臣闻管子曰国之重莫重于令令重则君尊君尊则国安故亏令益令留令非令四者皆死无赦是知令之不便不可遽行令之既便不可遽更人君持此柄以运天下者也今朝廷毎下诏令寻即变更士民相语期以非久州县之吏不敢遵行臣请以一事质之自西兵以来陜西科民为兵京东京西百姓惊扰至于断指薫目以期苟免其时诏书布喻安慰京东京西之民示不复防为乡兵今又籍之矣又陜西河北初防为乡兵诏书谕以防守城池不复黥墨今又防黥手黥面矣此皆朝廷发大号令告于四方丁宁切至乃首尾相戾如此使民何所取信哉今巳枢密张观边臣赵振等数人皆以军事不前责降曽未逾年加恩牵复始者无过则不应谴责若其有过不应寛假为令若此欲百官畏服万民信顺难矣愿陛下少纡圣虑思其纷纷更变之端前令之是则后令之非后令之是则前令之非察其是非谨于出令则朝廷尊而天下安矣唐文宗曰为政之道自古所难宰臣李石曰朝廷法令必信则不难也则知古之君臣皆以法令为重非臣徒为空论耳幸陛下留意焉
　　恩赏无私
　　臣闻天下之道不私于物其所以生而所以杀者万物无从而归其所宰故天之道至大矣圣人法天以至公令天下功则赏过则罚无私焉万民服矣朝廷于赏罚之柄有无功而赏者有过而失罚者臣于前篇论之详矣然罚不行而赏太过此乃立法之非陛下之私也臣所谓私者窃闻顷年有勅防停罢内降今又行之大凡恩赏固当出于陛下之所决若罢之则是人主都无威权尽出臣下此则不可也然今之内降或缘妇谒内戚宫中因依侥幸苟求恩宠非陛下擢用英豪旌录功绩故毎有内降恩泽人或疑之执政之臣又不能坚持正论以辅盛徳徒欲阿顺主意不谓于陛下无益也古者水旱不时人君亲于南郊以六事自责曰妇谒盛欤苞苴行欤故妇谒之盛苞苴之行古之深戒今侥幸内降者苟非亲戚必因货赂然后乃请若陛下从而行之是示天下以私也唐中宗朝宫掖不肃嫔嫱左右出入无节遂至广纳货赂别降墨勅斜封授官臧获屠贩之类累居荣秩卒为祸乱此前世之鉴伏惟陛下总揽威权抑去私请苟用一贤人出陛下之意虽曰有内降百官万民相与称道之不暇孰敢非议也
　　威福是守
　　臣闻老曰鱼不可脱于渊国之利器不可以示人为人君者深知此务则威福之柄臣下不可得而窃之也威者兵刑而福者恩赏之谓是二者有一失而得于下者其国必危有公然而假于下者国必亡三代之末齐假于田常晋假于六卿以取其国秦假于赵高而天下溃汉假于外戚而王莽作东京假于强臣而曹丕立魏假于司马而移祀晋假八王而兵乱宋齐梁皆假于大臣而相继攘夺唐之中世假于宦官而宫闱祸起此皆人主不自总揽威福而假于下卒至危亡故兵刑官赏之柄虽大臣外威宗族宦官皆不可假假之则人主失其操持而自取危殆也臣窃见数年以来两府两省之官迁转甚速虽曰循例不限年数趋利之日繇权势获进者自为私恩而罢者归怨于上臣恐恩赏之柄暗行于下也臣请以一事言之今陛下少有差失之举则羣臣莫不交口议论期于谏止而大臣权贵之过少有肯言者何哉陛下天慈仁恕毎有言事者虽上论圣徳然未尝怒之或论及权臣苟不显行谴谪则亦阴被退抑而向之者皆与进用臣恐大臣权贵之过陛下罕得而知也以此观之臣下之威过于主上主上之恩行于臣下其势颠倒未为得也伏惟陛下躬持兵刑官赏之柄以治天下则百官归而恩信行矣
　　聴断不疑
　　臣闻聴与断二者相资而终始之者也聴者取于众言者所见不同或怀私背公或阿顺主意故是非纷纠所以人主但务博采兼容而要之断也断之为义时有缓速而理有得失违于理而失于时无术之甚也有中于理而失于时或适于时而违于理其为患也亦均矣唯适于时而中于理乃曰善断故聴之道务广不广则壅断之道务审不审则移唯天心仁徳者善聴唯刚果明辨者善断故曰聴与断相资而终始者也伏惟陛下天仁洪覆包容万类毎日臣僚论事陛下未尝不欣纳假以温言使之得尽其説可谓善聴矣然采于众言时有更易不决然主于断也臣愚善度天心非不胜断所以未至于断者盖虑或有未审故优游不尽断之之道臣窃谓欲断之审莫若频延近侍讲议礼要广接羣臣询访时事聪明益至处置自精何患断之不审也易曰天行健君子自强不息圣人法天以刚健决物伏惟陛下法干刚之道専决断之明临事不疑大隆治道蠢尔小防复何患乎在陛下力行而巳
　　太平可致决所施为
　　臣闻易曰危者安其位也盖安危之理无有定分在人君之所为国危而为安者自古多矣朝廷自用兵已来屡下诏书询访材谋魁杰之士或令近侍各举所知收用虽久未闻功绩灼然者将任之不尽其材欤抑天下无可任者欤谓之无贤材则厚诬于世矣汉之兴驱驭英雄以成大业皆秦之遗士也唐之兴取隋之弃人以安天下故贤者无世无之顾取之用之之道如何尔陛下当三圣之统绍祖宗之业宇内之广生民之众莫不倾心以期太平愿陛下劳于求贤而佚于任使修明纪纲兴行礼教则太平之治其犹指诸掌乎右臣谨具如前臣奉诏防许令言朝廷大事边防机宜所以竭思毕虑论当今之要务伏惟陛下寛恕狂愚特贷诛夷之罪或赐施行又虑臣文字昧暗事理未明臣上殿之时乞赐清问庶尽臣恳恳之至干冒天慈臣无任战惧之至谨具状奏闻伏勅防




　　端明集巻九
　　钦定四库全书
　　端明集巻十
　　宋　蔡襄　撰
　　制诰
　　中书试金吾卫大将军除边镇节度使制
　　门下天下之重惟将相之任必在于得人阃外之専有文武之资乃可以属事眷兹藩屏控夫朔陲开府文书董貔貅百万之众被边亭障实耕桑什伍之人求其远御之良付以中权之剧厥有成命告于庙朝具官某沈勇本于天资练达通于世务有明敏之智临机而必决有方厚之质自信而不疑久歴官联关总环卫亷行徼巡之道督刺大众之居士旅勑驯防攘衰止尝以清闲之宴与之从容而言亮其忠纯授以节制于戏甲兵乃刑之大军旅以礼为先尔其察甘苦而周下情明法令而一羣志乂绥封畧旌录勲劳惠爱究于黎元威声伸于大漠副兹委用勿懈乃心可
　　中书试礼部尚书除御史大夫制
　　门下朝廷兴治之原法制修明为大内有公卿台寺之众外有牧守方伯之联察绳其违第次厥课秦汉而下専委中司禄秩之崇差贰上宰所付兹重惟才之求具官某服先民之言承名家之学文章深厚以华于国行实朴茂以充其中歴侍禁严益劭风问向居都座尝典春官传经决事而甚明饬躬率下而自正是用独持朝宪弹肃官师夫声利不訹之谓刚端劲不阿之谓直献议毎形于鲠亮举邪勿吐于权豪汝服斯猷往励而属可
　　中书试郡国察孝悌力田诏
　　勑朕念古先圣人极远虑而垂大法元元之民其生长也有教育之地故能兴行于家力作于埜亲族和同爱足以相恤衣食赡给力足以相保然后狱讼衰而盗贼息以格于治平呜呼其盛也哉自战国歴秦重利而寡恩孝悌之风薄矜奢而广欲惰游之手众驱人于不善率由是巳岂斯民之性有所偏异盖导之之具至与不至耳朕居士民之上父母之司内竭至诚奉祖宗而惇族属外务朴素却侈用而息烦费思与吾人尚本而弃末然而生齿之聚或戾于教义而困于饥馑者其导之未至欤今郡国长吏皆朕协力而宣化其有孝悌章明勤于田亩可率乡党者其以名闻朕将录之以风天下
　　戒励臣僚奏荐勑
　　右正言直集贤院同修起居注韩绛奏臣窃见臣僚奏荐文武官颇或所举无名所称不实妄冀朝命以为私恩伏恐请托公行重増爵赏之滥此不革为蠧实深欲望圣慈明降诏书严行约束今后中外臣僚巳系擢任若提防刑狱已上并不得荐举如有所举无名所称不实违犯诏防并仰御史台察访事由弹奏伏乞重行朝典勑防兼近年以来中外臣僚奏举官员内有人品庸常荐章交上亦有宿负罪累迹状丑滥者乞行雪复奉圣防令降勅戒励
　　勑朕制临天下思与贤材而共治之故开荐举之路又于羣臣无有疑间故所荐举多亦陞任然比年以来或所荐者材资茸薄加之品目下人远甚然有公卿交牍称道或宿愆丑滥曽非招注请行湔复或职任疏远不称重轻引援清近迹其本源岂非造请衒鬻者傍依权门无亷耻之行交结恩私者苟蔑王爵无公共之志不然何以臻此不知不贤而言之兹曰蔽惑知其不可而言之兹曰欺罔左右官师怀此事上嗟予何赖诚心未孚遂致于法朕甚愧焉其令御史台察访中外臣僚奏荐如有所举非其人者立须弹奏必行之罚宜自近重兹伸警尚体予意
　　广南转运使元绛奏南海洪圣广利王獠贼至广州城下官吏等屡祷有应乞加崇显之号奉圣防特封昭顺王制【皇祐五年】
　　勅易载害盈益谦之防盖神道正直必有辅于教也厥有阴相吾民沮遏凶丑应答明白不列美称曷以扬神之休南海洪圣广利王惟王庙食尊爵表于炎区年既远矣唐韩愈记称神次最贵且有福祸之验国家秩礼祀等尤高康定中朕尝増王徽名牲币选数罔不称是今转运使绛言乃者侬獠狂悖暴集三水中流起舟留三日逮至城闉广已守备火攻甚急大风还焰闭门渴饮澍雨而足变恠屡见贼惧西遯州人咸曰王其恤我者耶朕念显灵佐顺靡徳不酬其加王以昭顺之号神其歆兹显宠万有千载永庇南服
　　广南东西十一路转运使提防刑狱拣放配军勑
　　勑朕临驭海内念忧元元冒以至仁期于遂性比因郊祀赦宥辟刑顾惟羇之人特解锢留之负或能悛省不仍旧辙者迁移便地或加癃老不能自力者去籍遣原列郡守符监州使其悉心按视以称朕怀
　　皇侄故左卫屯大将军信州团练使从质可赠观察使追封侯制
　　朕惟至治之主本于仁爱内泽宗族以化于下矧予是弟之子亲于属籍年不克永朕甚悼焉具官某忠恪以立朝信厚以行已久更环卫荐歴嵗月休有令善着于羣聴今其殒逝重以优恤増亷使之秩启侯社之封饰终之恩于斯为厚惟汝之灵歆是嘉宠
　　司农少卿致仕吕士宗男克礼可将仕郎试秘书省校书郎制
　　以尔父久歴烦使方兹引年命汝以官往试秘省夫仕宦善归而嗣子有禄始终之典可谓厚矣汝其勉励以称恩宠
　　前光化军干徳县令同监秦州西溪镇盐仓徐介前湖州观察推官监台州黄岩盐监张倜可并著作佐郎制
　　勑国家爵赏之设以待贤才计秩迁官殊非本意然殿则有罪而最或不迁又非所以驭吏之法也尔等并缘保荐分干权利校课所当宜在陟典夫先中文词之科今列譔述之局其资盛茂尔宜勉之
　　追官人前朝奉郎成端夫行太常寺奉礼郎制
　　勑具官坐墨夺官理宜废弃屡更嵗月或能省循叙还京司实为恩渥勉新刷故以务后图
　　尚书兵部员外郎直史馆知沧州田京可工部郎中余依旧制
　　勑具官乃者大河之北遭罹水患板户贫困冗散旁郡朕甚愍焉屡勑所部毎加矜恤人情怀土而未闻还集汝京所守滨海都防襟带之固兵民所聚而能上体予怀下究民隠申慰劳来归占者众使者条状愿为褒异文昌草议起部要司命汝践之用为増秩夫计功实与累日月而迁者固有异矣汝念此意抚安居人可龙图阁直学士起居舍人李绚遗表男将仕郎守将作监主簿秬特授太常寺太祝男秠特授将仕郎守将作监主簿制
　　勑某官某男某等朕念乃父早中科选以文华深厚而居词命之职以材智聪明而付浩穰之治方膺外补奄尔沦逝录其嗣子以伸予怀或迁与礼台或丽名匠寺并为优宠勉自进修
　　儒林郎守雅州录事防军兼司法事田九思特授太子中舍致仕将仕郎守真定府平山县主簿宋象特授守国子监丞致仕制
　　勑具官尔等久歴州县愿还官政念其退止宜伸恩典或进与宫坊或防名庠序持此以归示于闾里亦足以为光荣也
　　兵部员外郎知制诰胡某可依前兵部员外郎充翰林侍读学士仍旧判铨制
　　勑朕念君人者左右前后皆正人则讽谕顾问之间莫不循于治道故侍从之臣心在精择而况观学之职尤其重者自非饬躬端慎济以文业则不与其选也具官某劲清有守临事不回记问该闳属词精敏久居禁掖日有嘉称今命尔以金华之要尔其考圣人之言揽前史之载有以发智虑之明作安危之鉴者附当世之事而为朕论之使授受之际谓之得人岂不美欤
　　兵部员外郎知制诰何某可依前兵部员外郎充龙图阁直学士知秦州制
　　勑朕惟关陜之右冀门为重内宿兵师百万之众有政令之决外连羌夷千里之远有绥安之畧必欲恩威行而士伍服信义着而种落附非有文武之资者不可以轻授具官某尔以文雅中词科以智敏被器使典训诰之职而复于深厚歴官守之政而济之果断防秦阙帅慎择其人惟汝之能斯可往治辍自禁垣之要増以内阁之严若夫入防侍从之联出委藩翰之寄士林华选尔实兼之陇道之雄为天下首讲训绥辑控制外虞使朕无西顾之虑者尔其望也勉楙勲绩以称休命奏举人前邢州录事防军禇士言奏举人前潞州上党县令正王世范并可大理寺丞制
　　勑具官某等天下郡县之吏其员以千万数材之与否莫可周知惟监司长吏以善状保荐者则校阀阅而升奬之以励能者尔等効官有劳而举者又以连罪为任往丞棘寺并为优陟夙夜思省以答茂恩
　　追官人李君俞授大理评事制
　　勑使汝为仓庾之吏而粟不可食夺免一方以戒不职今所监之司皆曰向以西事应猝便办盖无他肠又所输粟移之秣饲厥数不减屡更郊赦之泽请还京寺之僚吾其从之尔当自省
　　前宿州临涣县令郝周授太子中舍致仕制
　　勑具官某受吾俸禄驱驰州县至于衰老今其归也不念其力乎迁与储坊为尔光宠
　　未复旧官人内殿崇班李昭素复内殿承制制
　　勑某汝尝失刑民死非罪夺官既久省咎则多复禁省之旧联实朝家之优渥勉遵成宪勿蹈前为
　　如京副使兼阁门通事舍人侯宗亮可特授西上阁门副使制
　　勑具官某帝者日临法宫以朝羣臣宴御便坐以讲庶务胪传辞令之美赞相规仪之多惟二阁之权允司其事予欲择其能者非敦良敏茂之人莫能胜其任也以尔某资性恪毅器质渊通周旋轩陛之间屡更寒暑之变宣纳夙夜罔有不勤出入禁严罔有不慎叙尔绩効进贰使名朕左右之人所籍者虽众要近之职得与者无几汝益修励以称宠灵
　　前开封府祥符县尉赵偕可著作佐郎前赵州录事防军范孝思可大理寺丞制
　　勑具官某等郡县之下勤劳职事嵗考滋久而能谨检操履为保任者所知者朕常与进用以劝焉尔等咸有吏资着于铨筦条列绩阀当于陟典或防秘丘之选或进理寺之名各服宠章益邵来效
　　故大府卿毕世长男试将作监主簿从益可授守将作监主簿制
　　勑具官某男某以荫入仕深歴年所进列卿位屡更藩翰因其沦逝阅其子姓一门之内咸列官簿然恤孤之典朕乃不忘唯尔从益顷试匠寺今与即真尔母不勤以坠宠命
　　东头供奉官薛让可内殿崇班制
　　勑具官某向以驰驿边障将命往还既涉嵗月不亦劳止升联殿陛视秩朝闺兹为褒渥之隆用朂官成之効往钦尔次无怠厥修
　　江州彭泽主簿阎旦可守国子监丞致仕制
　　勑具官某占名中铨逮于暮齿谢还官政退休其家念尔知止进丞上庠往服茂恩以安汝志
　　故广惠等八州防海都大捉贼西京左藏库副使武日宣宜特赠忠州刺史制
　　勑具官某绥怀之徳不及蛮獠至使拔其种类防钞岭外径趋清海锋气尚锐尔惟逻巡之职实司翦捕而能忠果挺志勇毅自奋身先士伍转战不已兵力失利殁于鬭格远闻予聴终夕悼恻特推恤典列于刺部忠防如在歆此哀宠
　　故知封州殿中丞曹觐宜特赠太常少卿知康州赞善大夫赵师旦宜特赠光禄少卿制
　　五岭之表面内以来南连海澨西属蛮峒未尝有鸣桴之警故守封之臣幸其无事莫为战备乃者獠众猖悖乘袭疆场尔等并分符竹对典州郡当贼锋鋭亡身徇国嗟乎城池不足以为固甲兵不足以为卫陷于非命伤恻良甚恤恩之厚并贰卿列汝其有知承朕此意故干州安远防昌县巡检禁董玉等宜并特赠礼宾使故贺州管界巡检殿直赵允明等宜并特赠南作坊使制
　　勑具官某国家设警巡之职用以诛磔防盗抚安人民有能死其官者朕尝旌异追进名爵收录子孙所以表忠义也蛮方猾横弄兵峤外尔等咸以忠勇疾愤狂防击刺袭蹑遭罹不幸朕为人父母而使汝等身膏草野妻孥望祭万里之外心焉哀恻其何已耶特宠使名以慰幽路灵其不冺歆我嘉命
　　广南西路钤辖下捉杀故奉职苌用和宜特赠内殿承制指使三班差使张亢等宜并特赠内殿崇班制
　　勑具官有生而死磨灭者众为忠防蒙烈虽没不忘汝等防于裨校往捕防攘矢石之间殒其躯命朕心哀愍特优恩恤追荣近墀贲终幽穸冀尔灵防享是嘉宠故贺州司理防军刘冕宜特赠左赞善大夫故英州摄官李稹宜特赠光禄寺丞制
　　勑具官某等并为岭外州县之吏属以蛮峒猺虿毒我列郡恃兵跳梁杀辱绅笏汝等并怀忠节舍生不屈朕恻然义之特行哀恤追褒宫宷荣赠宗司灵其歆之良慰汝志
　　步军副都指挥使观察使张茂实可马军副都指挥使节度观察留后制
　　天下之本在于京师而宸极之下必有材勇之士居则拱扈威阵出则番茂外国分建三帅以治其政兹率故典厥惟旧矣今予有百千万数精鋭熊虎之众曽是强毅有能为予训忠义之节明法令之禁者吾其用之具官某有沈敏之才通夫将畧有谨厚之行达于予闻擢领萃屯翊侍轩陛惟时蚤夜罔违靖恭迁两使留务之名总万骑选锋之胜车田符籍尔则専之噫以严一众其术匪难服于众心其道匪易平直无颇情乃上贡亷明不挠惠乃下究委注惟重钦哉惟承
　　马军都虞王凯可殿前都虞步军都虞王达可马军都虞制
　　勑国家列三帅以治拱扈之师设虞度以贰董齐之政非有沈武之资敦信之实者无以条理尺籍严威环衞朕尝于是择而任之具官某用之边圉敢于战格而服其士伍具官某遣之戍御奋其材勇而声在戎漠咸以勲绩分提禁旅借其能力尚取疆陲外陪殿陛之崇佐防骑屯之次奄至重倚信弥亲尔其下达于众情上裨于长政恭勤一志毋懈厥初
　　韩绛可右正言依旧直集贤院同修起居注赴谏院供职制
　　勑具官某百执事各修其政而谏诤之臣得与国论其职要其责重故难其人先朝命置六员而终不克备朕毎择是官必沈虑久之而后行信乎其人之难得也惟尔绛擢在高第屡更器使执心方劲落落自立今易处西省往备谏列若夫罢软而畏权要附阿以希进用徼讦以干誉烦碎以欺俗有一于此兹谓壬人术学通于大体言议中于至理弼违箴阙以辅不逮知而必为靡悼后患有出于此兹谓正士予期汝绛作予正士可不楙哉
　　前蕲州黄梅县令兼监税申房可漳州录事防军监京山税制
　　勑具官某向治征筦最目有劳督储曹于外邦商美利于剧邑关市之务本以察讥尔屡为之毋或苛挠睦州司理防军诸葛寘授试秘书省校书郎知真州扬子县事为捉贼温州永嘉县尉韩釴可莱州即墨县令制【寘一作防】
　　县道之设尉屏凶盗而防善人所以助令兴治者也空官有罚敕职有赏而劝沮行焉尔等捕除攘夺咸应迁格或试秘省分治剧邑有民有社可以为政勉楙平直以称褒典
　　深州司户防军李徳宣守大理评事致仕制
　　勑具官某士之壮则从王事老而归则教乡党未尝不为善以助治也汝掾于剧郡逮于暮齿愿还官政引卧丘樊迁丞京司以霈朝渥尔之仕与归亦有助于治欤可



　　端明集巻十
　　钦定四库全书
　　端明集巻十一
　　宋　蔡襄　撰
　　制诰
　　知秦州龙图閤直学士何中立男景先可特授将仕郎守将作监丞制
　　勑具官某男某以尔父辍自禁垣往帅边服在注倚之尤重必宠数以兼优爰露奏封请任其子命丞工监之列用为侍从之华勉励清修以永多庆
　　范仲淹男纯粹等四人授守将作监主簿制
　　勑故资政殿学士户部尚书范某男纯粹等仲淹素竭忠力勤劳王家不克永年奄尔沦逝嗟其材贤不可见已竝录子姓逮于族亲或列名京僚或试秩监省始终之典予唯不忘清白之训尔宜自勉
　　范仲淹亲外孙贾公直试将作监主簿制
　　勑某朕以仲淹勤劳王家忠义一节奄尔沦谢悼于予衷録其外姻试秩监省勉思所立毋忝异恩
　　前福州录事叅军李守宁特授建州録事叅军监滑州大翟村酒税前广州司法叅军刘汝翼特授漳州录事叅军监陈州南顿县酒税制
　　郡督邮之任盖所以纪纲政治纠司过忒惟强明干敏者乃可为之以汝等尝歴诸曹复有嵗最宠以都掾之目涖于征榷之局夙夜思勉毋空厥官
　　开封府推官屯田员外郎王砺可依前官充开封府判官尚书度支员外郎孙锡可开封推官制
　　勑具官某等材不敏明不能决穰剧志不强果不能纠豪势法令不通不能绳奸吏赋役不均不能恤百姓予惟京府之职尝患四者之难故求其人以贰尹政以尔砺雅有吏资尝叅宪职试能滋乆恢然余裕以尔锡丽名词馆平覆刑书将歴要涂必更干任竝佐浩繁之治且观賛助之方服予训言以竭忠力
　　太常少卿新差知兖州徐起可光禄卿制
　　勑具官某赵魏之域为天下重宿兵聚粟以钜万计汝起向为使者将漕邻部轮置金缯以济须给尝以陟典减从近嵗徳推朝渥乃正卿秩宰膳之寄尤为严近勉图绩効以称嘉宠
　　知抚州都官外郎李先转职方员外郎制
　　勑具官某爵赏之贵以驭于下凡与迁进必校劳实以尔尝歴台署往涖民政续移嵗筦居有功伐在法应陟予何啬焉郎等唯三乃践以往膺褒前进益楙勤力三司度支副使兵部员外郎曹永叔充天章閤待制知福州制【永一作颖】
　　勑朕念善为维持之策者运天下如臂使指欲其大小相临而威令必达故也东南之郡长乐都防表山环海地险而逺八州生聚系乎总帅非有干明之资能辨吾事者不可以遣具官某智力精敏应防必决荐更器任籍有声称将漕益部还贰计省而猥繁之务罔不给肃今属以方面之重宠以延阁之华尔其缮除兵械补完城堞怀绥困穷翦遏凶猾使吾人无愁苦之叹朝家有专倚之赖朕志惟是尔仪图之
　　刑部郎中充天章閤待制知庆州张升可依前刑部郎中充龙图閤直学士知秦州制
　　勑侍从之臣虽出抚方面毎被美名以为光宠况内阁之重苟非耆儒厚徳或材通器任者不是与也具官某方严出于天性识虑成于学术向在台省有鲠亮之称逮临边圉有绥靖之略朕念冀门钜屏羌夷杂处板户繁富军旅屯萃今升以秘图之职属以陇道之事汝乆涖戎政备体忠力无复多训尚服休命
　　尚书都官员外郎郭申锡可侍御史制
　　勑郭申锡御史府之职正纪纲绳愆缪外以肃官师内以献忠谠名为清要固难其材朕尚令近臣保荐庶乎得人知杂御史择行以尔申锡塞诏擢自郎署之列往膺柱史之任汝有鲠正之志精通之议必竭尔虑以达予闻
　　太常博士赵琪持授尚书屯田员外郎国子博士宋询特授尚书屯田员外郎制
　　勑具官某国家遇官人者之意甚厚凡三嵗则比其殿最按其所当而升黜之其间虽无较然治状之明而能廉谨自守者亦不遗也尔等监视州郡或临县邑计年应法用迁尔秩郎官清列推重于世咸务循勉以称恩渥
　　县尉刘宗旦授录事叅军监酒制
　　勑具官某汝尉于县而能禽诛宼盗谨饬其职攸司考课当乎赏等升郡纪纲往临榷酤自力来绩以报甄录之异也
　　渭州新寨东头供奉官韩周授内殿崇班制
　　勑具官某保鄣之任刺视疆境防防居人干谨其事逮夫三嵗斯亦劳矣迁与禁墀之列通聨朝着之荣防思茂恩以立来効
　　内殿承制高允元授供备库使制
　　勑具官某祗事内廷素尚忠谨寖延嵗筦益着劳能使介之名禁墀允重特推渥泽俾进崇班勉敦夙夜之勤庶荷褒迁之宠
　　潍州昌邑县主簿张白授大理寺丞致仕制
　　勑具官某向从禄仕谨身无咎今谢官政推恩惟厚谳刑之秩显于京曹被荣而归宠尔衰暮
　　枢宻直学士给事中程戡可依前给事中充端明殿学士知益州制
　　朕抚驭防内恃之乆安使上泽周达情不壅者盖有贤能为予镇守方面尔蜀道天险剑外辽絶毎委帅臣俾之专决列城侧首以承教令今之借威权托腹心者无与为比其于选遣岂轻也哉具官某以文中高科以材任烦使入居宪台而豪贵敛迹往临藩翰而孤蒙福回翔禁近号为恭谨献纳谋议闗于机宥升荣秘殿分寄益部形胜謡俗汝尝知之夫以刑制民畏而不戴寛恤征赋使之便安予尔赖焉尔其勉力
　　西京左藏库使沈惟恭可遥郡刺史依旧西京左藏库使制
　　勑具官某刺部之雄在克尤重今虽遥制必勲勤戚旧者然后命之以尔早由武材乆处禁职间有醻劳之举与其满嵗而迁申复朝恩俾司郡契益思勉茂用对宠灵
　　故石中立亲孙祖冲可试监簿制【进祖文集】
　　某人惟尔祖中立向以文儒叅与政柄忠朴淳谨为益良厚而其沦逝之日既乆尔能纂缉遗篇削藁来上追念曩辅恻然不防京监开荣用显存没尔宜脩励无忝茂恩
　　太常博士王璪可屯田员外郎制
　　勑具官某尔在边帅幙府既以材智赞其方略又以经营储粟备办丰实按格所当宜有迁陟文昌郎位为仕清选用醻尔绩恩泽甚茂勉务来効以答褒进
　　枢宻院贾徳明任承睿可都承防制
　　勑具官某等枢宥之府所承禀而宣行者皆禁宻之命必求谨厚之材乃可备于陪属以尔等有恪愿之资加肃给之敏丽名机务实唯劳旧按其资歴擢总纲领勉思勤荩尚副褒宠
　　枢宻院张继渥可承防制
　　勑某人蚤以材敏属丽枢庭绩延嵗月之劳益敦夙夜之恪进承防命特示宠荣祗荷恩迁愈罄诚志
　　都官员外郎知坊州母湜可侍御史制
　　勑具官某帝者常欲达聪明于外而与议者重于得人士大夫尝欲献可否于上而抱材者难于得位朕侍臣拱辰言尔湜端方有学可以备宪台之职擢自郎署典于柱史尔以儒进当通理道之要歴更外使固知世务之本绳违正失罔戾厥中服命惟防益楙而志
　　皇兄故怀州防御使承干可赠保靖军节度使追封萧国公制
　　勑朕尝览前史天子之宗族有惇良之行终始显荣者固已称叹况予弟兄躬是贤徳存则接以恩礼殁则伸于哀禭所以励于本支而仪于天下某官某承流庆源敏禀善性持信厚之诚而表于属籍竭忠荩之尚而壮于藩翰天年不永奄罗殒逝临酹伤恻特加愍赠饰以斋钺之重跻夫公衮之列灵其不昧歆是休命
　　皇侄孙故右屯卫大将军世崇可赠防御使追封侯制
　　勑帝道尚亲所以广恩而推爱也朕于宗籍惇睦良厚其有殒夺毎加褒典具官某贵聫天属躬蹈义训饰行有恭靖之美向学有沈敏之善已叅环列入奉禁朝遽此云亡予实汝恻进扞防之使绂仍疏啓于侯封茔魂有知尚歆荣渥
　　追官勒停人任达可济州司马致任制【达一作逺】
　　勑某官向临征筦之局妄加刑罚于人在法所当夺官而废悯其老疾特示寛优方州典午之曹宪台柱史之目率为兼命宜体厚恩
　　崇班閤门祗李枢可供备库副使制
　　勑某官獠众弗顺寇钞峤南州郡用兵调发馈给尔为使者循行往来按视良苦升荣禁闼就总戎钤勉图茂勲思对优宠
　　前广信军司理叅军王塾可卫尉寺丞制
　　勑某官某国家边陲之事必以兵师申其威武然储峙食要务于流衍使者以尔勤力收敛补于漕挽升荣京寀图厥劳効勉励尔志以答恩渥
　　李宗儒可内殿承制制
　　勑具官某尔以武材往涖边堡种落怀附斥堠甚明眷言帅臣逺形需奏特升聮于殿陛俾耀宠于塞垣勿忘钦承勉立来効
　　叶均可大理寺丞制
　　具官某官赏之法所以磨励世俗旌防贤材然有劳而陟与累日而得者差异也尔治剧务复积嵗功于格应迁命丞理寺勉脩成业以称宠灵
　　齐州司法叅军监秦州在城酒司马京可卫尉寺丞制
　　专筦利资以佐公上必用廉饬乃有羡赢计课应迁京曹是践勉尚脩励祗荷恩褒
　　陜西转运使范祥追官知州制
　　勑具官某尔为使者权涖冀门建言羌酋愿上土壤国家不赢尺地之得尚安逺人之归再属经图务存乆静尔深陈便利坚请完修但知开划之勤殊失预备之防致玆宼盗乗隙钞攘兴戎之端厥咎谁执夺去一秩典临外州实为寛务勿忘循省
　　右龙武军大将军克悚可右卫大将军制
　　勑帝者宗属惟是饬愿自守其履尚固可嘉矣况乎濳心经术发挥词业不有恩数之厚曷以劝示来者具官某植性端靖颛务词学屡形章牍愿较艺文给试禁署预列名等特迁环卫之重以醻稽古之効益思为善以对光宠
　　供备库副使李评可朝散大夫殿中丞秘书丞宋敏脩可太常博士守监簿杨慥可太祝奉礼郎制【逐人学士试到奉圣防与转官】
　　勑具官某等天下以文治而士人以词进者为日旧矣惟尔评生于贵戚早闻善训缀学属文特然有立敏修暨慥世以儒闻能名其家经术益茂命试列等粲然可观或迁殿省之聫或举奉常之列率为恩渥勉务敦脩皇侄故左武卫大将军常州团练使宗道可赠观察使追封侯制
　　勑惇睦至亲故事之重褒显令徳治道之先矧惟宗藩之亡宜有哀禭之贲具官某知为善之乐笃好学之心棣跗承上以光华麟定应时而信厚乆司环列之重遥总州兵之雄天夺厥龄予深其悼命以观风之重彻兹书社之荣冀汝营灵歆此恩宠
　　西京左藏库副使带御器甘昭吉可特授文思副使制
　　勑具官某性质温茂材资干明乆叅省户之严仍寄帐兵之信服劳益谨第课应迁优陟使聫用推朝渥勉敦尔志以永厥成
　　狄青奏平变贼有阵前阵内使唤得力人都官员外郎郑纾可职方员外郎右賛善大夫冯炳可授殿中丞制
　　勑具官某等向以狂獠肆毒岭峤之南临遣帅臣往殄顽凶尔等皆以材敏实从征行还上功次之条宜有迁褒之泽序升郎位擢与省丞竝为恩荣勉务修饬
　　监簿余仲荀可太常寺太祝制
　　勑具官某等向遣枢臣平定戎寇还上功状之实未纪驱驰之劳尔等咸以材能尝与军事或进秘丘之列或升礼寺之华勉图进修以对光宠
　　入内东头供奉官梁惟一可大将军致仕制
　　勑具官某天资粹谨材干敏明乆叅宸内之聫此尝任使之剧日亲药剂屡易嵗华备陈恳实之词愿解信要之职擢于环尹俾遂家居终始之荣汝其至矣
　　大理寺丞知梅州许士廉可特授太子中舍依旧知梅州制
　　勑具官某等百粤之壤风土异宜尔分守符实处峤外积劳累嵗具于有司最要之凡合于迁格进陪宫寀仍涖方州祗荷宠荣勿忘省饬
　　皇后妹仲翘新妇宜特封钜鹿郡君制
　　勑枢躔纪节兹乃庆辰纶涣推恩厥惟典旧矧乃后宫之戚宜推汤赋之华某挺生庆门早服柔范动静鉴于图史夙夜谨于纮綖嫔于宗英着厥闺则宜彻郡田之号益峻封君之荣思楙懿恭用钦宠数
　　贵妃姝宜特封清河郡君制
　　诞庆讲辰睦姻疏宠脊惟妃位之重愿推女弟之恩旧典具存明命斯允某生高华之族禀茂淑之姿从姆教而甚严奉闺仪而愈慎亲为外戚陪嘉节之祝延地启名邦峻封君之等数宜思优渥益荷显荣
　　供备库副使王用可西京左藏库副使内殿崇班张玉可内殿承制制
　　勑具官某等前遣专师平定狂獠还列功次第推恩赏近因振旅引对便坐阵行分合而中法士卒击刺而奋勇再迁使秩式承制防竝为旌宠宜楙忠力
　　前两府并两制圣节奏弟侄京官或试监簿制
　　庆诞之节公卿在位忭呼称夀罔不和悦朕嘉与近侍共乐无疆恩于而家用为荣宠命尔京秩渐于官政力图徳业母懈夙夜
　　宰相叅政枢宻圣节奏荐子孙各京官制
　　近以诞庆佳节惟一仁弼辅之臣奉觞以上千万嵗夀诚恳精至诗不云乎无徳不报乃以保任之法除子孙官列于京司所以彰朕之意而登尔于士也可不楙哉枢宻院令史武世长于可乆竝内殿承制制
　　尔等陪属宥府干敏著称从征南方复主符籍以谨宻嵗年之旧加驱驰戎马之劳积是最成宜推渥泽升聫殿陛传奉防辞甄奬之华往服于命
　　封州司理叅军林询被蛮贼杀害赠大理寺丞制
　　顷者盗起南服震惊朕众汝掾州郡遭罹非命尽忠陨首诚节可尚谳刑之秩用贲幽穸
　　赠太尉追封永嘉郡王允迪长女左侍禁钱隆稹妻可特封郡君制
　　庆毓嘉节率均恩渥矧惟宗藩之逝藐焉息女之爱形于荐引当列封号彻名邦之华壤厚敦族之懿典褒与之重尔宜钦奉
　　东头供奉官唐中和可内殿崇班制
　　勑具官某蜀险而逺欲以知风謡情状者必择明晓事机之人乗驿往来以通上下之意奔走三载厥惟劳止此其还归宜有叙进殿墀之峻朝绂之重尔宜勉力以报优奬
　　枢宻使检校太傅户部侍郎高若讷可尚书左丞充观文殿学士兼翰林侍读学士同羣牧制置使制
　　予观前世君臣之际进退以礼始终以义者厥惟鲜乎故予于左右承弼之人尤其慎者其有竭忠淳以谋大体者必度材器而任之均休劳以避要途者必增名数以宠之所以敦其君臣礼义之至者也具官某志尚沈静才邵问敏博学穷邃古之逺精义达万几之防进以儒术居然国器寘于谏垣则有献替之论列于延阁则有顾问之辨甞更外剧旋长台宪敷纳惟允闻望弥着入叅宰度遂正枢庭幄中之谋处而必中堂上之画知无不为屡陈恳悃之言固辞宥宻之重若乃总文昌之要増秘殿之职日与金华之议兼涖天闲之政并是优宠所以示朕之眷赖而彰尔之谦退其往践之尚体兹意
　　端明集巻十一
　　钦定四库全书
　　端明集巻十二
　　宋　蔡襄　撰
　　制诰
　　枢宻直学士给事中孙沔可枢宻副使制
　　朕惟上承宗社之大下抚人民之众其出命令治纲纪者维一二辅弼之臣而已所以夙夜思虑敷求俊贤矧兹宥宻之严专治兵夷之剧苟明不足以知王体材不足以办吾事者其可用之耶具官某以文业进身而能果自任智略如车辐之凑论议若泉源之流尝居谏垣号为鲠亮逮叅延阁屡更器使顷年羌戎怀贰边彊多故将漕闗中有辅流之术镇临塞下有威怀之称班旋于外夷旷一心近以峒獠肆狂岭服骚动寇势莫遏民愁不聊特辍冀门之行往当邕管之事果无策谋之胜仍亲行阵之危天威一伸凶丑大溃比旋师旅愿谢官荣盖宠故乡之归命治全吴之重蔽自朕志怀贰枢庭择材任官时议惟允噫万兵之众在乎区处四夷之逺在乎抚定尔其深惟眷赖益励忠力交修不及辅成大务将朕有知人之明而尔有济时之美可不勉哉利州路转运使解賔王男遵范可授试秘书省校书郎制
　　勑男某以尔父辍自计府将漕于外引援恩典推延子姓命试秘丘之秩用为使者之宠益务修饬以对褒渥济州防御使并代管内部署王仁旭可起复云麾将军依前济州防御使差遣依旧制
　　勑三年之丧不从政所以明子道之本金革之事卒哭而不避所以着臣节之大故恩以伸爱义以夺情礼有从权盖不获已而为之也具官某世风绍于前人武略长于驭众处方郡扞防之重属边圉总防之雄屯萃肃齐鄣严靖奄罹家祸求解兵麾念门内之治则必志难从遏塞下之虞则匪材弗克宜节棘栾之戚勉循墨衰之行苟忠尚之不忘亦孝诚之已着体兹眷赖往服训言
　　著作佐郎知秀州嘉兴县蔡凖可袐书丞差遣依旧制
　　勑具官某三嵗一考吏治绩状有材廉之称无失缪之举者从而迁之所以勗励来者以尔业文中科佐著作局歴官清白嘉有能最即丞旧省仍大邑勉隆政迹以荷褒宠
　　前光化军干徳县令国子监説书吴防复可大理寺丞制
　　庠序之设所以起风化而养贤材也其于训导讲説尤难其人故业官迁秩差异常等以尔防复善谈经术甫更再嵗荐任交上当夫陟典与名理官盖宠优次勉怀儒尚用荷邦荣
　　供备副使张玉卢政可并特授供备库副使制
　　具官某等自二广平定以来完修城郭増缮器械屯宿兵防保障边圉以尔等材武沈毅志尚骁果即正使聫之重往涖军钤之政务存逺略以靖遐服宠渥之数宜勉成效
　　隰州石楼县令齐恽可著作郎充大理寺详断官制
　　勑具官某国家兴定百年事为之制四方守吏一法为治中都官寺刑书所聚持平处议当表天下尔以材资乆被荐引叅试具狱咸中准程迁荣袐丘仍居理谳文同而比异令具而犯轻勉是审详以副钦恤
　　开封府法曹叅军张友贤可大理寺丞依旧知法曹叅军公事制
　　向繇铨选作掾京府周嵗饬职议法平直荐任交上比援迁格升名谳理之秩仍处属曹之列益思勤荩以答甄奬
　　试袐校知秦州垅城县监环州折博务杨京可著作佐郎制
　　勑具官某边陲互市之局不唯笼利以助资费盖于轻重务得其要尔居是官既亦三载收括余羡第在迁赏袐省清秩用为醻劳愈虔乃心勉尚修立
　　选人授录事叅军监茶塲制
　　勑具官某等摘山之利嵗资支计其数百万然而涖局者因循至有货居而不行滞留月乆有司请寛资限博取材干以办其事铨选尔曹以塞朝防进以州掾之秩往临管榷之务勉尚廉敏赏岂吝哉
　　太庙齐郎勾勉可将仕郎试袐书省校书郎知嘉州夹江县监果州商税制
　　勑具官某以资入官未更职任而能果勇自力捕除寇盗比拔迁格宜被甄奬试僚京秩序次县章仍临征筦之繁益楙廉能之最
　　太子中舍于夀京东转运司差勘青州临朐县令张师尹进状冤枉其于夀奏案中入闲词讥诋朝政制
　　具官某以明经中选治邑効官承监司之符文鞠部令之冤诉证逮在逺时月其延辄恣谰词编著具狱始揽奏牍嗟其易心及兹问状之来弥见得情之实寘于法议宜在严科屏之仕途用惩狷妄尚念前王之徳或恕狂夫之言止降宫逢之聫尚临征筦之局体于寛大益自修省
　　奏举人前权蔡州观察副使张仲卿可大理寺丞奏举人前权河中府观察判官杨愈可太子中允制
　　勑具官某吏繇铨筦而进者皆先以阀阅达于予聴虑夫一士周旋申覆然后处其进退便坐呼引视按材品乃决其事凡脱州县之职登京师之列如是之难尔其日思茂恩益修业履
　　左领军衞大将军宗绩新妇杨氏等三人可并封郡君右千牛衞将军仲谕等新妇一十人可并封县君制
　　淑惠秉心柔明遵礼挺生华族嫔偶宗英益修妇道之严式表闺仪之重属兹诞庆举于大宗特推疏邑之封用奬宜家之美勉终贤范茂对朝恩
　　澶州通判国子博士孙奕刈到芟草四百万转运使乞酬奬与转官知通利军制
　　勑某官书曰徳懋懋官功懋懋赏今之醻劳以官诚与古异然有劳而迁于计嵗月而例循资级者尚有劝焉以尔向为监郡濒于大河割聚楗薪余四百万陞与郎位典刺军垒
　　奏举人仪州军事推官监楚州排司张唐民可著作佐郎奏举人前权知荣州军事推官张暹龙可大理寺丞制
　　勑具官某等凡职于州县者去朝廷逺甚故责之上官以设保任之科闗于铨筦以修功实之最审察能否而后迁焉者嵗余百人不为不多然渐而器使益难其才以尔文藻温赡吏资敏明陞与京曹用劝能者益图绩効以称予择才之意
　　大理寺丞文恭祖可右赞善大夫制
　　勑某官以尔父尝秉政钧出临方面借其才智往于边陲眷嗣子之克家叅京曹之着位宠陞储寀仍易新章惟示隆恩用光庆阀楙修业履益绍显荣
　　供备库使纪徳转仪鸾使左边任使制
　　勑具官某向以夷獠防兵边圉被寇躬率士伍力当战锋虽翦逐于凶渠亦雕陨其嗣子眷言才勇宜被恩荣迁进使聫用酬功最勉图来效母怠忠勤
　　皇城副使田武可特授仪鸾使制
　　勑具官某选自材【阙】往监军治练习边疆之事通知士伍之情春惟帅臣屡形奏牍任其干办许以精勤特迁幄【阙】之聫仍处兵戎之务勉图忠効用答宠灵
　　故袐书监胡旦特赠工部侍郎制
　　勑治道出于人文惟儒者为能通而行之故世主右贤以风天下国家发挥神化招徕朴茂挟经术掞词章者脱岩野而都卿相生享显荣殁有襚赠可谓重矣具官某该贯百氏之言而藻思雄赡首中科选旋升禁掖以材自名声盖人上秋逸之骥覂蹶中路晩以病退著书见世今闻嗣续雕落旅魂未安已敕守臣给办防事仍以文昌贰卿申贲泉壤嗟尔不泯其少慰哉
　　左藏库副使钱师回可特授皇城副使制
　　勑具官某材干敏劭智略精明典符方州总兵江峡民俗安靖疆陲协宁逮兹还朝仍列禁省迹其功阀之最陟于城雉之聫益尚清修勉立来効
　　尚书工部郎中充天章阁侍制吕公弼可依前工部郎中充龙图阁直学士高阳闗路都部署兼安抚使兼知瀛州制
　　国家都汴而燕赵之郊制控北道河间尤为要地今虽边圉晏清然于逺驭之策屯敢勇之士蓄犀利之器以为蔽扞委之儒将苟非智略通敏烛见事机畴可以任具官某出于相门挺然有立持身逺于权利从政达于治经践歴滋深风称甚美顷以遣临河朔之重遂升延阁之华省徭以集散亾流粟以资支计列城谨于备御吏部悚于严明逮兹罢还闻尝谘访迁河图之近缀总帅幕于故闗风俗所安兵民所赖皆尔周悉岂烦训言尚书礼部侍郎充集贤院学士吴育可复资政殿学士兼翰林侍读学士知陜州制
　　勑近侍之臣尝更二府以叅国论有补于时者朕每念之不防于心具官某文业深厚显于当世才劭端敏贰于防政进谋献道蔚为岩庙之器宣仁流化屡更屏翰之职向者甫毕家难俾处经筵庻乎谘询日闻谠议遽形剡奏愿就宴闲遂兼丽正之名仍涖宪台之重悉还旧秩分治要藩抑予尔思勿惮烦于事任
　　前守陵州井研县令姚吉甫可除授山南东道节度推官知广州清逺县事制
　　勑具官某顷防荐任分宰邑封爰满嵗成复从铨调奉賔游于幕府宣上化于吾人勉治政经庻光朝宠邵州録事叅军监成徳军仓场给纳宋航可宣奉郎行广济军録事叅军监郓州竹家渡制
　　勑具官某近监司具章以尔资材罢輭年力衰暮庾氏之职亦莫能集尚念服劳之乆更临济涉之务益自奋励无或空旷
　　福州闽县尉李士隆获贼授济州任城尉与万户请授制
　　勑具官某尉能除盗时乃修官格有叙劳兹用推赏勿居近邑增畀奉泉勉图饬职之勤益荷懋功之美奏举人前汀州上杭县令陈世京奏举人前同州支使孙有孚奏举人前真州军事推官石瑊可并著作佐郎制
　　勑具官某早借吏资逺宣邑治惟士风之尤异弥嵗月以甚勤契传铨程当正迁格宜与兰台之集用钦纶涣之华益务惇修毋忝褒命
　　故太子少师致仕赠太子太师任中师外甥江景伦可试监簿制
　　勑具官某以尔外舅尝贰机衡休有善状唯其子姓克荷家声缉缀遗文荐于乙览追思徳旧恤及亲聫列于工监之名表乃朝恩之渥
　　刑部法直官前台州仙居县尉兼主簿钱公纪可大理寺丞充刑部检法官制
　　勑具官某天下所以正明之失者共三尺法耳而秋官考谳尤为四方所则其属官非有敏明之资防克胜任以尔文华中选兼着吏称覆阅科典既亦洊嵗就迁京寺仍处旧治益饬厥职勿懈乃心
　　奏举人归州巴东县令都宗范奏举人永康军录事叅军皇甫望可并特授大理丞制
　　勑具官某京司之官职任皆要与其名列必有材选今虽兼授于外然铨管而进详择尤重以尔等或班教条于县道或正纲纪于郡部咸有勤称中于迁格往丞廷尉恩渥甚茂尔宜饬励毋或少懈
　　奏举人前鼎州龙阳县令明衮奏举人前权成徳军节度推官杨崧可并特授大理寺丞制
　　勑具官某出于儒族乆赞宾等居多保任之文休有阀阅之最吏资兼敏铨覈中程陟京寺以开荣眷朝恩而甚茂勉修身检益邵世风
　　翰林学士兼龙图阁学士给事中权三司使田况可礼部侍郎充三司使制
　　勑郊庙之礼官师之禀内以赡万旅外以通四夷经入货费嵗钜万亿予有近列试总大计推本儒术办益邦赋即拜真命佥言兹允具官某文业华敏屡中科选经谊精博蚤奉防对践歴谏署规箴有直亮之节延登词禁策训有深厚之体周旋清密卓尔端劲怀绥藩圉蔚然材略向繇全蜀还司防府孚予仁心而括可乆之利周国支用而削无名之敛迹其风称朕甚嘉焉迁正使名序进官秩属委弥重汝无惮烦
　　东头供奉官李澄可内殿崇班制
　　勑具官某才兼武干名列禁严案最要于攸司宜进迁于厥秩往聫文陛特视通闺毋替夙夜之勤以对宠灵之茂
　　勒停人左侍禁王利涉除率府副率制
　　勑具官某列职禁墀防兵邉圉比因朝谴愿谢任途尚轸衰迟乆备驱使往贰官坊之率犹兼秉奉之资归安汝躬厥恩甚茂
　　试将佐监主簿张埙可守将作监主簿制
　　勑张奎孙某惟乃祖修身涖官清白恭畏屡更寄委勿惮勤劳奄尔沦亾念其子姓即正旧秩往服恩茂按抚司奏昭州保明袁胄准赦书特与恩泽授试将作监主簿不理选限本州教授制
　　勑袁胄向有恩防岭峤之外歴访遗材今尔守臣与使本道者以尔伏膺典坟不求仕进愿加宠命用劝遐俗往试名于京秩乃阐教于州庠钦服甄抡益励诚节户部侍郎知郓州厐籍可观文殿大学士制
　　勑孟轲有言君之视臣如手足臣之视君如腹心盖云君臣一体而相须尔朕于大臣其在朝廷则覆防其所为出而居外则念思厥劳恩数之行莫不发于予衷也具官某素以材略弼成大政周旋二府遂冠台阁乃者宵人冒欺诏正厥狱犹以克躬避【阙二字】席镇抚东服曾未朞月朕怀汝能宠以禁殿之职尔虽身在藩屏而心实在于左右噫永谟明钦哉兹命
　　龙图阁学士尚书刑部郎中知徐州吕公绰可复翰林侍读学士制
　　勑夫一法以正羣下有抵必行示不私也人主敦仁以覆万物虽逺必及示有恩也惟是二柄予尝念焉具官某蚤以材劭乆歴词禁向尹京邑甫朞嵗律中有诏狱失于情审退处渊图之职往试藩服之政朕于近侍眷念不防金华劝学悉还尔旧尔其省修以被予之后宠河北转运使陈旭授天章阁待制充都转运使制
　　勑国家以大河之北实为藩蔽将漕大计毎择近侍以都总之委寄尤重非通明干正之材不可以任具官某顷居谏列振厥职能言议忠果不避权要褒以延阁之秩试之使领之剧而屡形奏牍力辞宠渥比临所部甫朞嵗稔念汝诚节申锡宠命尚体朕意益邵风力起复云麾将军宣州管内观察使侍卫亲军步军副都指挥使范恪可银青光禄大夫余并依旧制
　　勑在亲防者惟金革之事则起之而于官号亦有异数当其外除则复其职抑旧典也具官某志尚沈雄材武优毅顷临邉圉休有风称入总环卫弥见诚効自罹家难尚兼帅领甫终礼制之节宜被散文之秩勉思忠荩以报恩宠
　　光禄少卿知滑州吕士龙可少府监差遣依旧制
　　勑国家宪述前古以驭百工虞书之考绩周官之大比叅稽厥中着升陟之资以励材者尔以器干常敏乆更任使序进亚卿之列四朞嵗歴之乆举无愆失称有谨厚典领三尚均秩九列宠数甚峻汝往践之益邵忠勤母替尔守
　　如京使防州刺史带御器械曹偕可遥郡团练使落御带制
　　勑具官某惟尔世家有忠王室清毅之训弥逺而在尔以材干侍于轩闱乆居内史之职兼持武帐之械动静沈谨志虑端恪扈从左右屡更年稔进叅团结之任尚仍禁宻之秩益宣节效庸绍风美
　　太常博士直史馆知光化军杨畋可屯田员外郎依前直史馆知邠州制
　　勑乃者南方有干纪之民命师往征属乆治平士不知战以尔秉心孤直礼为身检荆蛮骚扰亦尝殄平起于防庐往为帅领厥功未就言者其兴退守奉常典涖军垒念汝忠荩屈处安恬进复郎曹易守邉郡
　　国子博士吕遘可虞部员外郎制
　　【阙四字】抚有疆宇穷制坤舆海南之邦悉归【阙六字】莅琼筦善敷条教编尸胥乐属峒无扰【阙五字】秩用醻守土之勤勉务清修以称褒宠
　　大理寺丞田玮可特授太子中舍制
　　勑具官某天资忠顺向慕风化任以仕籍列于京寺【阙三字】日传契迁典宫储近属宠命惟渥勉力修饬勿怠而志








　　端明集巻十二
　　钦定四库全书
　　端明集巻十三
　　宋　蔡襄　撰
　　制诰
　　晋州霍邑县令孙固可大理寺法直官制
　　勑廷尉主大平天下法令而丞史之属必择常通无害者任之尔以文词中科练知吏理騐试具狱甫更洊月丞于本寺用伸所能惟矜而明乃饬厥軄
　　故东头供奉官閤门秪王从政妻郭氏可县君制
　　勑以尔夫向与兵戎追遏蛮寇横罹摛刺尝已褒甄尚念丘嫂之孤乆纒昼哭之戚彻兹县壤俾列封君存没沦恩务恤良厚
　　开封府左军巡判官刘机可光禄寺丞制
　　勑具官某京邑惟建左右狱以治万众之讼尸其官者蚤夜讯问审办能无滞击斯亦劳矣以尔向繇铨调择司其职仅逾朞嵗终无回枉即迁京寺尚仍旧治悉心矜慎无或少怠
　　前泰州泰兴县令充故陇西郡王宅教授陈之竒可太子中允致仕制
　　勑具官某修饬行业有乡党之称精明经术有训导【阙三字】自铨筦劝教旧族齿发未暮遽还官政进聫【阙三字】推朝渥【阙】其只率服于休命
　　大理评事知开封府扶沟县张子瑾可大理寺丞制
　　勑具官某等朕念劳而不録则材者懈过而均进则愿者弛三年一比擢升能効其亦防乎治矣尔等列于周行乆宣风力考阀迁级庸示甄奬尔其勉饬往荷褒渥都官员外郎吕公着可司封员外郎依前崇文院检讨制
　　勑具官某生于相门不忸华习濳心道义饬励诚节入游文馆弥见冲抱以三年大比之法而进尔资级勉修职业用永来誉
　　大理寺丞梁彦回可特授殿中丞制
　　勑具官某尔以文词选于科等以材美服于王官积嵗最以居多竦风称而甚逺序进通闺之籍参陪中省之聫茂业益修来誉弥邵
　　故卫尉卿致仕张从革亲孙嗣宗可试将作监主簿制
　　勑故具官某孙惟乃祖乆服仕涂驯至卿列谢还政事休老家庭此间终命之期宜霈録孤之泽开荣工监朝渥其承
　　西头供奉官曹侁可内殿崇班制
　　勑具官某世家忠勲列在盟府河洲徳美重冠坤仪属诞节之祝延援典章而来请躐进尔秩序通于朝日陪轩陛之聫益显绅裳之绪
　　前绛州防御推官监晋州折博矾务徐师旦可大理寺丞制
　　勑具官某汉设六筦以笼天下之利后世因之极夫纎悉弛之则支计乏用屈之则侵牟患作惟于择官济务而不挠斯为得矣尔以保荐专于筦利较程资代宜有甄赏参丞理议厥惟茂泽汝其朂哉
　　故追册温成皇后弟侄授官制
　　勑具官某朕以妃掖之贵奄尔薨逝追崇命号特进异礼眷其族姻之大咸有肺腑之近録亲迁秩用慰存殁以尔等聫荣外戚列官京师或峻秩于奉常或参丞于省寺恩泽渥茂勿防钦承
　　陜府西转运使金部郎中李彦可司封充淮南等路发运使制
　　勑具官某旧居闗中嵗输山东之粟至贰百万号为称职国家据汴都之防观方来之要挽运储廪出于江淮以万计者率尝六百故其使任尤慎择焉以尔志尚忠果材通世务屡更烦剧随着风称经营秦陜之重充牣邉障之实东南将漕佥惟汝能进列清曹总赋六路然周宣恩仁则邦计或屈一切办事则民穷无聊勉思悉中毋重予念
　　西京左藏库使张从一复西上閤门副使制
　　勑具官某省户之严使介之近自非端良其志尚详练于典仪曾莫得瞻扆闼之光觐班朝之范以尔蚤登仕路祗服官勤贰职文闱绍休先世比缘旁累尝与下迁逮禋事之甫成霈恩华之胥浃叙还曩秩往荷新荣内殿崇班谢禹珪可内殿承制东头供奉宫閤门祗王成一可内殿崇班依旧閤门祗制【察院劄子为汒口水势调善奉圣防各转一资】
　　勑某官汴建庙社夫众所居支疏河流东入淮泗嵗漕南方凡六百万赢缩之计实惟兹水尔等职在渠洫酾闭得宜克羡嵗储时乃之力进迁资等畴叙勤绩益邵来最以称甄奬
　　内侍省内东头供奉官任修已可内殿崇班制
　　勑具官某参职宫省祗事禁近更与器使寖积年歴向惟内府条上勤庸念其材敏之资济以恪恭之志迁聫朝着益茂邦荣勉尚忠劳毋懈而守
　　閤门承授文林郎守右金吾卫长史刘庆李日新王昭序可竝特授守中书省主事依前充职散官如故制
　　勑具官某祗事宸闱寖延嵗筦朝廷之文而最为知练蚤夜之职而居尚勤廉乃者禋庆敷行恩华均被迁名禁省渐歴荣途益务勤修勿防恭谨
　　东头供奉官王官宁可内殿崇班制
　　勑具官某服勤官次寖积年庸属修最之来闻宜疏恩而下逮进列殿聫之近视荣朝寀之优祗受褒甄益尚清饬
　　礼賔使英州刺史刘文润可洛苑使制
　　勑具官某事朕轩闼秉心恭肃服官边圉驭下严整向繇陇外蔚有善称迁使领之近聫总兵钤于西道汝有学术必理要通知汝有材能必事机敏达守之以静济之以和惟其忠勤无重训辞
　　特勒停人前奉直郎守大理寺丞陈佩可守卫尉寺丞制
　　勑具官某士之以过罹于文者虽在斥弃既开其申辨之路以尽其情加之寛大之泽以修其用可谓至矣以尔顷治大邑旁触私累已更郊霈渐复京司往省于中勉树乃绩
　　追官人前承务郎守司天监主簿解文质可司天监灵台郎制
　　勑具官某被累免官歴更嵗律属比禋祀之泽释其锢斥之文降録旧资还齿仕籍益循检押无蹈悔尤尚书刑部郎中天章閤待制张昷之可光禄卿致仕制
　　勑朕于羣臣进退之际曷尝不缅然思之方其强仕发智能以济务则有官赏以楙其材逮其谢归养志意以自扶则有恩渥以宠其行仕宦者岂不懽然得其所耶具官某立节清峻无缁磷之苟临事明敏有批导之利恤民以惠屏奸以严循吏之风闻于当世自升禁近之列屡委宣藩之重服老耼之言而知止蹑疏广之迹而告老尔其还上官事秩以列卿休于而家尚体朕意皇侄故左监门卫将军宗邈宗沔竝可赠防御使追封侯制
　　勑朕观葛藟之诗得其亲亲之意王者必厚恩施以滋九族使之子孙繁茂盛大乃有凋落之戚曷胜予悲具官某生于丰有而禀信厚之行乐于为善而服义方之训毎自饬励力期修立降祥逺騐疾起鹡原宿夕之间弟兄继防闻讣恻悼辍临庙朝陞御兵之荣名治通侯之书数茔识不泯尚承哀襚之典
　　大理评事方苹可卫尉寺丞制
　　勑具官某吏治三载则效其劳最以进资等用广恩惠尔所涖局厥贡惟荈而能厉精职业专于严奉督察欺寛于繇作序进其等时懋尔能
　　前东上閤门使文州刺史李珣前西京左藏库副使李琪李玘前礼賔副使李瑊前供备库副使李琚李球可竝除旧官制
　　勑具官某人子之于其亲之防也哀念无穷惟圣人制顺天时之安祥禫甫终起而从政国家署列武职者率繇金革之胄以尔生于舅训族习礼文居庐三年日月逝矣还奉朝请再服官旧兼循忠孝勉自祗饬
　　尚书工部侍郎知桂州充广南西路都钤辖经略安抚使余靖可依前尚书工部侍郎充集贤院学士依旧知桂州充广南西路都钤辖经略安抚使制
　　勑丽正天子礼乐之司非近宻官不得为其副所以刋缉述撰则为邦典顾问应对则谋王体择选之称尤其难者具官某以文学歴词禁以材智更使指向者峤服丑类冒抵邦刑起汝于防庐授之以兵节自临总制渐格小康遽逺揽于奏封愿追行于祥禫眷惟武略方倚帅才特兼书府之名仍居经管之重勉懋忠力称朕意焉
　　追官勒停人屯田员外郎士建中特授太常博士制
　　勑某官某尔以儒学名家自守师説向官河汴酾决失宜夺去郎曹退居田里今予近侍荐尔才行授以奉常之秩莅夫征筦之局追服故法当有渐焉
　　服阙人欧阳修可依旧龙图阁直学士尚书吏部侍郎制
　　勑人臣之大节曰忠与敬处之者或过不及故先王设礼以为之制防者不呼其门尽为子之志也服除而从政即为臣之道也具官某以文章直亮择居近侍以才略器干屡吏剧任自罹家难归伏闾里今祥禫甫毕贲然斯来文昌清曹渊图秘职皆尔旧秩往服新命惟是移孝资忠之一义尔其钦哉
　　文思副使新差权环庆路驻泊兵马钤辖张揆可骐骥副使兼知环州制
　　勑具官某武略沈雄智谋敦劭擢叅禁宻之列陪与使介之聫正班着于天闲録教条于州邉防重障朝论须材勉思抚镇之方毋忝甄褒之举
　　军都指挥使诸班都虞可四厢都指挥使制
　　勑予有忠毅之士班于殿岩列于扈卫者咸择部帅之长以明军师之法而于郊贶率有迁授以尔等材勇出众义烈著称擢自顔行董齐虎旅或驰声邉障或累効天营逮此霈恩兼领诸校褒荣斯至益楙钦祗
　　广南转运使孙抗男适可试秘书省校书郎制
　　勑某以尔父乆司计漕逺处炎陬颇着夙夜之勤遽闻雕落之戚命録嗣子试僚秘丘益勉省脩克绍家世步军副都指挥使宣州管内观察使范恪可马军副都指挥使军节度观察留后殿前都虞陇西防御使王凯除步军副都指挥使【阙】州观察使制
　　勑在易师爻之义必借刚中之徳以居总正之位邦怀众服乃获亨吉惟我祖宗武定天下扈拱宸极分属三帅制驭之法犹在耳目节其衣食故约而不匮均其役使虽劳而不怨掊率之息而奋勇之志决今于貔虎之士以百万计择任将领其可易乎具官恪智略明果而资之以沉毅凯识虑精通而济之以忠贞咸更疆圉之任而风称甚逺乆侍轩陛之近而恭畏无懈信委兹重迭迁其守以尔恪知两使之务总万骑之风以尔凯【一作觊】启乘车之行专伍符之籍尔其承渥命之厚念贤将之业祗服辞训以称朕意
　　龙神卫四厢都指挥果州团练使安俊除捧日天武四厢都指挥使内藏库使贺州刺史郝质除【阙】州团练使龙神卫四厢都指挥使制
　　勑国家兵师之权分建三帅而步骑之列咸率其属以相军政以伸国威苟非忠勇之材莫与其选具官安俊性资沈逺智谋周逹出临障塞入承扈卫具官郝质精通武略善御士心屡职戎钤乆着风称防师员之缺次繇部校而迭迁分握虎篆上拱天极恩荣信倚莫是重焉
　　尚书金部员外郎直秘閤范镇可依前金部员外郎直秘閤充开封府推官制
　　勑具官某爰初筮仕以儒饬身词章右于众人声称籍于天下擢之黉序而训导尚于经术延之文馆而譔述精于史体外势利而自守入名教以为乐惟尔言行盖有闻矣都防之府市狱之渊必资敏明乃济繁浩往佐厥治用观汝能
　　服阙人辛若渝可依前少府监分司南京制
　　勑通防之礼称于人情惟天道之行日月已究起任生者之事是臣子之节兼得其中也具官某风力清粹器尚冲深乆践仕途屡更任使向分留都之治中婴素韠之艰禫纎既除朝着斯复悉还旧秩往服茂恩
　　洛花使昭州刺史新就差充并代州管内【阙】步军钤辖冯行已可左藏库使兼知代州皇城使新就差充定州路驻泊兵马钤辖充保州等处都巡检刘凢可遥郡刺史兼知保州制【凢一作几】
　　勅自兵民之判而为二其治兵民者有心其间不能均一岂不异哉故守边郡者兼得治之唯材能智略之敏乃可以授以尔行已挺生相门卓荦有立乆居疆圉特着风称以尔凢世家守儒复取科等不殊文武自期功名或増禁府之聫或领州符之重提封之大可以为政屯旅之众可以训戎夙夜精勤以称予意
　　杨注可试秘书省校书郎充春州军事推官权知春州制
　　勑具官某岭服之遐风气尤异虽方州号为出守繇钤筦许其愿行宠以宾幄之资委之郡章之重勉尚廉治庸称褒恩
　　医人李守文可国子四门助教制
　　勑某颛志方伎记迹侯家属诞庆之辰推及下之泽与陞庠学脱去民编恩荣甚华勉自精饬
　　西上閤门使新差高阳闗路钤辖马怀徳可雄州刺史仍旧西上閤门使兼知雄州引进副使新差充益州路钤辖宋守约可西上閤门使制
　　勑国家抚临多方专尚文治而邉圉要重之处莫不分戍守遏防外虞唯其命帅钤戎之二者必得材而后授之具官马怀徳性尚沈毅智略通明移控朔陲进领州棨具官宋守约忠果着闻恩信及人遣防西兵之雄特拜右闱之重渥泽皆茂揣称良难尔其悉力尽公修举厥职以副谨择之意
　　殿中丞王纲可太常博士制
　　勑某国家驭吏之法三年而迁用为故事以尔纲顷从南军专持文要比还列赏裁减嵗迁监军全彬以尔有劳形于荐引曲台之命特为优宠勉楙诚节毋怠而志
　　谏官韩绛转官修起居注制
　　勑具官某尔以高第为左右史之官而有端方直亮之节彻于予闻命居谏列甫朞嵗序规箴献替动臻理要以疾移告恳祈外补朕念敢言竭力之人讵可以逺既以考绩之法迁与郎署而又还记言之职日侍严近蹇蹇之论尚或相予尔其勉之
　　入内都知武军节度观察留后王守忠弟守规制
　　勑具官守规【阙】念昔储坊唯守忠祗事左右攀附鳞翼渐于禁近总都内宰乆而益恭婴疾捐世朕甚悼焉闵旧録亲厥典惟旧尔以材敏叅列轩陛方重天伦之戚擢进使聫之重勉自修率勿懈而志
　　王守忠男怀玉制
　　勑守忠长男怀玉等朕在东朝惟守忠祗事左右攀附鳞翼渐于禁近总都内宰乆而益恭婴疾捐世朕甚悼焉闵旧録亲厥典惟旧迁丞殿防擢进使聫宠数之蕃实厚勤故尔宜修率勿懈而志
　　王守忠诸妇制
　　勑守忠男怀谊妻张氏念守忠事予恭勤不怠比闻沦谢特深愍悼恩宠其家逮夫诸妇脂田肇赐实启大邑渥命优厚永惟钦承
　　礼部员外郎兼侍御史知杂事张择行等可依前官充天章閤待制知谏院制
　　勑帝者之明莫若唐虞尚旌敢谏之士盖以万微之务必得端亮以修不逮肆予临御注意诤臣而于授受之间特慎其选具官某资性敦厚行履清劲台端绳纠卓然风采具官鳞贽敏识周通素尚方正箴规政治不回要路竝进云章之职防居规地之宻勿替而守以称朕意
　　屯田员外郎充殿中侍御史里行余希孟可殿中侍御史充言事台官制
　　勑具官宪台之职弹治百官分决诏狱昔我真考特置言事御史颛持诤议所以甄録才美向尔陪列殿内知无不为序进官聫益推渥泽噫敢言非难中理惟难勉楙乃诚服我休命
　　观文殿大学士戸部尚书知许州宋庠男椿年可守将作监主簿制
　　勑某诞庆之节中外臣辟抃呼称夀防不和説朕嘉与旧徳共乐无疆恩于而家用为荣宠命尔京称渐于官政力图徳业毋懈夙夜
　　冲替人前益州司法叅军胡永锡可霸州録事叅军监淄州盐税制
　　勑具官某郡督邮之任盖所以纪纲政治纠司过忒惟强明干敏者乃为之以汝尝歴诸曹复更罢免具以都椽之目涖于征之局夙夜思慎毋空厥官
　　刘元瑜奏医人孙士龙试国子四门助教制
　　勑某挟方伎之学游近侍之门言达予闻命试尔秩脱迹民版足为光荣
　　归明人等词
　　勑某等鸷猛之材乆雄于种落忠顺之志愿图于声明特推朝渥之荣以示边防之宠勉图报効勿防钦承














　　端明集巻十三
　　钦定四库全书
　　端明集卷十四
　　宋　蔡襄　撰
　　制诰
　　皇后曾祖芸制
　　勑朕以纯孝事亲至诚飨帝躬执牲玉造于郊庙均畀嘉福敷于四海眷坤仪之重实相祠事追贲曽世厥惟旧典皇后曽祖芸材武沈雄志尚超迈风称驰于藩屏勲业着于戎韬储积善谋延施来裔向以椒闱之贵袭疏圭壌之封属此明禋易居全魏克章告防英其承
　　皇后曾祖母鲁国太夫人制
　　勑朕祼于太室奠于崇丘非惟荐馨徳于神天亦以兴民孝行矧予宫壸助有齐明申用愍章以慰诚笃之至皇后曾祖母某氏志尚惇淑令则柔嘉蚤专德庆裕延远妣后德之大前启国垂统徐方以均禧奄鲁邦而赐履灵其未昧歆是典常
　　皇后祖曹彬制
　　勑王者严于祀事而齐明之志必有申朕肃于郊庙均福天下眷惟后徳每懐恭止【阙】　　　首及焉皇后祖彬材畧絶世资性本仁佐我祖宗戡定海防功烈明于日月庆赏延于带砺然兵戎之举专尚寛平而隂施之隆乃生嘉懿唯伣天之正俪实本祖以开祥属牲玉之熈成荷龙光而赐庆惟王英哲尚或钦承
　　皇后祖母制
　　勑朕祠郊丘登侑三圣既伸孝于祖考唯我俪德洁神助相申贲先烈用慰诚心皇后祖母挺生庆门嫔偶华族柔明之懿动鉴图则世有阴施挺生令孙正位椒涂景象轩纬追荣祖室前襚翟章属禋燎之上【阙】　封之大宇有光泉穸尚克歆承
　　刘叅政曾祖景洪赠太子少保再赠太子太保制
　　勑飨亲于庙飨帝于郊德诚忝香并获嘉贶实于弼辅赞相熈事追恤曽庙所以广施庆之泽具官某曽祖某稔善在躬储庆自逺丘园肥遯行义着闻祐启胄孙与谋几政属竣精祀申用愍章加保防于储宫极光华于壤树营防如在尚或承之
　　刘防政曽祖母追封清河郡太夫人曽氏追封荣国太夫人制
　　勑徳厚者其流逺位崇者其数异朝家典故二府柄臣凡更郊祠重褒家庙上延曽世兹惟旧矣具官某曽祖母某氏靖嘉厥徳淑慎其仪嫔偶时髦储载阴庆贻孙之训逢辰乃享孚佑哲人协调宰路向因岩庙之任前啓郡田之封逮此精禋特申愍典胙休城国光耀幽途尚尔淑灵时克歆鉴
　　刘防政祖煦赠太子少傅再赠太子太傅制
　　勅朕休于太室禋于中坛祖考格临神天歆顾乃惟臣邻莫不追慕先烈不有褒禭曷以慰其孝心具官某祖某世美敦于儒雅徳名被于乡邦善庆之蓄而载于当年隂施之厚而贻于后嗣萃厥孙谋之令阶夫柄用之能属奠玉之精禋申纳书之愍典惟荣私庙侈命大门进春坊辅导之聮为祖服光华之宠式将孝告尙或歆承
　　刘防政祖母追封安定郡太夫人张氏再追封康国太夫人制
　　勅朕荐瓒先庙则慈顔升配焫萧阳位则厚祗合侑故于台辅均禭王妣则孝行于上下而恩覃于幽显矣具官某祖母某氏嫔仪表世妇则承家助施厚徳之祥终啓孝孙之庆六珈之饰前被于愍章千乗之封进荒于大国推荣私阀永贲幽扄
　　刘防政父素赠太子少师再赠太子太师制
　　勑郊以事天配侑祖考唯朕诚心罔有不肃推是感思及于大臣追扬前人之烈则孝治兴矣具官某父某徳尙高举行美纯茂乐于名敎训以清白庆灵之绩似续其昌挺生畯良防论几务宠推先正师表东朝显耀家阅幽通隧路噫一礼之举褒渥上延朕于丞疑眷意良厚
　　刘防政母追封琅琊郡太夫人顔氏再追封沛国太夫人制
　　勑人子饬躬尽节以位于朝者莫不欲显荣其亲以示于世故郊泽之行首被台路申于愍典所以尽人子之志也具官某母某氏鉴训图史躬勤组紃蚤俪宗儒回滀隂庆诞生哲嗣防辅宰庭向登郡赋之隆未极国田之峻属备仪于吉土爰彻壤于大邦并疏庆渥之华庸为徳施之厚
　　孙副枢曽祖鹗赠太子少保再赠太子太保制
　　勑朕荐黄流之瓒内以宗世室之严升紫燎之烟上以旅泰元之重蔚精诚之升闻沛神灵之来格倚頼邻臣协申显相延愍思于曽庙表厚庆于高闳具官某曽祖某躬善鸿猷代严清训膺材智之美而【阙四字】用行义之誉而隆为素封介尔孙谋参予幄【阙三字】钦柴之典用推饬壤之恩进元良保防之聮【阙三字】光华之宠
　　孙副枢曽祖母追封太山郡太夫人【阙】氏再追封太原郡太夫人制
　　勑登吉土之坛展精禋于上帝御中天之阙敷徳施于多方乃眷辅臣追荣先庙具官某曽祖母嘉柔成徳淑恵有仪作合高阀克供时祀庆源来而自逺根本固而必蕃惟显孙之贤防右府之命助相精享格拥鸿禧首推锡类之仁进列啓邦之宠篆章告防识爽其歆孙副枢祖植赠太子少傅再赠太子太傅制
　　勑朕托王公之上惧徳不逮祗享天明风示海防惟我辅弼赞祠郊丘霈恩大门用均福贶具官某祖某学术名家材资命世恵泽施于邑治隂庆萃于孙谋进与斗枢之庭实相泰元之畤甫成熈事首及褒先即朝宁之孤卿列元良之上傅愍章申告幽隧载华
　　孙副枢祖母追封汝南郡太夫人周氏追封河间郡太夫人制
　　勑朕入清庙陟圆丘奉三后之侑则念及人之亲享百福之贶则思逮下之恵矧我枢庭之哲有怀王妣之慈申此愍章以饬幽穸具官某祖母某氏性范雍庄闺仪严勑嫔令人于冠族储善徳于后昆世寖昌四邻登用向有纳书之禭已跻彻郡之荣逮竣事于大神复徙封于名壤倂疏异典用慰营魂
　　孙副枢父丕赠太子少师再赠太子太师制
　　勑国家之重者无大郊庙之祭偹物尽志咸适于度非唯臣工克有显徳以赞陟降抑亦先正之有善训俾尔习蹈于礼故举褒典追扬风劭具官某履道冲粹懐材浚明世美寖延徳施凭厚若稼而必穑若构之有堂嗣子惟良筦予机柄属周毖祀孚用恤章储宫师训之严家庙宠灵之渥推本昭孝斯朕意焉
　　孙副枢母追封河南郡太夫人周氏再追封江陵郡太夫人制
　　勑予既念臣工之先正能训其子以相予祀稽合礼旧用东朝公衮之命以禭之又念其配必有令美助成徳庆敷锡恩典用均嘉贶具官某母某氏世族高华天资渊静柔仪循于家节慤行服于诸宗有子之贤为国之栋向殄平于岭服旋登仕于枢庭会阳畤之毕仪究幽阡而漏泽疏常安之名壤慰圣善之淑灵朝渥甚隆尚或歆荷
　　孙副枢母追封清河郡太夫人张氏再追封京兆郡太夫人制
　　勑尊荣其亲所以劝人子之孝敦厚其行所以励臣下之忠朕祠郊丘推泽台辅追褒祢室显大庆门具官某母性照贤明躬循法度蘩爼以奉先祭璜佩以谨阃仪积施庆灵诞生材哲方赞几防之务适陪毖契之禋恤及慈闱相攸乐壤更赋上田之数霈疏幽隧之荣
　　程相公曽祖新赠太师制
　　勑立人之道各亲其族故庙焉以祀其先驭臣之仪必有等威故贵者特异其数朕景至向天泽延四外唯是相臣禭之曽父于礼不亦重乎具官某曽祖某濳徳内充英称遐骛垂清白之训奕世其承涵积累之祥哲孙斯复方一相以处外举三事以褒先会郊畤之上仪进师垣之峻秩阡涂虽閟尚鉴恩灵
　　程相公曽祖母制
　　勅朕吉旦执牲币以飨帝列侑祖考所以敎诸侯之孝矧惟元老实在陪辅握施之大宜及曽世具官某曽祖母某氏贤和循度淑恵有仪早俪宗儒勤宣妇顺深覃福施之美佑迪胄孙之良列于公台抚是蕃服向启大邦之赋已崇象服之荣会毕明禋荒全晋漏恩阡树灵懿其膺
　　程相公祖赞明赠中书令制
　　勑朕有耆哲之老总将相之权以绥近辅方予飨帝而不得与于笾爼其心岂不在予左右故追褒庆典无间宰庭抑明注意之重具官某祖某奕世隆礼秉躬尚儒储庆渊回啓福緜逺若墉之高其址必大若木之遂其本必固发于再叶登为上公眷祖服之迪祥极帝师而举禭属中坛之峻事陟右相以推荣亶然松阡之华歆兹秬卣之告
　　程相公祖母制
　　勑朕临崇丘【阙】荐吉玉帝监芳洁神格熈富嘉应杂遝羣灵欢欣思与宗正共承其庆具官某祖母某氏柔范表于姻族逺鉴烛于箴图来嫔哲人协布隂徳有孙贤令列于台仪追严王妣之封更陪舆地之数大邦其彻幽穸惟歆
　　程相公父制
　　勑自天子下达至行之美莫先乎孝朕祼七室于庙侑三后于郊思予旧相之重极尔昊天之感追荣祢世以慰其心具官某父某材智出人而甚逺徳业在躬而至优隂施积于高阅福祉萃于喆嗣登防钧轴列于宰司禋祀甫成神富均被按舆图之美号占书社之上游禭有上公之圭告用文人之防恩荣丛至魂爽尚知
　　程相公母制
　　勑有国之庆不及于家孰谓之泽有子之荣不贵其母孰谓之孝朕荐享上帝均覃厘贶首念良弼追褒慈妣所以示等数而推恩礼也某母某氏贤徳本于天资仪度隆于壸范挺生喆子登列上台往临申伯之藩外处邵公之相会休成于熈等特申用于禭章再开国田大隆庙服歆兹愍册用慰柔灵
　　张宣徽曽祖厚赠太子少保制
　　勅国家礼成郊丘泽被防县而于臣邻之先咸有典数其褒及曽世者非二府近列不与于斯所以重其事也具官某曽祖某蚤仕华途交辟幕府猷为之美屈于当世徳芘之庆发于来嗣祐孚孙胄登与哲科陟元戎之坛提四贵之印顷陪禋荐实罄齐明举家庙之禭章践储宫之保防纳书告策荣耀无穷
　　张宣徽曽祖母制
　　勅具有迩臣以郊燔之庆用东宫保防之秩褒其曽前并乃眷其配宜崇小君之号于其私庙荣名称焉具官某曽祖母某氏性由礼检得劭嫔风鉴于图史之良躬夫蘩藻之祀庆储当世利泽后人爰啓令孙实登近辅适中坛之纪事念曽世以推恩彻名壤之风峻副笄之秩九原而在其慰尔心
　　张宣徽父固特赠太子少师制
　　勑水积者其流无穷徳厚者其施必逺有能储庆显右其嗣是必推恩以及其先朕乃以祗见泰元敷泽海防唯予近辅举禭先正以慰孝心具官某父某文业敦美材资浚明风称着于朝闺庆利覃于嗣续有象贤之哲登近贵之途相我上仪成夫毖祀顾祢宫之清履升储保之荣名天日光华下烛幽穸
　　张宣徽母制
　　勑朕荐七室于庙侑三圣于郊祖考降临孝诚昭格眷予近辅莫不有蓼莪之感昊天之叹近褒慈妣昭显令徳具官某母某氏早繇荣阀来嫔徳人仪度肃于闺闱教箴刑于婣族助储隂施孚哲庆基顷縁子姓之荣前彻郡田之号禋柴甫毕恩露载敷特崇象服之华并胙名邦之履宠荣之渥世嗣其昌
　　枢密使王徳用曽祖方赠尚书令兼中书追封许国公特赠太师晋国公制
　　勑大臣家庙通于三世所以异礼等而示天下故下之着明筦机政申禭其先以慰其志具官某曽祖某立诚介特懐道寛冲爵命啬于当年庆祉遗于来嗣惟乃孝孙之令入居右弼之崇追显曽门爰图成国允矣帝师之重炳然祖服之华流裕无疆啓祐尔后
　　王徳用曽祖母毕氏追封韩国太夫人特追封鲁国太夫人制
　　勑山岳之所以施利泽而不竭者以其涵蓄之深厚理势然也故盛大之室原其庆祉有自来矣具官某曽祖母某氏有雍洽之慈仪具方柔之静徳内修壸敎逺祐孙谋兼将相之荣实邦家之頼眷夫曽妣尝治大封逮冠斗枢之崇弥加象服之贵脂田益衍幽禭永承恩数斯隆尚克歆荷
　　王徳用祖赠尚书令兼中书令追封曹国公宜特赠太师齐国公制
　　勅朕涓吉旦告广庭以登元老冠于宥宻又稽典旧追荣祖服大其私门所以视特絶于臣邻也具官某祖某徳载当年庆流来裔有孙之令为邦之光出奠藩服则当注意之隆入辅帷幄则有伐谋之胜惟其大父之庙锡乃上公之珪兼令绂以居崇陟师垣而益重彻治四履覆冒全齐阡涂之幽无昧钦享
　　王徳用祖母路氏追封陈国太夫人宜特追封某国太夫人制
　　勑君子修身无忝其祖固为孝徳之美而况登冠弼辅追荣上及岂不为存殁之光乎具官某祖母某氏华望葢世美行在躬合嫓辰髦积埤善庆再世弥大兼相是崇眷惟王妣之慈向啓国田之赋相攸越重显命惟承王徳用父超赠开府仪同三司太师尚书令兼中书令封鲁国公宜特追封燕国公余如故制
　　勅予有耆徳之臣越自外相入冠宥宻方将倚办谋明协济几务是用追荣先庙以重宠数具官某父某材略沈雄志气忠厚昔事先帝实董元戎风美悚天下之闻徳施存后世之大惟乃令嗣蚤与枢庭忠勤一心出入二纪近繇陪辅専在老成宜申禭于祢宫特进荒于大国上公之衮实琢其章载焕幽阡莫大斯祉
　　王徳用母朱氏追封荣国太夫人宜特追封吴国太夫人制
　　勑弼臣之重等数之大固絶于众登拜伊始追禭其先所以明朕眷倚之厚具官某母某氏挺生令族来嫔畯贤苹蘩以观法度之成图史以规徳训之美裕然基庆绍厥世勳有子之英乆相于外比因节召爰冠枢谋申愍册于慈闱画钜封于乐国全吴之壤斯以诏荣山南东道节度使同中书门下平章事贾昌朝曽祖母栗氏可封韩国太夫人制
　　勑朕荐瓒先庙则慈顔升配萧阳位则厚祗合侑故于台辅均禭曽妣则孝行于上下而恩覃于幽显矣具官某曽祖母某氏嫔仪表位妇则承家助施厚徳之祥终啓孝孙之庆六珈之饰前被于愍章千乗之封荒于大国推崇私阀永贲幽扄









　　端明集巻十四
　　钦定四库全书
　　端明集巻十五
　　宋　蔡襄　撰
　　制诰
　　新除宰臣梁适祖文度皇任齐州禹城县令累赠太师中书令可赠兼尚书令余如故制
　　勅易称积善之家必有余庆圣人之论岂苟而巳朕每延登宰辅财成教化者必褒显前人追用愍册既荣其家然后可以倚办国事具官某祖某徳望粹羙行实惇深竦拔之才蟠错而不抡觱沸之泉渊渟而必决回拥隂施啓佑令孙谘以谟猷寘于钧轴逮兹登用之始旌夫奕世之勤即内史之崇阶陟中台之总録漏恩幽壤光显庆门营魂有知其享予之休命
　　梁适祖母追封荣国太夫人卫氏可追封【阙】国太夫人制
　　勑人臣所以贵于当世者惟爵命之差故居宰府于其始也追荣三世之命示特絶于官师而表辅相之重也具官某祖母惟尔孝孙尝贰机政固已啓大国之封而列小君之号今正鼎席助成万务稽寻礼旧申叙封壤疏恩至厚以光华于阡表而发扬于裔嗣灵其鉴兹梁适父颢皇任翰林学士右谏议大夫累赠太师中书令可赠兼尚书令余如故制
　　勑近以宰辅虚席擢任防贰以政其位朕念被命之际入陟帝庭则陈道注委之大退款家庙罔不兴劬劳之感非有愍章追册何以发扬其先烈而慰安其孝心乎具官某父某以文业之茂中乎选首以才徳之劭登于禁涂蕴泽利之资而屈于当时积隂施之厚而施于后世厥有嗣续弼于政机甫兹调燮之初眷夫诒燕之逺稽考典故申命褒荣陞冠文昌显贲幽穸嗟尔九原之魄歆予三事之崇
　　梁适母追封安国太夫人阎氏可追封【阙】国太夫人制
　　勅进登宰路者所以共治天下而于其家必极褒崇者非特慰夫幽涂亦以伸人子之荣遇也具官某母天性靖嘉礼度雍穆挻生华阀嫔俪哲夫以淑慎之美而表于壸仪以敦严之训而励于子姓肆尔令嗣陟于台司诵勤劬而发咏蓼莪申恩贲而益陪汤赋进彻大国举成愍章壤树之华斯其至矣
　　宋观文祖制
　　勑朕于羣公褒其先庙所以勉子姓之勤大其私门所以切邦朝之助爰诹吉旦对越上灵竣事均厘莫如旧弼申褒祖服用慰孝心具官某祖某道充于中材浮于仕善政之泽遗思在人隂徳之流余庆及后启孙谋之方重登宰路之猷为往于藩宣适此禋祀追荣王考举锡公圭爰彻乐国之封永贲幽阡之宠
　　宋观文父玘制
　　勅天子祀七世而祭上帝其礼莫与为大公卿乃有家庙以伸时享朕祼清明之宫奠泰元之坐升侑三后丕荐孝诚念予大臣罔不懐其先正肆于庆泽均被褒禭具官某父某性尚冲粹识照高迈材美不曜磐于幕府徳回复貤于子舎厥有令嗣登予上衮均逸陪京之奥述职大神之祀荒名国申贲祢宫兼隆特引之仪并为追逺之数英魂不冺歆是愍章
　　宋观文妻制
　　勑朕礼成帝畤泽通海宇念予股肱元老往服藩政既荣其躬又推而及其室所以表恩章之良厚具官某妻某氏服仪徳阀嫔俪宗工隆为世范而有家节之严助成贤业而有邦光之美向繇台席之命前治国田之封逮已上仪复申异数按于舆地锡以名疆恩渥之蕃勿忘祗荷
　　富观文母韩氏封蕐原郡太夫人制
　　勅朕向清庙登泰畤虽祖考歆侑孝诚上达然念劬劳之徳欲极天下之养莫可得已故于近辅有承顔朝夕者首敷庆泽非特循典故异恩礼之然抑予心之思推而下及也具官某母贤恵本于天资仪度隆于阃范诞生喆嗣尝贰枢庭惟是忠诚率繇善训逮兹禋鬯之举申锡慈闱之封彻祝舆图画治名壤于为人母而观厥子之有立于为人子而及其亲之恩年又兹宠渥之蕃畴及私门之庆
　　张端明父制
　　勑具官某父某朕飨清庙登泰畤虽祖考歆侑孝诚上达然念劬劳之徳欲极天下之养莫可得已故于近侍首敷渥泽其有承顔慈闱者优异恩数非特典故之然抑予心之思推而下及以尔涵徳靖温不撄俗累长厚之行率于乡国清白之敎严于家庭有子材贤服于禁近愿回禋尝推奉亲庆嘉其志尚重兹美迁官聮陟芸书之清阶品被银章之美祗荷荣命永懋忠训
　　太子太师致仕杜衍可依前太子太师致仕加食邑七百戸实食封二百戸制
　　勑朕齐明祗栗躬执牲玉以事宗庙上帝神天鉴格蒙获福应四海内外欢欣交通眷惟曩辅实助予徳敷厥恩数以将厚意具官某以清修为身检以忠荩为国谋昔正台衡进退以道归休里闬诚心不懈泰元修报庆泽周洎矧惟旧弼望隆天下増埤邑赋之实复累功号之美倂示优宠往服休命
　　枢宻使给事中王尧臣可金紫光禄大夫依前给事中充枢宻使仍赐推忠佐理功臣勲封实食封如故制
　　勑朕亲执牲玉祗飨郊庙人祗欢欣庆赉周浃惟予弼辅大臣与图机政陪侍祠事兢兢齐栗不有恩命曷以章宠数之厚具官某自登宥宻蚤夜悉心以持国论罔不忠荩而于几事区处中理材贤之称着在时议适讲禋燔之礼竝推渥泽之异陛级弥峻尔其楙哉
　　王观文制
　　勑朕以纯孝事亲至诚享帝每厯三嵗躬造庙郊神畀嘉福四海乂安顾于迩臣齐精奉祀不有庆泽曷以将夫厚意具官某材资端茂行实清峻尝与机政乆参国论比延经业之美复陪讲学之奥适已燔燎均赉泽恵增衍田赋进承勲卫宠数之异勿忘祗报
　　给事中充集贤殿学士向傅式可加食邑三百戸制【傅一作传】
　　勑朕齐明祗栗躬执牲玉以事郊庙神天鉴格防获福应泽赉之行周于防内况予近列奉祀于内述职于外宜有恩数以彰宠异具官某材资沉厚履尚修饬蚤登省闼休有风猷留视宫钥益彰才称中坛展报庆自近始增彻舆赋之奉序升陛品之荣勿忘钦承以载光宠
　　王尚书制
　　勑朕临海防庶品安乂且三纪矣惟祖考畀予大宪惟上帝祐予嘉应乃仲冬吉旦祼于庙奠于郊所以荐诚而大报又念臣工之有竭忠纯以辅予善者不有庆泽曷以章夫厚意具官某惟尔先正克休令闻执宪中台参论大政厯践都座为时显人尔以端方厚重而资之禀于先觉向所履者咸绍前人相仪精禋率繇仪度衍之井赋楙以勲卫貤于而家以昭世徳之美
　　端明殿学士兼龙图阁直学士张方平可加上轻车都尉食实封二百戸制
　　勑人主上事郊庙下临士民理适厥中兹谓兴治朕越丁邜享于道祖翌日祼于太室又明日执牲币以见上帝已而赦天下大赉内外百执事推举名典况予近侍所宜先焉具官张某汝以文业登禁近以端毅主典宪以通智总转流之计以善恵布藩宣之政逮兹祠事职奉常颛大正左右助相以成熈事念尔贤劳躐升勲号增埤赋封钦哉服予之休命
　　端明殿学士给事中程戡可加上防军食邑五百户翰林学士吕公绰可加防军进封开国【阙】食邑五百戸制
　　勅朕齐明祗栗躬执牲玉以祀郊庙神天鉴格防获福应泽赉之行周于防内况于近列奉祀于内述职于外宜有恩数以章宠异具官某才资方重履尚修饬蚤登禁宻休有风猷镇抚蕃屏益彰材称泰元展报庆自近始増衍邑田之厚进列勲号之荣厥恩茂焉勿忘祗载
　　王珪制
　　勅朕入清明之宫亲泰元之祀祖考天地况施无疆厥有秉文之士左右显相而熈福之蕃嘉与均被具官某才资敏茂行实端方奥学切于本元懿文美于训令回翔禁近光显名誉逮严事于崇丘常先途于法乗奉珍瓒于七室贡吉玉于中坛祀容雍和志虑齐栗序升阶次疏列社封并为宠渥之华益表褒甄之异
　　王贽制
　　勑具官某文美中于科等言亮登于谏垣将漕朔陲有干给之劳纠防都狱有矜平之称属以躬祀泰畤奉引皇途甫终享帝之仪均施敷天之赉并增阶次兼衍赋封宠数优隆勿忘祗饬
　　殿中侍御史吕景初可上骑都尉制
　　勅祖考畀予以基统故祼芳于室以达孝恭天地相与以施生故升禋于丘以报本始粤尔羣辟肃雍在下福应之格嘉与共之以尔早繇风劭擢居台宪论议有风亮之节弹治得纠绳之中侍陪禋享颛相齐明载升勲级之荣益表朝恩之茂
　　皇亲大将军遥郡制
　　勅昔我祖宗圣神以有天下付畀于予惟是孝诚以克保乂亲执笾簋见于郊庙宗籍羣工莫不齐明以奉祀事庶几敦于善行成于美化况庆赉之行予何啬焉具官某天资相厚济以学术肃雍助祭率繇礼度勲阶井赋用劝亲贤汝其念之无懈夙夜
　　步军副都指挥使范恪可加柱国进开国公食邑五百户仍赐忠果雄勇功臣制
　　勅朕以仲冬吉日祗事丘畤陟配三后祀秩百神诸福之物拥佑来格均施之泽宜自近始具官某智略之明而济其忠厚武材之胜而守以恵和精练事经周旋信遇擢总勾陈之重益修拱卫之严自法辂之啓行讫泰坛之峻事天宫有谧跸路无哗顾是忠谨用推庆赏勲名功号率躐等夷益防乃心以永来誉
　　皇城使内侍省内侍押班陵州团练使武继隆可加食邑三百戸制
　　勅某朕练时日祀泰元躬事坛丘执荐笾簋百灵歆留畨畀永福念惟官师陪侍兢防敷与鸿恵以昭庆赉以尔材偹烦使志务恭饬总司禁省亲迩轩闼自临阳畤还御端闱夙夜之劳弥用信倚进疏公社益埤国田良思施之行毋忘祗荷
　　左骐骥卫内侍省内侍押班邓守信可加食邑三百戸制
　　勅具官某国家接千嵗之统考一阳之元受记于羣灵辏熈于逺极眷惟近从当被茂恩以尔天资深淳学识优邵久于轩墀之列夙司省禁之严时饬乐文相承禋意比信宿于所在警夙夜以居中衍陪邑赋之蕃益表拜荣之厚勉思祗载毋懈乃心
　　入内都知张惟吉制
　　勅具官某识虑靖深才资敏邵乆处近宻号为修节总涖禁省动循典宪朕于仲冬祗见郊庙馨诚达于上下熈福被于动植爰念行次讫于竣事卫翼恭肃礼容偹顺夙夜之勤时乃信倚躐升勲级益埤赋封恩数之蕃勉荷褒泽
　　禁军都虞已上及藩方马步军都指挥使并御前忠佑南郊加恩封赠父母妻制
　　勅朕乃者祗事泰元均施熈贶被于四表惟兹信倚之职董齐有众勤于夙夜乃有恩恤之典以及其先示显荣于当世具官某姿气沉毅材略周敏积储隂施之大导发福祥之逺惟是子姓实司戎纪逮终阳畤之礼特贲祢宫之禭进秩环卫漏恩阡穸灵爽不昩尚承厚泽勑乃者祗祀泰元均施熈贶惟兹信倚之职实有致齐之勤惟荣私门用尽子志以尔姿器魁毅气尚沈雄嗣续之强服【阙十四字】予列校逮终阳畤之礼进陞环卫之华歆承茂恩永耀幽穸
　　右竝父制
　　勑有国之庆不及于家孰谓之泽有子之荣不贵其先孰谓之孝朕荐享上帝均覃厘贶首念爪牙之倚追褒慈妣所以示表恩礼之厚也具官某母氏贤恵本于天资仪度隆于阃范诞生子舍训总戎钤或陪【阙十一字】成于熙典特申禭于愍【阙十一字】册用慰柔灵
　　勅某母某氏貔虎万旅实予爪牙向祀中坛垂庆方夏眷惟信倚之厚宜有褒恤之恩以尔贤恵本于天资仪度隆于梱范乃繇子舍特啓县田灵其嘉承佑尔后嗣
　　右并母制
　　勑朕肃恭神祗庆赐方夏百工上下咸受均福岂惟内徳之邵亦有合姓之贤宜于壸中申明褒渥具官某母某氏柔仪闲淑徳性端和俨威服于衡璜循采蘩于祭祀仇欱君子总则和门会郊泽之推荣俾汤赋之有沐勅具官某朕肃见神休覃施防县下逮和门之职率褒合姓之贤以尔淑性端庄柔仪闲婉来嫔遵于礼则作徳谨于闺风乆敦中助之诚克着宜家之誉阳畤方成于熈事脂田特啓于大封恩庆某承益务恭顺
　　右竝妻制
　　诸军班都虞制
　　勅报本丘郊敷泽海防念和门之总众扈法乗之啓行天策无哗跸路载肃或成防于邉圉亦均被于恩荣并加纶綍之华益坚忠孝之志
　　防御使钱晦母制
　　勅朕以天正吉日躬执玉币荐于郊畤神畀蕃厘予弗自有推而被于臣下四邻之近达于朝着既泽其身又禭其生庙所以表恩意之厚矧夫忠孝之家诜然嗣续愿还庆赐推奉慈妣其可已耶具官某母某氏惟乃君舅克有顺徳实啓王国逮于福偶翊冠枢宥作相于外肆尔有翟章之华汤邑之大丕显厥徳今泰坛已事嘉乃子舍之请彻壤千乗申是愍册礼非常等揭为封树之宠灵其承哉
　　礼部尚书中书门下平章事梁适姊故度支员外郎直史馆洪鼎妻保定县君梁氏可安康郡君制
　　勅朕祼清庙奠泰坛非惟荐馨徳于神天亦以兴民孝行而辅弼羣公有能含贞予美辍闺门之庆施于近亲朕甚嘉焉具官姊生于华阀而天咨哲淑嫔于君子而壸仪雍肃惟尔悌弟以台宰之重相厥禋事愿回襚典祗授女兄列封华壤正名小君休哉光荣之泽贲宠而族
　　枢宻副使孙沔妻母制
　　勅朕自郊还居行泽万里辅弼之重恩数最隆因而延请防达其志具官某妻母氏世族甲冠资性贤明克俪令心章着美徳时乃子婿登于枢庭齐明侍祠首被庆渥愿上私门之赏推奉外党之荣彻封邑田褒显阡禭天光下烛神爽其歆
　　新除枢宻副使孙沔妻可进封郡夫人制
　　勅在召南之诗列公侯之配兴鸤鸠之均一言其恩逮下也执蘩葅而祭祀言其动有礼也唯是爵位之崇不有贤妇助成其美则无以表于有众具官某妻某氏生于华阀归而宜家禀言容之修观图史之奥今沔擢在枢宥为予辅臣尔贵以夫当有加等郡田彻封象服异制尔其荷宠数服训辞勿忘柔嘉以永休于福禄
　　两制儿男制
　　勅具官某男某天以阳为元徳施生煦养而百昌蕃庑人主宪之故有恩赏褒庆之事朕禋于帝畤而泽渥沦渍覃施四表矧尔近侍奉祠述职罔不恭显俾而子舎或其支属登荣仕版著名京寺勉自修进永克祗荷
　　待制王居白女可封长安县君制
　　勅具官某女惟尔父行实清修列予近侍向陪防畤之祀常奉閟宫之严推是庆恩属于息女载疏肃露之泽特彻汾田之封渥命甚华贲于私室
　　司天监五官正制
　　勅具官某学通精伎职在天部朕因景至有事郊丘瞻考祥祲特乃相予泽行百工罔间内外进以阶次厥恩茂焉
　　中书録事以下制
　　勅某禋事贶施光被四外矧丽西省咸有闗掌均行邦泽之厚序升郡寀之次祗服恩涣务勤祗饬
　　京官等加恩制
　　勅具官某朕祗见上帝而百工之列或内与齐祠之肃或外防职贡之干悉条防涣均被厘贶楙尔诚节服是褒宠
　　蕃官加防制
　　勅具官勲等十二所以诏劳旧稽秩序行庆赏示恩信也以尔大顺存心奕世向化率其种落防我边陲比因荣望之诚诞夫萧泽之逺锡尔勲级永服嘉宠















　　端明集巻十五
　　钦定四库全书
　　端明集巻十六
　　宋　蔡襄　撰
　　奏议
　　言灾异一
　　臣等伏见自春至今四方亢旱日蚀地震变异相仍有以见上天垂意于陛下至深至厚臣不知陛下何以报天戒之贶乎臣闻古之人君遇一灾异循省修饬或以六事自责或避正殿不居或减膳彻乐或遣使巡察求直言于朝究愁苦于下于是转灾为福者有之矣若天之戒告之不惧民之寃隠之不求乗饥旱之会其变不可量也伏望陛下避殿减膳以自修省仍降诏书戒勅百官各举厥职遣使天下求访阙失或有官吏贪残而不纠刑狱寃枉而不治赋敛繁数而不均徭役频仍而不息孤独无所飬流防无所归朝廷之恵不逮于下万民之情不达于上皆得条奏而施行之伏惟陛下鉴前王戒畏之理观当世安危之势留意而行天下幸甚
　　言灾异二
　　臣等近以亢旱请行自古帝王消弭灾谴之术避殿减膳发诏书遣使者上以答天戒下以慰民心数目颙然徳音未降臣闻天地之气与人相通隂阳不和本自人召今若不修人事则无以回天意而召至和伏自兵兴累年天下困外有三邉百方仰给之卒内有四海亿兆愁苦之人方此公私匮乏之时必无拯捄灾异之力将来流徙必众盗贼必多患至后思恐无所及况朝夕以来祈祷未应人心如涸天意益高陛下为苍生忧念非不勤臣等为国思虑无不至凡人有可为者皆勉而为之以捄灾害况避殿减膳发诏遣使此乃典册常行之故事帝王修省之盛美伏望陛下早赐施行苟能下悦人心自可上消天谴
　　言灾异三
　　臣等伏覩陛下以灾变屡见飞蝗为殃责躬引过祈于天地宗庙社稷不令殃及万方臣伏念灾变之来实由人事政治阙失感动天地故古之人君或遇灾异则避正殿撤常膳深自刻责思所以致之之咎改之之理以至册免三公者有之诏求直言者有之此皆消灾异召和气之道也方今天下之势至危矣外裔骄暴凌胁中国盗贼纵横惊刦郡县养兵至冗择将不精配率频繁公私匮乏内外之官务为办事而少矜恤之心天下之民急于供应而有流离之苦治道如此未闻救之之术臣等伏见数年以来天戒屡至朝廷虽有警惧之意然而因循旧未甚改更今日灾变频数葢天意必欲朝廷大修人事以救其患乃可变危为安也救患之方莫若原其致灾之本致灾之本由君臣上下之阙失也阙失之事臣等敢次第而言之陛下不専聴断不揽威权使号令不信于人恩泽不及于下此陛下之失也持天下之柄司生民之命无嘉谋异议以救时不尽忠竭节以副任用此大臣之过也朝有阙失而不能救民有疾苦而不能达陛下寛仁少断而不能规大臣循黙避事而不能斥百官邪正并进而不能辨四夷交构内侵而不能谋有愿避之心无力诤之节此臣等之罪也今陛下既有引过之言达于天地神祗矣伏乞陛下必践其言必行其实践言行实之要莫若専听断揽威权号令信于人恩泽及于下则灾异消而和气应矣某大臣不举职之过伏乞陛下以致变之由赫然督责之若督责之又无近效则用灾异册免三公故事而去之别求能贤以救大患如臣等蒙陛下非次选擢不能称职尚致陛下有如此之失大臣有如是之过臣等负罪至深伏乞朝廷逺加窜逐求方正材识之人俾居谏职必能禆赞朝纲上副圣选臣等谨具状待罪以闻
　　言灾异四
　　臣等伏见陛下以灾变屡至责躬引咎忧勤至切臣等究灾异之来盖由君臣上下皆有阙政是致内外空虚民力雕耗怨毒之气干动至和所以数见灾咎臣等偹位谏列无所补益再有陈奏乞加窜逐待罪多日未闻朝旨臣等切虑朝廷以灾异所因上下引过不欲専罪臣等然臣等自念昨防陛下于众人之中非次选擢当时物议谓臣等必有建明臣等协心期于必有报効观今天下之势日可忧惧天人灾变相仍而至岂非臣等不能补助之致也或朝廷不欲深罪臣等即乞各与外任合入差遣庶尽心力以展实効又朝廷别得贤才使居谏职必有谋画以助朝政臣等谨具状陈乞以闻
　　乞罢迎舍利一
　　臣切闻开宝塔为天火焚烧因发塔基取舍利入宫中嫔嫱炼臂削发者甚众喧传满街无不惊骇又闻以二十二日大具僧仪迎舍利归寺臣闻救天下之患必有济时之术施行之事若凭依神灵以要福利是为非道也今令僧徒迎舍利自禁廷厯都市万人瞻观众口传道下惑民心上亏圣徳取笑无穷非细事也所有迎引舍利伏乞寝罢宫嫔炼臂削发亦望严加禁止
　　乞罢迎舍利二
　　臣昨日窃闻宫中因取塔基舍利入内宫嫔炼臂落发者甚众及拟二十二日大具僧仪迎舍利归寺臣已具奏闻乞赐寝罢尚虑至诚未能上回圣意臣闻治天下之道匡生民于富夀皆由敎化刑政修举以臻太平至于非礼之福不可徼求况奉佛无効前世甚多臣窃见唐文宗时常令僧百人于宫中念诵谓之内道塲每有西蕃入防令讲仁王经以至人事不修羌戎犯阙至今言大厯纪纲弛壊皆由事佛之致也舍利有光前世有之何足为灵今天下生民困苦四夷骄慢陛下正当修人事救时若専信佛法以徼福利岂可得耶陛下设置谏官本为规正过失今迎引舍利事出于中専损陛下圣徳臣终夕不寐臣言为是如能妄行威福臣犬马之躯全当咎罪所有开寳塔舍利伏望指挥送还本寺不令迎引
　　乞罢迎舍利三
　　臣等今见左掖门外僧众广作威仪迎引舍利都人会集甚骇物听臣甫臣襄自昨夜二更至今日邜时连入文字乞赐寝停迎引舍利免至有损圣徳即今却去外靣广作次第臣等切虑必是僧徒交结陛下左右之人张皇其事夸惑都人因此势力别图财利至于光怪之事多是妖僧所为若果神灵所凭岂有天灾可及事理甚显不足信奉伏乞陛下速赐指挥寝罢迎引威仪只令送还本寺
　　乞罢修开寳寺塔
　　臣数日闻迎引舍利归开宝寺臣始疑之必以为无有此事屡以为言乞赐寝罢不防听纳今又闻民间传言皆谓陛下欲重修开寳寺塔伏念陛下必以邉事为忧必以苍生为意岂肯枉费施于无用然虑僧徒妄引灵怪以惑圣聪臣请悉推意而尽言之或以舍利有光引为灵騐臣谓浮屠舍利之所居不能防惜天火所焚一夕而尽岂可谓之神灵枯久之物灰烬之余或有光怪多亦妖僧之所为也或以此塔太宗皇帝所造理须修复臣谓昭应宫上清宫皆先朝所置天火一空已不复修孰有非议若有禁中共出资财不费于官不扰于民臣谓一塔之费数百万钱一钱之资皆生民膏血当此多事匮乏之时岂可虚费若施于木土果有福利以之助军须少寛民力此岂独无福利哉况天灾所焚大示警戒陛下当修人事以报之今大兴功役是以人力而拒天意也伏唯陛下圣喆聪明必无此议人言不已臣实忧疑所有开寳寺塔如有乞修复者伏望陛下特加深罪以絶欺妄
　　乞追还孙氏
　　臣伏见皇族宗鼎妻孙氏礼度不修髠辱肤体屏弃外郊以厉失徳臣窃谓于系狱之初陛下审得其状即赐之自决于义犹不失今乃暴陈其恶着在民间指斥谭赐饬以重宗枝之丑而损风化之美也臣闻诗曰緜緜葛藟在河之浒夫葛藟之为物生于水涯则蒙润之延茂喻王之同姓被恩之甚美也春秋之法为亲者讳其恶夫恶之名圣人之所深嫉然而隠者务敦睦而芘宗族记称公族有罪鞠于甸人夫甸人掌郊野之官治公族不于市朝而属之甸人者葢隠之耳昔汉梁王有罪为有司所按验谷永上书以为帝王不窥闺门之私且污蔑宗室无益于治体于是梁王狱寝不治伏惟陛下览诗人广恩之义绎春秋隠恶之道稽周典之要根汉臣之论而蒙覆宗属亏忠挠法于道无所容者以义夺恩不得已而诛之若宫奥晻昩之事宜勿究明必尔章章然不可掩者亦借托法之不斥其本末以传四方务以疏厚泽而敦善化也其孙氏乞追还京师安置以息羣口臣疎逺蒙陋不应与论国体诚有见闻莫敢隠黙幸陛下悉察臣昩死再拜上


　　端明集巻十六
　　钦定四库全书
　　端明集巻十七
　　宋　蔡襄　撰
　　奏议
　　乞寝罢唐介春州之命
　　臣今月十九日祗伏见台官唐介上殿奏对次宣唤两府论事及令唐介付台文彦博留身拜次又枢宻院奏事闻唐介得春州臣在殿陛之间所闻虽不审实窃料唐介必是上言执政间事得罪春州然春州恶地唐介台官今言执政而得必死之谪虽陛下优待大臣而执政何以自安伏縁唐介独言宰臣所以两府同列各处嫌疑之地不肯解救臣伏望陛下少霁天威以全国体追寝唐介春州之行臣官为正言又在侍从耳目闻见不敢黙黙臣死罪具状奏闻伏勅防
　　乞罢温成皇后立忌
　　臣伏闻陛下为温成皇后立忌臣窃谓圣人制礼所以明轻重尊卑之节过与不及皆曰失礼故太常设官职在检详陛下临御天下三十余年动遵典法圣徳之盛明如天日近者温成皇后薨逝事不下礼官详检既以施行虽有过当无由追改又按立忌考之于礼未为适中伏以孝章淑徳章懐四后于陛下为伯祖妣为皇妣其属之尊如此向来奉慈皆不立忌温成皇后生则为妃后乃追册于陛下为卑防之列不应立忌伏望圣慈追还勅命庶乎天下之人知陛下以礼断情合于中道
　　乞不往奉先寺酌献
　　臣伏覩太常礼院公文十二日驾幸奉先寺诣庆基殿酌献葢陛下孝思之心不惮所至然外人唯见向来奉先未尝亲往今为温成皇后陵庙成就恐因而谒庙臣窃料陛下圣明必不为此臣恐献议之人不知典礼愿陛下深思熟议以慰人望取进止
　　乞罢园陵监防司
　　臣伏见贵妃近用温成皇后监防葬事称园陵监防使及都监始者众议皆云便去西京又来已于奉先权攒恩礼偹至附近京城嵗时易为照管外邉人言尚疑有西行别作园陵口语纷纷于事体非便伏乞明降圣防中书温成皇后巳权攒毕所有园陵监护司一切并停所贵晓谕外人取进止
　　乞不作温成皇后志文
　　臣奉圣防检阅温成皇后塟要志文臣遍检古今并无皇后塟礼更有志文盖以名号已尊兼有哀册不合为志臣别具状偹载唐以来故事伏乞圣慈省覧所有御制更不可作取进止
　　乞罢吕夷简商量军国事
　　臣伏见前宰臣吕夷简被病以来两府大臣三次诣夷简家议事及守司徒罢相之后朝廷有防令商量军国大事今月二日宰臣章得象以下又诣其家评论西事臣切谓夷简病时陛下于内中开设道塲及赐手诏锡与至多眷注之心当世无比臣谓陛下假人以恩则可假人以礼则不可何哉陛下春秋方盛固宜亲决万防却令宰臣枢宻诣夷简决事臣恐天下四夷闻之谓陛下如何主也两府大臣辅陛下而治天下者今乃并笏受事于夷简之门里巷之人指防窃笑臣恐天下四夷闻之大国乏材而无上下之名分虽陛下特隆恩眷优待老臣正得为君之道而夷简不能上承陛下之意而无引避推让之心夫为人臣端居私家屈大臣而自便于理安乎况夷简谋身忘公养成天下今日之患遂致二邉连搆百姓困穷万手所指无敢言也上天降鉴祖宗垂灵辄以病解而陛下尚令参决大政皆陛下至今未之悟也臣切以陛下即位之初夷简便为防知政事其后数年渐至宰相出陈州半年复入又出许州一年有余移领魏府召归作相首尾二十年间不居政府才二年有余耳前后虽有王曽李迪张士逊陈尧佐王随等更迭为相而厯年之久无如夷简也辅政以来所言之事陛下一皆听信而施行之出藩未几还当大政以病居家两府问事得主之深无如夷简辅政既乆得主又深固当敦风敎正庶官安百姓镇四夷今乃不闻功业但为私计岂不负陛下眷遇之意也夫开直言旌谠论者宰相之体也夷简执政以来屡贬言者凡三四次如曹修古段少连孔道辅杨偕孙沔范仲淹余靖尹洙欧阳修等或谪千里或抑数年或縁私恨假托人主威权以逐忠贤以泄已怒殊不念陛下虚受恶名此不忠之大者又使天下之人父敎其子兄敎其弟咸以直言为讳此乃絶忠谠之嘉谟成本朝之阙政其过一也夫奬懿行厉防节宰相之方也古之圣人敎人之道先以名节为本若使不好令名则何恶不为何善不毁纵不防于恶亦不免碌碌因循为阘茸之人也夷简为性不臧欲人附已见为善介特而自立者皆以好名希求富贵以汚之善人耻此往往退蹜以避好名干进之毁是以二十年来人人不肯尚防隅厉名节浅者因循阘茸深者靡恶不为都无愧耻但能阿附夷简夷简悉力防之使奸邪不改浸成此风俗以为习又使天下之人皆以逐利为智能逺势为愚钝此乃废防耻之节成奔竞之风其过二也夫善则称君过则称已宰相之行也夷简一恩之施皆须出我门下或先露其事使人预知或先抑其事然后与行若不可行者小则归怨同列大则称奉圣防以是阿附者多隂为羽翼使天下之人迷大公之论有朋党之议其过三也夫进贤退不肖者宰相之职也臣见数年以来审官院京朝官吏部铨选人枢宻院三班院使臣授官之后例皆待阙一年二年以此计之冗官甚多曽不裁损竒材异绩不闻奬拔贪墨昏耄之人曽经免罢责罚及来雪理务施少恵多与收録使天下贪防混淆善恶无别其过四也夫富国恤民宰相之事也自闗陜兵兴以来修完城垒馈运刍粟料配百端悉出州郡内则帑藏空虗外则民力殚竭嗟怨嗷嗷闻于路道不幸有水旱之灾其变不可量也葢由不选材能充三司使副使发运使但务取人情用为资厯才转运使收至数月即又迁移循环奔走日求升进欲以兴材利寛民力其可得乎其过五也夫懐忠诛逆宰相之畧也而邉鄙无事之时臣僚或陈偹邉之防或述御防之方皆为虚妄引惹或降差遣或与冲替邉臣因此唯尚姑息是以士卒不练器械不完黠羌窥我强弱辄懐异志夷简当国之后山外之败任福已下死者数万人丰州之战失地丧师镇戎之役葛懐敏以下死者又数万人盖命遣将帅或分或合法制不立上下不和大战则大败小战则小败使生民肝血涂染砂碛父子夫妇存殁寃痛庙堂之上成筭安在其过六也夫畅国威制邻敌宰相之谋也自西师败殁之后北人乗隙遣使入朝辄违先帝之盟妄请闗南之地嵗増金帛仅二十万而犹勒兵压境坚求纳字凌胁中国大为耻辱度其祸福譬若疽疮但未溃耳制敌之术为患日深其过七也夷简出入中书且二十年不为陛下兴利除害苟且姑息以致事事隳壊如此臣谓夷简若实有智谋执政从来只务固宠不肯施设是不忠也若竭尽智谋区处颠倒是不材也不材不忠二者当一责尚贪威势不能力防或必闻夷简乞令政府一两人至家商议大事足验夷简退而不止之心也臣又见故相王旦执政仅二十年后以病退只带宫观使名不复与闻邦政故事甚明其夷简伏乞朝廷特罢商量军国大事庶使两府大臣専当责任无所推避陛下于夷简正君臣之分存终始之恩伏乞陛下断而行之以全国体取进止
　　乞罢王举正用范仲淹
　　臣伏以当今之务至要至切者莫若择执政之臣执法之臣苟容不材欲百职修举者无有也切见防知政事王举正材能最下久忝大用柔懦缄黙无补于时天下之人指目羌虏为患兵戈未宁生民困穷国赋贫蹙陛下岂不念祖宗社稷之重国家安危之计而令举正碌碌备员自陛下擢用韩琦范仲淹以来人人日期大任韩琦仲淹见已到阙若以处置邉事韩琦足以当之乞移仲淹防知政事其举正伏乞退罢以叶公议
　　再论王举正
　　右臣近论述参知政事王举正柔懦缄黙无补于时特乞罢退枢宻副使范仲淹才名徳望素着于人乞防知政事或者以谓若用仲淹参知政事却令举正复入枢宻府朝廷大臣不失进退之体臣切谓举正软懦无能岂可却令入枢府虽中书总天下之事重于枢宻院専讲兵谋岂可用不才之人也臣闻人主之御羣臣称职者用之不职者去之举正预政以来有何建明着于时论傥不以罪斥而以恩罢其为幸也大矣伏惟陛下天资仁厚不忍失一大臣之意奈何羌虏皆横生民已困兵戈未宁水旱不节嗷嗷四海思望休息急于用才之日陛下虽欲存小恵宰相虽欲芘同列岂不误国家大计乎伏望陛下发干刚出圣断退举正用仲淹以答天下之望臣为谏官论列大臣先当议其才与不才若举正过恶未欲尽言愿朝廷早以礼去之无令丑迹暴扬于事为便
　　论李淑梁适奸邪
　　臣伏见李淑罢开封府中书舍人充翰林学士谏官已有论列李淑行迹奸邪丑恶不宜在天子左右皆陛下素所知者而天下之人未知朝廷如何处之臣闻至圣之主至治之世邪人不能为患犹必去之舜有功二十登八元八凯去四凶也以舜之明虽有四凶在朝岂能害舜之治然必去之者不可使邪人在侧使天下之人皆曰为行如此犹在天子之侧谁肯修身洁行以为忠良以此知邪人虽不为害犹以当去之况能为害乎自古帝王非不能知邪人不去终为大患然有因循不去者亦有以也一曰不明虽知心之恶邪人而不能辨邪人之谓也二曰不忍邪人善为巧佞君虽知之而不忍去之之谓也今李淑奸邪朋附有尸鬼之名闻于天下伏况陛下智照明了之纎毫尽见淑之为行无不谙悉非不辨邪人也臣每进对之时陛下尝谓臣曰奸邪去则朝廷之福以此定之乂非陛下乐闻巧佞之言而不忍去之也所以不去者必以无实罪故也臣请论之有实功有实罪而赏罚不疑也有司奉行者无实功而赏无实罪而诛唯圣人自能别之有实功而赏者战获多少财利丰寡是也有实罪而罚者杀人受赃之类是也无实功而赏者节行是也无实罪而罚者奸邪是也是故圣人之议赏罚者赏节行在实功之先罚奸邪在实罪之上故舜登八元八凯去四凶而曰大功非圣人不能为之臣力诋奸邪世人以臣不思后患为臣寒心笑臣愚鲁臣自知甚明苟利国家岂顾后患哉臣不爱身惟忧朝廷不即施行耳奸邪不去正人退蹜此正可痛心也李淑梁适皆有实罪如臣辈所谓者只乞与外郡有何难行若大臣者有専权之嫌有后患之畏不敢明言去之陛下何所惮而不为愿陛下为社稷为生灵留意幸甚取进止
　　乞降吕夷简致仕官秩
　　臣窃闻司徒吕夷简致仕朝廷除太尉者臣窃以吕夷简立性奸邪欺君卖国出入政府二十年二虏凭凌百姓困穷贤愚失序赏罚不明一无功劳以病罢退陛下未能诛戮劝厉后人岂当滥推恩礼纵取笑天下其吕夷简麻词乞不赐降下别令中书详议官秩取进止










　　端明集巻十七
　　钦定四库全书
　　端明集巻十八
　　宋　蔡襄　撰
　　奏议
　　乞罢晏殊宰相
　　臣等窃以宰相之职代天工断国论镇抚夷夏表则官师非有经纶之才防正之徳而居之者是谓失其所任然当中外多事之时苟能尽心竭力以济公家之急纵有不逮人或恕之而敢不恤物议务营私产与细民争利推其为心岂可相天子而率百僚也臣窃见宰臣晏殊自登枢府及为宰相首尾数年不闻竒谋异略以了国事唯务私家营置资产见于蔡河岸上托借名目射占官地葢屋僦赁以宣借兵匠外多占外州军人日夕苦役怨讟之言闻于道路臣等谓今年以来灾孽相仍盗贼继作内有百万骄冗之卒而不能更其法下有亿兆愁苦之人而不能寛其力盗贼屡动延及岭南虏使交来事绪未已河决于北海兵叛于邉城观此事势大臣之责其过均矣然晏殊当此忧危之时恬然自安窥图小利此于大臣中尤见其所为之谬也臣等闻唐高宗朝中书令禇遂良贱买中书译语官地为御史弹奏贬同州刺史又闻太平兴国中宰相宋谋与宣徽使张禹锡互请宫中邸第太宗皇帝鄙其不识防耻宋谋以本官罢免二人当朝廷无事于官司有所营取尚行贬降今日中外人心忧危殊为辅相既不能了得大计又占射官地役苦军人日趂数十钱之资情状如此岂可尚容于庙堂也伏惟陛下以祖宗社稷之大天下生灵之重乆付已为失任加之营私忘公无所愧畏臣等伏乞陛下特出英断罢免晏殊别求贤才以救时取进止
　　乞责降冯承用
　　右臣伏见勾当御药承用为御史台弹奏受作坊副使勾当北园者臣窃以承用小人凭威恃势乆招物论致有抨弹固宜窜逐以示劝戒今乃优与使名兼管园囿是以罪责而迁官任使与无罪同何以示朝廷赏罚至公之道兼恐依旧出入宫禁事体不便伏乞圣防特降于近下官资向外监当庶恊公议取进止
　　再论冯承用王守琪
　　右臣今月初一日伏为入内供奉官勾当御药院冯承用转西京作坊副使勾当北园臣为承用倚威恃势乆招物论乞降近下官资向外监当至今承用尚在京师且承用既以事责却自入内宫供奉官转一资何以明劝戒之道臣窃闻冯承用曽受供偹库使知磁州王守琪青马一匹却安排侍御郭氏嫁与守琪为妻且郭氏在内中执侍之人虽得出适承用出入宫禁岂可受守琪之马后以郭氏嫁与为妻守琪陛下之廷臣岂可交结承用敢娶郭氏渎紊彞章中外传闻亏损国体其王守琪冯承用各无恭畏之礼罪当诛戮乞送冯承用王守琪下御史台根勘因依以正刑典臣备位谏官度事之有所损益者乃敢论列期于必行今承用未寘刑书臣不得黙黙而已也
　　乞罢陈执中参政
　　臣伏闻制命以陈执中参知政事虽众议喧然咸谓不当臣虑传闻未审未敢指名奏论寻于今月二十六日夜蔡某向入劄子稍缓其事容臣等上殿奏论次日不蒙指挥是陛下以所命得人不容论列臣致均闻圣意以执中建皇储之议以为有功故复大任也臣见前代以来人臣建皇储文议者诚为难事或因后宫争宠次序未分或由皇子众多材徳相逺人臣逢此时建大策力排羣议者诚为有功也真宗皇帝独有陛下一子天下之心固自系望皇储之立非陛下而谁但以防年未行册命又岂待人臣建言而后定也执中于当年上言正是窥先帝之意自图富贵又岂为功邪伏况陛下宠遇执中擢居西府西事之始处置乖方如要排墙杀元昊使人又明降宣命令邉臣入界打虏致得元昊来攻延州覆军杀将为国大耻皆执中之过也兼执中赋性强狠不容同列商议遂致如此败事陛下明其有过寻已升去及任陜西又以无功而罢自专州责务严刻以科敛一向残暴此固众人共传也才性如此岂可置之庙堂况今天下多事生民困苦天地灾异中外忧惶正要任用才能之时陛中但以执中曽有建储之言不念强狠害事任之政府此乃牵私之意安可副天下之望臣防乞陛下追罢执中前命别用才能如以臣言为非乞行窜逐
　　乞罢吕公绰纠察在京刑狱
　　臣窃见吕公绰先任三司判官后因父夷简在中书避嫌不就省职遂同判太常寺太常寺旧无同判之名为公绰特置名目近闻本寺失去编钟四百有余为寺中执役之人盗卖公绰主判理合坐罪却差纠察在京刑狱臣窃见宗正寺曽因失物主判赵良规坐罪出补外任况兹乐器人主郊天祀庙防朝崇礼之器岂容窃去而主判之官并不问罪又迁升纠察刑狱之任显是公绰明知本寺失钟事重辄求解罢要作去官若以前因避嫌自夷简罢相公绰却合入三司判官若以在馆嵗月颇深见在资歴深如公绰者不少近曽因父罢相赐紫又授修撰为臣寮论列寻巳罢去今转更侥求足验全无防耻其吕公绰失钟之罪伏乞朝廷推至公之典劾正其罪依赵良规例施行所有纠察在京刑狱勅书伏乞追寝
　　再论吕公绰
　　右臣近为吕公绰同判太常寺失去乐钟至多并不问罪却除纠察在京刑狱臣伏劾正其罪依赵良规例施行所有纠察勅书亦乞追寝未蒙朝廷施行臣待罪谏官所言悉皆公论如吕公绰其父夷简执政之日公绰倚势卖权欲施一防则预作因縁欲行一事则先露风防若以外人所议直是货赂交通为宰相之子而暗擅威福之名著贪惏之迹为陛下之臣岂复有恭畏之心乎操履若斯岂臣过论况夷简作相日久旧恩徧满朝中或欲屈法以芘公绰之愆或欲迁官以酬夷简之恵伏惟陛下持大公之柄宰天下之平示公绰均于百官何以恣其侥幸若朝廷以公绰失钟之罪为轻其纠察在京刑狱之任即与追寝别与闲慢差遣若公绰不合陈论乞加妄言之罪使天下知是非有归不可空已也
　　乞罢魏兼馆职
　　臣风闻前淮南转运使魏兼先自两浙安抚回来以有防令任满之日与直史馆者臣窃见前来遣安抚使诸路巡察惟魏兼最为狼籍是时杭越苏秀诸州旱涝连年疫疠相属富者疾疫贫者流亡哭声震野饿尸横路魏兼専衔恩命往布徳音不能悉心抚恤以副陛下焦劳之念辄敢恣情晏乐以敛百姓脂膏至苏州留止三日穷彻昼夜歌乐娱游本州尽驱饥民藏于祠庙三日拘束饮食无得殍死多隔年论旱词状一程至吴江方得收览诸州望风悉遣妓乐隔州迎睦州送至桐庐至有乐人溺死苏州民謡刋板传诵臣略得两句云绕梁歌妓唱动地饥民哭杭州刻安抚夜饮图卖于都市丑声恶语传于道路縁魏兼与宰臣章得象晏殊并是亲戚当时无人疏兼罪状请加诛以谢吴人不惟苟免过尤仍有馆职之命伏以赏罚之柄国之大经今无功而行赏已可痛心况以罪而加赏乎上下蔽蒙纪纲隳壊靡不由此魏兼上无畏法之心而下无恤民之意纵有任使焉肯尽忠所有馆职之命伏乞寝罢或降与小郡以厉后人
　　乞责罚医官
　　臣窃见近寳和光公主及公主相继天殇供药医官已闻下开封府取勘者臣切知豫王鄂王薨时医官亦是取勘只降一两官未旬月间寻得牵复切虑今来亦只似此行遣乆逺不便况近来小儿医官不一二年超升官资赏赐无数奏荐异姓恩泽过于两制臣僚贱者立贵贫者立富若以生死有命药饵难工自来所医疾病尽是当痊愈此等何故滥受恩赏恣为侥幸若以从来痊愈因药合受恩赏今日所医无騐自当伏就刑罚臣窃闻先朝周王薨其时医官李某杖配广南陛下一二年间皇子皇女继亡六人尽在此辈数人之手兼臣闻医官各是临病互相推托不肯及时下药以致病深虽有良医无由措手其罪至重比于李某合更加刑其术至谬求之今人不为难得伏望陛下念祖宗社稷之重特因此时深行刑罚庶使后人知惧药饵尽心实为乆逺保育皇嗣之计
　　乞商税院不用赃吏
　　右臣伏见在京仓塲库务有系举官监当去处近年多是大臣之家陈乞子弟监当就便勾当家务臣窃以外州军塲务钱数三万贯以上及茶盐转般仓等并是举官监当葢朝廷以官物出入必在择人今京师仓塲库务受纳天下所输之物招来四方商贾之资计利最多号为繁重却陈乞监临未为便允臣非谓大臣子弟例皆不肖葢守官者凭恃势要不肯尽心监司者防惜顔情不能纠劾不如泊塲布库在藏库等处侵欺盗窃相继败露其余损壊官物不可胜数今陛下或无名费及千缗有司必以为不可至于监当损壊官物监当万计因循不问大可怪也窃见李夀明监商税院为无名收税非理勾追市肆之间号为搔扰三司不时纠举却止出榜晓示本家惧见彰露乞降除近郡通判既有见阙三司依例举官朝廷却除陈执礼监当臣窃闻陈执礼先曽犯赃追停今来为王钦若家先曽陈乞便与填阙况都商税京师商贾出入所收谓利万数不少赃污之吏岂堪其任臣乞下三司详定若于仓塲库务合系举官监当所举之官并委三司举曽厯外任无赃污之人更不在臣寮陈乞之限若一任内有犯入已赃乞坐所举之人竝与同罪施行所贵务得人不至枉壊官物其陈执礼亦乞别与差遣
　　乞用韩琦范仲淹
　　臣伏见去年已来陛下拔任谏官都下翕然称庆又数日罢夏竦枢宻使用韩琦范仲淹作枢宻副使制命一出士大夫贺于朝庶人憙于路至有饮酒叫号以为乐者谓陛下去邪任忠可刻日以观太平矣臣闻易泰之彖词曰内君子而外小人君子道长小人道消否之彖词曰内小人而外君子小人道长君子道消然则君子进则天下泰小人进则天下否陛下退一邪臣进一贤人而举国欢欣者岂以一邪一贤独能闗天下利害乎盖以一邪退则其类退一贤进则其类进众邪并退而众贤并进而天下不泰者无有也虽然臣窃忧之顷年庄献明肃太后初弃六宫陛下亲临庶政一日出令邪臣沮气天下观听洒然快意期于一变以臻大治自后数年内方无事左右之臣易于袭常而恬于苟安陛下忧勤之心且亦少懈已而西羌背违举兵防邉遣将兴师屡战屡败馈运赋敛百姓困穷北人乗势窥我强弱遣使求地京师震骇幸而增赂以得暂息四海嗷嗷日忧一日以将来之患当何如也然犹惜忠贤之士而属望焉幸而进用庶其叶力而大有为以解焦劳之急陛下奋发刚断博采物论拔而任之人人欢欣而臣独窃忧者诚恐进用之后或有谗间或拘旧例使之不尽所长而去则天下必有遗材之恨所损不细矣当今天下之病臣请譬诸病者其安时调养适宜固不病矣病在皮肤医者能早去之病且安矣此二者皆巳不及而病在支体若得良医之时陛下又选任良医傥信任不疑听其施设非徒愈病又致民于夀若于此时使良医不得尽其术则天下之病深虽有和扁之妙难责速効矣愿陛下思祖宗社稷之重矜四海生民之困愤西北二虏之耻发干刚夬决之道拔贤材收众防不惮改作以成大功天下幸甚幸甚臣昩死再拜谨上


　　端明集巻十八
　　钦定四库全书
　　端明集巻十九
　　宋　蔡襄　撰
　　奏议
　　论赵元昊狂僭之计
　　赵元昊弃其祖父盟约妄为狂狡僭称大号不臣之迹彰著朝廷大増邉偹议者皆谓元昊遣人入朝不从其所请必防邉郡以肆狂心臣窃谓不然戎狄之心见利则动若元昊欲防邉当去年未僃之时举众而来势或难御于其时尚不入防今乃先自狂悖待我邉之皆有御然后入防或有何利臣窃料元昊本无防邉之心但张声势欲求中国嵗与货财耳
　　论地形胜负
　　论者或以西虏之俗善骑射习战鬭以为非北人之比臣窃谓过也大凡骑军利平地步卒利险隘得地形之利者胜势常多赵魏之地千里无闗塞之险虏善骑射故胜势多在彼也今西邉之地自鄜延环庆泾原沿邉三路皆是山险要塞之处此乃步卒之地非骑车之利若以其俗善骑射乐战鬭则不减北人若论步骑之利则地势异矣故胜势常在我也
　　论敌骑强弱
　　臣闻景徳中契丹大举攻瀛州经二十日不破而彼众死伤者数万人南畧赵魏之境所攻下者唯通利徳清两军而已以北人之强举国而来又赵魏之地无险隘之阻尚不能必取中国州郡况赵元昊以数郡之卒入险阻之地顿于坚城之下岂能必胜哉故元昊当无偹之时不敢伺隙而来但遣使人妄设尊名以揺朝廷之心幸朝廷怯其势而听其请此乃元昊狡心能计利害之深者也为国家计者当知其不足惧但审察情伪审于处置则狡谋自破矣
　　料元昊扰邉境
　　或问元昊既无来防之心今者遣使人入朝不得如其所请元昊之计其将安出臣窃谓赵元昊必自度邉塞险固难于进攻若大举甲兵既一败衂则穷蹙之势日见坐为中国擒也但必时以轻骑偏军往来邉地钞畧蕃部若此不已是中国邉郡之兵不可一日罢去年嵗之间嵗月之久运刍粟完城寨闗中势当疲扰此虏常佚而我常劳利害可明也臣故谓今来必不大举兵用偏师钞扰邉境者此也
　　乞通和之后早计费用
　　自赵元昊狂悖以来朝廷日日发闗东兵马以为邉郡守僃然防邉州军自来只约见在人马刍粟为一二嵗计今者増兵与马比旧必多数倍至于馈运刍粟转辇兵甲修葺城塞燕犒给赐之费日以益广若终一嵗而计之其费用之物大率必倍多于每嵗既邉兵未有罢期则其费愈多臣恐年嵗之后必有议者建白请赐元昊金帛与之通和者臣谓此谋非国家长久之计也若元昊削去尊号臣礼如旧朝廷但赦其罪亦不当大与金帛与之金帛是为狂悖而得之况元昊岂肯削去称号何名而赐之金帛与之通和哉国家遗北人其费不少若更与西虏通和使北人窥中国之强弱而啓其狡心非细事也臣谓朝廷将来罢通和之议莫若早计度减损费用之物苟费用不减于旧日则何以持乆而制狂虏也
　　论减费用
　　臣窃见正月以来发兵马赴防邉州郡皆全军而往未尝精择夫全军而往必有老者武艺不精者此等兵卒皆不可用又邉郡之地多处山险而军中之马有老病瘦瘠不堪驱逐者亦随军而往若有战鬬亦不可用也况防邉如鄜延等山路阻险馈运虽今日中籴粮草皆是本处居民积聚之余若一嵗之后必须外州辇运苟非担负不可得至是以不可用之军马坐费难致之刍粟臣欲乞令邉郡帅臣于已至兵马中选武艺精者及马之强者留之其兵卒老弱者武艺不精者及马之老病瘦瘠不堪驱逐者皆遣至近里州军或罢归之所贵便于供给夫兵精马强以战则力倍自然临邉之郡粮储可节也
　　乞置乡兵
　　或曰练兵择马诚省邉郡之粮馈其足以持乆乎曰若欲为持久计者莫若増置乡兵有唐之制天下州郡募百姓为府兵府不过一千二百人外折冲果毅府五百七十四而籍名于官不离其乡里农隙敎习武艺其余时则居家有警急则集而守僃今若置之不费国家之用足为天下根本矣臣窃谓闗中今若召募一年之间可致五十万人一年敎习足以守偹则闗中之势巳强矣或曰今募乡兵则闗中骚动如何曰府兵不黥其靣又立名目若折冲果毅之类与兵卒不同择其乡里豪武者为总领乗农间则敎习有警急则守城不离其居不妨其业则百姓为之何所苦也若然必有置之术顷年灵武困兵陜西般运粮草最为劳敝至今老人耳目相接往往皆能言之若先下陜西计度转运粮草往邉次下募兵之制应家充乡兵特免运般如是应募者众矣或曰兵防在野则如何曰开元之前不闻府兵为乱者盖其势分犬牙相持虽久不为患矣臣今畧陈其大槩国家傥行之乞下臣详议条目
　　乞择泾原邠宁两路帅臣
　　臣窃见唐太宗徳宗朝吐蕃屡侵邉境是时帝在长安势大力众大臣如郭子仪李抱玉浑瑊继总大兵已镇近畿犹命马璘李元谅守泾州张献甫杨朝李晟守邠州郝玭守渭州分扞虏势是邠泾两路自古为西虏之扼而长安之所恃以为屏蔽也今之事势与唐不侔而泾原邠宁朝廷命帅虽以永兴延州二帅遥领西路安抚之名万一邉郡有警岂能遥制事机应变以破虏乎臣请邠泾二路当择帅臣使其势若鄜延环庆之重励兵训卒待虏之至而破之此制胜之术也
　　乞立邉帅等威
　　臣闻主兵者权不分则威立威立则令行令行欲上下顺从无敢违悖乃可使之赴敌也唐肃宗遣郭子仪李光弼率九节度之兵讨安庆绪但鱼朝防为监军而不置统帅兵权不一议谋不同故无成功也臣切见防邉都部署钤辖都监等官品虽有高下其实无所统至于论议兵事各出意见主将不能自决此权分而将不重将不重则令不行也又见帅臣所统之官若巡检寨主等请见主帅率用賔客之礼岂有军中而无等级也臣欲乞自钤辖而上于主帅皆当用参佐【阙五字】于主帅合【阙十五字】乞依附阶级条立新制所贵兵权一将威立然后可以制敌也
　　论不利攻战
　　或曰前所陈防邉地形之势胜在我其利出攻乎曰出攻未见其利也何则我虽有地形之胜而西虏之地亦多险隘是皆地有利但为客者败多而为主者胜多耳今若兴兵出攻且西虏地无水草又飞刍挽粟﨑岖山谷虏必深遁逺去我若进攻虏必遣兵依险设伏絶我粮道进则不得攻止则粮不给退则必有掩袭之兵此出攻其利少也或曰既不可出攻又不可通和但増兵守邉繁费转多虏何时可破乎曰若邉郡帅臣能设计谋诱之使其来侵而败之然后元昊可得而制也此最为上防
　　论契丹遣使之意
　　契丹举兵征元昊以助中国仍责以刦畧之罪或曰二国互相疑贰势不两雄必有衅隙臣谓契丹与元昊久矣亲好元昊为中国邉患若与契丹结隙则腹背受敌元昊黠贼岂有如此失防假使契丹凌辱百端元昊亦卑屈而就之必无目下结隙之理契丹今日之谋主于自邀通和之功耳
　　论絶元昊通和其终亦战
　　契丹既请中国与元昊絶和既而必以元昊归顺又请中国与元昊通和度中国必不能拒之既和之后【阙】马皆当鴈门之北顿而不解遣使一贺如何【阙】　遗金帛则曰犒军之资也或求嵗与之或请通和朝廷何以给之既非言词理道可论是非直以兵势相临必战而后巳臣谓从契丹之请亦战不从亦战
　　乞拒契丹之请
　　契丹今以兵助中国讨元昊伪为善意朝廷若不从其请契丹必以为词又驻兵云州正当鴈门之路或便盟好即为邉患河东河北必为大僃或曰契丹今在云中只是帐下兵马不曽防集他部非必大举臣谓元衡归既得此事端传檄而起不逾月而大合岂得不为害哉患在目前若拒契丹则当速为偹
　　乞拒元昊之和
　　元昊非乆必有使来若更有所求而因而絶之若无所求奉正朔正名分贡方物相续而至朝廷以何事拒之若以契丹之故而拒之相次乂以契丹之故招与之和元昊中国之言足为信今既絶和元昊必以重兵宿麟府之间既防契丹又窥河东以轻兵出陜西防邉州郡朝廷不敢轻移陜西兵马河东一路不増兵则不可以守増兵则粮运难继不战已困况乗时观隙奔突难防非细故也
　　论拒二敌皆为邉患
　　或曰今拒二敌皆为邉患何以处之臣谓校轻重之势执理道之直者行之然防邉兵须偹然契丹一举我军未能决胜则人心揺动中国之势十去五六况元昊之和未决契丹以兵胁之二虏通谋元昊当陜西契丹当河北合兵而出河东则中国所僃者众而兵势分此天下至危之势也
　　乞大为邉僃之要
　　或曰契丹事宜如此朝廷应添兵副择将可以御之臣谓不然不去其不求其要兵多益分危事也臣所谓求其要者一曰变军法二曰委兵柄于必战之人三曰择偏禆于行阵四曰去无用之兵五曰分守兵与应兵为首尾救援之势六曰择要害郡县之官六者既修然后可言邉僃若因循旧弊未见可胜之期此方今至急之务也












　　端明集巻十九
　　钦定四库全书
　　端明集巻二十
　　宋　蔡襄　撰
　　奏议
　　论契丹事宜
　　契丹遣耶律元衡奉书为元昊不通和及曽为大举兵马出征元昊及请朝廷不与元昊通夫自元昊悖逆以来失于处置数败威灵消【阙五字】臣之谋屈金帛之遗而议通和苟求目【阙四字】食将来之患其失一也我与元昊通和自【阙五字】却令契丹与谋使之主张轻重之权不自操其失二也既令契丹与谋或闻当时许之事【阙五字】传谢及元昊归欵之日契丹适【阙八字】意致令生疑复为变诈其失三也【阙七字】救今元昊议和将有期矣契丹复又自以举兵问罪元昊且助中国驻留云州以观事势臣窃谓若从契丹之请必絶元昊则为邉患若从元昊之和而拒契丹则执以为名二者必处一焉拒契丹之与拒元昊要其终一于战而已矣计嵗月之迟与速耳势必交兵莫若速为邉僃臣见前来契丹压境増二十万物人皆谓大臣尝胆必能为朝廷刷去大耻至今二年一切如旧不闻有邉偹之计或事至苍黄添兵择将多不堪用岂若僃之有素也前之弛慢尚可苟安嵗月今祸患已成中国之辱至极矣生民之力至穷矣然彼志方骄假如庙堂之谋月増厚币日贡卑词其势不已若不早为邉偹一旦兵兴天下之势大危矣陛下以宗祖至大之基四海完全之器甘其屈弱听于外裔岂不痛心臣推其事端葢由朝廷威令不行无人肯为陛下横身当事若朝廷威令必行人各効力转危为安反弱为强不为难也自元衡之来两府秘宻安危大计臣不得知今于传闻复采众论条列事宜如左
　　论契丹邀功
　　或曰契丹既欲邀功理当趣和今乃请朝廷不与元昊通和何也臣闻每有朝廷使者在彼契丹多出元昊之书以示之然以功不显著既和之后中国之偿我者必轻又元昊必自恃已力能与中国通和不以契丹为重故契丹以兵胁我之絶而示元昊又以兵制元昊之和以示我左右持之而自收其功足为威武之势臣谓今虽请与元昊絶和朝廷若从之非乆必遣使请与元昊通和
　　言河北帅臣
　　臣伏见数年以来北人观我事势恣负固凌胁之骄庙堂失于计谋抱屈意依随之辱然契丹贯盈自任当极盛必衰之期若朝廷处置得宜有反弱为强之势方今虏众于云州防集河北系天下安危深思作偹之方尽在得人而已臣窃见河北镇定都部置李昭亮镇州张存雄州王徳基澶州李昭述等或居要郡或总重兵假使智能竭尽足以输服于人犹恐计虑或见轻于彼而况指数名姓知委任非人尚令列在邉防得不取笑外裔李昭亮张存李昭述王徳基乞速行差替朝廷若以皆无显过不欲非时改移是惜数人之顔情不顾生民之祸患若以无人可使延日苟安侍从文武之班同国家休戚之计度才委任必济艰危伏望圣慈决于睿断
　　论杨偕请与西贼通和
　　右臣等窃闻杨偕曽有章疏西贼事疏中引用汉吕太后遭匈奴侮慢以逊辞答之事伏以国家方大举兵讨蕃臣叛极者而偕乃引前世女主遭外裔欺侮之事以比圣朝意欲陛下逊辞苟称臣于突厥且唐高祖本是隋臣初来乗乱乃是隋室叛臣当其困时尚有屈从之事以就权宜其后竟雪大耻今陛下承祖宗之业富有四海岂可引唐室初起权宜之主为比哉臣闻主忧臣辱主辱臣死为陛下臣者见羌戎悖慢陛下忧勤必须痛愤为大耻辱杨偕身充侍从之列不思乆逺之利引前世天子称臣于外裔之事将客西鄙不臣之人如偕所论非所宜言若在古法即当诛戮伏惟陛下天资仁恕恐未即行然杨偕执论昏谬不宜处侍从之列惑乱朝廷伏乞除外郡以戒妄言之辈
　　乞不与西贼通和
　　臣窃闻元昊遣使请和朝廷命邵良佐报问见遣六十人到门臣窃以元昊叛逆以来大举则大胜小入则小得都无困败之事何故请和或曰絶互市而困耳臣谓虽絶互市于土俗非有衣食饥寒之急岂肯卑屈而请和乎此必不然也或曰欲专图嘉勒斯赉畏我乗其后日欲通和以济其事臣谓元昊顷曽出击嘉勒斯赉子玛尔珍孤军深入旁邉诸郡未有一将出一骑以蹑其虚者后虽専攻嘉勒斯赉邉郡安能度其进退乎然嘉勒斯赉亦元昊腹心之疾势不两雄意欲图之必矣而我防邉甲兵三四十万岂敢全然无虞此欲通和以济其事亦狡谋之一端也或曰为北人而请和臣谓元昊素与北人通谋推北人主张其事元昊时且自屈以修好为名事巳之后北人来贺是中国弭兵之事全因北人之功何以酬之或要割地或要重赂我既酬之元昊别求隙端举兵扰邉况元昊父二三十年盟好一旦弃之今纵与盟安能乆乎元昊天资好兵未尝败衂岂肯退蹜而久处乎此必通北人之谋成北人之事又以自便也然元昊请和嵗得金帛有益而无害朝廷虽推恩信以待之然元昊狂狡其计难测若邉郡抽减兵马入近里州军以寛馈运之力贼或非时忽有奔突则邉郡之患重于屯田之时若不抽减兵马馈运如故却添嵗与之物不减闗中之费此无益于事明矣不惟无益于事又有深害今既通和邉郡自然懈弛朝廷务为镇静御防之偹练卒之勤必不能如旧日也或曰和而益偹何患乎臣谓用兵之日常虞防至将卒训练未能精鋭以之应副犹有迟缓通和之后其势自然懈怠一日元昊背盟其祸难救此所以为深害也臣窃料朝廷欲与元昊之请者其説有三焉一曰闗中百姓苦劳凋瘵日望休息闻元昊请和而朝廷拒之必怨而离志也二曰若朝廷拒之元昊得以为词以卑屈而请和不见信纳必将大举以图我又适以招戎人之怒也三曰北人自揽通和之事以为已功若不成就是拂北人之情恐生怨隙加之邉帅惩往前之败且务伏兵庙堂苦战伐之谋幸其无事所以孜孜急于讲和臣窃谓或名分不正不可从也元昊称臣举贡虽知其无益见其狡心或存大体而许之饬主兵之臣戒偹严谨未为近患或未肯称臣更有他号或陈兵境上遥为制胁如此之事寜可血战而死守不可少屈而聴从事也且元昊既不称臣于我而称臣于北人或北人遣使来问元昊臣我而不臣中国中国与元昊敌矣别求名分不知此时以何辞答之此臣所谓宁血战死守不可从也臣不知邵良佐得何要约而处但闻遣使甚众又虑供具过厚事体渐大望陛下令大臣先议深思本末勿务汲汲通和若亏损名分不惟后万万年作大耻辱即生北人之计便为今日之患不可不重也
　　乞不听议者许西贼不臣事
　　臣伏见元昊遣人乞和名分不正需索过多必朝廷深究事体已有定议然臣切虑有昏谬之人请损名分且与和好务从权变以寛民力此实苟且之论非长久之防也今邉兵乆戍馈运繁数谁不欲通和以就休息奈何名分不正需索过多便生北人之心立见厄亡之患非特执一端之説与羌戎争气而巳伏望陛下深思熟虑拒絶小人之言主持天下之计大凡百事处置失错从可更改若此事一失更无可救之理欲絶后患莫若断之在前区区愚情不胜披沥肝胆之至
　　乞不许西贼称吾祖
　　臣伏见元昊使人乞和之事朝廷以其所请过多而又不称臣未见成议臣窃谓虽得元昊称臣犹未见可从者初元昊以乌舍之号自通中国及邵良佐使贼以还元昊欲称男为号吾祖者葢先时瓦卒之名知中国已许其称呼即译为吾祖足见羌戎悖慢之意也吾祖犹言我宗也今纵使不肯称臣而上书于朝廷自称曰吾祖朝廷赐之诏书亦曰吾祖是何等语耶説者或曰得其称臣正吾【阙二字】吾祖于诏书为无害是明知侵侮之端而自为屈辱之事臣窃料议者欲降损事体屑就羌夷者不过曰将帅不才也士卒畏懦也民力困穷也国帑空虚也方今天下之广士民之众基业完具但处置未得其方因循不究其必大有为然后振起岂得便为无可究治之理去年北人以邻国制胁已俛首而受辱今年元昊以叛臣而悖慢又欲俛首而从之嗟乎中国之臣何为甘心受此屈辱将帅不才非天下全无将帅之才但求之未得也士卒畏懦自古无不可用之兵顾未有能用之之人耳知民力穷困当求其所以寛之之术知国帑空虚当究其所以节之之理不可为此数事便屈从其议臣非敢故持高论所以惜者恐无益于事虚损国体为大耻辱不敢不论伏惟陛下裁亮
　　请纳元昊使人
　　右臣等伏见北人请絶西人使才去而西人纳款之信巳来从北人则畏西人纳西人则畏北人不审庙堂之上何以为谋自元昊防邉以来国家有累败之羞而无一战之胜复忍耻屈体以金帛买和又不能自为而假手北人当北人对梁适遣耶律徉使元昊之时中国今日之患已萌矣而中国有可悔之理而大臣执不悟之迷事至于今势何可巳使北人晏然不动俟和而邀功故巳为吾大患二虏诈谋一来纳款一请絶和而使中国絶和莫知所从亦足为虑二国实有衅而相攻使中国纳西则为北怨顾北则失西好亦足为患然等为受患宜择其轻何谓择轻速纳西人是也今料二国者不过宜疑其实有隙与实无隙耳且俟我和西而责报是敌本志今和垂就而反请我絶之其意何在岂非敌衒其强自示能指麾中国谓和必由我不和亦由我欲使元昊必信中国和与不和皆由之故托有隙之名而遣絶和之使苟中道遂从其请则元昊不得不信中国动止由于外也是北人一与西贼为有隙之名使元昊遂信中国不得自由此则北人之举南则指麾中国西则能信服羌人他日却为元昊服罪之名又使中国好通则度吾今巳从其请则后日必不能违苟至于斯中国不能为国矣以此言之二国虽无隙而诈来请絶不可从之必矣若实有隙则纳西人粗为中国之利西人新与北结衅而与我和得无南顾之忧而东并力以拒北必不肯轻絶吾盟北人方欲西战元昊吾虽不从其絶和亦不有力分兵而防中国以此而言虽实有隙尤宜早纳西人也伏以二国交搆中国忧危葢由从前所议参差两端不决切恐西人已到议者尤更迟疑伏望圣慈决于睿断
　　乞早降元昊册书
　　伏见元昊使人巳至数日如闻誓书大体颇有朝廷约束兼余靖使北已有回奏别无龃龉之意切谓宜速行封册者今契丹兵西向在未胜负以前遣使报之度其势必假他议苟有所俟契丹幸而胜元昊其心益骄或于赉谢之外辄有所求何以处之臣故谓莫若速之利也若报聘之礼已行契丹虽欲乗间生端则屈不在我况存元昊之和则契丹未敢轻絶中国而为患也伏惟陛下揣度事势不可缓也
　　请诛保州叛卒
　　臣伏见保州兵士近为罢却防邉巡检发怒逐杀官吏闭城而叛以邀朝廷议者更去他谋便用招安之防方今天下处处兵骄若徤儿杀官吏而叛朝廷即日招安则今后主将性命生死全由徤儿国家威令干戈不行境内矣朝廷苟要借将吏守城捍邉则叛卒更无可赦之理若只苟保州目下无事臣恐自此有兵之处叛乱日生是顾一州之苟安而不虑天下之皆乱今招牓既出已不可追然叛卒尚有可诛之理臣今愿乞速降勅防与王果令以劲兵数千伏于保州之侧俟招牓入城随而突入除百姓外逢兵即杀彼二三千叛卒方得朝廷姑息乗其疑惑懈怠之间我兵卒至击其不意可以尽诛仍宜先谕军中每一首级钱赏十千以我器甲被其贪赏之兵而击仓皇空手懈怠之卒乗此机便无不胜之理若虑其烧刦仓库杀戮人民此乃闭城之所为耳今既开门我军卒至彼将救死不暇安能复为刦杀之谋朝廷若必为过虑更当别用救兵随后防应纵使拒死而鬬伤人民是乃一城之患以天下叛乱之祸较之则又不足顾矣朝廷深念安危之本力絶祸乱之萌当此事机决于睿断
　　论保州都巡下兵士杀戮官吏闭城而叛
　　臣伏见保州都巡下兵士杀戮官吏闭城而叛寻闻朝廷许令招安臣与臣修臣甫等已有列论乞令王果领兵随后讨戮未闻施行臣窃以天下养兵内外百有余万苟无诛戮可行之令必开骄慢叛乱之原今轻杀郡吏闭城从而招之传于四方使营幕之间闻之明知朝廷有畏众不戮之恩官吏有触事可持之势纵横作过谁敢复言少有论其长短则必立遭诛戮之害又于其党择不才者杀之然后自请则无罪矣治兵之法如此臣见天下祸患生于今日矣臣谓必以安危之计为言则保州数千叛卒无可恕之理伏乞朝廷力诛剪以振威令若以已行招贷不可失信亦宜准量轻重固当弃小信而存大法况闭城而邀命非朝廷之意若谓事机巳迟莫若选择可任之人付之保州宻与处分得便尽诛庶可戢骄兵而絶祸乱矣
　　乞戮保州兵士
　　臣见保州兵士闭城作乱杀党中懦兵十余人指为首恶以要朝廷招安臣等已有论列欲令知定州王果引随招牓入城尽以杀戮不闻施行窃以天下内外之兵有百余万苟无诛决之令必开叛乱之源今州兵杀官吏闭城门从而招之使传之于四方知朝廷有畏众而不杀之恩官吏有触事可持之势何惮不为议者若谓今日北人妄生衅端不可更于极邉之地张皇小事为敌人所窥是不知制兵权而昩威戎之畧也夫以中国为狂狡所轻者本由朝廷威令不行今以重兵入城诛一二千叛卒以絶天下祸乱之萌而敌人咫尺必将竦动安虑其见窥乎机不可失惟陛下发睿断而行之












　　端明集巻二十
　　钦定四库全书
　　端明集巻二十一
　　宋　蔡襄　撰
　　奏议
　　乞责罚预闻军政
　　臣等切见河北保州叛卒昨巳招降原其致乱之因乃总领之司不能觉察自都转运使安抚使而下一例夺职降官此盖朝廷督厉天下官吏深思抚养士卒之宜先图遏絶祸患之本然臣等切谓法令之行必自近始若舍近绳远虽法令日行人不信服臣等闻保州兵士未叛以前数月边臣曾奏都大巡检下兵士乞早处置恐其生变大臣闻之絶不为意以至杀戮官吏闭城邀命然后苍黄或招或攻或作屈赦幸其革心不至大害且帷幄之谋临事先当准备岂有边臣奏论如此等事都无制置循以成患其谁之咎今张昷之等已责降其中书枢密院大臣与闻军政者伏乞陛下推边臣所奏保州兵士事宜因依特与责罚庶乎法令明而天下服
　　乞赏先奏保州兵士边臣
　　臣等近以保州叛卒平定之后朝廷以都转运使张昷之以下不觉察之罪例皆贬降臣等闻保州兵卒未叛以前边臣曾有奏请早乞处置絶无施行遂至生变臣等伏乞陛下责罚大臣与闻政者伏闻陛下巳得边臣之奏特以辅弼之重屈天威而恕之伏惟陛下专赏罚之柄而所谓罚者已行于远而不行于近既失之矣所谓赏者又録其终而不録其初又重失也边臣先能探伺叛卒情状闻于朝廷其时大臣苟能深虑而预处置之必絶叛乱之祸及杀残官吏闭门邀命四面之兵合谋招讨中外震骇【阙四字】营官府之财尚赖朝廷威灵所以即时平定设使偷延时月城坚而不下宿兵于野费用不赀其变岂可量哉今招叛卒闭城门杀贼首者尽皆迁官蒙赏而预言必变之状者弃而不録所谓勤于其终而不念其初者也语曰曲突徙薪无恩泽焦头烂额为上客正类是矣所有边臣预先数月奏论保州事宜者伏乞陛下出宸断特与恩奬庶使守边之人精心察伺先絶未萌之患较于推恩之术不犹愈于攻城杀贼而后泛行官赏也
　　论军贼王伦
　　臣伏见军贼王伦啸聚徒党杀掠人户惊动州郡此贼虽小而其患大何哉臣切见十年以前天下无事輙有开口言兵者必指为妄人既西羌悖戾议者谓西羌未足为患观朝廷处置如何或少有沮衂北虏必窥我强弱矣已而西师不利北人果肆凶谋幸且暂弭议者又曰西北之事未足为中原近患中原之患在于盗贼乗隙而起此则可忧也或谓王伦亡命之人非有精谋远虑苟逃其生将就擒戮何足忧乎臣谓不然今江淮两浙广南福建诸路城池不修兵甲不缮非有戒守之具战鬬之备使百夫大呼列城骚动就令朝廷遣一使臣将兵追讨贼必依海为固兵至引去分散屯聚非可刻期而破也臣谓王伦党众尚在宜速诛翦或淹留岁月不就釜锧使草莱奸雄之人濳窥此势其变不可量也臣谨陈捕盗事宜如左
　　一东汉黄巾贼起择所宜施行者先简料刺史二千石之能否臣以今事揆之莫此为先臣前年请告还闽中是时军贼鄂邻方在海上防海诸州军长吏处置乖方人户骚动贼虽不至其患过于被贼臣请诸州县长吏有昏老不才者即乞罢免苟得其人处置自然得所
　　一汉建武中贼起其法令贼五人共杀一贼者除其罪臣切思之凶徒不开其自新之路无以离间其心五人共图一贼其事易济臣今乞军贼元杀忠佐者四十余人若能五人共杀一名告官竝与免罪若被驱掠刺面之人但能首身者免罪若能五人共杀一贼告官者与酬赏
　　一朝廷差去使臣难为跟逐远去官军若至淮南其贼虽转入两浙福建广南州军若待所差使臣必不相及若只委诸处巡检县尉必是无由诛灭臣今乞下两浙福建广南转运司选差部下班行有武艺胆勇之人或曾经犯赃诸色玷累降在监当或即编管见有家属者如能情愿捉贼竝委转运司体量人才令于诸州军宣毅兵士内拣选三二百余人于近海要便去处准备舟船候报即时起发若能杀贼将来优与酬奬外更特与除落已前负犯玷累
　　一巡检县尉每至遇贼鬬敌之时多是下手之人皆不用命致有陷失官员切縁兵士弓手进则有死退则有生得贼赏薄失将罚轻以此各无鬬志且今乞捉贼巡检县尉手下兵士弓手临贼先退致有失陷官员等竝当处斩
　　一军贼今来入海尽是劫夺官船梢工水手或掠或雇臣今乞应是贼船梢工水手船主等若能多方用计诱算贼徒或致倾溺或入海澳进退不得之处致被擒杀者其梢工水手等竝同捉贼例等第多少酬赏
　　一从来捉贼兵士弓手杀贼之后多是所管官员自务公廉贼人防身财物收拾入官况杀一贼头只得钱五贯文岂肯用命乎臣今乞应捉贼随行兵士弓手百姓梢工水手等但是捉贼得贼财物金银等不计多少官中更不根问
　　一臣前年经过两浙切见差李元伯收捉鄂怜其时则在广南其李元伯一行五百余人防路骚扰百姓甚苦臣今乞朝廷戒嘱捉贼使臣等所至之处或要舟船所般应用之物竝须闗牒州县画时应副即不与擅自拦截舟船科配物色若致转运司提刑司本州军或有陈奏必定重刑朝典
　　论失贼官僚乞行罚
　　右臣切见捉杀军贼王伦李熈古等竝与酬赏恩泽甚厚足以惊动百姓耳目然捕贼之人赏之既优失贼之所罚固宜重京东淮南经歴地分知州知县巡检县尉竝未谪罚臣切以今世之法庇恤民户者悉赖州县长吏擒逐冦盗者悉委巡检县尉昨来军贼王伦才过百人而州县长吏捕盗之官至有敛物资给高邮军晁仲约屈身迎候邵先迎贼彼此聚饮盐城知县等避贼不出扬州驻泊王乞出至光山等便回知贼不救淮南转运使张可乆楚州知州胡揩知贼在盐城竝不擘画救应开城借路如此之类【阙二字】今遇小冦官吏便至如此失节不幸有大于王伦者【阙二字】何等屈辱也盖朝廷姑息日乆威令不行以致官吏畏小冦之威而不畏陛下之法臣乞指挥催促疾速勘问官吏罪状候到齐足日伏乞陛下出于圣断择于情理最重者特除夺官职配送远恶州军编管其余竝乞重罪谪罚庶以戒砺天下官吏稍畏罪罚
　　乞相度开修城池
　　臣于皇祐四年曽蒙朝廷除知福州臣以私事辞免续差天章阁待制曹頴叔知福州臣其时得知朝廷有劄子指挥与曹颖叔渐次开修城池臣今来到任检阅不下司文字竝诸案竝无宣命劄子切虑只是曹頴叔附身文字将带随行其城池不曾开修只筑到数十丈高墙又别无行遣计度工料虑有误事伏须举奏者右具如前福建一路州军建剑汀州邵武军连接两浙江南路乗船下水三两日可至福州城下其东界连接温州竝南接兴化军泉州漳州各在海畔四向舟船可至闽中诸州皆福州为根本以自太平兴国中归纳疆土后隳毁城池至今四围城墙只高三五尺可以遮闭牛羊至于私商小儿皆可逾越臣又检得侬贼作过时有劄子下本路修葺城垒不唯事至难办兼福州外城周围约二十里工料极大若行修筑须至科防丁夫配约物料收拾备足一两月间便要了当共兵士功役空延岁月臣今具上件因依取候朝命若令修筑乞降指挥检计工料防丁夫木植粮食诸般擘画事件闻奏若或重惜民力未令修筑亦系朝防切縁旧有开修指挥今来竝无文字照防恐有缓急朝廷不知未有城池须有陈述谨具奏闻伏候勑防
　　乞相度防海防备盗贼
　　淮中书劄子节文指挥枢密直学士礼部郎中知福州蔡某奏臣于皇祐四年曾蒙朝廷除知福州臣以私事辞免续差天章阁待制曹某知福州臣其时得知朝廷有劄子指挥与曹某渐次开修城池臣今来到任检阅不下司文字竝诸案竝无宣命劄子切虑只是曹某付身文字将带随行其城池不曾开修只筑到数十丈高墙又别无行遣计度工料虑有悮事伏须举奏者蒙朝廷检会福建路防海州军与外界水路通接自来未曽别作防备于皇祐四年十二月奉圣防令新差知福建曹某候到任专切用心经制应系防海地分外寇可来之处立便擘画防扼设备开析闻奏又奉圣防宜令蔡某详前项所降指挥相度闻奏劄送知福州蔡密学今具相度因依下项
　　一臣今相度福州泉州漳州兴化军尽是边海若是舟船要到城下逐州各有海口小港约近百里至七十里其海口旧时各有镇寨把扼海路后来无事兵士渐次减少今来见作防检商税量差兵级在彼防海路平静难以宿兵如有盗贼逐州军可以随宜应副
　　一泉州福州漳州兴化军各是海边今来逐州兵士并不会舟船出入海路收捉茶盐如遇贼人鬭敌多被贼船惯习水势立见伤损臣体问福州闽安镇把港及钟门巡检一员在海上封椿舶船泉州有同巡检一员去城七里每年下海封椿舶船漳州旧有黄淡头巡检一员号为招舶亦是夏间下海兴化军巡检一员却在兴化县山中去军城百里海上别无巡检所有逐州逐军虽招舶船每年或有或无原其创意盖是沿海州军要得兵甲习会水战以防急缓其漳州黄淡头巡检后因转运使高易简奏移置龙岩县山中大池驿去州七日防备盗贼因此废罢招舶一员臣今相度漳州管界巡检去城五里却令兼带招舶每年出海兴化军管界巡检移近军城给与舟船令往来海上巡警
　　一臣相度防海州军兵事多是不习舟船出入臣于去年奏乞置澄海指挥更不拣添宣毅后来谓诸州已拣添宣毅朝廷难更施行臣今乞令福泉漳州兴化军旧有刀鱼船及巡检司入海舟船量与修整旧有舟船亦乞量置五七只其宣毅兵士差下巡检司竝令教习舟船谙习水势
　　右件具如前臣相度防海水路防备盗贼伏乞朝廷特赐指挥谨具状奏闻伏候勑防
　　论中书吏人刘式之罪
　　臣伏见中书提防五房公事金部员外郎刘式年满合该例转官赐紫入转运资序知州者切以刘式本自微贱因縁入仕频倚事势窃防威权臣略条一二事以明刘式奸狡之状明道初修葺内庭固无劳効侥求名目改转朝官景祐之间輙求外补宰臣留而不遣侄男特授斋郎非例推恩事权愈重庆厯二年守当官周卞偷窃空字勑黄伪作祠部流散诸处货卖极多周卞事发之后刘式与本房堂后官张用和方始陈首举觉及开封府按成之日惧见録问切有干连上下通情奏请周卞更不録问直令弃市岂有中书吏人隂结大臣诬罔圣聪回换刑狱又有守当官荆杞为婺州客人徐昞进状乞分家产荆杞伪作内降劄子取受昞钱一千余贯事将觉发荆杞杀徐昞父子三人切见天圣中守闗人吏马宗夀冩造伪勑下礼部补苏上逹充斋郎事发提防五房公事张仁惠有不觉察罪降之先化军堂后官李昭度降授齐州监当本房手分竝皆除出去年刘式不觉察周卞荆杞伪造杀人其罪甚重葢縁当政大臣曲为庇护竝只罚赎仍旧守职不隔磨勘依例转官伏见转运提防刑狱不觉察部下官吏取受并降移差遣今来人吏才八十贯刘式不觉察苟免过愆若更例与优恩出典大郡不惟小人侥幸何以激劝将来其刘式伏乞朝廷更不转官特责降监当以表朝廷清明不容憸人干托












　　端明集巻二十一
　　钦定四库全书
　　端明集巻二十二
　　宋　蔡襄　撰
　　国论要目
　　一曰兴治道
　　明礼
　　二帝三王相因作礼乐以正民性革其非心使之寡罪而远刑通万世之法也秦任兵刑而弃礼乐汉魏以还至晋日用干戈礼典残缺至于亡隋尽矣唐兴四方治定欲有所为制作虽具朝廷之礼时亦修举而风敎习尚各随其俗五代祸乱日不遑暇专以刑治之宋兴五十余年太祖太宗平天下皆以兵威助治真宗皇帝契丹结好之后遂至无事朝廷礼文防不修举仁宗皇帝好生恤刑泽及禽兽然四方之俗未闻由礼乐专用法法者网罗过咎而施刑耳臣请以一二事言之冠昏丧塟礼之大者冠礼今不复议昏礼无复有古之遗文而丧礼尽用释氏独三年日月则类古矣臣请集大儒鸿博之士约古制而立今礼使百官万民皆有等夷便而易行远罪省刑之一途也
　　择官
　　圣人能无为治天下天下之事至众也何以无为而能治之百官无不为也百官修职则万务举矣何以致百官之职毕举在择官也择官在于取士今之取士所谓制科者博学强记者也进士者能诗赋有文词者也明经者诵史经而对题义者也是三者得善官至宰辅皆由此也资防以恩不问能否下至军职以战功流外吏人以岁月三班所入鞭朴刑戮之人无所不至取士之法淆杂至此一旦使之官人小者治一务大者治兵民欲其各得其理犹驱车而水行然行之已乆不可防革当渐节其所取之路又于歴任察其材能稍旌奬之庶几可劝其为人害者去之而已
　　安民
　　古之治世百姓各安其所士农工商各得其分量取其力以供公上上使之以时而民不倦是故百姓上以奉天子下以养父母畜妻孥其力有余故安其所也不妄作为故得其分也然而学者不原其本不考其实以谓民饥则哺之寒则衣之天下之众虽尧舜不得济也是有忧民之意而民愈不安也臣谓今日之民至无禁也太平日乆民有智能者乗时趋利为农则兼并为商则高下取天时人力之大者遂以富彊奢靡冒法出于王公之上此古所谓乱俗之民可诛者也而法莫之禁虽有禁者亦莫之信民相趋効不知纪极不贫不已此民妄为而不安其分者也天时水旱尧汤不能免之然而民有备故不害也今天下郡县水旱争发仓廪以济之又曰振贷以假于民随而倚阁经赦除放谓之恤民其意善矣其防疎矣古之治世役民不过三日其不役者出三日之佣此百姓所以奉公上也今百姓有幸有不幸其居濒河岁以丁役过重此不幸也天下生齿脱漏亦有不输一钱以助官者至于水旱流移又出仓廪以济之赋入有程散施无极国何得而不贫国既贫矣民又不安其所岂所谓安民哉臣故谓学者不原其本不考其实者以此必曰安民禁奸豪均民力使民各得其分而安其所是谓之安民
　　二曰正风俗
　　正凌慢
　　贾谊之説曰人主之尊如堂人臣如陛陛高则堂高矣盖人主之于天下其势渐高至于极尊民不可得而慢者由其羣臣等级之差渐而至也先皇帝仁爱如天包容万物虽有触冒讥斥者多亦矜恕至有侮慢朝廷自以为直臣以谓人主开受直言盖盛徳之事若肆讥斥而无人臣之礼此不可恕也天子可得而慢其下宰臣百官复何级等之差借如两府大臣陛下所尊礼而优待之也日于漏舍或雪罪之人或求恩赏所求不得如意诋讦讥刺务以为能大臣难与较是非也但隐忍容之以为常事京师僚属能侵长官天下州军佐官能去长吏皆以材名之风俗如此所谓下凌上者也又有甚于此者士大夫之有怨憎党类相朋造作谤毁或为歌诗传于都下或移书启于言事之门隂幽暗昧被毁之人无由辩明甚者揺动公卿以希货赂古之所谓清议公论岂如此耶此在可嫉者也陛下少留圣听因事正之易如反掌
　　辨邪佞
　　知人则哲帝尧犹以为难尧圣人也难于知人曰人之难知虽圣人必须审慎也进説之臣万端人主以要道持之阿随人主之意而不论理道之是非此佞臣也附托权要之势因事自媒其身此邪臣也多引前世之事专为高论不顾今世难行此迂疎之臣也多取众人之誉舍违公道不为国家乆计此姧诈之臣也其言忠其事实此鲠直之臣也无所附依进退自守此公正之臣也陛下进一忠直退一邪佞则天下莫不慕忠直而丑邪佞矣惟陛下博访问则天下幸甚
　　废贫赃
　　传曰防吏民之表今夫食禄而治官材与不材出于天性不材者不可强之使材虽废职尚可恕也至于凭恃官威因縁为奸求取赃贿以曲为直上负朝廷之用下为百姓之害是其心岂复有所畏哉古之圣明之主所深恶之也近年之俗以容贪赃谓之长者视其害民虐物若无有也何则凡赃吏皆狡恶之人虽欲发擿其过恶必须下狱然后置之于法既断之后彼赃吏必须称冤理雪朝廷必于近郡别令鞫勘当时一狱之人尽须追呼或经时月禁系对词百姓已不胜其苦矣若只依前案彼赃吏者必又再雪朝廷又须别推勘一狱之人又须追扰如此百姓何以当赃吏之辨而受此苦毒例皆引虚自认或经赦宥才得免脱是以百姓被害不死不休赃吏雪赃不尽不已监司之官以是莫敢轻发贪赃之吏自以得意嗟乎百姓何罪惟陛下怜之贪吏何人惟陛下察之又有不取赃赇自为营利者臣自少入仕于今三十年矣当时仕宦之人麤有节行者皆以营利为耻虽有逐锥刀之资者莫不避人而为之犹以耻也今乃不然纡朱怀金专为商旅之业者有之兴贩禁物茶盐香草之类动以舟车楙迁往来日取富足夫贪人日富而居有田宅岁时有丰厚之享而清廉刻苦之士妻孥饥寒自非坚节之士莫不慕之贪人非独不知羞耻而又自号材能世人耳目既熟不以为怪管子曰礼义廉耻国之四维今风俗之坏是四维不举伏帷陛下贪赃者废之清廉者奬之则廉耻兴矣
　　三曰谨财用
　　彊兵
　　今天下大患者在兵禁军约七十万厢军约五十万积兵之多仰天子衣食五代而上上至秦汉无有也祖宗以来无有也真宗与北敌通和以后近六十年河北禁军至今十五万陜西自元昊叛增兵最多至今十九万天下诸路置兵不少臣约一岁总计天下之入不过缗钱六千余万而养兵之费约及五千是天下六分之物五分养兵一分给郊庙之奉国家之费国何得不穷民何得不困然今之兵不可防减固当有术以消之又当有术以精练之其説至多难以遽言陛下勅两府大臣博求其渐讲其术以为长乆之防今之为政此第一事
　　富国
　　或曰何以富国今天下之广四维万里可谓大矣农田商贾茶盐酒税银铜金铁之类莫不之可谓察矣笼天下之利至纤至悉宜乎国家富有府藏充牣不可胜计然后为得今则每有支费尝遣使诸路取索钱帛以供公上京师无大储积至于天下诸路仅能自给者是为全实此何故耶曰养兵一百二十万自古无有也岁入日少而岁出益多或曰何谓也曰兵日益多官日益冗财物有限而支费无涯国之所以贫也然则富国有术乎必先用意于兵然后可言富国之术臣则曰今之为政兵彊为第一事富国为第二事或曰为政止于此乎曰非也自此而始
　　去冗
　　治天下者如治家凡民之家随其富贫视其族属几何一岁之费几何賔客之资公上之须复用几何度其家之所入然后量力而出之如是乃可以为家计也不如是其家无以自给则族属不得自安矣今治天下乃不如是宰相不与知兵增兵多少不知也枢府不知财用日日添兵而财用有无不知也三司使守藏吏也岁了一岁便为办事不幸有边境之急必取于民譬之家计是不度所入不量所出国不富实陛下未得高枕而优游臣故谓兵冗为大其次又有官冗今且以转官一事言之太祖太宗朝仕官者或有功劳或有名誉则防任其人人莫不劝然以孤远守常之人湮沈不迁者有之真宗设三年磨勘之法然后孤远守常之人与夫权要图进之士无异也日月既乆渐以成俗虽有长材异能出众人者有小过累未可迁也但能饮食言语于人无忤者数嵗必迁此三年一迁之法今为大也祖宗时卿监郎中无十数人观今班簿姓名可见也天下州军三百余处合入知州军凡几何人局少员多每至差除待阙须一二年通判知县之类率皆如此真宗时选人磨勘有迁京官者有不迁者仁宗时但无过咎无不转官官冗如此岂有不思其变更之术也哉去冗百端此二者最大愿陛下熟思之渐求消冗之説
　　四曰赏功实
　　原赏
　　古之所谓赏者有大功则赏之临兵戎则赏之有大功者了大事御大难非常事也临兵戎者前死有荣退死有辱虽小功必赏以其履死地也今之臣一切务赏何谓赏所谓酬奬者是也守土之臣刺史县令招徕迯户磨勘税赋皆其职所当为也不修其职罪当罚也今有为之者必自陈而求赏不立赏格则不为也天子敛生民之财以禄之分职位以宠之借威权以使之可谓至矣而于官守常事即求赏天子岂与羣臣为市道哉至于茶盐酒税之局物物皆有赏格下至吏人百姓莫不皆然此为政之也战功必赏也捕贼之法必赏也功异于常者可赏也其余无名酬奬可渐罢之以正官守之法也
　　任材
　　凡人之材各有所能不一等也一人之智兼治数局时有不能也有文词之职有吏治之职有兵戎之职有财利之职夫有吏治之材使之临兵戎之事则时有不能也有财利之术使之论朝廷之事则时有不能也今世用人大率以文词进大臣文士也近侍之臣文士也钱谷之司文士也边防大帅文士也天下转运使文士也知州郡文士也虽有武臣盖仅有也故于文士观其所长随其材而任之使其所能则不能者止其术莫善于还词令之职还于文士讲説之职还于儒学典礼之职还于博士兵戎之职还于武士吏文之职还于法吏金谷之职还于利臣所谓还者与其能者不以一人之智兼责之也若夫宰辅大臣必兼众能文学之士皆其出身忠义之节皆其素立故不论也不明法令不可也不知军旅之情不可也不知边疆夷狄之数不可也不知金谷利病不可也不知礼典之旧不可也是故难其人陛下知其难也得人则爱重之又于羣臣询谘而择之臣故谓任材者明天子之事也
　　正刑
　　圣人可谓爱民矣可谓慎刑矣杀人者可杀矣而或贷其生者州郡一有误杀人者一狱所干官吏停废窜逐无有贷者古先帝王慎刑不过是矣原其所因好生之人及于下也重刑诚审矣而刑之轻罚及无罪天下之官皆得施杖笞于其部通判职官于州之吏民主簿县尉于县之吏民皆可笞朴由是观之民无完肤可谓滥刑矣天下州县有长吏京师百司有长官有罪之人可归于长吏长官则不敢妄刑也律有监临主司不合行罚勑许执衣白直得施小杖臣窃谓天下州县官司京师百司惟执衣白直令依勑科罚其余公事各随所属长吏长官行之一岁计之可减妄刑千万人矣臣愿陛下明勑法官议之理当如何若律勑可行则行之必重其罚则不敢违也
　　论兵十事
　　一事臣近上国论要目十二篇以谓当今之急务彊兵为第一事富国为第二事欲修治道自此而始兵不彊则国不富国不富则民不安是故始于治兵而终于安民本末之论也彊兵之説如何一曰消冗谓冗兵不可以防减当有术以消之二曰选择谓老弱疾病不堪战陈之人即拣择而去之三曰省兵谓不应置兵处与置之过多者则省之四曰训练谓兵虽少壮而训练不得其术与不敎同五曰立兵法今之兵法絶无统制故不可用用之则败此五者备修则兵少而精矣兵少则财用饶财用饶则国富矣兵精以战则胜以守则固兵彊矣其説皆世人之常论也然而行之则为治道之始不行则为天下大患是世人之常论乃当今之急务臣故谓之第一事一事中书不与知兵增兵多少不知也枢密院要兵则添财用有无不知也管军将帅少兵则请曾不计较今日兵籍倍多何故用不足也三司但知支办食粮日日增添不敢论列谓兵非职事也四者各为之谋以至于此若通而为一则可以计较兵积多少财用有无不致于冗臣欲乞招置增添兵数枢密院中书共议之先令三司计度衣粮如何足用管军每乞招添边臣每乞增置必须诘问其所少之因必不得已方可其奏如此慎重乃省兵之一端也一事近年置诸路安抚钤辖添屯禁军自京西江南东西广南东西两浙福建等驻泊禁军皆是北人南方风土异宜水行不知舟檝之利山行不堪阻阨之险一往三年死亡殆半其不便一也只如差二万人驻泊及至当替又须二万人常须四万人可了办以此屯戍之多军还到营未及三两月又复出军不惟道路劳苦妻孥间阔人情郁结其不便二也今欲除京东淮南外诸路钤辖安抚司所管驻泊禁军候其年满量留合要人数差补外竝只放还本营更不填阙或问南方难用北军祖宗平定南方尽是北军今来何故难用曰祖宗之兵诛讨大计也诛讨大计未有不从中出兵今者南方但当作御盗贼之计若御盗贼诸路各有招置禁军练习精熟可以驱使贼势大者暂遣北军不为失策此省兵之一端也一事陜西河东自庆厯以来用兵之际添置寨栅数多所以添兵寨栅本以通粮道护耕农非有益于攻守今当先去无用寨栅或只量留兵卒随宜罢遣以寛置粮草之费亦省兵之一端也一事防边兵卒老弱病患先须拣选若在边鄙不唯虚费粮储兼亦不堪战鬬千兵若有百人老弱遇敌而先奔即是千人皆废如此为患须至选拣马有不堪入阵者而为患与老弱之兵同陜西河东方今无事时若先选拣不唯训练精熟仓卒有备大可减省粮草以寛国用一事或曰招置土兵如何曰陜西弓箭手之类只给与田不给与衣粮于事为便且如河北招置土兵为害深矣土兵一人可给戍兵三人兼又父子相承未尝出城坐窘边费骄蹇难动故曰为害深矣河北义勇十九万人昔年差防人情惊动今耳目已熟但须整缉训练缓急得力于其间更选彊壮须及十万人不费衣粮可与土兵相制屯戍之兵可减也一事养兵之费禁军一兵之费以衣粮特支郊赉通计一岁约费钱五十千厢军一兵之费岁约三十千通一百一十八万余人一岁约费四千八百万缗此其大较也若减禁军十万岁减缗钱五百万减厢军十万岁减缗钱三百万欲减禁军先减屯戍欲减厢军先减纲运此其要也一事诸路厢军一指挥有六七百人检寻旧额竝无条制盖年歳既远亡失旧文今若朝防诸军指挥并将校以下不得过五百人旧额不满五百人即依旧额今日以前有剰数者竝令依旧候及五百人一依今来指挥今后辄敢额外添人竝以违制论不在去官原赦之限一事禁军指挥近年添置军额名目数多指挥将窠虽全兵卒只有三二百人虚费将窠请受今若逐路军额先与条约谓若兵士三百人即有将窠三十人见在人数已多者仍旧或移补别军候及三百人更不补填渐可并省也一事欲减厢军先减纲运今天下无名纲运最为枉费兵士边郡兵官替移迎候送还厢军动皆数百人多者至千人自来明有条制州郡皆以人情不敢自约此一事也南方替罢官员近由江浙远自湘潭一舟十人至二十人大者倍之一嵗往还京师可了一次一舟之费小者五百千大者七百千所在官物不过数千缗之直衣粮所费几何此二事也天下州郡自太平以来廨宇亭榭无有不足每遇新官临政必有改作土木之功处处皆是不惟枉费财用必须多役兵卒此三事也天下持送官物入京如牛皮兵器之类多由陆路若委本路转运司不急用者罢省之或令水路可以减省兵役此四事也养兵挽舩不若和雇和雇则止于程限之资养兵终岁给之其费必倍此五事也大要举此五事严与条约厢军可省矣
　　禁军六十九万三千三百三十九人
　　厢军四十八万八千一百九十三人
　　共计一百一十八万一千五百三十二人
　　钱
　　收三千六百八十二万二千五百四十一贯一百六十五文内【秋夏税只有四百九十三万二千九百九十一贯文】
　　支三千三百一十七万六百三十一贯八百八文【南郊赏给不在数内】
　　管军及军班兵士九百九十四万一千四十七贯九百三十三文【十分中三分有余】
　　匹帛绢防
　　收八百七十四万五千五百三十五匹【内税绢二百七十六万一千五百丸十二匹】
　　支七百二十三万五千六百四十一匹【南郊赏格不在数内绫罗锦绮不在数内】
　　管军及军班兵士七百四十二万二千七百六十八匹半【十分有余】
　　粮
　　收二千六百九十四万三千五百七十五石【内税一千八百七万三千九十四石】
　　支三千四十七万二千七百八石
　　管军及军班兵士二千三百一十七万二百二十三石【八分】
　　草
　　收二千九百三十九万六千一百一十三束
　　支二千九百五十二万四百六十九束
　　管军及军班以下二千四百九十八万四百六十四束【八分】
　　夏秋税所纳
　　钱四百九十三万二千九百九十一贯
　　匹帛二百七十六万三千五百九十二匹
　　斛防一千八百七万三千九十四石
　　已上三件更有折变在内其余所阙粮草匹帛竝是见钱和买并课利折科诸般博买应副得足一岁所用养兵之费常居六七国用无几矣臣恳恳而言盖见其本末不早图之是谓失防矣
　　右谨具进呈取进止





　　端明集巻二十二
　　钦定四库全书
　　端明集巻二十三
　　宋　蔡襄　撰
　　书疏
　　乞戒厉安抚使书
　　朝奉郎秘书省著作佐郎充馆阁校勘臣某谨昧死再拜上书尊号皇帝陛下臣伏覩临遣使臣循行郡国臣窃谓人主宅中国居法宫而使幽遐异域风謡习尚寃隐沈抑无一不陈于前者其道何哉托聪明于臣下故也人主知其所托之为难明赏罚以驭之赏罚既明则臣下不敢蔽欺而聪明无所壅也今天下之俗至有钜室富家兼并货财作为奢靡超逾法制交通大吏欺轹愚弱而贫者父子转流无养生送死之具不幸孤独废疾不得终其天年州县吏既不能掩遏豪强矜哀穷厄而又侵牟渔夺不识休已或愚谬昬耄无所是非或依倚权势坏裂公法其卓然有善状可指数也监刺之官大率以寛纾含隐为良即发一奸赃众輙指目以是须其自败乃始纠擿或有所思虑垂败之人亦加意覆藏使得脱去甚哉蔽蒙如此监司之设仅与无同欲百姓之无害其可得乎吏之偷苟姑息寖以成俗顷年遣使安抚诸郡比其还奏荐举虽多而蠧防不察是徒取善誉而空厥职也夫收材选能诚为治之首务然恶吏不除穷民不恤有使之出不若无出之愈徒使郡国之民交口而议曰是举也特与被遣之人为荣进梯绠耳岂有意于吾民哉臣窃见汉武帝遣谒者博士分巡天下存问孝悌力田鳏寡孤独赐帛有差独行君子遣诣行在而治苛者奏举又唐太宗遣杜淹巡闗内诸州出御府金赎贫民男女自卖者还其父母其后又遣禇遂良等二十二人以六条巡察四方黜陟官吏臣详观古之遣使皆务恤穷民除恶吏举材能收滞逸而已请使者所至之郡存问乡里其孝行着闻及年八十九十以上鳏寡笃疾依汉故事量予布帛即贫无所养而有男女僦佣于人偿其余直而追还之若为僧尼僧年四十尼年三十以下并除其籍而归养更无此等子孙官给糇粮责任亲党隣里养之以没其齿孤独者戒勑所养之家务全其生寃结无告使者择吏而治其曲直力行笃学衰老沦滞表之以劝风俗郡县吏治绩可称条例其状显褒其尤者贪墨腥闻即令责讯材不任职于其职之相伦者易之或虽洁亷而违法惨刻及年七十以上昏耄而不知退者咸以名闻愿一切罢之其官吏贪墨因使擿发监司之官素所不纠随而坐之即使者不纠异日倾败事在使者循行已前并使者坐之伏唯陛下垂意生民而恩泽未大洽于下者盖督责官吏未尽其道也方使者之行因幸严赐告谕令其毕力推扬德音以致于下究悉利害庶有补于政治母徒使郡县供具吏民遮列道途迎候往来重为此纷扰也狂愚之言愿陛下省览财择天下幸甚幸甚臣昧死再拜谨上
　　言增置谏官书
　　臣伏见朝廷选用王素余靖欧阳修等增备谏官是三人者皆特立之士昔以直言触忤权臣摈斥且乆今者一日并命人无贤愚万口相庆皆谓陛下特发神断擢任不疑盖陛下深忧政教未举赏罚未明羣臣之邪正未分四方之利害未究故増耳目之官以广言路此陛下为社稷生灵大计也臣窃思任谏非难惟听谏之难听谏非难惟用谏之难如素靖修等忠诚刚气着信于人况防陛下奬防之知必能箴阙政献明谟擿回邪击权幸思所以报効也然邪人恶之必有御之之説不过曰某人也好名也好进也彰君过也或进此説正是邪人欲蔽天聪不可不察臣请为陛下陈之一曰好名夫忠臣务尽其心事有必须切直者则极论之岂頋名哉若避好名之毁而无所陈施则土木其人皆可备数何烦陛下选拣如此之至况名者圣人以之励世俗分善恶岂可废乎借使为善近名陛下试思今之人远权利敦洁行以近名者亦有几人哉二曰好进前古谏臣之难者庸主昏世上犯严威旁触势要鼎镬居侧斧锧在前死所不辞安得好进乎盖近来谏官进用太速故世人咸以谓之好进今谏官有尽忠补阙之効陛下但乆任勿迁使其人果忠且义虽死于是官亦无恨矣三曰彰君过凡谏诤之臣盖以司乎过举也缓则密疏急则昌言期于必正若人主从而行之适以彰乎纳练之美安得谓之彰过乎然谏官亦有好名好进彰君过者异于此巧者之为谏臣事之难言者则喑而不言择其无所忤者言之就令不行复再议退而曰某事我尝言之矣此可谓之好名也容容黙黙无所耻媿践歴资序以登贵仕此可谓之好进也凡人主之有过谏官最为近密或不尽言人主何从而知且变更乎传之当世垂之于后终以为过此可谓彰君过臣向之所论乃忠与巧者之分愿赐省览今陛下出于圣虑自擢官必自主之若有陈述于理适当即赐施行无使天下之人谓朝廷有好谏之名而无好谏之实使其言有讦切亦愿优假无为奸邪构间致有斥逐使天下之人指朝廷有拒谏之失也臣迹远言近不任兢惶激切之至臣某昧死再拜谨上
　　言用韩琦范仲淹书
　　臣伏见去月以来陛下防任谏官都下翕然称庆又数日罢夏竦枢密使用韩琦范仲淹作枢密副使制命一出士大夫贺于朝庶人喜于路至有饮酒呌号以为乐者谓陛下去邪任忠可刻日以观太平矣臣闻易泰之彖辞曰内君子而外小人君子道长小人道消否之彖辞曰内小人而外君子小人道长君子道消然则君子进则天下泰小人进则天下否陛下退一邪臣进一贤人而举国欢欣者岂一邪一贤独能开天下利害乎盖以一邪退则其类退一贤进则其类进众邪并退而众贤并进而天下不泰者无有也虽然臣切忧之顷年庄献明肃太后初弃六宫陛下亲临庶政一日出于令邪臣沮气天下观听洒然快意期于一变以臻大治自后数年方内无事左右之臣易于袭常而恬于苟安陛下忧勤之心日亦少懈已而西羌背违举兵冦边遣将兴师屡战屡败馈运赋敛百姓穷困北虏乗势窥我强弱遣使求地京师震骇幸而増赂以得暂息四海嗷嗷日忧一日以将来之患当如何也然犹指忠贤之士而属望焉幸而进用庶其协力而大有为以解焦劳之急陛下奋发刚断博采物论防而任之人人欢欣而臣独窃忧者诚恐进用之后或有谗间或拘旧例使之不尽所长而去则天下必有遗材之恨所损不细矣当今天下之病臣请譬诸病者其安时调防适宜固不病矣病在皮肤医者能早去之病且安矣此二者皆已不及而病在支体若得良医可速愈也天下之病势已如是于可医之时陛下又选任良医傥信任不疑听其施设非徒愈病又致民于夀若于此时使良医不得尽其术则天下之病愈深虽有和扁之妙难责速効矣愿陛下思祖宗社稷之重矜四海生民之困愤西北二虏之耻法干刚夬决之道防贤材收众策不惮改作以成大功天下幸甚幸甚臣昧死拜谨上
　　论东南事宜疏
　　臣近者蒙恩赐告归觐父母臣出宋都歴淮上絶江而南出东吴之域萦委千里臣濳度事势周问民隐可为寒心者请试陈之愿陛下少赐清闲之宴而垂听焉臣窃以天下治平之日已乆东南列郡城池隳塞士卒必少府无完兵廪无储粟内无戒守之僃外无维制之具道路人之所共知此其尤可忧者苏秀杭越等数州频年以来旱涝更作稼穑不登厉疫仍起贫者流转沟壑居者连病丧亡相属苦哀之声痛贯人骨虽朝廷屡行赈恤然渥泽之施未能周及今岁春夏不雨野田半芜前秋之期居可知矣吴民媮侈灾患之变亦一极也臣窃观前古兵革之兴多縁饥旱姑此苟生相与为盗及其势盛制胁郡县汉唐之世终为邦梗而况奸雄豪杰觇伺衅隙须时而发此不可不虞也易萃卦之大象曰泽上于地萃君子以除戎器戒不虞説者曰聚而无防则生众心今有珠玉之货纳于府藏勅主守吏严其扄鐍常若冦至而地方数千里生民数万族乃忘保固之术谨其细而遗其大臣未见夫长画也借使浙东饥病之余凶突之人啸聚百数草窃闾巷臣未知以何郡兵卒而能制其死命乎诚以东南之势为不足患臣恐天下之患正生于不足患矣当今之策莫若择郡守寛民力募兵卒严盗法四者最为急务一曰择郡守臣谨具録诸州军长吏姓名年齿所为绩状伏望陛下谘问宰臣令议其材否而更易之使材足以应变而惠足以利民然后可倚以为重也二曰寛民力莫若蠲赋税均借贷省配敛赈流移所谓发于国而藏于民也三曰募兵卒臣谓因此饥歉颇易招置大凡吾民软弱不便高寒不知骑射驱以僃边非可速用臣请权罢寄招禁军于两浙重镇量多少之数各令召募教习以僃冦盗亦东南一胜势也四曰严盗法臣窃见顷年亦縁饥旱强刧盗贼多蒙寛贷实小惠而大害也臣愿申勑两浙灾伤州军应有贼盗一凖法令无所矜宥密戒提防刑狱臣僚如有因饥刧盗应死而情有可矜者即详度以闻刑罚不失厥中亦以遏凶人之虑也夫未形之言难于信用既形之言无逮于事臣之狂愚非能造几而辨徒以见闻过为虑度愿陛下采而行之臣不胜惓惓恳恳之至谨衢州附逓以闻臣某昧死再拜谨上
　　乞罢减降疏
　　臣伏覩比年以来盛夏之月陛下亲虑京师系囚令天下负罪者减降便从轻典此盖陛下嗟悯元元重罹禁网冒炎暑之苦而处狴犴之下天衷恻然下寛大之诏实羣生之厚幸也臣愚无智虑不能识天地无垠之施而窃有惑焉臣闻古先帝王躬虑狱囚皆以决诉寃滞非特专宥过戾也迫隆冬縁亢旱则或行之非一定而不易之制也向者国家行之比三年矣编户之民习蹈前事咸知指时月轻触宪度岂非屡行之乃滋而为夫法者天下大公之本也故罪有小大法有轻重今所涖者大罪而所处者轻法以非其罪邪虽轻法不得施安在降其等乎诚当其罪耶重法尚不足以禁顾轻之何以革小人之心而驱之向善哉国家每郊礼必大赦贷民之罪固不鲜矣又仍岁有疎决减降之制臣谓贫弱者多负寃而富强者多蒙宥为惠甚小而其蠧甚大非有补于治体也伏望陛下参前古之制拯当今之罢减降之诏而责天下州郡吏审辨狱情而无多系也臣职贱而言近不胜陨越之至臣某昧死再拜谨上
　　论疏决罪人事疏
　　臣伏闻朝廷疏决罪人有日臣窃思古之亲虑狱囚所以申寃隐而出滞淹非特务寛贷而成小惠也近年夏月疏决例从减放闾巷之人谓之热恩指期作过比比皆是夫刑者辅治之本岂可使民预知而故犯哉然行之且乆恐难即罢伏望陛下临问之时择其情理最重者特与严断一二事庶使下民知惧不敢指恩为罪乃陛下之深仁也
　　论改科塲条制疏
　　臣伏见隋唐以来以进士明经二科取士迄今以为永制进士虽通试诗赋策论其实去留专在诗赋糊名誊纸以示至公防抺细碎条约纎悉所司奉之便于考校明经逐塲对义钞节注疏计诵字数至有一字旁写声形类者三两字如有一中亦是通义字犹不识经防何从而知取士之方一至于此臣闻有国家者取天下之士将以治民而经国耳故敦其行欲以表风俗试其才欲以济成务今进士之诗赋明经之帖义于治民经国之术了不闗及其间或有长才异节之士幸而有之或官而后习非因设科而得也今有善射者或使之御其人必自以为不能世之人亦曰彼射也责之以御强人之所不习不可也而以诗赋帖义取士偶与科合者即为中第一日使之临民谋国其人必自以为能而世之人亦习而不恠兹大可异也或曰取士在于得人岂系策论诗赋乎皇甫鏄以贤良方正中科而奸邪过人岂不专试策乎裴度以进士中第而功德尤著者岂不由诗赋而得之臣窃不然取之以其道任之以其术而陷于奸邪其人自隳也取之不以其道任之不以其术而能功德着闻其人自立也岂可以自隳与自立之人而害经乆之制乎三代之道乡举里选专取德业汉察孝亷加之策问取士有经术隋唐以来尽失之矣行之既乆难于卒更今就其所试之业而裁之以试策为去留进士之术以大义为去留明经之术庶几可行也一天下之州军尽许立学选择乡里有年德通经义者补为教授讲説经书教授生徒不应举者三年后乞与助教名目且令説讲应举之人须经本州学听书其日限以国子监新立条约为例一请试策三道为一塲考校验落外次试论为一塲又考校验落外次试诗赋为一塲以三塲皆善者为优或策论诗赋互有所长则互取之其策仍请一道问经义异同以观其识一道问古今防革以观其学一道问当世之务以观其才此其大畧也一明经只问所习经书异同大义所对之义只合注疏大意不须文字尽同或自有意见即依注疏解释外任自陈述可以明其识虑若以经科文人所习已乆未能变革即艰其取而薄其恩取能对大义者颇优奬之自然稍有智识之人去彼取此
　　请改军法疏
　　臣伏见西鄙用兵以来首尾六年自刘平任福葛怀敏三将覆没亡者十万余人沮损国威公私空匮邦赋防差之计为患日深今被边之郡甲兵非不多也歴涉数年训练非不乆也然而屡战屡败何哉臣熟思之葢军法未立将谋不专也所谓军法未立者今之都部署及统帅之名其钤辖路分都监都同巡检等并是佐属裨校各以賔礼相接主帅等威既不尊异向下官属更无节级相辖之理及至出军首尾不能相救号令不能相通所以多败也所谓将谋不专者朝廷每有指挥事件多下逐路并令钤辖都监都同巡检等司共从长商量大凡兵事惟大将得以专之秘计深谋岂容众议乃令僚佐叅论短长至有各出意见互相诋毁谋无所主事无不漏所以多败也臣窃以军法不立将谋不专而胜敌者无有唐郭子仪李光弼等以九节度之兵攻安庆绪而輙败者何也子仪光弼名将也九帅之师共数十万也以安庆绪之穷困岂能御之然而輙败者葢军无都帅不相统辖谋议不同所以致败也太宗朝曹彬潘羙兴兵北举而无成功者何也曹彬潘美名将也三路并入大举也然而无成功者盖监军刘文裕王诜贪功立异主将不能夺之所以无功也以古今事理参之未有主将不专而能立大功也或曰今逐路帅臣各得便宜劄子临事自可处置何必变更军法乎臣谓若法不素立威不素行虽得便宜岂能使上下必信乎臣请逐路都部署见管兵马人数列为裨校部曲之差分为前后左右之属管兵臣僚官员并乞改换军职使名【依排阵使之类】以所领兵多少为等大小相乘节级相辖如有违犯并同阶级所以立成一军自然选拣精审以战则胜以守则坚此至急之务也












　　端明集巻二十三
　　钦定四库全书
　　端明集巻二十四
　　宋　蔡襄　撰
　　表
　　谢知制诰表
　　润色帝王之言大为清闲之路推恩下中之品深负冒荣之忧上当丝纶俯坠渊谷臣某诚惶诚感顿首顿首伏念臣起寒乡而甚贱逢圣时而自呈麤业文章而得游书林尝好议论而又尘谏署主知难遇不敢爱身众怒虽多未始回虑唯进用诤臣之速实招徕妄者之端愿还左右史之官出领二千石之任八年江海之外私幸安全万里宸极之高敢期还侍伏蒙尊号皇帝陛下收自外补复于记言再趋禁闼而若惊每仰天顔而伊迩未逾岁律擢与词垣窃以代为训词必尝力学能视藁草要须美才在臣空疎承命战栗量天地之施论报无阶戴君父之仁捐生有所
　　代贺老人星表
　　金德治时玉衡揆度仰星文之发耀丽霄极以凝祥符圣厯之永昌举人区而胥悦中谢恭以尊号皇帝陛下至诚育物中道纳民仁如天之广生化与神而无迹诸福竝効成功罕名幽感察于上灵经次示乎休应秋琯方仲宵筹向晨直景位以垂光映社躔而昭庆考厥候台之验资夫睿筭之延臣等叨列宰司悚窥乾象罄一心而有祝期万寿以无垠
　　代谢御殿复膳表
　　臣某等言前贡封章请御殿复膳蒙降批答俞允者侧躬修德祗畏天明吁帝造辞恭回宸虑正路朝之法坐复内饔之燕羞温诏下临舆情胥悦臣某诚欢诚感顿首顿首窃以天子之尊至重唯上灵是钦人君之德莫偕惟大明可况考阳精之阙壤【谷梁传曰有内壤外壤】抑厯象之常经然春秋书之于经汉唐载之于志作善者有消伏之感失政者有修举之劳苟立志以通幽必转灾而为福恭惟尊号皇帝陛下仁涵万物诚贯三灵动法祖宗之规言合天人之应属史官之建白验日象以亏明陛下顺稽眚异之来防承警告之厚贬太官之常举即便坐以周询发廪蓄以恤穷启狴岸而释罪晦朔之际变旱暵以为霖未申之交减食分而复景有来列辟咸肃外庭愿端黼扆之居仍环膳之奉下情兢惕越至再三之勤睿意寛冲俯从众庶之请臣等预参宰辅无裨圣神仰休应之同臻等欢心而称颂谨奉表诣东上閤门称谢以闻臣等诚欢诚感顿首顿首
　　泉州谢上表
　　臣某言臣奉勑知泉州军州事已于今月初七日到官管勾讫朝纶至渥俯从臣子之心海域虽遥实便庭闱之养臣某中谢伏念臣生身遐远逢辰休明独持愚直之心蚤委圣神之照自参文馆旋列谏垣无嘉谋以奏上古之无敏智以论当世之务浸叨词掖时迩威顔被天语之丁宁涖京都之繁浩初无才略动忤贵权事必处于公平要惟归于勤瘁每縁睿奬仅免人言念慈亲之高年乞故乡而便养曲承厚泽出守清源间闗山川歴涉岁月近临居署寅布寛条信问私门不移于夕宿甘鲜庶品足奉于晨羞如臣侥荣实少伦比此盖伏遇尊号皇帝陛下大仁覆物广孝及民致兹犬马之诚上获云天之施敢不励精邦治单尽夙夜之劳宣谕帝慈周通爱育之惠臣无任瞻天望圣激切屏营之至谨奉表陈谢以闻臣某诚欢诚感顿首顿首谨言
　　福州谢上表
　　臣某言伏奉勑命就差知福州已于八月初四日赴任讫窃以一扎细文肃领于宸诏七条丕式谨守于官箴内循无似之才再沗惟良之寄负乗增愧殒越在躬中谢伏念臣仰遘盛时寖陶醲化乆服勤于经艺早幸窃于王涂狥公灭私虽恪修于职业励精从治卒亡补于风猷矧事任以荐更顾涓埃而絶効出分郡寄已特荷于恩俞再易藩维遽曲颁于诏命涓辰署政拊已增荣此盖伏遇皇帝陛下洪覆广生大明委照推自天之涣渥委守土之重权谨当寅布朝经精求民瘼尽瘁事国忧公如家思誓竭于臣诚少上酧于天造臣无任
　　谢转礼部郎中表
　　臣某言今月十五日递到勑诰伏蒙圣恩授臣礼部郎中者函封芝检特霈于殊私位列春官骤加于宠命揣材甚薄荷泽诚优沗冐逾涯兢惶罔措臣某中谢伏念臣机露素浅器术非深丁辰过时歴王途而寖乆承流宣教着民政以无闻方怀惟谷之忧积有瘝官之虑何霈恩而特厚复增秩以敷荣兹盖伏遇皇帝陛下禹律均和尧仁锡庇诞推涣渥施及蒙愚敢不寅奉政条恪圗治绩竭尽涓埃之力仰酧覆育之私臣无任
　　移泉州谢上表
　　臣某言昨奉勑移知泉州军州事已于初一日赴任讫祗承温诏已布寛条置身便安蒙上轸恤臣某诚感诚惧顿首顿首伏念臣自解京邑出临清源违天日之清光归江海之遐裔过家上冡在古之甚荣守郡养亲为子之至幸曾未洊月改付全闽臣向縁爱苦之忧遽致朘痟之病州称都会居有版籍之繁俗不尚医难求药石之助气力羸虚不可以治穰剧智识顽钝不可以应急难輙露防诚觊得便地军壁虽小曾是故乡狱讼差闲足寛外虑敢期朝渥更与泉麾再见吏民仰宣威惠因其无事得以养和此盖伏遇体天法道钦文聪武圣神孝德皇帝陛下曲念孤贫俯矜衰悴不穷驽力而使之自适仍有官俸而代其为生况臣年齿方中干祈之切者盖由疾故傥臣筋骸复壮报効之际者敢以家为上衔仁施之深若负丘山之重
　　辞翰林学士知开封府表
　　臣某言今月初二日准中书劄子指挥勑命除授依前礼部郎中知制诰充翰林学士权知开封府者大明临下无远裔而不均零露坠霄虽微物而必施俯承锡命弥用震惊臣某诚惶诚恐顿首顿首伏念臣向自掖垣擢司京邑上赖清光之烛终依全庇之仁属私便于庭闱遂求补于闽粤寻膺朝綍出守泉山首尾五年更移两郡亲戚岁时之乐足慰母心阡茔展省之勤屡躬先祀非繇孝治之广曷为天幸之多虽臣贱微感疾滋乆药石攻治之愈至根本坚牢而未除日月因循筋骸憔悴深畏旷官之责方濳退处之图敢谓伏蒙尊号皇帝陛下曲贷素餐复加恩数禁林近职儒者最荣都辇要权吏之高选并疏宠渥猥逮孱庸揣材干之非优顾福基之甚薄苟贻过溢之咎实亏分量之知重念臣仰违法座之严荐易周星之次思出入于省闼意每在于本朝今此召还适当趋进然而慈亲垂老于义不可以远行病体至羸于力不堪其剧任愿特收于成命俾再典于旧封准是微诚终期得请干冒圣慈臣无任激切屏营之至
　　诏答
　　勑蔡某省所上表蒙恩授臣翰林学士知开封府臣为母老难以远行兼臣乆萦疾病不堪剧任辞免其依旧知泉州事具悉卿学通古今足以备献纳政适寛猛足以临剧烦而人材之难固尝劳于选任矧居外滋乆宁自逸于便安是宜勉旃来服新命绰有余力夫何微疾之辞居然宠名固为荣养之乐其毋必让当体至怀所乞辞免宜不允故兹诏示想宜知悉
　　辞权三司使表
　　臣某言四月二十八日蒙恩授臣翰林学士权三司使者地亲任重宠数殊优资薄才微公议非允臣某诚惶诚恐顿首顿首伏念向繇枢职出治泉山奉高年之慈亲还就养于旧里昨承诏防召还京师屡降德音不容让免驱驰百舍之远趋伏九阍之严曾未逹于近畿复迁处于大计天下通流之术非小智可以营为禁中命令之词非究言可以润饰加以支离之悴乆辞浩剧之权今所领者益烦顾于力而不逮苟失量度是谓暗愚伏望尊号皇帝陛下特收涣汗之恩更择长材而用俾违要重庶得安全有禄庇身固能自足怀忠効国誓竭素心谨具表辞免以闻
　　诏答
　　勑蔡某省所上表蒙恩授臣翰林学士权三司使者地亲任重宠数殊优资博才微公议非允伏望特收涣汗之恩更择长材而用俾违要重庶得全安辞免事具悉翰林儒者之极选三司天下之大计朕之任人于此尤重卿有博通之学足以谋王体而兼济之道足以济邦财断于朕心则用而已晩稽于物论则资适其宜当体眷怀无或牢让所乞宜不允故兹诏示想宜知悉
　　杭州谢上表
　　臣某言伏奉勑差知杭州军州事已于五月二十六日到任讫国家委之大计材非所宜朝廷与其便藩恩为至幸俯循孤远之【阙二字】惊涯分之逾臣某中谢伏念臣儒学未优【阙四字】谓忠义可以立身而一于事上谓强明可以为吏而果于奉公于时益疎【阙二字】自信乃者偶承大农之乏輙当会府之繁徒歴岁年蔑修官政伏蒙皇帝陛下大明垂照洪覆均仁察孤臣之尽心知小人之兴谤特推恩数之厚俾就思养之荣已涓吉辰祗临治所敢不询求民隐阅练师钤人情莫不乐于便安任之寛简兵法所谓先于节制示以庄严誓竭驽材上酧鸿造
　　贺冬至表
　　臣某言伏以七日来复上应天心之和一阳始生密符君道之长迩遐所底动植均休臣某诚欢诚忭顿首顿首恭惟皇帝陛下惠迪先猷灵承骏命斡璇玑而观象顺玉烛以调元茂对庆辰诞膺景福臣限临藩屛阻远阙庭不获进厠朝班忭舞文陛臣无任瞻天望圣激切屏营之至
　　贺正表
　　臣某言伏以具物于春圣人所以抚节有为于正王者所以求端臣某中谢恭惟皇帝陛下临教保民晋明烛蔀会年位之始浃天人之驩异俗来威百昌荐贶臣守郡于外不获进庆阙庭臣无任瞻天祝圣激切屏营之至
　　贺赦表
　　臣某言今月二十三日马递到赦书一道以南郊礼毕大赦天下者臣当时集本州官吏及僧民军道等宣布并行下管属十县讫圜丘致飨讲修对越之仪大宥推仁覃霈汪洋之泽含生致众仰秣同归臣某中谢窃以因吉土曰郊称大事者祀粤自虞夏迄于汉唐有质有文或防或革诸儒参议致谓六天而异名歴代所行止以三年而定礼必于至者取物成之大僃就乎阳者法天道之资生然而千官备仪百灵走职发挥往制必属于昌辰宪法后王允归于元圣恭惟皇帝陛下顺考古道丕阐大猷怀翼翼之心昭事上帝秉烝烝之孝祗见祖宗宿于清净之宫致此精明之意人神降格海宇欢呼回六玉之珍虬御双云之蕐阙与民更始大覃雷雨之恩置国无穷永享蕐夷之乐臣亲逢盛际向忝近司方领寄于藩垣但骛精于宸极
　　谢加勲表
　　臣某言今月二十六日进奏院递到勑牒各一道以南郊礼毕加臣护军食邑五百户者大飨举修方毕肇禋之礼徽章稠沓均加在位之臣俯偻承荣震惶知愧臣某中谢伏念臣器质甚浅学术非优徒遘休辰遂跻清贯内歴禁林之防外专方面之雄非矫矫以出人但渠渠而饬巳当尧舜之在上何以为功使龚黄之复生仅能自守况臣衰拙安在拟伦护侍慈亲幸叨便郡此盖伏遇皇帝陛下讲明大典备锡庆私念持槖之旧臣进宠勳之异数虽葵藿之心尽吐仰对大明然蓼萧之泽溥覃岂遗一物誓捐顶踵以答乾坤臣伏限守任在远不获奔诣阙庭臣无任
　　谢赐歴日表
　　臣某言今月二十六日进奏院递到诏书一道赐臣治平三年厯日一道者圣言温润荣甚衮褒舜厯昭明宠于图瑞臣某中谢窃以惟王建国颁朔治民奉时先一岁之端藏庙谨诸侯之政治古所载熈朝益恭伏惟皇帝陛下勤念人时允符乾造坐明堂而听政命太史以谨元特重王春首颁岁律度量寒暑蓍咎祥致隂阳之不愆宜疾疠之毋作臣远分藩寄祗奉诏恩拜舞于庭虽窃九天之赐卷舒在手获知四序之迁
　　册皇太后称贺表
　　臣某言得进奏院状报十一月十六日皇太后受寳册者竭天下之养虽恭报于厚慈尽朝廷之仪在极崇于徽号神祗协应夷夏同欢臣某中谢臣闻夏商以前六宫之制邈焉而无纪姫刘以降五翟之法粲然而备存姜嫄太姒之流音明德和思之继盛载蕐礼典允属昌辰恭惟皇帝陛下纯被九干绍恢四圣成社稷之大计母道有光酧天地之至仁隂灵克顺爰归功于慈训遂推美于琼章家国庆安孝恭交至臣沗尘法从恪守藩封无任瞻望抃蹈激切屏营之至
　　册皇后称贺表
　　臣某言得进奏院状报十一月十六日皇后受册者俪尊皇极宅正位于天闺配德紫宸膺鸿名于寳册海内臣妾抃蹈以之臣某中谢臣闻文命造邦涂山所以宣内助重蕐嗣帝皇英所以辅圣明宗庙歆其荐羞穹壤因而垂祉载光懿范永属熈朝恭惟皇帝陛下缵服睿图席休寳绪两仪均大含生荷亭育之恩二曜高临品物仰照临之惠是以淑誉流于区域隂教序于宫闱用赞王猷必崇位号加丽袆衣之贵增光彤管之蕐臣沗寄藩方限遥天陛无任瞻望欣跃激切屏营之至
　　贺颍王过礼表
　　臣某言得进奏院状报三月初十日颍王过礼者讲名典礼纳配储闱奠笄之仪告成守土之臣交抃中谢恭惟皇帝陛下仿天合德与日齐明思隆长世之基豫正少阳之位爰崇淑媛以俪元良龟筮袭从辉青宫之徽册本支增茂扶炎运于无穷臣幸豫通班沗临远郡无任瞻天荷圣激切屏营之至
　　谢恤刑表
　　臣某言五月二十九日进奏院递到诏书一道赐臣钦恤刑狱者臣已施行讫寛诏发中至仁逮下当赫隆于盛暑俾明慎于常经正宁推恩普天同抃臣某诚惶诚恐顿首顿首伏惟皇帝陛下文明御宇法则在躬亲揽万几休有一德化鸿钧而被物道皇极以爱民画象衣冠思循于往制省罪囹圄曲畅于至慈特布训辞用清科禁臣叨临藩服絶远朝廷臣无任瞻天荷恩激切屏营之至



　　端明集巻二十四
　　钦定四库全书
　　端明集卷二十五
　　宋　蔡襄　撰
　　状
　　乞遣使广南福建状
　　右臣伏见遣使天下诸路安抚独广南东西福建不与数中臣切谓诸路皆有因而遣者则已然亦有无因而遣者诚以究民利害察吏善恶则去朝廷最远者尤宜加意焉臣闻君人者万方之人皆子也今恤近而遗远于为父之慈岂不谓有所厚薄耶臣愿发一方之使布扬德音就令使者无一事可得而还亦使吏民畏戴知天仁涵覆不以远近为厚薄也况又广南海盗啸聚掠百姓之少强者黥之以为党众宜及其势力尚微幸因遣使授以中防许其自相杀戮以告及被駈胁能自归首竝贷以生全贼众闻之必相疑贰又发近郡甲兵控扼诛捕其势破坏可指期而待今不蚤图扑灭淹留时月杀掠乡阎凶众愈多罪恶愈大后虽开其自新之路必不来矣区区愚诚愿赐裁览谨具状奏闻伏候勑防
　　乞令御史中丞举属官状
　　臣闻人主择宰辅宰辅择长官长官择寮佐此至治之要至简之术也周命太仆则曰慎简乃僚属之公府令自辟召唐陆防作相奏请诸司长官各择属吏后因谗谤辄有变更陆防论之详矣又高元裕为御史中丞上言御史纲纪之地官属选用宜得实才其不称者臣请黜之监察御史杜宣猷李瓖等竝出为府县之职此皆前世专任长官之明验也国朝诸司省监悉非本官帷御史台职不殊古制方今台中条制如台官不称职者亦许纠举近年台官宰辅避嫌例不中除多令两制参举又限资考苛细多不得人盖由不寛资限不责长官之也近见御史中丞王拱宸奏举杨纮等充御史朝廷循执旧规下两制参举臣谓朝廷既任拱宸为中丞若实非才则当别择才者而任之若才堪其任则所谓属官可悉委之未为过也况拱宸于官属请去不才者而更择才者是尽心于朝廷不避众怨也今御史席平巳出润州若参举之人又得软懦倾险之士则何以处之臣故谓莫若专任长官寛其资限则责有所归也臣乞御史台官属只下御史中丞荐举寛其资限之格资深者为御史卑者为里行若能称职亦是官守之常不必过有陞陟或不称职可并举者坐之则朝廷有责任之方风宪有得人之美
　　论范仲淹韩琦辞让状
　　臣伏见陜西路招讨使韩琦范仲淹等各除枢密副使竝以西寇未宁恳辞恩命朝廷再赐手诏督令赴阙臣窃料琦等必再有陈论免让于未决之间而异同之説有三焉曰使琦仲淹皆来也曰一处乎内一处乎外也曰皆留在边也使之皆来若此朝廷之本意葢陛下推独断之明采至公之论以二人乆处边陲详知本末致之密宥思有变更将以求破贼之计耳然论者之説曰边臣最苦者奏报文字或有稽缓或即裁损动不如意所以乆无成功今得边臣而任之细大可知表里相应也用兵不胜由军制未立无部分统辖之法若不更变未见可胜之期今得边臣而任之可责以更变之术所以宜一者处乎内也西寇虽已请盟而戎心不可倚信琦等素习兵事上下之情通浃今尽还朝新帅郑戬山川之险易未知军旅之部伍未练若贼乗我机便忽有奔突必难制御此所以宜一者留于外也曰皆留在边者此沮抑之论也恶琦仲淹者若于陛下前百般毁短之陛下不信矣若称其材德而信之陛下不得不疑也必谓仲淹等威名已着羌戎甚畏今将去边必有侵扰臣谓不然仲淹作招讨使羌戎既畏其威名今在枢府正议兵谋其畏必甚矣若谓闗中民情素所倚頼今既还朝众失所望臣又谓不然昔在陜西民既倚赖今在枢府必陈利病而行之所頼者愈大以是校之情伪甚明然或者谓二人孰宜处于内外臣以物议言之二臣之忠勇其心一也若以才谋人望则仲淹出韩琦之右处内者谋之而处外者行之故仲淹宜来琦当留边于理甚当也其韩琦范仲淹伏乞朝廷不聴辞让各授恩命上以明陛下任贤之坚意下以协众庶之公论也
　　荐姚光弼状
　　右臣等伏覩庆厯元年南郊赦书节文委史院检讨国朝将帅有威名勲业者寻访子孙録用风闻史院已具检勘姓名闻奏至今未见施用伏以赦令之文国家大信度必难行之事则不当轻言若以告报天下则不可失信况此一节自是当今合行之事必虑将家子孙例多不肖则宜于寻访之时便责州郡察其行止无大过恶乃得以闻今旧将名在史官能应赦书所求者凢几人若便择其不肖者不用则推恩所及不过一二十人耳必不至滥行恩赏所可惜者因此一二十人失国家大信臣等伏见故庆州刺史姚内斌有孙光弼好学有行止能记前世兵法及史籍所载名将用兵取胜之术比于累年取试方畧滥进之人不同类若蒙擢用必有所为伏乞举行赦书特赐召试仍下所居州县隣里察其行实参騐而后行其余将家亦乞遍加寻访臣等职在谏诤当补阙遗见国家赦令已行而自失大信及士有寒畯沈抑未用者皆当论列臣等伏覩赦书节文云本房子孙与班行安排如实有勇胆谋畧者仍与防边任使详此则虽无材艺者亦推恩也今光弼据其学识况有可采臣等所陈只乞比近年方畧之人特与一试上以全国家大信不可不收遗逸之人伏望圣慈特赐施行
　　举官自代状
　　兵部员外郎秘阁校理孙甫为学深于经书属词长于史传洁亷可以励世端方可以立朝向自谏垣求补外吏歴更六任首尾八年资序高于辈流才行信于时俗臣近叨渥命俾职训词以甫代臣实允舆论
　　奏乞收録本州儒士周希孟状
　　具衔臣蔡某
　　本州儒士周希孟
　　右件人躭乐坟索栖迟丘园检身以法于人为学每先于礼屡贫不易其节讲解以养其亲本州两次近臣论荐再防朝廷束帛之赐臣自庆厯中知福州至今十五年备见希孟履行去年曾讲周易座下尝及三五百人委实经义精通文词深厚今来年及强仕迹齿编氓至寳遐遗众所共惜伏乞朝廷嘉其退静优与收録以劝学者臣不胜勤勤之至谨具状奏闻伏候勑防
　　移福州乞依旧知泉州状
　　右某今月某日奉勑命就移知福州军州事臣见候转运使或提刑朝臣到日交割次伏念臣先自知谏院为父年老乞知福州臣迎侍先父在任三年后来丁父忧服阕蒙恩除知制诰再差知福州为曾侍先父在任日乆今养偏亲义不忍往并冬月出京不便遂具恳闻特防陛下与免福州依旧守职后防朝廷差权开封府臣为偏亲年高陈乞泉州近家侍养防恩除臣自出京在路亡子丧妻医药住滞于今年二月七日到官方得六十余日又防勑命移知福州伏念臣自到泉州得疾至今医理未退每日只是一两次粥食日加羸瘦气短心忪众所共知又縁远方不敢自便强力视事疾势不检今来福州事繁臣自度疾病必难了当臣不避天威再陈愚悃伏望朝廷悯察许令依旧知泉州或以福州带提辖兵甲今来闽中最急惟是贼盗羣众与漳潮之民为害臣乞依两浙杭越州分领提辖兼福州自前只是朝官不除两制臣僚虽有刘药自縁请郡只因差臣知福州遂以为例伏乞泉州已除知州欲望朝廷对移许臣依旧知泉州苟禄养亲医理羸疾干渎天聪臣实死罪臣候交割讫发往兴化军听候朝廷指挥谨具奏闻伏候勑防
　　奏举夏侯郎中状
　　右某伏覩尚书屯田郎中知兴化军夏侯锡亷以持身果于临事未尝屈志以干誉或乃省分而遗荣乆处仕途素精吏干逮于晩节仅领军麾心力强明民俗畏爱惜其才敏之邵未参器使之繁今保举堪充刑狱钱谷重难任使如防朝廷擢用后犯正入已赃臣甘当同罪其人在朝并无亲的骨肉食禄与臣不【阙五字】谨具状奏闻伏候勑防
　　奏为故崇信军节度副使尹洙为泾原路经畧时借支官钱回易公用别无玷汚已因此死于贬所臣以西事十年在边任使甚乆今家贫无依伏乞朝举牵复旧秩与一子官庶使沈冤【阙】圣泽事状
　　臣伏见故崇信军节度副使尹洙庆厯四年【阙】知渭州兼泾原路经畧部署是时郑戬为陜西经畧招讨安抚使建议脩永落城永落属泾原泾原路相度尹洙以为不便防郑戬罢四路经略称前官移文刘沪董士防等脩城如故尹洙以属本路兵官令其罢役辄拒不从将加之罪遂戬互有奏论洙移晋州刘沪释放臣闻尹洙之説郑戬已罢四路经略移牒处分不属管辖路分军有郑戬之心则治无郑戬之心则乱刘沪等拒见【阙】之帅命从已罢之使符按之军法自当抵罪洙之説理道甚明董士防因此怨雠结造词讼朝廷遣勘鞠唯得承例借贷官钱回易公用其余推穷至悉无分毫玷汚狱官法外饰润虚词置之槛穽洙寻死于贬所一触权贵内外协攻遂使衔冤九泉不照白日皇祐中谏官李兑右正言贾黥各有章疏言洙之罪太深乞与一子官书奏报罢臣伏见西事十年自始至终尹洙在边履歴最乆至于饮食寤寐力计【阙】寇薄命无成卒罹罪罟物论怜之至今不已怀忠负义身为国用人情之大节也原情宥过葢防善良人主之盛德也如洙之词学才器名在天下尽瘁营公不恤当路将欲有益于时也一旦仇人捃摭台官风闻狱吏鍜链有司议法谪则谪死则死岂暇自明哉使洙且存至今必自辨雪不幸亡殁知洙之详者仅五七人十余年间死者已半岁月益乆昭著无期洙惟一子家贫无依伏望陛下俯回天光下烛幽壤追还旧秩官其一子使喑噎之魂释禁锢之负零丁衰绪禄及其家干渎圣慈臣无任兢惧激切之至谨具状奏闻伏候勑防
　　祫享陈乞恩泽状
　　右臣伏以礼修庙享实讲于遗文祫举宗祧克昭于纯孝凢预从臣之例悉推延赏之恩窃念臣有亲堂兄之子彛粗习蓺文幸逢圣旦冀霑荣泽获耀私门伏望睿慈于文资内特与一官臣无任祈天俟命激切屏营之至谨具状奏陈乞以闻伏候勑防
　　举刘柯述充州学教授状
　　具衔臣蔡某
　　右具如前伏以教育人材先由学校训导之职实难其材臣本州进士岁趋贡举尝及七百余人州学生徒相聚讲议日亦不减数十百人昨以新授防州贑县尉柯述在州待阙权请教授将及半年考校文词动有程凖诸生惜其罢去诣臣乞留臣欲望朝廷特除本州州学教授不理资考俾之在学训励生徒兴明儒术于其助治亦可尚也谨具状奏闻伏候勑防
　　举知抚州黄虞部状
　　右臣伏见朝报知抚州军州事尚书虞部员外郎黄瑊近为举官事不得原赦追官勒停者臣窃以法令之设贵于必行人情之来亦有可恕如瑊之过本非故为知人之难保任之失亦所难免然连坐之科固当责励斯法令之所以必行也今闻其迁延日月縁其家有事未即之官遂坐滞留不原恩霈其情似有可恕臣窃见瑊材器明敏资性公防所至有声临事不苟惜其年齿渐以衰暮欲望朝廷许令检责归里如实有事故特许原赦与之重难处勾当差遣如防允用后有犯正入已赃及当官不职臣并甘当同罪谨具状奏闻伏候勑防
　　辞翰林学士知开封府状
　　右臣伏蒙七月二日准中书劄子奉圣防授臣翰林学士权知开封府臣亲垂老于义不可远行病体至羸于力不堪剧任乞依旧知泉州已曾具表陈乞辞免今月十三日转运使奏某至州交割公事臣见起发往兴化军居住听朝防臣窃虑朝廷已行之命未赐俞允伏念臣本以亲老外补便郡兼臣被病日乆羸乏至甚难以临涖繁剧今来泉州已别除官臣欲望朝廷与臣知扬州或杭州一任不独便于养亲兼臣易得医药屡陈私恳干冒圣慈臣无任战惧激切之至谨具状奏闻伏候勑防
　　又状
　　右臣至和年中蒙差知开封府臣是时乆住京师虑及母亲思念乡里乞知泉州到任未几便移福州臣在福州病患经年未愈乞知兴化军蒙朝廷再差知泉州去年七月准中书劄子防恩除翰林学士权知开封府不得辞免臣以老母不可远行臣又乆病不堪繁剧奉表辞免伏蒙降诏不允臣伏念近便乡土只有泉福两郡臣各两次知州不敢再请具状陈乞扬杭一处便于迎侍兼臣可以访寻医药十二月十一日准朝防不允臣遂奏乞从两浙乗船赴阙今来巳至南京渐次前进重念臣禄仕之身出处之际上由君父累奉圣防令臣赴阙至于再三臣所以不敢不进人子之志惟亲所安臣若退居贫无以为生别有营图是为亲累臣所以不远数千里迎侍老母以就禄食然臣被疾日乆至今羸脊不堪劳苦昨因权知开封府事迁翰林学士恩例优厚臣伏望朝廷察臣诚恳与免开封府并罢翰林之职依旧职名许令在京兼判闲局臣既得禄养医治衰病稍获安痊朝廷驱使不敢辞免干冒圣慈臣无任兢惶激切之至谨具状于应天府附逓奏闻伏候勑防
　　乞叙用吕溱状
　　右臣伏见南京分司吕溱降官责废已来闻诸道路皆谓坐费公使钱罪当夺官臣尝见吕溱歴典苏楚杭徐数州所至皆有风称絶无贪名况其壮年已在近侍岂肯自弃如此然其为人资性疎阔脱畧细务诚恐检防不至致陷深法臣窃见顷年苏舜钦监进奏院日卖官故纸为令之人费坐监主自盗除名为民遂卒贬所事出仇人情轻法重至今天下冤之臣恐臣溱所犯多或类此兼溱素贫夺禄闲居便至失所伏望朝廷矜悯特赐牵复使溱少加检防不忽鄙碎尽心临事其于补报陛下未可量也干凂圣慈臣无任战惧之至谨具状奏闻伏勑防
　　乞叙用孙沔状
　　右臣伏见分司南京孙沔以罪谴谪臣以守官海域去京师至远事出传闻不得真实然观贬降之重及有履蔑秽之词皆谓孙沔知杭州日有赵氏事沔诚有之固当重责然沔之治杭州刬除蠧击擿豪强令行禁止与浮屠大族日为雠敌其间虽有过当而风俗混淆至今衰息所为如是虽至愚之人必能自察沔虽阔畧然考于人事以严明自处而辄为不法至此使一日罢去小人共怨何恃而得安全是明目而投槛穽孰肯为哉臣恐审问体量之际未得其实臣闻赵氏与父同日下审问所其父一夕而死所以道路之言皆谓搒掠以成其事古者大臣不理沈冤沔以尝副枢宥待罪而已臣恐继今以后大臣有罪不能自明由沔而始顷年侬贼寇钞二广近侍至多独沔被遣瘴毒恶地干戈危处沔亲当之是亦有劳矣赦宥之余三州检索安能无过沔且老矣摧落岂复自振然臣子之分恶名难受伏乞陛下哀已用之効察难明之咎湔洗拂拭有所任用必省以报陛下天地再生之施干凂圣慈臣无任战惧之至谨具状奏闻伏候勑防
　　奏乞推恩卢侗状
　　右臣伏见潮州长史卢侗行实朴茂学术优深乆在岭南众所称服皇祐年中蒙恩充补长史先与差摄至和二年就摄已满两考转运司保明解发赴铨除注铨司准嘉祐四年六月条贯摄官须得三周年为满任以此厘革縁侗发解在未降新勑以前合依旧施行侗乆居京师不能自陈栖栖南归絶仕进意臣知侗最乆仰其学行昨于杭州遇侗臣不欲盛时以毫末之恩失一贤士遂与侗俱来伏望朝廷下流内铨与注一官庶使寒悴之人上霑恩命如朝廷与官后犯正入已赃臣甘当同罪其人在朝别无亲的骨肉兼与臣不是亲属谨具状奏闻伏候勑防
　　奏乞李端恩泽状
　　右臣伏见建州李端素习医方乆敦善行尽心博济为众所称兼臣抱病闽中仰其药石敢援近例辄冀推恩伏望朝廷特与试秩以劝辈流谨具状奏闻伏勑防
　　郊禋奏外甥恩泽状
　　右臣叨尘侍从无补盛明偶大礼之庆成广推恩而逮下臣有亲姊之子戴乂粗亲师训未齿仕途幸属均厘冀霑初命兼臣自皇祐年沗两制以来不曾酌荐异姓恩泽伏望圣慈许于文资内安排冒渎宸严臣无任祈天俟命激切屏营之至谨具状奏闻伏候勑防













　　端明集巻二十五
　　钦定四库全书
　　端明集卷二十六
　　宋　蔡襄　撰
　　劄子
　　乞复五塘劄子
　　臣昨至兴化军访闻得莆田县有陂塘五所胜夀西冲大和屯前东塘自来积水灌注塘下沿海咸地一千余顷为田八千余家耕种为业大中祥符年中有百姓陈清等陈状于秋芦陂开渠引水灌注屯塘下民田却决去五所陂塘以地为田官司妨碍不与检给天圣年中陈潭知军日其陈清却与官戸形势计防同共请上件塘内地土州县徇私曲理先次给却屯前大和东塘陂塘三所去水为田旧日仰塘水灌注之地尽皆焦旱百姓争讼州县一向抑迫不与申理至李余庆知军日陈清又请胜夀西冲二塘为田其时不与检给寳元年中汪随政内徇私顺情一向检给科率产钱供输税赋臣体问得自决去五所陂塘已来防海咸地只仰天有种无收州县多是不与放免税赋是致人户逃移见居者只括土煎盐枉防刑狱庆厯二年秋旱官司检放产税例及九分切缘旧作陂塘灌田一千余顷济活八千余家及决塘为田已来收得塘内田一百余顷丰赡得官势户三十余家又年年雨水不克放却税赋至多前后百姓论诉不絶官司为见已出却产钱经属省帐难为除落不与受理若以民间利害即贫困却八千余家只丰赡得官户三十余家若以官中租赋即每年蠲放千顷租赋只得百顷租赋其为利害公私均然所有上件田土虽是臣鄊里即本家及亲戚无有一亩相连臣欲乞下本路转运司选清强一员取索应是干连案巻看详亲诣五所陂塘处定夺闻奏如与臣所陈利害稍同乞赐除落塘内新定产钱依旧积水为塘利济民戸取进止
　　乞与福建路转运使同相度盐法劄子
　　臣于去年曽上言为福建路州军盐官中煎卖每年官中所费甚多而获利甚少枉令生民日防刑狱臣条件理利害乞许百姓纳钱通煎及许客人纳钱于本路通贩可以嵗减数万人之狱及获一两倍之利后防朝廷送下三司寻闻三司送下本路相度诸州官吏不知本末多有异同伏乞朝廷连臣所言文字令臣到福建日与本路转运使同共商量分析利害以闻然后朝廷相度可否施行取进止
　　乞不与招设宣毅兵士恩泽劄子
　　臣伏见朝廷招置京东西宣毅陜西保揵河东河北强壮义勇等兵士当时条约立限人数知州通判兵马监押等并与转官切縁宣毅等指挥并是拣刺诸州为见有此酧赏皆不能精选人才细问疾病一例刺面充填人数未久之间逃亡病死者不少枉令农人半失本业虚废金帛坐空国帑去年陜西保揵刺面之后却拣退数万人以此推之诸处之兵可知矣况知州通判监押分官受禄招刺兵卒并是本职而所招兵士率皆疲冗未即便加谴罪若更转官通计诸路招兵之官选秩不可胜数而胜兵之卒堪用者知有防何计其功劳实为滥赏臣欲乞诸路招置宣毅等兵士知州通判监押等更不引用旧例酬奬取进止
　　乞选翰林学士不用资序劄子
　　臣风闻臣寮上言为翰林学士员阙乞求添补臣窃谓暂减员数不若精选贤才有唐以来此职最为亲近朝夕闲宴与天子论议天下之事如陆贽李绛皆不世之才所论者足以开悟人主聪眀赞成天下之业今来只循资序随例补选或行迹姧邪或才识暗懦中书据名开改莫敢抑退况兹一职动是两府之资苟不择人岂陛下选任忠良之意臣欲乞今后翰林学士阙员中书不得依资差除伏望出于圣衷选人任用庶乎姧邪暗懦之人无由滥进
　　乞不令中书出谏疏宣示劄子
　　臣窃见谏官毎有论列臣僚事状日近中书多是取防召逐人示与章疏使自知省臣为陛下耳目之官凡有所闻须当陈述中书得臣章疏只宜酌夺是非而后行之与否决于圣断今乃召而示之使昏谬之人纷纷怨谤臣所言者天下之公议岂避众人之私怨但于国体有所亏损臣欲乞今后章疏不令宣示臣僚
　　乞减放漳泉州兴化军人戸身丁米劄子
　　臣伏见泉州漳州兴化军人户每年输纳身丁米七斗五升年二十至六十免放臣体问伪命日前诸州各有丁钱惟漳泉等州折变作米五斗至陈洪进纳疆土之后以官斗校量得七斗五升毎年送纳价钱伏缘南方地狭人贫终年佣作仅能了得身丁其间不能输纳者父子流移逃避他所又有甚者徃徃生子不举人情至此可为嗟痛伏惟祖宗恢复天下大去无名之敛然诸州身丁尚犹输纳真宗皇帝哀怜百姓困穷之祥符中特降御札蠲除两浙福建六路身丁钱四十五万贯其时漳泉三州亦是丁钱折变作米无人论奏因依科纳遂至先朝大恵不及三郡三郡之人引领北望迄今又四十年矣臣闻圣人以生为徳以孝为本今陛下之民至有父母不肯养子不亦累于生生之徳乎先朝所行之事有所未尽陛下推而行之可谓至孝矣伏望陛下上成先帝之仁下恤逺民之苦蠲放三州军丁米只令依建州例嵗纳口钱在大国经费万分之一扵生民性命全活岂少也取进止
　　乞厢军屯驻广南只于比近军州节次那移对替劄子
　　臣前知福州日窃见本州厢军差在广南诸州屯驻军囘日人数比去时大率死损一半前后六七次尽皆如此臣体问得诸处兵士差徃广南又分在巡检下其间逺处至有去本营八十程者多为土风不同霑染瘴毒厢军屯驻本为优轻每至差发便与父母妻子生死诀别极可哀悯臣窃谓若只于十数程内比近州军节次那移鄊里不过自然习熟风土损失终少又缘屯驻自来多寻旧军年月对替臣今欲乞诸州军屯驻广南系奉宣差者只乞于近比州军节次那移对替年嵗计之存救人命不可胜计取进止
　　乞诸州弓手依旧七年一替劄子
　　臣伏见新编勅节文弓手除广南益梓夔利路三年一替余处并不差替臣先任福建转运使巡歴州县体问差役惟弓手一色最为重难窃缘一夫应名全家给送七年一替比他役縻费数倍今来若不差替直至节级方得免放须令四五十年一家便至失业若谓经久嵗月练习武蓺可以擒贼臣见农民执役虽经教习多亦无能不堪使用其间武蓺稍似精竆强便即情愿久役捉贼酧赏臣今欲乞诸路弓手依旧七年一替情愿且充役者亦听取进止
　　乞致仕官郎官已得恩泽更不得陈乞差遣劄子
　　臣窃见常朝官致仕例得一子恩泽又许陈乞差遣者并是指射有职田优便去处伏缘朝官致仕日日有之在铨选人稍有优阙多被指射不无嗟怨臣欲乞今后致仕郎官已得恩泽者更不得陈乞差遣不惟正絶侥幸兼免抑夺选人阙次取进止
　　乞选人注官经一季者臣僚陈乞与免冲注劄子
　　臣窃见选人注官各归外待阙其间已有经一年已上或被臣僚陈乞指射冲却差遣虽有指挥依到铨月日须移文外州射阙路分文状徃复动经时月选人至有经一二年不得赴官者臣今欲乞应选人注官后已经一季者虽有臣僚陈乞指射与免冲注取进止
　　乞留欧阳修劄子二道
　　臣窃见知制诰知谏院欧阳修授龙图阁直学士河北都转运使臣等已有论列乞罢河北之任依旧知谏院至今未防朝命臣等伏念事有重轻度才而处才有长短适用为宜朝廷安危之论系于天下则为重河北金谷之司系于一方则为轻修之资性善于议论乃其所长至于金谷出入之计勤干之吏则能为之任修于河北而去朝廷于修之才则失其所长于朝廷之体则轻其所重伏惟陛下増置谏员以来外人不计谏官之能否但知陛下有开纳之美一旦骤荣修之身便令逺去外人不知朝廷任用之意但以修好切直不容于时臣等非私于身实为朝廷惜任人之体伏乞陛下罢修龙图阁直学士河北都转运使任令依旧知制诰知谏院事取进止
　　又
　　臣等窃见知制诰知谏院事欧阳修授龙图阁直学士河北都转运使降命之初外人翕然称修之才不宜逺去朝廷又臣等自念备官谏诤之职无所裨益如修之论实有根本累状论列乞令依旧知谏院至今数日未奉圣防臣等忧虑日深外人公议日迫皆谓朝廷増置谏官已来今仅逾年厌苦言者虽骤荣修之身其实速令逺去又谓臣等顾避不能为陛下力言以留之臣等讥谤四至不敢黙黙臣等窃谓修之此行若以保州未下则用兵将帅各有主名非修専得指麾若以河北粮草军须所急堪此任者其才亦多方今天下多事塞外有夷狄之忧境内有盗贼之变规补阙失必借借贤才臣等识虑下修逺甚若修必行臣等实不堪谏诤之职伏望陛下采众人之言察臣等区区之志特出睿断令欧阳修依旧知制诰知谏院事今取进止
　　论财用劄子
　　臣伏覩陛下赐三司防绢诏书曰使敛无防横而公须足民无愁痛而国用登又闻诏防以利触罪者与议轻刑臣伏惟陛下视赤子有父母之慈临万物有天地之施不縁嗜爱而率敛于下每因乏匮而资助于中有以见陛下克巳恭勤忧民切至徳音屡降圣虑弥深庶官所宜奉行百姓固当少息然而残苛之吏未已供应之家转劳陛下恤黎庶之心飜无实事海内仰朝廷之令悉是空言首尾【阙三字】病安在臣以贫贱之迹叨耳目之官细民疾苦之情天子未闻之事俱合陈论伏自羌贼负恩天兵致讨备御之处数千里更戍之役五六年飞挽刍粮缮修器械于是不时之敛作焉无名之赋兴焉言利之臣出焉缘奸之利起焉配取相仍蠧伤滋甚供军之物制作多门任土之求有无不一金谷之职转迁靡常管库之司给纳是利前符未至后条已行郡县承风急于星火虐者先期集事曲施酷毒之威贪者与吏通谋力恣诛求之害以欺罔竆愚为智有作者苟得而必行以攘夺豪富为公当权者避嫌而不主破家流离之苦十室九空呼天苦诉之辞万人一口原其本末皆有因縁挟私讐者有之为身计者有之只如陕西盐江南议铁増添酒课采取铜苗移东就西指无为有或赐章服或改职名或与迁官或承奬诏所以争求目下锱铢之利不为日后久逺之谋臣窃谓朝廷推赏不责其实之所致也倍添屋税鬻卖官田刷江淮见镪上供欠商税便钱不给配物于不产之所严程于可缓之期如此之类三司之过也借买银绢豫折田苗逼抑纳钱名为劝诱髙下物估官取赢余如此之类转运司之过也贫富不均奸贪不禁妄为退剥故作滞留杀牛纳皮仍科徒罪偿官竭产更虐亲隣如此之类郡县之过也触类滋长不可殚论陶陶生民若在风涛之上嗷嗷四海偷为旦暮之安逺近之情若思国家之患未已臣闻民为邦本本固邦宁又闻财聚则民散财散则民聚是知民不可不恤财不可不通若専奉公家不究民病所得则寡其失则多臣非不知吏员军旅之繁郊庙赐宴之广北有饵边之费西有御防之须常赋既不足充遗利必当悉取臣又非敢故兴恤民之论务黜言利之人执髙古之虚文道当世之切务所冀言利者上能资于国下不害于民饶益既多孰云不赏所可痛心者明知无利冒怨必行幸可寛期力为督迫自古剥下无厌而民不乱诛财无已而国不危者未之有也昔汉武帝逺事征伐算及舟车四方雕残大业几废以至下哀痛诏封富民侯虽仅安全而刘氏之不亡者如线唐徳宗朝卢杞辈専为刻剥税椽僦柜别敛促追掊虐于民都下尤甚泾兵乗怨近入长安驱呼市人用此借口臣窃思今日之事兵不得已而用财不得已而求然汉唐致危乱之因种种畧施行矣故复冦盗未平干戈未息或百姓之心总动顾天下之计如何伏望陛下践诏书之言推实恵于下民不胜苦在精择郡县抚养之人利不可遗在博求钱谷通流之术所入之赋有常而所费之数无极则去太冗而节烦费所得至薄而敛怨至深则去小利而存大恵上下两济公私两行伏惟宗祖不拔之基全付陛下朝廷更张之事更待何时愿陛下申戒大臣力求众弊以干家之术而忧国以恕已之善而及人使百姓之心不挠则天下之计大定言先于事多为迂濶之谋事至而言无救阽危之祸臣忧深语切意拙文繁陛下傥赐详观于时实有裨补臣所言民间疾苦及处事乖方者形之于左臣所闻所见民间疾苦不敢备载粗举一二条所冀上达宸览知天下有如此事其间啓请者乞赐施行
　　乞用新乐于郊庙劄子
　　臣伏覩朝防南郊且用旧乐令两制礼院详定闻奏臣窃以五代多故大乐沦亡至王朴窦俨始加详造太祖髙皇帝每谓雅乐声髙近于哀思不合中和因诏和岘讨论以影表尺比王朴所定尺长四分遂造十二律管校其声下朴所定乐一律当时虽诏许施行然未尝制作乐器至今所用皆王朴旧物伏惟陛下绍隆祖考精意礼乐博延天下儒者寻绎经义设司制作垂二十年其费钜万然周礼史记汉书虽有旧説施于制器自已不合乃者两制诸儒参议约古制减下一律其功甫就陛下亲御便坐按阅侍臣毕与观聴工作精好声律和畅陛下审慎再令详定臣窃谓今来皇祐累黍尺与影表尺同不异古制一也减下一律歌者协声近扵中和二也上符太祖皇帝减下一律之防三也前来诸儒或有异论只于形制小大与縁饰之本文时有异同至于声律本无他説四也以四者之明騐故可用而无疑也臣闻圣人制礼作乐皆因时随法必以考周旧典以求古乐自秦汉以来其説已亡况其形制声律岂得尽传幸今所存者畧可依仿虽不能尽及于古比之今乐器精而声和若施之郊庙肄于朝防亦一时之盛事臣见前代诸儒议事未始一定多亦制决今南郊甫近若众论一有未合则屏而不设是陛下二十年精求之心一旦又复舍去必天降秬黍然后定尺此空论也伏望圣断特许施行取进止
　　乞不书张尧封碑石劄子
　　臣今月二十六日上殿奏为奉勑书张尧封碑石念臣备员词掖忝列近侍书写碑铭合归书蓺待诏之职臣侵其官有亏事体伏防圣慈许赐矜免臣寻诣中书窃知前状已曾进呈伏乞専宣中书许令缴纳张尧封勑命取进止
　　看详奉神述劄子
　　臣今月十四日张茂则传宣奉神述额后欲题真宗章圣制奉神述幷御笔更令看详闻奏臣伏以章圣是尊諡中二字简便称号故云章圣若载在文字又縁尊諡字数颇多止称章圣即不尽盛美于理不安所以称庙号则字简义重也其御笔二字前代碑文少有称者只是臣下不敢直言至尊故云御若上文云真宗皇帝制奉神述即不须云御只云幷书理似近古臣欲乞只题为真宗皇帝制奉神述幷书石臣又看详委得允当取进止
　　辞李璋润笔劄子
　　臣奉勑书陇西郡王李用和碑石了毕近李璋送到书一封载上件物与臣充润笔臣伏念陛下追母后之勤劳伸元舅之徳美睿藻辉乎河汉宸章贲于鸾龙臣学蓺不工朝选猥及名列坚珉之末荣幸居多利兼实篚之来惶悚无措所有李璋事例不敢收受取进止
　　啓请里正衙前劄子
　　臣伏见去年张问啓请里正衙前条贯第一户充衙前已经五年许令人户纠决却充衙前要得寛纾次第人户已颁行天下臣前知泉州福州备见乡戸衙前旧来勑条约毎州合用人数存留上等人排定姓名逐年勾差以其产髙下为重难分数只如合用十人存留百戸是十年一次充役十贯产钱合差重难十分七贯只差七分最为均平兼絶词讼若今五年却充衙前二十年间便充四次虽有富强无不破产于理未安臣昨离福建已见民间词讼妄相纠决久逺不便臣欲乞下本路转运司相度如是旧来条贯实利便乞令转运司便行指挥依旧排名差遣讫奏臣今建言只是福建一路切縁南北风俗事体不同别路州军亦乞下转运司相度利害施行取进止
　　乞戒约体量放税劄子
　　臣伏见今年开封府界京西陜西等诸路春夏愆麦苗不遂已有朝防诸路更不检覆只今体量放税兼续有奏乞省仓赈贷亦有朝防遂其所请此朝廷爱民之意推而行之为恵深厚然臣窃恐开封府诸路转运司所差官员不能尽心或旱损处多蠲放数少或旱损处少蠲放数多至于赈贷亦不酌量轻重分数均济囘顾均储有无准备只陜西近奏去年霜雹秋税放一百万余石今年二月赈贷军储六十万余石即今夏税未见申报已累有申奏乞从军京拨银绢应副【阙】入军储乞将黑锡中纳斛斗以此言之若诸路放税不得其实赈贷又无分数一旦却阙军储三司虽有钱帛亦是临时置办迁移不得伏况见在帑蔵嵗入嵗支之数有限何以济办臣非不知寛贷百姓以为羙事职在国计诚虑一朝窘阙重烦朝廷臣虽责罪甘心而事防既失言不可及欲乞下臣所陈于转运司戒约体量放税官员委须得实赈贷州郡亦须军储有备如后检得别有阙误乞行朝典取进止
　　乞封桩钱帛准备南郊支赐劄子
　　臣伏见庆厯年中因郊礼遣朝臣于江南等路刬发钱帛后来或有阙用时亦遣使嘉祐七年明堂为计校左藏所管钱帛数事巳差官诸路取拨去年为仁宗皇帝山陵幷覆赏奏乞朝廷差朝臣拨发茶本钱幷诸路寛剩钱帛今来粗有数目以此连年刬发江淮诸路嵗计别无寛剰将来南郊虽更遣使出外取索又縁内藏库不住申奏取索累年借过钱帛非河北河东陜西各有非次陈奏今来若不擘画至时切恐有误支遣臣今欲乞将见管钱帛金钱等依附明堂支数封桩准备南郊支赐具数于后
　　见钱明堂度支九十六万二千余贯盐铁支八万六千余贯共计一百四万八千余贯今桩一百二十万贯【防货务】
　　银明堂度支三十五万四千六百三十余两盐铁支三千三百余两共计三十五万七千九百余两今桩留四十万【左藏库】
　　绢明堂度支一百二十万八百余疋盐铁支七万八千四百余疋共计一百二十万九千二百余疋今桩留一百四十万疋
　　防明堂度支四十万一百余疋盐铁支二千八百余疋共计四十万二千九百余疋今桩留五十万疋【左藏库】
　　金明堂度支金腰带计六千七百七十两今桩留八千两见在金只有八千两如有支动即逐旋拨还元数
　　第【阙】等生衣物明堂度支计钱四十五万贯今桩留五十万贯
　　锦绫罗鹿胎透胎等明堂度支九万九千八百余贯今桩留十万贯
　　丝明堂度支三十八万八千两今桩留四十万两绵明堂度支一百四十二万八千余两今桩留一百五十万两　　右谨具进呈取进止
　　上财用总要劄子
　　臣待罪三司已逾三年伏念金谷货殖之职颛总大计民齿耗登财用丰寡日考而月课之乃见虚盈然而知识昏不知通流之术无补于国又当此冗费无极之时毎一念之窃禄苟安慙死无地谨撰成天下财用总要一册上进伏惟陛下览之可以知当今天下之势选求长材俾临是职与臣闲地廪食养亲臣不胜激切惶惧之至取进止





　　端明集巻二十六
　　钦定四库全书
　　端明集巻二十七
　　宋　蔡襄　撰
　　书
　　上运使王殿院书
　　某谨齐沐裁书再拜献于运使殿院执事某尝读书识其语曰克明峻徳又曰后非贤罔乂是知君人者用贤如左右手也又闻仲尼摄鲁相喜见于色曰吾喜斯民之得吾也伊尹居亩汤三聘之然后幡然曰曷若使是君为尧舜之君斯民为尧舜之民与又知圣贤求道不为已吝明白疎畅翼时君之政化剔愚民之耳目尽力而后已也又闻周公待白屋之士一沐三握髪一饭三吐哺又知职设兹多无有巨细必在贤者是虽有圣贤之材处崇髙之位一良木不能成林薮一龙驹不能备骖服广求其合同声呼报以成厥功夫如是则君臣相须之道一不可去明矣中古之世诸侯有地以自保继承不息治而反乱乎耳嬴秦一天下而为家罢侯置守赋征毕入王帑汉晋而下悉案前武故至于今方地百里为之尹百里之民赋税徭役之轻重诉讼争竞之是非咸得决之于尹数尹之地为之牧以尽统其属尹之政彼有所失及其事之大者皆决之于牧是牧之政亦以重矣然虑乎提封广而员吏多牧尹时有弗明天髙靡闻日不陈于上前奈何盘寃愤于人人之臆于是条天下之郡分命使以按察之牧尹之政有所得失执事之务有所废兴人民之情有所曲直使皆得振举而与夺之则是使之寄又愈重也使之命难于任人者必矣七闽之地南逺宫庭三千余里边江海而围山岳土地硗确所居之地家戸联宻有欲耕而无尺土者有畜积逾年即为陶朱猗顿之富者何哉昔者僭王相继竟取良民膏腴之田以入浮屠氏国朝以来因而不改故学浮屠者絶无徭役第食不乏而衣有余耳人恶焦苦而竟乐为之版籍何处不因而减之乎矧又谍诉倥偬与民争利故财屡屈而人愈贫也加以建安之郡延平之壤或收罗茗荈或筦酤齐福唐南直数州煮浪以咸鹾国家念边储钜费是三者利悉入公温陵临漳莆阳三郡之民嵗输镪以税其费竆民妻孥无营不能缄口待絶所谓利悉入公夫三者出于已者薄而获于人者丰虽焦手于猛火残肌于白刃必冒热当锋而进故强宗右姓力于兼幷防手惰农因之以流荡然后丹笔不及干邮牒不及息者由来尚矣必使当其人则列郡有准绳下民知教劝于是寛猛得中物遂其所今执事衔天子命而来七闽之人素仰执事徳望威名莫不谓执事可以目注口授春和秋肃不俟期月而罔有不利也某窃谓俾列郡有准绳人民知教劝寛猛得中物遂其所在今日矣然封圻僻在轩车罕至之地萌庶之细微者不得自振又宜择属吏而委任之属吏既多则真伪得无相防哉有昏钝而柔懦若能仁者有贪墨而谄媚若能恭者有简傲而恶倔若能忠者有别白而私徇若能断者有行加乎人而众毁之者有明智而力不足者执事又宜黑白清浊以详之也进之可退之否激昻士流宣赞风美则执事之化无不至属吏之志有所伸某所谓君人者宜用贤贤人宜辅君化民又宜求其类之者为之助亦在兹矣此葢执事之所素知而能行者也岂复假某陈熟之言重复而陈于执事之前耶然某亦占一数于吏也奈何性钝识鄙不足当吏之贤者必矣然其可念者家世无显荣幼而従学龆龁之嵗偶能习诗赋既而孜孜刻志临文自省不陷邪説于师道久废之世自强不息年甫十五再求举于鄊里皆不利用前嵗间携幼弟徒歩西上艰难困厄侨举王府偶先多士未防得就吏禄佐幕偏州实贰郡政大之则生杀鞭掠之权小之则勾稽簿领之务皆所参画而职掌之也以某播迹竆阎心灵局隘当此委任亦以难矣敢不兢战昼研夕味益其尚短究其未眀旁摉逺探期于有得然后知从政之术无他也必先本诸先圣人之道也宪纲虽宻参酌而用之者在乎人折狱必先本其情干局必预防其弊正其心以临下尽其心以率职如是者亦以期年矣然才薄位下固未能振发纲领宣畅王化但求内无愧于心外无怍扵人而巳其如有所可忧者亦能自料之赋受愚直不能取容于人在已上者有所枉道则咨之在已列者有所罔心则评之在已下者有所干犯则惩之介介而行一无所屈故知获誉必少而得谤必多也今遇执事使此一方察郡以来将及半载所谓目注口授春和秋肃诚哉吏之不肖者必黜贤者必升政之弛者必张成者必奬列郡畏服不俟一二提振皆以改革势若建瓴某既在属吏之列遇执事明白若是倘或缄其诚而不吐钧是流而偕进则执事以某为何人哉今虽覼缕于座下亦非有所冀私恩而垂曲芘也所以勤勤者但不知量于吾道也毎念周汉之际由其臣之文章事业使后世知其时之治乱废兴也至于唐室全盛余三百年今之推其知道能文者数公耳迨于我朝能以文章为已任提挽党类恢宏词于天表挹清醇于笔下焕赫洋溢流于无竆若执事先君子者几何人哉而位未跻于台辅功不徧于寰区人到于今惜之得非臧孙有后毕万必大是生执事以翊王道况今天子仁圣逺夷懐柔戈甲生蠧粉农桑竭地脉政教流行罔知帝力执事岂特享富贵足志气而已耶亦将有以羽翼明主康济斯民也某又岂特苟刍豢保妻孥而已耶亦将有以駈防驽钝黾勉展効也惟吾君克明峻徳求贤共乂岂宜晩用执事也执事喜斯民之得吾也使君为尧舜之君民为尧舜之民职设无有巨细必在贤者又岂宜不竭衷于吾君而求其类之者同声呼报以成厥功也执事一朝曳履岩廊恢张先徳崇大邦基不取于人则已将取人则在乎熟其学行饱其声猷然后用之而无疑也某今日为属吏是亦亲而且迩也可以察而知之也苟不受知于左右则他日之望必疎矣愿执事熟思之譬诸立明堂焉大之为栋梁小之为欂栌榱桷俾其髙下各得其所则我朝文物声名日益乎郁茂礼乐刑政日益乎修举惟吾君髙出于古之能为君者执事一无屈于古之能为臣者岂不盛与傥执事不罪其愚箴其过使革之赐之教使遵之长育以成其材使可就用必出于门下也幸甚幸甚干渎威眀不胜愧汗察之怜之在执事而已矣不宣某再拜
　　答谢景山书
　　某顿首景山足下忧中辱示新文数十篇其【缺八十二字】山好称【阙】杜笔语于人今而日既师其意又师其辞何患且嗜退之文辞欲诱人同所乐也其谓由道而学文道至焉文亦至焉由文而之道困于道者多矣是故道为文之本文为道之用与其诱人于文孰若诱人于道之先也景山前书主文辞而言故有是云某岂敢鄙文词哉顾事有先后耳某之为文无能过人其句读髙下时亦类乎古人无足怪也又病景山嗟世人之不知已务以文词求于有位今而曰吾以文求正于有位于道为无枉古之人重其自进我仕且困坠求知于人无愧又云有数顷田必归耕海上景山何乐于自进而勇于自退乎是未离乎躁也妄者易进而难退狷者难进而易退妄与狷君子皆不由也君子之于进退唯其道而已矣景山又多取前世重人自进为比苟有异于某之説虽前世重人某不从矣其称仲尼佛肸召而欲往孟子不遇于鲁侯斯二者何求哉委乎天而待用者也又病景山恤仕宦之颠踬今而曰非恤美仕之未得愤意外之横辱斯亦景山未之思与夫圣人之言吾畏之贤者之规吾愧之有人加言于我吾置其喜怒而辨其枉直使其言蹈乎圣人贤者之説吾畏而且愧焉其言异于是吾将悯之岂暇受而为辱乎小人之辱君子不辱也景山取之哉取之哉抑愤之心日益损【缺三字】又云若使某年四十而卑辱未必能如已之恬然不苟也某又复而读之益悲岂行已之谬与如景山且不能见信尚何望于众人虽然某无求信于人自信甚明身之穷泰不得而知之为学逺近力穷则已其所自信者不却行而利动也今日视前日犹能乐其所是而恨其所不至使年益加而虑益广岂肯舎所乐而从所恨哉与景山别久思一相见以道所懐今虽谆谆其词非求胜于景山葢陈已之所守抑未知景山以为非是也诚以为非是幸亦语焉某不敢惮烦于屡告也不宣某顿首上
　　再答谢景山书
　　某啓去年得景山新文心窃喜慕且某与景山逰最旧其有疑者不敢自嘿因而往告焉景山始未之从又往吿焉今再辱书复説勤辨将有以开发愚陋然某前者所论罔不尽心景山自取舎之某不能移也于其间取一二事以自辨焉夫辨道莫若言传言莫若文言者道之所由而文者言之所存道充乎中造次而言无有不极于文也其道馁焉而其文虽工终亦莫之至也某前书云由道而学文道至焉文亦至焉由文而之道困于道者多矣此所谓学者先于学道而后于学文耳而景山谓六经之道皆由文而后明未闻先由文而失道者景山离前书之意而言固不异其所归复而从之则通矣景山又云某前所论书传示于人恐醇识君子以某为取友之短售巳之长而取名也诚得世人人皆醇识君子宜不以是过某也且一言之发终莫之御况为文词其传固宜景山示某之书已传于人也而某之文独安能止众人之无传焉夫道至大也至公也以其至大也故学者莫能悉其要于是异见偏説兴焉君子畏道之不明然后是是而非非以其至公也君子是是而非非咸一于至当不得私而让焉栁子厚于韩退之其友也子厚论史事辞意甚严张籍于退之师弟子也亦讥其駮杂子厚与籍岂欲防其师友之失而自取胜乎以道有所明不得私而让其师友也其书传于今人莫或非之刘歆之于父向也论春秋义率多异同歆汉名儒又岂欲前其父乎以道有所明虽其父不得私而让焉其书亦传于今莫或非之伊尹陈训戒于君太甲教告切深其自称功徳无与为大伊尹圣人之徒又岂欲昭其君之所昧而耀已乎以道有所明虽其君不得私而让焉其书仲尼取之以为世法无有疑也弟子于其师子于其父臣于其君不自嫌于不让而辨之惟道故也故其师也父也君也亦惟道之恤闻其不让而辨之必以为当然况朋友之切劘规诲理固然矣春秋之法为亲者尊者贤者讳其恶传曰恶讦以为直皆谓不防于人之隠匿耳若夫论义曲直必章章然大辨以传于世岂比家人温寒劳苦语言务相承取而已哉然景山曾不是虑而谓某售已之长以取名何哉名吾者谁于何而售取名于贤者贤者进人以徳不进人以名取名于庸人庸人足名吾哉某不置心于名也且久况期售乎古君子之于人一有贤巳从而学焉一有未至从而告焉学焉者欲人之速至也告焉者欲人之速贤也朋友道衰人务自髙读书指古人姓名吚嚘称慕以不见为恨使其人同世而处莫肯公其是非而相推先以道义呜呼欲朋友之义存而道之兴也不亦难乎某以是于景山勤而不已自谓于朋友之义为得而速望于景山者今反过疑于某非敢闻命景山文日益髙某之深虑至乎至也不宣某顿首上
　　上厐端公书
　　闰四月日具官蔡某谨遣公仆献书于端公执事间者某取孥江南防执事受诏还台尝获承顔坐隅执事以某闽人又素官扵闽与之言老儒茅知至及泉南临漳莆阳三郡税丁事颇自嗟邑葢将归而为上言者某窃思自谓执事美实副于大名不为常俗之为夫俗吏狃禄食矫声誉计已之利而忘民之勤苟安三年幸而代归视旧所涖之地之民若踵迹之遗岂皇反顾哉使主泽不宣时弊不改职此之由也而执事视三郡之民有失职者少选必念非恤隠之厚其孰能若是乎及来京师乃知茅君先时朝廷用执事之请以助教官宠之某毎以茅君之徳宜享束帛之聘亦既宠已不应复论惟身丁之税宜有闻而未闻何也岂执事尝言之而某逺贱不得知之与将未尝言之姑有待与抑亦遂弃之而都不记录与其巳尝言而行之也则某不独庆三郡之民之受大赐而庆本朝力太平而粹王道也其未尝言之而姑有待也则凡事过久易于因循重扵建白今兹惟时其遂弃之而都不记録也则执事非宜得此望于人矣昔者五代之季羣豪列壤连兵恣欲国用不给故无名之税兴焉民不相聊天祚真主方内一统人人自谓再生欢欣顺命无待威震葢欲去向者之苦而蒙今者之福谓何其三郡之人引领伫望四五十年未之或省意者建议者之不明而吾君吾相未悉闻之耳闻之岂不为之动心哉南方地狭谷鲜又浮海通商钱散不聚丁男日佣不过四五十文身丁之直嵗率三百衣食之余终年不能足之必僦产子不幸而疾【阙】　嵗旱而力不售与掌输之官弗严而有遗失之【阙】愿无他营死焉耳矣力能扶持老弱流冗他郡自非胜防而又名书不减害延乎司里者其哀劳之状不可尽数先朝时诏书特免江浙诸身丁钱以贯计者五十余万斯时七闽有不材使以谓诏书所免者身丁钱耳三郡身丁之输者斗斛也非在免中不能举而覆奏故先皇帝育物之仁均而有遗岂不恨哉伏念主上圣神慈爱设或一日推烈考之遗仁鞠一方之捐瘠无亦禆大化之万一乎诚未欲尽免固宜【阙】　贫民之无田业者与无货财之为商贾者分别【阙】　深为之防使贫富判异而人全其生此急务也文王为政先扵鳏寡孤独若先免贫民无害于国力大封也愿执事恳至陈之庶乎必行执事以言用天下之所望者本无大体也而某徒言其近者亦跬歩之发焉伏惟财察不宣某再拜
　　答王太祝书
　　七月十五日新授西京留守推官蔡某顿首白太祝王君足下前数日幸辱肯临后二日又恵书累纸何意勤眷之厚殊甚如此仆资性椎钝不识他伎缀文绩学以植厥中虽浑浑乎进而不画逾久益逺不知何时至且成也足下过聴一至吾庐遽以道义滋益为谋非欲善之速孰肯为此谋之贤明犹将敛袵避席如仆之固陋适邅回而不敢承足下之赐也然足下谓速得话言以诏之无以世胄愿我此岂得不自辨而巳乎商周而上开设庠学以教胄子合考其能施于民上故材必育成而赏不虚授也秦汉以还侯王世袭其大臣宿政有父任之科有家调之泽咸得与政而庠学之设名存实亡非如古者之必计其能也故右姓子弟出襁抱而享贵爵一日用毕愿学与不学在其志耳乃有自甘沦败不图树立蠧美材而辜厚赏诚可嗟愤至于道义砥焉惟能者之所存非有布衣纨袴之异而彼轻此重也处约者虑深意满者志肆虑深故能图树立志肆故善甘沦败虽常人之情未足为贤材议然由此而立由此而败者岂少哉足下家故相旌躬为善官退托穷约好学乐闻树立于斯时也有日矣仆何敢置长短于鄙心也穷通不实于中毁誉必至于外而足下惜仆仕宦之未达而自叹名誉之不彰此宜仆与足下皆不得怵其心者葢非我营者吾不能知也如何如何穷居多故不时前谢具舟旦夕东下必造门为别不宣某顿首白
　　寄尹师鲁书
　　某顿首上师鲁十二兄去年春平凉之役官军失利师鲁时为经畧判官兵事始末宜得其详若耿傅者忠死而毁尤可哀也初朝廷褒傅以谏议大夫而官其五子于是浮谤兴焉谓傅迫诸将进军以败行赏过厚某窃以谓诸将多大官而进退之令宜有所从出傅之官微仅为其部督运粮馈于势安能制迫诸将哉借使与谋于其死也不犹愈于临危苟免保宠自安者乎然谈者籍籍徒以私智称度无所据依莫之辟也乃谒告还家造辞参政晁公方以西事为念称叹没者之忠节因言耿傅始以书劝诸将勿轻进兵择利而动诸将之议不一遂战而没某乃以傅之所以死者明白无疑也道中作耿谏议传报书一通寓扵欧阳永叔比某归京师则见者多矣是非或参焉然某所以云云者非特弭傅之谤抑亦为忠义唱也虽羣非无愧况有是焉者耶近闻师鲁着辨诬悯忠二文其辨诬一篇为发也虽未得其书以观而推迹其名之所谓从可知巳或曰师鲁于耿傅同事西鄙相得甚厚不应作文以辨葢类夫私与者某对曰诚而无私君子之志也以嫌为避硁硁者之为也诚而无私也者不以亲疎置于其间惟其公而巳矣以其相得之厚嫌而避之反乃私也且疎者不知而知者不言则死者之志于何而明哉或者遂解师鲁居忧河南时某为留守从事始识耿君其为人材智勇敢固已推重若夫道义则交渐劘之今者惟义之恤而死焉不避某以是自疚于知耿君之为未至也嗟乎体节殊处适以招毁甚哉世人莫肯树夫善也唐安禄山之乱顔杲卿陷贼支解中桥至死骂不休而小説者以杲卿前已向贼既而悔之就令杲卿始向而终悔何为仇贼之坚如此万万无是杲卿忠烈贯扵幽明而垂之无穷而好事者忍加诬之亦何种人也观古人之遭诬常为之痛愤以亲识其人而审其故得不为之动心也顷见师鲁为耿君作其先君墓铭其祖盖亦死国者今録其传以往愿増补之幷辨诬篇还以为贶幸甚幸甚不宣某再拜
　　答赵内翰书
　　某再拜叔平内翰七丈足下伏防示下众荐黄晞奏草晞闽人与之防甚久以书自喜不苟于人诚髙世懐道之士足下荐之于朝庶乎盛时无有遗材足下之存心不特为晞发也然其奏曰石介在国子监时请晞表率生徒晞以介诈善不直为事非是遂拒之弗徃乃晞之先见知人识虑髙逺也某以谓斥介而引晞意所未喻介好论议当时人物故众毁丛至原其所以为心欲君侧无奸邪人人为忠孝百姓无疚苦教化明白信周公孔子之言谓太平可立致而不度世务行之难易此介之所以修诚立节之大略也所抵牾者夏竦党辈耳一旦介去朝奸人巧伪百端构造谤毁必欲赤其族然后快意頼天子圣明辨是非故介久而自白嗟乎谓介诈善何也夫诈善者将图富贵取名誉也介生不免寒饿而死防斵棺子孙流离诈善者固如是耶守已见信道而不顾世俗者伯夷叔齐是也死且数百年孔子称之其论遂定若介信道而守死者也其亦有待于后世乎昔介之存某以同年进士兄事而友之自介之亡未见有如介之自信者介复生当师事之不敢以苟容无所自立为责况敢毁之晞避介聘为学正不肯为介下耳此特小小者岂足为晞髙识逺虑哉足下与介疎知之不至然天下公议固当有闻足下语论众所瞻望讵可雷同今毁介之人满朝使某箝口固不为少虽开口明介介岂遂明然卖死友以合权此某所不为而足下所见知之者也近为寒气薄中日再食粥者矣奉教不知疲惫感叹颠倒不宣某再拜
　　上集贤相公书
　　十二月十七日某再拜上书集贤相公阁下伏自阁下入总台衡天下慰庆况素辱公知遇者然不得奏记左右以导恳恳盖私门多故以至是耳公之为相伏计进説以助聪明不可胜计髙论者不可为为之无成卑论者不可用用之败名惟是二者称量世务因事有作正当今之急要者伏惟留意某自六月去都至南京遽丧长子寻以妻室病患道路就医处处留滞至衢州比又丧亡半年之间再罹凶苦生意防尽上愿慈亲年余八十强安神情以悦老者昨自开封府以母老得请便郡经嵗犹未到官某有所虑者恐朝廷因有差除而明公不遗姓名或有移易某母亲年髙矣乡土去京四五千里侍亲而行则不可委亲而行又不可设有一旦之命适足以趣某□隠也又念食禄理无自由思欲归休以奉晨夕生平不能为生无田可耕仰俸自给以供甘防舍官而养遂为穷人傥台造为之守郡便安而不移则重赐矣设或圣人尚记犬马而公以此开説当亦可解下诚区区幸冀财悉不宣某再拜
　　修太平驿堂贻乡人书
　　太平驿当吾里中南走泉漳广粤里人之仕宦者还家与之官莫不説此然舎馆卑陋墙隤木腐相因补治数十百年某初为漳州从事庆厯中以谏官商度盐利寻知福州迁转运使及自泉移福徃来数四唯是乡邦父师耆徳率相过从堂房之隘不可以少留前无防事不可以修集防之礼今年知县事大理评事许君杭乃新防事而堂室仍故葢调民而作有简书之畏某谓乡人之已仕与业文学而未仕者相与完之异日徃还使其中可以休息其外可以延賔亲其庭可以陈旌防而鸣鼓角斯亦吾里之佳事幸留意焉至和三年六月十八日枢宻直学士起居舎人新授知福州军州事蔡某书
　　答欧阳永叔书
　　某啓防书以集古録序见托书之于石集古之勤且十八载而得千巻幷包夷夏数千里行厯周秦汉魏以来数千百年贤圣功业贼乱事迹徃往史传之外证明伪谬其于所得之多虽劳有益岂特比于犀珠金玉世人之所欲者以永叔之文章与所趣尚举而行之极于不泯岂假书字之工而后传哉然古之碑铭桓表亦有以书而传者观其人莫不勤苦毕世乃成其艺某之所能特浅浅者尔乡者得侍陛下清光时有天防令写御撰碑文宫寺题防世之人岂遽知书特以上之使令至有勲徳之家干请朝廷出勑令书某谓近世书写碑志例有资利若朝廷之命则有司存焉待诏其职也今与待诏争利其可乎力辞乃已某非以书自名而取髙诚以不相知者以利见临也葢辞其可辞其不可辞者不辞也如公之文与所尚诚得附名篇末以永其传兹其幸也其敢辞焉不宣再拜
　　寄欧阳永叔书
　　月日孤子蔡某泣血言某罪恶深重不自死灭延祸先妣防丧南归指日待尽犹以塟期尚在中冬所存余喘以哀号于公之门下幸垂聴焉夫丧者托事也又欲永其传焉必有志铭若得钜公文之今世荣之后世信之是殁者果有传而生者果可托也母氏孝行闻于鄊里约素而严诸子甘贫而自力仕宦无过皆母氏之训也三十年禄养今其已矣鲜民之生复何为哉适以阁下蹔临近辅居有闲日诚能辍一食之顷纪其平生以为哀苦之人罔极之报则恩徳莫加重矣谨録行状一本上呈可否惟命不次某泣血上






　　端明集巻二十七
　　钦定四库全书
　　端明集巻二十八
　　宋　蔡襄　撰
　　记
　　羣玉殿曲宴记
　　嘉祐七年十二月二十七日上幸天章阁召辅臣近侍出太宗游艺集真宗文集以示之又出瑞物石之类五一曰赵二十一帝二曰真君王万嵗三曰天下太平石本如拳皆隠起成字四曰石佛像石一面平有黑理如浮屠像五曰软石状如界尺可长五六寸持其两端而曲之木之类一不知何木长一尺许中分之白质黑文曰大连木竹断两节直剖之双弦属其上下命曰君臣合欢竹龙凤卵二龙卵可容三升凤卵可一升皆中空以黄金饰之为瓶状金珠之类四生金山一重七斤十四两嵌嵓峭突有山状丹砂一重十二斤八两色黑若鐡间有芙蓉头七星珠一径寸之四分有北斗星文旁出辅星皆隆如粟粒褭蹏金三汉武帝诏所制以应祥瑞者凡一十三种既已移幸寳文阁亲书飞白四十余字遍赐羣臣遂宴于羣玉殿是日名香珍【阙】金缕防花皆自中出宣谕以太平无事卿等尽醉乃索鹿头酒易以大杯丞相韩公得金蕉叶一饮空杯上举醆以属曰可更饮否又引一杯上喜甚左右顾令尽饮恩意隆厚伏惟陛下临御天下四十一年宴享之勤未有如羣玉曲宴之盛羣臣感激际防咸进诗歌称咏其事明年正月八日翰林尚书吏部郎中知制诰权三司使臣蔡某谨记
　　赐御书记
　　天子即位之明年建仁宗皇帝别庙于景灵宫三司户部副使张焘修奉九月三日御篆题榜曰孝严之殿命焘誊摹既成即以其本赐之伏惟陛下思慕孝烈躬洒宸翰岂特以字画纯厚势力端劲髙出前古以为美观盖所以昭示孝诚于外而令臣民瞻谛知天子念亲之深追逺之谨如此其着靡然而化者也焘以职事首荷恩赐虽丘山之冠无以喻其重传之子孙为盛时之荣遇也三司使给事中蔡某记
　　新泉记
　　功不益于世望不悚于物抱美而渊潜者盖徯昌于时期大于人而已徯得乎昌期得乎大则益世之功悚物之望固不加少若新泉者斯之谓耶予顷年求荐天都道武阳之西鄙暮抵蘧庐时适新忧思以绠泉煮茗招神宅府而所居之民啜浆熟饍日汲溪隅之水帚遗而沟泄者有之足涤而面沬者有之则向之绠泉之发莫有所防焉循溪而下巨石盘互有罅然中断者平沙之间泉窦如流缕润数咫若披而决焉若培而浚焉激乎浑然止乎洼然甘出天味清鉴人骨焚葭植鼎且偿昔意既而莫知其为瓦砾之遂堙乎为罂缶之给用乎五年于今矣不意解官就道迹追旧赏所谓新泉者砻石以环植宇以覆居者行者且引且酌徳哉泉乎独曰惟其时乎则日迁稔革孰泉之顾独曰惟其人乎则氷莹玉澈孰泉之有泉莫克明予得肆辨间使弗披而决弗培而浚诚有甘出天味清鉴人骨兹焉之美适以下滋蛰蚓之壤上沃栖鳬之莽岂复居者行者且引且酌之为利哉且夫崪天之干惟工之斧剸玉之锋惟工之砥物莫不然斯亦固然予倡厥初是为新泉记云
　　逰径山记
　　记径山之逰临安县之北鄙直四十里有径山在焉山有佛祠号曰承天祠有碑籒述载本初唐崔元翰之文归登书之石今传于时云始至山之阳东西之径二登自其西壁絶襟绕轿行少休松桧交错盘折防翳寻丈之间独闻语声跻棱层披翠蒨尽十里许下视来迳青虬蜿蜒搏嵓腾霄且及其巅峡束洞隠几不容并行已而内括一区平林坦壑四面五峯如手竖指一峯南絶卓为巨擘屋盖髙下在掌中矣其间小井或云故龙湫也龙亡湫在嵗率尝一来雷暝曀而鄕人祠焉者憧憧然环山多杰木丝杉翠柽殆千千万万若神官苍士联幢植葆骈邻倚徒沈毅而有待者导流周舎锵然璆然若銮行佩趋而中莭者由西峯之北数百歩矻然钜石屏张笏立上下左右可再十尺划而三之若川字文曰碣石嵓其石甚神并傍岩被谷修竹茂宻尝以契刀刻竹两节间成景祐三年十二月十五日字云尔由东迳而往坎窞为池游鱼旷空其西迳东折蹴南峯领脰之间平地砥然盈亩而半偃松一本其髙丈其防四之横柯上竦如芝孤生松下石激泉成沸甘白可爱即之煮茶凡茶出北苑苐品之无上者最难其水而此宜之偃松之南一日千里浙江之涛可挹越岫之桂可攀云驳霭褰状类互出若图画虫蠧断裂无有边幅而隠显之物尚可名指羣山属聮呈露冈脊矫矫翦翦咸自意气若小说百端欲圣智之亢而不知其下也临观久之魁博通幽之思生焉古人有言曰登髙能赋可为大夫防乎哉予于斯见之矣曷止大夫之为也大凡言之天隣地絶山囘物静在处神巧举可人意虽穷冬閴寂未睹夫春葩之荣薰风之清秋气之明然取于予者犹在也既归无几何而曩所歴者重钩复结无一见焉追而言之若觉而言梦使人悄怆而不知其自也同逰者建安黄瑊君度岳阳朱师徳宗哲又君度之侄曰子常子美甥杜沂皆从游其前与谋而后以事已之者朱宗哲之兄师道希圣杜沂之父叔元君懿掲阳卢几举之三人莆阳蔡某一与之善惜乎不及俱也书所经见往贻之人一通尝刻竹两节间之十字其游之年月日也
　　通逺桥记
　　隋都洛阳负城封地以为苑圃唐全盛时距城西絶谷水治两上阳宫梁其水以通之益修临幸观游也馆囘绕几百里禁民无得至者自天子在沛河南为别都悉弃故苑囿地与民耕而为田复旧梁以达东西道焉谷水发源甚近于其常也特渐车之渎然北并山阜乗积雨支流之势湍注益悍虽钜木丛贯而力不堪植漂浮判散行者艰济即又新之辄复壊若是嵗或再三焉寳元二年资政殿大学士礼部尚书常山公既莅河南视民之所以利与其所以病必兴且置之物制事办罔不脩举其夏谷水败桥公曰道吾疆而有病渉者孰使然耶吾思惩数劳而图久利无所事木必伐石为之乃可于是命三班奉职勾当桥道司王懐吉専董其役复以内侍髙品监修大内任修已府推李昭逢总其区处考规度商功费谨财用庀工徒罔懈以力始作于八月丁亥迨十月癸未以既事告公谓某曰桥抵宫城七里旧以七里为号今新矼益壮大子其择所宜称者名且记之某退而次其道所从来盖西属于陜达于秦雍尽关中地方数千里又西南逾襄汉通巴蜀其王官之奔职邦士之修贡传邮之将命商旅之迁货若方外羌夷荒忽之域涵泽而内附凡东走京师以往来者车蓄背负蹄轨相轧莫不出此逺哉其为利乎请以通逺名之古诸侯国咸有史官事小大悉存于简册鲁新作延廏而书之春秋盖无不録也后世州郡无以纪事职其官者有所兴治非特识焉则泯昧而不传焉某谨载其实掲石道周异日职方氏访通逺桥作之所始于是乎考十二月二十五日留守推官朝奉郎试大理评事蔡某记
　　导伊水记
　　伊水出伊阳县西南山北流至阙塞折东防于洛自阙塞治渠酾水行一十八里以贯郡城伊濒大山属连数百里其生植深逺无穷多材木林竹薪蒸橡栗之饶嵗取之设方泭以载浮伊而下循渠引行萃于城中物众售平人用頼焉其后渠废水涸昔之可浮而至者悉载且负久之莫或复也寳元元年今振武军节度使知延州范公以资政殿学士吏部侍郎居守西都首图伊渠之利乃命知河南县事尚书虞部员外郎王益恭右侍禁皇城廵检李昭庆迹视其故计费度功以三班借职监竹木务刘信河南主簿欧阳昱总庀工徒秋九月二十七日始作冬十一月十六日役休纳石竹落以障大川更起隄防壅其来势及城且五里洛渠横前不得絶其流而度编木为槽承以石趾架而通之向之载负者复舍陆而浮矣官寺民舎往往支取其饶溉注园池碾硙为利滋博其年公持节守边明年以书与某俾述渠以遗后人庶完治勿壊某窃谓近世官守亟更易无常处所临之郡官称姓名适在人耳目则又罢去虽良吏势不能施发徳恵积染风俗之久而必从三年而迁视其地与民置之若遗迹非志于民者孰去而思之耶公方専制羌虏蚤夜设方略审机势以攻取决胜为事今乃勤勤洛人之利而不忘可谓志于民者矣二年十二月日留守推官朝奉郎试大理评事蔡某记
　　白波发运使防壁记
　　唐开元中裴耀卿建言濒河设仓廪治舟以漕湘衡吴楚淮泗之粟水行数千百里浮鸿沟达河泝渭以食长安用是国富以强其后刘晏修旧制费益损而力益赡号为材能自天子居其大梁南方之饶萃而不西乃取闗中地水以东下而三门白波河隂咸设官莅治发运之职其治白波者増使名而重之金部员外郎陈君既总使职凡邦计之所頼货财百物迁徙上下必精思以行之故事无留者因视其所治介于河洛之间南北有嵩山少室天坛太行羣山絶特之美逺近环合登临而观之可以娱逰而宴处于是累髙以为台诛榛以为圃植宇聮属互作佳致啚志记书盈溢几案官事且休日出其下彷徉而自适夫治繁而简者其中有余以静而动者于外无累君处尤剧之务而未始离乎淡漠其为心也岂不裕哉
　　谢公堂记
　　副阁舎人阳夏公天圣中通判府事首议以河南天子西都学馆宜鉴唐故事建名比上京遂请易其号为国子监延致旧儒讲解经术以教学者公雅以文重于时又躬与诸生立程凖评辞章毎更品目声闻辄随而上下咸益奋厉业成而登仕者比旧加众自公捐世诸生日相视嗟戚皆曰孰从而求导予者既又曰逝者不作而思者无穷昔后魏刘道斌治常农脩建学校郡人追绘其像于孔子祠唐杨玚为国子祭酒其徒即而立颂称载休徳今或图公像于学以厌羣慕不为无所则乃疏其说于府而遂图之以时礼焉公气和志直内外修眀文章谨于法度叙史体述制命尤为深约典重临事通敏虽众所难能论致公前立断可不可已而皆宜设于政治依放物情裁以教义故所至令顺而民懐乐推进人善器其所存不强其力所不逮士无贤愚一造门下满意而归议者以公材全而徳盛使且贵显必霈然大施呜呼享年之薄天下所以重为之哀悼况洛之士民亲【阙】而薰者于是举也宜矣公讳绛字希深以寳元二年十一月终于邓州春秋四十六其年十二月二十五日留守推官朝奉郎试大理评事蔡某记
　　安州孝感县井记
　　【阙】阳君【阙二字】始作安州云梦尉自以事辨治如何岂【阙】官【阙二字】为【阙】乃厉精举职庆厯元年今资政殿大学士【阙】右丞范公时将其州表君才能移孝感孝感之【阙】饮旁渎若嵗潦溢汲者罂缶颠道寒【阙五字】逺难致君至则令其民曰吾将井以【阙四字】者百姓奔哗皆曰能是瘉我病矣相与出雇钱陶塼治佣以须君为之相所宜地发之得泉甘美其年夏秋不土膏干燥他水日索而泉出愈甘源来无穷民益异之又相与砻石乞文以识其始古有厮陂渠教农种殖货财或功利饶于人而资于国者前史书志皆特载而详言之以法于后以君之智力使有能知而用之者尽所谋为则功利一【阙二字】名氏宜得附书志以显复井上铭耶然尉之【阙二字】莫得自効因井之利而纪之以永其人之思且君后果用是以验云二年十一月十六日记
　　临安海防寺殿记
　　杭州临安县海防寺梁大同中始作号曰竹林及五代正明之初呉越王又新之王县人也少尝往来里中困甚已而跨有全呉名贵地大私念所从来岂非隂有相我者耶且竹林最得山水佳趣因大治之益广前制当是时呉中浮图居虽百千数无是伦【阙】大中祥符间例易天下寺名遂锡今额天禧五年冬十月火通夕而墟其徒散去摠持僧有明愿思惕然以兴所废为已务毎说于众曰吾师之法或资于塔庙福报之来称其所出今殿适谋始而大家力饶不能厚施异时名氏不齿篆载反索气于后人其可乎于是盛仁俊张从实先输而唱之又从而和之数十百人以圆监元一盛张兼筦度材砻石暨茨阶级之役积费钱三千万役一十年而后已既成列像其下皷钟其中防合邑子而落之墟者复庀而散者还集昔钱王以一国之资基之于前而有明以一已之志继之于后可谓能且勤矣庆厯三年正月十五日记
　　福州修庙学记
　　【阙六字】地险而壮福州之治尤据其胜势为薰渍劘【阙】日以滋众然庠校之兴前无著者自五代钱呉越王制専甄治分子弟以莅之乃作新宫号为使学本朝太平兴国中转运使杨公克让始立孔子庙以【阙】春秋景祐四年通判谢君微权职郡治遂表建州学仍请赐田五顷以久众处诏书报下谢适罢去逮范公亢许公宗夀更守此邦参择曹椽之能者东南一都防其风俗尊向儒术唐之友盛间有重人【阙】黄中方峤继任其事商工度材歴五载而大备公帑之泉计费千万植宇之楹总数六十中设孔子与其徒髙第者十人像又绘六十子及先儒以业传于世者皆傅之壁曰九经阁以蔵旧所赐书曰三礼堂以图舆服之制祭享之器黉舎斋庐旁翼两序庖次幷饮百用资给今尚书都官员外郎沈公之来入而拜出而叹曰学成空不居无以育贤才而起风化乃与监都太常博士陈君议増美田充所赐数迎旧儒敷解经术又立此业凖程羣居约束掲为众则以侯官尉呉及兼总之于是远近学者靡然従慕初公至精究疾绳治强豪人用震防既而譬晓士民教之六艺以是知公摧凶枿而培善本威与恵并施有所归頼更口滕道厉戒幼小无或失业咸愿刻文于石垂延久后遂相与来请某为之记已又作诗曰于戱生民角翼者羣上圣有作才治人文执道之中立世之纪厥后迷谬乖离本始躬服儒方偶嫓言词専用于神乃文之疵入齿王官出知法令不失有罪乃政之病然于当时咸着能名使二者失由学弗明学斯谓何忠义悌孝政斯谓何礼让风教譬如大鼎量入于钟龠石百数罔不兼容在学于政先其大者言词法令进【阙】之假唯州有学邦君实谋駈汝闽民来处来逰象图严严记书整整衣冠肃雍室庐閟静敦为人父敕戒而子往焉问闻弗往攸耻孰为人师啓率其徒开陈统要罢诎巧诬【阙二字】废兴属于继承益完勿圯惟贤者能
　　葛氏草堂记
　　葛君公绰即其居之东园植竹桧果花防万本又因其髙下以为丘池疏渠行水于其间冠丘于亭跨池以梁作堂其中可以安处而逰息焉予尝过之公绰指而谓予曰宅于山虽有嵓壑靓深之趣然以人逺欲从贤豪逰不可得也至于都城虽与人近然俗尘时溷人意欲自亲迈不可得也吾不晦于山不汩于城堂中储书数百千帙先生当前子弟羣植考经义之微咀文章之华如是者吾所以学为业也若夫花飞而草长竹隂而泉鸣蟹鱼果蔬俛仰掇拾登临据倚醉欢笑歌此吾所以从賔逰也賔既休矣虫鸟幽幽树林暝色而烟归荷芰泛光而月来此吾之所以闲燕而自适也若东园之胜吾専有之吾无负于斯矣予谓之曰子之兄子雅君而下皆以文艺中科走官四方子之嗣叶日益新又将仕矣然则所谓东园者殆与仕而老归者为谋子安能専有之而且不负也皇祐四年二月日记
　　杭州新作双门记
　　杭州二浙为大州提支郡数十而道通四方海外诸国物货丛居行商往来俗用不一自钱氏専有呉越治兵蓄财日为战守政出临时朝廷除刺史以来盖八十年其风流治迹有足称者要之起废弊变繇习斯亦难已至和元年资政殿学士给事中孙公自枢宻副使来抚是邦六月署事曰此吾故乡也敢易治之【阙】里之税嵗糜中产余二十家为之籍其地而出其资市贾谩欺取予不均为之正量衡而一之富黠倚强蚀贫诛利为之索其党而逐之盗侠闭蔵出没无常为之根株而去之俗尚浮屠归施无节严以约束妇人女子洁防其行宠以衣珥髙年旧徳或复诹访数月之间所部逺近莫不竦动迎向公训公知众之已悦也随所譬谕勉之于善秋八月语其僚曰诸侯台门以髙为贵盖以尊天子所命而示等威也昔钱氏于山阜为治所而双门置县木锢金鐡用为敌备今方内统平吾为守臣于以遵化而流泽毎大号令从官属陈兵校防州之士民即门首张次班列而布宣之门圯而地狭又非礼制岂所以重方面之体乎吾将易而新之即以其説谋之转运使资以羡钱又询之于民良家大姓愿以力助于是商其用而裁取之凡金埴竹木之材必可其直塈陶盖梓之功必当其佣十一月甲戌兴作明年五月讫工十有五日壬申合乐燕饮以落之至于下邑旁郡携扶老穉阗溢郛郭相与观聴指是巍然者曰上之命令由是而出下之情伪由是而入一有不诚重为门羞吾属戒焉是年某出刺清源州人遮余而言曰我公之为治固有闻于执事矣始者革弊屏恶人畏其明已而拊养鳏惸教勑子弟及其治成井市童儿不收落钱田丰海熟人得其职公作双门我实与之公归有时我思无竆愿为纪所作之始而刻之石庶几传之子孙益远不忘初公定邕广大寇还请莅杭上以其能让而不伐中道召司宥宻未防以直议不能与众合遂伸前请至则励精夙夜决事不以宴息自处其忠义进退之莭与所施为若千里之绩固不足书然州人过余再三称颂懃懃不书无以慰其志九月二十日枢宻直学士起居舎人新授知泉州军州事莆阳蔡某记
　　亳州永城县庙学记
　　孔子之门人顔渊最为髙第其称之曰有顔囘者好学不迁怒不二过昔之所以教人与其所以为学者类斯道尔孔子没其书传于后而学者繇其言以之道顾有不至者非道之逺葢利汩之也战国以材智相倾士以儒文其身而挟其私术趋时向利独孟轲荀况颛其所守而不屈于当时汉以明经射防六经之徒自名其家颛务师説是非或戾于大中然决大事尚傅经以正其义故其治迹文质有可观者由汉以来曲褒孔子至列王爵而庙郡县奠其春秋用尊大其道以劝民学而取士之路以【阙】词为进士以数字为明经中其选者相蹑为公相显荣天下天下承流其徒以千万数至不可胜计其师弟子皆以仕进之具相从幸如博奕苟入科则禄士或以孔子之教人者倡于其徒则为穷师以顔子之所谓学者学之于人则为穷人数百年间虽大贤功业班班见于史载而其风化之美不臻于三代之隆盖其源流异也亳州永城县孔子庙居城西隅庳陋不完皇祐四年大理评事杜君谊知县事杜君以孝行闻而治民有诚信以谓均赋徭辨曲直剔奸弊兴美利斯材吏之易能孰若教明以善道而使渍于仁义乎眀年出奉泉迁庙于东南直汴之阳作文宣王及兖国公而下十人像笾簋之数率据典礼又旁庙设学舎数十区将以教育人材于是县人之为学者各以其力相之冬十二月庙学成杜君録其本末以来请文予谓居其舎者师若弟子皆知其所以为学之本勉而求之能以是治其心而立其身所谓进士明经之术者庸有不能哉呜呼瞻于庙防于学以思其道斯可谓之学矣舎是而言学学斯为利学其利乎斯下也已
　　修驿记
　　兴化军仙游县太平驿在唐为风亭馆【事载皇华四达记】今门有新题而鄊俗犹名其旧葢所繇来久矣嘉祐元年始作防事六月某自泉移福诒书鄊人共完堂室二年再临泉州时殿中丞知县事阎君仲甫来况行舎曰此吾所治也于是上葢旁立不完与正者易之闳廉隘狭椽甓缺朽者去之治材于公民不知劳旬月而大备使者行部王人乗传之南者以舎息便安之美为言予嘉邑大夫能修其职适事之宜又思自幸扵东归也与夫鄊里有徘徊之顷实被其利斯可忘哉因取诒鄊人书兼载所造列之屏着之侧昔人邮亭不修见讥前史惟事毋小乃政之纪五年五月二十八日莆阳蔡某记
　　万安渡石桥记
　　泉州万安渡石桥始造扵皇祐五年四月庚寅以嘉祐四年二月辛未讫功絫趾于渊酾水为四十七道梁空以行其长三千六百尺广丈有五尺翼以扶栏如其长之数而两之靡金钱一千四百万求诸施者渡实支海去舟而徒易危而安民莫不利职共事者庐锡王实许忠浮屠义波宗善等十有五人既成太守莆阳蔡某为之合乐防饮而落之明年秋防召还京道繇是出因纪所作勒于岸左
　　杭州清暑堂记
　　京师东南千里入呉越杭于呉为一都防其地倾而属海又多陂池以故善湿方春夏时梅雨蒸欝础甓皆汗披纎衣覆大厦犹鼻息奄奄不得旷快非有髙明之居曷以御之于是清暑之堂作焉清暑者负州廨之左直海门之冲其风逺来洒然薄人日以决事佚而忘劳至者莫不悦之或曰昔者邵伯将营邵以居重爱民力暴处逺野庐于甘棠之下而聴断焉百姓思之作甘棠之诗以羙其事今斯堂也度面势掲崇宇前有江海浩荡无竆之胜潮涛蚤暮以时上下奔腾汹涌蔽映日月雷震皷骇方舆动揺浮商大舶往来聚散乎其中朝霞夕景不缋而彩翠旁走羣山濵山而湖崖溓弥漫幷包钜泽岩岫崒峍圾乎江汉之上苍烟白云少顷万变茂林香草冬荣不雕此所以娱君之视聴也及夫夏日此室烦燠方且披轩闼据髙凉放荡于无何翺翔于至极萧然而自适或賔従环次鸣管揳瑟酾酒均饵歌呼晥醉此所以怿君之心意也于民乎何有岂不与昔人庐乎逺野者异哉余谓之曰惟人之情不得其适则慌然余于是堂也愈吾疾亦于是休吾心焉体康志宁然后究民之不至而教之度民之所有而用之去其所不愿就其所便安如得其本于为恵也亦大矣乗其闲也燕賔友接和好是亦为政也且邵伯之治或失其平虽木栖露寝民莫之思甘棠之政后世仰而慕之甘棠之茇不可常也遂以其説为清暑堂记平治三年九月十八日端眀殿大学士尚书礼部侍郎知军州事蔡某撰

　　端明集巻二十八
　　钦定四库全书
　　端眀集巻二十九
　　宋　蔡襄　撰
　　序
　　御书碑序
　　皇祐五年秋陛下以真宗皇帝奉神述再刻之碑亲誊篆额勑臣模写终篇既成奏御防赐臣御书一轴臣輙刋颂章上述防义又辱奨诏明年春刋本上之特赐臣母仁夀郡太君卢氏冠帔臣歴考故事未有列官侍从而宸毫赐字不缘名品而象服及亲独臣恩荣前无比例伏惟陛下性资孝诚覆养万物精通经谊防适艺文矜优髙年原本慈恵毎观先帝睿文若临宗庙志容必尽亲勒题顔恭记一十九字念思勤勤以臣得与翰墨之间探春秋褒劝之法稽虞书谟谋之义神笔飞动妙入无迹敦尚老老推及臣亲日月之光下烛幽昧盖繇陛下根于仁厚而形于政事岂愚者之虑所能诵道哉窃念臣出入省闼向余十年其间居言诤触贵权所以获全而器使之悉頼天聪今兹忝冒重叠莫知所为谨摹御书及録奨诏镌着于石臣所献诗幷亦附见传之四外垂之万世非特微臣之荣遇抑亦兴朝之盛举也至和元年六月二十四日朝奉郎起居舎人知制诰权同判吏部流内铨上骑都尉赐紫金鱼袋臣蔡某谨序
　　兴化军仙逰县登第记序
　　闽粤自唐欧阳詹始举进士以文章与时闻人亢声名为世所贵重后有慕詹者继以仕进及五代亦世有人焉然文气愈衰薄无能与詹比者宋兴复以文辞官人四方学士缅然而起其以名闻南方者郑成之其尤者也为道専一使詹且存或有所推以先之其余为名进士厯显官日益加众兴化军属县三仙逰才为中县然乡闾右学后生不儒衣冠不得与良子弟齿嵗时即先生旧徳以指授经术其为词章相与讲导鍜成一律进取科第若逢蒙之射而陶朱之贾其失中而莫售者鲜矣每朝廷取士率登第言之举天下郡县无有絶过吾郡县者甚乎其盛也哉然古之仕也取人后之人也求仕取人者宜而器之行与能前仕而可知也求仕者唯其才与科合则中焉行与能仕而后知也夫学者岂特属文辞苟仕宦哉是必先乎已立而后泽于人者也开封掾廖君悉记县之登第者姓名等级若年月日距今而上断某年以来碑刻诸石而植于孔子堂之西偏来者得以嗣而书焉予知后之升孔子堂而观者必擿名交议曰某者之为人也徳与位宜焉或位虽屈而徳伸信乎其吉士也又曰某者之为人也其徳不有加而其位过之或戾着焉信乎其非吉士也苟非其亲与仇善恶必眀是其来观也既向其善者而病其不善者使之一日载名其上必能思而畏乎后人之指数吾名犹吾昔之指数前人也率以是而自勉与廖君洁志尚古又务勉人于善将记以某有乡里之旧属之碑序其事某既道其所以非敢専警扵人亦将以自省云
　　七石序
　　雪山僧惟正涣然其居净土之西轩有七石皆因物象而名之其曰麒麟俛趋而逰曰仙凫浑礴自如曰孤鹤引吭开喙若戾而逺视曰苍鹰竦翼将击沉思而在曰飞泉碧玉莹澈素练斜落曰屏风髙丈而半广又半之曰四面其东当楹窍洞牙蘖西南北亦如之涣然极嗜而无厌予甞与寓观焉涣然指而语予曰我为释氏学洸洋无羁乐此居而留者今仅十年以事入旁郡中道思之辄罢归石乎其亦累我耶然毎至其侧叩之言不声而默告之逰不从而止我亦默焉邻而居焉忘彼之石忘已之我两皆忘焉石乎亦何累于我哉予于是知涣然甚自适也乃临石而问之曰天巧神知而寓尔形耶其亦槩陶均冶而脱然耶尔之沦显将弗然耶其亦莾不知其所以然耶名尔以器以物尔其真器且物耶其亦不为器不为物耶盍为为础乎以支眀堂太庙之楹使长而不危盍为砥乎以砺豪曹釬钺之器而使妖囬沮屈荐之阙乎以序齐民之法寘之梁乎以利艰渉之病刳而研乎以修明乎旧则伐而磬乎以登合乎太和瑱而紞之以翳乎谗搆镞而矢之以殄乎骄誖如是者皆能为之乎不然徒以洼突刓锐喜人之目何也顷之有为【去声】石言者曰无何也始谩我以名又訹我以用名与用亦时遇尔我自守而贵者天质也异夫工者镌磨镵凿之为之也天成之质可不贵乎涣然能诗善草书犹是石之贵乎天成也予甚爱其言旧闻华亭有画工年七十余而笔愈遒能致其人图此见遗亦足为洛中燕居之一适也景祐三年十二月日序
　　送王胜之西归序
　　志于道者其所以进之之心皆然而其所以为之或异者岂明有所蔽与夫意气广大者善遗俗而刚介者善仇世不视世俗屑屑走趋势利作仆奴女子态状羞不可近反髙伉脱去以矫之往往纵肆自亦离道或非之则曰不世人之非而吾非吾岂势利汩哉虽然其所以自髙者乃甚下也前有人焉其心安于仁而其发边于中宜力于其间以求至之与否廼暇与世之人准轻重而度逺近吾未见乎自处之重也今夫衣带食饮羣于人者无异焉幸而是非好恶之眀有以过之有过之之明而不能急嵗时以修其性岂不暗扵愚者愚者无知莫强其力知者或隳何从而作也予之不明用是说以省予中者久矣于胜之之行輙进予之自规者因以告之谨序
　　送马承之通判仪州序
　　唐末失御外方将帅臣闚衅辄发籍土地聚货财招俫慓勇士务刺击争鬭以为强甚者格弛天子法令専逐帅臣盗有其众患日寖长梁朱氏卒乗此势以取天下其后五十余年易四姓大率由是废兴武人绾重兵收天下安危大柄在掌握间更世移祀若提持食饮器东西左右耳于是军中气凛然腾在人上躬儒者俛首隠舌不复奋起开説古先王治道而为之莭制势久而变理固然也国家既平四方追鉴前失凡持边议主兵要内宥密而外方镇多以儒臣为之任武人剟去角牙磨治【平声】壮戾妥帖处行伍间不敢亢然自校轻重然则今天下安危大计其倚重扵儒臣乎独不知决然自当其所倚重建立经久之制者果谁哉承之以文称于交逰嘉自树立兹有西鄙之行思以竭材虑而后惬焉予观承之之文之言未始离乎忠也使力足而势大者咸以是而为心唯国之计而微躬之念事防不济且使世之人知儒者果可以天下安危大柄倚重之也
　　送张总之温州司理序
　　提封千里民堵万区加其上者独太守耳守之责无已重乎曰不若理官之重然则使死者不怨刑者甘心遂理官之责可乎曰不夺则责之可也凡县邑之民事不得其平者则平之于尹尹之不能平及事之大者咸得平之于守守视其事之小者立决之其大者下于理官理官得以考其情而弃之杀之故曰守之责不若理官之重然理官之责甚重而不得其専官有昏耄柔懦则事藂而下有偏怒竒怜则举手左右有狭中矜敖则务乎简厝日召而前頥指教勑迎合其意则喜违之则怒至有鍜錬迁就而为之使寃者不得吐其臆鞠者不得毕其虑故曰不夺则责之可也使能者为之期止于是不期于夺然每一事之下审狱具文谘于従事谋于监郡上于太守而又质之掌法者若文不比囚不直则移而谳之众皆可焉班而署之然后乃得已矣若是积三嵗而罢归其勤亦甚矣总之力学修文行之防厚复为理官使主郡者贤明不夺则其责愈重总之宜何如为心哉夫与鼓瑟者防而言操刀之事则言者之过也总之于行不敢指异事以规谨序
　　送史炤赴邠州幙序
　　陆生有言曰天下安注意相天下危注意将载之汉牒最为警语某窃谓陆生一时之辨非极论也夫将相者文武之事若手足之左右舍一不济副二乃适岂待乎安危而注意哉必安而后相必危而后将譬诸横舟中流指山木以为檝曰不殆者岂谓智乎苟有不然借今以为喻国家奄宅大区文昭武震蕃酋继好诸侯顺命然而天子移虑生民蹷财者岂不与边兵乎四方大本在扵边精卒良械遍实隂墟方输里赋径及天下而四十年间卒老于屯伍械弛于戱乐司是者刲羊酾酒蓄以驩爱国举异礼必先计兵开府库委金帛而均施之乃至反唇相稽圜目相视较分铢薄厚曰我固当得也将恩而不威兵骄而不戢时之深恨近年已来北诸侯愈难其选或取文儒加武号而长之大抵尸之谋而正者则为长利推此而度之天下虽安将可忘乎将不可忘则陆生之谈谬悠也果矣某尝欲北逰以观边事势不及往而中煇受邠诸侯之署今行矣当世之首务四方之大本可得而知也于是朝之文士咸作诗以宠其行莆阳蔡某文曰送史从事往邠州序
　　送郭学士序
　　自某来河南去家逺甚亲戚之好无一在河南焉者举河南日与之游者又未甞有交言之旧焉居常反虑自眀岂隘乎哉何其与已之少也盍求诸善容者以质乎某得足下声名且久今乃见之足下服丧退居而老官重徳嵗时使使谢问交踵门下乗传东西者止道问舎之所之暮夜必见郡之学者持文章以就衡尺得轻重长短乃去虽纷纶过前区而处等级髙下能尽得其心惟莅官于郡县者以事谘焉反自闭不知愈牢终不开一言别是非隘者质焉其亦有志于善容乎且退居闲默非有加人之势而能使人懽欣悚慕之如是使之乗加人之势曷施而不济哉于是行也某既序之巳又系之以诗云以文自髙或病为吏以吏自喜或守一器君有文【阙】不鄙吏事驱马在道爱樽其辔今天子明唯知人易必得其位而达其志
　　送黄子思寺丞知咸阳序
　　天子之尊下视民人逺絶不比【去声】然出政化行徳泽使之速致而均被者盖其所闗行有以始而终之者也恶乎始宰相以始之恶乎终县令以终之辅相天子施政化徳泽自朝廷下四方而止于县者承其上之所施然后周致于其民也近天子莫如相相必得贤故能辅其政化徳泽之施也近民莫如令令无良焉虽政教之美徳泽之厚而民莫由致之也相近天子而令近于民其势固殊然其相与贯连以为本末是必动而相济者也民知其所頼而相休养以乐其生唯令而已令之于民察其土风井闾而别其善恶强弱贫富勤惰寃隠疾苦以条辨而均治之使咸得其平焉令之负岂轻也哉今之取令率以嵗年不称其能否是故天下之令有贤有不贤天下之民有幸有不幸必尔尽天下之令无有不贤则尽治天下之民亦无有不幸矣子思黄君业儒以才名于时前此为狱官涖囚必直其情而未尝以色语威之今之为县从可知矣故予序其行既属子思以为令之重而又庆咸阳之民之幸也
　　送丘贤良序
　　人有名之曰大匠而不能植栋宇名之曰医师而不能处药石名之曰冶人陶者而器輙不坚以窳世必斥之曰是不足为大匠医师冶人陶者盖冒其名而居之也国家设科以博取天下士其敢言直节者曰贤良方正学广智明者曰才识兼茂特杰出伦类者曰茂才异等凡举是科者必自视已之能足以充其名而无愧故第言入等则天下之美誉咸归焉苟不塞其名之所谓安知夫世之人不斥其冒哉邱君仲谋学通经史且为文词穷暮而休累数千言而豪肆之气奋若未巳将挟是以与贤良士竝进固有以当其所取然仲谋诚深思谠议以塞其名之所谓则道义之归有日矣正月日莆阳蔡某序
　　林比部送行诗序
　　故尚书比部员外林公祥符中自梓州郪县罢还由大理寺迁与朝班通判蔡州事陛辞之日伏奏以父母垂老得他官不满意愿幸而补臣闽中一便地臣奋罢驽之气奉法遵职蚤暮侍问恭养以尽子道非徒伸愚臣勤恳之志抑亦广圣王孝治之体上嘉愍其诚诏改建安郡时着令自蜀还者必再为县然后升监郡公以才能为众所荐引故特升不与例比将行又以言词动人主全其孝心于是朝之钜贤咸作歌诗庆美其事初公入蜀居三年不茹荤饮酒日诵浮屠书祈幸安归以慰其亲爱慕之心岂不至哉公讳休复字某居官决治所向无留末年知漳州某适为从事间有闗白多所称奨今年被吿还家道出于闽嗣子世矩袖所蔵诗来谒序述某尝谓诗至南陔白华篇感其孝养之心求其词以讽咏不可得已而得世之诗意谓之似者亦足观矣以公之力行而作诗者咸乐于称道其嗣子又能追扬先羙是皆可书也
　　陈殿丞送行诗序
　　康定元年殿中丞陈君铸师囘通判福州且去京师朝之名卿继作歌诗以重其行师囘至官之明年发槖中所得七十二篇幷走书属某序其篇首将刻之石而传于人也夫送逺之作必称其事而附为之辞师囘以文章中甲科间十六年而为监郡然所治距家才百余里奉母夫人官舎以申孝养之志古之人有以亲故不择禄而仕者而师囘之禄足以充其养今之仕者东西南北或千万里士大夫得便其家者得相庆幸而师囘又以侍其亲然则羣公诗之足以劝夫为人子者志乎侈大而逺于孝养者不为空言也若夫闽中之胜域中三山山之下海之潮汐至焉有鱼虾蠃蚌之饶黄雀丹荔之实竝山又有竹林泉石旷清雅絶之美可以宴喜而娱游或杂言之亦诗人之博兴也庆厯元年正月三日著作佐郎馆阁校勘蔡某序
　　圣恵方后序
　　生者天地之徳成者圣人之业运化流物随之不遗生之之理至矣推本兴治安而有伦成之之道着矣是故作天下之美利者其圣人之事乎传称神农味百草黄帝録内经以除民疾其术能死者生而夭者夀以言乎功虽大禹之疏洚水驱龙虵汤武之用金革戡祸乱将救患于一时孰与无穷之頼乎故曰作天下之美利者皆圣人之事也宋当天命出九州之人于火鼎之中吹之濯之太宗皇帝一平宇内极所覆之广又时其气息而大苏之乃设官赏金缯之科购集古今名方与药石诊视之法国医诠次类分百巻号曰太平圣恵方诏颁州郡传于吏民然州郡承之大率严管钥谨曝凉而已吏民莫得与其利焉闽俗左医右巫疾家依巫索祟而过医之门十才二三故医之传益少余治州之明年议録旧所赐书以示于众郡人何希彭者通方伎之学凡圣恵方有异域瓌怪难致之物若食金石草木得不死之篇一皆置之酌其便于民用者得方六千九十六希彭谨慎自守为乡闾所信因取其本誊载于版列牙门之左右所以导圣主无穷之泽伦究于下又晓人以依巫之谬使之归经常之道亦刺史之【阙】职也庆厯六年十二月八日右正言直史馆知事蔡某序
　　侄至夫名字序
　　先君尝曰绍上同逺祖父名令改曰力字至夫恭念我祖考之修服善行孝淑谅直闻于乡党唯乃父亦克事亲以孝事长以悌祗畏惇谨以睦于家清肃【阙】毅以济厥官积学达词将以有为福不及夀孤负【阙】业悲夫汝今亦成人矣其能乃父之思【阙】名汝曰力力乎善行字汝曰至至乎善道汝唯不阙是能有【阙】于前人
　　送吕秘校序
　　予尝思古人力学为文莫不欲着见于后世然传者少而磨灭者多非至工之词至当之论不可以久也岂天啬乎才何其工且当者鲜耶及观后世之学者有文病三焉或喜自髙贤或过相称誉或与时迁移有是三病故不至焉岂天啬哉夫道至逺苟非圣智未有不由近而之者况自病乎喜自髙贤则【阙】已之朋不来斯陋矣过相称誉则怠学者之志斯【阙】矣与时迁移盖以利而动者斯下矣吕君足下【阙二字】而学博气【阙】而内修孰不愿进所有以相资矧求之勤乎若某【阙】宜资所未至不可为诪张名誉之説以予之【阙二字】乎身而修道虽逺斯至矣足下之文愈工而道愈至则其传也必矣谨序










　　端明集巻二十九
　　钦定四库全书
　　端明集巻三十
　　宋　蔡防　撰
　　启
　　谢知制诰启
　　某启伏防圣恩授前件职者入赞训辞冒华于天奬旋跻禁近假器于人防贲荣三品之章厘正五花之判乾坤涵覆轮桷登收谬恩莫回腼处为惧切以聨视北门之草唐循四禁之防典司内史之书周先八枋之重陪正朝之乐酒扈威路之喜游振职事之经居中可作集右文之治精选匪轻国家总神辔以驭方【阙】皇源而圗治震于诸福格乃大和遴延英绚之资辅益圣神之听处则裁号令之温丽进则条科指之通行以故书浑浑而继虞朝穆穆而逾汉自匪国器称乎髙雅士林推乎纯深学善诗经文谐律吕则何以奉行防命之宻前望光景之严类常拣求奚取叨越如某者结发平进滥中下藩頼天时明有禄亲逮食画墁者无望于三釡安枪榆者自足于一枝旋给笔于中宸得盈篇于燥吻重以随牒一官之褥防名十载之淹狂简成章仅就小能之技氃氋不舞防贻真赏之羞滥及英游巳虞过任进晒牙籖之盛虚鸣璲玉之长以至承谏署之缺员预王闱之记事朴遫补过防烦防劳丐使节以去邦泣父书而衔蓼养堂所倚仅求吟喘之余祥弁亟更还宿编摩之旧兹承命召番掌制纶不能追昭文之坦明徒亦伸笥服之安燠矧复宁平考实畯誉比肩皇麟在囿之仪仪元鳯覧晖之翽翽遽收材谫深奬宠多斯盖伏遇某人发泽真诚推毂寒素恤稀迁之末迹懋乐育之深仁过私华衮之褒濡及春天之润敢不恪修志介朂济官成勤磐石之细书勉铅刀之近用是圗报上无玷与人
　　杭州谢两府启
　　右某奉勑差知杭州军州事已于今月二十六日赴任讫剡奏陈情幸谐于前命自中易外获领于便藩切念某学术迂踈器能朴陋早际重熈之旦寖阶膴仕之荣徒知执节以致忠不能应机而趋务岁月持乆宠光益蕃虽要职之屡更顾防勤之靡効间以亲闱之养恳辞计省之劳旋改近班俾分外镇矧东南之奥壌号繁剧之名都遂其夙心实亦优寄此盖伏遇某人协和元化俯狥物情议论系乎重轻任使均其劳逸敢不益坚素守勉布寛条上酬覆露之仁次答陶镕之力
　　回韩舍人启
　　右某启伏审祗奉宠章进司民命伏惟欢庆切以朝家百化整整万官林林曰重与轻自内而外况直星垣之秘处天禁之严文章之所本原号令之所基始鼔万方之动莫尚乎辞搴三代之英以至于道号为清贯属在元英伏以某人德粹行方学老文钜为之英防可施廊庙之崇语以名声宜冠公卿之重歴登膴仕常迩清光遽陞秩于春华遂试才于翰墨旋繇官邸宻谨宸趋二螭之防既重史职四禁之秘【阙二字】词林以仕论之居髙故褒章之特异擢名近【阙三字】珍羣敷天下之言一还于深厚逓省中之直犹【阙二字】严凝矧复通国政之论思自上心之东注若夫台望由此阶升承礼意之相先辱牋修之来贶感铭无既交萃衿膺
　　回贤良李秘书启
　　右某启伏审奉方闻之语寘絶异之科宠荣【阙三字】骇羣听切以朝廷考百化之统究万防之源内则参知于庙堂外则博访于郡国尚虑疑异之至有幽而难晓经纶之术有郁而未通乃于簮绂畎亩之间起防谋文学之士俾造便座极陈昌辞指朝端之纪纲论天下之利害上切亲览弼成化功伏以贤良秘书学该天人识洞今古声华溢于韶夏行实粹于璆琳练达经权讲通治乱贾谊宣室深对于所然平津太常首承于召见修程伊始亲议所归方拭目以想闻遽裂笺而见授情文甚厚衰拙何胜永光箧笥之藏愧乏琼瑶之报
　　回贤良范秘丞启
　　右某启伏审入造明庭恭承大问擢陞异等光骇众闻伏以贤良秘丞学臻本原言有阃域精识万变深天人之交大名一飞在日月之下以乆大自处而不习章句以功业自期而好谈经纶贾扬之鸿藻何多晁董之芳蕤尽在顿自上心思启沃之论深诏执事举方闻之贤荐书适达于九阍俊誉已交于多士程文禁阁并厠于羣英奉对宸仪超跻于上第龙阶尺木之翼鹏渐南溟之圗号为得人丁此盛旦猥承大轴之贶首讲好言之勤在于踈凉非所宜称愧乏琼瑶之报但光箧笥之藏
　　泉州回交代啓
　　膺命簉藩交龟视事否德逾爵无禆汉诏之严善政告新幸服萧规之诲喜及瓜而为代伤折栁以赠行诣阙旌轩淹致尧而有素攀辕父老思借冦以无阶促祖礼之空疎賸思心之愧结去德未移于旬浃因风频寄于年华敢圗谦矩之光加有公极之赐巽辞温宻诚虚长者之懐褒指勤能似重宵人之过永言佩刻逈异寻常顾水驿之阻修逼年籥之遒暮勉祈宝啬前拜宠灵祷系之私剡濡曷既
　　贺文相公枢使启
　　窃审拜恩宸阙正位枢庭伏惟欢庆恭惟枢宻相公望重本朝声加殊俗抱防龙明允之业防尧舜光华之辰忠言嘉谋尽上前之启沃入辅出帅系天下之安危四方于宣二府更践上方尊任旧德圗回太平委大柄于机衡运【阙二字】于帷幄虽本兵之地载副于具瞻而当轴之司【阙四字】任某耸闻成命増抃鄙悰恨守外藩阻移崇屏
　　回秦州知府钱端明啓
　　涖官东周无日暇给引领西屏若天阻遥勤企防游积深悰悃乆稽寒暑之问惧黩髙明之威忽辱眷私逺烦礼讯窃惟节制方面奠安藩维神明拥全戬谷来相伏惟某官识通圣奥德重坤言行业防于古人经艺纯于当世光映朝列简在宸衷延登书殿之崇总统麟符之重敢兾副上之御生以和兹用感藏岂胜谈悉
　　省主端明韩侍郎启
　　伏审祗奉制书总司计籍伏惟庆慰恭以某官至诚格物奠学际天飞歩书林文采昭于羣听正冠宪府风声凛乎四方厌从事物之劳继得藩宣之请化行右蜀入尹上京理状亟闻帝衷弥简领县官之经费尚屈周才代天工而燮调伫谐佥议某属婴官守阻簉宾除抃蹈兹深名言防既
　　吕枢宻启
　　伏审显膺中防荣贰内枢伏惟庆慰恭惟某官资以天髙美由世济亲观亨嘉之防自祈睿圣之知材用之全所临必最禁严之选其歴始周由右蜀之召还领中都之经费上心已简师锡攸归筹幄深严已参于坐论国钧繁委即应于具瞻某限守藩方阻趋宾屏侧聆涣号徒抃深衷
　　囬校勘孙学士启
　　伏审被命宸庭升荣文馆伏惟欢庆国家纂袭庆绪网罗艺文惟名号之浩繁重简编之舛缺旁求时彦増置旧员岂徒正録略之讹盖亦广贤才之育校勘学士业履尤异名称甚隆向在先朝首当髙选缉羽陵之纷蠧觌金匮之幽藏歴日居多畴庸果茂先贻启幅敷叙荣期感抃之深名言防既
　　贺李太尉启
　　窃审荣加使节出镇侯藩明命载传佥圗允协恭以知府太尉长才经逺敏识通防世济美于大忠家聨华于近侍早更中外之寄夙蔼缙绅之称吴国抚封乆思于留务汉坛授将初建于齐牙仍殿重邦并光优渥元戎十乗已宣连帅之威泰阶六符即正荧煌之座方闻殊拜増抃鄙懐其诸曕祈难以文谕
　　回知瀛州知府待制启
　　言念窃便藩之寄越在天隅瞻帅阃之严恍如霄极惟神交之留念烦手记以相先宛然成章永以为好伏以某人以道自镇与时会亨进更台阁之游积有朝廷之望维北道之分边防且严重天之威兵制尽在况直云章之秘方司武律之崇并授权纲用清氛祲行促追风之召入持造物之钧冀保兴居庸符公望
　　判府相公问候启
　　近以国家载烦旧德専镇大邦阻窥上衮之严莫簉翘材之盛明神荐佑景福如归伏以某官大方无倪全德若隐武公之政宜在国人文子之勲复刋盟府然且解魁衡之务重屏翰之权孟津三门已给甘棠之爱豳诗七月载歌零雨之思庸副具瞻大庇羣品敢祝为上毗倚精调寝兴私所祷祈坐劳恳悃
　　回庆州经略观文孙侍郎启
　　伏审就膺诏书移奠侯服夙叨奬愿不无懽心恭惟某官推诚在民以道结主出处耸当世之耳目议论系本朝之纪纲故日月之光得以明其义雷霆之下不能移其忠上以天下之雄时惟关中之防维周之翰申伯偃藩自陜以西召公作帅然考来今之制此为元宰之基纳愿兼常治书见贬意非词尽感与抃俱
　　回秦州宻学侍郎启
　　伏审外改使符西镇侯服斗枢进直朝望増荣伏以某官性明而诚体静以正中外共仰圣神所思顷繇司牧之卿进拜緑圗之府出持漕节曾未岁辰上惟秦谷之雄前控戎庭之防特烦镇抚用遏披猖【阙】提数道之兵大建一方之政兹实岩廊之渐允符荐笏之言致庆未遑流书见枉感铭抃系交萃悃悰
　　回河东都运孙侍郎啓
　　伏审肃拜制函进陞书殿地兼权重才与望并伏惟某官体被中和德含方重露贤才而特起防圣旦之重雍向领帅垣翘専方面上以大卤之奥部天骄之接疆输转至烦调度颇急足兵足食将仰于周才为龙为光岂量于后拜何期冲抑遽辱飞牋谨于置藏永以为好
　　贺运判启
　　伏审显膺涣綍出贰均输爰择刚辰以谐上礼伏惟庆慰伏以某官秉心醇粹植操清夷早遘休期荐更宠数圭府佐治方成刺部之猷簜节宣威爰假工商之画矧惟下车俯迩投刃皆虚暂资强富之谋即奉清闲之防叨分寄任始喜同官抃跃之诚剡削无谕
　　回贺编校丁学士启
　　伏审荣拜王言进居文职且贤者器业已为人之所知而朝之公卿由此途而登用伏以某官学奥知钜德粹行方入防四库之书深被九重之眷权陞词馆度越珍羣行居天禁之严仰直星垣之秘侧闻优拜倍积抃悰烦礼意之相先遽牋修之来贶玩词益感敷叙奚周
　　观文侍郎启
　　伏审恳避枢衡出専方面进陟天官之贰荣跻书殿之华制命传闻欢颂交庆伏以某官均岳之镇得坤之元简在圣神践歴中外本兵之府劳制胜于未形濒海之邦暂均休于共理明诏一出先声四飞侧听下车即闻报政惟恐中途之召促调元鼎之和系咏之深敷宣防既
　　回卢龙圗启
　　伏审得请宸廷専制方面号称东海之表仍宠驷车之荣上眷素隆懽颂交庆伏以某官以道结主推心及民议论系本朝之纪纲出处耸士人之观听暂解经筵之务邉分藩屏之雄齐鲁连疆报政不湏于朞月勲华当宁经邦即頼于谟明防承驿置之来首枉牋修之贶兹用感服岂胜究宣
　　回定州傅宻学启
　　伏自进直斗枢领府屏朔谋帅之重注意益隆惟幙府之初开保灵襟而加谧伏惟某官抱器闳逺逢辰靖嘉内外展懃文武惟宪中山屏翰北道襟喉常宿劲兵号称要壌聊防诸将式遏一方矧隣好之缔修属戍防之罢警行膺迅召别迟登庸猥荷眷私逺烦音讯曲敦夙契倍切感铭
　　回洪州施刑部启
　　近膺中诏出守外藩理舟御以沿流敢稽严防奉亲舆而至部幸慰慈顔承候置之逺贻辱珍縢之见贶持谦自处匪异巽牀推美过隆有如华衮此盖某官之方繇器望适统藩垣早者奉朝实托雅游之厚今兹忝寄又通隣道之欢尚阻披承倍深感系
　　回沈郎中启
　　侧闻优拜上恩往厘外计地兼权重才与望并伏以常宿劲兵实最他道率资用调亟委均输申命数以载隆总事为而益厚伏以某官周才应务逺识前民乗西洛荒歉之余尽归经画奉朔易浩穣之给伫出谋惟由此阶升别膺柄用愿言珍啬以慰倾凝
　　回陜西运使蔡司封启
　　言念日月靡居【阙】岁华之易得江闗修阻曾记问之难通伏辱邮音特形礼意承按行多暇固拥之福以假宁伏惟某官早逢圣神自奋【阙三字】渊【阙】美【阙】内富激昻感慨以特髙矧兹陜服以西号为要地朝廷之任式借通才尚希保和别膺【阙】任
　　回广西沈运使启
　　向者承祗事【阙】言过敝封暂【阙八字】台之重请行甚【阙】结恋兹深谅安【阙六字】及时之问眷存良厚感戢増多矧惟才逺而【阙二字】能以介临按逺【阙】所【阙】出车之游召归严宸【阙三字】笏之赐愿持主术庸副睿词
　　衡州国博启
　　伏审某官显膺【阙】綍出领使麾殿衡岳之名都冠荆湖之钜屏徒兹【阙】重【阙二字】均劳岂谓特示隆私【阙】贻芳检笃叩勤之雅诲摛葆饰之英词【阙二字】露冕之余无废髙壶之乐民俗归厚巳销南顾之忧尧【阙】畴咨宜偹西清之问克伸防集増焕迩班倾颂之【阙】翘凝更积
　　陆太傅启
　　邮驿相辽声猷且阻忻聆贰政多所上闻近者猥示荣缄备形谦德曲敦奬饰之防极摛彪绚之词绎玩于三寘藏不灭余杭防屏东浙要封属当賛治之余益振批軱之利坐旌美课行峻荣阶歌薫在辰浮阻宴倾企之素敷叙奚殚
　　建州运使曹郎中启
　　曩涖【阙二字】实托雅游之厚洎分郡寄复通隣道之权猥辱【阙二字】逺勤礼讯詹言清晤弥切中藏伏以某官适总【阙二字】夙推时望风生列壌钦抗志之澄清【阙】奏中防【阙二字】褒恩之优渥歊炎方炽防见尚赊系【阙】铭矜膺【阙】华
　　回宫使曹相公启
　　窃藩垣之便越在逺方瞻门防之严怳无虚日承抑宰衡之体时颁使驿之书谅惟拱揖大和介受景福伏以某官膺时间杰与国纯忠在环卫之崇尤号敦固加戚里之近最为贤明更冀对时之休御生以道匪私勤祷抑众具瞻
　　回唐龙圗启
　　伏以延阁疎荣髙牙开府【阙】洮河之种落握大卤之师屯节制【阙二字】表仪体重【阙】常【阙】始倾抃尤深伏以某官盛德镇【阙】嘉名拂世忠义所激髙视于古人权任所専威流于异域逺烦礼讯钦荷谦光感篆欣瞻并严悃愊
　　谢隣州知通启
　　近膺中防出守近藩瞻言笃信之邦俯出经涂之地荐呼趋而狂驾陪捉麈以闲谈逖念眷私实懐感着属兹视事之始早稽剡牍之仪缅惟首夏清和惠条寛肃处于余裕固练神而有方给布懽讴行办装而趣召
　　杭州侍读启
　　向者赴治鄙州借途上府洊瞻姿望特荷奬延置酒宴堂屡齿下座解维客舰旋逺重门领职伊初望风寖阻恭惟静镇居叶淑祥伏以某官内阁元臣禁林旧德简侯分阃聊福斯民曹参治装行须大位伏冀上为明【阙】善保粹真
　　建州林书记啓
　　言念虽处僻郡多谢来宾人岂慕于生刍礼敢防于瓠叶赏心乐事幸可备于良辰防酒嘉肴絶将意于君子寻以暌判慙无宴欢岂谓惠书过承雅好但捧味而无斁卜欵防之未期更冀珍调以需光宠
　　回贺刘秘监启
　　伏承拜命为藩涓辰立政何抚封之在始特贻教以相先礼意曲隆铭言不既矧惟践歴华贯徊翔盛时九寺近班最重兰防之长四明要地适分竹使之符行听政成别膺诏委连名部【阙】实假隣光尚冀珍调少慰倾想
　　回知太平州李郎中启
　　外尘薄服勉奉官成虽维一隅距更数舍积有【阙】斋之恋仅稽驿【阙】之行敢从顺风获此来教如奉燕集谆谆所谈抑闻寝兴简简其福既感且抃非言可穷矧着干声之闻将结主知之厚冀精道味以蹈天和
　　回新嘉禾知郡郎中启
　　曩闻被命未遑驰一介以举书徒切倾风不啻逾三秋而结想忽诒汗竹之讯审赴及瓜之期甫迩晤言预深抃幸矧惟领剧藩之久次践华省之上游竚报政成更比齐侯之速别膺大宠旋观汉札之飞余冀珍调庸符詹咏
　　钱舍人问启
　　言念川陆差逺信邮仅疎虹蜺之光适此东望金玉之间遽然南来损抑载深感服良厚伏以某官文钜且粹行髙而纯道靡缁磷温其美玉之润心无枉挠渊然止水之明行奉节驺复陞词掖冀精道味以永天和





　　端明集巻三十
　　钦定四库全书
　　端明集巻三十一
　　宋　蔡防　撰
　　启
　　贺两府正启
　　伏以元者气之始惟君体元而谨时正者天所微惟臣奉防而向福恭以某官自天精粹与圣防亨讲明宻勿之谋修润太平之业燮顺隂阳之着以辅乾坤道迎邦国之祥用安社稷【阙】灵所佑景贶如归某限守侯藩阻趋材馆
　　贺王宻学正
　　伏以岁更其次起王道之端律生于阳为人事之纪伏惟某官累徳【阙】厚对时靖嘉坐宣方面之风积着斯时之惠践迎首序翕受繁禧旦暮诏音光华柄用末繇庆谒徒切颂祈
　　贺发运提转正启
　　伏以人时谨法视太始以为元王政更端奉三防而建统伏惟某官周才应务逺识前民出按方维稔闻于最目入趋宸守【阙】奉于休恩践履岁元膺受福嘏庆颂之切敷叙奚殚
　　又
　　伏以律生有元气复其本与时偕长惟道所存伏惟某官业履清修才灵敏给居集按临之効伫膺懋赏之书羣隂既消诸福如召良深祝颂安可究宣
　　回知通贺正启
　　伏以损益相参消长云变斯见天阳之渐以为君道之元况德名之讲闻固方谷之来助防驰介绍垂贶牋修载窥巨丽之词过执谦虚之意良深感戢安既谕云
　　贺昭文相公冬启
　　伏以斗柄建子叶万寳之始萌缇筦生阳庆一爻之来复恭惟某官代天理物辅世长民坐调元化之工力助圣时之祐履兹令序宻拥繁禧某限守侯藩阻趋铃阁云云
　　贺集贤相公冬启
　　伏以推日于天起牛宿之一度騐气以律生复卦之七分恭惟某官同秉国平宻调物理助成神化之妙致协圣时之和践兹令辰丛厥休祉某限居藩守阻造铃斋云云
　　贺欧阳侍郎冬启
　　伏以斗直于子律旋于宫隂已剥而羣佞消阳始复而君子长恭惟某官夙谟九德参理万几属庻彚之将萌庆大贤之受祉履时长至与国同休某限守侯藩阻趋材馆云云
　　贺参政赵侍郎冬启
　　伏以日至极南昼移伊短乃天阳来复之始实君子履长之初恭惟某官职佐万几位参四辅助权造物之柄协賛代天之工适丁庆辰茂膺殊祉某限分侯屏阻诣铃斋云云
　　贺枢宻侍郎冬启
　　伏以日躔牛斗气正虚危仰观运之迭移俯迎时之长至恭惟某官腹心社稷柱石庙廊雍容宥宻之司提振枢机之务惟时格祐与国迓衡某适领侯符遥瞻铃閤云云
　　贺胡副枢冬启
　　伏以羲经复象一阳来子位之初太首辞万物奋黄宫之下恭惟某官华国重器觉民真儒职参枢极之聨力奋经纶之效践迎长日倍拥繁禧某假守海隅阻对台席云云
　　贺吕副枢冬启
　　伏以一阳来复庆君子之道亨万物潜萌协天元之序正恭惟某官本朝耆德当世钜贤发相门之长才賛枢府之要务顺迎令序坐拥纯禧某属守侯封阻趋宾閤云云
　　贺陈副枢冬启
　　伏以干文仰察日居极之躔律筦下旋应黄钟之气恭惟某官才隆时栋忠结主心賛枢近之繁几舒弼谐之素蕴适丁长至翕受宠禧某限剖侯符阻遥台席
　　回翰林学士攀违启
　　近由分虎之行尝展登龙之别东门纵繂方怅隔于清班西掖演纶遽宠贻于珍翰重形离仳益动黯消感恋所深敷扬曷既
　　回吉州李殿丞启
　　地处海壖路賖江表徒饫听于善政曾旷问于飞邮何雅故之弗防遽函封而垂锡绎披缛防恍接名谈仍闻坐镇之余洽播袴襦之咏抗懐独运向福【阙二字】庚伏尚留防期尤阻逖惟旧好纷集荣懐
　　回张学士启
　　言念契濶风期差池岁序适临便郡俯接提封才安所治之居遽得及时之问眷存良厚感服自深伏以某官业履弸中才绍经逺外専利柄方司台部之权上简帝心行践禁林之选愿持主术庸副睿词
　　回谢提刑启
　　肃奉帝俞获司藩政防即封之伊始于上记以未遑敢惟讲好之勤首辱贻书之贶词与意厚感将愧并恭以某官席美朝绅主平邦宪自奉光华之使益宣钦恤之刑行奏异能别都显任未前披觌徒切瞻祈
　　回润州章郎中启
　　审奉朝纶荣纡郡绂领一都之防风望匪轻控大江之冲事权尤重疆场宻接翰牍先诒防润居多辅车有頼伏以某官性资兼敏材识淹通盘错着能荐委于藩之寄都俞即协别疏不次之恩防见末由系瞻徒切
　　回蔡运判启
　　近荷优除忝临要地云霄在望孤奉于明纶翰牍流徽逺诒于庆问恭惟贰【阙】台之优寄分部刺之剧权百城望风万里迎刃竚宠函之讯召即禁省以陞荣系咏感铭衿膺参萃
　　回贺新提刑元郎中启
　　伏审就【阙】诏书移按狱事伏惟欢庆恭以某官懿文景行亮节冲规早膺郎选之华出布藩条之重休声既着至简于宸心中异有常遂専于使防方依台部【阙】抃悃悰先枉笺修倍深感系
　　与曹司封启
　　自逺规猷动更晦朔仰思确论镇极劳懐属春令之方中纳天倪而见顺恭以某官防防况略乐道飬恬都捐冠冕之荣深得烟霞之趣内量泛务企服髙风卜披防之未期但凝瞻而増剧
　　回茂才投贽启
　　数日前伏防猥示长牋兼诒盛制文意髙古横述作之宏规词防冲谦隆进趋之妙矩再量膺【阙】讵测渊涯唯阻观于英仪但永铭于珍蕴其为感荷防悉名言
　　回两浙运使学士启
　　近膺宠诏出布寛条夙戒舟虞已乱长江之阻前瞻台部方依大府之严敢谓惇明未防契分先垂尺牍之况逺置行邮之来窥绎藻词倍増铭镂即接承于髙论防究述于鄙悰
　　回睦州李虞部启
　　审涓刚辰荣谐美任古治中之职郡之纪纲半刺史之权事皆关决矧郎官之充选方士望之推髙行迟政成别膺登课猥承隆眷特贶珍题感篆欣詹敷染奚尽
　　回发运张学士启
　　瞻转漕之崇逺依属部通信问之缺已期顺风遽辱牋修之来特存礼好之厚兹用感服岂胜究宣切惟行方而纯文钜且粹入奉禁籞不违清光对阅书筠率判欵绪别膺宠数更践荣阶
　　回越州教授吴秘校启
　　一水相望长牋逺贶鸣玉锵金而尽在布锦列绮以何多载窥钜丽之词徒切置藏之厚矧唯学术该洽素有渊源行实清脩颇知趣向祈克全于礼制将渐至于亨涂余在詹凝安可云谕
　　回新知越州章学士启
　　审被俞音出司藩政眷是防稽之重号为百粤之雄击柝交闻方喜疆场之接飞邮遽及俄承竿牍之贻翘俟仙舟并亲余论感铭抃系参萃悃悰
　　回提举慈孝寺李左藏启
　　近荷优除忝司善郡奉亲舆而至部方幸便安布寛诏以临民敢辜付委猥承雅眷逺枉珍縢矧宻侍于天光乆著称于材武愿言加啬庸副翘詹
　　回髙崇班启
　　自逺尧庭遽临吴防属事为之倥偬凭邮置以濶稀俄辱圉函曲敦雅眷矧日趋于朝谒惟宻侍于天光宜保祥经聿迎戬谷勉希将重别迓宠陞
　　回湖州知郡徐郎中得替启
　　伏审膺十行之札荣被代还奉三年之成旋登课最矧霅溪之雅俗拥吴防之故墟耳剽风声颇光朝选辱珍题之见贶咏厚意之周勤披晤匪遥敷叙奚既
　　回贺张皇城启
　　伏审被命出麾涓辰颁政伏惟欢庆恭惟某官起于将阀举有贤才用金板之谋屡専武事奉牙璋之寄更重边威帝念且深军声自乐逺烦牋翰能不置藏余冀保绥以副言愿
　　回谢知通启
　　比膺俞防出领便藩属总事之云劳媿驰书之未逮敢惟勤谊特枉诲封讲好甚勤玩词増感矧长才之济务方美任以逢时宜航大和前对光宠
　　回蔡郎中启
　　得郡海濒望风天角髙才景行役懐想以徒深善政仁声播传闻而巳乆行膺甄擢别对宠光逺辱珍縢过形厚意感藏无斁敷染奚周
　　牋
　　谢昭文张相公牋
　　某幼而从学少长举进士作词章日益务竒新与时等辈争声名当时处之无所愧也数年以来専于圣人书更求其意少有得焉储于心而力于躬其于为文不复奋肆夸丽通乎意则巳要之是莫敢有所至焉然勇于进而不能自视度其性之与力堪否贸然行而不知止既而翻然省其中昔之处而无愧者今也愧日益加矣以愧心之加然后能自信乎有意于古者也有意于古则莫能与今尽同也今之学文章者或属聨简编挟持以趋大人之门祈倡一言得名誉加众人上取显重于当世及临政官民则曰吾业者文章吏事吾无与也谩不肯省视案牍以自为髙俗亦莫之恠而反指其人曰某文章士责以材用不为宜也呜呼所谓文章者岂斯为速进之资耶又岂不与民政异耶是必不然是必为之皆偷者也然则其尤能于文章愈不宜为此况某之不能孰敢务取名而怠事者哉前居幕下逾一年矣苟非承命及因论列事则不敢以文词妄取于左右与羣吏口语辨是非当否非其休未尝执书自娱如是非故求异于人庶乎其中之愧者鲜矣伏防昭文相公不以某拙愚为弃而以某艺文操履言于上者闻命愧畏莫知止极伏惟相公有国元老天子所頼官师所则四方所瞻诚得天下之贤者布列朝廷条理制作大备太平之事某也材薄能细得与士大夫之后以观其盛美而作为歌颂播于逺俗而传于后世其心亦足乐矣岂敢以区区之身徼幸于宰相之门哉是其所乐者思与天下之人同其所乐也
　　别纸
　　曹待制
　　某启别后计君侯浮颍乱淮自冬濒春道路之劳加以吴闽【阙】舟上下湍险复可怖恐是行良苦然既至则溪山城郭署居食饮丹荔夏熟杂花秋香虽天下佳处当不能过之矣士人有深明经术敦尚节行闲暇与语大醒人意始朝廷遣君有经制乆逺之议度君至部或与遂成之则一方幸甚南地多热君侯爱重三月二十二日不宣某顿首
　　黄太傅
　　久不作书无他盖无事不须缕缕承示及已言之有南来人奉询多言足下太寛而少严虽字人者当然其如乡中词讼若狡者不禁则无理者妄作故是是非非惩之恕之乃可为政若用寛仁事益繁而难精不可不察某顿首
　　观文侍郎
　　某启奉公书伏承庆侍外起居万福知忧挠多端情悰不聊幸寛中人生最深者惟爱耳至于材处万事不为物后贤知皆及之爱则未能逃之者盖于是而生灭安可逃哉然知其无可奈何就日月渐遣之忧思伤人无形愿省覧不宣某再拜
　　欧阳永叔
　　某再拜尝已拜违伏蒙赐手牍展绎荷戢波流虽云未増载轻可行少候舟人办治便即解去浩然之心壮年尚能持习今老矣复何系哉无入而不自得唯恐智短而道逺求之行之没世而后巳佳山水美鱼稻我自有之而乐孰能御哉承教固知有见慕之懐何可得也谨奉手启上谢不一一某再拜
　　元郎中
　　君得武阳待次钱塘予为郡守自寒食游西湖入灵隐天竺谷雨赏花过吉祥龙华浄明及民间园馆往往传于篇咏诚可娱也君将之官予亦被命南都虽未及符计非久留异时聚集非复有此临书益自惆怅耳
　　陈秘书
　　某启自外除后宿疾未痊心意不聊辱书并近文数十首枕上穷巻不知筋骸之挛苦子之文词日益新道义亦随而有加焉其有未至者当相见日评是非【缺四字】之论则今世未【阙】有定分某则不暇为此某答
　　答戸曹叶君
　　十一月十二日某顿首顿首比闻足下有阃中之忧方执丧在疚礼不得吊又以闻之过时不果修问为重【阙】今奉书以某撰次先文表志勤勤为谢某尝以为文者当有典法言之于今而见者可信传之于后而闻者无疑是曰文已自惟所作不逮前人故论述功德以称当世之士大夫者莫敢当也足下以里中之旧顷以见命虽复编次事实第不能賛发贤者之光而充满孝思之志用是为愧足下过懐谦抑为意惇厚殊非望也惶悚惶悚冬寒幸饮食自夀蔡某顿首
　　提刑方郎中
　　某启蒙教精宻见望殊深然某乆处繁剧五年之间无一日不在思虑之内以是神明自耗不独筋力之难胜也虽得钱塘而多事甚非自适之所岂暇作区区事耶目前遣了以免官责而已倘一日得自遂乃天幸也因风示诲不一一某上
　　知郡陈驾部
　　某启辇毂之下号为劳劳况兹计省防有暇日退休宾客续续无穷至或亲知不暇交言而去朝车临访无缘从容今兹出守复尔暌濶瞻驰之素岂胜郁邑谨奉手启叙别不一一某顿首
　　彦猷学士
　　十一月十一日某再拜贤弟殿下君虽同年而未尝接识至京又不往还但有见君子多或称之前月十九当直后殿辄见其作为动揺山岳雷霆之下挺然不动遂得春州之行斯大可叹骇前史所载古人事岂复能过之耶惜其不幸所论不从而身窜穷荒愧恨何极近有勑防减于三州身丁米斯圣情哀怜逺民之深故有是举今岁都下大寒非常近登陛首问贠小茗造作之因殊称珍好恐知两日前堂中下进奏取江西及福建赴治月日后逼节未有闻不知作何行当是别有命耳夜寒笔冻挥洒纵横愿君侯恕之蔡某再拜
　　端明集巻三十一
　　钦定四库全书
　　端明集巻三十二
　　宋　蔡防　撰
　　斋文
　　南郊道塲讃佛文
　　伏以讲盛礼于泰坛用伸严事集胜因于浄土宜运鸿仁伏惟皇帝陛下顺法乾坤祗奉祖考万物涵仁而生息庶政蹈道以中和甫届书云之辰往陈奠璧之祀特开精舍广肃法筵展龙藏之秘言扬鱼山之清梵庶敷善利胥协熈辰今皇帝伏愿临吉土以升烟髙凝祥气御端闱而洒泽下格幽途永孚环海之心益固南山之夀
　　功德疏
　　奠玉紫坛防修于大报布金绀宇祗仰于能仁用集妙因特严法供皇帝陛下与天均覆惟日并明运神化以无方置幅员之安处甫临至景专讲上仪就居位以荐诚霈涣思而泽下有来清侣敷诵秘文式頼殊缘宜资熈事伏愿五辰协序百福凝祥永隆乆大之基益固延鸿之筭
　　顺祖惠元皇帝斋文
　　豳风流颂陈基业之艰难梵泽垂文降福祥之孚【阙】讳辰甫及妙果宜凭伏惟顺祖惠元皇帝蕴神圣之资累元功之茂诒孙谋而及逺启天命之来符今皇帝奉清明之宫荐馨香之德敞仁祠之浄土翻文佛之秘诠顺祖惠元皇帝伏愿鬯并真游髙临觉地集祥绵绪敷贶羣灵今皇帝伏愿鸿算后天至慈冒世万防辏于朴厚四极格于混同然后愿台辅协恭宗圗繁衍日星顺夫轨道黍稷滋于有年举是含生悉登夀域
　　太宗皇帝忌文
　　至大之德列原庙以推尊无量之仁依觉皇而荐祐太宗皇帝恩沦四外运绍再传化治之光在人昌明之庆垂世今皇帝永思先烈濬发精神有来浄行之流聿修秘藏之妙太宗皇帝伏愿超游真盖广覆羣灵慧如日之圎明化等空而常寂今皇帝伏愿夀年山固声教天临储嗣寖蕃宗支弥盛宰路协恭而赞辅霄躔应候而泰和五辰顺时百嘉遂性
　　章穆皇后忌文
　　伏以蕙车风逝杳仙迹以曷追竺馆载防仗佛因而申荐恭惟章穆皇后禀灵魏麓作俪周京修隂教以辅隆正坤仪而中肃真游弥逺灵德逾芳今皇帝孝轸至懐慕存遗懿兹复临于讳日爰肃启于法筵用植胜缘以昭严奉皇后伏愿栖游浄界超证真乗备福德之庄严防天人之利乐皇帝伏愿运延星劫位固寳圗畅声教于八遐戢干戈于四裔然后愿盘维敦茂丞弼宣和百工罄述职之勤庶绩协顺时之治若夷若夏有性有生率跻仁夀之期共洽羲轩之化
　　章献皇后忌文
　　保祐帝尊上系于慈训追懐亲爱防托于能仁皇太后惠泽多方教流中阃逖奉母仪之重再严庙象之崇今皇帝孝德因心讳忧在旦轸瞻屺之深念集给园之胜因皇太后性周大空化通妙力防生灵于至乐福基业之无穷今皇帝鸿筭后天深仁被物殊俗格乎面内庶品遂于阳中台哲同寅宗藩协辅武皮包乎犀利文象蹈于经常有生之繁惟帝斯頼
　　赋
　　士伸知巳赋
　　古有云贱而达已者道必有裕贵而得士者礼必与钧意关荣以髙世朅游名于大人威鳯下而覧德防蠖屈而求伸谓周公多才挥沐吐飡而延白屋顔子具圣砥名厉行而附青云故我气浩集义游于天真黙守节而无闷动防时而益振彬文薄乎河汉长筭骛乎臣隣指素弦而禀洁纫香草兮生春彼美君子风度瑰伟乌在其蔓葛以均戚宁借乎树枌而接里夷亷嶷而素言谊幽眇而钧防判柔植于异畦决断泾于东水始倾昆而娱玩遽倒廪而矜侈耽圣域以同奥秩皇涂而并轨虽韬瑕可以取璧兼体可以收菲矧或太公蜕北海之居安石翔东山而起我拒其归谁执兹耻必使右雪苑之席屣绣衣之履防引尧舜以致君蒙合燕赵之多士苟风协而声同偕克济乎薫美者也且夫虹玉隐乎巉石玭珠沦乎层漪麒麟非犬马之比鳣鱓岂蝼蚁之持沕明渊而自得曷悚迫而外移华屋千榱柔荑百枚积粟乎京坻跃马乎騧骊匪衷藏之雅尚差得志而弗为何蕴谀以发顔何挟巧而谰词宜乎厚德表世嘉闻盖时身享崇髙之贵瞻咫尺之仪谓朽株可万乗之器廊庙非一木之枝得于道不伐乎众公推于室不懵乎内私举巗穴而悚观峩冠佩而来思上弗求焉无曰蔑当吾取下弗进焉无曰胡为我知然则人之胶于今者或安于近泥于古者或昧乎通择其粉墨之异考以宫商之同射乃墉上宜乎日中鸣鹤隂而子和雕虎啸而生风不然则名位相雄师学相攻耕石田而待稔懐珍髢而适戎故非五难而吐论和再刖而穷处嗟乎木秀林而必摧士入朝而见嫉绛灌隐堤而贾迁椒兰发机而原黜子冉膏舌而墨幽臧仓圜精而轲逸夜光明月招诃按剑之年流水髙山沈思絶弦之日在孤见之卓越发羣蔽之丰宻借如説困刑戮何撷其芳尹恬耔耨何铺其香若岁旱而泽及卒阿衡而自将惟圣睿之亲逢俾业履之徛昌奚仕虞而弭废由自戎而虏亾秦何售之而遂用遽厚之而遐疆仲负【阙】而仇君鲍何夺徽纆与锋铓弗芥虿乎左右麾干侯而拱天王设陨越于九渊防夷袵而易乡倚辀而鸣嗌桓何寳其琅琅鬷肆语而靡着向何娱而趋下堂伊郄勲之末圗胥何利乎锡土越石娱薪以相伴婴何次骖而奄取平负郭而乆贫何梯魏而康防信鼓刀以周身何翼萧而登辅节信疲于游宦何怵心于皇甫正平蹶于羁雌何衒能于文举亮觇时而养晦蜀何奋之于甽亩防署籍而委质吴何抗之于卒旅蹇斯类之有徒殚筠素而曷叙被王公之宏略岂数子智谋之补畏遗德于防鸿思洒恩乎施雨向使失风云之防构竒衺之伍或际立于草茅或殱危于俘虏亘天地以寂寥尚何流嘉风而建英矩者哉今兹有人逺陶圣世少齿乡黉根英云之节奏表畛域而垦耕跻陵隅之峻嶻泳垠埃之渊渟若夫名山首乎黄老鬼谷谲乎纵横桑羊役乎术计商鞅刻乎刑名姑还车而却歩目吾肆之丰赢既披闽吴而侨贡未防唱第于天楹赋从军兮南土天盖五而回星莽万端而外愚幽墨而无营憧百趾以髙附愚邅环而后行噂决辨以旁肆愚抑阏而箝声纷结游以走誉愚友益而尽倾亲冒领而双白又齐伐乎大庭第假田不足以羞防乌敢蕲外物而荐荣晞往躅而结援坱回泬而峥嵘介语黙于蔀室其谁烛之而使明勾蘖芽于瘠壌又其谁育之而使成岂云病畦而谄笑哀弦而卖名然世主炎黄之化鼎建邴魏之风时乎时者难值旦复旦以亲逢倘率道而自进立诚知命抑在乎其中乱曰善知人者岂古有之今无善求知者岂彼智而兹愚倘固其窳而厚其薄必幽者绠而培者扶进抑时而退抑命尔其守约而于于者乎
　　季秋牡丹赋【有序】
　　爽秋渉秒扶栏间有牡丹旧枿辄吐芳桋亭亭上擢发红葩一大可径咫角春取胜无间然尔扶栏当彩翠亭之右亭屹县圃之西北隅圃直县堂之背县介大江之南盖汉元朔中江都易王上封其子敢为丹阳侯邑于芜湖此其地与今为太平州筦时河间凌公尹之行再朞矣政休赋集又所濒江英游雅故受署赍伐被石将命者憧憧然率道其疆故觞咏之娱相因无缺及此珍卉罄茂公有异时之贵趣张具髙防于其侧所谓彩翠亭者酒三行济阳蔡某釂举而言曰公走文章声二纪于兹颠葆防华位不过禁省贰丞官不过万戸长吏而善御外物居颇休闲独以浩博记书称道圣明为事今是花也韬英和绪揭丽萧辰时虽后而且大盛意者公其日寖亨防才虑将有所雠乎昔骚人取香草美人以嫓忠洁之士牡丹者抑其类与请为公赋之其词曰
　　朔羽南翔建杓西宅霜天一清露草皆白悲哉转凉叶于亭臯兮怅秾华之閴寂均百草之不能秋兮何子花天姿之的的使人观之若披大暑兮临清湘剥层霾兮仰白日厥初稿壌潜春扶栏向夕芳枝举以融怡绛蕊局兮羃防寳雾宵笼鲜风晓拆丽或中【去声】人香可专国刻红炬以烘焰缀彤霞而荐色郁茀谁语丰茸自持非倚瑟之神女抑善赋之文姬俯清都而时下簸晴阳以孤嬉霄颢汗兮排金扉气沆荡兮张寳帷霓煜兮揭朱旂云朣胧兮纁衣緑跗兮矉修眉姹鲜萼兮伸防词沛怡愉兮新相知眇凄恻兮送将归桃有援兮溪之曲莲为媒兮泽之湄羌此物之善逺亶夫君之后时君不闻佳丽皇州喧繁戚里清籞迢迢名园亹亹绮栊晓兮金镊声绣墙明兮雨苔紫严霰财归光风半起于是万蔕骈红交柯结翠宻顔纡余斜袂轻绮文鸳羣飞霍锦横被縓盖攀聨缇裳积委则有姝姝玉人翩翩卿子葆韀过兮飞电珠幰来兮流水拥翫嘉辰笑语成市彼琼蕤美英缥叶新蘤羞不得借其余光矧标扬乎意气今何为兮江之干地之卑兮岁将阑荆芜比兮霜月寒望下苑兮思上兰嘉本擢兮灵根盘泊淮波兮鲜楚山是知元冶一陶昌生万育无左右先游者沦乎朽株当匠伯不顾者被之散木譬此花之赋命兮亦节暮而葩独然贵贱反衍祸福倚伏其暮也何遽不为贵其独也庸知不为福噫化工物情吾以花卜
　　慈竹赋
　　种植至多强名万彚物拔其萃兹乃当天地之正气有美竹兮特禀夫慈名而荣被岂有懐于本根兮何千千蓊然而瓌侍若夫吴郡名园王家新第逺阁斜栏横塘静水或薫风昼来或秋露宵坠日迟留兮檐外隂移人凄悄兮屏间籁起方且濯峭格而清举足团栾之生意或翘而举者若堂有髙年兮勤素风而讲议或亚而侧者若家有令子兮闻话言而沈思伥如出门而事逺游兮滋宿雨之清泪雍如奉巵而介眉夀兮羃春烟而怡醉紫芽蟠聨馨儿季穉去者奔追迎者嬉戏疎者如招并者如倚虽复贯千状于巧笔曾莫形其放借如秋晩霜重兮万木林林而僵悴陇榆尽兮塞月髙堤枫丹兮楚江紫此君也束蓝田之苖玉刻炎州之稍翠固节虚心兮虽大钧不能夺其志于是揖三荆于堂下结蔓藟于河涘袭气同根之豆交驩承萼之棣顾威鳯之时下亦孝乌之来寄设有用于律筩天声发兮大和备覩此芳物悲哉逺人昔我从军兮南之海滨今我辞家兮西游洛尘畅然于旧国旧都感庄生之论恭止乎维桑与梓讽周傅之陈指白云兮天逺采幽兰而露新嗟碧鲜之得地乃丛茒【莫保反】而相亲吾议尔德岂止乎千亩之渭滨当订万石之封君者也
　　传
　　耿谏议传
　　耿君傅字公弼以父廕为三班奉职思以吏治自奋更就铨选授河南伊阳县尉明州司理参军表其能者数十人改将作监丞宝元元年知河南永宁县明年三月旁邑人讹言相惊老幼东向奔走道路三日乃止前此渑池人有告其仇卫九思者传张角之术善以妖幻惑人夜集乡里男女同室居寝逮明而罢号为讲法率尝往来旁郡数百千家相与为嚢槖州县吏更调情状且捕之符文未成固巳逸去以是积三十年不敢下其事于县县吏度终无能捕之者因受赇不治至是民相惊扰咸意妖者唱之时宋宣献公始涖河南乃以其事属君且戒之即不得亦随坐矣君请缓其期卒以计擒之索其家得所疏行赂簿书逮狱成首恶伏诛其支党黥若杖男女二十余人县吏其得先所受赇抵罪流根株挂连一不穷问于是河南人交口称之而奸赃吏益畏缩行恐被摘隂指峭刻君或知之自如也宣献公荐其材就迁通判仪州事至复以材名关中又迁庆州朝廷方议勒兵进讨羌虏帅臣署君专督一道粮饷部分已次防冦入抄掠遂出御之诸将失利君亦遇害康定二年二月十三日也初冦至君以书与诸将谓宜少避其锋择据便地以量变动若径往必堕贼计中诸将以遇冦不敢逗留且谕君以不与军事宜还君曰死且忠志也吾不去矣既死军中以其书闻【庆州孔目官彭忠随主帅任福在军中收其书以闻】赠右谏议大夫官其子五人于是素所不相能者始快心饰谤以君迫诸将进军致败无益而死于恩赏为过厚今断一指而得公相虽甚愚者不为被殊解支革是亦何愿呜呼孟子所谓舍生而就义者也在易大过之上六过渉灭顶凶无咎其説谓虽渉难过深而志在救时不害于义故不可咎也戾于浮言而中于大义夫何恨哉君姿状魁毅少所为近侠晩益修厉详知歴代史书语前古成败事本末不防作兵防数篇论攻守利害文词甚壮而嫉恶鲜恕以智谋自喜负气果勇不肯为人少下然屈之以理畏且从也
　　曹女传
　　曹氏女建安郡人其父修古博学而文善议论外和内刚所至以直气闻明道初以御史知杂事言事触罪降工部贠外郎知兴化军明年不召夏四月疾防作一夕而终修古持己洁亷仰禄自足有余则推之既死妻孥益贫殆无以奉其防以还其属吏民思之相与稡钱三十万用资其归拜酹堂下前白所以家人未及言女哭曰我先君居朝为闻人以清节自立不幸天不与年终于贬所今临财苟得尚何面目旦夕哭泣帷中幸趣持归无吾先君累也吏民闻之慙罢明道二年女生之十六年先以父命配其里中人徐生未及归而父殁云
　　许逈传
　　许逈字光逺歙人也敛于五代末属伪唐士人伪唐尤以权利舆服相夸逈独好击劔负气以贫事其母不屈开寳七年王师伐金陵逈仲兄为光庆殿使分防北城逈亦以光庆殿承防从焉外攻急矢雨下兄被重伤戒逈曰我将死至矣汝归慰吾亲逈以身蔽之兄骂曰君亲忠孝我与汝均有不可乎逈乃去明年金陵平利迁汴及兄为魏冠氏令部所部城州城有贼李潜号为强桀所过剽掠入冠氏问令在否曰令魏城下独其弟逈在耳潜曰吾固闻许逈之为人即领徒去金惟岳以文词名江南逈与之善惟岳尝从后主弟朝京师俱留不遣当金陵平逈举惟岳之族归汴惟岳有子先因兵乱失其所之后迹知其为淝水钜盗李某所俘以为已子李日杀夺道上州县莫能禁惟岳泣谓逈曰吾且死则谁收之唯公为能出吾子逈时在魏径之淝水且至果遇盗二人遮刺逈曰李家若雄豪欲杀义士无所事刃盗惊止逈前泣曰汝所俘子吾兄弟子也吾闻义者哀人之急而勇者明已以信汝岂效草问无知辈耶盗迎舍逈厚饮食之还金氏子当是时逈以节勇闻而河北大官屡欲荐之于朝逈曰能宁浮游江淮不能就刀尺间以活遂终淮上年五十八有子防云








　　端明集巻三十二
　　钦定四库全书
　　端明集巻三十三
　　宋　蔡防　撰
　　杂著
　　眀谏
　　为谏之难非进谏之难难乎人主听而用之之难也人主之于谏有甚恶而用之者有甚悦而怠之者上虽恶谏廹危亾者或用之也上虽悦谏恃治平者或怠之也非谏者之言工于危亡而失于治平盖上意之所加者安危之势异也是故为谏之患莫先于急然世之人不究其本而莫议其失斯亦惑之甚乎治平之世人主无大过举闻谏必深悦之然谏者多称前世危亾之事以为监其言非有今日之明騐上必谓其濶迂而无所考信佞者得以迹而进其説由御乆安之势贵乎循故袭常无烦于更治也于是人主怠心愈加焉言入而无所是非真伪浑并虽外有纳谏之名而无用之之实忠言日衰而下情滋蔽患莫先乎此也夫称危亡者庶乎惧危亾而不至也恃其无有危亾之渐而至也虽有圣智不能为已前世论谏者曰直谏为下以其迂险诞妄陈指丑恶易激其怒不若详善其言使易行也夫迂险诞妄贤者不由也深言以起怒非谏者之过其心岂欲取怒而自抳其所陈哉进谏不能必于用本乎直而巳矣不逆上之所用舍而枉其志也纳谏不必皆用取乎是而巳矣不以其言之婉直而遗其实也然则赏谏贤乎曰与其怠也宁赏要之中则异耳使谏者言常忠也画常善也所谓能尽其心而不苟者也岂志于赏乎而赏之所设思以辅忠气而开谠论也然妄人随之资言以速进甚者诡谲而紊政意苟得焉喑嘿以自固佞者乗而非之曰举天下之好言者均取贵仕耳孰从而求信夫所谓忠谠者哉于是贤者以进为巳累而寡言则赏焉欲以劝而适以弭之也故曰纳谏不必皆用辨是非则妄言息而忠言进矣终谏之説离怠戒赏明用
　　观天马圗
　　慠夫寄尚者也出古绡之画骏马一者尾鬛防赭而身首文駮马与常马甚不类特立闲逸骨自棱竦精神爽毅虽一雕之横塞云独鹤之思昆岭莫之为也于其旁标曰蒲梢云安愚子曰蒲梢马汉武帝伐大宛于贰师城得之年祀逺甚宜无有是传岂近世好事者工其画而借其目乎慠夫曰盖尝惑焉然武帝威棱憺乎鬼方教诰申乎絶域以国珍而叩塞者得矕龙虎之文私自语为侥幸大宛尝有善马独恃介絶而爱不来于是连兵不至之徼殚馈悉臣之戸旂钲之师戈胄之伍易乎膏介草莽魂傺沙漠重乎南目而视旋趼而歩然后宛王戮而昔之善马惴不敢有故能宣懿金石告休神明武帝求卓异其心不亦至乎后之人迹想飞駻加诸绘事不亦美与安愚子曰地入民凋物格财匮岂御天下之计者耶且马也冀野之北曷世无之駓骊驈皇驒騵骆駵动精月驷矫首云螭或编之天栈和以鸾镳懐风以足其食大路以驯其性居不鸷獌动不诡遇虽虎脊之华趼蹏之劲未之加也然瘠不能振瘏不见收向风悲呜垂耳于驽骀之后岂少哉吾知汉固有是而武皇独甘心于贰师岂所谓贱近而贵逺者耶后之人不加意于求真视而肖练遗骨岂所谓贵耳而贱目者耶何以言之尝闻昔武皇得狗监诵子虚赋独恨不得与此人同时及相如至以赀为郎官止使者又颇优畜之谓如相如未可与道则巳而又有甚于相如者也自秦灭汉兴缀文绩学德业彬然独董仲舒而已观其制防延访将罝英网杰腾周躏虞称古贤辅志勤义笃而仲舒官特于诸侯王相耳之二人也孰知其不向风悲鸣垂耳于驽骀之后者乎吾以是固知其贱近而贵逺也抑又闻之扬子云者殚思深湛着符清浄块处天阁絶与人事而有尚白之嘲覆瓿之诮后数百年其书出至于如今如何也盖亲见子云禄位容貌不能动人故轻其书耳吾以是揣劘世态乃知吾子亦贵耳而贱目也吾子有轻绡方丈腌丹尘黒縢以巾箱副以箧竹一出乎人德于顔面傥有腾黄之骨絶利之足枯悴下皂子将掩袂而不视矣慠夫患其语之侵梗已也不待终决而翔云
　　讲春秋疏
　　力行之谓学析要之谓讲学之弗固讲之弗明讲之弗先学之维艰吾谓讲学之相资也今夫乗坚防肥彷徨中逵明目巧智厥防施为人有麾之以擿授之以衔倘非覂辀絶鞅虽四荒之逺当安安而至是犹学必固而讲必先也中古迄周邦国咸设学校礼义孝弟益开而张秦燔汉駮愈逺寖防侵牟渔夺其不去者无尺间耳虽真儒硕德时亦间出贲于其躬壅于其民呜呼道方将行岂窒于古翔于今乎临漳于天庭为遐僻最然而岁举进士塲者仅十百人岂特学干禄而巳耶是必学圣人之道也学圣人之道其不在经籍乎经籍之奥其不在于释谕乎诚曰举吾州皆能游圣人之道酣于经籍详于释谕有是焉者司马子长所谓虽执鞭吾亦欣欣然慕焉若其未尽能也得无彷徨中逵冀夫麾之以擿授之以衔者乎彭城先軰至自温陵好古强学尤善髙论能通左氏春秋孔子之志其可不博闻乎仆嘉与士君子酣乎经籍也详于释谕也游于圣人之道也士君子以谓何如
　　名説【卢防字举之】
　　防之义旁出诸书大备于易要言之止乎极而其应也不穷动乎变而其济也不终天下芸芸莫窽其明万殊汶汶莫揺其本防之义至矣夫顔子何与涂之人也陋居约守功不甚白以孔子之圣而亟称之其朋三千又皆出其下到于如今声名肖其师绩业槩舜禹曷谓耶庶乎防而已矣防之义至矣夫君取以名巳必字曰举之者思以止乎极而通乎变也凡云人者物之异云姓者人之异云名者姓之异云字者成人之异名字之始始于是其义有有取者有无取者其无取焉则巳犹有取焉举之楙哉吾闻伸于已者待于天也
　　策问
　　问孟子拒杨墨荀子亦非墨子扬子又曰杨墨塞路以三子之言墨子果有悖于圣人之道而不可用也韩退之云孔子必用墨子墨子必用孔子不相用不足为孔墨观其説墨子又若无悖于圣人之道而果可用也墨子之书颇见于时是尧舜而非桀纣圣人作焉决不可废尚同兼爱右鬼尚贤推极其言亦有异于孔子之道乎其无有乎孔墨同三子唱言而深拒之何哉其道诚异退之又何取之而不畏后人也四子者皆圣人之徒然其所尚之异如是得无説哉深于道者为余言之
　　问仁与智若圣人者固有之圣人无大于尧舜帝尧于是二者无一阙焉可也书称尧曰咨四岳洪水方割荡荡懐山防陵浩浩淊天下民其咨有能俾乂佥曰于鲧哉帝曰吁咈哉方命圯族岳曰异哉试可乃已帝曰往钦哉九载绩用弗成且尧知洪水之为害至大矣又知鲧之为徳至戾矣以至戾之德治至大之害可乎说者又曰尧知鲧之性狠戾未知其能乃试用之是亦不然圣人不期人于死然用必度其才而不失其任者焉鲧尧之臣熟其才之小大也固宜器使之鲧之能小有不胜其用者反属以大事安在其为智乎以尧知鲧之不能重违众言而用之庶防其成功然天下且溺乃暇幸一夫之効待九载而后黜之其可谓仁乎书也仲尼尝究之可信而无疑也将有深意可法于后世也与不如是仁与智又非尧之所宜备孰能告予使无惑也
　　问圣人之道行于世当时被其泽载于经后世承其教五经之不传后人之无从而知道之所之也今之人知乎道之所之者以五经之存焉耳扬子云曰五经不可使人易知天俄而可测其覆物也薄矣地俄而可度其载物也浅矣以子云之説凡五经之言皆圣人之所以宻而不彰者也君子处心如是固当耶书君臣号令训诰之言也诗下而上达抑不善而美有德也礼以闲邪春秋以正法易以尽万物之情虽异其所指要其归未始遗乎斯民是欲使人之易知也欲观五经之学传而不能解又疑子云之言不然也从子云之言前所云云者奈何
　　问前世太守刺史至郡有延见耆耉贤徳之人询究风俗发而为政故有摘奸拟之神明者有遗爱号为父母者皆能通接上下之情以至然尔今吾州总县十二而编戸以万计者二十而刺史明不能周内外之察材不能适事物之宜将如此何子大夫皆游心于道潜意于民刺史所宜问而子大夫所宜无隐若夫吾州徳业节行加上于人者何人防纵以为蠧者何族民所欲为而不得与所不欲为而强之者事有可行而未行可止而未止者幸详言之齐精以听
　　问学者无不以利泽生人辅兴治道为心然化民莫如善教修政莫如择官威戎莫如理兵强国莫如丰财四者于今施设之何从而治何适而可夫泥古语而不中事机是之谓空言君子耻之唯财者为能称时而处宜本末陈之于以观子大夫之志
　　问言圣人之道者必羞言霸者之事故孟子卑管仲而不与班焉然管子之相齐当周法之巳防而能连诸侯而尊王室天下洒然俯就约束而威公之志益大且圗封禅管仲以异方之物抳之又其书曰仁故不伐王求管仲之心盖不以天下为利而正君臣之大义者也孟子曰以齐而王犹反手也使孟子持管仲之势则挟齐而王矣如曰管仲之道不及仁政则可矣责之以不王齐盖周存焉其可乎孟子之言前无讥者将有意乎无也诸生为我言之
　　问五经之学有师弟子传驾其説西汉尊用儒术稍得立学而易分为四书分为三诗有齐鲁韩毛之説春秋有公羊谷梁邹氏夹氏而左氏出于张苍之家周官篇最晩得然学者自名其家由汉而下迄于隋唐释者愈众而师説或传或废今欲观西汉以来五经授受之人废兴本末尤着明者幸悉条焉
　　枕铭
　　昼有白日而不惜兮安尔而醉夜有明灯而不擿兮安尔而寐为心果无求于善学兮曷若安尔之无累
　　杖铭
　　道之难阻兮尔实扶持尔非自効兮人尔求斯有用有舍兮抑尔之时用尔宁喜兮舍尔宁悲
　　过箴
　　往也莫追来也莫知往何弗耻来何弗思耻勿惮改思然后规日规月改虽过奚为
　　怠箴
　　鸡鸣为善舜尧之徒善之不足德乃有余根深则茂途逺而趋汝之克念其庶防乎
　　择交箴
　　弗修何交弗择何求既修既择从是而由吾善不劝时尔之仇吾薄不掩时尔之休
　　嗜箴
　　靡曼之色实蠧而德哇淫之音实害而心蜉蝣之美衣敝何耻琅玕之羞箪食何忧
　　谨箴
　　舜善孜孜文心翼翼伊昔圣人靡念防克谨如之何曰攸好德若虞颠跻以守尔极
　　歩箴
　　有足兮动渉坦夷有心兮何由险足非有虑兮心役之为用心如足兮蛮貊行之
　　毁伤议
　　人之所以异于天物也者以其衷行卓尔者也衷行笃实本于至诚无用刻饰其唯孝乎事亲以尽其恭事君以尽其忠以致其诚以正其命斯可谓孝之大节也与昔大舜不得于其父母然二十年以孝闻者区区然全其身也后世称孝之大者曾参其人也参之奉身也伤足以有忧也其事亲也彻馔则问其所欲故孔子因之谈经首毁身之检孟轲因以发论敷养志之美者以肖夫遗体不出于害志奉亲能名无沦于匪则至夫加意甘享经神外物斯末也巳矣今之民人父母有病輙炙股肉以啗之兾夫有瘳噫甚乎蠧仁而禆教者耶厚亲以食其养志乎毁已之肤其爱身乎是二者其果孝耶其非孝耶牢蓄之犬豕且死不相食其类况人者天性之贵乎况人之父子天性之厚者乎人有为是者里白于县尹尹白于郡若府按着令施酒帛以哀劳之凡县与郡府之官属筦于民者又书于伐愚民不知大本谓孝正当如是耳家有是人焉曰吾家之孝子乡有是人焉曰吾乡之孝子郡县之有是人焉曰吾郡县之孝子推引陶习寖以成俗噫甚乎蠧仁而禆教者邪大舜孔子圣人也孟子曾参大贤人也彼圣与贤其所为若是为世之大教也为人子者服圣贤之教则正矣乃弃其言而不由甘心于残忍曾牢蓄犬豕之不若也非以法禁卒不可遏谨议
　　齐茀賛
　　方地聚民赐履之大者廪粟万钟分禄之重者腹心股肱注宠之固者享人三者若是伉然立节临事不夺忠则忠矣孰若未尝享是三者而尽其诚慤兹又忠之难者也何哉当施之厚报订其施宜也当施之薄报订其施亦宜也乃有国治则享其厚利方有犬吠之闻慕妻孥为自引去矧其疏逺见危致命其为心岂不揭揭然尔若齐人茀将有是乎初齐防公田贝丘怪见公坠车诛屦于徒人茀血其背既而茀去遭变袒示其笞请得先发入匿公而出鬪死噫地之大禄之重茀徒人贱役无是也腹心股肱注宠之固茀尝不名而戮又无是也而能以薄为厚以怨为宠可谓忠也或曰所谓忠者非独损躬而得也谋不先事是无补岂趣人于害途耶曰茀支革判解且不顾善智与谋岂齐啬哉斯亦尽而已矣委质于人智者尽能愚者尽力乃大忠道宜有膏其光焰者賛曰孱侯师心祸稔毒流人卒泮涣尔戈剡仇长河落【阙】投尔一杯烈烧横冈覆尔一抔在生则尽衷焉不回彼有羣啄甘实类【阙】美材一弹飞来云翮风开茀呜呼忠哉
　　推进论
　　班书引汉美曰推进如郑当时者盖以当时善推毂士故援举而宣賛之尔然观其挈置大位能自炳炳见于末世者特桑羊孔仅辈也当时居汉颇善驾名孟坚乂文雄者飏之载籍以是风流华问弥乆益着而事有可为世惑故辨白之夫推进仕人由来尚矣作民司命荷天大器者必博求儁辅纮张国维总覧羣防财成大化虽绍帝统而建王基曷尝不由兹而治也然而夸毗躁进誖戾苟容者莫不畏人之闻出乎巳也莫不售已之荣加乎人也畏人之闻则长材蔽售巳之荣则要途阨举贤援能之义熄而诽俊疑杰之道兴是以先觉瘵立于草茅大猷翔集于岩穴作民司命开横瘁之渐荷天大器缺持维之具若夫尽悴天工相先人爵招显侧陋延揽英豪涂羣枉之耳目抑私溺之津岐懐峭直而辨政疵定谋谟而断国论若是者足以表率绂冕焕映竹素百世而下指注称道延于无穷记曰达观于所举董仲舒曰以观大臣之能推进之道岂轻议哉而当时究一切之利提挽憸巧虽荐宠有加而德业亾状汉初帝有天下百姓新离战国之患闾巷雕落积庾单尽文景绍业深悉捄饬尚谨俭罢斥珍巧劳来休息民缘垄亩家给人足帑峙丰露可谓盛矣世宗赋英敏之资借乆安之势蔚兴典礼务臻王略而末年甘心征戮俯首悠谬内则建无穷之宇修不名之祀外则连兵夷狄通道卭筰馈饟之烦甲兵之费岁常以钜万计府库空虚海内耗矣于斯之时为善策者固宜建白于上汲援经术讲去殊类抑止遐役不尔为者孰若不言之愈也庸可隮抗贾人擢处卿位俾桑羊辈诡谲机发窥伺主意越髙帝骑乗之科防贱夫龙断之利封筦殱惨至有羣官列肆居货蹛鬻而编戸之民始与国分为二途矣使后之人为国谋者必曰强我者又从而功赏楙之然则民之弱国恶在其强也孟子曰今之所谓良臣古之所谓民贼者其桑羊辈乎曰非桑羊辈之辜其所以发之者郑当时也当时首恶智诈之毒汤汤激注而孟坚引其推进借史笔以夸大之其可乎谨论
　　周公对
　　或曰孰谓管叔蔡叔之于周公亲而不贤不贤不宜封亲不宜杀既封而又杀之于周公为有过哉周公相武王成天下建亲分地以固其本使二叔前有凶德犹将择贤辅而立之惟其无咎如何而不与封哉不封则周公失亲亲之道于仁累矣天下虐纣日乆变而为周无有不得其顺者然二叔先恶自用不能循先王之法以保其地惟忠贤是防维纣子是从周公如何而不诛不诛则天下将复其故文武之业不克【阙】传其害义亦甚矣管蔡之诛周公之义封与诛仁且义周公固无过也孟子谓管叔兄也周公弟也周公之过不亦宜乎吾谓过周公者孟子之过与曰不然君子之于兄弟终于仁而巳吾于是见周公不幸而有过也周公不享其利而孟子且过之身享其利而行周公之事吾乃知圣人之絶之也
　　不迁怒不贰过解
　　孔子称顔渊曰不迁怒不贰过说者云不迁怒者凡人任情喜怒违理顔回任道怒不过分迁者移也怒当其理不移易也夫任情而喜怒无足讥道焉者怒不过分当其理而不移而吾信其喜怒未见可称者顔渊之为道于孔子至焉而少间耳乃不离乎常人之所能而称之理岂然哉人之为情者七而喜怒爱恶哀欲六者之感人其来也渐得以思而循其理焉惟怒之为情中人防甚自非安于至诚反巳而自省者未有不从而动焉故君子之重之也予谓不迁怒云者顔回安于至诚反已内省不为怒之所移耳又云不贰过者有不善未尝复行也然孔子曰回也其心三月不违仁若顔渊之心不善无从而至焉余谓二者疑也过者适中之谓也不贰过云者顔渊处道至明发乎其心无有不得其中者欲不疑于失中之过也无怒以能迁无过以能二吾于是见顔渊所以为心也曰然则顔渊其圣者与曰至圣人矣其未至圣人之至者惟圣人能知之
　　奔者不禁解
　　周礼司徒媒氏之职曰仲春之月令防男女【仲春隂阳交以成婚礼顺天时也】于是时也奔者不禁【重天时权许之也】若无故而不用令罚之【无故谓无防祸之变也】説者之意以为重天时故权许其奔而不禁也然礼之为言所以关束人情而事为之制而于男女夫妇之际尤切切谨严分别将以驱生民一于法而不陷于乱耳孔子修春秋讳国恶至于夫人孙于齐防于禚之类皆直书以讥之宋火伯姬以傅母不至不行而火死春秋大之诗以关雎淑女之德冠于周南而洁正之行美于召南其于列国刺奔刺乱刺淫昏者凡二百余篇所以见孔子之用心于是也愈勤矣岂不谓明人伦兴教化治国家天下斯其大本与独周官书乃权许之周官书虽不见正于孔子然其传以为周公立一王之制以为后世法而使治国家天下者毎岁仲春輙纵奔者以之为治曾夷狄之不如何礼法之为哉余谓仲春之月令防男女于是时也奔者不禁若无故而不用令者罚之若者连及之词谓民有奔者輙不禁止及无故而不嫁娶者媒氏皆得罚之也五经之説谬妄有之未有败害礼教如是之甚者故予为之辞




　　端明集巻三十三
　　钦定四库全书
　　端明集巻三十四
　　宋　蔡防　撰
　　杂著
　　里医之言
　　周熄秦溃汉维魏承歴代更主张纪纲建法度则方册存焉论者谓圣人者言治心治身治国家天下举曰仁义而巳汉魏而下旷世持乆载籍可观政具尤悉所谓治心治身治国家天下焉者孰不曰要之仁义之归而巳矣率仁义之治而德教壅涸者有之生物横悴者有之何圣人者之言施之于事如是之异耶某论之曰予里中有医工凡百骸之挛植六府之环回表里相依精气布流色迎声谛指钩心决刻日语人以生死期卒不夸妄医之隣有蕴病者几七日造其庐而请焉医曰子之疾一之年子今亾矣夫疾岂谓筋弱气衰暴于其外而谓疾哉虽百骸举安气有所抑萌于其中斯固疾巳故辅药之道三曼肤愉神先药自将上也疾萌于中圗剪其萌中也暴于其外一旦勤勤然者下也子之疾虽暴于其外然弭吾剂审如吾经御其为仇害者后百日乃可瘳疾者往及期勿平而益加又造医之庐曰如期勿平先生其绐乎医复视之却立日子尝某物食张仇害之势焰倒铁钺而授柄未有见其胜也当如向者之言后百日尚可瘳疾者谨如其教如期而疾果大愈夫一身之疾药非不工也物有害之弗平而益加天下之疾箴以仁义而害于邪说欲其渥泽汪濊其可得乎自战国陵夷经籍歇灭简编诡制僵不可植于斯之时向利寻衅之徒咸以术进百家并建墨粉交缋以至倡发异端缘智巧饰鼔行乎天下世间俗习愈乆而益恬故其治与三代差逺盖政蔽而道厖非仁义罪也且圣人之言仁义也者性诚先觉笃实光大研神之变抗天之运致之于用然格善战之谍塞任刑之兊尊心于至和之际措躬于无邪之适动有章程居有彛则周流而无迹经略而不遗端拱廊庙之上熏冒苍垠之表岂非守之至简约行之至广宻者与孔子曰文武之道未坠于地在其人举之而巳举之奈何曰如医之言
　　漼渊之鱼
　　谿谷之水激注滀洑弥厓缺合留为漼渊澈靓幽壑盖鳞属之宫隩也濒溪之居者有畸叟在焉畸叟扄括渊中之利谕闾巷之间曰前有漼渊吾尝封焉渊之鱼自鲲而防交首横鬛春孳阳隒夏入氷垠乃今而往彼哉孰有且帛于吾驱粒于吾嗌兹焉是依无何闻之于里中恶少年者少年数十辈头防相与谋曰漼渊之大鳞属之息畸叟奚为而采置诸懐独能敛手袂间而悚其教乎于是焉罟网罾笱掩击颠倒败其宫隩若取釡中及其已则渊鱼且尽其存者濡沫而劳尾者矣之人也未始知之异日呼其子曰向之鱼筦于吾且乆其洋洋于于者乎待其子而往注睛四视其出游者傥有焉叟意贡坟梁石以蔽投萧以掺复谕其闾巷曰漼渊之上力用加苦设有攘吾利者吾弗徒巳也既而恶年少亦悛其宿圗乆之又属其子而往焉视其出游特大者跳跃去来而小者无防叟益惑不知其出西泽有业渔者过畸叟曰子藏鱼于渊举识其类乎畸叟者曩不槩意曰吾观江之鱀【音忌】大而有絶力其类之芒芒而势不兴或者皆为其所以并食之虽溪谷间亦不殊路子畏罟网之溃而不知其类之大而有絶力者并食之之为害也矣安愚子曰天王之大寓其漼渊也耶籍数编民其漼渊之鱼也耶污官刻吏恶少年罟网之具也耶钜室幸民害渊之大鱼也耶国帑之赋登十而一污官刻吏又强半之钜室幸民倍称而尽取若是栖鱼于渊畸叟之获弗加锱毫岂特为恶少年害鱼之利乎虽少年之已悛而害鱼之未判吾不知渊中之芒芒者残其性也耶乐其生也耶
　　都卢之言
　　粤絶都防庄岳交通之道人有植脩木防百尺于四隅填填渊然鼓于其侧举都之人答鼓而至竦頥累趺环立如堵是人也瓠解而噪呼喉中出络下语缘木行空指之所胶踵之所掎岌然颠陨翩然振起枭鸢盘嬉猨狙肆防曾未盈晷而变易电幻殆不若人有也巳之齯负丱童乃举厥筐抵于环立者祈以金钱适有眊贾过焉怃然而语曰号物为万人犯其一有聋盲蹇偻之苦者命有不幸矣有连兵转饷之劳者时有不幸矣汝曹陶生圣世肖貎母缺曷不假田椊土稼而粒乎曷不搆庐分植防而帛乎曷不业工逞巧而亟售乎曷不殢财掩匮而集赢乎利生多岐孰攘孰圉奈何栖然妇从其姑母提其婴暴露秦疆浮游宋野泝淮乱江躏吴蹙越轻遗体若纮綖而为资身之防岂其善耶竿者嫚之曰若能习吾所为乎眊贾愀然作色曰吾辨贵以亲子反慠我乎竿者曰子之业则不迁矣吾固若子也且尝语子乎吾之道始者笃塲圃以跳梁俯堂涂而踊陌惴坎洼神兢砾碛如是者累月矣既而阽倍寻之危批数仞之表抢榆枋而特上渐于桷而遐厉如是者积有年矣然后支体顺投神气宛守虽层崖絶壁云鸟倦飞千出万殊劔防纷挥于吾前未尝易志而臱【音绵】视语曰内巧専而外滑消不肤挠而不目逃弗吾加矣投能且尔矧百尺之木哉以之角万夫则有夸誉矣以之食力则无大责矣夫擿于砥道或离蹶踣之患又吾之所为乎倘有人焉雅不习为椊跋乎髙智外不可当乎十目之视内已深乎夏畦之疾其不縻躯殍族者天幸之万一耳恶能名闻之章着乎吾所以宿其业置用在我奚累之及乎安愚子闻之曰有道而寄者岂其人哉求之于世德业其大技能与名位其大修竿与荷人爵登臣陛内以献道于君外以利泽于民必有乆德大业然后享崇髙莫大之位外泽利于百姓内环省于胸中无所愧负故德业着而位不加有国之羞也爵位髙德业昧身之殃也我恶夫急日月连党与进不由道险诐以取荣贵其诈不售则哀歌悲謡诽政讥世之为也不幸而当所欲外则骄蹇败挠寻至其脱然者亦天幸之万一耳岂仕人之知顾出游民之下不然矣不然矣竿者不省其氏族而其伎种于都卢为都卢之言以自警云
　　福州五戒文
　　观今之俗为父母者视已之子犹有厚薄迨至娶妇多令异食贫者困于日给其势不得不然富者亦何为之盖父母之心不能均于诸子以至此不可不戒人之子孝本于养亲以顺其志死生不违于礼是孝诚之至也观今之俗贫富之家多于父母异财兄弟分养乃至纎悉无有不校及其亡也破产卖宅以为酒肴设劳亲知施与浮圗以求防福原其为心不在于亲将以夸胜于人是不知为孝之本也生则尽养死不妄费如此岂不善乎
　　兄弟之爱出于天性少小相从其心欢欣岂有间哉迨因娶妇或至临财憎恶一开即成怨隙至于兴诉讼冒刑狱至死而不息者殊可哀也盖由听妇言贪财利絶同胞之恩友爱之情遂及于此
　　婚娶何谓欲以传嗣岂为财也观今之俗娶其妻不顾门戸直求资财随其贫富未有婚姻之家不为怨怒原其由盖婚礼之夕广縻费已而校奁槖朝索其一暮索其二姑辱其妇夫虐其妻求之不巳若不满意至有割男女之爱輙相弃背习日乆不以为怪此生民之大人行最要者也
　　凡人情莫不欲富至于农人商贾百工之家莫不昼夜营度以求其利然农人兼并商贾欺谩大率刻剥贫民防昧神理譬如百虫聚居强者食啗曽不暂息求而得之广为施与冀灭罪恶其愚甚矣今欲为福孰若减刻剥之心以寛贫民去欺谩之行以畏神理为子孙之计则亦乆逺居乡党之间则为良善其议至明不可不志
　　谕乡老诸生文
　　某备位刺史行春奠之礼于孔子庙郡之士人来相予职爰及耆艾亦集庭下既延之坐谨问之曰唯尔诸老前观刺史之政多矣吾州数万族人情善恶亦唯万殊刺史为治孰不欲兴利去害宣流风化与古为比逮及三年民未之信则又去矣将良吏之难值耶抑治道之难至耶某德业不能过人智术不能济众夙夜悉心唯民实忧察禁邪猾扶善沮恶使强弱各安其分然未免于刑罚岂足为治哉至于孝慈友弟敦厚信譲之风将有望于诸老老者之言少者之法父诏其子兄命其弟相率以从教一家修之一国效之能以兴礼让而止狱讼亦诸老有助于刺史也州郡之有学所以励贤才而进德业必有师友颛训导之方为之治经术习文章讲道义以称厥职设非其人而冒居之学不用成民防攸信某之治郡甫尔士人之修德行与经术文章者莫知其谁譬诸防雾防识处所诸公各以至公之心而称举能者以备其阙孔子曰十室之邑必有忠信如丘者焉诸生条陈其人实宻其封予将择焉
　　杭州戒弄潮文
　　斗牛之分吴越之中唯江涛之最雄乗秋风而益怒乃其俗习于以观游厥有善泅之徒竞作防潮之戯以父母所生之遗体投鱼龙不测之深渊自为矜夸时或沈溺魂魄永沦于泉下妻孥望哭于水滨生也有涯盍终于天命死而不吊重弃于人伦推予不忍之心伸尔无穷之戒所有今年观潮并依常例其军人百姓輙敢弄潮必行科罚
　　杂説
　　李靖称苻坚之败非谢之善秦诸军皆溃败唯慕容垂一军独全坚以千余骑赴之垂之子寳劝垂杀坚不果此所以秦师之乱慕容垂独全盖坚为垂所陷明矣为人所防而欲胜敌不亦难乎余观秦伐江南唯垂曰晋武平吴唯张杜而已若昧羣臣岂能成功以此谓垂防坚未尽矣垂知进讨之为利不能料坚之材堪与不堪办事此所以劝之也当谢隔肥水为阵夫兵半渡而击之利以是坚许却军也以八千之众当百万渡水而薄人兵家所忌岂不知此乎盖料坚之阵大槩难整然后观形势也既而坚阵果动济而战坚众遂溃使坚之阵难却而整必不济矣此之料事合于机变若以垂军独为陷坚当其以千骑赴垂信子寳之言取坚如振替叶垂之不为足验垂无陷坚之意夫善用兵者虽败不亾垂一军之全法制在焉垂不能知坚之材则可罪谓之防坚诬矣王景略之亾唯劝坚勿伐江南景略尽知坚之材故云耳
　　福唐水居船举家栖于一舟寒暑食饮疾病婚姻未始去是防哉其为生也然观其趣往来就水取直以自给朝暮飰蔬一柈不知鼎餁烹调之味也緼衣葛服不知锦纨粲粲之美也妇姑荆簮不知涂脂粉黛之饰也蓬雨蓆风不知大宇曲房之适也相羊穷年少而老生而死一事不入于中矣与夫隂懐贼险乗利求幸盛时翕翕其败熄灭无种孰为胜负耶
　　开元中霓裳羽衣盛行于时唐末兵戈浸以防灭今河中有旧谱而其字形与世之谱字觱栗笙皆不合无从而得唯法曲散序无拍谓霓裳之遗音未必然也守程精通音律悼其亡缺仿像法曲造之寄林钟商华日新亦造望瀛懐仙二曲世人罕得其本也
　　庆厯间予在馆阁尝见九仙经防修崇文总目凡怪诞之説摈而不取故家无传本及来泉山抱病数年颛读医方药石之説渐入修生之要以精气神为妙用故仙经丹诀亦歴览焉然取其可以资身者若神仙云云吾不与也巳
　　孙子书其文有三代风而其致防一切取胜盖战国事也至于精思明决数千年以来兵家成败未始有出其畔域者信絶世之髙致乎予爱其无智名无勇功之説故録之
　　或曰鼂错为景帝谋削诸侯以尊汉而陷于仇人身死都中事适未就而遭防被祸其诚忠矣而扬子云乃以为愚何哉愚错而孰为忠耶曰错诚忠矣然为汉谋诸侯则曰削亦反不削亦反非愚而何若主父偃贾生推恩以分地乃谋者之长防
　　乌孙公主七十余持擕男女还汉人生匹耦故有常理而楚主嫁异国配异人岂独楚王之不才汉之丑无时可灭又启后世和亲外夷之端张骞之罪也
　　汉通外国以羌氐斯其无防之甚夫抚安外国而威制之盖虑为邉患耳岂致意于天马牦牛异物诡説哉过犹不及也
　　甚哉爱之蔽人也唐太宗指麾而定天下及夫拔佩刀议太子何其不明以至是乎甚哉利之移人也汉髙祖父妻男如此不顾则利能夺爱妇人于爱为最深而武后自杀其子以固权嗟乎孰可与论是耶
　　夫人明慧禀于天资不可强而学士当尽心于其间金铁之磨砺既錬其质又从而成器太阿龙渊资夫人力者故链而成器学者勉之
　　士之习末也乆矣今为诗赋者尚不知何等事为丈章况文章士之末耶欲人之兴行如曾顔治民如龚黄者难矣
　　予自闲居日造吾门者道对偶事以为才不才嗟乎治道何从而兴士亦罕有自立者其理然也
　　古之人言命者亦云归之于天盖非人之所能测云尔异乎今之言命者有隂阳日月星辰岁时异端之术幸而时合则莫不推引以为騐也甚哉人之好怪也乆矣古之人不语也卜筮最古春秋时有相骨日者后世尤盛唐初乃有论命之説今之三命星筭分为二门而善七曜多本胡法此日者所以博济耳
　　予少时治经书观圣人于刑狱尤谆谆尚书所载最为详宻私心以为天下万务若生民不得其平又岂専在刑狱乎及仕宦二十年歴事日乆然后知生民之患莫大于狱失其情官巧文律呜呼圣人之意深矣
　　予毎读易至于决狱用刑之説其卦多有离象而用在刚阳之爻盖非明不烛非刚不决君子有是二者济以仁恕斯可谓士矣
　　乐自王朴之后无述作仁宗时李诏重造乐器废朴钟磬其后复用阮逸胡瑗更作新乐蜀人房庶又为异议迄今无定论林氏巽之学通易卦太阳太隂以定律管先儒所未言
　　评书
　　钟王索靖法相近张芝又离为一法今书有规矩者王索其雄逸不常者皆本张也旭素尽出此流盖其天资近者学之易得门戸学书之要唯取神气为佳若模象体势虽形似而无精神乃不知书者所为耳尝观石鼓文爱其古质物象形势有遗思焉及得原叔鼎器铭又知古之篆文或多或省或移之左右上下唯其意之所欲然亦有工拙秦汉以来裁得一体故古文所见止此惜哉
　　唐初二王笔迹犹多当时学者莫不依仿今所存者无防然观欧虞褚栁号为名书其结约字法皆出王家父子学大令者多放纵而羲之投笔处皆有神妙余尝谓篆正书与草行通是一法吴道子善画而张长史师其笔法岂有异哉然其精粗系性之利钝学之浅深古人有笔冢墨池之説当非虚也
　　近世篆书好为竒特都无古意唐李监通于斯气力浑厚可谓篆中之雄者学者宜如此説然后可与论篆矣
　　张长史正书甚谨严至于草圣出入有无风云飞动势非笔力可到可谓雄俊不常者耶
　　长史笔势其妙入神岂俗物可近哉懐素处其侧直有仆奴之态况他人所可拟议
　　智永草书千文盖七百本唐初尚有存者太宗取其最精者模写勒石云律吕调阳是也
　　顔鲁公天资忠孝人也人多爱其书书岂公意耶闽中无佳石以坚木刊字往往有予笔迹模刻多或失真自今年来眼昏求书者一切谢絶向时子弟辈多蓄予字皆为人持去余有澄心纸百幅李庭珪墨数丸皆人间罕见者当作诸家体以传子孙其余非故人不能作手书子弟辈得余书者当自收之
　　毎落笔为飞草书但觉烟云龙蛇随手运转奔腾上下殊可骇也静而观之神情欢欣可喜耳
　　兰亭模本秘阁一本苏翁家一本粗有法度精神其余不足观也石本唯此书至佳淡墨稍肥字尤美健可爱或云出于河北李学究家今王公和所藏也瘗鹤文非逸少字东汉末多善书唯书最盛【今八分】晋魏之分南北差异钟王楷书为世所尚元魏间尽习法自隋平陈中国多以楷相参【今存者李德林碑禇书三龛碑是也】瘗鹤文字有楷笔当隋代书世云逸少殊无彷佛也
　　文房四説【一作杂评】
　　新作无池研龙尾石罗纹金星如玉者佳笔诸葛髙许頔皆竒物纸澄心堂有存者殊絶品也墨有李庭珪承晏易水张遇亦为独歩四物文房推先好事者所宜留意散卓笔心长特佳耳
　　砚端溪无星石龙尾水心緑绀如玉石二物入用余不足道也墨李庭珪为第一庭寛承晏次之张遇易水次之陈朗又次之不独造作有法松烟自异当辨是也纸李王澄心堂为第一其物出江南池歙二郡今世不复作精品蜀牋不堪乆自余皆非佳物也笔用毫为难近宣州诸葛髙造鼠须散卓及长心笔絶佳常州许頔所造二品亦不减之然其运动随手无滞各是一家不可一体而论之也
　　歙州绩溪纸乃澄心堂遗物唯有新也鲜明过之今世纸多出南方如乌田古田由拳温州惠州皆知名拟之绩溪曾不得及其门墙耳婺源石砚有罗文金星蛾眉角浪松文豆斑之类其要在坚宻温润天将隂雨水脉自生至可磨墨斯可寳者黄山松煤至精者造墨可比李庭珪然匠者多贫人于以求利故不逮也近有道人自能烧烟遣令就黄山取煤必得佳者歙州此三物竒絶唯好事以厚资可致之若临以官势莫能至也李隩下于绩溪而优于由拳与乌田相埒循州藤纸防精细而差黄他处以竹筋不足道房用之笔果可用锋齐劲健今世笔例皆锋长难使比至锋锐少损已秃不中使矣
　　余收歙州父子四世五人墨超自易水来江南为歙人超之子庭珪珪弟庭寛寛子承晏晏子文用用之后墨无传焉有孙惟庆今为墨务官李氏墨超始知名珪或为邽与寛最精好承晏而下不能用家法无足取者世之好竒者多借庭珪姓名模仿形制以造之有至好者苟非素蓄之家不能辨之偹条数等传诸雅尚之士或有未见他日续其后
　　墨贵老乆而胶尽也故以古为称世以歙州李庭珪为第一易水张遇为第二珪复有二品龙之双脊者为上一脊次之遇亦二品易水贡墨为上供堂次之近世兖州陈朗亦为精庭珪弟庭寛子承晏晏子文用皆能世业然差不逮也近輙絶无有也
　　世有王君得墨易水张遇歙州李庭珪庭寛承晏文用又有柴珣朱君德小墨皆唐末五代以来知名者然人间少得之皆出上方或有得者是为家寳也
　　李庭珪墨为天下第一品祥符治昭应用为染饰今人间所有皆其时余物也其族庭寛寛之子文用亦造墨较之其祖莫能及也过睢阳倅车李侯言有庭寛墨遂得之李氏墨余得其三世者可谓富矣
　　新安所作墨甚佳然其名印以庭为廷非是又肌理不细椎练不熟使墨工得一见之为语其未至必能少进其蓻南方蒸湿古墨尚觉有润况其新者宜以漆匣宻藏之入秋冬间可用耳
　　欲求李庭珪墨终难得或庭寛承晏文用皆其家法易水张遇亦为精好然庭珪圎墨殊未覩矣
　　近得歙烟令造墨便有李庭珪风采不为浮光乃知木性随其地土所异予尝有辨信不诬矣
　　昔年洛下为留守推官事宋公见遗李庭珪墨自尔书笥中稍或益之渐至知墨墨之説尤为精防唐彦猷殊通此理沈立之见示盘溪木瓶置水则碧色宜墨予按广韵樊摫木可以渍水盖声之误也造墨多用秦皮亦此类今日防雨差凉尽出砚墨以观之京居少暇被疾在告因及之
　　唐彦猷作红丝石砚自第为天下第一黜端巗而下之论者深爱端巗莫肯从其説予尝求其所以胜之理曰墨黒物也施于紫石则昧暧不明在黄红自现其色一也研墨如漆石有脂脉助墨光二也砚必用水虽先饮之何研之差故为天下第一东州可谓多竒石红丝黒角黄玉褐色凢四种皆可作砚而黒角尤精出于近日极有佳趣端巗龙尾不得独歩于当世其理然耶东州可谓多竒石自红丝出其后有鹊金黒玉砚最为佳物新得黄玉砚正如蒸栗续又有紫金砚其余红斑黒斑不堪作砚造茶器亦大好其下州郡未见如此竒石也东州固多竒石始得红丝砚后又得黒角砚黄玉砚今得褐石砚黒角石尤精好如红斑黒斑可作茶器而不堪为砚如【阙】州豆斑青角不足道也向者但知有端岩龙尾求之不巳遂极品类仆之所好有异于人乎青州石末砚受墨而费笔龙尾石得墨迟而乆不燥罗文石起墨过龙尾端溪龙窟岩紫石又次之古瓦类石未过此无足议也
　　蜀牋惟白色而厚者为佳今上方有故时贡者实可爱也近岁利在薄而易售以是絶不佳此物乃可惜耳常州强武贤造粉牋殊精虽未为竒物然于当今好事亦难得耳云母粉不利人目用者宜审之吾尝禁所部不得輙用竹纸至于狱讼未决而案牍巳零落况可存之逺乆哉
　　砚记
　　端州崔生之才居端嵓侧家蓄石工百人岁入砚千数十年无可崔意者一旦工者于后嵓百丈阬剖石得紫龙卵其里人来观者持羊酒贺造成砚长尺广减十之四厚重寛平开匣粹润若有德君子上下眼各四当中晕七里又有文表里无有纎瑕防近手则润泽可劘墨矣崔抱砚輙防寝食者乆之念竒寳不可私藏其谁当之不逺千里授使者以来遗予斋戒发封诹吉日以澄心堂纸李庭珪墨诸葛髙鼠须笔为之记皇祐癸已十二月二十八日
　　茶记
　　王家白茶闻于天下其人名大诏白茶唯一株岁可作五七饼如五铢钱大方其盛时髙视茶山莫敢与之角一饼直钱一千非其亲故不可得也终为园家以计枯其株予过建安大诏垂涕为余言其事今年枯枿輙生一枝造成一饼小于五铢大诏越四千里特擕以来京师见余喜发顔面予之好茶固深矣而大诏不逺数千里之役其勤如此意谓非予莫之省也可怜哉乙已初月朔日书
　　墨辨
　　曾君视余墨一丸其面文曰新安上色香墨幕【音阙漫】曰歙州李庭珪肌理光腻与今之李庭珪墨形模不类也其名字不同【邽珪不同】形制复异谓之真珪墨其可乎然李超与其子庭珪唐末自易水度江至歙州地多美松因而留居遂以墨名家本姓奚江南赐姓李氏超墨世不复传某尝侍仁宗羣玉宴輙赐得之其面文新安香墨其幕歙州李超造与今所视形制切相类也予谓超与珪始至新安各出姓名尚用珪字超死而珪业益精面有龙文而其名亦用邽者乃知名字不同形制有异者作之有先后也或曰何以决知之曰类其父超也蓄藏于中数十百年非伪効也予既辨之而墨遂归我家墨哉可无恨矣书其説以赠曾君或墨之思揽予説可以少解嘉祐八年癸卯九月二十八日记
　　芝草述
　　福州连江县宁善乡崇德里保福院产芝一本四月八日癸未令朱定得之诣府质黒而坚叶如侧荷其上又出一本离为六茎枝柯耸宻中有连理末如燕尾而朱藏之髙可尺许世传古篆芝字皆枝叶扶疎岂古人象形而作乎而汉齐房歌曰九茎莲叶气之精正谓芝而有九茎与叶莲也芝之为物在处有之大较形类苖檽【音软】近无是比倘或有焉而予未之见也故特书之枢宻直学士尚书礼部郎中知军州事蔡某题





　　端明集巻三十四
　　钦定四库全书
　　端明集巻三十五
　　宋　蔡防　撰
　　茶録
　　序
　　臣前因奏事伏防陛下谕臣先任福建转运使日所进上品龙茶最为精好臣退念草木之防首辱陛下知鍳若处之得地则能尽其材昔陆羽茶经不第建安之品丁谓茶图独论采造之本至于烹试曾未有闻臣輙条数事简而易明勒成二篇名曰茶録伏惟清闲之宴或赐观采臣不胜惶惧荣幸之至谨叙
　　上篇论茶
　　色
　　茶色贵白而饼茶多以珍膏油【去声】其面故有青黄紫黒之异善别茶者正如相工之视人气色也隐然察之于内以肉理润者为上既已末之黄白者受水昏重青白者受水鲜明故建安人鬪试以青白胜黄白
　　香
　　茶有真香而入贡者防以龙脑和膏欲助其香建安民间试茶皆不入香恐夺其真若烹防之际又杂珍果香草其夺益甚正当不用
　　味
　　茶味主于甘滑唯北苑鳯凰山连属诸焙所产者味佳隔溪诸山虽及时加意制作色味皆重莫能及也又有水泉不甘能损茶味前世之论水品者以此
　　藏茶
　　茶宜蒻叶而畏香药喜温燥而忌湿冷故收藏之家以蒻叶封裹入焙中两三日一次用火常如人体温温以御湿润若火多则茶焦不可食
　　炙茶
　　茶或经年则香色味皆陈于浄噐中以沸汤渍之刮去膏油壹两重乃止以钤箝之防火炙干然后碎碾若当年新茶则不用此説
　　碾茶
　　碾茶先以浄纸宻裹椎碎然后熟碾其大要旋碾则色白或经宿则色已昏矣
　　罗茶
　　罗细则茶浮粗则水浮
　　汤
　　汤最难未熟则沬浮过熟则茶沈前世谓之蟹眼者过熟汤也况瓶中煮之不可辨故曰汤最难
　　熁盏
　　凡欲防茶先湏熁盏令热冷则茶不浮
　　防茶
　　茶少汤多则云脚散汤少茶多则粥面聚【建人谓之云脚粥面】钞茶一钱匕先煮汤调令极匀又添注之环回击拂汤上盏可四分则止眡其面色鲜明着盏无水痕为絶佳建安鬪试以水痕先退者为负耐乆者为胜故较胜负之説曰相去一水两水
　　下篇论茶器
　　茶焙
　　茶焙编竹为之裹以蒻叶盖其上以收火也隔其中以有容也纳火其下去叶尺许常温温然所以养茶色香味也
　　茶笼
　　茶不入焙者宜宻封裹以蒻笼盛之置髙处不近湿气
　　砧椎
　　砧椎盖以碎茶砧以木为之椎或金或铁取于便用
　　茶钤
　　茶钤屈金铁为之用以炙茶
　　茶碾
　　茶碾以银或铁为之黄金性柔铜及鍮石皆能生鉎【音星】不入用
　　茶罗
　　茶罗以絶细为佳罗底用蜀东川鹅溪画绢之宻者投汤中揉洗以羃之
　　茶盏
　　茶色白宜黒盏建安所造者绀黒纹如兎毫其坯防厚熁之乆热难冷最为要用出他处者或薄或色紫不及也其青白盏鬪试家自不用
　　茶匙
　　茶匙要重击拂有力黄金为上人间以银铁为之竹者轻建茶不取
　　汤瓶
　　瓶要小者易汤又防茶注汤有凖黄金为上人间以银铁或甆石为之
　　后序
　　臣皇祐中脩起居注奏事仁宗皇帝屡承天问以建安贡茶并所以试茶之状臣谓论茶虽禁中语无事于宻造茶録二篇上进后知福州为掌书记窃去藏稿不复能记知懐安县樊纪购得之遂以刊勒行于好事者然多舛谬臣追念先帝顾遇之恩揽本流涕輙加正定书之以石得永其传治平元年伍月二十六日三司使给事中臣蔡某谨记
　　荔枝谱
　　第一
　　荔枝之于天下唯闽粤南粤巴蜀有之汉初南粤王尉佗以之备方物于是始通中国司马相如赋上林云荅遝离支盖夸言之无有是也东京交趾七郡贡生荔支十里一置五里一昼夜奔腾有毒虫猛兽之害临武长唐羌上书言状和帝诏太官省之魏文帝有西域蒲萄之比世讥其谬论岂当时南北断隔所拟出于传闻耶唐天寳中妃子尤爱嗜涪州岁命驿致时之词人多所称咏张九龄赋之以托意白居易刺忠州既形于诗又圗而序之虽彷佛顔色而甘滋之胜莫能着也洛阳取于岭南长安来于巴蜀虽曰鲜献而传置之速腐烂之余色香味之存者亾防矣是生荔枝中国未始见之也九龄居易虽见新实騐今之广南州郡与夔梓之间所出大率早熟肌肉薄而味甘酸其精好者仅比东闽之下等是二人者亦未始遇夫真荔支者也闽中唯四郡有之福州最多而兴化军最为竒特泉漳时亦知名列品虽髙而寂寥无纪将尤异之物昔所未有乎盖亦有之而未始遇乎人也予家莆阳再临泉福二郡十年往还道由乡国毎得其尤者命工写生稡集既多因而题目以为倡始夫以一木之实生于海滨岩险之逺而能名彻上京外被夷狄重于当世是亦有足贵者其于果品卓然第一然性畏髙寒不堪移植而又道里辽逺曾不得班于卢橘江橙之右少发光采此其所以为之叹息而不可不述也
　　第二
　　兴化军风俗园池胜处唯种荔枝当其熟时虽有他果不复见省尤重陈紫富室大家岁或不尝虽别品千计不为满意陈氏欲采摘必先闭戸隔墙入钱度【音铎】钱与之得者自以为幸不敢较其直之多少也今列陈紫之所长以例众品其树晩熟其实广上而圎下大可径寸有五分香气清逺色泽鲜紫殻薄而平瓤厚而莹膜如桃花红核似丁香母剥之凝如水精食之消如綘雪其味之至不可得而状也荔枝以甘为味虽百千树莫有同者过甘与淡失味之中唯有陈紫之于色香味自拔其类此所以为天下第一也凡荔枝膜形色一有类陈紫则已为中品若夫厚皮尖刺肌理黄色附核而赤食之有查食已而澁虽无酢味自亦下等矣
　　第三
　　福州种植最多延施原野洪塘水西尤其盛处一家之有至于万株城中越山当州署之北郁为林麓暑雨初霁晩日照曜绛嚢翠叶鲜明蔽映数里之间焜如星火非名画之可得而精思之可述观覧之胜无与为比初着花时商人计林断之以立劵若后丰寡商人知之不计美恶悉为红盐【去声】者水浮陆转以入京师外至北戎西夏其东南舟行新浮日本琉球大食之属莫不爱好重利以酬之故商人贩益广而乡人种益多一岁之出不知防千万亿而乡人得饫食者盖鲜矣以其断林鬻之也品目至众唯江家绿为州之第一
　　第四
　　荔支食之有益于人列仙传称有食其华实为荔支仙人本草亦列其功葛洪云蠲渴补髓所以唐羌防曰未必延年益夀盖云虽有其传岂果能哉亦谏止之词也或以其性热人有曰噉千颗未尝为疾即少觉热以蜜浆解之其木坚理难老今有三百岁者枝叶繁茂生结不息此亦其騐也
　　第五
　　初种畏寒方五七年深冬覆之以防霜霰福州之西三舍曰水口地少加寒巳不可植大略其花春生然白色其实多少在风雨时与不时也有岁间生者谓之歇枝有仍岁生者半生半歇也春花之际旁生新叶其色红白六七月时色巳变緑此明年开花者也今年实者明年歇枝也最忌麝香或遇之花实尽落其熟未经采摘虫鸟皆不敢近或已取之蝙蝠蜂蚁争来蠧食园家有名树旁植四柱小楼夜栖其上以警盗者又破竹五七尺揺之答答然以逼蝙蝠之属
　　第六
　　红盐【去声】之法民间以盐梅卤浸佛桑花为红浆投荔支渍之暴干色红味甘酸可三四年不虫【去声】脩贡与商人皆便之然絶无正味白晒者正尔烈日干之以核坚为止畜之瓮中宻封百日谓之出汗去【上声】汗耐乆不然逾岁壊矣福州旧贡红盐蜜煎二种庆厯初太官问岁进之状知州事沈邈以道逺不可致减红盐之数而増白晒者兼令漳泉二郡亦均贡焉蜜煎剥生荔支笮出其浆然后蜜煮之余前知福州用晒及半干者为煎色黄白而味美可爱其费荔支减常岁十之六七然修贡者皆取于民后之主吏利其多取以责赂晒煎之法不可行矣
　　第七【陈紫巳下十二品有等次虎皮已下二十品无等次】
　　陈紫因治居第平窊坎而树之或云厥土肥沃之致今传其种子者皆择善壌终莫能及是亦赋生之异也江緑大较类陈紫而差大独香薄而味少淡故以次之其树已卖叶氏而民间犹以为江家緑云
　　方家红可径二寸色味俱美言荔枝之大者莫之敢拟岁生一二百颗人罕得之方氏子名蓁今为大理寺丞游家紫出名十年种自陈紫实大过之
　　小陈紫其树去陈紫数十歩初一家并种之及其成也差小又时有核者因而得名其家别居二紫亦分属东西陈焉
　　宋公荔枝树极髙大实如陈紫而小甘美无异或云陈紫种出宋氏世传其树已三百岁旧属王氏黄巢兵过欲斧薪之王氏媪抱树号泣求与树偕死贼怜之不伐宋公名諴公者老人之称年余八十子孙皆仕宦蓝家红泉州为第一蓝氏兄弟圭为太常博士丞为尚书都官员外郎
　　周家红独立兴化军三十年后生益竒声名乃损然亦不失为上等
　　何家红出漳州何氏世为牙校尝有郡将全树买之树在舍后将熟其子日领卒数十人穿其堂房乃至树所其来无时举家伏藏欲即伐去而不忍今犹存焉法石白出泉州法石院色青白其大次于蓝家红緑核颇类江緑色丹而小荔支皆紫核此以緑见异出福州圎丁香丁香荔支皆旁【去声】蒂大而下鋭此种体圎与味皆胜
　　虎皮者红色絶大绕腹有青纹正类虎斑常于福州东山大乗寺见之不知其出处
　　牛心者以状言之长二寸余皮厚肉澁福州唯有一株毎岁贡干荔支皆调于民主吏常以牛心为凖民倍值购之以输予尝黜而不用
　　玳琄红荔支上有黒防踈宻如玳瑁斑福州城东有之硫黄顔色正黄而刺防红亦小荔支以色名之也朱杮色如柿红而扁大亦云朴柿出福州
　　蒲桃荔支穂生一朶至一二百颗将熟多破裂凡荔支毎颗一梗长三五寸附于枝此等附枝而生乐天所谓朶如蒲桃者正谓是也其品殊下
　　蚶殻者殻为深渠如瓦屋焉
　　龙牙者荔支之变怪者其殻红可长三四寸弯曲如爪牙而无瓤核全树忽变非常有也兴化军转运司防事之西尝见之
　　水荔枝浆多而淡食之蠲渴荔枝宜依山或平陆有近水田者清泉流溉其味遂尔出兴化军
　　蜜荔支纯甘如蜜是谓过甘失味之中
　　丁香荔支核如小丁香树病或有之亦谓之核皆小实也
　　大丁香出福州天庆观厚殻紫色瓤多而味防澁双髻小荔支每朶数十皆并蒂双头因以目之
　　真珠剖之纯瓤圎白如珠荔支之小者止于此
　　十八娘荔枝色深红而细长时人以少女比之俚传闽王王氏有女第十八好噉此品因而得名其家在城东报国院冡旁犹有此树云
　　将军荔支五代间为此官者种之后人以其官号其树而失其姓名之传出福州
　　钗头颗红而小可间妇人女子簮翘之侧故特贵之粉红者荔支多深红而色浅者为异谓如传朱粉之饰故曰粉红
　　中元红荔枝将絶才熟以晩重于时予尝七月二十四日得之
　　火山本出广南四月熟味甘酸而肉薄穗生梗如枇杷闽中近亦有之【山在梧州】
　　右三十二品言姓氏尤其著者也言州郡记其所出也不言姓氏州郡四郡或皆有也嘉祐四年岁次巳亥秋八月二十日蒲阳蔡某述











　　端明集巻三十五
　　钦定四库全书
　　端明集巻三十六
　　宋　蔡襄　撰
　　哀词
　　长子将作监主簿哀词【并序】
　　至和二年予岀知泉州侍亲南归六月十五日至雍丘长子匀感疾又明日至宋都二十二日逝去某年十八为将作监主簿孝悌好学予心悲哀词以悼之
　　出国门而东行兮乗隋渠之飞流甫百里之畿邑兮将适揽于林丘忽长子之感疾兮畏药石之难求一日数舎以息乎宋都兮旦暮冀其有瘳隂阳隔井而结固兮越七日气薄而汗収曾言语精爽之不昧兮奄然逝去而难留岂不念亲爱之欢好兮犹焉徃乎穷幽慈母号噭而屡絶兮少妇无依而寃愁触百端而兴慨兮怦乎予心之危而莫投长风吹沙兮浩浩白日照水兮悠悠灯青荧兮夜永弥想像兮沈忧嗟予百年付托之重兮何为一恸而休资性孝悌而沈厚兮谓大吾门者必汝之由神理莽荡莫可讯诘兮曷与善而为仇岂良医不偶而横夭兮抑天命巳决乎短修大化运转而无极兮虽彭殇等乎蜉蝣惟故物之存在兮独超解而远游魂之去兮佋伥谁复魂之来兮哭临盈舟耳目恍接其声容兮考真实兮则不爱念中来兮不可以理遣自古皆尔兮不可以智谋终焉莫之见兮巳矣抚棺永诀兮千秋
　　又
　　谓逝者为无知兮梦寐笑言如平生时谓逝者为有知兮亲爱号絶盍归乎来谓游魂为变兮一气聚散冺然无知谓明神不灭兮庻回环谁其自持谓死为乐兮死者自乐生者自悲谓物皆有数兮化钧播授大小随宜嗟稽考之无端兮在圣人犹曰焉知极爱非中兮絶爱非道死生循环兮经言是考奄速所遭兮分而非召善不必夀兮恶不必夭逸骥万里兮不跬而旋良木千寻兮不咫而颠人谁痛迫兮不归之天永呼大呌兮曾不加怜怅隔絶兮一息惨悲哀兮穷年
　　又
　　淮水漠漠兮淮山靑青昼风索索兮夜雨防防丛云耸涌兮虹横密树蓊欝兮蝉鸣昔之北向兮与汝皆行今也南归兮汝夭其生笑言粲粲兮哭声风骨嵓嵓兮神灵忽不见兮归予汝迎来无期兮孰知我情云为车兮风为马天无垠兮日西下旦出游遨兮夕还其宫先后走趋兮俨以雍容洁鲜兮衣裳芬芳兮肴浆曷不御兮不尝吁奈何兮悲伤
　　祭文
　　祭河南主簿张正夫文
　　谨以薄奠致祭正夫之灵夫安仁义而遗势利其特立君子乎君子之为无所讥道焉唯仁义势利杂然其中予于所向之厚以观其终正夫乐闻仁义之説所向虽厚而天夺之年予不得观其终矣呜呼哀哉尚飨
　　祭弟文
　　专以清酌庶羞之奠致祭于亡弟开封府太康主簿七郎君山之灵呜呼吾至家始五日得汝讣音以六月七日感疾终于官哀苦号呌惊迷失次反覆思虑汝之行于父母孝谨于兄弟友悌于当官涖事公亷无私事细大莫不尽其心焉天鉴孔迩汝不应不夀而少亡岂赴告之者谬也发书寻绎皆侄彛与蒋生手疏日月苦疾终始无一谬者呜呼汝其死矣吾闻死而复生者若秦之谍人石勒之子是也犹幸其非望又渉旬月无有来问鸣呼汝不复生矣汝之永诀矣二亲垂老早暮涕泣望祭千里之外汝之妻孥必归江南旅厝异乡不独生者悲恸使死者为有知衔恨九泉终古无巳呜呼哀哉吾自五岁与汝从学及吾年十五再就乡举汝时十三盖亦与焉众所指目期必逺到其后三年与汝北游京师吾先得官为临漳从事及罢归汝后登第还家骈首拜庆乡闾荣之吾佐西都留守幕府汝时选注太康西来过我留游乆之去年吾忝对讐丽名书府汝以畿县继来相见今年夏四月吾谒告归觐别汝于国门之外谁谓此别为生死之别呜呼哀哉疾不临药死不亲敛殡不拊棺吾恨如何汝即死宁无一言以别我乎岂赴告者忍不书也将疾力而不暇及耶其亦忘我于无言耶吾于汝爱为兄弟而学业为朋友每聚议通夕若出入经史记传浩博贯穿吾不在汝右逮根诸理论吾或有先焉汝有遗文吾当録次以传于后汝子犹吾子也教朂养育待其成人扶持汝归以吾土则吾志足矣呜呼哀哉吾材与艺下汝逺甚觊汝光显以大吾门今也亡矣吾力薄而倚重思此益悲平居议论当世得失卓然期有发于人者今岂复能力于是哉圣人推天引神以锡福降殃于善恶而作民监至于善不及福而恶不及殃学者惑之然则贤而夭孰谓其不夀也恶而夀孰谓其不夭也君子之论人也在贤与不贤耳不系其夀且夭也汝之行之学之文虽不克夀吾谓之夀也夫何恨哉独手足之念无所穷极古有达观之士一死生而超乎无有用是决防情爱吾不忍为也呜呼哀哉语言嘻嘻寂而不闻肴浆陈前不食不饮魂兮何之其无知乎吾徒自苦耳其有知乎吾知汝之悲与吾均矣伏纸颠倒不尽所怀呜呼哀哉尚飨
　　祭陈比部文
　　自某行服退居里门岁时书问词意敦勤今君顺化闻信凄烦某也法不徃吊言实无文犹凭薄奠逺感英魂尚飨
　　祭苏子美文
　　谨以庶羞之奠致祭于亡友子美之灵世之推天者谓仁贤宜夀而暴贼宜夭苟反于是祸福之应则为无有子美之亡悼惜者多而或归天咎大造钧施授受小大兮孰为薄厚谓仁而贤行己适中兮自期不朽岂校岁年蛇木石兮如是逺乆嗟嗟子美其中则丰兮其外则屯文词涵浩海涌天旋兮莫见涯垠动作流行麒麟鳯凰兮指目于人下视世俗可呕而嗜兮可悦而嚬众力一举哗言一发兮罗致以文用是以困垂尾不掉兮尺泽之濆世之所嗟年不克永兮志不克伸行信于友言行于后兮斯其不冺平昔子居呉余守于闽兮相去无几音问之来放意自虞兮穷通一指庆厯之末余罹大祸兮退伏田里子以书词慰唁谆谆兮无或丧死曾不隔日闻子信音兮痛彻肝髓礼法之制不行吊问兮哀伤而巳今也吉服道出呉门兮子殡于此有觞列前曾不食饮兮非平生此眉面笑言或髣髴兮子其降止子年四十髪白生颠兮朋友雕离人岂不多知我则少兮子独何之殁者已矣生者浮游兮谁乐谁悲神乎来哉荐以达哀兮侑之以词尚飨
　　祭范侍郎文
　　谨遣某人以清酌庻羞之奠致祭于故资政侍郎高平公之灵呜呼生死聚散物理之宜何公之亡贤愚涕洟人幸公年非有爱私幸公复用庻几有利于时呜呼使公且存而复用终有为乎其无有也在天圣中公当言责时士大夫依阿厚嘿公乃言事倾动天下触指奸权开道谏诤尹京之政例为寛大借吏齿牙光饰眉面公政清明卒以毁去羌种窥边天兵议讨公云士伍未可即用投书叛酋语之祸福逮其款附终若前料登于政府天子问状公拔根株扳蹑三代不为目前苟闻之计劝农养士塞窒侥进众訾成波挤落在外至死流离惟道是赖大航檝维胶于泥沙渉者罔济临流赍嗟公薨之初众悼以哗市利田宅子女金犀厚味入骨老死营持公薨之后独无余资君国以忠亲友以义进退安危不易其志立身大节明白如是某晚登公门尝辱知遇公丧在东欲吊无路陈酧以文千古斯慕尚飨
　　祭永嘉郡君文
　　谨以清酌之奠祭于亡室永嘉郡君之灵惟灵出于丰有来嫔于予能安窘贫天资令兮致养尊老躬事烹餁无日而废孝诚肃兮节衣推食抚育旁孤乆而益勤惠爱均兮驭下有度宜家以礼始终弥劭贤则着兮从予小官至登近列奁服无加素约敇兮众善脩举夀考宜多仅及中年奄忽化兮呜呼哀哉姑失孝妇兮庙失芳荐夫失良偶兮子失慈祐念生存之所立怅神理之难究呜呼哀哉人谁不死第有后先日累月计或促或延万世前观奔湍不巳就令百年亦一息耳较量多少何者为是溪隂崇邱卜兹吉壤某也守符势莫得徃不临棺涕泗南望魂来归兮安居嗟予哀之可亮尚飨
　　祭六监簿文
　　遣使以酒肉之奠告汝六郎监簿之灵呜呼哀哉嗟予生之不厚屡遘灾于子姓唯汝嶷然而遐举逮胜衣而冠聘既授室以承事谓传家而袭庆去年出乎宋都曾未旬而大病嗟汝母之爱慈恸哭絶而还并旦暮抚棺而不舍终相从而陨命呜呼哀哉二旐南归悲感行路况我天性孰云省悟吾于今年髪秃齿蠧沈忧伤人独语谁诉望穉童之成立念衰龄之迟暮山川回复兮故林云路凄惨兮岁隂幽堂既启兮卜食惟吉宅邱之左兮慰而母心官守之责兮不临视诀汝以词兮涕泗盈襟尚飨
　　祭杜祁公文
　　庆厯之初边圉多事生民被害天子思得贤辅相以脩庻政于是擢公宥宻公以暮年当主知遇与国谋论念其自効莫如荐引才能乃条当世士可以为时用者数十人上之防朝廷适巳拔任除目既下而公疏中姓名徃徃契合有不悦公者乃訾曰上方用人而辄荐引是欲私自朋比也公不辨而求士益切既而作宰相某时为谏官以亲求郡得福州将行公又疏曰蔡某愿少留之不宜令逺去公之同列曰彼求外补而复留之岂非朋比耶未几公罢相知兖州遂请老以归天子思之遣使存问当时指以朋比者不数年列台阁参待从天下之论益知公有大臣节直己徇公不恤于毁誉不移于用舎也昔公之存某未尝以不才累公为谢今公之薨可无言哉呜呼某于公门无有雅旧一见加礼公寔我厚系官南闽哀诚莫究侑奠以辞永示于后
　　祭王侍读文
　　谨以清酌之奠祭于侍读原叔八丈之灵惟灵学通贯变文绍高古华林劝献明帝所禁密顾问阙职斯补善与物同世罔有拒当其议论乃心自处智力未究要于夷路孰不永年公何啬而不与孰不持秉公何后而不举念哲人之遐躅岂外累之足数信问来门官推守土怅天涯之吊酹异西轩之笑语曷书牍之具存终巳焉其无覩巗巗商邱新阡其下一奠伸哀幽怀莫叙尚飨
　　祭曾奉职文
　　谨以清酌庻羞之奠致祭于故奉职之灵生于世侯蚤服武冠在力可逺而失于一蹶在世可举而留于渐磐既浮沈于海表亦逍遥于物端余昔初官际君清顔矜豪棋塞之胜寓适觞咏之欢念言始终实惟二纪防合有一笑之乐间阔有尺书之委前典州符君迎我喜今兹复来遂行吊礼感游旧之雕落叹岁华之流驶揭素旌兮悠悠出郭门兮道周沥斗酒以伸诀君有知乎少留尚飨
　　祭皇考郎中文
　　嗣子某谨以清酌庻羞之奠告于皇考郎中之灵某蚤闻义训参处近聫顷縁合食之恩均施漏泉之泽恭惟祢庙超正郎曹某被诏还京涓辰展墓肆陈宠禭痛哀劬劳永思昊天罔有穷极尚飨
　　祭刘屯田文
　　某谨以清酌庻羞之奠致祭于亡友防伯屯田二兄之灵呜呼天地之大其如传邮乎人寓其间若行旅之奔趋相値而喜相失而吁何数十年之游从而不见于须臾我自闽来子官江涘扁舟迓我境上百里我有宿疾携医就治意有缓急实为依倚我卧客舎幸子来临笑言譬喻调护之经间隔一朝闻子被疾曾不及旬遂兹奄忽奉书词之委曲将永诀于幽明以爱子而见托岂薄夫之可承哀哉材可以通事变而不施于政智可以裁几而不任于时岂宰造之无意抑志念之相违前造子庭賔主之仪今也入门阖棺繐帷义虽朋友爱均兄弟哭奠一觞词以达志尚飨
　　祭外甥陈法曹文
　　专以庻羞之奠致祭殁故法曹之灵人之悲愁兮必归于天胡畀汝材兮啬于夀年有蕴不伸兮孰知其然惟汝少孤兮成立之难志气高举兮困于小官走驱岭表兮尘土其顔誓将退耕兮何有田园呜呼哀哉慈母之爱兮爱于汝偏妇殁于途兮旅柩未还穉儿幼女兮谁与加怜文章固有兮寂寞残编国门之外兮曾非故阡终必南归兮兹其少安呜呼哀哉鞠汝诲汝兮今复収汝疾为之医兮丧为之主衰年恸哭兮痛贯心膂魂魄何之兮莫知其所尚飨
　　祭八廷评文
　　以酒肉之奠告汝廷评八郎之灵天之理不可推人之事不可期嗟尔生而纯明宜百其福冀尔大成以炽吾族奈何生不及夀仕不及禄作善之庆曷云反覆噫情莫若父子之亲痛莫若死生之别情深痛重肠胃分裂巳焉哉天实为之谓之何哉
　　祭神文
　　鳝溪润徳灵府感应王庆厯中某为郡守夏旱不雨民忧失业时诣庙下以山川之职致请于神五皷东行隂云四起奠拜既兴澍雨成潦农亩霑洽人有余食乃新王宫以荅灵贶今将卜年复兴符印某之事神不敢少怠秋田干裂百姓聚首有望于神神其敇职活吾生齿无弃前功以贻神羞
　　又
　　某闻国有凶荒则索鬼神而祭之泉州所部仍旱三年岁谷之入十得三四乡无廪储仰给海外或食草木遇病辄絶今春膏泽及时田野早种乗夏之杪弥月不雨日赫而暵苗荗而枯某实有土既忧且惧民命近止非殍即流神乎有知其亦忍此而不惠哉守封有罪罔敢逭罚勿俾斯民罹于大患神其恤之去灾为利特显神休
　　又
　　去月二十日诣神之宫以境内乆旱有请于神仍与神约曰民命近止即七日不雨当钥庙门以待奠献甫终雷声隐然停午之际隂云四起揽辔东旋旗斾飞扬甘澍初作山川改色大热一去牛马其风至于信宿野有羡流巳薧之苗根株荗遂垂殣之人欢讴踊噎唯神之意忧勤于人若是之至惟民奉神万有千载亦罔敢怠
　　又
　　某祗临郡治巳越旬浃究民疾苦莫若秋旱不雨之急者然太守能治民而不能为雨以雨活人莫如山川之神考据典礼诹于有众惟王其当之某谨斋戒诣王之宫为民祷请若一日二日七日霑足封境太守率官属集乡社箫鼔牲酒显王之休若言而神不歆旱甚而雨不作是太守不能事神而神不能爱民惭羞不职与神共之
　　又
　　春秋传曰乞者重辞也故君子耻之某至郡二十日田野干燥稼穑失望百姓忧愁有乞怜之色诹诣王宫歴恳载词以达神听唯神昭恤庻民敷厥厚泽薧者畅荗忧者欢怡神能爱人救其饥乏某事神以礼虽重私行而不愧也治牲羊荐酒醴管箫歌舞从其风俗王其歆之唯神于礼法不録太守于礼不应私祀以请然而民人有言惟乞神而灵请而从私犹且甘心况公溥乎
　　又
　　去年夏旱某惟民之恤不敢以礼自束辄造神所少选雨作既而霑足遂谋新宫以荅神贶太守不徳天复降旱惭羞强顔复有所请若夫雷雨之施其不救以活犹太守之知神灵而不屈以请其可谓仁乎夫守神之道始异而终通某为天下之守臣而神为吾之守神若夫拜教之通塞民政之能否某之职也风雨愆和疾疠弥作神则为之此所以异也若守臣悉心以治而神不弭灾以福民降休神享明祀岂不谓通乎











　　端明集巻三十六
　　钦定四库全书
　　端明集巻三十七
　　宋　蔡襄　撰
　　神道碑
　　光禄少卿方公神道碑
　　方姓周方叔之后东汉纮避地丹阳因居歙县世为豪长唐泉州刺史取述者纮之苗裔歙睦最近公之六世祖唐季之乱由睦州徙家泉州兴化县曾祖讳京仕伪唐为清源长史祖讳守禋漳州漳浦县主簿有诗三百篇曰仙岩集父讳鼎太平兴国初陈忠顺王以其地归朝廷即泉之莆田立兴化军又徙为莆田人累赠工部侍郎公讳偕字齐古少聪警十四能为文词薛公奎知县事公以文见薛意其少年倩词于人延坐令作赋一篇立就薛公器其逺至二十进士及第授温州军事推官校其州之进士州守以客不私托公曰贡举无容私出之守导客诉于监司覆校不私守以是免罢岁大饥民有欲官军以就廪食而兵有定数吕公夷简为提防刑狱公白之曰温民饥且死势将聚而为盗岂若署壮强以尺籍且消患于未萌而公私交利乎吕即移文于州县防七千人再调涟水军判官部有浮屠人曰娄道者能以术却寒暑惊民俗所至受施金缯无量其徒以高赀为奸横公密捕一夕辄病死没入其财而逐其党转运使梁楚闻公材能每委以难事因而保荐代还吏部铨将上举者姓名或谕公曰保章固多宜置梁楚宰相之所甚恶者公曰梁知我者幸迁而置之吾不为也及绩最上中书丁谓果没之又为汀州军事判官唐公肃使福建建之建安讼日数十百命公权涖旬月之间至于闲静县筦茶山先社集民数千噪山谷中助达阳气以发茶茗公名害吾农时而作无益耶是岁不用后亦遂止丁侍郎忧去官外除改著作佐郎知福之福清吏质衣以自给人至今颂之徙监南剑州石牌场月入白金三万两就迁秘书丞乆之徙知资州资阳县迁太常博士未行丧太夫人行服景祐二年迁尚书屯田员外郎御史中丞杜公衍判审官院与公无雅故因视阀阅曰唐公高洁于人少可今力慰荐如此子之才行可知巳防被诏举属官即乞公殿中侍御史朝廷以实无资歴不如诏又请御史里行其官乆废罢之杜公奏曰臣所知者无如方某即不如例愿令他官举荐于是除推直官雷孝杰知代州贪赃不法屡鞠失实公驰驿徃劾即正其罪还见赐绯衣银鱼澧州逃卒从民李某就佣而歉其直遂诬其家事摩驰神岁杀十二人以祭州捕其族三百人荐棘于州门狱乆不决诏遣治之公诘之曰必得被杀者主名乃疏其姓氏乡县移问所疏或存或亡悉有根柢无见杀者告者伏法御史知杂事厐公籍荐为殿中侍御史里行二年即眞命又迁侍御史使南都降虑狱囚时鸿庆宫灾将议脩覆公引汉唐罢原庙故事疏勿复治以答天戒元昊叛边寇塞门寨鄜延路副都部署赵振闭城不救塞门没贼大帅言振畏懦当寘于法公将命按问振以逗挠其当弃市公入为上言振兵众寡不敌出亦为饵矣振得不死流窜改开封府判官时西兵未解军资百出取办临时民苦不聊朝廷遣使四出以安抚之公徃江南东西陛辞之日曰民所甚急者行而后奏事大而缓者请以须报庻乎惠泽速逮于下也比至去贪暴荐循良数十人平寃死决滞讼威动所部先时转运使第民产高下给以乳香令其输绢民输之绢而吏夺其香率空手去三司出绵绮之类下州郡鬻之促期敛钱而帛无所用公一切罢絶而上其为害之状转运使坐免其恤民疾宣风防率多此类入为三司判官使契丹复命拜兵部员外郎兼御史知杂事判大理寺赐金紫纠大臣之不循礼法者数人九十六日擢副三司度支是时江淮发运使与诸路转运使事皆违异岁漕阙其旧常除公天章阁待制充使江淮东南乃办发运以近侍处之自公始也移知杭州杭于吴最为繁穰公时与賔从载酒殽鸣丝管周游湖山之间牒讼至前谈笑遣之若无可为治者二年未尝有畱狱迁刑部郎中以疾得太常少卿分司西京祀明堂恩为光禄卿归休里闬至和二年七月二十七日终于家年六十四诏中使赗赠明年正月八日侯官村之灵隐山公严明洁亷察民情数民事尤剧益以精敏其下少欺必擿之惕惕畏伏在三司开封每议刑平狱钩簿领通财利率有条理后以为法性乐人善汲引后进常若不及生平所任保二百余人多显达者尤善饮酒遇酒聪明过于常时知福清吏乗醉白事明日覆之吏隐其一公曰有某事在吏叩头谢使契丹其主酌大金瓢属之曰此所以侑劝也公不辞酌之契丹大惊喜遗以名马号其器为方家瓢云母王氏赠太原郡太君妻陈氏封安定郡君故秘书丞讳靖之孙女也子四人浃漳州长泰令洽守将作监主簿早亡沃太常寺太祝泽郊祀掌坐女七人适刘孝先陈励王拱并进士宣州泾县尉郑伯斋福州连江县尉李昭文二人尚幼浃既克乃以书载公之官籍拜除卒之岁月请于某曰先君之于法有碑其文将谁托乎某谨序而铭之曰
　　任职于朝志不上屈作政于藩势必己出临剧以简明谨惟刑为利以寛矜恤惟民要望是更法从之聫何命之啬疾其末年夀兮必终徳则滋乆铭以着之唯公之有
　　墓志
　　太常博士致仕胡君墓志
　　胡氏世居长安询为唐兵部尚书其孙韬因乱畱蜀为伪蜀陵州刺史蜀平归京师终卫尉卿于君为曾祖生泰州司寇参军讳脩己卒海陵司冦生宁海军节度推官讳讷赠太子中允博学善属文吕文靖公夷简尝荐其书备修国史君其长子也讳瑗字翼之少有气节颛意经学兼通律吕之法力贫以抚兄弟之孤爱义良厚景祐中范文正公仲淹上言君知古乐召见论乐拜试秘书省校书郎康定初元昊寇边陜西帅以辟为丹州推官后移密州观察推官丁父忧举其族之亡于逺者九丧归服除迁保宁军节度推官治湖州州学又召教授诸王宫病家辞免遂以太子中舎致仕泛恩改殿中丞驿召防秘阁议乐除大理评事兼太常主簿寻复解罢岁余授光禄寺丞国子监直讲仍与议乐乐成改大理寺丞赐绯鱼嘉祐元年迁太子中允充天章阁侍讲既而疾不能朝拜太常博士还官政从其子志康杭州节度推官以就养四年六月六日终于杭州享年六十有七明年十月五日于湖州乌程何山之原母随氏赠京兆县太君娶王氏封长安县君有子三人志康进士及第志宁志正皆力学长女婚大理寺丞滕希鲁次进士王伯起季女尚幼孙守约君孤进所立不恤权贵义以自信本朝承周用乐其声高不合中和太祖皇帝尝诏下一律而未遑制作天子知乐命李照等修之君初得对崇政廷辨照等所修乐非是诏令改作未几报罢及防秘阁议按周礼以正钟律用上党黍列为九等累其中者为尺尺定而律成騐之比旧下一律于是彻前乐而新之天子临紫宸钟磬在廷天子曰学者能通典故而不能知声工者习其声之传而不知制器之理斯难能也先有议镈钟当有大小今与黄钟一之非古制乃用倍半之法作应钟至是钟成特小小者不堪备宫县诸儒侍从无异议者天子可之用于郊庙又令作皇祐新乐图记布之天下盖积二十年而后成其间同议论皆贵官老儒相抵止者岂一二哉然君未始恤之也尤患隋唐巳来仕进尚文词而遗经业苟趋禄利及为苏湖二州教授严条约以身先之虽大暑必公服终日以见诸生设师弟子之礼解经至有要义恳恳为诸生言其所以治已而后治乎人者学徒千数日月括劘为文章皆傅经义必以理胜信其师说敦尚行实后为大学四方归之庠舎不能容旁拓步军居署以广之五经异论弟子记之自为胡氏口义侍迩英讲不以讳忌为避既疾上数遣中贵人就问安否盖亦有所待矣比去京诸生诣阙下乞留者累日公卿祖送都门甚盛莫不惜其行也君虽老于训在丹州实与帅府事建议更陈法治兵器开废地为营田募土人为兵给钱使自市劲马渐以代东兵之不任战者虽军校蕃酋亭障厮役以事见辄饮之酒访被边利害以资帅府府多武人初谓君徒能知古书耳既观君之所为不以异己义翕然称之君隽材而行笃卒艰勤以殁所着资圣集十五巻藏于家嗟乎士之有志于道以身法世莫不欲致之于用推之于逺然才徳之士多亦蹇轧难通岂不有命乎君不鄙小官进不及用功于诲人其施博矣晩乃得侍天子左右若将有为辄病以废岂人事也哉谨志
　　墓表
　　尚书虞部员外郎尹公墓
　　公讳仲宣咸平三年明经登第歴梓州铜山鳯翔麟游二簿调永兴司理参军又为潞州襄垣主簿迁汝州梁县怀州武陟二令又迁蜀州军判官荐公之行能于朝者十数人由是除大理寺丞又四迁为尚书虞部员外郎歴知汝州叶郑荣阳二县又知大宁监通判华州华州由知资州最后知郢州以景祐四年三月七日卒于官春秋七十一公之为治应事辄决未尝迎立科指辨词周复细民自得尽其情实然慈恕虽发见巧伪不忍置之深法所至之州若县其人至今皆曰尹思公为我主曲直宁可得也其尤着明者许州进士朱公祐尝游资州当是时公初卒资州闻之鄽巷传道老穉相扶携涕泣入浮屠宫哀号吊问道交踵徃来数日而后巳公祐于公父子间无平生之旧美公爱于资遂记之以传于人曰遗爱録云呜呼公乎其厚徳者欤古者太守刺史权大官乆能以威惠滋其下故时有思者今之为郡霑三岁辄更罢去事小大率有法令虽材者巧摘竒断立威刑以为强名然其居也民畏之去则巳矣公平易不设垣堑悉驱所治之民而内之俾其自安之存无能指引一二事以称说及其终乃怀思无穷岂非尽其中者其迹愈隐而其感益深乎公始至郢州以书语其子洙曰吾州土风和民俗厚有所治有池台树石观游之美可以休吾心焉终此观吾老矣署事始三日蚤作被疾比呼医至巳大剧志莫克遂可悲也巳公之先世居太原祖某赠光禄卿河南夀安其后子孙遂居河南考文化仕至尚书都官郎中以才能名当时累赠刑部侍郎母郑氏追受徳兴县太君夫人张氏夀安县君以贤徳称于内外族前公七年卒子男源洙湘冲淑沂澄七人源洙澄皆中进士科湘以防补官冲淑并早亡沂尚幼公之卒明年十一月从祖考之兆其孤谓某曰欧阳永叔既铭吾先君子之行藏圹中冀千万年以永存子且无词慰予哀乎某谨次其始末用考信于后人其年十二月日刻石以表于墓下
　　杨公明墓表
　　予友杨公明景祐元年登进士第籍名下吏部铨将补官辄病其年某月日终于京师其友张平叔用浮屠法火之而归其家以某年月日于皁洋之北山呜呼人孰不贵子之禄不逮其身人孰不夀子之年止于二十有七天乎命耶予莫得而悲之惟子之志不得伸而利于人者最可悲也予幼学于乡序及长举进士与公明并研席者数年公明居一室方牀环列册书而饮食寝休于其中蚤夜读诵不休羣居谈噱终日过耳若无人笑语者于是博通经史予观公明而自省日益脩励即戏言小失亦媿公明之知者予之道获益于公明也乆矣间尝语予曰今世取士失其方而仕者多所矜伐智诈以为材能位通禄厚侈心夸欲纵肆使其风流霑染于下媮靡败烂我曹傥得志正当立诚苦莭以代磨世俗予甚器其言而未知其为利之博也自予入官奔走四方游京师观世俗态状益思其所以语我者呜呼公明亡矣予思其言则矍然检己之所为使公明且存其规我者岂少哉此所以不独为今世惜也公明讳晕五代祖某唐末因官入闽兵乱不还畱居泉州之惠安县父处士君辅以善行隐于乡妻陈氏一男尚幼嗟乎公明之不显匪予谁咎词以纾哀刻之墓下后千万年指此邱曰贤者之宅无敢或坏庆厯四年三月二十二日记
　　许处士墓表
　　处士许君讳怀宗字徳祖有长子曰程为浔州司户参军次曰稹秘书省著作佐郎某尝与著作君学同舎观稹之为人年最少而恭谨有法度逮过其家拜处士为丈人行聴其言恳恳诱人于令善而考之乡党称处士黙治其心居城市接应鞠然视公府门若坑堑不敢投足力衣食未尝欺人以入一钱不校有无资其子以从学然后知稹之行己者抑有所授也及程稹继登进士第调官得食而处士亡矣生二子自立其所知而材荐之者皆当世名公卿每知其子者必曰其父母为谁耶则处士不待书功行列姓名盖巳见之其子也虽然处士名氏不着以闻于后其子之孝心不能自安也皇祐四年秋二子来京师谓某官在太史宜与世人别族系而铭行实又乆知吾先君愿文之以表墓域之侧处士兴化军仙游人年五十三卒于天圣八年三月十四日其在县之潘冲原娶杨氏有贤行常从子稹禄养益自清俭如其子之未仕也后处士十五年终年六十五男三人其季曰稹女三人嫁为里人妻曾祖讳祐祖讳润父讳术皆以善训传其家者凡史氏所书喜家世与功伐以其能侈健其文词处士世防而中修故所以文之者约也约也者所以重之而必信者也八月十二日右正言直史馆同修起居注判三司度支勾院蔡某撰
　　墓碣
　　尚书屯田员外郎赠光禄卿刘公墓碣
　　公讳若虚字叔阳姓刘氏汉之衰楚元王子孙不去彭城歴魏晋以来彭城刘犹为着姓至唐司徒晏以雄材精智用转流轻重之术于乾元上元之间饱国饥者二十年至宰相功名益显晏兄暹为汾州刺史治有声称生大理评事谈经评事生左常侍蒙常侍生吏部郎中埴自司徒至吏部四世或居长安或在汾晋吏部生伎实公之曾祖考也为鄂州节度判官湖南帅据其地自王兵四起乃以其孥循江入闽居泉州卒南安县始为闽人鄂州生文济是为祖考徙家福州闽王王审知以其女妻之卒官吏部郎中生皇考府君讳甫闽亡仕钱吴越王法自取所部以为俸府君不入一钱逮王归京师而其官属大小皆得仕府君以母老辞不就禄至今乡闾称其孝亷娶李氏生子九人公其次子也公严明有大略始学见钞録集书如白氏六帖类即麾去曰要当以法禁去之耳通五经大要擿其防义以为修身治官之用不苟为利禄学也咸平五年登进士第授大理评事知温州永嘉县还上所为文章真宗皇帝尚儒每亲程自言者召中书试就迁寺丞知隰州温泉县移通判保定军再迁太常博士通判洪州大姓胡氏子杀人以厚赀雇老贫者代死举郡为之覆藏狱且成公曰被杀者年少壮强今囚瘠老岂能制其命躬劾之果老贫者自卖以资其家于是捕弃胡氏子市出受钱代死者郡中惊伏濒江民以渔为生而土豪常半取之曰江食我田汝渔当吾田所也公按视奏除没江田租纵民渔改尚书屯田员外郎知邵武军其俗鬼而不医平居杀牛聚酒侮欺善良喜鬭击以气力加人而得罪戮意惬不恨公至彻淫祠禁巫觋教病者药朋醉羣鬭贼窃恃强寘于深法又治孔子庙収学者为之开说孝弟之行尊奬贤节吏民刷故所为而聴公之所以为俗习大变年五十终于官天禧三年二月二十三日也其年九月八日辛酉福州怀安县越城里公以恩受其父之太子洗马致仕祖母冯翊县太君母潘源县君夫人新郑县君赠工部侍郎潘吉甫之女谨淑有礼嫔于大家承上以顺睦众以和终三十年人未始闻其笑骂声闺门之内肃然也及公卒愈自约以奉时祀勑诸子学遂以有成为妇为母皆有称问男四人长曰弇不迩势利负竒自隐曰弈有大材智曰异以文学知名皆终尚书屯田员外郎曰戒未仕女适进士林孝伯某初与奕异为同年进士弈尝谓予言丁谓为宰相私天下士必归我乃得进闻公声名欲屈一见即推进之公不肯徃于是始知公之所以立身也庆厯中余知福州州人言公事亲亲有疾輙不食酒肉居亲侧虽大暑中夕必严衣冠长幼内外皆有法度乡人効之又知公之所以为家也后为转运使至邵武邵武称公亷平市人持物入廨舎以就善价属官莫敢侵牟治事快于决疑静于临剧初若不更意虑及施下皆当理要守法不贷而民不敢怨又知公之所以为政也是三者皆世人之所难者故悉书以为法公以二子为郎累赠光禄卿铭曰
　　刘自汉文史载陈唐有管箫晏其人厥材絶特持国钧晏兄而下八世孙刚严明允惠在民蟠于郡治屈所伸种施必获后嗣振孰从考信唯隧文
　　尚书屯田员外郎通判润州刘君墓碣
　　君讳奕字防伯其先汉唐以来世有显人至祖考皆仕国朝考讳若虚尚书屯田员外郎赠光禄卿光禄之碑某尝铭之系次详焉君天圣八年进士及第授惠州推官疾不果行次调南康军判官移知洪州武宁县事改大理寺丞累迁尚书屯田员外郎官歴知郑之荣阳鳯翔府判官通判漳州润州事以皇祐三年五月二十三日终润州年五十三明年正月二十四日福州怀安县灵山乡越城里夫人陈氏封寳应县君子康夫宁夫岐夫女长适韩昌国次明州慈溪令陈章其季进士林回君于文章要以道理为得不苟声律其论性情推明孔子之法尤非浮屠所传力教于人开晓其路从之学者咸以吾道自处乆之贫无以生就举进士中乙科喜曰吾不能为时之文章恐不复得仕进今幸中第吾志得矣其在武宁民喜讼而易刑为令者多严法以止之犹不能胜君虽细事为之尽心有兄弟讼者譬之亲爱之理以感动之辄涕泣自咎引去刑省而民格庆厯中元昊叛陜西用兵韩丞相为经略使辟君鳯翔一道兵民剧事多倚君辨集连年兵败民穷乃上书朝廷言其兵所以败民所以穷之状其略曰陜西之要练兵运粮最为首务其策皆未为得都部署者上将军之任也而无专制之权其偏裨才否不敢辄去畱之军无行阵之法见利轻进畏敌遽退所以每战必败偏裨不死上将之令士卒不知什伍之制其理岂有胜哉边戍益多廪粟益广转运使职其事也今之转运使皆以序进不计其能未更年岁屡迁易之文书凡目曾未能知其暇以民为意乎一方之患内靡度支外辍两川之赋调及天下关陜之民流离穷困而边储日窘不幸天下之患有大于此何以攴乎盖由转运使不择其材不久其任无所归责也又言被边宜募士人给其闲田使之自卫其境可以省费言数十条率多此类事格不报漳州漳浦有防州民四百人入县买官所卖盐令捕之民因鬭拒遂鞠其私贩而强置其法应死囚多系乆疫殍相属君为喜其非私贩而出其不鬭拒者坐法数十人而巳君初仕愿天下事若无所为而可办歴官二十年所至施为谋议多不能如其意然后知不可以力为也于是补吏南归展省坟域缅然有退耕之志而未果也其终之岁予适寓润君病渍以手书谓予曰吾止于此矣惟穉子迟记既终敛无新衣橐无余资郡使民集钱二百千以赙夫人辞焉归于闽居无室庐产无田园勤劳其家清节不渝夫人之力焉呜呼十年之间康夫以学行自立而能请文永其先烈予既悲之而又庆其有后也铭曰
　　文弊于词在天圣初牵拘嫓偶华调剽肤君于斯文本末扶疎世言情性沦于浮屠君为中庸圣哲之枢经营万务于时有需既官于陜昼思夕图条兵转饷实究民痡上书于朝事愿之殊漳有寃狱卜百其徒办处平治脱释不辜最后丹阳声闻益敷斋终克明归宅海隅父子兄弟次序不逾既顺以安斯其巳乎













　　端明集巻三十七
　　钦定四库全书
　　端明集巻三十八
　　宋　蔡襄　撰
　　墓志铭
　　尚书屯田员外郎林君墓志铭
　　君讳冀字希圣潮州海阳人也曾祖珍祖知艺皆以厚行为乡人所慕父洪裔赠殿中丞少喜学问手钞经史传记数千万言日讲讽自休以是终其身母夫人许氏封颍川县太君君既胜冠得所藏旧书益刻厉考治以为词大中祥符八年一举中进士第歴辰惠二州从事以判入高等乃授大理丞又迁殿中丞太常博士入尚书省为屯田员外郎歴知歙州绩溪及歙二县治有善迹移同判桂州以母老还官事归养不得请改知梅州被丧去职及还朝复官通判杭州寳元元年三司度支副使段公少连荐君监京师征筭二年十一月戊子疾发且殆其子从先取股肉杂糜飱以进祈疾少瘉卒以其月庚子终于官所年五十四康定二年十一月初八日即塟于大墓之域夫人黄氏封万年县君持躬有法式处大族上下无异言子男从先从思从可皆孝谨力学女三人长适进士卢几次适邵武县尉阮邈其季始防孙六人皆防君读书不以博记广闻为志务躬行其所知者平居与众言开陈理要或持异论亦未尝力辨以屈之及莅官当事前有事势可压以夺人者君自守益固其直而后巳在辰州时五溪夷獠啸聚攻剽城中益兵以守君从所分卒徃来督运粮饷每先期至事平诏褒之歙州旧常第民资产岁敛钱三千万佣僦舟人挽浙江盐鬻以牟利久之民愈病或冗散旁郡转运使以利病闻仍表君为歙县兼总运盐事君至更请募人为卒度材为舟岁漕益多而敛不逮下流者还集其服劳革弊举是余可知也初君卒将作监丞黄君瑊以书至洛谓某曰林氏诸孤哀不能言将扶持全柩背淮絶江山出呉闽数千里还故乡以塟幸而得子之文以铭其先烈不亦慰诸幽乎某明道中从官漳州始遇君郡下君以某为志于古者作诗称誉呜呼今以是铭君墓辞曰
　　求而勿懈者享则既丰委而不与者畀乃弗充覃延厥后兮绍徳収功列文幽堂兮以讯无穷
　　葛君墓志铭
　　君讳宏字文渊先世居广陵唐末广陵兵起举族渡江而南至江隂遂留家焉曾大父讳防以耆徳闻于乡邦大父讳详少尝负知能谓于时无所用不若施于吾家以自効乃力于田数十年累致巨资益散施以广名称父惟明一举进士不中退而积书数百千巻戒子孙业之君始稚巳能去纷侈从乡党之学既长记诵通博由乡举至京师视等軰之贤巳者输尽诚礼屏所挟焉而下之故与游多闻世之士意气豪举文章亦甚壮徤不能工偶配皁白翦磨细碎以是五试春官辄触罢晩乃寄隠于酒观少年新学蹑其后跳取贵盛一以命决不挂于中然以己之所学稽本于古人揣称当世之务甚悉苟汩焉无闻孰与发而在人庆厯元年秋诏选进士君时以霑疾犹强力持笔研属文辞以求贡比归益疾殆九月四日终于家享年五十有二以某日塟于青阳乡母夫人承氏与君之父皆年七十余而哭其冢子哀甚夫人耿氏躬率礼徳以宜其家子男钧铸镗皆向学敦谨将大其世二女长适进士陈贤乂其季尚防君于某为婚兄弟求知君之深而宜铭其圹者某不得辞铭曰
　　悲乎文渊学足以辨兴亡之端而文足以通义理之要卒不克施其命矣夫
　　葛处士夫人墓志铭
　　夫人姓承氏世为江隂人居其家以孝谨称父讳怀与择其里中人以行闻者而归之遂嫁为处士葛君惟明之妻当夫人之归葛氏方为大姓族属亲疎姑姊娣姒节时徃来佩簪缨珥序列庆贺者甚众夫人处其间自少至壮且老卒无与忤孝妇于尊章恭畏自力姑其子妇益慰爱之故其生虽亲者不敢少慢而死也虽疎者哭之亦尽其哀享年七十有六其终于庆厯二年八月五日以十月二十日于青阳乡脩徳里之原下生子八人男五人宏求皆举进士不中第卒定向勤养不懈宜上书论边兵利害得本军司仕参军孙六人钧最为长既有子矣女三人长适屯田员外郎淩景阳封丹阳县君次适进士陈玉皆先夫人而亡季女之壻著作佐郎馆阁校勘蔡某为志其所而又铭之曰
　　夫人于家淑孝则闻既归而宜法度是勤有子入官女为士妻冢妇持孙福祉实多三月而塟中礼之常考卜既吉寘文以藏
　　赠殿中丞陈府君墓志铭
　　府君之先曾祖讳沆本魏人仕后唐因官江东为钱呉越王伪署朝散郎知明州鄞县卒四明山下子孙始为吴人王父讳镗声名出吴中钱氏欲以补阙官起之不可皇考讳处莹博学于周易杨雄太元尤雅悉其要钱氏数以礼屈致冀得为用亦避不顾及钱氏以地归本朝遂徙居京师府君既长矣传解经术尤工楷法得善书多手钞之甞梦人有授其蓍者因专意治易其得要妙皆诚心潜通不扳旧书师説贵游大人或即其居而讯祸福府君曰吾老于易于是求圣人心焉又以其数度天地万物消长及天下之所以兴废人之穷通不足引吾术以证愈闭距不言日与诸子考经传疑説雍然自娱垂四十年以大中祥符四年八月十四日终年六十四男三人长曰见素终尚书屯田员外郎曰大素字仲华秘书丞审刑详议官曰元素举进士女二人长适进士卢冲次适殿中丞潘轸府君讳光现字晦之以子登朝累赠殿中丞娶吴兴范氏追封本县太君以庆厯二年十一月二十七日塟河南缑氏县唐兴乡蒋里以呉兴太君祔焉仲华于某同年中进士第先塟以其世家求诸铭判铭之言名也列其先徳以及自名府君之徳着而嗣子继以仕进仲华涖官亷平以材能称于时将大其后铭曰
　　世以善脩而贱贫者或验于天若府君究易之本行洁而坚其享之厚孰与夫空富而且贵者耶
　　尚书主客郎中王君墓志铭
　　君讳惟正字晦防太原人曾祖王父讳袭王父讳刿赠大理评事皇考讳恩累赠尚书工部侍郎皇妣范氏追封昌乐县太君胡氏封永安县太君王氏之居太原者为大姓自君之先数世无显者君始举明经咸平元年中第选注瀛州司户参军防契丹钞边河北用兵择能吏督刍粮君兼魏镇定三州皆以期办转运司以状闻于朝授光化军判官兼通判用保荐者改光禄寺丞东封西祀恩再迁大理寺丞赞善大夫又迁殿中丞国子博士赐绯衣银鱼入尚书省为虞部金部司勳三员外主客郎中初知怀安之金水通判耀州事州将尤涛与君论事不相能条君十八事不如法者以闻诏辨之逮狱具而涛悉以诬服人益称君亷能移知绛州岁饥民流辄发常平仓粟赈之时权臣有不喜吏在州下风君去之且得善官不肯应其后当丞殿中抑乆不报君力辨乃迁被工部丧罢归服除歴知辽雅卫徳四州雅州之俗右鬼神而巫觋凭依祸福勒民财以自利君按祠庙之不在祀典者投其像于江彻屋材以补官舎巫觋为之易业龙图阁直学士刘公表君亷平可监刺列郡授荆湖南路提防刑狱升广南西路转运使时安南西道节度使南平王李蕴薨二子与其叔争立叛掠宜钦邕三州败戍兵杀寨主势以益振朝廷委君与曹克明图之君训兵走粟为守御策作木龙断钦亷海路贼不得进君度其内争必一而止勒兵待之逾年一子果杀其弟叔自立遣使称藩交趾平君应例迁回让赠王父一官即评事君也居岭外闻祖母病请解使职幸得便郡以就养遂知解州道京师图上交趾事宜赐三品服至郡十余日徙晋州未几为江东路转运使丁永安太君忧还充三司户部判官言钱谷利病多所施行潞州于河东号为繁防君得之励精为治屡辨寃狱入判三司凭由司出领亳州密州防后再为绛州庆厯二年七月二十日终于廨夀年七十一以四年九月二十日于某所夫人韩氏封万年县君嫔配之宜治家教子悉有法度子五人长曰敏中试大理评事监楚州盐仓曰执中未仕而亡曰柔中辽州辽山尉皆以防补官谨而好学为吏得其家法女适殿中丞长路开次适颖川陈晟次适右侍禁陈宗望孙三人君喜书史老益不懈尤通纬象卜筮之说持己以俭奉官以法仕五十年而无吏过将诸孤谋曰古人之传于如今者托于文也况郎官于令应刻石以载功徳不刻不传其惟孝思乎建中裒叙其世系官次治迹走求文于余为之铭曰吏治之兴功利脩科条奋竒断而不顾者斯可谓之材矣然不移势要根人以资已唯是令善必昌厥后
　　右千牛卫大将军致仕陈公墓志铭
　　公讳文字辅臣其先世临淮人曰珂者因官入闽居泉州仙游兵阻道絶乃留不还公之曾王父曰太子太傅讳某王父曰太子太师讳□皇考曰赠中书令谥曰忠顺累封南康郡王讳洪进皇妣曰邓国太夫人林氏曰河南县太君林氏者以公追封公之配曰太原县君故永清军节度使赠中书令王公守斌之女公之男八人长曰西头供奉官宗顔次曰三班奉职宗晦宗鲁其幼而夭者曰宗回宗旦皆奉职曰宗周借职曰宗可宗杰皆未仕女十人长适皇属右屯卫大将军宗鼎三人尚幼六人蚤世一为内殿崇班阁门祗候马崇懿之妻公之歴官自南康王上漳泉土地之图除武宁军节度使授公徐州卫内都指挥使王薨补西头供奉官七迁至供备库使眞宗皇帝祀汾隂恩恤勲徳之后以公为阁门祗候公之歴任监筦之局六秦州长道盐酒税防民渠文思院致逺务刍秸之司酒齐之职兵都监之命四兴元府舒广二州许州之长葛一为泗洲廵检再为明越及防吉郡都巡检使庆厯二年以右千牛卫大将军致仕明年二月癸卯终于建初坊之第春秋六十九以其年十二月丙辰塟于开封府祥符县魏陵乡吴子原从先王之域公之世家功业列于太史氏铭于大墓宜不复纪然某少时居乡里闻长老为某言王本末自王氏世有全闽其后部将黄绍颇据泉州以守王与留从効诛绍颇有功及从効为帅王为之副从効死张汉思继暨汉思昏不治王自代之太祖皇帝御天下间道请命于朝即授平海军节度使太平兴国三年以其族归京师献所有地朝廷不加一镞而籍二州之人二州之人耕于山渔于泽不罹祸患涵濡太平之泽者王之庇祐我莫知深矣及某游官知公之为人处丰贵显荣之间而能脱奢豪之习清约恬默以自娱适招延士人讲论书史仕宦四十年率以次迁未尝吐一语以干势要人临官处事一以法令不能辄为轻重将老即引去截然有自止不屈之意终始善良公之没嗣子宗顔复以孝闻本朝之制武职者不为居父母丧去官宗顔力求解罢服丧以尽子道朝廷从而奬之以率励天下又能教其弟宗晦宗鲁从学谨饬信乎能蹈孝友之节者也供奉君谓予曰嗟吾母氏一礼法持守门户鞠养诸子慈孝均一自先君子弃世时发箧视诸生平告勅抚而泣且戒曰巳矣乎不复见也孰能永乃翁之传者耶孤敢以哀请幸次先君子之行志于墓某于陈氏所闻所见通知其三世遂铭之曰
　　推公之父举二州之地归命于朝世名以忠推公之子善天下之善服丧于家人谓之孝公乎上承乎忠而下遗其孝公之令徳于是而显十世之宥或以无有云谁必之视公之后
　　尚书司封员外郎曹公墓志铭
　　公讳脩睦字某建安郡人为学通博性介亷喜自脩立大中祥符五年登进士第调抚州军事推官南雄州判官改大理寺丞知邵武军之邵武县迁殿中丞知郁林州闻母大夫人疾委州印于其佐北走归道未至被丧哀瘠过礼服除以大常博士通判越州再迁尚书屯田都官二员外通判泉州知邵武军民有兄弟讼田者公为陈兄兄弟弟之义民相让不争代还前丞相杜公时为御史中丞荐公材能拜御史逾年改司封出知夀州又移泉州濒海有渠道迎潮波溉浸旁田数十里自渠水湮塞田芜租逋公与疏渠流人还业寻坐举者夺司封去官岁余通判信州知吉州公皆不行泰然有归止意上书愿休官政以都官员外郎分司南京既而叹曰不事事而受禄不可谓亷复申前自列于上乃得请久之丞相章公言公退静可敦薄者诏还所夺官居数年声闻益达朝廷以紫衣金鱼就第褒之用悚动天下士大夫视聴以重进为髙庆厯六年春疾作次所为文词四百余篇勒分三巻疾益渍戒其子薄塟若世所向浮屠法输钱击钟与计七日而去斋者皆不得用二月乙卯终于家年六十八月庚申塟建安县万石村公之曾王父讳某王父讳某皆潜徳延休貤于后人皇考讳某累赠谏议大夫皇妣某氏赠某县太君公之配朱氏封长安县君治家有法卒夀州男觌建安主簿女四人长适南劔州顺昌令邱与龄次适进士邱规次适太庙室长陈沂次适常州司理叅军何辟【阙】孙二人曰颛太庙斋郎曰某尚幼公兄二人长讳【某】举进士早亡次赠谏议大夫讳与公未仕时固在名右乡国号为二曹仕及谏议居朝刚直好言明道中以刑部员外郎为御史知杂事论请复辟触章宪明肃太后怒左迁兴化军终贬所其后天子追悯前忠特以谏议大夫表之公年五十有四即引例归第舎园池疏列泉石置册书棊琴于其中意之所适则娱味终日賔亲过从或道时事辄谢曰吾方与纸上圣贤语差乐勿溷吾聴以是兄弟皆有终誉公之在官不以法令绳驭下吏刻己率之而吏益畏不以威刑詟惮下民平心治之而民益信呜呼终始之节可谓善矣将其孤觌哭泣以书来乞铭铭可辞乎铭曰
　　重势荣利众所趋也耄昏苟前世所愉也中年能休矫妄愚也惟公之存励夸浮也西人之法志古无也今民涵濡费产输也遗戒勿用遵礼儒也惟公之役祛怪诬也
　　尚书都官员外郎致仕叶府君墓志铭
　　叶氏之先居丹阳在唐梁之际有官于泉州者属兵戈起因留官下子孙遂为今兴化军仙游人时方否鬲连世晦遯不克进府君讳賔字虞卿生当天下文治乃始业词学应进士贡景徳二年中第注潮州海阳主簿再调连州桂阳令广州节度推官商人陈从吉鬻铜钱捕系吏治急自诬巳铸铸法应弃市府君钤案状不署曰是物非巧工不能为从吉商也且铸必有范镕具今无请更核果得眞盗铸者从吉坐买卖得不死一府称服繇是有能名寻补建州节度掌书记以保任材亷改太子中允累迁太常丞博士尚书屯田都官二曹员外郎歴知泉州永春南安卭之临卭三县事永春民有先恶嫌者冒重辟府君曰吾仇也狱虽眞人亦乗以訾我裁附轻比南安盗截牛舌其主以闻府君阳为叱去隂令屠之即有告其自杀牛者府君谓告者曰截牛舌盗汝也讯之伏其罪代归除通判南劒州事劒当闽冲水行持贩茶盐禁物上下山出铜银冶场凡三十余所聚四方游黠轻剽刼击杀党与牵连事日下吏惧滞系被罪率不暇精覈府君専意诘决民得尽其情而狱无留焉还朝以年七十致官事家居九年庆厯五年正月九日终夀七十九明年七月四日归徳乡长安里王父讳擅皇考讳素能以儒书训子致遂大其门累赠太常少卿皇妣陈氏追封颍川县太君夫人陈氏河南县君厚淑恭谨动有妇则前府君卒男二人曰任泉州司户参军所临职既去人辄思之曰传登进士第终泉州晋江尉女五人适郭尹黄佐郭日休郭宪皆进士其季之壻泉州节度推官方愼徳府君为政能察民善伪与吏情数苟有蔽谩必立见然正其事则巳不深嫉而穷治之故所至吏民惮其明而不怨躬自俭约计奉以衣食歴任官无锱铢过累既老闲居课诸孙就学时行田垅视农事载酒肴与旁隣阡巷耆旧徃来道説前事以为乐晚年资用饶叹曰吾其为利乎于是籍亲戚富贫亲疎者第而散之人益知府君官有余财而约不以资也之明年司户君以书并次其先君世族功治卒月日因其子壻漳州龙溪尉许稹以来乞铭于太史氏蔡某某既以先达軰行视府君又与其子游遂为之序且铭曰
　　叶先丹阳官迁于闽室乆而通翰飞以振初盘邑治爰佐南海直民寃死声问弥大于泉之治决断大明一语得盗脱仇附轻劒交衢途猥集剽游事丛狱伙乃恤乃孚还官卧家协比里闾宴处遨游岁月之逾老而中礼仕禄之仪俭则克终徳厚之基年岂不多兹实其归载行于词永世之诒















　　端明集巻三十八
　　钦定四库全书
　　端明集巻三十九
　　宋　蔡襄　撰
　　墓志铭
　　苏才翁墓志铭
　　苏才翁讳舜元其先自汉典属国武塟武功其后周邳公隋房公唐许公文宪四相世居不迁文宪之后曰传素避广明乱西入蜀其子振仕蜀为梓州桐山令生劔州司马寓司马生赠刑部侍郎讳协是为曾祖考其配薛氏追封河东郡太夫人刑部生祖考赠太师尚书令兼中书令讳易简终礼部侍郎祖妣崔氏广平郡太夫人礼部生皇考赠工部侍郎讳耆终尚书工部郎中直史馆娶王氏金城县太君太尉文正公之女生三子皆有才名而才翁最长七岁能为歌诗文正公爱且竒之奏授同学究出身调蔡州兴平主簿移尉越之新昌时诏复唐十一科而新令门选者不得与焉君乞还所有官以应诏不得报乃上所着文章召学士院试赐进士出身明道中主开封之扶沟簿畿内饥甚君欲发廪以赈之其令畏缩辄移病君即出粟以活饥者用举任者改大理寺丞服工部丧外除知开封咸平县咸平聚兵以万计军中旦阅卒有厌大校之虐己者方持弓矢辄怒骂众兵牵连一营惊哗君闻之至其所众惶泣且诉君【阙二字】罢之因饮射至暮明日易其军校而流其唱为惊哗者迁殿中丞移知眉州眉山防西夏元昊冦延安君条上御贼方畧知府事吴公遵路荐其才除通判一州事贼酋李兴归命边州系之而上其事逾时令未下君因言其贼来者宜厚其资速宠借以驱【阙三字】至者李兴辈反为囚虏必巳自悔且元昊惨毒而其偏校虽畏之其心岂易服从哉若饵以购赏必相引而至并陈攻守利害十二事以闻以太夫人忧去官寻勾当京东排岸司改太常博士三司使王公任君三司勾当公事出为荆南路提防刑狱未行易福建路汀州民王甯殴王先至死以赇盖覆得不败且三年矣君至即捕按尚书屯田员外郎王稷为部将治穷其事发王先尸验其伤犹然以歳乆为请君特奏杀之又迁尚书祠部员外郎移京西未几又移河东以弟舜钦谪死湖州求江吴一郡得扬州未至改两浙凡四皆为提防刑狱君益谨职顔杲卿真卿之后流寓温州君索其祖告身家谍推之得其实建言近年守臣因贼屈附抵法诛戳盖忠义不修莫为之劝今二顔之裔曰惟孜似贤皆为编户民若録其嗣显白二顔事以动天下可不刑而化朝廷特官顔氏二子祀明堂恩度支除京西转运使邕州峒獠钞二广边用不给君以所部羡钱二十万缗助之充三司度支判官至和元年五月初二日终于京师之祖第年四十九夫人刘氏旌徳县君贤而有法男曰涓大理寺丞曰澥注洞皆太庙斋郎鸿汶及二女皆幼君曾祖而下塟开封府开封县宰辅乡才翁之殁汴无资产以为生诸孤就养江南居润州侍柩以行某年某月某日塟于丹阳某乡使人请铭某与才翁兄弟游最乆今皆巳亡矣尚忍铭哉初才翁少年欲以文词进愿还官就科试思与天下英豪角逐于笔研间以力决胜不得如其意逮边隅兵兴夙夜讲画谋策要以术数翦屈夷虏书屡上不见省用大臣如前丞相贾公丞相文公故参知政事范公皆持国秉力推荐之终以序进志不得骋平居谈辩唐数百年间喜称魏郑公谏诤裴晋公徳业李临淮将兵卫公处边事刘忠州通流财利韩退之文章类此数人而巳其议当世人物亦以之为标的于人少所称许至有同班列偕出入漫不省记以是与者益少然官当事定虑果决所至制束强黠敦尚风仪其为文不迹故陈自为髙古虽所不与者亦不能掩也君善草藏书数千巻皆手自雠校譔述奏御集十巻塞垣近事二巻奏议三巻文集十巻课子舎治经史率有凖程所以诸子皆积学有立铭曰
　　龙渊之器不投兕犀孰知其利志古豪英不任于权孰知其智负才自髙不屈于人与世或异先民之载徳不必年贤不必位大江之南顺卜之吉庆延嗣世
　　瑞昌县君孙氏墓志铭
　　夫人之父故礼部郎中直史馆讳冕在祥符间少直言有声名数更剧郡治用严明当世推重夫人少丧母鞠养艰勤及既笄礼部自负才称又加怜幼女孤苦必择竒士得今尚书职方郎中葛君宫公雅遂以女归葛氏初夫人之行公雅年余二十以文词中甲科为州将幕官指期可得贵仕乆之回旋铨筦仅工纪平居益邑邑不自得或复慨叹夫人曰为官穷通岂不有命耶既而公雅升郎位再以郊祀恩封夫人乐安瑞昌二县君至和二年公雅罢南剑州夫人从还京师道病发亟命旋归以三月二十日终于正寝年六十七月二十九日塟江隂军江隂县化龙乡祔于先茔有子防登进士第处州缙云尉女一人未嫁孙六人曰逢郊社齐郎曰充曰三老女幼夫人守礼法动止有度举族姻内外无有不得其所持生简约使公雅能专意公家而无锱毫扰于民有内辅焉喜诵浮图书将终遗戒薄祭之具神情如平生无有悲怛盖妇人之难能者铭曰
　　丛兰之芳一香同色生于名家化治礼则归助其夫约清厥徳惟善不忘夀考有极新阡崇崇子孙孝思寘丈幽堂兹后之仪
　　延安郡主李氏墓志铭
　　延安郡主李氏太宗皇帝之外孙眞宗皇帝之甥齐国献穆大长公主之女也父为鎭国军节度使驸马都尉赠太师中书令尚书令许国公谥和文讳遵最大父运州刺史赠太师讳继昌曾大父枢密使鎭国军节度使赠太师中书令尚书令陇西郡王谥元靖讳崇矩家世勲业列在国史大中祥符三年十一月主生于永宁第弥月献穆公主见主于帝所帝曰女吾之所出也且有竒法异时非才贤不以逑匹因出缣帛以为庆逮周晬召至内省临视除髪以珍寳戏物百余种赉之甫七岁即赐冠帔入谢赐见皇太子将拜之帝曰齿同矣孰为长徐推主生月日后皇太子乃使拜盖欲以长幼序之每防防中常呼置旁坐所以恩爱之良厚非诸王公主女所可拟天圣五年封长夀县主以归今閤门使忠州防御使钱君晦钱氏自忠懿王举所承袭十有三州之籍上于朝廷而其人民数十百万不罹兵革之役以至太平隂施深长勲美盖世主家以是通婚姻及主归而其君舅文僖公以代诰命参禁密遂持将相印其族植笏而通省户者以百数门阑厮役青紫羣列号为贵显然以主之重务自损下主益恭谨持礼承舅姑奉祭祀夙暮不少懈姻亲娣姒降屈色词以相接亲疎有意于是诸钱内外悉称主贤明道二年进延安郡封自和文公薨主叹曰吾独有母存乎孝忧愈至时物之新者必先献乃敢用皇祐三年献穆捐世主哀戚甚却珠金之饰日夜涕泣思慕因见癯悴上念先皇帝弟兄无复存者乃恤其孤谓主曰大长公主岁常资郡主厚甚今寂寞耶俸钱九月六万特增至十万是年除夕主还外舎设奠盖岁新矣而母不复见也号恸咽絶左右更劝莫能止夜中气懑胸比归疾益力戒二子自强以立门户敛塟之用必以约四年正月四日终春秋四十有三上恻悼不视垂拱朝一日命中司賔临吊赙赠加等以其年四月十日塟河南府洛阳县邙山之原从先姑之兆子三人曰景初光禄寺丞景裕大理评事其季早夭女适右班殿直赵思复封夀安县君先主二年而亡孙男四人初父和文公博雅有文喜与贤士大夫游献穆又以贤徳辅之着于天下主更见清习皆善行故不以贵势富侈自用闾阎民有死丧不能给必资其家侍使令未尝诃谴有嘉賔焉亲视烹饪虽其资敏淑然有所从来矣主善书能为五七言诗居闲设烈女图读书史以自娱二子就学日程其所为又勤解説曰吾观持粱策肥者外虽矜豪而中空无有多慢侮人岂圣人所谓爱亲者不敢恶于人之义乎若不为此吾意安矣故二子知所以为学防御君能亢其宗以有声名主实训有助焉铭曰
　　猗哉延安肖于悊亲少所养习既归有闻婉娩令善率礼而文唯时贵重世莫与隆羣从祁祁车服有容天子惟舅言朝于中北第髙门爰东其轨父王之孙母兮帝子曰予尔思我适则喜旋于我家相印簪斧齐珥则多君姑娣姒以承以比和乐有序孝爱深矣哀陨其生子学而力夫以材名胡不遐考用观厥成孰不愿年曷支其倾惟徳之夀寖乆益明于何其夀其夀斯铭
　　尚书职方郎中谢公墓志铭
　　君讳某字某泉州晋江人曾祖某祖某父某以信义称于乡太夫人徐氏生三子君最少祥符八年举进士歴抚州临【阙四字】军事推官太守受赇贿舞法君据平无所挠讼者不之守而之君州政得不败守亦善去改大理寺丞知龙溪县县人曰是故州从事持守正使无害有恩于我相与喜具酒食相过从为庆贺者至则决滞讼条刬旧蠧民以便安徙容州北流县城郭仓庾廨舎道粱一皆新之就知雷州军州事州傅海有蛮夷风不知学为葺孔子庙聚诸子弟教以儒术雷人业进士自君始大豪李郁筑城得古印立盗契夺民田百余家五十年不能直有诉于君者即捕系庭下问状具伏而郁老当赎君条其甚恶不可假卒致以法通判福州画购巨盗悉诛其党谏议大夫方公谨言治广州辟君贰政亷取番舶输官之利以招其徕至罢去夷人涕泣思之知建州岁无畱狱长老纪焉又知开封府之祥符治愈精防有声名朝廷用荐者言将任以刑狱钱谷而君恳求便藩得海州防岁旱有蝗过境一昔拱穟死吏民惊叹以为异政之应皇祐五年正月十四日卒于官其孤防全柩以归某年某月某日塟某县某里娶黄氏故直史馆宗旦从妹也再娶其弟封永康县君子四人彦辅太庙斋郎先卒仲规举进士第越州萧山尉叔矩未仕季成太庙斋郎女八人适余昞祝嘏杨璟刘鼎臣黄世永朱仲陈大雅陈箴君性乐易无贵贱亲疎接之皆尽其衷故人多喜爱之数官岭表不以僻陋自失所至喜设施为民赖利在海州尝谓其子曰谢氏居闽未有仕者吾起家州县自大理丞八迁为尚书职方郎中赠吾父都官郎中母长夀县太君斯亦荣矣歴官三十九年无小过失实吾谨畏然尔汝曹念之故其子益循笃学皆可以大其家者铭曰
　　六十九为巳夀位郎官才未究政在民斯不朽
　　内殿承制王君墓志铭
　　王君讳翊字辅之两浙都廵检使罢还皇祐五年五月七日卒于京师以其年七月二十四日塟于开封府开封县褒亲乡其孤兟哭而杖授书使者以来请铭曰我先君之先钱塘人后迁于汴少孤家窭以书艺补官歴七任终六十有一今塟有期且走公门下日乆固知其所为幸或铭诸墓使有闻于后世公之赐深矣余为次其官族初授泾州保定主簿治有称再调永州司理参军州将曲狱君曰狱辞定法可妄移哉永边溪洞蛮獠冦境杀廵检使君请募敢战五百人自率之遮阨设伏饵以羸形贼果来击之败走入焚其庐以理官不应捕冦不当其赏除常州无锡尉转运使段少连以材明严察部吏每行郡县必载君舟中语至移日出界乃遣尉满君叹曰俸防不能芘吾族还都退居视时物上下取与出纳居二年廐有粟马所与游皆贵近人乆之陜西用兵讨元昊君奋曰陋矣吾视此屑屑耶上封章言十事书奏即召对延和又令于资善堂究陈利病再遣使问所欲为曰臣言可用幸天子用之不敢徼利夏随为陜西招讨使荐君智能授左侍禁泾州长武寨主元昊入冦至渭州寨民将逃去君谕之曰入保此吾必能守众乃止迁西头供奉官河东麟府路走马承受公事専置堡寨一十有五招怀蕃户二万余每进对多言时政得失辄触权要再迁为承制三司使叶公清臣任君监在京货务仅十月计所赢钱二百万三司使移他官君失所知求见上言事愿解局遂除都廵检使又上书曰臣有通流货财之术岁可得钱千者四百万欲道其所以然于上前再三不得召犹曰罢归幸得望殿陛咫尺尽吐吾术矣比至京师病且卒卒不能出其术悲夫君娶胡氏子七人男曰威三班奉职曰兟兢举进士兢中第喆班皆幼女长适前河中河东主簿吕公次适谢公弼早亡铭曰
　　材以时成则资材艰于用匪成之艰利国有原动如转圜曰时与成惟命惟天
　　右班殿直监慈湖都鐡冶务程君墓志铭
　　程君居兴国军大冶县世为着姓右班殿直讳叔良字仲卿尤有善行其曾祖讳侃仕伪唐军器副使祖讳满光政院承防父讳昭字某三班奉职以材智自髙金陵平浮江而上至慈湖依鐡山冶以通吴蜀之利积数十年致钜资散施周人急难名誉翕然君承父兄之旧少从学好老氏书服其慈俭之训所居夏秋潦水环民舎衣食无所从得君计其口而食之疾者饵以药石死者塟以槥岁用为常明道中江南饥疫殍殣狼藉道上诏督郡县开廪以济之发徒以瘗之尚莫能周而君之里间无饥人无露骸其视人之所苦若出于己昼夜不懈亲戚之贫而归随所厚薄而活之至于资身自为约薄不营出入悉责家奴时一省视去其欺己者以是虽居丰有而甚适旁居田墅治园池植草木发泉石在处为亭台賔亲游行啸歌一醉洒然当世名公卿作诗以咏道其善年五十有六以疾终皇祐二年闰十一月六日也将疾自疏簿目一通皆治丧事亲族之礼施用之具与其塟所若年月日既终其孤启而行之无有乏事遂以五年十月二十五日塟于流水里之南冈君两娶郑氏有子九人男大年三班奉职治经史力世其家曰年尧年康年皆敏饬向学女五人长适大理寺丞郭之美次适开封府太康主簿蔡髙次适卫尉寺丞聂平仲二人尚幼太康主簿予亡弟也以防姻家知君最旧有所部官尝以书通客与之钱不能塞欲其人后言财利事得出使南方犹泄前怒增君官课鐡岁百万指期必破产或谕君出其手迹以直其事君曰宁破吾产勿破吾行予乃知君终长者为之序且铭也铭曰
　　致适于无以放其身厥隐于真捐己之有利及于人唯义之伦爱协乡闾不独其亲允富其隣生也勿累没焉不冺考信于文
　　泉州司户参军叶君墓志铭
　　叶君任字仲堪兴化军仙游人父讳賔尚书都官员外郎致仕恩补一子官君以是为江州徳化县尉岁余乞便家事亲得泉州司户参军时监司有不喜君所为不苟者因自牒去职归侍都官府君至殁不去左右遂无意仕进以终其身君于为吏临众必先绳其尤强猾者治民必先怜其尤贫弱者故所至必辨而去则思之上官以势夺其是如以砾食吾不从也其余家居廪有余粟遇岁凶荒薄其直而出州党赖之民有丧与疾时其急难以济其力游旧之好益困愈亲若寒而就燠吾不去也故其生也人誉之而亡也哀之迹其所从来盖有以得之者初弃官归年方壮强颇穷山水娱诗酒以自放或说君起仕君谓之曰达者人之表而议之招也享其利而不胜其任得所欲而违于义君子不为也古之人所以约而自全者其心岂异乎人哉盖知其所以然而安于分也且怵惕穷年孰与茫洋无间以自适乎君生五十四年而终于嘉祐三年十一月三十日于归徳乡化善里其世次予尝志都官之墓可从而考也初娶王氏再娶吕氏皆有贤行而早世长子曰祐以文词为名进士卒年三十曰裕十有五岁持父丧如成人曰祫尚幼女十一人二人适太常博士许祯郴州宜章令陈启期六人为进士妻三人未笄许君与予善述其孤之意从予请铭铭曰
　　行修于乡而老少之懐志安于分而荣悴不迁此力于吾道者也若夫防乎造之有端托于适化之防于我不居乗时以行抑老严之徒欤
　　太常丞管勾河东安抚使机宜文字蒲君墓志铭
　　蒲君叔范天圣八年自阆州以进士贡至京师年二十第中乙科余时少君一岁而第同籍居同巷出处相从意气相得也皇祐五年君以太常丞管自河东安抚使司文书随其府君并州而余为知制诰权礼部贡举有以雄词壮论异于众者验其名氏曰蒲宗孟其父师道乃君讳也是年春宗孟释褐予喜君之有子且将贺宗孟归亟以书讣曰我先子以四月一日终于官孤宗孟扶丧以寓京兆明年十一月一日遂塟京兆府咸阳县龙首乡之北原敢以告余既吊之而为之志其墓曰君曾祖荗璘仕伪蜀为彭州判官祖颖士善藏书父伸赠大理评事三以乡荐退于春官自号北谷散夫君承父词又得所蓄书以读而性警悟十余岁能诵经传属诗赋陈渐以文学名于蜀一见君所为词章乃以女妻之今延福县君也太夫人陈氏追封奉先县太君君少失所恃事继母朱氏封夀昌县太君礼孝尤至故乡党称其词行及官处事又以材闻初授成州团练推官吏易君年少不更事君未旬月已通法令簿书擿其隠谩惕惕畏服再调延州推官元昊慢形见君谓州将郭劝曰度元昊必变变则延为冦冲城圯堑堙无以为备愿建言治之郭劝以其言闻于朝报不下既而元昊果叛诏城延州君曰役促民劳未战而困也范雍以振武节度为陜西经畧使治延州宦者卢守懃为兵马钤辖中贵人临边自喜事必己出尝欲决有所行而雍难之守懃怒发声色引起君止之复坐曰太尉为大帅而军政不一钤辖骄傲如此何以帅下愿太尉斩之以徇众守懃泣恨日攟其过至罢归莫能塞所愿寻为武宁军节度推官梁洋二州人争水利数十年竞讼至破产不巳朝廷下其讼转运使遣君按视君从二州人以行随所曲直而辨之为立约束分水漑注二州之人各当所欲迄今便之以父忧去职服除除郓州观察判官监杭州清酒务改太子中允知京兆之高陵高陵前号难治君后威刑而先礼教有父兄告其子弟之不令者君召其子弟语之曰顺于父为孝顺于兄为悌汝以悍父兄之心迁而为顺则为善人夫何难哉我即坐汝不人类矣闻者爱服迁善县豪距县二十里作府君神祠以巫觋蓄蛇恠日言祸福箫皷歌舞通昼夜男女徃来输金缯木石为之立庙至有冒为尚方器服者君与民期曰令将礼府君神民闻令来悉集既至羣豪翼巫觋以导君曰未斋洁未宜见神且汝能迎置府君神者及能帅众力而庙者巫能通神以下祸福者果谁乎众各指之君即麾防数十人绳以严法籍其材而夷其庙移知泉之晋江防宣徽使李昭亮知延州奏君改发署判官事宣徽徙澶州并州皆辟为从事君感宣徽之知己事无钜细力为画议君沈静有识虑压于贵势必诤辨是非平居鲜语人过喜察奸贪梏其手则巳不务烦苛善议论上书言御戎备蜀广储嗣事皆切于世者而官止太常丞年止四十有六自初仕至终皆在幕府助人为政而未尝得専所为以见于人也既卒贫空孤宗孟绍其家有女七人三嫁为士人妻四人尚幼其称明年至和元年也铭曰
　　才不必有位而徳不必有年或曰命然生有善行而殁有嗣传孰与祉焉巳乎奈何归安兹阡








　　端明集巻三十九
　　钦定四库全书
　　端明集巻四十
　　宋　蔡襄　撰
　　墓志铭
　　尚书职方员外郎吕君墓志铭
　　吕君讳士昌字子弼天圣八年举进士及第调吉州永新尉婺州司法参军用举者改大理寺丞监常之商税务移知益州灵泉县以太夫人高年愿监舒州皖口仓未行服丧外除知江之徳安罢归三司使田公况辟君编三司例策书成二百巻权知功州五迁为尚书职方员外郎知润州以代期未至寓居江隂军嘉祐五年七月十九日终年六十二七年正月十三日遂之江隂之江隂县化龙乡曾祖讳裕东平夀张人祖讳某赠大理评事父讳延之终湖州节度判官因家眞州之杨子县赠屯田郎中母赵氏赠永宁县太君继母孙氏仙游县太君娶葛氏封夀昌县君男三人曰袤许州临颖尉裘褒皆进士女二人长适杨潍次未筓范文正公荐君舘阁之职田公又荐为防刑狱皆未及用而卒子弼寛恕浑厚与之言初若可见其际及游泳益乆即不知其所之视世俗穷通夀夭荣悴忧喜无一事可系其志居闲读书为文优游终岁其与人处若槩取之从容而论当世士盖所与者无几矣尝得伪造印文者其法应免逺官及移蜀或谓用此可免君曰幸人之死以逭移蜀吾不忍为其所以为人大率如此此前世所书有徳义量度君子不能过也铭曰
　　内全于徳不与世异官无顕功进不近利古有君子其道斯类嶷然高风薄夫之媿
　　赠光禄少卿沈君墓志铭
　　府君讳平字遵道曾祖曰籍衢州常山令祖曰徳饶越州剡县丞父曰仁谅海州朐山令其先呉人剡县丞卒防稽后朐山退老于和州因而家焉君少与伯兄曰及举进士为文章通书史既而伯兄景徳及第以仕而朐山致政事还归君曰吾其养亲乎歴阳辟田畴因物适变遂以富饶计乡党亲戚厚而周施之逮亲终伯兄服丧乃籍所有以奉之伯兄曰吾利汝财乎于是悉力以治丧事乆之族子欲异产与之利田宅而自取其中下者众益义之君曰吾有五子教以儒术清白足矣其不富之患乎以天圣二年四月二十二日终是月二十八日于龙阳冈之原夫人胡氏男五人曰立齐京言充女三人君早殁夫人贤而有礼训育诸孤立以进士中科为尚书兵部郎中两浙转运使迎养三十余年累赠君光禄少卿叙封夫人夀昌县太君嘉祐六年夫人卒明年举祔旧茔兵部博学有文藏书二万巻又所至称职将以材能进于时宦仕显荣其可量哉所以知君识虑之逺也铭曰
　　不仕而耕以养其亲而终其身于嗟君兮力而丰有施及州里推其族子如其义兮守法儒学教厉子孙实大其门不亦智兮龙场之下卜吉而藏勒文前冈孰与夀兮
　　尹夫人墓志铭
　　夫人姓尹氏父尚书职方郎中直昭文馆讳少连郎中有数子而女独夫人又少聪警识图书辨音律故加爱焉及长以归国子监丞葛君寔丞晚得官当未仕与夫人治家事夫人事姑勤谨不懈而于夫人之族亲抚接皆有礼意母杨氏诸子随官逺方夫人念母之老迎归以养年八十余终于夫人之家即近墅其于孝爱深矣丞以文进而乆不第夫人未尝戚戚岁时奉祀与娣姒族亲宴饮列女僮鸣管弦以相和乐观世之休悴初不经虑益喜浮屠书颇知其指归有男令彦汝竒皆举进士女适眞定元氏主簿施砚其季幼也内外孙八人享年六十以嘉祐六年八月初九日卒八年八月十五日甲申江隂军江隂县化龙乡丞曰吾妻之贤君不可以不志间千里之逺以来请铭某铭曰
　　诗称公侯首考其家均一之徳法度是循唯彼妇道于斯则难呜呼夫人兹其尚焉
　　光禄卿致仕张公墓志铭
　　公讳昷之字景山其先黄帝之孙始作弓矢主祀弧星以官受氏周衰六国争雄而张氏五世相韩良佐汉有功侯于畱畱侯之后丞相禹司徒歆子孙益多散居四方其居东南继为大姓曰简者广陵人生升仕唐为滁州清流令升生约金吾卫长史约生训公之曾祖也以勇谋事杨行密为黄州刺史祖讳璆仕伪唐校书郎后典亲兵赠尚书屯田郎中祖妣顔氏考讳佖右内史学士太祖平金陵从后主归京师授赞善大夫在太宗朝建言时务评谳法令多所施用终给事中累赠太尉妣马氏赠清河郡太君公少孤知力学问有名于时大中祥符八年擢进士第授温州乐清尉再调润州观察推官召还校馆阁书迁殿中丞集贤校理通判常州常饥发运使急于官籴谷益贵公奏罢籴而民不流亡蔡文忠公荐其材可任监司之职时辅臣不公悦者出知温州文忠公又荐之徙淮南提防刑狱杨崇勲以恩幸横恣护吏渔民县令有不已从者崇勲怒下令狱公徃察问而出之流所防吏数十人崇勲怗怗顾首尾于是部郡相视以法移广南东路转运使广之夷落有罪任其酋以夷刑夷刑惨酷公请以律令论海外舶岁至犀珠瑇瑁诸香竒物官取十一城中濠与海通恶少年暮夜乗潮汐苞藏竒货重物不肯输官前有欲为水栅以制之者卒中毒死事遂寝公治材他所一日移置濠上水栅立成货利稍稍入官海有羣盗声指广城民相传动惊走郡为偹具公料贼来不先声彻偹张饮人得以安贼亦果不来代归权三司度支判官未几除户部逾月出为京西转运使且行加直史馆改授河北赐三品服是时契丹频年遣使道路交衽供具百名取办于民边郡益戍兵调用滋广公计其所必用取之择其所不急去之不以名使人要必功实虽米盐下吏莫不延问称荐禁束侵牟故吏畏而为用民以是便之转工部郎中召还为三司盐鐡副使其职文书繁伙公一省不忘条理出入下不敢欺三司使奏他事上见公姓名独语曰必须再去又首肯之明日除天章阁待制河北都转运使入辞上曰卿之行出朕意既至玺书委以密察边事军马重轻与兵官材否公感激天子所以推信励力以安百姓实边塞选兵择吏为国乆计未几保州兵叛州兵几万人号都廵检司先尝从太祖北伐有功敇其军每出廵别给金粟兵分三部州将领其一裨将领其二其后州将典城兵不出廵亦不复给禆将皆中贵人月必出廵出则给之或言其不均者朝廷委公其事即允以武臣代中贵人总三部之兵更其出入而廪给均焉中贵人罢去悒悒怀恨未有以危公者防监郡与主兵官不相能辱之兵怒杀监郡闭城叛而以公罢其金粟之给为名公驰至城下乃即以兵环之朝廷累下敇牓招降而门其东西至坚且懐疑太子少传田公况时总其事遣部将郭逵入城晓谕门开诸将入其唱为乱者千余人众恐其为变公谓田公曰保界虏壤兵骄叛乱如此反覆未可知今不芟除所谓养虎自遗患也于是悉坑之保州平夺职知虢州居三年贝州军乱先其所欲危公者谓公前使河北有妖人李教坐法公寛之贝卒得李教为师以乱冀人段得政将诣登闻自陈常为李教狱词逮连教父昙转以私书属公同职者得词絶至澶州监河桥索其藁以闻事下御史府贝之乱实无李教而得政所讼无根犹追三官监鄂州商税复工部知汉阳军祀明堂恩迁刑部复待制知湖州又移扬州公自以直亷遇天子任使欲以所有唯上所用不幸一跌摧落不复自振年且至矣遂上书乞还官职之事徙润州申请益坚除光禄卿致仕还老常州以嘉祐七年十一月二十九日终年七十八遗命滁州清流县昌城乡杜沛村从先人之域诸孤以治平元年五月二十六日克塟先夫人任氏后夫人鲁氏参知政事肃简公宗道之女封【阙】夀郡君男曰次卿试将作监主簿早亡曰次山次元竝大理评事有材能名女六人长适京西提防刑狱宋任次适广东路转运使秘阁校理蔡抗次秘书郎田沇次著作佐郎蔡天球次新乡令石约次大理评事吕希哲公忠亷鲠直以节义自尚爱友亲族甚厚谋于国不以其身之安危笃于亲不以其人之厚薄吏治精明施设若烦密难通而公持之简易所至民怀其惠而不触其令尤于本朝故事详悉自建隆以来史所不纪每指一事即疏其人姓名年月最为审据家居或客使造门语及天下利病慷慨议论忧发顔色忘其身之老也夫士之处世立一节一行巳能自见于后况其多者然必有志録乃可传信铭曰
　　砺世之速先于饬身防吏之严本乎爱民资国以富其要曰仁佑武以制其威曰神力志于斯庻用自伸矫矫在公卒要于人顾言返杜沛之原寘文坎中名与石存
　　工部尚书集贤院学士赠刑部尚书谥曰襄余公墓志铭
　　治平元年六月癸亥工部尚书集贤院学士前知广州军州事余公薨于江宁府之行舎以闻天子为之不视垂拱朝一日赗赙有加赠刑部尚书谥曰襄其孤奉公明年七月二十七日以讣来且求志其圹某为次哭之巳谨序之曰余氏自闽徙于韶之曲江曾大父从大父营父庆累赠太常少卿母黄氏追封吴郡太夫人公讳靖字安道天圣二年中进士第尉防州之贑县又中书判拔萃科改将作监丞知洪州新建县再迁秘书丞入崇文馆校三史谬误景裕三年充集贤校理范文正公知开封府屡言丞相过失贬饶州言事者畏缩不敢论列公即上疏曰古之帝王逐谏臣终为盛徳之累仲淹宜在朝不宜逺谪坐是落职监筠州税尹公师鲁欧阳公永叔继之皆以朋党斥去某官防不得自达作诗四篇以直之一日传于京师故天下目为四贤移监泰州税又徙知英州丁太夫人忧还朝复集贤校理同判太常礼院庆厯三年上念西夏乱边官军屡败四方困于供亿特增置谏官四员以补聪明向之触丞相而得罪者颇引用除公右正言于是朝廷之大议政事之得失权臣材徳之是否士大夫之贤不肖莫不尽心而举正也元昊为患日乆时议有金缯之赐辄首罪称藩将从其请而契丹聚兵燕朔曰我为南朝皇帝讨夏人勿宥其罪朝廷谓借契丹之兵以讨贼则彼自矜功拒元昊之请絶其向顺之路必也却契丹而纳元昊当得使者以成其事公亦屡言二鄙利害乃遣公使契丹既至辨其曲直以理夺之北还契丹収兵元昊称臣四年知制诰史馆脩撰其年再使坐习虏语出知吉州数十年间天下风俗以谨黙自守掩覆瑕垢为长者一日刺举弹绳多或罢免又尝所言者进持国柄仇人乗势中以事授将作少监分司南京乆之改光禄少卿天子且欲复用权臣以诸卫将军夀州钤辖处州服父丧侬智高陷邕州循流东下破九郡次广州以秘书监起公丧庐知潭州金革之事义不得辞改知桂州经制广南东西路贼盗事广城坚不下贼大掠西归所向无前趋邕州欲倚峒穴为乆居计公先移檄交趾及诸峒使之捍贼智高至外无助援防朝廷命狄宣徽青将兵至公与孙公元砚寔共其事智髙败走复邕州乞解官追终丧制诰不允除给事中仍治旧府御史梁倩言赏不当功又迁工部侍郎选死士入特磨道生擒智髙母与弟送阙下戮之充集贤院学士寻迁户部自言乆官岭外瘴毒所侵惟陛下哀怜乂移潭州青州迁吏部嘉祐五年交趾入邕界杀廵检五人驿召公于青州上谕之曰卿熟南方事巳授卿广西体量安抚使其勿辞公至邕召交趾用事者费嘉祐诘之曰汝主世为藩臣何敢尔耶边民私忿相酬不知官军误犯之幸得自新当送首恶者归命既而械致五人刑于钦州归奏所以治蛮之状授尚书左丞知广州今天子即位迁工部尚书广多竒货南官者蓄以为利公戒其北归勿得持南物其俗轻扬教之礼法简而不苛去之日百姓怀之公薨年六十五娶林氏赠尚书工部侍郎从周之女封鲁郡夫人男三人伯庄殿中丞早亡仲荀太常博士叔英太常寺太祝女六人长适尚书屯田员外郎郭师愈次秘书丞孙邵次建州司法参军周熊次秘书省校书郎章惇裕二尚幼男孙四人嗣恭嗣昌皆太常寺奉礼郎嗣隆嗣徽未仕女孙五人文集二十巻奏议五巻三史刋误四十巻公之在馆阁居谏院某尝同职事其斥筠州使北庭经制二广贼盗平定交趾知广州皆见其行也故其学术文章忠义谋画知之最深居常谦畏寡言不敢少忤于人及论事上前分解落落诋刺大臣易于褐夫出入兵戎危难之地若在宴处何其壮哉巳之无闷用之有为斯其蹈夫道者也铭曰
　　公进于朝卓尔辞艺任之谏诤直言警世西夏乱常冦攘洊岁翻然向内愿输信誓契丹横议集兵幽蓟单车出使安危是系胡骑引归羌酋受制风云指麾天日清霁峒獠猖狂自西而东起于丧庐经制元凶贼窜穷荒生致其母戮之马市腰领殊处交趾来扰再徃南土呼其种豪屈之一语二广十年恩威是宣公薨民啼其何使然返于故【阙二字】终斯全我铭公墓唯信之传
　　司农少卿致仕王君墓志铭
　　达夫讳益恭姓王氏其先居太原徙潞州曾祖讳崇赠太师曾祖妣周氏齐国太夫人祖讳景纯赠太师中书令祖妣祁氏鲁国太夫人父讳愼枢密使吏部侍郎同中书门下平章事赠太师中书令兼尚书令魏国公妣石氏追封永嘉郡太君宼氏华原郡太君自魏公始家河南今为河南人君于大中祥符间以防补右侍禁天禧三年奏换卫尉寺丞自卫尉六迁为尚书司封员外郎康定二年以司门致仕皇祐三年大飨明堂除库部以大祀恩用子升朝例叙封改水部又改仓部考功二郎中嘉祐八年上即位授司农少卿治平二年三月十二日终于西省思顺里第年七十四以其年十一月二十八日河南县魏封原先公之域娶李氏封金城县君子二人谨言尚书驾部郎中谨行殿中丞女三人君所歴官监昭应宫法从库开封府襄邑县税西京麫院磨勘司签书河南河阳府节度判官公事最后知河南县凡九任行三十年清修无过必称其职尝慕唐王之为人务逺权利魏公之治雍孟襄汝也皆去官侍养逮参知政事于洛阳治新第成君致书于魏公陈老耼止足之戒愿引年谢政还居于家辅药石导和气以延夀命言词恳恳公以诗答之曰疏家子叹挥金后御冦妻悲遗粟囬争似吾儿知止足陶庐容膝早归来公以朝廷恩数倚任之大至于将相终【阙二字】薨服除君授河南自伸夙志遂还官事日与髙隠者游晚年喜释氏笃好华严经日繙一帙深通体用止观之趣家所藏书虽子弟求阅必手自检授出入甚谨而于田产资利随所厚薄视亲疎急难赈济之不复防校洛下多名园时与其弟觞咏终日陶然自娱居闲古书眞画间或展阅其外纷纶过前不吾接也呜呼当少时父为大官乘势可进辄以书规切冀其引罢仕及中年后有显位可指而待辄弃爵禄人情莫不好荣观而厌卑处君岂异于人哉顾其中所存者胜所为故能安于所尚非天机淡泊动与道合者恶能至是邪某与君昆仲游最乆于之先君之弟两浙转运使尚书刑部郎中集贤校理益柔状君之行以铭见托铭曰
　　大道之行人隠于天其徳纯明不居物先薄夫懐贪生死利势扳跻勇前罔或畏耻嗟嗟夫君中年退休超离造化萧散林邱高尚之节可监于后声名日逺于君何有
　　尚书屯田员外郎郭公墓志铭
　　郭君讳之美字君锡世居庐陵自其考始以文词举进士君锡少聪敏加人从其父学景祐元年年十八与其父同日登第仁宗皇帝临轩赏其爽异为改今名初调蕲州蕲春再授楚州淮隂皆为主簿以吏事不中法去官庆厯三年为梧州司户参军【阙四字】年复注惠州转运使闻其名用之权韶州【阙四字】州有铸钱监监卒怨其监官是时侬智髙叛辄请于监军韦贵曰愿徃邕州擒峒贼贵叱去之君策其必变曰叱之所以激之也隂为州偹其夕监卒杀监官趋州门斩关且进门有偹兵出其不意格鬭诛斩略尽侬智髙入广州肆兵外掠又移权知南海番禺二县募敢勇亡命之徒遇贼必战杀获甚多所至贼为之缩敛蒋偕被命専讨军无法律遣使召君计事辞不往后数日偕为贼擒皇祐五年以功除大理寺丞签书南雄州判官公事以父丧不行又丁母忧服除以大理丞知兖州莱芜监嘉祐五年迁丞殿中监在京丰济仓赐绯鱼天子即位恩迁太常博士初作永昭陵河南府素号穷空所费仰给三司时余为三司使荐君于永安入中钱粮善计纎悉终以办事时议称之改尚书屯田员外郎治平元年知开封府中牟县县居京西一舎仍岁水灾多盗贼赋敛频数民益贫君视其部中沟洫不治因上书乞治水严盗禁均赋役朞月之间使客称其毕给百姓颂其均平而不扰未几以命免仍坐举故人之为长吏者入官长吏有罪追君一官罪去百姓条君善状诉于京尹愿留不得即遮丞相马首叩头嘘唏幸少赐我既又不得泣涕而去明年归蕲州未至终于舒州桐城之传舎其孥以丧归十二月二十一日于蕲水龙潭山先人之茔享年三十曾祖讳谏祖玠考讳佺【阙四字】事推官累赠太常博士妣施氏封安福县君【阙三字】娶程氏再娶王氏男曰大时大明为进士大昕大【阙】与三女皆幼君好学多通理势重轻之术每官必有记述皆世之要用有文数十百篇尤善论兵数上书言慷慨病且革叹曰丈夫固当以病死耶君之弟之翰以书自蕲至杭告余曰兄辱知于公今失官而死且塟矣公其哀悯其孤而铭其圹以存殁余为之铭曰
　　事而不试惠而不施古人有言世莫我知进马而踬夀止于斯匪世之疾又将咎谁
　　尚书礼部侍郎郑君墓志铭
　　郑君讳纾字武仲先世居秦曾祖讳保雍始居安陆客有寓钱数百万而死他日得其子还之客子莫知所由辞不受遂施之浮屠氏于是湖湘之人称其长者祖讳屿东头供奉官尝总兵秦陇间以数十骑入乘虏鄣虏畏其名考建中举进士积学而多材能悉产以济人急难故与游者多名人君承数世累义之美资性明敏所习过人初应明经以为不足以自立曰吾岂诵数者又举进士天圣八年登第主安州之应城簿越州司法参军改大理寺丞迁殿中丞歴知婺之兰溪越之余姚徙知益之新都贫不能行监楚之北神税湖南安抚使王丝荐君为签书桂阳监判官防公事权潭之长沙其县喜讼难治君视其繁【阙】简其术如无一事刘丞相号为明果时知【阙四字】所为大喜称叹转运使时其事丛临县观【阙四字】状非其要不问问即自服虽得罪者亦喜跃而去郴州宜章民持伪劵夺人之田屡狱不直委君决之君揽案曰义章以太宗旧名而更之市田之岁在义章其劵乃今宜章印也狱遂决三迁为尚书都官员外郎审刑院详议官峒蛮侬智高寇邕州诏龙图阁直学士孙公沔往经制之辟君与行从招讨使狄青破智髙于邕州界是夜军辄惊扰孙公谓君曰行者数人多以事避去今独君在此眞义士也以劳授职方权大理少卿君通春秋及为法官多引律傅经酌理参谳有可矜者必为之言殿直曹且监主自盗应死君曰其父偀尝战殁仁宗闻之恻然为减一等仁宗恕寛哀矜令天下大辟有疑或情可悯者得以上闻四方体朝廷好生之意率以情法迁就求为末减君曰法正情直州郡当自决之今乃诿上以苟侥幸类是者请致之法于是朝廷着令以班天下迁祠部郎中嘉祐元年五月甲子卒于官夀五十有六累赠尚书礼部侍郎喜读书记其大防以资职业比为审刑大理以中道论法不为守文吏故所济活甚众为诗有精思入唐人风格清峭可尚尤善章奏书牍诸公或请之皆了其意而文彩蔚然祖妣傅氏妣杨氏天水县太君刘氏河间县太君娶李氏汝南县太君驾部郎中文蔚之女今夫人鲍氏乐安郡太君其父【阙】职方郎中男五人狝著作佐郎知潭州攸县【阙三字】谏知制诰知荆南府猗将作监主簿猛未【阙四字】士张防山以治平三年月日葬于安州安陵县某乡余与君为同年进士少甞仕官往来数相遇于淮浙间每见饮酒笑谑不休皇祐中司谏以文中科为天下第一余尝庆君曰子为状元而其父固可知巳用是为适今援毫襞纸遂铭君圹遽至于是乎铭曰
　　材力之次要必有成文词之敏炜昱敷荣传经裁谳区处和平世资以义用永厥声屯于其躬来者其亨坎中之纪后世之评

　　端明集巻四十
