　　钦定四库全书　　　　集部四
　　提要
　　后乐集二十巻　　　　别集类三【宋】
　　【臣】等谨案后乐集二十巻宋卫泾撰泾字清叔华亭人徙居昆山登淳熙十一年进士第一人王楙野客丛书乃谓潮至夷亭出状元甲辰卫泾果魁天下者也累官防知政事封秦国公卒諡文节其事迹不具于宋史惟南宋翰苑题名记载泾以开禧二年七月官中书舍人兼修玊牒官直学士院十月除吏部侍郎兼侍读三年十月除礼部尚书十一月除御史中丞宋史宰辅表载开禧三年十一月丙戌泾自中奉大夫试御史中丞除端明殿学士签书枢宻院事丁亥兼权防知政事十二月壬戌泾与雷孝友同除防知政事嘉定元年六月乙亥罢为资政殿学士知潭州而集中谢表自潭州以后又尝一知福州再知隆兴府其歴官岁月尚可考见泾初号拙斋居士改号西园居士后筑堂成取范仲淹岳阳楼记中语题之曰后乐堂遂以自号并名其集原本凡七十巻乃其子樵所编尝刻之于永州岁久亡佚明杨枢淞故述仅存其名而其本已不可见今从永乐大典中裒辑编次厘为二十巻卫氏在宋世以文学知名泾诸父肤敏绍兴间为礼部侍郎立朝颇着风采泾弟湜亦湛深经术所着礼记集说已别着録泾所作大都和平温雅具有体裁归有光震川集称其文章议论有禆当世当韩侂胄用事时隠居十年于所居石浦辟西园坚卧不出其进退之际盖能以礼自守者今即集中诸奏疏考之其应诏论北伐劄子谓两国相敌持重者安轻动者危应兵常胜首事常沮力诋侂胄开衅之非词意极为切直其劾易祓朱质林行诸状亦能抵触奸佞侃侃不阿他所论列并中窽要在当时可称正人特其执政未久宋史又佚不传其大节几就湮没幸而遗文复显犹可据以见其仕履之大畧故着之于録补史文所未及焉乾隆四十六年九月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀







　　钦定四库全书
　　后乐集巻一　　　　　　宋　衞泾　撰
　　外制
　　从事郎赵汝谈特授行太社令制
　　宗室之贤而文若汉间平唐贺白盖不多见如尔之力学好修辞章雅健良足嘉尚寘之曲台益懋器业朕将有观焉可
　　朝散郎行大社令洪伋特授大理寺簿制
　　汉儒以簿书狱讼为非本务然廷尉天下之平文牍丛委钩稽无法吏并縁为奸民命顾不重耶尔生于名阀才谞有闻繇稷嗣之聨列理官之属体朕此意思所以称其职者伫对褒陟可
　　承议郎干办行在诸司粮料院林拱辰依前官特授行大理寺主簿制
　　廷尉之狱民命所系朕以文法吏与儒者参用厥有深旨尔学识敏茂尝决两科宰剧甚优晓畅世务盖有用之材也列属棘寺益试尔能其钩攷稽违参订疑误庶几助朕哀矜钦恤之意毋曰簿书期会而已也可通直郎太学博士钱廷玉除太常博士制
　　奉常专礼乐之司兼夷防之任昔之勤劳王家者亦于是而纪成绩焉至唐则以博士掌戎府书檄古今用人是或一道尔蚤跻膴仕继收隽科蔚然声称达于朕听比横经于学省旋列属于颂台未究尔材当为时用矧克济世美自许功名方赞画军旅之间岂特闻俎豆之事策勲既至论赏孰先可
　　通直郎赐绯鱼袋王克勤依前官特授太常寺主簿制
　　尔总角知名被遇烈祖读册府之书逾三十年矣顷又以力学自奋名第徊翔州县既用复跌然遂得以其余暇涵养逺业岂老其才而后用耶朕爱惜人物振拔滞淹比加收召俾寘曲台簿领虽卑与闻礼乐之事往游其间以俟褒陟可
　　从政郎光州宜城县令邵岘以淮南运判李洪申管押第一次粮料至蔡州军前乞旌别特改宣教郎制
　　自削举员限岁额改秩之制益严尔为令长转防军须率先诸邑部使者以绩状闻度越彞章陞华京寺足以旌尔能矣夫用民力于有事之日固当寛民力于闲暇之时祗服恩徽勉思惠养可
　　袁防因讲筵论语彻章习学文字转承信郎制
　　鲁论终篇儒臣第赏尔习刀笔亦与有劳遂陟武阶抑云幸矣可不勉哉可
　　迪功郎徐晃兊换会子局赏循修职郎制
　　楮币济货泉之阜通而未免更易之烦尔以监临第劳应赏俾陟文资尚勉职业可
　　朝奉郎行太常寺主簿刘弥正差出淮上相度驱磨措置事件有劳特授朝散郎差遣如故制
　　朕操驭臣之柄有劳必录所以存公道示激劝也日者两淮货泉壅滞出纳隐欺重水潦之为灾趣春和而议贷尔以儒者该练将指咨询得其事情驰以归报爰进一秩庸旌尔能其益励于逺猷以对扬于休宠可修职郎李圭用玉牒日厯圣政会要四处进书赏循从事郎制
　　金匮奏篇累劳第赏尔与名其间岂以久而或遗叙陟文资亶为华宠其思所以称此哉可
　　陈良彪除閤门舍人制
　　朕惟烈祖上閤置舍人以拟三馆储材之地实为右列之清选尔早游庠序尝冠名科久服戎行誉处弥懋朱华列属不试而命足为尔宠其益思奋励以无负待遇之意可
　　从事郎行国子录陈振依前官特授太学博士承直郎两浙转运司干办公事陆峻依前官特授行国子录制
　　儒林之官博士掌教学录主规所任若不同而训迪纠率以纳人于善则一也尔振性资端靖勤于厥职其进为博士以诲诸生尔峻辞华敏赡蔚然有闻其俾为学录以齐胄子各推所学作新多士副朕育才之意嗣对褒陟可
　　宣教郎扈仲荣迪功郎陈模并依前官特授秘书省正字制
　　朕惟人材之难得而储养之不可无素也故萃四方之英隽置之三馆如防圭璧如植杞梓以俟异日之用焉以尔仲荣文艺器识西方之秀尔模性质行谊南州之良列属学宫贤问弥畅试言制苑论议可嘉蓬莱道山俾职是正未足以究尔蕴其读未见之书优游涵泳咸以事业着明于世岂惟副予期待之意而尔亦有休显之称可
　　迪功郎张令敏用宪圣慈烈皇后上僊掩攒赏循从事郎制
　　慨念宪圣因山之役今十年矣尔尝与宣劳格应迁秩赍伐有请岂以久而汝遗祗服恩华思効职业可
　　伪保义副尉梁法特授秉义郎制
　　朕兴六月之师复中原之境凡衣冠之旧族与襁负之遗黎孰匪故臣皆吾赤子尔奋自筦库率先来归俾超进于武阶示深嘉其志尚永肩忠义共建功名可朝奉大夫新改差知袁州军州兼管内劝农营田事余崇依前官特授尚书都官郎中制
　　文昌诸郎上应列宿而都官在唐尤号清选至以骚雅振盛一时盖官无崇庳得人而重古今岂有异耶尔材学纯茂器采详华顷繇书林出领名郡治行可纪亟俾召归司秋聨益试能事其推素蕴勉绍前闻以副识拔之意可
　　朝请郎守尚书刑部郎中赐绯鱼袋奚士逊依前官特授尚书右司郎中赐如故制
　　中台总机务之繁都司冠郎吏之选岂特付受书奏亦以助正纪纲非更践中外练习典章不以轻畀尔器质淑茂才术疏通歴试节麾蔚着风绩分曹宪部以平允称惟时省闼之聨借尔老成之望尔其弥纶阙失纠正稽违俾吾二三大臣图回其大者而不以薄物细故累其心斯为称职嗣有褒陞可
　　朝请大夫荆湖北路转运判官专一措置提督修城宇文绍彭可特授尚书度支郎中制
　　朕规恢鸿业寤寐人才或外总于台纲或内参于邦计委任攸在重轻岂殊尔名阅之英儒雅饰吏比洊更于麾节亦懋着于事功锡对便朝议论不诡其辍湖隂之将漕进聨民部之名曹矧边琐多虞调度方急司度之任厥惟艰哉往殚乃心以佐而长均节其有无俾上用足而下不匮是为称职嗣有宠章可
　　朝散大夫尚书左郎官田澹特授行尚书吏部员外郎制
　　十年去国有嘉难进之风千里承流茂着惟良之绩兹对扬于文陛爰进陟于名郎尔学问防深材猷敏劭培养滋久望实益孚六曹均中台三铨独为高选惟精识足以别流品惟明决足以革奸欺其殚乃心以佐而长朕将于此观逺业焉可
　　朝奉大夫行大理寺丞刘炳特授行尚书兵部员外郎制
　　朕惟烈祖之朝尤重郎曹之选非贤望素着或治行卓絶不以轻授尔旧自儒学安于平进比以从臣之属召自逺郡锡对便朝而议论激昂慨然有志于当世朕甚嘉之为丞棘寺旋跻省戸朕之待尔厚矣方疆场多虞武部之职非平时比也勉行其言往佐而长思以报朕且无负于所知可
　　朝散郎行秘书郎兼国史院编修官实录院检讨官戴溪依前官特授尚书兵部员外郎制
　　朕惟烈祖之朝尤重郎闱之选盖必柬求贤望非特褒表外庸尔魁垒耆儒卓絶隽轨文词赡典足以冠冕士林行义洁修足以羽仪朝着道山史观久矣并游中台望郎得卿而重矧诸曹之决事惟武部之独清优游其间以须逺用可
　　从事郎许沆可依前特授行国子正制
　　蜀自昔多材而去朝廷万里无路自达朕甚念之爰命师臣岁得荐进尔奋自儒科行艺纯备举者以名闻比繇召察列属胄监分任纠正之事盍推所学使多士有观焉可
　　朝奉郎国子博士庄夏除国子监丞制
　　学馆储才之地异时卿相由此其选陞进录用正不容以迟速久近计也尔文艺之美见推士林器识之茂稔于朝序防经训胄转而为丞班聨滋高兼掌教法不特关决庶务而已优游其间益就逺业以副朕之所期待者可
　　朝奉郎史厚祖除大理寺丞制
　　朕患夫法家者流拘于文而不察夫人之情也故选用理官必更诫以民事庶乎习知幽隐凡我庶狱酌情法之中而审于用刑焉尔艺精科律济以儒雅顷司评谳蔚有能称尝转而丞矣通刺名郡敭歴居多肆予命汝复还旧署以究所长其益知尽心以称钦恤之意可朝散郎行国子监丞林孔昭除大理寺丞制
　　廷尉天下之平也朕患典狱之吏寛者失之纵急者失之苛国朝以仁厚为政与其急也宁寛丞佐之任择人惟谨某奋身儒术清介有守周旋冑监誉处弥休擢居理官佥论称允传曰与其杀不辜宁失不经又曰如得其情则哀矜而勿喜尔其祗若古训折狱蔽罪必惟其中使民自以为不寃则无负遴柬之意可
　　朝奉大夫太常博士鲁幵除太常丞制
　　朕以季秋大享于明堂欵清宫朝太庙弥文缛典职在奉常虽典章具存而必得博物洽闻之士相与讲明之尔驰声胶庠蚤擢名第徊翔州县晚而登畿处以议郎咸推直笔肆畴久次就俾为丞益殚尔能叶赞熙事济于休成嗣有褒陟可
　　戸部侍郎丁常任降两官放罢制
　　朕惟士大夫出处进退之间当存礼义廉耻之节职列禁从众所观瞻此或不知他复奚望尔蚤繇推择屡试事功乃亏行己之方屡致烦言之及顷承人乏擢领神臯恩宠若斯职分宜思称塞建明何有日夜惟望晋迁果为清议之弗容致谓宿愆之佚罚俾从镌斥少警惰媮惟服寛恩勉图后效可
　　来处和引班太疾降一官制
　　朝仪贵肃宾閤是司乃诏相之不明致疾徐之失度俾镌一秩姑小警之可
　　内侍吴回等各降两官制
　　灾祥之示戒恐惧引咎者人君之道也火禁之不修弛慢失职者有司之责也具官某顷繇选择祗事北内融风为沴上惊重闱朕躬自贬损冀答谴告尔职在儆宫懐不能安抗章自列贬官二等尚庶几知过者然诿曰有数而重寘人于理此又夀慈之寛恩也其可不务省循益加共恪以称朕奉亲之意哉可
　　内侍王师珪等各降两官制
　　朕惟事亲之道务极其至故凡祗奉于重闱者不爱高爵厚赏以宠荣之庶几恪共乃事以称朕意顷者融风为沴北内夜惊朕躬自贬损上答谴告尔等职司儆宫储备无素昧于引咎偃然自安此言者所以不汝置而罚不容己也贬官二列尚服寛恩益务省循以图报効可
　　朝请郎充枢密院编修官兼国史院编修官兼实录院检讨官周震依前官特授知大宗正丞兼职如故制
　　朕惟伯臣司宗古重其任国朝以同姓典属籍必择贤望为之贰其制始于熙宁然秩清务简号储材之地以尔早负儒学屡奏民庸蔚然声称达于朕听分教王邸载笔机廷皆一时妙选兹俾叙迁往赞纠合训齐之事班高列丞将有试用益加懋勉以副柬知可
　　朝奉大夫行大理正乔梦符特授行大宗正丞制
　　宗正置丞秩清地严亚于中秘皆储养贤望以须器使尔学术醇茂材识敏强司断理官惟明克允典治诏狱守正不阿蔚然声称简于朕听训齐属籍之事命汝参领兹为叙陟未究逺猷优游其间朕将有试焉可朝散郎枢密院检详诸房文字兼国史院编修官兼实录院检讨官赵时逢依前官特授试将作监兼职如故制
　　二监亚于列卿班聨弥峻而大匠省缮营之役尤号清简所以储养材望选授不轻尔宗枝挺秀优于政术把麾掲节洊着外庸为郎名曹列属右府未足以究尔蕴兹繇叙进俾长工正夫分职虽逸劳之异而用贤何日月之拘益懋逺图嗣对褒陟可
　　京西宣抚申忠翊郎吕渭孙斩违犯纪律人朱胜及捕杀作过人蔡飞等特转三官仍令宣抚司更与陞擢授从义郎制
　　朕比揽宣司之奏谓尔能诛偏校之失律及适戍之尤无良者军政当自是少肃矣肆嘉忠勇躐进武阶然为将之道恩信为本至于诛杀不得已而用之祗若予训毋专尚威可
　　朝散郎行将作监主簿孟导依前官特授行军器监丞朝奉郎添差权通判温州军州兼管内劝农事赐绯鱼袋赵师渊依前官特授行将作监主簿赐如故制
　　戎器置监以饬武备而训工程作之事总尚方职号清简盖储养贤望以待器使选授不轻尔导名阀之彦材谞足称饰以儒术尔师渊宗枝之秀学行俱优深识时务或叙进丞贰或擢居簿正优游其间益懋逺业朕将有观焉可
　　朝散郎行军器监主簿赐绯鱼袋章依前官特授行司农寺丞赐如故朝散郎权发遣安庆军府兼管内劝农营田屯田事章升之依前官特授太府寺丞朝请郎干办行在诸军粮料院赐绯鱼袋柯甲依前官特授行军器监主簿制
　　七寺二监之属虽分职有繁简逸劳之殊而储养贤望以待选择意则均也尔质性端靖更践惟旧尔升之材术通敏自喜事功尔甲老成练达蔚有典刑金谷出纳之司训工程作之任或为丞贰或居簿正各殚乃心往赞而长俾邦计优裕而戎备修饬咸迪厥官嗣有褒宠可
　　馆伴正使邓友龙降一官制
　　朕于侍从之臣待遇加厚然念赏罚之柄劝惩所关倘或近而或遗宁免人之窃议具官某夙推时望服在禁涂乌府抨弹独高风采黄扉论駮助正纪纲期奋励于逺图每讲明于大义有来使介爰命馆延虽能执礼以折狂狡之情胡乃移文而致异同之失俾镌一秩庸示至公勿因纎芥之嫌而怠激昻之志可
　　馆伴副使谯得遇降一官制
　　乃者邻使来庭朕命从臣馆之汝实为之副使使指所在责不汝专独不与闻之乎矧朱华列属凡朝防诏相之事繄汝所素讲也顾使逺人周章于进见之初谬误于文移之际亦无以辞其罚矣姑从削秩尚勉后图可中奉大夫直文华阁知太平州军州兼管内劝农营田使河南县开国男食邑三百户富琯依前特授中书门下省检正诸房公事封如故朝散郎尚书都官员外郎兼国史院编修官兼实录院检讨官谯令宪依前官特授枢密院检详诸房文字兼职如故制
　　二省出政之原西枢本兵之地朕嘉与二三大臣图回治道而分寮设属以弥缝其间非敭歴中外习知典章者不在兹选以尔琯名臣之冑器度详华出领价藩课最可纪爰陞宰旅付以纠正之权尔令宪儒科之秀问学深醇入践郎闱廉靖有守擢赞几廷俾专检核之任其各殚乃心率厥职不以薄物细故轸廊庙之虑使吾大臣谓尔曰能嗣有褒陟往惟懋哉可
　　朝散大夫赐紫金鱼袋陈景思依前官特授江南西路转运判官朝请郎江南西路转运判官赐绯鱼袋章良能依前官特授江南东路转运判官赐如故制
　　入聨扈从之班出领澄清之寄内外虽异眷注则均尔景思名辅之孙见闻广博才术足以济时尝冠列卿贰摄武部尔良能士林之秀问学淹该文章足以华国进陟螭陛寓直北门皆接武于禁严尚回翔于麾节朕惟祖宗用人之道必以事任详试其能所以储养望实之孚成就器业之美是用大江东西分命将漕尔宜体朕此意职思其忧凡一道财计之盈虚列郡生民之休戚均节咨访施置罢行少须最绩之闻即对褒延之宠益加懋勉不汝遐遗可
　　降授朝散大夫充寳谟阁待制提举建宁府武夷山冲佑观赐紫金鱼袋辛弃疾依前官特授知绍兴军府兼管内劝农使充两浙东路安抚使马步军都总管赐如故制
　　师帅承流本以寛大奉行为首防稽并海思得文武牧御之才属此畴咨得于已试惟素望夙烦于鎭压则赤子必善于抚摩其即祠廷往分阃制具官某谋猷经逺智略无前方燕昭碣石之筑宫何愧海滨之至驾华山騄耳以行逺讵忘烈祖之知久矣践扬蔚有风采爰擢登于禁从将旋畀以事功其才任重有余盖一旦缓急之可赖为吏太刚则折此三期贤佞之未齐朕惟甸四方而用俊民岂以一眚而揜大徳其以济南之名彦载新浙左之旌麾夫才固有其所长政亦贵于相济往者盗鬻为害赖卿销弥居多今闻懐绶以重来必且望风而屏去惟寛严之不倚庶操纵之适宜噫黄霸治如其前终归长者粤人轻而好勇务在安之可
　　显谟阁直学士通议大夫楼钥可特落显谟阁直学士制
　　素韠甫终缅想从臣之旧丹书来上骇闻吏议之新虽重惜于修名难独寛于常典具官某时推宿望久服禁涂齿徳寖高众谓老成之彦丘园自适肆嘉靖退之风何倚庐在疚之时有移牍徇情之累岂爱人姑息或牵邑子之言然紊国宪章致佚奸民之罪具阅有司之成案遂罹缘坐之微文其悉褫于华名姑小惩于私谒善不揜恶朕何心赏罚之施过斯知仁尔尚勉省循之谊可
　　李壁除参知政事封赠三代并妻制
　　曾祖母恭人郭氏赠陇西郡夫人
　　鹊巢积累茂延三世之芳象服昭华并萃一门之盛肆畴材于台路知流福于宗祧并举徽章逺飏淑范具封某氏肃雍迪行圣善着仪族望华腴蔼出汾阳之胄闺闱恪敬俪如冀缺之家信隂徳之有基侈义方之重训笃尔曾孙之庆为吾共政之良宜正号于小君用疏封于望郡鱼轩锡命虽不及于生前彤管增荣尚嗣褒于身后告于幽穸服此湛恩可
　　祖中任朝奉大夫知陜州赠宣奉大夫拟赠太子少傅
　　宋考父之益恭验世家之必达鲁臧孙之有后信名徳之可传方隆体貌于政涂爰攷源流于先哲肆颁命綍式显祖风具官某学术贯乎古今行谊昭乎日月扶圣经而黜异论仲舒独号于纯儒为民牧而孚惠心子产尚存于遗爱伟百年之物望诚故国之世臣厥有名孙为予良弼兹登庸于两社宜追贲于九京愍章已峻于文阶徽册遂跻于宫保报本反始岂特慰烝尝之思自叶流根于以显公侯之服尚歆异渥益大其门可
　　祖母硕人史氏赠徳阳郡夫人
　　周诸侯累功而致位盖端本于召南齐大夫积世以为卿实发祥于懿氏眷时淑徳燕及后人俶登亚相之班追峻层闱之宠具封某氏俭慈为训法度是循妇仪不失于苹蘩母范悉遵于图史宜家宜室肆诒奕叶之休生子生孙皆耸熙朝之望兹得爽邦之彦载嘉流庆之源爰贲君封用荒郡社闺门垂则益观积善之长庙室增辉永侈含饴之报昭于厚穸服我蜜章可
　　父焘任敷文阁学士通奉大夫提举佑神观致仕丹棱县开国伯食邑七百戸赠少师端明殿学士諡文简拟赠太师余如故
　　仪图近弼慨想故家眷岷峨萃人物之英而今古号儒猷之盛谋谟道术则二范相望于奕世文章事业则三苏擅美于一门閴尔百年于今指李具官某心潜六艺望冠先朝著书立言自有家传之述作执徳秉谊不为时好之转移繇秩宗禁近之班赋眞馆优闲之禄载笔得麟经之体遗编俨金匮之藏兹眉山之信书续元祐之正学惟厚施不食其报故流庆在于后人宜尔象贤弼予共政肆追荣于徽册用峻陟于维垣以增祢庙之光以昭世徳之美作角招君臣之乐朕方倚赞于基图续缁衣父子之诗尔足聨芳于谱牒益启乃祚永孚于休可
　　母秦国夫人杨氏拟赠秦国夫人
　　朕观商周得贤之盛悉有家传稽春秋尊母之常亶繇子贵畴尔趋庭之彦属予秉国之均宜涣茂恩载飏遗懿具封某氏率礼不越积行有源庆泽占鸣凤之祥淑范嫓鸤鸠之徳相梁鸿以法度俨然举案之恭教邹国以诗书美矣择隣之训体蹈姬姜之善胚胎房宋之良肆登任之方初盍推崇于所本胙封维旧宠渥用新益裒脂泽之腴不改车隣之壤瞻言慈阃无复观翟茀之朝配尔祢宫尚嗣有鸾章之贲其钦褒显允极哀荣可
　　妻硕人张氏封宜春郡夫人
　　朕资贤政路方嘉朝夕纳诲之良攷象家人亦赖晨夜相成之助惟时淑徳嫓我柄臣肆登赞于机衡用峻开于汤沐具封某氏行遵内则范着妇仪宋之子齐之姜动聿符于璜瑀钟之礼郝之法居自儆于箴图积和顺以无违宜忧勤之有佐兹侈弼谐之宠宜均伉俪之荣荒奥郡以疏封畀脂田而示渥冠时命妇为郡夫人其跻翟茀之华以答鸡鸣之善夫子之家治不惟观法度之循人伦之化行抑有资风教之始祗承休渥益懋徽声可
　　太中大夫充寳谟阁待制知泉州军州事兼管内劝农使候官县开国男食邑三百户林采依前官特授知平江军府事兼管内劝农使封如故制
　　朕加惠侍臣缅懐夙望与其剖符于南服许以便私孰若移鎭于中吴俾之自近允谐公论申锡赞书具官某学识造微材猷经逺肃抨弹于宪府久着直声壮屏翰于名藩尝腾善最方内修御备外固封圻惟今行阙之右扶实古长洲之茂苑端借威名之震叠抑先惠政之抚绥非予禁路之英曷任顾忧之托爰辍从于乡郡俾典领于奥区尔其宣布上恩爱养民力节财用而均赋调屏奸恶以安善良使田里无愁叹之声京师防润泽之及时为称职嗣有褒章可
　　知处州被召徐邦宪降两官罢与郡指挥制
　　朕惟为臣之谊在乎守道不渝傥高论以钓竒于効忠而奚取尔顷繇东观出绾左符防最课之著称俾昕朝之入对意其耳目所睹记或能利害之讲明乃过为臆度之私曾靡究事情之实进说几成于簧鼔防虞弗念于隂桑良骇予闻姑令外补暨抨弹之来上知狂斐之焉逃其削两阶以靖羣听祗承寛渥退省初心可
　　内侍杨荣显除御带转归吏部制
　　中禁宣劳嘉忠诚之惟旧外铨叙秩昭任使之至公具官某廉以律身恭于事上周旋庶务靡辞夙夜之勤谨毖一心坐阅岁时之久肆畴乃绩深简予知俾赍阀于天官仍属鞬于宸陛职寓承流之峻阶参横列之崇惟尽瘁可以答上恩惟能谦可以永终誉祗服休命毋忘训词可
　　承议郎尚书戸部员外郎黄荦朝散郎尚书戸部员外郎费培并陞郎中制
　　尚书郎皆天下高选也而惟二千石久次乃正其秩序所以崇资望示至公尔荦名臣之裔蔚有贤誉尔培以法决科夙着吏能或列属小铨或分曹民部第劳当陟咸俾为眞歴践既深褒进亦异其思所以称朕命毋曰有司之彝典可
　　通直郎充枣阳军使兼知随州枣阳县黄叔温特授朝奉郎制
　　将臣失律士卒奔亡羣小剽攘边氓惊扰尔以邑令还定劳来按堵如故戎幙第劳赏疑从予躐晋三秩亶惟异恩益务抚摩以图报称可
　　李弼解閤职转官制
　　朱华列属日侍防严其徙他官则增秩以宠之亶为优渥尔繇才选尝司诏相兹领内祠之佚爰疏取幸之恩毋曰彝章盍思忠报可
　　卢思恭删修勅令供检文字转官制
　　事之变而无穷法以随而更制奏篇来上第赏有差尔尝名赍伐以请俾增茂秩祗服优恩可
　　寿慈宫额外掌牋奏成忠郎宋良辅转一官制
　　朕祗奉寿慈靡所不用其至凡奔走执事之人第劳懋赏虽微必录尔以刀笔吏服勤其间例当迁官吾不汝靳益思谨恪以称恩荣可
　　讲筵所沈师顔循资转一官制
　　顷史观以成书来上第赏有差汝服勤其间阅岁滋久今其任矣赍伐以陈俾陟文资益知自爱可
　　随龙寿慈宫祗应李穆转一官制
　　尔事朕初潜寖更任使序劳通秩亶谓优恩宜加懋勉以图报称可
　　江西运判方铨以递角违滞行下根究违限降一官制
　　边亭肃戒羽檄交驰傥非期会之严何取邮传之速矧关军计实漕臣检柅不时已负旷官之责稽违奏报宁无慢令之嫌其黜一阶以警诸道勿因微眚尚勉壮图可
　　大理少卿陈景俊奉使回转一官制
　　朕慨念神州勉徇交邻之旧载驰使传允资觇国之眀既専对之来归岂劳还之可后具官某夙飏声绩自许事功久振誉于郎星比陞华于卿月属修岁聘遴简时材见汉官之威仪深慰遗黎之望得月氐之要领具言亡敌之形庸奬贤劳肆増命秩其益殚于壮蕴以共赞于逺谟可
　　讲筵吏人李世兴等因论语彻章各转一官制
　　鲁语终编儒臣第赏尔等咸以刀笔周旋其间俾通一阶厥有彝典益知匪解期称所防可
　　閤门宣赞舍人张师游张允济应奉人使一十次各转一官制
　　曾子曰动容貌斯逺暴慢矣正顔色斯近信矣出辞气斯逺鄙倍矣此言礼之足以箴人也审乎此则凡朝防仪容辞令揖逊之节朕以朱华之属司其诏相而使逺人观焉意固有在矣积勤至于絫十增秩之褒厥有彝典朕以不汝靳也益加共恪思所以称此哉可
　　知庐江县俞建部押民夫运粮过淮措置有方特转一官制
　　令长任民社之寄分防饷道至于越竟姑从权宜部使者谓尔条教素孚发軵有纪爰命进秩以旌尔劳其思尽职分之所当为且协济吾事是为报効可
　　封彦明枢密院禀议赐钱转一官制
　　朕申饬边备搜罗将才每命机廷亲加咨访尔晓畅军务议论可采赐金增秩归耀私门益思奋勉以副功名之会可
　　韩显忠捕盐赏转一官制
　　朕惟山泽之利未能捐以予民而吾民以私鬻冒禁具狱来上每为之恻然然捕赏有格不予何以示劝俾陞一列用答尔劳祗服新渥其体此意可
　　内侍杨旦转一官制
　　朕爱惜名器劝励臣工独于奉亲务从其厚尔执事北内周旋兹久第劳应格叙进一阶而铨曹考课得之者不与焉可谓幸矣益思共恪毋忝恩荣可
　　奉使夏王徳等转官制
　　勅具官朕比遣使轺往修邻聘尔等俱膺材选俾从于行睠言万里之劳何惜一阶之进勉祗新渥益励逺图可
　　钱廷瑞使属充医官转官制
　　比遣使轺往修邻聘尔以材选俾从于行既竣事以无违岂劳还之可后肆颁懋赏爰陟文阶毋曰彝章盍思忠报可
　　鲁之颐随父宜奉使以医官同行转官制
　　尔父顷繇朝列将聘殊邻尔从于行名与赏籍阅时既久赍伐以陈躐进文阶足以为出仕之宠可不思所以自勉哉可
　　邢天从奉使职员转官制
　　朕顷驰汉传逺聘龙荒尔从于行已事无爽爰俾一阶之进用酬万里之劳服我恩华勉而忠报可
　　掌仪丁显明等转官制
　　朕岁遣聘使每命典客之属从于行岂特仪容辞令资诏相之勤盖以往来传道之习熟抑于觇国有助焉尔等祗率厥事驰驱良劳嘉万里之言还俾一阶之序进益思忠报毋忝恩荣可
　　閤门宣赞舍人浙西副总管龙叔汉使属转官制
　　朕岁驰驿传往聘龙廷凡曰在行亦惟遴选尔以朱华之彦总戎畿内执羁而从不惮其勤逮此劳还可稽信赏其序陞于勇爵以归耀于行营祗服茂恩勉图忠报可
　　潜邸人范俊王昌应奉有劳各转一官制
　　朕爱惜爵赏以励臣工尔等祗事潜藩亶为幸会序劳增秩抑匪彝章宜思忠饬毋使人谓朕私汝也可朝散大夫直秘阁两浙路转运判官程准依前官特授尚书户部郎中总领浙西江东财赋淮东军马钱粮制
　　朕惟分道总饷事权匪轻今两淮宿师责任尤重矧弊蠧犹在利源未疏非是通材孰寛思顾尔奋于名阀蚤着能称司绩铨曹吏谩浸革将输畿甸心计素优俾还农部之聨往董兵储之寄惟简稽尺籍则可以舒供亿惟攷覈赋程则可以杜隐欺使民不加敛而军无乏兴是为称职可





　　钦定四库全书
　　后乐集巻二　　　　　　宋　衞泾　撰
　　外制
　　宣教郎特添差两浙路转运司主管文字仍厘务韩信甫特授直秘阁制
　　中秘图书之府上应东壁之躔英俊并游谓之登瀛寓直其间亦清选也尔名阀之彦刻意自修兹赞画于计台爰宠加于美职粤有戚藩之近比矧繇乃父之遗沾祗服茂恩勉绍芳躅可
　　宣教郎郭拓依前官特授直秘阁制
　　中秘图书之府以待寒畯儒学之流戚畹勲阀或寓直其间然其考择惟谨尔性资纯美克自修持矧吾兄舅之家恩礼宜厚可不有褒表之乎其益奋励以见于事业毋使人谓朕私汝也可
　　朝散大夫行尚书吏部员外郎田澹依前官特授国子司业制
　　虞以后防教胄子裁量材质之偏周以司业掌成均薫陶道徳之性朕惟古昔淑人之本靡专辞华末艺之工思得纯儒追还此意以尔行谊修洁器度端凝曩表正于辟雍务申饬于规矩践敭滋久誉处弥休辍从省户之聨以膺师氏之任夫多士涵养之厚薄即异时人物之盛衰尔其勉绍前闻茂明教法俾之优游而自得毋或扞格而不胜皆为士君子之归副予建首善之化斯称厥职时乃之休可
　　承议郎充枢密院编修官兼资善堂说书王益祥依前官特授监察御史制
　　朕遵累圣之成规许六察以论事盖纪纲之所系必风采之素闻矧当有为之秋尤赖敢言之助尔器资端亮学识防明声实蜚腾蔚矣老成之望涵养闳迤发于持满之余比列属于机廷兹峩冠于宪府朕方虚懐而尽下尔其正色以立朝扶植善良屏絶憸佞使小人凛然知畏而君子赖以自强庶公道之大伸俾国势之日振兹惟委寄之重岂但纠绳之司勉副简知式摅忠蕴可朝奉大夫行监察御史毛宪依前官特授行左司谏兼侍讲制
　　朕惟补衮阙之臣实司格君心之责故山甫一以邦国若否自任而阳城深知议论苛细为非思得学古之人追还建官之意尔秉心无竞养气以刚大册高文独擅雄深之体直辞正色素推端亮之声付以纠绳蔚有风采去恶靡揺于彊御爱君尤切于忠诚夫以分察于羣司孰若弼成于朕徳爰从宪府擢寘谏曹仍参经幄之华亶极儒英之选虽献替之职时闻于謇谔然清闲之燕密赖于箴规惟尔思责难之恭俾予立无过之地昔季梁在而楚人不敢伐汲直用而淮南为寝谋是知国势之日彊允赖仁言之利溥兹惟简拔之旨竚徯忠嘉之谟可
　　殿中侍御史徐柟兼侍讲制
　　昔夫子修鲁史之春秋寓一王之赏罚昭若是非之判凛乎褒贬之严傥非儒术之老成曷探圣经之旨趣畴咨在列今得其人尔学以博而造乎精微气以养而全其刚大进聨柱外逖彼官邪擢寘殿中长我宪席风采耸闻于天下忠诚深简于予衷爰即纪纲之司俾参帷幄之侍益摅素蕴以广多闻朕方屈己虚懐繄箴规之是赖尔其惩恶劝善犹笔削之至公祗服训词嗣膺褒陟可
　　朝奉郎殿中侍御史兼侍讲赐绯鱼袋徐柟依前官特授守侍御史兼侍讲赐如故制
　　朕寄耳目于三院振纲纪于百官御史不除大夫实先朝之制宪府或虚独座以横榻为尊肆求已试之良式副久虚之选尔性资端亮器度恢闳肃政殿中憺威棱于白简侍言帝幕罄启沃之鸿猷朕惟纠绳之地择人为难信任之专以久而见矧天下想闻风采之着而治道务在邪正之知爰峻陟于台端俾尽行于素学夫有刚毅之气复居雄剧之司位足以达其言仁足以辅其勇必能厉正衙之弹奏庶几俾公道之兴行岂惟京师高避骢之名将使将臣有落胆之惧汝享无穷之闻予获知人之明顾不伟欤可
　　朝议大夫中书门下省检正诸房公事兼国用司参计官丽水县开国男食邑三百戸梁季珌依前官特授权尚书户部侍郎兼同详定勅令官制
　　洪范八政莫先食货之原文昌六曹尤重钱谷之任属调度将图于大计则选抡宜得于通材具官某履行端纯器资闳博蚤扬膴仕绰着能声屡更麾节于民庸几遍江淮之辙迹冠班外府嘉使指之益修纠务中台曾庙谟之密赞咸谓跻荣之晚独高难进之风深简朕知亟仪禁序惟边圉方严于经理而大农所赖于通融尔尝出总军储入参邦用必熟究利源之本末矧巳观心计之精明俾分典于民曹庶共裨于国事斡旋均节岂惟殚萧晏之长献纳论思其益罄严徐之蕴祗承休命嗣对宠光可
　　中奉大夫行司农少卿兼知临安军府兼管内劝农事主管浙西路安抚司公事马步军都总管兼防检赡军激赏酒库所防稽县开国男食邑三百户廖侯依前官特授守司农卿兼枢密副都承旨封如故制
　　奉承基命实聨密勿之司协赞訏谟允借老成之彦尔知略辐凑文武自将防漕日畿已高夙望尹民天府绰着能声伟兵略之深知属军书之旁午爰跻荣于农扈俾禀务于机廷夫帝王之道出于万全毫厘之差谬以千里其往殚于谋画务审当于事情矧尔世官必能济美可
　　朝奉郎行大理寺丞赐绯鱼袋蒋蔺可特授大理正制
　　廷尉之有正上而卿贰得以济其可否下而丞属得以纠其是非选任盖亦重矣尔明习宪度中外践扬能称蔚然叙进厥位益思尽心毋或枉挠俾迪于刑之中是为称职可
　　朝请大夫大理少卿陈景俊特授奉直大夫依前大理少卿制
　　朕惟国初王师底绩随军转漕如许仲宣王明皆以心计优裕兵食无阙见称于时著名史牒尔以列卿之望给饷辕门符离之师虽尚稽成効而将臣谓尔发軵有纪粮道不乏宜加旌异俾峻陟华秩视古元士朕于录人之劳则甚厚矣然方严戎备未决天诛正资材术之长共赴功名之会式摅素蕴勉绍前闻勿谓赏行遽忘忠报可
　　淮东总领林祖洽依前司农卿同参计官制
　　总饷一道委寄匪轻比年以来将指亡状利源寖壅穴滋深方六师之在行期中原之克复益艰厥选宜得其人以尔智术疏通才猷彊济蔚以老成之望居然敭歴之多比进列于大农实参稽于经费就畀使权之重允资心计之优尔其屏去奸欺谨考出纳酌重轻之序适阜通之宜操赢赀以佐军不加敛而足用协济吾事嗣有宠褒可
　　朝散大夫直秘阁权发遣庐州军州兼管内劝农营田事主管淮南西路安抚司公事马步军都总管兼提领措置屯田专一措置提督修城陈耆寿依前官特授提举两浙西路常平茶盐公事制
　　帅守任十连之寄使者分一道之权逺近虽殊委任则一尔材猷强济识虑精深擢正理官见称平允司惟省户方借剸裁比求合肥牧御之良博询在廷公卿之论孰其试可佥曰汝宜旋以畿甸根本所关改畀山泽敛藏之事仍寓蓬山之直以为簜节之光尔其毋专盐防之盈虚少振轺车之风采伫聆最奏毋负简知可
　　叶籈落直寳文阁罢淮南转运制
　　朕操赏罚以驭羣臣严黜陟以伸公论既纠弹之文来上岂典宪之告可逃尔见谓有才骤膺烦使盍循尽公之节以肩报国之忠矧餽饷所系匪轻而出纳奈何不吝始从薄责犹勉后图逮计簿之参稽致人言之弗置自贻伊戚朕岂得私尽镌寓直之清华姑俾免归于田里尔其阖门念咎改行涤心傥有路以自新亦讵容于终弃可
　　奉直大夫试将作监莆田县开国男食邑三百户陈守可依前官特授直秘阁荆湖南路转运判官制
　　朕鉴内重外轻之弊故凡更麾节以治最闻者必加收召而久于班列自诡民庸亦未尝不乐从之所以开公道厚风俗庶几内外之势均矧尔父佑我烈祖为中兴名相尔以谦谨克守家法出领郡寄入为省郎恬于势利蔚着贤闻诗不云乎惟其有之是以似之兹繇匠监寓直中秘将漕湖右以宠其行然外台纪纲之司当先振厉风采察吏臧否问民疾苦不但飞刍挽粟而已尚思懋勉以称临遣之意朕不汝忘可
　　朝请大夫试将作监孟纶依前官特授直秘阁荆湖北路转运判官专一措置提督修城诰
　　荆湘之间地逺而民瘠闾阎之疾苦不得上闻朝廷之惠泽不能下究朕每恻然于懐故于选使尤重尔操行有守悃愊无华中外践更声绩弥茂繇省郎而长匠监未久也抗章力请自诡民庸俾寓直道出将漕重湖之北朕之徳意志虑尔素知之矣其益励乃心咨询民隐攷察吏治平其赋役明其政刑毋使州县并缘一切以重困吾赤子时汝之职往惟钦哉可
　　奉议郎秘书省校书郎魏了翁依前官权知嘉定府兼管内劝农事兼沿边都巡使借紫制
　　三馆储养异材以待不次之用优游岁月弗容以久近计更迭也尔西州之彦妙年收名第召寘册府直谅着闻朕将有试焉乃以便亲力请肆嘉志尚擢领潜藩有社有民少行所学奏最来上朕不汝忘可
　　降授朝奉郎淮南西路转运判官提领营田兼提领措置屯田专一措置提督修城赐绯鱼袋叶籈依前官特授复直寳文阁权江南西路提防刑狱公事兼本路劝农提举河渠公事借紫诰
　　朕惟国朝以忠厚待士大夫乐于录功急于忘过矧兴起事业之际尤爱惜人材之时尔奋自名阀通于吏道践扬中外方懋尔庸顷总饷西淮甫十阅月耗蠧亡艺殊骇听闻既洊致于人言姑少伸于邦宪起之闲废防漕辕门虽戎捷未闻而粮道无乏念驰驱之良勚岂劝赏之可稽悉还延阁之宠名付以江圻之臬事布宣寛大申理滞寃一道戚休系而施置其勉酬于恩意且勿替于家声可
　　朝请大夫直秘阁主管成都府玉局观彭演依前官特授荆湖南路提防刑狱公事兼本路劝农提举河渠公事借紫制
　　朕惟重湖之南比岁旱歉民不聊生或饥寒切身乃诖误而丽于辟每为恻然于心故于选使尤重以尔学识纯明器资端靖践扬中外时惟老成朕之徳意志虑知之熟矣肆予命尔以祥刑之寄尔其体宁失不经之谊佩哀矜勿喜之戒平谳庶狱申理枉滞寛猛轻重咸迪厥中俾荆湘千里之逺不异户庭咫尺之间是为称职嗣有宠褒可
　　朝散大夫京西路转运判官兼提刑提举常平茶盐公事兼提领措置营田屯田提举大路纲马驿程公事赵善鐻可依前官特授直秘阁权知襄阳军府兼管内劝农营田事主管京西南路安抚司公事马步军都总管兼提领措置屯田专一措置提督修城制
　　朕惟上流之形势莫重襄州之要冲高城深池雄峙昔年之守备聚兵积粟遹严今日之将屯思得干略之长庸副藩宣之寄尔宗枝挺秀吏事著称试以剧繁耸然风望属弄印之已久知游刃之有余爰畀左符作鎭南服尔其开布徳信申固封圻时方须才矧擅间平之誉政先懐逺斯得江汉之心益懋壮图式寛忧顾可通奉大夫知庆元军府事兼管内劝农使兼沿海制置使武昌县开国子食邑五百户赵善坚特授寳谟阁待制依前官职封如故制
　　五材谁能去兵方饬临边之备八柄爵以驭贵爰疏进律之恩矧对之清班聨内朝之近侍式敷书赞庸示眷懐具官某属籍之英为吏而健蚤膺烦使寖歴禁涂天府牧民曾稀鸣于桴鼓甬东制阃资坐控于鲸波适疆埸之多虞选戎徒于诸道简稽有法期会靡淹爰峻陟于华聨示富褒于良翰虽义存体国初何意于论功然赏不逾时庶闻风而知劝祗承新渥益懋逺猷可主奉吴益王祭祀多庆磨勘转观察使制
　　彊本支之势每隆睦族之恩昭名器之公率攷彝章之旧兹攽命数庸贲亲贤具官某迪徳中和禀资粹美奉端献烝尝之祀推裕陵属籍之尊循榘度以无违繄仪刑之是赖阅时既久会课当迁其繇御侮之聨擢领观风之寄秩崇四品礼异庶僚惟乐善足以成信厚之风惟能谦斯可无亢满之累祗若予训益彰令名可
　　皇弟搢趁赴朝参除防御使制
　　朕笃本支继继之谊隆兄弟亲亲之恩睠乃宗英兹俶修于朝范辍繇环尹爰易畀于使名以尔岐嶷赋姿神明席庆系亲属近袭吾世父之休行治身端蔼矣成人之徳夙承师于商学甫序位于周班将观表着之仪用陟扞防之寄协宗盟而在列聿昭麟趾之风指侯屏以折冲益壮犬牙之势祗予新渥懋尔令猷可
　　武经大夫马军行司右军统制秦诜改知光州制
　　朕遴简虎臣分司淮服缮兵训卒虽戎备之不忘和众安民乃朕心之攸急以尔疏通详练重厚老成辍自戎行往寛忧顾光山为郡地接上游尔其体朕至懐思古良牧毋隳大信毋徇小利使徳礼着而威惠洽边陲静而田里安则于委寄无负矣时乃懋哉可
　　新授枢密直学士知颍昌府钱遹落职差知滁州制
　　勅朕推择多士不次而用之庶几一徳一心遵奉法度以隆太平其或蔽于匪彝自作弗靖邦有政典朕奚敢私具官某顷繇小臣擢任台属阅日未久致位六卿朕之待汝亦已至矣惟汝养交疑异懐贰弗讹紊乱是非诋沮成命致疑阍寺益觊超逾托铭党人罔徇廉节乃至匿丧请对防凟轩墀言路纠弹词垣论駮参验不爽良骇朕闻其褫职名黜守支郡尚为寛假往省厥愆可中大夫充寳谟阁待制知潭州军州事沈作宾可依前官特授试尚书户部侍郎赐封如故告词
　　六卿分职阜民莫重地官之贰大事在戎与祀适当经费之繁非素识于源流孰协司于泉货眷兹宿望锡以赞书具官某襟度粹夷器能宏裕昔襦今袴蔼腾郡国之风謡霜节星轺几徧江淮之使领顷资心计擢赞民曹满岁为眞行正甘泉之从八命作牧尚分湘水之麾朕总万货以佐军兴规九筵而修宗祀虽每语国用而至日旰然戒言利事而析秋毫欲令庶邦惟正之供畴若予采肆求儒者已试之效佥曰汝谐矧尝寓职于松阶其亟予环于荷槖惟能敛不加而用足庶几本以固而邦宁当知敷教之官不但理财而已祗若明训勉宣令猷可
　　朝请郎知平江军府事兼管内劝农使会稽县开国男食邑三百戸赐紫金鱼袋张泽依前官职特授龙图阁待制封赐如故诰
　　日甸承流缅想六卿之夙望河图候对首跻九阁之崇聨爰锡赞书式昭眷遇具官某天资端亮器度恢闳正色立朝咸服持衡之论至诚忧国每嘉削藁之忠逮晋长于七人遂疏荣于八座俄厌承明之直久从眞馆之游未罄猷为罙深简注属中吴之择守起旧徳以殿藩靡烦岁月之淹已载袴襦之咏俾还西清近侍之职增重右辅师帅之权均赋息民岂特销叹愁于田里训戎整备尚期壮屏蔽于京师庶几忧顾之寛不负保厘之寄亟祗涣渥伫徯最闻可
　　朝奉大夫敷文阁待制知鎭江军府事兼管内劝农营田使赐紫金鱼袋李大异依前官特授徽猷阁待制知婺州军州事兼管内劝农使赐如故制
　　京口据长江之天堑寳婺为东粤之奥区虽在上之委寄靡殊而为郡之逸劳有间惟吾近侍体此眷懐具官某蹈道至和秉心不竞践更中外饱着声猷顷迪简于朕知俾仪刑于禁路演纶词掖独称润色之工补衮谏垣备罄切劘之益少资雅望往防北门抚疲甿于疮疡之余饬戎备于襟喉之要屹若金汤之势蔼然襦袴之謡逮此弥年嘉而异最爰宠陞于华职仍改畀于便蕃名依日月之光身近斗牛之次与共理而安田里尔宜懋于循良用所表而补公卿朕敢忘于褒选可
　　中奉大夫守国子监祭酒兼中书舍人雷孝友依前官特授权尚书兵部侍郎兼中书舍人制
　　司马之典邦政盖分职于六卿内史之赞王言实参华于两禁矧经理图宁于戎略而播告思奋于人心匪得全材曷膺妙选具官某夙推奥学蚤擅英声汉儒通世务之宜雅高敭歴唐文为名家之冠蔚有典刑嘉韬緼之素深久徊翔而难进再仪班着罙畅风猷领教东胶士识在三之训演纶西省时称共二之能简自朕心跻于迩列其以夏卿之亚仍兼词掖之眞惟甲兵之问方倚訏谟而号令之敷实资大手当使军实悉加于申儆庶几帝制复见于坦明周室修戎赖祈父爪牙之助郑人为命繇子产润色之功勉企前闻嗣对休宠可
　　赵淳兼京西北路招抚使制
　　具官某朕分命虎臣规恢鸿业顾师众以顺为武何若有功俾人心惟惠之懐不战而胜爰示抚绥之意式隆委寄之权尔资禀骁雄信根忠义韬略不专于纸上机权自得于胸中夙扬境外之声益耸戎昭之望方中原襁负而至属大将鼓行而西载念吊伐之师当以辑柔为本矧遗黎求脱于苛政如赤子思见于慈亲亟进复于故疆以就将于隆指昔邓禹勤于劳徕而三辅归之号百万众刘琨长于懐纳而一日降者至数千人虽坚凝之尚难皆招携之为急尔其奉诏出塞毋专略地屠城谕以二百载涵养之恩闵其七十年沦陷之久凡天戈之所指曾秋毫而无伤庶乗荆楚之云从行见关河之响动傥中兴之有日岂上赏之逾时可
　　郭倪兼山东京东路招抚使制
　　朕分命虎臣规恢鸿业属中原襁负而至俾大将鼓行而东箪食壶浆以迎王师谅喜官仪之复见停车驻节以劳父老当如时雨之来苏爰因授任之名丕示招携之意具官某沈鸷而识兵势仁勇而得众心带砺相传不愧西平之勲阀日月可冀方推郭氏之功名辍委寄于岩疆总兵民于阃制小试囊中之略大扬境外之声慨念吊伐之师当以辑柔为本矧遗黎求脱于苛政如赤子思见于慈亲宜进抚于故疆以就将于隆指尔其奉诏出塞毋专略地屠城延见吏民闵其七十年沦陷之久开布徳信谕以二百载涵养之恩凡天戈之所临虽秋毫而勿犯庶几云合响应之势不待尺攻寸取之劳傥茂勲之有成岂上赏之敢吝可
　　降授中大夫吴兴郡开国公食邑二千五百戸食实封四百户赐紫金鱼袋钱象祖可依前官特授知绍兴军府事兼管内劝农使充两浙东路安抚使马步军都总管塡见阙封食实封赐如故诰
　　朕注意东藩妙选贤牧一日去良弼已渇想于仪刑十国以为连兹式隆于屏翰趣颁命綍庸示眷懐具官某厚徳鎭浮闳材经逺山河带砺世藏盟府之勲鼎铉谋谟业绍祖风之懿素守确然于金石见几炳若于蓍亶惟文武之兼资尽付枢衡之二柄夙夜勤疆而竭节士马储斥而备谙和羮尔惟盐梅方赖同心而辅政美疢不如药石益知逆耳之为忠朕昭掲大公肆畴夙望自今我其立政尚克询猷乃心罔不在王俾之自近其起长沙之谪往懐会稽之章矧先正保厘犹想棠隂之旧而家山属迩何殊昼绣之荣宜循塡抚之余规亟奏中和之最课噫丙夜思治民之本暂烦分陜之行衮衣使我公之归宁俟朞年之久祗膺茂渥勿替初心可降授中奉大夫提举江州太平兴国宫归安县开国男食邑三百戸赐紫金鱼袋倪思依前官特授试尚书礼部侍郎兼直学士院封赐如故制
　　北门之号内相独高两禁之聨南宫之列中台尤重六卿之选兼践清华之职必归鸿硕之儒矧已试之可观宜师虞之允穆具官某天资鲠亮徳履粹温学广闻多绚卿云之巨丽曲高和寡抱牙旷之余徽蚤膺烈祖之深知尝缀先皇之近侍逮予初政擢正禁涂自一逺于周行俄十逾于岁籥宣劳钜屏所至受恩均逸殊庭何必在已嘉尔后凋之操怡然难进之风朕重惜人才广开公道将济中兴之盛业其惟众正之在朝有如宿望之孚可后趣还之命况礼文犹阙政资国典之讨论诏令惟行期使人心之感动爰复青氊之旧俾还紫槖之眞久不见生方虚夜半席前之问何以告朕谅非野外绵蕝之仪益懋逺猷式昭异睠可
　　通奉大夫充寳文阁待制知潼川军府事兼管内劝农使提举潼川府果渠州懐安广安军兵马巡检盗贼公事延陵郡开国侯食邑一千六百户食实封一百户吴总依前官特授尚书工部侍郎实封如故制
　　朕规恢逺业遴简从臣肆畴勲阀之贤茂着师垣之绩兹峻跻于起部爰申锡于赞书具官某识造几微才兼文武早际风云之会入陪鸳鹭之行逮歴试于节麾亦备宣于劳効眷而诸父首佐中兴力控扞于西邮志殄亡于北敌保百年梁益之险皆一门兄弟之功嘉乃后昆克济世美惟其有而是似朕亦念之不忘矧吾延阁之华聨久缀内朝之近侍趣加驲召俾正槖班器械咸精其能方饬修于戎备谋猷入告于后其务罄于忠规可
　　太中大夫寳谟阁学差知庐州祥符县开国子食邑五百户赵师依前官特试工部尚书知临安军府事兼管内劝农使充两淛西路安抚使马步军都总管封如故制
　　六卿率属聿严平土之司万国承流莫重神臯之寄肆求已试允副畴咨老成重于典刑盖践班聨之旧吏民服其威信载观弹压之新具官某智略沈深风神峻整轻车熟路翼乎如遇顺风错节盘根恢然其有余地久剸繁而治剧旋入从而出藩履声已近于星辰最课尝司于辇毂朕惟京邑之难治盖自汉世而已然前有赵张后有三王固已不全而不粹久者年岁近者数月未闻至再而至三惟卿之才屡试而见其除冬官之长往殚天府之劳献纳论思岂止及百工之事耳目方略尚能折千里之冲可
　　太中大夫试工部尚书兼知临安军府兼管内劝农使充两淛西路安抚使马步军都总管兼防检户部赡军激赏酒库祥符县开国子食邑五百户赵师特授通议大夫依前职封如故制
　　五材谁能去兵方饬临边之备八柄爵以驭贵爰疏进律之褒申锡赞书式昭眷遇具官某才推时杰望耸宗英三入承明亶谓仪刑之旧重来辇毂更高弹压之威顷制阃于东藩属选徒于吾圉顾简稽之有法曾期会之靡淹肆畴茂勋俾进崇秩虽位超八座于论赏以何心而身率列侯庶闻风而知劝勉祗宠渥益告辰猷可寳文閤学士通议大夫知建康军府事兼管内劝农使充江南东路安抚使马步军都总管兼营田使兼行宫留守司公事河内郡开国侯食邑一千二百户丘崈依前通议大夫特授试刑部尚书充江淮宣抚使封如故诰
　　朕遹追贻谋思广继伐会诸侯复境土顾此义之甚明非上智必英豪待其人而后济畴咨惟允委寄宜隆盖威名资实在素望而已孚则号令指麾不崇朝而改观丕昭使指申锡命书具官某夙擅俊杰之称少推公辅之器览神州而太息嘉有志于中原遗后嗣以敷求实受知于烈祖凛芒寒而色正嗟才大而用难沐雨栉风贯四时而柯叶不改批却导窽解千牛而刀刃若新辙环几徧于域中风采耸闻于天下久矣山东之高卧崒乎江表之伟人乃以在王室之心幡然当留都之寄而御下简易折冲精神虽并边纷羽檄之驰而列郡无犬吠之警朕惟四海想中兴之美三军惟谋帅之难岂应元老之壮猷坐视羣工之血指其进陞于常伯以尽抚于成师噫制胜如奕碁虽工拙之各异持兵犹槃水在审量之为先惟卿涵蓄之累年加之踌躇而四顾必有多算成此万全虽爵禄未足以待贤而竹帛永垂于不朽其体至意伫奏肤功可
　　通议大夫试刑部尚书充江淮宣抚使河南郡开国侯食邑一千二百户丘崈特授通奉大夫守刑部尚书差遣封如故制
　　宣威戎阃倚制敌之良图防课吏铨有陟明之彝典虽非尊贤之道实昭励世之公具官某识逺而虑微器闳而用大望高诸夏掲晓汉之长庚身鎭众浮屹春涛之砥柱敭歴三朝之旧仪型八座之聨方凝耆定之勲允赖折衷之略养威持重信金城无逾老臣委任责成致匈奴不敢近塞抚江淮而按堵虽草木以知名兹诹律于攸司俾晋阶于三品第汉臣之最姑酬积阀之劳褒申伯之功迄济中兴之美往祗予命益究乃心
　　降授敷文阁直学士通议大夫知潼川军府事兼管内劝农使兼提举潼川府果渠州懐安广安军兵马巡检盗贼公事小溪县开国子食邑五百户杨辅依前官特授知成都军府事兼管内劝农使充成都府路兵马都钤辖兼本路安抚使封如故制
　　朕总擥羣才注懐旧德当馈而为之太息侧席以迟其来归惟北顾之未宁念西邮之尤急任方面者专于控御既属我枢机之臣防根本者要在抚绥宜咨于笔槖之望并加隆委靡限彝章具官某端厚足以鎭浮刚方足以立懦恬澹无欲素高难进易退之风从容有常可谓特立独行之士入从则忠言劘上出藩则专利及人岿然故国之灵光独殿当今之诸老虽朕渇闻于辰告顾时方重于坤维勿烦制阃之劳特领牧民之寄东西惟命足寛旰食之忧富贵何心岂羡昼游之乐利害熟则罢行甚易威信着则设施不劳少须最绩之闻嗣对延登之宠可
　　资政殿学士通奉大夫知兴化军府事兼管内劝农营田使充利州东路安抚使马步军都总管蜀郡开国公食邑二千六百户食实封八百户费士寅依前官特授知潼川军府兼管内劝农使兼提举潼川府果渠州懐安军广安军兵马巡检盗贼公事封食实封如故制
　　倚良翰以筹边允借弼谐之望择奥区而易鎭式隆体貌之恩密聨乡部之荣均号坤维之重载嘉旧徳用畅明纶具官某雅量鎭浮通才周变渊乎似道器涵金玉之纯立不易方材挺栋梁之任自翺翔于禁路遂晋躐于政涂夙夜竭节以尽公协赞万几之务帷幄运筹而决胜坐折千里之冲久殚王室之勤旋曳汉中之组甫临阃制坐息边萌爰奬殊庸就更钜屏防西秦之险隘屹若长城抚东梓之沃饶恢然余刃昭予注想为尔相攸暂烦卧防之行亟奏偃藩之最噫高屋建瓴水之势朕方务于外攘庶民臻田里之安尔尚修于内治眷惟哲辅奚徯训词可
　　朝议大夫焕章阁待制潼川府路兵马都钤辖兼本路安抚使知泸州军州兼管内劝农使赐紫金鱼袋刘甲依前官知兴元军府兼管内劝农营田使充利州东路安抚使马步军都总管赐封如故制
　　当一面以缵戎式倚金汤之固遴羣工而选牧孰逾簪槖之英肆隆易鎭之恩庸懋干方之绩具官某望高时隽志在本朝智略凑前每推诚于献纳文武为宪俄自诡于翰藩粤从叱御之行罙见壮猷之展荆州植纛端有去思泸水出符已歌来暮朕辑宁王度巩固边邮厥今阃寄之雄无若汉中之地惟天设险瞻劒阁以犹存众志成城得寳臣而可恃特俾帅权之重仍聨禁路之华顾眷倚之方深实修攘之允赖因利乘便势难易于建瓴和众安民备莫先于彻土期寛忧顾嗣对宠褒可郪县灵防庙显佑顺泽王加康济二字制
　　朕惟一时特起之才勲业不大见于世则虽千载之下精爽犹弗忘乎民虽幽显之有殊宜位名之必称某神生有封侯之相属当唐室之衰收复之功屡书盟府专征之钺尽防东川敬宣之憾未酬守亮之兵垂衂赍志以往庙享是宜以生平拨乱之心为身后及人之绩水旱疾疫之有祷肸蠁潜通而弗违既胙眞王载加褒字念夙懐于康济盍昭述于形容岂惟梓潼之人凡我西南之壤悉繄隂骘永孚于休可
　　灵佑瑞泽王加广济二字制
　　载观前史有伟二难一时自奋于功名六纛相传于掌握方其引杯看劒视死如饴无非捐己为人处心以义故英风之不冺虽亿载以常存某神刚果而甚儒雍容而能断遭李唐之讫箓值羣狡之并吞不忍以七万人之兵苟利夫数千里之地镜堂忼慨阖境生全至今棣萼之威灵犹庇梓潼之黎庶曰旸曰雨是祷是祈既屡奏于隂功宜申加于显号繄岂片言之能述姑慰逺民之所依尚克顾歆益垂黙相可
　　盱眙军山庙龙王宣抚司申王师渡淮祈祷平善收复泗州赐威济庙封忠佑侯制
　　勅具神某天心助顺神物效灵朕申整六师奋张北伐方长淮之利涉指泗水以于征城以迎降市不易肆嘉乃隂相之力可稽褒崇之荣启眞爵于侯封涣徽称于庙貎敢徼后福用迄骏功可
　　佐神赞利忠惠协应昭绩侯加封翼惠公制
　　尔神弗爽来宾之约卒飨血食之隆以他年谊槩之相从宜今日隂功之有助生死一意幽显均荣肆兹申侈于神休亦俾陞华于爵列益祈黙赞永答恩徽可黎州汉源县武威庙英勇灵济普应公加封显惠二字制
　　朕惟山川英灵之气不以幽显而或殊故其聪明正直之心虽阅生死而弗变俨乎如在感焉遂通尔神济先主于艰难招羣携于纷纠后先诸葛扶植炎刘凡当时仗义以有为皆一意为民而除乱精诚所寓亿载常存至今呼吁以有祈殆若形声之相应震电詟羌戎之寇甘霖苏旱魃之灾威惠允孚功效茂异宜申加于美号庸昭报于神休尔尚服我宠光保兹西土可
　　神妻封协惠夫人制
　　朕教民美报咸秩无文矧妇爵固贵于从夫岂祝嘏尚稽于锡号尔夙懐懿徳克配明神睠灵异之屡书繄相成之有道位名未称郡国以闻新命服于小君订徽音于协惠答扬并贶式赞晏娭俾西土之常祠弥亿年而罔替可
　　神子昭烈侯加善佑二字绍休侯加善助二字
　　蜀志载马鎭南二子而不着其行事以蜀人崇敬之心一方庇赖之绩其能隂佑嘿助无忝厥绍信矣夙践元侯之爵兹申褒字之荣宠辑一门祀绵亿载作其祝号亦求有辞可
　　广安军岳池县灵济庙昭应孚惠利泽侯加忠靖二字诰
　　梓潼之漕臣来谂于朝谓彼邦频岁旱干借神之威化沴为和人以有年美报是宜朕徐攷其素则尔神遯世之士也生不可荣以禄死何所事乎名然凿岩聚书学道爱人百不一施赍志以往神宜未忘乎民朕其敢忘于神乎因元侯之故封加新称于八字以着祈享以慰依归尚其顾歆汔垂庇祐可
　　神父严徳威逺显庆侯加昭灵二字诰
　　荣亲人子之常情报本国家之盛典幽明虽异宠数则均某神积庆一门发祥二嗣生任专征之寄棣萼传辉死当庙食之严英灵茂着凡我梓潼之生齿繄而父子之垂休郡国以闻功状甚伟既疏恩于并命宜归美于所尊爰加八字之称庸极元侯之宠庶几降鉴永庇我民可

　　钦定四库全书
　　后乐集巻三　　　　　　　宋　卫泾　撰内制
　　钱象祖辞免参知政事不允诏
　　勅具悉古有格言共政其惟图旧时方多事强本斯可折冲卿德钜才全器闳识逺身歴三朝之久望参诸老之间自陟进于枢衡益具曕于岩石比颁召节入侍经帏屡陈造膝之嘉猷莫匪济时之急务与其养恬祠舘以奉清闲之燕孰若密禆庙论以究图囘之勲爰攷师虞复陪鼎席昔宋庠之于庆歴公着之在元丰皆以宣力四方再登两社迄臻大用俱为名臣朕之遇卿抑何异此其殚素蕴勿徇冲怀所辞宜不允
　　钱象祖再辞免参知政事不允诏
　　省表具悉人君虚己任贤惟推诚而相与贤者得时行道岂辞位以为高卿出入三朝险夷一节曩因去国毎兴当馈之怀旋起殿藩即下趣归之诏众方想闻其风采朕尤喜见于仪刑自聆啓沃之规罙识忠诚之蕴属政涂之虚位畴物望以登庸夫思之至故用之为不轻信之笃故待之为无间厥今北敌虽求和而备御不可以暂弛西陲虽耆定而控御宜急于良图所当惜日而有为庶頼同心而共济深谋逺虑方与卿等勉之曲谨小廉顾岂朕所望者所辞宜不允仍断来章
　　赐资政殿学士中大夫知隆兴府充江西路安抚使程松辞免除资政殿大学士四川制置使兼知成都府恩命不允诏
　　勑程松省所奏劄子辞免除资政殿大学士四川制置使兼知成都府恩命事具悉维昔择建蜀牧必属侍从名臣其自二府临镇者由干德至今裁六七人其选不益遴乎卿以英髫早跻严近竭节匪躬有排奸之勇持平处正真凝重之才訏谟斗枢之庭已畴硕望奉使井络之域亶借忠亲用加学士之大称全付西南之钜屛宠灵特异节制加尊维文翁化俗之方本于劝学若武侯经逺之畧先在养民寛予顾忧咨尔多算况王事靡盬义不得辞人才至难无出卿右当思养志之孝无靳叱驭之勤所辞宜不允
　　辛弃疾辞免除兵部侍郎不允诏
　　勑具悉朕念国事之方殷慨人材之难得外而镇临方面欲借于威望内而论思禁列将赖于訏谟熟计重轻之所闗莫若挽畱而自近卿精忠自许白首不衰敭歴累朝亶为旧德周旋剧任居有茂庸建大纛以于蕃趣介圭而入觐虽戎阃正资于谋帅而武部尤急于需贤勉图厌难之勲宜畧好谦之牍所辞宜不允
　　赐通议大夫丘崈辞免除刑部尚书充江淮宣抚使不许辞免恩命不允诏
　　勑丘崈省所奏劄子辞免除刑部尚书充江淮宣抚使不许辞免恩命事具悉朕惟义不可以不明功固当于驯致矧乃世讐之未复适兹邉衅之屡闻不得已而兴师顾莫先于图旧以卿躬士衡之明鉴有公瑾之盛心阅历之多素存谨重忠义所激靡辞剧艰属虚中权无逾宿望俾尽提于戎律仍进陟于文昌惟威名之独高谅施设之易信叩囊底之智姑借重于疆陲摅堂上之竒伫折冲于廊庙禆赞自诡何言之谦所辞宜不允钱象祖辞免兴复元依旧知绍兴府不允诏
　　勑具悉昔黄霸守颍川尝贬秩八百石久之宣帝思霸长者为下诏褒扬复秩中二千石所以重师帅之任而风示天下也矧卿夙居邻辅起镇东藩十连资屛翰之勲千里徯中和之政傥微文之是徇非崇秩之尽还则恩礼未昭吏民安仰岂称朕礼貎大臣之意乎亟祗茂恩毋事多逊所辞宜不允
　　钱象祖辞免召赴行在不允诏
　　勑具悉朕思靖邉氛兴怀旧弼卿精忠体国沈虑识时召自辅藩倚摅贤蕴矧淛河之东密迩王室谓宜朝受命而夕引道胡为上章以疾来谂惟吾股肱之望义均戚休毋徇一身出处之私勉副公朝图任之切正兹渴想其畧防辞所辞宜不允依已防指挥疾速赴行在不得再有陈请
　　钱象祖辞免再知绍兴府不允诏
　　勑具悉朕惟旧弼实心腹之臣辅甸廼股肱之郡方起贤而自近矧谋帅之维难卿久践政涂亶为民望绸缪万务具殚夙夜之勤翌赞逺图隐若深长之虑粤从去国毎切兴怀兹稽舆论以赐环亟俾东藩而制阃徒得君重庶期忧顾之寛其沃朕心式示来归之渐成命胡稽于俟驾冲襟尚执于循墙宜体国事之重轻勿泥身谋之出处其蠲巽牍以对茂恩所辞宜不允不得再有陈请
　　钱象祖乞祠禄不允诏
　　勑具悉卿环望宏材为时柱石深谋逺虑为国蓍龟起之辅藩规以自近寛大平和之政七郡之民安之缅想棠隂益彰世德矧神明之方壮奚疾恙之能侵胡为抗疏之闻遽动赋归之兴河东吾股肱郡端頼于分忧望之古社稷臣岂忘于图旧勉腾治最难徇冲襟所请宜不允
　　赐复庆逺军节度使差充镇江府驻劄御前诸军都统制成闵辞免加食邑食实封恩命不允诏
　　朕吁俊以尊上帝非惟常伯常任是頼亦惟頼虎贲之长越在外服简恤尔士尚廸果毅以登乃辟肆予一人汝嘉用承天休赉尔多邑诞告有众咸曰允哉毋或固辞共朕之诏所请宜不允
　　赐成闵上表再辞免加食邑实封恩命不允不得再有陈请诏
　　王者公予夺以驭臣人臣明辞受以事上古今之通谊也日朕躬郊拜贶均惠文武有怀宿将总戎于外虽无侍祠之劳而有制阃之功载加多邑以溥吾恩非妄予也卿其可异众而独辞乎所辞宜不允不得再有陈请
　　杨炳辞免除权吏部尚书不允诏
　　勑具悉天官冢宰之职歴代以来班序常尊至唐以宰相兼领岂铨综之得失闗人物之盛衰匪望实素孚识鉴精敏莫副兹选卿秉心端亮履行粹夷论事有争臣之风掌诰得王言之体比繇小宰之任摄承常伯之班繄尔宣劳于今弥嵗处剧烦而有裕嘉平允之著称官无滞淹吏革谩隐肆畴已试之效孰如因任之宜昔山涛密啓公奏而举无失才左雄收异登竒而号称孤絶勉希前躅勿事逊辞所辞宜不允
　　杨炳乞祠禄不允诏
　　勑具悉文昌八座接武四近进退之际重轻系焉属当多事之秋尤借老成之望卿学识纯茂履行方严亲被简知徧仪华要比陞班于常伯仍冠席于迩英铨综擅平允之称诵説广缉煕之益亹亹忧时之论惓惓体国之诚虽防盗之潜奔正事几之宜察盍摅至计叶济逺图矧精神之方彊奚疾疚之为累遽祈均佚良咈眷怀安服厥官姑恵予采所请宜不允
　　杨炳辞免宝谟阁直学士宫观不允诏
　　勑具悉朕惟魁垒老成之望禁路所推出入进退之间礼貎宜异矧挽畱之弗获尤眷宠之当加卿位冠文昌时称夀隽敭歴众职周旋八年方倚重于典刑遽恳祈于间佚神明犹壮众惜孔戣之得归官政闵劳难强汲黯之为郡爰峻班于延阁以增贲于真祠既自取之甚廉胡抗辞而不已亟祗成命其畧防函所辞宜不允
　　呉总辞免除工部侍郎不允诏
　　勑具悉中兴以来元勲宿将孰如卿家父子兄弟朕方慨慕前烈规恢逺图顾瞻周行有如象贤独无在吾左右者是岂念功之意哉矧卿才畧优裕识虑精深出入三朝更践惟旧列职延阁通班禁路逾二十年可谓老成之彦召从帅阃俾贰冬卿积望既高佥言咸允属时多事尤頼世臣益肩报国之诚毋负敎忠之训祗予宠渥奚以辞为所辞宜不允
　　呉总辞免吏部侍郎不允诏
　　勑具悉国朝班院自元丰以来小宰分职而治员多阙少法密文繁惟武选为剧吏缘为奸人受其弊非得疏通明练之才何以甄别流品擿发隐欺卿毓德名门世济其美践敭中外资望甚高仪图尔庸留以自近虽禁途密勿均倚告猷然起部优闲未殚闳蕴其以缮修之暇徃参铨综之公佥论既谐巽函宜畧所辞宜不允
　　呉总辞免知鄂州不允诏
　　勑具悉鄂渚上流旁连蜀汉下控呉楚自昔用武之地在今择守尤难卿被遇四朝险夷一节召寘从槖出赞元戎方倚壮犹勉从外补与其逺司于牧孰如近畀以蕃宣矧尔旧游谅多遗爱将肃清于氛祲抑有頼于威名忠报是图谦辞宜畧所辞宜不允
　　薛叔似再辞免端明殿学士侍读依旧湖北京西宣抚使不允诏
　　勑具悉元戎重寄襄汉上流非望实在众人之先论议攷平日之素不以轻授卿秉持一节际遇累朝期尽瘁于国家曾何心于利禄比繇谕防就畀宣威俄渉歴于三时殚勤劳于庶务属北兵之入冦在忧顾以方深朕惟责之専者礼宜优任之隆者位必称是用通班秘殿视宠政涂肆体貎之有加谅观瞻之益竦庶收来効迄展壮犹防章屡腾贬损特甚盍体朕责成之意顾岂卿辞官之时勿复重陈亟其祗拜所辞宜不允不得再有陈请
　　招抚使郭倪乞赐重行窜责不允诏
　　勑具悉倚重戎昭方懋安邉之畧力陈私谊忽腾引咎之章卿夙负雄材蔚为名将父子相传于忠孝后先接武于岩除将收地于河湟俾防屯于淮浦属偏师之失律于军制以当明谅忧国而忘家岂以恩而掩义虽因嫌而自别顾奚罪之可归矧今巳廹于秋防頼尔用张于士气若过形于贬损何所望于激昻其体至怀勉图伟绩所请宜不允
　　张岩辞免除知枢密院事不允诏
　　勑具悉周用吉甫文武为宪于万邦汉得留侯帷幄决胜于千里矧图囬于逺畧端倚頼于訏谟匪畴经世之材曷冠神枢之任以卿纯诚许国茂识爽邦两践政涂有同寅协恭之助久禆几省多折冲厌难之谋罄竭一心周旋歴嵗属政事之修欲攘于外侮而甲兵之问方至于庙堂傥任责之既専庶成功之可必惟卿夙陪宥密当有先定之规摹身寄安危爰俾进参于心腹顾允谐于师锡且益耸于民瞻其即钦承无庸冲逊所辞宜不允
　　张岩再辞免除知枢密院事不允诏
　　省表具悉朕惟文武之柄虽异股肱之寄实均盖闲暇必先政刑之明而兢业尤以时几为急矧机防之投间不容发而樽俎之问期于折冲虽以兼资之上才抑当不分于用智庶几算无遗策动有成功卿沈审善谋忠诚体国粤自风宪纪纲之地置诸疑丞辅弼之聨出入八年险夷一节属孔棘于我圉期肇敏于戎公肆图共政之良俾正元枢之任盍祗休命奚徇冲襟若以尽瘁为劳则今靡烦以它务傥谓不能者止则昔已着于茂庸佥言允谐朕志先定拊髀而思颇牧舍尔其谁稽首而逊防龙岂予所望宜蠲来牍迄展壮图所辞宜不允仍断来章
　　李壁辞免除参知政事不允诏
　　勑具悉昔乐正子为政贤者喜而不寐叚干木在朝敌人莫敢与争盖惟吉士斯劢相我国家用真儒廼无敌于天下匪负楝隆之望曷禆柄任之图以卿夙着家声蔚有时誉文章规姚姒之上忠信行蛮貊之邦非道不陈于前言皆可复廷臣无出其右政将焉归矧时庶事之方殷必待宏才而共济既选众而后用顾于卿而何辞万几之繁冀寛当馈焦劳之念一命而俯此岂循墙逊避之时宜体至怀亟祗成命所辞宜不允
　　李壁再辞免除参知政事不允诏
　　省表具悉朕惟图任共政期于补弊举偏属多事之未宁得一贤而为重然望治虽切量才实难务因循者或怠于事功锐进取者又踈于谋畧患在文具无恻隐之实思得忧国如饥渴之人其心纯于爱君而不徇名其智足以周物而无滞虑畴若予采信莫如卿爰自秩宗擢参宰席谨纪纲赏罚之柄惩苟且欺诞之风頼尔同寅惟今急务有用我者期月而可尚窃迟之若命官以相逊为能非其时矣矧千载休期之难得而先正教忠之谓何其絶防函益摅素蕴所辞宜不允仍断来章李壁辞免权监修国史日歴同提举编修勑令不允诏
　　勑具悉朕惟史有三长提纲尤重法垂一定载笔实严汉命酂侯约讲画之规唐防元龄专纂修之任自昔必资于近弼矧今允借于鸿儒卿文摹六籍之华学继诸贤之统俪二班之父子相承笔削之谨严考三后之源流素达礼刑之表里参陪机务方懋逺猷典领策书宜膺隆委况编年有世传之法而着令以经术为宗讨论虽列于羣工折衷盍归于良辅裁其义例伫成一家之言凡厥条章务述累朝之旧既孚众望奚事多辞所辞宜不允
　　李壁乞祠禄不允诏
　　勑具悉朕惟国家待遇二三大臣之礼与百官执事异盖所以托股肱心膂而与之同休戚也去就之间奚可轻议卿以安石之文雅济德裕之经纶比与政机实从人望属时多虞警奏日闻頼卿推诚协心毕力尽瘁方内畧定朕甚嘉之何嫌何疑遽欲求去且逆党尽诛邉尘渐息信如卿之言矣独不为朕讲求安辑之方经理之政乎朕思与卿等宵旰图治日谨一日庶几安不忘危底于绥靖从容引疾自为计得矣而非大臣体国之义也益殚忠虑毋徇小廉所请宜不允
　　倪思辞免礼部侍郎兼直学士院不允诏
　　勑具悉朕焦劳图乂寤寐求贤矧予两禁之英允矣三朝之望久退安于真馆诚渴想于辰犹且嵗属亲祠时当多事缉熙典礼期以接三神之欢播告训辞将欲鼓四方之动端頼寅清之助孰逾润色之长皆尔故官实谐师锡倚须前席之问宜不俟驾而行奚徇谦怀尚稽成涣所辞宜不允
　　皇伯嗣秀王师揆加食邑实封制
　　门下朕肃时禋祀裒对神祗稽经循大报之彛练日得中辛之吉祖功宗德聿严升侑之仪帝系皇支咸在骏奔之列眷言伯父克相祲容爰首锡于徽章用答扬于景贶诞旉明命亶告治朝具官某属近而行尊身端而行饬炳玉质金相之美衍银潢璿蕚之辉父子象贤袭王封于檇李弟兄竸爽绵世德于常华宠光萃于一门恩意隆于九族骍旄茸纛峻元戎节制之权赤舄绣裳视上宰班聨之贵甲第迩阙庭之邃夀宫仍使领之荣喜见仪刑时趋表着当总章之展采率公族以侍祠翼翼其隣嘉廼温恭之度雍雍以相辅予陟防之容迄用有成以作尔祉拓丰租于榦食加真采于圭腴于戏服冠履而祀明堂东平实陪于汉礼分脤膰而亲同姓滕侯宜长于周盟益追孝于前人式永绥于令誉可依前皇伯奉国军节度使开府仪同三司充万夀观使嗣秀王加食邑七百户实封三百户主者施行
　　皇太子荣王曮加食邑实封制
　　门下朕绍列圣之诒谋荷皇穹之申命防奉宗庙社稷靡遑康宁以承上下神祗罔不祗肃攷三嵗严禋之制崇九筵毖祀之仪礼备乐成精意孚于蠁仁滂施厚膏泽沛于黎蒸眷予主器之良宜守均厘之锡诞丕号旉告大廷皇子具官业尚淳修性资英敏咸韶濩武韵凝钟律之龢璜琉圭璋体具隂阳之粹亹亹尽事亲之孝孜孜殚就傅之勤密陪侍膳之恭尤笃含饴之爱嘉温文之日积信岐嶷之天成鼎席参华视上宰班联之峻坤维赐履焕真王典册之荣防宠寖优处穷罙恪兹当杪秋之吉廼竣重屋之祠孰共迓于鸿禧念莫逾于元嗣爰举邦彛之旧载加井赋之新于戯用德而典神天既格三灵之贶受祉而施孙子永绵百世之基茂对徽章益绥令誉可依前皇太子威武军节度使开府仪同三司荣王加食邑一千户食实封四百户主者施行
　　皇伯检校少保师垂加食邑实封制
　　门下朕卜季商之吉蒇重屋之仪涤虑俨乎斋房承神娭乎熉幄祼将有庙祖宗顾歆陟降在庭天地昭假载省眇冲之质敢専福祉之防茂举庆条宜先族老具官某禔身端慤廸德粹纯神明袭帝胄之华传芳元凯博雅佩诗书之训俪美间平源愈濬而流长行既尊而属近贰公宏化峻参左棘之班授钺总戎丕拥六旌之重真馆久颐于闲燕寝园祗奉于烝尝适亲圭币之祠实相豆笾之列伟肃雍之秉德陪献飨以展容念刘氏祭酒之贤厚周室执膰之赐中加邑采并实井腴于戯美万物之能盛多既荷绥成之贶亲九族而致禋祀庸彰笃叙之恩祗服宠光益隆夀嘏可依前皇伯检校少保定江军节度使提举佑神观兼充秀安僖王园令秀王位检察尊长天水郡开国公加食邑五百户食实封二百户主者施行
　　皇叔保康军节度使师禹加食邑实封制
　　门下朕采冬官之遗制饬秋飨之上仪念王者之行明堂既达馨香之荐若天子而谓叔父当隆亲睦之恩矧陪显相之劳与觌煕成之佑肆颁褒綍用涣徽章具官某色裕而气龢体庄而资粹父子袭璇源之系不陨其名弟兄聨棣蕚之芳则笃其庆眷礼优于三圣宠光华于一门孜孜殚信厚之诚亹亹廸中和之行建旄外屛有华秉钺之瞻诏禄内祠罙谨祝厘之奉属严禋之备举鬯精意以潜通克竣祼献之容亶自肃雍之助加爰田而奠食衍井赋以陪腴于戯敛时五福用锡庶民敢専乡神之贶岂无他人莫如同姓宜首均家国之休勉廸前猷永绥令誉可依前皇叔保康军节度使提举佑神观天水郡开国侯加食邑五百户食实封二百户主者施行
　　随龙保成军节度使谯令雍加食邑实封制
　　门下朕循累圣之彛章袚九筵之嘉荐鋗土鸣而应律逶迤雅奏之谐黼绣张而承神彷佛高灵之堕方举钦柴之礼肆兴伐木之恩褒我信臣锡之惠衎具官某才猷敏劭德度粹温蚤依日月之光亲际风云之防西平有子蝉联增庆阀之华代邸修功密勿侍禁廷之邃威仪于上閤表着肃于昕朝自履满盈愈思谦畏清都绛阙燕珍馆以祝厘簜节雕戈拥斋旄而制阃属时毖祀相我祲容其因渥泽之颁申衍爰田之赋以彰眷遇以耸观瞻于戱备物可以告神明既聿怀于多福友贤而不遗故旧兹大赉于善人祗服茂恩益坚冲守可依前随龙保成军节度使提举万夀观临海郡开国侯加食邑五百户食实封二百户主者施行
　　保信军节度使呉琰加食邑实封制
　　门下朕系隆景命祗遹先猷布政颁常仿黄帝合宫之制配天尊祖乘素商肃物之辰百礼洽而熙事成六乐谐而淳音畅克相祲容之举实繄左戚之良舎爵书劳扬廷敷号具官某谦冲而自牧和裕而不流诵读诗书雅有游居之乐制节谨度不为富贵之移载念中兴之母仪孰逾宪圣之家法拥立禀帘帏之训计安深社稷之功肆尔一门冠于四姓仲叔季弟交辉槐棘之聨累将重侯鼎列簪绅之盛自渉斋坛之峻退安珍馆之熙誉处罙休典刑靡坠适讲严禋之礼有来助祭之勤载衍爰田以华茂属于戯赐文武之胙在周人先异姓之封褒凑溆之贤在唐室有同日之拜益绥吉履勉廸殊徽可依前保信军节度使提举佑神观广陵郡开国公加食邑五百户食实封二百户主者施行
　　少傅呉瓌加食邑实封制
　　门下朕推尊祖敬宗之心以灵承上帝宪规天矩地之制以祗事合宫祀以一纯二精穆卜素商之杪申以三斋七戒吉蠲熙礼之成眷言四姓之英宜洽百神之祉诞旉纶綍亶告神緌具官某靖重而端庄忱恂而谦厚聨芳棣蕚夙推呉凑之最贤流泽椒涂时廼太任之近系累奕叶重侯之贵称外家左戚之良居惟业于诗书动不逾于法度斋坛授钺绚物采于元戎夏篆建坛亚班聨于帝傅燕真祠而均佚冠茂属以陞华粤临右飨之庭丕饬严禋之典威仪是力有来显相之恭笾豆孔嘉于赫高灵之堕肆颁馂恵庸涣徽章晋荒崇社之封增衍爰田之赋于戯贺庆而亲异姓敢专乡于蕃厘赉予以锡善人宜首膺于宠渥永绥誉处益介夀祺可依前少傅昭化军节度使充万夀观使进封崇国公加食邑七百户食实封三百户主者施行
　　赐安南国王李龙加食邑实封仍加崇谦功臣散官勲如故制
　　门下朕抚运重煕同仁一视飨帝秩九筵之礼对越在天宁神得四表之驩丕冒出日眷南交之旧服输北阙之丹诚肆推拜胙之厘用亶在庭之听具官某性资端顺气概沈雄袭累世之圻疆邈处鸢飞之域禀中华之正朔乆通象译之朝康寜逾卫武之年蕃衍侈陇西之族念声教遐霑于絶徼而琛航屡奉于职方属遵三嵗之彛躬祓一纯之荐顾祀天祭地虽莫与于骏奔然望日瞻云实有勤于景慕岂无庆泽式宠藩臣增贲隆名益涣元勲之籍申陪多户载丰真采之腴以均逺迩之恩以洽穹祗之贶于戯主祭而百神享朕方钦荷于灵祗谨德而四裔賔尔尚恪共于侯度祗承徽数益介夀祺可依前特进检校太尉静海军节度使观察处置等使兼御史大夫上柱国安南国王加食邑一千户食实封四百户仍加崇谦功臣散官勲如故主者施行光禄大夫知枢宻院事广陵郡开国公食邑四千四百戸食实封一千四百户张岩可加食邑五百户食实封二百户制
　　朕按奉高之图饬总章之祀我将我享对越天地祖宗之灵汝翼汝为实頼股肱心膂之佐迄崇成于煕事宜推衍于庆条申以赞书锡之祉祚具官某疏通而鲠亮慷慨而沈深正色立朝风采闻于天下谋王断国智畧凑于上前曩擢贰于繁几旋恳祈于均佚作牧辅畿则京师蒙福建牙方面则戎落憺威廼趣觐圭俾还政柄蹇蹇尽匪躬之节休休有容善之心士气浸伸人材无壅比晋宥廷之长益摅筹幄之良公选将帅而军之纪律靡不张大明诛赏而国之纲维靡不肃折冲厌难潜消畧地之萌固圉安邉尤谨防秋之备兹秩九筵而佑飨允资一德之寅恭羽卫星陈拥皇舆而先后官聨景附端使矩之委蛇显相惟勤居歆有自增衍榦畬之食益隆枢极之瞻以侈嘉祥以昭委注噫陟丕厘上帝既黙孚蠁之交以敉宁武功宜克懋经纶之业钦承予训尚逺乃猷可
　　太尉李孝纯加食邑实封制
　　门下朕严总章右个之礼以承神酌西都左戚之谊以施恵三年大报具殚肆祀之诚四姓小族咸秉侍祠之德举邦彛而由旧涣廷綍以惟新具官某器度端龢性资夷雅庆善钟于名阀典刑似其前人廼祖廼孙几七叶珥簪之盛难兄难弟騈一门授钺之荣佩金印以聨华燕琳宫而均佚蔼然令闻表于茂婣当少皥之御辰祓九筵而展采星轮月节瞻逺驾以遥兴风马云车沛灵斿之来下庸广配天之泽聿隆加地之恩实衍榦畬肇荒公社于戯昭受上帝既丕延简简之休锡予善人其可后亲亲之眷勿忘谦毖以对褒嘉可依前太尉保大军节度使提举佑神观进封永宁郡开国公加食邑五百户食实封二百户主者施行
　　少保谢渊加食邑实封制
　　门下朕饬躬斋戒涓日休成将蒇事于合宫先入祼于太室粢盛洁而丰备璧玉精而华光受命于穆清敢専乡祝厘之福在庙骏奔走时则有侍祠之臣旉以明纶锡之纯嘏具官某禔身肃括制行淑均富贵尊荣冠西京之外戚风流醖借廼江左之名家蚤繇东朝同气之亲屡膺南宫特拜之宠櫜兠防纛耸上将之威仪衡紞纮綖焕孤卿之命服居靡期骄之习日严辨色之趋率履无违承休匪懈属竣仪于重屋首归胙于层门有嘉相祀之恭可后疏荣之渥载荒新邑增衍本封于戯浃太后之族亲朕方奉慈顔而致养有福事则庆贺尔宜先异姓以推恩祗服龙光永绥燕誉可依前少保保顺军节度使充万夀观使丹阳郡开国公加食邑七百户食实封三百户主者施行
　　太尉杨次山加食邑实封制
　　门下朕宪皇祐之旧章秩宗祈之明祀卜秋之辛而蒇事当日之午而廽车风马顾歆彷佛灵斿之下星鸡飞动滂洋恵泽之流眷言茂属之良克相祲容之举爰颁制綍亶告朝伦具官某厚重而方严耆厐而福艾龙韬豹畧心传黄石之编翟茀翚衣家衍曾沙之庆袭紫而蹈布韦之习居膏粱而无气体之移闺门之训尤严子弟之率唯谨夙宵匪懈誉处罙隆属神鴹右飨之庭廼山立骏奔之列暨蕃厘之布防宜茂祉之函蒙益以多田实之真采于戯用休申命【原缺】














　　钦定四库全书
　　后乐集巻四　　　　　　　宋　卫泾　撰内制
　　丘崈辞免端明殿学士侍读依旧江淮宣抚使再除签书枢密院事督视江淮军马不允诏
　　勑具悉朕惟烈祖之朝旧德夙望今焉几人而卿魁垒耆艾为国夀隽岿然独存岂天将啓我家中兴之业畱以遗朕意有在耶矧如才畧之雄足以当重任威名之着足以成大功近者有事中原将指非人轻信妄动是用辍卿筦钥之寄尽防江淮之师而志念深长综理详密按屯饬备厥绩用茂属邉烽之多警在忧顾以未寛爰晋陟于机廷仍肇开于督府信任专则呼吸惟意风采振则观听益新高皇遗平城之忧朕非获已武侯追先帝之遇兹廼其时注倚方隆劳谦宜畧所辞宜不允薛叔似为枣阳神马坡兵败乞行遣不允诏
　　勑具悉卿以言论风防受知烈祖为时名儒图囬经济之业夙所抱负辍繇近列徃抚成师受任以来亦既累月凡所规画当巳素定比颁命数增重事权北骑窥窬指授诸将摧锋挫敌今其时矣上章引咎岂朕所闻矧事几戒毫厘之差利害存呼吸之顷元戎一动众心易揺选命饷臣就为卿副合谋幷智力控上流勉思报国之忠勿徇洁身之计无罪可待所请宜不允
　　程松乞待罪不允诏
　　勑具悉朕惟西蜀邈在万里之外未尝一念或忘于中矧时多虞谋帅尤重卿枢机夙望柱石全材比烦制阃之行就畀宣威之任惟文武兼资之有素故安危注意之靡殊属北骑之犯邉致师徒之失律载披来奏良恻予怀虽长虑逺谋备述修攘之序然折冲厌难允资帷幄之筹兵将惰骄当裁之以法财力虚匮姑济之以权卿固得以便宜朕弗从于中御亟展图囬之畧迄成耆定之功庶不负于深知亦有辞于永世上章引咎非所欲闻无罪可待所请宜不允
　　程松乞祠禄不允诏
　　勑具悉朕顾瞻巴蜀在天一隅控制秦闗绵地千里方时无事谋帅孔艰矧今多虞择才岂易以卿资兼文武识达经权昔尝参筦于斗枢兹命宣威于井络发踪指示允嘉辟国之谋厌难销盟显著折冲之畧政徯勲名之究式观忠孝之全廼繇念亲遽欲谂疾夫王尊叱驭岂以家辞羊祜在军何妨卧防中道而画匪朕所期所请宜不允
　　张岩辞免督视江淮军马不允诏
　　勑具悉捷书屡奏敌众潜奔情伪叵量事几贵审虽权宜之可用念国体之当全卿望冠廷绅任颛枢筦料敌之智临事之勇威足以行号令明足以公赏罚朕固知之熟矣爰因宥密之地徃提总督之权朕非务于佳兵卿具将于隆指揆万全之长策成七德之隽功其在此行毋庸多逊所辞宜不允
　　宇文绍节辞免兼同修国史兼实録院同修撰不允诏
　　勑具悉朕惟信史之传将垂永世之法虽廼图囘于多事不忘敷述于先猷必得鸿儒徃资润色卿学辏阃奥识洞几微世参弼近之聨居称文献之美矧编摩之维旧俾论譔以是宜兹峻陟于中台爰兼华于直笔式符妙选其畧谦辞所辞宜不允
　　四川宣抚使知成都府杨辅辞免不允诏
　　勑具悉朕惟妖孽就诛西陲甫定思得重臣以抚绥之念非声实素着无以鎭压羣动非识度寛明无以幷合众谋以卿德懋材全望高诸老故就分阃之寄申以宣威之命朕又念贤者在朝何忧外郡之治直谏居内足寝淮南之谋是用蔽之佥言趣其来觐属方侧席以竚辰犹兹览来章尚形谦避何也命召而不俟驾宜勉忠诚木彊而可折冲冀收儒效所辞宜不允
　　安丙辞免转中大夫端明殿学士知兴州充利州西路安抚使兼四川宣抚副使不允诏
　　勑具悉报非常之功者当隆于宠数抚新定之俗者难徇于彛章卿力奋精忠手锄元恶易危为安而在谭笑固智畧之无前辍作倾耳以听风声谅人情之驩动乘众心之共愤复故壤以如携露布朝闻褒纶夕下陞华书殿眎秩政涂岂惟彰体貎之优崇盖亟借威名之静镇胡为剡牍尚尔控辞夫成功不矜已嘉任重之器先事而虑勿忘善后之图副予眷倚之深昭尔勲庸之茂所辞宜不允
　　安丙再辞免端明殿学士中大夫知沔州充利州西路安抚使兼四川宣抚使不允诏
　　勑具悉朕惟定功行封以不逾时为贵任重致逺以能镇物为先卿夙负竒才适遭多故率熊罴不二之士殄鲸鲵必戮之凶挺然忠诚皎若霜日谈笑复秦闗之险从容奠坤壤之安爰稽盟府之藏亟举司勲之典坐阅一时之久犹勤再命之恭夫视秩政涂朕既亲以心膂宣威阃外朕方寄以股肱宜思体貎之隆勿存形迹之间亟祗茂渥益展壮犹所辞宜不允不得再有陈请
　　杨辅乞还田里不允诏
　　勑具悉朕惟国家平时储养贤望正为一旦缓急之备卿高风立懦厚德鎭浮践敭三朝华皓一节留以遗朕殆不偶然廼者孽臣敢图不轨四隣震动西土绎骚惟卿截然中居倡率诸道词气慷慨意度安闲诞扬先声与被密诏果凶渠之克殄迄井络之载宁砥柱之屹中流昔固嘉于素守疾风之知劲草今愈谅于纯诚俾宣外阃之威全防坤维之重封圻畧定尤借抚绥岂徒寛西顾之忧抑俯徇蜀人之意抗章勇退非朕乐闻所请宜不允
　　太皇太后遗诰
　　夀成恵圣慈祐太皇太后诰内外文武臣寮等予猥以菲薄俪极阜陵获执妇道以事高庙久承宪圣慈烈之明训亲见圣子神孙之相授飨东朝之奉垂二十年皇帝遹绳祖武仁孝弥昭属者就安内庭昏定晨省率礼无阙頼天眷顾基祚方隆嘉与海内共底丕平永飨至养而春秋逾迈疾疢乘衰皇帝衣不解带忧形于色祷祈医疗罔不疚怀定命有终莫施人力予年登七袠母仪三朝深明夜旦之常尚何死生之憾皇帝宜念宗庙之重勿过哀伤更頼二三大臣共为寛释皇帝成服三日听政防纪以日易月一依旧制行在文武臣寮十三日而除百官入临随地之宜诸道州府长吏以下三日释服军民不用缟素沿邉不得举哀释服之后勿禁作乐嫁娶应营奉等费并以夀慈宫钱物支给陵寝制度务从俭省毋事烦劳余依宪圣慈烈皇后故事施行故兹遗诰想宜知悉
　　拟不俦建节袭封嗣濮王制
　　朕承诒燕之谋嗣延鸿之绪有怀英祖实基庆于濮园爰暨熙宁俶疏封于王社眷言族老卓冠宗盟稽世袭之闳规峻戎昭之异数诞敭制綍亶告廷绅具官某属近而行尊身端而行饬出神明之冑小九宗五正之传被儒雅之风躬两献二南之懿典刑前哲领袖洪支虽当武公耄耋之年居靡忘于箴儆常持老子止足之计动每戒于满盈人知信厚之可师世谓康宁之未艾尚缀廉车之秩久从间馆之游朕惟源之深者流必长施之丰者报亦厚歴考安懿百年之泽实开我家万代之祥币玉牲牷奉寝庙四时之祭山川土宇恢鄄城千里之疆尔惟闻孙旧有令望宜踵承祧之典聿循赐履之彛盭绶垂金贲苴茅之物采骍旌导节新授钺之威仪申衍户租陪输井赋以固维城之势以侈前宁之休于戱周尊同姓之盟以为之长汉列二等之爵其大者王惟忠孝可以踵令猷惟谦恭可以永终誉祗承茂命益介夀祺可
　　宇文绍节辞免兵部尚书不允诏
　　勑具悉古者六官之长皆取民誉盖欲敭歴事任经营四方使其名实孚于外而后选用重于朝朕以此意待士夫至不薄也卿学辏阃奥才裕经纶体国忧时蚤登禁列榦方尽瘁时号良翰久烦牧御之筹载锡召还之节惟武部廼司戎之职尚书为纳言之官在平时不轻畀人矧多事尤当遴择其勉副艰难之寄毋过形谦挹之辞所辞宜不允
　　宇文绍节辞免华文阁直学士知江陵府兼权宣抚使不允诏
　　勑具悉昔在先朝若琦仲淹经理西事或受任以出或毅然请行盖大臣以身许国罔间中外然践敭既乆望实益孚华夏耸闻其风采卒皆为名宰辅朕观祖宗用人于是有攷焉卿忠孝自其家传材学周于世用比年以来入从出藩其帅合肥则备御修饬其镇京口则兵民奠安嘉乃茂庸召寘迩列荆襄择牧复命建牙厥今邉祲虽销而内治方急寛朕忧顾非卿谁可任者宠陞邃职承摄宣威卿其勿惮独任朕属任之意益厚矣亟祗成涣丕究逺图所辞宜不允
　　宇文绍节辞免侍读依旧华文阁学士宣抚使兼知江陵府不允诏
　　勑具悉近臣体国固不以宠利为心公朝用人亦贵乎名位之称卿智畧辐辏忠节家传属当多事之秋屡懋榦方之绩荆襄重鎭呉蜀要冲盖尝畀卿以帅阃任宣威之寄矣朕念西冦甫殄北敌更盛外御内修此时为急非擢正使领无以鎭抚邉徼非兼华帝幙无以昭示宠光成命既颁师虞允穆黾勉图报乃卿职分谦引抗辞匪朕所望也亟祗涣渥毋惮暑行所辞宜不允赵淳辞免殿前司副都指挥使不允诏
　　勑具悉朕至公御下劝赏眡功矧方邉垒之未平尤借岩除而居重卿性资忠义智畧沈雄总禁旅于上游陟使端于制阃属防戎之侵轶励将士以扞防讫保坚城不假外援肆畴伟绩擢贰中权实允叶于众心奚尚烦于免牍夫出则任以方虎入则以为爪牙朕所倚毘又岂特密防凝严而巳折冲制胜将有頼焉报称是图防谦宜畧所辞宜不允
　　赵淳辞免特转承宣使不允诏
　　勑具悉朕惟将帅因事乃见其材朝廷眡功而为之报苟无以彰却敌安邉之绩将何以励忘身徇国之臣卿夙着威名独当忧顾扞坚城于十日之乆摧强敌于百战之余皆而方畧之竒保我金汤之固肆颁茂渥用劝精忠峻陞畱务之班増竦辕门之望夫赏寜从厚朕固知臣下之勤劳然安不忘危尔宜念功名之终始毋庸多巽益展壮犹所辞宜不允
　　丘崈乞守本官致仕不允诏
　　勑具悉祖宗之时贵德尚齿凡股肱之旧年至而不得谢或承顾问或备谘访皆足以表仪中外而诸老大臣虽身处佚休廼心罔不在王室初未尝以脱遗轩冕为高君臣之间谊斯两尽朕心慕焉卿出际三朝望隆百辟起从珍馆作镇留都擢贰几廷肇开督府茂着筹邉之绩尤深体国之诚比以闵劳少安闲燕卿固何心于出处朕亦靡替于眷思胡为剡牍之闻遽上挂冠之请惟今耆哲如卿几人其悉至怀毋徇雅志所请宜不允张岩辞免资政殿大学士知福州不允诏
　　勑具悉朕隆体貎之恩谨股肱之任故于大臣之去就毎务曲全其始终卿夙韬经济之才再秉枢机之柄比开幙府出领元戎夫总督之任固不专于议和然狂狡之敌殆亦难于逆诈俾还位着尚頼帷筹洊览奏封力祈引避爰冠班于规殿仍分阃于全闽朕于进退之际可谓有礼矣寛我南顾勉尔民庸又以疾辞非所喻也所辞宜不允
　　张岩再辞免资政殿大学士知福州不允诏
　　勑具悉厌二府之劳巳从所欲宣四方之力盍勉汝为卿蚤被简知徧仪丞弼政頼折冲之畧遽腾引去之章秘殿隆名恩实均于迩列全闽便郡职固异于临邉为尔相攸殆无过此尚思体国之谊勿事徇身之谋祗服宠荣毋庸多逊所辞宜不允不得再有陈请
　　呉琯乞祠禄不允诏
　　勑具悉昔汉冯野王以戚属之贤擢左冯翊行能为二千石最然京师称其威信亦必待嵗余而后有攷焉盖用人无间于亲疎成效皆责于乆任卿蚤更中外颇着事庸繇四姓之贵侯典九畿之奥郡官箴恪守民政可观曾阅时之未多遽抗章而求佚朕方鉴守长数易之厌将迎费蠧之烦其益懋于治声毋重陈于巽牍所请宜不允
　　楼钥辞免复原职不允诏
　　勑具悉朕惟先朝夀俊初政侍臣眷怀不忘恩礼宜厚卿学为羣儒之表望出诸老之间燕颐累年华皓一节矧尝冠文昌八座之班矣顾以微文未还宠职岂予尊德尚齿之谊哉兹从真馆之游尽复西清之峻虽身居外服而心系内朝匪徒加贲于丘园盖示不遗于故旧师言允穆巽牍奚为所辞宜不允
　　费士寅辞免改差知潼川府不允诏
　　勅具悉卿西州伟望二府旧臣乆烦制阃于邉陲为尔相攸于便郡距枌隂之宻迩视昼绣以何殊矧宣力四方式符雅志而折冲万里正借老谋兹忽揽于防章祈退休于真馆未为体国之谊夫岂图安之时其略小嫌伫闻异最所辞宜不允
　　杨次山乞休致不允诏
　　勑具悉昔汉窦长君不以富贵骄人隂侍中力以盈溢辞位皆以后家同气之至亲而有恬养知足之髙致书之史册今为美谈卿属近坤仪班尊尉府当此精神之壮荐陈明哲之规眎汉二臣齐芳千载虽引年可尚而据礼未宜矧时方多虞情均休戚自图便佚人谓斯何勉承眷倚之怀其畧好谦之牍所请宜不允
　　赵善坚辞免除工部侍郎兼知临安府不允诏
　　勑具悉京师浩穰尤剧辇毂弹压为先矧当多事之秋端以得人为重卿才猷强济中外践敭尝奏最于神臯洊宣劳于民部比繇祠馆起镇制藩安田里之民枹鼓不警辑楼航之众瀚海无波属天府之抡才攷廷绅之佥论顾惟巳试之效莫如同姓之贤俾正橐班增峻事任朕匪轻于弄印卿奚徇于循墙亟服茂恩勉图伟绩所辞宜不允
　　赵善坚辞免招收禁军特转一官不允诏
　　勑具悉朕奬励臣工靡恡爵秩所以示恩信章至公卿夙负材猷再总浩穰恢乎游刅蔼然休声恪奉诏条简稽禁旅既畴庸之来上于论赏以宜先峻陞寓禄之阶增重神臯之寄虽近臣体国罔宠利以为心然使人有功岂封爵之不予亟祗成涣毋事谦辞所辞宜不允
　　赵师乞祠禄不允诏
　　勑具悉京师浩穣古有难治之称帅守屡更今以得人为重惟卿才周世用识洞物情比历三辅之雄辄为九牧之最効见已试去思不忘故朕特辍边阃之行复畀神臯之寄庶借威望不烦教条而阅时未几百废具举盖多多而益办岂数数之为嫌矧如精彊安有疾疢遽有燕闲之请良非眷倚之怀昔翁归以洁巳抱公表于近世广汉以发奸摘伏名闻匈奴迹其有成悉繇乆任宜益图于伟绩顾奚徇于防谦所请宜不允
　　赵师辞免兼国用司参计官不允诏
　　勑具悉朕惟器之小者虽加之圭勺而已盈力之宏者虽累以钧石而不重卿智长于应变才裕乎拨烦再陟地官着阜通之效三为天府高治办之声矧饷节之荐更尤利源之熟究顾当今方急于财计而元宰亦提其大纲参禆硕谋正倚宿望人所难者卿则易然更观游刅之新宜畧循墙之避所辞宜不允
　　师垂再辞免除检校少师不允诏
　　宗族内朝之爱名器天下之公朕固笃于亲亲然敢私于授受恩义两尽佥言允谐属者祲结重闱祸延太母德莫酧于罔极礼孰重于送终朕方居庐不得躬夀原之役卿以近属而徃宣使领之勤追竣事于因山讫宁神于清庙诞旉涣号庸奬成劳峻班列于孤卿隆表仪于同姓巳攽诏谕犹执谦辞深嘉体国之衷难废懋功之典亟其祗拜勿复重陈所请宜不允
　　师垂辞免除知大宗正事不允诏
　　勑具悉古庶子官廼今宗正之任国家先选德望而位高属近者特隆其名盖将以表仪内朝助我睦族不徒尊贵之而巳卿性资迈爽履行温纯蚤屡试于事功晚遂安于闲燕朕念近支之贤宜在左右司宗虚次亟以命之矧而先王尝典厥职视汉歆向父子亦何愧焉勉廸令猷毋庸多逊所辞宜不允
　　陆峻乞祠禄不允诏
　　勑具悉惟我祖宗尊贤贵老无愧三代之盛王耆哲居朝前后相望史册可攷卿器识闳逺德履粹夷简在朕心十年于此晋列六官之长益仪百辟之瞻属时疆埸之多虞正頼谋猷之入告共图销弭迄底安强胡为上章遽欲引去虽嘉止足之谊良咈眷倚之怀矧气貎精神殆少壮所不及勿思自逸勉为朕留所请宜不允
　　陆峻辞免除权礼部尚书不允诏
　　勑具悉春官宗伯之职兼夷防之任所以辩上下之分洽神人之和非学通古今识明制作孰能居之卿业擅醇儒名高禁路宪府肃抨弹之奏刑曹助钦恤之仁迨兼直于琐闱尤耸闻于批敇践敭滋久献纳居多比虚位于秩宗将畴才于宿望乆焉弄印无以逾卿昔鲁国秉礼而彊敌威怀叔孙制仪而悍将詟服得人而重自昔以然勉廸令猷毋庸多逊所辞宜不允
　　赐叅知政事李壁生日诏
　　迎长嶰籥甫逾浃日之期钟秀岷山适纪诞辰之庆方跻荣于两社实宣力于万机宜举赐章式绥夀嘏赐太尉保大军节度使李孝纯生日诏
　　析木在辰俶正孟冬之序垂弧纪旦诞钟戚属之贤方开尉府之华益介琳宫之祉载朌台饱式燕家庭
　　生日赐生饩诏
　　石泉槐火之新属当令序蓬矢桑弧之设载诞鸿儒方頼经纶聿隆体貎颁饩牵于御府助燕喜于私庭益介夀祺永扶昌运今赐卿生日羊酒米面等具如别録至可领也故兹诏示想宜知悉
　　赐安南王李龙加恩制告书
　　勅安南国王李龙九秋叶吉五室蒇仪荷上帝之博临岂灵厘之専飨眷言南服为我世臣爰疏制綍之荣倂致恩颁之厚祗承宠数益懋忠图
　　商飞卿辞免戸部侍郎依旧淮西总领不允诏
　　勑具悉辕门总饷委任匪轻若军旅繁兴则难易百倍卿清规亮节中外耸闻将指西淮朕所亲擢方多虞之际调度四出用无乏兴士得宿饱擢贰民部增重使权今既数月矣夙夜勤瘁综理密微威信交孚卒乘辑睦肆嘉乃绩就俾为真厥今敌骑虽巳引却而边琐尚须调防夫规摹一定非可数更而事功垂成讵容中止此朕固以烦卿而非徒以宠卿也上章谂疾匪朕攸闻所辞宜不允
　　呉猎乞罢黜不允诏
　　勑具悉朕惟艰难多事之秋必得魁垒济时之彦其材力足以御卒变其器度足以包羣豪廼能合智并谋折冲厌难卿夙负兼全之畧乆分方面之权义旅云从威声逺憺朕念班爵崇则事任称委寄隆则临制广是用陞之次对付以宣威迄屏扞于上流遂肃清于穷冦亟晋秋官之贰俾専使领之雄属戡定于西陲宜将明于徳意徒得君重勉为朕行此诚忘私防国之时胡以引咎乞身为请亟其叱驭勿复重陈所请宜不允
　　张泽辞免宝谟阁直学士宫观不允诏
　　勑具悉朕于侍从之臣进退以礼所以全恩遇励节行也卿性质端靖议论正平擢居禁近之聨备罄猷为之益起之闲地畀以辅藩惟知平易以近民不饰厨传以要誉属时多事正借老谋亟颁召音庸副虚伫乃力伸于祠请顾莫夺于冲怀爰陞西清学士之班以宠文昌八座之旧虽云彛典亶谓优贤尚毋忘畎畆之忠岂特示丘园之贲祗予成命奚事劳谦所辞宜不允
　　陈杞辞免寳谟阁直学士致仕不允诏
　　勑具悉知止足者人臣之髙致全体貎者朝廷之茂恩卿禁密之臣典刑之旧燕熙滋乆年德俱髙方有頼于询猷遽力祈于谢事宠陞秘职勉徇冲怀然身在林泉之间而名列西清之籍岂特华其归老盖曲示于优贤亟服徽章毋烦巽牍所辞宜不允
　　萧逵辞免招收福建路效用水军数足特转一官不允诏
　　勑具悉操爵赏之柄示激劝之公虽予侍臣有劳必録卿器资端靖学职纯明顷繇文昌分阃闽部有平易近民之政赋中和乐职之诗输积募徒不扰而办朕久知其为君子之才也肆畴茂绩进陟崇阶兹览奏封力形谦避嘉尔体国之谊匪予懋功之心其即钦承式图报称所辞宜不允


　　钦定四库全书
　　后乐集巻五　　　　　　　宋　衞泾　撰内制
　　赐端明殿学士签书枢宻院事督视江淮军马丘崈腊药勅书
　　勅卿以右府之耆英専督军之重任腊寒方力筹幄良劳颁上剂于寳奁示中宸之宻眷益资冲辅勉究茂勲赐成都潼川府夔利路安抚使程松腊药勅书
　　勅卿以西枢之望抚全蜀之师方栗烈之萧辰实注懐于旧徳往颁珍剂益辅冲襟
　　赐资政殿学士知潼川府费士寅腊药勅书
　　勅卿望隆廊庙任重翰垣属寒籥之方深轸眷懐而良厚趣颁嘉剂以介珍调
　　赐两浙东路安抚使钱象祖腊药勅书
　　勅卿望髙两社任重十连属氷雪之萧辰睇蓬莱而注想宜颁良剂加衞冲襟
　　赐端明殿学士湖北京西宣抚使薛叔似腊药勅书
　　勅卿视仪政路増峻中权方栗烈之萧辰实注懐于旧徳往颁珍剂益辅冲襟
　　赐工部侍郎兼枢宻都承防枢宻行府参赞军马吴总寳谟阁待制湖北京西宣抚使陈谦腊药勅书
　　勅卿席宠禁涂赞谋督府方严凝之届序念匽薄之良劳宜有珍颁以昭眷遇
　　赐镇江府驻劄御前诸军都统制山东京东路招抚使郭倪腊药勅书
　　勅卿内严岩衞外总师干当寒籥之萧辰锡寳奁之名剂益绥尔众均识朕恩
　　赐主管殿前司公事真州驻劄策应两淮郭果腊药勅书
　　勅卿总严凝之衞提犄角之师属此盛冬锡之名剂其推上泽均洽士心
　　赐侍衞马军行司主管侍衞马军行司职事戚拱御前诸军都统制田琳董世雄赵淳御前诸军副都统制冯拱陈孝庆魏友谅彭辂毋思毕再遇腊药勅书
　　勅汝等分总戎昭力摧冦虐属严凝之在候念蒙犯之惟艰爰赐奁珍式昭恩意
　　赐宣抚使程松银合汤药勅书
　　勅程松商飚届候边地蚤凉眷吾斗极之英尽抚坤维之众比聆凯奏深奬竒勲既虎视于三秦谅鹰扬于万旅惟兹多算悉禀成谟载畴玉帐之劳爰锡寳奁之剂益加摄衞迄济规恢
　　赐御前诸军都统制王大节孙忠鋭夏药勅书
　　勅汝等任隆将阃威憺边陲渉九夏之炎歊抚三军而劳勚攽之珍剂贲以寳奁其推广于惠心俾均霑于部曲赐御前诸军副都统制魏友谅庄松王钺王大才等夏药勅书
　　勅汝等分绾兵符克清边祲贰元戎之统御履九夏之炎蒸爰攽奁剂之良庸示辕门之宠
　　赐御前诸军副都统制冯拱夏药勅书
　　勅冯拱汝禁旅分屯方肃清于海溆采薇久戍嗟载渉于炎蒸嘉而控御之勤轸我眷懐之切特攽珍剂庸示异恩
　　赐寳谟阁学士通奉大夫四川制置使知成都府杨辅银合夏药
　　勅杨辅卿夙推旧徳就抚蜀都虽渇见于仪刑念莫逾于望实倐更炎序弥轸眷懐往颁奁剂之珍式助生经之衞勉寛忧顾伫俟来归
　　赐池州驻劄御前诸军都统制秦世辅银合夏药
　　勅世辅汝兹膺亲擢往防上流念征驭之良劳属炎歊之届序往攽珍剂以衞生经其钦体于眷懐尚克修于戎律
　　赐兴元府驻劄御前诸军都统制彭辂银合夏药
　　勅彭辂汝甫膺亲擢往贰戎昭念征驭之良勤属炎歊之届序锡之良剂示我眷懐尚寛西顾之忧亟底边陲之靖
　　赐江州驻劄御前诸军副都统制兼知光州刘光鼎银合夏药
　　勅光鼎汝分提禁旅往防边城方征驭之良勤属炎歊之届序亟攽珍剂以衞生经其抚劳于兵民以肃清于氛祲
　　赐端明殿学士中大夫知兴州充利州西路安抚使兼四川宣抚副使安丙夏药
　　卿勲书彜鼎职亚机衡分重寄于坤维憺皇灵于闗塞谅精忠之有相岂寒暑之能侵往攽奁剂之珍庸示宸旒之眷
　　赐建武军节度使沔州驻劄御前诸军都统制王喜夏药
　　卿峻陟斋坛宠膺将钺亲提王旅克复秦关当凯奏之还归谅暑行之劳勚爰攽良剂式示至懐
　　赐侍御马军行司职事戚拱夏药
　　卿驵骏分屯防我陪都之重貔貅久戍履兹炎夏之辰载嘉扞御之劳深轸眷懐之厚往颁灵剂尚体茂恩赐御前诸军都统制赵淳毕再遇田琳等夏药
　　汝等任隆阃制勲茂戎昭属气序之炎歊抚兵民而劳勚攽之珍剂贲以寳奁其推广于惠心俾均霑于部曲
　　赐御前诸军都统制董世雄夏药
　　汝禁旅分屯夙防上流之险采薇久戌载更瘅暑之炎嘉而扞御之勤轸我眷懐之切特颁珍剂庸示茂恩赐知枢宻院事督视江淮军马张岩夏药
　　卿制胜筹幄夙倚紫枢之望抚师江浒属临朱籥之辰谅底定之有期嘉旋归之匪日爰赐上奁之剂式昭中扆之恩
　　赐资政殿学士知潼川府费士寅夏药
　　卿旧弼抚藩夙倚折冲之略朱炜届序载嘉尽瘁之诚爰轸眷懐徃颁灵剂庸辅节宣之适迄图绥静之勲赐华文阁学士中大夫知江陵府湖北京西宣抚使宇文绍节夏药
　　卿出藩入从复宣阃外之威当夏问涂俶履离明之序周爰靡止嘉叹不忘颁上剂以辅和宜疾驱而毋惮赐寳谟阁待制四川制置使吴猎夏药
　　卿宣威北塞方畴汉水之勲分阃西陲复借雪山之重炎蒸届候徒御实劳锡上剂之珍良辅冲襟于匽薄
　　赐督视行府参赞军事沈作賔夏药
　　卿通班禁路赞画元戎就分北固之符适践南讹之候贤劳备着睠轸良深宜攽奁剂之珍往致冲襟之辅赐沔州驻劄御前诸军副都统制李好义银合夏药
　　勅好义汝比建殊勲分提劲旅属抚循之良勚适炎燠之御辰其攽奁剂之珍庸示眷懐之渥益殚忠荩迄靖边氛
　　赐象祖断章批答口宣
　　有勅朕畴望经帷登贤政路士喜端人之复用民欣旧徳之来归其勉罄于谋猷勿过形于逊避
　　赐李壁断章批答口宣
　　有勅朕妙柬儒猷晋参国秉巳趣攽于成命实允穆于师虞其畧谦函亟秪宠渥
　　赐张岩断章批答口宣
　　有勅朕仪图旧徳擢冠鸿枢方众听之具孚宜壮猷之亟展其蠲巽牍以对龙光
　　宣劳将士口宣
　　有勅卿汝等克修戎职秪防明禋眷言匽薄之劳深见忠勤之助迄臻熙备良用叹嘉
　　赐皇子荣王告口宣
　　有勅朕敬共明神称秩元祀眷言上嗣克觌祲容宜先祭泽之颁益衍璇源之庆
　　赐嗣秀王告口宣
　　有勅备成熙事诞举庆条有嘉族老之贤克相宗祈之典兹颁茂渥共对闳休
　　赐少傅吴环告口宣
　　有勅竣祠重宇沛泽刚辰载嘉肺腑之英聿相豆笾之事其秪馂惠茂介神厘
　　赐少保谢渊告口宣
　　有勅告成元祀敷锡蕃厘嘉时左戚之贤克相上仪之举钦承祭泽亟报恩徽
　　赐太尉杨次山加恩告口宣
　　有勅宗祈间举熈事备成眷言姻属之贤宜被神厘之赐亟秪宠渥益介寿祺
　　赐三省官满散瑞庆圣节道场乳香口宣
　　有勅诞序发祥臣工归美嘉元台之率属集胜果以储休爰锡寳熏用旌善祷
　　赐太尉李孝纯加恩告口宣
　　有勅卿以母党之贤相宗祈之礼式遵彜典茂举庆条晋荒公社之封仍衍爰田之赋亟秪命綍庸壮戚藩赐保成军节度使谯令雍加恩告口宣
　　有勅合宫竣事宣室均厘眷潜邸之旧臣陪近班而相礼宜敷惠术亟服恩纶
　　赐保信军节度使吴琰加恩告口宣
　　有勅季秋序正宗祀礼成眷戚畹之隽臣实外家之尊行宜膺庆泽秪服恩纶
　　赐师垂批答口宣
　　有勅卿地居尊属任重宗盟比旌使范之勤庸晋孤卿之秩已孚成命其畧防函
　　赐师垂告口宣
　　有勅眷时伯父夙纠宗盟属祖后之因山参史华而蒇事式遵彜典晋眡亚师其秪服于鸿私尚永绥于燕誉赐前参知政事钱象祖到阙传宣抚问并赐银合茶药口宣
　　有勅朕渇思旧弼召自东藩三节延伫于疾驱一苇喜聆于利渉迎加郊劳宠锡奁珍
　　赐殿前司满散瑞庆圣节道场乳香
　　有勅环尹输忠式际发祥之庆华封效祝载嘉归美之诚锡以寳芬助其善祷
　　赐歩军司散满瑞庆圣节道场乳香
　　有勅提羽林之衞图报上恩祝虹渚之祥载嘉臣节爰颁寳炷用表忠忱
　　赐马军司散满瑞庆圣节道场乳香
　　有勅华渚流虹庆承天祐建章饬骑防效嵩呼载续异熏用循彜锡
　　赐枢宻院官等满散瑞庆圣节道场乳香
　　有勅十月为阳千秋纪节廼睠鸿枢之辅聿严鹫岭之祈颁以异芬表其忠悃
　　又
　　有勅卿等任隆枢极心拱辰居祝君寿于南山演佛乘于西竺肆攽馨烈庸奬忠勤
　　赐枢宻院官瑞庆圣节御筵酒果
　　有勅星渚流祥共伸善颂云天洽燕爰锡丰恩特遣分朌聿资乐恺
　　赐三省官满散瑞庆圣节道场乳香
　　有勅诞序发祥臣工归美嘉元台之率属集胜果以储休爰锡寳熏用旌善祷
　　赐三省官瑞庆圣节御筵酒果
　　有勅尧年伸祝百辟同诚周宴示慈多仪疏渥载朌芳防庸表龙光
　　赐三省官等满散瑞庆圣节道场乳香
　　有勅卿等位冠臣工心存君上属流虹之纪节辅灵鹫以祝厘爰锡寳芗助成圣防
　　文武百寮奏请皇帝听政不允批答
　　省表具之朕追懐内殿问安之时尝见三宫席庆之盛念兹皇祖实贻后嗣之燕谋屛予一人独有重闱之慈覆欲报含饴之徳甫谐移御之欢不吊昊天降此大罚共寝门之色养为日几何怆奕世之母仪于今尽矣朕属以元孙而秪遹思昭大孝于继承即庐次以执防茕然在疚临法宫而亲事非所忍闻所请宜不允
　　文武百寮再奏请皇帝听政宜允批答
　　省表具之朕自罹东朝之忧甫毕西阶之殡故不释绖带而过毁方执通防虽内修政事以攘邉未遑总览而封章狎至忱请弗渝期俯徇于舆言以仰承于遗防夫自庶人而至天子孰无慈荫之思然执小节而阻羣情亦惧繁几之旷勉遵听理良夺孝诚所请宜允
　　文武百寮三奏请皇帝御正殿复常膳宜允批答
　　省表具之朕惟成汤罪已以兴邦宣后侧身而复古退循菲徳慨慕前猷虽边祲之潜销岂予心之遑逸夙夜秪惧当如敌国外患之犹存上下交修益以鸩毒宴安而自儆洊览复常之奏备嘉尊主之诚临大昕之朝敢忽苞桑之戒御中昃之食罙深尝胆之思兹勉徇于舆情尚共图于丕绩所请宜允
　　明堂大礼祭飨册文
　　昊天上帝
　　伏以清明上圆照临下土三光循轨五位时序惕惟冲眇嗣承歴服夙夜秪畏罔敢怠豫物成季秋遹严报本牺牲玉帛于荐纯防飨道助顺惟皇无私迄图骏功祈永休命
　　皇地只
　　伏以至哉坤元厚载无疆母育万彚配天其泽合祛修报秪率彜典黝牲黄琮贵纯尚质来顾来飨此心对越蠢兹荒裔乱我中土百年于今民厌其徳阐灵右顺永清四海
　　太祖皇帝
　　伏以五季浊乱腥闻于天笃生圣人时维烈祖肇造区夏挈提皇纲无疆歴服贻我后嗣施及冲昧获膺传序季秋宗祀陟配上帝思昭大谟图复旧物绥予孝子克成厥勲
　　太宗皇帝
　　伏以宋有成命二后受之于昭宗徳克笃祖功混一文轨乾坤清夷丕哉基绪惠我无疆肆予冲人获主禋祀歴吉季商礼严并侑显承谟烈绍复是期对越在天迄用大介
　　明堂大礼告五岳文
　　伏以诹辰商律蒇事总章维岳之章灵气攸宅敢徼贶施迄济休成
　　告四渎文
　　伏以涓吉季商蒇事重宇渎祗有赫润泽无穷敢觌隤祥迄相禋祀
　　明堂大礼前二日朝献景灵宫分诣奏告中殿后殿文
　　伏以秪修宗祀夙欵閟宫惟真馆之防清仰神灵之安妥躬严朝献分命侍祠敢冀鉴观黙垂绥佑
　　祭九宫贵神文
　　伏以诞修邦礼躬严重屋之祠敬事天神分敕九宫之荐庶灵斿之来格绥下土于丕平
　　祭社稷文
　　伏以大飨合宫百神咸秩瞻言五土徳被生人有国是尊即坛蒇事式严昭报永格灵厘
　　祭后土句龙氏文
　　伏以嵗属亲祠礼严宗祀钦惟土正有徳有功生民具依克禋克祀牲醴以告其永降康
　　明堂大礼前二日奏告太祖皇帝太宗皇帝配享文
　　伏以秪承鸿业间祀总章昭天地以合祛奉祖宗而并侑乘季商之谷旦阐列圣之弥文先事告防仰祈灵监明堂大礼前一日朝享太庙祀七祀文
　　伏以亲祠路廷夙祼清庙有严列圣之飨聿修七祀之仪神其来歆相予熙事
　　明堂大礼毕谢五岳四渎文
　　伏以仰乾坤之覆帱惟岳渎之髙深迥隔封圻阻修望秩兹备成于熙事举昭报之彞仪尚祈阴阳之休迄底侵疆之复
　　奏谢恭淑皇后文
　　伏以席累圣之休灵承景命卜季商之吉间举宗祈逮兹礼典之成均被神厘之锡睠言淑范尝表中闱瞻兆域以兴懐荐苾芬而昭谢
　　祭谢东岳东海南岳南渎文
　　伏以阳馆肇禋既备一纯之荐阴灵默相敢修三望之诚爰秪率于旧章用丕昭于景贶更祈孚佑永芘函生
　　祭谢防稽山永济王文
　　伏以季秋中辛总章大飨赖羣灵之隂相迄熙事之备成瞻言名山近在左浙往致齐明之荐庸伸昭谢之诚
　　太皇太后諡册寳前一日告于太庙
　　伏以诒谋燕翼怆慕层闱议行诔功受成清庙爰登徽册永着鸿名秪率旧章以八月一日上大行太皇太后尊諡曰成肃皇后不敢不告
　　太皇太后諡册寳前二日奏告天地宗庙社稷太乙宫
　　伏以太皇太后妇仪母范燕及三朝节惠尊名贻诸百世廼羣臣请諡于宗庙曰成肃皇后登崇寳册明着徽称典礼有严先期以告
　　太皇太后标劄神穴除去有碍窠木篱墙奏告诸陵表
　　伏以慈仪厌世秪饬寝园神穴因山宻隣隧域属庀工而经始敢先事以告严冀上妥于威灵庶黙敷于防祐
　　皇帝行启奠礼
　　伏以慈壸纒哀寝陵蒇事甫临逺日爰启菆涂肆陈六綍之仪恭致两楹之奠攀号罔及摧割奚胜
　　皇帝行迁奠礼
　　伏以甫违祖载已次寿原当复土之有期痛终天之永诀恭陈奠斚式荐哀诚
　　太皇太后梓宫发引前一日初更总防使行夜奠礼
　　伏以衅结层闱哀纒率土既毕方中之利倐临祖载之期廞衞夙陈奠觞夕荐三灵不吊五内俱糜
　　太皇太后梓宫发引掩攒文
　　伏以制毕因山时临掩隧神升绛阙上参列圣之游地拱阜陵穆卜千秋之永攀依靡及哀慕奚穷
　　成肃皇太后虞祭礼毕行卒哭文
　　伏以日御遄流飚游浸逺既卒无时之哭爰遵易吉之仪兹卜刚辰祗成荐事
　　太皇太后梓宫发引掩攒宫奏告安奉御容文
　　伏以文母上賔汉茔盖祔属幽宫之揜隧即别殿以宁神对越在天永绥厥后
　　迁祖宗神主于初献防权奉安前时奏告
　　伏以祖后賔空寿原叶吉庀役将严于主祏奉迎期妥于神游先事告防惟灵安妥
　　前时奏告别庙
　　伏以祖后賔空寿原叶吉妥修崇于主祏将升奏于神游先事告防惟灵安妥
　　前时奏告四祖
　　伏以重闱弃养将升奉于神游太室考仪爰修崇于主祏方工徒之庀役祈列圣之妥安涓日惟良先时以告
　　前二日奏告天地宗庙社稷宫观
　　伏以祖后恩深追思罔极宗祧事重升祔有期载严斋告之诚仰冀妥安之佑
　　奏告宗庙
　　伏以慈养永违甫毕寿原之奉神游如在将升清庙之严敢告先期尚祈歆顾
　　祭告太庙土地
　　伏以栖神庙祏庀役事严方缮治之云初冀威灵之黙祐先期以告迄惠于成
　　权奉安奏告
　　伏以太室考仪将严登祔有司庀役式谨缮修爰蠲告于斋庭觊妥安于主祏嗣严寅奉永底宴娱










　　钦定四库全书
　　后乐集巻六　　　　　　宋　衞泾　撰
　　表状
　　赐进士及第谢皇帝表
　　臣某等言伏蒙圣恩赐臣等进士及第者参纲条而上对仅毕奏篇侈命服以中朌滥阶士版名传胪句声籍士林虽为祖宗之成模乃有臣子之深惧中谢窃以科目取士虽势使然言语求人其难久矣矧临轩之旧典有操牍之常程泛猎陈言用塞明诏学固不跻于奥阃责岂専在于有司尝绎幼闻粗知深防惟贾谊之疏于汉虽曰通逹而未谙诸老持重之谋而刘蕡之策于唐虽号谠忠而尚贻史臣疏直之叹夫岂贤者之过抑知时论之难辱在选中施及臣等永懐先哲如景髙山虽释褐命官曽不间于楚粤闽蜀之畯然探端知绪岂尽逹于虞夏商周之宜俯愧浅闻仰辜清问兹盖恭遇皇帝陛下至诚赞化皇极敷言体柔克以居髙以刚中而行健扶携直谅诹访谋猷要使刍荛之作兴必先尺度之疏濶致兹孱陋有此遭逢鳬鹤短长尽出隂阳之开阖鲲鹏变化可占江海之闳深上以名求下以实称臣等誓坚素节勉效前修拜敕在廷方被采葑之宠捐躯报国终存横草之忠臣等无任
　　赐进士及第谢太上皇帝表
　　臣某等言云云总章昼访俯逮刍荛广陛胪传宠加韦布侈千载遭逢之幸拜两宫涵养之恩进冒光荣退懐兢灼臣等中谢窃考人材之盛钦闻治古之隆清问博询畴咨精选既自为股肱之用励翼而致时雍复留如元恺之才封殖以待帝举惟今日勲华之懿来众言稷契之忠俾无讳于有司咸展尽于底蕴傥非崇论曷副详延如臣等问学迂疎器资凡陋亲逢盛旦徒有朴忠草芥荒芜安识朝廷之典故简编陈腐不知言语之精粗误尘中御之观敷锡太常之第载循其本必有可遵兹盖恭遇尊号太上皇帝陛下与天为徒顺帝之则崇诗书礼乐以造士设庠序学校以明伦陶教育于三纪之余焕文章于百王之上圣作明述遹观润色之传徳进言扬罔俾忠嘉之伏特旌后学往继前修臣等谨当尊其所闻期以不负敬修可愿敢懐人爵之縻増益未能终冀天工之亮臣等无任
　　谢赐闻喜宴表
　　臣等言伏蒙圣恩赐臣等闻喜宴者据经上对甫趋广殿之庐式宴示慈重拜大官之品仰霑膏饫俯极感藏臣等中谢伏念臣等猥以寒生适逢熙运业仅専于铅椠乐不改于箪瓢黼座雍容特垂清问巵言猥并各罄丹衷懐野人愿献之芹遇治世求箴之木匪独就班于科级继蒙均赐于賔筵簮防曲江不数唐人之故事乐谐韶箾获闻虞氏之余音肴核践嘉豆觞交错洽醴醪而自愧夸里巷之为荣兹盖恭遇皇帝陛下广运圣神旁招俊乂需云渥采衣被草茅湛露灵光发辉葵藿俾知燕喜之盛独在贤材之多臣等敢不祗佩殊恩答扬异数加笾有秩既歌饱徳之诗覆餗是羞弥笃食功之训臣等无任
　　谢赐花表
　　臣等言伏防圣恩赐臣等闻喜宴花者燕锡公堂甫拜需云之泽花颁禁籞仍沾湑露之恩香风徧袭于衣冠淑景顿移于尊爼事维循旧宠实更新臣等中谢伏念臣等萧艾凡姿草茅鄙习秀发尚慙于儒藻竒芳未吐于天葩追攀杏苑之英游滥陪式衎缅想鹤林之佳致忽覩仙标叨被恩荣益増愧惧兹盖伏遇皇帝陛下作人有绩与物为春宻移造化之功大肆乾坤之渥臣等敢不祗承帝赉荣戴龙光追琢其章谨拜生成之赐英华发外愿宏充实之辉臣等无任
　　谢颁氷表
　　臣某等言伏蒙圣恩赐臣等闻喜宴颁氷者蓊若需云方启初筵之秩霈然湛露遽叨凌室之颁尽涤烦嚣顿忘炎燠臣等中谢窃以夏颁秋刷虽常诵周官之文阳出隂藏亦窃窥鲁史之防顾方安藜藿之陋奚暇为饔飱之谋不图寒士之幸逢亦预夏时之蕃锡惟其疵贱敢自意于属餍故此战兢凛莫胜其履薄兹盖伏遇皇帝陛下功参化育义笃臣工大烹不吝于养贤菲饮惟専于挹已烛知悃愊懐忧时若渴之心澡雪肺肠过推食解衣之惠臣等敢不益思修洁仰对恩荣厚泽所加方咏春开之雅躁心一洗先逃夕饮之讥
　　淮东提举到任谢表
　　班行寓趾积愧空餐淮壤观风猥叨隆委方退严于亲养俄趋奉于戌期入境载驱视章惟谨中谢臣起身寒逺逢世休明误当慈极之详延擢以太常之首选顷从幕府诏诣公车藏室蓬莱多愧并游之俊缥囊缃素获观未见之书嗣际兴王游尘清贯约麟编而抱椠森皇属以横经承摄郎闱倏周嵗籥义当引去初自诡于偏城恩许便私遹荣分于一节惟时楚甸实屏吴都号称财赋之渊允资鹾荈之利奸蠧殆成于积习源流盍审于隄防矧复伪钱之行重为艰食之害幸今畧定善后伊何宜妙简于髦英往具宣于徳意如臣素乏可称之望讙言所与之轻兹盖伏遇皇帝陛下爱防羣生照临百辟岂特适均中外示以微权抑将详试才能储之有用责任綦重战兢靡宁臣敢不祗服训词益修职业裕民足国必明取予之方揽辔登车尚厉澄清之志
　　浙东提举到任谢表
　　祗奉恩言载驰轺传顾罔堪于巳试曽敢冀于后图中谢伏念臣顷以辞艺得官本无材术济世遵故事而登册府累数载而并英游学力单微觉嵗年之尚早诚衷肤薄繇志气之未充所愿温故习于私庭庶或展寸长于异日昨防误宠遽俾观风服劳敢惮于咨询守拙每忘其寡陋攷言弗绩尸禄奚为岂期易地之除靡及循墙之避惟人情退怯于隠约之后而物论难容于瘝旷之余顾是洪私凄其小巳矧内甸不轻置使盖若时屡选得人殆觉庸虚愈难称塞兹盖伏遇皇帝陛下以积久而改察庶政以更试而审验羣工赐以曲成责其求效臣惟当黾勉宁恤悔尤知王事之为难抑君门之甚迩簿书繁宻虽非素习之长闾巷隠微终幸彻闻之速冀苏民力少答主知
　　谢授衣节物劄
　　山川防露感嘉节以旋归分野占星来湛恩于锡予涵濡厚泽衣被荣光酌天序之推移虑使将之匽薄乃稽令典有赫赐仪消息与时尚识授衣之防动容中礼敢穷吹帽之欢
　　辞免正除中书舎人奏劄
　　臣窃以中书与闻几事内史职赞命书使之播告有孚之惠心杜防未形之阙政是为禁筦之地必登洪硕之儒分押六曹号称三字熙朝尤重作诰是官不轻畀人当时才岂为难犹或试而后授矧惟立事建功之意系于发号施令之间欲效涓尘之愚岂特词采之末伏念臣流落江湖之久更尝忧患之余乏文字之芳鲜视笔研为卤莽不堪承摄敢冒躐除欲望皇帝陛下收还误恩改畀廷彦庶全愚分免速人言
　　谢正除中书舎人表
　　议礼奉常摄官词掖深慙假宠更忝真除中谢窃以西台机务之原实陪国论内史赞书之职廼代王言若昔盛时有严此选欧阳修擢陞于庆厯之始尚云发挥之难王安石防用于嘉祐之间亦谓讨论之重盖以凡庸之笔拟为圣哲之辞凡号发而令施欲言约而体备所谓有制有诏皆欲见心见情苟非语中经纶学通今古文掞河汉气侔芝兰则何以裁成帝谟诞告羣听是以一世数人之杰无愧前修求复三代两汉之风犹有遗恨矧今润色鸿业恢张皇猷出言如纶道难明之法意若古有训励丕作之庶工苟非降才之尔殊诚恐动人之效浅如臣底滞何所发挥一违螭陛之班久断钧天之梦自慙铅椠甘永堕于尘芜长分桑榆难重收于翰墨敢谓渔樵之散迹复堪黼藻于斯文望凤阙之深严负鹈梁而悚恧兹盖伏遇皇帝陛下追还朴质刬革雕华起之江湖之中付以礼乐之事骐骥一跃期十驾之与齐洪钟千钧付寸莛而发响臣敢不勉殚末技仰答殊私日月丽天莫效昭明之助雷霆驱令誓彰鼓舞之神臣无任
　　辞免左侍郎兼侍读奏劄
　　臣窃以三铨任剧亚旅班清稽近比以具存在真除而尤重盖以选部抑扬之柄实关人才通塞之机匪徒拘资格之微文必欲称权衡之公选如臣器能谫薄识趣迂凡荐罹忧患之余寖隔云霄之梦冗散再收于孤迹践敭叠冒于殊私方污两制之华俄畀六卿之贰使年歴嵗迁而后至犹位尊徳薄之是慙矧涉日之未几而叨荣之已甚至若迩英之席尤髙执读之聨昔闻畴政路之旧臣今以处禁涂之宿望虽云暂摄讵可冒居伏望皇帝陛下察父垂慈隆天徧焘并回误渥改授时髦庶禆圣世之审官亦助宸襟之典学
　　辞免兼侍读奏劄
　　臣祗闻宠渥倍切战兢臣窃惟劝诵名官迩英髙选开元之择耆学实赖于质疑兴国之擢名儒允资于顾问皆参处故老旧臣之重或详求洽闻博物之流斯能发挥于圣谟所以开广于上意如臣浅陋暂此摄承每懐越爼之慙安有执经之益方念不当于久假岂宜更玷于为真非比他官更容序进伏望皇帝陛下亟收成涣俯察由衷别延鸿硕之俦用效缉熙之助毋使妨贤而积愧庶几量分以少安
　　谢兼侍读表
　　劝诵在后方懐承乏之慙积薪居前骤玷为真之宠惟学术处众人之底而班聨躐三侍之先非分所安以荣为惧中谢窃惟金华列职均以论说名官丽正置员尤以顾问择士盖敷绎经谊拘以分章摘句而周览史籍得以随事献言岂独阅尘编而夸稽古之荣所欲监成宪以明捄时之务故司马据汉纪而陈法度变更之病苏轼因寳训而述赏罚善恶之规傥非儒绅宿望之流曷副帝幙上游之选伏念臣见闻单浅渉猎迂疎蚤事椠铅不过书生之陈腐晚汚笔槖莫殚禁从之论思入閤未补于万分代庖甫逾于累月误蒙序陟实愧前修兹盖伏遇皇帝陛下清明在躬缉熙典学无他嗜好惟留神载籍之文当此修攘犹不废儒书之务尚取材于末艺俾陪论于细旃臣敢不俯罄微忠仰酬殊遇求歴代之训宁敢希倚相能读之才进堂下之言或能效轮扁至愚之虑臣无任
　　谢赐生饩表
　　纪桑蓬而兴感俯念亲恩捧纶綍以知荣仰勤君赐出大官之蕃渥为私室之宠光臣某中谢伏念臣忧患余生遭逢昭代因心尽孝莫酬父母之劬劳委质移忠惧负圣明之任使自尘迩列适踵多虞体旰食之懐方务裨于撙节积素飱之愧敢更冒于匪颁宁谓微踪亦闗睿听贲诏防之温润萃赉典之丰腴酏醴孔嘉廪庖有继秪载殊私之厚岂云故实之常兹盖伏遇皇帝陛下禄谨诏功锡先予善敛敷五福均符欲寿之情体貌羣工优示共贤之意臣谨当职思归美食戒过浮覆餗预忧曷辱大亨之礼投醪图报期臻既醉之诗臣无任
　　谢牲饩状
　　饷餽相望府无虚日饩牢甚腆官用彝章行慕有羶礼循考牧致大亨于鼎象侈备物于鱼丽割肉以归奚取诙谐之辩赐生必畜敢隳乡党之仪
　　明堂大礼毕皇后贺皇帝表
　　禋祀合宫邦仪维穆霈恩端阙民福攸同庆洽天人欢均家国恭惟皇帝陛下遹承寳命寅御珍图阐列圣之弥文恢九筵之宏制灌玉清庙聿严孝飨之诚升烟太虚丕格嵗成之报灵心歆顾协气旁流臣妾叨正坤闱助修隂教迄成熙事幸际休期瞻宣室之受厘率掖庭而称抃
　　辞免权礼部尚书奏劄
　　铨筦剧曹久慙充位春卿髙选忽俾摄官闻命若惊拊躬增惕窃惟古三后之典礼固异有司今六职之分聨均为率属必得老成之彦与夫鸿硕之英克践前修始符妙简伏念臣迂踈末学忧患余生九载丘园退安于闲散两年班列骤玷于清华在小臣已极超躐之逾于公朝曽无毫髪之补深虞幽黜乃辱褒迁方国家激厉人才之秋正陛下爱惜名器之日况复职司于献纳尤难身冒于宠荣自揣甚明人言可畏伏望皇帝陛下广隆天之覆垂察父之慈曲鉴由衷追还成涣非特安臣子愚戅之分亦以裨明时综核之心
　　辞免除御史中丞奏劄
　　窃以国家之弊实由官邪法令之行必先近始自昔中司之建号称独坐之雄本朝多虚位而不充累圣必得人而后畀窃观近事寖异昔时上下之情隔塞而弗通缙绅之气萎苶而不振久矣纪纲之弛玩几于邪正之混殽天诱宸衷躬发英断当庶政更新之始乃羣心耸听之时必得不畏彊御深明国体之人庶几大有振作以慰天下之望如臣弱植惟抱朴忠积年流落之余絶意清华之梦虽尘禁列常负隠忧身玷论思犹乏秋毫之益职当弹劾难求风采之强伏望皇帝陛下睿鉴博临干刚独运矧属万几之亲揽尤须百辟之肃清愿别柬于儒英以增重于天宪庸副厉精之治免累知人之明
　　辞免除端明殿学士签书枢宻院表
　　臣闻命震惊拊躬局蹐窃以事枢之重兵本所关佥预筹帷体邻丞弼用人得失系国重轻矧今内当更化之初外饬御戎之务尤宜精选宿彦允合众心而后朝廷繇辅相而尊天下受仁贤之福岂应亲擢首及凡材如臣识浅学迂质微能薄久安田里与世阔疎自玷班行畧无补报廼者干刚奋发元恶殄除徒以微臣孤立之踪置之絶席敢言之地片忠未吐误宠骤攽旬浃之间恩华狎至不惟滥陪宥宻难称隆知至于多取器名殊非素志况收召诸老人望方归布列羣工儒猷不乏如臣极陋焉敢冒居伏望皇帝陛下察臣非据之危鉴臣由衷之请许其恳辞成命克保廉隅使之姑处旧官少殚绵薄臣无任
　　第二表
　　封章上逹恳辞枢筦之严渊听未回仍拜宸纶之渥敢申再凟终觊曲从窃以当平世而本兵犹非易事以儒臣而经武必属全才矧边徼未底于求成而貔虎尚劳于逺戍方改弦而易辙图继好以安民中谢伏念臣资本凡庸学非淹贯自还班列未效涓埃比滥长于霜台惟恐辜于风宪为陛下息邪而扶正或可输忠助陛下厌难而折冲若为称职虽二府班聨之暂阙然四方耆旧之鼎来岂容未淹旬浃之间遽俾晋冒枢机之任伏望皇帝陛下旁搜逺揽公听并观念兹多事之秋宜得殊常之彦不遐有佐俾运筹帷幄之中无竞维人庶消患庙堂之上姑安旧次免速烦言
　　谢除端明殿学士签书枢宻院表
　　持纲宪府甫叨耳目之司渉笔几庭骤玷腹心之地更化方新于庶政用人首及于孤踪居帷幄以知慙捧丝纶而增惧中谢窃以万兵之柄在于彊本而折冲四辅之官难以具臣而充位矧太阿倒持之久当神枢独斡之初外欲销戎冦之祲氛内欲肃朝廷之纲纪必得壮犹之老始参基命之严伏念臣学浅而识迂材绵而器薄顷触危机而去国久絶荣望之萌心十年畎亩之忠无阶自逹两载班行之迹欲去未能幸日月之昭明适云霾之屏息岂期简防误取戅愚独俾霜简之抨弹少吐丹诚之激烈忽骤縁于人乏俾晋预于庙谟自惟周旋一职之常材何以参典万几之丕务沥恳辞而惕若思报效以茫然兹盖恭遇皇帝陛下徳照百官治严八柄厉精更始大明两观之诛公听并观载广四门之辟遂令疎逺廼冒延登臣敢不蹇蹇匪躬孜孜尽瘁爱君体国惟务竭于小心继好息民思勉裨于大计臣无任
　　谢赐对衣金带鞍马状
　　书殿几廷方冒殊常之宠天闲御府并叨蕃锡之加徳不称以懐慙眷愈隆而增惧伏念臣起家韦布比质驽骀子路缊袍安有轻肥之念塞翁失马久谙祸福之心值圣明濬发于干刚俾孤逺滥颛于风宪未逾旬浃何补秋毫俄晋斡于鸿枢更鼎来于异渥曵娄且燠焕珍带以纡华磬控生荣騋文韀而骛骏特循旧比增贲孱躯兹盖伏遇皇帝陛下驾驭羣工衣被万物敝思予改有如好善之诚既闲且驰庸示求贤之笃而臣折腰有愧顾影自怜拾芥取青敢诧明经之效陈廷拜赐终慙稽古之功
　　辞免再赐对衣金带与鞍马奏状
　　被命之初已经宣赐安有浃旬之近洊膺蕃锡之加稽首虽荣拊躬若厉伏望皇帝陛下察臣骤防奬防未有补于秋毫怜臣深畏满盈实难胜于天宠特颁睿防追寝误恩庶寛渊谷之虞弥载乾坤之造
　　辞免兼权参知政事奏劄
　　一介戅愚误防防擢承乏几庭力轻任重方慙非据见具控免洊攽隆防俾摄政涂与闻国论如臣初无材术徒有朴忠使之渉笔本兵犹难冒处若复共二谐弼必致颠隮矧佥典枢务稽之旧比任亚疑丞上兼参预尤为超躐恩荣狎至震惧罙深夫量材受任弗轻以假人者君父之明陈力就列不能而知止者臣子之谊伏望皇帝陛下曲垂睿照俯谅衷诚毋反汗以为嫌必得贤而共政
　　辞免除参知政事奏劄
　　成命初颁师言未穆微臣自揣倍切兢惶臣闻褒陟有序则上既可以正国体而尊朝廷迁进太数则下或无以厉廉隅而压物望伏念臣遭值陛下更化之始亲蒙眷简擢长风宪凡弊政之当革官邪之当纠犹能为陛下一一疏举甫及旬浃而拜佥枢之命曽未信宿又俾暂陪国论是时巨蠧虽除庶事未定内而政地适多虚员外而诸老驿召未至是以不敢崇饰虚逊黾勉共职逮今仅逾一月而臣智识短浅材力绵薄其于边条之科琐有司之程度且未暇究见颠末况修明纲纪选防人材岂有涓埃小裨海岳忽蒙圣恩躐置东府在臣进退诚不遑安矧今众正旁开耆英就列器能既出臣之右年徳又于臣为髙讵应以一介孤逺之踪乃独先白首魁垒之彦臣用敢披沥忱悃仰干洪造伏望皇帝陛下怜臣粗明于分义察臣深畏于满盈畧反汗之小嫌还出纶之误渥傥陛下未忍捐弃或尚容备数旧官免速颠隮实为全覆所有恩命未敢祗受
　　辞免除参知政事表
　　右府充员罔功是惧东台共政恳避弗俞顾自揣之甚明必终辞而廼巳中谢窃以二三大臣之迁进异乎凡百有司之选除虽日月至焉尚欲熟观其器识使名称籍甚尤当详试以事为矧平时望实之未孚而一旦超逾之太骤甫四更于旬浃俄三冒于恩纶伏念臣孤立班行遇知明圣天威濬发首擢长于霜台风宪未张复晋陪于斗幄几务丛积则谋谟之安取文书繁剧则省阅之靡皇遽因承乏之官径畀为真之宠惟昔者滥施于名器繇权臣久擅于福威每假邦彝私植恩地既曰更新于圣化讵宜循袭于陋规覆辙在前改弦恐后方今环布列序者甄收或未徧陆沉逺外者招徕尚有遗苟大僚拜徙之日闻实公论讥评之可畏伏望皇帝陛下深图实政无取美观周大老归首起耆英之望范宣子逊尤髙廉退之风俾愚臣姑即于故官庶积久渐收于微效下人轻上爵当澄徼幸之源髙位实疾颠亦免满盈之咎臣无任
　　谢除参知政事表
　　渉笔紫枢未究万兵之本聨班黄阁骤叨两社之崇责重望轻身微恩大臣某中谢窃以立政造事必资硕徳之臣前疑后丞夫岂叙迁之位名副其实则有折冲销萌之效用非真材则招括囊尸素之讥歴考前猷悉繇博选范仲淹累更剧任而后参预于庆厯之际欧阳修久养雅誉而方弼谐于嘉祐之初皆推众正之宗廼在同寅之列矧当揽权而更始莫若吁俊以为先纲纪欲修弊蠧将革一相聿新于总职四邻尤赖于得人如臣者惟有朴忠本无智畧生平所学独懐尊主之诚粤自立朝期践为臣之谊夷险悉安于愚分荣贵固非其初心敢谓殊知荐防显擢长南台之风宪坐席靡温陪右府之訏谟除书犹湿偶縁人乏叠被宠光矧日月之未淹曽涓埃之莫报三垂徂定曷裨前箸之筹诸老鼎来每愧后薪之积甫冒柄除之暂摄复惊宸命之为真沐雨露以滋深履渊氷而益惧恳辞弗获躐处非宜兹盖伏遇皇帝陛下秉哲在躬推诚任下去凶而举元恺咸服大舜之公分职而责孤卿方董成王之治肆令微迹上弼清衷凛然称塞之难误此延登之异臣敢不恪坚素节勉翼熙图辅周典以靖四方汔思来效述臯谟而赞百揆惟务协心臣无任
　　辞免提举修史等兼职奏劄【提举国史院权提举实録院权提举编修国朝防要同提举编修勑令】
　　窃以几庭预政方膺共二之求史观提纲参预约三之法忝冒仅逾于旬浃宠荣叠拜于宸纶揣分难胜鞠躬以避伏念臣性资滞固学殖荒芜寡謏见闻觕记右尹祈招之什拘牵文义安识司空城旦之书惟声明莫盛于累朝而述作若稽于前代华简编于翰墨炳金玉于科条必求殚洽之英始称纂修之任矧是本兵之寄适当经武之秋使専意于忧边犹虞旷戾暂与闻于出命实负凌兢傥更兼润色之工将必速颠隮之悔伏望皇帝陛下大明委照全度包荒察所控之由衷亟收还于成涣文谟武烈既允属于三长萧规曹随宜并颛于一老庶安愚分免累洪私
　　政府縁以旱蝗同执政乞去奏劄
　　臣等仰惟陛下寅畏天命法商宗之秪惧昭事上帝如文后之小心恭俭寡欲无逸徳过行以干隂阳之和寛仁爱人无严刑峻罚以召乖盭之气不幸权臣弄兵三边百姓横罹锋镝挽输科敛海防绎骚陛下引咎责躬怨艾深切屈已就和凡以为民是宜天意悔祸庶征时若三辰顺轨而自春徂夏时泽又愆兼旬以来螟蝗大作白昼过都羣飞蔽天乃甲子之日星文变异众目共睹推原灾咎实在臣等夫以陛下天姿明圣而臣等不能究宣职业以赞维新之政陛下宸衷恻怛而臣等不能推广恩泽以慰更生之民赏罚过差刑狱淹滞积成愆缪感动穹旻致使陛下展转焦劳独任其咎一人慊然抑畏于上而诸臣偃然尸素于下事为倒置谊岂遑安伏望皇帝陛下亟奋威断并从黜免庶少寛于圣意亦渐格于天心臣等谨已出郊待罪伏乞睿防即赐处分臣等无任
　　丐祠劄子
　　臣一介鲰生至愚极陋惟知渉猎章句以为应举覔官之资遭值孝庙临轩策士误蒙亲擢遂窃虚名徧尘三馆两持使节遽丁内艰甫及终防复叨收召旋自都司滥跻柱史将聘邻壤甫竣使事即伸更迭之请巳防陛下除职与郡竟以罪行臣向来区区出处本末如此人或知之不复辨数自是纒绵忧患屏息田里首尾九年絶意荣望中间国论乡评善类复用陛下记怜孤逺畀以郡寄偶因入奏再玷班行遂繇奉常寖陞从列冒兼两制猥厠六聨属大正于朝纲俾晋颛于风宪蔑闻劳效忽预枢机曽不逾时又参大政陛下用臣既伤于太骤微臣揣分自愧于非才然方是时外之耆老檄召未来内之宰辅虚位实众臣冒昧承乏不容终避加之和使虽遣尚未坚决苟求去位殆谓辞难今揆度机廷无非妙选明儒宿望并集本朝张旜渡淮更成可必若复贪恋荣禄则必上负误国之罪下获妨贤之讥兼臣积忧薰心早衰多病状似彊健中实疲羸一有烦言重罹大谴陛下虽欲保全亦无及矣仰冀陛下鉴臣恳恳之危衷全臣区区之晚节许解机政改授外祠凡未委沟壑之前皆图报君亲之日臣即已出郊待命伏望圣慈即赐处分臣无任
　　第二次丐祠表
　　臣某言早来具劄子面奏乞解罢机政畀以外祠出郊待命伏防圣恩特降中使宣押赴都堂治事者危衷亟吐温防未俞谊既难安理须再凟中谢伏念臣无轲雄之学窃晁董之科流俗既哗其虚名清朝亦待以异数粗尝有志矧当励精更治之时自审非才终匪扶颠持危之手下有讥评之交至上而谴告之相仍久合丐于免归迹恐隣于规避今则信使通而无壅敌兵撤以尽还百万生灵行有息肩之渐二三宰辅又皆同徳之良何取臣愚尚妨贤路窃考祖宗之盛际最为体貌于近臣或自诡于投闲率从容而去国孝皇晚嵗自黄洽萧燧之外比比有人陛下初年由郑侨何澹而后寥寥罕见得非贪恋不明去就之几是致倾揺终费保全之力臣之当去今也其时苟必待公言弹劾而后归亦岂是圣主延登之初意伏望皇帝陛下矜其悃欵惠以始终许退处于田庐俾夤修于香火珍台闲馆倘旧观之复还坠履遗簮亦后来之知劝臣无任
　　第三次丐祠劄子
　　臣昨以辅政亡状连具封章仰干旒扆乞从免归岂谓天听崇髙臣言拙讷未能感动尚示眷留一日之间两勤中使宣押此所以待元勲茂徳顾臣何人乃敢当此然体貌之礼在陛下既极于优隆去就之谊在愚臣难避于烦凟伏念臣本无材术徒抱朴忠方其壮年彊健之时粗可尽力州县簿书之务诚不自意屏息八年遭逢一旦夤缘两地倏已半期劳效蔑闻罪戾崇积自叨简防物望不孚街谭巷议公肆诋毁矧陛下躬亲万几新美庶政和议既成根本尤当自治流民虽复经理尚须良谋图事揆策合属耆俊今内有白首魁垒朝夕论思之故老外有勤施四方独当一面之重臣至于旧学鸿儒几廷宿望或尚辞命召或久处燕闲年徳既居臣之前绩效又出臣之右岂容后先倒置逸劳絶殊揣分度时宜去决矣区区危悃竭尽于斯臣恐勤宣押未敢再出郊外见居家待命伏望睿明亟赐处分臣无任
　　第四次丐祠劄子
　　臣近三具表劄祈解机政伏防陛下礼貌优渥申攽诏防又防两遣中使至臣私第赐臣批答不允仍断来章及宣谕令赴堂治事臣一介孱陋心非木石感激恩遇退深战栗岂不贪恋明圣固欲轻违轩陛自干方命之诛实縁私计怵迫谊不容留须至烦凟天听臣闻人臣事君之谊不以苟去为髙人君待臣之礼不以苟留为恩盖才术驽下谋谟浅拙自知无补求去已晚何足为髙委任既隆课效蔑闻人言籍籍虽留何用未可为恩臣于二者可谓兼之若复迁延顾望迟疑不决国有清议朝有宪章亦非陛下所得而私虽欲不加汰斥不可得已臣昼度夜思计之甚审沥血刳心呼天号父惟有拙诚更无他说陛下与其留臣以及于物论沸腾之际孰若听臣引去于罪戾尚轻之时非特陛下有以保惠微臣微臣亦得以自全晚节更生之赐孰大于斯臣昨日尝奏劄子乞尚书省缴进未防处分今再附勅使申奏欲乞圣慈检防前劄并赐降出除臣一在外宫观臣凟犯天威下情无任
　　第五次丐祠劄子
　　臣自前月二十九日以后两尝面奏五上封章乞解罢机政伏防圣慈特饬中使宣押者三宣谕者再早来又降御笔备行嘉奬曲示眷留陛下恩遇微臣至矣尽矣顾臣草芥微生迂疎末学何以仰承体貌之重感恩至骨流涕何言傥于谊可以少安臣岂敢固执愚见惟是辅政半朞绩状蔑着欲去之心虽因今日而有请宜去之罪不待今日而始彰何俟人言自知甚审臣自还卿列继沗从班职在论思事之利害无不当言者方权臣横挑兵端虽不谋之在廷然命使调兵岂无眹兆臣不能先事救正逆折其萌坐见师徒挠败粮械防亡三边绎骚赤子涂炭臣宜去之罪一也侂胄擅朝威福由已兵败国危人怨神怒臣又不能蚤白其奸使祸稔恶积意将罔测致陛下亲发威断仅克翦除臣言固已晚矣臣宜去之罪二也复讐本为大谊而权臣规画无素轻易寡谋兵连祸结敌得归曲于我首祸虽诛犹肆彊横邀索无厌臣时以备员二府又无深谋至计以折冲销难陛下为之屈已就成归俘増币虽幸疆埸稍定信使巳通然耗竭事力亏伤国体有过无功人言籍籍臣首居参预岂容委诸人以自解臣宜去之罪三也自春徂夏雨泽愆期兼旬以来飞蝗蔽野渐害苗稼星文亦变灾异稠重咎证不虚天意可畏臣之尸素众责交归臣宜去之罪四也罪之大者有此四事其他过谬未易悉数容其自效已是寛恩是尚得为无名乎况又有大不可者臣赋性褊介遇事轻率常是少所回防且复拙于关防或因形似易致猜嫌积疑成间积间成隙非特不免身危亦将上误国事目前难以力辨他日终当自明加之赋分凉薄福过灾生五十之年蒲栁早衰目视昏花精神瞀省阅文书尚且费力况望其建明大议论经画大政事乎臣非不知数犯天威当膺方命之戮然区区拙诚窃谓与其以不去获罪于公言不若因求去而获罪于君父之犹为可解也欲望天慈特回宸虑亟赐俞允免速颠隮臣不胜幸甚
　　辞免除职与郡奏劄
　　钦闻威命罙震懦衷窃以通籍殿中示优贤之礼分符阃外资御众之才虽累朝以华辅弼之归然近世尤吝器名之假如臣者谋非经逺功不盖愆内惧满盈而挻灾外虞旷戾而招谤叠封章而丐去纡宸眷以曲留至于再遣王人亲形诏札臣之得此抑有荣焉惟是殊恩久无前比岂容驽下并冒宠光苟控避之弗坚将颠隮之愈甚伏望收还成涣改畀丛祠不惟自计之甚明抑亦人言之少塞
　　辞免皇太子受册转官奏劄
　　闻命震惶靡知所措伏念臣病悴余生迂愚末学顷者承乏政地备数宫僚亡补涓埃旋即罢斥屏居田里望絶云霄兹以册寳告成例攽赏典邦家大庆臣子至荣而臣席宠已多逾涯是惧矧廼无功而受禄尤慙不稼而取禾更冒穹阶难安私谊伏望皇帝陛下曲垂渊鉴俯亮愚衷追寝误恩庶全微分所有恩命臣未敢秪受
　　再辞免除端明学士宫观表
　　奏牍上闻冀趣收于误渥诏函中锡未濬发于俞音辄摅怵迫之诚叠冒穹窿之听臣某中谢臣窃惟班髙防殿盖体貌于勲贤禄厚真祠本优崇于耆老顾方从于废黜曷并窃于宠灵伏念臣狷介不移戅愚自信栖栖寒迹山林之日居多耿耿寸心畎亩之忠徒在偶遭亲防猥预繁机欲裨更化之清明固知陈力之短浅器小任重果速颠隮咎大责轻讫防恩宥自屏居于田里久安分于渔樵忧患相挻弟昆凋落疾疴不贷齿发衰頽静惟坎之余殆絶荣华之望岂图眷轸未忍弃捐肆颁涣号于崇朝尽复政涂之异数叨逾过甚局蹐难胜恐益重于悔尤敢洊伸于控免伏望皇帝陛下广惠慈而待下惜名器以驭臣念臣孤踪兢惕之深察臣平日循守之素贳其烦黩许以恳辞或追寝于隆名俾祝厘于闲馆一俯再伛愿垂鉴于由衷曲谨小廉庶获全于末路臣无任
　　谢端明学士宫观表
　　班聨秘殿仰依龙扆之光官庀祠庭俯遂燕居之佚省循莫称慙惧弗遑中谢伏念臣初乏片长素忘求进当睿断更张之始丕振朝纲防微臣孤陋之中俾専宪席未阅兼旬之久晋参两地之华忧思徒罄于乃心何裨庙论望实不孚于众听遽费啧言凛危迹之疾颠戴洪私之全宥身栖农圃纷白发之寖生梦绕觚棱耿丹衷之独在讵期轸録骤贲宠灵还旧观于隆名沛新恩于闲禄顾兹起废岂曰劝功沥伸恳欵之诚觊安私谊洊奉温纯之诏迄閟俞音兹盖伏遇皇帝陛下覆帱如天照临若日务全体貌将加厉于臣邻靡间瑜瑕示昭明于公道特怜寒迹尝误深知曲推抆拭之仁庸锡便蕃之渥臣敢不益坚晚节罔替初心修香火之胜縁敬祈曼夀答乾坤之大造誓毕余生臣无任












　　钦定四库全书
　　后乐集巻七　　　　　　宋　卫泾　撰
　　表状
　　明堂礼成贺表
　　王者之堂行王政绍讲弥文天子之孝事天明丕承灵贶一纯所格四表交防臣某窃以圣朝遵三嵗之祠古制复九筵之秩皇祐合祛而肇始绍兴间举以为常肆参述于闲规凡四行于宗祀恭惟皇帝陛下遹光骏命祗廸燕谋之德之纯茂建中和之极我将我享允通精祲之交对越灵心告成熙事更旁流于霈渥用敷锡于嘉生臣心拱阙庭身栖农圃想多士奉璋之盛莫缀骏奔同斯民击壤之安共陶鸿律
　　瑞庆节贺表
　　辰防于苍龙尾就盈数焉社鸣而圣人生时纯熈矣纪休期于震夙增寳祚之荣懐臣某中贺恭惟皇帝陛下大德懋昭小心抑畏春秋鼎盛属万国之本于元良弓矢载櫜跻一世之民于仁夀昔在髙宗享国丕若有夏歴年率由嘉靖于庶邦式克洪舒于景命于皇盛旦高揜前徽臣顷玷迩聮自干大戾心倾葵藿幸逢汉日之再中身在江湖徒望尧云而三祝
　　又
　　五百年生圣聿开良月之祥三万岁成纯丕祝后天之算臣民恺怿宇宙清明臣某中贺恭惟皇帝陛下治袭缉熈业成耆定祈天永命泰元增神防之休陶世至和皇极敛洛书之福茂迎诞序益巩珍图臣敬效嵩呼竦瞻星拱彤墀在望惟存北阙之心金鉴效忠愿赞南山之夀
　　又
　　冬日在尾聿开千嵗之符国夀齐箕丕笃一人之庆乾坤荐祉海防防休臣某中贺恭惟皇帝陛下业懋缉熈法循恭俭边垂不耸永交玉帛之驩年谷顺成尽洽农桑之化兹标诞序式对昌期天开有永之龄民献无疆之颂臣身栖田野心绕阙廷职在丛祠惟效祝厘之敬呼同嵩岳愿赓归美之诗
　　又
　　杓建干方旬余阳数占鬰葱之上瑞纪震夙之初生臣某中贺恭惟皇帝陛下志气如神光明不疚孝俭冠百王之德盖本天姿休嘉正三代之符方绵世祚属兹华旦翕若懽声众星拱极以常尊万嵗呼嵩而必夀臣昔陪迩列今玷真祠地辟天开喜协大来之颂日升川至愿赓多益之章
　　辞免除资政殿学士知潭州奏劄
　　自天有命无地措躬伏念臣樗栎防材崆峒末学顷縁忝窃自速颠隮防公朝抆拭之恩赋真馆优闲之禄聮荣规禁席宠里门每怜孤迹之兢凌曲荷至仁之全度二年香火一意渔樵敢误隆私并颁异数加职视政涂之旧起家临南纪之雄曾未服劳于隆名而曷称矧方试郡岂阃寄之能胜在私谊既所未安顾公言实为可畏伏望皇帝陛下皇明委照圣度包荒俯矜恳恻之愚尽寝便蕃之渥姑仍旧列再畀丛祠尚期犬马之余生图效防埃于异日
　　再辞免除资政殿学士知潭州表
　　臣甫上巽章遽颁温诏恩光滋厚感惧交深伏念臣起自诸生本无才术受爵不避窃位寖高每自愧于罔功且乆尸于闲禄更防选择俾与蕃宣固当勉效于驱驰庶或少图于报称苐惟南楚夙号大邦方潢池帖息之余正碧幢拊循之始非威望素着不足以镇安封部非识虑深长不足以濳杜奸萌兼斯二者乃克胜任而臣早衰多病力不逮心傥冒昧以祗承将疾颠之难免矧陞秘殿庸待有功既未施毫发之劳是亦重渊氷之惧敢伸危悃洊凟严诛伏望皇帝陛下俯霁霆威广垂日照亮其辞非貌饰盖学心孚察其诚匪身谋寛为国虑并回新渥姑续旧祠庶允穆于师虞亦少安于防分
　　潭州受告谢表
　　江海摧頽已规终老湖湘逺重忽玷起家骤晋隆名洊勤温诏靡皇恳避苐切凌兢臣某中谢伏念臣奋自诸生亲逢熈旦学虽是古材弗逮于昔人虑切爱君智靡周于当世顷聨清贯但务直躬放归坐废者八年更化首瞻于一日又因颠越竟负宠灵脩香火以杜门课农桑而卒嵗敢图记録复荷使令顾是庸虚若何称塞兹盖伏遇皇帝陛下至仁覆冒盛德感孚体貌臣隣爱养黎庶四通六辟阐大公至正之涂上际下蟠脩极治太平之业既以兼收于众隽亦复弗弃于防材臣敢不砥砺壮心激昂暮景虽乾坤博施难酬报答之私而民社布宣试竭抚摩之力俟临所部续奏以闻臣无任
　　南郊礼成贺表
　　丕灵承于上帝拜况于郊用敷锡厥庶民并受其福备成熈事美叶嘉生中贺恭惟皇帝陛下翼翼小心兢兢行道气和格天地之应百谷用成兵寝极帝王之功四方无侮肆循钜典间举缛仪泰畤八觚肃圆丘而蒇事细书一札抚方夏以湛恩臣滥守麾符阻奔笾豆懐绥楚甸使仅知缩酒之供迹托湘流媿莫奉受厘之对
　　辞免郊祀特防转官奏劄
　　伏准尚书省劄子勘防更化之后亲祀南郊熈事备成庆均中外安丙卫泾俱以近臣宣劳藩阃各特转一官者闻命震惊罔知所措窃念臣踈庸晚学衰朽余生顷自祠庭骤分藩阃尽出清衷之简记敢辞末路之驰驱适当俶扰之余孰若拊摩之急粗殚绵力甫阅三时仰慿圣德之宣昭幸底军兵之绥靖雨旸咸若年谷仍丰仕不觊于能称人亦安于拙政粤从更化始讲亲郊精诚上格于天神庆泽实均于中外而臣属縻遐徼阻造昕朝既莫预于骏奔且蔑闻于治状忽叨进律亶谓罔功徒縁尝厠于近班遂许例霑于涣渥揣防躬而曷称惧公议之难逃伏望皇帝陛下量广乾坤明垂日月鉴由中之至恳畧反汗之小嫌庶保孤踪尚图来効所有省劄未敢祗受
　　郊祀加恩谢表
　　宣室均厘及长沙而承惠彻侯启国因茂苑以防封并增食采之腴罙积伐檀之愧臣某中谢伏念臣心诚拱北职实宅南清庙肃雝阻预骏奔之列紫坛温豫莫宣骑导之劳敢图天咫尺以不违例霑人三百而无眚兹盖伏遇皇帝陛下灵承于帝敷锡厥民非功不侯曲念遗簮之旧多与之邑庸昭上胙之朌臣俯偻中慙凌兢下拜包茅当贡敢忘王祭之供莼菜可思尚乞戸租之食臣无任
　　谢加邑表
　　泰畤八觚敷锡配天之泽衡山千里祗承零露之恩官既特迁邑仍多与并衍真腴之食益增假守之华臣某中谢伏念臣族本单平材非超卓徒守朴忠之节误防神圣之知驯致显庸难逃幽黜清时有味甘窃廪以奉祠白日无私遽起家而分阃于皇更化有赫亲郊宣室受厘贾谊正留于湘水云阳奉玉马迁实在于周南敢谓熈成特加蕃锡兹盖伏遇皇帝陛下仁深逺服恩厚旧臣上帝是歆岂洪休之专乡尔身在外等近列以防荣臣敢不祗服龙光力鞭驽钝厠大夫而陪议期无愧于隋官诏御史而着中愿有称于汉令臣无任
　　瑞庆节贺表
　　千载应期咸覩尧龄之永十月上夀仰瞻汉典之新四海嵩呼万邦星拱臣某中贺恭惟皇帝陛下乾纲独总离照重明守成光绍于基图更化聿来于福禄流虹绕电式膺眷祐之申就日望云悉遂瞻依之愿臣猥分藩阃阻造阙廷近指南山歌一诗而报上载同湘水流万折以归东
　　谢赐腊药表
　　一札细书贲于寒谷万金良药益以珍奁戴大德之好生惕微躬而増感臣中谢伏念臣叨分藩牧再见嘉平楚军多寒媿乏抚循之实湘魂易悴况惊迟暮之年敢图内府之匪颁不间外方之遐逺饵由仙授服可使其翼生器有礼藏银岂容于羽化兹盖伏遇皇帝陛下仁深念旧令谨授时所寳惟贤召匠不嫌于百计其疾在腠用医欲使之十全臣幸逃殒越之虞当効糜捐之报臣无任
　　元正贺表
　　春王正月肇称献嵗之仪天子万年增衍泰元之防永膺多福敷锡庶民臣某中贺恭惟皇帝陛下道体泰亨德仪震动太嵗在酉民益富于酒浆休命用申化愈张于琴瑟嘉与林林之众并臻啿啿之祺臣承惠守藩驰心恋阙读离骚赋既逢湘水之孟陬奉寛大书愿布楚乡之农事
　　谢赐夏药表
　　六月徂暑甫许合于铜符一札成文遽宠朌于珍剂热中顿释拜下益共臣某中谢伏念臣乆佚祠庭骤膺藩阃倚清淑之衡岳宁虑鬰陶造卑湿之长沙反逢蒸铄鼎来和饵随解焚氛益以朱提之珍贲于赤社之分此盖伏遇皇帝陛下对时令谨念旧恩深歌南风之薰不私殿阁赐西山之药无间江湖卫生既免于卧疴报国敢忘于尽瘁
　　瑞庆节贺表
　　天开赤伏之符笃生元圣日在苍龙之尾式应昌期华渚流光緜区称庆臣某中贺恭惟皇帝陛下德全神圣功极帝王协休运于千龄纪诞弥于载夙十九载离明之治大振权纲亿万年鼎命之凝永延福祚臣幸叨近列猥守逺藩奉十月之玉巵遥瞻汉阙望一星之夀轸仰赞天工
　　谢赐腊药表
　　细书赐郡正临大蜡之辰上药颁庭就贲中金之器拜承恩防顿失寒顔臣某中谢伏念臣假守蛮荆驰心象魏赐金所以褒循吏愧治状之蔑如和药所以活功臣慙劳能之无有嵗忽忽而遒尽皇剡剡以扬灵珍剂芬馨似出蓬莱之菜镣奁焜燿有光兰菊之餐此葢伏遇皇帝陛下加惠旧臣宠华逺服念长沙之湿河鱼之疾柰何饮上池之清廐驹之病起矣仰体好生之德誓殚尽瘁之年
　　元正贺表
　　嵗在阏逢三日先甲律中大簇万物出寅兹惟行夏之时孰匪就尧之日臣某中贺恭惟皇帝陛下湛恩汪濊受命溥将三光全寒暑平愈加寅畏五谷熟人民育益厚抚摩玉衡占七政之齐木铎谨百官之徇履端于始受禄无疆臣承惠守藩驰心望阙孟春之月为陬月已开嗣嵗之兴长沙之星曰夀星请效封人之祝
　　谢赐夏药表
　　庚金流火欲焚荷芰之衣申锡自天又拜蓬莱之药分朌器寳弥浃汗珠臣某中谢伏念臣一出宅南再逢徂暑北窓之凉有味岂不懐归西风之鲙可思谁能执热徒念报恩之无策屡欲引疾而难言赤箭之良忽鼎来于御府朱提所出又贲饰于私庭兹葢伏遇皇帝陛下后天奉时视人犹已遣将帅以守卫不忘饥渴之怀知臣下之勤劳预轸痡瘏之念致兹珍剂驰及遐陬臣既免负薪之忧惟思结草之报臣无任
　　瑞庆节贺表
　　十月维良斗正干刚之位一人有庆帝开震出之祥属是昌期敢忘伸祝臣某中贺恭惟皇帝陛下先天法道首物体仁以英睿之断总揽权纲以慈爱之心宻参化育二十载无为而治视古独隆亿万年有道之长自今以始臣叨防圣眷猥守藩封望北阙以驰神威不违于咫尺指南山而称夀颂莫既于形容
　　谢赐对衣金带鞍马表
　　袭衣寳带出自掖庭驷马绣鞍来从廐库下赐式昭于体貌拜恩有腼于面顔臣某中谢伏念臣韦布素心驽骀末技丝积寸累欲学为裘外彊中干偶逢市骏比嵗屡叨于器使频年数假于服章兹叨书殿之大名又被圣朝之缛典特颁上笥且解左骖顾朽质之甚华于遐观而有耀兹葢恭遇皇帝陛下政犹御六赏不褫三以臣尝御楚国之寒衣非宜薄念臣乆处长沙之湿马必用良遂兴衰钝之怜廼锡便蕃之渥恩荣贲饰修身益谨于道存矍铄驱驰报国敢云于齿长
　　潭州丐祠劄子
　　臣辄沥愚衷上干睿听伏念臣冒膺隆委起殿大藩自惟心志之早凋无复事功之可见虽殚驽钝何补毫分仰赖陛下圣徳之宣昭朝廷威灵之逺憺峒民妥息年谷比登田里相安狱讼渐简官兵之廪稍仅足仓库之储蓄增加臣忝窃居多满盈是惧吴楚相望越数千里一家两地灾患频仍功缌之防交驰讣问三孙幼子相继夭亡皆繇防臣命薄食浮福过灾生之所致阖门贱累日夕念归方陛下欲乆任牧守之时而廷臣有循例引辞之奏黾勉满嵗又逾两月迫于私计出自恳诚况拙技之已穷将旷官之难免虑贻物议徒负君恩欲望圣慈加惠衰踪兴怜旧物许释阃寄改畀丛祠庶少佚于余年且获全于末路干冒宸聪臣无任
　　第二次丐祠劄子
　　臣辄披中赤上凟睿明臣去年八月尝以灾患频仍私计不便奏乞宫观差遣伏防圣慈特降诏书不允训以忘家之谊期于治化之孚仰惟君父至恩在臣子所当縻捐庶防称塞黾勉官守不敢嗣陈又八阅月缘臣材术空踈赋予凉薄入仕以来叨尘中外任使仅逾十考居闲殆二十年防陛下防宠起家防分阃寄适承兵盗之后奸弊百出虽鞭防驽钝补苴缉理迄无毫分可以自见重以齿发衰晚疾病交攻酬应事宜智虑短浅省阅文案目眎昏花入春多寒脾胃凝滞饮酒顿减旧苦足弱遇湿转加非少休息医药难效深惧寖隳职业自速罪愆矧惟全楚重地抑岂养疴之所顾图报之心实切而知止之分当明伏望圣慈察臣别无规避怜臣非敢为欺许解藩符姑从祠廪傥犬马之力未疲于他日则蝼螘之义敢负于夙心干冒天威臣无任
　　第三次丐祠劄子
　　臣某近具奏再乞祠禄上干天听本合祗候回降缘臣赋分浅薄乆叨荣宠福过灾生兼多病早衰不善调摄近于正月十八日感冒风寒忽觉力乏气弱虽可勉强履地然语言不甚周正臂膝舒缓医者谓心力过度脉气虚损为风邪所侵度须旬月服药调治方可渐愈窃念阃寄至重诚非养疴之所伏望圣慈检防前奏予臣祠禄使得退归田里一意医药因得休养庶可少延残息实出天地生成之德干冒天威臣无任
　　第四次丐祠劄子
　　臣某敢干违命之诛再上吁天之请臣近累具奏乞罢就祠禄叠奉诏防尚閟俞音始者投诚君父徒以桑榆渐迫蒲桞易衰精神瞀昏心志凋耗故祈闲退以佚余年虽防天听未回尚可勉强治事忽为风寒所中臂膝缓纵举动颇难语言亦觉澁讷不正治疗逾月尚未减损病在经络平服未期若非专意医药在臣一身为末疾沉痼终成废人若或频频在告于臣本职虽委之僚属深恐废事反复思虑进退靡遑窃念臣尝忝近臣义当体国伏读明诏祗服训词岂不知数易有送迎之费乆任有责成之图而臣病躯非可卧治徐行尚须扶防何以延见吏民安坐犹且欹倾何以省阅词讼至于朝拜行香皆恐不能亲事犹复贪恋荣禄不惧满盈恐灾咎之愈加将沟壑之难免是用祈哀再干洪造欲望睿慈俯怜旧物察臣朴直素非矫伪特降指挥与臣宫观俾得生还里庐一意将理庶延残喘免致颠踣实出天地生全之赐数冒天威臣无任
　　谢免荆湖南路安抚大使兼知潭州依旧宫祠表
　　吁天请命方虞雷电之诛称物施仁遽霑雨露之泽荷恩益腆抚已増惭中谢伏念臣少也过庭尝闻诗礼之训晚而遇主滥陪宰辅之司虽迂踈素乏经世之逺猷而周慎常谨律身之小节坐罹防毁皆出怨仇马援谤深谁与辨明于薏实羲之誓苦但期终老于兰亭岂谓大君未忘一介起于闲地付以名藩而臣景迫桑榆衰先蒲桞忧畏深矣直类伤弓之禽疲瘵苶然乆抱负薪之疾既不获黾勉以承命又深惧稽迟之速辜夙夜靡遑进退维谷念父母之于厥子惟疾痛之为忧而天地之于群生俾飞潜之各遂力布由中之恳果防从欲之私琳馆优防尚叨厚廪海邦深逺仍许便居此葢伏遇皇帝陛下体道宅心用人惟已不遗簮履之旧物每赐记怜尤矜樗栎之防材曲加芘覆致兹孤陋亦获保全臣敢不克戒暮涂益修素履甘山林之寂寞一洗五十七年之非慿香火之因缘上祝亿千万嵗之寿
　　辞免除资政殿大学士知隆兴府奏劄
　　臣昨两具奏乞罢就祠馆归休田庐叠拜玺书未赐俞允欲投诚君父再申前请忽准省劄除臣资政殿大学士知隆兴府江西安抚使填见阙者更移重镇加畀隆名厚恩如天局蹐无地伏念臣防陛下记怜付以分阃之寄黾勉夙夜庶防称塞所幸年谷屡稔枹鼓不惊凭藉威灵粗免旷败臣年龄已暮识虑就昏疾病交侵灾患频有自揣凉薄终难报効未敢遽乞骸骨且欲上还印绶姑窃祠禄以佚病躯此臣由衷之情非有一毫欺伪湘中事简讼稀犹惧弗克负荷江右襟带之州地望雄重民物繁伙相去何啻倍蓰岂臣衰病所堪况大学士之称前朝夲以优礼勲旧尤非无功所宜冒处繇逺移近虽陛下欲俾少慰其归心求退得迁使防臣何以自逃于物议不避烦凟再有奏陈欲望圣慈检防臣前奏特降睿防与臣宫观差遣倘暮齿得全于休息则此身终誓于糜捐所有省劄臣未敢祗受干冒天威臣无任再辞免除资政殿大学士知隆兴府表
　　一命循墙所祈从欲十行赐札未拜曰俞凛误渥之难任沥忱词而洊凟中谢窃以崇儒书殿美名无过于大称牧帅蕃宣重地孰加于濳跃必德望素高者克堪华选必治行有异者始副殊迁如臣奋自羇孤进非介绍蚤嵗玷名于俊造中年屏迹于耕樵属圣治更新愧罔功于辅政荷公朝念旧遄假宠以分符自托迹于湘流类素餐于河侧私门多故公务有妨矧迫衰迟易生疾疢精神惟恐其不逮政事毎虞其未醇徒积旷瘝敢云报称尝再上丛祠之请欲少全末路而归既渊听之莫回又湛恩之有忝力求反汗更冒扬纶臣固拙于身谋岂弗虑难居之诮臣虽踈于世故讵不知自近之荣私窃揆中实难拜下伏望皇帝陛下制恩以义赏善惟公令无惮于亟还印何嫌于乆弄博咨耆彦改畀徽章许臣结香火之缘为国祝乾坤之筭则爵罔及恶德庶允合于前言而誉不进无功抑有裨于实政臣无任
　　谢新知隆兴府受告表
　　命出自天序进内朝之职恩隆易地洊持外阃之权恳辞粗罄于寅恭训饬重勤于申命凌兢亟拜俯仰惟慙臣某中谢伏念臣性拙弗移材踈自信当孝庙七临轩之际偶冠儒科属陛下一更化之初叨居政府感精神之聚防忘踪迹之孤单参预何功亶为孚实颠隮罔觉宜尔速辜退思维务于省愆均佚又从而起废俾兼荣于月殿以承惠于星沙防磨朽钝两嵗有奇考试功能万分无一幸不致于乏絶乃免蹈于谴诃然弱质易衰斜日自伤于鵩翼况归心未遂秋风每忆于鲈鱼载腾上印之章反被赐书之渥中聨禁直班实忝于文明外拥侯藩望益尊于濳跃讵应滥及仍断牢辞兹盖伏遇皇帝陛下建官惟贤用人由已遵虞典陟明之制考汉条察治之规谓臣亲被选抡尝与闻于国论知臣屡膺更迭必熟识于民情加以隆名往哉督府臣敢不钦承睿奬恪守朴忠居宠思危当佩圣贤之谟训投闲置防祈酬君父之慈怜臣无任
　　新知隆兴府到任谢表
　　觧湘堧之旧组幸免黜幽分洪井之新麾猥膺试可奔命敢言于道逺抗容俶抵于司存爰进尔民具宣上指臣某中谢窃以维斗所直是为控引之区循江以来厥有临观之美在昔谓之督府于今升曰濳藩谋帅孔难得人乃重减宴而余于粟仲舒之德绩可传免赋而裨之财韦丹之名声不朽必有材之是似则共理以奚难矧九重弄印以畴咨方百辟盱衡于谁与如臣者年衰戒得日奏罔功比承惠以宅南每懐忧于败北偶値连嵗丰登之候适当清朝综核之时粗知戢吏以安民稍可整兵而立武皆由帝运何有臣能及兹所领之邦非昨苟安之地生聚繁伙习俗轻扬傥控御失宜易致弄兵之患而抚绥无状曷销珥笔之风迫甚促行冒焉即次顾弗容于俯避何以副于仰成兹盖伏遇皇帝陛下操约御详循名责实并观内外初无轻重之殊加惠黎黔勿问迩遐之间爰晋殿帷之高职俾临襟带之奥区报称则亡凌兢曷已臣敢不益坚晩莭仰答殊知惟玩愒是惩田里能销于愁叹庶蕃宣小补冕旒或释于顾忧
　　赐夏药谢表
　　守藩引疾甫离地湿之区赐玺更生亟拜天题之诏实以镣奁之剂薰其寳殿之凉臣某中谢伏念臣智匪十全材非百试比分湘阃毎怀卧閤之慙兹易洪都预有负薪之惧矧未求于民瘼敢自觉于神疲当流金铄石之时正惟奔命被飞雪圆氷之贶遂可清心兹盖伏遇皇帝陛下德并好生恩推解愠爰赐珍良之品以昭长养之私授南岳之银砂已屡承于圣惠赐西山之丹鼎愿益广于君仁
　　明堂礼成贺表
　　肃霜届莭嘉观万寳之成吉日用辛敬秩九筵之祀光増谟烈事轶简编臣某恭惟皇帝陛下刚健日新聪明时乂希夷体道诞膺滋至之休渊黙凝神坐抚寖昌之运谓孝以严父为大而圣以响帝为能爰稽汶上之图仍举洛中之典合宫陟配既亲三嵗之祈宣室受厘益茂一人之庆臣昨叨政路兹守帅连侍祠莫率于臣工肃展奉璋之礼宅牧敢同于父老形为击壤之歌
　　明堂加恩谢表
　　大飨告成仰叶房心之次细书均惠俯临牛斗之墟钧天逺隔于九重骈邑遽加于三百循墙莫避蹐地知慙臣某中谢伏念臣顷备四邻愧无一善洊玷竹符之守粗知茅祭之共笾豆静嘉阻预骏奔之列旗常婀娜莫瞻鱼雅之容敢图简上帝之心且欲教诸侯之孝越在外服益以圭田兹葢伏遇皇帝陛下防选休成参侔开阖烛明四极肇脩五室之祠逆厘三神敷锡庶民之福重此采薇之遣帅忘其不稼而取禾臣敢不进服龙光退鞭驽钝配天其泽讵容私受于君恩食土之毛愿使同霑于圣化臣无任
　　瑞庆节贺表
　　太嵗建亥符三豕之渡河众星拱辰賔六螭而出日乾坤齐乆华夏均懽臣某中贺恭惟皇帝陛下缵禹俭勤跻汤圣敬嗣无疆之大歴惟德动天惠难保之小民以仁守位应千龄而载震敛五福以诞敷臣滥守铜符阻陈金鉴西江水逺但遡海以朝宗南浦朝飞惟望云而颂祷
　　谢赐腊药表
　　赐一札之玺书懽同挟纩拜万金之寳剂忧释负薪恩重和须感深至骨臣某中谢伏念臣比叨再命洊长十连材乏参苓曷苏民瘼质同蒲桞坐阅年华方虞寒籥之严凝忽被温纶之宠渥仰翠管银罂之来下觉朱帘画栋之生辉兹葢伏遇皇帝陛下礼遇旧臣泽加新府悯其疲瘵锡以珍良俾无晦风雨之侵庸効屏翰蕃宣之力臣敢不布中和之乐职问疾苦于穷阎五色有光日服仰承于魏帝十全为上嵗终益谨于周官臣无任
　　元正贺表
　　厯正夏时验三阳之交泰祥开吴分应五福之照临四方无虞一人有庆臣某中贺恭惟皇帝陛下体仁以长求道之端八十七万七千而统元复见尧年之丙子三百六旬六日而成嵗载观羲仲之寅賔诞敷啿啿之祺均锡林林之众臣一违北阙七见东风过九江至敷浅原滥司镇抚以立春下寛大诏惟谨奉行
　　隆兴府进葛布表
　　垂裳在御歌奏五弦掌葛征财軄修九贡前件物治由女事出自山农虽帝殿自有于微凉然方物乃所以昭德服之无斁仰裨节俭之风衣亦有名俯偹恩荣之赐
　　又
　　虞帝垂裳谐五弦于夏律吴都产葛备九贡于周官江介司十连之区方物效诸侯之献前件物鲜如浣火细称含风轻輭生凉不减升蕉之弱被服当暑亦同絺绤之清已踵豫州举侯藩任土之制愿同工部叨朝廷列赐之荣
　　谢赐夏药表
　　侯服剖符敢惮薰心之暑恩纶分寳载颁苦口之良瞑用瘳鬰陶有忸臣某中谢伏念臣初无善状洊守雄藩去湖即江渐近莼鲈之境玩嵗愒日甚惭竹马之童气方溽于伏庚恩忽流于令甲鼎丹分饵鋈白作奁南土尔居自乏双金之贡西山无极猥瞻五色之光兹葢伏遇皇帝陛下动惟厥时予驭其幸凉生殿阁既思云汉之侧身地接衡庐更虞山薮之藏疾速置邮而传命隆体貌以厉防臣敢不谨视一方之人各思寸肤之爱臣无任
　　丐祠劄子
　　臣坎孤踪昨防误恩起家分阃浮湘两载无补事功屡章丐祠更叨进职改帅江右控免弗俞黾勉之官已十阅月豫章比之长沙差为简靖然控引蛮越责任不轻俗喜珥笔吏多舞文臣奉法循理不敢苟且每事必须剖白是非务使奸邪屏息直已忤物宁免怨仇去年诸郡嵗事幸颇丰稔今春峒丁小警寻已平宁入夏以来稍苦干旱臣祗受诏防精加祈祷幸而得雨各已立秧接续更获沾足则秋成犹或有望目下畎畆粗安府库粗给纲运起废无滞官兵奉廪无亏莫非慿借朝廷得以玩愒逃责然臣蚤衰多病筋力弗强政拙心劳神疲形悴老态已具目力渐昏加之一出四年孥累多病量材度德既恐妨贤尸位素餐亦足招谴自揆甚审诚非饰词欲望圣慈令臣早释郡寄归休田野或未忍弃捐即畀一祠禄差遣稍便医药不胜天地父母生成之恩臣冒犯天威臣无任
　　第二次丐祠劄子
　　臣某近以治郡罔功衰年多病尝具奏劄陈乞退闲或畀祠禄伏防圣慈特降诏书不允臣仰戴天地大施糜捐不足报称深愿勉扶孱质图效民庸庶防少副陛下委任责成之万一臣以拙戅昧于摄生今夏苦热异常触冒宁免暑毒緼客邪于经络入秋以来遍体忽苦疮疖在股一疽疼楚焮肿防大于杯呻吟一榻之上为废寝食逾旬始溃至今尚妨歩履虽牵强酬应须人扶掖又縁臣屡更忧患气血早衰因此伤动转觉疲惫若非一意休养未能复旧支离之状吏民所覩靖念阃寄至重非臣养疴之地傥或隳弛职业自速颠隮上负圣主覆露之恩下乖防臣进退之谊臣窃为惧是用再沥忱悃尘凟睿明伏望圣慈容臣姑奉丛祠暂还田里使得稍便医药全度余生他日未委沟壑别备驱防臣所不敢辞言实中情期赐矜允臣无任
　　瑞庆节贺表
　　龙姿日表圣符继作之君虹渚电枢瑞洽大来之庆亶惟良月属是昌辰侈华祝于黔黎沸嵩呼于葢壤臣某中贺恭惟皇帝陛下天临四海子惠万民危微允得于心传勤俭克全于躬履世臻极治功已底于更弦节纪诞弥命益隆于凝鼎臣叨居近列猥守逺藩再拜称万夀觞虽阻趋于汉阙十事上千秋鉴愿窃效于唐臣
　　谢赐腊药表
　　守濳邸之铜符再逢清祀分禁庭之珍剂又赐细书帝有恩光臣无治状臣某中谢伏念臣一寒晩出多病早衰夙夜服劳恐负洪都之新府烟霞成痼愿修黄石之旧祠气方凛于折绵言已温于出綍兼金百两直东海之烂银五色一丸殆西山之仙药嵗云暮矣欲并成哉兹葢伏遇皇帝陛下体视群臣躬持八柄虽尔身在外曾微横草之功续乃命于天庶免负薪之疾臣敢不望咫顔而下拜誓九殒以为期臣无任
　　元正贺表
　　行夏之时凤纪始四时之布立春之日鸾路先三日之迎叶气交通欢声洋溢臣某中贺恭惟皇帝陛下体元干长视吉履端隂慝旁消温厚胜严凝之气阳和普施财成全辅相之宜广木德之发生衍萝图之昌炽臣神驰北阙迹系南州太极称觞莫与元朝之献夀呼韩欵塞伫观正月之来朝



　　钦定四库全书
　　后乐集巻八　　　　　　宋　卫泾　撰
　　表状
　　辞免知福州奏劄
　　闻命震恐无地措躬伏念臣材术迂踈齿发頽暮仰防陛下曲轸遗簮之旧屡叨出綍之荣再领州麾四阅年序虽知殚竭何补毫分爰自去秋迫于疢病愿投散闲少冀休养诏谕未允退省惶惧属时凶歉职在拊绥洊有申陈虑成规避敬宣德意勉防疲驽民物稍苏里闾按堵方图嗣嵗力控归田之请敢谓圣恩逾厚改畀南邦縁臣衰病交侵心知凋耗龙潜重镇已愧罔功闽峤名区曷胜隆委傥昧于知止强所不能岂特私谊难安抑亦人言可畏敢沥忱悃上凟睿明伏望圣慈察臣粗谨亷隅素安分守收还成涣姑俾祝厘庶遂初心获全晚节实出天地生成之大造
　　再辞免知福州表
　　易地非材辄控告归之请自天而命备宣均逸之恩惟当祗诵于尧言犹冀趣销于汉印臣中谢伏念臣强顔分阃屈指五年顷守湘中既无善状迨移江右亦愧空餐洊尝匄祠未防赐可十事九律之是守奸猾忌之再衰三竭而不休颠隮必矣诚知乐土今在全闽至因元防以选侯尤见清朝之重典然臣欲遂养疴之愿何心复希坐啸之荣环辙而卒老于行敢辞王事御马者不穷其力是效君慈伏望皇帝陛下俯鉴忱辞收还成涣别求良吏俾之表东海之民姑使病躯退而祝南山之夀
　　新知福州府到任谢表
　　江右承流乆慙玩愒闽中谋帅猥玷推迁地愈重而难胜天葢高而莫测恪共三命入抚四封臣某中谢伏念臣逮事累朝曾微他技解裘释布防孝庙之隆知襆被乗轺辱光宗之亲遣暨圣王之御极由郎吏以记言孤踪既耻于倚冰防笑竟生于偃月十年退屏百念俱忘防逢琴瑟之更张参预枢机之典领自玷物议旋反里门侵寻再闰之余忝冒专城之寄左洞庭右彭蠡险阻备尝引瓯粤控蛮荆勲庸何有视防愿休于一壑引船敢望于三山矧是合沙重于他镇向来七聚今分为八郡之雄前此十连多以均三事之逸岂容衰病复强蕃宣兹葢恭遇皇帝陛下视邦选侯量能授职正月上日方修肆觐之仪价人维藩首被改除之宠至攽重申之命勉令共理之行遵海而南知风之自臣敢不将明德意谨固边陲民通文书已不待常衮之教身为障蔽当少効刘安之忠更祈从欲之仁早遂投闲之愿
　　瑞庆节贺表
　　天开九陛共瞻甲观之祥日近三山敬效华封之祝望昕朝而稽首托露奏以输诚臣某中贺恭惟皇帝陛下道契两仪功高八极掩井钺参旗之耀调箕风毕雨之和命哲命吉命歴年实厚皇穹之眷得位得名得其夀聿昭大德之符风露戒寒星虹纪节臣忻逢谷旦倍激葵心郡竹剖符尚阻八百国冠裳之觐海桃成颗愿羞三千年花实之珍
　　瑞庆节进贡银表
　　旒冕视朝共庆千秋之节梯航效贡聿来万国之琛矧叨符竹之分敢后野芹之献上件银坤珍所效邦用攸资旅荐于庭宁复褭蹄之诧物将其意愿同金鉴之藏
　　又
　　十月为阳适际虹流之旦九州任土敢输琛贡之诚前项银山泽所钟实为可寳租赋之外非取诸民顾无惟品之三愿效充庭之一
　　谢赐腊药表
　　芝检朌纶寳奁实剂属当凝沍顿起疲癃臣某中谢伏念臣已负典藩更叨易地虽粗闲于职业曽未涤于痒疴敢意隆私诞稽彛式辍太医之制品极精良镂内府之珍椟加绚饰恩光逮下寒屋生春兹葢恭遇皇帝陛下曲轸臣邻肆覃逺外虑节宣之或失俾调适之具宜拜手知荣铭心图报臣谨当规思药石体念闾阎虽南土稍温更收功于芝术俾小民均惠庶兴咏于袴襦
　　谢赐夏药表
　　炎赫流金念南方之瘅热云章封玺分内府之珍良佩服宠光冞深兢惕臣某中谢伏念臣乆违轩陛屡玷翰藩顾蒲桞之衰残浸逾暮景问闾阎之疾苦罔替初心荷睿眷之弗遗举彛章之加贲锡以上池之液灿然白鋈之奁兹葢伏遇皇帝陛下端已向明施仁及物俾涤除于痟痒咸顺保于和平臣敢不恪谨攸司推行此意九顿首而后拜敢独侈于君恩三折肱而知医期尽蠲于民瘼臣无任
　　丐祠劄子
　　臣某一介庸陋伏自壬申之春防恩起家三膺阃寄行渉六载叨荣已甚课效蔑如顷在江湖屡祈闲退每勤诏谕未赐俞允复于元日易镇全闽天地恩深糜捐莫报辞不获命黾勉入南领事以来九逾晦朔戢吏奉法爱人节用粗知殚竭始终弗渝惟是地大事丛力小材薄忧责尤重风波易生蕞尔孤踪凛然朝夕所幸田里粗安拙政军民绥靖盗贼屏息所属州县间被水伤絶长补短犹得中熟凡百郡计足了目前其他别无规避实以蚤歴忧患复苦多病心志凋耗齿发衰残加之禀性愚戅不能诡随直性径行宁免忤物内怀旷弛之惧外有怨憎之虞若不控告君父必将自速罪戾欲望圣慈姑畀祠禄庶防保全末路休养余龄悉出覆焘生成之赐臣无任
　　第二次丐祠劄子
　　臣某辄沥悃诚再干慈造臣昨具奏乞罢就祠禄休养余龄恭奉诏书未赐俞允圣恩深厚加惠旧臣不忍弃捐曲全体貌祗服明训感极涕零而臣退自省循叨窃过分位居方伯荣宠已极矧复洊更三镇之雄禄二千石贪冒已多岂宜蠧食六载之乆空坐縻于嵗月实何补于毫分臣犹自知而况公议兼臣暮齿寖薄桑榆疾病交侵衰残具见心思凋耗筋力弗彊目视昏花省阅良苦七闽地大物伙全借精神折冲以衰病日加之身当八郡浩穰之寄脱有旷败上累生成是用祈哀归投君父欲望睿慈检防臣前奏特降指挥与臣在外宫观或得保全晩莭休息病躯傥未委沟壑之间终图报乾坤之施至仁从欲得请为期臣冒犯天威臣无任
　　瑞庆节贺表
　　统接千嵗聿开良月之祥夀介万年爰罄后天之祝嵩呼声震星拱心同臣某中贺恭惟皇帝陛下濬哲文明刚健中正法大舜无为之治纪已载周符三代有道之长世何勤卜乆敛锡民之福共殚报上之诚臣猥以近臣幸逢盛旦彤墀九级虽莫陪舞蹈之班金鉴一书所愿述发扬之志
　　辞免转官宫观奏劄子
　　乾坤施厚蝼蚁命轻既推从欲之仁复被进官之宠感深陨涕愧极汗顔惟是恩礼过优须至再干天听伏念臣赋分凉薄逢时盛明内备位于疑丞外迭居于方伯负乗致宼溢满为灾故于暮景之余年而得风淫之末疾所以力求祠禄不惟休养病躯亦虑荣宠过多咎衅所积若复无功而増秩是为求退而得迁于国岂无滥赏之讥在臣寔有满盈之惧虽获闲退愈速祸灾伏望睿慈收还涣汗许臣以本官职归奉香火下获安于愚分上不累于公朝
　　辞免再知隆兴府奏劄
　　自天有命无地措躬伏念臣衰朽余生侵寻暮景窃殊庭之廪稍每愧空餐挂神武之衣冠未谐夙愿方须嵗月力悾悃忱岂期误渥之颁复畀潜藩之寄虽牧人御众粗殚愚虑而课功计效曾蔑前闻苐惭粃政之居多敢谓棠隂之未改矧气血寖销于宿疢而精神弗逮于曩时攷之先朝熈宁元祐闲再守是邦者仅二人想其才望之优治行之着如臣迂拙曷称使令冒昧而前颠隮必矣欲望皇帝陛下至仁念旧盛德包荒怜臣之器易盈察臣之心知止收还成涣仍领祠官庶免累于公言亦获全于末路
　　再辞免再知隆兴府表
　　申豫章之命仰戴鸿私上需奏之辞俯勤温诏听未回于当宁躬敢惮于循墙臣某诚惶诚惧顿首顿首臣顷自瓯闽尝婴疢疾荷云天之大施畀田里之遄归暮齿寖高余生能防岂谓録名于丹扆乃令窃宠于青氊顾治效无闻微去思之可纪况人情易玩虑隆委之难胜若韦武阳功被于八州若王仲舒令孚于千里误叨殊奬曷跂前修伏望皇帝陛下寛再凟之诛广重明之照念臣素严王事敢即家居察臣未报国恩靡遑身计今兹控避实出诚忱愿姑置于陈人用别谋于良帅君制命为义奚拘反汗之嫌牧以地得民试副虚怀之切臣无任
　　知隆兴府到任谢表
　　祗奉真祠粗安愚守钦承亲渥特畀旧封顾恳避之弗俞已凌兢而就次臣某中谢伏念臣遭逢盛际积荷殊私曩者付以三州曾无劳効今归又复五稔尚窃廪颁惊齿发之寖衰念涓埃之未报凄其素履藐是丹心忽防狎至之恩言俾获再分于阃寄江山见熟入境如归父老来迎与臣相问窃攷南昌之俗殆非数载之前当精鋭消散之余乘财粟殚亡之后若严期防或者谓之烦苛苟堕因循恐难逃于旷戾退轸渊氷之惧仰慿覆帱之隆兹葢伏遇皇帝陛下恭俭保邦寛仁御极四垂宁谧无改容动色之虞比嵗丰登有薄赋轻徭之令尤资牧守之任必重循良之求敢谓孤踪复叨共理臣所当激昂视政黾勉簿书窃就短以求长庶将勤而补拙材谋弗给敢图加防于事功法令具存但务恪修于职守少须嵗月终遂丘园
　　谢赐腊药表
　　臣某嵗晚奔程甫临旧镇恩醲尚药猥及微臣拜温诏之丁宁忘寒威之凛冽臣某中谢伏念臣抱疴里社叨命麾旄见吴头楚尾之氓正相劳苦味尧浆禹粮之赐顿愈伶俜敢曰彛章亶为异渥兹葢伏遇皇帝陛下畴咨作牧轸念宅生九还出金鼎之余三锡焕银罂之宠臣谨当坚氷霜之节广天地之仁皇防孱躯要先求于民瘼愿开夀域庸茂对于王休臣无任
　　谢赐对衣金带马表
　　宫笥颁衣粲精镠于束带帝闲锡马耀错采于据鞍醲厚拜恩回皇抚已臣某中谢伏念臣江湖衣褐田里扶笻摩拊编氓既乏蕃宣之绩驱驰王事又无疆埸之劳岂谓隆私垂怜旧物重以巽申之命假之复镇之荣藻饰身章光华客路兹葢恭遇皇帝陛下宠绥群庶奬厉臣工敷贲聿隆将托一方之寄便蕃有渥亶膺备物之华臣敢不饬厉支离鞭防迟钝慰安牧养敢希循吏之声衣被服乘难答圣君之贶
　　丐祠劄子
　　臣某樗栎非材桑榆暮景乆叨闲廪每负素飱比沐误恩再畀南郡控辞弗获冒昧重来已试罔功愧见父老领事甫逾月忽值金人内入冲破五关直抵江岸惩创往事人情震恐纷纭论议未免张皇臣见得备御无素积习滋乆仓卒枚举徒骇听闻循例调兵委官提督捍御之外一切镇静务安民心仰赖宗社有灵天心眷顾陛下圣略宏逺大臣庙算无遗制帅得人诸将用命归寇就戮奔窜亡防日腾凯奏淮壤肃清臣因得以逃责实有天幸然寇贼虽遁防秋在迩保防江面正当汲汲有为之时而臣衰朽多病心力凋耗私窃揣度无能为役自惟防被国恩深厚毫发未报余年诚不足惜所虑上误国事欲望圣慈改授祠禄俾得归休田里少全止足之谊别选贤牧共图隽功实出天地父母生全之赐臣干冒天威下情无任
　　第二次丐祠表
　　臣某进贡需章僣干闲禄旋颁温诏尚閟俞音意有未孚理容再凟伏念臣衰年多病短技易穷惭冒昧以重来曽涓尘之未效闾里粗谙其习俗吏民颇熟于教条勉布中和觊寛忧顾初稍愆于雨泽喜未失于农时谷价就平秋成有望虽无善状尽可偷安而臣材弗应于时须老将至于耄及平居牧养或竭寸诚一旦折冲素乏良算今边虞甫靖幸无避事之嫌而自揆不能敢言陈力之谊伏望皇帝陛下至仁念旧明照无私察臣言实由中知臣情非饰诈仍俾退休于真舘庶防少佚于余龄臣无任
　　明堂礼成贺表
　　星动房心肇举明禋之盛礼行丙巳聿昭熈事之成臣闻严父而配天不但为民而祈福汶上洛中之意积和可接于万灵皇祐绍兴之彛揆事再行于三嵗率履不越思戢用光臣某恭惟皇帝陛下丕阐鸿猷诞凝骏命濳伏孔昭简在上帝之心明发有怀克笃前人之烈谓祭主于敬而必简念礼起于义而不拘属当泰畤之祠载饬合宫之享时和嵗美荐德馨于粢盛武偃刑清逹治音于金石月星明粲风马宴娭惠我无疆遍于率土臣邈居外服逖侍中严旅旧弼以相仪莫与骏奔之数以祠官而归福但深忭颂之诚
　　明堂加恩谢表
　　宗祀告成普覃异渥井腴衍赋猥及防臣顾惟何劳获冒斯宠臣某中谢伏念臣罔功郡寄得请祠庭爼豆之事尝闻莫进陪于多士天人之际相与幸亲见于明时既无诸侯助祭之勤曷被皇极锡民之福昔焉食采取数已多今斯加封为恩太侈莫知报塞苐切战兢兹葢伏遇皇帝陛下诚格上天道跻邃古宏开九室悉均祼瓒之休大赉四方尽省酎金之罚误令臣等亦窃皇休茅土防恩如拜威顔之咫尺竹宫无事惟祈天子之万年
　　辞免转官宫观奏状
　　臣卫某状伏准十月九日省劄备奉圣防特转一官依所乞差提举临安府洞霄宫者仰戴鸿私不知论报已望阙祗拜苐于臣子辞受之义尚合控陈伏念臣膂力既愆治郡弗绩有辜任使常恐罪行屡丐真祠休养羸疾圣恩从欲已不胜愚庸之幸至于加畀崇阶优宠太过汉世增秩之典所以施于二千石有治理者如臣无状宜黜而迁若复贪冒必烦清议欲望朝廷俯鉴忱悃将特转一官指挥与之寝免止令备数祠官祗奉香火区区至愿伏乞指挥
　　再辞免转官宫观奏状
　　臣卫某状近具奏申辞免特转一官伏准省劄十月二十五日奉圣防不允令学士院降诏者仰见圣恩隆厚假宠防臣感极涕零九殒莫报惟是材能谫薄叨窃逾分蕃宣未乆疾疢交攻曾无丝粟劳効可以自见再寻香火之盟已叨闲廪迁官隆渥拜赐无名于谊未安公言可畏实难冒昧祗受不敢再具劄子烦凟天庭欲望朝廷特赐敷奏收还特转一官指挥姑俾悉仍其旧庶防名器不至滥予亦所以曲全臣下辞受之宜伏候指挥
　　受寳玺贺表
　　元防蒇仪受三朝之图籍神章协瑞袭累圣之缉熈帝眷益隆人心丕应臣某中贺窃惟自古兴王之运必有上天受命之符如江表玉麟谩侈当时之证若汾隂寳鼎徒崇异代之文未闻三光五岳之乆分复见一祖六宗之盛观去珠获返全璧来归兹成功无得名焉非上圣孰能与此恭惟皇帝陛下严恭自度勤俭不矜握干阐坤道高莫及画羲畀姒邦旧维新瑶琨之故物皆陈舆地之侵疆亦复四七际而为主正同赤伏之祥亿万年而敬休永保苍姬之箓臣欣闻旷典属奉丛祠莫簉鹓行瞻威顔之有喜苐深鼇抃庆景命之无穷
　　受玉玺贺皇后表
　　内政惟修舆图寖复外戎底贡寳玉来归事光宗社之传喜溢宫闱之邃臣中贺恭惟皇后殿下道隆周姒德配虞嫔家于国以先齐动循家法坤承干而顺治坐阐坤珍于皇受命之符旅集防期之旦鸿威逺畅隂教肃成臣叨宠祠闲欣闻纶布莫趋魏阙对扬天子之休偕与华封上祝圣人之夀
　　玉玺恩转官谢表
　　璿穹昭假诞申受命之符玉玺来归咸被霈天之泽遂容闲散叨与褒升臣某中谢伏念臣积冒恩私寖逾分制荷皇慈之念旧安祠廪之空餐戎兵振而复版舆曾莫宣劳于王事寳璧还而告宗庙又非参论于朝仪何有防功坐膺殊渥此葢伏遇皇帝陛下以上圣之质启中兴之图恭俭格天寛仁育物谓庆均寰宇矧尝擢贰于政涂虽身逺觚棱亦俾序迁于品秩训词温厚服佩宠荣迹混渔樵顾隆恩之难报诚存畎畆愿休运之弥昌臣无任
　　瑞庆节贺表
　　运际昌期辰防苍龙之尾帝隆景命星流华渚之光罄寰宇以均驩效祠官而归福臣某中贺恭惟皇帝陛下化凝清静道揖登闳垂拱无为广虞舜合民之德严恭自度迈中宗享国之年俭修而农扈屡丰顺助而边烽寖息于皇瑞庆永迓熈平臣迹逺松江心倾葵日夀觞旅贺莫陪十月之朝寳鉴前陈愿纪千秋之节
　　又
　　嵩呼万嵗方承阳馆之厘花覆千官更纪露囊之节天保定尔我应受之臣某中贺恭惟皇帝陛下在躬清明跻民仁夀太平有象时无一物之疵无逸元坐底三垂之靖诞弥厥月长发其祥凡康宁好德之畴皆垂拱成功之治臣闲农已老进旅无阶析玉祈年尚想猗兰之茂范金作鉴不胜葵藿之倾
　　又
　　十月为阳虹流纪瑞四方来贺鼇抃均驩夙尘辅赞之司敢露祝延之奏臣某中贺恭惟皇帝陛下克勤克俭益圣益明建内修之政则逐日以新恢逺御之方则因时而惕歴年溥于施泽享福由于任贤令节载临休符毕萃帝锡与龄之梦民怀跻夀之仁臣席宠严宸偷安闲馆乃身在外莫遑虎拜之躬我武惟扬防见龙光之格
　　又
　　虹流电绕有开必先岳贡川珍无逺弗届允极后天之庆驩均率土之濵臣某中贺恭惟皇帝陛下体舜无为躬禹克俭申休命以事上帝敛时福而锡庶民同轨同文茂建平戎之业卜年卜世益延过厯之期臣属逺龙光阻陪鹓缀想汉庭之上夀且举仪文冀唐室之中兴愿陈歌颂
　　丐致仕劄子
　　臣某辄沥危衷上干天听伏念臣桑榆向晚蒲桞易衰叨窃廪祠溢逾涯分粤从壬午众疾交攻荏苒嵗华无繇痊愈忽自夏杪病势转增肢体肿浮吐痢并作百药俱试有加无瘳危在膏肓奄奄气息羣医环视鍼砭莫施福过灾生理容有此黙然自省知止为宜唯有挂冠恐可销咎頽龄残喘庶或小延伏望皇帝陛下念臣先朝之旧辅怜臣暮景之余生仍前守本官职致仕忍死以待得请为期触冒天威臣无任
　　皇帝登极恩转官谢表
　　接千嵗之统帝大赉以惟均正三品之阶臣罔功而曷称臣某中谢伏念臣苟安野处未报国恩方飞龙在天咸仰乘时之造而老骥伏枥阻陪立仗之班衰迟自隔于景光叨昧廼膺于宠秩兹盖伏遇皇帝陛下离明继照解泽旁流故当品物之咸亨罔俾匹夫之弗被桑榆薄晚吁嗟陈力之艰葵藿向阳莫喻倾心之至臣无任
　　皇帝登极转官谢皇太后表
　　真人有作咸与为春散吏何功预叨进律臣某中谢伏念臣窃名一第被遇四朝身佚里居乆承于覆露食浮祠廪未报于涓埃敢期解泽之流又拜升阶之宠兹葢伏遇皇太后陛下母仪万国子视羣臣谓亨嘉之防罔不向荣故庆赐之行亦惟求旧云天颢颢靡容摧谢之躬畎畆惓惓苐切糜捐之誓臣无任
　　贺皇太后垂帘听政表
　　崇徽中壸称制内朝三后在天益光于景铄四方来贺咸沐于湛恩臣某中贺窃稽垂帷之规实辅承祧之寄明穆康献绍隆于西晋和熹顺烈俪美于东都率总权纲祗寕基祚然自昔习闻之久岂于今亲见之荣恭惟皇太后陛下化恊闗雎德符坤象当先帝膺图之日允赖弼成肆嗣王求助之时尤资保祐礼从宜而有典邦虽旧以维新臣属守祠宫阻趋文陛着长乐之颂曾莫拟于形容咏思齐之诗苐不知其舞蹈
　　明堂礼成贺表
　　圣统维新弥文具举明禋由旧钜典告成聿怀归美之私敢进受厘之庆臣某恭惟皇帝陛下位居得致道本执中当宇宅忧虽谨亮隂之训越绋行事靡忘古昔之稽天地合祛而必敬必庄祖宗并侑而来格来享以教诸侯之孝故得万国之欢臣属逺清光莫躬显相礼仪既备无庸考月令之书功德可歌窃欲献我将之颂
　　贺皇太后表
　　宗祈谨始百辟骏奔厘事告成四方鼇抃臣某恭惟皇太后陛下体存恭肃志切忧勤徽称甫正于东朝大享聿严于秋月上参周典有光清庙之容下陋唐文徒侈神宫之制礼仪既备福禄攸崇臣属守外祠莫瞻肆祀教民以孝咸知母道之隆自天降康益庆皇图之永
　　明堂加恩谢表
　　嗣圣亲祠诞布熈成之庆老臣退屏猥叨蕃锡之恩侈矣侥逾惕焉登拜臣某中谢伏念臣崦嵫余景江海孤踪积糜粟以偷安凛伐檀而知愧方礼行重屋罔不肃雍而身逺严宸莫遑奔走及旁流于大泽乃均衍于真租兹葢伏遇皇帝陛下仁以长人孝惟继志谓服采实先朝之旧故防荣无在野之遗敢效请缨或幸器名之假苐思扶杖以观徳化之成臣无任
　　明堂加恩谢皇太后表
　　合宫成享肇布湛恩闲馆偷安乃叨庆赐臣某中谢伏念臣蚤污华近晚迫衰残当九重肆祀之秋实多士骏奔之日猥居郊野阻侍坛垓既防尘露之劳曷称井畬之锡兹葢伏遇皇太后陛下功高佑圣礼厚遇臣方诞受于蕃厘亦俯矜于旧物多与之邑顾下拜以奚胜得尽其心苐退循而惟谨臣无任
　　改寳庆贺皇帝表
　　运启皇图抚有舜封之旧嵗更洪号喜逢尧歴之新诞播王言式孚民听臣某中贺恭惟皇帝陛下躬全明哲性禀温恭龙德居中绵厯圣相传之统麟编书正严一王谨始之规揭寳庆以纪元见璿流之衍祉臣闲叨祠禄阻簉廷班象魏颁时荣睹授民之政鱼占有嵗愿符忧国之忠
　　贺皇太后表
　　尊推坤德当一王纂绪之初正体乾元标亿载纪年之号纶音胥布绵宇增忻臣某中贺恭惟皇太后陛下兼总政权聿修邦典顺璿玑之宻运颁玉歴以更新益固萝图逺逾椿嵗臣祠叨奉禄时庆改元三径闲投与睹皇朝之盛事两宫欢意愿同帝统之垂休
　　宁宗皇帝祔庙慰皇帝表
　　弓劔既藏敬举九虞之祭豆笾有秩祔升七庙之灵臣中慰恭惟皇帝陛下德性纯明孝思昭格奉寝园而鸠事严翼室以燕神虽苍生冞切于慕思愿丹扆勉从于寛抑臣退休方幸进旅莫陪
　　慰皇太后表
　　钦奉尧陵已陈虞祭聿严文庙载举祔仪臣中慰恭惟皇太后陛下孝格神明功扶基祚爰洁蠲于清鬯用安妥于皇灵兹毕送终愿寛追逺【臣】乆窃祠厘之奉阻陪廷缀之趋
　　夀庆莭贺表
　　离明正序千龄际尧母之生坤极尊居万载辅陶唐之治后天申祝率土増欢【臣某中贺】恭惟皇太后陛下性禀慈仁德推渊懿方熈朝启中兴之运属华旦开初度之祥夀衍庄椿庆延丰芑臣琳馆乆叨于闲禄玉巵莫赞于温顔【阙】
　　又
　　圣先尧母千龄开震长之图徽嗣周姜万国仰坤元之极欢腾华夏庆洽宫庭臣某中贺恭惟皇太后陛下性本大慈徳符厚载辅先帝中兴之运保嗣君继明之资挟日以升均照临于南面如天之乆增炳耀于东朝爰届诞弥普伸善颂臣遥瞻彤管阻奉玉巵欵欵一诚敬效华封之祝绵绵万夀永居长乐之尊
　　天基节贺表
　　天子垂万世之基照临有赫帝厯迈千秋之节悠乆无疆昔滥缀于迩聨今敢陈于善颂臣某中贺恭惟皇帝陛下龙姿特起骏命诞膺作者圣述者明于斯为盛得其名得其位以莫不兴载夙在辰三呼隐地臣迹栖郊薮神鹜阙廷如日重光匪直上儿寛之奏与天齐夀当永歌韩愈之诗
　　又
　　长发其祥次开基之一日崧高维岳符率土之三呼方窃廪于祠官敢赞辞于祝史臣某中贺恭惟皇帝陛下智由天锡善与人同生民而立之君克明克类大德而得其位丕显丕承羲爻甫玩于泰亨周雅遂歌于震夙四方来贺万夀无疆臣何幸暮年与逢庆莭身在畎畆莫伸虎拜之恭目极云霄第仰虹流之瑞
　　贺皇太后上尊号表
　　化美关雎夙昭于后德位尊长乐肇正于母仪万福来同彛伦攸叙臣某中贺恭惟皇太后陛下象参博厚躬服俭勤隂礼教六宫脗合周官之制利泽施四海宻扶汉道之登齐家治国茂着于宏规备物显册宜崇于徽号臣栖迟野处耸动邮传思日赞襄莫相弥文之举愿言保佑益绵丕祚之兴
　　皇太后上尊号贺皇帝表
　　圣而有【原缺】聿新南面之仪礼所宜尊爰正东朝之号孝形海宇和应天心臣某中贺恭惟皇帝陛下运启兴成时乘信顺大禹敷文命方谨祗承太姒嗣徽音率先归美钦乃慈顔之奉焕乎显册之彰臣逖逺昕朝耸闻钜典江湖养拙莫陪百辟之趋香火祝厘第赞两宫之庆
　　代吴侍郎谢除次对表
　　宪部摄官乆玷贰卿之列祠庭诏禄躐陞次对之聨荣不盖慙感因至泣伏念臣性资戅拙绪系单平驱驰州县之劳荏苒嵗年之晚防夀皇之柬防自计吏而为台臣防圣上之嗣兴由宫僚而缀法从凡遭逢之若此岂意望之敢然雨露恩深虽骤加于长养桞蒲质弱已遽迫于衰残退莫补于事为进何裨于献纳洊贡投闲之请卒防从欲之仁岂谓隆私更攽异数越汉家之故事俾视真除假尧阁之崇名增贲行色兹葢恭遇皇帝陛下德并乾坤之普惠加簮履之防怜臣愿保于余年听其善去察臣粗坚于素守借以宠光臣敢不诏子及孙惟忠与孝奉琳宫之香火愿上祝于遐龄挂神武之衣冠冀终全于晩节免贻讥于清议亦少报于天恩
　　代辞免权监修国史劄子
　　中大夫参知政事臣李某伏准尚书省劄子备奉圣防李某权监修国史日厯同提举编修勑令者窃以石室防书遽叨曲领金科埀范并预纂修自惊忝窃之余叠拜殊常之宠伏念臣见闻单寡资禀钝迟读左史之九丘猥续先臣之绪业考成周之八法莫谙盛世之彛章矧当经理之秋获备赓歌之后寸隂是竞用志戒分服勤虽嗜于简编量力或妨于机务况笔削之严将昭垂于万祀而宪修之设实品制于百为一有舛差殆关治忽必润色讨论之素习与德意志虑之备知庶防得人于以任职傥容昧陋惧速颠隮伏望皇帝陛下鉴察愚衷収还悮宠缉登三之典愿仍畀于鸿儒谋画一之规冀专归于哲辅勿俾非才之冒处且令孤迹之少安所有恩命臣未敢祗受取进止【奉御笔降诏不允】
　　代进圣政表
　　皇家盛际绍开揖逊之期圣政成书茂对光华之旦悉上篇章之富仰干旒冕之严文明一时休烈千载臣某中谢若昔治功之盛具存简册之垂列宿森罗于灿图书之府羣经错综斯昭天地之心况莫大于亲传讵可稽于史载禹躬承乎舜命虽不过于一言虞书述乎夏时并用称乎二典欲示无穷之法必先有永之传恭以尊号皇帝陛下躬睿智之资履升平之运天纵之将圣而辅之以学日新之盛德而本之于诚凡举而错之事功与出而加乎民庶制度成一王之法文章有三代之风鱼跃鸢飞陶成多士云行雨施泽被万方同跻夀域之中孰越化钧之外恭惟皇帝陛下聪明时宪精一执中见圣人而师之岂逺求于准式以天下而养者宜莫尚于继承爰敕庶工崇成钜典史编载笔稽诸日厯之详圣制冠篇倬尔云章之美臣等取材何有奉诏惟严虽欲尽于形容恐徒劳于摹冩撮机要示轨范眎古庶防有典则贻子孙自今以始
　　代进防要表
　　举纲撮要近叨五载之余踵事增华仰续一朝之典昔尝经于再上今乃集于大成臣某等中谢窃以熈宁广庆歴之编乾道次政和之作皆相祖述具有章程欲示缵承可无裒彚恭以至尊夀皇圣帝陛下聪明履位刚健继天躬尽道以事亲永怀舜慕统得传而与子黙体禹功凡而设施因革之间见于号令文为之末有条不紊可举而行宜侈铺张以光乆逺述太初之前事虽已屡书考大歴之后来尚多阙録绪成巻帙繄俟圣明恭惟皇帝陛下令闻广声渊谟承志谓危防亲授何资记注之详而典则所贻或待简编而信爰诹往实俾嗣宏摹顾游夏之措辞若为称賛然禹臯之见圣则异传闻臣等缪与讨论幸终譔集作春秋之一艺慙非袭旧之能寳训诰之百篇庸阐藏书之盛

　　钦定四库全书
　　后乐集巻九　　　　　　宋　卫泾　撰
　　奏议
　　集英殿问对
　　问盖闻道者适治之路传万世而无者也仁义礼乐皆其具也纪纲法度所以维持治具者也尧舜之所以帝禹汤文武之所以王者盖用此道也朕膺光尧之命承祖宗之绪思所以阐文谟而扬武烈者二十有三年矣志勤道逺治不加进夙夜祗惧莫敢遑寜故博延豪英访以当世之务子大夫造延待问必有蕴而欲陈者且唐虞之盛固未易议至若夏之尚忠商之尚质周之尚文皆绵世歴年不能无岂道有升降政有损益而然欤抑为治之具有未至欤今朕正心诚意体道之用将以格物而士风犹未一也敦本抑末崇尚礼教将以范民而俗化犹未醇也义不胜利何以厚民之生刑不胜奸何以防民之伪意者仁义礼乐之用与夫纪纲法度所以维持治具者非耶何视古之有愧也伊欲道与世兴风移俗易士相与谈仁义蹈名节而不矜靡曼之虚文民相与兴礼逊趋本业而不溺奢侈之末习八政修而食货足七教明而狱讼息措国如唐虞巍乎跨三代之隆而无忠质文偏胜之其策安在熟之复之详着于篇朕将亲览焉
　　臣对臣恭惟陛下聪明天纵并隆五三不自神圣谦冲退托亲屈帝尊廷策多士访以古今之治道当世之急务陛下岂以草茅之言为可用欤然自陛下即位以来六策多士所以与之讲论治道亦不一矣亦尝采其所言见之施行而有补于治者乎抑草茅之士华文少实不当于理而不足以措之事业乎抑亦临轩赐问姑循祖宗之故实而不要之于用也夫科目之兴始自西汉而贤良之策亦有时而措之用者载诸史册烂然可观况陛下舍已从人如大舜不矜不伐如大禹广览兼听以极羣下之幽隠开心见诚以来天下之谠言将与海内共臻至治夫岂崇尚虚文不究实用徒应故事而巳哉虽然君听存乎广大臣言贵于切近以陛下好问之勤愿治之切而徒泛为之辞以娱观听非士之所学也臣闻成天下之治者固惮于改作革极之政者尤患于因循改作之患至于扰扰多事而因循之将有委靡不振之忧二者皆非所以为治而因时制宜则治道之所不废也昔汉武帝以雄材大畧之资即位之初侈然不满汉家之意嘉唐虞乐商周之言屡形诏策董仲舒待问广延廼劝帝以更化善治卒之武帝纷更制度日不暇给而一时之治骎骎愈不如古岂仲舒之言有以误之耶终日变易法令而不出于簿书期防之间正非仲舒所以拳拳于帝之意也知仲舒之更化不在簿书期防之末则知仲舒有救之名无变道之实诚古今不易之常理从是而加之意焉则以之振起治功扫除积跻一世于唐虞三代之隆如圣策之所问诚无难者又岂在于变法易令而以多事自累哉诗曰周虽旧邦其命维新陛下亦悟于斯而巳矣谨昧死上对臣伏读圣策曰盖闻道者适治之路传万世而无者也仁义礼乐皆其具也纪纲法度所以维持治具者也尧舜之所以帝禹汤文武之所以王者用此道也臣有以见陛下探治道之本源而知帝王之为同条共贯也臣闻道无精粗治有详畧本末不可以偏废而阖辟变化之用则固有所主宰也是故大原之所自则不外于一心之防而治具之在天下亦不可一日废此尧舜之所以帝禹汤文武之所以王固不外乎此道然精一执中之妙宻相授受于心传之际而皇极之编九畴之防君臣上下所以孜孜讲切者岂惟繁文末节是务而庶绩之熙九功之序水土之平礼乐庶事之备固其形见之末效而斯道之本原固当求之于精防之运诚不外乎中之一辞而巳不然尧舜禹汤文武之君不能舍仁义礼乐纪纲法度以治天下而繁文末节后世因欲持此以治天下不可胜穷之变则亦无具甚矣然则帝王之治固不难致亦惟探其本而不废其末举其全而不溺于偏求其所以致治之实用而不惟繁文末节之是徇则古今一天下也而岂有异道哉臣伏读圣策曰朕膺光尧之命承祖宗之绪思所以阐文谟而扬武烈者二十有三年矣志勤道逺治不加进夙夜祗惧莫敢遑寜故博延豪英访以当世之务子大夫造延待问必有蕴而欲陈者臣有以见陛下念付托之至重思宵旰之愈勤疑治道之愈邈虚巳以问承学之臣将以讲明济时之术也顾臣防陋何以塞明诏臣闻天下非治效不进之可忧而人情安于苟且因循之可畏以陛下勤政愿治之诚迈越前古唐虞三代之治疑若引手可致而二十三年于兹计筭见效曽未之闻者是安可不求其故耶毋亦愿治之心虽切济时之术实踈士大夫安于苟且以为成习而天下万事有不得其序耶臣窃观陛下即位之始鋭于为治念版图之未复愤仇讐之未殄慨然奋发将一扫而清之一旦起故老于废弃之中擢将相于俦常之列畀之大任责以成功而徒肆大言习为诞谩玩嵗愒日无补事功比比负责而去而陛下大有为之志亦自是少弛矣故夫前日之治伤于太急而今日之治又失之太缓惟其责效之速故诞谩之徒得以肆其欺罔窃取陛下爵禄而去惟其习于纵缓故庸常琐琐之流得以偷安固位自为保持之计上下苟且莫肯任责而治效之不进风俗日以壊士气日以弱民生日以困刑罚日以峻徒为九重之隠忧而不思所以救之术者循是而不之反则天下之患殆将有出于意虑之外而何治功之成臣愿陛下思所以济治之术革人情于极之余正纪纲明赏罚毋徒徇于虚名而必责之实用则今日苟且之俗将易而为趋事赴功之臣则天下之治有所不为为无不成惟陛下所志耳臣伏读圣策曰唐虞之盛固未易议至若夏之尚忠商之尚质周之尚文皆绵世歴年不能无岂道有升降政有损益而然欤抑为治之具有未至欤臣有以见陛下想唐虞至治之极考三代治尚之偏图惟厥中以为救之术也臣闻三代之治本于一道道之所在初无毫厘之差而救偏补特其济治之术由于时变之推移而生于人情不可巳者也唐虞之盛忠质文之名未立也而忠质文未始不为用忠之变而入于质质之变而入于文此其世变之使然有不容御则周人之处此若其极不可为之世矣自常情观之必将厌委曲而务阔踈弃文采而尚朴素以求还上古之无事也然周之君方且务为繁缛之典凡可以管摄人心而隄防风俗者纎悉备具是岂好为多事而繁文末节如后世之纷纷也哉彼其损益之相因无非因人情之所系而扶持设施之术固有出于法度纪纲之外此太和之效所以并称于唐虞而弥文缛典皆足以起当世之治使周之子孙世守而勿变则千万世而长在可也而何之可言陛下盖亦即其所以救之术原其所以为人情之虑者畧其异而反其同则唐虞三代之治亦在陛下运用而巳矣奚必拘于形迹之末哉臣伏读圣策曰今朕正心诚意体道之用将以格物而士风犹未一也敦本抑末崇尚礼教将以范民而俗化犹未醇也夫士风之不美以其无所范也今陛下以正心诚意之学将以致格物平天下之效而士风之未一得毋以承末流之而源或未之正乎夫俗化之不善以其不知也今陛下敦本业而抑末作崇礼教而设防范而俗化之未醇得毋以流俗之渐渍者深而制度之不严乎臣闻古之仕也上下相待以成其美后之仕也上下相胜以败其事夫仁义道徳之本孝弟忠信之实古人之所以修于乡党处扵庠序以为吾之所当为初无所觊于上而官爵禄位之设车马衣服之奉古人所以用于朝廷之上者亦以为待天下士而非有徳于下故士知修于家以待上之求上取夫士以为天下之用上之所以待其士者愈厚故士之所以自待者愈不敢轻上下交相待而人才日以盛固其宜也后世则不然上设其爵禄以待士之求而士亦苟且修饰以有所要于上士惧其无以自达则巧取幸进不顾礼义而上亦惧其进之滥则多为之防以绳其来此后世之通患而按之今日则尤甚矣冐进之习滋亷耻之道防苟侥幸于一得则抵法禁而不知畏天下固未始无卓然特立之士也而以一眚之过而絶其终身之善以一人之失而疑及天下之士则亦自流于薄恶而巳矣而何恠于士风之不美欤臣故曰承末流之而源未之正也臣闻古之治天下者将以定民志后之治天下者将以便民情古者上自天子而达之于民尊卑贵贱之不相侔则服食器用之间截然等级之有辨古人非故为是无益之文也防闲之不至则情伪之相滋乐好之不厌而将有不可胜言深为之节严为之限故民志一定而分守自明彼其趋向之一而风俗之厚亦其理也后世则不然举圣人所以检押人心者一切惟人情之便而媮风薄俗亦复荡然于法制之外富商大贾得以交通王侯而乡曲豪右无别于贵近自后世有所由来而较之今日则殆将不止于是者车服上僣宫闱家室畧拟都邑辇毂之下四方之所观瞻而此风益炽上下恬然相视不以为恠则亦日流于无节文巳矣而何恠于俗化之未醇欤臣故曰俗之渐渍者深而制度之不严也臣伏读圣策曰义不胜利何以厚民之生刑不胜奸何以防民之伪夫率民以义则义之所在而利固存于其中则民心之礼义若可以厚其生也而义或不胜其利得毋以义利之不能两立而趋于利则或违其义乎夫防民以刑则刑章之立可以不试而民畏也而刑或不胜乎奸得毋以刑所以防民而求以胜民则奸宄益不胜其多乎臣闻古者先养民又教民然后治民后世不知养民不知教民一于治之而巳耳夫日用饮食之须冠昏防祭之具圣人初非举手以予民也为之立其官师制其田里又教之以君臣上下之大分民既知教而民生益厚故民乐出其力以供上之用亦不以为劳我而且厉我也后世教养斯民之事曽弗之讲民生之用皆民之所自为而上之人又从而征敛困苦之今日之民其无聊赖甚矣而何义之能知山泽之饶舟车之筭香盐茶酒之凡桑羊辈所以笼天下之利者无不悉为常赋常赋有限复令先期常数既殚复令别配凡陆贽所以进防于唐徳宗者无不尽用陛下加恵元元勤恤民隠形于诏防无非以寛民力厚民生为言而守令之不奉行徒亦文具而巳水旱有减放之令而督促如初嵗久有蠲除之科而追催犹故所谓禾稼如云问之父老皆有忧色曰丰年不如凶年而况水旱相仍曽无虚嵗上下廹蹙如此欲民生之厚其可得耶臣闻古之制刑也所以厚民俗后之制刑者所以罔民利而巳矣夫古之圣人不得巳而制刑盖为夫不孝不友不婣不睦者是禁而山泽之利无不弛以予民而或为之限节盖亦禁其末作之为害而非夺民利以自殖也后世不明圣人制刑之意而禁网之宻条章之具无非与民争利而茶盐之商贩酒之私酤毫发之不贷纎悉之必计刑禁之既加而科罚又从而重困之今日之刑其寃滥亦甚矣而奚伪之能防故刑不足以胜奸则奸宄之习滋炽聚于山泽者为盗贼之区而刑余之众不得与齐民齿者亦将流而为盗陛下广覆宇内逺近如一通商贩之禁寛酒之征虽见于比年之诏而有司诿曰国用之所须无得以辞其责故上有仁心而下不被其泽有寛恤之美名而无寛恤之实恵所谓罔民以为利诱民以为奸不反其本而徒治其末欲奸宄之消其可得耶臣伏读圣策曰意者仁义礼乐之用与夫纪纲法度所以维持治具者非耶何视古之有愧也诚如陛下所言则信知后世之治所以不如古矣陛下以古问臣臣不敢徒以古对陛下果有意于古也盖亦稽唐虞致治之原叅三代救之政一政令之未纯乎古一设施之不合乎古者振起而更张之以作天下苟且因循之习以起天下趋事赴功之心则以之美士风善俗化厚民生去民伪亦惟磨以嵗月无不可矣不然陛下徒有慕古之名而无师古之实则今日之策臣者徒为故事而臣之所以告陛下者亦虚文而巳是将奚益臣伏读圣策曰伊欲道与世兴风移俗易士相与谈仁义蹈名节而不矜靡曼之虚文民相与兴礼逊趋本业而不溺奢侈之末习八政修而食货足五教明而狱讼息臣愚以为世有先后道无异同由大原之所自出而观之越千载犹一日唐虞三代即斯道以为治既有以措天下于无为之盛况陛下心传之妙得于授受之懿则施之事业移风易俗诚无难者若夫士相与谈仁义蹈名节而不矜靡曼之虚文臣以为莫若有以正人心民相与趋本业兴礼逊而不溺奢侈之末习臣以为莫若有以定经制夫礼义者人心之所同惟其利害得失之心日胜是以忠纯笃实之意日亡是固科举之法有以壊天下之心术也今陛下徒曰严法禁谨隄防足以革士风之臣以为无以善人之心则未见徒法之可以自行也夫科举之法后世即以之取天下之人材而天下之人材亦辐辏于科举之内既取之于未用之初盖亦择之于既用之后广之以教化之本原而恃之以趋向之所在贪浊者黜之亷介者用之奔竞者抑之靖退者进之旌直言以来谏诤伸士气以通下情若是而曰士风之不美臣未之信也夫礼制固有一定之经惟防范之既亏故至荡然而莫知限节是固民心之无常亦上之人无以撙节之过也今陛下徒曰躬节俭务朴素足以先天下之俗臣以为躬行之至虽为正风俗之本而礼制之未眀经制之不立则人心之无厌者方且苟于目前之便未见徒善之足以有为也今为之眀其礼定其经上而乗舆之服御固有其度降而公卿又降而士庶人冠昬丧祭之节宫室器用之制严为限量设有科条逾者有禁断于必行贪溺者无所歆艳而豪右兼并粟腐贯朽无所用之则民志定而争端息无甚富之民则亦无甚贫之民无甚侈之家则亦无甚之家人心有常风俗归厚若是而曰俗之未醇臣未之信也厚民之生则莫若讲节用之策省民之刑则莫若谨按察之使今日之利原竭矣不可复兴矣无巳则有节用之说乎节用固多术也曩者固尝限宫观之员而宫观之除滥予犹故也固尝省添差之数而添差之恩妄授犹昔也佞幸之赐得毋有过度者乎虚籍老弱之兵得毋有坐糜廪食者乎节之于彼而又节之于此则民生之厚庶乎其有自矣今日之刑滥矣不可以复峻矣盍亦谨按察之官而使之加意乎命官非不谨也州县之间责成案于胥吏而长吏不以为意付棰楚于狱卒而狱官慢不知情郡刺史足迹尝一至于圜土之门乎监司之按行又能尽得于一见之顷乎谨之于彼而复谨之于此则好生之徳庶乎其洽民矣舍是而曰八政修而食货自足五教明而狱讼自息臣恐未免于揖逊救焚之举也臣不佞陛下召至阙廷赐之清问臣首以更化为陛下献次愿陛下正人心以美士风定经制以善民俗次愿陛下节用以厚民生谨按察以省刑罚以为更化之说请复为陛下终始言之臣观艺祖皇帝为天下除大残致民更生兵不血刃而天下归戴征伐既下诸国必先已逋敛蠲繁苛一以仁厚为本大抵兵以不杀为武刑以不用为威财以不费为饶人以不作聪明为贤此其立国之本意而列圣守之以为家法者也仁宗庆歴间承平既久一时事类少弛仁宗一旦振起之不过于増諌员减任子展磨勘虽一二节目之或殊而大体卒不改易故嘉祐之治振古无及社稷长逺终必赖之由此道也臣以更化为献亦岂劝陛下以变更祖宗之法度哉士大夫之媮惰者从而振作王业之偏安者思有以规恢而广大之万事之积废者思有以作新而奋励之而不失祖宗立国之本意则士风之日美民俗之日醇民生之厚而刑罚之清固有不期而致则圣策所谓措国如唐虞巍乎跨三五之隆而无忠质文偏胜之其策舍此将安在耶陛下复策之于终曰熟之复之详着于篇朕将亲览臣有以见陛下咨访之意益勤而使臣等得以竭其愚衷也臣不度愚贱窃有拳拳忧国爱君之忠一旦得奉清光条当世之事陛下所以问臣等固巳畧陈于前若天下大体之所系而国家安危理乱之所从出者虽圣策之所不及臣安敢有懐不吐上负陛下详延之意敢为陛下毕言之臣闻宰相者朝廷之股肱也台谏者朝廷之耳目也非有知人之明不足以进贤退不肖非有硕徳重望不足以镇抚中外非有不穷之才不足以賛万机之务择相而任之者不可以不谨也非有公忠之操不足以排击奸回非有刚强之守不足以肃清班列非有髙明之见不足以裨益冕旒擢台谏而付之者不可以不审也苟曰以其久位而姑以迁之幸其无过而因以任之则何以称具瞻之望起非常之功专求州县之下吏捜索钱谷之细务姑以应故事而朝廷之阙失国家之大议有不敢言则何以通幽隠之情辅圣明之徳臣愿陛下委任擢用之际详择而审处之疑之当勿复用用之当勿复疑必期有以尽其才然后可也陛下爱惜名器必无滥予之爵然技术艺能之贱或充斥于朝路而宫掖非泛之恩或不厌于公言可不有以节之乎陛下亲近儒臣必无偏信之失然是非毁誉之説或出于细防而士大夫结托之私或竞趋于权要可不有以抑之乎陛下诚于是而留听焉任宰相而重其股肱之寄用台谏以谨其耳目之司惜名器以励天下戒偏信以示至公则兹所以策臣四者之特不过于事为之末非圣明之可虑也臣是以终篇之末论次其大者以为陛下献若乃襞绩故实以为有学雕绘言语以为新竒臣不惟不敢亦不暇惟陛下赦其狂僣而録其区区臣无任昧死谨对
　　轮对劄子【论体刚健之徳坚自强之志】
　　臣闻天君也易曰天行健君子以自强不息言天徳主乎刚健君徳贵乎自强故造化所以运用不穷而徳业所以光辉日新也恭惟陛下以不世出之资乘大有为之防飞龙之始厉精圗治愤寇讐之逆理悼版图之未复疆场备御之畧不忘于念虑规恢广大之志尝载于咏歌以陛下英武神圣锐意事功中兴之图日月可冀然歴嵗滋久一事未就仰惟天机洞照庙谟宻运草茅书生固难窥识而臣所得窃闻者自陛下即位以来八策多士大抵曰兵曰财曰民曰风俗曰人才曰赏罚曰刑政曰纪纲法度孜孜讲求不外此十数端而二十六年之间凡所规画凡所设施凡所建立孰非所以兴利除害而课效无有捄过不暇行寛恤之政而民困未苏作武勇之气而士弱未振取财巳浚而常忧乏用用人虽广而尚多遗才吏冗而未澄令行而数改举目前之事曾无足以少称陛下意者而何暇规恢复之大计事机易失时不再来陛下富于春秋圣子圣孙本支日茂以一祖八宗之业太上皇付托之重子孙亿万年之基绪陛下一身任之可不图终虑逺诒谋燕翼为宏逺久大之规模仅可以苟安无事而遂巳耶臣甲辰之春获偕诸生冒上愚对尝谓天下非治效不进之足忧而风俗安于苟且之可畏大畧言陛下即位之始锐于为治不次而用将相委任而责成功一时之臣徒肆大言诞谩亡补往往负责而去而陛下大有为之志亦因是少弛故妄议陛下前日求治伤于太急而今日之事又失于太缓故庸常之流得以持禄保身成偷安之习上下苟且莫肯任事风俗日以壊士气日以陋民生日以困刑法日以滋天下之患将有出于意虑之外者臣尝以更化之说为陛下献臣所谓更化非变法易令之谓也愿陛下体刚健之徳坚自强之志振纪纲以尊国体明赏罚以厉媮惰起万事于积废图大业于日新顾岂在于纷纷多事耶诗曰周虽旧邦其命维新此之谓也陛下过听擢置首选兹縁故实误恩收召缀员班行获因轮对瞻望天日臣窃伏惟一介踈贱僣言朝廷大体则未信而諌圣人深戒若掇拾细故上渎渊听则又负夙心敢以奏篇之末议尝蒙陛下所采録者诵言之惟陛下贳其狂愚取进止
　　二【论人才】
　　臣闻人君临制天下所与建功立业者惟人材是赖然自古及今未有储之不广养之不素而能备大有为之用者也仰惟陛下临政日久博观今日人材熟矣以为果有余也果未足也以为不足则内而朝廷外而郡县百司庻府其在任者员备而无缺其待选者倍蓰而又多以为有余则因循玩嵗而职业不举委靡从俗而事行不修执政大臣所以图谋于庙堂左右侍从所以论思于迩列皆陛下所亲信委任非臣踈贱所得知也至于当世知名之士一时简记之臣皆陛下异时之所拔擢録用陛下亦尝致察于斯乎其自任以重辅导君徳不汲引亲旧以为党与不弃遗踈逖以误信用足以当腹心之任者防人昌言正色别白贤否务存大体而不责苛细务振纲纪而不望风防足以任耳目之司者防人持节刺举肃清所部不结权要以自售不借孤寒以示公足以膺临遣之寄者防人劝课农桑使民安业不为姑息以要誉不肆贪暴以害民足以称牧养之责者防人一旦邉陲有警羽檄交驰临机料敌弹压三军之众威声徳望镇抚中外之心足以备缓急之用者防人圣明在上天涵地育臣不敢谓举无其人也闻之议者窃谓今之士大夫徇利而不顾义矜名而不务实习成软熟则谓之得体稍知激昂则指为生事公清鲠亮者苦落落而难合脂韦容悦者常龊龊以自媒忠义笃实者以迂阔而见踈贪鄙巽懦者以侥求而幸进是以气节頺败而不立风采销委而无余庸庸垂绅黙黙尸位若大若小浑然一律前至者冒宠而无耻后来者效尤而何惮贾山曰士修于家而壊于天子之庭此之谓也风俗成矣国家何赖而况邪径未塞羣小争趋苞苴贿赂之公行干托请求之无厌附炎逐臭希宠争荣陛下以至公之心而犹牵于毁誉之偏私以至明之见而未免于人情之曲徇邪正之辨未尽昭白是非之论未尽公当頽风俗沮壊人材莫甚于此臣愿陛下光昭圣徳奋自宸衷念国势之所以未张思人材之所以未振广荐贤之路必惟贤者而后任尽任贤之道毋使不肖参其间窒其邪枉之门时出非常之断崇奬骨鲠之士则谀黙之风自革简拔静退之人则躁竞之徒自逺广寛容之度毋疑人臣之为近名养敢言之气毋使人臣之懐畏罪储之日广养之日厚风俗丕变贤能辈出一旦取而器使之唯陛下所志而曰人材不足者臣不信也将见主威以隆国体以固静足以强根本动足以复土疆何之不革何事之不成何功之不立哉惟陛下留神省察岂惟臣之幸天下之幸也取进止
　　三【论敬天】
　　臣观董仲舒告汉武帝曰天人相与之际甚可畏也又曰国家将有失道之败廼先出灾害以谴告之又出恠异以警惧之尚不知变而伤败廼至以此见天心之仁爱人君而欲止其乱也是知天人之际其应若响灾异之变良不虚发自昔帝王未尝无灾异惟睹变思惧则灾异自弭转祸为福未闻安于时数之适然而不思所以应天者也仰惟陛下严恭寅畏恪谨天戒二十六年之间兢业之诚有同一日人君患不勤俭陛下宵衣旰食菲饮恶衣勤俭根于天性人君患不慈恕陛下勤恤民隠谦恭接下慈恕本于至诚宫室苑囿无所増崇狗马珍竒无所玩好游心典籍探赜道原凡君徳之所宜有者陛下兼而全之矣每遇灾眚侧身修行惟恐不至陛下畏天之诚真得圣人之用心矣窃见五月以来常旸为沴田苗既槁川泽多枯旱暵之灾所及浸广既逾秋序膏泽尚屯寛恵屡施祷祠防徧而旱气盘结卒未荡除云油然而复收雨将降而辄止陛下焦劳于上百姓嗷嗷于下羣臣左右相顾骇愕莫知所为道路传闻或云诸郡间亦得雨而畿甸之内独尔愆期此尤足以见天心爱君之仁正陛下恐惧修省之日也借曰君徳全尽无有阙遗陛下亦安可以是自喜也成汤至圣也政之不节使人之疾苞苴之行谗夫之昌女谒之盛宫室之营宜皆所无有也而桑林之祷必举此六事以自责盖圣人畏天之深为民之切躬自贬损寜过乎厚出于此心之诚非有所勉强不得已而然也况夫庶事之间容有未正上泽壅格而不得下究下情抑鬰而不能上通天意人心不甚相逺以人求天上下不交则为否矣变异之见非为此乎顷者都城喧传谓陛下内出诏音求言自辅人人踊跃莫不思奋侧听旬月始命都省降防言事而责躬之诏尚迟回而未下陛下岂以是为虚文而所以应天者不在此耶如近日避殿减膳彻乐奏告天地宗庙社稷臣知陛下将次第而举行之矣臣窃惟仁宗皇帝在位四十二年丕烈懿范未易殚叙求其所以致治之盛莫若尽敬天之诚信史昭垂烂然可睹庆歴四年旱谓辅臣曰方嵗旱而飞蝗滋甚百姓何罪黙祷上帝愿移灾于朕躬七年以久不雨避殿减膳下诏责躬求直言戒励百官罢免辅臣以答天戒仁祖敬天为民如此其切何灾不弭何福不臻太平之盛冠古莫及良有以也臣愿陛下逺监成汤近法仁祖谨思天变骏发徳音布宣罪巳之辞益广直言之路陛下所以应天者至矣尽矣为陛下之臣而不能辅宣主徳实恵生民所以伤和气而致乖异者宜如何自处也然后严敕大臣执政侍从以下及州县之吏更相警惧思所以致旱之由为所以恤灾之备封章来上虗心听纳庶防下情尽达精意感通上天降康灾沴销释天下幸甚臣充赋馆职恩许言事既得面对拳拳爱君忧国之诚不能自巳敢无一言先以开广陛下之心所有政事阙失及当今急务续具条奏臣冒犯天威罪当万死惟陛下裁赦取进止
　　又一【论彰恭俭之徳着忧勤之心爵赏当谨纪纲当振崇谏以得听言之要寛民以尽恵下之实吏职使之必修军政使之必肃】
　　臣恭惟陛下聪明天纵嗣承大统舜禹授受于古有光遵夀皇之成规对廷臣于黼座将以讲求治道夫岂徒应故事而已臣侧闻羣臣进言者多劝陛下即位之初当大有所设施以竦动四方之观听陛下圣意以循循为治臣有以见宸虑髙明度越前古固非常情之所能量度也臣窃观自昔欲有为之君非不好大喜功志髙慕逺方其锐意图治凡创端造业皆足以震耀羣动兴起人心论治者亦皆喜谈而乐道及阅嵗逾时意销气沮曾无尺寸之效而沦胥以败往往锐始者必怠于终竞虚美而本无诚心故其害至此孰若因人情之所欲审事势之所宜图实效而不隆虚名务逺谋而不趋近利其初虽若循循未快人意然尽力于躬行用功于悠久积日累月寖明寖昌计筭见效反出于欲有为者之上得失可槩见矣昔尧以兢兢日行其道舜以业业日致其孝禹之克勤汤之检身若不及文王之翼翼小心武王之继志述事凡诗书所称此六七圣人不过畏天命保人心侧身修行恭巳任贤慢逰逸乐之是儆是戒忧勤恭俭之是训是图初未尝为惊世骇俗轻发易变之举也然后世称圣人盛治之极必曰唐虞三代岂非循循之效哉陛下以不世出之资享寿皇巳成之业践阼以来薄海内外小大臣民倾耳拭目以徯维新之政陛下圣意先定周宻详重谨于所发不为目前可喜之事诚有得于圣贤循循之义矣臣愚犹有私忧过计试为陛下言之陛下慈仁本于天禀未尝不恭俭也而恭俭之德未信服于人心陛下日昃视朝咨询忘倦未尝不忧勤也而忧勤之志未昭白于天下爵赏所以励臣工也而人以为多滥纪纲所以尊朝廷也而人以为未振有纳谏之盛德而未闻行谏之英断有恤民之仁心而未闻寛民之实惠诏百官以修职业而苟且之习未革勅将帅以励军政而贪刻之徒实繁半嵗之间课效未见救过不给众人窃议有识忧疑毋乃陛下虽知循循之可尚而未能践其实乎夫圣贤之循循与世俗之因循相近而实相逺也圣贤之循循亦顺至理之当然力行而不息耳苟无诚心实徳悠悠玩日时乎无事则苟安而不虑事变之至则仓卒而无谋徇一时之娱忘千载之患此乃世俗因循之害非唐虞三代所以为治之意也况今日风俗頽靡百度弛纵人材削弱国势未张汲汲有为尚恐不济若犹因循其将至于不可为矣臣虑臣下或闻陛下有循循之忘遂希防迎合饰因循之説以误圣听非忠于为陛下计也臣愿陛下刚健笃实励精圗政躬朴素以杜奢侈之渐防逸豫以戒宴安之毒则恭俭之徳彰矣辍燕闲之暇以揽机务絶左右之私以亲正人则忧勤之心着矣公予夺以示惩劝惜名器以待功劳罢内降之命遵累朝之法则爵赏知所谨矣毋以朋党轻疑外廷毋以道学并弃贤士择任耳目之寄大开公正之涂则纪纲庶乎振矣有奬饰而未闻拔擢有开纳而无所施行非所以崇谏也务斥謟防之説防养忠直之气斯得听言之要矣贵近之滥恩未革无益之费用未省非所以寛民也条无名之横敛议蠲减而必行斯有恵下之实矣擢亷勤之吏以励偷堕严按察之司以治赃汚则职业修矣昔之以贿赂进者果于弃而不用今之以贪黩败者寘于法而不贷则军政肃矣凡此八者陛下果事事而加谨物物而加察勿以小善无益而不为勿以小恶无伤而不去仁心善政与日俱新如火之然如泉之达使圣徳日以光大功业日以休显斯足以尽循循之实矣苟懐安怠忽无所施为臣恐未免终堕于因循之説也惟陛下留神幸甚
　　二【论人才六事】
　　臣闻人材盛衰系国隆替国之将兴则朝多隽良精神可以折冲及其将卑士气销弱缓急不可倚仗此为国逺虑者所当忧也然材之盛衰不同非天之生材有时其所以壅阏摧伤之者固非一端也书称用人必询于佥谋孟子论贤必断之国人盖人材至多非一人所能尽知所可信者天下之公议也公议所与从而与之公议所非从而去之予夺去取一本乎公议则人之贤不肖晓然而易辨矣若舍公议之所在信任左右以为耳目则爱恶毁誉或行其间浸润肤受有不自觉左右所谓贤未必为公议之所与也公议所谓贤未必不为左右之所忌也其言亦间有合于公议者矣盖欲取信于人主而为他日不肖者之地也如是则防謟阿附之徒侥幸获用而孤立独行之士无自而进矣此人材所由衰者一也人主之徳莫大于虚心无我舜之所以大不过曰舍巳从人夫惟虚心无我则可以翕受众正舍巳从人则能取人以为善苟或蔽有我之累无舍巳之诚则爱憎任情不得其正鲠亮者未必非忠也而终恶其忤巳防説者未必非佞也而终喜其顺巳任政事者据谊执正则以为好异遵守成谟则以为称职任言议者论奏无隠则龃龉难合少所建明则驯致进用抑不思鲠亮者果为爱君乎防説者果为爱君乎此人材所由衰者二也序进贤能大臣之职也人主不能自用天下之材故举之而属之大臣大臣进用乖方裁量失平则易其人可也达贤进能之柄不可夺也大臣欲避主疑以为自安之计遂不以明扬士类收拔人物为己任用舍进退惟奉成防不敢平章至使衡柄旁出进取多门大臣失职此人材所由衰者三也人材固未易徧识伏于防逺者尤不能知操柄者苟平心应物广询博采以为贤则用以为不贤则弃借未尽当十得六七矣奈何平居为亲故择官之意常多为国求才之意常少好趋进者以昵巳而亟用乐安恬者以疎巳而见遗权力多助者不能沮止孤寒寡援者不能荐进守格法则贤愚同滞务甄拔则槩量无准此人材所由衰者四也士大夫之资禀不能皆齐而其趋向亦各异亮直者或易至过抗而安于循黙者必指以为沽名刚正者或少所涵蓄而便于容悦者必指以为矫激私相诋訾浸淫不巳遂致人主入其言亦疑其为沽名疑其为矫激也而疾之彼固未免于或偏也就其偏而论之世之容黙者常多而刚直者常少人主又不能为之保持所以多者常胜而少者常见沮也此人材所由衰者五也士大夫所以重于朝廷者以去就不苟也有官守者不得其职则去然后可以守其职有言责者不得其言则去然后可以行其言夫义所当去听其去非特足以全士大夫进退之节亦所以重朝廷之职守也若漫然欲去而不力泛然止之而即止去就义乖亷耻道防是人材之与纪纲上下交壊之也士大夫愈见薄矣此人材所由衰者六也由此观之人材盛衰曰君曰大臣曰士大夫皆不能无责焉方今明盛之朝固无弃材之嫌而未免有乏人之忧者其来非一日也臣愿陛下深维国家之安危悯惜人材之衰少先断自宸衷公眎兼聴照临壅蔽捐去爱憎奬纳忠谠然后明诏大臣不私于进退士大夫不私于论议使羣材进无摧伤壅阏之患则朝廷之基本巩固贤隽辈出建功立业无不如意矣此尤当今之急务也惟陛下裁之幸甚取进止
　　钦定四库全书
　　后乐集巻十　　　　　　宋　卫泾　撰
　　奏议
　　同馆职乞留刘光祖劄子
　　臣等待罪册府坐縻廪禄每念补报万一而官闲事简无职业以自见顾事有上闗政体下咈人心者傥无一言裨益聪明诚恐仰负陛下储养期待之意是忘严诛少思罄竭臣等窃覩二十四日指挥殿中侍御史刘光祖除太府少卿命下之初举朝错愕莫测其故闻之道路皆谓光祖曾论列小臣除授不蒙采纳遂有此命事之虚实固未可知万一有如所云臣等窃谓陛下过矣恭惟祖宗盛时崇奬台谏拔用忠谠一时臣子极口论事连章累牍不行不止其间岂无事属细防语涉过当而我祖宗委曲听从未尝沮抑岂徒隆虚名事观美哉诚以谏臣拂士乃国家所借以扶持而言路壅蔽风采销落则人主孤立于上无与为助故其重台谏者非重其人乃所以重朝廷也陛下始初清明鋭意求言既诏中外言事又日轮对百官间召侍臣从容咨访虽自古崇谏之君何以加此惟是进退台谏之意未尽白于天下是以议者窃有疑焉往嵗遗补之迁名为褒陞实欲夺其諌职是所以退之之意未明也所頼陛下圣性髙明因事觉悟知其不可用者而黜之择其可用者而任之用舍之间脗合众志是以内外近逺莫不翕然服陛下无我之明诵陛下无我之量而前日之疑议亦至是不辩而自释矣光祖供职以来感激知遇颇自奋励公论为之少伸搢绅相贺今者曾未数月忽复改除臣等愚陋不知陛下之于光祖以何事而用之今复以何名而罢之且陛下所以用光祖者必以其人刚正有守能为陛下别白是非足以任耳目之寄也如果以是而用之则光祖之遇事敢言爱惜名器杜絶请求是乃陛下所以拔擢光祖之本意而光祖效忠于陛下之职分也奈何反以是而罢之乎且其所论比之近日台谏虽稍为振职若较之祖宗时言论风采犹未能十之二三而陛下巳不能容之若曰嘉其论事而选以美官与夫意在厌言而饰以它说则又防于往嵗之事天下安可厚诬亦非圣徳所宜有也且事有公有私有轻有重左右使令之旧于事为私而朝廷之置台谏则为公一介小臣予夺黜陟其事为轻而台谏之进退则为重今陛下因其所私而废其所公夺其所重而遂其所轻事体不顺较然易见臣等区区初不为刘光祖所可惜者陛下之举措耳今光祖之罢得脱忧责又全美名于其身计有何所损而曲徇小人显逐言者此不美之名也陛下安得晏然而受之乎窃恐自此以往言事之臣竞为缄黙相师成风直言不闻而权幸日肆朝廷日轻矣起天下之谤以损圣徳塞言者之路以轻国威圣明洞鍳夫岂其然臣等伏愿陛下恢广至公稍回圣虑酌事体之轻重观人心之从违念君子小人进退黜陟之由鉴天下国家理乱兴衰之所系奋发英断追寝吴端除命以遏羣小侥幸之萌还光祖言职以伸忠直敢言之气以慰公论以安众心以解天下之疑实宗社幸甚易之义以不逺复为吉书之称成汤以改过不吝为盛徳是在陛下一念虑之间而巳臣等出位妄言廹于拳拳爱君忧国之义惟陛下裁赦臣等无任俯伏战惧之至
　　轮对劄子【论君心体天意】
　　臣闻天之爱人君甚欲扶持而安全之人君之体天意者既至则天心之爱人君者无穷此自然不易之理也臣恭惟陛下顷繇初潜受天春佑贤圣仁孝闻于天下祗若慈训丕承大寳二年于兹天意益彰感召弥速自初行大典每举常仪銮舆所临若有隂相至于雨旸顺序年谷洊登四方无虞邉陲不耸自昔人君临政愿治慨想而未能致者髣髴类见之岂惟中外臣庶冀观太平陛下覩此景象寜不自喜臣尝考之往古騐之当今窃有所懐愿质之圣心焉大抵天之爱人君者至则所以望之者亦至惟此心对越每思副其所望则天人相与寖昌苟玩其所爱不自省循则天心之爱或有时不可恃而谴咎伤败之来未必不基于此由是观之则凡天意之顺从嘉祥之协至人君未易晏然自处也今天心之爱陛下可谓甚至不识陛下所以体天意者其巳至欤抑犹有未至欤臣窃谓此天畀陛下以大有为之时所以望陛下者任大守重固当精思熟虑实休咎祸福之所由判也臣不敢逺引泛论请以仁祖及夀皇近事言之仁祖临御三数年间水旱仍臻天变数起可谓多事然在位四十二载深仁厚泽渗漉四海而丕烈懿范垂诏万世号称本朝全盛之时夀皇初受内禅变故尤多连嵗饥荒逆酋犯顺若不能一朝居者然二十八年之久方内乂寜生民休息虽大志未就迄底小康有光髙宗中兴之治夫嘉祥之应不亟见于庆歴元祐之盛时而眚异之来适以厉乾道淳熈之志业则今日天意顺从如前所陈者殆未可测葢甚可畏而未暇自喜也陛下将何以处之乎昔楚庄王天不见妖地不出孽则祷于山川曰天其忘余欤兹在陛下省之于心反之于身揆之于行事而巳臣不胜拳拳陈其愚取进止二【论声色不可迩宴安不可懐财用当节名器当惜取法仁祖夀皇饬躬修徳克敬天戒】
　　臣闻人君之治天下无不原于此心治安常得于忧勤祸败每基于逸乐盖方其多事则惧心必生故忧勤而图治居安既久则骄心易起故逸乐而不自知苟非聪明人鲜能自克臣恭惟陛下天资濬哲智畧髙逺万无是事臣区区愚虑不能自巳于言且声色易于移人陛下非不知声色之不可迩也而耳目为难防宴安同于酖毒陛下非不知宴安之不可懐也而志意为易惰财用生民之膏血陛下非不知财用之当节也而牵于姑息则有所未暇节名器人主之操柄陛下非不知名器之当惜也而溺于贵幸则有所未暇惜自陛下即位人臣之进説者非一防陛下之听言者非一日虽改过不吝见善必从而隙尚多冗滥未革陛下意谓时之无事不必过忧事之至防未足害治然恐陛下此念生于自喜则骄心得以乘之骄心一萌则所以体天意者亦防于怠矣况朝廷庶事未可谓尽当四方幽隠未可谓尽达年谷虽丰民困重敛敌国虽顺意实罔测大计未立大雠未复天之望陛下者若是正宜惕息修省其可有一毫之骄心耶臣愿陛下图患于不见保治于未形一起居言动一云为措注兢兢业业常若上帝临之在上质之在旁声色之陈于前必思玉体之当爱宴安之动于念必思徳业之当勉爵赏之施必思名器不可以假人赐予之颁必思民力不可以困竭此心无日不与天相似则陛下所以体天意者既至天心所以爱陛下者无穷凡陛下所当为之事皆次第而举矣昔仁祖谓休祥之臻惧省不类灾异之见儆畏厥繇乃考箕畴之传稽汉儒之説裒类五行六沴祸福之应为书十二巻名曰洪范政鍳以示天人感召之理夀皇尝谕近臣无逸一书享国久长皆本寅畏爰缉尚书所载天事列为二图名曰敬天朝夕观览仁祖夀皇所以饬躬修徳克谨天戒见于二书者不外此数事成效昭然于今可覩不然治教刑政大抵粗畧而天之报贶廼同于已安已治之时臣诚恐天幸不可以为常祸机多藏于隐防而发于人之所忽也惟陛下留神省察岂特臣之幸实宗社生灵之幸取进止
　　三【论台谏给舍当重其权】
　　臣闻人君据崇髙之势操富贵之权以奔走天下其心之易以纵葢亦势使之然所恃以维持此心俾无过举者惟台谏给舍而巳台諌给舍人主之法家拂士也人主以为是台谏给舍以为非人主以为可台諌给舍以为不可台谏给舍非敢与人主争是非可否者顾不如是无以重其权不重其权非所以尊朝廷而修君徳也臣窃见自陛下践阼台谏给舍多不得其职间有任用非人败露而去臣所未暇论侧闻近日以来台谏论列之章给舍办駮之疏每迟留不下或有沮格而不行者夫一除授未当一命令未审似于圣徳未亏朝纲未紊然廹之以宣谕以塞其言饵之以美迁而夺其职习以为常贻害不细爵禄陛下之爵禄也恩赏陛下之恩赏也臣下苦口力争不避仇怨果为谁事陛下欲其阿意顺防则甚易欲其抗威拒命则甚难彼不为其易而为其难葢亦内不安于私心外恐负于公议若不思职业之当守惟知风防之是承虽以缄黙取容皆可驯致显位则舍所难而从所易彼何惮而不为殆非陛下之利耳仰惟聪明在上岂不洞鉴此理徒以圣度寛厚未能尽絶人情然陛下以为可予而予之台谏给舍以为可夺而夺之人主任恩人臣守法君臣之间义斯两尽奈何徇人情而废国法乎且幸门一啓羣小争趋展转扳援窥过伺隙正赖臣下执持奏覆抑絶横流陛下若不主张必至巧生诋訾使人臣上惧陛下之威命下虞羣小之中伤苟且成风谄防充位脱有大奸巨恶谁为陛下言之况今日言路尚壅士气未振风采销落仅计目前陛下所当长养成就又从而隂销潜沮之臣恐爱君忧国之言不闻持禄养安之习滋炽耳目渐蔽纪纲浸隳名器日轻赐予日滥佞幸攘臂张目无所顾惮天下之患必自台谏给舍之不得其职始矣天意所欲以扶持全安之者又果可必耶此臣之所深忧也我仁祖天性仁恕于人之欲有不能违惟其擢任臣下随事封駮始命大臣具条执奏庆歴之诏至今推劾干请之人明正其罪仍着为法故风节峻整朝廷肃清虽时出横恩不能亏损圣政夀皇厉精临朝尤重是选一日谕给舍曰近来少得封駮但据所见以闻朕无不听乾道之诏至谓两省言路之臣所以指陈政令得失今任是官者往往以章疏太频惮于论列深未尽善自今封駮之外事虽至防少有未当即详具奏陈故一时臣僚争以言事相尚助成综核之政间尝擢才任事或至度外用人一旦觉寤罢斥随至顾不特徇情于恩幸也臣愿卒吐其愚终始为陛下陈之幸赦其狂僭取进止
　　又一【论歉嵗伏熟及旧逋】
　　臣闻圣王在上必汲汲于民瘼之广求民隠之勤防葢以斯民疾苦无由自达于上而其隠忧或不能尽白也恭惟陛下仁覆天下视民如伤践阼之初嵗适告歉陛下哀矜惨怛形于玉色为之薄征为之巳责如古荒政靡一不举徳至渥也以臣观之故嵗田畴损于水旱不为不广民之流移饿莩亦不为不重然其间固有丰熟去处州县例以灾伤为之减其田租而一时寛防之令且使主家轻其租入田赋减矣租入轻矣又得赈粜赈济之粟以为左餐右粥之地则斯民虽在歉嵗而自无歉嵗之忧廼若今嵗虽号丰稔方秋西成多稼云布田夫野老喜见顔色逮至登塲所收反薄相顾觖望欲赴愬于州县则田畆既无遗穂以自表欲乞怜于主家则主家以无官放而不从此犹可也积潦之田民以贫病不暇播种今官司或廹其伏偿累年之逋民既穷空无所从出今豪强并至于责偿是以人情煎熬田里愁叹反有甚于故嵗此唐赵光竒所谓时和嵗丰百姓不乐而本朝苏轼亦有丰年不如凶年之説也岂非圣明之所欲急闻乎臣以为日者陛下俞谏臣之请五等丁钱悉从蠲免则是朝廷于经常之赋曾不靳惜安有田畴积潦容州县廹其伏熟乎又尝从臣僚之奏民间所贷粮本取息无过五分则是官府于借贷巳加裁制安有逋负累年廼纵豪民并至责偿乎臣愚欲望圣慈明诏州县其有积潦之田曾经检视悉与除放毋令伏熟如有违戾许监司按劾闻奏累年之逋严禁豪民姑与倚阁或尚监理许州县即时纵释庶防斯民熈熈于于粗知丰年之庆以荅陛下轸念元元求瘼防隠之意伏惟陛下览之幸甚取进止
　　二【论奸民猾吏】
　　臣窃惟国家法令非不详尽州县奉行弗防猾吏奸民相辅为虐善良受弊无所赴愬此蠧政害治之大者也臣伏见孝宗皇帝即位甫阅三月内出寛防十八事条画纎悉灿然备具洞烛幽隠曲当事情欺伪不容奸猾知惧一时颁行中外呼舞二十八载之间所以结人心固邦本抑有助焉惟是比年以来因循玩习视为虗文臣尝考求大畧实多切于当今之务未暇徧举姑以治私贩鞠盗贼奸民挟诈以汚善良猾吏并縁以徼贿赂二者之尤切于民者为陛下陈之葢私贩盗贼虽乡村之恶少亡赖必有大奸巨猾为之囊槖常时固结缓急相为表里一旦败露纵加穷治迄莫肯言方借其营求于外以为异日之地而善良之民粗安衣食素无交涉徒以平日彊卖不售假贷无时图复私讐隂授指教或谓资给停着或谓同党分赃官非其人付之吏手惟意所欲妄行供称狱吏利于请求不究虚实株连枝蔓追呼烦扰肆虐溪壑既厌所欲卒从末减有司或不加察无辜反抵深文间有一二仅能自明而诛剥之余家巳破矣奸民复出为患益无悛心狱讼繁滋所在皆是棰楚之下何求不获寃枉之声闻于道路此非圣世之所宜有也臣恭惟陛下嗣服以来发政施仁率绳祖武每闻民间利病罢行恐后顾州县吏不奉法敢为民害有如前所陈者安可不加禁戢乎臣伏愿陛下特降睿防检坐绍兴三十二年寛防诏条申严约束俾州县各务遵守内委御史外委诸路监司纠其不如令者必罚无赦庶几奸猾革心善良安业刑得其平狱无寃滥亦足以感召和气灾沴不生其于仁政岂为小补惟陛下留神幸甚取进止
　　辛亥嵗春雷雪应诏上封事
　　臣一介踈逺去嵗十月尝因轮对获望清光三劄所陈窃谓陛下践阼以来天意顺从雨旸时若边陲不耸年谷丰登天之所以爱陛下者既至则所以望陛下者亦至苟玩其所爱不自省循则天心之爱或有时不可恃而谴咎伤败之来未必不基于此愿陛下以无灾为惧饬躬厉行增修圣徳垂神政事以答天贶陛下过听首肯再三及尧舜文王皆大圣人犹兢兢业业小心翼翼至论仁皇敬天着洪范政鉴则陛下又曰此书参人事而言朕常置之坐右退而诵叹陛下此心实尧舜文王之用心是宜休祥之应日臻灾异无由而至今者建寅之月震雷非时雨雹交作继以大雪灾变甚钜咎证匪常由古及今罕所闻见春秋隠公九年三月癸酉大雨震电庚辰大雨雪晋愍帝建兴元年十一月己巳大雨雹震电庚午大雪然自庚辰至癸酉相距八日之逺而雪作于仲冬毋足深怪曽未有当此之时雷电雹雪继作于一夕之顷者也虽灾异之出足见天心爱君之仁而天人之际必有感召相因之理陛下睹变思惧亟降明防访求时政之阙失臣虽愚陋固尝先事而言矧咨询下逮安敢知而不言言而不尽上负陛下虚懐纳忠之意乎臣闻应天以实不以文动民以行不以言成汤祷旱以六事自责宣王遇灾侧身而修行古之圣王必先引咎于巳不欲归过于人盖将应乎天而动乎民固当求其实而笃其行也今陛下严恭寅畏克谨天戒恐惧修省不遑康寜视成汤宣王无间然矣臣诚不自揆请得一二条陈之幸陛下不以臣之愚而废其言臣闻自古人主患不容受陛下每于臣僚奏对言虽讦直必务优容可谓有容受之量然受言之名甚美用言之效蔑闻毋乃听纳虽广诚意不加始说而终违靣从而心拒轩陛之间应和酬酢宻若有契于渊衷进对之臣亦自以为得上意退朝之暇寂不见于施行盖有宣泄于小人而遂罹中伤者矣潜阻士气隂长防习莫甚于此言路尚壅此阙政一也臣闻自古人主患好自用陛下从善如流改过不吝可谓无自用之失然鲠亮之士难合谄防之徒易亲岂非信任未明好恶易惑鲠亮者未必非忠也而终恶其忤巳谄防者无非为佞也而终喜其顺已于是特立独行则浸见踈斥而偷合苟容则次第进用矣沮壊忠善伤败风俗端在乎是人才未振此阙政二也臣闻帝王以勤俭为徳而不可以位为乐以声色娱其耳目使日新月盛无暇更及他事盖仇士良蛊其君之计也臣进言及此陛下无不灼知窃闻万机之余宫中燕饮太频声乐竞进六宫之奉非不备也而优伶靡曼之容市井诙谐之戏间被宣召杂陈于前道路所传未足深信然所以致谤必有由也至于近属之亲婣戚之贵尤宜进见以时交接以礼然后恩义两尽名分素严傥陪宴侍深入禁掖臣恐欢洽之余浮费必广眷宠之盛请谒必行可不防其渐乎燕饮未节此阙政三也臣闻府库金帛皆生民之膏血州县之吏鞭挞其丁壮冻馁其老弱铢铢寸寸而诛之几无聊生之民矣陛下勤恤幽隐每以民贫为念窃闻上方赐予太多用度浸广缗钱之子遍于贵近金带之赐逮于贱微优伶之徒鲜衣靡服徜徉于道见者骇目假以犒军之名移用封桩之积臣僚执奏仅存虚券闻者不能无疑也至于嗣邸后家土木竞兴蠧耗无艺官府厌诛求之苦闾巷有愁叹之声臣恐军怨民穷其来已乆缓急之际卒成祸阶可不虑其微乎赐予无度此阙政四也臣闻国以纪纲为本台谏给舍所以寄纪纲之地命令之颁爵赏之施虽出于人主行于朝廷而给舍得以駮正台谏得以论列是非可否一言而定是以奸邪知所凛畏而国体由此尊严今也侍从擢非其人节钺畀非其功给舍駮正台谏论列固其职也而连章累防则沮格不行备礼请去则眷留甚力夫以其宣劳而陞之侍从未为甚过悯其降职而宠之节钺犹可诿也然祖宗爱防纲纪曲示听从宁屈于所当与而必伸言者之气盖国体所系而于势未顺也然则纪纲浸壊国体渐轻而奸邪生心矣纪纲不立此阙政五也臣闻爵禄人主之操柄而名器不可以假人必爱惜谨重不轻于所予然后足以厉世而磨钝兴事而劝功今也正任之留务去节钺一等戚里縁恩而授遥领之刺州在武例为宠毉工冒法而得一留务一遥刺若非所甚惜也然成宪既紊幸门方开羣小争趋扳援伺隙不能塞其源而何以遏其流乎平居防功髙爵厚禄一旦有事能效尺寸将何官以赏之乎唐以官爵赏功将军告身才易一醉其极必至于是名器寖轻此阙政六也臣闻人君即位必有攀附之旧一时遭遇无不萌觊宠希荣之心然其识见至卑才品至下待之恩厚可也禄之优闲可也至于议政事论人物则当与天下之材共之陛下初政有二三左右恃恩妄作自以为参陪宻论荐进人才寡亷鲜耻之徒趋而附之愿陛下威断即从罢斥其尚存者宣对频数出入无时采访寜免于谗邪议论岂无于憎爱近日踪迹颇已彰闻夫外廷之臣皆陛下所选擢岂无不可亲信奚必寄腹心于此曹乎岂其幸陛下之未觉寤而为此防窃之计乎诚恐潜弄威福养成奸蠧佞幸渐肆此阙政七也臣闻古之人君待臣下以礼而责臣下亦重唯其待以礼而后可以责之重传所谓上设礼义亷耻以遇其臣而臣以节行报其上也国朝礼貎待臣尤为优厚不以其有罪而废礼也间者大臣去位一章而罢如弃土梗借曰台諌之言不得不从则前日之抗言极论列名奏防何廹之以宣谕而果于拒人也从臣之丐去姑曰不允而与祠之命忽从中下虽宠以峻职而恩意则甚薄矣何以厉臣节而示众庶乎近者一二职事官之补外悉以御笔莫测其故夫出处士大夫之所重也贤者暧昧而莫辨不肖者徼幸而苟免又何以养防耻而示惩劝乎遇臣不以礼而黜陟未明此阙政八也臣闻逆寇之讐在所必复疆埸之事终于不免顾有迟有速耳事不素备何以应猝陛下与二三大臣再嵗于兹从容论道亦尝讲明之乎守御之方孰缓孰急攻取之路孰先孰后亦有成谟定筭矣乎至于将帅之臣尤当储蓄虽武事未尝试而后见而才否亦安可以不知何者有文武绥懐之道何者有沈雄攘却之畧亦可以拔择而收致之乎防有一警而起之闲散之中者非贪残无行即诞谩不实之流其人果可倚仗乎安有行义不信于平时而临事能以使人者荆襄维扬号重镇戚属庸才素无望实居是任者果能当一面乎邉防之无备而将帅乏材此阙政九也凡此九者臣固以条陈于前虽致灾不专在是而皆今日之所当虑也抑臣犹有疑焉陛下降防求言止于馆职路诚未广意者陛下急闻阙失故必自近始而人之欲进言者固无择于踈贱也侧闻近有布衣言事不实初令编置己而聴赎臣实踈逺不知其人何如所言何事此命之出诚为未安使其有求于我欲加之罪犹有辞也一介草茅奋不顾身言涉过当原其用心亦欲効诚于君上耳设居无事之时尚可置而不问适兹灾异之见正宜博通下情今求言之防方行罪言之命继出众听骇愕物情谓何窃议陛下以是警言者而非以劝言者也夫罪一狂士本不足深惜因一士而亏损求言之美意狂士反以得名乃为陛下惜耳若曰巳从轻典则均为加罪又将焉择傥陛下翻然悔悟卒从寛赦则疑谤不辩而自解矣何惮而不亟行之哉此理晓然尤圣明之所易察者也臣是以终始为陛下详言之若夫五行之说臣虽未尝深究然据经义而论则雷阳也雪隂也阳气方升而隂制之此雪所以降也以象类而求则君也夫也君子也皆阳也臣也妇也小人也皆隂也臣廹于君妇陵于夫小人害君子皆隂胜阳之证也有一于此臣愿陛下熟之复之止之絶之制治于未乱防患于未然如前所陈其切于圣躬者臣愿陛下省之于心反之于身勿恡其失必易其度其关于臣下者臣愿陛下询之佥谋断之国人务协于中同归于治凡所建置凡所施行必上当于天意下合于人心人心恱而天意解岂惟消弭灾咎亦将转祸为祥可以保和平之福可以兴太平之业可以永宗社无疆之庆矣臣不胜拳拳忧国爱君之诚冒犯天威无所逃罪惟陛下裁择
　　乙卯嵗除郎上殿劄子
　　臣恭惟陛下贤圣仁孝毓德潜藩顷者烈祖上宾太上属疾乆虚防次人情汹涌国势危疑陛下顺承休命嗣临大宝天人交与不得巳而受之此中外臣子之所共知皇天后土之所鉴照也陛下即位以来崇奉三宫备极孝养可谓尽善矣臣来自逺外窃闻之道路咸谓车驾毎过夀康起居虽循常度进见未如平时侍膳问安礼犹旷阙陛下之于太上亲父子也天性之爱血气之属慈孝之心宜无毫发疑间以臣愚衷揣摩事实陛下岂顷刻无见亲之念哉意者太上疾势未平语言举动之未当若未容于进见或势有所扞格情有所未孚尚有待于调娱也然以陛下孝心纯笃岂以吾亲之不见而遂巳乎今士由一命以上禄及其亲且喜且幸陛下贵为天子以天下养而见亲之志犹未获伸臣有以知陛下此心之难处也自昨以来宰执之敷陈臣僚之进谏百执事之对扬事大体重宜莫先于告陛下以事亲者而陛下每对羣臣言及寿康感念咨嗟怅然有不自得之意是岂勉强而然实天理之不可磨灭者也阅日逾时一年于此矣温凊定省饮食药饵陛下不得自亲寒暑之序膳服之宜供拟之或失其时调胹之或失其节燕居深念岂无上轸圣懐者乎以臣观之凡所当闗于陛下之思虑者殆不止一二事安可悠悠朝夕而不加之意乎是必思有以得亲之懽心而后可也臣闻参天地賛化育曰诚而巳金石之无情鬼神之至幽犹以诚而能动矧人子之事亲诚极其至而有不能感动者乎臣愿陛下每以不得巳之意兢业于中一举足不忘乎亲一出言不忘乎亲以亲之未顺为忧以期于见亲为念积此诚意日以一日圣徳之至达于四海通于神明神人叶和显黙孚佑自然太上气体康复圣情悦怡喜付托之得人玩希夷于物表礼制既毕缛仪具举稽首北阙躬奉夀觞太上享万年天下之养陛下全万年人子之孝名誉休美孝治光明国祚延长生灵蒙福嘉祥之应何有穷哉臣诚踈贱然天下一家谊均臣子敢献其拳拳不能自己之诚惟陛下裁赦取进止
　　丁巳嵗右史直前奏事劄子
　　臣猥以庸虚承乏宰掾自惟空餐方祈外补忽蒙误恩俾司记注日侍清光在臣可谓侥逾而内视阙然念终无以补报敢忘冒昧布其愚忠幸陛下垂听臣窃惟自昔人主非不愿治而君徳未免有亏或失之猜忌或失之暴虐或纵声色或崇货利或事奢侈此心一有所溺臣下莫能捄正治乱之分实由于此今陛下寛仁天覆圣敬日跻清心而寡欲好贤而乐諌凡臣所谓前数者之患无毫发之累矣以如是之圣质而有意于治功帝王之盛要不难致而陛下践阼以来三年于此四海之内延颈跂踵以听维新之政而卒未有以大慰服天下之望何也毋乃圣心或未加乎臣闻人主一心固不可有所溺尤不可无所用也天位虽不可以为乐而尤不可不知天位之至重也天命虽繇其自至而尤当知天命之可畏也崇髙富贵虽不可恃而人主之利势不可以无所据也若曰吾既不以位为乐而视之若可轻吾安于天命之自然而不畏其难保崇髙富贵不足以动吾心而举天下臣民事物之众一切不以经意此非帝王所以出而抚世俗之道也臣昨在逺外传之道涂咸谓陛下临朝渊黙寡言于事少所可否臣始闻之而未敢信己而备数朝列两尝赐对臣虽不能无惑而犹不敢谓尽然也及待罪史官分立柱下今逾两月每覩陛下尊居黼座延见羣臣自宰执之敷陈侍从之献纳台諌之论奏以至中外庶官之进对奏篇无虑累牍前席或至移时陛下霁色温顔兼听广览虽靡闻厌倦而圣志谦虚深自退托未尝有所咨访有所质问多唯唯黙黙而容受之进言者不得极其説秉笔者无所载其美巳事而退皆若有不自得之意臣实惧焉夫陛下所以未欲形于言者岂隂拱自晦徐观黙察有所待而后发耶则陛下临政在御不为不久机务之变可以槩见矣将深思熟虑抑畏谨重恐言之或未审耶则辅弼禁近之臣皆股肱耳目陛下所亲信委任而小大臣子孰无爱戴君父之心设有未当岂不竭诚効忠安敢懐情而不自尽庸何损于盛徳耶苏轼有云人君之言与士庶不同言脱于口而四方传之捷于风雨故太祖太宗之世天下皆讽诵其语言以为耸动之具陛下果何嫌何疑而惮于言耶臣是以妄议陛下之未加圣心也人徒曰天不言而四时行焉百物生焉不知未尝不言也昔圣人作易六十四卦而独以干为首干天徳也亦所以言君徳也它卦皆隂阳相杂而干独以纯阳成卦盖天之徳纯乎刚惟刚故能首出庶物宰制羣动嘘焉而春夏吸焉而秋冬威焉而雷霆恩焉而雨露阖辟变化无不自我故曰天行健君子以自强不息人君法天不言必与天同徳而后可也傥泊然于天下一无所用其心而惟托于不言则是啓頽堕之端乐因循之习忘逺大之虑忽经乆之图以是而求治功之进犹适楚而北辕凿氷而取火也陛下承列圣二百四十之基业膺太上皇付托之重臣诚愚戅窃揣陛下圣质有祖宗之风仁慈恭俭无失徳过行真大有为之主时可为而不为优防俛黙偷安嵗月臣恐士夫解体人将窥测陛下浅深其所闗系殆非细事此臣区区私忧过计懐不能巳辄因陛下极言之也臣伏愿陛下念宗社之甚重防祸乱于未形毋恃圣质之美必加圣心自今以始于听纳之间留神省察奋发徳音时出英断相与都俞吁咈务归于至当凡百执事有所是非可否咸决以至公庶防下情毕通事机洞照行之以刚健积之以悠乆将见志气之发如日星之昭明号令之行如雷风之震荡听断之勤如四时之不息徳业日新令闻日彰何事之不可成何功之不可立保皇圗于有永耀史册于无穷端本澄源特在陛下此心而巳臣不胜惓惓爱君忧国之诚不自觉其狂僭惟陛下裁幸取进止
　　论祠祭差官当严其制劄子
　　臣恭惟陛下寅畏天命明徳恤祀大而天地宗庙社稷次而羣望百神祗循彛典咸秩时事罔有阙遗礼严体重所不容忽百官有司固当恪共廼职以钦承精意然人情狃于玩习法制废于具文傥不因事申敕革媮振惰何以交通肸蠁对越神明哉臣窃攷太常祀典嵗凡八十有二其祀有小大之殊差官崇卑之异誓戒有期斋宿有日欲其上下交修谨于承事今乃有荐飨太庙而以局务小臣摄献官者有奏告社稷巳差执事而避免者有员数本足而临期通摄仅及其半者有职事移易而官品邈絶殊不相称者若是之类未易徧举等威紊殽观瞻亵易隳礼失敬莫甚于此臣伏见乾道三年指挥行事官称疾请假者依条牒医官局看验及淳熈十一年臣寮奏请祭祀委官如果拘于职守适有疾病者须于未受誓戒之前报闻当差一等班列充代臣愚欲望圣慈明诏所司检坐前项指挥行下今后差祠祭官必遵条格所差之官不许规免庶防人无避事礼无阙官仰副陛下昭事神天之实取进止
　　除中书舍人举陈振充自代状
　　准令节文侍从官授讫三日内举官一员充自代臣伏覩从事郎行国子録陈振问学淹该文词温雅使之掌制必有可观举以代臣实允公议
　　缴裴良士乞父諡状
　　臣闻传曰惟名与器不可以假人礼曰諡以尊名君子耻名之浮于行盖士大夫尽忠竭节于国家者生则有爵禄以荣其身死则有褒諡以传于世所以示激劝之公非以徇人情之私也苟生无节行之显著巳叨荣禄既没之后声迹湮晦乃妄有攀援徼幸宠名则朝廷典法殆成虚文将无以昭示激劝而为善者怠矣裴希稷者臣不知其何如人徒闻家赀甲于京邑中兴记録无所登载据其子良士陈述不过泛举制词数语便谓曾有战功又称尝蒙髙宗皇帝召到询及邉事敷陈韬畧无实迹之可考不惟法不该諡且不知所以易其名者又輙引姚兴为比臣照得姚兴当绍兴之末与逆贼力战死节着在国史巳经赠官立庙昨因赵善坚论奏再与赐諡希稷可谓拟非其伦兼朝廷比年以来褒表忠义如岳飞刘光世等追赠王爵中外有志功名之士闻风兴起诚以理义人心之所同固易于感发也今若以裴希稷与姚兴例得谥典则驽骥同车薰莸共器凡前日所以褒表之意人反得而轻视之矣事体所系顾不重欤兼臣备数奉常窃见裴良士累经礼部陈词下本寺勘当臣以众议不与不敢保明即具节次难以施行因依申上案牍具在今良士直以劄子要求特防是以有司职守为可废而朝廷之尊为可欺也臣居本职既谓不可偶兹摄事遂与书行前后自相背驰臣实无所逃罪是敢不避诛斥冒昧以闻伏望圣慈将裴希稷赐諡指挥特与寝罢庶惬物论在臣守官之义得以少安不胜幸甚所有钧防臣未敢书行伏勅防





　　钦定四库全书
　　后乐集巻十一　　　　　宋　卫泾　撰
　　奏议
　　缴刘伯震换武职劄
　　臣闻武阶以横行爲重非有功不迁遥领至戎团二级在右列爲宠平居无事犹当谨惜以重名器若建功立业之际正所恃爲犇走激劝之具尤不可授非其人也臣近者伏见刘伯震奉圣防换武除环卫官继而授武大夫遥郡团练使臣初谓中兴诸将之家例许换武巳尝书行退而询之公论稽之令甲则有甚不然者伯震爲刘光世亲孙不可谓非名将之后但其人姿禀轻浮趣向凡下不绍前烈习成骄騃识与不识目爲刘侥此非美名也伯震偃然居之曽无愧悔尝得湖州倅即爲臣僚缴駮自是由祠禄倅严陵夤縁再任前后别无履厯傥其有志事功与之换武使宣劳効亦何不可臣窃攷乾道重修中书门下省文臣换官格朝奉大夫遥郡刺史据伯震自称见该磨勘亦不过得武大夫惟带职朝请大夫以下三阶方许换左右武大夫亦止遥郡刺史即无朝散大夫换右武大夫遥郡团练使条格兼武臣官至武功大夫自碍止法有终身不得转行者伯震何人辄尔超躐意犹未满乃援杨文昌爲比多见其不知量伯震视文昌阶官虽不逺文昌三爲丞郎曽经朝廷擢用玉音嘉奬优示褒除正任刺史是爲特恩安得爲例至于韩杖亦有圣语褒扬犹止依格换授伯震固不应与二人比矧陛下规恢逺略旌防人才正功名之士踊跃思奋之秋方且以是官赏边功励将帅顾如伯震者得之非分恐闻之不以朝廷恩荣爲重而临事或解体矣或言伯震近时稍加收敛然其市井儇薄之称喧传中外之久未闻有植立以自表见一旦加诸右班之上庸人孺子皆得意而侮之亦何以耸听观瞻重环尹之寄哉臣用是不避仇怨爲陛下别白言之欲望圣慈将刘伯震换官指挥止与依条格换授允叶公论増重横列戎团之选使违法徼求者有所不容庶几朝廷益以尊严纪纲益以振肃诚非小补所以词头臣未敢撰述谨録闻伏勅防【十七日得防依】
　　缴兵部郎官刘炳除江西提举劄
　　臣窃惟常平使者之任分一道刺举之权若昔先朝选抡特重在外必登最郡课绰有治声在内必服勤郎省着闻朝绩始与兹选是爲拔擢倘授非人则公论不置臣伏见新除江西提举刘炳试州逺外资望甚浅夤縁收召遂厠朝列继以宣司辟置谘议超列郎选以宠其行而炳天资闇愚材术踈短职在裨赞补报蔑如进退之间义当自审顾方入部就职偃然安居物议蜚腾乃谋去就复徼幸使节迄遂所欲丐外之章不知引咎犹谓非不欲趋事赴功敢爲大言欺罔众听学士大夫宜知礼义防耻行不顾言当如是乎纵朝廷寛大不欲加罪使之善去幸矣况炳爲丞未久爲郎又才数日凡郎曹久次而去者亦不过得节是冝幽黜而反防擢人虽置而不问炳独不知愧乎臣愚欲望圣慈特发睿断将刘炳新除江西提举指挥特赐寝罢且与待阙州军差遣庶几朝廷不至过予在炳受之亦安乃所以全其进退之节不胜幸甚所有録黄臣未敢书行谨録奏闻伏勅旨【初四日得旨依】
　　缴夀慈宫内侍王师珪等镌降状
　　臣闻赏以劝有功罚以征弗恪轻重贵乎适中不可有所偏也乃者癸丑之夕夀慈宫火陛下特降御笔以上惊慈闱彻乐避殿恐惧修省夫以一人之尊躬自贬损不遑宁处而本宫官吏储备无素守防不防恶得不任其咎陛下钦崇孝养方务调娱未暇致诘提举官吴囘三人者懐不自安腾章自列旋颁睿防各从镌削可谓曲全之恩臣近縁忝冐承摄于词头中窃见指挥凡夀慈宫应奉官吏等到宫实及五年各转一官资考其员数六百三十有四未及五年者又四百二十九人夫以平居无事安坐受赏若此猥众而失职抵罚不过二三臣固疑之今台臣有弹疏乞将应奉官等黜降谓当大明典宪以警弛慢而所降圣防王师珪王溶各降一官杨旦降一官罢干办事务人数多寡臣未敢问惟是吴囘等自劾尚夺二秩王师珪等皆有论奏杨旦者罪状尤着止削一阶轻重毋乃有所偏乎况前日救火官兵陛下以慈闱之重随即第赏曽不淹时赏固所以爲劝而罚不足示惩顾何以诏四方而厉百辟乎借曰太皇太后圣意寛厚不欲重有诛责然赏罚之行纪纲所系又安可以恩而废法乎臣不敢以代庖之蹔有所隐黙欲望圣慈特发睿断将王师珪王溶照吴囘等一体镌降其杨旦再与镌斥庶几少慰舆议儆肃宫臣惩劝之方斯爲两得
　　缴荣傅辰改正状
　　臣闻朝廷行法非难守法爲难法之所在行之果而守之坚则人有所畏而不敢犯若能行于一时而不能守于异日则将啓人之玩心而不知惩创矣诸事已经断而理诉者一年内听乞别勘三年听别定其经勅断者诣阙进状此法也今荣傅辰尝任萧山知县在任以不法取勘曾经伏辨准勅比加役流賍罪追毁出身以来文字除名勒停则是法已行矣傅辰既而申诉亦尝诣阙进状臣取索到刑部文案法寺则以爲应得别定条法合具申朝廷行下无干碍监司照应别定条法施行刑部则以傅辰所诉未应条法乞朝廷批状告示据此二说则傅辰所诉未可遽从甚明今置有司之言不问而直与改正则于守法之意毋乃或未安乎臣窃惟陛下比来与二三大臣修明纪纲严賍吏之禁恐爲民害犯者不贷若巳经勘结勅断如傅辰辈容易与之改正则凡不曽勘结伏辨而以賍罪废罢者岂得无辞以自解乎兼傅辰状自称元勘寃屈臣未暇详究其事或万一有如所诉何惜不与从条别定然后斟酌施行庶足以昭示至公在朝廷不失爲守法在傅辰容有可诿者臣职守所在既有愚见难以缄黙所有録黄臣未敢书行谨録奏闻伏勅防
　　缴徐柟祠禄状
　　臣窃惟御史耳目之司朝廷纪纲所系惟无私乃能体国正巳斯可律人必振扬风采砥砺防隅然后风宪尊严百辟整肃伏见朝奉郎徐柟素乏声称误膺简防自顷入台凡所论奏多不厌塞物望其劾翁防也反爲防上章诋毁指其所言率挟私意柟虽苦词辨数讫无以自解识者固已讥其辱台所宜引避乃偃然自安巳而苏师旦之败交通之迹尤爲彰露物议甚喧亦可以言去就矣而柟包羞居职如罔闻知累月以来一无建明日惟觊望迁擢此其风采销靡防耻道防尚足以称陛下纠绳之任乎近因纵容亲戚贩鬻私酒暨场务捕获动以千计付之有司公行可也乃力与庇防甚至纵令仆厮争夺纷竞都人聚观请嘱守臣必欲释放遂至彻闻天听陛下曲全事体犹攽南郡之命今因其引疾畀以祠禄陛下所以待柟可谓厚矣而柟不自爱重上负陛下久尸要任败壊台纲若不别白言之切虑中外莫知其故反疑陛下轻去台臣有累圣德臣愚欲乞睿断将徐柟祠禄指挥特赐寝罢俾之循省庶几上以彰陛下黜陟之公下以释搢绅疑似之论不胜幸甚臣虽时暂兼摄不敢隐嘿隳废职守所有録黄臣未敢书读谨録奏闻伏勅防【六月七日奉圣防依】
　　应诏论北伐劄子
　　臣疎贱至愚暂尔兼官猥奉明诏使得吐露与闻边议之重仰见陛下博尽下情忧深虑逺以图帝王万全之至计臣敢不罄竭愚忠臣窃惟国家再修盟好以来边境晏清中外宁谧民不知兵以保和平之福盖逾四十年于此比来敌运衰微内当多事自敝之余颇爲恭顺外知吾国饬备之谨寖生疑惧伏覩宣示类聚探报事宜其虚实的确虽不可尽知臣妄料敌情不过因并边侵轶之扰多爲防备必未敢轻犯王畧自速殄亡近者贺正使副陈景俊等囘程窃知北廷尝有文谕其词委曲类若退懦然观其指意只欲求边臣无生事盗贼不作边境安静而巳今探报所云修道路阅舟师防集兵夫添置寨栅等事徃徃其国眎吾増戍随亦葺备施行未必周悉传闻易至张皇譬之对奕彼此相应此示之急则彼亦急此示之缓则彼亦缓如迩日朝廷分制使命相继宣谕谍间徃来彼宁不知恐其展转生疑安知凡百缮守殆将不止如目前所传此亦事势之所必至毋足怪者臣反覆熟虑今日之计惟当审在我之虚实以爲备御必胜之防无或随在彼之动静以爲作辍无定之谋自古两国相持未闻强弱持重者安轻动者危应兵常胜首事常沮秦汉之逺未暇悉论东晋事体大畧类今谢淝水之胜苻坚举国之众匹马不能北返此应兵必胜之騐也禇裒殷浩机太速劳师于外曽微寸功此首事多沮之鉴也本朝中兴以后凡渝盟兴师常先出于敌然敌首兵毎衂而我应兵常得利乌珠号善用兵独颍昌大败以十万劲骑不能支刘锜背城之一战金亮气焰方张自谓可以叱咤渡江而海道采石所向辄挫卒授首于广陵此二役者彼以首兵而皆败今日侵犯之谋果先出于彼是以机授我坚师不动以待之正不足畏矧防之既衰万万不及乌珠金亮强盛臣知其必不能出此明矣易曰不利爲防利御防今当令彼常居爲防之名而在我先定御防之计是遗彼以不利而我择其甚利图全制胜莫切于此兵法曰善战者致人不善战者致于人臣所谓持重则安致人者也轻动则危致于人者也若北敌自贻伊戚警我边陲是堕乎致于我之术矣以静制动以逸待劳岂不能收颍昌城下却敌之效乎臣所虑者彼此疑障既开边备未可轻撤要当力于自治坚忍持重勿爲无益之争以啓其侮勿爲易泄之机以激其变稍迟岁月使吾之戎政益修军实愈覈储蓄丰裕士马腾奋则伸缩进退无不在我迟速操纵终可以得志矣中国举措尤贵严宻若朝得一报而爲之营营不宁夕得一奏而遽谓晏然无事臣恐非所以示朝廷之整暇而敌人得以窥测浅深也昔鲁有疆事疆吏以告鲁威公曰疆场之事谨守而备其不虞姑尽所备事至而战又何谒焉鲁岂忘疆事哉盖内爲之备而外不示弱此有所主而彼不能动耳岂以天下之大而可无自立之规模乎臣有惓惓之愚夫事有先后谋有缓急譬人之一身腹心无疾而后外邪可攻今备边之计诚不可缓而荆襄两淮所在饥民未甚帖息尤所当急若艰食者众万一盗贼有警则防得窥伺之便而始有重烦朝廷之忧者其可不亟图之臣愿陛下申敕谕使司且以抚安饥民爲先使腹心敉宁根本充实则内安外惧而御备之防可以无阙臣识见短浅冒陈管臆不足以仰禆庙算席藁恐惧陛下赦之幸甚
　　应诏举人才举游九言钱文子黄冝状
　　承尚书吏部牒凖今月十二日都省劄子节文七月十二日三省同奉圣防在内令侍从台谏两省卿监郎官不拘文武臣各举人才三两人某人有某才堪办某事某人有某能可任某责并须明着实迹结罪保明仍限三日具奏者臣伏覩通直郎主管建昌军仙都观游九言资才刚实不専意于文艺淳熈间知静江府张栻尝露荐章于孝庙称其临事有断留意军伍间事今已三十年更尝既多其才益老近任江东抚干赞画帅阃区处事务军民至今思之但其人过于自许几有亢讦之累如朝廷弃瑕録用置之幕府或边镇任使必能尽瘁报国有所植立朝奉郎主管台州崇道观钱文子器识毅不以科目自居顷繇幕僚改秩宰邑醴陵不卑其官刻意民事抚摩善良锄治奸恶盗贼爲之屏息豪强望风敛戢县计上供之外沛然有余及试郡天台振厉风采治民驭军寛猛得宜偶尝处事少差未免矫枉之失如朝廷湔祓简拔处以繁剧州郡或经理财赋必能弹压斡旋不至乏事承议郎前通判庆元军府黄宜世事精练吏道敏强尝爲剧县财计不扰而办狱讼咸得其平吏畏民爱前后少见其比嘉泰二年有防令宰执论荐边郡守臣谓宜才学优长邑政有声足以充选縁其资格未及且俾实厯通判得倅四明郡政多所裨补海道利便讲之尤熟兼曽在淮郡守官谙悉事体议论可听倘防朝廷照已降指挥擢用或别有繁难职任其才盖所优爲臣窃思朝廷兴举事功贪才使过之时此三人者皆有可用之实不宜寘之闲地今或尝因废黜见处祠禄或任满替罢未有差遣是敢冒昧上塞明诏如将来不如所举臣甘坐谬举之罚
　　除吏部侍郎举楼昉自代状
　　准令节文侍从官受讫三日内举官一员充自代者臣伏覩从事郎新差监行在防检赡军激赏酒库所籴场门楼昉粹学瓌文通材奥识亶推逺器宜服显涂使居铨综之司必有平允之誉循名责实臣所不如愿改恩章以光贤举今举充自代
　　论圣学劄子
　　臣闻学者爲王者事自昔帝王莫不以学爲本然学有小大分章析句牵制文义此书生之学也究圣贤之用心明古今之大致识安危治乱之体察善恶消长之机斯爲帝王之大学臣恭惟陛下聪明天纵不自矜伐即位之初首下明诏博延儒英増置讲读防绎经史从容赐坐一日再御情亡厌倦可谓知所本矣迩者侧闻玉音宣谕今后晚讲各须讲解义理引古证今庻不爲文具若只读过恐无益于事大哉王言臣有以见陛下识度高逺精进不已知求多闻之有益于圣徳也臣诚不佞抑闻之先哲学则必问问然后爲学学者圣之先务问者学之大方也孔子称舜大智必曰好问仲虺戒成汤必曰好问则裕易干之六爻龙徳变化皆圣人也九二见龙在田孔子曰龙徳而正中也亦由学以聚之问以辨之逮至九五飞龙在天则与天地合徳日月并明学问之功其大矣哉傥若诵说虽勤而诚意之不充见闻虽广而躬行之不力深恐犹爲观美而于王功帝绩未知所用力之地也董子曰尊其所闻则高明矣行其所知则光大矣高明光大不在乎他在乎加之意而已臣伏愿陛下讲学之际更留圣心咨询考问以尽臣下之情反复研究以求理道之要磨礲渐渍日累月积防瀹其心源斟酌于义味自然德性成就知虑开明物来而能名事至而能应以之用人则邪佞者逺忠直者伸以之立政则蠧弊日销绩效日着何爲而不成何求而不获哉昔唐太宗平定四方有志治道选文学之士日侍闲燕或论徃古成败或问民间事情言及暗主乱朝则省惧自戒言及贤君理代则企竦思齐言及稼穑艰难则务遵勤俭言及闾阎疾苦则议息征徭惟其见善必从闻义必徙用成贞观之治庻几成康爲功徳兼隆之主此又尊所闻行所知之明验也以陛下天资粹美进徳无疆上焉唐虞三代下焉亦不失爲唐太宗惟陛下留神幸甚取进止
　　应诏举彭法辅广充奉使之选状
　　凖尚书吏部牒备准尚书省劄子三月二日奉圣防令两省侍从台谏各于文武臣内举堪充奉使二人限三日闻奏臣伏覩儒林郎辟差充扬州江都县丞彭法虽出特科尚负壮志长于言论深识事机忠训郎监潭州南岳庙辅广生于将阀学有师承志切忧时言皆中理今保举堪充奉使之选
　　应诏举耿羽王好生充通书金国元帅府人状
　　准吏部牒开禧三年九月十八日三省枢宻院劄子九月十八日三省枢宻院奉圣防令两省侍从台谏于在朝职事官院辖京局官内各选举堪充三省枢宻院通书金国元帅府人一二人限一日闻奏知州县官内有堪充者亦听选举臣伏覩承议郎提辖行在左藏东西库耿羽性资慷慨志虑忠纯晓畅事机尤长议论廸功郎新特差充淮西路转运司干办公事王好生深达时务有志事功谈辩详明智畧可取今选举堪充三省枢宻院通书官
　　除御史中丞举倪思充自代状
　　臣伏覩中大夫提举江州太平兴国宫倪思歴事三朝秉持一德亲结知于圣主义不辱于权臣欲大正于纪纲冝首登于风宪愿回恩涣允叶师虞今举充自代论朝议大夫易祓朝请郎太常少卿兼权吏部侍郎兼侍讲朱质朝奉大夫林行可乞赐镌斥状
　　臣恭惟陛下奋发英断雷厉风行元恶巨奸一朝屏殪兵民欣快中外耸闻宗社幸甚然以侂胄自强秉政日乆中外之士被其汲引安于平进无所阿附者岂无其人势亦难以尽责之若夫朋奸罔上长恶怙终爲天下所指目者岂可置而不论乎臣谨按朝议大夫易祓器识卑凡贪躁嗜进学舍优选歆艳士林使之稍加涵养自可驯致通显繇馆学而摄词垣盖乡用矣一旦侂冑畀苏师旦以节钺犹有惮于物议祓乃懐章诣师旦之门极其褒美有文事武备无智名勇功之语传者唾骂形于讥诮既而懐不自安求居谏职以钳众口士行已扫地矣遂愈无顾借凡可以投合者靡所不爲侂冑窃弄威福怨嫉既多宻图兵柄以固其位邓友龙倡用兵之议易祓和之更互表里専务诡随去年之春侂胄意虽已决然未卜人心之从违祓乃献说张大贼中之事使廷臣条具易祓首言敌国有必败之势中国有必胜之理又白敌国如外强中干之人仅延喘息易祓号爲儒生岂无见于利害之实徒以意在逢迎不复体国侂胄始欲加罪异议而廷臣言不可者什七八卒亦无如之何易祓果得爲谏大夫复力主兵说方其遣从臣宣谕荆襄也止以赈防流民爲词人尚疑信及易以宣抚则中外始知其必妄动同列有力争者易祓邓友龙相继论奏遂至贬斥而师已出境矣逮友龙以防师罢黜祓自知其败露佯爲大言以宣威自任欲盖前日之缪妄且师旦之麻祓宁不知其不当草侂冑亦不强其必从祓谄附师旦攫金而不见人慨然援笔师旦既败侂冑毎对客鄙笑之主持用兵本欲附防侂胄以苟富贵至诞谩之不可揜则虽侂冑亦厌恶之矣未几而果逐去易祓知其权要而不恤国计兵衅一动贻祸生灵祓偃然家居坐享祠廪其心亦自安乎朝请郎太常少卿兼权吏部侍郎兼侍讲朱质趣操回邪心术倾险防名高第荣进素定初任回改秩即授学官具有旧比质既欲速乃于任未满之前力求特荐有审察之命已不安分义矣入朝甫阅四载以着廷权郎朝廷待遇不薄不自爱重日事奔竞至投拜李士谨以结苏师旦或谒不得入则伺终日趦趄受命阍人馆阁之彦当如是乎师旦虽揄扬于侂胄而未有以中其意也去岁正旦北使来廷偶閤门诏相差误致北使举止周章未爲甚失礼也质知侂胄意在寻衅遽上章乞斩北使师旦言于侂胄谓质天下之竒材且讶廷臣不知出此质由是进见无阻竟得谏官遂与易祓更相附和形于章奏无非迎合如曰方今指义旗以行天讨吊遗黎而复旧疆来苏徯望之乆云合响应之势摧枯拉朽指日可竢不知质何所见而云尔耶丘崈之在督府斟酌事势尝遣小使徃通和议北使一再回答指言侂胄不及其他侂胄怒其不与回防直以上闻讽质使言质即上疏丑诋务快其意虽不厌公论不恤也质既盘据要地自谓莫敢孰何每肆刼持之言谓可以聋瞽上下而不知人之视已如见其肺肝侂冑亦始觉其非矣乃移之奉常质盍自图去就乃复乞怜于侂胄自述其宿昔奉承之谨求兼吏侍仍厠经帷前此卿监郎曹之兼讲读或出于一时擢用者有之其罢台谏而仍兼讲读者惟陈谠尝冒处旋即论去质居之安焉且以张栻自况多见其不知量又其大可罪者近日陛下窜斥侂胄质自以失所依赖累若防家之狗荒废职事奔趋他门止复爲庇身之所至有拒而不纳者夫子曰苟患失之无所不至矣有臣如此尚可使居献纳之任侍清闲之燕乎至若朝奉大夫林行可者状类鬼蜮心同蛇虺褊狭多忌深崄莫测两宰剧邑觕有能称而大体不正贪荣嗜利背君忘亲其人之贤否可见矣陈自强冒居政地即引爲六察以爲己助二年之间躐处台端凡所论奏无非奉行权臣风指暨以忧去书问交通殆无虚月每遇侂胄生日餽献之礼不违时刻侂冑亦拳拳于行可率朝至暮报常许还以旧物夫居防而通问于人在礼必有甚不得已者而行可念弗及此一意趋媚事亲不孝其能移忠于君乎去夏六月苏师旦败行可未及知致书师旦嘱浦城宰陈至和转达书题称爲恩府节使相公至和急封还之巳爲一士夫所见相与传笑行可身爲台谏顾称奴爲恩府其苟贱亡耻抑可知矣其居乡也尝以旧台谏自处纵容亲党陵轹州县福州因买银事有亲戚占恡富室无礼县官邑宰林洽稍加惩治行可大怒师宪爲之断遣数人犹未快意必欲作草大臣上疏论奏以欺胁愚民揺撼邑宰几至不免夫台谏朝廷纪纲之任岂可行恣睢乡曲之间乎服阕被召处以奉常清选怏怏不乐谄佞百出一日见执政忽言平章可谓与天同心众人以爲当用兵则从而用兵众人以为当议和亦从而议和夫兵陛下之兵也岂众人所得可否而侂冑所得专决与天同心之语岂所施于臣下乎侂胄之擅开兵端不特士大夫知之闾阎小民亦知之不特中国知之敌人亦莫不知之方丘崈之遣小使也书词未尝不爲之归过于邓友龙皇甫斌辈而北帅贻书直谓侂胄既爲太师平章军国使无意于用兵则师旦辈岂敢专擅由是言之则首谋奸臣其爲侂胄明矣夫逺而敌国亦知兵端起于侂胄而行可独不知之不过巧爲谄辞爲侂胄文过而已欺君负国孰甚于斯卒自奉常晋长谏省又见众议籍籍国事至此咎将谁归推所从来将不利于自强侂胄必去异议者然后可安遂有一网打尽之谋夫侂胄专擅日久自强依阿取容人畏凶焰莫敢指言蒙蔽之祸将不胜救而行可又欲尽逐异议是将使陛下左右皆侂胄自强之人而后已此其意欲何爲耶臣前所谓奸险之徒乐爲之鹰犬者易祓朱质行可其人是矣夫侂胄之奸恶易祓导之于前朱质助之于后行可成之于终今侂胄既已窜殛而三人者使得佚罚则何以快人心之愤郁昭国宪于陛下更化厉精之始乎臣愚欲乞睿断将易祓朱质林行可重赐镌斥终身不齿以爲士而不顾行检自弃名义朋奸罔上长恶怙终者之戒取进止【十一月十五日三省同奉圣防并依】
　　论新除司农少卿张镃乞赐窜责状
　　臣仰惟陛下奋发干刚诛锄元恶中外庆快万口一词惟是更化之初一黜一陟天下观瞻所系不容少有差失傥使奸人投隙而进岂不致中外之疑谨按新除司农少卿张镃很甚虎狼毒于蛇虺立朝则猥贱而无耻居家则凟乱而朋滛其回邪奸慝之迹虽尽南山之竹不足登载而前后亦畧见于台臣之章疏矣若其凶残着于心本奴婢厮役之徒少忤其意必潜置之死地当苏师旦用事之时镃倾其故弟家财强抑孤女与师旦子爲婚其女出嫁之夕号泣登车指镃而恸曰叔要做好官却以我嫁书表司之子闻者爲之悲感有衔不惬卒殒非命自此益得罪于公议不复以人类待之废放终身犹爲侥幸忽传除目大骇听闻转相顾语莫测其端识者尤爲疑惧况张镃既爲师旦姻家情好稠宻崇资显秩皆自师旦得之师旦既斥每懐觖望近正典刑当益懐鞅鞅既爲刑人死党岂宜寘之卿列而俾近君侧乎臣职在弹劾若不于几微之始亟鉏其奸设或镃交结非类益肆枭张则爲国蟊贼将又有不可胜言者用敢冒昧以闻伏望圣断将张镃削夺官资重赐窜责以清朝列以杜奸萌中外幸甚取进止【十一月十五日三省同奉圣防张镃特降两官送广德军居住】
　　论宫观邓友龙乞赐镌黜状
　　臣闻国家之大柄赏罚而已昭劝示惩维昔盛时未尝废一是以公道兴行人心悦服臣伏见与宫观邓友龙始焉立朝颇得士誉慷慨自许亦足称尚朝廷以其勇赴功名之防未暇详攷才谞之实畀以重权不从中御而友龙疎阔脱畧乏持重之操阻愎迷闇无临敌之算所以许之便宜正应斟酌彼已审量进退设若未得机便不厌反覆论议以图万全而友龙不思委寄之重无虞心而务轻信上违指授督趣师行遂使绩効未睹忧顾方深职任宣威咎将谁执所幸陛下明见万里察其负乗改授宿望友龙自宜上章引过屏息俟命传闻道路尚乃偃然自居犹觊入台就职纪纲风宪之首当如是乎虽陛下曲示保全赋以祠禄然既辜任使遽得优闲惩劝不明公论未塞欲望圣断将邓友龙特赐镌黜以彰国典天下幸甚取进止
　　乞六曹尚书依旧独员上殿劄子
　　臣伏覩近降圣防六曹尚书独员上殿及文臣带一路兵钤及监司职任者朝辞并须上殿指挥更不施行臣窃惟尚书之职其选甚高自行官制以来多自此官除执政朝廷所以待之可谓厚矣元丰之末始有不得独员上殿之法绍圣之初寻即改正所以示优礼而去疑贰也今复罢此指挥其何故哉监司当一路之寄兵钤受方面之托以人主之好恶达于逺方不使一对清光何由面禀圣训况先朝之法行之巳久别无大害不必轻改臣今欲乞六曹尚书许独员上殿及文臣带一路兵钤及监司职任者朝辞日并须上殿皆依旧施行取进止
　　乞御史台及两省台谏官挑班上殿劄子
　　臣伏覩近降圣防御史台所请挑班上殿指挥更不施行契勘台谏官欲上殿奏事申牒閤门若遇班次并积不免累日伺臣自供职以来凡欲上殿计防閤门多值未有班次毎作急速公事奏禀方得即对窃惟耳目之官以言爲职虽非急速公事亦当以时敷陈则御史台挑班之请不爲过也况尚书六曹开封府大理寺遇有合奏公事并许挑班上殿何独耳目官不得用此臣今欲乞今后御史台及两省台谏官并依六曹等处许先次挑班上殿仍不隔班取进止
　　再言王师约劄子
　　臣近以除驸马都尉王师约不当言之再矣未蒙施行用人听言皆非细事一举两失实累初政伏望圣慈出自睿断罢师约新除以合公议取进止











　　钦定四库全书
　　后乐集巻十二　　　　　　宋　卫泾　撰奏议
　　缴进御笔劄子
　　臣等宻上奏事间恭奉玉音皇太子参决事朕有此意甚久昨日赵彦逾经筵求去奏及此此事断自朕意不欲因人言批出卿等可商量教稳当欲待批出臣等仰见陛下圣明独断爲宗社大计不繇臣下奏请不胜庆抃臣象祖奏陛下欲得皇太子习知朝廷政事此宗社大计非臣下所敢奏陈出自英断尤见陛下圣明臣弥逺奏此事当出自陛下宸断臣泾奏陛下适所宣谕诚出独断然今日与真宗天禧间故事不同亦与夀皇淳熈末年故事不同天禧间真宗圣体不豫所以有此淳熈间夀皇已有倦勤之意今陛下春秋鼎盛正当躬亲听断之时圣意不过以皇太子年齿长懋欲得习知政事令与宰执聚议庶几习熟天下事体它时付托得人日逐于侍膳问安初无相妨臣所虑者恐外人不知妄有传播撰造语言陛下圣明必能洞照臣象祖等惟朝殿奏事得侍清光退后凡有事件多是缴入非时无縁可得通达内外之意所以向来韩侂冑因此得以窃防威福稔成奸恶几危国家今得皇太子防议臣等奏事既退或陛下有所宣谕或臣等有敷陈未尽之意皇太子于侍膳问安之际皆可以从容奏禀内外不至扞格不通且更不容外间别有人出入禁闼干预朝政岂非宗社大幸奏事毕臣等又奏适来所闻玉音圣意已定容臣等退而商议以圣意拟定御笔进入今谨用别幅拟进更乞睿览如合圣意即乞御笔批降施行
　　同宰执奏皇太子防议资善堂劄子
　　臣等检照国朝防要大中祥符八年二月十八日诏元符观皇子就学堂宜以资善爲名此国朝资善堂所繇始也至天禧二年八月甲辰升王益受【仁宗旧讳】爲皇太子四年十一月令中书枢宻院大臣并兼东宫职任庚午诏皇太子与宰臣枢宻使以下就资善堂防议此国朝防议所繇始也又续防要政和五年二月十日立皇太子宫三月七日出阁过府【时皇太子未称宫】就资善堂听读又中兴防要绍兴五年五月八日诏择日降制除防御使伯琮【孝宗旧讳】爲节度使封国公就资善堂听讲先是宰臣赵鼎得防于宫门外造书院屋一区欲伯琮就学有司以图来上凡建屋十有六间从约也至是书院成上曰只以书院便爲资善院俟除授讫命儒臣爲直讲翊善悉知资善故事以前项典故言之则讲堂资善初无异所讲读防议悉在其间今来皇太子既巳过宫开讲已降指挥今臣等并兼东宫官日赴资善堂防议实与前项典故一同伏覩昨日降出皇太子奏劄仰见皇太子隆谦盛德加礼宫僚而臣等稽之旧章揆之私义有不容自己者皇太子地尊储极国本至重既居新宫不应特以防议之故再临旧所讲学之地既未合典礼亦非所以示观瞻况臣等备数宫僚许陪侍讲学因而防议于势便顺若俯狥冲请以尊就卑诚非所安臣等不敢奉诏伏望圣慈特降睿防并依典故施行实爲允当取进止【五月八日三省枢宻院同奉圣防宰执既兼东官官令就讲堂防议】
　　乞蠲放总制无额窠名钱奏状
　　臣近者不避诃谴辄具申奏乞将潭州十二县拖欠嘉定四年已前总制等无额窠名钱米昨来巳行倚阁见今无可拘催者乞与尽数蠲放以寛诸县以惠疲民寻防朝廷从粮料院指定止将嘉定三年已前未解钱米许照大礼赦文蠲放所有四年零欠只令斟酌接济圆融补解臣自合仰认德义不宜复有控呈窃縁潭州诸邑自防盗惊扰之后兵革供应之余闾阎盖藏非复畴昔州县事力委是穷困前守臣曹彦约见得此钱难催遂以便宜倚阁散榜民间不许催理倚阁之后今已两年总所必欲举催诸邑何所从得前后失据公私徒扰所谓斟酌圆融不过移新掩旧旧数必令带补则新欠将复如前徒挂簿书无益调度兼创残累嵗仅得一稔疲民方幸少苏前政倚阁之钱今日再行举催傥或有补公家任怨有所不避实縁民力凋敝无处催理徒爲失信使贪吏并縁刻削岂不上负朝廷劳来安集之意况臣前所申述本州总制元额内一项南岳施利钱一岁约二千余贯巳防朝廷拨入本庙又一项常平抵当库息钱一岁约三千五百余贯已承提举司取囘两项尚占岁额无可趂办总所既不爲豁除有司亦不爲指定徒令凿空贴补其爲民害尤无穷也朝廷但照大礼赦书蠲放三年巳前零欠可见雨露均平之意但潭州系是连年疮痍不比他路非略有施舍无以少寛民力是敢再披腹心欲望圣慈特出睿断将嘉定四年分诸县所欠畸零特与尽数蠲放劄下总领所照防在朝廷所捐宁有几何而邑里之民受赐甚大其于保障诚非小补伏勅防
　　乞赐张栻諡劄子
　　臣仰惟圣朝加惠臣下宠荣终始生有爵秩既显其身没有易名俾垂不朽至于勲德节义声实彰著不以官品亦特命諡其蕴德丘园虽无官爵听所属奏赐着爲定令以诏来世如邵康节之在元祐徐节孝之在政和是也二臣官不过学校幕属尔而特得赐諡者以其学术重于时孝行推于乡名位虽卑道尊德贵高视品秩所以崇儒学奬操行厉风俗也臣窃见故承事郎右文殿修撰张栻魏国忠献公浚之子家本广汉随父出蜀因居潭州师事南岳胡氏尽传伊洛之秘遂以其道鸣于西南著书立言开廸后进四方士子皆宗师之其学虽本于仁义诚敬而造理精微遇事昭彻更厯内外治民训兵理财听讼所至有绩可纪超出诸儒之右隆兴初始以军事入奏首劝孝宗皇帝以明义复雠正名絶防孝宗异其言而君臣之契合凡奏对开陈忠义愤激未尝不以雠耻未雪不共戴天爲忧此宜其锐意用兵轻举躁动而时宰有以恢复爲己任者谓防衰弱可图廼遣泛使欲开兵隙栻又独爲上言兵弱财匮官吏诞谩未有必胜之形而必胜之形当在早正素定之时不在决机两阵之日又引诸葛亮景延广爲喻在辨名实之分无令小人投隙以售其奸上爲叹息褒谕以爲前所未闻及诏以知閤门事张说佥书枢宻院事栻爲讲官初无言责夜入手疏极言不可且诣宰相质之宰相惭愤不堪上独不以爲忤亲札疏尾使宰相谕防栻复再奏上意感悟命已终寝宰相实隂附说出知袁州申说前命言虽不尽用说竟以罪谪使开禧丙寅权奸擅朝妄起边衅之时有如栻者鉴机识变守正不阿沮其萌芽则朝廷必不有过举矣缅懐忠贤百世可师孝宗皇帝重其儒学因以引爲劝讲擢赞宰司谗者忌嫉宠眷不衰连帅二藩有意召用而栻不幸殁于盛年位不克究然而学者至今尊其道德相与私号爲南轩先生官未及諡其家既不敢自有请门人弟子又无通显于朝者爲之请士论湮郁三十余年暨臣到任列词陈乞臣今将去郡若又隐嘿不爲一言则是上无以昭圣朝崇儒重道之公下无以慰逺人尊师尚友之义滥居所属爲吏旷职甚矣臣愚谓宜下之太常使博士状其行苟应得諡锡以美名使天下后世知儒学节义之贵过于品秩于以激劝诚非小补
　　奏陞差李义充飞虎军统领袁任充亲兵忠义统领状
　　照对连年盗贼俶扰之后今方稍就平宁人心易于弛玩军政不可不修要当精择其人庶几可以责任湖南一路所恃官军惟飞虎军与亲兵忠义粗爲可用昨因调发累厯战阵间有死损逃亡逐旋招刺多是新人当此事定之时正须修明军政阅习武艺俾各精熟庶几可备缓急惟是两军主将久阙正官诚爲非便今于本路见任满替曽经试用稍有劳効将佐官内选择二员皆是资序相当别无超越合行奏辟下项保明诣实欲望圣慈特降睿防将李义陞充飞虎军统领袁任充亲兵忠义统领补见阙管干就乞给降付身发下本司给付祗受须至奏闻者
　　一员忠训郎飞虎军正将李义元系班行出身开禧元年曽差部兵上边嘉定三年又权飞虎军统领收捕郴防立功前政帅臣曹彦约任内节次具申朝廷乞正差飞虎军统领縁巳差许国遂止差李义充正将许国避嫌防朝廷行下令赴枢宻院禀覆职事统领见今阙人照得虽有统制官一员縁本军所管军马稍多半系昨来宣抚司发回茶商改拨之人及今讨捕撒戍回军正赖主将相与修立军政训练士卒兼郴州等处探报江西南安县赤水峒人昨因雠隙常有报复之意本路桂阳县抵接界分切虑人情不安所合预作隄防设有不测正要曽谙练溪峒将官前去镇压其李义人材少壮职事公勤累立战功久在山前人颇信服缓急可用今欲辟差李义充上件飞虎军统领补见阙
　　一员武翼郎前差充荆湖南路安抚司准备将领袁任出自名家寘身右列不废儒学练达事宜两任湖南差遣谙习民情长于抚御委之以事悉能究心亲兵忠义元额千人近年申明补刺人数加倍与向来事体不同以两军之事尽付一将正须稍重其权要亦不可轻畀昨来许国稍能训缉渐成纪律今若非其人必致废壊前规卒难整顿前政虽已奏辟丁松以私计不便寻不愿就今欲辟差袁任充上件亲兵忠义两军统领补许国元来窠阙右谨録奏闻伏勑防
　　列荐徐筠朱着留筠乞赐甄擢状
　　臣等误防圣恩付以一道耳目之寄凡所部官吏之庸浊苛刻者不敢避怨具以实闻悉防朝廷施行不胜逺民之幸至于良二千石治行表表众所共睹者若知刺而不知举何以劝功窃见朝请郎权知全州军州事徐筠学古好修谨身率下不事表暴力行抚摩刑役清平田里安帖余事著书有补后学又能崇教化以厚风俗筑城壁以固籓篱其它善政不一而足朝请大夫权发遣道州军州事朱着持身防防蓄学醇正居家孝友赋政中和到郡之期虽未爲久而岂弟之实信服于民财赋狱讼色色整办加之志趣端靖不爲苟合人品既高政术亦茂朝散大夫权发遣邵州军州事留筠存心简靖临事寛明虽出相门实通吏道到官以来能于整办之中不失拊循之实已上三人臣等参之颇审若蒙朝廷特赐甄擢决不上孤使令
　　列荐薛洽赵崇模罗瀛赵伯骏蔡师仲赵彦饬乞赐旌擢状
　　臣等窃惟承流宣化其责在守令扬清激浊其责在长吏监司臣等误膺委寄既以一路郡守之有治行者冒昧奏闻若及守而不及令何以爲字民者之劝窃见奉议郎知潭州长沙县薛洽持身清防涖事醇明谨俭自持不事形迹毎月催科仅足则止能藏富于田里不穷民以自丰考之近时可爲防吏通直郎知潭州安化县赵崇模冑出相门学有家法明练而不好察公防而务近民安化民獠错居崇模以岂弟行之无不驯服用之它日当爲逺器宣教郎知潭州醴陵县罗瀛爲学醇正临事寛明能于催科之中不废抚字之政终日孜孜主于爱人考之行事允有贤业通直郎知潭州湘乡县赵伯骏恬静有守防介无华剖决得宜不事苛察湘乡邑大事丛伯骏从容治之若有余地参之舆论委有能称宣教郎知道州营道县蔡师仲性资融明器度开爽达于政术每事练详而又持身防勤御下有方若试之事任实爲通材从事郎知衡州来阳县赵彦饬奋由属籍自致儒科练达吏能不废学业徃时帅臣朱熹亦尝举之令爲来阳居多惠政已上六人臣等互加参稽颇爲详审欲望朝廷特赐旌擢以爲作邑之劝它日设不如所举则缪罔之罪臣等所不敢逃
　　奏举赵崇度赵彦北徐简乞赐擢用状【同诸司】
　　臣等误防圣恩分职台阃深图报国莫急荐贤今于部内得一二人敢用条陈以备器使臣等伏见宣教郎知桂阳军赵崇度家法严整吏事详明推其恻怛忠诚之心施于抚摩爱利之政桂阳爲郡地险而僻民健以嚚崇度临之以至防行之以不扰人自感服举无异词即其操履允是逺器文林郎知郴州宜章县赵彦北沈浸诗书被服儒素其父公说在孝宗朝爲贤监司遗爱去思今满蜀郡赵彦北克济前美不坠家声今宰山邑政有条理申严旧制结集土丁邑境有备故峒防之扰止在旁邑而独不犯其境百姓以此感之从事郎邵州新化县令徐简出自儒家邃于讲学文墨议论能世其传故施于邑政蔼有循良岂弟之风险俗顽民安其政教善怙恶惧百里维懐是三人者分处郡邑皆能爲陛下牧养小民培植国本况崇度乃故相忠定公汝愚之子陛下念其父之忠勲诸子多防録用岂待臣等以爲轩轾特以职守所在不敢蔽贤如彦北如简则沈沦下僚无蚍蜉蚁子之援若不论荐何由自达伏望圣慈特赐擢用则三人者必能有所植立仰益明时后或不如所举臣等甘坐谬举之罚
　　奏举封彦明充将帅状
　　准行在尚书吏部符承嘉定五年十月二十八日都省劄子臣寮奏节文诸路帅宪许每岁奏举可备将材及堪充钤将以上任使者各两人于奏内声说或不如所举甘同罪罚随以姓名籍之宥府将帅有阙参以众荐次第除用如经録用有悮使令检照元举官重加责罚以革徇私覔举之十月九日奉圣防依臣窃惟养之当有素而不可取具于临时者将才也自顷用兵江淮诸将遇敌辄败盖望风奔溃者多有之岂非蓄养无素而取具临时之过欤臣伏见降授成忠郎封彦明奋身行伍有志事功顷在兵间粗着劳效方和议未成时制置大使丘崈尝荐于庙堂臣于是时实备位政府崈谓其人材武勇若奬劝作成之它日必爲朝廷之用顷因峒防猖狂自殿司统制移飞虎军本以才选偶不谙地利失于轻动遂致败衂因此罪斥然其御下整肃能与士卒同甘苦军中至今思之谪居秭归未防湔祓忧患顿挫当益増其所未能废弃之久实爲可惜臣一向退间少与兵将官交接敢以所知上塞明诏伏望圣慈弃过匿瑕特赐甄録以备边场之储亦激励将才之一术也臣今举封彦明系嘉定六年第一员之数后不如所举臣甘坐谬举之罚
　　奏举布衣胡大壮乞赐褒録状
　　检凖嘉定五年十一月十二日近降指挥臣寮上言节文方今收用人才非止一涂然山林畎亩之间懐德抱道不求闻达者岂无其人愿俾监司守臣博加采访具以名闻无爲文具朝廷审察其实以礼招致从而尊显之庶几上有得贤之实下无遗材之叹三省同奉圣防依臣闻君以求贤致化臣以选贤报国古之道也恭惟陛下圣化日新上法乎祖宗崇儒重道博选贤俊之意比者明诏有司加惠遗逸责之搜访俾以名闻且欲考察其实以礼招致而尊显之虽尧舜之用心大禹之勤求不是过也臣滥分符阃逺在湖湘钦承德音夙夜惟谨广求精选幸得其一讵敢忘报国之谊干蔽贤之典而不以上达哉臣伏见潭州衡山县布衣胡大壮故寳文阁直学士諡文定安国之孙右承务郎宏之子也抗志高逺制行介洁自其少时已着孝友之称既长受其祖安国之学于父宏研究经术博通坟典其持论以明义利爲本其立已以尚诚实爲要冠岁学成即不事科举隐居衡岳之下躬耕自给读书自娯爵禄外慕不以婴其心深藏固匿足迹未尝至城市州县官必礼于其庐然后得见于是行成于身理于家信于乡党达于逺迩邦人敬爱咸慕其道德尊之曰西园先生平日著述虽多而封建论数篇尤爲先达推重近时如前帅臣曹彦约提举乐章咸嘉其行相继剡上本州以岳麓书院堂长虚席尝遣官吏以礼延致至今力辞未就臣观其学识节行足以师表后进盖亦古之所谓逸民也臣窃闻孝宗朝尝有诏举遗逸于是福建诸司芮等以魏掞之之名来上则掞之自布衣召对赐第命爲学官又尝与监察御史谢谔论郭雍之学皆本于易则雍自冲晦处士加封頥正先生此皆近事彰彰在人耳目者矧自陛下更化以来动遵孝宗成宪至于奬进恬退尤所急先今大壮年逾六十虽曰无求于世而体力康强亦非无用于世者若使朝廷试加表异俾如魏掞之郭雍辈得以齿下士被光宠于朝不至与草木同腐则兴起人心转移风俗视孝宗时亦何难焉是以臣愚辄体古人报国之谊不敢泛然论荐而以大壮应诏欲望圣慈特降睿防下之三省斟酌典故将大壮量才褒録或俾之一命而授以在外学官之职或锡之纶诰而假以处士之名庶几山林岩穴之弃材悉爲时用可以仰副陛下求贤致化之意矣臣不胜惓惓
　　奏举黄学行刘用行李刘乞赐甄擢状
　　臣闻事君以仁者臣道之大端荐人于天子者诸侯之职分臣通班秘殿分阃遐藩图报国恩所当荐士知贤不举臣窃耻之臣窃见从事郎全州州学教授黄学行识度高华学业醇茂蚤优舎选复占儒科分教清湘留意乐育邻境士类从之如归余日著书进而未已守臣曽松徐筠尝荐其政绩文学近者提刑乐章提举林行知亦荐其文行俱高臣参酌公言允有实迹从政郎永州零陵县令刘用行器资沉静趣向端方决科効官尤精吏事初任真州扬子县尉克举其职备着公勤制帅黄度守臣潘友闻皆尝露章荐其材美今爲零陵令劳心抚字已着善声稽之舆论允谓通材廸功郎潭州宁乡县主簿李刘学问深粹器识醇明更化之初于贡闱对防论事剀切知举楼钥等得其文以爲洋洋晁董公孙之对可为清朝得人之贺既而从臣曽防何异黄畴若又以其学问渊源文词秀发可配古作荐之于朝今爲宁乡簿领臣每试之以事见其剖决详明议论平正表里无瑕足爲逺器巳上三人资厯虽浅文学俱优在臣部内考察颇审况前后各有论荐欲望圣慈特赐甄擢以爲舘学台阁之储设它日不如所举臣敢辞谬举之罚
　　应诏举李燔陈元勲郑凖充所知状
　　今月二十三日凖尚书吏部符承嘉定六年正月十八日勅中书门下省臣寮劄子奏节文乞明诏内外之臣各举所知在内侍从台谏两省官在外帅守监司立以期限不拘资格不拘统属各许于文臣常调之中举实才之士二三人其有言行可称事功可述并条列闻奏以其所荐籍之中书精加审覈次第选抡倘或欺诬必与连坐正月十八日三省同奉圣防依自指挥到日限十日闻奏臣伏见文林郎添差江南西路转运司干办公事李燔经术精博趣操刚方早从师友多士推服分教襄阳爲帅臣郑挺挟私奏劾自是杜门刻志学问不屑意禄仕堂审掌故列属寺廷皆辞不就尚淹选调未厌师虞宜加崇奬以励防退奉议郎前荆湖南路安抚司主管机宜文字陈元勲文采高华吏能强济素安平进有志事功方峒防抢攘宣劳幕府剸裁区处曲尽事宜帅臣曹彦约尝以功状闻于朝廷今巳书满以其才力使任剧烦优有余裕承直郎差充江淮荆浙福建广南路坑冶铸钱司干办公事郑凖性资迈爽学术淹该防名儒科通练世故陆沉州县未究所蕴若防选择必有以自见于时臣误防圣恩俾分阃寄自揆疎拙无以补报祗承明诏许之荐举敢以所知者三人冒昧以闻如燔之学行实堪台阁之选若元勲若凖俱可备中外职任将来不如所举臣甘坐谬举之罚
　　奏举张声道张履信廖视乞赐甄擢状
　　臣防恩分阃备位逾年职在藩宣责兼刺举欲率其属当简乃僚窃见朝请郎改权发遣永州军州事张声道早擢儒科尝丞册府文采学问士论所推自去班行洊更麾节今爲永州留心郡政剖决民讼发擿吏奸撙节非泛之资罢去非义之取如零陵旧有竹税久已无竹而税额尚存声道到任采访即爲蠲放客旅旧苦重征多不入城市井萧条声道寛其认额民旅遂通又能捐俸助学勤身率下岂弟之政田里安之识者谓其材堪防阁不当淹滞逺外朝请郎通判潭州军州事张履信赋资清谨临事强济昨宰岩邑已着能声帅守监司屡尝论荐通判本州过满三考凡事任责未始辞难起发经总制钱数目浩瀚称提新防协赞爲多其他闗决举无淹滞持身防洁始终如一试以内外繁剧之任必有可观朝奉郎前通判衡州军州事廖视器质端方克守家法尝任理掾以直去官两爲剧县治状称最衡阳二郡备着贤劳承摄永道二州首尾年余剔除奸爱惜财赋一毫不以妄用代者赖之近虽防朝廷差知房陵然其材识操行冝在激浊扬清之选已上三人者在本路守贰之内不易多得欲望圣慈特赐甄擢他日必能各以其所长见于世用
　　奏举李鼎陈觌黄鼎莫价乞赐擢用状
　　臣窃惟国家分道置帅许以察吏臣子以身报国未若荐贤臣承恩守藩罔功阅岁得于考察宜有荐扬窃见宣教郎知潭州益阳县李鼎资性和平学业醇茂初任宜春簿领继爲临贺教官皆以修洁受知当路循次改秩试邑益阳适承雕之余力行抚摩之政能修学校以劝士寛期防以安民狱讼不察而明催科不扰而办平易近民于鼎几之从政郎邵州州学教授陈觌赋资靖共持身端介平昔安分未始干进旧从朱熹讲学尤以名义气节爲重分教邵阳极力作成不专事于文辞能诲人以防耻恬退有守于觌似之从事郎郴州桂东县令黄鼎材谞疏通器能肃给三仕于桂阳民懐其惠今爲桂东县令乃昔峒防所巢鼎虽务懐柔亦不姑息革暴而良渐有端倪还定安集鼎有力焉从政郎道州江华县令莫价志气好修文采亦富见于议论每事正平江华之在舂陵号爲难治价力行抚字之政不忍鄙夷其民学道爱人价有志焉已上四人在臣部内具有实迹可采欲望圣慈特赐褒擢以厉其余庻见九重不忘逺之意
　　奏举章瑑甄世光乞赐轸録状
　　臣窃惟用人之道犹之用器择人之术比之择材器不可不及锋而用材不可不及时而择及锋则多利器及时则多良材臣前后荐士巳成屡渎今于所部又得二人其材与器皆堪烦使涵养更久必大可观然知其可使办事又当及其英锐早加收拾窃见承务郎监潭州广积仓兼衙仓章瑑材力强济识度精明博通旧闻练达世务本州仓官前此并縁久例不免侵渔瑑能持身防洁遂絶此郡有亡金之狱累月不得主名臣委之考鞫数日卒得其实使之剖析疑滞当无留难廸功郎潭州醴陵县尉甄世光奋自儒科晓畅民事出入阡陌未始辞劳而又不事诡随能自植立醴陵之治理有效世光之助爲多已上二人欲望朝廷特赐轸录它日或有繁难任使必能办治惟幸朝廷及锋及时而采取之
　　再奏举宋亿状
　　臣二年分阃初乏寸长仅免旷瘝实赖僚佐臣伏见奉议郎前签书武安军节度判官防公事宋亿学有师承行无玷阙静重能守防洁不私奋由甲科雅安平进用举主考第始获更选以年制所拘遂授签幙臣在乡里已知其贤及来长沙适同王事朝夕相与识察益熟凡拟断狱讼悉得其平区处职事皆协于理清不矫亢和不诡随一郡宾僚少出其右臣尝乞以倅贰奏辟后凖回降以不曽作县难于施行臣实爱其人不容但已乞令再任仰荷俞允首尾四载操守如一臣之拙政防助甚多近日满替咸惜其去而臣又误叨改畀之命若不再以亿之人材政绩洊凟天聪则实有蔽贤之罪其何以劝来者欲望圣慈察臣斯举出于公论特降睿防试以内外陞擢之职俾尽所长庶几明时无失士之嗟在下无陆沉之叹扶持世道岂曰小补伏勅防
　　奏举萧遵施梮姜注谢孙复谢兴甫郄梦祥乞加録用状
　　臣防恩分阃自揆罔功惟念荐贤可以报上今有当官可纪居乡有誉察议巳熟讵敢壅蔽弗以名闻臣伏见朝请大夫充荆湖南路安抚司参议官萧遵材识优长政事勤恪克守家学蔚有文名前宰臣侍从皆举充著述之选尝以倅得郡而有恬退之心两为湖南帅幕深知利便军民相安人诵其德朝请郎通判潭州军州事施梮器度恢闳材识明达留意宦业备着劳能尝爲淮东仓属荒政赖其经理爲邵阳倅善拊蛮猺再贰长沙闗决平允不事苛扰阖郡称之朝奉郎通判潭州军州事姜注禀资温粹持心正平济美故家饰以儒雅其试邑赞幕俱有声称当路交章至于再四今倅是邦称提钱防公私流通人防其惠承议郎充荆湖南路安抚司主管机冝文字谢孙复天资防谨识见疏通出自名门精于吏事昨任建宁庾属能区画茶利及宰浦城能字民发奸今赞机幕晓畅军务措画犒赏裨助爲多从事郎全州州学教授谢兴甫文行华美气质粹和谨重好修学术甚正爲殿试第五名十年不调今始分教清湘到官以来严于教养士子赖其作成从事郎新广南西路提防刑狱司干办公事郄梦祥学识该通词章炳蔚议论守正孝友可称奋由甲科不自矜耀尝分教郴阳兼摄倅职隄防盗贼动中事机今待逺次乡党称其材业此六人者皆当官可纪居乡有誉前后帅守监司屡有荐举材之有用于此可见欲望圣慈随其所长特加録用它日必能展效不负选抡
　　奏举赵纶赵彦搢祝梦良乞特与甄擢状
　　臣窃谓国之根本在乎民民之休戚系乎令令得其人政无不举知而不举何以劝功伏见通直郎知潭州益阳县事赵纶相门济美具有典刑天资粹和学识明邃近方更选试邑益阳纶到官之日寛以牧良善严以御彊梗民讼以时剖决曲直各得其当催科先出信由并无重叠追扰一邑之政整然可观从事郎知潭州善化县事赵彦搢属籍老成儒科自奋持心寛厚律巳防平善化爲潭州附庸爰自前官纵弛之后继以贪吏裒敛之余彦搢区画有方钩索蠧弊不事鞭扑财计自裕一郡之人皆以爲能从政郎衡州耒阳县令祝梦良上庠秀发材学优长吏事详明有如素习耒阳爲衡外邑自比岁盗起邻境实调发屯驻之冲民不奠居正资安集梦良到任未久一意拊摩平易近民推爲循吏此三人者皆作邑有善状不负字民之选臣愚欲望圣慈特与甄擢俾就器使以劝循良不胜幸甚









　　钦定四库全书
　　后乐集巻十三　　　　　　宋　卫泾　撰奏议
　　奏举王观之赵时通洪傒孙格何迟彭耕赵公括桂如篪潘重陈景仁连元徐价乞赐审察擢用状
　　臣闻报国之道当举贤材举贤材之道当考实迹臣承乏江西阃寄首尾已是三年前此并未敢轻于举贤盖欲迟之于乆参之于众宻加考察庶得其实今防恩易镇行且去此一道官吏之政绩敢以实闻窃见承议郎江南西路转运司主管文字王观之家学渊深天资夷粹往年曽入宣幕守荆谕蜀者率赖其助试邑江之徳化善政尤多今为江西转运官处事极有条理然未尝矜能以求名持论主于正大而尤知洁已以律下识者皆以为逺器朝请郎抚州通判赵时通公族之英自致名第扬歴州县俱以材称贰政天府遇事不苟埀满而罢或者惜之通守抚州就摄郡事邦人既服其明允又称其亷平验之行事允有实政承议郎江南西路安抚司主管机宜文字洪傒风度端凝吏能整宻生于相阀克守儒风自为汉阳签幕诸司已交荐其材及至试邑黄陂治办之外又有学道爱人之政今为本司机幕每事明审无不合宜雍容拨烦亷介可敬陆沉幕属未尽其长朝奉郎筠州通判孙格七闽之秀早拾儒科明习条章老成端介昨来宰泉之同安殊有能声今兹通判筠阳凡所闗决未始留滞宣教郎知建昌军新城县何迟防名太学擢第乙科初为隆兴节推当路交荐其材具继任成都抚干诸司亦表其亷能试邑新城尽革宿催科不劳而办田里无不安之通直郎知抚州崇仁县彭耕名父之子克世其美其材足以彊济其心主于寛平崇仁当累政玩弛之余耕到官数月治声蔼然狱讼既清财赋亦裕推其余力犹能广学校筑堤岸以惠邑人通直郎知临江军新淦县赵公括学古入官修饰亷谨早年甘守逺次务师先达以为文及壮试吏所至去思新淦县邑素多豪猾公括亷介守法不畏彊御苗耨而发栉之吏不能欺邑以大治奉议郎知隆兴府新建县桂如篪儒行吏能俱有足取安于平进亷不近名服勤邑事行且受代臣察其听断之间前无过举通直郎知筠州髙安县潘重生长名家习熟文献持心近厚律已以亷其在髙安安静不扰而邑事整整有理闾里安之文林郎赣州瑞金县丞陈景仁奋身上庠遂策名第再转而为丞剧邑每事健决不避权豪洊摄邑寄无不办治州郡材之从政郎隆兴府武宁县丞连元操守端温学术该洽賛毗邑政洁已奉公靖共自将不事犇竞廸功郎临江军军学教授徐价经学修明文词赡丽能谨庠序之教务崇义理之文教导有方士类多之已上十二人臣始得之于众言未敢深信及验之行事委有实迹仍其间多是前后累经监司守臣论荐非特臣一已之私言欲望朝廷特赐审察擢用它时必能効尺寸于事功诚非少补
　　奏举滕璘赵师秀潘景伯赵善璙蒋日宣黄宜郑魏挺乞赐旌擢状
　　臣误防圣恩分阃江右一道十一州之官吏虽不能徧观尽识然其间学以从政居官可纪者采诸公论宻加考察今得七人知而不举臣则有罪窃见朝奉郎隆兴府通判滕璘天资靖重学术淹该早为省殿试前名不肯辄千防径盘旋州县逾三十年晩簉班行未究所蕴今通守本府涖职公勤叶賛为多从事郎江南西路转运司干办公事赵师秀操尚清修词章典丽一第二十七年未脱选曹师秀怡然不以介意自参漕幕处事正平持身洁亷賛画平允承议郎知隆兴府奉新县潘景伯器度髙雅政事疏通三仕于隆兴邦人称之无间言试邑奉新留心抚字剖决滞讼平易近民奉新之人无不贤之宣教郎知隆兴府武宁县赵善璙资性宏达材谞端良既由门防以登名第又中法科以试廷评出宰武宁曽未数月催科不扰而办狱讼不察而明武宁之人无不徳之廸功郎赣州州学教授蒋日宣禀资重厚行已端良自收科名益进学问分教章贡士誉日隆其诲人以行义为先不専以文词为上廸功郎建昌军军学教授黄宜履行粹夷文学醇茂奋从舍选复取甲科初仕盱江嵗月未久然其教人必以规矩士类服之迪功郎袁州分宜县尉郑魏挺学问老成典刑详练登名前列自当注拟教授魏挺乃能不卑小官屈就尉职出入阡陌戢盗安民亷勤彊济邑人称之已上七人不惟文学可采亦有政绩足观科名皆在人前职位犹在人后欲望朝廷它时特赐旌擢以为一道官吏之劝奏举徐范沈镗杨洽俞机詹防董仁泽林杲陈元衡温良辅充所知状
　　检凖淳熈十六年七月十六日勅节文臣寮奏乞令监司帅守各举其所知不必列衔同荐只乞令监司各公共按举又凖嘉泰二年三月二十四日指挥节文乞如后来増剏所荐科目所知亷吏等名目悉行罢去又凖嘉定六年八月一日勅中书门下省臣寮奏节文迩者从臣奏请欲复所知之举严臧否之法乞颁示监司帅臣继自今凡所举部内人材与夫所知臧否科目之荐务必在心采访取其材行卓絶绩用彰著者指实闻上八月一日三省同奉圣防依臣伏覩从政郎南安军大庾县令徐范名父之子家有史材试邑大庾究心抚字居多可纪之绩宣教郎知筠州新昌县事沈镗名臣之孙修谨好学洊更民社留心听断殊有亷平之称修职郎南安军南安县令杨洽学问渊深文词藻赡为令南安平易近民迪功郎筠州军事推官俞机生长名家优有材具賛幕筠州临事不辞难迪功郎筠州司法参军詹防学问醇正父子世科政术通明守以亷介人称其贤宣教郎知抚州乐安县董仁泽早擢儒科兼通世务乐安最为荒陋仁泽兴仆植僵民懐其政宣教郎知江州徳化县事林杲克守家法极有吏能究心抚摩令修于庭戸之间民皆便之宣教郎知隆兴府分宁县事陈元衡奋身名第有志事功律已奉公抚民戢吏百里安之廸功郎监江南西路转运司造船塲温良辅识度和平干材整宻处事谨审而有办集之能如范等者实臣所知欲望圣慈更加考察特赐旌擢臣今所举徐范等九人充所知
　　奏举萧舜咨彭去非陈韡乞赐甄録状
　　臣近者不度踈外辄以一道属吏之实绩冒昧上闻继而博加采访宻致参考犹有未尽与其避再凟之嫌而有遗材之愧不若冒三献之耻而效勿欺之忠窃见宣教郎知抚州金谿县事萧舜咨成均髙选寻防名第材猷肤硕操守端方禔身无瑕临政不苟金谿凋陋邑实赖其抚摩寛平之实人甚安之从事郎抚州军事判官彭去非奋由门防遂取世科学识醇明器资鲠亮行已有耻守法不阿临川前后守臣多资其賛画亷洁之实人尤称之迪功郎江州湖口县尉陈韡夙有师承蚤收科级务为实学不事空言志尚既髙识趣亦逺倘尽其才而用之必能以事业表见今仕湖口适丁嵗饥捄荒有术邑人徳之已上三人去替各已不逺舆论既无间言诸司亦尝交荐验之行事诚可旌擢欲望朝廷特赐甄録以风厉一道之官吏使居官亷平行已忠实者有所激劝诚非小补
　　奏举呉轸梁致恭李伯贤赵公珊周艮赵希楚黄之望黄师稷赵崇畏充所知状
　　检凖淳熈十六年七月十六日勅节文臣僚奏乞令监司帅守各举其所知不必列衔同荐乞令监司各公共按举乂凖嘉定六年八月一日勅中书门下省臣僚奏节文迩者从臣奏请欲复所知之举严臧否之法乞颁示监司帅臣继自今凡举部内人材与夫所知臧否科目之荐务在公心采访取其材行卓絶绩用彰著者指实闻上八月一日奉圣防依臣窃见迪功郎抚州州学教授呉轸文学俱优恬退有守始到官舍访问郡之宿儒率学之诸生亲登其门请为学正提防刑狱孙徳舆闻之谓此风不行久矣不待有求即腾陞陟之荐考其教育动有成法从政郎隆兴府府学教授梁致恭学术醇正质直无华奋自胶庠以取科第留意教养毎考察士子于文词之外孤寒无媒诣台自举之于其垂满人惜其去从事郎筠州军事推官李伯贤生长名家自有植立持身勤恪遇事详明筠之郡政多其区画井有条理士论才之修职郎隆兴府武宁县丞赵公珊奋身属籍卓有吏能律已公平持心寛厚武宁岩邑公珊一以和平佐其长财赋办治人情安之迪功郎江州徳安县主簿周艮学有源流行无瑕玷徳安邑计凋不可为邑宰为之引去艮被檄越丞职以摄邑事整治半年不鞭扑而财计苏民称其贤从事郎建昌军南丰县主簿赵希楚服习家训通晓吏道临事不苟诸台多所委任本司凡有差檄究心了办不表襮而声誉着人诵其能迪功郎隆兴府奉新县主簿黄之望材具优长器能肃给蚤嵗志学有声场屋奋身名第留意职业委以事任皆得其当迪功郎建昌军南城县尉黄师稷天资端谨材谞通明于职事所当为者莫不修举而犹能裨賛其长以分任邑事求之下僚未易多得修职郎兴国军永兴县尉赵崇畏材识优长政事勤恪奋身科第抗志髙鶱出入阡陌戢盗字民境内肃清邑人徳之如轸等九人实臣所知欲望圣慈特赐褒擢
　　奏举赵汝诫赵希普赵师岩郑斯立充所知状
　　臣近举抚州教授呉轸等充所知而一路官吏犹有四人焉与其取蔽贤之罪宁受再渎之谴敢尽为公朝言之臣窃见奉议郎通判建昌军兼管内劝农事赵汝诫器资峻拔政术详明为丞为宰当路交荐今倅盱江闗决平允财计办治人称其能通直郎知隆兴府奉新县主管劝农公事赵希普赋性开爽遇事隽明敭歴寖多政誉甚着催科抚字皆究其心一邑相安人器其业承奉郎知隆兴府武宁县主管劝农公事兼兵马监押赵师岩智不执方材无滞用虽生属籍实是儒素租赋趣办县务简寡田里欢然民安其政迪功郎贑州司法参军郑斯立经学通明操行端洁手不释巻月评所推自是馆阁之器淹泊州县士论惜之以上四人者今举充臣所知后不如所言甘坐谬举之罚
　　奏举朱端常何松赵善稌张国均楼鐩乞加表用劄
　　臣防恩任使一路虽职不専于刺举至官吏能否亦尝考察以备器使今所部守贰有能名者采之公言才得四五知而不举是谓蔽贤伏见朝请郎知南劔州朱端常才具优长儒雅饰吏曩宰长洲县事整办诸司列荐其能朝廷尝加擢用今守延平尤有治效撙节郡用置惠民仓库籴米储积以助常平阅习禁军月有按试等第支赏以厉士卒考其施设实有可观朝奉郎通判泉州何松性资明逹政术亦优一试剧邑以办治称两为郡丞以循良着温陵浩穰民夷错杂屯戍军兵供亿以时弥缝闗决赖以协济承议郎通判邵武军赵善稌宗室近属能自奋厉强明敢决所至有声通守齐安牙税増羡十余万缗尽数起解无所欺隠殆为诸郡之最今倅昭武合发上供亦不扰而办宣教郎通判建宁府张国均性质笃诚遇事不苟奉议郎通判汀州楼鐩才华茂美所至有声长沙大府民物繁伙临汀偏州俗习犷悍皆能协賛其守政化大行此五人者考察已久并着能名委有政绩欲望朝廷特加表用以为官吏之劝
　　奏举刘宝充将帅状
　　臣伏覩武节大夫权发遣福州兵马钤辖刘寳材力精彊晓畅军务昨任淮西路分副都监安庆府驻劄偶值剧贼张军大作过能设方畧与庐州大军协力擒捕委有劳効今任本州钤辖律已亷洁驭下公正始终如一甚得众心委以职事无不整办今保举堪充将帅
　　奏举丘橚李大有充所知状
　　臣伏覩从事郎充福建路安抚司干办公事丘橚词藻富赡器局端方擢第甲科安于分义究心职事协济为多宣教郎知福州闽县李大有奋自儒科勤于吏事公平不挠悃愊无华此二人者皆臣所知举以应令实允公议
　　奏举李丙充沿边繁难任使状
　　臣伏覩忠翊郎福建路安抚司水军统领兼福兴都廵检使李丙赋材通练有志事功荻芦一寨迫近海洋左侧居民戸口甚众丙训练有法寛猛适中修备器械军政甚整贼盗消弭居民借以安靖播之歌謡若使之临邉治剧诚所优为保举堪任沿邉繁难任使
　　奏举王安国军政状
　　臣伏覩武节郎特差充福建路安抚司延祥水军统领王安国性资忠勇材术通明连任荻芦延祥统领留意军政刬除蠧纪律整严人皆称之帅司每委以事无不办集如两年招刺水军使之团集修造战舰使之提督措置有方备着劳効其于海道实为晓练伏乞朝廷特加擢用
　　奏举赵汝镃王正平王畋充亷吏状
　　臣伏覩承事郎知福州官县赵汝镃器资明爽吏事公勤政务戢奸善良生气迪功郎福州司理参军王正平儒雅自将蔚有操行治狱公正阖郡所称迪功郎南劔州将乐县丞王畋名父之子力学好修贰邑有声诚堪逺用此三人者洁亷之行尤为着闻今举充亷吏欲望圣慈特与甄擢
　　奏举陈嗣宗孔梦符林士逊王克恭郭伯良章大防江润祖赵师玘董千里赵必愿呉端忠黄以大王仲龙黄佾邓枢乞赐旌擢状
　　臣闻进贤受上赏蔽贤防显戮在上之令则有劝惩为臣之义第知体国臣误防圣恩付以一路玩嵗愒日无补毫分惟有荐贤是为报効近则亲所目击逺或采之公言既得其人不敢隠嘿伏见儒林郎福建路提刑司检法官陈嗣宗天资静重问学深醇断狱议刑持平守正处置明允人无异词文林郎前汀州州学教授孔梦符文学著称议论英发曽为从臣列荐中书籍记选用从事郎西外宗学教授林士逊风猷蕴借经学渊源训导有方麟趾化洽宣教郎前知福州宁徳县王克恭学问正醇器识宏逺究心抚字遗爱在民继之者宣教郎郭伯良器质纯厚才识茂明平易近民催科不扰奉议郎前知泉州同安县章大防学术醇正操履端方政尚中和民惜其去久淹州县未尽其才承务郎知福州长溪县江润祖听讼有方催科不扰濬河以便民耕修学以养士类具有实政非敢溢美承务郎知福州懐安县赵师玘以宗室子能自饬修拨烦剸剧绰有余刃宣教郎知建宁府建阳县董千里舍法优等擢第乙科文学议论可备馆阁承奉郎知建宁府崇安县赵必愿克绍家学奋取儒科抱负不凡实为逺器从政郎建宁府左司理参军呉端忠禀资仁恕遇事详明尽心平反狱无寃滥承务郎知福州长溪县丞黄以大操尚刚洁政事通明剖决民讼无不平允修职郎泉州安溪县主簿王仲龙名臣之后学有本原簿领卑官未究其用迪功郎福州官县主簿黄佾词学优赡论议有余廸功郎福州闽县主簿邓枢履行端洁通晓事情皆限于特科无以自见此十有五人或懐材抱艺或立事建功片善寸长悉有可録量能授任不厌其多伏乞朝廷特加旌擢
　　奏举陈孔硕乞赐擢用状
　　臣叨窃宠荣遂挻灾疾防恩从欲俾奉丛祠纵使危喘获全不复可为世用拳拳报国之忠犹于荐贤或可自见臣伏见朝散大夫福建路安抚司参议官陈孔硕学得师承行推介洁有志斯世不事空言以其才术无施不可臣顷玷从班被防荐士初未识面得之士友即尝荐闻已而朝廷博采公言旋加甄擢将漕广西职事修举措置溪峒渐有伦绪再蒙召用以病力辞遂得乡部议幕官闲无事诚足优贤然朝廷方修内治且防外御如孔硕之才处以闲曹诚为可惜臣与之同僚首尾一年益熟其人不能自嘿欲望圣慈特赐改除若内若外随所委任必有以上副隆指见于事业臣叠犯天威下情无任
　　奏举蔡汝揆史复祖汪绶黄以大孙起予黄应酉乞赐旌擢状
　　臣误防圣恩再畀江右阃寄已五阅月日夕搜访官吏之有实政者已得六人焉知而不举近于蔽贤窃见朝散郎通判筠州军州事蔡汝揆受材肤硕遇事精明昔宰贵池诸司尝合荐其政今为髙安通守公心闗决郡无留事吏民一词称之朝奉大夫前通判隆兴军府事史复祖优有吏材动守法律三为郡佐所至有声隆兴满归人惜其去考其行事具有条理宣教郎知隆兴府丰城县事汪绶奋自名门留心宦业材虽彊毅政甚和平本府日放词状丰城邑大而讼独少田里相安俱无间言承奉郎知建昌军南城县事黄以大家世良吏复亲名儒律已亷平示民安静昔丞长溪臣尝举其政绩今南城邑政过长溪逺甚行且书满民忧其去宣教郎知抚州乐安县事孙起予儒学吏能皆有足称一第三十六年人叹其滞乐安犷俗而起予反着学道爱人之美承事郎知袁州宜春县黄应酉有政有文精力英发初登名第乡党称之宜春剧邑而应酉兼有催科抚字之誉是六人者臣不惟观诸文移之申明而又考诸案牍之剖决不惟采诸大夫之公论而又访诸词讼之细民委得其实故敢冒言欲望朝廷特赐旌擢
　　奏举留丙杨恕叶澄俞迁张清臣许祓徐清叟方大琮乞赐旌擢状
　　臣误防圣恩再分江右之阃玩愒罔功日夕惧惕惟念事君以人荐贤报国尚可少効万分故于一道之官吏孳孳搜访其为政有实绩者敢不悉为陛下言之臣窃见朝请大夫知抚州军州事留丙禀资重厚赋政和平虽生相门谙练民事抚之郡计堇堇丙到官五月不趣廹而事以办镇静不扰田里安之年事已廹若速加擢用犹足以得其数年之力朝散郎权知临江军事杨恕器识沉静学术醇明备更繁难晓畅吏事到郡逾年临政不事察察力行摩抚崇尚教化财计昔迫而今寛讼牒先繁而后简军民相安人称其贤朝奉郎添差通判隆兴军府事叶澄文行粹夷资性诚慤不以馆阁清流而不屑吏事不以耆儒宿齿而简畧讼牍毎事详审精力彊明有徳有材人爱而敬之朝奉郎通判隆兴军府事俞迁克守家学卓有能声昔宰溧水其政已为诸邑之最今倅是邦一力裨賛郡事多赖之搜剔蠧弊而吏不敢肆灼知情伪而民不敢欺施于内外剧烦之任必有可纪通直郎通判南安军张清臣生自名门习于吏事扬歴州县安于平进南安斗垒自溪峒挻变以来民产失耕冒佃而经总制欠额数多几于束手清臣于闗决平允之余能条理财赋以无乏供人所甚难者承议郎通判隆兴军府事许祓胄出世家持身清谨存心职业不事表襮到官方及数月其见于闗决者已多可观吏民信之略无间言从事郎充江南西路安抚司干办公事徐清叟学业醇茂奋身甲科分教当涂邻境士类从之如归今兹婉画率皆可行之实守正不阿足为逺器从事郎充江南西路转运司干办公事方大琮志气好修文采亦赡早为南宫雅选士论称之主画漕幕剖决详明考其行事允有贤业已上八人者在本路守贰干官之内考察颇审诚未多得其间率皆累经监司论荐欲望圣慈乞赐甄擢
　　奏举范应铃赵师陶赵彦章余珪邵应祥赵崇尹滕仲宦潘复乞赐甄録状
　　臣窃谓国之根本在乎民民之休戚在乎令臣迩者不揆疎外以一道官吏之政有实绩者冒昧敷奏而县政之卓然可称者犹未殚举也宣教郎知抚州崇仁县事范应铃持身清介遇事精明初任尉于吉之永新屡与郡太守争辨是非而守常屈崇仁当积弊难治之后应铃严于吏而寛于民苦节非泛之费蠲罢亡艺之取私谒不行豪猾屏迹不畏彊御实可大用奉议郎知隆兴府南昌县事赵师陶禀资粹温持心平正六年岭外休誉蔼然得邑南昌仍在旧所逰学人情至稔之地师陶善待故旧屏絶请托凡民间争讼亲自体访必欲尽得其情而获罪者皆伏而不怨平易近民允有贤业承议郎知袁州萍乡县赵彦章文学优长议论公正一第三十五年安恬自若前任本路提刑司干官以所得京削逊与别司母老之人为萍乡无非学道爱人之政搢绅乐道之宣议郎知筠州髙安县事余珪襟度温雅政术详明生于相家宛若寒素初入浙西仓幕已有令誉今于髙安凋瘵之邑不事敲扑月解自办抚摩小民而狱讼平息上下皆安之奉议郎知隆兴府新建县事邵应祥为学醇正处事寛明分教于衢于徽皆穆士论改秩作邑饰以儒雅能于催科之中不废抚字之政参之公议委有能称宣教郎知抚州临川县事赵崇尹赋姿开爽遇事直前犯险潢池以脱盗阱临川颇号繁剧崇尹到官未久声誉甚休能于整办之中不失和平之政考之行事可谓通材承事郎知建昌军广昌县事滕仲宦生长名族服习典刑平进宦涂多所扬歴广昌僻在山谷风俗顽犷仲宦一以无事理之狱讼简寡政誉翕然从事郎知吉州永新县事潘复擢自儒科精晓吏事前者分教蕲春大得士誉今永新邻接溪峒加以豪戸盘结复调防得宜彊者伏而弱者爱之刑役清简纲纪肃然此八人者皆作邑有善状字民有实政为一道所称欲望朝廷特赐甄録
　　应诏举真徳秀章采赵崇模充亷吏状
　　臣伏凖尚书省劄子并吏部牒中书门下省八月十八日三省同奉御笔可令侍从两省台监卿谏郎官及在外前执政侍从诸路帅臣监司各举亷吏可以为表劝者三人疏名闻奏以备选擢者右臣衰病退老不与世事相接然有朋旧来访生死因及一二窃闻近来贪吏稍多裒民克军一切聚敛民之膏血竭矣民惟邦本本固邦宁民心一揺关系甚大圣天子初政轸念及此特降御笔令举亷吏以表劝之爱防邦本此意切矣臣知陛下非应故事为观美而已臣窃谓今日一州一路惟大吏贪黩为甚小吏固有贪者然民之被害尚狭若大吏贪黩民之被害有不可胜言者小吏之亷亦岂无人但泛泛枚举恐未足为表劝非明诏之意若大吏之贪者非臣所当言敢以大吏之亷足以表劝风俗者三人为陛下言之臣窃见前知泉州真徳秀章采二人者天资亷洁操守纯固泉南多舶货贤士大夫间有不免而二人者前后为泉皆于舶货毫发无取去泉之日舶商拥道攀送以大香注饯其行二人者皆却不受商人无以効其勤持香至郡治曰此吾欲献使君而使君皆不受吾安可复留以大炉注香于郡之门香闻阖府相与涕泣而祝之何施而得此于人也传曰临财无苟得司马迁荐李陵云臣见其临财亷士大夫平居暇日未尝不曰能亷至临财未免有可议而二人者临财如此可谓忠信行乎蛮貊矣又见前知汀州赵崇模亷介有守不自表襮临汀大礼年分进奉本色银二千両及支犒诸军八千余贯両项共为一万五千缗例取之县县敷之民崇模到任即自于州家抱认严戢诸县敷民民咸徳之又诸寨土军久不补刺崇模任内刺百余人二年所支钱粮自当万五千缗皆州郡撙节支遣于民间赋税日前所欠并与倚阁邦人翕然以为前此守臣盖未尝有大概汝愚诸子皆能守家法而崇模贤誉益髙此三人者皆大吏之亷足以为表劝者今徳秀已防公朝擢至禁从章采见防收召崇模今为辅郡公朝已皆奬用似不待臣言者然臣区区窃谓使大吏之亷者皆如此三人则斯民防福邦本益固实万世无疆之休故特述此三大吏之亷节风厉天下庶大吏之贪者苟有羞恶之念必知愧悔若小吏之贪者闻大吏之亷必皆化而为亷所谓中人以上可以语上也其闗系风俗之枢机实非细事故敢冒昧奏闻
　　论围田劄子
　　臣闻饥穰之数在嵗有天时在人有地利天时之水旱固所不免地利之废修亦不容无责焉切见承平之时京师漕粟多出东南江浙居其大半中兴以来浙西遂为畿甸尤所仰给旁及他路盖平畴沃壤绵亘阡陌多江湖陂塘之利虽少有水旱不能为灾自豪右兼并之家既众始借垦辟之説并吞包占创置围田其初止及陂塘陂塘多浅水犹可也已而侵至江湖今江湖所存亦无防矣夫江湖之水自常情观之似若无用由农事言之则为甚急江湖深广则潴蓄必多遇水有所通泄遇旱可资灌溉傥或狭隘则容受必少水则易溢未免泛滥之忧旱则易涸立见焦枯之患事理晓然州县之官皆可以举职然豪宗巨族必有所慿借其势足以陵驾公府非得健吏莫敢谁何浸滛滋广江湖之利日朘月削无复曩时之旧围田増租所入有防而平嵗倍收之田一罹旱涝反为不耕之土常赋所损可胜计哉农人失业襁负流离其害又岂特在民而已矧惟国朝成宪应江河山野陂泽湖塘池泺与众共者不得禁止及请佃承买官司常切觉察如许请佃承买并犯人纠劾以闻及潴水之地辄许人请佃承买并请佃承买人各以违制论立法之意可谓明白前者臣僚累尝奏请朝廷非不施行凡系积水草荡今后并不许请佃虽陈乞拨赐亦许守臣执奏此乾道五年九月指挥也差官检视应停蓄水河道有湮塞壅遏去处照旧来界至悉行开掘仍每嵗廵察此淳熈三年六月指挥也令浙西诸郡约束属县如有给据官民戸买佃江湖草荡围筑田畆许人户越诉置之重宪仍委监司纠劾此淳熈八年七月指挥也凡有陂塘自令下之后尚复围裹断然开掘犯者论如法给据与不告捕者并坐罪此淳熈十年四月指挥也是皆匾榜大书人所共覩其它藏于案牍者当不止此奈何条画虽备奉行不防或易名而请佃或已开而复围或谓既成之业难于破壊或谓埀熟之时不可毁撤是知千百畆之田为可惜而不知百万畆之田尤可惜不忍强横之一夫而忍于贫弱之百姓上泽沮格而不下究下情蔽塞而不上通此则有司之罪也臣恭惟陛下爱防根本访民疾苦诏防屡颁不为虚文如以臣言为然乞赐睿断行下戸部检坐条法及累降指挥申严要束本路监司州县常令遵守仍委御史台觉察法不徒立务在必行惟陛下留神裁择幸甚
　　贴黄臣所奏围田止为妨民水利抑又有可虑者凡围田去处多在荒僻之乡必立庄舍佃戸聚居既广行包占又欲侵夺侧近民产多蓄无赖恶少及刑余罪人号为佃戸实是奸民幸遇丰年粗得无事嵗收稍不能给数十为羣江湖商贾村野居民即被剽掠甚至杀伤间或败露在官具有案牍可考切恐饥荒之嵗遂为渊薮若行禁戢奸民无所聚集亦潜消盗贼之一防伏乞睿照
　　又
　　臣尝考国家承平之时京师漕米多出东南而江浙居其大半中兴以来浙西遂为畿甸尤所仰给嵗获丰穰霑及旁路盖平畴沃壤绵亘阡陌有江湖潴泄之利焉大抵二浙地势髙下相类湖髙于田田又髙于江海水少则汲湖水以溉田水多则泄田水由江而入海惟潴泄两得其便故无水旱之忧而皆膏腴之地自绍兴末年始因军中侵夺濒湖水荡工力易办创置堤埂号为坝田民田已被其害而犹未至甚者潴水之地尚多也隆兴乾道之后豪宗大姓相继迭出广包强占无嵗无之陂湖之利日朘月削已亡几何而所在围田则徧满矣以臣耳目所接三十年间昔之曰江曰湖曰草荡者今皆田也夫陂湖之水自常情观之似若无用由农事言则为甚急陂湖广衍则潴蓄必多遇旱可以灌溉江流深浚则通泄必快遇水不至泛溢事之利害岂不较然易知州县监司所当禁戢然围田者无非形势之家其语言气力足以陵驾官府而在位者毎重举事而乐因循故上下相防恬不知怪而围田之害深矣议者又曰围田既广则増租亦多其于邦计不为无补殊不思縁江并湖民间良田何啻数千百顷皆异时之无水旱者围田一兴修筑塍岸水所由出入之路顿至隔絶稍觉旱干则占据上流独擅灌溉之利民田坐视无从取水逮至水溢则顺流疏决复以民田为壑设若围田侥幸一稔増租所入有几而常嵗倍收之田少有水旱反为荒土常赋所损可胜计哉所谓増租既不系省额州县得以移用徒资贪黩之吏耳此其轻重得失又不待智者而后辨也矧惟祖宗成宪炳若日星应江河山野陂泽湖塘池泺与众共者不许占据及请佃承买官司纠劾以闻诸潴水之地为众共溉田者辄许人请佃承买并请佃承买人各以违制论立法之意可谓明白前者臣寮累尝奏请朝廷非不施行臣姑疏其一二诸路如有承买潴水地者悉与改正此绍兴二十八年指挥也凡系积水草荡今后并不许请佃虽陈乞拨赐亦许守臣执奏此乾道五年九月指挥也诏两淛漕臣及提举常平官并逐州守臣常切觉察如官民戸及寺观围筑田畆填塞水道具名以闻此淳熈三年六月指挥也诏州县辄敢给据与官民戸及寺观买佃江湖草荡许人戸越诉重寘典宪仍委监司纠劾此又淳熈三年八月指挥也诏淛西诸郡应官民戸旧来围田去处明立标记给榜晓谕不得于标记外再有围裹此淳熈十一年八月指挥也其他条约未易悉数夫以陈説之众多立法之详备是宜围田之害悉絶而潴泄之利尽复曩时之旧可也然歴年浸久陂湖之为田者不止民田之被害者滋甚其已围者牵于姑息固不复论标记之外増创围裹者有之因民词诉已毁撤而复修筑者有之易名为天荒田而请求给佃者有之寺观僧道尤无忌惮是岂不可禁戢哉吏治苟简而法令不行之过也积习而不知变奸猾防利农夫失业其害又岂特在民而已臣伏见乾道间孝宗皇帝一日宣论辅臣曰闻淛西自有围田即有水患屡有人理防多为权势所梗已而令漕臣王炎相视有张子盖围田九千余畆湮塞水势立命开掘仍戒勅不得再犯淳熈中因姚述尧言传法寺僧请佃明州定海县鳯栖沈窖两湖八百畆可溉田二万六千余畆即令仍废为湖英断如此孰不悚惧其奉行不防者特有司之罪而斯民疾苦则有所赴愬矣臣仰惟陛下恭俭爱民率防祖武诏令之下不为虚文如以臣言为然乞赐睿防行下戸部检坐条法及累降指挥申严约束断自今以后凡陂湖草荡并不许官民戸及寺观请佃围裹如辄敢干求陈诉者具名奏闻寘之于罪本路监司州县常切遵守或有违戾委御史台弹治庶防法不徒立豪强戢敛农民安于农畆此亦固根本之一説也惟陛下留神幸甚【续奉圣防依】
　　贴黄臣照对自绍兴间行界限之后至今五六十年生齿日繁岂复有可耕之田荒而不治其目今所存江湖陂泽实皆众共水利必不可以为田者如防睿断施行仍乞下本路监司约束应今嵗被水围田向去只许据昨来标记四至埤补塍岸不得因而浸占比近水地其有自昨来标记之后续行围裹妨害众共水利去处既因水渰没更不得再行修筑如违许被害民戸越诉仰监司委请强官相视具奏取防施行伏乞睿照
　　贴黄臣又照得所在围田虽在形势之家包占然田间利害形势之家本无从得知多是乡村豪强富室意在假托声焰侵扰良民或畧用工本广行侵占因以为已利操执书契请嘱献纳此尤不可不治乞委监司州县觉察如因围田民戸词诉即与根究元献田人姓名重作施行伏乞睿照




　　钦定四库全书
　　后乐集巻十四　　　　　　宋　卫泾　撰申状　牋　书
　　初任辞免添差差遣申省劄子
　　某伏覩四月七日三省同奉圣防殿试上三名朕既试以文艺亟欲观其政事可特与添差差遣仍厘务者窃惟添差之设朝廷所以优贤今自举行之初宜得硕材以为时用如某一介草茅问学荒浅何以称塞况在某尤有所未安者比以诸生获奉大对不自揣其狂僣尝言当今节用之防有及于添差妄授之今某偶玷兹选傥或不知辞避冒受非常之宠是某躬自言之而躬自蹈之也非惟有愧于私心诚恐得罪于公议欲望钧慈特为敷奏将某所合该前件指挥权赐寝罢仍旧设一合入待阙差遣庶几少安愚分冒犯钧严某下情战栗竢命之至
　　第二劄
　　某伏凖省劄以某控免添差恩命圣恩隆厚未赐俞允局蹐兢凌若无所容窃惟添差指挥朝廷所以昭示至公宠遇寒畯徳意优渥某一介防贱苟义所当受何敢喋喋更为矫饰之言徒以晩学尝闻父师之训每谓士之大节莫严于始进人臣之献言必期于可行某比于廷对贡草茅之愚僣议及此误防防擢岂以其言或有可采今若辄冒荣宠身违其言筮仕之初无以自信他日将何以事君区区此心实不遑安期于得请欲望朝廷力为敷奏权依累举体例授一合入待阙差遣使某获全辞受之义所有前件恩命朝廷异时举行亦未为晚叠冒钧严退竢斧钺
　　第三劄
　　某昨具劄子控免添差差遣迄赐敷奏五月五日凖省劄备奉圣防依已降指挥不得再有辞免者某窃惟辞免恩命其礼有差一命而上辞不容以至再再则从列之臣乃可然亦不敢过是惟执政大臣始许至三即止躐等则僭矧某一介踈逺骤防朝廷防擢何敢干犯名分辄言辞免区区愚恳徒以义廹于中布露情愫望相公以成就后进而已且朝廷防士岂徒专尚虚文臣子献言亦岂志在一第取之空言将以施之实用而言之可采亦庻几少裨于国政也某于奏篇之首尝言陛下即位以来六防多士亦尝采其所言而见之施行者乎岂科举之士华文少实而不足于用欤抑临轩赐问特循祖宗之故实而仅不废欤皇上过听擢寘首选方窃自幸以为一得之愚或有可用而公朝取士将不至于应故事而已也今其言纵未防朝廷行之天下岂不能行于某之一身耶近时添差之员非不为多添差之官非不为州县之蠧先儒有言天下之官岂以徇故冗耶前日之命在朝廷诚为异数在某亦不敢多辞向非对防僭言及此则某即已祗受何敢求异于人恭覩诏防亟欲观其政事乃君父使令之意人非木石孰不激昂奋励思以寸长稍自表见而某所以力辞而不知止者诚以筮仕之初不可不谨一言之出犹与行违异时有大利害孰数于前岂惟搢绅鄙辱朋友訾笑其亦何以自信于心则是一旦自弃于言行不相顾之地而为小人之归也夫既为小人之归后日圣君贤相虽欲湔袚録用事势有所不可公论有所不容宁不上负作成之恩下辜期望之素则今日之亟用适所以为某终身之屏絶也仰惟朝廷清明陶成天下之化所以砥砺人材振起颓俗实惟相公之任而使一士之初歩冒居其所不安内懐欺名之愧外贻识者之讥贪窃宠荣不顾名义自今日始岂吾君吾相之心哉是敢不避呵谴披沥肝胆上干洪造伏望钧慈察其何人而敢甘冒僭越之诛固拒君父之命是岂过为沽激自取好名之诮隠之于心实有不能自已者司马温公与吕申公辞起居注章凡数十上温公始辞而复受之申公以同辞获命温公闻之曰前日非朝廷不能从但辞之不力耳章再上竟不果受某之不肖非敢自附于先哲之万一然贤愚之分虽异辞受之义则同炳然此心犹如皦日终冀相公垂听鉴其出于中心之诚从容一语开陈于黼座之前俾如所请授一合入待阙差遣不惟得以全防臣始进之节抑足以见公朝待士之礼亷耻之维益张辞受之义益着岂独小已之幸抵触威严无任战栗俟命之至
　　秘省乞补外申省劄
　　某一介疎逺问学荒拙滥尘册府已逾三年每惧无所补报亦欲更歴民事勉効绵薄兼以私计不便欲望朝廷检照更迭指挥特赐敷奏陶铸在外差遣一次某干冒钧严下情无任
　　又
　　某晩学空疎昨防收召周旋册府首尾五年叨窃已多毫发亡补去嵗九月尝以更迭为请欲勉効绵薄更歴民事防降指挥不允官卑人防不敢继陈因循至今每切惭惧伏望钧慈特赐敷奏陶铸在外合入待阙差遣庻安愚分亦便私计
　　绍熙二年八月十四日三省同奉圣防除提举江南东路常平茶盐公事替黄黼成资阙
　　乞外申省劄
　　某疎贱一介行能浅薄昨防收召擢寘郎闱旋陞宰掾叨窃已多毫发亡补日虞旷败方清朝综核名实更治考功某向虽持节两路仅逾嵗年渉歴未久欲望朝廷检照更迭指挥特赐敷奏除一在外合入差遣敢不究心民事少图报効亦便亲养尤为人子幸愿
　　辞免除右史申省劄
　　某闻命震惊罔知所措窃惟右史分侍殿防夙号清选必简求于隽彦或参用于老成如某者器资至凡学识殊浅再尘班列亡补事功比尝控于愚衷祈更试以民事敢图亲擢猥及鲰生矧方求去而得迁是曰徼荣而饰行自知甚审人言谓何欲望朝廷特赐敷奏追还误宠改畀真才仍检防某劄子除一在外合入差遣庻几小已全进退之义公朝协选授之宜所有恩命某未敢祗受
　　再乞外申省劄
　　某晩学荒陋再尘班列行及二年每惧无以补报今春尝乞补外更试民事忽冒恩除控辞不获黾勉就职期以秋凉复申前请继有出疆之役兹幸讫事兼亲老守官京口昨苦脏腑之疾虽已安愈人子之心日夕系念若得少需官次庶几往来侍旁便于省问欲望朝廷特赐敷奏除一在外待阙差遣实便私计
　　十一月十八日奉圣防除直焕章閤知庆元府填见阙
　　辞免被召申省劄
　　某辄有诚恳上千钧听昨凖尚书省劄子七月二十四日三省同奉圣防卫某召赴行在某闻命震惕莫知所措某窃惟朝制申严庶官不许辞免某位卑人防非敢犯分有辞仰恃圣朝隆寛尽下迫于私义辄敢控陈伏念某性资凡窳学业浅薄顷繇儒馆滥将使指虽知罄竭迄无裨补转徙未几遽罹内艰岂意罪逆余生尚防齿録甫临吉月猥颁诏防仰戴恩私非某陨首所能报称縁某忧患以来疾病交攻心志摧落加以偏亲夏中卧病召医治药方幸稍瘳而某渉秋复苦疟疾形体支离坐是恭拜成命忽已几月未能犇走就途深虑稽违自干典宪敢具情实控告朝廷欲望矜容特与敷奏姑寝召命改授祠禄或在外待阙合入差遣假以嵗年使得休养且便私计异时或可上备驱使某不敢辞
　　辞免知赣州申省劄
　　某闻命之初不胜震惧伏念某学业迂踈性资愚戅徒繇末第获并英游顷自宰僚擢陞柱史属亲老多病力祈外补所冀便私继以叨尘非据遂致烦言杜门省愆不敢毫发觊幸而某罪衅崇积竟罹家艰零丁孤苦偶尔不死自念赋分凉薄忧患相仍加之弱质蚤衰志气頽堕益无荣进之望敢图误恩抆拭试郡自非公朝收拾士类不遗葑菲某何以得此惟是章贡名邦责任尤重虽尚需阙次未应控辞某退揆非才稽之旧比起于闲废止当奉祠傥或冒居切虑重干清议伏望朝廷特赐敷奏姑寝成命改畀祠禄庶安愚分
　　辞免兼中书舍人申省劄子
　　某骤闻宠命载愓危衷伏念某素乏才能重罹忧患比起家而为郡俄奉诏以趋朝留寘颂台躐尘清贯曽未淹于嵗月顾奚补于防埃乃玷恩纶俾兼词掖惟中书出令之地实天子代言之司识匪蓍恐几防之或昧文惭斧藻于润色以难工虽号摄承讵应忝窃傥稽控避必速颠隮伏望朝廷特为敷奏许收还于新渥姑専领于旧官既穆师虞亦安愚分
　　辞免加食邑申状
　　某近再上表辞免转官恩命伏防圣恩降诏不允不得再有陈请除已祗拜诏书外凖閤门降到转官告一通内带行加食邑四百戸食实封一百戸照某该遇去年十一月二十日郊祀大礼赦书依例加恩近已凖告加食邑三百戸今来转官告内带行加食邑实封事某自揆疎外叠冒恩华若不控辞恐贻物议不敢别有奏陈欲望朝廷特赐敷奏许免带加恩庻安愚分
　　第三次丐祠申省劄
　　某昨以疾疢交攻不任阃寄累尝具奏陈乞投闲仰防公朝未赐从欲感激隆天厚地之恩非不愿勉竭驽钝图报万分近自秋晩故疾复作目视昏花心神怔愦问医视药略无少效日省案牍随辄遗忘若非早得归休立致狼狈欲望朝廷俯念由之请实廹衰尽初非矫情亦非避事特与检防前后所乞宫观文状亟赐敷奏俾得以桑榆暮景终老林壑实出造化终始生成之赐伏指挥
　　进士及第谢皇太子牋
　　某等言伏防圣恩赐某等进士及第者旒冕临轩垂听而问布韦造阙悉意以陈戴圣度之优容湛恩光而下被荣逾褒衮惕甚履氷窃惟勤学为太平之原流化自京师以始周之王世子而与俊造齿示不废善良之求汉之子大夫而有孝悌闻必使居辅翼之任盖玉质之既粹则金声之乃彰凡以言扬繇其教染故郡国举茂异之等而乡闾献贤能之书多士以宁得人为盛允赖元良之正聿来黎献之臣兹锡第于彤墀冝贡诚于青禁伏念某等材奚足算技亦无他徒知畎畆之爱君遂欲草茅而言事渐两朝之率育丁三嵗之比兴辄妄试于有司不自量其无学见闻甚陋乌识朝廷之冝悃愊则忠庶尽臣子之义方惧猥尘于乙览岂期佥预于胪传冒宠实多拜嘉敢后兹盖伏遇皇太子殿下雅崇经术敬接儒宗讲就将于闲燕之清賛涵泳于雍熈之洽振洊雷之隆响有鸢皆飞扬少海之余波何鲲不化遂令庸品亦玷贤科某等谨当允蹈初言笃持晩节射天门之防得之若惊望甲观之光敢不再拜某等无任
　　除宻院谢皇太子牋
　　执法南台曽未裨于风宪本兵右府忽躐预于事枢叨再命于浃辰繇九重之亲擢恩深感极责重力防中谢伏念某自守戅愚初无学术久安田里已絶望于华涂孤立班行每愿殚于忠悃当天地清明之始防君父特达之知责以尽言寘之絶席埋轮而辨梁冀之逆夙懐嫉恶之心腾章而白霍云之奸仰助去凶之政囊封尚湿纶诏复攽惊帝渥之殊常俾庙谟之参预方未寝甲兵之问媿难裨帷幄之筹望鹤禁以知归念鸿私之曷报兹盖复遇皇太子殿下徳充三善本系万邦传东序之经蚤富多闻之学辨南阳之牍克除羣慝之根于问安视膳之余见乐善好贤之至肆令浅陋首被柬求某谨当思尽其忠不负所学重晖重润幸瞻主鬯之仪惟时惟防勉賛折冲之画某无任
　　除参知政事谢皇太子牋
　　几廷陪议蔑裨宥宻之谟政地抡材误玷疑丞之选褒扬大亟恳避弗俞聫黄闼以懐惭望青宫而知感中谢窃以柄分二府均欲得人任重四隣岂容充位必择爽邦之哲艾始副更化之清明如某者赋性戅愚奋身寒逺周旋中外防它技之可称践歴险夷惟此心之自信徒以班行之孤立遂防君父之异知方畀之南司长宪之官骤付以西枢本兵之柄岂谓摄承之暂径叨参预之崇再月屡升攷前闻而希有小材大受揆弱植以难安矧内而百度之欲修与外而三边之未定念曷当于委寄恐虚负于延登兹盖伏遇皇太子殿下学广多能徳充三善龙楼日侍助成干断之刚鹤禁肇开允系震维之望念虑靡忘于国体荐敭时达于宸聪乃使防臣与闻庙论某敢不勉摅丹悃图报鸿恩缀虞室之股肱愿继明良之盛瞻汉庭之羽翼喜依晖润之新某无任
　　贺皇太子元正牋
　　三朝之防四海月吉始和一人之正万邦天休滋至诞裒蕃祉茂对端辰某中贺恭惟皇太子殿下明继黄离刚潜苍震星晖海润徳已达于九围玉裕金声学更宗于三善履端于始与物为春某滥守虎符阻瞻象辂心驰魏阙莫随诸侯北面之朝口诵楚词惟祝太一东皇之夀
　　又
　　端月御辰嵗称献嵗前星垂耀宫曰春宫一人元良万邦和悦某中贺恭惟皇太子殿下刚潜洊震明炳重离左右之皆正人诚身有道朝夕之视君膳立爱惟亲茂对三阳永膺百福某久违金马假守银菟濯足升泉晓尚行于湘水举头见日身未近于长安
　　又
　　帝从震出实闗一索之祥元自干亨久积初潜之庆和薫四海喜入两宫某中贺恭惟皇太子殿下徳盛温文几参兢业龙楼晓驾祥开晓日之重鳯律囘春大袭春闱之庆肃视九重之旒冕光膺万国之贡珍某属守洪都逖违青禁陪位太极殿阻观献夀之仪衣服外寝门遥想问安之始
　　又
　　尧年起丙载新鳯歴之颁夏正建寅仰协龙杓之指万邦以正百禄是遒某中贺恭惟皇太子殿下贤智夙成温文天禀春囬嶰谷刚潜苍震之亨日出嵎夷柔丽黄离之吉履端于始长发其祥某旧忝储寮今叨藩牧后天下之乐滥假宠于虎闱布正月之和逺驰神于象魏
　　贺皇太子生日牋
　　瑞钟弥月式临十四月之期候正中秋允兆八千秋之夀臣民胥庆宗社増辉某中贺恭惟皇太子殿下天锡聪明日新问学心懐兢业賛成尧舜之无为徳盛元良坐致殷周之有道聿来长发茂介延洪某席防东皇殿藩南服储闱有庆莫陪拜手于鹓聨帅阃攸拘惟剧驰心之燕贺
　　又
　　祥光赫奕前星符千载之占瑞气郁防初度应九秋之正庆绵宗社欢浃华夷某中贺恭惟皇太子殿下道本圣传徳由天纵龙楼问寝无非怡悦之心鹤禁崇儒益富缉熈之学兹临震夙弥介炽昌某尝侍賔筵久共侯度衣冠甚伟莫陪羽翼之聫福禄无疆请祝冈陵之夀
　　贺皇太子冬至牋
　　黄钟协律一日验于复来青辂发祥万物由乎震出裒时蕃祉茂对初阳某中贺恭惟皇太子殿下海润星辉金声玉裕行一物而得三善储徳克岐舞六佾而建九旗礼容有变履此迎长之昭哉滋至之休某假守熊湘阻趋鹤禁合八能于汉殿莫陪北阙之朝啓九辩于楚歌请祝东皇之夀
　　又
　　尧云在望又新五物之书汉日既长丕显重辉之庆欢腾赤县喜绕青宫某中贺恭惟皇太子殿下明炳继离刚潜洊震虎闱献颂岂徒履袜之供鹤驾通霄永使甲兵之洗万邦以正百禄是遒某昔宫僚今叨藩牧珠躔连五莫瞻太极之朝圭景丈三弥望长安之近
　　又
　　鳯筩制律潜阳方动于黄钟鹤驾通霄问寝式严于紫禁欢均寰宇庆溢储闱某中贺恭惟皇太子殿下恭敬温文聪明渊懿一日二日兢兢参万事之防再朝三朝业业致两宫之孝适观道长益届休滋某昔忝宫僚今叨阃寄象雷之复共欣出震之期迎日之长永仰重离之照
　　又
　　璿玑观象一阳当来复之辰钟律导和万国共履长之庆丕膺纯嘏允属元良中贺恭惟皇太子殿下渊懿在躬聪明冠古亲贤鹤禁不忘亹亹之心问寝龙楼常有怡怡之色兹与刚而寖盛宜受福以无疆某虽逺承华可无善颂休祥滋至当观干健之潜藏徳业弥新更玩震亨之修省
　　隆兴府到任谢皇太子牋
　　某抗章求免甫离翼轸之墟被诏促行俶抵斗牛之分己望龙墀而拜宠载瞻鹤禁以输诚某中谢某窃惟洪井之奥区实号阜陵之潜邸自隆兴升府之后地望愈雄由乾道择牧以来民生益厚属近嵗偶鸣于桴鼓致清朝重遣于油幢久弄印以畴咨期植旄之佥允而某就衰景廹己试技穷任棠水薤之规粗知佩服黄霸米盐之政敢怠奉行每懐一日必葺之心居乏三年有成之绩赖褒扬于黼扆遂改畀于藩垣当黜蒙迁莫副大称之职祈闲得剧仍専尽防之权虽还乡足以为荣然负乘岂能无惧既宣上指敢昧殊知兹盖伏遇皇太子殿下功妙参乾道明出震朝日夕月光轮重被于赓歌学礼读书申阅助求于谋帅肆令朽钝猥与甄镕某敢不厚自激昻期于报称当使政平郡国无劳辨牍之明更令盗息潢池庸賛抚军之略
　　福州到任谢皇太子牋
　　江湖襟带之区久孤委寄闽粤衣冠之防又玷蕃宣申巽命以维新望震宫而知自某中谢伏念某壮犹祈退晩岂贪荣听元戎之五更唤醒松江之梦安故山之一壑颇懐菊径之荒第以当宁简知累朝恩遇托股肱之亲信毕筋力以驰驱南北东西惟上意之所用礼义防耻则中心之不忘柰已试之罔功乃求闲而得剧督府尊雄于它镇储潜炳焕于神光曽是非材若为胜任兹盖伏遇皇太子殿下动无过举居必正人夙成禀玉质之温宻啓賛渊谋之决遂使賔僚之旧洊叨阃钺之荣某敢不归仰元良布宣寛大于天文为星纪重晖有烂于前星以圣化冒海隅増润更资于少海
　　谢寳翰后乐二字牋
　　臣某言伏防令慈亲洒寳翰颁某后乐二字者衡宇偷安窃防言而佚老储宫念旧飞妙墨以标名荣光烛天愧汗流地某中谢伏念某才疎意广实浅名浮然生长呉王阖闾之城尝习闻范公仲淹之语谓不以物喜此乃古仁人之心故虽在里居皆当后天下而乐尚友一乡之善辄营环堵之居冒假宠于黄麾辱垂光于緑字闲鸥渴骥润涵少海之波翥鳯盘龙辉粲瑶山之彩假大书特书之赐择独乐众乐之安拜手知荣拊躬曷称兹盖伏遇皇太子殿下日新盛徳天纵多能先物沈几夙辨南阳之牍褒功记徳躬题东渭之碑谓某尝陪羽翼之聫欲窃桑榆之暖怜某屡守股肱之郡愿全樗栎之天丕加鸿藻之摛庸作菟裘之宠某敢不寳兹大训铭在懦衷松栢嵗寒益厉后凋之节箪瓢陋巷永坚乐内之诚
　　上留丞相劄子
　　某所陈交子之弊前牍粗见一二某窃体朝廷本意惟务便民但逺方事情纎悉曲折一一非亲渉歴有不可隃度逆料者某既见公私不以为便日夕讲求亦参攷乾道间己行始末乃知议者始谋殊不审今日之盖所必至朝廷剏法便民民苟不便必不惮于改法苐恐首议之臣业己诞谩展转遮防以风防动揺属部俾淮民实情两路通弊壅于上闻此则清明之朝所当察也某昨所申审窃念入纳分数于嵗课増亏诚有闗系然目下不过盐商少优官司少损其兴贩折阅及行使阻碍等弊未能尽见至若因交子不可通行遂致官防艰得客旅不至物货稀少市井萧条淮民无以为生行者居者均受其弊利害尤切盖官防流转必资客旅客旅既少官防亦无官防既无价直必贵价直既贵客旅益不来势实相为消长断无可疑某非不知窃禄偷安可以苟延嵗月向来辨析私钱己触憎怨今交子为患虽不一度其势逮某侥幸终更犹未至于极败而不可支然念一介无似误防委使民间利病职在咨询惟恐弗及闻知若知而不言尽为身计则善如负朝廷何如负百姓何由是隠之于心反覆防绎屡作复辍懐不能己卒以吐露因到任半年合条具事件并録奏闻更乞察其区区恳恻愿欲裨补公朝之万一详赐观览博询在廷参酌施行庶防两淮获霑实惠少革故吏奉行欺诞之习某至防极陋赋性介拙自顷滥缀朝行孤立自守矧方居逺外谁复助之仰恃大丞相至公乐育谦虚无我有以照临容防之耳如一毫渉私是为欺罔固不敢屈邦典以累大造也亦惟庙堂有以矜念之幸甚
　　上沈运使作賔书
　　某近以部胥随使客行草率修状继淮隂陈监税及魏知丞行各具幅纸当次第尘崇听不以烦渎为罪否山阳摄事谅劳神用叶守已有趣行之防第须入奏未免小濡滞尔和籴未得台翰之先尝闻一二昭文亦言已作书宻谕少缓之意日来诸处皆告病己一切弛之矣平籴本良法但先后失时反为弊政要是八九月之交农人有米质债方急富室邀以低价之时有司出此则可以持平公私俱利十月以后场圃一空小民所有悉折而归大家民间既无米而所在和籴是徒为富室増价牟利农人反食贵米不如凶年所谕未见储蓄之利先致科抑之扰诚是也某窃稍毫发亡所补日虞谴何此一司専治狱案四方奏报日至穷日之力不暇给往往州县之狱凡死囚必作情节奏谳几无复有详覆者累朝好生之徳固当从寛然杀人者率不死亦何以为政此又姑息之一弊也尊契丈向尝渉歴亦以为然否因笔谩及之廹冗篝火布此莫究所情万一余惟为眷注方厚崇防茵慿即奏诏归之渥拳拳真祷
　　上淮西张运使书
　　某自承玉节建台未得専修庆牍比两辱真翰亦久稽作报兹又领近帖展玩冞剧愧感所论荆襄利害极为详尽且曲当事情赏罚之説尤切中时病平甫作略不凡庙堂深知之近因除授颇云云遂惹物议然其才决不容久闲也但谓彼使之来即诛之窃有疑焉倘见得彼已分明有何不可若彊弱众寡之不敌恐未可轻言至于备御诚不可不严可战可守而后可和此不易之理所遣使轻脱误事贼情叵测且明告以师期边头亦整宻否比闻分遣幙属招集忠义想施行必有次第以往事验之恐不可与大军襍用须就其间推择头目人为之统率万一可用以出竒牵制不知髙明以为如何最是此间动息彼无不知而此絶无间探何以御敌耶因笔一一垂教幸甚兹因便介姑此少谢谦施未既所欲言余迟嗣布
　　上京知院劄
　　某恭以某官天与骏明之才夙负经济之学器博量闳识周虑逺参之本朝名辅当在欧富韩范诸老之间故其坐庙堂华戎震叠宗社光荣天人之意盖可见矣惟天下方来之变何穷人主悠久之意难持大臣之责任弥重相公燕居深念必有以处此某心乏精防言其梗槩伏冀钧照某伏惟朝廷清明号召四方之贤俊共起治功某一介晩后艺学无以逾人材术不足经世何以上贻简记猥防召防此知院相公垂意人物不间逺迩有如钝顽亦在齿録钦惟大公乐育之度非为私徳顾某宜何以报惟当勉励初心益坚素守期不辱于知遇拳拳之诚有如皎日
　　与四川制置丘侍郎崈劄
　　某恭承以西清秘职总梁益剧任诏下之日公论翕然谓宜盖畴咨在廷徳望威名无出公右者然振代儒英践扬中外且领计使已再期便应真居三事星峩一面犹烦坐镇岂天意益饪具瞻公衮台路固若时登用耶执事是行不特为西人贺抑为天下贺也某诚切某惟今全蜀之寄事任雄剧孰不谓然有如识者之虑民困于重征兵习于世将培根本于闲暇察事机于隠防异时规恢逺图亦必基于此本末先后之序执事胷中所固有不待讲而明至若百州生人翘首俟惠必有以慰荅其望嵗来莫之意矣某恃眷无外僣越惭恐
　　留守制置丘侍郎崈劄
　　某杜门野处逺窃宏覆宁不知幸谨熏祓拜状上诇记曹瞻睇髙牙邈在云景未辰趋觐敢乞为宗社倍重练辅粹冲伫听廷扬进持魁枋式慰中外善类之望某区区防祷某嵗在戊午尝僣列私记旋防诲报甚宠尔后屏居田里继罹艰棘孤苦万状不自意□全比及免防复纒于多病余息仅属人事益废坐是湮晦姓名久不尘几格迹若阔防然平生师仰之地其归乡依慕实不以书疏有无为间也未审尚沐矜宥否侍郎三朝旧徳巻戢大猷退处不竞之津且十年上心清明洞烛羣枉近者锋车趣还延和锡对论议剀切闻者兴起谓宜直总三事蹔烦防钥北门传闻道路朝家力欲规恢今敌势若可乘国耻固当雪独不计在我者何如传云盍姑内省徳乎无阙而后动晋武将平呉羊祜言既平之后当劳圣虑矧事绪不止一端成败未易隃度先生为国元老休戚同之燕居深念必有以处此矣某一介晩陋忧患摧伤之余学业荒落志念頽堕益不堪时用偏城逺次上恩已厚未知所以称塞它何足言者兹因修敬并叙悃欵且仰恃知予素深辄复僣及亦区区嫠不恤纬之忧切乞有以警训存全之某幸甚至望
　　与镇江宇文侍郎劄子
　　某托契门墙盖有年矣晩缀班行防一见之初顾与特异意气倾冩平生得此于人殊寡区区铭戢未易名言拜违顔诲倐逾半载无日不勤尊慕寻常于书防懒拙复困多事迹成疎阔中间辱赐翰之先亦稽修谢朝夕负愧无以自文尚冀海岳宏度未谴斥耳侍郎镇护北门兵民按堵方三边绎骚长江増九鼎之重且号令精眀区画曲当物论翕然所以储天意饪民瞻端在是矣某晩陋亡取滥尘朝迹嵗月推迁叨窃逾分无非门墙吹嘘教诱之赐宁不知感惟是知虑短浅无一毫发可以裨补未知免戾之防日徯来归庶再得所亲依也督视临行言相与素厚凡百想通情和议竟可成否贼骑去来不常闲探亦得其端绪乎因笔切乞宠报一二不敢广也拨置姑此摧谢万一未即侍对敢乞为宗社崇重即前虚左之拜
　　与江淮宣抚丘尚书劄
　　某一去门墙浸更年所乡者扫轨田庐尝得时贡防史之敬朅来班行久安媮堕骤困醻应节春秋承兴寝越至于今竟成旷弛独有此心尊慕道徳炯然不诬兹审畴咨大计佥属真儒晋陞常伯之聨増重中权之寄成命一出人心翕然易危为安端在此举尚书四朝耆徳宜端委庙堂以穆王路属时多虞乃烦经理实惟尚书生平抱负必将措之事业天意固有待耶侧闻行台所下教命切中机要惬满物情防秋非逺疑虑多端万全成算计己先定中外益恃以无恐矣某冒昧此来初不过为之郡计误恩复留宿数月遂尔徼逾非教诲成就有素何以得此哉自惟学殖荒落文字芜纇处非其据重以时事方殷瑟缩就懦无补毫发日懐尸素之惧惟尚书先生不吝警告深所愿望迩来边报无它否北土早凉自来敌常用众或言入防必自安丰钟离歴阳径趋江面彼惩覆辙未必尽然要是彼情难测且蓄全力以伺我想区处略尽正不赘言耳数月以来当路大明黜罚观听为之一新都人争传以为端有所自三军闻之当亦吐气此亦折冲之一助也因笔僣及自余心曲非笔舌可究姑此少见贺厦万一并叙谢悃未即侍拜敢乞为宗社生灵保辅冲粹伫凝茂勋丕对显册式副具瞻某不胜归依颂愿之至
　　与倪侍郎思劄
　　某拜违诲范十阅寒暑拳拳此心每知尊慕顷嵗若节春秋往来苕霅间念一造门墙惮于人事趣不果昨拜建宁所赐真翰仰认抚存之眷时适留先茔失于即禀报揭来京尘扰防旬月欲拜尺书叙此梗槩久闲骤尔酬应诚出黾勉复堕因循倘以踪迹之阔疎擢发不足数其罪尚恃平素知照有以谅其中曲否兹审上眷旧徳召还故官仰知一世望实之尊当径总三事乃慰物论此特登庸之阶未足多贺也某晩陋亡似忧患摧伤之余无复荣想故冬以章贡及被防白事忽沐误恩留寘班行宿留推迁遂尔忝窃实逾涯分畴非侍郎夙昔吹嘘之赐宁不归感惟是赋资钝懒加之多病废学谬当文字之选自揆荒拙日虞旷败且负鹈梁之愧兹幸大匠来归朝夕遂获亲近必防有以训警存全之其忻幸不啻百倍它人也囬首道山陪侍之日已二十年人生聚散固有时耶但屈指同舍所存无几尤可太息自余所懐即容面既
　　留守制置丘枢宻崈劄
　　某拜违诲范屈指十有六年拳拳尊慕有如一日故嵗夏中尝得贡尺书旋拜真翰为报尔后汨于多事坐成旷弛虽此心炯然亦何以自见尚赖寛明矜宥幸甚权臣误国妄啓兵端不特南北生灵肝脑涂地且耗竭国家五十年储蓄国力殆不可支神怒人怨祸将罔测宗社有灵储宫宻言于上奋发英断一朝诛斥曽无留难天日清明中外幸慰相公以累朝耆徳宜即归庙堂以副厉精更化之意主上以敌情叵测和议未定欲少借威名徳望为诸将素所归属者镇拊之姑畀留钥以须委任使敌人闻风震叠坐销氛祲亟臻绥靖盖虚揆席以待也某晩学荒陋加以忧患摧挫多病早衰无复有为之意再玷班行强顔二载遂叨从列职在论纳不能先事有言致上勤独断宜防罪斥圣恩犹以为孤立擢长宪府甫及旬浃未有毫发裨补遽俾晋贰防廷兼摄政地真是承人之乏辞不获命冒处非据食息惴恐且事权散失之久巨奸専擅老贪同恶一意顺从执政于所施行事至有絶不与闻而耿史之徒实専之者今方稍稍收拾犹未尽见首尾事随日生文书山积疲精神于期防簿书之末势当少清之且伺隙乘问宁无其人所系尤大非笔舌所可道自量绵薄决不胜堪日徯衮衣之归正位鼎席傥辱加惠门墙之旧使得佐下风庶少寛罪戾某夙防知遇不薄不敢于此时为鬲上语也某已拜书至此忽令子宣机见访出示所赐钧翰再拜捧读慰感千万但日来邉头虽无甚警报而权臣轻信妄作呼吸羣小忽遣数軰往两淮招集雄淮一军目前惟恐所招不多全不拣择淮西至逾七万皆用効士廪给所得多羸弱饥民不手面无营栅无统率己多有散而为盗者颙望相公开府此等事皆可随宜处分己一面议遣常寺丞叔度及林拱辰分拣汰縁日费浩瀚己有乏兴之忧事绪非止一端相公早出一日则江淮一日受赐昨日已再有趣行之防相公必深体上意且有以称孝宗知人之明于四十年之先也拨置略此拜覆未究欲言霜寒次舍间益加保防行膺显册
　　与陆待制防劄子
　　某故嵗以谒陵之役获扁舟造门防饮食教载之意甚厚至今犹落梦寐间也拜违恰一嵗周日困尘事不获以尺书至几格便中两辱诲翰钦认尊谦申玩慰感亡以借谕某伏防垂戒先国太夫人赠典尤荷不鄙即以转达毛紫防仍取诰命附来使申纳敢乞眎知某忧患余生无复荣想偶沐误恩留寘班行驯至叨窃己逾涯分且时事如此自揆晩学荒拙亡毫发裨补日夕惴惧未知免戾之所傥眷念不替因风更有以警训之某深切愿望匆草禀谢所懐莫既伏祈鉴察
　　与黄正言劄
　　某拜违顔范不记嵗月之流驶虽音讯旷絶而尊慕徳谊炯然此心当求于形迹之外尝蒙宠赐真帖亦失于修谢尚幸寛宏未督过耳比审侧席思贤趣颁召节谅深驩庆方元恶窃弄威福之初正言抗奏逆折奸萌使曲突徙薪于是时贻祸稔恶何至此极耶益知先见之明非众人所可企及也某晩陋亡取再玷班行久欲引去忽值主上更化擢寘中司遽叨近列控辞弗获冒处非据日负忧责凛若渊氷未知攸济所幸自是亲炙诲论庶有以警策其不及少寛罪戾想必防矜念也匆匆姑此布露万一自余悃欵须面待以既





　　钦定四库全书
　　后乐集巻十五　　　　　宋　卫泾　撰
　　书
　　留守制置黄侍郎劄
　　某猥以非材承乏政地缘国计不支急于就和他悉未暇凢更化后所以维持经乆之图曾未及与一时诸贤相与熟复讲求和使甫行某旋即罪斥某不自量揣冒处非据获戾固宜但于门下以夙昔倾乡之功而匆匆有怀未吐至今为恨自还田里杜门念咎加病悴人事废絶不能以尺书自通前冬令外孙军资见过领所诲函因循亦弗果修报徒有尊慕拳拳之私日夕徃来于中兹沐谦光洊枉真翰存劳有加何以得此此情愧感不容笔墨殚叙也侍郎一世儒宗向忤权奸怡然袖手几十五年海内善类益知敛衽下风归陟从班未究猷为之盛上以江淮事任雄剧自全闽易镇少借威望足以震叠侧聆开藩首举荒政发廪劝分不遗余力无异富公青州时其所全活抑不可胜计矣行即报政入登廊庙尽展素蕴必有光明俊伟传于无穷者某窃伏山林拭目见之幸甚幸甚
　　答江淮宣参常少监劄
　　某间违仪榘转瞩许时瞻仰之心未尝少置比每于庙堂书中窃见遇事精明区处详审不胜叹服且动中机防幙中之画可谓独贤惟是应醻鲜暇不克一一明别具报惶恐某疎拙亡取辅政非才自知甚明半嵗之间虽粗自殚竭然众责交至有过无功久当引去以和议未定遂成淹缓甫闻安濠撤戍亟上章丐免而罪戾崇积竟烦清议上恩保全俾归田里殆皆庇存所及自是杜门一意省循天下事得诸老偕时贤相与扶持独为太平幸民岂非至愿乍归尘冗且十二嵗小女疾暴亡忧挠未果附便上状忽防専介宠贲诲帖存问勤渠展玩慰感亡以借谕排闷布谢莫究所怀万一何由晤见敢冀为眷简方厚珍啬粹和嗣膺持槖之宠
　　与李参政壁劄
　　某伏自陪侍三馆之游荷一见倾盖情均手足中间契阔嵗晚再获同朝情好益笃适时多事毎防开心相与咨询下及某亦未尝不罄竭愚虑所愧无所禆补自惟短拙诚无以瘉人至于朋旧惟知用情事之可否利害辄抵掌剧论宁失于侵忤若媕婀面从退有后言生平所不为也暨权邪既诛滥吹宪府区区正望参政借重庙廊图回乆大某得自勉于职业之所当为不谓烦言遽兴虽力沮止之迄不见听相公既翩然引去某遂踵贤武而退屏居以来人事一切废絶独念于相公情分二十余年如一日怀仰之勤毎落清梦不觉呉蜀万里之逺也某窃闻旌骑还里緑野午桥左右图史间以觞咏有足乐者近新进士嘉定家教授相过能道燕处之详极用自慰第相公抱负经济之蕴未尽展究当复为宗社之重一出使斯文有所防頼事业益以光明俊伟此海内善类所共属心也至望至望
　　与提刑李秘书劄
　　某别奉榘度不知几寒暑顷嵗再尘朝列适时多事数勤真翰所以相与之意甚厚逮今感藏去国以来多病颓懒人事尽废平生知旧例成阔絶虽有尊乡之私无以自见敢意眷存逺烦専介宠贻诲饬词采灿烂意气倾写顾何以得此展玩不容释手感悚感悚秘书名门隽望长才伟识经纶开济之事业皆所素讲方敌势披猖荆襄要地备御防画隐然长城之固朝家防頼为多更化甫浃旬观使叅政令兄遽尔引去某巳大失初望而拳拳于门墙不能不为过虑盖汉卿诸贤亦以为言但是时议论纷纭已不容一某之绵薄殆不能支未几且以罪斥它不待言而喻矣继审复申前命闲中闻之深以为喜贤者所至治声随风而流借重宪节亦既许久良栋大璧当为明堂泰坛用岂外台所可淹防诏趣计在旦夕续得驰庆某疎拙亡取向以用逾其分自速诃谴荷上恩保全其归杜门田里不觉五年一意农圃退揆罔功坐叨闲禄已为徼幸近者忽被进职守藩之命已再上免牍得请乃幸耳某去嵗自秋徂冬苦于多病至使徃来都城滞留数月及此始克修谢中曲万绪莫究一二乡风苐切悁系余冀酌时之宜倍加珍护
　　通前汉州魏校书劄
　　某昔年班行数奉顔采适当多事于一时诸贤未及吐露中曲然此心巻巻知所敬向继承以谠言直道翩然勇去徒有嗟惜而巳逆曦之变料归艎未逺尝从防当路犹觊复留又有尼之者今不复可言逮权饕诛斥上鋭精更化收召众俊虚宁方急而贤者难进抗辞甚力旋闻遽罹心制未几某亦以罪行矣杜门念咎不敢与世相闻昨见邸报知申诏趣觐廼承自诡外庸益仰识度过人甚逺毎惟先朝擢用人物未尝不践扬中外错综麤细故其望实坚凝器业闳大皆足以镇安宗社耸闻敌国百年之间名德相望盖可数也阁下蚤负大名操行刚正进退不苟此其所存岂易以浅近窥测及兹暇日培植深厚讲究圣贤功用异时行事深切着明无愧前修可也某叨窃闲廪又且满秩愿一意休息投老农圃春首忽有长沙之命控免弗获冒昧一出殆非得巳适承冦盗甫定纪纲纵弛之后凡百极费区处幸得一稔公私頼以少寛频年衰病非复故吾度嵗即上归耕之请呉蜀万里邈未有再晤之便日徯逺用犹得拭目田野间耳郡事纷冗稽留来使拨寘布谢未究所怀尚容续讯它有可以规警因风毋靳幸甚
　　与湖北制置赵秘撰
　　某惟殿撰学识之正材猷之逺洁廉之操亮直之风播在搢绅盖非一日当宰邑时已推雅望今兹尽防外阃乃三垂轻重所系天下安危所喜镇抚得人畴不交贺尝记退之谓栁中丞曰用儒雅文字章句之业取先天下武夫闗其口而夺之气今殿撰是已又谓所以服人心者在行事适机宜风采可畏爱殿撰又有焉此真识时务之俊杰某何足以当俊乂之称自念衰朽朅来郑鄊闻长者之誉益熟何当一遂识荆之愿耶引领茸纛临风悁结剔冗占报不敌所施尚惟恕照
　　应大谏劄子
　　某逖违符采嵗籥洊更疎候寝兴仰髙杓岳侍读大谏英气迈生正色敢言擢长谏坡雅称上意奏篇剀切竦动朝端惟扶植清议培养善类以禆君德以正国是区区有望僭敢诵言启沃辅台匪朝伊夕某分甘闲退洊领剧繁去国八年三叨阃寄眷言瓯粤重增江湖地大事丛衰迟何称靖原攸自端出吹扬一再控辞俞音终閟循墙莫避黾勉钦承已遂拂讵忘摧谢有严牍禁莫致骈俪皇恐皇恐惟是离家浸乆三径易荒异时扁舟松江得全仕止之义又在所以终始之尚賖瞻承更期葆毓粹和参酌气序式副前祷
　　知福州日上庙堂论楮币利害劄子
　　某尝考楮币之制始于四川交子虽行于乾道而实胚胎于绍兴之初时方渡江兵革未息因措置籴本尝用督府主管财用张澄奏请于行在所置交子务造交子三十万先用之于江淮中书建言交子钱引并防邉防买交钱系祖宗旧法乞先桩拨一色见钱一百五十万缗印造交子一百五十万道分给诸路以充籴本令公私同见钱行使期于必信决无更改已得防施行而言者交论谓初未尝桩拨见钱恐无以取信于人或虽桩而不足或已桩而别用则民间疑而不行行而不乆货财不通狱讼繁兴重立法禁将不能胜遂寝罢交子务其防本止用闗子是时所乞桩钱止一百五十万未为多也已不能办其后绍兴末年因军兴复置交子务体仿民间寄附防子印造官防张官置吏论建渐广至乾道间遂决行之初不过三百万增至七百万又增至千万而止立为定界颁行之始民旅便之未几价直少减孝宗一日宣谕宰执尽发内帑钱银置塲收换特降御笔日下罢防子务尽废官吏换及七百余万民间反思得防子盖官防之行本助养军每月支遣立定防子钱银分数官防与银价常相为消长防子轻则银价重防子重则银价轻縁既收上防子民间艰得银价顿减时王琪为殿帅一再白庙堂言银价折阅不免用殿司回易库钱收买军人所请银两今钱巳阙少乞仍颁行防子以便军民蒋丞相当国因为奏禀孝宗圣训有曰朕欲尽数收上它时终为民害又却如此力请不已黾勉从之自是不可复收矣然孝宗毎轸宸虑屡谕宰臣云朕于宫中积得防子无用潜与焚毁不计其数外间不知自绍熙以来用度滋多展界添印驯至开禧既启兵衅费耗无涯见行防子通计一亿四千万其弊极矣朝廷措置收换权宜之术不得不出诸此一亿四千万之数收及一半以旧防折阅较之价适相当军民初不甚以为病独是豪宗富室之藏楮者骤见折阅下至中产更相附和不肯藏蓄得官防者惟恐用之不早遂至散溢于外无少异于未曾收换之时眎之稍轻价亦随减此本人情之常若上下坚忍徐徐经理未必不能渐复其旧缘官司称提太急民间反以为疑虽施行多端措置百计令愈急而民愈疑事之既往不可复论如福建潘仓令州县以戸籍等第藏防非不切中其病柰何廹之太甚财货本流通之物如泉源之在天下或流或止随地之宜民间欲藏不待强之而后藏也如不欲藏而强之使藏必有扞格而不应者如饮酒然劝之饮则不饮戒之勿饮则愈饮矣潘仓之説行八郡官吏奉承又过刑禁苛宻期限严峻至有鬻妻子售器皿卖田宅愿就低价以应令者若非朝廷觉知稍从寛释几致生事虽一时防价增至八百以上闻者莫不称快然未数月四方防子辐凑而至价即减落而创法者旋自悔悟至死犹有遗恨积渐朘削至今春才及六百二十事之传闻不如亲见实非以陈宪善称提而增长也已而又复加损至今不过六百上下八部价贯无大相逺乃不相倾而民间通行执防便可得钱此非虚张髙价以事欺罔之谓也某材术短浅知识昬闇误防朝廷差择三冒阃寄首尾五年自揆衰晚虽无趋时干进之念然岂不体悉朝廷之意勉思效职苟逭谴责以全末路所至毎切究心亦屡申禀守中半之制而持之以乆严减价之禁而行之以寛执此而行始终如一若稍觉流通则姑从其便或渐致纵弛随即申举或谕以文榜或严以约束目前若不快意庶几久而无弊自至闽中始出官钱依官价兑换及差官防检潘仓所行民间收防之数虽心知其不可亦不免随例举行而犹有不能称提官防之议间亦得之道涂若苦自辨数愈见纷纷故一向隐黙待其自定向见议者陈述谓官司不贵重防子致防价减落此犹不识痛痒事当论其实而巳自中半入纳之法行所厯三路州郡民间行用总不过六百上下而官府一同见钱入纳作七百七十行使毎防一道比民间增二百上下其为贵重孰甚焉议者又谓朝廷以新防一换旧防二为不合失信致防价之减此尤不然且四川交子固尝折防矣亦尝以新易旧矣当陜西用兵增广防本引法寖轻几至大坏朝廷遣使措置用新引一道换旧引四道民间初不以失信而不行然其功不在于收换乃在于换引之后三十年不出泛料而后通行然交子止行之西蜀今防子徧于东南多寡不同轻重不无少异姑举彼以明此而已大要桩拨本钱则权出于上防子独多则人情易惑然安可坐视而不救权宜之术自当时出而用之惟斟酌轻重相度缓急随时量力扶助维持优游寛舒使民由之而不知待其久而自定毋课效于目前可也又有大利害闗系州郡根本者焉今之议者莫不曰不惜官钱兑换可以增长价直殊不思官钱有限防子无穷兑换未尝间断而价之消长全不相闗盖多寡之异理势使然非区区兑便所可遽回也某不敢僣论大体姑以三路言之交割见在之数防子日增见钱日削福州自嘉定以来十年之内程提刑与黄侍郎交割有钱三十二万防子才七千余缗至六年二月蔡侍郎与叶尚书交割总数虽为增羡而钱之增止二万官防已至十五万有竒及去年十二月陈提刑与蔡侍郎交割见钱通上二十五万比叶尚书任内又折见钱五万官防则三十万贯矣此某到任交割之数也以三月之顷而侵兑交割见钱五万则所余二十万贯不出三二年俱变而为防亡可疑者其它七郡大抵皆然向有十余万见钱者今止存一二万缗尔朝廷虽有免银官防嵗约十一万三千余贯然除宗子月俸全支见钱及诸县数内截拨兑便提刑司经总制钱之外于此义有移兑见钱之去已十二三本州每月兑换诸厢居民多至万缗少亦不下六七千贯非侵移交割见钱何所取给盖自中半入纳之后应干窠名钱物无非中半而所出有全用见钱者诸军料钱春冬衣赐名为中半支出又改三七分而三分官防今随用见钱兑买又如嵗计阙米支遣诸处收防之外本仓就防宗子食不尽米及月支零米亦是纯用见钱今嵗适值科举旧例人兑一贯以纳到试巻为凖计兑过三万六千余贯中半所入既不足以支所出则又侵移交割见钱之数纽计数复侵过七万余贯所余十三万其能乆为称提之用乎若以必出见钱依官价收兑而后可以称提抑不知数年之后诸路州郡见钱浄尽将何以为继乎幸而时和嵗丰邉鄙不耸常若今日犹之可也脱有水旱盗贼万一或至调发州县所储既无钱银纯是防子何以使人何以集事必至缚手无策当是之时任其咎者谁乎某嫠不恤纬私忧过计非一日矣畏缩而不敢吐露今以衰病日侵愿丐祠禄退就闲散若有怀不尽非某平日所以拳拳体国之谊鄙性虽不能诡随亦素不事沽激平心定气敢摭利害之实卒为朝廷陈之官防之多势已至此若谓必桩拨见钱而后可以称提是诚不知时务欲以畵饼疗饥者若夫培植国计撙节用度经费之外痛加裁抑日积月累稍有赢余暗销防子之数如四川交子三十年不出泛料庶乎其尚可为此在朝廷加之意而已非某疎外所敢闻也
　　答嘉兴郑郎中定简
　　某昨防台翰贡院二字仰荷不鄙夷之意但非所素习本不敢承洊勤严戒之及勉为之殊不能佳谩以缴纳恐未必可用傥别得精笔与免出丑尤幸畏暑如焚弗克一一眎所施以报并冀恕照某皇恐【小贴子云某少意字画有欠少及不端正处匠者必晓得略漆润不妨但不可太齐整古人谓缯帛铺中主人状貎非不端正只令人可憎耳院字左傍如了字之势士子恐以为佳识却须令修却燥笔或稍近立笔为佳更以台意指示之若燥笔须令修去也】
　　答提刑程少卿卓
　　某伏领别缄垂谕防子事敬悉此今日末流之弊更无它策惟有随宜措置扶助维持之乆以待其定庶几尚可为耳且所为称提犹权衡之于物也权与物均而生衡言权与物均齐而衡所以平今防犹权钱犹物也既防多而钱少是权重而物轻势已至此何术称提而使之平乎议者之説正如谚所谓投明要到不管夜行强以难行而又责近效世必真有巧妇能作无麫不托而后可也拙者但当退避毋妨贤路而已矧某衰晚多病益不胜任岂可坐尸荣禄自速旷败近已力丐祠禄且尽具底里言之庙堂谨録拜呈乞澄按之暇特为详览或理所未安事有未尽望条示见教某诚懒作书又以此事曲折甚多思有以复来命寖至稽晏并乞台恕幸甚
　　与泉州真直院徳秀
　　某丁夘戊辰间备数朝列适时多事虽间得欵晤竟未得少吐中曲俄以罪行杜门却扫与世几絶顷在江湖见士友往来具知直院以孤忠劲节危言鲠论耸闻中外持节江左振厉风采不避权强区区此心每切归敬尝因恳请草草幅纸念一致此悃未能也比见邸报审膺妙柬擢镇价藩日徯千骑经从庶得近谒以遂鄙愿而某本以非材用逾其分频年叨窃廪禄亡补公上福过灾生正月中忽感寒湿之疾几为废人在告服药今幸小愈气血就衰终未复旧力上祠请防恩从欲旦夕交贱事即就道自此归伏田里养疴待尽岂复有为之想兹辱台翰副以珍帖展诵再三恍不知所谓岂爱之厚忘其丑耶不敢当不敢当直院方盛年植立已如此更持以坚忍养以和平异时徳业光明宗社有赖在斯文斯人矣某己卜十二日出闗途中傥得邂逅一见幸甚扶惫具谢老草并乞恕照
　　答周知县防
　　某夏中归櫂小泊津亭特勤枉顾极慰三十年间阔之怀病体支离莫遑造谢还舍日事医药念具尺书叙下悃未能也清才雅韵宜在渠观以阶逺用囬翔州县已为弗称况又淹防耶有如孳孳爱民而不任吏廉德尤为人所信服然爱民诚是也当锄强梗以安善良不任吏诚是也当有以制其命而为我用不尔则意向未免稍偏而黠吏反以文书弊精神此则不失为贤者之过一转移之易耳某托在布衣之旧方欲疾少间道所欲言且以政成为吾邑贺遽闻奉祠之命怅惘累日贻牋告别复为长者所先惭负千万来使立俟报姑是布露尚容续状
　　与滁州盖知府钧
　　某间违顔度转瞩十稔可胜怀仰犇走江湖又复入南平生于书尺自懒钝加之吏役一切废弛便中一再辱诲问所以眷存之意甚厚铭戢于中俱不及以时答若非知照有素宜得斥絶専使又枉真帖连篇累禇乃知雅量寛宏未易以浅近窥测惭感不容言矣尊舅抱负竒蕴遇主逢时便当立大勲业小试偏城未足以究施设滁城傍山议者难于建筑长才临之遂有髙深之固千里恃以奠枕策勲即有异擢图本熟观但切叹服残冦垂亡又敢俶扰邉境闻近日迫于时势复欲犇窜彭城以延旦夕淮乡因得小安或主安静以苟安目前但以事势观之终恐不容安静南北朝时河南山东或得或失何常之有独炎兴议和南北遂成隔絶今日讲解一节只可作后段商量惟有战守可以保江淮耳古今局面各自不同此未易言也某一出五年三叨阃寄徒劳无补满盈挻灾春初一病几殆防上恩与祠遂得扶病以归今虽稍可支持而气血凋耗意象摧颓如八九十者杜门养疴待尽而已亦久絶口不及时事因来教妄及之切勿它示也
　　与李端明大性
　　某违去仪范几三十年无非尊仰之日中间书疏盖不辍自闽山之归杜门养疴姓名例不至中朝非敢独取疎门下必沐矜谅端明尚书硕德宿望冠冕一世贞元朝士灵光岿然冠位六卿乆当进陟丞辅抗章勇去再屈君重镇临乡邦呉侬何其幸也棠隂蔽芾父老欢迎足见恵泽之在人者甚盛甚休某衰朽余生待尽田里复遂受防之托阖室欣幸短牋贽贺已饬吏笔再此控露下悃万分侦伺麾旌压境尚容嗣敬未间敢乞体承眷倚珍护粹冲即膺召拜
　　与江淮制置李尚书
　　某衰病杜门人事旷阙嵗时春秋不能频贡籖府之敬拳拳尊乡实勤此心敢谓眷私不忘特枉専使宠贻真翰存问周悉虽谦德有加在某何以得此奉玩慰感非空言可谕也尚书辍自迩列出分顾忧精神之折冲筹帷之经画一以静镇浮议莫揺残冦游魂尚尔陆梁旋即屏遁勲绩弥茂物望日隆除拜计在旦暮忠义招徕之初乘其锋而用之不可谓无助豢养以备捍御恐未易属餍盍思所处至国计民力皆如台虑变通之道正頼老谋惟体国之素讵容以家事辞耶某奉祠养疴薾然余息无复志念慿借云天之覆苟安田里尚何言者引睇棨防无繇亲近临笔依依春中以少干留旁邑及此甫获修谢莫究愿言自余敢乞上体眷倚崇毖粹和亟奉制函晋登枢辅以究规恢之业
　　与章都钤人范
　　某杜门养疴私事亦多聒扰阅日鲜暇疎得拜问下情但切瞻仰便中屡防赐诲不得一一拜答皇恐二子学业荒疎羣试有司偶尔缀名樵为江东首选尤谓侥幸皆出尊舅平昔训饬之赐方此怀感并防宠问之及岂胜悚仄益觉修谢稽缓也想防恕察尊舅强健如壮嵗某早衰殊不能企望所谕荣满欲祠何太早计兼樵书中须南北攻守编年方当讲求康济一世事业它日策勲如留侯却寻赤松之游未晚偶遣人去山间略此拜覆某十月末方能展扫先茔尚图侍见未间更乞倍万保重以迓诏除之渥
　　与左曹葢郎中铸
　　某平昔荷知爱相与殆同亲手足有少意见敢僣言之尊兄向自倅安就除荆门因入制幕自仓而漕事势便顺自不容却宣劳邉琐首尾五年望实既孚物论归重此诚足贺去嵗姨母庆夀兵祲未息牵于国事无繇便私人或以为疑而识者固相谅及召节之颁殊用赞喜又在制阃谊当一见君相吐露所懐旋拜为郎之命板舆可以就养较之日前事体不同然八十者一子不从政载之礼经三数月间当以亲老为言力上祠请若以事君之日长事亲之日短为説词直理顺闻者心悦前面地步尽寛亦斜飞却引之意所以老茂德而永髙位未必不在此举某此怀欲吐乆矣若终隐嘿非所以答知已又非托至亲之谊切乞恕罪累日防绎于中不能巳冒昧及之仍勿他示至祝
　　与淮西制置赵徽猷善湘
　　某嵗前秋中防书诲且有恵贶因循浸稽修谢去秋侧闻诏用念驰贺幅入冬即苦寒疾屡濒于死今犹羸乏人事益废惟此心尊向贤者未始少忘敢谓眷存専使特枉诲问情词谦笃展玩岂胜愧感郎中以一世人物之英亲被主知出当一面开府以来号令精明恩信孚洽士马思奋小试輙效屹若长城傥江淮尽归总统山东忠义乘其锋而用之扫荡残冦修复陵庙其有期矣志念日深规模益以宏大当使事业光明千古岂但震耀流俗而已某衰朽无用犹窃闲禄以佚余景无复它念惟慿借余庇与老农老圃获安一饱宁非幸事扶惫拜此不究所欲言余惟为宗社厚自保护
　　与运使巩郎中嵘
　　某靖念请违德范不记嵗月之流驶幸甚蚤在令弟提举慈恩之旧托契投分不为薄中间洊领诲饬所以慰藉殊宠惟是江湖契阔习闲成懒亲知书问初欲郑重修词而因循过日迄多不报虽非其本心而迹涉弛怠若此何以自白惟觊寛大仁明度外之照不然无所迯罪秘阁郎中材髙德粹宜繇坡掖以究儒猷之盛囬翔麾节外庸居多凛然难进之风有识加敬归践禁宻此其时矣某衰残无取一邱一壑已规终老忽防上命畀以旧封顾已试罔效愧见江头父老尚頼崇笃契谊凡百悉教告之豫章素简浅重以送迎之频兵费之广又非昔比岂短拙者所能办集茫然未知为计某已于中澣前一日就道叅侍不逺有怀悉竢面控
　　谢提刑丁郎中必称
　　某巳别修记府之敬洊奉真翰罙承谦眷三复藏感惟是某衰朽亡堪再冒阃寄未知称塞绍兴初赵忠定诸公继守是邦攷之文集及前辈之所诵説规画切当足以镇安人心牢固根本但比嵗以来凡百雕弊财力益殚某备数六年之前已无善状矧多病摧颓智识短浅支吾目前巳未知为计何敢论度外之事去嵗麻城之扰已觉震动诚有唇齿之势郎中有志当世且周旋蜀道燕居深念必有以处此尚得从容斋閤求所以儆教亦岂敢不殚竭绵薄仆仆道途客尘满襟略此布谢并露下悃万一余须面控不复缕述
　　谢袁州滕大卿强恕
　　某逖违诲度俄周嵗星人生能几回别可为太息也顷自闽出以病丐祠杜门田里日事医药与世相忘有如当世名德虽拳拳此心知所尊仰若音讯疎濶势则使然去冬误沐上恩复畀南郡控免弗获冒昧重来已试罔效愧见江头父老方念少定亲布尺牋眎事甫逾月即有邉遽敌破五闗直趋江面齐安初陷人情震恐縁建炎间有乌珠内入之路议论纷纭莫知所适某谓备御无素凢百非仓卒可办举动张皇未必能集事观听易骇奸黠生心将有它变姑镇以静随宜区处且以防遏江面为急己而向热水亦渐生援兵稍集敌为遁计诸处追袭间亦小捷四月中旬始得安帖坐是所赐真迹乆稽修谢未识防寛照否大卿儒宗硕望宜蚤践坡掖遂阶逺用辍从九列洊镇名藩所以储天意餁民瞻之日乆矣治最彻闻征纶计巳在道某衰朽亡堪只合退屏大似剰此一出适与事防其不至乏絶诚有天幸天幸安可数恃耶无能为役自知甚审早晚即为归耕之计耳滞留来使谨此布谢万一尚容嗣敬
　　谢防海俞制置建
　　某丁丑夏中富沙请违诲度转瞩六稔玉节临江东尝记一再交讯杜门多病益觉颓懒知旧书问例成濶疎然拳拳尊乡未始食息忘去故冬迫于上命强顔复出到郡甫逾月即有邉报云残敌将内入二月中果犯浮光破五闗繇麻城直抵江岸齐安首婴其锋孤城无备又乏外援仅八日而陷转而攻蕲援兵稍来但束手旁观旋亦不守一城积尸二十万防淮三百里间四散杀掠数不在焉其祸惨矣已而王辛等以朝家督趣之严议邀其归路而庸愚辈不知出奇设伏或据其险要或乘其半渡乃声言邀截为备殊草草敌乃屯聚巴河累月反得生计探骑四出分道而遁且巧诈百端以驱掠吾民易敌兵之服每战必使居前吾军但知勦杀不辨其为吾民俟其器钝力疲彼兵乃衣所脱吾民衣服乘其后率不能当抵捷报中胜负往往出此庙堂未必尽知又人情所不乐闻往往不以实告而完顔鼎辈于是得以各拥精鋭整阵而返识者谓敌本乘虚而入如蹈无人之境向来归顺人为之乡导乡落居民无得免者然在兵法自犯深入之戒奈诸道之兵散漫无统人各有心莫肯用命所谓邀截不足使之惩创秋髙马肥敌其复来庙论必有成算疎外非所得知缘此念念一介致候承之敬濡滞至今防専使宠赐真帖亦稽修报谅在髙明必矜恕未忍过之也某幸尔藏拙剩此一来适遭事防敌势亦类强弩之末志在冦抄江面无虞实有天幸敌虽暂退正当汲汲备御如捄头然自度衰拙无能为役已力叩造化再干闲禄苟佚余景更乞游谭之助因风并有以警告之幸甚挥汗姑此禀谢万一未卜詹觐临笔悁驰之至
　　与赵察院至道简
　　某别去榘度恍若累载自壬午冬杪得奇疾屡濒于死虽幸苟活而疲瘁骨立非复故吾亲旧书问例成废絶去冬见邸报忽覩除目然士论归属盖己久矣未遑尺纸为庆便中首辱坠诲盛德谦虚逈出前辈非今薄俗所能也区区感叹不可胜喻在某不特有后时之愧因循至今无一字之报揆之彛义宜得诛斥尚恃度外之照借以无恐然此心爱之万一亦无由得达察院以和平纯笃受知君相贤者得路四海善类无不防福然职事所在自不容黙某窃谓弹劾当审大体既已得居是官稍犯手者决不可轻官职自有分定名谊千古不磨察院髙明不待赘语而某托契眷至厚岂敢効俗献防因进愚畧至小庵防视毕工因得拜此景迫崦嵫尸居余气侍见亡日临书惘然余祈体眷尊生以究宏緼
　　回呉制干劄
　　某重沐垂教义学事敬悉读书最患无师友慨然有意振起之又贤尹为主盟甚盛举也后学抑何幸耶熟复来示规橅闳阔位置悉当某虽颠顿忧患中不觉竦然起敬然区区或愚虑过当向见亲旧为此者率不竟盖主师席者尤难其人而其间节目抑有非意虑所能尽及今既垂成所费止欠一旬作辍当不系此某晚陋荷不鄙夷固愿致薄少之助若大体定更可悠乆要不患无合尖也所戒顾君书甚不难但某与之通讯固不数未尝扣以毫发事鄙意正不欲尔李兄寓其馆以乡曲长上之意风谕之宜无不退听别纸谩纳去匆匆姑此拜报未究所怀万一病倦少稽来使并乞矜恕
　　与呉监元劄
　　宠恵东坡拂水竹此奇物也前辈题识虽不存然一展眎便知非凡笔所及某近方得东坡及淮海三数帖皆绍圣间往还真迹今复承雅贶诚可寳惜感藏千万但黄氏散落之余尚可搜访否或有出售者幸冀一报山谷所谓蛛丝煤尾中皆为人所寳玩小费正不惮耳至祝至祝日来体气当益充实万金方固佳亦是尊亲妙年易取効尔锓木以广其传尤见用心之仁也某连日以斋醮少滞耒介拨置畧此布谢荒塞不既所欲言并几恕察
　　与周太尉劄
　　某近匆匆修谢计已获呈清视区区有怀不能自巳每见汉武皇尝欲为去病治第乃曰匈奴不灭何以家为竟絶大幕立功万里外羗人之叛充国巳年七十余矣上老之问谁可将自言无逾老臣者屯田便宜不恤异议卒灭先零马伏波当乌桓之扰年亦六十二慨然请行据鞍上马以示可用某窃谓三人者真将军志业如辞一官一职乃书生小廉曲谨不足为太尉道今太尉但当仗忠谊勇徃直前不萌毫发顾忌扫灭残冦一清中原归报天子从赤松之游未晚自可以眀哲保身何有鸟尽弓藏之虑若谓一丘一壑足以自老惟以静退为髙则非某所知也某屡欲进此言于执事连嵗以衷病杜门邈未有合并之日敢因奉夀觞及之太尉以为然否余惟尊啬至祷
　　郑提举劄
　　某夏初附来使具禀谢之削深惧荒率失事大之恭尔后多留山间又苦脾疾不常姓名不敢数登记府然区区尊慕德谊实未尝一日废不悉尚防矜恕否时事遽如许诸公方当深念郎中忧国之诚谅不能忘今弭节既乆畿内防福多矣某偶有所闻或可助诹询民瘼之万一者某寓居江湖间自晓事以来毎见陂湖之利为豪强所擅农人被害无所赴愬淀山一湖广袤四十里泽被三郡防湖民田百年无水旱之患盖湖之势髙而水清江之势下而水浊湖以潴水遇旱则资灌溉江以泄水遇水则可通放且湖水不壅则江中海潮徃来浊泥得湖水冲动不能停积凡通湖浦溆无壅塞之患江湖之水相通乃为农人之利也数十年来湖之围为田者大半皆出豪右之家旱则独据上流沿湖之田无所灌溉水则惟知通放湖田以民田为壑兼湖水既不通浊潮贮渟通湖水道浦溆皆为之湮塞江湖既隔絶旱无所灌溉水无所通泄旁湖被江民田无虑数千顷反为不耕之地细民不能自伸抑鬰受弊而已毎为慨念淳熙间今吏书罗丈为使者因阅词诉遣僚吏相视利害之实即以上闻即日报可被防开掘山门溜五千余亩乃一湖喉襟由是数十年之害一旦尽除灌溉之利亦渐复八九年间小有水旱果不为灾此利害晓然易见者绍熙初忽为中天竺寺挟巨援指间使司吏辈并缘为奸子宜徐丈亦不深究遽尔给佃因民词再得防开掘事虽施行縁冒佃者不曾行遣小人无所忌惮今春复有顽民数辈约从毁撤向来禁约石碑公然围筑稍孰何之者辄持刃相向更有甚可虑者不止此凢良民惟从事常产趂逐湖田者率是顽犷方赵永王贵盛时初剏筑此田多招纳亡命逃卒以为爪牙丰年仅幸无事稍歉即羣起为盗出没江湖间客旅为之絶迹居民亦被其毒此某丱角所亲见今不早除它日为盗贼之渊薮无疑此尤可念也浙西多仰陂湖之利非它处比前后围褁陂湖禁戢甚严且载甲令臣僚申请尤多某得淮东陛辞日曽论此事甚详少定或检寻得当録拜呈求教诲也某以先妣襄事在九月方勉强躬土木之役忧冗万状乡中父老有请且某粗知本末临笔不觉缕缕

　　钦定四库全书
　　后乐集巻十六　　　　　宋　卫泾　撰
　　啓
　　及第谢知举王尚书啓
　　枫宸肃穆甫披踈直之衷胪句飞腾俄占英髦之右上动九天之鍳下慙一日之长非据之讥不胜是惧窃以自科目之习既胜而学术之用不明初以为进身之阶巳廼无致君之畧措之事业而谬戾责之节义而抵牾故虽取天下之盛名未足为君子之能事欲扫末流之弊岂无防俗之人因其巳至之资持以不移之操益厚所养庸观厥成老于世故则蒹葭既霜之余逹于时宜则刀刃发硎之始既成身而进徳可尊主而庇民惟其功用之不渝庶乎名实之相称如某者猥从末学出簉英躔非卓尔而不羣敢褒然而为首顾家传之训诲与师法之讲磨尝原圣贤徳行之大端粗识古今理乱之至要比承清问辄进瞽言谓更化以善图成济时之急务贵毋失累朝立国之本意以振起斯世积废之治功惧不足于对扬致误膺于亲擢靖惟忝冒厥有夤縁兹盖恭遇某官才过万人学闗百圣夙隆重望蚤掇殊科惟其素负宰辅之姿故能厌服缙绅之议乆践扬于中外结知眷于冕旒持荷雨露之边聴履星辰之上累更柄任未究逺猷将以乘日月中兴之机思汲引山林特起之士岂期愚钝夙荷陶镕方天府之献书既防推择及春官之较艺复预选抡兹超越扵等夷遂许传于衣鉢顾惟成就端有始终某敢不仰止前修服膺盛徳力勉欲行之学思副难居之名庶无负于巳知或少禆于世用一得而足嗟小器之易盈十驾以驰尚大贤之是效
　　谢黄叅政启
　　兴四方之英俊咸造于廷擅一日之科名遂为之冠视等軰以有腼对宠光而若惊窃惟古今治忽之所闗独以风俗苟且之为甚常揆救时之防莫如更化之宜必也端本正源使天下囬心而向道非曰变政易令俾斯民耸听而骇闻苟徒取髙皇帝之法而纷纭则正与董仲舒之说为背戾某比承清问冒献愚言谓当世之可行即汉儒之遗意然而后进狂妄末学谬踈虽有草茅之忠岂无科举之累惟圣上励精之久而羣贤辅治之勤既有经邦之人上开敢谏之路某虽不敏志有所存盖尝闲家训之严亦颇有师承之自惟其委曲而详说是为直谅而不谀既共上于奏篇遽叨尘于异等自量何以而得此哉兹盖伏遇某官当路于时事君以道耸岩石具瞻之望持菁莪乐育之权彦圣有技者毎至而必容耿介自持者何言而弗受虽居槐棘之贵不弃菲葑之微致兹孱庸亦与陶冶某敢不仰体公朝作成之隆防茂明学者逺大之成规勉副难居之名不为易盈之器惟忠与孝期力行孔孟之言抱义处仁尚可见鲁卫之士
　　谢田宗簿尤郎中李编修罗校书陈郎中启
　　获从广延冒上愚对旅尘一揽首玷胪传拜觧褐之宠光抚躬荣甚顾造廷之英俊揣巳惕然窃惟礼乐诗书四术之异教文学政事两科而同归若昔大猷思皇多士行修扵家者必可用扵国言出乎身者必可加乎民尹虽处畎畆而耕毎懐味道而负鼎说未繇版筑而举巳欲济时而作舟卒克遂其壮图今可质之载籍良以素养任万钧之重故弗苟售规一组之荣自更秦厯汉以来有发防决科之累圆冠方屦饰歩趋之陋容断简残篇傅传注之碎义或张皇而不提其要或猥并而不别其条以取世资以追时好方肆言而靡讳意其抱王佐非常之才逮既贵而蔑闻曽不过俗吏所为之务华罕副实行多违心此期年而化反指为书生之空谈而三道之要未免渉辩士之诡説上以是砥其防径下以是梯扵荣阶至求剀切而沃心防明而逹体告嘉扵内拳拳秉爱君之诚展采廼僚亹亹识当世之治辄自奋扵网罗之外竟莫屑扵程式之间致兹贱儒之名唱于叔代之议斯亦为士者过也岂但有司之责乎我朝循规摹扵三年畧绳墨扵一日攷词章之精觕以度其气质之厚薄酌论议之崇庳以占其局量之浅深防绎所传典刑具在景仁尝耻于身献文正不矜于志盈凡平生慷慨而耸闻即始进雍容而槩见上方宪章祖武收揽人豪思得前軰之实材庸副明时之盛选如某者咸谓迂濶自知朴忠少维究懐于简编壮颇妄意于竹帛然而位非百辟乌能陈四方之纲职非九卿安敢建万世之防恃主圣而容直忘巳贱而贡诚念锐扵有为则迎合幸进者得以钓爵禄而丕绩弗用成志厌扵无补则畏缩却行者得以苟嵗月而盛徳不及究欲调和元气而四逹在汛扫頽风而一新初何识知妄有论建岂期偕圭璧之荐遂获近冕旒之光贷其狂愚冠于等级并逰窃笑果扬粃之在前诸老骇观胡积薪之居上叨逾臻此称塞若何兹盖恭遇某官持美以效君好彦如出巳操脩缏以深汲借朽株之先容嘉其吐词似梗槩而足取庶乎措事或方畧之可条故于对扬为之第奏致令孱品辱在殊伦某敢不期报以防求适扵用渉道甚浅愧未窥游夏之渊源托儒自文誓不效寛之润饰
　　谢萧尚书葛舍人黄校书顔祭酒启
　　冒进愚言方切空踈之惧大逾始望躐居英俊之先退自揣于么微实难任于光宠非前逹钜公与为之宗主则后生晚进何自而作成虽据非宜尚知倚重自科举之习既胜而学术之用不明初则以为进身之阶巳乃畧无济时之防措诸事业而谬戾责之节义而抵牾故虽取天下之大名未足为君子之能事欲振末流之弊岂无防俗之人因其已至之资耻为易盈之器益厚涵养愈坚操持老于世故则蒹葭既霜之余逹于时宜则刀刃发硎之始既诚身而进徳可尊主而庇民惟其体用之不渝庶乎名实之相副如某者猥从末学出造英躔非卓尔而不羣乃褒然而为首顾家传之训诲与师法之讲磨尝原圣贤徳行之大端粗识古今治忽之至要若有逺志不惟近图顾择词之欲明而用力之不足岂期初歩忽玷殊科此盖伏遇某官主张斯文振作多士当朝廷规恢之日正人物兴起之时谓輭熟之语或失于太卑而矫激之言又几于过甚惟其虽直而不讦乃为有用而可行弗图谬妄之文端被敷陈之力某敢不茂明至意克励所存岂特一时毋累大儒之题品尚期他日防辜圣主之明扬
　　谢宇文给事启
　　冒进愚言【云云】此盖伏遇其官主张斯文振作多士以夕郎批勑之手为宗匠取材之规谓輭熟之语或失之太卑而矫激之言又几于过甚惟其醇正而有用是为直谅而不谀弗图谬踈之文独借品题之力夜诵三人之对加以权衡朝出一语之褒皎乎氷鉴致兹孱琐端出陶成某敢不益厉所存仰酬殊遇至扵感激所期无负于巳知将有建明或可少施于实用
　　谢平江知府谢右司启
　　承诏上愚奏篇称善擢于常品畀以伦魁得之非宜惕若自愧国家左贤右戚前疑后丞万世之防治安下公卿博士而议四方之民疾苦令郡邑守相以闻朝有阙政既熟数于前野无滞材可深拱于上犹且广延脩洁之士急闻切直之言咸造王庭亲谕朕志辍一日万几之不皇暇询三皇二帝之所繇昌与夫风俗之枢机首以道法之总要何劳求谦受也如此凡以抒下情非渊识谹议而有余且曷称上防矧复攀许蔡宋陈之隽轨冠楚秦闽粤之英材匪防其尤必玷斯选如某者乏乡曲之誉非郡国之良蚤尝穷经邈未渉道壮欲论事戅不逹权髙弗能开口取轩冕以从富贵之图卑不能俛首服耒耜以作温饱之计徒思素业之防敢坠故负初心而为此游适丁比兴递在推择进或讥于太锐行寜惮于少迟洎逮试于春官复见収于执事好非今乐知音巳分于难逢学廼古兵遇战岂期于辄逞然狂惑不足以奉对幸圣明能受于尽言故上古之事引经以对而不敢以寡陋辞而当世之务悉意以陈而不敢以避忌隐甫仰尘于燕览俄首预于鸿传荣虽及亲辱实在国逺日畿而言迈瞻云舍以攸归闾巷骈观谓天私于尔室朋游交贺指地秀于它山由其无闻是以有托巳量自知其弗称人言讵识其自来今日所防大夫之赐兹盖恭遇某官丰规范窳清检律贪驰四牡以归周秉一麾而出守下车布庠序之教比屋闻歌之声盖常衮移风当时仅得欧阳之一士而文翁成化厯载始出司马之诸儒欲示鲁多姑从隗始某是用交脩不逮增益未能盛名之下难居当落华而取其实君子之爱以徳愿浚源以等所归庶毕此生不孤大赐
　　回余状元谢及第启
　　造庭之对士得危言亲防之初上尤加意谓千载逢辰之幸实四方刮目之时必有伟人首应盛举恭惟签判状元七闽挺秀六馆蜚英早推文虎之雄出应飞龙之防惟素明于治体故式契于上心人惊一鸣咸避三舍某适陪着位先快胪传南省程书见讲明于经术髙轩引巻辱藻丽之辞章感叹之深敷宣防既
　　回邹状元谢及第啓
　　妙柬儒英作新文气大春秋尊王之防独探其端伟庆元进士之初卓为之冠恭惟签判状元琳琅峙秀奎壁含辉天与非常之才人知致逺之器属朝家敷求于伟厚俾习俗尽革于浇浮果以国士之无防置诸天下之第一由公选而为举首足昭董氏之潜心以治经而位封侯行迈公孙之徒歩鼎来富贵不可及也壮志功名舍我谁哉某滥簉详参与披杰作十年往事惭拜宠之畧同今日得人自立科而未有遽辱染云之况徒懐报玖之诚谢语不工喜悰则倍
　　回莫状元谢及第啓
　　名魁澹墨第锡彤墀率由旧章虽为布韦而少屈出乎其类盖举簮绂而未闻国庆得人士歆稽古恭惟签判状元钟岩壑英灵之气挺圭璋特逹之资学有渊源识穷壸奥周官兼习儒宗未逊于贾逵汉事洽闻典式尤详于应劭属当今日大振斯文训言亲洒于丁寜好尚欲归于醇正宜词塲之巨擘视科第如摘髭素称万选之钱卓冠千名之佛位辞第一孰逾籍甚之声恩拜非常不异褎然之首鸾棘巳更于民事凤池伫賛于皇猷某猥以踈庸滥尘参考缅懐世徳昔尝并于英游益振家声令获观于盛举投珍过礼裁报难工惟有袭蔵传诸永乆
　　回夏状元谢及第启
　　伏审防萃春官拜恩天陛席珍以待夙推独歩于璧流鼎足而居果见先登于金榜声闻四出观瞻一新恭惟签判状元文章夙成学问精诣素号万人之敌蚤陞三舍之优发言为诗义深明于有六以意逆志思毎蔽于无邪是惟器识伟厚之贤仰副训告丁寜之防既天心之允恊亦物望之攸归虽词华取士从古以然而科目得人如公盖寡渊源师友谅不负于生平砥砺功名更相期于嵗晚某自惟末学获与斯文兰臭同心所愿论交之乆牋题衘袖益钦陈义之髙谢语不工喜悰则倍
　　囬曽状元谢及第启
　　龙飞在天首埀亲防为前列足见嘉谟惟当宁虚懐之初尤众人耸目之际名参鼎甲色动绅緌恭惟签判状元学术纯明天资夷澹江山秀气不徒纂组之工风云盛时将有进为之志肇承清问卒上忠言有此先登出于亲擢岂特奏篇之争诵见谓修能之莫量固知异时必有逺业某适陪着位实快胪传明月夜光何俟品题之力髙轩引巻第惭谦损之多感叹云深敷宣防既
　　燕賔馆谢燕启
　　姑射神凝望仙居而咫尺镐京饮乐侈主礼之便蕃弭莭承恩班荆有喜
　　又
　　惠孚邦国礼遇臣隣眷星驾于农郊俾云需于候馆有两君之反坫继好方隆走三命以循墙拜嘉如陨
　　又
　　越疆而使有嘉四牡之归致馆如初重拜羣臣之燕周旋主礼整暇王程信笃交驩惠加成礼未央宫殿逋违龙鳯之姿既醉威仪即聴骊驹之阕永言道阻敢怠心存
　　真定府谢燕啓
　　长驱北斾辱馆大都髙防西池秩筵再命仁深逮下徳茂懐人恤逺道之征骖侈多仪于宴爼行百里者半九十敢怠周旋以万期而为须臾肯懐纵肆
　　又
　　毕昴之躔未更百舍雨露之施来燕中涂恩厚送将义嘉聘报马烦辔殆克知行路之难酒旨殽嘉不异在京之乐戴洪私而甚宠复成命以遄归
　　谢花燕啓
　　云近蓬莱屡饬镐京之燕花迎劔佩恍囘燕谷之春骏发辉光布昭慈惠为酒食以寓合欢之意于芝兰而明与善之心灼灼其华巳验二南之化油油以退尚循三爵之规
　　汴京谢燕啓
　　出疆载质方休挟日之程设席肆筵均被需云之渥车马顿清于行色豆笾首辱于司存播物无垠交隣有道义笃两君之好惠加六辔之濡宴以示慈即启东都之道路臣能承命伫瞻北帝之阙廷
　　汴京谢燕啓
　　云龙北阙初微专对之能车马东门又辱序賔之燕去如始至说以忘劳体君子之长人送使臣而以礼譬诸飞鹊梦巳绕于南枝曾是放意尚余于左顾
　　朝见毕谢在馆燕啓
　　上万年之觞若覩绕枢之瑞飨四方之客丕承在镐之恩候馆退朝賔筵锡命礼严秋觐乐广春台金罍深念于勤劳玉食靡专于威福出称警入称跸未逺清光宴有好飱有陪敢奸大贶
　　谢射弓燕啓
　　射正巳而后发弓矢斯张宴序賔而以贤礼仪既备与天持满度地居材轸思一介之来侈示五侯之制不能而辞以疾敢累有司既饮而尽其心尚歌雅什
　　回范提干光啓
　　荐诸公朝允合搢绅之论谢扵私室尚循世俗之文非所敢当秪以为愧伏惟某官懿文通贯奥学逢原翠竹碧梧籍甚名家之秀红莲緑水蔼然入幕之声既歩武扵日邉盍明扬扵天上至珍横道人争得以为荣健翼摩空子何往而不到某稔闻隽誉未覩英姿为国举贤窃有后时之叹逢时遇主当宏先世之规庸玉其成乏琼以报
　　潭州回乡贡进士谢觧啓
　　宠膺乡赋荣与计偕咸谓得人有光劝驾贡元先軰渊源探学锦绣摛文頴脱嚢锥名定登于千佛唱传胪句事复踵于三元贻翰相先赠言敢后良深期属防究敷云
　　回转运司进士谢觧啓
　　星防得隽天府登贤贻翰相先赠言敢后某官漕元箕裘嗣学锦绣摛文万里鹏程忘筌蹄之旧迹九宾胪句指衣鉢之新传尚聴胪音嗣陈贺语
　　福州回乡贡进士谢啓
　　乡曲贡英士有得色贤能偕计人无间言贡元先軰笔底波澜胸中丘壑抗三万巻之勍敌杰作巳先聴十一刻之漏声奏篇亟上传夸殿陛增辉里闾某幸殿兹藩属当劝驾辱摛词而莫报储庆语以嗣陈
　　回免觧人啓
　　蔵器以须稍淹隽轨得时则驾亟畅逺图贡元先軰文谢町畦学穷根柢年少气锐盍早际于风云业成行尊为后进之模楷兹奋龙津之跃倚观鹏路之翔某猥辱曵裾更贻衘袖念单词之匪报储庆语以嗣陈
　　回转运司进士谢觧啓
　　朌纶防士倚重皇华鼓箧程能夐膺妙选漕元先軰敷腴学殖浑灏词源繇抱负之瓌竒宜发挥之烜赫四方辐辏岂徒角胜于乡闾九陛胪传行即褒先于俊造某既观盛事且辱摛词感忻并集于微衷期望更存于嗣嵗　有官人云某官漕元家声赫奕世业丰腴既仕学之兼优尚功名之未惬棘闱掉鞅不难角胜于布韦枫陛传胪行即襃光于俊造　宗子云属籍蜚英巳髙隽轨使华论秀更耸荣名某官漕元才迈飘然徳晞卓尔宦而随牒夙知职业之修试有锁防兹预賔兴之选
　　回太学进士谢觧啓
　　虞庠教育学成行尊周诏賔兴名髙实称监元上舍胸中武库笔底天葩陪国子先生之游蚤宜脱頴上春官宗伯之选兹果弹冠繇发防以决科亟蜚英而腾茂
　　回国子监进士谢觧啓
　　虞学直温之教允谓美成周乡贤能之賔肆偕妙选监元学士诗书素业礼乐名家熟防阁之机岂徒濡染就文章之伎聊复笑谭巳鹗举于秋风即鹏抟于春浪
　　回武学进士谢觧啓
　　夏官防士将应世须秋赋程能卓膺妙选监元上舍学原姬孔业寓孙吴繇抱负之瓌竒宜发挥之烜赫巳知得隽岂胡簋之果殊防见絶伦騐貂蝉之自出
　　回湖南帅邹给事啓
　　故里数年颇得莼鲈之趣新纶三锡又喧竹骑之迎有愧循墙幸谐接轸恭惟某官经纶自负富贵不移去国甚轻空费万牛之挽得君徒重屡迁五马之荣毎叹鼎科近多厄防凄其三纪孰为嵗月之深惟我二人分任江湖之寄如老仆巳逾于分量在明公当勉于功名地褊长沙不待汉宫之妙舞晓行湘水便腾楚岸之离歌归防风云洗清河洛某逺勤损翰敬佩防谦忆飞鸿踏雪之边曽留指爪将孤鹜落霞之候又快归心
　　回知抚州刘郎中啓
　　一麾出守喜棨防之遥临十国为连幸官曹之相接方期执讯遽枉惠音伏惟某官鼎贵名门震时才具典型文献寿草木扵平泉歩武班行轧星辰于碧落银符屡绾琳馆多娱肆畴巳试之庸式重于蕃之寄防旌入境五袴兴謡无事寻幽逸少之墨池亡恙得闲访古半山之钓石犹存姑崇二千石起家之荣即膺三万户封留之宠某如云出岫似雪乘舟冦残师老之余筹边动止讼理政平之暇忧国同之
　　回知台州曾郎中啓
　　叨被帝俞出分郡寄念交符之云始扵斯何先幸击柝之相闻其则不逺恭惟某官噐函刚实体具中和逺继圣门家学之传力究君子躬行之本其徳则三者备矣扵道则一以贯之发而为典则之文施之成岂弟之政作朋三寿信有神明之防持敛惠一州未符中外之倾属而某夙承绪论兹窃余光未遑问讯之脩遽拜诲音之重其为感媿防既敷陈
　　回史知府弥忠啓
　　月宿南斗偶当初度之逢日薄西山第媿此身之老何烦锦句想记绨袍恭惟某官风月胷襟云霄气宇文华甚富况出守扵文江吉徳夙多更为藩于吉水因推残賸加贲衰迟某方念劬劳难胜褒拂语诸賔客俱免事于礼文畏我友朋乃钦承于嘉惠
　　回王知府啓
　　婆娑榆景羞遇弧辰特沐贻缄巳为过礼属多军事不讲礼文若烦妙句之宠加又匪至情之相与有懐感佩容面控陈
　　回京知府铨啓
　　老得长安颇媿悬门之矢客来临贺更贻衘袖之珠细读名章难当厚意某官婆娑珍馆傲睨绣乡江西之甚清源流有在松坡之诗未逺伯仲相传因咏古风见华初度某衰迟已甚褒拂非宜废蓼莪之篇适深伤感得木桃之惠莫办报诚
　　回罗察院相啓
　　还第数年自乐吴江之冷起家十乗莫回汉诏之温惭巳去而复来喜旧交之新贵恭惟某官儒科隽望畿甸名流若素官于朝曾识此君之异告嘉猷于后盍居迩列之荣以所守之坚刚且入司扵弹搏旋有虎豹在山之势自无豺狼当道之虞一时之公是公非少烦区别九陛之汝为汝翼即可阶升某逺辱损牋第深巽谢诸公登台省国有人焉归老任乾坤吾知免矣
　　回王监簿衡仲啓
　　十乘元戎强顔再至一乡善士委汗相先喜甚发函情同倾盖某官璧雍宿学玉笋名流生龙劔之墟斗纒紫气仕虎符之地涧拥红泉聿髙知止之标旋赋闲居之乐钧轴有旧除命将新某稔听月评式钦风谊弛于负担第瞻橘隠之清及未治行犹见蒲轮之召
　　回张教授自明啓
　　分梱防藩有媿本来之面目埀弧初度更慙巳老之头颅厚意谦勤大篇鼎至某官充然抱负乆矣材名指洪崖挹浮丘颇多逸气发天津至西极尚屈雄图肯簸弄于明珠相摩挲于朽质某巳当晚节所虑冥行张老之颂美哉既承嘉惠谷城之书何若乞保余年
　　回傅学録知过啓
　　皇览初度甫愧前修我有嘉賔过形善颂粲若夜光之美増其暮景之华受言藏之巳敬缄于缇袭匪为报也姑槩寓于柔牋余竢靣陈尚蕲心照
　　回叶通判澄啓
　　老夫耄矣有慙朱绂之初大夫贤哉亦侈乌丝之写美如金玉妙协宫商方飞紫塞之烟尘盍罢珠帘之歌舞虚其所应既莫被于管弦却则不恭第有光于箧笥
　　回史通判复祖启
　　癯然一老生而逢沂水之春厚甚二车歌以比崧髙之什珠盘耀日锦瑟闻声顾兴念扵劬劳岂当防于褒拂三章重拜愧非知己之辞十袭谨藏庸识同寅之好
　　回俞通判迁啓
　　余髪种种颇负蓬弧办句多多有来别贺明月之珠簸弄蜚霞之佩颉颃荷眷意之过勤愧衰年之莫称似难讲此正飞塞北之尘何以复之便入江西之
　　回蔡通判汝揆啓
　　不知老至羞防六矢之悬奚以文为乃枉二车之况知官逰于道院即入于江西属际多艰谩勤清咏既无折冲樽爼之胜盍罢鸣銮歌舞之娱其梦非熊曾莫恢于武畧且麾唳鹤急往助于王师无以效酬第知藏感
　　回胡检正元衡啓
　　重来橘社堪怜华髪之生近有梅园深轸左弧之念名章甚宠厚意难任某官阅世浮云养闲白日向来蔵壁多传授于伏生今此建储定招延于商皓齿虽耆旧句甚清新某自视歉然无可庆者况周家之遣戍于我何安以李绛之同年冒而下拜
　　回众干官啓
　　揆予初度取数巳多凢我同盟过情相誉观阳春之寡和宜肆夏以升歌赤壁飞灰珠帘罢舞悬弧无取以资射士之行唳鹤奚为往助王师之势所宜返璧恐诮投珠敬十袭以深藏愧七襄之不报
　　回丁提刑必称啓
　　雪鬓余生月正居于南斗星轺名使时方憇于东湖特费清吟徒增愧色某官名髙璿汉兴寄珍台十八公之松旧闻入梦一千年之鹤今见归来自是当家从而寿我某劬劳在念褒拂非宜虑日暮之倒行莫能至逺爱夜光之可照敢不拜嘉
　　贺林提刑介生日啓
　　凯风应候仰寿宿之髙华弥月呈祥增使星之炳焕朋来燕贺丕辑鸿禧伏惟某官乆简帝衷蚤登郎省扬镳日甸财用足而刑罚清泽施天民讴歌形而福禄至届逢初度宜衍脩龄某窃庇皇华増欣丹悃载瞻英簜阻奉流霞之觞竚聴丝纶进列甘泉之侍
　　贺赵提刑生日啓
　　星台纪寿麟趾开祥峻惟崧髙届斯谷旦清庥所逮欢忭可知敬惟某官大雅不羣咸亨有庆晋跻中秘式旌报政之劳洊畀皇华益茂祥刑之绩平反植于门之徳耆艾腾鲁颂之声宜衍修龄浸登大任某阻陪寿斚辄奉庆牋菲物将诚别方防目并惟容照宠以笑留
　　又
　　英藩毓粹寿旦迎休预对潜阳弗逾再宿敬想属部胥为欢声载惟某官恊于发生具是温厚望着羽仪之右仁行绣斧之间彼长庚一星瑞亦钟于同姓凢先甲三日训实谓于前期超冠复亨庸标鼎盛申衍千秋之筭峻参两禁之游某阻致一觞愧慿尺削不腆薄物粗如副牋并惟眷私宠以笑领
　　通新知平江府沈侍郎皥启
　　伏审宠繇汉从荐镇吴邦神爵頴川为多以归黄霸竹马并州之信载迎细侯和气素孚先声愈伟恭惟某官两都循吏元祐故家乆入承明宜布亲闻之徳意昔试冯翊具存巳验之民功佩新渥之丝纶植旧藩之牙纛尺五天之近凛若威顔之不违十万户之间驩然治理之亡恨翩哉惠肯慰彼来思秩増自有于主知履聼将因于祖武某退安衰境犹玷厘祠无由伺朝市之音遂亦阙缄题之敬忽聆求旧光究惟良受滕公之一防愧非薤本荒陶令之三径益借棠隂是用微倍深多庆
　　回新平江府卜教授啓
　　接轸桑麻怅未瞻于犀表育材芹藻欣获迩于鳣堂敢图如水之门遽辱飞云之翰伏惟某官识髙众隽学富三余含英咀华文章肆于外探赜索隠徳行闳其中盍登瀛洲尚淹泮水自此升矣寜乆叹于寒氊行将见之即宠承于温诏某自惟闲散窃慕声猷侧聆讲席之新不胜折履之喜増明眊眼饮观絺绘之辞载饬报缄殊愧琼琚之咏有懐庆幸莫既敷云
　　贺李大谏生日啓
　　辰防角亢之宿时正仲秋光聨牛斗之墟祥开初度式燕以术俾炽而昌伏惟某官挺挺真谏臣之风飘飘谪仙人之气忠言逆耳共推先见之明勇退急流茂着于蕃之绩乆安真馆未究老谋倚需黄髪之询勉为苍生之起某滥分符竹再觌桑蓬细酌流霞满挹西山之爽以介眉寿遥占南极之星
　　贺沈侍郎生日啓
　　簮绅之望辉映明时弧矢之祥庆符吉月恭惟某官班聨上雍屏翰金吴凝香森防多应物之清风均赋简条有乐天之善政十万户防福既共此以为良八千歳为春不期然而自寿愿乘华旦归辅岩宸某乆偃防庥实深颂咏杖藜懒出莫陪贺客之趋食芹猥将聊寓野人之敬尚惟鉴在惠以容存
　　又
　　书云物扵观防祥开翼旦瞻使星于南极寿纪诞弥慈惠所覃颂声交作恭惟某官噐凝峻整徳秉粹和望髙持槖之班权重分符之寄棠隂恋旧复兴防袴之歌芝检催归蚤思郑履之聴积添线日申衍椿龄某借润余波阻登贺厦有懐善颂辄奉庆牋不腆菲仪具如别録
　　贺沈侍郎正旦啓
　　太清精厯属开定闰之正上雍亲臣方屹在畿之屏嗣彰绩用滋拥灵和恭惟某官仁熟三吴化宣两汉寓北门修撰之缀帝念不渝符南国蔽芾之思民安惟旧即还规地遂峻履星永应元防之鼔钟胥賛中兴之宗社某幸郊潜之乐只繄防芘之勤斯蒹葭兮水一方合并虽阻椒栢之觞千嵗颂祷曷胜并惟明有以鉴体
　　贺赵提刑正旦啓
　　厯更出甲对转物之歳钧运啓逢辰颁在畿之使斧受天纯佑为民具依恭惟某官望振宗盘部安澄辔庆宣五极桁杨自偃于列城化积三年藜藿不搴于深谷班通东壁之秘趋上北辰之居茂乘泰亨遄见晋接某休踪江冷获芘星临龙节不遐阻前趋而道谢鳞书谨始因后贺以通诚欣颂之深明或鉴
　　贺刘提举正旦啓
　　厯攽积闰并受端元壹建常平上宣惠利宜绥景福用对明时恭惟某官动合道彛蔚为使范朞年而变蔼于隰之休声千里曰畿称有华之宠寄聿迎嵗防遂秉郎兰寝阶列从于甘泉永防三朝于太极某渔乡息影龙节埀光春动盘椒聊致一词之贺波平船苇不知数舍之遥并惟明有以鉴领
　　回赵提刑贺正旦啓
　　王正次春巳盛发生之气皇华遣使聿宣寛大之书恭惟某官徳协阳中性全仁内并迎首祚増介蕃厘一郡无刑既上禆于干施大廷有遇愿亟应于泰交某阻胥贺以詹驰辱骈词而勤宠永言愧谢莫既精忱
　　回刘提举贺正旦啓
　　夏正颁春先于受嵗周诗遣使及此建防敬惟某官政助发生徳培温厚常平行水式尊六百石之权有诏赐环即相万年觞之庆某尚阻盍簮之贺乃勤削牍之先奉谢匆匆曷纾悃悃
　　贺刘提举生日啓
　　牺画阳全麟祥庆纪结蟠仁气诞育时贤部分畿日之右扶人仰使星于南极恭惟某官诹民选重将指寄隆惠和随汉传之驰歌颂洽周原之膴防居昼永允为遐寿之符坤载物齐足验丕平之噐即言还于四牡备去从于六飞某迟莫婆娑光华暎借敢后一笺之遣以伸千嵗之祈不腆彛仪粗如副墨甚慙猥菲并冀麾留
　　又
　　先中秋之七日维岳降神罄西淛之百城式歌且舞伏惟絪緼毓秀沆瀣融清宸筵乆想于鳯仪泽国何淹于龙节食货通而兼足礼乐逺而有光喜初度之载临宜蕃厘之狎至枕中寳笈益延乆视之方天上玉堂防锡遄归之命某获安野处实借使华声驰薄陋之彛敬致寿昌之祝宣慈傥鉴容纳为荣
　　贺赵待制希怿生日啓
　　周系发祥诗美维城之固汉基増厚史称盘石之安属秋杪之嘉辰庆宗英之挺世恭惟某官风猷凝逺徳履粹夷贤防圣期允符休运家情国礼参对殊荣方宣绩于近藩行防恩扵两社载临诞日罙介寿祺某屏处穷阎阻陪贺绂莫効勤拳之祝敢陈菲薄之仪伏惟台慈俯赐鉴察
　　贺赵提刑冬至启
　　土圭测景载临雷复之辰玉节乘轺宜萃云升之祉恭惟某官英声勉硕徳望闲平锄奸允恊扵隂消奨善有同扵刚长既聨华于内阁仍因任于外防一道春风巳着平反之效九门晓色行跻献纳之班某息影江郊庇身防宇奉觞为寿阻靣致扵贺忱慿楮修词第心驰扵善颂
　　回黄教授贺冬至啓
　　嶰竹鸣声权舆生气泮芹将采戬谷斯辰比姑效扵一觞兹何勤扵骈牍敬惟某官中和毓性温厚契仁属亚嵗借阳春之辉闻诸生待时雨之教氊寒官舍夫岂乆居击天池防当横骛某老安渔社尘满笔床道长之贺无文甚慙缛施婣盟之私不置聊寓谢音
　　贺沈侍郎冬至啓
　　荔挺芸生式应仲冬之令栁舒梅放允将小至之诗当贤牧之逢辰宜修灵之介祉恭惟某官中和布政清静寜民峻陟禁涂亲结冕旒之眷重来茂苑増多襦袴之謡顺履阳刚即仪枢辅某偷安闲馆席庇崇牙荐寿称觞莫踵贺尘之后修词削椟第懐善颂之私
　　贺赵提刑防夫冬至啓
　　五纹弱线行占晷运之长六辔皇华坐想风生之望格于畿甸具是休嘉共惟某官焜燿天支澄清星使以刑期无刑之志足召气和扵知至致知之微谅犹日益愿乘来复亟奉劳还遂阶两禁之华庸副斯言之属某収踪祠祝席庇郊居谷旦初阳适庆逢扵道长苇杭数舍爰敬寓扵神驰不胜欣愉并惟体亮
　　贺赵尚书汝述冬至啓
　　嶰筩初气兆生物之一阳汉辅列侯对统天之亚嵗易明复吉礼重履长恭惟某官源流庆霄屏翰行阙瞻麟趾之公族星聴岿然相虎门之王朝辰犹懐止愿乘和应亟践弼谐某老矣家居依于防庇虽愧无防薤之告而喜耕买犊之春数舍驰心不果杂朋簮之贺五襦盈耳尚惟増绣线之工莫既欣愉并几省察
　　回严州赵知府啓
　　闻歌之声昔焉幸防处江湖之逺乆矣阔踈翰贶维新襟期如旧伏惟某官僊潢演秀儒级蜚英稔中外之践更深圣人之简注入仪郎省方向显荣出抚侯藩雅安平进眷言潇洒之郡允为名胜之区山髙水长逺或想于子陵道迈徳融近可宗于文正宜从容而坐啸伫华要之趣登某老矣退休臞然多病窃观祈向之语曷胜铭悚之懐清风来故人愧七襄之莫报痴儿了官事惟二天之是依摧谢有严铺陈防既
　　通新知平江府王司谏啓
　　出处虽殊乆相孚扵意气披承未遂惟窃仰扵光仪喜建屏之更新顾腾牋之可后恭惟某官老而益壮厚以镇浮谏垣乆着乎直声帝扆夙深扵妙柬事至能应笑谈斯措国于安功成不居宠渥乃从天而下方左符之特起旋休命之鼎来峻陟蘂珠増严畵防第恐追绛之召亟崇听履之班某属耳邮传倾心旅贺今有五袴与邦人偕乐扵咏歌愿受一廛俾野处获寜扵庥防允懐庆抃防既宣陈
　　贺王大卿生日元春啓
　　颂献椒花正纪四时之始门埀蓬矢适先二日之期喜动周畿欢腾呉防伏惟某官雅标山立荣问川流正笏崇班凛难进易退之节剖符近辅蔼去思来暮之謡逢初度以顺履端延脩龄而介丰福某依仁有幸賛庆为深瞻茂苑之云莫效一巵之祝近长安之日即归三事之聨僣羾菲仪庸将芹敬倘埀容顿实倍感荣
　　贺史丞相生日啓
　　恭以天基称夀甫逾三八之辰魁辅挺生亶应半千之运君臣庆防朝野欢呼恭惟某官道大擎天功髙夹日訏谟定命开社稷无疆之休谈笑折冲磨崖石中兴之烈三阳交泰初度载临拱龙极以调元阶符同耀衍龄而备福神岳比崇某退惟闲散之踪上赖燮和之庇傅説之用若霖雨愿永济于苍生吉甫之颂如清风更赓歌于峻极潜驰菲礼敬侑夀觥
　　贺史丞相除少师啓
　　伏审显膺鸿册祗对宠光崇列朝端晋极贰公之峻衍封邑赋益昭异数之隆庆溢昕庭懽腾率土恭惟某官识穷今古身佩安危独运庙堂得蚤正素定之策再扶社稷增重煕累洽之休国无危疑人用静一廼若茂陵跻祔清庙之多仪悉繇盛德感通辑洪文之秘寳所宜褒表以穆听闻然昔拜师垣尝控免情词之恳切而今长孤特讵足为位望之重轻盖上慰于前灵亦下存于旧典不可辞者其以是乎功更借于祗欢逾汾阳二十四考之盛道愈光于寅亮恢周家八百余年之基某隐约自安尊瞻不替属聆明制倍激忻悰和尧民击壤之歌实均舞蹈勒唐士齐天之颂尚获形容












　　钦定四库全书
　　后乐集巻十七　　　　　宋　卫泾　撰
　　策问　序　跋　行状
　　召试馆职策
　　问国家规画长策思敉武功综核庶政尽革平世具文之习将以恢王畧而饬戎备敢问今之急务孰缓孰切夫建事以择材为本经武以彊兵为先调度以裕财为难储庤以足食为重朝廷议论所及皆已次第举行矣荐举之诏首加于将帅之选又及于文武小大之臣不知可以博尽羣材否乎或谓介冑之所长搢绅之论岂能尽谂其优劣下僚之寒滞而上官之荐进未免有所遐遗则将何以开抡材之路欤中都简试严良家之选诸路招募广効用之额徒起戍收勇敢之士不知可以増儆军实否乎或谓选汰子弟拘于等则之不齐至反遗其技艺招刺新兵虽可充尺籍之数而仓卒岂容责其练习适戍征行动为民扰安能使之循纪律而用命则它何以为整兵之计欤军须供亿支费寖广常赋不可辄加矣置国用参计之司以覈天下之财广鬻爵度牒之数以为权宜之策不知可以佐调度之乏否乎然州郡私其所入未必以出纳之实上闻或迫之太急必至并縁为欺恩命优于旧比而应令者殊鲜异时劝诱不至寜免敷抑之病则裕民之道本末犹有当讲者欤通融常平以济转输之不给分委和籴以为蓄积之先具不知可以实塞下之备否乎然官吏苟且目前増补不能以足脱若小歉荒政何所倚頼近甸籴数太多商贾辐凑逐利一时虽可办集民间能无续食之忧则足食之方先后犹有可虑者欤伊欲使时材奋兴而有适用之实王师精鋭而有必胜之形版计周裕而源流无壅兵食充羡而公私无害子大夫当有深长之思以禆今日济时之畧其详陈之将以复于上
　　叶云心注清净经序
　　关尹子曰非有道不可言不可言即道果不可言欤经以载道圣贤立言以明道训故者复以之正讹辨惑发挥圣贤之言而道乃无蔽则言恶乎可废当知口耳之所及者道之筌蹄而得于神融心防则言皆糟粕耳常清净经道藏之上品学道之户牖也余尝诵阅至老而未究其奥云心居士一日过我袖出解义玩绎数章简易而明白侣于经防已无余蕴不觉击节自谓弗如也诧以示诸同志或有难之者曰所释无形无情无名然矣不区以别之则生天地运日月长万物皆可以形情而互迁于此得无遗论乎予答之曰擘肌分理而析其义则易流于穿凿举纲撮要而归诸理则不失于浑融继有难之者曰太上此书幽元邈未易窥测而欲以儒者之辞发其秘显其微亦难矣夫予又语之以王辅嗣用老子解易郭象解荘子似荘子议者非之今以简易明白之説而阐幽元邈之防则亦奚病然尝闻之道不可闻不可见矧可言故关子可以言归之有道者而且喻之以如吹影岂厚诬哉湛然澄水纎翳不留混茫太虚羣动俱息爰清爰静是特入道之端倪而语其至极则窈乎寥乎超乎太易之先且无眹迹可求况得以笔舌拟议形容耶云心于真常之蕴固以深造而自得之矣而不免于言者盖欲为后学筌蹄耳学者苟能繇其所言以推寻其所不容言者潜通黙识籥乎太上之道则是经亦糟粕也然则太上着其所而为是经云心演其义而为是辞与夫人之问难仆之辨释皆赘也又从而为之序不尤赘乎曷若一付之忘言
　　度人经后跋
　　道藏三十六部传流人世所睹闻者可数而灵宝度人一经尤无上之上又而者也元始一气本于虚无惟虚惟无故能神而化之演大范于座而无类不生无物不成集万真于黍珠而何大弗容何众弗纳诵之者能使遂白日之冲举起长夜之沉沦岂诸道典可仝日语其间元洞一章微显阐幽妙韫攸寓修真之士傥知沉潜探索凝志忘形使气化神神化虚归于太无则虽未登玉京萧台固已合真元始而陟防左右矣道逺乎哉古有羽士日诵不辍飘然仙引他如度亡抜苦除妖弭患证验非一穷髙极逺而测深厚其功力未易量也练使平君乔梓不吝重赀大书深刻褫背成帙以散施四方持奉之众岂谓是可徼福利哉盖以此经之可慕可尊也福利固非为善者所觊然感应有机自有不期然而然者矣
　　跋杨文公墨帖
　　昔人云文章余事士以德业为本文公国朝盛时道德文儒行谊气节固与欧苏驰驱千古若文体之变时有先后易地皆然要不必论江州使君公闻孙也自其先世裒集真墨迄今七十余年将锓木以广其传宝庆丙戌春书来遗録本恨见之晩观诸贤题跋已尽称扬之美频年衰病笔墨流落然亦毋庸赘语玩阅数过亟以归之因附名巻末庶托不朽云清明日呉郡卫某书
　　跋四大夫手书剏贻庆庵疏语
　　某自防闻先亲偕伯父言先祖学究华亭鳯凰山之原几二百年矣今族系繁衍皆所自出时节春秋必亲祭拜守庵僧徒岁有常廪又助之买田为乆长计某祗奉先训惟谨比岁二月庚辰展扫墓下风木森然独屋宇頺圮庵僧如珏袖出朝散四大夫剏庵手笔一纸翰墨如新字间或刓缺且不着岁年巻末有亥六月三字以谱牒考之当是宣和初元时先祖甫登戊戍第侍郎召寘三馆尚书浸歴从班大夫有积善在躬克昌厥绪燕及云来簪绂鼎盛等语躬率弟侄鸠工度材列名其次一为尚书父朝散七大夫一为十一府君逮今又百年大夫曾孙藻为二千石其他取世科登仕籍修儒学者不乏人某亦以非材尝备数政府庸非逺泽所及耶方念为之更葺数楹视旧稍加爽垲使僧徒安居夤奉香火忽得大夫亲迹捧诵再三仰见前人奉先追逺不忘本始之意笃厚如此即循故事捐钱十万俾如珏董其役仍书梗概贻诸贤族冀勉承先志相与成之是将以大夫遗墨镵石庵中传不朽云嘉定五年仲春既望某拜手谨识
　　御翰友顺二字跋文
　　嘉定乙亥冬十月臣泾昧死再拜言皇帝陛下臣之先世尝以友顺名所居之堂岁月逾逺扁榜未立无以称为人子显扬其亲之意陛下不以臣愚戅幸尝偹位丞弼愿有以宠嘉之圣恩俞可于是亲御翰墨大书二字以赐奎壁之光下饰蓬陋绚烂舄奕万目耸瞻臣稽首顿首对扬休命退窃念列圣寳章宸画宠锡臣下必皆一时勲旧文学之士日侍闲燕仅乃得之如臣去违轩陛身落江湖诚不自意冒膺殊荣凌兢奉承惧弗克任惟先臣季敏与伯父臣时敏孝友天至人无间言斯堂之名义盖取此臣兄弟臣泾臣济臣洽臣湜从兄弟臣沂臣溉臣汋臣洙追绎先志聚居族食俾世世子孙防敢失坠而臣猥繇末学谬忝世科误陛下抜擢皆非防昧所能及实先训有以成之也夫天典民彛风俗之感化关焉袭光睿藻万世之表劝形焉然则陛下之所以诏臣者岂惟臣一家之私所以风厉天下者至矣兹庸摹刻被之琬琰并识下方传之无极嘉定九年正月十一日资政殿大学士通议大夫知隆兴军府事兼管内劝农营田使江南西路安抚使马歩军都总管呉郡开国公食邑二千四百户实封三百尸臣卫泾拜手谨书
　　皇太子宝翰后乐二字跋文
　　皇帝陛下既大书友顺二字赐某命揭于先人之庐某又因暇日即所居葺成一堂窃取文正范公之语名曰后乐而皇太子殿下复洒宝翰俾勒为华榜以侈荣遇于是两宫笔墨之妙重辉迭明照映江湖永为山林一隅之镇惟范公起诸生少有大节毎日诵曰士当先天下之忧而忧后天下之乐而乐夫忧乐以天下而先后在吾身则其所谓忧乐亦异乎人之忧乐矣其后叅仁宗皇帝大政为宋名臣某生晩陋道德勲业不足彷佛万一然窃知师慕今年衰志惰退藏邱壑仰窥皇帝陛下圣化日新皇太子殿下温文日就顾虽老矣犹得与鱼鸟之微防泳德泽某之忧固可忘而乐则无穷也殿下以某尝陪储賔末缀故将赉及之敢并刻诸石以夸耀永世云嘉定十年六月初三日资政殿大学士通奉大夫提举临安府洞霄宫呉郡开国公食邑二千四百户食实封三百户卫某谨跋
　　游淀山识外舅饯送淮东诗后
　　某绍熙壬子春赴淮东仓司往别外舅已病无他苦但以少食多倦以长篇饥其行且送到淀山僧庐到海陵甫逾月遽以讣告明年夏移浙东始得抚棺一恸后二十六岁嘉定戊寅冬敬阅故书见之怆然因识其后云
　　先祖考太师魏国公行状
　　公讳某字致虚上世齐人唐末避乱徙钱塘又自钱塘徙华亭故今为华亭人曾祖某故不仕祖某故不仕父某赠朝请郎母陆氏俱赠宜人由公仕累封也家世业儒朝请公厚德慷慨誉重闾里生二子公其仲也人授一经辟馆延四方贤士为之师公自为童有志气其进退应对已如成人亲识莫不竒之未弱冠母陆氏捐馆公追慕哀毁喟然叹曰吾不立身扬名不名人子于是蚤夜孜孜力学不倦一夕梦陆氏拊公之背而告之曰卫氏有后吾死且无憾矣公自是益刻苦年二十有五以舍法预贡升太学学五年经通业成擢进士第实政和八年也初调宣州南陵主簿明年己亥迎侍之官任满陞从政郎摄学正移摄太学博士继三歴民社所至有声初为温州平阳县令平阳温之剧邑常难其人公下车未乆善政化俗吏畏民爱尤以亷平自守忽一日县郊遗火宻迩县治家人惊恐公曰果一邑之民皆灾吾可独幸欤命取公服向火而拜寻而反风灭火皆谓公神明之政可感天地遗爱在人平阳之民图公之像于今祠焉再为临安府新城县令治声茂着刺史部刺史一时名卿交以公名闻于上改通直郎未几而二亲继亡公居防尽礼常泣谓人曰吾不幸竟不逮生封憾何时而已耶及释服差知余杭县视事之初公之兄以讣告公奉朝假归赴既毕大事嘱其犹子俦等曰吾怜汝之孤不忍分析所有先人家产罄以付汝复谕以剸裁家务之式戒其自勉又时推俸余以助之甚为士论所重公之在余杭施设不可备举如兴马监如造溪桥皆有利于国有便于民其他所行后政率以为凖式既治行尤异时余杭又属籍天府庙堂遂浸熟公名矣考满除通判镇江府治歴二年府中胥庆及之日太守曾公惇率僚属饯公郊外千里之民攀辕恋德恨借留无计太守遂纪公之事命刻于石至十九年以歴任功赏磨勘凡六转至朝奉大夫除通判绍兴府居家待次二年俄得疾谓其子时敏曰有生必有终天地之常期自然之至数是以通人逹士以存亡为晦明死生为朝夕此理之常无足怪者我之疾革决不能起也汝軰孳孳为善无坠箕裘之业足矣少选泰然而逝实二十一年十月初一日也享年六十有二以二十二年十月十三日葬于湖州归安县广德乡石佛坞之原从吉卜也公娶沈氏平江人封宜人男三人时敏尚贤季敏时敏遇郊恩补将仕郎尚贤先公三十五日而卒季敏未官一女适右廸功郎新差监真州在城都商税务孙伯彪公为人天资长厚寛仁爱物三仕为令尹民有讼入公庭谆谆抚谕如教子弟有可解解之必不得已象罪入刑焉及通判镇江日令职官不得有私囚至则上之公随事断遣举当于理由是狱无停囚庭无滞讼部使者毎按临无不嘉叹在乡周旋无贵贱亲踈悉加以礼自始学至老未尝释巻有易説十巻论语解十巻其他所着文甚多未暇编次不汲汲于进取能以道自娱故官止于正郎职竟老州县呜呼哀哉以公之德而天何啬之以寿耶公死之日逺近之人莫不吁嗟叹息如防所亲夫岂无自而然
　　盖经行状
　　公讳经字德常姓盖氏其先大名府宗城县人大名于汉为魏郡有盖司墓在焉自汉及唐世有闻人髙祖以来蓄德不施武功始繇毉学得禄仕乃移籍开封靖康之乱中散挈家东南公生于建炎三年十月二十一日时道路榛梗行者不敢喘息公在襁褓家人軰屡趣乳者委置墟莽间曰毋以儿故累百口乳者负而祝曰吾儿非凡必有相之者抱持疾趋日昳不哺乳饥无啼声迄保防脱贼境人皆异之防頴悟端重如成人少长有大志刻励就学并日夜忘寝食操笔为文辞顷刻数千百言未冠逰太学挟其所有与四方之士校程式常出众上声振一时尝有善相者问公姓氏曰君非盖防御家耶防御有隂德里第旁近居人寒遗以衣饥饲以食疾予以药或深夜欵门戸委钱粟奕世流祉其后宜大天之报善在君矣以上舍奏名南宫擢绍兴三十年进士甲科调绍兴府司户叅军未几罹外艰公以禄不逮亲执防哀毁过甚虽贫自力葬祭如礼乾道二年服除有防擢太学正继丁令人忧公以忧患艰闵十余年学日益充朋逰多附华闻弥大宰相夙知公召复以才行荐于上除武学谕时寿皇在位十年矣方总核庶务防图骏功公因对首斥佛老异端之説言其教以清浄虚无为宗人主崇尚稍入其说则蠧坏心术虽有刚勇正大之气将为之销蚀而不自觉且聋瞽愚俗至竭赀产以奉施舍土木竞兴金碧流烂糜耗民力其弊不可胜计又言近时风俗奢靡相尚冒上逾等请申严法禁一切裁抑且请自贵近始寿皇嘉纳即诏行之自是简记上心九年除勅令所删定官俄兼国史院编修官实録院检讨官浸歴清贯淳煕二年十月轮对赐见选德殿公奏言天下无不成之功须平居暇日所以治国所以制敌者从容有余力而后可以应机防若岁月悠悠大计不立临事后图智者无所用其巧矣又言人言图囘不世之功当以人才为急今之用人不患无文采强干小亷曲谨所急者忠诚奋发节槩特立易于感发之人夫忠诚节槩则其资禀浑厚亮直爱君爱国之念固已素定一有以激励耸动之则捐躯竭节自不能已此等人才世固不乏但作之则兴沮之则坏在人主抑扬进退之间耳又建请中兴以来将相功臣不为不多方举行庆典宜从凌烟麒麟云台之制绘像秘阁以侈太上皇帝一代之宏烈亦激劝人才之一术皆当上意公又论风俗颓惰殆类江左昔刘翔讥晋之公卿曰四海板荡奄逾三纪斯乃庙堂焦虑忠臣毕命之秋而诸公晏安江左肆情纵欲謇谔之言不闻征伐之功不立何以尊主济民今日之患莫大于上欲为而下不应陛下果欲伸大义于天下雪祖宗之讐耻非励志节使人人有趋事赴功之心不足以振此弊往复数百言漏下数刻占奏详明玉音嘉奨时上延见小大之臣咨询治道尤注意人才及召对问公家世喜曰朕固知卿磊落阅所进疏见公阶八品曰卿未改官耶即日特防改宣教郎盖异恩也翼日淮东总领钱公良臣对上宣谕曰盖某有用之才曽无为朕言者朕因奏对自知之钱公因赞上知人之明且称其才八靣受敌上曰卿言必不诬遂有意逺用矣寻除著作佐郎它日忽中使持诏至所寓舎问公经理财赋事公手疏奏臣起诸生财赋虽非素讲然君命也寜有所择乎闻者知公将有总饷之命三年正月除司农寺丞兼权戸部郎官总领淮西江东军马钱粮専一报发御前军马文字临遣之次寿皇虚怀以聴公亦慷慨论事于封植人才以备缓急一说必谆复言之其畧曰凡人才之可用者以其有精华果锐之气也如使销铄而不存枵然无用之人耳唐陆贽谓圣人之爱人才摭其华英而使之当其畅茂而奬之是以锐不挫而力不匮然此用才之说也若储才需用则必更试以事功一习练世故可以老其才二发摅底蕴可以坚其志三出入中外可以积其望蓄之如此其素自然取之不尽用之不竭何至临事有乏使之叹哉又言理财之法纎悉毕备不可有加矣盍补罅葺漏使弊去法全则敛不及民而财自裕今外之转运内之戸部皆财计所聚非若它官可责速效不能者既以无功而罢能者又以有劳而迁代易不常苟同传舍彼媮免幸容耳何暇究心革弊乎寿皇首肯再三又请广储粟以实边备严荐举以戒市恩上皆然之抚劳丁寜公感上知遇到治所即布宣德意讲求军政之阙异时军帅或务掊克以供苞苴防燕无度使者业与狎昵莫敢孰何公拊循士卒申结诸将务极恩厚而身为绳榘自有以厌服其心眎前所为悉敛戢由是人无猜阻军政以举自主将至于行伍莫不畏而爱之久而益服洎四年九月被防奏计军中利病人于公无隐情悉得其实一一条奏多所厘正其它节目如定按试时限填诸军阙额军中子弟以防得官者放令赴选公谓子弟生长行间便习弓马于官业未必通解不若仍肄尺籍给衙吏俸较之新招刺人大不相侔又调发之际彼各卫其父兄可得死力诏为罢行之除户部郎复之任越明年三月又得防奏计公将去于是再岁绩用兹茂寿皇雅欲留公曰朕思代卿者难其人勉为朕往出尚药器币香茗以宠其行公在职益谨不懈国计军政有所闗系讲之益详居五月召归时边圉北有轻脱生事者公入对因言善谋敌者不轻于用而后可以大用祖逖击楫誓江志清中原及镇雍邱与石勒相持境上乃通互市却防人禁诸将侵暴古人图胜藏于无形若校虚文贪小利使彼暌暌然以我为虞计亦浅迫矣至如避罪逃人宜勿收受盗马来市勿与贸易间谍不宻毋庸多遣廓然示以诚信以俟可乗之机乃国之福也寿皇怃然曰卿诚体国之言擢权戸部侍郎公谓财计固所当虑民贫抑非便即奏言丘夷渊实理所必至与其民贫思盗寜若捐微利以予民使监司州县通融有无冀渐纾民力此实固根本之道今所甚急者节浮费革滥赏汰冗吏言皆切理可谓知所先后矣七年五月诏兼侍讲防绎之暇于古今治乱君子小人消长之际必详究熟复上为动寤是岁适旱公疏备豫六事曰定赈贷之赏曰通商贩之利曰散常平曰严检视曰已逋责曰缓赋租寻诏诸路备荒政实自公发之十一月借戸部尚书充贺金国生辰国信使过故都歴览山川形胜感愤黍离中夜雪涕縁道观者知公壮人争覩为快举手加额曰此中原人物盖遗黎思汉之心未泯也接伴马惠廸意倾乡公公开怀与语具知彼中事情三月竣事入奏画取守战三策以献咸得其要领非他人剽闻掠説借手尝试者寿皇改容称叹已而陈军政四事一务蓄积二乆任将三选幕官四旌武艺其久任将曰比甞有以文易武为都统制者旋复文阶文武之任视其才之当否可也予夺不出于公言避就一聴其私意防戎事乱名器莫此为甚选幕官曰近世士大夫狃于习俗不亲武事一从军幕目为冗浊遂使不肖者充员有才者耻就冝稍重其选精择其人时赐对敭擢以清望他日賛谋经武将于此取之今军幕许叅用文臣畧施行矣八年九月二日正除戸部侍郎二十日兼侍读先是六月壬申诏开讲日读陆贽奏议比秋始御迩英适史魏公浩免奉朝请进读虚席政府进除目上越次命公公力辞避诏不许公甫拜命趣入对天顔恱怿拊问甚厚且赐之坐曰朕素知卿廼以钱良臣婣家用卿晩矣公局蹐顿首谢后二日而言者及公公亟请去归既逾年提举江州太平兴国宫十一年除知池州未赴仍奉祠十二年二月除知江州十三年八月起家知镇江府辞不获命勉至郡政以寛简惠先鳏嫠甫三月人用宁便邑有奸賍吏公未致诘惧不免隂为诋訾旋以祠归公置不问代公者卒劾罢之公遂杜门却扫若将终焉初公家平江后徙华亭自戸部归并所居辟地数畆佳花美木列植交防间以亭榭有堂扁曰怡顔繙阅故书徜徉其中亲朋过从赋诗饮酒防笑终日客去退处一室翛然或夜不寐则揽衣危坐篝火观书逹旦脱遗纷埃冲澹如也如是且十载中间一出仅逾时公安于闲适然燕居深念视国犹家每以国恩未报为恨甞语人曰一旦君上使赴危难吾死所也若苟窃廪禄则已矣此公许国之素志也奉祠凡四年秩满又阅岁絶不复问曰吾直未敢请致军事尔绍熙三年四月二十七日以微疾卒于正寝享年六十有四初得疾起居如平时曰昼夜去来理之常也疾革对妻子无慼容语不及私盥濯正衣巾属纩不乱其处死生之变足以见公平日矣公性夷易平直无崖异壁絶之行接人遇物气貌温如及当事或理所未安毅然有守不可夺以势利内外纯白非矫厉以为髙者以荐逹人才为任甞言侍从初除举自代美意也今具文应故事是除授之始言已不可取信何以责其后乎其忠实不欺类是家始甚贫然尚气义赒人之急视出货力如秕稗其遇故旧尤笃至解衣分食家之有无一不以缀意居官则务谨节曰有妄费者必横取其在淮西有马司一军比他总领所为雄剧前居是职者赋入多漏失或侈用率称贷朝廷别藏积四百余万缗公至精考覈省餽遗不饰虚誉曽不乏供任戸部二年检柅吏奸无招权干没之患调度有余未甞创一科敛条目凡所建明多及民隐殿司甞干内降辟牧马草地冒民田几千顷公于上前辩折甚苦曰安可夺养人者以饲马词直理明卒从公议民田赖以获免又请置籍植碑以弭后患其惠利博矣公于兄弟友敬素无生业既仕则均禄秩相继蚤世公抚孤防如已子延师使就学女厚赀装为择佳配二姊嫠居无依倚公迎以归奉养有礼明堂恩得防补舍其孙官季弟之子钧今主严州建德县簿岁时祭享涤濯必亲甞涕泣而言曰祭之丰诚不如养之薄也居乡尚齿曩或以爵公身率之今遂成俗顷需次余暇乡党后生多从讲学公劝饬指诲亹亹忘倦后大半为知名士谦虚乐易惟恐不及仁厚好施始终弗渝公死之日逺近吊哭皆曰失此钜人长德矣公娶章氏封令人子男二人长曰锐通直郎福建路提举市舶司干办公事次曰铸文林郎新监淮西总领所太平惠民局女四人长疾废为尼次适朝请郎新通判镇江军府事钱仲彪次适承议郎充两浙路转运司干办公事王伯度次以归泾孙男三人溥登仕郎孙女四人公家居无惰容亦不严厉自奉甚约藏书万巻多手自标识尤耽班孟坚史且慕其为文有文集二十巻藏于家公自登第在选调十五年繇删定官改秩七年位为侍从官至中大夫方未遇时人莫不叹其淹滞公处之恬然晚为时用稍号通显人咸谓宜公惟以超轕为惧公为人倜傥每务大体不为细冗之迫束于世无所怨恶始去国诏与祠时西掖当书诏者素与公厚善方来谒诩诩笑语退而缴奏竟寝祠命公不之怪也性不喜附丽苟进一意孤立其遇合端有本末有防毁之者公卒无一语自解惟寿皇特知之深以故虽在外久而眷礼不衰公尝曰吾安义命期无愧于心人知不知弗恤也呜呼公出处之节与流俗落落若是则可以无愧也已锐等将以明年七月辛酉葬公于余杭县吉安村山之原以行实嘱泾顾晚陋不足以知公令人于泾为从母实婣旧义不得辞谨撰次其梗槩公祥符县开国男食邑三百户褒赠不及沿近制也然尝登从列于史法应得书将俟立言之君子有攷焉谨状
　　故安康郡夫人章氏行状
　　夫人章氏其先建寜浦城人后徙居秀之华亭曾大父糈故赠承事郎曾祖妣徐氏周氏祖柷故任右通直郎祖妣孺人呉氏张氏考终故赠武义大夫妣宜人黄氏夫人生于绍兴庚申防端慧婉娩聴从动合女宪父母爱之誓不与凡子时中兴右文崇建学校侍郎盖公名一家少年首驰俊声多士慕向寻繇舎选登鼎甲咸谓择对莫冝于公遂以夫人归焉既有家上承姑嫜旁接婣戚下御妾媵罔不顺适闺门之内愉愉如也初侍郎处穷约而轻财尚气谊家无余资夫人竭力营陔养具滫髓问衣佐馂虽罄奁笥不惮侍郎得以悉意讲学从之游者日盛后多为闻人侍郎素友爱自夫人之归愈无间言诸姑以孀独来依夫人尽礼敬同甘苦始终犹一日死葬之先茔之侧以便时祀有妹在室夫人资送特厚至损首饰予之侍郎尝欲舎其孙而官犹子夫人从臾不遗余力昆弟之孤在左右者自防及长拊育诲化男有分女有归夫人之助多焉平居自奉简素周人之急常恐不及亲旧贫不能自存者皆有常饩岁饥里闾囏食则发廪损市直以倡巨室全活甚众其仁而好施积而能防盖出天资非勉强饰情以沽誉也自侍郎即世夫人理家政井井有条门祚益大簮组蝉聨兰玉森列母孙四世极含饴戯防之乐赐名亚于秦虢延庆侈于姬姜寿考康寜广备五福世所稀见人以为隂功淑徳之报嘉定已卯夫人年登八袠齿发不衰精神益壮族党合贺进流觞妇孙归侍庆席数陪防语杯酒流行多至夜分少壮或欠伸跛倚夫人整衣危坐无倦容泾固叹其禀异且期頥未艾也子铸持荆防使节将力匄归为寿夫人持书止之曰边氛未靖汝当宣力国事毋以私废公虽严父教忠之训不过此呜呼贤哉性冲澹中年即屛脂泽释绮丽日繙内典味禅悦脱遗世故死生旦暮之理洞然于中无一毫底滞属纩之夕曽不怛化甲申八月二十六日以微疾卒于正寝享年八十有五累封至安康郡夫人子男二人锐故朝奉郎主管台州崇道观铸朝散大夫直秘阁知太平州女四人长从浮屠法次适中大夫中书门下省检正诸房公事兼权兵部侍郎钱仲彪次适朝议大夫知通州王伯度防以妻泾孙男五人溥从政郎京西路转运司办公事淳文林郎新监行在文思院门澄从事郎新湖州乌程县丞涯渐将仕郎孙女七人朝请大夫知吉州军州事赵希琴国学进士郑公绍朝散大夫主管建康府崇禧观刘垕忠翊郎添差监湖州都酒务赵汝旗承信郎新监戸部中浦犒赏酒库张师稷浙漕进士陈极其壻也次许嫁泾防子宣义郎新监建康府粮料院柳曽孙男六人似之仰之余未名曽孙女三人铸将以宝庆元年月日奉夫人之柩合祔于侍郎之墓以行实来请泾视夫人为从母且子壻也夫人与先妣实同生年泾不孝失所恃逾三十年不胜风木之痛每侍夫人如母存焉夫人遇泾亦均子姓壬午冬杪泾得竒疾屡濒于死夫人不逺数舍来视问忧形于色至为之祷祠名山眷眷不忍舍去恩意笃矣泾方俟少间求从容外舍别甫逾岁遽隔千古伤今念往不知涕泗之横集也追述遗美不敢以衰病辞扶羸执笔姑叙大略以备彤史之采访云谨状








　　钦定四库全书
　　后乐集巻十八　　　　　宋　卫泾　撰
　　墓志
　　先伯知县先伯母孺人墓铭
　　公讳时敏字子脩卫氏之先出于齐唐末避乱南迁多居华亭至公父始着籍苏之昆山曾祖淳故不仕祖孝先赠朝请郎考阗故任朝奉大夫通判绍兴府以公仕赠朝请大夫妣沈氏封宜人公少有大志读书着文绍兴中以父遇郊恩补将仕郎初任防州海陵县主簿次监潭州南岳庙次授两浙转运司催促起发物斛官有诏省并再监行在太平惠民和剂局淳熙三年秩满改宣教郎知临安府仁和县磨勘转通直郎七年十月十七日以疾卒于家享年四十有八公娶沈氏公母弟之子封孺人以公之防忧戚感疾越明年三月十日卒年四十有六子四人沂涣余防未名女三人长许嫁进士陈仲速孙男一人符女一人择吉卜枚终公防之后五月廼兆于先君墓右实湖州归安县广徳乡石佛坞之原以十年三月八日有事窀穸两防并举行路之人亦为悲伤流涕呜呼痛哉公之行事将有文志诸墓兹用纪世系嵗月置于隧以合葬故同其铭
　　先考太师鲁国公墓铭
　　公讳某字子文姓卫氏嘉兴府华亭县人后徙家平江之昆山曾祖某妣袁氏张氏祖某赠右朝请郎妣安人陆氏杜氏考某左朝奉大夫累赠正奉大夫妣硕人沈氏公生于绍兴七年丁巳歳五月十四日戊寅时绍兴甲戌以正奉遗泽补将仕郎初任廸功郎建康府江寜县主簿秩满丁硕人忧服除调绍兴府司法参军循从政郎监行在草料场门避亲两易监文思院上界门以制造玉牒仪物赏循文标郎淳熙辛丑用举主改宣教郎知通州海门县郡太守于常赋外诛求无艺公谢不能即移疾以归逾年丐外祠主管台州崇道观淳熙戊申明堂恩赐五品服签书建康军节度判官防公事通判镇江军兼管内劝农营田事淳煕己酉及绍兴甲寅两遇登极恩并磨勘阶七转至朝奉大夫庆元六年庚申十一月二十七日以疾卒于家年六十四公娶章氏级之女封安人先公七年卒赠宜人葬于湖州归安县广徳乡上沃里淀子坞石佛山之原先茔之侧嘉防改元三月二十二日壬申奉公之柩合葬焉子男泾登淳熙甲辰进士第任朝请大夫济洽皆将仕郎洽以泾为起居舎人遇上初郊恩廕补溉乡贡进士湜两浙转运司进士女琰适承直郎新差充两浙路转运司催促籴买官曾耆年琮适从政郎前濠州州学教授周南瑧适修职郎扬州州学教授朱晞顔玑适进士顾复孙男六人樵朴樗孙女六人将葬泾等茹哀忍死姑叙乡里世家官簿始终之大畧属耆年书而纳诸圹若铨次行事求铭墓左盖有待云
　　先兄从事郎庆元府奉化县主簿墓志
　　吾兄姓卫氏讳沂字与叔龆龀知好学忘寒暑食饮为文雅驯场屋不耦年三十三始以余任馆职中冑子举又五年聨婣内宗授廸功郎主庆元府奉化县簿余被命聘北以守宅赏循从事郎吾兄志则自奋益刻励于学年四十三登庆元进士科试吏俸以郎摄邑事有能称尤不苟于所职邑人蒙頼无追呼横敛之扰帅黄公由赵公彦逾皆首荐之赵于当世士少许可特加器重秩满部使者亦交章荐论而遽以疾谂矣嘉防四年九月十七日丙子卒于家享年四十有八呜呼吾兄早罹艰阨甫逾弱冠连失怙恃先君爱均子侄且教之日望其有成比吾兄锁防再贡礼部先君尚亡恙时昆弟同试四人吾兄独与选先君语诸弟曰若伯父有后吾喜甚于若軰为之也吾兄长余二歳防同研席晨窻夜灯相处二十年怡怡如一日呜呼已矣尚忍言之吾兄天性温厚事尊抚防孝友辑睦人无间言自乡党族婣凡所与游者莫不得其驩心其不幸而死亦莫不悲伤叹惜盖古所谓善人君子者耶吾兄积勤苦得一第谓必大其所就而讫若是呜呼其命耶余之哀思其何穷也吾兄先取郑氏前十八年卒今配赵氏故福建安抚司叅议官不绵第三女子男三人曰橅曰楷曰槐女一人适乡贡进士符衍橅等以明年开禧改元月正二日庚申葬吾兄于湖州武康县大坞山之原以郑氏袝伯父任通直郎知临安府仁和县讳时敏吾兄其长子也兆域相距十里许乡里世繋伯父既有铭姑识名字行事始末及卒葬月日纳诸圹云同堂弟朝请大夫新知贑州军州兼管内劝农事提举南安军南雄州兵甲公事江西兵马钤辖借紫某述并书
　　故中大夫提举武夷山冲佑观祥符县开国男赵公墓志铭
　　本朝公族之盛其在今日以儒自致者几半进士盖自高庙渡江旧京近属紫盖而南者上每引对必勉以学人知向方乾道初有以宗英冠多士孝庙寜亲东朝喜见慈顔玉音交贺淳熙以来贤才彬彬由进士出矣于是上始有用才不问戚疏之意公卿庶士州牧侯伯既拔其尢者畧用之又以遗后世子孙而使究其用故司农卿赵公其一也公讳善字作肃故名善仪字麟之宗正更今名曾祖庆逺军节度使饶阳侯讳仲沄娶符氏封永嘉郡夫人祖武节郎添差南劔州兵马钤辖讳士崪娶安氏魏氏皆封安人父修武郎累赠银青光禄大夫讳不择娶黄氏累赠蕲春郡夫人初士崪居官昭武乐其风土因家焉是生不择能植立无它嗜好惟笃于教子公居防独崭然早成乾道二年取应中选两调酒税学益不废银青语蕲春曰兴我家者是子也八年擢进士科授左承务郎吉之吉水丞丁银青忧再丞筠之上髙任湖北常平干属丁蕲春忧免丧入湖南仓幕知抚之乐安县守浔州今上御极知邵州除大理直迁丞为郎仓部为右司开禧初元直焕章阁帅静江兼广右经畧改潭州防以直龙图阁镇江陵除司农少卿总领湖广军饷摄荆湖宣抚湖北安抚兼鄂州嘉定更化上嘉其劳就晋为卿因任逾年提举武夷山冲佑观凡四奉祠十年五月十有一日以疾卒年七十积阶至中大夫爵祥符开国男戸三百服三品嗟夫公独非两朝之所培育崇就兼贤与材者耶方其得百里始近民也乐安喜讼而尚鬭公曰以刑辟禁末乃缮学校先风教申训戒而习以革岁旱祠于巅崖躬履猿栈不惮归未山半雨随之艮斋谢公谔位谏垣闻而荐赏俄守浔郡遐土瘠岁科民竹木名修城实它用吏并縁侵扰民不堪命公悉罢去又算赋繁重有班白不敢巾者公奏免之暨移治邵阳政如在浔时狱卑渫多疾死公因囹空徙寘之无复前患溪峒种族逼处境外曩时幸郡亡备反侧易乱公广威信精简阅军实内强猺人相戒毋生事部使者上其状遂繇简擢尚登用矣开禧权奸启边隙公议不合即补八桂琼筦猺陈奴期乆侵扰未入平僚佐有请兵深讨者公曰是趣乱也止遣将佐盛屯兵声言掩击待其自溃琼人父母之长沙文物日殷昔文定胡公父子遗防在焉尝请于朝剏南岳书院其治先后类如此疆事未靖苏政軰啸聚茶陵人情揺揺公宻遣吏入贼晓以逆顺政感悟率其众来假以官秩籍其尤剽悍者诸军城邑晏然岁饥诸峒出冦掠公赒防调娯而监司有异已者公去而李元砺之变起矣逆曦既授首宣抚呉公猎将入蜀抚谕奏乞公代荆上从之居无何移武昌总饷事仍兼呉公所领节初荆虽坚城而兵遣戍者什七八公登城慨想昔人地谓连呉控蜀奈何以单旅徒守指冲要莫如三海顾僚吏曰吾欲筑砦潴水以备缓急何如众难之公力以自任不日砦成后屡废辄复至今頼其利先是宣威治所环以兵卫外示威重内实怯懦公曰多兵自防非宣威意也命彻之土豪柴俊孟宗政备料义聴节制与金战解襄阳安陵围有功诸将蔽不言俊等怨望公闻之檄至慰藉赏赉有差俊等感悦饷台储六路赋入江汉之屯数十万方益兵増戍费浩莫支前使者屡以为言公调度从容亦无乏兴至于缮列壁归流民拯荐饥蠲苛敛皆其绩効彰彰者公风仪秀整器识夷逺好学博记不妄言笑以科第致身从硕儒望士游逾不懈故能立朝不阿临事有断克着声称以毋负累朝若此其事亲孝奉已约处兄弟友睦居闲十年以琴书自娯毓花疏沼婆娑其间遂老焉十月壬午葬于青云聚水之丘公所自卜寿藏伍氏封令人前二年卒子汝例从政郎新建寜府观察推官汝泷廸功郎衡阳县主簿蚤亡汝淏从事郎泉州司户汝渲廸功郎信州贵溪县尉公之叔兄无嗣以汝渲继女适进士谢寜孙承直郎宣州戸掾邓友直孙男六人崇坚登仕郎崇珞崇璅崇徤崇均崇逹孙女三人尚防某与公先后守长沙见公长嗣蔚有家法畀以京削倦游东归书来请曰愿志先人之墓既辞复请乃铭之曰
　　昔在中兴思皇我宗保合以文蝉聨登崇乾道淳煕两科有公公不自伐序更民庸为郎开禧不阿故去秉旄宅南上无南顾三边多垒假公尽防宿饱江汉长城荆楚惟学斯忠退不告劳位虽卿士声烈孔昭
　　侄孙朝防大夫前知武冈军墓志铭
　　徳章与余同六世祖而属曽孙行嘉定壬申余帅湖南徳章时守武冈余谂于朝乞更以他郡徳章慨然曰吾仕四十年官箴惟谨未尝苟进今老矣无能为也盍以祠去有防叅西浙议幙问至力申祠请徳章平日清简强健如壮年余觊其复用也既退处絶意荣利如是者六年俄末疾以卒实嘉定己卯二月某日也其孤将以是年某月某日葬湖州归安县广徳乡鸡鸣山前期以书来乞铭呜呼徳章而止于斯耶徳章才气刚直晩得一郡不究于用若尼于余乃遂其髙是可尚也已徳章名藻世为嘉兴华亭人曽大夫某朝散大夫大父某通直郎太仆寺丞考某承务郎致仕累赠朝议大夫妣周氏继丁氏赠恭人淳煕乙未徳章擢进士第调临安府冨阳县簿以亲老改授仁和便就养仁和今畿邑仕者趋竞成风率简忽吏事徳章矫时弊足不迹公卿之门勾稽版籍井井有序京尹王公佐性严重独敬畏之秩满授常州无锡丞丁朝议忧再调饶之余千丞常平仓岁久渔蠧特甚或劝发摘以求知上官徳章曰暴人之恶扬已之能吾不为也卒为补偿宰数侵之未尝几微见顔靣宰旋以事忤宪台督责峻急徳章从容为辨数讫免于戾丞相赵公汝愚闻之称其伟器荐书及格改宣教郎知太平州繁昌县甫四越月以恭人丁氏忧罢防知处之丽水丽水严邑素号难治且寓公鼎贵县有政辄掣其肘徳章处以安静邑人宜之叅政何公澹同知叶公翥郡将胡公澄章交公车何公每曰事举无扰政成不苛足见儒者绪余之效黄公何相继出守亦曰口不言而民自化庭不令而事自集真汉史所谓循良者开禧边尘骤兴淮民转徙京口毋虑数十万徳章适倅是邦奉诏赈贷乃度地以居来者躬覈户口多寡而颁之粟吏无容奸流人安集郡将沈公作賔叅賛督府列其劳上之特进一秩敌逼仪真我师退焚州老弱惊溃徳章检校所部戎器修壊完缺创盖防江寨宇七百楹招刺効用千数为扞御计民以案堵方权奸用事姻旧布满中外长吏畏避莫敢举职徳章以武冈陛辞入对首乞养监司郡守风采仍请拨降籴本于所在积谷皆切时务上嘉纳焉在郡平易便民不为赫赫名民至今懐之使得摅其抱负当以事业见于世呜呼惜哉徳章天禀纯正不喜阿附方筮仕里人钱公良臣居政路盖公经贰版曹期相推挽徳章力辞而去丽水寓公在周行者合辞荐之时宰复以不能媚事权门安于平进暨归自武冈朝绅或移书勉以当路多已知且将用公徳章曰非我志也盖其静退之操始终弗渝故老而益坚至莅官以亷处乡以和轻财重谊如恐不及平时退然有所不为及利物济人勇往不惮盖非特为吾家令子弟亦一时名胜所嘉与也积官朝防大夫春秋七十有八娶沈氏封宜人先二年卒子社廸功郎安丰军六安县尉好学守家法长女适宣教郎知寜国府太平县李权次适廸功郎道州江华县丞沈防适进士刘应龙孙一人铭曰
　　世之降兮亷耻道亡繄徳章兮谨于自将位虽不究兮于宗有光尚尔嗣人兮庶方来之显扬
　　故朝防大夫主管华州云台观曾公墓志铭
　　昔余伯姊归使君时余年未弱冠间接论议风裁即雅重君知为承家器也自有连五十年亲交之义贯初终犹一日余与世疏亢晩乃叨预大政而君独幠然平进于仕凡趋尚之诣理矩度之范俗盖于是益知之嘉定壬午八月十有七日以祠官殁于苏之常熟君寓里也讣报余为之恸将以是年仲冬庚申举窆事于呉南宫乡香山之原其大父考妣之陇前诸甥列泣请余铭君墓余其何辞君讳耆年字夀翁故朝散郎权知髙邮军讳崇之子故朝请大夫知大宗正丞讳恬之孙故朝请大夫尚书虞部郎中讳谊之曾孙而侍中鲁国宣靖公讳公亮之五世孙也曾姓出夏少康子分封于鄫周末国除去邑为氏孔门正传曰防曰参皆其的系繇汉而防别四出始有居东南者施及本朝宣靖公起自世科相我仁宗英宗神宗侑清庙垂太史而温陵之曾光大矣虞部以旧京盛时仕朝廷位省郎名称于诸老间宗丞受学上蔡山二先生气醇而脉正以故髙邮使君得以嗣子昌吏道而典刑贻君滋弗坠也绍兴戊辰君妣令人陆氏感祥梦而君寤生离襁褓不好弄所亲惟笔床书巻甫数嵗出就外傅俨如成人与其仲弟延年月相策励期于克绍而髙邮复能力贫博延儒硕以训启之洎长果联贡礼部而君为词赋第一士类到今口之若脍炙髙邮卒有遗泽未任君雅志科级至是以门户寄而令人复勉之乃拜命筮仕令人家长兴则调湖州户掾安逺次以求便亲迨造官首务色养亲懽矣退而毕力王事裁以亷直家法人莫知其为试吏也诸台滞讼职此丛委君察断无留难两造靡靡悦服当路因交剡以闻端明戴尚书溪方主教湖学经生咸防君以余闲往就劘切遂莫逆于道艺中秩满授监左藏中门才及月令人大故居防毁瘠服除为浙漕籴买官君吏考已及宜以荐脱选而泊如不为意其后绍不施而举者交致之嘉防中改宣教郎权奸擅国谓忠献韩公实与宣靖并相先朝访后人而得君将寘诸在列君笑曰非我志也应令注嘉兴县以归君三歴官仅皆掾局令宰为近民而嘉兴号难治乃一以精识强济洗宿蠧令尽去异时牒诉赢数百纸终君任减什七八防岁旱蝗忧不自寜履畆阅实以白之郡郡艰于蠲租则力争得请乃已蠲数视他邑为倍民饥以纾更化初羽孽未殄上犹旰食有旨县令得条利害君所言三事举切时病而其卒篇谓朝廷和籴昨虽取办嘉禾今蝗旱之余岁且艰食加以官籴民将奔迸流徙害有不可言者疏奏朝廷韪之和籴议寝受代趋阙得倅三衢曩时髙邮使君尝丞衢之西安惠利入人至之日士民知故丞子也欢迎恐后君佐郡有体郡所罢行平决不惮大吏衢人頼之荐于上者加多于前人谓君华近可立取君自谂不善于世愿再领倅贰得陞建康北门体貌严重为贰者类俯首不可否事君曰予通守也斯民戚休均系焉胡寜旅进退乎遇事必极言便否饷台审计以近制属君有军吏冒请算数抵牾一见知其奸亟鉏治之使者用是深器爱君前后登荐目不一二及是漕臣真公徳秀以耿介端庄精明峻洁荐宠抑实録也循格当守郡得权发遣兴化军事陛辞奏曰国家赃吏之罚非不申饬而犯者益众伏见州县官吏月请俸廪州则守倅晷刻不移县则令丞手自预兊若职幕簿尉而下长官多未之察其无故不支动累月或朞年为禄而仕者何以养亷虽吏之亷贪本不由此要在我待之尽则犯者可以重寘之宪夫氷蘖其操者世复几人惟禄足以衣食之则苟有知者忍蹈不义乎是虽非惊时竦俗之论恐或可上禆戒勅下倡亷洁也在莆渉再岁扶善去恶行之愈不疑禁兵单弱给使官吏外凡寓公举人旧乃悉许占借君曰边师未班朝家縻粟以养兵而州郡之备乃尔其可乎即以渐抽还俾复行伍非大风雨按阅日不辍军容为振而寓公交怨矣俄以言者去君喜于归道逢佳山水必登眺把酒兴尽乃行还家手葺三径自号爱闲老人朋亲相乐应接忘疲客去则奁香束书燕坐无他营首秋偶婴腹疾而毉疗迄不效一日立妻孥曰我大期且至平生无不了事当行即行旋却药而逝时奉华州云台祠自君寝疾若知旧若里巷故老日扣门问安否以疾状増损为忧喜既没悲怆聚泣有以见君感人之素也享年七十有五积阶朝散大夫服五品娶某先公太师郑国公之长息女封宜人二子邲邴各预漕荐二女适故职郎元圭继适朝奉大夫大理少卿盖铸先八年卒孙男文子文孟孙女尚防君内禀外蹈不沦其天繇闺门以逹官政故能明偹肃括识者指为家学中来頋亦畧用所长而惜未大其施也其余力文词不为诡异而合雅正尤耽结字超悟二欧楷法至于篆籕几若神画散落逺迩在在宝之有爱闲襍藁若干巻爱闲随笔若干巻切时之论若干巻藏于家君之不朽其亦在斯乎余既诺诸孤请哀而铭之曰
　　祖有攸训蔚粹传兮君仕君处动弗愆兮行无巨细率其天兮未闳尔施而奄然兮惨余中肠叹逝川兮香山之藏陇因先兮余尚铭之以永尔千万年兮
　　故特进资政殿大学士程公墓志铭
　　嘉定十六年四月同知枢密院程公卓以疾不能朝时国家值仇敌百年之运疆埸大计委成西府者视常为尤剧上闻公疾忧甚中使日问状稍间入谢重慰藉自力就职而疾复作即拜疏言臣不幸疾进弗瘳将先犬马填沟壑机务至重惧不能复胜陛下委寄愿上印绶乞骸骨以六月五日薨上省奏嗟恻罢朝发赙加厚诏有司以特进资政殿大学士告其第举朝皆哭吊某年某月某日葬歙县长夀乡龙山孙刚中以墓上之铭来请曰先大父奋迹孤士出藩入辅名绩略信于中外矣蒙国厚恩襚往録存哀荣畧备于始终矣惟遗耀未纪将审所托焉幸赐之言以夀逺也予于公为同年进士且相继司牧于闽盖义知公者乃序而铭之不复辞公字从元徽休寜人望阀甚逺三世褒叙士彦太子少保畎太子少傅世昌太子少师公蚤有絶识世父文简公以瓌文宿学被遇孝宗为时儒先公甫胜冠探微入窈尽得其传入太学试积取高等众莫敢齿列中淳熙十一年进士第扬州司戸郡议计民廥积而征之匿不自言籍畀告者公曰藏于民与储之公等也且粟已当赋矣征之何名帅悟而止丞崇仁县陂旁旧有公田所入褊甚而郡縁虚籍征于邑者岁累万偿以别色邑遂窭困公叹曰使为此邑永患而令不得尽其爱于民者此田也且吾谊不敢诿之令而弗顾疏其实走诸司许尽鬻之民乃已知处州龙泉县少师防不行知吉州龙泉令约而信赋缓而足防野舒暇门堦闲寂莫识其吏迹也有倳刃而匿其首主名不立掠治乆无以具狱公屏坐深念如或助之诘其妇曰岂尝产怨于族乎妇谢无有惟族父曩以地讼耳索其家衣故在泣曰妾手所完纫也遂直其寃执政以才荐入为诸军粮料院以嫌改进奏院宗正寺簿奏言郡帑别储以给公费有定制也今恣其侈用显赇私饷崇侈无厌冝裁约以纾民力异骏名骓在亲卫有常数也今齿色岁减新纲续拨才足相补宜课息以壮戎备迁司农丞知嘉兴府近畿俗豪喜鬭稍失意则簪笔遍抵其上公以刑鉏奸以惠销薄从容摩揉而政以和有伪鬻印纸为左劵者辞所连逮甚众吏白公当穷治且借是或纾郡计公曰为之诡遇岂不能政在安民尔罪止造者无它坐民至今徳之为大理丞刑部郎奏言国家谨狱犴而缓死则宥之以逺今部以罢卒赍用窘絶不稍代更则往者未必生也州县仗胥吏而给事要以少为贵今长及子孙声焰薫炽不亟汰省则来者未易清也说皆施行迁军器监兼右司郎官权太守少卿言者不乐罢主冲祐观起知泉州文简棠隂犹在邦人幸公来时楮劵垫陌仅及半价接不如令者急甚公以法便民而势自通平籴旧为民扰拦米要市迂费岁月公饶所予民而事自集郡旧以银镣骤溢而缲纩非工诏与台信邵武昌互贡所有烹采乆涸而直售数倍文简请更定献程而未报去之有四十年矣公曰得地利以惠吾民可也忍黙黙乎力为奏具言弊极矣惟垂裁朝廷尚难之继公者复助之请乃皆聴可于是累年之弊革矣移提防福建刑狱民留像以祠摄帅事直秘阁为真郡负海暴桀椎埋公追迹名捕空其巢贷所骞污者为之振业境内奠枕健吏武谲宿奸如山公戒僚列悉意首公事无落吏手遇期防迫猝才留一二旁立待命具笔牍行文书而已闽素多士公在泉新美学宫至闽更旧洗陋如泉时又崇峙储廪増贠以养而呻诵满廊户矣课县籍计日勾稽而复赋谬输皆厘整督曹牒应时剖夺而新争故讼皆缩却又条便宜数事欲以治邑之殿最上之铨部为升黜覆狱之能否载之印歴为劝惩幽絷之无所廪食者取之常平以寛瘐死伉勇而熟于水闘者传以海道以戒不虞上供间出于僧坊则豪右勿困以贷息租铢尽归于吏揽则官府勿重以渔夺盖其勤苦在民亹亹一意审其痡毒时其安便苟有圭撮为利者无不为也寸尺可効者无不竭也召为秘书少监论诸将酣豢于富贵精锐销落褊禆后起奋逹无路不加搜采英豪坐老矣军籍淄蠧于隐占十几四三赢粮剰镪脂腴一将不加检质饷计坐失矣泉货以权轻重通有无也今泄于外毁于器不急救之殆将日少愿诏钟官兼采鐡锡以资冶铸上嘉纳且曰何但于少遂将无矣迁起居郎工部吏部侍郎奏言择守在牧养当后资格选将在备圉当先淮堧民馁而怨困于折纳者当使絶息将愚而贪习于朘削者当示威惩财穷于兵当节浮冗法壊于例当抑侥幸进给事中言台臣坐贪秽败不可与贴职宗子以杀人抵罪不可贷同恶其随时舒吐无所回隐而志以伸引议规切无所阿徇而论以尽皆类此自嘉定初忍垢讲和我币岁入未几彼有外患因自絶甫定则复请赂公前在郎省以选往贺正旦还言彼防深仇结烬余几何溃叛四起矣而犹暴骨以逞兵不足恃也祸稔彰闻岁不为稔粟直万钱矣而犹讐敛以供民不足恃也愿益讲修攘之防以待天意之定上説始议与北絶矣在戎监言兵法先计后战敌逋诛已乆愿咨逮戎畧首末皆许图上择其可者而咨度焉若临战而计则无及也及是进李徳裕筹边事又言敌亡无日矣困兽犹闘蓄力运智事宜在蚤前后极言边事常欲以暇应猝以弱就强图易于难而无麄武以冒进虑动于静而无安恬以玩敌累疏一意也上既黙许任属进贰宻院于是敌势日蹙孤悬一隅争倒戈奋击举地奉珎而归我天下翕然望中兴矣公忧边思职纯识独到念虿毒未易轻则势之广莫者尚费完守狙伺未易测则情之擕异者尚劳控驭宿将前望坐相视尽干方御侮谁与谋长所谓边境安危之原虑方深也是以荷上简擢凡所以审智计广忠益练才实缉事几者显賛宻扶爱日惜隂冀行其所知以图永报惜其岁月之近而不究其材也公宿道以婉养徳以冲自防内行淳备少师持家严甚公以孝敬尽瘁无惰色共防缌者几数百指公以爱友成熟无间言勇于矢义势虽险不为慑费虽钜不为啬故旧殁无以敛公为倒奁空楮以助且经理其家在太学同席者殁于疫相率委去公挟医防视不辍晨暮卒頼以生与人谦以裕奉已约以清虽贵不改其度窭士寒品酬接尽礼所居增一楼储书一堂燕坐而已尝曰富贵非可力求寜迟其自至涖官则先以亷勤吾所以寡忧患者以此尔子孙守之谨勿渝也异时喜诱掖后进酬义侃侃屦满户外因所霑溉率皆有立雅不喜言人之过才长独艺曲借声价因所鍳许率皆知名诵乐天诗慕其为人所居西有林壑之胜暇日从賔御短棹倐往命云侣月觞咏悠然其澹于荣利不以轩冕之味而遂忘也奏议十巻文集二十巻年七十一夫人朱氏封齐安郡君有贤行先卒子以思监西京中岳庙以过毁得疾后十有一日而卒江隂县尉朱立已知丹徒县姚元特其婿也孙刚中监西京中岳庙孙婿旌徳县尉汪耒惟新安介在江左修岑絶巘透高入云奔湍濯流倒注万仭其灵迈肃洁之气钟美于人则言论风多以谏官御史有闻于时若夫砥节者伤于孤简赡智者过于深刻非人美于地则未有能以义而胜俗者公虽以氷玉自洁而挥斥崖谷无岸异崭絶之行人乐其平粹虽以頴鋭朗出而洗削纎巧无枝叶华蔓之迹人信其笃厚故立朝不过崇恳激而周尽雅俗如机凑的言皆可以长国居外不广植声威而坐烛幽隐如镜见象事皆可以庇民庶几独钟于赋予之全者铭曰
　　惟天防才稽徳则均借美于地或庇其醇惟公懋徳自为芳馨疏介以通蕴高于平有球彼至荐以亷清如琴斯希寂涵至音有谟在国有泽在民以雅伸俗以实逺名三事晩矣噫难者兵谋胡忌蚤忧奚厌深彻土未隂效逺而近孰尽其能孰啬其成蔚兮朝隮龙山之垠俾来者谁尚芘斯铭
　　安娘圹铭
　　安娘某之第二女也生于庆元丁巳甫十岁夏中忽得疾呼小方胍诊视曰此伏暑中风吾业医旧矣二十年间未尝见童防有此谓比岁乃有之且多作于立秋前后十日病者十不疗一二其不死者亦不复全人岂亦闗气数耶吾女初苦壮热几旬不解屡投凉剂大腑通利热既退而右手足缓弱纒绵二年余嘉定初元吾罢政归时适盛夏舟中再冒暑毒还舍旬浃疾作遂殁年止十二呜呼是可哀也后十八年乳母杨氏卜葬兹地因祔于侧且刻岁月纳诸圹
　　径山防庵佛智禅师塔铭
　　庆元丁巳夏径山寺阙住持有防以命僧元聪后数年寺烬于火不二年元聪新之视旧观有加焉寺既复元聪引去上复以住持命之且为御书寺额及蒙庵二字赐之仍赐号曰佛智禅师嘉定己巳十一月十一日元聪示若有疾以偈入奏其畧曰沤灭本来同尽在吾皇大海中及有愿延睿算等语越四日元聪逝去事闻上特防赠金遂以是年某月某日某辰入塔于防庵之原某时伏在林野耳剽是事窃深敬叹主上待遇臣子恩全始终其施于元聪者犹若此元聪以寂灭为学至其垂殁必以祝圣人夀为言于以见君臣之典穷天地而不可泯者如此欲私记之未能也未几其徒状师之行求塔铭于某乃以所闻识其首而后次序之曰师姓朱名元聪字蒙叟福之长乐人母房氏以庆夀恩封孺人师少頴慧习儒年十九始去儒入释初从峯僧璘游璘殁则从晦庵慧光学陈公康伯一日至峯见师于优婆塞中小异捐金俾之买僧牒师既落髪乃白晦庵曰元聪身了而心未了望和尚免以事役晦庵笑曰佛法在防常行履处何惧事夺耶今限汝一月心如不了即有决罚师归僧堂书晦庵语于牕纸脇不至席者半月几至欲狂晦庵日使人视之忽闻其有啜泣声亟呼之前曰哑壊了汝师对曰昨日闻父讣不克归学佛无成恐两下俱失故泣晦庵连掴师三掌师顿有所悟冲口呈颂了了了彻底了无端赤脚东西走踏破晴空月一轮八万四千门洞晓晦庵曰且放汝三十棒师云元聪亦放和尚三十棒自此机锋濬发境彻理融乃辞晦庵往诸方勘辩逮晦庵住法石师随之为侍者晦庵临终以行雪堂所付法衣付师书示众曰再来毒种元聪叵耐吾宗灭汝边也法衣一条聊分付聴子时挝涂毒皷师拜而受之丛林遂有毒种之号晦庵既终泉守周公葵首请师住清化师以晦庵常戒其年未及四十不得出世辞之即日擕晦庵骨归葬峯道过福之乾元时木庵道永方峭立崖岸师径造其室木庵云莫即是聪侍者否师称名木庵曰此事非聪明所能办师云通身是口吐不出木庵云中毒了也师云莫掩彩木庵曰须知此事不在方策上不在口皮边师云毕竟在什麽处木庵曰鐡蒺藜当靣掷师云大好不在口皮边木庵肯之其深禅宻句多此类有语録传于世师既葬晦庵即往见宻庵咸杰于焉巨见且庵守仁于长芦又见瞎堂慧逺于灵隐见水庵宗一于净慈又见谁庵宗演于髙亭佛照徳光于光孝复庵可宗于保安以证其所得逮宻庵迁径山师为第一座由是声名益起四方衲子皆宗之钱公佃将漕江西首请师住隆兴光孝师辞之张公子顔为江西帅又欲以光孝处师知其不可屈乃贻书宻庵俾勉其行师遂自光孝开堂为晦庵嗣至是师年四十矣未几饶之荐福抚之漕山洪之宝峯争欲迎致师师皆不赴江东帅留公正转运尤公袤丘公崈前后凡三请师住云居师亦三辞之一日宪使赵公晔俾南康守钱公闻诗诡作民家请説法道过庐山遂遮留师于云居一住九年百废具举钳锤益宻炉鞴愈髙赵公汝愚始当涂以隐静招师师忻然从之外戸为之屦满未几平江之承天常之华藏真之长芦同日转使至师曰吾縁法自长芦往雪峯径山遂往长芦已而雪峯果虚席福建帅詹公体仁防诸禅探筹一探而得师名遂以闻于朝师欲因之省母亦不辞而承命遂住雪峯三年自雪峯过径山凡坐十四夏因囘禄之变筑屋甚广事见楼公钥所为记又倾橐益田足以安众师持身精勤接物大生机硬语直指人心禅徒之奔径山遂不减大慧盛时至于五縁俱契诸福具全又若黙有所助云临终既奏遗偈又贻书别常所往来者其弟子环绕求语师皆随根器授之最后辞大众曰来未尝来去未尝去七十四年月印寒渚遂掷笔趺化人以为国一后身僧腊七十四度比丘二百余人嗣法若行谦元诏可逹南悟端仁軰凢五十余人它日必有闻于世者师灭之夕大风抜林瘗骨之日久雨顿霁是夜塔现祥光空中出金磬声初范公成大与师厚至范公欲得师住承天则师曰愿从公杖屦行不愿承天也范公每谓师墨名而儒行故余因范公知师甚详及观师之终始一念于君师父母者则范公之言信矣然独于闻父之防当荒迷之中反有所悟入则佛者伟之而儒者疑之岂亦所谓生于忧患者欤铭曰
　　人生而善有万惟均能尽此性抜夷冠伦在吾为仁在佛为觉理本不殊殊以其学蒙庵之觉匪觉伊仁君师父母仁之本根末法波流纷拏口舌孰知此事初无异説龙门雪堂为法栋梁灯翳而吐由师乃光孰振径山孰扶佛智我撮其实天子之赐






　　钦定四库全书
　　后乐集卷十九　　　　　宋　衞泾　撰
　　祭文　祝文　杂文
　　祭何澹文
　　呜呼近年辅臣行辈蝉联惟公终始身名泰然如青天白日之无滓如黄钟大吕之在悬岂非重厚足以镇俗知识足以知先文不特魁南宫之多士而足以华国学不特备九重之顾问而足以钩所养足以动人而悟物所运足以持危而扶颠若抱黄河泰山所钟之秀而得三光五岳未分之全也故其两升中司风望肃整徧仪二府枢机密旋扬休山立之色久辉映于列辟金锵玉鸣之论常宣畅于上前人莫窥其涯涘已独妙于眇绵去中台之咫尺遡长风而孤鶱若掉富贵之鞅不急功名之鞭出分两镇敛惠十连俄急流而勇退欲西陌而东阡赋归来兮一纪快步武兮蹁跹乐竹宫之高寒寻香社而盘桓冕旒简注为三朝之元老搢绅具瞻为一世之大贤方借黄发星弁之重颙俟衮衣赤舄之还胡粃糠于浊世竟凌厉于飞僊济川之舟夜移奠楹之梦已传有来我门忽堕遗牋惊读妙墨泣涕涟涟自惟疎逺素辱知怜方时多艰宿师三边本兵之地安得再借畴昔折冲御侮之力留钥之都安得重烦向时治军振旅之权括苍摩云鼎湖接天公有精爽凌风跨烟尚其髣髴来举我笾
　　祭吴侍郎猎文
　　呜呼士生尚志盖在毅岂无它美皆德之细公生也厚金玉之粹蚤从明师讲道养气尊其所闻名高自畏自厯小官厥临孔惠中登台省望骏于位晩为国计边患方炽守荆谕蜀不以难避士皆期公廊庙之器一闲四年竟作长逝呜呼尚德好善孰如公之恭且懿也忧国爱民孰如公之笃且至也倾已下士孰如公之坦且易也亲仁急义孰如公之勇且锐也天不憖遗国用殄瘁某守此邦感德无地有防者酒有泚者泪死生交情辞不尽意
　　祭邱枢密崈文
　　呜呼自昔贤哲死生之变有关乎世道之盛衰夫受才于天者既宏则贻福于斯人者当大其所施旷间世而始钟胡一朝而永违信苍旻之难诘使黔首之畴依公之堂堂万夫榘规乔岳屹镇景星灿垂厯事三朝屡更险夷惟真弗渝惟坚弗隳或出或处一节靡移销伏羣枉断制大疑人有元气国有址基边陲俶扰呼吸安危身为长城手摩疮痍明堂一柱泰山四维物望纷属玺诏交驰庶几大用抗函力归云何微疢乃不憖遗某蚤从幙府已辱顾知晩荷情谊屡见书辞俛念怆然意缪所期驰奠寓诚匪勤其私
　　祭谭参议文
　　袭庆将门服勤儒学及师东莱所见者卓七捧能书遂拔头角凫舄一飞虎符再握汉庭用老采玉遗璞使客诸侯落我帷幄克同寅恭有斐瑳琢如何繁霜阏此兰药幕中之辩孰扬孰老成日凋典刑日斵公亦往矣谁返其朴遗词冩哀有泗如濯哀哉
　　又
　　沂水望族山西将门业受东莱学有本原七荐贤书南溟化鲲舍武而文金友玉昆旋纡墨绶洊拥朱轓晩辞英簜参幕湘南论议老成德齿达尊余所嘉赖有光帅垣一疾遽婴曾不控寃谈笑幻泡达人大观呜呼玉树之摧云愁昼昏景寂溪堂诗遗梦庵典刑俨在胡然九原文以寓哀聊荐一樽【参议所居有溪堂所述有梦庵】
　　祭运使蔡大博文
　　惟公行不为崖文不为瑑由外考中可以洞见遇事而决刚也百链味道既腴其瘠靡变霈而为泽剖符拥传清庙将归为玉之瑱胡然一疾剂弗及咽好同寮寀居接里县畴昔之夜笑语缱绻倐如游飚畴不惊吉人云亡善将安劝西江有波清酒可奠
　　又
　　呜呼公乎去将安之春江水生大波倒吹蛟鳄之时呜呼公乎去将安之万山一蹊天黑虎躨荒驿风豗呜呼公乎盍亦留诸维南有浦可钓可诗厥产鱼稻民秀风熈或台于颠或苑于涯是燕是宜公乎留斯朝与云来暮与云归丛祠香火乡社豚牺我民其儿公乎留斯有轊于轺有翣于帷公不我留我涕涟洏实殽在俎酾酒在巵死生交情公勿吐之
　　祭周通判文
　　藩条之寄旧号繁剧贰车得贤允有禆益我来甫尔公已云亡虽欲不伤如之何而不伤
　　祭雷叅政孝友文
　　惟灵逢时休明高步腾骧任大司成文明对敭擢中执法扶持纪纲开禧之末于赫阳刚公于是时白简凝霜政化既更治具寖张股肱以辅羽翼元良八年于兹庶事用康九重眷遇一日靡忘祈解机务洊贡封章温诏勉留莫挽归装进职延恩出牧藩方涣此异数实维非常寻以讣闻帝心防伤亚保之崇褒赠是将哀荣周备命数焜煌某顷尘近列接武周行今守江右咫尺郑乡引睇山川出云之祥尚期霖雨惠泽八荒岂意归柩道由南昌涕泗交颐敬酹一觞
　　祭王少卿母太硕人文
　　柔懿维则寿考且仁肃穆妇仪光于德门笃生贤子秉是正直载旜万里名震殊域挺挺风烈忘身徇公猗欤母训实维教忠自镇神臯晋贰卿寺荣奉板舆有华防侍象服鱼轩曷不百年嗟嗟淑德沄沄逝川瞻睇慈帏登拜弗及菲奠寓诚涕泗于邑
　　祭安康郡太夫人章氏文
　　呜呼彤史不作懿范罕闻孰如安康蔚其清芬齐家睦族曰俭与仁念我畴昔实防拊循及以女归恩至且勤饮食教诲母慈则均余四十载追惟若新迩者菜衣出守江濆就养以行以荣以欣旋乃违豫还息里门相彼异禀药喜可臻云胡不淑荒厥涧苹重念幼子冠而未婚治命炳然许妻以孙方将卜吉用永世姻庶几鱼轩复来顾存欵昵防语朋集宾亲奄忽仙去有怀曷伸惟古五福全者几人孰如安康备于一身繙绎贝叶久悟性真死生之变等于浮云哀荣始终奚憾幽窀我独感旧陨涕沾巾曾是衰薾奠酹莫亲敬饬二弟往荐斯文
　　淮东提举任谒诸庙文
　　天子临轩遣使凡部封之内事之利病民之休戚吏之臧否皆得闻焉其任顾不重欤某承命此来大惧弗克胜任惟神聪明正直血食此土【一作受职此土】使者顾相与表里焉以无负临遣之意神之所宜鉴也礼有常谒敢先厥初
　　又
　　窃惟有功于民者悉在祀典聪明正直以福是邦视事之初敢不祗告惟神其左右之
　　东海提举任谒殿文
　　夙夜出纳命于虞书周爰咨询播之诗雅使者之职其来尚矣厥今仓廪之储山泽之利虽事任不同而观风问俗之意则未逺也某起自诸生出将使指置司之郡礼有常谒佩服古训敢告厥初
　　潭州到任谒南岳行庙文
　　南方之岳是为衡山衡有平物之功岳有镇安之义此铨德钧物之权实帝攸司而节宣风雨庇防生人所以为此邦之福也某分梱于此密借神休祗事之初敬谒行庙惟帝其隂相之
　　辞殿文
　　某猥以诸生滥与将指朞年于兹体学道爱人之念佩行已有耻之训盖愿学焉而未能也防恩易莭方匄祠以归属有行日敢不祗告
　　潭州谒殿文
　　兹分帅阃兼领郡符惟宣圣之训是遵惟斯民之务是急莅事之始吉蠲以告亦曰千乘之国敬事而信节用而爱人使民以时圣有格言某敢不勉
　　潭州时祭南岳正庙文
　　于皇乔岳奠居南服人无疵疠嵗洊丰熟守土防成皆帝所福以时修报祭不敢渎
　　潭州准郊赦祭南岳行庙文
　　圣上明德恤祀至諴感神徕祗郊禋穹昊飨答熈事告备沛泽旁流申命守臣聿严祀典盖所以广天地之仁而同幽明之庆也岳为百神之宗南土之望躬饬明荐罔敢弗防唯岳有神尚其鉴之
　　潭州时祭南岳行庙祝文
　　岳宗百神镇此南土潭之为郡密承帝休祀有彛仪尤严冬报守臣庀职敢不告蠲敬谒行祠以祈鉴佑
　　又
　　维衡是岳雄镇南服睠此熊湘实岳之麓民和年丰皆帝所福礼严冬报敢不秪肃
　　又
　　春首四时祀严八政当春而祀郡有彛章维岳镇南众所怙命吉蠲明荐罔敢弗防惠相我民实惟神赐
　　又
　　天下五岳衡居其一载在祀典有文有秩某自领藩条春事载及时和嵗丰民用宁壹惟帝惠相既昭其实敬治洁蠲期保终吉
　　谒眞武祐圣庙文
　　窃惟真君以治辅正以福德民圣天子以阃外寄某亦欲其扶植正类以为编氓之福耳祗事之始敢用昭告惟真君其黙相焉
　　潭州谢雨文
　　徂暑未阑虑或愆于亢旱精神方啓响遽答于甘霖既屡庆于丰年尚敢忘于去日伏念臣某恭承龙渥久镇熊湘志在乎民每勤拳于雨若政先于食惟冀幸于秋成庚伏正中午阳方炽祷嘿孚于一念应靡俟于崇朝未适西江尚见三登之盛载祈南楚賸腾百室之歌
　　辞殿文
　　某闻敬事而信节用而爱人使民以时惟先圣所以教邦诸侯者如此某诸生也从事斯语获免于戾继自今尚当终身诵之以不负所学告而后行如初礼
　　辞南岳行庙文
　　某猥以非才来守兹土比及二年凡所以隂隲下民无水旱盗贼之忧而使某得以展布四体行君之令者惟帝是怙今叨易地泝江有日敢以此心质诸神明而后问津焉
　　隆兴府准明堂赦祭诸庙文
　　蒇事合宫礼既行于三载流恩防县祀咸秩于百神恭奉德音肃陈芳荐仰祈昭鉴显赐迪尝
　　隆兴府社后祭诸庙文
　　风清露洁秋过半兮民免啼号谁之赐兮报礼有常吏敢后兮牲币既丰酒则防兮馨香所荐来肹蠁兮永佑我民祓凶咎兮
　　社后祭诸庙文
　　倬彼甫田其耕泽泽劳农劝相实吏之职风雨时若疾沴不兴隂相嘿佑惟神之灵时殷仲春恪修常事徧于羣祠以享以祀神其芘贶惠我丰年指日秋报吏敢不防
　　时祭诸庙文
　　礼有功烈于民则祀之矧今嵗事告成昭报在冬郡有彛典钦神之休以介终惠惟聪明其鉴之
　　又
　　某自领帅阃嵗洊易春疵疠不作丰稔相因隂助黙佑亶惟有神尝观礼典法施于民御灾捍患祭祀惟均敬展春祈侑以此文
　　隆兴府吴城山龙王庙祈晴文
　　惟神兴雨成云变化无际时则为泽过则为沴方旱而霖物防其济方获而潦害且不细嗟我农人当此敛穧零雨其蒙终风且曀并走羣望浃旬未霁筑场纳禾公私所系下夺民食上妨国计惟尔有神庙食世世害于粲盛胡然供祭爰即祠宇肃陈牲币亟导晴曦尽驱隂翳收敛神功以须嗣嵗
　　隆兴府谢诸庙文
　　获稻纳稼兹维其时农将赴功而雨妨之吏患其然敬请于祠旋惠以晴有如所期嵗事备收厥赐不赀遣吏以谢神其鉴兹
　　隆兴府龙王庙祷雨文
　　鹳鸣垤而零雨望切舆情龙嘘气而成云敬申诚恳乃四月之维夏正三时之务农膏泽少愆嵗事未卜惟神所宅实福此邦俨威灵于今古之间妙变化于须防之顷用遣一介之吏防修百拜之诚愿施隂阳开阖之权亟下风雷鼓舞之令大为霖于三日以加惠于一方神无常享于诚少鉴微衷之请旱不苦祷而雨庶几循吏之风
　　祷风雨池文
　　大旱之望云霓于民心而甚切祈雨以介稷黍在吏职以敢安诚恐未孚祷犹莫应凡有祈禳之典悉殚真切之诚乃眷灵湫比加显号由积功烈故被宠光方仲吕之载临适常旸之为沴苗则槁矣人皆仰之敬为千里之民庸遣一介之吏厯陈悃愊恭扣隂灵愿于呼吸之间亟下风雷之令大为霖于三日以加恩于一方百亩之田勿失其时正当夏长一年之计在于种谷庶遂秋成
　　又祷风雨池文
　　旱既甚而涤山川寅奉责身之诏云能出而为风雨敢稽走望之恭惟吴源之赫灵至李唐而弥着有旱必祷随感而通张曲江甘液之诗权文公时雨之记一时答贶千古流芳顾拙政之无堪视前人而有愧念圣主轸忧于宵旰而藩臣若履于渊冰恭即灵湫洊申诚悃愿以一勺之水霈为三日之霖神既赐于丰穰吏敢忘于昭报
　　庵山庙祈晴文
　　呜呼谷自布种下秧以至于秀实其成之艰矣农自于耜举趾以至于刈获其致之劳矣忽雨不止坐妨收藏呜呼成之艰致之劳者岂不甚可惜乎天乎神乎忍为之乎某悯农夫之勤苦悼小民之怨咨耳檐溜如闻啼号目嘉谷如割心髓奔走羣望未臻嘉应惟神受百年血食之奉主一方雨旸之权用敢躬谒祠下稽首祈哀神其驱扫隂雾轩露霁华既全嵗功亦活民命
　　盖竹庙祈晴文
　　呜呼成一嵗之稔难为数日之晴易畀其难者而不畀其易者岂神有爱于民欤抑吏之不肖无以媚神而然欤吏知罪矣虽然雨不止谷不收嵗荒民流上帝震怒吏且诛殛则凡血食于此土者其得漠然无情哉阖隂辟阳披雾出日在俄顷之间耳敢奉芗币以祈
　　辞殿文
　　某守藩南州阅嵗有半节用爱人之语虽未必能尽行而居之无倦行之以忠盖终身诵之也去之日不敢不如始至谨斋洁以告
　　福州到任谒殿文
　　某恭承皇命移镇此邦视事之始谨斋宿以祗见于学宫惟是从政之方敬事之义平昔之有得于格言者其敢不允蹈之
　　福州时祭诸庙文
　　祭有常序祀有常仪率循以行其敢不肃惟是若雨旸蠲灾沴以隂佑乎民者神亦有常职也顾神其垂鉴焉
　　又
　　神之在祀典者为其有功于民也率时春祠在吏有彛敬矣相予嵗事惟神其克鉴之
　　福州准郊赦祭诸庙文
　　圣上秩盛礼于泰坛衍洪恩于坤纪申命守告于羣祀盖欲幽明两间均此大庆也唯尔有神尚克鉴之
　　福州祷诸庙文
　　百谷用成奄观铚艾乃秋之杪滛潦为害黄云满野一饱是期坏于垂成神其忍之吏亲于民莫或遑处斋祓乞灵奔走祠宇驱除隂沴导迎秋旸成此嵗功报祀敢忘
　　又
　　水归其壑冬月之常傥天时之雨溢实收敛其有妨今者雷宜伏而时作霓方徂而未藏惟神依人而行其亦式赫厥灵亟与排积隂而升太阳也
　　祷鳝溪文
　　旱而祷雨正沾足以为期时尚屯膏意精神之未格辄以羣生之望而忘再渎之愆惟尔神旧号于灵源凡故老能言其响应愿从今后四滂沱以流恩毋若初祈一沾濡而敛惠
　　谢鳝溪文
　　一时不雨已再控于祷祈三日为霖俄遍敷于膏润载覩感通之速遥知变化之神适是承流其敢忘德愿从今始曰雨而雨曰旸而旸式赫厥灵潜天而天潜地而地
　　辞殿文
　　千乘之国治有要道敬事之外节用爱人某尹藩弗绩易地来闽行无越思维圣之训朞年于此上下相安以疾丐辞累牍得请谒谢而去圣师鉴之
　　福州辞诸庙文
　　某易地闽徼俯仰弥年拙政平平初无伟绩年谷顺成田里晏靖匪神隂相曷济登兹祝厘得俞从容引去吉蠲以谢灵娭嘉之
　　隆兴府再任谒殿文
　　某曩者叨临帅阃正以诸生伎短退怀愧慊今拜申命敬用躬谒临事而惧洙泗格言视民如伤涧瀍遗训敢不敬承
　　隆兴府再任谒诸庙文
　　某昔者被命作州仰借威神之助幸逃旷败今被新组载临旧封惟是黙相俾寒暑调而雨旸顺使某得以体上意而寛民力是所祷也
　　隆兴府释奠五贤祠四首
　　【西汉南昌尉梅福东汉处士徐穉东汉豫章太守陈蕃晋豫章太守范甯唐江西观察使韦丹】
　　五公之贤邦人是祠从祀于学有严旧规共命复来适维其时酌奠以告敢不肃祗
　　又
　　嗟嗟五公相去千载硕德伟望表表在人列祠学宫以明有敬乃释奠已率由旧章爰遣僚吏祀以时礼愿言顾之式副咏思
　　又
　　逸士之高风循吏之善政皆可为百世之师故庙而祀之牲酒洁蠲庶几来格
　　又
　　籍甚遗爱蔼然清风人心归向万古攸同巍巍象设隣于学宫粢盛牲醴既洁且丰春秋奠飨普宣无穷
　　隆兴府祷雨诸庙文
　　惟神血食兹邦不知几百年矣而吏于此者朝往暮来不一二年而去然则神与吏之于民孰为最亲去此盖五年误恩复来逮兹嵗除甫视郡篆未获奉牲沥酒致告于神遽有祈焉世谓腊前三白丰年之祥今腊无几日嵗将及春霜干弥旬积雪不下旱蝗为孽虑在嗣嵗某窃忧之未及下车敬为是祷神其布彤云嘘朔风俾剪水飞花临风舞絮庶几民有丰年之望无疫疠之虞实神隂相吏亦得以辞其责惟神其鉴之
　　谒庙文
　　某奉天子命分阃兹土镇抚方面牧养小民某之责也雨旸以时疾疠不作神之职也视事之初斋心以告惟神其克相之
　　春祭文
　　春主乎生草木萌动发荣吐秀神实司之于春日而举彛章用不敢怠长我百谷育我庶民郡守之望于神者宏矣肆其相之
　　又
　　令肇青阳滋生万彚爰卜兹辰俶兴穑事唯尔有神尚克相畀庸荐嘉谷式修彛祀
　　祈晴文
　　农家作苦稻渐登场滛雨为灾穗将生耳为黎元而请命望穹旻以输诚伏念臣初领郡符敢逃吏责教条未具莫臻天地之和刈获有期遽爽雨旸之节积为霖潦害及粢盛用是隠忧莫遑宁处靡神不宗靡神不举尚冀感通惟天为聪惟天为明辄申祈祷愿回真造俯鉴微衷纵诸阳闭诸隂尽消沴气崇如墉比如栉共乐丰年
　　祷雨文
　　吏防恩于朝布宣德意神受命于帝协赞化工均食于民各扬厥职如政刑之有爽吏敢辤其愆若雨旸之不时神实任其责方四月之告旱仰九重之轸忧爰饬庶邦徧走羣祀取一勺之水可以资羣龙之变化注三日之雨庶几苏百姓之焦枯吏固得以借神之休神亦可以承天之意
　　龙潭祷雨文
　　兊月之收成在迩正切望霖屯膏之沾润未周若为苏旱辄指潜珍之所防伸霈泽之祈其始自今毋时或惰喷泉溪畔早腾变化之踪报雨峯前亟布沾濡之赐嵗其克稔民敢忘休
　　皇子百晬净发文
　　伏以天开蕃衍时对长嬴续苍宫之震索迎朱陆之离明燕应祠而垂裕熊协梦以储精啓瓞之昌盛显芣苢之和平秋序逾半晬日就盈承璇源之帝锡蔼玉禀以天成备仪犀幄临澡禖屏喜溢椒庭之邃香浮兰液之清拂绀髦而云委呈宝锷以霜凝善颂交集嘉祥遹膺茂覃訏之粹质永耆艾之修龄奉慈宸兮恺怿联华蕚兮辉荣受百福兮穰穰简简继多男兮蛰蛰绳绳
　　潭州劝农文
　　劝农必以嵗二月故事也太守到郡尝劳父老于北郊矣视事既久益习知民俗利病今复进父老而告之岂特劝耕循故事而已思求夫害农者并以告焉乃者兵事既息民得安业嵗仍小熟天实相民今东作方兴霡霖霑足深耕易耨不劳尔力天之相民又似可卜然水旱之数无常天时不可数恃惟在勤苦可望有秋湖湘之俗素号淳朴非有游观侈泰之欲以荡其心非有工械伎巧之蠧以分其力民无末作多事南亩农田之利宜自知之太守所虑在于妨功害农之习陷溺其中或不自知也好讼终凶大易所戒出入州县逺投监司拘系囹圄涉厯时月岂无妨功害农者乎父子兄弟亲戚隣里根连株逮动以十数岂无妨功害农者乎日阅讼牒每每叹息偶涉絓误百无一二率皆故违义理明犯禁法自抵罪辜而不知悔如忿心所激争鬭所不免也今或十金之未偿或一语之不顺便相杀害不死不休累及千连荡破家产此争鬭之害一也贫而失业典卖所不免也今或已絶而言典父卖而子赎交易年深尚诉准折契要明白坚执诈伪富者吞并则以倚当为典卖贫者昏赖则以典卖为倚当交相论诉不顾是非此典卖之害二也争田者不明指所争之因但以强耕盗种刼夺禾谷为名争地者不明指所争之界但以发掘坟墓暴露骸骨为主苟欲动官司之听不知蹈诬罔之刑此诈妄之害三也豪民放债乘民之急或取息数倍积日累月或托名典本筭至十年夺其屋使不得居夺其田使不得食流离困饿曾不之恤此债负之害四也至于强暴之男略人之妻以资嫁卖富豪子弟诱人之女以为滛奔大辟具狱因奸者半风俗不美莫此为甚此诱畧之害五也其他讼事未能悉举守令承流宣化教民易俗今其若此责将谁归奸宄起于贫穷礼义生于富足故愿父老转相告语率其子弟勤身从事益务本业凡此弊俗宜痛革之豪家大姓存恤小民客主相资贫富相养家给人足各相亲睦忿戾不生争讼可息还淳反朴庶有期矣若乃追呼之烦以夺农时徭役之重以伤民力则守与令责也咎实在余必不汝诿父老幸听毋忽
　　又
　　劝农以文不若除病农之实太守去嵗出郊盖尝与尔父老言之此邦接湖北诸邑昨以旱告太守既为尔减租发粟矣然田租可寛而难于尽捐廪粟有限而难于徧及所幸上流小稔彼此通融方春东作谷米价踊勤身从事尔农顾不当力以此自勉欤虽有饥馑必有丰年此天理也良农不为水旱辍耕此人事也人事既尽天理自还太守去此有日矣敢复以是为尔农告
　　隆兴府劝农文
　　圣天子寛仁节俭爱养基本爰命牧守共理尔民而专领农事方春之仲太守祗奉国典亲行近郊进父老而劝之非特应故事而已夫空言莫如实用率下莫如正身太守视事以来宣布德意勤恤民隠一工役不敢辄兴惧其夺民时也一狱讼不敢以淹惧其妨民事也均折变之额惧下戸之重困也严受赇之禁惧奸吏之侵尅也凡有可以寛吾民者不遗余力矣尔民可不思所以自勉乎去嵗赖天之休雨旸时若他郡或忧旱而此邦独不事于桔橰他郡或秋涝而此邦独不妨于铚艾嵗则大熟粒米狼戾虽天时之适然亦力穑之明验也方春东作以兴嗣嵗可不益思所以勉之乎人皆曰谷贱伤农以其价直亷而钱少然古者百亩之田匹夫耕之足以供一嵗之食环庐植桑女修蚕织足以供一嵗之衣瓠果蓏鸡豚狗彘毋失其时足以供日用之费而冠婚丧祭务从俭约乡党隣里不起争讼故一嵗之间用钱极少战国之时民多背本逐末费用渐广李悝有言曰一夫五口一人率用钱三百五人终嵗用千五百社闾尝新春秋之祠用钱三百然一家之内常费犹不满二千若以今时较之傥能自蓄鸡豚足以供春秋之祠自勤桑蚕又可省千五百之费此外惟有输官一节耳其余省事省费无所用钱虽云谷贱何伤于我太守非敢虚辞以相勉此古人已行之事载在书册尔父老明听太守之言归语尔子弟相率勤农出作入息夫耕妇馌不辞三时之劳可享卒嵗之逸闺门之内仰事俯育含哺鼓腹而有骨肉团栾之乐乡党之间出入相友疾病相扶而有隣里辑睦之欢租赋早输则无追呼之烦词讼絶息则无请嘱之费父训其子兄训其弟子子孙孙克守其训再登三登世为太平之民不亦善乎古诗亦曰自今以始嵗其有君子有谷贻孙子于胥乐兮贵贱不同理则一也父老尚听之哉
　　福州劝农文
　　八州之地福为最广而人亦最稠农家之子去而从释氏者常半耕夫焉邑十有二濒海者三之一负山者过其半负山之田嵗一收濒海之稻嵗两获民无甚贫而亦无甚富嵗无甚稔而亦无甚俭其俗不侈不陋而率称是盖濒海则资水利负山则仰泉脉霖雨太溢则两获者微伤而负山者倍熟骄阳为沴则一收者易损而濒海者倍收二者虽异也然尔农于此则不可以不勤太守承乏是邦行一朞矣去夏阙雨有祷随格入冬雨湿久闭忽开已而嵗得中熟春前一夕腊雪弥山立春之日朝阳散彩仲春以来土膏沾洽此又今嵗宜麦宜稻之应尔曹可不知所勉毋游于观毋惮于勤毋舍本逐末毋喜鬬好讼是穮是蓘不为水旱辍耕则东作而西成负山濒海何择焉父老其勿以太守之言为忽
　　再任隆兴府劝农文
　　予与洪民若有夙昔去此六年防恩再至父老携防迎予近境予揖父老问劳亡恙涉春祷雨食不下咽夜闻檐溜披衣起视日冀霑足慰我农人二月既望劝相于郊予心汝知予言汝听不尚严刑不事苛敛不兴横役不纵防吏有一妨农必戒必戢农之自妨盖亦反思毋习游手毋好珥笔毋屠毋沽毋博毋鬬予之戒汝非独今日人心本善久而益信土脉膏动俶载南亩庤乃钱鏄深耕易耨修乃陂塘有备无患人力既至天时可必乃亦有秋百室盈止适我愿兮年丰何忧抑又有言悉为汝告兴甿有教力田有科取士于农以其志纯语而子弟耕养之暇俾习诗书则知孝悌烝我髦士此其选也予言非迂谛听毋忽
　　游淀山留题
　　嘉定改元中秋月夜衞清叔拉龚立道朱景渊观潮道夜己半乘兴泛舟二十里淀山湖风露浩然明登山寺挹晨光景气清絶饭已回櫂薄暮夷犹蓼岸苹洲之间买鱼更酌相与乐甚复载月而归进叔仁叔正叔曾叔偕行橅楷樵模樗侍越明日书此以寄住山悟老
　　福州屏山亭题识
　　古语云君子之居一日必葺郡圃累政葺治稍觉成趣参政何公广旷宜创越山洞天尚书叶公辟栁塘云观侍郎蔡公重修蕃宣楼属以修廊予丙子初夏眎事登览楼观燕堂后有万象亭石林叶公所建危峙城上楼观相望亭之外瓦砾芜秽雨辄不可往来遂续行庑复阁凡至怡山间不论雨晴公余可以縦步极暑夜坐露气袭人城隅有月台就址结亭以四山环绕如屏名曰屛山洞天畧高其楹名曰云关万象之东仍翼以庑始称扁榜文山郑君育所书花坞循旧径铺石夹塼庶能久栏楯亦以便游观也独云关至澄澜庑未周以病丐祠不果后之同志者嗣而成之








　　钦定四库全书
　　后乐集巻二十　　　　　宋　衞泾　撰
　　诗
　　送盖少卿晞之赴太平州
　　三釡果何乐万钟岂云轻当知昔贤士及亲乃为荣忆昨使东淮循陔兰芳馨维先司徒公大篇宠其行喜我谐禄养劝之力身名俛仰四十载嵗月何峥嵘髯卿世济美中外稔践更勇退甫宴娱起家俄诏征秩真二千石选授参陪京时哉春阳中光风助严程歌亷盛襦袴迎伋森斾旌矧伊太夫人九十顔如婴朱轓从板舆此乐谁能并缅怀平生好相友真弟兄我今抱永慕抚旧秪怆情涂山古名邦官府号太平故秋适淫潦所至多疲氓政须事安集未可施敲搒长江戍水犀形势足干城时虽急规恢不用邀功能君年壮于我宏图在南溟报国岂忧晚事亲宜竭诚道院日余暇北堂庆方增戏防供笑粲捧觞寿期龄孝立忠亦遂俗美政易成奏最亟归来勿云厌承明
　　张德辉以诗见遗需酒因次韵解嘲
　　廷评一石了狱事谪仙一斗百篇诗君才盘盘压今古肯使英名夸昔时浊醪妙理清有圣此意岂复达士疑我惭鼷腹怯鲸量咄咄隠几成书痴
　　舟行遇顺风
　　画船昨日吴江西风雨满江鼓棹迟客帆过眼撇波去坐防舟子相犹夷今朝风忽发东北縦帆如飞揭百尺来者寸步不可前停舻怅望求弗获风从何来天何为顺喜逆怨人自私世间万事亦尔耳乘除妙理君安知
　　呈张德辉
　　韫椟君子藏枉寻吾道曲絶物忌太清狥世未免俗人言俗难医我见清可濯安得直上挽天河一洗俗尘千万斛
　　为杨仲起寿
　　天台高压东南州秀钟千古生公侯君才槃槃第一流学优顔闵卑由求天意端为斯文忧妙龄掉鞅从英游笔力挽强回万牛金玉精美价未酬文章从古天地讐演起大业难延留腾骧万里须骐骝行防大对悟凝旒擢冠多士骑鳌头归来双亲喜气浮充闾佳瑞乐事修烟霄衮衮殊未休整顿乾坤摅壮猷防勲稷契伊吕周请公为酬白玉舟他年名遂高千秋却揖刘阮寻浮邱
　　上亲庭寿
　　中兴申甫来高崧卜人吉梦占维熊生贤应有造化工吾家积善庆所钟公跨鸾驭从蓬宫襟怀廓落凌秋空居乡恵爱先困穷谭笑万戸生春融在官履行洁且忠此心须信天可通福善有道非滥防嵗寒乃知栢与松从今风虎依云龙扶揺万里乘长风结知丹扆恩厖鸿金貂赤舄华吾宗尊荣安寿仁之功从教绿鬓宜方瞳义方垂教惭倥侗青氊欲使扬祖风勉防驽驾追逸踪它年乐事来迎逢燕山嘉誉难独隆宴堂清晓祥云浓槐庭昼永隂重重千嵗风月谁与同敬祝王母偕僊翁
　　元日到湖上
　　勲业须年少栖遅秪自怜若为车阨首未试翼垂天拭目防新厯伤心惜去年湖山一舒啸春信满梅边
　　次德茂沌中韵
　　沌路随江转疎篱匝岸斜寄身千万里慰眼两三家老矣思为圃归欤学种遥知荷锄倦一酌散腰麻
　　挽高宗皇帝章四首
　　大业高千古斯文炳六经无刑深帝泽不战夀生灵神圣非殂落乾坤有晦冥难名是天德刻画谩丹青致治勤三纪怡神夀九龄玉巵传汉殿宝册焕尧庭庆事方频举哀歌讵忍听万邦惟戴舜亿载奉慈宁厯数千龄在讴歌四海归地雄元帅府天授上皇衣洗甲乾坤净投戈日月挥成功有如此今古独巍巍江右龙飞后临安日晕时煌煌周礼乐肃肃汉威仪鱼水君臣防耕桑父子嬉谁欤老文学重述中兴碑
　　悼外姑安康郡太夫人章氏
　　有美夫人徳家齐周召来义襟赒梓里孝养备兰陔爵视三槐贵年登九袠开追荣知未艾卿月近公台鸡犬相闻地湖山百里间自怜同子姓无复恃慈顔薤露声徒切灵輀去不还拟为临穴恸哀泪已澘澘
　　悼倪尚书
　　厯事三朝久清居一世尊心惟在王室手不炙权门横浦流风好香山逸兴存经纶未渠展此意向谁论旧草扬庭制旋髙曳履声胸襟忠愤切官职去留轻定力鳌为动浮言蜮自鸣太从白首性地转分眀入馆论心旧同朝托契长鲈乡各归去鸥水久相忘正喜山中隠俄传橘里蔵遗铭最竒絶读罢泪淋浪
　　长沙鹿鸣宴送诸进士
　　楚材从古擅豪雄况是长沙世着忠鸣鹿三章新得句抟鹏万里穏摩空科名直寄文词表事业相期气莭中畎亩平时忧国念盍将长策沃宸衷
　　上皇太子寿【有叙】
　　某窃以夀星八月而眀瑞纪秋铜之旦元良万国以正礼严端冕之朝喜动君亲庆绵宗社恭惟皇太子殿下画堂毓秀朱芾呈祥属金行沆砀之时禀玉裕温文之质承顔圣父六章光步障之诗系望函生四徳过乐歌之賛与龄有永施祉方新某昔缀宫僚兹分藩阃莫与商山之老同侍宾筵愿谱唐代之诗载扬储徳谨赋拙律二首仰祝遐算千秋冒凟震威俯伏涣汗
　　嘉辰鸡防瑞烟髙苍震丕承九庙祧潮驾天吴彰海润气涵云汉毓金昭分隂资善时稽古辨色含元日侍朝欲识斯心仁夀处谟参圣父五兵销
　　南极秋中夜有辉经旬先与玉衡齐祥开逰震天方眷徳懋元良日自跻风爽铜声谐户御月眀银镂湿宫题遥知侍宴欢鱼藻曽忝賔筵漫舞醯
　　为乐提刑夀二首
　　千里潇湘秋气清使星髙并夀星眀云槎端向银河上仙桂真从璧月生好善优优乐正子腾光熖熖李长庚防防初度称觞后径驾锋车入帝城
　　绣衣持斧按蛮荆三见门弧喜气盈孟子能令棠粟发不疑更使汉刑平好将两手摩铜狄长对三秋正玉衡闻道中宵思贾傅江湖未可老鳣鲸
　　为运使蔡国博夀二首
　　橘颗围僊饱紫芝菊潭酿酒拍金巵九秋沆砀成功日六辔光华初度时试问江湖劳漕挽何如朝夕密论思预知来嵗生朝后便着宫袍拜赤墀
　　西山南浦气葱葱夜拥长庚粲碧空惠露昔霑江汉表使星今照斗牛中晚粳已喜霜前熟宿麦应从雨后丰十一州人还得饱绣衣夀斚与民同
　　古林邱
　　支笻来访古林邱转尽山腰俯碧流峭壁千寻悬石磴苍崖百尺护龙湫行人迹断烟常暝过鸟声闲意更幽小憩已销尘俗虑溪山奇絶是兹游
　　晚晴
　　雨断风回忽报晴山颠初日挂铜钲云烟藏迹千峯翠草木增华两眼明桑野枝空蚕杼歇溪泉溜急水车鸣鸟啼花笑浑如喜此去山斋只一程
　　沈氏书堂
　　东山风景压东吴更筑书堂映碧梧詹尹诗存家有宝齐斋记外更无图洗除纨袴为缃帙扫荡膏粱入泽臞早晚归舟行霅上青灯深夜听伊吾
　　五日子刻立春
　　客中春到不知春庭草青青入眼新对酒可无人作伴照书却有雪为隣雕盘玉笋传生菜宝胜金花锡近臣我已栖遅宁事事有谁曾为叹长贫
　　次德茂用惟直南楼韵
　　眼明仍见大江浮贪防青山倚柂楼落日鸡豚秋保社轻风苹蓼晚汀洲长征倦马思夷路不下惊鸥避急流亦有琅玕何所赠漫歌平子侧身愁
　　山行后观及通鉴五代之际成败得丧废兴之迹因为感慨用前韵
　　溪山适兴且闲行緑藓苍苔任防裳防镜已侵双鬓碧忧时每觉寸心伤驰名扰扰终安用浩饮陶陶计亦长千古英雄谁可问累累邱陇水茫茫
　　次韵呈与叔兄
　　野塘古岸饱经行风雨尘埃笑满裳尊酒清江君意厚片帆千里客怀伤出门求益谋何拙扫几观书味更长归去飞篷试回首一川烟水正微茫
　　次韵高仲贻赠别
　　金盌轻抛入钓船夜寒侵被不成眠近传奏疏三千牍今见新诗十二篇故国音书凭过鴈江城烽火照晴天移舟铁瓮城边去信与名山旧有縁
　　月夜登吴江垂虹
　　平湖万顷天无风试上垂虹月满空豁目直穷烟障外诸峯浑出有无中混同天地纎尘絶倒影星辰万象雄却笑三山游汗漫恍然身世到蓬宫
　　为师席李上舍去智夀四首
　　当时骑气拥函闗奕代清才擅谪仙鼻祖婵嫣有余庆至今名世更生贤
　　屡将大手占伦魁槐市英声早四驰肯与鳣鲂争尺水鹍鹏行矣化天池
　　道义须知耐嵗寒论心还喜臭如兰龙鳞幸许同攀附乞与春风借羽翰
　　美景良辰幸与同瓣香聊以祝南丰它年妙斡洪钧手尽纳羣生夀域中
　　夜坐
　　深山五月清无暑露气漙空午夜寒草际鸣蛩更强聒满怀秋思寄毫端
　　次与叔兄山行韵
　　隂云冻合不成飞行李留连嵗律迟山色宜晴更宜雪别来应有忆山诗
　　与进叔弟防杖山行遣马还孙氏
　　掣电追风古见称驽材空负渥洼名何如手植青藜杖云屦风裾自在行
　　登寺中萧疎极甚不见一僧独坐云堂数刻口占
　　萧条古寺僧何处痴坐方床午漏长怪我溪山惯来往不惟鱼鸟解相忘
　　张嵓拙轩寺用壁韵
　　几阵凉风清不尽一天秋色渺无边僧房好处闲窻牖把定山椒紫翠烟
　　别吴荆溪
　　八载江湖甫召还深言应又忤天顔九重不见饥民色只防先生两鬓间
　　去年灵麓未空寒一客南归不足叹学子今翻辞使斾归来只得片碑防
　　家数文章有路寻云韶殊世不殊音小生不幸生来晚才识先生识水心
　　金鳗井诗
　　上彊鎭游精舍寺见金鳗井至一所崎岖鸟道古木隂翳仰视岩石壁立如飞来峯气象下枕溪流为龙母潭闻与鳗井相通
　　鳗井由来嵗月深澄一镜絶尘侵要观变化神功妙防见飜为旱嵗霖
　　开化寺前古木数株叶密隂繁极可爱系舟其下赋此
　　古木苍然几嵗周摩空老干防溪流举头未见征帆下来向清隂系小舟
　　忆环谷古梅
　　百花头上春光到雪压霜欺意更奇嵗嵗倚栏相望处水边竹外最南枝
　　故园一别换年华客里防花更忆花昨夜西窻无限月伴人春瘦一枝斜
　　小山游翠峯寺携枕席寄宿僧堂僧甚多而不与人相接戏成
　　痴坐禅闗日亭午静防博山香一缕欲知世上炎与凉三扣金僊三不语
　　欲至淛江送子寔闻潮早不果行小诗寄别
　　尊酒清江欲语离事多八九苦参差飞潮更卷征帆急尽作西牕去后思
　　闻和叔抚琴
　　蓐收传令待残更斗转参横露气清谁弄瑶池三尺玉怪来万壑动秋声
　　皇帝閤春帖子
　　芳意传梅信东风到栁边王春在除夜明日是新年防胜黄金缕青丝白玉盘内家迎淑节先奉太皇欢迟明鱼钥九门开警跸声清绕殿雷穆穆天顔应有喜捷书新自北边来
　　沈沈广殿靡遑安玉食丁宁减太官野宿貔貅三万灶重裘应轸铁衣寒
　　寿成惠圣慈祐太皇太后閤春帖子
　　一德坤元厚三朝母道尊含饴供乐事戏防见重孙北内风光别僊家日月闲紫皇天下养金母住人间栁色侵宫瓦花隂覆绮疏鹊炉烟馥郁賸阅妙乘书银旛防缀鬬宫嫔小字横斜篆缕新嵗嵗词臣供帖子从今便数八千春
　　文孙亲上万年巵姒妇严妆五翟衣不用都人须数跸内庭跬步即重闱
　　刁斗辕门五夜深思齐文母正闗心身临大练无他费汤沐先捐钜万金
　　皇帝閤端午帖子
　　五日天中候南风物阜时三边寛大诏亿载太平期御服齐官献生衣暴室供金箱初进入一一耀黄封日毂过亭午金徒缓报衙迩英催晚讲分赐壑源茶灵开玉垒静无尘圣泽新覃雨露匀束缚仇头藏武库枭羮不用赐羣臣
　　逺人新有约和书并塞狼烟指日无圣主忧民轸宵旰宫中犹绾辟兵繻
　　寿成惠圣慈祐太皇太后閤端午帖子
　　清禁传呼近红云拥紫皇菖花浮九醖请祝寿无疆边头传吉语井络报平安今嵗端辰别慈顔一笑欢防缕新纒臂灵符稳揷钗承平多旧事闲教小宫娃双人翠艾垂朱戸三角琼糜护箬衣闻道内家行乐秘先将节物奉重闱
　　深宫永日镇长闲心静多繙蘂笈篇侍女身留香案侧旋燔金饼炷炉烟
　　人间无处避炎蒸身在瑶台最上层学士大书金字帖宫中巧篆绛绡缯
　　原跋
　　先公叅政文集七十巻皆樵执简膝下随録日藁袭藏者也先公平昔著述尚多而樵自入仕居侍旁之日少于是藁録之备诸弟之留侍者有焉孤苦余生悉未裒集樵兹来守永偶公暇因以所藏者纂类校雠又命馆宾嘉兴贡士常南仲相与覆校敬锓诸木而以栎斋叔父湜所编年谱冠诸帙首伊欲罄先公之遗文具载备録以至行述諡议史传隧碑并俟它日续锓木云绍定壬辰冬旦嗣子樵谨书










