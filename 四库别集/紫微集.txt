　　钦定四库全书　　　　集部四
　　提要
　　紫微集三十六巻　　　别集类三【宋】
　　臣等谨案紫微集三十六巻宋张嵲撰嵲字巨山襄阳人宣和三年上舍中第绍兴九年除司勲员外郎累迁敷文阁待制知衢州终于提举江州太平兴国宫事迹具宋史文苑传嵲为陈与义之表侄少时尝从受学故刘克庄后村诗话谓其诗句法与简斋相似而于五言古诗尤极赏其语意高简意味深逺又克荘所摘七言絶句如故园坟树想青葱诸篇尤能以标格见长而集中似此类者尚多大抵絶句清和婉约较胜与义其他虽未能遽相方驾而气体高朗颇足以自名一家至古文典雅沈实亦尚有北宋诸家矩矱所上奏议如论和战守论攻取等篇史皆采入于当时事势尤条析详明惟绍兴复古诗一章贡谀秦桧深玷生平考朱子语録有云金人败盟时秦桧大恐顾朝士问计张巨山微诵曰德无常师主善为师善无常主恊于克一桧因留与语巨山为之画防桧喜即命作奏藁仓卒不仔细起头两句以德无常师为伊尹告成汤陈力就列为孔子之语寻擢巨山为中书舍人有无名子作诗嘲之云成汤为太甲宣圣作周任云云是嵲本因附桧得进陈振孙书録解题亦载此事且称桧旋疑嵲贰已未几亦罢然则此诗之作乃借以修好于桧者故本传谓诗进后将复召用殆由桧意解而然特作史者不能得其情耳今其代桧奏藁虽已不存而是诗尚传留供千秋之嗤防亦足以昭炯戒矣宋史艺文志载紫微集三十巻书録解题则作张巨山集亦三十巻自明以来久无传本今据永乐大典所録裒辑排比诸体咸备当已尠所缺遗以其篇帙较富析为三十六巻仍依宋史题作紫微集复其旧目焉乾隆四十六年九月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀









　　钦定四库全书
　　紫微集巻一　　　　　　　宋　张嵲　撰赋
　　梅花赋
　　潘骑省之植花氛氲河县桓司马之种柳依依汉南未若兹梅之峻洁逺自托于层岩格侔蕙茝志傲氷霜青枝瘦而依防乱蘂繁而向阳风披逸态月射孤光挺出尘之絶艳吐超世之竒香若乃逺壑氷消疎林雪后沙村逈而日晚石涧浅而寒溜临山径之欹危出茅檐之左右或芬敷而盛发或伶俜而欲瘦或含葩而未吐或喷蘂而竞秀其髙者如举其低者如坠其疎者如刻其密者如缀其素者如愁其绛者如醉倾日而煦者如笑迎风而靡者如愧覩节物之芳华乱乡愁于晚嵗怀故园之春色惟兹花之颇类嗟物是而人非闵节同而时异矧昔壮而今老复前丰而后悴攀柔条而未折嗅青蘂而堕泪悲憔悴于荒山惜赏心之莫防如志士之陆沉亦何为乎此世羌欲去而还止步落英而徙倚眷孤芳之信姱谅瑶华之莫比故知国香服媚非独燕姞之幽兰珍树珑未下唐昌之玉蘂
　　中秋赋
　　陈王之客元瑜从军吴防季重出宰朝歌寂寥观防賔从顿寡时当仲秋积雨新霁烟消广厦步兰路而逶迤美西园之清夜怅别逺而防稀感时迁而物化乃设醴以命宾跻凌风之累榭中置以后酒酣耳热顾公干而谓之曰今兹野有鸣鹤天絶归云丹枫微脱白鴈初賔望舒曜夜而逈彻六合清朗而无尘兹逰乐乎盍为寡人赋之公干乃执简而言曰臣生居东国少遭丧乱幸值明时簉迹宾馆臣闻豳籥迎寒逺载于周典乗查上泝近传于汉臣臞仙则采露于栢杪吴士则观潮于水濵信白藏之令月盖西陆之佳辰也于时天宇正碧凉夜方永曕东峯之朣胧见素辉之初引斜汉淡而茫茫列宿疎而烱烱白露而晶荧回潭澄而逺镜翫老蚌之含胎惊栖禽之不定俄而随珠委曜赵璧舒光羣峯变缟旷野凝霜映林岫以玲珑射榱甍而焜煌散珠树之清樾莹美人之明珰于是停妙舞息繁吹聆清籁于林表听胡笳于空外望桂影而凝情睇澄辉而伫思怅氷轮之既满谅无逺而不烛照思妇之髙楼鉴幽人于空谷光出塞而漫漫影流波而煜煜乃有负羽少年怀才滞史对絶景而恨结悲故乡而心死况乎操琴多雍门之意琵琶有出塞之声征衣捣而未寄戍卒去而将行朋友散兮山海隔音书絶兮雁无凭于斯夕也望千里之素魄缄万恨于幽情莫不言将发而气塞语未终而涕零者矣于是徳祖闻之伤怀慷慨泣下歔欷含毫奋笔而为明月之诗曰秋气髙兮桂魄圆风泠泠兮露团团嵗将暮兮兰菊芳思佳人兮天一方照兰殿兮映绮罗呈激楚兮发阳阿人生宴乐兮孰知其他公干乃跪而言曰夫古人以宴安为酖毒沉湎为至戒今流连长夜丝竹繁防载号载呶蜩螗沸何吾子之赋独无尽规之义乎乃歌曰酒既酣兮夜既阑管停吹兮丝罢弹长袖拂面为君欢愿公子兮保嵗寒辅明主兮寰宇安翫清辉兮复年欢陈王于是敛袵谢客三复至言永以为则
　　夀赋【并序】
　　窃以某官以仲冬初五日降诞仲冬者一阳复之时也五者大中之位也至阳所以伏羣隂彼夷狄者中国之隂也大中所以距颇邪颇邪者小人之谓也天将以公攘戎狄而退小人其兆既存矣谨按洪范惟皇之极敛时五福用敷锡厥庶民由是观之自天子至庶人大中既建则五福从之其为福莫大于此者谨成古赋一首以申其义且致善祝之意云尔嵗强圉赤奋若兮仲冬皇极实生伟人兮以佐王国禀正阳之贞性兮资大中之妙质宜博蹇而修姱兮好是正直挺濯濯之瑰姿兮角犀丰盈伟视瞻之英发兮进退齐平事纷至而毕应兮刃新发硎豁逹而不忌兮一毫莫撄抗逸气而无前兮云梦可吞进羣士而下之兮言色惟温视冦氛犹一决兮抗志不羣誓一扫而平之兮归报天阍宜公宜侯兮夹辅大君铭功鼎钟兮画像麒麟原建子之令月兮一阳来复考皇极于元日兮大中斯得惟一阳复而中建兮羣隂伏而颇僻销中国强而君子进兮可验其由愿公攘戎狄兮勿速勿亟去小人兮勿二勿惑修徳政而缮甲兵兮戎丑自怀进亷直而退贪佞兮君子大来戎狄攘而小人去考休征兮五福是具膺公衮兮践槐序间两社兮为王室辅原厥初之畀付兮谅非偶然虽公徳之既懋兮尚祈勉旃秉徳不忘兮奉以周旋繁祉优裕兮安乐延年下吏献言永矢弗谖
　　续囚山赋【并序】
　　余居山二年汲汲鲜况读柳先生囚山赋因叹曰旡桎梏而独居于人之地真囚也或曰柳先生得罪于时放逐湘南欲去不可故云今子非得罪居此其去也顾不在子耶余曰子厚之所为囚者人也其不可去者罪也余之所谓囚者天也其不可去者势也客未解作赋以晓之因命之曰续囚山赋其辞曰环麋庸其防里兮中间栉比乎山丘如疾风之过钜海兮翠涛竞起而漂浮窘束偪仄纷以回互兮气壅结而不流产毒孕怪兮土风殊异乎中州陂陁绵亘若圜土兮草树郁丛棘之相樛仰天俯地了不见其隆寛兮怀壹郁而増忧嗟余生之不辰兮偶托迹而淹留何怀安而不去兮乃独堪此牢愁岂不乐通都之是处兮与羣俊而遨逰顾世路方险絶兮羊肠莫之与侔风波荡潏兮行客沉舟谗口听听兮又将彼戈矛余虽厌是而欲往兮复慑詟而更休明方夷而未融兮时方剥而未贲忍尤而攘垢兮甘作山之孤囚
　　憎雨赋
　　皇天不容于昭明兮白日不容于显融恶堪舆之清朗兮好云霓之晻霭反明以为暗兮变昼而作夜莽惛惛而不可讯兮谁为此者岂造物之固然兮将羣隂之所为茍大钧之若是兮吾将排阊阖而问之建列宿以为旌兮召丰隆以为御令祝融使先驱兮厯元防而问故命蓐収司刑兮臯陶为理囚屏翳于雷渊兮制飞电而诛虹蜺闻羲御之将驾兮吾将怀椒糈而要之皇天反其明兮后土无所汚望舒承夜兮昬与明其代序巻此志而弗抒兮吾犹穷困乎此时也将防行以问涂兮又何以为此态也
　　四言诗
　　绍兴中兴上复古诗【并序】
　　臣嵲昧死再拜臣伏观皇帝陛下以天明地徳绍覆载之功迎善气啓兴运继统业拯民命拨衰乱致大定自天地剖判以后书契以来中兴复古之君比徳较功莫有望其彷佛者初龙翔于王室始骚之时抚运于炎正中微之日豺狼纵横羣盗满野志存民命好生讳杀惟务耸徳以变其野心兢兢业业惟孝是图惟亲是念卑宫室之奉省嫔御之幸恶衣菲食早朝而晏罢以徼上帝之乃临御之九年起大丞相太师益国公秦桧于闲废之中明年复相之与之共图中兴之事君臣一徳如鱼之有水声音之相和盐梅之相济不动声气而神化密运天下莫可测知至于圣孝日跻是崇是賛所以感通庶类逆厘三神者虽夫妇之愚咸知其有善应矣是以内之则盭夫悍将頫首听命而无项领之虞逺之则恶吏奸氓勉于承化而无凌犯之变风移而益淳刑轻而防措于以风徳于逺方而异类为之革面逹孝于絶党而敌国为之改图初年而和议定兵革息孝徳之始验也嗣嵗而梓宫至母后归孝徳之成功也于以示天下则何人不劝于以致治功则何事不成于是厘举嘉义以餙至治凡稽古礼文之事以次贯行郁郁之皇文丕天之大律所以耀徳于广逺而新民之视听者不可胜载臣不敢毛举庶事姑摭其大者言之奉太母于慈宁极天下之养尽家人之礼至孝也选淑徳孋皇极正人伦而厚风俗至徳也建立太学萃英俊以流徳化知本也新图书之府严求书之令广闻见以务博储人材以待用右文也行乡饮于郡邑以班序颠毛崇化也正经界于阡陌以平均赋入防民也至于爱民力矜物命节诞弥之宴足以示慈恵而已而不以侈靡为尚盛徳之事于是备矣此独致尽于人事者耳若夫崇坛壝之制靖笾豆之列纯牺牲之奉严玉帛之陈所以致礼于天地也饬祖庙以崇宗祏之奉建原庙以谨衣冠之防日祭月祀共事无爽所以致孝于祖考也上稽汉制下考本朝筑宫修祀以奉太乙为民也耕千亩以劝民谨三推以率之敦本致力莫不竞劝勤民事也瑞乙始至带韣而祠莞簟効祥锡美有绪所以谨国本也先成民而后致力于神上下服媚神人胥悦由是丰年屡应田谷睦熟瑞物狎至符况防来固其所也若是而瘖无歌诗布宣令徳以昭示来世则秉笔之士何以避辟自昔中兴之主如夏康周宣汉之世祖唐之宪宗咸用干戈以复故业或功成于一面事至微而当时缀文之士犹且作为歌诗以称颂功业以垂后世而况我宋中兴皇帝陛下得贤圣之佐成昭明之业而不被之声诗荐之郊庙协声依咏以乐和平汗青书策以示得意使后世何稽焉臣虽固陋日尝以文字从词臣之后深恐徒老于外无片言以歌咏盛徳成功少佐圣治之光明臣终且不暝用是辄忘其芜累再拜稽首而为是诗其词有曰天监我宋受命以人咋为乱阶以啓圣人皇帝嗣位其仁如春万邦欣载共惟帝臣垂衣髙拱惟务俭勤防民不怠懋穑劝分卑宫勿饰服御无文膳食取具不羞庶珍内官弗备简御嫱嫔抑损戚畹登崇搢绅吏除苛绕狱去放分刑罚不试号令不频旰食宵衣导率以身行之期年天下归仁皇帝躬行过于尧禹如天不言乃帝之所内资禀命外须训抚不有相贤孰资察补天舍其遗之硕辅实惟旧臣乃吾肱股昔以梦求今以徳错皇帝曰咨惟予与汝我唱而和无或疑阻如手如臂如心如膂如彼事神汝为椒糈如彼琴瑟相待戞拊相臣受命于帝其训敢惮夙宵以图淑问衣不及带冠不暇正内事抚摩外修好聘忍尤攘纷徂惟求定皇帝之孝克迈帝舜相臣佐之兹惟无竞上感穹昊下格殊隣以暴为恩易顽以驯母后既归东朝侍御天下载欢若饥得哺天子躬俭惟亲是丰未明求衣朝长乐宫礼备家人养以天下先意承防事无违者天子行孝天下承风胥训胥效比屋可封乃建中宫以母四海诗首关雎易称中馈天子之尊亦资内助上奉慈顔下式寰宇事亲底豫化民致和始于壸阈邦国是讹太学肇建四方是极増博士员导以经术有来英髦充牣上京三年大比以考其成异时之用维公维卿石渠广内图书之渊羽陵之蠧断简之编是息是防英俊在焉逸羣之彦比迹卿云怀材待问发闻扬芬驰骋古今上下典坟考正律度是为景钟导和殖财国用以丰不窕不槬咸中典刑有涣其章上公是铭兹器惟则允为国经徳爵之亚莫尚惟齿班序颠毛以为民纪乡饮既行郡邑是遵洙泗之风无复龂龂井田既坏民困劫假乃正经界以实多寡赋入既均贫富不病非上防之孰拯其命诞弥之节式宴示慈乐不计费孰敢节之皇帝曰咨费财无艺亲降徳音以禁肆侈天下欢然称盛徳事匪帝命之臣子曷议着之令甲付之史官永永万年无或敢干人事既洽惟神是事于庙于郊各尽其礼其郊维何蒇事圜丘帝御六龙冕十二旒既新宫架既备礼服有洁其牲有温其玉合袪天地侑以祖考乐奏六变其音肆好问谁相祀实维上公登降跪起有肃其容天地并况瑞物来下天子万年以有神嘏其庙维何可以观徳徳盛不祧祀事不忒祖庙既饬旅楹有闲原庙继作以防衣冠若节春秋皇帝戾止荐献有容祖考咸喜礼成而退祗奉不凟天子万年永绥遐福天神贵者莫尊太一置祠为民其宫有洫既仿谬忌道开八通皇帝临飨威神是崇天人相际福禄攸同国南千亩是为帝籍天子肇祀以祈黍稷我黍与与我稷翼翼以享以祀以为民食福禄绥之万世无斁乃营吉壤肇建髙禖何以歆之帝徳不回瑞乙既至后率所御以弗以祈有秩斯祜千亿之祥兆于帝武天锡皇帝圣钦不迟事神保民以莫不祗上帝临之云何以报维年屡丰诸福是効非维丰之又布濩之东西北南咸锡予之稼茂于野粟积于仓礼义兴行民俗以臧桴鼓不鸣狱讼衰息人有盖藏道无捐瘠和气所蒸化为瑞物甘露零庭近在郊邑有木呈祥合枝共柢考传验符逺人不贰或剖其中自然成文太平是告希代莫闻丰年屡应众瑞应图皇帝谦恭不以自居图回庶事益慎厥初君臣相戒可否吁俞政过三代言成典谟厯选后辟前载所无在昔中兴周汉二宣夏康商宗汉祖晋元咸用干戈配天祀夏其臣歌颂或列于雅方之皇帝爝火太阳顾无歌诗垂世用光词臣伏罪无以塞责谁其诗之以佐皇徳下臣张嵲过不自揆日官西掖待罪文字敢颂厥美以賛后功江汉崧髙不足比隆
　　绍兴圣孝感通诗【并序】
　　臣嵲昧死再拜臣防覩皇帝陛下嗣位于炎正中微之初因衰激极导迎善气数年之后天有还形羣盗衰息疆埸少安民人接龢年谷丰熟唯是除戎警备之事日日以振将疆卒武人有奋心举而并勍敌复故地宜如灶上扫除而方且诏封疆之臣无得妄动敌来则御之去则已曰南北等吾赤子也勿以深入多杀为右始也浅陋不望清光之臣伥伥然率不喻圣意所谓下臣嵲辄不自揆窃迹行事而加深思焉若有得其解于万分者盖敌固吾仇也而二圣大母在焉顾可投防而不忌器乎或问臣曰桃应问孟子曰舜为天子臯陶为士瞽瞍杀人则如之何孟子曰执之而已矣然则舜不禁欤曰夫舜恶得而禁之夫有所受之也然则舜如之何曰舜视弃天下犹弃敝屣也窃负而逃遵海而处终身防然乐而忘天下然则孟子之说非欤曰此殆非贤圣之言意羣弟子之失其传焉耳夫舜圣人之以孝闻者也使其以受尧之重既不能庇其亲而执之又不能终其所畀付而去之是两失也如是以圣为凡六经之作所以为范于后世然今之所载者常道而变故之来也无穷设有遭非常之变而不能得圣人之意于文字之表曷能曲有所畅乎仰惟皇帝陛下嗣服以来内之所以治戎事理边疆常若冦至而不少解者致重于宗庙也外之所以不以并敌战胜为武而率以柔道怀服犷悍者致保于君亲也在于重宗庙至义也保君亲至孝也其视孟子之説不亦两得乎于是孝至而益加义立而增修措之天地而神明协其应施之蛮貉而盭夫易其虑绍兴辛酉金人来告和且许以先帝梓宫归于我别命贵臣奉太母舆卫以归其明年八月某甲子皇太后至于行在所前至一日皇帝备法驾率羣臣奉迎于郊舍之外于时天地緼豫日景清明臣民欢虞和气洋溢讙声所暨川岳振荡其明日乃归于长乐宫于是卿士庶人叹息忭跃逺迩一辞咸曰皇皇乎丕天之盛事自天地剖判以来未尝有也向非皇帝陛下自得圣人之意于六经之所不载且有同徳之臣以辅其治何以至于是哉自今以徃天下之学者始知忠孝有两全之道仁义无偏厚之失向使卫辄闻之必不假王父之命而有距父之事汉祖闻之必不以就天下之故而肆分羮之言轶乎千世之上固已合符六经垂之万世之统可以轨范来叶非圣上其孰能之斯举也君子书之以袭经辩士语之以称博推而行之可以驯至于圣域诗而陈之可以沦浃于性情士生斯时获覩凌风絶辉而不动于耳目不发于文辞以称颂盛徳顾视曩哲不亦恧乎臣不佞尝以文字待罪词掖虽获戾屏居侧聆庆防情发于中不能以浅陋自巳敢再拜稽首而为之诗曰宋有天下逮乎八世猛敌横生侵欲不忌尧汤水旱文景菑异数则使然岂人攸塈皇帝承统甚武且仁内销奸孽外备殊邻濅明濅昌师武臣力抵掌含怒日思奋殛皇帝曰咨咨女将臣慎守疆埸以保吾民敌来则御折北勿追姑修吾徳以待所归人亦有言投防忌器矧彼狡焉吾亲是质彼兵攸恃我则徳攻靡以嵗月徼天之彼虽刚戾不可扰驯我视其欲以舒吾仁始我有众公卿庶士谓彼悍骄庸知徳义茍有诚信金石为开豚鱼之孚惟道之怀有唐睿真亟诏求访恻怛之诚宁甘百誷皇帝曰咨予由是心彼虽我诈我惟尔忱孝悌之至神明可通惟彼不信天诱其行人是来言弃旧恶我奉慈母归御长乐八月甲子至行在所天子在所天子郊迎其从如雨老稚仰观踊跃呼舞卿士相趋肃穆伛偻天地感通发祥頽祉卿云郁兴轮囷离诡屏翳不惊川后静波云飞渊泳讙声相和玉虬沛艾芝盖穹崇千乗雷动万骑风从天子是侍如长乐宫渤澥为杯华嵩为豆举烽行炙撞钟命酒既劳王爵下逮奔走万嵗称觞献太母夀敷天之庆周浃寰宇薄海内外无或失所皇帝之孝振古曷遇睿算无疆永作民主人无疾疠田多稷黍兵革不试四夷欵附太母万年康疆燕豫皇帝之孝莫与比徳锡羡无疆子孙千亿莞簟发祥开统拓迹嶷嶷岐岐诜诜翼翼有緑其车有赤其舄太母万年含饴燕息始归太母小大具疑谓将我廷胡宁以归皇帝之孝先定不易爰有廷臣协比我徳有賛其决无贰其心指期待蔇天实我临曽无愆素归御愔愔凡是讙嚣尽为歌吟天锡皇帝示将保定太平之休繄此其证际天所覆咸为我土含识之伦我籍斯附充入旧贯天临万方子子孙孙永世克昌








　　钦定四库全书
　　紫防集巻二　　　　　　宋　张嵲　撰
　　五言古诗
　　秋懐
　　前山跻暮气虚檐纳轻阴沉疴稍轻体徐步望遥岑泬寥天宇净斐亹秋云深原野旷萧条岗阜何﨑嵚微霜被羣物悴叶声萧森游鳞奔巨壑翔鸟穹林结念非一端滞思纷相寻伊昔抱微尚夙懐尘外心风波一震荡飘流安可任防颇思赵士钟仪懐楚音往愤既切古来忧方在今安排谅躛言委顺亦虚襟由来穷达士万古同堙沉聊申凄断意持和双南金
　　奉和李元叔察院秋懐
　　屯云生广泽白日互亏蔽如何三秋杪顾作九暑炽髙风摧蒲柳未觉到兰蕙幽人感嵗徂节生悲逺志伊予老忧患感激志鉴寐起视篱下花节过真少味岂无王酒深愧渊明意未然招隠诗黙契幽林思瞻彼区中人清冽成萎悴安得西山药飘然以超世
　　董弥大郎中以窓前菊花晨且鲜明午间萎蕤感而成诗兴寄古雅次元韵
　　人生朝气鋭兹花亦复然鲜荣若自矜低垂如乞怜平生浙郦路满谷为谁妍山深风日美扬芳被涯边食饮赖香洁轻安遗节宣昔乃夀胡广由来岂其天至理竟谁问三叹秋风前【浙郦属穰县有菊潭潭傍之人饮食其水皆老夀胡广素患风疾沐浴此水遂愈八十余卒】
　　将至临安途中偶成呈表叔陈给事去非
　　末契托外亲夙昔承顾盻邓鄙聴论诗房陵共遭乱苍黄南山路大雪将没骭事定访田家山花已如霰燃薪代灯烛新诗仰华绚雨余登近岭春晴集两防彷佛纸坊山泉石眼中见形影一东西音声阻河县驽骀自拘挛鸿鹄谢羁绊俄瞻九天上更觉斯文焕鄙贱集亹深十年两遭难稠重荷顾存凡庸辱推荐穷途感一饭况此膺深眷门墙行欲近仰止极昏旦余生不自意复得亲谈宴存没割中肠申章泪滂溅
　　风
　　一嵗三百日烈风朝暮吹不知剖判来曾有无风时况兹逾年旱小雨时散丝蓬蓬从天来一扫云气离虽荷扇暍劳要无膏润滋功过不相庚退坐徒叹咨何当快雨至檐霤如绠縻万瓦跃冰丸千虹注幽池坐见槁死苖翠浪翻前陂雨罢树不揺溟溟天宇垂此事恐无冀忘言咏吾诗
　　普照观【并序】
　　舣舟普照观道士语予直北山葛仙翁故庐山多黄精仙翁故以名山云
　　欲雨春岚重微风松韵清泊舟古观下卧听山鸟声行乐惬幽步访僧舒逺情仙翁遯世久岩壑自峥嵘丹灶颇可识故基犹未平何当遯世网来此饭黄精
　　送冯贯道之东川转而之行在
　　秋风来万里草木日夜凋属兹憀栗时执别在今朝乱离多苦辛况乃道路穷若人抱竒节劲气干云霄结交二十年途穷识久要间闗复会面益若漆投胶感深念存殁投分忘顽嚣汝海昔为别盛年意气豪及兹分手日星星悲二毛壮心随遇尽曩志与时消别夜月皎皎首途方迢迢故园不足懐令徳乃所操君其爱尔躯努力熙皇朝
　　送李子勉
　　驰骛谢新轨息偃思旧扉婵连怅若人阅嵗此音徽直谅方求益离忧忽在兹平居轻嵗月分首重斯时出郭郊树緑夏云千里竒男儿杖策去行路亦光辉还家未徂暑散帙掩郊扉酒醪欵邻里时果欢稚儿家山恣跻攀田野日遨嬉驽骀恋栈豆鸿鹄谢絷维论才惜暂去循计岂云非握手钱塘别余归未有期
　　送张养正
　　脱巾造朝市委辔即田庐虽云懐素尚出处亦自如吾宗信端谅宪宪为世儒顷以才令选来司中秘书光荣耀士林侧伫翔天衢一朝拂衣去意与张邴俱出饯北郭门踟蹰立路隅雨余夏郊緑时觉晴云驱专城秩匪卑还家意复舒谁云离念恶兹行翻足娱徒伤万里客送别在三吴
　　送冯元通帅防
　　烈士志徇名仁人思爱日冯公杖节归颇全忠孝术狂童昔兆乱天常几反易大臣清国屯公实预谋画白士为台郎未省闻在昔义为轩冕重功在钟鼎勒十载犹故官念言为伊鬰迩来升宰士式序期日夕囊封郤复上告去更甫力官荣岂不懐志养不遑息顾我废蓼莪日念扫茔域公方咏南陔肯为髙官职絶裾旧疑温抗疏今师宻都门行饯君视古无愧色柔甘既获奉中外等事国虽是平生言勉哉宣泽【案原本脱一字】
　　咏水上双白鸟【如鵞大古人谓之白雁】
　　夜雨山水清朝晖浄崖壁飞来双白鸟未省平生识鴐鵞谢清姿鸥鸟慙素质低昻信波涛顾盻矜羽翮鲜明潭光青错乱浪花白轻舫忽东来抢飞百余尺复下水中央相将讵离析稻粱岂深谋饮啄亦自得空山罗网稀遂性无惊惕不学西雍鹭翻飞近人迹
　　春夜山居望月思故园有作
　　万壑自清夜春岚昏众星明月丽霄汉清风周四溟独立万里外飘然欲遐征回首望江汉中原气防防东北有去鸟我愿从之行逝将归旧邦山河宛平生丘园已芜没径术春草青观台倾夜雨曲池今向平俯首呌父老旷野无人声庐井不复辨灌莽春露凝伤心时震荡懐旧意纵横夜久林叶光山空泉韵鸣绪风行复革桥运无暂停理会众縁释情钟羣虑并静躁物固殊太空本何婴庶以道自达超遥谢撄宁
　　六月初八日过龙洞纳凉树阴下酌泉待月而行
　　絶壁不带土一目千仭青何年架危阁窱窕陵青防仰观众树姿俯听大壑声山空响互答隠辚心所惊人生几何时冒此絶险行虽获须防快未偿百年生龙洞视正黒水为琴筑鸣层岩积阴厚六月如寒冰泉甘聚壑小洞深秘神灵天设境自絶地近人乃轻独坐荫佳桂峯髙日西倾薄暮来者少长风始清泠赏会匪初望徘徊但含情坐见山月上众景纷纵横宻林栖鸟定始复事前征
　　送别
　　嵗晩多烈风鸿雁号广泽寒日行天边及兹送归客余生足暌异不作儿女色此夕复何夕伤离重凄恻子櫂既云西余行亦将北岂但今日别方异平生迹千里即寄书万里空叹息朝市与山林从玆恐乖隔
　　达州月夜
　　薄暮行人息角声吹已残城空羣犬吠明月照闗山四望何所见烟苍树团团但闻流水声不见飞鸟还故园天一角时危路间闗避地方云始整驾何当旋故人同此夕若为懐抱寛
　　过云安县
　　平日云安县常见少陵诗今朝忽经过人生信难期不闻鶗鴂鸣萧萧山树悲昔人不可见长江无尽时山中月夜草色香烈颇如昔年上庸鹿门之游感而为诗
　　月淡云始合沉沉山树清露濡幽气馥涧草不知名既念上庸隠复懐鹿门行暌离驰嵗月南北异平生况抱懐昔念存没感中情缅懐故园月亦傍山河明花发因风散溪流度石平当时游瞩地何人复再经客心徒搔搔夜色自防防萧散讵为适祗今悲愤盈
　　呈同游诸公
　　众岭莽回互古刹藏乔林平川一目尽列岫千重深昔人几经歴我辈复登临山川谅不改徒伤懐古心
　　舟中独夜
　　泊舟依聚落水色澹余辉红树满秋山夕烟上霏微稍观渔火明渐见行人稀孤客畏遥夜况乃穷秋时疎见天星朔风左右吹重衾不能暖展转枕屡移懐归意恋恋感旧心凄凄骤使百虑集起坐复搘颐人生谅多牵吁嗟竟何为
　　雨霁出郊外
　　时雨当夜来出郭喜新霁伫立望四郊春容卉无际羣山隔大江苍岩澹相对轻风生水波微露滋花气縁津柳已暗忽悟清明至融怡嵗序同俯仰山河异逢时思坟墓拜扫十年废闻有故童仆壶飡酹荒隧新阡固已逺龙輴尚天外已深濡露悲更下孤臣泪
　　闽中山间毎早白雾四塞咫尺不辨
　　闽岭冬候晩嵗穷殊未寒谁为五里雾皓皓懐羣山剥琢斧斤响啁啾禽鸟闲逖听知何处四顾但漫漫怳如湖水秋与天相连乔林膏沐已逺岫渐披顔髙阁延朝景清辉泛林端谅非侵晨兴讵识景物闲忽思乡社嵗日晏未开闗
　　庚辰二月雪夜作
　　夜半雨鸣廊晨起雪暗空不减腊月寒故作昨日风融银拥山腰飞花满裘茸办此了不难咳唾烦天公纎纎园中花一夕无光容凛凛庭下松巍然两苍龙
　　咏鹤
　　翯然毛羽净绰与秋风宜阔步循广庭伸吭矜羽仪稻粱谋几何终然遭絷羁岂衒云外标遂为时所縻因知古清士削迹畏人知
　　晩行阁道自对溪趋小栢宿
　　髙峯犹返照絶壑已先晦苍波去不穷青崖俨相对山回路欲断溪豁双流汇阁道自委林影常澹瀩仰空欣树佳伫立惊石怪山晩云不驱路暗客犹迈平生事幽讨兴与林泉会何意漂泊年得此行李内境胜固所便地絶复多畏娟娟月初上飂飂逺风快幽蝉响复咽宿鸟惊欲坠望望驿尚赊应在青烟外
　　杂兴
　　疎园两树杏风雨夜离披离披君莫恨结子还并枝犹胜西涧水一去杳无期静坐观物理令人添鬓丝
　　游独孤城下作
　　利成山百丈直下独孤城事往嵗月积长江依旧清昔人经过地我辈复此行但见竹树稠石崖如削成乔木晩未凋青青发余荣天寒逺峯澹日晏长川明时危懐古意嵗暮羁旅情一室寄絶岸全家托柴荆晨炊饭脱粟似此田涧氓羣盗正猖獗深居且偷生反念故园日黙黙何由平
　　咏雪得光字
　　东皇携春来属车载霓裳回风作妙舞杂佩鸣珠珰千官玉笋班再拜称瑶觞酒罢各分瑞圭琮粲琳琅浩荡涵濡恩一笑徧八荒尘垢得湔洗焦枯亦辉光伟哉造化力天地为翕张功成了不居杲日天中央
　　喜雪
　　澒洞四山没万籁无遗声羣飞喜凌乱遍积爱寛平呈姿碧树立照影方池清出户延幽意斋心谢羣灵幸有丰年望初无丝竹情取乐付诸少焚香观道经何事冲寒久微吟诗句成
　　初夏晩兴
　　微月破幽树草露生夕凉夏木纷已成时禽暮归翔闲花自白红无人领幽芳晩沐岸轻帻披衣暂倘佯外徇志自局理防言可忘俯仰婚宦初未省离土疆那知天壤内有地名魏塘朅来嵗再华及此身方强岂但理茨栋种树日望长分将百年身送老湖海荒人生等如寓何必还故乡
　　送陆尧夫倅襄阳
　　我本江汉客十年官到京君为三吴士歘有南雍行风波防泝水陆幸俱平是邦虽毁顿生聚今尚成矧君勤令徳足以惠遗氓井邑应非旧长江如故清岘山虽已赭遗记尚纵横假日当访古兵防宜细倾客心终惮逺归意欲遐征郁纡懐土念去往游子情待君成政日繄我契归耕送别南归路复班三岘荆离居何以慰日夕伫休声
　　拟苏少卿寄内
　　话别河梁上踟蹰古道边男儿重意气握节向幽燕一来单于庭五闰犹未还黄云愁瀚海朔雪暗燕然塞柳春犹白河冰暖尚坚有懐幽闺妇二八政婵娟寄言当永决欲语讵能宣忍苦聊相待恐乖全盛年二事热中肠吞声徒向天纷纷节髦落泪尽秋风前
　　橘林
　　后皇毓珍木翠盖如停云徕服兹南土素艶方氛氲睠言在深固非用儗封君
　　村居早出
　　草白露初晓好鸟啼髙林篱下水流急门前山气深花光迷近甸柳色映遥岑春物自鲜萦但伤离乱心还成骑马出恻怆望城阴
　　大热
　　怫郁厌烦暑稍欣夕气清彷徨不能寐解带临前庭长林激逺飚余凉入疎櫺白露被百草河汉上纵横山气自髙爽久谐肥遯情羲和当此嵗振职在朱明金石亦为焦况乃柔脆形阴泉变汤液夕頴成枯茎念彼市朝士复嗟田畆氓徙倚待明月徘徊歩列星炎蒸岂不苦复畏秋风生
　　借居
　　借屋得修竹复近清江湄衡门独看雪众物有余姿幽鸟下庭静野泉通櫂迟既谐避世心况与尘事违幸无井臼劳未免亲锄犂已放西山烧种粟方俟时此外复何作闭门但成诗
　　出顺阳
　　浮云作晓阴未放寒日光平冈连县郭草树郁苍苍清溪贯其中可以一苇航西流合汉沔水外山微茫红叶明碧林下有寒菊芳蜂蝶纷已去无风徒自香我欲寄所思逺在天一方安得千里足寛余九回肠
　　九日三首
　　白云冒山顶流阔作深青平林如屯云中有枫叶頳湿烟聚合散小雨时漂零公庭尽日闲停午闻鸡声还如在山间契此适野情老菊不作花秋蝶转伶竮独坐玩物变万事与心防逺懐韦苏州覔句非为名兴至一摛辞工拙子无撄妍理不无要非心所营
　　忆昔陶元亮闲居爱重九秋菊虽满园无钱得沽酒怅望平野中壶浆俄见雠开罇对来使举盏属层岫自古节士中髙情复安有古人重出处一往不复又俯仰愧前躅留滞成衰朽名玷金闺籍事落田夫后无地可扶犂有乡但回首黄花开已晚红萸犹可嗅闭户无杂宾独理槽牀溜
　　夏衣着体轻晓气蒸岚湿清池湛城闉微风为磨拭今朝乃重九万木犹故碧芙蕖久退红衰蒲尚森防嵗丰农务闲林间闻组织天涯一杯酒胜日同此席论交真臭味不必须旧识髙谈璨齿白谑浪发颊赤向防喜今逢追思多古昔千年龙山盛坐客看落笔平生跌宕意寻胜穷履屐领防茍在心傍人笑脱帻故为牛山防遽作儿女泣古人欣佳名且用永今日百年如过鸟万事何损益唯思快雨来窓竹听夜滴杯行莫暂停城乌归已急林壑暮气生疎钟耿明夕尚余古今囊防搜句新得
　　斤竹岭
　　胧胧晓月淡暠暠晨霜耿弃马沙金平步过草池岭仰登上层云俯降入深井回潭冷更清岭树疎逾整蹊荒陈叶深山回微路永雪霰迷逺空岚烟防絶境闗门仅可辨归涂难具省设险得地形戎丑期逺屏宁辞满衣雪曛黑到絶顶石浅微溜喧独觉空山静形寂寝逾熟山白梦方醒去路望更遥陟降怯深泞壻水碧于蓝何由放烟艇
　　夷陵
　　吴蜀相持地江山真险固昔闻焚夷陵今兹但遗堵山逺欲连天江寛疑浸树左顾渚宫涂右眺襄阳路野迥无居人荒村但豺虎依依念鄊井怆怆悲坟墓月淡江风寒云深楚山暮伫立小踟蹰苍苍归鸟去
　　初夏
　　孟夏忽已至雨余草木荒俯涧有惊泉仰林无遗芳山中嵗事晚是日农始忙布谷鸣逺林田家竞农桑故园今何为黙黙心独伤
　　防江
　　兵退田事始夜来春雨匀向时耦耕者十无三四人努力勿转徙赦语如阳春
　　又
　　大漠与吴越天南天北头虏尤渉吾地饮马长淮流饮马尚犹可莫使学操舟




　　钦定四库全书
　　紫微集巻三　　　　　　宋　张嵲　撰
　　五言古诗
　　题石井
　　精蓝负东岑竒石防山麓嵁岩如车轮一镜方黛蓄沉沉不动容澹瀩立山木日射翠气浮游鳞翻寸玉泉边羣石润净映僧房绿庐阜势相髙鱼龙争起伏竒章昔好此忽弃不见录青丛晚花明涧草幽气馥树深春去逺景至夏方燠此地风长清萧萧似秋肃南来万里云峤几经目安知絶世境在此近山腹超遥轻前游慷慨谢双足向非来逺客所见信局趣宁非造物意设此慰羇束人世足埃氛山林有髙躅何当襆被来共此岩下宿
　　春晴散步庭下
　　东风吹广泽和气日夜旋微澜生曲沼积翠被层峦细草蔼近甸时禽响郊园整巾步庭下申舒委余暄万物各有时而余复何言燋谷忘牙事深居寄考槃结交乏二中征心迂七还聊持瞬息念一究空有源狂閙等瓶中何须计悲欢
　　柴门晚步
　　柴门一延竚暮色集四山雨歇林蔼变嵗阴岚气寒峯髙看月上巢昏迟鸟还游眺暂自适裵回反长叹幽思招隠作怆恨南涧篇羇懐定谁识凄然独掩闗
　　游下岩寺先是刘寳学约于此相聚既而先进舟遂失胜业
　　时危适逺县卧疴蔽疎篷浮舟难计程一听水与风今日出江口划见天边峯维舟邀胜士杖策凌穹崇絶壁迤崩豗可验秋涛雄镌崖佛像古凭虚楼殿工沄沄牕外江落落堦前松涧响雨滂濞云生树玲珑揽胜欣逺游抚身悲转蓬忧乐未相偿林霏生晩容却纵中流棹回望青莲宫秋晚山萧寂云散烟空蒙舟行转沙尾微闻林外钟惜哉李膺船去若孤征鸿晨暮一相失云峤何年同若纵金门歩永遗尘外踪
　　过覃氏水南别墅
　　销忧茍自诬策杖来幽墅浮舟絶碧水蹑履遵逺步置酒危碕亭开襟面孤屿川浅不兴波春阴易成暮杂花开照牖细草生侵路虚槛满夕岚空堦连水雾物变知节暄地僻嗟所寓干戈莽未定胜集何能屡觞咏答佳游更筹促归驭一水限山城风烟回顾
　　避贼
　　避贼入深谷乘桴复悠悠四顾江上山羣峯如荠稠是时雪霜霁林壑氛雾收茂树荫石壁澄潭深不流蓧荡拥荒岗冲飚忽飕飗山深水更佳溪喧鸟啼幽平昔慕寻胜所见良未俦举世逢祸枢我独成兹游暂赏兴复阑自誷寛百忧舍棹陟絶巘林光与云浮却观来时江碧线萦长洲一室茍自安两饭无余求彼苍未厌乱生民何时休传闻敌人营近在濒汉州尚恐复飘转讵敢辞淹留已与农父言佣耕事田畴耘耔纾井田蚕绩充衣裘尚享黄发期庶几谐首丘
　　晚游新亭
　　秋至今几日山云峯尚竒新亭独骋望咏我秋懐诗碧水萦麓转幽蝉映叶悲古藤依翠壁茂树镜清池赏防情方适忧来忽自滋荒山逃死地落日故园思遇乱甘身弃持心与世违应人时懒语兀坐独搘颐沉思山烟防微吟暮影移祗应从此去寂寞但如斯
　　寄题赵丞相独往亭
　　留侯佐汉日结志已离羣唐乐闲退年陟险勤邦君区中岂所慕物外良作论上宰曩侨寓新亭初目存缅懐杖策时风衣自翻翻【原本缺二句】竹宻径迷逺孤游遗世纷憩松翫碧草临流睇归云山晩落花积溪深啼鸟喧揽物觉意适依风嗟世屯虽安吴越胜讵忘河洛尊毕辅中兴业终回西北辕扈跸归庙社角巾反丘樊游瞩河华郊往来鄠杜村规摹王粲宅彷佛辟疆园斯亭回首地应为闾里言
　　翫所植松竹有作
　　往嵗客闽岭满目皆黄茅而今居魏塘白水漫平臯举头无所见惟闻风怒号我身如枯枿雨露自相辽又如在寒谷终嵗雪霜骄四顾万物春凄然不自聊复思毕竟空更使心陶陶酿酒尝苦薄种花尝苦雕酒乃乱性具花为目妖弃置不复近树竹延清飚况有手植松雨夜能萧萧瞑目存黄庭屏居非慕髙所愿侣松竹迟以延松乔
　　何子应金华书院寄题
　　平生子何子自赞如柳州昨縁功名迕悮落西南陬借宅备三径读书穷九丘身与苍梧闲心同湘水悠时为鲍谢句自作商声讴入户山嶷嶷垂檐竹修修不携东山妓居是东山流子长擅史册传家称故侯矧君外王父晚尝陈帝猷君传衣鉢久轩昻似前修勿以一跌故便欲荣菟裘解手旧年永寄书新嵗稠君其自贵珍遄归侍凝旒
　　题营山法幢院
　　天晴白云髙乔木荫初暑久客倦红尘爱此崖寺古时危僧饭少日晏无钟皷下马憩幽轩光风转林莽新竹雨来香余花夏方吐避地适三巴精蓝暂延伫回忆鹿门游淫淫涕如雨
　　久雨
　　秋末结层阴风雨连嵗暮寒空暗霏微旷野流云雾居人蔽蓬茅行子悲道路纷纷天地间剧易随所务独有掩闗人存真唯内顾
　　春夜雨
　　小雨集春夜忆居江汉时西园桃李树到晩有余姿载酒绕阡陌折芳恣遨嬉里闾多乐事中年遭乱离飘零向十载南来复再朞故园当日春相见一天涯他乡花自发山寺日初迟时节岂云异身世自堪悲
　　次韵王倅大梵寺山亭夜雨
　　溪山含变态可玩不可説西岭澹斜晖前山明积雪潭空游鳞出景晏飞鸟絶逺屿上孤烟平沙散疎樾天涯一尊酒草草堂上设觞咏寄髙爽对此清夜月但使息营营宁论醉兀兀寓兴合一篇亡书谢三箧
　　自顺阳至均房道五首用陈符寳去非韵
　　行客路正逺曦驭已西驰霜风吹草树连荒陂如何羁旅懐更值揺落时四序歘已晩我生可无衰尚纡俗吏袍久负南山期吾庐岂固好此身自安之胡为终嵗别使我心怕悲故园松菊荒静计勿差池
　　桑柘共平陆过桥野色分冬序日向深冒山多薄云惊飚入长林黄叶久纷纷山前有人家鸡犬时一闻我行均阳道冈阜如羣驼涧石既齿齿寒山亦峨峨乔林木叶尽仰见鹤鹳窠风景固不殊举目异山河我生虽尚壮百虑纷已多祗今且如此后日当奈何细较平生中忧乐恒相摩悲吟谁复听日暮越前坡
　　行客日暮时愁闻萧条风云山当我前适与清兴同夕涧生白烟蒸空自溟蒙林壑岂不佳陟降烦奴僮径侧有黄花凄疎隠珍丛我欲采落英恨无圣贤中徘徊恋幽意欲住兴来穷山深月正黒投驿尚怱怱
　　蓐食带残月驱仆事西奔烟尘犹未息去住敢轻论道古留余险溪寒减涨痕鸣桴闻逺驿吠犬应前村境絶增诗兴山深畏客魂吾生久巳定漂转任乾坤
　　秋日访野人
　　忽忽倦幽独试寻居士室循篱野蔓悬闭户邻鸡出小水已清泠前山政岑郁禾黍满平川髙低动残日
　　过平陵汉苏建所封
　　寒食光辉薄古原多夕阴行经平陵道感慨一何深将军昔封此汉史传至今山川宛如旧事迹嗟已沉聚落有人烟故国无乔林尚想英雄气千古犹森森边尘久未定干戈日相寻兴懐几内恸何必鼓鼙音
　　上分水岭
　　夜半风撼山苦雨歇初晓髙峯吹成氷草树叶尽缟行行入云中稍稍临木杪恍疑天宇近渐觉溪溜小挺身陵絶顶夐与人代杳篁竹互防笼冈峦亘萦绕乃知七闽境如此平地少攻击固其然割据亦可考始悟淮南书铺陈苦未了右顾逺中原前瞻临岭峤边马犹乱华淮濆尚云扰故乡岂不懐甘心混蛮獠九夷傥可归吾愿从髙鸟
　　腊梅
　　朔风吹同云万木不敢芳黄衣何许仙窈窕来离房终期赏心防未恨氷雪乡向来脂粉流睨睥谁敢当宜于风露晨置在清净箱更招能赋客苾茀咏竒香楚人意已疎亡闻为操章
　　山中雪后颇有春意
　　山明雪犹积林白梅已绽冻泉时断续晴云既流烂山空樵者归树响游蜂散愁同平子多游比相如倦晞发近阳阿长歌何时旦
　　癸亥生日前一日读神仙李清传作
　　孟夏倐已晩诘旦及悬弧推迁惊嵗序俯仰念劳劬感物叹漂泊抚已既叨逾去事日已遥来者言足图澹漠逺世纷超遥观道书伊昔有胜士染工藏市区感悟及生朝欲访仙人闾自缒投絶壑果谐欣愿初尘念虽少牵脱屣终不渝一死防当有贵贱理必俱万事惟一舍此外无复余李君本市人而予岂非夫蹑屐千仭岗振策万里涂暂愒即弱水款闗必清都千载复来归陵谷知焉如
　　将请乡郡作
　　本初休车骑陶令归田园憧憧天壤间何人无一防惟我若断梗漂流淛江边牵丝始立嵗屏处知命年虚恬因势使憔悴仍化迁愧无杨仆功居不外汉闗又非穉季侠徒使墙垣穿欲收衰病身迤逦还故山风波万里欲去无由縁愿窃刺史符一临江汉壖敢同昼绣归仅比辽鹤翻送老得三径奉亲归九原如斯志愿毕天恩真满泉所祈造物心俯狥人欲偏决策在今嵗无令辜愿言
　　上二溪山
　　积雨连日夜敢谓今旦晴绿彩泛林端爱此朝景明晨炊肃徒驭结束方上征千岩屹穹隆万壑临峥嵘谁知有微迳在此苍翠屏昔闻五尺道【见西南夷传】驰心已伶俜今朝复何朝冒此絶险行侧路不容足下瞰千仭阬步武一蹉跌陨身如建瓴避地本爱死兹行岂偷生篮舆仗伧人﨑岖信所经下为崖石碍上苦萝蔓撄阴岩多沮洳泥苔汏相仍薄暮雨欲来白云起如蒸稍观前山暗已复如悬绳行行入中林心悸万皷鸣三泉如雪翻竞泻石上声值此絶世景避贼难为情路转复临川浊流方满盈波神恣桀鷔势欲丘壑平雄张拥行潦河渎将抗衡我方媚斯水敢夸海若名呌度雨逾急山烟深杳防舍棹即絶壁扶持陟碐层经行细石坠十步九战兢羊肠与三涂其险莫与京叱驭匪前哲但觉微命轻须臾至田家茅茨耿清灯篝火燎衣湿坐使愁虑并夜雨喧客耳羇梦何由成平明起长望重阴竟四瞑嘉禾垂垅病恶木连山荣兵荒兼嵗恶吁嗟此黎氓泥水方自蔽出门谅何能穷居未觉苦篱外长峯青
　　上楮平山
　　层阴生万里嵗晩岚雾昏终日转盘道那知入寒云忽上最髙顶划见众山繁嵯峨揷苍旻迫窄塞厚坤俯仰混一气眺听属无垠直欲遡丰隆逝将排帝阍小臣敢上诉边尘暗中原天宁忍下土厌此豺虎羣庶几动真宰一洗戎马氛此意复茫昧侧伫扬精魂
　　刘谷山
　　奉令事设险兹山再经厯嵗暮阴云昏雪后杉桂碧修篁亚路低老木防天直下瞰穹谷中众树纷若防或为龙蛇鬭或作熊虎踯阴崖不受春冬带轮囷色古苔如绿毛因依露犹滴阴风忽动谷众籁久方寂傥非神物居定有龙蛇宅山阴魏家平百丈峙絶壁战楼摩云霄武帐侵斗极钩援谅无庸梯冲当弃絶虽无墨翟守天险岂所敌揽胜心以愉经险情屡抚事既靡愆微驱谅安惜何当四海晏诛茅此投迹诗成无与言搔首三叹息
　　野竹
　　野竹何修修森然满山麓清溪潄苍根夜雨滋寒玉干宻风岂揺林深鸟应宿苍山黄叶中见此歘惊目经行一回首何用慰羁束
　　穗粟
　　世乱弃禄仕居间食苦贫置田上庸山稍依农亩邻嵗入无几何诛求方荐臻老农幸导我播植当自勤晨起具糇粮伐木西涧滨畬田去嵗秋稸粟今年春肥硗半百亩良苗生已匀监督课子弟耘耔烦人所望在一饱讵敢悲苦辛及此嵗将晏功躬自亲所得未偿费相顾但深颦归去且读书愧兹百年身
　　将池僧舍东轩晓起
　　兹轩临絶顶逺与前山平睡起月初上冷冷晓风清暗岭跃飞雷白云出疎星四顾莽不辨惟闻虫鸣居人正酣寝我已事晨征思妇闺中意游子天外情策羸取微径羁梦何由成
　　种竹
　　屏居倦幽独出门无所适种竹满前庭坐玩凌寒色森森宻阴净竦竦条干直晴日借景光霜风时荡析自我来此居三见嵗华易小孙渐成童长杨忆初植杂花亦纷然似欲娱閴寂世虑久已忘况乃头半白旧乡丧乱后城郭满荆棘借使能北归亦不异作客独懐首丘念未易忘日夕读书计诚谬习静理何益万事鸟过空何处留遗迹世故漫酬酢迢遥混今昔
　　庚申寒食湖上作
　　今朝寒食节拨撒挥涕余何心事游行谁使膏我车出门悟春逺緑遍万里涂阴林杂花稀巨树新叶敷春风慰游客荡漾回衣裾举杯复置杯岸帻唯平湖岂无坐上客不见朱与徐
　　四月旦大雨昼夜不止者两日微水一夕暴涨
　　山木绿阴暗骇云当昼繁惊风乍掩冉积雨连荒村映岫若银竹泻涧如翻盆悬霤遂及旦暗空还至昏长川怒方蓄浊浪正崩奔暂见没岸草已复侵山樊冲波激逺屿聚沫旋林根劈箭揺定目殷雷惊客魂俄吞众濑没瀺灂成奫波神信雄桀灏漾方无垠傥不究其源岂辩河渎尊朝盈暮已竭暂满安足论明旦立沙尾若带青沄沄
　　七月初四日小雨后游步水边
　　雨止林叶浄游步喜川平停午众阴寂山髙一蝉鸣境静道心熟世疎尘虑轻凉飚飒已至自适羲皇情
　　和张簿韵
　　平昔志升车年来但芒屦前旬返城邑宵旦未逾数及兹复入山始觉离乱苦行行望逺峯山村犹几许风清初戒寒云垂欲收雨羸马尚嘶林吾行已遵渚茂树曩堪攀澄潭今可俯秋意满山川微烟澹村坞经过竹篱侧倦极欣一语三钟应昔志一室固堪处去留非本心偶地因为主野屋尽茅茨山田多瘠卤菽粟工疗饥薯蓣行堪煮一水可乗流从公公莫御
　　雪中泛汉水观捕鱼
　　既游天汉地复泛清汉流我本襄汉人对酒集百忧是时云气昏雪片迷汀洲沉沉百丈潭坐看渔子游重裘悯浑脱得隽怜深投舞空清渚逈遍积修篁幽山川疑旧里歌舞迷新游薄暮理归棹中流任夷犹忽惊在乡社谁辨阴成楼歘知非旧邦汍澜涕难收
　　感事
　　西山一丸药终当持遗亲奈何嗜利者借口托爱君太真絶袖去中兴为名臣功业竟谁归老妪终苦辛大恩竟不报初无乌鹊仁
　　投身螭鬽域宁免众鬼欺黄昏风雨集所向道路迷一鬼在前啸羣鬼争和之从以众妖鸟纷披鸣树枝训狐当傍呌破獍随后啼斯须哭土枭次第嘷狐狸睢盱恣陵傲踸踔争新竒变态遂百出殽然当此时胡为乃厯兹侧伫成眙其始为股栗惨凄粟生肌惧以柔脆躯遂为众鬼糜其中稍自定注视但嗟咨其终乃释然坚坐翻愉怡鬼见不为动技穷将罢归人命固有常此物终何为迟留待明发请与众鬼辞
　　春晩风雨甚暴衡门独立望微水有作
　　中原殊未平避地甘羁束着意问樵渔尚恐惊麋鹿出门亦何事望望清江曲雨气晚来寒惊风乱新绿
　　方城驿
　　古驿藏幽谷回环乱峯稠驿前山特秀翠气光浮浮晴日经短檐竒温惊敝裘门前万山道过客空悠悠忆昔庐戢黎伐庸此淹留山中老鹳鹤应识旌斾愁事去一转首岩花几经秋石碐与涧道犹是曩者否秪应军旅声长咽寒溪流



　　钦定四库全书
　　紫防集巻四　　　　　　宋　张嵲　撰
　　五言古诗
　　逰灵岩寺
　　呉王避暑地西施采香路陵谷偶未移山川尚如故遗宫俱泯灭轮奂乃僧户梵放想遗转考槃疑簨簴繁华随化迁歘若髙鸟度忧勤及豫怠兴隆与倾仆何异貉一丘同归易晞露平湖际逺海环山莽回互涧草足芳菲山泉多沮洳昔人经行处赏防今已屡来者复为谁将亦遵往歩新故更逓代一往复何故日暮钟磬闲聊将澹吾虑
　　南涧亭诗【并序】
　　舟如上强歩松路四里有山突然当前其阳无住居士之所塟也其隂仙人刘纲之所栖隐也东南不十举武入竹径防笼深翳竹尽得亭下临崖谷始复髙爽羣山林立其傍山深气温竹树正碧间以丹叶可玩初冬风日凄厉咏栁子厚南涧诗颇与之合因以名其亭亭东数歩抵山足复为小亭水鸣篁竹间如弄琴筑名曰鸣筑虽境皆甚羙然过时坐久使人神意悄怆非天资静素不徇世纷者未易居也陈本之曰愿得记而赋之余曰诺哉绍兴甲子十月初七日
　　行穿宻竹尽胜槩集斯亭地逺岚光重冬温草木青俯鉴含空水还观山作屏岩溜有时歇松声无蹔停遐思南涧作彷佛识仪刑世縁因嵗阔静习与心防离人慕肥遯驻屐恋岩扄不似投荒栁悲吟涕泪零
　　入峡
　　天秋万象静云横乱峯起已下防王山入峡自兹始惊湍扵此尽安流澹如砥两山郁嵳峩壁立相对峙上凌空崇外下挿渌浄底层岩碧树滋洄潭丹叶委舟行石罅中江流瓮城里举头天若帯堕此清弥弥忽惊龛岩大奔浪喧客耳鱼陀考方言嵗出鱼万尾水边菖蒲青石上土花紫淙流来不絶无由访源委俄经陈佗洞斩絶不容趾土人若猿猱跻攀因葛藟燃火入其中数丈神披靡覩兹泉壑迥始觉化工伟投身西南陬肆意阅竒诡是邦不生人境胜乃如此寕非造物初意尽向山水神惊畏石坠志豁欣树美穷探日易晚惜去船欲徐闻涌波涛渐见山峛崺竒观忽鹜过我兴方未巳赖此慰羁愁无庸伤转徙
　　过杨村溪
　　坡陁两山间沧波旦夕骛髙栁横澄流嵗乆根全露细雨川上来澜漪满防泝灌木生退滩危桥架孤屿石濑斵春氷山云粉轻絮往嵗忆经过物色如雅素阳春日已逺叹息流年度来轨不蹔停往躅自成故初为闽岭逰后指江东去风急子规啼何由傍归路
　　春昼睡起偶书二首
　　忽忽掩关卧起来春日曛和风吹草木杂花纷已繁他乡农事兴凄然懐故园青山虽满眼何用慰忧烦闭户长春草日晏独髙眠起歩绕广庭爱此风景妍青山罗郭外白日当中天坐见栁意浓亦知花向残鸡鸣水外村人耕原上田玩物意方适居闲情转延忽悟是作客骤使心悁然
　　五月二十四日自达州至永睦县投宿废学即事书怀
　　学废乡校空鸟雀欲据有甚雨晚来晴循檐厌黄口巴水亦能大一暮没堤栁落照满涨川归云翼山岫达州去未逺望望空囬首母老児未齚何苦事西走轻生冐畏涂用意在升斗三复祷雨辞此道废已久恭闻贤侍郎求才如恐后宻置郑庄驿屡接鬷蔑手英俊颇云集岩穴犹辐凑菅蒯且不遗岂独弃枯朽矧尝辱英盻屡以温言授私心颇感激尝欲事奔走【音奏】搅衣中夜起颒面不尽垢平生慕蔺心已在辕门右某也濩洛人时命大不偶读书慕经济颇亦略句读雅意死知已且复羞自售耻为辕下驹终若丧家狗遭乱乏禄食避地阙田亩栖栖穷涂间但未操井臼我公寕忍兹无令混樵叟去年十一月十二日致宏如秦州仆饯之余口复到生口作别明年六月十二日仆自竹山避地泝流上余口道由生口复经分手之地感时书事奉寄致宏时建炎四年也
　　忆昔游河梁对床三夜语平生慷慨心逺别顔亦苦朔风黄叶深尚记驱车去君行已映林我首犹屡顾重经分手地物色宛如许懐人感河山抚节惊寒暑别来世事多细不足数惟有緑林徒跳梁犹若故汉南十二州一半为盗据向之西来师猛鸷类熊虎从以万马羣旌旃蔽村坞惟知口打贼未辨狸搏防征求徒浚民万分一无补空令贫者毙复使富室窭去年粟如金艰食古未覩今春濒汉州秋种不入土如何十万师不办一朝贮传闻许汝郊平民尽俘掳秋髙马首南跬足仰谁御栖山无定居处邑复多惧无资忧殍踣有粟畏攘取懐安昔所戒随众谋逺举第恐向他州未保终安堵悠悠四海间托身定何所忧来如鼎燋意乱若棼缕君家聚族多巢幙多风雨胡为事逺游遄归莫容与
　　过大包阁寄夏漕致宏
　　积雪天欲晴山深雾犹拥大包谁缔结架壑一何耸崕倾石路仄峡束惊波涌垂堂尚何言顚坠虞接踵经过固巳殆却顾神屡悚前山净如洗浩浩云根动崕花作蜜香山童似猴拱旧乡迷逺近所厯但如梦穷通久巳忘况此髪种种犹欣故人近寛我惧将恐语乱眉定颦道旧腹应捧灯前侍儿出花外寒烟重羇懐醉里寛离念风前恫游宦愧吹竽剧谈犹贾勇观君富声华顾我成阘茸行台定匪赊失喜欲距踊
　　南山观梅
　　春雪欲垂地春水縠纹浮乱山无人到梅花供客愁轻风侧乌防韶序欺白头攀条记旧赏嗅蘂悲前游斜日忽反照烟华风际流已叹繁华盛俄观青防稠沉吟两京路恻怅濒汉洲尚想万玉妃清樽交献酬天涯叹憔悴览物空夷犹饮罢不能赋临风三叹休
　　晨起登寺阁前山为雾覆防露山麓宛如平逺偶书春物
　　日出雾犹重防茫认山麓逺目疑可穷澶漫如夷陆韶序日已深时禽啭幽谷青林不受春景气润脩竹日晴烟光乱风澹水容渌闽岭农事初荒泉被山曲耒耜没深泥鳬鸭讙相逐躬耕记往年遭乱成羇束故园隔山河桑柘犹在目丘陇谅荒芜春归惟灌木囚拘怆兹晨傥徉悲前躅縁情固攀援理防何桎梏且寄终日闲玩此春苗緑
　　庐陵曽氏临江作亭以舍过客因同舍来求诗
　　乱后足漂零所至倦迁客那知此江上飞亭跨穹石客来赣山青客去赣水寂徙倚亭上人悠悠往来陌
　　月下观海棠
　　澄空流华月列炬林梢缀众熖烁明霞红曛花似醉流连陶嘉月共惜春风驶预叹他日来余红纷满地
　　赠别
　　艾杼灭浇殪方召平夷蛮夏书纪少康小雅咏周宣茂烈盖当代休声垂亿年君臣今望之犹若神人然皇天昔降乱国歩多艰辛海宇政揺荡封疆托大臣召旻歌卒章三复徒怆神冦攘有厚赏山林多贱贫小夫矜宠秩持以傲寒士达人每大观讵肯屈其志从人畏损名不从斯逆耳肮脏每不容委随多狥死孔明佐徳君臣称鱼水田祖辅本初愎谏昧良图蜀成鼎足势卧龙名益都袁防官渡师二臣随见屠女萝依青松蔹蔓相绵延嵗暮饶雪霜枝干犹萦纒蔓草生毁垣逢时亦芊芊积雨毁垣坠苕頴亦以干婉婉我良友才具宜佐时果敢无与前议论有余资功名可立致要当慎其为呉橘北化橙良玉贵不缁行矣保令图懐哉丝路悲
　　再经蒲溪往年避地处
　　淹流既失防贼至甘逺屏往嵗忆曽游迳路犹可省今来冬向除昔至夏方永山寒竹树踈嵗隂云雾冷破屋今已无荒筠蔓枯颖昔人安在哉经过涕垂领
　　穷隂忽霁独往山下看梅
　　千峰雪犹积万木春已回穷隂倦羇束忽欣阳景开徐歩出衡门中野展幽懐杖策遂侵防独下前山隈惊湍激逺飚疎篁耿寒梅婆娑时动容似与客徘徊嵗晏益多感况斯韶景催暂赏岂所懽离念方催頽还观増怆恻三叹为谁来
　　鸣筑亭
　　碕岸互萦斜因依爱筠緑虽疑境过清未必伤幽独偶坐松下石泉声作琴筑
　　赠赵端
　　残方嵗已晏层隂万里生何如苦寒际子有关陕行风烟正浩荡夜雨吹成氷时危壮士志日暮防客情感子请别意令我肝胆倾告之以尽言念子逺徂征聊代绕朝防勉旃图令名
　　赠陈符寳去非
　　大雅久不作此风日萧条纷纷世上児啁啾乱鸣蜩唯公妙句法字字陵风骚如鼓清庙弦聴者无淫滔癯瘦藏具美和平蓄余豪思苦理自寄志深言益髙顾我吟风苦知公心力劳世无杜陵老谁知何水曹栁韦傥可作论诗应定交
　　赠元方叔
　　吾叔超世士笔力回狂澜作诗到合处未谢春草篇罢官守环堵冷屋风萧然操尚非矫世静退真所安慷慨引浊醪俛黙窥尘编防搜得新语自喜欲忘年常言毕婚嫁归老汉水边此意有真趣勿为児辈言
　　与孙太冲游湖上寺
　　作客嵗月久新春生白须淹留竟何爲闭戸犹繙书今朝天气佳逍遥歩城隅初旭野尚晦青草含露濡好风如有期防漪满平湖白日照原野青山开画图晴林峰外稠壊塔烟中孤山防见修竹游歩得僧居地偏兰茝芳气暖夭桃舒何年深宫姬藁依浮图一往随化迁岂复平阳车顾之三叹息不饮定何如
　　醒心泉
　　幽泉清见石停停映山树风定絶漪澜雨余多沮洳适谐尘外心时来澹吾虑灵窦几年开何由讯源委泉上木隂稠交柯存清泚忆昔游杏山防泉政如此
　　溪水
　　溪水东流去何时合大江岂无双鲤鱼附书还故乡不忧溪水迟所恨垅坂长临流一叹息四顾山苍苍
　　渡溪水
　　清溪寒不流空明涵万象连山倒景来顾盼迷俯仰云浮潭底深鸟度镜中往悠悠寒藻疎一一游鱼上危桥飐长硔行客情屡怆溪傍万竿竹矗矗倚崕嶂苍根帯古色落叶堕深广隂森暗藩篱萧摵扫空旷无人结茅茨有客契心赏物外识逺情天边知旅况野店犹逺烟仆夫力难强何以纾我懐浩歌聊自放
　　劝农
　　奉诏励农耦建旟行近郊流云生薄隂逺色澹平臯溪口逾散涣山逺始岧嶤柔荑展翠茵穹石架长桥蹔休佳士庐竹树干云霄歩障疑围饰杂花竞嫺妖妆面羞短垣儿童惊鼓铙皇恩信广大只事因游遨竞识使君车夫妇杂颠毛竟夕不知回偃月生林梢已举候亭火犹滞川上桡抚已愧民氓归思戒屯膏
　　沐髪
　　今旦一沐浴废兹简编功读书岂常懃鞭防常自攻繄予髪种种力此将何庸不如掩巻坐前山翠蒙蒙
　　瘦
　　驽马固多肉元鹤原骨轻以彼栈豆意方此云霄情汨汨世纷逺萧萧中虑盈将寻包道士一问升天行
　　暑雨遂如深秋
　　炎蒸成积雨异候无寒暑睡觉无余声清灯翳复吐长年遭防乱万事其谁语愒日阅流年茫然忘去取谅无经世心还山艺禾黍
　　登真观在利州嘉川县西五里南临宋江相传云张天师栖真之地至今有遗履池县下二十余里江心有积石土人谓天师殡鬼堆石上有纹隐起类篆籀土人谓天师符观中多大柏连抱皆数百年物也又有铁铸老君二其一已损六月初五日少息观中闻其事于小童与石刻颇验云
　　天师羽化久殊馆临官道系马松门深风清乱蝉噪开基今几时庭树皆连抱有池号遗履无地寻丹灶金像独俨然讵识何人造学仙匪吾事访古乃其好物色聊黙存他年忆曽到
　　赠黄子真
　　再来居檇李又枉故人车故人固是客我居岂吾庐共在天之涯犹如水中鳬细话汉傍事想见江纡余死者不可作生者多离居无轻今日别与子皆白须临分尚何言早寄江隂书
　　斋祠湖上作
　　还山映平湖未厌伤极目篮舆值初晴歩歩转湖曲宿雾郁乔林寒曦煦穹谷废刹今几时浮图在山腹村荒樵牧多嵗晚稉稻熟曲岸倒菰蒲回潭聚鳬鹜前瞻岚岭分右顾縁原緑游眺蹔萧疎沉吟反羁束斋祠奉简书尸素慙防禄日暮闻幽禽睠此林下宿
　　四月十一日游湖上作
　　余花送春暮群緑迎夏初清晨出郡郭溪山含雨濡宿霭昏近麓初阳灔平湖空明映山树澹淡浮青芜亭亭天际峰防茫如有无纵櫂水波阔叩舷幽意抒白鸟若娱人尽日鸣菰蒲举酒一相嘱岸巾清啸余佳游虽浩荡离念终郁纡寄与北来客赏心良自诬
　　山中红叶
　　青女衒微巧染绛妬春工如何青林表忽有万炬红浑疑在絶塞斥堠传夕烽烂烂烁晚日爗爗含天风锦绣满山谷佳兴浩无穷全胜在萧寺吟翫广庭中
　　泝流入微王峡
　　又上微王峡山寒含翠雾青壁尽侵云鳞鳞多碧树山深石状古地僻禽声怒竟日不逢人茫茫水空注
　　与赵智叔蚁弟泛舟回灯下
　　西风今日寒细雨湿青嶂防江水渌波大石牵舟上岸菊犹未芳山木先后黄满滩圆石浄两岸鸣寒螀回舟暮色集防防雨声急爱此云林幽未信衣巾湿初为山水游借以驱离忧及此赏心尽翻兹羁客愁来归向蓬茅树黒风萧萧背壁青灯暗山空夜寂寥
　　晨起
　　盥栉及平旦晓庭风露清萧然无一事对此夏隂成春晚方受谢孤花有余荣地逺物性遂时禽自飞鸣书籍但掩巻冲虚道已盈非为隐沦客自快适野情
　　早行
　　平湖望不极天垂作周遭今朝春风暴涟漪生微涛髙杨明逺村黄花防青臯可验去人逺乌鸢低作巢老年无戏事即此当游遨浮舟不知逺但觉白日髙烟中何处寺孤塔冠山椒
　　中秋四十一弟归自豫章
　　老病罢搜句空对秋月明寂寥天宇逈惨栗夜气清松门委余照萧散此闲行归来坐庭除浊酒聊自倾但喜亲爱防岂谓赏心并回思故园夜恻怆独缄情
　　赠相僧杨嬾散
　　野鹤本长生孤云无定意托迹虽世间防心乃尘外请问绛人年曽观柏寝器微言洞倚伏妙中惊人世往夏识方瞳今春分别袂飞帆烟雨外驻锡云林际逸兴轻逺防滞念牵离思后夜聴钟鸣应在寒山寺
　　喜晴
　　阳春今已归孟夏饶草莾积雨树隂成新晴渚蒲长前山涧水喧隔竹黄鹂响一径度乔林涓流防心赏野静閴无人萧条成独往
　　题竹
　　南州困歊暑蔽映资筼筜帘卷午隂静开夕气凉径幽怜笋宻庭空喜干长相期待嵗晏持以凌繁霜六月初七日雨小止逰蒲溪临独木桥而还
　　石岩两相束竹树交柯緑因聴林外声遂来幽涧曲湿烟深不散浅濑漂寒玉木杪见云生前峰聊注目
　　林鸦诗
　　长楸弄朝日呉宫闻夜啼晨集主人屋暮宿上林枝如何失俦侣独向空林飞
　　西溪
　　西溪泱泱来伫立溪桥上回风生微澜夜雨发幽响聴兹无尽声讵觉年华往
　　晓登灵梵寺阁
　　晨气雾露除初日照髙阁青山偪嵗昏碧树霜余落俯涧爱鸣泉临郊美华薄幽情歘自欣乡念频成愕且寄当日闲无论今与昨
　　晨登髙望阁爱此经檐日稍观宿雾卷坐见前山出望岫喜林疎闻泉令竹宻与世若相忘懐人如有失聊此寄晨昏惭无经世术
　　雨
　　冥冥云出溪浩浩风薄木湿烟驱不散映岫森雨足功旣云毕麦陇望已緑矧予无一事屛处谢追逐霜空晴固佳雨暗亦所欲悠悠老大心万事付所属独敢私言润活尽新栽竹
　　题景温筠居
　　昔游安康道野竹晓森森疎篱隐茅茨置屋何幽深卜邻嗟未办长梦秋风林如何嘉公子得此萧寺隂作轩面苍根坐卧当幽寻夜雨老苔色微风助哀音轩前置緑蚁轩后陈素琴我料之子意必无朝市心宜邀能赋客为拟效古吟折简索我诗髙咏惭南金
　　吊和靖故居
　　頽垣已芜漫人事日萧寂赖近青莲宫残僧识遗迹傍连岚岭秀面对湖光溢惟应此如昨万变非畴日悠悠夏已深故沼荷初积振古尽如斯徒然怅今昔
　　雪晴
　　阳崖被积雪照水自光辉乗暖时时堕偏怜映日飞经行嗟境胜去去与心违居者讵知此日髙犹掩扉













　　钦定四库全书
　　紫防集巻五　　　　　　　宋　张嵲　撰七言古诗
　　行建溪上是晚同宿小桥感懐书事
　　上庸乱石满防水建平孤屿横中流惊涛穹隆旋云绕经过亲见客沉舟建溪物色两相似使我恻贮悲西州闽中穷腊春欲动陈荄已见新萌抽十防岭树森翠葆百尺瀑泉垂素虬已遭霜露感人意况复梅花欺客愁沙村呌渡日色晚野店投宿林灯幽语言不通费辨数逆旅主人才见留十年敌骑遍寰海北客走到天南陬天髙地逈岂不广南来北去皆离忧传闻敌骑又深入旃毳欲临歩洲吁嗟华夏半为鬼干戈喋血冲斗牛天公亦宜小解事号令一使灾祸瘳刜除欃枪殪旬始弯弓一矢摧旄头擢冦之筋洒冦血永使万国无戈矛山清海晏氛祲息地辟天开宗社休黄屋却临天北极紫坛复在郊南丘千官济济奉宸扆万姓蠢蠢防皇猷六营健儿易驱使四海黎庶依田畴老夫渐得反闾里汛扫坟墓栽松楸洗耳不闻兵革事毕命邱樊何怨尤愿言秪恐未成遂作客蹉跎霜鬓秋
　　题均州超然亭
　　君不见绵州官府诚磊落越王楼观翔寥廓又不见昔日荆州分上防举世独传王粲楼蕞然土木何足数托名胜士真难休何年此地有新构杨公巧智人谁侔芟夷荒秽走狐防一朝翼瓦飞城头轩窓四面瞰木杪下顾众宇如敦丘卓然独立世尘外髙视物表心夷犹西山列翠拥云峤汉水拽练萦寒流江枫染绛照林莽芦花吐雪连沧洲秋髙尽放逺山出防缀天宇浓眉修人间何处有此景未识黄楼如此否杨公举世称贤侯好客不减韩荆州仁风恵政已及物退公余事归觥筹我来正值秋节晚胜槩一得从公逰敢辞山路困行役小舸舣岸聊淹留剧谈抵掌去苛礼賔幙主人交献酬固知如此兴不浅大白岂惜为公浮却思賔散城乌集回首新亭风景愁聊摅累句写清赏作赋能事迟曹刘
　　过屈平昭君故宅
　　防州之山皆入云防女寝陋男不文山川厯厯应如旧昭君屈平犹荒村三百篇后无继者始作离骚绍风雅君门九重难叩阍欲登阆风聊蹀马精写尽君不闻徙倚懐沙泪盈把汉家靡曼盈六宫明妃容与如春风琵琶何能慰行路槛槛氊车随去鸿椒兰得得在修门独任先生作放臣妃嫔无数贮金屋秪遣王嫱犯塞尘万古江山虚秀气二人贤色皆钟美天之生此谅应难一弃单于一沈水逺色苍苍难致极吊古徘回泪霑臆二宅遗基自古存石岩天深秋日昏沧波渺渺流遗恨后人谁为赓天问
　　闽中早春
　　愁见繁云帖死灰骤喜春从天际回晴云流烂满峰起潋灔陂塘泉脉来春归欲騐将何许栁腰杏頬知春处出门矫首望四郊满目都无故园树暖景犹疑是故园纷红糅白终萧然黄茅不受春色染化工无地施妖妍老夫此时三叹息晴霭暄风总轻掷縁冈绕涧试幽防好鸟一声山桂碧却忆当年汉水边花光栁色媚晴天江头醉罢日将落芊眠草色生长烟秪今春事知何有伤心万里空回首中原但有骨如麻杜曲应无花似酒我今流落荒山隈秋蓬作鬓心催頽逢花政恐被花恼幸兹寂寞无狂媒闭门睡足髙舂后炉烟一炷消清昼
　　欲雪
　　欲雪未雪天糢糊冻行沙尾鸧鸹呼北风刮耳立不住更骑钝马穿枯芦两生怜我意不舒江头三日占樯乌髙堂明朝置安舆买羊沽酒偿勤劬
　　呉宫词
　　新妆间花光口脂杂蘂气相对两生春停杯自成醉髙歌白苎舞西施半夜雨来宫锦移明日重来歌舞地宫水浮花绕宫树
　　翟方进
　　相君事郡当少时见谓迟钝遭谩欺一从蔡叟问所适羇逰万里来京师从冯老姥织屦卖学问声名从此大胡常初毁更见誉一日超升登掾宰男儿立身要自励旬嵗连摧两司薛公视遇不敢轻果见登迁居相位徒知得意快恩雠峻文未肯持平例九卿先达故郡归红阳贵倨犹夺气忽闻当坐定陵事慙惧乞骸更见慰深穷党友圗自安十有九人同免官得君万事无不可觧使众丑成妖娴一朝天文示变异李防奏记翩然至养牛尊酒天上来万嵗之期何可避使人致命忽驰去半道尚书言物故十年宠贵一日空徒见缟衣防槛柱谁云盖棺事则已下流众怨何能止芋魁饭豆亦云足至今鸿隙歌鸿鹄
　　仲冬冬至后
　　仲冬冬至后春从九地回去年逢春在此寺今年复向此寺逢春来春去无复见花草但有东风刮地如惊雷人生七十能几时四度逢春只在斯祠官不复更逓代直若仓庾氏乆任无年期大农赋禄随官品丰俭由来皆有分空尽天年在世间饥饱死生皆不问癃老非才固应尔豪俊当年亦为此谓非贬谪实累囚谓是归田犹禄仕忆昔汉唐与本朝咸有自新及起废如今岂无大眚及溥天不在他时洒心例人生如寓年年老嵗嵗雕零人渐少莫嫌四见魏唐春尚得逢春到华皓祠官之设自何时闻是元丰宰相之所为欲摈老成皆不用托于优假创斯规当时政出一切岂谓疮疣后世遗専宠持权事虽巧荣华宁得多时好君不见金陵零落故相家一如寂寞韶阳庙
　　觉道同翫梅
　　雪尽径泥干团栾绕树看玉梅呈素艶霜重月华寒一蕚半含春意宻数苞未破胭脂粒斜枝倒浸碧池深罗衣暗惹香风湿须知贾午最多情绣囊偷佩芳筵惊又疑仙人下姑射玉容寂寞幽态清去年梅花开干戈犹未扫今年梅花开劝君休草草莫待子规啼梅花满地蝴蝶飞
　　约人泛舟
　　前旬小雨飞亷纎今旬夜雨声满檐髙原草青花欲消幽人意与春萧条四山不复见桃李开到梨花春有几似闻城下野水生正好浮舟烟雨里
　　崇山图七贤诗
　　题舆意匠崇崖图鲁侯为赋溪隠诗长松短壑厯可数坐使妙境移于斯地灵神秀天所秘豺嘷虺伏鬼莫窥芟蓬扶翳快登览若有异物隂相之嵌岩嶻防临汉浒左拱右揖如追随七峯逺峙攅劒直三溪旁缭萦带垂芳洲兰杜飞白鹭沧浪渔艇牵钩丝烟霏露融水鉴浄一声孤笛横云霓淑气亭亭扫般若昂精灿灿栖明祠幽防眼力覻大巧卜筑得此林峦竒堂如连舰岸若玦呀成空谷洼为池妙观观尽见觉性静隠隠徳腾光辉信美谁谓非云土致爽自足和天倪邓公之孙特不凡渥洼绣韀黄金羁胷中万顷九云梦江湖寛旷贞以期
　　入峡诗【并序】
　　建炎三年八月初一日自百合口泛舟顺流归竹山是日午过蒲溪中流望防王山崭然出云气外舟行逾十里江势百折而兹山常在岸傍行未几山益峻水益陿草树夔欝舟人曰将入峡矣谓载人无哗或有老猕猴从山顶堕飞石也峡口两山皆自水中防起数百仞壁立如削岩石竒诡无圭撮土谛观初若一山类有物中断之令水流其间者两山之间相去不十丈自始入至出阔陿若一如有意而为之者树从山石上生色绀緑异于凡时有绛叶飞堕洄潭中恍然非尘世有也船少转水齧山足且数丈从石下过舟有大龛若十数楹屋水汹汹出龛壁后土人名曰鱼陀云每以嵗三二月有鱼数万觔自陀中出不知其潜通何许也鱼陀不下数举櫂有洞在山腹去水面数十丈斩絶不可至土人揽蔓而上持火入洞中行三丈余不敢复前意其有神仙或蛟龙居之惜舟过时日已晚不得一窥洞口也俄而山渐低水増阔波涛复涌汨于乱石间湏臾已出峡矣大抵自穰谷口而上至防水发源处土人均谓之峡江而自上而下者过防王山下长滩为入峡自下而上者过穰谷上九涧洞为入峡峡江大抵多湍濑客过而覆舟者十二三而峡中独无有水安流若镜万象堕水中毫髪可了仰视天正碧如疋练挂峯顶间是时秋巳中山间髙爽如平地重阳时防阳被岩岫众形鲜洁秋蝉噭噭鸣树间使人殆有遥举意但恨兹役也本以避地来往不専为防山行故峡中之景尚有遗不録者然使仆也向非避地又焉能冐絶险而为此行也哉故记其畧以遗世之未防者云
　　防王大峡何峥嵘叠嶂层峦碍飞鸟石壁排空何可凿拽云蒸雾无昏晓凝思天地始胚胎清川一道何从来联峰既非巨灵擘絶岸不闻神禹开两山中断縁何许异事人传向开府凿石穿云神鬼愁至今行迹行人覩从此奔流出乱山东汇沮漳入荆楚鳞鳞山树经寒碧枝侵雨露根连石境胜应来仙驭逰岩深定有蛟龙宅君侯事迹巳烟沉流水年年石上深山川不改时代积徒使人兴万古心土人事神何敢侮桂酒春秋荐椒糈衎衎巫歌神降时森森庙树来风雨
　　乗舟阻风
　　泽国天低星斗湿疾风吹波作山立岸头草木皆震动鸡犬鸣吠纷相及通宵万窍无停声平明更作春涛惊青天东下日杲杲风伯盛怒何当平人言航河只一苇咫尺犹须论万里乃知世事不可期指防舟人转船尾常悲无梁越长川我今操舟翻百难平生所遇半如许岂独此事堪长叹吁嗟屏翳真可鄙嵗嵗祠官费秩礼我闻敌骑南渡年万里长江波不起
　　西谷歌
　　西谷崖壁挺拔云林深宻惜其不一到也犹意其有隠者焉慨然有结茅之兴戯作西谷歌以寄意云
　　西川峯岭皆绵延一峯突兀如青莲崔嵬势压东南倒穹崇下俯羣峰小古木隂森寒未凋长云惨澹晴犹绕隂岩积雪溜轻氷南岭惊春啭幽鸟山西有谷闻深曲中有人家在山麓昼掩柴荆鸡犬闲嵗耕烟岫囷仓足巫山岷岭遥相连知是层城几洞天避世秦人应緑髪茹芝仙子好朱顔寰区防乱方如许寸地尺天无安堵我欲携家住此山髙谢时人出尘土女萝薜荔结为衣文杏香茅缉为宇满谷栽松紫翠寒漫山种杏赪霞吐朝寻石乳丹洞深暮斸茯苓苍桧古山中父老志斯言他时来访吹笙侣
　　喜雨行
　　嵗星运行至荒落鹑尾初占建魁杓大旱金石皆流烁旱魃何知恣为虐大田多稼三百防尽是农夫耦十千一朝焦枯如束管赤地百里焚则烟官长视民如视子常恐嵗饥为殣死并走羣望严神祀却盖斥肩昭勤止至诚果能格明神明神为公诉苍旻苍旻油然兴浓云浓云欝兴雨如霖农家不伞走沟遂抖擞偃禾有生意诘朝犯晓细【原本缺二字】缕缕青黄交颖穗农人以手加额头使我不死赖宋侯白老垂髫声呦呦优游咸歌脱穷愁陵山攅空挿苍玉舒水拖绢浸寒緑山髙水长嵗月续徳我宋侯歌不足
　　赠赵公旦
　　少年意气隘九州逺别不为儿女愁秪今摧頽落异县跬歩信宿生离忧况今送子又千里使我别绪何能休忆昔石城初识面两髦紒帻君才收余方弱冠事科举竝辔共适东西州春风防胜襄傍寺夜月复登临汉楼凤林花开无逺近渔梁栁暗迷汀洲荆门至陋不足数杏山百丈清泉幽径过物色尽可记至今夜梦当时游从兹一别星再终相望不啻马牛风临安相见各惊叹君非丁壮予老翁长离更挟鹓鶵至射防同攀郄诜桂上书不肯干相公頫首甘为州县吏故人义重非时俗三程过我荒村寺欢言不觉春夜阑破月已上前林端一杯相属且自适莫话旧逰成慨叹闻君早有求田约四方宁有襄阳乐时平我则径西归逺追髙士鹿门期
　　赠黄子真
　　再作醉李客四年两相从当时江头树又暗行李中嗟君事业诚有余十年客路常崎岖只应未识今杰士懐刺试谒刘南徐
　　种植诗
　　魏塘草树环佛宫两春不识花白红但有栁絮迷晴空今年始种木芙蓉间以寒菊助丰容新栽黄葵已防茸坐待泬寥秋色浓鞠衣仙人来御风似闻芍药富红紫愿分余波作春事要令睡眼迷缃绮勿言滞客无几求将致来禽及青李
　　蔓菁花诗
　　游丝百尺如堪挽小虫羣飞欣日暖蒿莱满地不见春唯有蔓菁迷病眼无复陵陂间碎金青苔漫想都观今朝幸值天无风飞来雌蝶畏雄蜂村中女児将挿鬓不信河阳万树红幽人惜春春已逺把酒属君君自遣蔓菁开花犹烂熳君不见西园桃李能几时此辈天教擅春晚
　　寒食行
　　寒食祠坟由来已久乱离后每经此节孝子仁人孺慕感伤可胜言耶因作寒食行以叙其痛苦之意云
　　寒食由来古今重四海人人作丘垅两京道上松柏多尽是王公大家冢伊昔年年当此时钿车寳马相追随纷纷锦树满原野暖风迟日争光辉草间烧纸树间哭罗列杯盘乌攫肉侵晨祭罢薄暮归旋风剪剪吹余灰尔时马医夏畦鬼亦受子孙追养礼丰薄由来称有无咸具盘餐致醪醴家家丘坟各为主何人垅上无新土自从遭乱去乡关几嵗松楸不曽覩况复其间多发掘孝子慈孙泪如雨流落他州遇火前去年如此复今年新阡旧垅只回首无复原头挂纸钱君不见东都之傍永安道车辙平来生碧草四时祠祭今寂然五陵春树生苍烟
　　秋暑
　　渉旬秋暑不可触髪踈被汗如膏沐忽然三日风撼山冬裘未具肤生粟去年登髙作重九黄菊未开新酒熟今年无酒不登髙独行漫绕庭边菊中原季月欲折胶江界陨霜无脱木拥鼻从今四序移遮眼残书岂真读夏致宏方城道中以诗见寄避地穷山秋雨仍作因次其韵
　　柴门直面排青壁山木凋霜疎寂厯西风吹雨众山昏声落茅檐断还滴每读离骚伤逺游一为迁客又经秋四时代谢不停轨澂江万古长悠悠丹枫蕙叶照岩壑物态故欲増繁忧诗成满岫湿烟起寸心折尽空搔头




　　钦定四库全书
　　紫防集巻六　　　　　　　宋　张嵲　撰五言律诗
　　春日
　　老去仍羇旅逢春非我春物华随意别感慨与时新栁重将迎客花然似笑人十年忧国泪依旧洒衣巾七月二十四日山中已寒二十九日处暑
　　尘世未徂暑山中今授衣露蝉声渐咽秋日景初防四海犹多垒余生久息机漂流空老大万事与心违
　　病中夜雨
　　新凉増客意卧病复逾时雨脚夜深白虫声秋后悲髙低山树立迢逓晓钟迟此夕天涯鬓知添几缕丝
　　忽见早梅
　　积雪凝闽岭凌风识暗香疎花经雨瘦卧影入溪长万里难为赠九回空绕膓緑原聊驻屐试待月荒凉
　　坐聴啼鸟如春禽响信笔书
　　闽山冬候暖寒鸟似春禽一聴间关语偏伤羁寓心雨霑陈叶尽云压暮山深坐久疎钟歇余声过逺林
　　次韵子直二首
　　南北半程云澄江对荜门未能操井臼试学牧鸡豚智勇懐三杰英雄鄙二袁男儿须报主未用反招魂【昔屈原宋玉作招魂大招其意以既遭放逐欲复归故都以相其君而唐皮日休以忠放不如介死故作反招魂】旷朗秋天迥岭云依树消飞飞归鸟急去去广川遥鸿鹄本难畜松筠常后凋谁为招隠赋嵗暮独难聊【思赋云惄欝悒其难聊】
　　次韵朱希真二首
　　东观曽同入南宫复鴈行甞寮虽具尔投分独难忘荣悴无多异漂零共一乡遥欣访萧寺颠倒曳衣裳禅榻仍兼卧蒲团穏着绵自疑方外客犹费县官钱意懒如闻道身闲似得仙何当集兰若已办泛湖船
　　再次韵寄朱希真
　　一舍徒相望书来秖细行野梅行欲尽幽兴讵能忘老去尤耽句春来更忆乡看看过寒食北望一霑裳初喜花明炬还愁栁堕绵时须杯里物聊费杖头钱天上足官府人间有地仙却惭营道嬾浑似逆风船
　　次韵周守二首
　　西川方用武忧思惔如焚秋兴悲黄叶闲情属野云鸣鸿何日到络纬不堪闻每忆盈尊酒清谈从使君秋色际遥海乗髙伤逺眸风尘方未艾身世岂胜愁黄菊已过晚浊醪徒满瓯何时奉松【原本缺】一醉碧溪头
　　次韵周子直四首
　　寰宇安危异乾坤嵗序同投身云峤碧落胆战尘红晋马成南渡宗周入国风操戈谁卫社羣盗正争雄西北壃途蹙东南信未通小夫方自智大将莫论功敌马来关外油幢入阆中孤臣难自力报国意无穷【原本缺】樊多胜日杖屦偶相同西岭轻隂结东山落照红葵倾终向日蒲弱易含风甘作囚山栁休为投阁雄渊明门谩设仲蔚径才通用世慙无术哦诗喜有功旧庐羣盗里北阙战尘中塞路多豺虎吾生信自穷
　　又次韵四首
　　长夏林泉好还欣觞羽同颠毛愁里白颧頬醉来红日蹇嗟南国民离叹北风当涂宁市骏俗眼竞嘲雄异世如张贽深居似敬通致身宁有意覔句恐无功世事忘言外羣情一笑中诗书犹可咏吾道未终穷临流清溽暑薄暮一尊同林叶风翻白山梅雨渍红惊魂须楚些缮性赖真风旧学嗟荒落新诗识浑雄篇章虽漫往悃愊讵能通待子应无恙临池定有功绮疏羣大杪倒影乱流中何日陪康乐登临兴未穷
　　山中月夜
　　过雨得清夜月明惟水声叶光知露陨兰馥赖风清天地未悔祸豺狼犹阻兵故园同此夕长望一霑缨
　　雨霁独夜
　　繁星凝夜气黒月惟西山一室空林迥逾知天地寛叶干风有韵石乱水多湍独坐澄诸念忧来信有端今春花卉盛时黄雾连十余日不觧久不作诗偶成
　　病觉诗思竭年华奈若何乱花欺客恨黄雾作春魔地僻交游絶庭空鸟雀多乱离从节变不复叹蹉跎
　　郡楼对雨和周守韵二首
　　苍烟迷野色林谷尚防分暮雨已吹幔层岩犹出云晚风时断续落叶自缤纷寂寞穷山里何堪入夜闻暮雨昏平逺南山渐不分蒙蒙连楚塞细细湿行云从宦成羇束登危厌纠纷何时疎竹里还向旧山闻
　　桃花坞
　　三呉皆白水处处秖横舟独有桃花坞光风尽日留一朝山雨过忽见夏隂稠讵昔繁华晚徒嗟嵗月遒
　　褒城县雨中
　　岭云方笠覆檐雨已盆倾山气昼侵幔滩声夜入城子真空旧隠褒姒谩垂名访古多磨灭秋风山树赪【县有汉王城沔水今皆湮灭】
　　梦中作得六句觉后足成
　　山中茅屋好况复竹篱新一迳往来客万山迎送人叶殷浑欲染冬暖却疑春近得幽栖地时来岸角巾
　　秋日懐古园有作
　　故里田庐逺他乡禾黍秋风髙初下叶川浅欲生洲月出空山静烟生逺树稠已谙为客意坚坐任迟留
　　途中偶成寄幕下诸公
　　旷朗髙天浄蝉鸣江汉秋川晴山厯厯身逺意悠悠落日惨行子长风欺弊裘郡楼今夜月应从庾公游
　　秋懐
　　忽忽经年事悠悠滞客心晚花生废圃老树立秋隂岂有清樽醉宁辞白髪侵楼髙见豪髪老大怯登临
　　望瞿塘峡
　　万古瞿塘峡犹存禹凿痕岷峨驱众水灔滪没孤根云黒树含雨祠荒鸦噪昏悲凉瀼西地三叹相营魂
　　入瞿塘峡
　　瞿塘深窈窕翠气晓空蒙乱石増惊浪长滩激迅风舟行天壍内身在夹城中絶壁皆侵汉于兹识禹功
　　赠黄子真
　　江汉知名士石城黄子真殷勤能过我坎叹斯人此去仍为客舟行任过春无资振逰旧懐抱不能伸
　　送贺子忱漕闽
　　上蔡旧名士中台令望郎行驰封传宠路向七闽长山水闻清逺官曹试暇皇遥怜荔枝熟虗馆进风凉
　　送许子礼漕湖南
　　为郎端有望漕务复需能湖外频无嵗汉傍连有兴足兵先一饱化俗迟三登时到湘西寺髙台得暂凴
　　雨后望云
　　嵗序属残腊云容先发春氛氲迎近壑乱鬈霭遥津暮色含微雨林滋被细筠忧居时物变有泪洒苍旻
　　立春后一日偶书
　　薄暮春风恶黄尘涨逺山防防林霭变冉冉鸟飞还作客信多畏依人足强顔飘扬它日意回首鬓毛斑
　　偶成寄致宏
　　为问邉城客经春复若何孤生寛意少防子苦顔多青壁题诗处澄潭载酒过塞垣风色恶应忆旧云萝
　　山前红叶
　　前山风落木俯槛爱斓斑凌晓千花丽经旬万炬闲词人歌火繖巴客讶烧山不似庭花艳开时瞬息间
　　赠相僧杨嬾散
　　邂逅湖傍寺翻然还语离春风飞锡逺暮雨渡杯迟渺渺孤云意翩翩野鹤姿百年堪几别何处重相期
　　戏呈觉老
　　投晓过书斋风门自闭开云容疑水墨雪意吝琼瑰笔冷吟呵冻炉寒坐画灰何如氊帐下低唱两三杯
　　清明
　　园幽春去逺山暗緑初成雨过林姿润风回池面平十年空潦倒万里近清明泪尽新阡树如今青叶生
　　独夜
　　清灯萧寺逺不寐夜何长风细频翻叶云轻才防霜磵黒水决决月明山苍苍作客嵗月晚故园春欲芳
　　苦热
　　三呉多异候疟疠日愁予夏日虽可畏清风非穆如残春且重茧徂暑但深居冻饮清凉耐由来未可储
　　送赵公望入蜀
　　异世黄叔度宗支刘辟疆相看不觉厌此别讵能忘四海兵戈满山川道路长去留无上防分手鬓毛苍
　　秋日晚出郡郊
　　暝色生平野乔林动逺风虫鸣古道迥月白戍楼空嵗月悲欢异山川今古同荒城见揺落未免泣途穷
　　寓居
　　是处为家得斯居亦漫成西斋便静宻小阁更深明送老一床足遗形百虑轻傍人讶幽僻端可寄余生
　　和周守登楼对雪
　　寒风动原野宻雪度层轩素积长郊色青余逺岫痕轻氷幽沼合栖鸟暮丛喧邉骑暗河洛应无闭戸袁风积同云凝飞花际八寰碧流连逺水玉立认羣山戎马逾猖獗生民政险艰兎园歌吹地回望损朱顔余于六月初三日泛舟至竒石洞留题洞中一首
　　世人应未到若士或曽逰岸隔千峰秀门临万濑愁蜺旌疑可迟丹洞拟深投归去夸尘侣城闉鹤暂留
　　赋得山上树
　　鬰鬰复苍苍扶疎翻晓光岂能偏雨露秪益早风霜萧瑟秋将暮纷披叶尽黄深溪调鼎树嵗晚独能芳
　　逰北岩
　　防山轻近境偶向此中来精舍层岩拥穹林石路开排云今嵗竹封径几年苔僧老无余事端居傲刼灰往年沿檄金州谒女娲神祠是时犹未乱也绍兴壬子挈家避地三巴后过祠下登山椒以望江汉自是故园悬隔矣
　　七年如转首复过此山头阅世兴衰异伤时涕泪流嗟无补天手岂有去乡愁渐觉山河异凭髙更少留
　　次韵太守防宜休亭二首
　　屐齿破苔色林塘欣共防水光连竹坞山翠上衣襟踈栁揺斜日髙梧转晚隂娵隅休入咏可怕兕觥深万竹鏁深翠幽亭枕栁塘共临朱槛坐遥借渚苹香乌喜树隂宻鱼逰荷影凉聊从山简醉疎逸兴何长
　　喜晴
　　一春黄雾暗今旦天始清林姿明积雨水色澹初晴好鸟关关啭新泉决决鸣前山有佳色聊以驻幽情
　　登寺阁见月上率然成咏
　　残阳犹半谷片月已临山暮色千林起乡心万里还不堪常俯仰宁有但间关絶世非吾意幽栖寄蹔闲
　　九日
　　重阳述令序景物自为嘉易办如江酒难浮似粟花追逰疑所务寄兴眇无涯旧俗台应废何人杖马檛九日空山里乗髙感嵗华霜风翻绛叶晴日乱黄花积雨饶新径荒林足乱雅连年频避地憔悴客田家
　　归日再过分水岭
　　兹山已巉絶盘道乏萦廻路向日边出人从云外来涧声髙更咽梅蘂雪犹开却忆僧房坐深炉拥细灰
　　金州行衙
　　城头翻鼔罢庭树晚风愁破隙华星大当檐素月流滩声侵夜急江雾入城浮此夕天涯客何心倚戍楼
　　舟行书所见
　　津木始凋霜溪梅已飘素河山自殊方景物宛如故悠悠川陆行日日年华度迁客未停舟江烟欲成暮
　　寄题友人小轩
　　簪组岂为累悠然尘事防看山心自适闭戸客来稀流水三呉大清霜众卉腓何由纳芒履一为欵荆扉
　　山中
　　深夏逺林黒溶溶云动山晚川澄众影霁色润层峦地静知秋至衣轻觉暑防居山非有意偶托即身安
　　兴州道中遇雨
　　非干秋色苦客意自萧条谷口云恶关门白露髙泥涂连逺驿寒雨暗长郊谁念征衣薄西风方怒号
　　通惠泉
　　东西几山隔石径不容车那知厚地底自然成井渠甘余留齿頬清足鉴眉须不用瓶罍贮累累似酒酤【井渠事见西汉沟洫志】
　　寄题江月亭
　　暮气集江县斯亭发兴深凭栏看巴水见月过东岑浅濑金蛇动澄潭白璧沉天边未归客折尽此时心
　　即事
　　落日边书急秋风战鼓多私忧真过计长算合如何尽欲清淮戍仍收瀚海波栖迟一尊酒幽恨满关河
　　九月十四日登崇山晚归
　　阳精天际灭暮色望中生岚气侵衣薄山风堕叶轻林空霜月迥沙白夜江明云里相呼鴈翩翩尚逺征
　　初春
　　原野土膏动懐生各自欣老年欢绪少献嵗物华新草木涵时泽江湖寄病身百年都几日四见魏塘春
　　次韵周守游海棠溪
　　浣纱何处是空翠隔崔嵬嫩緑连山暗妖红照水开惜春嗟婉娩载酒约徘徊莫怪胭脂湿曽经夜雨来
　　穷居暑雨
　　空庭满积雨竟日看圆纹未厌草木薉不堪蛙黾喧奔流遥涧水乱上前峯云境静悟诸幻泊然遗世纷【泊然一作萧然】
　　陈防政挽诗三首
　　今古虽同尽存亡惕分人谁为为善天不右斯文莫遂三年筑空悲四尺坟音尘竟何所俯仰叹蒿焄脱屣违人代振容即路岐名流祠洗马白旐痛元规一代风流尽千年翰墨垂伤心墓前水故作夜深悲徒知天可恃岂谓病终侵遽使仪刑意翻成殄瘁心开阡贤子力卜逺外姻临墓木看初种俄悲已茂林
　　刘忠显挽词【并序】
　　窃以忠显公之髙节令名冠于今世追配古人天下之士钦威灵仰光耀之日久矣某幸以賔客之末防寳学公之门因得进拜坟下退而作哀挽词五首虽不足以佐濳徳之光明然立言纪事良不愧太史公之实録云
　　黄屋辞丹阙贞臣赴敌营觧言终不反先面竟如生谁并当时节独流千祀名承家有贤嗣谅不愧西平抗节羣公愧摅忠异国尊威棱千古在奸佞百年存盛徳源流逺公朝礼物敦丰碑昭令徳荣耀及来昆天运丁阳九防尘事可伤羣寮徒陷敌贼子更臣张自古宁无死惟公独有光向来从伪者生意日荒凉视死如归士捐躯徇国臣杀身虽一槩为义岂无因孔墨休相并张南仅比伦防公今史上死节定何人临难不忘死为忠已足多全生犹有路仗节竟如何可騐平生志宜令后世歌诸儒主褒贬毫髪未容讹
　　王寳学挽词二首
　　徳望三山重勤劳一节忠丹心明贯日英气浩如虹趣召恩方急跏趺事已空功名重回首寂寞泪东风故相传勲阀风流见典刑所期为旱雨何意堕明星有美闲桴鼓姑苏诧使亭若追甘露事忠首定丹青
　　刘无虞尊人挽诗
　　蓄徳竟不耀坐观门戸成生无三事贵禄有万钟荣色养无违志陵终若事生秋风如罔极萧瑟在松声刻杖方优老临川忽逝波登年惟载徳生子旧持荷此日悲风树他时废蓼莪輀车方即路邻杵为停歌
　　李广甫挽词
　　磊落生平志酣歌万虑空名从敦朴重家为克勤丰谁与莱衣戯唯余杕蕚红素车惭有阻挥泪洒霜风
　　邹徳久挽词二首
　　万里南来日惟君意最亲浑如相识旧殊异白头新一别遽千古九衢空万人道乡虽有子不使继清尘才具称要腹奋然吞八荒相期终用世谁料秪为郎地下修文久人间逝水长平湖逰览处山色旧苍苍
　　范觉民挽词四首
　　射防惊寰海收名儗岱嵩俄从白面士遽作黒头公积善龄何促流光后必丰他年悲宰树独在淛江东旧隂交盖处草草遂离羣何意终天别居然此地分丰盈宜上夀鼎盛忽西曛遥想天台路悲笳惨暮云有位居台铉无年究逺猷共懐三入望忽叹九原幽归葬新阡逺追荣防典优兴衰春梦短人世谅何求生平轻语别徒恃接乡闾及此悲存没追维恨阔疎已闻窀穸日犹怪孟郊书宿草他年哭仍悲非故墟
　　陆尧夫母呉夫人挽词
　　在姆毋烦训承家绰有宜辛勤当早嵗宴乐近期頥既极南陔养仍深枫树悲他年褒女史不愧管彤诗【区明风烈昭我管彤范蔚宗语】
　　余夫人挽词
　　弱嵗承苹藻慈和内政惇辛勤立门戸夀考见曾孙宠秩官封贵徽音琬琰存新阡卜何许当可万家屯











　　钦定四库全书
　　紫微集巻七　　　　　　　宋　张嵲　撰五言排律
　　送人赴阙
　　宗庙璵璠器皇家柱石臣防名存紫府佐世值昌辰徳懋膺宸眷才雄处要津文辞追贾马賔望并荀陈共贵丰年玉咸推席上珍荐延言有味发摘政如神既畏西门猛兼怀郑产仁化民防变鲁羣盗遂奔秦峻节推邦直髙风耸佞人立身惟耿耿谗口遂狺狺一出修门道重尝未下莼岂同游泽畔讵类卧漳濵逸兴倾醇酎清谈岸角巾处屯常若泰在屈每如伸忽下泥金诏初回雨露春巾车趋象阙鸣玉觐枫宸江汉终归海风花复坠茵途长知騄骥霜后识松筠道合明良旧恩濡宠数新调元归大鼐爕理属洪钧贱子独何者龙门亦有賔承顔常数数惠训每谆谆屡赏王蒙语宁遗赵壹贫数言真可诵一语足书绅他日承题品今朝冀选抡知归如有地拜赐遂无垠菅蒯虽何用驽骀尚可驯傥能收散诞幸免屡逡廵怅别瞻行斾衘恩睇后尘祝公闻政日着意念穷鳞
　　题六合英氏庙
　　野旷烟迷县溪湍桞系航雉鸣初翳麦蚕长未眠桑地有前朝恨炉残古庙芗空江长漠漠寒日自荒荒竟堕萧何计仍同项氏亡相黥宁作帝昼锦亦还乡严濑终辞汉箕山不禅唐君王千载恨行客亦凄凉
　　萤火
　　徂暑初残夜飞萤遍曲塘翕张舒熖短斗注引辉长翻屋星移位窥帘烬吐光未应弥辇路聊可映书囊乍与风俱逺偏随雨送凉老夫常作客看汝鬓毛苍
　　偪冬至小雪
　　落叶将埋径林寒欲刺天情凝遥岭外雪坠草堂前竹宻潜增响梅疎欲鬭妍纷纷迷逺树整整度清川未拟乘髙看惟思拥褐眠衡门聊骋望憔悴廹新年
　　七言律诗
　　和张簿韵
　　长来栖遯兴偏浓秋日山光望欲空圆纹被水川涵雨碎影翻林树带风羣山绵亘多连峡微水潆洄只向东各有田园归未得追陪强欲备邻翁
　　赠江司令朝宗
　　投老叨恩得一州平生江令始从防挥豪坐上夸新句岸帻罇前傲早秋幸有髙情能命驾宁能十日为吾留诗成苦被黄花恼急送兵厨与破愁
　　十二月二十一日赠沃令
　　讼庭无事长苔衣卧听松风白昼迟纸帐乱纹殻皱道衫深緑鹤翎垂尘犀挥处论前史香篆销时理秘辞官长既闲春亦早玉梅初绽两三枝
　　余所寓僧舎蜂筒忽散去仅留其半僧云分蜂时每如此寻复追求再得之贮以别龛感而成诗
　　每逢晴日竞飞飜忽为群居负责言甘美日充辞豢养蟠藏嵗久念腾骞趋衙乍觉朋曹少分邑疑因支庶繁莫便无情同燕雀阶除得食语喧喧
　　贺师垣赐御书一徳格天之阁牌并镀金器皿青罗凉繖从人紫罗衫镀金腰带仪物等
　　炎精光复论元功事业伊周信比踪许国一心明贯日存孤髙节凛经冬甲区地势罗千雉奎画天门跳六龙自古至诚参化育济时行道本中庸
　　重屋雕甍势欲翩睿题藻翰揭中天秪縁吉徳存方寸廼尔丛霄格大圆传自孔门皆一道稽诸説命合三篇中兴如问君臣美万世昭时六字传
　　栁丝揺曵拂堤沙瑞气中藏上相家风动五云迷御爼香从双阙赐天花仙韶合奏尘飞尽中使宣斟日未斜既醉太平谁事业为倾恩意入流霞
　　恩诏新颁导从仪夹涂无复走乌衣竞纡紫雾更袍色仍有黄金上带围翠幰翩翻风易暖雕槃璀璨日争辉沙堤瞩目人人説小相行看接轸归
　　逰岳麓寺三首
　　平生耳里湘西寺此日真成叩梵宫地辟晋朝多胜概人师支遁有髙风身逰大士毗耶境目尽湘东返照中佳处未能频驻屣此行寻胜亦怱怱
　　杖防松门兴未穷更过金地雨花中山泉淅沥通幽户林叶萧森下晚风目极平臯方苍莽烟深城郭自空蒙他年襆被僧房宿聊与支郎话色空
　　林壑盘纡松径深华防暇日暂登临云开楚岫千重出日落苍梧万里隂贾傅文章仍自昔武王城郭已非今伤时访古堪流涕徙倚聊为泽畔吟
　　奉酬致宏赠别
　　强顔从宦益堪悲此日逢君异昔时末路未忘交似漆相看各已鬓垂丝乱来世事浑难料老去生涯讵可思客里别君情更恶同归犹恐尚差池
　　此生将老竟何为未信全关造物児十载宦逰无我拙一生怀抱有君知天边故国人空老江畔黄花谁与期跨马东归犹是客离亭别酒莫盈巵
　　从刘待制防中梁山寺
　　楼阁髙低跨碧空鳞鳞羣树亚山风沧江东去流天外秦岫西来绕汉中野旷自然伤逺目天髙聊复送飞鸿登临不起河山念今日中原有谢公
　　逰道林寺诗三首
　　万畦霜稻卧黄云小径萦纡接寺门不见髙人空像设更无衲子辩风幡楼观逺岫秋增媚牕枕寒溪夜更喧他日重来瞻近影一慿香火荐苹蘩
　　悠扬秋日澹冈陵系马乔林叩梵扄过雨溪流初弥弥无风竹影自泠泠空余古柏庭前老依旧寒山户外青惆怅祖师飞锡地岩阿谁为一镌铭
　　墟落生烟昼欲昏乱山行尽到平原雨余叠嶂添新秀水落寒沙见旧痕古寺有僧栖坏屋遗斜无主自荒村徘徊欲访当时事黄叶惊风断客魂
　　登白帝城
　　霜风吹日下长原防子城荒灌木繁东去诸山朝峡口西来众水防关门千年白帝空祠庙万里家山秪梦魂絶塞边头重廻首秋声凄断不堪论
　　殊方秋尽怯登临万里屯云结嵗隂崖壁岈知禹绩江山割据识雄心沧波南下奔云急单舸东游两鬓侵漂转十方仍作客沉吟懐古泪沾襟
　　送赵郎
　　匡山太白书滛乆不但天才盖一时湏慕更生勤博古莫师长吉祗为诗八塼学士多时誉七歩贤王有令资数子风流君可致剑门他日看雄辞
　　乱离何处托浮生羡子今为剑外行异县频年多送逺中原何日见承平云开垅首河山逈月出巴江阁道横此别相逢定何许各湏努力待时清
　　余于今年二月初一日夜梦中与刘彦礼兄弟水边饮酒赋诗曾记所作元八句防其余今足成之
　　梦里相逢竟是非人生皆梦亦何疑花边置酒行杯速石上听泉得句迟千里幸能申阔积一欢何必是前期谛观石火光中事虑不长于未觉时
　　舟泊宜都
　　二年峡内厌覊束此日江湖欣渺茫烱烱晴鸥明晚色悠悠残日动波光逺眸尽处即他境叠嶂痕边仍旧乡自是望乡湏泪落不縁风树使心伤
　　题永睦县髙斋
　　防嶂寛围巴水通登临眼界浩无穷空防岚翠云烟外明灭波光树影中莫咏枫林伤极目且依苹末挹雄风中原十载人将尽相见休嗟似转蓬
　　过郧阳县
　　孤城寂寂枕江湄万室烧余事可悲故老归来泣环堵行人竚立问遗基年华祗觉凋容鬓花鸟何曾管乱离依旧汉傍春事好野桃开尽暖风迟
　　秋懐
　　日压城烟光少留朝昏应似我悠悠人生百嵗今已半世故万端无防求学道初闻灭正受深居不赋畔牢愁尚湏一舸轻波上自咏新诗送白头
　　淛河十月菊犹斑客御貂裘未觉寒迟暮更知为客恶覊穷犹自借书看朔风防夜驱鸿雁苦雨惊时损蕙兰安得雀离三百尺一超纡谲破忧端
　　山中月夜
　　中原羣盗防时平避地荒山万虑惊霜月有情凝夜色溪流无尽落寒声满山林影龙蛇动绕屋风枝剑佩鸣自惜壮怀消欲尽只将捜句了余生
　　送别
　　十年漂转鬓成丝细话平生万事非却忆青灯初罢酒俄闻鐡骑已成围当时痛饮今谁在从此覊游与愿违客里别君还嵗晚江湖寥廓泪堪挥
　　予寓居麻子山自入冬以后大小雪凡十余作传闻平地已有春意而兹山偪腊复雪寒威特甚
　　荒山絶顶受春迟防见氷花散陆离江国凝思唯把酒云林注目又成诗修篁压路增幽意初月临空耿素姿宁有扁舟可乗兴柴门惆怅独移时
　　雪晴
　　鸟乌声乐作初晴日到寒窗气象新天接琼瑶三万顷树明组练五千人已从炎海生隂盭更与神臯洗战尘曾侍紫宸知帝力隆兴借与万家春
　　小雪作
　　霜风一夜落寒林莽苍云烟结嵗隂把镜渐无勳业念爱山唯驻隐沦心氷花散落衡门静黄叶飘零一迳深世乱身穷无可奈强将悲慨事微吟
　　枕上闻雪呈赵郭二公
　　上瑞来宁玉座忧夜声先到竹窗幽饥肠已作来年饱病眼聊湏腊月收髙士清贫无敝履故人狂兴阻扁舟却思清旷江边路鹑兎成车酒自篘
　　咏鹤
　　昂藏野鹤混羣鸡志在云天失路悲湖海稻粱元未足虞衡罗网莫轻施独怜铩翮垂寒雨可念长鸣向晓曦却使羣乌惊羽翼上林能占主人枝
　　宿归仁寺
　　精蓝置屋切云根此地何从着世纷缥缈僧窗更临水氛氲崖树欲参云青山细认千重叠暮气徐观万里曛两岸虫鸣灯一防舟人相语夜深闻
　　髙司业
　　春浮花气拥门阑星昴神嵩瑞世间一字梦灵通洛学诸儒文弊隔贤关巨源淳徳真金玉吏部髙名信斗山此去致君尧舜上黑头卿相自朱顔
　　旌头落尽少微明追复成均雅颂声诏起儒宗髙一代礼隆师范表诸生拾遗柱史当螭立润色纶言倚马成行把荷囊多献纳要将文彩助升平
　　代王侍郎送程尚书赴信州
　　化龙陂逈照旌旗怀玉峯髙缓马覊地接乡关犹昼锦人从国老借元一州如斗何劳者六合同风要在兹此去未能温坐席却随春到凤凰池
　　徳望居朝大吕轻眷思难怫丐归情履声暂去端门晓刀梦新占虎节荣有道致君三任喜无心贪宠一麾行天衷祗恐思耆旧不待黄堂报政成
　　君王钟意抚斯民不惜朝端屈老臣连锦麾毫千字宠黄金横带万钉珍长安日近恩光迩刺史天髙惠政新我愧仙嵓旧猿鹤依然轩冕防闲身
　　初夏已晚山中即事
　　山云倐忽自晴隂积雨门楥蔓草侵一带清川供极目千重防嶂伴微吟雄鸠鸣处园林宻白鸟飞来沟水深麦秀桑柔夏方永不堪时序苦侵寻
　　遣兴
　　人生何必论才良贤否穷通脱未量运否蛟龙犹蠖屈时来鸟雀亦鹰扬王侯蝼蚁同归尽钟鼎山林各所藏何用作文嗟不遇已将名利等蝇翔
　　少年豪纵志凌云著论将期拟过秦当日诗书徒用世如今文字岂谋身乱离不用毛锥子漂转聊同木偶人主父平生希鼎食年来一饱尚艰辛
　　三月二日奉诏赴西园曲宴席上赋呈致政开府太师
　　幅巾私第巳归休当宁虚怀更欵留避宠虽辞持节册送行犹用济川舟城南旧圃扄花洞洛下新庄引御沟诏谕两京居宻迩不妨乗兴徃还游
　　邦人钦伫见仪刑诏使相望对宠灵位冠三公师尚父【刘向云师之尚之父之故谓之师尚父】躬全五福寿康宁乆留行色春过半乍别天顔涕欲零谁识上心优老意从行仍许鲤趋庭
　　昔美都门祖二疎太冲篇咏贵良图不闻賔主俱公鼎未见篇章出寳跗河岳英灵添赋咏都人士女竞欢娱皆言元老归休盛恩礼便蕃自古无
　　雨中感怀
　　西风揺落叶声悲避乱荒山万绪迷一室漂揺任寒雨百年昏晓信鸣鸡清霜已染千枫树杀气应随万马蹄黄屋秋来定何许孤臣安敢恨覊栖
　　舟中感怀
　　故园此去浑如客异县而今却是家还日檐楹应着燕来时杨栁未藏鵶孤舟泛泛春江阔去鸟飞飞岸树斜却忆当年南下日伤心泣尽日昏华
　　叹名
　　十年四海称忠壮谁料将军隂子谋旧物空余叱拨马新声莫唱白符鸠民謡防嵗传钩落笙席何人恋故侯溟海茫茫孤鸟没一埋蓬颗便千秋【叱拨马见李筠传】
　　防览亭三首
　　缥缈飞亭接郡楼平岗絶岸对沧洲天边逺岫寒无色城下澄江湛不流林影终朝垂澹瀩水禽随暖弄轻浮何时放髪从渔父防傍苍烟卧钓舟
　　野岸平林对郡城登临领要在斯亭江吞荆楚流空濶山入兴洋翠杳冥嵗晚云烟昏近甸沙晴鸥鹭满前汀杖藜竟日穷心赏犹自覊愁未肯醒
　　角声呜咽下城头水国风烟欲暮愁逺日苦遭层嶂隔归心欲逐大江流渔村积火临沙岸贾客连樯集市楼千里家山一廻首林梢新月又如钩
　　潭州道中
　　青山接云云接天碧林溪树两相鲜地连诸徼分秋色天近平湖识渚烟望尽好峯仍注目赏余幽树更垂鞭是身已作无赀省乗兴将随下濑船
　　示疑者
　　天见已如摩勒果佛求休待鉢昙花万縁毕竟归空刼举世徒劳筭海沙除幻已超白骨观修真闲运紫河车时人欲识归投处无尽光中是我家
　　溪梅初放
　　荒山荦确倦征行溪畔逢梅照眼明枝袅霜天寒日薄影沉碧涧晚流清最怜雪后开来痩可忍风前落去轻却悔折归无可赠旧逰千里但凝情
　　次韵石用之春晴游西湖
　　春晴结客出城隅无数僧坊论给孤红贴马蹄花底路緑笼船背栁边湖逍遥各自从鹏鷃断续宁湏较鹤鳬端立一丘为老计移文何谢北山逋
　　舟中即事
　　西来一櫂任委蛇春日惟增雨露悲故国佳辰逢禁火水乡农事见扶犁年华祗觧凋容鬓花鸟何曾管乱离目极伤心谁告语含毫独赋逺逰诗【内四句犯乱后归光化过郧乡县篇】
　　泊舟
　　遥依沙岸系扁舟风落荒山万木愁枕下惊波时汨汨天边寒梦信悠悠遭忧和峤仍丹泪逺适虞翻易白头离乱偪人全防少微生从此任浮逰
　　自竹山归酂上坟
　　晨曦出没雾交流独唤江船立渡头岚光映县民居丽红叶漫山客意愁溪云欲作今朝雨崖菊犹含旧嵗秋此日还归追曩事孤生泪尽黑貂裘
　　周叅谋以诗催再逰末章戱赋
　　九十日春晴防日得堪行处便须行官因局冷常多暇眼到花开亦暂明当信光隂如过隙莫教风雨暗长檠乗阳不碍逰人路定看花骢正勒鸣
　　又
　　竞説杨枝倾上国乐天题品付歌行但同学语雏莺小未见回眸剪水明席舍主人能顾曲晓来妆烛想销檠海棠何必寻龙井愿听周诗赋鹿鸣
　　喜张丞相破湖贼
　　遥欣丞相受防时湖外欢声入鼓鼙十万水军归禁旅二千里地反锄犁弄兵无复潢池内弃甲应同熊耳齐从此上流无犬吠好营停障接京西
　　昔栁栁州作永州山水诸记泉石之状如在目前兹峡上羣山与栁州之文颇类
　　山磎荦确冐荒筠石溜防防尽日闻微水寒来浑见底峡山雪后欲侵云深溪春动梅争发絶壑林髙日易曛应似零陵溪上景林泉多类栁州文
　　继韵书胡氏孝思亭
　　举世针磁覔秀峯争从窀穸问穷通喜君笃孝诚尤至追想慈顔事已空积毁到今犹瘠立因知卓行不雷同当时甘防庭闱念应向庐前叹树风
　　寓居
　　未有扬雄宅一区已惊短髪似卢蒲家贫粥饭随鱼鼓地逺賔从祗鸟乌已罢书空为咄咄犹思快耳作呜呜衰残政值中兴日聊得安闲卧五湖
　　如吴兴舟中读白乐天诗有作
　　离离云树泛朝十月江南未变衰纵櫂千寻霅溪水散怀一巻乐天诗平生名宦休回顾随分追游且自欺不敢将心比余事逍遥何似洛川时
　　钦定四库全书
　　紫微集巻八　　　　　　　宋　张嵲　撰七言律诗
　　新春偶书寄致宏
　　二年憔悴向庸城又见椒花倐自惊孤客殊方怀土意故人絶塞未归情此生竟被儒冠误他日终图后世名平野春来堪细履何时与子杖藜行
　　新春有感
　　萧萧篠簜拥荒冈却忆江臯草色长暖景暄风似春日黄茅白苇是殊方孤村黙黙无谁语万事悠悠有底忙独立寺门归鸟尽重山复岭又苍苍
　　上庸
　　天将层嶂限中原兽状禽心类百蛮横木架桥来渡水搴茅茹火去烧山寻巫问事看龟意带穗收禾御嵗艰非是投荒魑魅侣时清犹赖可东还
　　仇氏园
　　泠泠竹日澹疎篱溪流注小池红菡白苹当夏日冷烟寒雨过秋时主人頥燕闲情适客子经过心事违行役怱怱无丽句漫批山木冩吾诗
　　和友人中秋
　　秋来未省举杯频却扫空山絶众賔寂厯平林方陨叶扶疎丹桂独生春天髙地逈轮当午露白星稀夜向晨闻道开樽成浪语不妨聊作独醒人
　　戯书寄夏致宏
　　萧何转漕关中日绮季逍遥商岭时世乱或为舟楫用时平自可帝王师试问升车驱驷马如何踞石茹三芝荒山嵗暮云烟冷西望长吟独尔思
　　梅
　　两京当日见初开尚想凌云绕故台倚竹姱姿应小驻髙楼急管未湏催伤春逺目空千里急景愁肠自九廻为説西园泉脉动许擕小队探春来
　　荒山雪尽水生烟独发寒英媚逺天乱蕊凝姿残照里痩松含态晚风前疑将翠袖倚修竹若献明珰傍广川防乱自嗟容鬓改攀条三嗅惜流年
　　寄题清孝庵
　　龙山防世阅兴衰依旧春江拍岸来当代衣冠今寂寞百年丘陇自崔嵬檐经白日余僧定路暗青松仍刼灰事去节防春草积乘髙一望独迟回
　　望微水
　　平原莽苍浮轻霭白昼柴门亦自扄篱外水波光灭没林边山岫逺青冥如何隐几终朝看不及寒窗静夜听听水看山朝复暮那知白髪渐星星
　　春隂江上偶书
　　小轩西下俯通津漠漠春隂日易曛白气冐山蒸积翠微风过水聚轻纹城鸦飞去秋花夕溪雨収余岸草薰寂寞何人念覊旅忧来无数若丝棼
　　登甘露寺故基
　　烈风吹面立城隅俯仰人间万事徂万古江山自雄浑百年城郭已蓁芜乱余故物惟金鼎事徃前贤只画图双塔烟中广陵市淮南戍守未应无
　　种木芙蓉
　　去嵗经冬百卉空今年多种木芙蓉未如蜀国城边望疑是秋江渡口逢定乏雄蜂来慰藉应与寒菊伴丰容敢同出水方新句空自长吟负老松
　　次韵石用之易安斋
　　尘缨脱得片时闲未见弥天释道安薜荔半崖双屐齿沧浪何日一纶竿地能容膝皆堪处心对回光未易看试问老僧安底事不知人世有悲欢
　　和夏致宏咏梅
　　春岚初破晓光迟青女消余玉肌雪后离披怜落蕋溪旁婉约爱横枝不随姑射乗风去定与飞仙待月期山静林深香暗度折来频动故园思
　　忆京山大阳寺【徃嵗侍先大夫曾逰】
　　徃嵗曾游大阳寺倚天楼殿碧参差明安庵逈峰峦古杨广城髙迳路危满壑松声僧定处一堂秋雨客谈时如今细想经行地三复遗诗血泪垂
　　行建溪上见拏舟上水者怆然伤怀
　　何人刺船上寒水却意避地微江时惊涛澎湃慈亲惧鼓棹纷纭稚子嬉漫漫平沙烟上早溟溟簧竹月生迟感旧将为仰天哭恐惊行路秪成诗
　　春日郊行
　　晓寻山寺出重城坏壁谁题半草行照眼芳菲空玉友并湖风物记金明新诗已见成敲鉢旧赏悬知又弃檠龙井海棠须靳惜一樽留取听莺鸣
　　屏迹
　　荒村屏迹任时移山水昏明各异姿穹谷烟凝成襞积斜林风过作鳞差病身岂复能强徤末路惟应足抵万古升沉同鸟没盖棺犹未且题诗
　　泛舟观雨
　　云气交流昼窈疾风吹雨杂荷声山随眀晦姿横出舟入渺茫诗渐成托迹江湖三畆足放怀天地一身轻衘杯不用嗟覊寓未必乗槎胜此行
　　次韵王亚之沿湖冐雨归
　　禽鸣滑滑溅泥涂赖有云巢眼不孤天外黑风迷鹫岭槛前流水忆鹅湖跻攀危磴九折坂捧玩新诗百斛珠収拾残红付春去四时光景任三无
　　芍药
　　青春爱谢日迟迟正是羣芳扫迹时浓露有情融睡脸暄风无力困丰肌苦将蕊气相牵引若对华灯不自持应似西江明夜火馆娃宫里醉西施
　　龙洞
　　灵洞何年水乱流试寻危栈访丹丘此时景物迷三岛当日神龙跨九州白昼瀑流方讶雨炎天岚气忽惊秋憧憧门外红尘路过客何人肯暂留
　　自铅山如鹅湖
　　长松十里晓冥冥行尽松林到法城悄悄虚廊无客语隂隂众緑有莺声新荷万防土花碧白鹭一行春雪轻麦秀渐渐桑叶暗怳然如在故园行
　　九日
　　南国穷秋冷尚賖随时游瞩自堪嘉且欣一雨山争出休叹重阳菊未华佳客逢秋冝得句道人酌酒似烹茶人生胜日湏行乐豫去昏鸦作阵斜
　　登髙未用怀郪县少异谁能识孟嘉嵗嵗青罇常有酒年年黄菊未逢花分将黙坐更捜句肯以衔杯当饮茶且莫慿栏伤极目人间秋日易西斜
　　九日当年菊蕊迟今年庭下半芳菲禾收原野将成廪枫落江湖欲授衣何处好山饶胜槩拟擕家酿趂晴晖病衰不复能捜句聊挿红茰满防归
　　夏养真父挽词
　　四十青春鬓未皤翻如槁谢叶辞柯亲闱有防今难戯客舘无鱼尚有歌遗爱偏存梅渚畔新茔空占阖山阿素车不得亲觞酹别望含悲独奈何
　　忠显刘公挽诗四首
　　活人忧国见平生晚节临危志益明汉仗尘深逺宫阙氊裘风急半公卿千人致诏竟不起万户封侯却似烹暮晋朝梁真可忍纷纷蝼蚁尚偷生
　　旤基媒孽自燕云抗议如公有防人军旅未闻焉用试豺狼不噬岂冝亲求鱼縁木谩蠧国曲突徙薪翻殒身才大言深古难用忠良千载恨常新
　　自从玉帛交殊域一见寒盟为隐忧乱相方虞邻国难庙堂谁听徙薪谋义如杞殖仍忠壮识比申胥不怨尤松柏萧萧九原路髙名常共建溪流
　　抗论中朝犹在耳鸣弓仇敌已临城王都竟失金汤固朝士方贪雀防生慷慨一朝先奋节华戎终古共知名可惜千官臣伪后萧萧华髪尽垂缨
　　哭孙信道【并序】
　　信道名确沈晦榜擢甲科建炎初作京西运司属官蔬食破裘晏如也山中抄书无虑数千巻今不幸改京秩死年止四十呜呼天之生才而顾使之赍志泉壤哉
　　悲君刻意异时流十载经春着敝裘新陇预知成马鬛旧书何苦似蝇头孟郊骨相终赍志贾谊才能竟不侯寂寞声名千古事定知无益夜防幽
　　挽张全真诗二首
　　辱遇本非因绍介登门不谓便无期倾心问及言犹在投贽书成事已悲作镇方甘建邺水惜贤尤在中兴时伤心无复谘疑事还似当年徐孺碑【绍兴丙辰见公知待特异及公再作参领在建康时数造门礼遇益洽然平日未尝通书问去秋舍弟过建康再三见问方欲以书道悃愊而公讣至矣又昨于方务徳处见公书使衘车载荠事未知所出末句故云】
　　玉质清臞似列仙人间亦合得长年功名不竟如壶遂【谓不作宰相】冲淡空嗟似乐天【常子正尝云公质性恬淡闲居有园林萧散之适可比乐天】胡不憗遗縁国老忧深殄瘁为时贤含毫谁作名臣传要使风流后世传
　　七言排律
　　夀王苏州
　　维昔髙堂讲射蓬瑞云吹不散薰风十分正满氷轮桂一叶将飞露井桐元老三朝尊相阀余休防世积隂功光芒孕秀星沦昴神物储祥岳降嵩淮水筮灵芳裔逺蜀江波与庆源通传家自有调元手许国常输露胆忠节劲不凋霜后柏气豪长吐雨余虹金隄防扫河循道兰省分曹宿在穹铜虎屡扬飞盖皂木牛多足太仓红朝班入簉鹓鸿列京尹频令狴犴空暂缀汉庭安世橐来临吴国馆娃宫民安防伯封疆外日在韦侯啸咏中赞寿一炉金篆籀捧觞千髻玉玲珑桃开坐阅三千嵗松梦当占十八公日望锋车歌九罭时韬组甲咏车攻如君江左今王导有客河阳旧石洪甄冶从来収朽钝防埃殊未报深崇省防衮衮心何羡旌斾揺揺思莫穷賔缀阻陪称寿斚书缄聊复寄诗筒西湖十里荷花水净洗觥船逺祝翁
　　夀沃令二首
　　山秀江清号浙西气钟贤哲诞生时商朝月正垂三统尧殿蓂荄见七枝此景聚氷藏北陆有人眉寿等南箕教条宰邑郊驯雉导引支床室有五百间闻乔岳降八千遐厯大椿期书生愿效封人祝为捧黄金一屈巵奎文昭焕梦熊罴正值英贤庆诞时人日空知经月是斗杓才徧一年移铜灵仙气钟标格罨画溪光入句辞发防谈兵知醖籍操刀制锦见施为三年仁政春千日万口欢声寿一巵愿祝我翁何许嵗红莲叶上见游
　　和李少卿
　　独见凉蟾欲上时西园爽气溢清池坐欣万顷潮方满欲举一杯谁与持虚阁排云空窈窕青山绕郭自参差气澄象表轮逾逈光泛髙林影骤移一嵗佳时今鹜过谁家横笛未休吹城乌何事翻飞急不学鹪鹩占一枝
　　五言絶句
　　怀伊亭
　　回环拥冈峦澶漫分林坞纵目以怡情信美疑吾土
　　松门
　　长林上晚烟明月曜深夜重闭岂吾心自回俗士驾
　　致爽亭二首
　　雾豁空江平林疎逺山出龙溪夜来雨爽气侵衣湿桑柘落洲渚澄潭渔艇集幽禽忽飞来斜日水光溢
　　宿归仁寺
　　下瞰十仭余遥瞻防千里逰客日暮时乡心万端起乔林众鸟集暮气氛氲上好在三巴山何时正相望巴水任喧云僧牕睡方悄风清月到床露白虫鸣草
　　幽居
　　避地依荒谷衡茅茍自安门前山四塞不用买峯峦
　　观月出
　　山空樵唱稀林昏归鸟没新月含烟霏遥依乱峯出
　　生口【陆路去县十五里】
　　牵舟四日程屈曲萦山转行行问居人始知犹近县
　　信美亭二首
　　北眺逼山樊南瞻近津浒登兹一消忧信美仍吾土蹑屐上危岑防杖临孤屿来徃自忘疲于此时延伫
　　桞陌
　　含风皆有态夹路自成行驯鸦朝暮集接叶得深藏
　　咏种菊
　　手种篱边菊秋来亦自开惊蝶翩翩舞雄蜂去复来
　　怀新亭四首
　　逺意在田畴中园结茅屋冻雨昨夜来共欣春水足耘耔竞所务乔林午风清嘉谷雨来长复兹畦水平恢台当长夏山木尽成隂良苗方竞茂悠哉林下心晚秧纷已及中田日徃还适与好风防植杖观前山
　　夜雨
　　夜半山雨来梦觉还复息寥寥檐溜空时闻断续滴与陈去非夏致宏孙信道逰南涧同赋四首
　　防杖南涧边菖蒲如緑髪石乱水流分山空鸟声歇山桃深复浅乱发傍幽岩无人慰寂寞晴日自共坐石上苔坐乆溪隂转峯外晚林稠山腹晴云散三日山中逰溪山未全究却羡畬田人春晴斸烟岫
　　听微水有感四首
　　发源由太古东逝防朝昏欲识无穷意当看石上痕寒江流不极叠浪日沄沄讵是悲鸣苦端由清夜闻西从徼外来东去还归海徒闻朝暮声讵识年华改袛应初剖判便有斯江水于今知防时东流犹弥弥
　　邵公泉
　　遗爱在斯土谅如泉山滋居人不敢唾时复照须眉隂隂勿翦棠听讼得处所滚滚山下泉飞空作甘雨
　　题画扇
　　罨蔼前林暗遥知暮气生渐向山门近应闻钟已鸣望望沧波濶汪湾湖水秋津亭方迟客逺来何处舟
　　宿永睦将口香积院满山皆松桧声
　　云峯防万叠何处见家山此日无穷意悠然独倚栏万壑树色敛松门已暮钟故园肠断客应与此时同
　　独夜
　　山月娟娟静山烟漠漠轻茅檐无一事独听夜江声
　　晚晴
　　前山收苦雾宿鸟有新声万里南天客三冬此日晴
　　下马桥
　　悠悠望深松置马长路侧岂为服誓言良以尊旧徳
　　泊舟
　　夜光沉千岭寒星动一川汀沙霜似雪寂寂系江船
　　尽山亭
　　南岭与北岑千峯万峯起木末置危亭众山穷表里
　　出峡
　　牵舟已出峡何旦复当还蒲溪应渐近已见宋平山
　　溪上行
　　垂隂覆緑波檀栾影空注傍有微径通穿云向何处
　　出见桃花盛开
　　青林拥萧寺况乃在山隂出见桃花发方知春已深
　　渡湘水
　　昔读此离骚今朝渡湘水荒草满秋原何处寻芳芷
　　归仁县石堠
　　县废不知年无人问遗址石堠犹路傍故物应唯此
　　采薇洞
　　春晓山路永行行歌采薇歌长非有意惟以疗朝饥
　　七言絶句
　　元日
　　摧頽那觉是华年城郭衣冠竞彩鲜寒雨连天无事出卧听檐溜似山泉
　　至梅堂次韵
　　牛衣不暖梦初回声切严城角弄梅旋理敝裘骖蹇足披霜得个为公来
　　次韵王得之游净明题易安二絶
　　满院岚光滴翠寒望湖莫羡十三间门前石上苍苔迹数得人踪到与还
　　铜駞陌上湏防乐金穴侯家瞬息懽争似盖头茅一把老僧终日百般安
　　又次韵五首
　　建溪南去自悠悠溪上愁思逐水流欲寄平安数行字秋鸿飞不到炎州
　　离尤南去本无因隂隲忠嘉自有神敌国犹强谗间露君王宵旰忆良臣
　　行尽炎荒路向东蛮村戍鼓夜逢逢惜无王朔同登望骑气应湏似白虹
　　行衣叶叶马萧萧快意宁知归路遥海上尖峯青似染却从云外望岧嶤
　　心知公及暮春归犹自思公肠九回门外春流已如黛行看飞骑过桥来
　　唁菊
　　中秋是处已扬芳篱下朝来欲破黄赖得雨荒兼早没却能应作重阳

　　钦定四库全书
　　紫微集巻九　　　　　　宋　张嵲　撰
　　七言絶句
　　乘舟阻风
　　平生所遇悉堪咍徃返江湖知防回长是扁舟阻风浪羡他舟楫挂帆来
　　送陈忠玉兼寄尹梦得黄仲通并寄季通侄
　　当时分袂各丁年南国相逢鬓已班羡子还来觐丘陇益令归梦绕金山
　　少年浑欲不胜衣丰下如今带十围他日飞扬未轻料卜居终欲近郊扉
　　百年门户已萧然每喜人传小阮贤好遣仆童种榆槚老夫行欲赋归田
　　南川解袂十年余环堵萧然颇自娱生计荒余莫深恨归来犹得在枌榆
　　君归多问尹夫子病后新诗定益工鸿雁南来书不到想应全未废书空
　　龙洞
　　瀑溜落岩氷柱碎迸珠跳沫似飞埃西风更与逰人便时送轻尘洒面来
　　岩树交柯如有意欲将宻叶蔽溪门紫府沿源应不逺未知相去防程云
　　过郧乡寒食日
　　苍茫云树渺相迎山县烧余祗故城鸡犬不闻仍禁火经过转见乱离情
　　梦中作后两句前句觉后足成皆梦中所见也
　　山南山北是人家红杏香中日未斜传语春风能防日慎无吹折最髙花
　　闰月二日始开北牕篱门
　　夏郊群树緑冥冥北户今朝又脱扄极目不知何所诣三年于此看萦青
　　掌口寺寮闻杜鹃
　　青林雨湿烟蒙蒙杜鹃含寃号晚风雨转萧萧声转急不堪闻在乱离中
　　山中月夜闻杜鹃忆鹿门旧逰
　　隂隂緑桞子规啼风送余声夜转悲山月笼明兰气馥怳然如在鹿门时
　　暮春道中闻蝉
　　西山日落东山明长风吹花客心惊房州气不可解嫩叶暗中蝉乱鸣
　　夜雨有作
　　睡足秋堂夜雨声天涯此夕叹飘零空堦滴沥肠堪断更向芭蕉叶上听
　　仇氏园
　　修竹青冥山翠合圆荷枯倒水禽飞造门休问林塘主暂借闲窗负暖晖
　　过覃氏园偶题
　　十日浓隂飞细雨清川初涨水平沙幽人闭户春已半开遍山南山北花
　　思故园
　　桞外髙风尽日吹春来不省见花枝汉傍别墅三株杏记得飘零似雪时
　　十二月旦雪霰大摰
　　忆昔寻梅汉水傍故乗微霰渡澄江如今飘泊闽山侧拥褐安禅听打窗
　　七月二日大风作一昼夜方止土人云此风潮信也
　　风不终朝闻老氏撼山今既一期【自旦至旦为期】余得非造化夸能事要使人无尽信书
　　后世新竒方竞出难持古语对时云欲将老氏飘风语刋剟还同火浣文【魏文帝作皇览着无火浣布至明帝时贡至刋去此节】
　　风潮初见土人云【海风每作大则三日稍小则四日土人谓之风潮五六年一作】始愧鲰生泥昔言却以所经疑柱史著书应祗为中原
　　咏鹤
　　引吭清噭达天外何意留连豢养恩我亦乆怀区外志终当乗此羾天门
　　非干位置异鸡群自是昂藏絶世纷若使风标公子见亦应慙恨不如君
　　当年君子成猿鹤物化谁能不怆神奋翼一归霄汉后安知不作艾封人
　　心期附凤参云驾岂与凡禽共苑园黄鹄无能犹自免应縁逺去不乗轩
　　千年一度复来归城郭何人识令威当日荣华竟谁是祗应皆作路尘飞
　　孤山
　　日薄城烟湖面红胜逰常恨隔崇墉不如纵櫂絶湖去却听孤山打暮钟
　　赠何子应侍儿【去非有诗赠何兼及侍儿】
　　何郎当日在房州曾见梅花倚郡楼赋罢凌风人已朽后来白尽防人头
　　忆见红茵起袜尘十年相遇淛河津慇懃怪我凋双鬓不似花枝郤耐春
　　山中校书时有田父擕酒见访
　　雠书不必天禄阁林下巾箱且自擕时有田翁来昵饮嗟无太乙照青藜
　　魏塘荒僻春来无杂花一枝可慰逐客二月二十六日见篱外桃花盛开如烁红霞因为絶句一首
　　狂风防日涨黄尘篱外桃花忽照人不有繁红慰逐客二年不识淛江春
　　凌云见桃花
　　旷却相随不相识主翁翻作白头新桃花未见不曾失拈出还成埋没人
　　二月二十四日至魏塘
　　桃花零落怨春回松下朱门向水开燕子不知非旧客依然还取故巢来
　　茫茫白水环虚市股引清渠绕梵宫一夜春风入髙栁怳如身在海涛中
　　青叶生林啼鸟新出门逢水不逢人杨花满地披重蠒不信人间有暮春
　　雨罢青枝犹袅袅风余紫燕故翩翩垂帘竟日无余事庭草虽长不用鞭
　　病起清羸废酒巵茶烟聊复飏轻飔卜居便作千年计防见蟠桃着子时
　　一行防桞对柴门又见荒烟上晚村日日墙隂观日影人生消得防黄昏
　　今朝自撒窗前栅决眦双鳬没绮塍便是提封无限界不忧闽陌误东陵
　　法界颂二首
　　木人睡足理精神大地山河勿一尘不是解谈无口论由来不及世间人
　　山河大地因谁有闻见觉知非我亲不挂一丝全体露真成本分住山人
　　自房州归掌口闻杜鹃时杜鹃花盛开
　　乱中一任青春去秪有闲愁作鬓华日暮风吹古原树杜鹃啼遍满林花
　　涧边
　　乔林近水叶隂隂萦石溪流自浅深隔水羣山森夏木白云楼起媚遥岑
　　夜坐
　　地炉火暖壁灯青虚阁风惊铎乱鸣门掩上方山月黑北窗危坐听松声
　　晚歩
　　晚来聊复岸乌纱指防园林已罢花髙桞交隂斜日照闲擕儿稚看栖鸦
　　崇山图七贤诗
　　短壑长松经始余次山无徃不从吾便应扫尽陈踪迹摹作三溪少隐图
　　岘首登临事已非风流千古载丰碑凿空寻出崇山景又作襄阳一叚竒
　　居士胷中有丘壑买山占得水云寛七峰环合三溪碧尽付骚人一倚栏
　　负郭幽崖面武当襄江前占水云长四时景趣无穷尽俱向公家静隐堂
　　两山列影作眉愁尽付襄江一鉴收问讯风光应更好赋诗谁与共清流
　　山容浑似关南见水曲初疑岘首看闻説新堂多胜槩待飞一叶上云端
　　内人斜
　　当日承恩向壁门今同伧鬼落荒村丘坟埋没生秋草人事如斯讵可论
　　山色依依水自流内人斜畔最堪愁荒榛蔓草萦寒骨更有何人吊杜秋
　　晚望西崖
　　西崖佳树緑层层日落山烟满树生萧然倚杖疎篱外遥听幽泉断续鸣
　　登石门山山侧有观基在荒筠中不可到山相对即新安县也今谓之新安平
　　岭树疎疎秋景明荒筠埋没观基平石门山下微江水依旧东流日夜声
　　石门山对新安县基址平来蔓草秋千尺微江清见底悲鸣还向县前流
　　梅
　　一枝寒艳映窗光蘂气侵衣断客肠汉上水边千万树春来何地着清香
　　偶成梅咏
　　开时都不值繁华结实调羮尚有夸若语当年上春事总输凡木后开花
　　故园微路绕江干常记开时偪嵗寒万里临风惊老眼却疑还是雾中看
　　雾态风姿紫府仙直疑清夜降羊权不知老大心灰乆香气撩人似昔年
　　览镜
　　览镜知予骨相屯便当终与老农隣议将此地为莵圃种药栽花二十春
　　兴州看月上
　　城下沧波去不停城头吹角作边声去年此夜深闺月今向兴州山上明
　　溪傍梅花初开
　　细挹幽香辨残雪却惊寒谷独先春慇懃为记春风面他日重来是故人
　　溪流一派碧潺潺落蕊随溪出乱山惟有刘郎重廻首徃来行客更谁攀
　　冐雪早行
　　每忆西山千丈秀云霾对面失空青千林夜雪无人迹独防羸骖带晓星
　　秋晚游谦上人庵四首
　　嶷嶷羣峰当戸立泠泠絶涧出山长虚寮竟日无余事黙坐时闻柏子香
　　两岸乔松上冷烟诛茅逺在乱峯前居人不识新庵路欲入山门寻细泉
　　霜落秋山枫树红茅檐直面列诸峯上人竟日观心坐粥饭遥慿别寺钟
　　溪流触石转轻雷境静身闲万虑灰西崦逺寺青烟外时听钟声度壑来
　　寒食日儿辈游尼庵戯作
　　杂英满树春欲过修竹参云万余个头陀云顶出迎賔恐是当时刘鐡磨
　　读太平广记三首
　　禁苑茫茫尽日吹桃红李白祗青枝唯余阿醋偏骄妬不畏封家十八姨【汉赵昭仪姊妹骄妬】
　　月下来过徴士门可怜桃李尽能言其如苦畏春风暴可为墙东植绛幡
　　梦里空惊嵗月长觉时追忆始堪伤十年烜赫南柯守竟日欢娱审雨堂
　　早发竹山
　　天外峯峦排木杪江边石气动云根慿谁为谢东流水好送寒声入故园
　　去水汤汤萦屿转前山恰恰与云平仆夫应怪微吟苦宁识江头送目情
　　竹山道中
　　青山忽断开平陆鸡犬人烟太古风野老诛茅宁有意一生身在翠微中
　　再到竹山
　　衰草连云鸦乱飞荒城寂厯澹寒曦屋庐烧尽民居少祗有青山似昔时
　　老罢
　　满谷千千万万红含情一一待春风难将朽质争娟好拚却轮囷似老松
　　癸亥春
　　荒村渺渺不知春三见篱边物态新渐习鱼虾解蛮语自疑元是魏塘人
　　春词
　　莽莽暄风吹九州春来何处不消忧林间鸟语随时好花里风光映日流
　　无复余声到耳边衡门不闭亦萧然风枝鸟语皆无赖每向春晴聒昼眠
　　春间作
　　桃花逺近火成堆谁遣黄昏动地来与使便成零落去何如前日未吹开
　　有感二首
　　题巻安西嗟妙迹翩翩遥想翥龙鸾那知偶落黠奴手只作葡萄一斗看
　　庾翼神明还旧观蕺山草树见挥毫如今祗作葡萄用惆怅遭离老虏曹【老虏曹汉书语】
　　雨后怆然有感
　　腾腾醉里十年事睒睒窗前半夜灯老去自堪愁作伴雨声何用更慿陵
　　赠南回了丰上人三首
　　徧参初自浙江回梵刹金铺始奂开袖手却来岩下住萧然一迳长莓苔
　　连阶澹澹方池水拥槛煌煌百日花遥想老丰秋雨夜跏趺独坐聴鸣蛙
　　双頬朱丹雪染眉终朝一饭便无为庭前柏是初年种今见森森合抱时
　　张文潜作淮隂侯诗有平生萧相真知已何事还同女子谋句因为萧相代答一首
　　当日追亡如不及岂扵今日故相图身如累卵君知否方买民田欲自污
　　赠僧
　　片云一去防时廻好在江心碧玉堆他时倘记珍台客黙坐犹能遣化来
　　寄汉上禅者
　　睡起题诗寄汉濵防年音信断知闻何人为我持瓶去满贮虚昙一饷君
　　寄谦上人
　　屋里迷家张处士上门指路上人谦如今线索都齐露拍手呵呵未是忺
　　登胥山赠长老净昙二首
　　白水环村漫漫流天边浮緑逺眉修春晴一试登山屐愧乏新诗与惠休
　　诗律遥追璨可流安禅总不碍闻修劝君着意捜新句准拟他年有惠休
　　法界颂
　　自从仭得无边界宇宙方知狭陋生时节短于羊胛熟广轮才似一牛鸣
　　呈湖州赵再可舍人二首
　　五云螭陛旧仙翁来徃琉璃一色宫未到行人已能说使君清与霅溪同
　　一舸乗风泛渺茫来依芳杜雪鸥行难将野服随賔履七字聊参燕寝香
　　晚秋风雨
　　满目萧萧云气流芭蕉梧叶共飕飗松门尽日无来客独与疎篁傲晚秋
　　七月二十日忽有青蝇翔舞坐隅挥之不去
　　每见营营止樊棘不应遗矢未央宫恐报苻坚笔端事自疑今在洒心中
　　赵表之送梅并诗次韵
　　緑蓓繁时春欲暗晓霜浓处信初来今朝消息南枝露知是防阳九地回
　　不著名身与句身逈然超过亦无真谁知终日腾腾者便是当来本分人
　　都縁老罢无筋力不是萌心有爱憎他时聊作逢塲戯分谤图知我亦曾
　　未忘一笑杯盘乐终爱忘言气味长多惭居士梅花供举世何人解识香
　　再次前韵
　　曩日不縁逃暑至今朝端为探春来梅花落去香渝烈去去还应首重廻
　　若认诸空犹是妄莫言众有便非真今朝试遣木居士问取头陀庵里人
　　齐国馈时堪出走东山擕处未生憎道人莫谓全无念行乐湏知此日曾
　　乱蕊晚迎晴日暗疎枝逈映暮山长萧然一榻安禅夜细雨轻风为发香
　　野泉决决贯城来红紫商量次第开尚想梅横却月观遥知云雨暗阳防
　　晴空杳杳冥鸿逺阿阁沉沉社燕回酬酢风光堪一醉却虞蜂蝶浪相猜
　　登楼对雪
　　氷花不省如斯暴疑是吹沙打夜窗莫遣沉隂增敌气且将盈尺作农祥
　　朔风防夜相回薄世路秪今多苦辛擒冦可无悬瓠将泛舟未许剡溪人
　　游独孤城
　　微王旧国云烟古独氏空城睥睨平故物祗应惟石濑昔人曾此听寒声
　　登真观遗履池
　　古柏参天鹤不归空余池水澹清晖当时遗舄今安在应作双鳬过水飞
　　双楠送何致逺归陕西
　　乱后生涯似转蓬何堪送客值秋风含凄试看东归路只见青山绕汉中
　　日落边城旌斾愁汉家鐡马正防秋慇懃送子西征路弩力班超万里侯
　　种松
　　寿张种漆将为器假用终能及里闾我植青松期偃盖苍然相对雪霜余
　　纷纷羣木望秋零独喜新松五鬛音他年城郭人非旧我始擕锄斸茯苓
　　赠翁法师
　　松水为资万事轻萧然一室寄余生劳君回去来相过可见髙人世外情
　　病余蒲桞惧先秋妄想仙人十二楼好住名山煮白石他年因子问丹丘【松水事见北史徐则传煮白石晋鲍靓事】
　　心老得法天柱修静能道黄龙防中诸耆旧及他宗派知名士辛酉秋应供兹院刻意行道讫无应者眀年夏末一日弃去将适焦山图岩以栖老焉丐余诗以行为作三絶句
　　经年于此忍朝饥又见秋山草木腓满口阳春无和者却将锡杖向空飞
　　道人别我焦山去拟卜穹岩毕暮年帆来帆去澄江濶我亦心驰落照前
　　口如布谷本无语身似虚空何所还观音岩逈出云雨好住幽窗望小山【心本淮南人】
　　赠羽人
　　逌然谁识坐忘心拥褐无言闭息深庭竹自揺人语寂终朝相对祗胎禽
　　清晨叩齿诵黄庭綘阙珠宫防众灵斋罢药炉深炷火戯攀庭树作熊经
　　芍药
　　时人惟解爱芳菲服媚香浓竟莫知幽卧独怜芳气馥世间惟有桞州诗
　　凄凄寒雨送余春繁艳浓香慰病身忽作暖风迟日想慨然如在汉江濵
　　典刑虽有但伤心芳气时来尚满襟还似夏侯家众妓隔帘聊听绕梁音
　　浅白轻黄皆异态还如妬宠各低垂暖风一阵涂香烈午酒醺酣嗅蕊时
　　芳气时时侵鼻观令人三复桞州诗非因寂寞耽幽意醉倒花间未必知
　　暮春山中
　　经时避地隐苍岩世虑忘来万事堪日暮独行南涧侧遥依疎树望晴岚
　　絶句
　　日炙樱桃已半红更薰花气满襟风路傍谒舎蹲遗兽应有荒坟在麦中





　　钦定四库全书
　　紫防集卷十　　　　　　　宋　张嵲　撰七言絶句
　　墨梅四首
　　生憎丹粉累幽姿故着轻煤写瘦枝还似故园江上影半笼烟月在疎篱
　　南枝昨夜雪初干瘦质临风乱蘂繁忆向溪桥曽驻马却疑浑是雾中看
　　化工着意作幽花疑是来从阿母家寂寞沙村烟雨里如看竹外一枝斜
　　山边幽路水边村曽被疎花断客魂犹恨东风无意思更吹烟雨暗黄昏
　　题鲜于蹈夫墨梅二絶句
　　黄帘緑幕防轻寒犹忆当年叩画栏红烛泪残人语寂玉人曽隔绮牕看
　　不御铅华着素衣玉奴风调似清姿何郎不作凌风句幻出江南烟雨时
　　金道铺庭下竹十许枝因忆栁子厚清水驿絶句
　　庭下幽篁十数枝令人偏记栁州诗襄阳耆旧消除尽清水驿傍应断碑
　　题竹
　　山磎荦确雾防防瘦笋初从石罅生开图细想经过地记得南山步晚晴
　　秋霁日暖飞虫蔽空甲子秋作
　　秋霁无风日自曛飞虫偪塞似屯云老夫漂荡居夷乆只恐乗空是廪君
　　赠笔工
　　顾兎霜余毫健如铦锥妙手应时胥临池自愧无功用欲借僧房柿叶书【杨雄赋以为储胥注谓储物以待则知古须胥通用】
　　夜聴雨声
　　溟溟雨意若丝棼银竹森森泻夜云忆昔曽行两京道还如孤驿枕边闻
　　喜刘宝学彦修得归因叙初别时凄怆之意
　　病起回思欲去时莵裘重到倍依依青苔一径空行迹门掩残阳翠碧飞
　　三泉退敌捐躯日五岭逢纷去国年皇天自古扶忠义不必临风畏跕鸢
　　书来不苦瘴侵肌却恐孤生厌食薇春到自然羣物遂须知寒谷独増辉
　　聊城欲下乐生去宣室厘成贾傅归来往炎荒六千里归来却得及春菲
　　漓水津头逢早春桂林杨栁拂行尘西园无限芳菲树皆作新花诗主人
　　曽向花间醉玉巵今年花发去年枝君恩不赐泥封诏春物翻成满地悲
　　几年竭节在顔行去国谁怜道路长自是君心知魏尚不应防谏待冯唐
　　去时吊古愚溪上归日读碑浯水边不似栁州终抱愤应同郭令欲扶颠
　　林邑回观山霭防短亭杨栁弄晴晖遥怜一骑登途日逐客人人泪满衣
　　衡岳峯髙刮眼明行看浑异去时情斜阳托宿沅江上反聴哀猿是好声
　　髀肉生
　　归计无成须絶望幽居有意漫经营自怜心异刘德更喜年来髀肉生
　　建炎庚戌溃兵犯襄汉寒食阻趋光化拜扫追慕痛哭因成二诗
　　上庸寒食已无花山木青青吐嫩芽此日伤心九原路想无鸡犬只鸣鸦
　　故园坟树想青葱寒食风光泪眼中自痛不如伧父子纸钱犹挂树头风
　　宝林晚坐
　　寂厯空堦惟落叶黄昏古寺只栖鵶髙僧相对共无语坐看西林消暝霞
　　金州行衙
　　寥寥空馆风号木浩浩长云雪过窻故国几重轻霭外归心一夜满寒江
　　滩声吹浪城边壮寒漏锵金枕畔揺庭树不随羣木落霜风着叶夜萧萧
　　齿痛冀其速落而不可得
　　慈子为牛真自取逢分卧箦亦何哉我今病落无多恨况复终同短髪埋【未埋髪齿汉人语】
　　读楚世家
　　丧归荆楚痛遗民脩好行人继入秦不待金僊来震旦君王已解等寃亲
　　题兴元双楠
　　兴元双榦名千里字水孤根压九垓岂但为君丈人行谛观直恐是云来
　　晚晴
　　繁香苦爱飘岐路风雨何须送晚春坐乆绮霞明落照屏雷亦解慰游人
　　饮水
　　玉池潄液自芳鲜记得当初病渴年抒井只应供防用不须全是鳯门泉
　　即事
　　屐齿休令破紫苔柴门无客不须开雨余篱菊埋光去木落前山献体来
　　刘少师妻献园宅为景灵宫基
　　中兴礼物事弥惇献宅那知故事存当日司徒功业就旧居亦作奉诚园
　　汉家原庙厰雄规欲及樱桃果献时岂为夫人能体国将军本不以家为
　　鸡
　　驯养经年聊伺晓不须风雨迟明呼年来颇学方仙道拔宅他时从我无
　　题曽口县江月亭
　　庾亮楼前唯皎月屈原祠下秖沧波北人每到犹肠断江月涵辉更若何
　　江城月暗山岑鬰黙坐但聴巴水声向使江清山月白欲教迁客苦为情
　　闻荒鸡
　　但可摧颓悲失旦不应风雨误司晨书生乆已垂华发岂是当年起舞人
　　题赵表之李伯时画捉马图诗二首
　　中原无事不粟马散牧春臯荐草中何必西来三万里龙媒二骏是追风
　　徒观出塞十四万讵觉权竒冀北空不用执驱名校尉但令苜蓿遍离宫
　　春阴
　　阴霭连朝昏广野鲜飊终日漾书帷可怜细雨轻寒夜正是故园花发时
　　临桂令以荐当趋朝置酒召客戏作二十八字遣六从事莅之夀其太夫人
　　双鳬旧作朝天计一鹗新收荐士书不惜持杯相暖热白头慈母最怜渠
　　读退之集偶书
　　宰书三上已间闗见辱功官又大难当日之人定谁子竟无名字在人间
　　闵雨
　　映空终日但如丝安得垂檐似绠縻须作深秋霖雨想要无遗恨欲晴时
　　丙寅三月悯雨既雨患未足
　　别墅相望汉水傍少年不省问丰荒那知五十叨为郡日为邦人虑雨旸
　　冒小雨晚出
　　霜稻收余垅亩空雨容和雾晚溟蒙出门忽见丹青树肠断家山柿叶红
　　观洛神图慨然有作
　　天边崧少逺防茫犹想霓旌驻水旁逸态瑰姿何处在尚应遗恨寄君王
　　慇懃遵渚餽明珰情托防波事茫油壁却归天上去沙晴空见水禽翔
　　轘辕伊阙两相望草树离离自欝苍旧物只余金带枕夜阑空断九回肠
　　石竹
　　石竹为花品最防当时曽入谪仙诗新葩竞发迷形似紫蝶翩翾缀碧枝
　　劝农
　　出郭循溪路向东隼旟悠飏满春风峰峦沐雾尚阴澹桃李出墙能白红
　　皇恩力本劝农耕老稚争随刺史行杨栁垂村麴尘色殊乡时节近清明
　　春泥滑滑不须愁勉事深耕定有秋沓障东南知更好归来频上郡城楼
　　春到逢花犹眼乱老来对酒便心降须知渴肺难禁醉鸭緑潾潾酌玉缸
　　鸟声撩乱喜春晴诗思知随笔下生桃李连村向零落出墙犹有数花明
　　夭桃无力卧溪沙杨柳阴阴胜士家下马欲知留客意棠棃故作后开花
　　读赵飞燕外传杂诗
　　漫漫积雪被岗坻宜主当时有暗期忽见梅花照夜发只疑犹待射雕儿
　　九回沉水新为髻故绣裙襦穏称身祸水歘来漂燎火知几唯有淖夫人
　　魏宫怅望杨花去汉掖齐歌赤鳯来淫蛊到头成底事荒田野草但堪哀
　　汉武余威信未穷单于来见未央宫如何运偶鸿嘉主樊嫕宫中作女戎
　　燕燕承恩住逺条初能顺息度寒宵如何不以斯术进却使甘心慎恤胶
　　赤鳯谩言最可伤君王不谓有他肠并疑池上将仙去只恐留连为侍郎
　　合徳来嫔帝甚欢温柔乡里胜求仙武皇虽被白云误犹得垂衣到暮年
　　夜坐读离骚
　　山风飒飒木萧萧挑尽青灯夜正遥但得诛茅临涧水长年饮酒咏离骚
　　春余
　　春余白髪日萧萧无复当年湖海豪为吏应须长孙子裁诗要及九牛腰
　　春晚偶书
　　山中处处罢芳菲众緑成阴绕碧溪薄暮鸟栖云气恶满林风雨杜鹃啼
　　五月二十四日宿永睦将口香积院僧轩东望甚逺满山皆松桧声
　　逺投僧舍青烟畔夹路松音钟磬幽试倚危轩望乡邑三巴日暮逺峯稠
　　烟岚云树两防茫迁客西来正望乡若值秋风小摇落只应无奈九回肠
　　峯峦绵亘几千里半霁半阴轻霭中僧房借榻睡初足满谷笙篁松桧风
　　金山回道中【光化封内】
　　阳阳春物已离披豺虎纵横万事违沉痛新阡一来省却随江燕又西飞【古诗云东飞百劳西飞燕】
　　疾风伯
　　不雨经时气若焚共欣疎防夜深闻平明忽卷重阴尽可是风师待防勲
　　题竹
　　细叶萧萧拥痩枝石间新笋迸根迟轻筠为使儿童防待看娟娟解箨时
　　题石井
　　天孙洗黛作灵泉山腹空明一镜圆不用奔流出山去人间浊浪正浮天
　　嗟余是客仍为客叹尔真山似假山当日访珪能玉没端由生不近长安
　　秋晴
　　时事任从儿辈説新诗谁得老夫降鬼名罢检秋堂静卧看风枝动晚牕
　　二月五日晚闲步于庭日且下有青云如逺山状望之不厌作絶句以遣兴
　　乱后有谁三径足日长如我几人闲夕阳尽处春容好更赖青云作逺山
　　取兰梅置几上
　　兰茁梅枝两竝奇髙标真不负深知风轻雨细春寒夜正是清香发越时
　　浅緑深藏垂翠葆娇红巧傅刻缯花南游只在元楼客坐入合香居士家【合香居士见华严经】
　　崇兰梅蘂竝时芳更得春风为发扬还似髙人有常德年年只作旧时香
　　读崔昭纬传
　　季末慆忧事可嗟本根已拨尚肥家那堪事异荀文若空费君王十四车
　　峡中晚春
　　临水桃花已乱飞向人浑似诉离披溟蒙细雨春风暴还是青林生叶时
　　出防王峡读子厚诗恍然偶作二絶句
　　西来一水古今緑峡里诸山天下奇非是愚溪溪上客未应轻作此山诗
　　惊湍絶壁穷天险山水如斯世莫知林邑峯峦瘴江水发挥须待柳州诗
　　雨后
　　一雨稻畦春水足苦遭鸣蝈故相喧不妨信马东城路行看林花落古原
　　登舟雨作再作一絶
　　平生过眼无穷景未省经行有此奇烟雨连山催去棹不容青壁更题诗
　　愤雨
　　莽莽屯云接四溟直疑天漏地维倾此生觊望尽灰冷但愿耳边无雨声
　　欲雨
　　案上文书任作堆病无心力更翻开前陂万顷平如砥挂上西牕看雨来
　　雨中聴邻家侍儿歌
　　客恨如酲何日醒满空烟雨昼冥防垂帘竟日无余事隔叶流莺独坐聴
　　辛酉二月十六日出暗门循城如北闗登舟
　　春水悠悠绕废台竹舆幽轧转城隈路人不解知逐客谓是寻春湖上来
　　城国排云锁病身岂知城外物华新非縁放逐循墙去不见西湖万顷春
　　舟中赠鲜于孝叔
　　六年相见倍相亲欲话离忧恐怆神莫惜维舟连夜语三巴雅旧更无人
　　渡湘水
　　悠悠寒日傍城闉风蹙防波作细鳞莫怪此江清见底屈平曽向此投身
　　麻子山
　　云烟出没葛蔓岭蜀锦开张枫树林连天寒雨何时断一室空山黄叶深
　　漫山麦垅已青青云压羣峯未肯晴泥行若畏荒蹊险悮聴风声作雨声
　　永康山
　　嵯峩千仞永康山石路终朝转屈盘政恐乗髙伤逺目忽然烟雾锁峯峦
　　自礼贤还鹅湖望山顶飞流有作
　　农夫秧稻满畦水行客跨骡无树陂热风吹面日方午忽见緑岩冰柱垂
　　夹日赤云方变火行人渴肺欲生尘飞流百丈垂虹冷愧尔山中宴坐人
　　唁微水
　　水畔平沙如积雪滩心狠石似羣牛如何夏日千雷怒今作寒宵呜咽流
　　春暮泛防水中流有作
　　微江春水緑于蓝两岸花开雪满岩纵棹中流望山顶晴云如絮乱
　　微王庙
　　叠浪一滩翻积雪连峯千里送青螺微王建国犹来古山锁丛祠瞑色多
　　无住坟山溪水
　　转山溪溜碧涓涓一勺芳甘信所便盖代伟人今卜宅敬君还似老翁泉
　　自悼【永清江在房州及谷城界中最为湍险渚水则又过之】
　　银山卷浪万雷鸣渚水诸滩险永清平日垂堂犹自戒年来轻作二江行
　　江行
　　南讹溽暑方流汗北陆凄风已裂肤江介寒暄真叵测袗絺重茧在斯须
　　寄鄼里
　　长江依旧循荒垒零落遗民有几家莫伐城边旧桃李为怜曽发乱前花
　　游道谦庵
　　中宵防雨平明歇诸岭晴阴各自分偶来共就藜牀坐时看前山出白云
　　甲子初夏复开北戸
　　已向魏塘经四白又开北戸纳凉飔只应长作牕中客防见蓬莱清浅时【西域以一年为一白事见传灯録】
　　竞渡
　　吴俗春来鬬画船疾驱波上若飞烟去春放逐曽观此伐鼓声中又一年
　　立春偶题
　　昔年长恨春归晚及到春来又恐残今日摧頽萧寺里闭门一任嵗将阑
　　新春
　　人生一世竟何哉老去万縁如死灰爱惜分阴成底用不如恶梦早醒来
　　次韵惜春
　　骚人竞赋惜春诗为惜花飞万防时唯有农家爱春尽黄云堆麦雪抽丝
　　有感
　　倾摧汉祚是安昌只恐狂澜世莫当自古忠言宁尽用老臣得不戒王章
　　李公
　　李公白髪已如丝肯惜忠言负主知事大不应回一语知君不作上官仪













　　钦定四库全书
　　紫微集卷十一　　　　　　宋　张嵲　撰诏
　　普安郡王辞免恩命不允诏
　　朕峻祠缛礼均福绵区况卿德重宗藩恭陪祀事爰増圭而易镇何抗奏以固辞宜亟钦承毋烦重请
　　孟郡王辞免恩命不允诏
　　朕考礼大报均伸洪厘庆衍端朝福膺绵宇况卿枢庭旧弼戚畹贤姻载陪户邑之多时乃典章之率宁烦封奏固至逊辞趣只厥承勿重有述
　　恩平郡王辞免恩命不允诏
　　朕躬郊拜贶薄海疏恩况卿行谨宗藩恪陪熙事因増畬而更节奚固避以抗封亟钦其承勿重有请
　　詹大方辞免工部尚书不允诏
　　朕惟文昌发于六星而起部稽于九范欲熙成绩乃任旧人以卿操守刚方性资纯厚顷自宪府擢长冬官今从辅藩来造天阙俾纉故职宜有前规其趣钦承宁俟多逊
　　秦熺辞免恩命不允诏
　　朕法豫卦之建侯在于严祖考之祭歌崧髙之于邑示其彻土田之褒以卿显德光明相祠恭恪兹均郊渥乃率国章再揽奏封力陈避恳岂以谦亨之意至囘涣号之文其祗眷怀勿重有述
　　钱忱辞免恩命不允诏
　　朕拜贶明禋均厯绵宇既霈漏泉之泽固无反汗之文况卿位亚公台贤称戚畹疏恩近地为国彛章趣祗眷意之承勿重奏封之请
　　王鉄辞免广东经畧不允诏
　　朕惟岭峤百粤之区畨禺一都之防慎择良守欲安逺民以卿智术疏通材猷强济持甘泉之槖雅闻入告之猷揽云水之麾绰有去思之恋故兹谋帅无以易卿尚奚需奏之腾固示防谦之执趣只定命往践厥官
　　潘温卿辞免承宣使不允诏
　　以卿戚畹自修习捐襦袴岩廊入侍任属櫜鞬比阅武于便朝加精能于衞士乃眷训齐之力爰陞留务之班宁俟需章固形谦意兹为定命其趣钦承
　　孟忠厚辞免恩命不允诏
　　朕成礼于郊均厘及下矧在枢臣之旧宜先纶防之褒卿亲贤并隆勲德兼着徙节旄于近镇増食邑之多腴时乃旧章毋烦固避所请宜不允
　　李显忠辞免恩命不允诏
　　离坛竣事浃寓敷恩矧卿荣膺帅旄职搃军律兹属神休之惠有嘉武衞之劳公社疏封戸租敦食虽循彛典亦示眷怀其趣钦承毋烦逊避
　　陈良傅乞在外宫观不允诏
　　勅具官某省所上表辞免恩命事具悉尔独不闻故国世臣之説乎而来谂疾也夫保坟墓孰与成先王之美休祠馆职孰与图累朝之报智者当有所择矣式遄其驱毋事多逊所辞宜不允
　　制
　　吏部尚书制
　　文昌纪纲庶务而吏部冠于六官铨曹综叙众工而尚书典有四选位尊则责望愈重任大则称塞为难矧衣冠流落之余士多失职典籍散亡之后吏得肆欺伊欲选举有方而无留滞之嗟法比可信而絶并縁之闵仁多士寤寐不忘顾设禁之已周必得人而乃乂具官某才用不匮得于厯试之余趋操有常见于还观之乆持身如公绰之不欲华国如子产之有辞德义足以格君心之非议论足以补当世之阙翺翔两禁已阅嵗时屏翰邦家稔闻绩效属天官之虚位乃越録而用贤国以得人士无异论夫以贤否混淆之际一裁以有司之文科条猥众之时率挠于猾吏之手唯清通则足以得法之意唯公正则足以絶吏之奸勉追古人以称朕命顾予劳旧奚俟训词
　　礼部尚书制
　　国家有四方之患方务济于多虞礼乐以百年而兴敢或隳于成业虽声音数器之用既遭乱而仅存而制度典章之文尚攸司之有守欲捜裒于遗阙稍振辑于多仪顾中台之总六卿均谓喉舌之任而春官之兼二事寔防礼乐之司必得其人以若予采具官某禀资肃毅殖学深醇阅理既多所见者大出长藩辅政事宜于民人入扈禁严谋猷备于献纳更践之乆誉处之休稔于予闻允于众论将以承天心而建事是用度功次而用贤昔随武子脩执秩以为晋法于周襄板荡之余叔孙通以绵蕝而具汉仪当嬴秦湮没之后虽弥文之或愧犹后世之有传矧国旧章具存故事稍加袚饰遂底熙明在汝勉之以称朕命
　　李成为固守蒲城劳效转五官内两官授忠州防御使制
　　强敌不道背干齐盟闗陜众城颇为敌屈若其婴垒自保守义不侵自非知臣子之大戒明逆顺之逺图其孰能之当极优隆风示逺迩具官某奋由行伍克蹈忠义慕古节士志徇国家眷蒲城之在郊如黒子之着面而率众入保卒能抗敌忠壮之烈遂震一方毁义之人慑詟自恨览观功状嘉叹良深武列重阶捍防重任并为显赏以示优隆仍假郡符兼副戎律益坚义槩用答殊荣
　　刘宝许世安王升并除正任防御使制
　　勅具官某怀许国之忠骁雄自命厉杀敌之果敏鋭无前兹因王旅之脩封遂奋兵威而压难载嘉武节俾进列于捍防益茂壮图尚毕精于报称夙宵自励毋废前劳可
　　许青为与乌珠接战能奋不顾死贾勇先登奇功显著众所信服特于止法上两转遥郡防御使制
　　勅具官某奋身以徇国家之急虽资主将之谋剡手以冲仇人之胷实赖摧锋之勇申攽褒命以奬尤功以尔果毅无前技能絶众乆将屯而衞塞积战伐以知名不介而驰敌人望风皆靡横戈而斫壁垒终夜有声再观献状之来允谓军威之冠俾以武阶之峻遥分捍御之崇祗服异恩更图显绩可
　　正任承宣观察防御团练刺史制
　　朕惟大河之表函谷以西罹敌祸者十年隔王灵于万里虽连城跨邑竝劫于威强而服然忠臣义士何尝不讴吟以思逮其天有还形之初人谋咸賛之日果奋义烈以成尤功可无褒优用劝忠力具官某战鬭本于习俗忠孝殆其天资知勇有闻刚毅不屈乆连节侠欲合党而亡秦遂奋壮猷终得当以报汉顾立义以若此岂书劳而可稽俾正任于居留兼典司于营衞只服荣施益厉逺图【观察改云俾正任于亷车兼训齐于禁旅防御改云俾正任于捍防兼庇官于循檄团练改捍防为兵团刺史改兵团为虎符】
　　赵不弃工部侍郎制
　　文昌之总众务职重六官起部之若予工法稽九轨贰卿同于率属事任艰于择人具官某风力敏彊器资宏博振外台之誉将漕计于大江之东以列卿之权覈军储于四川之逺嘉廼绩用简于朕知方敦趣以还朝亟畴咨而疏宠通内戚大宗寺之籍时谓懿亲列司平少常伯之聨亦当重责有献纳论思之益有缮营制作之勤惟暨乃僚往钦汝守
　　盖成授承信郎制
　　朕赏恐逾时付便宜于帅阃功图实效严考覈于吏铨兹命为真往勤图报可特授承信郎
　　观文殿大学士张浚故祖可特追封嘉国公制
　　勅朕穆卜休扆严禋帝考神况允答百顺毕臻思与寰区同兹祉福惟吾旧德功在王家揆厥所元可无追贲具官某故祖某孝悌着于宗族仁惠行于里闾才足以自致而命不融德足以有施故后宜大再世之庆实为相臣顷以刻章既极师垣之宠今兹告第遂开公社之荣知气不忘尚歆休渥可
　　故祖母赵氏可特赠越国夫人制
　　勅朕致力于神既以格三灵之休移福于下又以及四海之逺惟时追贲已推及祖之恩逮其室家可后从夫之宠具官某故祖母某氏孝恭之行不懈于春秋慈祥之风甚宜于闺阃积累丰厚流光自长至于闻孙硕大休显脂泽有奉既赐履于三吴汤沐増畬更徙封于百越尚歆贵宠以慰幽扄可
　　故祖母王氏可特赠陈国夫人制
　　出于良奥来嫔令族事舅姑有色养之孝训诸子有义方之益约素自处诒厥后人再世而昌遂相天下小君正位已荒毕万之山川大国徙封更胙故公之土略春秋时祀尚侈褒荣可
　　故父咸可特追封庆国公制
　　勅朕肇禋重屋大祀休成推上帝之仁既锡福于四海广教孝之义以加惠于庻功使显扬者获报亲之心追逺者慰濡露之感若元功旧德之先不被于恤章则煇胞翟阍之贱何有于祭泽具官某故父某德足以及物何不逮于生民文足以行逺而不施于廊庙徒擢贤科于异等莫蜚英声于士林虽无一时之遭遂蓄百年之庆至其嗣子为吾相臣曩以维垣之崇启兹公社之贵其因惠术胙以大邦歆承光荣慰彼厚夜可
　　故前母任氏可特赠潭国夫人制
　　勅朕惟祭泽之行既下均于胞翟褒崇之典固无间于显幽本原内助之贤宜沛从夫之宠具官某故前母某氏被服女戒饬修妇仪雍睦以宜家人柔正以事夫子深蓄余庆以施后昆既正位于小君益衍封于大国光尘如在歆我荣恩可
　　故前母赵氏可特赠楚国夫人制
　　供苹藻之荐而有季兰之钦应彤管之时而钟静女之美遂相夫子克成其家垂裕后人用袭其庆既正小君之称号益荒大国之封圻阃则未遥尚知歆贲可
　　母计氏可特封镇国夫人制
　　勅朕惟熈事庆成均厘防县推体羣臣之义莫大于褒亲念为人子之荣孰如于将母矧乃致位将相勒功鼎彛入则趣养堂以奉甘防出则奉安舆而穷逸乐厯观今古光耀鲜并宜攽书命之荣以侈庙泽之广具官某母某氏出于望族来嫔大家静专柔顺以肃其阃彛端毅方严以成其母道容润之美竝茂于山河礼法之严兼资于钟郝吉祥善事举集令门象服鱼轩既正小君之位脂田汤沐益荒大国之封钦承明纶永绥夀嘏可
　　故妻乐氏可特赠冀国夫人制
　　勑朕并赖庶工之力以共济国家本原内助之贤而诞施褒渥漏泉之泽何间显幽具官某故妻某氏植德之美宜膺夀宠赋命不永遽即幽窀俯仰嵗时墓木未拱可无隠饰以慰营魂徙封大邦益昭顾恤尚其有识克嘉赖之可
　　妻宇文氏可特封益国夫人制
　　勑朕褒宠旧徳务极优隆矧庙泽毕逮于翟阍福嘏可遗于家室其施恩渥以贲柔徽具官某妻某氏族属之华门阍之盛容徳之茂组紃之修而奉姑嫜惟孝谨之恭事夫子有劝勉之义辑此令善宜服宠荣汤沐启封已彻淇澳之境土笄珈增耀再荒蜀道之封圻益相所夫钦承勿替可









　　钦定四库全书
　　紫防集卷十二　　　　　　宋　张嵲　撰制
　　盖城转保义郎制
　　尔戮力从军宣劳励众两受权宜之令一颁宠锡之恩铨次功能叙陞阶品往祗异数益励壮图可保义郎勾龙如渊元是御史中丞为因施庭臣语言狂率不即弹劾奉圣防罢御史中丞今遇明堂大礼赦合捡举复敷文阁待制制
　　朕称禋合宫肆眚象魏开弃咎之路以一洒于庶尤闵负罪之臣宜稍还于故秩矧乃甘泉之旧尝诒刑史之书其霈恩荣以除苛绕具官某材资毕给学问深明早振誉于时流遂升华于法从西垣乌府两所践扬风采文辞具存称绩一诒吏议骤阅嵗时兹举彛章俾还次对广仁恩之意朕方厚于臣工复玷缺之艰尔毋忘于饬厉
　　员延年为金人侵犯怀德军陷没特赠朝请大夫换给制
　　尔顷以城陷捐躯既加恤典其攽申命用贲幽窀尚其有知歆承褒録可
　　雷仲宋福为杀退金人各转一官制
　　间者敌兵匪茹王旅鏖兵既以胜归书劳可后具官某发迹万人之众收功百战之余雄勇虽其土风忠赤殆其天性方郾城之合战命将帅以济师寔为先登勇冠士卒既至质而不爽复系获以居多扬威而厯子阳之城良嘉武节坚壁而观钜鹿之战独不愧心进陟武阶用示劝奬尚图显绩以报恩荣
　　逮选潘林袁班张天民杨诒戴道陈叡张宝刘公卞祝居黄温王防为勑令所编修在京通用条册成书系本所供检文字等各转一官制
　　勑朕惟中都庶府总统非一不有法令何以为治设官置局俾定章程尔等职其间皆讐有劳因其成书迁秩示宠尚思勉哉可
　　周三畏为勑令所编修在京通用条册成书转一官制
　　勑朕惟中都之治以法令为先国家科条品式具在攸司兵火以来淆乱不理肆加绪正以示四方尔以仁恕笃厚为吾法卿详练通明定吾令甲参以故寔旧章之善去其他请奇比之繁成书粲然足开后嗣俾迁秩序用奬劳能勉只恩荣尚膺褒陟可
　　陈橐为勑令所编修条册成书转一官制
　　朕制法议令尝资绪正之能懋赏劝功可后褒陞之典具官某操履端靖学术渊深敏于文辞兼通吏道朕以众大之地治乱所原总统之方教条是赖虽故寔旧章之犹在而他请奇比之已繁患其猥并俾加刋定逮成书之来上嘉分部之可观秩以官荣酬其劳勚勿曰叙进而怠钦承可
　　尚惟贤为勑令所编修条册成书系本所供检文字转一官制
　　勑朕惟中都庶府总统非一不有法令何以为治设官置局俾定章程尔以公府掾谨饬无害有职竞为因其奏篇迁秩示宠尚思勉哉可
　　孙近为同提举勑令所编修条册成书转一官制
　　勑朕惟展义而巡方岳即所幸以为京师虽化民成俗之方莫先仁义之统然御众经邦之要亦资法令之修乃饬司存俾加定着逮奏篇之来上观治具之昭陈载惟参领之臣可后褒优之典具官某负复变知贯之学而行之以敏蕴尊主庇民之业而济之以和深厚之文足以发挥号令练达之识足以裨赞缉熈方睠上都寔观万国当平定之日品式具存遭兵乱之余文籍几尽是欲小纪大纲之备设以为百司庶府之章程俾参前后之请书约以祖宗之故寔辑成挈令以付攸司总裁专委于相臣科指更资于近辅既成书之进御嘉立制之可稽宜宠锡于纶言俾増崇于秩序以隆体貌以重恩荣噫示四方礼俗之中虽逺师于商德立三辅尤异之法亦杂用于汉条其共守于成规以克臻于至治可徐宠杨申陈廷圭焦义为掩捕海贼生擒贼首卓全髙等徐宠转两官资杨申陈廷圭焦义各转一官制
　　乃者盗发海濵里闾废乱将吏扑讨遂有成劳尔等佐其发兴协心戮力用能无乏皆讐有功第服恩荣以示劝奬往只明命益懋乃心
　　蒋元髙师説潘褒刘玘张谅贺允丁成王喜张万超王侁杨皋黄夀马信费景李倩为敌人侵犯顺昌竝系在城守御者各转一官资制
　　属者敌人连侵汝阴不有战者孰遏兵锋不有居者孰与共守虽劳烈之有间岂劝赏之可遗各进一阶用酬戮力服我休命毋替忠勤
　　林觉祥为应募战船防秋转一官资制
　　朕比勑负海之郡营舟檝之事尔能应募忠慨可嘉进秩示恩以为众劝
　　裴铎为杀获贼首卢成生擒龚利胜等转一官制
　　属者羣盗就降复肆攻剽尔能用命首殱凶渠芽蘖既除闾里安妥进官一列祗服恩荣
　　孙泉等为权夀春府郑絪奏亳州使臣顔林赍到畨人归德府路招谕使诱胁文字要本府投拜本府众官等同心一意不肯顺畨死守府城其立功人武翼大夫孙泉等乞推恩奉圣防竝与转一官制
　　勑具官某向者强冦传檄夀春尔等守义一心有死无二忠壮之节宜用褒劝进官一列以示恩荣尚皆勉之益图称効可
　　刘洸为随张浚至闗陜普转一官制
　　顷者大臣宣慰闗陜尔实从行例进一阶以酬其道路之勤往服恩荣毋堕乃力
　　张明为捉杀防贼刘宣转一官更减一年磨勘卢璿为捉杀防贼増吉垣九转一官制
　　勑尔顷捕贼有功应赏其祗明命以服恩荣可
　　方与为捉获凶恶海贼吴宥一等十四人全火并妇女六人连赃仗等物转一官制
　　勑尔职求盗捕获凶渠俾进官阶用为奬劝可
　　周林陈抃石延庆方云翼为勑令所编修在京通用条册成书各转一官制
　　勑朕惟京师物众地大四民杂居百司庶府总治非一祖宗法令备具内作章程外示方夏垂统之懿超轶百王兵火以来颇或散落加以他请竒比皆益猥众吏得以并縁下无以考信曩诏更定将以近古而便民尔等咸以杰异之材职司刋剟成书来上整理可观俾陞秩序以示劝奬益率乃事无废前劳可
　　李海为御敌人得功并该喝转暴露特转七资及解围方出原授一资因随薛仁辅等逺赴行在寄两资共寄一十一资每资合比折减三年磨勘依例每满五年转一官制
　　勑尔顷以军候屡立战功骤陞武阶益思奋厉可刘光逺为金人逼近顺昌府奋不辞难协赞军务提举四壁别无疎虞横行上转一官制
　　勑夫兵戈锋刃之地人所委之而去者也非忠壮义烈以报国为意而无茍免之虑乌能同舟共济而无二心也哉具官某出自将门早登勇爵防边积乆战伐知名间者径顺昌适与敌遇能与共守立义可嘉若古有言无德不报其班名命益进横阶是为异恩尚图称效可刘浒刘钊王羲賔安世用马绶王侁为措置捍御金人有功并各转一官制
　　勑具官某等间者顺昌被冦城守之劳尔亦预焉稍以叙陞用示劝奬尚思勉哉可
　　张忠顺换给敦武郎更转一官制
　　尔沦陷既久憣然改图嘉其反正之忠俾与武阶之列益思厉勉以报国恩
　　韩海为生擒贼首王念一等千里招复归业江西安抚大使司保明申与转一官制
　　勑具官某大江以西羣盗蚁结尔能讨捕闾里为安宠进官阶尚思励勉可
　　薛纶为差往防黄河探报金人动息与转一官制
　　勑尔顷为国觇敌劳能自着申加褒命益务忠勤可梁吉等为与乌珠接战获捷各转一官制
　　勑向者大将鏖战郾城尔等实豫戎行皆克致命譬如捕鹿或角其前或掎其侧用能使敌人之强不得逞志于我宜颁显赏以酬尔庸益图尤功嗣有褒陟可程诜为先因杀获防贼刘宣等转一官制
　　勑尔顷以捕贼有功应赏只承明命毋替尔勤可李政等权太康县与县尉巡检作刘锜乡道掩杀金人捷各与转一官制
　　勑太康之役尔等实导吾军以克有胜不可以莫之酬也各服官荣无怠尔力可
　　方喜逺来归正特与转一官制
　　尔沦陷异域不忘秦声反自敌中能以情告嘉其忠谅秩以官荣益懋尔为尚图称塞
　　孙摭手诏顺昌府官吏军民等敌兵犯境王师拒冲惟尔吏民协济军事保扞城垒驱遏冦攘眷乃忠勤宜加抚惠数内官员在城守御者竝与转一官右文林郎沈丘知县与转一官制
　　勑间者强敌侵败王畧向非壮者奋其勇敏者供其事何以有成功哉有司按状尔预有劳其施官荣以示劝奬尚思勉之可
　　王照提举淮东措置料角斥堠王安道申统领官张宗王照一般在料角防托委寔宣力检照张宗已转官特令王照一例推赏奉圣防与转一官于正名目上收使制
　　疆之司所以备豫不虞之患固莫先于候望而尔能致力于斯焉俾进武阶以劳勤恪益修乃职毋懈于前杨宏刘锜奏金人攻打顺昌府将士背城血战敌败委获大捷吏部勘防本官先立奇功于武节大夫上转左武大夫今来合转两官系碍止法奉防令与横行上转行一官其一官碍止法人依条回授制
　　勑胜敌与战既宣徇国之劳行爵以功岂限彛章之等具官某忠在王室志殱敌人顾蓄愤之有年果申威于一举既宠陞于横列且流貤于本宗只服异恩益图显绩
　　张温同杨宏刘锜奏金人转官回授制
　　勑尔以骁雄自奋忠徇国家遏冦淮濆居多疾力朕审赏以战虽每厚于图功然名不假人固难越于彛典其考稽于故寔俾貤爵于本宗益茂尔图嗣膺褒陟可焦义为捕获到海上刼贼钟十三等八名委有功效转一官于正名目上收复制
　　勑尔捕获凶盗有功中率有司按状俾服官荣益励逺图以思报効可
　　陈元裴铎胡昭为讨捕李朝贼尽静各转一官内胡昭系文臣选人比类施行制
　　潢池弄兵乆而未殄讨捕既靖劝赏斯行往服恩荣益思所称
　　张宗广为捕获姜贵一十四人谋叛转一官换给制
　　勑尔顷迹捕奸宄进官一列申锡书命以为尔荣尚勉之哉毋忘勤力可
　　王良存朱芾为随岳飞应办钱粮有劳效各转一官内王良存除直徽猷阁朱芾为系参谋官措置杀敌马有劳制
　　勑具官某古人尝怪持文墨议论者与战功同赏而不知行军用师之道必赖政事谋获之助然后能有济也尔等或董将输于漕挽师不乏兴或参机畧于中权虑无遗防并与其佐皆讐有功竝宠秩于阶资用褒优于绩效益思励勉无废前劳
　　田贵等先因程待制依分镇便且指挥将前项功赏与转官并同职昨随殿前太尉勦杀刘猊立到奇功特与转行遥郡一官制
　　勑尔积战伐之功既髙武爵矣兹又以旧劳自言虽版授官阶出于一切之政然赏疑从予始遵宁僣之言用稍越于彛章俾遥分于团结尚多好爵以俟尤功益茂尔图嗣膺褒陟可
　　刘文升为刘锜申发机速文字遣发官兵奏捷干事竝专委本官承接捍干办及解发俘获畨贼之类亦只是本官独力应办委是别无不了奉圣防转两官制
　　尔以刀笔从事兵间方边境之始骚正羽书之沓至服勤夙夜以办治闻进秩二阶用酬劳勚益思尽瘁以称茂恩
　　杜亨道为系干预机速军务等宣力尤多转两官制
　　朕推毂将帅以宣阃外之威筹防兵机盖仗幙中之画尔奋由儒士有志功名出从元戎预闻密议淮濆之胜盖有助焉并锡二阶以为尔宠只服恩命益励良图郝义等一十人为收复商虢等州竝名各与转两官制
　　勑某等乃者第功行赏以劳战士宜若无遗而大将继言尔等未被甄奬用攽赞命俾服官荣益励壮心以图称塞可
　　巩漴岳飞申契勘掩杀金人收复州县累获胜捷今将随军转运使官属应副钱粮官欲转两官奉防竝依制
　　勑向遣大帅出脩封疆馈饷不乏尔寔有司焉可无恩奬以报劳勤只服官荣益茂乃职可
　　李宝系义兵统制将带京东忠义兵马与金人鬭敌同逐人老小转清河前来归投本朝与转两官仍除遥郡刺史制
　　勑朝廷崇尚武勇所以励三军之心褒表忠义所以为四海之劝况于二者寔所兼资以尔紏率义旅出入两河式遏宼锋间闗百战自拔归国忠壮可旌俾亟进于武阶且遥分于符竹尚俟可为之防更立昭明之功立励尔心毋坠乃力可
　　何皋同前与转四官兼閤门宣赞舍人制
　　勑具官某审赏则可战既垂封爵之科饮至而防勲可后书劳之典其敷明命以答尤功以尔怀许国之忠骁雄自命励杀敌之果敏锐无前兹因王旅之脩封遂奋兵威而压难俾骤陞于武爵且赞谒于帝宸只服宠荣尚图称塞可
　　韩之美系湖北京西宣抚司干办公事累与乌珠等见大阵获捷转右朝议大夫依前直秘阁制
　　勑尔赞画大将遏冦有庸既畴尔劳以行赏典载稽故事更锡命书特越録于彛章俾进秩于少列上还故印往服新褒深惟絶异之施无效众人之报可
　　焦文通等五人为杀败金人出等奇功各转武功大夫除遥郡刺史制
　　审赏则可战既垂封爵之科饮至而防勲可后书劳之典其敷明命以答尤功尔等战伐有声伎能絶众奋身以徇国家之急本其素心剡手以冲仇人之胷义无反顾比敌师之犯境临淮浦以鏖兵既成一战之功遂振三军之气及观献状宜锡赞书用骤进于武阶兼遥分于郡寄朕惟爱惜襦袴之意每忧名器之轻推饶爵邑之心何悋忠劳之劝往只殊宠益励壮图
　　刘广为杀败金人出等奇功转武功大夫除遥郡团练使制
　　尔志狥国家功髙阀阅禀资壮烈众许摧锋挺志骁雄能推陥陈比敌师之犯境临淮浦以鏖兵既成一战之功遂振三军之气及观献状宜锡赞书进陞武列之崇兼领兵圑之寄
　　宋谨同前与转行右武大夫遥郡刺史制
　　具官某懐许国之忠骁雄自命励杀敌之果敏鋭无前兹因王旅之脩封遂奋兵威而压难越于常典俾骤列于横班酬其余劳且遥分与符竹夙宵自励毋废前劳可
　　栁倪为金人攻围顺昌府城系提举四壁射杀敌兵甚众兼自中箭畧不退避委是忠勇转行右武大夫制
　　勑具官某拳勇自将髙武爵属者顺昌之役有义城守之劳若古有言无徳不报其班名命益进横阶是为异恩尚图称效可
　　程师回收捕广贼及提举脩缉防州城壁劳绩特与转行右武大夫制
　　勑扞城殄冦既宣许国之忠行赏报功岂限彛章之等具官某秉资骁果乆厯戎行积伐宏多宜膺异奬其申攽于名命俾进陟于横班是为茂恩益思显报可员青为保防刘圣七殿神御并杀获羣冦伪大王等有劳正补敦武郎閤门只候又干当年终转武翼郎又训阅不易赏转武经郎又与金人见阵军前喝暴露转武功郎该磨勘转武经大夫又该磨勘曽立战功贴转武畧大夫依旧閤门只候换给制
　　勑尔以积劳髙武爵有司按法具以状闻申锡命书用昭宠奬往只明命毋废前劳可
　　刘光为擒获契丹千户耶律温等转一官合武畧大夫兼阖门宣赞舍人制
　　勑尔转战用命俘获有劳载稽厥庸宜加褒陟武阶益竣只服明命可
　　赵云李宝各转左武大夫樊贵李仪刘深各转拱衞大夫秦祐除遥郡刺史竝系掩杀金人立功制
　　勑朕记人之功尝思于厚报故赏国之典无避于过优宜锡命书申褒虎士具官某固吾之圉既乆积于功伐退敌于陈比更立于战多既茂恩光俾正班于横列载稽典故宜辞职与帝宸复进一阶并章异数只服休命益励逺图可
　　侯信为河北刼破金人大寨等忠义奋发果立奇功特转武义大夫遥郡刺史制
　　勑尔忠勇自奋絶河津而北直扺敌营挠乱其众载观献状深嘉尔劳进陟武阶遥分符竹钦承恩命更立尤功可
　　李成为结集同华一带乡村土豪保险抗敌屡立功效备见忠义特转行履正大夫遥郡观察使节制同华等处忠义军马制
　　勑朕捐爵赏以任天下武勇审计虑以复前人土疆其有果毅奋庸忠诚徇国坚守要害之地支抗强敌之锋立义足嘉褒荣可后具官某禀山西之壮烈习塞下之风声沉雄犯难而不回功业遇时而自见阨山川之固既尽保于遗民收战伐之多遂益増于士气横阶亷察并奬尔劳批难折冲更扬我武只承明命勿怠逺图










　　钦定四库全书
　　紫防集卷十三　　　　　　宋　张嵲　撰制
　　武义为与翟兴军兵接战收复陜城转忠训郎换给薛道为措置牛十八等贼马有功转成节郎又措置赵常贼马转保义郎换给杜逺为照管闗隘捍御贼马并两次杀散逆贼等转保义郎换给张防为捕捉羣贼易当世立功转一官吴青为收捉叛贼黄先等贼马转承节郎又与金人见阵转成忠郎换给制
　　尔顷以捕贼有劳应赏申锡书命祗服官荣
　　王世昌为首先乞归正本朝与转一官合转承节郎制
　　勑尔沦陷既乆不忘秦声嘉其反正之忠俾与褒陞之宠益思励勉以报国恩可
　　李岊为因父李弼阵亡初补承信郎次因金人侵犯三泉县应副宣抚使司一行军须最为宣力转承节郎换给制
　　尔父顷死吾事未尔恤也今并举尔给军之劳以施宠奬其祗明命思报国恩
　　蒲彦为措置捉杀王辟郭守忠贼马收复归州了当等立功转承节郎换给制
　　勑具官某顷以捕贼有劳陞秩武列有司按状申锡命书其只服无怠可
　　郝致和为父仲与金人迎敌阵亡特补承信郎后因差充良家子随军勤劳训阅不易转承节郎换给制
　　尔父没于行阵赏延及尔复因劳勚进陟武阶申锡命书毋忘励勉
　　林景广东潮州海界有贼船作过本州遣使臣林景部领战船追捕各得宁息承信郎上转承节郎制
　　乃者盗发海濵里闾告病尔职讨捕遂有成劳嘉其功庸可无褒命祗服官列益懋乃心
　　朱懋为杀获兴国县凶贼首王大老等转承信郎制
　　勑尔顷以捕贼有功应赏祗承明命毋替尔勤可余龄为招到贼首夏德等有劳转承信郎制
　　勑尔以招徕盗贼有功应赏秩以武阶祗承毋怠可谢才为掩杀桑仲贼马转忠训郎掩杀李成贼马转秉义郎换给制
　　尔顷遏冦御乱三战皆获有司第劳骤进阶列其申书命以示恩荣益励尔图思所报称
　　王仲为因自南路将到吴介防书兄王武认得更不开拆将王仲同书申送官伪齐称王武委是忠赤转武翼郎伪齐禁勘王仲隠讳不得将仲免死决脊杖二十送北京编管到东京趖走经由陜府以西脱身兵部称王仲已因随统制姚仲迎敌伪官并往伪地王武处干事忠义为国理宜优赏转忠训郎閤门祗侯制
　　尔兄事伪得书不发示无贰心且致尔于重刑而不恤尔心许国既罹凶害益坚忠赤卒脱身于贼而不悔逆顺之相逺乃如此夫尔之节可以无负如尔兄之行虽狗彘之不若也有司按状兼举旧劳并为尔宠其进陟于武阶且服官于上閤将使天下知忠善之有报也张守约因黔州团结义军应副宣抚司使唤依期起发在路无扰转忠训郎制
　　勑尔顷以有劳秩迁官列申锡书命无替尔勤可陈之道为生擒贼首邓庆及斫到龚富首级及生擒次首领共一百九十三人转一官比类合于阶官上循两资杨志招为与莫公晟贼众鬭敌掩杀逐次斫到贼头三级及杀死贼人不知其数转忠训郎制
　　勑尔以少吏擒盗有劳俾进阶资用酬勤勚可
　　綦辛为奉迎车驾至南京登宝位了当坐甲有劳转忠训郎换给制
　　勑尔累以功效屡进官阶申攽书命往其祗服可毛宏为招安张清及掩杀贼首赵海等贼节次立功转忠训郎换给制
　　勑尔以招捕羣盗屡进武阶申锡命书只服无怠可李彦明昨捉获刘超贼徒立功便宜转官给到尚书吏部公据本部照得本人付身竝系真命合转忠翊郎制
　　勑尔曩迹捕羣盗有功中率有司按状当酬尔劳锡以官荣申攽书命只承恩渥无或堕渝可
　　张贵为管押生擒到畨寨中一行人等到行在与转一官合授忠翊郎制
　　勑尔防送俘囚致之行阙迹其劳勚宜有褒优往其祗承益勤乃事可
　　李纶因掩杀叛贼李忠授承信郎谭敏修为与王辟贼马鬭敌获功于进义副尉上转四资授承信郎徐西美为归州捍御桑仲等贼马转忠翊郎又因杀王铁鎗贼马转忠训郎换给厐宏为杀叛贼桑仲等贼马转忠翊郎又因杀捕叛贼李忠等转从义郎又因捍御桑仲转脩武郎换给董礼为杀董先叛反等人兵等转成忠郎又因商州与贼对垒出戍捍御转忠翊郎换给制
　　勑尔顷以捕贼有劳应赏申锡书命祗服官荣
　　冯大昕因任黔江县日因珎州夷人骆旅作过攻围州城调发本县义军应副解围了当改转右宣教郎制
　　勑顷者小夷跳梁敢侵边徼尔率众赴难城守无虞载稽功庸宜应迁序祗承明命益励尔图可
　　郑俊等并差出干事各与转一资制系杨沂中奏
　　勑尔各以勤劳见知主将俾加恩奬无怠夙宵可刘元等二十三人为怀忠守义思慕朝廷前来归正各与转一官资制
　　勑某等沦陷异域有年数矣而能怀思其旧越吟不忘有嘉反正之图宜畀官荣之宠尚精忠慤以报国恩可张忞为掩杀防贼减二年磨勘系右迪功郎比类合循一资制
　　尔以文吏预诘盗之功甄序官资用为尔宠尚勉之哉右迪功郎陆釡循一资制嵊县尉比较茶増赏
　　摘山之利以豊羡计功汝既应格宜有加赏
　　贾叔愿为院庆等结集作过措置颇有劳效循一资制
　　勑盗发外区虑其侵轶有司捍圉尔与有劳服我恩荣益图称効可
　　陈发武冈县承右文林郎卢棫武冈知县右文林郎孙镇安抚司属官左从事郎循一资制
　　勑乃者盗发湖湘里闾废乱将吏扑讨遂有成劳尔等佐其发兴与有劳绩视成行赏以劝尔勤可
　　李楫为掩杀叛贼史斌生擒到伪第五将王晟转一官比类循两资制
　　勑尔以文吏而有武功有司阅实具应赏格申锡命书往其钦承可
　　李棫祖大亨刘孝杰竝系金人侵犯顺昌府守御官各循两资制
　　勑具官某间者顺昌被冦城守之劳尔亦预焉稍以叙陞用示初奬尚思勉哉可
　　蔡孟容为乞将生擒贼徒李敦仁功赏于阶官上转行奉圣防循修武郎制
　　勑尔顷从大军擒捕剧冦宜膺赏典仍畀文阶祗服恩荣益思报効可
　　赵玢先任秦州士曹日被贼驱掳自敌中前来归朝循左儒林郎制
　　尔遭罹冦祸顷见絷以囚俘间闗土思卒自拔于夷落迹其趋舍宜有褒嘉申锡命书以为尔宠毋忘饬厉自献于时
　　赵澈畨人侵犯楚州当时与贼鬬敌立功之人循右从事郎制
　　勑尔顷以成厥劳能甄予官荣以为尔宠尚勤乃事毋怠后图可
　　蔡长民为杀获马吉等循右从事郎制
　　尔顷在兵间清洁羣盗与有劳焉其服恩荣益自勉励安世用系防检医药饭食昨因金人侵犯数内立功人与循右承直郎制
　　乡者敌人攻围頴尾城守之役汝与有劳甄序之恩只服无怠
　　杨光凝系左修职郎湖北京西宣抚司准备差遣节次与乌珠等见阵皆获胜捷合循两资吴师中事同前循左承直郎制
　　勑朕推毂将帅以宣阃外之威佐其发兴亦赖幕中之士乃者郾城之役尔预有劳秩以官荣用示劝奬可牟彦为畨人赍到文字要夀春府投拜众官等不肯顺畨死守府城竝转一官选人比类循右修职郎制
　　向者强敌传檄夀春尔等守义一心有死无贰忠壮之节宜用褒劝进官一列以示恩荣尚皆勉之益图称効赵干为讨捕凶贼黄文等有功转一官选人比类循右从事郎制
　　尔以文吏而有武功有司阅实具应赏格申锡书命往其钦承
　　孙绎为前权房州司理日将俸麦折请秔粟米等降一资制
　　尔不自检饬遂诒吏议夺官一列以示创惩其思刻责用自洒濯
　　蔡系湖南安抚使抚干为杀降武冈贼唐明有功循三资合授右承直郎制
　　勑乃者盗发湖湘里闾废乱将吏扑讨遂有成劳録其协賛之力秩以官荣往其只承益勤乃事可
　　李英为掩杀桑仲补守阙进义副尉掩杀李忠贼马授承信郎又掩杀桑仲授保义郎制
　　尔再捍剧冦皆以胜归有司第劳骤进阶列其申书命以示恩荣益厉尔图思所报称
　　苏良翰为任成都府广都县尉捕获贼徒陈亨等奉便宜改次等合入官授右承务郎换节制
　　勑尔以获盗中率进改京秩申锡命书以为尔劝尚思勉哉可
　　张汶系权京西南路安抚司使唤本路副总管王辟辄生叛逆汶节次掩杀收复房州便宜特授武义大夫兼閤门宣賛舍人制
　　勑尔顷随大军迫措羣盗与有劳绩进秩官荣其申命书以为尔劝可
　　范综为杀败贼兵授右武大夫依前贵州刺史换给制
　　勑士之赴功每忘躯而急病予之懋赏岂阅月而畴劳惟我俊臣尚稽真授申攽书命以示褒优具官某结发从戎早登于勇爵将屯固圉累立于尤功惟豺狼莫肆于凭陵恃貔虎相资而掎角览其献状寛我顾忧俾陞横列之班遥领兵团之寄尚思懋勉嗣有褒嘉可吴伦因金人侵犯陇州掩杀金兵及解围方山原等立功授左武大夫威州刺史制
　　士之赴功每忘躯而急病予之懋赏岂阅月而畴劳惟我俊臣尚稽真授申攽书命以示褒优具官某结髪从戎早登于勇爵将屯固圉累立于尤功惟豺狼莫肆于凭陵恃貔虎相资而掎角览其献状寛我顾忧俾陞横列之班遥领分符之寄尚思懋勉嗣有褒嘉可
　　防知政事制
　　朕忧勤临民懔朽索之在驭宵旰愿治惧积薪之将然欲济多难惟贤是务既任一相以总一统类又资近辅以协賛几防安得忠信仁笃之才副予左右股肱之寄舍旧德而弗用徒当馈以兴嗟既得其人庶务斯理具官某学问鸿博究天人精祲之防政事蓺通达国家表里之要被遇自乎先帝简拔兴于朕躬厯试已详还观兹乆雍容讽议遍防两禁之华出入践更又已十年之逺衣冠所属中外具仪爰以佥谐俾弼予治尚同寅于政路用登翼于王家夫周设三公孤棘防陪于槐序汉开二府御史实亚于冡司皆资襄賛之功以底和平之治譬之作室须乂负之众材譬之为农赖耘耔之庶力尚其宻勿奚俟训辞
　　又
　　保邦如置器之未安虽系人君之取舍图难如涉川之莫济又系所任之否臧朕诵无竞维人之诗则思羣防以自辅念知人则哲之训复嗟委任之尤难顾非伟才曷膺大用具官某术髙王佐望重国钧出入三朝致主率繇于仁义淹回十载得名皆自于忠诚入仪禁路则亷陛尊出殿藩维则疆固谢安之未用当世人属之心柬之之尚屈外邦众惜其老物望所系政庸曷归曩以间言过失我社稷之镇今畴众誉信惟王政事之臣是用召自价藩畀之大政益増封邑并示恩荣明聴朕言以辅台德予欲承祖宗复大业尔则恢反正之图予欲修纲纪正百官尔则开众正之路朕方属卿以建非常之事卿其事朕以信平生之言岂惟予一人垂拱仰成将使我先王应乃懿德
　　朱勇为金兵侵犯陜西将带官兵前来应副使唤转武节郎兼閤门宣賛舍人换给制
　　属者强敌再犯陜服尔假守支郡自将营屯逺来赴援非有汉虎符召也徇国之志可騐于斯载嘉忠劳不无褒劝进官聨于武爵防賛道于帝阍是为异恩往其只服尚图来効嗣有褒陞
　　郑思诚右承事郎知建州建阳县对移古田县丞为与部民接坐借钱应副船运官盐不觉察男盗取官酒百姓郑坦诈作亲戚乞取阿黄银及依随人吏郑达应人户倒死牛请凭令纳水脚钱直将上件钱和雇脚子送张朝请等及借支买筵防食物管待过往官并借支与诸处下书人力于寺院内科买公库糯米依随押録王补阙借开福寺修殿钱起造盐仓使用并借官米造酒自盗官酒入已特降两官冲替制
　　勑尔为字民之吏而乃贪残自肆以赃抵罪尚何言乎镌官两列以示创惩祗服寛恩无忘念咎
　　闵俱为差赴宣抚使司交领支降耕牛三十二头管押赴将其牛节次倒死过二十三头等降两官伊重为监造平射弓不合令弓匠将本胎错磨怯薄就材改作软弓特降两官史信为队下効用髙仪与妻相打令节级用荆棒决本人臂上疮发身死追三官勒停制
　　勑尔等或防送孶畜多至毙踣或董作器用不中程器或笞人过律遂至非命皆从贬夺以示创惩尚体寛恩益思毖慎可
　　王黙为不肯追赎田与王洙虚有陈论特降两官其王黙系进纳成忠郎制
　　勑尔以资得列武阶而敢怙势欺诬贫弱抵冒不忌理无可矜虽更赦令犹不汝置尚从贬降只服寛恩可晏胜系泾原将下新立功人比拍事艺特降二等换保义郎制
　　勑尔往在边陲有功应赏有司按状尚秩武阶申命之荣只承毋怠
　　刘公达为将带人马前去山东以来招抚探得符离镇南有畨人下寨便却衷私到回特降三官制
　　勑尔比者受令招抚山东不至职而擅还岂刑书之可逭姑从贬降尚体寛恩可
　　柴斌系武功大夫忠州团练使新知辰州特改差知唐州岳飞奏斌迁延不赴特降三官制
　　勑夫平居无事时工为好言以众一旦有警则畏愞无趋事之意此鼠黠之尤者也斌之谓矣禠官三列薄示创惩毋狃尔为更干重劾
　　李舜元马子韶为押畨人一十九人走失一十三人各特降三官制
　　勑尔防送俘囚道亡过半虽有司迹捕已得而慢令之罪不可不惩姑从降黜尚体寛恩可
　　洪邦美为効用韩政偷盗人民阿蔡家钱物竝不钤束特降三官制
　　勑具官某招来之人既属于尔而纵其草窃不禁则比与盗盗者何异焉姑从降黜以为不逞之戒尚思毖慎毋抵重尤可
　　祝永之为元申朝廷乞于对岸江南池州管界移治已劄下只于本军管界内措置今来却于行在官散纳劄子称两淮之民方且归业若降移治指挥民间惶惶莫知所向显见用意二三鼓惑众聴奉圣防特降三官制
　　勑具官某比建请移治江南朝廷不尔聴也姑令即尔境内保险以便民乃复以为移治非是前后异言皆自尔口徒欲归非于朝掠名自誉法当诛殛然念比年以来俗不长厚贤士大夫犹或为尔所为况如尔者足与治乎姑夺三官以视逺迩岂为尔惩将使两淮之民知朝廷之意也可








　　钦定四库全书
　　紫防集巻十四　　　　　　宋　张嵲　撰制
　　太尉保成军节度使杨沂中故曾祖仲臣可特赠少保制
　　勑朕钦柴宗祈以严祖考之侑锡福四海以广上帝之仁经略所逮靡不普洽懐生之类靡不闿怿眷吾贵宠之臣可后追褒之典其施名命以及曾门具官某曾祖某秉徳慈祥造行醇固潜徳不耀垂裕后人东宫调防之地未极于追崇左棘孤卿之联益隆于等级九原有识歆服予恩可
　　故曾祖母檀氏可特赠崇国夫人制
　　勑肃祗禋祀神示燕娭荐献大宫祖考来格大事获考既均福于左右之良惠泽四施宜推本其源流之自既已逮曾门之逺顾可遗内助之贤具官某曾祖母某氏顺靖以辑其闺门淑慎以修其妇道遂蓄余庆施及后昆矧兹庙泽之行可无贲饰之典易封大国尚克嘉之可
　　故曾祖母雍氏可特赠康国夫人制
　　勑具官某曽祖母某氏躬织絍之勤服图史之训溯其居有环佩之节动无燕惰之容垂裕后人用袭其庆既正小君之号益荒大国之封精识不渝尚知歆贲可
　　故祖宗闵可特赠少傅制
　　勑朕惟国家既頼人之子孙以同恤四方之虞可不推本其欲致尊亲之意而宠绥其先哉具官祖某笃厚禔身谦恭居职顾顺徳之行虽勤于没世而为善之报不在于厥身傅导之官益隆于品秩嵗时之祀永贲于宗祧可
　　故祖母贾氏可特赠丰国夫人制
　　勑朕惟祭泽之行既下均于胞翟褒崇之典固无间于显幽本原内助之贤宜霈从夫之宠具官某祖母某氏供苹藻之荐而有季兰之钦应彤管之诗而钟静女之美四徳兼备宜膺令名其即小君之封益荒大国之壤尚其精爽知服予恩可
　　故祖母刘氏可特赠惠国夫人制
　　勑某氏婉娈之资内宜其族姻慈祥之行宻相于夫子遂储百年之庆至于再世而昌有嘉阃则之贤具应追荣之典益荒大国尚或能歆可
　　故父震可特赠少师制
　　勑朕观盘庚告戒其羣臣曰古我先王暨乃祖乃父胥及逸勤兹予大享于先王尔祖其从与享之作福作灾予不敢动用非徳其中篇曰古我先王既劳乃祖乃父汝有戕则在乃心乃祖乃父乃断弃汝不救乃死用是知先王之于其臣善则称其先以劝之不善则称其先以惧之可不有报哉具官某故父某资材之美足致通显而赍志不试诒庆嗣人肆因惠泽之施爰举愍书之典其跻荣于三少以大慰于九原俾尔子孙毋队厥绪可
　　故母董氏可特赠淑国夫人制
　　勑妇人有三从之义服饰则系其夫国家广五教之风襃扬则因其子属者大事获考均厘万官宜沛湛恩以加泉壤具官某故母某氏柔仪婉娈令徳幽闲躬采蘩法度之防致鹊巢积累之盛并袭余庆以启后人其即故封益荒大国知气如在祗服明纶可
　　故母张氏可特赠永国夫人制
　　勑具官某故母某氏成其妇训克谨彞仪溯其雍睦以宜室家柔正以事夫子可无宻印之章用慰寒泉之念俾易封于汤邑用益耀于幽泉尚其有知歆予顾恤可
　　故妻赵氏可特赠清源郡夫人制
　　勑朕并頼庶工之力以共济国家本原内助之资而诞施襃渥漏泉之泽何间显幽具官某故妻某氏行不越于阃彞徳足书于圗史早以令善归逢其良极勤劳于室家每同甘苦殆良人之通显已隔存亡用霈恩章増其称谓纳书以襚尚克歆承可
　　妻赵氏可封华原郡夫人制
　　勑朕襃宠贵近务极优隆矧庙泽毕逮于翟阍顾福嘏可遗其家室具官某妻某氏凝资婉约秉徳闲幽如桃夭之宜室家躬采苹以承祭祀宜因恵衎以示襃荣益开汤沐之封以耀笄珈之徳钦承恩命毋怠相成可和众辅国功臣太保防国镇安保静军节度使刘光世故曾祖绍能可特追封鲁国公制
　　勑朕钦柴宗祈以严祖考之侑锡福四海以广上帝之仁经略所逮靡不普洽懐生之类靡不闿泽眷吾贵宠之臣可后追襃之典其施名命以及曾门具官某故曽祖某天资鸷勇辅之韬略威名震乎敌隣功绩蔵于盟府虽登勇爵未极显融三世其昌遂跻公保其以曲阜之号冠于五等之封若节春秋来慕黍稷施及孙子尚永頼之可
　　故曾祖母黄氏可特赠郓国夫人制
　　勑朕修礼合宫天地并况流泽寰宇胞翟靡遗恩加贵臣既以宠襃其重祖推本内助顾可忽遗其室家具官某故曾祖母某氏婉娈之资内宜其姻族慈祥之行宻相于夫子遂蓄余庆施及后昆惟尔闻孙实予公保其徙商于之旧国胙以东平之大邦以为尔宠尚克嘉之可
　　故曾祖母白氏可特赠吴国夫人制
　　勑某氏淑慎以修其妇道顺靖以辑其闺门正其貌足以称笄珈之饰饬其行足以蓄有后之庆荐膺褒贲已即封于于越其因故号俾胙土于勾吴钦我恩荣永光厚夜可
　　故祖永年可特追封越国公制
　　勑朕惟国家既頼其孙子以同恤四方之虞可不推本其欲致尊亲之意而宠绥其先哉若夫用其力而蔑其报及其近而忘其逺则先后本末岂为称乎具官某故祖某少以勇闻懐韬略之秘晚为名将有疆埸之功虽才器足致通显然蓄庆以垂后人肆因霈泽之流用举追襃之典冠五等之号已赐履于三吴慰九泉之灵俾苴茅于百粤歆予特命尚克享之可
　　故祖母马氏可特赠韩国夫人制
　　勑夫荣于朝妇贵于室古今之通义也顾惟伉俪之私岂有幽明之间且愍册既加于祖庙则施恩宜逮其闺门具官某故祖母某氏为妇为母不愧于圗史如山如河克称其象服遂蓄百年之庆至于三世而昌复以所承上休祢室胙之成国既已有此冀方为尔相攸宜其莫如韩乐尚歆明命即彼新封可
　　故祖母李氏可特赠唐国夫人制
　　某氏浣濯以致其俭勤苹藻以供其祭祀彤管有炜无惭静女之章象服是宜不愧夫人之徳克昌厥后为吾贵臣爰因恵术之行用锡追褒之命笄珈有耀既正小君之名汤沐徙封益荒大国之履惟其精识尚或能歆可
　　故父延庆可特追封楚国公制
　　勑朕观盘庚告戒其羣臣曰古我先王暨乃祖乃父胥及逸勤兹予大享于先王尔祖其从与享之作福作灾予不敢动用非徳其中篇曰古我先王既劳乃祖乃父汝有戕则在乃心乃祖乃父乃断弃汝不救乃死用是知先王之于其臣善则称其先以劝之不善则称其先以惧之可不有报哉具官某故父某智勇絶伦为国名将折冲御侮用力先朝功伐之高载诸典册威名之盛传诵在人遂生光世能世其家比礼成于合宫以恤章而告第昔尝赐履已荒嬴氏之山河今值苴茅胙以荆芊之封畛尚启尔子无忘报予可
　　故嫡母葛氏可特赠镇国夫人制
　　勑某氏成其家室克谨阃仪相其良人致位通显副笄之盛既荣耀于生平汤沐之封益侈大于身后其即小君之号益荒大国之履隂启尔后尚圗显庸可
　　故所生母杨氏可特赠邓国夫人制
　　勑朕推昔人福不专飨之心既广漏泉之施念春秋母以子贵之义俾笃显亲之仁矧乃慈祥实生贤将追崇泉壤尚何爱焉具官某所生母某氏钦翼自居靖端率下考禔躬之令徳固不惭络秀之贤顾生子之显融岂待着潜夫之论宜推恵术增贲幽扃赐脂泽之封已开于成国广汤沐之奉益大于新邦俾尔后人毋坠乃力可
　　妻向氏可特封秦国夫人制
　　勑朕闻将受命之日忘其家则夫凿凶门制阃外者义不得反顾其私古今一也然君人者既頼其力以之安边境而救民死得不丰其报哉庙泽之施宜首逮其家室具官某妻某氏出于后族来嫔将门以供先祀则孝而防以事夫子则柔而正山河之徳不媿其服饰婉嬺之行能宜其家人既膺成国之封已正小君之号俾攽书命増广封圻遂荒嬴秦为之奉邑无忘劝勉之义同肩报国之心可
　　防知政事王次翁故曾祖异可特赠少保制【系该郊礼封赠】
　　朕建广大之祀既逆厘于三神湛汪濊之恩复施泽于四海乃眷熈事防成之自实惟耆俊显相之勤用布闵章逮其重祖具官某醇笃之行修于家庭孝谨之风刑于邑里位不配徳寂寥百年庆钟闻孙焜燿一世东宫调护之地未极于追崇左棘孤卿之联益隆于等级九原有识歆服予恩可
　　故曾祖母刘氏可特赠崇国夫人制
　　朕肃祗禋祀神示燕娭荐献大宫祖考来格大事获考既均福于左右之良恵泽四施宜推本其源流之自既以逮曾门之逺顾可遗内助之贤具官某曾祖母某氏少服组紃之勤中谨苹藻之奉迨其晚嵗阃则弥修贻其后人遂钟厥庆贲之象服恩既茂于小君胙以脂田宠益加于成国俾其后嗣勿替于时可
　　故曾祖母吴氏可特赠荣国夫人制
　　某氏粤从大家来嫔冠族早躬妇顺则有少君孟光之懿晚严内治则有孟母敬姜之贤惟其阃则之修终遗后人之庆载观具美宜应彤管之襃式胙大邦益峻小君之号施及孙子世世頼之可
　　故祖寂可特赠太子太傅制
　　朕谒欵天地延腏及于百神锡羡祖宗恵泽加乎四海相予祀事之懿孰先近弼之良以予报本之心知其尊祖之意爰推愍典用贲幽扃具官某祖某秉徳慈祥造行醇固莅官从政不过于一同之间积善降祥遂彰于再世之后则笃其庆莫之与京东宫傅导之官用申于赠襚九原濡露之感少慰于烝尝可
　　故祖母赵氏可特赠蕲春郡夫人制
　　推庙中之泽有畀于胞阍煇翟而尊祖之意惟止于学士大夫既以推原其本心而极祖庙之褒宜亦顾恤其室家而下追荣之典具官某祖母某氏躬环佩之节以肃其威仪谨苹藻之奉以供其祭祀蓄徳不耀庆钟乃孙显相有成益大其宠已正小君之号爰开大郡之封尚俾后人封殖厥福可
　　故祖母丘氏可特赠博平郡夫人制
　　某氏出自巨室来仪徳门躬婉嬺以宜家人体顺正以成妇道早同先世实居隠约之间诒庆后人允頼扶持之助刻章告第既正小君竣事均厘益荒大郡惟其寞尚克歆承可
　　故父禔可特赠太子太师制
　　勑士有懐抱器业简淡自居脱屣功名饰巾田野嵗久而道弥茂身隠而名益尊正恐事来偪人不得已而后起未阅旬嵗遂闻政机原本其来得无所自具官某父某养素山泽名闻京师潜心麟经得圣人褒贬之意教授闾里秉东州邴郑之学光逺有耀不在其身天命不慆克昌厥后遂生贤佐方资扶危而定倾顾念前人岂可登枝而捐本其因祭泽载刻宻章储副之师益隆于品秩嵗时之祀永贲于宗祧可
　　故母张氏可特赠饶阳郡夫人制
　　勑朕广坛珪币所以昭孝息民下恩泽诏书不敢专飨独美眷吾四近之贵宠加三世之褒有如母慈而缺追贲具官某母某氏山河其徳婉娈其容逮事舅姑早奉执笄之馈无违夫子有严举案之仪训教具终闺门载睦虽三徙实资于陟屺而重茵永悼于终天可无宻印之章用慰寒泉之念俾易封于汤沐用益耀于封君特节来临永光庙室可
　　故妻赵氏可特赠同安郡夫人制
　　勑妇人有三从之义而荣宠则系其夫王者施配天其泽而存殁皆锡之福况于辅弼之佐岂无伉俪之私茍礼貌之不登将褒荣其焉徃具官某妻某氏体幽闲之徳服圗史之规正顺以助其夫子则莱氏之逸妻雍睦以齐其家人则文伯之令母虽牛衣之言共甘于隠约而象服之饰不逮于光荣爰因惠术之施益茂饰终之典岂徒慰于泉壤亦以厚于人伦尚其精爽之存当识宠绥之意可
　　武防军节度使刘锜故曾祖玉可特赠太子太傅制
　　勑登颂祗之堂膺受多福施配天其泽锡厥庶民顾吾制阃之良可后扬亲之宠具官某故曾祖某笃厚禔身谦防居里顾顺徳之行虽勤于后世而为善之报不在于厥身逺逮曾孙遂跻通贵可无贲饰之典以为庙室之光东宫前傅之官申荣于赠襚九原濡露之感少慰于烝尝可
　　故曾祖母王氏可特赠大寜郡夫人制
　　勑朕致力于神既已格三灵之休移福于下又以及四海之逺惟时追贲已推重祖之恩逮其室家可后从夫之宠具官某故曾祖母某氏被服女戒饰修妇仪雍睦以宜家人柔正以事夫子深蓄余庆以施后昆既正位于小君益衍封于大郡光尘如在歆我恩荣可
　　故祖恂可特赠太子太师制
　　勑朕钦柴宗祈以严祖考之侑锡福四海以广上帝之仁经略所逮靡不普洽懐生之类靡不闿泽睠吾贵宠之臣可后追褒之典具官某故祖某笃尚诗书之习被服仁义之风善誉闻于里闾才器足致通显赍志不试庆诒后昆储傅之师益隆于品秩嵗时之祀永贲于宗祧可
　　故祖母王氏可特赠通义郡夫人制
　　勑朕惟祭泽之行既下均于胞翟褒荣之典固无间于显幽本原内助之贤宜霈从夫之宠具官某故祖母某氏柔仁端靖孝爱慈祥为女而教不烦为妇而家以乂四徳兼备宜膺令名矧兹庙泽之行可无贲饰之典易封大郡尚克加之可
　　故祖母孙氏可特赠濮阳郡夫人制
　　勑某氏供苹藻之荐而有季兰之钦应彤管之诗而钟静女之美遂相夫子克成其家垂裕后人用袭其庆既正小君之号益荒大国之封精识不渝尚知歆贲可
　　故父仲武可特封英国公制
　　勑肇禋重屋大祀休成推上帝之仁既锡福于四海广教孝之义以加惠于庶工使显扬者有报亲之心追逺者慰濡露之感矧吾良将可后褒亲具官某故父某智勇絶伦忠诚狥国勤劳王府垂称塞垣朕逺覧汉唐有懐忠烈如辛氏之宣劳于边圉西平之賛业于中兴父子继承焜燿当世以今凖古可无愧焉其霈纳书之命以光刘氏之祧峻宠维师既跻于一品启封公社益慰于九泉尚俾后人封建厥福可
　　故母薛氏可特赠韩国夫人制
　　勑朕惟恵泽之行下浸于黎元追褒之文复加于祢室岂其内助不与湛恩如是则何以慰人子念母之心彰妇人从夫之义乎具官某故母某氏成其家室克谨阃彞相其良人致位通显副笄之盛既荣辉于生平汤沐之封益侈大于身后其即小君之号益荒大国之封俾尔后人毋坠乃力可
　　故母王氏可特赠越国夫人制
　　勑某氏柔嘉其徳婉娈其容逮事舅姑早奉执笄之馈无违夫子有严举案之仪训教具修闺门载睦虽三徙实资于陟屺而重茵永悼于终天可无宻印之章用慰寒泉之念俾易封于汤沐用益耀于褒荣可
　　故妻薛氏可特赠安化郡夫人制
　　勑朕并頼庶工之力以共济国家本原内助之贤而诞施褒渥漏泉之泽何间显幽具官某故妻某氏山河之徳称其象服柔正之行克相夫子逮兹祭泽之广宜应褒宠之命畀肇开于大郡益峻宠于小君尚其有知歆承顾恤可
　　妻邹氏可特封信安郡夫人制
　　勑朕褒宠贵近务极优隆矧庙泽毕逮于翟阍顾福嘏可遗其家室其施恩泽以贲柔徽具官某妻某氏秉徳幽闲凝姿婉娈既笄而承父母能尽于女工执馈以事尊章遂成于妇顺其锡賛书之茂俾増称谓之隆象服是宜方膺于来宠君子偕老无怠于相成可
　　钦定四库全书
　　紫微集巻十五　　　　　宋　张嵲　撰
　　制
　　检校少保潘正夫故曾祖承允可特赠太师制
　　勑朕钦柴宗祈以严祖考之侑锡福四海以广上帝之仁经略所逮靡不普洽懐生之类靡不闿泽眷吾贵戚之良可后追褒之典其施名命以及曽门具官某曾祖某处已靖端莅官明恕潜徳不耀莫跻通籍之荣诒庆后人遂膺筑馆之宠可无贲饰之典以为庙室之光位峻维垣宠加纳襚并举恤章之旧用绥潘氏之祧可
　　故曾祖母王氏可特赠荆国夫人制
　　勑朕致力于神既已格三灵之休移福于下又以及四海之广维时追贲已推重祖之恩逮其室家可后从夫之宠具官某故曾祖母某氏躬鱼菽之祭恪谨于春秋服织絍之勤不忘于旦暮深蓄余庆以及后昆既正位于小君可益封于大国光尘如在歆我恩荣可
　　故祖孝存可特追封济国公制
　　勑朕将以明禋于天地必先有亊于宗祧神祗奄虞祖考咸格庙泽之施已浃寰区顾其戚畹之良可后祭泽之及具官某故祖某资材毕给防借高华顾顺徳之行虽勤于没世而为善之报不在于厥身顷以刻章既极师垣之宠今兹告第遂开公社之荣知气不忘尚歆休渥可
　　故祖母孙氏可特赠周国夫人制
　　勑朕惟祭泽之行既下均于胞翟褒荣之典固无间于显幽本原内助之贤宜霈从夫之宠具官某故祖母某氏出于望族来嫔大家礼法之严兼资于钟郝容润之美并茂于山河遂储百年之庆至于再世而昌象服鱼轩既正小君之号脂田汤沐益荒大国之封可
　　故祖母陈氏可特赠唐国夫人制
　　勑具官某故祖母某氏凝资婉约秉徳柔嘉当其事舅姑有色飬之孝训诸子有义方之益约素自处诒厥后人再世而昌有光祖室小君正位已荒荆芊之山川大国徙封更胙叔虞之土略春秋时祀尚侈褒荣可
　　故祖母赵氏可特赠雍国夫人制
　　勑具官某故祖母某氏被服女戒饬修妇仪溯其雍睦以宜家人柔正以事夫子深蓄余庆以诒后昆顾庙泽之已行岂愍书之可后其即小君之号益荒大国之封春秋时祀永贲宗祧可
　　故祖母江氏可特赠秦国夫人制
　　勑具官某故祖母某氏被服图史恪谨苹蘩当其防富贵而无骄侈之风齐闺门而有肃雍之美胙于成国已正小君之名荒以大邦益衍脂田之奉惟其精识尚克嘉之可
　　故父绛可特进封景国公制
　　勑肇禋重屋大祀休成推上帝之仁既锡福于四海广教孝之义以加恵于庶工使显扬者获报亲之心追逺者慰濡露之感其施恩渥以贲幽扃具官某故父某笃厚禔身谦防居里深蓄余庆以遗嗣贤遂袭传家之休以膺下嫁之宠肆颁恵泽爰举愍书师垣峻秩公社启封并示恩荣以光厚夜可
　　赵子砥为叙元降一官制
　　过而不法何以示惩夺而不还何以示劝朕率是道以为国典尔顷甞贬秩亦既满嵗其从甄叙之科复畀官联之旧徃祗恩命毋贰厥愆
　　沈伯逵为失収侵隠总制司钱降一官制
　　尔司缗钱乃使放防若不举法惰吏曷惩姑禠一官尚思毖慎
　　许良辅为决打女使戴荣奴身死特降一官制
　　勑部曲有罪惩之可也杖之至死不亦甚乎其即尔罚尚祗寛典可
　　林衡蔺康伯向子能为两浙运副黄敦书申近准枢宻院劄子秀州通判叶栋申准枢宻院指挥雇募湖船遂牒委华亭知县青龙监镇雇募续防逐官中本界内从来即无上件平底湖船可以雇募申闻事续防本州申雇募到船只今来却称从来即无上件船可以雇募显是妄乱囬申知华亭县事林衡监青龙镇酒税向子能奉圣防各特先次降一官仍令本路提刑司取勘具按闻奏制
　　勑尔等慢令不恪公肆谰辞先夺官阶仍以属吏尚恭尔职以聴刑书可
　　王瑑为阙草喂马将官草一百束喂马及公使造酒库阙少酒材于省仓节次借过年计小麦白米豌豆钱等事罚铜五斤特降一官制
　　勑尔庀官不饬以赃抵罪若不惩艾尚有重刑尔其戒之可
　　符思防为偷盗官钱擅离职守特降一官制
　　勑具官某职司税出纳不谨致有告言离局自匿有司论罪姑禠一官勿以幸免而忘毖慎可
　　陈正由为臣寮上言特降一官制
　　勑尔蒙其世阀幸得备使一路不思所以严分守厚风俗之义而包蔵私憾逞志于人迹其言辞可见妄作抑尔懵不足以知此耶将狡狠而无忌惮也除申已令考按事实外惟尔犯分之过何可不惩姑镌一官尚寛罢黜益思戒慎无贰厥愆可
　　王全为驱逐杨徳着热身死特降一官制
　　勑尔遇下惨礉方其盛夏暑时与众在道逺其涂而责不至鞭笞廹趣致人于死若不有罚何以为暴盭之戒贬官一列祗服寛恩可
　　张仲寜为前监小富镇酒税务合同日于本镇上等井户处人夫般取宅眷及失觉察公人商友等取乞客人铺户井户等钱事降一官冲替制
　　勑尔犯法在吏复肆抵谰防逄赦原姑从末减镌官一等祗服寛恩制
　　宋辩赵汝霖为监袁州萍乡县酒税节次折欠官钱及于醋库节次贷钱助买常令入家及于醋钱内尅请逐月合得供给钱例外请过入已特降一官冲替制
　　勑尔等坐赃抵罪防逄赦恩姑从夺官以示惩创益思愧悔以服寛恩可
　　夏爽监井研县頼藕镇酒税为収到税钱已収上都钱厯外不即转结子厯并盗税钱买草喂自巳马并支与栏头将僧修天王阁材料修廨宇并于比较店取洗防袋哨喂猪于人户家寄养鹅将本务杂用钱一面自行支给俸钱及因井研县丞赵修职亲戚张雄飞前来本镇干索夏爽请上户黄泽等说与因依差所由同去裱名纸谒见乞得钱引事被提刑司按发特降一官罚铜十斤制
　　勑尔効官筦库以赃抵罪有司按法当以赎论俾夺一阶以示惩艾尚思悔愧复齿平人可
　　曾懐前知温州平阳县为在任日召募壮丁金元将虾干前去镇江府本家投下计役过四十八日及差杖直买栗子山药并差耆长于姜户边买生姜大理寺勘当徒一年余徒半年更合罚铜十斤入官勒停放縁犯在赦前特降一官仍依冲替人例制
　　勑尔为县令事役人过律且市物有所附益为不饬矣当抵以罪防逄赦原姑禠一官以示惩艾尚慎之哉可陈彦逹等系防州知州为温济编管万安军到州故纵留滞当职官先次各降一官令提刑司取勘制
　　勑奸命之臣宥之以逺所过都邑若稽留不前此属二千石以下所宜察而行法也而乃故纵不问何其无首公之义乎先贬厥职俾令按治尚防尔守以聴刑书可王挺因叶祚学乡谈相争打叶祚上齿一角断折二分系有战功特降一官制
　　勑尔撃人折其齿若不有罚何以为暴桀之戒贬官一列祗服寛恩可
　　张成大等为温州遗火延烧千余家成大通判权摄郡事罪不可逃知通兵官各降一官制
　　勑比者永嘉大火初縁民屋之延烧遂至郡邑一空实坐有司之不职顾万室重罹于灾煇为中宵永念于黎烝尔以郡丞实参寄委不能督趣所部以拯吾民初无濡幙之劳殆同拾沈之喻若无惩艾曷慰人心姑夺官阶祗服寛典可
　　李应赵士防崔越田冲田沂桂谅并系温州兵官及廵检并船官縁本州城外遗火并不部带兵弁前去救扑以致延烧入城州东一半居民屋宇兼其夜民心惊扰之际致兵士抢夺其纵容受乞钱物各降一官制
　　勑比者永嘉大火初縁民屋之延烧至于郡邑一空实坐有司之不职顾万室重罹于灾煇为中宵轸念于民氓尔等始或坐视其焚如以致燎原之炽中或徒趋于火所仅同拾沈之为至于弗戢盗偷剽夺不忌故纵吏卒匈取为奸若不有惩何以示戒聊从薄责少慰民心井溥系刘相公差作回易因刘相公罢宣抚使拘収回易钱为溥名下钱未见下落及虚摊盐铺户钱特降一官制
　　勑尔肆行无頼侵寃平民夺官一阶姑以示众如尔者顾责哉可
　　蒋琏因兄琳被阮徳强偷盗去木札又妄论宰牛等官司追理保正押徳强到琳住处琳押徳强归家防打问琏亦为徳强盗本家木札遂打徳强有伤经御史台陈论法寺称縁犯在赦前合该恩原免奉防特降一官制
　　勑尔暴横里闾当抵罪罚防逄赦令姑夺官秩尚思畏慎祗服寛恩可
　　钦定四库全书
　　紫防集巻十六　　　　　宋　张嵲　撰
　　制
　　皇后曾祖邢允廸可特赠太傅制
　　勑昔邓训多所全活而信家之蒙福翁孺虽坐畏懦而知后之有封厯选作合之祥必有流光之自睠吾外戚何异昔人肆因大享之涓成爰举纳书之令典具官某居乡有孝谨之誉为吏有平允之称顾顺徳之行虽勤于没世而为善之报不在于厥身逺逮孙曾来仪宸极均厘庙泽既周浃于寰区恩隆外亲可忽遗于泉壤九原有识尚服予休可
　　故曾祖母李氏可特赠蜀国夫人制
　　勑朕称秩明禋祼献上及于始祖加惠臣庶追荣逺逮于曾门有加戚畹之贤莫究愍书之赠顾其内助宜沛湛恩具官某曾祖母某氏躬织纴之勤服圗史之训靖顺之徳风行于外姻淑均之和克成于内治积善有庆爰集曾孙乃应伣天之休遂正皇孋之号即荆河之旧壤荒汶蜀之大邦尚服休光永绥宗祏可
　　故曽祖母郭氏可特赠秦国夫人制
　　清姿玉洁令徳兰芬服女工之勤惟组紃之是事有妇人之徳非傅姆而不行深惟坤载之贤实式家齐之训顾合宫之竣事罄率土以防休岂无光荣慰彼泉壤其易冀方之号遂荒秦土之封尚克钦承永绥胄嗣可
　　故祖邢宗贤可特赠太师制
　　勑朕将明禋于天地必先有事于宗祧鬷格在庭嘉奉璋之有翼衮冕承祀叹元紞之莫供顾其大父之亲可后祭泽之及具官某祖某儒雅自奋少凭文吏之茵官学知名晚从大夫之后徳虽积而不耀庆既久而乃彰储祉发祥既已受神明之况布徳施恵宜益隆肺腑之恩位峻维垣宠加纳禭并举恤章之旧用绥邢氏之祧可
　　故祖母侯氏可特赠韩国夫人制
　　勑朕定宗庙仪法隆竝侑之文下恩泽诏书举追贲之典既已徧于寰海岂或遗于外亲爰推茂恩以广祭泽具官某故祖母某氏躬鱼菽之祭恪谨于春秋服织纴之勤不忘于旦暮居有佩环之节动无燕媠之容积茂阃仪遂光奕叶笄珈象徳既荒吴地之山河汤沐徙封更启韩侯之土宇尚歆令典相尔后人可
　　故父邢焕可特追封楚国公余如故制
　　勑国家恩隆外亲褒崇后父用汉家之故事或谓过元舅之尊考春秋之旧文则当大纪侯之国岂有惠术之布而遗左戚之良具官某故父某防借高华资材毕给初仪从列有论思献替之称晚建节旄頼固圉折冲之略岂顾弛张之或异盖由文武之兼资夀止中身庆钟椒屋庙中之泽或下及于煇胞福祚之登顾莫先于肺腑维垣峻宠遂冠于周行南国启封更荒于赐履尚歆涣渥永亢宗家可
　　故母熊氏可特赠魏国夫人制
　　勑朕追维代邸之旧孰先故劒之思虽荇菜之求本资于窈窕而祎防之饰未及于深严念其母慈可无追贲肆均享帝之福用广漏泉之恩具官某故母某氏秉徳幽闲饬躬柔正奉顺君子色不形于燕私辑和闺门言不逾于阃防笃生令女实处中闱已正位于小君更启封于大国笄珈有耀汤沐増畬尚其淑灵歆承恵泽可
　　陈桷除修撰宫观制
　　出守雄籓既闻报最退游真馆力欲祈闲可无渥典之颁以宠从臣之旧以尔气和而裕器逹而闳早联禁槖之班荐剖竹符之任一麾边垒两嵗班春方倚其卧治之功而遽有奉身之请即琳馆优闲之乐陞书林论譔之华徃体眷懐毋忘猷告
　　拟观文殿大学士提举江州太平观制
　　赏罚不废于国所以示惩劝之方春秋责备于贤所以明褒贬之大我有成命庸昭至公扬于大庭以儆羣聴具官奋身孤逺有志事为蕴功名进取之圗厉迈徃直前之气蚤策勲于庙社遂登冠于枢机旋以畴庸继升次辅内总百揆外制六师志求遂而忘力之未能功求成而昧时之未可务专行于已意率弗用于众谋裕中国而抚四夷朕虽闻于尔志好战功而轻百姓人久议于汝为且列戍于淮濆以备防于江浒比者易置主帅迁移师屯为谋不臧众逃其上致封章之骤至岂众怒之能任一掩功虽非朕志为法受责在汝无难爰举宪章以明惩艾其解机衡之任徃均恬逸之休犹加宠名用全体貌呜呼诵清人亡师之什宜高克之必奔考采蘩用徳之言或孟明之可赦虽尔身之在外谅报国之未忘勉思令猷以圗晚盖
　　李昉直龙圗阁宫观制
　　延阁河圗之峻先皇奎画之藏用待俊防时为异选以尔禔身于学饰吏以儒入联卿棘之班出领郡麾之寄备宣劳効力丐优闲爰陞緑字之华勉狥真祠之请徃祗锡宠毋怠告猷
　　詹大方工部尚书制
　　总领众务八座宪文昌之星畴若予工六官列起部之长顾欲求贤而试可曷如任旧以视成具官悃愊无华刚毅有立休着纯明之誉亟跻清近之班骑省七人知谏大夫弥缝之益乌台五院肃中执法弹撃之威逮司缮修克彰物采屡披封奏均佚籓符防稽方倚于买臣宣室忽思于贾谊趣归法从还秩冬卿惟器械之备歌于诗而技巧之精纪于史皆述中兴之美徃圗率属之勤雅存定规寜俟多训
　　工部尚书制
　　朕惟一人之身资百工所能甚备故六官之职任起部以典五材因其技之苦良用考时之治否故周家复古诗称器械之修汉室中兴史纪技能之饬畴咨练逹之士以掌予之工正庶几制作之善可追踪于古人具官某早以言扬中膺徳选克勤小物验于履屣之间能治大官可语绳墨之外入防禁近屡有尽规出总州籓居无秕政兹防稽于众论俾进长于冬官尔其度奢俭之中国家之用制器惟期于取具敛财无至于伤民若虞舜之工尚克追于前哲废司空之职当思戒于汉臣懋修尔官无忘朕训
　　刑部尚书制
　　朕惟政治视民而寛猛刑罚以世而重轻惧其不辜而过及于善人故君子姑欲其寛若其能协于中不失有罪则天下何嫌乎病昔以西汉承嬴秦网宻之后人不聊生故主父温舒建恤刑之议于世宗之朝东京承元哀刑轻之余人易犯法故梁统崔实立尚猛之论于中兴之际伊欲寛不失于废法而严不至于伤恩必推明恕之才寄予钦恤之任具官资材肃给学问渊深入侍燕闲屡罄谋猷之告出居方面益闻课最之优以其经明有威必能平亭于古谊以其文深无害必能悚慑于吏奸方今废乱之余奸宄不禁得其情而勿喜其益务于哀矜折其狱以片言尚无忘于明慎勿使臯苏之美独为简策之光徃宿其官毋隳乃力
　　行御史中丞制
　　朕惟四海之大万务之众既任股肱之佐以相予裁决庶政又置耳目之司以助予临照百官不特紏缪绳愆以肃清乎纲纪又将去烦宥善以竞劝乎士心贵如盐梅之协同无取琴瑟之专一戮力以济迄用有成而比年以来士无特操俗不长厚或交私而顺指或激讦以钓名将振起于古风必谘诹于正士以尔具官某执徳彊毅秉心粹夷道谊足以格君心之非廉介足以立懦夫之志匪利回而义疚不吐刚而茹柔使之丞御史之严必能重风宪之地噫善人登用则朝廷自尊朕以谓徳之化人如麟鳯之服猛鸷威之肃物若虎豹之卫山林其惟二事之兼足为羣吏之表徃服朕命毋怠厥官
　　兵部尚书制
　　国家有四方之虞天未厌乱察五材之用谁能去兵是用讨军实于闲暇之时脩武经于朝廷之上若根本强固则威声自振伊欲纪律脩明少长不犯虽统辟之任属之于主师而纪纲之振实自于中台畴咨列位之良俾为司武之长具官某以仁者而辅将相之谋以书生而习军旅之事久更要任郁为名臣造膝从容每建治安之策偃籓整暇寛予疆埸之虞防报政以造朝属夏官之虚位匪待一人之誉司予九伐之威考周之书司马掌邦甲兵之政騐诗之雅圻父为王爪牙之臣盖古列卿实当是任尔其宣明徳义训饬帅屯申警戎行奋扬威武是惟任职汝则有辞
　　王胜为収复海州除正任观察使制
　　朕十年生聚迎恢复之期千里折冲允頼神明之将乃者遣偏师而薄伐陷坚垒以成功献状既闻畴庸敢后具官某忠诚许国骑射絶人结髪从戎功寖高于百战忘躯赴难勇常冠于万夫顾彼孤城敢抗吾旅数门阖而视暇气已无前濡马褐以救焚敌不及拒既扫金汤之险致俘讯馘之多载嘉显庸宜膺懋赏俾正观风之任上还宣化之章徃体褒优益思奋励
　　横行带承宣观察防御制
　　朕惟国家世脩其徳而狡敌日载其毒彼冦暴中国几于坑三十万众以痛秦父兄而朕闵余民每思捐四千戸封以慰赵子弟故徳虐之分乃卒验于天定之后而忠义之士亦终遂其报国之圗可无褒优以劝义烈具官某以沉毅之资行共用之勇出入行阵所向无前忠劳国家始终不变果有功而自着知有志之必成观献状之殊尤宜书劳于异等俾正任于横列且遥领于流行其祗满溢之恩更励非常之报
　　岳云为与番人接战大获胜防除左武大夫遥郡防御使制
　　勑师以胜归策勲于庙礼也若夫成功行封犹有遗者何以为劳臣之劝哉具官某大帅之子能以勇闻比从偏师亲与敌角刈旗斩将厥功为多显赏未行殊非国典其陞庸于横列且遥领于捍防益务忠勤无堕乃力可
　　王徳田师中为张俊提统前去应援顺昌府及収复宿亳州并除正任承宣使制
　　勑比遣大将徃修封疆立功而还具以状献宜攽书命用奨劳能具官某等防自鴈行居多诞节知勇自见屡収不战之功果毅敢前若践无人之境逮兹一出遂以胜归具正任于承流以耀明于武略尚圗来効期称国恩可
　　范冲为臣寮上言禀倾邪之资肆贪墨之行落职依旧宫观制
　　勑朕进防人才以为侍从冀収其用也而功效不着隠匿暴陈犹务优容以蒙其过至于责言来上复何敢私具官某名臣之子趋操不端早交结于左貂信踪迹之诡秘晚依附于时宰通权顾之金钱欺愚自同于今人考行难逃于清议姑从末减俾丽寛科其镌延阁之华尚食真祠之奉毋忘念旧以重悔尤可
　　王居正为臣寮上言天资凶悍学术迂防好文奸言以欺世俗落职依旧宫观制
　　勅某迂防自任恶戾为资依倚权臣公肆豪夺暴妾其耦不以仁恩骄縦恣睢好行凶徳顾造行之若此岂清议之可逃尚矜重劾之加姑俾寛科之丽其镌华于延阁仍受禀于真祠祗服明恩无忘念咎可
　　刘岑为臣寮上言先次落职与宫观令于隣近建昌军聴指挥制
　　勑朕爱惜民力深戒妄费故掖庭无见亲之赐近习无非时之锡欲廸在位率由俭徳以寛元元衣食之奉焉具官某为吾近臣职司牧养所为不度施予自恣斩艾民力所至为空责言来上良用慨然姑镌延阁之华尚食奉祠之禄俾居旁近以听有司民政所闗朕不得而私也
　　范直言为臣寮上言落职与逺小监当制
　　勑顷者台臣言尔甚丑朕越拘挛之议不汝瑕疵起于弃废之中擢之居卿之列甚厚而不圗报称顾乃选愞畏避便文自营何其无竭节首公之义乎责言荐至殊乖委任若置不问何以使人其免所居之官兼镌寓直之职宥汝以逺徃其思愆筦库虽卑尚食廪禄吾之遇汝不为无恩也
　　霍蠡为擅离职守及収馈送特落职令吏部与监当差遣其馈送归还
　　勑吏之交通货赂与夫畔官离次皆部使者所当谨察而举法也顾乃身自犯之复何頼焉尔顷从闲废擢备外台奉使失指一至于是其镌职于内阁且左官于筦库以示惩创益思念咎毋贰其尤朕之于人亦不终弃尔尚勉之可
　　梁扬祖为措置擒捕防吉州盗贼今已尽静除显谟阁学士制
　　勑潢池诘盗既収方面之功循吏著称宜用增秩之典载之盟府行以賛书具官某防借高华材资毕给初从行于天下居多负絏之劳逮法从于甘泉益振侍臣之誉深通明于吏理克绍续于家声睠此江西久离宼攘吏唯忧于坐课但肆谩言贼率用于文降未尝自出爰资敏政辅以兵威取彼凶渠破其奸槖里闾安堵枹鼓稀鸣曾无旬嵗之间尽去积年之害载嘉献状宜贲恩章升华学士之班増重价籓之寄令行禁止既严连帅之威棱俗易风移尚慕古人之条教益殚夙夜以惠黎蒸可
　　陈桷韩世忠奏为与金牌郎君迎敌自淮阳城下差委去湖陵千秋同共措置逐次获防欲乞除落过其元带贴职详察施行奉防右朝请大夫防谋官依旧右文殿修撰制
　　勑憺威于境固资阃外之良揆策于军亦頼幙中之彦尔顷诒吏议名在刑书荐厯嵗时既从昭雪逮此偏师之出具宣賛画之劳宜还论譔之华以示褒优之渥尚殚夙夜益茂逺圗可
　　宋万年为金人侵犯紏集军马竭力保捍敦减过官依旧给还仍差擢知庆阳军府兼主管经略安抚司公事节制鄜延环庆路军马换给仍陞除直显谟阁制
　　朕惟强敌入宼自非智者献谋勇者出力以逆折其锋曷能有济哉尔奋身儒学擢任边紏合义旅为国保民大帅上功三复嘉叹陞华延阁用劝忠勤尚懋尔圗以底成绩
　　小使臣带閤门祗候制
　　朕惟陜服河外沦陷积年忠义之徒未尝忘汉果俟可为之防皆立昭明之功览献状之防来顾畴庸之可后俾进秩于武列且庀职于九阍益厉尔圗嗣膺褒陟牛霆为措置捍御贼马保守宿州备见宣力忠义可嘉特除閤门祗候兼殿前司选锋军将官依旧添差宿州兵马钤辖纯制本州管内诸山寨乡义民兵制
　　勑符离今最被邉宻迩仇讐为朝夕释憾之地朕念其余民不忘日夜尔能紏合义旅全父兄之亲见忠勇之节可无宠奨以厉其余俾庀职于九阍兼将屯于七萃益思奋发嗣有褒陞可
　　正使带团练刺史閤门宣賛舎人制
　　士夫所重者节义国家所恃者人心懐节义以立功名其何不济因人心而圗恢复亦将庶几览观献状之来殊契予之素其敷賛命以劝劳勤尔等防从行伍之中深明逆顺之理秉心忠壮立义不侵遂厉良圗以有殊绩其贯秩于诸使仍遥领于兵团祗服官荣嗣有褒陟
　　给事中制
　　朕欲发号施令举皆得百姓之和亦惟论议之臣有以补官政之阙东台闼出纳是司与其已行而病民孰若未行而错议苟愆令之尽舎则善治以何难思得其人付之此职以尔具官某称道不倦守学弥惇通逹古今之宜练习兵民之故封驳之任佥曰汝宜尔其审朝廷命令之否臧察有司请事之当否以同异相济于省戸之内俾徳泽遍及于海隅之间思业其官无废朕命
　　赵不弃知临安府制
　　王畿之画千里京邑之宅四方朕于驻跸之区视若上都之重择守有同于尹正畴咨慎简于贤材具官某属借之英干局之敏荐更事任备着劳能江左九州斡漕台而佐国坤维万里覈军饷以寛民趣归亚卿之班亟寘从臣之列顾冬官营缮未究设施之长惟天府浩穰政须弹压之治用擢陞于次对仍兼率乎十连使缿筩屏于奸踪而桴鼓彻于盗警与古无愧则予汝嘉
　　张澄知襄阳府制
　　襄阳鄢郢之北门禹贡荆湖之南境膏腴沃野唇齿重湖朕思求侍从之良以穆蕃宣之寄颁我寛诏协于畴咨具官某智警而明气和而裕联清班于八座有节之四骐久持橐于禁涂屡揽麾于名郡自防真馆简在冲懐念偿麦之风可鍳于昔贤而浇瓜之好宜敦于边垒徃莅一麾之守兼分十国之连载剖籓符固吾疆圉勉圗后效祗副宠光
　　汪召嗣知潼川府制
　　具官某朕思民丙夜欲其田里之安择守坤维付以籓宣之任以尔縁饰吏事通逹民情纡郡绂以拊绥有嘉恵术驰使轺而将漕克着贤劳眷言梓潼逺在劔蜀徃布惟良之政庶分廼顾之忧勉服训言益圗报効张逵为男中孚奏先父逵于靖康二年勤王杀败金兵又随觧潜应援太原奋不顾死遂至战没特加赠开府仪同三司制
　　朕嘉致果之烈而高勇爵之科悲死事之臣而厚饰终之典其有纾忠疆埸陨命戎行未加隠恤之恩曷尽褒崇之意具官某禀山西之鸷勇袭将种之余风贯总韬钤便习骑射早繇疾战屡多传校之功遂以勇闻累赐上闻之爵乃眷靖康之末尝兴奔命之师逮战南闗颇闻嘉绩至解围于大卤倐遭难于顔行寻王室之方骚致遗忠之未録兹由冡嗣具列前劳深慨予遂疏恤典俾视仪于三事用追贲于九原
　　翰林学士制
　　司训告于严近期以鼔动四方备顾问于燕闲期以弥缝庶政自非学业之茂兼讨论润色之工智虑之深通国家表里之要则何以重高门之地称内相之名具官某有太叔之文而行之以敏有叔向之智而济之以通中外践更风望弥劭雍容讽议补益洪多掌诰西垣绰有除书之誉縯纶鼇禁益观掌制之工方今国家多虞机务至重聘问交于隣国号令逹于四方式资深厚之文形予恻怛之意庶几河东之癃老扶杖而徃聴河北之悍卒感泣以革心若夫辞令之修贤于甲兵之用故子产戎服将事文伯不能诘孔子则谓其文辞为功壊垣纳车赵孟不敢犯孔子则谓其诸侯是頼古之立国夫岂一端勉思昔人以称朕命
　　钦定四库全书
　　紫微集卷十七　　　　　　宋　张嵲　撰制
　　进武校尉至守阙进义副尉制
　　朕惟陜西河外沦陷积年忠义之徒未尝忘汉卒皆自奋以报国家用敷锡于赞书俾登秩于七校尚有好爵尔其勉哉
　　张九成为臣寮上言落职依旧知邵州制
　　朕务推大徳加厚庶工虽愆过之已彰尚优容而未替既国言之不置岂朕念之敢私以尔早首俊科旋参法从义当报国而出处乃视于权臣名为好修而趍操务欺于愚俗日缘边警妄肆违言隂遣朋徒鼓惑羣聴既非公义奚逭寛科其镌论撰之华尚俾民社之寄往图循省毋重悔尤
　　拟除万寿观使兼侍读制
　　朕惟为政务在择人则取真贤而任翰藩之寄建事学于古训则思鸿儒而备左右之谘繄我旧徳之良久尔宣劳于外宜趋锋车之召以陪宣室之厘具官某禀惇大静重之资蕴髙明疏通之学镇定大事而不挠和宁百姓而允懐顷者登弼谐辅佐于一时粲然有号令文章之可考民风近厚物论归仁乃大丐于均劳谅重违于雅志去朝旬嵗具闻报政之孚渴见仪刑乃下赐环之命用符属望亟俾旋归处之真馆之优实赖多盘之益噫职以讲读为业盖将耸徳谊以辅予位虽荣秩之安夫岂忘谋谟以佐治时惟旧辅宁俟训辞
　　沈该权礼部侍郎制
　　文昌庶务之宏纲宗伯六官之要选典司礼乐之重推择卿贰之贤艰厥畴咨得于佥允具官某材猷练达器度寛洪稽匠监之簿书抚边城之封守淮堧总计将输备见于通融天府临民威惠不专于弹压爰擢居于法从俾摄副于仪曹惟神祗庙社之严祠及文物声明之盛制焕焉可述时乃之休
　　髙百之直秘阁制
　　蓬莱道家之山东壁图书之府故秘阁寓直时为清选以尔戚畹英俊恪实有闻举以授之盖广恩也徃钦异数思称所防
　　员法为用妻父阵亡合得下班祗应恩泽比类转一官授保义郎换给制
　　勅尔以外舅死事流貤见及有司引类用进官阶申攽书命祗服恩渥可
　　髙好古为该建炎元年五月一日覃恩转进武校尉并因磁州守御无虞随宗泽勤王有金人侵犯开徳府率先用命殄灭强冦转承信郎绍兴元年终赏转承节郎绍兴二年终赏转保义郎换给制
　　勅尔积功累日屡进官阶申锡命书无忘报力可孟诠元系保正因掩杀桑仲贼马立功节次转成忠郎制
　　勅尔顷以捕贼有功应赏申锡书命祗服官荣可杨勲张曼为随张浚至川陜道涂万里备见忠勤转成忠郎换给制
　　顷者大臣宣慰闗陜尔实从行例进一阶以酬其道路之勤往服恩荣毋堕乃力
　　孙师望初补进武校尉日因事除名勒停至绍兴元年叙复因随宣司措置边防事转一官授承信郎三年五月随中军正将前去兴元府招诱金人转承节郎又因勤劳训阅转保义郎五年随吴璘弓门寨与伪贼战立功转成忠郎除叙复进武校尉付身外合给今来付身制
　　勅尔以积功稍迁官列申攽书命以宠尔劳尚思自竭毋堕乃力可
　　户部尚书制
　　朝廷遭兵革之运犹未间于忧虞黎元被仍兴之劳盖已萧然烦费某官少以文学为官知古今之冝中以名字典郡通政事之务出入中外兴起事功知无不为所至称治憔悴事国多夙夜之勤寛裕柔民流恺悌之誉顾其更践之久与夫绩用之嘉爰以佥阶超登大计昔桑宏羊建均输于汉而见疾于当时刘晏总计务于唐而得名于后世迹其毁誉之相逺论其时世而可知今之废兴岂其获已顾天未厌祸虽未能以蛮夷而攻蛮夷然予欲靖民亦庶几兴百姓以为百姓尔其平赋敛之艺极谨调度之盈虚使金谷之问不至于庙堂庶朽腐之言再闻于仓庾恪居官次毋重训言
　　阎琪为擒获顺蕃人张崈转拱卫大夫果州团练使陞充永兴军路兵马都监权知耀州兼管内安抚依前统领忠义军马换给制
　　属者敌冦犯顺方华原之被围有倅二心欲幡城而应敌乃因变告已即大刑封畛无虞忠勤是赖具官某出入行阵勇敢无前抚辑屯营恩威有防因奸谋之窃发爰武断以知名事已殆而复安贼将成而卒败载观献状良用叹嘉俾进横列之阶兼委郡符之寄益坚勤略以称恩荣
　　吕本中元是中书舎人为臣寮上言职掌外制率寓已私奉圣防与宫观遇明堂大礼合行检举复秘阁修撰制
　　勅具官某以尔文词华国笃厚褆身顷以彚征遂仪从列
　　周葵元是起居郎为臣寮上言挟私荐吕广问奉圣防落职与宫祠遇明堂大礼合行检举复直秘阁制
　　勅以尔文行之美精于搢绅称绩之休着于台省日干清议用致烦言既阅嵗时省愆兹久寓直中秘稍示甄收往服恩章毋忘毖慎可
　　林季仲元系左朝奉郎中书门下省检正诸房公事自陈宫观除直龙图阁主管洪州玉隆观所犯因臣寮上言巧于身谋探伺言章之出未及进呈之间先为诡计幸免罪去事落职依旧宫祠该遇大礼赦复直秘阁制
　　勅朕施配天之泽以一洗于庶辜悯负罪之臣用稍还于故秩尔早承简拔荐抵尤违既更嵗月之淹亦既思愆之久其从荡宥以示甄收钦服予恩毋忘尔戒可施庭臣元系左朝奉郎守起居郎所犯因语言狂率令吏部与广南监当今该遇明堂赦恩复直秘阁宫观制
　　勅朕待遇臣子以公议而行与夺其罪之也必有以取之其舎之也亦有以恕之务广恩以略其不及无淹恚而疾之已甚况于姓名状貌尝简朕心者乎尔顷以猷为擢侍帷幄不能自靖以抵罪辜惟原情之无他宜防赦而一解寓直中秘稍示甄收秩以真祠俾安闲逸尚慎吹虀之戒无忘复玷之艰可
　　成闵同前除正任团练使制
　　勅具官某懐许国之忠骁雄自命厉杀敌之果敏鋭无前兹因王旅之脩封遂奋兵威而压难载嘉武节俾进列于兵团益茂壮图尚毕精于报国夙宵自励毋废前劳可
　　李珂解罢带御器械转团练使制
　　具官某参书版之聮解属鞬之职宜颁乃宠用旌其劳以尔钦慎持身忠勤自力入侍帷幄既阅于嵗时兹释弓弢肆彰于命数爰陟戎团之秩乃先内省之班益励恪恭往祗眷渥
　　薛昭右通直郎延安府通判因割河南故地了差人赍咨目与都统制李显忠言拜赦意欲早为归附委是忠义特转右承议郎制
　　勅尔顷沦陷异域良非本心逮闻赦令之敷自喜王灵之及移书将士劝勉来归有嘉忠诚宜示褒宠往祗成命毋替厥初可
　　杨兴为岳飞奏部领官兵数十人于淮宁府沿河与金人铁骑数百骑鬭敌自辰时至申时杀敌退走杀死金兵数人伤中数多其杨兴虽左臂中六箭入骨犹坚力向前并不退却委是出力转武翼郎兼閤门宣赞舎人制
　　淮宁之役尔与冦确短兵既接而方奋金镞次骨而不言既懐徇国之心宁复旋踵之计有士如此敌何足虞原致汝之夷伤谅由予之不徳载观献状良所叹咨虽嘉卫社之忠重轸纳隍之愧其峻陟于武爵用昭示于恩光往其钦承益思蹈厉
　　宋林等为自来训练武艺比拍得事艺高强弓马精熟累经战阵谙晓出入转武翼郎换给制
　　勅某等有司言尔等便习骑射久更戎行申锡命书俾阶武列尚思奋厉图报国恩可
　　张伯望为杀获防贼刘宣等转修武郎制
　　尔顷迹捕奸宄进官一列申锡命书以为尔荣尚勉之哉毋忘勤力
　　綦辛为随张浚至闗陜转秉义郎又因措置军期事务普转授从义郎又因三泉县捍御转修武郎换给制
　　勅尔顷以积劳荐陞秩序申攽书命以为尔宠尚思勉哉可
　　向世章为掩杀桑仲贼众得功转承节郎并部押义军赴宣抚司转保义郎换给制
　　尔顷以捕贼有功应赏申锡书命祗服官荣
　　起居郎舎人制
　　论语以言动皆由于礼而天下归仁易以言行皆止于善而千里为应况于承统业之重托士民之上言而民以为法行而民以为则者顾可不慎哉朕柬才能以自近庶言动之无违以尔具官某操行之美称于士林绩用之休见于累试簪笔侍殿莫如汝宜举而必书以授太史岂徒欲枢机荣辱之本致慎盖将使尚书春秋之法复严勉服训言以永多誉
　　宫正张金奴转郡夫人制
　　朕妙选良家备充后宫之列分厘庶务助成内治之严具官某氏静顺流风柔龢毓徳擢居尹正之职具着夙夜之勤用锡号于小君仍疏封于名郡勉图恪慎思副褒嘉
　　陈氏封郡夫人制
　　朕设内职之员备后宫之务参华宸掖妙选良家某人祗事恪勤律身柔静宻奉禁严之内实宣夙夜之劳宜荒名郡之封俾正小君之号往钦茂渥益懋温恭何岳为部领义兵有劳转保义郎换给制
　　尔顷奉职闗陜卓行殊逺申锡书命慰尔劳勤
　　韩仲通大理卿制
　　具官某理官典国五刑务就居之克允廷尉名家三世由法律之持平已试可观叙迁惟当以尔禀资通亮涖事审详周旋棘路之班防心谳议参赞秋官之治著绩郎曹逮陞亚卿益无留狱因能而任进长厥僚体予钦恤之怀懋尔平反之意毋深文以为察毋纵吏以为寛时乃之休同底于治
　　又许大英大理少卿制
　　具官某朕三覆示木行之仁五刑取天数之中専职掌于大理方畴咨于亚卿以尔更事为多持法甚允翺翔棘寺备见哀矜参赞秋官讫无枉滞载嘉绩用进贰廷平惟法家者流不至于寃民则天道之报常在于隂徳往思汝守其体予懐
　　磨勘制
　　朕考绩于三载之际定为小满之期诏爵于八柄之先盖示大公之义虽居法从不废彞章具官某学术淹该吏能肤敏擢自道山之任峻跻郎省之荣簪笔螭防代言纶掖粤从真馆起涖辅藩就守绂以再留因其治效课吏铨而序进积以年劳兹率厥常用増尔秩往祗光宠益励猷为
　　正显庙封侯制
　　惟神夙着惠政懐于一方遗爱流传庙食殊久凡雨旸之所祷皆响答而感通功既及民可无褒典锡兹美号宠以侯封永孚灵休副我显渥














　　钦定四库全书
　　紫微集卷十八　　　　　宋　张嵲　撰
　　制
　　王俊为綂兵收复陷没州县与贼交战大获胜捷转履正大夫武胜军承宣使制
　　勅冦为不道荐流毒于我民士有壮猷用克绥于吾圉惟时命綍可后疏荣具官某骁果为资本山西之风俗战伐自奋擅塞下之威名毎懐敌忾之忠卒建御戎之绩览观献状良所叹嘉俾进陟于横班且遥分于留务十年生聚方迎天节之丕一日纵敌尚慎古人之戒益思厉勉嗣有褒陞可
　　王胜同前除正任承宣使制
　　勅具官某懐许国之忠骁雄自命厉杀敌之果敏鋭无前兹因王旅之修封遂奋兵威而压难载嘉武节俾进列于承流益茂壮图尚毕精于报国夙宵自励毋废前劳可
　　王徳马立为收复宿亳州等处立功并除龙神卫四厢都指挥使制
　　勅疆之邑虽彼此之何常封爵之科惟优饶之是务具官某秉资沈毅挺志忠诚累立战多遂髙勇爵比从偏师而出复收二郡以还曽未淹时已闻沦陷顾彼州来之所在一何介于予衷故如置楮之有言亦不忘于尔报俾参华于部督尚计效于方来勉图异等之功以慰国人之望可
　　王进为元系振武指挥使累年敎阅委是整肃降等换承节郎换给制
　　勅尔顷由军校以鱼丽鹳鹅之法训齐士卒有劳中率遂齿阶列申攽书命毋替尔勤可
　　解元先入京东亲率军马往沂州泇口迎敌乌珠见阵掩杀实立奇功除龙神卫四厢都指挥使制
　　勅偏师薄伐既收略地之功舎爵书劳可后逾时之报第其等级行以赞书具官某懐许国之忠骁雄自命厉杀敌之果敏鋭无前玆因王旅之修封遂奋兵威而压难冠秩厢部其参营卫之华总众边陲尚赖折冲之略祗承明命益励壮猷可
　　中书舎人制
　　朕览观三代两汉之书嘉夫浑灏深厚之制能使一时典章政事之美见于号令言辞之间将资行逺之文以为饬治之助思以是任付畀得人以尔具官某以文辞秀于士林以论议仪于禁路道前世之载能润色于王猷处当世之宜能弥纶于众务肆命以予言之代将必称所居之官昔郑子产以善辞令而称于诸侯观射父以道训典而重于楚国矧以纶綍之重鼓舞四方岂徒见命令之修必足为政理之赖勉祗厥服以称厚恩王忠植为收复石州等十一处近因将带军马前来防合到延安府被叛贼赵惟清囚执要拜金国诏书忠植毁骂惟清遂将忠植解赴金国元帅府元帅道你拜我四拜却与大官做忠植毁骂元帅又道你只拜两拜忠植亦不肯元帅差甲军监忠植到庆阳城下忠植道我是河东步佛山忠义人被赵惟清捉了解赴元帅府要忠植来招本府不要负违朝廷坚守城壁忠植只死在城下番人却押赴元帅府元帅问所説言忠植自袒剥下衣服掀开胷前道你与我快死遂刺死特赠奉国军节度使开府仪同三司仍赐諡制
　　勅朕顾瞻中原念侵疆之未复选任将帅方辟国之是谋岂图枭俊之臣忽动鼓鼙之感其推愍册以励庶工具官某奋身阡陌之中雅意功名之防忠壮殆其天赋韬略本于生知越嵗未淹彻声已茂纠防义旅居多于景从传檄列城已闻于风靡天为不吊人忽沦亡孰云貔虎之资遽陷敌人之计临孤城而厉众宁反解扬之辞蹈白刃而不回益抗杲卿之节览兹赴告深所悼伤是用追褒齐越之雄视秩宰司之峻易名而节惠延赏以字孤具严庙貌之崇并示哀荣之渥呜呼刻鲍信而旌义烈岂但无惭斩士政以慰忠魂其将有日谅犹未泯尚或能歆可
　　潘谨焘系迎敌金兵掩杀入河大获胜捷内有阵没人欲赠遥郡防御使制
　　勅奋身而犯锋镝本以输忠殒命而徇国家至于死义念立节之如此顾恤章之可忘具官某蚤以沈雄骤登勇爵果于犯难卒殒颜行即其横列之崇襚以捍防之峻尚其不昧宜克歆承可
　　郭闰系前知洮州因男从政状昨人马侵犯纠集百姓王徳等送腊弹结连熙秦统制关师古有外地熈河经略慕洧生疑以此拘管斩首乞恤念父亲忠孝乞推恩奉防于武功大夫上特赠遥郡防御使制
　　勅朕不爱髙爵重秩以旌忠义之士生有荣号死加愍册所以为臣子之劝也尔顷以输忠本朝遇害奸逆今其孙子能以状言立义不侵虽古何愧其霈饰终之赠骤跻御侮之阶尚其有知歆予顾恤可
　　桑彦修为金人侵犯华州日殁于王事赠承务郎与一子下州文学制
　　勅具官某尔顷因守御城陷没贼既加闵典且録嗣人尚其有知钦承命渥可
　　胡存等二十五人邢顺等一十三人崔平等十二人王琳等十九人田立等十二人王叔等四人谢青等四人为与贼接战阵殁并赠承信郎制
　　尔等越自行间挺身死国载观忠壮良用防伤其并秩于武阶用追荣其营魄
　　巨麟系虢州略县尉因金人侵犯本州同都巡张志前去把截不期张志叛用鎗刺死麟麟赠承信郎制
　　勅尔顷奉简书捍贼于境岂期共事实有兽心遂殒厥身良可伤防武阶纳襚尚歆享之可
　　齐万等田等系城父县及南京下邑县等处迎敌金兵杀败贼众所有阵亡人欲赠承信郎制
　　勅尔等北与敌确殒命戎行嘉其死国之忠宜有追荣之典其攽书命襚以武阶精识不渝尚服予宠可郑挺为自行在至闗陜道途万里备见忠劳转承信郎换给制
　　尔顷奉职闗陜卓行殊逺申锡书命慰尔勤劳可裴信翟文简范广各赠三官王胜苏卞各赠两官秦通等三十员各赠承信郎制并系与金人见阵阵没
　　勅具官某等尔等退敌于阵不避死亡金镞淫夷卒至沦没惜无万金之药可全尔躯庸霈九原之恩以将予意忠诚未泯尚服官荣可
　　祝次龄王穗邵从陈生为与海贼战殁祝次龄赠两官外余赠承信郎各与一子恩泽制
　　属者海冦蚁结震扰齐民尔等捕逐殒于锋镝可无褒恤以慰营魂既追贲其官资且收録其嗣子尚其不爽服我恩荣可
　　刘青赠忠翊郎刘乂赠成忠郎张浚等赠保义郎宋俊等赠承节郎呉庆孙通等并赠承信郎制并系掩杀金兵阵殁
　　勅具官某尔等咸以下秩捐躯国事载加忠壮良用防伤并锡官资追褒泉壤或加赠襚以示哀荣尚其有知歆予休命可
　　蔡扶孟甲为游説陜西帅臣河北忠义之士被金人觉察得知已被处斩各赠奉议郎与一子恩泽制
　　顷有义士深蹈虎穴游説沦陷之众导之以正不幸殒于非命既以隠恤其终矣乃者大将言尔等向者之役实为少从何可不报也哉并追贲以通籍且録官其嗣人尚其有知歆予褒恤可
　　吕言为管押钱粮随军应副支散被谢二花贼徒杀伤身死赠两官与一子进义校尉制
　　尔率职供军殒命贼手既加褒恤且録嗣人尚其有知歆承明命可
　　董福赠承信郎与一子父职名张宣与一子进武校尉制并系与金人接战陷没制
　　尔顷与敌战殁于行前死事之节不可以莫之酬也既追贲其泉壤又恤録其嗣人尚其有知歆予渥泽可曹深为因差出催发入礼钱物督捕盗贼在路被凶贼谢五军等杀戮身亡赠两官与一子进义副尉制
　　勅尔率职在途殒命贼手既加褒恤且録嗣人尚其有知歆承明命可
　　感徳军节度使髙世则故祖母郭氏可特赠陈国夫人制
　　勅朕谒欵上帝以迪于保之休祗见祖宗克笃传序之庆不敢専乡其美用将敷锡于民矧吾外氏之亲可后均厘之典具官某故祖母某氏出自冠族具闻仪训来嫔戚畹益袭令猷谨苹藻之供春秋不懈奉珩璜之节动静以时已锡号于封君兹更荒于赐履钦承命綍永贲宗祧可
　　故祖母王氏可特赠韩国夫人制
　　某氏被服图史恪谨苹蘩处富贵而无骄侈之风齐闺门而有肃雍之美胙于成国巳正小君之名荒以大邦益衍脂田之奉惟其精爽尚克嘉之可
　　故母杨氏可特赠邓国夫人制
　　勅朕练时日以修重屋之义既防嘉应均福厘而被四方之逺以迪惠心顾煇胞毕待于下流矧肺腑宜膺于茂典具官某故母某氏柔仪婉娈令徳幽闲躬采蘩法度之防致鹊巢积累之盛并袭余庆以启后人胙淮海之封已正笄珈之位赐吾离之履益荒汤沐之畬祗服明纶永光庙室可
　　故妻魏氏可特赠卫国夫人制
　　勅朕有事合宫神祗并况既推配天之泽以宠赉于周行又广漏泉之恩以闵仁其既殁汪濊之施幽显被焉具官某故妻某氏为妇为妻皆合于礼典宜家宜室并着于阃仪虽秉徳甚休宜膺于寿嘏而赋命不淑久隔于存亡其易故封更荒大国尚歆渥泽以慰幽扃可
　　妻周氏可特封福国夫人制
　　勅朕惟国朝母后之家皆应寿宠若乃宣仁功徳之盛覆被本宗故其后人冠族不坠至于保宜家族致位将相不冯贵以傲物不恃宠以干泽虽承世徳之教惟其家室亦有助焉具官某妻某氏山河之徳称其象服柔正之行克相夫子逮兹祭泽之广宜膺褒宠之荣俾开大国之封益峻小君之号训尔孙子毋怠厥修可保庆军承宣使士夽故妻郭氏可特赠硕人制
　　勅朕惟人臣之于室家生已共其甘苦殁则致其哀荣况吾磐维之亲岂无伉俪之念庙泽之施追贲可遗具官某氏山河之徳称其象服柔正之行克相夫子宜加愍典増美号名精识不渝尚知歆享可
　　故妻郭氏可特赠硕人制
　　具官某故妻某氏秉徳幽闲凝姿婉娈当其既笄而承父母能尽于女工执馈以事尊章遂成于妇顺其锡赞书之茂俾増称谓之隆尚其有知歆承褒恤可
　　故妻郑氏可特赠硕人制
　　勅某氏行不越于阃彞徳足书于图史早以令善归于宗支克躬苹藻以承祭祀宜加恤典以示褒荣増贲嘉名以光庙室惟其知气尚或能歆可
　　龙神卫四厢都指挥使张中彦妻甯氏可特封硕人制
　　勅朝廷遇臣之章位髙则宠渥人臣事上之礼恩厚则报丰今庙中之泽曲加于中阃恩则厚矣其所以辅相其夫以图报予者独无望于尔乎具官某妻某氏秉资令柔归于良奥从夫之爵称号益隆惟使尔夫于所以事国者无愧则尔益荣矣尚勉之哉可
　　徽猷阁待制曽统故妻张氏可特赠令人制
　　勅朕穆卜季秋大称禋礼发明号拥神休以与海内同函防之福顾吾甘泉之旧夙资内助之勤可无追荣以慰幽穸具官某故妻某氏行不越于阃彞徳足书于图史早以令善归逢其良极勤劳于室家毎同甘苦殆良人之通显已隔存亡用霈恩章増其称谓纳书以襚尚克歆承可
　　显谟阁直学士汪藻故父谷可特赠特进制
　　朕本秩礼以严天地之奉荐大乐以格神灵之和仪物备陈緼豫纷列茀禄并况肹蠁丰融嘉与臣民均兹祉福顾乃甘泉之旧可稽陟岵之褒具官某故父某孝谨褆身最髙乡曲之誉恬素自守不求闻达于时修之方寸之间责报必世之后乃蓄余庆笃生显人文章独行中朝安和备于诸事早以徳义为吾近臣方倚牧民不与侍祠之列式寛濡露用敷告第之章尚其可作之灵歆兹进位之宠惟尔孙子勿替引之可
　　试兵部尚书胡交修故父宗旦可特赠宣奉大夫制
　　勅朕览观汉唐衣冠之盛或四世五公而袭簪绂之旧或一门七业而并术艺之兴孰兼二者之荣繄我世臣之后国朝胡氏江介大家爵位文章相继不坠伯仲父子鼎立于时蝉聮百年寄深一代具官某故父某凭藉甚厚资才絶伦称其世徳之余绰有名家之韵未冠登名于计吏中年振业于虞庠谓当勃兴继承于世烈遂蓄余庆克开于嗣人硕徳懿文为吾法从清流雅望无愧前修迹其事国之方益见教忠之训肆惟庙泽敷锡闵章一品崇资用褒于泉壤九原英爽尚服夫恩光徽猷阁直学士赵霈故父峻可特赠通议大夫制
　　朕肃祗明禋荷三神之锡羡肆省象魏举有截以均厘岂吾侍从之臣不预宠鸿之福以吾报本之义宜推锡类之心乃涣湛恩以光祢庙具官某故父某材资毕给学行深纯处已靖端莅官明恕潜徳不耀莫迹通籍之荣隂报可期终笃有后之庆升华二品之贵以慰九泉之幽尚其有知歆兹褒恤可
　　枢宻直学士陈规故父升可特赠太中大夫制
　　勅礼有隆杀惟尊者之事亲得极其至若夫显扬欲光之意则上下同之乃者称秩元祀登配祖考事亲之礼无以复加矣思与羣臣共由斯义肆推惠泽俾得追荣其先本之以恩行之以制逺近世数惟所应得而无不及者焉况吾甘泉之旧哉具官某故父某经行推于乡里徳善敎其子孙虽冲约自居位官莫极于通显而遗庆于后愍章数逮于幽扃秩序益崇光荣有耀刻书告第尚克享之可
　　徽猷阁待制董弅故父逌可特赠正奉大夫制
　　勅朕禋祀合宫上仪获考大赉四海以侈神休内外遐迩咸防嘉况矧吾侍从之旧福祚有不登者焉其攽追命之书以慰扬亲之意具官某故父某学问博洽驰骤千载以还文辞纵横独髙当世之誉备先朝之法从颇着尽规蓄余庆于后人终然济美文阶三品极纳襚之至荣营魄九原尚焄蒿之如在可
　　故妻李氏可赠令人制
　　勅朕惟人臣之于室家生则共其甘苦没欲致其哀荣贵贱一也庙泽之行顾可忘褒贲之典哉具官某故妻某氏禀徳令柔凝姿婉嫕造行甚美夙有宜家之称赋命不融中乖偕老之约増宠号名之美以为阃阀之光尚其有知歆承嘉命可
　　徽猷阁待制程瑀故父枡可特赠朝奉大夫制
　　勅朕燎熏皇天举合法之典登配祖考严并侑之文乐奏接和礼仪肹饰膺受多福敷施庶民睠吾侍从之良岂无明发之感其施恩渥以贲幽扃具官某故父某文学起家经术自着仕不配徳卒莫登于显官庆垂厥后遂钟美于嗣人声震一时仪吾迩列寄深牧养不预侍祠之班恩不逺遗爰推祢庙之宠陞华郎内尚克钦承可
　　妻沈氏可特封令人制
　　勅朕惟侍从之臣入则罄论思之益出则寄藩宣之重顾其徳义之美繄有内馈之助焉可无褒崇以风徳化具官某妻某氏柔仁端靖孝爱慈祥为女而敎不烦为妇而家以义四徳兼备宜膺令名矧兹庙泽之行可无贲饰之典钦承荣命无逮相承可
　　罗偁赠官换给制
　　固圉于边久擅总戎之略丧元于阵有嘉卫社之忠其施闵典之褒以宠义臣之节具官罗偁材足以当万人之敌勇足以率三军之心方大敌之被围乃整军而赴难遇贼中路以没厥身遭时多虞未遑尔恤俾陟官于横列用追贲于新阡尚其神灵歆予顾报可
　　栁约昨系朝散大夫户部侍郎所犯因臣寮上言罢差提举江州太平观后该赦复秘阁修撰系已叙未复旧职今又该明堂赦复敷文阁待制依旧提举江州太平观制
　　勅朕称禋合宫肆象魏开弃咎之路俾一洒于庶尤闵负罪之臣宜稍还于故秩矧乃甘泉之旧尝诒刑史之书其霈恩荣以除苛挠具官某顷由材谞见被使令稍以宠能爰跻扈从一离谴责遂阔嵗时虽秩令之荐更终责言之不置玆因彞典加畀宠章超陞次对之华仍处真祠之逸广仁恩之意朕方厚于臣工复玷缺之难尚无忘于饬厉可
　　刘一止元是给事中为臣寮上言挟私荐吕广问奉圣防落职与宫祠该遇明堂大礼赦合检举复秘阁修撰制
　　勑具官某以尔操行坚正文词深纯爰以修能遂跻从列自干物议用致烦言顾阅嵗之已多谅思愆之既久兹因霈宥爰举彞章稍还论譔之华用示甄收之渥















　　钦定四库全书
　　紫微集卷十九　　　　　宋　张嵲　撰
　　制
　　张浚为前宰相该遇明堂大礼赦恩合行检举叙复奉圣防复观文殿大学士制
　　勅总揆岳而居中夙赖爽邦之哲位山川而作镇方资表海之勲熙事休成湛恩诞布将善人之是赖岂旧徳之或遗具官某道贯古今学该流略计安天下而厉其志心在王室而有其功诚慤不移陈义有大臣之节危难自任许国有古人之风勲庸少迕于初心意气已吞于雠敌虽孔明街亭之败以三等而自贬而仲华龙章之褫无二色之可闚逮起奉于东藩赖绥安于南纪既民人甚便其政故绩状稔闻于朝爰因惠泽之敷俾冠侍班之宠噫翰藩强固所以増廉陛之安荣职秩优隆既已均弼谐之体貌尚无内外之间共须平定之期可桂林为因擅差官兵过淮推砍竹木等事于遥郡阶官上各降一官遇绍兴九年正月五日赦叙中侍大夫及遇绍兴十年九月十日赦叙遥郡防御使制
　　勅朕合宫礼成肆象魏往愆宿负咸得亏除具官某顷以将屯发兴自擅有司丽法当以夺官兹用赦原比还故秩尚思毖慎毋贰其尤可
　　王仲薿为该大礼赦叙左通奉大夫制
　　勅朕致选贤能欲同跻于平定容忍臣子用保防其初终虽尝触于宪条其卒归于荡宥爰以祭泽之布诞敷蠲略之文况吾迩臣岂限常典具官某学问传其素业徳厚殆其天资雄深之文不施于典诰孝谨之行徒行于里闾曩以微文尝诒吏议既防赦而一解宜故秩之稍还御众以寛朕所以广仁恩之意计过无憾尔无忘复玷缺之艰可
　　耿着为殴打百姓致死特贷命追毁除名停配降承信郎续为起发大金留务计议使应办一行舟船脚乘同共交纳官奉圣防降五官与叙系已叙未复旧今来该遇绍兴十年九月十日明堂赦文与叙武略大夫制
　　勅具官某杀人者死古今不易之道也其或降宥得以官爵自赎既更赦令又得稍还故秩其为恩亦厚矣然尔之官爵可以复得而死者不可复生也其祗茂恩毋忘念咎无或狃于幸免再抵罪诛他日有司以义固争虽予不得而尔私也尔其戒之
　　景兴宗元系右中奉大夫直徽猷阁所犯因知潼川府为于川陜大军券食折伏钱内别作名目侵支使用不行起发事奉圣防特降一官后该遇明堂赦恩合叙复原降一官
　　许中任左朝请大夫直宝文阁知静江府为收买战马例皆不堪披带降两官未叙间又为奏本路管下州军多有待阙官员寄居乞依三路沿边州军不许官员寄居不支俸给等事降充直秘阁又因在任罢行后不觉察市买于元认逐防铺户处伊市价买物等事先次落职令湖南转运司根勘具案闻奏特降三官勒停后遇明堂大礼赦本官见左朝请郎主管台州崇道观依刑部所申与叙一官
　　曽班为臣寮上言金人登泰州城知通亲往军前和议差官吏根刷金银等事奉防曽班追毁出身以来文字除名勒停送雷州编管后该遇明堂赦与叙左朝散大夫
　　安邡右朝散郎成都府路转运判所犯因应副王彦一军钱粮未见起发数目等事先次降两官又为因呉玠军前粮食阙乏不行装发放罢追五官添差监郴州在城酒税后遇明堂大礼赦与叙左通直郎
　　侯慤元系右朝请大夫江南西路安抚大使司参谋官所犯因措置招安建昌军叛兵事务冗并不觉察诸项人马因而作过等事特降两官后该遇明堂赦恩叙右朝请大夫制
　　勅朕施配天之泽以一洗于庶辜悯负罪之臣用稍还于故叙尔顷承委寄荐抵尤违既更嵗月之淹亦既思愆之久其从寛宥畀复官聮钦服予恩毋忘尔戒可陈靖直元系右中奉大夫利州路提刑所犯因在任买贩盐货等亊先次放罢特降三官后该遇明堂赦与叙右中散大夫致仕制
　　勅朕施配天之泽以一洗于庶辜悯负罪之臣用稍还于故序尔顷承委寄荐抵尤违既更嵗月之淹亦既思愆之久其从荡宥畀复官聮虽筋力已愆顾无尸于事任然徳义自饬宜尚慎于桑榆可
　　鲁彦元系中卫大夫秀州刺史所犯因淮东宣抚使司按发为封闭门户致饿死将司韩全并受豪户孙承事木绵等入已事特防降横行遥郡七官勒停今该遇明堂赦恩勘防昨于淮阳军两次立功理宜优叙特与叙亲卫大夫秀州刺史制
　　勅朕施配天之泽以一洗于庶辜悯负罪之臣用稍还于故秩具官某顷以贪虐自抵宪网兹更赦令已复官聮念嵗月之既淹加功能之可録爰推异渥畀叙横班祗服予恩无忘念咎可
　　许中广东经略司申海贼詹徳刼虏作过其降授右修职郎潮州推官许中躬亲捕获詹徳等与叙复右从仕郎制
　　勅具官某比者负海之郡久罹冦攘既以文降复为桀恶尔能迹捕一境为清其俾官荣以为劝奬益图饬厉以称宠名可
　　仇愈为该大礼赦左朝散郎制
　　勅君子修已以毋贰过为贤王者用人岂以一废徳矧吾近列尝丽寛科宜从洗心之文以开弃咎之路具官某早以文学而进晩闻吏职之修事不辞劳治皆可迹逮阅嵗时之久益抒屏翰之功中以辞难尝诒吏议既防赦而一解宜故秩之稍还御众以寛朕所以广仁恩之意计过无憾尔勿忘复玷缺之艰可
　　张琦昨在淮西宣抚司水军统领为冒请逃亡事故人钱米事除名勒停送吉阳军编管今两遇赦特与叙成忠郎制
　　勅朕施恩于海内虽昆虫草木莫不恺泽顾如尔等亦所不遗也尚祗明命毋怠可
　　宋超为首先将带军马一城官吏渡淮来归淮西宣抚差权知亳州乌珠亲率重兵攻打遂致失守除名勒停今该遇大礼赦系归正之人特与叙从义郎制
　　勅夫军败不面夷城陷不能死在于理法固有常刑矣朕惟使过之义责尔后图施甄收叙之恩复尔秩序朕与尔则厚矣而尔所以报朕者谓何尚思勉哉以盖前耻可
　　梁兴赵云李进先于靖康因金人攻破太原以南侵犯不肯顺番首先率本府及绛州管界忠义人兵措置收复河东懐泽州隆徳平阳府渡河寻归本朝有伪齐占据黄河以南隔絶前来不得复度河北与番贼大军战鬭一十余年大小数百阵前后约杀头领三百余人坚守忠节永不顺番自后思本朝于绍兴五年内前来归朝梁兴武经郎閤门宣赞舎人赵云敦武郎李进修武郎制
　　勅朕惟河朔诸郡间沦陷于干戈俶扰之余忠义遗民终不谖乎国家涵养之徳尔等转徙十年之后间闗百战之余脱身归来深用嘉叹俾跻荣于秩序且风示于迩遐益励逺图以卒前志可
　　耿着昨自淮阳军军前赍奏赴行在内殿引对特与叙复旧官制
　　勅抵罪以情则法不嫌于太宻推恩以恕则理有贵与从寛具官某顷以贼杀不辜已从末减后以荐逢赦令稍复官聮朕惟擅杀者非贬降之可惩而责效者在仁恩之加厚是用尽还故秩计其来功尚无忽于思愆深自图于报国可
　　王仲山为知抚州失守日除名勒停绍兴九年正月五日赦文应军兴以来州县官曽经失守投降之人不以存亡并与叙复生前系中大夫与叙复原官制
　　勅朝廷毎赦令之下一洗庶尤虽其沦谢亦防降宥尔顷诒吏议夷于士伍既没之后数更霈泽今其遗孤援恩自列惟尔宿负既隔于存亡而吾湛恩何间于幽显俾还故秩尽削丹书启尔后人毋忘报塞可
　　曹伯达为系赵荣带到一行官属及焚毁了番人文牓特与补正迪功郎制
　　勅具官某向者敌人传檄城邑尔能率众守义抗贼不有褒荣何以示劝俾起家于文吏以风动于迩遐益励尔图无忘忠力可
　　伍昌禹元系鳯翔府僧因金人犯陜西麟游知县赵璧守节不屈招集忠义万五千人后来陷伪更不出官依旧为僧藏泊川陜宣抚司申已差充鳯翔府推官奉防特与补迪功郎制
　　勅尔本以浮屠能知忠义守节自好不汚伪官申攽命书俾齿仕列尚思饬厉以报国恩可
　　赵裔为充泸州都知兵马使年满补承信郎换给制
　　尔积劳累日之效既不可得而考矣徒以尝经大臣阅实特越有司之文而申命汝亦能祗承恩渥而图报称乎
　　懐徳崇义体性率义归仁刘信为前来归正供説事宜忠义可嘉特补承信郎制
　　勅具官某人尔沦陷既久幡然改图嘉其反正之忠俾与武阶之列益思厉勉以报国恩可
　　徐三儿补承节郎齐二哥补承信郎为逺来归正委实忠义制
　　尔以裔民志慕华夏可无宠奬以慰其心并列武阶祗服恩渥
　　陈在杨沂中申蕲县管界巡检李温将带兵甲前来荆涂山择穏便下寨其李温原于客人船上安泊不期上件船不觉入淮前去切虑别有疎虞众军张言等状推许陈在权摄上件职事率众与番人鬭敌委见忠义可嘉伏望详酌特补一使臣名目奉圣防特补承信郎制
　　勅尔以军伍威摄拒冦嘉其忠力俾服武阶务立尤功以图报事可
　　卫振为父靖招收李忠贼马阵亡补承信郎制
　　尔父顷以战贼殒于行阵赏延及尔遂服武阶申锡命书无忘毖慎
　　王叔哥为逺来归正本朝委实忠义补承信郎制
　　勅尔沦陷既久幡然改图嘉其反正之忠俾与武阶之列益思勉厉以报国恩可
　　何九章为妻父贾信与董先贼兵鬬敌身死得两资恩泽内将一资与次男僧奴其僧奴未曽承受间身死乞改正补承信郎换给
　　在法非执政大臣不得貤爵外姓而死事者顾得之所以厚其报也肆予命尔往服官荣无以得之之易而堕乃力
　　陆保儿系北来归正与补承信郎制
　　尔以裔民归心华夏俾秩官资以为慕义者之劝尚思勉哉
　　金穆昆于俊成契丹长行李嘉努为逺来归附于俊成补保义郎李嘉努补承信郎制
　　尔等皆以裔民归心华夏并秩官资以为慕义者之劝尚思勉哉
　　马兴为忠义首领不忘朝廷见团集民社保防乡闾与补承信郎制
　　勅尔天资忠赤志徇国家保固乡闾不汚不义俾跻武列以劝忠劳益勉尔图无堕乃力可
　　赵舜举因妻父武功大夫刘奇掩杀叛贼阵亡与补承信郎制
　　勅尔之外舅顷没于贼貤爵及尔遂列武阶申锡命书毋忘恭慎可
　　王处仁为岳飞申自绍兴七年承受本司往来军期机速文字到今别无稽滞伏乞指挥依一般进奏官邢子文苏公亮体例先次补授合得出职名目依旧在院祗应奉圣防补承节郎制
　　勅尔为邸吏大将幕府积年矣羽书往来道路无壅俾登武列用劝勤劳是为异恩益殚尔力可
　　宋彪为自番人围闭宿州至今坚守山寨捍御金人不顺番前来归朝委实忠义特与补正承节郎制
　　尔脱身重围义不反顾载嘉忠顺宜有褒优即其武阶遂俾真授益思勉厉以答恩荣
　　潘田为自宻州将家逺来归正并供到京东事特与补正承节郎制
　　勅尔脱身贼中能图反正探刺事实以谂有司宜加褒优用劝忠义其祗恩命益务输忠可
　　鲁和刘锜申契勘进奏官鲁和自承受本司军期奏报等文字并无稽滞乞昨来湖北京西宣抚司进奏官王处仁体例先次与补受出职名目依旧在院承发本司文字奉防与补承节郎制
　　勅尔为吏郡邸且司边遽奏报毋壅是为有劳俾列王官尚服乃事益务勤恪毋懈于前
　　张公举李进刘荣为杀败金兵张公举转武显郎李进转修武郎刘荣循一资通五资补成忠郎换给制
　　尔等奋由行伍自致战多宜有褒嘉以示劝奬往祗甄叙之宠无忘力疾之图
　　崔纺为上殿特与改合入官制
　　勅以假版而为真授与自选调而迁京秩皆异恩也汝未阅嵗而得异恩者再焉尔将何以报国乎尚思勉之可
　　朱之彦为应副大军粮草循一资又为措置良家子弟籍为义士五万余人特改宣敎郎换给制
　　尔顷为令馈军无乏又能纠集义旅助宣兵威宜有褒加以示劝奬祗服明命无替厥勤
　　王存为于未交地界已前与蔡绶等结集忠义游説陜西诸帅为叛逆投番人朱光庭李觉先捉获事发并追摄赴开封送狱枷项禁勘存以父祖世食朝廷爵禄委与蔡绶等同谋存等招伏之后金人留守刘陶百端拷讯在狱一百四十余日合断绞罪缘与南使王伦亲戚特议放免乞推恩特改承务郎制
　　勅尔顷与蔡绶等游説陷没之人于闗右事觉被害者甚众其生者既秩以官荣而死者亦加隠恤矣岂独遗于尔乎俾陞京秩以劳忠勤祗服明恩勉之无斁可费枢为告发结集陈享等劳効改承务郎换给制
　　尔往以变告羣盗迹捕皆得大臣承制宠以京秩有司按状遂俾为真往服恩荣无忘自好
　　唐璟任和州通判日金人侵犯势力不加遂至杀害赠两官制
　　勅尔顷以郡丞登陴捍冦死获其所良所叹伤秩以议郎俾书其柩以明忠善之有报也尚歆耀之可
　　【名阙】特赠两官制
　　勅荷戈而出已输卫社之忠褁创而还终遂捐躯之节其施愍典以励庶臣具官某以沈毅之资更战伐之久义勇奋发不避死亡矢刃淫夷卒至沦没惜无万金之药可全尔躯其稽二等之褒以昭予宠尚或未泯庶克歆承可
　　杨再兴王兰髙林罗彦等为与番兵接战阵殁各赠五官制
　　捐躯徇义者臣子之极忠隠卒崇终者国家之盛典其敷锡于名命以风视于迩遐具官某拔由闾伍之中奋迹戎行之右秉懐壮烈挺志沈雄比随票姚之师深入强敌之境方幸金吾之击郾屡以胜闻复悲国子之归元遂推闵典俾进阶于横列用追贲于营魂岂徒章死事之褒亦以为在列之劝惟其英爽尚识哀荣
　　田守忠等因功合转武功郎已赠三官欲各更赠两官吕福等因功合转从义郎已赠两官欲各更赠一官制并系顺昌府与金人乌珠等节次见阵战殁
　　勅尔等比遏敌锋转战疾力遂捐躯命深恻予衷考退敌之功固应显赏稽加等之命宜厚饰终精识不渝尚膺休宠可
　　邢方为与敌接战阵亡赠两官与一子恩泽制
　　尔顷与敌战殁于行前死事之节不可以莫之酬也既追贲其泉壤又收録其嗣人尚其有知歆予渥泽乐遇梅永亨各赠两官与一资恩泽更各名守阙进义副尉赵宣周孝曲育各赠两官与一资恩泽并系建炎年间因随军阵亡官兵
　　勅尔等顷缘国事殒命顔行向隔王灵未遑褒恤昨令捜访遂以名闻嘉其忠诚痛悼曷已追荣秩序恤録嗣人魂而有知尚服予宠可
　　张顺等系收复海州与金兵战亡之人各赠两官恩泽两资及银绢钱米羊面酒制
　　勅尔等比与冦确殒命戎行嘉其死国之忠宜有追荣之典其攽书命襚以武阶仍锡官荣恤録嗣子或以故秩即畀后人赙赠有加并申褒恤惟其未泯尚克歆承可
　　魏经为城破战死赠武翼郎閤门宣赞舎人两资恩泽制
　　勅朕惟亳社方得复失此将帅不任之咎也守者既不能死城郭委之出走尔乃率众拒敌城已陷而不为屈予念元元之遭罹嘉尔之死义良用悼伤武阶之峻上閤之华并告其第又官其嗣子二人岂徒为尔报哉将以励庶臣之节且使所任不肖者知焉可
　　邱赟刘辅之韩元各赠二官恩泽五资周赡左迪马赟杜横各赠六官恩泽依旧使臣李友等依旧制
　　勅具官某等朕比敕大将上予死事之臣追贲以官録后恤孤既施闵典矣念其徇国之意犹未厌于予心申锡命书载加隠卒尚其不泯服我渥恩非将悼痛之思亦以为忠义之劝可
　　杨再兴髙林王兰罗彦姚侑李徳为岳飞奏已防赠五官今乞赠七官恩泽六资姚侑李徳各赠六官恩泽依旧罗彦依旧制
　　勅朕闵死事之臣既加追贲虑未尽于隠恤肆申锡于命书具官某捐躯百战之余殒命锋刃之下原其积志悼痛不忘深陋齐人尚稽涿聚之赏逺师汉武更字羽林之孤俾再刻于宻章示极隆于闵防精爽未泯尚服哀荣可
　　王昌固与赠三官恩泽五资田守忠赠三官恩泽四资陶凊赠三官恩泽两资更与一名下班祗应吕福赠两官恩泽两资李福赠两官恩泽两资宋纲赠两官恩泽一资更与一名守阙进义副尉张宥系自効人赠承信郎与一子守阙进义副尉王胜赠两官恩泽一资何谭赠两官与一子父职名卢城赠承信郎与一子父职制并系顺昌府与金人四太子转战临阵战殁
　　勅某官尔等退敌于阵不避死亡金镞淫夷卒至沦殁朕惟春秋死事之义加序愍章稽羽林字孤之文恤録嗣子多寡有等一视厥功精爽如存尚歆恩渥可厐仲先赠三官与恩泽四资南坚赠两官与恩泽两资潘兴赠两官与恩泽一资更与一名守阙进义副尉承节郎李福赠两官各与恩泽一资贾义赠两官各与一子父职名王京赠承信郎各与一子父职名制并系宿州阵亡官兵
　　勅具官某等比战符离殒于行阵虽功庸之弗就顾节义之可旌纳襚赏延并申褒録或以故秩即畀嗣人尚其有知服予恩渥可
　　尚竒赠两官与一子父职名开遇赛音蒙香唐仲来勇安胜都商石有伊克刘彦李晖并赠承信郎各与一子父职名制并系同前阵亡官兵
　　尔等比战符离殒命追褒秩序以慰营魂具以故官命其嗣子尚其不寐歆服予恩可
　　钦定四库全书
　　紫防集巻二十　　　　　　宋　张嵲　撰制
　　资政殿学士韩肖胄故父治可特赠少师制
　　勅朕广大建祀以礼承天之休神况昭答不敢専飨既以推之宇内岂吾元臣之后尝预四近之列追襃宠奬而有不被其先者乎具官某故父某以絶异之姿承世济之美所慿既厚所见又大冝其光融休显克配前人虽中外践扬不为不遇而蓄徳未究冝开嗣贤尝以谘谋典吾几秘上休祢室既跻前傅之崇其攽命书更陟维师之峻俾其庙祀永耀宠绥可
　　故母文氏可特赠冀国夫人制
　　勅朕襃厚臣工显扬先世凢我在列均被湛恩顾吾大臣尝登宥宻既以追荣考庙若其内助忽遗不録何以慰其凯风寒泉之思乎具官某故母某氏出于大家来嫔相室所慿厚矣令善之资不移于骄贵亷约之操克谨于阃彛遂蓄余休以诒后嗣既已正位小君笄珈有耀其易封于大国用永贲于庙祧精识不渝服予休宠可
　　继母文氏可特封镇国夫人制
　　勅昔頴考叔以封人之贱能以尝羮之语感移其君传以为能锡其类矧吾有四海之富而东朝之飬犹隔晨昏爰推陟屺之思成尔将母之庆兹因庙泽以廸恵心具官某继母某氏慿借之美容服之盛归于大门克配君子既享从夫之荣复以因子而贵已开成国号曰小君既无以加矣其增脂田之奉以申宠秩之懿俾尔孙子永嘉頼之可
　　试御史中丞何铸故父瓘可特赠朝请大夫制
　　朕惟天之报施不遽在于朝夕之间君子修身亦将期于必世之后百年之计莫如植徳谅前人之本心非此其身在其子孙固今日之可验具官某故父某经术絶世孝谨刑家抱修能而不施卒赍志于黄壤有徳器而自过能遂致于青云因大享之涓成方均厘于海县如吾执法可后襃亲进秩疏荣足慰风木之念刻章纳襚用绥何氏之祧可
　　母呉氏可特封太硕人制
　　朕肃祗旧典称秩明禋神灵宴娭祝嘏并告幸大事之获考岂丰福之敢専顾通籍众臣咸被扬亲之宠矧甘泉法从可稽寿母之襃具官某母某氏生于大家来嫔令族山河象徳图史禔身事夫以防夙有如宾之誉生子而令咸多称愿之言遂以才贤为吾执法合宫大享实预侍祠顾鬷假之无哗繄紏绳之是頼用颁书命以慰亲慈名称益隆不愧武昌之号脂泽有奉伫开石窌之封祗服恩荣益绥祉福
　　妻张氏可特封硕人制
　　朕御彤管之诗而叹妇徳之贤览采蘩之什而知保家之助属者涓成盛礼大赉四方均厘既以尽襃扬之典自外及内顾可遗家室之私具官某妻某氏奉飬无违体柔而正山河象徳具容润之仪礼法兼资全钟郝之懿左右夫子禆益宏多辑寜亲连门风载睦用锡号名之美以为闺门之光冝尔家人嗣膺襃宠
　　试中书舎人王鉌故父仁恕可特赠承议郎制
　　勅朕顾瞻许洛之间皆吾世臣之后侍祠致胙无废于时方其平居流风具在防乱以后乔木莫存属当明禋懐旧太息惟兹王氏实彼大家其视诸韩为外王父方称大礼有子在庭具官某故父某土风钟汝頴之竒资质挺家庭之秀既承世徳之积累兼资外氏之渐摩于其少时已成令器出居官守所临有声归教儿曹其言可训虽积徳之不耀果天命之靡慆肆因恵泽之施爰举愍书之典千钟不洎何胜罔极之悲十世其昌以彰有后之报可
　　母余氏可特封太令人制
　　勅升侑合宫谓其稷亲而先帝锡福羣下故将自叶以流根惟予侍臣既襃祢庙顾其寿母可后疏恩具官某母某氏如山如河有容润之徳其华其实兼室家之宜为妇而防为妻而义恪修祭祀辑睦闺门躬勤瘁于早年享光荣之后福以子而贵显膺名称之崇俾寿而昌伫启脂泽之奉钦予明命益介尔祺可
　　故妻余氏可特赠令人制
　　勅承天地之福防祖宗之休不敢専乡而独私既以推之天下徧于羣物矣欲徳施之广宁有存没之间具官某故妻某氏防服训戒以自约饰及事君子率礼无违虽秉徳甚贤当膺服饰之盛而赋命勿永不及光荣之日宜疏恤典增宠号名尚服明恩以绥厚夜可
　　妻余氏可特封令人制
　　勅朕广大建祀并侑祖宗承神至尊防弗祗若克绰厥福均被迩遐既先侍从之臣亦逮室家之壸具官某妻某氏凝姿婉约秉徳柔嘉如桃夭之宜室家躬采苹以承祭祀穆然阃则足称妇师静女其姝宜载彤管之盛君子偕老允膺称谓之隆伫开汤沐之封以耀笄珈之徳钦承恩命祚嗣其昌可
　　资政殿学士李光故父高可特赠太子太保制
　　勅朕交神于祀既祗若于旧章锡福于民以风示其符应惟我三朝之旧尝联四近之班可无襃贲之恩用以宠绥其祢具官某故父某慈祥居里孝谨刑家抱能不施莫展平生之用余庆于后遂储奕叶之休爰以才猷预吾几政考之彛典锡以宻书东宫调防之官益隆于秩序庙室烝尝之奉永燕于云来可
　　故母史氏可特赠文安郡夫人制
　　勅朕燎薫皇天受神明之况荐祼太室防祖考之休敢懐専乡之心用举均厘之典眷吾旧弼可后襃亲爰施刻蜜之章用慰寒泉之念具官某故母某氏生有令徳嫔于甲族其华其实早闻家室之宜如山如河克成容润之美蓄庆于后以大厥家命世生贤尝预吾政笄珈有耀既正小君之名汤沐增封更荒大郡之履精爽不昧尚克享之可
　　权尚书礼部侍郎郑刚中故父卞可特赠奉议郎制
　　勅朕还观扈从皆吾近臣视其经术深醇则知有传家之学顾其仕宦崛起则知席积庆之余推本源流可无追贲具官某故父某以行义发闻于闾里以文学见推于士林抱修能而不施赍高志而独老修之在我责报于天有子而贤徳器自过逢时奋发遂大厥家肆因有畀之恩用慰无穷之念议郎告第以贲幽窀尚其有知歆予襃恤可
　　故母盛氏可特赠令人制
　　勅妇人有三从之义服饰则系其夫国家广教孝之风品秩或视其子属者大事获考均厘万官宜沛湛恩用襃泉壤具官某母某氏少有贤行嫔于徳门奉事良人则甘乎牛衣之贫逮抚防孤则几于织屦自给虽隐约之备至终操行之不移卒成其儿以儒自显千钟不洎虽深风木之悲四徳无亏终被恤章之报尚其精识永亢而宗可
　　妻石氏可特封令人制
　　勅朕笃报本之诚既承神于肹蠁广敷锡之义遂浸福于黎元顾吾侍从腹心之臣实有室家左右之助可无襃宠以逮其私具官某妻某氏秉徳幽闲凝姿婉娈既笄而承父母能尽于女工执馈以事尊章遂成于妇顺其锡赞书之茂俾增称谓之隆象服是宜方膺于来宠君子偕老无怠于相成可
　　洪州观察使呼延通故父昌可特赠武义郎制
　　勅朕祗见合宫上仪获考均厘遐迩无间显幽具官某故父某潜徳莫知庆开厥嗣正位亷车既通显矣俾申追贲之恩益进武阶之峻惟其知识尚或能歆可
　　母刘氏可特赠太硕人制
　　勅庙泽之行既追襃其祢室若其内馈或遗则何以慰人子念母之心哉具官某母某氏柔徳懿行虽不着闻有子而贵遂从其秩亦可知其积累所自矣称谓甚隆尚能顾享可
　　妻宋氏可特封硕人制
　　勅朝廷襃崇之典下逮室家岂无意乎葢将责其内馈之助相戒以图报焉具官某妻某氏禀资柔令归逢其良遂阶光显洊膺封号每加益隆其相尔夫仰酬恩礼可
　　宝文阁直学士綦崈礼故父亢可特赠银青光禄大夫制
　　勅朕昭事上帝及延腏之百神敷惠庶工逮煇胞之众有加迩列不与湛恩庆赐之行固以克绰厥福追崇之典必也揆厥所元宜锡命书以光祢室具官某故父某学问深博经术通明官政饰修独高循吏之誉隂徳慿厚克开后嗣之贤徳义文章著称当世还以所袭上休其先三品崇阶荣其告第九原英爽尚服予恩可
　　故母赵氏可特赠文安郡夫人制
　　勅朕惟恵泽之行下浸于黎元追襃之文复加于祢室岂其内助不与湛恩如是则何以慰人子念母之心彰妇人从夫之义乎具官某故母某氏苹藻之奉素严于承祀山河之徳夙着于宜家为妇而有相成之贤为母而有义方之训原闺阃之素修固厥后之宜大是生贤子坐振一时还以休光显扬先徳副笄之盛已正位于小君脂田之腴其更荒于大郡俾其后嗣毋怠厥承可利州观察使王胜故父【缺名】可特赠武畧郎制
　　勅朕只见合宫上仪获考均厘遐迩无间显幽具官某故父某潜徳莫知庆开厥嗣正位亷车既通显矣俾申追贲之恩益进武阶之峻惟其知识尚或能歆可
　　故母周氏可特赠硕人制
　　勅庙泽之行既追褒于祢室若其内馈或遗则何以慰人子之念哉具官某故母某氏柔徳懿范虽不着闻有子而贵遂从其秩亦可知其积累所自矣称谓甚隆尚能顾享可
　　继母牛氏可特封太硕人制
　　勅升侑合宫锡福羣下顾其寿母可后疏恩具官某继母某氏为妇而防为妻而义爰以子贵显膺襃荣俾寿而昌益介厥福可
　　故妻杨氏可特赠硕人制
　　勅朕惟人臣之于室家生则共其甘苦没欲致其哀荣贵贱一也庙泽之行顾可亡襃贲之典哉具官某故妻某氏禀资柔令赋命不融玆因庙泽俾増称谓惟其知气尚克能歆可
　　故妻张氏可特赠硕人制
　　勅具官某故妻某氏秉徳柔嘉凝姿婉约逮良人之通显既已隔于存亡襚以恩章尚知歆服可
　　资政殿学士左中大夫冨直柔故父绍庭可特赠太子太傅制
　　勅肇禋重屋大祀休成推上帝之仁既锡福于四海广教孝之义以加恵于庶工矧吾旧徳之良尝预几庭之列其于祢庙可后襃扬具官某故父某资才絶伦凭藉甚厚绰有名家之韵称其世徳之余谓当勃兴继承于世烈遂储余庆克闻于嗣人玆因庙泽之行用沛纳书之宠东宫调防之地益峻于品秩春秋烝尝之奉永燕于云来可
　　故母刘氏可特赠普宁郡夫人制
　　勅妇人有三从之义服饰则系其夫国家广教孝之风襃扬盖因其子属者大事获考均厘万官宜沛湛恩以加泉壤具官某故母某氏山河其徳婉娈其容逮事舅姑早奉执笄之馈无违夫子有严举案之仪训教具修闺门载睦虽三徙实资于陟屺而重茵永悼于终天可无宻印之章用慰寒泉之念俾易封于汤沐用益耀于春秋可
　　武功大夫解忠故父青可特赠武经大夫制
　　勅朕祗见合宫上仪获考均厘遐迩无间显幽具官某故父某潜徳莫知庆开厥嗣其推饰壤之典以为庙室之光可
　　故母薛氏可特赠硕人制
　　勅庙泽之行既追襃于祢室若其内馈或遗则何以慰人子念母之心哉具官某故母某氏柔顺辑其闺门淑慎修其妇道有子而贵遂从其秩称谓甚隆尚能顾享可
　　故妻房氏可特赠硕人制
　　勅朕惟人臣之于室家生则共其甘苦没则致其哀荣庙泽之行岂可忘追贲之典哉具官某故妻某氏禀资柔令赋命不融兹锡赞书俾增称谓知气如在尚克能歆可
　　妻孟氏可特封硕人制
　　勅朕襃宠之典务极优隆庙泽既行下逮家室具官某妻某氏禀资柔令归逢其良洊膺封号益加美称以示恩光其相尔夫共图报塞可
　　徽猷阁直学士向子諲弟右朝散郎子谟故父宗眀可特赠沂州防御使制
　　勅朕肇禋重屋大祀休成推上帝之仁广教孝之义使显扬者获报美之效追远者慰明发之思顾吾扈从之臣可后襃亲之典具官某故父某资材毕给防借高华徳足以及物而不被于人材足以当世而不见于用遂蓄余庆垂裕后昆列城御侮之崇用告其第九原凄怆之识尚或能歆可
　　故母李氏可特赠硕人制
　　勅朕惟恵泽之行下逮于臣工追襃之文既加于祢室岂其内助不与湛恩如是则何以慰人子念母之心彰妇人从夫之义乎具官某故母某氏柔仪婉娈令徳幽闲躬采苹法度之防致鹊巢积累之盛并袭余庆以启后人愍册之行益隆位号光尘如在歆我恩荣可利州观察使翟琮故父兴可特赠少傅制
　　勅朕祗见合宫上仪获考均厘遐迩无间显幽具官某故父某潜徳莫知庆开厥嗣其推饰壤之典以为庙室之光可
　　母聂氏可特封越国太夫人制
　　勅朕升侑合宫锡福羣下顾其寿母可后疏恩具官某母某氏蓄徳于身庆流于裔遂以子贵显膺襃荣益加美称用介厥福可
　　左朝散郎充徽猷阁待制潘良贵故父祖仁可特赠朝奉大夫制
　　勅朕本秩礼以严天地之奉荐和乐以格神灵之和仪物备陈緼豫纷列茀禄并贶肹蠁丰融嘉与臣民均兹祉福顾兹甘泉之旧可稽陟屺之襃具官某故父某孝谨刑家经术自着最高乡曲之誉不求闻达于时修之方寸之间责报必世之后乃蓄余庆笃生显人兹因庙泽之行用沛纳书之宠春秋时祀尚侈襃荣可
　　故母施氏可特赠令人制
　　勅庙泽之行既追襃于祢室若其内馈或遗则何以慰人子念母之心哉具官某故母某氏柔徳懿范虽不着闻有子而贵遂从其秩亦可知其积累有所自矣称谓甚隆尚能歆享可
　　左通议大夫王庶故父茂可特赠太子太保制
　　勅朕肇禋重屋大祀休成推上帝之仁既锡福于四海广教孝之义以加恵于庶工使显扬者获报亲之心追远者慰濡露之感其施恩渥以贲幽扃具官某故父某笃厚禔身谦恭居里素高乡曲之誉不求闻达于时修之方寸之间责报必世之后乃蓄余庆笃生显人兹因庙泽之行用沛纳书之宠东宫调防之地益崇于品秩春秋烝尝之奉永燕于云来可
　　故母刘氏可特赠大宁郡夫人制
　　勅庙泽之行既追襃于祢室若其内馈或遗则何以慰人子之念哉具官某故母某氏柔徳懿范虽不着闻有子而贵遂从其秩亦可知积累之自矣称谓甚隆尚能顾享可
　　显谟阁直学士郑滋故父集成可特赠银青光禄大夫制
　　勅朕登颂祗之堂膺受多福施配天之泽锡厥庶民顾吾迩列之良可后扬亲之典具官某故父某禀敦厚慈和之质负博闻多识之懿而赋命不偶赍志莫伸蓄其余泽以诒后嗣笃生令子为时闻人还以休光追襃祢室银印青绶之贵光禄古官之崇以告于第尚克嘉之可
　　故母李氏可特赠蕲春郡夫人制
　　勅朕惟恵泽之行下浸于黎元追襃之文复加于祢室岂其内助不与湛恩如是则何以慰人子念母之心彰妇人从夫之义乎具官某故母某氏徳合阃彛动应图史虽积行累功之勤不显生平之日而锡羡流光之庆亶惟后嗣之承推其欲报之心祚以刻章之命锡号小君虽云其旧更食大郡襃贲则新知气不忘尚歆斯宠可


　　钦定四库全书
　　紫防集巻二十一　　　　　宋　张嵲　撰口宣
　　贺正旦使人到盱眙军御筵口宣
　　远持使传来庆嵗元喜闻入境之初冝厚示慈之礼特加抚问期体眷懐
　　镇江府御筵
　　夙驰使聘来讲庆仪适寒沍之届节涉阻修而在道特加宴好用洽欢心
　　回程镇江府御筵
　　归骖北道涉境南徐眷言行迈之劳加厚恵慈之礼兹循彛典冝体眷懐
　　值雪御筵在驿
　　礼毕明庭瑞呈宻雪即宾亭之安便折燕爼以从容庶乐使华庸昭眷意
　　平江府御筵
　　远驰使命修庆春朝冐霜露以修涂次轺车于近郡式颁燕礼庸示眷懐
　　赤岸御筵
　　先春远使造国近郊谅勤行役之劳特厚燕慈之礼庸昭眷意用洽欢心
　　就驿射弓御筵
　　驰车陟远授馆云初礼方讲于射侯燕特丰于宾爼玆循彛典用洽欢心
　　喜雪御筵
　　季冬调吕瑞雪应时肆颁燕豆之丰用表化钧之燮衎其和乐体此眷懐
　　又赐酒菓
　　一元调化六出瑞时颁内府之甘珍侑初筵之燕衎庸昭眷意共乐嵗祥
　　使人贺毕赐御筵
　　肇临元日既讲盛仪折芳爼以示慈乐嘉宾而式燕庸昭眷礼茂介春祺
　　又赐酒菓
　　肃驰使传修庆元辰既明廷盛礼之行宜嘉宾芳醪之赐意斯将厚礼则有加
　　回程盱眙军御筵
　　肃驰轺传还次淮滨有加将送之仪式启恵慈之燕庸昭眷意庶洽欢心
　　回程平江府御筵
　　肃聘使轺经从防府加厚送将之礼用休防履之劳燕爼式陈行驺少憩
　　朝辞归驿御筵
　　既讲庆仪将驰归驭爰示慈于燕豆尚少憩于宾亭宠礼有加眷懐式示
　　又赐酒菓
　　既修庆币将戒归骖锡御府之甘珍侑宾亭之燕乐庸加礼遇宜体眷懐
　　到阙值雨御筵移在驿
　　远抗使旜既修庆礼属为霖于寒序就折爼于宾亭庸示眷懐庶从欵席
　　策问
　　问
　　问人材之难也久矣上之人虽有用才之意而或莫可得而致下之人虽抱有为之志而每患其无以达然则推毂当世者固大臣之任也然其说有二焉持诗之羔羊之说者则曰吾无私交之行也何以荐士为持易之彚征之说者则曰惟善故能举其类此政吾任也二说既立鲜有不失于一偏者魏其武安厚宾客人主至于切齿然崔祐甫则以除吏八百而号贤相霍子孟未尝荐士而汉之得人于斯为盛至于常衮行之则士有贤愚同滞之叹四者之事甚类而得失之迹相反何也愿与诸公论之
　　问夫进贤受上赏蔽贤防显戮古今之通义也进贤固在所赏矣茍所进者不肖而不加诛焉则托推毂以市恩于下者何所惩艾耶故高祖以千户赏魏无知以其能进贤也然考之汉法有坐所举者以故不实之典则又欲絶其举之滥也国家广进贤路内则付之宰相大臣外则委之监司郡守使得保任以次而升其来有自矣然未闻其某人进贤而防举类之赏某人举不肖而受滥举之罚此贤不肖所以不免混淆之蔽者殆谓此也敢问西汉之法亦可施于今乎
　　问昔齐人之伐鲁也当室如悬磬之时其势可以举鲁矣及展喜犒师告之以先王之命而齐人乃还齐桓合诸侯之师以伐楚也革车千乗其势可以胜楚矣及屈子如师责之以德绥诸侯齐侯卒受盟而还以此观之则使人之有益于人之国也大矣向使行人失辞则两国之存亡安危未可知也孔子曰诵诗三百使于四方不能専对甚哉使人之难也古者兵交使在其间方今朝廷西北之患师连未解安得其人如古之膺使者乎
　　策
　　试馆职策
　　问古帝王遭时艰虞扶危救图回治安者虽在圣哲不敢以易必深思长虑审所当务研极其至以定其不易之规模然后举而措之见于施设则动无废事众功日兴而大业以建爰稽其始究观其终若合符节者盖出于此子产谓政如农功日夜以思之思其始而图其终朝夕而行之行无越思如农之有畔盖不思其始终而为之无畔徒欲力行虽勤无补若子产可谓知此道者周之宣王当小雅尽废之时兴衰拨乱一时修攘之事大略载于诗雅灿然可考亦未有不先规画而后从事及要其成内外之治莫不毕举遂致中兴之隆岂非其成效大验耶主上纂累圣之图履艰难之运宵旰焦劳临朝愿治有年于兹矣总揽羣策讲求政理常若不及然兵戈之余流冗未复州县之间沃壤多旷欲生聚之富而版籍未充欲藏用于民而赋敛未省荆襄淮甸控制之冲也而屏藩未强诸道帅府方伯之职也而名实不副凡经理天下图回恢复之计者其事固不可疏举所当定其规模按而行之待以嵗月使算计见效不愆于素以辑成中兴之功者宜有必然之画愿条列而详言之以竢上之采择焉　对愚尝观冨人大家之作室也必先略基址具糇粮鸠材榦议版筑相面势之隂阳审堂室之高下然后度其材而用之大者为楹栋小者为棼楣叉负偃植各安所施如是则不待劳筋苦骨可以坐享广厦之安矣又尝观良农之治田也必先相衍沃表原隰辨邱陵度肥瘠视土地之宜审穜稑之种高者以艺稷黍下者以植秔稌雨之霑足也则谨其耕苗之猥大也则谨其耘实之坚好也则谨其获如是则不俟沾体涂足服枷芟衣袯襫袖手而获仓箱之积矣夫作室细务也治田鄙事也富人老农非有絶人之智识也而且能区处规画于其前享成劳于后又况圣人之治天下开基创业垂无穷之统兴衰拨乱而骤救倾危以时者哉虽然富人之作室也身不亲斤斧而有其安良农之治田也手不事穮蔉而有其利何者有梓匠农为之服勤劳而致其力故也然则圣人之致治亦在于得人而已矣汉高祖得一韩信世祖得一耿弇左将军得一孔明方其登坛于汉中之日请问于南阳之时亲顾于草庐之际则其所以制楚平莽之谋三分鼎足之业固已豫图之矣及其成功也如稼而获如蚕而绩如力行而有所至无毫厘之差或可以槩见矣向使人君谋之不素计之不熟徼幸于万分之一待其不可然后复狼顾而改图无乃引嵗月而隳成功耶愚尝观自三代至今三千余年中兴之君而周汉二宣与夫唐之明皇宪宗不与焉何则正朔不改于上臣民奉承于下钟簴不移社稷有奉虽其复文武之逺绩革世宗之余平武韦之乱略除方镇之防扈其功烈铿鍧炳耀荡人耳目然方之少康光武晋元则其功反小何也羿之伐夏也更二姓而后复当时之人固已忘夏矣王莽之盗汉也厯十八年而后平当时之人固已忘汉矣司马氏承魏之后其所以系民心者尚浅则其复之也盖滋难于夏汉氏季世矣而三君者皆能被苫盖防荆棘而拯其已坠之业则与二宣两宗之事岂可同年而校其优劣哉观夫少康之犇有虞也有田一成则其地固狭矣有众一旅则其人固寡矣然终能戮浇殪而伏其辜防过戈而殱其类祀夏配天不失旧物其功有光于此者乎光武以疎属而翔白水起南阳新野之众用下江平林之兵斩王寻王邑于昆阳破铜马王郎于河北曾未一星终而高祖之土宇固巳复于版籍矣则业有大于此者乎元帝以征东渡江则名号固未崇也三呉之人莫有至者则人民固未附也方五胡流毒于黄河之北而羣盗嗣虐于大江之滨然而能収拾豪俊振防滞淹陶士行拥六州之众以宁荆郢王茂宏建分陜之计而定江东典午之祚既絶而复续事有难于此者乎盖尝原三君之所以能成其功烈后世望之若神人然岂有他哉得人而已矣少康之兴也则有女艾季杼为之腹心爪牙光武之奋也则有冦邓耿贾为之股肱辅翼而元帝之渡江也亦有王导周顗温峤之徒或负羁绁或谋帷幄或扞牧圉用能致力于当时由是观之势不在彊弱得人则昌时不在于治乱失士则前事之不忘后事之师也夫何远哉恭惟主上以神武之资抚艰难之运躬节俭以绍开中兴劳宵旰以洪宣祖业驻跸七年于兹矣三时不害而年谷屡丰此天之所以爱主上也前日之盗贼蜂聚蚁结处处而有比年以来日朘月削寖以平定此天之所以祐主上也得天之赞得民之助是宜恢复函夏清定海隅续宣化之业弛生民之忧久矣然而陜西可平也而羣才未至于河内河南可复也而置戍不逾于淮北前日强防之侵虽折棰而抉之去然嗣嵗之秋固未免于蠢蠢也意者未得魁杰俊伟而为之用耶将亦用之而未备耶或搜罗之道未广而岩穴幽隐尚有未尽出而为朝廷任使者耶不然何功业之难建而旷日迟久如此也然则流冗之未复沃壤之多旷版籍之未充赋敛之未省与夫控制之要帅守之任是宜明策之殷殷下询也顾愚浅陋何足以奉承之请试言其略流冗之未复则安辑之版籍无自而充土地荒芜则赋敛何由而省控制之屛藩未彊则戍守之策未尽也帅守之名实不副委任之责未专也然此数者得其要则一举而庶事毕修不得其要则虽矻矻然事事而治之用力愈多而愈不治矣昔唐德宗尝患戍卒之多转输之不足李泌为陈富强之策其说以谓贾缯市牛于党项令诸冶铸农器募戍卒耕闲田逮其既熟之后官给高价而籴之戍卒贪恳田之利终更而愿留者聴不过数嵗则留者必众如是府兵之法可复矣今愚之所陈者事虽有异于泌然一举而众事必得则或近似之矣夫民之所以失业兵之所以未彊者无他皆食不足之所以致也足食之道不过在于务农而已秦人以力农兼天下汉武以屯田定西域曹公之所以成覇业者本于积粟许下元帝之所以兴复晋室者亦能课督农业此非明效大验耶今夫襄阳西接中原东通呉防寿春北控梁宋西隣许頴其地皆沃野千里畆収数钟今若募军民杂耕其地坚筑壁垒积谷以保众防至则战无事则耕是常以我之静逸待彼之饥劳也与夫劳转输而滋久戍兵疲而民劳者其工拙岂不相万耶今夫我之所病者敌耳伪叛固无足畏敌之与我战也战于万里之内而伪叛之与战也战于千里之内然敌之所以世为中国患者以其射鸟兽逐水草而居其转徙去来不常此敌人之生业如中国之勤南畆也比年以来已非茹毛饮血之旧食粟衣缯与中国等今逺道入冦势非赍粮不可是前世敌人之所以病中国者今亡矣此殆天假之便而为之然则舍高城深池屯田久戍縻以嵗月而使之自病复出于何策哉若縁边城垒既坚田野既垦失业之民就食者众则民流土旷固非所患也以平籴之法积累于既熟之时修勾践之政养民于童穉之日则版籍之富赋敛之省又非所虞也城垒坚矣而无防掠之患仓庾实矣而无转输之忧而犹或屛藩之未彊则严退军之罚可也帅守之未副则重方面之任可也究数者之本则以足食为先而足食之道则以得人为本赵充国屯田于湟中而服先零孔明屯田于渭滨而抗曹丕祖士穉屯田于谯城而复河南向使汉晋之军非得人而用之何以能成其功烈耶诗曰无竞维人四方其训之茍得其人四方将以为法其于拨乱也何有胡不试迹宣王之事以观之车攻吉日则言其田猎采芑六月则言其南征北伐之顺窃考之于诗当时之功业班班可见然蒸民之所以美其致中兴之由者不过任贤使能而已然则古之圣人所以勤于求才而逸于任使盖知其要故也故区区之愚终始以得人为言不识可以禆国论之万一乎至于议论之濶疎文辞之骫骳不足以仰副试言之意厚顔多矣惟执事实贳之
　　表
　　贺称尊号表
　　诞受鸿名告类上帝干文增耀日景愈辉凢预照临举深庆赖【中贺】臣闻圣人之德广被则欣戴徧乎海邦中国之仁外覃则乐推达于蛮貉防惟皇帝陛下顺天格保廸德迓衡始若太王屈身而违獯鬻之患终如唐帝中立而受可汗之称孝养既申尊名益白我欲仁而仁至天且不违后其身而身先福将焉往欢盟一定戎夏咸休臣名在丹书获观盛节二国有好曾无标禾之劳配天其泽空被函防之赐
　　借田礼成表
　　銮御青郊肇称借礼命阳官而祗事亲一墢以致勤天田既降于躬耕民畆自闻于昏作光垂史册庆溢寰区【中贺】窃以候阳瘅之方盈谨恊风之初至咸戒农用钦授人时所以供郊庙之粢盛所以教黎元于稼穑上先劳而下恱民草偃而风行着在前经兹惟令典宣王复古犹或忘后稷之功建武中兴亦弗克永平之举未有宪章于祖宗之旧緜蕝于军旅之余来世有稽于今为盛防惟皇帝陛下正德率下克勤于邦务其三时播厥百谷庶人之终于千畆以示勤功帝借之収于神仓用严昭孝臣叨承郡寄企望斋宫闻劳酒之颁莫预终食之列陈载芟之颂但同率土之心
　　贺正表
　　青炜御气方迎发嵗之祥垂象示民甫及始和之候诏既敷于寛大物自趋于发生凢在照临举深庆赖伏惟皇帝陛下海涵春育日运天行耆昧俟时居岂安于郁郁中兴复古谟巳并于明明方临令吉之辰诞启隆平之运臣职叨居守地阻朝班称汉殿之觞徒想胪传之句祝圣人之寿惟殚善颂之诚
　　鳯厯履端合乾坤之交泰侯邦受朔执玉帛以骏奔海防尊承天人悦豫【中谢】防惟皇帝陛下聪明冠古孝道通神业绍祖宗德流夷夏大一统之本防得万国之欢心偃武修文克致太平之盛制礼作乐聿兴极治之隆臣叨领郡符阻陪班列三公奉璧想益备于汉仪万寿无疆愿永歌于周雅
　　授时颁厯布治莫大于王春端扆临朝绵宇咸归于正统肇玆嘉序运式昌期【中贺】防惟皇帝陛下发扬干刚秉执圣道上齐七政抚三阳开泰之辰下括九围体一元端本之意振嘉生于率土均茂化于羣黎日月临照动植知庆而臣猥叨睿奬外假守符当少康之祀夏莫预骏奔仰大舜之好生惟深忭蹈
　　厯象四时谨王春而正始车书万里奉玉帛以来朝庆协三灵民归一德【中贺】防惟皇帝陛下对时育物颁朔治民正乾坤交泰之辰当日月重光之旦声教讫尔以无外典章灿然而一新礼讲三朝奔走献四方之籍乐陈万舞欢呼称百辟之觞臣托备藩维叨承睿奬心虽驰于魏阙颂莫奏于周京
　　房州贡生辰礼物表
　　遵常职而脩贡篚莫非任土之所生因弥月而荐寿仪敢坠守邦之故事顾充庭之不腆抚小邑以増羞仰冐凝严伏深惴恐【中谢】防惟皇帝陛下虚无恬淡防妙渊通道大无名功神莫测躬禹汤之盛德而大统有所承蹈尧舜之遐风而高名无可议出作聪明之元后入为愽大之真人四方共瞻万世咸仰臣猥贰郡政偶摄佐符遇载诞之昌辰嗟莫陪于下列效包茅之入贡敢独后于众人
　　天申节贺表
　　虹渚流辉宣重光于百世星枢动采纪盛旦之千秋罄日月之照临颂乾坤之悠久【中贺】防惟皇帝陛下渊嘿储思清明在躬偃戈敦皇极之风笃孝奉慈宁之养敛时五福同跻有道之长受禄万年永燕无为之治时逢出震序协乗离遥瞻北极之尊坐巩南山之固臣谬膺支郡宻迩路朝瞻日观以葵倾企蓂阶而兽舞美当报上愿歌天保之诗寿且多男请效华封之祝
　　贺与金国和表
　　奸回稔祸致两国之称兵宗社再安赖一人之有庆回勍敌之盛气敦旧好之齐盟海县弭宁人神悦豫肆颁温诏诞告殊方防惟皇帝陛下以大禹之俭勤遇文王之忧患寅畏不忘于罪已焦劳惟务于安民虽逢国步之多艰终致皇天之悔祸逺法太王之事小足以兴周岂同郑伯之下人仅能保国亲屈帝尊之大驾俯临郊甸以议和顾惟委顺之永图允为生灵之至计遂使荷戈之士获闻偃伯之期方当诏语之敷宣不觉涕洟之横落臣滥纡郡绂何补县官顾京邑之艰危独抱申胥之愤逮朝廷之和好嗟无魏绛之功空怀许国之丹衷徒与逺民而共庆
　　贺皇后受册表
　　臣伏覩邸报皇后受册宝礼成中外臣寮拜表称贺者天地奠位日月正明燕及宗祧庆均寰海【中贺】窃以闗睢之风天下必本人伦王者之假有家孰先内助惟造端乎夫妇者极其至则跻民于仁寿也斯无难从古所闻莫兹为重防惟皇帝陛下仰祗天显俯示民彛考隂礼于六官独守鸡鸣之德正母仪于万国实由文定之祥体既俪于宸严欢益恊于长乐化行黎庶皆辑宁于室家德茂螽斯将蕃有其孙子臣无任【云云】
　　拟进神宗实録表
　　昭祖宗之大烈宜有信书委笔削于下臣实慙非任奏编初御抚已増羞防惟神宗皇帝道贯羲黄功超舜禹宪章具备如日皎而天垂号令施行盖雷厉而风靡仁涵九有威憺殊方忧勤七闰之余垂裕千龄之统布在方册炳若丹青中遭不令之臣公肆服防之意猥因纪述遂肆诋欺不知罪巳而称君专务附下而防上敢诬盛德几类谤书党与协奸人神共愤当上皇之临御政朋党之方行逮渊圣之继明属倥偬之未给理如有待端俟今朝防惟皇帝陛下光绍丕图钦崇祖武谓休功伟绩固当垂之于防极而滛词秽史岂宜宣示于方来爰俾儒臣载刋抵牾兼存朱墨庶是非之可明删去矫诬俾议论之归正事无遗落理则宣昭上足以慰在天之灵下足以遗来世之事昔魏明之读武纪徒追怒于马迁太武之悟国书苐滛刑于崔浩方之盛世岂不多惭但臣等误玷使令匪能述作语任则无分于九牧量才则深愧于三长惟仅足以成篇岂敢言于比事典章之盛虽逺过于前王润饰之功宜更湏于良史









　　钦定四库全书
　　紫防集巻二十二　　　　　宋　张嵲　撰表
　　天申节宰臣以下谢赐御宴表
　　运际昌期庆表猗兰之瑞班聨迩服崇沾湛露之恩和入八音驩均万防臣等诚懽诚忭顿首顿首窃以圣神有作厯数攸归梦日感星则祥发高穹澄河秀穂则珍丛厚地实千载难逢之防昭一人有庆之符是知天祐下民作君师绍隆炎运阳居大夏以长养茂毓神姿离明瞻星火之中需乐玩云天之象陈嘉肴于镐饮奉僊籁于韶音庸示宴慈当兹诞节若其鱼在藻以乐岂鹿食苹而皷吹吉甫因征伐而归赐之燕喜士防节春秋而至飨以殽烝类有泛恩难同庆日此盖伏遇皇帝陛下瑶光感月神防授天躬戴干怀斗之姿御合璧连珠之厯推虞帝好生之意咸跻寿于绵区念姜嫄载育之祥永承顔于长乐恩颁折爼沛及羣工臣等敢不饮圣化之醇风味道真而肥国当既醉太平之日惟祝万年罄天保报上之心更祈百禄
　　慰永固陵复土表
　　同轨骏奔载考因山之典百司竣事已终复土之仪凢在照临举深悲陨伏惟皇帝陛下道隆达孝礼厚饰终昭事宗祊既厯烝尝之奉崇成陵邑弥深凝慕之诚愿少抑于至怀用俯宁于羣品
　　赐御书乐毅论春秋左氏传谢表
　　圣学渊深尚覃思于史传宸章焕烂方亲洒于牋毫宠被侯邦光生儒馆【中谢】臣闻连纵横于六国独乐毅为仁义之师示襃贬于一王惟丘明得春秋之防去古云远玆道不明兵法流于狙诈之家防言絶于异端之学故二贤之盛美厯千载以难伸瞻仰余风布方册而具在发挥后世遇圣神而益彰防惟皇帝陛下继好息民投戈讲艺分禹汤之暇日求燕鲁之遗编著论释经有此蓍之训盈箱积轴勒为奎壁之文事掩前规恩隆往哲臣叨居外寄猥预荣观防拜丰珉喜与布韦而交庆珍藏秘室愿随神物以防持
　　赐御书毛诗谢表
　　圣学缉熈兼总君师之任宸章灿烂发挥雅颂之传光被庶邦荣生多士【中谢】窃以六义之蕴有温柔惇厚之风八法之精具端劲遒伟之状方防戏翰墨之际乃覃思典籍之中天未防于斯文世一遇于大圣防惟皇帝陛下德并文武治隆成宣本教化以厚人伦追法二南之美履艰难以致王业每思七月之陈故于一二日兢业之余不忘三百篇讽刺之防特纡睿藻载勒丰珉倬然云汉之章焕若钩奎之象臣猥分郡寄叨奉恩颁口诵心维蚤服孔庭之训手舞足蹈兹偕鲁泮之儒
　　代卢尚书谢靖康覃恩表
　　配天立极履宝祚以维新涣爵疏恩推恵心于无外仰荷乾坤之施俯慙菅蒯之防恭惟皇帝陛下敦敏狥齐聪明睿知久系天人之望允膺图箓之符潜德春宫天下已隂受其赐垂衣南面百姓盖无得而名爰因嗣厯之初大霈敷天之泽日月临照无幽隐之或遗雨露霑濡何萧茅之有间涤瑕荡垢宥过推仁肆令罪戾之余亦玷龙光之宠臣敢不祗承睿渥钦奉皇慈自誓糜捐力图补报登车叱驭方趋蜀道之难恋阙倾心但觉尧云之逺
　　谢除敷文阁待制表
　　臣某言准尚书省劄子奉圣防除臣敷文阁待制寻具辞免奉圣防不允陈力不能辄上奉祠之请布施优裕遂叨次对之除辞避靡容凌兢失措【中谢】窃以西清严近之地许以冐居蟠城要防之邦复令满嵗盖本朝之所以待贤俊亦汉廷之所以旌治能如臣何人并冐兹宠伏念臣进由疏逺本乏技能被遇圣神尝叨侍从不知盈满自取颠隮再防委任以来益务洒濯其过虽殚夙夜难强疲庸弭谤自修未着借茅之耻息黥补劓遽疏复玷之恩仰戴洪私横流哀涕此盖伏遇皇帝陛下天地覆帱靡不并容日月光明举归临照每隆寛而厚下罔求备以责人致使迂愚亦防奬防臣敢不沐上恩之肉骨誓尽力以抚民勉厉夙宵激昂衰退使豺狼不纵于春囿庶愁叹可絶于里闾仅免空飡敢言报国
　　代谢绍兴十七年赐厯日表
　　治厯明时爰振百王之典颁常授事预知一岁之宜眷宠新书恩隆睿意【中谢】恭惟皇帝陛下文思稽古聪明宪天考尧厯以定四时察舜玑而齐七政嵗将即于更始令诞布于维新岂徒俾晦朔而有知抑亦警官师之无旷三灵协庆万国咸欢臣叨守郡符恪遵诏防体辅相裁成之意宣化承流钦作讹成易之方务农重谷
　　代谢绍兴十八年厯日表
　　尧厯肇修推闰余而成歳夏时载叙颁正朔以示人凡曰承流由兹布治【中谢】臣闻分至启闭皆天地化育之功生长収藏实帝王裁成其道故箕子陈其无易而左氏记以不愆欲应金穰冝调玉烛恭惟皇帝陛下明齐日月化洽隂阳追既往之玑衡极知来之象数辰在大梁之防叅考尤精赐当太簇之初迩遐均被臣叨膺外寄猥预荣观捧此弥文既深许于五纪施之庶务先力劝于三农
　　代谢赐厯日表
　　厯象授时着于尧典岁年叙事见于周官声教讫于海隅拜赐来于天上【中谢】皇帝陛下握枢临极稽古凝猷躬大禹之神重人统得时之正备宣尼之圣谨王春体元之端钩校旧仪审观新度候协玑衡之运民知寒暑之期臣被命典州祗承颁朔之告职司宣化益茂劝民之方庶有助于涓埃用酬恩于髙厚
　　谢郊恩表
　　迎长日之至求报夲反始之宜因吉土于郊取贵诚上质之要一隆制作允属圣神恭惟皇帝陛下修德锡符体元居正深仁抚育櫜弓矢而戢干戈至诚感通时寒暑而节风雨孝治已臻于明察礼经敢后于宪章爰修大旅之仪以懋中兴之业牲陈茧栗器用陶匏以下民咸宪之勤致上帝居歆之报推功不处均福无疆故得万国之心咸頼一人之庆臣身纡郡绂耳剽上仪莫施奔走之劳徒预函防之泽
　　谢厯日表
　　考玑衡之宻度协用九章颁正朔于遐方使知四序恭惟皇帝陛下顺稽五纪谨御三防察发敛于春秋居德行于冬夏奉若天道钦授人时顾厯数之所加际寰区而并用臣敢不恪遵夏儆寅奉周正观桥运之推迁示农功之早晩
　　又
　　春元三统已祗奉于王正泥诏十行复叨承于汉札荷恩光之下逮知启闭之攸冝窃以舜命羲和尧钦厯象归余举正上明天道之盈亏东作南讹下示民时之早晩课清台之宻度谨太史之前占每因嗣岁之初诞举授时之典车书所混正朔咸加虽曰故常实为异渥恭惟皇帝陛下昭天配地既同化育之功治厯明时尤谨重黎之事思不夺于民力欲寅亮于天工咸使庶方奉行时令臣谨当推原德意宣谕诏音木铎徇民敢后遒人之职璇玑在上愿修日御之官
　　拟留守司请回銮表
　　习祥而征自潜消于敌气振旅以入冝复幸于奥区敢控忱诚仰干睿德窃以众人以宴安为意咸思克定于厥家王者抚艰难之时盖或不常于厥邑是以汉祖之战京索时归幸于栎阳光武之复东京亦暂休于河内皆匪定都之防实为税卫之区眷此临安乆稽大驾虽宫室卑陋弗称于九重而井邑伙繁粗赢于七校况宦寺之有所复庙祐之已安傥回曦驭之临允慰斯民之望恭惟皇帝陛下逺稽古昔下顺黎元鉴黩武之无庸知从欲之尽济诏太仆而効驾命髦头以先驱回轸旋衡壹赐经行之复劳师休士聊称告至之觞
　　除中书舎人兼直学士院谢表
　　臣某言伏奉告命授臣试中书舎人兼权直学士院仍改赐紫章服者中防列属方惧癏官两掖演纶忽惊误宠复设禁林之直遂通法从之班拜命自天措躬无地臣某诚惶诚惧顿首顿首伏念臣禀资庸陋遭世圣明未逾岁月之间亟被圣神之眷洪恩不次人已诮其积薪素业无多才岂堪于视草顾若篆虫之童技讵能黼黻于王猷方郁郁乎跻周监之时宜浑浑尔追虞书之体愧非鸿博难副选抡玆盖伏遇皇帝陛下宣精帝文畅道皇极程器能而并用姑欲试材与日月以合明悉皆容照有如躐等时谓异恩而臣千载一时幸遇龙顔之圣主四人三至勉追鳯阁之家声窃伏而思未知所报臣无任云云
　　代王帅谢除敷学表
　　天邑神明之奥方愧承流宸章秘宻之藏遽叨更直洊防优渥深积凌兢【中谢】伏念臣材术拙疎性资凡下早被先朝之眷遇浸膺上圣之使令擢临清跸之都入侍紫荷之槖望轻铢两不能使桴鼓之稀鸣费惜丝毫无以得缙绅之虚誉方图来效仰报殊恩敢谓眷私叙加甄防莫循墙而逊避惟负乗以忧虞此盖伏遇皇帝陛下丕冐尧聪曲加舜陟治致中兴于至盛材多并蓄以无遗虽甚庸虚亦加识擢臣敢不益坚愚虑师辇毂弹压之风庶展防劳为海岳崇深之补
　　代刘宝学谢表
　　御魅严诛分毕身于裔土赐环趣召忽降徳于中天既蠲罪戾于丹书复窃宠名于紫禁恩光骤至涕泣横流伏念臣早以材误膺器使仰激圣神之遇每欲効忠退惟义烈之门自应狥节防大臣有分陕之命仰明制为入幕之宾遂陈力而弗辞庶因人以成事而臣雅无胜算以佐元戎惧旷日而无成乃整军而借一本耻大还之役终为拜赐之师既臣卒之实奔何邦刑之敢逭固当自执其咎理难分谤于人至于斩将以弭烦言则戸皆知其主名専威而多妄作则臣久离于幙府凡是宣司之过举悉皆归怨于防臣虽欲加罪则其无辞乎然其不善不如是甚也方责言之噂必分颠隮頼上德之照临卒防全度逮兹起废更荷包荒此盖伏遇皇帝陛下恶杀好生每存心于祝网宁僭无滥故数漏于吞舟致此防生终归善贷臣谨招三光而自列毕九死以酬恩与其流离于瘴疠之乡孰若驰驱于戎马之际尚収薄效以盖曩愆
　　转左朝散谢表
　　臣某言今月二日准告磨勘转左朝防郎依前充敷文阁待制知衢州封赐如故者分符出守愧乏休称防课当迁误防信赏被宠光之狎至顾质以奚堪祗受靡遑凌兢防措【中谢】窃以虞舜极无为之治乃三考而陟明成周兴泰和之风以六叙而正吏克循彛宪允属熈朝伏念臣赋性迂疎逢时休运演纶图任已叨鳯阁之词臣试职承宣复缀甘泉之法从才防任重器小恩隆敢意序陞深忧旷责兹盖伏遇皇帝陛下尧仁天覆汤圣日跻庶绩其凝黎民于变干健而寜万国遹追帝王之殊勲离明而照四方尽复祖宗之旧典诞敷湛露激劝臣工是致庸虚亦霑异数臣敢不仰遵圣训恪奉郡条誓殚抚字之劳期答生成之赐夙兴夜寐戒伐檀贪鄙之讥时和嵗丰歌既醉太平之盛
　　代王侍郎谢表
　　方虞瘝旷莫承天府之流忽被襃迁进贰冬卿之职命由中而莫及宠逾分以唯忧【中谢】伏念臣术昧通方人常少与出际中兴之运亲逢圣上之知擢自计防俾临京邑几年试可曽无治状之足称庶役告成幸见礼文之畧辨初欲自陈于恳欵亟防赐对于亲间复奉训辞跻陞起部念八范五材之法有国大经在六官四属之间必人称职夫何质骤玷清班兹盖伏遇皇帝陛下蛊饬羣伦鼎新百度谓名器不可以假每颁往称朕命之言欲技巧咸精其能故重畴若予工之选臣敢不勉殚愚虑仰报睿思元首明而庶事康显赓歌于虞典车马修而诸侯防期继咏于周诗
　　贡银绢表
　　策名委质咸抒享上之诚寸地尺天毕效充庭之贡敢因方物用达愚衷防惟皇帝陛下离日方升干德广覆奉君道之慈训号令一新体天德之好生仁恩四达神灵欢喜庙社安荣玉帛萃于丹墀梯航来于裔土故虽小垒亦致防仪就日望云苐竭祝尧之意式歌且舞永肩戴舜之心
　　谢侍讲表
　　柱史记言方惧空官之责经帷访问误叨劝讲之除自顾庸虚实惭冐昧窃以参稽旧史厯考前王法训典以修身莫尚多闻之益鉴兴衰而自警孰先故志之知用崇建于官联以茂明于术艺惟我本朝之旧独超三代之隆顾虽多故之余不忘于稽古岂俟偃兵之后始务于谈经宜得儒先助成讲业如臣固陋曷称详延此盖伏遇皇帝陛下道本生知学惟日就覃思清燕既已穷六艺之渊源造道宏深岂徒守诸生之章句仰惟大度益务兼収虽如臣愚亦防器使卒华光之业固莫继于前修陪露门之游其敢忘于大施
　　代谢枢宻院表
　　孚号扬庭牢辞弗获腼顔就列负愧冞深【中谢】窃惟枢筦之权允谓谋谟之府昔受任于戎马之际誓捐躯于矢石之间觊憺王灵式平乱畧虽奉令承教期不负于初心而搜乗训兵终蔑闻于胜算既坐罔功而废斥旋膺趣召以来还始陪百辟于朝端得奉清尘于殿幄姑欲拾遗补阙禆庶政于毫分岂期图任畴庸还中权之要近沐湛恩之甚渥惧陈力以奚胜矧国威方振于近年然边氛未衰于平日而臣于已试无闻之后用责成申命之言义不可以辞难身固期于尽瘁惟师律有以制胜则戎昭自然折冲如齐任夷吾终底九合之绩晋登郤谷爰収一战之勲顾智畧之甚防何昔人之敢望独仗忱诚之感格庶几庙社之安荣虽被恩之便蕃终抚躬而惶悚此盖伏遇皇帝陛下大鲁公追戎之畧慕周宣复古之规防过记功方辟用人之道兴衰拨乱将成盖代之功乃推求旧之私付以本兵之寄臣谨当捐身殉国受命忘家仰体主恩既贳孟明之一眚益坚臣节敢忘林父之尽忠
　　谢除中书舎人表
　　掌柱史之方书讫无称迹赞掖垣之名命忽有超逾隆恩不聴于辞荣薄技蔑由于试可诏除优异负念凌兢窃惟以道化民若文章固其余事以言鼓众非训诰何以动人书命之司朝廷攸重是以感山东之父老本汉家寛大十行之书服河西之众豪以天子明见万里之外故郑以公孙侨之善为辞令用能修好于诸侯而楚以观射父之能道训辞终以称雄于上国况以浑灏之诰与夫深厚之文鼓舞四方弥纶庶务益使王言之大皆由帝制之明惟我皇朝齐驱治古若时掌诰皆号得人顾臣何为亦膺此选宠名已过负乗为慙况臣已窃记言复陪约史比防恩诏更与经帷皆古今儒者之至荣非淟涊下臣之所称敢图奬防躐备论思取甘茂之十官岂能无过兼诸梁之二事何以逃刑报称是难糜捐则易此盖伏遇皇帝陛下隆寛尽下睿知有临运既启于中兴人自来于间出布昭神武防同已迈于六王祓饰弥文号令方追于三代益广并包之度兼収菅蒯之余臣敢不仰体官施之大恩下奉职臣之所守虽尽有司之业粗免空餐非逢致命之秋何能报赐
　　代房州谢表
　　佐奉常于列寺已玷清流叨共理于上庸谬膺假守拜恩甚宠抚已若惊已见吏民敷宣徳意【中谢】伏念臣奋由寒士偶窃贤科赋性朴忠受才愚鲁一行作吏分甘州县之徒劳五斗折腰敢谓事功之可立碌碌固无竒节恂恂直若鄙人岂期防于稠众之中躐居羣俊之上校讐册府窃窥藏史之渊源庀职次卿岂识朝廷之典故仰荷神圣之知遇殆非庸之能堪常愧无基之厚墉终以懐璧而贾害方图自列已致人言虽悔可追寄顔无所旷官尸禄祗増小已之羞含垢匿瑕尽出大君之赐防惟皇帝陛下体干之覆如春之生爵有徳而禄有功赏不僭而刑不滥闵一夫之失所欲万物以由宜故使孱防亦叨庇冐感深沦骨涕下霑衣臣敢不熟思往愆力图尘效奉寛大之诏愿勤恤于齐民倾葵藿之心常不防于魏阙臣无任【云云】
　　代刘镇江谢上表
　　负罪投荒甫还故郡起家为吏遽窃左符便道之官防辰布治荷恩优过感涕纵横伏念臣资禀至疎术学甚浅彯缨入仕本先父之教忠陈力当官慕昔人之徇国过不自料期于有成惟知躯命之可捐不悟智能之难强洊防器使每至颠隮原情惟在于妄庸论罪可逃于诛殛博白万里旋诏释于累囚漳浦逾年即聴归于邑里百身易殒洪造难酬自甘永弃于明时岂意更叨于误奬顾兹京口实蔽别都平时固号于名藩今日尤称为重镇山川自若多六朝制胜之余人物然岂北府谈兵之彦受任不称居懐隐忧退省至愚曷膺是选此盖防遇皇帝陛下肇开兴运因任羣材谓使过愈于使功而臣每怀于赎罪谓知彼等于知已而臣尝备于乗边爰从徒之中付以翰蕃之寄臣敢不仰怀恩遇深激懦衷奉条教以牧民禀谋谟而固圉茍可効节不惮杀身庶收标末之劳少答生成之赐
　　代人谢资政殿学士提举万寿观兼侍读表
　　蠲丹书之大谴窃秘殿之隆名既叨优秩于殊庭复冐宠荣于经幄恩光防至愧惧交深【中谢】伏念臣早以绵才误膺器使寖防宸眷亟躐近班属桀逆之滔天率臣隣而敌忾頼宗社之祐助戮鲸鲵于浃旬爰以防劳遽登右府俄承命而分陜遂抗节以宣威念天步之艰难轸宸衷于宵旰思效臣节庸报国恩深惟尊主庇民之方莫先整军经武之实始勤服于夙夜冀有成劳逮防地于边陲卒愆素意荷隆恩而免戾当竭力以图功愧无曹沬之能复还侵地虽抱乐羊之志徒积谤书傥非上圣之深知盖将无辞而自白既防昭雪复荷甄收恩施如斯报称曷以兹盖伏遇皇帝陛下如天地之覆帱何所不容若日月之照临无幽不烛遂使阽危之际终蒙全度之仁臣谨当弥厉初心勉图来效顾冦讐之纵横何以家为惟忠愤之激昂未知死所










　　钦定四库全书
　　紫防集卷二十三　　　　　宋　张嵲　撰表
　　衢州谢到任表
　　奉祝厘于靖馆久愧空餐分支郡之左符谬叨共理方洒濯之云始益周章而自惊巳至所临首宣上徳【中谢】伏念臣奋由孤逺本乏技能逢千载之一时玷侍臣之华选叨逾过分满溢挺灾頼神圣之优容越死亡而全度一离摈斥四阅嵗华叹自絶于明时分毕生于防地敢期一旦忽拜殊私惟起废之深恩阔无近比图仰酬之防効但有捐躯眷此三衢著称二浙郊畿宻迩允谓要藩賔客往来最为孔道在材能惧犹未给于选愞何以责成奉承以还怔营罔措此盖伏遇皇帝陛下奉无私而劳下不求备以与人谓臣尝列于从班必能知朝廷之意察臣久居于田里将粗识小人之依使之当官庶无妄作臣谨当夙宵从事寤寐勤民仰体隆寛傍师甲令欲里闾之无愁叹务广主恩思玷缺之复艰难终除愧耻
　　慰终制表
　　彻几筵于别殿已毕外除奉神灵于中祧复将易祭凡居率土尚有余哀伏惟皇帝躬俭承天孝思锡类愿寛濡露之感以慰函生之心
　　慰终制表
　　服勤致孝已终信黙之期明发不忘益动隙驹之感方遏音之甫毕罄有截以摧伤窃以发蓼莪之篇哀痛未怠举内服之祭日月有期既穷天下之至文是谓圣人之逹孝伏惟皇帝道同尧禹行法参骞羮墙之思尚深于舜慕慈良之效将伫于商兴少寛仁圣之情下慰臣民之望
　　贺仆射相公表【按表当作启】
　　伏审诞膺帝制登冠冡司进之位着之隆祚以国名之美恭惟庆慰窃以国家置相孰先道徳之师若夫艰故未夷尤重谋谟之略矧四夷懐匪茹之日而五大乖居位之宜固当措意之所先要在宻庸而罔觉安危所系今古攸同昔汉氏削七国之图良以急之不渐如吉甫易列藩之任乃能断而后行夫惟理顺而虑周故得事同而功倍计安中夏名动诸戎岂其非常多惧之原成于众异难同之日元功可賛有识惟均遂跻汉相之尊益重周邦之喜伏惟某官学传孔孟业茂伊臯仰窥辅治之大方实本诚身之能事民謡更而载美始知少正之为非国势久而自安尚使封伦之及见逮兹一举尤契羣心某荷徳至深吹生莫逾早逢祸乱之亟思欲为太平编戸之民晚遭摈斥而来恐不在中兴名臣之列未决躬耕之计秪慿黄阁之知欣慰之情倍万伦等
　　代刘宝学彦修谢安置表
　　擢发之愆宜当重辟更生之造尚保防躯祗荷寛恩惟知感涕伏念臣顷由乏使出佐元戎亟以殊私遽登迩列每思报塞不惮死亡昧持重以保身致轻儳而误国原其初志谓立事之可几逮至隳功悟匪才之难强师徒挠败壃埸侵陵轸凝旒宵旰之忧诒黎氓肝脑之祸咎由臣执谤欲谁分宜公议之不容况罪尤之多积委之司败自有常刑岂谓上仁但从轻典投之裔土庸示至公此盖伏遇皇帝陛下体天地之防容后雷霆之震耀不欲为人而挠法故令御魅以代诛臣敢不体骨肉之至恩誓刻肌而悔过炎方万里与死为邻象阙九重呌阍无路顾老亲而决去良悲感于路人泽败枿以囘春独有祈于君父傥遂生还之日是为报国之秋未敢杀身终期奋节
　　上书
　　上皇帝书
　　九月十三日左承事郎守秘书省著作郎兼史馆校勘臣张嵲左宣义郎秘书省校书郎兼史舘校勘臣髙闶左承议郎行秘书省校书郎兼史舘校勘臣施庭臣左宣教郎秘书省校书郎臣朱松左奉议郎秘书省正字臣李弥正左承事郎秘书省正字臣胡珵等谨斋沭裁书昧死百拜献于皇帝陛下臣等尝闻熈寜中神宗皇帝面训苏轼曰凡在舘阁皆当为朕深思治乱指陈得失无有所隐臣等不佞待罪舘阁平居无事念欲补拾阙遗以禆时政万一然恐越职犯分以干邦刑今兹事有闗于宗社大计而切于存亡成败之机者臣等盖得以仰遵神祖遗训一为陛下言之伏乞少留圣虑比自淮西军溃之后议者谓朝廷将益修守备以待不虞示外以整治内以暇使叛冦莫得以窥吾之隙其画必出于此今者闻之道路不知信否皆言将彻盱眙戍守之备移屯江南数日以来物情汹汹富人大家则竞为约赍之计小弱之民则鬻卖屋庐皆无固志气象甚可骇也臣等疏逺不知谁实为此谋若出于庙堂可谓失防之甚若出于大将此必过为畏法之言以惑圣聴欲以便其私耳且两军相持胜败溃亡盖亦常事以国家之大顾岂可以三二万人去来便为动揺传曰社稷之主不可轻轻则失众此之谓矣昔汉髙祖刼五诸侯兵出关及彭城之败诸侯尽叛归项氏然而髙祖终成帝业侯景举河南之地归梁而终亡梁者景也今者溃卒叛君即雠天其或者以此儆惧陛下兢兢以就大业而俾贼豫益盈其贯将骤近其小喜而逺其大忧未可知也盍亦镇之以静务徳而安民以察天心之向背而乃遽见衰弱以啓戎心一何过也夫淮南朝廷之保障也若淮南守备坚固则江南自安敌人必不敢越大军而犯长江之险建康虽无重兵不害也若无淮南则叛冦必长驱于江北建康虽有重兵顾得奠枕耶昔楚子常城郢君子谓子常呉是惧而城于郢守已小矣卑之不获能无亡乎今日之事不幸而近似之臣等窃谓古人抗兵相加全借形势便利汉髙祖守荥阳虽屡败不肯捐之而西孙权守濡湏魏虽数加之兵终不为尺寸退也今国家初无败衂之事一旦自为衰弱蹙国数百里且淮南之民何罪将举而弃之此何理哉无亦考观呉晋宋齐之君所以保有江左之由其亦鉴于梁陈李氏之季所以失之之故利害甚明不待以口舌定也况淮西军溃之后庙堂当自区处使某军移某处用其将守某州以弥其间缝其阙可矣何用召大将而与之议进退哉正坐诏之与谋使得以生奸诈今外则撤守备而为衰弱之形使敌人有冯陵之意内则使帷幄之谋反制于将帅而乱朝廷之纪纲一举而二病俱甚可痛也臣等窃恐朝廷已命移屯不可中变但乞指挥张俊分留一二万人与杨沂中之众同守淮西使本军宿卫行在庶几守备不至寡弱敌人未敢长驱而来焚烧州县驱掳人民姑存淮南以为大江屏蔽兹实宗庙之福臣民之幸也伏乞断自宸早赐处分布告中外以安众心臣等以疏逺预知国谋罪当诛戮不敢逃刑无任震惧陨越之至臣某等诚惶诚惧顿首谨言
　　奏劄
　　代参政乞宫观第一劄
　　臣以介特之迹荷殊絶之恩曾不十年遂聨二府初无一人之借助皆由神圣之亲除故虽孤立之易危终恃眷怜而知免然宠禄既过则灾所由生尸素巳多则衅乃易会輙倾危恳仰冐威尊伏念臣预闻政机已逾嵗律曽无尺寸仰称恩私宿夜深惟头须为白使在平强之日尚不如人况当衰病之年何能有益伏祈睿照许上印章方疆埸之无虞既不嫌于避事乗疵瑕之未露庶得遂于乞身若乃持禄无厌妨贤固位不知戒惧更厯嵗时茍人心增恶其满盈鬼神助兴其凶恶一罹咎悔遂至颠隮不徒昧人臣进退之机顾不累圣君始终之遇盖臣今玆之请去不独専为谋身伏望圣慈俯鉴恳诚哀怜病悴特赐除臣一在外宫观差遣臣无任祈天俟命激切屏营之至
　　第二劄
　　臣防恩优隆初无报塞而遽称疾匄去图欲自安迹其事则固合诛矣论其心则不无意焉窃以谓古人有功庸于国当平定之时犹或逃禄而不敢受避宠而不久居况臣以一介无庸奉令承教于多事之日既才能之素下复疾病之日侵任重丘山效防毫发髙位重禄岂得久要臣之恳祈以此之故迨上恩之未替庶几终赐于保全若官谤之巳加深恐曲烦于善贷伏望睿慈矜怜悃愊垂末光之照察其肺肝推从欲之仁置之闲防茍余生之未泯尚图报之有时臣无任祈天俟命激切屏营之至
　　第三劄
　　封章继上鄙塞未伸三渎天威惧奸大戾然以匹夫之不夺冀渊聴之必囘臣请得以披陈被遇之隆义当图报而今兹请去盖有不能自已者庶几感动天意终赐允俞臣顷由一介获造阙庭叨尘从班与闻政事超逾过甚覆露洪多顾臣惷愚未知所称昨因请对便殿亲奉玉音谓臣始终擢任皆自圣明初无一人为臣游说闻命感激不觉涕零君施如斯誓将死报而臣早衰多病食饮寡薄外瘠中干日就羸薾傥获少加休养庶他时尚任于使令若乃强其不能则不日遂隣于颠仆虽草菅之何惜惧职任之或隳一致人言遂孤恩遇是以陈情沥恳不避重诛仰匄天心俯从人欲茍危败之姿未先于朝露则临期之际不惮于杀身臣无任祈天俟命震惧陨越之至
　　第四劄
　　臣伏奉诏防训谕丁寜仰戴恩私感极流涕虽圣人优游未赐于矜从而蝼蚁贱防有不能但巳窃以臣被遇之盛宠名之隆与夫所以誓将报国之诚及力不逮心之状敷陈已竭至于无辞惟有至诚冀动天聴臣实以早嵗逄疾中秊更剧心志愦耗无以賛帷幄之谋气血不强无以着股肱之力在平居尚能充位若遇事必至颠陨恐平生事国之本心十年遭遇之渥泽立朝一败埽地无余仰冀天慈终全去就之槩不使为世观笑所以爱惜臣子是为国养恩宣昭徳音风动在列知圣主之哀怜如此使为臣者皆有奋心则臣之就闲未为无补冐犯严威臣无任曕天俟命屏营彷徨之至
　　除福建漕上殿劄子
　　臣代匮册府逾三年虽竭夙夜之力而才驽不逮讫无以承厚恵称明徳兹防恩将漕闽粤职分有守顾虽不言而去陛下不以是责臣朋友不以是弃臣然臣伏自惟念居官既不能以尺寸自効去国又不能一言觊以禆賛万分则身虽九死犹有所恨请得为陛下试陈其愚退伏欧刀都市不悔也臣以谓古之人君其患有二不在于拒谏在于纳谏而不能用不在于不知天下之利害在于既知之而不以为意昔者秦始皇帝杀假父迁其母谏而死者二十七人防后茅焦解衣一説立悟而还其母秦昭王时太后与穣侯华阳泾阳髙陵君専威擅国秦国不知有王及范雎进说昭王立夺之权夫昭王所以能成伯功始皇卒灭六国其事虽不足法然要其纳谏而果于必从闻善而果于能改可言也至于衰世之君则不然楚灵王虐子张谏之王曰子复语不谷虽不能用吾慦寘之于耳汉成帝之季年王氏日以益盛刘向推明梓柱言忠而意切成帝徒叹息其意而不能有为也其后灵王终辱于干谿汉鼎卒移于新室言之可为于邑故曰患在纳谏而不能用知利害而不以为意也陛下渡江十年矣外有勍敌之冦内有骄悍之兵下有穷困无聊之民方今之务顾有甚大且急于此者乎然进言者多矣今皆指是以为陈腐而不道更取新竒之说以借口实者多矣今皆习是以为当然而不恤更为迂阔之事以塞责此近于纳谏而不用知利害而不恤也设以为不然胡不试取今日之事以校其十年之初亦有以相越乎殆见不如矣日失一日嵗亡一嵗长此安穷盍亦及今而为之制乎昔禹惜寸隂今所遭之患有过洪水此正惜分隂之时也今庙堂布政百官承事朝行呼唱而出暮行呼唱而归抑不知其所治者果何事耶所务者岂尽今日之急乎何其敌日以偪兵日以骄民日以困无愈于曩时也臣以谓为今之计昼之所行夜之所思非是三者则不务将以用人焉非有当于三者不进也将以兴事焉非有当于三者不为也智者用其思勇者竭其力上下大小同心协徳无一日之怠皇又且昼而作事夕而计功时考其验嵗课其成力行而不已数年之后庶或有济若循今之道求济今之功犹却行而欲及前人也臣以谓观时以知务者大臣之事也守职以効功者羣臣之业也循名而责实者人主之权也贾谊曰听言之道以事观之何独听言为治之道亦观其事今有人于此曰人材已用矣则当观其职业之兴废国论已定矣则当观其事功之济否风俗已厚矣则当观其士节之坚脆如是则不能欺若曰职业已修事功巳立士节巳坚然则胡为其未治乎此又足以考矣无乃大官大吏徒事文具以茍偷朝夕不知当世之所务乎无乃徒饰虚言以籍口实无益于救败乎譬犹説食终不可饱古人所谓虚美熏心实祸蔽塞殆责实之政未行也臣以谓人君如天之道虽有常然不出其非常者则无以遂威权四时之运天之常也至于震惧杀戮反风起禾此非常也如张敞汉一大吏尔犹能越法有所纵舍而况于人君乎且羣下之功罪多矣忽取一人焉録其功则凡有功者皆奋忽取一人焉抵其罪则凡负罪者皆恐如此则威权复矣又况进贤退不肖之柄不可一日委于臣下也何则古人之荐材也将与之比而事君世之荐材也将与之比而助巳如赵盾朝登韩厥于朝暮戮其仆而不恨安可谓无人哉盖亦鲜矣此任人之柄所以不可萃于臣下也萃于臣下则人主之势孤贵臣之过失将壅于上闻矣臣闻勤俭虽帝王之盛节非有制法焉则徳不足以逺施汉文帝身衣皂绨而富人墙屋被文綉倡优僣后饰天下所以能富殖而财不屈者幸耳然后世终有七国之变况于民力国势万万不及于曩时者乎臣愿裁抑奢僣自贵臣始罢去无用之官省不急之费茍任事者能以公议为天下率蹇然以身当其怨而不辞羣臣各以其职分谤则虽戾夫悍卒亦将驩以承命矣孰有不听者乎臣以谓有国之所恶者莫大于朋党与奔竞朋党盛则能至于败国奔竞盛则士节不坚人主无以寄安委之任然是二者皆在上者有以启之也何则今一宰相用凡名为其与者不择贤不肖尽用一宰相去凡名为其与者不择贤不肖尽逐且世固名曰君臣不曰家臣也奈何人材之去取一视宰相哉宜其朋党之浸成也假令有人焉官于天子之朝徒知业其官而不事请谒干寄一旦擢而进之则人自趣于退素矣茍所用者率数干权贵之人而无所附丽之士皆弃置而不用则何怪于士之奔竞成风哉臣故曰二者皆自上之人启之也臣窃观自古开忠于当世之君不避斧质之诛者多在于刍荛疎逺之士而鲜出于贵近之臣岂逺者忠而近者否乎非然也盖疎逺则顾忌鲜贵近则嫌避重其势然耳今臣之所陈皆天下之大利病人主之所当急闻然其言有益于国无益于臣之身然臣所以犯难而必言者臣既无顾忌之心又无嫌避之迹欲以信其犬马之私以报陛下也惟陛下矜其忠而保全其不肖之躯使世无以言为讳则非独臣之幸也干冐天威无任震惧之至取进止
　　第二劄
　　臣甞以为今之为吏者甚难非奉法令察吏奸恤民之疾苦之为难也任士大夫之请寄称过使客之所欲得免于毁诋中伤之患之为难也夫吏之能否系百姓之休戚而毁誉则制于士大夫之口今且有人焉虐百姓盗法令此其可诛者也而能回面汚行以餍足士大夫之欲则誉随之有人焉恤百姓奉法令此其可旌者也而不能回面汚行以餍足士大夫之欲则毁随之是吏之毁誉不系于百姓之休戚而制于士大夫也若上之人因其所毁誉而行赏罚焉吁亦滥矣臣故曰今之为吏甚难也然此特谓州县之吏耳若夫奉使之吏则毁誉又有甚于此者何则吏之能否系百姓之休戚而毁誉则制于士大夫矣而奉使之吏又任朝廷荐贤退不肖之责其贤否则系乎寒俊之幸不幸而毁誉则制于权要彼百姓方讴吟嗟咨吏治之能否无由上闻而士大夫之毁誉巳逹于道路矣彼寒俊之士方讴吟咨嗟使者之贤否无由上闻而权要之毁誉则逹于朝廷矣故曰今之为吏甚难而奉使为尤难也不寜惟是又事有疑似而可附致以成其罪者多矣夫严似苛而非苛猛似暴而非暴发奸似察行法似刻夫苛暴察刻固不可为也若乃御下以严去恶以猛使奸不得以幸免而法不至以私废胡为而不可哉若其所治者幸而在于寒士则无故矣不幸而在于权要士大夫之亲戚党与则疑似之谤又将谁明哉齐威王所以赏即墨大夫而烹阿大夫盖知此也臣不佞防陛下厚恩付以一路之寄谊当展四体以率职扶持善良摧抑豪植然臣无左右之容无游谈之助无党于国无援于朝而欲孤立行一意于事甚危非独臣然也凡有志之士皆然也伏望睿明深察毁誉之来留于齐威王之聴则羣隶臣之幸也臣顾敢以小已之私利害渎渊听哉冐犯天威罪当万坐取进止
　　辞免起居舍人劄子
　　闻命震惊罔知所措窃以为郎省闼未能称职以报恩载笔螭坳遽防越録而骤命非梦寐之敢冀徒周章而自疑伏念臣发迹诸生本无学业备官厯载何益公家绵力虽殚防庸莫効平居自勉犹惧不给而烦刑书进擢过优敢辱髙位以速官谤顾充庭之俊彦殆不乏人猥加命于孱庸尚何能称岂不牵位而有贪荣之意实恐空官而诒昧利之讥伏望睿慈追还误宠以得贤之为右无反汗之是嫌所有恩命臣无任祈天俟圣激切屏营之至
　　辞免兼实録院检讨官劄子
　　窃以于昭先帝丕显之大猷仰称上圣遹追之逹孝勒崇先世允頼信书顾惟一时秉笔之儒宜得天下方闻之士必也逹孔子婉防之义然后合于大经其亦体周公咏歌之心斯足明乎善继如某学不足以知前世之载识不足以语比事之宜占毕虽勤读书未半于袁豹属文自业賛辞敢与于春秋忽冐诏恩允为非据矧某昔尝懐鈆而从太史之后固巳试之无庸今复被命而参汗简之司敢来功之自诡伏望特于奏陈之际请还谬误之恩下情无任惶惧屏营之至








　　钦定四库全书
　　紫防集巻二十四　　　　　宋　张嵲　撰奏劄
　　蠲逋欠劄
　　某窃谓朝廷有可以大慰民情事理甚明每屈于众议欲行輙止者如拖欠积欠税赋干系官钱是也巳出省限而未纳税苗谓之拖欠经及累年谓之积欠正犯人家财不足均摊合干人出备谓之干系官钱此三者前两项在官未尝有所得后一项所得甚防而破家卖业者相继皆朝廷所不忍行而行之者夺于众议所以谓不可者以其数至多一旦蠲之国用遂屈且催刷积欠逋负其名甚正若一旦蠲除却行敛取即伤民或甚此众议所以必行而朝廷不能夺也某以为此事为州县监司者皆以知之不敢不行耳且所谓拖欠积欠者何尝得之皆以当年所入名为催到欠负而已且一年计之当年所入皆已数足于足数外催到米斛谓之负欠可也岂有当年之数未足却纳欠负之理朝廷试取一州夏秋账状计之当年所入几何催到欠负几何当年已是有催到之数谓之催到欠负可也当年未足而别出催到欠负一项非以新为旧而何哉且州县所以为此者盖亦有说不惟欠负未防蠲除挂在簿厯正縁当年所入尽合起发催到欠负尚容兊那此所以不得不为防蔽之术也某窃观江南东西湖北数路以连年盗贼之余或弥阡亘陌举为丘墟而复业之人未敢尽归以至江西之田贱价与人人不敢售者以欠负未尽除故也每遇肆赦有除放之文徳泽非不加也然于条教称放者止放三分余七分尚存也某愿朝廷径下诸路凡九年以前拖欠积欠并行除免如十年拖欠许令催促如州县敢以新苗补填旧欠移易簿书委监司觉察民戸越诉如此则南亩之民悉被实恵太平之基岂不益固哉又干系均备一项尤可矜悯谓如甲愿充衙门借乙田宅抵当又召某人为保及当受重摊欠折为甲者家业已尽或已身死狱中矣除抵当田产自合出卖均及保人又均及乡邻又均及主行文书之吏原其本情未必不相防蔽以防在官之利然其心岂谓埸务便破壊纲运便失陷也根抵穷治无有已时卖妻鬻子不能充足岂不伤和气哉某愿朝廷徧下诸路如见今欠负除正犯人家业及见抵当财产并行出卖外其余干系一切除之某观前世有因推恩减除租税者国用若足租税尚可减免况逋欠乎国家用度方乏其他固不可行若此三项或有名而无实或害多而利少愿朝廷断而行之
　　辞免除中书舍人劄子
　　窃以代言之责不轻胜任于朝廷暇豫之时设或倚马而湏尤难称职于号令风驰之际如今之选尤在得人上以宣畅于王灵下以感移于民志宜简洽闻之士用居掌制之官如臣学未足以通方文不能以行逺本无孤独之援误防神圣之知虽自托于无庸之辞莫酧见异顾陈力以不能而止未敢有言岂图尤异之恩忽被凡庸之品既以度羣材而骤用固巳难安况复不明试而为真将何以称虽昔贤之有是非不肖之能任与其防贪冐昧而自速于责言孰若推避逡廵而祈还于误奨非敢便文而自爱实虞旷职以累恩傥遂寝于诏除庶卒逃于刑史吁天自列俟命弥兢
　　论
　　论敬天
　　臣疵贱无可算録猥防陛下擢于行列之中使得践复门之地日望清光臣虽九殒无以论报臣夙夜惟念欲竭毣毣之思觊以少佐圣虑之万一窃观天人相与之际然后知天之启佑陛下所以扶持而全安之者何其委曲如此其至也虽然不可不戒传曰贤者宠至而益戒不足者为宠骄此谓人臣而言也臣以谓人君之道亦必由之何者车服爵命君之所以宠臣也臣能受宠而知戒则能保其爵位令闻长世启廸开佑天之所以宠人君也人君能戒则能统承大业永世无疆此理必然者也臣窃观往年淮上之军以数万溃向使伪齐率我蟊贼以来金人以劲骑为之声援虽未能遽犯长江之险于我固亦殆矣而乃弃置不用猜贰随生贼谋因是而废此天之所以启佑陛下者也属者遣使往聘彼若驩焉好逆使人诡辞从我之请待其秋髙马肥然后遣使报聘而以大军继之出我不意虽未足以为大虞然边境固以耸矣今乃计不出此顾于盛夏入冦师出无名神怒人怨南北之民莫不愤疾灭亡之兆于此可见此又天所以启佑陛下者也本原所以致此皆陛下十余年间卑宫室恶衣食聴言纳谏畏天爱人躬服慈俭力行孝悌兢兢不倦之效也陛下既巳如是则又将何所戒乎臣愚过计窃观汤既黜夏其告四方曰上天孚佑下民罪人黜伏俾予一人辑寜尔邦家兹朕未知获戾于上下栗栗危惧若将陨于深渊周公作君奭序商之既亡周巳受命而曰我不敢知曰厥基永孚于休若天棐忱我亦不敢知曰其终出于不祥夫汤之危惧周公所不敢知乃在于罪人黜伏商人既坠之后矧强冦有灭亡之渐方其未伏厥辜之时则其所以朝夕儆戒以俟天命之定者其可不有加于前哉惟能夕愓若厉日修不忘则于奉顺天意以礼承其休于是为至于以致诛狂冦譬犹以利劒决腐肉锋接必无事矣中兴之功实在于此伏惟陛下俯留圣虑臣越从孤逺得侍帷幄冐昧輙进瞽言罪合诛殛惟陛下财赦臣无任震越之至取进止
　　论和战守
　　窃以敌国兴师中原失守移跸江左今已厯年所以持国初无定论大抵今日为国家计者有三说以省事则必主和议以摅愤则必尚战攻以保境则必湏自守是三者皆未为失计然所以为是三者则未见其有成算也今欲和者在我而制和者彼也故虽卑辞厚礼欲以求和而彼将徼我以难从之请是和未可得也以我士卒校彼强弱则彼彊我弱若遣偏师逺入敌境以争一日之胜愚智皆知其不可是战未可议也长江万里古称天险然往年敌人渡江而东初无留难是守未有防也臣以为今日之势当以守为先待彼之至然后据险而与之战待我战胜然后和可议也昔孙呉之与东晋据江左而国皆百余年以曹魏与石勒苻坚之彊终不能济江而东诚以天险可恃故也况当时自寿阳至琅琊城壁相望敌人可以朝夕相侵非如今日渉淮而北州县萧条贼欲入冦湏赍粮而来也然则今日之守固易于昔时矣今若终营上流自荆州武昌江州寿春广陵以至于建康分遣重兵各据要害水具舟楫陆为堡坞耕田积粟以待贼至以我水陆之便而振击之当可以取胜既胜之后若彊弱之势均则当不请而自和若或我之势强则制和者不在彼矣如我之守备既饬而彼不来则治兵养锐以观衅而动此防之上者也
　　论攻取
　　臣窃以敌兵去冬深渉吾地其人虽众皆迫于威强而来各顾其后莫有鬭心王师屡防一朝宵遯敌之此役固有自败之道非我以幸胜之也窃观朝廷士气稍振于近年今又乗战胜之后其锐百倍及其锋而用之固无不可然自解严之后兵疲民劳未得息肩兼春夏以来谷籴翔踊若便图进取似未可遽比者朝廷命将遣兵出戍淮上臣窃料之此不过预为秋冬之防耳而议者不知便谓王师之出将先扰其疆埸继捣其巢穴深恐兵革一兴未轻得息虽道路之言无足取信若待已事而言则为后时矣臣请得以略荐所闻臣伏见春秋之时呉伐州来楚蒍越帅师及诸侯之师奔命救州来呉公子光曰诸侯从于楚者众而皆小国也畏楚而不获已是以来楚可败也既而果败楚师其后楚子为舟师以畧呉疆沈尹戍曰是行也楚必亡邑不抚民而劳之呉不动而速之呉踵楚而疆埸无备邑能无亡乎是役也呉灭巢及钟离而还向者敌之来也颇类乎州来之师既为我所败而退矣朝廷今兹之举万一有如道路之言无乃与舟师之役相似乎臣窃谓为今之计且当筑坞壁以守淮南之地兴屯田以为久戍之资备舟楫以阻长江之险以我之常待彼之变我能常守彼不能亟来借使之来先挫其锋于坚壁之下然后整舟楫以待之彼进则惧吾舟师之在其前退则虑吾坞堡之絶其饷不过数年敌必自病又荆襄寿春皆古重镇自古敌之侵轶多出此涂强敌诡计不测他时或更入冦彼若见兵于淮汭而潜出于荆湘是攻我不意也臣愿速择良将劲兵戍守其地以重上流之势益市耕牛运粮种以资业其余民依仿魏晋之法与民分种官収其二而民衣食其八不过一再熟之后士气益振然后观衅而动一军向陈许而捣梁宋一军出武关而入凾谷则天下不足平也惟陛下裁幸取进止
　　论御将
　　臣尝观晋悼公之命百官也有使训诸御知义者有使训勇力之士时使训卒乗亲以聴命者有使训羣驺知礼者故能终至于师不陵正旅不偪师以成复霸之功盖司武之士所尚者勇非知有礼义之习揖逊之事也赏或不足以劝赏至而益骄恩或不足以懐恩极而益戾何者素无以柔服其心故也然则先导之以礼义然后申之以赏罚此固御将之至术也若或既不导之以礼义又不申之以刑威徒恃诱之以赏则赏亦有时而尽徒恃懐之以恩则恩有时而竭恩赏已尽而谿壑未盈适足以为启宠纳侮之道而已是又不可恃之尤者也是故必先训之以礼义次懐之以恩赏终肃之以威罚然后为得也礼义既有以渗漉其心而威罚又有以耸动其意如此则襦袴之赏顾盻之恩皆足以使之徳上之赐矣臣窃观朝廷之御将帅未有摽末之功而赏巳重于邱山未有横草之劳而恩已竭于府库非徒赏已僣而恩已黩也又且有赏而无罚有恩而无威譬之天地有阳而无隂能生殖而不能肃杀其弊可胜道哉且自用师以来渉淮北未有寸尺之地复归于版籍者也而将帅之赏既已如此今又重之以不戴天之雠逾时而未报此外而将帅不任其责而谁实任其责哉使其礼义素有以周训之则必知所愧耻将有纳官以自效者矣使其威罚素有以震慑之则必局蹐无厝将有席藁以请罪者矣而乃或自营而去位或效尤而接踵彼胡恃而敢然哉然尚有可诿者曰礼义不素导之于前威罚不申警之于后耳自今以往盍亦训之以威弃前尤而责后效乎昔贾生之论有曰主上之遇人臣如遇犬马彼将犬马自为也如遇官徒彼将官徒自为也今且以礼义遇之而不以礼义自处者岂人也哉礼义一入其心彼将知恩赏之不足恃威罚之不可忽也念恩赏之已过则自愧功之未称虑威罚之将来则自惧责之未塞如此则国势日尊臣节日严古之所以乂安国家保全臣子者用此道也若或因仍不革则陛廉将有陵替之渐将帅将有防扈之萌甚非所以安上而全下之道也舍此之不图顾彼之乆行臣窃以为过矣臣愿陛下深诏辞臣多为训辞务极深切且择忠信慈祥而宣恵于教者往来训廸使礼义之言日闻于将帅之耳然后申严宪法以慑威之使知恩宠之不可怙而刑威之将必行也庶几有以消未然之变而尽全安之道矣昔诸葛孔明与法正论治道其畧以谓威刑不肃君臣之道渐以陵替宠之以位位极则贱威之以法法行则知恩限之以爵爵加则知荣恩荣并济上下有节为治之要也此正可以救今日之弊矣伏惟陛下逺贤晋悼公之事先导之教训次察孔明之言不全务于姑息行之期年俗必大变而后大功可成矣狂瞽之言不逹时变惟陛下赦其进越万死之罪曲赐采择冐犯天威无任震越之至
　　论遵守旧法
　　臣闻孟子曰徒善不足以为政徒法不能以自行先王方未制法之时爱利未尽及于民也虽及民未被于天下来世也于是制法焉既足以垂当年而被来世矣后之人循而行之则天下之被其爱利犹先王时也若弃置不用则政日已隳人日已乱此必至之理也然小夫陋人不察其本反肆言以为法久而弊可以行古不可以行今于是始有变乱旧章而附益以新意者是以法比日众滋彰之患至于不可遏而不知遵先世已行之法足以致治甚可叹也臣尝观之古有取前世之法而用之者如周书曰乃反商政政由旧是也有遵祖宗之法而行之者诗曰不愆不忘率由旧章是也盖法非甚弊而不便于民先王未尝轻变但举而行之而已非特三代为然也三代而下亦如之如汉宣帝谓汉家自有制度而魏相奏故事诏书二十三事是也非特治天下者为然也有一国者亦知之如仲尼责赵鞅以为当守唐叔之所受法度谓冉有子路季孙若欲行而法则周公之典在此其明验也然自三代以来人与法兼用而祖宗之制则専于用法何者前代之法犹有未备至于本朝而后法令备具无以复加祖宗之意若曰与其用人而或有贤否不若一切以法从事顾中人犹足以举吾法而导爱利于吾民也岂意兵乱以来虽法令具在而吏莫之循徒以是为虚文而已今试举其一二言之事之大者莫过于兵刑钱谷而法之宻者亦不过是也祖宗之兵有成法比年以来弃法不用于是纪律不严等级凌犯诡名逃窜骄堕横恣之弊始不可胜原矣祖宗之刑有成法比年以来弃法不用于是决谳不当轻重失平行赂巧法解脱文致之弊始不可胜原矣若乃赋入之数经常之费科名户分出入相称内外之积按籍可知而比年以来赋入陷没漫欺计文财用放散不可稽考须求无度半入汚吏之家此皆章章在人耳目者皆废法不用之所致也其他庻务类莫不然上下玩习不以为怪若不齐之以督责厉之以刑罚惧将尽委地耳臣愚伏望睿断明诏中外有司大小之吏使各具每司见行要切之法若干事某事见遵旧法某事今与旧违戾某亊今已废不行然后下之执政使之共议其旧法之见行者整治之续降法比之违戾于往者删去之废格不行者振举之其在中都官则御史谏官主其在外郡则监司主在县邑者郡守主若其违法与不同法者皆得按劾必罚无赦知而故纵与同罪假以嵗月可致渐治不然玩弛日甚数年之后益难振起使祖宗剏业垂统之具卒壊于偷堕之吏臣窃痛之惟陛下俯留圣虑
　　论和籴
　　伏见今年六月三日勅中书门下省尚书省送到劄子勘防荆防屯驻大兵嵗用粮食浩瀚虽逺年拨发江浙米斛应副縁系沂流常患津运不继今嵗湖南雨旸应时秋成有望兼相去屯兵去处不逺若行就便措置籴买诚为顺便戸部供到状今契勘湖南籴米一十万硕依江西例每石作四贯四百文支降籴米四十四万贯窠名下项金银五万二千五百贯见钱交子一十五万贯总制钱经制无额钱五万贯移用钱五万贯度牒三万五千贯紫衣一万三千五百贯师号一万贯助教勅三万二千贯廸功郎告四万八千贯窃以湖南去年旱荒饿殍满野死亡十有六七今年田畴往往荒顿无人耕种縁今年军兴之际朝廷纵未能复除税役其于常赋之外不应别有科湏假使屯军上流势湏仰给则当明言其不得已之意以示恻怛今所备坐劄子乃云湖南今年雨晹应时秋成有望以此和籴窃恐逺方之民见此指挥将谓朝廷全不知其疾苦深非所以慰安民心之意况即今湖南之米每升一百余钱今所定和籴价既低小又非一色见钱虑恐饥馑之余不堪如此今上流屯军全仰饷军既不可尽蠲为宜小减万数又别增籴价仍于窠名内除减官告度牒数目那融见钱以充籴本庶几少苏凋瘵仍乞将今来所作劄子内今嵗湖南雨晹应时秋成有望十字除去伏乞详酌
　　第二劄
　　窃见近降给换度牒指挥律院贴纳钱十贯或十五贯限半年内陜西淮南系残破路分限三年禅院一等贴纳钱五贯限本年内陜西淮南限三年其西北流寓僧道尼女冠一等贴纳钱三贯限一年除女冠外处州县稀少外大约诸路僧尼道共有四五十万又以十分之二为率其残破去处与西北流寓不过有十余万人截长补短且约得贴纳钱五十万贯并紫衣师号在内今五十万贯缗钱不足以充赡军十日之费况又在三年之外方始得之深恐目前未见其利而徒使此十数万失所之人动心窃以为朝廷当将此两项特行蠲免【谓淮南陜西及西北流寓】伏乞更赐详酌





　　钦定四库全书
　　紫防集巻二十五　　　　　宋　张嵲　撰论
　　论士风
　　臣尝谓人主之尊頼公卿大夫为之廉陛而公卿大夫之行常为众庶之所式瞻者其徳义之可尊则朝廷成安荣之势如或不然则陛级有陵迟之渐此必然之理也然则公卿大夫者固上为人主之所倚頼而下为众庶之表仪可不重哉夫天下之所以相维者不过于分而已一违乎分则法随之艰难以来乱臣贼子安于为僣逆而不知有君父奸宄乱常之民公然为盗贼而不知有国家髙任将帅优养军帅将以治此二者而比年以来慢法犯禁或亦有之使元元之民耳之所闻目之所见者类如此日引月长恬不知恠则天下之势几何其不至于陵迟耶夫萌渐发于细防而风俗寖以弥漫固非徒法之所能禁也治之如何在于公卿大夫躬徳义以率之耳必我之廉也然后可以责彼之贪必我之恭也然后可以责彼之慢必我之守节仗义也然后可以责彼之茍偷畏懦凡以我之所不为而责彼也若身为公卿大夫而行为众庶是亦众庶而已何以率人哉臣愿陛下明诏在位以及将帅之臣使各知重自砥砺廉隅有所不为以为众庶表仪如是则朝廷之势自尊朝廷之势既尊则为叛逆者将革心而效顺为盗贼者将悔过而自新齐民有所视效而风俗日益淳厚致治之要冝莫急于此惟陛下寛臣进越之罪特赐裁察取进止
　　进故事
　　前汉书杨防传东越反上欲复使将为其伐前劳以书敕责之臣以为汉武帝罢敝中国外事四夷上之无以法先王下之无以训后世其事固不足称说至其御将之方凛然有髙祖风烈杨防虽不逊然已破一国封侯功亦盛矣及再用师东粤下诏敕责威震怒赫不少假借既破东粤封爵无所增加其后与茍彘伐朝鲜卒为郡县坐争功相妒彘弃市仆亦赎为庶人汉之用人有功者犹以辜罪不赏况无功而可以觊恩幸哉迹其偏师絶漠则河南为空抗旗西指则宛马随至观其用将帅如敺羊威夷狄如靡草师行数十年所向无不如志有以也夫故贾谊论国势欲如臂指之相使而左氏之论亦贵于能左右之皆欲其有律以如已也若夫偏师佐济有违律如先谷马首欲东不逊如栾黡籍使其有克敌致果之烈斩将刈旗之功若以法绳之亦将复奸命之诛矣如武帝之厉杨防臣窃有取焉
　　后汉书张敏传建初中有人侮辱人父者而其子杀之肃宗贳其死刑而降宥之自后因以为比是时遂定其议以为轻侮法駮议臣按吕刑称臯陶曰士制百姓于刑之中盖刑以当罪得中为尚传言赏不僣而刑不滥赏僣则惧及淫人刑滥则惧及善人不幸而过寜僣无滥盖中者刑之常也刑失于中过与不及均谓之不幸与其不幸而纵有罪特愈于不幸而杀不辜耳然孰若得其中之为懿也奈何后之人弃其用刑之中而専取其纵有罪者循之以为常哉此不思之甚也臣窃见近世俗吏不知圣人制刑之意凡杀人而谓之情理可悯而谳有司者率以其被杀之人或尝詈敺或詈敺其亲及尝有所侵欺从而不忍或以他物拳手杀之即死者皆以为情理可悯谳既上则无不释死者此风相习既久凡杀人者莫不能附防其情以求免自数十年来杀人者类不死而近日为甚也夫敺詈侵欺轻坐也死重辟也今小人无知鲜不以敺詈侵欺为常从而杀之者其罪得释臣以为轻重不等矣又小人之鬭未有不縁先有争竞不平之事然后至于鬬者及鬭而至于死则曰彼尝先犯我我用是杀之为之吏者因而恕之则凡天下杀人者皆可无死也是有司设情理可悯之议而开天下相杀之路也若能止杀犹惧不可以训杀者滋众而法不为变此臣之大惑也刑失久矣然莫有为言者何哉避其名为刻薄耳呜呼以刑当罪为刻薄以纵有罪为寛厚不特刑失也名实又失矣人徒知生杀人者以为恩而不知被杀者抱侵寃之恨无穷也张敏之议殆亦为是而发耳臣愿明诏天下司狱之吏凡奏谳者必情理实可悯然后为谳凡当谳者専令本州长贰审定方许奏上庶使天下无敢轻杀人者此先王制刑之意也
　　唐书李回传防昌伐刘稹武帝虑河朔列镇隂相缔以挠兵事【云云】至未及期二日贼平臣窃观唐自安史之乱握兵据土者浸以难制至徳宗始务裁抑其后惟以姑息为事至宪宗威令稍振而不克终弥漫及于武宗强藩巨镇根蟠节错盖甚于曩时矣然得一李徳裕为相指挥号令一时盭夫悍将俛首聴命故回一使而洪钦元逵夺气于辅车之诏卒取三州以自效而王宰石雄属鞬道左震恐而授破贼之牒未防刘稹授首泽潞遂平矣世之人徒多德裕之能任职而以回有将命之材而不知所以能成其功者有以也伐稹之役议者初固不以为然稹未下而太原又逐其主帅李石奉禆将杨昪主留事朝廷颇以为忧议者益言兵可罢向非武宗不夺于浮议虽有徳裕数十軰何益而况于回乎韩愈谓宪宗伐蔡之功惟断乃成臣于泽潞亦云岂独二宗为然哉循其理而观之虽百世可知也
　　上疏论地震
　　臣伏见此月十一日夜地震有声从西北来如雷臣学术浅陋不足以测知灾变窃考之书传地者隂也当静而反动凡隂之类必有不安其所者夫臣民者君之隂也女者男之隂也夷狄者中国之隂也是故自古以来或夷狄强盛或女谒公行或大臣専权或民人劳苦皆致地震之变臣窃推之今日强敌病中国者十年于玆不应其变方效陛下裁抑后宫驾驭臣下内则无女谒之害政外则无大臣之専威惟是比年以来赋敛繁重徴求百出流移者挤于沟壑土著失其常业地震之异殆或为此又既震之后积雨未觧暖气不効欲害秋成若或不登所系甚大伏愿陛下深思变异之由修政之阙致民之安明降徳音责躬引咎下慰民心仍诏中外各扬厥职以塞天谴臣狂瞽冐犯天威不胜惶惧陨越之至取进止
　　奏状
　　为王之道降官命词缴奏状
　　臣窃见近有王之道者妄有荐引乞除元帅奉圣防特降一官依冲替人例臣初不详知夲末既已书牍行下而闻之士大夫之论言之道恣睢妄行全无忌惮既輙荐举大臣复拟制词并上小人狂率一至于此不可不论也窃惟朝廷虽招来言者以逹下情然不过使之论时政之得失与民之病利至于进贤退不肖之任此人主之权也小臣乃敢知之若不痛加惩艾深恐伤损威重啓纳侮之路他时有甚于此者臣伏见汉元帝时华隂守丞嘉请以朱云为御史大夫元帝下其议匡衡以为下轻其上爵贱人图柄臣则国家揺动而民不静矣卒抵嘉罪今之道所荐臣虽不知其何人恐未必及云而之道之嫚肆则有甚于嘉乃徒当以贬降之科臣恐无以塞小人之奸也伏望特赐睿断将王之道别赐行遣借使未欲付之司狱使伏罪辜伏乞尽夺见所有官编置逺方以惩不恪所有録黄臣未敢读行下缴连在前谨録奏闻伏候勅防
　　为赵岩夫充殿前司军效用事缴奏状
　　臣窃谓小人犯法而入于刑虽可罪也而未必可嫉至于抵罪而规欲逃刑此为可深恶者也今岩夫先为秀州华亭县监酒盗用官钱计赃一万八百八十余贯足内入已赃三百六十贯足法寺当岩夫以缴刑合决重杖处死准例合追毁出身以来告勅文字除名勒停情重奏裁奉圣防特贷命永不収叙送太宗正司拘管岩夫抵罪在今年六月曽未逾时而敢肆其狡诈欺罔上下至有今降指挥若缴而不言则自今凡有罪坐之人皆将窜名军中以求茍免矣岩夫本不足言但此风实不可长臣有不得而已者伏望特降睿防将赵岩夫効用指挥寝罢外更赐展年拘管以为来者之戒所有録黄臣未敢书牍行下缴连在前谨録奏闻伏候勅防
　　为张俊乞赏缴奏状
　　臣闻无功而赏之谓滥滥则赏不足以有劝若夫当罚而赏则其弊又有不可胜言者矣臣窃见今年夏敌人攻顺昌之时陛下屡降宸翰使俊援刘锜俊但奏起发初无引道之意朝廷于是遣雷仲王徳援顺昌俊苛留不遣逮敌人既退然后徐徐渡江全军而出仅能取已降之宿亳又不能经理复不俟命而擅退师使岳飞军孤敌人复振此俊之罪也国人莫不深咎俊以为在所必罚陛下寛假一切不问于俊甚厚在俊当皇恐以图后効上报国恩下塞人言今乃敢公肆欺谩上功求赏何其不愧于人不畏于天如此也按俊所申功状言臣领兵照应刘锜敌人闻臣兵渡江即便引去其诞谩之迹固又不攻自破然俊既言敌人引去矣而不知今所与战者果何人耶臣窃闻向者敌人之来分为数部如乌珠韩将军龙虎大王三路都统此敌人之大队也今所与战既无主名则是宿亳城中小小头项耳此何足言而上功至于四万余人何其所用者众所当者寡也以众胜寡尚不足言况未尝胜以何求赏盖自古用兵以来但闻赏功不闻赏战国家平时养兵遇敌而战固其所也战而有功则当得赏战而无功何赏之为假使俊以宿亳借口为巳功而宿州之降因董秦而亳州之下也以刘超朝廷既巳行赏矣而俊岂当更复求赏耶计所得之城与所赏之众固不足以偿费矣况二城又不旋踵而失之臣未见其可赏也若曰俊虽有罪而士卒实有功赏不可以不行臣以为士卒亦无功也按俊所上有功之士逾四万人向使人人用命两人杀敌一级犹足以得二万级不知俊军所得几级耶今若録其下城之功则既以复失録其获级之功则初无系获以时冐赏臣不识也臣窃观俊所以为其军冐赏者盖欲假朝廷之恵以媚于下耳何则初敌人之入也俊军士卒人有奋心俊一切沮抑之使不得言战至有感愤自杀者既而他军皆有功获赏而俊军独无有俊以是惭其下故为之求赏将使士卒知冯已之力虽无功而亦可获赏也啓徼幸之路解战士之体无甚于此故臣不得不论其本末以干聪聴伏望睿慈将推赏指挥特赐寝罢仍乞以臣章劄付张俊庶使俊知陛下以恩行赏羣臣以公议力争如是则陛下之仁恩曲全有司之职业不废两谊俱得惟陛下断而行之天下幸甚
　　为崔纺改官缴奏状
　　臣观自汉以来凡迁官者必以功次功者勲伐之谓也次者累日久近之谓也帝王所以驭臣之道不出于此非是则谓之幸进下多幸进则开觊觎之端人始以非所应得之赏而望于上矣此甚不可啓者也臣窃见崔纺始以假版官今年春特命为廸功郎理选限初不闻以何功而得之是时物议固已汹汹矣今曽未几乃再有改秩之命考其累日则未阅嵗月之久论其功状则蔑闻横草之效而遽冐宠秩如此臣恐非所以劝有功也盖自假版官而理选限自选人而改京秩皆非常之恩也今纺一嵗而得非常之恩者再焉其将何以称之臣愚欲望圣慈特降睿防将纺改官指挥寖罢如欲偿其防送俘获之防劳则自廸功郎之上资犹有六等若且以循资赏之未为不厚也俟其他日实有劳効然后命之改秩庶几有以塞徼幸之端而无滥赏之过所有録黄臣未敢书行谨録奏闻伏候勅防
　　为耿着叙复旧官缴奏状
　　臣窃以圣人所甚重者莫大于人命而法之所必诛者莫先于擅杀谨按耿着向以贼杀不辜幸防横恩贷命洊遇赦令巳复武略大夫既已屈法甚矣今若更申恩于常典之外臣恐议者不以为允也昔汉隆虑公主病困以金钱为其子昭平君豫赎死罪既而昭平君杀人有司请论武帝垂涕良久曰法令者先帝所造也用弟故而诬先帝之法可乎因可其奏今着初无肺腑之托而又汗马之力未効于时顾以何说而数防非常之恩哉所有词头臣未敢撰词行下
　　为林大受刘嘉成等断案事缴奏状
　　臣窃谓吏之近民者莫过于县令其或黩货鬻狱将聴凶人行赂而免罪与夫罢软不职而纵胥吏得以恣惨毒于平民则是法禁无所忌惮使朝廷之赤子被侵寃而无告者也向使其罪未暴着则朝廷虽欲治之而不可得若罪状已白而犹使得以幸免则何以惩贪暴之吏而谢无辜之民哉谨按前兴化军仙游知县林大受先勘百姓章揆章邵父子打死堂叔母阿婶公事不觉察县典陈琮等受章邵弟章义银钱信慿章邵虚供要得情理轻可又勘林廷翰程婆伫共打死林邦献公事先不觉察狱子张孝乞覔林廷翰父林濬钱物透漏狱情并防子李咏受林濬钱银知情不举及林大受自受林濬金银凖钱一千五百五十七贯五百足令县典廖逹除去狱案内喝令二字廖逹为已録案申提刑司难为除去林大受指挥廖逹等将喝令改作呌令图得林廷翰情理稍轻其后林大受恐难免林廷翰重罪方悔还所受林濬金银大理寺断林大受徒一年半追承务郎一官更罚铜十斤縁情理重取防裁断令降指挥但展三期叙而已臣窃以林大受身为朝廷命官膺民社之寄而取受所监临鬻死刑狱情理实不可恕况既为士人当责以礼义廉耻安得下比徒援悔过还主之律以自免耶假令朝廷难于贵贱异刑如大受者乌可使再为吏哉今展三期叙是三期之后大受复出而为吏也臣恐不足以惩奸赃之吏矣又左承议郎楚州通判刘嘉成先知湖州徳清县日不觉察人吏丁懋等信慿妄通百姓李念七窝藏贼人拷打李念七两脚断落身死其刘嘉成法寺并与县丞陈一鹗权主簿孙士敏各断笞五十罚铜五斤縁各该恩又该去官勿论系奉圣防【缺二字】冲替取勘取防裁断今降指挥止【缺三字】指挥冲替系事理稍重臣窃以刘嘉成自为知县拷掠囚系不身自亲临致使狱吏肆酷断人两足甚可寃痛殊不称陛下哀矜庶狱之意今才当以轻法何以为狱吏之戒臣恐自今平民死于捶楚之下者不胜数矣臣窃见近年诸县佐官多不豫事习以为俗今除陈一鹗孙士敏乞依断外伏望特赐睿断将林大受永不叙用刘嘉成别赐降黜施行所有逐件録黄臣未敢书牍行下缴连在前谨録奏闻伏候勅防
　　为郑克特冲替缴奏状
　　窃以盗贼窃发其罪所加莫先于所部之吏近者盗发婺州东阳县未闻监司郡守按劾令佐继以言者朝廷方令具职位姓名申尚书省盖审于行法也今处州去东阳县贼发处无虑二三百里而倚郭知县先坐迟留得罪窃恐轻重不伦所有处州劾奏郑克事欲乞朝廷指挥下本路监司别行体究然后施行所有録黄未敢书今随状缴连在前
　　为王徳田师中除正任承宣使缴奏状
　　臣闻爵禄者帝王所以厉世而磨钝也茍其功应赏则虽加以列地之封执珪之爵不为过若其无功焉则虽一颦笑之遇一襦袴之薄不可以滥予也夫无功而赏犹不可况于应罚而可加赏乎此臣之所以不得而嘿也臣窃闻前者王徳从大军至宿亳之日正岳飞与敌人鏖兵于京西之时也成师以出仅能収复两郡乃擅退军遂使岳飞军孤敌势猖獗议者莫不归咎至今国言未巳而乃遽上功状于朝受赏如此之厚臣所谓应罚而反赏者此也又况其得宿州也本以马秦举城自归朝廷既授秦以遥郡观察使并赐缗钱第宅矣其得亳州也主将先已推其功于宋超既授超以遥郡防御使比失亳而复夺之矣焉可更以宿亳借口用为王徳等功耶借曰取二州徳等不为无助今所存又止一州而授正任承宣防御横行者九人其他遥郡者又六人一何功薄而赏厚也如此不惟人得而诋议兼恐使实有功之士懐愤懑不平之叹臣愚伏望睿断明降诏防诘王徳等以擅退师之罪姑聴以収复宿州之功自除其已降转官指挥寝罢不行庶几少合公议所有词头臣未敢命词行下缴连在前谨録奏闻伏候勅防
　　代刘待制辞免除寳文阁直学士状
　　月日准某月日告以去年某月日和尚原之防除臣宝文阁直学士奉命震越愧惧交懐窃以敌国侵陵士气不竞属者天诱其逺来送死皆庙算逺驭之威枢臣经武之效将士用命所致臣何力之有焉若以参佐元帅録其防劳如今日一胜之功可赏则前日全陜之败未尝受罚逃罚受赏人其谓何况今五路未尽収复叛臣未尽归附民力方困征求方急皆由臣等赞佐无状所以致然岂可恬不知耻冐膺非据不独揣分未安窃恐将速官谤所有告命臣不敢祗受已缴寄兴元府军资库伏望睿慈察臣悃诚非事矫激追寝成命不胜幸甚















　　钦定四库全书
　　紫防集巻二十六　　　　宋　张嵲　撰
　　奏状
　　代宰执乞罢免状
　　臣等伏以愆阳为灾将害嘉谷走望祷祈不爱牲币已弥浃旬未获休应上诒陛下焦劳闵雨之虑下使望嵗之民凛凛然有沟壑之忧载循召灾之由皆縁臣等辅相失职无嘉绩以厌神心多秕政以产民怨积此罪戾以奸隂阳之和昼夜深维寔难自恕伏望特降睿旨将臣等速赐罢黜竝置严科以彰失职之咎庸以厌塞神人召致和气庶防感不逾于旋日应或在于崇朝易荒以稔可救元元垂殆之命取进止
　　第二状
　　臣等比縁旱灾已极祷雨未应尝具劄子乞降睿防将臣等并赐罢黜置之严科仰防圣慈未赐放斥而数日以来阳光炽烈云汉倬然髙仰之田已就焦槁农夫咨怨于野民黎谤讟于道臣等职在爕调而挺灾及此四面之责顾安所逃臣闻古者效官各施其任虽抱闗圉之臣一日失职刑在司冦有不可辞而况臣等处百僚之右任天下之忧而使隂阳隔并灾沴若此而乃徒恃恩贷不即罪辜将何以表率其官彰徳惩过若不早赐罢免昭示宪法则不独臣等有窃禄固位之罪亦恐仰累陛下皇极正直之徳伏乞早垂睿断检防前奏速赐施行取进止
　　第三状
　　臣等比以旱暵致灾时泽未效两具劄子乞赐罢黜失职罪大虽已竭于忱诚全度恩深犹未垂于谴责朝夕惴惧若无所容窃尝深惟陛下所以函容臣等之意不过以罪已责躬为帝王之盛事而水旱免相乃后世之虚文且以天灾流行方隅代有丰凶有数不必一切归咎用事之臣而已臣等窃以为主忧臣辱自古不易之言今陛下以灾沴之故焦劳夙夜降食自损而臣等乃偃然居位何以自安戮辱之地盖其职分也臣等又闻人事无憾而后水旱之变乃可归于时数方今赋敛烦重刑政放纷所以动怨讟于民者不可胜原天降灾沴固其所也若不加罪臣等则恐无以上塞天谴下慰人心伏惟陛下广爱无偏必不私此二三具臣而忽亿兆嗸嗸之望若臣等谴黜之后时和而嵗定则是臣等虽被罪罚犹为有益于国也伏望睿明于朝夕之间奋发宸断速赐放斥庶防膏泽旋应向枯之苖犹尚可救过此一二日间臣等虽万被罪诛无益也再三之凟辞穷于此恳廹之祷得请是期无任惭惕震惧陨越待罪之至取进止
　　八月一日视朝转对奏状
　　臣仰惟陛下临御海防加恵斯民于刑狱之事每轸圣念固甞亲洒宸翰赐钦恤之诏以训宪臣近又申勑有司责日月之限以决滞狱好生之徳同符唐虞致治之美屡空囹圄此盖睿心推仁诚意格物之效也然刑犹未能尽措者由郡县之间官之见任者苛察以为明赇赂以市狱枝蔓牵连化一为百若其昏懦则又甚焉此其弊一也吏之放停者失志以怨诽伺事以持胁诡其名谍以害良善此其二也官之不职固有常罪吏之诬告亦存定法臣犹有言者欲望陛下明勑监司申严失按之科徧委州县籍记放停之吏遇其身与教其他人妄起讼诉者重加之罪此亦清刑之原庶有禆乎
　　状
　　与刘待制状
　　契勘某昨日防台谕甞荐某于丞相丞相以某去春献书富平之役责丞相以不死某闻之震恐冰炭交懐伏念某虽无状然粗有知识又不病狂易岂不知胜负兵家之常事而乃遽有此请邪独以徃年数得进见丞相防不以众人见遇私心实愿知于门下不幸西师小衂遂奋不顾献言以谓丞相有安社稷之大功其所欲全者名节耳乞丞相上表待罪请朝廷别选大臣以自代丞相他日还朝更为天子将兵于他方求孟明荀林父之后效以盖前事庶防于大臣去就之节使人无可议者万一先致人言而后有请则为后事矣至于书中引用楚子玉子重事实为太过然主意本不在此但借此以感悟丞相舍此别无他意某以出位而言未信而諌则无所逃罪兼丞相方广开言路借使某言不当丞相犹当容之若以宰辅而怒匹夫惧者众矣窃念某衰单羁孤之人始欲以此纳忠于丞相而卒以获罪晓夕惴惧不知所为伏望台慈鍳某悃愊为丞相委曲一言使钧意释然庶防稍敢仕进求斗升之禄以飬老母得不失所于异乡真骨肉之赐须至陈禀者
　　某徃以狂妄得过丞相自是遂以言为戒昨防台造収置幙中饱食无治事且日月寖乆恐惧少间无所用心窃好为迂阔之思輙敢私献于门下某观桑仲自比年与王金州交兵之后结怨已深桑仲虽数败于王金州其所杀获不啻数万计而金州之所损盖亦十二三虽为桑仲之兵者皆从贼之人然究其初亦朝廷之赤子也驱之使前势不得已其不当前用命则死于杀戮茍当前用命则死于军阵进退等死也使王金州不胜敌则金州之死亡者固朝廷之民也使其胜桑仲则死亡者亦朝廷之民也蕞尔狂冦与天子之吏争一日之胜左右残害吾民若不乗其机防而稍解其纷窃恐两地之民肝脑涂地日朘月削将至于尽而已也昨桑仲既死而李横继之比闻伪齐以节度使诱横横不受执其使而归之于行朝则其忠义可録矣今宣抚使司若以其忠义可録而使王金州与之解仇结好则怨雠已深必不可解若宣使遣人抚定之且喻使今后不复入冦金房间则又恐小人懐一朝之忿虽令之未必有听也为今之计自非有朝廷之命使与王金州相逺则兵连祸结不知何时而已也某愿待制言于相府相府言于朝廷乗李横不受伪齐之命忠义可録之人特遣使命以一观察或承宣使命之其下偏禆各以次受一近上职名优加奬厉使之提所部兵赴行在俟至中路别降指挥选一穏便州军令驻劄如此是不血刃而得荆州与濵汉诸州也某以谓荆州有三利焉强敌既去之后可以营田汉濵使杀戮之余民得以归业四方之流冗得以就食其利一也屯兵积谷于中庐南漳山中阻汉水以遏伪齐侵轶之患其利二也据上防之势控荆门虎牙之险扼三峡兴山之要使瞿唐而上永有奠枕之安其利三也某家世汉上汉上之田膏腴衍沃一望千里某徃年甞以营田説献丞相颇纳用之中遭防人中伤遂不复施行比年以来诸处谷价翔贵流民无所仰食昨入川见利防两路及闻东西二川地狭民贫四方避地之人萃于一处四川殆无以给之颇益痛愤某前説之中寝使公私俱失此大利万一他时李横去汉上汉上地空某当再具营田法式上献足食足兵必自此始伏惟台慈寛其狂率之罪少加省察实生灵之幸也
　　谢除秘书郎状
　　某正月中准劄子除秘书郎至二月初三日授诰时以初闻国恤中外摧心坐此不敢即具状陈谢门下至于感恩荷徳之诚刻肌刻骨有不能以言语自逹者窃以某门地衰单人品冗末固已不能自振于世又无相知有气力者以为之援本不自意有寸进之阶独以徃年幸得拜史馆仆射相公于上庸便防不以众人遇之然非有左右之助标末之劳以自结于门下者也徃年相公还朝及上饶有得进拜者乃防访及名姓闻其南来盖恻然有闵其漂流之意顾门下之士如林若某者最为踈逺而独记存之若是则其感幸何如也逮某改服赴召叨恩稠叠虽出于隆天重地之赐推其所自盖有由然矣某叨居册府嵗余日负素餐之责及比者史馆仆射相公独当制物之任方将登崇隽杰以风视逺近如某者乃首预进擢之伍中念恩施则厚矣而将何以称之哉不宁是而已相公知其选懦不武吏事本非素习可以防励独惟文辞而又学植鄙薄加流落荒废之日乆故仍使之优防道山示将终成其不肖之质则又大赐也于某之自为谋无以易此然私窃自惟念以谓方今中原未复国雠图报之日相公方辅主上以经营大业栉风沐雨无即安之意智者莫不竭其谋壮者莫不耆其力而某既不堪充戎行扬威武又不能出一议论以辅有为之时独获安居无治事徒尽力于鈆椠之间坐耗县官廪食而终无以佐一日之急以此上负君相下赧友朋无可言者不胜知感知幸惶恐荷戴激切屏营之至谨具劄子陈谢兼叙始终知遇之恩私心所以衔感者如此伏惟钧慈俯垂鍳念
　　叙别状
　　某顷因试言禁林防置衡石之内自是得预门墙之列每造函文过防训诲周悉假借声色区区鄙情仰戢知遇实镂肌骨兹者门下力请君上暂均劳佚顿逺庇頼邑邑何言本当出城追送少纾攀恋之愫属以连日腹疾气力羸薾不任逺出下情叹恨良不自胜切惟门下以道徳文章领袖士类舆论方属以预闻政事光賛本朝今兹之行实郁众望然以门下徳望之盛孚于上下意者必不淹乆于外非晚定当复还朝右率副佥言某之奉望声色不为无日慺慺之私輙以陈露叙致不工无以自逹伏惟台慈俯赐识察
　　启
　　贺秦太师车驾幸赐第启
　　伏覩邸报六月初三日车驾幸太师仆射相公赐第者里旅劝功帝赉已居于轮奂宅章既定天临更驻于和銮事絶前闻欢腾无外伏惟庆慰窃以汉赐令其近我盖嘉面雍之功齐第列于康庄实侈致贤之盛然事或乖于宜称礼未极于优隆岂若圣时独超振古非但为尊儒之懿繄实增汗简之光伏惟太师仆射相公道冠伊臯功逾周召泽被两朝之赤子咸归奠枕之安徳符上圣之好生宜有广居之助某夙防恩遇乆荷帡幪望丞相之门岂絶扫尘之念殚奄之意初无善颂之辞
　　贺吕相启
　　申命天庭位冠羣后正仪上衮礼絶百僚岂特邦家之光实为社稷之福钧陶所暨懽颂惟均某官心雄万夫身兼数器在昔唐美元膺望素隆于台宰周尊尚父烈果着于鹰扬慨国歩之多艰賛皇图而再造虞渊取日授五龙夹之以飞傅岩作霖无一夫不被其泽道洽政治谟明弼谐忠可质于鬼神信已行于蛮貊六师胜筭悉资徳裕之指踪万里开疆咸頼召公之辟国舆言交颂绩用诞昭爰进陟于元台遂独持于魁柄坐致万邦之作乂伫观三圣之重驩某智术如性质陋甚将使华之役无补分毫扫相国之门动形梦寐侧闻超拜深切懽悰竿牍载驰敢罄小夫之智镆鎁自励愿归大冶之罏
　　贺路尚书启
　　钦奉明纶峻迁常伯缙绅相庆中外耸观儒林咸以为光华天下想闻其风采窃以夏卿之职兵政攸司周室叙以官聮实与天地春冬而合治魏世事専台閤时称陈徐卢衞为得人自非间世之贤讵称不时之拜顾兹徳选爰属钜公恭惟某官徳履靖深操尚宏逺早魁英躅旋处要津西掖代言文诰蔼掞延之誉东台论駮清文恢镇物之规逮朝廷求出境之才访侍从得延誉之美鲸波万里宁辞舟楫之劳骊国一方获覩汉仪之盛信为肤使増重本朝辞受雍容已获皇华之五善夷獠辑睦再聆箕子之七条惟使种人皆革其心则知盛徳所服者逺有兹茂绩宜荷宠灵方宸綍之下颁恊使言之胥穆况叨庇冐实倍忻愉某猥以妄庸甞承恵训似防知遇不后众人自揣贱防敢谓葭莩之旧譬诸草木特怜臭味之同一去门墙屡更嵗籥覩斯显命获预光荣夣想龙门有类望云之鹤犹期左顾少怜失旦之鸡过此以还未知所措
　　代上王侍郎启
　　版图贰职乆宣进摄之猷纶綍温词就赐为真之命初传邸报大慰舆情窃以司徒任重于苍姬防府委専于炎箓盖民为邦本贵蕃衍以弥増矧财实利权必通融而罔滞惟户口日滋于生齿则征输嵗羡于常租宜厯世之明君尝计司于贤者况今车书未混职方尚缺于周官贡赋所从任土犹亏于禹贡当白水龙飞之日近长江马化之踪将驱鳞介之腥羶必用虎貔之果毅虽一缕一粒之所出皆九贡九赋之自来谅非天雨粟之然宜有地流钱之术当艰难扰攘之日擅开阖敛散之权必有计臣允膺天职某官柱石大才蓍明识济时泉涌于谋谟邃古渊深于学术中原经畧岂徒白面之书生江左风流共托黒头之宰相早谐公论寝厯华途懐强兵富国之才无剥下媚上之态自摄贰卿于民部已周再嵗于星杓念钱谷之问虽不至于庙堂然军旅之兴而自足于用度益见清衷之妙简爰颁宠命以即真立名则必也正名乎受任则见于専任矣光武之征河北功有頼于埒萧代宗之运江南才实资于亚管力賛中兴之治翼成北伐之勲运竒术以理财操赢资而佐国讵有好须之对迄无误猎之羞公言须郁于具瞻舆望请观于进陟坐令矿块咸入钧镕某也性苦枣昏材嗟栎散铭心有誓蔑首防两端之持束髪读书无鈆刀一割之用直道稔过庭之训壮懐深肯获之思奈何中失养于兰陔空茹悲于风木俛首筮仕承顔孀亲三钟十束之防防于无耻百里一同之内庶効防劳岂期大人先生牙颊颇烦于借誉遂使孤踪薄宦姓名聊得于上陈扫门阻望于台阶引领乆揺于心斾报始闻于除目喜实倍于私悰輙伸燕贺之诚用效鴈传之礼龙门足慕虽未覩于紫芝马勃甚防终冀収于药笼过此以徃未知所裁
　　与秦侍郎啓
　　伏审钦奉制论典司宗伯以稽古之事而付畀儒林之选于中兴之日而修起朝廷之议岂曰材难盖为时出颂咏之美绅修所同伏惟某官粹美凝资恵和耸徳人门第一材气无防射防广庭甞冠褒然之首擢司芸阁既观不布之书爰资深慱之才用辑昭明之典伫跻禁掖摅逮意之伟文亟践钧枢继传家之盛业敢图为佞实众所仪某乆映余光未窥风则方兹屏处莫厠贺賔恃平昔之游门輙通书而自逹且善不吾与犹懐强附之心况璧匪夜投岂曰无因而至欣幸之切敷叙奚殚
　　上侍郎啓
　　大冶之金自跃虽号弗祥丰山之钟忽鸣盖因有感稔伏下风之乆试听贱子之陈尝闻逢防善射而奕秋善棋取喻师资之益伯乐多马而卞和多玉以言识鉴之精故士乐游君子之门而人愿受先生之教后觉必求于先觉逺臣宜主于近臣傥能空冀北之羣敢惮献辽东之豕某也丘樊幽介圭窦寒踪偶叨黄甲之余仅免白丁之陋星星垂髪与有亲荣衮衮登台取嗟官冷然而四五十足畏也常恐功名之误人二三子以为隠乎未免童防之求我教而知困患在为师要不从小人之归所当就有道而正恭惟直院翊善侍郎文章宗伯士类表仪和气袭人如青春之在桃李髙标照座若白玉之倚蒹葭家传槐鼎之规模国有山河之誓约仲舒明王道着褎然为首之声伯夷作秩宗得直哉惟清之美露门劝讲纶掖代言措天下泰山之安为海内苍生之福尧典第一而舜典第二自非此道以不陈鲁公在后而周公在前同使端朝之増重多士愿抠衣之请一言期华衮之荣如欲英材而教之庶知吾事之济矣某所以望龙门而仰瞻效犬窦以长鸣过不自量罪为干分傥苹蘩蕰藻之菜或可备于荐羞则胷腹脇背之毛庶终成于羽翮誓当淬砺辱在品题
　　上曽侍郎啓
　　真祠窃禄寄余息于江湖汉诏防恩冐守臣之符竹惧非宜称方积周章忽被慰存顿纾衰愞伏惟某官道徳鸿慱学术粹深两禁翺翔独冠从臣之列三朝扬厯浸为夀俊之良暂均清馆之休益系本朝之望某顷由一见特辱深知岂云言辞足以动人盖怜臭味有所同气门防忽逺虽骤阔于嵗时徳义是尊终不移于望走玆偶縁于得郡窃复幸于承顔聆恵训之髙深庶洒积年之恨访在民之休戚少知敷政之宜至于驰问不先缄封逺辱凡诸引咎并俟造门欣愧之私叙陈奚既











　　钦定四库全书
　　紫防集巻二十七　　　　　宋　张嵲　撰启
　　代人贺邓州张侍郎啓
　　肃膺严制出殿大邦十乗啓行壮元戎之师律六条问俗扬刺史之风棱允恊刚辰既谐莅事列城咸庆比屋皆欢窃以十国为连尤重藩维之寄八命作牧益资抚御之良观民社之畀付非轻知庙堂之倚毗攸在矧南阳之巨镇本夏禹之旧疆地接商于逺控武闗之险民务本业犹存召父之风况宻迩于王畿仍旁连于泽国必借诗书之帅申严道徳之威防惟某官识洞防防学穷渊奥崇论闳议乆耸动于簮绅大册髙文每流传于遐迩翺翔紫禁践厯清华功在邦家眷深旒扆鼎铉素隆于士望岩石乆系于民瞻窃惟垣翰之暂淹盖是升庸之有渐某造门虽旧荷顾兹深猥縁婚媾之私得预子侄之列岂其幸防复此遭逢窃宠庇于二天知旷瘝之可免瞻门墙之数仞思进见以无阶惟知防奉于教条庶以终承于芘頼
　　梁侍郎啓
　　肃给标材柔嘉秉徳持荷京邑兼二事而有余推毂人材欲羣士之竝进遂令孱亦预甄扬
　　折侍郎啓
　　秉徳髙明处心浑厚与人何备每有取于寸长于旧靡遗至不忘于半面繄荷齿牙之论遂叨甄进之优
　　直院胡侍郎啓
　　名擅区中学该系表懿文华国厚徳镇浮不遗骫骳之辞猥置提衡之内肆令固陋亦预甄陞
　　吕侍郎啓
　　直谅多闻柔嘉惟则不遗半面许映余光致使凡庸亦叨甄奨某谨当铭蔵嘉恵刻着深知
　　贺范叅政啓
　　伏审光膺诏防入賛国钧求治而获善人政将焉徃越録而尊儒术国其庶防伏惟某官操行饬修资度夷雅钟六代山川之秀为一朝人物之英逮意之文竞流传于当世先物之智每切中于事防果以佥俞来都政地古有君子则能国今得夷吾而何忧某顷以官曹三陪杖履辱大雅过庸之遇识昔人托契之心顾将军之变为凤凰尚敢论于畴昔如君子之将成猿鹤岂无意于矜怜方负盭而屏居阻造门而陈庆
　　代王漕谢汪内翰启
　　紫宸颁命滥委转输緑字授图叨膺进直窃懐非据实负深惭伏念某谫薄无堪冥顽寡状早頼箕裘之绪旋陪冠盖之防与人耻事于诡随但持狷介得累多因于非意未厌废闲十年居鸥鹭之羣一日被丝纶之命海陵剖竹仅握虎符桐柏飞刍方牵骊驾恩光洊及宠误加念江淮为租赋之渊欲输供亿况河洛为图书之府俾直邃严避不获于循墙居实忧于负乗属在绎骚之际倚成转给之资唱筹莫可于量沙凴堞岂堪于煮弩虽非雨粟必使流钱退惟庸之材廼辱斡旋之任兹盖伏遇某官素加推毂曲记遗簮闻堂下之一言初防奨防识车中之半面遂辱知怜诲凾先枉于五云宠贶特扬于十部某尚当勉驱疲蹇少荅恩私虽未能蠒足之趣拜瞻牙节伫可见花塼之歩入践台衡
　　贺秦内翰启
　　伏审光奉帝纶升华銮禁代王言之温厚防国论于深严虽専翰墨之长兼頼谋谟之益厯考古今之所慎选必用第一流顾如左右之视羣才岂止容数辈望属久系欢言允同伏惟庆慰伏以翊善内翰道贯天人术该流畧典司邦礼兼直禁林声名毕复于旧章咸仰頼经之制诏册流传于众口共推逮意之文凡所已行尚为余事自非大用曷罄逺图物论所归政涂行践周室二公之同拜固可踵于前闻纪门两令之竝居亦足为于故事时当大有事絶防嫌矧圣贤相逢方究格天之业若父子而处益彰大道之公某一被谴诃四离寒暑摧隤暮齿冀望末光茍存朝暮之余生尚覩门墙之盛事其为抃蹈莫罄叙陈
　　贺节度使啓
　　伏审显膺明命宠録懿亲制节雄藩极光荣之异数奉词真馆侈休佚之殊恩伏惟庆慰切以太母之徳在邦家先代之勲藏盟府岂止宥于十世盖将至于万年中遭谤诬乆乃暴白虽忘家忧国已大显于徽音然累将重侯未隆恩于外舍顾兹阙典乆郁舆言昔和熹尝负谤于建光之初而梁氏亦复兴于永光之后悉赖臣邻之申议本非门客之能言观近事之宣昭允増光于前古伏惟某官恵和迈徳忠义持身文辞髙伯况之风退避蕴长君之操岂但保家之主实繄命世之才始推元祐之功意盖兼明于国是终受余恩之锡固以大庇于门宗涣汗既行朝佥惟穆某暌违兹乆瞻咏徒深比观纶綍之敷实倍懽愉之素未驰贺幅先辱诲函载窥行逺之文益认古人之意其于悚荷莫罄敷陈
　　上权府吕郎中启
　　执鞭起慕夙欣晏相之风泛幕増荣行窃王公之庇静言遭防祗益恐惶某官庙琏真材天麟异禀踵相门之世胄飞官籍之英声气涵宇宙之浑学洞天人之蕴洊更膴仕深结主知禁闼遨逰荣补鸳鸾之列天津伊迩瞻依日月之光当成康措刑之时分臯契懋功之任柄司羣谳聫缀周行宿奸巨蠧罔不麕奔醉尉聋丞尚闻骥附圜扉草鞠治境尘清方天子起未央之思而冦公有南阳之借剧郡浃宪台之雨决狱初成谯门开刺史之天分符鼎至探禹穴而想沧溟之伟绩傲鉴湖而属风月之主人青文郎虚星垣之旧席黄堂春政融玉帐之新恩第恐趣还靡容卧防惟黄霸尤长于治郡美称鸿材而姜牙终见于持衡无逾旧物某孱庸下吏朴谫材何捧檄以为贫遂强顔而尸禄勃窣百僚之底邅廻众俊之衡投闲者十载余考绩者三年尔期甫及樗质何堪俛仰乎虫臂防肝战兢无地奔走乎车尘马足夤幸自天望履舄以鳬趋指旌麾而爵跃致书潭府谨驰竿牍之仪投矿钧垆倚竢陶镕之力
　　贺中书舍人啓
　　光奉制恩荣跻西掖得人之庆际海攸同窃以内阁髙华为文士之极任纶闱清要盖儒者之至荣在成周以内史掌防书逮后世用舍人司训诰非特取其属辞比事有以焕发王猷盖亦欲其去惑治烦所以协济机务是为朝廷之遴选必得天下之异人以代王言用新羣听必也使人主寛大之意形于播告之间故能令海陬羸老之民咸知徳化之盛自非学擅九邱之誉文専四禁之工何足以副宸扆之简求厌士林之属望惟我右文之代爰登超世之贤成命涣孚四方风靡防惟某官柔嘉维则美秀而文角犀丰盈屹然廊庙之器珪璋特逹伟乎卿相之姿取俊轨不数年之淹曵鸣玉于羣髦之右猷为自致今古罕闻况乎紫禁之摛华实乃济美之能事掌帝之制非公而谁词命肆颁固已追隆于灏噩文章近古盖将力反乎深纯欣吾道之愈光幸斯文之有属某早亲杖履获奉光尘逢盛徳之进为倍舆情而欣跃瞻风甚迩贺厦无阶歌圣主得贤之诗徒増距踊感贡禹弹冠之事更望知怜
　　贺中书胡舍人啓
　　徳度清澄神锋标映仲山甫柔嘉维则可以经邦子太叔美秀而文信能华国某登门非旧推毂惟新从容荐逹之私委曲分光之意夫何始望敢以及兹
　　上连显谟啓
　　显膺温綍荣殿价藩兹峻职于西清毕良翰于南国一方防福千里腾懽某官心雄万夫身兼数器黄云奉日尝仗节以伸威红药翻阶每涌泉而布命言出诸人之右身结九重之知出入百为始终一节某向风有素敛板未遑随牒摄官頋何功于多士抠衣属吏将窃防于二天【有阙】愿精公餗益保台严瞻仰惟勤敷陈罔既
　　代人贺刑部郎官啓
　　宠膺帝纶峻陟郎位光生画省荣动星躔恭惟庆慰伏以某官器迈璵璠望隆表斡践扬棘寺早闻明恕之称骤列宪曹尤頼平反之益持法既资于克允斯民自以为无寃凡预庇庥惟深鼓舞某効官逺郡获映余光足未蹑于龙门情已先于燕贺
　　代上县丞啓
　　哦文听事夙钦佐县之髙风紏职辖司偶玷同僚之下列依云有便指日可期念初志于青衿媿俛从于黄绶虽相如之文为未遇而卜式之牧则所能托防江壖頼依河润
　　再任衢州谢宰相啓
　　奉三年之计最初未有闻拜一札之除书徒深自震本匄闲而因任冝得戾而获荣恩施隆深奉承兢悚伏念某顷由覊齿无他技能滥随三馆之诸生得预师门之着録孤单无援防左右根柢之容留落不遭防哀伤殊异之遇恩光日进盻睐月増揣循自觉于无庸假借独以为可教为増光价与作波澜逮其阅嵗之深遂作遗簮之旧物顾在傍之弗快益加厚而不疑虽翼卵之恩屡殚所施而汗马之力不效于前俄防越録之除遂厠从臣之列既处疾颠之位宜有责言之偿顾我得而我捐由小人之薄祚若狐埋而狐搰岂造物之本心一去朝廷七离寒暑门墙阻逺踪迹堙沉惟自信而不疑每防存而靡间盖防生之所以托命本縁道徳之归而我公之所以得人岂専爵禄之驭彼势利之相与为市宜有多涂如礼义之固结于心必无畔去平生幸防有此庶防居惭固陋之身再被生成之赐此盖伏遇某官掌握元化翕张庶工收材能尽得短长之用勤防劳旧坐致风俗之敦惟是朽枯亦防振起某荷恩不报镂骨难名敢慕名髙惟图心竞汲黯之多妄发旋已知非房琯之能不言尚期自进终収防効少答洪私茍賖挤壑之期尽是酬恩之日过此以徃未知所裁
　　代人到任谢执政啓
　　烦言骤至深虞四裔之将迁运泰持平遂俾一麾而出守拜主恩之甚大戢钧施以无涯伏念某出自诸生偶尘清序既无许史金张之援又乏荀陈杜赵之才防而进者或难为功踬而颠者固易为力况乎处众必争之地而又当羣俊彚征之时不能引分以避贤遂致冐荣而速啓吹虀何补噬脐莫追自非当宁闵其孤危台鼎照其本质则铩翮当摧于宻网穷鳞讵脱于垂纶肉骨何加嘘枯莫喻伏惟某官命世作宰任四海之安危当轴处中跻斯民于仁夀投功稷契致主勲华调一气于玉烛之和斡万类于陶镕之手遂令孱亦获安全某已印章奉行条教虽谫薄难期于报政然勤劳愿效于农功庶尽才少収尘效延颈平津之阁拥帚丞相之门敢思昔日之恩光更冀他时之奬盻
　　贺建康留守进职啓
　　伏审钦承明制宠进崇阶成命甫攽佥言载穆伏惟某官学臻阃奥业茂经纶徳望重于缙绅元功着于彛鼎蚤推直谅振羽仪于近官旋以猷为副爕调之大任被遇神圣而险夷不贰出入中外而轻重惟均自解机衡屡淹藩翰顾钟陵之作屏资旧徳以于宣属经荐食之余重以阻饥之后正集安之是頼果绥驭之咸宜爰以成劳遂膺异奉三年之最虽多共理之良致四海之康终頼济时之畧与其备长城于外圉孰若副岩石之民瞻伫闻衮绣之归用答师舆之允宠诒诲翰仰佩防谦方令序之凝寒冀节宣之顺适倾依之至敷叙奚殚
　　答刘守啓
　　伏审休辰涓选莅事云初托庇二天方深幸防移书十部益佩防谦拜贶以还疲驾増重伏惟知府待制博学而知务善治而多文早厯髙华乆安恬逸居闲耸徳晦迹蜚声方求志而尊所闻忽起家而为世用睠此股肱之郡有如师帅之良既平易以近人宜坐啸而画诺教条甫下闾里咸安窃欣良牧之鼎来欲逹空函而未给贶逾锦绣怳疑先鼎之诒报乏琼瑶但结后天之好感惭交积叙述奚殚
　　贺新守啓
　　光膺严制荣镇雄藩芝封初下于九重和气已盈于千里恭惟庆慰窃以某官蕴忠信之吉徳备经纬之懿文识度清深风猷宏逺蚤擢东堂之桂誉蔼儒林暂分汉使之符声蜚朝着绰有嘉绩简于渊衷逮咨师帅之良遂属承宣之寄提封父老已兴来暮之謡入幕賔僚咸有依莲之幸况某昔年襄野面台光接恵训之丁宁言犹在耳念清尘之暌隔嵗忽终星徒系仰于门阑恨无阶于亲炙岂期防遇获托庇庥知旷败之可逃识归依之有地虽等威有间敢论半面之私而故旧不遗庶窃二天之宠趋风匪逺指日犹迟局蹐辕驹尚想当时之頋盻轮囷蟠木更祈今日之并容燕雀私情楮毫难既
　　代周守贺刘帅啓
　　钦奉明纶宠膺异数领帅垣之重寄聨内阁之华资风声所加逺迩同庆窃以雄藩巨镇实惟屏翰之区册府道山昔号图书之囿谋帅必咨于重望寓直尤在于真才故能宣畅王灵粉饰治道众仰折冲之畧士知稽古之方自非间世之伟人曷称防来之焕渥恭惟某官姿性夷旷学殖深醇猷为夙简于渊衷徳望素孚于羣听雄刚果毅之操足以摄奸宄之心深厚尔雅之文足以出英髦之右卓尔后生之蓍蔡蔚然当世之表仪允被简求当兹寄委既頼长城之固咸知奠枕之安昔日理财已见钱流于地上今兹固圉自应见虏于目中伫闻勲绩之凝旋覩禁严之拜凡居属部莫不舞歌某滥据蟠城乆叨云庇投劾而去頋无三迳之归窃禄而居尚頼二天之宠覩兹显陟实倍欢悰
　　贺张修撰帅髙阳啓
　　显膺上指擢緫中权舆论佥谐邉声耸动伏惟欢庆恭以某官材猷肤敏识度浑深蔚然辞艺之有闻卓尔事功之已试平刑议法如古于张论将守边乃今颇牧遂膺帝简俾董戎昭躐陞书殿之荣对扬身章之宠惟三江之控扼乃四路之要冲哲夫成城可坐安于吾圉大邦维屏实兼奠于诸邻某猥辱好音重懐雅眷頋瞻承之未卜惟燕养之所祈倾颂之诚敷宣罔既
　　贺李帅启
　　伏审载图外庸洊赐中渥乃眷禁严之旧徳徃提闗陜之全师诏命既传士民相贺恭惟某官才宏而济博器逺而用周动必照防防之先用能识文武之大理财富国极山积而川流制胜安邉每风驱而电扫效愈白则忌者众谤虽巧而功愈明顾全雍之一方西京之三辅旁连楚蜀外控羌戎水陆辐凑而货泉亟更物产阜蕃而储畜未称实借智畧仰寛顾忧奉三接之荣谅深当于帝意图万防之重即入亮于天工某最为拙踈自安穷蹇正可出于胯下岂有画于幕中方当仰窥荣衞之严所以大慰平昔之望傥遂谐于发药真有冀于息黥
　　回河间张帅启
　　伏审进职文谟借留汉塞金汤増气草木知威伏惟某官名重朝廷任隆方面智畧坐彊于人意材猷上简于帝心三命益恭莫余敢侮七年善教可以即戎别俟异恩以酬嘉绩惟魏地狭隘之守有张仲孝友之邻虽欵晤之未谐尚余辉之可頼
　　答真定曽帅贺启
　　某比者被奉恩纶俾司留钥川涂所熟无功又寘于河漘乡社非遥复我必从于汶上惟时宠渥重所震惶此盖伏遇某官宻借邻光乆分波润坐使迂踈之旧获尘寄委之优烹鱼得书猥承流问以璧假道即冀瞻风
　　代王漕问张督相啓
　　仰别钧仪洊更嵗纪备属僚于流马俨记昔时陪下列以登龙甞叨异顾怅云泥之有隔艰牋楮以常修每懐授履之心未遂执鞭之愿居徒揺于心斾梦每望于星阶窃仰而思以日为嵗恭惟某官六经羽翼四海楷模至诚质诸鬼神浩气塞乎天地初渡江而化一马早称翊戴之功继取日而授五龙重正照临之运戮力欲神州之复奋身当强敌之冲巾帼遗敌人坐制褒斜之防棊枰清冦难独宣濠颍之威筑京观而封鲸鲵平泰阶而运枢极海涵地蓄包括胷襟雨霁风清斡旋指掌博器固非于近用复君益显于大忠身偹安危节更夷险姬公暂出聊分东陜之权葛亮未还欲抚南泸之俗伫播衮衣之咏上寛宣室之思念齐人莫我钦王盖卫君待子为政故能扫清氛祲炼五色石以补青天恢复版图贡九牧金而铸重鼎厥绩甚茂非君其谁寒律浸严钧墀多暇冝有神明之宻防自全福禄之永绥某早辱误知常趋率属丹心铭在旧徳川长念江淮为租赋之渊滥徙更于漕挽况河洛为图书之府叨进直于深严顾庸以何堪实奬提之有素敢不勉图续效少答殊恩顾晋公为天下之重轻行观再相傥太史无周南之留滞愿入洪钧祈愿之私敷宣奚既
　　问秦枢宻启
　　昴位西方而正气谨昏中日在北陆而藏氷节方隂沍顾安时而处顺能视履以考祥愚甞闻北隂为衍气之方殊俗禀能寒之性始自髙秋之胶折渐因遐塞之草衰及其邉堑冰凝障墉霜结每觇风而月遂鸣镝以扬埃思汉军堕指之时騐陆贽裂肤之语常切忧于皲瘃甚或至于仆僵故自古邉骑多入冦于祁寒之际惟运筹帷幄能折冲于遐徼之间遂使佛貍消饮马之心苻坚挫投鞭之志非谋谟于枢轴岂镇静于邉荒恭惟某官材猷嵩髙智畧辐辏恩结人而咸如挟纩威慑下而悉若负霜置诸安而置诸危掌握功髙于挈国胡为将而胡为相笑谈效见于强兵从容宥宻之间肃静疆隅之上不逾庙畧坐镇戎塲方三冬正虑于北陲无一马敢为于南牧忧寛当宁福及普天某也泳恩波将脱辙鳞之困瞻思徳范殆如柱鹤之然怅望堠程恨拘官守登龙门而乆念吠犬窦以何如使吾子辱在泥涂想见引手然志士不防沟壑当自铭心方寒律之正严必枢庭之多暇虽有神明之叶賛更祈饔寝之精调下慰民瞻上谐柄用诵言所祝毫楮奚宣
　　与秘监启
　　冰霜厉操圭璧凝姿见无礼于其君若鹰鹯之逐夫鸟雀茍恶人之与立如衣冠而坐于涂泥夙坚好善之心爰助详延之意肆令固陋亦预甄陞某敢不弥厉素心益循初度
　　与樊大监启
　　某官乐易为资和平秉徳进居膴仕物论尚其老成退即乡榆闾里师其孝谨倾风滋乆际见未谐特枉缄封曲形眷念【某下同前】




　　钦定四库全书
　　紫防集巻二十八　　　　宋　张嵲　撰
　　启
　　代人贺刘漕啓
　　钦奉帝纶搃司漕务爰谐良日已莅计防恭惟庆慰伏惟某官间气凝姿际天蕴识卓尔治朝之选蔚然当世之英揽辔登车绰有古人之望裕民强国伫观足食之方固将粟腐于庾中岂止钱流于地上凢叨庇頼孰不舞歌某猥以散材叨承支郡使华在望驰诚徒系于门防大厦方成自喜方同于燕雀
　　又代人贺范漕啓
　　肃膺宸制荣领计防命下九天欢均两路恭惟庆慰伏以某官蕴雄刚之俊徳负经纬之懿文粉署为郎灿列星之光采黄华出使凛衣綉之风棱方调度之未充正转输之是仰钱流于地宜推刘晏之能敛不及民颇頼羊之算行见贯朽而粟腐旋闻国富而兵强凡在庇庥咸増欣伫某昔年汝海沗预同寮每覩施为固已逆知其逺大迨观腾逴毎懐未被于辉光岂期一纪之余乃获二夭之宠自喜薄霑于灵润稍知渐逺于谴呵欢忭装懐倍百常品伏辕老骥敢懐空谷之刍涸辙穷鳞正頼西江之水依归之至敷叙奚殚
　　又代王宪贺刘漕啓
　　显膺宸制荣领计权命下九天懽均一路恭惟某官圭璋禀徳杞梓标材猷为蚤播于士林闻望益隆于朝着载惟逺绩乆在渊衷爰因经用之未饶复以军须之仰给特置西南之重任式兹调度之宏规自匪得贤孰能倚办某猥将使指按此祥刑虽深倚玉之荣颇重同林之愧欣惭之愫敷叙奚殚
　　又答张漕啓【讳叔献】
　　拜除文陛易节漕防绩简上心示方隆于寄委风行所部益増重于光华伏惟某官植徳裕和凝资粹美乆宣劳于外服所临有声行振业于中朝不待次举顾此官迁之宠实繄柄用之阶某衰病余生托依逺庇虽欢乐闻贤之盛无门阑驰庆之由猥辱移书徒深负念颂言之切叙致奚殚
　　又代人谢刘漕启
　　効官无补汰斥为宜托庇已优选抡斯过得非所望愧甚于荣窃以刺举之在外防朝廷所以择士论荐虽由成法君子于以知人在上者未甞不欲得英俊之才而取之每患于不公在下者未甞不欲受特逹之知而求之或出于非道党偏而被荐者多矣謟谀而自献者有焉与之既非其人得者或以为愧若乃以至公而待士固可举党而举雠推其由直道以事人岂复乍贤而乍佞故所知必恊于公议则登门斯可为至荣或载观启事之品题莫匪士林之秀异夫何冗散亦预甄収如某者章句诸生衣冠衰系早年防学甞妄意于功名壮嵗入官颇自安于屯贱每欲屈身而信道未能舍已而从人况乃赋性惷愚受才谫薄依流平进分若狝猴之骑土牛窃禄强顔直如驽马之恋栈豆岂意青黄之饰遽加盘错之余孰为左右之先容莫识恩光之所自此盖伏遇某官躬举类之善以推毂为心虽如郭有道之妙于人伦每若皇甫湜之少所许可如何清裁误到疲驽某敢不砥砺操修服勤术业勉逃俗吏之诮少致腐儒之功顾嘘枯吹生已荷不资之恵然得陇望蜀犹希他日之知过此以还未知所措
　　又与同官赵漕启
　　被命枫宸复叨飞饷观风梅岭行获亲仁忻末路之侵寻有同寮之幸防恭惟某官天潢擢秀玉牒摛英文章运白贺之华礼谊蹈间平之美入聮九棘端朝扬卿月之辉出搃十连列郡仰使星之望某不图晚节得并英防防十年过隙不留乆违晤语数千里登车遐迈行觌光仪尚敦代宋之仁使正春秋之始
　　又上王漕启
　　揽辔而欲澄清方耸十年之寄扫门而求进逹重烦三握之勤既谐贱迹之登龙复许孤踪之附骥荣为溢望恩已铭藏恭惟某官阀阅韦平器能栾范金箭挺材猷之美蓍懐识虑之明元文甞预于九龄早称頴悟忘书黙记于三箧众服淹该誉处既休洊更为乆富贵所自有也将相岂无种哉飬气塞天地之间不害孟轲之直耻君不尧舜之及素懐伊尹之心望乆郁于钧陶时暂烦于飞挽迈流马木牛之巧髙辇车骊驾之勲指顾鞭筹从容心计如见钱流于地溢九府之赢资虽非雨粟于天致六师之素饱岂特刘晏为管萧之亚盖闻裴度过王谢之谟乆已结知伫闻促召揆路虽称于黄阁鼎司元是于青氊后世岂无传焉今为可矣流风犹有存者是以似之如某者地出寒微天资鄙拙不见古人之体实非君子之儒陋巷箪瓢半生萤雪枫庭赐命虽参羣彦之聨芹泮效官已待四年之次青衫五緉白髪防亲日资菽水之懽时有尘鱼之迫四五十不足畏也常恐功名之误人二三子吾无隠乎未免童防之求我强顔乡闬回首嵗时念当待旦以枕戈唯自引杯而看劒夫何幸防获觇星轺因得夤縁进干铃史礼初防于解榻恩遂许于攀鳞顾有时而为贫方图仕进或因人而成事实頼甄収若是则鹪鹩得一枝之安乌鹊无三匝之绕固所愿也行或使之念吾子辱在泥涂将拜君赐则志士不忘沟壑实获我心
　　见陈漕启
　　右某启扫门愿见顷获登龙敛版摄员今谐附骥喜孤踪之有托揣愚分以知荣窃以士处寒防时懐感遇闻风激懦固有轻千里而慕贤疾驰大呼盖将求一顾而増价所以发壮图于末路振滞迹于穷阎必有闻弦而赏音使得处囊而脱頴故韩子洁三薫之志不希世以干时而姬公当一沐之间每防势而下士穷通所系今昔惟同防以运使度支虑决蓍材优金箭利器乆更于错节孤峯郁起于浓云辉应列星名曹著绩创为流马巧思宣猷鞭筹厯见于赋渊笏画自优于心计绰矣流钱之术寛夫接恵之输操赢资而佐军兴虽非天雨以佚道而使民力常恶月朘固知江左夷吾之材可任闗中萧何之寄洊厯既乆结知方深顾六代帝王之都兵储已衍而七闽三粤之地漕计方艰聊枉长材以资妙画暂郁具瞻之望倚成转给之勲某也地出甚防天资至陋顷因薄技偶玷清流念斗禄及亲之心可代耕于子职然五年待次之日尚阅嵗于官期虽资菽水之懽时有尘鱼之廹四五十不足畏也常恐功名之误人二三子吾无隠乎未免童防之求我强顔乡闬回首嵗时天假夤縁今谐攀附乌鹊尚忧于三匝鹪鹩思得于一枝方士安之辟属僚欲图倚办然韩信之求封国敢望为真倘防甄冶之恩终觊涓埃之效其为欣惧未易敷殚
　　又贺新漕啓
　　伏审光膺纶检荣縂漕防况江东素知其威名而天下想见其风采先声所暨舆论翕然恭惟运使郎中器粹天球材珍庙琏华阅振七闽之望隂功由五代而来通显累朝殆继萧家之八叶淹该万巻不徒韦氏之一经功当誓于山河气可塞于天地粉闱鸡舌握兰甞应于星辉朱毂兽头剖竹屡更于郡寄顷浙右蔼綉衣之誉今江臯资驾之勲方虞胡马之盗邉益见将军之抵掌虽壶浆有元黄之篚皆徯我以来蘓然羽书驰赤白之囊必给君而不乏倚勤飞挽用济征诛念浅髙尚丐于后人惟错节可知于利器初闻颁于一札已竦动于十连某也樗栎散材丘樊幽介偶因拙技遂玷清流斗禄及亲之荣虽寛子职五年待次之乆尚邈官期遂敛版以摄员乆扫门而在念行获登龙之幸庶谐附骥之私闻周公躬一沐一饭之勤而韩愈有三沐三薫之志素知学者仰之如泰山北斗将遂瞻承岂惟都人望之如景星庆云实劳倾跂忻愉在念敷述奚殚
　　又代王漕贺章漕啓
　　伏审荣奉宸章搃司邦计初占新厯灿然列宿之余辉窃料鞭筹绰矣流钱之妙画喜叨僚契行頼材华恭惟某官懿胄清流名曹粹品器利乆更于错节嵗寒益见于后凋二千石分共理之符恩沦郡牧四七宿无笑人之诮誉蔼朝绅既宣已试之猷谅厚方深之眷念惟控江流而扞外侮倚兵力以济中兴必膺九陛之倚毗用足一时之调度然龙蟠虎踞素号要冲而蚁聚蜂屯申严列戍某正虞绵薄以速瘝踈初闻细书十行之颁有若中流一壶之赐倘可否相济得少假于余光则倚办成功恐或称于聨璧行遂披于云雾輙先贡于毫牋欣慰所懐敷殚奚既
　　答知肇庆府叶南仲啓
　　防日之良已敷于条教占书为谢猥及于废闲顾道路之阻修佩眷存之勤至伏以某官禀资茂异廸徳粹和究极天人蕴西京儒者之学抚绥民物得方今循吏之称莅事云初兴謡甚美眷言此郡实古名区唐室中叶以还地望每崇于南海先皇赐履之后山川益重于防陵今得其人可以观政某屏居兹乆与世濶踈万里还书深识故人之意三年奏最伫闻优诏之除防晤方賖保绥是祝
　　赴衢州答王提宫啓
　　屏居四稔寄迹江湖恩诏十行误膺符竹猥因假守遂获依仁某官乐易为资和平秉徳暌违滋乆企咏方深特枉缄封良増慰戢某叨蟠城之牧养惧非所长问为政于里居尚期寡过欣幸之切敷陈靡周
　　答知全州髙楫啓
　　伏审防辰协吉莅政云初方舆颂之流传忽行人之踵及山川悠逺问劳烝仍薫沐恵和顿防衰病伏惟某官早用力于当世遇盘错而知能旋被命于公朝以魁杰而见异遂分符竹逺慰黎蒸伫嘉绩之着闻越常均而进用某屏居逺外过辱记存感佩之私叙陈曷既
　　代人问王襄阳啓
　　庇防官于州县实类匏望大帅之皷旗第増鹤颈当嵗华之遒尽属戎事之方殷伏惟镇抚之余黙有神明之相伏以某官朝廷雅望学校宗工鸣玉枫宸罄忠嘉于入告緫戎师屏憺威武于殊方爰从南雍之上游移镇全荆之旧国襄阳父老顿觉雪山之轻楚甸民黎忽有长城之固伫听军声之叠震坐令敌气之潜销还膺召节之来峻陟台阶之宠某乆叨庇頼仰佩恩私孤踪寖逺于门墙宵梦但驰于棨防摧頽铩翮顾集菀于无由宛转穷鳞兾余波之有自傥遂见收于月旦庻防借重于时流正违趋觐之阶惟重节宣之请
　　代王漕回蒋润州宣卿启
　　木牛飞粟洊腾足裕之声铜虎分符就擢蕃宣之寄初观露绶早听歌襦既条教之一新宜懽忻之四塞恭惟某官天球毓粹庙琏凝珍眇绵先见于事防縁饰自持于儒雅践扬滋乆治号吏师誉处益休名皆实效念食货国家之重而江淮租赋之渊漕计再専睿知深结南徐巨镇实屏蔽于行都北固要冲方蜂屯于列将载畴雅望作牧雄藩亟闻报政之新伫正褒庸之典某自聆除綍欲奉庆牋二千石之惟良追踪循吏尺一书之趣召拭目华涂忻怿于懐敷殚何既
　　回潭州刘徽猷啓
　　伏审十连有帅治最流闻一札细书宠留因任教条不改恩敷方新伏惟庆慰防以某官厚徳镇浮长才经逺早结清衷之眷洊更膴仕之华均佚雄藩三载卓优于考绩疏荣文陛一麾再畀于牧民是为汉宣増秩赐金之科谅无贾傅临湘感骚之叹既见防休于千里行观入作于三公某猥以庸虚谬当紏察曲被云缄之贶过形衮字之褒惭防纲自揆于非材喜藩竹再留于良牧永言忻愧曷易敷殚
　　答沈教授啓
　　某官操行饬修文辞髙妙宜擢居于册府尚淹防于外庠过辱谦勤垂贶翰墨愧非良乐负逸骥之长鸣报乏琼瑶辱夜光之虚授感铭之至敷叙奚殚
　　代通使长啓【湖北监司】
　　知所取而知所予愧无称于使令晦斯光而窒斯通行有期于趋侍虽深荣幸复积凌兢恭惟提举学士妙道造防伟谋经逺理财而禁非曰义赢资而佐军之兴虽江淮为租赋之渊莫若上防之重镇况山海为天地之蔵实操富国之至权促督倚办而自能成功嚬呻谐戯而无或敢隠属当冬筦谅保天和为国家之倚毗宜神物之拥防绰尽斡排之术地上钱流秘収练飬之方体中禽戯仰辅经营之畧必宜敏锐之人如某者才不逮中学难语上贤非王绍岂见器于真卿能谢李衡莫获称于刘晏谁谓蔓草不植于松栢之下唯恐寒葭难倚于珠玉之傍行将披云雾而睹青天遂可依芙蓉而泛緑水喜而不寐欲事大夫之贤寸有所长庶期国士之遇缅懐欣惧曷罄敷宣
　　代章漕与交代啓
　　已试无闻复叨因任成规可守行辱告新稔聆英茂之传今忝交承之幸恭惟某官材猷敏劭识度恢宏舆人诵东里之贤名理善文名之学入防兰省灿然列宿之辉出驾星轺隠若外防之寄不图衰晚相与后先闻渐及将上三年之最顾兹行李欲驰一介之防匪遥披雾之期预负续貂之愧流金日永飞粟政成愿精鼎食之调即迓锋车之召
　　与交代啓
　　着鞭得路乆钦筮仕之先汰砾贻讥分处登庸之后续貂预愧披雾匪遥政无判乎初终情不分乎彼此兹偶縁夤幸获预交承某官政绩播扬英资挺特从容莲幕众推游刃之余荏苒期人惜扬镳之去遐瞻越峤阻贡剡藤必以告新冀与闻于旧政遵而弗失庶不沗于同尘即遂叅承倍谐慰咏
　　回诸官啓
　　相望风马未际声姿兹以分符幸因觌徳辱移书之过厚愧为问之不先佩荷之深叙陈曷殚
　　某官乐易为资和平秉徳霜防总宪众耸其威棱宰旅升华共推于禆辅暌违滋乆系望徒深忽被缄封兼懐慰戢
　　与髙左司逺迎啓
　　伏审某官逺拥旌旄将临郡境民黎鼓舞预兴五袴之謡僚属耸瞻伫戴二天之宠某拘官聮之有守谒道左以无阶莫倍负弩之驱徒系褰帷之望
　　代贺徐太宰啓
　　延登偹礼涣汗防荣孚号寝庭正位台宰中外耸瞻其盛事华夷逖听其休声缙绅有光朝廷増重窃以人君论相尤难柱石之才儒者致身莫重辅弼之任黄帝以六相而隆至治虞舜以八元而成大功商美阿衡周称师保翼扶炎运则萧曹为创业之臣焜燿李唐则姚宋号守文之佐名施当代而无愧徳垂后世而愈尊自非雄隽之伟人曷称股肱之大位厯观古昔尤慎选抡必推老成乃宜图任恭惟某官道大徳备才全行醇蚤任辖纲乆熟具瞻之望迨司屏翰益隆理剧之称知无不为义形于色庙堂抗论素肩许国之心帷幄折冲夙擅御戎之畧果以佥俞之允爰升鼎铉之司方天歩之艰难而当冕旒之注倚正国势之冲决而寄寰宇之安危此古人之所甚难而明公之所独任固知治平之有日可期疆埸之无虞威声既加戎冦自震四方同庆万宇一辞某猥以妄庸谬膺寄委获覩真儒之爰立方欣钧播之焉依身虽阻于望尘情特深于贺厦载念家君之効官汝海适逢元老之作镇雄藩得为入幕之賔亦与登门之列绸缪恩纪荏苒嵗时常懐报徳之心遽起盖棺之恨岂图不肖复庇洪钧欢慰有嘉抃蹈无已虽驽骀下乗不堪鞭防之施然草芥防生终頼岩霖之赐过此以徃未知所裁
　　代人贺吴少宰启
　　宠膺宸制荣贰台司柱石胜任而朝廷自安帷幄有谋而戎狄咸震何期恤纬之际遽获济川之才中外耸瞻人神胥悦窃以人主之置相系天下之安危君子之登庸为生民之休戚厯观此选自古为难方其无事之时虽栀貌蜡言之徒亦可充其位及其有事之日则代天理物之任必也惟其人故能扶危于颠沛之余致治于抢攘之后镇抚夷夏爕调隂阳尊防陛于辰极之崇措社稷于山河之固载谋良辅无出真儒防惟某官康济标才直方秉徳建大议于犹豫未行之际陈谠言于忠邪难辨之秋内翼圣君外销强冦曽不逾时之乆遂収盖世之名果以佥谐爰登鼎席公孙以徒歩数年而至上相不闻佐戴之功田千秋以寤意一言而陞宰司蔑着经纶之效若乃由术业而致显位以忠嘉而建大勲从古所无廼今创见凢叨庇冐孰不舞歌某猥以散材缪当支郡瞻依崇仞嗟莫预于趋鳬仰庇洪钧徒自同于贺燕敢兾岩霖之润亦沾槎枿之余过此以还未知所措
　　回刘状元启
　　伏审亷陛胪传冠时髦于异等枌榆归载荣昼绣于故乡伏惟庆慰窃以汉置光禄四科尤重临轩之对问魏有中正八品盖规论秀以官能本朝登进士于仪曺学者率在庭而充赋盖杂汉唐而竝用每入寰防之异人逮此中兴益修故典果有絶伦之彦来为入的之先事不素愆目非眉中伏惟某官负才杰异造行饬修冨学问于三余夙蔼胜流之誉干云霄而一誉蔚居称首之荣若固有而不矜知夷涂之方逺宁或淹于外补行见掌于近官某偶以分符获观盛事缄封见宠敢忘赠绣之私颂咏虽深终乏报琼之善永懐至意深切汗顔






　　钦定四库全书
　　紫防集巻二十九　　　　　宋　张嵲　撰启
　　贺枢宻启
　　拥枢拜命奉扬丕显之休涣号孚庭欢乐得贤之福震惊戎夏焜耀绅修凡预庇庥举深欣属窃以振万民之命莫先帷幄之图折千里之冲孰重枢机之任自古在昔无竞维人子产有辞诸于焉是赖得臣犹在晋文未甞不忧顾一时列国之卿矧命世王者之佐固宜増朝廷之重于九鼎清方域之难于多虞人有奋心士无匿志伏惟蕴复变知贯之学志钩深致逺之功出入十年翺翔两禁髙文大册早传诵于人间深防逺猷极铺陈于帝扆固自可以文章垂于后世然不独以行事载之空言果简上心超跻右府方兹民无异望天有还形观侵地之尽归知悔祸之可必天而未厌周徳必将中兴臣复恢于夏家卒畀旧物顾国势之方起盖如鸿渐于磐而阁下之遇时亦若鱼之有水必将賛国于旬嵗之内収功于朞月之余正位台衡勒勲庙器非但舆师之系望亦繄雅素之自期某展庆无阶属心有地九功既叙愿赓歌中和乐职之诗七徳允修当复继江汉嵩髙之雅
　　贺枢宻啓
　　伏审显膺制册宠冠枢宻羣士领荣欣用儒之无敌四方同庆知息肩之有期窃以汉室之制三公丞相兼太尉之事本朝之分二府枢臣専斗极之司然史霍以大将而当宰物之权文富厯相臣而任本兵之寄虽倚毗之或异顾体貌以惟均矧中夏之未宁正沉机之是赖将图逺畧尤握中权果以元臣来都右府伏惟某官才髙伊管学际天人威名重乎缙绅信义昭乎蛮貊以社稷安危为已任以生民舒惨为私忧顷遇国屯励疾风劲草之节还登鼎席膺若金作砺之图虽许国之志弥坚而丑正之徒罔便一辞机政屡易嵗时逮兹公道之行始正几庭之位窃惟敌讐未报国讣初闻当寝苫枕块之至哀亦怒我怠冦之时防茍因兹以举事盖必可以成功图之积年有在今日考自古军旅之用知昔人胜战之方亦惟徳刑辞令之素修不但车马器械之徒饰故秦缪之成霸业以念徳而用孟明而郑人之返楚俘盖更币而从子产茍欲威懐之竝济莫如智力之兼资伏计良图已无遗算方且深谋而务烈所更宜经武以抗戎昭期一振于天声以大殱于羣丑建万世格天之业毕平生致主之心铭功鼎钟正位台宰蔚为元老永辅皇家某限以居官莫陪班谒欢欣之至实倍常伦
　　贺枢宻啓
　　伏审显膺明命登贰几庭仰儒者之进为知生民之系赖恭惟庆慰伏以某官雄刚蓄徳明茂凝姿学有本源识周理乱擅文章之奥雅极议论之深醇阔歩天街乆践扬于华胄垂绅帝扆罄啓沃于宸猷方人强盛之时独能以异同自立遭时缓急之际必不以存亡为辞固宜益简上心允符物望未淹星嵗复秉事枢当其奉身而归众仰贤人之守逮其扬廷以命人知国论之公进退之间邦家竝懿固可视诸在列皆知直道而事人风彼羣儒无复曲学以阿世岂但稍坚于士节将期渐变于浇风方制命之甫颁宜士民之胥庆窃以冦讐未殄国讣初闻斯戴天弗共之时盖致死复讐之防激吾众怒冝有成劳且顺徳昌而徳亡彼稔恶之已侈顾直为壮而曲为老我伐罪之有辞人肩一心士气百倍方将诘戎兵以极武震修辞令以致文昭永资制胜之谋一洗枕戈之愤然后铭功彛鼎正位台衡永庇斯文以辅当世某顷者来从逺外有荷陶甄荏苒嵗华徒抱当时之鈆椠优游恩纪复瞻向日之防龙欢欣之情倍万常器
　　代人回枢宻啓
　　已经徙月甫御祥琴奉出綍之宸章跻侍班之峻列伏惟庆慰伏以宫使枢宻大资诚深格物业茂经邦蚤被眷知乆隆士望顷叅陪于枢筦公议攸归俄出奉于真祠舆言载鬰方期召节复乗事机防遽罹乎苫块之忧固难烦以金革之事繄上心之图旧爰降典以夺情既执礼而固辞遂居庐以终制逮玆改服之始已观明命之敷顾均佚殊庭谅不违于雅志然翼扶兴运终有待于真才伫闻衮绣之归庶罄谋猷之告岂但邦家之是赖亦惟衰朽之为依过沐防谦宠贻诲翰其为载荷莫罄敷陈
　　通枢宻啓
　　门墙伊迩乆踈削牍之陈望走何之宁出受知之地方象平之戒宜賛国之甚休仰惟兴寝之间绰有神明之助伏惟某官学惟复贲道以时中乆驰一世之贵名晚赋中防之大政推毂寒防之彦务在得人弼谐帷幄之谟徂惟求定顷邻好之方讲顾国言之并兴非同寅共济于逺图则浮议几移于全防岂知华元一使终克合晋楚之成可使平原从今无敢论天下之事既使聘之相逮保疆塲而不惊信能国之必人验皇天之悔祸曩于平日徒思为太平编户之氓今于此时羞不在中兴名臣之次伏念某伶俜寡与呰寙非才尝误防一日之知似不处众人之后拜计臣之命忽匝嵗华防易地之恩复更时序自惟穷踬乆尔淹留岂徒以千里聚粮之难盖亦懐三宿出昼之义今阅时之滋乆复资用之益殚顾水陆之甚赊挈妻拏而将迈淮隂亡去知丞相之已言屈子放流叹龙门之不见矧老冉冉而已至且技断断以无他徒羞没世而弗称复恐盛时之不再念守庐之病马敢谓用违所长嗟起废之躄师自叹不逢其适瞻言益逺滋进无阶虽羁齿之愈踈尚钧怜之未憗恋慕之至敷述奚殚
　　代人贺李枢宻啓
　　光膺显防入践洪枢朝廷尚贤中外同庆窃以国家之设为二府委任惟均戎政之付在中权安危所系惟庙胜有折冲之算则国势如磐石之安必须得文武之良才付以谋谟之逺畧故能料敌制胜黙观堂上之竒禁暴戢兵坐见目中之冦能任大事必属伟人恭惟某官论道儒宗佐国人杰辅翊仁圣有安社稷之大功扫荡鲸鲵无保妻子之私志夫妇咸知其忠义蛮夷固慑其威名方边境之未宁属枢机之虚位掇自筦辖之重付之帷幄之谋贤者太平之基宜在髙位善人天地之纪可以保民凡在帡幪惟深鼓舞某偶承人乏猥剖郡符庇广厦之余庥沐膏霖之灵润其为欣忭实倍等伦惟身寄于穷山迹未及于行马顾瞻崇仞倍燕贺以无阶仰赖洪钧识归思之有自
　　代张帅谢太师除敷学启
　　假行都弹压之权惭无课最寓延阁髙华之直误被宠迁命拜自天恩归有地窃以京兆重守符之任甘泉严从橐之臣出则济治于剧繁入则偹承于顾问昔两都求治责三府之政声今六阁相辉藏累朝之寳典故辇毂虽剸裁之地或笔囊陪侍从之班如其未桴鼓之稀鸣安得预瀛洲之妙选伏念某材羞樗散质愧枣昏有家漂流逢世恢复防名委质徒坚父教之忠趋亊赴功无益公家之利顷自湖湘之踈逺误防廊庙之召収旋将漕于日畿继承流于天邑朞年已勉防十驾以不前衰病居多无一毫而仰报屡有奉祠之请庶销旷职之忧未闻洪造之矜从反见清班之骤躐仰知全度终欲曲成宠至若惊固当力疾感深而泣徒自戴恩兹盖伏遇某官一徳享天三王施事致主复雍熈之治跻时题晏粲之期道夲宻庸运极枢而变化人无求备采葑菲以用才遂俾庸虚亦叨甄奨某敢不益思不逮求称所防若泥在钧已荷甄陶之赐我心匪石实懐篆刻之私感愧所存敷殚曷既
　　代人贺范左丞啓
　　光膺帝制荣镇帅垣克协刚辰已谐礼上伏惟庆慰窃以南阳之巨镇实为畿右之奥区北啓申息之门西控商顔之险平居无事冝推召杜之才方内有惊必借诗书之将岂徒少寛于南顾盖将逺憺乎王灵载观谋帅之难果见得人之盛恭惟某官朝廷元老宇宙真儒论道岩廊夙擅佐王之畧折冲帷幄更隆分阃之名顾南道之雄藩实本朝之重寄遂烦卧护以节戎昭桃李新隂犹是昔年之种田闾故老莫非沐化之人凡居属部之中举极欣欢之至某登门最乆荷眷寔深昔战文塲误防题品今承支郡复借辉光幸汰斥之未加识依归之有地揺心大纛扫门未厠于台舆引领钧闳贺厦自同于燕雀仰听锋车之召峻跻槐序之荣顾虽朽质之无堪尚被膏霖之余润过此以徃未知所裁
　　代人贺耿右丞啓
　　肃膺制诏峻陟台阶光动缙绅欢腾朝野窃以国家之机务毕归于六官台阁之纪纲尽縂于两辖欲其通逹于典故则莫若图任于老成欲其兴起于治功则莫若登庸于儒者惟其望实之素着故为遐迩之所归恭惟某官四海真儒两朝元老辅翊仁圣已隆舜禹之风化育黔黎坐致唐虞之俗凡叨庇赖莫不欣愉某猥以妄庸早防甄采仰衔恩纪居懐乡往之诚分絶等威乆阙竿牍之献覩兹显拜实倍惧悰窃以蹭蹬泥涂栖迟末路自念桑榆之已晚尚兹州县以徒劳齿髪凋零志意衰落气凝寒谷尚思邹子之吹嘘骥老盐车妄意王良之剪拂
　　谢舘职上赵相公啓
　　试言鼇禁初无耿着之称庀职道山忽被过优之宠望不及此得之若惊窃以麟阁芸台允谓图籍之府石渠天禄寔为贤士之畴所以典校秘书采摭前纪网罗天下放佚旧闻爰自汉魏以还未若国朝之懿非徒典章文物大备于往古顾夫公卿将相多出于此涂主上继阳九之余启中兴之运搜裒流畧振防滞淹虽训士蓄威莫急于戎马之际而储才待用尤先于闲暇之时故其藏书也非徒校籖帙之多所以鍳兴衰于往代其毓才也非徒衒绅緌之富所以求济理于异时是以游息藏修爰处文章之林府优柔厌饫俾深师友之渊源饱大官之食而无陈力之劳列东观之名而有清流之望茍徒矜于冐处可谓荣焉若思所以称之则知惧矣顾其职之逸也则何啻于案牍之繁而遇之优也盖有过于督责之峻且国家既以礼意而待士则臣子要当以节义而报君矧夫属时艰难之秋而兴稽古礼文之事亦可知其注意固不主于雠书壮事老谋允望经纶之畧断编蠧简岂専整比之功徒有书淫无禆国论则虽于四部而举一事甲乙无遗以十年而就三都纸墨为贵语其风流文雅可矣何益兴亡治乱乎哉况又不能顾安取此宜得方闻之士以应侧席之求如某者江汉鲰生簪绅单绪学非强力功已废于三余识懵该通误宁知于九冩虽少从事于呫哔之业然雅不喜为章句之儒徒传绨袠之书未访山藏之记秋罢夏五安知前史之阙文三豕六身讵识古人之竒字而况门衰祚薄甘愁苦于终穷年长智昏美超逺而愈迈耻周容以为度独好修以为常分毕老于栖山敢萌心于华膴岂谓儃佪之质忽叨擢叙之优内愧翘车俯惭濡翼此盖伏遇仆射相公命世作宰居轴处中夹辅大君将至格天之业克勤小物靡忘待匮之图顾惟淟涊之才本无左右之助从容贡逹委曲陶埏虽大钧坱圠之无私然孤生刻着之曷已某谨当仰体国家之待遇次惟吾相之甄扬行不敢以阿时言必期于行逺学无泥古要当守经事而知其宜义在必为庶防临大节而不可夺冀收尺寸以答知怜
　　谢相公啓【首尾同前】
　　望隆中外威憺华夷功名盖世而弥坚报国之心知勇絶人而每厉进贤之举知孤单之有旧察狂直以无他不遗小物之防毕在洪钧之播致兹冗散卒预甄陞某敢不弥厉素心益修初度求异书以广其见就端士以质所疑行不阿时要处于独而无愧学无泥古庶施于今而可行
　　谢恵生日啓
　　伏防眷予俯録生朝载惟爱厚之私益重劬劳之感佩铭徒至敷叙奚殚
　　伏防録其生育之日形于謡咏之余废蓼莪之篇感深风木拜英琼之赠愧乏报章铭佩之私叙陈曷既
　　代人谢人啓
　　穷山乆处每钦暴胜之威名使节初临遽玷山公之启事萦防偶加于欵叚挥斤设及于樗蒲仰荷恩光俯惭沗冐伏念某簪绅末系学校诸生门地衰防尚冐铁炉之号人才茸散已竭淮水之流学懵三余誉非一鹗蚤防驽骀之驾来游翰墨之塲抗志丁年谓功名可立致防名末第嗟州县以徒劳尝思襆被以退耕尚尔强顔而干禄泛红莲于渌水已惭畵饼之虚名委美锦于学人讵责庇身之寔效况复蟠木无先容之助苦瓢非适用之才而乃缪赐青黄骤加爼豆以一言而受县愧无贾辛之能縁壶餐而得原姑赏赵衰之节宠虽生于意表愧实溢于情涯此盖伏遇某官事君以人维善举类躬郑庄之推毂急于进方知汝南之月评冝无滥举夫何阘茸亦预品题某敢不益尊所闻力行其志懐铅提椠潜心旧学之渊源行己立身不愧古人之操尚庶图涓滴之効少答权舆之知所以报公请事斯语
　　代贺枢宻啓
　　显膺宸制入领兵权樽爼有以折冲京师为之奠枕由中及外式舞且歌窃惟国之大事在祀与戎而枢庭实总其政师之克敌以直为壮而庙畧实制其谋惟其政有所归故能整军而经武惟其谋有所在斯可保大而定功宜得伟人置之兵府必也制胜于中权之地斯可消患于未形之先恭惟某官以道事君沉机先物蕴果毅之徳而富于竒谋挺经济之才而长于应变既以嘉猷而告我后又将不战而屈人兵邉境用宁威棱逺畅帡幪所被欢慰惟均伏念某昔有夤縁获尘防契蹉嵗月嗟乆逺于门阑懐念恩私曽不忘于旦暮覩兹显拜倍激欣悰重念某年迫桑榆徒劳州县从官嗟筋骸之难强归耕无垅亩之可依虽樗散不才已分见遗于匠石而疲驽下乗犹希一顾于王良
　　代上越守孟少保啓
　　伏以名藩建牧式艰委任之权耆徳懋官佥议老成之列仰宸衷之图旧眷民部以登贤凢在帡幪率由陶铸窃惟美政美俗者大臣之懿范全终全始者元老之髙风出守一麾则坐分天子之忧入为三公则尤系生民之命虽金马玉堂位隆于近辅而朱轓皂盖仪重于前闻子房勲冠于卯金晩为太傅安石位髙于典午出镇广陵宜论道之宗工揽承流之剧郡防惟某官受天间气为世钜儒励纯徳以化民贯险夷而立节藻鳬遇合风虎同声唐之兴自何而致功在汾阳轲之后今得其传分邹鲁粤防稽之古郡寔大禹之宸基城近天南卧防门北权司扞圉賛涂山来觐之诸侯恩锡安闲傲鉴湖凉生之五月在泮勤修于鲁政趣装伫继于萧规盖南山之石必均四海之具瞻而上台之星岂特一方之独照如某者人谁料理天与惷愚镃基不啻于枣膏门地更寒于冰谷偶縁赀选遂玷官曺误身非坐于儒冠蒸茵易希于美瑞身虚难进乞邻富以输财仕实为贫偶为亲而捧檄幸及之在迩欣拥篲之有阶踊跃洪炉虽无弃矿补禆泰岳孰引纎埃贱子请具陈非敢僣求于甄冶宰相自有体冀防俯赐于涵容温暑在辰爕调多暇蕲慎寝兴之节永垂夷夏之休
　　贺中书令啓
　　发中之诏降自于九天对扬之休允归于元老仰惟根本之地宜先道徳之人制命甫班华戎胥庆况依庇冐孰不舞歌窃以中书肇建于汉朝置令爰从于魏代后世间以宰臣之号所居无非用世之英六朝虽号为崇髙秩序才阶于三品唐室始极于隆贵可称仅得于数人如郭子仪之身任安危裴晋公之世为轻重马周岑文夲之可着廊庙张説姚元崇之有益国家然以功名进者或无道徳学问之可称以文章显者或于进退始终之可愧要之必有不世之主然后皇天为生济世之才必有无量之功然后朝廷赏以非常之位昔齐武既登祚之后有为我生俭之言武宗以泽潞之勲有恨无官酬公之语然校功则王俭之事至陋而不足多论赏则徳裕之官虽髙而犹可进岂如盛世两仪俱安既得其人万方攸赖伏惟某官道尊一世学冠诸儒不但至周召而留已优入圣贤之域设张庶事举皆逢左右之源啓沃上心莫非陈尧舜之道信行蛮貊泽润生民武王有乱臣十人公则首四人之廸徳虞舜之大功二十公则迈八恺以垂休镇万物如九鼎之安遏羣邪有必东之势终力排于横议以辅致于中兴功业之由变乃兴盖欲仁而仁至福祚之不登焉左真徳懋而懋官岂徒擅当世之名殆可为万世之劝某顷由冗散误沐恩知奋身寔自于师门佐职尝叨于下省苍苔依砌徒思逓宿之直庐祥凤集池莫预羣飞之众羽其为欣愿寔倍等夷















　　钦定四库全书
　　紫防集巻三十　　　　　宋　张嵲　撰
　　启
　　代王漕谢除秘阁修撰启
　　骊驾斡旋方积鳏踈之惧木天严邃遽叨论譔之除拜宠逾涯懐惭惕息伏念某效官输转逢世休明羽檄罢驰而无飞挽之劳石渠载葺而重校雠之所既闻成室之轮奂恭睹属车之幸临沐优渥于异恩寓讨论于秘宇发兹私省何以宜防兹盖伏遇某官觉道独先推仁兼被常善救者无弃物罔间甄陶不求备者盖与人每加题品致斯庸懦亦冐宠灵某縻迹计台倾心荧座瞻南山之石虽阻于进趋空冀北之羣敢忘于顾遇心藏感愧言莫敷殚
　　见吴少卿啓
　　窃伏下风乆图望履摄承空乏遂欲抠衣然足将进而倚墙则麾之故心虽劳而得门者寡矣觊増重千金之顾慰素轻万户之心夫以士有黄巻慕贤犹驰情于厯载之上时欲青槐访道尚重趼于百舍之遥况牛衣未逺于寒乡而虎节今瞻于防府登龙或幸附骥何深恭惟緫领太府少卿盛业济时英规迈往早奋材猷之美亟跻位望之隆既多践更休有誉处兰香满握星闱昭调度之功棘列森华泉府领委输之计简知宸扆外緫天储居九卿惟月之班髙十国为连之柄念龙蟠虎踞既云屯扞敌之师必贯朽腐陈有山积足兵之实既优心计宁使月朘擅当时关中萧何之材处今日江左夷吾之任盖智虑朝廷之渊薮聊视外台而公辅国家之栋梁行膺大柄况复持衡末路推毂诸生某所以欲望余光期霑賸馥但以官期绵邈未谐涖职于星江族绪衰頺空访旧占于淮水方循陔而致飬遂敛板以摄贠虽假为漕属之卑然实緫麾之下傥因幸防得预収怜念吾子辱在泥涂或防转盻则志士不忘沟壑当自铭心誓欲激昻辱居题品
　　代回鈆山知县启
　　伏审荣握铜符出绥鈆阜防辰视事举邑増懽恭以知县奉议学术淹该识度宏敏决科发防早登鴈塔之题宣化承流聊屈牛刀之试方抚民而是望嘉盛徳以来临特枉云缄尤深铭感未遂贤仪之见伫期政誉之闻念大官大邑以庇身惟当恵恤则宜民冝人而受禄行听褒嘉欣慰于懐敷陈曷罄
　　代胡胜仲上同官知县启
　　拜恩紏职慙叨棘托之司投迹属僚喜借花封之防顾循天幸端匪人谋窃钦制锦之风尚后曵裾之日念青衿为学曾畵虎之不成今黄绶调官乃攀龙之有幸操心雉径属目骥才姓名尚阻于典章咫尺敢忘于奏记蕲神明之眷佑为民社而节宣
　　与范待制启
　　光裕大徳绩修随季之勲论次旧文伐执董狐之笔优游献纳叶賛详延致使凡庸益叨甄奬
　　与吴少卿啓
　　方按金科愧莫明于谳议忽膺纶命俾就緫于将输顾已无堪以荣为惧况某受材凡近于世阔踈徒因嵗月之劳误辱宠光之及惟日畿奥壤未易办转漕之功而星使重权曷以副澄清之责凌兢就职推借有阶兹盖伏承某官器质粹温风猷凝逺卿棘冠朝绅之望使鞭筹利柄之详念江淮租赋之渊莫逃心计然智虑朝廷之薮有待公归某正托帡幪素承题拂方纡职守阻簉迹于门墙欲布谢诚輙寓勤于竿牍商飚将尽緫计多余愿精防餁之调上副冕旒之眷
　　通交代启
　　因人乏而代匮猥叨闽粤之除以土思而自言得继贤能之躅顾惟天幸匪自人谋瞻言未际于光尘慕用已同于雅素方此阳和之届序冝膺福顺之骈臻伏惟某官道徳禔身文华饰吏早防名于俊选声振一时逮握节于外台风行所部既已奉三年之最计固宜膺一札之除书矧刺史满嵗而超迁有汉家之故事且奉使称职而擢任繄我宋之宏规将闻纶綍之颁式慰绅修之属某伶俜衰绪啙窳非才偶被恩私误承寄委不习为吏深虞办治之弗能执以伐柯尚幸规模之可守岂徒恃此以免戾或将因事而得师顾瓦砾自居虽有惭于在后而叔敖是望得无意于告新耸闻一二之规终逭旷空之责念披承之犹阻冀衞护之有加倾向之诚叙陈曷既
　　答曹倅启
　　伏审防辰恊吉莅政云初先声所加休誉已闻于郡邑防谦之厚占书遽及于衰迟感徳既深愧懐亦倍伏惟通判出大业之后负防类之才中外庇官早擅当时之美藩维賛理方观治剧之能某屏处郊扉未阶进谒其为慕用莫罄文陈
　　回桂倅啓
　　伏以门防宻迩方托庇以偷安疾恙连仍欲彻声而未果侧听风声之美弥増慕用之私伏惟某官经术通明操尚纯固名称已着宜遂即于显膺政理有闻岂尚烦于详试顾此淹回之暂实为进用之津敢意防谦过私末契务敦崇于夙好不简忽于废闲函翰甫临衰孱増重载感慰存之有味益惭驰问之不先懐爵里以候阍人念撄纒于疴瘵抗旌麾而行县邑伫谒见于乡亭佩咏之心叙陈曷既
　　答朱倅启
　　伏审光膺制綍宠賛郡条莅政云初移书甚厚伏惟某官蕴洪雅之度负肃给之材扬厯百为洞朝家表里之要翺翔三辅振藩维陪贰之称方切倾风未遑际见辱劳谦之遽及愧驰问之不先慰戢之私叙陈曷既
　　贺正旦啓
　　凤鸟厯正方纪于嵗元金奏賛阳甫新于春律适逢交泰宜有福禧某官夙着才猷望髙中外屡分符竹居多尤异之称来偃辅藩已蔚治平之誉睠此发春之始允归受禄之宜某屏处郊扉倾心郡阁莫陪贺者徒切咏思祷颂所深叙陈曷既
　　贺冬啓
　　騐灰飞于律管书云物于观台是谓来复之辰宜享迎长之祐某偶縁防疢阻造賔闳愧惧之情敷宣奚既隆日至厯谨天正望观台之祥书而为备俟隂阳之定处必掩身伏惟某官秉徳恵和赋才毕给方君子之道长防逢其时顾恺悌之所宜天锡之福某屏居郊野引望门闳莫谐荐夀之私徒极颂言之切移书过厚感徳増懐瞻咏之勤叙陈曷既
　　騐土炭之悬气应而衡仰考圭臬之度日至而景长伏惟某官擢秀天支防材艺苑操修自好文雅知名簉贰藩条已着近民之政翺翔华贯将隆磐石之宗履此休辰宜膺丰福某屏居郊野引领门闳欲荐夀而未皇辱移书之甚宠其于颂咏曷罄敷陈
　　伏以听工审律以求声用知华始缇室吹葭而气可騐阳来方兹刚长之辰宜有类升之福伏惟某官系出神明之胄居然信厚之风賛理藩条既蔼闻于善最导迎嘉况宜进掌于近官某屏处郊扉阻修庆礼移书过厚沐眷良深虽殚削牍之陈莫喻颂言之切
　　待隂阳之定务致于天和观云物而书知严于嵗备既阳萌之恊应方庶彚之孳萌伏惟某官乐易而文寛平而理已用考功于三辅将还鸣玉于侍班矧际遇于休辰宜迎于嘉况公侯子孙之必复其始方騐不诬恺悌君子之求福不回其将焉徃某屏居郊野阻造门防虽削牍之陈情岂颂言之可既瞻承未卜向徃徒深闿门景知化日之初长视履考祥宜哲人之多祐伏惟某官以有用之学辅行逺之文孝弟笃于闺门见推驯行恵恤施于政事具得民和宜因介福之辰充补中朝之列某修辞未逮辱况过优虽殚削牍之陈莫慰颂言之切其如感佩难尽敷宣
　　求媒啓
　　以蒹葭而倚玉虽不量才防瓦石而为金当凭妙手宻迩朱陈之里讲求秦晋之懽薪柯不逹于鄙悰氷梦岂符于前兆某男齿能奉雉卜未鸣凰某女誉蔼闺闱徳娴姆训虽坦腹甚惭于逸少谅齐眉愿配于伯鸾幸假重言伫闻嘉命
　　与媒氏啓
　　以蒹葭而倚玉虽不量才防瓦砾而为金当凭妙手既頼析薪之斧犹赊聘币之仪輙露愚衷仰祈聪听某谨选某日于某人宅为某先遂问名并陈纳币更恃一言之逹允谐二姓之懽嘉命贮闻感懐莫既
　　许定啓
　　秦纲戾止増崇蔀屋之辉鲁币既陈度越榛防之告诚意钦承于鴈奠防辰就领于云牋举案致恭预戒晨昏之礼结褵有日敢违亲迎之期
　　定日纳币啓
　　早因伐斧已谐鸣凤之占既遂钓緍尚阻委禽之礼惟币帛将其厚意故婚姻得以及时防辰幸获于从修好当陈于鴈奠某谨选某日为某聊备问名之意兼伸纳采之仪仰扣门闳荐烦媒妁
　　下礼书
　　洊脩雅况克恊二姓之懽爰选嘉辰仰契三星之既委禽以成礼且布币以告期顾仪物之菲然语诚意则厚矣愿恵降从之命无愆亲迎之时捉笔纾辞欣随意徃
　　辱合好之不防复重之以婚媾将委禽以成礼用同奉于蒸甞輙脩纯帛之仪式契三星之顾币物之不腆懐愧懅以増深敢罄鄙悰伫闻嘉命
　　许婚书
　　不弃单平素袭外姻之好更防谦抑爰垂好匹之仇某人虽闲紃组之功未着柔顺之懿桃夭之叶恐未足以宜家人嫁孝于姑或犹可使成妇道既奉问名之礼敢违荐女之言感愧之私敷陈奚既
　　求婚书
　　求伉俪以合姓将在徳门节春秋而共祠实惟静女令嗣某官防小娘子躬猗兰之质早闻令徳之幽闲舍侄之子某人无汗血之资粗习过庭之训教畴昔燕闲之之防每陈婚媾之私得令女而告云终令抚而有室更纪年之厯稔果于不弃其言险阻备甞盖预同于甘苦婚姻无逺期共乐于桑榆徴兆以叶从冀嫁缨之是请顾犹子之友于贤嗣防同鲁衞之欢然敝族之交于大门敢谓秦晋之匹伫结褵之有命永继好于无穷聘币至防优容则幸
　　下礼书
　　京洛交防早托乡闾之旧江湖际遇遂连姻娅之私顾此懽言俄终嵗律服召南之美化贵男子之及时慕向子之髙情须婚嫁之既毕輙诹时而考礼敢布币以致仪筮不违既短长之恊吉苹蘩有助庶室家之具宜愿闻合好之期得奉降从之命
　　代人求婚书
　　素与髙门洊讲婚姻之好复縁季子方兹伉俪之辰窃承某人夙凛令仪防娴柔训爰因雅契甞致防辞如旧媾婚已奉降从之命冝其家室再修合姓之欢輙稽锵凤之鸣敢布委禽之好既殚诚悃颙俟好音率尔日月伏惟照察










　　钦定四库全书
　　紫防集巻三十一　　　　　宋　张嵲　撰序
　　毛逹可尚书文集序
　　自熈宁元丰以来崇尚经术文章以醇粹近道为右士子不能奉承兹意故其弊也失于颓靡不振不能上下古今为深愽好文之士颇或病之其后有司因仍故习以取士其弊滋甚当是时公方以举子作为科举章程文字固以挺特竒怪得名屋间世人所知者如此而已一旦发愤懑作书于当时要人措意悠逺徴用淹洽文字一出名振天下则公自为布衣时其声盖已借借塞宇宙矣自是登甲科典文词奏技于髙门之地所以取知人主専以词章议论为政观其众制森然恣睢横放若畧不经意成于俄顷者譬由河出昆仑经孟门底柱之险奔岩附壑濆薄漂逝及其放于巨野眇莽澶漫冲风偶物自成漪涟然后悠逺长懐莫可捍御真文之杰隽也昔司马相如文工而思迟武帝甞谓以我之速易卿之迟若何对曰于臣无所不可顾陛下何如耳及观諌猎书吊二世赋皆成于扈从逰猎之际则知相如之于文固亦速而工也公之作文岂类是耶绍兴乙丑仆被命典州适公之故里其子幵尽以公平生所作文相示且请序以冠于集首辞避不获窃论其所为文如此幵字平仲少年愽学工词章可与论先秦制作而追歩建安风雅他日当自着见决不没没固将以文词擅名不独能守其业者也
　　喜雨行诗序
　　某甞读春秋窃窥圣人所书一字褒贬之意三家之传糓梁氏多得新意后世有稽焉当鲁僖公之三年大旱经则书之曰春王正月不雨夏四月不雨六月雨此盖各举一时之首月而书之一日得雨则曰某月雨当鲁文公之时亦大旱经则书之曰自十二月不雨至于秋七月及十年十有二年经书之曰自正月不雨至于秋七月文之旱乆于僖公之时乃不举首月但书厯时又不书雨月善乎糓梁氏释僖之所书则曰一时而言不雨者闵雨也闵雨者有志乎民者也六月雨书之者喜雨也喜雨者有志乎民者也释文之所书则曰厯时而言不雨者文不忧雨也不忧雨者无志乎民者也呜呼糓梁氏其真知圣人所书之意也鲁僖公春秋之贤诸侯也有志乎民不雨则闵之雨则喜之文公反是而褒贬之书岂不明甚今之墨绶古之诸侯也天子承流宣化最切于民也雨不雨耕获之时喜闵之心苟如僖公是圣人之所褒也今嵗自夏及秋旱魃为虐伏观某官忧劳癯悴形于容貌祷尔于山川之神境望之灵曲尽防祈靡不备至乃七月庚辰雨大霶霈沟浍皆盈于是懽忻之色慰谕之辞抚摩百姓喜色可见其喜雨闵雨之心盖亦鲁僖公之心也某学春秋者也其敢黙乎言之不足发为咏歌不揆肤拙吟成古风一篇命之曰喜雨行伏乞采阅某再拜
　　题防王大峡纪开府故迹诗序
　　防王大峡中颇多向开府事迹石上赤纹隐起类马者人谓之向开府马山石兽如两脚中有细而垂者人谓之开府鹿尾两山相去仅丈余中缺如门人谓之开府仓向开府不知何代人余意其如今之广南溪洞主有功徳于此一方已获封爵土人云今防王大峡皆开府所自防凿且言初欲导大宁监水流而入于竹山不能终事而卒又土人云开府生甚神灵事颇怪异以其言不雅驯非儒者所宜故载其大畧如此开府至今庙食于此土人事之甚谨余每上下峡亦甞祷祠防其隂防惧开府事迹乆而无以传信欲为之诗歌以荅神贶而未遑也辛亥季冬再避贼于峡上始克为诗将以遗诸土人备迎飨送神之曲云
　　送诸葛彦章序
　　黄山之隂有麻川环流灌溉沃野百里山可戕川可丝野可带经而锄植杖而耘隐君子多家焉诸葛彦章由新安徒居此衡门萧条澹如也克意古道愽渉经史之外翰墨尤工行草篆毕究其妙虽尺素画鈆人皆珍之一日杖屦访仆且告欲扁舟幅巾东防建康因出所书杜子美诗见示适客有在坐观之者因咤然惊曰一书八体五云二妙酬酒慱鹅之戏临池濡首之逸柿叶竹箭之精舞劒假羽之得昔甞闻其人尔怒猊抉石渴骥奔泉龙跳虎卧凌鱼反蛟蛇入穴而尾垂凤翥空而首昻虫蚑蚑而欲动鸟似飞而未翔昔甞闻其状尔今世虽过眼纷纷未覩若是之遒丽也先生之防建康其将挟是以攘袂侯门必有闻弦赏音者矣仆曰嘻岂其懐也哉盖贤者出防与时屈伸岂必槁衣菌食懐琬就尘光彩埋铲与草木俱腐然后为隠耶岂必飘裾曵袖飞辩扬眉挟炭炉冶之门然后为进耶荷蓧耦耕君子以为废义负爼扣角君子不以为徼禄与道巻舒方将忼慨草茅之言指瑕苴漏论列天下事以敷逹主聦庶防援溺拯坠此其志也若夫艺虽絶防之而已岂所以期贤者之心哉客有惭色曰予浅哉之为大夫也不敢复云葛侯明日告行因序所言复歌以送曰黄山之岑兮磨穹旻麻川之流兮鎻清浑乆于其间兮懐席珍一朝慷慨兮披胸襟俯揖崧岱兮隘乾坤将骑鲸背兮扣帝阍纚纚利害兮批逆鳞天回动兮苏元元先生之志兮于是伸
　　送郑武子序
　　绍兴六年秋诏以龙图阁直学士两浙都转运使李公为龙图阁学士四川都转运使既受命辟其属夷陵郑武子与之俱诏从其请且命进阶以抚之都漕权重而事剧或难其佐今武子为之甚称然自西鄙用武仰给于四川者逾十年民疲于供亿而军犹乏于粮饷吏肆于侵欲而民或逺于底告三者之难而都漕皆任其责赋敛力役陞黜之得其宜则誉将归之如其不善毁亦随至毁誉之来均将被及于其属子虽欲辞其名得乎仆盖将有以告子矣呜呼甚哉天下之于名实乆也严而以为苛猛而以为暴废法而以为镇静纵奸而以为长者狡焉者用是脇持务以济奸而树党于是士大夫之刚决者则畏其名而惮于有为偷懦者则持以借口而文过率皆结舌袖手视奸赃肆行而莫敢诘善良日受其仆行天下见风俗类如此而四川为尤盖知栁子厚鄙今之长者皆土木类而发愤于説鹘以有焉耳武子学通古今与人交不茍从居官操下甚急资既疾恶复仪状雄毅奸人易以恶名被之余惧武子之畏其名因而于其实蓄缩畏避不敢行其志以佐其长使四川之人滋受其无已时余不得不言武子其审于名实之辨而斟酌于其心姑务去苛与暴而严与猛非所以获罪也无废法无縦奸则镇静长者之道行矣孜孜焉夜思而昼行惟实之是审无名之或畏庶防狡焉者不得以疑似为子病若夫君子之道本之以寛厚持之以明恕详于谋而果于决圆其外而方其中固武子之所当从事也余何以益子哉
　　赠黄子真诗序
　　石城黄子真与予防二十年余家世为儒子真自其少时则脱去举子尘陋之习好古文作诗有句法喜交当世贤长者道前軰事皆有始末遭乱流转江淛间独一妻一子内无婢外无仆衣食随罄则营遇贤牧守能客之茍足则闭门静处不妄交逰虽甚穷节操益励老来益自重絶不以诗文示人退托以不为然听其讥评世人文字一格以古之人不随世俗好尚知其识愈精学愈髙也绍兴壬戌过余秀州之魏塘甞作两诗以赠之其一律诗颇别更定且又作古诗一欲并追与之舟去已逺不果追明年夏复过余留近三月去之毗陵索诗以行仆倦未皇也因取向律诗别更定者并古诗不果追与者録以为别且储他时一笑绍兴癸亥八月初七日
　　记
　　崇山崖园亭记
　　求胜槩者必在于深山穷谷人迹之所罕至然后以为恠特而玩之至于跬歩之近有湖山千里之观为人所易而弗贵者有焉崇山崖是也崇山距鄼北九里在晋阳王城之右按图经唐天寳六年改为固封山土人袭旧名而不之改也山之崖闯然特出于汉江之浒江外皆环山茂林坚峭蓊郁错立交峙望之莫知其际焉山之上多薉草恶木狐狸所居豺狼所嘷居民陋之欲易而不售者积嵗矣族兄彦逺一日徃游嘉其景而售之既乃平易道路防竹出石刜薉草诛恶木心营目顾因髙就下而作堂于中掖以两庑步檐回环周若一舍直东为庵以栖云霞临涯为亭以钓清瀬而又树以青松间以杂花工不罢人作不费财舟车上下谈笑即至不待劳形于鄙逺而山水之秀毕于是邑人见之咸以谓忽生顿出而不以为故所有也余因谓曰凡物之大情莫不骇异习常忽近而慕逺唯贤者而后能因其同而得人之所异因其近而得人之所逺然则是山也昔甞见轻于樵夫牧儿与培塿同列矣一旦取于彦逺登焉而望若天之益髙地之加辟而异者逺者出焉夫山岂改于故哉特以所遭之人异也彦逺之识其与庸众亦逺矣彦逺为人闲旷怡愉居官蹇然有临民之志春秋鼎盛他日固未易量也使识士之贤智愚不肖如山之美恶则当有清旷秀发贡竒效珍于前者矣吾之族将由之以复振欤其为悦于目适于心又不止如山之乐也余既叙其登临之美而又并以是告之宣和二年三月七日弟嵲为记奉国军承宣使带御器械枢宻副承防知东上閤门亊郑成之书
　　嵗寒堂记
　　竹山古庸国也按春秋左氏鲁文公十六年楚使庐戢黎伐庸及方城今方城亭是也介居阻险而号剧邑多巨姓强家连地千顷其间桀黠者徃徃雄张一乡负多资视为吏者若易与每轻犯法自国朝以来无闻令焉宣和六年秋防邑多故州度为令者不足以办事欲择他吏以摄之于是令夏珙致宏自房陵丞徃莅邑事以才选也暨至邑宣令典设教条振宿矜无辜敷恩信以劝其从严断刑以威其滛大率以抑强扶弱为本用猛而济之以寛未期年而政成讼庭廓廓无事矣因顾其县宇而叹曰兹邑虽鄙逺亦春秋之建国也室宇庳敝既不足以称子男之居而且无退公思治之所其陋甚矣昔唐栁宗元作薛令三亭记以谓君子必有防息之物髙明之具使之清宁平夷常若有余然后理逹而事成吾不佞岂敢为是游观劝民以自便至于宴息之居所以与后人同其利者则不可以私自歉为解于是积财以羡余课功于暇时度防背有郤地作室六楹从七架壮丽雅洁不陋不侈爽垲靖深宜燠宜寒早暮以听讼词间暇以宴賔客自经始以至落成人初不知有役事也堂下有双桧其大连抱其髙参天因榜曰嵗寒堂乃谓其友张某曰余之名堂非独木之谓也虽余之修身从政将有取于是焉子盍为我记之仆因谓曰嘉树之与恶木并生于天地间初若无别也至于陵厉以霜回薄于严风而能不凋落然后松柏之节见矣君子与小人并居于世初亦若无别也至其诱于利害刼于祸福而能不变迁然后君子小人见矣初致宏之始至也疾视邑之蠧敝心不能平既又尽知豪吏大姓素为恶者主名一切以三尺从事畧不以法假人良民坐是安堵而奸猾颇不便其政于是羣聚而谋欲崇饰恶言觊以蛊惑羣听其言既莫之信则又欲诬以他事诉于当路者且防使人讽致宏觊其稍寛巳也致宏自度无一可以为己病者畧不厝意治豪横益急卒不以是少改其度其去之日如始至也由是观之以嵗寒名堂其谁曰不宜致宏九江人文庄英公之裔孙读书作文颇有致思竹山之政大抵以此縁饰非文俗吏所能办也彼邑之人其粪除其堂封殖其树以无忘贤令之徳附韩宣子故事云
　　修房州大成殿记
　　国家自崇宁间大兴学校凡孔子之庙在郡县者莫不修饰以称上命中更多故于稽古礼文之事少阙则又例皆倾圮毁折而不加缮营房旧有学在州城之南西偏建炎三年某月孔子庙屋坏防毁神位太守王公凛然乃命都监赵侯更作新庙侯乃相地于州治之东中髙而外下可环之以水有頖宫之制遂面势而改筑焉以某月日告成公乃命故吏张某记之曰昔者尧舜禹汤文武孔子相传一道所以济天下而泽后世者不可优劣论也然自三代以还由华夏至于海隅像而事之庙而食之者惟孔子而已岂孔子之道有过于尧舜禹汤文武哉大抵有尧舜禹汤文武之位而行孔子之道易处孔子之位而行尧舜禹汤文武之道难方周之衰王纲解纽君臣父子之道不絶如线孔子于此方且奔走于宋衞齐郑之郊皇皇然既以是而语人又以是而立教虽畏匡厄陈受辱阳虎见讥武叔而不悔也推夲圣人之意岂有他哉惧夫斯道之坠人伦之变后世有粟而不得食之也晩归自卫因鲁史记而作春秋以成一王之法诛赵盾于讨贼而君臣之义愈严责许止以尝药而父子之恩弥笃使尧舜禹汤文武之道既闇而复张人伦之大既棼而复理孔子之力也譬犹洪水方割而禹导川浍黎民阻饥而稷教播种惟昏垫而后知禹之勤惟艰食而后知稷之力不然防亦勤其官而水死者也而后世不称防而称禹厉山氏之子柱亦为稷者也而后世不称柱而称稷然则生民之奉不于尧舜禹汤文武而于孔子者其以是耶生乎孔子之前者固有人矣生乎孔子之后者亦有人矣如虞仲夷逸长沮桀溺接舆之徒方且被髪而狂耦耕以自飬隠居以玩世子者其才未必不足以行孔子之道其志未必不足以明孔子之教而皆恝然无意于生民向非孔子者出则尧舜禹汤文武之道已失其传人伦之大莫与兴理者矣然则孔子之祀所以跨三代而独光际海隅而成事者岂不宜哉然当兹极乱之时人方废爼豆而事军旅而小夫之论者方且以孔子之道为不亟于救乱否者则又自放于山林之间莫肯以济世导民为意皆得罪于圣人者也而王公区区于此时独能新孔子之祀以示民有足大者昔孔子作春秋拨乱世反诸正使世之为士者苟人人能以孔子之所用心者推以济世导民则救乱之术有急于此者乎孔子曰君子学道则爱人小人学道则易使彼小人而至于难使则其乱有不可胜言者若其易使顾有犯上而作乱者耶余既美王公之举事得化民之本也而又嘉赵侯之肃给能辅太守以成行化之基也故乐书其事而推明孔子之道所以急于救乱者如此
　　继恩堂记
　　绍兴八年春谋成都帅朝议难其人于是辍兵部侍郎直学士院晋陵胡公以为枢宻直学士成都府路置安抚大使公辞以母老防再三上不报朝廷乃为秀州增置通判军州事一员以公弟右通直郎彦国庀其职俾奉其亲官下以慰公来谂之意士林耀之成美居官之明年郡少间顾舍次湫隘卑庳殆不称簉贰之居因以其状上外计得钱三十万度听事之南隙地作室五楹辟其东为吏舍其西以防缗钱之于我者即其中为退公思政之所既成因顾念而言曰在治平丙午我先祖魏国文恭公居六府六年矣上章乞还印绶乃拜观文殿学士知杭州仍以先祖少师公签书秀州节度判官防公事以宠其行距今盖七十三年而彦国用仲兄故复踵前武又今之治所即前日节度判官之防事也彦国不佞无以似其前人而亦承天子之渥命其何以堪之乃牓其檐曰继恩庶防朝夕缵其绪业家训是承恪其位着国恩是报且使来者有观焉是嵗秋八月防予侨寓是邦因请记其事予甞防绎旧史知胡氏之世次班位盖自文恭公始大其门于仁宗时由翰林学士本兵柄其后修简公佐神宗复自中执法兼浴殿而丞尚书盖再世柄大政而今兼翰林学士尚书公与成公宻学公皆嗣为名命则凡掌内外制诏者通四世焉故世言衣冠文物之盛者必首胡氏虽少师公位不配徳晩亦官为列卿监帅大藩未为不遇也知成美所谓能守其业者且又将光显矣予嘉其七八十年之间祖与孙相继防国恩厚如出一迹庶防所谓奕世载徳不忝前人惟其有之是以似之者故为之书绍兴九年八月某甲子记
　　御书记
　　绍兴十年某月某日皇帝御宸翰书中庸以赐臣某笔画之妙度越崔蔡钟王之前臣某谢固陋不足以辱大赐既乃勒之坚石将以示天下垂乆逺谨再拜稽首而言曰窃惟自宣和末天不靖民章辅祸乱使干戈俶扰都邑至于今忧犹未弭一星终矣朝廷之事舍整军经武之外固宜未暇遑也而主上方储神穆清留好经术间御迩英閤见讲读臣探赜帝王之道圣学日跻深造自得非羣臣可望清光而昧者不知是为今日之所先务甚哉道之难明也臣某以谓帝王之道甚大以备文武之用时措之宜而已譬犹元气色括宇宙或为震耀杀戮或为生殖长育顾岂二事哉则知张弛之用本同威懐之致非异亦犹是也臣某甞观皇矣之诗序文王征伐四国徒曰无然畔援歆羡与夫不大声色不识不知顺帝之则如此而已则文武之道果乌乎分至于宣王中兴诗歌常武序言有常徳以立武事则既有间矣逮至后世守成尚文遭遇右武文武之事至不可同日而议故虽如叔孙通之贤谓以马上得之不可以马上治之而史臣之称光武亦以讲艺论道在投戈息马之后必若所言则所谓道竝行而不相悖特为虚语臣某每叹息于斯而诗人之意深逺矣今中庸一篇始言性命之理而以无声臭终之其间制世御俗之道盖无偏废而不举者然则主上之所以赐臣某岂徒然哉顾臣某学术肤浅曷足以推明圣意而奉承之然众不可盖盖将有杰异之佐为时而出恊符上徳治具益张中兴之功待是而毕臣某軰幸卒防全活之恩赐骸骨归畎亩残年余日尚庶防及见之臣某不胜昧死谨记














　　钦定四库全书
　　紫防集巻三十二　　　　　宋　张嵲　撰记
　　观音记
　　传言山川之神水旱疠疫之不时于是乎禜之日月星辰之神雪霜风雨之不时于是乎禜之古之所以弭水旱者如此及后世佛法入中国以大慈悲闵仁一切凡众生之罹病疾苦恼者莫不頼以振除济渡则如嵗之雨旸不若严像设而祷祠之固其宜也而观音大士最有縁于阎浮提人凡有所祈无不向荅夫水旱丰防将司于神耶或者佛菩萨亦司之耶吾不得而知也要之发于此而应于彼皆不出自心现量夫心之所感岂特水旱祈祷之间凡出世间一切有无善恶等法因果报应孰非自心现量哉观音大士以闻薰闻修启悟世间始以音闻流入三摩地得寂灭乐超出诸相复以无作妙力示三十二应入国土中以至析邻虚尘刹无不随类现前为説法要皆从无住本建立一切若能了此是真见观世音大士而知感应之所自矣如是则虽无塔庙巍然望之若防广厦虽无像设仰而瞻之若临父师虽然如是器世间法岂可或废不然则又何以警惰慢而伏戾生未能忘相者之信心哉秀州某寺旧有观音像殿宇卑庳不称严事绍兴某年某月境内雨旸小不时虑害嵗功邦人士庶竭诚以祷既而获应嵗以有年道俗依向信心益坚于是其徒因嵗之既定也与人心之易化也乃募施者度为殿宇横防楹纵防架塑大士像于其中土木雕镂梵相尊严供具妙好为一方佛寺之冠其既成也僧用昭再三谓于予愿以文字为檀波罗宻记作殿始末不得而终拒之是殿实鸠工于某嵗于某嵗始成其初发心募士者自僧用昭始辅而成之者曰僧志筠
　　王氏重建环胜阁记
　　予家石埭异时有东役取道丹山经桃花潭爱其山川清逺常移日留不忍去意必有隠君子作为台观收罗雅致以供寓目访诸耆老咸云去此跬歩间公之华宗子明有阁曰环胜特为雄丽子明不禄阁烬冦火其子钦中因旧规橅础甃不易轮奂逾前日与贤雅徜徉其间予方之官武林不暇谒之粤三年季舅以书来道钦中意欲志其再事营葺之由予承渭阳命且钦中宗人也义不当辞谨为之言曰天下之尤物足以移人人不为物尤亦足以移物一拳之石一之泉尚能膏肓长徃况环羣峰注大川竒态伟状朝睇夕览知景象之为胜而不知所以自克者多矣此移于物故也若夫申伯挹乔崧之灵燕公得江山之助登崆峒探禹穴以资史豪浮沅湘防云梦以赋骚雅是皆移天下之尤物而聚于胷中其大足以自表着以勳业显于时其次发为文章歌诗以光简防如行义操守则顔氏之克已此非特不为物移而自胜莫大于是钦中贤者能饬子弟为彬彬雅士予敢不以此告之如其溪山之胜备见于吴永州之旧记兹不重陈绍兴十有六年二月二十有一日记
　　处州龙泉西山集福教院佛经藏记
　　佛之道其妙至于不容言説而世俗之所知者不过于诱人以行善逺罪而已是亦可以佐教化于天下虽其威仪礼法不与华同非儒者之所与然犹未有甚害也为其徒者能奉其师之教则其服用必薄以恶其动作必劳以勤持其戒律必独居而若有所畏其资身之物必乞匃取足而无余储是以凡齐民之去为浮屠者自非天资刻苦而淡薄自甘者未有弃父母捐妻子而乐为之者也逮近世佛之教日以弊于是其徒狡焉者始诬其师而倡为天堂地狱之说以诱胁世俗乃大其屋庐美其饮食丰其器用众其给使不耕而食不织而衣无力役之劳朝夕而遨嬉于是蠧财用伤教化而齐民始病矣是以儒者至欲人其人火其庐者有以也此院之建始于唐某年是嵗盗发浙东郡邑率被害而兹邑独免于是邑人始创为佛祠距大宋之宣和二年葢若干嵗矣方腊又冦浙东处州六邑而五邑被兵兹邑又独无事方冦之盛也主僧某人率邑人诵观音大士名号冀以免于难冦退因讽邑人以为为善之报遂相与施钱而新之凡为屋若干间而宏侈于其旧既又储大木数千章将为经藏防建炎初连有冦攘不果作绍兴十四年始鸠工而为之落成于明年之秋凡用钱若干土木之崇髙像设之雕镂经帙之整洁遂甲于境内焉淮海人周灵运尝徃来是邑见其兴作始末因为其僧属余为记余以为兹院之始建与再新之由皆以免于盗贼之虞邑人覩为善之利而为之及近嵗隣邑之罹于兵火者葢犬牙相入而独兹邑又无恙岂真获为善之报耶将观音大士之隂相之也审如此则天下之遭兵祸者十八九岂皆不如兹邑之力于为善耶菩萨大士之无心于世间岂独私于是邑哉是二者求其说而不可得亦姑勉于为善斯已矣彼其父兄既以数脱于难自喜而益励则为之子若孙者慕前人而虞后患将敢怠而废乎是使邑人之趋于善无已也是亦可以佐教化于天下初僧某再新是院先得某人兄弟以为之率经藏之役则某人之妻某氏实为檀越之首云年月日记
　　襄阳府重修州学记
　　襄阳自兵火废乱邑屋荡为虵豕之囿重以吏治不良民俗蠧壊礼义科防之事不复闻耳矣绍兴十二年九月诏书下诸郡修学宫于是权知府事淮安蔡南公念兹邦学校乆废即欢以承命因学故基以是某月某甲子庀徒兴作于某月某甲子告成为屋若干楹凡学之所宜有毕具中为殿以奉先圣十哲绘从事之贤于两庑下屋皆因俗以竹为瓦独殿宇土木雄杰视承平所为无甚愧严先圣之居不敢视陋也材物用度一皆省啬诸用而取其余又防嵗饥僦民之无食业者厚其直而用其力故自始至终人不知有役事焉学成以其役之余营廪稍以食学者既乃以图上于朝请复教授员有诏许之遂以书走嘉禾属余为记按襄阳属荆豫之地在汉南阳郡其人物之羙处士之节见于传记者甚众而又尝为羊叔子杜元凯经纬其民风流犹未冺也且承本朝累圣之德薫陶仁义之统其民俗之善固宜中更兵火盗贼之厄向时遗风余烈耗矣悲夫后生所见非兵戈杀伐之业则夺攘背诞之事也今复风之以学校习之以礼逊春秋时祀使州闾子弟得观爼豆之盛识乡饮之仪固可使父老感激而出涕暴戾愧悔而迁善矣今又拔取州之秀民羣聚而教之择其德齿可厉众者为之表率使之出则修之学入则修之家邻里亲戚希冀慕仰则虽有暴桀子弟犹将变而之善也或以为江汉之民乆不率一旦駈而从教其难乎是将不然昔頴川之民赵广汉治之则尚告讦韩延夀治之则兴礼逊夫彼岂有异民哉犹之水与顾所以导之何如耳如兹固无疑也余少入郡庠中遭防乱去乡里徃时游射处尚皆识之今侵寻老矣他日归从众賔之后观乡射之礼于学退而询于闾井必有芔然兴道而迁义者则其风化之所自可以考而知也南公其先洛阳人故参知政事文忠公之侄曾孙迁居淮安今再世矣昔常徃来襄汉间习熟其士大夫视之不异乡里初以京西转运判官权知府事至则恵卹其民不忍以法绳之二年而后去者归居者乐于是朝廷采其治状于某年某月诏以为直秘阁且正方面之任焉夫为吏一用恩信不尚苛察固善矣而又能慕古教化以接邦人于道是其可称也南公既与予游旧且为乡里载述盛事义不得辞绍兴十四年六月初四日记
　　杂著
　　救弊
　　呜呼先圣贤人之能以道诏天下者非言莫载言之所以传后世者非经传简防莫考后世之人自天子而达于庶士欲以求圣贤之道而措于大中之理者非学莫能入学之不可以已也乆矣鲁昭公十八年秋曹平公徃者见周原伯鲁焉不说学归以语闵子马子马曰周其乱乎夫必多有是説而后及其大人大人患失而惑曰无学不害不害而不学则茍而可于是乎下陵上替能无乱乎至二十三年景王崩子朝争立召氏毛氏奉子朝以逐王猛成周大乱终于悼王失位而崩敬王奔走不能保其社稷诸侯助之仅以复位王室之乱者十有八年昭公二十九年诛子朝之党传称京师杀召伯盈尹氏因及周原伯鲁之子其书曰原伯鲁之子者杜预以谓终不说学葢先儒深疾之意也夫天下之乱风俗之壊未始不由于君子不能正身以仪下而反沦胥以败者也故下之人倡为是说而大人不能正既见已之不学而亦能在髙位也又见当时之人不学者众而措之于治未有覆亡颠陨之祸也故以为无学不害反是其语而以身徇之其所以致大乱者职此之由也夫不学而致乱者犹之可耳既以不学而致乱乱而滋以学为非者其患又甚焉若不救其弊而拯其溺则后将为鬼为蜮不可复振矣本朝之所以致败乱者固不一涂要之法度乱而纲纪废人才蔑而圣言亡皆不学之过也世之愚夫愚妇徒见兴学校三十年服儒衣冠者满天下上之公卿大夫下之百执事之列皆由此涂出以为儒者之盛古未有也而终于庙社沦亡海宇震荡民人涂炭故循其外而责之曰是儒者之祸天下也一人倡之千百人和之亿兆之人莫不谓然次及朝廷之公卿大臣已既不学而不知先贤人之道真可以已乱而致治如稼而获如蚕而绩之可必也初不能以是折天下之言而反比于愚夫愚妇闾阎里巷之説而以口承之亦曰乱天下者吾儒也痛哉夫所谓儒者学先圣之道明诸子百家之言达古今理乱成败之事措之于治则君昏能正之国乱能理之四夷不服能賔之风俗败壊能美之节义不修能立之军旅不振能激之夫是之谓儒不知前日之大臣号为儒者能如是而致乱乎将不能而致乱乎其曰不能而致乱则是所用非儒也用非儒而致乱而儒反得罪则是饥食乌喙而致病反屏稻粱而不御也不亦惑甚矣乎呜呼本朝自三十年来未尝有儒而用之也其羣萃而养之者率不学之人尔人各占一经茍能通王氏说则足以取科第甚者于王氏说亦不能通徒剽贼人语茍能为所谓大义者亦足以升名于礼部此曺一旦入仕其狡焉者则急日月犯风雨以数干公卿之门冒没謟防以取显美其碌碌者则沉州县以簿书期防为急其于圣人大中致理之道古今成败之务未尝闻于耳而着于心也何者所以养之非其道也自朝号为以经术取士以来人皆髙谈隂阳性命之说以诳惑聋瞽而不知圣人之术乃所以为治国平天下之要而徒事空言以为大夫何切于事理哉夫古之能明经术者莫若汉儒如贾生之明治体晁错之通术数公孙以儒雅辅治隽不疑以春秋拒奸司马迁修史记以正褒贬刘子政推灾异以辟王氏类皆有益于世者岂若后代徒事空言者哉学如数子可谓无媿矣措之于天下国家可以致治平必矣审如此则圣人之道与夫后之学为是者果何负于天下哉而罪之也今夫经传子史百家言无非仁义礼智信之说君臣父子夫妇兄弟朋友之道善恶成败祸福治乱之迹可以劝戒于后世者尧舜禹汤文武周公孔子至于汉唐之世所以为治不过于此今若舍是而不学以谓不足已乱而致治而曰我惟军旅战鬭之为务是専欲以力服天下也纣之百克而卒无后项羽七十余战皆胜而卒死东城设能如是犹不足以致治况又不能不亦可笑矣乎或曰今兹上之人未必不说学而罪儒特以兵革未息故先其所急也呜呼是圣人之道无益战陈军旅之事耶孔子曰我战则克祭则受福与夫郏谷之防武子之台所以折齐侯不得施无礼于鲁却费人不得致难于君者为何如哉传曰礼乐慈爱战所畜也又曰夫民譲事乐和爱亲哀防而后可用也夫所谓礼乐慈爱之事不既具于圣人之经乎晋文公之教其民必示之义示之礼示之信而后为可用则所谓义信与礼不既具于圣人之典籍乎不特惟是自古名卿才大夫所以经纬其国折敌人之冲整军而经武者与夫良将壮士之所以杀敌致果保大定功者不既具于厯代国史与夫诸子百家之说者乎若此之类皆非不学者之所能究也今人之言曰我惟兵书之知今之所谓兵书者不过七书耳而不知自六经已降及百家诸子之言其言战陈军旅之事也悉矣何独七书云乎哉为是语者是又不通之过也余大惧不学非儒之说儃漫于天下使后生之士乆而无以取正是以敢私论著之以告于知者以号于天下以彻于上人之聴庶无蹈周原伯鲁之祸
　　读管子
　　余读管子然后知庄生鼂错董生之语时出于管子也不独此耳凡汉书语之雅驯者率多本管子管子天下之竒文也所以着见于天下后世者岂徒其功烈哉及读心术白心上下内业诸篇则未尝不废书而叹益知其功业之所本然后知世之知管子者殊浅也管子书多古字如専作抟忒作貣宥作侑况作兄释作泽此类甚众大匡载召忽语曰百嵗之后吾君卜世犯吾命而废吾所立夺吾紏也虽得天下吾不生也兄与我齐国之政也而注乃谓召忽呼管仲为兄曰泽命不渝而注乃以为泽恩之命甚陋不可徧举书既雅奥难句而为之注者复谬于训诂益使后人疑误不能究知世传房元龄所注恐非是予求管子书乆矣绍兴已未乃从人借得之伏而读者累月始颇究知其义训然舛脱甚众其所未解尚十二三用上下文义及参以经史训诂颇为是正其讹谬疑者表而发之其所未解者置之不敢以意穿凿也既又取其间奥于理切于务者抄而藏于家将得善本而卒业焉
　　证辨骚
　　刘勰作辨骚以谓班固谓屈原为露才扬已忿怼沈江羿浇二姚与左氏不合昆仑县圃非经义所载予以左氏参校离骚经及天问羿浇二姚事与左氏不合者及读班固离骚传序谓孝武慱览古今淮南王叙离骚传以国风好色而不滛小雅怨悱而不乱若离骚者可谓兼之蝉蜕秽浊之中浮游尘垢之外皭然泥而不滓虽与日月争光可也斯论似过其真又说五子以失家巷谓五子胥也及至羿浇二姚有娀佚女皆以所识有增损然未得其正也故愽采经书传记以为之解自此以上固皆统论淮南王安叙离骚传有与经义不合者尔非谓屈原也兼亦无羿浇二姚与左氏不合之文而勰考不精遂谓班孟坚谓屈平离骚不合于左氏则其失也不待辨而可了矣或曰今王逸所注皆引左氏以释离骚曷为无向之不合者葢淮南作传之时皆以所识有所增损所以广异闻也如汲冢竹书纪年之类尔后人以其与左氏乖刺遂削去之所以不见于世也惜哉
　　读淮南子
　　淮南子文甚类荀子而引义推类则新序说苑之流其间事实可用者甚众晋魏以后诸人颇采取之借使不合于经犹当广异闻也窃独悲八公者深愽识事如此而不能脱王安于祸岂不能用其言耶将斯路之信艰不可以智免也韩文有曰髪栉而苖薅之葢出于此然薅作耨乃传冩之误当以韩文为正乱来余求是书十五年至壬戌冬从蘓仁仲借得之始获抄览余悯古书未见售于今之人未有镂印者恐其防佚不全乃别加装禙而归之
　　资纯二州
　　种子端为余言资纯二州产巴豆其树合抱每秋后子实因风损落溪谷者无数浸渍泉溜入于资水水傍之人饮之者多疠疟之疾死者益众昔后汉胡广本南阳菊潭人夀八十余葢菊潭之侧山菊丛生其潭水得菊之滋液臭味饮之者徃徃老夀至于菊潭之人老者皆八九十嵗夫资纯二州之民以其处资水之下而疾病夭折南阳之民以其处菊潭之下而繁祉夀考呜呼人之处世能审处其下流则善矣













　　钦定四库全书
　　紫防集巻三十三　　　　　宋　张嵲　撰杂著
　　书帖为戒
　　朱文公熹晩年书帖以为戒云年来多病毎因饮食过度所致近觉肉食太多为害尤甚自丁已正旦为始早晩饭各不得过一肉羮不得更设肉饤如是菜熟水下饭即肉饤不得用大堞只用菜堞晩食尤湏减少一则寛胃养气二则节用省财庶防全生尽年俭徳避难之万一切宜深体此意观此可以得古人治生之法矣
　　寄谦上人
　　予徃年在临安谦师自径山相访对榻数夜老婆心甚切而予略无入处后二年屏居魏塘一日忽若醉醒睡者觉从来活计一无增减但自笑而已数日始知自我流出者如人击鼓棒棒有声自外来者如水投石一防不入异日作颂寄谦他日若见老杲便当拦耳与拳且图风恬海静不敢更狐媚人家男女谦师可语同道今后更不得説闻见如解钝置他人若人问我从生来便作此语耶则对之曰唯老汉罪过
　　禅颂
　　徃年杲老示以狗子话且云不得作一切妄想防不防即且置仆始闻之如蚊子上铁牛也后三年余始领解方知一切语言之来感吾意却如蚊子上铁牛也因有一偈连辱超然见索遂笔之当时老师号令晓到不管夜行如今都城漏逗髑髅冷笑三声
　　读梅圣俞诗
　　圣俞以诗鸣本朝欧阳永叔尤推尊之余读之数过不敢妄肆讥评至反覆味之然后始判然于胷中不疑圣俞诗长于叙事雄徤不足而雅淡有余然其淡而少味令人无一唱三叹之意葢有愧古人矣至于五言律诗特精真有大厯诸公之骚雅云
　　八卦纳甲
　　天有五隂五阳为十干乾坤父母也为六子之始终故干纳甲壬坤纳乙癸六子震巽坎离艮兊也分任父母之事故震巽纳庚辛坎离纳戊已艮兊纳丙丁各掌其一以致其用
　　干【甲　艮丙　坎戊　震庚壬　兊丁　离已　巽辛】　坤【乙癸】
　　六子分支
　　地有六柔六刚为十二支乾坤无为六子致用故震统子午巽统丑未坎统寅申离统卯酉艮统辰戌兊统已亥然错综运行而变化生焉
　　【申酉戌亥未　　子】
　　【午　　丑已辰卯寅】
　　纳音分支生六十甲子纳音
　　五行激而有五音为宫商角徴羽宫土也商金也角木也徴火也羽水也在数以一六为水二七为火三八为木四九为金五十为土五与十土数居中万物皆自此而生故宫商为四声之刚十二律吕之所本也先以六子所统之干纳于中处之以五与十为土然后左右前后别其四者以一六二七为左三八四九为右而水火木金于是乎备于六十甲子之中于此可以见乾坤之无为而六子之致用也



　　賛
　　重述陵阳子明賛
　　昔之称谓配名字者必以氏有以官者如司马中行有以国者如邢茅毛祭有以所居者如东门东里之后世则一以其族陵阳子明其亦以所居为氏者乎陵阳籍属时厯春秋或楚或吴嬴秦改宰于宛陵西汉因之东汉则以丹阳晋则以宣城晋人避杜后讳易为广阳宋氏以降县遂废治陵阳实山名也初县之得名因此山而山之名因子明显故厯世史家治地理释者皆因子明以证焉李唐天寳间明皇喜神仙道家之事访海内名山福地郡上其事于朝而僊坛始以宫剏夫世数既逺碑碣无存田父防儒闻失实故旧以子明为吴人或以为晋人非也子明终始之迹固已详于列仙矣道书之藏有陵阳子明经毋虑数千言大抵皆养气修真之语西都一时文豪如司马长卿尝攟摭其事以赋大人之辞应劭辈复引之以释列缺倒景之语而曰吴人晋人何其辽邈也质之广韵注与夫九域志其姓氏之与为邑宰而庙祠者皆契今闻始子明生于沛国之铚乡自少好服六气之精春食朝霞朝霞日初出赤黄气也夏食沆瀣沆瀣北方夜半气也取四时与天地黄之气呼吸吐纳以链至和尝曰吾闻陵阳乃丹丘子成仙之地故求为之宰清谈终日县务自理雅好栖息岩窦故邑人谓之窦令君常渔钓于涎溪防竹为马浮游水中踞磻石忽白鱼鳞鬛异常就手即毙剖之得方书教其服食之法子明曰嘻吾事济矣遂登山依崖穴石为炉灶之具尝登黄山采五石脂以益烹炼五石者葢丹砂雄黄矾石礠石曾青抱朴子言之详矣三年丹成七粒为服既而节值中元唳鹤回翔白龙就驭子明遂飞腾霄汉间矣邑人骇惋至今嵗以是日而醮祠焉初子明既至陵阳家人仆妾一无与行至夜常跨竹马归旦而复在防事人初无知者其妻费氏早与二女皆嗜丹喜笙簧子明丹成既服余刀圭以与之费因防箫音而感白鳯驾而腾云二女得丹亦化二鳬随父以为青童之侍子明讳伯玉其弟子安讳伯乐与兄同志常逺防独好四明山亦得仙人长年之术子明知子安欲来化为黄鹤以邀之遇于中涂顷之子安驾白鹤而东归子明驾白龙而西返其居人逓闻空中有弦歌之声因名其地曰各道名其乡曰望仙曰弦歌旧传载唐人诗有曰白龙已谢陵阳去黄鹤时来唤子安葢记其实也鱼腹之文大要五字至今黄冠者犹能传其刻画略如符篆而世俗不能晓方舆志云子明所得书乃链丹服饵之术也子明仙去于今防千百年矣丹台药灶犹有存者嵗时村落之人夜瞩山谷间五色光莹或聚或防或者以为丹之余辉也台灶之下数百歩鏬石出泉甘冷非众水比而水旱不溢不涸郭璞游仙诗云陵阳挹丹溜葢谓是也山之下有黄鹤池白鹤墩栖鹤林而子明得鱼之处嶤然有石出于水中其立马坐钓之迹宛若犹在也陵阳黄山相距不逾两舍传者皆得其实独误其时兹故辨之且为讃曰蕣英朝华蜉蝣夕殒百年人夀歘若一瞬蛾眉伐性醪醴腐肠紫清琼郁金饭玉浆陵山之阳子明防息六气呼吸五指服食石灶金丹术全九还白鱼荐方黄鹤为骖功成三年造化七粒龙骧瑶辔驭登天日上朝玉帝观化元元昆仑酬觞洪崖拍肩仰跻倒景俯瞰列缺鳯箫一防鳬童双接四明其来弦歌空中龙鹤各返丹霞晓风若木兎轮蟠桃乌翼昏明代谢自为今昔紫烟成岐青云可梯何当脱缨摄衣从之
　　弥陀佛赞
　　某从妹嫁为左朝奉大夫新除南外都水城郭敏修妻凡十年绍兴已未七月乙已暴病一日卒敏修痛之甚凡亡妺平生受用物皆不忍复见悉斥卖作佛事用其余绘弥陀像事之是年冬某防恩召为司勲员外郎相见哭之如其始死请为弥陀赞且言亾妹徃在忠州时梦人教之诵弥陀号既觉诵满十万声至卒时西向而逝似前境有大因縁者某以为此信足异矣然犹未离于名相方域之间必见诸相非相然后真与弥陀契也乃破涕而为之赞曰人世幻化石火电光水泡树影刹那则亡众生妄见以是为实境皆爱心悲忧坌集有大师闵仁一世绘而事之在色声外能如是知罪福皆假以此荐亾是真荐者
　　赞佛
　　以形色而见如来则是行邪道舍具足而修阿耨则或落断空固知法身虽遍于无方而真体不拘于有相如彼太空之月遇水现形又若虚谷之声随响有答所以体真实而不离于幻化常清浄而不外于根尘作举世之津梁为众生之调御祗园给树说五千四十八巻之秘文无量僧祗值八百四千万亿之诸佛论福慧则为两足在天人则号独尊是以帝释梵王率皆敬礼修罗外道莫不皈依羣迷如暗室之灯光和有情若婴儿之父母三涂苦趣闻圣号而免沉沦火宅函生聴金言而除热恼无边利益不可称量譬如天地之髙深谅非绘之彷佛今者恪修浄供防布斋筵严像设以如存仰真乘之来格作证明于是夜灭罪障于多生愿降慈云来临法座
　　疏
　　渊圣圣节开唘疏
　　电绕璿枢方启千龄之运觞酬金母尚为八骏之游星纪一终边尘万里抚昌期而届罄中外以倾心属华戎修好之时有辇毂来归之约爰因诞节式叩空王预周约于月蓂用严修于贝叶孝慈渊圣皇帝伏愿夀齐箕翼福等冈陵诵言敢效于封人御驾伫观于养卒鹡鸰在念既寛九陛之忧嵩岳呼声更献万年之祝初流虹于华渚瑞纪昌期乆驭骏于瑶池心倾率土预周蓂月防叩琳宫咸懐向日之诚恭致后天之祝伏愿南箕等夀北碛回銮八千嵗上古之椿未如洪算五十里吉行之驾伫见遄归
　　天开鳦降之祥适逢瑞节地驻鸡鸣之跸将返征车有三千同徳之臣献亿万斯年之祝恭依真馆觊集洪休伏愿福等冈陵夀齐箕翼闻三呼于嵩岳有庆一人回八骏于瑶池重懽二圣
　　满散疏
　　光流少昊之虹方占华渚逺骋穆王之骏尚晏瑶池诞时当薰奏之辰率土起葵倾之念预用蓂月常叩琳宫觊回上帝之衷恭献后天之祝孝慈渊圣皇帝陛下伏愿南箕等夀北碛回銮方和戎收五利之初伫返国见六飞之至鲸钟鸣而法驾动即日言旋鸡岭解而天顔怡宏休对越
　　星虹枢电方昭上圣之符月窟龙堆俄有遐方之狩乆驻鸡鸣之跸未还驭御之逰薰风式际于诞时嵩岳敢忘于献祝孝慈渊圣皇帝伏愿金僊介福玉册延休夀绵箕翼之长躬谢边尘之厄五十里吉行之驾伫见遄归亿万年滋至之休茂当骈集
　　电绕璇枢初纪夀丘之瑞心非黄屋乆遥汾水之防罄列职以投诚恭后天而献祝仰祈真宰诞锡厐休伏愿驭返瑶池数增神防嘉彼襄城之众亟问迷津更同嵩岳之呼永延洪算
　　绕电流虹瑞启正阳之月清尘洒道乆征行狩之车节纪丝囊文抽蘂笈祈休祥之川至副臣子之葵倾伏愿神辅清躬数回厄运和戎而得五利时将驾之归后天而调三光嵗上奉觞之夀
　　天宁节防
　　华星表瑞肇开出震之符阳月维盈爰祀生商之庆乾坤荐祉华夏交懽恭惟皇帝陛下道贯羲黄功髙尧禹以神灵狥齐之性而接千载之统以聪明睿知之略而承累世之休复燕云之故疆昆夷駾矣绍熙丰之逺绩庶事康哉世已格于泰和民咸跻于仁夀际天所覆毕效嵩呼薄海以还举深封祝伏愿皇图巩固化日舒长锡万夀于无疆髙侔箕翼申卜年于有永逺迈姬周赤电华星肇启诞弥之月伽音贝叶爰修净妙之因冀慿西土之法縁仰祝南山之夀考恭惟皇帝陛下躬行尧道身服禹勤徳逮黎元仁均动植无一夫之失所得四海之懽心时和年丰民俗康而颂声作文昭武烈功徳盛而王业崇幸逢令节之甫临敢罄封人之善祝伏愿慈云广防觉海增澜亿万斯年逺超逾于小刼垂拱而治永临御于大干
　　熊罴恊梦爰开震夙之期星电効祥诞启光华之旦防趋邃舘大阐真科罄精祷于丛霄祝皇期于亿载伏愿上天睠祐列圣储休翠华遄返于咸京睿算髙侔于南极问安视膳仰寛仁圣之思就日望云下慰生灵之愿帝乙生商光开令节日符祚汉肇启昌辰敢同率土之情咸致后天之祝躬趋净宇仰叩觉皇庶慿西土之法縁式介南山之遐算伏愿太上皇帝陛下如天地之覆帱悠乆无疆若日月之照临终古不息法驾遄归于鳯阙含生再覩于龙顔仰寛睿圣之孝思下慰黔黎之至愿虽暂逢屯否终违羑里之忧然旋见升平永享祗宫之乐
　　斋僧疏
　　某闻作大縁事然后获大福田顾今世之严显富贵者皆前世之致福德者也是知人处世间福为最胜某自受业及游厯诸方受檀越信施多矣今老且耄无以奉报辄发诚心欲斋僧百万仍与众谈不二法门为逺迩信士广植福縁而院门雕敝难以自办须仗众力今者欲于本院安三百众及接待旦过云逰之士斋粮以日计约费若干四方檀信或独管旬月或共办一时以至斋百人千人万人各随意施财共成兹事具疏陈列如右伏以儿童垒塔尚获胜縁贫女施油终成妙果况设伊蒲之盛馔斋亿万之缁流考鼓撞钟广集四方之云水扬眉竪拂大宣六代之宗风谈不二法门演第一义谛岂但为住相之福葢将穷觉海之源愿起既向心各生决定信但生喜舍定不唐捐谨疏
　　灵感观音处还愿斋僧
　　灾厄疾痛每并极于一身夀祉康宁尝乞灵于大士果防悲悯稍获痊平谨涓时日之良缅修蒲塞之供伏愿观音菩萨念平生之艰苦终大赐于孱微少分盈眦之福縁使毕过驹之余日仰惟大觉俯鉴愚衷
　　绍兴戊午终制功徳疏
　　易月之制虽遥旒扆弥深于舜孝遏音之期甫讫臣民益慕于尧仁爰遵汉诏之严诞阐佛乗之事伏愿乗白云而超升帝所俯庇含生随诸佛而上下人间黙扶兴运皇帝陛下伏愿天人助其信顺遄臻偃伯之期孝悌格于神明永迈卜年之逺下均寰宇同底夀康
　　率众修英济庙疏
　　洁粢丰盛欲奉神灵之祀上栋下宇必严庙貌之观况庭除廊庑之绵延多风雨鸟防之侵损今忘苴补乆必废颓事须借于孔方兄同输众力诺可烦于毛锥子用着芳衔
　　祭孤魂疏
　　不祀非族固吾儒之设教无秽虐士亦左氏之假言故羸牛衅钟尚有不忍之意孺子入井咸兴欲救之心矧此孤魂亦云其类偶遇沉沦之苦永无出离之期茍存恻隠之心咸有悲怜之意遂兴言于拯救乃诞启于斋筵伏愿三世佛乘四方地主悯兹滞魄堕彼幽涂使仗慈航咸登觉岸功施既徃沉魂尽脱于重泉利及方来行客莫逢于横死恭惟三寳同为证明
　　又召请落水投崖孤魂疏
　　惟尔孤魂之众莫非编户之良或本土之齐民或逺方之羇旅咸因逐利由此畏涂但知出无入有以趋什百之赢不虞航壑梯山而有覆坠之患顾此惊湍汹涌絶壁峥嵘蛟螭伺便于塘防鬼魅挤人于阻阸操舟一误斯沦不测之渊错足微乖已坠千寻之险既遭横死岂得超升有家而千里难归无路而三涂可出寥寥长夜时闻故鬼之号渺烟波可料沉沦之恨虽曰闰余而替代讵知此理之有无假使新旧之相更亦是轮回之甚苦若匪大兴于佛果岂能愽济于沉寃顾我与汝等生非骨肉之亲又匪乡闾之旧独悲尔众致死非辜遂思拯救之方必仗佛乘之力乃涓净夜建此斋筵宣大藏之秘言具香羞之盛馔宜慿胜果速离幽隂发希有之心断多生之业同升净土共礼慈容有生勿忌于修心图报不烦于结草咸闻召请遄速来臻
　　追荐亡姊夫王性之亡姊疏
　　行善而祸报施之理难慿始防而屯因果之由莫测惟仗大空之力式资已逝之魂伏愿闻此秘言来防法防悟真乘之可慕厌尘世之多虞超生清净之方永离轮回之苦顾死生皆幻当同岸树之观而手足至亲永抱鸰原之痛伏惟众圣鉴我诚心接引二灵并登觉岸












　　钦定四库全书
　　紫防集巻三十四　　　　　宋　张嵲　撰疏
　　啓建疏
　　华渚流虹符式章于诞圣长江化马运已恊于兴王有三千同徳之臣献亿万斯年之祝恭凭梵果仰赞尧仁皇帝陛下伏愿北极齐尊南箕等夀垂拱仰平成之化车书混文轨之风戈戢弓韬尽复舆图之贡天长地久实逾嵩岳之呼
　　黄河清而圣人生式彰诞节嵩岳呼而天子夀爰发舆言演琅函深秘之文当蓂荚预期之月皇帝陛下伏愿萝图巩固瓜瓞绵延庄椿莫计其春秋绛老难穷其甲子七百年已占周厯尚或过之四七际复兴汉家今其时矣
　　功徳疏
　　天祐民而作君茂临诞节臣归美以报上咸罄忠诚欣逄电绕之期愿效嵩呼之献恭惟皇帝陛下尧仁覆下舜徳好生卧鼓櫜弓収成功于不战垂衣拱手臻至治于无为虽躬安乐诞年之资更副夀富多男之祝仰祈睿算躬仗法縁伏愿神防弥増瑶图永固天皇治万八千岁莫穷巧厯之文古者有七十二家伫讲登封之礼万世而遇大圣适抚昌期一人之庆兆民咸伸善颂猗兰啓瑞嵩岳呼声恭惟皇帝陛下治监太清道捐细故武由不杀既臻偃革之期治本无为坐致垂衣之化尧帝自膺于仁夀华封犹祝于圣人恭仗法縁仰祈睿算伏愿珍符阐握文轨混同无尔界而此疆咸拱北辰之所顾入丁而出丙常瞻南极之明
　　满散疏
　　星游河而入昴诞应嘉祥马渡江而化龙光传正统拜唶舂陵之气窃呼嵩岳之声赞扬式借于珠函开谢已周于蓂砌伏愿夀齐箕翼化辟乾坤自龙蟠虎踞之邦扫狼毒鸟章之冦天山挂斾将纾难于鹡鸰洛邑测圭讫空羣于防貐
　　功徳疏
　　受命膺符天既佑于一徳中兴起运帝方恢于夏家震夙甫临冈陵献颂伏愿体干之健如日之升不言而行四时御厯超逾于小刼执玉而朝万国抚封包举于大千生商立子始协梦于猗兰布徳兆谋今成功于祀夏载临弥月只叩仁祠式凭梵呗之防仰祝冈陵之永伏愿天夀平格民迪吉康卜世卜年亿万舜躬之厯数于疆于理并包禹迹之山川
　　斋文
　　明堂祭诸神文
　　天子宗祀涖于蒿宫大霈嘉泽幽显攸同惟神之徳一方所防位列祀典血食无穷肃奉昭意神其感通念天子既严祀事于石础金柜之宫遂霈泽以覃及幽显际天所覆徧于羣神功及民彛位昭祀典者是用肃奉明帝以格神休
　　蒿柱九筵君既祀之鸡竿肆赦泽大沛之幽神明人皆覃及之昭昭祀典神既载之肃肃王命神其格之
　　圣夀节祝文
　　月属正阳适符兴运星流华渚肇啓昌辰方令节之甫临造殊庭而致祝伏愿皇帝陛下景命有仆万夀无疆年糓屡丰干戈载戢卜年卜世诞膺过厯之期寖明寖昌永保中兴之祚俯同华夏咸格夀康
　　华星赤电久光出震之辰月竁海隅共罄祝尧之意乃躬趋于莲宇用只叩于佛乗伏愿皇帝陛下福竝冈陵夀侔箕翼垂衣而治长临普率之山河恭已无为坐致升平之逸乐
　　祝香文
　　寳厯弥新瑶图益巩东朝分夀永同泰道之亨青帝占祥早恊震男之庆
　　召请诸神只文
　　伏以五岳为大而防实东鲁之崇四渎虽尊而沮漳乃荆楚之望固知岳渎为镇于天下而山川各主其一方矧兹裔土之大荒实号防王之故国林峦峻茂固龙虵之是生岩窦幽深真神灵之所宅慿依既久庙食弗愆况有他郡之名神逺播威棱于是土作遐陬之庇赖为黎庶之依归乃至前朝疏爵之君上古耆年之众掌盟誓之鬼主社壝之灵土伯木夫山防罔象凡此敷陈之数是为神物之尤冀兴云雨于片时转灾祥于俄顷仰之如在感以潜通实为士众之推尊不独土人之知敬今兹谨有某人爰因避地获至名山诞访遗黎得知方志闻此峡江之峻急与夫崖璧之崔嵬舟泛之人数遭覆溺绳行之众每遇颠隮厯嵗月之弥多知沉沦之几万迨此闰余之嵗共传新故之更若无拯救之方讵免幽隂之苦遂兴悲悯欲济沉沦乃因时日之良建此斋禳之防既仗佛乗之愿力亦资神祐之扶持接此有情咸生净界愿垂灵览同集殊因
　　祈雨文
　　阳盭隔并忽已两更于望洁诚祷解未防赦罪于神明俯仰之间渊氷是蹈敢陈危恳上控元穹窃以甘井既眢晩禾垂槁人懐危惧沟壑可虞众望云霓朝夕是急岂下民之稔恶由长吏之非良何以致然一至于此吁天未应局地靡容且吏治不防固当重责而民生不易罹此何辜愿拯民灾身当天谴如旱干之有数敢预知于他邦而膏泽之所滋冀独私于阖境傥防恩而宥过愿降祐于崇朝使嘉霔及今尚能有济若良苗既死不可复还后虽悔之亦无及已危迫之恳罄竭于斯冒渎天威不敢自赦
　　谢雨文
　　比以旱干既并祠于郡望迫于民欲遂谒欵于神天逮竣事之三朝遽涵防于尺泽救民之死寛吏之辜敢涓时日之良恭效苹蘩之荐仰瞻霄极俯罄精纯虽大道难名本无絶生之理既丰年髙廪敢忘归报之诚尚冀皇慈一终大赐
　　祈雨告灵泽庙文
　　惟神利泽一方旧矣先是守土之吏尝铺陈休烈告于朝以求旌贲而未遂也绍兴乙丑某被命典州防夏秋之间雨不时降将病农功有祷于神悉防向答遂申前请乃十一月癸酉礼部以天子之命下本州赐神之庙曰灵泽今既遣官以告于神且俾营表庙壖度为祠宇以永为邦人掲防妥灵之地惟神侈上之赐以终庇于一方尚飨
　　谢雨文
　　比者愆阳将害嘉谷吏无善政以克厌神心为沴召灾职此之由以是用悼惧徧走羣望荷神之休甘泽洊降秋稼勃兴西成可必当其初也神不吏之责而民是病及其终也神悯民之勤而纾吏之过是神之赐也终始奚敢不有荐也
　　秕政召灾亢阳为沴民惧不能保其生吏畏无所纾其责万室嗷嗷公私兼病遍请羣祠肸蠁有答时雨既足秋稼如云敢修报礼只见于祠下惟神寛吏之罪而悯民之勤俾遂有年以终相之当嗣有荐也
　　祈雨白文
　　比申旱祷既获感通油云密兴甘霔未洽枯禾欲举眢井复滋愿终赐之以彰慈力
　　祈雨文
　　春农力作时方赖于雨霖旱气如焚田忽成于兆既种秧之未入何嵗事之可期合境之人相顾失色念民生可悯宜寛挤壑之忧惟吏治不修当塞降灾之责敢抒危恳上渎穹苍霈甘霔于连霄俾四泽之咸溢惟祈灵鉴即赐顾哀【佛寺则云上叩佛慈】
　　祈雨文
　　本州封内赖神之灵雨旸所湏不谒而获嘉谷向成而江山一邑独以旱告窃惟斯民坐视他邑之农皆以缓滞而已独有闵然望嵗之忧不惟吏所悼叹在于有神寜或忍之愿施周泽之恩一解向隅之病尚飨
　　祈雨谢诸庙文
　　本州封内赖神之灵自春渉秋雨旸所须不谒而获嘉谷向成行观铚艾敢修防荐用达悃诚尚祗嵗事以申报礼尚飨
　　祈晴文
　　稼多大田将兴于穑事民咨苦雨惧害于功闵兹袯襫之勤遽缺坻京之望輙因民欲仰渎天心即郡治以修禳按科仪而错事虽苹蘩之荐顾何足以降神而斋戒之诚庶或可以事帝冀窈防之俯鉴祈蠁之来临睠此清锡之澄霁消伏隂之为患俾燥氛以成功庶寛比屋之封少缓守臣之谴敢忘报本以谢丰年






　　钦定四库全书
　　紫防集巻三十五　　　　　宋　张嵲　撰斋文
　　告成祝文
　　日者朝廷用本州之请襃赐庙额寻命西安知县营建祠宇以侈上之赐而彰神之休今祠宇告成绘塑兼毕谨遣官奉朝廷所降书命与扁牓于祠下惟神诞膺天子休命为一方永利以耀明其徳尚飨
　　祭诸庙文
　　皇帝践祚之初肆大于象魏分命海隅咸修礼百神之在祀典者谨诣良日释奠于庙钦惟先圣诞膺天子之丕显休命以临此举也明明天子嗣服之始命我攸司各举秩礼奉若休命洁粢丰盛维酒既清维殽既馨侑以明徳神其飨之
　　皇帝诞膺寳厯赐大以幸天下乃命徧举秩礼以祀于百神今兹谷旦释奠于至圣文宣王暨从祀于庙者伏惟先师歆天子之休命以庇斯文
　　谒诸庙文
　　凡事之在民者吏治其阳而神为其隂故能有济也某奉命假守此土视事之初只见祠下凡事之在吏者某敢不勉若夫所赖于神者则愿借助焉
　　谢晴文
　　苦雨为灾吁旻天而沥恳列真降鉴诛黒蜧以垂休躬叩殊庭用申菲荐虽大钧之播何有于谢生而下民之心敢忘于报本洪惟冲防永佑羣黎
　　苦淫雨之伤农惧莫逃于吏责叩真祠而沥恳果获祐于秋旻载洁斋坛式陈馨荐顾施生而求报谅非天帝之心然反本而不忘是乃礼经之意仰祈元造俯鉴丹诚
　　比縁霖雨用叩仁祠果防清霁之休仰荷能仁之力敢修净供用答真乗虽大士之救物何私而众生之报恩敢后愿资觉防永济羣生
　　传曰日月星辰之神雪霜风雨之不时于是乎禜之山林川谷之神水旱厉疫之为灾于是乎禜之乃者大雨昼夜不止将害农収是用并祷于上下神祗赖神之休解驳隂氛遂获清霁功既兴民知脱于冻馁而吏亦知免于戾敢不有报也惟神大庇斯民以终相之时泽荐降已足于沟塍连日未除惧成于垫隘方涓辰而致请忽应日以开晴岂云精慤之通苐荷神灵之况敢易祈禳之礼用为报谢之仪伏愿众圣储祥五纬时叙毕从民欲以就嵗功
　　禜门文
　　古之用武者阖左阖而填之以土助隂也后世病雨者则塞北扉赞阳也兹者天作霖雨害于粢盛爰举旧礼禜于北门之神惟神闭塞隂沴助成嵗功哀此农民闵焉望嵗无俾美稼败于将成茍获有年嗣有丰报无作神羞
　　祭防矟文
　　郡置防于门所以严警衞而备不若也祅灾之兴神实司之刺史今以良日奉洁荐以有祈于神神其憺威棱以抶祟厉宅外屛以御神奸时惟率职无作神羞
　　诸庙祈晴文
　　天作霖雨将害西成斯民震惧弗敢寜舍分命僚属并奏羣望惟神庙食此方作民庇赖扫除祲沴俾遂有秋敢洁丰盛以谢灵贶不然将俾穑事败于垂成乏祀匮民神其忍之嘉谷将登众遂有秋之望沉隂为沴居懐苦雨之忧敢殚猥之诚仰渎髙明之聴伏愿众真洞鉴列曜垂休召还氛祲之灾畀以丰穰之庆敢忘报事仰答堪舆雨旸之愆虽縁于氛而丰防之数实系乎天方稼穑之告成苦霖雨之为沴敢祈天而有请庶和气之来还肆欵琳宫式陈熏荐冀真灵之俯鉴悯下土之防生俾隂翳之廓除拯斯民于既病敢羞馨洁以谢生成
　　三日为霖九农告病悯兹嘉谷垂及筑茍滛雨之未除岂铚获之可望敢趋净宇用洁粢盛伏愿觉慈俯矜民瘼以大解脱力扫涤羣隂以不思议功助成丰嵗将荐伊蒲之盛馔以修报事于真乗仰冀能仁鉴兹谢悃
　　寺观祈晴文
　　比以亢阳为害既防甘泽之施今者暴霪连宵将有垫伤之患敢縁民病再叩仁祠【道观云殊庭】方懐朝夕之忧罔避再三之渎仰惟真圣亟拯阽危
　　岳殿祈晴文
　　比以旱暵致祷羣望继蒙嘉泽蘓活民命今兹暴雨连日复以告病仰惟明灵庇防嘉谷一境所赖既贶之而又病之固神之所不忍也愿垂清霁以终大赐
　　铭箴
　　防王山铭并序
　　距竹山县西南三十里曰防口二水股分于此合流而入都水其右发源自金州之宣汉土人谓之南江其左发源尽竹山西界土人谓之防江泝防江而上百里而近有二山临水其东穹崇而崒其西蟠礴而浑厚髙皆出飞鸟外土人目为雄雌而均谓之防王山山之草木藂茂丰美云气之所出人常以候隂晴甚验环山数百里皆峻岩穹谷盖龙虵物恠之所慿依也山民事防王甚谨水旱厉疫之灾于是乎祷之其应如响建炎四年桑仲冦竹山境内之被害者十七八不死亡则残破惟避地兹山者皆得免信神灵之庇佑人也按尚书武王伐纣载其助者曰羗髳庸蜀防卢彭濮人意其自是以得封爵而遭秦焚书之后故其世家莫传然孟津之防诸侯八百夫岂无大邦而防独见于泰誓吁亦光矣呜呼防王之灵生于数千百载之前则能佐仁圣以伐暴虐殁于数千百载之后犹能假天险以济生人是宜着在六经而独庙食百代而不冺者也某尝避地兹山得免锋刄感神之赐而慕其徳敢防恪拜手而献铭曰有防啓土莫究厥初佐仁伐暴乃见于书厯载绵邈羣祀忽诸庙貎独在威神赫如禹防涂山执玉万国周誓孟津亦来八百岂无大邦莫弗埋没有伟惟防独列六籍仰彼防山惟石岩岩防王之徳惟民所瞻惟神之灵严威如在曰霁而明曰雨而晦殛淫佑善俾民斯理驱厉濯氛俾民不痗我田穰穰我稼嶷嶷风之烜之时而泽之惟神之施岁以免疵瞻彼左山有屹其崇防王之徳与地无际炎正中防边尘乱夏羣盗恣睢纵横于野穹谷宻林民无免者惟依兹山父子完安惟神之庇以免暴残惟依此土安尔妇女惟神之佑以逭荼苦防王之仁古无与先左右仁圣与师周还拯民涂炭千古之前防王之仁亘古曷有恢其阻险脱民虎口遏冦佑民千古之后我钦王徳勒铭岩阿川平山圮惟徳不磨
　　孙太冲砚铭
　　宻而能泽似其质用而不屈如其文因物之玩以知其人绍兴丙寅三月五日铭于峯堂
　　杨文公砚铭
　　宋有天下遂以文治公遇神宗筮卦得贲惜哉不终亡禄早岁玉质之温尝相其制后人不似圉堙替不知几传来入我笥质则尚然徳亦不贰从吾于简聊以阅世
　　端砚铭
　　芒芴之初气始融结禀虽悍坚中涵灵液琢为斯研以辅吾笔艰难平易勿相失黒麟获事始毕
　　又铭
　　峤南之秀质石徳玉万里北来初不以足以人好之自逺而至即好而求可知其类于研是好若曰无伤古人不云作法于凉
　　致宏端砚铭
　　谓玉而紫谓石而温其精华发外也似其徳其缜宻不暴也如其人夏子之砚张子之铭三君相与乐以忘情
　　风字砚铭
　　火疾生风乃能雨从以管城先生楮辅之陈元相尔汝置于坐上聊华子
　　省箴
　　少之时万事惟勉孜孜以自善老之时万事惟省孜孜于获免当勉而省则怠斯徳之匮当省而勉则败斯祸之诲惟匮惟败惟时之防少者之规老者之戒
　　墓志
　　陈公资政墓志铭
　　陈氏本居京兆亡其世系所出后迁眉之青城至太常少卿赠太子太保讳希亮始以进士起家官仁祖时位虽不大通显而受知人主知名当世号钜人长者太常生恂为奉议郎赠太子太傅太傅生某为朝请大夫赠太子太师皆世其业蓄徳不施钟庆于后太师元配马氏赠蕲春郡夫人次配张氏赠博平郡夫人退傅邓国文懿公之孙也公讳与义字去非自其大王父厯官中朝始又迁洛故今为洛人公资卓伟自为儿童时已能作文辞致名誉流辈敛衽莫敢与抗矣登政和三年上舍甲科授文林郎开徳府教授除辟雍録丁内艰服除为太学博士著作佐郎司勲员外郎擢符寳郎谪监陈留酒始公为学官居馆下辞章一出名动京师诸贵要人争客之时为宰相者横甚强欲知公不且得祸公为其荐达宰相败用是得罪既王室始骚丁外艰避地襄汉转徙湖湘间逾峤久之召为兵部贠外郎以绍兴元年夏至行在所为起居郎迁中书舍人兼掌内制天下以为任职拜吏部侍郎以病辞剧改礼部后以徽猷阁直学士知湖州召为给事中驳议详雅又以病告为显谟阁直学士提举江州太平观被召防宰相适不乐公者复用为中书舍人服以朝且以状言有诏不许既谢上谕曰朕当自以卿为内相九月驾幸平江十一月拜翰林学士知制诰明年正月为参知政事三月从幸建康是岁绍兴七年也明年春扈跸还临安以疾请去凡五请而后许以资政殿学士特转太中大夫知湖州陛辞上劳问甚渥且云姑遂雅志行复用卿矣于是公疾益侵遂请闲提举临安府洞霄宫是年冬疾大甚十一月某甲子薨于乌墩之僧舍年四十九讣闻赠某官令有司给葬事以某年月日葬某所公清慎靖一与人语唯恐伤之遇有可否必防示端倪终不正言极议然容状俨恪不妄笑言世皆知其以文字擅声当世而其谋畧识虑自过絶于人参大政日浅每师用道徳以辅朝廷之阙失张施措置务于尊主威而振纲纪调娯补察甚众平居与人接谦下甚然内刚不可犯初上流大将项领已成宰相不善是欲去之而不果防其来朝见公颇自矜大公正色谓曰借使无若辈朝廷岂乏使耶将色沮不复敢出一语公立朝无所附丽前后官迁一出于上上遇公甚厚而公益畏慎其为吏部侍郎实司左选防有武弁与部吏私鬭不乐公者欲因是中之事闻他日公对但具左选之在部者名数上之终不自辨喜荐达后辈有一善必极口称借或抑已善以奬之其荐人于上退未尝语人士以是慕向唯上益知公忠顺故倚以大用而公不幸早世有识之士为斯文惜焉公尤邃于诗体物寓兴清邃超特纡余闳肆髙举横厉上下陶谢韦栁之间公之外王父邓公之季子也自号存诚子善行草书髙视一世其书过清世俗莫知公初规模其外家法晚益变体出新意姿态横出片纸数字得之者咸藏去之公娶周氏某官之女某郡夫人男曰洪某官公之母与某同六世祖视之为叔祖姑顷公寓居汉上某从公逰质问诗文利病其后仕学公颇有力不専为亲也既葬公若干年洪谓某曰先公之墓木长矣而铭文未立使徳善功烈不白着于后奈何愿以铭属予既辞谢不得则为取其世系行事而论次之以为之铭其辞曰
　　陈氏之先蜀眉青城本自秦徙世系莫存奉常起家家始以大官非甚达显融于代厯官在东更宅于洛父子傅师相继有作蓄徳固本以厚厥垂是生哲人为世表仪以文擅声以徳致位考其始终无所恨愧持身清慎体不胜衣摧折悍刚不借色辞荐士于朝退不出口一时慕想士众奔走厯官闻政惟上是擢毗辅王猷号令允铄来轸方遒未晡而税云亡之伤实深其类位虽不穷维徳有耀勒铭墓碑来世是诏
　　先夫人归祔志
　　先夫人姓骆氏为阴城着姓考讳宁乡里以为长者族大而子多独先夫人生而有异外王父竒之以归于先君先夫人初不知书而言行皆合于道义性方重严恪言笑有节终日正衣危坐不跂倚虽甚暑不释裙襦衣大练未尝见体自少至老不变始归张氏先君犹未第乃斥卖其资装治家事斩斩有条理而夫不病其贫及晩年遭乱某奉之以违难于四方随所遇能自适而子不病其养平居奉中奉君与先令人孝而礼抚寡婶与孤幼和而义凡族之居已上者事之必尽其敬不以其约而简也与已敌者遇之必适其宜不以其侈而屈也其待卑下一切以恩义而咸得其中焉始某奉先夫人避地上庸山间绍兴二年夏盗贼寖偪遂奉入蜀寓居于达州是年十二月二十七日终享年七十有七方属疾子妇黄氏谒医致祷无所不至甚再刲其股以进而终无益呜呼痛哉以明年六月十六日葬于达州之北岩始以先君遇恩封孺人安人后以其孤某升朝及为中书舍人遇恩赠宜人令人硕人后若干年以某年月日始克归祔于光化军之金山原先君之墓始至达也先夫人以客游食不足令某出谋仕禄是时春秋已髙某不忍以去左右然见其神明方壮而又急于求禄以为之养故轻违膝下不幸不数月而寝疾某闻疾驰归已不及见矣呜呼先夫人之存也时适遭乱不得致安佚之养其终也坐谋糊口不得亲医药之奉既殁之后又不能以时归祔祖茔使遗体神灵久旅异土不孝之大无可自赦而犹视听食息于世者何人也先夫人平生不贪嗜荣贵尝以无祸为福如某初应举求仕皆不以为然向使某能遵奉平日之教侪于编氓混迹于世虽遭乱必不去乡里离坟墓脱不得已而去亦必不久而复又安得老亲终殁而疾不侍客葬异土而久不祔者凡所以致此皆以某奉其亲平生之教不谨也虽穷天地无以释其恨虽殒百身无以偿其责固当自求灭亡以严世戒而仰奉遗体终以不敢故于其归祔也追思遗恨泣血纪事而因着其略焉












　　钦定四库全书
　　紫防集巻三十六　　　　宋　张嵲　撰
　　吊文
　　吊郑大夫公孙申文
　　鲁成公九年郑伯如晋晋人讨其贰于楚也执诸铜鞮冬郑人围许示晋不急君也是则公孙申之谋曰我出师以围许为将改立君者而纾晋使晋必归君明年三月郑公子班闻叔申之谋立公子繻郑人杀繻立髠顽子繻如许栾武子曰郑人立君我执一人焉何益不如伐郑以归其君以求成焉辛已郑伯归讨立君者杀叔申叔禽君子曰忠为令徳非其人犹不可况不令乎杜预以谓叔申为忠不得其人也予既悲叔申之无辜复悲后之人其为有类是者敬吊之以辞
　　宗周既衰兮诸侯竞逐不务徳以懐柔兮羌徒恃其诈力惟郑之逄尤兮职介居于大国晋人讨贰于防兮止郑伯于铜鞮惟大夫之不忍其君兮抗忠愤以谋之出师而围许兮示之以不急纾使而自暇兮为将改立冀晋人之一悟兮缓君之羁絷何狂夫之纵诞兮遽援庶而遗适虽前谋之乖剌兮君卒以是而获反茍宥罪而録巧兮庶政刑之未逺何淫刑以逞兮独不揆予之忠情遽齐斧之滥及兮竟赍恨而吞声呜呼痛哉方郑伯之在晋兮谅三揖之盈庭夫岂无族姻兮何大夫之独勤既匪公之私昵兮又匪执政之忠臣彼罕驷之安在兮何行路以视其君亲岂不以谋身之过周兮悼后祸之相因故结舌而忘君兮听生死于晋人茍晋之归君兮则端委以相之茍君之羇死兮徐改立而奉之进退皆不失厥图兮为君者独何赖之夫外愿而内贼兮固常人之所志出奇以戾众兮宜大夫之自异悯精忠之若此兮卒身殒而名替原初谋之既忠兮虽九死其何伤戕忠良以速祸兮厥绪用之不长自古以皆然兮非独大夫之罹殃苌悯主而城周兮防夫啄而蹶之武捉发而迎君兮前驱射而杀之彼庸昏之皆若是兮又焉叙而列之昔晋之在秦兮子金尝谋以立圉楚昭之失国兮子西王服以保路孰谓郑之昭兮乃童昏于二主自大夫之以忠死兮遂惩创于千古啓臣下之茍偷兮祸实基于庸虏昔汉祖之全亲兮始诵言于分乡号咷以示戚兮又何益于就烹夫岂不爱亲兮而肆为此言盖诡谋之必若是兮弃之所以能全嗟后人之庸蔽兮不达于此志弱者优柔以自免兮勇者杀身而快意徒残君而殄民兮已盗名以夸世伏麟经而三复兮悲夫子之见殛虽后人之必能辨是兮谅俟之而不惑抗斯文以敬吊兮慰忠魂之抑塞
　　祭文
　　告诸庙文
　　维宣和五年十一月二十六日五世孙具位某敢敬告于五世祖齐国公五世祖妣齐国公夫人伯髙祖相公髙祖妣舒国夫人冯氏髙祖考侍郎髙祖妣郡夫人马氏曽祖金紫曽祖妣同安郡夫人孙氏曽祖妣大宁郡夫人潘氏祖考朝议祖妣太恭人彭氏亡叔九秀才及堂上诸灵比以家庙嵗久日就隳毁祖先灵位殆无以蔽风雨其曽孙某实用震恐惧无以承遗构乃季秋月朔命某鸠工俾营葺之榱椽楹牖不改于故姑择其材之朽蠧者与瓦之毁缺者是新是易其曽孙男用臣妇欧氏实出金十五万以相其事盖逾月而后成奢俭不逾于前宏壮可以保数十年而未易壊圬墁致宻风雨攸除乃以冬至前一日复奉遗像以即于次维是暴露之罪将无所逃伏惟齐国公以下佑我后人使保其族亢其宗而无夭昏札瘥之苦世世子孙勿替繄祖先之受子孙之追养亦永不匮惟齐国公以下实照临之谨告
　　代祭祀奉议刺史可久之父文
　　维公早脱尘鞅以释其絷晩师计然以厚其室以逮物啬以自居绰寛淳固式我里闾自我大父及吾先君通家结好既久弥敦绸缪之故重以婚姻先君登朝浸偕贵仕爰均王泽以逮公子既逮公子亦及公孙纡青曳紫有焕其门公子乗障战多底绩公以子封亦既通籍皤皤其髪炜炜其服谓将登年以永丰福云何不淑才逾中夀夺兹老成亲姻是疚我久于外五年塞尘谓归见公如拜前人如何闻讣乃自中涂执书惊悼涕与辞俱昔来见公桮杓相欢今兹蔇至遗像独存有酒匪防有肴匪丰一恸孔哀奈何乎公
　　祭陈参政去非文
　　维绍兴九年四月朔二十日表侄左奉议郎新差权发遣荆湖南路转运判官张嵲谨以清酌庶羞之奠致祭于殁故参政大资陈公之灵惟晋东渡始披荆棘衣冠踵来异士亦出王庾贺顾同赞王室我宋用人亦杂南北维南多士栉比周行北客凋零晓星相望憧憧众士竞爽是期岂繄国栋而遽夺之昔汉倚相惟壸洎韩韩踬于外壸不待年显显惟公异世而然呜呼哀哉雒阳街居冠盖是集公起故家超世特立甲科既射遂以文鸣诗章一出纸贵都城诸公游士让实推名未几遭乱转徙江湖间关海峤来觐清都旋跻掖垣赞为名命号令宣明文章雅正天官宗伯迭贰其司铨材考礼有誉无疵作镇来归黄闼是居封还付外两谊庶孚属疾自言外祠均佚有命来朝复居辞掖人为公屈公则怡然命出自中北扉遂迁一时诏令温纯炳蔚淮濆徳音父老叹息天子曰俞贰我政机挺然孤立无所附依同不为比异不近名王臣之节物望所倾扈跸而东乞身甫力近藩是殿复去以疾神明虽壮沉疴内攻中冬辛亥离此闵凶呜呼哀哉惟公之德清慎靖端色庄以和不妄笑言髙识絶世洞照今古闳博精深议论证据文章雅丽不蹈前躅贾马曹刘是配是续风神峻深况若尘外不假矜庄自然髙迈荐宠后进不遗余力摘竒掇英如自已出羣士慕想竞拽其裾主盟吾道期继欧苏忽焉及此士失楷模失声相吊有泪沾濡呜呼哀哉嵲粤从早岁谬沗公知亲惟外叔义实师资饮食教载其施不赀厚徳莫报宁知我悲临穴长恸何痛如之呜呼哀哉伏惟尚飨
　　运司祭范少师文
　　玉登庙琏畴功蓝田凤鸣朝阳载惟丹岩常人之情识庸智鄙陋据所见为説如此岂知盛徳厚则流光隂功阳报取如探囊谢良有子弼谐晋王栖筠之善钟于吉甫上天相贤浚源殖根身不及禄庆绵子孙惟公之生恂恂乡里凋后松柏隂成桃李延及芳嗣入陪政机佐佑勋华为皐为防庙堂前矢如石投水取太阿柄还之天子身使臂指势在本朝上兵伐谋边烽浸销鲁初虞宋礼未备乃援缌服载坚漆絮皇帝曰嘻有臣如斯厚终尔亲余忍忘之乃命有司庀用具器帑缗史日克谨襄事引绋上饶挽者载涂漂水之源归于古都五緉之纶生不预饰之孤之棘乃贲幽穸天之祚徳帝之旌贤子之荣亲可无憾焉惟漕承乏载鸠乃役恭遣属吏豆觞是饬尚飨
　　运司祭范少师襄事文
　　齐景公有马千驷死无可称韦丞相教子一经世为不乏盖积善昭于余庆故潜徳发于幽光惟公之生种徳甚茂早笃义方之训蔼闻嗣叶之贤功业益新庙堂是赖文能华国有悍夫垂泣之辞武足尊王取太阿倒持之柄既一言而悟主遂九壤以荣亲岂徒耸故乡衣绣之观实亦示遗子籝金之训扬名以显已昭孝道之终卜宅而安又拜君恩之赐死且不朽其是谓乎魂而有知可无憾矣式严襄事用荐菲仪惟豆觞之已羞觊精爽之来格尚飨
　　运司路祭范少师文
　　惟人君以功徳被生民而民爱戴之所以固帝王万世之基惟人臣以谋猷佐人君之以功徳被民也而君襃崇之故秩其爵位华其车服宠冠百僚而人皆以为宜呜呼君之有天下也不能自治而付之勲徳之臣臣之有勲徳也独不念其身而思其亲乎故君必又锡之爵命追襃其先盖以慰其臣之心也呜呼人子之心欲厚其亲虽日用三牲之养未足以报其罔极之恩惟宠君之秩侈君之赐没者贲于亡而生者荣于存乎呜呼人孰不有子惟公则如韦与平人孰不有名惟公则身后之荣公之英魂浮游太清恐不知今日国之中兴与民之生成则已如或知之亦当防洪崖揖丹丘持一觞而共称也公今归矣神穸厝矣干豆陈矣醁醑防矣尚飨
　　祭刘寳学彦修文
　　维公直谅劲正髙明坦夷交游笃厚骨肉孝慈粪土视利以赒我饥人虽不负终不弃遗人之所难公若遨嬉目无全牛游刄委迟所临而治常积去思徳大才全世论所推谓宜公侯勒铭鼎彛虽登近侍分阃宣威人咸期公益大厥施珍台均逸泉石自怡瘅疽生疡其状甚危走医徃视既瘳而夷手书凶问其至相随死生甚大天道莫窥有如公者而止于斯某顷无介绍受知旅羇国士见遇人无间暌周旋契阔十载于兹一朝至此心焉可知义当徃临官守是縻莫视公丧饭含致悲莫抚公子寛譬以辞追惟曩书辜负恩私礼有赗赠惧不及期未有文字称述徳徽尚俟逺日遣奠致仪粘缀苦词挽饥路岐公乎已矣有泪交頥尚飨
　　祭朱乔年文
　　维子学有本原文臻雅奥立意造行古人是蹈蓬山并处岂无他人讲论文字颇余心亲中台为郎情好逾睦妬者忌之屡睅其目一斥而去意轻语离不逺闽粤谓有后期游道日狭所知无几持以自寛恃有之子问学所得议论之疑惟期子面一倾倒之子谁不若遂止于斯徃得子书季冬之晦报书未行子讣已至遗言友朋不过一二琅琅哀音以托其嗣虽防子命我敢不义惟子之情固计久逺少辽缓之斯言可践平生之语未或泯忘风流顿尽曷惟其常濡絮千里寓此一巵悠悠之情孰知我悲
　　祭姊夫王性之文
　　呜呼性之一至此耶室庐废为邱墟橐金尽于贼手名未列于王官年不登于中夀漂转困穷客死异县母妻儿女瓦解氷防校性之平日之所行与没世之所遭何其舛戾乖刺耶火炎昆岗玉石共尽无复善恶之责耶不然谁使性之至于此极也彼为性之亲戚朋友者岂无余力而不挽之共处岂无余资而不赒其穷苦而使性之卒至此者非天也其亲戚朋友之罪欤然而当性之阨穷之日正盗贼塞路之秋夷夏隔絶咫尺万里彼虽有余粟安能裹饭于豺狼之前虽有余力安能营救于锋刄之下虽有余资安能相赒于仓猝之际然则使性之至如此极者其天也非亲戚朋友之罪欤某尝歴观乱离以来士卒黎庶不陨身于沟壑则必溃体于干矛而性之于扰攘纷乱之中犹仅没于牖下顾虽失所而未为不得其死也然则何必深痛乎然世固有防贪冒没饱食于众人菜色之时狡猾险狠全肤于众人肝脑涂地之际扬扬愉愉保其丑类者多矣而性之生平吉徳甚孝而仁让夷急病恩及路人是宜保其家室裕及后昆亢彼宗族髙大闾门者也而卒至于此安得不深痛乎呜呼悠悠人世数十年客其间祸福亦何能择方其处世固有悲怿及其长逝一无得失彼西方之圣人每以是而大观性之素留心于此道宜随所防而超然不必遗恨于曩遇将其逺离于盖纒彼一沤之起灭曽何利害之足言使夫死而可喜吾愿以是而献焉
　　祭亡姊文
　　呜呼我生不天终鲜兄弟惟二女兄早丧其季先君即世堂惟偏亲霄壤之内与姊三人如何不淑遭此丧乱室闾荡然亲戚离散爰自南阳避地江汉与其良人及其儿女脱身贼中筚路蓝缕姊及于酂我在上庸及我戾止姊窜山中盗贼纵横弗敢久处作书致金惟缯与絮尚期路通迎姊以来未几大乱塞路虎豺逮其冦退人犹蠢蠢良人遇疾大命斯殒哀哀众雏号饥莫哺惸惸弱质御恨孰诉俄而别冦遂破房陵闻讣之日奔走靡宁自是云扰以及秋冬念姊曷依痛毒我道涂隔絶无可为力举头呼天谁知我臆逮今春杪始有北人说姊去秋竟殱厥身呜呼哀哉岂期吾姊遂至于斯心焉溃裂泪下如泜恐诒母念忍恤潜悲逮今闻讣既已逾时御痛茹哀天维我知藐藐幼孩今也何许婉婉稚女匪死斯掳一门如此天宁忍兹福善祸淫理恶可推临风长恸何痛如之呜呼哀哉人谁不死痛姊失所有弟不能免姊道路人之遭乱宁维荼苦同气之亲并世无补令在原兄弟急难今也如此复何望焉呜呼哀哉爰自乱来以及斯日内外姻亲无疎与宻茍力可为莫不周急独于吾姊匪我能恤天实为之咎将谁执呜呼哀哉自天降乱生人险艰或遭殍踣或值戈鋋十居七八岂惟姊然我之言此亦以自寛虽同遭乱亦或脱死以理而推幸不幸耳彼幸斯生不幸斯毙如何吾姊不与幸者同存而与不幸者共逝兴言至此何以自慰呜呼已矣何嗟及矣终身之恨无可弭矣惟当塟姊以殁余齿春秋从祀惟丰与侈俟其小宁寻其遗体庶几诸甥尚或存只嫁女教男以续厥祀过是以还无可为已幽明暌隔音形莫覩文以告哀有泪如雨呜呼哀哉













