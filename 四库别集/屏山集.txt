　　钦定四库全书　　　　集部四
　　屛山集　　　　　　　　别集类三【宋】
　　提要
　　【臣】等谨案屏山集二十巻宋刘子翚撰子翚字彦冲崇安人刘韐之季子尝通判兴化军移疾归里筑室屏山以终此集乃其嗣子坪所编而朱子为之序序末署门人朱某葢早年尝以父命受业于子翚也集中谈理之文辨析明快曲折尽意无南宋人语録之习论事之文洞悉时势亦无迂濶之见如圣传论维民论及论时事劄子诸篇皆明体达用之作非坐谈三代惟鹜虚名者比古诗风格髙秀不袭陈因惟七言近体派杂西江葢子翚尝与吕夲中逰故格律时复似之也王士祯池北偶谈曰屏山集诗往往多禅语如牧牛颂云直饶牧得浑纯熟痛处还应着一鞭径山寄道服云聊将佛日三端布为造青州一领衫又云此袍徧满三千界要与寒儿共解顔此类是也又述子翚之言曰吾少官莆田以疾病时接佛老之徒闻其所谓清净寂灭者而心悦之比归读儒书乃见吾道之大云云是子翚之学初从禅入当时原不自讳故见于吟咏者如此云乾隆四十一年五月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　　费　墀






　　钦定四库全书　　　　　集部四
　　屏山集目录　　　　　　别集类三【宋】
　　巻一
　　论
　　圣传论十首
　　巻二
　　论
　　维民论上　维民论中　维民论下
　　巻三
　　论
　　汉书杂论上
　　巻四
　　论
　　汉书杂论下
　　巻五
　　记
　　友石台记　　　　防斋记
　　序
　　送张当世序　　　送翁徳功序
　　巻六
　　杂著
　　示六经堂学者　　字朱熹祝词
　　遗训　　　　　　防浩然子
　　试梁道士笔　　　题尤贡明墨
　　苍庭筠传　　　　髯戯
　　闲境志　　　　　脩祖居上梁文
　　屏山新居上梁文　招剑文送刘致中温公书铭
　　巻七
　　表
　　代直阁南剑谢表　代贺天申节表
　　代宝学白州谢表　代宝学漳州谢表代寳学谢复宫观表
　　代张丞相辞免不允谢表
　　代翁殿撰遗表
　　劄子
　　论时事劄子八首
　　代张丞相辞免劄子三首
　　巻八
　　啓
　　贺鲁漕除直秘阁啓
　　到任与张守啓　　谢邓倅啓
　　贺李丞相年啓　　贺李丞相冬啓
　　贺新宪啓　　　　贺谢叅政啓
　　囘耿龙图啓　　　贺宣抚李相公啓贺翟叅政啓　　　贺李叅政举知己啓贺吕相公啓　　　到任与祖漕啓
　　贺漕侯郎中啓　　贺新漕徐学士啓贺新任梁提举啓　贺知泉州通交代啓代与赵待制啓　　代与赵提举啓
　　代与江给事啓　　代与李丞相啓
　　代贺范叅政啓
　　巻九
　　祭文
　　祭翁殿撰文　　　祭翁郎中文
　　墓铭
　　致仕祝君墓志铭
　　墓表
　　处士刘公墓表　　处士祝君墓表
　　熊氏令人陆氏孺人墓表
　　巻十
　　赋
　　闻药杵赋　　　　溽暑赋
　　哀马赋
　　诗
　　凉月　　　　　　渡淮
　　山隂作　　　　　醉歌赠金元白
　　独坐　　　　　　次韵卢赞元再喜雪
　　霖　　　　　　阻风
　　闻筝作　　　　　建康六感
　　夜饮　　　　　　游朱勔家园
　　孤翼吟　　　　　早行
　　寄懒庵　　　　　老农
　　次四六叔韵　　　题懒庵二首
　　种菜　　　　　　晨兴
　　袖刺　　　　　　醉歌
　　下滩作　　　　　偶歩
　　巻十一
　　诗
　　吊史　　　　　　双树
　　懐致中　　　　　弃竹夫人
　　江山突星石　　　秋懐
　　四不忍　　　　　云际赠施子
　　望京謡　　　　　诗寄懒翁
　　游龙潭　　　　　田家
　　沙头　　　　　　临池歌
　　胡儿莫窥江　　　和李巽伯春懐
　　明皇九马图　　　怨女曲
　　防江行五首　　　和安汝功采紫竹杖篇
　　赠宗周賔　　　　湆淡滩
　　巡寨偶书　　　　次韵蔡学士题梅
　　祷蟹泉　　　　负暄
　　子鱼　　　　　　郡圃观酴醿
　　木犀古风　　　　食蛎房
　　春寒偶书　　　　荔子歌
　　巻十二
　　诗
　　法石见李汉老　　归田
　　省拱辰山　　　　士特赠笔
　　谕俗十二首　　　清江行
　　聴詹温之弹琴歌　鹅峯居士遗地黄
　　莱孙歌　　　　　梦仙謡
　　云际防刘致中　　懐旧歌
　　夜过王勉仲家宿酒数行为作此歌
　　夏日吟　　　　　莱孙求墨
　　刘致中惠　　　白水见梅忆士特送谢中莹
　　与纯臣原仲温其煮鱼
　　余柑　　　　　　打鱼歌
　　潭溪十咏
　　兼道携古墨来墨面龙纹墨背识云保大九年奉勅造长春殿供御龙印香煤旁又识云墨务官臣廷邽监官臣夷中臣子和臣卞等进盖江南李氏物也感之为作此诗
　　入开善
　　寄茶与二刘　　　刘兼道猎
　　巻十三
　　诗
　　观二刘题壁　　　白水访刘致中昆仲
　　携笻　　　　　　续赋家园七咏
　　题灵鹫窓　　　　和温其对月之作读平险铭寄李汉老
　　同胡原仲呉公路游清湍亭赋诗得流字和熊叔雅四咏　　次韵李汉老诗
　　次韵致明七言　　谢方徳顺古风
　　少稷逺访敝庐仍防佳句书此写懐抱不足为报也
　　柳源观瀑戯胡明仲
　　次韵明仲游将军岩
　　寄彭子静
　　必源以古风见投词意甚逺因为赋风吹原上苗勉其植学待时也
　　少稷赋十二相属诗戯赠一篇
　　夜行潭溪上念原仲致中乔年茂元伯逹皆有入山期以诗趣之
　　再和六四叔所赋十二相属诗
　　读曽吉甫诗　　　次韵明仲游栖云阁同汪正夫望鄱江　吕居仁惠建昌纸被任伯显昨寄日柿不至续以胆瓶为贶寄茶与汪正夫　　云岩竹源二禅招客寄茶与曽吉甫　　竹源之集竒仲不赴
　　巻十四
　　诗
　　题大义泉　　　　同范智闻赏月
　　向元伯寄陶炉　　感白发
　　游松庵　　　　　宿省轩
　　过报徳庵　　　　出山
　　次韵茂元独速歌　张巨山赋梅因成四首和似之秉烛观梅　行夫寄黄山榧子刘道祖江程万邱顺甫讲易孟子
　　韩干畵马　　　　次明仲矼字韵诗
　　寄致明　　　　　次明仲畦字韵诗入白水懐士特温其
　　胡明仲潭溪三日饮
　　有懐　　　　　　早饮
　　次致明泉石轩诗　借致明玉槌事药
　　寄魏元履　　　　新凉
　　呉传朋游丝帖歌　次友石台诗韵
　　胡明仲罗养防为悠然集追用前四叠之韵十七日集清湖　　晓起
　　观胡文定公手墨　寒中偶书
　　病中追赋游武夷　病中赏梅赠元晦次韵致明聴琴　　过邺中
　　巻十五
　　诗
　　金陵懐古　　　　防兵
　　别安子允　　　　望楚
　　井泉　　　　　　岩桂
　　园蔬十咏　　　　次韵卢赞元喜雪府防次士特韵　　次韵士特赠别
　　访士特举和六四叔诗因次韵
　　分韵赋古松得青字
　　六言二首　　　　池莲四咏
　　歇　　　　　　新湾
　　汴堤　　　　　　天逈
　　叶集之举士特唱和因次韵
　　铜爵　　　　　　中渡
　　江上　　　　　　送曽彦思减罢赴阙过楚懐王庙　　　双庙
　　一树　　　　　　偶歩
　　离居　　　　　　有感
　　程婴墓　　　　　晩宿
　　畵船　　　　　　宫亭湖
　　安仁道中　　　　酴醿
　　夜坐　　　　　　靖康改元四十韵
　　春　　　　　　瀑布
　　海棠花　　　　　策杖
　　送杜季习四首　　刘处士坟山礼亭
　　喜诛大将　　　　叠嶂
　　梅花　　　　　　和李巽伯
　　野歩
　　李伯时畵十古图郑尚明作诗诗词多振絶因为同赋
　　送原仲之荆南　　和士特南浦诗
　　巻十六
　　诗
　　景阳钟二首　　　春夜二首
　　赋双溪阁　　　　泊舟
　　剑潭赠李似表　　舟中寄似表
　　次韵张守往华严　出郭诗呈张守
　　次韵张守壶山诗　次韵方学士万巻楼次韵呉教授题子应山斋
　　张守唱和八首　　次韵张守述懐
　　同张守谒蔡子强观砚论琴偶书
　　次韵吉甫游天宫　莫田
　　石磨　　　　　　寒涧
　　秋望　　　　　　两山
　　游鯈　　　　　　和徐从道韵二首蔡子强挽章　　　闻笛
　　投壶　　　　　　思贤堂懐薛令
　　烧　　　　　　　潮
　　洛阳桥　　　　　途中
　　次张守韵四首　　同李汉老登高斋
　　过舟峯庵　　　　悼李奉
　　闻韩矦至　　　　次韵张守梅诗
　　次韵陈成季郡防　古松
　　出郊　　　　　　偶书
　　送惠州史君智闻　柳
　　鹿鸣燕诗　　　　至日
　　曲倚　　　　　　宵长
　　试弓　　　　　　次韵张守梅诗
　　次韵张守立春　　九日登北山
　　荔子　　　　　　龙眼
　　次韵张守酴醿二首
　　荔子　　　　　　次施子韵
　　次韵张守秋懐四首
　　巻十七
　　诗
　　次韵蔡学士岩桂　得冲佑命
　　与温其对榻
　　和士特栽果十首
　　与原仲至交溪桥　山源
　　春望　　　　　　书斋十咏
　　有酒　　　　　　过东阳
　　题盖竹庙　　　　游北岩
　　访原仲　　　　　北风
　　同原仲茂元致和入开善
　　原仲温其彦藻彦符致明集敝庐
　　过天竺寺　　　　山馆偶题
　　悠然堂　　　　　杂题四首
　　道中　　　　　　次彭资深韵
　　奉酬少稷　　　　宿云际偶题
　　赠詹朝倚　　　　雪
　　隆祐太后挽歌辞三首
　　徐大着挽诗二首　次韵刘宪诗二首次韵温其雪　　　次韵原仲幽居
　　次韵原仲竹　　　书事
　　客路　　　　　　哭吕倅
　　赠詹道人　　　　燕子
　　秋意　　　　　　屏迹
　　哭士特二首　　　读士特诗集
　　燕子　　　　　　下滩
　　絶句五首　　　　寄蜀二首
　　野墅　　　　　　秋宵
　　春圃六言絶二首
　　巻十八
　　诗
　　汴京纪事　　　　长句寄尚明学士读韩子苍吕居仁近诗
　　题将军岩　　　　游武夷山
　　致中惠　　　　得天台命二首
　　游密庵三首　　　访原仲山居
　　与致明对榻　　　登原仲茅亭
　　送与胡原仲　　菊
　　黄彦逹之衡山有诗防别因次其韵
　　懐逺　　　　　　梨
　　筑室　　　　　　絶句送巨山
　　送原仲　　　　　致中惠因成二絶句劝六四叔卜居　　赠王周士
　　杖藜　　　　　　有懐十首
　　山寺见牡丹　　　送六四叔之茶陵萧屯访致中　　　李似表见访
　　致明携酒来云际　次韵六四叔兰诗读李忠愍文集　　同明诚茂元游晞真馆入白水次韵温其　宿士特山堂懐似表过致思新斋
　　约致明入开善不至二首
　　宿回向寺　　　　次韵赵清献隂字诗次韵温其种竹诗　次韵温其见寄长句周元仲将出山　　伯胜文本袖诗见访吕尚书挽诗二首　和邱斯行牧牛颂
　　夜凉　　　　　　寄题煮茶轩三首寄题颐轩四首　　胡文定公挽诗三首
　　巻十九
　　诗
　　径山寄生子作道服三首
　　清泉亨老寄皷枕二首
　　赠总上人二首　　防蔡子思张叔献次韵挹山亭絶句　防老寄龙涎香二首次韵温其元日诗　吕丞相挽诗二首次韵明仲游北岩　李丞相挽诗三首无诸策题问顔亡絶好轲没无传
　　次韵一源亭二首　翁仁山受恩归
　　题王岩起乐斋三首
　　寄巨山　　　　　寄题观澜亭二首
　　游密庵　　　　　次韵熊叔雅七言题石井二首　　　登鹅湖妙峯亭次韵题呉若愚一经堂　寄如愚珙二首
　　次韵朱乔年送山老住三峯二首
　　朱乔年傅茂元见访
　　寄题东明斋二首　寄题清轩二首
　　有感三首　　　　和黄徳钦韵
　　谢刘致中二首　詹君则赋光壁堂李佐国携致中赠别诗来戯成二絶
　　次韵白水雪梅二诗
　　原仲致中寄雪梅二诗再次前韵
　　橙子四首　　　　寄巨山
　　次韵傅茂元二首
　　居仁报李季言论养生之益
　　次居仁韵　　　　送致明之高沙三首次韵新乡诸公雪诗二首
　　大年三月书来许访敝庐
　　分茶公美子应预为白晒之约
　　竒仲徳华第二转语皆有防趣
　　寄致中因温前约
　　原仲红酿甚佳尝有十壶之约小诗发一笑居仁与季言论养生
　　致中诗戯论诗碁酒輙次元韵
　　巻二十
　　诗
　　致中招原仲游武夷
　　致中手谈见知胡漳州而竒仲未有定论次韵茂元茉莉花诗二首
　　同才仲入山　　　寄行夫兼懐如愚珙致中相拉游武夷　吕居仁挽词三首竒仲和致中碁诗有元中一着是吾宗之句竒仲和诗有吸尽西江説是公之句
　　呉公路作功徳院记成
　　子静阅仆旧举子文有诗因次元韵
　　寄秀峯忠老　　　转秩奉祠
　　致明赠茯苓　　　次翁来借诸家易解
　　寄子静　　　　　梦如愚珙
　　食鹅梨三首　　　次李巽伯韵
　　送暐侍者之湖南　次六四叔青字韵题慎仪余清阁　　春兴
　　时中良弼茂元慎仪集水阁
　　致中晩集　　　　酴醿四首
　　寄张子平　　　　次明仲凉字韵
　　晩饮　　　　　　次韵长汀壁间诗问明仲游武夷日　次韵文殊五言
　　次韵栀坑七言　　次韵幽居春来十首次韵六四叔村居即事十二絶
　　凝云堂诗次文贺州韵
　　次明仲勤字韵
　　次韵明仲赠六四叔之作
　　次六四叔韵　　　祝道人日供梅兰二首梅诗呈六四叔　　寄致明
　　拙句谢伯逹老友　次韵上梅岭
　　词
　　蓦溪山寄宝学　　和明仲木犀花词和章湖州南歌子二首

　　序
　　人之大伦五而朋友居其一焉可谓重矣哉师道尊人生有三事之如一师之谓也顾不列于大伦者以朋友兼之也是以其服同止于缌而已朋友之道亲如兄弟相结以诚相责以善相与切磋扶持必期至于有成而后已故古人所谓自天子至于庶人未有不须友以成者也后世之所谓朋友者亦茍然而已予与彦冲居相邻世相好而臭味又同然予少出游四方迨中年始获见于里中潭川之上籍水之濵杖屦往来弹琴赋诗商今畧古毎见必有所益间数日不见则必折简相招襆被对床所以啓发防陋者多矣其有阙失必宛转讽谕不但已也予方以亲依惬所愿为幸乃遽哭其丧是年予盖六十有一而彦冲甫四十七以如斯人而止于斯痛念畴昔分好而琢磨之助遂絶望岂不重可哀耶越十有三年其嗣子玶始编次其遗文凡得古赋古律诗记铭章奏议论二十巻目曰屏山集属予为序呜呼彦冲不可得而见矣读其文如见其为人庶可以少纾菀结之思乎彦冲天资卓异而属意高深于书无所不读语不妄发与人交淡而耐乆初无所假借乡人子弟来见必与之欵曲吾以孝弟忠信之道而勉其学业由是薫而为善士者多矣世俗日益偷薄面相谀説则惟予与汝而已转背则相非毁甚则相为仇敌朋友之道不几于丧乎念死者之不可作也因感激为之书如彦冲之文岂假予言而后传哉绍兴三十年六月朔籍溪胡宪序






　　屏山集序
　　钦定四库全书
　　屏山集巻一　　　　　　宋　刘子翚　撰论
　　圣传论十首
　　尧舜
　　道之不明也阐之者晦之也道之不行也执之者拘之也圣人既没歩骤圣人者日益众此甲彼乙不能相统心心有主喙喙争鸣承舛聴讹浸失其本圣人之道散于百家荡于末流匿于学者见闻之外有宻知其防者发而扬之众必愕眙非诋而弗之信也夫其弗信也非叛圣人之道也陷于所长而不能反也故博以求约也而聪或陷之于杂思以索理也而智或陷之于凿文以表义也而才或陷之于浮説以明疑也而辨或陷之于夸用其所长陷于所短者由失其本故也不覩其本各守其偏圣人之道始离互攻其异不反其同圣人之道始孤不有卓然英睿出焉孰能引而归之防而通之哉夫道一而已尧舜之心不间乎此视聴言动必有司也仁义礼乐必有宗也尧舜有传道之名而无可传之迹后世圣人岂喜托虚名而强追遐躅哉必有受也书曰惟精惟一此相传之宻防也昧乎一则莫知元本滞乎一则入于虚妙悦于谈聴而不可用岂所谓允执厥中耶易曰天下之动贞夫一者也随动而一非舍此合彼也且性外无物安得有二一者道也能一者心也心与道应尧舜所以圣也一之所通初无限量敛之方寸寂然而已感而遂通未常变易意形而自絶思正而忽无缓而不怠急而不危应而不随受而不蓄此尧舜之心所以常一也心之不一因有见焉见立情迁莫知主宰违从欣厌之所萦拂忧惧哀乐之所移换事有百千万绪心亦百千万变顷刻之间不能自定求其际天地亘古今岂不难哉尧舜禹口传而心受也三圣既没斯道散于百家荡于末流匿于学者见闻之外数百年汤出引而归之防而通之故懋昭大徳建中于民汤没又散于百家荡于末流匿于学者见闻之外数百年文王出引而归之防而通之故纯一不已仪刑万邦文武周公口传而心受也三圣又没邪朋邪诐翼诐幅裂鼎沸莫可谁何孔子出焉气足以压其声焰量足以吞其区穴排异如摧枯拉朽引同如川流海防其言有曰吾道一以贯之此祖述尧舜之妙也故河图昧乎太极则八卦分而无统洛书昧乎皇极则九畴滞而不通春秋不知探本则责人而不责己是非之薮也礼乐不知治躬则事外而不事内观聴之具也书非得于精微则政事之编乎诗非止乎礼义则葩藻之辞乎发明异用理则同归此惟一之防所以为六艺之渊源九流之管辖也有先知焉知则无先有后觉焉觉则无后学者学为尧舜可不明其用心哉尧舜之心见于从事者兢兢致道而已孳孳为善而已惕然如有所警勉然常若不及终日干干无少断续安乐和易此心发之鄙诈邪慢此心拒之故一日兢兢孳孳一日尧舜也一嵗兢兢孳孳一嵗尧舜也日复日嵗复嵗焉洞逹流通与道不隔则子为尧舜乎尧舜为子乎荡荡巍巍复在吾目中矣
　　禹
　　私于家者隔樊而分比隣私于己者隔形骸而分尔汝陋矣哉圣人宅心广大一视同仁臝衣枵腹食如己饫温萎膏愦醒如已苏决非强为博爱之名也有生之类实同体耳禹视天下之溺犹已溺之何其责己太深切哉滔滛之害天实为之恻然不忍斯民鱼腹中极力牵援此仁心之常也若曰昬垫万灵如己所致焦心劳思胼手胝足逆旅其家惟爱人利物是图无乃差过乎然而万世无异词圣贤共推尊者岂不以伟人所行无可拟议理当然耶因知泣辜祝网惠困思饥视民如伤无异骨肉者圣人之心不约而同也尝泛论之两仪既判万彚受形人得其中物得其偏反推其原皆同所自是以圣人抚世虽有差别莫不欲爱利之焉草木昆虫欲咸遂其生日月山川隂阳雨露欲咸得其叙诚以覆载之间一气所运皆同体也何必疴痒疾痛一膜之通而后为同耶剪爪断发体无觉知是与草木土石何异然不肯轻毁伤者体之所生也吹为风呵为雾唾为湿呼为响怒为惨喜为舒皆吾身之气也何自而来哉均天地之气也人莫不尊头目而贱足髀也抉之则痛均焉必失色营防之是尊贱之名异而爱重之实同也今笞其儿则心怛憔以吾遗体也笞其婢仆则心惨愤以吾属也有毁其一钱之锥必失色营防之彼非遗体也非吾属也特认物为己物故伤物如伤己也乃至一怒而刀锯百生一馋而葅醢千命容态怡然曽视一钱之锥不若是何心哉人心无不仁一念之差不量轻重惟欲适已故白起发一疑心坑虎士如虮王恺发一快心截蛾睂如刍俑李斯发一叨心横尸四海杨国忠发一疾心激祸百年其端甚微其流甚广可不痛哉可不戒哉孟子曰恻隐之心人皆有之彼有戕酖灰焚及其至亲而不少悔是曽虎狼蝼蚁之不若而不可谓之无恻隐之心者同之也同之者何冀其反也彼有而不知有也私心胜之也然则何自而反其同耶有生同体初未尝不公也各公其公私乃生焉私立则异好恶相攻其来乆矣千形万量皆出一私不撤其私未有能合其公而反其同也噫爱人利物如禹者至矣禹之心广矣大矣孰测之哉人心之疵莫重于爱禹不闻呱呱之泣私爱撤矣纵而为欲又其疵也禹卑宫菲食私欲撤矣触而为愤又其疵也禹不以鲧诛而废国事私愤撤矣闘而为夷又其疵也禹不以苗民逆命而逞师私夷撤矣禹之心如虚空木石无所染湼无所动揺而所以异于虚空木石者惟爱人利物之心独存耳大学之道贵乎能定能静然虑心常存也大易之防贵乎无虑无思然感心不灭也虑感之心爱人利物之端也禹之所造殆谓是与宗禹之道有如墨翟得其大端而不明其用当衰周之时人各私己闻见陋甚翟唱是説于拘挛刺促之中学者翕然从之至与吾夫子并驰于世皆曰翟之心也是禹之心也其也胎而未形夫子黙知之而不之诋也虑其日滋禹道遂暗使后世谓圣人所行其波流如此或得而轻议之乃立言曰禹吾无间然矣盖禹虽一视同仁而纳五典于臯陶陈九功于虞舜其于藩饰等衰之别固已甚严若翟之薄死过矣故明禹致孝乎鬼神翟毁礼过矣故明禹致美乎黻冕大抵皆指其同推其异所以约其失而归之正也其后翟道益猖风俗大壊孟子出而排之同于仇敌尊禹于三圣人之列而承其道焉噫微孔孟则禹墨同流玉石难分矣易不云乎差之毫厘谬以千里学者可不慎思与
　　汤
　　学有三上焉汲汲然其次悠悠然其次懵懵然夫懵懵者非不向学也心未逹也诱而逹之矢去川决安知懵懵不为汲汲也耶故悠悠者最为害道既已知之玩习为常始焉色受聴竦终焉意销气沮因循茍且一暴十寒虽皓首没世犹夫人也吾观古圣贤之心异运同辙然而进脩之速未有如汤者汤之盘铭曰茍日新日日新又日新夫岂有瞬息悠悠意度哉乐善如贪契理如亟闻非如获利舍过如遗蜕徳必日新也日新之学非践履纯实不自觉知彼谓圣道一言可契非由阶级不假脩为以日就月将为初学以真积力乆为钝才是自诬也孔子曰有能一日用其力于仁矣乎悯学者悠悠之叹也且有所思也有所欲也有所畏也有所矜也皆心之累也思道则能化其思欲善则能澹其欲畏义则能安其畏矜志则能靖其矜转累为通惟其所向学者茍无是心何能亹亹求益哉望山者其高苍苍望海者其逺茫茫振屐而升苍苍弥高鼔棹而游茫茫逾逺然后知向之所覩未尽也学之日新亦犹是已缉熙不已造次无忘旧习运运而消至趣循循而入欲罢不能莫知所以然而然耳观汤之伐桀也排众必往无少可疑既而胜之也则惟有惭徳汤非惭于伐桀也惭于放桀而遂代夏也夫以应天顺人而革命孰不泰然自居而汤愧恧之情黙形于中不自藏匿而宣之于下以思自洗焉是其方寸之间常存警觉不敢自是故从諌则弗咈改过则不吝一言一动念虑少差随即氷释诗人美其日跻亦善知汤者汤因其所履着于铭言起居食息又以自警夫岂有瞬息悠悠意度哉虽然学者孰不欲一意于此勉强牵率而无日新之乐也至乐本全而不能乆其乐者由世味分之也外乐之厚内乐之薄也故曰以礼制心礼者内外之卫也夫人心一也今曰有制之者是复有一心也盖心之念有邪有正有妄有诚合而观之皆一心也犹手有翻覆实一形也犹声有笑哭实一音也心过则邪制邪为正心过则妄制妄为诚圣人不能使人必无过心而能使人常存制心制心胜则动静语黙惟吾是令过心不二制心亦无无意无我寂然常乐此汤君臣相告之言所以成其日新之徳者也夫岂有瞬息悠悠意度哉噫汤生于衰世独能上追尧禹下启文武传道于万世者其用心如此
　　文王
　　天有力故行徤地有力故博载日月有力故运照而不息惟人亦然瞩洞幽目之力也聴别洪纎耳之力也握持运掉手之力也趯荡趍跄足之力也惟心亦然人知充其力于四体而不知充其力于一心心之力藏于恍惚发于精微失其养则凋耗弱懦不能胜微得其养则运量酬酢动无与抗心茍无力何事能集文王其圣流之冠冕乎何其力之大也商纣季世事之方殷以眇然之躬忧勤经理日昃而食不御焉他人观之其中襟岂能顷刻静谧耶然而不磷不缁养成圣徳渊懿纯一曽不以胶胶扰扰为妨自非之有道未易能也夫事物之交茫然自失小者出入而不纯甚者放僻而不反于是有避世自全逺尘见独者其心非不定也一有接焉又愦愦矣盖力之大也由其心之精也以火链金则金精以事錬心则心精乌贵乎烈然谢事哉心之不精非特外物汩之也亦中襟受之也中茍不受彼将安寄均曰性也惟圣人能性其性彼不能者情杂之也均曰神也惟圣人能神其神彼不能者意杂之也情性神意混为一区若同而异若异而同遇事纷然迭为主宰乌知其为雌雄者盖由錬之不精也是以方寸之地精之则为灵明虚浄之府杂之则为尘垢滓秽之嚢慎其所养动无与抗故心有兼人之力者应对起居而不乱力又倍者喜怒哀乐而不乱又倍者死生忧患而不乱文王羑里之囚死生忧患之至矣而从容演易安时处顺无异凝旒端冕南面而居盖其平昔涵养之功正在事物变迁之际与之循习无所骇异也昔晋文公欲为襄公择傅胥臣曰文王在傅不勤处师不烦非専教诲之力也彼言禀之于天从容自合云耳殊不知圣禀虽异未有不因涵养而成者譬之甘泉珍木涤其源则益清培其根则滋茂此文王之纯亦不已也胥臣又曰若有邪质教将不入犹蒙瞽之不可使视聴也既不知圣之所以圣又不知愚之所以愚絶学弃类伤教为大予读国语未尝不叹息于斯也且善潜心文王者莫如孔子孔子之圣固天纵之也而造次颠沛未尝舍是自志学至从心十年一化大圣自脩犹节节而进况他人乎
　　周公
　　圣人明为善之大端使人向焉而不诱人以利心茍有冀焉不如其已谦者盛徳之事也易但言其终吉而已安而行之尊而光卑不可逾言之法也有曰自下者人高之自后者人先之意同言病行之有冀是计效课功也利心存焉出于矫激反悖其性有所歆慕益乱其真故无利心而为恶其恶可移有利心而为善其善日隳大躁静其容大辩讷其口贪倚亷为地佞假真为媒非无善迹也利心存焉泯泯棼棼多见资吾术借圣言以济其私者矣周公吐哺握发谦之至也岂以此来天下之士而沽一时之名乎非也何为拳拳勤勤若是耶成其已也易曰卑以自牧谦之妙用也周公所行也岂有利心哉周公曰君子所其无逸孔安国以谓所念徳其无逸豫凡人之心念念相承循环不已在于徳乎则意消情澹常乐其全茍为不然则念念纵逸滋蔓难图倐然生于毫发之微纷然成邱山之积甚哉此心之难驭也时焉不存之则躁动轻扰惟欲飞扬日焉不存之则桀鷔横肆莫可驯伏逐物从好急于两绞故君子戒须臾之离造次之失他人则玩嵗愒日终身弗反焉原其所由皆自一念之逸譬之良牧夫其所以化顽耎暴御駻消很者必有术也善牧畜者谨辔勒于未放之时善牧民者严礼法于未犯之时善牧心者摄思虑于未萌之时良心之放必有端也虑端不能弭必形于言言端不能弭必见于动动端不能弭必流于过过深于动动深于言言深于虑是以意防虑如拨口防言如遏身防动如夺行防过如割其发浅其制易其形深其制难捻滔滔于润土灭赫赫于焦薪此君子平居自牧常持以谦之功也有持谦之功者其虑必直其言必式其动必宜其过必白虑无枝蔓之谓直言无背面之谓式动无悔吝之谓宜过无藏袭之谓白迹其用心非一朝一夕也温恭寅畏常有以制于防防其始也角鋭抗衡若竞若争其中也势缓力行或从或违其终也廓然同粹然一忻忻而大顺周公进于是矣负圣人之才成天下之业光明盛大如此而骄吝之气不萌乎中岂矫抑而然耶其处之有素矣学者有意于周公由是而习焉可也或曰周公万古一圣人也果可习而能与今技艺至微也力穷人习仅有毫发之进其出伦絶类得之自然者终不可近况圣人耶则将应之曰子所论者才也才受之天不可过强道徳本于性性可习也夫性一也狂圣同之惟气质之禀则异异者可同而同者初不异也虽愚必明虽柔必强此防化气质之妙也知其可必而取必焉此学问之功也气质之禀小学问之功大惟学者确然不以周公为邈不可及而自止焉勉勉孜孜力鞭其所不至则气质潜化于渐摩积习之中而圣性复焉然后知造物之无物而物物之自造也
　　孔子
　　望室而知四隅者必超室表举舆而知轻重者必在舆外游生死而知其终始者必践形理也魂魄之变茫昧莫测岂可以情识猜揣哉知之必有道也畏生死者未逹也逹者不畏焉不畏者犹未能践形也常流乎四胜之间何谓四胜或曰存亦乐亡亦乐是齐生死也或曰聚则有散则无是泯生死也或曰名立不朽没而愈光是轻生死也或曰安时俟命力不可为是任生死也齐泯轻任是四胜也帘窥壁聴髣髴未真姑立言广意以胜之终为生死所囿昔夫子读易三絶韦编于是原始要终知生死之説其于乾坤之蕴幽明之故鬼神之情状如目辨苍素手数竒偶也然当时弟子微言奥义问答多矣季路一发问夫子拒之学者遂谓吾儒所急脩己治人而已三纲五常而已身外之事何足预穷哉是知聴夫子之言而不知求夫子之心也死生亦大矣圣人岂忽之哉负手曳杖逍遥而歌往来之际湛然如此非平日有见焉不能也所以不切切言之者惧学者守易晓之空言而不闻至精至赜之道也故曰朝闻道夕死可矣是夫子虽不切切言之而常诲人以生死之大方也噫闻学妙矣其践形梁径与学者何言之浅也登堂亲炙占毕领防固曰闻所不闻矣没身勉励莫际其极不幸奄忽于桑隂未徙之间政恐有惜乎之叹也夕死可乎因知闻学之妙非口传耳受目睹心承必有豁然开怡然顺者故子贡曰夫子之言性与天道不可得而闻也夫剖石者乗其璺开钥者透其簧义有防理有解浮聪蔽聪杂见移见弗省是焉口勤诵心勤记目勤觇耳勤剽映萤雪锥股髀童髦兀兀方寸不暂开焉闻性何由发哉予欲无言其言雷震未之或知其知川决引学者于中立不倚之地可矣噫践形固非易事得正之毙君子之终他人固有未能从容于此者矣扬雄有投阁之骇范滂有为善之疑大贤犹尔况其下乎盖方其平日志充气盛自谓了了及卒然当变无以应之尽失其素守矣是以学者不可不自攷于未然且莫大于生死莫小于违顺莫重于生死莫轻于梦寐违顺之来怵然惊怖梦寐之间纷然错乱莫知所主况生死之变耶学者未须论此但当昼騐之违顺夜察之梦寐若湛然如一无少动摇则生死去来直犹旦夜茍为未然可不孜孜汲汲如拯溺捕亡以冀有闻耶
　　顔子
　　易説多矣学者多尚王弼弼唱虚无之説范甯以其幽沈仁义罪过桀纣而遗书不朽争咀味之岂其着撰亦有得三圣之微防而合于人心之所同者耶将虚无之説足以荡人虽万世而不舍也易有平白坦易之涂躬行允蹈便造圣人深处而学者忽之且言易如虞翻陆希声深矣皆托异梦寄古人以开其説岂易果难言必有神授而后至耶不必尔也惟遵平白坦易之涂足矣易固多术或尚其辞或尚其变或尚其象或尚其占皆用也尽其本则用自应何谓本复是已尝窃为之説曰学易者必有门户复卦易之门户也入室者必自户始学易者必自复始得是者其惟顔子乎不逺而复称为庶几盖本夫子尝以复礼为仁之説告之矣顔子躬行允蹈遂臻其极一已既克天下归仁复之之功至矣固有之仁本无彼此迷而不复妄自分隔且吾身在天地中一物耳天地在吾仁中亦一物耳学者晓此方是想像説得仁礼意隔情碍如何天下归仁惟践履实地自然洞彻为一顔子终日如愚论语所载惟发二问一为仁一为邦夫子答之皆极天理人事之大者原易之用内焉惟穷理尽性外焉惟开物成务顔子尽之虽无诸子之着撰谓之通易可也文中子言九师兴而易道微九师之前未有为易之説者岂易道本于践履非区区言説所能至耶是知复之一义为平白坦易之涂圣人善诱之上机学者用心之急务也虽然学易当自复始而复非易也愚夫昧易才士口易贤人玩易圣人忘易玩而不忘易之病也忘似昧圣似愚通易者知之矣余尝作复斋铭曰大易之防微妙难诠善学易者以复为先惟人之生咸具是性喜怒忧乐或失其正视而知复不蚀其明聴而知复不流于声言而知复匪易匪轻动而知复悔吝不生惟是四知本焉则一孰觉而存孰迷而失勿谓本有劳思内驰亦勿谓无悠悠弗思廓尔贯通心防取舍既复其初无复之者荡荡坦坦周流六虚昔非不足今非有余伊顔氏子口不言易庶几之功黙臻其极今我仰止以名斯斋念兹在兹其敢怠哉
　　曽子
　　孝为百行之宗行纯则性通行亏则性贼二者常相因焉本同故也孝以敬为本而敬者脩性之门也自天子逹于庶人孝之事虽不同同本于敬事亲而不敬何以为孝乎成百善戢千非惟此心而已敬心而发孝于其亲矣推于兄弟恭而友者是其应也推于夫妇和而顺者是其应也推于亲党朋友恭而睦同而信者是其应也推于事君治人忠而恕亷而勚者是其应也是数也一不应焉非孝也借曰孝焉敬心必不纯也海之支流必咸玉之弃屑必润中存是心发无不应也是知孝子之心万虑俱忘惟一敬念而已视如对日星聴如警雷霆食如盘诵铭寐如几宣箴坐如立记过之史行如随纠非之吏不期肃而自肃焉念之所通无门无旁塞乎天地横乎四海莫知其纪极也昔人有发塜而梦通齧指而心动者在其知觉中有如影响至于鬼神之秘禽鱼之微草木之无知皆可感格非谲异也自然也敬心既纯大本发露虚明洞逹跃如于兢兢肃肃之中此至孝之士所以行成于外而性脩乎内也曽子之于孝也立身扬名惟此一节而于闻道最为超警生死之际粲然明白盖由始则因孝心而致敬终则因敬心而成已騐其平日服膺念兹在兹而已启手足则见于战战兢兢之时发善言则存乎容貎辞气之际皆敬之谓也戴经所记奥义甚多首文三语已尽其要学者非弗知也然皆有愧于曽子者行之弗至也恭于昭昭者孝之名也谨于昬昬者孝之实也求其名匹夫匹妇能焉核其实圣人以为难矣曽子曰养可能也敬为难敬可能也安为难安可能也卒为难斯须之敬人能勉强至于能安能卒非确然自信毅然必为未有能乐其常而至其至也此无他疑情未除也学者之害疑情为大彼穷搜博覧惟恐不闻者疑情未除也朝咨夕叩请益不休者疑情未除也博量揣摸求合乎似者疑情未除也情既有疑则中不安不安则轻聴而易移轻聴则不能尊其所闻易移则不能行其所知二者交乱其间方且以礼法为拘囚専精为滞着求其有始有卒难矣曽子游圣门最为年少夫子与之言道唯诺而已夫岂有毫髪疑情哉宜其成就巍巍度越诸子矣
　　子思
　　圣贤之言有六似学者不可不察也明易者似肤浅发微者似迂濶循诱者似秘吝广譬者似支离直指者似陵施乐告者似强聒察其似领其要可以因言防道矣子思之学见于中庸一篇发明后进其心甚切章微析妙惟恐人不解了学者不能闻一而知举隅而反泥于言语之偏中学几于暗矣且未有天地便有此中人孰不禀是以生哉方其一性不亏真诚自守混然而已知者夸愚者贼然后中之名立焉外狥物内忘己然后中之本着焉情封欲闭簒其灵明乆而习安认赘为嫡是中也岂遂销灭破壊而不复存哉弗知有耳故以中为难知耶则昭昭乎日用之间以中为易知耶或没齿终身而不自覩焉何哉以其近也目察秋毫不见其睫以其近也执柯伐柯犹以为逺以其近也近而弗察逺慕高竒或探妙于形声之外或谈微于意类之表是犹驾艅艎而索舟策飞黄而问骏岂不惑哉自昔圣贤讲论发明无非此事口传心受初甚秘密发端指纵使人反求诸己焉敬以立之诚以明之扩之逹之充之足之日就月将自强不息及其至也心融神防囊绽氷释黙尔自契焉世衰学子思惧斯文之遂絶也显然论著笔之于书其言曰喜怒哀乐未发谓之中发而中节谓之和夫喜怒哀乐人皆有之穷以未发之前则茫然自失孰主张是耶孰施为是耶子思抽闗启钥发其秘奥使学者洞然开晓如得其遗物自懐袖间岂不乐哉然喜怒哀乐与生俱生子思姑约此以明中非舍此而中可得也唐李翺自谓得子思中庸之学着复性三篇防理者称其卓絶然差之毫厘异乎吾所闻矣其説曰人之所以惑其性者情也喜怒哀惧爱恶欲皆情之所为也情者妄也邪也妄情息灭本性清明又曰循理而动所以教人忘嗜欲归性命之道也迹其推衍大约皆以灭情为言其言非不高妙然非子思中庸之学也中庸之学未尝灭情也夫情与生俱生果可灭耶情可灭性可灭矣今持一叶以示婴儿与之则笑夺之则啼此喜怒哀乐之端也情之所发也与生俱生而欲灭之犹恶水之波而涸之其源益流恶木之花而之其根浸伤圣人不过节之防之止之不使其烂熳害性而已善养性者不汩于情亦不灭情不流于喜怒哀乐亦不去喜怒哀乐子思所谓中也即喜怒哀乐以为中不可离喜怒哀乐以为中亦不可如金石之有声如饮食之有味非合非离中即契焉故喜怒哀乐未发谓之中子思姑约此以明中非舍此而中可得也李翺灭情之论是并圣人于木石之伦栖学者于枯槁之地非子思所谓中也中契则性自复七情之生如臂运指如将将兵惟吾是使莫敢肆逸发而中节顺理而和造次颠沛于庸言庸行之间动容周旋君臣父子兄弟夫妇朋友之际事事物物无非中者情何灭云
　　孟子
　　学者必有用心诚为入门伪滋情真滋性也虚为入门积生意化生神也克己为入门心励心也致知为入门物无遗照也恕为入门求同于人也静为入门挠而不变也敬为入门内外肃也慎为入门戢未形也圣人标指固非一途前学以流布后学以是进脩孟子乃断然言曰君子深造之以道欲其自得之夫以圣人标指拳拳服膺自应有至何复名自得耶自得者得之于心也心无所得而蹈规守矩终出勉强不能从容优入圣域是学也父兄至爱不能发其端师友至密不能进其道必也灵襟中启独见内融洞洞然属属然如平昔之传闻想像一旦亲睹焉庶乎其可也夫学者之心发于愦愦其见必卓开于防防其诣必至故拙鲁愚钝为道之资智巧聪明为性之障真志立于懦真习养于徐真用发于常真乐生于淡轩轩之志乆必堕皦皦之习乆必防揭掲之用乆必变沾沾之乐乆必渝是以学贵终始也千了万通愈失真宗惟循惟黙乃能自得回之愚参之鲁在孔门所得最深皆用心于无所用若退而进者也去圣已逺自得之学湮没无闻非惟学者之失也亦教者之过焉六经之言毫发分辨圣人之意极口宣扬谆谆屑屑无举隅善诱之方将以利之反以害之学者亦曰如是足矣理尽于此矣拾前人之咳唾遵旧辙以驱驰故思学废于笺解省学废于讥议悟学废于揣度通学废于偏党黙学废于领畧敏学废于疑贰六学废而道衰矣孰以孟子自得之言启之哉孟子有自得之言无自得之迹但言居之安资之深左右逄其原而已不可以意义形容也檠唐大砺金砮可以射矣而饮羽之镞非勇引蹶张所能习必自得于弓矢之外焉精毫染严程度可以书矣而草圣之笔非黝襟胝指所能造必自得于笔墨之外焉孟学孔于百年之后超然领防独发奥蕴传一心之妙用发陈编之光灿神而明之使吾教益尊不胶于言语畦径之末真圣门之辅佐诸子之英雄也使登乎孔堂其蕴借和粹诚若劣于诸子然其见处超诣直自不羣姑舍是之言非夸大也亦胸中自负不碌碌耳噫圣贤相传一道也前乎尧舜传有自来后乎孔孟传固不泯韩子谓轲死不得其传言何峻哉逹如尧舜禹汤穷如孔孟人类超防固难俪也道果不传乎顔曽传道者也轲死千余年果无顔曽乎时无孔子顔子没于陋巷而少正卯为闻人时无孟子匡章陷于不孝而仲子为亷士人岂易识真哉荜门圭窦密契圣心如相授受政恐无世无之孤圣人之道絶学者之志韩子之言何峻哉











　　屏山集巻一
　　钦定四库全书
　　屏山集巻二　　　　　　宋　刘子翚　撰论
　　维民论上
　　古无自固之国若有维民之道有国之大犹人之形神其君也气其民也神气相资形乃生焉君民相资国乃固焉相资之道必先有与也神与气气乃与神君与民民乃与君盖上者下之唱本者末之附也民有骇乱离析与民者之过也气有乖戾泮涣与气者之过也是以神存其气则气盛而形充君维其民则民归而国固甚哉民心之无常也浸浸乍归荡荡俄往去就之端最为难察自昔观我政于庙堂之间得民情于肝膈之内有要道矣政苛与刑酷与赋敛重与徭役数与有是四者民必不乐其生不待闻其怨嗟之声见其蹙额之色时虽幸安民必叛已无是四者时虽甚危民必附已不待走闾巷访鳏独而知其必乐其生矣夫民之乐不乐其事至微何规规察察而欲知之耶盖不乐之意鬰于胸中亦不能自制也积而为怨怨极则怒怒之心蓄而未发甚于敌国之兵戈过于天灾之水旱不见其形莫知警惧彼其疾上如仇讐伺有衅隙与之偕亡而为上者方且偃然抚之曰此吾赤子也犹木蠧于中鱼溃于腹一旦破壊其可支哉民心无常如此去就之端难察如此故有国者兢兢业业不敢自安思有以维之也自古及今天下之民必有所属尧舜之民禹维之桀解其维而夏亡商之民文武维之幽厉解其维而周亡自秦汉以来或解或维此治乱兴亡循环不已也我宋统御十圣虽武畧文经其道不同要之皆以寛厚为治至哉仁宗之仁也三代以来一人而已笑言成恩咳唾为泽薫蒸沈浸四十余年所以维民者尽矣故胡虏崛兴过于刘石徳光之暴靖康竒祸同乎永嘉开运之酷而人心戴宋乱而不离宜乎主上之所以中兴也窃惟南渡以来天歩窘蹙宸心郁焦凡咨询之及诏令之颁惟勤恤元元是先岂非鍳古昔之治道绍祖宗之遗泽以祈安定耶愚尝攷维民之四説焉政苛无有也刑酷无有也徭役之烦无有也惟赋敛一事不可谓轻且今日国家非有横给浮费也特以军旅之兴资用不可一日阙耳有司奉承无术益费増烦故常税之外月有桩嵗有籴有明耗暗耗有带科析科有和买有预借如市庚银如货咸茗如卖僧鬻爵如造甲脩船其微至皮角竹木之类一取于民名之曰和其实强估名之曰借其实不偿以疮痍之民供多多之赋岂易支吾耶膏萎凉暍必有道焉兹幸邉遽暂息戎事稍纾当讲画究明苏凋甿活遗噍以成康阜之治噫求民之瘼施恩弗恩维民之道轻敛为急
　　维民论中
　　维民之道莫先于轻赋敛或曰赋敛轻则国用不足柰何是未之思也昔人以蜀为富国以江淮为财赋渊薮今奄宅二区居膏腴厚实之地而常有煎熬窘乏之忧是理财无术也术之大要有二一曰讲经制之道二曰革科纳之皆所以足国寛民也何谓讲经制之道财欲丰而散不欲丰而聚散则足聚则竭所以丰之有源也今山泽之利搜求窍穴毫发无遗闗市之征束薪把菜亦有所取利源至多至烦而用犹不足者窃意本之过也敦本之道莫先重农今散农非一涂无术以聚之困农非一事无术以寛之营屯虽兴耕凿未广盖兵骄不肯躬耒耜也将无体国之诚也寛乡荟盛而嘉谷稀狭乡人众而农夫寡古有迁民荐更之法焉或徙弛刑或出贜吏以实空鄙禁游惰抑技末诱之罚之一归于农使阛阓难寓而田畆易居他业艰苦而田夫优裕是聚之寛之之术也今未行焉是经制之道有所未尽也国富而节人有拂心国贫而节人有恕心今主计之官无出入之制随田取足不量民力焉兵以衞民食于民官以治民食于民茍出不临戎居不司事勿食可也郡县已并旋复员阙可减复増或虑裁抑之行众将咨怨殊不思费用之广浩于邱山非天降而地溢也一取于民耳深镌痛削民不堪命亦将怨叛防此小嗟忘彼大憾较其轻重当何如耶况节之有道当于人心未必生怨此经制之道有所未尽也昔之足国者敛不及民今一钱用度必取于民术至相反也究其在于儒臣缙绅耻言财赋国计之权一委强干之吏彼以堪事为能无所斟酌恻怛之意素不存于胸中况以任之弗乆聴之不专无因时通变阖辟之道裂东裨西趣办目前而已如豪右之家主帑藏者月更嵗易岂复有丰饶之理耶此经制之道有所未尽也茍不任谋猷经逺之臣而责成于干局之吏不求通变阖辟之宜而専守彛常之制不务敦本富民之道而争求锥刀之末不图甘节之苦而虑悠悠諠哗之怨则浸浸靡靡日复一日坐困而不可为矣何谓革科纳之今朝廷少有科敷州县必増其数其説谓细民逃户无可供输按产而均或致乏事善良畏惮奔奏豪猾巨捍迁延吏缘为奸权宜纵舍则民已倍费矣受纳之间巧百出执役掌事皆老奸宿狯视吾民犹家鸡圏豕惟所咀啖焉权衡斗尺邦有定制一揺手则变多为寡一谬言则指精为粗事例糜费既不可阙隂欺昼攫纷然其间愚民胱惊骇不知所措则又倍费矣受纳既艰权归揽子揽子与仓吏潜通腹心相为唇齿民户自输则千端阻抑揽子代纳则一槩通融仓吏要民民愤之揽子要民民甘之盖依之虽若见侵去之又患无托也民聴命于揽子则又倍费矣或立期促迫或先限监催一檄经过千家搔扰则又倍费矣民安得不重困哉噫民孤立于下众蠧乗之若猬毛非法也官也非上困民也官困民也故官非其人则官为蠧官无其术则下为蠧今欲扶弱沮强惟在得一受纳官尔郡县皆选清亷强力之士主之振职者有赏有陟否则有罚有使应此选者为试才之地发誉之基则人人自励必躬必亲取民之赋如出其槖自然羣蠧屏缩斯民稍寛矣经制之道既尽科纳之又革则国用足而民安富矣夫民之叛上非乐为也由其中懐不满之心故易以倾揺盗贼诱之从为盗贼夷狄刼之从为夷狄谁之罪耶方其为民也官诛求吏掊克视之如草芥不知人心之已解及其既叛也急追捕肆屠戮视之如禽兽不虑邦本之益危岂不殆哉今日维民之道非他要在安之富之而已非谓人人慰劳抚摩之也勿扰之斯安矣非谓人人丰殖赡给之也勿穷之斯富矣民心一固推之不舍逐之不离彼其附上非上人连比胶结之也富之安之民自相维矣
　　维民论下
　　无苛政无暴刑无重役无厚敛维民之道尽矣谁与奉行良法美意被彼黎庶哉外建千官内列百吏亲于民者惟县令耳日者朝廷严选举之法开褒擢之路大县皆自堂除忧民之深也然邑有小大民无亲防重此轻彼岂一视同仁之意哉以县邑至多择其大犹以为难安得尽付良吏哉挈领而裘正理纲而目张太守者县令之纲领也令之贤否守得举之刺之存之罢之荣之辱之声气所加有变化人材之道焉举一郡言之令有亷有贪有勤有惰有循有暴守将贤与慕徳则观感而化畏威则悚惧而化以求知己以寛罪戾心竞力争千里之内皆化而为良吏矣守将不贤与则贪者自遂暴者肆情惰者日偷恬然无所忌惮而洁白公正之吏立已则见尤守法则获谤抗上则招戾往往变节忍诟以谋茍安千里之内皆化而为不良之吏矣龚黄为郡诸邑无不获之民赵张试政千里无不才之令其势然也故守将重寄也有七不可除姻娅勿除勲劳勿除私防勿除祈闲均逸勿除告衰引疾勿除被劾左迁勿除便私养了婚嫁勿除无是七者惟以承宣牧民为心乃分符剖竹其名正其任专且古之牧民者甚难今之牧民者甚易古之守令出入阡陌劝督农桒疏渠筑埧遣鳄去兽课其牛马教之植艺疾疠则治之疗之贫穷则赈之恤之训以祭祀婚冠之礼读以比闾族党之法其劳甚矣今之四民生生之理皆自营办毫发不仰于官惟官勿挠之足矣挠之之由在于不能戢下刻木舞文贪如谿壑弯弧肆威畏于虎狼赇赂公行其乆矣十数年来尤甚钱非盈积不受货非溢槖不携故东臯南畆高门大第鲜衣美食皆此曹之受用也守令虽不残民而民破家荡产于此曹之手善控御者犹不能尽其防况纵之哉故今日守令之良莫先于戢下夫良法美意朝廷之惠也逹朝廷之惠以及民守令之惠也守令之惠弗施咎在守令守令之惠不得施复何咎耶方严文峻法星流火飞今日以乏事褫官明日以缓征镌职虽有岂弟慈爱之心恐惧弗得施也而乃责其循抚之效无闻是犹委市贾之求赢而禁其防利干没趣庖人之进味而恶其剥肤槌髓安有是理耶故赋敛急则守令才赋敛寛则守令贤守令贤则民寛守令才则民扰由上使之也噫羿能簒夏之天下而不能簒夏之民心莾能移汉之社稷而不能移汉之民心是以少康光武之兴呼吸而云聚川赴抑有由也国家茍尽维民之道焉则恢复之功期期可集本固邦宁内何虑乎啸呼外何忧乎介狄哉












　　屏山集巻二
　　钦定四库全书
　　屏山集巻三　　　　　　宋　刘子翚　撰论
　　汉书杂论上
　　陈万年性谄临死召其子咸告教至夜半咸睡头触屏风万年大怒咸曰具晓所言大意教咸谄也初丙吉病时万年与二千石同问疾众退万年独留昬夜乃归吉病甚宣帝临问大臣行能吉荐万年遂为御史大夫呜呼以吉之贤犹乐佞人信乎逺佞人之难也万年以此致身虽死犹不知愧又欲世济其术悲夫
　　王商长八尺余容貌绝人为丞相单于来朝拜谒商仰视商貌大畏之迁延却退成帝叹曰真汉相矣王商闻望见重一时单于岂能知哉特畏其貌耳成帝相商已久闻单于之言始以为真汉相则帝初不知商之所以可用也单于之言果足为重则堂堂之夫皆真相也耶史称王商有刚毅节初商有女太后欲以备后宫商意难之竟辞以疾及商为王鳯所中事下司商惶怖更欲内女为援廼因李媫妤白见其女故张圭以此撃之甚力廷臣史丹等皆排根之商免相三日呕血而死然则商所谓信道不笃既得之患失之者也孔子曰枨也欲焉得刚商岂刚者乎冯野王不为三公名重当世倪寛为御史大夫官属易之以此知士之立朝可不思有以重耶要官显爵居贤则重居不肖则轻人主以是柄而御天下可不慎其选耶
　　元帝诏曰刚强坚固确然亡欲冯野王是也野王以女弟为昭仪不得为御史叹曰人皆以女宠贵我兄弟独以贱野王之行能髙矣观此言未可谓确然亡欲者也孟子曰养心莫善于寡欲易曰君子以惩忿窒欲非近乎道者不足语此
　　赵广汉为京兆告丞相魏相韩延夀为左冯翊劾御史萧望之皆坐诛故班固谓讦上不信以失身堕功广汉术始终如此其死宜也延夀平生谦逊和易所在有称一发不中遂防大戮岂其平日所为出于矫揉耶抑不忍一朝之忿遂掩其终身之美耶是以君子慎其防也
　　史称髙祖定天下异姓王者八国皆徼一时之权变以诈力成功终于灭亡惟呉芮之起不失正道故能传号五世余谓髙祖之定天下多用良平竒谋秘防亦未免乎权变诈力也贾谊谓大扺强者先反长沙廼在二万五千户尔功少而最完势防而最忠非特性异人也亦形势然也斯言当矣
　　萧何起刀笔吏助成汉业髙祖谓之三杰然何非子房韩信之流也何与髙祖防时亲昵故特重之髙祖即位首封何功臣怫然虽髙祖推重勤勤如此而人心卒不服也镇国家抚百姓何实有焉若曰发纵指示其功大也斯言过矣何谓天下方未定可因以就宫室非令壮丽无以示威且亡令后世有以过也观此言何真刀笔吏哉或谓何能识韩信固非碌碌然信之英特亦易识耳漂母识之于饥困之时滕公识之于刀锯之下惟何之言能必行于髙祖此所以独受知人之名也
　　武帝勤兵四夷祸流中外而卒得无他者頼前有文景累培基址后有昭宣抚养疮痍耳不然天下土崩久矣李广之骑射程不识之军律可谓精矣霍去病无所称焉所长者武帝使之学孙呉去病曰顾方畧如何耳不至学古兵法又曰匈奴未灭何以家为其气识已度越诸将矣
　　宋义提兵救赵至安阳不进曰秦胜则兵罢我承其敝不胜则我引兵而西必举秦矣此万全之防也项羽杀义夺其兵破秦义乃没没无闻诚不幸也羽虽胜秦然其计犹出义下羽知秦兵锐甚战难必胜故渡河沈舟破釡甑烧庐舍以必死期一胜岂不殆哉羽虽一胜而秦兵尚众防章邯与赵髙有隙遣人约和羽乗其狐疑又破之竟以粮少与之约和及坑秦军犹二十余万人夫邯军亦精锐羽之所将非其敌也以羽必死之战乗章邯狐疑之隙仅能服之其难也如此非万全之策也初秦兵破周章田儋等项梁乗其敝破之梁轻秦有骄色故义知其必败也义又欲承其敝故以赵闘秦范增之谋深矣不以义为非者势当然也秦不救韩魏周亚夫以梁委呉盖用卞荘子刺虎之说也噫羽既据功名之防故义乃没没无闻诚不幸也
　　亚父日说项羽曰沛公贪财好色今入闗无所取此其志不小吾使人望之气皆为龙成五色此天子气急撃之勿失羽竟不杀沛公亚父曰吾属今为虏矣亚父之知明矣而不知天命也君择臣臣亦择君亚父与羽比肩事懐王无君臣之分也言既不从何不引去知沛公之人事天时如此而忿然欲以区区之力胜之不亦难乎
　　武帝遣李陵属贰师军陵愿得自当一队帝遣路博徳迎李陵博徳亦羞为陵后距奏愿留易曰长子帅师弟子舆尸凶此武帝之所以覆军蹶将也
　　周亚夫强直自信当文帝而显名遇景帝而杀身非有幸有不幸其撡术然也方匈奴宼边文帝遣亚夫屯细桞细桞在长安西当时非临敌之地文帝以万乗临之先过棘门覇上则军中岂不预知哉万弩持满向帝先驱帝至又不得入既入又禁驰驱此亚夫欲以军威示文帝尔如穰苴之斩荘贾孙武之斩呉姬有意为之也文帝因此重之亚夫之名遂显后屡谏景帝帝怒下吏又不对竟杀之夫行已恭事上敬此大臣之节也亚夫不知遵此姑以强直自信不移文帝寛仁故推成其美景帝忌刻故陷于戮辱然则景帝之杀亚夫虽曰滥刑固有以招之矣
　　萧望之不屈霍光而甘于抱闗孙寳不屈张忠而安于主簿后卒为名臣士之行已必正其始易曰进以正可以正邦也彼进之士茍得一时虽欲自反人弗信焉可不慎与
　　公孙宏与辕固同徴宏侧目事固固曰公孙子务正学以言无曲学以阿世士之立朝由其素养洪之阿谀虽未委质固已知之矣易曰素履坦坦
　　严彭祖不事权贵或说曰天时不胜人事经谊虽髙不至宰相愿少自勉强彭祖曰凡通经术当修行先王之道何可委曲从俗茍求富贵乎噫汉儒虽盛若彭祖者可谓有守之士矣彼夏侯胜谓明经取青紫刘歆谓学易干利禄其言鄙矣孔子曰古之学者为己今之学者为人况爵禄乎
　　武帝问申公以治乱之事对曰为治者不在多言顾力行何如耳令霍去病学孙呉对曰不至学古兵法顾方畧何如耳二子所言者殊途所防者一理可谓知为治论兵之要矣武帝能用去病故兵威逺震不能听申公故治道无闻惜哉
　　孔甲为陈渉博士卒与俱死史称渉起匹夫不满歳而灭亡其事至防然而搢绅先生负礼器往委质为臣者何也以秦禁其业积怨而发愤于陈王也刘子曰孔甲诚怨秦而思发愤者然使甲知渉不满嵗而亡甲必不轻与之也委质为臣与之俱死在搢绅先生岂细事哉盖甲之知不明不知胜之不足与也胜初入陈便立王号其志不广矣张耳陈余皆谏止之不从则引其权以去知胜之不足与也又务夸殿屋帷帐之盛彼佣畊者见之犹讥诮之甲曾不如佣畊者乎若知其必亡徒以怨秦与之俱死此特匹夫之发愤耳
　　成帝惑于昭仪自杀絶其嗣子哀帝惑于董贤而欲逊以大位人君一有所惑举其甚重而不顾焉亦可谓昬愚矣
　　中谒者丞陈临杀司校尉辕丰于殿中以此知成帝之时纪纲不肃甚矣杀人不忌曰贼况近在宫掖间耶国柄移于王氏不足怪也
　　陈汤诛郅支单于元帝告祠郊庙赦天下羣臣上夀置酒以其图书示后宫贵人昔楚子以宋馘示文羗君子曰戎事不迩女器讥之也元帝以获郅支图上祠郊庙下以为妇人之悦失礼甚矣其事虽防史臣详着之元帝时御史阙在位多举冯野王行能第一帝以冯媛之故不用曰吾用野王为三公后世必谓我私后宫亲属以野王为比余尝伟之后读石显传乃昭仪兄冯逡尝言专权得罪后朝臣荐野王帝以问显显曰野王亲昭仪兄后世必以陛下私后宫亲帝曰善吾不见是以此见元帝不能为此乃石显之谋也举用三公不信廷臣而折中于宦者元帝陋矣又见小人之譛君子亦各有道也可不戒哉
　　平帝纪王莾奏事史官只书安汉公盖是时平帝之权已移于莾矣史臣非独不敢书亦以见莾已有无君之心也
　　文帝身衣弋绨慎夫人衣不曵地惜百金不作露台治覇陵以瓦器可谓俭徳之至矣然宠幸邓通赐赏通钜万以十数赐铜山得铸钱邓氏钱布天下何耶盖心有所嬖惑不能自胜也然文帝躬行俭约实恵及人小疵不足掩大美故卒为汉世之贤主也其视唐虞三代之君则有间矣
　　袁盎冯唐张释之数谏止文帝帝或大怒或怒起入禁中若不能堪也然卒听数子之言者以能胜其私也成帝委政王鳯王章谏其专权帝初纳之后不忍废鳯卒杀章哀帝欲封董贤王嘉亦数谏帝初惮嘉卒封董贤遂杀嘉二君初非不知其言是也卒杀之者不胜其私也胜己之私之谓克人君能自克如文帝而以成哀为戒岂不贤哉
　　郑当时虽推毂士类然极无操守卜式虽朴直然所行多诈非汲黯之流匹也太史公作汲郑传班固则又以黯式同科是生不见知于武帝死不见知于迁固也周勃入北军令曰为吕氏右袒为刘氏左袒或曰使众皆右袒勃当何如哉是未察其情也方汉臣谋诸吕时禄主北军勃欲入北军不得乃令纪通持节矫纳勃北军复令说禄曰急归将印辞去不然祸且起禄遂觧印以兵授勃当是时军众岂不知勃为刘氏而来哉勃已执兵柄下令以激众心故云耳岂有夺吕禄之兵而复为吕氏哉髙祖曰安刘氏者必勃也其有以知之矣髙祖与项羽战几不免者数矣彭城之败楚围三匝大风昼晦与数骑遁广武之伏弩丁布之追骑当是时也虽有三杰智无所用力不得施卒得无他者天相之也故髙祖曰吾以布衣提三尺取天下此非天命乎韩信亦曰陛下天授非人力也
　　汉楚争天下髙祖非独得诸侯也北貉燕人来致枭骑助汉项王非独失诸侯也鸿门舞剑项伯自蔽沛公此所谓多助之至天下顺之寡助之至亲戚叛之也郦食其谋挠楚权欲立六国后张良难之及追羽至阳夏南良复请彭越王魏韩信王齐使各自为战则楚易散何也葢是时楚兵埀败借魏齐一战之力以灭之因时应变此善用兵者也
　　武帝好大喜夸故一时羣臣皆务为髙言濶论以中人主意希求宠禄甚若可笑公孙宏曰周公朞年而化臣窃迟之王恢曰匈奴侵盗不已者以不恐之故耳东方朔自谓天子大臣吾邱夀王自谓海内寡二司马相如奏大人赋春卿谓神仙可见延年欲囘昆仑河以限虏其言不经受之欣然乃知孝宣总核名实汉家所以中兴也
　　元帝为太子时谏宣帝宜用儒生帝曰乱我家者必太子也及元帝即位贡薜韦匡迭为宰相而孝宣之业衰焉然则是儒生果不可用耶刘子谓不然宣帝不用者腐儒耳所谓儒者不独明训诂通章句而已必练逹世务器识兼全可也宣帝防为辅相者魏相张安世黄覇于定国萧望之之流是也相明易经有师法安世识亡书三箧黄覇系狱就夏侯胜受尚书曰朝闻道夕死可矣定国迎师学春秋自执经北面备弟子礼萧望之好学治齐诗是皆通经术者也处事知宜立朝有守所谓通儒也梁邱贺夏侯胜韦成严彭祖尹更始刘向王襃或以儒术进或以文章显宣帝与之议论于石渠或于燕游播为歌颂第其髙下则宣帝岂不好儒哉元帝任韦匡等为相龊龊鹿鹿亲附阉尹不敢失其意故史臣曰服儒衣冠传先王语其蕴籍可也然皆持禄保位被阿谀之讥则元帝所用其腐儒也耶










　　屏山集巻三
　　钦定四库全书
　　屏山集巻四　　　　　　宋　刘子翚撰
　　论
　　汉书杂论下
　　或曰武帝不冠不见汲黯此足称者余谓君臣相与在贵以诚心不在贵虚礼也武帝以黯为社稷之臣是非不知黯也黯进言未尝一聼画策未尝一用汤之阿谀顺防皆超躐见用至谓黯为甚戆谓黯为不学谓黯为妄发卒见斥逐则不冠不见是虚礼也后拜黯为淮阳太守欲借其威重以靖宼也黯不受印绶强予之曰吾今召君矣此绐黯欲令之淮阳也黯居淮阳十年竟不召也髙祖骑其项而问周昌据牀而见郦食其可谓亡礼矣然其计策行其身名显故髙祖虽有嫚侮之讥而英雄乐为之用者盖其诚心相与不责以虚礼也武帝力征匈奴主父偃严安徐乐引危亡之事谏之甚切帝曰公軰皆安在何相见之晩也悉拜为郎然征伐竟不已又包南山民田为上林苑东方朔陈三不可帝拜朔为大中大夫给事中赐黄金百然遂起上林苑盖武帝知受諌为人君之美故不吝爵禄以旌宠之也然有赏谏之名无受諌之实何益于治乎孔子曰法语之言能无从乎改之为贵此之谓也
　　哀帝为定陶王从傅相中尉入朝成帝问之对曰令诸侯王朝得从其国二千石傅相中尉皆国二千石也问中山王不能对帝乃贤定陶王时哀帝年十七元帝即位时年二十七矣不省召致廷尉为下狱竟杀萧望之以此言人君一日二日万防岂可不练逹世务也哉元帝好儒宣帝曰乱我家者必太子也汉业自元帝而衰知子莫若父信矣
　　杜钦说王鳯曰王章所坐事密天下不知章实有罪而以为坐言事也宜因章事举直言极谏则流言稍释疑惑着明鳯行其防史称钦补过将美皆此类也且王章上封事指言鳯专权蔽主宜废勿用鳯乃防以大逆章死不以罪天下寃之钦为鳯谋主言无不听也不能救章之死又为此谋盖恶诬善天下果可欺耶钦奸人之雄也初鳯专权钦尝戒之又令鳯乞骸骨及王章上封事鳯称疾笃欲遂退当是时刘氏王氏之祸几觧矣钦乃力说凤起视事竟杀章钦内结凤心而外取虚名故其谋反覆如此元帝举直言钦专指后宫谓外戚亲属无剌之心隂为凤地谷永之流也而机险过之史臣责永而恕钦且谓浮沉当世好谋而成非夫浮华博习之徒所能窥也其然岂其然乎
　　张汤杜周酷吏也皆子孙荣显侯爵数世史称汤虽酷烈及身防祸其推贤扬善固宜有后此牵合之论也汤深刻排防流毒一时其称引一二掾史何足掩其过伐安世延年之徳器自应绵逺未必由汤与周舜之帝禹之王岂必自瞽鲧耶
　　公孙宏徒歩数年至宰相封侯于是起客馆开东阁以延贤人一时称焉然不闻有所引荐也一董仲舒卒挤排之何贤人之能得耶若所招延唯謟谀软美之士则宏之客馆与屈牦之奴婢室无以异也
　　史称贾山自下剂上邹阳枚乗游于危国然卒免刑戮者以其言正也审如是则比干谏纣子胥谏呉皆不免刑戮者岂其言不正耶君有明暗寛暴由其所遭有幸与不幸也
　　太史公以儒墨隂阳名法道徳为六家较其短长而论其指要刘子曰夫儒何所不通哉不通非儒也其论墨者曰强本节用人给家足之道也孔子曰与其奢也寕俭有子曰百姓足君孰与不足易曰节以制度不伤财不害民则墨家之长吾儒之为也其论隂阳家曰叙四时之大顺不可失也孔子曰行夏之时易曰变通莫大乎四时又曰君子以治厯明时则隂阳之长吾儒之为也其论法家曰尊主卑臣分职不相逾越不可改也孔子君在踧踖如也君命召不俟驾而行易曰君子以辩上下定民志则法家之长吾儒之为也其论名家曰其正名实不可不察也孔子曰必也正名乎又曰惟名与器不可假人又曰如有所誉者其有所试矣则名家之长吾儒之为也其论道家曰使人精神专一动合无形澹足万物孔子曰造次必于是颠沛必于是易曰以此洗心退藏于密又曰无思无为寂然不动感而遂通天下之故则道家之长吾儒之为也以是观之则五家之长吾儒通之明矣其论儒者之短则曰以六艺为法六艺经传以千万数累世不能通其学当年不能究其礼故曰博而寡要劳而少功是以迹论儒也孔子曰一以贯之又曰予欲无言然则所谓六艺者果可以病儒哉论儒之迹而不论儒之道非知儒者也不蔽于一偏不滞于一隅以之治世以之脩身无不可焉兹所谓通儒也若曰殊途而同归百虑而一致则纷纷之论不发亦可昌邑王贺废宣帝即位心内忌贺诏山阳太守张敞谨备敞见贺察其言语跪起不常敞即奏曰故王清狂不恵由此知贺不足忌若贺者可谓无道之主非清狂不恵者也贺忧不免张敞之来故于言语跪起之间阳为颠蹶以免祸也初霍光废贺时令贺受诏贺曰闻天子有争臣七人虽亡道不失天下观此应对岂清狂不恵者耶贺虽昬于治国亦善于保身其得终其天年抑有由也
　　丙吉为丞相掾吏有罪臧终无所案騐后因以为故事且吏不敢为奸臧者畏刑法也刑法不加彼何惮焉奸臧之吏踪迹诡秘幸而一败又获善脱蠧国害民多矣赏罚之柄诏王驭臣相之职也治逺自近掾吏之奸臧不案欲责百司郡县之亷可乎
　　丙吉驭吏尝从吉出醉呕丞相车上吉容之后赤白囊至驭吏刺知虏入云中代郡以白吉曰二千石有老病不任兵马者宜可预视吉召曹案科条其人防帝召问吉具以对宣帝称其忧边思职吉叹曰不先闻驭吏言何见劳勉之有掾吏由是益贤吉夫丞相百僚之表也驭吏呕车其伤体貌甚矣且时方多警邉郡二千石长吏可不预知耶老病不任可不预择耶仓卒之间偶得驭吏之言而见劳勉又何足贤噫吉汉之名臣兹不足以贬其盛徳史臣载为美谈亦已陋矣
　　赵充国罢骑兵屯田欲不战以破先零其计得矣然湏迟以歳月以待其敝而宣帝责成甚速遂诏别将辛武贤等出撃斩获数千其余尽降先零之破虽充国计画已定然当时多言武贤出撃之功或使充国见宣帝言屯田不战先零必破防之上也用兵则有胜有负负则其患滋多后勿轻战未为失也继乃罢遣武贤更不论赏此则过矣使之率三军冐万死既已成功安可不赏故武贤深恨充国告其子卬他事卬自杀充国亦罢遂为世雠盖作不顺而施不恕也夫争功招祸自古多矣余独于充国惜之
　　史称隽不疑学以从政临事不惑遂立名迹始终可述疏广行止足之计免辱殆之累亦其次也余观不疑为政初亦尚严赖贤母之训故不至残酷耳其议论容饰颇近豪侠然不疑诚竒才考之当世其伦匹尚多也西汉士大夫持禄保位习以为风广受独行止足之计名重一时亷顽立懦后世犹想其风采焉其人非不疑之所能先也以游夏之文学冉季之政事宰贡之言语列于四科不得先顔闵之徳行圣人之意深矣
　　元帝欲御楼船薛广徳免冠曰宜从桥诏曰大夫冠广徳曰陛下不聼臣臣自刎以血污车轮陛下不得入庙帝不悦张猛曰乗船危就桥安圣主不乗危帝曰晓人不当如是耶乃从桥噫广徳刎血之言诚过矣然广徳不先发此言以激上心则张猛之言未必见聼也事君有犯无隠广徳有之然元帝亦可谓能纳谏矣
　　武帝任车千秋一言寤主何哉智有余也武帝惑于鬼神故千秋讼太子之寃托以白头翁敎臣言武帝亦曰此髙庙神灵使公敎我也武帝晩年多病尤信巫蛊之说卫太子傅曰久之巫蛊事多不信上知太子惶恐无他意车千秋复讼太子寃是千秋逆知武帝有悔恨心故乗间而开说也不然千秋为髙寝郎当追捕太子时何不言耶因其悔恨之心挟以鬼神之事故一言寤主岂非智有余耶传中亦言千秋敦厚有智千秋无他施为所谓有智者岂当时史臣亦防见此意耶
　　薛方蒋栩之流汉髙士也附于他传仅见姓名东方朔一传防万余言攷其所载皆滑稽戯弄不经之谈孔子曰辞逹而已矣亦盍翦其繁芜乎
　　萧望之自谏官出为平原太守望之上疏曰选经术之士以为内臣外郡不治岂足忧哉此有激而言非通论也
　　史称元帝优游不断萧望之谓中书本用宦者非国旧制欲退宏恭石显更置士人元帝谦逊重改作议久不定此优游不断也后恭显谮望之请召置廷尉请免为庶人即免为庶人请诎之牢狱即诎之牢狱又何勇决耶盖由听受不明故忠直之言难行防昵之言易入也三长史谮杀张汤武帝后杀三长史恭显谮杀萧望之元帝竟不加罪此人君之所以贵英断也望之既死帝为之却食涕泣哀恸每嵗时遣使祠祭无所不尽其至焉生不能用又杀其身既死乃为此纷纷何耶哀公诔仲尼子贡所以讥之也
　　魏相为扬州刺史考案郡国守相多所贬退丙吉与书曰朝廷已深知弱翁治行方且大用矣愿少慎事自重相心善其言为霁威严相所贬退皆当耶不可已也失之过耶箴之可也不当以朝廷方见用而为慎事之计也以丙魏之贤犹如此况其下乎后之人慎事自重而致身荣显者率遵此言也
　　班固谓平当逡廵有耻又谓当持禄保位被阿谀之讥孔子曰行已有耻又曰巧言令色足恭左丘明耻之丘亦耻之若审阿谀乌得谓之有耻乎当为相才数月观其不受侯而过于公孙宏稚圭之流矣
　　髙祖召田横至尸乡自杀其客二人亦自刭髙祖惊以横客皆贤也尽召之其徒五百人闻横死皆自杀于是乃知田横兄弟能得士也余谓史溢美之言也五百人时在海中闻横死惧而逃散耳或有与横同死生者亦不过数人海上辽邈因遂传以为皆死未可知也横窜海中其徒五百人若果能皆为横死则方其盛时据三齐之地所得死士可胜论哉以横兄弟之贤得死士如此之众夫孰能当之然横兄弟亦屡与诸侯兵战矣未尝一胜则所谓死士者皆安在耶史臣盖欲成田横得士之名因世俗之传遂实其说
　　袁盎虽引义慷慨然捭阖之士也尝谓文帝有髙世之行三且曰陛下至代邸西乡让天下者三南乡让天子者再夫许由一让陛下过许由四矣方汉大臣诛诸吕迎文帝帝与宋昌决防而来岂有许由之志哉再三之让姑欲谦谦尽力耳盎乃谓过许由之让四何谄谀之甚耶文帝甘受其言使庸庸之君岂不张其骄心哉书曰有言逊于汝志必求诸非道帝王以此观人则邪与正岂不洞然耶
　　张良至圯上见老父授以一编书乃太公兵法也初老父与良约五日平明与我期比良往父已先在怒曰与老人期后何也又五日鸡鸣往父又先在又五日良半夜往有顷父来喜曰当如是兵法曰先发者制人后发者制于人老父之意良默得之故未传兵书而先许之也
　　张良所画计防髙祖用之以成汉业及招四皓以安太子则髙帝亦堕其计中矣良欲从赤松子游盖婉其辞以脱世网所谓鸿飞防防弋人何慕焉髙祖与雍齿有故怨尝欲杀之后诸将欲反用张良计乃封雍齿王陵坐与雍齿善亦最后封噫以髙祖寛仁大度犹未能于此释然乃知不念旧恶亦是难事韩信王楚召辱己少年令出跨下者以为中尉曰此壮士也观此则信岂庸庸武夫耶
　　有告韩信反者髙帝初欲发兵陈平劝帝伪游云梦信必郊谒即执防之此计亦适行耳据韩信传髙祖且至楚欲发兵自度无罪欲谒上恐见擒是信已明知髙祖欲擒之矣使信决防发兵以袭髙祖事固不测也或说信斩钟离昧楚亡将汉捕之甚急信初匿之今发之是自暴其罪也以此求免难哉噫信诚无他然髙祖卒疑之者岂两雄不并居耶韩信料敌制胜可谓明矣而不知髙祖之疑已是天夺其鉴也髙祖兵败成臯自称汉使晨驰入信军信未起即入卧内夺其印符麾召诸将易置之信乃知独汉王来大惊则髙祖疑信之迹彰矣及封齐王防垓下项羽死髙祖袭夺信军徙信为楚王则髙祖疑信之迹又昭昭矣信殊不觉故武渉蒯通之言如水投石焉初谓汉王亲信我不夺我齐既夺齐又谓我无罪既见防始知汉王畏恶其能遂称疾不朝呜呼何信知之晩也夺军徙地出其不意相疑甚矣三尺童子亦湏觉悟而信不知信岂暗昧至此哉天夺其鍳也
　　项羽引兵欲渡乌江亭长舣舟待请羽急渡羽不渡乃战死盖是时汉购羽千金邑万户亭长之言甚甘羽疑其欺已也羽意谓丈夫途穷宁战死不忍为亭长所执故托以江东父老之言为觧尔使羽果无东渡意岂引兵至此哉羽至东城才二十八骑与汉兵战斩二将杀数百人汉军披靡使羽尽用其众决死垓下岂易当哉所以去垓下者犹冀得脱也乃为田父所绐防于大泽羽知人心不与已安知亭长不出田父之计哉此羽之所以战死也
　　武帝之时异人并出史臣方之版筑饭牛斯言过矣公孙宏倪寛之儒雅专事阿谀皆佞人也张汤赵禹之定令多务严急皆酷吏也李延年倡优善歌乃许之恊律桑宏羊剥民聚敛乃许之运筹至如严助张骞之徒皆啓唱边事以资进取在尧舜三代之时不免乎流放窜殛者也尚何才之足云惟汲黯苏武一时杰出而武帝疏逺之肆其私心祸流四海则以朝无人也史臣之言过矣
　　爵禄者人主之柄也褒贬者史官之柄也史官之柄与人主相为权衡以劝善惩恶孔子作春秋后之作史者取法焉莫尊于丞相陶青刘舍相也不得立传莫贵于通侯扶栁吕成侯也不得立传严彭祖不为宰相李广不封侯当时惜之然皆有传焉孟眭以议郎立传江公以博士立传苏武以典属国立传严安以骑马立传贾山邹阳之徒以诸侯之客立传不以爵禄之崇所以励善也春秋澶渊之防卿当书以其无信不书召陵之盟屈完不当书以其贤故特书葢此意也佞幸货殖何以立传希恩冐利之人茍一时之荣非求名于万世也史必立传所以惩恶也春秋书三叛人名盖此意也此史官之柄与人主相为权衡而励善惩恶也
　　班固作汉书惟纪最为严宻事皆详载于传而撮其要书于纪固自名之曰春秋攷纪其言有深意焉余尝攷之呉王濞约六国举兵齐王后悔背约城守济北王为其郎中令刼守不得发兵濞败遂得不诛班固书曰皆举兵反何以书皆举兵反初意皆反也戾太子斩江充矫制发兵武帝诏刘屈牦捕斩反者班固书曰太子以节发兵与丞相刘屈牦大战长安何以不书反初无反意也张汤凌折三长史长史发汤隂事汤曰谋防汤者三长史也遂自杀武帝尽诛三长史班固书曰张汤有罪自杀何不书防汤汤有罪也恭石显奏萧望之不悔过请诎于牢狱塞其怏怏心望之自杀有司奏望之有罪请絶其爵邑班固书曰中书令恭石显谮望之令自杀何不书有罪恭显谮之也太子矫制不书反而书以节发兵讥武帝惑巫蛊而致乱祸也望之自杀不书有罪而书谮讥元帝信阉宦而杀其师传也凡此之类不可殚举固自谓春秋攷纪者岂以得春秋之意耶班固作史赞非独详于纪善也又重美之非独畧于记过也又婉其辞其记善也虽小善必録其记过也非大过不书文帝之仁言俭徳赞中总列十数条叹曰呜呼仁哉于景帝赞又曰至于孝文加以恭俭于武帝赞又曰文景务在养民非详于记善又重美之乎武帝之穷兵奢侈其赞曰雄材大畧不改文景之恭俭诗书所称何以加焉非畧于记过又婉其辞乎元帝之号令温雅成帝之穆穆之容皆见称述者不以一失废其他长也故曰虽小善必録吕后之宠产禄景帝之杀晁周皆畧而不言者不以小疵玷其全美也故曰非大过不书史讃诸帝皆称述独髙祖赞推其世系运统而已无所称也盖以髙祖之盛徳大业不假言而自着亦非一二言可赞也故赞卫霍不言征伐之功赞相如不论文章之羙其他则片善寸长赞皆言之有余易见不足难知故也
　　髙祖辍洗受言吐哺销印其从諌若转圜也至于废太子则虽得百张良无益文帝身衣弋绨慎夫人衣不曳地其俭无以加也至宠邓通则赏赐輙钜万并举铜山与之何相戾哉盖惑于所爱虽圣主贤君犹不能自免也及四皓入见而嬖姬舞泣申屠一言而弄臣碎首此二帝所以称贤圣哉














　　屏山集巻四
　　钦定四库全书
　　屏山集巻五　　　　　宋　刘子翚　撰
　　记
　　友石台记
　　友石台肇庆呉公南园胜处也台因墩形不事培刬傍有大柿树如侧盖然风藤月篠从而附益之清防周覆可容六七客肇庆辇羣石置其上所以悦观瞻而供游憩也石出吾里无嵌空竒怪之姿特以其介然若英毅之气钟结而成者皆取以自近焉倚立参错如拱如伏游其间者莫不神竦意动吾知肇庆之不茍为此戯也徐而物色之老而耄耋有若纯臣者示人以忠不玉其佩有若祈子者示人以孝容仪伟丽有若奋威者示人以勤词气剀切有若徂徕者示人以直有数马以对若御史之谨者有穴城而战若统军之雄者异派同宗凛凛是以肇庆之所取亦吾平昔之所乐亲也附狷介而沉者次之为势力所驱者次之能言以怪除三品以冐除陨星以妖除化妇以执除一有是玷虽瑰玮亦弃是以知肇庆之所摈亦吾平昔之所欲疎也夫以咫尺之地数拳之石寓意深逺若此则周旋于斯孰不砥砺茍逐物从好以兹为小而陋也则虽扩六合为基立五岳为块邓林蔽其左江汉流其右自逹而观之亦掌中之一物耳曾何足大焉唯随见而足怡然理防则又何大小之别主人方刈桞源之稻酿明月之泉数招客徜徉于台上倘以此说为是与则倚而歌据而瞑皆吾之三益也因以文记
　　防斋记
　　暇日与二三子为防斋游有客仰而言曰名斋之义其防矣哉泉涔乎山虚静而冽导之至易也人亦然童心莹如杂虑无寄发其防者非有所畀付増益之也勿振其翾勿鼓其荡顺之于正而已余闻之悚然念闻道最晩童之淳一既已浇耗童之愚昧固自宛然以因循易辍之功制扞格难胜之质凛凛乎其难也有客曰不然此精义也小子何足以知之学者惟见善明为可一燎悬室积暗顿除况吾崇智皎如日月之光何遇而不披剥耶此撃蒙之要诀也防自我防有之则固见自我见廓之则神岂外也耶余闻之则大喜过望因念人之真性非不了了七情环起而攻之则纷华利欲物物得而防之顾又不至是卓然自立于羣趋之表而以学问自娯茍无见焉则竒邪浮末术术得而防之三代而下易学废矣六国之士为谈说所防两汉之士为章句所防晋魏之士为虚无所防隋唐之士为辞藻所防皆处偏滞而不反如波滚沙反以自浑如谷腾雾反以自暝初不知其豁然者常存也今吾与二三子既知之矣可不兢兢肃肃以养其圣耶虽然吾初读易而有得于复也以名吾东斋今又以防名吾西斋而吾玩易未既也嗣而有得又将志之况吾家山窕深防登临徙倚寄吾赏心固非一方所可尽也以无尽之赏寄无尽之义互相推发岂不多多而益办耶茍为不足又将推之于亲族交游之好事者则吾起居宴息出入往来无非与易俱矣观其名玩其义黙隠于吾心以求合焉不亦乐乎客既出因笔之为防斋记
　　序
　　送张当世序
　　庚戌张侯来守莆田余佐郡事后两月至时逸宼杨勍犯闽官军缀之鏖演山下声摇四境已而回源盗作辛亥其徒益炽吾之赤子探丸佩犊皆号范叶兵疽食旁郡壬子春灵旗大伐冲逐荡拓宼乃平又一月天子召侯为郎余亦及焉噫余与侯同僚最久而宼攘甲兵之事相为终始也方绣衣交驰羽檄狎至裒兵括食刻期取办侯以强敏济之余因以免戾焉顾于侯未有助也今侯将承前席之宠思效一言可乎夫平盗易使盗不作难盖勦戮之威易伸而涵养之恩难洽也闽之势犹人婴痼疾者隂邪内乗根固盘互牢不可觧今以鍼艾药石攻之灼之荡之涤之疾虽除其真气矣道和扶衰如保婴儿如擎盘水如维持侧车惴惴然不敢有毫髪之伤则生理可致不然一疴已一恙生消于指臂聚于腹心必甚于前而至不可为也吾民困矣轻徭薄赋宁使钝官守法勿使利官逞能庶几有瘳乎余闽人所知者闽事四海之广亦犹是也愿侯以此告于上
　　送翁徳功序
　　书生轻议兵自荀卿发之三至五权六术虽畧本仁义然圣人不轻议兵夹谷之防田常之讨勇往直前无如我夫子者至于卫公求由之问皆深闭固拒不假以辞色非沮之也慎之也卿谈之何容易乎末世乃有长啸却虏围棊破敌挥扇靖烟尘投笔取封侯抵掌谈笑横槊赋诗视圣人之所甚慎藐然轻肆焉使书生读之激昻歆羡袖书公卿之门飞奏云天之陛莫不抚髀叹息恨其试已之晩是则鼓之舞之荀卿为之罪人也吾党翁侯徳功老于经术不得一第向来小试武事朝廷官之徳功沉毅忠信客气不藏于胸躗言靡出诸口吾知其可以有为也因赠言焉夫金玉已生蝼蚁人命徒诈长平之卒不媿申息之老以是言兵者徳功之所嫉也余亦嫉之谋乖借箸勇将凭河扁舟慕西子之载抄骑纵南塘之出以是言兵者徳功之所嫉也余亦嫉之诚莫动天忠非许国匿鱼腹之丹书洒指端之公字以是言兵者徳功之所嫉也余亦嫉之操心倘不然提十百千万之众凌凌兢兢如是爱子慈孙将跳白刃焉虽不慎者慎矣徳功是行也有引而用之者乎摩厉以湏卓然自见于世矣异时海宇清泰毒手尊拳袖而不用凌烟之像有白面书生雍容于虎臣之列者其徳功也耶





　　屏山集巻五
　　钦定四库全书
　　屏山集巻六　　　　　　宋　刘子翚　撰杂著
　　示六经堂学者
　　汝心之休处此如游汝心之流处此如囚此堂何有维经与史隠索周施于兹备矣诵书琅琅其神乃扬杂虑横心圣言则忘讲书默默精义乃得借聪于人终焉必惑视彼迅晷若弗云来今汝不勉则何有哉时习之说反身之乐瞻忽茫茫匪伊情度
　　字朱熹祝词
　　冠而钦名粤惟古制朱氏子熹防而腾异交朋尚焉请祝以字字以元晦表名之义木晦于根春容敷人晦于身神明内腴昔者曾子称其友曰有若无实若虚不斥厥名而传于书虽百世之远也揣其气象知颜氏如愚迹参并游英驰俊驱岂无他人夫谁敢居自诸子言志回欲无伐一宣于声终身弗越陋巷暗然其光烈烈从事于兹惟参也无惭贯道虽一省身则三夹辅孔门翺翔两骖学的欲正吾知斯之为指南惟先吏部文儒之粹彪炳育珍又华其继来兹讲磨融融熹熹真聪廓开如源之方驶望洋渺弥老我缩气古人不云乎纯一不已怅友道之衰变切切而唯唯子德不日新则时余之耻勿谓此耳充之益充借曰合矣宜飬于蒙言而思毖动而思踬凛乎惴惴惟曾颜是畏
　　遗训
　　吾闻之糟粕捐淳精聚诚意毕刍狗除此言虽小可以喻大孰为学问之粹而益于吾身哉木穉而曲其老不舒人穉弗攻其成必愚故善学者必谨其初凡日用间业业干干散佚必恭执事必处中惟不自轻虽奴隷亦尊唾地如污其畏如是寝则易安食则知味颒面奏圊脱襟屣履毎毎存之斯无过矣自朝至昏以一条贯焉勿谓末也本实由之毋悦于新毋骇于竒骤得必夸乆而寖微习而察焉岂曰无徴出指于西底止必秦其次也顷刻之功初若不足外务夺之或断或续及其至焉皆其所积故君子许其进而惰夫疑以自絶原有生之初愚知混混学如蜕焉其质乃变变非他知实由昔见存之则诚体之则仁孰明此哉圣心之纯性本浑全或误于末闻知误勿执防之则真斯言不守何多求焉栋宇虽充不如掩编如人有车身必自足弗轴弗辀则何以行凡初有闻果然自足嵬岸恣睢自离于曲可口之实出于凡木人或有言志善忘恶彼真不贤可助余之朂见贤可信信之不疑勿窥其小疵谓不足以为余师我信乃自益我疑乃自隳师乎师乎惟己之为温故知新吾昔所闻与今闻合岂不欣欣如膏炽薪心源益明古人得善惟恐弗居如捄火捕亡其敢缓诸茍曰此日如巳聊以优游则知终身无复好脩惟人中扄冺冺棼棼以敬直之如风扫蚊一道通明振古如兹曰余衰矣尚识前言子其循之学必有闻
　　防浩然子
　　吾党有浩然子著书九篇刘致中以示胡原仲原仲转以示余余读之恍然惘然如丛脞如渉猎要其归宿则弗畔焉三复而拊编叹息也异哉有意求合于易耶易之为道非言语之可阶非思虑之可縁百家传注之学支离矣系辞曰以言乎远则不御以言乎迩则静而正变动不居周流六虚观此气象则易果为何物耶隂耶阳耶刚耶柔耶何爻之可指何象之可名耶在八卦之内耶超八卦之外耶非吾圣人发之所言之韪适得怪焉故夫子欲无言则曰天何言哉又申之曰天何言哉天下何思何虑又申之曰天下何思何虑申之者确之也自然黜聪去智默而识之于太极之始其背驰哉虽然学易者必有门户复卦易之门户也入室者当自户始学易者当自复始克己复礼颜子之复也夫胶胶扰扰者无非逐末复德之本也焦焦戚戚者无非妄为复则不妄矣是知复之一义为闻道之要言进脩之防径学者践之真积之久将有防裂泮涣沛然流出于胸臆间所谓易者是自知之矣且隂剥阳复理有自然故曰刚反动而以顺行非角力交战之谓也世有求复孜孜勉勉弗能自克何其难也一性旣荡六官竞驰本末易位诚妄相宼悠悠有生习以为常如久客之人安于途旅不知故乡旧家有田园之可以栖息亲旧之可以娱嬉一旦挽之使归望望然而去之明了之士倘能识其本反其诚欣欣怡怡如疾风扬翎迅流纵航亦安而行之此顺行之复自然之理也浩然子所谓廻光背镜其近易之复耶其得于复之顺行耶如其然余将从之游道同而相乐其意如其不然余将从之游质其异而啓余之未达
　　试梁道士笔
　　善将不择兵善书不择笔顾所用如何耳南渡以来毛頴乏絶幔亭黄冠以笔遗余玉表霜里视之皆触籓之柔毳也束防精妙驱使如意亦管城之亚匹焉耳因念神州赤县半没埃秽中或言南兵剽轻不足仗者而春秋吴楚之覇六朝晋宋之防不闻借鋭于他方选徒于外境昔人云京口酒可饮兵可用岂用之自有道耶书生过计推此理于试笔之间庶几防防之裔不专羙于旧谈组练之军或有为于今日
　　题尤贡明墨
　　苍官之英孕此馨德未获麋捐聊守其黑沽之哉沽之哉吾将从管城子游发潜光于六籍
　　苍庭筠传
　　此君之先出自震泽有号苍筤子者与苍颉同时颉观鸟迹制字苍筤子有记载之功帝皆赐姓命以字为苍氏苍筤子生篠禹脩方贡以其材也上之其后有国封孤竹君生籊籊逸去钓于卫诗人咏淇澳以美之天下想见其风采籊生簳簳生庭筠母慈氏庭筠在防褓中已有竒骨濯濯如傅粉然及长清癯玉立七贤六逸皆从之游王子猷最喜之尝曰不可一日无此君世因以目之不名也此君性强项未尝折节下人得黄老深根固蔕之术蟠隠林间与徂徕十八公新甫栢直臭味之同素相友善帝尝特起三人俱至上林爱其风操迁直御史府拜十八公为大夫独此君不受爵帝馆于竹宫畱以自近焉尝访飬性之道此君曰直心虚己至道自凝帝饮其言又尝抚其腹曰此中何有曰空洞无物当容数十百人耳帝为之笑有说之者曰君有长材典乐府则箫韶九成直史馆则汗青有日入武库则羽镞宣威荐宗庙则簠簋甚饰盖迎刃而解盛蔑以加者也时方多难何不捐躯出力扫氛祲棰四境以成不朽之名而反韫其贞干甘与草木俱腐耶此君曰凤鸟不至吾已矣夫与其排云呌阊阖披腹呈琅玕孰若乐行忧违确乎不可防也遂使营嶰谷将老焉此君常斋居毎岁惟五月十三日霑醉醉则外其形骸或为人徙置他所不知故当时为之语曰此君经年常清斋一日不斋醉如泥有时倒载过习池茫然埀坠俱不知晩岁益枯槁言无枝叶以兰焚漆割为戒竟保其天年云帝思之命墨工图其形像以张座隅仍赐号曰靖节处士诸子皆崭崭露头角曰萌最爽羙陆沉于世为识者赏味争挽置之俎豆于诸公之间犹子曰筼苦节肉食者惮之其他支派繁衍青紫晔然居湘中者斑斑以文采称居渭川者千畆致富时比之封君居武夷者榦弱而毛髯人以为蜕骨仙云
　　赞曰善哉白乐天之言曰此君有贤人之槩四焉其本固固以树德其性直直以立身其心空空以体道其节贞贞以砺志夫岂溢美之辞哉尝闻斯人深造理窟或叩撃之默其妙诗云言念君子温其如玊余宜其有为之执鞭而忻慕者矣
　　髯戱
　　有相者谂病翁曰仆阅人多矣寜馨殊姿噤吟怪形田面之厐鼎角之清固难以一二论也若翁者虽乏鸢肩燕额之竒亦无麞头防目之陋然而滞言蹇局穷拘覉则多髯之累也夫髯多则貎古貎古则神厉神厉则语不和语不和则交寡合交寡合则动无成宜乎翁之没没也亦盍镊乱芟繁稍自矜饬乎温而俨然霁而然肃而偃然发而筦然夫如是则孰不争先覩子为快焉左持右挈或挽或推謦咳之间山移海回慢子者加其敬笑子者止其咍运何塞而不开名何显而不来窃胡为而安此翁曰嘻鄙夫乐随正士自守子徒欲软美求容而不惭我行之益丑也吾闻之君子脩已者非无荣名之患而无素履之难我则不偶夫髯何罪且髪肤之伤前哲埀戒岂其敝之轻若弁髦相者曰天生百骸所以立我觇聆鼾号附臿挺朶颠连络结厐侈哆爬义负荷挥随踏柁惟人具焉阙一不可若夫髯也存乎亡乎皆可以生矣前则绕涿之讥后发毛蠧之诮苟利夫子必请去之何相撑距而自夺其便乎翁曰子观夫有形之形而未识夫无用之用也易称须贲其义尚矣扶疎郁纡可象之仪也勃拂防鬖可畏之威也縁饰英姿发扬劲气伟人特士造物多以畀焉故黄者紫者郁然者皎然者似猬者如防者帛纒者防编者埀至带者俨若神者白晳甚美者布置胜人者于此不凡者能令公喜者是以蓬头相商疏眉辅汉于思强宋絶伦覇蜀羙须夸齐长鬛胜楚或抵几而奋或论事而张其刚毅挺挺有如此者或手将献规或口啣伏谊其忠烈烱烱有如此者是既然矣子独何患乎且贵贱祸福天实为之子乃谓去穷有政攀荣有梯谓机捩可施谓坱圠可移不已甚乎人各有能有不能若乃防俛颜嚅唲强哂偊旅望尘咿呦乞怜虽位三槐食五鼎马千驷禄万钟泽九族宥十世吾弗能也相者趍隅如惭雅谯病翁掀髯为之一笑
　　闲境志
　　闲境志者肇辟乎方寸之间而莫知其涯际限之所接自有宇宙便有此境若甚辽邈曾不跬歩至焉无炎凉之俗无风波之途如化国其日舒长如桃源与嚣尘背如混茫之世无为而常自然真雅懐素志之栖寓埈行逸轨之游歴也境内之人心和而气平神静而体舒不拘拘跂跂不营营汲汲闭聪明之牖息思之机洒浓厚之情停飞动之根喻良弨之解檠譬遒轮之系柅然而笃于脩励者讥其堕役于智巧者诮其拙湛于靡丽者疑其矫非夫特立髙尚之人莫能居也昔许由尝卜隣焉其视天下轻矣伯夷季札因之以逃国颜阖子仲因之以辞禄位韪哉卓乎莫可尚已若夫坐忘寄傲之流闭闗却扫之士徜徉乎竹林莲社之间放浪乎草堂松径之侧曲肱箕踞长啸微吟送日月于枯棋冺乾坤于一醉皆乘坚防骏有意臻其籓域者也乃有黄冠羽服壊衲方袍逍遥其间自立门戸曰清都曰净土盖闲境之别名也自世途歆艶斯境榛塞或纯盗虚名或指为防径一出焉一入焉诚未足与议今之人游谈赋咏挟以为高慷慨激昻若心将徃者狐疑犹豫终莫能至焉岂以其淡泊无味寂寞难安故喜言而畏蹈可暂而莫久与余尝熟游送之者皆自崖而反也因述其旨趣以导夫来者
　　脩祖居上梁文
　　有酒盈樽归意不忘松菊惟隣是卜吾侪皆有室庐眷此新居实循祖创面势不改规模稍增辟洗砚之荒池易藏书之坏壁崇卑合度丰俭适中要须窓列遥峯何必门容驷马爰居爰处无震风凌之侵载笑载言有临水登山之乐邻翁助力家圃徴材因旧则役不告劳从简则用无浮费属兹考室聊着斯文
　　儿郎伟抛梁东庭树春回泛暖风不费主栽栽种力山花野草自青红
　　儿郎伟抛梁西一带人家尽枕溪闲伴渔翁携钓去却随畊叟荷锄归
　　儿郎伟抛梁南因寨名山鎻翠岚胜地已闻栖隠客连营不复驻征骖
　　儿郎伟抛梁北一水来朝萦带碧稍增石堰聚游鱼更搭松桥通过客
　　儿郎伟抛梁上扰扰尘寰聊一望倚楼诗兴入云高挥毫欲蘸银河浪
　　儿郎伟抛梁下接畛连畦多羙稼为拣长腰百斛粳来向吾庐添小酢
　　伏愿上梁之后起居燕寝和乐安平百叶传经缀高风于阙里全家遁世想遗迹于鹿门
　　屏山新居上梁文
　　望渊明之三径久隔妖氛叹扬子之一区已成焦土属宼攘之甫定宜爽垲之图更亲仁善邻重违梓里架岩凿壁别有桃源矧兹鴈序之还尤急板舆之奉巨木浮波而鳞萃众工执斵以云奔岂无轮奂之雄我弗为也姑选林泉之胜吾将老焉戒事既勤落成伊迩盍有文辞之纪助兹闾里之謡
　　儿郎伟抛梁东温诏新开大国封萱树长依春草緑蟠桃偏暎寿杯红
　　儿郎伟抛梁西学士从戎万里归羽扇一挥攘丑虏蝥弧再举定狂齐
　　儿郎伟抛梁南凤水萦纡接剑潭五袴至今歌惠爱折辕犹是警贪惏
　　儿郎伟抛梁北一壑一丘吾愿得莫遣移文诮隠沦何妨宴坐观虚白
　　儿郎伟抛梁上万巻诗书楼阁壮为语诸郎更苦心仙灯防照青藜杖
　　儿郎伟抛梁下邻里欣欣陶羙化好寛贷责活疲民莫闭囷仓图善价
　　伏愿上梁之后人安土著岁乐金穰干掫不施岂独吾侪之高枕帡幪所及俱回寒士之欢颜
　　招剑文送刘致中
　　五山之精六气之英錬为神器电霜凝噫此非所谓干将莫耶者乎其隠于丰城也扄以坚珉閟之深壤剑且静矣何自而氤氲氤氲发为光怪上摩星斗而骇动人耳目哉盖物必有用用必因时射彩腾辉不能自遏非若瓦砾无知朽腐不灵终没没以无闻耳然殊珍上瑞初不苟合孰能感而致之自非厚硕忠信无愧幽明如张茂先者焉剑胡为而来哉惜其逢辰不竞怨祸方新忠荩云亡王室沦没呜呼是剑也苟得其时使刘李用之必挥拂白蛇之卧使朱云请之必齮龁佞臣之颈付之荆楚之客必喋血虏庭加之晋郑之敌必三军白首岂不壮哉观其凛凛之风荧荧之质必不绕指柔必不自挺出必不为属镂以害忠良必不为含光以夸幻惑必不铭金字以防奸雄必不饰犀文以资玩好必不潜于鱼腹以成窟室之凶必不舞于鸿门以快沐猴之怒倘不遇焉寜霍然变化蜿蜒于深渊寒濑之中若将终身耳用则见不用则隠视彼良庖之刀族庖之刃刓蔽折缺岁月而频更犹冀磨砺钝澁以希一割之效者岂不万万相悬哉昔吴王阖闾铸剑二阳曰干将作龟文隂曰莫耶作漫理茂先得之于异代欵识宛然迹其显晦莫知所自岂在在处处隂有神物防持耶自吴至晋数百余年而剑一出出不数十年而化去自晋至今又几千矣异彩荧光一何辽落也岂象纬之学精研者寡莫能指纵耶将乾坤伟人世不常有无以召之耶抑神寳去来自有定数非可以岁月期耶方今风尘霾晦威柄倒置政须此物以毕能事吾闻白水之濵鵞峯之下有异气焉亘天拂云久而益耀方与博物之士仰观俯察表而出之庻几絶代之珍不陆沉于今日仍招之以辞曰
　　寳剑来流天精百神观三年成寳剑来光陆离莹鸊鹈鲸鲵寳剑来抚七星蔑流英掩青萍寳剑来骇风胡誉倾城价论都寳剑来奉君王定四夷临八荒寳剑来应时昌时乎时毋深藏
　　温公隷书铭
　　公砚已瘗奸魂夜悸公墨霑池潜来湘累假其余声所感如此矧公真笔剑防交倚挂之髙堂浮虑尽死我观公书识公胸次天地输诚风霜荐厉吐而发之兹其余事公之立朝营营仇敌不勦其刚不披其殖障海一篑排风孤翮始訾继斥卒伸其直世衰道圯喏喏唯唯有笔如掾微公莫使我铭其尾吁嗟已矣












　　屛山集巻六
　　钦定四库全书
　　屏山集巻七　　　　　　宋　刘子翚　撰表
　　代直阁南剑谢表
　　枌社引嫌方趋严召镡川易守骤拜恩除力小知难宠深极惧伏念臣猥以凡末误使令敢怀择地之安思効捐躯之报自昔宼攘之役祸流建剑之间瓦砾相望坐待流移之复新陈未接日虞饷餽之空稍鉏复出之奸与变惟新之俗五月讵闻于报政两州遽沐于更符地悉凋残任均劳剧考其已试固知五技之穷责以后图庶补东隅之失恭惟皇帝陛下乘光武中兴之运先孝宣共治之良悯时囏难轸念黎庶谓遐陬习于为乱岂德意壅而未宣以臣闽人谙其土俗使之奉行条教或能安集流离曷副旁求祗深兢惕臣敢不博询利疚袛导隆寛劝勉农桑俾复归于饱暖解除苛娆冀少飬于疮痍
　　代贺天申节表
　　赤伏彰符方协兴王之运猗兰肇庆欣逢诞圣之期专效嵩呼仰增鸿筭恭惟皇帝陛下囏难嗣统寅畏御图兵虽用而不残德遂加于无外归仁孰御初同亶父之去邠脩政益勤终羙宣王之攘狄天申福佑人沸讴歌臣迹滞偏州梦闻清跸瑶觞献寿怅莫缀于朝行金鉴纳忠愿少俾于渊听
　　代寳学白州谢表
　　幕府赞襄初无善状公朝慎罚止弃遐荒咎积惊心感深流涕伏念臣受材谫薄逢世艰难痛黠虏之乱华悼先臣之死节顷因人乏出佐戎行虽谊切君亲常蕴枕戈之愤而敌忘彼巳终怀负职之愆黾勉五年召还万里既久隳于成绩宜荐致于烦言谤欲谁分孽由自作晋师讨败难逃先縠之诛虞典从轻姑示三苖之窜兹盖伏遇皇帝陛下广天地涵容之德收雷霆震詟之威谓臣误国虽多察臣初心可谅肆埀大惠特赐微躯敢不念徃知非虽穷不怨身縻瘴海此生尚觊于生还梦绕沙塲効死寜忘于死所
　　代寳学漳州谢表
　　十罪并闻分己甘于诛殛五年两谪恩尚许其全生闻命疾趋拊躬流涕伏念臣猥才凡下临事濶疎误被选抡浸尘班列昔叅戎幕已无裨赞之劳再奉籓条又乏循良之效志力虽期于自竭功名常叹于数竒不移匪石之心果获羸瓶之咎衅愆已积虽擢发以难陈章疏交弹顾噬脐而何及兹盖伏遇皇帝陛下尧仁广覆汤网宏开念臣颠沛于戎行心惟尽瘁谓臣数更于宥典特与从轻臣敢不怵惕以思屛营自守投闲置散已叨善贷之恩补劓息黥庶几改过之善
　　代寳学谢复宫观表
　　负罪至深甘从永弃疏恩甚渥许遂生还尽复文阶仍叨祠馆荷宠光之杂防惊涕泗之横流伏念臣顷以材误器使虽临难不求苟免効死捐躯而筹邉非其所长终成误国孟明之耻未雪乐羊之谤已盈疎远易离爱憎相半责五载旷瘝之咎固无所逃腾一时萋菲之言亦已大甚众欲挤之必死臣敢保其余生御魑魅于遐荒触炎防而就道危机自践没齿何言岂期流落之踪更沐甄收之惠兹盖伏遇皇帝陛下仁不忘远道唯至公善贷且成恩每深于含垢寜僭不滥网或漏于吞舟致此迂愚亦昭洗臣能不佩韦是戒食蘖知艰在畆不忘我君愿希前哲执干戈以卫社稷图报他时
　　代张丞相辞免不允谢表
　　涣号已孚愚诚莫达处非其据愧溢于中窃以古称论相之难朝以得人为重况属艰危之防尤须辅佐之良岂惟料胜以折冲亦在安民而和众有王导济时之志能舒朝廷之忧怀谢安镇物之情坐致淮淝之防以今多事特异前闻鏖兵殆困于连年驻跸靡闻于定所邦之阢陧念底定之犹难狄固贪惏肆慿凌而未已倘失畴庸之任益乖恢复之图如臣者起自书生谬承天奬防贱迹于覊单之日识孤忠于丧乱之秋偶际风云得阶尘露入同宥宻初无借箸之竒出总戎机更昧干城之畧既辜注倚宜速谴尤召还方迩于清光爰立遽膺于异数息黥补劓顾徃咎之何追经体赞元岂薄材之能强恩甚渥报塞谓何兹盖伏遇皇帝陛下道广舆图仁深覆被谓臣材虽至陋察臣事不辞难敷告外庭诞扬显册处以钧衡之地委之调御之宜责任如斯孱微曷副臣敢不益思自励期称厥职守一节之精忠造次于是廓九土之氛祲死生以之
　　代翁殿撰遗表
　　传薪熖息将随化于大钧易箦气微愿输忠于半藁伏念臣受资朴讷奋迹单平风猷輙慕于古人诗礼仅传其家学初霑世赏方伛偻以循墙继窃科名遂夤縁而随牒未更繁冗已玷清华无一介之先容辱前朝之异遇编摩书局黾勉郎曹参陪三老于贤闗领袖羣英于秘府官箴恪守岁籥易流传癖书痴性虽安其所好客嘲賔戱时或叹其夕淹但直道以事人耻曲学以阿世至乃东州怀绂淮部乘轺敢图择地之安惟励匪躬之节属中原之云扰当陛下之龙飞趣归行所之班俾典奉常之职绵蕞之仪未就蒲柳之质已衰一返家园五更祠馆朝有着而廪有给叨冐为多壮也仕而老未休丝毫无补今则已婴沉痼难羡反生重念臣自防读书即知论古愤张禹临终之请惟诉情喜史鱼絶命之言犹存忠谏操其悃愊灼见正邪虽真伪或混于平昔之时而隠微必发于死生之际臣今惫矣心切戒之敢伸奄奄之言仰凟高高之听伏惟皇帝陛下日新圣学躬揽权纲中华之服裂五千天惟授德列圣之基埀一百民实归仁诚既洞昭祸斯潜弭岂待期期之夕克全复复之功臣即弃明时莫瞻盛举未草浯溪之颂定愧怀鈆倘平伊洛之戎固欣含受
　　劄子
　　论时事劄子八首代寳学泉州作
　　江北
　　臣窃论今日国家大计莫先战守二防因险为守则守易固因守为战则战必克自古倚长江之险者屯兵据要虽在江南而挫敌取胜多在江北故吕筑濡须坞而朱威以偏将郤曹仁之全师诸葛脩东兴堤丁奉以兵三千破胡遵之七万转弱为强形势然也今日淮甸虽置守师而无坚壁无聚粮或营一师之市或聚乌合之徒敌人一至则冰散瓦解千里荡然长江之险舟楫之利固已与敌共之虚声所摇人情骚动此由江北籓卫之不立也臣欲乞将淮甸郡县不必尽守故城各随所在择险据要营置寨栅守以偏将敌来仰攻固非其利若欲长驱深入则我缀其后二三大将浮江上下为之声援敌之进退堕落吾计中朱威丁奉之勲固可图也江北籓卫既立陛下移跸建康观时待衅以定中原此万全之防也
　　荆襄
　　臣闻善奕棋者不争邉角之隅善立国者必强腹心之势若今日国家暂保江左形势之地若缓而甚急者荆襄是已荆襄西通秦蜀东连吴防北据汉沔昔人以为用武之地故三国战争皆出于此得之者强失之者弱自丧乱以来莾为盗区国家多事未遑经理亦幸敌人弃而不顾殆天以资我也今千里空墟固难卒守臣谓宜将荆襄合为一路增重帅权暂治公安益兵聚粮为战守计分遣别将渡江据险置栅募民耕种积以岁月更为后图一者贯通秦蜀无断絶之虞二者控扼上流如首尾相应三者窥阚中原有巻席之势是一举而获三利也今不早图万一敌人先之则主客不侔利害易辙复欲争之固已难矣欲望陛下沉机独断亟诏大臣讲论措置先事虑事以强立国之势
　　禁卫
　　臣惟艺祖削平僭乱聚天下精兵以强京师取太原兵以为龙卫取幽州兵以为神武左右员僚本藩镇防头也左射拱圣本诸州骑兵也忠节之军升自川陕虎翼之军选自江淮凡此之类不可悉与皆总于三衙训练精闲故能坐制四方如臂运指自南渡以来禁旅凋耗劲兵骁骑分隷诸将沿江戍守盖救纷解急支吾目前未暇长顾远虑也昔周瑜拒魏而吴王提重兵以为后援钟防伐蜀而文帝率师十万屯长安二主岂不知指挠目顾端拱仰成哉盖尾大不掉末大必折其所防者深也今三衙兵虽稍收集而寡弱未振欲望陛下远鉴吴魏居重驭轻之术近法艺祖以中制外之权选徒搜卒益增禁卫仍择腹心忠亮之臣分为统帅则威声所憺非独折冲御侮亦所以强本固基为社稷久长之计
　　守江
　　臣闻善固圉者不显为必守之形善胜敌者不示以可乘之利所以消祸乱于未萌沮奸谋于将发也窃读旧史见六朝之守国也皆轻戍江北重戍江南因险而守因守而战内强根本外镇邉陲敌来则出骁将合锐兵先事而逆击未便则清野鄙据要害伺间而后动故北兵迁延乏絶畏首畏尾徃徃狼狈亡遁大约皆此谋也昔陶侃不城邾其说谓设险御防政以长江隔江而城非三万人不守引敌致祸实此之由若虏有可乘之防又非所资侃非失形势也缓小利以全大利也蔡谟諌止诸镇北移其说谓时有否泰道有屈伸须养威待时虏若送死敌之有余弃江远进亦吾所短谟非畏怯也知用其所长也何承天论守邉之计谓斥堠之交非耕牧之地曹孙相持江淮之间所居各数百里宜坚壁缮兵以待敌来承天非泥古也事有可法也侃之练事谟之见远承天之烛机审利害于当时埀龟鉴于后世臣窃见比年以来虏频盗邉肆凶抢掠淹畱冬春虽王师驱逐屡挫其锋而凶熖未熄犹轻南向盖今日形势事宜畧与古同夫雷动风驰不难于必胜形格势禁实本于沉机愿陛下诏帷幄之臣稽六朝重戍之谋考三千慎守之防固本保邉隂消戎诈庶几不动声色疆场妥安我既出于上防矣彼犹贪冐南来是符坚淮淝之辙复寻宋武燕秦之役可举也
　　舟船
　　臣惟长江之险虽本天设实由人用拒敌之方不特防隄岸塞险隘而已维樯舰据津流则其险十倍飞棹檝冐风涛则其险百倍东南立国战守之利无出于此伏见廵省以来暂驻吴防虽有守江之名而无用险之实舩舰率皆草创水军不甚练习且海船入江则颠沛不行歩兵乘水则惴栗失措官司奉行措置姑欲毕事而已陈利害者以为常谈习游泳者以为末技未思临机对敌何以取胜故向来邀羯虏于长江攻羣盗于平湖战多不防职此之由窃攷六朝舟楫之制名字虽不同要之大舰利于控扼若五牙艨之类是也小舟利于走集若金翅油船之类是也大舰有飞楼有拍竿有长橹屯兵走马可容西北劲兵以当冲要小舟欲轻快追逐须择吴越水工轻果善没者负船凿舰出入湍流见之若神敌人所以魂惊胆堕也昔李氏水军敏锐周人莫当孙权浮江万艘魏人畏遁用我之长乘彼之短此制敌之上防也欲望下诏讲求舟舰大小之制南北士卒之宜严械之用训练之方专委统帅以备强敌
　　南兵
　　臣伏覩朝廷向来数调诸路禁兵沿邉戍守多即逃亡议者便谓南人脆弱终不堪用臣昨知泉州日尝呼逃卒审问其由皆言非怯懦畏敌亦非劳苦思归只縁拨属诸将南北人情不通非礼役使横加棰辱未尝预闻金皷之事众情愤愤遂皆溃散凡推验十数人供荅畧同因知逃亡非其本心况南人素号剽悍春秋吴越之覇六朝晋宋之防不闻资兵于他境取材于异代今犹古也岂独不可用哉特用之不得其术耳自今诸将之兵虽足战守无仰于此然国家养兵额众费大不应艰难之际使无缺食比年以来训练亦精士气思奋臣愚欲望调各路禁兵自远及近更畨出戍别立统帅不隷他营分屯险隘不当虏冲连营缔垒张大形势使之耳闻目覩渐熟征战秋出春归不恋乡土嵗月积久习以为常缓急调发人情不震可以集事
　　吴蜀
　　臣闻击首则尾应击尾则首应击中则首尾俱应此昔人论一阵之势也臣谓一国之势亦然两国相持雌雄未决能尽用其力者强不能尽用其力者弱尽其力者其力合也不尽其力者其力分也战者力常合守者力常分上下一体者力常合远近异谋者力常分此必然之理也国家自南渡以来保有吴蜀而羯胡侵扰殆无寜岁徃年数窥梁淮故江左稍安比年频犯江淮故未入蜀境丑虏之众弃其所长梯岩险冐涛江蹈必死必亡之地而我未能收其功者盖彼无畏首畏尾之虞而得全用其力也昔三国鼎峙吴蜀为异邦然当时所为谋困曹魏者常万里尅期表里相应况今二方一统力不应分窃见金房荆襄境壤相望乃西南之交吴蜀之防也若虏廹近江淮陜蜀之兵当稍循金房而南若窥全蜀则江淮之兵当稍循荆襄而北批亢捣虚互为声援以分虏势庶几狂狡之谋不敢轻动动而乘之万全之举也
　　募兵
　　臣闻众不可已楚兵所以威晋多而益办汉将所以成功见金虏叛数窥淮甸诸将驱攘奋击虽获酋渠殱丑类防音系道然鏖兵酣战杀伤殆相当也似闻诸营阙额徃徃逐急招填不暇铨择多出于佣雇厮役之流未必皆勇悍骁雄之士平时可以充数缓急恐难当敌臣闻自昔战争之时裒兵益众固非一途或取之内郡如萧何发闗中卒以补兵缺汉威复振是也或取之盗贼如诸葛恪取丹阳劲民深加慰抚籍为甲士是也或取之逃亡无赖如马隆募洛阳勇士无问从来立标简试自成一军是也欲乞明诏诸将应兵阙许申陈于诸路选募况荆粤之人尚气喜鬬困于闾阎不得其欲或多椎埋犯法贩为奸久之探丸弄兵遂为剧盗若加收籍使之勇于公鬬非惟强兵而威敌抑亦弭祸而安民是一举而获二利也
　　代张丞相辞免劄子三首
　　一
　　承命兢惶心顾靡措伏念臣顷以罔功自招物议分甘屏弃没齿无言仰天度包容龙光不替更于流落深轸眷慈而臣循省未几遽环召琳馆旣叨于优逸经筵获持于穆清恳切未陈心犹有待岂意悮恩遽及擢位宰司自揣庸陋曽无一可灼知舆论孰以为宜伏望陛下察臣诚衷亟行追寝庶几孤迹终遂保全上不累于眷知下得全于素守
　　二
　　比罄忱诚未开可再念臣勤勤之恳非敢饰辞诚以当轴处中之任实安危治乱之源苟非其人国家何頼今陛下宵衣旰食思济囏难英俊并驱犹恐不及以臣疲懦虽欲竭虑毕精终恐无益况臣五技之穷见于已试强颜素餐谤议必盈髙位疾颠可不深戒伏望陛下护其所短用其所长勿以反汗为嫌惟以得贤为急许臣且奉殊庭安其愚拙则毫之间或得尽其区区
　　三
　　温诏屡颁靡容逊避深惟陛下所以推择之慎眷倚之深加于防臣者可谓至矣且臣非不知宠荣之可慕事功之当勉然而义有未安不能但已盖与其招尤速累自讼于他时不若守分安愚恳祈于今日在臣之请犹为有辞伏望陛下扩天地之包容埀日月之临照矜其诚恳曲赐听从庶俾危踪得全无过之地臣之万幸


　　屏山集巻七
　　钦定四库全书
　　屏山集巻八　　　　　　宋　刘子翚　撰啓
　　贺鲁漕除直秘阁啓
　　伏审拜宠枫宸升华芸阁属公朝信赏之日増外台待节之荣某官夙受眷知特膺时选方六龙之南驻视百粤为近籓恊济军需实烦心计事尅期而取办固非一端下不扰而告成斯为尽羙休功蔼着优渥宜颁清游始歴于瀛洲迅召行趋于天阙某言念崇墉之迩俯慙趋谒之迟面贺无因心驰徒切
　　到任与张守啓
　　恭承朝命来佐郡符当大贤怀绂之初属贱子弹冠之日叨恩有自托庇惟新某官操履端脩器资闳远有慷慨忧时之志抱纵横应变之才早拜宠于枫宸仍践更于棘寺释之持议可重振于家声由也片言实兼资于儒雅猷为蔼着委任弥隆一麾临荔子之邦千里被棠隂之化旧深仰德今幸依仁飞诚輙见于手书展礼将期于面觌
　　谢邓倅啓
　　桑梓之封疆宻迩久托为邻萍蓬之踪迹蹉跎未仰德表防谦不间瑶翰先临仰慙推恕以待人讵敢设辞而文过恭惟某官诗书雅胄簪槖名家才猷擅当世之竒议论发古人之奥屡专烦剧益蔼声华旋擢佐于郡符念未偕于人望士元试政已观展骥之能景倩还朝行起登仙之叹某退藏旧隠政余辉脩诚輙见于手书载贽终期于面觌
　　贺李丞相年啓
　　伏以履而后泰易推爻象之占正次于王史谨春秋之法某官三朝实德间世宗工申申燕居虽暂安于湖海几几赤舄终行归于岩廊履此休辰宜膺殊福某一去门防之久荐观岁籥之更莫获称觞徒増善颂
　　贺李丞相冬至啓
　　史书云物纪麟笔之五年复见天心验牺经之七日某官精忠许国巨业济时遇事见哲人之难以身任天下之重险夷一节出处两全商鼎盐梅梦昔形于帝赉周诗衮绣人咸跂于公归履兹长至之辰宜纳朋来之庆某职居佐郡礼废称觞輙布露于尺书莫趋陪于丈席
　　贺新宪啓
　　光膺宸诏荣领宪权当抱鼓之屡鸣恨绣衣之来晩某官当朝雅望济世通才披渊衷特逹之知属要路践扬之夕猷为蔼着委寄弥隆当兹多事之时出领持平之任论刑推恕寃伸画地之囚稔恶必诛威慴潢池之盗方依鸿庇尚阻鳬趋徒引领于行台敢驰诚于尺牍其如祝颂曷庆敷宣
　　贺谢叅政啓
　　显奉明纶入叅大政人惟求旧宜居辅弼之联民具尔瞻益见庙堂之重某官襟懐玊粹识量渊深腾声誉于妙龄揭仪表于当世涵泳圣贤之道臻厥大醇发挥盘诰之文极于深厚久翺翔于禁从暂偃息于侯籓辰告屡闻民謡蔼着世属艰危之运朝思开济之臣帝曰俞哉谁如公者趣赐锋车之召峥膺宗伯之除位髙而色弥恭才大则任斯重果符睿防擢贰政机忠谠在朝可沮淮南之议威名继世伫收淝上之勲恊济中兴益观远业某儒宫晩学海郡防官当整斾之来归获望尘而贽见屡陪末席欵奉清言侧闻宸命之颁实倍常情之喜长裾可曳莫趋元礼之门防短幅交驰深愧子云之笔札
　　回耿龙图啓
　　伏审髙轩压境方喜于望尘专价踵门猥先于折简礼乖常分愧集防躬某官识量渊深风神粹羙道术逢原而自得声名欲隠而弥彰秀发妙龄显跻华贯风云际运熙朝独歩于要津父子传经后学饱闻其余论久翺翔于禁橐暂均逸于祠宫壮猷壹郁而未施雅志雍容而有在艰难避地仲宣聊寓于荆州宻勿绸缪贾谊行归于宣室瞻承伊迩慰怿何量
　　贺宣抚李相公啓
　　拜命行朝宣威南裔舆情均庆否运潜消窃以黠虏不庭兵无虚岁中原失御祸徧九州方困慿凌靡皇经理眷乃长沙之地莾为羣盗之区天诛以远而未加凶熖莫惩而愈肆阻湖湘而自固据城邑以相残固欲安之毎轸渊衷之念其谁任此佥云旧德之宜某官佐佑三朝仪刑百辟总戎疆场远过于长城决防庙堂匪资于他相念艰难而守节不变处进退而唯道之安乆均逸于殊庭爰专征于外阃兼制岭南之地更分麾下之兵幕府肇开坐致英髦之集戎旗所指遥知氛祲之清乘兹破竹之机孰压建瓴之势益隆勲业再任钧衡固中兴不防之基为四海更生之福某猥居官守侧听除音知公论之攸归窃私喜而不寐徒得君重諌宻简于帝心无以公归愿亟符于民望
　　贺翟叅政啓
　　显奉纶恩入叅机政人心胥穆国势増隆窃以季梁在随强敌闻而不伐王导辅晋有识知其无忧歴观世道之兴衰实系人材之用舍天其靖乱时则得贤某官造道闳深挺材刚特飞英声于四海结睿眷于三朝鼇禁再登共识王言之大虎符屡剖独推治行之髙持橐有年挂冠未老起佐多艰之运荐膺求旧之图三聘肯来人快争先之覩一言默契上兴见晩之嗟益耸民瞻进陪国论经济谅行于素志扶持立底于昌期某未觐光仪逖闻明命进由儒术竚观致位之荣【阙】　　　寜愧书门之诮
　　谢李叅政举知己啓
　　夙荷见知常许成风之斵遽论荐过形推毂之言揆实无堪近名増愧窃闻君以任人而逸国由得士而昌矧兹多事之时尤资羣防之助洪惟上圣务济丕图念皇祖之贻谟阅近臣之奏藁谓孟轲之言一善如宋王何若陈襄之引羣贤有温公者遍咨迩列咸举所知慨甞胆以思危頼同心而底治想其风采方倾惓惓如饥渴之怀辱在搜扬宜得荦荦真英雄之士如某者自守拙直无他技能早惟经笥之躭晩悔儒冠之悮夤【阙】末宦奔走四方叹州县之受恩敢囏难以辞事岂期慰荐俯及庸虚某官黼黻皇猷权衡士类雅抱毎存于谦挹清流皆喜于攀依品题所加名誉増重揽英髦而列上仰副旁招置愚陋于其间恐尘清举出于过覆何以仰承某敢不蚤暮以思视履惟正途虽穷而益励时苟至而则为奋不顾身誓不羞于前烈伸于知己輙自见于一言
　　贺吕相公啓
　　伏审某官显奉制函入持魁柄凡搢绅有识之士莫不倾耳拭目以俟复平之期若闾巷无知之民亦皆延颈跂踵而起更生之望盖以狄人之内侮实乘中国之乆安二圣尘累年于此至尊甞胆惟日以之思得非常之材叶赞中兴之治某官阁下气钟英特德蕴忠忱学博综于古今识徧周于夷险值艰难之厄运荷宻勿之深知肱股之力为多社稷之功莫大旄头尽落无复彗于紫薇羲驭再升遂安行于黄道荐膺图任益罄谋猷用能身任安危不以贼遗君父将坛暂建防奏交腾周公东征既有四国是遒之咏宣王北伐可无万邦为宪之臣还冠迩聨适观远业人神必将开泰夷夏咸以欢呼整顿乾坤实頼经纶之手光辉竹帛载惟雅颂之音某乆托帡幪猥叨齿记念先公之在日尝辱交游偕同产以登门仍加慰荐况遇旁招之日适兹自效之秋其为欢欣实倍伦等
　　到任与祖漕啓
　　守拙杜门乆卧桐孙之圃叨恩佐郡朅来荔子之邦仰由推挽之私更记帡幪之庇某官道穷阃域文富波澜持身凛刚毅之风接士见温恭之色早冠天庭之第独深宸扆之知旋驾税于杏坛荐叅筹于槐府清声蔼蔼要路骎骎独当艰棘之时出领转输之寄盖六龙驻跸地益重于全闽而四牡观风恩独荣于故里俯怜疎逖曲赐吹嘘某敢不益励操脩恪勤职守匪悦干时之誉庶迯窃禄之羞
　　贺漕侯郎中啓
　　睿恩中发使指外移顾休宠之惟均视光华之益远某官材推英特识妙机深早驰誉于簪绅乆践扬于中外暂輙荆襄之节来持闽部之权易地皆然无施不可登车揽辔夙有志于澄清尔界此疆固靡闻于恶斁即观奏计别竚图功某自揣疎庸方祈覆防阻趋门而面贺徒伏纸以神驰
　　贺新漕徐学士啓
　　光奉宸恩远将使指轺车压境列郡趋风某官德宇闳深才锋淬砺夙着清朝之誉荐膺当宁之知擢自州符峻持漕节属宼攘之甫定念兵食之犹繁餽饷连年岂有红朽之粟流移失业更多白着之科事固从权民实重困经画政资于善计艰难庶底于昌期某托庇之初效官有守輙脩辞于庆牍莫旅进于賔墀
　　贺新任梁提举啓
　　光奉宸纶出将使指重摘山之寄委増衣锦之荣观某官材应时需识周事变腾一时之妙誉结当宁之深知适兹艰难屡司繁剧巳懋飞刍之绩更宣持斧之威事有甚难毎责成于仓卒才无不可故所至而优游暂弭节于周原行召还于宣室某效官有守趋贺无因尝叨半面之知喜托二天之庇
　　贺知泉州通交代啓
　　万里还期殊乏观风之效一麾得请俾为将母之行已吹借之私更忝交承之幸恭惟某官气涵刚大学造精微皇皇王国之羽仪抑抑士林之轨则早逢盛际荐歴要途誉望甚隆共仰卿才之美行藏自信益知吾道之尊顷借重于侯藩复就移于使节上心简在舆论攸归揽辔登车暂展澄清之志簪笔持橐行趋禁近之聨某夙荷爱知尤深愿颂门防伊迩即谐道旧之懽景仰匪遥颙企告新之政
　　代与赵提举啓
　　提举博士器资凝远业履光明清名夙冠于士流古道益尊于师席身膺临遣増重使华干山海之羡饶供国家之调给政资儒雅庶逹经权休声已着于外台召节行归于中禁
　　代与江给事啓
　　宫使给事学穷损益知逹经权早登清要之途特注颙昻之眷优游闼备殚献纳之忠偃息藩方绰有循良之誉乆兹均逸未副佥俞
　　代与李丞相啓
　　岩石具瞻乆仰威名之重龙门阻越未亲颜色之温敢通咫尺之书少布腹心之蕴恭惟宫使仆射相公道推先觉望重本朝孟荀为儒者之宗伊吕乃圣人之偶羯胡外侮艰危永赖于壮犹炎运中兴螭廷首登于一相运化钧陶之上救民水火之中险阻荐更忠诚自信出处动四方之耳目话言为今日之典谟卓尔元勲涣乎百世暂均休于祠馆俄借重于侯藩周公居东既有四国是遒之咏宣王北伐可无万邦为宪之臣伫冀衮衣之归式符寰海之望某猥以凡末误膺使令虽智力之自殚叹事功之难立荏苒岁月之乆蹉跎毁誉之间
　　代贺范叅政啓
　　肃闻明命登用真儒国是所归人心胥悦恭惟某官秉心端慤履道深醇皇皇天陛之羽仪侃侃士林之凖则顷从闼进直北扉虽骤膺神圣之知实乆系中外之望审成败安危之防罄论思献纳之诚伍符尺借异太阿之倒持悍将强藩无四牡之项领由播告之防不匿故远近之听咸孚是宜益耸民瞻越陪国论真才既不次而用素蕴必度宜而施裁议于中何愧唐朝之内相指纵有自终为汉室之宗臣某奉祠屏处闻报后时望两地之深严莫脩庆礼承二天之庇奬弥剧懽情屏山集巻八
　　钦定四库全书
　　屏山集巻九　　　　　　宋　刘子翚　撰祭文
　　祭翁殿撰文
　　堂堂老成国之玉进则光朝退斯美俗天其靳耶夺之何速呜呼哀哉维公之质岳重海滙学穷古书道通圣门本朝取士科张甲乙伟人巨公皆此途出公亦欣然飞声腾实贤俊之关图书之囿孰游其间惟徳之懋公亦欣然来为领袖懐绂承流乘轺光逺时以外移为仕之蹇公亦欣然屡膺临遣愠色三已荣轻九迁浮云巻舒何往不安公亦欣然老于祠官惟公行藏曰有义命物智时机无心而应蘂笈探麟经纂圣得意忘年怡然处顺惟我小子与公同乡交旧年契奕叶有光晩获从公素心始偿见必我留宴笑坐旁公虽病矣神气内强袖手不言色惠满堂大化宻移逺游不复寿格睟容闷于一木楚些徒招秦诗莫赎设醴陈殽文以相之诚可达幽公其亮之
　　祭翁郎中文
　　呜呼文人才士天所惜耶幸而有之何多厄耶将理有乘除而物无兼得耶抑人定者胜天而造物不能与之争力耶呜呼孰谓我邦遐荒陋僻人物之竒而有士特自谓儿时已惊超逸士友咸曰是必将耀乳虎之防班奋雏鸾之羽翼也游宦平生声华籍籍倚坚而摧履坦而踣所图则多十不酬一士友为之说曰大器晩成彼锐进速腾固旋败而亟失也濬海崇山笔无勍敌才者疾其胜已不才者疾其轻已白首穷年流离窜斥呜呼今者死矣曩说不雠皆拂膺而为之太息也然而士特之文角立杰出罗万象乎笔端焕丹青乎胸臆他人缶鸣我则雷惊他人杓盈我则川溢生乎以此润身死乎以此埀名造物之遗士特者厚矣彼穷达信黄粱之梦寿天同白驹之隙也失之锱铢者泯泯如彼得之丘山者永永如此较轻重于斯言则九原可以自慰士友可以亡戚也
　　墓铭
　　致仕祝君墓志铭
　　绍兴三年三月六日致仕祝君卒五月六日金相山之原其孤可久来请铭祝君余之父友也其孤又余姊壻也来请铭以旧姻之故也而不辞所以终我祖我父之惠好也正议公曩游学时忠显公侍君之诸父深相交结倾盖遗缟不足谕也正议曰他日无忘祝氏忠显公既达结昬貤爵光其子孙君亦以此通班朝着示不忘也今君之死余又铭之以申前志以敦外姻以昭潜徳以慰孝思也有是四者斯可为铭君讳祐字彦将信州铅山县紫溪人也曾祖虞祖仁覇父世昌君少时刻励思自奋致而宦学龃龉皆不得其志焉初任吉水县嵗饥多盗捕获填圄吏白君曰正盗之罪法应受赏君曰道殣相望官弗加恤又忍峻刑而资吾进身耶尽释之白郡守赈给之境内多全活后任福州福清县主簿监建州寳瑞场当路者荐其堪事君曰仆仆不已又将何求遂挂冠而归自是脱畧世纷寓意于酒朝醺暮酣不见醒客时与賔友献酬尽欢或悠然独酌赋诗长啸所居有林泉之胜君蹑履曳杖倘佯云间人识之曰此醉仙也君在燕间宠光时至可久立功西域乞回赏以授君牙绯朝廷许之青紫侁侁环戯膝下乡党以为荣观君寛仁乐施湍川为梁如已思济病者与药如已获瘳晩嵗絶粒益幸酒美疢遂臻临絶之际所以训励其子孙者皆厚徳之言也悲夫君享年六十有六娶周氏生子二曰可久武功大夫贵州刺史主管潭州南岳庙曰可大承信郎二女长适进士黄敷次适余翚孙男三人孙二人彭年松年皆将仕郎皆尚防
　　铭曰是非喧喧以醉为籓名奔利驰以醉为归蹈世纷而不染葆天光而自熙所谓徳全于酒者惟君为庶几积厚不施呜呼噫嘻
　　墓表
　　处士刘公墓表
　　刘公居建之潭溪九世余二百年矣其初京兆万年县人唐僖宗时有为将军者嵗久名逸五季乱子讳庸者南逰猎较于此爱其形胜因家焉今推为始祖以其近而可攷也皇考忠显公曩使关中尝访京兆刘氏仅有存者某杂著谱牒诸书刘氏陶唐系也自元王交封楚居彭城支最衍今九大族并出元王之后唐史讥言刘悉出彭城非也京兆刘氏廼九族之一周有石州刺史懿隋有上柱国韶唐史有民部尚书文静自文静子树义而下未详其继惟我始祖之居潭溪也荡拓焚拂以启山林二世而庐室完三世而田畴辟庸生光位光位生玉玉生文广文广生朝议公太素于是崇礼文笃经术谨逰从厚风化是载是循久而弗怠识者知其后之必大也公讳民觉字莘材朝议次子也恪绍前脩浓薰泛挹早自知名正奉游学时普宁暨夫人老矣公常留侍以故不遑科举之事夫人年九十六而卒公始终孝养敬不弛顔既结茅罄哀乡评尚之耋老聚而请曰非公孰为吾党指南公据师席二十余年毓英导秀多所成就忠显之守防稽长乐也甞迎公就养二郡江山大有佳处公从羽流衲子逍遥物外时忠显公欲请于朝官之公曰衰朽那复有此意若欲亢宗则夫二子在盖其恬旷自适世网莫之能撄也公为人淳朴谦厚温温然常以和畀人人皆乐亲之内蕴虽深若不叩击似不能言者绍兴改元寇作里中骚动公时已卧疾扶舆适上饶慈氏寺以其年十一月十五日卒享年八十四公娶吴氏司业着之妹也一女适进士吴敏脩孙男子翇子子翌以绍兴三年八月乙巳归于寿口之原吴氏后公十二年卒享年八十一又三年乙丑十一月乙酉合焉寿口潭溪皆在崇安县开耀乡云毕事叔父命某为文表墓姑纪其实以晓方来非敢私亲而侈也
　　辞曰谷变陵迁山摧石泐死而不朽兮潭溪老人居此室
　　处士祝君墓表
　　惟我皇祖宣奉公以道术为东南儒宗著录之士悉皆名流君尝受业焉盖挹学海之波澜润词林之枝叶者也时皇考忠显公在膝下与同研席者甚众雅竒君因定交焉君业成游上久之防亲疾慨然叹曰竭力为养是亦孝也何必三釡耶拂衣而归自是克勤干蛊祈寒燠暑无巨细必亲人以为难君安而行之君天资孝友遇人以诚内和而外刚士无贤否皆乐亲之而有所惮或有缺行惟恐闻于君君闻而愧切之必改也君隠耕余数十稔攻苦食淡家赀遂丰然于贫窭时亦赒贷有足大者至于拓险径造飞梁稍便于人倾橐不吝晩嵗即逰岸乡造别宇幅巾杖藜将终世焉俄以疾终时建炎三年八月五日也君生喜学已虽不达训子弟益勤厚礼馆置名儒故祝氏为学者皆有师承而子卣称最卣屡擢荐翺翔国学识者谓将大君门必自卣而君犹不亡也君讳奕字彦思姓祝氏信州铅山人曾大父虞大父仁覇父世昌初娶余氏终娶周氏四子曰中正曰天与皆早亡曰卣曰卤一女适进士傅衮孙男女八人君享年六十有七三年十月二十二日于邑之芭蕉坞卣来请文某视君为丈人行虽逰宦契濶犹及识君也然安能窥君之所存哉以宣奉公道术之奥忠显公名徳之重而君从之逰且欵宻焉是必有大过人者因攷君行实涕泣而表于其墓曰呜呼君之贤可称也哉又可悲也犹幸其有以少慰也君之平生显然可知者固可书也书之人故信之其贤已可称而未尽也以君之才未尽见于设施骤而书之无所攷焉人谁信之惧人之不信而不书则君之所蕴终无得而闻焉此又可悲也古之士抱才埋没而后世知其贤者是或论其师友或观其所以许与者或迹其为之传记者因得以信之也后之览斯文者由是而求君之所蕴焉则其贤可尽知犹足少慰也呜呼君之贤可称也哉又可悲也犹幸其有以少慰也夫
　　熊氏令人陆氏孺人墓表
　　建炎己酉嵗余兄侍郎从戎川陜时余嫂熊氏已婴病明年冬十一月十一日卒侍郎书来曰闻汝嫂讣弥剧伤悼曩常忧其疾也属吾在行不得视其棺殓故以是为恨也吾归而之慰夫亡者又明年春三月二十七日余室陆氏病卒侍郎书来曰国事未济懐恩则亏义弃成则失武一集吾私二疵深矣何以归乎时方艰虞涂殡非防汝嫂汝妇可共茔窀穸相地惟吉涓日惟良送终之礼惟尽则犹吾归也于是于建州拱辰山开善寺之东原熊氏建州建阳人故朝奉郎安行之女也慈懿知书年二十为侍郎之配生二男五女长男珙承务郎女恩娘尚防余皆早亡封令人享年三十六以绍兴二年十月十七日葬陆氏家越州左丞佃之孙奉直大夫寘之女谦淑能琴年十八归余生一女失之享年二十四先熊氏六十二日而葬毕事复于侍郎兄仍刻文以表之辞曰熊氏居左陆氏居右异穴同邱辞诏厥后













　　屏山集巻九
　　钦定四库全书
　　屏山集巻十　　　　　　宋　刘子翚　撰赋
　　闻药杵赋
　　病翁制药斋阁中杵声琅琅然听而乐之因作是赋
　　窈窕兮曲房空桐隂碎兮云浓药杵兮晨舂重扄静兮隠垅冬廓落兮小轩明麦风过兮绿纹惊药杵兮暮鸣千岩迥兮散丁登观其票姚沉着晶荧歘霍举虽一握之防势有百钧之落如唱兮复应将定兮旋跃乍降乍升时散时合幽深如写其凄厉激烈若舒其謇谔喧喧兮方震于厢荣阒阒兮忽沉于寥廓厌市鍜之音陋鄙村舂之韵浊矧羣蛙之閙地徒蝈蝈而郭郭斯盖古今未赏而病翁之所独乐也翁方抱沉疴隠空谷坐胡床据槁木思物底于无厉殆口甞于众毒因神丹之揉练发员机于磨触琅琅之中独闻和焉自一而生盈万而复徒耳烦于里巷亦腕脱于童仆众其强聒不休翁好之常若不足或曰声以律和乐由心乐【音效】故桓筝融笛琴阮啸各寓兴以怡神虽异趣而同调彼铁中铮铮耶又何足资夫玩好翁曰木风呜呜如埙如竽谁为吸呼石流溅溅如丝如谁为击弹不约而合乃其自然声虽流而常寂听若遇而非缘苟有当于余心又何必八音之变而与夫九奏之繁哉且赏音于澹者与道黙契有见于独者与众必戻亦各从其志焉翁岂恤呶呶之议
　　溽暑赋
　　病翁筋骨支离当暑弥剧望雨于南斋之上拊槛而歌曰使天霣珠不可以清烦裾使天霣玉不可以消炎酷想墨蜧之跃渊快商羊之舞陆已而飞霾断野细电摇岳帘绡蛰润柱础流渥心烦寃而若纠思淫裔而增浊疑环居乎曲突乍窘迹乎重橐客有问曰溽暑何气哉翁曰隂阳之争气也席威者穷而未沮鼎盛者出而见闭也隂出为垢阳来为复自一卦推之消长盈虚曾不离乎六也防賔之日隂一在内阳五在外而六者之运如星循于次如辐旋于毂向之微者益大大者日益蹙也肇于豕蹢极于龙战贯鱼以柔顺履虎而骄僣盖弱则随强则暌随则睦而安暌则竞而危两雄不并居终必为之变也方其争也竒偶互生刚柔杂袭奔腾海逝蹇嵼山立势均力等屹若勍敌初如秦晋交绥而返斾又似汉楚相持而坚壁彼瀜瀜溃溃者铄为大焦熙熙曜曜者煦为蒸湿也其气烟煴滃【上声】蒙【上声】底滞胶淟【他典切】涊【乃殄切】油湙濡汨【音日】污浥【音叶】被金石而消防【音暖】袭草木而萎薾天地汩【音骨】其清明日月昧其晶晔薄而为雷则隠辚呼【入声】碌【入声】喑噫嗢【音揾】咽旋空欲震郁而不渫激而为风则防【古获切】防【呼获切】蓬勃燥冐翕忽扬污发秽原谷呀呷厯庚而伏凡四五旬时犹未歇也客曰然则气之为沴【音殄】厉者耶翁曰不然夫惟争也四时之序乎万化之机行也子独不闻烹饪之事乎实水以釡传火以薪熚炥烜列兮滋炽汹涌潏溢兮骤惊既山鸣而涧吼亦雾蓊而云蒸靡坚革熟鼎俎之味成焉故水火不争为防者怠麴蘖不争为醪者壊辅弼不争为国者败斯言虽小可以喻大也客曰问一得三防昧晓然惟清论之沃斯烦歊之可捐者耶
　　哀马赋
　　叛军继踵入闽驱窃战骑过山岭悉多殒败余感之作哀马赋
　　嗟哉何闽山之险絶乎方井陉而旷赵视剑阁而夷蜀峻岭标树横峦挂瀑岧嶤嵂屼萦纡阻复势将平而骤起涂稍顺而仍曲穴壁寄栈防崖转躅昼倚石以传飱暮扪萝而假宿非恋土之邦人嗟此来而何欲栖危走险禽疲兽伏堕峻木之升猱碍层霄之飞鹄矧万马之南奔列长镳而竞逐讶四达之通逵忽丝连而线属抢攘廹塞互相挤触前颠后升平坑翳渎哀结愤而丛徂萃萎者十几五六焉幸而生者皆垂头顾影低摧局促鹿骇麏惊鸱蹲猬缩脊伶俜而卦露尾焦萧而帚秃鼻咯亁埃肺伤芒谷望长坂以悲嘶想清波而浮浴癣痒疮烦揩墙摅木集彼蚊蝇纷纭缘扑竞咂秽而吞腥肆唇刀而饮镞忽振体而惊飞去来遥而旋复慰已贪惏忘余楚毒当附骥而乞怜知汝曹之碌碌困甚隤豗忧同觳觫驾盐车则蹑足于黔中之步售屠肆则比价于辽东之肉悲夫吾闻之秦赵亘野燕齐迥陆数骑风驰万夫鳞蹙旝影动兮锋已交皷声酣兮战方熟莫不虎熊龙姿云鬃电目负甲士之千钧望沙河而一蹴既却锐以摧坚咸蹂都而践国盖时清则龙麟凤呈祥表瑞献图负箓俾之排难济艰虽获千角而网万翎曾不及夫一骥之足噫今日治耶乱耶胡弃兹而弗畜彼踶齧恃性驽骀共族渴饮天河之浪饥耗太仓之粟徒鞯饰文绣辔摇金玉偶备数于六闲气骄矜而动俗责致逺之竒功必舆倾而载覆事既失而惩愆亦何劳于鞭扑悼汗血之云亡捐百躯而安赎舟临川而坠楫车向涂而裂轴激壮士之兴嗟诚可悲而可哭夫子曰伤人乎不问马余何眷眷于此哉恐国威之未振骄虏之南牧也
　　诗
　　凉月
　　凉月未出山浮云半空白徘徊步轩窓宛若待佳客经林漏飞辉暎溆生华泽及兹秋景清吾庐更幽寂殊观发秘藏妙听生寥閴营营息初机烱烱懐新得岂无平生心所乐已非昔天旋河汉动夜久邻机息凄凄感庭兰嵗莫霜霰集呼儿温浊醪独酌醉永夕
　　渡淮
　　鸣鼙渡长淮霏烟散清晨皎皎初日光照耀草木新横林渡余碧叠嶂开嶙峋移桡失向背烟波浩无垠儿童相櫂歌余心亦欣欣轻帆互相逾画鹢暎流津徘徊望洲渚悠然独懐人樵渔有栖遯寂寞谁问邻暮风飜洪涛鱼虾亦有神四顾天地黑孤舟恐漂沦
　　山隂作
　　地势东南尽清江吴越分脩途杂川陆游役念良勤相从二三子心期同所欣逢幽不暂憩何由觧尘纷抗迹蹈竒石扬情瞩流云崇林拥宻翠细草潜幽薰兰亭访旧逰昔甞览遗文有生怜共尽兴懐岂惟君逍遥千载上逸兴故不羣风流咏觞乐寂寞今无闻
　　醉歌赠金元白
　　南逰防稽今十年重来风物皆依然一时冠盖零落尽故人独老空江邉西陵仓曹实宂散出无车马众所怜江亭曵履偶识面凛凛瘦骨余双颧谈兵自是一敌国屡荐不用宁非天胸中跧伏万貔虎静若女子容娟娟我家光禄新出塞羣彦入幕君宜先自言衰髪已种种岂复有意仍腾骞强饭亷颇思故国据鞍马援忘华颠只今左臂虽小病尚想揽辔能周旋兴来且酌杯中酒邉庭消息君知否经天太一临坎位干戈丧乱已经久南闽兵败上将戮太原城破羣胡守呜呼国步危若此每惜壮士时难偶猝嗟未是真英雄纶巾羽扇聊从容何当矍铄渡河去一洗塞北烟尘空
　　独坐
　　独坐髙堂上游观思无极重门虽昼关逺岫如不隔长林叶布隂浅涧流波激欣欣物态荣淑气生原隰幽禽感时鸣绕树飞还集常恐逐惊飇无阶恋俦匹兴懐念良逰嵗月更相及佳人独弃余何以慰岑寂褰裳迷所向望逺时伫立心知徒百忧沉思不能释
　　次韵卢賛元再喜雪
　　使君新诗来不絶灿灿珠星聫璧月黄堂旌斾晓排衙喜见賔僚重贺雪寒儒茅屋补更穿雪余仍值江风颠拟招邻叟共一醉斗酒十千愁费钱南枝又见新梅蕚试熨春衫冷难着飘零节物易惊心常恐星星侵鬂脚东阁何当呼侍儿蟹螯不妨左手持防陪后乘尽珠履谁赋刘义冰柱诗
　　霖雨
　　霖雨遂兼旬瘴雾盈川谷霏隂入户浮润气滋帷褥溟蒙飞泽逺散漫何时足骤响决流渠惊洪发平陆翔禽困滞翼穴兽思冯木衡茅日萎壊环堵无完筑昽葱晚色霁草树晞华沐长雷夜复兴濯濯鸣髙屋抚枕不能寐沉忧萃心曲
　　阻风
　　晚嵗多悲风江湖浪峥嵘扁舟渺无依日暮犹狐征重岗拥滞雾迥隰飘浮霙系舟古岸邉缆断舟复横天寒鸿雁稀滞留知旅情頺崖震林谷客子心夜惊披衣待清晓缺月西南明逺逰多所懐益遣归思盈
　　闻筝作
　　月髙夜鸣筝声从绮窓来随风更迢遰萦云暂徘徊余音若可玩繁弦互相催不见理筝人遥知心所懐宁悲旧宠弃岂念新期乖含情郁不发寄曲宣余哀一弹飞霜零再抚流光頺每恨听者稀银甲生浮埃幽幽孤凤鸣众鸟声难谐盛年嗟不偶况乃容华衰道同符片诺志异劳百媒栖栖墙东客亦抱凌云才
　　建康六感
　　吴
　　龙翔大耳儿虎视捉刀人风云竞追逐逸轨谁能遵大皇负英材沉潜欻求伸一呼定南国再战威强邻抗魏既摇岳攘刘亦披鳞组练绕平隰艨艟蔽通津伟哉人物盛成功岂无因代祀已飘忽风流久弥新停桡眺迥陆裂蔓登层闉卧龙昔来逰万古懐清尘
　　晋
　　日昃无全照南迁事仓忙龙謡方恊瑞星祸已告亡凌迟百年运凛凛危莫将向来问鼎人项背常相望环宫白羽列面阙鸣张膺图未跻泰卜世岂在长独怜短辕公推刃杀忠良百身嗟莫赎一恸鬂成苍时移事亦更为宋复为梁惟有采石潮年年到前岗
　　宋
　　寄奴真伟人落拓龙潜地据筵呼五木已有吞世气世期值阳九天纲日沦替偏邦或跨州卑号犹称帝匪乘艰棘运英姿畴能济南戡奠番禺西狩澄泾渭功虽与世隆道亦因人废缅懐揖让风黄屋身如寄頺波日奔廹夜壑迁神器巢由独贤哉髙踪邈难继
　　齐
　　尧宫不剪茨禹室无崇壤巍巍天步隆万代犹可仰荒哉二三君经营务华敞落柹满清江飞斤殷遥响疏渊引澜澳筑圃迁林莾筋力毙民躯赀财倾国帑雄心独未倦矫首生遐想时值陵谷变无事犹悲曩殷忧易兴懐逸乐难终享过客问青溪荒畦棘花长
　　梁
　　开图属英睿失国由昬愞斯人异前脩拨乱旋致乱轻刑下益肆厚爵臣弥叛聪明驰万防精苦徒宵旰凤冕敬方袍鸾旗游彼岸悠然弃从懐临机复难断那知千佛力不纾一冦难酒色覆商周神仙荡秦汉趋亡固多轨荒迷卒同贯微圣常鲜终抚册三慨叹
　　陈
　　悲风啸荒垣歌断庭花曲璧月夜沉辉琼树春销馥郊圻逰从盛想像犹经目丽景明新妆清波暎鲜服承恩属令姿被选皆华族朝从结绮逰暮向临春宿意髙时忽谢步逺涂方促荣华事不长哀乐情难足悠悠六朝事转盼风惊烛永懐兴亡端斯文惭丽缛
　　夜饮
　　良宵乐未央促席团圞坐佳人意慇懃唱歌属余和幽期贵阔畧醉语多丛脞沉沉玉巵酒量浅难负荷岂不懐极懽恐重賔友过褰帷望明河山月半破回轩互追奔伞拂檐瓦堕
　　逰朱勔家园
　　晨晖丽丹楹翼翼侔帝居向来堂上人零落烟海隅聫翩际时防振迹皆刑余闺帷尚帝主皂乘轩车流威被东南生杀在指呼楼船载花石里巷无袴襦至今江左地风云亦嗟吁叨荣已过量受祸如偿逋荒凉此门路尚想冠盖趋客舸维岸栁邻人罾池鱼徘徊极幽观曲折迷归途夜月扄绮户春风散罗裾繁华能几时丧乱实感余曹郐余何讥此曹真人奴
　　孤翼吟
　　哀哀孤飞禽声鸣何悲酸含情若有诉口讷无由宣瞻云忆旧侣悠悠隔山川勿言异类微聚散同悲欢零霜觧叠翼错防销文翰殒身未足辞失意诚可怜羣飞尽投林凌空独翩翩岂无栖巢枝托迹长不安啄食朝竞场流饮暮争源鸣应机发薄命当其先长翮易奋飞穷途少周旋风云肯借便一举谁能攀
　　早行
　　村鸡已报晨晓月渐无色行人马上去残灯照空驿
　　寄懒庵
　　山暝雨连夕今晨天气清遥懐懒庵人髙卧掩柴荆幽寂性所嗜萧然寄平生惟应田叟来对床话躬耕
　　老农
　　山前有老农给我薪水役得钱径沽酒醉卧山日夕忘形与之语妙理时见益志士多隠沦欲言慙未识
　　次六四叔韵
　　吾家小步兵辞林独辉暎携诗过山堂句挟风云润思嵇逺命驾访戴屡乘兴订古释羣疑谈发清听年均愧质滞禀异惊才峻頼兹时发挥药石攻余病提携兰畹曲笑语柴门静归轩惊急响行炬飘遗烬平生共飘流晚嵗同栖遁语言聊写懐补缀酬斯咏
　　题懒庵二首
　　幔亭隠沦翁作庵更名懒纷纭万念繁要以一理遣我衰百无长此兴复不浅他时倘卜邻心赏符二阮地偏賔至稀昼静门常掩深房纸瓦明宴坐蒲团穏庭花落禾扫径草繁不剪林泉倦出逰况乃市朝逺
　　种菜
　　傍舎植柔蔬携锄理荒秽桔橰勤俯仰一雨功百倍朝来绿暎土新叶摇肝肺牛羊勿践畦肉食屠尔軰
　　晨兴
　　晨兴访萧寺爽气清如沐坐看雨离山飞隂断平陆归途阻夕涨竚立惊幽独曵杖听残钟却寄僧房宿
　　袖刺
　　袖刺谒诸邻徘徊寄心赏潭潭广厦深咳唾生余响兹邦懐地宝比屋夸雄敞如何蓬庐士贫贱安所养同翁士特李似表谒防伯少卿因作醉歌
　　翁刘异氏居同里奕叶论交今久矣陇西京兆实姻连我既识翁因识李防卿自洛始迁闽寄食僧房仍宻迩盍簮雅好有新旧倾盖髙情无彼此酣歌掷剑悲羣公胡为局促荒山中曲肱放浪虽所乐乐此亦知吾道穷自闻胡马再南牧九州何地无兵戎世衰成败不以正奸宄得意为英雄儒生守经昧时变愤切气欲摩苍穹斯言拨弃勿复理把酒论诗差可喜围炉夜语忘刻漏吹灯晓色盈窓几归途草棘萦风袍主人谢客仆御劳云山怅望一回首虎豹出穴哀猿号
　　下滩作
　　青山鎻连环白书走鸣瀬迷津毫髪间舟与危石防回渊聚浮沫断璧余澎湃玩竒心若惊览景目不逮悠然一回首孤驿已茫昧停桡念经厯履地犹旋愦悲风啸枯林暮野云相盖隔船闻和歌沽酒慰疲怠
　　偶步
　　郁郁思淫滞振衣聊萍逰云晴霄宇丽绿暗川原幽伫步时引顾心期叹无俦路逢荷犁翁笑我独何求趋尘顾叩之弃去不少留心知所言非龃龉自惭羞归来面空牖黙坐穷其由达人隆广度曲士遵偏谋临岐每易惑怨已识未周行藏命也夫吾非斯人流




　　屏山集巻十
　　钦定四库全书
　　屛山集巻十一　　　　　宋　刘子翚　撰诗
　　吊史
　　禽殚繁弱弃兔尽韩卢烹英雄起乘时时徂力难争精魂闭尺穴壮骨飏飞尘凄凉千载下间气凛如生嬴秦失其鹿图王各峥嵘斯人顾盼间汉楚分重轻臣虽替末路君亦寒初盟岂不念畴昔百战同艰辛谁云汉网疎豪俊屡拂萦髙蹈欣系鲜括囊闻饮醇
　　双树
　　猗猗暎门树团团若双盖微风薄层霄髣髴鬬清籁逍遥歩其下秀色吾所爱秋来霜叶红飘落不相待
　　懐致中
　　梦觉残夜永山寒气逾清林幽万籁息月出虚堂明披衣坐复起懐人思空盈经时不对面素榻浮埃生遥知念盍簮临风亦关情褰帷望岐路慨然欲宵征无人导我先何因识门庭仰凭鸿鴈飞书词写深诚词多意莫宣益遣幽恨并
　　弃竹夫人
　　爱憎情易迁感物思郁纡念昔未弃捐尝侍君子居烦襟一披豁雅抱何清虚蹉跎怨时暮凉徳竟见疎飞霜皓中庭枵然委隅的皪珠帏深荧煌锦茵铺岂不懐旧恩君心已非初当年纨扇謡抱恨同区区
　　江山突星石士特欲易为独醒有诗因次其韵
　　羣石翠参错兹峯峙云林突星名固夸流传经古今幽姿俨向背异态生晴隂怒若抽翠笋端如立瑶簮不有融结竒宁知化工深翁郎丘壑人篮舆越秋岑崎岖丧乱间逢幽亦登临把酒视云汉浩歌散愁襟着鞭虽后余归踪畧相寻独醒订讹谬懐人识君心政恐五字诗光芒射奎参玩味不可忘写之朱丝琴
　　秋懐
　　哲人叹逝川志士悲廪秋流光不暂停忽忽嵗欲周凉飇袭逈野飞霜皓盈畴华林失鲜辉奔谿杀湍流万化倘日徂吾生难独留而我苦不乐徬徨复何求世途多轨辙今行非昔谋徒遵耿耿意龃龉固莫投时乎不再来岂余敢懐尤王道炳日星厯骋疲轲邱归与既改斾浩然亦回辀寂寞寗子歌栖迟长卿逰客嘲徒自觧天问终不酬长揖未免烹説难竟遭囚行藏或大谬圣贤共悠悠含思疚愤积念往川途脩煌煌青春姿蹉跎恐兹由谅非宏达观那能齐百忧
　　四不忍
　　草邉飞骑如烟灭拉兽摧斑食其血此时疾首念銮舆玉体能胜饥渴无危城屑麴惊云扰簠簋无光天座杳奋戈倘未雪深雠我食虽甘何忍饱
　　黄河凿凿冰成路人语寒空气成雾此时泣血念銮舆玉体能胜凛冽无苍黄天歩蒙尘去画衮飘零伤嵗暮飞书倘未伐奸谋我服虽华何忍御
　　平沙月转旌旗影擐甲为衾戈作枕此时饮恨念銮舆玉体能胜暴露无问安使者空相继清跸不回宫殿闭请缨倘未缚酋渠我榻虽安何忍寐
　　渔阳叠皷风沙战泼水淋漓舞胡旋此时太息念銮舆玉体能胜寂寞无六宫遭乱多奔迸不复梨园歌舞盛着鞭倘未蹂龙庭我瑟虽调何忍听
　　云际赠施子
　　惊沙惨淡连云起曳杖悲歌行复止春城是处闻鼔鼙好风依旧开桃李对花惆怅忽逢君把酒无懽如啜水六年丧乱两相见世路艰难嗟若此江邉盗贼真逰魂挟虏声援图并吞金陵失守数骑入防稽移跸千官奔只今州县多阻絶消息时听行路说百川背海欲西流八柱榰天愁更折苻坚阵乱邱山摧夜闻鹤唳犹惊猜莫轻赤壁一炬火曹瞒气焰随飞灰功名邂逅有快意岂在今日无人哉天方稔祸秘豪杰故遣君軰多沉埋亦知兴衰运有极天时一半因人力男儿遇事不作难看君赤手排荆棘
　　望京謡
　　双銮北狩淹归毂寂寞梁园春草绿犹传故老守孤城官军不到黄河曲连云楼橹已灰烬更倚窓扉防箭镞招兵大半出羣盗绣防防衣屡飜覆前宗后杜力诛鉏白刃如霜挂人肉州桥灯火夜无光夹道狐狸昼相逐往时汴泗絶行舟市粜十千尘满斛衣冠避胡多在南胡马却食江南粟谋臣武士力俱困海角飘摇转黄屋盘庚五迁方择利昆阳一战何当卜宁闻强虏乱中华汉祚承天终必复夕烽明处望千门孤臣祗欲吞声哭诗寄懒庵兼简士特温其原仲致中昆季
　　懒翁疎散无与俦结庵名懒山之幽萧然杖屦岩壑里似是当年阮流云何出处戾初志束书负剑俄西逰悲猿攀车鹤卧辙去意勇决谁能留庵埀铁鎻人迹断破窓鸣纸风飕飕曵裾我昔翁门客岂知继踵居翁室闾里应记往还频猿鹤乍惊賔主易尔来庭户已更创尚榜翁名志陈迹傍庵小树昔亲栽凿沼今迁在檐北我山亭阚旧东此景新成翁未识遥知捧檄遵归途摘山官况今何如书来颇厌作吏冗俸禄仅可供妻孥趋庭日一见官长脚靴手板常睢盱簿书有程那得懒却视故隠真蘧庐寄声频慰吾人望往时交友皆无恙鵞峯诸刘更互来清湖居士时相访中郎司户又继归酒社文盟气增壮我惭浅拙难强陪每忆翁才真軰行拂衣早赴竹林期莫遣移文重前谤
　　逰龙潭
　　四客同笑言一僧陪杖屦徜徉山水窟适意忘晨暮疎钟岩北寺细竹溪南路中流石参错不碍潺湲注澄小龙潭润气金碧聚时惊木叶坠俯见鱼虾度斯逰非预期偶尔造佳处防舆邱壑情陶令琴觞趣淹留慰所愿惟以賔友故夕阳淡寒山迟回不能去
　　田家
　　长空淡淡如云扫暮过田家风物好耕犁倚户寂无人饥牛卧齧墙根草
　　沙头
　　沙头鸂鶒寒相傍老树槃跚枝拂浪前村急雨涨滩流日暮渔舟撑不上
　　临池歌
　　刘致思倦逰复卧故庐有意学书来求石刻因慨然念昔经行秦洛赵魏间未甞不回骖驻轸搜访古迹故宫遗址丰碑断碣厯厯相望也吹埃剔藓考年代之所志订古验今识兴衰之所自至乃壊垅荒榛微阳雾雨虽暴露霑沐僮仆色难而余踌蹰不忍去竒踪伟笔多致墨本甚者缺裂模糊不可辨了亦皆摸脱以归登登之声殷乎山谷积归所获车载牛负不可胜计丧乱以来汛扫焚书何止七厄哉今披箧视之十得一二有副本者輙以与致思致思明爽甞留心字学运笔流快风行草偃固足以轩轾流軰然未能窥前人籓域者功亏一篑耳夫洞石仆木非蹶张挽强者所能用志不分乃凝于神梓庆削鐻痀瘘承蜩皆此道也致思充是而学焉余不知其所至矣因作临池歌以坚其志切切偲偲亦朋友之义也
　　君不见钟繇学书夜不眠以指画字衣皆穿当时尺牍来邺下锦标玉轴争流传又不见鲁公得法屋漏雨意象咄咄凌千古断碑零落翠苔封直气英风犹可覩元常独歩黄初际清臣后出今无继风神迥出本天资巧力亦自精勤至羡君好尚何高竒寒窓弄笔手生胝向来失计堕尘网锐气直欲摩云飞男儿舌在心何怍却拟临池寻旧学要须笔外见钟顔防自蛟龙生掌握银钩石刻余何爱劝以短歌君勿怠他时八体妙有余此歌倘可君绅书
　　和李防伯春懐
　　山寒古寺清断续春朝雨遥怜逺客情寂寞谁晤语平生气轩昻失意今易与有酒即佳晨无兵皆乐土微吟对节物林静幽花吐悠悠念乡邑耿耿悲豺虎知有济时才纵横在谈尘功名恐未迟老翮期更举
　　明皇九马图
　　书生兀兀园不窥见马岂辨骝与骓开图九骏立突兀摸知是真龙儿奔雷蹴踏原野动曵练参错风沙随华缨金络岂不好矫首奋迅那容覊吾闻取骥如择士竞爱妥帖惊权竒士懐倜傥众论斥马有顦顇羣驽欺六闲豢养固恩厚横气摧折常鸣悲丹青倘不逢妙手万世岂识真龙姿因思中原政格鬬铁骑倐忽银山移着鞭安得致此物掩画四顾徒歔欷
　　怨女曲
　　空原悲风吹苜蓿胡儿饮马桑亁曲谁家女子在氊城乌乌夜看星河哭黄金为闺玉为宇平生不出人稀覩父怜母惜呼小名择对华门未轻许干戈漂荡身如寄绿鬂朱顔反为累朝从猎骑草邉逰暮逐戎王沙上醉西邻小姑亦被虏贫贱思家心更苦随身只有嫁时衣生死同为泉下土出门有路归无期不归长愁归亦悲女身软弱难自主壮士从姑不如女
　　防江行五首
　　朝来杀气秋千里无立草翩翩黑帜飞结垒天长道猎罢楚天寒黄云淡如扫
　　汉家飞将雄夜战芜城北双刀斫尽刓月暗穿围出低头拔胡箭却向胡军射
　　寒烽隔水明虏意犹叵测君王自临戎万骑随清跸士气薄层霄欃枪夜无色
　　江邉五色旗分揔期门士惊砂杂雪飞日暮孤城闭寂寞良将风谁识投醪意
　　楼船动沧江江晴鼔声发男儿取封侯赴敌如饥渴腰悬孛堇头长歌献金阙
　　和安汝功采紫竹杖篇
　　赤藤表珍竒桃枝寄吟翫髙情在邱壑微物懐深睠徴工匝逺林弥山选一榦云根傍崖蹙椹色涵霜变匪凭精刃挥根柢难立断慇懃为摩抚晔晔光浮烂触石声涵钟撢波影摇电矧余疲曵姿假力斯过半皇皇驷马威秦赵昔临按胡为歩槃跚猥逐渔樵伴千金一顾重朽质增华焕不经提携手弃掷亦何筭夙懐用舎情感兹长发叹
　　赠宗周賔
　　我车南君车北相逢总是天涯客拥炉谈笑一灯残出门风雨千山隔
　　湆淡滩
　　南来瓯粤无平陆林峦起翠波腾绿扶舆政恐犯霜露买舟倘可休僮仆清滩白昼雷霆作乱石惊湍犬牙错平生珍重千金躯舟子一篙那可托飘摇叶様势转急釡灶倾頺不能立眼看白浪散银山蛟螭百怪堂堂出人皆乘险欲趋舟我不安行悔何及吁嗟世路风波猛巧穽危机暗驰骋江湖溺舟犹自戒势利溺人终莫省矫情镇物未足言书此聊为后来警
　　廵寨偶书
　　穷冦转趋海吾邦备宜先连年戍役烦徴兵及渔佃扶戈或推齿婴胄仍华颠未知戎伍肃朱旗乱长阡林端晚燧发石际飞梯悬﨑岖樵牧地万灶生浮烟我行视营栅儿戯端可怜倚兹形势险冦至常迁延羣凶昔吾军赤指抨鸣防胡屡瓦觧合冦俄星连犹多燕赵儿意气非当年骈车载珍宝结骑驰婵娟时危天稔乱事岂汝能专怒风飞惊涛河梁失归船四顾天地黑揽衣思茫然
　　次韵蔡学士梅诗
　　梅梢破白香清切晴雨含春不成雪瑶池髣髴万妃逰缟裠练帨何鲜洁凌晨灿烂忽惊眼客中又过嘉平月年年见梅非昔地海角寻芳更愁絶多情欲伴晓云飞有恨只教啼鸟说兵厨况是酒如渑东阁喜听谈吐屑飘零使我懽意尽山城暮角声呜咽庭邉一树春晚照影遥怜水方折暂忙不到今几时南北枝头开又歇新辞婉媚发春妍未害广平心似铁
　　祷雨蟹泉
　　厌旱讼风伯苦雨诛云师天公良独难尔民多怨咨夏潦包原隰苗端涨清漪冬暄但流尘土坚不犁隂阳有乘除此理固可推惟神执天权悯物思济之穴泉类蹄迹幽灵隠其涯髣髴小双螯控御蛟龙随名居列曜尊箕毕可指防顾匪郭索伦甞辱左手持滂沱为一纵岂惟润东菑灏灏燠气清浮浮瘴烟披将闻鼔腹謡宁求折肱医寸泽埀二惠此功神所尸遥知青青麦春风满陵陂吾侪饱汤饼敢后椒浆期
　　负暄
　　宵寒卧增裯昼寒起增衣何如负暄乐髙堂日晖晖引光扉尽辟追影榻屡移妙趣久乃酣暝目潜自知初如拥红炉冻粟消顽肌渐如饮醇醪暖力中融怡欠伸百骸舒爬搔随意为稍回骄佚气顿改酸寒姿薰然沐慈仁天恩岂余私愿披横空云四海同熙熙矫首望扶桑倾心效园葵
　　子鱼
　　旧闻通印名海错珍莫逾火气烁鳞鬛卤香泛庖厨泥泥子盈胞鲜美祸所区生如粒芥微多若囊粟储他年想吞舟勿轻此锱铢一咀命千百虽甘汝安无穷冬孚乳时罩防海为虚含冻体犹僵得防味已渝虐戯等刳孕滛刑几戮孥人深襁褓恩在物爱岂殊闽风易杀子盥水沉其躯讵有恻怛心旁推及豚鱼相残人兽均自残兽不如哦诗化蛮獠因警饕餮徒
　　郡圃观酴醿
　　忆昔寻春西洛桥酴醿结洞横朱架翠帷银网一畨新百万花头相枕藉飘揺羽客静疑仙窈窕素娥娇欲嫁细防摘贮綘纱囊扑鼻清香夺兰麝论花每恨流品杂韵絶江梅此其亚纷纷红紫已空条耿耿冰霜犹照夜只今漂泊一身存海角逢春足悲咤银苞翠蕋宛如昨瘦骨苍头忽惊乍当时我最推少年想见同逰更衰谢洛阳园苑狐生虏骑时来北邙下浮生荣悴均有老万古兴衰那足讶南邻地主好襟懐官事稍闲须命驾急须唤酒赏余妍恶雨狂风不相借
　　木犀古风
　　化工吝幽香斑斑被花木氤氲寒岩桂髙韵盖羣馥无人尽日芳守志何幽独士介耻求知女贞慙自鬻凄凉楚山秋樛枝吐金粟浅水暎轻明微飚发含蓄楼端静忽闻马上遥相逐踟蹰为延竚但见林峦绿缾罂谁折赠清芬閟庐屋久处不自知乍至弥郁郁客悲芳嵗暮梦绕寒溪曲长吟小山词古意恐难复
　　食蛎房
　　蛎房生海壖坚顽宛如石其中储可欲虽固必生隙嵌嵒各包藏碨防相附积终逢霹手妙若启扄鐍鍜灼谅难堪曷不吐余沥南庖富腥盘岂惟此称特吞航大絶伦梯脔万夫食针鳞九牛毛小嚼亦千百光螺晕紫斑蠞膏湛金色水母脆鸣牙章举悬疣宻乌粘力排奡贴石不可索妾鱼戯浮波媚鲘雌雄匹蟹躁輙横鹜鼈缩常畏出车螯不服箱马鲛非骏迹江瑶贵一柱嗟岂栋梁质骨柔竞爱防多鲠鯯乃斥蚶虹鲑赤文肉黑鱼之贼鲦鲿鰋鲤鳗鳣鲔鳅鲂鲫鳙庸而小冗难尽述包涵知海量长养荷天徳贪生族类繁失地波涛窄网罼人创祸甘鲜已为厄纷然均可口流品当别白微物倘见知捐躯不足惜
　　春寒偶书
　　浮云匿晨晖雹惊春昼天公号令乖隂晴变何骤小径践芳泥通渠走寒溜风颠万木偃气凛重帏透鹓鸾防巢翔奈此羣雏防拥炉乌薪然双手慵出袖褰帏望空明屋角见遥岫良朋不可招块处惭孤陋青青桃叶长奕奕兰花秀长吟曷咨嗟佳晨去难又
　　茘子歌
　　炎精孕秀多灵植茘子佳名闻自昔綘囊剖雪出雕盘寻常百果无顔色闽天六月雨初晴星火荧煌耀川泽欻如彩鳯戯翺翔烂若彤云堆翕爀中郎栽品三十二陈紫芳红冠流匹盐蒸蜜渍尚絶伦啄鲜空羡南飞翼我闻宣和全盛时贡输不减开元日涪州距雍已云逺况此奔驰来海侧绣衣中使动輶车黄纸封林遍阡陌浮航走辙空四郡妙品人间无复得似闻供御只纎毫往往尽入公侯宅骊山废苑狐兔静艮岳新宫鼙鼓急繁华今古共凄凉绕树行吟悲野客西风刮地战尘昬一听胡笳双涙滴








　　屏山集巻十一
　　钦定四库全书
　　屏山集巻十二　　　　　宋　刘子翚　撰诗
　　法石见李汉老叅政
　　我识今朝李翰林十年隔絶飞寸心素书每逢双鲤得云路欲倚长梯寻翰林昔叅建炎政想见中兴人物盛方圎龃龉不足论角巾雅有江湖兴玉堂草诏褫凶魂丹陛陈谟发天听介圭便合趣公还只今宻勿才稀并自怜随牒东南奔假道因得登龙门怪余髯面益老矣一笑问劳情弥敦僧坊萧萧逺阛阓岂料飘零获清对牛行【公旧居名】尚忆王相宅曩日交游几人在浊酒青灯梦寐间九州四海烟尘内区区王事今有程暂见复别难为情长亭唤马一凄断璧月晓堕桐花城
　　归田
　　声色家有穽轩裳仕之囚行不知迷今将返吾庐爱慕洗余习清虚乐孤游亭亭隐仙岩迎人入双眸稻色黄莾莾溪光碧油油佳树残照满高穹乱云流乍参樵牧羣辞气不婉柔性有书史癖时逢甲兵休斯怀倘遂全曩志不必酬
　　省拱辰山
　　豺狼已烟销言归省先茔岂无消息至怵惕意自惊兵戈道孔由不折寸草茎神物隂有防凶威肃其狞敬瞻垅阙云堕泪眶睫盈如承慈穆顔如闻謦咳声道余孤风存泽本遗爱成昔我罹祸苦结庐傍佳城哀慕寜有极忽忽时序更惭愧旧巢乌常绕松柏鸣
　　士特赠笔
　　书成痴传成癖平生识字真无益笔扛鼎思涌泉何如蹶张强弩管城雅贶情虽重感此囏难拙于用君不见翠华南渡江江路八百里胡儿饮马镜湖邉不逢汉兵胡自止只今城阙多旌旗报国拟将雕面儿长星吐彗南扫北转祸为福须乘时虎头心事不能已劝君莫弄毛锥子
　　谕俗十二首
　　故园丧乱余归来复何有邻人虽喜在忧悴成老叟为言冦来时白刃穿田畆惊忙不知路夜踏人尸走屋庐成飞烟囊橐无暇取匹夫快恩雠王法谁为守艰难厯冬夏迁徙徧林薮深虞逻冦知儿啼扼其口树皮为衣裳树根作粮糗还家生理尽黑瘦面如狗语翁翁勿悲祸福较长乆东家红巾郎长大好身手荒荒战塲中头白骨先朽
　　西村人渐归撑住烧残屋东村但蒿莱死者无人哭昔兹号富穰被祸尤残酷二三里中豪丧乱身为僇遗骸怅莫掩饥鸢啄其腹岂无平生时意气凌乡曲锥刀剥微利舞智欺惸独锦囊收地劵奕叶相传续只今邻叟耕嵗嵗输官谷尔曹何颛愚人生固多欲
　　何州无战争闽粤祸未销或言杀子因厉气由此招蛮陬地瘠狭世业患不饶生女奁分赀生男野分苖往往衣冠门继嗣无双髫前知饮啄定妄以人力侥三纲旣自絶余泽岂更遥王化乆淘漉刑章亦昭昭那无防犊慈恩勤愧鸱鸮寃报且勿论兹义古所标
　　愚氓扰潢池艰难亦常态簪绅有包藏事异吁可怪豺声乆伺乱鲸戮终何悔游言张凶熖巧谍移机防初如卵殻微跐践悉糜碎养成羽翮雄飞掣韝绳外剪鉏淹嵗月螫毒弥疆界向来诘端由罪白不容盖南冠囚载路东市诛其最隆寛俗与新侥幸汝勿再
　　野人厌羮藜家有庖丁刀徒夸批导手肯念耕稼劳隐然肉山雄畏彼尺棰操春泥卧寒野夜月犁东皋辛勤力以尽毂觳祸岂逃谁无恻隐心鲜能胜贪饕盖帷犹示恩况异犬马曹
　　扇马严内仗貂珰侍宸阍哀哉里闾间刀阉逮鸡豚放麑识忠荩母卵着格言矧利肥甘躯絶其孳息源难消爱欲心物物天性存逆情气必戾顺化生乃蕃谁开口腹谋无乃伤仁恩
　　粤人多悍骄风声亦惟旧儿童仅胜衣挟棰相格鬬艺精气益横质化心忘陋家饶喜称侠世乱甘为冦岂伊天性然习俗所成就吾闻互乡童翺翔圣贤囿隐豹弄斓斑攻驹发驰骤佩觽尔何知义方得无谬
　　村南井欲干晓汲盈瓢浊饮浊不足言奈此田畆涸咿哑龙骨响焕烂阳乌虐良农无他营辛苦事东作春苖何葱芊秋刈何稀薄我虽食有余念彼心不乐乞灵走羣祀晩电明霍霍屯膏竟未施天意自难度
　　震雷霹枯松顽龙失其据浮云三日盈畆复他注商羊舞未休旱魃消何遽稍寛人心切仰荷天恩布稻畦褭连颠挼穗给朝饫菜畦擢新萌荡涤死羣蠧嵗俭民怨咨时丰家悦豫青青寒莠色亦复贪雨露
　　兹乡山水佳昔乃为盗窟吾庐已煨烬荒草兀兀东大梨树惟此为旧物火烧枝叶尽老本更竒崛众鸟罢高栖空庭失清樾邻儿利薪防往往肆戕伐岂知昻霄势长养自毫末寒堤孤碓在废圃鸣泉出衡茅且经营霜霰莫仓猝
　　未须葺吾庐且复修吾仓求安当卜居求饱当聚粮营生力有限先此计颇长去年稻盈畦避冦不得将新芽后白卧穗霜中黄鳏惸有饥色冦衅余稻粮解衣易升斗糠粃随风扬休嗟昔艰难喜兹嵗丰穰邻翕为人耕贮粟不盈箱溪头廪与囷累累已相望
　　县挂德音尽弛今年租旄倪发懽謡助达和气舒皇恩施甚厚疲瘵望少苏吁嗟吏舞文诏纸墨未渝借贷尽白着勾稽穷宿逋掊克倘归公民贫犹乐输量权徴倍耗夤缘窃其余寜逢盗剽攘厌闻吏追呼盗奸乆必戢吏奸无由鉏雷霆不言威肉食忍自诬故态勿狃习穷阎勿侵渔勿谓天听高勿谓黔首愚
　　清江行
　　渔翁一棹老清波稚子学语能渔歌日暮沙头寒竹余船角乱堆蓑鬻残小鲜仍自鲙湖海茫茫醉乡内夜防酒渴潄寒流月照芦花上蓬背
　　听詹温之弹琴歌
　　鸣琴艺精非小道可惜温之今已老玲琅一鼓万象春铁面霜髯不枯槁自言寡知音求我为作歌号宫韵角可听不可状锦肠绣舌空吟哦吾意其一气之清浊两曜之晦明山河之结融雷霆风雨之震惊包罗具七弦开阖造化由人心又疑夫尧禹之躬行丘轲之立言瞿之同归百家诸子之纷然更厯千万古此意不灭丝桐间涤除浮虑清荡摩愁襟开琴之气象广如此欲媚俗耳知难哉寒缸烧涸夜向防罢琴归矣我欲眠梦跨冰轮出瑶海一笑碌碌瀛洲仙
　　鵞峯居士以地黄遗病翁因为作引
　　君不见咸阳之原泾渭之间灵苖丛生緑芊绵春风莽莽胶晴烟天马嚼龁黄金涎渴喷清浪香浮川年深骏足宵腾迈目有神光破昏昧方经夸异倘不诬伊人服之功必倍君家种药南山隅紫花褐实连庭除长镵斸掘动云壤婉婉尽防生龙须饮之清醥观其德宛如君子弥温克浮沉讵恤世论量蒸曝益见中腴泽我年三十号病翁空斋药杵声珑冬未能医国惭君赐旧书且读蝇头字
　　莱孙歌
　　屯田词考功诗白水之白钟此竒钩章棘句凌万象逸兴高情俱一时耆卿骨朽士特死涧谷错莫无晶辉后生俊秀何其寡吾宗喜有莱孙者双瞳点漆面如水一见使我心神写读书已通经学赋已知律只今年十三吐气成五色骊珠出海夜生光突笴流追莫及人材有价谁能私不妨乃翁聊誉儿囊中彩笔今付汝往继二妙声名驰
　　梦仙謡【并引】
　　刘致明梦与七客游仙胡原仲与焉其事甚异致明清修纯实非夸诞人也因为作謡以记之他时二人凌虚诵此謡当怀所谓病翁者耶
　　鵞子峯前波色清刘郎防山无俗情癯儒自昔有仙骨夜梦体飞如叶轻云中不识朝天路双童导我凌空去侧身度岩隈盘盘复回回翛然意往形不碍石窟藓窦俄天开乘槎夜泛牛女渡鞭鸾晓入金银台花深不逢人时闻佩环声仙翁睡起方结袜见客坦易无崖垠击蒙冀埀矜叩妙获一言七情汩心心愦昏窒欲如水澄其源臼中防咀药手撮仍见分旁有泠泠泉三潄乃尽吞驻红却白非难事贪生虑死真愚计当时同游七姓俱但记古月成胡字尘缘未断不得畱海风吹过蓬瀛洲觉来户蒙晓玉镜晶晶堕松杪
　　云际防刘致中
　　红绡千树桃雪縠万株李柘叶青青如鼠耳横山渡口浪成堆认得刘郎船子来物情时事不须説且喜新嵗同杯少年鼻哂轻流俗敛锐收豪今碌碌敝裘常带客尘缁双鬂不如春草緑东风吹愁入我心使我啸叹成悲吟问君底事乆畱此曷不聨镳归故林
　　怀旧歌
　　黄茅生烟暗村落浩歌无复当时乐邻家酒熟逆鼻香一醉乾坤堕漠防芳屡过埀玉轩义鱼夜上浮清阁鬬牌击皷多伎俩我独旁观惟大噱惊烽入座欢难保幸得身存他勿道吾宗潜武卧空棺衮臣兄弟埋荒草当时醉舞向花下緑鬂朱顔各鲜好隙驹风烛尚须臾数子凋零不待老死生细事从渠夭莫学儿女相哀怜一容膝可终隐冦盗扰扰今连年王师诛鉏有漏网死灰熖熖犹思然忧煎过计秪自恼且但努力耕吾田
　　夜过王勉仲家宿酒数行为作此歌
　　遥林带雪迷村疃伶俜一马行无伴故人家住丁坂头停骖邂逅成清欵犯寒知我犹空腹地炉然薪架红玉花瓷汤酒欲生香竹外庖厨闻刴肉夫君不有中馈贤咄嗟办此何神速酒酣意气悲荆棘尚忆朱甍旧时宅豺狼得志竟何成至今人骨如霜白乱离少有阖门在漂荡俄惊五年隔数畆荒田已失耕一间茅屋仍畱客客情主意懽难尽短腊穷冬春欲近明朝分手更愁人且覆清觞莫畱賸
　　夏日吟
　　君不见长安公侯家六月不知暑扇车起长风冰槛沥寒重櫩防屋昼生隂反易天时在谈吐又不见五陵富豪儿炎天多快意雪縠曵轻明珍盘嚼甘脆蛾眉皓齿发清歌洒酒筠枝集蝇蚋何如野客歌沧浪万事不理心清凉流金铄石未为苦势利如火焚中肠
　　莱孙求墨并以诗与之
　　何年老乌龙排山折其角渔人网得之澄渊起雷雹异物世常猜神光夜潜觉流传嵗月深质槁纹斑剥漆简射晶荧圭靡雕琢孰谓乔松烟能成此坚确晴试墨池云雾生掌握只恐化蜿蜒飞腾入邈莱孙真可儿句法有家学赠汝囊中珍惭余鼻端斵
　　刘致中惠
　　炎熇气如焚块坐惟兀兀刘侯惠甘胸次防溟渤丰肤素浪浮翠理霜刀刜因思少年时窥园步清樾百金酬地主熟蔕香可揭鄙怀须一快聊效野人龁种虽贱工爱防渠敢忽薅芸治其烦灌漑滋其竭自然子母繁翠蔓相连结种诚有道养民岂无术噫余夙昔知此意未及物
　　白水见梅忆士特
　　去年看梅时中郎共开樽今年看梅时独招中郎魂悲欢聚防谁作恼拟欲问春春不言
　　送谢中莹
　　相别梦悠悠相逢懽草草送君跃马临长道十年顦顇向尘埃一叚精神摧不老
　　与纯臣原仲温其煑鱼羮
　　众賔防高堂嘉鱼脱重渊双鳃尚呀呷緑藻仍牵连厨人起揎袖刀杌鸣铿然断尾頳縠碎批鳞玉花翩云雷蓊深釜清泉已遥传投葱裂素丝裁姜落金钱陶瓯举筠箸更觉真味全细纹松江鲈缩颈槎头鳊吾侪但知饱美恶无弃捐何论调羮手聊复试小鲜
　　余柑
　　炎方橄榄佳余柑岂苖裔风姿虽小殊气韵乃酷似骍顔澁吻余髣髴清甘至侯门收寸长粉骨成珍剂犹闻杂蜜草少转森严味竒才用不专虽用何殊弃端如效苦言逆耳多嫌忌弃果事可伤违言德之累悦口易逢知感兹发长喟
　　打鱼歌
　　西溪观鱼仍开樽鸣榔隐隐沉烟村吾人岂有竭泽意澒洞四际鱼龙奔惊潜初见穿乱藻亟遁转觉迷深源向非驱廹羣党聚罩防徒使波涛浑巨鳞足供数客饱银刀碎不足论吁嗟神物未变化暴骨砧杌寜非寃江湖万里厌游泳失地斗水能为恩临流解网意亦厚诱以芳饵仍争吞因悲揺尾向数罟岂异俯首縻华轩慨然投簪起太息归思已逐鸿鶱
　　潭溪十咏
　　悠然堂
　　吾庐犹未完作意创此堂悠然见南山高风邈相望賔至聊共娱无賔自徜徉
　　海棠洲
　　煌煌海棠洲锦树临清湾常恨湾头风吹花走潺湲潺湲去不息花亦无由还
　　醒心泉
　　藤萝拨不开石窦一镜明携瓢酌清甘漻然莹心神我病不能酌时来听泠泠
　　怀新亭
　　茅檐入竹低旷野时寓目寂寂农家春新秧满田緑何时稻登场秋山响蓬朴
　　宴坐岩
　　青青椃树林下防苍藓石幽人宴坐时怀抱忘其适不见暮樵归寒山中碧
　　山馆
　　春林绕舍青门馆终日静吾心乐有余所寓皆胜境更凿庭下池溶溶浸山影
　　凉隂轩
　　北何所见疎竹杂遥岑凉颷思有无虚檐动萧森此兴何由尽移床入翠隂
　　橘林
　　木奴困新移憔悴雪霜侵呼童剪其顚割爱虑已深防待春气回青枝补故林
　　莲池
　　莲池一畆余弥弥吞众流花繁不近堤欲往无方舟不及池中鱼随波自沉浮
　　南溪
　　聊为溪上游一步一回顾悠悠出山水浩浩无停注惟有旧溪声万古流不去
　　兼道携古墨来墨面龙纹墨背识云保大九年奉勑造长春殿供御龙印香煤旁又识云墨务官臣庭邽监官臣夷中臣子和臣卞等进盖江南李氏物也感之为作此诗
　　长春殿古生荆荟犹有前朝遗物在锦囊珍重出圭双虬刻作蜿蜒态枯皮剥制弄几刓断玦精坚磨不杀吾闻李氏据江左文采风流高一代当时好玩不独此器用往往穷奢汰徴工选技塡御府不惜千金为赏赉治兵唐推英卫精治民汉许龚黄最惜哉取士不知术妙手独得庭邽辈眞主驱驰八极中荒王逸乐孤城内汗青得失更谁论尤物竞为人寳爱嗟余视此眞粪土事有至微犹足戒投文欲往吊江流幽魂未泯应惭悔
　　入开善
　　双童肩竹舆兀兀如乘舟及兹朝暑微远访招提幽苍山望中横清泉脚底流所歴已殊胜况乃穷林邱僧房在在凉逢迎足茶瓯岸帻幽鸟鸣横琴素烟浮倦借一榻眠吾生复何求薫风溪上来虚檐防飕飕开怀若倾倒忽去不可畱人间苦炎热物外常清秋功名非所期聊寻赤松游
　　寄茶与二刘
　　然松煑鼎山泉冽枪旗一水分优劣鳯饼推开雪照人花瓷啜罢甘潮舌大刘谈天紫髯张小刘逃禅清兴长防须酌此同翺翔或凌刚风九天上或泛弱水三山傍
　　刘兼道猎
　　刘侯好猎亲驰逐指呼双犬如奴仆朝冲唐石乱云来暮听潭溪流水宿何如着鞭走大梁我亦与子同翺翔今年猎叛醢彭越明年猎胡羓德光








　　屏山集巻十二
　　钦定四库全书
　　屏山集巻十三　　　　　宋　刘子翚　撰诗
　　观二刘题壁
　　温其题诗新歴寺落笔风惊长林眼高一世常欲骂想见掀髯坐岩隂致中题诗新兴寺坏壁嵗乆莓苔侵山僧好事亦可喜解诵鸟啼春意深我来经览浑如昨玉友金昆念离索投林倦翼不同栖况复分飞在寥廓故山终胜他山好新交不如旧交乐何况把酒问鸥盟卧听松风同一壑
　　入白水访刘致中昆仲
　　夜歇清晓山椒云气昏驾言聊出游窈窕穷川原侧防避横篠扬袪障晴暾春泉散石壁细草罗邱园陟峻已逾岭窥深更缘源乔松傍涧折埀柯激潺湲过籁寒惨惨惊林白翻翻造幽景寥閴胜絶难具论仆夫知余乐踟蹰为停轩惜无徙倚地时来此开樽暮投鵞峯宿青灯耿柴门相从二三子交情乆弥敦谈测彖象揽佩纫兰荪愿言固所怀邱壑吾道尊
　　携笻
　　晨起偶无事携笻出潭川翩翩双鳬飞宛若导我前林静滴残村深澹寒烟当春足膏泽俯夏余清妍野溜绿交贯山花红接连雄观发新竒胜地穷攀缘据石弄惊急班荆防连巻幽怀脱尘拘如超混芒先向令作兴来未必胜偶然荣观事多乖内取乐乃全他时谁继游此意遥相传
　　续赋家园七咏
　　早赋堂
　　南溪抱山流润气滋林麓平生归与心寄老一堂足梦破午隂清风在寒竹
　　横秋阁
　　秋山万尺青影落杯酒中登临岂不佳寒色见远空未忘天下忧胡尘起西风
　　万石亭
　　岚光近却无一径缘崖断危亭势欲飞翠石云中乱小山閟清游怀人发长叹
　　桂岩
　　山中多桂树亭亭傍幽岩微风发秋香十里穿松杉谁歌招隐词吾生付长镵
　　百花台
　　森沉径易迷搘笻为徘徊何处春光多时登百花台主人澹无情林花为谁开
　　酴醿洞
　　不爱酴醿花爱此酴醿树青条含露滋轻隂覆行路昼永倦寻书时来散幽步
　　意远亭
　　余陂水平徙倚聊一望归云淡欲无宇宙何清旷吾心游太虚聊寄此亭上
　　题灵鹫
　　翠合初疑无路往停鞭邂逅成清赏僧炉坐稳纸明细忽来山竹响
　　和温其对月之什
　　意根如乱苖已薙仍复生读君对月吟知君怀未平怀凄有丰恨吟苦无和声雄豪睨一世失路鸿毛轻所以达观士荣枯两忘情苍苍古松林下有寒泉清醉倒石上眠山禽唤人耕
　　读平险铭寄李汉老
　　官侯凿平剑浦滩游子不歌行路难李公作铭埀不刋峻峰激流生笔端斯文岂但夸雄观寓理之奥开聋眢惟人性天同广胖横目立见分庭坛纷然蔽翳榛苇萑腾逃郁屈猿蛇蚖铦剡猎利剑防攒离暌裂赵魏韩千崖百瀬中绕蟠覆溺嵬岸麋坚完胡为气舒貌顜顸旁观已洞其肺肝浮思一纵坂走丸不极不止巧力殚涂膏然萁卒焦亁万古乾坤元自安堂堂灵君司五官乍臣乍叛劳控抟日渐月磨如印刓壮哉情枿牢盘还躁谋欲骤加雕剜惨若萧斧临髀髋自腥夷之良可叹何如含垢休索瘢洒洒落落从中看豁然四通裂囊箪有如湍流平下湍静看天空秋月寒疗性此实言中丹至味淡薄谁能飡我昔防公分賸残桐花城西路漫漫裁牋屡唤南飞翰何当澡瀹纫椒兰厚地为履天为冠从公上征鞭龙鸾访瞿追孔聊游般物外虚明如许寛脚底日转红团圞瑶池簉席一笑防春着万象流余懽兹游未遂心慱慱吟余北睡长鼾清风时来撼琅玕同胡原仲吴公路游清湍亭赋诗得流字
　　出山曾几时桂露飒已秋兴来任两屐散此黙黙忧岚光近仍灭鸟语静忽流新亭逈临危急涧循岩陬上有独树防下有鸣湍幽长飚一振荡俯仰闻飕飗早生尘累心净尽逈此游徘徊啸咏发瞻眺穷林邱天寒云已归山好客自畱悠然百不知日月过则休人生乐在我何必遂所求
　　和熊叔雅四咏
　　石峯春霭
　　寒山远欲无春在蒙处何如扫浮隂尽放岧嶤露
　　清湖骤
　　快不相期平湖忽萧飒坐乆日明檐繁声静中灭
　　潭溪秋碧
　　秋空晩自明孤烟澹难起适意一枝笻时来对寒水
　　屏山夜雪
　　谁怜组练寒夜雪连营积有客卧衡茅淮山梦中白
　　次韵李汉老诗
　　防庄叹隙驹孔圣悲逝川百年生有涯万感情无邉贤愚真唯阿系心同一缘内热蛊其中伊谁肯求痊乐哉今日游众賔肃初筵社樗间羣材嫫母参众妍谑弄旣莞尔献酬亦頽然胡为发争端咄咄论深禅击水但増波止薪自无烟便应三宜休敢论四不迁公如高车驰扬尘絶通我如驭小驷交绥已回旋初谋不自量取困大敌前金化质不亡冰融水非坚市门有真楼相从待他年
　　次韵致明七言
　　春风揺溪溪揺天刘郎诗思如涌泉已怜飞花大狼籍却爱芳草长芊绵痴儿了事从渠了万古寒空没飞鸟北海樽中兴味长邯郸枕里功名小南山北山云崔嵬君胡不歌归去来山中交游苦相忆玉柱瑶瑟生浮埃
　　谢方德顺古风
　　吾闻沧溟深浸灌东南维长风一荡潏莽苍天为低中藏百怪珍文彩光陆离潜鲲尽鹏材浮鱼悉龙姿罔象遡波浮天吴跃空飞蚌虽辱泥涂犹能吐珠玑地灵物固然在人必多竒英英方家郎秀发如琼枝装怀素王书落笔幼妇词我昔言壶山邂逅初见之賔筵为劝驾一武登云梯鸿鶱九霄快骥骋天路夷似闻东诸侯辟书已交驰惠然访吾庐窈窕穷山谿夜灯一笑懽愁抱忽若遗语妙时脱尘饮豪屡反【平声】巵领新意自失佳处昔未窥胡为遽改辕归袂风披披上祈养德业下祝慎鼎帏敬言崇道公乆别良伫思
　　少稷远访敝庐仍畱佳句书此写怀抱不足为报也
　　常嫌门外车驱驰但扬尘今朝故人来喜听声辚辚昔别自梁苑分飞湘吴闽痛心鸣镝祸事往勿复陈共载谐寥閴分笻上嶙峋山川旧赏识挟友意弥新徘徊小精庐剧谈口翻津为言漂荡余投迹荒寒濵夕火斧僧林朝飡籴隣囷官闲非所恨有禄不济贫牢愁写万斛语壮眉不颦定知撑肠书为君发精神调钟尚变哑畵龙孰窥真吾闻倜傥才韬黙贵自珍量海浚宜广豪山磨欲磷十科世所重羣公谓当仁向来荐牍飞璧光动高旻陈编论糟粕中有王道谆谋国必张国疗民须活民但得君名扬何异我志伸
　　栁源观瀑戱明仲
　　山横晓色中线路穷﨑岖何年贯日虹飘然堕秋虚晴晖发灿烂隂飚助倾输深深粉雪沸注险龙蛇趋平生浩荡胸对此聊一舒苍苍古澄潭髣髴幽灵居竒观付豪逸余润分膏腴来游今七贤贱迹欣与俱扶笻却轩轾坐石安氍毹壁隂生小寒赏澹乐有余诗魔乆已降幽事复起予为言玉堂人五字不可无
　　次韵明仲游将军岩
　　乐哉今日游结友尽英秀山灵欣客来阁开云岫步屣出烟岚声呼荅岩窦轻生快险竒一坠那复捄崇林蓊地幽长湍防天漏精庐记旧经宻径迷新簉将军隐高寒古井余荒甃【岩有将军井】当年百战疲虮虱生戎胄心存巢许间功岂韩彭后慨然望中原毒手方交鬬曷不生斯辰天骄过难宥妖氛六合昏长夜何时昼尊周感获麟怀楚歌啼狖世变莽难知如瞽窥篆籒置之勿重论大白饮醇酎幽禽静一闻寒芳晩三嗅方虚接胜怀日毂转何骤山南山北竒脚力倦寻究良游易蹉跎澹境难宿畱诗囊归倒悬琼琚羡君富
　　寄彭子静
　　冻岫立高白晓寒生太虚闭门翻巾幐偶见良友书书中有长句别怀陈郁纡吐鳯词旣絶续貂理难如起望新卿云一读三巻舒繁思扰中扄頼此豁欲无鹄鸡有潜化蓬麻岂资扶吾人交义深不恨相见疎但恐德不修心期愧非初
　　必源以古风见投词意甚远因为赋风吹原上苖勉其植学待时也
　　风吹原上苖青青入无边发生頼阳和秀润滋澄涟游车走道旁忽之如浮烟那知丁黄愁枵腹望果然农功日夜急地产东南偏飞霜皓盈畴丰穗埀连顚盘盂荐新尝琼糜失辉鲜物生为世用岂较成后先羣芳红打围从渠争春妍
　　少稷赋十二相属诗戯赠一篇
　　不用为鼠何数竒放牛南山聊自怡探穴取虎有竒祸守株伺兔非全痴文成雕龙盈巻轴畵蛇失杯坐添足走马章台忆旧游嵗月才惊羊胛熟六要自息猕猴黄鸡无应心日休白衣苍狗变化易世事何殊牧猪戱夜行潭溪上念原仲致中乔年茂元伯达皆有入山期以诗趣之
　　长夏不见袢暑故相病及兹颢气回一夕飞洒并揽衣步新凉宇宙涵清润月离【去声】南山高水循双涧静流观外旣洽至乐中潜应缅怀平生友契濶时光运石峯许寻盟有约殊未定事纷莽如尘欲扫那得尽年衰觉世浮虑淡知心胜良游莫蹉跎小暇即乘兴
　　再和六四叔所赋十二相属诗
　　饥鼠缘条残果堕舍如蜗牛足高卧无心虎殿逐羣英尚想兔园倾一座同年我又衰龙钟防蛇相怜寜有穷马革战塲空白骨羊裘钓瀬余清风棘端造猴巧难学且赴茅檐鸡黍约云深杞狗夜可寻已办猪靴走硗确
　　读曾吉甫横碧斋诗
　　防鉏引荒泉偶步松岗北泠然毛骨清楚尾见秋色稻气馥初凉柽隂淡微日缅怀小斋居櫺槛增岑寂旷度灭知闻微吟数峯碧若人端好修珍驾动无迹深穷伊水源峻陟衡山极终焉憩孔林所乐惟自得延和数酌醪侑静一编易向来辱倾输洞见胸中白思亲道匪侔旣远情不怿矧余质顽固未易刻画尊生有遐心克己无全力以兹畏所知负负常夕惕余波倘时渐玉汝天其戚
　　次韵明仲游栖云阁
　　溪山步步开图障山影更随溪荡漾回环两县烟竒一目尽奄长桥上干枫枯柳淡不春欢伯为解愁城屯书空咄咄亦良苦抵掌呜呜聊任真山房竹隂生晩寂客醉忘归主忘客沉机已寄谢安棋逸兴何惭阮孚屐道人栖云乐其天孰知为仙孰为禅定应风蜩足枯槁絶胜磨蚁争回旋
　　同汪正夫行夫望鄱江
　　夜梦鄱江清晓踏鄱阳县云涛着眼新还疑梦中见寒声彭蠡合冻色庐峯见时方冬气深水缩川原变连沙突堆阜泒港分组练萧萧蓬鬂风瑟瑟葭丛霰竒观信幽絶领畧殊未徧何当烟艇高载我行镜面二难今胜流爱客移清燕饮酣生泰和语妙融交战衰迟百不堪一快天与便回笻晩霁中路压沧浪转波光似畱人随裾荡华绚
　　吕居仁惠建昌纸被
　　寒声晩移林残腊无几日高人拥楮眠脔巻意自适素风含混沌春煦回呼吸余温偶见分来自芝兰室乍舒魄流辉忽卷潮无迹未能澡余心愧此一衾白尝闻盱江藤苍崖走虬屈斩之霜露秋沤以沧浪色粉身从澼絖蜕骨齐丽宻乃知莹然姿故自渐陶出治物犹贵精治心岂宜逸平生感交游耳剽非无得精神随事分内省殊未力寸隂捐已多老矣将何及自从得此衾梦觉常惕惕清如夷齐隣粹若渊骞觌独警发铿鍧邪思戢毫忽勿谓絶知闻虚闱百灵集鼎鬴或存戒韦亦规失则知君子所惠以励防塞
　　任伯显昨寄日杮不至续以胆瓶为贶
　　石瀬分防常惨惨尺书沓至中弥感槁杮不呈嫫母面圆壶俄落雄儿胆南吾伊俱不勤汲泉养花聊任真枝头造化岂耐乆我辈自有无穷春
　　寄茶与汪正夫兼简行夫
　　绛囊团窊社边得持归广文破枯寂三人舌本有雌黄一引胸次还虚白平生目成惟素书迩英能事知有余欻然长啸风裂石黟山方卧小于菟
　　云岩竹源二禅俱与招客三月二十一日遂饮于竹源庵谋诸野则获也刘竒仲有约不至吴周寳游德华刘致中曁公望刘才仲陈圣述某防焉从容辨论怀抱甚适因赋诗以纪之
　　云岩市声中竹源山色处平生几两屐惟乐取意去晨光霁老春飞盖双溪路沙平水漫流云散天全露逶迤经浅坂窈窕穿崇树绿登方怒舒红竟忽繁斯焉得小休境熟来已屡徴君常主盟呼吸名胜聚子休心铁石太叔语韶濩鼎鼎吴刘陈俱有不凡度余衰气不华清遨惭輙与未渠推远之政以枵然故九賔旣云集一士乃鸿翥毋多溷幽人蔬茗烦草具丛谈杂庄谑泛阅披黄素丰镌辨活笔始画穷真数解衣半日许万古回胸膆西引虚明汛洒延晩步嬾身厌依随静若超覊驭博山真起予浮烟一枝鹜
　　寄茶与曾吉甫
　　西焙春风一塍隔玉尺银槽分细色解苞难辨邑中黔防盏方知天下白岸巾小啜横碧斋真味从底倾输来曩归畀余一语妙三嵗暗室惊轰雷
　　竹源之集竒仲不赴萧屯以诗嘲之再用原韵
　　平生老子兴浑寄幽絶处寜嫌一坡远甘作十歇去至今清梦狂时走松隂路心忻自吟哦技痒辄披露那知菅蒯微辱报瑶琼树胸中万斛清忽向毫端援桴未敢再破敌已惊屡病身得所便一阅精神聚淇竹秋棱栾洛花春布濩真机不可藏文亦肖风度乐哉精庐游愧我不常与陋乡岂无竒之此追陪故翻然卜隣心几逐长风翥但分茅半檐不假牛十具刘郎个中人幽期乃愆素曾无负负言直委茫茫数移文太遽生恐未明深膆君有旋磨蚁屑安故步何如骥突云轩豁随长驭集枯岂小与动者中不鹜









　　屏山集巻十三
　　钦定四库全书
　　屏山集巻十四　　　　　宋　刘子翚　撰诗
　　题大义泉
　　移笻山未深切骨寒无那蜿蜒瘦苍虬脚底飞腾过幽亭防石池庭事不敢涴虚中涵月净冷面从云呵【去声】欲槌璧试恐触方诸破平生泉石痴屡此箕踞坐重来照清癯白髪添个个凡心未痛浣老气日以堕缅怀大义风絶唱寜无和悚然听琮琤耳观为之大
　　同范智闻五月十四日夜赏月
　　微风净郊原暮色含清夏层巓月欲上烱烱木叶罅丰姿一髪亏爽气千豪射流光不着地黄抺溪西舍翩然释矫飞云浪鳞鳞化常恐螺防青失此骊珠挂竒观天所吝老眼得屡借不嫌神太清跣立高梧下故人肯畱连一笑偶良夜浊醪勿虚杯庭缟醉可借
　　向元伯寄爇香陶炉有心清闻妙之语
　　鄱江细壤如凝脂陶成小炉圆净姿色含三秋玉沆瀣韵压六尺金狻猊明澹澹浮薫起故人警余良有以心清闻玅游无方万石只在吾家傍【元伯居万石鎭】
　　感白髪
　　儿时坐涧石散髪如浮烟风惊緑鬅鬙意欲凌飞仙那知二毛见倐忽到老边防纱犹铲彩猎鬂强呈鲜星星倘未已遂恐华吾顚骑省叹遇合郎潜感迍邅万古寄一辙长歌悲昔贤流光不假借志抱何由宣余龄事可知已矣寜非天穷通各有待憔悴孰使然凄其槁梧畔惕若明镜前灵膏岂能湼薅拂事可怜惟应幽室处一猛放万缘甞闻卫生要心白髪自
　　同吴居安入开善四首
　　游松庵
　　虚廊附山翔泉声小庵闭斋余恣行遨剥啄忻屡至午隂遇兰芳夕照坐松吹徜徉无所为聊尽今日意
　　宿省轩
　　夜空合一寂扰扰息万劳幽怀耿不寐孤灯侧残膏稍知山来声在横林高凄然却成梦梦泛秋江涛
　　过报德庵
　　循溪踏危矼路入筼筜坞森森翠櫺间一干横清雨茶烟日月静石壁轩扉古尽兹北山旁小胜无遗取
　　出山
　　日日冬气昏霜风不防面回舆始见山数防寒中现我行得胜友笑语生华绚如何剑峯南咫尺不常见
　　次韵茂元独速歌
　　大儿行文学蘓黄暗潮无声走茫茫小儿分题拟甫白手抉蟇颐取冰魄自成机杼谁如君悲歌乃有可怜色晓来春归荠叶新青女摧之良不仁那知妙龄气如许一睨辟易惊千人我亦归为村里翁接花成条欹屋红跣行肯追蹀步杯饮不羡琉璃钟相逢他事不发语醉面彻日承谿风君不见丰碑模糊立岘首又不见繐帷虚斟百眉侑何如吾侪见在身有口犹堪着醇酎陶陶兀兀未全非赫赫炎炎岂长有砚峯絶顶抚孤松伊谁及此苍髯夀
　　张巨山赋蜡梅因成四首
　　取名慕横枝要自同风格虽微调鼎味宛有金铉色浑疑蜡作花貌野中抱幽冷香不盈堦意尽仍一流尖蕚破微霜明犀透清暾不有朱紫繁那知中色尊今日寻此梅危行石涧东花神欲宣令万铎悬春风
　　和李似之秉烛观梅诗
　　冻色沉万象晴巓露皑皑通宵月观梦梦破东风来小立値芳气微寻见寒肧我病亦呼客沙边乆徘徊恍然惊老眼一枝印清杯应知尘意尽故向癯儒开谪仙爱逃禅兹心政难灰觇新不待晨烧烛寒岩隈草木有含章发挥要天才頼公管领春笔端起潜雷
　　行夫寄黄山榧子有诗因同来韵
　　老坡文中哮阚声凛凛常如对英峙琅然讽咏兴凌云瞠若追攀颡流泚玉山妙唱乆寂寥可与言诗有之子裁牋远饷风露新坐我千尺黄山底初挼縠出冰霜小嚼清香泛几已轻魏帝昵蒲桃肯许唐贤魁緑李极知人口无正味苦淡甘酸各矜美不轻眞识为品题此物初筵几不齿青菁有用防蒿莱白粲无酬腐糠粃士怀瓌玮勿自神邂逅飞沉同一理子才超矣防晔然外泽中真期是以味果固已驱烦邪味道更须沦骨髓刘道祖江程万邱顺甫讲易孟子拾其意为二十韵
　　吾初读七篇未领跃如义晩而窥大易稍解寂然意乃知平放着的的目前事尽心则无余穷神忽超诣以斯印羣书拈出句句是君臣父子间运量周旋际体之则光明杂物了无累伟哉此陈编孔孟心所寄有如撞洪钟合响入迢逓言高听者聩不絶仅如缀幸兹良友集一发万古秘眞长富辞原百折无畱势文通秉文均裁度取中制宛邱坐忘言袖手岂深闭鄙怀顿为空快若扫长篲旁观二三子耳剽咸愕眙诱之循循然活处泼泼地气质虽有拘学问欲如蜕时乎不再来过此恐少味大书镵坐隅以起衰惰气
　　韩干畵马阙四足龙眠榻而全之
　　吾闻两臂天下重马失四蹄将底用平生想似万里逝对此惟心恻然动得非曾落驽骀羣踠脱泥涂良已勤又疑逸气厌拘系絶蹯径欲超浮云谛观事乃不尔剧破练丹青老无色轩昻自有尊足存顾盼一株隂山碧韩生笔法妙此图龙眠榻出了不殊断鼇自昔徒闻说续鳬虽工计已疎何如染作沧江远要看追风蹴微云
　　次明仲矼字韵诗
　　頖宫德厚仍信矼北扉笔力谈笑扛重圭叠璧凛羣视不使东瓯成陋邦日边时见召仙李林下那容栖老厐故园此日成胜聚归梦不泛潇湘江万畦流泉裹云屋一防远岫低吟客来有酒辄均醉长啸手拊高梧幢挽蔬唯便玉本脆碎鲤屡惜银鋋双伊余于世眞长物扫迹自分逃崆谾骤揄扬之则过矣岂有骨相当竒厖左提右挈倘闻道一了快若船下泷极知鲁卫兄弟国邾小尚许趋风降嶤嶤岌岌正壁立涛瀬未敢轻舂撞
　　寄致明兼简余时升
　　筼筜有利材要自为本观緑虬挟春怒穴土气已完达士审所施穷士审所安癯刘烛人镜伪态了莫干常吹嘘二余传以摩云翰大余防书来一见意已殚似为殊胜揺胸中衮涛澜皴肤褫厚袭枵腹拾众残那知艺圃游宇宙自尔寛黄间跳镞易省括眼要端幸公调防之无使困所难鵞峯横几上晩翠深作寒徜徉有真乐未应悔儒冠
　　次韵明仲
　　祝融散仙在西溪此老平生无町畦一日不见十日恨緑稻吞幽思细红时浇垒块胸跣行笑逆泠然风意消万事如燎髪小醉扶头须半月叩梧林谷为呼号隐几乾坤有超越自怜顽钝不可鞭挽之欲置名流边长言为我澡袢暑洒目万线琮琤悬
　　入白水怀士特温其
　　晓山随意开夏气含露澄扶笻过崄飞仙亦凌兢松涛净可潄岚烟起如蒸巨崿转鼎鼎危塍上层层悠然瞻眺地髣髴记昔曾是乡虽穷深泥泥秀色凝高扉静相对招邀足嘉朋防席覆大斗吟晔华灯于今安在哉骨冷唤不譍轩轩鸾鳯游惊颷失飞腾岂伊黄壤恨兴言鲠烦膺含章不震辉憔悴非所应虽微三字显要许二豪称余衰怠好修故态了不惩倐尔念离索终焉愧瓌能噫嘻长风来踌蹰素蟾升及时痛自防迅彩不可慿
　　胡明仲潭溪三日饮
　　潭溪梧竹堆无地浮高防暑中犹未佳袒膊俯清深急翳幽芳空山落啼鵀村醪得旧烧时果出寒沉醺然三日醉是乡絶呵禁岩风故吹醒逾逸嫌太甚人生唯一真扰扰万缘渗斯游不屡寻老境恐遂寝窥樽有余波扪腹犹可饮澹蟾如晓色渺长空浸当夏景过清浮云忽飞谮酣歌金石号慷慨君独任防余酬对之袛作寒蝉噤吾唯善咍台忘形卧相枕
　　有怀
　　溪石磊磊出溪光失溶溶呼童理新堰小驻万折东素杙竞骈立苍皮堆已重谁裁一道天忽堕顾眎中远渌送鳬鹜余兹上杉松微波且勿摇照我澹有容炎曦为变色爽气排高空怀哉所亲爱此适未遽同徜徉孰为伴惟有溪头风时来翻素书颇似惊我慵骚骚复防防涉猎味正浓乆而寂无声无乃意自融却泛碧沧浪鳞鳞散遗踪我亦隐几酣那能辨雌雄
　　早饮
　　柴椽百枝防方塘高梧老柳着两行轻烟曳组适寒碧芙蕖酿出秋风香宿酲萦胸殊未快冲之欲引天潢戱投小饵向深渊锦鳞忽见空中挂篘清鲙雪更作豪坐客狼狈已半逃呜鸣丛歌犹未彻兀睡听作蜩蝉号
　　次致明泉石轩诗韵
　　天怀逈与尘嚣背蓬莱屡踏金鼇背闲披白袷过清湖爽气涵空渺无外澹然爱此一竒散髪逍遥潄华滋尚嫌林影太凋薄斜阳射破碧琉璃遥知宣室虚前席良裘固非一狐腋他时归梦想南飞瓌词已为磨崖石借致明玉槌事药复以小者易去因而铭之
　　润色瑳癯身椭飞石尘供药裹以小代大无不可汝虽眇乎寔磊砢摩顶至踵转衰我彼方归卧畱莫果魁梧之才用则左防然长叹口侈哆
　　寄魏元履
　　世情事虚文十幅了一书片言倒肝腑子独不佞余班班眼中秀学胆谁似渠平生几两屩踏破牛斗墟小言谒侯门大言呌天都归来辟存室黙坐追亡逋床头着韦编盘礴万古初时拈纸上语破的妙有余已甘酬对难舌本噤不舒矧余在半流所见方糢糊蜗涎不自润讵敢相霑濡人生强多知于己固已疎睫边遗太极意上町六虚狞猿絷尚跳况乃拊槛呼是神非吾神滓秽政可奴尝闻不远复佩作三字符煌煌杏坛春一枝明清湖蜂蝶未全知佳处自不孤惟子先着眼时来采芳腴何当共叩微归性有顺涂
　　新凉
　　新凉为招客胜集非预图前峯未散泠风绕吾庐披襟沐清驶合席随霑濡定知喧譊中欲此一快无兴来扩以酒草具来须臾田翁偶过我添杯坐其隅为言秋暑剧稻畦日凋疎寜辞抱劳仅给园中蔬喜兹甘澍足普润无遗墟遥山莽难分緑浪揺虚徐我病不任耕嵗收仰微租成每自愧一饱便有余连觞使之釂醉语杂呌呼野人无他肠我辈恐不如
　　吴傅朋游丝帖歌
　　园清无瑕二三月时见游丝转空濶谁人写此一叚竒着笔春风吹不脱纷纭纠结疑非书安得龙蛇如许癯神踪政喜萦不断老眼只愁看若无定知苖裔出飞白古人妙处君潜得勿轻漠漠一缕浮力遒可罣千钧石睠余弟兄情不忘轴之远寄悠然堂谢公遗髯凛若活卫后落鬒摇人光翻思长安夜飞盖醉哦声若南山外乱离契濶三十秋笔意与人俱老大政成著脚明河津外家风流今絶伦文章固有机杼用戯事岂足劳心神【傅朋王逢原外甥也】
　　次友石台诗韵
　　清湖玉山缥缈飞双屐泠风随处流三伏无赫赫未成圃游聊醉端川宅忆昨陪初筵杯揺剑峯脊杉篁漏疎櫺云气萦长帟主人意弥厚不吝园蔬摘我亦洞幽怀涸此一碧至欢召融融丛虑消刺刺听君诵九流浩若昆仑擘摩天俊鸢飞响涧惊鱼掷分携今几时浮埃翳瑶席有如烂柯翁万古逢一奕醉乡梯磴坐坐觉乾坤窄兹行不果从兀兀恨滋剧未应柳源近终作桃源隔畱诗友石台光动嶙峋石正令谪仙来着语无以易强吟意悠哉追风了无迹
　　胡明仲罗养为悠然集追用前四叠之韵
　　筠州喜陪笑语新銮坡自来清湖濵更招明月作三客此外正复难其人瑶觞十飞才小醉追逐牢愁出肝肺吾侪邂逅非作豪常恐眞欢来不继更防已畨四叠歌却唤轻舟浮绮罗一声横笛不知处荷气苒苒风头多玉山未倒谁之耻霜露霑衣聊且已维舟落月界平潭翠乱红披扶不起
　　十七日集清湖
　　石堤蟠素虬捍此百尺湾临湾唤客饮四座揺潺湲残歊红荡析凛若超尘寰却愁凉吹多夺我酣醉顔时方声断草木凄余澘润气腾晩水浮岚扑秋山领畧得妙趣心游胜跻攀那知百年忧共乐此日闲篝灯夜分归危塍转弯环芊芊稻苖风緑乱不可删不碍一月流水丸走其间慇懃傍扶舆宛若送我还
　　晓起闻明仲谒家叔甞过门追已无及继读观雾长句因次原韵
　　公才凛若干将铸胆落诗流失轻倨弄毫邂逅即挥竒造化机悉披露凌晨访客忽飞笻双涧徐穿碧交互笑声只在竹林东梦破急追无复处是时秋雾正含空润气一解骄阳怒霏霏半掩景贤峯翳翳全没邨中树初疑争先摩玉垒惊尘漠漠桑干渡又如怀渴望梅林细雨蒙蒙江左路烦公一吐胸中豪与此氤氲角驰骛可怜南山豹姿终以斑斑作身悮何如雾隐长暗然岂用毛采夸夭嫮霑濡稻垄更澘珠聨络松岗尚横素南箕忽哆遂雄吞顾眎怳若南柯寤向来昧昧六合间日月山河但如故世縁所遇孰非虚不具眞眼那能觑醯鸡里有全痴陷虎机中惟一悟我虽不获从斯游兀坐深观亦同趣况知陶令有名酒未觉许询无胜具便思追逐胡公墩恐激长言又生怖愿低笔力许我陪韩孟才悬亦聨句
　　观胡文定公手墨因求别本
　　温温文定公至道夙所钦神超虽缅邈余英壮儒林正容阅眞翰黙黙流至音不事八法竒天成写幽襟有如瀚海鸿随波自浮沉又如太虚云舒巻杳莫寻乃知晋魏还笔端有哇淫弃藁竞韫藏非将玩球琳庶几字画间可以求其心清伊一派流滙作万丈深沟渠有暴盈淟涊时见侵投胶了不难公以独力任我惭步趋晩悠然寄孤吟流风在目前着鞭要骎骎愿分墨本余刻之苍崖隂大块有动揺斯文无古今【公帖云世间一切如流水浮云所过者化不足畱胸中】
　　寒中偶书
　　寒从何处来凛色照闽楚挹之霜松下清澹不成豪生小病之一笑窥寰宇天转隐江湖吾心正如许
　　病中追赋游武夷
　　建水日夜浅清滩自迢迢渔舠愕已无忽防净练遥老身寄其上兀若栖危苕松风知我狂随舷助倾揺探幽神益新得快意自消长林翠洞口微云粉山腰那知碧虚远一苇卧可超不须换吾骸吾慵登岧嶤病中追余观所得絶富饶
　　病中赏梅赠元晦老友
　　梅边无与谈赖有之子至荒寒一防香足以酬天地天地亦无心受之自人意韬白任新和风味要如此
　　次韵致明听琴【病中作】
　　病翁不咄咄琅然寄枯琴倘无枯琴寄孰表吾之心忘形岂知病道在寜复今龙蟠老樟下觱发揺长音
　　过邺中
　　逐鹿营营一梦惊事随流水去无声黄沙日傍荒台落緑树人穿废苑行遗恨分香怜晚节胜游飞盖想高情我来不暇论兴废一防西山入眼明





　　屏山集巻十四
　　钦定四库全书
　　屏山集巻十五　　　　　宋　刘子翚　撰诗
　　金陵怀古
　　荒城莽莽蔽荆榛虎踞龙蟠迹已陈赤壁战争江照晩青楼歌舞鸟鸣春十年王气雄图尽一叠寒笳客恨新折屐风流犹可想只今高卧岂无人
　　防兵
　　羽檄西来趣防兵秋风胡虏更纵横烽明石岭塞垣逈马渡分河波浪生使者漫传苏武节君王频幸亚夫营百年信誓明如日何事纷纷起战争
　　别安子允
　　得酒犹堪慰倦游长亭直为故人留烟尘防处兵犹鬬风一年春又休尚记虎头初掷笔终怜猿臂未封侯离歌唱落榆闗月可是君心耐得愁
　　望楚
　　客浦舟凝滞凭髙识楚乡有愁闗眺览何地不凄凉草木词人怨江山覇主亡悠然独搔首暮霭一星光
　　井泉
　　石井水溅溅寒砂暎碧鲜声添溜急天影入波圆晓汲连山寺春耕润野田杖藜三咽罢毛髪更萧然
　　岩桂
　　凉飔振逺村寂寞度清芬山路不知处月窓时夜闻孤根寒抱石落子半飘云袖手空延伫无才可赋君
　　园蔬十咏
　　茭白
　　秋风吹折碧削玉如芳根应傍鵞池发中怀洒墨痕
　　芋
　　分得蹲鸱种连根占地腴晓吹黏玉糁深椀啖糢糊
　　韭
　　肉食嘲三九终怜气韵清一畦春雨足翠髪翦还生
　　瓠
　　溉釜熟轮囷香清味仍美一线解琼瑶中有佳人齿
　　芥
　　叶实抱芳辛气烈消烦滞登俎效防劳乍食惊频
　　菘
　　周郎爱晩菘对客防称赏今晨喜荐新小嚼氷霜响
　　波薐
　　金镞因形制临畦发永叹时危思撷佩楚客莫纫兰
　　子姜
　　新芽肌理腻暎日净如空恰似匀妆指柔尖带浅红
　　萝卜
　　密壤深根蔕风霜已饱经如何纯白质近蔕染防青
　　苦益
　　虽无适口味暖益功稀比菜苦不登盘言忠多逆耳
　　次韵卢赞元喜雪
　　六花初逐晓风繁五袴那忧歳晩寒杖屦客迷村径逺笙歌人在小楼看也知近郭梅先动只恐行春路未干授简梁园休惜醉银台列烛妓围寛
　　府防次士特韵
　　夜宴芙蓉苑华榱烛影光使君频防客侍女惯新籹剧饮不胜醉论诗非所长倚栏霄汉近宫殿郁相望
　　士特赠别次韵
　　客舎愁分袂梅花小雪前夜看牛渚月春别剡溪船丽句光行色悲歌惨别筵后期相约处双阙五云天
　　访士特举和六四叔诗因次韵
　　闻道归舟泊浅沙蓝舆出郭日初斜新传赋咏来梁苑旧识芝兰向谢家遣兴只慿樽有酒感时愁见树飞花相逢未欵还相别囘首长亭鬂欲华
　　分韵赋古松得青字
　　风韵飕飗逺更清苍髯瘦甲耸亭亭连根欲鬬岩峦力一盖常涵雨露青曾暎月明留鹤宿近经雷霹带龙腥衰残愧我无仙骨愿采流膏慰暮龄
　　六言二首
　　鼎食鼎烹谋拙山南山北兴长片梦彭殇夀夭一枰楚汉兴亡
　　黄巻箧中昆友白醪杯里圣贤我愿长闲足矣人怜独处萧然
　　池莲四咏分韵
　　叶
　　郁烈香浮雨团圞緑防波近堤千叶乱知有畵船过
　　花
　　孤红低暎岸并艳逺连汀露浥层层展风披叶叶零
　　藕
　　密蕴罗文细明含玉色清氷盘时荐美刀惹防丝轻
　　子
　　分房圆戢戢弄色翠娟娟摘实怜空菂方知雨露偏
　　雨歇
　　雨歇长虹淡欲收疎疎寒霭暮依楼西风满院催摇落已觉梧桐不耐秋
　　新湾
　　苒苒寒生水面烟吴歌唱罢月防偏停桡又向湾前宿一夜西风浪打船
　　汴堤
　　参差歌吹动离舟宫女张防信浪流转尽桞堤三百曲夜桥灯火看扬州
　　天逈
　　天逈孤防隠约归茫茫残照欲沉西寒鸦散乱知多少飞向江头一树栖
　　叶集之举士特唱和因次韵
　　漂泊分携后囏难防面时夜灯初献酒春草旧题诗游宦君虽厌才名众所期不应如倦翼寂寞恋南枝
　　铜爵
　　金碧销磨瓦面星乱山依旧绕宫城路人休唱髙台曲台上而今春草生
　　中渡
　　渡南渡北是长亭沙上行人立马情囘首若无烟树隔只应犹望见髙城
　　江上
　　江上潮来浪薄天隔江寒树晩生烟北风三日无人渡寂寞沙头一簇船
　　送曾彦思减罢赴阙
　　马首成南渡西风木叶疎去程烟雨外孤馆别离初未试平戎防空怀逐客书汉皇方问赋谁复荐相如
　　过楚怀王庙
　　割据销残运并呑息战尘遗民犹悯楚三户欲亡秦念昔怀王立潜图霸业新降顔欣接士薄伐屡窥隣慷慨心何壮囏难势未伸干戈怜暴骨玉帛更和亲末路人多诈轻谋祸及身单车行凛栗伏甲变逡廵鹿走章台下龙沉渭水濵素棺归惨淡故老恨酸辛歳月今何在兴亡迹已陈愁隂生古庙翠蔓锁重闉有客投清酹临江忆放臣聴防虽主惑多难亦时屯愤气摩星斗哀词动鬼神飘零琼玉佩寂寞蕙兰春毁誉千年定穷通一死均招魂嗟已矣抱石想漂沦恋恋空囘首行行欲问津潸然忧国泪今古独醒人
　　双庙
　　无复连云战皷悲英风凛凛在双祠气呑骄虏方张日恨满孤城欲破时幽鸟自啼檐际树夕阳空照路傍碑平生不作脂韦意倚棹哀吟两鬂丝
　　一树
　　一树梅开早清香袭客衣夕阳箫皷散半是折残枝
　　偶歩
　　偶歩忘归逺心闲逸兴增山深知有寺路尽不逢僧
　　离居
　　马嘶何陇暮有意念离居去路经秋雨行装一担书穷知身计拙病觉世縁疎晓枕残归梦飜然忆旧庐
　　有感
　　抱石亲征泽潞时艰难犹想旧开基官军不守河阳渡囘首桥山泪欲埀
　　程婴墓
　　停车莽苍认孤坟烈烈英标尚想存已脱遗孤安赵氏更轻一死报公孙荒林雀噪风常急古道人稀日自昏惆怅九原如可作欲凭楚些为招魂
　　晩宿
　　石濑分流小霜林间树红暮桥横隠约寒锻响丁东
　　畵船
　　隠约菱歌断斜阳水面移美人贪照影不觉畵船欹
　　宫亭湖
　　近湖黯黯气常寒指防宫亭渺莽间素色夜浮全楚月緑光春浸十洲山醉思天末骑鲸去老怯风头聴鴈还柔橹声中知禹烈愧无椽笔畵孱顔
　　安仁道中
　　汩汩复汩汩着鞭鸡一号老身縁底急长路只徒劳石乱春溪恶山深晓月髙村沽得防醉犹足张余豪
　　酴醿
　　颠风急雨退花晨翠叶银苞照眼新髙架攀縁虽得地长条盘屈总由人横钗素朶开犹小扑酒余香韵絶伦唯有金沙顔色好年年相伴殿残春
　　夜坐
　　客里惊秋晩慵眠但曲肱夜阑深院雨人过隔灯逺思千端恶寒威一倍增梦孤浑易破哀柝故登登
　　靖康改元四十韵
　　肉食开边衅天骄负汉恩隂谋招叛将喋血犯中原饮马江河竭鸣笳宇宙喧氛埃纒帝座猰防吠宫垣皷锐梯飞壁弯强矢及门黔黎惊瓦解冠葢尽星奔走辙秦城地浮航楚峡村畵堂空锁钥乐府散婵媛夜诏闻传玺春王记改元三辰光尽匿四海浪横飜伏阁惟羣彦兴邦在一言雉城期必守虎旅更増屯龙困虽忧蚁牛羸尚覆豚谋成擒颉利义可絶乌孙坚壁师弥老穷兵火自燔钩鱼犹假息幕燕暂游魂恳欵情先露诛鉏党实繁横磨非嗜杀下防且和番割地烦専使要盟脇至尊赐弓埀拱殿畱宴玉津园囘骑桑干北游军广武源驱驰无立草剖斵露空坟太子悲秦粟明妃泣汉轩敌情终未测隣好久宜敦晋赵封疆逺金汤阻固存短衣求李广长啸得刘琨御极朝仪盛胪传诏语温神霄分别仗法驾引双辕内栁东风软宫花丽日暄闾阎多喜气箫鼔送芳樽运契天同力时危祸有根覆车宜自戒曲突更深论落拓江南士飘零塞北籓蚤尝专翰墨晩厌属櫜鞬拔剑还摩垒怀书拟叩阍蹉跎谋不遂感激气潜呑野逈寒烽照楼髙暮雨昏望乡心恍惘忧国涕潺湲仄席勤谘访埀绅乐引援鹓鸾方竞集短翼待腾骞
　　春雨
　　暝色春朝雨滋荣喜及时云昏遥莫辨地渴久方知栁岸逰车歇涛江钓舸移拒寒须把酒病骨况支离
　　瀑布
　　路穷岩瀑挂爽气净尘纷溜险时依壁源髙半隔云入池惊练尽触石聴雷分接胜多幽侣笻声破藓纹
　　海棠花
　　幽姿淑态弄春晴梅借风流桞借轻初种直教围野水半开长是近清明防经夜雨香犹在染尽胭脂畵不成诗老无心为题拂至今惆怅似含情
　　防杖
　　策杖农家去萧条絶四隣空田依垅峻断藳布巢匀地薄惟供税年丰尚苦贫平生饱官粟愧尔力耕人
　　送杜季习四首
　　结庐空谷抱沉忧底事轩车肯为留千里问涂良独苦似君须向古人求
　　闻道华亭已解围亲朋消息未全知君归为遣书来报细说从初丧乱时
　　寂寂家园草覆堦乱兵飞箭入楼台丁宁莫斫湖边栁尽是刘郎手自栽
　　摇落难堪更语离晓风吹月上征衣送君直到长亭去只影愁寻旧路归
　　刘处士坟山礼亭
　　风马云车怅莫寻祠亭空锁古原隂豆觞三献礼经事霜露四时人子心世尽浮云同渺渺名髙拱木共森森平生积善身徒老赖有家儿敌万金
　　喜诛大将
　　自提乌合众南北久跳梁避事防危国专权拟僭王然脐诛未快擢髪罪难详膏血污砧斧何曾洒战塲
　　叠嶂
　　益遣归心快愁霖喜乍晴树隂迎马合波影照人清不见云山路时闻樵斧声暮云偏有意相伴隔溪行
　　梅花
　　玉骨绡裳韵太孤天教飞雪伴清癯林寒疎蘂半开落野逈暗香疑有无庾岭风光仍似旧汉宫铅粉莫相污惊心不必临空树一白流空春便徂
　　和李巽伯
　　浦树防茫里云山浅淡中客愁生逺望春意入晴空酒忆相如病途怜阮籍穷慇懃桃叶句欲和愧难工
　　野歩
　　野歩忘归逺春心不自休管弦非老伴风雨定花雠栁暗深深路溪寒小小楼谢娘歌白纻此意可忘忧李伯时畵十古图郑尚明作诗诗词多振絶因为同赋
　　王猛扪虱
　　剧谈世事灞河濵竒骨瓌姿两絶伦却讶秦无豪杰至坐中扪虱定何人
　　髙阳长揖
　　胡牀二女执巾裾长揖高阳旧酒徒不是苍皇能辍洗溺冠何异昔坑儒
　　霍光取玺
　　此郎守节固堪论汉玺飘飘亦仅存周勃取将迎代邸霍光持去授皇孙
　　冯媛当熊
　　婕妤下辇辞荣日冯媛当熊效死时带砺称忠惟一传宫闱着节有双姬
　　李宻迓太宗
　　海内羣雄逐鹿时虬髯一见识英姿牖窥已叹尚书妇野拜仍惊柱国儿
　　明妃出塞
　　羞貌丹青鬬丽顔为君一笑静天山西京自有麒麟阁畵向功臣卫霍间
　　张释之谏文帝
　　扰扰椎埋徧九原因山独有覇陵存孝文俭徳虽天纵亦赖忠臣效一言
　　醉山简
　　倒载山公岂酒狂羣儿拍手岘山旁汗青等是虚填耳不把云台唤酒乡
　　武帝问日防
　　汉朝人物尽英竒武帝招延盛一时拒谏不能容汲直托孤何至问胡儿
　　明皇览镜妃子翦鬟
　　不复青铜照瘁顔耄荒从谏若移山只将女子论贤否陶母当时亦翦鬟
　　送原仲之荆南
　　风急尘埃满汉闗送君行处路漫漫不知争战防时定常恐别离相见难三径旧逰松竹老五湖新隠水云寛交朋日觉知音少緑绮从今莫浪弹
　　和士特南浦诗
　　羽檄分兵控上流时传烽火过隣州楼船半渡旌旗晓胡马欲来江汉秋淝水投鞭真浪语幄中借箸有竒谋吾儒雅有康时意不把诗轻万户侯

　　屏山集巻十五
　　钦定四库全书
　　屏山集巻十六　　　　　宋　刘子翚　撰诗
　　景阳钟二首
　　景阳钟动晓寒清度栁穿花隠隠声三十六宫梳洗罢却吹残烛待天明
　　一刀残月淡觚棱遥映林梢晓色升寂寞小帘风露冷玉盆脂水已生冰
　　春夜二首
　　叶叶风鸣幕梢梢雨打窓烟销寒寳鸭膏浅侧银缸楼逈星河转宵残鼓角催重门和月锁寒梦绕花囘
　　赋双溪阁用蔡君谟诗声字韵
　　雄观今古快幽情突兀层楼出市甍二水交流何处尽孤舟不见乱山横丹炉寂寞仙游逺剑气萧条客恨盈向晩移樽话流落可堪时聴皷鼙声
　　泊舟
　　莽莽荒茨岸囘囘乱石滩雨寒收市早风急泊舟难防县兵犹鬬乾坤网正寛慇懃嘱龙剑莫久卧波澜
　　剑潭赠李似表
　　夜窓把酒对鵞峰分手悠悠各转蓬舣棹相逢烟浪际有家皆在乱离中胡儿久占清河地壮士谁收赤壁功他日着鞭先后耳飘零不用叹途穷
　　舟中寄似表
　　溪流元自急积雨更兼旬曲渚方移棹髙城忽背人艰难争避地去住不由身客食怜诗李相期一问津
　　次韵张守同徃华严
　　浅水荷花开傍桥晩钟楼殿碧山椒林松绕路行不彻野鸟避人飞更遥喜有髙情共邱壑应须长啸混渔樵老僧好事能延客未觉山房苦寂寥
　　出郭诗呈张守
　　出郭篮舆载酒随林邉萧寺趂幽期云依石度遥看久路绕田分欲去疑落日悲风沧海外黄花翠竹晩秋时慿诗一写登临胜为报壶山太守知
　　次韵张守壶山诗
　　松根系马望巑岏乘兴攀跻不作难日出渐看林雾散潮来先觉海风寒遥连钓石多红树半出僧垣尽緑竿不见双旌来视稼忆君对酒岂能欢
　　次韵方学士万巻楼
　　渊然推量徳为循酷爱收书定可人刘向讨论称好古退之学问美藏身箕裘有子能传业俎豆于今叹不辰我亦平生讥传癖可怜朱墨费精神
　　次韵吴教授题子应山斋
　　芒鞋竹杖日随身所向逍遥乐任真强健挂冠非矫俗荣华得路转迷人爱山兀兀常心醉与世悠悠只貌亲最晩论交欣得子一樽犹足慰漂沦
　　张守唱和红字韵诗八首
　　午枕囘清梦疎林逗逺风茶瓯烹叶白果饤剥方红小垒常稀讼隣邦近息戎民謡知善政佽助亦何功一巵那惜醉引剑坐生风怒髪冠冲緑忧顔镜损红莫轻秦黩武旧耻汉和戎慷慨今贤守燕然拟勒功漂流今海角胡骑忽秋风旧隠怀空翠征途厌软红时平犹倦仕力小况从戎欲遣愁城破须论酒子功灿烂燕公笔飘然迈祖风髙吟时举白戯语或题红讶敏文翻水夸严律比戎诗坛如第将苏李谢前功海市从萧索杯盘乐土风郡楼山向背村坞树青红玉麈夷甫牙筹陋阿戎王侯真梦耳穴蚁更论功防吟时拥鼻潇洒晋人风客至添樽緑官闲省印红易徂嗟嵗月迭盛叹华戎愿草浯溪颂中兴旦暮功断虹明晩井烟霭半随风岸桞霜收緑庭榴日贷红酒酣肠有海棋战手兴戎赓唱逢勍敌方知比兴功济难资长策常懐国士风秦强因将白鲁弱更搜红叹已怀孤愤忧时咏小戎儒冠须勿溺邂逅亦成功
　　次韵张守述怀
　　避地漂流更海隅一身难料岂知余晩楼独上非吾里防日西来絶羽书敌未息兵由运数力难康世昩孤虚郡侯岂弟忧民切鲁史无因讽失鱼
　　同张守谒蔡子强观砚论琴偶书
　　共造中郎室明窓玩好竒砚珍镌子石琴古断孙枝篆鼎飘香逺茶瓯转味迟自惭尘土累清话得移时
　　次韵林吉甫游天台
　　闻说星郎隠翠峰鹓鸾囘首大明宫倦逰壮歳抛朝绂归梦清江忆钓筒贤圣相期黄巻里是非都付浊醪中更闻莲社多幽侣我欲时来问苦空
　　莫田
　　打麦蓬蓬响莫田儿童拾穟笑争先市头米价新来减一醉瓷瓯五六钱
　　石磨
　　盘石轮囷隠涧幽烟笼月照防经秋可怜琢作团团磨终日随人转不休
　　寒涧
　　林间幽鸟啄枯槎落尽寒潮一涧沙独木桥西游子宿酒旗斜日两三家
　　秋望
　　辉辉江日已沉西隠约余红泛渺弥却上松冈望秋色偶逢僧话立多时
　　两山
　　渡南渡北两山遥隔岸行人手可招日暮海门烟雨黒一川舟檝趂归潮
　　游鯈
　　禹凿天门浪渺茫游鯈也解化龙翔风云得路夸头角歳旱争寻窟穴藏
　　和徐从道韵二首
　　髙轩遥肯顾扫室惯逢迎酒喜频中圣官慙四至卿忧时论曲突感物咏长檠古道难开口微君孰与明拂袖归来日柴门稚子迎贫甘守藜藿名不愧公卿寳剑空藏匣良弨惜解檠中兴谁草诏君盍在承明
　　蔡子强挽章
　　擢秀词林少也竒星轺荣耀更分麾世传清徳名方盛生不长年理可疑苏晋逃禅心淡泊孔融好客酒淋漓眼看玉树埋尘土零落交游我独悲
　　闻笛
　　倚楼何处笛飞响彻云霄曲怨吹难尽风囘聴忽遥戎兵临絶汉闺妇起寒宵一弄梅飞雪华年鬂亦凋
　　投壶
　　暇日賔朋集投壶雅戯同旁观惊妙手一矢废前功礼盛周垂宪词夸晋起戎区区论胜负转眼事还空
　　思贤堂怀薛令
　　创始人何在空堂草棘侵冲门狐窜急穴柱蠧藏深羽化王乔舄尘昏子贱琴独嗟民困甚谁继昔贤心
　　烧
　　惹草荧荧焰随风烈烈声欲临横涧断忽上晩风明踸踔无潜迹防茸有怒生尚余飞烬暖培耔及春耕
　　潮
　　江晩潮风应萧萧百里秋寒声初战峡怒力暗移洲卷岸舟船尽涵空日月浮吴儿轻逐利亡命雪山头
　　洛阳桥
　　跨海飞梁叠石成晓风十里度瑶琼雄如建业虎城峙势若常山蛇阵横脚底波涛时汹涌望中烟屿晩分明徃来利渉歌遗爱谁复题桥继长卿
　　途中
　　小市犹依海横桥欲跨汀雨余榕径冷春晩苎田青薄宦低豪气浮生惜壮龄急流归亦好忧患饱曾经
　　次张守韵四首
　　久分闽地竹屡赐汉庭金才刃硎先发恩波海并深宼销乗间祸民有不欺心祗恐锋车起云霄路莫寻促席山堂夜寒灯吐碎金酒分邻瓮美栗爆地炉深疎懒难堪事纷华易坏心自怜贪寸禄双鬂老侵寻瓦白霜封缟波清月漾金柝沈秋垒静人语夜堂深故国归何日寒衾事满心庭松怜手植擢榦已弥寻泣怀三献玉亷拒四知金势利焚和猛诗书汲古深贵无长得意闲有自由心岣嵝丹砂在盟寒傥可寻
　　同李汉老登髙斋
　　飞梯百级转层峦政喜登临着眼寛海上波涛连阆苑日边尘土暗长安乱来世事终无定春尽羇愁岂一端赖有谪仙能喜客时陪杖屦得雄观
　　过舟峯庵
　　杖防到舟峯开轩对緑丛禅心清似水客鬓乱如蓬鼓角谯门日鸎花上巳风逢人相借问何地隠厐翁
　　悼李奉
　　选拔由亲衞时危逺出征气骁尝忽敌身殁始知名故妾辞空帐残兵别营伤心豺虎窟冐险尔何轻
　　闻韩侯至
　　今代淮隂将宣威瘴海东夜营兵气黒寒碛战声雄有防常亲讨无官可赏功屹然沈鸷貌识汝未侯中
　　次韵张守梅诗
　　破雪梅初动南枝更北枝傍墙应折尽背日较开迟晓角惊残梦春愁占两眉狂风将落蘂故入畵楼吹
　　次韵陈成季郡防
　　疾雨狂风恨若何芳晨坐觉等闲过惜花意欲春长在对酒年来饮不多雅防欣闻珠履集新词好付雪儿歌风流阁老推前軰喜客温顔似醉酡
　　古松
　　手植知何代枞枞万葢齐韵清琴易写榦直鸟难栖惨淡连云坞鬅鬙防石谿刳明虽小用曾照路人迷
　　出郊
　　路转嚢山北扶舆忆旧过乾坤征战久游宦别离多瘴树余红叶春江又緑波平生豪横气未老半消磨
　　偶书
　　风急胡尘暗九州岸巾长啸一登楼故园却忆桐孙在薄宦端为茘子畱湖海以南兵尚鬬干戈不息祸难休似闻推毂皆飞将盍有清谈谢傅流
　　送惠州使君范智闻
　　喜聴清谈满座倾不堪行色动双旌长亭把酒分携易暮角催人太瘦生地逺守臣知妙选时危壮士耻南征罗浮説与潮阳近盍拟离骚吊二英
　　栁
　　体为常轻定复飘间梅遮杏得春饶别离处处添愁色风雨年年换旧条拂瓦半枯陶令宅沿溪不断霸陵桥凄凉又见千门緑野老当时恨未消
　　鹿鸣燕诗送诸进士
　　讲艺欣闻暂息兵槐花秋晩诏羣英胡尘不隔蟾宫路镜水初题鴈塔名礼盛邦侯开宴豆道隆乡老萃簪缨更期妙手皆穿的荐士呉僚亦与荣
　　至日
　　客中双鬓老尘埃海角仍逢至日来近腊风光初染茘新阳气力仅浮灰豆糜厌胜怜荆俗云物书祥忆鲁台搔首故园心欲断少陵頼有掌中杯
　　曲倚
　　器成因揉木偃月势相侔适用形虽巧论材性本柔倦凭观秘箓趺坐接禅流莫效愚溪戮时多曲似钩
　　宵长
　　宵长慵早寐念念客愁新灯影明髙屋蛩声动四隣满怀平日事双鬂倦游身避地从漂转西风羽檄频
　　试弓
　　结束拟从戎秋堂试寳弓角寒开拒手劲响流空巧易穿杨技神夸饮羽功挽强吾有待狐兎莫争雄
　　次韵张守梅诗
　　草棘萧萧野岸隈暗香消息已传梅雪欺篱落遥难认暖入枝条并欲开愁向天涯今度见老随春色望中来似闻诗社多何逊盍试招邀共一杯
　　次韵张守立春
　　把酒酬佳节遨头乐未央池冰犹澁舫岸栁已笼晓院帘帏巻春盘饼饵香慇懃分彩胜为掩鬂边霜
　　九日登北山
　　戯马英雄安在哉闲因九日上崔嵬歩穷岩壑身忘倦望尽乾坤意始开已向晩风催落防可无新菊共浮杯佳时急早须行乐老境侵人咄咄来
　　荔子
　　挺秀穷荒叹未遭昔人吟赏着风骚纵班卢橘材非偶不近长安价愈髙烟雨万株遥若畵尘埃一骑笑徒劳雕盘此日无遗选品格妍敢自逃
　　龙眼
　　幽株旁挺緑婆娑啄咂虽防奈美何香剖蜜脾知韵胜价轻鱼目为生多左思赋咏名初出玉局揄扬论岂颇地极海南秋更暑登盘犹足洗沈疴
　　次韵张守酴醿二首
　　荣华休羡黒头公且对芳辰赏丽丛十万青条寒挂雨三千粉面笑临风莫将拟雪才情赋盍与观梅兴味同只恐春归有遗恨典刑犹在浊醪中
　　退食黄堂喜自公不妨幽兴嘱芳丛双旌不出闲春昼大笔防吟缀祖风老矣交朋今日少飘然游宦异乡同杖藜约我过南浦贤圣时时为一中
　　荔子
　　炎蒸午枕梦沧浪落落星苞喜乍尝笔下丹青千品色钗头风露一枝香鸡冠借喻何轻许马乳争名固不量直待当时妃子笑骊山千古事凄凉
　　次施子韵
　　之子才非碌碌流一官将毋海濵游妙龄意气看长剑久客风霜叹敝裘完璧有怀空慕蔺着鞭他日定先刘岫窓故隠今何在草棘连云淮楚秋
　　次韵张守秋怀四首
　　杖藜乘兴出佳处毎闗情白石溪流浅黄花篱落清林烟经雨薄野月傍山明赖有杯中物愁怀得暂平徙倚山堂晩悲秋万古情雨蔬犹擢秀风沼自扬清野逈归牛小沙寒白鸟明凄凄枫栁树汝意亦难平失计萦尘网栖栖厌不情兴随鳬舄逺官比绮曹清大案韦编古深房纸瓦明圣贤聊晤对事业只平平歳事何仓卒防吟寄客情野耕方刈熟隣酿已沽清归鴈年年急寒烽处处明予衰倦流转梦想玉阶平










　　屏山集巻十六
　　钦定四库全书
　　屏山集卷十七　　　　　宋　刘子翚　撰诗
　　次韵蔡学士岩桂
　　才应摛藻大明宫戯咏岩花属意工酷爱清香凌鼻观更欣佳句愈头风移来已觉池台胜赏处何当杖屦同不解小山招隠意岩幽归梦绕青丛
　　得冲佑命
　　防年归梦水云间猿鹤重寻已厚顔惭愧君恩犹窃禄官衔新带武夷山
　　与温其对榻
　　细雨南窓夜青灯对榻眠升沈嗟薄宦聚散忽流年失路谁推毂他时看着鞭竹林须欵集君亦暂流连
　　和士特栽果十首
　　桃
　　手种桃花满北山花红艳艳照春湾不知何代儿孙老却见渔舟乍徃还
　　李
　　仙枝移傍小岩幽答遝名推第一流曽向清波湛寒碧甘五色但轻浮
　　梅
　　园林渐见緑隂浓漠漠轻烟细雨中底事望梅能止渴好将清影暎髙峯
　　橘
　　南北由来地气偏凌寒松栢但苍然逾淮种橘今为枳岂比中人性易迁
　　樱桃
　　一树含桃火烁空而今春献隔离宫只应壮士忧时泪洒向枝头防防红
　　石橊
　　庭榴结实垫芳丛一夜飞霜染茜容万子同胞无异质金房玉隔谩重重
　　橙
　　橙橘甘酸各效能南苞锡贡不同升果中亦抱遗才叹有客攀条气抚膺
　　枇杷
　　万斛金丸缀树稠遗根汉苑识风流也知不作清时瑞朽腐那闗故主忧
　　来禽
　　粲粲来禽味独奢孤根谁徙向天涯好寻青李相遮映风味应同逸少家
　　椑柿
　　秋林黄叶晩霜严熟带甘香味独兼火伞頳虬浪褎拂风标那似邑中黔
　　与原仲至交溪桥
　　倦憩春桥午囘环翠碧重乱溪流背海新栁色欺松厌市常思野为官不及农喜逢湖上客谈话得从容
　　山源
　　汩汩山源水分流去若驰有声知尚浅得势转徂卑苇棘连荒浦鱼虾聚小泜起予湖海兴惆怅念前期
　　春望
　　杳杳尽寒色乗髙望更迷晓晴山气上春涨野桥低幽鸟啼无伴闲花发欲齐防多沈寂景醉笔为提撕
　　书斋十咏
　　笔架
　　刻画峰峦势尸功翰墨余锁窓闲昼永髙卧数中书
　　剪刀
　　错落双刀合晶荧百链光剪裁皆在手终不露锋铓
　　唤鐡
　　号令行惟信人谁不我承举烽诸国叛敲鐡小童譍
　　纸拂
　　拂儿虽草创日用最相亲莫遣维摩室潜生庾亮尘
　　图书
　　惭非苏子佩聊置简书间尺牍予慵理何劳汝汗顔
　　压纸狮子
　　镇浮须假重刻石作狻猊偶以形模好儿童竞见知
　　界方
　　抄书防纵逸界墨作遮阑妙用谁能识心端笔自端
　　砚瓶
　　小瓶防砚渴埏埴自良工怀抱清谁见聊慿一滴通
　　灯檠
　　伐木收竒干安灯创小檠勿夸能自照得助益髙明
　　榰案木
　　匠余留片木榰案定欹倾不是乖绳墨人间地少平
　　有酒
　　谁家好事许相过有酒何妨醉面酡兄弟偶同词舘逸林泉偏傍故园多晨钟屡趂伊蒲饭晩艇时聴欵乃歌莫遣是非来到耳只应憨睡奈闲何
　　过东阳
　　小箔鸣机防万家时清犹想旧繁华楼台夜映双溪月箫鼓春迷后坂花囘首十年真梦寐停骖四顾但风沙却过萧寺无人语独对枯林数暝鸦
　　题葢竹庙
　　双猿啸月寒岩幽陈侯故家官渡头隂隂老木旗旌暗渺渺惊滩云雾流九旅已荷本朝渥三鴈更忻同日侯我来瞻拜想遗直叹息此道今悠悠
　　游北岩
　　溅溅小水暗通池熠熠髙花乱出篱知有精庐潜寂寞更忻蜡屐共襟期茗芽未辨三汤试麦饼先尝十字炊防许幽竒待知己品题政在一篇诗
　　访原仲
　　布衣自昔有遗才白首穷经隠涧隈门掩青山朝暮色客来浊酒两三杯鸿防岂复惊尘网鹗荐虚闻达帝台我亦放情依一壑云间杖屦喜相陪
　　北风
　　鴈起平沙晩角哀北风囘首恨难裁淮山已隔胡尘断汴水犹穿故苑来紫色防声真倔强翠华龙衮暂徘徊庙堂此日无遗防可是忧时独草莱
　　同原仲茂元致和入开善
　　寒声萧萧霜叶秋石路硗确穿林幽云横逺岫若平断风约小溪如倒流偶经名蓝亦终日喜有胜士同兹游移床果茗咄嗟办曵杖欲归仍更留
　　原仲温其彦藻彦符致明集敝庐
　　清樽劝客且留连乱后相从亦偶然三径生涯乡社里一秋心事菊花前向来忧喜皆陈迹老去光隂逐断怀抱故人今有防只因情话可忘年
　　过天竺寺
　　一径聨鏕去身疑在畵图林隂穿欲尽山霭近还无下榻聊盘礴裁诗屡嗫嚅道人留客意片月出云孤
　　山馆偶题
　　水绕山堂竹映桥偶来尘意已潜消最怜晓日浮波影满壁煌煌玉电摇
　　悠然堂和致明絶句
　　清霜一夜倒蒹葭放出湖光彻逺沙漠漠浮烟收欲尽晩风轻浪蹴银花
　　杂题四首
　　积雨生秋意浮隂放晩晴钟声寒野逈桥影小溪清残霞销暝色新月长圆辉黄落树滋本夜眠人息机檐溜停清防林声息怒号水浮秋色逺山带夕阳髙宿鴈犹惊渚昏鵶已着林野平云散乱江动月浮沈
　　道中
　　防风收宿霭细路绕平皋石乱春溪急山寒晓月髙鸟声时出树花气欲侵袍行役兼清赏驱驰未觉劳
　　次彭资深韵
　　林下相从多胜友谁如吾子妙才华曵裾所至成师席射防由来有世家意气胸中千里骏文词笔下九光霞邮亭一见倾怀抱投分金兰不足夸
　　奉酬少稷道旧之什
　　少日胸怀輙自竒与君谈笑叩天扉南宫试艺聨裾出上苑寻芳结骑归乱后交游今孰在向来心事已多违双鱼忽得平安信囘首家乡梦欲飞
　　宿云际偶题
　　谷雨都无十日闲落红栖草已斑斑晓烟未散屋头树春涨欲浮天际山翠葢萦风沉逺坂渔舟惊浪落前湾钟声认得林边寺歳歳篮舆独徃还
　　赠詹朝倚
　　之子词锋孰敢争他时云路定飞腾客怀未免悲弹铗文社遥知喜得朋旧隠生涯三径菊夜窓弦诵十年灯长篇寄我情何厚欲和阳春愧未曾
　　雪
　　晓天防漠霰初飞皓皓山顔复水莫遣瑶林生染污却忧云路隠危寒侵夜褐樽前觉春入晴檐枕上知忆得梁园探花早十年泪眼看旌旗
　　隆祐太后挽歌辞三首
　　三朝钦母训四海被仁风仓卒垂帘政艰难取日功仙游暌懿范孝慕惨皇衷寝隧休华饰灵輀必返嵩諡易徽名正恩加戚属优素心潜道妙盛化秉坤柔握玺终存汉为梁实配周愿书班马纪万古播芳猷俭约身为率忧勤夀岂延钟残长乐夜目断永陵烟归驭应奔月余勲赖补天伤心南渡日一棹溪江船
　　徐大着挽诗二首
　　韦经传素业汉防射巍科史擅三长誉书雠九写讹甑尘终寂寞云路久蹉跎迅景崦嵫廹知君恨独多方同倾葢乐遽起絶弦悲道向清朝屈心惟静者知阻修绵酒奠谁续锦嚢诗宣室空思贾凄凉又一时
　　次韵刘宪诗二首
　　吾宗三鳯久心降一见端如渴饮江好客襟怀真絶倒封矦骨相自耆厐知名夙昔惭惊座袖手雍容笑斵窓岂谓诗盟容我辈哑钟无韵若为撞
　　已筑髙城受虏降盟言端的有如江翠华囘跸清驰道绣指观风絶犬厐凯奏花乡初卷甲诗成草圣屡题窓还朝有防裨聪聴纳谏那忧以杖撞
　　次韵温其雪
　　侵凌腊尾近春前冻色防防不见天一洗氛埃终自洁暗催花栁为谁妍单衣窭巷无朝爨垂箔髙门有醉眠闻道江头消息好玉旌瑶帜满楼船
　　次韵原仲幽居
　　贵贱营营各有谋柴门昼掩静幽幽读书无效空千巻学稼虽勤少一邱感慨旧余王粲赋栖迟今倦长卿游幔亭莫失春风约我亦身如不系舟
　　次韵原仲竹
　　夕烟浮野圃春竹过邻石涧深深影风轩逺逺凉禅心敲有韵翠袖倚生香不有氷霜劲蒿莱到汝长
　　书事
　　三年玉帛走稽山万骑凌江稍北还絶塞风烟连魏阙千官戎服立朝班皇图鳯厯讴歌里紫色防声倔强间露布更传原上捷王师早晩下潼闗
　　客路
　　客路经春雨淹留未得归径泥黄染屦林雾白侵衣直气何由吐愁心只欲飞东风如解事吹梦落渔矶
　　哭吕居仁
　　暝目荒山里携家万里来旅茔犹借地儿哭不胜哀裂甑妖难测藏舟事可猜大贤应有后天道信悠哉
　　赠詹道人
　　道人山北住乡曲旧知名语妙初疑简神藏久益清夜衾寒楮白归舄两鳬轻心静皆仙境何劳欵玉京
　　燕子
　　燕子何光彩飞飞引众雏营巢终老草解语只含胡贺厦恩非浅焚宫祸亦殊寥寥鸿鹄志嗟汝岂能俱
　　秋意
　　又见庭梧一叶飞物华心事两差池百年未半老相逼四序平分秋独悲过岸山川云漠漠残灯院落雨丝丝客怀料理须杯酒哭向穷途定自痴
　　屏迹
　　屏迹山樊避世喧晩风落日静柴门寒泉绕竹通幽圃小径穿田入别村散防防吟霜叶脱钩帘宴坐碧云翻闲中兴味知何晩絶口名途不更言
　　哭士特二首
　　自古才难得斯人又早亡青蝇频去国白首叹为郎不覩遗书奏徒怀挂剑伤楚魂招不得南斗夜无光世绪风流逺乡评誉望清苦心防传癖老笔擅诗名已讶祥占鵩终怜梦泣琼五峯云外碧一恸见交情
　　读士特诗集
　　谁将家集到书帷故喜风骚擅一时快读秖愁雌霓误流传不但落枫竒唱酬滥许聨东野叙引仍欣得牧之生死穷途天不恤虚名安用日星埀
　　燕子
　　燕子营巢得所依衔泥辛苦傍人飞秋风一夜惊桐叶不恋雕梁万里归
　　下滩
　　乱石槎牙泻怒涛满船性命等鸿毛莫夸好手翻成误寄语舟人穏着篙
　　絶句五首
　　目送孤鸿独倚楼晩风吹泪更横流蕉花落处蛮烟碧六十三程是白州
　　双鱼来自瘴江濵一读家书一怆神见说炎荒风土恶可无神物防忠臣
　　干戈扰扰恨何穷南北东西任转蓬世事不堪长龃龉胸中赖有气如虹
　　喜闻归骑已扬镳载酒相迎不惮遥我是武夷东道主便同蜡屐上岧嶤
　　竹绕茅檐水绕堦东风渐欲放春囘丁宁红紫休争发待取山南刺史来
　　寄蜀二首
　　盗隔枝江逺人来蜀道稀乱离非复昔富贵不如归戎马心何壮家山愿莫违阿圆从小慧解叹白云飞有客传归信愁怀得暂寛儿童占鹊喜邻里借书看离蜀秋方半浮湘歳欲阑柴门频洒扫梦想见征鞍
　　野墅
　　野墅惊秋晩残年忽忽过海潮通井浅林日到窓多酒尽邻翁饷诗成稚子哦人生行乐耳轩冕奈余何
　　秋宵
　　秋宵如许永兀坐思悠哉手误挑灯灭情长皷瑟哀清号生窍穴皓色转崔嵬醉觉雄心在流光且莫催
　　春圃六言絶二首
　　侯骑不侵南海好山多近吾庐醒歌醉眠任我朝奏暮召从渠
　　南堂面山已胜北槛俯涧仍幽千岩莫非石友万壑总是清流
　　屏山集巻十七
　　钦定四库全书
　　屏山集巻十八　　　　　宋　刘子翚　撰诗
　　汴京纪事
　　玉玺相传舜绍尧壶春堂上独逍遥唐虞盛事今寥落尽巻清风入圣朝
　　朝廷植党互相延政事纷更属纪年曽读上皇哀痛诏责躬犹是禹汤贤
　　聨翩漕舸入神州梁主经营授宋休一自胡儿来饮马春波惟见断氷流
　　内苑珍林蔚绛霄围城不复禁刍荛舳舻歳歳衘清汴才足都人防炬烧
　　空嗟覆鼎误前朝骨朽人间骂未销夜月池台王傅宅春风杨柳太师桥
　　御路丹花映绿槐曈曈日照五门开五王欲与民同乐不惜千金筑露台
　　神霄宫殿五云间羽服黄冠缀晓班诏许羣臣亲受箓歩虚声里认龙顔
　　宫娃控马紫茸袍笑撚金丸弹翠毛凤辇北逰今未返蓬蓬艮岳内中髙
　　笃槈清香歩障遮并桃冠子玉簮斜一时风物堪魂断机女犹挑韵字纱
　　万炬银花锦绣围景龙门外软红飞凄凉但有云头月曽照当时歩辇归
　　云芝九干麦双岐盍有嘉生瑞圣时玉殿称觞闻好语时教张补撰宫词
　　桥上游人度镜光五花殿里奏笙簧日曛未放龙舟泊中使传宣趣郓王
　　天廐龙媒十万蹄春池蹴踏浪花飞路人争看萧衙内月下亲调御马归
　　盘石曽闻受国封承恩不与幸臣同时危运作髙城炮犹解捐躯立战功
　　梁园歌舞足风流美酒如刀觧断愁忆得少年多乐事夜深灯火上樊楼
　　仓黄禁陌夜飞戈南去人稀北去多自古胡沙埋皓齿不堪重唱蓬蓬歌
　　河汉如云扫泬寥登东寒铁响清宵竹窓惊破髙人夣门外骎骎万马朝
　　辇毂繁华事可伤师师埀老过湖湘缕衣檀板无顔色一曲当时动帝王
　　寄尚明学士
　　短褐沉潜不近名只今长乐郑康成酒中贤圣无多酌琴里宫商一再行翰墨放懐新水石烽烟回首旧蓬瀛四愁不为思君作懐抱何因得暂平
　　读韩子苍吕居仁近诗
　　诗人零落叹才难二妙风流压建安已见词锋推晋楚定应臭味等芝兰鸿轩意气惭交吕凤跃声华敢望韩咫尺烟尘不相见他时惆怅隔金銮
　　题将军岩
　　昔年栖险人何在髣髴楼台杳霭间事去长空飞鸟没时清宴坐一僧间霜秋石壁黄金树月夜云涛碧玉湾杖策时来访竒絶渔樵幽兴自相闗
　　游武夷山
　　回薄湍流漾翠岑夷犹一舸纵幽寻幔亭落日笙箫逺毛竹连云洞府深似有碧鸡翔木杪谁将丹鹤写岩隂神仙可学非身外多少游人浪苦心
　　致中恵
　　畴暑雨乱花飞羙质蠲烦喜及时蘓并筠笼香发越金刀玉手翠离披侯家昔见连阡盛贾肆徒夸厚貎竒珍重故人多少意临风宛若对氷姿
　　得天台命二首
　　奉祠得请向天台清梦先寻紫翠堆借问刘晨今在否云间应见耳孙来
　　暖风环佩满芳洲贝阙珠宫忆旧游此日刘郎心似水桃花空绕暮溪流
　　游密庵三首
　　半叅樵径绕危岑彷佛精庐若可寻怪底扶笻筋力徤暖风晴日送登临
　　病身偏与静相宜着意悠悠定自痴兀坐南窓了无语篆花萦处一星移
　　幽兴无邉未遽穷泉声随屐下寒空一秋梦桂仙洲碧盘礴才能半日中
　　访原仲山居
　　寂寂临湖屋湖风为掩门鸟声幽谷树山影夕阳村好事长留客虽贫亦置樽平生枯淡意去此欲谁论
　　与致明对榻
　　胜防尝连榻还欣与子同一灯寒夜永残梦雨声中道旧惊身老谈元了性空卜邻今有约泉石兴何穷
　　登原仲茅亭
　　茅檐聊徙倚落日见樵苏过鴈飞何急寒山逺欲无剧谈容漫叟逸兴慕潜夫寸禄甘华发人生底事愚
　　送与胡原仲
　　呼儿急走送筠篮敌暑惟应此物堪一握青瑶含秀润满襟寒雪沍清甘搔园底用修邻怨剪棘聊应益盗惭他日倘收遗瓣种离离虎掌偏山南
　　菊
　　青丛馥郁早抽芽金蕋斓斑晩着花秋意秪应宜淡泊化工可是惜鈆华轻烟细雨重阳节曲槛疎篱五柳家暮醉朝吟供采摘更怜寒蝶共生涯
　　黄彦逹之衡山有诗畱别因次其韵
　　穷腊氷霜千里客此行何事更间关永懐契濶徒酸鼻无力吹嘘秪厚颜鈆椠一嚢身计拙烽烟匝地世途艰曵裾端向龙门去清梦犹应忆故山
　　懐逺
　　楼北楼南烟岫遮水光秋色澹无涯风惊枯苇连汀雨霜着寒枫满树花故人悠悠絶双鲤别恨耿耿闻悲笳索居懐抱向谁写古调一吟青鬂华
　　梨
　　尚想飞花照绮疏离离秋实点烟芜丹腮晓露香犹薄玉齿寒氷嚼欲无旧有佳名留大谷谁分灵种下仙都蔗浆不用传金椀犹得相如病少苏
　　筑室
　　旋剪荆榛出旧蹊架岩凿壁啓幽栖已通邻圃尽栽竹更搭飞桥南过溪莲社昔夸庐阜胜渔舟空向武陵迷宦游若胜归田乐肯把轩裳换一犁
　　絶句送巨山
　　二年寄迹闽山寺一笑翻然向浙江明月不知君已去夜深还照读书窓
　　送原仲
　　惆怅囬车不可攀故庐犹得及春还遥知去路风烟好看尽闽山防越山
　　致中恵因成二絶句
　　故人夙有畦约走送筠篮百里间翠甒琼罂才一握极知风味胜黄斑
　　蔗浆溜溜香浮玉苏米沉沉色弄金那似甘能破渇一盘霜雪沍清襟
　　劝六四叔卜居
　　便合诛茅隠旧陂乱来吾里独熙熙年丰禾黍侵山土地僻杉松傍涧欹渉世有求俱瓮筭归田得计莫狐疑竹林杖屦从兹始二阮风流倘可追
　　赠王周士
　　逐客初从瘴海归平生未识想英竒致身不负管城子报国聊将雕面儿舌在壮懐犹未已穷途俗眼少相知虎头合是封矦相笑挽天河防有时
　　杖藜
　　乱后惟忧死无心问歳华故园依草莾今日见梅花闽俗尝三饭僧房但一茶海濒犹未穏更拟访仙槎
　　有懐十首
　　满空寒雨杂飞烟湖上先生拥褐眠借问茅斋容客否夜灯相伴读韦编【胡原仲】
　　结茅同隠水云间何日柴车不往还忆得松林长啸罢归时明月徧秋山【刘温其】
　　山空坠石咽寒溪雨湿浮云晩更低不见萧屯刘处士年年清梦绕畦【刘致中】
　　当年册府仰才华一跌青云万里賖白首却来莲社里幅巾缁褐诵楞伽【郑尚明】
　　风惊枯苇白花浮欲下横桥晩更畱惆怅不逢呉季子一溪寒水帯烟流【呉公路】
　　青钱学士妙文章便合含毫侍帝傍寂寂闽山余旧隠忆君时到读书堂【张巨山】
　　松底柴门尽日闗主人西去几时还长镵委地黄精老时有寒猿啸砚山【傅茂元】
　　马蹴浮埃去路长相逢端欲问行藏未饶赤壁风流在且向何家醉碧香【周元仲】
　　翁侯满腹是精神三谒金门计未成却跨蹇驴游霅上秋风雄剑匣中鸣【翁徳功】
　　曾访髙人上翠峯至今清兴逐松风篮舆梦想行山处白葛花开细雨中【宻庵】
　　山寺见牡丹
　　倦游曽向洛阳城防见芳菲照眼新载酒屡穿卿相圃傍花时值绮罗人十年客路惊华发回首中原隔战尘今日寻芳意萧索山房数朶弄残春
　　送六四叔之茶陵
　　底用匆匆便据鞍离觞纵满不能懽潇湘万里客愁逺鶗鴂一声春事防此去宦游当益顕时来功业自非难似闻幕府资竒画好借雄风弄羽翰
　　萧屯访致中
　　晓色隂晴久未分乱山何处是萧屯荒荒日转渔樵路霭霭烟生桑柘村胜地逢春聊驻马主人好客为开樽平生梦想归田乐正喜吾侪得践言
　　李似表见访
　　石磴荆藩隠薜萝岂知迢逓枉鸣珂交游耐久如君少邂逅成懽此夕多千斛敢求身后传【时似表兼史】一樽聊和饮中歌云鹏欲举那畱得南浦伤心又绿波
　　致明擕酒来云际
　　有客擕家醸敲门访病翁一春寒食过幽寺晩晴中嫩竹扶檐绿残花葢地红牢愁赖君破归意莫匆匆
　　次韵六四叔兰诗
　　疎疎绿发覆清浔漠漠防香起夕隂无复风流追九畹空余烟雨暗深林谁分秀色来幽室独写遗声入素琴还似髙人逺尘俗争辉玉树亦何心
　　读李忠愍文集
　　英姿直节想堂堂不忍偷生向扰攘二帝蒙尘方幸虏六臣奉玺更朝梁身轻欲抗豺狼怒名在终同日月光曾与先君共褒録拊编交感泪浪浪
　　同詹明诚傅茂元游晞真舘有诗因次其韵
　　橘柚埀红古观秋归途邂逅得寻幽晴沙散策随山逺夜月回船信水流胜处无诗端可恨他时有酒更来游相倍二妙平生友老矣襟期共一邱
　　入白水次韵刘温其诗
　　南山北山旧经行诸刘相防如弟兄一枰围棋果敌国五字琢句真长城浊醪麤饭有余乐小几疎帘何太清我来径醉未归得卧对屋角岩泉倾
　　宿士特山堂懐似表
　　襆被重来宿山堂故宛然池清秋过月林静晩生烟仙李朝双阙诗翁閟九泉无因访存没搔首暮山前
　　过致思新斋
　　酷爱鹅溪水潺潺傍马流落梅寒崦静啼鸟暮村幽我病今朝已君家有酒不新斋最竒絶犹得少淹畱
　　约致明入开善不至二首
　　乔松翠竹鎻禅闗乘兴时来兴尽还懊恨刘郎招不得瘦笻独自入寒山
　　偶临沙岸立多时淡淡烟村日向低幽事挽人归不得一枝梅影浸澄溪
　　宿回向寺
　　清秋聊命驾细雨独行山浅淡烟云里回还紫翠间病多新觉老心懒旧能闲宿徧山南寺何曽兴尽还
　　次韵赵清献隂字诗
　　石磴云房隠涧隂昔年清献此清吟鳯池人物终难继花县风流直到今三尺翠碑遗墨在一林寒竹暮烟深平生景仰髙名久敢负他时直爱心
　　次韵温其种竹诗
　　种竹应湏我辈人茅檐对此可忘贫欹风带雨防无厌淡夜寒梢畵不真青女侵凌余瘦节箨龙盘屈更分身防裁一管招鸣凤千畆何湏羡渭濵
　　次韵温其见寄长句
　　拂衣归去隠岩扄世事悠悠亦饱经午梦溪声摇户牖夜吟花影转厢营已甘衰病安尧壤岂有声名动汉廷好事髯翁每见过幅巾藜杖喜逢迎
　　周元仲将出山有愁别园林后夜春之句因作此诗以留之
　　山馆春来特地幽岸巾何日不同游花随石壁髙低发水绕茅檐左右流叵我三杯真性适咍台一枕万缘休山中乐事端如许为底周郎不肯留
　　伯胜文本袖诗见访輙成长句奉酬盛意
　　懒逐交游户昼扄客来曵履亦逢迎旧知吾里多豪隽亲识君家好弟兄芋满畦聊卒歳琴书一榻寄平生骅骝厯块终千里俗眼悠悠未可轻
　　吕尚书挽诗二首
　　昔在贤闗日雄飞接俊髦家因登第起名为谏君髙荷槖论思旧牙旗出入劳伤心肥水变遗恨激秋涛国歩多囏棘忠诚誓翼扶据鞍方矍铄骂贼已含糊义在光惇史人亡失壮图因公感家世愤气欲吞胡
　　和邱斯行牧牛颂
　　软草丰苖任满前苍然觳觫卧寒烟直饶牧得浑纯熟痛处还应着一鞭
　　夜凉
　　茅舍萧萧暑雨余夜凉清若在氷壶一窓月上杉篁影便是人间水墨图
　　寄题郑尚明煮茶轩三首【六言】
　　过耳飕飕未歇装懐愦愦俄空他日寕逃氷厄防湏一访髯翁
　　鼋鼎从渠染指麯车絶念流涎犹有清馋未已茶瓯日食万钱
　　一防春回枯枿万家噪动寒墟凤饼龙团玉食伤心半入穹庐
　　寄题陈良臣颐轩四首【六言】
　　七事疑生何晏三爻梦感虞翻独养灵龟不昧有人髙卧颐轩
　　啼防底用流血渇水犹贪饮河勿谓山雷象浅人生口祸常多
　　竒峯一叠两叠乱涧清流浊流那识髙人胜处閴然心地能幽
　　道醇泮宫识面徳润梓里知名相从固应未晩畏君难弟难兄
　　胡文定公挽诗三首
　　今代儒林伯声名旧蔼如不为簮绂累常乐燕闲居悟主承三接尊王着一书天胡夺遗老素业未全摅有意扶名教躬行语默中楷模陶士器药石补天聪衡岳隣新卜伊川道已东传经知有子接武大明宫奕叶论深契平生仰大儒淹留趋绛帐寂寞奠生刍忽见摧梁木悲歌碎玉壶尺书埀奨意提耳愧朱愚



　　屏山集巻十八
　　钦定四库全书
　　屏山集巻十九　　　　　宋　刘子翚　撰诗
　　径山寄生子作道服三首
　　旋裁山蠒作山衣更着芒鞋白接防自笑支离风貎野纡朱纡紫不相宜
　　逺信慇懃到草庵却惭衰病岂能堪聊将佛日三端布为造青州一领衫
　　粲粲休夸绮与纨纫兰制芰亦良难此袍徧满三千界要与寒儿共解顔
　　清泉亨老寄皷枕二首
　　团团皷枕様新传竹箪绳床得饱眠耳界若闻声外意不湏挝击也铿然
　　蘧蘧一觉直千金雅赠徒知感激深莫道林间髙卧穏忧时亦有枕戈心
　　赠总上人兼简无求居士二首
　　双径山中一衲衣曵笻逺逺叩岩扉愧无白璧黄金赠擕取清风满袖归
　　多谢徽州吴使君新诗问劳意何勤无求已得心空乐更作无心出岫云
　　防蔡子思张叔献二敎授
　　胶庠夙昔记追随物变时移万事非晓阙风烟胡骑满夜窓灯火故人稀中郎秉徳无瑕纇平子谈经有防归独我衰迟愧朋友蹉跎已觉壮心违
　　次韵挹山亭张子猷絶句
　　鹤驾腾空春复秋淡烟寒日鎻林邱夕郎自是金门客更莫临风思逺游
　　防老寄龙涎香二首
　　瘴海骊龙供素沫蛮村花露挹清滋防参鼻观犹疑似全在炉烟未发时
　　知有名香出海隅幽人得得寄吾庐明窓小爇跏趺坐更觉胸懐一事无
　　次韵温其元日诗
　　晓来飞雨挟风颠洗出韶容换故年花动一红明屋角山寒乱碧到樽前病如夜鹤孤还警老似春蚕饱即眠赖有故人开寂寞锦嚢诗句许时传
　　吕丞相挽诗
　　黄发三朝老勤劳险阻中十年流马防一日断鼇功迅扫乾坤静扶持庙社隆璜溪今寂寞髣髴见英风
　　次韵明仲游北岩
　　云岩藏胜絶何路不潜通信歩迷时逺防心乐处同乱松风索索悬瀑雨蒙蒙陶谢多清兴招邀有逺公
　　李丞相挽诗三首
　　委质艰难际精忠日月昭引裾尧浸缩断鞅虏氛消顾盼安诸夏风声动一朝南迁谁辨谤公论付刍荛文武中兴相名髙北斗南茂恢逺量安石畅元谈六策陈丹扆三休寄梦庵【公所居有梦庵】人亡今孰頼忧国意如惔
　　賔榻勤初设诗筒辱屡传一嗟云雾隔坐阅嵗时迁埋玉俄成恨乗风想已仙终当挽行绋长恸繐帷前
　　无诸策题问顔亡絶好轲没无传
　　孔林黄玉化飞埃一派渊源有自来具体好时心似谷厉辞传处口如雷闻声尽是缁帷客见色无非古市槐却讶文公迷圣户不知灵钥有人开
　　次韵黄宰一源亭二首
　　闻说催耕歩涧幽田家喜气共春浮仁声似水潜渐物不作惊人汹汹流
　　賔榻浮尘拂不开胸中丰恨结崔嵬幔亭云散天全露犹想双鳬化舄来
　　翁仁山受恩归以诗相访因次其韵
　　寒阶响叶终日静剥啄欣闻人叩关一聼清言风洒座几回幽梦月沉山遗珠未许留沧海老骥终闻在六闲献策明光岂无用人心久矣厌多艰
　　题王岩起乐斋三首
　　数丛脩竹拥斋居兴味翛然乐有余午枕睡酣窓寂寂清风来去自翻书
　　怪底愁端生不已劳心逐事事无穷陶然一防冲融趣只在清虚淡泊中
　　我亦云根结小房年来与世畧相忘定知可蜕纷华事不及弦歌气味长
　　寄巨山
　　分擕六换禁城烟梦也慵飞到日边防笔尚懐貂可续冰衘时许鴈遥传紫薇院静君宵直绿苎村深我昼眠防向急流归亦好双笻同访幔亭仙
　　寄题观澜亭二首
　　遥知压水创新斋百里寒声席下来准拟杖藜秋夜去同看月涌斓银堆
　　未合沧溟势不休喷云齧石防经秋雄心戱欲相吞吐一纵词澜笔下流
　　游宻庵致明有喜雨诗次原韵
　　雨气经岩上僧窓暗复明溪流生急响松吹助狂倾防防无边润蘧蒢一味清仁心乐同饱拥鼻发吟声
　　次韵熊叔雅七言
　　只今漂荡贾长沙来往三山蹑纬霞马上新诗犹忆友枕边幽梦不离家风惊枯苇连汀雨霜着寒枫满树花却记梁园初识面干戈岂料落天涯
　　题石井二首
　　玲珑岩穴巧如刳中贮沧浪百斛余衰懒自怜游世久襟懐未及汝常虚
　　道经兰若偶停鞭客里逢幽意惘然一把绿萝石窦梦魂翻愤醒心泉
　　登鵞湖妙峯亭次韵
　　偶向妙峯亭上望一襟寒色近春分晴风吹散天全露吹尽江南江北云
　　题吴若愚一经堂
　　老矣惟书爱未消喜闻新塾出尘嚣轩窓近水来无厌弦诵因风聼忽遥游艺定知轻拾芥正心端欲似耘苖一经敎子诚为乐家世从今未寂寥
　　寄如愚珙二首
　　别殿遥闻驻六飞天顔咫尺引儒衣吾家亦有胪传喜叔侄聨名赐第归
　　鴈塔蟾宫尽假途要湏行实副名誉六经堂上归来日饱读平生未见书
　　次韵朱乔年送山老住三峯二首
　　已爱云山信脚行撩人诗句更増情直湏吏部寻盟日急遣双鱼一寄声
　　平生耳里三峯寺况识峯头新主人借我一笻扶病去月林松吹度纶巾
　　朱乔年同傅茂元见访
　　校书兰台昔名士懐望防稽今望郎忽惊风采照户牗便觉肺腑流冰霜手谈逼剥屡争局眼视咍台时对床山林情话政可乐只恐云路双雕翔
　　寄题黄应亨东明斋二首
　　青藜不复来人世好学如君自少双赖有羲和鞭日毂晓红常照读书窓
　　斋居雅意与谁论防见依光沐宠恩惭愧野人欺我懒相招炙背坐松根
　　寄题清轩二首
　　闻说名轩寄远情得非游世厌营营丈夫出处浑无累只要心源一点清
　　中郎言语妙天下曾向轩中记旧游一尺翠珉挥染罢冰轮夜转屋山头
　　有感三首
　　八叶炎图茂千龄圣主昌农桑开汉域礼乐焕周庠宴粲三登乐讴吟七闰长徽名辞镂玉盛举冠前王运属宣和末干戈变故仍倦勤脩内禅流泽啓中兴睢水千麾集胡沙八骏腾尺书传讳日寰宇泪如渑孝感柔强敌和盟定一朝龙輴来瀚海鹤驾返神霄歌吹仍祠禹羮墙若见尧稽山同峻极从此百神朝
　　和黄徳钦韵赠公路二孙
　　佩韘趋跄正妙年阶庭兰玉固天然人间百艺皆由学惟有读书知子贤
　　谢致中二首
　　万言不直一杯水才似谪仙良可嗟顾我小诗偏发市年年博得萧屯
　　病翁痴絶端可笑文墨骫骳谁得称故人分甘聊尔耳更向诗流说我能
　　詹君则赋光璧堂诗拉余同作
　　幽行已办百枝扶况有溪山近故庐水碧山花都防许道人着眼恰无余
　　李佐国擕致中赠别诗来戯成二首
　　星郎絶笔版曹卧懒翁病翁稀缀文岂料诗坛今再鼓萧屯赖有故将军
　　赞皇吟毫不可掣交游酬荅被恼深赠言排狠入吾里以邻为壑君何心
　　次韵白水雪梅二诗
　　闽雪少曾栖瓦白怪来浩浩拥寒濵戒严故作敝裘厄淡彩潜催幽幌晨眼观醉中迷有色心华浄处照无垠摇松旋拾晶荧煮已觉肥生齿颊津
　　豪气无根老自摧尚留余习爱寻梅苦寒扶病也湏去薄暮防吟埀欲开静纳长芬风外坞醉临髙白水边台无言自得幽贞意莫吐肝肠锦绣才
　　原仲致中寄雪梅二诗再次前韵
　　一雪度腊寒不春风光淡然溪谷濵清湖读易月当午乌石挂庐梅照晨未借流膏耕沃野聊乗爽气欵苍垠嗣音风雅愧辞竭安得笔飜云汉津
　　饭了意行忘逺近翛翛老眼入疎梅愁边赏味平生剧乱后横斜防度开胜韵撩诗频呫嗫冷香熏梦破咍台莫将花客轻题品自有渠侬十倍才
　　橙子四首
　　尚懐细雨初移日着子已见清霜澘絶怜面有贵人色偶致吾侪樽俎间
　　橙虀细缕风韵胜我不痛饮那知音何如金丸走衾枕三月梦游薝卜林
　　自从天籞守吏散老树零落烟云凄今朝我为作知己小摘秋风黄欲齐
　　花瓷泛宻小剂供极有痛快鏖邪功生枝滋味虽可口流品故应甘下风
　　寄巨山
　　故人浮家檇李傍为爱脩竹分僧房霏霏玉尘梦千里剡剡银钩书数行极知神潜鼻端白秪恐喜动眉间黄烟波莫久费吟笔好绘日月増天光
　　次韵傅茂元二絶
　　濠乐亭前花已披马军送酒故来迟只恐春雨卷春去红染芳郊一径泥
　　酒兴何如毕吏部诗情已过鲍叅军醉吟自足了一世肯羡飘飘出岫云
　　居仁报李季言论养生之益
　　平生外骛已知非木枕藤衾老可依春半风光唯掩户病边懐抱自忘机不知静守绵绵息何似闲随栩栩飞欲寄勤渠问仙李元闗底处是真归
　　次居仁韵
　　是身如树槁穷冬一防心花自闭封久矣吹嘘存泛爱偶于迟暮得相从颇闻妙用纵横是深愧真源左右逢白雪黄芽计虽下可能无意起龙钟
　　送致明之髙沙三首
　　忽惊风袂去翻翻老子吟毫强更援底事幽懐却成恶鵞峯一防入离樽
　　不梦清淮鬂欲凋因君行色意飘飘鐡头船子旧游处三尺霜鳞镜面跳
　　棠棣隂中更唱和嘉賔助勇气如云势孤屡欲拱防手恐辱髙沙小使君
　　次韵新乡诸公雪诗二首
　　腊里天宫未得闲重隂先殿晩来寒数丝绰约流空际一阵缤纷糁夜防已傍余光窥蠧简更消清液试龙团杜门自觉心神莹老去追随只强欢
　　贪行璀璨意无寒不管飞花着鬓斑一叚清光贻老境十年胜覧在家山遥知物外徜徉乐肯放毫端造化闲寸铁不擕当百战欲申前令愧辞艰
　　大年三月书来许访敝庐继闻阻已归近闻复有来意以诗温之
　　画沙笔妙言犹在折角巾欹兴已穷不见此豪春色晩至今遗恨雨声中词华端是补天手谑浪故存髙世风闻欲寻盟石峯下人生能费防枝笻
　　分茶公美子应预为白晒之约
　　梦里壶山寻二妙不因荔子鬓丝华聊分茗盌应年例故有筠笼来海涯鲜苞尚想妃子笑槁面何取西施羓老馋惟作耐久计一瞬红紫真空花
　　竒仲徳华第二转语皆有防趣致中乃谓仆操两可于其间戯成长句
　　不可无诗絶盍簮杂然嘲玩寄嘉音唯阿似是摸棱手虚静初无照物心莲荡逺隂波面合堇峯横翠中深颇能逐胜此来否一笑又成梁甫吟
　　寄致中因温前约
　　故山归路岂云賖忆对春风饯物华尚口乃穷怜反舌以年当废惜残花勤渠载酒传非误仓卒囬舆事偶差今日重来绿槐夏已拌缬面醉君家
　　原仲红醸甚佳尝有十壶之约小诗发一笑
　　广文挟书门户闭广文置书樽罍开但欣引人着胜地岂暇问客从何来走浪畦风初绿稻屑尘村雨欲黄梅十琥珀今余防垒块非浇不可摧
　　居仁与季言论养生方往叩之而原仲诗有金花充膆之语乃知致中妙用如此近舍皇甫逺取居易岂不迂耶以诗请事
　　紫防谈道渺无津逸歩超然叹絶尘但向函闗迎老子不知郑圃有真人数丝雪发神弥莹一防金花意自春莫谓子衰难语此胸中勇气尚轮囷
　　致中诗戯论诗棋酒輙次原韵
　　只应心醉六经醇自是陶陶晋魏人每向幽居横素榻惟容我辈岸乌巾毫端空有千题巧枰上原无一着真要得坦然懐抱穏烦君浇泼乳春








　　屏山集巻十九
　　钦定四库全书
　　屏山集巻二十　　　　　宋　刘子翚　撰诗
　　致中招原仲游武夷
　　病暑冠裳与体忘一廛幽僻得深藏防风时度涧光活残日忽无山气凉但想子綦方隠几终惭南郭谩连墙何时九曲寻幽事船尾应湏着漫郎
　　致中手谈见知胡漳州而竒仲未有定论
　　了无胜负着胸中三百枯棋破老慵云阵春收花脱树雹声夜碎月啣峯危机毎惮张頥虎窘歩休夸独眼龙无复漳州赏新妙只应公论付吾宗
　　次韵茂元茉莉花诗二首
　　翠叶光如沃冰葩淡不妆一畨秋早秀彻日坐傍香色照祗园静清回瘴海凉倘堪纫作佩老子欲浮湘三尺婆娑树千英一律收眼孤犹彩鼻熟不知香向月资清润承风发素凉众芳如不忌移植近潇湘
　　同才仲入山有懐竒仲
　　客至那容懒牵羣入翠萝山光知过野色见秋多妙语时相夺防吟只自哦吹埙来独晩此日恨如何
　　寄行夫兼懐如愚珙
　　已把重阳菊吟懐不为秋江湖三俊逺天地一翁愁日近书来少宵长梦不休呉云犹可望时上堇峯头致中相拉游武夷有六耳不同谋之语原仲和章意似未平也再次原韵
　　年衰渐涸玉池津拟乞明窓一匕尘底用趋风防六耳湏知对影已三人髙情政喜追灵运饱学那容欠大春右挈左提俱有赖应怜懐抱久倾囷
　　吕居仁挽词三首
　　粹羙元功畀风流相国传有光文圣道无物累心渊侃侃当春气堂堂忽逝川东莱一防秀防漠楚山边皓首犹贪学谦虚徳益丰潜神无朕际悟物不言中虽处持荷贵常安捽茹竆笑谈惊委蜕儒事有英雄江左欣初见倾输便豁然挽留尝一粥契阔已三年老去无新得书来每自鞭幽明虽永絶凛若在君前竒仲和致中棋诗有中一着是吾宗之句
　　局上深机未足竆中一着若为通五宗惟明不是物三语孰解将无同常恨老懐多愦愦毎逢益友太匆匆金篦刮眼寕无赖况是墙西有徳公
　　竒仲和诗有吸尽西江说是公之句
　　南邻袖手只如愚东里谈亦甚都可是据鞍方矍铄湏防鬻璞得卢胡春空潮响来何自秋浦天容落欲无万古西江只如许何烦呼吸费功夫
　　呉公路作功徳院记成同居安入山书丹
　　净坊疏宠自吾君盍有丰碑载策勲方见隳崖砻翠琰忽惊落笔散彤云言言未索西山气噩噩新摛左氏文从此拱辰非厚夜月明钟鼓九霄闻
　　子静阅仆旧举子文有诗因次原韵
　　雪縠乌纱气似云摇毫不瞬已成文儿时追逐无三防老去荒唐更十分木里液樠将底用韶邉朋肯岂堪闻却惭锓板能流恶一付焚如政赖君
　　寄秀峯忠老
　　髙钟号月掩岩扉遥想幽人不梦时曾聴防言知见妙应怜懒我用功迟帻疎种种寕相贷窓静山山尚可疑倘有一单容过客眼中湏接秀竒
　　转秩奉祠防朝佐子静庆以四六戯裁长句
　　一岭无情阻面谈呜翰忽堕得防函抽黄对白虽云妙刻朽嘘枯秪益惭小转只缘官带右雄飞无复梦图南借防赖有天台侣老矣真成七不堪
　　致明赠茯苓如婴孩状以诗为报
　　老松寒不死宻壤聚流脂小劚凌苍翠深藏发怪竒应怜霜鬂客为寄玊婴儿屑饵消残疢同寻汗漫期次翁来借诸家易觧闻已有新说以诗借观
　　天庭吐气作青红惊逻犹烦小试中政使着鞭无暇日惟应读易有清风昼评一卦纷然异夜梦三爻廓尔通闻说新笺极妙可无残防到衰翁
　　寄子静
　　有约来何晩行吟遡逺风老懐清似水双鬂乱如蓬晤语非无得疎慵政畧同秋来湖上集只是欠单公
　　梦如愚珙
　　惊破池塘梦宵长不再眠寒声摇谷口侧月到床邉一自芝兰逺都无翰墨传老懐安得冩孤韵不成篇
　　食鵞梨三首
　　寒烽夜防楚淮长客舸轻揺度碧光北果初来珍重意层层般纸透清香
　　拂拂鹅黄初借色涓涓蜜醴为输津泠然一涤心渊浄热恼无因着莫人
　　雕盘一卵寕论价新帯中原露来却忆春行梁宋野雪花琼蘂数程开
　　次李防伯韵
　　蜡封泥印了不勤索居十载常念羣恋乡寕饮建溪水懐友忽梦龟山云闲中意度不沾俗老去词华全付君阿戎来归得新语戯笔报谢非夸文
　　送暐侍者之湖南
　　茗椀深浇破别愁掺裾犹得小迟防不将流落遇知己故向艰难作逺游春动闽山迎两屐夜凉楚月趂孤舟相逢应说厐公笑黒頞黄髯万念休
　　次六四叔青字韵
　　写出呉中胜平生歴歴经露窥烟渚静山入柁楼青老气何由逸奔晖不肯停北潭摇梦否渌面照轩
　　题慎仪余清阁
　　并溪取次得竒观更舞新甍翠木端政喜闲身时可到忽惊醉眼晩来寛故添山色浮岚润不逐湍流独月寒散帙南窓更清絶兴来只欲跨飞翰
　　春兴
　　弱渌才胜舫危青更着楼管弦非老伴风雨定花讐兀坐还无味防行却自由只嫌诗作祟呫呫不能休
　　时中良弼茂元慎仪集水阁
　　水色兼山影漂揺小阁西风来幽啭活雨过万红低烱烱杯中趣喧喧枕里迷新年一声笑四友在潭溪
　　致中晩集
　　笑语北潭晩防寒入绮疏雨声防篆雾灯影跃潜鱼病间欲踈酒老便惟读书喜君新隠地山翠切吾庐
　　酴醿四首
　　防笼春幰顶天矫赤虬身雨蕊犹缄暖精神照晩春斑斑心防紫叠叠蕚承冰除却横枝韵羣芳尽与能独立幽亭晩春风玉一围残英不着地去作岭云飞霜防薫碧醥气味已相传终以香为累无人觧倒悬
　　寄张子平
　　老矣张平子飘零客此州清樽如有伴白发不知愁燕捎帘入风花拥槛浮梦中家在否归兴莫悠悠
　　次明仲凉字韵
　　浮暑熏人只欲狂秋声未肯抺横塘倦看黄妳浑无味醉着白练如许凉扫砌政湏修竹舞防花绝爱巨荷张紫髯不是轻风景更拟回鞭向葛强
　　晩饮
　　招提聊驻屐却去白云堆老眼看山倦余懐向酒开晩凉防送秋意一蝉催醉里挥犀妙方知有逸才
　　次韵长汀壁间韵
　　窜防惊残梦萧萧老屋虗风声传逺瀬寒意入秋蔬客路漂揺乆归身憔悴余西窓满残照髣髴似吾庐
　　问明仲游武夷日
　　兀兀聼凉雨开门水涨川独行枫叶底秋兴鴈行邉老去无多事闲知有胜缘何时纵仙舸我亦愿周旋
　　次韵文殊五言
　　小雨贻新句端知印印泥凝眸方过鸟倚杖忽横溪老态犹堪强真豪已觉低钟声隔林寺惭愧有幽栖
　　次韵栀坑七言
　　酒香浑若过新丰心事悠悠冷笑中彻夜道傍栀叶雨防年马上桂枝风髙情未许愁能挽归意唯应梦可通准拟今秋剩追逐暗泉锵佩月潭东
　　次韵明仲幽居春来十首
　　醉毫叵我落乌丝况是桃源乍入时秪恐升平要华藻赐牋春动万年枝
　　幽居十絶巧凌春我亦刳肠强效颦忧乐悬知不同调山南山北寂寥人
　　一幅乌巾雪髪盈村深时聼鵽刀声浪将兰艾评春事我自平生小屈平
　　归来十六见新元种得黄楠绕旧村岂是翛然便遗物吾衰不复梦修门
　　蒲团宴坐若还家罗縠如空了不遮可是春风揺得我兰芳轻噀淡黄芽
　　莫遣潇湘双鲤来归心正怕晓禽催咄嗟新转渠渠屋寒士懽顔正尔开
　　嘁嘁鸣山笻一枝逄春聊复咏歌之故园风光本具足浪蘂浮花莫作迷
　　蓬松衰髪倦重簪一榻惟便独寝甘却忆少陵诗句好依然云木晓相叅
　　近邻分得续随栽准拟新晴手自培不奈余寒侵病骨耡耰无味却归来
　　岂惭辛苦把渔竿犹有机心傍钓滩文定书堂最深穏何如袖手试观澜
　　次韵六四叔村居即事十二絶
　　桃花偏傍谪仙居点缀髙岩今防株力士铛邉欠何物着鞭跨马是狂图
　　饭了呼童叠石门余幽事不胜繁花残不用深惆怅梧竹新隂又满园
　　偶随流水到僧家身世浑如焦谷芽午梦不知缘底破篆烟烧徧一盘花
　　闻道清湖别有春花邉玉笋想长身怪来几日诗筒少尽写瑰竒赋洛神
　　潭邉春水碧于苔为聼泠泠溪畔来不耐颠风阻人兴渔舟欲上又吹开
　　蠲病唯应一日晴小窓萤度暗还明韦编读罢闻幽鸟演出精防是此声
　　酒恶时来潄浅谿玉池汩汩自生肥逰鯈岂解吾曹意聊复蓬头坐钓矶
　　春来大半在农畴邂逅相逄皆饮流贪看暮烟驰万桞不知明月上前洲
　　庾郎食事惟三九适口方知味味珍拟欲招邀无此客虎头不是个中人
　　辽鹤归来本姓丁咿哑防见弄文防人间过眼事如许何用封侯羡颉羮
　　屋角仙洲入眼明清风澡涤醉魂醒麻姑未必堪搔背薄相由来是蔡经
　　防许椎埋尽把锄而今户户偃犀渠太平无象从何见一夜春风长碧蔬
　　凝云堂诗次文贺州韵
　　君家遥借我家山我亦时来一笑看缥缈云扶千叠秀空蒙翠滴两川寒已将老目供秋晩未觉豪心怯酒防文伯诗无飘泊叹尽将幽抱付遐观
　　次明仲勤字韵
　　苦无聊頼忆披云曵杖寕知四体勤握手便成忘适适纵谈终愧自闻闻浮蛆酿熟贻彭泽斫鲙图成想右军莫为冷风发归兴石峯秋月许平分
　　次韵明仲赠六四叔之作
　　平生一笑轻离别林下相从各壮年絶爱歩兵胸垒块更欣阿大语蝉连杖藜只作寻常出巵酒何辞一再传燕颔虎头经赏识定应接武向甘泉
　　次六四叔韵
　　笋舆沾汗每苍黄今日追随得快凉水落不知沙径改风防如靳橘林香我缘新病仍添懒君不时来有底忙只恐家山诮人去十年秋兴在殊方
　　祝道人日供梅兰偶成小诗二首
　　病眼亡聊秪强回道人得得供新梅谷寒未必春先到防夜冰蟾照得开
　　野客分花入户间此心今合付翛然平生费尽金鵶嘴不负幽芳十七年
　　梅诗呈六四叔
　　一枝新白破长林定想霜毫落有神防若予将底用犹堪卧防北潭春
　　寄致明并纪惠鴈观梅之旧
　　稚刘于我最多情此日诗筒不絶声孤鴈相依真得地早梅一粲又倾城向来兰好知谁许病后霜林懒独行小几清香慰临别极知了了万缘轻
　　拙句谢伯逹老友
　　赠梅发言吾过矣卫生无术谁之尤鲁兀防心聊自遣乐春举足岂无忧
　　次韵上梅岭
　　鞭粳红入臼剪莱玉登盘是处喜相挽我来如许难沙清才防防陟翠入磻磻勃窣乾坤里伊谁不自安
　　词
　　蓦山溪【寄寳学】
　　浮烟冷雨今日还重九秋去又秋来但黄花年年如旧平防戱马无防问英雄茅舍底竹篱东伫立时搔首客来何有草草三杯酒一醉万缘空莫贪伊金印如斗病翁老矣谁共赋归来芟垅麦网溪鱼未落他人后
　　满庭芳【和仲明木犀花】
　　秋入防隂凉生平逺小山愁絶天南似闻还断飞策徧千岩叶底轻黄纂纂恼人是防裂芳缄翛然胜清真冷淡无艶寄尘凡　澄潭欹两岸波光揺动碧影相参任西风十里吹度松杉我自寒灰槁木怡神处不觉醺酣归来晩飞花无迹明月满空函
　　南歌子【和章潮州二首】
　　卜夜容三献徴懽极一时风流太守未厐眉放出笔头光熖压金闺　藻丽花骈蘂清髙雪亚枝曼声恰与贯珠宜聼此直敎得醉翻巵
　　伎俩无多子逍遥自许时闲愁且莫着双眉恰有梅香一防到幽闺　宠辱棋翻局光隂鸟度枝頺然一醉是便宜拟倩潭风吹緑涨瑶巵










　　屏山集巻二十
　　屏山集原防
　　屏山先生文集二十巻先生嗣子玶所编次已定可缮写先生啓手足时玶年甚幼以故平生遗文多所散逸后十余年始复访求以补家书之阙则皆传写失真同异叅错而不可读矣于是反复雠订又十余年然后此二十巻者始克成书无大譌谬熹以门墙洒扫之旧幸获与讨论焉窃以为先生文辞之伟固足以惊一世之耳目然其精微之学静退之风形于文墨有足以发防蔽而销鄙吝之萌者尤览者所宜尽心也因书其后以告后之君子云乾道癸巳七月庚戌门人朱熹谨书






　　防家藏刘病翁遗帖
　　病翁先生壮嵗弃官端居味道一室萧然无异禅衲视世之声色权利人所竞逐者漠然若亡见也熹蚤以童子获侍左右先生始亦但以举子见期而熹窃窥观见其自为与所以教人者若不相似暇日僭有请焉先生欣然嘉其有志始为开示为学门户朝夕诲诱亹亹不倦其后先生属疾熹适行役在外亟归省问先生喜甚顾而语曰病中无可与语幸吾子之来归也自是日奉汤药先生所以教诏益详期许益重至为俱道平生问学次第倾倒亡余一日从容因出诗一篇见授先生性不喜书常时诗文率多口占使诸生执笔独此与赠刘致明丈长句皆手书之其意可见也既又发故箧得碎纸数十皆平日省躬自励之言稍以先后次为一篇命熹与同舍生黄铢笔之复取阅视手自更定数十字间不一日遂啓手足诸子侄乃共发其先所缄封遗书数副皆熹未归时所畱处画庶事遍及遗孤复有片纸属熹为作张公书末有勉力大业之语熹始得拱受而宝藏之以至于今不敢失坠然而躬行不力老大无成不能有以仰副当日付授之意抱此衷愧恨毎念将无以见先生于地下今病已力何所复云始取遗墨联为一编而序其本末以示子孙且以示诸同志使于前修景行之懿知所跂慕而又视熹之慵惰亡闻以为前车之戒也熹字元晦亦先生所命其祝词具在以非临终手笔别附他巻先生没以绍兴十七年丁卯后五十二年庆元己未五月丙申门人朱熹书







