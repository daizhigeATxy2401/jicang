　　钦定四库全书　　　　集部三
　　丹渊集目録　　　　　　别集类二【宋】
　　巻一
　　词赋
　　巻二
　　乐府杂咏
　　巻三
　　诗
　　巻四
　　诗
　　巻五
　　诗
　　巻六
　　诗
　　巻七
　　诗
　　巻八
　　诗
　　巻九
　　诗
　　巻十
　　诗
　　巻十一
　　诗
　　巻十二
　　诗
　　巻十三
　　诗
　　巻十四
　　诗
　　巻十五
　　诗
　　巻十六
　　诗
　　巻十七
　　诗
　　巻十八
　　诗
　　巻十九
　　诗
　　巻二十
　　诗
　　巻二十一
　　杂著
　　巻二十二
　　记
　　巻二十三
　　记
　　巻二十四
　　记
　　巻二十五
　　序
　　巻二十六
　　序
　　巻二十七
　　表
　　巻二十八
　　表
　　巻二十九
　　啓状
　　巻三十
　　啓状
　　巻三十一
　　啓状
　　巻三十二
　　啓状
　　巻三十三
　　先状
　　巻三十四
　　奏状
　　巻三十五
　　文
　　巻三十六
　　墓志
　　巻三十七
　　墓志
　　巻三十八
　　墓志
　　巻三十九
　　墓志
　　巻四十
　　墓志
　　拾遗上
　　诗
　　拾遗下
　　杂著
　　【臣】等谨案丹渊集四十巻宋文同撰同字与可梓潼人汉文翁之后故人以石室先生称之皇祐元年进士解褐为邛州军事判官后厯知陵州洋州改湖州未至而卒至今画家称文湖州从其终而言之也遗文五十巻其曾孙鷟编为四十巻庆元中曲沃家诚之守邛州以同尝三仕于邛多遗迹因取其集重加厘正而巻帙则仍其旧所增拾遗二巻为集外诗十六首文五首皆诚之所搜辑而在湖州所作黄楼赋则巳佚之矣同早以文章受知文彦博其诗如美人却扇坐羞落庭下花诸篇亦盛为苏轼所推特以墨竹流传遂为画掩故世人不甚称之然驰骤于黄陈晁张之间未尝不足颉颃上下也集中称苏轼为胡侯或曰苏子平见诚之跋中盖其家避忌蜀党而改之今亦姑仍其旧云乾隆四十三年六月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀







　　钦定四库全书
　　丹渊集巻一　　　　　　　宋　文同　撰词赋
　　超然台赋
　　方仲春之盎盎兮览草木之菲菲胡怫欝于余懐兮怅独处而无依陟危谯以骋望兮丘阜嶊崣而参差穷莽苍以极视兮但浮阳之辉辉忽扬飇以晦昧兮洒氛霾于四垂踬余心之所行兮欲溷溷其安之蜕余神以遐骛兮控泬寥而上驰辟晻暧以渉鸿洞兮挥霓旌而掉云旗长彗以夭矫兮从宛虹之委蛇曵采旒以役朱凤兮驾琼辀而驱翠螭涉横潢以出没兮厯大曤而蔽亏羾万里以一息兮俯九州而下窥有美一人兮在东方去日乆兮不能忘凛而防兮岌而长服忠信兮被文章中皦皦兮外琅琅兰为襟兮桂为裳俨若植兮奉珪璋戢光耀兮秘芬芳贾世用兮斯巻蔵游物外兮肆猖狂余将从之兮遥相望囘羊角兮指龙肮转嵎夷兮蹴扶桑倚泰山兮聊徜徉下超然兮拜其旁愿有问兮遇非常勿掉头兮告以详使余脱乱天之防兮解逆物之缰已而释然兮出有累之场余复僊僊兮来归故乡
　　石姥赋
　　上嶜崟之飞泉兮披荟蘙之榛莽骭倦而膺喘兮穷其巓于絶岨爰有石而跂跂兮旁无他而相伍色黤黕而骨劲省兮具支节而带文缕其逺睨之若人兮廹犹疑其蹲虎里俗神而甚恭兮号相尊其曰姥谓遽亟而丐况兮縁其求而下予忽旱阳赫而上爇兮飞光流而燎土燀多稼以巨甗兮烹羣命于硕鬴走羣灵而莫答兮后率归而此愬役稚耄而竭蹷兮来号呶而嘂謼防诸力以掀掲兮使转移其常处灵歘然而见景怪兮众外愕而中怖慃堀堁而下发兮郁黯靉而上布憺砰磕而中作兮漭滂沱而四注囘极炽而施大润兮曽不暇乎旋歩已复还其故立兮各再拜而引去问其端而何从兮年皆失其防许吾闻懐泽之与符阳兮亦有石为牛鼔彼民衅而击之兮常以旱而取雨宛其于尔为类兮彼又载于国谱噫惟皇之大职兮系隂阳之煦妪奚磊砢之顽质兮輙矫权而自主事岂无于适然兮而惑者槩从而为语皇忽寤而震恚兮列罪目而尔数诃星士以施棓兮勑雷将而挥斧赫电火而灰尔兮皷箕风而荡汝閴大空而泮散兮一摩抗其处所俾愚黎之偭正兮识惟皇之覆露皇未寤而民尚惑兮徒吾髀之长拊
　　莲赋
　　彼芳莲之纷敷兮乃横湖之绣绘挺浊淤以自洁兮澡清漪而逾丽纎空其上下兮细理周其向背甘液凝而露浥兮清香馥而风递向氷筋与玉骨兮外吐心而露肺承寳座之千趺兮防雕舆之万盖张翠帷于月下兮列防仗于烟际容鸥鹭之徙倚兮取鱼之芘赖既帖水以不竞兮复防涯而自退实华蘤之上品兮岂草木之一槩
　　松赋
　　度众木而特起兮有高松之可觌擢双干以旁达兮耸千寻而上击怪难入于图画兮老莫知其嵗厯含古意以茫昧兮负天材而岑寂柯磅礴而如枹兮叶獑猭而若幂停余雪而暖溜兮栖宿雨而晴滴险穴聚乎魑魅兮隂枿蔵乎霹雳蒙烟雾之洒润兮傲氷霜之惨戚荣枯系乎所托兮用舍由乎见覔敢并名于杞梓兮甘取诮于樗栎
　　问神词【并序】
　　丙申嵗夏五月南豳大旱土人走寜之要册池取神水者如市旣得各就其社祀以祷雨然逾旬不应民甚恐惧禾稼焦枿不得食以死且疑神何不若向时之速验也羣口咨嗟余闻之为作问神辞使歌之凡三篇如左
　　一
　　惟嵗之旱兮叩羣灵而寂然蠒踵汗颡以厯他疆兮俾趋神之所渊饰盎缶以借余润兮辇防以归期监乃衷之防兮少悼民之凶饥巫歌觋舞兮舌挢而腕垂原呼野召兮翁走而妪驰奉新絜以罗庭户兮日屡荐而益祗吾将问神兮不闵此而曷为
　　二
　　寜山之环兮寜水之湾吾神宅兹兮防千百年土民所仰兮重如一天凡旱取雨兮易若手然润逐灌洒兮隂随烟尽秦之境兮嵗无赭田兹夏陇之槁渇兮风燥而日煎吾将问神兮岂或不职而累前
　　三
　　神尝以功兮荷天之福衮画藻火兮冕垂蠙玉楼殿轇轕兮楹庑聨属炫熀煜兮盘山结谷幄帟之下兮云蔵雨蓄宜以其润兮惠吾百谷胡为自啬兮肆魃之酷吾将问神兮宠其为辱
　　去陵
　　度巃嵸兮外岑崟宛诘竭兮辞高而谒深望嵼之危堞兮隠重闼于幽林石涂龉龉而直注兮盘苔磴乎千寻问守居之何所兮凌絶壑而缭层峦櫩庑郁其防绌兮观阁縁乎孱顔嗟余胡为栖此兮日俦伍乎羣山嵗月淹其两周兮怅何时而当还熇兮爀兮栗若寐之觉兮疾而复承诏易守汉上兮幸旋辕于夷陆侧身东望兮掣余思而太息山中不可以乆留兮无四时而萧瑟
　　秋望
　　怆嶷立兮临层顚极延迤兮睇遥川杳营营兮其何之驰滉漭兮浮寥然彼美人兮在一方望泊郁兮蔽云烟期将迈兮殚所思念莫致兮劳且悁零露蒙蒙兮促其归洒涕泪兮纷如泉
　　送李道士
　　云离离兮风漻漻羣山空兮万木凋水滉瀁兮大野平天泬寥兮新霜晴送先生兮归鹅池晨霞鲜兮明羽衣乗青骡兮度南冈荷琼笈兮秘云章先生去兮来何时上三嵎兮余之思闲居灵嵓兮摛锦词有鹤可使兮其致之
　　哭仲蒙二章
　　憭栗兮临清秋懐坌愦兮纷予忧拂其弭兮乆复留念将焉适兮升高丘问胡然兮予之思絙予心兮不解以缪谓遐阔兮愿如其宫怅西南兮川涂缅脩已忽寤兮往尝此以讣盖子之生于世兮期为已休万感芸然兮防予之中魄干漂溃兮索其若抽念子一去兮不可以复见顾予之于道兮尚胡为而此谋欲子似兮取友但寥寥兮安求孰识子兮予深当何人兮与侔彼徒以文行兮为子之高其不为贱正体而贵余肬如刻画兮妄以累子类神珠兮衅天球知子之末兮尚可以表世其不能究者兮彼又何尤已矣乎子之存兮在予忆子之疢兮将何时而可瘳敛予恨兮暮来归烟云飘萧兮奉予以愁
　　右临高
　　念子将归兮于嵩之阳彼山之中宅羣僊兮欣得子而翺翔冠芝英兮佩兰芳蹑暐兮服荧煌执琼笈兮披锦囊遡天风兮诵霞章神君揖兮登寳牀玉女进兮奉瑜觞予浩歌兮颂灵休瑶瑟差荐兮相与子之献酬客下缑岭兮飘霞旒人来颍阳兮驾琳辀蟠桃春兮白榆秋云开月皎兮桂嵓之幽子之乐兮千万亿年下视此世兮不肯还猿嘷鹤哀兮怳惝乎空山相望何所兮杳莫可攀
　　右懐嵩
　　仲蒙为人无所不备采摘一二以为其美行累之多矣刘元平甞论人之贤者曰无长仲蒙似之故同之二章如此熈寜辛亥仲秋癸酉仁夀郡东斋题
　　哭任遵圣
　　览颢宇之漭兮悲万彚之漂揺林薄防以殒瘁兮带原隰之萧条幨离魂之怫郁兮纷涣散而孰招怅节物之变易兮付余懐以无聊念先生之生此兮皇曷为而有之旣诞畀以才徳兮又复艰其所施使辗转于偪侧兮踬其行而莫驰哀抱愤以遽去兮问谁贤而尔师饱道义兮富文章轰大声兮发洪光洁如玉兮凝如霜坚不可挠兮凛不可当嗟尔世俗兮曾莫测其所高但輙诋以絶众兮实自疵于尔曹且勿辨其芗臭兮混兰茝于蓬蒿不善择其至行兮务族噪而丛嘷今已矣兮想孑立而孤居游鸿洞而入奫沦兮乘威鳯而跨鲸鱼出入乎无极兮旁羊乎太虚下视夫尘寰兮谅将厌其如帤惟不肖兮有性自天蹈大道以直骛兮繇中轨而掉长鞭寜刚折而方毁兮耻从柔而逐圆获稠人之笑詈兮独先生之见怜负先生之所与兮羌莫恤乎其他今旣失先生之为徒兮顾泯泯而奈何兹忽讣以大事兮还英气于岷峨恨不能抚柩以一诀兮横涕泪而滂沱乱曰先生之美兮岂众人之足云兮先生之庆兮有弟贤而子文兮先生之安兮地旣吉而可坟兮先生之夀兮期万祀而有闻兮夫何憾耶
　　哭许驾部
　　向余登大防以囘轸兮过君公之故里渉郊坰而厯闾閧兮聆歌之盈耳稔徳义于洋洋兮时属君之令此因执名以愿见兮遂日亲于燕几挹佳论之端洁兮识所存之可喜议为邑之良术兮欲俪君而无防复余出守于陵阳兮君亦拥麾于通义封壤相切行不越宿兮朝暮之闻愈美彼邦之政素艰其施兮前罕称乎善治惟君之才力强敏兮条若纷丝之就理余改符于汉中兮君复驾题舆于锦水阅月未乆而君以疾闻兮忽遽传乎君之不起哀哉淑人之云亡兮无由抚棺而问天以死徒临风以永叹兮何夀夭祸福之反是获河内之来讣兮蒙不鄙于君之子云将归君于幽宫兮撰吉日而且迩汤汤乎大河之漘兮峩峩乎太行之趾岸磅礴而冈隠辚兮兹有利乎君之所止限川涂之脩缅兮阻陪乘之末轨悼余懐以遐荐兮曾莫殚于累纸酌芳椒以盈樽兮寘生刍而在篚逺不能脩此以奠君兮怅音容之已矣
　　送人
　　风寥寥兮黄叶飞黯栗冽兮寒满衣厯﨑嵚兮山迳微背晨霞兮送子归子之居兮锦水湄乐莫乐兮奉庭闱凝流尘兮掩瑶徽知此音兮天下希
　　玉女
　　艳明霞兮体霏烟秀婉嬺兮静婵娟如龙之矫兮凤之翩倏见光景兮忽自还乎杳然宅幽宫兮閟灵囦领羣娣兮司寳泉福斯民兮千万亿年享丰祀兮期终山
　　登山
　　余将往兮南山路骫靡兮何髙昧其适兮茫茫厯﨑嶬兮嵯峨枳棘纷兮钩衣解难进兮前阿指屡血兮险艰翳罥拂兮丛萝地结兮伺人复虎兕兮羣嘷念失足兮安逝其怅恨兮奈何
　　丹渊集巻一
　　钦定四库全书巻
　　丹渊集巻二　　　　　　　宋　文同　撰乐府杂咏
　　秦王巻衣
　　咸阳秦王家宫阙明晓霞丹文映碧镂光采相钩加铜螭逐银猊压屋矜蟠拏洞户锁日月其中光景賖春风动珠箔鸾额金窠斜美人却扇坐羞落庭下花闲弄玉指环轻氷扼红牙君王顾之笑为驻七寳车自巻金缕衣龙鸾蔚纷葩持以赠所爱结欢期无涯
　　殿前生桂树
　　童童彼芳桂蔼蔼生广内灵根浃和液柯叶冬不改日月最临照雨露偏汪濊愿保刚劲质与君同万嵗
　　临髙台
　　临高台望故乡地千里天一方极目外空茫茫孤云飞不我将安得羽翼西南翔
　　自君之出矣
　　自君之出矣吊影度晨夕中门一歩地未省有行迹闺闱足仪检常恐犯绳尺欲寄锦字书知谁者云的
　　东门行
　　士有失所偶难甘蓬荜微拔剑出东门感愤不愿归贤哉彼嘉匹逐逐牵其衣愿同此饘粥节义安得违况今谓清世不可复为非
　　西门行
　　盛年可爱重芳辰宜嬉游金瓮酿醇酒玉盘炙肥牛青春九十日不可一日休勿自汩浩气满胷蔵百忧君莫惜黄金黄金身后雠自古贪与吝常为贤者羞
　　塘上行
　　寒塘涨新雨滟滟翠波满沙晴步声澁风引罗带缓蒲牙妬舌利荷叶欢心巻生平玉衣梦至此神亦诞徒诵小星篇无人觉肠断
　　钓竿
　　霜刀裁緑筠桂饵挂轻缗敛迹天地间侧身江海滨悠悠寳帐夜寂寂烟波春何时投竿归再与君子亲
　　乌生八九子
　　南山有乌鸟生子层崖巅戢戢新羽成相将弄晴烟朝饥集垅上暮渇来溪前托居深林中自足终尔年胡为去所依无乃甘弃捐却爱庭树好羣飞投碧圆高枝踏未穏身已随潜因知万物理主者黙持权凢云爱此命生死期已然出入既有定何叹于后先
　　野田黄雀行
　　捶鼍铿鲸宴瑶台红鵶弄翼春徘徊和风入坐宾主乐金觥玉豆天中来劝君剧饮莫自诉暗中光景能相催试看庭前好花谢枝下落多枝上开人生不厌苦行乐勿用蹙促相惊猜贤愚贵贱各有命此理悟者眞贤哉
　　苦寒行
　　上太行兮髙盘盘日将暮兮嵗已阑入谷口兮出林端风惨惨兮吹骨寒氷霜结兮玉防岏光上照兮天色干纷横委兮草树残黯栗烈兮烟云仆足皲兮马蹄抏望所舍兮摧心肝囊立空兮衣且单嗟道途兮胡艰难
　　苦热行
　　黄人顿驾留天中金鵶吐火烧碧空炎光染云耸岌岌旱气烁土飞蓬蓬龙揺干胡不作雨虎裂渇吻无生风安得有术擘海水入底一扣鲛人宫
　　侠客行
　　紫髯围碧瞳勇气炙坐热生平脱覉靮少小服义烈堂堂吐髙论牙齿若嚼铁寳剑压防横谁耻我可雪酣歌入都市当靣洗人血常言荆轲愚毎笑豫让拙事已不受谢门前车马絶自谓取功名焉能由笔舌
　　巫山髙
　　巫山髙髙凝烟十二碧簮寒挿天危嵓絶壁已飞动况复下压万丈之苍渊波冲浪激作深井虎眼彻底时一漩长风澒涌发灔滪恶色怒势因谁然我欲截中流虹梁莫得施蜷东西相逺望不到两目欲断心将穿囘看髙唐庙下洒灵雨遣我归意常翩翩
　　水仙操
　　嗟哉先生去何所兮杳不可寻舍我于此使形影之外兮唯莽苍之山林仰圆峤之峩峩兮俯大壑之沉沉长波澒涌以荡潏兮羣鸟翻翻而悲吟寂扰扰之烦虑兮纳防防之至音先生将一我之正性兮何设意之此深我已穷神而造妙兮达眞指于素琴先生盍还此兮度明明乎我心
　　大垂手
　　华堂合乐轰春昼凤呌龙嘶画鼍吼琼猊压地开组绣美人舞兮献君夀红婆娑兮翠蚴蟉雪飜花兮风入栁曳轻裾兮扬防绶金鸾飞兮玉麟走入急破大垂手香檀扎扎江雨骤情凝力定方举袖烟收雾敛曲彻后锦盈车兮珠满斗
　　采莲曲
　　緑缬裆红绣裳衫盘蜂蝶裙鸳鸯雕瑰错寳垂鬓长紫冒翠盖行新妆蹁跹曲堤下囘塘画桡送入波中央罗袖巻起金钏光揺轻撼脆敲短芒丹琼绀玉低复昻霑裛薄粉扑嫰黄蚕腰蛛腹丝飃扬列坐防舫求比方笑声吃吃动明珰挨蒲拂蓼次岸旁风吹落霞供晚凉西城鵶鵶啼女墙归来索酒酌满觞吴屏蜀帐围象床困卧不起灯烛张琉璃盎缶丛生香
　　对酒
　　朝廷皦如日区宇清若水殊方文教达微品徳泽被伊人复何幸遇此栗陆氏茫然大虚内蒸郁尽和气眞风浃敦俗无所容一伪唯宜对罇酒酣饮乐无事人闲此昭世得偶须自贵无为名所劳区区取愚諡
　　白头吟
　　忆昔宴华堂金徽幽意虽知取名贱越礼奉君子相期本同穴谁复耻犊鼻一见茂陵人烟霄与泥滓愿言保新爱妾以甘自弃恩义薄所终多生于富贵
　　芳树
　　庭前有芳树秾隂满轩碧莫惜更携酒醉此青春色朝来见鶗鴂飞鸣绕其侧光景不可留徒遣君叹息
　　武溪深
　　峤南之武溪其深不能测潭潭滀瘴疠水色重如墨昏然潦雾作上下毒气塞仰视髙飞鸢跕跕堕两翼交州恶女子制驭费衔勒伊余缪兵寄得总浪泊役常甘马革死持此期报国卧念少游言从之何可得
　　走马引
　　羣蹄踏空山半夜若风雨平明即其地已复天上去惟予廹大义盍免以名捕蟠蜗入寒殻此岂谓安处脱身入浩固有神物护礼谓不戴天天知天亦许
　　起夜来
　　晓牕明緑纱蜀锦压春卧横腮虎魄冷惊起新梦破玲珑转条脱缥缈梳矮堕髙轴响银床时误君车过
　　长安道
　　长安道隋唐宫殿生秋草若使皆知嗣业难争得行人望中老
　　王昭君【四首】
　　不惜将黄金争头买顔色妾貌自可恃谁能苦劳力
　　其二
　　絶艳生殊域芳年入内庭谁知金屋宠只是信丹青
　　其三
　　防嵗后宫尘今朝絶国春君王重恩信不欲遣他人
　　其四
　　极目胡沙满伤心汉月圆一生埋没恨长入四条弦
　　吴趋曲【三首】
　　万顷平湖水晴光射早霞红裙鬪画楫相结采荷花
　　又
　　岸上相将叠鼔催青翰齐上碧波开防防属玉不惊起惯见兰桡日日来
　　又
　　荡漾水中舟徘徊岸邉马相看两不语密意待谁写
　　刘生
　　厯古推任侠彼刘生者何提椎击朱亥引剑刺荆轲饮肆扶头出歌楼掉臂过无人继义勇关陇气消磨
　　紫骝马
　　翩翩紫骝马烂烂黄金鞍流水四蹄急飞星双目寒拥头青玉釳蔽臆防丝鞶谁取交州鼓摸将骨去看
　　骢马
　　鬐鬛拥如云西人号乞银更逄桓御史特地起精神








　　丹渊集巻二
　　钦定四库全书
　　丹渊集巻三　　　　　　　宋　文同　撰诗五十七首
　　贵侯行
　　将军功勲满旂常昨日赐对开明光腰悬槖驼紫金钮爵号进拜诸侯王防衣翩翩弄春影大第高门临万井但愿嚢书絶边警常官中都奉朝请
　　朱樱歌
　　金衣珍禽弄深樾禁籞朱樱斑若缬上幸离宫促荐新藤篮寳笼貂珰发凝霞作丸珠尚软油露成津蜜初割君王日午坐猗兰翡翠一盘红靺鞨
　　拾羽曲
　　新罗砑红裙襵齐防缕刺衫花倒提新晴暖日丽烟草金兽齧锁藏春闺朱桥逼江晓沙白锦带交风大堤窄兰洲遗翎得残碧归来惊飞上娇额
　　沙堤行
　　金吾驰骑东复西督兵万指平沙堤传言筑路拜新相恐与九衢同一泥夜来上在蓬莱宿手写姓名符梦卜连诏黄门下北扉趣草賛辞登力牧平明劒佩罗东阁大字满行书德业谒者长言告紫宸感召一庭和气合上心喜曰予良弼未谢急宣令直笔羣吏迎归政事堂指顾之间歌画一午漏初移催入马寳带盘腰印垂胯归来冠盖烂盈门异口同音贺太平
　　五原行
　　云萧萧草摇摇风吹黄沙昏泬寥胡儿满窟卧寒日卓旗系马人一疋夜来烽火连篝起银鹘呼兵防如鬼齐集弓刀上陇行犬噪狐嘷绕空垒羌人钞暴为常事见敌不争收若雨自高声势叙边功岁岁年年皆一同将军玩冦五原上朝廷不知但推赏
　　读武纪
　　嗟哉武之有天下甘心神仙希羽化五十余丈起楼观万八千里走车驾安期羡门竟何在五利文成终死诈若非留意尚文学嬴政且贤非尔亚
　　题东嵓隠者壁
　　青峰丛丛拥危壑绿树团团扶曲阁幽人睡起漱寒泉坐看一林山雨落岩前火气杂芝术涧下苔痕乱猿鹤自怜尘土满衣衫欲解从君今尚莫
　　东山亭
　　朝阳之峰乃天设曲岭长岗地盘结下临絶涧走萦回上耸巍亭飞嵲晩云几处水墨画秋树数畨红绿缬安能恰防此时闲静与诗翁吟晓雪
　　水边春半
　　芹牙差差兰笋短石渠氷销水色浅倡情冶思不可奈好鸟间关花婉娩鲜衫翠裾者谁氏行歌杨枝惜时晩临流有客抱危膝苦调长謡问谁遣
　　采药归晩因宿野人山舍
　　东岩隂深崖巘古夹涧垂泉结鹅乳我来采药晩忘归试宿荆扉问鸡黍春风满林灯火冷一夜不眠山月苦平明携策下青苍松叶纷纷洒新雨
　　后溪晩歩
　　隂隂芳树暗回堤路入蒙笼转野溪泽雉应媒高复下林鵶引子歇还啼青蒲宛宛全淹水紫笋斑斑半出泥倚杖风前感时节乱烟斜日一蝉嘶
　　山中新晴
　　山中新晴晓烟暖散带頽冠漱岩畔海盐未去猿鹤喜柴桑初归松菊乱林间余雨时一滴岭上飞云忽双断安能举手恣扶摇欲共高鸿拂霄汉
　　盐亭县永乐山叩云亭
　　长江合高峰爽气左右绕中流望絶巘万丈见木杪孤亭揭其上隐隐一拳小李君令兹邑邀我升缥缈是时天宇净晴色洗霜晓万象满四隅转盼皆可了神清压尘坌志适喜猿鸟人生贵轩豁世务苦纷扰兹焉获登览浩思欲飞矫令谓亭我为胜絶此应少愿子立佳号光辉饰松茑因名之叩云大字榜霞表
　　杜逸人归龙山
　　上亭北望二百里頽巘堕壑围龙山余尝往来见之喜饮食梦寐皆孱顔恨无羽翼一飞到羡子长往不欲还安得摆手掉世故相与傲兀于其间
　　晓入东谷
　　振缨効王官释耒去乡县十年始还此景物觉尽变东谷素所爱乍到若创见烟云引晨策数里入葱蒨明霞照溪口花草露初长松盘高岗竦竦擢秀干垂隂杂羣木上欲接霄汉柔萝互钩锁揽地走荒蔓修篁揭其间万个挺若箭登临怆旧厯眺听恱新翫读书破茅庐径彴巳漂断唯余舍南水尚吐石窦溅潺潺落危壑衮衮引飞练临流濯尘襟照影寔觌靣功名竟何所旅迹转孤贱引手谢猿鹤深慙尔惊怨
　　东谷沿小涧树木丛蔚中有圆潭爱之乆坐书所见
　　野水防古穴石岸盘回渊飞尘不可入竹树围清涟静往得胜玩深居逃俗缘寒光照烦襟景寂心自圆枯篁蹲碧禽垂颈窥沉鲜对之不敢动相望两俱禅
　　东谷茅斋
　　野径转深密静无车马痕松花金粉堕苔叶翠茸翻虫鸟春音杂烟云晩色昏俗尘何处入长是掩谿门
　　夏树
　　夏树始繁密条缕方且柔左右覆吾庐合如张碧油新蝉噪晴午余响藏深幽轩窻转炎日清影为我留蚊蚋亦取庇閙若春雨稠拂挥不停手咀嚼胡尔雠何当薰风来一与扫荡收吾将就高防濯足临寒流
　　田舍
　　园林晓气清篱巷夕阳明石窦闻寒碓烟坡见晩耕豚蹄供祷赛殻问隂晴欲识丰年乐一村鸡犬声
　　高槐
　　高槐夹前除合防巻若洞交柯载宿雨压地翠色重青虫暖自挂黄鸟晴輙哢枕簟傲炎风为君高兴动
　　春闺
　　枕带萦春思窻纱漏晓光蟏蛸伤逺别鶗鴂感流芳妆匣蒸残粉薰炉试旧香洞房灯烛外只有梦悠扬
　　采桑
　　谿桥接桑畦钩笼晓羣过今朝去何早向晩蚕恐卧家家五十日谁敢一日惰未言给私用且以应官课
　　青城山丈人观
　　羣峰垂碧光下拥岷僊家神皇被金巾坐领五帝衙威灵摄真境俗语不敢哗精心叩殊庭俯首仰紫华愿言鳯罗盟毕世驱尘邪循奉蘂珠戒期之飞太霞
　　上清宫
　　琼台横紫霄上有缥缈居云霞抱窻户日月循庭除飞羽下金辇隐芝吟玉书俯首视人间人间臭如帤
　　张少愚书院
　　涧水侵断桥车马不得通飞岚积庭础秋藓垂紫茸窻纸烂溪雨帘衣拆林风主人殊未归使我烟景空
　　誓鬼碑
　　正一受天箓腰垂神虎章羣魔狱幽隐秘篆刻青苍故事骇前志余威惊大荒谁能识奥诀禹歩学魁罡
　　天师栗
　　天师携此种至自上饶逺当时十七树高干倚孤巘苍蓬蒺藜大紫殻防榔软蜀部名果中推之为上选
　　孙知微画
　　太古奇伟士精思独于画驰心入茫昧万物赴挥洒当时一名重顾陆非尔亚卓哉青城笔妙絶冠天下寥寥九天仗一一若神冩吾恐千载后是终无继者
　　早晴至报恩山寺
　　山石巉巉磴道微拂松穿竹露沾衣烟开逺水双鸥落日照高林一雉飞大麦未收治圃晚小蚕犹卧斫桑稀暮烟巳合牛羊下信马林间歩月归
　　杨山人归绵竹
　　一别江梅十度花相逢重为讲胡麻火铃未降真君宅金钮曾盟太帝家道气满簪凝绿发神光飞鼎防黄芽青骡不肯留归驭又入无为咽晓霞
　　闲遣
　　庭竹拥高丛移床就好风掩门休务外隐几坐忘中世事元何物人心了即空客来休借问此意浩无穷
　　睡起
　　寥寥公馆静门掩似山家竹簟屡移枕石盘频浸花闲多新得策事少早休衙一觉高舂睡谁来伴试茶
　　梅
　　寒梅引旧枝映竹复临池朶露深开处香闻瞥过时凌兢侵腊雪散漫入春诗赠我岁寒色怜君氷玉姿
　　永泰刘令清曦亭
　　木杪照初日卷帘知晓晴轩窻无限思图史有余清露下蒙花重风来泛竹轻何须嫌五防持此谢渊明
　　贫居
　　防床拥敝裯初起发未栉南窻展书巻就暖读寒日门前絶车马薄暮垂片席短墙挂纎蔓幽鸟啄红实羣蜗恶积雨缭绕篆空壁男儿处贫贱举首宇宙窄翩翻抢榆鸠宛转匿絮虱妻孥竞相笑憔悴守文笔
　　惜花
　　胡蜂采花花气薄黄鸟啄花花蘂落林风吹花花片乱池水浸花花色恶少年惜花防花意晴张青帏雨油幕劝君直须为花饮明日春归空晩萼
　　贞女吟
　　身外无一簮何以供铅华饰行不饰容浊水白藕花藕心乱如丝妾心圆如珠丝乱端绪多珠圆瑕纇无焉得偶君子奉之此高节所生虽至亲此意安可说
　　莫折花
　　莫折花花好亦自喜勿谓花无言请以君心酌花意君容待花转丰艶花枝因君愈憔悴莫折花任花飞落地但对春风倚芳树长遣香英伴君醉
　　织妇怨
　　掷梭两手倦踏籋双足趼三日不住织一疋才可剪织处畏风日剪时谨刀尺皆言边幅好自爱经纬密昨朝持入库何事监官怒大字雕印文浓和油墨汚父母抱归舍抛向中门下相看各无语泪迸若倾泻质钱解衣服买丝添上轴不敢輙下机连宵停火烛当须了租赋岂暇恤襦袴前知寒切骨甘心肩骭露里胥踞门限叫骂嗔纳晩安得织妇心变作监官眼
　　野花叹
　　昨看百草抽新芽今看百草开新花岩隈水侧自成列红丑紫贱何交加东皇施恩岂不溥随所付受无少差尔之琐细亦蒙被尽使奋发争春华纎丛密蔓不可数竞起涂抹如矜夸妖莺冶蝶不尔顾去尔自欲寻名葩尔知有艶贵尔否歌管匝树侯王家尔徒此地弄顔色只自狼藉随泥沙何当照水自窥览枝赧叶惧相藏遮晩村无限晒残日索酒为尔成吁嗟
　　均逸亭【普州三亭】
　　亭宇跨城端新苔磴道盘风光晴水石烟景暮林峦簿领仍多暇賔从每尽欢何由掉尘鞅聊问借阑干
　　东溪亭
　　短彴逶迤渡高櫩夭矫沉波光环堵浄日色防梁深萍荇翻金鲫兰苕超翠禽主人公事简时此照清襟
　　碧崖亭
　　断巘渌溪边危亭翠壁前轩窻谁是客诗酒自称僊逺壑春藏雨长波昼起烟吏人休报事高兴正陶然
　　送郭经知县
　　促促送归客短亭垂柳风离罇掩残日去骑若轻蓬百里讴歌内三年畏谨中鄕人问蜀物笑指一嚢空
　　过禄氏山斋
　　过水得慿槛满川皆夕阳江山逢胜絶手笔恨荒唐城郭蒙笼近汀洲杳霭长明朝又东去尘土入衣裳
　　题李处士月轩
　　圆蟾喷金波万里洒清滴幽轩得虚敞皓彩溢素壁绳床有高隐苦调起岑寂盈襟纳孤光静与爽气敌余过兴州太守晁侯延之于东池晴碧亭且道其所以为此池亭之意使余赋诗
　　郑谷题诗处荒凉不复知使君来问日景物欲归时崖巘供清溜亭台绕翠漪主人怜过客借与傲炎曦
　　蒲氏别墅十咏
　　风交蒲苇乱烟断鳬鹜飞日暮一笛起扁舟垂钓归
　　右方湖
　　轩窻晓吹清枕簟晴光冷亭上逍遥人满身摇水影
　　右涵碧亭
　　逼帘呈素艶入座荐清香何以陪暑饮对之飞玉觞
　　右白莲堂
　　晓霭滋花色晴辉发水光何人露新缬不管着秋霜
　　右芙蓉溪
　　积水自渊渊来源常汩汩岸上翠衣禽对人时一没
　　右鱼池
　　紫盖嫰贴水玉梢长刺沙避风红出没惊雨绿交加
　　右莲池
　　溪光摇玉壁云影漏金盘谁此伴高兴画桥慿曲栏
　　右清蟾桥
　　决水转横渠交塍画方罫秋风报秋熟满顷吹防防
　　右稻畦
　　高台按虚境飞驾罗太空小兆佩神虎每来清夜中
　　右朝真堂
　　深深郑真谷小小焦先庐借问贮何物满床皆隐书
　　右草庵





　　丹渊集巻三
　　钦定四库全书
　　丹渊集巻四　　　　　　　宋　文同　撰诗五十一首
　　苍溪山寺
　　正午风色髙遂泊苍溪县层崖抱林木有寺藏葱蒨出舡歩危磴防密颇萦转上到金僊家縁空列台殿修篁挂悬溜坐觉炎暑变老僧晓经论言语何贯穿引我上高阁阑干俯江面寥寥百里内山水尽竒观谁谓覉旅中所见皆所愿汀洲白鸟聚井邑青烟散乐此暮忘归踈钟起岩畔徙倚下松门尚怪舟人唤
　　五里三滩
　　羣石壅水成哀湍五里之地凡三滩舡如走丸势不住力敌万弩云涛盘门窻掩塞怕飞浪巳倒床座飜杯槃长年三老色自落捩眼不敢窥波澜捎涡撇漩出九死众命幸免鱼鼈飡须臾出缆系高岸竞以好语相慰安是时左右有观者应亦为我心増寒
　　昝公溉
　　晩泊昝公溉船头余落晖携家上岸行爱此风满衣村巷何萧条四顾烟火稀问之曰去岁此地遭防饥斯民半逃亡在者生计微请看林木下墙屋皆空围好田无人耕惟有荆棘肥至今深夜中鬼火流清煇众稚闻此语竞走来相依错莫惊且哭牵挽求速归
　　王会之秀才山亭
　　盘盘翠城山君在城中住溪流逓萦转冈势复回互苍林无春冬啼鸟常旦暮漠漠岭头云霏霏岩底雾中间列亭榭佳景实天付物象皆自然人巧谁能寓浮生欲何事有此即乐处况君弟兄贤信道各巳固诗书诲儿侄觞豆燕逢遇敢问彼簪裾何如此巾屦
　　谢友人寄画
　　客从长安来厚纸封小轴题云此竒画寄赠公可蓄开之挂高壁烂绢止一幅中有两骆駞气韵颇不俗大駞载半髀正靣颈愈曲小駞方就乳蹲身脚微局一马立其后才露头与足三犬乃子母共卧衔脔肉老羗抱朱旗状貌何狠愎端然立高岸势若不可触定是羗中酋华旃盖鲜服不知何所来随从无一仆初谁作此画精妙亦可录应余右方在次第不止独更愿君访来我肯万钱赎
　　夏日闲书墨君堂壁二首
　　先人有敝庐涪水之东边我罢汉中守归此聊息焉是时五六月赤日烘遥天山川尽燥草木皆焦燃尘襟既暂解胜境乃独专高林抱深麓清防密石绵层岩敞户外浅瀬流窻前邀客上素琴留僧酌寒泉竹簟白石枕稳处只屡迁忽时乘高风逺望立云烟野兴极浩荡俗虑无一缘气爽神自乐世故便可捐却忆为吏时荷重常满肩几案堆簿书区处忘食眠冠带坐大暑颡汗常涓涓每惧落深责取适敢自便安闲获在兹怳若梦防僊行将佩守符复尔趍洋川山中岂不恋事有势外牵尚子愿未毕安能赋归田
　　其二
　　归来山中住便作山中人冠带亦自闲累月不着身散发层岩阿濯足清涧濵石藓黏简册松风堕衣巾乡里多旧防不厌过从频山肴与野酿待我如佳賔有召即走赴爱其爱我真常恐礼数乖取问吾交亲正此一夏乐忽兹遘萧辰还愧拥千骑又走西道尘
　　送冯允南倅梓
　　去年父老送督邮衣上泪痕犹未变今年吏民迎别乘马前懽声挽不断梓州城中十万家家家尽喜见君面以君乡里最相近物态人情素谙练况复才力强且明中理之的无漫箭从来府政号少事今更得君愈清简太守李公词掖老淘汰心源无滓淀时携賔从访山寺惟以高谭侑清宴苍崖素壁多自书是处新诗题欲遍君今到彼亦尔为异日唱酬知几巻
　　宿东山村舍【是秋粟为白虫所食虫复为羣鵶所食】
　　八十雪眉翁灯前屡歔欷问之尔何者不语惟抆泪良乆云老矣未始逢此事种粟满川原幸已皆茂遂喜闻欲登熟近复失所冀有虫大如蚕日夜囓其穗羣鵶利虫食剪摘俱在地驱呵力难及十止余三四供家固未足王税何由备瘠土耕至骨所得几何利又令遭此祸不晓上天意在世幸许年必以饥馑死闻之不敢诘但愧有禄位移灯靣空壁到晓曾不寐
　　季夏已亥大雨
　　黒云堆空天地昏风势猛恶山岳掀怪电烧爇嗔霆喧鲸海起立星汉翻玉竿银索倾缾盆豪威怒力凌乾坤川陆浩渺同一源泛滥直欲浮高原涧谷汹涌龙蛇奔沟渠溪壑相吐吞土肉刮尽惟骨存漂荡秋稼无一根天生烝民主仁恩覆露养育生理蕃谁持害钥开祸门絶灭黍豆灾元元无路能去陈九阍此事是非安可论
　　谢任遵圣光禄惠诗
　　常念文选诗最爱顔光禄君今作此官诗亦顔之躅寻常得君诗如隼饥见肉凡当忧愤际不可不取读我自山南归幽居值炎溽六月久不雨万物蒸煑熟正在墨君堂流体汗可掬单絺与圆素岂解疗烦毒闻君有诗至猛起捧大轴拆开得累纸半日了一幅使我困病除如药清头目把诗坐前轩愤惋几欲哭君也实高才径庭无骫曲六十尚为县不自耻碌碌近闻移小麾所用愈局促安得长康庄走此老骥騄哲士甘藜藿鄙夫厌粱肉天理不可问长吁倚乔木
　　谢任泸州师中寄荔支
　　有客来山中云附泸南信开门得君书欢喜失鄙吝筠籨包荔子四角具封印童稚瞥闻之羣来立如阵竞言此佳果生眼不识认相前求拆观颗颗红且润众手攫之去争夺递追趂贪多乃为得防耻曾不问喧閙俄顷闻咀嚼一时尽空余皮与核狼藉入煨烬
　　霹雳【六月四日有父子被震者】
　　君不见前时忽疑天地坼万里一声晴霹雳彼某氏者尔何人敢自欺诬被诛磔子烂华容神火燎父碎梓潼灵劈惟震与曜今晓然谁对君亲肆奸逆
　　后溪
　　新晴揉蓝染溪色我爱常来坐溪侧一林竒石宛如画两岸野花殊不识蝉鸣尽日竞何事鹭下多时犹未食细观物理须静中归去无辞更昏黒
　　黄功垂秘书岚城阁
　　羣峰绕高轩四望如城密晴岚逼窻户净若新洗熨杳杳其中人衣襟照寒碧临风设横几潇洒坐终日门前车马道扰扰乱如虱转眼不复观长歌傲簪绂
　　鳯山古祠
　　林木摧折堂庑倾其中塐像犹纵横狂巫腾踏野老拜瘦鸡薄酒邀神明形容诡怪蛇虺乱声音丑恶鸱枭鸣灾牛祸犬亦可作世有此事何由平
　　静中吟
　　客去复掩户高松下清隂微风动其间对语双珍禽幽人独凭几听此古意深起来南窻下被以朱琴弹之代佳话俚耳谁知音
　　送黄庶先岷州赴举
　　朝廷取士及洮西君今去就岷州荐男儿致身自有地六月万里君莫惮君也经术三十年此发必中后羿箭声名大抵重文章慎莫便从班定逺
　　大热见田中病牛
　　垅上病牛良可悲皮毛枯槁头角垂两鼻谽谺只自喘四蹄屴岌曾不疲牧童黙坐罢牵挽耕叟拱立徒嗟咨朝驱暮使气力尽尔死主人安得知
　　呈里中诸友
　　君莫怪我不读书君莫笑我不饮酒更精文史岂足用渐老懽娱复何有负郭安得二百畆举家已聚三十口且来伴我数月闲未几区区又西走
　　寄彰明任光禄遵圣
　　轩轩任公子本是钓鼇人手把虹蜺竿一举百万钧得鼇谓无用坐巻千丈纶却自絓蚯蚓浅瀬收纎鳞悠悠世上儿不识此有神但将俗士眼下视穷水濵
　　庶先北谷
　　路自西溪入园当北谷开月亭诗作客雨馆睡为媒摘果衣霑露寻泉屐渍苔闲居正无事莫问我频来
　　谢王庶轲秀才见赠诸篇
　　览君山中诗多有赠我篇感此意爱厚使我将澘然世态日衰薄交道君独全岂若贱丈夫心丑貌甚妍我已婴组绶君方傲林泉出处虽有殊所乐同一天
　　前溪独游
　　溪水碧溶溶纡余短彴通小滩晴霭外独鹤夕阳中倚杖对清瀬披襟当好风几时归住此长下钓鱼筒
　　书绿帷亭壁
　　乔木绕舍如绿帷羣山四面寒参差春禽入秋啼自别早云到暮归常迟庭前好菊劝饮酒案上佳纸邀吟诗闲居数月兴便野浑忘簿书相聒时
　　青山道
　　防防青山道丛木含古烟逺客事行役未晩不敢前乳虎正养子采食大路边但顾巳所急其谁辨愚贤
　　野老
　　野老扶白头耕垦事田垅岂无儿与孙冻馁实我恐地产止数出财用知几种食肉与衣帛贤者何言冗
　　谁氏子
　　缥缈谁氏子学道要升仙人世岂不乐何苦求上天反首顾我语子岂得谓贤智如扑灯蛾甘就膏火煎
　　秋兴二首
　　晨风吹茂林夕露下芳畹秋容变憔悴复此白日短萧萧岁华暮冉冉节物换浩叹倚前楹使我心曲乱
　　其二
　　白虫感秋隂入夜声更切问尔苦何事到晓啼不歇盈庭不可止蓊薉藏万穴防是天使然相将送凋节
　　书平泉草木记后二首
　　衞公当国日力与天地均平泉植草木取尽四方春海岳欲必得亦能役鬼神可笑身未冷已闻属他人
　　其二
　　公岂不聪明嗜好乃如此若非以私饵是物安至止彼致者何人定非端洁士草木固为尘丑名终未已
　　重过旧学山寺
　　当年读书处古寺拥羣峰不改岁寒色可怜门外松有僧皆老大待客转从容又下白云去楼头敲暮钟
　　书隐者壁
　　枳棘分三径猿猱结四隣茂林修竹地枕石漱流人看雨搘藤杖迎风卸葛巾我来懐愧甚衣上有红尘
　　访古寺老僧不遇书壁
　　寂寂复寂寂门前苔藓积巾鉢定何之禅房封屈膝蛛丝网窻户蜗涎篆墙壁欲去重迟留空中望归锡
　　村居
　　日影满松窻云开雨初止晴林棃枣熟晓巷儿童喜牛羊深涧下鳬鴈寒塘里田父酒新成缾罂馈隣里
　　宿田家
　　日落云四起牛羊下高原今夜宿何处孤烟生逺村寥寥岩狖响扰扰林鵶喧危坐欲终夕此意将谁论
　　大热
　　大热早复暮幽居如火围更无风稍快只有汗频挥袒露忧生客沾濡怕熟衣何当生两翼直近广寒飞
　　闲乐
　　昼睡忽过午好风吹竹牀溪云生薄暮山雨送微凉粉裛衣裳润兰薰簟席香归来闲且乐多谢墨君堂
　　寄杨归一
　　出处久异矣居常劳所思烟霄惟子未鬓发已翁为世故岂须问人生当自知林泉闻幸好足可乐明时
　　行李载书成咏
　　于世已无用何苦爱读书自笑身许大所处如蟫鱼编简补断烂巻轴收残余又锁十余箧作数随行书
　　还友人诗巻
　　作诗所患格不高君今巳得诗中格吾乡风物最清丽君向其间作诗客定余絶景在幽深更欲烦君用刀尺上亭北轩对月吹笛得才元舍人昭华引醉霜月草堂吟皆诗谱也【三首】
　　防灔金波泻碧空隔霜寒影下征鸿夜深一笛昭华引吹满千岩万壑中
　　其二
　　羣山暝色烟开后逺水寒光雨过时今夜何人醉霜月卧听缑岭玉参差
　　其三
　　涪江东岸有云林峦岭萦回涧谷深何事迟留未归去强顔犹唱草堂吟
　　苖子居运判归宿州同赴武康西县道中奉寄【二首】
　　霜风舞征袂有客去符离斜谷雪晴后曲滩水满时乱山谁对酒孤驿独吟诗不得陪清絶怅然空所思
　　其二
　　汉中为防失兼程雨雪曾无一日晴拗项桥头聊立马使车应已过褒城
　　孙懐恱纸本乱石
　　孙老抱竒笔临纸恣挥洒从头扫乱石磥砢随墨下焦顽与圆润无一不精者谁信万钧重巻之不盈把熈宁辛亥岁春予自京师赴陵州因过家省坟墓是时见所居东西长衢比户竞取榆栽列植于官道左右者后移兴元满替复归待洋州阙始四年尔而榆巳高大繁茂深密可爱予正得此过一夏旦夕与诸亲友优防于其间蒙庇厚矣闲因作诗示诸君
　　昔我去守陵阳日门前夹道初种榆今年我自山南归向椽大者皆柱麄两边合隂若深洞满地清影繁如铺是时暑气正炎酷无处容此烦病躯昼揺清风夜筛月日日不可离羣株闲邀亲友坐其下左右间设琴与壶人生适意乃为乐此乐已恐他更无霜飇未起枝叶在且与诸君同此娱
　　旱雷
　　夏旱亦已乆众惧非常灾茫茫大田中赤风起炎埃密云徒满空甘泽竟不来但闻南山下日日喧怒雷
　　乆不雨喜见晚云
　　晩云万丈如银山日光返射红孱顔莫夸突兀在天上且放滂沱来人间雷公施力已愤怒风伯壊事休庸顽我将待之至夜半慎勿更似前时悭






　　丹渊集巻四
　　钦定四库全书
　　丹渊集巻五　　　　　　　宋　文同　撰诗五十一首
　　贾佩兰歌
　　緑发忆新梳君前侍玉壶相随五色鳯飞止帝宫梧鳯时入紫烟一举万羽趋乘风恣敖荡众首倾云衢帝既天上行留鳯不与俱铩翮下永巷髠编钳徒赭衣舂且歌北望鸑鷟呼凛凛赤喙鸩一杯死其鶵鳯亦饮瘖药鞠域支体殊娥姁岂不仁幸此全贱躯归来南山下秋风裂罗襦寒床覆龙具霜雪侵肌肤忽自感时节临风只长吁徒懐掖庭事饮泣对民夫
　　徐太元
　　彼徐太元者杭州之叅军同僚曰张惠犯赃抵深文徐哀其母老诣狱輙自陈谓惠所受赃太元本同分今傥独坐惠此狱无乃寃均之不满法惠遂减死论太元亦坐免不调十余年西台李侍郎典选世所贤闻徐之所为特以不次迁擢授郑司功太元名始传后为申王师德行人推先嗟哉后世人恩义日不完初既同职事言色殊相欢谄酒与佞食旦夕同杯盘一有不得意艰险立万端推之入网罗又以毒箭攅昻然了自得衒露其术全此等虽曰人犬彘曾岂然眼见与耳闻天下何可言我今作此诗中有二义存欲使在位者此风幸相敦勿令有识人命尔为蝎蚖又欲彼正士为国掌三铨须察此恶子废斥入冗员自然此浮薄不长其奸根览者请味之勿罪其言烦
　　盖寛饶
　　次公清而狂其本出天性惜哉公亷质不以儒术正陷害公峭刻奸犯语坚劲在位及贵戚合然仇怨盛稀迁愈失意躁戾因以逞王生识其趣劝以全寿命胡为不开纳封事转凌横五帝官天下此语岂君听上怒以不改章下求众定礭然金吾奏直以大逆订虽为郑昌颂万嫉掩一诤遂尔属诸吏羞复受笞榜行当北阙下輙引佩刀刭时虽众所怜终为端士病
　　诸葛丰
　　少年名特立初为贡公起元帝擢司刺举无所避间者何乆濶京师语如此驰车下许章去节自丰始上书擿章恶此举诚可喜奈何少恩恕春夏常系治人多讼其短遂徙城门尉复列堪猛过上为之切齿制诏白其罪不忍下丰吏丰初在朝时数道堪猛美失职乃自取不内省诸已反惑怨其他转誉以为毁不欲加以刑上怜之老矣庶人终于家反覆丰可耻
　　新津退思堂
　　三江古剧邑入籍生齿伙词源百端起区处不可惰子醇为之宰幽隐照必破断事精且密有若麦厯磨尚惧忽一失退即此堂坐戾者思改易无使下罹祸如此凡二载不识有纎过贤哉令之师敢以此为贺
　　墨君堂晩晴凭栏
　　墨君堂中看新霁十里平林铺净绿青烟一去抹逺岸白鸟双来立乔木戴胜入园蚕已老栗留过陇麦将熟坐待月破东岭云自取帘钩更高轴
　　山舍早起探晴
　　山鸟啭晴日独行风满林涧花薫野袂岩水溅幽襟侧石惊新滑垂萝爱近深萧然此清兴不似戴华簪
　　东谷独往
　　久不到东谷晩晴欣细履隂隂夹路木溅溅落溪水幽涎界屛粉乱喙刻窻纸兀坐忘所归烟云逼人起
　　西崦道友
　　西崦入深窅幽茅藏隐仙虗窻畵云篆净几校灵编絶巘耸玉干危岩泻珠涎相留飰青防人世凢几年
　　送李野夫兼简公择学士同年
　　吾友野夫官满归峡中风物正春时莫因道路起长叹且对江山吟好诗异日滑台君若到寄言别乘我相思声名已重更论底但引冰堂金屈巵
　　任居云栖枝阁
　　峩峩仙鸾山杳杳山上阁道傍问耕者居云之所作居云倜傥士缰锁不可缚读书三十年议论写不涸纵横入众艺深晓不止畧自笑与世踈回首念岩壑安排事幽隐终老期此托结茅层峦巅退比篱下雀栖枝榜其号意岂羡鹏鹗时兹入岑絶寄愤满寥廓江风拂危栏涧月满踈箔独横古溜琴【居云琴名】逺意追淡泊萧萧履霜操隐隐天外落【履霜居云之所好弹者】飘扬杂仙籁泛响度林薄其谁共高兴维此猿与鹤愿言解尘缨一赴方外约朱康叔郎中弃官求母于金州因防华清宫作此诗送之
　　蟠桃实在枝蟠桃花已飞相隔五十春一旦还相依康叔视金解去如粪土徒歩入嶤闗金州取其母古人亦有此比之康叔难几时有古人能如公弃官玉莲仙宇中相防谈此事使我发惊叹达晓不能寐借问侍安舆辇下何时过我欲率诸君扶服诣门贺
　　蓬溪蘓令均利泉
　　潜流蔽荒壤嘉惠鬰所施邑人念逺汲视此无以为苏君作之令大利收前遗一日防众防兹焉发清漪既已就新甃瓶缶何累累尽言彼污浊岂尔同甘滋比户获美饮颂君皆一辞何以纪君德是泉无涸时
　　寃妇行
　　婉婉西隣女韶顔艳朝霞淑性自天与少小传令嘉孝爱亲党重巧慧闾里夸其母最娇怜看若眼下花自从挣冠笄未始离窻纱读书佩箴戒举止无纎瑕求媒不自审得壻非良家如以琼树枝使之并蒹葭忆初行嫁时遗赠矜豪华明珠蹙袿裾杂寳装簮珈余赀讵可数但较辇以车其姑本寒种贪壑常谽谺得妇不问好求索惟无涯侍奉四五年呌物愈饿鵶百欲一不应用毒同虺虵岂惟被诟辱抑亦遭笞挝驰使执贱役课责日夜加手指尽秃瘃鬓发仍髟髿一旦不任事病骨枯若槎委顿卧在床尚尔磨怒牙既死亦不顾但恣攫且挐闻之道路人涕泗而咨嗟养女择所适此事宁轻耶家法要相委在迩不在遐娉礼贵得中尚约不尚奢尊嫜若慈仁至死甘苎麻请看西隣女一失干里差
　　林居
　　宿发未暇梳林居且辰诣鲜晖散清滴湿湿满衣袂仄行盖前碍倾视因逺翳野意浩盈懐曾忘傲公退
　　墨君堂
　　嗜竹种复画浑如王掾居高堂倚空岩素壁交扶踈山影覆秋静月色澄夜虚萧爽只自适谁能爱吾庐
　　鉴崖【山居有青崖平滑如鉴】
　　层崖莹青瑶冷滑不可扪秋光发浄照林影揺晴暾飞瀑涤吟肺垂萝清饮魂惟忧渍愁霖碎藓来相痕
　　宿超果山寺
　　荒途渉沮洳危岭升坡陁爱此清浄居不倦来往多山僧见余喜颠倒披干陀引我坐前轩山果丹碧罗食巳歩野径新柔踏晴莎就石枕古棱依松执长柯是夕乃宿此东山吐圆波夜久不能寐禽虫伴幽哦达旦鸣落叶固非俗士歌岩猿与谿鸟应笑频经过
　　富乐山海师
　　上人者何人富乐之禅客成都昔尝见时巳坐法席别来二十年嗟此出处隔昨过芙蓉溪舍檝得携策盘盘转危磴上叩金仙宅林间识孤标梵眼老愈碧引我翠壁下煑茗拂藓石问之第二月雄辩发古译无由从之游不得蒙久益翻然入尘阓俛首愧名迹
　　彭州南楼
　　百尺压城端飞檐欲上抟湖光摇埤堄山影转阑干秀野含春煦乔林拥暮寒回头大防雪千仞玉防岏
　　大慈交师演古轩
　　万法一轩中周回百座容曲燃薝卜久横揭贝多重信士供晨鉢门人集午钟何时听雄辨几柄换庭松
　　新晴后溪树隂洒然览景成韵
　　雨后溪水急晴光鬰如浮高林放繁隂黮黮幢盖稠麦熟桑椹好撩乱黄栗留咿咿动新蜩局局啼乳鸠晩策贪静境缓带成独游照影俯回渊濯足临漫流愿言懐世虑逐此潇洒休定知今夕梦不作尘土忧
　　黄秀才北郊书堂
　　吾邑固僻陋巉巉合羣山苟无贤者居孰能营幽闲黄子治北郊胜絶收其间长溪断谷口嚣哗隔尘阛始至甚夷旷渐往颇险艰洞穴烟云昏涧壑松桂环幽芳自芬馥野哢常绵蛮缭磴挂絶壁孤彴飞遥湾气象夺天奥景物搜鬼悭筑室贮羣籍轩窻靣孱顔朱黄列几案坐把古穴删自取天爵高下视五两纶处心固已定讵恤时辈讪伊余素无似谬入文墨班前得省亲归屡此容追攀时亦窃讲议始蹈贤圣关譬之拉虎豹所得才一斑自愧鄙朴姿得渉道谊寰余亦有东谷对此何格顽毎来輙尽日须歩明月还
　　读杨山人诗
　　秋高羣山空众籁吐天窍霜飇击林野岩壑起哀嘂萧萧寒月下合若万鬼啸疑是太古魂防防此中吊山人住中巘侧耳得清峭谱之入文字满巻冷雪照其声太凄楚劲澁皆古调俗尚正滛靡惑者自夸耀山人持之归无乃取众谯防有知此音相逢当一笑
　　巳师竹杖
　　巳师杖奇竹坐亦不去手循摩莹且腻瘦骨何蚴蟉丛枝抱奇节两两相对走寻常出孤梢上下分左右如何此独异天产固非偶师初得之谁此实世未有不为师所用亦共众植朽愿师勿弃置珍之比灵寿
　　晩至村家
　　高原硗确石径微篱巷明灭余残晖旧裾飘风采桑去白袷巻水秧稻归深葭绕涧牛散卧积麦满塲鸡乱飞前谿后谷暝烟起稚子各出关柴扉
　　雨喜客过
　　积雨无所诣十日不出屋故人念端居牢落如槁木高轩过穷巷下马想慰沃载酒酡扬顔裹饭饱桑腹日暮从者散还寻旧书读
　　墅居
　　不复入城市乱山围一村云霞供几席水石佐琴樽病久筋力缓眠多头目昏无人来谷口苔藓上松门
　　东窻
　　丛榆落碎钿蔓柳扑轻绵丽畹暗红雾曲堤横翠烟嘉树正隂合好禽新语圆东窻日已满犹记隐囊眠
　　大雨
　　惊云驾长风大雨洒九有崩腾百川倒豪怒一雷走茫茫草木乱隐隐岩谷吼髙阁昼眠人觉来但支肘
　　芹叹
　　清霜入寒溪水迹落一尺飞沙上芹叶脆巻如燎炙孤根抱生意春泽守遗沥愿奉野人荐充君盘中实
　　忧居
　　忧居向山林虫鸟日为伍形骸乍摧剥骨肉惯辛苦蔬盘羞客至病榻厌人语地僻谁往还闲门闭深雨
　　任氏鸣珰桥
　　清谿潄碧崖衮衮寒声落子川爱溪声架桥横絶壑山风撼松月倚槛听喷薄遂号曰鸣珰古人无此作
　　过友人谿居
　　篱巷接菰蒲间扉掩自娱水虫行挿岸林鸟过提壶白浪揺秋艇青烟盖晩厨主人夸野饭为我煮新芦
　　江上主人
　　客路逢江国人家占画图青林随逺岸白水满平湖鱼小犹论尺鸥轻欲问铢何时遂休去来此伴潜夫
　　咏月
　　见说楼台满玉波中间惟只锁孀娥可怜八万二千户每到缺时争奈何
　　五十
　　生平曾不事悠悠倐忽年华五十秋宦意文情俱淡泊可怜浑似李防州
　　揽照
　　耻将衰晩竞青春强把圆波拂晓尘自笑年来须鬓白王昭不解作官人
　　梁景和
　　隋氏廷中列百官几人风节动朝端越公事势炎如火独有梁毗防忍寒
　　何桂林
　　十万余工造羽仪夹堤浮浪去参差堂堂送入江都去浑忘当年揽颈时
　　傲吏
　　管马心何在排车意自闲问时将手板拄颊对西山
　　阆州东园十咏
　　锦屏阁
　　茂林斑若锦秀巘矗如屏底处供登览阑干在杳
　　清风台
　　无时来见袭有地更临高坐客清谈起纷纷落麈毛
　　四照亭
　　画箔褰何碍珍丛发已圆愿公皆遍赏莫为一隅偏
　　柳桥
　　挼风夸晩态垂雨怯春寒为问题芳意同谁倚画栏
　　曲池
　　水似珠珰入池如玉磬开临流唯自适鱼鸟莫相猜
　　明月台
　　微棱生海角圆魄到天心共上唯佳客无容照俗襟
　　三角亭
　　合栋交生角囘栏互引牙由来因地势不是故尖斜
　　花坞
　　缭绕穿红萼斓斑踏紫苔谁将锦歩障端为使君开
　　药栏
　　玉笋齐抽日金釭竞列时自然俱可爱莫放画帘垂
　　郎中庵
　　巳筑环为堵仍裁月作床公来时隐几身世在羲皇

　　丹渊集巻五
　　钦定四库全书
　　丹渊集巻六　　　　　　　宋　文同　撰诗四十首
　　和仲蒙石龙涡
　　羣冈压泾湄于此聚众首其间石屋露逺视若呀口林端蹑縆上却入势愈斗围空竖古壁阔可百人受洪钟谁倒仰巨瓮忽侧剖层岩寒泉飞絶巘怪树走隂风喜复怒野雾吞且呕晴岚逼衣襟欲住不得久尝闻耕者说自昔藏蚴蟉当年救旱事有记刻不朽近岁灵恐歇百祷无一偶至今闾里人不复来奠酒
　　和仲蒙山城
　　大厯年忠武居豳捍逆氐平民营板堵断贼閇远蹊连橹横朱鸟飞墙切紫霓萦纡围絶巘靡迤附深谿外濬池隍险旁联堡障低轒輼防蔺石埤堄碍云梯树杪鸣廵铎崖端响守鼙石头何培塿龙首太醯鸡岁久苍苔上时平白草齐全秦襟带地惟此壮山西
　　和子山春日雨中书事见寄【二首】
　　菀菀防防雨气沉一春长是咏春隂鷰归画栋帘栊静鸎下雕栏院宇深鬭草玉钗应复约看花金勒悮重寻谢郎风调将谁奈独倚书床拥鼻吟
　　其二
　　青春已破六十日正好共携歌管游莺花有意欲恼乱风雨何事相淹留南园防棚映绿树西湖画舫临清流几时云隂得敛霁愿把一罇相献酬
　　马子山为余与贺顺之书记李仲蒙察推同年同幕作题名记复有诗督程适之书石余因和兼谢
　　太常旧得同科第幕府今还次姓名作记马周文已赡书丹程邈尤精定知二美能传乆从此三家觉转荣每对雄词观健笔自慙孤迹附羣英
　　官舍春日书懐【二首】
　　自趍戎幙佐鞬櫜四见新隂发旧柯学饮不成欢意少好吟无倦苦心多舞伤池柳风图甚泣破庭兰雨奈何敢对青春叹留滞且须开口更狂歌
　　其二
　　琵琶泉水碧溶溶又见春归玉柱峯欢绪已阑羞老大交期将近懒游从杏开暖蕚融红防柳放晴花拆白茸赋得上林佳景尽不知谁为荐临卭
　　登邠州城楼
　　试此望摇落秋襟成惘然客懐伤薄莫节物感穷边断烧侵高垒微阳入晩川年来旧山意常与鴈翩翩
　　秋尽日陪诸友登白佛阁
　　危刹隐高阜孤轩横碧虗登临赏秋杪笑傲乐公余野外景入画坐中欢可书重城已严钥归马尚踟蹰
　　极寒
　　灯火宜冬杪图书称夜长帘钩挂新月窻纸漏飞霜酒醴慙孤宦皮毛逐异乡谁知旧山下梅艶满东墙
　　谢惠橘
　　缃叶隐朱实累累楚江澨寒香摘清露奔走寄迢递琳腴满金殻咀嚼想佳惠君未致此时风已吹削肺
　　登山城书事
　　节物感覉旅连空生塞隂乱鸿寒渚逺羣雀晩丛深霜重泾滩出烟高陇树沉歳华徒自老幽愤满登临
　　送夏殿直【时壻于李璋太尉】
　　霜树东门晓清寒满客衣一樽从此别百两几时归漆水鱼初荐梁园雪正飞高堂今逺郡须念报春晖
　　送钱规判官归蜀觐亲遂之岳阳
　　严风吹玉柱有客动归装古道转危阪全家行晓霜休嗟游薄宦且喜拜高堂防合知何所春江泛楚艎
　　和梨花
　　素质静相依清香暖更飞笑从风外歇啼向雨中归江令歌琼树甄妃梦玉衣画堂明月地常此惜芳菲
　　山樱
　　岩壁自丛丛年华寂寞中偶因移晓雨似欲占春风嫩叶藏轻绿繁葩露浅红孤根知幸否从此对雕栊
　　秋子
　　袅袅复翻翻封条压树繁羣芳非姊妹乱实见儿孙防日临虚槛披风拂短垣主人无奈尔常为醉幽轩
　　桃花
　　种近短墙边开临小槛前倚风无限意笑日有余妍枝輭围深密苞秾堕碎圆祗应芳树下时见武陵仙
　　杏花
　　仙杏一畨新妖娆洗露晨待妆忧粉重欲防要酥匀月淡斜分影池清倒写真君须怜旧物曾伴曲江春
　　秋日寄吕永寿微中
　　落日照容谷寥然官署秋开帘临絶巘凭几对寒流古意深中得诗情静外游三年多少景满箧是防搜
　　吟春
　　春工运潜巧是处有行迹庭梢发新颖岩溜融暖脉晴湖影拨刺晓树音格磔须知玉峯下日有寻芳客
　　琵琶泉
　　险道入幽邃深溪转岑寂苍烟鬰孤岩秀石围断壁古藓甃碧润寒泉洒清滴谁能厌尘襟兹可供洗涤
　　和子山种花【五首】
　　风流从事季长家绕徧官居种尽花应为清才无比敌拟将文彩竞春华
　　其二
　　碾薄搓圆粉色匀一枝寒艶恼青春晓来带雨西厢下恰似蓬莱见太真
　　其三
　　曾宴琼林烂漫红寳津树下看春风今朝忽向君家见犹忆当年醉眼中
　　其四
　　几树山樱曲槛前花开如火叶如烟待将短句夸形似已被休文道欲燃
　　其五
　　新自泾州趂雨移便开繁蕚拥芳枝红霞照地清香起似到都观里时
　　和张屯田雪中朝拜天庆观【二首】
　　簌簌遥空堕碎琼一街寒色晓风清题舆想入箫台下似驾颷轮向玉京
　　其二
　　寳幢珠节共玲珑九虎严关有路通遥望玉宸端象简宛然身在广寒宫
　　送酒与吕令答所示诗【二首】
　　君无彭泽五十畆我有谪仙三百杯闻道山中足春意满壶聊为拨新醅
　　其二
　　见说西溪里羣花艳正繁不知红影下谁共醉芳罇
　　初雪
　　一色隂云蔽晓空粉英琼屑乱茸茸不知游骑将何处巳失南城玉柱峯
　　对雪独酌
　　云隂低重玉花繁独拥貂裘对一樽不语佳賔是何物古书名画满西轩
　　槐庄渡口
　　云烟飘泊树微茫一岸人家带夕阳欲上高原便回首可怜风物似吾乡
　　约春
　　去歳相违恨巳赊今年相遇喜无涯红情绿意知多少尽入泾川万树花
　　和子山陪使君游西湖三絶正月晦日
　　栁色绕堤金粉明湖光浮岸玉烟轻风柔日薄恰新霁正好访春来此行
　　其二
　　游骑翩翩从使君娱賔亭上宴西矄座中不用频辞酒明日青春已一分
　　其三
　　满眼垂杨照绿波就中春意此先多不将歌管酬佳景拟奈翠漪堂上何
　　探春
　　豳郊寒重勒春迟消息如今尚未知只是垂杨防先得每朝来覔向东枝
　　春寒
　　东风何事力犹微澟澟边寒犯客衣旧雪未消新雪下南园春色几时归







　　丹渊集巻六
　　钦定四库全书
　　丹渊集巻七　　　　　　　宋　文同　撰诗四十首
　　新秋读书
　　高风发逺籁转响为清商隆曦减炎威未晩先自凉庭前碧桐树昨日闻早霜朝来逐叶上已晕一拂黄壮岁觉时节防若翻电光自顾勿嗟惋徒然搅中肠官居幸少事署案日几行公退清且闲垂帘坐虚堂解带輙傲兀左右罗缣缃所务唯讨论一灯从夜长
　　贫士行
　　侧身入穷阎局影守环堵日高齿未嚼风劲骭犹露胡为迫冻饿此道吾所素出每驾鸡栖归仍伏龙具原生本非病董子盖不遇谁将斗升水活此辙中鲋不见裹粮人欲死者亦屡徒自讽诗书区区立名誉
　　冯氏道中早行
　　畏暑事晨役高原动征覊遥遥歴广博浩浩长风吹踈星才出没河汉西南垂林端啓明上飞光发丹曦荧荧洒晴露百物含华滋爽气入肝膈宿浊无一丝寒泉潄清甘洗涤俗虑遗还忧火轮怒万里烧云逵
　　宿李同年防碧亭【时自长安虑囚属疾】
　　抱病出烦阓投此青林间高轩得清凉坐致精爽还主人止之宿借与终南山中宵皓月起绕枕皆孱顔望乆气自清心胷无结顽平明又西走胜轨不可攀
　　李生画鹤
　　昻昻青田姿杳杳在轻素一身万里意双目九霄顾钐钐羽翮利竦竦骨节露君初本谁学我恐必神悟得于想像外看在絶笔处稷筌如复生相与较独歩
　　豳州
　　昔年戎马尽南豳今日风光已太文雅吹夜喧金府月靓妆春艳玉峯云泉亭柳色浓将滴水寨荷香逺更薰逻不惊烽燧息高原闲猎旧将军
　　寄友人
　　惟秦抵于蜀间可厯万遥懐向英义潜想一夕驰乏人探道奥求合常苦竒【音覉】见谓可招纳欲与相埙篪夫何屡乖絶出处各一涯秋风动孤况回首劳所思
　　和仲蒙夜坐
　　宿鸟惊飞断鴈号独凭幽几静尘劳风鸣北户霜威重云压南山雪意高少睡始知茶効力大寒须遣酒争豪砚氷巳合灯花老犹对羣书拥敝袍
　　明教院【在泾北贺贵谷】
　　野迳欹危入谷斜曲岗回岭共交加经年不到为隔水此日独游因看花两岸烟云闲景物一轩泉石静生涯自怜冠佩婴身者直入樊笼老岁华
　　和仲蒙夏日即事
　　簿领初休几案清西轩移枕卧前楹香从菡萏红苞发粉入筼筜翠节生不分【去声】便衰闻蚁鬭可嗟俱妄见蜗争日长景静官曹冷莫厌频来对一枰
　　西轩秋日
　　官舍萧然似隐居一轩秋色伴恬如深藏宿雨树木暗高洒夕阳篱落踈景物静思临水石光隂闲觉入图书此心只有云相信长伴吟魂绕太虚
　　和张屯田秋晩灵峯东阁闲望
　　直栏横絶紫微隂凭久秋光照客襟一道山川寒色逺万家烟火夕阳深泾滩水落羣鵶集秦岭云高断雁沉此兴浩然须把酒可怜难醉异乡心
　　春庭
　　春院隂隂翠霭低春庭寂寂晓光迷花间蜂去抱黄粉苔上鷰来衔緑泥两行高梧初防合一畨新草恰生齐微禽巳识幽人意飞下栏干向里啼
　　过永寿县
　　驱马上危坂暮鞭摇客愁峯峦惊满目咫尺拟回头红树拥野店白云藏县楼须知此北下地底见豳州【杜老有豳郊入地底之句】
　　东谷偶成
　　府事幸稀简常为东谷游旧山兹髣髴佳景每迟留断续溪云起纵横野水流拂衣知未得聊此慰乡愁
　　宜禄昭仁寺后轩
　　危栏凭絶壑欲奈此时何但有夕阳处就中秋色多与谁同徙倚空自发吟哦便觉成覉旅归心逐鴈过
　　过高塶城
　　頽壁乍高低中间已乱蹊长原想鹅鹳大塜记鲸鲵黯澹寒云结萧踈野草齐兴亡尽遗迹立马看扶犁
　　夏日翠漪堂
　　湖水碧溶溶寒漪四望通鱼游浩渺鳬鹜下虚空爽气吟窻外清光钓艇中一襟时自快多谢北轩风玉峯园经春不得一过因成诗呈同官约游
　　春来少嬉游俗事日相耗南园只城外累月不一到花香雨后歇树色风中老惟有嵓下泉犹能涤幽抱
　　送张兢无悔秘校赴调
　　无悔富道谊巻藏无所施端笏拜上官十年走堦墀人皆为嗟惋君独安且怡又执考书去当衡谁与知
　　六月十日中伏玉峯园避暑值雨
　　南园避中伏意适晩忘归墙外谷云起檐前山雨飞兴余思秉烛坐久欲添衣为爱东嵓下泉声通翠微
　　咸阳道上晩晴有作
　　积霭晩尽散南山明夕阳秋容徧丰镐古恨入隋唐草木咸摇落风烟自渺茫客亭须下马把酒慰殊乡
　　岁晩登清素院北阁
　　云端访古寺树杪临危阁风厉慑草木霜干喜雕鹗天时既凄惨人意亦寂寞回念故山逺心随日西落
　　炭泉险道
　　一涧呀然截乱峯更于何处问途穷高深出井又入井曲直上弓还下弓絶底乍临浑偪仄危颠才彻似飞冲我来行县须经此正在炎炎三伏中
　　玉峯园避暑
　　伏日当饮酒南城防羣贤开樽防碧树移席临清泉浩意脱尘土高懐轶云烟早归休信俗须待月娟娟
　　早起览物成咏
　　移枕出幽幌披衣歩前楹秋容草木静晓气烟云轻蝉噪宿露滴鴈飞朝霞明尘心幸未动聊此纳余清
　　寄冯永州
　　山水永最善守居闻更优烟云万石古风月九岩秋几案少俗事壶觞多雅游无因陪后乘幽意满湘流
　　暑夕待月庭下夜深方归
　　昼蝇方少夜蚊多摇脱霜纨奈热何独向中庭待明月一身清露泻金波
　　中伏日诸君防玉峯余以病不预作诗寄呈
　　去年中伏在南园同听清泉引绿樽今日诸君又高防独嗟移疾卧西轩
　　兴平原上赤热因寄永寿同年
　　日午终南翠色燃满襟飞土下秦川是时独想君高尚正在山亭弄野泉
　　亭口
　　林下翩翩鴈影斜满川红叶映人家岩头孤寺见横阁有客独来登暮霞
　　浅水原
　　鹑觚西北地鳞鳞此处当年起战尘见说如今沟垅下断锋残镞属耕民
　　兴平原上
　　东西车马走秦川扰扰飞尘混晓烟我亦中间游宦者尚惭无语赋归田
　　西湖荷花
　　红苞绿叶共低昻满眼寒波映碧光应是西风拘管得是人须与一襟香
　　石龙涡
　　崄势围空断壁圆四时常见聚云烟为霖救旱今何在徒有遗文记昔年【有李懐又记备述祷雨有验之亊】
　　水葓
　　红芳宵露清翠节晓霜犯雨后晒残日秋容满庭槛
　　黄蜀葵
　　锦江何日别漆水今朝见清露染顔色秋鹅一分浅
　　千叶鼓子花
　　柔条长百尺秀蕚包千叶不惜作高架为君相引接
　　鄠上懐古
　　未晓南山去从禽夜不归凡行多少地十二所更衣
　　石竹
　　蜂齧红蘂烂虫啼碧丛短秋风畧地起惟有苍苔管






　　丹渊集巻七
　　钦定四库全书
　　丹渊集巻八　　　　　　　宋　文同　撰诗五十一首
　　卭州东园晩兴
　　公休时得岸轻纱门外谁知吏隐家闘鸭整羣翻荇叶乳乌无数堕松花携琴秀野弹流水设席芳洲咏落霞向晩双亲共诸子相将来此乐无涯【秀野芳洲二亭名】
　　雨过侧调
　　隂车飞空载急雨雨过林塘若新换柽花浮波鱼误食松子落屋乌惊弹白云挂树乆不起青烟泊草殊未散东园傲吏爱高竹把巻倚风头发乱
　　题象耳山寺
　　转谷萦岩路始穷隔林遥望一门通溪山俱在见闻外台殿尽藏懐抱中像阁罘罳明海日经幢璎珞撼天风劳生又逐轻舠去珍重高僧解苦空
　　题晋原舒太博清谿阁
　　危阁飞空羽翼开下蟠波面影徘徊光揺画板月深浅声绕曲栏风往来暝色四郊烟莽苍晓云千嶂雪崔嵬主人好事民无讼日夕登游对酒杯
　　县楼独酌
　　向晩无公事身如太古闲县楼明夕照罇酒对南山放意利名外游心天地间生来不能饮到此学酡顔
　　残秋郊外
　　萧萧风色弄寒威见尽郊原向晩晖昨夜星霜和月落满林红叶隔烟飞巳嗟北渚莲初老更惜东篱菊渐稀休感岁蕐伤节物眼前罇酒重相违
　　郊外
　　城市压尘土高原聊振衣晩云多浅碧秋树半深绯江气杂轻霭山光明落晖因成求好景更就野桥归
　　静林诗僧已老
　　七十吟中老清风满旧林倚笻秋岸逺围衲夜房深未得云空在将成月已沉生平苦如此谁是识师心
　　高堂山兠率寺
　　孤絶不可状此山余旧闻因官多暇日与客到深云门外一尘断座中千里分劳生当自去缭绕下西矄
　　闲居院上方晩景
　　绕岩萦谷到禅扄更上危颠最上亭风搅乱鵶盘古木雨催羣鹭下寒汀秋田沟垅如棊局晩岫峰峦若画屏诗巳就成终夕去逺村灯火一星星
　　李道士惠琴轩集【二首】
　　驱役精魂入大幽满编奇絶尽防搜不教天地畧容隐应与鬼神同访求海藏光芒开寳玉羽林锋刃立戈矛萧台自好擕归去莫向人间苦暗投
　　其二
　　寿宁孙老画壁下当日偶同君此行是时众里畧一揖自尔乃得君诗名风驰雨絶十五载此地忽尔相逢迎见投琴轩两大集寳匣金钥缄瑶琼未开试使道所有毛发寒竖肝胆惊归来烧灯读至晓句险字硬才力狞君身长不满三尺万象何术独手擎嗟我气俗音韵浅不敢与君相和【去】鸣聊书短歌报佳惠它日愿将朝七璎
　　彭山县居
　　公馆静寥寥园亭景物饶溪光明短彴树影防危谯山鸟忽双下池鱼时一跳主人王事简文酒日逍遥
　　下金鸡山
　　峡束几重烟山分数尺天岩猿与溪鸟一似过飞仙
　　过金鸡关
　　关头气象古关下风烟淡春深草木活岚重坑谷暗禽声着部奏花色成窠勘归鞍虽若水留此亦能暂
　　夜静独登小阁有所见因书
　　危阁横空蔽野扉夜深来上乆忘归水光防灔和烟动云色防褷夹月飞隔岸苇村闻笛逺背湾松坞见灯微此间自得吟中乐不觉霜华满尽衣
　　送黄梦得
　　去年轻舳过巫山今日羸骖度劒关孤客每嗟随断梗慈亲常把梦连环兰陔岁晩虽堪采桂窟春深正好攀决取荣科归旧里板舆迎侍且承顔
　　送郭方叔南充簿
　　六月东山道炎风满去鞍谯周之旧里仇览此初官簿领无烦壅图书好燕安清朝名路阔慎勿学长叹
　　送张郭二秀才赴举
　　二子共赍刀翩翩去意豪负才皆万选入守定双高上道梅薰袖还家草映袍须知本鸿鹄终不在蓬蒿
　　谢人寄防顶新茶
　　蜀土茶称盛防山味独珍灵根托高顶胜地发先春几树初惊暖羣篮竞摘新苍条寻暗粒紫蕚落轻鳞的皪香琼碎防鬖绿虿匀慢烘防炽炭重碾敌轻尘无锡泉来蜀干崤盏自秦十分调雪粉一啜咽云津沃睡迷无鬼清吟健有神氷霜疑入骨羽翼要腾身磊磊真贤宰堂堂作主人玉川喉吻澁莫惜寄来频
　　谢许判官惠茶图茶诗
　　成图画茶器满幅冩茶诗防说工全妙深谙句特奇尽将为逺赠留与作闲资便觉新来癖浑如陆季疵雨后防山因忆黄世南先生诗以相招
　　新霜夜落羣梢鸣羣风刮天为早晴南山向晓尽张列頺岭断壑当空横开轩一见喜无量走上高阁临飞甍层栏倚遍不能下状貌秀活围双睛奔腾逺近若波浪爱极拟去中间行此时只恨少佳客相共呌笑夸峥嵘我思黄子者奇士趣向超越无俗情手提诗笔若椽大到处咏物物有名我今此县颇幽僻复在歳杪天气清溪中鱼蟹易寻覔林下梨栗新收盛子如访我住旬浃此品可备盘与觥遂驰仆马去邀子愿子为我聊出城私心不独徒见子亦愿播此山之声子如不见不为咏可惜此山虚此生
　　送杨议卿赴举
　　寒日照残树新霜结衰草有客奉高荐策马奔逺道声名近转大文字素已好壮岁虽可恃荣科亦宜早勉自报春晖高堂亲发老
　　和杨仲轲春难度【三首】
　　春难度红梢梢寻缕缕朝披烟暮结雨劝君饮酒莫用诉春难度
　　其二
　　春难度歌满阕酒万举喉欲破肠欲腐风光满天已不暮春难度
　　其三
　　春难度池浮花墙拥絮枕书睡树隂午日长几何万尺许春难度
　　和何靖山人海棠
　　为爱香苞照地红倚栏终日对芳丛夜深忽忆高枝好把酒更来明月中
　　访李奂山人隐居
　　多暇无所适故来寻隐君搴开压屋树触散拥门云状貌不妨古言谈何太文令人重高趣归去每斜曛
　　冬晩书事
　　倚杖立亭臯寒威向晓豪雪干山色老风烈树声高残日干鵶舞孤云一鴈号自然成感物不觉首重搔
　　晩次江上
　　宛转下江岸霜风绕人衣翩翩渚鸿堕冉冉林鵶归前壑已重霭逺峯犹落晖孤舟欲何处划浪去如飞
　　十月梅花
　　十月冻墙隈英英见早梅应从九地底先领一阳来紫膜纷纷脱黄肤迤迤开得风浑自变与雪欲成堆细晕轻檀口浓妆腻粉腮月娥身解冩青女手能裁冷艳浮氷沼清香落玉杯只忧融乳酪不惜露琼瑰避妬情堪重禁寒术可猜有谁怜寂寞尽日独徘徊共语诚无计将题耻不才东隣夜夜客莫放笛声哀
　　吉祥院
　　欹危一迳通下马转深丛便是尘寰外可怜烟坞中修篁寒滴雨老栢静吟风日暮庭前树归鵶自绕空
　　书鹤鸣化壁
　　晩气隂隂别作寒夕阳林下动归鞍忽然人报后山雪更上上清宫上防
　　题鹤鸣化上清宫
　　秘宇压孱颜飞梯上屈盘清流抱山合乔树来云寒地古芝英折岩秋石乳干飇轮游底处空自立层坛
　　寄题何靖山人隐居
　　门外铺寒水墙头立好山先生忘势利高隐寄中间鳬鹜应同乐烟云已共闲几时能少暇携酒到松关
　　寄楞严大师
　　锦官城里寺一室若云峯水缩秋吟鼎霜低夜讲松住斋尘入鉢出定藓生笻曾听三摩义居常梦晓钟
　　揖山阁
　　一阁此孤迥苍苍欲上摩有时临缥缈尽日对嵯峨絶底秋隂重危层晩照多无由从隐者空自愧云萝
　　杳杳堂
　　杳杳堂何者余常此养愚放身依曲几忘虑若枯株庄老题书册乔松列画图客来休见问非尔识于于
　　安仁道中早行
　　行马江头未晓时好风无限满轻衣寒蝉噪月成畨起野鸭惊沙作队飞揭揭酒旗当岸立翩翩鱼艇隔湾归此间物象皆新得须信诗情不可违
　　竹阁
　　回庑抱曾阁萧然深且虚画栏凭曲曲高竹爱踈踈尘滓外不到衣襟清有余每来聊自适幽意满琴书
　　寻春
　　马行如疾轮十里去寻春盎盎日光丽鲜鲜云色新楼台出花木道路夹松筠欲买前村酒陶然作醉人
　　太博孙公游火井因寄
　　七盘云道与云浮下见高林压县楼览景莫能陪后乘临风空自忆前游已闻去日谋诗席更羡归时就钓舟好句定知酬不得尽将奇诡入防搜
　　墅居
　　林下览清旷此懐殊不覊散行轻帻便独酌小瓯宜自可追三乐何须作五噫世情歌笑外纷扰竟何为
　　面川亭
　　幽亭最孤絶直入乱丛间近晩独来此有谁相与闲巻帘通大野临槛数前山便欲教携酒陶然踏月还
　　南亭
　　晩衙初散吏人归独立南亭着道衣浅酒小诗聊自乐此心浑欲外轻肥
　　北郭
　　绕树垂萝防曲堤暖烟深处乱禽啼何人来此共携酒可惜拒霜花一谿
　　读史
　　不得荥阳遂失秦始知成败尽由人可怜一掷赢天下只使黄金四万斤
　　夜学
　　已叨名第虽堪放未到根原岂敢休文字一牀灯一盏只应前世是深讐
　　画眉禽
　　尽日闲牕生好风一声初听下高笼公庭事简人皆散如在千岩万壑中
　　鸎
　　浓染羽毛深画眉晓来风日正晴时只应自道新声好啼遍后园花万枝
　　佛头【地名也此中山水絶佳】
　　公暇常来此处游碧波苍巘解相留翩然又向城中去回顾溪山只自羞



　　丹渊集巻八
　　钦定四库全书
　　丹渊集巻九　　　　　　　宋　文同　撰诗三十五首
　　和子平吊猿
　　去年汶山花平僧求得匡猿逺相寄来时野性已驯熟趫防轻便殊可憙呼来遣去防人语一成巳絶归山意置之眼前防不足解去绦索令自恣月明木杪倚风啸天暖花隂向阳睡儿童围绕賔客惜倒挂横跳衒嬉戏豢夫每日费提举未始时节亏饮饲前时忽来报之病抱立堦前自临视与之柿栗不肯顾局脚埋头交两臂毛焦色暗肉挛缩斗觉精神变憔悴寻常忽然遇小疾不过蜘蛛噉三四咽喉才下即无恙何此不効况频饵今朝霜风冷入骨早遣之问云已毙人情不免为伤怛退自悔恨中且愧重峦复岫本其乐大薄长林违尔志苦将缰锁强维絷不究天年良有自遣人包裹瘗深僻不使筋骸属蝼蚁西隣子平最好事闻之搏髀叹无已再三惨怛来访问归作长篇逾百字其词读之甚凄怆亦谓一郁叹其死复推物理重相慰聚有散无皆偶尔把之庭下读复读仰望高株一歔欷
　　和子平悼马
　　生来未尝畜良马近得此驹诚可嘉骨节权奇毛肉好此种无乃真渥洼健蹄骎骎穏而疾厯目一过如飞霞自归官下少出入惟是刍粟意转加前时相期好天色往返百里驰平沙谁谓兵奴踠其足针烙熨里成瘢痂立多气毒愤入肺双膁攅缩两鼻呀庸工谬药乆不効倒死枥下鬃髟髿敝帷一区瘗以赠惜尔命薄如萎花子平平时最爱尔对客满坐常洪夸今朝见尔忽毙踣重以好诗形叹嗟嗟余逐贫官职小此马岂合居余家从今但只跨欵段壊辔破鞍仍短挝
　　冷缾
　　海南有陶器质状矮而云初日炙就鍜铄不以火水壶丑突兀酒甒肥磥砢山罍颈微肿石鼎足巳跛圆如鸱夷形大比康瓠颗华元腹且皤王莽口何哆蕃胡入中国万里随大舸携之五羊市巾匮费包裹侏防讲其効防辩若炙輠课以沸泉沃氷雪变立可炙敲疗中渴其用岂么麽君凡几钱得不惜持遗我曾将对佳客屡试輙亦果勿云逺且陋幸可置之左
　　中秋夜试院寄子平
　　忆初我来时夜色如墨障心常念明月几日西南上松梢倚楼角一玦偃相向渐见轮中物依稀吐形状今宵东岭外灔灔金波涨人间重此夕一岁号佳赏而我督秋试鏁宿密如藏细务纷满前约束甚鞿鞅无由奉朋侣彻晓坐清旷之人富才华笔力趫且壮谁陪把罇酒露下与酬唱南墙咫尺地使我起遐想人生此良防可惜巳虗放独立中夜归俛首入书幌
　　赠城南观音院庵主广师
　　簿领日婴薄纷然汩幽襟驾言出城南聊欲清此心平冈见净刹石迳郁以深中有苦空人峭健奇骨森十年一庵下形迹了莫寻兀如拥败褐口吐众妙音时下寂照堂声絶响亦沈黙矣盖自得其谁知少林
　　送韩震都官监渭州酒韩近悼亡
　　士师每失官未始有忧愠园吏既防妇何尝复嗟愤二子道义胜一与天理顺之人乃其徒心迹两相近区区赴穷塞而使卖官醖胷中浩然者俗口不得问好军此开府遇士以恩信若访御戎策请为讲三阵【时仲仪帅渭】
　　成都杨氏江亭
　　汀洲烟雨巻轻霏遥望轩窓隐翠围万岭西来供晓色一江南下载晴晖鳬鸥惯入阑干宿鱼蟹长随舴艋归我亦旧多沧海思几时如此得苔矶
　　汉州王氏林亭
　　短彴疎篱入野扄竹烟松露满襟清奔湍激险飞寒响弱蔓穿深挂晩英惜去更观曾画壁记来重注旧题名门前便是红尘道谁肯同过洗俗缨
　　春雪呈知府龙图
　　胧胧玉魄沉霄彩簌簌瑶花破晓隂和气所蒸縁异政丰年之兆慰羣心画楼巻白欢声洽游骑障泥乐意深太守安闲民讼息锦城无限好园林
　　同苏秘丞子平登延晖故亭
　　城端有亭余故基吏曰旧榜题延晖行穿蒙笼倚孤陴霜风飘萧吹我衣高林满郊目四围云起日落晴烟飞感今念往聊乆之埤堄昏黒羣鵶归
　　金桃
　　雨染烟蒸万实垂丹硃为骨菊为衣客疑丽水新淘得人向瑶池旧带归只恐压枝星欲落最怜和菜露初晞银玉李君休并此品仙家亦自稀
　　房公湖
　　一顷清波四面平宛然唐相旧经营高秋林木形容老落日楼台防绘明有景可寻兰櫂逺无幽不入竹桥横二年所得官居乐肯厌频来缓带行
　　锦鸡
　　高原濯濯防春晖金碧冠缨防绘衣石溜防烟晴自照岩枝横月夜相依有时勃窣盘跚舞忽地钩辀格磔飞寄语人间用缯缴瑶台鸾鳯好同归
　　竹防
　　秀干扶疎防槛新琅玕一东浄无尘重苞吐实黄金穗密叶围条碧玉轮凌犯雪霜持劲节遮藏烟雨长轻筠此名未入华林记谁念西南寂寞春
　　无为山寺
　　一絙危磴绕峥嵘上彻幽深入化城烟外川原谁绣画云中楼阁自隂晴老僧高论都无着古佛真身宛若生闻道军持新呪水愿倾涓滴洒尘缨
　　剑州东园
　　羣峰高拥碧嶙峋亭宇清华气象新两岸烟云先向日一林花木暗藏春溪明夜阁轩窓月风断晴桥井邑尘好酒满樽诗满轴主人曾不倦行人
　　运判南园瞻民阁
　　青都高与紫霄通独此危栏望不穷万岭过云秋色里一峰擎雪夕阳中櫩楹晓落天苍月牎户晴吹石阙风民吏安闲财赋足管弦时复在层空
　　读渊明集
　　吏人已散门阑静公事才休耳目清牕下好风无俗客案头遗集有先生文章简要惟华衮滋味醇醲是太羮也待将身学归去圣时争奈正升平
　　张次公太博归阆中
　　制诏频来试玉京清途犹自滞豪英策高三道竟何用恩拜二亲方尔荣嵇阮襟懐终旷达仪秦才术本纵横阆中胜事知无限且向城南烂漫行
　　寄成都监库石屯田逺叔
　　一年同住夹城中小圃高斋幸见容吟尽物题春唱和讲穷人事夜过从寻芳待去门前约访古邀回道上逢别后西楼不堪倚满川林木暮云重
　　宿隆平精舍
　　万木罗青盖双峰敞翠屏风埃愁客路钟皷喜禅扄下马穿蒙密随僧入杳冥俗襟如见濯试为防铜缾
　　弭盖亭
　　弭盖长亭下轩窓慰客心田塍交逺日水堋防清襟北道云千里西山雪万寻尘衣无奈拂去骑复骎骎
　　什邡道中
　　驱马下遥川残阳促晩鞭高林夹广道乱水入平田村落晴如画桑林昼起烟飞鸿正南下归意满云边
　　夜思寄苏子平秘丞
　　乱竹敲风逺高松过雨凉检书防落烬下幕恐遗香好月娟娟上轻云冉冉长端令阻佳客不得共清觞
　　西湖
　　丞相淹回地光容满落晖池塘存旧梦城郭叹前非烟霭隂晴出鳬鸥逺近归松风殊有意犹欲下金徽
　　猿
　　岷岭高无敌来从第几层攀縁殊不倦趫防尔诚能晩啸思危石晴悬忆古藤王孙非汝类只可以文憎
　　幽沼
　　促促开幽沼涓涓引细渠无由安岛屿才可活鱼秀荇新宜食圆荷浄好书时来坐高柳濯足防扶疎
　　歩月
　　掩巻下中庭月色浩如水秋气凉满襟松隂密铺地百虫催夜去一鴈领寒起静念忘世纷谁回此佳味
　　中秋对月懐寄鳯凰山邓道人
　　有客千岩万壑中緑毛丹脸紫方瞳不知今夜西楼月几处飞仙下碧空
　　秋日晩晴呈同院
　　秋风淅淅吹碧虚白云鳞鳞如卧鱼共君今夜赏明月兴来谁欲骑蟾蜍
　　戏呈鳯凰长老用师
　　七十头陁防语言舌根流利口阑罗浮居士最难奈穏把无弦琴与弹
　　郡学鏁宿
　　长栢高柟防广庭夜凉人静梦魂清不知山月几时落每到晓钟闻雨声
　　子平棊负茶墨小章督之
　　睡忆建茶斟防灔画思兖墨泼淋漓可怜二物俱无有记得南堂棊胜时
　　长安李晦叔醉老庵
　　醉老名庵晦叔为庵中长是醉淋漓扶头未得日过午门外万端俱不知
　　和邵兴宗棊声
　　二客与棊酬寒声满侧楸急因随兴发断为见迟休花下莺飜翼林间鹤转头丁丁竹楼下不独在黄州



　　丹渊集巻九
　　钦定四库全书
　　丹渊集巻十　　　　　　　宋　文同　撰诗二十三首
　　续青城山四咏
　　昭庆观
　　琳崖盘玉霄彩翠接步武云霞不可画泉石固难谱神幢逾百寻帝辙厯万古灵瀑谁与穷长飞六时雨
　　天仓山威仪观
　　羣峯削琼瑶老藓抹古绿应朝大防去簪笏俨相逐珠宫秘仙仗锦笈藏宝箓上帝此为仓其田堪种玉
　　飞赴寺
　　平林露层巘上独置孤寺羣仙驭飞驾往往赴于此风高幡影乱日落钟声起谁可谓诗豪兴来吟万纸
　　香积寺
　　道险转诘曲山深愈防岏行松耳目清入竹襟袖寒殿阁红芙蕖嵓峦碧琅玕高僧把金字拥衲对云看
　　夏秀才江居五题
　　枕流亭
　　爱此烟景佳开轩故临水晴晖照寒浪飞影动牕纸倚槛见鱼游巻帘知鴈起憔悴笑湘累区区咏兰芷
　　闘碧亭
　　雨余山景鲜风定水光好晴阳破宿雾秀色浓可扫平时一樽酒野客共倾倒朝暮山水间年华不知老
　　天隐洞
　　层崖削青瑶谁昔此镌镂潭潭鬭孤洞中可百人受防岏列岫绕汹涌大江潄虞卿方著书入此几年就
　　直钩矶
　　尽知人钩曲独见君钩直年年此矶上万掣无一得持竿只自苦吞饵何尝识试效人所为君鱼不胜食
　　醉经庵
　　垂茅缉为庵有类穹庐形之人伏其中日醉乎羣经世俗安尔知但谓长不醒寄此语二豪渠非彼刘伶
　　寄题杭州通判胡学士官居诗四首
　　凤咮堂太史书言官居在凤凰山下此山真如凤有两翅翅上各建一塔而凤觜正落所居池上旧有一堂在山欲落处近葺之谓之凤咮堂因而求诗【四诗为子瞻赋今易以胡侯岂党祸未解故窜易失真欤】
　　胡侯外补来钱塘所居之山名凤凰不知元本发何处虵颈鱼尾盘高冈婆娑欲下大江饮万里一息头低昻谁将浮图压两翅直使帖地不得翔前人眼俗不知顾防有贤者来形相怜汝困欲共汝语故近汝咮营斯堂起居饮食不离上外孰有耳听琅琅应云汝德未衰在旦暮可起鸣朝阳
　　溅玉斋又言山上草中多怪石近取得百余枚于东斋累一山激水其间谓之溅玉斋
　　石林古木森座隅激水注射成飞渠寒音琤然落环佩爽气飒尔生庭除主人清标自可敌底处胜槩为能如想君不欲时暂去其余满案堆文书
　　方庵又言堂后有屋正方谓之方庵同按释名庵圜屋也
　　众人庵尽圆君庵独云方君虽乐其中无乃太异常劝君刓其角使称着月牀自然制度稳名号亦可详东西南北不足辨左右前后谁能防愿君见听便如此防蝎四面人恐伤
　　月嵓斋又言累石为山上有一峯穿窍如月谓之月嵓斋【诗中子平即子瞻也】
　　月为太阴精石亦月之类月常寄孕于石中事理如此何足异天地始分判日月各一物既名物乃入形器安有形器不消没况此日与月晓夜东西走珠流璧转无暂停岂与天地同长久其为劳苦世共知惟是月有生死时既然须常换新者人但不见神所为日须天上生月必地中产君不见虢州朱阳县之山谷间才成未就知何限石有不才者往往其卵□灵媪弃置不复惜任人取去为珍玩佳者留之待天取藏满库楼千万许彦瞻博物天下称更无定不以予之说为寱语予恐世人不知嵩丘嵓洞中中有八万二千修月户其人所食尽玉屑昔有王生见之满襆提斤斧应是当年灵鹫山直自天竺飞落西湖前其上有石姙月月巳满此人朅来就彼剜剔归上天所以此石拆疈不复合至今神胞所附之处其痕圆抛掷道傍凢几岁风刷雨淋尘土秽子平一见初动心辇致东斋自摩洗更选他山相拥列就中独尔一峯最奇絶每至瑶魄流光下照时玉柱横欹无少缺子平谓我同所嗜万里书之特相寄邀我为诗我岂能窓前累日临空纸遥想嵓前寳穴通玉蟾从此去无踪请君为我细书字于侧名为月母峰
　　寄贠文饶屯田
　　英英文饶江汉士何者天教防眸子用心专一性转明无所不知余两耳能为乐府胜张籍暗诵史书过杜顗弃官新自荆渚归万里逆风冲峡水峩峩全家载巨艑坐卧吟诗满千纸自言从此生事足可了芋栗及麻枲数椽旧屋蔽风雨一榻萧然容隐几丘明国语浩如云子夏门人纷若蚁向人问口夸舌在道义文章吾岂巳自知俗事无所观便落双睛君亦喜
　　奉送少讷还青神
　　湿云堆空泄滛雨日与三嵎气相轧春阳沈伏不得动万木屈蘖草藏茁丛冈复岭谁敢度旦暮寒鸡呌泥滑少讷胡为犯此苦特念我困来省察延之累日对佳话如侍大飨听椌楬彦瞻弟兄别巳乆使我心胸昏莫刮天将少讷愈我病次第为取蹊茅拔长编巨轴冩治乱笔墨挥洒何横猾词章直如子长健辩论不比仲连黠我慙无琴类师旷鹤误衔珠投二八酌泉煑蔬共家馔敢用俗礼费烹杀少讷忽尔道其去归辕在途不可揠此懐作恶定数日愦愦已觉渐磨戞欲留少讷意无尽更为逡廵柅西辖
　　送无演归成都
　　曾读契嵩辅教编浮屠氏有不可忽后于京师识懐琏彼上人者尤奇倔余尝从容问其友琏复为余道居讷是三大士才过人所蓄岂肯吾儒屈文章汪洋道义富不止区区事其佛余思此等更谁似蜀有人焉颇超越成都敏行字无演所谓万星中一月想嵩琏讷见须避不尔往往被呵咄通禅晓律两无碍前防定预耆阇崛羣经列史固汗漫独泛其深仍出没外之所精者书画不问不语常若吃计其夏腊殊未几在大众中诚突兀余守陵阳至穷陋雨浸一春泥汩汩英磎硗磝磴道崄行客欷歔上崒无演冲冒独不顾来欵余门手持谒呼之使前见巳喜相貌圆满藏神骨【退之送澄观诗有坐睨神骨空澘然之句】清谭坐乆愈飘洒顿遣尘襟落如拂新诗古文览嘉贶气格俊健凌霜鹘观其衮衮出论议收敛便可与簮笏试将邀之使从仕笑指此顶安更发日招与语自无厌何乃告去苦仓卒西城晓日照高岭倒搭干陀入深樾师归常宜见嘉祐此老心中已无物好音相与频寄惠余在空山正伊郁
　　阎君见示岷山赋因为小诗谢之
　　大岷西南镇嵓壑天下秀厥初造此者以作神仙囿相如子云没李杜继其后欲赋俱未敢于词怯轻构阎君通方士才力谁可闘驱聫入健笔万状无一漏骎骎语趫劲骏马杂驰骤太华杨已拙天台孙亦谬示余读数过惊耸肩缩脰勉为成短章聊酬君意厚
　　阎生谈黄庭
　　茫茫诵灵文谁为抉乆瞽不能辨三一岂复更知五方迷得真指忽悟有奇覩自此日相亲赤龙交黒虎
　　送范尧夫
　　遝遝走闾巷都人起中宵相拥府门惟恐失此朝尽言来送公车马城北桥桥边脂辖亭大尹此相邀歌管盛宴集簮裾合羣僚四座酒既行相顾魂已销亭前有杨栁秋风减长条折以持赠公莫猒霜叶凋节物虽谓晩比春情更饶逓起劝公饮双呼金翠翘岂徒要公醉恐公遽乘轺借问何尔为重公若琼瑶美质未省变与人存久要既莫不可留征衫遂飘飘鸣驺过升迁羣甿閙如蜩感公来二年免我于无聊今公舍我去何由借诸朝愿君富且贵寿命等松乔直似先令公巍巍佐唐尧涕泪逐公行不惮公更遥公诚上下通和如奏笙箫所以得如此人情不相辽嗟同缪与公一时赴弓招于今二十年不见有所超前日荷君相与印垂之腰使归守山郡藏伏甘寂寥闻公将治行乃心日夜摇恨不能送公俛首类酸痟徒为送公诗有如草虫喓强勉冩之去忧来立危谯
　　推官惠李庶子鄂州篆字
　　天下有竒篆阳氷书鄂州异兽呀五口狂咬掉三头磥砢玻瓈盌诘屈瑚钩愧无希世寳何以为子酬
　　和提刑度支王店鸡诗
　　王店有邮吏养鸡殊可笑昻然处高襟不肯以时嘂官有宿此者西征待初晓鸡竟不一鸣问吏吏巳告云此最荒絶左右悉蓬蓼狐狸占为宅恣横不可道前此三四鸡一一遭其暴寻声即知处尽获爪牙吊自后始得此其若有人教东方或未明羣丑尚腾趠此鸡但钳结直伺太阳耀虽然谓失旦似得保身要官曰此何用不然则宜粜不见不鸣鴈先死盖自召天下已明白岂假更喧閙徒尔费稻粱曾莫知所报吏云官言是且愿勿嘲诮知是本在人此物何足校
　　送李道士
　　先生若孤云两在隆山见清标瘦弥耸秀骨老愈健高谈吐深诣大句冩精錬忽起忆鹅池嵒飞石泉溅
　　送韩山人
　　昌黎山人抱藜杖三度访我于三隅端然入座更谁顾谈辩衮衮如流珠灵丹尝凝日月鼎至寳自产乾坤炉要行撇起不可逐安得双舄为飞鳬


　　丹渊集巻十
　　钦定四库全书
　　丹渊集巻十一　　　　　　宋　文同　撰诗五十四首
　　二年陵阳不见中秋月
　　陵阳乱山中隂雺日夕发晴光尚希见况复求夜月二年逢中秋曽不识皎防烟云尔何事常此作蓬勃才令薄中明巳遣浓处没羣邪利幽暗左右觉窸窣清光若蒙蔽谁为我磨拂庭下倚高株露华霑鬓发
　　夜声
　　秋风动衰草摵摵响夜月其下有鸣蛩到晓啼不歇乃知揺落时众籁自感发安得苦吟人不能为一吷
　　送棋僧惟照
　　学成九章开方诀诵得一行乘除诗自然天性晓絶艺可敌国手应吾师牕前横榻拥炉处门外大雪压屋时独飜旧局辨错着冷笑古人心许谁
　　送喻介夫
　　介夫陵阳竒男子节义素为人所谈身长七尺气万丈自谓流落谁能甘去将旧学中新格坐取高第如手探明年西归有光耀且请为我来山南
　　飞泉山寺
　　东城兀高峰爽气浮翠微霞光射岩壁中有寒泉飞上方金僊家煌煌啓双扉栏干出云表目可了四围我来乆不下幡影移斜晖风吹月中桂天香满人衣逺渚鳬鴈落前岭牛羊归尚此恋幽胜不能手聊挥
　　山雨
　　山雨洒春城潗潗声颇急牕下读书人横编揭隂湿高鸢饿独呌逺燕寒双入南园有桃杏尽抱羣梢泣
　　送牟太素山人
　　山人高迹若孤云聊问太虚求所止昨因随风起西北翩然逺堕三隅里揽之不住瞥尔去瞬息谁知几千里东游必定遇鸿蒙请问无为最深防
　　送厐中秀才
　　曼倩学精知蜥蜴公明术妙识蜘蛛临卭复有厐成叔万事先将入卦图
　　遣兴效乐天
　　君莫学杨虞卿奉李宗闵宗闵权势岂能乆君莫学刘栖楚附李逢吉逢吉禄位宁长守虽然一时身暂好其奈千古名常丑丈夫读书要知道所信不笃被其诱大张富贵作罗网愚者纷纷以身就左纒右绕不可脱诛窜还当逐其后君不见虞卿须遇李固言君不见栖楚终遭韦处厚一朝摧折灵气尽龙如蛇兮虎如狗劝君圣贤术内好潜心劝君邪佞党中休入手岂不知潞州处士田佐时唤与美官嫌不受
　　遣兴三首
　　恻恻抱伊欝试此登嶣嶤隂风吹繁云黯黯蒙泰霄关河无际节物何萧萧过鴈安所之惊哀翻泬寥幽懐漭如失随此羣草凋嗟予生胡为迹玷明盛朝服职讵云补赧然缀羣寮感此四序迁一昬复一朝寒霜入两鬓渐积不肯消良辰乖所遇慨叹心魂飘贱禀迂且介于时信无庸欲适阂所之此道当何从富贵谅非有僻陋知可容岂不媿上恩耗此釡与钟昨归得此州满眼皆乱峯事物固琐碎敢兹任顽慵报国秖自明惟神诱其胸
　　其二
　　少小事编简渊源极沿洄不自测其深津涯信悠哉既长务修省日以德义培一篑敢中画期之至崔嵬振缨仕明庭鸳鹭忝游陪蹇修无嗣者谁可吾与媒吐艶落晩春蔫然抱枯荄因人寔自耻寂寞余敢哀何当清泠泉襟裾濯氛埃故山有松菊待赋归去来
　　其三
　　连隂不肯解山雾尝霏霏积润日已滋厌浥沾人衣辗转厌早起隔牕问晴晖幸闻太阳出身体轻欲飞
　　中秋夜坐遣兴
　　素纨不揺风满襟露气中夜寒相侵予懐浩然杳莫寄伴月直到青天心
　　临阛阁
　　絶壑迎朱槛高林拂画楹巻帘千嶂逺入座一川平蜺防缘云断霞光射水明不须夸旷望为语谢宣城
　　野迳
　　山圃饶秋色林亭近晩晴禽虫依月令药草带人名排石铺衣坐看云缓带行官闲惟此乐与世欲无营
　　寒蜩
　　山月满地流金波寒蜩向秋鸣更多大都时节使如此止尔不得将奈何
　　辛亥孟秋戊子有虹下天绕飞泉山入东谷饮古井良乆去作大雨咄之以诗
　　长虹落天帔万丈截羣岭蟠身下深谷頫首饮古井居人莫之指况复敢引领幡然绕空去云雾变俄顷乾坤为之黒喷雨极暴猛崩流汇沟澜巨涨没四境民田一漂荡多稼不可省此物盖虫类闻亦具头颈滛沴之所生诗传载为眚朝西暮东出辄与日对影夫何此凶孽得使乘时逞高风扫寥廓一帚昏秽净煌煌太阳起隙穴被光景羣隂逐海内此物应逺屏
　　寄何首乌丸与友人
　　此草有竒效尝闻于习之陵阳亦旧产其地尤所宜翠蔓走嵓壁芳丛蔚参差下有根如拳赤白相雄雌斸之高秋后气味乃不亏断以苦竹刀蒸曝凡九为夹罗下香屑石蜜相和治入臼杵万过盈盘走累累日进岂厌屡初若无所滋渐乆觉肤革鲜润如凝脂既已须发换白者无一丝耳目固聪明歩履欲走驰十年亲友别忽见皆生疑问胡得尔术容貌曾莫衰为之讲灵苖不为世俗知盖以多见贱蓬藋同一亏君如听予服此语不敢欺勿信柳子厚但夸仙灵脾
　　霜栢亭试墨
　　山风吹早晴裌服觉微凛烟云有佳尚竹石得幽禀闲牕覆旧局晩阁试新品几欲赋郊居奇词未如沈
　　阅史感事
　　世间诸味巳全疎惟爱缣缃似蠧鱼名覇者来为御史姓闗人去作尚书晋师嘿嘿曾何害楚客昻昻只自如安得汉隂归抱瓮满园青甲灌新蔬
　　富春山人为予道其所获石于江中者状甚恠伟欲予作诗言若可得持归刻其上当相与传无穷余夜坐平云阁是时山月清凛啼虫正苦余因此景物索笔砚为山人赋之
　　奇礓防岏倚秋江俗眼过几多所忽风霜鍜链愈坚重怒浪喷激不可没富春山人好尚古见此便以作吾物镌镵牵挽置庭下犀角鲸牙蛟蜃骨精金凝滑露筋膂老玉磥砢开窍窟狂螭奔挐势天矫猛兕抟生气蓬勃山人夸我谓如此欲我诗之慙拙讷何当走到山人家抚月摩烟观突兀
　　平云阁偶作
　　陵阳郡事全稀少嬾守长赢半日闲晩后须来上高阁就中无厌是云山
　　闻陈山人定命丹成试以诗乞
　　水火相交养大还已闻神汞满炉干彘肪糓漆寻常得敢服灵丹二万丸
　　厌虫
　　月出松坞明露下莲塘清今宵好风色独绕林下行百虫尔胡为啧啧饶秋声求静不能得我诗何由成
　　新晴山月
　　高松漏疎月落影如画地徘徊爱其下及乆不能寐怯风池荷巻病雨山果坠谁伴予苦吟满林啼络纬
　　送尧夫二章
　　有志深沉定无心出处同庙堂应为国台省复还公肖似家声重端方士论雄上如留左右风采壮朝中
　　其二
　　欲与民为利先求政所妨纷更初下议旁午遂交章不尔毛安傅其如体自伤西南余在归为对明光
　　秋日田家
　　淘漉沟源筑野塘满坡烟草卧牛羊今年且喜输官办豆荚繁多粟穗长
　　二色芙蓉【巳下五首和吴龙图韵】
　　蜀国芙蓉名二色重阳前后始盈枝画调粉笔分妆处绣引红针间刺时落晩自怜窥露沼忍寒谁念倚霜篱主人日有西园客得尔方于劝酒宜
　　洗竹
　　斤斧从来到此稀为撩疎宻绕藩篱已繁不用饶新笋纵碍何妨惜旧枝风外清音闻曲阁月中寒影下方池想公日在琅玕迳正是棠隂讼少时【琅玕迳在西园竹迳名也】
　　明堂肆赦不得预观感而成诗
　　季秋阳馆事严禋能飨洪惟上至仁游庙衣冠参帝坐侍祠簮佩俨星辰欢声被防和于律恊气流天蔼若春即见陪銮千万祀岂长如此在遐垠
　　经史阁
　　自持金节此为州小善何尝不见收更起丽谯连石室盛藏缣帙拟蓬丘师延旧德皆高谊士集他邦尽乆留当念河南向儒意莫教诵少时休
　　有懐致政景仁侍郎
　　一生名籍占风流为识庄环可自由几杖未销容早退庙堂将近肯中休有人把酒思高节何处挥毫咏素秋故国岷峩最佳絶几时归伴赤松防
　　吴公惠酒因谢
　　山城物色正严冬梅放长梢露小红破蕚未深聊敌雪收香不宻任随风尽教挿满金钗上休管吹残玉笛中须至开筵召佳客为公连夜赏郫筒
　　登陵阳云山阁寄上吴尹
　　云山高阁倚危墙晩意无穷在渺茫极望不知云几许满空惟见鴈交相与谁把酒邀明月独自吟诗到夕阳因念平台有佳兴邹生枚叟奉梁王
　　和寄白圣均
　　年来双鬓已丝丝头角低摧羽翼垂无命不穷常自笑有谋皆拙敢求知荣途谩说居三馆僻郡还甘守一麾頼是山城好风物不能逢子共吟诗
　　和提刑郎中阅兵之什
　　晓营金革列周遭大纛长牙拥帐高虎豹用韬传妙略龙蛇供阵役羣豪言初抚处如萧纩恩尽均时若楚醪敢谓施行剪诸盗亡之才比一牛毛
　　晚坐山亭口占
　　岭上生来月似磨嵓前断去云如削遥闻褐吏叩高林应是雷公催采药
　　送王晦叔
　　岂无旧德为清望亦有彊亲在要流班簿至今才博士郡书犹自许诸侯贫甘逺宦氷盈腹老忆高堂雪满头不恃交期便求去趂归春圃奉兰羞
　　重送
　　一生自守至如此惟道外皆非所亲顾已通塞尽有命是身可忍求因人
　　又六言
　　鷰尾归艎正穏鸭头春水方深不得同摇楚棹与君齐到山隂
　　登山亭
　　登临平楚外徙倚夕阳间归鸟乱飞叶暮云凝逺山行知筋力倦愁欲鬓毛斑坐乆成搔首疎慵好强顔文领相仍意虑烦浊聊携野策独访山园因覩霜栢亭残梅忆公向时有诗酒之惠感物成诗缮冩拜呈知府龙图谏议吴公
　　昨日梅开饮公酒今朝梅谢念公诗眼前光景急如水案上簿书棼若丝且试辍忙来此地可怜遗恨满残枝西园想已成青实敢问调羮去几时
　　依韵和张推官元夕
　　山郡上元荣乐事大开金地作遨塲烟云向晓谁教霁灯烛乘春自有香紫陌荧煌随歩逺防棚佳丽闘眉长游人莫惜酬高直买取银蟾一寸光
　　小阁戱书
　　闲揭新刋集时装旧窨香还如到茂灌无物在牀旁
　　伐枯株
　　层崖垂空石壁牢上有大木百丈高古荔全身裹铁甲顽姜满腹铺金毛空根老蟒露拥肿曲枿恠争呼嘷一朝壮士挥巨斧无限随死蓬与蒿
　　可笑口号【七章】
　　可笑庭前小儿女栽盆贮水种浮萍不知何处闻人说一夜一根生七茎
　　其二
　　可笑陵阳太守家闲无一事只栽花已开渐落并才发长作亭中五色霞
　　其三
　　可笑此公何太惑读书冩字到三更也知学得终无用自肯辛勤比后生
　　其四
　　可笑生平事迂濶向人不肯强云云到头官职难迁转一似城南萧次君
　　其五
　　可笑为官太儌幸养愚藏拙在深山君看处置繁难者日夜经营心不闲
　　其六
　　可笑儿孙亦满眼朝朝庭下立参差谓言饱读诗书去憔悴如翁亦好为
　　其七
　　可笑山州为刺史寂寥都不似川城若无书籍兼图画便不教人白发生
　　近日
　　近日簿书全简少吏人惟趂两衙休归来便只寻冠屦绕遍林亭山上头
　　丹渊集巻十一
　　钦定四库全书
　　丹渊集巻十二　　　　　　宋　文同　撰诗五十首
　　送知府吴龙图
　　国初已来治蜀者处置尽自乖崖公当时奏使便宜敇不与天下州府同行之已及八十载奸宄消伏谁之功因循至此渐抏敝有未晓者时相攻鞭笞小罪亦检察不许畧出常科中下民知之颇不惧州县往徃藏羣凶侧身敛足未动者实以累朝恩泽隆公之初来蜀人喜慈爱旧熟民情通众心欢然耻犯法捄药浮薄归醇醲尽将约束付僚吏兴起学校还文翁二年美化极沾洽远近循服如偃风上将归公问谁代当使间作如笙镛遂求元老得青社其人廊庙之宗工往年鎭抚有异绩大斾再遣来于东公今与之合符去到必奉诏参防龙大资旧德固无虑剖判自出其心胸所忧厥后嗣之者忠定良法还如空养顽活狡作渊薮不免剪殄烦兴戎同之愤懑久塡臆言贱不得通九重愿公上殿起居罢第一用此闻宸聪
　　送通判喻郎中
　　前年为郡得陵时不谓其州陋如此萧条官宇嵓岭上零落民家坑谷里西城初入已可厌窃谓岂堪余所止幸逢之彦倅郡事日月渐深殊可喜予之所禀至迂谬君亦恬然尤自委毎来聚议一朝罢各去掩门归隐几虽然有时亦为会此事可知谁得已酒肴麄粝妓乐可况复譊譊满公使惟于试茶并看画以此过从不知防幕中有客乃佳士爱遣髙谈聼亹亹如斯共处五百日索寞情懐未尝起君今官满忽先去撩动予愁安可抳英溪长亭一挥手自此吴蜀五千里谓言川江会北固中亦有船多上水愿君因出到金山遇此莫忘批纸尾
　　送通判喻郎中【二首】
　　晴霞照西城漠漠巻宿雾高空缭危磴此乃君去路吴蜀向万里上马初一歩莫言道途远况已嗟久寓今兹有行色便可到北固长亭聊把手防日更逢遇不敢醉君酒君意实急遽惟是送君心相随亦东骛
　　其二
　　羣居五百日日日如初见一日忽逺别能不成怆恋人生三万日光景若激箭何苦于其间喜愠费顔面兹缘胜心在胸内毎交战旣欲多上人计校须自衒于事固无补在已亦非便仕路繁此徒可谓丈夫贱爱君性浑厚殊不与时变相共为此州敢说皆尽善何尝分彼此惟务乃职办所以将二年无有长短辨为人倘如此所至复何患官满去还台岂能忘眷眷阳闗调虽苦且尽西城宴问君到京国防月方下汴予亦想是时移守至梁甸佳音幸见及西南足邮传
　　山城秋日野望感事书懐诗五章呈吴龙图
　　原隰萧条草木衰倚风浑类楚人悲便成孤愤终何事且寄遥懐对此时千里暝隂云杳霭一川寒影鴈参差登临自不宜覉旅更敢慿髙賸作诗
　　其二
　　已是秋隂更夕曛乱山髙下起寒云危楼愿见客何处远笛不知人厌闻身外流年波渺眼前生事叶纷纷此愁万斛谁量得直为重拈庾信文
　　其三
　　才力虽难敌楚骚赋诗常亦在秋多自然野思元无限不尔闲愁可奈何要路故人皆废忘偏州佳客少经过明时且为贪荣禄岂学湘累便九歌
　　其四
　　嵓谷雨余生晚烟髙城危阁坐萧然侧身仕路本谁使回首家山空自怜远信断来从过鴈苦吟多后敌鸣蝉郡斋有客唯庄叟常与髙谭内外篇
　　其五
　　早是蓬山预校雠起居常赴殿东头鹓鸾拥陛聨簮笏日月开天拜冕旒一出光隂销逺郡两形篇什咏清秋有人更在杨庄上文似相如肯见休
　　东丘老人
　　东丘老人眉有毫皮肉光润牙齿牢自云新年九十九须发白者无一毛问之吾术本无有咽津纳息徒嘈嘈莫将元气佐喜怒自然所得春秋高吾尝行之五十载此事至易曾不劳饮之以酒谢使去手足轻利如猿猱尝闻唐人柳公度八十许岁精力豪其言与人亦如此老人无乃斯人曹
　　送坚甫同年【五首】
　　坚甫神太清不谓久流落别来二十载论议转深博其中富所有种道以文获铺张讲治乱破若劲弩彍众人诮青衫可笑俗眼薄兰筋隐瘦骨垂耳受覊络拳挛喙拄地过者无伯乐去蜀持底归雄藁满坏橐朝辞玉垒闗暮上石柜阁知子者云谁独我懐抱恶
　　其二
　　得数常竒懒下筹肯来荒徼治累囚三年笑别浙江远万里吟归岷岭秋赵壹囊空常肮脏虞卿书就愈穷愁跖香回臭都休问未有林泉且宦游
　　其三
　　春深行剑栈羡子此时归照日江浮马迎风花聚衣下程家累省对景俗题稀若遇西来客书言不可违
　　其四
　　春风吹雪满西窓此夜无人对酒釭若到杭州见苏子为言常梦过松江
　　其五
　　华亭有珍禽毛丰而骨细他日上隋渠为我致清唳
　　送李道士归
　　先生状貌古瘦健若老鹤秋风唳清霄寒响满寥廓一腹氷雪词勿为俗人作便可住鹅池干死守嵓壑
　　师厚还朝
　　闻公之名三十年常恨与公不相值岂期今乃出门下毎一见公心自醉词章豪荡已难敌辨论注射尤可畏谘询故事要蒋乂讲正大体须贾谊荆山拾玉抵干鹊虞坂装盐压良骥用人最忌非所宜愿莫使公嗟俗吏
　　牵牛织女
　　桂阳有仙人姓成名武丁胡为堕人世人惟识其形一日语其弟吾将返青防乃曰此七夕上天呼羣灵织女欲渡河暂诣牵牛星诸仙尽还宫天路罗云軿吾亦向祈召当往不得停弟问何时还答云三千龄明日失丁在恍惚迷所经后世凡此节儿女喧家庭纵横具鍼缕花果排甘馨贪巧但云得欲寐曾莫宁俗尚毎恠妄吾言谁见听
　　金鳯花
　　花有金鳯为小丛秋色已深方盛发英英秀质实具体文采烂然无少缺纎空翩翩翠影动红白纷乱如防缬谁云脆弱易飘堕自卵至翼亦数月美人形相欲摹画巧不得施暂自拙铺茸剪防转难似只把长条恣穿结眼前草木尽零落怜尔开于此时节常开恰如小儿花性命所系不忍折君不见昨夜雨今朝风一队惊飞返丹穴
　　亭前髙栢
　　石田硗硗地力燥谁种双栢已髙大长材夭矫堪巨栋老顶萦纡若层盖雪下孔翠寒不起风中笙篁清可爱莬丝幸好求女萝莫倚纎柔欲无赖
　　凌霄附栢
　　古栢苍苍髙入云凌霄万朶拥其身有如巨君染须髪新娶杜陵佳丽人
　　谢黄森惠诗并草书【黄兰溪】
　　南防黄夫子生平气凛然吟诗旧有癖冩字近方颠可惜空山老须为后世传兰溪修褉否愿续永和年
　　东斋闷书
　　读书已无效何用转劳苦闲斋幸无事日共古人语古人议论好善恶皆有补舎此欲奚为惟应睡满午
　　寒食感事呈同官
　　三月八日值寒食隂霾蔽空不肯收北园花木殊未动到处哭雨惟鸣鸠吾曹可怜爱薄宦甘此寂寞来山州酒肴有无更莫问逢遇相与清谈休
　　惜杏
　　北园山杏皆高株新枝放花如防酥早来其间有啼鸟儿女尽识名提壶急教取酒对之饮满头乱揷红糢糊可怜后日再来此定见随风如锦铺
　　读蒋都官画像记【蒋为永康军判官甲午之乱死于贼】
　　闻昔妖氛满巴蜀所临州县偃如风其城陷者尽从贼以义死之惟有公节与岷山高莫敌名随皁水注无穷兰台秉笔今谁氏舍此何由壮史功
　　题黎公照序训堂
　　常爱三峨临古郡君之别业在其城近营大第当高处更起新堂立美名满外江山皆秀絶入中文史自纵横如何置得乌尤住相与谈经过此生
　　朝阳亭
　　峩峩乎守居已与前峯对朝阳乃危榭更在守居外烟云一川满林麓三山防近槛有胡牀无忘傲公退
　　观风阁
　　危阁覆髙林晚歩聊徙倚东南两峰断空阔见万里茫茫落霞外苒苒孤烟里忽暗识归云乍明知积水风从半天下月向平地起夜久殊未还峩冠露盈几
　　山池
　　偪侧苍苔地邪白石池数枝红菡萏防尺碧涟漪鱼鳖争香饵儿童簇钓丝爱来芳防下毎日日西时
　　忆西湖旧游
　　西湖晴碧晚溶溶与客常来坐好风记得有人歌小玉月明犹在画船中
　　再送师厚
　　久使西南此召还鹿头东去渐云山莫嫌策马经烧栈正好题诗到散闗财利文书犹络绎边防田地已朱殷竒谋不吐将何用况是归临咫尺顔
　　平云阁观雨
　　黑云漆天雷破地风巻雷射雨倾防喷崖倒壑恣頽荡咫尺不可辨牛马鸡豚已见逐髙浪禾稻应须没平野莫言鱼鼈走堂厨且看泥沙漫屋瓦
　　不雨
　　陵阳官居遇久旱发喘浑如起新病已惊赤日晨可畏更恨炎风午尤盛徒嗟禾黍尽焦落无奈蝇防转豪横安得神龙驾九霄大霔满倾如倒井
　　久雨
　　寒鸠劬劬屋上鸣欲使此雨何时晴山中有客抱幽郁日日起望东方明今朝晚霞发光焰喜极再拜当西楹须臾云隂又蒙没遣我涕泪流沾缨
　　山园
　　久无所适新晴歩山园西风满髙林败叶惊已翻时节急如此世事安可论夜归灯下吟寒虫伴幽喧
　　石泉
　　岩岩耸石壁拆穴中流泉断崖散激激曲窦藏涓涓蓄润活古藓烝虚发晴烟时懐一勺惠使我心泠然
　　史少讷见许江豚未得以诗戱
　　霜重水落岸有氷江豚乘寒弄晴日揺波拍浪乍羣起尾厚喙长鬐鬛赤鱼人清晓横巨舟一举大网凡数头想君盘筯已厌足何不畧遣来陵州
　　北园梨花
　　寒食北园春已深梨花满枝雪围遍清香毎向风外得秀艳应难月中见苦嫌桃李共妖冶多谢松篁相葱蒨黄鹂紫燕莫过从时有一声拖白练
　　华山【二首】
　　嵓头漠漠卫卿云谷口纷纷张楷雾安得钩梯上石欲看明星洗头处
　　其二
　　石莲峩峩横紫霄中防万丈银河水安得大箭长八尺欲与天神博于此
　　黄崖洞
　　黄崖大洞埋古云入去所履平如席其中玉髓尽可飡只恐归来变为石
　　师鲁推官惠甘蔗戱谢
　　满节甘滋渗齿寒醍醐谁与酿琅玕不知佳境何时入试似前人取倒飡
　　寄呈温江安寺丞
　　髙崖古驿荒凉甚过客何尝住久之独有门边君写处毎来无不读多时
　　嘲任昉
　　幸自文章亦可怜不消一事已为贤何如却逐防儿去忍耻更来王亮前
　　袁术
　　四代司空倚世劳可嗟不肖事奸豪妄云名字与防合直欲起应当涂高
　　偶成
　　僻陋为州耻不才偃然空见两星回祗应归举謡言日三府诸君口尽枚
　　即事
　　公礼欲下格具观人所存须知范孟博岂肯伏陈蕃
　　薄命女
　　夭夭东邻姝艳色如春柔去嫁不得偶罗衣空自羞轻埃掩菱花不分鈆华休囘首视庸奴寂寞还巻收子平寄惠希夷陈先生服唐福山药方因戱作杂言谢之
　　蜀江之东山色尽如赭有道人云此是丹砂伏其下烟云光润若洗濯涧谷玲珑如刻画我闻神仙草药不在凡土生是中当有灵苖异卉之根茎果然人言所出山芋爲第一西南诸郡有者皆虚名就中唐福众称赏肥实甘香天所养有时嵓头倒埀三尺壮士臂忽然洞口直举一合仙人掌土人入冬农事闲千篝万锸来此山可怜所鬻不甚贵着价即售曾不悭徃年子瞻为余说言君所部之内此物尤竒絶后复寄书劝我当饵之满纸亲题华岳先生诀予因购之不惜钱依方服饵将二年其功神圣久乃觉筋牢体溢支节坚自问丹霄防时上早生两翅教髙飏尘世如帤不可居待看鸿蒙对云将











　　丹渊集巻十二
　　钦定四库全书
　　丹渊集巻十三　　　　　　宋　文同　撰诗四十四首
　　李太尉【固】
　　昏雺翳紫极横霓势光大妖威集凶冀忍秽实中頼奸铓日增剡谁汝触取害骄根愈自固所植利孱昩容容彼羣辅窜伏皆防侧视况未敢肯复形叹慨太尉汉中士气引八极外岌然处大麓天下耸风采自开煑饼祸贼意已莫快移书沥愤胆语激益睚眦罹寃卒用此数与六九会基兹被沈酷燮免乃天贷髙忠揭万古宇宙莫能载垂晶耀简策粪土视广戒归来埇墝冡祠兹俨在宏垣敞深豁巨木森晻暧神灵皎如日过者知再拜同愚忝郡寄公里曰境内心期欵举像所顾官有碍精托明酌举手向东酹
　　赵壹
　　壹也本西县状貌徒磊砢其才固难得行有所不可世人讵能掩而尔辄自我旣欲焉得刚所守实未果抵罪当至死其中遂水火一为人所活上赋何琐琐为文好讥骂恶吻事掀簸逢陟与规辈次第滋尔祸无成困乡里倔僵老愈叵何烦遣相视器识自么麽余因守汉中作诗揭墓左劝君莫学壹学壹终坎轲
　　张骞冡祠【一曰灾冡】
　　中梁山麓汉水濵路侧有墓高嶙峋丛祠蓊蔚蔽野雾榜曰博望侯之神当年寳币走絶域此日鸡豚邀小民君不见武帝甘心事逺畧靡壊财力由斯人
　　骆谷
　　高峯偃蹇云崔嵬层崖巨壑长峡开龙蛇纵横虎豹乱古栈朽裂埋深苔行人侧足恐惧过飞鸟敛翅哀鸣回君不见德宗注意用奸慝大驾从此苍黄来
　　慈济院双楠
　　双楠高耸緑氤氲宻叶长柯防四邻佛现寳幢经防刼天开云帐待何人护持必有诸贤圣触犯宁无恶鬼神付嘱寺僧常洒扫莫令向下有纎尘
　　观音院怪松
　　恠松屡见无如此毎度来观説向僧若遇风雷宜守护恐生头角便飞腾秋声绕殿随斋磬夜影侵廊对佛灯韦偃毕宏今不在欲求人画有谁能
　　江原张景通善颂堂
　　庭前云盖碧巉嵓堂上先生雪满髯説药客来聊下榻谒斋僧去便垂帘种时法好花难谢买处钱多石易添子光荣身壮健只将香火事华严【云盖堂下石铭】
　　夏夕
　　池馆萧然夜欲分满林虫鸟寂无闻风吹松子下如月照荷花繁若云泉作小滩声淅沥笋成新竹气氤氲清隂正覆吟诗石更引髙梧拂练裙
　　寄宇文公南【自文州曲水令弃官】
　　彭泽长谣便归去君辞曲水亦其徒一官何借五防米二子况皆千里驹懒对俗人常答飒厌闻时事但卢胡从来绵竹多贤者唯是扬雄识壮夫
　　北禅龙井
　　城北神龙去防年近日人言归旧止澄潭沈沈不可近百歩之外毛骨起今年兴元辄愆众恳问龙求滴水香烟才上云满空一夜滂沱遍千里
　　送潘司理秘校
　　已自多时赋式防五峯佳景梦长飞四年远地为官去万里高堂喜客归下马便呈新授敇开箱争认旧缝衣乡人覔次来相贺莼菜鲈鱼正软肥
　　又五言
　　曲栈绕斜谷钩栏天际分吟鞭摇岭月倦枕拂溪云好景不闗俗新诗皆属君西南有归客一一幸相闻
　　收复河湟故地
　　哑儿峡西山已尘防金辇帛无断羣河湟故疆尽收复解辫厥角归如云堂中玉帯赐丞相陇外金节酬将军唐兵万里若日月请作古今人未闻
　　自斜谷第一堰泝舟上观石门两岸竒峯最为佳絶
　　北风吹云落寒水逆波刺船行五里层峦夹空抱丛石万剑侧脊翠烟起草木枝叶自殊别禽虫羽毛亦竒诡安得鸡冠数棱田便可诛茅此居止
　　宿斗山奉真宫
　　山形如斗势坡陀魁枕杓携万尺高近世无人知火枣当年有客得蟠桃灵蟾尚隐凝琼髓神鹤常归堕玉毛一夜杉松响天籁满空疑是奏云璈
　　晴望汉川
　　城头看霁天地若新浴晚容变云霞秋意着草木四时易迁改万事苦迫促旧山何日归三径有松菊
　　清景堂
　　公外捐尘虑闲中见物情蕉花红炬宻竹节粉环轻燕泊帘钩语蜂寻笔架鸣静能知此趣吃吃笑劳生
　　梁山大雪
　　严风吹屋鸣向晓尤凛冽应从北山上一夜吹猛雪幽人不能饮身体冷如铁空向龙具中苦吟声不絶
　　寄夏文州左藏佾【二首】
　　翩翩贵公子佳誉本能文大第辞京辇髙旌拥塞云劝农唐刺史养士汉将军莫刻和戎誓朝廷重立勳
　　其二
　　寄语文川守谋边想甚劳封疆通鸟防种落杂猿猱甲马廉颇少诗书郄縠髙当须办乃事不用耻弓刀
　　狗溪迎湫祈辄应
　　夏渴久矣秋苖忧槁然至诚通祝版灵贶逐香烟桐祓应无讼囷仓定有年曹公三大堰一夜满民田
　　晚兴
　　众吏晚已散西园常访寻覆棊苔阁静行药草桥深草色晴承屐松隂宻洒襟山蚿欲重赋倚竹聼清音
　　嘉川道中寄周正孺
　　草木春深后山川过时清佳常满目衰倦敢忘诗好尚旧若此飘零今比谁争如画堂上日日听新词
　　还李中舍【杞】奉使集
　　奉使道中诗百首古人遗落尽冥捜自怜吴蜀佳山水一夜灯前得遍游
　　雪后寄景孺提刑【时按洋川】
　　云隂低重雪花繁夹道欢謡引使轩何处邮亭錬佳句防毫挥罢索清罇
　　寄永兴吴龙图给事【三首】
　　髙舂铃下索焚香镂管纹牋发防章应在后园凉榭里霜仙帽紫霓裳
　　其二
　　见山楼逈倚晴虚看展终南百幅图闻説二林尤胜絶想公髙兴在香炉【公有别业在庐山】
　　其三
　　土风豪盛古长安谁谓元侯卧治难使客不来公事少一牀蕲簟石林寒
　　不饮自嘲
　　能诗何水曹眼不识杯铛而我岂解吟亦得不饮名持此以立世可笑实浪生
　　寄纪禅师
　　自笑尘中游宦客长输林下坐禅僧水田百畆一区宅归老城南何日能
　　中梁山寺【四絶】
　　台殿晻暧山嶣嶤云霞鲜明天泬寥侧身下望厌尘世安得羽翼凌九霄
　　其二
　　烟峦彩翠霜林红层楼复阁云雾中襟懐太爽睡不得一夜满山铃铎风
　　其三
　　羣峯南北争嵯峨如泻大壑翻众波爱之欲把入图画世无好手将奈何
　　其四
　　上方梯磴绕嵓头谁就孤高更起楼直望汉江三百里一条如线下洋州
　　仙人【二首】
　　身着青罗绯衣裙口诵白羽黑翮文半空欲下复不下回首翩然归五云
　　又
　　头梳三角髻余髪散垂腰时伴秦楼女月明吹紫箫山堂前庭有竒石数种其状皆与物形相类在此久矣自余始名而诗之
　　鹦鹉石
　　静立身防耸惊窥首畧回何人将至此应自陇山来
　　柘枝石
　　紫藓装花帽红藤纒臂防被谁留断拍长舞不教休
　　狻猊石
　　巨尾蟠深草丰毛覆古苔雕栏临绮席长欲上香台
　　昆仑石
　　渍身如漆苔侵面若蓝问时都不语应是忆扶南
　　罗刹石
　　洗濯形容露剜挑口眼通试教常防检毎夜定飞空
　　瑚石
　　海底初生处扶疎苦未全防时随铁网流落汉江边
　　病眼
　　病眼毎至午其视何安得张中书就欲求古方吾友务深有叹琴之什运使子骏荅之佳章务深亦使余继作
　　白水满方湖山中好秋色逋翁促瑶轸来坐湖水侧临风起髙调此兴浩无极波静戢游鳞云空矫飞翼萧条变林野万籁一以息且莫缓商弦令人涕横臆



　　丹渊集巻十三
　　钦定四库全书
　　丹渊集巻十四　　　　　　宋　文同　撰诗四十九首
　　子骏运使八咏堂【八首】
　　寳峰亭
　　嘉陵抱江回平衍出横澨中间筑雄垒独据两川会行台敞严府磊砢北城外潭潭走羣楹直上峦岭背危墙缭空阔飞阁入茫昧上有寳峯亭仰见白云内岧嶤占孤絶下与万山对层櫩动寥廓曲槛枕阛阓主人从篮轝晚兴在公退心掩万象远目引八极大钩帘拂坐榻隐几缓衣带诗书抉闗键笔砚产珠贝是时众吏去不敢呈计会虽然彼郡邑原本穷利害自取金饶无烦米盐碎此地寄清襟岁书从屡最
　　桐轩
　　晴影满空壁晨曦上清轩庭下双髙桐枝叶蔚以繁种者意自远岂并羣木论谓可絙朱丝中有雅韵存成之在谁手但为培霜根须知治世音尽付于此孙
　　栢轩
　　沈沈敞幽轩耸耸列寒栢清音纳牕户爽气逼几席主人重端劲坐若对佳客时复下抚摩破藓交履迹此意乃如是来者当爱惜大厦须良材相期早千尺
　　竹轩
　　此景絶可爱丛筠挺修竿侵帘复映幌翠影何檀栾霜威忌晚秀气矜晴寒毎向极静时幽禽发清弹自无车马尘飞来泊琅玕宜遣老铃下日日申平安【李卫公言北地童子寺有好竹其纲维令人毎日报竹平安】
　　巽堂
　　华堂耸严台地势侧随水髙临巽宫上其取名以是峩峩寳峯顶日影正辰已缭栈入云林诘屈如篆字轻霏互亏蔽乱樾纷间厠賔来获清欢吏散生野思静见万物本一一齐于此体道以行权端居得深防
　　山斋
　　职事凡少休余复不经眼幽斋设横榻尽日对层巘遥懐寄浩荡静想萦嵼松润书匳竹风吹酒盏荣名付傲兀胜事入清简虽有旧林泉何须嗟去晚
　　闲燕亭
　　静宇占幽深是中何所有轩牕极清洁砚席罗左右公余毎休此俗客曾不受六尺局脚床解带就横肘扫除闲景物健笔当大帚敢问公许年得诗凡防首
　　防景亭
　　谁兹敞高亭磴道绕千蹋江山接平远百里俱会合人间最佳景牕户供逺纳烟云互蔽亏虫鸟相应答吟牋摘竒胜画笔冩纷杂安得日从公短屐手自蜡
　　呈李坚甫中舎【杞】
　　往年曾忆过长安短纸书名诣门下君时延我坐终日洒扫东轩留看画横图巨轴不知数但见匣中时一把甲犹未竟乙复作门类着番开满架使人叹羡不能已只恨有门归隔夜归来兀坐想精絶念此荣观若为谢就中寒林两大幅此物世间谁敢价倏然一别十五载常向人前盛夸诧因君奉使临敝邑见先问此余不暇君能为我再讲说座上不容人俗话如君所蓄更谁有有亦未能无笑骂况君累世尽清职摹本敢来前弄诈君今还省正擢用异日须求作邻舍峩巾曳屦日相谒更欲重烦开防帊待寻前辈用心处欵曲应须频假借毎厨阅讫当便还不敢奉欺言羽化
　　采芡【通判卢防之携种种之次年大盛】
　　芡盘团团开碧轮城东壕中如叠鳞汉南父老旧不识日日岸上多少人骈头鬅松露秋熟緑刺红鍼割寒玉提笼当筵破紫苞老蚌一开珠一掬吹台北下凝祥池圃田东边仆射陂如今两处尽堙没异日此地名应驰物贵新成味尤美可惜飘零还入水料得明年转更多一匝清波流万子
　　峯铁峡
　　东风吹空力何短三月陇山全未暖文法奸酋引骑兵飞随银鹘弓刀满霜矛雪甲寒如水卒何由知首尾君不见峰铁峡头云色死一过萧然五十里
　　周思道如诏亭
　　繁上先生教子时义方题榜贴亭楣当年此地开师席今日其言入制词乡里共传为盛事鬼神相助使前知后人若续成都记第一详书不可遗
　　陵井喻氏岁寒山居
　　蕨平处士居山日手种青松一万根岁月渐深枝尽偃雪霜虽厚叶仍繁本营胜槩逃轩冕更结清风遗子孙寄语后人须爱防莫敎空有令名存
　　提刑司勲示及瞑禽图作诗咏之
　　朱华盛发穿疎竹寒枿齐枯徧野矶大雪蔽天方乱下众禽争地各相依非公好事谁能得此画如今自已稀试待晴明挂轩壁定开羣眼一时飞
　　北斋雨后
　　小庭幽圃絶清佳爱此常敎放吏衙雨后双禽来占竹秋深一蝶下寻花唤人扫壁开吴画留客临轩试越茶野兴渐多公事少宛如当日在山家
　　北城楼上
　　满目望不极城楼当最髙地形连楚阔山势入秦豪平外斜通骆深中远认褒图经何壮观故事有萧曹
　　晴登北城
　　积雨已逾月久妨于此行云山劳梦想风日幸晴明常爱往来处尽皆苔藓生一壕新草木强半不知名
　　寒食书事感懐
　　寥寥官舍静于僧虽有园亭亦倦登桃杏花隂流似水图书滋味冷如冰坐观棨防慙无状归扫松楸恨未能得报君恩便休去虞卿前日本担簦
　　送李坚甫中舍奉使还阙【自洮西又入蜀】
　　曾歌出塞愁又遣使西州去国星辰动还家岁月流褒斜新路晚鄠杜故园秋归对延和殿从容问讲求
　　汉中城楼【二首】
　　解带缓幽忧登城复上楼断烟横沔水孤鹜入洋州浩荡成遥望凄凉起暮愁山中自有桂何事此淹留
　　其二
　　藓径踏层斑髙林古木间鴈随平楚远云共太虚闲晚霭昏斜谷晴阳露斗山将身就清旷名路尔何顔
　　凝云榭晚兴
　　晚策倚危榭羣峯天际横云隂下斜谷雨势落襃城远渡孤烟起前村夕照明遥懐寄新月又见一棱生
　　山堂偶书
　　防日无公事山堂兴颇清和诗防积压丸药趂晴明斸石新棱出浇蔬晚甲生此皆忙外得低首笑尘缨
　　清阁
　　治庭区纭纷斋阁简应接身闲憙枕簟虑静厌图牒孤芳媚深丛幽哢出宻叶物理兹领会真境知可蹑
　　静庵
　　问此初谁筑经营羡尔能依深还巨木就防覆髙藤坐与境同寂来无人可憎一床黄卧具茂灌本如僧
　　忘忧堂
　　磴道循城近垣墙占地幽轩窓谁指画砚席我优游不许簿书到恐为图史羞此心元自适何处欲忘忧
　　夏日官
　　省事公多暇虚心景更长舍书无可乐就枕不能忘短葛沾肌薄寒泉沃肺凉何当逢靖节相与话羲皇
　　寄成都赵资政
　　才承宠诏聮公鼎便谒除书别帝阍万口一词歌盛德四年三度福遐藩已为魁垒无双士更入摩诃不二门应笑临卭病痟客最先参见在江原
　　晴歩西园
　　急雨正新霁林端明晚霞松亭临旷絶竹迳入欹斜花落留深草泉生上浅沙稚圭贫亦乐一部奏池蛙
　　金影轩
　　开轩俯清溪正在修篁内霜筠抱冰节爽气常四会主人厌俗客日与此君对月上寒影来满襟摇琐碎
　　忽忆故园修竹因作此诗
　　故园修竹绕东溪占水侵沙一万枝我走宦途休未得此君应是怪归迟
　　寄景孺提刑时按武兴
　　夹栏虚栈武兴西使骑翩翩晚夕驰想过飞仙须下马此中佳景入吟诗
　　子骏游沙溪洞
　　闻有沙溪洞公将柅使轮还如探禹穴应见避秦人石繖形容古琳房气象春若逢丹辇客问取虎文巾
　　送郭荣叔秀才应武举
　　爱君才辩吐如倾圆直横斜善讲兵休弄向时闲笔砚破蛮征虏是功名
　　乞画鴈寄泾州毋使君
　　寒影乱翻秦岭月晚行髙处陇山云回中有客能传鴈异日从公乞一羣
　　兴元府园亭杂咏
　　甚美堂
　　潭潭栋宇盛窅窅轩窻辟髙深与地称可大张宴席府事如少休兹焉会佳客
　　武陵轩
　　水从前嵓来转入后溪去中间载酒下各到客前住醉后皆怳然再来无覔处
　　緑景亭
　　竹间有幽亭所宜惟暑饮层隂隔炎日四坐障绿锦过午不可留单絺觉防凛
　　激湍亭
　　髙轮转深渊下泻石蟾口临之设轩槛清絶更无有爱此山中来应须坐良久
　　凝云榭
　　朝云南山吐暮云北山翕来往髙榭中留者颇堆积坐客如久之去须襟袖湿
　　照筠坛
　　积土削为坛险然在深竹中惟一诗石独坐拥寒玉勿谓人少知此境不容俗
　　桂石堂
　　尝闻阳朔山万尺从地起孤峯立庭下此石无乃似爱尔常独来一日须三四
　　四照亭
　　峦岭附梁山汀洲随汉水秋容上屏障左右二百里此景谁能论残霞独凭几
　　垂萝迳
　　长萝托髙株晻暧蔽烟雾垂蔓已百尺更引欲何处愿少放余条恐伤君所附
　　盘云坞
　　防曲上层城盘盘次文石爱之有佳趣不倦纡晚策禽虫应见疑日遇此狂客
　　北轩
　　天上之贵神所居皆在北有轩正相望慢恐取隂劾余常过则趋不敢兹少息
　　棊轩
　　北城云最髙上复有乔木埀萝宻如帐中乃营小屋时引方外人百忧销一局
　　山堂
　　何以山名堂层石作崖巘余本嵓穴士毎往不欲返公吏呈俗书还来愧冠冕
　　静庵
　　知动以为幻旣知即非静名庵以静者无乃自起争为语庵中人勿以静为病




　　丹渊集巻十四
　　钦定四库全书
　　丹渊集巻十五　　　　　　宋　文同　撰诗六十三首
　　将赴洋州书东谷旧隐
　　晚客无一来独歩入东谷园林已成就此景颇不俗落落岩畔松脩脩涧边竹爽气逼襟袖清如新出浴寒泉激乱石磊磊潄琼玉荒溪渍余润满地苔藓绿珍禽静相倚毛羽华且缛髙下相和鸣不去若驯伏幽花杂红紫点滴乱盈目坐久防风来时闻散余馥往年读书处宛尔旧茅屋虽然小破壊修整可数木开门拂轩窓无限起蝙蝠纵横列虫网不免自扫扑壁间细书字多是亲写录当时苦谋身如此用意毒于今三十年才抵羊髀熟一从入仕路行歩毎踖踧所畏惟简书其甘者藜菽中间何大幸致身在天禄无状陪俊游俛首常自恧连章乞外补得郡悉乡曲虽名二千石敢自辞碌碌朝廷设新法布作天下福或虑多诟玩训戒稍严肃刺史当是时能不为驱督行之以中道勉副议者欲刻薄素所憎忍复用刑狱进身岂不愿实惧有隂戮昨从汉中归于此度炎燠亲朋日相防分义愈敦笃便欲从之游投簮解朝服退自数年计伏腊殊未足还当武康去就养若鸡鹜贫虽士之常于我何廹蹙箪瓢若自具尚可继前躅奈何食口众不比回也独东方千余骑导从催我速行复登长途貌展心甚缩渊明岂俗士幸此有松菊
　　崔觐诗大【中时人】
　　崔觐者髙士梁州城固人读书不求官但与耕稼亲夫妇旣已老左右无子孙一日召奴婢尽以田宅均俾之各为业不用来相闻遂去隐南山杂迹麋鹿羣约曰或过汝所给为我陈有时携其妻来至诸人门乃与具酒食啸咏相欢欣山南郑余庆辟之为叅军见趣使就职漫不知吏文已复许谢事但谓长者云补阙王直方本觐之比邻文宗时上书召见蒙咨询荐觐有髙行用可追至淳诏授起居郎襃斜走蒲轮辞疾不肯至髙风槩秋旻我昨过其县徘徊想芳尘访问诸故老寂无祠与坟斯人久不竞薄夫何由敦此县汉唐时诸公扬清芬刻诗子坚庙来者期不冺
　　寄题阆州开元寺泽师竹轩
　　泽师种竹三十年竹成满院生緑烟苍龙子孙太繁盛分领眷属来渭川藏风蓄雨防殿壁不敢輙近寒森然香飞常入佛座上叶落不到经窻前芟除扫掠净如洗栏外不许行狂鞭泽师瘦健如老鹤壊衲防尺披左肩手持数珠读梵防状貌兀若塐与镌朝旋暮绕在其下不肯出院求斋钱古人亦有爱竹者岂得似师心意专我亦平生苦如此兼解畧把笔墨传逢师正谓同所好但恨尚有区中縁何时相对月明下坐彻清影谈幽禅寄题密州苏学士快哉亭太史云此城之西北送客处也
　　出城送客客未来主人到此先徘徊地临潍水极清旷毎为送客双眼开客来旣坐歌管作红袖劝酒无停杯主人自醒客已醉门外落日骊驹催揖客上马退岸帻未忍便拥千骑回满襟髙兴属轩槛野阔风长眞快哉
　　独游
　　孤亭入隂森竹迳北松坞髙林动清吹犹滴前夕雨解衣此危坐左右一不许性本不奈杂况复兹寡侣孤懐托寥旷世虑絶参伍幽花为谁笑独鸟只自语身闲得天全一息了万古忽往而忽来其谁知踽踽
　　夏日湖亭试笔
　　亭台清凉水竹净爱此来避蚊与蝇莲花窥人类楚女野鸟弹舌如胡僧旋来开巻坐松防却把钓竿防石棱二年何幸尔足乐慙报上恩无所能
　　杨山人草堂
　　九陇山人文父后心闲身健两谁如玉函经外传竒诀画防门前创隐居入鼎灵丹黄似橘隔墙凡境臭如帤何时再到髙柟下倚徧清隂听道书
　　咏鳬
　　双双纹羽弄清漪全得天眞似尔稀万顷沧波供口腹一梁寒日晒毛衣雨归别岛呕唲语风度前滩翕呷飞好向中流最深处等闲休要上渔矶
　　弄珠亭春望
　　岸柳舞毵毵春醲物象酣烟云分极浦舟楫聚回潭上水鱼千万眠沙鴈两三遥懐无可奈长是寄城南
　　新晴望北山
　　西风吹北山晚日晒新雨岚光发岩岫草木纷可数翠壁倚万丈白云横一缕待访飡霞人斯游欲谁与
　　城南江馆
　　汉江之北涯轩宇颇高爽西南正空阔时此托遐想谁家有竹石更可悦新赏待学袁愍孙乘兴欲直往
　　属疾梧轩
　　髙梧覆新叶满院发华滋白日一何永清隂闲自移暖虫垂到地晴鸟语多时病肘倚枯几泊然忘所思
　　北园避热
　　缭绕度回塘纡余转短墙引笻聊散诞入竹得清凉正午禽虫净初晴果木香移床就髙处更欲解衣裳
　　施公潭
　　盘岩复转溪磴道入云防断巘双屏立垂泉一剑飞浮空交彩翠溅远乱珠玑啼穴饥鼯出翘滩宿鹭归寒光清彻骨晚气润沾衣东谷牛羊下摇鞭去夕晖
　　罢郡
　　自问尔何事端然信方策本是鉏犁人强为簮组客何甞补万分徒自劳七尺还如裴昭明罢郡归无宅
　　送文铸师游襄阳鹿门
　　师今鹿门去正此冒炎曦野店乞晨馔乱山吟古诗问程行防日览景立多时我有懐贤意凭防堕泪碑
　　夏日南园
　　隂隂乔木下翠影若云浮满地紫桑椹数枝黄栗留迎风湖上去避日竹间游定作今宵雨绕墙啼晓鸠
　　北楼晚晴望秦岭
　　秦岭巉巉列万峯晚岚浑欲滴晴空如何学得崔重易吟啸终南明月中
　　柳枝
　　墙宇周回院落深日光风色净隂隂柔条一似孙荆玉帖地反腰衔寳簮
　　送王存之
　　野水冰生薄似绵短亭梅发大于钱想君归到江阳日欲话今时已去年
　　放言
　　裨海之外旣尔知自问何苦安喧卑胡不往见蒙毂士看巻殻食蛤蜊
　　寄褒城宰
　　滟滟清波泻石门茂林髙巘夹烟昏何当画舫载明月共醉江心白玉盆【物五斗诗润滑可爱故云江中有大白石穴殻然如盆可撼】
　　赠竹【筼筜谷】
　　我昔初来见尔时秃稍挛叶病防褷遮根防笋今成立好在清风十万枝
　　竹答
　　我实仙陂百世孙二年生长感君恩近闻官满将归去更望临时莫洗园
　　守居园池杂题【三十首】
　　湖桥
　　飞桥架横湖偃若长虹卧自问一日中往来凡防过
　　横湖
　　长湖直东西漾漾承守寝一望见荷花天机织云锦
　　书轩
　　清泉绕庭除緑篠映轩槛坐此何可为惟宜弄鈆椠
　　冰池
　　日暮池已冰翩翩下鳬鹜不怕池中寒便于冰上宿
　　竹坞
　　文石间苍苔相引入深坞莫撼青琅玕有时露如雨
　　菡萏轩
　　朝阳媚秋漪菡萏隔深竹谁开翠锦障无限点银烛
　　荼防洞
　　柔条缀繁英拥架若深洞是处欲清香凭风为持送
　　筼筜谷
　　千舆翠羽盖万骑绿沈枪定有葛陂种不知何处藏
　　金橙迳
　　金橙实佳果不为土人重上苑闻未多谁能为移种
　　荻浦
　　枯荻饶霜风暮寒声索索毎见有微禽投之宿如客
　　蓼屿
　　孤屿红蓼深清波照寒影时冇双鹭鸶飞来作佳景
　　望云楼
　　巴山楼之东秦岭楼之北楼上卷帘时满楼云一色
　　待月台
　　城端筑层台木杪转深路常此明月上到天心去
　　二乐榭
　　防山孰云静汉水亦非动二见因妄生仁智何常用
　　天汉台
　　北岸亭馆众先登此台台髙望羣峰万里云崔嵬
　　吏隐亭
　　竹篱如鸡栖茅屋类蜗殻静几黙如禅往来人不觉
　　霜筠亭
　　危亭入幽深正在修篁里坐久寒逼人暂来须索起
　　灙泉亭
　　迳源分灙水衮衮出亭下横湖能许深日夜见倾泻
　　无言亭
　　谁此设孏床颇称我衰惰公事凡少休须来黙然坐
　　露香亭
　　宿露蒙晓花婀娜清香发随风入怀袖累日不消歇
　　涵虚亭
　　石磴抱城回入竹见虚槛前望佳景多倚笻聊此暂
　　溪光亭
　　横湖决余波防防泻寒溜日影上高林清光动牕牖
　　过溪亭
　　小彴过清溪有亭才四柱地僻少人行翩翩下鸥鹭
　　禊亭
　　悬流效曲水上已娱嘉賔饮罢已陈迹复山隂人
　　南园
　　农桑乘晓日凌乱如碧油紫椹熟未熟但闻黄栗留
　　北园
　　春风有多少尽入使君家当与郡人乐满园桃李花
　　寒芦港
　　落月照冰湖晓气何太爽两岸雪烟昏鳬鸥出深港
　　野人庐
　　萧条野人庐篱巷杂蓬苇每一过衡门归心为之起
　　披锦亭
　　繁红层若云密緑叠如浪青帝下寻春满园开歩障
　　此君庵
　　丛筠裹圜櫩净影碧如水谁识爱君心过桥先到此
　　湖上众禽尽以俗呼为题【六首】
　　淘河
　　羣鱼见新晴万鬛戏清泚忽尔下淘河惊回入水底
　　连防七
　　翩翩彼珍禽金羽耀寒日飞落滩上冰对人连防七
　　拖白练
　　盘石坐深林不欲人求见隔岸谁品弦数声拖白练
　　泥滑滑
　　春日正晴明满园花盛发劝尔竹木鸡莫啼泥滑滑
　　提葫芦
　　花开已堪摘酒熟正好沽山禽防人意劝我提葫芦
　　咏莲
　　全红开似镜半緑巻如杯谁为回风力清香满面来
　　题友人书斋新壁
　　彩槴纵横设雕厨次第开须防何法盛直入此中来
　　张净琬
　　骠骑极豪侈后房多艳姬可怜张净琬不识半酣时
　　待雪
　　向晚欲雪天气隂木叶乱飞杂归禽城头徙倚待飘洒东北万里皆云林









　　丹渊集巻十五
　　钦定四库全书
　　丹渊集巻十六　　　　　　宋　文同　撰诗四十七首
　　送提刑司勳
　　同昔分符守兴元公始杖节来武信因而出入在门下未有三日不亲近台移希疎狱谳少凛凛清风满墙仞乘闲毎许陪后乘好寺名园遍游尽惟携茶具赏幽絶新胯珍团曾不吝或因议事阅书画止用小肴并浅醖清欢雅兴自无厌妓乐喧烦谁愿进开张胷懐脱覊检顔色何尝形喜愠使威敛霁官况乐瞥过二年如一瞬后同先满去涪上数月复来为属郡再将厚防蒙旧物掩蔽不才寛责问同常自念性偏僻凡取交游最精慎虽然众中事泛爱仁者与亲余不认生平所得无防人旣已得之心自信公家兄弟何磊落一一光华如美瑾顾同质状似顽石輙簉其间袭温润令昆强季没已久公独康庄驰驵骏朝廷要人办繁剧昨下诏书催入觐连城众口惜公去不问鲵鲐与髫齓烟开汉沔晓光薄雪下褒斜寒力峻嗟同不得送行斾回视腰间绾双印灙城西北有危楼徒望高鸿寄长韵
　　翡翠
　　清晨有珍禽翩翩下鱼梁其形不盈握毛羽鲜且光天人裁碧霞为尔缝衣裳晶荧炫我目非世之青黄爱之坐良久常恐瞥尔翔忽然投清漪得食如针铓如是者三四厌饫已一肮旣饱且自嬉飜身度回塘飞鸣逐佳匹相和音琅琅是时鳬与鴈狼藉岛屿旁满腹酿腥秽纷纷晒晴阳鹙鸧最麤恶觜大脚胫长入水捕虵鱓淤泥亦将想其见尔时一啄亦尔伤其心肯谓尔被体凝华章劝尔愼所止好丑难同乡清溪多纤鳞亦足充尔肠江海深且阔所获未可量尔当事澡刷帝囿参鸾凰
　　平阿马上依韵和图南已下共五首
　　江山相引转平臯满马诗情拥敝袍鸣鹤不知谁使怨飞鸢何谓尔能髙嵓头乱木森如防涧下繁云涌似涛才到邮亭便沈思向来佳景待吾曹
　　过朝天岭
　　双壁相参万木深马前猿鸟亦难寻云容杳杳断鸿意风色萧萧行客心山若画屏随峡势水如衣带转岩隂生平来往成何事且倚钩栏拥鼻吟
　　晩泊金牛
　　一襟初觉晚霜清短鞚垂头任马行斜日敛回疎木影急风収断落泉声望穷好景畨畨别题徧新诗阕阕精终是敎人夫潘令许多才调赋西征
　　金牛相别呈诚之
　　出门相与望横参露浥幧头冷逼簮驿在金堆随涧远路经铜冶入烟深过桥住马应回首上岭闻猿想动心胜事莫过文酒乐此时销得各沉吟
　　大桃途次见菊
　　英英寒菊犯清霜来伴山中草木黄不趂盛时随众卉自甘深处作孤芳其他烂漫非真色惟此氤氲是正香却念白衣谁送酒满篱髙兴忆吾乡
　　弄珠亭下栁
　　江柳早春前蒙蒙弄紫烟未容长作带已见乱飞绵远外分晴岛深中泊暮舡惟应汉水色奈尔一年年
　　弄珠亭春日闲望
　　弄珠亭上客来想弄珠人野草迷晴岸垂杨暗晚津天涯覉旅地村落寂寥春何处皤然叟扁舟下钓纶
　　寄子骏运使【时按西乡】
　　西乡巴岭下崄道入孱顔使骑到荒驿野禽啼乱山问民青霭里访古白云间防日南城路新诗满轴还
　　寄景孺提刑
　　江由嵓崄地万木与云齐弭节山中宿思归夜半啼麝香霑野草虎迹滑春泥到此须凭酒何人手可携
　　公馆
　　公馆昼沈沈烟云晚作隂琴轩氷沼净书阁火炉深黙坐自有得闲行谁可寻还应上髙阁看雪一千岑
　　衰晚
　　衰晚得洋川劳生只自怜文移供尽日心力付流年咄咄空书字便便声昼眠其如昏嫁在了即赋归田
　　欲雪
　　山城蔽层隂晚照空外灭天低云气暖此意欲作雪归鵶烟惨澹断鴈风萧屑樽酒聊自持同谁感时节
　　晴山
　　东北横群新过夜来雨扶空立屏障浩翠小万古岂无短齿屐携手谁我侣欲往殊未能【阙】

　　临汉亭
　　危亭俯絶岸汉水望天表遥源泻金穴髙浪灌朱鸟纡余转荆楚万里合浩谁知嶓下悸然如带小
　　雪中三章寄景孺提刑
　　城头高榭陟嶙峋坐防江郊洒玉尘恨不同来对清絶拟将佳景待何人
　　晚雪湖上寄景孺
　　朔风吹雪满横湖众鸟归栖日欲晡独坐水轩人不到满林如挂暝禽图【暝禽图景孺所藏之竒尽也】
　　斋宫
　　玉龙喷雾碧霏霏钿枕珠衾照百枝自与侍书人一处此中全不管岷之
　　咏栁【二首】
　　风外挂帘夸輭甚雨中盘砌奈长何一般草木縁何事听唱骊驹尔最多
　　其二
　　绿蛾縁条立春后金蛹抱花寒食前行人折罢自欲去更长梢留客鞭
　　郡斋水阁闲书【六言】
　　湖上
　　湖上双禽泛泛桥边细柳垂垂日午亭中无事使君来此吟诗
　　独坐
　　不报门前賔客已收案上文书独坐水边林下宛如故里闲居
　　湖桥
　　湖桥北颊花坞水阁西头竹村霏霏薄雾红暖漠漠轻烟翠昏
　　推琴
　　点防新萍帖水蒙蒙乱絮萦风尽日推琴黙坐有人池上亭中
　　静观
　　十许文鱼弄水一双花鸭眠沙静观只恐惊去无语凭栏日斜
　　亭馆
　　亭馆翛翛度日园林寂寂经春且遮新笋夸客莫扫残花闷人
　　流水
　　四首秦僧絶论一篇楚客离骚读罢却弹流水先生此兴尤髙
　　报国
　　报国无忘竭节居官勿用论功莫问咥咥趋乐不烦咄咄书空
　　闻道
　　闻道幸非曲士读书甘作陈人为文自怪逆俗好画谁知入神
　　相如
　　相如何必称病靖节奚须去官就下其谁不许如愚是处皆安
　　彭泽
　　彭泽先生未去武陵太守常贫上官幸且容已下鬼休来笑人
　　凭几
　　列传日逢佳士羣书时得微言自对古人凭几不烦俗客登门
　　衰后
　　衰后常亲药饵忧来颇忆林泉身坐谢庄小阁心游沈约东田
　　自悟
　　自悟空王理胜因知辩士辞穷但了一忘六解休论四异三同
　　鹭鸾
　　避雨竹间防防迎风柳下翻翻静依寒蓼如画独立晴沙可怜
　　莲子
　　绿实塡房未满黄茸绕殻方开为问因谁劝酒一时齐侧金杯
　　采莲
　　岸帻客来桥上溅裙人在湖中桂楫兰桡甚处莲花荷叶无穷
　　翡翠
　　见诸长喙须避得少纤鳞便飞为报休来近岸有人爱汝毛衣
　　朱槿
　　含露方矜杳袅摇风旋见离披湖上先生笑汝朝开暮落何为
　　青鹳
　　常恶静时鳬鹜不惊饱处鰕鱼与吾闲正相似问尔乐复何如
　　车轩
　　平湖静处朱阁垂柳深中尽桥隐几香烟露湿投竿衣带风飃
　　偶书
　　犊去食苖莫问乌来攫肉休知物须以信相感事忌于心有为
　　北岸
　　曲榭红蕖影上圆庵绿篠隂中门外何人防画故来写作屏风
　　自咏
　　看画亭中默坐吟诗岸上微行人谓偷闲太守自呼窃禄先生
　　再赠鹭鸶
　　颈若琼钩浅曲骰如碧管深翘湖上水禽无数其谁似汝风标
　　闲书
　　逐出堪羞子溥归来可重渊明试问七松处士何如五柳先生



　　丹渊集巻十六
　　钦定四库全书
　　丹渊集巻十七　　　　　　宋　文同　撰诗五十二首
　　往年寄子平
　　徃年记得归在京日日访子来西城虽然对坐两寂寞亦有大笑时相轰顾子心力苦未老犹弄故态如狂生书画壁恣掀倒脱帽褫带随纵横諠詉歌诗嘂文字荡突不管邻人惊更呼老卒立台下使抱短箫吹月明清欢居此仅数月夜夜放去常三更别来七年在乡里已忝三度移双旌今兹惛惛意思倦加以跕跕疾病婴毎思此乐一絶后更不逢人如夜行
　　赠日新禅师
　　嶣嶤祝融峯防窱懒瓉岩师也西南人甞居彼巉巉十年不下山烟云烂衣衫借问尔何为法味见愈馋妄萌将轧然即以慧刃芟既久辟门户不须更封缄龙神防水缾鬼物扶经函叠足坐苍石放身依古杉一日望剑门归心瞥如帆过我画防前清晨投短衔欣然揖师坐未语已不凡再勘自不破谁敢分酸咸大朴本无痕巧者强削劖师如捉拂定不空諵諵
　　送窦佥判同年
　　冰霜满清汉此地送君归天涯作远别懐抱殊依依短亭临灙水杨柳长条稀道傍有寒梅幽香扑人衣折以持赠君爱之含春晖酒罢不可留晩鸿随马飞
　　拙诗六韵奉寄兴州分判诚之蒲兄
　　武兴山水郡左右有佳处仙岩蝉两殻【何贾二真人】佛宇玉一柱神坑孕金砾【冝口金穴】灵窦泄琼乳【郑都县泉】乳柱石窟寺不辨文字古【郙阁汉铭】主人好事者乃我诗酒侣安得陪后乘放荡此歴覩
　　依韵和蒲诚之春日即事
　　轻烟漠漠雨斜斜无事常敎放两衙问客江边求好石倩人山里覔竒花新蔬宛宛生晴圃浅溜涓涓出暖沙入夏杯盘须准备绕畦亲灌邵平
　　和提刑子功喜雨
　　时雨已可喜况当春发生入地如流膏浸灌万物萌真宰每自惜才洒复却晴常时稍霑湿庶彚亦已荣昨宵忽盛下栏宇翻瓶罂髙原与庳陆旦可一尺盈寻观太阳起红光吐峥嵘万里洗氛浊四顾苍烟平羣农悉就野上下罗晨耕父老荷锄锸林间笑相迎尽言此美泽天意恤下甿麻麦固已足预见禾黍成且幸赋输办敢望求他赢次第还与官口腹甘别营愿常获丰稔自觉所取轻言罢乃散去沟垅纷纵横使者有职事其喜谁与并髙斋听淙淙不寐达五更岂不省文移頼此一夕倾天明作浩歌满纸编和声
　　谢夏文州寄金线狨
　　天地生竒兽朝廷宠近臣覆鞍须用此投网为何人梨栗恩虽厚云山梦想频烦君远相惠时为一沾巾
　　依韵和子骏雪山图
　　一白溪山六幅中其间雪意与云容君应记得飞仙下飇驭亭前此数峯
　　此乐
　　吏散收簿书公馆如山居归来换野服携策将焉如园亭极潇洒隂森脩竹下拂石坐终日徙倚不知夜山月照我明林风吹我清口诵太古文往来池上行露下觉防凛南归就枕心闲神自安达旦得酣寝乱曰嬾守尔何为日日常若斯为言我自尔此乐非汝知
　　百舌鸟
　　众禽乘春喉吻生满林无限啼新晴南园花木正繁盛小小大大皆来鸣藏枝映叶复谁使不肯停住常嘤嘤就中百舌最无谓满口学尽羣鸟声自无一语出于已徒尔嘲夸从横朝朝泊我高柳上叫破一牕残月明幽人稳睡正酣美无计可奈遭尔惊少年挟弹彼谁者安得为我来五更
　　莫扫花
　　莫扫花从敎花满地纵然堆积亦何害留之且重东君意君不见昨朝枝上正芳菲今日庭前已憔悴中间得好能防时用此请君穷物理一荣一谢两皆空若了非真本自同但对落英开酒盏毎年如此任春风
　　咏竹【一字至十字成章】
　　竹竹森寒洁緑湘江濵渭水曲帷幔翠锦戈矛苍玉心虚异众草节劲逾凡木化龙枝入仙陂呼鳯律鸣神谷月娥巾帔静苒苒风神笙竽清簌簌林间饮酒碎影揺罇石上围棊轻隂覆局屈大夫逐去徒悦椒兰陶先生归来但寻松菊若论檀栾之操无敌于君欲图潇洒之姿莫贤于仆
　　咏石
　　石石隂黑阳白岸肧胎山骨骼天地镕铸鬼神刻画鲲鲵张怒眼虎兕交鬪额敲如温玉声清洗似精铜色碧花边矹尔尽竒品林下礴然无俗格冰霜惨冽坚操不移尘土昏冥孤标自隔嶤矹独立见到侍中家磊落羣居在牛丞相宅昔时大士常命汝曰听徒今日衰翁且对君为佳客
　　深渡
　　前日寒食在绵州牡丹盛开海棠落今巳逾旬过深渡山桃一枝横晓阁此花平川最为早何乃于此才破蕚化工岂尔用功偏盖尔所生居絶壑一年春事但自了勿较后先嗟寂寞
　　嘉川
　　嘉川之西过新栈防里朱栏绕青壁我行落月尚在水水影照人襟袖白繁英杂缀脩蔓上緑锦缬带垂百尺清香满马去未休頼尔春风慰行客
　　青乌
　　青乌客馆之东轩前对长江隔层嶂欹危一径入林外竹栅茅檐俨相向爱其生事亦自足牛羊纵横鸡犬放安得与尔号比邻为作野歌供吹唱
　　木园
　　驱马下髙岗吟鞭只自扬溪山过新霁草木发清香浩荡来江阔萦纡去栈长春风去欲尽樽酒叹何甞
　　长举
　　山色满西阁到江知防层峯峦李成似涧谷范寛能阔外晴烟落深中晚霭凝无由画竒絶已下更重登
　　水硙
　　激水为硙嘉陵民构髙穴深良苦辛十里之间凡共此麦入面出无虚人彼甿居险所产薄世世食此江之濵朝廷遣使兴水利嗟尔平轮与侧轮
　　长举驿楼
　　爽气浮空紫翠浓隔江无限有竒峯君如要识营丘画请防东头第五重
　　正月八日峡中新花
　　深碧长条浅紫芽晓丛无数傲霜华只应耻在江梅后未着叶时先放花
　　赠淘金叟
　　濯石淋沙不自劳抉光挑屑甚么麽世间有客能胠箧比尔元来得校多
　　过青泥
　　铁山正月雪交加欲探东风未有涯才过青泥春便好水边林下见梅花
　　过大散寄子骏
　　才过嘉陵心自喜归来一夜冩君书明朝便送层冰底定有西行双鲤鱼
　　飞仙石溪
　　爱此潺湲任溅衣独寻幽石坐多时日斜徒御应相笑底事教公上马迟
　　筹笔诸峯
　　君防筹笔驿江边翠壁苍崖起昼烟正是峡中佳絶处土人休用作畬田
　　柳池赠丁絪
　　场屋声名四十年五车书误一嚢钱老来山驿为监吏相对春风但惘然
　　偶题
　　鬓云双堕结明珠窄窄罗裙短短襦闲把花枝起新样满调金粉画交输
　　天汉桥
　　风吹两岸菰蒲干雨洒一汀鳬鹜寒夜深霜月照湖水须上此桥凭画栏
　　望云楼
　　南山北岭远如层朝云暮雨浓若蒸楼髙百尺见万里更有底事须来登
　　灙泉亭
　　竹列苍防枝干稠亭开翠幄窓户幽下分灙水入渠口正坐小榻临清流
　　此君庵
　　斑斑堕箨开新筠粉光璀璨香氤氲我常爱君此黙坐胜见无限寻常人
　　二乐榭
　　防山北来耸峨峨汉水东下流滔滔开轩直可望百里最爱此榭凌云髙
　　漫郎亭
　　凿城为洞深且长防壕开迳闲复荒有亭如许入蒙密谁比次山称漫郎
　　涵虚亭
　　云外众峯檐际横竹间飞泉窓下鸣欲往二乐即歇此胷懐已自如冰清
　　菡萏亭
　　日髙过竹湖水光风长入座荷花香交红映緑满渠下各有意态随低昂
　　筼筜谷
　　池通一谷波溶溶竹合两岸烟蒙蒙寻幽直去景渐野宛尔不似在尘中
　　王氏北溪【荣州】
　　石州北羣峯起一去距城无十里烟岚秀气防岩扄松菊清香泛溪水轻裘肥马正荣耀春韭秋菘任凋毁待将底物勒移文谷口浓云白如纸
　　隽老水墨
　　之人勃海后所尚亦潇洒不承春秋学乃好水墨画鵞溪吾乡里有绢滑如砑君凡防多笔为我秃数把
　　李坚甫净居杂题一十三首【并序】
　　坚甫旣得请太平宫遂于长安里第营治亭馆为逍遥种种之乐巳而作诗十三篇远来见寄且使余亦为之余爱其趣尚清远因以累句附其所题之末慙非精工聊以塞命云尔
　　何事当清世归来咏考槃近闻新住处不似在长安
　　右静居
　　米盐辞剧务宫观得清资自取闲官乐争敎俗客知
　　右静叟
　　将何冩幽意有此古桐声为问好弹处谁来听蠏行
　　右琴室
　　身闲无可奈惟此度晨昏与客正争局问谁休叩门
　　右棊室
　　缣缃罗几格无限有竒书想在中间坐浑如獭祭鱼【见义山别录】
　　右书斋
　　试品斋中画曽无第二流顽礓与乱篠应挂在当头【二画余之笔因戱及之】
　　右画斋
　　日光明骀荡天气暖氤氲草木徧庭槛清香朝暮闻
　　右春轩
　　清飇动萧瑟翠樾减婆娑却爱夜来月满寒影多
　　右秋轩
　　铁石枝梢劲冰霜节目圆净摇风苒苒闲映月娟娟
　　右竹轩
　　翠羽攅何密青丸缀实繁谁知人与木俱是太清孙
　　右桧轩
　　寒溜日涓涓萦纡小槛前不知明月下谁与弄潺湲
　　右水亭
　　未老先求退题庵乃自呼有才须进用能保此名无
　　右退庵
　　净居都葺了余地盖斯堂不用栽萱草无忧可得忘
　　右北堂








　　丹渊集巻十七
　　钦定四库全书
　　丹渊集巻十八　　　　　　宋　文同　撰诗五十六首
　　晋铭
　　长安鬻碑者遗我古鼎铭不知其所来有眼实未经凡百十九字诡怪摹物形纵横下防画不类子与丁试考诸传説其源已防防宣王石皷文气韵殊飘零始皇峄山碑骨骼何竛竮我恐鬼哭时正为此物灵安得不死神提去询大庭为我译其辞读之骇羣听
　　秦诏
　　山流濯幽阬铜篆发古耀我行奉天县叟以百钱粜读之廼二世元年所刻诏谓法度量者尽始皇帝造辞止曰皇帝久远若为道乃命斯去疾具述纪其要文章旣精简字画亦佳妙亥尔何等人敢作万世调其为者非是所累才一庙区区颂防末回首皆可吊郡兵厌寳玉得此只挥掉漂流落荒壤千载厄潜奥乃知天宇内事有不可料此物今何为惟助观者笑
　　问陈彦升覔古瓦砚
　　魏主用死力构彼铜雀台当时台上瓦百澄为一坯烧成比坚玉翠甲横崔嵬西陵旣归后此地日以摧后歴典午朝羣雄力相豗兹台旣已倾此瓦只自堆岁久岸谷变埋没深蒿莱初谁得耕人刳之研松煤其理宻且润端歙真可咍彦升所有者一一皆珍材自言欲购时经岁无一枚琴纹与锡花此乃如琼瑰前日秘阁下重匣手自开示我者佳絶恰用一朴裁形模甚古野用可资怪魁归来作诗乞愿致无迟回
　　谢杨侍读惠端溪紫石砚
　　学文二十年语气殊未成所以文房中四谱无一精岂不愿收贮恐窃好事名自愧中槁然敢假外物荣前日下秘阁谒公来西城公常顾遇厚待以为墨卿延之吐佳论出口无杂声语次座上物砚有紫石英云在岭使得渠常美其评因取手自封见授嘱所擎仓皇捧以拜其喜懐抱盈归来示家人众目欢且惊言并我所有瓦砾而瑶琼贵价市珍煤风前试寒磨知宻理润防觉浮光清洗濯鉴面莹弹扣牙音铿遂剪十袭巾加以重箧盛客来有欲观稍俗不敢呈愿传之子孙更重金满籯作诗叙嘉贶慙比毫毛轻
　　西冈僦居
　　出官在秦蜀始末凡十年所治得公宇靡不完且坚中堂与挟廊角翼相钩聨领属仅十口出处皆安便冬夏恶风日侵薄曾无縁今年归中都职事叨磨鈆未免僦屋住敢谓须华鲜西冈颇幽僻爱此远市防问得王氏居十楹月四千牀榻案几外空处无一椽匽溷及井灶坼壁皆相连经庳须俛首过隘常侧肩所谓十口者日绕蜗殻旋前时大暑中防不禁袢延郁若鼎釡炊局如狴犴挛走蝎过乱蚁飞蚊剧羣蝉今日幸过之复畏明日然喜见白露节相贺肌肉全如何下淫雨晓夕常绵绵瓦破榱栋漏柱陷墙垣穿惟供改席坐岂暇安枕眠中庭止数歩深已可载船尽室徒跣行一起复一颠京师费耗地居止实重迁俸料计月入外得无防钱却思已过分仅免亲犁田自望于古人若地而升天小庐焦生髙陋巷顔子贤引之谕妻孥吾道宜此焉犹胜比邻者寒突无晨烟
　　阌乡值风
　　烈风吹华隂古槐若长呼髙沙起黄碛四望如一铺上马低便面据鞍兀长途日晚过潼闗行客亦已疎守吏索姓名沸乱如虫蛆两目不可开説之使自书夜至阌乡县僮仆相欷歔坐定即洗濯泥土扪短须草草具盘飱零落饭与蔬恨无姜少府为脍黄河鱼
　　积雨
　　京师值积雨浮淖皆满城况当淘决时左右罗深阬有客南河居旦夕隄上行病仆挟羸马十歩八九倾职事有出入长抱落胆惊都人素豪恣小官常见轻排辟要稳道敛避不敢争试欲效呵止圜目根姓名往往被溅汚直落舌与睛归来事洗濯袍袴纷纵横仰首问天公春泽当早晴幸有好日月何惜施光明
　　大热过散闗因寄里中友人
　　六月日正午大暑若沸镬时行古闗道十歩九立脚烟云炙尽散树木晒欲落喉鼻喘不接齿舌津屡涸担血僮破领鞍汗马濡膊幽坑困猿狖宻莽渴鸟雀至此因自谓胡为就名缚所利縁底物奔走冒炎恶尘心日夜迫欲住不能畧因念吾故园左右悉林薄昔我未第时此有文酒乐长松借髙防飞瀑与清濯层崖对僧咏大石引客酌畏景虽赫然无由此流烁于今只梦想欲往途路邈所效殊未立期归尚谁约徒尔发短歌回首谢岩壑
　　问景逊借梅圣俞诗巻
　　前日读子诗快我烦病躯若坐大暑中琼杯饮琳腴辞严意清絶敢谓人所无子乃不自髙尚尔尊圣俞为我诵佳句实亦郊岛徒遂云有家藏两轴如椽麄我方嗜此学常恨失所趋愿子少假之使之识夷途
　　秋居览景因感所事
　　闲居闭穷巷拙者诚所宜掩书坐前楹默与天理期是时新雨收物物含秋姿疎檐正残日曲几方凉飔羣雀下空堦逐逐顾且随防虫出幽隙绕绕行复飞疎篁挺坚劲不并草木衰丛兰吐芬芳岂畏霜露知观此动与植一一全天资因念物禀生有性各异持夫人为灵者仁义实所尸胡为智巧役所有日夜隳不能保其元妄事纷扰为汲汲以就死所耗无纎厘还本旣不完何用冠且衣余因激所遇揽笔成此诗庻防学者心读已而悟兹
　　彦思示望南山诗因答
　　余于岐雍间屡走官道上终南百里近不得迂马访徒常饫双眼引首旦夕望羣峦突天起气势颇豪王余名爱山者所见亦无量嵩华最魁杰诗之岂曾让至此觉才弱不敢辄名状世谓秦土强舍是孰为壮彦思竒伟士雅志同所尚近自山中来满幅以诗贶凡是山胜絶钩付心匠驱聮以大语句度实奔放豁若展图画压纸千万嶂读之未云彻早自肝胆防试欲效其説无迹可依傍坐见山所有已若一携杖何当俯清渭解带濯尘坱掉手入岩谷琴樽乐幽旷浩漭八极大防心恣飘飏此意殊未谐临风一凄怆
　　嘲中条
　　荆山赴太华百万如走驼觜尾不相殊前后翻海波旣至拥而蹲仰首争列罗太华势愈尊引手欲下摩中条从北来亦愿依巍峨岂知队伍弱只类马与驘奔腾气力尽羣伏饮大河饮已只南望岌然将奈何
　　寄题威胜军守居髙明榭
　　石侯守铜鞮暑居念烦愀营基切城角列础出树杪横四野外转目可俱了长风落霄极万里吹缥缈主人白羽扇日日上清晓琴樽啸佳侣以乐军事少晴烟抹阛阓暮角送禽鸟语客莫遽归前林月将皎
　　仙禽送景逊赴阶州监税
　　肃肃彼灵羽英英下瑶台扬翘俗采暗振响仙籁回凡鸟只敛避众人亦惊猜罗以万目网离以双翼摧十载困尘土一身伏蒿莱晦色不敢耀藏音岂能哀饥肠金屑实渴吻琼浆开俛首事澡刷一飞游九垓
　　送吕希彦司门通判河阳
　　行父须生公相家修洁不类在纨绮岂惟浩荡爱古学实亦纵横晓时事孟州之民尔何幸一旦得此贤半刺定知未防政清简日日案头诗满纸河阳花开酒休泥太行云飞楼好倚若因行县至盘谷为访其间隐君子
　　送周介之学士通判定州
　　紫垣之东蕃羣宇合四翼天家积图史编简何万亿介之才艺选此地典文墨纵横四部内骋骤千古力久为光禄校颇倦承明直尝言石渠树五见弄春色前自啓君相得请均外职翩然驾别乗去矣大河北
　　又
　　河北扼险要定武承其咽分道宿劲兵望之为中权朝廷倚注地择用须材贤黠猃詟所闻射猎不敢边兹焉势愈重岂谓甲马然将军庙堂老御史蓬瀛仙合谋运潜畧胜气压古燕惟当陪缓带壶觞铃阁前
　　送柳才佥判蔡州
　　翩翩河东孙豪迈有祖德二十补楚掾能用口破贼归来入京寺不借推挽力骄夸固其宜了不见顔色题舆盖本乘入幕乃屈职淮西号剧府君也兹敛翼朝廷选材吏闻下前日勅奉诏者云谁此章君可塞
　　送张宗益工部知相州
　　学术深沉久未施晚登台省世方知诗章好奏周文庙字法宜磨魏武碑禁掖便当提大笔名藩犹自拥髙麾应怜共试金坡者答飒浑如郑鲜之
　　送王恪司门知绛州
　　绛守园池天下夸绍述有记词聱牙苍官青士左右树神君仙人高下花远水依然尚钩带旧门想已无鞾檛自怜俗状不能到此去羡君专宴衙
　　送蒲霖中致仕归阆中
　　急趋长拜倦劳劳自笑风埃满緑袍官味十年如水薄归心一日共云髙毫厘已悟蜗争角文彩须知鳯得毛且喜还家收拾在锦屏山下旧东臯
　　送刘立之著作归长安因赴安定知县
　　西郊晴雾晓霏霏回首京尘一拂衣上国莫嗟为客久髙堂初喜改官归洛城气花才动防水风光絮恰飞恨不同游曲江岸与将歌酒防春晖
　　送张正夫监簿归汉州
　　知已非不遇其如才命违宦名疑在梦亲禄只徒归道路盘危栈家山指落晖好将绵竹颂重拂入关衣【潞公门客奏不出官】
　　新霜
　　新霜着庭树叶下如猛剉萧然物容改有若惧凌挫砌下丹橘落墙边紫榴破精光竹劲健沮防柳怯懦览景惜向暮感时惊忽过胜事实可乐闲愁本堪唾何当共佳客对此酌香糯
　　答马子山节推见寄
　　曾陪参画从櫜鞬文雅当时最盛传玉挂好风横饮簟翠漪明月漾吟船石渠金马余何者緑水红莲子尚然好养江边鸿渐翼诏书非久下菑川
　　红树
　　万叶惊风尽巻收独余红树拟禁秋已疑断烧生前岭更共残霞入远楼枫岸最深霜未落柿园浑变雨初休劝君莫上青山道妆防行人分外愁
　　彦思惠榅桲因谢
　　秦中物专美榅桲为嘉果南枝种府署高树立婀娜秋来放新实照日垂万颗中滋甘醴酿外饰素茸裹彦思摘晨露满合持赠我复侑以佳句再拜极所荷珍之不敢尽玩已即深锁兹焉遂名产沙苑忽么麽
　　彦思有北楼见寄之作依韵和答
　　峩峩守居城上楼最宜登览羣物秋层檐髙搴碍翠岭采槛直出横清流烟中岛屿远厯厯风外岩壑寒飕飕主人好事客意乐日夕幸此忘幽忧
　　闲居秋日书事
　　秋雨晩萧萧端居闲寂寥雀饥争朽穗蝉病落寒条云过茶烟没风归砚水摇惟当防图史闲日底能消
　　寄题湖州沈秀才天隐楼
　　自念久不偶归老东南州地名水精宫家有天隐楼收卷势利心欲与汗漫游出处固以义无为子光羞
　　酬仲防秦州道上见寄
　　送子入秦处纷纷黄叶间孤舟渡野水疋马转遥山明月每夜望清风何日还新诗慰牢落为一破愁顔
　　入谷马上【四首】
　　宛转入深谷一林还一丘摇鞭弄新霁把笔韵髙秋翠巘云长合寒潭烟自浮因成忆猿鹤聊此为迟留
　　其二
　　乱竹围清宻垂萝防屈盘晴林风色淡晩水日光寒树石因谁好烟云只自漫羣峯若相待满眼碧防岏
　　其三
　　北谷气象佳有景乃天设峯峦互亏蔽湍瀬相绾结珍条拂垂袂芳草留去辙自顾尘满缨安能住深絶
　　其四
　　羣山防秦陇转去转幽深岚气重压眼秋光清彻心凭鞍吟絶壁解带坐髙林爱此嵓泉好临流浣俗襟
　　将至陇城县
　　数日山林间嵬眼复倾耳烦襟一以换飘若方外士今朝出谷口已觉俗虑起可惜身上衣斑斑遂尘滓回首林下游何年赤松子
　　宿云屏山寺
　　翠岭耸云端巉巉走复蟠客从尘外入僧向画中看月上千嵓碧风生万木寒平明惜归去犹待一凴栏
　　寒食
　　蜀客寓秦城寒威怯夜生火床功甚小酒榼力何轻月外天无色霜中地有声王章龙具薄数彻郡楼更
　　寄彦思时在长安言游终南
　　日日望车马君当何日还谈谐思衮衮篇什爱关关大道风埃恶长河冰雪顽相招早来此拟欲问南山
　　寄景逊
　　别后西城上来须到日曛目迎秦塞鴈心过陇山云寡合无如我髙懐少似君相思只相望徒尔托云云
　　听天台处士弹琴
　　处士得琴要谁师师自然为言秋思好因听夜声圆耳出淫哇外心摇寂寞前广陵君且止不欲慢商弦
　　鸣玉亭筹笔之南
　　层崖髙百尺亭即层崖下飞泉若环佩万缕当檐泻坐可脱赤热听宜彻清夜亭前树肤剥为系行人马
　　思归鸟左右掩作
　　峡中足啼鸟醆邹不可防其道思归者雄鸣即雌对前壑云渐起后山月已背行人畏闻汝一声一心碎
　　夜发散关
　　风吹古闗口万木响如裂凄凉异乡客骑马闗下月坂道霜凿凿石梁溪咽咽怪来晓寒重却爱山头雪
　　宿山寺
　　髙峯浮云际古寺髙峯上秋来已潇洒雨后益清旷坐随明月转吟伴寒蛩响待晓出松闗幽襟谢嘉贶
　　中秋月【二首】
　　隔林灔灔生寒浪倚汉岧岧数乱峯记得旧山曾此夕碧嵓千尺坐髙松
　　又
　　望外物容澄似水坐中秋力凛如刀此身直愿乗双翼飞上三峯第一高
　　二里溪濯足
　　暑气沉晚树晴光满遥川下马古道侧濯足清溪边胜事乐水石幽懐托云烟还来振衣起回首徒悒然
　　稠桑见荆山
　　万岭鬰丛丛盘云气势雄纵横谁画笔屈折自屏风倒树出断外乱云生掩中无由更停马此意恨如蓬
　　白鹤寺北轩围棊
　　只园隐城角开轩极幽邃日影转不到居常抱秋气余兹度炎燠一局忘万事扰扰门外人谁知此中意
　　太常致斋闲书寺壁
　　晚日防明弄雨余竹隂桐影共萧疎旋移小榻中庭坐读尽扶桑大帝书
　　景逊以诗招棊因答
　　待阙官期远侨居客思多许时闲日月愿与局中磨
　　初入二里
　　树色交山色蝉声杂水声客懐殊不倦信马此间行
　　又送刘著作
　　北地戎马后凋残今防年边民此天幸县令若君贤况自储蓄久定知摩抚全好须图善政能为作诗传
　　送张朴翁归盩厔【二首】
　　一觉落天梦遂吟招隐诗携家异乡去变服散人为郿坞云开后圭峯月上时清秋此髙兴琴酒问同谁
　　其二
　　山曲水曲处其间皆美田夫君别桑梓此地卜林泉壮岁可立事明时方尚贤何当再就诏便忍説终焉









　　丹渊集巻十八
　　钦定四库全书
　　丹渊集巻十九　　　　　　宋　文同　撰诗二十一首【画厨杂咏】
　　宋复古度支晩川晴雪
　　霁色变云林寒光混烟水遥山定何处漭才可指
　　早秋山水砚屏
　　晚霭隔远岫秋容入平林方素仅盈尺嵒谷能许深
　　冦君玉郎中大蠏
　　蠏性最难图生意在螯跪伊人得之妙郭索不能已
　　小蠏
　　骨甲与支节解络尢精研手足虽尔多能使如一钱
　　黄筌鹊雏
　　短羽已防褷弱胫方屴岌母也向何处开口犹仰食
　　滕昌祐芙蓉
　　双干发寒葩一枿立纹羽欲品精妙人君当二三数
　　毛老鬪牛
　　牛牛尔何争于此輙鬭怒长鞭閙儿童大炬走翁妪苍防八九子骇立各四顾何时解角归茅舍江村暮
　　邓隐老木寒牛
　　苍崖棱层草芊绵巨木半死生枯烟羸牛日晚已噍草稚子天寒犹打钱
　　许道寜寒林
　　许生虽学李营丘墨路纵横多自出交柯挥霍裴旻剑乱蔓淋漓张晓笔
　　易元吉抱栎狨
　　老栎抱拥肿金狨立鬅鬙当年陇山道似此见危层
　　引子獐
　　苍獐引黄麑双耳谁惊立髙原想新霁町疃见行迹
　　崔白败荷折苇寒鹭
　　疎苇雨中老乱荷霜外凋多情惟白鸟常此伴萧条
　　孙太古辟支迦佛
　　调御出火起正念萨埵捧香生信心二士之意在笔外彼太古者何情深
　　许中正捕龙雷
　　彼龙胡为被天谪不肯为天行雨泽天敇雷公恣搜索龙藏何所忽尔获提之满空若曳帛雹风电火相巻射雷张两翅但拍拍首尾挽之足双磔龙力与雷固不敌雷转威怒龙褫魄须防定见肝胃拆万力千气凡防画斯人斯品入神格
　　范寛雪中孤峯
　　大雪洒天表孤峯入云端何人向渔艇拥褐对防岏
　　晩秋烟波
　　直于一尺素写尽千里景云山杳杳巳成秋烟水漻漻方入暝君应无心得此画我岂有言能尔咏
　　春山
　　冈原草木秀溪谷云霞媚君笔谁所传独解吐和气
　　秋山
　　孤峰露苍骨疎木耸坚干高堂挂虚壁爽气来不断
　　梁信羯鼔小图
　　高梧间垂杨玉宇极清邃三郎当殿坐左右拥佳丽毺近香案蹲兽吐碧穗寳几承画控缤纷交防袂花奴巻双袖俛立前奏技君王顾之笑轩庑动和气谁谓一尺素写遍天上意听者定何如观之犹解秽【明皇甞言花奴羯鼔可解琴秽】
　　蒲生钟
　　寒风酸号月惨苦枭飞狐鸣满墟墓丛棘乱礓翳野雾古社秃剥倒枯树下有三鬼相啸聚初行谁家作疰忤痛热肿痒快呕吐塞噎咽喉胀脐肚呼巫召觋使呪诅翁惊妪忙设赛具茅盘草舡置五路饭盂炙串狼藉布相共收敛各执去方此危坐歠且哺忽尔相视生畏怖有神杰然驾巨牯前诃后拥役二竖此神噉鬼充旦暮其腹尚馁色躁怒鬼遥见之悉失措窜匿不暇相告谕酒倾肉落杂秽污魂魄飞荡身偃仆一入木底只四据一尚把盏愕防顾一自隐蔽捩眦觑神用气摄缚束固前死入吻无十歩计之嚼啮或味饫蒲生胡为适尔遇画之满巻无一误笔墨丑怪实可惧持以赠余子何故揺手不取一钱赂他日乞诗者尤屡试为言之写其故
　　折杨柳
　　垂杨百尺临池水风定烟浓盘不起欲折长条寄远行想到君边已憔悴








　　丹渊集巻十九
　　钦定四库全书
　　丹渊集巻二十　　　　　　宋　文同　撰挽诗
　　仁宗皇帝挽诗十首【并状】
　　同前在草土伏闻大行皇帝奄弃天下号慕摧咽无以胜处窃念同本远方岩野之人偶用词业以干仕进大行皇帝亲考其艺赐之科第寻得召试擢寘馆阁怜其亲老又与便地俾得荣禄以给供养不幸前岁遽罹家祸解官去职持服乡里居常自谓同也何人草茅之姿蝼蚁之命叨被恩泽如此深厚但恨未有死所不能上报万一昨者大讳之日以故不得随从列辟朝夕哭临臣子之心实为大痛伏见山陵择日在近同羸病初起复不能奔走匍匐执役斥土荷锸负畚以先徒众谨斋戒撰成永昭陵挽诗十首缮冩共一轴非所以尽五内屠裂之意聊以助天下昆虫鸟兽悲唫哀嘂之一声云
　　绪业承三圣规模盛一王朝廷周礼乐庠序汉文章殊俗皆归往蒸民尽乐康帝功如此大宜享寿无疆
　　右一
　　徇速承王后聪明复辟初恩波同海浸刑网比天疎屡有搜贤诏曾无谏猎书惟余封禅事应恨缺蒲车
　　右二
　　求治亲垂诏观文自着图何曾凭喜怒未省蔽防谀尘世留徽号烟霄返旧都悠悠増防验难问鬼臾区
　　右三
　　宝辂嬉游少珠宫艺学优仙毫媚风帛睿藻焕星钩天极推神厯兵防演秘谋飇流今已矣长共糓林秋
　　右四
　　政殿咨丞弼经筵引俊髦未尝耽逸乐终是过焦劳归路三山远遗台万古高小臣无分去定拥堕髯号
　　右五
　　神鼎犹烘药夷槃已实氷留恩均器服下诏约山陵影殿虚绨几皇堂掩漆灯萧萧柏城下空有暮云凝
　　右六
　　浮世期云尽清都位欲传秉珪徒请命脱躧遂登仙遗泽流天下重光照柩前防时来甲观更待一千年
　　右七
　　被衮才凭几跻堦忽受同哀文铺帝业諡册讲仁功竭蹷趋羣后号咷动两宫铭旌来巩洛万里巻悲风
　　右八
　　幡翣离三殿箫笳接两都尧殂如考妣禹省人徒岂并游韶石应同去鼎湖愁闻下竹使海外走哀符
　　右九
　　史祝周坛日人忧杞国时饮池无善效颒水有遗辞仙仗朝三后蕃仪集四夷从今河与洛长防鳯台悲
　　右十
　　正肃吴公挽诗二首
　　虎节归兵日麟符命使年帝将还二府人已哭三川清议谁违者高风自凛然佳城空万古一圹掩寒烟
　　右一
　　晁董文章重防龙德业尊简编成故事穹壤与长存风旐飘寒陌霜笳咽晚原谁人碑有道应不愧斯言
　　右二
　　张中允先生挽诗三首
　　善颂堂中客华严防里人生为天所祐没与佛相亲祖送逾千两哀号动四隣宜祠瑞筠社永配蜀江神
　　右一
　　乡校咨橅范闺门慕典刑爱看高士传欲注净名经素节标家牒芬情勒冢铭近谁瞻碧落应见少微星
　　右二
　　文行俱高妙声名五十秋君恩来草泽子舍上瀛洲有相身须尽无谁泪不流庭前云盖石长伴影堂愁
　　右三
　　张思孺秘校挽诗二首
　　昔在天彭郡侨居过一冬感君常见访无日不相从远寺携棊局高亭把酒钟谁知三载后孤冢列新松
　　右一
　　人前常奉诧张也好堂堂处众谦和甚居官志力强当时君壮健在座我苍浪今日翻相哭无言问彼苍
　　右二
　　吕惠穆挽诗四首
　　文靖登庸久朝廷政教隆相门无或议子舍有如公恩泽非儌幸官荣悉治功至今清论在常满缙绅中
　　右一
　　帝御皇图后公居右府时开陈诸议论感发止嗟咨自此倾宸眷方将正宰司胡为便沦谢天意固难知
　　右二
　　忆在南卭日家君此忽亡公时帅本道力为济归防贱息将何报深恩不可忘如今每念及惟有泪浪浪
　　右三
　　自出公门下常蒙礼意勤相看如子姓交政为郎君每望中书入俄惊远讣闻何时高冢上永日哭寒云
　　右四
　　张林宗司勲挽诗三首
　　司勲自防州运判移梓州路提刑召为开封府判官出知华州至华二日而死
　　巫峡乗轺去涪江拥节还方来赴京兆又出领潼闗髀肉川涂瘦颠毛案牍斑音容今遂已清血为公澘
　　右一
　　骑排弓箙牙门换防衣使麾方报入神柩已云归闗吏惊来往乡人叹是非生平幽石在谁为刻珠玑
　　右二
　　素节乡评重清芬世阅传谢家儿妷盛穆宅弟兄贤展矣兹良士嗟乎不永年西风寄哀调愿为唱新阡
　　右三
　　张道宗比部挽诗三首
　　比部有学术司勲弟也自省判为广西转运使闻兄死华州一哭而死
　　学富词章妙才高志力强帝方知可用官欲渐难量始得西原使才终右省郎念公今止此无语问苍苍
　　右一
　　见説闗西讣危肠已似刀抚膺成一恸复魄遂三号旧馆州名桂新居里曰蒿九泉休负恨兰玉满儿曹
　　右二
　　忆在南岐日于今十二年宦途聊邂逅賔馆重留连正喜谋黄峒俄惊圃田无由执行绋徒尔泪如泉
　　右三
　　石左藏挽诗二首
　　世泽传清范戎韬演秘谋雄藩未赐节大壑忽移舟谢氏胡床在羊公羽扇收光华归令子何恨掩泉丘
　　右一
　　昔年陪宴上崏台一听新歌一举杯此会如今嗟已矣拟将何调寄余哀
　　右二











　　丹渊集巻二十
　　钦定四库全书
　　丹渊集巻二十一　　　　　宋　文同　撰杂著
　　黄氏易图后题
　　易以数变以管摄天下之事物横该直渉穷崇扩远幽么隐奥无所不及古之人得一绪而力引之舒演盘约以系其説滂洋滉漭而初若有以可纪者究其推合迁就往往于端末亦自盭今之所谓京房之学者是已房旣受术于焦延寿延寿尝谓房必以吾道亡其身后果然岂以其自置太审而尚凿者欤取六十四卦更直日事一岁风雨寒温以効其烖休独以坎离震兊号方伯监司以分至专王之气主之其事疑彊配不精解勤则勤矣然后人临文所惑奈何故吾庻先之论由此而兴矣庶先少游四方博学善辩议湛思无不晓贯因悟周流六虚之説遂以完合京之罅漏散八卦所重之画均诸消息而着之图焉终始出入无一誖谬如瑵之聚斗如辐之拥毂循睨偻指不失伦类复撰明闰衍图卦气三篇以正诸家之未至以辨传记所以昧没之意磨神睛补鬼髓庶先之深功厚力也欲视于世求此题述试为道其大氐世之君子考其图阅其书者皦然若粉墨界画不待讲解而其法自得此吾所以不复区区也熙寜已酉孟冬望日墨君堂书
　　张景儒先公手泽题后
　　提刑司勳景儒尝以其先正尚书公手书十九帖示某乃公之守成都时通洛中之家问也厚纸细字匀圆满幅行楷相宻净无改窜读之其间虽与其家人语言然未尝不以已之治蜀求宜于远人及戒告其子使居官当务以清慎端洁与人恭顺为意者世之人徒知公生平立朝以风节修谨为名臣且未知公于其闺门不以私忘国不以下废礼亦如是之至也贤人君子修身治心正家以至于任天下之事岂有内外大小之异耶其诚固以一矣某今见之于公也景儒公之第三子自防以孝友闻于人凡公之寸简尺札尽能收拾裒聚躬自缀缉褾为大轴此其尤完者也景儒谓某曰是不独自爱以为岁时霜露之思盖将传诸后世子孙使之知前人所为一切不简妄知信蹈之是无忘乃祖之懿范矣因捧之怆恨良久某遂借去展玩累日乃曰昔袁彖懐其父集未始一日离于身孔休源毎见其亲所冩书辄哀恸流涕景儒髙行斯人之徒欤其有开画扇而追悼持遗剑而祭奠者固未若景儒之所藏真迹灿然终身常在乎其目矣于其将还谨题于后
　　鲁肃简公尺牍题后
　　余过城因问鲁肃简公向时为县之遗迹有言演觉寺爱山亭之榜公亲笔也因往观焉徘徊其下凛然若在其左右叹息良久顾慕不忍去寺僧可吟复出公书凡六纸烟昏雨浥防至腐烂乃公去县后与甘泉经邑真琛二上人之手书天禧初仁宗为皇太子公自秘书丞以右正言召改户部员外郎为谕德仁宗旣即位公遂参预大政公生平以刚重洁直闻天下故被选为调防之职当时士论无不相庆以谓用人盖无谁可逾于公者今观其字画与其所以为书究其留意于旧故周旋委折谆谆访问无一事不至者噫诚忠厚惇实之正人端士也世何有哉今夫人少相与从游平居势相若则尝欲合两心以为一交内于腹中一日趋所利仅争顷歩之差则阔视远走亟往先就之旣得乃反面不复相谁何狠骜恣肆轩然自以我正当如此甚者交相诋毁或尽力排迮置死地尝试防视公彼何等人耶虽然彼二上人者能以道行取重于公信亦非衮衮浮屠氏之徒耳因嘱可吟令完缀缄鐍之勿妄防示人防进士李宏随计入京可吟委之装背褾轴俾称其事宏归携以过余且求余防其后庻传之永久也无疑熈宁九年丙辰七月癸酉洋州守居灙泉亭记
　　八师经题后
　　佛书载地狱事谓与人间造罪业而死入此者大小相较各以苦恼报无毫髪差谬者具言所以为报之状种种怪异初若不可信然往往呈露以警动世俗是果然矣吾友直阁吕缙叔叙八师经述陈氏子事迹甚详宻乃言其自见闻也如此缙叔性坚正其语且不妄予遂得此本持归蜀愿镂板以传布庶当世有乖矞暴戾务为不逞者虽曰已幸免国刑逃天祸完皮革防就死亦使其知幽隂之中法令凄楚惨虐不可得而苟脱矣防恐惧故或能易心改行以自懴首乃此经今人归依之明效大验也楞严道人继舒师善化人者人大信之可主此事付此经
　　白狻猊图賛
　　白狻猊图蓬山太守安子野之见寄也子野言世传此本甚古识者谓陆探防之笔郡有画工善摸搨今试使为此谩持去敢求评之余爱其凡用意处非寻常画人之所能及此虽不逮前人而典刑在矣因为之作賛以示子野
　　至阳之精动而为物豪健趫猛力不可屈伊惟狻猊质状仡仡西海之中洲名聚窟厥生其间万里中国请试言之大畧词曰肩凥抗衡鬛尾蓬勃口哆舌掉耳冲目突窜海铍蛟捎空碎鹘虎豹饮髓犀象咽骨胇胃郁攂不敢前捽忽时惊奔天出地没有皓然者来何岁月陆生探微冩以竒笔筋紧肉怒常忧窃发后人传摹粗得髣髴有客好事远以书达挂之高堂气象崒毎至昏夜鬼神窸窣瞥然观之寒耸毛髪世有此类其勇莫越为之赞云大愧孱讷
　　觉济大师眞赞【并序】
　　成都府大慈寺有高行僧曰觉济大师继舒者以某年某月某日殁于其室其学人文照其弟子居逸等议之于彭州九陇县选胜地而塔焉旣已又绘其像于塔中而恭事之请于常所与往来者文同为眞赞同为赞之
　　其词曰
　　有上品人学大雄氏了一切法到三摩地自领秘嘱震音西南化同毗耶现比优昙倡导演教危厯四纪计所悟入屈忘其指在在处处瞻承光声归如羣流望海以倾贵主钦依重侯谛仰宠服恩名取畀天上乃数须尽示灭浮提孰穷其端住东院西丹景山前大乘寺侧藏固遗烬表崇高级是咨妙绘图冩清真仪形则然不知者神
　　怪石铭【并序】
　　聂侯友仲立汉学制度宏侈为二蜀之冠当时不知何所得巨石置讲堂之后质状怪伟势若飞动昔孟氏僣窃苑囿所蓄者皆寜武军节度使顾璘所进昶旣面防是物亦散落民间余在成都往往见于好事者园馆凡自璘所来者一一皆具欵勒此非耳食而其完厚瓌诡上下可爱虽到茂灌牛竒章号为好事谅亦未尝见此者也治平丙午秋余视羣进士试于此旦暮环绕其下叹惜之不足乃为之铭其辞曰
　　广汉学宫后有竒石磥砢一抱嵚崟九尺怒蜃骧首狂龙转脊拏空将飜压地欲坼神乳溜腹老苔渍额坚包劲膂润吐活脉夸杀羽人咏穷墨客敢告存护千古怪碧
　　卢杞传题后
　　卢杞少时已险谲无正行借父奕清名人不识其丑为虢州刺史虢有官猪三千杞因奏言猪患民甚德宗为徙沙苑杞复言彼亦陛下百姓莫如食之便德宗喜曰杞守此而忧他宰相材也乃赐猪贫民立召杞为御史中丞迁大夫遂以门下侍郎平章事异乎哉杞也士大夫立朝能自以其才结上知而都贵位者于古防耶盖常有所因于人然后可以脱尘泥而薄云霄矣彼因之者或未有以能厌于中虽非已所愿求而他自欲以已为其重行之至此尚宜逡廵顾虑择去就以避天下之大论一失之已为当时所谓君子贤人者姗笑不存録所服涂地矣自昔帝王命相以梦以卜以自识其器业以得之于左右正人端士以深知其久负于海内之望者旣审矣乃置之岩廊之上朝夕与之讲议所以安养元元之治动神防宣灵谋崇固万世大业而共飨无疆之休烈乃当然尔今杞皆不然独以猪为谋而遂至于宰制天下士民之命毁国章贻主祸頽替坏烂颠覆狼藉如此岂上天以时将溷乱扰攘不可支持而生杞与国俾造此纷纷者耶无乃先以其兆示人谓杞体虽人而行禽兽故使由畜产以进者耶何其本末轻贱陋恶若此之甚也天意若曰杞狠躁秽蔑类猪故以猪发其身噫杞可贱矣然天之所以命人而作监于其后者亦已怪矣
　　李兊尚书諡议
　　尚书恬简和裕廉明敏给幼而警悟有成人之志壮且该洽中求士之选两賛府事再涖邑政居为僚友之向服去得吏民之懐仰常致显绩用传清议道才美者公常在焉庆厯中鱼周询为御史中丞好善乐义赏防贤俊乃独表公求以自副公居台侃侃甚着风力事畧细故言存大体上常纳其中啓人不知其外迹防广言路寻当谏职遇有所发彊且不避屡诋重戚谓辱于要位深排贵寺尽夺其宠势当时众论于今在耳旣膺延阁之命频委名藩之寄佩越印守杭符建广牙握孟节旋旟自邓典宪在洛泊然知止还政就第其有断积讼止暴役活寃命辨鬻狱公之在官常所从事行巳至是与人何愧以寿而没世亦鲜俪易名之典礼具于国谨按諡法曰履正志和曰庄公之居职乃心夙夜义不势屈名非讦取考合懿行宜与此对请諡公曰庄谨议
　　素灵宫醮词
　　某年月日具官某今差某官赍香果醪馔摄行清醮于大圣金阙眞元帝君某伏奉十月二十一日赦书致祭者皇帝因星文谪见肆赦天下盖虑方宇之内物有不得其所而寃愤上激以成兹变者夙夕警惧无或处寜以至避正殿撤常膳而深自损抑寅畏天戒钦修圣德如此之至也复命守臣于其境内神灵之所宅皆俾防恪供事以道上如此孜孜之意庶期消伏灾沴以召休应帝君昔尝显章威灵偃御元恶栖真秘奥光景如在某谨如皇帝诏防上荐圭洁伏望下从人欲垂享精愿攘妖萃祉保衞方国某无任防叩激切屏营之至顿首顿首谨词






　　丹渊集巻二十一
　　钦定四库全书
　　丹渊集巻二十二　　　　　宋　文同　撰记
　　成都府玉局观新建五符幢记
　　事有絓于荒忽茫昧之中繇旷古及下世无俗书以传凡智解狭隘不能究度至诋忌蔽人令弗通思虑所该外物语者率谓狂谲罔诞非经见乃用摈笑不讲录是皆蒙塞自浅岂寥然壹尽大方之理者欤其有导神防宣灵谋混沦焉行于亡形以镇养乎元元使怪厉不作消祓摧殄不得横悍以肆其奸是术也凡王侯保土社芘羣品当知向服而尊高之渠可嫚忽耶其所谓盖太上洞真灵寳五老赤书云按元始至真肇探于太朴之先凝神火庭寻详曲折焕译妙势为天奥寳告瑞发应秀映灵都神杖封固长依跬息大道君玉帝诸眞恳请恭受反复难遴倾倒切至始赐矜谕敇诣紫防居斋九旬后肯付畀然犹戒禁勿得布下是天所贵重若此不记从何刼运漏坠人世有圣研极镌胎剖魄识其倪绪取安诸隅广防泰寜传云东京完水寿时正一道陵患魖魅恣杂辟人鬼使异行植幢防山誓刻严毒自是判然幽明不殽至黄唐文缺重瑑置昭庆道祠岁久岿然颇剥烂防泐无所考宋五世天子英文明睿陞用贤畯命侍臣赵公抃镇蜀公致治未朞民物宜顺旸润孔时川隰生楙蚕饶登体腹温饫蔷讹勃疫沦伏不起冦兵弭消寂无纤哗颂公平循声辞邕邕公固以为未然复访悠远安保方域俾无虞戾之深计显効休功件已设施事可托神亦图崇修原掾陈汝玉学广知博古公具前躬摹秘符解鈲论辩公得且喜告下趣辑廼相玉局衍基洁为灵场筑垣缮宫就完种胜初伐石西山地深窅材洪执钜挽致殊力工徒愁嗟求策迷所一昔暴洚涌发漂防下磵出道平夷遂可筏行旣至正昼矞云丛飞滃然下覆天光明丽景气晏恱晻蔼髙真防若来况都人观绕惊叹喜蹈回颈望公祝若父母云防我等亭育抚焘心精神防祥报昭露明日授匠矩尺砻为觚榦恭肖神画镵勒其上科禁周具供所祈纳大坤之维永永蒙祐噫大霄妙章上灵秘篆何此羣兆幸焉觏觌常为投依以挹厥休千万亿年公惠无冺一日公戒部吏文同使纪其事同谨再拜撰辞以献复类而为诗以与蜀人使长言之无穷其辞曰于未物前有气混茫扩无端崖滉漭汪洋中函神胞孕此威章灵铓决分飘青堕黄布照大空流精发光乃时玉符获于元皇自然秘文盘葩屈芒支交歧聮蜿纡结张皇执焉嘻练于洞阳莹焕九霄瑞应蔚彰书简刻金煇烛焜煌大阳灵洞俛仰是将惟时诸真啸命以蹡诣皇咨观祈必愿偿命入太空九光华房扩开金扄动决灵囊戒勿下传上馆乃当何刧坠流降奠五方完志未朝防獝肆狂虎冠道师得焉其详植石摹形大防之旁隂怪震惊扫灭伏藏后多厯年复治于唐迄今巍如镂迹劣亡治平之君尧舜禹汤诏用赵公付之蜀疆公来民宜齧暴呴尫太和熏烝百体具康肌燠赢襦腹果衍粮境殄雈蒲狱朽桁杨沸舌颂公寿福炽昌愿公光华衮衣绣裳移蜀之为天下以滂公闻曰噫是志曷荒有及后人乃利也长或告真文本先圆苍可图营之福招祸禳流防西南被頼无央公喜趋为日不暇遑牙谯西隅玉宇是望高宫翼如防枅绘梁覆幢其间崪然百常先时堪舆与公効祥水媵云幪异孰尔量蜀人其承永隔害殃公德之深万世曷忘杪哉末兮岘碑陜棠
　　利州绵谷县羊摸谷仙洞记
　　熈宁庚戌春余还朝过利州通判防諲恭甫为余言近年按朝天驿人云去此七八里岩谷中有神仙常出见洞口因往观之自龙洞阁具舟西下过小峡有山嶤然崛起万仞翠壁如削中辟大门可五六丈时正晴日光下照有二童子先出次有一人白衣皂巾曳杖垂长髯襟带随风翩然往来下视久之左右数靑衣从行有物若鸡犬若虎若鹿者先后之又有执扇与繖者隐隐若绘画甚可爱人之长者裁尺余举止详缓如人行二十里许乃不见问其下居民云相传五代时土人有王姓者种山下尽室敛获于此因遣妇去求水妇汲还路有病僧创秽甚满身腥腐不可近辄前索饮妇恶之且惧未始见弛担走僧遽就噐饮殆半遂去妇不能易之隐其事置水田上其家人无长少一来饮尽之妇以故独不霑口晩又俾妇致饟旣至其所得僧饮余水者尽飞入此洞妇旣不见但号哭奔走嘂謼跳荡如狂人忽闻在洞中呼妇者妇仰应不得去懊恨至死自后荛童牧叟常惯见不以为异近年毎至天色开霁则出出必尽日就中山间花木盛发时出尤屡冦乃取画图示予余曰向尝读封禅记见祥符中利州路转运使李允元奏绵谷县羊摸谷内山洞中有神仙见自言尝往见凡三数人或立或行衣裾皆有异光至日暮方没盖此地尔因求其图之别本以归壬子秋余移守兴元有新府从事贾君瑄自南荣访余于陵阳见图屏上乃言其向官洋川时常与太常博士陆丕考较进士于寜武亦闻之归日与丕诣洞下同立良久其见果不妄指图之涧壑峦岭谿谷磴道曲折出没一一尽如此俞侯之彦座中遂巻图去命工摹之且俾余次其事列之图上余为记此九月二十三日记
　　彭州胡氏三遇异人记
　　熈寜六年春余寓天彭成都承天僧敏行无演在焉为余言北城有胡氏者名钊字倚天国初时号为高赀修积善行尝奉事异僧四王罗汉者置寺住之后有诏俾倚天赴阙将授以官倚天不愿仕辞之在京师出入起居与西还之期王日日预言于其家已而究验尽合无少差者初倚天去彭在道中以至都下人往往见道人被破褐状貌怪伟常在倚天左右忽问他有不能见之者以语倚天倚天但笑而不答自知王之于此隂防持之尔术士尝言倚天寿不满四十倚天过华山谒希夷陈先生先生甚喜久留其居为造药一鼎使携归饵之后教以度世延年之法倚天旣归如其诀行且久其身枵然若将翩翩随风而起云乡人异之一日有晨叩其闗者遣视之不见其人但以杖十七茎倚门而去倚天收之卒不知其所以致之者自后胡氏之门愈盛逮今累世矣倚天至七十八岁乃卒余因与演诣其家观其所谓杖与药者杖非世间所有之木色绀紫坚润可爱药大如弹丸赤黄有光隐杂寳其中重若金玉余叹曰倚天人不能知其所以然者隂行甚宻矣所以三异人者常相与逢遇如此警动之倚天虽已去世亦自与斯人游风尘外尔岂俗士哉其孙靖为进士端厚淹粹为乡里所称余因谓无演曰靖佳士也于以见胡氏子孙承借其祖之光灵庆嗣绵绵无有穷极者已无演曰然是可记也自余来兴元靖遣人千里致书且求记其事余为记之
　　彭州张氏画记
　　蜀自唐二帝西幸当时随驾以画待诏者皆竒工故成都诸郡寺宇所存诸佛菩萨罗汉等像之处虽天下能号为古迹多者尽无如此地所有矣后厯二伪至国初其渊源未甚逺故称绘事之精者犹班班可见近世所习浅陋寂然不闻其人此亡他盖苟于所利而不自取重其所为之技尔独天彭张氏能嗣守道人之学用笔设色气韵标置未尝輙自奔放惟一谨于良法不为世俗之心所怵诚可尚也予寓彭累月居甚闲暇日与承天僧敏行游凡出于张氏之手者观赏殆徧信乎他人之不能相与较其后先矣敏行乃其俗裔也俊慧通博亦善于此闻予嘉叹其父祖之所为磨石请予道所以然熈宁六年中秋日记
　　成都府楞严院画六祖记
　　僧惟中字慧雅本蓬州开元寺后游成都不复归其乡者凡四十年性孤洁不妄与人合精禅律之学善吟诗气格清谨其徒许之与可朋相上下常呼之曰诗伯【可朋蜀僧之能诗者】复通吾儒书学者从质其义日满座下羸形垢面破衣败屦见者不知其中之所有能如是者俗年六十示灭于大慈之甘露道塲庆厯五年乙酉五月九日也前时尽倾其槖中得八万钱诿其所常往来者楞严道人继舒曰我将去矣生平之余止此尔其为我命竒工绘六祖像于尔院之释迦殿虽然用此被唾骂我不敢辞矣且欲使来者见是相知是心以是知见故能祓除诸妄而泯相忘心我为是功德之意也道人诺之会广汉刘允文有名于时遂召使图其事采饰殊絶铺置有序叩问传付宻义相属一花五叶先后交照信法苑之胜縁而画评之善品者也予旧与惟中讨论五经大义甚重之画此时予亦观允文下笔后十七年予自秘阁校理乞侍亲得相遇于临卭郡道人使予记诸石嘉祐六年辛丑五月十五日东园芳洲亭书
　　灵梦记
　　兴元府唐安寺戒坛院六臂大悲观世音菩萨者乃通判军府事太子中舍卢洪徽之之夫人长安县君朱氏之所完饰也初夫人自熈宁年庚戌岁状若娠者凡五年不得免夫人日夕恐惧世所谓祈禳祷禬之事与夫但有可以为救之术者无少时不孜孜于此逮癸丑冬徽之移官至自阆中一夕夫人忽梦游一大寺经行殿廊下见壊像偃于壁金彩晦剥手足损堕夫人伫立嗟悼者久之有叟皓然来旁谓夫人曰此功德凡厯百千万人所视其间未尝有一人肯为修之者夫人对曰儿不幸累年姙子在胞善恶殊未辨愿欲庄严此像庶凭藉威力使早得就蓐免兹忧恼可乎叟曰尔果如是自获灵报遂觉用言于徽之然但莫知其于何所而能见也十二月余与徽之至寺为懿德皇后忌因过此院见旧塑一躯頽委于曲室余方召主者谯责之徽之遽曰是若洪之室人向所梦之者具道其一一徽之归语其夫人夫人曰傥似是矣遂往观之曰果然也乃择日移置前庑命工如事澡祓垢坌补缀诸缺更日未久物物严备相好圆满百福端丽邦人竞集围绕讃叹后夜夫人复梦叟持药一付之曰可煑此饮遂如其言裁下嗌良乆呕出大小黑白者无筭溲血如煤几数外惊寤流汗渍浃举体然如弛重压翌日徽之亟诣余以喜告余曰固有之矣尝闻是大士者昔于无数恒河沙刼时在观世音如来所闻证妙法获二殊胜上与十方诸佛同慈力下与一切众生同悲仰以无作妙力施诸无畏观其音声下救诸苦自非诚恳坚固信向深切讵能如此感格妙慧以取胜乐者耶以夫人精意愿笃勤服佛事匪惟今日魔虫妖恶欲害于已者即时散灭抑亦自此以往当获福德智慧之吉祥者无疑矣噫彼世之昏顽庸戾心生懈慢者来覩圣像得不起信心而反善道欤自利利他斯莫大之因縁耳徽之俾余次其事刻石置之侧熈宁八年岁次乙卯二月十五日丁丑记
　　捕鱼图记
　　王摩诘有捕鱼图其本在今刘宁州家宁州自善画又世为显官故多蓄古之名迹尝为余言此图立意取景他人不能到于所藏中此最为絶出余毎念其品题之高但未得一见以厌所闻长安崔伯宪得其摹本因借而熟视之大抵以横素作巨轴尽其中皆水下宻雪为深冬气象水中之物有曰岛者二曰岸者一曰洲者又一洲之外余皆有树树之端挺蹇矫或羣或特者十有五船之大小者有六其四比聨之架辘轳者四而网者二船之上曰蓬栈篙楫缾盂笼杓者十有七人凡二十有二其中妇女一男子三转轴者八持竿者三附火者一背而炊者一侧而汲者一倚而若窥者一执而若饷者一钓而偻者一拖而揺者一然而用笔使墨穷精极巧无一事可指以为不当于是处亦竒工也噫此传为者尚若此不知藏于宁州者其谲诡佳妙又何如尔豳有郭焕者善搨写余亦令为之郭之平画有尺寸其可爱与余为此尤尽其所学其树石则出于余之手也刘名继勲为左藏库使知宁州嘉祐丁酉二月十日新平官舍记















　　丹渊集巻二十二
　　钦定四库全书
　　丹渊集巻二十三　　　　　宋　文同　撰记
　　梓州中江县乐闲堂记
　　客有言于余曰天下郡县之政其守令或谓有难乎其力者气俗狃状好犯防禁之使然乎何独常指其地而固名之也余曰不然是其谬泥迂曲不达其体而后获此之论也夫民之所以资而生者求将以自赡其欲其势不能无动以役其所任之智旣尔则情貌矫谲初若不可知其是非利害之形焕然常自两立矣孰者或违圣贤所正之道与国家所制之令者哉我凡以其取听于已者以义而枉直之无济以私所以理断矣郡县有大小其事有烦约之异才者临之一术也虽民讼杂集吏书拥进其于区处但财劳指顾耳曰难者何耶昧者不能故有人情狡诡不可谕契要深滥不可辨之説是则天下郡县常容有不可调一之治者矣岂其然乎中江为梓之三万户县生齿旣众分地旣陿其争鬪之辩侵越之诉番已遽作纷午交衍鞭之庭而械之狱者亡虗日矣所决一未厌其愿则号寃唱屈奔走跳荡于劝农使前者絶复续焉士大夫以无可奈何而适为之令者何尝不望名而起畏兹有年矣河南廖君自福昌移治于此闻之所以为政之大氐也无急击无缓纵棼以栉之结以觽之摩抚柔愿规厉陶突善端奸防观听而尽民自戒告无敢欺渎曾未逾岁已底无事噫才者也君亦自顾如此宜顺是以就燕佚之高乃营听事之西为堂四百椽萃蓄经史以朝夕训育子弟为园五十歩莳植蘤木以时节笑会賔友深虚旷洁雅若世外他日写书画图抵余使名而记之余因为文道其所以为是之意复以其堂命之曰乐闲以君之政治之闲而于此为乐也君学精而才长貌温而气严襟矩风尚淹重宏远如使其立行道之地发畜德之府蹈功烈之途鬪名声之塲可量也哉簿书之期会土木之兴作于君末故也岂烦余之多言乎治平元年五月日记
　　梓州中江县新堤记
　　县为江所环因名之其源盖出于绵之龙安鹿爬山初若二帯其深财渐车至神泉始与诸谷瀵水会为一西至于罗江南至于阳平汇东南复吞旁流廼浩漾为洪波浮于县之西郊厯坤隅势下颇壮猛南注折而东斗且阏遂防击左岸土毳善崩歳岁内蚀若刳以刃若扫以帚邑人惴恐弗安厥居治平二年春河内廖君子孟为之令将解去尚访遗敝及此即行视叹曰是将祸于后者失吾不为地陂而民鱼有日矣于是料材课工趣之成期补完垫漏塡筑坚垍以循防而推轧之其夏大雨泽潦屡集至此力不胜廼逶迤让行复走故道积填累涂隐为金堤望之岌然直偃横断初民来观万首如蚁朋行旅聚讙噪踊跃咏诵令德老穉一口且曰秦之冰唐之兼琼尝以水利遗蜀民民至于今神祀之今吾廖君殄水害于吾邑吾邑之人又将何以报之哉谨当戒告子孙即其地以祠世世不敢忘也君闻之笑曰过矣此非所以尽吾之所为者曷足以云尔之德耶贡士贾汝竒等二百人遝然进而言曰夫古之贤者凡是建立岂与夫蒙其利者必固儌其所以见思者耶盖仁惠浃人其久愈深虽欲已之自不能矣窃谓君之懿迹与古何愧当附之金石以信于万年君又笑曰过矣愚何敢当此愿母言谨以谢诸君汝竒等退以图以书诣余求文其言具如此余受之曰是可纪也廼为论次其所以云隄凡大小五其长共百三十七丈高一丈广倍其高用人三万计日四十五隄旣成无有一人议之曰不可者噫如君者贤令矣
　　梓州永泰县重建北桥记
　　上即位之明年永泰县重建北桥旣成其令郭君经与其佐史君润辞有请于邑人文同曰经润辞不佞窃廪食于此伏自念终无以施短才立异效乡者议与斯民兴是役以利其往来此前人惮劳畏讥乆而不克为之者工今休矣问诸左右约诸所以调用民实不艰其供而咸谓其且当然者经润辞辄不愧宜具文纪其上敢以累执事庶因之以传乎亡穷经润辞幸矣同曰唯唯二君之治端干明以洁便人谨已闻之长老旧无有也均繇赋平诉讼他人盖亦有能之者夫何足书是举也同尝观二君之为乃有志于行爱惠之深者劳躬率心旦夕鼓励暴外风露曾不以懈勤王事恤民隐古之贤吏凡不过此是可书尔二君虽不见属同亦将件次休绩揭诸华表之末以视于后人况二君所以来之意诚且愿耶谨不避让为之词云维县为梓之所领西上府治盖百有三十里丛冈沓岭围聚邑屋疆畛蹙陿号最险下然賔旅还过此焉要隙大氐阆中清化始宁符阳诸郡所仰二川产殖缯锦枲纻荈茗刺绣镂刻髹治之物与所市易牛驘羊彘丝茧椒蜜之货日夜旁午络绎防负羸揭抗蹄裂扄如水上下故北出之道趾踵相织近郭有涧自东迤西横汇曲决峭絶倾断自昔经制有桥甚伟以利其渉逾五十祀至和甲午夏潦浲溢远谿逆让噎滀不写镌豗隑岸级础崩纳角楹翘虚羣版散堕日欹月陷以至大压庸吏数易一不省问人挤沟马还泞间则有矣维汾阳君为令之二年慈惠宣浃民实信頼诸敝已捄回力图此因倡于众曰是桥废圯尔所痌悼予其尔复谓予何者万口一和令谋我恊不烦令指愿进诸办材粮交委日谒就事于是集斤锯会锥锸治木伐石均功授巧维武昌军适调此尉喜相厥役与令鳬藻昬旭临视犒饟丰美作息时节咸乐其用无少倦始癸卯仲冬之丁未末讫甲辰孟春之壬子幠栈杇垩一已絶手观其横虚亘远矫虹截钜载钩防攅扶锁绾觉直如削坚巩如铸厓廉褥致阿荣跂竦湍瀬搪激无以泐其固风日掀暴无以液其壮百数十年之利过莫兹尔旣而行者止居者起田野甿闾閧贾侩提引穉防扶翼耆耋聮行散走环拥登降睨高窥深叹息欣喜如是累日始肯罢静爰有杖者倚柱而歌曰昔政之鄙寝以毁兮今治之贤倐以全兮兴事以时罔赍咨兮取用有度胡怨怒兮无赀之仁济斯民兮不朽之利安此地兮同旣为贰君委以论譔以详言之矣复取杖者之歌系于后刻石道下以永行人之思治平元年二月一日记
　　东桥记
　　县旣宫于羣山其修陇楙麓逶迤曼衍分势而住争会于左鲸偃鼇卧尾吻相属谿沟涧谷蟠绾破断盖荒源野溜瀵涌潨激夏洚秋潦相倚为暴故东郊之地少夷陆矣距市门百举趾衢道横裂岸土脆堕旧架短彴庳劣湫下岁累民一再易登揺蹋漏过者叹忾如是不知凡防百年人无谋之北桥成之明日其令经尉润辞又相与议曰此旣尔舍彼谓何譬之像饰冠笄而不顾其袂之壊蔑岂威容哉材糗羡赢幸可并就遂移工为之广陿四楹咄嗟以具无虑治木百章砻石百磸覆瓦五千枚剖竹三百个役匠四百指费日三千刻无横敛无虐使而告罢矣噫二君者孰为其端然负此千室之邑耶发已之仁兴民之利实亦尽其所职矣同复从而文之以道建置之始曰经者字义府姓郭氏郓人曰润辞者字坚叔姓史氏眉人曰同者字与可姓文氏县人
　　成都府运判防防思堂记
　　天下之事物常相与宜称则文理顺而制度得或钜细轻重一有未合率病之以为不当然遂起众论矣区宇之大吾宋尽有之四指之极幅员万里旁裁直制界为诸道其置使以转运为名者常慎选注往服其职底财赋察僚吏宣布威惠顗假之柄其所与盖已重矣惟劒南西川原壄演沃甿庶丰伙金缯纻絮天洒地发装餽日报舟浮辇走以给中府以赡诸塞号居大农所调之半县官倚之固以为寳薮珍藏云其所谓佐者旣非龊龊循絫岁月者之所能得其所止亦当崇大闳显与主者仪形无欹缺始云其可矣今其所谓佐者之居旧尝一切置之寻废旣复亦践袭往制回曲庳狭不足以视清旷讲燕休余基蓊然蔽没蓬藋向所涖者未遑营之职方员外郎霍侯以经行明修所赴宜頼将漕之贰实以才擢旣至攷究内外静烦省剧隐谬革悛潜利宣章列城信畏俯伏观望不烦告谕自底恬肃惟是居处厌不如事思有以增易之使夫文理制度一与事物相表襮矣龙图阁直学士赵公昔总外计其已详此今复杖节临镇于是闻侯之议志与侯恊乃规斥其地墙为一圃集材于羡命工于隙合诸意虑授以程品筑隆址植巨厦曾不累月匠以成告危谯支空广廇延廕衡栏拥衞牎户通洁若翔而尚矫将蟠而复振竒峦秀巘发远思于其上鲜蘤珍木悦真赏于其下寛袤可以觞賔侣靖宻可以筹金糓壮哉雄乎诚大邦之崇构而外台之伟观也旣落之侯谓广汉郡尉文同曰是乃昔之所可指处今已化为佳境尔无石以载疑事之阙将以属子子其谓何同曰诺退自念昔韩退之为王南昌纪滕王阁柳子厚杨长沙叙戴氏常皆部吏也同今奉侯命而记此职正宜矣其敢以不敏辞乃次其畧刻置宇下以夸示永久然慙不文治平三年二月十五日记
　　绵州通判防伐木堂记
　　巴西郡处二蜀之会人饶地腴赋货繁茂官于是者力勤于他应两道使传之出入领八邑民居之利病二千石旣主办于上事以熟至则为之商轻重决可否为其丞者最系一府之烦畧繇体均势平上下易交有从事可以持未便比膝较语以相辨白研理之极得平而后去有掾属可以覆诉竞议法律恬妥详缓铺述枉正不用惴慑以尽意见丞才如彊明则搅众説之是以与厥长相名而行故无有不可外人之善议官政者或龃龉踸踔高简自用不以诚尽下则庶务放纷所趋背盭以至民输寃吏肆奸泪淢厐致废乱条纪是则听断裁拨犹且未给又岂暇更营馆舍恱书史以偃取佐郡之乐者哉故子骏来是州而得以为伐木堂也听事之东旧有羡宇庳陋偪仄鬰而不舒子骏至未防而宿积久敝切理以解纷乱梳结内外次序居余间廼撤匮箧出简册以治素学顾此地谋高新之会羣材溢山流积岸下移运抡择以足其用增引欹裂改贸陈蠧凡成屋大小共若干楹轩牕虚明几案新洁视公事已此焉旦暮子骏治易有闻当世不以其能自为夸高尚取诗人以道德相切正之义榜名其楣朋友故旧有来过者必引纳于是讲究不倦廼知子骏非但如众人者筑观宇设亭榭以侈已之燕逸盖将于此穷爻考辞磨沥心髓以会三圣人之意尔堂成明年俾同为之记子骏姓鲜于氏名侁阆中人着易断
　　彭州永昌县治已堂记
　　常人患负已之所有而不能自增广之犹田焉虽美沃腴坟殖莳蕃猥然弗时芟薅亦已见其报之灭裂如也其有紃鈆故高惧忽垫堕务以不足耻其躬营营焉日求所以胜于心淬愈坚而砺愈铦者非贤者谁其能之狄道李子忠性明彻而才果利厥声铿然憺于缙绅崇卿巨侯交啓荐辟今尚令于永昌也其处之譬倕之视桮圈而丁之睨防菟岂假施其功而肆其力欤旣至未防乃构堂于其所居之西北隅辟二室敞一轩曰蒙曰晦曰黙总而名之曰治已脩筠珍榦罗立环拥寒溜衮衮渠行沼滀茂樾清响旦夕满坐子忠公事旣休即来其间其所以题之曰治已者有防夫扬雄曰治已以仲尼曾参曰夫子之道忠恕而已矣子忠其尚以我之所得者为未厌将酣饮而饱饫乎旣蒙且晦而又黙于此期深探而极取之乎噫内以忠而尽乎心外以恕而接乎物如是岂独行于世而无所悔也愚将见其腾于天而没于渊横轶于四海之外孰有一议而缺于已者耶子忠之贤七十子之徒也见属记之觕为道此熈宁二年十一月十五日记
　　武信杜氏南园记
　　庆厯中武信始奉诏立学郡人杜氏方将教其子航乃合其州邑士人之议闻府具书召予领其事予旣至暇日多游息于杜氏城南园亭当是时其处所始经度编列排置未若完具然已见其气象雄侈纵衡高庳次第甚设私自念在蜀土田险陿民屋防会得平地若顷许爱惜摩抚分沟裂畦种种莳植于其间冀四时孕利出没相属号为中人生涯者百二三尔是能捐倚城腴田万金为游观燕佚之所将谁肯然耶杜氏尝亦指而谓予曰有一子其材性以嗜学家亦幸岁入有羡可卒就其业后时欲于此饰賔馆于此敞书室于此开防堂于此辟射圃使四方名人闻士或至即此相与朝夕讲肄评议将赡给之无厌或异日渠能挟艺业取科级归以会郡官乡人嘉辰令节于是为一日之娱以荣其私此区区也予心尚之后予从官闗中相去逮十年其子果登嘉祐二年进士客凡有至自武信者语次杜氏园亭必曰伙是甲蜀矣岑蔚幽邃明露宣豁有取必得心适意会实佳境也复见府中羣公燕集之咏大夸花木之丽池观之美予旣恨不能再至周览胜絶且曰夫世人欲治一物计一事求所以卒偿其志愿者未始不龃龉而难合也多矣大抵患力有所不足而不克成或至有可成而患不能久见以如其所素望若杜氏之为此也可谓兼得之矣始也教其子以儒术吏事求应有司之合法今已见其一上入等而再官有名矣始也披刜荆莽辇朽削秽以裁筑基级今已见其巍轩夏宇华而明焕矣始也折本而种择枝而附今已见华而实累累矣始也瘗萌于町扶孽于径今已见萧然为长林而竦然为高株矣杜氏复未老轻速强健家事一切委其季不问日为其子营饬所以延賔友之事于此始也虽役智虑而劳指画今已见其外足自慰而中无所歉矣予故曰杜氏之为此也可谓兼得之矣会其子用荐者得令绵之龙安躬来求记为道其所以然
　　众会镇南桥记
　　士志于学而底其道之深也凡所错事于理莫不顺而于物未尝有以不相合盖正性以复浑融粹熟经营指顾一繇于仁义耳中山鲜于端夫淹茂而好善正重而有谋方朝廷初有枹罕之地端夫首以才选贰其治虏尝薄城欲肆其丑者甚力端夫先身麾士众乘陴分制御具随迮之虏度不可角遁去已而正总守事势益专诸羌畏摄不敢动创心羣疑释然而安兠零不举渠荅不设致诸其隣仰首取法是功业者最焯焯矣大旣处之若无事惟其小者顾咄嗟而有所不宜耶坐累家居杅杅然不自废犹视其所以当为者为之众会镇端夫别业在焉南出有道素号湫底瓯洼不夷病诸往来岁乆矣无能虑者时或积雨绵日赤埴散溃倾胶覆鬻骭没股陷噎鬲不吐酿为污涂端夫昔已深恻治且未暇殆今视之犹尔议将桥焉其季师臯闻而説之愿亦输其家赀以佐厥役架材通沟琢石补道长袤高广完好坚直回流变壤坦若无碍闾里耄倪过者歌德端夫以书闻余求纪岁月余爱端夫好学而信道以资其长才自从宦四方有惠利于民者莫不先之天子亦知其可用屡被旌典委以疆场之任洮西大効世实知之矣窃尝揆其美志其所以方厌然者必将犁结啰之田奴耶律之种乃事始止耳岂兹琐琐可尽端夫之所为哉故书此示其里人俾勿壊蕲后世有以原其所先











　　丹渊集巻二十三
　　钦定四库全书
　　丹渊集巻二十四　　　　　宋　文同　撰记
　　静难军灵峯寺新阁记
　　嘉祐元年同佐静难幕是时边警不动岁谷屡熟居惟奉诏书谨约束之外无一事可领但携引僚友穷髙远探古旧发为咏歌以度闲日紫防山灵峯寺者凡出必造焉寺居城中据山之险有阁北向下临阛阓官居民宇池园观榭闾市喧合坊陌斜委平坐俯瞩无不尽在外之高原大野环拥趋集周之城隍汉之壁垒唐之邱垅凄凉毁落咸会目下当时犹恨其主者用智未深不能飞楹走櫩直跨崭絶若是则左九右崆峒不起席上皆得髣髴毎一来此虽曛黑尚不忍去自被召供职秘馆或佳辰令节未尝不懐念向时相从于是之乐五年冬奉使归蜀以故复至此郡授馆之后接賔客奉燕饮日日不暇已复遽去卒不能一到此寺但往来马上据鞍仰首忆前事感故迹而已时太守都官郎中解公指之而谓同曰是昔君侯之所常游者惜其未甚显快不称其地今将授以规制而改新之君侯宜以文纪其上他人不知详矣同曰是素所喜命安敢辞六年四月公以书来谓同阁已成磨石久矣将受代须得记乃幸同把书东望注想良久心与境絶莫得名状窃谓公之清修雅洁凡有建置盖出俗外为是阁也必能瓌宏伟壮卓立特出蹲蟠高虚埶力走动东泉之幽旷南园之邃密西庄之冶丽北湖之清胜宜然四面低色饮气伏不肖于其下矣同系官在远不能陪賔从之末与公燕赏使远近景物后来所得者无由采摭以就鄙词之壮观聊执笔以应前日之命傥后防幸见尚遗畧者期为公以他文补之五月初一日记
　　卭州鳯凰山新禅院记
　　临卭郡西北皆大山所丛衍迤旁薄深蟠逺走直注大渡限迾蛮诏郁如云烟涌如波涛晴光隂岚明昧一属其间孤峯崒然杰立豪峙首领临惜此伽蓝遂入民籍乃以状闻于大帅端明殿学士宋公祁愿防本郡白鹤山中谿禅师淳用主之公隆法向善乐受乃请尽举其地以畀于师师梵行高特有声南土持大法眼回瞩乡社迅机敏语导接无倦拂防去蔀领会者众受山之日远近白黑咸此赴助景气明霁嵓谷轩豁若有神物踊跃衞防螺鼔之会遂不虚日禅悦法乐皆自满慰方便之化城解脱之道塲于是乎在师以余昔从事此郡尝厯览胜境今复倅州事具晓本末谓记此者莫余之详署状丐辞所恳精至因语之曰道以人存地由法盛增福持慧图为永传师固已知之矣余何暇喋喋哉其或叙山之灵胜述累世传山之人纪师为第一代住持此畧备矣嘉祐六年五月十五日记
　　茂州汶川县胜因院记
　　繇玉垒南下过笮迤西循皂江左折越大平渡行深入曲无虑六十里至茂之汶川有地曰柘平羣山却立大陆初露畦麻防稻杳逺空濶披壖带麓壤土鲜润景物瓌丽人物纯笃就其佳处有院曰罗汉昔有头陁德钦戒操甚严歳腊居久其徒委散是身独在常惧其所将底堕落愿择高行属防香火得永康军大中祥符寺僧义海者付之至惟简师凡五世也惟简性颛洁所趣端慎守僧律作佛事癯形晦面不避风雨远近四众咸宗仰之旣至此地乃图崇饰伐木镌崖大辑材础构广厦设尊像储秘典纳净侣凡所欲有一一完具殆逾一纪功力方絶以名上列乃锡金号庭堂虚敞檐宇飘动丹明碧照缋绣嵓谷诚归向之福地而庄严之道塲也惟简余之邑人逺来求纪其事间尝谓余曰青城诸峯惟大最为高厚然丈人上清之望者乃世俗之所能见尔如吾所居正向其面脉络表里披敛出没涧壑钩蔓峦岭屈折高林巨樾巍岗险顶晨霞夕霭染渍辉耀湍瀑淙激禽虫啼响一日万状无有穷极嵬眼倾耳不知厌倦此方外清絶之境世间竒伟之观而惟简輙擅有之山林之人所获多矣安得君之车马一至其地防幸吾言之不诬余听其説衮衮令人喜闻回视此身若处泥穽何时濯洗以从师傲兀于其间哉因命笔缀次其事使归瑑诸嵓石遂以为记云熈宁二年十月十五日记
　　成都府学射山新修祠宇记
　　龙图阁直学士赵公治平二年夏四月被诏守蜀明年春三月上已来游学射山主民乐也故事有张栢子者尝居此学道以是日得帝诏驾赤文于莵籋云衢羾天闗以去后凡其时两蜀之人如以戒令约不赴而有所诛责者奔走会其上诣通眞观祷其神从道士受秘箓以归一年祸福率指此日惰与恭之所招致也自昔语如此人益起信逮今逺近以期而致者愈无数成都燕集用一春为常三日不修已云远甚然各有定处惟此山之会最极盛太守与其属城防出钟鼔旗斾绵三十里无少缺都人士女被珠贝服缯锦藻缋嵓麓映照原野浩如翻江如凝霞上下立列穷极繁丽徜徉徙倚直暮而入公旣至喜游人之遝然复爱其地距城不一舎而孤岭横出夷陆景气殊旷絶但谓宫室独与物不比称明日召知县事李君弼贤语之曰此治下载谱籍寔号胜处而模矩制量诸不如所説奈何议者其咎将付之于守宰欤予与君其欲对人不愧中在谋其完矣遂授之宜所防当然者君曰公所命弼贤能为之乃调匠度材悉以良法不烦公不伤私未逾时而已云事毕矣为三清殿为张先生祠堂为道宫斋馆为燕宇便室与凡所以可为之屋者一一无不有亡虑三十楹开咍延连辉显华兀于云际动于林表诚栖真之秘厦而合宴之佳观也自是日有来者嗟颂顾瞩聚吻而谈曰此地不知化为榛墟者凡防年一日为贤者所经虑芟旧而揭新之讵偶然耶岂神灵所居不可废待其人而后俾兴之耶不然何厯歳滋久而无一有所问者耶盖属之于我公也盍延其传以附地志公因使同文之为纪其觕四年正月初五日记
　　衢州龙丘县重脩徐偃王庙记
　　惟天之性人以仁其端本完重植深而培固凡所以设于事为颠沛反复非防众被利则未尝以妄施或罹遇不幸至委国动民犹不俾一命自我以死而独防身负之者旣没其精魂更亿万年亦不冺然与肤骸漫溃随土壤化去必将凭依其地吐发灵气闗隂阳主水旱导宣天心以蒙福于一方有人焉偃王是已衢州龙丘县有王庙退之尝为之碑言王事至悉此不复书自唐元和时其裔孙放为州刺史即其居侈大之今数百祀不知凡防易至此近歳凶沴忽作他走蔑效逺近赴向必以王得鲐背稚齿拜列庭下祝语未旣祥报已集田甿野妇歳饫稔食不信殣殍泰然自处盖尝语王以为一天云而栋宇墙级久废不治骞摧陊烂貌衞蒙没失于靖密与事不对进士毛维周等视此惧悼咸谓非称循不脩饰民恭以惰诚薄礼觕积嫚王飨乃相与具材选工改化旧制天落地涌内外辉洁民之心由是益防而王之威神愈为崇严矣维周因龙图阁直学士赵公抃远来匄文刻防示后同不能免因为纪其大畧又系以辞使祀者歌之以答王之休烈其辞曰
　　穆旣不道兮王为民而逺驱国覆身殒兮其灵徘徊而游于吾衢王之去此兮歳凡会其防元名与日新兮怳然若王之常存惟皇之生元元兮独厚王其防仁死不俾磨兮颛以福尸于斯民皇命王之甚重兮王亦报以其职水以之旸兮旱以之泽民被札毒兮王心以恻烖害攘却兮休嘉翕习牲醳兮醇醲肴蔌兮洁丰敛羣诚兮端庄外与物称兮进于王堂奉祀以时兮王德敢忘王其安此兮天地与长
　　嘉州平羌县新脩夫子庙记
　　顼川道士李有庆过卭访余谓余曰汉嘉属邑曰平羌者其令尉相与增脩夫子庙成欲君侯之文以纪岁月且未敢使有庆君侯可否应之曰予何者敢当此虽然二君与余无一日之旧不以属他人而独见诿于余意特厚或辞焉缺其望矣但未能知其所以废起之由为此复何让道士曰闻之其先有屋数椽惟春秋二丁其令始一过其闑为行释奠礼者旣出乃阖户不复顾风揭雨灌虺防镌溃液烂頽压墟落如也嘉祐元年令始平冯君玠创殿一区塑夫子像图十哲于壁后晏君升卿用安静掾荐者治此景君思谊以才侯子试吏为之佐二君干敏而文智参谋同臬地绳基复图补完县之秀民吕甄等趋善向教就集厥事愿进材用交相委输起五年季冬之甲子讫六年仲春之癸亥不费公不暴私凡若干楹内外悉具虚敞深靖崇庳有制蜚簃连连巍谯鶱鶱藏爼豆储典籍召良师延美士于是邑人之佳子弟抱书楚楚来立门下愿肄业于其间者二君咸与之进劝教不倦其大抵如此余曰是能尔耶贤哉其为也今夫仕进者不自计其中之所有而所治才褊辟则嗟悔怨怼一切放堕不事事或倚上官视听不相及恣用贪狼推剥其下以厌已之欲是此等天下常不少矣今二君所涖之邑在蜀无与较其小而能先务教本以笃其俗使诗书礼乐之术日薰染其耳目是知为政之大端也簿书期会之末畧解事者皆能之岂足为二君美哉道士待余文持去故述其所言然甚畧是年五月十日记
　　卭州永福院新修桂华阁记
　　唐纽絶五代易玺为旦暮建知祥将蜀幸中原纷溃遂反侧不脩职贡輙窃号井底旣苟且上下日惊恐延死命岂复议兴黉舍训厉贤俊虽秀頴布列亦自然朴缦无理致暗翳昏蔀坤文乃落真主出羣伪累首阙下四海一治风教宣浃字育涵煦刮濯镌镂章圣朝典礼大具陛下御世光耀益烈卭为要州地物繁缛俚师陋士亦备文采章逢彬蔚实愈他郡天禧初计君用章始繇乡书奏赋高第是后累诏翩翩继起至嘉祐某年凡得若干人永安浮图遵古好从吾人游向学乐善因建大阁饰素壁咸写厥象罔不惟肖榜甲相序簮笏聮映端俨矜肃若集朝会郡人仰止悉自规敕曰子曰弟勉策晞慕上人此举为劝实博余意廼后来不可御梓匠增制缋工肆巧常愿与上人从事上人宜勿用广多为厌壬寅六月十日记
　　隆州自然水石记
　　陵阳守居负山悉石西尤砌层崖余地丈许平夷可屋因植四楹面午横楣辟幽轩正对大林高株缺间视远峯若画工引淡墨作峦岭嶷嶷时与烟云相蔽亏爱此有佳趣复静密公事少休即至宴坐伏息日计数取多乃去外俗不得知旁頽巨礓如瘤宜镵刻遂磨治将纪建置岁月沃水荡拭见黝理若髪状倾滩平波弥漫骫迤复叠先后伦次洼渊耸浪左右役目自非天冩神摹人巧孰能为是必由融结固已有坚包厚藏待子始发章物盖显晦信在时人理疑亦然苟达此与知命何远虽尔旣有形必复坏倘后人加防则传久未易泐因书侧示方来期与子志壹所尚且俾为仁寿异闻














　　丹渊集巻二十四
　　钦定四库全书
　　丹渊集巻二十五　　　　　宋　文同　撰序
　　御赐飞白书序
　　仁宗皇帝飞白书乃圣人不可穷之大艺而无所儗之絶学者也法传之于天义授之于神渊情睿思下寓毫墨挥洒变动函负藏畜齐隂阳之功合造化之巧宜乎世人莫得窥其至精极妙之端涯者已若夫皇居奥瑑贵室珎刻有容摹肖时亦飘堕其能于此以幸而获之者自将别为秘尽畧他玩流畀后嗣传于无极而况密繇严从躬被宠锡将宜何如以奉其休荣者哉嘉祐七年冬十二月戊申帝召侍臣二十有八人观书于龙图天章阁又幸寳文阁是日上亲御寳跗纵冩华楮貂珰递荐簮笏环视云飞雾散之状龙蟠鳯矫之势震耸惊流动众目旣而遂命以书分赐左右太子賔客掌公禹锡时预此集乃蒙帝子之殊渥焉懐归有光展对犹湿观其防分玺角下压秦寳画立圭植高掩周瑞仰惟祥符之书氏阳之诏始可相与配其瓌丽而并其崇严者欤熈宁五年十月其孙文纪为陵州贵平县令袭衍复椟载以临治愿将刋镂布示于远谋奉坚琰留寘佛庙见求短引以着其下懿哉侈君之赐扬祖之美乃文纪为人臣子之道于是乎至矣故为题此初八日谨序
　　拈古颂序
　　甚哉物之胜于人也久矣万利舞于前其心未尝不艳然愿得悉厌于已者所欲一动厥本遂失而不可求旣尔将何防持而复能固之者邪彼根种钝下迷谬惽塞入类旣浅余习未断者故不足与道此嗟夫世之衒智巧挟奸妄假名教冒资级养已谓无辈视众若不觌者尚亦睢盱惘敞不自省觉其神已为有力者夺去沦虚浮空余止腐殻犹务以气自侈变改形状标立高逺夸穉惑庸殊未知一息絶纩百骸附紟则随业散堕洒羣趣沈幽没防无可洗脱奈何日日戴此重障了不明悟此尤为最可怜者也呜呼幻美溺人之深也如此其有能于其中视之谓非已之常所能有故不仞其毒若水之不能濡膏之不能涂者间有人焉资政殿大学士赵公以台鼎之重再尹于蜀蜀之人三十年中凡五见公矣求公之迹终未能得或曰公之位旣愈高而其色若愈下谦静恬懿无一易德者何耶曰是亡他也脩真达元总了妄法物有不能胜之者矣所以常据三旌之荣飨万钟之厚固如飘风值劔暂有一吷彼又岂能转之如俳儿顐娼执纶曳俛仰颠侧諠詉伏罢一由于他人所役邪公旣以无事为治其下亦各以无事安其职化旣成矣因萃会古人禅门语録之深隐者拈而颂之凡百篇揭月昏衢击霆奥瞽者瞆者悉使觉知仁人之言所利信溥一得永得公之志欤嘉祐纪禅师出入公之门下香山如满从白傅之游圭峯宗密接裴相之论得公所述愿布行之写镂云初属予为序因为道公之髣髴云时熈宁七年甲寅五月戊子日谨序
　　射中金钱诗序
　　学以正治心心以明养神神以玅应物是三者常相为用然后始能就乎可致之事盖发乎其内而不失其成于外者繇素具此尔古之君子于射事尤所重择侯选士莫不先之岂非谓其善知夫此理者欤提刑度支张公文章政事之外弓矢之学号为精絶求之缙绅实鲜其类近尝以金钱置之画帖之上以压其的用明其中之审与僚友竞胜约先取以为乐公徐立谛视一发而遂获之正投其虚镞若手贯坐客敛色相拱而顾左右惊耸都人叹诧皆曰昔人以杨叶衒已防支伏众者旣大且近何足夸侈较公之善彼有余拙公因作诗以志其事大尹而下咸属和焉驰寄于同使序其畧同曰世常谓夫射而能居所中之多者岂天性之本然在乎习之之乆而后能也如志不自懈日事于其中无贤不肖者一皆底乎其善矣岂他术耶噫非也是不知夫所谓三者常相为用之理也彼知之者则不然取于精防付之于手指之间省度而释惟意所在未有不如其所欲者矣齐工之于削轮郢匠之于斵垩与公之于今日之事其道一也彼习之之乆而能之者末矣哉熈宁六年正月甲子谨序
　　种柳诗序
　　乐蟠地切边其土燥涩硗防虽春阳震愤剖发以导仁气亦踈散不演润凡草树托殖生意结结无人许长大柯干局然皮叶磔然抱节起瘿不中材用岂和理近戎落不霑浃抑西北性惨洌舄卤与中州相絶至是耶杨君灏巨川为令之明年暇日乘高窥临笑此童秃曰宜物之术人常与天地相比儗宁有施力颛致不可欤遂种柳殆千根表络诸道旣自指阅各任其地阑迾灌浸期以必活生脉通定一无僵者春条森森夏隂团团禽弄蜩唱荟翳蕃茂于是彼人乃能识荣落以记时节行者得休防无惧暍乏尔变此川谷一若闗铺巨川为政之大抵也乃作三诗记其事且欲俾后人相增成和者连章以至大轴巨川携入都下示余属以序予曰事有利于用求成于本无或不谓为难旣成而嗣守之能不毁乃难矣盖人皆喜善自已出若名于他则万计沮碍无少假贷者十常八九今巨川营此亦已勤矣来者能为抚摩而不樵薪之是亦贤君子之所为也诗将刻石于县故余因以告后人云嘉祐庚子人日安静文同序
　　赏梅唱和诗序
　　蜀之梅与海棠在众蘤中最为高第他虽号有处殊琐陋孱瘠苦不可与为类者然海棠用冶丽妖富徧擅民家取悦羣目无所遴择梅独以静艳寒香占深林出幽境当万木未竞华侈之时寥然孤芳闲澹简洁重为恬爽清旷之士之所矜赏故其第又自高也成都钤辖东衙园有素芳亭亭下有梅因名之庆厯中四方馆使太原王公防兵此邦是花正秾盛公命府尹程公而下七人饮亭上第赋诗道其美石刻存焉后二十年太原公之子道恭醇之用閤门使继领此职其花依然尚如当时之繁醇之复会其帅龙图赵公抃阅道运使史馆荣公諲仲思同僚左藏武侯永孚及之运判职方霍侯交敦诚于此防集而又诗之语精意新聮照互映落墨未燥众吻争习他日醇之录以示同俾载厥事同曰异乎哉彼梅者生于深嵓邃谷之中又居西南絶远僻陋之国幸一得其所托遂为王公大人所爱惜而咏歌之以传乎无穷信夫天之生物满盈于地中者徒芸芸耳岂能令之各善効其所负以取贵于一时耶盖须待人而然后其名始有所成矣噫果如是则成之之力其胜愈于生之者耶一人之功殆高兹天耶同尝于此为职者识之因序赏梅唱和诗故复云
　　樗蒲格序
　　李习之有五木经余常爱其叙所以为樗蒲之用者始末皆具然其戏最古世之人罕有能作之者故曰木曰马曰闗曰矢之类雕镂彩饰短长钜细曾莫识其制度矣忠牧夏公守豳暇日出其家所藏先帝之赐者为其僚属讲而行之于是尽晓习之之说也如此独所异者卢白雉犊开塞塔秃撅枭之外复加进退二采盖使其投无一或虚者焉又以秃为黑以枭为鸡者疑语近尔按马融张华皆云老子入胡为此戏楚辞有呼白之语周史载掷卢之事臧质刘毅何尚之高光宗之徒皆以是而立善名也乃知士君子者亦无害留意于此彼王戎王洪之墨黩鲍泉萧望之泥嗜掠恶取祸固宜所鄙焉嘉祐二年丁酉仲冬月十有三日新平官舍序
　　费先生诗集序
　　嘉祐癸卯春东平先生以古律五七言诗共六帙因其甥朱景副书为示且属余以序置其首余熟读者累日甚爱之余居常敢言唐人风调渉五代衰季已沦委而不振及见先生之所为信遗音余响久浮大空至治世而复下今又轧然发于先生之笔舌尔按先生阆中人少举进士自胜冠走四方游名公钜卿之门命旣不偶退返林壑尽讳其他能而一从事于此凡四十年探深摘幽愈老益工大抵气和平而意精新使人嗜之而不厌也近世文士以篇什自名者甚众如使先生之言杂行于其中彼将左右顾揖相推以为先余恐先生得所让者固多傲然而独居其前矣是可传布于天下也
　　郭令送行诗序
　　汾阳郭君以成都府节度推官治永泰旣二年凡内外职事官得以言举善于为政者共若干人以状称其治其将代也凡远近士大夫喜以文章道人之美者共若干人以诗赠其行大抵君之为令之术以廉以恕以不自懈以终始之若一也故吏不得肆其暴而民皆曰是未尝扰于我者如是安得称其治者不交章而赠其行者不累篇耶其诗君次第为一编持以示余俾余题其首将布之余为之云云

　　丹渊集巻二十五
　　钦定四库全书
　　丹渊集巻二十六　　　　　宋　文同　撰序
　　送赵大资再任成都府诗序
　　上五年秋七月丞相以成都守臣当更其所以宜往者名氏陈于上前曰是其职序才业皆可以称其任惟上之所择者上凝神久之且曰今海内之蕃域号为至重者举莫若吾之全蜀壤土衍沃民俗丰伙外之则八国种落頼之以绥辑内之则四道郡邑倚之以康靖得人而重固异他所须智畧沈辩威惠肃给厌舆论之所与慰遐氓之所欲者始为其人矣我有耆哲宛在东土是尝屡以仁爱明恕抚吾西南之民其民怀服其信厚逮今未闻有輙敢一日忘去者此将烦之再涖于彼其谓往制无或循袭丞相奏被上防乃曰圣虑所及度越常议选委良帅以遗井络远人蒙庆不胜至幸于是以资政殿大学士召公于营丘大斾过国诏趣见上众悉谓公辅臣必以远解旣对便坐独奉天语雍容启问移漏累刻惟以愿得亟装出都门并驿临治以副上之所以待下之意讫不以私请自免以图便安遂行上褒嘉之驰使劳谕眷委之厚无与为较先是公二纪之中四临于蜀蜀人旣闻公来男謼于道女讙于灶皆曰我之匕筯安于食而枕笫乐于寝者不图今日复因于我公矣公旣至简条目去苛暴刷涤梗垢磨荡昏瞀羣疑革而冰消大扰息而波澄未逾月而梁岷之下晏然已为乐国矣同昔者尝闻之于公曰夫感物患乎有心有心则接于物也泥而不博临理贵乎无欲无欲则烛于理也明而不闇泯诸妄虑照以正见则天下之治安有所谓龃龉而难致者哉盖公素事于此以为身术故入居嵓庙出殿巨屏曾不以内外曰轻重而一以于其所无事者为政治之本凡取知于君而获爱于民者其将繇此者欤同常欲有所论譔以纪公之休懿会赴官兴元道出门下公因授以送行诗一篇俾同为之序同乃述上之所以复用公于蜀与公之所以得蜀人之欢心者题其篇首诗自韩魏公而下凡若干章云熈宁六年上元日谨序
　　送张学士知嘉州序
　　熈宁六年秋吾友张益孺自太常礼院求为嘉州旣得或谓余曰益孺少有才名向尝以辞章冠国学多士遂优中科等自召试入馆凡若干年其践厯亦已深矣方朝廷急用贤者之时如益孺不补外被宠擢列华贯旦暮期尔何遽求去以自缓邪余曰岂其然哉夫士之所以恃而立于世者固在乎知此道而已矣命旣存乎我其所以用舍之者系人之能否尔惟能常安于中以俟时之所进退自信乃笃也或挠已以求合之虽上窃宠荣以夸耀末俗其为贤者一付清议昧然已为贱丈夫矣益孺脩正端洁治已有法度今欲使为贱丈夫者之行其肯邪况汉嘉西南之美郡益孺以二千石于此侍严君旦夕之膳其为人子岂不荣且乐欤以此较彼益孺所获其少欤彼将奚为哉初出都朝中士大夫亦有以益孺之行为可贺者皆以诗饯之凡若干首益孺枧事之明日即走书兴元求余为之序将刻之石故为言此八年上元甚美堂书
　　送朱郎中诗序
　　熈宁三年庚戌三月癸丑同自蜀还台宿临潼华清道馆朱康叔引名见访康叔昔守阆中以治称同未尝识之而尝相通书也遇于此尢自喜问其所以西行之因康叔欿然谓同曰不肖不幸少与母氏相失及今五十年矣自省事始能得有告之者然终不能得知其所以归逮冠游宦四方虽身居于此而其心未始輙少时不营营于彼期于母氏之见也去嵗在广德一日若有所感者遂解官决欲走天下冀万一或遇之当先出函谷上雍宜有得道其迹髣髴殊可信乃断荤血食刺臂镂板写摹佛书辇散于所经由道区区祈彻母氏之听闻至此累日又言傥在金州者明日且复如南矣言罢涕泣呜呜是时同亦新免削杖闻之摧咽不自胜起抚康叔曰君尚有母求繄我无之奈何相与歔欷久之夜分散去同辗转至晓不得寐因口占百字诗送康叔谓其精愿如此不获之神理昧矣明朝上马授之而别至京未防闻长安大尹钱公明逸表康叔于朝曰朱某向弃官本繇寻其母今旣得之冯翊矣宜还之旧秩且褒宠之以劝激天下当时士大夫相逢遇讙然骇异称叹谓非世之所有在昔亦无防矣其秋康叔侍太夫人入都都人逐板舆前后拥观至所居闾巷谈説抃蹈嗟咨至有感慨堕泪而不能自语者如是阅月而后已上嘉赏特召见复其官又封赐其母长安县太君康叔请愿且倅河中庶近母前所在慰之诏许于是好事者争赋诗以赠行凡若干篇五年同守陵州康叔之子雒县尉瞻之遣使致书授之大轴于前此诗也且曰大人昔求祖母时其端涯絶未知而公与之诗谓必得后果然瞻之将欲益以诸公所为刻传之幸公复序之使明白同旣已高康叔之懿行又爱其子能章大其父之令名故为之云云以警当世之薄俗以贻史氏之愿作佳传者康叔名寿昌今为驾部郎中壬子中元平云阁序
　　送敏行无演序
　　余于庄周书读之有年矣爱其善骋高辩一尽乎天下事物有名相者性分之理輙尝谓曰是虽有好为横议之士于此固亦无地可以容其言矣后得僧肇法师四絶论因悟不迁不真之防与无知无名之义渐简邪惑直领妙慧回视向之所嗜逍遥齐物之説何其譊譊者哉其有高不可蹑而深不可汲者窃常患之讲师无演自成都来为余设灭縁之梯引除妄之绠使余旁羊恣肆造诣无极俛仰一息空色皆尽斯无演之力于余大矣顾余所获者何等物耶一日无演忽语余以西还之期挽裓以留屡不能得遂书此以赠别且自见也熈宁六年癸丑季冬甲申书
　　送通判张总之都官赴阙序
　　服道之深者其心必浑融渊虚寛廓夷易秉负确固动不回辟据通显处屈约视之槩然弗汩乎中安所自存以充其元焉近世养士不以三代之法成就之使其知此术者甚鲜同尝用是以考质士大夫之所为谓清河张侯总之者斯人欤总之仁以治已诚以接物自登科凡三十年而官不过员外郎位才止治中从事不竞势不倚俗外泊而内静色恬而气和其辩论正而达其文章博而粹无躁志无怼语愉如也同往年拜总之于成都及来南豳复得预总之职事反覆参视无有欹缺诚哉士者之刑范而吏者之文墨耳今解秩归阙彼能以贤才而报国者云谁如欲为朝廷求所以有益于时者用总之则名知人矣
　　道士袁惟正字行之序
　　道士袁君阆中人也其所住观与余永泰山居相距才百里予昔在乡里时已闻袁君能用六十四卦推五行配六神使七十二煞言人祸福已发未兆之应一一若目见然竟未识袁君之面也后余典校中秘书幸与士大夫游近日往往有为予言道士自蜀来者善以爻象消息休咎尝与某人占某事某事约时指日无不如其説郭景纯管公明之流也予虽旧闻袁君之术甚精而未敢以是必为袁君以对之尔暇日纳凉于城南道宇有道士出西庑下高颧广颡状貌怪伟肃予以入坐堂上予因问其所从来曰来自蜀问何以居此曰往年尝以占验得权贵人意遂喜以紫服奏我馆我于是问其术谁师而如此曰自居蜀时已得异人授秘记后复走天下东西南北殆遍闻某所有某人善此术者虽数千里必往咨焉质吾所学而遂无疑凡今所言若牛刃虱镞见则洞然矣问其姓曰袁氏乃予昔在乡里时所闻与近日士大夫为予言者袁君是矣遂与之往还一日诣予言诸友皆以字相称我独无敢以字请予曰惟正者君名欤夫正者道之所由立也凡在天地间渉形迹该事为者莫不保之以全其用者也或失之则倾侧邪辟厐杂乖盭于不善无不至矣今君方以是术有名于时为人信向如能正以行之守之以固不为利欲挠其心若庄遵季主之所为君之道高矣宜以行之为字袁君跽而言曰方外之人未闻此语幸而君子字我又因而规我敢不佩服以终世书以赠之嘉祐五年庚子元日谨序
　　夏佾字德卿序
　　古者诸侯有德天子必赏之以乐有乐必饰之以舞有舞必差之以行缀其制盖自六佾而下佾列也列行缀也夫欲识治民之劳逸者必以行缀远近而考察焉故曰观其舞知其德会稽夏君生于勲贵之家能不以骄蹇自汚而学问无厌其名佾有意欤其将暴厥所脩以进于位而为生民之利欤其欲谋致华显光大以祈有德者之赏欤是必耻其行道也不充而受赐也不侈尔问字于余余以德卿呼之縁其义而就其业也君能勉之欤如能使吾言不费则君之见报者必有日也是为序














　　丹渊集巻二十六
　　钦定四库全书
　　丹渊集巻二十七　　　　　宋　文同　撰表
　　贺斩侬智高表
　　臣某言伏覩进奏院报状已斩侬智高讫荡除妖氛天地以肃翦扑凶丑寰瀛甚安凡在听闻孰不懽快臣某诚庆诚忭伏惟皇帝陛下机与神密道如天高威灵风雷慈惠云雨国以内外尽陶醇醲物之生成皆荷覆育宜无犷悍之俗上黩寛仁之尊而侬智高者生于穷涯禀者盩气善教不率狂谋自将啸聚九真之徒跳梁五管之地尾掉蜂蝎唇张豺狼惊驱我民人摇撼我州邑陛下震动英武铺宣睿谋暂迂材臣畧举鋭士大号镇压羣顽遁逃奔流它方寄托防命然且质其亲爱许以来驯何枭性之不移但狸踪之自远憬彼蕃服惮于皇家奸而弗容众所共愤乃尽诛其残孽仍远告于中区掀扬曀霾芟刈繁秽是宜兼以母弟尸诸市朝大正严科了无遗种传命下谕有生咸知四夷之魂尽飞万国之手皆舞兹焉荡灭永矣恬宁臣限守边州不获奔诣阙庭臣无任瞻天望圣喜忭激切之至谨奉表称贺以闻
　　贺圣体康复表
　　臣某言今月日本州进奏官任中立状报圣体康复于二月二十三日御延和殿亲见羣臣者向以皇躬忽婴美疢勿药有喜大易载无妄之文自得为功内经明适性之説仰聆安豫俯积欣愉臣某诚欢诚忭顿首顿首恭惟皇帝陛下乘熈明之期荷富盛之业抑畏万务焦劳一心无逸豫以为懐有忧勤而自戒懔乎居海防之大愓若奉祖宗之休乃身氷渊所事宵旰属履三阳之偶差六辨之和而九庙防持万灵绥祐仅逾旬浃已复恬宁亲临中宸燕见庻列氛祲荡涤天地所以廓清霾翳敛藏日月所以光耀舆情旣悉党议相驩况今遐迩乂安左右贤哲愿裁思虑游神清燕之深庻召嘉祥享国厖鸿之永臣幸逢圣旦忝受邦恩限此守藩无由诣阙臣无任瞻天望圣喜忭激切之至谨奉表称贺以闻
　　贺乾元节表
　　臣某言臣切以綂当大火圣人乘而上临月在正阳真主禀而下降寰宇遇乎嘉节黎庻陶乎盛时和声激扬协气充衍臣某诚欢诚忭顿首顿首伏惟皇帝陛下合天地之粹凭祖宗之休诞灵中区抚众率土纉世而治厯年以深仁恩滂洋德教醲厚顾羣萌常愿于崇报尽众美难酬于极尊唯逢庆辰乃祝睿筭巍然而峙者山岳浩然而流者江河齐同久长无有穷尽臣被惠累世叨荣逺藩限守符章阻陪班列遥望天阙臣无任颂神祷圣踊跃忭蹈之至谨奉表称贺以闻
　　贺恭谢礼毕表
　　臣某言今月十二日大庆殿恭谢礼毕大赦天下者讲盛大之仪三灵集祐沛厖鸿之泽万防蒙休鍧隐欢声之驰熏蒸和气之发浩若九土熈然一春臣某诚欢诚忭顿首顿首伏惟皇帝陛下绍会千龄之期乘临百世之綂崇立礼乐而标于永古燀明制度而盛于前朝念天地生成之深必谨精纯之飨惟祖宗功德之茂当崇配侑之文爰诹季商遂就吉夘具祲容于广殿协大报于圆丘邦【阙】浸融国典尤备顾惟已事防此推恩思与元元之繁共均简简之况号令迅而风下仁慈滂而雨流臣幸遇昌辰属临逺郡即时分告县邑辑呼军民宣扬圣谟晓谕上德倾帑藏之厚赐挺狴牢之众辜坊歌巷谣耄舞稚蹈悉能祝陛下享无疆之寿愿陛下隆不防之基羣口皆然累日后已臣限以职事不获陪贺阙廷无任喜忭激切之至谨奉表称贺以闻
　　贺明堂礼毕表
　　臣某言伏覩今月二十日赦书到州祀明堂礼毕大赦天下臣已于当时呼集官吏军民宣读晓谕仍下所属县镇施行讫者礼行路寝讲昭旷之文诏下中区霈汪洋之泽颂声饱满叶气熏烝天子修大飨之仪史臣书盛德之事一朝钜典万世洪猷臣某诚欢诚忭顿首顿首伏惟皇帝陛下纂嗣庆基修崇徽屋度越虞华之孝增高商乙之仁以谓展三载之精禋存五圣之旧矩顾惟仁庙之世尝奉合宫之祠念将循仍俾罔譌坠以示降神之重以彰配帝之严精防致诚靖谧终事将均禧于四海爰发号于九闗荡垢涤瑕赦过宥罪陈租久债潜烈幽功咸在此时尽蒙其惠乾坤泰定日月清明诸产昭苏太龢充浃臣方当盛旦出守遐州虽不能陪在位以骏奔实亦幸与斯民而宣布臣无任瞻天望圣欢忭踊跃激切屏营之至谨奉表称贺以闻
　　贺同天节表
　　臣某言伏以月正乎阳体六爻之刚健日盈其数具五位之生成圣人所以出而为乎大君上帝所以命而抚乎下土嘉辰在旦绵防皆欢臣某诚庆诚忭顿首顿首恭惟皇帝陛下文备尧明智兼汤勇无治不究有为必成自履广居益新大业立帝王之纪将欲度三皇之先齐天地之休岂止飨亿年之久常临大寳永覆羣生臣久去明廷叨居逺服属萦采组是为有守之官仰荐寿觞徒祝无涯之筭臣无任瞻天仰圣激切屏营之至谨奉表称贺以闻
　　贺同天节表
　　臣某言臣闻天之所以生圣人盖表章于后世国之所以得明主期保祐于斯民乃宋重熈惟皇嗣守在傅而盛德天纵居尊而睿谟日新故得荒忽之遐辟陋之众泳游帝渥熏灼皇明逢庆节以在兹载欢声而无已臣某诚欢诚忭顿首顿首伏惟皇帝陛下继堪舆之大绍宗祏之休上帝鉴观羣灵拥衞是故月临于已六阳储纯粹之精日浃于旬五纬合生成之数诞弥圣质对越昌期所以静渊疏通刚健中正齐尧等禹轶汉逾唐文淳武严惠敏威肃虽然举四海之内愿报于帝力极万寳之重岂酬于化功惟于降圣之辰共祝同天之寿臣幸陞仕版窃玷儒林属纡郡绂于遐垠阻缀朝裾于广墄愿言致颂与世同辞臣无任瞻天仰圣激切屏营之至谨奉表称贺以闻
　　贺正旦表
　　臣某言天道运四时之功惟春曰首王者布万方之政以嵗为端太和发扬庶彚蕃庑羣灵储甚盛之祉兆姓祷无穷之休至尊乘之诸福备矣臣某诚欢诚忭顿首顿首伏惟皇帝陛下禀五精之粹会一气之元袭九庙之丕祥荷八殥之大綂日跻乃圣天祐其仁谅临御于三朝固昌延于亿载臣方当盛旦出领遐州阻陪汉防之朝徒祝尧封之寿遥瞻象阙限守鱼符臣无任望天祝圣激切屏营之至谨奉表称贺以闻
　　贺冬至表
　　臣某言天地旣复示一阳生物之端帝王其乘飨万寿集躬之庆惟是抚内外之臣庶于以祷邦家之福禧盛德溥将绵区永頼臣某诚欢诚忭顿首顿首伏惟皇帝陛下荷堪舆之寳箓承宗祏之神基睿谟益新圣度愈逺皇明彻乎幽隐惠泽浸乎洪纎遇此昌辰备诸景贶臣蒙恩守郡待罪逾年拜防仗之前阻聨华贯望矞云之下徒想清光臣无任瞻天仰圣激切屏营之至谨奉表称贺以闻
　　代杨侍读谢官表
　　臣某言才短而治剧务或解去则甚安学荒而为近臣若忝冒则诚愧让避不获兢危以居臣某诚惶诚感顿首顿首窃念臣素无他能本自孤立天授介狭世名拙方偶尘宦游误应官使约已以道岂敢谋身而自营纳名于忠常慙报国之未効命与羇踬职多旷隳惟頼圣神之知屡寛罢软之责向蒙抆拭使办要烦召至外台入陪会省簿领倥偬财赋浩穰顾区拨以非能虑谴斥而不暇止幸满嵗将从外官甘终散僚分絶荣路伏遇皇帝陛下黼饰治道兴崇化原简求多闻登采众善演导圣智铺宣神猷天阁之严署才臣而访问书殿之秘列儒官而讲陈此之清聨当以硕望况今耆隽在列吉髦盈庭宜亲通才用副嘉选或下授于孱鄙实有辜于选抡然臣少虽从师久已废业性弗解而自蔽心不磨而愈昏古今之宜究极而未至典籍之奥讨论而莫精将何以上补宸聪逺答天眷重烦纶綍难避于新恩退伏缣缃复寻于旧学庶尽一节少裨万分臣无任感荷惭恐激切屏营之至谨奉表称谢以闻








　　丹渊集巻二十七
　　钦定四库全书
　　丹渊集巻二十八　　　　　宋　文同　撰表
　　谢就差知兴元府表
　　臣某言今月二十日进奏院逓到勅牒一道伏蒙圣慈以臣陈乞特除授臣知兴元府仍放朝辞者便私之请辄昧死以上闻从欲之仁遽推恩而下及臣何为者幸至是哉举千里之大而使之抚绥顾一介之轻而敢不勤瘁望过心悸感深涕流臣某诚惶诚恐顿首顿首念臣误縁科名窃簉馆阁是正譌谬学问浅而未精讲磨本元才识短而多泥居中无补请外尤频向蒙朝廷俾守仁寿当奉行条诏之始固勿惮簿书之劳逾年于兹庶事颇集殆将满嵗当趣还朝因念骨肉众多道途缅邈加有为累之婚嫁殊无可仰之耕桑何所卖琅邪之田徒尔索长安之米是以再求僻郡少缓私门岂谓伏遇皇帝陛下照以天光函之海量俯矜愚妄特逭诛夷亟下武都之书使纡南郑之绂矧兹善地实曰邻乡川陆寛平鱼稻丰美顾惟多士有愿往而不能岂尔贱臣或陈请而遂得被恩若此图报云何止俟交官即赴新治誓尽么麽之一节庶酬汪濊之万分但竭愚衷敢诬天鉴臣无任感神荷圣忭蹈欣跃激切屏营之至谨奉表称谢以闻
　　兴元府谢上任表
　　臣某言伏蒙圣慈就差臣知兴元军府事臣已于三月十八日上任讫前俾为州愧无善状今叨易地窃荷优恩退视溢满之材荐霑汪濊之泽揆其不称常尔为虞臣某诚惶诚感顿首顿首伏念臣禀才不高渉学甚浅偶尘仕路辄玷儒林曾无可观谬被朝绂独有甚幸屡亲藩条方解组于隆山之阳复移麾于汉水之上逾旬至止尽室安然窃观风物之宜实与乡闗之近庶事易辑羣情相通顾虽孱庸粗可临涖此盖伏遇皇帝陛下全大胜之德运无私之仁遂使孤生亦膺逺寄臣谨当竭已思虑求民隐微谕陛下爱人之心行陛下考古之政不敢立异自儌虚名惟知尽忠庶酬大惠朝夕于是死生以之臣无任瞻天望圣激切屏营之至谨奉表称谢以闻
　　洋州谢到任表
　　臣某言臣伏蒙圣恩就差臣知洋州军州事已于十月十三日上任讫解麾汉水之阳卒无善状剖竹洋川之上重沐殊恩向露愚衷常虞责忽汚睿听遽赐矜从臣某诚惶诚感顿首顿首伏念臣生西南僻陋之邦本草莽孤寒之士守章句之学曾未达于渊源登词赋之科幸且縁于阶渐期行所愿不负于官粗知廉耻立身之大端素识忠义报国之名节以至四参郡事三佩守符曾亡纎疵上抵明宪惟忧所得过分不敢别有妄营止求便麾屡凟严扆此盖伏遇皇帝陛下怜其虽愚而未至无状许以坚请而尚令有为惟洋号曰小州在蜀最称善地所乐有江山之胜其养得鱼稻之饶疆界甚逺而民人朴淳牒诉不繁而狱犴希少比之前治事不及于一分在于愚臣心实知其万幸惟勤夙夜以布教条事有未便则裁其失中民或不然则谕以循理誓殚驽力仰答鸿私臣无任感天荷圣激切屏营之至谨奉表称谢以闻
　　陵州谢上任表
　　臣某言臣伏奉勅差知陵州军州事已于三月五日赴任讫窃以陵州在﨑岖山谷之中城垒邑屋与峦岭涧壑相为上下所领县四户口裁三万税钱止千三百缗租不满万石土田瘠卤民颇善耕稼然其性椎质各守防本业不憙作诉讼为之长吏者但能奉谕朝廷所以爱养逺民之意外惟辑簿书趣期会而已如是亦可谓之善办夫职业者而臣此时辄当斯任岂不为至幸哉臣诚喜诚惧顿首顿首伏念臣颛蒙浅陋素无才术但偶以辞律获中科选旣而用此复列馆阁惟是禀赋孱薄动渉艰梗凡自近嵗已来愈罹患难连绵家祸防濵于死才得旧官复以罪失臣常自念生平踪迹如此而欲久居图书之府重费太官之膳苟福不称是必转为咎悔臣向者所以恳求补外愿以所学施于有政冀获万一上图补报频烦干叩不避诛戮伏蒙皇帝陛下天地父母涵容养育察见幽隐遂赐矜恤不惜千里遣臣试守此州最为僻陋殊无将迎之劳加复其民素号易治臣之得此诚极优幸若夫均税赋简徭役抚惸独明寃滞臣旦夕区区所以留意于其间者愿持此効仰答恩赐策驽砺钝不知止息臣无任喜惧交集诚悃激切之至谨奉表称谢以闻
　　谢复官表
　　臣某言某今月一日进奏院逓到勅牒官诰各一道伏防圣恩以祀明堂礼毕特授臣尚书祠部员外郎者议礼不当夺官至轻固宜终身不复旧秩岂谓今日再蒙新恩縁圣主讲右个之洪仪致愚臣归左曹之末属被命忭跃抚躬忧惶臣某诚惶诚感顿首顿首伏念臣出身寒防受性迂阔偶从乡版获朝绅迹甚羇孤势无援助加以读书不能究其根本临事所以失其源流当获罪之时人皆谓其末减在布庆之后天难酬其大均此盖伏遇皇帝陛下执道之公御臣以一昔之行罚盖惩其疏畧之非今也推恩式示其昭洒之用臣愈当循省敢怠操修惟勤讨论庶备驱使誓殚节图报鸿私臣无任感恩荷德喜惧交集之至谨奉表称谢以闻
　　谢转官表
　　臣某言九月十六日进奏院逓到勅牒官诰各一道伏蒙圣慈特授臣度支员外郎仍加轻车都尉者録此防勤进之荣秩念无最绩徒被优恩钦阅训辞交横感涕自顾漂零之贱常霑优渥之华臣某诚惶诚感顿首顿首伏念臣出西南僻陋之邦本田垅孤寒之士偶縁文艺误中科名二纪厯于仕途一生困于末路若絶陉之毂屡挽而莫前如隤岸之积沙将通而辄塞所以为太常博士自首至尾也仅十年转祠部员郎旣得复失也凡三次蹇难若此穷薄使然退常自循本因无状用何才业称是宠灵得居班联已过涯分属展年之甫满会奏课以当迁伏遇皇帝陛下发天地之德而溥生开日月之光而徧照枯根腐柢煦以阳和侧隙穷涯破其昏蔀是使吏闱之蕞品亦升计省之中行臣敢不恪奉官箴究行民政誓殚愚効仰报鸿私臣无任瞻天望圣激切屏营之至谨奉表称谢以闻
　　谢赐厯日表【熈宁五年】
　　臣某言本州进奏院逓到诏书一道伏蒙圣恩赐臣熈宁五年厯日一巻者切以王者求天之端用正厥事圣人合时之序乃继其神是故凡当改嵗之初必布授人之法以颁宣于列郡以揭示于羣甿使之奉行罔或遗废臣某诚惶诚感顿首顿首伏惟皇帝陛下仰规洪宰俯育黎元深诏畴人精穷綂母撰定嵗律编为国章赐诸守土之臣谕彼食毛之俗使之知气朔之早晚识功绪之后先顺本隂阳调为玉烛臣谨当被受敢怠施行捧戴之初忭跃无已臣无任佩恩服德激切屏营之至谨奉表称谢以闻
　　谢赐厯日表【熈宁七年】
　　臣某言都进奏院逓到宣一道伏蒙圣恩赐臣熈宁七年厯日一巻者窃以天道运动而生时所以合灵文于璿盖王者遵承而布政所以定寳厯于清台歩日月盈缩之躔均节早晚之序以示万防以明兆民付诸守臣谨是彛宪臣某诚惶诚感顿首顿首伏惟皇帝陛下摠元立极执象求端御六气以宣和抚五辰而在宥于是订考灵曜之説正斗位以无差造摄提格之书成嵗功而有绪编研甚密推测尤精臣于此时宠被其赐谨当仰防君惠俯亲农期俾遂嘉生庶迎协气臣无任瞻天荷圣激切屏营之至谨奉表称谢以闻
　　谢赐厯日表【熈宁九年】
　　臣某言今月十三日进奏院逓到宣一道赐臣熈宁九年厯日一本者上天运至神均隂阳之气而序成四立之功者谓之时圣人命有司推分至之度而编为一朞之事者谓之厯大抵皆因万民资用而立本盖虑忽有一物过差而失宜故毎于首嵗而成书必布之诸夏而垂法君心溥爱民意交欢臣某诚惶诚感顿首顿首伏惟皇帝陛下体合道渊用符天縡谓庶类生生而有理当谨于阳秋谓黎元泯泯而无知必先明于气朔遂俾清台而钩校实如灵宪之精防是则卦气効而无灾沴之虞月令正而合发敛之节尽跻庶俗皆底太和臣幸守半符叨承中旨谨当宣布不敢废违臣无任佩荷恩诏喜忭激切之至谨奉表称谢以闻
　　代林大卿谢转官表
　　臣某言正月八日进奏院逓到诰勅牒各一道伏蒙圣恩授臣光禄卿仍放朝谢者诏下九闗实从于简顾职通三义遽属于孤平被宠有殊仄身无所臣某诚惶诚感顿首顿首切念臣早编仕籍久玷荣阶积处艰烦粗倾庸愞不图胁谄之贱自企公忠之为尽蒙宸襟深体愚节用絶众援进由上知出付巨藩入均防省权寄之重者三路尝备选求宦游之贵者九卿屡叨除委上课虽否取尤则防退念所蒙每虞不称敢期省録复用褒迁此盖伏遇皇帝陛下象天高明与日临照覆露旁薄光辉显融顾惟衰孱亦在存録念以久业加之至恩品序清崇属以领大官之任训言温厚勉其绍先子之休拜命云初懐兹甚以何才効可答深仁臣方佩守符逺临边屏止能练辑羣武抚绥遐甿以赫扬陛下之威灵以宣浃陛下之慈爱竭臣短力缓主西忧尽已之谋毕生以报臣无任感恩佩德激切屏营之至谨奉表称谢以闻
　　代夏宫苑邠州上任表
　　臣某言伏蒙圣恩就差知邠州已于十月四日到任讫领戎辖于维扬愧无善状易守麾于邠土遽沐殊恩拜命之优省躬而畏臣某诚惶诚感顿首顿首切念臣材甚梗郁器非通闳徒以偶逢辰之荣叨延世之幸因玷官簿遂尘使阶凡名剧烦亦误抡委然而宣罢輭之力虽勉而不前慕殊尤之功以愚而莫致宜投散地尚畀雄藩此盖伏遇皇帝陛下太和浃人广度容物礼遇先臣之厚庆流弱嗣之深再使临民用观为政臣器虽至浅心亦自明敢不履蹈氷渊佩服绳墨抚养百姓训齐三军愿竭涓埃之勤庶酬天地之造臣无任感天荷圣喜惧交集之至谨奉表称谢以闻
　　谢转官表
　　臣某言今月二十五日进奏院逓到勅牒官告各一道伏蒙圣恩授臣司封员外郎仍加上轻车都尉散官赐如故者分三郡之符慙无后効考四年之绩滥进前行被命优华抚躬惶戢中谢伏念臣本生寒贱之族幸遘明昌之辰官叨清曹职冒秘阁费廪禄已逾于二纪朝绅亦预于五迁耻从他求荣自上赐此盖伏遇皇帝陛下廓大度以御世操兼术而取人是致庸虚复膺叙转敢不益循涯分更励廉隅上坚报国之心下固立身之节忠义大者死生以之臣无任衔恩荷德喜惧交集之至谨奉表称谢以闻













　　丹渊集巻二十八
　　钦定四库全书
　　丹渊集巻二十九　　　　　宋　文同　撰启状
　　谢吴龙图啓
　　某啓近者伏蒙知府龙图諌议为某发章荐于朝廷乞召还书殿以备谘访者闻命彷徨抚躬战栗伏念某材惟朽下性实枵疏禀之自然确不能变然而才于为学之始便识立身之端唾詈谄防憎恶诡激惟嗜古人曰仁义者饰诸己不随世俗谓富贵者移于心所以自从登科以至防宦二纪于此一节不回虽然官升朝省久轧而难迁职馆阁一置而不问中闲累经患难固亦自安困穷私念旣无援助于当途常谓莫如退缩于散地向窃请郡聊图庇身岂谓孤迹之有依获在秾阴之所覆每自戒饬庶逃讥诃伏惟某官学洞圣贤之深器怀公相之重台諌风采至今凛然藩鎭威名所治肃若其如好引后辈曲扬小才忘长丑于流离采下体于葑菲谓某自登门馆已厯岁时知其亡他怜以甚惷今兹守土复在提封考其効官之方参以行已之事虽亡善状可免严科遂抗荐章特形襃语蒙见挽之若是在论酬而谓何谨当愈励清修益勤素行所贵异日获在洪钧之前不后他人亦预巧陶之末过此以往未知所裁谨奉啓谢不宣谨啓
　　谢运判韩都官啓
　　某啓近者伏承某官特为某发状保荐闻于朝廷者反视诸已止如常人念无他才取重贤者闻命之始抚躬若惊窃念某本出孤寒素无才誉自常审已不敢求人独于执事之门阑向在京师而出入所以南阳丞相尝为发章北门主人乆与同事至蒙存录尤恤单平岂期今守于偏州复幸托居于大庇盖藏其短己荷殊恩升荐于朝甚出过望何于已而万幸惟受眷于一门感发于中言出不妄止勤薄効上答深知谨奉啓谢不宣谨啓
　　谢运使韩少卿啓
　　某啓近者伏承运使少卿发状论荐乞朝廷召某任使者顾此无状闻之若惊将何营为可用报称伏念某本无艺业偶窃科名复幸散材更尘文苑禀资钝缦临事迂疎用旣无堪援亦甚寡然而耻谋优佚愿试繁难向请外官蒙除此郡政多废堕事狃因循凢谓纲条诸无件目加以地产丰伙俗习僣豪彊戾相高孤弱无告某止能为明枉直聊正典章惟存至诚岂有他术伏过运使少卿选从中扆委付外台旌别羣僚临按一道猥收蒙鄙曲为荐扬取困辕闲夺焦灶下施之宝校饰以珍徽俾腾长途使备雅乐存怜若此感激无涯惟务操修庶酬知遇卑情无任佩荷深切之至谨奉啓称谢不宣谨啓
　　谢成都知府啓
　　某启解麾汉水之阳愧无善状剖竹洋川之上重沐殊恩退惟谫薄之姿荐托醇醲之防已颁条敎谨佩箴规切念某性本椎愚学无根据误中太常之异等获陪秘府之英防然而踪迹甚孤媒援絶寡常务以绳墨而励已岂暇学脂韦而事人众皆怜之尽谓其不肖独无愧者自知其当然况其幸之已多于所请而常得矧兹刺史之职任实曰难才惟是上官之保存方能免过此者伏过某官以高才奥学而陞法从以奇谋妙略而居要权总钤两道之兵符提按诸城之吏琐向尝备吏已荷庇饶今复为州又烦提敎属守符之所系伏賔戺以无由跂引崇严下情无任喜惧交集之极谨奉啓谢不宣谨啓
　　谢中书啓
　　某啓郡易其名罢当还馆诏俞所表许复为州从人欲之便安何君恩之寛大重烦宰制窃负兢营某已于三月二十八日到任上讫伏念某门地至寒资材甚浅宦途蕞品儒馆陈人学每强而不高命初禀而且薄从仕二纪罹忧百端居尝自知分盖如此乡因乞守于乡近曾未满期而地迁旣属减休之员实虞转徙之患遂陈悃愊仰凟朝廷敢期下贷儌求再蒙宠寄此盖伏遇某官以经术讲大政以器识观羣材辑和众功制冶元化所以陶钧之下无坏防之差丈墨之前尽轮辕之适用巧所及虽微必收故兹孱庸亦被抡委敢不饮食王事寤寐政经对诸吏民之言谕以君相之意凢云厘政止在矜寛庶知为国之仁少报代天之恵某无任感荷激切之至谨奉啓谢不宣谨啓
　　谢文潞公啓
　　某顿首上季夏极热伏惟枢密太师侍中台候万福同违离门馆兹已逾年想望恩阙岂忘梦寐自顾寒贱之品不敢非时奏记贵平掌县令到州伏蒙侍中存录孤生特颁手诲丁宁告谕若语子姓奔腾浩荡挥洒累幅开缄之初势欲飞腾伏诵数过暖如布帛出诧僚友尽恨不为已物归示妻孥皆云便是家寳台躔引照蔀室生辉昔人有受细林之言而退书诸绅获山隂之字而别为一袠岂与不肖今日所得相比儗哉佩服嘉贶荣望已足珠玑满斗实轻此惠永言藏弆以传世衍同无任忭蹈激切之至谨奉啓谢不宣
　　别纸
　　某出入门下殆三十年赋命薄浅牵挽不上侍中每怜孤蹇顾遇不替凢列左右温慰如一同所恨窘廹急于救赡不得居官辇下日趋恩屏得郡于此至为牢落山谷之中殊无气味饮食之物药剂之品悉仰他处速不能得已过五十渐入衰病生平苦学自知无用闲方僻所且冒禄食实亦自愧矣侍中常赐存防敢此具道某上覆
　　谢王尚书啓
　　某啓某近至幕府少谢尚书为办东行之恵以某之散冗以尚书之贵重其谒见接遇之礼止当一赐之坐一召之食则其体宜矣而尚书厚自损抑絶去崖岸延引劳问言貌温悦游骑燕席皆许参侍有所过慢一用恕悉此尚书立德之隆取义之重为之而可也其如某之负抱静无所有使之将何以报尚书如是存眷者耶某此者幸得试职文馆尚书将旦夕召用歌勲颂业燀燿尚书之休懿者某仅能为之是亦可以对今日所蒙之万分尔渐逺轩屏某无任瞻系激切之至谨奉啓谢干浼威重伏增恐栗不宣谨啓
　　谢提刑谢司封啓
　　某啓某近者窃闻某官以某备吏于所部之下怜其亡状之迹不能激昻奋迅自求所以比数于人亦已久矣故深欲车推而绠汲之使不至留碍沈溺乃持其姓名觊有闻于朝廷之上而且谓其亦可以施用于当时者某蒙德之厚将何所有以谢公如此之贶于门下者哉某不胜喜惧交集彷徨展转之至伏念某出于孤贱资品殆不能及于中人学进士本无望遂至于显荣止欲求升斗之粟尺寸之帛以免夫终嵗饥寒之患不幸天与之性使之简介而専僻于人事殊不通晓常自顾其中枵然无他奇才以求知于人敛嘿羞畏固未尝敢輙一开口问宠官要人丐少余论执之以为进取之阶从读书应举及第守官以至迁改资序召试贴职皆以在上者之人见爱谓某所行道途后日当必至其所至之地乃相与极力牵挽仅能致如此之今日虽然所获能几而已似夫不可当得十年之中罹祸难被困苦盖濵于顚陨蹷踣之危者实屡矣昨蒙除恩粗得试守此郡正谓居明公提按之下殊不敢侪于人有斯须自便之懈循大端略冗目击豪暴抚柔良如是焉而已矣且欲勉在贤人君子之侧不使少有罢輭不职之过以取烦于芘赖或至于不可留以为民之师帅又惧取烦于啓上而斥去之岂谓某官以恢博之量通察之明訾相官属内辨良苦必以某底里椎缦甘守顽藐偃然自治以安不肖垂哀下闵将洒濯而熏袚之使焯然发光焰出文采从学士大夫之后无或少愧某被赐厚矣言之无由以殚其为感之心矣其如所以日念报称于左右者惟当饬覊勒駷镳辔施鞭策就康庄而以事夫骎骎不已者焉有阻趋瞻实增恋慕谨具啓谢谨啓
　　谢张度支啓
　　某啓近者伏承某官逺驰輶轩下厯敝邑倾望之始人皆惮于严明按视以来众尽蒙于寛假官吏识提纲之体兵民忘持斧之疑才贤所临风谊斯在窃惟布郡国之政皆以分朝廷之忧然于察廉必用照恕有智力虽短而顾无贪冒之恶有措置或爽而能尽公忠之心至如决罚微渉于笞杖之差区拨略失于闗移之缓整比未称占对稍愆此乃众人常情庶事末节若次第皆指以为罪则烦碎下无其所安须存其权使尽乃术伏惟某官治已以礼示人不疑通达以该乎物情文雅以饰乎吏事凢阅诸目主求大端但观为治者何如其人曾莫更问其至小之过深副上诏大懽羣心某退自省循实蒙存录惟坚其守用塞所知卑情无任感忭激切之至谨奉啓谢不宣谨啓
　　谢张提刑啓
　　某啓近者伏审提刑郎中不以某无状特论荐于朝廷者承命悚愧处之不遑窃念某生于逺方世事畎畆禀赋不厚诸无所长止好读书幸辄登第间闗二纪患难百端虽通籍朝闱名儒馆而自顾不肖常甘退藏向得此州实满素望驱勤饰拙仅以逾年至于簿书纷丛狱犴烦琐丁宁区拨骫曲辨明摧屈奸顽抚字惸弱未尝一日敢懈于公谋免过尤恐负除委心劳如此才短奈何岂无不然上达有位伏惟提刑郎中取人无备接下以寛不职之愆过蒙覆防非次之举复为翦扬荷所眷存敢忘报称惟期勉懋用答奬知限守麾符阻趋墙阈某无任感佩惭忭激切之至谨奉啓谢不宣谨啓
　　谢田京待制啓
　　某啓昨侍燕坐亲承诲言心相矜存意在推挽荷徳之重抚躬而荣窃念某禀生甚微为学差晩勉道不至强文非高偶尘贤科遂去民籍一命佐府止安勤愚三年归铨幸免愆旷比调藩侯之幕获依台使之庥赴官未期托迹于是此者伏遇都运待制持斧按部驱车过州例参羣名进拜崇采接以温裕已被宠华之深怜其单平复形恩意之厚退念所守何堪其承再惟颛蒙本喜论譔公有竒节时方盛传止能竭竖儒章句之微摭贤者忠义之实会以逸事张之累篇或播之于乐工或附之于史氏厯世兹永大名其新惟持此怀庶答乃恵
　　谢都运傅谏议啓
　　某啓伏蒙圣恩授前件官已于去年十二月二十九日赴上讫幕府承寮已编吏琐严台取庇谨佩官箴省已枵孱侧身悚腼伏念某处地遐絶托宗衰寒易业耘芟向术铅椠専尚以学妄追原流偶程其文谬玷科选既策足以从仕遂刻心而首公愿殚勤愚傥称恩遇向宦西都幸逃过尤此官南豳誓谨名节然而赋守椎滞云为拙蒙深繄贤明大与寛假伏遇某官徳厚而载才高且通接物于诚待人以恕西道借用简君相之忧列城承流耸士民之望某幸以眇迹簉于洪庥常祈台光有照隟漏止营寸効仰报全仁某无任喜惧激切之至谨具啓谢干犯崇重伏增战越不宣谨啓
　　转官啓
　　某啓考绩中台叨奏成于吏効引名便殿获序进于朝伦服宠命以优荣揆孤而悚越窃原夫厯代之典最重者太常之司有虞之隆兼礼乐者秩宗之任惟周之盛次天地者春官之聨其后取名各殊定品尤贵于以表国家盛大之义谓其练朝廷沿革之文既为之卿也总正其端原又设之丞也佽助其区处苟非达圣作明述之奥辨功成治定之宜识无不通才有可议则何以槩此局滥尘厥官就失慎于选抡是轻蒙于称诵如某者出在逺蜀生于穷阎自曾高已还而未尝服官因文物之盛而辄自向学性防狭以非颖文支离而不工偶叨荐书获寘仕版赞佐两郡周回十年上官交章谓其可以任使本部按诏乃曰当乎叙迁有持所得之科名为引久行之恩例铨啓上列宸音下俞超居众前使异平选逮趋云陛之对亲迩天顔之临锡之恩章命以通籍乃署此职以荣其躬何不肖之贱生受常存之要秩乃幸孰与其缘有来此盖伏遇某官平诚接人用恕及物凡在顾瞩悉生辉华剔镂枵液而冀成美材镕铄坚顽而使就利器兹所蒙被实由翦扬退惟孱粗识依向某敢不夙夜自敕起居弗宁率道而行徇公以处贵少收于治最勉后报于恩仁心所记藏书焉简漏卑情无任感荷激切之至谨奉啓谢不宣谨啓
　　上知府吴龙图啓
　　某啓仲夏毒热伏惟某官尊体动止万福即日某蒙恩伏念某违去左右倐焉三月向慕旌棨发于梦寐候问之简念常愧仄实谓明公爱恕临下须烦宠答所以用此有如惰略仰计崇量曾莫垂责伏惟镇抚方面安静如堵晹雨时节稼穑登楙善良伸展奸豪屏缩治蜀之绩转闻久矣惟虞鼎席之缺即下锋车之召西南民吏求借不得某出入门下十年于此被顾良厚实越伦辈今复试守支郡获依使芘蒙赖台照日晞光焰敢不夙夜思懋厥职上报大君之殊恵次酬明公之优眷符守所拘阻趋严屏乞上为宗社精调寝餗某卑情无任系恋之至谨奉啓上问台候不宣谨啓
　　贺昭文文相公啓
　　某启者伏审昭文相公宠被明诏召还宰席朝野之士揖拜相贺诚以相公器度识略实冠流品洞明前世经权之会探究当今治忽之体用之于文则修旧起废而伦理备施之于武则翦暴除乱而奸宄息有恵利以浃民之骨髓有勲烈以载国之旂常穷涯缺隅孰不瞻系而一旦在外频年不归虽有美化止及乎一方实使重望久虚于四海皇上怀眷旧徳企渴嘉论亟下宸旨以促其入追复正治易如指顾方今四夷未甚率服百姓未甚富庶隂阳未甚调泰稼穑未甚蕃衍相公登庸羣议欣洽感动和气烟霏云浮熏烝悠飏疵疠皆愈太平之遇期在旦夕天下幸甚某早荷存顾无所报効侧闻休命跳地而舞伏限宫守所拘不获奔诣左右某无任喜跃之至谨奉啓贺不宣谨啓
　　献文字啓
　　某啓某荒闇钝呐幸庇迹于麾下以某尝用文字进取科级以某官有重名于当世复仗使节临按其上固宜整缉旧学蚤先诸人以献左右为下吏导名姓于上官之礼然犹省虑忖审欲往而复却者二年于兹矣无他实谓本期用此以求一顾之恵或惧恶其芜杂蓄乱听览反获投弃之辱职是故嘿然者久焉今嵗官满有旨召试在豳蒙防局事甚简时亦强自搜剔营新补故联比缀次以备其事虽曰无取讵敢藏匿今辄缮写古今杂著共二编上尘台几裁制之暇愿赐披阅可进可止唯俟严敎干凂威重无任战栗之极不宣谨啓

　　丹渊集巻二十九
　　钦定四库全书
　　丹渊集巻三十　　　　　　宋　文同　撰啓状
　　谢赵龙图举自代启
　　右某啓近见本州进奏官报状窃承知府龙图举某自代者心随惊飞汗与愧落自已不称人其谓何伏念某气识甚蒙材品至下毓质辟陋逢辰盛明起地读书变家登第衮衮从宦斤斤励躬唯循廉隅敢越涯分进儒馆盖缘科名累迁郎曹实用恩例曾不侥兢重防诋诃高寻前人下逺浮俗半通五两得每自安数粒一枝居无别望幸官乡郡窃芘使麾事亲之心大恐不至好古之道深虞未淳岂谓某官爱其所存忘是不肖因迁美秩遂啓中宸谓某竭力慈闱行着乡里玩心圣壸誉高侪流退谓不如引而自代某愚何者公意乃然大雅所为固云谦抑小人当是能不悚兢念蒙此章将底云报唯当益谨素节上酬深知限守诏条阻趋麾防引领门下无任感佩激切之至
　　谢馆职啓
　　伏蒙圣恩授充前件职者程文禁林幸被诏宠列职柲馆谬叨恩荣度枵孱抚已慙惧伏念某出自逺蜀生于穷阎逢时之文从事于学性自朴鄙才非淹长唫磨简编力不逮古撰缀辞语强无由高名闻寂寥迹绪竒蹇退守旧业田园皆荒进干荣途道地愈逺向繇选艺闾里偶尘荐书赴召殿廷误中科级是后更佐两郡行周十年近缘公章入改朝序尚兹僣妄敢尔侥希攀援前人引列着令愚悃上达宸音下俞委之耆儒较以旧学并取者众独知艰洎试渊题加多穴思小巫未进灵气已销大匠在前汗顔不止飞景将入芜音仅成机杼不工痕疵固满猥当奏览常待报闻敢期清流亦用微品窃谓图书之府英儁所躔亡似而居有腼其面静惟之致良有所阶此盖伏遇某官奨育微才推扬介善言辨臧否人为重轻眷兹单平隂所提振是致懦品亦升华阶惟精乃心以办厥职庶酬已目无玷恩陶卑情无任感荷激切之至
　　谢提刑度支啓
　　近见本州进奏官报状伏蒙提刑度支举某不次擢用者无状之人本自甘于散外不訾之举期特畀于褒陞被眷优隆省愧负伏念某生地至逺如人且微起家学文擢第从政殊无才术之可用但守勤愚而自将图书之渊谬陪于俊茂礼乐之府窃玷于班联居常怀慙敢自谋进向以亲闱之便得兹乡郡之归职事沈迷廪食尸素幸诸公之在上顾匪人而若存无责其瘝重为之地此者岂谓某官大与芘赖隂相荐论谓宜召还不次擢用施此眄睐属之孱庸虑闻于他或议其过斯盖某官常赐延纳屡交语言察某之性椎鲁而少文揆某之心敛黙而畏动持此之见抗然以言况如某之所为实在时而不肖既不能激昻以取夫荣耀又不能潜伏以休于幽深徒容其身以累于世然而伯阳所尚者知止仲尼之与者有常仰惟高明用此采录敢不益敦素节勉尚清修惟坚所为以俟其报
　　谢运判举陞陟啓
　　伏审运判职方同罪保举某不次陞擢者闻命之初抚躬而愧窃念某生无肖似起自单平偶然读书遂尔登第止知公忠清慎曰涖官之本不能矫曲憸媚効随时之为用诸公之荐而升朝闱蒙先帝之召而入文馆常淡厥进以安其愚兢兢自持黙黙无竞向求乡郡视寝亲闱得芘公庥已深天幸运判职方一见如旧二年于兹故常掩覆其不能未始督责其无状已荷寛假敢期荐论兹佩徳之至深复何言而可谢唯将愚节上答已知卑情无任【云云】
　　谢成都府尹并三司启【因权卭州】
　　近奉台移俾承郡乏已兹涖政常尔兢懐伏念某学术非深才具至短其资选懦所向拙方为治中之官殊恐不职行太守之事固非其宜然而一纪之中三来于此事体素习民情相谙虽若偶人之临犹为编户之信止循旧贯敢立竒名但勤学制之工庶免代伤之丑惟烦厚芘以保孤踪引企门阑某无任系恋
　　谢府尹并二司启【因磨勘交子】
　　向者领帅府之召置校财簿之虚盈留连幕中将逮一朞之满出入门下何尝三日之疎威采霁上官之严文仪简属吏之礼曾无督责常与抚存凡燕游之地许其来从有词章之事多以见属仰被慰录他无间言某自知非木石之顽公垂眷有丘山之重事已还治心焉向仁前此违离实深感怆此盖某官神襟浩粹徳量淹宏扶持草茅毁去崖岸周旋接下不以势力而自髙款曲推诚盖存仁厚以相待遂使庸妄居常倾依里堠裁一昔之行门阑若千里之邈惟勤职业以答爱忘庚伏在中秋严渐迩伏乞上为宗社精调寝兴某卑情无任【云云】
　　谢夏宫苑啓
　　右某向闻幢节之行敢用竿牍之献以道荣幸得依美庥岂期照存忽赐还答顾此孱陋当之悚兢此盖知府太博蚤相矜怜厚自谦抑礼钧于下情感于中即敛迹以瞻依但盈怀而耸跃卑情无任佩荷之至
　　谢宋国博啓
　　伏承某官宠被宸恩荣闗郡治侧闻休命窃抃鄙悰将驰庆牋以谢芘覆载领珍牍何胜悚兢伏惟通判殿丞资猷敏明操履沉厚久从仕治夙着官称向畴邑课之殊兹贰藩条之重车音未及舆意相欢某幸以匪材获依巨防临风以企与日为深卑情无任感荷抃跃之至
　　谢庆州焦推官啓
　　右某伏审较能省部赞画戎藩修礼未遑飞文见及蒙此厚眷惕然鄙悰伏以推官秘惕儒术通明吏事彊敏蚤伏士论尚淹賔筵署事云初先书以贶过相存录深用感铭未遂瞻依所期将防谨奉状贺兼谢
　　谢宁州雍屯田啓
　　右某忝名乡闗幸宻壤土盖用晩末未由趋瞻常传风徽自益景慕向题舆之道此获敛板以拜前倾闻话言慰满志愿迩防辰而署职先屈礼以飞文过为谦冲重俾惭栗恭以通判屯田履尚端洁襟期粹和待人以诚纳已于道居赞贰之秩尚郁于美才用荐论之章即陞于清贯某所系贱局甚遥髙轩深希保调用对旌宠卑情无任企望之至
　　谢夏宫苑啓
　　右某伏审显奉宸纶荣持郡节凡叨巨防举集驩悰恭惟知府宫苑太博世袭公忠天资毅勇才明以断徳厚而温屡更军律之雄进领使权之重时惟景服上所眷求防苑丘之兵已闻防入布豳国之政实自选行兹承治装匪逺戒道同幸以蒙愞获居庇存瞻趋有期企耸以俟某无任系望欣跃激切之至
　　谢三泉知县赞善状
　　右某此者祗膺朝检移领郡章已试薄才辄临庶务方驰诚而往谢忽遣介以见存伏惟某官出忠孝之家禀礼义之敎夙成懿徳休有令名尚绾邑符固淹舆论下眷僻藩之守特修邻士之欢佩荷惟深纪铭曷尽谨奉状谢
　　谢诸郡啓
　　右某忝奉邦恩俾临郡治防辰以吉视事云初退省已以无堪实怀慙而甚厚心之所恃贤者相依幸托庇于邻城敢睎风于懿范某官志勤育德义切成人傥拙政之有闻愿美言而见敎感所磨砺存诸镂铭尚逺瞻趋徒深跂引
　　谢韩少卿啓
　　伏审荣奉制音宠移漕命郡县闻此吏民驩然恭惟庆慰伏以运使少卿性禀淳明才周敏给自歴扬于美仕皆夙着于休庸有忠绩上简于帝心有恵术下充于民望蜀之列部大半被于矜存邦之要权未几闻于召用西南为地漕运须人岂无余敝之未安即见良谋之尽讲某猥临支郡托在洪庥虽勉居于千里之封实儌幸于二天之庇限居守印阻谒使旌引望车尘敢通邮讯【云云】
　　囘蜀州王郎中啓
　　亲老待养求侍于慈闱君仁推恩许临于乡郡至官以近属事之丛常欲为诸公之书谢所不逮卒未有少时之暇致之无由静念稽违深怀悚戢敢期存齿之厚特往封幐之先乃眷甚隆其谦益至伏惟某官全守正重端持公忠自厯荣涂皆扬显誉而能敦奬士之节厉乐人之风虽此么孱亦蒙顾与布词以丽将意其勤荷德殊优为顔已厚正婴官守之冗阻奉賔从之游引首使麾无任企向【云云】
　　囘嘉守杨郎中啓
　　向者某官持节为州驱车过郡获瞻符采甚慰久倾之勤款奉燕谈益资寡见之陋遽尔去徳缺然为书视礼之疎抚躬而愧迩承撰日荣此临官将効驰诚先蒙赐敎厚自降接雅存谦尊某官冲量粹温令猷淹茂文章贵系簮组名家兹假长才屈为逺守方成逾月之政已布载途之谣伏兾勉辅生经宠绥多福
　　囘郭国博徳容啓
　　伏审被中宸之恩进上庠之秩闻命将庆贻书忽先蒙礼见存揆且愧某官禀才端厚挺质粹温早歴荣阶洊着休绩兹膺帝渥实奨年劳未获瞻依岂胜系恋
　　囘彭守鲍郎中啓
　　伏审某官被命作藩防辰视事将驰庆幅先坠华函雅意谦冲鄙怀惭惧某官寛裕宏伟端方劲严蚤着殊能荐扬膴仕惟天彭之古郡乃井络之名区民俗淳和壤土饶沃诉讼甚简几至于鞠扉敎化易行岂烦于余刃将畴善课即见褒迁咫尺壃圻暌逺风度敢祈葆毓以慰倾瞻
　　囘茂州吴郎中啓【卭州】
　　闻风旧矣奏记缺然向服才猷徒倾于翘馆输驰恳素莫置于行邮使由奥屏之来恵有荣函之及布词且丽将意甚勤某官学有本源术兼权立向繇剧邑选委遐藩盖慿绥辑之才果布循良之政即程懿绩就服褒恩某仰徳虽深涖官有制未谐会晤常积瞻凝











　　丹渊集巻三十
　　钦定四库全书
　　丹渊集巻三十一　　　　　宋　文同　撰啓
　　谢提刑张郎中啓
　　伏审提刑郎中奉被荣恩按平祥宪西南列部上下交懽伏惟某官器度淹闳资猷敏给奥学洞羣经之本高才通庶政之宜家传文章世仰方格岂独推于人望固自结于主知朝廷之虑者实在乎逺方郡县之忧者恐失乎中典当从谳正乃属贤明嘉命初闻舆情已惬某幸兹守郡获在提封顾蕞陋之微材托均秾之厚防限拘左印阻诣前旌
　　谢韩运判啓
　　右某近蒙高轩逺按下郡地既僻陋事皆因循某向此临卭比裁阅月虽常整辑尚未安完以至簿书迷甲癸之行仓庾乱新陈之次运判都官持心近厚垂意见存和颜相临温语下逮讥诃免于羣掾敲扑逭于诸胥重烦文移勤与敎示某乍兹试守窃已蒙休始常怀罢輭之虞终实荷盖藏之赐感铭斯极跬履无忘
　　谢提刑张郎中复官啓
　　右某近服新恩再居旧秩曲台议礼既失于讨论重屋奉祠亦霑于叙用久负寡闻之耻忽叨洪沛之荣受命云初仄身无所盖此官凢经于三拜故为谢慙致于一辞岂谓提刑郎中猥赐存怜重垂褒借念归华省谓所行之例当然喜动冲襟见相爱之情如此敢期部使深顾州僚谦固已而有之礼待人而厚矣心之所感言不能殚限领守符阻趋賔闼
　　谢梓州知府大监啓
　　右某伏审知府大监荣持使节出总藩条爰自下车逮兹阅月政已成于乐易颂皆播于中和九重择人一境蒙福恭惟知府大监徳由世积学有师传性厚以通才高而敏践扬仕籍该练政经所临之地则民实宜焉凢建之功则上皆信矣泌阳美绩与古相参蒲坂休声至今为盛惟是左川之重实为全蜀之雄聊借抚绥庶安遐逺即闻迅召别委要权某占籍提封领麾僻郡文移冗密讯记稽违当逭讥诃但深惢茹仪未伸于邑子心常系于邦侯限佩守符阻趋宾闼某无任耸慕激切之至
　　谢鳯州都监供奉状
　　右某去国十年守蜀三郡居常渴徳坐失为书此奉疾邮之来忽承累幅之惠过蒙存录深负悚惶伏惟都监供奉才辩而文性和以毅向闻诖误偶滞骞翔頼昭洒之既眀当选抡之甚迩勉期善养用对优恩瞻晤未遑企延徒切谨奉状谢
　　谢西乡西县中舍状
　　右某近被中除猥迁前列岂谓眷存之厚特形庆贺之深感佩良多摛裁防既谨奉状谢
　　谢提刑学士啓
　　右某近者伏蒙某官特迂盛节来按偏州磴道崎岖春泥险滑屡涉邮亭之逺颇为车骑之劳然幸瞻依实虞废弛况兹褊陋久曰因循虽自勉于剸裁但未安于称娖此者某官究详所治霁抑其严尚相嗟怜不赐讥责岂惟无状独承故旧之矜存以至羣僚亦有依栖之蒙頼拜违未几系恋良深限守郡城阻趋台府卑情无任感佩之至
　　谢运使按巡状
　　右某近烦使斧逺按州麾簿领猥丛纲条棼弛重劳检诘悉免讥诃岂惟不肖之蒙休抑亦羣僚之甚幸此盖运使少卿寛于临下诚以接人念其间有所未周盖于理实亦可恕使新后効与霁严威高轩遽还畏途正炽计神明之所佑想福履之尤佳某限守郡符阻趋宾闼其诸感佩莫尽宣言谨奉状起居兼谢谨录状上
　　谢运使司封啓
　　右某啓近者伏承运使司封为某发状言于朝廷乞赐召还者无用之才本自流落不訾之举遽辱荐扬伏念某椎缦不文孤平少与初登仕版便图行已之见闻屡析藩符専务究民之利病颇闻治状未至乖方用此免众人之见讥因而获上官之垂眷伏惟运使司封学问深博资猷敏眀以忠直自信而曾不他求其职任所来而皆因上选按临本道旌别属僚岂期樗散之顽姿亦玷衮褒之华牍盖肤美之使凢见善而必收而庸常之人宜何事而可报惟坚素节以副清言荷徳非轻引词安尽下情无任喜惧激切之至谨奉啓谢不宣谨啓
　　谢成都运判太博状
　　右某伏审被宸扆之褒章领漕台之副节崏岭之下岂独幸提封之吏民涪江以东实大慰同党之亲友用才而当闻命皆欢伏惟运判太博蚤有令名共推逺器学问淹博才谋敏明归按新书已驰平允之誉上陈美绩果委将输之权恩除初行众望殊快何未遗于鄙朴忽先辱于音题佩服谦辞铭藏陋腑未遑瞻晤徒切倾依谨奉状贺兼谢谨录状上
　　谢成都端明启【因上任】
　　蒙恩授上件差遣已于今月日赴上讫亲老切于侍膳累求便官君恩许其还乡得佐支郡兹服严命已临贱司伏念某生也至孱学焉甚陋偶时之盛从事以文谬缘贤科窃迹秘府向尝遂外官之请寻用持先子之忧一居家山四改嵗序有母八十重逺于慈闱去国三千难归于儒馆敢图就养輙以抗闻人贱言微天高听邈中防敦迫羣章荐论既而还台复尔叩閤属圣君之孝治体人子之勤诚会此空官俾之承乏今侍亲舆之至即书吏版之中伏遇某官德量粹渊端诚爱恕秉持重节攷按诸城退省懦庸实繄芘頼唯全素守以逭严诃
　　谢主簿任通夫啓
　　伏审向者召以一封之车试于四禁之地蔚矣奏成篇之上霶焉蒙防渥之荣光辉朝廷耸动乡里伏惟某官词章豪荡学术深明久驰不偶之称忽应特招之选果升宦牒甚慰舆情不遗鄙朴之微先赐缄幐之重私心至喜厚意难忘
　　谢人移厨启
　　伏蒙某官特枉使牙逺移公馔仰荷眷存之厚敢防负荷之深即俟趋依并伸悃愊
　　伏蒙某官慰道途之劳垂肴醳之赐下霑仆乘益感肺怀
　　伏蒙某官逺枉使厨荐临客传感领重意铭藏鄙怀
　　谢知兴元府啓
　　右某啓闰七月二十日进奏院递到勑牒一道蒙恩就差某知兴元府候成资日赴任者某向输私悃上凟公朝音驿既行实怀忧于重谪诏纶忽下果见听于愚诚不图猥琐之才荐委藩宣之任叨天若此为地有缘此盖伏蒙某官禀德寛容遇物爱恕所部之吏勿尽责其无能不才之人亦蒙休而自免所以拙者为郡庇之逾年曾无谴劾之闻复有荐论之重实由覆防致被宠灵谨当愈励操修庶符补塞限婴守绂阻谒使旌卑情【云云】
　　囘卭州刘驾部啓
　　近贡柔函已通燕几念封圻之咫尺承晤语以差池仰徳之深与日而永府吏至止幐音见颁荷眷录之殊尤增佩铭之稠沓窃惟尊履常拥神休某官洊厯荣途皆闻懿绩比殿西南之服已彰畏爱之能即竚宠褒更膺华擢某向叨交政輙贡愿言
　　囘新知郡韩郎中汉州啓
　　伏念三泉之别一纪于兹抗俗走尘属间关于末路攀鳞附翼致契濶于高风屡婴出处之烦久废起居之问瞻企晤语悁劳欵悰某官上奉宸衷逺持使节鎭临要部绥抚遐甿驿信先驰舆情甚惬某便安亲养佐贰藩条未遑裁书以上凟贤明先辱赐敎而俯慰蒙陋荷眷之渥铭怀防深伏计涓时日之良整徒御之盛然行逺道方在清秋更希偃冒之勤少护寝兴之节倾依匪邈抃蹈殊増
　　囘绵州知郡啓
　　膺右掖之制守左绵之符已涓良辰方布善政当驻麾于剧郡属防檄于他州不时为书以贺视事正深慙悃忽受谦题仰佩眷存实铭感戢某官负才敏给禀质清淳自扬厯于仕涂悉着明于治迹迩承宣化盛已传謡某以贱局所拘不获云云
　　囘汉州四县官啓
　　持恳闻上请官便亲寻蒙诏章许倅郡事冒据贰车之委慙当聨邑之先吏指继来书音见属相存者过所示弥冲某官业履有闻才术兼茂乃心当国其志在民尚防吏衡之拘犹为县道之屈匪人甚幸贤者在兹交期有涯瞻会伊迩
　　囘绵倅万职方啓
　　此者猥膺宸綍叨佐郡符垂组过家诚当于素志侍亲从政尤慰于私衷窃寻忝幸之殊槩出揄扬之始属窘他故未输短怀岂期眷冲先坠音讯某官曲敦惠好高喻襟期驰伉步以及门义归欵密侧微躬而戴徳心切铭藏拜赐犹赊啬神为祝云云













　　丹渊集巻三十一
　　钦定四库全书
　　丹渊集巻三十二　　　　　宋　文同　撰啓状
　　贺延州经略待制啓
　　右某伏审荣奉制函进陞延閤窃惟建广内清切之地于此藏真皇制作之文厥初命官最号盛选自匪称职宁容滥居恭以经畧待制全文武之才洞天人之学嘉言谠论简沃清衷宻画沉谋震憺蕃落爰登禁近之职实副详求之心某久荷眷存逺形抃跃末由瞻倚徒切倾瞻【云云】
　　贺运使学士啓
　　术业通明器宇凝厚优防华贯驰骋重名忠义有先正之风才谋当庙堂之眷向居谏首言耸动于本朝今总漕权课殊尤于道左
　　贺成都知府资政啓
　　右某伏审换平凉之使节分右属之戎符夷落骚边敢烦于我武朝廷命帅无易于公贤岂惟纾北阙宵衣之忧实以免西州涂地之患列郡仰止闻风驩然恭惟判府安抚资政宗庙笙镛明堂柱石高文大册蚤冠擢于贤科奥学渊谋久参陪于国论出入更乎二府休戚系于一身虽均外官常简中眷属坤维之絶儌有汶岭之孤城妖寇跳梁重揺逺俗锐兵翦扑当委宗工即闻区处之行旋见荡除之报西南所虑指顾而平某假守偏州员属部限婴短绂阻拜高牙某无任引系激切欢愉之至谨奉状贺谨录状上
　　贺提转冬至啓
　　右某伏以气应黄宫灰飞缇室羲经示卦复其见天地之心吕令谨时静以待隂阳之定贤明所履福禄其宜伏惟运使郎中道义深淳文章粹美宜尔付丝纶之任尚兹持金谷之权行业有闻神灵是佑谅乘佳节克拥殊祥某限以官守所拘不获诣前为寿【云云】
　　贺利州知郡虞部啓【洋州】
　　右某伏审重膺堂帖荣易藩符顾惟才力之高实恊舆言之允恭以知郡虞部文章俊裔忠孝名家扬歴仕途宣昭政绩出于廊庙之论授以襟喉之邦佥言得人谁复置议某向官汉上已忝隣封今守洋中又同当道先烦恵敎过沐防谦未遂瞻依徒深企咏【云云】
　　贺正隣郡知通啓
　　右某伏念五始端元三朝表正阳和发嵗已彰生物之仁贤德乘辰茂集履祥之吉伏惟某官清淳禀质寛裕凝怀自陞显仕之涂皆着宜民之绩厯夫令序受此殊休某限寓它藩复拘逺道不获诣前为寿但增祝颂之至谨奉状贺谨录状上
　　贺冬隣郡知通运提勾啓
　　右某伏以七日有期一阳云复信动于内物由以生贤徳所乘福履增裕恭惟某官立诚中正抱质清淳才大业隆天相神佑谅涉佳辰之吉必膺繁祉之休坐逺门阑无任虔祝之至谨奉状贺
　　贺正益梓提转知府啓
　　右某伏以一气递时三阳履旦嵗元肇正厯纪惟新推德为生尽蒙于幽隐储仁曰福先相于贤明恭惟某官端庄敏文敦愿寛懿挺此秀时之具布为康世之才【宪狱犴攸司多存仁恕神明所佑即畀休祥】谅接【漕持金谷之权且资硕画下丝纶之命即见褒陞】谅接【成都知府殿邦西南已着于蕃之効还帝左右即膺爰立之权】谅接【梓知府领劒外之雄藩最书屡上掌禁中之宻命旧物当还】谅接天之新元必受国之重诏羣情仰祝比屋同辞某限守逺官阻临高屏其诸颂咏但此倾翘
　　贺兴元府通判礼上啓
　　右某伏审攷择刚辰朅临美任恭惟庆慰伏以通判秘丞东南秀气诗礼名家参郡务于蓬山已彰善绩贰藩条于汉水犹抑宏才某幸守隣疆逺依巨防限婴组绂阻造阶除卑情无任喜抃之至
　　贺提转知倅啓
　　某啓元正令序伏惟某官乘此三阳之候倍迎百福之休某限以守符不获诣左右为贺下情但深祝颂之至【云云】
　　贺蓬州杨签判啓
　　某接鸾鹄之羣昔预九霄之侣簉鹓鸿之列今同一道之官至此厯年自知防倦役于多事殊失音题遽蒙啓讯之先怳发愧尤之甚敦隆契好度越侪流无似当之不遑深矣某官同年才猷敏劭文藻遒华四世三公逺袭庆源之大一日千里早闻令誉之驰着籍朝门佥谋郡幕方在急贤之会即膺举德之求某限守藩符阻趋賔闼【云云】
　　贺东川知府朱少卿啓
　　伏承显拜恩章出临藩鎭涓辰布治与众更新伏惟庆慰恭以某官徳重行方识周才贯耸朝伦之风望练政理之本原棘位辨名中参九列之峻竹符分寄外殿一方之雄迟举化条散为民福某叨从别乘窃迹隣邦惟是先庐得依大庇属居官之有制顾授谒以无阶瞻引旌麾防揺魂干【云云】
　　贺利州王郎中状
　　右某近蒙高旌前过敝邑迎候之礼一愧空无暌违以来久失裁谢此者伏审荣临会府盛布寛条吏民欢呼道路传播恭惟某官学有本末政知后先比郡声称防扬正甚外台荐辟施设尤殊即闻美课之升行有褒恩之及某限纡守绂阻集賔阶引领崇闳【云云】
　　贺提刑司勲状【汉中】
　　右某伏审被明廷之诏防按当道之刑书佳音布闻羣论欣惬惟是中梁之旧域曾经太守之行春里巷相驩吏民胥庆矧兹蒙顾之旧益用抃懐之深伏惟某官博学精醇负才敏给持诚恕厚涖事通详借夫正信之才委以平亭之职提封之下治廨所存某向诣賔阶接辞已幸今居使部承敎当先日伫邮音前临马首卑情无任【云云】
　　贺巴州知郡郎中状
　　右某伏审宸纶就纡郡组褰帷入境抚几临民某官向辍藩条来参漕柄殊尤之绩已当考最之书显要之涂即应陟明之典【云云】
　　贺提刑度支转官啓
　　右某伏审提刑度支荣膺显制宠进名曹凡托按临之休举增庆抃之剧矧防厚眷实倍常情恭惟某官器业自将风力兼茂充中以道炳外其文蚤在妙龄已着翘然之誉荐跻膴仕众推卓尔之才上心简求众论谐惬右川重委方倚属于谳疑左省襃迁复延登于主计用虽未既恩盖非常即闻奏课之尤当有任能之召某幸栖美防良动懽怀所限佩守符之防无由趋使节之下引领台府【云云】
　　贺赵龙图上任啓
　　伏审某官涓选良辰视临美政居庥者众窃幸焉深恭惟某官道贯二仪才周万变高猷映世亮节端朝会遇圣神之知跻陞侍从之列蜀所巨鎭益云要藩上欲用公诏烦为守鼎席如缺玩印而有求锋车下临趋节而先起前是数相一新稚耋之瞻大布慈和之政隣城仰式他道胥传伏惟某官资禀端淳才猷敏劭仕荣扬厯官最殊尤向题汉水之舆佳声未冺今剖巴江之竹善誉先驰方裂素以通诚忽慿邮而赐敎眷存所厚佩服良深【云云】
　　贺洪雅知县陈秘丞状
　　右某往年南岐荣治之下获诵雄编去嵗东蜀旅邮之中复倾高论心常景伏迹但暌乖而况处乡关甚宻之邻预牓籍同升之契故当无遂废之书简所恨有相违之宦途向者抗牍而屡请小麾幸此防恩而归守支郡遽承占问之及良荷记存之深某官同年文章高于众人谊行比于前辈治一同之地难乎尽展骥之才居四彻之山宜矣任和鈆之职即闻美召行践华途未遑奉左右以周旋实亦望东南而徙倚愿勤善养俯慰虔祈何由瞻依用究悃愊
　　贺运判都官啓
　　盛世雄英华门嗣庆蚤奋深湛之学亟陞高妙皆从此途某兹处末僚自慙冗器日期大用愿托巧陶所限系题舆之微无由伏斋几之下【云云】
　　贺正东川朱少卿啓
　　一气递时三阳履旦嵗元肇正厯纪惟新推德为生尽蒙于幽隐储仁曰福先相于贤明恭惟某官端庄敏文敦愿寛懿挺此秀时之具布为康世之才狱犴攸司多存仁恕神明所佑即俾休祥谅接天之新元必拥国之厚宠羣情仰祝比屋同辞某限守逺官阻临高屏其诸颂咏但此倾翘
　　贺怀安知军转官啓
　　伏审近蒙均恩荣进中秩伏惟慰庆恭以某官挺质高爽持才敏明禀规贤门登仕圣世尚屈临于逺国即召置于华途此而荣迁渐以要用某幸隣善部阻拜崇墉春辉正深道味益胜【云云】
　　囘汉州郎中啓
　　近奉宸俞就迁州寄遽然拜命惕若兢怀某逈蒙朝廷假守仁寿谓僻陋至防之郡宜迂踈不肖之人逮至此时云为多故文移坌集事目交纷行虽躬亲处实迷误无偃仰栖迟之暇有喧嚣倥偬之烦已幸报成犹虞罪去念将满嵗当趋还朝转徙有道涂之忧偪仄余昏嫁之累敢持愚恳洊扣严聪奏牍既行秪虞于重谴诏纶忽下寻被于鸿恩以李固解绶之乡为阮咸出麾之地求虽有自得岂无缘某官素与乡评隂加士论常见匿瑕之美曲扬刮垢之光遂使孱庸获叨除委更烦庆问之赐益荷朋游之深防味妍词铭藏陋腑未遑展晤徒切翘凝
　　囘汉州知郡啓
　　伏审近奉宸纶再留使节借乃厚德慰诸羣心岂惟增闾里之光抑亦重朋游之喜某官托姿粹茂赋量淹宏以儒学践巍科以吏事陞峻秩还乡为郡布政宜人是故河内父老愿借于冦恂淮平吏民争乞于侯覇九重是与千里相欢方议驰书忽蒙赐诲仰承眷录深负感藏












　　丹渊集巻三十二
　　钦定四库全书
　　丹渊集巻三十三　　　　　宋　文同　撰先状
　　成都新尹赵龙图先状
　　伏审某官进登延阁之华出守右川之重蒙休者众窃幸焉深恭惟某官性禀道冲体兹坤直端方劲洁博裕寛闳究学渊淳成文雅健事亲以孝而行耸羣俗纳已于道而名高当时优游仕荣增衍贤美向自亨衢振采禁路升华奉白简以绳愆朝伦以肃伏青蒲而纳诲帝念其嘉以至总金币佐会省之繁调刍糗赡朔陲之给皆凝茂绩实稔休声蜀为逺邦邑曰巨鎭其政系于国体所寄断于上心地望素隆事权特重将委任于守土实艰难于择人付畀或差经营且力会此及瓜之代久烦玩印之求作牧以行非公其可是用褒陞迩职慰宠遐民已闻高牙渐出危栈木牛旧地重识孔明竹马前人再迎郭伋某倾依有素汩没无庸忝佐偏州幸当洪防欢欣踊跃倍万于他【云云】
　　汉州牧先状
　　某自逺标符仅周岁序瞻怀靡极跂引为劳顾惟书问之踈实系事为之冗侧承兴止举集嘉休此者某营禄养亲列情干上寻膺宸检获贰藩条得遂依仁岂胜为幸已计出都之日即闻赴治之期瞻拜有涯欣愉是切
　　成都韩端明先状
　　某近奉恩除幸叨职委顾惟支郡托在洪庥拜命之初抚躬以抃某向终亲制屡抗愚所听云高斯诚未允某官内存爱恕深轸孤平谓宜还官使得就养猥蒙奏列尽道哀穷今此陶甄实由荐借已戒出都之日即谐趋府之期将侍崇严并陈悃愊
　　漕宪先状
　　此者某拜恩天朝守职乡郡侍亲以便抚已为荣某向起忧庐召还秘馆常念慈闱之养屡祈严扆之私愚悃尽倾圣心下恻许归旧里得佐偏州顾兹职守之防获在按临之下惟天与幸有地庇身已戒轻装即趋贱局瞻依甚迩喜抃无涯
　　运使苏刑部先状
　　伏审某官荣服命书移领使节提封旧俗参语以交欢属部下僚抚躬而自庆窃承行府已涉近疆偃冒勤劬起居休豫恭惟某官探道奥秘业文精深藏以在身施之行事用无不效绩故常尤按三尺之书了无寃议调九年之食频倚办才所至也人皆頼之其功焉上实知矣犹烦逺使将渐迩臣且蜀号财赋之饶于国当调度之半有借供亿必繄强明智敏所临课力惟最兼以重柄委之外台民之利害得以兴除吏之善恶因而惩劝高车在道列部倾风某奉亲还乡倅职属郡比受按司之檄此讐利局之符有幸孱凉得依庇防即趋近甸引拜旅旌
　　运使度支先状【梓州】
　　窃伏下风讲闻髙谊自为晩辈未尝获对于晤言徒仰盛名不敢輙通于音问此者伏审某官以才能之重受神圣之知蜀有两川梓为一道财赋之衍常供边场之求郡邑之繁须慰吏民之望孰膺上眷佥谓老成高车未来列部相庆某庇族下邑居官邻城企漕节之华愿瞻风而实切守倅车之贱顾通谒以无由聊导恳诚少尘几格【云云】
　　提刑宋郎中先状
　　伏审某官更麾南豳按宪西蜀邸讯初谕舆情已驩盖重名之久驰宜逺人之甚慰恭惟某官器略宏逺材资粹方蚤歴荣途盛着徽节科条易避参脩三尺之书飞挽均输佐调九年之食休有丕绩简于上心此者出为外台専按一道中典之重方委平亭列部至繁尽归廉紏此之要剧宜以通明某昔在上都幸观高谊今居支郡获庇洪庥闻命之初抃怀增剧【云云】
　　李殿丞权交代先状
　　向由贵治甞挹高风违阔逾时候问无所此者某叨膺宸检分守郡条矧漕台之借才屈明府而承乏获交善矩且慰愚衷未遑驰书先辱赐敎仰佩推褒之重实怀悚愧之深即遂披瞻预增喜跃
　　湖州提转先状【将赴湖州】
　　忝膺宸綍荐畀藩条顾惟无似之姿谬此惟良之寄抚衷自省窃幸焉深伏念某单凉逺人漂泊孤宦赋命谫薄与时阔踈故常守于外官輙屡更于数郡虽蔑殊尤之効仅逃殿劣之讥三馆既还岂防埃之云补一麾重请得江海之于宣此者伏遇某官被眷九重理财一道布惟新之政惠养民甿按所部之城澄清寮吏秉刚方之节威惠风行持察举之权否臧洞照幸将蹇迹仰托殊休某已谋便道之行即次提封之下有期瞻倚无量欣愉


　　丹渊集巻三十三
　　钦定四库全书
　　丹渊集巻三十四　　　　　宋　文同　撰奏状
　　奏为乞修洋州城并添兵状
　　右臣切见本州守治之所正居汉水之上川陆平衍广袤千里东北诸山萦带联属径路盘屈隙穴深逺上通荆楚旁出岐雍其中所产济人急用之助品目甚众旦夕赢辇道路不絶闾巷井邑百货填委实四方商贾贸易毕至之地衣被秦蜀有足仰者汉唐之际已名重郡然而至今有所不能称是者城池庳漫全不如昔不知几年灭裂为此苫茅累土宛若防戏缺漏頽落殆不可睹奸庸取罪常在跳越仓库所寄仅同空旷臣自至此即谋增葺患无兵夫不能施手每一虑至沉唫终日伏以国家设州郡列官府具储蓄养士卒大抵本以为民故如此其备也夫何此州当襟喉要害之处而顾无壁垒壕堑之防以保护之譬之于人也筋骨虽云完固而皮革日已烂堕将何以为负恃而能使其中安且久耶一体既亏事不宜矣伏望朝廷慰念黎庶轸恤遐逺特申旨许令修筑度其工力了不至大庶使郡国制度无有一物废阙亦有备无患之深计也臣又窃见管内三县疆境絶为旷濶高山深林蔓衍重复直与巴达金鳯永兴鳯翔等处唇齿相宻其逺者有至五六百里近者亦不下三四百里中间有如子午骆谷之类斜通直达径路不少私商暗旅出入如织逋奸隐罪萃为渊薮岩谷之民孱愞畏事迫于众势遂尔囊橐所居幽僻人不敢问既因全无防守所以难为检遏臣愚常此过虑忽尔蜂惊鼠骇妄肆螫齧散走巢窟出入为暴呼集除荡形影不及亦须数日为之扰扰往日光化军近年庆州叛贼悉趋此路谋行于蜀是时西南郡邑闻风震耸赖以朝廷威灵元元之幸而卒以就败然而此州既为凶盗累伺其隙是后恬然不为之备至今耆甿宿吏语议及此则无不人人咨嗟叹惋是知如此与他州别郡封壤接聚隘阸奔冲之处平时常宜预设保御之方其或事有万一临时取具必然手足错乱不相捄应前无兵而后无城未免一方人心不得不使之旦夕恐惧而莫如之何也已臣今欲乞朝廷特赐详酌更添置武宁一指挥或且先于诸处那屯三五百人常令住此不许差出以备缓急驱使如此则上可以纾朝廷之忧下可以慰百姓之望臣职任守土理当建述此二事者伏望眷慈不罪其狂瞽而留意焉谨具状奏闻伏候勅旨
　　奏为乞改陵州州名状
　　右臣自到本州求州之所以得名之由据地志云自秦至齐本犍为与蜀二郡之地在梁常为怀仁郡西魏时始改为陵州因境内有陵井故名焉陵井始后汉张陵开兴因陵名遂以名井后复因井名以名其州隋虽易为隆山郡唐又以为仁寿郡至乾元中复以为陵州遂因仍至今矣按陵本沛人世有别传载其异事者尤多臣不敢以闻然观其为井之功实亦非常人所能建置此州之民既赖之以为生复畏之以为神凡过其祠庙及道其所以昔日为井之事皆懔然加肃不敢少懈如在其上与其前后若是之恭也国家亦殊仰其所利以赡给诸郡凡三载郊礼颁赏军校一切皆于此取之是所谓有功于国而有利及民者也但今以其名配井与州而使其下负薪刍操瓢囊者无男子妇人稚幼耉老之属日日道其名千万在口臣愚窃谓州取其名于国体固无嫌若属之斯民臣恐于义或有未安者已臣闻晋羊祜开府南夏恵流百姓后人讳其名为改户曹为辞曹王舒除会稽内史舒言其父名会求换他郡朝议以字同音异不许舒云音虽异而字同乃特命以会为郐授之唐阳城号卓行商山道中有驿曰阳城元稹过其处易之为避贤孟浩然独能诗襄阳有浩然亭郑諴为刺史更其题曰孟亭此意皆谓贤者之名当与隠避不欲使其下常斥之也载在简牒以为佳论读者皆谓当时所举宜矣今陵方之数子其功利盖亦施于无穷有足尚者累世襃赠实有封号朝廷亦尝因其他郡遗迹建宫养徒俾崇奉之是则岂有国家所以存录能立丰功厚利之人而此州之民素蒙其休顾显然无一忌惮咸得以名而称之哉虽然千有余年其民侮慢轻凟如此至于圣世始歆然若有感发隂期秘数无乃将有所待者耶伏遇皇帝陛下光明盛大之徳绍巩固绵长之运顺考古道尊尚贤哲旧者修之废者起之合理当义无不条举此者伏望圣慈垂仁降恵上嘉古昔山藏海纳恕臣僣易下省臣章俯遂愚情特开宸旨别赐州号庶使此方之人存上下尊卑之体已往之灵受光华丕显之赐百王未正之典千载不行之事自陛下今日正之行之尔岂独光昭史防彰示万世亦以知陛下不弃下臣之言而特明前人之徳矣干冒宸扆俯伏待罪臣无任狂越恐惧激切屏营之至谨具状奏闻伏候勅旨
　　奏为乞置兴元府府学敎授状
　　右臣自到本府遂诣学舎防检见其处所褊狭僻在城下屋宇卑陋殆不可入其中生徒小大裁数人而巳臣因询问僚属并徧访左右所以如此不振之由皆言本府自唐末以来并无诸科修学及第之人从前毎有科塲皆是外州军进士暂来就此假籍寄应纵获荐到省皆下第无成遂各归还本贯不复住此修习所以其民便谓读书无效更不从学近岁府县虽稍有士人应举终是素无师范所肄之业多不能上合新格臣初观本府山川人物土风次第与东西二川大抵相类彼处虽至小州郡进士常不下三四百人而本府邑屋富盛人民繁庶若此岂无秀异可敎之士以备官使但自来上下因循相与废堕使朝廷风敎独不霑浃寥然一方遂絶文采深可叹也臣伏见本府司理参军潘行自熙宁三年到任乃权府学敎授行能为之讲说经艺敎其对答大义诱掖后进孜孜不倦日授月试皆有条绪近日府县子弟翕然尽愿入学至于外郡士人闻之间亦渐有来者以此见人之趋向善道悉由劝奨训励傥得其心有所服自然不可制御而卒至成业矣行今来举主考第并已该磨勘来年正月满当解罢臣窃虑行去之后俾他官承乏料学者之所悦从未必有能如行者臣兼体问得本路兴洋利文龙等州虽有进士徒具名尔其人亦尝自患所居僻陋难得师友臣欲望朝廷勘会本府并前件五州自来实系少有举人修学及第之处乞赐详酌特置学官就与行改转使正充本府府学敎授所贵一府五州之人悉得就近修学不三二年当尽变此俗灿然与天下士人相侔矣臣职在守土所治之下或有可请不敢自黙臣无任恐惧激切屏营之至谨具状奏闻伏候勅旨
　　奏为乞修兴元府城及添兵状
　　右臣窃见本府自三代已来号为巨鎭疆理所属正当秦蜀出入之会下襃斜临汉沔平陆延袤凡数百里壤土演沃堰埭棊布桑麻秔稻之富引望不及西南逾栈道抵剑门下趣成都岐雍诸山遮列东北深蟠逺跱孕畜云雨罅道百出相拱如辐逺通樊邓旁接秦陇贸迁有无者望利而入旧制中州之人不得久居于此今复弛禁一切不问故四方来者颇自占业殊习异尚杂处闾里天下物货种列于市金缯漆枲衣被他所近岁洮河所仰茶产钜亿公籴私贩辇负不絶诚山西浩穰之奥区而朝廷所宜留意之剧地也然而事有未称体有未备者城与兵而已矣城尝度之其纵广亡虑二十里庳薄毁陷久不营葺奸窥盗越易如短屏兵虽合聚羣戌所数裁满五百罢病孱弱下车者半分他役常非此有近复调赴文州今所留者甫二百余人尔况一城之中民屋错比连甍接宇可数万计生齿杂遝填斥坊閧臣常自顾亡状误蒙朝廷采用重委符守班条之暇静虑及此辄谓以如是不甚坚完之城与如是不甚齐一之兵欲控制遐逺应援边徼保护井邑众庶防固宫府储峙若止用此且恐事于临时万一有不副国家所以设城置兵之本意也臣毎一念此食辍箸而寝去枕者屡矣伏惟陛下自践祚已来于今七年曷尝不一日孜孜安养元元者为政理之急未治者既治之矣已治者复为之立不可废坏之法补缺绽漏大小咸辑下听不倦有宜则应臣是以敢持二者之说仰干宸扆伏望陛下不以臣疏贱而幸录其言愿赐参可下诏有司遂俾如事修絫雉堞增屯营伍以赫威灵以壮制度沮邪谋定众志安固基本万世不动亦所谓先定应猝豫备不虞之善计者也臣职在守土诸无报称惟是所见不敢噤嘿臣无任僣易妄越惶恐激切屏营之至谨具状奏闻伏候勅旨
　　奏为乞差知洋州一次状
　　右臣伏蒙圣恩除臣知陵州得一年十个月后因改州为监复蒙就差知兴元府今到任已及一年五个月臣昨在陵州推行新法并成伦绪仅免败阙自至兴元府凡干当过诸般后来续降指挥等事亦无旷废尽为两路按察臣僚荐举以臣颇为办职今来臣替期非逺切虑朝廷不久差官代臣赴阙臣日夕惟念般挈私计实以家贫累重食口稍众分减寄寓颇难区处臣此者愚妄辄覩八路新勅尽许指射连并差遣臣知洋州一次情愿闲居待阙况臣出于畎畆粗谙民间细务幸臣未甚衰暮之时少愿倾竭犬马疲驽之力夙夜勉励所属僚吏宣布陛下徳泽于一方百姓以图上报国家所以养育贱臣无涯之恵臣自知才智浅短不可更备他使惟是一郡之政犹能奉行陛下条诏不致违失伏惟陛下哀怜特赐天地生成之恩俯从私愿臣惟愿忠义以荅万一干冒天威臣无任伏地待罪惶恐激切屏营之至谨具状陈乞以闻伏候勅旨
　　奏为乞免陵州井纳柴状
　　右谨具如前臣自至当州访问得所以为其民之深害久而不能去者惟管内仁寿等四县百姓毎岁输陵井监煎盐木柴共计三十八万四千二百余束也当时立法但以五等人户毎税钱上以二文一分科令纳柴一束故其等髙者不下千束虽下户亦三二十束矣其柴若常时私下货卖自可毎束直三四十文足钱官中向亦以其不易毎束更支盐六两后来常见其亏损百姓不复支盐却改毎束与见钱七文五分是官中大约破九文已来贴折民下三四十文柴一束矣其百姓所得者贴钱悉为出旁引揽之人诸头销使寻亦随手散尽又官中科配尽须要纳干柴其百姓自一夏已来以蚕麦务忙不暇更豫先营置放令干燥皆于二税欲起之时若本家田内所产之少则须望林囘买生湿杂木翦截赍擎上州赴塲送纳依自来体例愿以两束折纳一束是三四十文一束之柴又只止得四文有余矣加此倍之则近纳七八十万束生湿柴也偏州小县尽是山坡田土瘠薄别无他产而毎年于二税送纳疋帛斛斗并科买红花紫草出助役还青苗之外又复有此七八十万束木柴之役比之他州此方之民实被其苦臣子细体问得二十三年已前本州止有官井数处所销柴茆若不甚费其价亦不至髙大自许人开作卓筒之后部下至今已及数百井故栽种林木不能供得公私采斫以至山谷童秃极望如赭纵有余蘖才及丈尺已为刀斧所环争相翦伐去输官矣人既匮极草木亦不得尽其生意又缘当州地皆险恶径路狭隘磴道龃龉不通辇运臣尝屡至纳柴之处见所输之民无老与幼皆悉荷负有县界濶逺奔走百里之外陟深阻忽値霜雪风雨冲冒寒滑加以期限相逼势不能止攀缘陨越饮食失所以至肩踵皲裂衣裳穿露身体尫瘠都无人色吁嗟之声充溢逺近自冬及春正是他处百姓皆能有所休息之时而斯民重困狼狈如此臣常惜太平之世而尚有此无聊之人其众所共知但谓官自前鬻已来无术可以捄得此者若非朝廷博究民间疾苦欲尽厘改使之苏息其患终无有日休已者矣极必复今正其会臣伏覩诏勅遣使専务与民兴除利害诸色场务并令人占买以寛分外陪费臣今管见辄谓官中虽有陵井止能供得成都府一路州军公使军食等盐外并无略有所获虽言招召客人将丝绢展博其本监日煎盐色皆是先已支过诸州军毎年所定合销纲数更无赢余见在以备客人入中臣愚欲乞朝廷特下指挥令本路转运提刑司一就用出卖酒坊体例先为相度擘划诸州军公使并军食等盐乞不于本监支给召人买扑上件陵井监官中自可端然收纳羡利臣当试约之除余利可以霑及买扑人外依卓筒小井课利用五分折纳钱绢官中并无糜费岁可获一万三千八百余疋绢帛并见大钱七千二百余贯及免得酬与监中主当公人等一十一处塲务及监内诸般销费共一万八百余贯其余外州军般盐纲后酬奨尚不在其数内如此则七八十万束之柴能害于民者尽去而五六万贯之钱能利于国者尽得矣岂不称朝廷爱养元元之意哉臣忝被国恩来守兹土斯民之病职当救疗亦欲少以愚虑上报朝廷遣臣为此千里之民长吏之意尔臣之所见止为四县百姓有此积久输柴之未尝有人为之言者臣今既知矣岂敢缄嘿实恐上负委寄循满而去尸此禄食非素心也所有本监委曲事状如蒙朝廷允臣所奏下本路相度臣自一一纎悉穷究利害本末供报今不敢以丛脞烦碎之事画一条陈上凟圣览臣无任诚恳迫切恐惧彷徨之至谨具状奏闻伏候勅旨
　　奏为乞差京朝官知井研县事
　　伏见管内井研县去州治百里地势深险最号僻陋在昔至为山中小邑于今已谓要剧索治之处盖自庆厯已来始因土人凿地植竹为之卓筒井以取咸泉鬻錬盐色后来其民尽能此法为者甚众遂与官中略出少月课乃倚之为奸恣用镌琢广専山泽之利以供侈靡之费访闻豪者一家至有一二十井其次亦不减七八向时朝廷尝亦知其如此创置无已深虑寖久事有不便遂下本路转运司止絶不许容开造今本县界内已仅及百家其所谓卓筒井者以其临时易为藏掩官司悉不能知其的实多少数目毎一家须殳工匠四五十人至三二十人者此人皆是他州别县浮浪无根着之徒抵罪逋逃变易名姓尽来就此佣身赁力平居无事则俯伏低折与主人营作一不如意则递相扇诱羣党哗噪筭索工直偃蹇求去聚墟落入鎭市饮博奸盗靡所不至已复又投一处习以为业切缘井户各须借人驱使虽知其如此横猾实亦无术可制但务姑息滋其狡暴况复更与嘉州并梓州路荣州疆境甚宻彼处亦皆有似此卓筒盐井者颇多相去尽不逺三二十里连溪接谷灶居鳞次又不知与彼二州者工匠移人合为几千万人矣幸今累岁丰稔无少间隙纵有彊狯自安饱暖万一或恐遭罹歉旱民下艰食此辈当不肻更顾一役之利必能相与唱和跳梁山谷间化为盗贼耳当是时彼井研者区区小县一二选人为之令佐将何以御之哉此臣所以日夜置心于其间不能少忘者矣臣愚不避诛责欲乞朝廷指挥下本路转运提防刑狱司相度许令二司今后于京朝官中举清彊明断有吏干之人为知县仍乞令陵嘉荣等三州各出三五十人兵士俾兼领之所贵借此威灵厌伏其众自然羣小之心有所畏戢此亦所谓戒不虞防未然之一虑也臣才术浅陋猥蒙任使一州利害臣宜知悉凡有所见不当自隠伏望圣慈下采愚论特赐详酌施行臣无任妄越恐惧激切屏营之至谨具状奏闻伏候勅旨
　　奏为乞铸陵州团练使印状
　　右谨具如前臣勘会本州旧为军事问其父老云自淳化中因草寇扰蜀凶焰炽猛剑南列郡不随其燎而为之烬者十才二三陵其一也当时实以知军州事张亶能率其众共力御之既为完城遂不污贼朝廷嘉奨故特以团练之额襃名其州虽然但未暇赐印因循至今臣伏见天下团练州军凡有移牒相闗至此考其印文皆有使篆独惟当州尚无此者稽诸故事疑有所阙臣不言上事如未备伏望圣朝念兹常典久为废坠欲乞指挥有司创铸颁付行用庶使威灵充浃文采完具増光偏州善守之实垂慰斯民效顺之望干冒宸臣无任惶惧激切屏营之至谨具状奏闻伏候勅旨










　　丹渊集巻三十四
　　钦定四库全书
　　丹渊集巻三十五　　　　　宋　文同　撰文
　　奉诏祷雨祭中梁山文
　　某年月日朝廷以久旱不雨诏守臣各于其境内躬自精祷者某谨诣中梁山致祭于某神曰自王畿以至于天下郡国自去冬以至于今秋虐魃肆厉害兹黎首雨不时降庶种萎殄大田耗败众用艰食流庸载道靡所归止天子衋然震惧夙夜勤闵抑尊损制深自刻约致欵上下久莫之应侧省何咎心焉如灼走使方内靡神不举诚亦至矣而卒未蒙报尚谓名山灵祠有或漏畧俯已博逮庶宜来相乃専诏守臣即访所治有纪在典躬荐明飨惟神肇自融结遂司梁汉屼然巨鎭遐迩尊望旁开涧谷逺抱林薮风雷藏畜云雾蒸吐嵗或愆旱有取必得今天子临制海县无不总统如神之宅是曰王土神亦自当竭蹷供事以上纾天子之忧往吁上帝均办厥职普浃膏泽救止大命是则神之所以奉上帝辅天子爱百姓之休功茂徳恢大宏逺不独区区限此一方也神之聪明必能体天子如此之意守土者安敢更用烦言以渎左右哉
　　祭诸灵祠文
　　上以比年以来天地变怪闻于郡国亦云屡矣故尝恐惧修省励德勤政求所以可当神灵之心庶下祥应以安黎首而乖舛缪盭未能蠲弭今复星文谪见有骇观听是用博及幽隐广覃赦宥沉寃抑愤咸与昭涤冀蒙休嘉上答明谴乃俾天下守土之臣导上意之専洁致明祀于管内之灵祠期体端诚共底消复某所目恭事修职于神之左右惟神听之
　　代赵龙图祭孙观文文
　　惟公禀气之英号时之杰爰始筮仕遂高懿烈才望日伟讙然众舌践履郡邑随所施设人无不宜贤否信恱服采乌台愈见风节神羊在首所触必血权臣擅朝势炙手热公尝寒之消释如雪倾邪落胆修敛自洁皇皇当宁凛凛在列上以公贤超公要切出领榆闗当戎正穴齐辑士卒整若刀截坐作进退韩防彭诀制服夏虏帖不敢发西南择侯易公之辙公以家祸解组被绖水菽三年仅将毁灭起临彭门威恵俱彻乃徙天水中道赐钺是时岭蛮凶焰横发延灾邕广千里一爇公摠万旅兵林马铁以气而压未阵先夺酋恶奔遁如雀得鹘归仁之功与古相轧来正枢宥神武机鎋惟公之谋未尝以杀去守东南有州控越厥敝久积根于祝髪公去大本止留牙蘖至今其徒不复少猾旋移青社逺捍东渤大卤更麾盖防虏黠功高徳重有忌而讦还政就第屡迁嵗月符离宴居自闭如讷曽无一言以叹穷达上始即位思用耉耋诏迫公起頼公才哲褒宠之优尽还印绂奠我庆土以安陧杌高奴谋帅欲窒虏窟佥谓公宜大牙秉揭行次云阳六气所汩亟上鄜畤已云厥遂至大故隆栋斯折国家柱石一旦而殁上甚嗟惋临朝以怛赠数加厚列座于八呜呼哀哉某早荷记存推扬奬拔复许陪亲肺腑之末此义至重他非比埓闻讣之日肝胃摧裂引首东望徒深涕噎限领西州川涂阻絶不得诣前抚棺一别聊陈薄奠鄙意倾竭魂兮聪明监此孱拙
　　祭提刑邢度支文
　　于嗟乎公世之完人敦恵和懿清庄敏文自仪于朝寖伟才誉华涂美贯匪敫是与昔在宪府风规酋酋因迁而行海上为州寻来其朋处地皆峻独公西南淹留俯润曾未出语叹老嗟卑乃中于于一致险夷简洁饬身慈仁莅职列部依向亡寃有徳何天之明戾此人理付公以疾遂折不起呜呼哀哉昔至持节今归盖棺行路嗟泣摧心落肝况同于公取頋防厚其所痛悼惟神可究公有幼嗣必昌后时同报公心会当此移公柩东辕来经郡下薄礼则设哀诚讵写
　　祭提刑李子忠太博文
　　蒙狄道之景耀兮寝恵陵之华滋发秀敏于髫龄兮骋蔚然之丽辞中艺等以服采兮治所止而民宜羣章交防啓辟兮显懿腾而上知越自邑以振擢兮一委之以新规饰防权而厌下兮俾分提于宪司搪众噪以独前兮极日夜而处之役天倪防造虑兮出万绪于一丝虽食寝而靡皇兮失桉篑之以时勉营効以蕲报兮曾莫顾夫自持沴有隙而得乗兮遂剧痼而囏医盖外戕而内涸兮繇伏职而至斯噫捐已之甚重兮将收彼之纎厘惜乃事之未立兮但久廑于有为散利目以万牍兮后畴合乎其离嗟灵之少与年兮嬴财钩而不訾天胡然而遽夺兮使夫志之已而惟愚叨此名牒兮获周旋乎累朞今窃吏于所部兮羌取庇而在兹忽苇然以承讳兮涕泪纷乎满頥顾一麾之有守兮阻诣哭于缟帷徒不腆防将奠兮聊倚骚而托悲幸灵辖之未驾兮愿歆此而后脂
　　祭张时仲文
　　某向闻时仲以亲老得此岂惟自喜于拙者有所蒙頼他人亦交书见庆谓得如时仲者为僚相与营治事无不辑矣计日望来屈指无几而候吏忽报时仲以疾尚留越宿遽闻以时仲不起惊嗟久之涕泪俱落因念昔者尝同师席义均友悌后皆从宦闻问不失每一逢遇倾倒肝鬲留连终日各不忍去而况被牒共治一郡私心常谓幸寔天与岂期相去两舍之地止有三日之约而遂成终天之隔呜呼哀哉太夫人年已九十积善至此反令哭子天道何耶呜呼哀哉某承讣之辰愿一拊柩还视守印去不能得彷徨西望神魂飞散徒驰薄奠以将此意时仲知之耶魂必有灵当歆之也
　　先府君焚黄祭文
　　年月日男具官同与冈周等谨致祭于先考寺丞之灵朝廷以同被先考慈训之深得入官升朝序故因三年之郊再进先考之秩位于棘寺天语下谕烂然盈轴今涓选良日诣墓次焚之如仪先考至明伏赐鉴领
　　祭梓潼神文
　　惟神聪明正直受祀兹土彰灵暴异蜀人畏仰某此奉明诏出守仁寿千里之地某实掌之惟是抚柔良抑强悍宣敎化齐风俗行二年之政成一方之善刺史之职事也非素具才术岂能致此某性识浅陋昧于吏理临莅施设恐不如事负徳于上贻祸于下某于夙夜常所懔懔愿神隂啓黙导时赐警拂心虑口述无使誖谬如是则朝廷之所以遣某于陵而陵之人所以望某为治之意某之饮食起居寔不望其应于神之左右也
　　祈雨文五首
　　祭玉女文
　　惟神禀大霄清真之灵而天下所谓溪谷渊泉者神寔主之惟是玉井之胜迹殊利郡志所载皆神之化力使然既防是惠养于一方其为福于斯民也厚矣乃今其地苦此旱熯神顾忍视之哉丛隂渍润顷刻万里在神之翩然飞空勑诸羣龙也监此丹素愿神行之
　　祭睿圣夫人文
　　惟夫人昔尝许法师求护此一境矣今阳气骄旱多稼将落夫人眷属善作雷雨苟未弃誓言愿救此民命是则夫人享是邦之人祭祀也与天地同极亦持此以见法师无媿矣
　　祭天王文
　　惟北方为万物所以终始之地天中贵神多临向之而王镇奠其乡最称威胜天下城垒尽祠王像生民瞻仰恃以求福今兹炎熯实害多稼王于云雨为力易焉愿慰民欲聊烦指頋
　　祭法师文
　　惟法师受元一正气躬佩秘箓凡于下民有敢为之烖害者法师威神所加必底平殄此州之人蒙法师之灵贶者千余年矣今旱将有魃菑此嵗稼法师嘘灵于刀喷雨于水讵惜俄顷之力哉愿一视其槁然赐之洒濯
　　祭诸神祠文
　　惟神受陵人之祀者久矣陵人仰戴神之威恵未尝敢一日忘之神之所防视陵人之如此归向当念有以对其奉祀之意今民田正仰膏雨而风干日烮于此为患陵人旦夕望神拯活之心岂止如穷鳞之卧涸辙渇兽之走焦原者哉俾霶矣谅神之易为力者焉
　　谢雨文
　　向以时雨愆候秋种不入守土者甚惧斯民罹艰食之祸徧走灵祠望所以施一漑之惠以救恤之惟神助天养育恻然下悯洒泄甘润区垅霑足禾麻菽稻蕃茂滋长蒙神之祐念无以报修此薄奉盖惟常礼愿神慰监一赐临飨




　　丹渊集巻三十五
　　钦定四库全书
　　丹渊集巻三十六　　　　　宋　文同　撰墓志
　　屯田郎中石君墓志铭
　　嘉祐七年十一月二十一日朝奉郎守尚书郎中知辽州军州兼管内劝农事轻车都尉赐绯鱼袋借紫石公以疾卒于公馆其子苍舒奉卫輤车还长安卜防熙宁元年八月庚申塟于万年县鸣犊鎭之某村苍舒以同尝游于其父子之间以疏丽公之高行凢六七致而不倦其辞愈勤而愈哀将求同之文寘公之所藏同自视孱呐何以尽公之休懿然岂忍不受其子之惓惓勉为次之公讳某字君瑜世居关中曽祖某祖某生五代荒季之末耻食之粟潜遁自高父某累封太常博士母李氏封清河县君太博旣生于国初闻其父祖说前朝秽凟攘劫之乱谓今有天子在汳除洒洁祓一布休治铺张建置文采烂蔚辇毂之下士民恬安于是遂携家以东公因生于京师占籍祥符县公少举进士繇开封府荐景祐元年一中上第调孟州河隂县主簿县踞汴渠之咽岁驱兵夫十万余厮折寘灭坚菑揵以泻其流絶荥波直王城会长淮通东南之漕给中都事务防严剧大农每嵗度诸郡之谷峙于县以禀其用所领内者非精健有智数则祸其囏而使令谩诬受赇矣公始任即当此众未信其能评之他负蚁入公制以术部后先无相躐才锋森然批断翦翦无一粒宿于外日日用此道涂謡诵之遂著名矣再授扶沟县主簿王畿之吏大抵尚因循好取誉民狃悍猾务不直以乱治亡所尊畏侮慢骄狠或时执上官短长侧睨若相角急则投銗筩挝登闻鼔矣公至不能耐一切根排铲劀防以国律无所借宥久之恶少相敎敕避去曰是不如他人慎无犯入即虀汝肉矣一邑敛手翕息不敢议公令尝间语公谓寰内之治难以比诸外当少寛取无事以去不尔忽失虑中其竒安可悔公曰用法有内外之异非朝廷所以待天下之意也愚职在奉助惟知以徇公为称不知其余矣事在龃龉令輙入告公独处之益办内史郑文肃公闻而喜谓其僚曰石君新进乃能如此后日有势位何施而不宜优词荐之改大理寺丞知虹县虹属宿当江淮楚泗之会俗尚杂恶昧利而嗜讼令始至先以事钩之既得乃缘其间巧刻放横肆己所欲以求县如其意后穷讯暴其情反诘之伏出即飞不稳语攅嘷旅吠中外喧誻往往为立狱令不胜頋被谪若此者屡矣公初来谒守守视公少年易之撼以虹治留公假州局公曰奉诏书不敢私自免试往临之苟有可以上关愿府无见爽相庇頼事不枝柱政无难为矣守颔之曰然既至严肃闭黙不露缺衅众莫测其端涯但密记奸桀防捕几辈白府逐他所自是一境平静防善誉闻富人责租使其奴欧逋者疻之公曰奴罪当然敎之者主耳并录之主惧匿不出捕急其徒计赂人代焉至廷下公曰是富人耶衣冠则尔其质乃贱袒视之肤革皲瘠果其家役仆也杖去直得其主而坐之自是彊宗大姓俯首蹑地栗不敢鼔踵谓神为公矣亡命多聚居辟隙昼则人夜相结为盗椎剽寇敓入舟撇大浪杳不得其所之廵儌日以告求问莫获民苦此公为立法以闾里编户什伍相保信一败并系无贷悉感惧相伺察讫公去无人遗一金至今长老道公即叹息矣迁殿中丞移绵州罗江县蜀人柔良畏事索摩抚公易虹治一用清简未逾时县事已告无所设簿书凝然械杻积蠧庑下徒吏偃倨门宇终日居甿不识追胥之扰尽力田事新黉舍聚良子弟置师敎之亲为讲说义训使循服其父兄感泣入谢相与谋写公之状于浮屠示世世无忘公成都士人盛甲天下其学术文章平日常相高不肯下服文潞公鎭蜀当贡士先时考官重其人人亦多豫以他事解不得已为之须柬辑奥大深险之目以苦之幸入等少不毁已旧常若此潞公尤慎之厯计部吏举无如公者请公起公未行众已曰其人矣及取士名出日皆人常所愿其得之者下帖然无一语明年登第十不遗一二闻者无不嘉其精工还朝以太常博士通判许州寻改永兴军公虽佐者然齾彊煦輭潜咨宻啓府寔頼之有猾盗屡抵法黥窜峤外者数矣每逃其家隐区落深密间出用凶力为人患人不敢正视孽久益剧后捕得法当流海上狱入公建说安抚使诛之安抚使怒瞪公曰通判欲使我挠法杀人耶公端色缓起曰愚非敢以刺骨事公者但陛下用公鎭京兆岂特区区若他郡吏守三尺事大小一委公以便宜杀一巨奸安知不治公之民数十百乎公在此渠敢蔑公治奈何安抚使悟从公议明日一府讙噪皆曰非贰车不宥恶盗蔓日以滋矣改屯田员外郎大祫加都官员外郎迁职方员外郎三白渠穿泾属之渭延袤二百里溉田无虑数千顷衣食亿万长安华原倚以为命国家为设官専总其事每秋稼罢鸠役酾辟及壤通荡无害一不如制壅阏溃坏乃不霑足民遂窃决争以死繇有司惰忽不厪力矣杨宣懿公辟公知渠事公自谷口行视且曰泾流本无穷率尝不能防饶者用之乖方也役作公督利夫二万筑堰岸上植表镌沟枝分股注旧嵗一过犹不给自公监乃二过有厌矣六县之土蒙被灌沃禾黍登倍易民之讼以为讴歌距今不衰矣迁屯田郎中知庆成军丁太夫人忧服除赐绯衣银鱼知辽州辽鄙小所治当陿阸前人忽之不事事吏顽惷民贫有欲诉者亡地益窘偪公为之籍记簿调赋役痬濯而莩饲之宛转旬月成就人咸安之诏求举堪清要吏梁丞相为大卤严峭少合特取公应书进之宰相方将汲用而公遂病至不起享年五十二呜呼公少好学博览兼记其譔述有尺度名声锵然为人器宇傥荡疎眉广口望之魁崛伟人也喜大节善论议于世务纎悉无不该究听之灼灼皆可立施用者与人欵曲接以恩意无一不相能故死之日上下咸嗟悼之娶李氏封南阳县君知书史为妇姑跬步以礼闺帷矩范邻里矜法自公死不复御文绣日蔬食诵佛书治家严嗃训子孙益不容自放男一人苍舒隽慧修爽杂习可喜攻词章善草前为高陵县主簿诸公誉之女一人适大理评事裴正民柔淑婉嬺克禀仪法孙若干人公有文集凡十卷所以为铭铭曰石以喾源康叔有孙靖伯之支碏为纯臣汉奋恂恂万石一门昶魏守莱东陵始迁至恺过江从官晋元仲覧于唐所秩亦尊后颇班班虽晦有人公世闗中孝谨所蕃起其荧将焰以炖服采吏涂赫然厥闻宣积勠勤势久且燔羣章交加进天之阍洊试扵州朱辽两轓治居穷嵓胥甿朴浑公为辑齐宜有毕完求贤下书外委要官太原得公亟喜以论上将寘之崇资显班厄乗其期中夀以沦人嗟谓天孰云而神公胡不留徳俾在民昔旟东征今柩西还御羞之隣鸣犊之原山蟠水纡问其言此地吉良可栖公魂公其来安以侈后昆
　　屯田郎中阎君墓志铭
　　公讳某字某其先太原人五世祖某尝为唐安郡从事因家焉曾祖某有异行乡党称慕陈文忠公咸平中仗使节慰抚二蜀搜猎幽隐表言其高朝廷下粟帛褒宠之祖某安善固节不乐仕进考某赠屯田郎中妣封旌徳县太君郎中既嗣累世令徳之后薰濡染渍刻意扵学酣嗜典册颠倒熟烂尤喜左氏春秋最为学者左右采获持去精义以下其他师淳化中顺贼起郡邑大扰郎中尽委去赀槖挈家所有书居二江野外奥曲贼不能到处穴地藏之曰货财吾不屑此书如为兵火蹂烬后求无有也事平出之使子弟日夜讲解诵习要之为名儒故有如公者子焉公天圣五年郡举进士南宫类其所程文奏入高等覆试廷下唱第裁得同学究出身公进抚陛楯辞不愿就愿复他日荐书意甚切上使中贵人防温语谕之乃已调佐永兴军醴泉县间益自勉造为词章遂锁主簿防以起于是中八年进士乙科授本军推官论代丁旌徳忧外除补泾州幕用举者改著作佐郎知彭州蒙阳县迁秘书丞太常博士监在京左厢店宅务以郎中防去职终制授屯田员外郎通判定州今丞相昌黎韩公时为经畧使判府事事一切委公凡有可以古义装润表疏使理趣较明有条纪不难谕者非防公无谁为之丞相视公礼特厚转都官员外郎赐五品服御史阙诏近臣上有行谊者补之今孙少傅抃为中丞防公名闻众惮公端劲难揉遂执仇议以罢拜职方员外郎知开封府县县治尽京城之半事目苛冗复为彊家巨宗佩贵挟奸侵挠纪律镌折下户锢理专利以居于已公至逾月皆懔懔自约不敢引手探公缓急孱贱孤弱始得开荡喑噎吐为和气至今议者谈治赤之最公先也防屯田郎中知磁州磁人钝缦少文公为立学选师以教育之躬自临视较试艺术旌引能者厉饬不逮故风尚蔼然一变椎俗民既礼让事亦休简未几移江南西路提防刑狱临川郡丞南昌从事皆大臣子弟倚借势力放肆贪暴前按察者率皆顾忌遮防阳不省问公视事即钩治之状得闻上逐去由是列郡倾耸震惕食饮眠寐不防检戒江南民虽尝以讼自喜然有以诖误入法者前人讳恶之槩尝以例移管他处公阅籍指辨尽还之乡袁州分宜县具狱上兄弟二人者劚发柩取物败其重意悉缀结増就一与其弟本非矣弟痴騃庸懦已悉承也公视状直曰兄乃贼弟何预为是必有以力转其情者属有司谨騐卒如公言各以罪免羣论称叹谓公神明矣公行庐陵有妇人来自岭南遣婢持尺纸诣公传言夫死无所附愿得适人以圗北归望公闵肯书此贵人无疑纳我公谓曰若主何在令自来婢去公曰外有人矣是将有利其财而为之谋以我为信者黙令捕之实为无頼者诱绐以觊其所赍装公致之狱道此伏罪而遣良校防送妇人归京防州民私贸盐以自业世世习扺冒虽毒惩痛断然不肯少悔者朝廷既亦以厚格当所获故捕吏务多得其状名至凶者取所赏往往鍜链平罪以当其所酬公下论切戒谓不可复者比防信丰令尝系此等囚逮二百人公引前一二简诘获犯实者五之二自是盐狱遂省至今人讴歌之嘉祐六年八月二十七日公权防守事且出聚僚吏区决如平时罢归食疾作药不及下以卒年六十五也公方重端梗简介静嘿自读书便好追订古圣贤所以立言示后世之意其为文章浩荡闳硕腾高踔逺解理析义夷易明白西南士人宗师之其讲议世故开列政要原所以治乱之端与夫所以致之之由如诵说可听以纪性孝友事亲生死无少怠养亡弟诸孤恩意益厚如已子善草得法然甚惜不妄写以与人于世少合凢取交扵人必始卒用信无以寒热易其守韩丞相最为知公方将荐用公而公遽亾矣呜呼其命也耶公先娶勾氏早世再娶李氏赠司空若拙之孙太子洗马绰之女柔懿恭惠治内有法封同安县君先公而卒男三人曰高叟曰真叟并补太庙斋郎曰孟叟举进士皆被慈训敦厉素业非所以陨坠公之所植者女一人嫁前进士毛世勣以治平元年十一月某日葬扵晋原县白马乡飞鳬里之先茔于其塟也韩丞相以诗悼之真叟以同尝论文于公之左右来求铭为之铭曰测古之深蹈道之高极其端涯静不以劳伟然充中仁磨义轧孰司其闗久不使发有地十州既尝少施曾不滂洋大故以随孰谓乎公而遽及此天其昌之有书有子









　　丹渊集卷三十六
　　钦定四库全书
　　丹渊集巻三十七　　　　　宋　文同　撰墓志
　　都官员外郎钱君墓志铭
　　亡友去私讳衮姓钱氏怀安军金堂县人生七年而孤其世父良绝器之敎养若已子去私性淳笃寡言笑嗜学诸儿挽引与戏不过畧就其处已复还几案对简册尔尝寱诵诗书终巻不乱既冠文章道谊鸿丽通博翕然闻两蜀间士大夫争求交之庆厯初举开封府进士试廷下不中遂归曰吾术其未至耶郊居外人事尽取所有书日夜考究腾高入深裒擥剔抉无所不得以为其所有犹曰未也是岁秋赋尚不肯应书太守集贤林侯槩力起之且缓期以待去私为出并诸生试侯取去私为第一人明年遂中甲科调江陵节度推官老奸夙黠不敢侮妄时故相刘公沆临府刚严峭劲少所推借尝谓去私曰君始仕而论事多与法合岂少习之耶去私言是安假习法与人情何尝甚相逺若处之平心自可决不疑矣公是之他日见其所为文叹曰君事业有如此簿书岂可久相仍哉荐之再授京兆府掌书记晏元献最爱去私尝召与语终日文潞公来雍以宾佐自随朝廷改去私定国军幕潞公畱之屡试以难剧皆办称其才文章奬奏迁著作郎知河南府登封县县有嵩阳书院师席久倚生徒尽散落去私尽料邑人子弟之良者遣往敎之四方之士来者皆畱其中嵩阳之学至今为盛盖去私至后始能如此京洛之民窳堕事末利不重垦稼去私为遍诣田间相视指度沟泉垅壤艺食桑稻以法授其民饱暖之颍许之人转流而占籍者嵗嵗加益嵩少天下山水最佳絶处峦岭涧谷幽深奥邃道祠佛宇布若聨罫前朝高爽傲逸之士遗迹如昨今秘书监刘公几与去私为泉石之友间常步入以极其胜连月忘反而县无废事迁秘书丞签书兴州判官防公事州在崎岖山壑之中民吏椎质诸不如事向官此者但务一切去私为其整比次娖条理巨细无有违失兴遂名治郡至今袭用其术改太常博士屯田员外郎赐服五品鳯翔盩厔县望迁泽置马务监牧使举去私主之兼知县事县介岐雍土田演沃民高赀常以雄横相鎭迮素号难治去私一以至诚治之久而其下不敢以毫髪不可事儌幸于去私治平刺陜西义勇其法不问衣冠与下户皆籍人甚骇恐去私为白府免不听移书转运使为奏朝廷从之众始安尝有两词诣去私辨客有绐其所不直者厚纳其金阳为将以言于去私所易其狱去私理之自如其人出逼客复取金去私知但黙笑待客如平时外人益信去私之公且谓去私仁人长者而指客不若犬彘闾巷籍籍交口颂骂客竟以羞死改都官员外郎今韩大参为三司使奏去私通判其府事未报而去私卒治平三年六月十七日也享年五十三去私为人情地夷旷无有径路而所与之游者无贤不肖皆得其欢心而去私胷中辨其所以为贤不肖者实皎然尔事世父孝谨尤笃尝以其所当迁官具情防闻上且曰臣伯良有大恩于臣愿求授之天子嘉焉命遂下廪给之赢尽分致其族以至及其故旧所不能自济者其于自奉裁足而已器服玩好散置几格人所欲得随其取去未尝有一言之吝其临政明敏爱恕不务巧刻辩诘诉讼傥无深非重过皆讲解使去初若寛简不断然而淹久浸漉于人尽惬其所素意盖本不欲相疵痕而后可使复为完好者也故毎去人必思之罢登封累年尝复过之邑人扶老提穉相与出郊候拜留连不忍辄去左右送之复如此既死二曲人有讼不得其所伸者知其无可奈何则必诣去私殡室沥酒烧币号泣告诉具道其所以如此不能复见去私为其区处之者反覆丁宁而后去此古人得循吏之称班于简册者未必有能过于此宦意尤泊然不顾计刘丞相晏元献文潞公最为知去私者是数公其力傥畧施于去私则可以度越伦辈为显官贵人而去私未尝辄一开口以希其有所进拔人语之去私终不为易其所存同尝防长期逺约待去私者久矣且不谓遽然至于如此呜呼哀哉去私曾祖讳赞祖讳绪父讳炤赠职方员外郎世世皆用儒学倡于蜀以春秋名其家母王氏赠僊居县太君夫人耿氏婉静端素仪度可法自归去私相与营饬家事外齐内明资去私于学以至得第从官在雍婴疾遂去世再娶江氏刑部郎中集贤校理同修起居注林复之女封长安县君贤而有文去私没后家甚贫长安安之不戚戚惟督诸子为学期以复兴门户为意男六人端甫端夫端履端衡端诚端懿女四人长适进士侯去非余尚幼去私有文集二十巻大抵淳重明白长于议论以熈宁四年二月丙寅塟于盩厔县仙游乡黄龙原耿夫人祔焉端甫昆仲以同于其父交游为最深者来哭求铭同辞之不巳既泣且铭之曰呜呼去私其可谓当世之淑人君子者也寛裕和懿才明敏给政事文学皆有能誉而其官其夀两不能获夫天之报効于人所以必然用善恶之行者同尝论之精且宻矣今于去私又使人置疑于其间也竟何如哉去私所有已不自愧于人其子孙复能嗣其业当有复能兴大之者呜呼去私想固无恨矣铭去私之墓者同也去私闻之乎呜呼哀哉
　　屯田员外郎罗君墓志铭
　　治平二年九月十日职方员外郎罗君登诣同扵成都回车馆手授其友进士张简所为其先君行状一通且曰登将以十一月二十九日塟先人于晋原文井乡富饶里伏念先人为人终身之大端于世可无愧非以文字载而藏诸墓则恐不知于后人登罪逆愈深矣敢以此累左右愿哀其衷诺之同屡以不敏让不得退而按其状以书其辞云君讳致恭字奉之其先蒙于三国时自襄阳来为广汉太守其子宪后有功于晋室封西鄂侯谥曰烈子袭复守广汉兄之子尚又为益州刺史值时扰攘遂家于蜀厥后累世不显至君之高曾皆居扵卭之安仁自大父始迁于益之双流君既生七年而孤与母阎依外氏于唐安由是为其郡人顺贼叛唐安先遭兵君始九岁其外兄阎太古携君遁逃伏匿草野贼诛太古收敛其所藏书与君日夜讲读君能暗诵尚书自尧典至秦誓一起不絶太古每称爱之授以左氏春秋尽通其学君复以其所能勉励太古之子颙故有文行为西南名人君事母孝闾里以为法初徙唐安也双流有良田三百畆母以君幼且属其亲句氏者主之句氏无赖以酒坏其产又及君母之所托比君冠一塍亦无有也君问求不得遂絶口不道人诘之君曰始谋欲其为吾干视此田者乃吾母之不疑其为人而诿之耳今其既【阙】人有异吾母之所不疑吾将争之讵不伤吾母之心乎吾不为矣议者深叹之性刚严恶人之不以正直奉其身尤讳方外怪妄之说与夫鬼神荒惑之事有语者辄折之不少容故乡里惮焉筑室北城外使子弟学求名儒为之师友自身督其业日考其进否为劝沮景祐中职方君一举中进士第郡人争欲以文学大其门户者以君为之标榜焉君以庆厯元年三月二十日以疾卒于家享年五十九累以子官赠屯田员外郎曾祖讳毅祖讳遵道父讳显君之配曰樊氏封长夀县君君生男二人长职方君也行谊粹敏居官人徳之次曰懿为学有守女二人一适四门助教张中正一适进士樊厚早世孙四人曰贻孙彭孙夀孙宜孙铭曰君裔本颛顼后以国得姓三世守蜀一絶不续防千载无闻人君少时艰难遭盛明始以文训子弟子巳仕渐显君亦躬受其荣自此复绵绵以兴矣呜呼君无恨也
　　咸阳主簿任君墓志铭
　　君讳某字某性沈敏仪神端厚自入横舍遂好学凡五经未十嵗悉通诵造词章谨严如其为人两举进士皆首送治平二年与其弟更俱中第南台调主京兆府咸阳簿县居要剧凡西北使车兵籍往来之所求索者日月不废领户复繁伙以曲直来廷下祈取裁辨之者旦暮相缨绋君始至会令尉缺能独当其事巨细区处各中其会殊不若以经营而累其中者上官咸咨之君尝期更共举贤良方正会得符徙筦义谷税幸以暇习科业昼夜不自休重防因得疾求归筦城中开元佛寺万药进不効乃革召其孥谕之曰是理吾固已知之矣唯父母官塞上逺不得一诀此为恨持入于地下无穷矣言讫乃告尽享年三十六治平三年六月初八日也秦蜀之人闻者皆衋然涕洟谈其为人娶雍氏生男子二人一忠恕年十一嵗一小字遗庆君没一月始生女子四人许嫁廖氏黄氏王氏一方三嵗有文集二十巻皆讲道济时之术久必传者君之先本长安万年人十二代祖壁自江州移阆州刺史卒以世乱不归乃家新井县八代祖畹与其兄畴唐元和中继登进士既贵遂改所居乡里为二龙乡三溪为桂枝村七代祖椿徙梓州郪县木庄今为郪人曾祖某不仕祖某赠尚书职方员外郎父某屯田郎中通判原州母某县君雍氏初君赴官徙郎中至岐留五日别去上马屡顾大泣且恋恋郎中心异之谓与常殊也后一年郎中表致政得请还里中乃与其柩归始悟其长辞已去年矣于是以某年某月某日塟于盐亭县石阔里西山祖夫人之茔次郎中以某知君俾其志君墓铭曰于惟彦安来将胡为志大莫充才不以施三纪遽去飇惊电驰吾从而文以永尔悲后万千年读之者谁
　　殿中丞杜君墓志铭
　　君讳某字某其上世长安杜陵人曾祖知权唐广明中与公孙俗者同以医侍僖宗幸成都后以劒南山水佳秀爱之乃留居遂为普安郡人祖昭少有懿行家饶财里人多从之假贷久而有不能自偿者见其人愈慰以好语计终不可责则尽取其劵投诸火不复问众咸德之父震性端重喜立风节太平兴国诏书取天下善士为乡里所称者将官之守臣以震闻既至阙下辞不愿仕以归识者咨其高然好学不倦自六经厯代史以至曲说小传皆手冩极精楷校对无少谬日夜督君从事其中君沈敏强博无所不览凡见古人行事卓然有在人所以不能为之者未尝不拊已嗟诵赏激再三起而疏之于屏壁牎户日自省阅又以敎子孙复为其亲友良子弟说是人者所立有如此但人自不能勉尔勉之何独其人耶尝曰予不能仕矣有子行吾能使为之两蜀文士无不延致俾其子与之游行遂善其学庆厯中一上中进士今为都官员外郎君凡从其子官率以忠义仁恕敎其为政故行所至以治称君力矣君生平爽健少疾嘉祐五年八月二十日在同州之官舍忽告病渐革以至不起太子賔客赵公良规时将州素与君徃来甚厚闻君卒走临君丧哭之恸为文祭之极哀州人无少长皆下泣曰善人死矣享年七十四君先娶公孙氏乃其先所与同入蜀名俗者之后先卒赠荥阳县太君再娶何氏君亡未几亦卒赠新安县太君行以治平四年五月十三日塟君于华州华隂县保德乡仙谷口之北二里二夫人者从焉君以子恩为大理评事致仕再赠殿中丞一子中都君行也二女长适绵州进士蒲检次适阆州进士蒲臯孙若干人中都君与同有闾里之旧同常爱中都君之为人和粹温厚见属铭其父之墓不敢辞为之铭铭曰祖莳之父薅之子获之而君拥其资以自燕嬉以享乎夀祺以太华之隂而为之归兹世之所希兮







　　丹渊集卷三十七
　　钦定四库全书
　　丹渊集卷三十八　　　　　宋　文同　撰墓志
　　试秘书省校书郎赵君墓志铭
　　治平二年五月十三日龙圗阁直学士吏部员外郎知成都府天水赵公某之子新授将仕郎试秘书省校书郎知杭州于潜县事监西京粮料院名屼字景山以疾卒于洛阳之官舍卜以某年某月某日载其柩归衢州葬于某县某乡某里某原龙圗公一日召其部吏广汉郡尉文某语之曰余之子不幸蚤弃世余常观其所为宜有以舒发流闻扵后者今已矣使其志不克就呜呼余识子且旧子可为余志其墓同被命唯唯退自念同文字朴澁何足以缀缉于潜君之美行告于无穷然辱龙圗公眷爱之重当勉强无以辞乃按于潜君之叔著作佐郎杨之状云君之生风度竦秀寡言笑既毁齿性益聪悟诵书画字无一日不加进龙圗公友爱羣弟多携之官每退食即便舍相与磨讲道谊为文章而君常入诸父行谨谨就业未始畧遨嬉不满其所程淳粹和厚无毫发儿侄之过一家欣爱之年十六举进士不中归自闭嘿愈奋厉増力极取防太学事先生胡瑗授诸经钩探擿抉造诣深隠纂譔辞语精简浑重瑗独常称之同舍生三十人君最少动有仪法众以君不敢燕惰废所事两就天府贡礼部辄落龙圗公为益州路转运使用祫享授君太庙斋郎嘉祐中鏁试嘉庆院复得是时场屋方议以策论取士天下豪俊并挟艺京师无一人肯自以为吾不如某人而愿下之者南宫主司皆禁林钜公亦审慎戒饬以待多士既试文卷坌入悉高谭剧辨磊磊可畏而柬次其可以应当世之所宜用者上之以君当奏名第六扵是都下烜然驰声称遂逺闻龙圗公向在台谏论事不少避权贵风威逼人海内骇伏人至是得君名皆曰赵氏复有此子矣中第御前调宪州司理参军或谓曰君盛年有令誉从宦邉藩荣途自此逺矣君曰虽然吾安念此吾亲之侧无他兄弟以恃且旦暮去左右岂所云乐耶因留不之官今皇帝改元之二年春龙圗公自河北都转运使移成都朝廷以君为县令假局河南府且使视其家未治事得疾药不效寖革母夫人在旁日夜忧泣无所问计君徐起安坐怡顔色如平时曰死生固有定期自昔人谁逃者愿母自苦恐耿耿祗以累阿因索纸为书将留诀成都裁数行复裂之曰此又重吾大人之伤也遂投笔以卒时年三十一噫君之事其止此耶君既为名臣子早以文行知扵人死之日中外士大夫与其所往还及龙圗公尝所临之吏民无不嗟悼以泣且疑夫天地鬼神以祸福考善恶而施之者于君殊未为可谅矣君博学喜辨论雅善鼓琴平居入静室为雍容闲澹之音以揄扬其和易之性闻之者皆泊然防世虑扰其中好黄帝书晓诊法明药品之所以能为功与病之可治不治之状尝被羸疾惧其亲为忧隂自疗之至愈不以告有文数十篇语气浩荡皆可与当时号能为词章者较上下余未就君之先本防稽人上有官于衢州者因留不去今家焉曾祖讳某庐州庐江县尉善吟诗其语清深险峭不类近世作者有集行人间人争诵之祖讳某广州南海县主簿赠给事中君娶时氏生女子四人长十三嵗余尚幼男子一人名河北郎始三嵗母安定郡君徐氏见君物故闻君语一悟遂自解不邑邑铭曰惟君之生蹈庆之基凭坚乗完孰惮以危爰初横经在勤弗嬉道妙圣真取深其师乃试天官汪洋发词下动诸公争收竞持籍名于髙盛誉四驰获第入铨犴狱是司曰吾之亲有子止斯敢名宦防去左右为遂留其旁气下声怡余力扵行学问愈滋帝用成都疏恩淋漓居君洛阳廪事以尸乃进尔资乃便尔私曾不久焉得疾莫医遂至奄然羣啼众嬉于嗟乎君命曷若兹回谊之亡君齿与差何天扵贤不假以耆纷纭妄庸夀或介眉当其在婴百福承之太末之旧兆累累君归其丘列祖是毗山磨水淤名岂即衰刻词茫茫以慰永思
　　梓州处士张公墓志铭
　　有笃行君子姓张氏名温其字希泽居梓州城中六十五年治平改元正月日以疾终于家闾巷田野之人凡见闻其所以为人者皆涕泣相吊曰天胡为而遽夺若人之夀耶如是者累月矣希泽少喜儒术经传百家曲学小说无不尽读既读无不尽晓其大抵举进士不中乃放肆自得与世俗俯仰浩然若不可以法制收敛之者性明悟内行孝谨知是身不足以为巳有故投之于自然之域而不以贫贱富贵累其心谓捄人疾苦其惠利为无涯故颛向医艺而大究其精巧父母死日夜膜拜西方圣人自阅十二分教者数过以圗报防极至老无少倦赴人病急虽风雨道途之阻未尝辄以辞既而不复计校其所以为谢死之日使人攀慕哀戚者以此好饮酒至頽倒而语言不乱善谈谑亹亹可听人多记去以娱其坐賔与人交终身常恐有毫发之缺而不得其欢心也人或非意侵之曾不以恨至胷中遇之如平时其人久亦自悔年未三十防其配遂终身不娶庆厯中余始自水防来应举是时郡中诸君未甚识余然槩以疏外辟之希泽一见余于稠人遂引其友陈颙信臣诣余于邸退相谓曰吾辈有子常患无良师友以磨切之者今见其人矣于是二人者各遣其子以从余逰待余二十年日日益恭希泽初得疾余持服里居遣人之希泽报曰我无状子最为知我者今病革不复见子愿得子之文以记我死死瞑目矣既死其子以某年某月某日塟于某乡某里余方在京师不得哭送輤车之后又不得以文与俱薶扵幽壤诚所恨矣归而其子择交以其先人尝见累于余也叙其理命屡以抵余且曰陈臯希古先生既已志先人之墓矣其所以为之表者非君也其谁为之余乃具次希泽之生平如此复系以辞而哀之云禀完而弗駮又辅以学性其浑矣检诸身动不失伦何疵咎之或履得于是陶然自贵可以谓之君子天胡以夀畀彼厚而独啬于此嗟乎希泽魂安所适兮一世云已
　　秘书丞陈君墓志铭
　　君讳叔献字元之蜀州新津人其上丗由颍川从僖宗入蜀因不归籍此县东北鳯皇冈有丘墓十许世深林巨木蔚然有豪宗大姓气象而自五代已降无仕者君生而耸慧始读书一厯目而遂贯扵心不废防下笔走词语骎骎不可止遏其徒尊畏之中皇祐元年进士第为万州司户参军居官如故习老黠吏不敢肆其巧忠守缺转运使以君摄其事久之郡政大治人尽服察举得令移郴县郴湖南小邑民吏杂扰牒诉日日堆几案索裁决君始视事睨廷下忽取一人者钩诘之本防民也寓扵此凡二十年受赇出入乡市搆两讼以乱令治谓君新至故杂稠人观君听断是否期中之得情如此具对闻之安抚使流他郡自是恶少相语以君为神不知其用何术也狱辞遂省县之粟移扵衡往反数百里下户不能独去人有倍敛其酬为输之者往往遁避不可求遂至再纳此弊尤甚君择高赀附其直与并干之故赋入办先诸县里民有各失一犊者逾年甲始获于乙乙拒益坚诣县辨君俾引其防使视犊跃就其乳乃还甲争遂定一邑嗟尚之马氏窃多横赋每丁嵗有常率几百年仁宗朝有诏一切除之而郴道衡永桂阳监不谕防督敛尚急君建言转运使悉免防虑数万万而方二三千里之民始得掷去重压而舒四体矣羣口邕邕颂君不休同年陈启期过县闻之作诗与君有巨刃秋霜寒之句及罢民遮道涕挽极谢乃得行入朝授著作佐郎知绵州魏城县迁秘书丞赐绯衣银鱼魏城之政大抵不甚力而自占八邑之最嵗满以太夫人年髙乞便地复得巴西县未赴因卧疾熙寜元年七月某日遂卒于其家享年五十一君素羸防平时常喘喘畏风萧然骨立若不能朝暮人也然临事讲利害决是非气厉而语壮短长见前不可屈盖刚果内蓄以学术辅之而吐理明白也性孝友事太夫人每惧以已疾为忧常强饭设精神以立左右问之答亡恙太夫人乃喜姊二人贫且孀君指腴田二顷赒之终身以及其甥又为经营其家使其族之狠忿暴戾者不敢犯与人交简介若不相宻而遇有所急难冒锋刃入汤火肯为也死之日无谁不沾泣初病革其弟叔达问所以欲为君曰我何所言但佩恨入地而不能冺灭者使老母不及封而哭我矣虽然愿得与可文纳吾圹中乃幸也泪数行下气遂絶曽祖某祖某考某母唐氏年八十君娶乐氏再娶周氏男一人君轸女一人适太学进士勾龙孙女二人以某年某月日葬扵某乡某原叔达以君之见属具书遣介来道君之语求铭其墓同乃君之同年进士与防甚熟泣而铭之曰奄奄其息兮崭崭其形人视之而不知其中兮但常惜其不能以久生然其论议之髙兮区处之明盖受于所禀兮而发扵所行胡不锡以永年兮中道以倾伊神理之茫昧兮善恶安足以讲评呜呼元之兮吾何忍而此铭
　　李公泽墓志铭
　　君讳慎从字公泽曽祖讳某父讳某其先八世祖讳逺本京兆府万年县人广明中随驾入蜀为晋原令后遂不去家成都之温江今又迁为郫人至大父始不仕父赠太常少卿母文氏某县君少卿有子五人尽使学进士教导有法自成童悉与他儿异至有未胜冠而能中其科等者慎修慎交也慎防后亦取皇祐元年高第二已物故惟慎修今为都官郎中君性精敏自少其气骨已岌然秀爽读书不废防为文辞皆具晓大端不烦其师少卿厌世诸兄既从宦弟幼各未立君视家事缺然亡他赢以待供索乃脱身治产设次第积居与时遂未几号饶益督其弟慎用日夜从于学不容堕防尝语之曰尔勿与我事凡婚嫁一主于我尔自勤尔之所当为勿中休给逺资近上下防足无间言慎思亦登皇祐五年进士先卒而君独享优防之乐扵其里闾为善人君子众虽景慕之而不可以力致苐嗟咨信向而退自恨其不能如也君复和裕坚正内外亲友以至落邻閧之人无不相与驩遇其有所未善不屑正之无不改以谢凡吉凶燕集未有一日忽在众人之后客子防仕至其邑有所求须先诣君君为之推引裁处各称其所欲以去故其善誉寖闻于人人贤之盖用此也张少愚明劲辩博少所推借走海内识人无限而每谓君彊果通干生于自然不假増修而皆诣当处他不能及也少愚将有所欲为而尚犹豫者必更取君讲解辨析然后乃定其扵治事明审能厌人意也如此君平时尝谓人云吾夀已自知不能久于世问之但笑不道其所以能得自知之者故于易老庄释之书必亹亹再三研玩其极深之论而有意于其间者焉某年某月忽得疾虽甚革而神意不乱治后事尤委曲至某日遂不起享年若干君娶申氏继娶王氏生五男曰某某皆好学整饬不务敖荡人皆曰公泽宜有后也三女长适何氏二许嫁某等将以某年某月某日葬君于某乡某原谓某于君为亲且宻知君最详来求铭君之墓某泣而为之铭铭曰于乎公泽之为人也外虽夷易而中甚端劲故其接乎物也以和而处乎事也以正惜其名位有遗其才谋而乡党止述其谊行胡为善不得其酬兮卒阏之以所命甫五十而遂没兮夫何遘兹乎不幸推其无所欿然兮有后之盛何以知其然兮曰元昆之显而诸嗣之令
　　卭州处士郭君墓志铭
　　余少时与郭周田蟠叟同学西州交防甚熟知其父处士者之为人常爱之处士今既死蟠叟求余铭其墓处士讳某字某自言本汾阳忠武之后子孙流落居蜀不知凡几世占民于卭家素饶财处士少任侠倜傥无畛域善格五意钱之戏每入市羣豪朋来从随上下酣饮讴歌嘂謼击鞠弄鹰犬罢即入隐坊与其徒投五木争缯防金贝一掷不卢遂推去不顾借时亦胜人不赀为寒士丐乞尽畀之不以为已物故义声铮然不琐琐治家事人语之处士曰尔焉知我但我业此而所恃者我有子矣异日教之使立千万人上令晓道义善文章者争来推髙之视此讵不若尔曹占田藏镪之无涯哉我岂欲效里闾庸人旦暮龊龊经营后时不使寒饿计耶于是出蟠叟令力学蟠叟才冠便知名四方所友皆当世才杰处士之高识自此愈逺闻处士晩好读书尤扵班马二史为精深与人议论牵引证据甚可听治平三年四月十一日忽被病遂不起年七十五其配文氏生蟠叟后一年亦卒年若干治平四年十月一日蟠叟葬之扵临卭县思君乡丰义里息头山蟠叟蓬头蠒足披风露践泥潦昼夜号哭负土为坟凡三年逺近观者日日来不絶叹喟嗟悼而去铭曰人生常患已之所欲乐为而礼法从而撄之束缚如囚曽不得恣肆而自嬉若处士者少脱畧而无羁敖荡一世而胷中不置乎险夷以夀而返兮羣口为之赍咨发其庆以昌后兮其子宜之
　　荣州杨处士墓志铭
　　君讳某字某荣州荣徳人其上世官族见紫防石公杨休龙圗李公绚为其考虞部郎中见素妣崇徳县君袁氏之墓铭君少敏慧尝授经于唐安罗勉先生通博善讲议辨者不能敌晩工扵诗既久且精意词髙新无所得其迹于父母昆弟一尽其孝友崇徳病累亟君再剔髀肉以馔进悉愈郎中好接賔客两蜀闻人无不至门下君善治产致资以赡给其用多寡称之杨氏所以义声满天下实由君振之也间尝语羣弟曰家事不可以累大人予其主之尔曹苐力学予将资尔异时求有以昌大门户者是后屡有繇郡举试礼部而若冲者遂中其第今已入尚书为郎矣君性方亷重许诺视人有不类辄耻遇之如一善可喜则奨励称述亹亹不已宗族邻里婚防之用所不能足者君咸为办之頼逺别业为一郡之冠其林峦之秀涧谷之异围拥列位若设圗画君扵其间筑室百楹裒辑古今书史万卷引内外良子弟数十人召耆儒之有名业者教之其子约果登皇祐五年进士授遂州小溪县主簿先君卒余皆摐摐号称佳士者君以至和二年九月十五日以疾不起享年若干娶王氏生男子五人纲约絪纪纮女子六人壻普州进士汝某资州资阳县尉袁某进士勾某袁某张某著作佐郎知绵州魏城县张某孙男十人某曽孙某君以嘉祐五年二月二十五日葬于崇徳县荣川乡南坦庄锜以书并状拜道士李有庆来诣同山居始求铭君之墓同亦与锜识故为之铭铭曰古语有之天道难论吾今于君以为知言种善殖徳所获未蕃中夀亟亡人闻而寃何以慰君有文诸孙
　　绵州李处士墓志铭
　　先生讳某字某绵州巴西县人曽祖某仕孟昶意其国不能以久复位下无所信道遂解官以去就闲居焉祖某善计策广政末年两川抢攘郡邑多寇盗能用之以庇护族党获亡恙乡人以才豪名之父某博学有智思尤深于诊剂人逺近頼其术而不夭枉者无防数然未尝蕲之来以贿为谢者有问之曰吾求以此徳遗后人生先生遂使被儒服先生少通敏才辩倾给自向师学专精讲问一力不厌横波絶浪大涉经史时出其语以耸坐客虽其朋流率无不下之者景祐初就进士举试礼部既不得叹曰吾不能是矣吾有子宜其为之扵是归教其子及里中良子弟昼夜相临随自不少懈不十年其子文艺益精凡两偕计吏一试大廷下遂中皇祐五年第蜀人常谓先生意与物出入相应効乃如此性孝友家饶财不自靳啬养同产常使厚于已归二甥扵良家奁盝所与视已子一防独不异寳元蜀旱大饥朝廷遣贵臣抚谕发私峙合程者畀赤牒先生曰民困蹙上忧之若此岂幸之以儌身名时耶吾所蓄虽不能如其格忍自闭以视元元捐瘠乎悉倒廪输之官无徳色在位咸髙之士有来绵者未授馆悉先诣先生所先生从之防无间风雨相驩至去皆满意不戚戚故其好事之声闻四方也以此所居西偏构月轩常隐几其中端静凝黙人不知其所以为时复论譔有书号百一者凡十卷大抵明古意述世务自言此书百分厪有一能补于吾道者乃名耳好吟诗逮千余篇语近而意高皆不徒为之者治平四年十月十五日以疾卒扵家病已革尚能作诗以与其交亲为诀其日起索冠帯坐求笔疏纸曰不为不道不为不正裁八字气渐短目瞑笔落遂化去一城之人无谁何皆奔走哭嘂相属道上春秋六十有六矣娶文氏生一男三女男谊伯为秘书丞知卭州大邑县女适周氏范氏文氏周范二女先亡孙若干人卜以某年某月日葬先生于某乡某里祖茔之东呜呼同尝忆去年六月自广汉移守安岳道先生门下入拜先生于南堂先生与同语时有不任被病恐不能久留于世之说同解之先生笑曰事当然者何足异矣别未百日而秘丞君遣使以状来且谓同曰谊伯恶逆深重而遽防所天先人临终揽谊伯手属之曰吾死当使普州志吾墓幸矣慎无防谊伯敢持遗训以累君诚死罪同读已曰噫善人也今死矣其治命尚能以予文为求于予厚矣肯不为之铭之欤遂为之铭铭曰山蟠于离而水走乎干之维中有墓兮蹲而巍问焉居之者云谁成纪先生之所归先生之生兮为乡里之所师宜其遗光余耀兮愈华而不衰吾恐绵人世世之子孙兮望者趋之而过者拜之刻载善行无愧辞呜呼先生安所亏








　　丹渊集卷三十八
　　钦定四库全书
　　丹渊集卷三十九　　　　　宋　文同　撰墓志
　　龙圗母公墓志铭
　　公讳某字某其先河东人鳯翔天兴令赠太子中舍讳某之曽孙汾州介休令赠比部员外郎讳某之孙国子博士赠刑部侍郎讳某之子也母裴氏累封长夀县太君比部既倦官未六十脱簮笏以去爱鄠杜美田望紫阁并圭峯筑室灌园与其人上下击鲜酿醇相招延为林野之欢逺近附从之遂为其土人侍郎虽宦游四十年而资尚恬泊不竞回视其先人之髙亦自引避居故庐读书吟诗教其子为学公之昆弟时甚少已皆有才名倾动闗陜识者悉曰母氏庆门也不在彼此矣公生而聪悟不烦师训阅经史造词章能尽至其精工应天圣八年进士中其等调原州军事推官州倚邉凡所处轻重索谋虑适当乃无事不尔或纷乱至有可以为忧者殊与内郡政令不相若其将既用武人少晓此得公佽助裁讲至去民夷帖帖无他议转运使李纮刚严介急遇其下未尝相从容独以公为才能渭州酒税常课屡缺纮怒主吏不职议逐去且荐公领之公至以巳所入补前之不足主吏因免戾善罢公尚以其最得大理寺丞乃知京兆府栎阳县县民横猾好犯法号难治第一而公以易术治之民自信约不得妄入公之廷下迁殿中丞移知卭州蒲江县满岁知黎州黎为西南絶境越严道濵大渡连山如墙中断一道州正扼其口乘高见卭部川聚落如饾掌上实朝廷所挂虑而择人以为守长之处诏书常以本道按察使视其部吏有长才善抚驭者荐充之故公得以行焉百蛮都王城岁駈马过河抵公城中与中国相贸易摩抚有术则靡耳柔服如人一不厌其欲则嘷呼搏捽羣辈跳荡闾閧不能止此其常也公既示以恩信其骜桀不驯者擒戮之众惮且爱二年无敢辄以彊语附译者以及公转太常博士以侍郎忧去职服除还本官通判干州林瑀守成州放手受赇不顾傍他锁奸键恶密不可发包拯为转运使以威察自名顾无如瑀何然疾之甚愿必以诛死请公摄其州得状即寘之狱公往见瑀以数语伏其罪不务奇中而与法正相等瑀无憾众咸允之迁屯田员外郎通判鳯州改都官员外郎移坊州州自唐涉五代节度使麤武暴横訾用不法下祸部邑征税闗渡多设虚筭敛以残虐因仍至今役乡户使典领其人得此即破产以至一缕尽输之官而未偿者公曰桀法也吾岂忍若前人坐视之耶上章极言请别立新课以下捄危亟朝廷从之坊人所以获疽疖断溃而肌肉完好者公惠也未几召入为侍御史尝赐对便坐公言帝王治国之本职在专求公相以自羽翼杜衍范仲淹不幸早去陛下左右自后所得如衍仲淹者几何人虽有可用者皆被散使在外窃恐陛下风教自此无如先时仁宗大悟连复其所可用者朝论翕然嘉之二年除三司盐铁判官寻为言事御史明年拜起居舍人知谏院淮南京西转运使以赋外他钱贡上曰羡余请不大农给中上将议赏上曰是两道比他财用尤为不支苟非诛取惨横安所出此如恩之是借吏手以推剥吾民之肤髓耳不可遂罢近岁士大夫多营占民田以自膏润幸民向役出下估尽所有纳之相尚无制而其诸所以徭扵官者负愈重去瘠取沃镌蠧益暴公请限其顷亩各以官品裁约之议行上下以便国朝任子之令比前世最为优典凡得以官岁上其名者数百矣入流既繁仕路纷杂公深疏其敝章下近臣防议类皆顾已谓久令遽更之不宜公持之益坚道利害上前卒得请无虑岁减三百员其源少清孤平者获叙进公之建説有大体可行之为良法皆类此长夀从其少子官南岐且疾公亟请省视获告日夜驰往至即以居防闻终制用前官充两浙路转运使未行改兵部员外郎直史馆知邠州数月授直龙圗阁知梓州岁余乞内郡得泾州转工部郎中移充成都府路转运使拜刑部郎中蜀土浓演诸产极富伙官之府库日入岁受泉币流溢公尝谓戌兵曰尔得赐帛与易之以钱也何利众云帛亦货诸市利莫如以钱便诸用外所售往往与官贾不相直得钱且幸公曰吾募愿者两可矣用是凡得十数万疋今上即位大布恩赏事出不素他道悉配入民下旦暮高直踊数倍百姓讙扰急欲求死而公部中以所尝居者当之闾里静黙无苛求猛督之旤事帖然济矣永昭调用多目有司欲天下之财应所费疾若星火公以法移蜀之积钱百万衮衮相属陆走三千里旦暮副其急大计以办已而公且遘疾矣嘉祐八年十二月二十八日卒于官舍享年六十公性端重寛硕质状严伟望之岌然使人肃恭戒饬不敢慢惰而与之语议雍容委靡色和而气温久不能舍而去之也其为郡邑专务究极隐敝与人兴起长利故所去未尝无余思居台奏正皆中外所望以为言者用谏纸不肯书竒谲么琐事以凟上听总大端发正论冀君相黙用之不设痕声以夸露于已也既而一落外官频年不归视当年朋流已翩翩上薄霄汉人悉以用公为不当然而公亦自无一语为戚戚先帝升遐日夕涕泣遂以病病遂以死而公尝所莅之郡邑与常所往来之人无不哀恸号嘂云善人何负天天夺之也何遽而不少假矣公既死朝廷遣其弟沆乗驿迎其柩归权厝于鄠县以治平一年某月某日葬公于某所祔先侍郎之茔夫人王氏累封永安县君男二人轲太庙斋郎十二岁辄试秘书省校书郎若干岁女一人若干岁沆以都官郎中为陜西转运判官好学有义行奉公之夫人与公之诸孤居长安事如母教如已子愈于公之存以某尝获逰扵其伯仲之间来请铭铭曰镇东俭以忠殉魏后恶祸去丘为氏积流藏晶入幽閟宜发其裔洪以炽惟公生实世所冀厥中端完外恢粹学焉久充道少试君防其休民被利眇然权财用曷既卒以不幸讙众欷驰词穷天浩无寄其将兴之比贤嗣
　　太子中舍王君墓志铭
　　治平二年三月二十日有以笈携书而进立于庭下者问之曰长安王氏之仆来时主戒云汝亟往广汉问所题官居纳之自去彼凡十二日走四十驿而至此矣余曰事必有不可缓者命受其书视其所以逺来见谕之意曰希明不幸先人以去年三月十四日得疾弃诸孤于家今年某月某日欲举其柩从祖母以塟于万年县龙首乡鳯栖原之先茔窃念先人禄位不甚显使志业不克燀燿于当时今已矣若非有以善文载其事寘诸圹中以信于人以传于后世为人之子者之所为心乎如闻执事常以文章论譔人父祖之生平其子若孙得以实自以为事父祖之道无忝矣希明虽未尝一见左右敢遣仆持先人行状以闻求数语以铭其墓使先人之灵不郁鬰于地下希明死幸矣唯执事哀怜之其词始末凄楚读之殆不忍闻其所以云云者余曰噫斯人也耶尝忆皇祐初余在卭州幕时有以强干为转运使所委往来卭蜀间办公事者此君耳余葢尝识之今其死而其子幼不知余与其父有一日之素能逾重闗越险栈于二千里外以是事见属或拒之于情可乎乃为缀次以慰其子云君讳绅字公仪其上世太原人唐末因官居阆中后复以官居长安三代矣君生十年以父防为太庙斋郎自少喜读书记问精博为词章有条理举进士不第遂调鳯州梁泉县主簿初仕已籍然以亷勤闻满授汉州徳阳县主簿令老且惽都不省职事羣吏骄恣飜乱文法以欺枉吾民民不堪矣而君且至数日视案牒阅租赋攷徭役尽暴蔽隐悉伏其罪而一县乃治转运使张公掞明毅端肃少所推择独称君才而数任之绵州百姓冯仁美兄弟讼田十年不能决公以此狱累君未浃日其情得争语遂息虽其本郡邑之吏尝厯手者悉曰是善治此吾不及也公乂俾其市五州絶户遗田不数月获钱四百万纳诸库而民恬然无驱督之扰代归授其州长丰令未防以市田令转大理评事知绛州正平县防县人行守事者有产占君籍中其邻民张顺探守意诣州言状谓可凿渠以引其水溉吾村地若干顷甚便守从之下县如其议君亟至守所建利害百一于前谓不可行守怒趣君去决令开渠君抱笏徐起顾守曰渠则不可开令头可断也既而守亦悟遂使罢君归一乡之民拥马首谢曰我辈非公压抑且死矣愿为公刻石以示吾子孙俾知公为其父母衣食之也累迁卫尉寺丞大理寺丞知鳯翔岐山县君之父度支尝治此彼人德之遗矩余范君一守无易故居四年而民不敢以不可治之事干君去之日老幼妇女皆奔走涕泣谓君何时复当此来也今上即位转太子中舍赐绯衣银鱼入朝授通判干州事还长安遽得疾不起享年四十一君性孝友事母兄有闻于里闾含光门有大第乃唐官寺之遗址老株巨石气势甚古偃蹇崒罗立如画亭观榭号一城之甲名公巨卿才人豪士往来过雍未尝不下马入门登覧叹爱君少时与兄中隐君出入迎候游陪不厌人咸喜之君素博洽好辨论尤不憙狂诡而絶重气节在岐山时有妄人邹仅称先生者自言八百余岁厯防公卿之门好谈人前世事立祸福以揺撼人人信畏之谓神人云不知凡几年负此术行扵世矣过县谒君君与语察其怪谬诃下麾左右寘狱问状悉伏诬诞门外要官重臣交书下捄君置之一不省械送府恐惧以死讫无他异君故人国子博士刘祺自蜀解官归至县寓僧舍且病其子赴举京师顾前后皆孱輭无一人可任事君亲为煮药视食旦暮伺且累日无少懈既卒凡防事一切具办无有不如其至亲欲奉其死者之意闻者嘉之君大抵所为类此亦足可纪也曾祖彬赠光禄寺丞祖识赠刑部侍郎父渎任尚书度支员外郎三司度支判官母高氏封长安县君赠尚书令琼之女见君死遂寝疾后一年亦卒君娶舅氏引进使继隆之女生五子曰希明希杰希正希亮希益女三人铭曰于乎公仪命谁君尸与其才良而不夀宜人之于官其几谓能如君之为死有可称身大位防奚足比方陵磨谷阗铭发愈光
　　龙州助教郭君墓志铭
　　君讳友直字伯龙其为人也和裕淳懿畛岸旷阔两蜀士大夫与四方从宦扵西南者于伯龙无有不识非伯龙之求之也而其人自以为苟不识伯龙则为徒至于此矣盖伯龙善与人交又喜藏书书至万余卷誊写校对尽为佳本伯龙无不读人问之者伯龙无不知所以人多与之逰伯龙亦未尝辄厌见其人所以善誉闻于天下将五十年景祐中被荐试尚书省不第遂归不复就举成都学舍为诸郡之冠聚生员常数百十人伯龙典事其中凡三十年教导揖纳上下信爱事继母朱氏至孝朱尝病痹輭不立伯龙访诸术士力求已之遇隐者得火龙水虎之法转授其母行之遂起体轻如风享年八十四而卒于兄弟尤友顺不相狠防公赀产独占其至下者后虽有所不足亦自无一语之愠有识义之治平诏求遗书伯龙所上凡千余卷尽秘府之未有者熙寜四年四月朝廷以伯龙景祐进士恩授将仕郎守龙州助教一日忽召其子大年等曰吾生平以儒术承家已而自知扵禄位固不可以强干所以不求宦达退居田里今天子念吾之老特赐一命吾其遂止此乎是年十月果以疾卒于家初一日也伯龙既为累世令族之后内外亲戚交友甚盛凡逺近庆吊伯龙未始后他人而至者才智敏给善酒戏辞吐如射坐客不能当至有丛吻急击争欲胜之者伯龙左右酬对愈辩而愈精四坐笑伏叹其俊锐死之日无不嗟悼之春秋六十四所著书有劒南广记四十卷毛诗统论二十卷厯代防革乐书十三卷曽祖某祖某考某皆不仕母杨氏夫人宇文氏乃蜀之大姓某之女年二十一归于伯龙闺阃仪范邻里矜式相夫以义教子以学正顺慈严无有未至先伯龙卒生四子大年大方大亨大受皆举进士有名称女二人长适太常博士李彤封夀安县君次适进士文惟几孙男八人女八人大年以六年二月十日塟伯龙于华阳县升仙乡俱利里先人之次举夫人之塟祔焉大年等以同为姻家来求铭伯龙之墓为之铭曰学无不深行无不淑天胡啬之弗畀以禄鸾羽鳯翼敛不得张有翾者微高鶱逺翔神道难知人理亦悖吾于伯龙一付茫昧所不已者郁然清芬更千万年有信此文
　　秘书丞冯君墓志铭
　　君讳某字某其先始平人在僖宗朝有官于蜀者广明之乱唐统紊裂视世浊溺留避于此子孙蕃衍有居于普者五世祖绍卿于五代时以宗族门地雄于一州高祖讳光伟佐东川节度曾祖讳峤祖讳元晏并潜隐不仕父讳某少举进士以苦学被病遂不顾旧业专治养生之术作诗百章道其事自号丹珠子年过八十无疾而终子三人君其长也君生而頴慧不憙他技未冠求师于成都是时任玠温如李畋渭卿皆以道义文章教授诸生君执业门下并为其高弟归将试艺扵其郡廷以干荐书而豪士恶子竞以财赂占压寒素不得一步进扵其下乃退而叹曰是等也我安能与之以力相较耶于是收敛退缩芟去仕意僻居静处讨究羣策经深史隐钩擿蔵诣驰词吐论坐者常屈闾里讼诉槩先诣君所平决以至不复更由官治而两讲解矣教诸子事业悉有端次庆厯中其子今中都外郎如晦用其法一举中进士君曰是吾门户之大望自此子尔嘉祐初以子官授大理评亊致仕三迁为秘书丞赐绯衣银鱼尝即其居盛创亭宇榜之曰荣恩自作记道其所以获当世为人之甚幸者乡人景慕之治平二年春中都为晋原宰君以双舆就其养晋原之治髙出一道君实有所诲助闲则吟诗饮酒日日不倦一旦召中都语之曰官居之乐诚乐矣然而吾之旧庐近常往来扵吾懐也汝当具吾归装宜无吾留十月促就道中都遂假檄侍还其家既至亟遣去曰汝速往无以吾累汝汝当忧民慎母吾忧也自是日召乡里故旧聚饮欢呼歗歌愈益精健诸子立左右忽顾之曰父母之年古人谓可以喜惧者汝等当知之吾受禄养几二纪名复挂朝籍人能如吾者几何此可喜也然吾春秋已髙汝能无所惧乎家人闻之错愕皇惑问何以及此体中有觉不如平时者何所但俛首嘻笑不答又数日食饮渐不进求就枕瞑目良久以纩其气已不属矣遂终焉十一月十二日也享年七十五夫人赵氏同郡之甲族婉懿有善誉宗党模其闺法四封为夀光县君生男六人三早夭次中都也次处晦用晦并举进士有文行闻其朋流女五人适昌元解惟正都官员外郎景思问郡人周着进士景思永归思问者先卒后继之以其娣封永寿县君孙男十人某某皆向习文艺孙女九人其一始嫁河南赵仲遘其孤将以三年二月某日塟君于乐至县普安乡之西山从先茔也中都与同有塲屋之旧走仆诣同求铭其墓为之铭铭曰孰不种善君获其多奄然而归所少谓何子官曰荣学者愈侈君所常望久焉益伟人生世中超跌百端如君初终十八九完老安先庐没集旧兆更万千年铭永其诏












　　丹渊集卷三十九
　　钦定四库全书
　　丹渊集卷四十　　　　　　宋　文同　撰墓志
　　任郎中夫人宋氏墓志铭
　　宋夫人职方员外郎任伋师中之元配也父广陵先生凡数女而夫人最为先生之所爱简静寡语言居处有度不妄易尺寸家名髙赀先生常营诸嫁赠紫金大珠巧绣华炽日为收置他皆以先得为已物而夫人第拱手嘻笑若都不欲求之者先生窃视之叹曰是不可不以耦佳士故归之师中既来事姑嫜接先后勤顺柔婉有仪法师中性傥逷畛宇宏大好賔友每相聚集必办具嘂謼酣饮连日夜不管无有索足夫人豫敇僮婢色色给过无少厌他日问之已脱簮珥襆袿裾质酒肉供矣未尝以为言教诸子与其壻学至夜分读书声未絶夫人亦不去房下时至勉励之寓家蔡之新息忽语其子曰吾夀不能永异时蔵吾扵淮上汝等之孝也家人初甚怪之但不诘其何以出如此语已而果得疾遂瞑目终日而去春秋五十矣熙寜元年九月三十日也明年正月二十九日葬之于光州光山县千步村从其志也男二人大节大防女子四人长适高遇次适杨亷善二幼大节自蔡归蜀见其父友文同伏地哭拜所诉不忍闻起即求同铭其墓乃铭之曰异哉夫人生于眉之眉山而塟于光之光山也其间相濶五千里胡为自彼而止此人事万变孰可得而知之矣夫之官日髙子之学日新后事如是之盛也岂不足下慰于夫人呜呼哀哉
　　寿安县太君何氏墓志铭
　　秘书丞赵防将以熙寜九年正月癸酉塟其母夫人夀安县太君以其状来求余志其墓余昔尝学易于秘丞君之父秘丞君又尝为余僚于兴元府之南郑县其为旧如此当为之书按夫人姓何氏咸安郡人少孤其母爱其敏惠有智思视遇过诸子乡里大族有求姻之者母悉置不答尝谓人曰是女非得佳士谁可妇者有马服先生者名某眉山人傥逷任气侠风槩高逺以文章道义防两蜀声称烂然士人欲宗师之至蓬母闻其名曰可妻也遂求以夫人归之秘丞君生方数月马服去客诸郡为人挽留主师席凡不归者十四年夫人依其弟右賛善大夫绛之家寥然专一室以居日夜其子裁能道语言乃教之学书念文字既冠遣从师为词章后登嘉祐某年进士独夫人训导之力也马服初无预焉马服常曰吾子有母吾何忧赞善尤悌顺事夫人至谨凡家事一以诿夫人不问夫人为之收拾藏贮岁时均节调用内外所给如一无半毫之私识者各以谕其家指夫人为姆师焉赞善捐馆贫甚防夫人从其子解官归尽倾其橐装葬如礼乃携其孤女抚视养育择可婿者嫁之匳具称足如已出者夫人性仁爱凡左右使令常自视其饮食衣服俾各满其所欲无叹恨鞭朴未尝施于家而闺庭凛然每戒其子曰罪囚不幸触宪网尔既治之刑常宜轻不独成尔善名庆当流扵后世居处严洁四坐清洒几榻帷幔屏障之类整娖次置无一尘之栖所服不务华靡自非临祭祀对賔客之外袿裾帬襦皆补澣者家人每难进之夫人曰是物【阙】但被体不至穿敝何在新丽纺绩之工可惜也素安强虽春秋甚高而鍼缕不废八年八月十九日忽得疾卒于汉中所寓唐安佛舍男子三人曰防秘丞君曰莘曰荀皆举进士铭曰于乎夫人柔婉静黙午发未筓已闻懿德出配有道生子岌岌教以诗书日夜训饬居贫益坚礼防义墨愈久不渝乡闾矜式见子成名至升闺籍覃庆疏封夀安有邑金屑涂罗华诰五色持此就地何慊于臆八十一年晩具五福世亦鲜俪可瞑去目陈仓之山有名鸡帻问之青乌此云佳宅宜尔子孙世绪奕奕告后以辞镂之坚石
　　文安县君刘氏墓志铭
　　蜀有贤妇曰文安县君刘氏者简州阳安人著作佐郎琚之女故太子中允许平施益之之夫人也性巧慧志尚柔婉在家常以孝谨称于其亲长嗜学书传无有不经覧者于左氏春秋尤能通诵之中间事迹词语防端极涯开说讲辩名氏世族地里岁月条分绪解癸甲不乱自归许氏事上接下祥顺友爱循蹈矩法益之资禀旷濶磨荡崖畛常以防饮敖佚自喜夫人每乗间引古之所以因是而取诸悔咎者指谕之益之未尝不慑然愧畏遂至扵不复更敢为此恐或戾夫人之所陈者益之每语人曰予之所以将放而复敛者谓何虑其闻于予之梱中也盖使人听其言惕然若严师良友在侧动静语黙以教义谆谆警诲人者予过渐鲜有奥助尔从知平定军乐平县未几而益之卒夫人擕诸孤奉輤车还成都至则旧产已空萧然无一椽之屋以居寄人舍下合聚闾巷亲族良家儿女之稚齿者授训诫教书字逾十年获所遗以给朝夕仅取足不营于他其所居左右之人凡过其门悉俛首遽进不敢諠謼作高语大笑惧闻于夫人清风满家寒苦霜雪督诸子学昼夜不废改诘捡问使中程律一或不及谯励不贷故其子天启尝预郡府贡书名在高等夫人教之也自是夫人之徽烈懿行愈闻于人万口一词谓絶伦类忽得疾于熙寜五年七月二十三日卒于家享年四十八人无贤愚相与嗟悼有六男子曰某某某天启娶阎氏太常博士灏之女天娶陈氏屯田员外郎昻之女余未娶然皆俊爽愿饬异时当尽能成立者天启卜以某年十一月四日塟夫人于华阳县某乡里海云山之东原与益之之域同焉以同昔年尝志益之之墓遣天衷来陵阳以夫人之治命俾同亦为夫人铭之乃为之铭铭曰猗猗夫人夙懋廼德厯求扵他类者鲜克既畀令淑复辅以文有蔚其章兰薰茝芬自居州闾养善秘阈化流郡闺不戒亦式显懿旁衍众龆之师十年其家观书诵诗匳盝久捐裁辨袿防践履幽素以仪自律恫视诸藐其孤而茕经耕史耘待获厥成遽尔云亡闻者愕无谁不知语即涕洟可防风节详而记诸附史以篇庸完国书彼幽良人一纪与别东山之阳遂此同穴能事金石其有子贤为次清休刻之墓前
　　长夀县太君杨氏墓志铭
　　职方员外郎许仪之母夫人姓杨氏彭州蒙阳人世以大族雄其邑夫人柔懿端靖自覊贯已为其内外戚属所称服年十九归太常博士许瞻太博占籍成都之新繁自得夫人遂相与奉其母来府中就师友以学太博性高爽不惜所有以交当时之贤俊朝夕防遇讲磨其所习夫人常自临灶鬴手和羮炙以过给賔客无一日不如事且未尝有倦之色事其姑尤孝谨凡曰妇之淑节懿行他不能行之者夫人服之为终身太博以母老职方君等皆渐长乃谓夫人曰新繁我旧业向来此者为将营进士求起家今龃龉矣命也太夫人念故里数子已可教盍归以新吾之所为乎夫人喜遂复还所居新繁督诸子学愈勤而亲见其子为尚书员外郎用其恩进封长夀县君太博治家号严饬夫人每以慈恕润饰之故梱内斩然若官府纚纚可述为乡里所矜尚夫人好施舍不嗜蔵盖闾巷媪妪每告所乏未尝不称其求予足且谢其所以为报者后见夫人春秋高潜相与语出涕泪祝天愿夫人更逾百年我曹常所欲芘頼之其爱惠得人也如此夫人晩喜酒然杯杓甚浅但日日索当有既饮色愈温而气和语言尤婉致故诸女暨众妇常好酌进之乃欢素安强忽得病遂不効扵药熙寜四年二月一日卒于其第享年八十一职方君初以太博服除赴阙授通判绵州以夫人之年日夜西走至家夫人疾虽棘见职方君归尚怡然起与语若甚慰其所以愿见之者后四日乃启手足矣夫人生四男子曰伸曰仪曰伦曰偕伸尚举进士偕七举一试殿廷下伦治产赡其昆弟以学二女子长适勾叔良次适周惣皆服习夫人之训戒事亲从人咸有佳誉男孙五人善之庆之余未名内外女孙七人以是年四月二十九日葬夫人于万善乡修仁里祔于太博之茔职方君与同为有旧书来俾同铭夫人之墓同不当拒而当铭也乃为之铭铭曰猗欤夫人有显令徳修于其家而外以则女妇懿行母姑嘉式曰其宗姻循蹈矩墨慈柔恕惠芬楙阃阈防诸里闾抚济艰棘积报在子外科列职暨登于朝取宠自国轴瑁囊锦金罗五色天子命书夫人封邑富木长夀锡畀以食夫人氶之能自谦抑惟众所艳防祉畴克飨年滋高获疹遂亟命属以纩告不能息闻之逺迩孰防不衋彼繁之阳在益以北夫也良兆同归其域猝次徽范琅然秘刻期千万年廼铭之泐
　　张夫人墓志铭
　　夫人张氏其上世为武信军大姓少防父以孝谨事母兄有闻里巷宗族凡称道夫人者必曰是性固所有不待训戒而后能也年二十嫁始平先生希元希元有才名夫人既归之人皆以嘉耦贺两家然恨已失舅姑不得以瀡从事希元旧结庐墓侧夫人与同去不入城市凡十年撤纨绮屏脂泽惨惨朝暮奠馈有法希元以经史教子弟夫人亦班班成诵之讲解义训无不通晓希元喜接士賔客日满门下终岁未尝独执匕箸以食夫人多自调絮和齐供儗无少倦至猝遽无有乃解装购物以治其具惟恐一缺不能相属者生四子正已正雅正卿皆不许视家事督之学常以愿成汝父之志励之故正符以春秋学为龙圗阁直学士刑部侍郎知梓州何公取其书闻朝廷正雅以明经正卿以进士为郡国所贡一门佳士乡人仰伏夫人力也三女长适乡贡进士王贲次适进士贾端次适前青石县令陈公锡治平元年三月十日夫人以疾卒享年五十八以三年四月十四日葬于小溪县永夀乡鳯凰山之先茔曽祖德权祖昉父奎皆不仕正符以余与其父子游见余哭且拜求铭夫人之墓余铭之曰幽闲而为女柔婉而为妇慈严而为母是皆有令誉余岂愧铭其墓兮
　　华阳县君杨氏墓志铭
　　宋治平二年十月二日故太原先生太子中舍致仕阎君讳路字蹈之之夫人以疾卒享年七十九明年正月十一日葬于普安乡沙坎里与先生之穴同焉其子灏以同为同年进士来求文志其墓同故采其善状以书夫人姓杨氏华阳人父讳元吉安道守节乡里信慕有善人君子之称夫人少孤外祖张崇文春卿携养于其家春卿为孟昶时秀才通五经博极羣书铿然有声于当年昶归朝春卿留蜀畏逺仕遂为西南士人文章宗师既老无子止有女及夫人在左右恭愿柔懿动向礼法薰渍善术该涉文史徽德婉行闻之闾里成都多豪宗巨家有以媒求姻接迹于门者春卿每拒之曰是女与孙循服素俭甚已深矣盖非可以侈丽华靡之好以化其所嗜者吾将求朴茂清粹嘉才美业之士以归之且当其意尔后果以女妻国子助教周式而以夫人配先生者焉式讲道著书为诗书名儒先生履尚简洁学问无厌常以易礼春秋左氏传名其家居陋巷坐黉舍教诸生与二子四时诵风雨不废夫人亦以章句字画训诲诸女及里中内外亲表之甥侄每佳时令节车交马集衣冠拥防立墙宇隣钗巷帔招约呼引帬裾以次罗列梱内修弟子之礼为经师教姆之贺如是者凡三十年逺近称仰之先生素贫窭衣椸食囷无有赢衍而夫人服敝恶享麤淡怡如也虽华章美品之在侧未尝以我之无有耻之性孝且慈奉养舅姑无阙礼抚育诸叔一尽乎仁爱生二子旦暮督其学长曰温景祐元年进士及第以职方员外郎通判戎州代归逆江上至嘉州舟覆溺死次曰灏中皇祐元年丙科迁秘书丞授雅州名山县县在层峦复岭之中林莽隂郁岚雾日发殊不与高年者起居相宜灏重其行部刺史知之使假蜀之永康县夫人至县才七月病乃作灏言之复得就药成都九月二十四日至私第厯请诸医卒不效遂启手足矣夫人既知书达理道不若寻常妇人女子之所为亲见温湛没不救收泣抆泪一断以命不复更嗟悼为不可活之计被疾归围儿女与语无戚戚爱恋难舍之意此傥非尽道事物当尔之说虽烈丈夫吾固知其未必能矣夫人以温封华阳县君三女适无锡唐棐崔庶几刘绎孙二人仲防仲韪铭曰惟夫人出甲族粤在少失所育祖外氏恤之独养而教性浑淑鍼缕余亲简牍配先生保邕睦执阃范端且肃固窘陋安水菽以书史化邑屋生二子勤其读并入仕及以禄夫人者备五福数云尽瞑就木岁时吉问厯卜彼东山地高陆从先生关陵谷刻铭章慰子哭
　　仁夀县太君李氏埋铭
　　宋治平三年丙午春正月壬午太常博士宋璋与其弟瑄葬其母夫人仁夀太君李氏于犀浦县金砂下村从其父赠殿中丞讳某字易从之神域也夫人扵元年闰五月二十三日以疾卒享年七十有九惟其懿徳徽行宜所以表之扵墓者皆具于兴元太守集贤校理杨君绘之文博士复俾其友广汉郡尉秘阁校理文同谨岁月之实纳圹中以告其后人同乃系以辞云藏扵此者谁欤是为母归而有令嘉之称于其宗族乡党者成纪夫人尔后千万年兀者夷缺者阗而瑑者或不漫而泐也嗣人其知之矣噫此博士所以属余渠渠者之志耶书以薶诸幽










　　丹渊集卷四十
　　钦定四库全书
　　丹渊集拾遗卷上　　　　　宋　文同　撰诗
　　卭州赏丰亭【并序】
　　赏丰亭太守窦公为而名之也摸景画意羣贤皆榜诗其上同忝大幕理亦当有纪述遂为此百五十言尘于其间然句断甚俗而文辞不深者葢欲使沟垅之下耕夫饷妇读易晓诵易记用而歌太守之徳也易传尔故不惧人之指笑而敢以献云
　　人之创亭意大率繇已便夫何我公者所作异他见临卭郡东北井井画羣甸其民喜施力无岁不登衍公因到城上有此多稼羡而云彼嘉谷诚我民所擅如其每用此岂不乡土恋伊我牧其众胡尔惧流转遂兹谋栋宇显显向一面题为赏丰字义不止营缮常时命僚侣扵时歌管荐高谈诧上瑞衮衮莫之倦擎酒揖大野指顾一欣抃田夫各相语我辈谁曰贱太守亦为我今日又张防
　　卭州倅防三省堂
　　将欲言治人必先由正身身正人自治此化行如神总緫羣圣书论説尤谆谆后贤守为法不敢防逡廵有欲着其迹更假他物伸或取几杖明或用盘盂陈或则铭于座或则书于绅此皆贪道者欲巳日夕亲涵泳既滋久盛德光璘璘鲁侯相门子佩义而服仁来乗别驾舆齿发何青春开口议政事条件皆有伦春露与秋霜畏爱其吏民尚惧有片缺不使其质纯乃于防事侧开轩承甲寅题曰三省堂大构高榜新地古物象野水竹清衣巾公暇每居此寂嘿如隐沦防心以自观外揣复内循一有所不逮补绽无纎尘既已自作诗文理相彬彬宛转示明戒欲使风俗淳愚重侯所存再拜无辞频待已固如此贤哉君子邻常愿此基构永不罹荆榛有壊则请修使之名不泯
　　题何靖山人隐居二首【靖蒲江人】
　　锦屏山下何夫子铁帯麻衣真古人苦学诗来偷鬓老乐为儒后却家贫酒中酌月江村夜琴上弹风鸖寺春君已归寻旧闲味肯骑肥马入红尘
　　其二
　　因循失计下青山却恨谿云占断闲黄巻圣贤忻对语青云歧路秪低顔月墙槐影侵堦暗雨槛秋花满目斑自爱萧条真吏隐心清不累有无间
　　题兠率寺
　　簿领迷人喜暂闲聊寻古寺陟孤峦栢藏一迳中间窄云敛千峰四面寛逺目已将飞鸟过寸心更乞老僧安若为借得禅房宿卧看龛灯一防残
　　题鳯凰山后岩
　　此景又竒絶半空生曲栏蜀尘随眼断蕃雪满襟寒涧下雨声急岩头云色干归鞍休报晩吾待且盘桓
　　子瞻戏子由依韵奉和
　　子由在陈穷于丘正若浅港横巨舟每朝升堂讲书罢合两眼深埋头才名至高位至下此事自属他人羞犹胜俣俣彼贤者手把翟籥随羣优岌如老鸖立海上退避不与鹙鸧逰文章岂肯用一律独取无问有神术所蓄未尝资巳身搰搰恰如蜂聚蜜有时七日不火食支体虽羸心不屈陵阳谬守卑且劳马前空媿持旌旄平生读书苦诟老大下笔侵离骚贫且贱焉真可耻欲挞羣邪无尺棰安得来亲绛帐旁日与诸生供唯唯须知道义故可乐莫问功名能得几君子道逺不计程死而后巳方成名千钧一羽不须校女子小人知重轻
　　依韵和子瞻逰孤山
　　跨明越压蘓湖钱塘风物天下无玉峯孱顔石穿漏雪海浩荡潮喧呼旧尝持之诧吾孥防挈尔去相与娯宦逰若不来此都腰间防组徒云纾子瞻鳯咮新结庐日哦其间兴不孤平生美志自偿足休问满眼生雈蒲有物可比中鄙夫蜉蝣朝生死于晡公攘显夺入胠箧骄穉无乃非良圗子瞻之乐固有余辨説是非从鲁蘧我今有索君勿逋归日好景为我摹
　　再和
　　问子瞻何江湖乃心魏阙君岂无胡为放浪检束外日与隐者相招呼蓝舆往往从以孥灵运石壁无此娱穷深极险兴未已岂复更惮梯登纡过客休夸衡与庐天下此景君勿孤欲将文字写物象当截无限寻江蒲登髙能赋属大夫逰覧木厌嗟已晡安得世上有絶笔尽取君诗妆在圗此身之外何赢余成然而寐其觉蘧请看湖上人名逋此子形相谁解摹
　　和陈基载大雨
　　黕黕云如涌淙淙雨若倾骤翻银汉浊匀洒玉防明雷怒无停势风豪有遏声危楼已初伏犹谓裌衣轻
　　和张推官荔枝
　　长嗟珍果滞遐方好种华林奉帝王夏簟满风罗秀色晓梯乗露摘新香泼霞乍染愁将变烹玉才凝忍更尝正在临卭病痟甚忽防佳惠敢相防
　　赠李仲祥道士
　　不见先生已数年相思惟是诵嘉篇因来守郡空山里又喜通名画防前抵掌剧谈犹矍铄堆胷豪气尚蜿延近闻买得鹅池住且向人间作地仙
　　和陈基载重阳日
　　文酒寻常不厌求坐中须得贾长头幸逢九日称佳节宜对三嵎赏素秋岁月但看随叶落利名当信与云浮凭君且学龙川饮一醉能令万事休
　　寄张郎中
　　常媿无才动有权十年乡里但留连养成答飒人应笑学得支离自谓贤三馆旧逰层汉上一麾今守乱峯前幸逢别驾如张轨免对蘓章説二天
　　逰闲居院
　　乗暇访闲居临行欲所须急沽龙口酒忙打佛前鱼丹渊集拾遗巻上
　　钦定四库全书
　　丹渊集拾遗卷下　　　　　宋　文同　撰杂著
　　移蒲江县学诸生文
　　人既生其五常之美已潜牙于其中浑浑融融冥漫晦防而防克自章从之师所道有法骎骎焉适柔良粹厚之区防真参元而为正人端士矣反此固隔蔽其素所有也去而名嵬琐凶桀丛然于天地间口鼻耳目眉齿须发徒人耳亡他繇始习之是与否巳诸生质朴淳茂厯监之咸可雕饰绘画以为令器今既学于元防当进退勿怠以充溢乎所以愿来之意元防贮储甚深而宏予昔与之防备识之且不敢以诬诸生诸生宜修心治身趋教向谊毋甘浮淫毋生夸骄毋轻语议毋妄施设毋尚防狎毋念荒逸毋听谗嫉毋起怨背则诸生于谋已也甚善予亦重诸生习之自必见诸生为正人端士矣恭之哉时皇祐四年二月七日
　　书卭州天庆观希夷先生诗后
　　希夷先生陈抟字图南后晋天福中来逰蜀闻是州天师观都威仪何昌一有道术善锁鼻息飞精漠然一就枕辄越月始寤遂留此学卒能行之后归闗中所修益高蜕老而婴动如神人太宗朝尝召入对问被俞防赐诗与号放居华山章灵暴竒久乃解去逮今海内愚耋蚩稚具齿舌者灼灼能道先生之所为先生本儒人既繇虚无凡作謌诗皆摆落世故披聋劀盲蹊穴易知每一篇坠尘中虽市人亦讽诵不休谓真闗秘区若可自到当时有赠昌一者亲墨殿楹上后人已恐渝樠刻之厯祀孔多【自丁酉讫今实一百一十四年也】苔涂埃昏藏隐晦黑积久不问皇祐庚寅岁郡将博陵崔公制治之明年廷事简休恬于访奇考志得此即往临视读已叹云此非逺形外器者言耶解名缨脱利扶人于夷旷之钜逵尔达者所存深如是哉惜其陊腐不能久传寓于石其防乎乃求摸之顾谓其幕中文同曰子可作系疏其繇俾来者知所以然因而防持貤于亡穷亦我曹谋也同唯唯谨执笔愿书其觕属之末且拜公之所趣特高乎阂善而勿通者万万矣中元日书
　　重序九臯集
　　大邑缺令余以郡从事来摄其治既至乐其少讼而多暇独未见有过从可延之与语议者问左右皆言静林有老僧曰惟已戒业甚高凡士大夫之贤与其徒之名者多与之游无不謌咏以道其为人在里闾一切皆归尊之不敢怠此疑可以当君子之求访者遂召来果与他浮圗者异状貌秀健襟宇恢扩辩论博洽根固基厚信释氏之门景星庆云尔余大喜明日诣其所居一室寥然逺介江上幽澹虚洁整整可爱视其壁有画儒者像榜云长秋山人胡昭甫字惟岳真者旁有赞乃已师之辞讲胡之美尤盛问之曰此已师师也当僣孟朝渠为进士有诗名于时不第已师得学四声于其门下今不幸而其嗣冺絶巳师既荷其教诱窃惧其为鬼而死无食处故圗之庶朝夕得此瞻慕而岁时得以献享也余闻之益重其所存因而叹曰夫世之具儒衣冠而把吾孔氏之书巻者过耳厯目莫非皆仁义之説及于其所事师一反面不复更名之者多矣况肯有防其没后者耶已师乃学佛者断念割爱实曰其事今反能如此宜乎吾心之信确确而愈坚因索其诗得七百首携归讽诵累日温纯谨愿含蓄意思诚钟磬埙箎之雅韵鸾鳯虎豹之竒采其舂容彪炳不假于他而一出于自然矣余固愿为之序使行于世期覧之者知已师不独号方袍而能为辞章亦着其行义磊砢魁特而絶出于众人尔已师字亚休姓仇氏识余时年七十五岁云皇祐癸已下元夜三更杳杳堂书此序
　　崇夀禅师塔铭
　　禅师俗姓仇氏名惟已字亚休卭州蒲顿人自少时趣尚便高逺不与邻里诸儿同嬉戏惟是闻作佛事则泛洒供献恭勤精愿不敇之而自率常恐若不能如法者父母异之乃俾大邑静林僧籍以仁普为师年十六遂落发二十受具戒来成都太慈寺听讲大乗诸经尽通晓奥义后七年还旧居其所止悉荒落不治但腐椽破壁欹邪罅漏陈屋数间而已师恬然安一榻处其中无厌色乡人有胡昭甫惟岳者高世之士善吟诗其最深处虽唐人盖亦有未能到者师师之入室矣师尝以诗见邑宰秘书丞滕乔乔一读重之来谢师见庭庑坏裂殆不可坐起倡邑人为修之木几台殿楼观一一完具师之徳业自此愈逺闻闾里之人皆钦向之师是后不复他出扫静室据古几宴坐一食遇物感兴时亦作诗其句度夷澹清粹不若其徒之所为者与人语和輭未尝辄迕人出入县中六十年亦未尝以爱恶置利害于其间众皆称之师素坚强少疾状貌修伟慈恕温裕县人无长少咸愿见之见必拜伏欣喜丁宁留连师诲谕慰满而后去一日忽召其弟子在前且曰人既生理当有死死常事非异事吾无死生且久矣汝等当体吾之所以无死生者慎勿戚戚如众人乃不累吾今日之所付嘱尔慕安等泣曰师胡为是言有何所缘耶师曰吾之神光一道去矣留此无数刻汝当奉吾所戒曰恶不宜为善不宜失语已摄足趺坐疉手暝目而逝揺挽不动嶷如塑刻享年八十六治平元年十月二十三日也逺近缁素来赴哭者殆千人众谓宜以师之真身建苏涂而扄藏之使来者观相起善芟去三毒回面正法不堕恶道亦师之不言之教也慕安等遂从其谋风神凝然愈久不壊见者谨畏如侍诸侧余往年尝居郡幕识师甚熟后复来权州事师则已化矣归日枉道过邑诣师塔下旋绕瞻礼悲悼叹息虽然师之面目如生而师之语言已不闻矣呜呼熙寜五年余知陵州师之孙慕真来诣余求文以铭师之塔余昔既闻道于师也辞将云何乃铭之曰是身如浮云倐生而忽灭形质本何有聚散俱为幻夫人而昧死演起无量法从一十百千乃至万亿兆譬如蚕吐丝纒缚身自狱既倮而复羽孳种无由断出此而入彼轮廻岂知觉师有大智镜初谁为磨拂光明发虚空浄无一尘染大曜满法界欲照谁能执收敛付诸匣乃是所假者示现于世人师以愿力故师之所非相真实不思议凡所见闻者依以为渐入由此登佛地其则固不逺书以告诸后咸愿起正信
　　纡竹记
　　纡竹生于陵阳守居之北崖其始共本以出去土未几而遽分其三裁三尺倮然无他枝乃枿盖其颠未脱箨时蝎害之使然尔其一既独盛将挺起为垂岩所轧力不得竞乃求虚以伸所趣觝碍无所容屈已自保生意愈艰蟠空缭隙拳局以进伏碻磝蔽蓊薉曽莫知其厯寒暑之何许也余采药过其下见之命聱齾二童奴拨荒榛除腐蔓扶起而支持之则已坚彊偃蹇宛骫附地若不欲使人加哀怜于其不得遂诸生理者然观其抱节也刚洁而隆高其布叶也痩防而修长是所谓战风日傲氷霜凌突四时磨轹万草之竒植也余叹视良久聱者进而言曰是将以瑞而名之可乎曰瑞生于人所易见俾得以致之此独处穷僻非瑞也齾者进而言曰是将以怪而名之可乎曰怪起于不常有物体自効以见骇于世此因地而然非怪也然则何名而可曰天之生物槩授以生其各有所得失之者莫不啻系乎其所托竹之为物乃草木之中甚贤者今此不幸不得其地以完其生上蔽旁阏不使自通遂至于质状如此然则天之所与虽不能奋迅条达以尽其性而其所得短长巨细之分当亦缘理而浸长之故其气不能畅茂于其内而其势所以促蹙于其外也且其所以若是者夫岂得已哉今也就其所以不得已者而名之曰纡庶使后之人知其得名之由以不得已而取之也于是聱齾并进而言曰公名之既闻命矣公平居常好戏为此者盍摹之以示于人乎余许之使聱者裂素齾者渍墨清晓上平云阁为濡毫而挥洒之自卯至辰而就乃言此题其下熙寜壬子孟冬辛丑与可记















　　丹渊集拾遗巻下
　　防
　　人知爱湖州之画而不知爱其文非文有不工于其画也人之所见之不至也且画之竒怪本出于文章之余而文之高古乂出于其人之胷懐本趣是岂有两法哉湖州之文一出东坡兄弟皆敬而爱之前辈大老如文潞公亦为之延誉司马温公则至于心服赵清献公则至于叹服荆公蜀公乂皆形之歌咏湖州之为人可知矣湖州三仕于卭笔墨遗迹甚多后一百三十年诚之被命守卭凡故旧之相属者必湖州墨竹是求而不及其文焉则知湖州之文者能几哉东坡尝賛其墨竹曰其诗与文好者益寡有好其徳如好其画者乎又賛其飞白曰始予见其诗与文又见其行草篆以为止此矣复见其飞白则予之知与可者固无几而其所不知者盖不可胜计也然则自当时知之者已寡况后世乎卭旧有湖州墨竹堂诚之既为立祠堂上以致卭人不忘之意人刋其集以广于世庶几因其文以知其人劲正豪迈不独在于区区之疎篁怪木也虽然湖州之文散落不存者多矣石林先生云东坡倅杭与可送以诗有北客若来休问事西湖虽好莫吟诗之句及诗祸作世以为知言而东坡亦尝移书湖州趣其赋黄楼二者集中皆无之间有诗与坡往还者辄易其姓字如杭州鳯咮堂坡所作也则易以胡侯诗中凡及子瞻者率以子平易之葢当时党祸未解故其家从而窜易斯文厄至于如此可胜叹哉今但掇拾其遗亡数篇以附于后后有同志者或又能访其遗余尚可以续编云庆元元年五月既望曲沃家诚之防






