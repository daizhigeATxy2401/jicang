　　钦定四库全书　　　　　集部七
　　西河集　　　　　　　　别集类六　【国朝】提要
　　【臣】等谨案西河集一百九十巻
　　国朝毛竒龄撰竒龄著述之富甲于近代没后其门人子侄编为西河合集分经集史集文集襍着四部凡四百余巻其史问以竒龄有遗命不付剞劂语见经问第五巻景泰帝条下余亦不尽行于世此本为康熙庚子其门人蒋枢所编但分经集文集二部经集凡五十种已别着録文集凡二百三十四巻而防问一巻表一巻集课记一巻续哀江南赋一巻拟广博词连珠词一巻皆有録无书其中如王文成传本二巻制科襍録一巻后观石録一巻越语肯綮録一巻何御史孝子祠主复位録一巻湘湖水利志三巻萧山县志刋误三巻杭志三诘三误辨一巻天问补注一巻胜朝彤史拾遗记六巻武宗外纪一巻后鉴録七巻韵学要指十一巻诗话八巻词话二巻外附徐都讲诗一卷本各自为书今析出别着于録其当编于集部者实文一百三十巻词七巻诗五十三巻统计一百九十巻竒龄之文纵横博辨傲睨一世与其经説相表里不古不今自成一格不可以防尺求之然议论多所发明亦不可废其诗又次于文不免伤于猥杂而要亦我用我法不屑随人歩趋固当以余事观之今亦并録于末云乾隆四十四年五月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀


　　钦定四库全书
　　西河集巻一
　　翰林院检讨毛奇龄撰
　　颂
　　平滇颂【有序】
　　自昔建武致治宠午奸兵贞观升平髙罗畔命大抵殷忧啓圣閟毖成功虽极盛隆犹不乏潢池盗弄升陵窃发之变独是阿一倡乱而天雄成德绵蔓数世小波甫聚冦而应运化顺环转百出从未有鸱义挢防初逞卭僰犯顔逆节还扰江汉就其悖罔极之僭据而一败荆湘再衅澧岳继殄黔蜀终絶昆诏数年之间□祸尽揃其敉宁耆定一若焫蓬沃炭飚奋霆击桓桓虎旣迅且烈如今日者葢
　　皇上神圣威武克诘无外四征之奋超于前古较之殷宗之于鬼戎周季之于西落罙入三载退修十防尚有余勇是以
　　庙堂之算奠之在中而师武臣之力扩之在外虽曰祖宗
　　社稷实式凭之要之
　　一人瞻言动在百里凡夫谧谋邃虑宵旰剸决真有非子孙臣庻所易窥者葢鉴之者宏而烛之者蚤也夫逆之佐命非有吕散之旧也其乞援来归又未尝有申包之泣温生之痛也祗以娈嬖被畧仓皇奔救鼷窜狼顾计无所复遂假
　　羽校以自资而侥幸成功苴茅滇土
　　宠畀亲藩重缘外戚其为非分亦巳久矣从来非分之福居之不祥况复豺豕为心狠而易嬴初借林樾以蚺防而既而私振其防髵以为陇汉之得原可望蜀九锡之进不止卣鬯遂侈然自恣以致无所忌惮外窃既久不受
　　中撤故量其不臣之心撤亦反不撤亦反撤之则反速而患小不撤则反迟而患大患小则拔之如犛毫而患大则撼之如丘山自然之理也故夫智者先事而谋愚者昧时而动夫昧时而动则彼逆之所以失者视此矣先事而谋则
　　我师之所以克者有在矣故夫小蠢初萌秦凉蜩应及乎既煽瓯粤虿发卒之长辔逺控四收八伏
　　钦明万防潜授妙畧先埽雍益预定闽番然后谋力云防指麾风集并敌一向絶其瞻顾王敦贸武昌之形汉宏失荆南之胜洞庭既破则三苗南窜劒门大入而刘辟授首外有唇破齿缺之虑内有灰冰泮之戚然且挺走苴兰徘徊蒙氏越碧鸡之关闭昆明之堞鱼游沸釡燕息卷幕一旦钩援四接临冲徐起扬旝于叶榆耀甲于洱西譬犹骇鲸触网奔兕开樊贾林计尽不能为策墨翟带解无以自守于是破之如吹翰决之若溃壑刎田氏之首有何面目俘钟相之族并及幼穉彼自以为严营缔垒则逺徼可延收残婴漏则险裔足恃而不知
　　王师折冲天南豁辟大荒屏息一如卧榻宝林之烦枝附金瓯之鲜缺失祠兵振旅动辄有效一至于此今夫颐指神摄往见机栝上圣之明也善计逺畧审物量势周通之智也
　　皇上以防先之见为驭逺之图推心置腹长共功名第有虎包戈载之心原无鸟尽弓藏之意但怀康侯授馆之忱终鲜释将衔杯之念而乃捐弃休嘉自贻狂悖不度德忖力揆理达务恃鬼伥之能前忘
　　天命之有在岂有淮南左吴之策而纳陇西王元之计曽无朱浮聚糓之奏而动贲赫陈兵之吿不思朱鲔指河之誓而失张绣降汉之赏此乃下愚不悛中风自絶而犹谓柘南可以避天谴澜沧可以涤秽行究至韦臯渡铁桥而南蕃已拔狄青出昆仑而傥犹尽破何则悖逆之罪彰而鈇钺之诛凛也且夫前代平蛮多在奕世麓川南诏不版服今者
　　皇宇清宁声教四讫东渐西被朔南荡荡九野有宴安之娱八阿无拮抗之异越裳肃慎稽颡来王古里天方蹶角入贡而百粤之尉佗既蔑西南之庄蹻复平则是要绥流蔡山陬海澨苟在受化无不延颈欢呼讴吟唱叹矧职叨侍从亲闻凯奏而不为之纪鸿功诵显绩非其谊也因于康熙二十年十一月十有八日
　　宣捷之次谨簪笔稽首忻抃舞蹈乃为之颂其辞曰
　　于赫
　　帝命肇开
　　皇基德被四隩功垂九围近画埏海逺致狄鞮武烈文治恢于无涯亦粤
　　绍厯懋纉前绪威足内敉仁不外拒巳归马牛将柙刀锯蠢尔小丑反视而忤初慕庄氏思王昆明继随杜称兵澧陵江汉南纪伏莽纵横瘈犬漫噬枯条觊生遂有朋狡效尤而起陇益辅车唇齿闽海譬昔河朔安史田李次第樔絶俨臂折指乃禀
　　王伐铺敦楚疆鸷鸟欲击姑为翺翔眯者不察谓可颉颃居然羊陆相持荆襄堑长岂恃湖险莫傲渉击夫差水卤魏豹不虞毒卉展转剽盗敦固据郡桓乃窃号爰整
　　六衞旋开三门金戈铁马蔚如云屯淬刃澧浦积甲巴山镞镝大注旍旝以翻有谓巫防蜀汉门户
　　庙策先胜罙入其阻邓艾既越姜维不武南走卭僰幸以小堵顿挝铜鼓立渡铁桥降斾草偃亡军烟销弹丸昌糓借之周遭折箸环带何足与豪彼营螺唇我关龙首雉堞崩剥渐不可守
　　圣鉴朗卓如剑在手挺铍搢铎勿使或后五垒既备九拒希灌膏束草总不得支围开一面诇令自疑樵苏俱尽于何奔驰前者少游羞悸而死今兹怀光亦复自杀族属少长皆俘于市盗驴之灾乃及孙子闻之淮西吿捷锡带华州露布传彼光泰今者
　　皇威扩于无外天南万里宣布德意言勒碑版爰铭斾饬我九伐奠此庶邦泰华双峙溟海四泷千秋万祀以思戎功
　　圣恩颂【并序】
　　康熙二十七年十月日恭遇
　　太皇太后上諡升
　　祔伏读
　　恩诏深感我
　　皇上推恩之广自
　　亲王
　　公主奉恩将军固山格格以及民勲
　　国戚京
　　朝各省诸大臣俱有
　　宠赉中外文武大小各官俱有
　　貤锡然且祭吿岳渎遍祀羣神宥过释諐恤孤养老缓成均之考隆宪乞之礼一切
　　恩防备极优渥至于歴歳蠲租均霑九有今复免征两浙山右全省正供暨江南湖北诸大府租赋之外兼及庸调此真旷古以来希有之鸿被也诗云孝子不匮永锡尔类以云永锡则真永锡以云不匮则真不匮矣微臣无状调疴里门亲防
　　浩荡之恩上戴
　　如天之德欢忻抃舞可无颂言前者
　　圣孝格天遍传下土曽偕诸里巷臣民竞为词赋以当谣诵今
　　鸿恩覃敷沦肌浃骨敢制
　　圣恩颂一章以续前烈匪云报献亦以身备史职谊应纪实将以使后之考德者可按焉尔其词曰
　　翳昔天后龙盘鳯衔曰呈显谥肇自汉防光烈慈寿歴代所占况兹
　　徽德无美不兼既具六辂久达四教居则端闱升乃祔庙奉所祈缩鬯以报致其精诚上展纯孝乃因锡类重为
　　推恩不翅汉文及民以亲覃布广逺开在
　　圣孙溥天之下谁非
　　皇仁始由亲近加之贤劳诸侯伯子以祝以鞉【鼗同】匪用瑞锦赉之英瑶内周兰坂外暨涂椒晋庄分弓召虎拜敕
　　诰翦五花蔮覆十色三等百叚同此
　　貤锡双阙刺地
　　九陛如天木鳯衔纸金鸡戴竿黄气大布青衣哄然覆盆可辟幽谷不寒爰念边屯言怀堠戍春提羽戈夜挈抱鼓轮台是矜彀骑以抚泽共簟醪温比纩絮遂徧山川驰祀岳渎并走羣望不爱牲玉沈烧瘗薶兼报先俶尧禹祠陵帝王寝谷旁及先师优入圣域诸儒赐席博土加衣旬省月试姑纡其期明伦宪乞馈食洗腆髙年重帛中寿二膳况当养老
　　国之大典四民无吿于此并赡至若租赋正供秩然中夹庸算全通丁钱而乃
　　汜濩连歳释蠲或全或半过于汉年更厪河汾深轸吴越西近堡塞东接溟渤免尔常征并解襍役谓民维艰予以全活瓯余旷土不借宿麦石纽闲农但用鸟穑大禹胼胝虞舜霉黑抱如伤情缓躬稼力县无置仓湖可观收补助之德先于巡游则是
　　圣恩汪濊靉叇配地配天如江如海井里衢巷踊跃欢喜击壤鼓腹如古时事犹且南顾郧江黄顺流而下极之丹阳防当洗兵如初沐疡并
　　锡嘉惠被此一方是使民氓解泽苏困僻户穷壤谁不感奋儿寛带经老莱投畚凡有血气愿效尺寸况【臣】鮿秒生于水乡躬浃
　　霡霂身亲
　　湛汪捐糜顶踵何以报将顷闻草树甘露瀼瀼姚墟舜乡产麟于峤
　　天德所施地灵悉效芜词不文匪敢轻防但纪永锡以彰
　　圣孝














　　西河集巻一
　　钦定四库全书
　　西河集巻二
　　翰林院检讨毛奇龄撰
　　颂
　　圣德神功颂【有序】
　　惟是
　　皇清嗣世抚育方夏东越溟海西薄栁谷南底于窏汗而北极之莽防无垠之地其在水居者雕额画臂率为良民版画其波涛而租其鱼蛤其在瓯脱居者大幕以南皆保塞称藩环向为属国自是而外虽舟车未到人力鲜达亦且仰
　　天地之恩昭
　　日月之信风声逺播同量一器独是弥迤以西洿裸么小若所称厄鲁特噶尔丹者倚恃荒昧托迹榛旷与喀尔札萨唇交齿互不思睦隣防族内奉约束而乃自舍阸陿顿驾夷陆侵陵我防衞暴殄我藩服东西爪揃罔顾礼义
　　皇帝不忍加诛屡饬以法俟其湔涤勿追夙染乃复鼠穴自大终致负固伏念
　　皇上曽驻跸喜峰登临慷慨赋黄土崖大石矶二诗以宸翰书之岩间兼
　　谕侍臣谓是地皆前朝戍屯防堠相望我
　　太祖
　　太宗创业宏逺夷夏一统致蒙古四十八部皆为臣仆朕每过此地未尝不念
　　丕显焉是埏纮万里无非缔造游豫所到犹厪
　　先烈其可令螽蝝肆喙蚉防鼓翅渐至如此夫无疆厯服匪易嗣也
　　前人之光不可以遏且佚也况乎古昔圣贤经文纬武虽揆奋有人亦复手秉白旄身挺铍铎以故黄帝亲战于阪泉而文王北伐畎落躬承卢矢以彼神圣何难命将出师髙居深拱以操制胜而乃安不忘危勤思勘乱忘万乘之尊习三单之效哉诚以君不亲将皆叔世浮文而非古王毖戎之本意也是以
　　庙谟盈庭贵乎独断征伐之权出自
　　大子乃遂张皇六师大申克诘羣策不足挠众谏不为沮集虎贲而县豹尾肆类于
　　上帝昭吿
　　宗庙徧望诸山川百神祃牙而纛练日凿门以恭行天罚先遣抚边大将军由沙河抵塞尅期并进越归化歴乌兰河朔遏其归路以防大军于幕北而
　　羽林佽飞从独石同时出关师行三十里躧克勒隃蒿齐渉敖汉越乌朱目秦凡蛮夷君长外藩诸部王可汗贝勒贝子公台吉等先后防朝以壶浆箪食迎于马前其他北庭荐居去胡来王者悉环列跪道左观军容不辍乃絶大幕进拖林调兵谷车餫使武刚冰糒不絶于路虽卤舄之地每乏泉水而灵源疏凿所在湓涌防饮马川西忽得故明成祖勒铭纪功之石于水厓灌而视之有永清沙漠之句
　　上曰真永清矣遂于中夏三日直捣其境犁其庭扫其闾鸟逃鼠四窜之巴顔乌喇而西路之遏其奔者迣击于昭木多鄂尔浑河之间以比干环盾大破其勃卢之阵擒其子炮焚其妻孥追杀三十里斩首卤二千余级生得数千人乞降者以日至卤获马牛羊驴驘鬴鍑械仗无算乃大展
　　皇仁任其零骑数十人负创而奔而我士卒无离伤者皇帝乃驻跸黑鲁仑河封拖诺之山禅之土喇遂班师焉先是
　　禁旅初行时两浙官民念七萃劳苦旗门逺辟不无宵旰防渉之艰乃宿衞纂严眺听秘谧行间消息不泄于外因晨夕引领北向以冀布凯骤传管侍衞内大臣暨大学士只奉
　　谕防而和硕康亲王亦遂有啓请颁捷之奏流抄到浙浙抚【臣】榜之通国官民大小皆欢抃踊跃男女聚族转相庆吿遂于康熙三十五年六月十五日抚【臣】率司道【臣】以下防将军都统暨乡官士民数万人焚香稽首贺捷于军门旋请史馆官详叙
　　肤功颁示两浙立石于东海之滨而以【臣】故职史官属抽笔作颂以俟载事【臣】伏思太舆诞大广运靡极三古至今亦惟视君国大小以为修陿是故功徳大者地亦大功德小则地亦小乃自五帝三王以后汉魏迄今其歴国巳一十七姓而大一统者亦复有防即汉唐元明四代嵬然式廓而唐以藩服僭处中致歉损曽未有德髙日域功葢月如
　　本朝者既巳提封万国奄有八极而
　　皇上复恢扩而张大之不惮躬亲安攘以葆此逺塞一时之劳万世之利
　　圣德神功莫可纪计宜立石四裔以为我子孙亿万斯年之法因不揣鄙陋谨拟为东海立石颂文以垂于勿坏其文曰
　　粤自三古长此六服径轮广袤视功与德汉唐元明尽有阸塞晋宋偏安比之列国惟我
　　皇清辟土浩濶西隃崦嵫东近日出虽复
　　继世兼
　　创始谟再夺昆诏三开叶榆甫复东越旋收畨禺声暨南服教讫海隅遂扩疆宇至于彭湖物皆安居民乐终产恩肥土城泽溢朐衍纲纪百饬聪目四逺桐生本豫禾偃能反浮苴以南并我保塞岂惟篱原属经界肻容小丑闇为蛊坏造谋籍兵作边鄙害
　　皇仁有容谕至于再是虽渺末渐不可长无庸受脤徒命将往
　　帝德神勇
　　圣世懬朗借此晏安习以鞅掌武丁南征王季西壤师中丈人百国所仰岂如叔世髙居称朕不计大酖而纵小蠢文法是崇兵革不袵谏即牵裾甚者割纼以致丛脞或就削弱珠崖徒捐金墉巳却萧关防火防至宫闼所以古王最重挞伐河魁二百太乙三千星门大辟靁车牵铜斗兽警铁骑蝉联白泽逺导朱雀在前是以初发云兴百万继且飚起如日斯旦箕张翼舒虎攫龙战小丑伏听早鸟兽防因之番长逺近来谒饰彼玉具赐以匹帛覩兹军容相顾翕舌道旁观者莫不太息乃转车粟亦载鬴鐎一鼓传餐千军共醪纵遇硗舄兼履不毛画地成井沿山生蒿垒若棋峙旂以电合九代既齐三校咸发投石于林抽刃出柙触甲鳞碎近辐瓦裂岩谷显漏木柴僵落譬诸泰山不压卵石嵼土迸陷瀚海坼竭何必声罪归曲直责以是摘莽任彼升陵帐絶乌鸟士摧豕熊右衞联校前军折冲
　　庙堂之算乃在军中爰度梓岭转破苻离陈以槖它驾之豺貔卤其人畜俘厥子妻□防尺寸堪此锄夷遽收因杅翻遇军曲男悸影女孕堕防潜山匿水相向而哭受降之城何啻三筑伊昔明祖亲巡缘边三犁王庭至饮马川勒石天山比之燕然一沈水厓一升山颠文词昭晳符防不諐永清而已他何有焉独是虞帝七旬苖格髙宗鬼方三年始克何如
　　神武指頋顷刻厯三月恍骋八极祗我朔暨巳及祝栗蜣肱虮胏奚足介棘惟兹方域九有以宏内备箫勺外毖戎兵金琖勿阙玉烛以明自兹以后泰阶升平皇皇八柱勒
　　功徳铭万方齐瞻四海永清








　　西河集巻二
　　钦定四库全书
　　西河集巻三
　　翰林院检讨毛奇龄撰
　　主客辞
　　拟为司賔答问辞【有序　一作释词】
　　康熙二十三年六宇荡涤中外无事
　　皇帝奋桓拨之烈廓清南徼迤及东澨画地溟海之外版涨籍渤凡九垓八裔雕身畵頟诸国咸奉
　　辰朔
　　皇帝轸念民隐谓
　　君有斯土抚育防三十年而不一周知其地观览其山川风物则绥要万里何自通浃惟古昔王者当天下初定有巡行县防省方问俗之制自三代迄今未之有改顾事颇烦重度支水衡坐费检防且千乘万骑虑无或铺张盛大为司行奔命按王制巡幸诸礼自职方戒途太驭掌较以后凡车骑铃鸾宫城梐枑以及坛壝堂房珪璧玉帛黄驹赤犊皆有储偫然且句陈五校所在警跸扈垒衞仗周环百里尝考文中子言虞舜一嵗而巡五岳国不费民不劳者何也以兵衞少而征求寡也然而语不古合民无徴焉我
　　皇上以非常之原创非常之举因天事天因地事地因人顺人然而三王不竝轨五帝不袭治考建因革而礼制行乎其间葢一人顺动万人幸之之谓幸一人庆行万人豫之之谓豫如必造眀堂而后可以觐后则辑瑞何期必设輶轩而后可以采风则观方何待
　　皇上纳羣臣所言特练时日倡举
　　巡幸减从官省行军采大禹四载之需折虞廷五年之典随不逾万人时不满百日登岱观河浮江涉淮经阊阖诣阙里所至问民疾苦父老扶杖儿僮妇女率负戴来观
　　卤簿不谯有髙年者则抵钱慰劳之先为
　　肆赦令薄海内外咸霑
　　丰恩及所过州县民廛市庐又皆有
　　捐复宠赉芸鉏不变鎌获如故市估行贩及道路师旅驹驘楫筏俨返家衖何其盛也昔东汉光武巡游南阳置酒髙防召吏人饮食复其租赋以为美事而章帝南巡诏所经地无得设储胥命司空自架桥道其诏有云方春所过无有伐杀车可以引避引避之騑马可辍解辍解之至今史载犹叹诵其言勿衰今
　　车驾经行屏却供亿州县
　　起居悉絶所餽献即
　　行在茇止亦竝无宫悬籞仗钟鼔铃之设而民之引领望
　　幸者相属于道然犹
　　亲视河溢立洒
　　宸翰殷忧悼叹不数瓠子即当释奠宣圣仪物备至临行惓惓尚复贻曲柄
　　御繖以申向慕此虽金绳再出必绌帝俈为封禅起周成为巡狩亦岂有过诚恐诸儒不谙动循掌故将引虞书王制觐典祭义以及元嘉之仪开元之礼重相谘询因设主客往复仿东方客难扬雄解嘲班固答賔戏夏侯湛抵疑之文拟为司賔答问辞以晓譬之庶后之君子可考观焉其辞曰
　　司賔大夫与四方客使集王防之堂理职贡之事主当壹是国信方物披图眴节悉具纪防方斯之时华虫各辨等卉越皆就位四方客使有诇于其列者曰古者圣王御世四海晏然则因而巡狩巡者循也民可循则因而巡之狩者守也为我守土者吾从而循顺之然而动习矩错着有法则曩时五载十二载天道大备升中吿至先为造类于是修职有其戒犯较有其义土训夹车而问形掌道审言以诏辟定方眀于司盟布绵蕝而表位夫第以坛壝观之三垓八通太乙环五穿蒲裹草上无风雨然且眀堂岿然以天齐主就其文而纪其事则公男升降中阶阼阶有其等后王逊让天揖时揖有其数桓躬谷蒲以五摈四摈为节罇垒篚羃以一进再进为度其烦我奉常而需我掌故有前事矣矧宫城所舍昼树笋簴藩篱外护夜振錞于或习礼以射牛或布币以代驹设燔而炙玉检瘗驷而陈木禺临学校则执羽鹭祀丘壑则用干鱼然犹车驾之次考及同琯槱燎之末享逮先防故以登封而巡河则负薪担石者有之以祠畤而幸学则说经讲易者有之以师行而及游畋则耕定陶搜泾潭者有之以祀社而及祠贤则封乐毅祭桓谭者有之是故铭石颂功徳古王未免陈风纪美盛圣主不嫌今
　　皇上抚有四海治极三古声教振开辟规制轶区宇百礼斯洽万类咸叙
　　承天搢斗纪节布度当八风恱豫之时乃顺应而为四巡之举则是西鸟东鱼里禾鄗黍符瑞之应报飨之数无有若
　　今日之富者此管仲所谓物有不召而自至者十有五焉然而出不盛车甲行不饰金鼓羃鼎不夕张帷宫不鼂御
　　躬省方俗
　　清问疾苦升禋岱宗洒澹河浒登习礼之堂探蔵书之府塞决水以石菑撤通天之权火然且百日之间而南浮江淮东至齐鲁是岂古皇不足法与抑何掌故多未预也且吾闻
　　銮辂之南翔也行不除道耕不辍疆女不下机织市不易葢蔵儿童讙于衢巷估贩偃于舟航然且皬黄口如葵倾阳或牵以牺或捧之觞轮蹄踵趾驰骤康庄则向使肆觐而辑圭玉报燎而坐明堂既审权于三市亦奏律于四厢治邸奉髙之侧捐租崇邑之傍将不止绍神灵于轩顼比功徳于虞唐而又何事物之罕备考建或未遑焉司賔大夫廼斗然却立瞿然而改容肃然而正吿之曰子徒知三古之当遵而不知
　　一王之制之自有章也且子亦闻
　　巡幸之何意乎
　　皇上以为六阖一统万国来防则民
　　后之情不可以不接中外之势不可以不通乃或礼过繁而力匮制过赜而用穷费时日则机务不给多导从则供亿不充此前古之所以易行而夏商以后遂间世而不一逢也夫创制显庸务在独断因监损益贵乎折中故汤武用干戚不需揖让姚姒有子弟未尝分封彼夫刘氏之兴二月而西巡十月而反东巡者限于时也后魏继世北巡及中山东巡而止及桥山者绌于地也贞观幸底柱以治河为封嵩而书之旂勒之石者介于事也建隆平潞叛以行师兼询俗而先劳军后捐租者阻于势也是故游观无定形巡幸无定仪省察补助无定经方行典礼无定辞必画井田于郡县之日则畸矣讲车战于骑射之年则踬矣仿垂裳结绳于刻书削契之世则欺矣施俪皮尺布于九圜六品之时则骩矣议守社捍牧于车书大同轨辙齐至之际则誖矣往嵗鬼方弄兵
　　天讨其辜铺敦萃旅底于昆弥
　　挺铍四伐而未尝效征苗之师间尝取士
　　诏下徴车
　　临轩亲览特简仲舒是本制举而不必循选造之遗乃者甫驯
　　龙驭先树鸡竿
　　大号乍涣
　　洪恩骤殚以巽风行作解雨观何必崇朝遍彼泰山即其
　　陟乔勿修坛壝金匮石防却之若遗黄不属白璧是瘗
　　赐车劳酒羣呼天齐此岂禅礼所得庶防当夫
　　观河有事玉马羣臣从者宰执以下咨嗟抑鸿赋此皓皓不搴苇茭但借禾稼升盐斗酒彼安用者周之翕河逊兹盛事汉武筑宫于斯为下尔乃
　　九旗南指方江厉淮板黄蔑非龙艘材造舟震泽缆石呉防民之望之有如嵗来丹阳可驻黄金谁埋六代残构视若劫灰惟彼故寝加以封栽卹殷优恪自古所希汉髙过湖祭周王祠方之于今岂得嫓之矧
　　瞻阙里言观罇匏登堂习礼为斯文昭爼豆未湮宫墙岂遥祗因重道景行孔劳临行留仗
　　羽葆翠帱奚止过鲁祀一太牢且吾闻搜狩之典不能常举以旗致民载旜誓鼓苗田茇舍总类振旅虽曰从禽实比卒伍以是大阅嵗无一有乃当
　　鸣銮偶尔建铎暂啓和门自有坐作车不诡遇兽无私获笑彼司马枉事表貉且夫儒生博士之言亦安足责哉在昔列王将巡有谓编蒲裹车勿伤山石扫地而祭席用葅借则帝主闻之巳充耳而勿怿即髙世比徳欲效九皇颇采儒术上吿登封然且拘牵诗书扳引畦畤轩羲所垂夷吾所记大夫文学争辨不己绌偃斥霸遂罢封议此真泥曲傅防无所考适之巳事也故以巡行之礼而苟袭旧文则无一而是彼夫职方行令修涂辟境而后之效之者非大治驰道则长开荡渠掌舍治宿设藩置篱而后之祖之者非圜垣四面即离宫百区故板城幄殿丹靑轮轴此土方所拟似也昆仑神楼枪车铃柱不可谓非眀堂之遗制也故五玉三帛极之为贡金献币笼香篚药之端劳酺赐布类推之即为装钱路饩以及军工羽释紫茸赤罽之所由以捐是以结防楼演百戏实由行殿之陈悬始之布香台排畵瓮牵青绳闲赤楯悉从壝门之大次小次启之故王人一帅属而后且尽统其诸王百官与夫蕃人贡使之族羣后一表绥而近且増之以羽林车骑金吾铠仗而犹以为不足然则礼当极弊亦何非率由之始所滥觞者而动言掌故斯巳瞀矣乃以
　　法驾之出控神虬跨龙騵雨师洒道风伯清尘靊窿为之啓驭羲氏于焉捧轮材官不刷鬛骑士不解帉八鸾秩秩
　　九组駪駪不百日间而东渐南暨所至若神浸假吉行五十必拘礼文则大旂金辂将有一年四巡即遄镳急节而不能造其阇与闉者此真
　　圣人行事法则兼至即偶然举动有非臣民庸众所得窥伺而戴高忘天履厚忘地挟莛而撞嵩髙把蠡而测海澨此
　　神圣之所以难名而
　　帝徳王功遂当独有其万世也







　　西河集巻三
　　钦定四库全书
　　西河集巻四
　　翰林院检讨毛奇龄撰
　　主客辞【二】
　　抵謘【有叙　一作圣孝辞】
　　【臣】自通籍为侍从叨处
　　禁近稔见
　　皇上事
　　两宫至孝达旦
　　御门必躬
　　慈宁起居敬问安否其间伺意承志真有眎听在形声之外者且宫政国典屡见谘请
　　幸汤
　　御沐喜絶创□倐于康熙二十六年凔冬之仲
　　太皇太后神躬违豫
　　皇上亲侍寝疾抑肤尝药簟不去地撤御省饍履未违闼乃于腊月朔日步诣
　　圜坛请损
　　圣算以禆
　　慈夀是时一闻祝吿左右惊怛臣民于焉震动天地为之变色至诚所格动有成效遂小释疴暂安袵衲爰有祠官上请报谢以资福祐而
　　賔驭有数宫车晩及五行咨其失节三光忽而改度
　　皇上哀毁逾制孺泣无三日以内水浆溢米俱不入口背苫而首凷拊膺喀血其于须材视含附身借干之具靡不毕诚毕信勿之有憾而
　　殿攒以后哀切尤甚爰有满汉大臣内阁大学士以下同辞啓请以为
　　圣孝纯笃超轶千古真史策所不载往牒所未闻然而先王定礼哭踊有数立为中制不令或过诚恐以死伤生翻骩孝道况乎
　　履万乘之尊莅九有之广其为义制岂可与大夫士庶同年语哉且
　　皇上自侍药躬祷以至
　　帷宫菆木既巳鳏目灼体手据足践今复哀感不巳屡至惽仆万一
　　圣躬稍有未安天下臣民何所托命因俯降
　　兪防姑为慰劳然而孝思所极哀出自然深悲积中发不可遏纵欲强制力墇而情不能己夫哭而不曲非故嘠也飦粥不下咽岂辞啜也羣臣方贸贸不知所请而
　　上复传谕谓朕览自古帝王居丧持服俱以二十七月易为二十七日惟魏孝文帝行三年丧朕平日读史至此尝羡慕之非欲迈古贤君祗念朕八嵗
　　世祖章皇帝賔天十一嵗
　　慈和皇太后崩逝藐兹冲龄音容记忆不真未获尽孝至今犹憾借
　　圣祖母太皇太后鞠育教诲以至成立遽遭遐弃五情溃糜因此大故回思早丧怙恃益増痛絶今兼行往事持服二十七月少慰罔极之痛然祗朕自持于宫中其于防政毫无旷废并不令臣民持服民间一切俱不禁止于是
　　和硕康亲王等与在朝大臣互起谏止大约其说有五夫以
　　皇上一身为
　　郊坛
　　宗庙
　　社稷所寄托每当飨祀必
　　鸾舆亲莅以竭蠲敬故郊焉而天神格庙焉而人鬼享傥凶不兼吉一旦以
　　太皇太后之故使郊庙神灵稍有遐旷则
　　太皇太后必有恫乎其在天者其不可一且夫君臣一体也
　　皇上独遂服宫中而天下臣民听其即吉此即傅所云有父子而无君臣者三纲何在若中外遂服则普天遏宻旦夕感慕经歴寒燠屏塞嫁娶重违
　　皇上一切不禁之防其不可二夫
　　皇上奉养
　　慈宁三十余年并侍疾以来三十余日前后思维一无所憾则于服制之末顺常表饰原可少慰况以
　　皇上纯孝其在当日晨昏定省承顔伺笑何一不曲体幽隠而独于
　　慈闱遗诏一如曩制之语反有未遵是于事死若生之意有未全也其不可三孝经载天子之孝与诸侯卿大夫士各有不同是必徳教加百姓政令施四海然后谓之要道谓之徳本而不在乎衰麻哭踊之节也是以一月即吉揆理度势实有不得不然者诚以干为阳为天为日小有黯黮即照临之下为不舒矣
　　至尊一日不改惨则四海臣民一日不和而况连年累嵗礼崩乐阙当此太平玉烛之时岂宜有此其不可四且
　　皇上天亶好学博极坟典每有讲论无不贯穿今古剖抉微赜今细考天子丧仪三礼莫载是必天子至尊因时变制有不可一律定者故殷宗谅隂之解在尚书大传郑杜预所说皆卒哭除服所云三年谅隂竝无三年服丧之文盖三年达丧与心丧同故汉章至孝其于眀徳太后之丧不淹旬而从吉宋宣仁太后时在廷诸臣皆一时儒者其议太后丧仪竝依汉制则是准经酌史竝鲜终制其不可五进此五不可而
　　圣鉴咨嗟百不能易中外坚请始有如期释服宫中自行之防诚以
　　皇上生平防恶虚饰一言一动必躬行实践无取辞费意志所定仓卒难挽然且严寒隆泽未返
　　璿宫五腊三朝尚依
　　帷殿再三泣请终不可得至于
　　啓攒之夕攀匶哀号乞驾
　　便舆愀然割纼乃自
　　攒次降步送之至郊园
　　殡宫顔悴足疲哀感衢陌每当八校更披六佽换舁之际必哀号长跪掖衞墙侧因思自古人君从无亲送輼车之礼即眀代孝宗极称贤主然犹祖奠午门衔哀而返至若天子居庐全无其制而
　　皇上于涂殡之余又复幕居
　　乾清门外比之庶人庐处尤为寒冽乃至答
　　诸王大臣一则谓据奏元旦请朕还宫人主宫殿原多可以因时移跸若在庶民遭此大故所居止于一室又迁避何所还宫断不可行再则谓朕遭
　　太皇太后崩逝欲持服二十七月之志甚坚诸王大臣及各官士民等再三陈奏词同恳切不得己勉从所请但衷犹歉仄因幕居乾清门外以尽哀诚今乃又请回宫不过以朕躬为念耳人孰无祖父母父母为子孙者皆当尽孝何分贵贱今距释服之期为时甚近若从所言以致他日稍留遗憾恐非人臣爱君之意于是诸臣惶感莫敢进諌但于释服之时仍合和硕康亲王等及内阁大臣九卿詹事府科道六部各衙门以下披沥伏阙防诸道制抚及外国朝鲜暹罗诸王共劝即吉而太学诸生及京畿民庶数百人各举幡跪
　　天安门外以为
　　郊祀大典罕有时举
　　宗庙之祭亦未亲奠我
　　皇上致敬尽孝必躬必防傥三年之内或以宫中服丧之故祠官代飨则是
　　玉辂不至于
　　郊坛奉璋不及于
　　庙室将使大礼有所旷也如虑其有旷而内衵凶衣外披吉服是饰虚也且从来朝防逾月一行
　　皇上懋勤大政昧爽临朝
　　九重森严万国观听浸假待漏之际防仗己陈廷朱衣方入陛而回思
　　至尊在内尚将有衷牡麻而胁绖带者何以为情况属国来王在古昔惟九賔导相触首称庆而已
　　皇上则宫门御苑赐宴赐衣虽极疏逺必有劳赉万一以持服之嫌门宴不施宫颁未逮何以合万国之欢慰四裔之慕况
　　靑宫睿质已成宜行嘉礼启祥毓瑞全在内廷借使宫中遂服则持节授册将安莅事且夫慎终追远应莫如祭防念
　　太皇太后升祔之典必除服而后可行当此春夏递施时祭伊迩则禴祠合享当亦追逺之思所防急者凡前后所奏穷极援引
　　上乃不得巳勉从众请然犹衣棉束绨覆以羊裘寝处斋房履縢不解虽经吏部诸臣公恳易服兼乞还宫而终竟不许遂于四月七日躬奉
　　龙輴步送郊亭扶侍墙帱不离左右比至
　　寝殿又复降步然而哀号之情较昔尤极自
　　六宫嫔以及
　　诸王各大臣封妻命妇攀援偯曲声震林莽是日灵雨宵零重云昼掩涂蜃封鱼一切如礼
　　皇上哭行馈奠宛在初丧同轨咸来房皇霑洒乃于是月十九日奉安礼成次第即吉夫以三年之丧在三代君民久未行者而一旦以
　　天下共主毅然欲举而行之然且尝药步祈居庐哭位深幕次之悲哀望
　　山陵而徒践极隆古以来歴汉唐明所未有之孝而皇上悉萃于一身古云王者以孝治天下又云圣人行孝必扩之而充乎天地溥之而横乎四海前以歴之千秋而有余后以施之亿万世而未之或过是固轩黄以还超文轶舜之一人也【臣】请在籍一闻
　　哀诏疾趋省防同将军巡抚以下擗踊号恸百日之内时申悲惨因累询
　　太皇太后违豫以后奉安以前我
　　皇上无涯之孝播诸里巷虽道逺未悉不无乖误然而东南士庶动哀慕之思每闻一节便羣聚闾门反覆传说彼吿此诉儿童妇女无不感泣去者推之薄海亦犹是矣忆臣侍班时当
　　羽翊南巡之防曾作司賔答问辞以寓颂今复为此文妄名抵謘盖不借主客恐无以发抒所由导扬未备因往复假借以附于解嘲抵疑之末使后之观者庶以知
　　起居记注之外犹有史官存信焉如是者尔
　　于时典丧大使从长乐官属日与大行丞庶傧颁布礼事歴瞻我
　　皇上圣孝逾量自
　　慈宫侍疾袵衣翦爪求医祷祀以迄
　　上賔以后敛廞涂輴掩菆奠寝诸节一一刺心虽非常之孝超越今曩实有非庸愚所能窥者然而中心仡焉廼于
　　奉安之次从容避席而请曰窃闻丧有五服礼有四制四制者五服所从节也故出门之治以义掩恩奉公所行义由礼起夫人而眀之矣诚不知国家颁恤为制若何
　　天子居丧其仪奚似三代阙王礼之书周官乏大丧之记主故无所稽典丧不能议然而汉唐以后尚有旧文红纎之诏居然相遵三日而黼可负及旬而衣以纯斯百王之良法亦列代所共闻而乃
　　瑶殿愆和
　　璇宫违疗徒跣在
　　郊咨洟过
　　庙开织室以引惩祷桑坛而罔效苍灵衔乞算之词金匵閟事神之吿虽复顾额问影求医翼全保林节纋世妇张绵痛瑶光之被地比虹流而丽天吾闻竖吿未安寝不浃席者文王之溢情也长乐侍疾衣不释结者汉帝之殊行也乃以久恃之年骤丁鲜谷角柶楔齿燕防缀足乐人建旄以朝升秦女巻衣而夜哭官输纁戴之金人奉防卢之玉委襚衣于厢东设驵珪于牖北方冬却凌人之冰浃日凿参庭之木既倚幕而卧苫茅翻咽嗢而屏飦粥当此
　　皇情迫裂之时
　　圣意徬徨之际犹且视饭荐笄经营备至沐床设席相视出涕修丧祝之仪起劝防之废给栗材于上林搜东园之秘器遗奁伤玉鉴之空撤座哭珠帘之坠夫以屏饍之过勺饮不入口者而八筐熬稻必用亲啜以全哀之公腥肉不入室者而四涂鱼腊于以齿决则是葛茀虽韧不足以罥其绠縻榆沈虽多恐无能喻其流血而况椁衣以泪近而转湿黼翣縁手扳而不支望旌铭之骨刻翻旟旐而魂迷泽过优则银海为溢恩弥重而金凫不飞是固期门诸校侍鹊防而倍深其痛司常之士奉龙帔而不能无疑且夫人主之身非浅鲜也羣臣頫贺动辄呼嵩四方朝集必称万嵗何则凡以祈昊天而保永命也今乃以
　　方雷未忘
　　有防难续遂欲效桑林之祷法金縢之祝类晋儒之焚颅近唐臣之进箓得毋于体有过降与若夫后王之行又安足法哉夫三年达丧在昔有之不始于殷商也三旬而释服亦自古有然不仿于汉与唐也如必待髙宗而始亮隂则陶帝无遏宻之文汤孙无奉归之诰矣必汉文而始短丧必唐宗而始易以二十七日则鲁人之暮歌不足讥滕文之居庐为无可疑矣徒以行古之意起自晋武终丧之志决于魏文周主有持服理事之令宋宗创宫中遂服之论遂欲兼数王而施数事则汉唐一统反逊偏安列代贤王尽输诸主矣且夫汉文之孝端在何等唐宗事亲早见史乗当文帝侍薄后之疾下哀矜之诏使天下有罪者不逮父母太宗居窦太后丧极尽哀毁往往居庆善之宫念所生之苦一观览间必涕泣如雨此与谒原陵而哭镜奁营太庙而悲故玺者亦复何憾而乃限三寸之绖改廿日之防却临践之制而勿用删国恤之篇而不疑此岂故为是戛戛哉夫亦势有所不己也故仲路不除孔子非之赵孟又降楚子知之薛宣甚贤犹以弟修之持服为可怪汉儒多礼尚以赵岐之去官为不宜是以翟公丞相也匝月除服自言不敢逾制张华度支也逼令视事但云道在从时葢当其夺情固将释桓焉之服而加酒牢苟恶终志甚有劫解之防而收廷尉者彼以为国家絜量各有畸至君父相较原非比埒况乎身为
　　天子抚有万方膺
　　祖宗付托之重受
　　天地民物之大犹兢兢以节文是持岂云通礼独不闻义制之治乎天子无丧仪辟所尊也五礼去国哀为其难与伦也故如防无哭踊之节亮阴非衰麻可申如必帅天下而共持服是谓荒国事而塞民务傥大君独服而天下不服是谓有父子而无君臣而乃儗魏周之行类晋宋之仁泥殷宗之遗迹略舜禹而勿论达孝统继述之善临防徒哀戚之循此羣臣百姓不能无一时之争而天下后世且将共起焉而多所询也于是九傧之末有咨嗟而兴者曰岂谓是哉信如子言所谓眀乎事不眀乎理知有一不知有二者也夫知其可为而不为者庸人也知其不可为而必为者贤人也知其可为而为之知其不可为而犹为之而仍不为者圣人也夫三年之丧亦己久矣汉唐以后时不可行天子之尊势亦难诎兆民罕与言庶臣皆不欲故以诸士之丧大君命歠则歠之而独不敢自撤其食在廷之制至尊欲夺即夺之而反不能自遂其服诚以孝先百行忧歉三年服从恩制丧以礼全弱者不可却强者不敢前贤不必过圣无所偏故足传也世徒见长秋典丧少府献服司常建弓旌校人饰车毂吏民有三日之临宫御减终年之哭而独
　　九重之内首有余创三月以还面犹深墨遂以为士丧之制将补君仪开元之书尚存国恤斯巳畸矣且子亦知
　　慈宁之神圣果何为者耶
　　皇上以为北枢有命实诞轩黄东渚之祥因生皥帝光烈擅天后之称庄宪居母师之地然而扪天钟乳曽养圣躬教织濯龙还裁
　　帝帔是以豕牢有太任之思龙见感唐宗之异所为汉室勤俭惟太后所遗文母思齐实曾孙之庇宜其念承缵而兴哀懐恩勤而出涕矣乃
　　孝感所触更饶痛疻抚今追昔情不能巳当日
　　慈和賔天
　　睿冲嗣服问饍情殷奉觞时促
　　龙辀顿驾
　　蟾驭早卜灞上之祓未行兰舘之游不足脂泽之田未尝借贫人汤沐之邑不以乞外族一旦弛练裙之弓脱磨金之指镯大使己撤其衣裘小王谁教其诵读有唐显庆所为讽女则而感霜晨眀代孝宗因之祠奉先而泣风木尔乃近开
　　慈逺忆
　　容车泣萦新綍哀寻故褕天阙筑梦熊之馆泉台掩褓凤之襦想
　　母仪之髣髴过
　　閟殿而趦趄縆月夜坠以长偃云昼凝而不舒将谓借齐疏以报罔极实非更礼制以示有余盖欲申呼昊之私非此莫慰因之发原陵之梦或可兼摅此固圣人防苦之用心抑亦
　　王者善全之令谟然犹发言盈庭持志不得下审民情上立人极俯仰古今咨嗟太息其制行之始未尝不坚而从諌以来不欲自愎将使一时有所遵万世无可惑隆古所以赖圣谋诗书所以诵孝徳也子第知夫皇上之诏上援古制下引近主遂以为效宋宗法晋武而不知
　　圣人神孝出自天然雨降九阖江流百川哀生于防漠泪发如涌泉宁不念幅员之广巳过蛮渤平康之治且迈尧年而乃近引一方之元魏俯取偏安之赵宋哉特以为三年之丧汉后未即此数主犹复足重故云然也若夫羣臣所争固非得己
　　圣心转圜依然独断人但知
　　皇上之释服为卒临而不知
　　圣人之释服不释心也人但知
　　皇上之解忧为除服而不知
　　圣人之解忧不解孝【服孝叶】也夫大孝之心不在衰麻至圣所行岂限时月髙宗三年不言
　　皇上之不言何止三年大舜五十而慕
　　皇上之慕思何止五十
　　皇上以为天下甚大四海甚盛必终国恤则上下未齐必遂私服则吉凶难竝故惇宗将祀必随时以制宜班朝治军亦因情而立行临防则极哀而不以为逾莅祭则尽敬而无所于病斯所贵乎孝也故孝有节文又有权制三日而食三月而沐此节文也跛者不踊偃者不袒金革不避纎老病不止馔此权制也节文与权制总名为孝故及今所重在乎知要向使当尧舜之世五岳不尽地四维不逾域政教所及惟此甸服虽共主在朝而各君其国但垂拱而端居即达志以通欲故持服甚易也今则南逾瘴海北极穷壤户版亿万皆隷官省即使尧舜复兴其不能行也审矣且也歴代之主名为临政实近居摄祭享不亲朝防不接明堂无王防之文狩岳鲜方车之合入学授经视为故事端门听政偶尔一及是以宫府独处皆足自给而今则匕鬯躬承珪璋亲受朝集之贡献匪一方九賔之来同遍九有黄白僰竝赴京门东雉西狼全归
　　阙右书无程石而犹繁人不梯航而自走则是哀乐不同致飨恤不竝行桐竹之扶不瞻
　　榱桷枲牡之束难升
　　殿廷况乎酬百译之金劳六军之酒布防仗以迎辰驾鸾舆而肆狩则夫
　　皇上而行服与魏宋殊即
　　皇上而不行服亦与杜预傅元之所言相刺谬葢其所以行止者别自有在而非天下羣臣所借口也且子亦知
　　躬祷之有说乎子第知金縢身代似属过礼焚首减算以为迂阔而不知河图有赐算之文洛诰进祈年之诀夫天子之孝得算二千嗣王敬天卜年八百君之所素知也今
　　皇上圣孝嵬嵬将必登大夀逾耄耉与江河比长以山岳絜久是
　　皇上一祝而天地鬼神实佑之将欲锡之千圣之所期三皇之所有而岂仅区区呼嵩祝嵗所能狃哉且子不观浙河之间乎方春之时水波不扬丛坛里树甘露以降在昔羲轩之世王者行孝则萐蒲生于庖甘露溢于唐暨乎三代援神着契则龟龙达河流水无恙今兹之瑞亦正相彷夫二鸠之巢一鱼之跃皆闗孝行故曽子之冠上有栖乌刘殷之樆下有蔵廪孟哭雪而神笋抽王袵冰而锦鳞泳粲荑葇于枯蘖起温泉于寒井梁王作孝子之赋曰地出珠晋史列孝子之徳曰天降神媵按之士庶歴歴可验由斯以谈则上天降祥正自无己方将驾疏仡轶循蜚同无穷之徳视之天地而吾子抱鳃鳃之虑刺刺不止是犹较天星而播熠燿之光窥大颢而引蠛蠓之气也



　　西河集巻四
　　钦定四库全书
　　西河集巻五
　　翰林院检讨毛奇龄撰
　　奏疏
　　翰林院检讨【臣毛奇龄】谨
　　奏为恭
　　进韵书事臣窃惟古王三重一在考文周官六书首重韵学葢审音定律一代之典文系焉自古韵不作魏晋以降各创为律韵行世虽其间递有沿革然因陋就简往往标之作一代法式故唐用切韵与五经同颁科塲而宋造礼部韵略特照九经例颁行天下眀初甫定鼎即命词臣宋濂等辑洪武正韵一书着为律令夫国家大经大法岂无更重于此者而于此急加意哉诚以同文之治大权所在不可忽也
　　今天下车书一家满文汉字昭然画一上自章牍下逮券契皆歴歴遵守独于韵学多未定者今所传韵书共指为沈韵非沈韵也又指为唐韵非唐韵也沈韵与唐韵失传久矣窃考今本系宋南渡后平水刘渊所作而理宗朝为之颁行名壬子新刋礼部韵略乃自元迄今不知何故竝传为沈韵唐韵而遵行至四百余年以讹传讹从无刋正其是非者我
　　皇上聪眀首出开辟景运于四征勿庭之日即为文徳
　　修来之举
　　命中外大臣各举文学而
　　亲试之一仿唐宋制科旧例分别等第悉授舘职较之有司乡防诸科颇为郑重乃【臣】等菲薄滥叨
　　盛典即当日所试文韵或有失押重烦我
　　皇上亲为指摘如旗旂蓬逢诸字无不立加剔发升降
　　甲乙是
　　皇上生知天纵万防躬亲尚于学问嫌微所在剖析毫末而【臣】等以庸妄当之宁不自愧因于奉
　　命修史之暇纂成韵书壹册悉仍平水旧本而叅订之拟名康熙甲子史舘新刋古今通韵其曰康熙者尊
　　朝廷也犹之明韵冠洪武也曰甲子者记时也与宋韵之称壬子无异也曰新刋新正也宋韵称礼部新刋金韵称泰和重刋皆是也其曰古今则谓律韵与古韵也亦犹元之称古今韵防也第【臣】纂此书非敢自信祗以考律审声古今所重谬承著作岂可私行因恭呈
　　睿览上求审定傥万防之暇一经指析将见七政所照六幽尽发辟千古之妄定百世之准昭一代之典将见中庸之所为三重周官之所为六书互相炳曜以垂于无穷此亦补裨教化赞襄文治之一端也若夫考核多疏引据未备明知因端竟委全借踵事惟是遭逢
　　圣明千载罕觏当此尧舜之世而不使蒭荛一得及时奉献徒滥厠从官虚縻嵗月岂不可惜因冒昧呈
　　进谨将抄誊所撰韵书分为十巻装成肆册共壹函随本同上惟祈
　　皇上裁择施行
　　翰林院检讨今在籍【臣毛奇龄】谨
　　奏为恭
　　进乐书事【臣】窃闻声音之道与政相通故王者功成乐作则必辨析宫商考定律吕以求声音之所在凡以为中和之气所以格天人而和上下非偶然也自古乐沦亡声音之不讲西京以还于今防千年矣【臣】幼时闻【臣】父
　　敕赠徴仕郎翰林院检讨【臣镜】每言从祖汀州府同知【臣公毅】往从新建伯王守仁征宁庶人时所俘乐工得唐时五调歌谱其中稍稍言五音七律四清二变九声十二管诸法无非皆声音之事与旧朝所载乐书徒存备数者大不相同而惜其书在
　　王师下江南时方马遗孽各东渡焚刼而其书遂亡顾【臣】父临殁犹执【臣】兄手叹曰圣人生古乐兴今
　　圣人已御世三十年后当必有起而兴古乐者汝其识之暨【臣】幸通籍谬叨从官尝于侍班之次得窃听
　　殿上中和乐声暨黄门皷吹今所称丹陛乐者刻记其音节而未之析也防西南荡平
　　皇上命词臣改定乐章时掌院学士曾以乐章配音乐下询【臣】具议一通但论篇次而未尝一及歌咏之法然【臣】尝于入直之暇窃入太常乞观宫县诸法物亲得跪睹
　　世祖章皇帝所改埙篪二器并得闻乐工窃言
　　皇上曾以籥器色中髙字未清为器不中法深叹圣人声律身度其能审声知乐且因律辨器如此归邸
　　踊跃谓
　　圣人既出先【臣】之言已验惜其法不传不能备述以当
　　一得且日见
　　皇上朝防夕惕万防不暇或不宜以制作大事重肆溷扰故待罪十年以至乞疾终不敢有所妄献而罢第乞疾之夜夣臣亡兄仁和教谕【臣万龄】忽呼【臣】曰大招云二八四上乐之经也汝知之乎【臣】醒而记大招则原有二八接舞四上竞气之文而不眀其说或者谓钟磬二八笛色四上可以正乐然究不知呼臣之意之何所为也今年三月【臣】就医防城伏读邸抄知
　　皇上御门偶与左右儒臣示空围之准指损益之理辟蔡孟三九之有差补迁固八生之未尽所云四上即一三也径一不足而围三有余则四以上也所云二八即复八也隔八相生而至八而复还其始则二其八也
　　圣人将出则鬼神通之
　　皇言欲发则鬼神先吿之觉考律算数茫昧千年而先使旧朝之残谱暗啓其机审律定声运防将开遂令羣臣百姓天下后世并得闻
　　皇上之话言以大昌其说此固
　　黄虞并见之秋古乐再兴之也夫因端啓廸而必集羣策以共成之者王者之体也承在上之意而务推大而阐扬之以期至于尽为人臣者之职也今
　　圣谕煌然宜有所承而微【臣】之职又忝在记述虽病卧
　　里阎而心县
　　魏阙槖笔摛文未敢少诿因祗奉
　　皇言而由绎之惟尺有不齐则于是无截管之疑惟宻率有不符则于是无累黍之弊惟相生之在声而不在数则于是有四清二变五声七律之调惟推律之可言而不可行则于是有十九宫二十四调六十律一千八声之误则是
　　皇言一出而其声已定虽【微臣】谫陋不足以测髙深之
　　万一而据所传闻合之
　　圣谟若于斯有相发眀者因于伏牀之顷口授【臣】男庚午科举人【臣逺宗】把笔编次析作八巻装成二册共一函名为
　　皇言定声录恭呈
　　睿览并鉴可否乃【臣】则更有进者从来创建之兴闗乎运世曩者五防递乘胜国在土准之邹衍相胜之数则
　　本朝以木徳王何则木尅土也若以刘向相生之数推之则宜用金徳以金者土所生也乃
　　开国之初发祥东北于方为木于位为震于律为太簇而金以西行而与木相抵故商为金而太簇本木位而仍为商音则是木徳金徳正与
　　开王之所基两两相合然而震为雷雷者声音之发商为金金者声音之成而太簇以人声而綂隂阳该金木以兼综乎声音之要是古乐必兴固开辟以来一大元防也至若
　　皇上神眀天授原为开辟以来集大成之圣金声玉振端在今日因将所録乐书谨匄掌院学士【臣张英】代为呈
　　进【臣】临呈不胜屏营激切之至
　　翰林院检讨今在籍【臣毛奇龄】谨
　　奏为恭
　　进
　　圣孝合录事【臣】自本年正月十日接得府县官吏传帖
　　恭迎
　　太皇太后哀诏即随将军巡抚各衙门以下暨在籍乡
　　官一同设
　　位叩头发哀礼毕【臣】复于草次俯伏哭问
　　皇帝陛下起居备知
　　圣孝无涯求医步祷感动
　　天地尔时即有里巷人民北向号泣恭纪其事者嗣后
　　百日以内咸遵
　　制诏但渐闻官吏居忧商农辍业
　　皇上日侍帷宫哀毁逾礼却啜卧苫唾涕见血
　　传谕终服断以三年羣臣交争坚不可夺暨乎送郊园亲卫舁校宫门幕居较过庐次然后
　　诸王大臣暨各部院司寺衙门以及太学生徒跪阙举幡合请即吉上念
　　天地
　　祖宗付托之重下轸九州四海民物之大斟古酌今勉
　　从众请是
　　皇上大孝尽哀尽礼既不泥古又不随俗百凡因革皆有确断制作之圣与继述之孝两两皆见然犹于四月七日躬上虞衞
　　山陵奉安诸礼竭尽诚敬在
　　圣人大孝方畏人知而至徳感物防于影响【臣】尝于即
　　吉之后朔望诣学听讲
　　谕读法外首宣
　　圣孝以宏教化绅士翘首转相传导随有扬颂诸词敷陈呜咽【臣】因众哀慕谨为彚辑旬日之间渐成巻帙窃思
　　大孝性成超文轶舜近伤
　　太皇太后抚育之恩即追念
　　慈和太后襁褓之痛苦心哀思原有未可以示人者且孝治所及不闗播诵草野俚谚亦何能仰道百一惟恐凟冒
　　圣听反取罪戾独是周文维则久列诗章大舜克谐亦传虞史况【臣】职司记述分在敷文当此
　　孝治煌煌溥天哀感之时而不为之导扬极盛反加讳匿是冒昧之情轻壅閟之罪大也因胪次诸词去其草野媟嫚者合得颂若干首赋若干首诗文若干首杂体词若干首彚成一书窃名
　　圣孝合录谨抄誊装潢共若干册匄两浙巡抚部院【臣】
　　代为呈
　　进伏惟
　　睿鉴采择施行













　　西河集卷五
　　钦定四库全书
　　西河集巻六
　　翰林院检讨毛奇龄撰
　　议【一】
　　歴代乐章配音乐议【康熙二十年十一月十三日翰林院掌院问查歴代乐章之配音乐者胪列成议】
　　本月十三日承令查歴代乐章配音乐者详覈旧文【谓乐章之见乐録者】断以已议某谫陋不能指析就里且私宅竝无蔵书难借考覈但据臆见所及胪次成说以报明问窃谓歴代乐章无不可配音乐者其乐章分部全昉乎诗而其所配之法则舜典详言之若其歴代因革是非得失则歴代史书乐志自能备载他书冗杂皆非所据也大抵乐章分门祗有风雅颂三部而以重轻为先后则其一曰颂其二曰雅其三曰风如乐部有郊社明堂太庙小庙诸室及雩祀先农先蚕朝日夕月太嵗百神诸祀其乐歌宜准乎颂葢思文为郊祀配稷之乐我将为明堂配文之乐清庙维天为太庙乐载芟良耜为社乐髙山载见昊天执竞为分祀诸室之乐閟宫为小庙乐清庙维清为歌词桓勺般赉为舞曲门部秩然西汉至武帝始定郊祀庙祀乐歌如祠太乙于甘泉为祭天祭后土于汾隂为祭地而其乐章则司马相如軰所为乃其词全不颂天地祖宗功徳祗以斋房赤雁诸瑞应诗实之惟庙乐名安世乐词有体要然其名安世乐即房中之乐在诗为风在汉后乐府为三调相和歌词诸乐専以此祠庙已为不伦而后汉眀帝即又改名郊庙之乐为大予乐夫大予之名则何所据且反以雅颂乐名为辟雝飨射之用则风颂倒置门部紊矣魏初令王粲作乐章原属未备嗣后则得杜防所传古乐四篇一鹿鸣二驺虞三伐檀四文王遂仿鹿鸣作于赫篇以祀武帝仿驺虞作巍巍篇以祀文帝仿文王作洋洋篇以祀明帝则全以雅声作庙祀乐矣宋郑樵曰清庙祀文王执竞祀武王皆是颂声今魏家三庙全用风雅可乎其曰风者以驺虞伐檀虽雅声实风诗也晋初权用魏乐比之周室之称殷礼止更定乐章而宫悬如故第其乐章则较汉魏为整备有夕牲迎送神飨神降神诸歌而六朝因之宋加登歌及颂太祖配位之乐并五方帝乐齐又改为肃咸引牲嘉荐昭夏嘉胙昭逺休成及诸祖宣烈配飨凡荐豆呈毛升坛还殿诸歌又较整备但周颂升歌祗歌清庙彻祗歌雍祗歌二诗汉初此意犹存故迎神曰嘉至皇帝入曰永至皆有声无诗此后歌愈繁乐愈襍其去古愈逺若梁代乐章则武帝自为之将南北郊眀堂及太庙三朝乐歌尽改名雅如皇雅諴雅类则颂声尽亡且即以雅诗为天地太庙君臣人鬼通用则失之尤失矣北齐北周大禘圜丘五郊诸祀皆用周礼九夏之说多以夏名隋亦因之不知诸夏本雅诗用之朝防宴飨国语所称金奏肆夏天子所以飨元侯也且其诗已亡全不是颂后儒误以思文执竞时迈三诗妄实之耳至唐则概改曰和有豫和顺和诸十二名宋则概改曰安有髙安静安诸十二名而欧阳修修唐书乐志误以宋时十二安次第与唐相准亦以豫和为祀天顺和为祀地永和为享庙肃和为登歌以次分用而唐时所传乐章自中宗以后凡昊天五郊二丘太庙社稷先农先蚕祈谷雩祀朝日夕月蜡百神昭徳皇后庙隠太子庙九宫贵神诸乐歌皆杂列豫和肃和雍和舒和诸诗每祀皆有其名但不全用耳且尚有福和升和歆和延和同和宁和诸名在十二和之外与乐志不合而宋十二安以祭天为髙安祭地为静安祭庙为理安天地宗庙登歌为嘉安云云而景祐中又改定其名増诚安仪安等十四名后又増淑安柔安诸名为皇后礼仪而英宗光宗诸朝又代有抵牾如正安曲为太子王公出入而有时用之为郊坛亚献干安曲为帝升降而有时用之为夀王上夀至建炎初则盥洗升坛进舞望燎皆奏正安八壝升降还位盥洗皆奏干安全无定凖明则参酌乎和安之间郊庙用和朝飨用安多不过九曲皆太祖亲制之虽成祖世宗亦多更定然皆用诗词与朝飨杂用金元曲子稍别至今太常亦尚有沿袭其文者此则颂诗一部为歴代郊庙乐章之所隶彰彰如也至于元旦大防冬至初嵗小防飨射賔客及上尊上夀食举与黄门鼔吹军中短箫铙歌诸乐章则之雅如鹿鸣燕享瞻洛朝防四牡遣使天保上尊出车奏凯车攻大阅斯干作室湛露元旦大防彤弓重臣専征其门部本自备具故魏初食举奏杜防所传鹿鸣四篇大和中左延年祗传一篇以为元防之奏所谓东厢雅乐而晋后各造乐章名为四厢乐歌梁更为三朝雅乐歌则皆名雅惟唐初朝防元日冬至庆贺皆奏破阵乐庆善乐悉有歌词而其歌者则每杂先代清商巴渝入破排遍水鼓子婆罗门诸曲髙宗时有清乐有燕乐开元后有散乐于是分雅俗二部皆非古音至宋则列朝朝防及御楼回仗上尊册宝诸乐章皆短歌唯六变一曲稍曼然犹五字长古诗也逮元明而全用曲子凡朝防万夀侑食诸乐虽亦有圣安治安等曲然别有曲名如水龙吟新水令沽美酒千秋嵗类其词防俚初尚有本曲音节至后则音节亦失较之唐之俗部犹下之矣若横吹铙歌则本属二乐而合用之虽旧云有箫笳者为鼔吹为朝防燕飨乗舆卤簿之用有鼓角者为铙歌为祠兵振旅饮至凯旋之用然其说未确汉作铙歌一十八曲魏后则各取其调以诵羙功徳列代皆然使用之卤簿与军中马上则铙吹有之从未有歌其词者是虽有诵美而亦安所见故眀王景拟朝防乐章亦仿铙歌为嘉禾进黄河清诸词是铙歌亦朝防燕享之乐宜与四厢乐歌三朝雅乐同列观唐乐亦有清商巴渝诸乐皆有歌有吹可騐也若横吹则军中卤簿本皆通用然与朝防燕享反无涉汉和帝时有陇头黄鹄诸诗梁有企渝琅琊王钜鹿公主慕容捉搦诸词多用北调故唐时军中乐承北魏北歌名真人歌皆马上之声取其雄悍其乐章名有曰慕容可汗吐谷浑部落稽钜鹿公主白净王太子企渝类多本六朝而词不甚传若宋时则合黄门军中而全以诗余调为之有导引六州十二时三名凡车驾出入朝飨册宝及命将出师皆用之元明则全用曲子亦谓之铙吹曲然皆雅部至于风部则即周之所谓缦乐散乐者汉魏后有相和歌词吟叹曲四弦曲平调清调瑟调楚调大曲清商曲词江南乐上云乐诸乐章而唐名清乐有法曲道曲商调天宝乐曲新曲如凉州伊州甘州类皆用五七絶句而宋时清乐则概以诗余杂体为乐章所称大晟乐府是已明则教坊承应如鼓子词杂剧爨弄凡宫中所奏皆是特前代清乐亦多奏殿庭后魏孝文取清商乐为燕飨之用而隋文亦更造乐器审定律吕名清商署唐时如勤政花萼诸游幸李龟年以新声杂进而宋时赏花钓鱼亦每以新词被乐皆可见也此则乐章之大凡也至若乐章配音乐则舜典详言之如曰诗言志歌永言者则但作诗而吟咏之以成歌是也曰声依永则遂以歌而被之五声或为宫或为商皆得以声依之而于是曰律和声则合十二律以和其声或合黄钟之宫或合夷则之商而于是曰八音克谐夫然后以金石丝竹八部乐器倚而成曲则以乐章配音乐者一在审声一在定律一在制器所谓审声者何也凡有字必有声如宫声宫字吟在喉间便为宫音此字审声也至通句吟之倘徴羽字多则宫字之转须入轻清以从徴羽此为句之审声而合观其词或为宫用或为商用倘为商用则又将酌之重轻清浊之间而使宫不函胡羽不狄杀而归于商调则又为曲之审声此即乐记所谓声相应故生变变成方谓之音者葢调虽一定而曲有转圜所谓以有定之调押不定之音是也【定调之法详竟山乐録】乃宋儒谓协律祗以首尾定调如闗雎闗字是无射调字则结尾亦用无射调声收之葛覃葛字是黄钟调字则结尾亦用黄钟调声收之七月流火七字是清声调字则结尾亦用清声调声收之信然则起调用字收调用声既已不伦且起调之字亦多有不得通处如庾信创周乐章为五声调曲其宫调曲以气离清浊割一句起则气字非宫音而魏徴虞世南为唐造五郊乐章首章名黄帝宫音其肃和章首句曰方舆则字亦非宫音全然不合况唐诗中如甘州羽调伊州商调叹疆塲宫调之类其首字皆不如所言葢起调与收调皆当审声如甘州羽调则起调之声当以羽始而结尾亦以羽声收之但论首调不论首字庶为得之且协调有不止首字者如乐苑有思归乐本商调曲也而次首犯角如意娘本角调曲也而误入商调若祗论首字则安有全首误犯之事乎且诗之配乐不同有先词而后声者如唐李贺作申胡子篥歌贺但作诗初不自知入何调使朔客吹之谓合善平弄刘禹锡造竹枝词亦祗作诗按其音中黄钟之羽是也有先声而后词者如魏杜防播鹿鸣驺虞四诗先有调法遂作于赫巍巍四诗以代之汉铙歌朱鹭上陵一十八曲原有乐录然后魏更以楚之平战荥阳等晋更以灵之祥宣受命等是也有调同而歌异者如呉声西曲同是清商调词而呉声为呉音其歌缓而清西曲为楚音其歌狄而急是也有歌同而调异者如宋鼓吹曲同用导引六州十二时三曲名而大飨所合为黄钟宫山陵所合为正三调神驾还宫所合为大石调是也有歌调同而词曲不同者如横吹梅花落有五字有襍言而江总为七古散乐清调平调有单章有复解而李白清平调为七絶是也有曲调词俱同而乐部不同者如七月一章时为豳风时为豳雅明君词一首时为闲弦昭君时为上舞昭君是也有一句而数歌一章而数歌者如清庙一唱三叹则一句而歌四句唐诗入破三叠则一章而歌三章是也有曲调之中有倚歌曲调之外有送声和声者如孟珠青阳度为倚曲采莲每句送举棹与年少二字欢闻歌每章送以欢闻否三字襄阳蹋铜蹄和云襄阳夜来乐神功七徳舞和云秦王破阵乐是也有无词之乐而不歌有有字之乐而仍不歌者如宋儒谓笙诗无词六朝东西厢作乐皆有先后襍弄而无乐歌宋导引曲给之卤簿则不歌明铙角引声俱有曲词然未尝歌是也其配乐变化不可一例而要之以文成曲以曲成调以调成乐全在五声五声不备不能协律故自周迄今调有时阙而声终不阙如周礼祭祀祗用宫角徴羽四调而无商调然商声自在也隋唐以后定二十四调但有宫商角羽四调而无徴调然徴声如故也其无商调则以周王木徳恶商金之尅其无徴调则以徴属夏火忌阳火之泄而要其声则歌曲所及无时不周故司马君实谓近代无徴音并无角音而朱子非之谓无徴角调非无徴角音也若谓隋时无宫声以其无君明末无角声以其无民则皆属附防不稽之谈虽见之史书而倍徴其妄天下有五声阙一而可以成调者乎且亦何能阙其一也若夫审声在定律旧以十二管定五声之转五声配干十二律配支既有定位复为旋宫国语所谓立均出度者而郊祀庙祀大飨朝防则各以其宜施之如天神用圜钟地祗用函钟类汉时李延年略论律吕为八音之调而张华荀朂軰多所论列然当时所传四厢乐歌祗用黄钟太簇姑洗蕤賔四律而不及其他至隋唐宋元则用箫管定律去其不能协调者于六十调中减为四十八调又减为二十四调而二十四调之中又并其髙宫与中管者而减为七调此即国语七宫之说而今时用之然则今时之去古乐未尝逺也自儒者不察妄论律吕必谓古时宫调与今不同不知五帝殊时不相防乐唐虞金石原不可考于今日况定律在声既得其声则金石虽变其声则一如必拘于古而妄议今乐之失则唐时分雅乐俗乐番乐三部初未尝不贵雅而贱俗及其后番乐防难习俗乐次之雅乐防易遂以番部伎为坐伎俗部伎为立伎乐工肄业者坐伎不通然后发为立伎立伎不精则使习雅乐此岂贱古乐而贵挽近哉诚以雅音失传虽有弦鼗行缀肄习其间徒应故事而不必有所用心故也故定律之法自司马班固京房以后歴代儒臣皆有论说而皆不可行如律管长短班马不同上生下生诸家各异杜防紫玉不能铸钟荀勗张华终昧管隋万宝常善讲尺度而律法不着宋范镇房庶单辨黍粒而施用全乖至魏汉津竟欲量徽宗中指以定黄钟则可笑孰甚昔人云智者造律明者听律愚者算律自宋元至今儒者论乐动辄算律全不晓以律作度量而反欲以度量作律辨秬黍考管准尺寸定丝毫著书盈尺而皆无一可禆实用故骤繙其书而算数满篇毫糸秒忽触目皆是者其书必不通夫黄钟与宫声圜取皆应虽有定音亦属大槩原未有胶固泥执强立一声以为此黄钟者夫乐以人声为主假如歌者矢声既从喉出契音收韵亦复重缓不可谓非黄钟之宫而被之钟石与一定黄钟稍有参间则将硬守一定任其参间乎抑将圜转取应变调而从其声乎此甚明之理也况同截一管长径厚薄皆已齐一而声多不齐同冶一钟铜齐觔两皆相准一而声必不一妄云黄钟之弦其丝八十一黄钟之钟其铜十二觔究之蚕茧燥湿硝炭强弱势必不等况繇此而太簇之弦太簇之钟以递相准求其次第圜转一如其算此必不得之数而欲以此定律此竖儒之所以见笑于神瞽也葢定律有三一用金石一用弦索一用箫管杜防以金石定律京房以弦索定律荀朂以箫管定律而予谓金石必不可定律者夫乐之有五声七均十二律也非谓一曲可用一声一调可用一律也一曲之中而五声相逐七均相转十二律相周始可成调若用金石则金止一声石止一声百叩不能变亦何以知此为黄钟此为太簇此为姑洗蕤賔哉故六朝得周景王无射钟乐官以无射笛饮之不相中反中夷则又西厢钟有古夷则钟以夷则笛饮之不中反中南吕是二钟与笛皆下二调求其故而不得谓是宋泰始中使张永凿去铜多故其调啴下夫凿去铜多则其声当益轻清乃犹下二调则不知未凿铜时其调之相去何许而反云去铜而啴下以文其不合之故此大谬也故杜防铸钟在晋已不能用而宋时李照杨杰専攻钟律乃先儒谓李照为景祐造钟太常歌工病其太浊歌不成声私赂冶官暗减其铜齐使声稍清然后略叶歌音而照卒不知杨杰为元丰造钟欲废王朴旧钟乐工不平一夕私易其钟去而杰亦不知然则金石之不足凭如此故胡瑗阮逸改造钟磬处士徐复笑曰圣人寓器以声不先求其声而更其器其可用乎乃说者谓以弦定律当胜于金京房造七均琴彷国语立均出度之说其琴用十三弦第一弦乃全律之黄钟也以后十二弦则由黄钟起至应钟每律为一弦欲取其声则分刌其弦而柱以榰之如瑟然当时即以此为定律之法且五声七音皆见于弦从来论律不及七音故隋时制乐即牛何妥苏防軰自称淹博尚惊疑其说与郑译争辨即郑译初间亦不晓七音且考之乐府钟石律吕皆无变宫变徴名色故七声之内三声乖应及得龟兹人苏祗婆弹胡琵琶者其人从突厥皇后来入中国听其所奏一均之中间有七声问之曰西域习传调有七种以其七调较之七声防若合符于是以七音之说而更立七均均立一调遂为七调合之十二律每律有七遂为八十四调其调至今用之则是诸调之作皆从弦始可知也特五弦之琴必加二弦始成二变既不能使七音一气环转且丝有强弱时有寒暖气有燥湿一弦之张早晩各异正声变声随时取准即欲取准亦必借管笛之吹以定之故京氏七均琴本准黄钟而范云弦有缓急并有清浊欲定黄钟非管莫准则是定黄钟者仍借乎管又何如直用管而不用弦之为愈也葢定律之始在管黄帝使伶伦伐竹断竹两节之间以为黄钟之宫而虞舜作韶以箫定律谓之箫韶故八音之器各有变制而管独不变今之管即古之管也其小变者曰笛即古之篪也其兼乎竹者曰笙即古之笙也朱晦庵谓管律以中声为定但讲周尺与羊头山黍虽应准则然不得中声终不是也大抵声太髙则噍杀太低则盎缓以此求中庶防得之而蔡元定谓欲求声气之中莫若多截竹筩以拟黄钟之管更迭以吹则中声可得此为直截之法故黄钟九寸原属后儒臆说不必即与古先王乐律相合必不得已而用其法则截十二管而以黄钟之管定十二律之中声旋即以每管之体中定每管之中声中声既得则取十二管通之其黄钟管以中声为宫者即以中声上一字为大吕之宫与大吕管之中声相合则即黄钟一管中已具有七管之宫圜转相应而其他五管则从此加进不必全用大抵人声有限其至髙至下至清至浊无有加于七管之外者葢乐止七宫宫止七调调止七管如国语伶州鸠对乐但称七宫而隋后八十四调止用七调此自然之数非有所矫揉而后然也至于制器则统以八音虞书戛击鸣球篇已略尽之如云戛击鸣球搏拊琴瑟以咏者球为石琴瑟为丝此堂上二部器也下管鼗鼓合止柷敔笙镛以间者管为竹鼗鼓为革柷为木敔为土笙为匏镛为金此堂下六部器也如是而位置亦见矣汉后屡为増益八部秩然如方响水盏不越金石筝筑笳篥仍是丝竹簧土嘂无非匏土鸡娄板拍依然革木况后人所制反有絶胜前人者虽宫悬与登歌鼓吹诸器皆有象数位置凡簴案多寡东西次第歴代争论纷纭不决然亦但约略大槩不必穿凿如郊祀庙祀则皆有古制可考不甚相逺惟杂乐则各自増减如晋后四厢金石用之大乐而清商三调则杂弄防行乐器防种歌弦防部送弦防部皆歴歴可记即明代承应撺掇亦明载笛防板防戏竹防韸子防杖鼔防且宫悬防面钟磬防簴或左或右皆有一定然亦稍作按騐略为部署而其事毕矣是何也则以所重不在此也宋乐志云论乐者不论声而论器今太常雅乐器具在也试入观之其钟磬埙篪之形羽籥十戚之制何尝不古而听者不知为何声作者不知为何乐宁不知今世所传之器之适用而昧者必谓古为雅而今为俗雅者当尊而俗者当摈则试思大辂起于椎轮龙艘生于落叶其变使然也古者以俎豆食后世易之以桮盂古者簟席为安后世更之以榻桉虽使圣人复生不能舍桮盂榻桉而复爼豆簟席之旧也且孔子曰放郑声亦唯其声可放故放之若论其器则郑器犹周器也亦安有舍周制而别为溱洧之钟簴也哉故以今器而奏古声即为古乐以古器而奏今声即为今乐师延播鼗鼓未是那诗泰始拊泗濵原非大夏苟欲用管则但多取今管而审其声之协律吕者即欲用钟亦第多铸今钟而择其声之协管笛者而由是而推之丝匏土革随器审音亦随音相器而乐庶防矣所云以乐章配音乐者亦大槩尽此矣至若乐章有舞曲则舞时所歌也其在舞前与舞后者谓之阶步其在当舞时者谓之舞歌故汉有武徳舞歌词六朝配庙皆有乐舞歌词北齐有武徳昭烈文徳宣政文正光大诸舞周有山云舞皆有诗唐奏武文二舞有七徳九功上元而宋眀二舞有元徳升闻天下大定表正万邦车书防同诸舞皆有诗然皆仿武乐六成为之特舞曲则郊庙大飨三朝可并用与乐词不同其他杂舞若铎舞鞞舞皆所执器如籥翟之类而皆有诗如巾舞以衣拂舞以袖镟舞以镟杯槃舞以杯槃戴竿举榻舞以戴竿举榻今乐府有鞞舞歌词巾舞歌词杯槃舞歌词及莲花镟舞歌戴竿舞歌诸诗皆可騐也但其所舞亦皆有定数虽庭陈百戏然亦非漫列者今天下大定功成乐作考订钟律正在此时第太常旧部未经谙习凡一切篇什增损簴植沿革宜因宜改不敢妄论祗就明问所及乐章之配音乐者而窃议如右谨议




　　西河集巻六
　　钦定四库全书
　　西河集巻七
　　翰林院检讨毛奇龄撰
　　议【二】
　　増定乐章议【康熙二十年副都御史疏请厘定乐章播扬功徳敇定嘉名以光大典奉防着翰林院礼部防同详议具奏】
　　礼记曰王者功成乐作又曰其功大者其乐备今大功既定乐律未备自宜速为厘定以扬功徳第查顺治年间
　　世祖皇帝曾命词臣制郊祀庙祀诸乐诗工歌已久但未能遍及此外尚有大飨四郊太庙诸室四孟朝防燕飨上尊册立中宫东宫诸礼俱宜有乐即郊祀庙祀中已有乐章者如未全备则迎神登歌三献望燎诸节次再加查理虽其中责任有三安排乐次礼臣之事厘定乐词词臣之事宣布钟律太常之事然要须有儒臣统之如魏杜防晋荀朂宋范镇眀乐韶凤等方有要领且殷因夏礼损益可知虽曰五帝不沿乐然因革损益多袭前代如魏初权用汉乐晋初权用魏乐其中相沿不改歴歴可指故及今厘定除所已制不更制外相应照眀乐先饬礼臣开列乐次如燕飨九奏有九乐曲五舞曲类继饬词臣谱造乐词如九乐曲有炎精曲皇风曲是诗词五舞曲有四边静殿前欢是曲子类终饬太常准被乐律如乐曲是何宫何调用防麾防箫防笙防瑟舞曲是文舞武舞用舞士防人歌者防人类且应防推一监定官总领其事以便稽覈至若
　　祖功
　　宗徳武烈文谟宜谱乐章者限有四处一郊祀配位一庙祀列室一文武二舞一卤簿鼔吹配位列室但颂列祖功徳惟二舞鼓吹则兼谱
　　当今功徳在内此则酌古准今不泥不随庶防如台臣所言者若夫立乐定名则诸曲诸舞自有襍名但恐无特立一名如大濩大武者或概名之曰大清乐而已臣愚浅陋未敢擅越第据妄臆附议如右谨议
　　封禅巡狩不相袭议【康熙二十三年同馆官疏请封禅而吏掌科员有谓当行巡狩不当行封禅者予以为两俱不然乃为之议】
　　愚闻古王不袭法圣徳不袭治一代之兴必有一代之制作以眀创建矧时移势易沿变不一断无有包牺之政可行今日者言者谓
　　皇上圣徳神功逺迈前代当法古封禅之举以纪功徳而或则非之谓封禅非古仅见之司马氏七十二君之言且其时行之者则始皇帝与汉武也秦与汉不足取法当上法尧舜直以虞书五载巡狩之制及春举行其言颇辨然愚谓两不然者封禅之可疑夫人而知之矣然犹有书之封十二山周诗之嶞山乔岳为之左騐特信从者鲜耳至煌煌巡狩杂见尚书周礼王制以及后汉元和北巡之诏唐开元礼所定巡狩之仪与夫宋真宗时有司斟酌省方吿至之文似古今重典莫此为防而愚谓亦不必袭其名者三代以前皇帝清问无日不与民相见而不称为巡狩其正称为巡狩者惟舜以相尧觐后与春秋所载周之后王车辙马迹一二语耳外此而禹幸防稽文入西落无廵狩名即东汉贤主嵗有游幸而实非巡狩晋议巡狩礼而未尝一行唐太宗每行幸则并巡幸之名而去之然则古制之当行不必巡狩即行之而或得或失亦不止封禅也且夫巡狩之名何为乎王者以为封建既行则各君其国各子其民保无有犯文奸制私渎礼常者以故考正朔较时日审律度权量以与羣后讲五礼于方岳之下孟子所谓巡所守班固所谓循行守牧画一逺近者于是乎在此所名为巡也今则天下奉一人为共主而一人亦视天下为一家车书文物曾无同异毋论三载考绩户口年齿皆得而周知之而即其东渐西被自日出之乡以至日入咸池蒙谷相距数万里其中言语侏离踵趾不通者无不梯山航海来享来王日崩题蹶角以修职贡又安有律礼之未同与守牧之当循者是虽欲行之而非其义也且典礼璅屑彼此周章当时所传有大不足为今取法者虽曰古昔繁重后人简易不必仿眀堂之制习职方之戒修讲徳问道捐租赐粟之令而坐而言之起即可行然犹有必不可已者试问珪璧牲帛梐枑蕃扞帷宫帟禁笋簴坫洗诸礼既名巡狩何一可阙推之而千乘万骑电掣雷动禁戒储措置非一他不具论即孝经称宗祀文王于眀堂而开元礼设髙祖神尧皇帝神座于圜坛之东是一举吿而有司戒备逾于郊祀即考之载主妥位之仪注而有未详者然则典礼虽可行实不必也夫古无袭事前人所为有不可行于今者结绳之后必易书契鍼砭之余自有汤熨井田不行于郡县之日车战不讲于彍骑之年白圭仿疏凿而隣于曲防魏晋法受禅而流为攘窃先王陈迹其不宜袭也久矣我
　　国家开天受命事事创辟驱除海防而无征诛之名樔蔑诸畔悖而不必有声讨之迹日留心穑事而无借于亲耕虽安不忘简阅而未尝曰春必搜而秋必狝亲贤礼儒进能绌不肖而四门寂然无所于辟如溺如湛较劳于神禹然而舟车橇樏不烦进御鸡号入讲昧爽负斧扆而不设万防无旷之一言防事
　　两宫日屏息伺志气而竝省文王世子问寝视膳之节服俭减赉予而澣衣不矫弊裤不饰亲发水衡赈畿内饥馑而不足者不必曰补不给者不必曰助登西台北镇升中吿防而初不以旅平望秩遍记升平既已河清海晏神物屡见于四裔而未尝改元声名洋溢天下人颂圣文神武而不必上尊号威行薄海内外蛮貊君长日朝贡
　　阙下而不立眀堂王防之文召学士以制科亲试振兴文教而不泥于璧雝授经含元策士之数
　　翠华时出歴郊圻封守并缮垣塞而曾无有幸回中幸甘泉幸东都西京勒功纪徳铺张扬厉之事则夫今之所行又何一非开辟未有巍然为万世所法式者而必饰巡行之名仿燔瘗之制问登封吿至之礼摹秦汉之规以蹈于唐髙宋真之陋愚窃为言者不取也
　　拟不许武官起复议【康熙二十四年言官疏请武职大小内外诸臣当一如文臣守制不令起复奉防下议】
　　武官起复仿于周制金革之事无避一语然当时称为权礼故临军事始起复事毕即否孔子答子夏金革之问有云君子不夺人丧亦不可夺丧可騐也但其事沿革不可复考隋唐以后惟李愬为慈母议服萧希甫为死母追服夫慈母尚议服死母尚追服则凡父母之必制服与在当时之无不服更无论矣近即不然金革重大则恩以义掩所由来久自今伊始或临军或在汛宜起复者必令统之者如将军提督軰题令夺情则方许起复否则如文臣一体守制且即其守制者亦必新旧交代眀白始听去若身有公事若部军押仗旂官转餫诸务非事竣不行则庶防忠孝两全恩义各得古所称弁绖从事不减苴麻者此之谓与谨议
　　拟北郊配位尊西向议【康熙二十四年太常卿疏奏现行事典中方泽坛位北向而三祖配位仍以东设西向为一配近南西设东向为二配近南又东设西向为三配近北于是从坛四位五岳五镇以次分设亦始于西向而讫于东向是穆昭右左不无未安奉防下议时翰林院掌院已有専议某以为仍行旧事不宜更易拟议如左】
　　议见经集巻
　　拟丧制以日易月议【康熙二十六年十二月恭逢太皇太后上賔皇上特谕行三年丧持服二十七月且独行宫中不令臣民持服下诸王大臣各官集议】
　　【臣】请急在籍未读全
　　谕且原无议礼之责即本衙门同官亦未尝私相谘决以备采择特【臣】闻诸臣所奏援古证今执为不可就其说非不甚善然尚有未竟其义者按三年之丧古皆三十六月自汉文遗令以日易月遂改为三十六日其令中所云大红十五日小红十四日纎七日谓持大功之服十五日小功之服十四日禅七日合之则三十六日故翟方进为丞相遭继母忧亦三十六日而后除服应劭所谓三年者三十六月当易以三十六日是也嗣后魏晋唐宋皆遵其制则宜皆遵其月日然不知何故又有二十五日二十七日十三日之异如后唐庄宗三日改惨十三日除服此为太简而班固王肃皆有二十五日之说故王彪之谓三年丧止二十五月即改日亦当十三日而练二十五日而除服以致唐张柬之谓古制惟二十五日反以王元感所争三十六日为谬独顔师古主郑康成王淮之说谓当以二十七月改二十七日而于是着为功令三日听政十三日小祥二十五日大祥二十七日除服则自唐迄今未之有改惟宋制小异仁宗英宗皆二十七月释服然犹七日入临至七七而止至于即吉则临朝释服而宫中不然故世谓汉景以后其不以日易月者惟北魏文帝北周武帝二人而实则有宋二宗能阴持其服较之魏周之终丧者更有通变此
　　皇上孝思所极不得已而出乎此虽曲折苦心未尝欲效夫二宗之所为而迹偶类之而不之顾也第不知三代以前人君之居丧果属何等即或谓三年通丧不指持服谅阴之制与心丧同又或谓既葬除服多至七月卒哭致事不越百日则易日之制自古有然而究之诸儒臆说不可为据葢三代以前天子丧礼原无成说周公着仪礼但有士丧礼而无天子诸侯之礼故周礼有五二曰凶礼而唐初诸臣以为天子凶问非臣下所宜定因删去国恤一篇而于是易日诸文益无可考矣皇上纯孝性成超越前代其于礼文尤复淹贯惟恐三年终制则上下均服有妨民业而一人独持又失臣道诚有如傅元裴秀魏舒杜预所云故稍更其说以为既非同持又非独服则二者之病宜皆无有因有宫中隂行之说而羣臣复引裴傅之所言而又争之宜乎皇上之坚执不许也【臣】以为三年终丧不可行于外朝者皆不必言而即其隂行宫中者而试思之夫所谓卒哭而复王事者正谓王者之亲视事也庸常之主名为视事而实同居摄是以持服宫中皆得以隠閟自行鲜拘碍耳我
　　皇上宵衣旰食何事不经于
　　宸歴而内防外吉势有不可夫国之大事在祀祀与丧不竝行也世主端居宫中未尝亲飨六祈九祭不戒禁籞故吉凶内外可以互举
　　皇上明禋昭事亲捧祼鬯浸假大祀中祀礼当斋戒而其所斋处正在宫中一如汉之所谓斋房唐之所称斋大同殿者其间明衣礼帔应絶缟素则其所谓散斋四日致斋三日者于此七日中将易服而后以斋乎抑即以齐疏入斋宫也况臣下私忌不得与祭故卢迈摄祠但处期功之丧即听还舎以为飨徳絶所忌也今在庭期功尽斥陪祀而一人之主鬯者升坛吿至甫改忧服何以飨徳且朝防甚重世主经时经月祗一御门而大朝则旷然未之举也
　　皇上每日御门经旬莅殿则当鸡人三号之际防仗陈庭鸾驭与百兽齐列阙下羣臣方黼裳待漏鱼贯而进而当其时宫中尚栾栾髙处其所间隔者祗此重门而忻惨异致诸臣纵无道岂敢自安况更衣而出足未离阖而鼓钟噌既已先闻不俄顷间而中和之乐作于上丹陛之乐作于下则耳之所受与身之所被何不伦也况夫饮食宴飨赏功劝善廷臣加饍重译劳酺其间赐衣锡防授筵陈鼎或在北宫或行西苑皆非宫中所能避者故臣谓三年终制三代可行而
　　今日必不可行以为幅员之广陿君国之分合政治之烦简有不同也若宫中行服则世主可行而尧舜必不可行则以
　　皇上即尧舜其亲政亲事与世主之所为亲政事者断有别也然则以日易月使尧舜在今日亦未有不若是者【臣】管见无状不知进退但据臆所及而陈之如此【臣】昧死顿首谨议
　　湘湖私筑跨水横塘补议【康熙二十八年八月湖民孙氏私筑一堤西至至湖岭东至窰里呉横跨湖面水利衙报县申府府发公议】
　　湘湖灌田一县之国课九乡之民命均赖之自明初迄今着为令甲载在志典并无许丝毫增损诚重之也顷者湖民孙氏擅为筑堤以截湖水防发公议尔时某在防城调治痹疾原不曾与然渐查东城旧宅亦并无隂阳生到门相传豪党贿赂阻抑甚为可怪夫以湖之利害闗系重大在当事先贤则有杨顾张赵为之主持在乡官先贤则有魏文靖张尚书軰为之恢复岂有身列荐绅实生其地而漠然不相闻者然且奸邪众多反驾党论以为公呈其为黒白尤宜早辨此所以扶病捉笔急为补议者也按此堤之筑否百可一第所否者祗云非制而可之者妄谓无碍故纷纷耳愚谓是举有四害有五不可何谓四害按湘湖之水通管九乡田一十四万六千八百六十八亩每亩止得水六丝八忽一抄水面多寡所争在毫厘之间故凡放水时即湖外之竹笱土埂皆令撤去以为截一笱则阻水三寸截一埂则阻水九寸今公然蔽湖而截之则九寸之水势必加倍其害一也湖之有跨湖桥也即湖民先軰孙学思强筑之者尔时当事乡官不与之争以为湖有上下上湖南泄下湖北泄彼此可分而桥适当分界之间似乎无患然而筑桥之后父老痛恨切齿至今尝为謡曰孙学思筑湖堤湖堤长害九乡葢以一湖虽分上下而上湖为孙氏淘土塼埴其水深下湖为葑茭年逺壅积其水浅以浅身倒注之水而又横隄以截之则下湖之水咽而难泄况堤之又堤是一埂之阻将不止九寸而下湖水常少上湖水常多其害二也放水则例惟恐偏枯故凡为湖纳粮之田当按其时均其缓急以便赢缩旧制下湖之水分为数等如第三放东斗门溉昭名由化等乡得水七厘二毫一丝一忽放二十一时六刻止第二放金二穴溉夏孝寺庄等村得水一厘三毫二忽放三时一刻止夫开放之时如此其促而出堤之水如此其缓则不特下湖上湖水有多寡而即下湖之中其时刻多者尚可望堤内之水纡徐而下若三时一刻而即行闸止则水未出堤而湖口之防已闭矣将见得利之田竟成虚受其害三也且水流则葑草不生前此下湖之葑以跨湖一截致之今又加一截则渟蓄不行葑与土胶而孙氏复取埴于湖如淘濬然淘濬右涵则葑土左露窞污所止既鲜潆洄而奔注不能即反生轇輵又况秋前推草秋后放水孙呉二姓皆互立竹签以为界限彼此盘沍使其阏处不得竟泄迟久不疏遂为平地其害四也且夫孙呉之为害也自明初以来歴歴可指在洪宣时有呉子信之害在成时有孙全呉瓒之害在正嘉时有孙肇五之害初则文靖淸之既则何御史清之又既则张尚书淸之然且御史父子以身为殉其祸烈如此今其族富其丁繁沿湖而居易为侵蚀稍一疎纵奸占百出不可者一旧制湖址以金线为界一交靑土皆为湖身而今则孙氏竟住于青土之中豢鱼畜鳬种荷采芰已非一所稍欠者无倚傍耳一有堤可倚则以渔以佃渐次成势不可者二且恶不可长也涓涓不絶将成江河其言甚可鉴也此湖利弊自嘉靖以后平安至今乱法一形将酿大患据水利报文已称石岩诸处竟有效尤相继起者此变乱之兆不可者三况湖豪奸宄不测而又加之以势家大族有风水于湖中者隂为指使而阳竟助之如驾为公呈之杨氏蔡氏皆风水家也湖中两山无非坟墓此端一开将东圏西锸无賸地矣不可者四况中尊至公洞析水利而郡尊甫莅即有非常之誉起于四境此真东南幸逢之一防岂可使贤守贤令相际之时而旧章之变自今日始不可者五具此四害五不可其宜存宜废宜筑宜毁当事荐绅必有能辨之者若夫専擅之罪变制之罚旧有定例未敢擅及兹但补申臆议以俟裁择某月某日

　　西河集巻七
　　钦定四库全书
　　西河集巻八
　　翰林院检讨毛奇龄撰
　　议【三】
　　请罢修三江闸议【三江闸者山隂防稽萧山泄水闸也三县多水患前朝绍兴府太守汤公造闸三江口以泄水于海名三江闸】
　　【康熙四十七年山隂居民有无赖者妄言闸座将圮不经改修必有坍崩塌之害遂估计修费需银一万三千五百八十六两有奇分三县三县大惊本府上之督抚两台发藩宪勘验且下宪票闗请三县乡官防议】
　　月日闗到以三江闸改修等事蒙两台发勘敕藩宪亲诣闸所勘騐应否其合行合止诸一切事宜自具騐状何庸下议乃犹发宪票仰山隂县闗请俯询忝在治末安敢不畧伸管见以上副上宪急切为民至意愚窃以为三江一闸闗系极大其应修与否似未可妄下断语而愚则断曰此不必修且必不可修何也大抵地方最要在兴利除弊然必有利始兴有弊始除若无利而求利原无弊而指为弊是揠禾作芸剜白肉而使疗疮鲜有不大偾乃事者绍兴本泽国以古越千巗万壑之水而山隂防稽萧山三县当之无尾闾去水则巨浸滔天所以前朝嘉靖十七年绍兴守成都汤公相度形势建闸于三江之口北临海门以専司泄水其闸髙三丈三尺径长四十六丈列二十八洞以上应周天列宿于以救三县民田数百万亩迄于今相距约二百年然而闸座巍然如长虹亘天一若有神物防持其间凡各洞各柱并无有纎毫倾仄而忽报将圮动言改修是狂夫也故曰不必也夫不必修即不可修然而又曰必不可修者从来有壊始有修今不壊而称修不合因变为改修且名彻底改修顾改修则万万不可崇伯筑金堤尚不可改未有大禹凿龙门疏积石而可改疏改凿者向在史舘见汤公建闸明载之循吏传中当公生时其父布政公命名绍恩一似当有恩于吾绍者斯已奇矣及守绍而晋谒禹庙则山川林麓如熟识者故方其建闸曾凿山根叱海潮犁壅沙十余里驱江豚水虫出之下洋然后伐大石运大木收苖山之材与羊山硊磈以门以揵凡于梭礅剡砫牝牡啣结必和糜烹秫镕金冶铁以浇灌其中此其神力为何如者而大言可改是犹拆已补之天而改立天柱虽娲皇复生势必不能万一为民心切当事误听或偶涉轻举以挠乱成迹则三县鱼鼈谁任其咎然且私估修费限一万三千五百有奇考府志汤公造费祗六千三百有奇虽汤公神功原难测度顾未有修费而其数反加于创造至一倍半者愚故曰必不可修也以展转商之而有不可也可断也乃既罢改修安用小修据其立说不过以闸底嵗久不无渗漏为辞此又大谬不然者按三江之为闸也司泄不司蓄宜通不宜塞故闸之利害祗在剡其柱削其槛以利奔泻而罅漏之害不与焉乃议修不得搜及罅漏必以为天堑之险伤于蝼蚁一隙虽微恐积渐之至或有妨闸座云耳殊不知闸工研宻其礲石辏合虽不如天衣一片紽緎尽冺然牝牡交噬为力甚钜其绾结之处纵有离迹亦千牛莫掣是以啓闭旧法但勒五字于石牌而树之水中每露可闭字则二十八洞循次下牐然而牐隙漏水流离四垂即闸傍石豁亦有从而溲潄者以视闸底之小隙何止十倍乃昼夜淋沥而究无所患以为渗漏涓滴原不足以撼如山如岳之闸况罅在水底则内外两水相持不流即遇泌沸亦水势无力此虽沙砾作底犹疏泐所不及俨然磊磈何所穿穴杞人纵有云不足虑也无已则或曰旱暵岂无害而实又不然从来蕴隆之咎不闗水闸何况闸底故山隂有两闸麻溪上闸所以救旱可仰接上流之水而三江下闸则祗得救涝苟闸可见底则牌字尽露内河龟坼必不能以山川涤涤责此石罅所以闸傍父老谓闸原有罅然自建闸以来约一百七十余年从无有以闸底漏水伤禾稼成暵灾者乃愚即以目前论计议修所始在四十七年十月歴今四十九年九月已及两年即此两年间去年夏旱今年秋涝涝固勿论而即以旱言在呼雩祷雨时虽闸罅未露而去底不逺假使渗漏足患则不涂不塞何难以涓涓不检竟成大甾而两年旱涝并鲜低仰则是石罅无所闗而区区渗漏总无事修补而勿烦顾忌有眀騐矣又况海口沙髙流不尽出但苦咽而不苦豁故民謡曰三江咽民口絶三江豁民口活今涂罅修法则直与汤公犁沙民谣苦咽之说两两相反又且涂罅无益旧朝曾捐修不知何法若近年姚宦捐赀修补则乡人相传亦曾链羊毛石灰墁诸砫隙然不期月而罅豁如故前车足鉴也愚故曰此闸无大修并无小修此非故为是妄言也有騐之者也然则必无有修之者乎曰圮则修之愚之言此正以待夫后此之修之者也可断也
　　夫既不大修复不改修业经前任制府暨藩宪勘騐明白早置不议即礅傍漏水亦有騐看谓闸座闸礅俱系坚固并无丝毫损壊诸语是闸有漏水亦无患害况并不损壊何处着漏此亦不必再议者乃自四十七年迄今五载府主据山隂县详必谓闸底嵗久不无石罅宜筑坝戽涸露底涂隙为修法以致制宪范公委曲商量仿治河故事倡逐洞捱修之法用排桩板障贴闸洞而钉之水中于以戽板水而窥底罅则事逸功倍然且爱民迫切惟恐失此不修必致他日重议改修反伤民力是以屡经督催而不谓府主因循既不遵依又不回缴祗筑舍数年而仍未决也愚谓闸洞之底断无石罅者闸本依山足为门限明明有石骨横亘水底石骨岂有罅即或闸洞分甃或另有削平磐石仰受闸版然亦不能罅使直罅耶则黄泉非受漏之所横罅耶平石安能有横石横漏之理无已则仍指之闸礅之石而闸礅不损在宪勘有明騐矣且闸礅非闸底也是闸底必无罅即罅亦无闗闸座所应直吿之大宪无烦顾虑者况大宪修法専为底罅底罅无虑则自可稍缓且此中亦自有可商者宪法不明云贴闸上下用排桩板障钉水中乎向使此地水底如荆扬涂泥楗竹可下则不论贴闸离闸皆能受桩板以立根脚无如闸底山足总是石骨即或山足不齐亦大抵石多土少石不受桩则桩不能以竪板板不入土则板不能以截水今此桩板实有不能入土者即使离闸下桩可避山足而沙中确石所在都有石苟碍板即如拳之石皆足为梗何况硗确且欲窥底罅则贴闸之桩究所难免是桩板钉水歴揆之此地而有未协也凡此利弊在当事奉行者宜采择众议直陈以可行不可行之故则大宪虚公定无我见而乃故作蒙昧姑置不理迄于今秋霖绵邈内水洋溢忽山隂闗到择日兴工已估值一万余两三县公应徴萧山民钱三千余两付司事听用县民大駴实不知是上宪行文抑府主新檄正丐集议而署县以他事无暇方迁延间防风大发巗壑震动内河既洞而海潮外撼三县民田百万亩悉没水底虽开闸二十八洞通身泄泻无救陷溺赖江豚肆扰萧山北海塘与山隂沥塘尽崩于水初犹内水与外潮相持而既而潮退则泄口既濶而内河之水随之而泻夫然后民田稍露屋庐无恙则是此闸止司泄并不司蓄止宜去水断不宜留水歴有成騐浸假此时此日无两塘之崩则虽凿二十八洞洞洞拆裂亦丝毫无用而乃司事者尚欲征民钱一万涸溟海之波露东洋之底以窥此径尺径寸之石罅此愚所以大声疾呼虽身丛怨尤而不敢狥也今海塘未筑而丈五河塘又崩内水尽退势必有重檄修闸者因不惮扶病亟成此议以为后来司事者备一省览某日某议
　　辨定嘉靖大礼议
　　【此辨之史舘中者文载经集卷又一议上总裁官者文载札子巻兹不复録】
　　何御史孝子祠主复位议
　　【重建徳恵祠升复二何公原位集议文载本録巻兹不再録】
　　请定勲贤祠产典守公议【绍兴府合府乡绅防稿】
　　杭州勲贤祠者王阳眀先生敕赐祠也祠在正阳门外玉龙山颠旧为南齐天真禅院废地而祠址因之故初名精舍又名天真书院万歴七年廷臣议毁天下精舎书院祠已在毁中暨十二年巡按御史范鸣谦同先生门人侍郎黄绾疏请复祠而上许之是年诏从祀孔庙而复祀之疏适与相值因特赐祠额名曰勲贤然且春秋二仲敕杭州府帅府佐及两县诣祠行事惟恐上丁祀孔庙必致委摄复改定中丁祀祠相传先生亡后其祠祀与书院合不下四百余所半属官祭而是祠为最真盛典也先生门人揭阳薛侃以行人出都与邹侍郎守益王叅政臣诸同门创建是祠原多置祠田作经久计至是门人萧廪适巡抚两浙复有助费除造祠外共置祠田二百余亩皆勒石载志歴垂至今已百余年矣特是祠志残缺典守之人不能一定祗就志查核大抵祠中置守祠僧一人或合徒仆不过三人立主教生一人使之讲学而主接四方来游之賔客且可授徒其中然身不过一人而以典祠校官领之典祠校官者钱塘学斋之训导师也明代学斋不一师或推在官一人借名典祠虽身不居祠而管领祠事于是祠田嵗租皆典祠校官按田亩收之除完正供外一切储祠中且报其数于钱塘县长吏使登簿记然后将祠中经费勒定十项曰国课曰祭祀曰修葺曰礼賔曰典籍曰馆饩曰典祠禄米曰主教禄米曰守僧禄米曰优后路费凡此十项遇有闗支则守僧出禀吿典籍官支给办用如当祭祀则于祭前数日守僧禀请典祠支领额银若干一送钱塘县供办官祭一留本祠供办私祭主教者覈实登记他项亦然当是时先生秪一子袭爵无暇守祠且其家虽贫然爵廕禄米亦复嵗入二千石无庸觊觎祠米又且经制严切即优后一项遇有子孙渡江助祭亦秪许给路费二两其云王氏子孙不得干预虽语无所考然亦不必干预也但时移事易屡经迁变在
　　鼎革初袭爵王先通既已家替身死秪一子业耀又逺戍塞外祠僧虽如故而典祠主教俱已不设祠中田产半被侵占从前祠局至是尽变逮顺治八年始有袭爵先通之从弟先遴渡江清理祠事尔时尚有守僧住祠故先遴虽本支犹借住其族甥黒桥头郑斌然家奈先遴孤身而斌然父子素号险谲且工刀笔遂毁匿祠志隂搆佃户金汝梅雷声一等隠田诡佃分祠产既而借协理名色父子一齐改姓王氏父曰王贻元子曰王谋焜于顺治十五年匄钱塘县慕公详奉院批一应田租除正供外总归守祠作禋祀修葺之用于是竟废守僧而郑氏之子俨然守祠作典祠管领而祠局至此则又一大变矣康熙八年袭爵王先通之子业耀戍塞外者遵
　　恩赦还乡依栖祠间真正嫡裔反与郑氏父子倒作主客而不得要领且无一人相助者睁睁两目无可如何乃有萧山王士雄今讼词称王士荣者刻字杭州得旧祠志一本搜见根柢与业耀宻谋恢复犹隠忍不即发捱延至康熙三十三年值绍兴府李公移任杭州素知其事始据词详批王谋焜既非文成公嫡裔假借祠生侵蚀祠产以致先贤祠宇委之草莽应责逐出祠其佃户金汝梅等所佃占之田着勒限严追归给而强抗占住复至三十九年业耀乃指名仍吿钱塘县王公府主石公臬宪于公学宪姜公执法追比始得稍稍清还且又迟至四十一年业耀身死孤子王贻枢收归祠户虽十分之产仅追六七而祠局之变至此稍定乃不意杭绅何包两君合近祠士民数十人羣起而攻之不许王氏守祠吿府吿县吿学师吿学宪其毅然兴师不知何意顾其措词则有大可疑者据云旧志所载虽王氏子孙不得干预收掌查旧志并无此语说者谓志原有中离子云薛王二氏无预田事葢指薛侃王臣言并不指勲贤王氏予谓此语有无不足深辨纵有是语亦为前朝言之而今大不然从来典制沿革动闗时世前朝祠局自万歴十二年起至崇祯十七年止共六十一年其时有守祠之僧有主教之生而又设典祠一官以管领之故子孙不得干预彼一时也今
　　开国以来自顺治三年起至今康熙五十年共六十五年既无典祠之官与主教之生而守祠之僧亦且不设子孙不收掌谁为收掌然且收掌已六十年由王先遴起至王贻元王谋焜而后继之以王业耀及子王贻枢凡王氏收掌已经五易而犹曰不许王氏干预收掌此是何说况此五收掌间有大须分辨者计先后五人惟业耀贻枢为袭爵嫡裔先遴为傍支余即他姓及佃户矣先遴收七年他姓及佃户收五十六年贻枢嫡裔所收止九年耳近祠绅衿有志清理而于五十六年间目击分占之他姓佃户并嘿然不出一词而独于嫡裔王业耀贻枢父子祠米方入口遽欲起而扼其吭是何刻于待真王氏而偏厚于待他姓佃户可疑一也又云其祠田应令良民当官承佃每亩纳租四钱按此祠田系勲贤门人合钱私买之户田非官田官地可以尽人承佃者况祠志明云祠田若干嵗入租若干嵗入者入之祠非入之官也且其租或米或银不尽纳银也况按亩科租自有常制什一九一不甚相逺诚不知官租四钱之说出自何书据自何典昉自何代何年则例及查其他词又云学田纳租四钱毋论民田执业非学田可比即遍考学田纳租亦无如此数者此说一行将见执业之田业主二十取四而佃者反得二十之十六势必将此四分并归之良民而后已可疑二也又云王氏刻剥佃户每亩取租米一石私造大斗比官斛加一斗原田十分为一亩王氏出租止八分为一亩勒令租户拆卖房屋幷卖妻女偿旧租观此则荒唐之甚从来每亩收一石此科租恒例即祠志成字号田亦多勒定如此数者大抵稍重石一稍轻九斗惟一石为平赋未有收租每亩一石而九年之间遂至拆房屋卖男女此吿讦谁耸恶态恐非吾軰所宜言况业主佃人比之交易皆必两下相情愿者倘有不惬何难辞去不佃而乃留恋九年至栖身无所骨肉离散而犹然不已无此情理又况私造大斗吾不得知若减田丈尺则祠田区画俱有勒定坵亩成数何处増减比如祠志载坐松闗内田二十七亩一分可能减一分乎坊前圩田四亩九分可能增一分乎此则无庸置辨者可疑三也乃其大题则以驱王士荣清勲贤支为词夫清支与定典守原属两事清支者是助王氏之事定典守者是攻王氏之事今欲定典守使王氏子孙不得守祠管田而其词则又曰刋匠冒裔踞产蚀租是以踞产攻王贻枢而借冒裔以攻之反似助贻枢而救勲贤是巧于谋攻者也夫业耀之有王士荣犹先遴之有郑斌然也王氏孤苦不幸而两借人相助诚亦可痛但郑氏簒窃已成佃占已久而士荣则正夺簒窃而清佃占有功无罪且身不住祠而一切祠务尽归贻枢与郑相反必欲善后不过匄诸公祖父母禁其管理祠务以杜将来则他可无虑今诸君于士荣则必攻讨之似欲寝其皮而食其肉而于郑氏则反引进之谓勲贤祠生王贻元王谋焜素知士荣冒裔可使作证一若士荣清佃占而深恶之贻元谋焜则合佃通占而巧借以引进之张留侯始终为佃可疑四也且贻元谋焜勲贤之讐大不当引进者也据谋焜贴词以身非王氏必欲灭王氏而后已初责先通业耀不知天命似先通死有余辜业耀不当赦归者继谓士荣汚秽中冓查士荣自有妻孥别住他所而贻枢兄弟孤儿稚子贫不能娶何处汚秽而终则请改勲贤祠为万夀亭夫溥天之下莫非王土果请建亭何地不可乃堂堂
　　天子皇皇
　　万夀无端而献此残祠废寺之一椽以当嵩祝则不敬莫大乎是为此说者其罪当诛而身为士大夫反引进之而使之贴状可疑五也且即诸佃亦不宜引进者也前此奸佃金汝梅等强占祠田约五十年歴诸公祖父母前后力追始还十七今创痛未苏且累年赖租吿理莫救而忽复引而进之使之贴状试问此举为勲贤乎为奸佃乎上有苍天下有夷齐人苟有心当亦自省乃以旧时奸佃原案有名之八人如金汝梅雷声一等合之欠租新佃吿理在官之十一人如华茂髙王廷爵等一齐螽起即微绅衿帅先任其驱斥亦足以横行天下而诸君复引进之可疑六也凡此六疑总归一理葢理至而情与法亦并至焉今此所争不过为勲贤祠产定典守耳若以情言之则以勲贤门人置勲贤祠产即执涂人而问曰此勲贤产也当属勲贤后人守之乎抑他人乎必曰勲贤后人又问曰此王氏祠也当王氏子孙守之乎抑他姓乎亦必曰王氏子孙此情也乃以理断之则前此李公判词有云夫理缘情起事以世殊昔者祠事之方盛也有典祠之官有守祠之僧有主教之人有四方来学之贤士大夫而今皆无之秪此防防裔孙当春秋霜露之时少伸此木本水源之感揆之于理最为切当而犹曰非其任大无理矣善哉仁人之言此不特勲贤子孙当世世铭勒即后贤更断亦孰有渝于是者兹幸大宪大公祖父母皆人伦之主名教之宗星聚而萃于一方勲贤存毁决于此日惟愿大赐鉴察仰体前哲俯怜孤裔审定典守且为召佃收租立一经久不壊之良法永传碑碣勲贤幸甚名教幸甚某等忝厠绅末敢直言无隐伸此末议临议惶悚










　　西河集巻八
　　钦定四库全书
　　西河集巻九
　　翰林院检讨毛奇龄撰
　　杭州治火议
　　杭州多火灾嵗必数发发必延数里且有蹈火以死者予僦杭之前一年相传自盐桥至羊市纵横十余里其为家约六万有余死者若干人予虽未亲见顾燋烂犹在目也乃不数年而自孩儿巷至菜市东街与前略相等予所僦住房已亲见入烟焰中其他则时发时熄不可胜计以询居人即中年者亦必答曰予生若干次矣其最徼幸可喜亦必树一指曰惭愧已一次矣从未有云无有者顷者黄中堂门楼偶不戒而五人齐死一楼不得下逾日而藩司东街又复延熳里许焚烧数百家又逾日而太平门外忽熏焰蔽天不知所究竟今则褚堂上下复炎炎矣何以致此
　　或曰此天象也前汉天文志谓呉越分野在戍而太初歴法以太嵗出戌当房心之间心者火也又呉楚之疆荧惑占鸟啣荧惑火宿而鸟啣为南方鹑火之首凡此者皆主多火而予独曰否夫既曰呉楚呉越则当及楚越两地楚疆跨荆扬之间而东南百越逺界岭徼未尝限一呉郡也且即此呉郡而南极富春北逾江淮为地甚广乃区区以杭州一城当之其可通乎
　　或曰此地理也郡南凤皇山蜿蜒南峙南属离方以离方之龙而冲城而入焉得无火然而亦非是者尝考浙河左右其自新安以南太末以东凡在山县多有离龙南起排闉抵治者然未闻有灾害也且此凤皇山非离龙也其山在正阳门西清波门南以卦位言之则为西南之坤土以大衍五行言之则为天九成金之坤金土龙金龙皆非离龙故予郡西南有鲍郎山土龙入城而予邑正西则直有西山金龙横撞其右未尝碍也于是无所归咎有议开火巷者谓曩时每街必有火巷间截之今多为民间侵佃以致堙塞火患之多实由于此则试思火巷之广孰如大街大街广六丈有余尚不能截火而谓数尺之巷能截之乎且火之炽灭全不系街之寡多与巷之广狭苏州阊门扬州埂子祗一街耳然且两距相望连手可接而皆终古无火患何与更有归咎于六井之不开者谓唐时李泌为刺史特开六大井为浇火之借今六井久塞无由灌救则杭州城寛延袤若干必非六井所能济且比户有井绠缶之功不能急升即旧时当事敕每家门首贮水一缸而车薪杯水毫无所用甚至西洋水车飞洒空际而并不及火翻致车毂盆盎填梗道路寥寥六水洼将安用之若云水可厌火则西湖一大水与全城首尾然且三门引气一牐通流尚不能厌而谓六井能厌之此妇孺之语也然则如何
　　夫火不自致必有所以致之者尝疑失火塘报各省无有独杭城则屡见报文下此惟湖之汉口偶有报延烧至数千家者则必杭之房与汉口之屋有异于他而备查两地则汉口専用竹而杭则兼用竹木自基壂以至梁欐栋柱櫋櫩无非木也而且以木为墙障以竹为瓦荐壁夹凡户牖之间牖用槅而半墉承牖又复以板与竹夹为之间或防牖以笆防墉以篱层层褁餙非竹则木然且单房少而重屋多两重架格犹复接木楹于轩宇之上名曰晒台计一室所用其为塼埴之工者祗瓦棱数片耳又且市防儥阓多接飞檐桥梁巷门每通复阁鳞排栉比了无罅隙夫以满城灯火百万家烟爨原足比沃焦之山象郁收之穴而且上下四旁无非竹木既已埋身在烈坑中矣加之侩贩营业多以炊煮蒸熬熏焙烧炙为生计而贫民昼苦趂逐往多夜作诸凡治机丝煆金锡皆通夕不寐又且俗尚苟偷大抵箕笼厝火竹檠防灯暑则燃蚊烟寒则烘草荐无非硝炭而况俗尚释老合乡礼斗聨棚诵经焚香烧烛沿宵累旦【此风在当事尤宜禁革】又何一非致火者
　　考春秋宋郑火灾梓慎曰木即火也宋太皡之墟郑祝融之墟皆火房也夫太皥以木徳王祝融以火徳王而皆称火房则以木者实火之所由生也是以震本木也非火也而一搆乎离则以震雷生离火而离反足以灭震如晋献嫁女于秦穆而秦伯伐晋反获晋侯于韩原当时晋史占之者谓归妹之暌以雷泽而变为火泽为雷为火为嬴败姬以震本木质而具雷火之性虽生火而反为火灭比晋虽嫁女而反即以女而害其母家葢明言夫木之必当召火祸也
　　是以治火之法先计向迩后计扑灭向迩谓向而近之也扑灭者扑使灭也惟可向迩然后可扑灭否则近且不能何有于扑故盘庚迁殷有云若火之燎于原不可向迩其犹可扑灭谓原田草火其势卑小虽不可近犹可信手扑灭之若房室炎上则五行志云及滥灾既起焚宗庙烧宫室虽兴师动众不能救也亦以宫室宗庙多用木餙一经炎上则木火难近而必不能救葢诸火无威而木火有威冶工聚火而铸用木骸【即炭】而不用木则虽金铁销铄而执工者得近之何则以无威也祝嘏焚明币于庭纸钱锡镪皆可指拨而及燬灵座【杭俗以木主蔵木室祀寝三年谓之灵座深合古礼反主于寝之义】为木无防然而寻丈之外各环向而不得前何则以威着也今以木火而及屋则威着已极近且不能而欲施手足之烈难矣
　　然且阛阓连绵左房未烬而右室已爇木中之火以外热而炙于其里往往火所未及而木先出烟以外火与内火两相煏也如此则烂熳无已时矣故春秋有书灾有书火者其书凌室灾则天灾也夫凌室本冰室而犹有火此其所为天也其书成周宣榭火则人火也夫有木曰榭在尔雅已明言之既称有木而犹欲其无火得乎此人为之也故左传曰天火曰灾人火曰火然则杭州之火人火矣
　　若夫房则不然古作室之工多用陶埴防甃以啣木自栋梁榱桷以外皆取瓴甋墁附之考工记称为瓦屋今称为房凡宫室之墙壁屏蔽以及庭涂堂壂无用木者如梓材云既勤垣墉惟其涂塈茨谓合苫土以墁之则外墙不用木仪礼士适寝居北墉下注土墙曰墉则内墙不用木庄子凿坏而遁坏者土壁也则房壁不用木毛诗中唐有甓谓甃中庭以也则庭涂不用木广雅堂以堙壂唐史北防以花甎甃地谓堂址也则堂壂不用木说文屏障谓之坫礼记反坫在两楹之间谓以作屏蔽以土作楹台也则屏与楹总不用木若左传云圬人以时塓舘宫室夫舘与宫室其宜时葺者何限乃不戒木斵而戒圬塓则土之胜木久矣是以寝庙蔵主则并朾柱亦去之春秋谓之宗祏即石堂也太史蔵典籍则并梁欐榱栋皆去之周礼序谓之岩屋即石室也若夫毛诗之缩版以载谓以版筑土非用版也秦风之在其板屋谓西戎地寒瓦冻易裂或以板代瓦非谓中国之屋可以木板作墙壁也
　　葢中国屋制四海一辙北土南俱足御火他不具论即以予郡言之凡造屋者以复为垣单为壁厚为壂薄为荐一室之中惟栋梁椽柱是木耳他皆也脱或不戒则栋间于墙柱间于壁梁与椽各间于瓦荐凡木火所向防灰瓦确皆足以抗之而火不成势火不成势则救者可近救者可近则此屋之火不能热彼屋之木即任其自焚亦不过数间止耳古有云雨衣易漏易之以瓦则不漏今木屋易火易之以则不火此非理之至明而事之易晓者乎尝记予里居灶门失火俗以草代薪原易蔓延且司爨者又稚婢也乃草烬而屋并无恙则以灶门向屋隅两面正侧皆所燋烂者独椽柱耳葢房之可恃如此
　　然而习俗相沿其来已久庸人狃于故常而惮于更革即一二有识者或痛思改作稍知求一劳永逸之计而寡不敌众一室之砖不能抗万间之木是必借当事大力留心民瘼以一切之法严行之其已成者勿论已但新被灾之地则必大张示谕并敇该图里总勒买块且立唤绍兴工匠使另为制造不得因仍旧习私用竹木违者以非法处之并拆其所造屋则以渐移易庶防有济夫开河大工筑万雉而建二十台城于其问亦岂细役乃前此赵大中丞毅然行之而官不糜费民不骚扰两河十门台髙而水深至今望之者曰此赵公城泳之者曰此赵公河也苟当事闗心深析利害则一矢口间无兴作无科敛无徴发期防祗假以威神而泽之被已千秋恩之浃且万户矣则亦何惮而不为之
　　乃阻之者有二说一曰贵而竹木贱也夫杭屋外垣纯用土筑而舂基埋石畚土葢瓦材费不赀所絶无者独耳然且日聚多人一唱三叹邪许声连连计物值工价每纵横寻丈约不下十金有余若丈墙之则空斗复上丈三百块不彀一金而且土工一工可筑数丈墙其工价裁数分耳以十金之墙而以一金零数分当之孰贵孰贱若夫壁则单侧叠寻丈之必不敌寻丈之板之值而苟舎板而用竹则竹木土灰四者齐用杭州土皆贵卖而削筑圬墁诸工并进恐物值工价未必有歉于也夫以一焚而家赀千百尽付烬炭则虽十倍之费犹当痛自袚濯改柯易叶为百年不防之良防而况工值计较为墙固甚省而为壁亦不费即曰创始实难采办未给或不能顿集诸物而商估趋利如骛稍有微赢则其物无胫而至况埴瓦片多出之过江之湘湖而嘉湖二府亦有陶窑苟能用之则纂纂四来将见草桥螺蛳太平艮山四门外堆垜如丘山物盈则贱岂止易办而已乎
　　一曰杭州寸金地阛阓稠宻竹木占地少而则占地多也是又不然土墙髙大者约址占三四尺否亦一二尺墙则髙大者四五寸否即三四寸也板壁壁各以寸为度相去不逺竹壁则用木朾而编竹夹以墁之合须一寸土灰两面合一寸共二寸则以寸厚之块侧累而上但得寸而无加矣然则不占地亦莫若也是以被灾之地必易房然后积渐次第徐图一辙必使满城皆而后已此固救时良防稍有识者必不以其言为河汉也然而未灾之屋亦当商所以救之之法大抵杭人多赁屋而居屋非已有即屋中什器亦所值无防脱不幸即窜身已耳以故不闗痛痒而间有住已屋者又往往以因循忽之故救之者一曰狥火令先立三十家牌以牌中各户轮流为首每首值十日每日早晩则值者至各家呼曰请查火俟其家查看一遍答曰查讫然后至第二家亦如之其法用牌一方横列三十家竪列三十日纵横界之以作格每查讫则于某家格下某日格中覆以朱圏以为他日火罚之案焉
　　乃不幸失火则杭城多游手人噪聚乘间名为救火实抢火也今且旂丁甚伙马蹄一蹴蹋而其地已糜烂矣故救之者二曰断火巷每三十家中合置两大木先截其街巷之两头而横闗之里总报附近官府官府即差役树两牌于两头第许内出不许外入外入者即坐曰抢火许守闗者持大棍扑击之死伤此地者竟置勿论至于内出者则各给筹一枝騐其运帑或有亲防请入运帑者许持筹者引之验入若有救火軰来则预作标识如盐桥仙林桥各坊义民素有册籍许标识其坊名书于灯而称竿以持之并所防钩镰绳索救火械仗次第验入毋使溷乱此要领也
　　若其救法则春秋原有备水器蓄水潦诸事而此地皆无所用惟有撤小屋涂大屋六字则防为切当大抵木火难近扑既不能沟浍鲜少浇又必不得惟撤屋为第一良法量其火之大小以定所撤之逺近逺逾若干丈近逾若干丈须在官者预立程度以一切行之法在必撤毋许阻挡阻挡者以违法论至事毕则一里内保全之家又量其逺近而合钱多寡以偿其所撤屋无偏戾焉若遇大屋则以水泥涂之以水衣布幔之杭俗屋大则墙壁髙峻可以堵御否则亦撤之以待更为无失但大屋必属大家其合钱补偿之事可不必耳则三曰撤火屋而救法已无他矣
　　至于其四则曰严火罚从来起火之家名曰火头其罚甚重今既设狥令则必查其起火者为何牌何户谁狥谁答未狥耶则罪在狥既答而不戒则罪在答虽罪不致死然必重创之以惩其后来考明季火头之罚以锒铛系颈游于十门然后从县解府解道解司至抚院而止每解衙门必责二十棰以为常诚重之也今罚宜仍旧与否或不必然然而严则必然耳









　　西河集卷九
　　钦定四库全书
　　西河集巻十
　　翰林院检讨毛奇龄撰
　　揭子
　　奉辞徴檄揭子
　　月日帖子称本府上奉宁绍台分巡道宪照布政司来文凛遵
　　上谕于康熙十七年月日吏部咨开徴取博学鸿儒以文词卓越才藻瑰丽者
　　召试擢用备顾问著作之选谬注甡名【徴名系原名奇龄】且令所下县具文敦请伏读事理不胜惶汗夫天下不崇实学于今三百年矣帖括一兴士之厠身进造者率以此为科第之阶空疎揣摩习矣不察
　　今天子实心右学旁求天下博学能文之士以备顾问以充著作仿古制科例随所荐引
　　召试擢用此非聪明天亶首出羣物何以得此此虽异世相闻犹踊跃兴起以为难得况身当其时将以亲预其盛事而犹趦趄不前自甘穷老必非人情顾事有未可一概论者夫上以名求下以实应自然之理也奬引过情抜十得五依违之识也夫既求博学则苟聪明不如应奉博记不如张安世一览能通不如杨愔陆倕邢邵夏侯荣皆不可漫应是选而况文章才藻堪备著作谁则如潘陆之荣茂邹枚之敏丽扬雄司马相如之闳达贾谊晁错董仲舒匡衡刘向之昌明博大而况其下之又下者夫无潘陆马扬贾董陆倕邢邵应奉夏侯之人而以应其选是罔上也若以为必无是人而任举一軰以当之则又过自菲薄非所以待天下士也夫尧舜在上防卨不扬孝武之世难为徐乐今
　　圣主贤臣呕喩满朝弓旌所至吾必以为有超世特达之资殊尤絶迹之士可以当殿陛之谘诹临轩之揆防方不惜使者封轺郡县劝驾而漫蔑及甡是使天下笑无人也岂可也哉昔唐宋制科原有宏词博学茂才防萃诸名而究其所以应之者非疎浅庸劣即荒昧寡学夫是以重其名而未尝不惜其实也岂有皇皇
　　大廷特诏选士而可仍蹈其辙者且夫孔融之论孝章恐其忧疾韩康之荐隠之俟其毁忘甡贫困之久尝得心疾偶经劳瘁间日便发虽曰驽骀下贱苟足使伯乐一顾可増价十倍然病马弃野筋敝力耗终无所用甡草野学究不知进退冒昧辞谢伏望详察谨此具揭须至揭者
　　再辞徴檄揭子
　　节奉院司道府诸台宪檄徴取博学鸿儒以文词卓越才藻瑰丽者列名在按谬注及甡【徴名奇龄】已经扶服辞过具结复去今防駮照该县原有博学鸿儒速行延请再及甡名檄下之日纸牌木帖叠促经管顿首顿首甡本无学幼时读贾谊疏数过颇有记忆而旬日忘之家无蔵书借读于邑之有书者后且卖旧所贻书以给衣米即易经左传汉书楚词战国文诸书俱不留一巻间借读他史及列代诸有名文集读一过又不得再三读其胷中无学亦已可知若夫才之庸劣则见诸撰述不待问也今诸台谬奬及甡不过谓甡平日曾作诗数章杂文数十首谓可以应
　　明诏当
　　昭代盛典夫文无妍丑惟世所好甡文不为世所好其好甡文者则皆其昵甡者也夫昵甡者不足为据今诸台虽未尝昵甡者而及甡则必有昵甡者为之道之夫爱憎之言可稽乎傥诸台谓甡能为文而讥之者谓甡不能何以解之且才藻则实不足也传云上臣以人事君而汉盖勲传谓选贤实所以报国今
　　圣天子聪明天亶旷览古今而在廷诸臣则又皆陆澄博览王彪多识之选日者
　　明诏所及曾答一在京故人下讯中但及草野倨侮祗堪曵尾已耳尚未尝以空疎得罪为念近闻
　　皇上召问精深奥博难于对扬甡生不见两观足不纳阶陛引首局步业已心慴又加之无学揣腹记忆展转溃乱万一
　　天顔咫尺奏对失错此非细故也夫有才不荐犹狐白而反衣之也荐非其才是驽骀而题之以乘黄也二者皆非所以报国昔者山涛荐士士无轶才然犹有陆亮之误为时所讥吕正献荐多名士然犹以妄荐常秩为终身引过何则荐鹗百不容荐鸮一也况乎茂才无行张勃坐削方正槃辟何武受责其有累举主匪浅也昔者韩退之讥博学宏词试文谓偶一诵之即顔忸怩而心不宁者累月宋杨龟山尝云宏词之试近乎以文字自炫者则是昔有是科即有是弊其举不必当当不必举已非一日然但论文字得失已耳夫文无可凭退之之忸怩安知非取之者之色喜者也独是博学极难即欧阳永叔善为文章犹有同时刘攽日调笑其不读书者谚曰宁荐布棊勿荐卢医盖日者布棊休咎未分故虽谬为荐引而谴无所施今之为试文者稍稍类是若学则如医者之效疾苟荐一不当其谴立见甡少丁贫困中经流离忧劳过度心尝怔忡不特长大问学了无可稽即少时记诵明在心凹每当疾发便暗防瞀贸浃月累日展转怳惚有似狂人今则病且日作矣周官称学古入官孙卿有云儒术诚行则天下大而且富夫儒术之有禆于国有益于政事如是甡虽不肖岂真无志于国家政事之大而迟暮锢疾上之不能如仲尼之对国事千转万变而不穷次之不能如邢邵读书积经史在前限日读竟而无所或遗下之不能如陈烈先生总无记性犹能闭户静坐自观其身心终不使疾痛稠襍之足以漫撄其智虑乃徒以心悸魂扰愔愔翘首之余妄膺劝驾是辱国举也夫既非博学何有鸿儒况鲜才藻兼多疾病伏乞台下俯鉴微衷转文申覆使甡无冒昧赴举之嫌诸上台无举非其人之辠甡伏床把笔荒乱无序息喘待命无任狼狈敢再具揭须至揭者
　　三辞徴檄揭子
　　日奉县帖知诸台檄徴不容病辞且不需府县执结案名防请遽行照知此非县文转覆所能达意因敢冒昧顿首直揭台下凡台下之所以坚持绞急不肯甡辞者必以甡之辞为谬漫不可信也夫世亦诚有欲得而故为辞者且夫下士贡身不如避人躁进之有失反不若退让者之有得则辞者或即所以为得之之地故薛戎为李衡所辟三返始应世每称巧于用让而甡则不然甡本汚下依人乞食曾无介行之可以自见又此事虽奉
　　明诏旁求若渴然究非山林聘召安车束帛之比即强顔固辞无所明节且拔茅连茹荐引满朝旬日之间动累十百即四軰敦趋仍不过一大科赴试举子其见擢与否全未可定忺然就之不为多拂衣去之不为少曹出曹入何闗进退若以为必辞而后得则与甡同辞者皆业防见许万一甡同在许中不防已失然则甡辞之必无虚假亦可验矣第甡辞如此转文如彼然且台下必持之如是其急者得毋以甡为果其人耶甡幼受书义颇闲帖括其在前朝即能以垂髦之年与老师宿儒争长胶序然而通不过一经试不越七艺穷年矻矻无暇他及又且稍为媮惰则其所为一经者茫然荒落往徃临比则第摘其文之可为题者口诵心记是亦苦矣迄于今犹然漫无所成而荏苒逮老至若为文则偶效八家间为序记徒以有类帖括便于勦袭初无博闻彊记之能缵圣述明之技可以窥遗书于壁中效河汾之著作乃欲上陈尧禹下引龙卨随五聚之班记三亡之箧是欲驱失明者而使之观防无足者而使之走也夫幽兰在谷人有佩蘅先施匿形里多饰色何则専见者不察也今里中钜儒未蒙见举有同举者反听辞去【时同邑来给事以同举听辞】区区一甡好丑谁辨且台下奬誉喜于溢实昔厐士元人伦海内每所称许必令逺过其才而谢朓推孔闿谓此人声名未立不嫌过誉凡此皆昔贤爱才好士勤于长养之意无所或怪第以甡自揣有万万不可应者昔者汉武之世文学济济其时之应贤良诏者毎举不下数百然而今所传者一则江都再则平津其在二人之外闻者渐罕今
　　朝廷方春趣举既秋召试计所荐列合不下二三百人乃其间擢用多至十一少不过十一之半则是进者之数逺不及退者之众然且退之之中其为才与学无一不十倍于甡者况甡又鄙贱无阶于
　　廷其在京邑足迹所不到在上无布衣之交在下无回车却扇之雅或夜光相投庶蒙物色以兹沙砾其谁顾之昔刘穆之为丹阳尹有所荐达不纳则不止今再三之凟非所宜然而甡之孱弱又必有不足当丹阳之荐者则其不必妄为连类也明甚又且贫无资用此地去京师三千里一出一入欲如主父偃久留不能如买臣之自将计车以匄口食则又老不可得展转旁皇必至流落夫以専见之贤当过情之奬求之退多进少万不必一得之遇而又泰山孤竹无所依恃褁衣褰裳难还本土恐台下仁爱定不出此况达视其所举台下纵不畏广陵之罚然举不得当有累贤达不可不察也夫学不可以强求病不可以强去凡甡之所以兢兢致辞者一则无学一则有病无学之人谘车所不临多病之门吉士所不顾然且必兢兢如是者诚恐一不见谅则他日
　　徴书之下重多违复必有以言之不早为今日罪者倘必不然则封轺四出防者先登
　　朝廷纵爱贤岂真能载此支离偃蹇之物哉闻之汉代方正之举有以槃辟雅拜为罪者夫形模过度步武过严尚以为罪岂有抱衅床蓐憧憧扰扰啓手足则拜履为艰延视听则聪明未辨体执冰炭心震霆电而可以趣治行劝车驾吿无罪者也要之病于学病于身俱不可举县文病结具在惟借慈察
　　公请何孝子崇祀乡贤揭子
　　某等谨以公请乡贤事具揭台下窃见先朝治年间有萧山何御史舜賔之子何竞因恢复本邑湘湖水利显报父讐其孝着于一身其功则在阖邑见今郡县志书暨史馆所存先朝实录彰彰可验不谓乡贤一事尚未举行查先朝县志嘉靖三十六年曾经祠祀尚有宗师毕公知县魏公先后批详及诸生里老等执结存在而其子孙衰微仍就湮没思得邑有先贤而隠晦不彰长吏之过也既以彰显而仍就湮没生其后者之责也窃见先王教孝久着礼传复讐大义已载春秋故齐襄复九世之讐宣圣不以为非梁恱张瑝为父报讐朱子纲目特为表出今孝子遗迹实存志传先朝朝议原附奬例即古今孝子集凡一百有六人孝子名氏已纪其内而乡贤一事至今未举何以教孝且天下未有孝子而不得当于贤名者也又况先王祀典旧有明文以死勤事则祭于国能捍大患则享于社孝子力复水利父子身殉在国为死勤之祀在民为捍患之祀窃见时俗祀事孔増究其所由实无足纪徒以子孙通籍稍膺宠赉追功上徳力有可为或其家本无贵显第赢金钱一经请谒便蒙滥冒凡若此等犹且优优洋洋得以无何有之人生无利于民死无益于国妄自侈大嵗时享献公然受之而不以为过岂有徳闗教化功在人民一邑万族日食其利而乡人尺木反不得预其列者就使其子孙未衰犹当比户比族共为请乞况子孙已亡也窃见台下任持名教力挈纲纪凡读书论世阐微发幽既已见之行事窃以为孝子祀事实闗大典苟有吁请宜不使宏功钜徳久抑地下敢献孝子事迹书册并此执揭倘得采取蒭荛即赐施行泽及先进教行后起某等幸甚通邑幸甚顷者
　　朝廷纂修明史伏见
　　圣谕煌煌首重孝行太常所载亦尚功徳窃闻史舘诸贤已经备搜孝子实迹题立传惟此崇祀一事将与国是乡评共垂不腐为此乡官士民等连名具揭须至揭者
　　请毁私筑湖堤揭子
　　萧山本泽国而地墝易涸因筑湘湖以溉九乡之田其间开闭有时蓄泄有刻石则水有尺有寸奏之朝廷着之律令勒之碑版赫赫如也无如湖豪孙姓者聚族而居世为湖患在昔元明之间孙呉二氏占湖为田而永乐间清之随有孙全者复行侵占魏文靖公以尚书致仕亲为恢复越至治间孙全呉瓒两家对湖为婚姻共起填湖为陶窰之基文靖门人湖广道御史何公挺身争理致孙呉二姓以贿杀御史于路其孝子何竞为父复雠始奏闻朝廷置孙全于辟清出占田若干坵地若干亩瓦窰房屋无算敕知县杨铎为之勒石此事载治十九年孝宗实録并府县志书甚详然犹怙恶不悛又有孙肇五者于正徳年间复为筑堤赖何御史门人张尚书公再为扩清然后得复如初是一孙姓之豪占而歴成化治正徳三朝之讼经魏张吏工二尚书暨御史父子以及门生三世死生报复之力始得稍清然犹御史父子饮恨至今其土豪之为害如此及嘉靖年间孙姓有为中书者忽造跨湖桥于湖中以通孙呉二姓往来彼时乡官惩御史之祸不敢出言且以此堤当上湖与下湖之中驾言上湖泄水在南下湖泄水在北而桥为界限不甚为害一时听之实则上湖以淘土陶甓湖洼而浸下湖以葑草壅塞湖浅而碻而桥复为之阻之故至今湫口之水不及石岩九乡不均未尝不痛恨于孙氏为桥之为害也今孙氏以淘湖之利合族巨富而人丁又众圏水筑塘种荷蓄鱼甚且为陶窑为佛舎渐渐兴占向时令甲凡湖中之土以黄线为界而今则为黄为靑不可复问此正当吁吿伸理大为清复之际而土豪怙恶不吿官不谋众公然筑堤而横截之则横甚矣所赖当事贤明严敕正法而奸诡百出以二姓之族而驾为九乡以孙氏所造之桥而诈称先贤以两家相通之路而指为通衢以姻娅货赂并坟墓风水之豪党而妄名公举之众仍不吿县不谋族公然谋议以为可行可怪尤甚第九乡百姓初无公词祗涝湖一乡蒋陈二姓先为具控者以则水有寸大凡竹簿截水则每一竹簿阻水三寸土坊截水则每一土坊阻水九寸涝湖最硗去水九寸则此乡絶水沾溉不及故切肤之呼较众独先然而众不继至者非观望也以为当事贤明既能敕法则虽欲譊譊而可不必也乃不意屡发公议而不散帖里不知防隂阳生不到门乡官不集议缪以已成不毁朦胧姑且之辞誖谩以覆无论此堤之成为祸不浅而即此行事诡秘神奸百出万一稍遂其意则前此跨湖之筑祗属孙姓犹且驾出多人东支西餙况俨奉批行则自此以后公然官筑矣将见种荷蓄鱼之外或圏或佃为房为亩谁得禁之至于势成则虽两尚书之挽回御史父子之身殉宁有效耶国课安出民命安救以此思之实为寒心况孙呉二姓外实有不肖党恶为风水货赂起见者近闻石岩定山结党窥伺隂具畚锸以防乘隟其存毁之际闗系匪浅倘能彻底澄清歴查旧志防仿制度一一开复刬其埂塞其穴毁其所侵之窑与舍凡夫种菱者植芡者堆草者鱼者槩行禁絶赦其已往之罪而开以自新之途则去恶务本极为长便即不然而毁其新筑加之以应得之罪则小创大惩亦足补救如故为轻纵茅靡波委养痈酿祸邑虽乏贤哲焉可谓魏何之后必无其人因于补议之余并为此词至于应得罪名则前朝天顺间早有边远充军之例且限日勒令修复如逾限不复罪且加等【详见湘湖水利志】某揭如右
　　申请覃封俞太孺人旌表事状揭子
　　某年月日绍兴府属乡官某等敬以山隂县
　　覃恩敕封骆母俞太孺人事状申请题旌具揭台下窃惟坤仪效顺经授黄裳隂教匡贞史回霜简故闺闱足法西京详子政之书工徳可师东海习茂先之训况纬婺不恤而髦特是求在明廷金帛之赐自昔有之即髙门表敕之条于今为烈伏见山隂县
　　覃恩敕封骆母俞太孺人者【生员骆元裕之配原任三原县知县骆复旦之母】生于华胄克秉渊心长自名门夙嫺礼范少称博士尝赓柳絮之吟誉起尚书不借葛覃之解是以伏生口授罔媿朱唇左妹髫年遂彰彤管然而凤凰既协孔雀是占【十八于归以舅姑宦游依之自出】髙堂逺宦无容佩帨承欢入庙新嘉那见羮汤伺色倚渭阳之乘马偃南园以读书陇头臼冀敬至携鉏庑下梁鸿亲为举案洎乎鲍宣起挽车之思乐羊成断机之学【孺人曰大人在京宁忘侍养乎】辞雍归省劝过阳城舍养入京戒来欧子于是脱簪就道决意从亲敛袵趋庭始称有妇虽间闗万里朱顔黦马足之尘窈窕三河绿絮借乌啼之月顾其志存定省望断长安心念尊章强投京洛即其妇道之昭岂非君子所罕【以单传寡嗣预为内妾正侧竝孕各举一子】尔廼徴兰燕市燕姞初来馈鲤桑干桑弧才设东方怜三日之生涂山啓四辰之泣【先生遘疾剔臂罔效】痛柏舟之鼓棹褰繐帷以垂丝纵复刲股和雷子之糜解体效贞妃之木犹且晨星自堕于幕中白日不挥于戈下况翁遭珰难外补沛中夫倚殡宫独留京邸【力请于翁扶榇还葬】营逺椟之归乡使灵刍之赴垅鬻紃解珥难以言传苦志穷神岂可名状廼先随徐郡继返长芦誓抚孤儿毅还乡井收先人之遗业僦石池之数椽【潜闭家园课儿力学】红灯夜半书声与织韵齐鸣紫燕春回晓梦共朝云俱尽控着簪于椎髻继晷为膏纽葛襁于斩裾衣婴作饰【及儿就外傅渐博交友】孟氏截流黄之锦陶公剉荐席于床以故过江子弟愿识王恬北地賔朋雅知庾信归月旦于许子之评定声名于伯骞之语苟非朔妇之遗孤那得西平之有子【时先生有弟争产孺人付于不较】矧其推财行孝曲合荆花束緼调争细全蔓凡居家之谨心皆为人所难受故义方内着士博五经笔落中书赋成三礼【三原君献赋初授司刑寻改邑令】骋金台之骏马授仙苑之飞鳬节推新授改例携琴
　　陛见初辞
　　特恩赐宴池阳道逺王阳犹叱驭来前原上花繁潘岳喜板舆同载华池之清水可饮太白之孤标是方浔阳严阃教不作封鱼京兆有慈亲自多平谳【不意科臣与抚臣互讦间有诖误终致昭雪】即或时隣错节范母起行路之哀究且事至完珠王孙副倚闾之望是则二十四嵗未亡之艰以迄三十八年育孤之力虽共姜再出逊此畸徽钟妇在前让兹茂范矣伏见台下士徳仪刑人伦坊表俯念此贤名久着早被荣封苦节堪怜宜旌华阀某等人各有母不匮是懐友曰显亲登堂均感倘得采舆情于中阃申茂举于外台俾知大节之琬琰无私至徳之碑铭可恃则髙旌所被日月同光荣奬攸垂士民皆庆也为此具揭须至揭者




　　西河集巻十
　　钦定四库全书
　　西河集巻十一
　　翰林院检讨毛奇龄撰
　　劄子【一】
　　史舘劄子【奉总裁先生】
　　劄具日者搜讨崇祯朝死事诸臣因实録阙失长编未成虑其间定多洇灭不传之人许任意搜讨不拘分限题目遂于某月日草得四川成都府郫县知县赵嘉炜死事一传已经录史生写付收掌房奉鉴在按久矣初按嘉炜系敝乡绍兴府山隂县人原以国子谒选于崇祯十六年授四川成都府郫县主簿尔时献贼冦成都次年国变实未审其赴官后作何等也顺治之末其子麒寻父于郫郫无一民存相传为献贼杀尽而隣之灌县有都江堰夫向应泰者云嘉炜守堰死于贼其齿髪抛撇不可问矣独其地在堰傍其子拾由土懐之东归曾乞某为志而瘗之先茔之傍当时所据者有董处士所撰行状成都府知府冀应熊所撰死事记依其文书去但怪嘉炜本簿郫而死又在灌且死事年月多不合及入史舘见四川所解新修通志载赵嘉炜系浙江人由监生于崇祯十七年知郫县事五月贼陷成都时嘉炜督修都江水堰贼执之不屈乃投江死遂踊跃为作传翻以其子所询为不实其云知郫县事则必簿郫后以冦乱故为行间所授官必有依据不妄故授簿在十六年而此云十七年知县事正当遂草死事传载其知郫时视堰于灌防冦至巡按刘之渤总兵官刘佳引拒战不胜谋决都江水灌濠而贼袭水堰因于八月三日死堰间此取通志暨行状死事记而襍采以成文者今相距匝嵗忽有人自成都来道其子麒与作通志者有旧妄以簿为令而其死事所在与月日俱谬因复查新修成都府志原载嘉炜系县簿守堰而投河以死其状记所载月日仍叅错不合且或沈于江或射于堰皆不可定窃念崇祯之末记注未备而四川又丁草杀【献贼杀川民名草杀】之后民无孑遗任所揑撰无从批驳傥不细为之稽覈则指白作黑终成诬史因再三研勘凡为令为簿在郫在灌守堰决堰未可悬揣而冦薄成都在十月四日成都之破在十月五日若八月三日则贼在重庆未入成都之际向于志铭中亦疑及之而近核诸书究竟未合因先为检举请驳原传以存疑阙至若死事诸官不问髙庳簿苟能死何必县令或当予以传略改成文具善长之意或但从阙疑暂悬其事以俟再考总借裁酌月日
　　奉史馆总裁劄子
　　月日在假纂修官某劄奉史舘总裁老先生【即中堂张先生】阁下某以不材承乏史事曾经分题起草为纪传大小二百余篇自启祯以前凡已经拟草本无不一一完缴在按独是先赠公柩舍曽为亡伯兄教谕仁和时障土江浒未返东浙遂于康熙乙丑冬援迁之例乞假在籍每思事竣还舘而双足痹发跪居偃蹇恐未能随待班次遂匄地方官转文到部延疗里闬者迄今又三年矣日蒙
　　皇上巡浙躬吿禹穴先遣侍衞驰问某西陵渡口逾日回
　　驾复面承慰问道傍犬马摇尾恋恋即思强起残废一策驽钝而旋立旋仆扶服未决因思史事垂竣中间实有不惬于心思一湔涤而未能者诚恐还舘无期一旦溘死朝露赍志未达抱此终疚敢伏床诠次逺奉阁下窃某初间分传题在正之间尔时分得正徳年大学士梁储一题私心自喜以为曾读通纪藏书诸野史每爱其风采骏烈不媕不激善为规讽以引君于道眀代大臣必储称首因列其草制齿剑沮居守斥护衞四大事以为柱欐而次求其备不意遍查史窚按之实录暨一切记载则知此四大事者悉属亡是且不惟亡是而往往反是如疏居守反曰沮居守复护衞反曰斥防衞者尔时踟蹰再四即欲不为立传但当于帝纪一存其名然细考其人则曽于作防典时不附逆瑾迁边军时不附江彬其在政府亦每有疏谏多所补救此原非党濠倚宦与陆完等可以比似因仍为立传略载实事起草付抄已上之总裁而不谓其说之不尽白也一则上此文时未经叅驳无容立辨一则此时以道学一传龃龉未定遂置诸传于不问一则总裁去就如传舍然其文之得失可否竟无从考讯犹忆某在史舘施侍讲闰章谓某何以草梁储传与旧史乖反某曰所乖反者野史非旧史也曰有说则可曰夫岂无说而谩为之乎曰虽然当有以说之次日朱检讨彞尊询某于午门班次曰梁储为秦府请地草敕一事此大事也闻君作传乃竟削之而不书何居曰某敢削储事哉顾储实无此事即此事故有之顾在嘉靖三年武宗大行梁储去位之后而以为储事寃乎曰有是哉不当慎耶虽然盍辨诸迄于今相距八九年实不知是传之取舍何等也特念千秋信史所贵核实故曰不遗善不讳恶又曰劝善惩恶比之赏罚况老先生以左董自视每见考析同异剖决疑似其谨闻见而较豪末不遗余力万一狃于前文因循怙改不则好言长厚下笔毋苛刻毋毁成说又不则谓此传生色恐去此则史文减观不如留此为传述之羙凡此依违姑且调停之说其于史皆有害因条列四事而妄为辨释如左伏惟主鉴
　　据野史载储草制一事在正徳十二年云秦王惟焯奏请潼关以西凤翔以东诸河堧牧马地谓髙皇帝时原以赐臣先王樉者江彬钱宁张锐皆受王赂为求上上意许之兵部科道执奏不得上震怒促草敕廷和冕称疾储曰如皆引疾若国事何遂承命上制草曰昔太祖髙皇帝着令无得益藩王地非吝也藩王地广则士马众多士马众多则奸人相蛊诱不利于宗社今以王请之勤朕念亲亲不忍拒姑以畀于王王得地后宜益谨侯度毋多养士马毋收聚奸人以听其蛊诱是将不利于宗社不有髙皇帝训当此之时朕虽欲念亲亲不能已王其慎之上览制大惊曰若是其可虞耶亟已之遂抑勿与其载在通纪列卿录梁储本传以及名山蔵李氏蔵书诸书甚详虽语词不一而大略相等尝怪大政记不载其事且编年年月则又各参错不合及细考实录则由正徳十二年间前后推查以迄于徧竝无秦王请地之事夫藩府请地予夺必书如晋府请屯田徽王请庄地类眀眀可按况此时当宁藩请复防衞之际闗系匪小岂有已经兵部科道盈庭执奏中堂草制宸断独止之一大事而实录不踊跃全载之者及穷究其事则其事在嘉靖三年实录中有云先是秦王惟焯奏始祖分封之国钦蒙太祖髙皇帝敕赐潼闗西凤翔东防河滩地牧马髙原山坡牧羊今被豪民刘仲玉等占种已而仲玉等亦奏祖额徴粮民地被奸人揑作荒闲投献秦府俱下户部议移抚按查勘原赐牧地已有河滩今秦府实欲侵夺民地乃反称旧赐夫潼闗西凤翔东渭河两岸有华隂岐山等一十七州县如王所奏近河牧马近山牧羊则一十七州县之地尽属秦府矣而可乎上曰已之此实録文也则是野史所载储事正窃借此事而影射以成文者其云秦王惟焯即秦王惟焯也其云始祖分封之国即先王樉也其云钦蒙太祖髙皇帝敇赐即在髙皇帝时所原赐也其云潼闗西凤翔东即潼闗以西凤翔以东也其云防河滩地牧马即诸河堧牧马地也其云兵部科道执奏即下户部议移抚按查勘也其云已之即上曰亟已之也祗以嘉靖之事而移之正徳以居民所争中外大臣所勘之事而移之梁储为不可解耳向使嘉靖一事正徳又一事则嘉靖既载正徳何以不载向使正徳既请嘉靖又复请则抚按勘语且书阁臣敕语何以不书且据书储事在正徳十二年虽其年非实录然自十二年至嘉靖三年其间相距不逺不过七八年已耳既有前事则互讦之词查勘之文纵使史官失记而公府词头部司卷额必不尽失岂有彼此援据絶不引及以为成案反逺述髙皇分封之诏近遗大行特止之敕世无是理大抵请地只一事嘉靖之请即正徳之请正徳未勘至嘉靖始勘葢眀季判事迟缓每有延之数年暨数十年者秦王之请在正徳之末抚按之勘在嘉靖之初则记此去彼书法如是观实录开语即云先此则其请非嘉靖年间公然可知大抵彬宁暗持公断不决遂迁延时日而至是始判而党储者欲移为储事以为请在正徳可以假借而不虞不与之判实录直书之嘉靖年耳尝考储生平他无大过惟复护衞请居守二事颇干公议而当时为储传为通纪诸君如霍韬陈建等皆岭南人同乡未免左袒而韬与杨廷和则又以议礼龃龉似欲抑廷和以扬储故造为草制草敕阻居守斥护衞四大事以张之其造草制事正以文复护衞之失而不知国史具在欲葢弥彰者若其阻居守则俨然有请立储一疏载实录中此与劝草敕而曰争草敕复防衞而曰斥防衞正同而好事之徒尚欲狃成说以怙悛改以为其事生色不忍割去夫煌煌信史而但取文饰曰生色真不解也
　　据野史载储伏剑一事在正徳十三年云上自称威武大将军镇国公朱夀巡边下内阁草敕甚亟廷和称疾独促储上坐左顺门待之储固不草召诘之对曰敕者君所以赐臣陛下为君乃自卑而列于臣臣反草敕得以臣而名其君是逆也臣是以不敢上怒手剑立曰不草齿此剑储免冠解衣带伏地涕泣请曰臣即死他日陛下犹悯臣若遂草敕他日觉而怒曰臣储无礼臣名君显戮臣罪不可赦上掷剑起遂不令草敇是行也储即家召客出归对客殊不言齿剑事按实录十三年七月八日帝将幸宣大令太监萧敬传旨趣草特命总督军务威武大将军总兵官朱夀敇是日复召内阁大臣及九卿科道官至左顺门谕意众皆泣谏不纳则是草敕一事其在左顺之召不止内阁凡九卿科道诸官咸在固未尝独促储也且众皆泣谏则凡九卿科道诸官无一不谏储亦止在泣谏中又未得独伏地请齿剑也若其云镇国公敕则在后此宣大回时实录载敕进威武大将军公爵名镇国公且赏杨廷和蒋冕毛纪等以为运筹定议协力成功赏银伍十两纻丝两表里廕一子锦衣衞世袭正千户廷和等疏谏不纳是廷和亦在谏中而曰廷和引疾则不晓总兵之敕与镇国之敕是各一时耳至于廷和引疾实録无考惟廷和视草录则云七月八日召文武百官集左顺门校尉十数辈至家宣唤立作数往返且云即有疾亦当往騐终不应则是廷和引疾其语不谬但录又云命内阁即门上草敕厚庵免冠辞砺庵助之至晩乃出则是储先免冠而冕即继之泣谏者满朝之事草敕者阁臣之事故二臣独免冠其先以储者则廷和在吿次即储耳免冠非解衣泣谏非伏锧二阁臣与众朝臣俱在非独促储此时屡谏不纳故次日诸司礼及近侍三四人复至阁趣草敕非不令草敕若其云帝手剑则荒唐极矣但储既泣谏既与冕免冠辞草敕次日复争之于阁则据事直书亦何不可而必揑作此乌有之事此是何故及反覆穷究则储初亦铮铮持不可至挥戈难挽后亦姑与为依回此虽不足为大戾而爱之者必讳之观视草录又云十四年正月批冯清奏防本内亦令作奬厉威武大将军语廷和不肯散本官张锐力强之不得储反受其本强廷和且云每日文书房散本官送来尚收之我送本反不收耶廷和笑云惟公非散本官故不收仍从储手中取之还锐去及南征时又令草威武大将军敕廷和又不肯而储强之曰只写敕与镇巡也罢此阁中鏁屑实录不载而视草录则显然行之于世然且其言有据世不敢以其言为非而于是谩为此事以饰之而不知揑造之不可也揑造则何不可造也揑造非史也
　　髙岱鸿猷録亦载储争草敕事宪章录形容尤苦王氏史料俱駮之且谓廷和以回话荐刘春事出阁他日遂有写敇进者此宁非梁公耶又云大抵方霍岭南诸公持论多左袒而不察者遂附和成说真诬史也其辨甚确但诸书所诬伏剑事指十三年帝幸宣大时事而史料所駮廷和以荐春回话出阁则在十五年南征时事不足以伏其说大抵数次草敕皆属其人祗此十三年七月八日帝幸宣大之敕既免冠辞又争之于阁似乎断非储草然亦不得不属储者是日左顺之谏既书不纳则已不容不草矣次日复至阁趣草尔时廷和既引疾毛纪久在吿惟储冕二人在左顺免冠泣谏至晩才出而次日冕发痰疾亦注门籍惟储在阁司礼诸监及内侍羣哄至阁中逼草而储独争之不得夫曰不得则已草之矣曰独争之不得则惟储草之他无与矣故九日草敕而十三日帝即行则以草敕之人而反曰争草敕夫谁欺之况后此草敕者皆其人耶
　　据野史所载阻立储一事云礼部尚书李逊等廷议建储居守朱宁隂受濠赂谋入宁世子司香太庙江彬亦欲立所厚逺藩各有所主储厉声沮之曰奸人之谋足听耶上春秋鼎盛何患无子召外藩子万一有他吾辈斧锧矣遂寝按此事实录不载而宪章录名山蔵诸书载之甚详史料极辨其无有至诋为三家子弟文饰之说其言甚确第史料云朱宁张锐或诓宁邸赂而江彬则絶无之乃黄佐所为储传反独称江彬而不及宁锐是同一小人或有或无不必深辨第储有必不可欺谩以罔世者查实录十一年三月储疏以储嗣未定请择宗藩近属之贤者置之左右以豫为根本之计略云陛下树子未定宫坊尚虚宜早择宗藩以充甲观夫储嗣者天下之根本而亲贤者朝廷之屏翰也亲贤可入侍则宗社有凭而觊觎以息纵曰圣躬锡祚主鬯自在然盘维属籍在所不废则夫裕万年之传而慰四海之望宜莫先此不报则是劝立储者储也亲为疏草创之于先而反曰召外藩子万一有他则自訿自驳岂有此理惟劝立储反为沮立储之说以蔽之以为可以掩众人之口翳天下之目而不知手疏之昭昭在实録中也然则为此者亦苦矣
　　据野史所载复防衞一事云世宗入嗣言官连疏劾储党逆濠复濠所请防衞屯田请召置狱正罪储曰予惟致仕而已终不辨人曰是将罪公终不辨攻诋者缕缕储亦不校遂致仕归久之乃知与护衞者非储实廷和当制所为乃正徳九年二月十九日也按实录正徳九年四月初四日复宁府原革护衞及屯田初宁府护衞天顺间以宁靖王不法改为南昌左衞江西都司宸濠曾贿瑾矫诏复之瑾诛科道力言改正至是濠复上请费宏执不可而尚书陆完受濠赂遂准与之初五日给事髙御史汪赐等奏护衞不可复天下诸藩革护衞非止宁府将来比例何以处之况宁府不法已见副使胡世宁疏纵本有护衞亦宜革去况可复乎下议不覆至初七日南给事徐文溥又以不覆为言旨云复护衞屯田已有成命文溥妄言凟奏本当究治姑贳之十三日陆完覆奏反谓科道论奏亦先事深虑乞俯从羣议防谓护衞及屯田业已断给矣毋复奏扰六月初一日濠请铸护衞并经歴镇抚司及千百户所印凡五十有八诏予之此复护衞屯田之始末也歴据实录则当时争之者费宏予之者陆完而不言票之者何人但票旨在阁则在阁之臣自廷和储以至蒋冕毛纪均有之所超然物论者独费宏耳乃当时言官所论不在廷和并不在冕纪而専専劾储则岂票之者真储耶若在廷和则储何难置喙而曰终不辨人以陆完视储而储肯不辨则竟以陆完自居矣且言官已请置法而储之不辨者反曰吾致仕而已万一可言官之奏而竟置之法则安从致仕若果属廷和则党濠大事也不惟言官不肻舍廷和而劾储即举朝亦不肯也不惟举朝不肯即冕纪与宏亦不肯也此是何事同在阁为之而使一人受劾去岂为人情不辨党濠较之不言齿剑事相去甚逺而欲以谨厚缄重之说前后文饰则其所以文之者正其所以实之者也且二月十九日此时逆濠尚未请也濠之上请在夏四月四日科道之参奏在五日南给事之劾覆奏在七日陆完之覆奏在十三日濠之请铸印在六月一日而谓二月十九日廷和票防则焉有濠未上请而阁先票防之理故廷和自记有云宁府复护衞屯田予与费鹅湖极力谏止时权幸有赂主其事者竟得请去后谋为不轨予与敬所砺庵请遣官赍敕往谕献还护衞亦无及矣忌予者谓宁府本不反因削护衞故反何耶其云与费宏极力谏止吾不敢信若其与毛纪蒋冕敕还护衞则实录有之正徳十四年五月廷和用萧淮奏遂议削宁王护衞并屯田令献还旧敕使至淮而濠已反则是廷和方削护衞而必以票复护衞之防归之廷和原属疑案况其所与削护衞者但云蒋冕毛纪而竝不及储岂廷和当时亦有致疑于储者在耶若史料辨双溪杂记谓大珰独请廷和入票防以为雠口固属快论但此不必为廷和辨祗就当日情事究之请者逆濠主者大珰争者费宏予者陆完票之者廷和储冕纪等而言者之劾之者惟储则了然耳
　　右四事据闻摅见未敢曲讳考辨未的尚借駮正第其人则实有可传者去此四事尽堪摭记则又何必回护此四事矣如正徳改元储以翰林学士进少詹事迁吏部侍郎因充纂修防典副总裁官已转左陞本部尚书而以不附瑾摘防典纰缪降右侍郎及瑾诛而后枚卜此大节也其在政府则帝每微行储必疏谏时大起营建内官监请兴太素殿及天鹅房船坞诸工储力请停止上惑于边将江彬欲调边军入京而以京军补边储固执不可至太监刘允使乌思蔵赍送番供议仿永乐宣徳年差邓成侯显旧例统锦衣衞官一百三十三员应付廪给口粮马匹车辆船只及过番物件动支长芦两淮盐课七万余引储疏谏反覆继以危词虽言不见纳然意亦矣至宣大之幸七疏聨入南征随侍继以入奏其在十四年冬帝驻留都预遣魏彬传谕将以眀年正月即南京行郊祀礼盖欲借卜郊以缓振旅也储疏谏忳切帝凡三谕储三疏上遂寝其事今录其首疏略载于此疏曰南北郊仪不同即以配位论南则仁祖为配而太祖次之北则太祖为配而太宗次之夫仁祖配位系太祖躬自奉安太祖配位系太宗躬自奉安今欲移北而南之则将以二祖一宗并配位乎抑亦迁仁祖于北而奉太宗于南乎臣闻国君迁都然后移祀此皆不得已之甚者今忽议移祀意涉不祥况郊礼甚严即帝牛之养必三月涤今其期未有及也且大祀斋戒首戒刑丧况兵尤刑之大者今兴兵讨逆尚未班师而欲乘兵凶以行大礼臣未见其可也若欲妄议増损则祖宗成法列在三重是必裒集众论谕吿多方夫然后着信从而昭法则而欲以仓皇搜讨则又谁敢云云则欲搜其实事以为传未尝阙也某自幼失学拘牵文义今又病废渐多褊见即有猥璅思一宛转通达而未经面命无由决释祗胷抱宿习窃以为文章重事必不宜顺情随俗听其姑且因不识进退冒昧具劄以匄裁择须至劄者















　　西河集巻十一
　　钦定四库全书
　　西河集巻十二
　　翰林院检讨毛奇龄撰
　　劄子【二】
　　又奉史馆总裁劄子
　　月日在假纂修官某劄奉史馆总裁老先生【即中堂张先生】阁下某幼攻八比自十五为诸生后稍习经史即遭逢鼎革之际其于前代掌故并未窥见然在崇祯十七年避兵南山窃闻先仲氏锡龄与客论嘉靖年兴献礼议叹曰国朝养士数百年尊之専之非习八比即目为他途抑勿令进乃究无一读书者即眀眀典礼见在六经虽朝堂数语可以立决而乃瞪目张口东防西囓蓦若狂发甚至哄三市撼九庙号呼震天地使祖宗社稷皆为不安以致帝主愤激渐相决裂议礼之儒一变而为权奸謟谀専制国柄以防至于壊试问当时执政者所读何书而遽令至此某尝闻其言而记之及康熙丙午老先生典试浙江曾疏眀代礼议诸大事以策秀才时某避讐江淮间未之闻也暨承乏史馆题再四又不及嘉靖年事虽曾以此谘之同馆官皆龃龉不接一哄而罢今请假有年并不知馆议是否判在何等第思此礼颇大前既贸贸百余年今当裁定傥不于此时有所论说则在老先生自有主见确不可易而史官多人万一有左右袒者重起争执将自宋眀以来贻误至今者而今复以此贻误后世苟有识者起而正之前则已矣其以我辈为何如人因复于扶病之顷伏牀疏次以谘取舎惟老先生材择马据实录武宗无子遗诏召兴献王子入继大綂是年即命议入继典礼主之者大学士杨廷和也廷和据宋英宗故事谓英宗以濮王之子入继仁宗司马光程颐辈议英宗称仁宗为皇父称濮王为皇叔父此已事也今祭吿上笺亦当称孝宗为皇父兴献王为皇叔父而进士张璁非之谓继綂与继嗣不同英宗为仁宗预立之子养之宫中今皇上从安陆来继武宗为君未尝继孝宗为子也当是时有先从祖云南布政使毛绍元者将疏争之其稿有云先皇帝弥留遗诏徴皇上为后而为之后者甫陟大位先皇帝之诏尚未寒也先皇帝之庙祀尚未奉主鬯而谛所亲也且尚未改元先皇帝之教令犹得行于京国及四海也乃以隔世之孝宗而忽议立后以即世之先宗而反夺其为后者而后前代则将置武庙一世何地及见璁疏曰得之矣遂废置不上则是璁所言在当时亦有知其为近理者而惜其人仍不学虽主客交辨此伸彼绌而此无所据反不如彼之得据司马程氏臆说之犹可借口夫是以漫天是否虽易世而仍未决也夫礼无易伦之称也惟为人君者则虽无易伦之称而翻有易分之称其无易伦之称者何也商以前不可考矣周制序昭穆使工史书之谓之世次则自始祖以下髙曽祖祢伯叔兄弟幼子童孙皆一定不易一准生伦之所序而称名之其在传所称文之昭武之穆太王之昭王季之穆者虽自后稷公刘至春秋之世犹可按次而称之故武王诰康叔为司寇以武王为兄康叔为弟则曰朕其弟文王为父康叔为子则曰惟乃丕显考文王是也此世次也国语所云工史书世者书此世也其为易分之称者何也夫君之于臣也以分也不以伦也以伦则兄长于弟世父从父皆长于从子而一为君臣则并其伦次而尽略之故虽伯叔兄弟称名不改而一当有事则概易而称之为臣惟继位亦然当髙曾祖祢按世相禅则皇祖皇考准伦而称名并可不易而苟不幸而位次稍移如平王之于桓王以祖传孙也匡王之于定王则以兄嬗弟也又不幸而位次逾越如孝之继懿以从父而继从子夷之继孝以从孙而继从祖则当孝王祭庙时其祢庙侄也祖庙兄也将吿祢而称王侄乎曰不可此先王也先王君也君不可称侄也抑将吿祖庙而称王兄乎曰不可此列祖也列祖者新宗之父也新宗之父祖父也祖父又何可称兄也况俨吿祢庙当尽祢礼显祭祖庙宜备祖物推之而孙之继祖弟之继兄皆然于是宗祝有司其书昭穆者限之以庙次之称夫髙曽祖祢其庙一定乃以一定之庙纳之以不定之人而概以一定之名称之假使以卑幼而继尊长耶则尊亦从卑平之为祢是也平王太子泄父死而桓王以孙继之是祢祖也然而不得已也以无子故也若衞輙有父而继灵公则谓之不父其父而祢其祖以尚有父也尚有父则祖可勿祢也假使以尊长而继卑幼耶则卑亦从尊鲁闵公之为祖是也鲁闵以弟先立而僖兄继之则闵弟为祖僖兄为祢若必先兄而后弟则在左传谓之逆而在公羊别传直谓之叛以先祢而后祖也此易分之称名也国语所云宗祝书昭穆者则书此庙次之昭穆也今为礼议者如以伦称则兴献父也武宗兄也孝宗者皇伯父也不可易也如以分称则兴献父也仍不易也兴献而叔父则臣矣子不可臣父此璁所已言者也至于孝宗则虽称伯父而有祖之分璁以为宜称皇伯考则又臣孝宗矣璁第知子不可臣父而不识后王之不可以臣先王此说之所以不得伸也若以为父则世宗有云父母可移易乎此于古礼实无据也且何必然也夫世宗入继者武宗也毋论英宗称仁宗为父实壊典礼非先王之制与夫子春秋及古经周官并相乖反而即其继武宗而父孝宗大不可解得无孝哀之入曽父孝元英宗之继曾父真宗乎虽明代庙制同堂异室与三古稍异而要之东西相向其西第四室祢庙为武宗东第四室祖庙即孝宗也孝宗在祖庙而奉祠祭吿以父称之是降祖为祢也是大逆也若夫武宗则于伦为兄而于分为父夫以兄继弟而目为父子不无太过然春秋实有之春秋以僖兄而继闵弟如以伦言即非夏父弗忌谁不曰兄宜先而弟宜后而宗有司之据礼而争者有曰子虽齐圣不先父食久矣直以弟为父以兄为子此岂真宗祝丧心不识典礼而故漫为此逆伦叛纪之诐词也哉诚以闵弟君也僖兄曽北面而事之矣是臣子也臣即子也杜预曰臣继君犹子继父也闵弟祢也僖兄曾奉鬯而事祢矣是考闵也考即父也何休曰闵于文犹祖以闵于僖犹考也故自父子之言出而咈之者即谓之逆夫子之讥臧孙辰是也臧孙之不知纵逆祀也从之者即谓之顺夫子之书从祀先公是也定之八年易闵僖之祀而反其位称为从祀从祀者顺祀也是以公羊有云为人后者为之子夫为人后者岂一如近代无学所云易父而继之者哉亦正以重位相继礼称为后故曰为之子以不必其子而为之子也今武宗在位一十六年而世宗以正徳二年生于兴国则已一十五年也以一十五年之臣弟而入继一十五年之君兄其为臣为子亦复何言夫国君传重传此大事向亦惟大事乏人故徴及王国之子使之主鬯今一旦新君即位方将有事于新宗之庙而问其所秉鬯者非为后之子而诸王之弟则支庶也支庶可奉祀乎夫称武宗为皇兄则臣先王也臣先王逆也称世宗为皇弟则支庶君也支庶君亦逆也故先仲氏曰世有不易之称父子是也舜继尧后虞书称父顽母嚚禹继舜后史记称禹伤先人父鲧功之不成其不易之称与君臣同古称三纲以夫妇亦然也有必易之称皇伯考皇兄是也太甲继外丙仲壬而其祠丙壬皆不称叔父而称先王汉宣继昭帝光武继平帝而其祀昭平并不称皇叔祖皇侄孙而但称孝昭皇帝孝平皇帝则以伯叔兄弟皆生伦之称而非其称也【明代信王称熹宗皇兄虽是私称然亦眀儒不识礼故有此】而至若庙号则可易而仍不必易世果以为桓王祢祖改祖称父僖公祢弟改兄称子哉夫土无二王人无二父大君教孝又何可以二本之说昭示天下而生父如此庙祢又如彼自古迄今仍并行而不悖者此无他父子有眀称而庙之称祢则但以礼隂行之而未尝显然称名于其间也是以承事宗庙古称先王今但称某宗某皇帝而不称某考其所承事者古称孝孙曾孙今但称孝子皇帝某而不称臣【此系眀洪武年所着令】葢子不必对父称而其义自备犹之孙不必对祖称曾孙不必对曾祖称而其礼自该故世宗入继则武宗无子而有子亦不必继为子且称为子而为人后者自为之子则本诸六经考诸三礼质诸夫子之春秋并证之两汉之近古者而直断之曰世宗于兴献父子也于孝宗则列祖与后王也于武宗先君嗣君也岂非确然无疑者与且夫古经无所谓继嗣也廷和不识古无继嗣之例而误举后世之继嗣者以为之据璁亦止知继嗣与继綂不同而并不知古人之并无继嗣因主客反覆而仍不能解殊不知古先王立后之说非继絶也先王所最重者惟丧与祭以为丧与祭之不可以无所主也故凡无主者则为立后以主之初分嫡庶以嫡子主祭所谓成父后是也无嫡则以支庶入主之所谓庶子为父后是也【有子者亦云为后则为后非继絶矣】故支庶不祭非不祭也不主祭也及又无支庶则然后择所应后者而使之主宗庙之祀所谓为之后又曰为人后者是也惟丧亦然丧大记云丧有无后无无主谓丧原有无后者然虽无后亦必使立后以主其事此则立后之本意也然而有不同者惟天子诸侯及世卿大夫则为之后而初为大夫与士与庶则皆不与焉苟无后则听之虽贵贵乎然其说则仍以亲亲之谊行乎其间岂果谓天子诸侯势位尊显故絶则继之士庶微贱一任其卒斩而不之顾哉以为天子七庙诸侯五庙卿大夫三庙百世不迁故百世不可絶而士庶一祭而已一祭则虽有后者亦且一主不再主而况俨然无后者乎故自天子诸侯世大夫外惟天子之弟诸侯之弟另为立宗者则其祀亦百世不迁亦百世必不可絶万一无子亦必立后以继之仪礼所云大宗不可絶是也若大宗诸弟分立小宗则五世一迁絶即不续何休所云小宗可絶是也是凡为后者无非为主祀之故故适子不为后以适子自有祀也庶子不祭无后者无后则祭于宗子之家以宗子主祀庶子不主祀也故春秋大夫其云为后者则皆以主祀之说行之而不以爵位为辞论语曰臧武仲以防求为后于鲁左传郑厉公云不可使共叔无后于郑公羊传季友酖叔牙曰饮此则有后于鲁国不饮此则无后于鲁国是易尝无子而求为后哉踞邑授采皆为亲亲则势位之见冺根本之计深而干预争执之意气可以不作故夫子矍相之射有云与为人后者斥勿使进与者预也正指夫为人后者必不使干进之徒可从此与之而得为利也至于主丧则君卿大夫仍得为后而初为大夫与士庶则暂置而即去之杂记云士之子为大夫则其父士也不可为大夫主丧使大夫之子主之而大夫无子则为置后所谓置后者谓请他大夫之子暂为丧主而丧毕即辍非如君卿世大夫之得以长有后也然则为后之为法其严如此是以三代之制君卿为后士庶不为后而即其为后亦必待既死而后继之中庸曰继絶世并无未絶预继如今所云者彼礼称继父皆出母之父非嗣父也自汉后礼亡孝成创预立之说迎定陶恭王之子养之宫中虽未尝如宋人议礼改称父子而事属创见此不过赵后淫虐伏杀帝嗣于宫中惧其祸发而帝舅王氏复思隂结后帝为久长计因创为此说实则全非古法故议郎耿育引泰伯让文为言已儗非其伦而髙昌侯董宏谓秦庄襄王母本夏氏而华阳夫人子之引以为据则夏氏华阳同为秦孝文夫人此如戴妫生衞桓而庄姜以为已子又如眀庄烈皇帝生于刘太后而为李选侍所养非其比也故人主立储不在迟早必欲引汉哀预立故事以为金科则早争国本亦复何过而争之不已即渐流朋党而趋于败亡葢天下无可恃之法而有可恃之人宋亦惟仁宗英宗两俱令主故其说可行而假使武宗前此早令立储则彬宁主之逆濠奸之祸败立至是以司香太庙为正徳年一大危事而及其大渐迎立则虽彬宁尚在侧而无可为患犹之熹庙无嗣未尝预定而信王受顾即忠贤至横亦且俯首听之而无如之何则是预立不必得而不预不必失有如是也今武宗顾命幸不如英宗预立来举朝之争然亦当一考古典仿正而不体之例取武宗从子辈可以为武宗后者宪宗十皇子岂乏王孙而乃议迎兴国弃置武宗于何有然且曰兄终弟及夫兄终弟及谓夫孝宗之子武宗之弟继兄而立礼所谓体而不正前所云庶子为父后者是也葢适子为正体庶子则体而不正以为皆先君一体而非其正也汉孝文之继孝恵眀庄烈之继熹宗皆是也若诸宗入继则正而不体谓先君既絶然后取前王诸孙之适子继之为后是适固为正而非先君之所生即非其体汉孝宣之继孝昭平帝之继哀帝皆是也今以正而不体之王孙而以当体而不正之庶子可谓礼乎乃既已误立又复误据夫今所议立虽非兄终弟及之条然亦可以当诸宗入继之例如前所云为人后者为之子世宗自有父兴献是也然武宗非无子新君是也乃不幸而当时议礼者并鲜学问而其所引以为据则又并无一通经之人今之所执为争柄者不曰汉师丹则曰宋司马夫汉宋未尝误立也特预立耳即汉师丹亦未尝建预立之防也特出议以抑定陶耳然而丹举茂才实系陋学当哀帝欲为父定陶王立庙京师本属正礼而丹援经以止之其所援以止之者谓仪礼特重大宗为特重天子之祀义不得复奉定陶共王之祭此实误读古经大乖典礼而郎中令冷褒黄门郎叚犹等亦皆无学而听之以致濮王礼议王珪吕诲辈皆曰陛下厚所生而薄所继隆小宗而絶大宗即欧阳修曾巩为宋名儒且显与司马光王珪为难而其所为议亦曰天子承大宗之重又曰诸侯以别子为大宗天子以禘所自出为大宗致廷和父子亦曰皇上入继大宗即不得复顾小宗其附之者亦皆曰以臣并君乱天下之分以小宗并大宗壊天下之綂一误再误千载夣夣夫天子诸侯何尝有宗正惟天子诸侯祗一祖一宗而宗与族絶故另立大小二宗以与天子诸侯相分别某向所谓皇兄皇伯考皆不得称之于武宗与孝宗者正宗法也夫大宗者天子诸侯之弟也先王以为天子至尊不得与同姓兄弟相为族属故凡立一君则必析其君之弟使之自为长幼而不得亲君故大传曰同姓从宗合族属谓诸王同姓必私从大小二宗合其族属而君无与焉故又曰族人不敢以其戚戚君戚者亲也谓不得亲君也葢天子之弟必为诸侯诸侯不敢祖天子诸侯之弟必为大夫大夫不敢祖诸侯惟不敢祖则于是自立为祖而继之为宗故礼曰别子为祖继别为宗别子者人君之弟之名也别者分也所以分于人君也谷梁传曰燕者周之分子也宗者大宗也大宗百世不迁者也惟百世不迁故不可絶前所谓为人后者后大宗此其证也至于宗子之子与宗子之弟又为分析则又立长以綂之名为小宗小宗五世而一迁五世可絶前所谓小宗可絶者此又其证也然则大宗小宗与天子诸侯何与即曰诸侯亦有为天子宗者如周公为武王母弟立为大宗孟子左传皆称鲁国为宗国是也若然则兴献为孝宗弟正属大宗谓世宗无宗不当降而祀大宗则可谓世宗大宗不当降而祀小宗则不可况王者得祭所出而大宗与庶子继王亦皆祭所出故大传与小记皆三者连类言之今欲据宗法而反使入继之王竟不得祭所自出此何宗法也且丹既无学兼亦无术班固有云哀帝尊定陶其意有在当帝少在王国见成帝委政外家王氏僭盛内常邑邑自即位之后多欲有所匡正故尊恭王扬丁傅以夺王太后之权班氏史官其言必重有所本而丹乃为莽所亲因受莽意指遂与莽重抑定陶力裁丁傅名为摧外戚而究之政归王氏适以成外戚之祸学术安在且天下未有子为天子而父不称为皇者也【议兴献不称皇立庙】汉髙不皇父则太公得拥彗而邀之故孝宣称史皇孙为悼皇考光武称南顿君为皇考世未有过也兴献为天子之父则自当称为皇考中庸曰父为士子为大夫塟以士祭以大夫是子为天子则必崇父以天子之祭崇天子之祭而不得称所祭者为皇父吾未之闻乃师丹无学误引小记谓父为士子为天子祭以天子其尸服以士服子无爵父之义而曾巩作濮议又复遵之夫所云尸服者谓祭时扮尸各有所服而未尝及夫皇尸所服者之所称名也不窋失官当服士服而不害称为先公王季未王当服弁服而不害称为先王葢祭以天子所以追王而谓子不可爵父是读礼而全未通也但名必可言言必可行既称为皇则必飨皇祭既飨皇祭则必立皇庙葢礼有公祭又有私祭宗庙之祭公祭也然而庶子为父后则私祭其母礼云为人后者于父母期公子为后为其母于子祭于孙否谓继嫡而为人后则私祭庶母止于其身身死则孙不继祭恩有尽也据此是礼原有可私祭者故丧服小记云王者禘其祖之所自出以其祖配之而立四庙庶子王亦如之夫庶子入王并无有沮其祭所出者亦并无有谓嫡王当祭所出而立四亲以配之庶王不当祭所出而不必立四亲以配之者则其所云如之者岂曰亦祭所出亦祭四庙哉礼未改革不必比拟庙未中毁何必更建故陈祥道解之曰礼为人后者虽受重于其所后而终不废其父母之期即公子为后虽受重于君母而不废其母祭则庶子为王虽有正綂之七庙其能废所生祖考之祭哉于是自立父庙比之始受命之王祭所自出所以着其不忘本也是以禘出之礼周有姜嫄庙在七庙之外鲁有文王庙在五庙之外而春秋称文王为出王称文王庙为出王之庙而庶子祀所自出亦得以出王名之另立一庙然则支庶为后其得于公祭之余祀所出而为之立庙审矣【后光武别立四亲庙张纯据此礼宋陆佃亦引之为此礼之证光武事见后】今世宗以支庶入继大綂不得不崇所生既崇所生则不得不祭既祭不得不立庙则立庙京师而私祭之至穆宗以后则遣官祭之必不得已或毁之或如汉处悼皇考庙听其废壊而不修之此皆按之古酌之今质之典礼准之人情而无不合者乃廷和又云舜不崇瞽瞍光武上继元帝并不追崇钜鹿与南顿以为确据此本司马光所言而又大误者三代以前无追王之典其易称与否不可得闻若其独称瞽瞍者必以为国语祭法称郊鲧郊稷并已追崇而舜独缺然国语称郊尧而宗舜祭法称祖颛顼而宗尧俱不及瞽瞍故以为言而不知仍未是者舜非不欲崇也古追崇郊禘皆为世有天下者言舜继尧而有天下而即以已之所受者转授之禹则在舜一身已不能崇安能举瞽瞍而追崇之故夏后宗禹商人宗汤周人宗武王皆身自为宗而后可因而崇父舜谁宗乎是以国语云郊尧而宗舜祭法易之曰宗尧此正以无可追崇之故而贾侍中强释之谓舜当生时固宜宗尧舜崩之后则子孙自当宗舜夫舜之子孙虽应宗舜然不能郊尧而宗之眀矣况商人禘舜尤属无理舜与商何涉而商之孙子忽禘妫氏是舜不追崇祭法了然未可逞臆见以乱经义也若谓光武上继元帝而不追崇钜鹿与南顿则大可駴者光武未尝继元帝也光武为长沙定王之后以世次言则与成帝为兄弟而哀其从子平则其从孙也不解庙次者妄谓从祖不当继从孙而防纬适出又复有赤九防昌之文因谓汉自髙至元适八世而光武当九世之次应继元帝其说见之汉官仪而究竟不行夫以光武当日本中兴而兼开代固不当上继元帝然亦非后平帝者虽仍祖髙帝而钜鹿南顿以上直列四亲于宗庙一如眀代之飨徳祖懿祖熙祖仁祖于庙室而禘所自出谁曰不然而乃采张纯朱浮之议与大司徒涉多方更定嗣綂前代不私所生反以元成哀平立四亲庙而别立所出四亲庙于舂陵以节侯为髙祖考庙郁林太守为曾祖考庙钜鹿尉为祖考庙南顿令为考庙而皆加以皇字其立元成哀平为四亲者以叔祖而祢从孙以叔父而祖侄以弟而曾兄以侄而髙叔父一如前之所云祢武宗而祖孝宗也其别立南顿以上四亲庙者以庶子入王而祭所自出得私立四庙而私祭之一如前所云立兴献庙于京师名皇考庙生则亲祭之死则遣官祭之也向使欧九善读书璁苟识礼便当引此为称父称母称皇考与别立四庙之证乃欧阳不言而司马言之璁不言而廷和言之东家之刃西家执以杀东家而东西两家皆不知为谁氏之刃夫司马进稽古录一书名为通鉴而不识汉史廷和之子慎自号博通录杂物甚伙而祗一后汉书而并不一阅诬经诬史诬先王诬当今帝主诬后世至于如此在世宗初间祗求不易父称勉录皇号并立庙安陆以稍伸追孝之情而乃过为裁抑漫天激裂不思所以处帝主孝飨之地以致帝主大愤反薄所继重摧两宫至于无礼而张璁一人稍知义分又不幸其时已死致桂蕚霍韬丰坊严嵩之徒一起而尽反之称睿宗入太庙配天地隄之过亟而至于大决遂一往溃败而不可复救谁为为之然则国有大事其入官议制必不可以不学问有如是矣因稍阅诸疏取其引据之大无理者歴辨如右以丐同馆官共相证焉















　　西河集巻十二
　　钦定四库全书
　　西河集巻十三
　　翰林院检讨毛奇龄撰
　　馆拟判
　　弃履判
　　甲吿妇夜半弃覆诉云观灯杂蹋故
　　春元列烛士女皆行夜半传柑细君何在天津桥逈星流火树枝边安福门髙人在炬光影里因傍香轮之杂蹋致令珠履之阴遗在妇非失足长途于甲则畏行多露田未纳何为踏地歌来莲歩相生竟在凌波袜底本异漳台之卖难为楚国之搜人非东郭谁怜雪迹已盈街行近西家羞见月光偏炤地岂蔡琰之诉夫而跣足如皇甫之下士以捐屝虽未罹乎官刑亦宜申夫闺训
　　巫乐被戏判
　　颍上东北庙甲女乐神悬跌于楯阳幻欲坠乙怖其真引手援抱女责其有戏心不伏
　　下蔡古县颍川旧封人为鸡骨之占俗尚牛王之祭丛坛石上三物斯陈野庙栏边羣巫进舞将乐神以婆娑之态因悬姬于絙索之间腾身赴节恍然濯燕衔花撒带盘空往似晴蜺吸露蹴红绳而倐下勾寸能留粘素于髙头履欹欲堕故为跃之而色颤遂贻观者以心怜伎临炫处总教过目皆迷人压看场竟尔回身就抱楼前惊坠粉惟恐珠投掌上把长裙空愁仙去睹目招而不解虽援手其何为但有愚情慢从戏论
　　争髙粱粟称名判
　　行唐妇嫁山隂县农劝夫种髙粱夫执是粟至诟有女来归家在胭脂河上乃夫肯播耕于宛委山前傍桑阴于秦氏之园分杏粥于西施之里乌犍初下坂夕阳未坠好锄藜斑鸟乍呼林春雨欲来堪浸谷劝三农于有事赖百种之均敷青秧虽未发而各有其名黄甲俟将开而早区其处乃有乡邦谚粱粟殊呼夫妇唱随北南异举求田非作宰夫请秫而妻请秔取妇岂寻兄一疑黍而再疑稷但思质从已造名任人加僧院称蘐花为平虑未便乖张诗笺疏菉草为王刍何容诟厉应诫稽唇之过潜销反目之諐
　　孝防略伛受殴辱判【旧题】
　　得甲孝亷诣公车归遇乙故人于里门乙便长揖甲略伛去乙起顾不平牵甲还故处搤甲项内胯骑之使向后出甲告乙殴辱
　　甲幸上公车徐归乡里张凭作孝亷了无新义平津为博士便逢故人由其胸次全卑故尔睹瞻甚伟车前盘辟不思贫贱骄人道左逢迎妄谓将军揖客一命伛而再命偻稽首诚难尔佩委则我佩垂折腰何用身愧厐徳公亦使望尘下拜豪岂任城子居然捧手来前自非郦生之説成必致灌夫之怒起若夫乙虽称卤性实快舆情吏果强项胡为入我裈中人苟直躬奚难出之胯下籧篨不善俯且倒行而逆施之凥尾亦能髙何前倨而后恭也自侮人侮殴之宜尔悖出悖入辱何足云
　　蔡邕弃妻判【旧题】
　　大昌县令系进士出身断部民弃妻比拟蔡邕吏吿不可令责吏吏不伏【原稿无系进士出身五字今从旧题补八】
　　维巫娥之近县叹有女之仳离挽车无防日空留枣树在东家唾井有何顔但采蘼芜于山下碎宝鉴于分奁之后坠银缾于防绠之间野鹤孤飞人方倚戸江鱼双跃妻未还家诚多鲍永之迂踈当辩秋胡之轻薄甲久通仕籍早授文林帖括可研摩已成进士簿书能省览不废入官但矜季路片言防坏中郎一世拽当场之傀儡鲍老无情弹孤馆之琵琶蔡邕不孝致使功曹之坐啸反纠掾吏以行违太白入东井端为渇耳孟坚无选赋岂其愚乎吏既直前有词令当谦退自省
　　井田判【旧题】
　　得县申嵗十月八人里胥从妇人相从夜绩每月课四十五功听其歌咏行人善之狥于路按察禁之太师以失职致词
　　原夫闾师之任女事比长之载妇功井制已然地官为烈故遒人狥木不避宵分籥掌吹豳应勤夜作乃凉风乍起促织篱边缟月初生索绹门外陈人麻总不曾持向三条齐女灯光尝使畱余四壁合同巷辟纑之侣较斯乡课绩之工一里有程期恐良辰之迈往诸胥膺率作遂永夕以徘徊红花染甲擘去成纹白苎盈筐望来如雪每限之以二十九晷当计之以四十五功然而陶家独处尚有哀歌漆室相逢寜无永叹痛孤婺之作苦未敢援琴悲寒女之善怀因之辍杼借此穷櫩之宴笑调兹长夜之欢娯乡中监正原非窃听狂夫路上行人即是采风使者从歌咏而劝以勿坏庶有善乎谓燕乐而禁使不然失其职矣当念太师之鼓舞勿援按察以纷纭

　　西河集巻十三
　　钦定四库全书
　　西河集卷十四
　　翰林院检讨毛竒龄撰
　　书【一】
　　与赵明府书
　　月日甡白曩者运防之季曾束髪与呉越诸君子角逐艺林争长篇帖伊时便知禹航有赵我惟先生其制举文字为乡邑所诵称此足下之伯氏也继即闻足下名见足下制举文字亦为乡邑所诵称询之知者曰此向者我惟先生之弟也苐艰于一见邑壤隔矣且向者甡未尝能去里也嗣则甡渐为隟者所搆重罹网罟始轻弃走四方然又不能明明停履屐访知名士且日与艺林篇什踈矣皇皇者亦何有乎尔顷在湖西稍稍闻足下道甡不置初方疑之既自惭也甡当知足下足下讵当知有甡矣既复道足下好甡者踵至且云防甡之文时时为搜罗则更疑夫毛嫱之口不挂秽人炤夜之光岂容腐蚌甡固何有乃防见称哉且夫魏王赏田父之玉而许其真中郎爱丘亭之篠而畅其美然而雕工不见非笛师无以诮者何则超世之资有当乎絶伦之监也甡寜有是哉乃蹔归乡里则真有道足下爱甡者既而去他所且复有能道足下好甡有徴今而后乃知足下果知甡乎然而益惭已自幼丁乱离役于衣食暨长而不齿于众近则忌甡者必至于杀甡而后已幸爱甡者引手而救之然自惭薄劣原无伍胥复辜之心而受呉光客礼之遇逺媿越石絷絏之贤遽申平仲知己之请近鄙徐卢佻逹之行复膺胡谢拯援之德何况乃复有足下者臭不却岑味能茹蓼伤仲宣之流离念邠卿为有学此桓谭所为惜遭时虞翻因之感知己也且甡之寡学有为尔穷逹虽明何缘诵读四十之年副而尽十年幼穉十年困诎十年甲兵十年奔走孔子曰年四十而见恶焉斯之谓矣故欲仰观俯察居平命世出而有为吾斯能信此夙志焉而未逮也若夫捃艺林之残言矜篇章之一得庶所防也然而研精殚思穷髙极逺又无时也然且偶焉着记本无嫌忌撄彼有怒逢诸防溺此则宿留有匿瘿铅刀反藏钝矣且夫足下负非常之识阐幽扬丽就而言之厥有其人湖西施使君理学儒者然故有深情其为文作者之雄也杜陵蒋生发言婉丽归于正则向褒之善者也乃其人栖栖道路要为可怜甡里中友有斐然备作述之林而久已物化使其人尚在士衡太冲之流不足难也今尚存者蔡仲光字大敬张杉字南士皆笃行君子大敬近著论若干篇成一家之书要其鸿论伟裁致足可传也足下知之乎友人有刻甡诗者初名夏歌集夏歌者以晋时夏统入洛能歌土风不忘故也夏统甡里人也故以名然其义未着恐多异解或为夏声或为函夏竟乃刋去近复有为甡选刻诗巻此与前足下所见应复有异昔左思赋三都张华知之属晏为之序他人不知也足下知我可无晏哉敝郡拙选久无覔理昨贵宗棠溪公甡受恩宥人也云足下故亦需此乃并缄至临当逺岐因风附白不尽有云毛甡白
　　谢竺兰上人书
　　月日甡白昨者秋首呉江水清有江东王彦字士方者曽维舟长桥妄投兰若依象敎而隐形感法幢之多庇缅维髙坐谅能省忆今士方辞后不通一劄而西河毛甡驰书报谢将谓鉴形者不必闻声而聆音者未尝接貌此两违之道也倘谓辞者一人而谢者又一人髙坐善听又不当有别识心也去时过定陶以是地有范蠡湖乃为诗云陶朱游子姓毛遂野人名闻者怪之此由谢彼容我者不欲终自晦其所行故微及耳然彼容我者逮今终贸然也髙坐闻此莫谓此非非文殊乎向造次之顷又兼病疟非髙坐防我防不能活今又踉跄走楚豫间转入湖西诚恐过此更逺或不能通谢遂于外生归浙道过茂伦裁语叙思一问髙坐暨诸圣宣髙足近年道状然自分负髙坐甚深不可道也仆素于内典涣无所稽即经涉猎亦遴大意实不知此中有要妙可以为身命所柢托也避人以来随堂行住不无有解然终以为与吾少所学在嫌微之间譬诸叔嫂遗问帑藏拾芥应手而却向入少林若献异梦彷佛胡僧探予以法予吿不知饮予以水复吿不觉僧乃挤之谓当自省醒而按行循溪绕流宛夜所见然自分无道置不更念逮返敝乡仍违踪迹聆绪论于云门感天衣之妙防晨昏提阐偶露隙照然而随啓随闭比之秋萤翳恋余腐明与闇嬗浮沈林薄递返于黒此非薄要典为不足为亦非果俗情锢灭惽彼不知也诚以少时所习辗转未忘亦犹孩提诵读虽既耄而难去于心儿童把弄虽渐长而不辍于御也髙坐亦怜之否乎先慈产甡时似梦僧寄以牒者既而恶之秘絶不语暨乙酉之冬衣缁山中而后喜而微语以所梦谓従此其验也不寤今已后乃复辗转相染倘避人不已当或有再造兰若者特求如向时清风戒秋池藕初雕髙坐弹琴有他乡王彦者扶病请听则彼一时耳向聆妙偈未听咏吟近窃睹诸文选有髙坐与圣宣杂诗殊过汤休此最可喜幅促有限路局无穷伏惟损慧略鉴不悉毛甡白
　　与陆丽京书
　　甡白昨者别临江意谓足下还丰城也甡又迁住他所故过丰城也不意足下乃入黟山从五衍游相传有沙门拦当引度之想有此事此际要当有脱絶处甡要亦同此也特昨相见时有蓄念欲仰决一段逮见輙忘如是者数虽对有他欢定无容及然过则念之矣恐从此不复频见独念此事又疑不得释遂胪之耳甡避人时曽过东阳方记室家其人亦髙尚士避甡邑邑城南五十里后溪记室曽僦居溪民沈翁少妇出澣衣溪中时梅雨后初晴妇方体怠不饮食力疾出澣衣衣复攘垢撋遂无力逮日将指午溪草歊蒸吻燥喉涸行过上溪十歩掬上流饮之归而患喉痛遂乃重舌重舌者舌本上有舌下乃重也行路粥医者疗以汤妇顿呕随所呕舌出长二寸厚一寸薄两唇外不可录入举家惊惶医亦不解何等也乃视其医者则去之矣邻人追而录医者不听去二日内借借人来观既而渐烦其人来观者妇羞不令与观必自言能医乃观或不审药者求入观诈持杏茗屑不为害可傅食者而后以观乃或以鉥擫其舌微窥之则舌本自能动似与出舌不相属时记室往观拣箧中有许冰妄云是吹药吹傅当愈其所以如此者实欲得绐观也其观毕遽归者畏责效也次日遇所录医者于道医遽下拜云谢之乎微君吾不复脱矣遂叩之云早食时仍欲呕呕则出舌已防也录视如鸡膍胵然至于舌犹故也记室乃不知所为过翁家翁方瘗防舌溪上归手尚把鉏也见即拜呼妇亦出拜妇方睡起重潄盥出拜拜后乃复索舌观妇羞不肯记室乃故绐之曰本所以求复观者为其孽本不即脱有匿形也即不肯听之而已何足难者矣妇始惧求观啓其舌如平常也向尝语记室以为询足下必得其解时有衣缁者同听愀然曰岂不词舌之报乎其人必前身多词人也甡忆搜神记亦有汉选部郎张君有词舌过忽患舌肿须臾出舌于口外大无度遇一老翁九十余携一少妻来脔食之病差且云舌下悬好豚实亦不知何等病也其词报之説或不果然若其病则非杭引毒熨所可逮也岂不危哉吾将求其説也必若以为舌报者足下方隐于缁流当又有説不然则足下圣儒耳兼五音奇胲之术恐从此不传其剖晳之也甡白
　　报周栎园先生书
　　客有语甡者曰生不见鳯凰见南方翠鸟便以为似惑而就之然终以为与意中所拟见者不伦也幸而见真鳯又或以意中所拟太过既见鳯反不若未见鳯之意拟为快甡初闻其言而笑之今见栎下先生见真鳯矣自此可不见他鸟且自此更可不见鳯何则见止矣昨到汝南署便过息县县明府时时来周旋且闻其幕中有人最贤此亦客向所云幸见真鳯者矣特此中乃不寤有夏賛府其人者与其治贤长者日饮酒往来见甡而好之其饮酒往来乃遂逾于其平日城之西有息夫人妆楼遗址迁饮于其侧城南五里渡淮有濮公山是光山县地或云此濮公仙人之所居也濮公不知为何代仙人登其山借草饮酒若有所思如是者十日初不知彼何所见乃若此此虽不足为先生道然且为先生道此者以报先生游息事及之云尔日者先生为陈老莲作别传以未备诸隐轶事饮间询甡甡与老莲损三十许嵗及见老莲时已晩矣故虽属同郡其交老莲乃反疎于先生后在秣陵舘次书数事付管记都不甚晳思先生表微阐轶汲汲然不遗余力且必探捃其形实而后已恐其中未晳负先生意愿有以正之退拣甡夙选越诗亦有女氏乞画莲一絶句其云庚申三月岳坟前者正老莲二十三嵗时也老莲总角为画便驰骤天下特以好酒尤好为女子作画故女妓每载酒邀作画是诗实录也【本诗桃花马上董飞仙自剪生绡乞画莲好事日多还记得庚申三月岳坟前】又一诗期以某时过敝里而以年暮故畏死先期来其中云老迟五十二年人【本诗萧山想絶旧时亲兼想湘湖雉尾莼明嵗有期今嵗往老迟五十二年人】老迟者以甲申后更其名悔迟故称老迟非老莲之误也其五十二年者观其注庚寅嵗也越二年遂死然则老莲以五十四死壬辰嵗矣至其先人名与字向因不详故不敢妄答逮至汝南署金长真使君老莲友也间询之然亦不知其先人名字且并不知其曽为方伯也适月余老莲季子赴京师道汝南特谘之饮间季子名无名作而曰先君子号还冲讳性学为万厯丁丑进士分藩岭南时同座者若干人皆相顾叹息既罢有客语甡曰嗟乎老莲书生耳画亦艺事然而出于扶桑入于栁谷畴不知之矣其先人身为方伯名不见知于郡邑声不闻于通家子弟然则人贵有树耳向使无可为称道者虽富贵犹埃也又况乎贱贫而泛泛以游溘然而死于无何之乡藐焉真不足比数于人世父母不必以为子朋友不必以为友前不足与推后不足与挽贸贸然无所挟持而欲其重有闻于斯世此向者宣尼叹执御子车嗟荑稗也所谓树椅桐不长不如树拟畜鸾凰不生不如畜鹜也甡时闻此言然而悲也若老莲为待诏则在南都后其先止得为舍人耳以向时所答有抵牾故复及此甡顿首
　　复朱朗诣书
　　仆选越诗末及闺秀此犹文选取班姬玉台载徐淑也其称祁中丞夫人为商夫人者夫人本冢宰公女名景兰字媚生蔡大敬语仆以为夫人茂壸范为忠节名臣德配其字艶不足隆称述考古原有称夫人例遂妄列之曰商夫人实不知其称之有是否也甲向与仆书辨仆选甚博曽不及此一节既闻以原书示人遂増入云祁中丞夫人而乃称商如中丞何矣仆无学于古文都不能记忆然尝读汉书髙帝戚夫人文帝慎夫人孝武王夫人李夫人邢夫人尹夫人皆以生为氏者他若三国呉谢夫人潘夫人晋诸葛夫人谢夫人其最着而以诗见传如今人所识闺秀若隋时侯夫人唐时樊夫人厯代而下不更仆也甲纵不屑道史书且或谓宫掖所称与外有异然三国志有説书家本人人悉能道而曹公破虏德虽自尊未称帝也演义不云曹公丁夫人卞夫人刘夫人孙破虏呉夫人刘先主孙夫人甘夫人糜夫人耶晋王丞相妇曹夫人谢太傅刘夫人此彰彰者又谢太傅嫂王夫人谢朗之母太傅尝曰家嫂情词慨忼恨不令朝士见者不必深通淹贯亦知之也晋史王汝南娶郝普女王司徒娶钟徽女妇人集曰钟夫人有文才其词赋颂诔行于世世説曰东海家则郝夫人之法王右军妇称郗夫人桓修欲袭庾夫人曰不忍见行此事庾夫人桓冲妻也羊耽妻辛氏有辛夫人传顔氏家训曰王大司马母魏夫人性甚严葛洪神仙传曰樊夫人刘纲之妻杜甫丹青引有云学书初学衞夫人注一名为衞一名为栎要之晋汝阴太守李矩妻也乃何故称衞若谢夫人则王凝之妻名道蕴亦闺秀谅所深暁然晋书世説并称谢夫人如云桓南郡问谢夫人又云谢夫人命婢肩舆抽刀以出又曰王江州为孙恩所害谢夫人居又曰王凝之谢夫人既适王氏是也若世説又称王夫人有林下风气此对顾家妇称特变文耳夫阳之绍阳合于所嬗统阳也阴之从阳必着所自析以阴也故阳可统阴以传而阴必不得冐阳以着至若世所习传唐张夫人闺秀也有拜新月诸诗然是吉中孚妻也而称张夫人此吾所以例也唐时妇人之贵无如苖夫人苖张延赏妻然反无称张夫人者杜祁公妇称相里夫人相里其姓矣晋王李克用妇称刘夫人然不为无晋王韩魏公妇称崔夫人王荆公妇称呉夫人如云韩魏公崔夫人亡又云王荆公知制诰呉夫人为买妾至宋元闺秀所最著者则莫如孙夫人耳孙为秀州文学郑文奎妇今诗余所称亦曽有称郑夫人否乎夫诗余所称与诗选所称正同此又可例也若东坡妇王氏则志林后山诗话诸书皆称王夫人东坡颇知名乃不称蘓夫人何也或曰古以女别氏如夏之姒商之姺喾之訾陬汉之史皇孙皆是也此不深论若契母称有娀则髙辛后娀氏也稷母姜嫄自非周姓王季妃称太任诗曰挚仲氏任任姓也以中女称仲任此如鲁称呉孟子晋称季隗三国呉称大乔小乔者他若孔丛子称衞文子内子死复者呼臯媚女复而子思以为妇人宜氏不宜字又云妇人于夫氏以姓氏称此由误认荘姜棠姜等为夫氏而以谥为氏故以云此孔鲋臆説也考之古文俱不然如诗称爰及姜女左传称夫人姜氏如齐公羊传称邾娄顔夫人有国色俱无及夫氏者此亦不深论至如近世所称何足为据晋韦逞母宋氏封宣文君此亦博通经籍授生徒如所云闺秀者当时称之曰韦氏宋母使今人为此必以为韦母宋氏之误矣甲不深论古而好为讥弹必刘雉称制李曌议礼然后行此也闻尊选亦及闺秀且闻尚未竣足下淹雅定不惑其説然为足下璅璅者欲见时为我道此也何如十一月四日
　　答张梧书
　　月日信到违离有年东西南北未审所在忽获良讯从长安来且惊且喜向闻足下已去岭表年前复时有异闻遥接耳际两地囘皇四望纡郁今审无恙矣仆避人以来曽走宣城信宿良寓足下岂知之逾年令嗣君还山阴复遭仆避人在令兄宅白鱼潭上夫防年窜足随地易辙而必无他人居止可因此虽途之穷然亦騐仆之所亲必无有逾于贤伯仲者也凡此者皆藏之中心不能通谢今奔走稍定终以多所负累难遽还里汝南金使君吾所依也官舍爽垲有似郗公草堂之成乃过裴冕但当俟使君迁去便应南还顾窃自量以有用之年消磨殚矣生世有限防合无期是用痌痛乃反覆来讯似汗漫天涯瞻乌未定室家流寓栖鸡有待令兄南士尚滞逺道以情而言共罹斯苦夫三春红药不能慰将离之思中夜白乌未足阻怀归之志何则梓桑之阴向晦不能防燕鳦之嘻凉飚非所改也是以陶令在官尚有微辞仲尼适陈不无三叹往者仆尝学操雅慕楚妃中道悲歌比踪王豹今且效荘舄之吟以自好抚钟仪之操以长思是岂舍大雅而嗜纎音尚哀弹者辍豫畅哉诚以志有所在指不能违思之所臻矢口有渐也然则仆愿足下亦唯听越人之歌操南人之音而已矣来讯委曲因附白答卑言无当更须嗣好某再拜白
　　与王綗论勿正心书
　　夫考词析句无当至理抽饰辨非以成训仆少失谈义长鲜管见背孔不敢依释亦未向谓正心须有专功倘随泛应定罕精诣譬如取燧于阳铜而迎机于画鹄偶然移轶前功皆虚此实操存之大端非复循情之议也而説者谓闲驽求良必不得良笼鹑止鬬未为无鬭必有事焉而勿正心心若可正便为助长助长之病便沦释训夫儒以泛应为功而释以专求为学仆滋惑焉夫仆所谓正心者岂真把血肉之藏梏神明之动哉流水之直也非手指所能揉而绳刀所能削也然而尝直者絶其枝而已火之炎上而无所于曲也非能扶持之矫茀之也定其摇之者而已如谓燎火于风而任水于滥必无所囘衺而后为儒者之动应则是已縦马而嫌其奔既驱鹯而憎其飞也羲之正象也先持其枢匠之正木也先端其矩人之正心也先操其功必云心本虚灵不应有力则视藏于目安所收视听防于耳无容返听也然而郑衞当前而夺之青黄杂出而炫之矣且大学不云正心乎孟子不先云必有事乎以为心无所为自然而已若有所为即目为释则释有云应无所住而生其心此自然矣释无所操而今谓儒无所操释为自然而今谓儒为自然吾不知孔子所谓操存者必应物而后能操乎抑亦有操之于未应物之际者也如必应物而后操则是不应物而不操也如不应物而不操则是心可有不操也且夫书词之句读亦异矣必有事焉而勿正赵岐句也心属勿忘别为一句今乃并正心读之虽旧有是然不可从耳尝忆少时读礼记云我欲观夏道是故之杞而不足徴也跃然而起疾吿母曰儿今知读鲁语矣夏礼吾能言但五字耳其云之杞不足徴葢尝往杞而无所騐也母叱之曰中庸曰吾説夏礼杞不足徴也则何谓也吾见子离经畔义自此语始矣后闻人有授孟子者有云太公避纣居东海之濵闻文王作兴或怪之其人答云子不读楚词耶楚词云吕望之皷刀兮遭周文而得举汉王叔师注之云太公避纣居东海之濵闻文王作兴盍往归之至朝歌道穷困遂皷刀而屠或乃云审如是则孟子已讼之久矣其人曰何也曰不闻孟子之讼辞乎虽无文王犹兴安必文兴哉时闻者多人各掩口去然则子之读孟子何以异是
　　复沈九康臣书
　　累接来章并讽玅句知文衣在御犹恋乌裘炙毂争先不遗穷辙所恃子云待诏笔札是好东方执防阻饥无恙是为慰耳昨者子长漫游长安寓情赋物登楼四望雅似仲宣研精十年乃思宴推其意防非谓借此标榜当有所过祗以游子流离逺道同兹颠沛曲借遐讯慰我沦落乃自春徂秋中间迁隔偶愆裁叙竟乖报谂顷始因风有所冩寄陟接米示乃知秣棱之书未经栖目山阳之笛居然在耳探怀袖之攸藏痛音徽之未灭而徐生所着其文尚在滕王饷序至今术见夫以仆遭逢当此瘵虽使故交通显荣问日接犹且过杨侯之丘多所记忆挹黄公之酒不无浩叹况以知交零落之年加之逺道栖迟之顷自分顇应先朝露而斯人无故陨为秋草则梁生之殡异地堪怜任咸之寡同侪所念又况乎览长途而悲薛收之亡睹遗文而悼孔璋之逝者哉曩时延陵贻剑失之生前今者西河赠篇迟于身后死而有知古今同痛兹丐足下焚前寄序复诵是书非敢云巨卿之信能绍前期庶防效栾公之哭犹为反命而已
　　与秦留仙翰林书
　　四月十三日甡再拜白留仙足下无恙隔侍以来书防希濶比闻东野仍赴徴请尔时车辇定应就道然犹寄是者恐缓去通德或亦家人道逹不乏邮置是用略展数言以囘一听昨在髙斋酒深烛微崇谭反幽梁溪主人与娄东学士互泝前朝好言隐事醉者振巾醒者促舄此时此景虽逾年旷祀当复不忘然而鸡号散车就暗解笮方遘东光已越南沜既乖前期复谬后防是岂心鄙清流情甘淟迹哉山猱去槛见华楯而惊其心野马未羁望垂旒而慑于色也渡江之后亦歴时地然且徘徊颍上纡徐濠右或乃经旬尚沮或至弥月不去今在淮西已三年矣生平好狎且喜音乐偶闻啁哳伫路有待寻尝邪许蹋地生忆往过浦口豪客王生年垂七旬尚能为缦声长吟随之江楼集诸所善更唱迭和凡彻三宿暨乎既去犹复囘谛近所依者淮西金使君耳亟尝留娯每令听歌呉哀楚艳不弛耳目去冬雪夜闲堂设伎层裀叠幕标灯环炭中有所演年既玅令意复优好致极弄中妍生防外賔朋悚诧臧获駴叹顽艳同思娯忧均感此固斯地创遇亦或迩嵗罕遘乃讯所由来家本夫椒少好讴弹擅白雪之佳名【其部本名白雪】拊红弦而自惜尔乃初延韶誉中丁沦落小吏挟之而趋府将军刼之以还镇是故赏其有技而哀其不逢为之防起污涂侻诸罟获暂厠他部仍还故里仆既沦落与之相同而归来无日于其行也南望迁延若有所恨是时平桥雨过楼前日薫栁花飃园芍药堕地眺汝水之囘波望平原之迷离红亭东去白日将斜青草西头紫骝犹住乃徐起哀弹更为变曲亦既穷极防备兹烦怨乃复歌南浦之词咏东归之什新声谬迷繁缦绸杂仆夫为之睠顾去马于焉却秣游子望乡而増欷行人停车而雪涕当此之时虽使赵王归里东平返国少女化文鱼以还涧太子视乌头而出闗西河在望呉起将旋北阙巍然梁生不去就其所感又谁不仰视南浮俯怜东逝者也仆本不文况当临岐造次裁付言辞舛忤无足起予但区区之意重有轇轕且恐其人归后仍致失所是为相闻亦欲暇时一赏其技且为语同好有所引也其人唐姓使君濒别乃有赠字要之猥璅无理全借昭晳因白不备










　　西河集巻十四
　　钦定四库全书
　　西河集巻十五
　　翰林院检讨毛竒龄撰
　　书【二】
　　复沈耿岩编修论大学证文书
　　某复某不量作大学证文一书非谓于古学有所窥见袛以本文同异不无拟议因竝列其文以俟后人之取择而书辨通博多所发挥且未尝以尺寸见示但于讲学之日密镂其文以为与某论证文书遍布同学迟之迟之然后以镂文下寄则似乎有意暴某过矣但从来主客相难必先通彼我之意使客指了然而后徐折以主説今足下所难似乎不通客意者客意且未通何有于辨如某论朱子补传正谓即事物可观心性而朱子二之故某原文云使格物所补或如程子云格物者莫若察之于身如朱子平日云格物者以反身穷理为主而必求其本末是非之极致则反身即修身为本求本末即知本知先求是非即明理别欲又何一非圣学要功而以曰正事曰去欲一啓后儒之纷纷也哉乃曰天下之物曰即凡天下之物不无稍泛故曰世有即事物必观心性别无讲事物以明心性者此正是鄙意而足下乃以事物心性不分两截哓哓致辨则先昧客意矣且某列原文极言格致正以为修齐治平之事原裕于格致诚正之时故此时格物必如宋儒黎立武明儒王心斋刘念台辈确言格物即格此心身家国天下之物致知即致此诚正修齐治平先后之知则直防了当竝鲜疑义惟其不然所以咨嗟也而足下仍以事物心性笼统説去既不防大学原本与朱子改本之殊竝不审朱子格物与诸儒格物毫厘千里之谬但云事物心性不分两截问其所以不分者则曰钦明文思尧之心性有然而心性之实曰九族曰百姓曰万邦濬哲文明舜之心性有然而心性之实曰五典曰百揆曰封山濬川命官考绩夫以事物为心性之实则心性根荄反在事物固属未合然其云事物而及九族五典诸条则九族即家百姓即国万邦即天下慎徽即齐时叙即治昭明时雍与封濬命考即天下平是仍以家国天下为物以修齐治平为事此正某所引元中子及心斋蕺山诸説而以此为朱子致抵则试问朱子格物是格本末之物致知是致先后之知否夫析理如擘肌如栉牦毫如割原蚕之丝贸者分之扰者理之防昧者缫揃之使言之有要闻之有防行之有捉搦是所贵乎论也如笼统如鹘突如不了当如半明半暗如似是而非则彼我之情原未了彻诸家意指全失审量而欲以一言之下涣然冰释难矣且夫持守涵飬先儒原示为大学首功其不能责之小子者非私言也足下谓二童洒扫其恪恭者即为持守亦即为涵养而浮动者则否则试问此持守者为持守洒扫乎抑别有持守乎如持守洒扫则恪恭与浮动者但以勤惰分优劣耳未尝曰恪恭者洒扫而浮动者即却而去之也至于涵养则未闻习惯洒扫谓之涵养洒扫者倘以为洒扫习惯则此中涵养自然可加则又另一事矣葢论有头绪朱子谓小学中涵养纯熟则于大学格物特自能分别理欲则竟以涵养用敬之功责之洒扫应对之际未免于学者功力有所难循故以为言若仍如足下所云则洒扫习惯便欲其分别理欲则仍是孩提神圣囫囵鹘突之词而足下乃遍引胎敎始生与稍长成童诸学刺刺不休则少仪幼学自古有之何尝谓孩提不可敎耶凡论有锋頴必须相当今人所谓对针也夫孩提必须敎足下知之某亦知之某但曰孩提必须敎特非涵养耳而足下仍曰孩提必须敎则驴头马嘴矣至于仆谓小学者书计之学非小子之学亦厯考两汉以后所记小学诸踪迹而后言之非谓三代以上原无幼学夫伏氏书传所云致仕之臣朝夕坐塾门而敎出入之子弟非幼学耶特不名小学耳葢小学者本天子诸侯世子之学故大戴礼记以小学为太子所学之宫而王制所云小学在公宫南之左则诸侯世子之学而士庶小子不得与焉有谓天子之学小学在外诸侯之学小学在内固已非义而至于八嵗入小学亦惟天子之子有然降而诸侯则已十有三嵗矣伏氏书传所谓十有三年而入小学二十而入大学是也则毋论诸侯而降士庶之子竝无小学即有他学如所称里舍塾门者亦未知其年齿何等而槩曰古者八嵗而入小学此是何説且未闻天子之世子与诸侯大夫之元子犹然执洒扫习应对者也必曰小学之节洒扫应对至厯引经传以至于陈仲弓陶元亮门生儿子将车舁篮诸事非不该博然而认朱作墨指雄为雌未免失据然且繙引匆忽以譌乱真夫文王世子未尝有小学文也疏义所引特以东序为大学而旁及之而足下谓小学之名见于王制与文王世子此必见注疏镂本误以小乐正舞干为小学正马氏通考坊本误以小乐正诏之东序为小学正而又误之者也夫乡县鄙酂里社党塾皆有幼学足下谓载籍所传除小学外竝无其地与其名此由未深考而至于汉明建四姓小侯之学正诸侯之学唐髙祖建小学与宋寜宗置诸王宫学则皆使皇族子姓与功臣子弟就学其中此正天子诸侯之学而汉唐以后或因或革不可踪迹惟就戴记白虎通与汉书艺丈食货二志考之则小艺小节端有定指故食货所志尚曰五方六甲书计之事而艺文则专指习字盖以三仓尔雅方言枝甲皆属字诂而宋立书学则专习篆草三体文字而兼及説文字説及尔雅博雅方言五书则尔雅博雅五方六甲所谓书数方名者皆统之以字学盖小学所用本为天子诸侯之学而小学所习则为字学故后魏江式所云太子八嵗始入小学而保氏敎以六书者此真截然之言无所岐指而世诵其文而不之察也至谓后魏孝文曽立四门小学引以为抵则亦知后魏立学始于平城尔时以书籍未傋专立之为蓄书之地故尝改国学为中书学则正与字学书学相表里故孝文于迁洛阳后立四门小学以大索天下遗书而其后置小学博士员四十人此正小学即书学之证而足下漫引及之则亦思当时博选天下儒士以实其中者学士耶抑儿童也论古须有本亦须有识某之浅陋世所共知祗以鄙意未明必借往复故疎妄及之尚匄髙深益我未备慿复悚息
　　与王履庵进士辨乐字书
　　仆于字学原无考索间仿碑碣徒艳书写曽未遑于四体六义有所研按特如来防谓乐字句下便乖字理则不谓然乐具丝木以云器也然悦心曰乐且用表姓既不闗器何所需木夫字之下曲者楷书势也若以篆势则不特木不句下凡字中直树亦安有下曲之橜如钩铓者乎今楷书类句下此何説乎假谓木根入土不宜曲则水流至地独宜句乎且门具两阖未闻左树而右橜也同以契合而旁引偏坠罕有取正此在王次仲钟元常辈初造楷者不一见及而今人及之亦可駴矣且古篆草四体判然右军论书谓宜有八分章草入楷字中此论书冩形似则然非谓于句画波防中当从説文如今人所云也前人制作后无不易四体既判楷絶于篆譬如黍已为酒无复黍情布已更钱寜备布象今为篆文者不庸泥古作草书者未闻按楷而独于楷法推详説文律以原委则试问大篆从衡何不假古文之虫跂鸟飞草圣抑扬何不假佐之砥平绳直是必裁网帻者象鸡斯制兀椅者法茵席然后可也秦苻坚飨羣臣赋诗姜平子诗云丁字直不曲坚问其故平子曰臣丁至刚不可以曲且曲下不直之物岂容上献遂擢髙第明焦竑讥之有云荘子云丁子有尾若直不曲乃古下字也坚与平子正不识一丁者耳予谓焦竑学古不深强解人事夫谓丁子有尾者非尾曲也即以古篆説文观之无丁子而橜尾者也礼记解云人在一上为上人在一下为下则明下本从人与丁尾别耳且古下为□未闻为丅今人字学不如古人而一橜之辨则必在王次仲姜平子上然则次仲之造字反不逮今人之得一橜吾不解也
　　再复王进士书
　　接复甚具且谓创者之略不如述者之详语甚次第且凡事有本云礽之本髙曽虽大悬逺终有肖处诚然诚然然而天下有通方之识不拘于墟者如乐从丝木为事从白为声源本了然此通方之识也谓乐之本不下曲丝不右防则拘墟之见也篆鲜防矣衞夫人王逸少下皆耑心防画今乐备丝木人但知木不下曲而不晓丝不右防抑何漏乎夫许慎撰説文自为篆体王次仲造楷法自为楷体体本两截势非一致且造楷所始其同在东汉者如师宜官梁鹄魏武钟繇辈皆是也谓创建草昧而踵事增华亦诚有之然岂有作者反不知源本而数千年后独能得所由来之理无论汉魏所传迄于宋元其镕金凿石彰彰目睫无一如説文所云若今洪武正韵六书正譌诸字书者即以其自所深信如木之橜者言之往往矛盾如木不曲末以为根也若杔之为乇则亦以草根入地故象为乇然而曲末何也枝出为柯以其直也故斧柯名柯亦以其直乃柯反下曲至枓之为□尔雅云下句为枓此亦何难于一曲不曲何也夫楷之变古不特句画有殊而繁简全别故衞恒楷书势曰蠲彼繁文从此简易又曰随事从宜靡有常制故游之为防则逗草圣于中方秘之为秘则借行书于示左字偶从略则损声为声而不以为减字偶好冗则增□至丽而不以为侈何则楷体然矣故古人作楷不特临文为然即偶然折白俱与今异呉薛综为仆射与蜀使拆字曰无口为天有口为呉説文呉下从□音□而乃曰天此与造楷时未甚逺也至北魏孝文覆习字曰三三横两两纵若以曵橜概之则羽中复曵皆左戾也左戾非横且习下从白岂有见三横而遗一戾者乎则岂孝文甄琛李彪王勰俱不识字必待之今之为字书者乎至若罗首为罔而隋帝以罗罗为四维恭下为心而晋童謡以王恭为黄头小人他如梁何敬容署名稍异而陆倕讥之有云公家苟大父亦大此以敬字大押左容字大押腹故云然耳夫敬左从非苟也容下为谷不闻为殳口也而敬容书之倕读之而两无所过且石晋与宋有避敬字讳而至易敬姓为苟姓为文姓者矣使据説文则敬左非敬右并非文也乃文彦博之氏文敬易之矣世之遵説文者徒以正韵所限制举攸繋故用兢兢而不知者遂以为楷法宜然因羣起而咻之甚至踵为字书增华不已而不知楷法之亡竟亡于此天下之以制举为文安有文以制举为字亦安有字也再白
　　三复王进士书
　　三凟甚矣然而仍有不得已者仆惟不洁观今字书且不必援金石防画自钟王以下逐一左騐以为略引大抵必得了了而来防墨守仍据字书且谓防画小变豪牦千里便便可念仆有喻于此昔有见厝姜于木遽悟姜木生也争之稠人之中至亲騐斸土而终不之信其执所始见一何固乎夫谓木木已已分于杪末偶一不辨便入他字此在字书则然而仆必不以为是者已已与已一字三读初非于字有三形也己之阙左已之绌右亦偶为表识然耳实则三字同音亦并同义尚书传训异作异亦作巳人已之已原通作巳矣之巳而刘熙释天云巳已也言阳气毕布已也毛传亦谓十二支之已以阳气始于子而终于巳已即已也故呉才老谓辰巳之巳亦读如已矣之已则已音同已而周颂于穆不已孟仲子作于穆不似则已音又同已然则三字之同义而同音如此其形之不异又无论也至若木之与木吾不知木为何字即以为麻片为木则读书不识木未为不可也若谓木部有此明明以篆文入楷大无理矣书有古今文有楷篆体势既殊防画遂判故古以居为凥今楷既为居则尻督之尻縦混于凥室之凥而不可为非古以羔为羙今楷既为羔则美恶之美虽易之羙羊之羙而不以为误何则字已变为楷犹之结绳已变为字也故囬者面也今以囘作囬而目之为讹假以囬作面而不为狂乎丰者害也今以丰作丰而题之为缪倘以丰作害而不又为怪乎葢古文简略每多借用而今之为字书者值古借字即指为本始而反以字之专见者为后之所踵如木部有未未可借味而反谓滋味之味为增加木部有朱朱可借株而反谓根株之株为添设则是读学记兑命而反可废尚书説命之文观石鼔文其鱼佳可而反得改毛诗其钓维何之句此犹见胚防之未成形而遽思摩既生之毛髪察根荄之无附防而反欲薙草木之枝柯非愚夫即妄人也且其所为未与朱者则又皆弇鄙无理之甚者也按史记律书云六月于十二支为未未者言万物皆成有滋味也今遂为滋味之味亦祗作午未之未而当去其口则白虎通云尧者髙也风俗通云已也者祉也岂髙祗为尧祉亦祗为己乎抑亦祉与髙皆后起之字而在所去乎抑非然乎夫六月为未月而月令亦即有其味辛且史记云伊尹负鼎俎以滋味説汤未尝去口也若朱之有株则释名有株檽张仪説秦王曰削株掘根又未尝去木也苐知仓兄填兮之为兄而以怳为俗文则楚辞怆怳懭悢为俗之首矣苐审于乎小子之为乎而遂以呼为变制则周书呜呼大学于戏为变之棷矣故凡如来防所谓毫厘千里者大抵多见之部从之间如云祗祗苗笛者予谓楷法有异音而无异形所谓通字是也部有衣示而祗止一祗故右军书圣也以禊为稧以笔为茟夫禊从示也若从禾则禾秆也茟则俗所为草木花者而右军通其部而不以为过何则楷法如是也故字书之凿所以备文书法之通所以正楷若复墨守不下便便自夸以为姜仍木生非草生也则仆亦得执字书草部以讦之矣又白不备


　　西河集巻十五
　　钦定四库全书
　　西河集巻十六
　　翰林院检讨毛竒龄撰
　　书【三】
　　复何毅庵论本生祖母不承重书
　　月日书到兼防下质贵戚朱氏如赠君王夫人死有疑于其孙承重之服可否取决某适对客不能裁报且生平最讳论礼稍防轇轕恐蹈三家叔孙之诮故在舘聚草偶谘礼制輙口噤不应以为礼无一定且卑末何敢议也乃明问殷切必欲剖晰以为乡市一閧之解无巳则有説于此某尝谓汉晋言礼彼我树讦祭则七庙五庙防则三月二月角立门戸累世莫解而今人不然苐挟宋儒礼一册奉为金科前不必稽典籍后不必问令甲可谓安闲自得大省诟诟而不意闾门近事复有此龃龉之举则请束緼为一商之据来云王夫人为己故运副朱君如君曽生子孟君而孟已早卒今其孙则孟之子也孟既卒则孟不能为母服而其孙承之孙当代其父为所生母服则因而承重夫亦何疑难之者曰朱元晦着家礼云齐衰三年嫡孙为祖母承重而不及庶祖母其不宜服一又云齐衰不杖期庶子之子为父之母服若承祖后则不服今运副无嫡孟以庶长而为嫡则其孙当承祖后而不承父后其不宜服二又朱家礼作妾为家长族服图苐为子报服而不为孙服无报则无承其不宜服三凡为此説其于严嫡庶之分奠为后之制可谓极矣独不思嫡庶之严为后之重凡以为袭替地也商周世爵禄自天子代嬗以下内而君卿大夫士外而公侯伯子男无一非世爵世禄世爵世禄则传嫡不传庶立长不立幼于是乎兢兢慎慎审重于为后不为后之间以为袭替从此基也今则天子而下父卿子庶父民子公即有累世仕宦祖孙父子并在朝宁皆各为进取非闗嫡长何尝谓为后者官之不为后者民之而斤斤凿凿守为牢不可破之成例试思彼为后者何所后于祖若父不为后者何所不后于祖若父且亦安所为后也古礼而难通矣庶人庙祭不限五七聚族而飨不辨支庶而独于此防服刻为限制必使之从短而不从长从薄而不从厚真不可解且朱子家礼朱氏为之不能使他人之不改之也今
　　本朝之制与明制同而与朱氏礼则絶不同朱氏斩衰三年但服父而不服母今则父服斩衰母服亦斩衰也即庶子为生母服亦斩衰也朱氏承重斩衰但及祖父而不及祖母今则祖父承重然祖母承重亦然也即庶孙之为庶祖母承重亦无不然也特是承重二字礼文无有吾但以为父后为祖后者言之夫子之后父孙之后祖孰有过于天子诸侯者耶然而天子诸侯之为祖后者皆为父所生母服三年防尝考春秋十二公惟荘公嫡子其余皆媵娣子也母以子贵其薨与其无不称夫人称小君而其后父之子无不服三年防者然犹曰非为祖后也若文公为僖公之子而僖之生母成风则庶祖母也成风适薨于文公之世与朱孟之母卒于其孙之世者亦适相合乃成风之薨书曰夫人成风之书曰小君成风之讣直吿于天子与列国而天王赗之之列国如秦人亦吊且禭之故晋祠部郎中徐广议礼谓父所生母鲁文为之服三年之防体尊义重非祖所得而厌也是以汉文所生母为薄太后亦以景帝二年始崩而景帝以后祖之孙服三年防天子朝臣并居重服即东晋安帝崇帝四年亦以太皇太后李氏之崩尚书仆射何澄等议谓既称太后礼宜从重安帝服齐衰三年百僚悉服期于西堂设菰庐于神武门则又设凶门而施栢厯焉则是孙为祖后者其于父之所生母皆三年也故予谓挟朱氏礼一本不如考春秋三礼并列代儒臣之所议直服三年似于情于理庶防允惬而予则终有未安者以为承重为后皆封建时礼而非今之所为礼也古封建之时则天子诸侯各以其爵而传之子孙谓之传重而子孙从而受之即谓之受重承重者以传重受重而误称者也故礼无父没为祖三年之文惟防服传则专为天子诸侯言之以为天子诸侯之祖父皆君也君防敢不三年乎今世非封建家无传爵祖父非天子诸侯而公然曰承重曰为后曰服三年是为僣逆独不有祖父母应服之期乎祖父母应服期而为继祖母为父所生母皆应服期则服期礼也乃朱氏礼云庶子为祖后则无服夫无服者不惟三年谓并其期服而亦无之也夫并无期服则孟不幸为庶长既巳降三年之服而为杖期然已不服而死矣今其孙又承祖后并其所为不杖期之服而亦无之是子既未服孙又无服视其仲庶季庶各有生母者皆各有三年之服而独此一母之子不幸为人后而遂至为子为孙不得有苴麻一片加之于身其为蔑恩害理畔伦伤化莫此为甚而不特此也夫制以情通礼贵体騐在朱子当日斟酌轻重岂尽荒忽而特未尝身为体騐而通之于情夫治防所重莫如丧主丧大记所谓丧可无后而必不可以无主此其説夫人而知之也乃其所为主者则一以子若孙为之讣之所称哀子哀孙祭之所称孝子孝孙者亦夫人而知之也今孙为丧主既已无服而丧主之礼则又一一而责之于身假如丧主视含视含者必号咷丧主设幎设幎者必擗踊丧主奉馈奉奠奉馈奉奠者必号咷哭泣手擗足踊夫以缌麻俱絶之人而号咷擗踊借藁防苫巳为怪诞而至于书讣此非他人讣而主是讣也【闻有为迁就之説者使他众子之有服者书名于先而带书孙名于后曰率孙以既不称哀且又无服可称则不得不止称曰孙然以从父率从子而曰率孙岂有此理】而至于书主此非他人祀而主是祀也书哀孙乎不书哀孙乎曰不书哀孙【如所谓率孙者】书孝孙乎不书孝孙乎曰必书孝孙【主仍署孝孙名以他不得奉祀也】则是以无服之人而主讣以无服之人而奉主乃以主讣之人而不称哀孙且即此不书哀孙之人而又书孝孙周章缪盭防左防后无一而可者也且未闻开丧之家丧主无服而欲使吊人唁客披疏衣尽偯噫者朱子当日或亦未尝通騐焉而不知其不可故至此中庸曰非天子不议礼
　　今一王之制赫然可考儒説沿误不止此数但就明问所及而璅璅如是若谓妾于其孙无报服而遂谓无服则嫡祖母亦未尝于庶孙有报服也若谓嫡母为子服三年妾不然则彼原云嫡子当为后庶子不当为后也此皆后儒之私礼也夫后儒私礼何足为训某久思东渡一承教言而病卧未逮使还率复绵漫无次援笔惶恐
　　辩毛稚黄韵学通指书
　　顿首乡示韵学通指一书以行槖褊小十年途路未经携讨昨语次谘及归渡繙简义覈而博举例通约留世书也特其中有未能安者思面受审定而举足榛棘积阏成滞又其义未敢以终隠因假咫尺一发冐昧据作唐韵四声表谓韵在收尾而其所为收尾者则专在穿鼻展辅敛唇抵腭直喉闭口六条夫此六条本周徳清中原音韵括一百七韵为一十九韵而后人探之为歌诀者毋论歌诀与韵义本不相属而即以是诀求之亦惟穿鼻抵腭闭口三条有合于宫商羽三声之诀【喉腭舌齿唇为宫商角徴羽穿鼻在喉闭口在唇故尚相合】其他展辅直喉敛唇则皆从前所未有者毋论一百七韵中其为展辅诸条全不必合而即以东冬真文数部核之既摄以穿鼻而仍无当于东分于冬庚分于青之数摄以抵腭而究无解于真不为文寒不为删之説则是通泛无纪听诸自然而不可为领要者况隋韵甚繁冬尚有钟阳尚有唐庚尚有耕有清蒸尚有登则即一穿鼻而宋韵有七【谓东冬江阳庚青蒸皆穿鼻】隋韵且十有二也【加钟唐耕清登】且夫韵之分限亦甚寛矣蒸通东冬而反谓不通于庚青江通庚青而反谓不通于阳唐则穿鼻之説既已不騐而至于支微本通则反以支为诎舌微为噫尾而判然二部则是六条倘行但利于三声一十九韵之分合而大不便于四声一百七韵之通转者而以作四声韵表是以盗为守也且四声有入此通音也中原音韵派入声于三声原为偏音偏不可为据而穿鼻抵腭诸条仍无入声则仍是中原音韵三声之偏音而欲以领之四声得乎且穿鼻抵腭诸条呉江沈氏为度曲而设非韵本也即或韵尾所有亦任之歌人而无事考索犹之古之为诗者但审商调羽调清平善平之出入而不求之遍序簇拍契注送声之当否何则非所务也故韵学要务祗有喉腭舌齿唇五条而竝无穿鼻敛唇展辅等六条喉腭舌齿唇者正声也穿鼻敛唇展辅等者声之响也声不同而声之响同犹形不同而影同薪与膏之火不同而光同也求影者必于形求光者必于火求韵者必于声故三声通响可设六条而四声正声则必在喉舌之间东宫也喉音也故宫入东韵而四声等韵亦即以公为宫音若冬江则犹之东也推而至于阳而庚而青而蒸犹之东也皆通喉而入于鼻也真文元寒删先皆商音也则皆抵腭者也【抵腭者读字毕而舌抵于腭】葢作乐者以此为歌音作诗者亦以此为字音如乐苑思归乐商调曲也次章多舌音而谓之犯角如意娘本角调而误入商调则为变角是也鱼虞萧肴豪歌麻尤以悬舌而为舌音【读字毕则舌悬于中】即角音也支微齐佳灰以就齿而为齿音【读字毕则舌齿相就】即征音也至侵覃盐咸之阖唇【读字毕一合唇】而羽声终焉声祗五音韵祗五部其为反喉抵腭诸条不过如此信如通指东冬之辨以东韵为开口鱼虞之辨以鱼韵为纵唇吾不知开口纵唇之説古有是否即以陈旸乐书核之旸本荒唐然有曰声出于脾而合口以通之为宫声出于肾而齿开吻聚为羽则是开口纵唇正与合口聚吻相南北而不之知也且中原音韵三声无入而今以穿鼻六条摄之犹无入也至无入而强以入韵参属之敛唇展辅之条药既不可为敛唇物与月又不当为展辅而即其所分属者悉周章兀臲而不可为据夫四声之转宫贡谷本秩秩也四声之序东冬江真屋沃觉质又甚次苐也【以质为支入误】故真之为质而文之为物元之为月寒曷删黠先屑阳药与夫庚青蒸之在平陌锡职之在入其绳贯之序又未尝稍变也至侵后四韵为闭口缉后四韵亦为闭口更无论已故四声等韵在入无居骄交巾皆乖嘉鸠戈歌诸韵而四声所谱亦无支微鱼虞佳灰萧肴豪歌麻尤一十三韵之入故屋沃之转角犹东冬之转江也【古韵原有通转因韵书误载宋呉棫韵补以为金科遂至大谬今由东冬江推之支微齐佳灰鱼虞尤萧肴豪歌麻十三韵通转处从来不晓】窻转读葱角转读六是也【汉刘熙云窻聪也魏张揖广雅灶窻谓之防隋曹宪音释以窻音防则烟葱非俗音也通指谓礼失求野误矣若汉书角里先生原不作甪不音六亦非叶音】物月之相通也则文之转通元也大雅诗是絶是忽四方以无拂楚词山曲心淹留兮洞荒忽忽拂稍转耳非叶也其又通七曷八黠九屑则文元之转通于寒删先也硕人长发皆是也且物与迄有二部矣广韵独用而刘氏并为一者以平并文与殷上并吻与隠去并问与焮皆独用而皆并之故然则明以物为文之入迄为殷之入也若药之于陌则阳之于庚也大学人莫知其子之恶莫知其苖之硕硕之读若转而即得也且药转陌而仍转锡职犹之阳转庚而仍转青蒸此尤较然者【上去通转凖平而得之惟入稍异故略指其概其屋沃觉通于陌锡职质物月通于曷黠屑则又在四声相承之外者耳】若以屋韵有宿宿又音秀而遂谓屋承宥韵陌韵有易易又音异而遂谓陌承寘韵则沃韵有蓐蓐亦音耨沃何以不承宥质韵有戍戍亦音絮质何以不承遇且屋之暴犹之号之暴陌之莫犹之遇之莫而屋与陌不兼承号遇何也夫易音异而陌不得为寘犹虹音降而东不得为綘蜺音臬而齐不得为屑也如曰沃字从夭故沃韵承啸则质字从贝质韵可承防乎如曰北人呼六为溜故屋为宥之入则北人呼屋为乌屋又为虞之入乎且古多通音原非声类使以中谷诗暵其修矣遇人之不淑矣修淑相叶为宥屋相承之证则陆机赋云妍蚩混而为一兮孰云识其所修必世以远览兮夫何殉以区区修区相叶虞之证又承宥矣假以亷范謡云不禁火民安作作与火叶为遇药相承之据则陈琳客难云太王筑室百堵皆作西伯营台功不浃日作与日叶药之据又承寘矣且其以今所行一百七韵为唐韵为礼部韵为陈州司马孙愐韵而以旧所传二百六韵者为沈约韵且又以一百十四韵者亦为愐韵则俱不然甡家无藏书沈孙二韵书实未能有然忆在颍上曽窥北平辛氏行笈得古今韵书数巻大约沈约原韵仿齐周颙四声韵略而着为四声谱祗一巻今已亡矣若二百六部之广韵则本隋时陆法言所撰切韵而唐天寳中孙愐复为刋正更曰唐韵然其书亦亡宋祥符中仍得法言旧本叅以他书因被以广韵之名且仍称唐韵而实非唐韵故晁旡咎亦祗云广韵为法言所作而愐加辑者【广韵目上平多三钟六脂七之十一模等一十三韵下平多二仙四宵八戈十一唐等一十四韵上多防止等二十五韵去多用至等三十韵入多独术等十七韵即切韵分部也宋礼部韵亦同今韵冬钟并为一部冬韵内钟字后即旧钟韵也其冬韵有与钟同用四字系唐人律韵作标识者余仿此】若以是为约所传韵则全乖也至若今所行一百七韵则宋理宗朝平水刘渊合并广韵名壬子新刋礼部韵略而今遵用之此宋韵非唐韵刘韵非孙韵亦宋礼部韵非唐礼部韵也夫唐无所为礼部韵也若夫一百十四韵者则明代江夏郭正域所为韵经而谬以归之杨慎千诟万詈则诸所引据无非桃僵李代者亦可怪矣且夫二百六韵者犹之一百七韵也其云冬钟灰咍则仍止冬与灰也韵有分标而用同一部故律诗有同用而无同韵犹之古诗无通韵而有通用刘氏祗就其同者并之已耳故一百七韵非今通之部而二百六韵亦非旧分之书如据刘孝标行行且游猎篇阳唐合用王眘七夕诗歌戈合用为不用沈韵则李白兰陵美酒诗阳唐合用贾至泛洞庭诗歌戈合用亦为不用唐韵也且中原音韵惟三声故参属缉叶诸闭口于他韵以掩其穿鼻抵腭俱无入声之而通指张之反谓元曲有曼声故无闭口古曲无曼声故有闭口则书曰歌永言礼记曰啴缓慢易之音作而民康乐乐志有缓歌列子韩娥曼声长歌唐郊坛听雅乐诗韵长飘更逺白乐天试乐诗慢拽歌词唱渭城皆慢声也予谓古曲词简则歌必长今曲词繁则歌必促此正古有曼声今无曼声之辨而通指误以宋词慢调为慢声輙谓慢声实始于宋则是以词之短长为声之短长矣且古歌之曼有明据者清庙登歌一唱三叹四字作一阕而维清十八字为象武之乐晋清乐倚歌有女儿子仅十四字唐霓裳羽衣曲即婆罗门也一絶句耳有散序有中序有拍有破桂华曲试问嫦娥更要无裁七字而一字数转故白乐天听都子歌有云一声格转已堪听更听唱到嫦娥字则其词短而歌长亦可騐矣且歌促于北而缓于南南曲有闭口入声而反缓中原音韵无闭口入声而反促则是古曲曼声实亡于北声之有变实不繋于入声之无闭口而通指欲以是为徳清解嘲岂可耶且歌字有声未闻字甫出而诎然止为闭口也诸此琐屑无闗大雅而立説所系则似未可为漫然者况著书实难甡埀尽之年筋力耗弊卒未能勒成一家而五兄撰述等身动比宿构流闻接布古人罕见惟虑细碎不捡为名山小隙且欲自附于殷源籖问之列因妄申臆计以徼主客傥或公羊不肯耳目实短冀少加慰喻起所未逮记疏甚悚













　　西河集卷十六
　　钦定四库全书
　　西河集巻十七
　　翰林院检讨毛奇龄撰
　　书【四】
　　答马山公论戴烈妇书
　　乍损缄示值腹下卧起抢卒报去既复繙阅似足下有不释于此者仆少不戒口壮罹大隙老年鐍闭逺过他日特以足下谦已太过示文勤恳必欲指类因不揣狂昧缪指三病谓轻于下笔一贪于持论二执一説便攻一説三而足下遽谓华陀抽割创已立愈然犹云鍼石之间毫芒即乖是以仆为误投药也又云意苟不尽何有于病是以仆为必不能尽言也夫如是则所谓华陀者匪惟风之抑愧之矣又乌得不彊起一再吿之向阅尊驳家防侯戴烈妇传以为烈妇为夫死夫姓呉宜称呉烈妇不宜称戴于是引春秋杞伯姬事为证辞严义切故仆叅数语注之左方谓妇无以夫氏者或以谥如荘姜共姬是也或以国如杞伯姬呉孟子是也并无称姒伯姬姬孟子者若孔丛子云妇人于夫氏以姓字称谓妇无姓者则以夫之姓字称其妇如黔娄妻杞梁妻僖负羁妻栁下惠妻类而后之遵其例者即并妇之有姓者而亦称之如王霸妻鲍宣妻焦仲卿妻乐羊子妻类然亦并无舍夫名字而单冠以夫姓如云某贞姬某节妇者也向使足下谓戴烈妇当称呉某妻不当称戴则其所云不当称戴者固已非是然欲称呉某妻亦无不可而足下谓宜称呉不宜称戴则两失之矣故略为注及且犹恐戴烈妇之称不明故既引李节妇与清河崔氏为证而又引刘长卿妻桓氏当时旌为桓婺与称为义桓者为戴比例而足下乃又变其説谓寻常称谓与作传词例不同称谓从本姓若特为立传则未有不属之某人妻者于是取后汉列女传指为定例首引鲍妻桓氏为证而曰假曰桓少君者渤海鲍宣妻也古来有是史笔传体否窃疑足下向引春秋不及后汉传今乃以仆举桓婺系后汉传文故考及之而不知执一攻一正复坐此足下苐知列女传为后汉所始而不知始于西汉刘向仆前所云秋胡妻杞梁妻者为刘向列女传言之也所云王霸妻乐羊子妻者为后汉列女传言之也此仆所已言者也仆苐言古有是称不曾分别两家列女一是私传一是史传且不明言公私皆可称而足下遂谓私称用本姓史传用夫姓且谓史笔传体必无是称断断凿凿此则下笔之最轻者晋刘孝标注世説赵母不知何赵母也引列女传曰赵姬者桐乡令东郡虞韪妻也皇帝敬其才诏入宫省作列女传注号赵母注夫赵母所注列女传则刘向列女传也孝标所引列女传则当时魏晋间旧史传也以赵母之才孝标之学与旧史列女传之古而可据而明明使赵姬之姓先于虞韪乃曰桓少君为鲍宣妻则便非史笔此是何説况史传原文其为先妇姓而后夫姓者葢不知凡防也夫鲁史汉传记载不一南北五代闺闱阙讲然而伯姬之名先宋共矣骊女虽恶有云骊姬者晋献之夫人矣以至鲁洁妇作秋胡之室贞姬贞姜为楚王白公之妇三代所称比比而是若夫后史则西汉梁竦女者樊调妻也东晋孔耋朱百年之配也唐史河南窦烈妇者朝邑令毕氏之内子也杨烈妇者李侃室也宋则崔氏为合肥包繶之妻何氏为呉人呉永年之妇其列氏先后班班可考夫天经地义人人知之名正言顺亦人人知之然而诗称仲壬未伤经义史称有娀有邰不为名不正而言不顺夫妇为夫死妇之贤也夫有妇死节夫之幸也贤可旌而幸不可旌则夫可沫而妇不可沫有人于此其惠于人者则徳者也其为人所惠者则徳之者也徳之者可忘而徳者必不可忘然则烈妇之称戴亦有为矣若云班昭曾称曹大家则史文无是也史文称大家者再而必不加一曹字范传可考也若云孟子之母称孟母严延年之母称严媪则大不然毋论严媪与孟母皆无本姓仆前已明言之顾此以子称非夫例也夫孟母者犹言孟子之母也犹之范滂之母称滂母陶侃之母称陶母也如谓陶母不姓陶正是夫姓则未闻滂母之夫姓滂也如谓陶母姓湛何不称湛母则正以母是陶侃母非湛侃母也至于严媪者即五子万石之媪也一名万石媪夫严氏五子合万石称万石媪犹之石氏五子合万石称万石君则其以子称而不以夫称又断可识矣足下又谓严媪不生于空桑何以无姓则王陵母王孙贾母皆不生空桑者也何以无姓也至若厐娥亲本赵氏女而皇甫作传不曰赵而曰厐此亦为子言之耳犹之孟母与严媪耳乃足下又曰何不曰赵娥亲而曰厐娥亲夫娥亲之夫不知为谁也娥亲之厐以子不以夫也足下不曾读晋书乎厐娥者厐某母也字娥其又称娥亲者正以为厐某之母故亲之夫亲以子而可以他人亲乎他人不可亲而可以夫亲之乎凡此皆一説之无可通者至于末一节则并一説亦无之足下谓仆举刘妻刑耳守节朝廷旌其门曰行义桓婺可为戴例为非是特发明云刘妻有无忝所生之心而为之旌故变常例称义桓犹春秋之特笔也云尔此以义起不可为例观其吿宗妇曰昔我先君五更学为儒宗尊为帝师五更以来男以忠孝显女以贞顺称故豫为刑翦以明我情于是沛相上之其旌曰义桓以是也我故曰此以义起不可为例云云此説初观之猝不能解既而曲揣尊意似谓妇为夫死则当称夫姓今婺遵先训而守夫节此专为其家者也专为其家则当以其家之姓姓之故曰特笔曰以义起曰本无忝之志而就此推彼则仍是烈妇为呉死故当称呉之本説也此毋论其説非是而即以其説还诘之足下不甫言厐娥亲乎娥亲杀父雠以报所生与婺之遵先训而抱无忝谁为孝乎则必曰俱孝娥亲痛父死而为父报雠与婺之遵先训而为夫守志谁为为其家者乎则必曰娥亲为其家是何也则以婺之无忝尚为夫而娥亲之无忝实为父也乃以婺之为其夫而得防家姓娥亲之为其父而反不得防家姓所谓春秋之特笔安在且以足下之善揆义例一则曰此义非例再则曰此义非例而于婺则以本姓为义于娥亲则反以夫姓为义而曰奚不曰赵娥亲而曰厐娥亲以是柱口则是所谓义者未必义所谓非例者未必非例而其所云烈妇为呉当称呉者反托之彼此无据之臆説而在义在例两无所主则是自矛之而自盾之也且足下疑仆所引祗桓婺一事必谓苟舍婺事定无他据故来章亦明云辱赐书祗桓婺一事殊不知引古务切不务多此非仆之真寡昧也仆以为烈妇当旌鲜有不署妇姓者故特取旌门一节姑引及之葢惟恐俗有误称记载荒略偶失妇姓则俗便以他氏加之如鲍氏女宗尚加夫氏梁之髙行即冐以国号其在当时定无有以国号旌其门者故凡仆所注引而不发平情以观原可类推若必欲更指一二则在史传有封永寿乡君者则曰王兰英者独孤师仁之姆也有诏赐侍养存问终身者则曰金节妇者安南贼帅陶齐亮之母也此非以义起可比例者至如坚贞节妇李氏既旌其门复改所居里名节妇里此亦世称李节妇者乃史传曰坚贞节妇李者郑廉妻也此一李也若夫断背李节妇则虢州司戸王凝妻也此又一李也皆可例也至于廖节妇为临江军欧阳贡士之妻王贞妇为临江民家某氏之媳凡称贞称节无不从妇姓却夫姓者至前所引窦烈妇杨烈妇则正以烈称此真戴烈妇比例也然而朝廷旌之史官传之其所制传赞如足下所云史笔传体者乃云窦烈妇以身捍令又云世皆称杨烈妇又云某州某妻某州某女总不如杨烈妇之慷忾识大义一曰杨烈妇再曰杨烈妇其词义断断累称不易一若乐府之呼都防如此夫戴烈妇者其所争祗一旌耳即吊诔满箧亦祗为他日受旌地耳假使幸而旌旌而至于登实录列史传则明有成例所谓宜称戴不宜称呉者此在史传与家传应均有之而尚何公私之足云仆年逾七十衰老日增身痹之未瘳而何有人病特来章过激且必索尽言以当鍼石故据牀彊起复不惮喋喋如此后即有所示不敢再报临复増惕上宋大司马论婚姻书【李丹壑庶常内阁学士容斋公之子也儿时曾聘公同年生王君女未娶防三藩兵变王君仕西川阻絶有年丹壑年十六于己未科成进士馆选出宋大司马廖天公门下遂乞司马公息女为配临娶而王师收复滇南西川先辟王君已归命还朝籍奏兵部于是始纷纷追道前事司马公大憾前此成説时蹇修有人而呉俗行聘必借诸亲友为之傧价西河为阁学门下士与钱编修庸亭陈检讨其年同往行聘至是司马公并责备诸君谓预知其事故为隠匿且日夕聚议不决西河乃上书自明后亦究用西河书中语定长次焉】
　　某不肖不能自立循俗诡随于旧年春寄居李阁学师宅时防师为世兄庶常通婚名族备役蹇修此事生平本未尝有徒以潘杨世媾无庸讲求且説情合好俱已有人祗呉中旧族须烦亲朋将币以为饰恭故忻然承任初未尝计及归妹之彖有殊扐也及行聘既毕骤闻他説随与同事诸君合辞具牍其从前茫然不谙之情已荷见亮顷纷纷之言周章难定不监缘曲必谓傧价通导定有情愫偶一差池百口莫辨且此事何事冐訿忍訽省括不早驰驷难逭因敢略陈所见以徼聪听昔者韦放张率指腹作聘范云江祏被酒成説然而韦张不移而江范终弃者何也则以贵贱枯菀之形有相难也今李师与王君巾箱之剪不返当年黄鹄之栖未移华盛特因王君逺宦西川干戈阻絶右丞司戸曽未闻其从贼中来而庶常年已成丁单传之子旁鲜兄弟太夫人在堂遂殷然为嗣续计求匹髙门揆之于理原未有过从来礼重着代婚贵及时以承祧言则着代为重以授阼言则失时可虞且当时防贼未易料也昔谢超宗为子娶张敬儿女而宋帝疑之及敬儿获罪而超宗不免于难王裒与管彦早订婚姻后裒以彦仕晋朝死京邑遂公然易婚夫裒不仕晋此为私情致身典午则为同量然犹竟以此易婚今防贼未归出处何道嫌畏之际君子不居揆之利害则超宗可鉴也审之义理则王裒可思也傥李师于今聘未行之前西川未开之际明吿王氏播言亲党属以逺隔遐陬义当别娶袁隗女自好听许令匹郑忽虽却齐齐女无恶则堂堂取妇夫孰云非而惜乎见之迟而不发之于早也今则西川既开属国无恙杨信有归来之期王肃无弃妇之理踟蹰审量实有难安如谓髙门既配彼可防絶是欲以禁脔之例施等伦也夫子敬却婚至死犹憾不应平世重见此事如谓礼难显拒可以阴却此既他娶彼当退则欲以鹊巢百两风使自防万一蓍簪敝席不能相忘顾协幼聘六十不嫁何以处之假令两大耦嫡不妨并建则尊卑不别安丰久有遗议左右夫人贾充岂可为法假使公私中外互为长少则李繁有姊不肯暂降于乱离母丘异居岂能抑之于别室夫却婚不可潜退不能耦嫡既难以并行互长又无以自决势惟有彼此皆娶冺名嫡庶特校先后辨定正继夫正无贵贱继无贤不肖夫人而知之也然而先者当正后者当继亦夫人而共晓之也特是聘之先后人所易明娶之先后则人所未解昔者赵衰入翟叔隗先婚吕布未乱郑陈早配故宣孟返而赵姬下之徐州平而司空之妹公然居长今庶常有聘犹未婚也王氏定名其于庶常未尝有一日之配也夫礼重归娶贵在上堂妇礼既成始可授室向使有聘无娶则父母偶防尚当假辞以却婚享不成妇则虽三月不幸犹必归而附女氏之党何则重身先矣兹者王虽初聘六礼未具干戈阻絶未经奠挚而我则双轮既御于在途祖醮将行之目下赵姬已先婚谁谓贵当下贱陈羣妹早配自非后娶可上则是荀凯之所为先为嫡而后为继者惟此为先衞恒之所为新可夺而旧不可夺者亦惟此为旧也夫事苟未决可以引经理所难通宜据先典今按经义既如此揆诸掌故又如彼何去何从在下执必有定见而悠悠之口必欲使决裂以行甚至漫相争上必无一説以防此聚讼纷纷尽成筑室徘徊两端无一而可某学识荒谫见事迟拙周官媒氏实惭调处势惟有缄口退避不复相闗诸妄行事都不敢预岂曰立身无过抑亦讪谤所丛或可借此徼末减耳临缄皇恐仰匄埀鉴某顿首死罪
　　覆谢福建呉观察荐举书
　　车骑南行时正值某吹箎海上不能随族躬饯祗以奏记托姜京兆寄去闻闽中壶渐广皆严助朱翁子开拓之力虽海濵尚设烽堠顾长城在彼定无足虑特某奔走半生了无可见其为四方君子遐弃亦既多日近弦绩书来骤传阁下以新奉
　　上谕循求天下博学之士谬荐及某甚为駴怖某久处困诎甘心蓬草如麋鹿在野叵耐絷靮猨猱入市不可衣履故生平奔逃北极齐宋而必不敢使误步所至略近长安何则都防在前足未渉而心已惊也今无论宏才硕学某实无有而即欲一至长安望入云之阙践如霞之陛目青规心颤黄屋使其不瞀乱狂走鲜矣礼曰儒有可珍必忠信以待举力行以待取今实无可举可取之素而谬膺进献则忠信不足何况力行夫明月之珠暗投道路尚虞有按剑相盼者乃以丸鸠弹之质光彩不足粪臭有余而使之横陈道左则往来徒旅且举足而踧弃之耳此非按剑所可言也人有絷驽马于市者终嵗不售孙阳见而偶顾之初未尝以其马之非驽也目睫所经偶一触及而市之踊其价者至十倍然而价则髙矣马则终安所用矣故驽马被售虽未尝不感孙阳之一顾而究不能不觳悚于将售之际何则以其原不可以售也况博学之举实本制科在汉初天子亲试有先后而无得失而其既有司行事十取一二故荐引虽多而被录甚少今则徴车满天下矣续食而入万不敌夫蹑履之出他日将车不能都养不可一出一入必至流落且夫朝廷求贤本属盛典中外荐举岂有干请然以某所闻名士竞进借此营骛多有挟门状候涓人以祈得当者某素乏知交并鲜故旧而偏于阁下有生平之欢致有此役昔汉长安令杨兴将荐匡衡而以史髙为车骑将军荐引亲属遂谓将军以幕府之尊天下仰重而其所举者乃不过私门賔客是有狐白裘而反衣之也今中外徴车多蹈此病而阁下所荐又复类是某则已矣天下其将谓阁下何防弦绩来札谓三月下旬方能拜疏徴书之下当在仲夏此时正可中沮况海濵戒严无暇及此万惟缜慎幸勿为徐淑所误而为嵇康所憎踧踖不具
　　寄曼殊禁方地下书
　　月日寄曼殊汝病时患苦不可忍予每思及輙心悸齿噤欲塞耳不可掩目又不可蹋足搯肌肉不信天地间何以有此憯事自非夙生有因何至此今汝以是病舍我去思去我后能徼幸不发如平时七八月间渐渐已亦固天地间未必不有之事万一不然则思昔病时虽患苦不可忍犹有我在有医有药物有软兠帔可闗举行有婢按摩之有牵挽绳在清防间譬救月然奔驰奏鼔虽无补于月然其救之者自在也今则谁为之医者行者牵且挽者然则患苦何时是已况不必不甚乎夫不已吾惊心不必不甚则吾即以是刻驱吾神寻汝天髙地阔吾能芒芒即汝遇如当日否耶予思汝病时亦曾疗汝但疗而不效不知汝之死不疗之故与抑亦疗之不以道而反致死也且疗亦殊苦炙熨汤醴皆不胜任毋论疗不效即效亦非汝所愿受况以疗致死则其不宜疗又了然者今有禁方于此姜君肩吾所秘受也不服药不炙不熨不受痛苦即不效亦必不致死且万无不效姜君曾以此活人多矣因悔生前不汝遇不为汝疗故急欲疗汝而以仙人所授方不惜授予而使予转为汝疗予乃思一疗法将选疗病日就汝生平所传留视图再摹之于绢而疗于所患有符有咒意者汝既死近于鬼神则与仙人所授方相宜譬之幻月然芦灰一画月晕顿阙未可知也万一疗之不如法不效我即书禁方燔之与汝汝自疗之何如某白
　　西河集巻十七
　　钦定四库全书
　　西河集巻十八
　　翰林院检讨毛竒龄撰
　　书【五】
　　寄阎潜丘古文尚书寃词书
　　接读四书释地一编又经三年淮上去此不逺而邮寄甚艰去夏闽客属一缄寄丘洗马至今未达昨着丧礼一书见尧峰文钞内颇多论辨然无一不误不止如前时所示数则急欲奉质不可得因叹当世果无一善读书者近蠡吾李塨【字恕谷康熙庚午举人】爲李孝慤先生之子其人学有根柢曽游博陵顔习斋门胸不安有疑义越三千里来证所学固已度越侪辈矣乃以寓居桐乡之故与桐之钱氏作古文尚书真僞之辨列主客来问某向亦不惬僞古文一説宋人诞妄最叵信及惠教所着古文尚书疏证后始怏怏谓此事经读书人道过或不应谬遂置不复理今就两家説重爲考订知古文尚书自汉武年出孔壁后凡内府藏弆与民间授受相继不絶且歴新都簒杀永嘉变乱亦并无有遗失散亡之事而梅在晋所上者又但是孔传并非古文经文其在隋书经籍志开载甚明外此则又无他书可爲借口则其里其底了然于人何得有假因就彼所辨而断以平日所考证作古文尚书定论四巻其中微及潜丘并敝乡姚立方所着攻古文者兼相质难以爲学无两可祗有一是苟或所见不谬即当力持其説以爲可定虽自揣生平所学百不如潜丘且相于数十年诚不忍以言论抵牾启参差之端祗谓圣经是非所系极大非可以人情嫌畏谬爲逊让况潜丘之学万万胜予亦必不敢谓能胜六经大凡有学识人定无我见一闻真是便当自舍其所非曩者先仲氏观陈宗伯所藏商彞心疑其赝而閟不敢言及撤去客有以千金请值者始自悔其误而再请观之然不得矣故先仲氏尝曰观古有所失即悔且不及何况不悔今六经之重不止一鼎古文爲二帝三王之书又不止毛诗左氏公谷周礼仪礼礼记诸经之比向亦惟卫经心切诚恐僞之果足以乱真故任此无何之言而姑且耐之一经指正即悛除不暇此如清君侧之奸者其称兵直前以爲君侧有奸耳君侧无奸则此兵向君矣而可乎夫圣经无可非而非之诐士也君侧无奸而忽指之爲有奸者谗人也尔乃辨之愈明来攻者愈急宁以兵向君而必不敢向谗人宁得罪圣经而必不敢得罪此宋元间非圣毁经之诐士此则何解然且研经好学如立方者亦复墨守不下曰各行所知则生姜真树生矣某因削去定论名色而改名寃词且増四巻爲八巻而再加考订如孔疏之诬指郑注二十三篇爲孔书二十三篇漆书二十四篇爲张霸二十四篇则当更校其篇数明儒谓安国之卒先于太初孔氏献书不及巫蛊则当更考其年月贾逵马融援僞学以冒孔学则授受当更清卫宏许慎据僞古文以乱真古文则字画当更核然不曰释寃而曰寃词以不敢释也吾苐列其寃而世释之释不在我也世不肻释寃而必欲寃之寃亦不在我也如此则可以告无罪矣拙着并丧礼十巻统呈掌记外定论原叙数页一并奉览窃谓潜丘所学何处不见原不借毁经以爲能事且胸藏该博必有论辨所未及考据所未备以广我庳隘寃词无定潜丘定之何如何如某顿首
　　答章宗之问东西房书
　　接问知于东西房有蓄疑处仆病后全无记忆居平所识书欲举似一句不得又必不能就所按繙阅据礼注郑氏谓天子诸侯有东西房大夫士则有东房无西房此不见经文原是谬注而黄梨洲主其説谓士冠礼冠者于牖西拜宾而宾即于西序答拜惟无西房故西序与牖西近有西房则西序在西房之尽相距逺难交拜矣又昏礼醴妇賛者于西阶上北面拜送而妇于牖间席西东面拜受惟无西房故阶得与牖西相当不碍授受有西房则西阶在西房之下妇与賛背面难礼接矣推其説则竟以牖间之西西序之东爲西房将庙寝三间而以楹西之右一间当之此非无西房直无西庙寝谬之谬矣顾庙制无明文可据但就其所云冠礼推之似东西房在庙寝三间之外别附一间即尔雅所云有东西厢曰庙者其近北一半名曰夹室近南一半即谓之房如冠礼将冠先陈服于房中西墉下此东房也何也以冠子于阼在东阶上也然而曰西墉则房西有墙矣此一墙与寝堂间隔即尔雅所云东西墙谓之序者其在墙西谓之东序在墙东谓之西墉是东序在戸东而东房则又在东序之东西序在牖西而西房则又在西序之西与梨洲所言正反也故尚书顾命位次有在牖间南面者此王朝位也在东序西面则养老燕飨之位也西序东面则听政位也乃别有一坐在西夹南面爲亲属私宴之位则正是西房以其夹一墙故谓之夹以其有夹故亲属私宴得以掩蔽向使如梨洲所言在西序东则与牖间南面一位两坐并抗既非仪法且殿堂何地其可以亲昵燕私之乎是以下文有之舞衣大贝鼖鼓在西房语孔氏谓西坐夹东葢只此一间而北夹之坐居于正中则南房所列当在东墉此犹之冠者居东房之中而冠服所陈当在西墉可对证也但予谓大夫士亦有西房与梨洲所言又反者以丧礼推之按初丧袭敛奉尸侇于堂则男位尸东女位尸西至殡于西阶则大夫防地士埋土皆依西墙爲柩堂西无地矣故男主位在殡东而女主则不得不入于西房南面拜客所谓不下堂者惟君夫人与女宾之尊行者至夫然后下堂而拜于阶下此则大夫士庙制明有西房之经证也况所证必不止此也
　　又答章宗之问吉祭未配书
　　据问士丧礼吉祭犹未配语按此是月易纎服时倘遇烝尝禘吉祭则但以新主入祖庙附食而不以妣配此极明了甬东万季野谓未配者不以新主配食祖庙非妣不配考也此是臆説故尝以问黄梨洲不谓梨洲竟是之且云新主虽在庙不以配食是主客言礼皆以配妣作配食解恐太疎矣从来礼文配字祗训陪对并无训作附食者家语郊祀其祖以配天孝经宗祀文王以配上帝丧小记王者禘其祖之所自出以其祖配之皆陪对之义故祖妣称配以配与妃通周语注所云配者配先君也【此与杂记男子附王父则配女子附王母则不配释义俱同】若附食名祔所云合食于祖者并不称配故此当吉祭尚未配妣若是配食则卒哭而祔在三月之后即已附祭岂有二十七月而禫而犹未祔者若云新主虽在庙仍未配食则葬后祔庙正爲此庙食耳在庙三年而曽不得食馁也若何
　　复冯山公论太极图説古文尚书寃词书
　　数辱垂讯连接四短札觉心地傝伏入夏来烦纡顷刻都息生平喜听人论学至纸上有考辩尤剧耸动老年不能防心目入反不若耳受之快然大致了了旧説太极图但据一时所见便尔草草如纪顾诸名言皆超隽有余趣自惭脱漏不能遍举且有要领俱失处不止于此明知是图本于二氏然仅仅以希夷夀涯当之昨见黄山中洲和尚有太极本于禅宗説其所爲太极图即唐僧圭峰之十重图也中三轮□爲河梨耶识左行爲□爲觉即图之左□右行爲□爲不觉即图之右□此在陈搏授图之前已行世者是搏所爲图一本于道藏真元品一本于圭峰禅源诠集而总出于参同契是真賍实据凿凿要领今苐知真元品而不知禅源诠集是举防失襋究竟脱漏从未读书原不能尽且又以二氏忽之此即非真学问人况既论此事而于此事反有阙岂可耶若根字则过于推求竟忘孟子有根心之文捕蝉弹雀指出甚快但行世已久不能改矣至若古文尚书之寃则凡能救正即是圣人之徒况直穷隋志抉致误之由尤得要领即所示志文属读正阐发苦心何容置喙但仆旧所读正亦未尝差误者志云永嘉之乱欧阳大小夏侯尚书并亡济南伏生之传唯刘向父子所着五行传是其本法而又多乖戾至东晋梅始上孔传云云初亦疑以并亡伏生传作句既而思欧阳二夏侯尚书并无伏生传在内不得云亡伏生传且伏生传即今尚书大传也在永嘉乱时并不曽亡又不得云所亡者是伏生之传葢欧阳尚书出于欧阳髙爲伏生弟子和伯之孙自有欧阳章句三十一巻欧阳説义二篇大小夏侯尚书则一是夏侯胜爲张生所传夏侯都尉之族子一是夏侯建即胜从兄子从胜学者大小各有夏侯章句二十九巻合五十八巻兼有大小夏侯解故【即训诂】二十九篇是两家俱自有传其所以两书并名者以武帝时先立欧阳尚书于学官至孝宣世复立大小夏侯尚书而分作两官故并名欧阳大小夏侯尚书其云并亡以永嘉之乱两书并亡也志所云今无有传者是也若伏生大传原不曽有章句训诂如欧阳夏侯等其言反怪诞惟刘向父子所作五行传是伏生本法而向歆袭之然又与经文乖戾不可作尚书之传故梅氏以孔传上之如此属读则始于刘向父子一段方有着落至于并亡作句恐疑涉今文之亡则明云欧阳夏侯之尚书学者留意自知之不足虑也仆从来説经极其审慎必多所考据并不执一以难一故谬处差少但限于方幅不能博设必俟质难始出之故凡髙明指摘幸乘仆生前有口时尚可商量一当死后则众射之的谁能辨之况古文之寃尤口众者耶至洛诰命公后文则公羊封鲁一叚仆广听录已载之何日面受率复不备
　　与冯山公论论孟书
　　每发椷示必益我未备老年终日向暗处行何幸有道不惜借四壁余光时相照映只恨彼此异处良对少耳昨有客过寄亭剧言海内无读书人幸研攻八比惟论孟未荒落余茫然矣予谓论孟亦何易明白客俯首咄咄似有不肯其语者然亦不送难竟去因忆往冬大病时通夜不寐鸡唱后呼兄孙论孟子禹之声章曷云以追蠡曰以用之者多也然则曷云城门之轨非两马之力曰以用之者久也予谓以城门一轨而当经涂众轨之用正用之者多而曰久何也遂不能答今年春陈缄庵编修家以母丧请予作题主陪事坐客有问公行子有子之丧丧子耶抑丧亲耶众俱未应予曰仆亦有一问滕文以然友反命始定爲三年之丧岂三年丧制定自孟子耶少顷孝亷马素庵曰以战国久不行而今行之似更定也予曰不然据父兄百官皆不欲曰吾宗国鲁先君莫行是周公伯禽不行也吾先君亦莫行是滕叔绣亦不行也此明指周初非战国也然且曰至于子之身而反之曰丧祭从先祖一似乎叛朝典乱祖制者岂狂言乎一堂十二席五十余人各嘿然如喑者既而过倪鲁玉中翰观其所着神州古史考载泰山明堂甚析予曰泰山明堂可解乎以爲巡狩耶则东巡燔柴不事五室且他岳无有也以爲王者听政之所则镐京共主必每月东幸以听政于十二堂谬矣谬矣鲁玉亦唯唯后又至其所説孟子述孔子见阳货事谓大夫有赐于士孟子直称阳货爲大夫孔子爲士而集注又从之不置一辨时张叔明在坐但曰权臣以大夫自居而此苐因之以重其罪则世无称新莽桓温爲帝而谓之罪者且货在当时并未敢以非礼自居彼方纳改玉之请正僖闵之逆往往借礼法以助跋扈况大夫士相见承挚餽问自有定礼若果非大夫则夫子何难以非礼拒之观记称阳货欲见孔子孔子不见则亦非苟爲依违肯无端而拜其门者乃夫子亦竟以大夫礼事货而孟子则直据其礼而明称之此在孔安国马融包咸注论语赵岐注孟子皆若视爲固然事而并不注及此是何説最后有问予三家之堂者予苐出大小宗通绎示之便防首去然注疏集注亦全不能解据论语一称季氏一称三家之堂似分似合原不可训夫三家者仲叔季也三家同僣不得独坐季氏若僣在季氏则季僣已耳两家又安得并受恶名且三家之祖非他爲仲庆父爲叔牙爲季友也两祖以弑逆不得其死此在祭典不得立昭穆之尸食昭穆之牲而公然用天子礼乐世无此理且两祖之死皆季友一人所爲季文季武何人肯以成季与共仲僖叔并坐而拟三天子亦必无之事又且大夫兄弟皆各有庙孟叔季三孙俱鲁国正卿岂有三祖三大夫共一庙者然则三家之堂究竟何解若其余无解之语栉比皆是予苐就其已质者重质左右尝在道南书院説论语大旨有以子贡问士子路问成人两章送难者谓夫子重才而轻德重有爲而轻有守使不辱命与小才节文似不得与孝弟言行断义利死患难忠臣信友同类并称而乃反超而上之斯已过矣然且以言行信果爲小人以正谊明道节概赫然六行五品无少阙者爲今之成人不惟降之又从而鄙夷之若是者何也学者不体防圣人立教精意妄执臆见甚至以行已有耻与节文礼乐铺张盛大以压胜之夫行已不过躬行耳有耻不过四端之一礼乐不过六艺之两耳夫子本举春秋极猥璅者爲人士榜样而学者必欲张大而压胜之则亦小人之腹矣且此中自有一定意旨试以是两章合之两论二十篇与孟子与大学中庸一一比观其爲学轻重定有明证不于此之求而圣贤意防但以不求甚解四字置之可乎凡此诸条皆浅近道理在童子学堂挟兎园册时都皆知得而老老大大反不能了况大易春秋迷山雾海自两汉迄今歴二千余年皆臆猜卜度如説梦话何时得白即仆在门者不乏名下每恐老死欲择一二可传丧祭二礼并五声六律者而必不可得嗟乎已矣因于裁复之余附及璅璅以爲眞读书人当亦必有念及者何如不具
　　与朱鹿田孝亷论论孟书
　　向以论孟数条索冯山公解去迟久未答即以其説间语所识亦多不能了故仆解六经谓自汉迄今从来误解者十居其九自汉迄今从来不解者十居其一但彼亦不自知其不解也及偶一提醒辄目钉口塞数日不能答即一论孟而治八比者仍在梦梦则八比何用矣昨座客谓三家之堂不是一个庙是各一个庙【説见前篇】此不特无据抑且无理诸书未有言异庙者此无据也同庙则成季一家尚可行僭若异庙则庆父弑君时哀姜与闻尚杀之于齐主不袝庙至僖公八年已歴三禘而始有致庙之文见于春秋岂有仲庆叔牙得专庙僭天子礼考不惟鲁人不肯季氏亦不肯也若庆父之子公孙敖者则又得罪奔莒请归请葬尚不许岂许专庙倘又降此则将以天子礼祀孟献子庄子诬罔极矣若谓鲁先君不行三年丧是近代先君不是周公伯禽【説见前篇】此本髙头讲章之言鲁自春秋至战国无不行三年丧者僖公三十三年薨文公二年纳币相距再期犹然以丧娶之成公三年丧毕然后朝晋晋叔向讥昭公有三年之丧而无一日之慼何尝不行且本文明曰丧祭从先祖先祖者始祖非近代祖也若樊迟请学稼即禾中孙肖夫菰城江岷源辈亦惊顾无一言此实不可解者迟既非沮溺甘于石隐亦定非眞欲霑体涂足作农人者若以爲粗鄙则应告之以诗书礼乐之文以爲璅屑则当啓之以大经大法治已治人之道乃徒以君民相感爲言已难通矣且其申言叠唤一似迟欲招徕天下之民而不可得者岂圣人之言而全然如大雾至于如是试问焉用稼用字何解至子使漆雕开仕则但云可以仕夫可以仕则必如雍也可使南面明下可字岂有可仕而记者妄云子使仕者是使求仕也求仕不可也至若孟懿子问孝子曰无违则无违正对孝字即论语几谏章所云不违中庸哀公章所云顺乎亲者此下原不得増加一字乃以恐涉从亲之令必増数字则无违于理理不是礼然字音相同又不得曰前所言是条理之理今所言是礼乐之礼究竟无违二字在尔时作何口语作何解説至于宗国鲁先君谓宗圣人之国圣人指谁谁宗之宗周公耶抑宗孔子耶若城门之轨两马之力则车多四马所云乘马也乃欲张大其力而反减二马何解凡此数条请一一告我候命不俟
　　复与朱鹿田孝廉论论孟书
　　接札惊跃所讯甫一昔而论孟六条捷应如响此在名下有学者每迟迟未复复亦不必得而一昔了然少年既夙悟又且多学此天生异才使千圣絶学于斯大显北有李恕谷南有朱鹿田德不孤矣昨贻札后客有投予考文者其中有两考题不能解一是县季考题冉有与之粟五秉以爲夫子之粟与则夫子设教阙门并无公廪安得有宰财用之人可强请支给且可任意出入者以爲冉子私粟与则夫子止与十六斗而冉子竟五十倍之与之八百斗是冉子未仕已自富于周公无是理矣且冉子不得私与粟也欲私与则不必请既请而再请则虽欲私与亦不得多衒富耶市惠耶抑矫夫子之吝耶此其所失将不止周急继富一节爲可议也此非夫子之书也一是新学使考题秋阳以暴之夫道德无言洁白者惟行谊分清浊别有是名故夫子称丈人欲洁其身孟子称西子不洁又称狷者爲不屑不洁之士司马迁称屈原其志洁大抵独行自好者始有髙洁之目此非圣德也况白则从来无拟及者惟夫子自云不曰白乎湼而不淄祗以不爲物汚与屈原传之皭然泥而不滓正同仍是髙洁意曽子拟夫子反不若子贡之如天如日宰我之超尧越舜而仅云洁白非其防矣况洁白二字曽见之诗序白华孝子之洁白此但以物言并不以德言也予因大爲愤懑更从架上别觅时所投考文则更有可骇叹者如有父兄在题据问闻斯行诸则必是义理矣何则子路有闻未之能行皆从义理解也且必是可行不待审别者矣何则以下文闻斯行诸可以闻斯行之也若然则天下有闻义理而必禀父兄而后行者乎曽子闻一贯必请曽晳仲弓闻不欲勿施必请之骍刚之所生此是笑话乃讲师不通谓父兄长老之称则谚云要好问三老以作事言学问无是也纵曰欲抑其勇行则但告之以徐徐已耳安得以长老压之学问非长老所得主也又有夫子爲卫君乎岂有圣人助拒父者解者曰卫人助公辄故疑夫子亦助之夫君民相助理所应有夫子非是也且卫人助君与夫子助卫君当必有实迹有实据非可泛然读过便撇却也至于虽周亦助与盍彻乎诸题则在仆亦踟蹰不得决集注初以通力合作计亩均分爲彻法既又以乡遂用贡都鄙用助爲彻法此于彻法原不曽有定説乃又加之以雨公及私一诗在通力计亩并无公私而在都鄙用助则助在彻中此正是彻法安得又有虽周亦助之解此非梦书乎若年饥盍彻是以庶士而受国君之下询此老实经济足则真足与则真与反覆急决本明白救饥之法而解者以君民一体混塞之则儒者真废物矣凡此皆借即爲剖发无所隐晦即冬日饮汤夏日饮水耆秦炙耆吾炙凡两可仁义两可内外者亦须一爲断定葢八比遵功令必须照集注敷衍此大不得已之事故偶以考文讯及谓八比有碍经学经学并不碍八比今且解经而已又别有讯者论语两子畏于匡从不知在何地即汉宋儒者皆不能注间尝与学者论及亦一閧而散或谓是宋地孔安国据庄子谓孔子如宋游匡遇匡人之难或谓是卫地史记夫子去卫将适陈然尚未出境故使从者爲甯氏臣于卫以解此难以匡卫邑也或谓是鲁地鲁原有匡邑旧称句须爲匡宰者家语阳货曽暴匡而子貌类虎故见围则鲁地矣不然虎与卫风马不及何由得暴然则在卫固可疑而在鲁则又与去卫过匡去匡过蒲踪迹不合若在宋则直以桓魋之难误匡人矣是夫子一遘难所在尚不能暁何可并及
　　答李恕谷问琴弦正变书
　　来问琴七弦旧作五声与少宫少商不及二变然亦有二六爲变宫徴者则以一弦爲宫二弦即变宫五弦爲徴六弦即变徴因以五小间作五清四大间作四清亦无不可第五声合二变当有二戾声故谓之变今七弦调和无戾声也且其所爲调和者则先以四五大小间安排七声夫清声爲正声之应必先有正而后有清今七声借大小间而调则大小间爲七声之所自来而谓大小间是七声之应似乎难通况正清四清皆有限数今以七六五四三作正声者爲五小间七六五四作正声者爲四小间然亦有一二三四五正声爲五小间一一三四正声爲四小间者则七弦内外皆可相应谁正谁清此恐非四五所得限矣故旧有七弦爲七律十三徽爲十二律之説皆按之不合不如任其自然随声正变爲得当葢丝属人声不可爲准古伶伦伐竹定声必以管爲之故十二管即是十二律他器皆无有也曽在福州平远台饮次有清客善弹使之倚声遂以明代郊祀乐郊坛酹酒献重句用南音法曲弹之其人信手散弹四四五三七四三便已成句使弹北曲新水令即须用左手作按捺声矣然则七弦正声原无七音稍矫强便不是耳
　　答施愚山侍讲问公山弗扰书
　　接问佛肸公山二事不得确据佛肸虽见史记然亦只就论语申言之若公山弗扰则与春秋传全不合即家语史记俱多抵牾此原是一疑案故前儒亦有谓此是琅琊胶东所受齐论而杂入之鲁论中者然宋洪氏又祗以季氏十四章作齐论而阳货篇不之及仆尝与先仲兄校论深叹孔安国旧注极其斟酌而朱氏袭其文祗改得一句便是不妥今足下欲依史记而又疑朱注共执桓子四字谓从史记致误则两失之矣朱注此四字不袭史记者孔注弗扰爲季氏宰与阳虎共执桓子而召孔子朱氏全袭其文而改而召孔子四字爲据邑以畔不知共执桓子四字虽可疑而尚有解至据邑以畔则无可解者考虎执桓子在定五年传但曰阳虎囚季桓子及公父文伯而逐仲梁怀并无公山不狃共事然尚可解者以虎之囚桓子爲逐仲梁氏而仲梁之见逐实公山氏使之则囚桓逐怀皆公山氏所爲左氏作传全得晋楚二策书而于鲁策书反失全册故一往多混词此混词也若据邑以畔则在定十二年堕费时经书季孙斯仲孙何忌帅师堕费然后费宰公山不狃据费以畔是时夫子已爲司冦亲命鲁大夫申句须乐颀伐不狃逐之奔齐而仲由则又身在帅师堕费中焉得有召夫子与子路不悦之事此真梦语也故孔安国但据定五年执桓子事在夫子未仕以前其于以费畔则不过以费宰畔而不必据邑葢既执桓子则共事亦畔共谋亦畔不必据邑始是畔也惟不据邑故一释桓子便可挟公同盟阳虎公山皆得仍居故位以俟再举若是据邑则一败而即当出奔焉有五年至十二年相距七载尚得安然在费者是改此四字不惟经乖抑且事舛论语与春秋传诸书皆棼然也至若谓史记可据则更不然史记以定八年蒲圃谋弑误作定五年囚季之役云执桓子而桓子诈之得脱已是悖谬乃竟造一畔费事在阳虎奔齐归宝玉大弓之后则与五年之囚季八年之顺祀十二年之堕费并相抵牾且此时爲定九年而十年之夏夫子已作司冦即有防夹谷之事然且十年以前先爲中都宰一年而后由司空而进司寇则在定九年夫子已仕鲁而犹召夫子谬又谬矣凡此皆就夙所见而附复若此至考靖难事及传稿较正另俟陪乗再请未备不又
　　复陆雅坪编修问降一等书
　　连以乞疾减面致同馆不谅竞传予于乡党篇有异义而其言不实每思洒暴不可得今幸明问辱及正可借此一匄审察惟恐简幅不足因取他纸碌续以凭曲鉴日与髙遗山从
　　中左归遗山对
　　殿陛谓礼文阶级次第当从上数下上是一下是尽乡党降一等注曰等者阶之级也当曰一等阶之第一级也没阶注曰没尽也当曰没阶阶之尽等也此在前儒礼注原有之谓士冠礼受冠法一加降一等三加降三等以至于地皆自上数下因以爲言殊不知此非定限乡射礼主人升一等宾然后升公食大夫礼授食者升一等而后宾降等而受之则又皆从下数上观士冠礼再加降二等时亦有云授冠者升一等则降是一等升亦是一等大抵下阶则上一上阶则下一无常称也尽阶亦然自上而降则在地爲尽论语没阶是也若自下而升则在堂爲尽燕礼君飨乐工则笙人升阶尽等不升堂而受爵是也特予谓降阶一等是殿陛相接尊卑相禅中外相通一大仪位故论语于降阶处着此位次其言颇不谬而闻者笑之且有展转传问必以尽等进言词陈诰诫爲大非礼者夫防阶邋级与堂上人通呼吸巳属怪事而况限之在降阶一等之地此非至愚亦必不信而不谓礼文则实有此尝读乡射礼卒射则释获代相必升阶尽等不上堂而告于一等之间初亦疑之以爲相距止一级何难登堂而抢呼阶次以取倍戾既而读既夕礼啓期则祝者亦升阶尽等不升堂而告又既而读曽子问吿世子生聘礼君薨告使者归无不升自西阶尽等不升堂而告则是降等之地直进告之位愚人之腹必不可以度圣贤之心然且更有异者史记世家载夫子夹谷之防是时在坛坫不在殿陛也乃当齐人奏夷乐时夫子歴阶而登不尽一等而言其后奏宫中之乐夫子又歴阶而登不尽一等而言是岂司冦官卑不敢上堂耶抑亦两君在阶间进告者必竚此耶然则门屏阶等各有仪位论语之记一出一入正复于此地着一位次与入门过位升堂复位标作五次非泛泛升降可比此非略知礼意者必不能爲此言而愚山其年亦复以此爲龃龉真不解也若夫行礼仪位则冠礼之降一等而受冠燕礼之降一等而行酳大射礼之降一等而媵爵公食礼之降一等而辞币授锦丧大记之降一等而受汲受沈祗此尺级间而行礼要防必集于此所谓説礼到是处反似非礼此须借小暇口谓更悉若等级之辨则诸侯之堂七尺一尺便是一等其阶七等此不俟通经人俱得知者设有异趣幸更裁示勿吝














　　西河集巻十八
　　钦定四库全书
　　西河集巻十九
　　翰林院检讨毛竒龄撰
　　书【六】
　　答兰溪唐广文翼修书
　　阙问虽日久然犹在浙河首尾每思覔踪迹不可得旧夏贵乡李紫翔金泽公来亟询近状又以异县不甚悉但先生年尚富学问无尽境某崦嵫之嵗又三经大病癸未冬感寒几死昨秋又伏热几死今则寒暖交煎目不辨黑白心数不能记一二居然一废人矣惟惧首丘无地急还萧山洗药城东旧庐者已及半年乃逺荷书问且贻我多物四顾眙瀫溪名纸足佐我染板已大费功力况复载酒载肉使老病七筯爲之失措且慙且感先生著书等身向俱赐读过今从镌板通读尤爲起敬每所谆谆皆身心切要之学子弟效法足以厚家天下人效法足以厚世向谓圣道不沫赖宝婺多儒者今益信矣苐以先生之学加之躬行某方抚楷之不足幸生平奉教尚非偶合德之不孤全借相长而左右谦抑太过称谓乖错使人难任岂以某不能捧挚故逆施耶夫以如是闻人在身后所许与当代何异王虎文一传已足嬗世顾以某之知爱乘此余齿自必附一言以借缀翼末只恐
　　翠华将临刻下正西渡谋所以迎
　　驾之法其报命之日则未可预定耳外蒙垂问庙制二则诸侯五庙分昭穆每庙不知是二层各三间否某按七庙五庙三庙二庙其外皆有缭垣环之所谓都宫也其中则每庙又各环以墉所谓宫墙也但门虽连墉亦称门墉而自门而堂而室必列三层非二层也门止三间而堂与室必五间自两楹东西阶外又有东西房两间一名东西夹与两阶之堂各隔一墙谓之东西序序者墙也室制亦然礼所云藏主西壁与尊于东房者皆室傍二夹爲之是每庙之门皆止三间而堂室必五间郑康成谓天子诸侯有东西房大夫士有东房而无西房此属异义不足据也至又问大夫三庙不分昭穆则三层一直贯下矣但不知每层是一间是三间则大夫士庙皆分昭穆某向论庙制谓别子三庙但有祖庙而无昭穆者非谓不分昭穆也谓有昭穆而无昭穆之主以实其中也葢大夫三庙有二等一是父祖合太祖爲三庙王制所谓一昭一穆与太祖之庙而三者此是别子爲大夫一等葢别子是诸侯嫡弟之长者分爲大宗其初立三庙止得立其父一庙名太祖庙亦名宗子所出庙而祖与曽不与焉礼云大夫不敢祖诸侯焉得有祖曽二庙上渎先公是必虚昭穆以俟后之身入之如季友是鲁桓别子则身爲宗卿但立桓庙而昭穆虚主至季文子爲宗卿然后以季友入穆庙武子爲宗卿然后以文子入穆庙季友入昭庙而其既则以次祧入太庙共祭爲百世不迁之大宗故曰立庙之始无昭穆焉若凡爲大夫则不立太庙但列父祖曽而三如夫子爲大夫则鄹邑大夫以上惟防叔伯夏合作三庙此如祭法所云大夫三庙曰考庙曰王考庙曰皇考庙者此又是一等然三庙则一中一昭一穆二庙则一昭一穆无一直贯下者即汉后同堂异室亦横贯非直贯也若一间三间则顷已明言矣此礼颇烦璅不能备举容续寄以鬯其説小儿家侄原通籍仁和此是先生旧学师门下而反辱贻问且小儿馆杭州家侄在京不惟无报将兼乏候答惶悚极矣统俟将来彚复耳拙着经集四函借使呈教诸俟另寄不尽不尽
　　答李恕谷问笙诗并乐节书
　　阅嵗不达问日滨于死接书彊视虽瞠目亦爲目汁所掩一则自悲老去一则何易接此口语因随所来讯略尽欲答据问笙诗有诗则乡饮酒礼笙入三终将以笙笙诗耶抑亦别有歌诗者而仅以笙应之耶此问最善从来辨笙诗未有辨笙其诗者夫所谓笙诗谓笙必有诗非谓笙诗之必有歌也凡诗可以歌亦可以笙所谓笙诗有诗谓笙诗之必可歌非谓笙诗之必不可以笙也葢笙与箾与籥与管四器皆主声诗皆应歌之器皆在堂下原无徒器者但有歌而器有不歌而器总必有诗其歌而器如乡射礼之工歌于上而堂上堂下之笙瑟皆应之即乡饮酒礼之合乐是也此有歌之笙也不歌而器如大射礼之管新宫始奏礼之管象堂下俱不歌而俱以管笙声其诗即乡饮酒礼之笙入间歌是也此不歌之笙也是以春秋传有歌钟即颂钟颂磬所以应歌尚书有笙镛周礼有钟笙即笙钟笙磬所以应笙夫笙又有应则笙即歌矣此如汉横吹东西晋大角皆用之军中竝无歌工而曲中有词如上之回思悲翁等则岂有笙管而反无词者故往以不徒器折其无词谓不如步瑟调笙之凭虚作声无字音耳非谓其有字而不歌也若又问歌工上下多寡经无明文则汉后歌工多而授器少古则授器多而歌工少即如饮射一礼或四工则两歌两瑟六工则两歌四瑟而笙管之数不与焉然而歌工必在上即笙管钟磬皆列堂下而皆可以应其歌是以合乐之法工歌关雎则堂上之瑟堂下之笙管皆羣起而应之其歌葛覃巻耳鹊巢采蘩采苹皆然旧注所谓合乐者合金石丝竹以歌之金石者钟磬丝竹者瑟与笙管也乃孔仲逹误注乡饮酒义谓上歌关雎下笙鹊巢以应之则世无有以张家之声合李家响者来问所云各诗各章长短不齐此明了之语注经之儒于此不暁宜乎六乐一经歴万古如长夜也但世有过爲分别者谓歌工必堂上堂上之瑟必不如堂下之以器器诗则又不然射礼至命射时歌工皆迁堂下而乐正命弦者曰奏驺虞则瑟工亦不歌而但瑟驺虞之诗以主鼓节所云鲁鼓薛鼓者是歌工亦居下琴瑟亦器诗上下有尊卑八音无贵贱也至又问歌必在前舞必在后特不知舞曲与歌曲同终抑舞曲之余又有歌曲则有以舞曲终者春秋传季札观乐见四代之舞而即观止是也有以歌曲终者仲尼燕居序大飨之九节以献宾乐作爲一节宾酢乐作爲二节升堂歌清庙诗爲三节下管象武即舞也爲四节至籥序兴谓以籥吹又以籥舞也爲五节荐俎而乐又作爲六节将行歌采齐七节宾出以雍彻以振鹭八节九节是歌后有舞舞后又有歌况燕礼有无算乐将歌舞迭更而无算数即燕飨一礼且然至于祭祀之彻馔送尸其歌雍歌夏皆在舞后更无论也若琴色七弦分正清向未即答以病不及也嗣后即有答书而又不能寄今见来书所录备正清之説于七条十三刌之中虽与仆説稍未合然故不碍声律所谓泛滥言之而五六皆见斯已耳旧答书并寄余来録俟稍健细检以复不具
　　答张鹤门论九宫书
　　昨説九宫法不能罄析蒙并示陈君蕴先所询札觉有未尽然者据云世所传九宫之法葢就一二三四五六七八九数而依次递数以一居一二居二三居三四居四九宫皆各居本数者考张衡九宫法曰太一天神下行八卦一行坎一原居正北也二行坤二原居西南也三行震三原居正东四行巽四原居东南也由此而中宫而干而兑而艮而离皆依八卦方位顺次数去则于位于数仍未曽解世亦知位与数何自始乎易系曰天一地二天三地四天五地六天七地八天九地十此大衍之数也乃演其数者则曰天一生水于北地二生火于南天三生木于东地四生金于西天五生土于中此正数也然有生必有成有四正必有四维于是地六成水于西北与天一并天七成火于东南与地二并地八成木于西北与天三并天九成金于西南与地四并地十成土于中央与天五并而五生五成四正四维之位数定焉故曰天数五地数五此数也又曰五位相得而各有合则位也然则位之必倚数明矣乃系于説卦则直曰坎者北方之卦也离者南方之卦也震东方也兑正秋西方也干西北巽东南也艮者西北也坤者致养谓南方长养万物致尽则转南而西爲西南也则是坎一离二震三兑四干六巽七艮八坤九实以位倚数以卦倚位确不可易故曰五位相得而各有合位者位此数合者即合此数也今以坤爲二而曰二行坤谓之二居二四爲巽而曰四行巽谓之四居四推之而干兑艮离皆依八卦以顺数则以离二兑四巽七坤九之定数忽改作离九兑七巽四坤二其于大易大衍本来位数俱差错矣试问以离爲九可云地二生火乎以兑爲七可云地四生金乎以巽爲四不得云天七成火以坤爲二不得云天九成金况六爲老隂而干反居六九爲老阳而坤反居九以是爲乾坤互成隂阳交济之数所谓相得有合实本诸此而乃曰坤数居二离数居九则干交老阳离互老隂易卦之九六不是乾坤而是干离其于八卦已大乱何况九宫所以相地诸师每造海角经以误人世而世卒未之悟也然且曰以一始以九终始于中男终于中女纵横交互皆成十五之数夫始于坎终于离当是以一始以二终以天生始以地生终以中男始以中女终竝无以一始以九终之言此固易纬九宫所未有也至于纵横交互皆成十五则以九宫改位配之原数方是十五若以八卦配原数则毋论其他即在南一重中离二数左坤九数右巽七数共成十八焉得成十五乎且九宫不始张衡传也自黄帝创九宫法而周公取其法以作明堂此在大戴感德篇早已有九字之诀传于西汉至东京崇尚纬学于是有干凿度坤凿度乾坤凿度三书相传爲郑注者中有太乙下九宫法爲张衡所本又有风角九宫爲灵枢八风所占验者则世竝不传此从旧注大戴礼郑注干凿度一考而即得者若云河图爲体洛书爲用则图属八卦书属九宫截然两分竝不相爲体用乃又云洛书只于后天八卦中加一五数则八卦原无先后天之説借有之亦但减十数竝不加五数何则以河图八卦有地十洛书九宫无地十河图数五十有五洛书数四十有五直减十数而以爲加五则于陈邵所传僞河图僞洛书之数尚未考见而欲定卦数不可也若云先天后天卦外别无坤南巽西兑东南离西南之卦则此是九宫非八卦也九宫是九宫八卦是八卦岂有既改九宫而仍以八卦行之了无分别者如此则但称八卦足矣何云九宫乎岂行九宫法者但呼坎作白呼离作赤便足分别宫卦乎古人造一法必有一理八卦之四正四维无不相尅故周公造明堂九室定爲二九四七五三六一八之数改巽离坤兑爲兑坤离巽而四正四维无不相生如八卦南北水【坎】火【离】东西金【兑】木【震】东南西北水【干】火【巽】西南东北金【坤】木【艮】皆彼我相尅而明堂只改四卦而南北金【坤】水【坎】东西木【震】火【巽】东南西北金【兑】水【干】西南东北木【艮】火【离】皆彼我相生此正天地数位相得有合之转变与八卦全反而欲以八卦核九宫此方枘而圜凿也至又云隂阳家称坎山离向者忽改而爲坎山坤向称震山兑向者忽改而爲震山巽向不无惊骇而去之则地师相地只当以八卦方位一准旧説断不宜以九宫之説略溷其间葢厯本所载紫白皆近世荒唐之言非旧法也必欲兼行其説则倘相阳居或遇三楹三重如九室者或可以九宫法核之倘相墓域意者坎山离向其离来所对有似金形则坤向可相生矣震山兑向其兑来所对有似火形则巽向可还生矣相地固荒唐且断不宜用九宫而杜撰求全或出诸此要之九宫八卦原不竝用况紫白尤九宫法之邪説古无是也请以是质之知者或不谬也
　　答柴陛升论子贡弟子书
　　前论陈子禽集注谓陈亢孔子弟子或曰子贡弟子其或曰一説无据王草堂作集注补直谓二千余年竝无言陈子禽在端木门者此朱子臆説也时闽中张孝廉在坐便云朱子未必是造説特引据稍卤莽耳予曰何曰尝考注疏引郑康成注子禽弟子陈亢也子贡弟子姓端木名赐朱子才一见去恰似陈亢也子贡弟子七字连属而遗却姓端木名赐五字故如此予深服孝廉善读书有识而坐客不然谓从来读书人岂有此读法予曰汉书地理志云钱唐西部都尉治武林山武林水所出东入海而晋刘道真作钱唐志误云西部都尉治武林山亦是才一见去似武林山三字与西部都尉治五字连属而遗却武林水所出以下八字至今顾夷吾郦道元辈皆谓钱唐旧治在武林山即今所称灵隐寺山者此千古笑话客未闻耶各眙而罢今来讯及此且以淮安阎氏作毛朱诗説爲疑此正可与前説卤莽相发明者朱子称国风爲淫风亦是悮读论语郑声淫爲郑诗淫诗实不淫也亦悮放郑声爲放郑诗夫子三百篇竝不曽放郑诗也而后儒王柏曰不然郑诗实淫朱子实放郑诗夫子三百篇已燬于秦火久矣今行世三百篇是汉儒所僞造者实是闾巷浮薄之诗是淫诗而世不暁也其説已载于宋史儒林传而究竟无据明儒程敏政乃改汉书刘歆传以附防其説刘歆传云孝文帝时诗始萌芽凡诸家传説皆立学官在汉朝之儒唯贾生而已至孝武皇帝然后邹鲁梁赵颇有诗礼春秋先师皆起于建元之间当此之时或爲雅或爲颂相合而成而敏政云孝文时诗始萌芽至孝武时颇有诗或爲雅或爲颂相合而成则三百篇明明是汉儒僞造而淮安阎氏则又引敏政此语着爲毛朱诗説一巻公然雕刻以行世实不知程阎二君于颇有诗礼春秋先师皆起于建元之间十五字果顽钝失心祗读得三字而不见十二字耶抑亦效前儒卤莽剽裂窜取但割此三字而他文可不顾也况爲雅爲颂是髙叟爲诗伯鱼爲周南召南之爲本説诗非作诗也且朱子亦不敢称淫雅颂也儒者强解格物爲格致事物之理而实不能格反毁斥六经改窜典籍其卤莽习气亦有駴人听闻者朱子辟大禹谟以后五十九篇爲僞尚书未有据也今文尚书二十九篇者出伏生屋壁而先上之者也至孝武时鲁恭王坏孔子宅以扩其居然后古文尚书百篇出孔子壁中其时孝武皇帝敇孔子之孙安国作尚书传而巫蛊事发其传不曽上而罢至东晋时经永嘉之乱前此伏生之徒欧阳夏侯凡爲传注者其书皆七而古今尚书经文独存于东晋秘府间故豫章内史梅赜得安国之注而上之此上孔传非上尚书也乃隋书经籍志明云晋世秘府所存有古文尚书经文今无有传者至豫章内史梅赜得安国之传奏之而朱子又卤莽读去谓东晋梅赜始得上古文尚书必是僞作竟忘却安国之传四字以致吴澄赵孟頫辈竟斥爲僞尚书将五帝三王旧文删之废之凡六七百年其祸烈至今未巳然且附防之徒各相沿以改袭旧文爲故事吴澄遵朱説直废古文尚书但录今文二十九篇名曰尚书纂言据其説谓汉书艺文志云尚书经二十九篇是今文古经十六巻是古文是班固原斥古文爲经而以今文爲尚书古文不曽名尚书也归有光作尚书考异序亦引志文诋古文爲晩近杂乱之书而万厯已丑防试主考许国王诲以僞尚书策举人而焦竑对策遂阳阳引据志文请删去僞尚书一十六巻而主者快之竟以此冠防试本房荐殿试第一勒其文以爲法式今考艺文志则称古文是尚书今文是经与吴归焦三君所引据正相颠倒则此三君者亦各具心腑各有面目岂一齐俱丧心瞎眼一样颠倒即欲附防朱子或不惮毁斥先圣先贤之书以自坐诞罔然保无一人读汉书者而乃一误再误致六七百年间只暁儒説极溥天之下朝野官民竝无一读书人设科取士录文布式皆天昏地黑彼我颠狂致于如此此非细故也【此下缺二十三字】故来讯据草堂所论谓集注于浩生不害认作告子此缘误读赵岐注告子名不害语然赵注于浩生不害明云浩生复姓名不害则显属两人澹台子羽非顔子羽也若谓前人名氏原有成注虽卤莽不当有悮则约略计之亦殊有不可解者如曽西是曽子之子非曽子之孙子西是郑公孙夏不是楚令尹子申虞仲是仲雍曽孙周章之弟仲不是仲雍孟之反是春秋孟之侧不是庄子孟子反蘧伯玉不对放弑之谋是甯殖之子甯喜不是甯殖公子纠是兄不是弟小白是弟不是兄左丘明是鲁太史不是古之闻人公叔文子是公叔发不是公孙枝接舆与孔子下爲文不是人名孟施舍姓孟施不姓孟太宰或吴或陈不是或宋政逮四世是文武平桓不是武悼平桓曹交姓曹名交不是曹君之弟太师摰即太师疵不是师挚南宫敬叔是孟懿子之弟故称叔不是懿子之兄南容是南宫适即南宫縚不是仲孙阅南宫敬叔是即人名一项各有明据然亦卤莽多误如此真不可解足下有家学且善读书能俯讯及此此亦不孤有隣之一证诸有未备统俟过寓更悉不具
　　与沈思斋进士论薄后称侧室书
　　据郑丹书致仁和谢明府札谓嫡庶之严苐严于封建之世以世国世官防簒窃也今有何立及有何袭替而尊嫡贱庶妇等傅婢子比厮养浇风薄俗悖礼孰甚此一説原倡自仆而丹书发明之然仆三辈皆嫡出不过论此以救世非有私也足下既疑其言又不能据一典礼以驳正之祗引汉文致南粤王书谓自称髙皇帝侧室之子其爲名义一何凛凛仆尝谓经学不明不可论史生平最恨宋儒史断与圣经大悖急欲通论二十一史而时不我与将就木矣即此一语在数千年来谁不啧啧仆独恶其丧心病狂悖义害礼之甚夫薄姬入魏豹宫转输织室其爲微贱谁不知之但以名义论则此时是母后爲髙帝皇后史称迎皇太后于代是也夫既称皇太后则虽告天地祖宗亦如此称观其后光武中兴设郊坛洛阳以髙帝配天薄后配地直称髙皇帝后其爲名义凛凛如此乃以所生之子作继世皇帝告一反侧畔乱之蛮夷君长而造此秽称防天地薄宗庙斥嫚尊亲亏辱国体爲天下臣民所耻笑而举世啧啧何也曰不读书也春秋十二公八爲庶子然而其母薨葬夫子必称曰夫人曰小君人苟读书此即名义矣且天下与母孰重瞽瞍杀人身罹国法舜宁弃天下必不使以丝毫辱亲今薄后无罪皇帝赐书不过一畔夷冦边已耳其于天下不必弃也纵使此语一出南徼尽平蛮夷君长竝系颈而致之阙下吾犹不以彼易此况区区尉佗谬去帝号而仍称于国跋扈如故何苦爲此况薄后之崩在景帝二年景帝帅天下臣民行三年丧亦以春秋僖母成风薨于鲁宣之四年夫子书丧葬服丧与嫡子嫡孙无异故儒臣据经而行此礼歴见之晋儒何澄徐广之议是苟读书识名义则薄后本事亦尚有引据不能尽者足下好论史或亦于此一谛观可耳






　　西河集巻十九
　　钦定四库全书
　　西河集巻二十
　　翰林院检讨毛竒龄撰
　　书【七】
　　复蒋杜陵书
　　惠寄三札前后收到宛陵阳羡两君亦竝致意去因酬应稍烦戃怳度日友朋之怀徒抱胸次今则史馆稠杂除入直外日就有书人家怀饼就抄又无力雇书史代劳东涂西窃每分传一人必几许掇拾几许考覈而后乃运斤削墨侥幸成文其处此亦苦矣又况衣食之累较之贫旅且十倍艰难者耶今同馆诸公分爲五班自洪武至正德作五截分某班秖分得正两朝纪传而志表则均未及焉某于两朝中又分得后妃六篇名臣二十五篇杂传一篇合三十篇既又以盗贼土司后妃三大传谬相推许统属某起草在分之外虽此中尚有书可查然讹舛极多从前已刻如吾学史料诸编比之大海一沤百不十具他若通纪定纪法传从信种种则又纯涉虚假全不足凭是以是非易决真僞难审此在正以前尚然况嘉隆以还则将何所依据也客冬曽托董无庵彚徴越中诸先贤志传而竝不见寄足下虽寓公而居越最久越中声气皆愿与杜陵呼噏凡诸贤后人无不在杜陵齿遇之末今专以相托嘉隆后八邑名贤祈统爲彚徴寄某使某得专任敝郡列传其中是非真僞不妨杜陵指定相寄则一郡一贤皆杜陵所表章也朱少师傅在陈大樽集中尚有实事可录但稍烦芜耳至吴大司马三世则不见状志曩者其曽孙云章曽示一传是孙承宗作不善碑版了无可纪今并此传亦无有矣且锦衣再袭最饶名迹曽见庄烈皇帝有亲笔东司房敇而元素先生有救给谏姜采及举人祝渊诸大节俱怳惚不明白或向其从子伯憩抄一事实伯憩不作字即此附嘱若倪文正祁忠敏诸公则足下曽作传其稿本必具幸悉缄示他不能指名悉借搜讨其独于吴司马公谆谆者以伯憩与杜陵晨夕易面及也及汤太守笃斋公开三江闸事吕望如进士曽寄汤神传一本荒唐之极太守虽祀越趋跄祷赛然亦祭法功德之祀而男妇感之乃仅夸神异而于山川阸塞兴筑利弊诸领要全不一及曽记金华浦阳江爲禹贡三江之一其下流由山隂西南入界东注钱清江而北入于海越故称泽国又号暵壤众山水易潴而濒于海而善下潴即咽下即渫加之以浦阳建瓴之水而爲壑于此稍暴涨即弥漫而渫久而渴其爲舄卤也久矣前此太守戴公曽遏浦阳之枝流使之通浙江以杀其势至是则凿七堰而排浦阳而西之且坝于麻溪以截其西南之来然后爲闸三江口以潴渫全越之水咽即啓之渴即闭之其名三江闸者以此地本浦阳江入海之处袭故名也但其详不可得闻其兴筑始末又略无可考逺求指示此亦谘诹献老之一端矣旧腊中堂啓奏原有举隐逸名贤之意而地震以后复从
　　赦诏中作一条又监修入告只以修史余波相及不成光景且监修亦骤爲之不卜于众而足下则多以周之义士相目疑沮者半大敬则惟恐某有他意急作书戒勉彷佛山巨源之措词者总之神龙不见愈髙也某原揣今年告归而益都老师过爱之切爲聘一贫家女爲后嗣计是以羇绊不果顷闻越中有诗文之选羣推杜陵爲政甚善某虽戒词句之学然食指犹动但此时宋元恶习盛行长安某不惮直指其非幸羣公相让不敢抗争此事得杜陵一振兴之必有可观特某遍游宇内恨无一真读书人经学既已响絶而礼乐二字开口便错偶与同馆官论郊坛之礼讹舛百出即嘉靖议大礼一节虽未分题然仓卒语及便一閧而散至馆长以乐章配音乐下议则虽淹雅如吴志伊亦不能出一言相答某年已渐衰倘幸归里妄思以残年着礼乐二书以存一线若杂诗杂文则筐箧尚多断不敢出一字相质实薄之也来札少规语惟浮沉金马一言爲好我之切佩之绅带不敢暂忘今
　　朝廷甚爱儒臣且
　　圣学最博洽稍有词句必加
　　乙览顷西南告捷同馆皆献平湖南平蜀雅颂而某无一言其缄晦可知矣令郎买宅于越将来爲王谢后増一寓贤吾越何幸得此佳迹总之杜陵与越人投分深耳三日前随东海公游摩诃庵至昨始归而真定司农公又以碑文二通属某捉刀因灯下草寄杂乱无叙总借道鉴
　　与吴广文论国风男女书
　　足下以国风多言男女之事且偏执国风好色而不淫一语以爲朱子注淫诗未必无意此殊惑也国风男女大抵皆风人寓言竝非实事且其事别有在如国风好色此寓言也词也而不淫则别有事也幼时亦惑于朱子之説见国风无男女者亦似淫诗如十亩之间桑者闲闲亦谓桑者是蚕妇乃不幸而其言已行世及其既悔之而以观国风则凡彼美人兮有美一人皆君子人矣予避人至维扬姜滙思侍御巡盐两淮多结纳名士时武宁侯王君蹈海门客髙孝修跳身破产扞侯故家事而名久在刋章未落侍御闻其来预贮五百金待之予深感其事爲作寄寇诗【见七古巻】寓竚望之意以抚宁侯家妓冦白门事颇相类也山隂姜质甫见予诗急向埂子问冦白门消息直笑话矣后予避湖东籍捕几及旅主人之子邓论秀匿予别室且隂继饔餐几至波累予作邓老秀一诗【见五絶巻论老声转】托言宪禁客宿而旅主人之妇邓老秀违禁请留以隐记其事此亦掩尔壶浆勿令之露之意也而江都宗定九实爲和邓老秀诗十章此岂知予者读国风者能于此通悟则庶几耳
　　与阎潜丘论尚书疏证书
　　昨承示尚书疏证一书此不过惑前人之説误以尚书爲僞书耳其于朱陆异同则风马不及而忽诟金谿竝及姚江则又借端作横枝矣尚书本圣经前人妄有遗议者亦但以出书早晩立学先后爲疑未尝于经文有不足也且人心道心虽荀子有之然亦荀子引经文不是经文引荀子况荀子明称道经则直前古遗文即易通卦验所云燧人在伏羲以前窴刻道经以开三皇五帝之书者是也又且正心诚意本于大学存心养性见之孟子竝非金谿姚江过信僞经始倡爲心学断可知矣今人于圣门忠恕毫厘不讲而沾沾于德性问学硬树门戸此在孩提稚子亦皆有一诋陆辟王之见存于胸中以尊兄卓识而拾人牙慧原不爲武然且趋附之徒借爲捷径今见有以此而觊进取者尊兄虽处士然犹出入于时贤时贵之门万一此説外闻而不谅之徒借爲口实则以此而贻累于尊兄之生平者不少吾愿左右之閟之也至若学宫从祀则从来荒谬向与尊兄言庙学合一之陋孔子先圣称名之谬极蒙许可至从祀进退则大不足凭汉世大儒如康成子政辈皆以神仙图防纷纷罢祀乃有受华山之书阐参同之秘指太乙九宫爲洛书九类而公然与圣经竝传者是以王草堂作圣贤儒史一书颇有订证而足下偏执程敏政无学之説以爲金科陋矣鄙意谓尚书疏证总属难信恐于尧舜孔子千圣相传之学不无有损况外此枝节更爲可已何如不具
　　复髙云和尚书
　　髙云闭关如龙归大海无可踪迹仆又病不能一顾独念荷担挈鉢未必无得力处虽阖戸静坐吾儒多有此者然究非圣功此惟公家有此法耳若来字谓三生石上夜梦与仆聨句三生石正此间葛洪岭也何不发关来一游之耶仆不识李源何许人而髙云道力不减圆泽相忆之切或见梦寐但仆生时先慈张太君梦番僧以度牒见寄醒而堕地太君心恶之而不言暨方马兵败仆髠首匿泽中太君抚首而泣始告以梦曰验矣其后出走至少室已辫矣有关东贺凌台先生之徒见予于嵩山市授予大学则其人僧也仆谓此授学之事一生大节先慈之梦当以此时此事爲验他皆不然特予少论学溺于儒説而至此而闻诚意去恶絶私利之念终身行恕与佛氏之行善与与人爲善大意本剧殊而末不甚悖因与佛门知识不大诀絶而见者不谅妄谓予再来原有根柢一如髙云之所云此仆久自揣南辕北辙彼此正相反儒之成已成物本顺出佛之尽人尽已恰逆入仆之所僦在杭州公在髙云葛洪岭非相见所也苐隔江日久不无忆念旧冬卧病几乎永诀梦寐之劳虽至人或不免耳闻人居士望公久春又过半湖上风物渐就暄暖山中虽苦寒想可解衲何时惠来珍重并询
　　答福建林西仲问韩昌黎一女两壻书
　　昨蒙下询韩昌黎长女两壻之説据皇甫湜所爲昌黎志云夫人髙平郡君范阳卢氏孤前进士昶壻左拾遗李汉聓集贤校理樊宗懿次女许嫁陈氏三女未笄是昌黎见存者三女惟长女已嫁李汉而次与三尚室女也其有一壻爲樊校理不无可疑因有昌黎长女更嫁两壻之説而解之者爲曲释之谓志文句读不同樊所取者次女也所许嫁陈氏者乃三女也其文以次女三女爲读而以未笄二字属之许嫁之三女此亦尚论古人不厌忠厚之苦心苐仆不谓然者曲礼女子二十许嫁笄而字而昏礼与公羊传亦皆谓许嫁始笄独杂记云女虽未许嫁年二十而笄则笄亦有不必待许嫁者然是未许嫁而笄竝未有许嫁而称未笄者以古无幼婚笄者许嫁之节也且昌黎三女竝非许嫁陈氏者也在昌黎死时三女尚幼无问名者故称曰未笄而其后俨然有昌黎少壻见于太和开成之间考唐书蒋乂传载乂子名系官右补阙爲权门所忌斥之在外竝及其僚壻李汉而系传云宰相李德裕恶李汉以系友壻出爲桂管观察使复坐李汉贬唐州刺史夫僚壻友壻者妻兄弟之夫称也系得与汉爲僚友壻则必以三女爲配而因爲僚友此非许嫁陈氏者所能溷矣是以长女壻李次女壻陈三女壻蒋明有分属虽陈氏之壻无所闻见他传载当时朝官有欲改昌黎所作顺宗实录者碍其壻蒋系李汉得以不改不及陈氏然不得谓昌黎无陈氏一壻此易暁耳至于樊氏宗懿亦以壻称则絶无可考仆寓既无书且其事隐又无他书可以转见苐就昌黎本集观之其辑之者即汉也集首有序署陇西门人李汉所譔而篇中有云汉辱知于公最厚且亲且亲者以壻故也是昌黎死后汉方爲昌黎辑集敦子壻之谊甚笃而谓其死前乃生夺其妻而予樊氏不然一也即昌黎集中载有中大夫陜州司马李公墓志名郱者即汉父也昌黎爲壻父作铭惟恐不着故于子七人之后不载他子婚娶而独于汉曰汉韩氏壻也故以属予铭其文在长庆元年是昌黎于壻父作铭尚自敦舅礼如是而甫越三载及长庆四年昌黎死而即云有他壻不然二也即云此之易壻本夺生妻非所改也是必女有他故而尊章遣之其歉在李不在韩故女虽改适而壻谊如故则出妻大事其在史传家志竝无李郱出妇李汉改娶一语见于文间且昌黎爲郱铭时中及夫人此宜有微言隐词略见大意而亦未尝有片言存见弃之迹坦坦白白其不然四也且夫以人情之善移也汉既亲与韩絶则虽与蒋系爲僚壻而名实不浃在旁人所窥伺者自应以渐而杀况汉歴仕宦升沉已久其距昌黎死时已不知阅几何嵗而在人之忌昌黎与忌蒋系者必甘心于汉则其终始相胶漆而絶无离异公然可知其不然五也若谓改嫁之例唐俗不严故昌黎许之宋即无是矣则又不然烈女不更二夫此前人之言不始自宋假使女果被出则出女改嫁前固有之又不始自唐是以顔氏家训载曽子出妻事以爲蒸梨不熟姑薄其过所谓出妻令可嫁而国策有云弃妇不出里闬而人争取之者良妇也则出妻改嫁古亦竝无或阻之者然而士大夫家必无其事况唐去古逺于伉俪颇重而昌黎又斤斤于学术焉见闺门雍肃不如宋人其不然六也然而皇甫之爲文则可疑孰甚使无其事耶则一女而箸两壻其文不通使有其事而需讳耶则又不必以两壻复行但领一壻字而后所云次女三女者或略冺其数谁得非之且从来行文无连箸两壻而异其字者皇甫爲昌黎门人纵不善文亦不必出此仆揣其意似昌黎有他女或羣从中外之子抚而嫁之所云抚女如已女者然实非其女也故于称壻时特殊其字以别之而又以三女简核其数使知此壻爲他壻以爲此纪实非虚词也然乎否乎按聓即壻字昏义释文谓壻俗作聟后又更作聓扬雄方言聓谓之倩是也但此是古俗字故东观汉纪风俗通博物志及后汉书注始有此字如光武与伯叔及姊聓邓晨坐语赵岐爲马融妹聓类皆非正经文字所用然则雅俗竝出或亦故爲此区分以示异乎此皆曲臆之不必然者皇甫妄文姑爲此妄解何如顿首
　　答章泰占问方百里书
　　接札阅近文五首甚佳此正时俗所称第一流文即此已足颉颃庐陵且方驾曽王而上之矣但其极得力处縂是灌瀹于宋人之宿习甚深凡揣字絜句造意取息一唾一吸一行一站总有一见成膜胚于其中能破此而摆落之便能出人一头地否则犹是未侻衣一健蛹也向与足下相见少但以爲精于举业早受世知是当今髙才生耳今知留心经学考辨得失兼能着力作古杂文此是吾党一大干城骤见此喜何等矣苐诸解经处凡十八条多以顾亭林阎潜丘谬説杂释此悉前时所驳辨过者但观予从前説经诸录便自了却此固不烦再爲喋喋至爲方百里条有方百里者万里也语以未解来讯则在前儒原未解此即陈氏礼书作图绘指画仍是罔罔今请以纸上解之方一里者纵横一里也纵横一里只一里者以纵之一里即横之一里无二里也若方十里即百里矣以方一里而纵十之只十里耳至横亦十之则已十其十而爲百里然犹十倍法也若方百里则前所云方十里者已百里矣今又十其百而纵行之非千里乎且又十其千而横行之非万里乎此非百倍法乎故曰百里之国有万井以方里一井也万井之国有八万家以一井有八家也此易暁耳或曰信此则旧称干八百国势必有一千八百万里无此土矣且尚书弼成五服至于五干先儒説此只以纵横相距各五干里以爲断此何以称焉殊不知此纵横相距但分指纵横言耳若以开方计之则纵五千里合之横之五千当有二千五百万里以二千五百万里而止分一千八百万里以爲国有賸里矣况伯七十里每国止须四千九百里二诸侯之国子男五十里每国止须二千五百里四诸侯之国原有不必盈万里者乎故王制曰其余以爲附庸闲田非虚语也惟审之不具
　　与黄棃洲论僞尚书书
　　日月不暂留而道路不加近何时是相见之日思之闷絶前接来札有议礼数则草草复过虽稍有商量终以未能面请爲憾若仆所着丧祭二礼因急于成书而又畏纸费不能自尽所欲言此非知礼如足下不敢向之争得失也近保定李恕谷以问乐南来寓桐乡郭明府署中因与桐之钱生暁城辨古文尚书真僞并来取证仆向虽蓄疑然全不考及今略按之似朱文公与吴棫吴澄赵孟頫归有光梅鸑罗喻义辈其指爲僞者皆自坐失据误读前人书处处讹错诚不料诸公豪杰且欲诋毁先圣先王之书而竟出于此闻足下向亦曽指之爲僞不知别有考据抑止此数也昨有老友谓尚书大序称武帝敇孔安国作传及传成而安国遭巫蛊事因不果上此大可疑者史迁自序谓史记成于太初之年而安国之卒则在孔子世家末已记及之巫蛊起于征和年距太初以后尚越天汉太始两号而谓安国能遭之非僞耶仆谓此则大序僞非尚书僞也且此仍自坐失据之言也大凡读一书当辨其书之得失在于何所史记之失全在年月往往有一时而纪传与年表各异书有一人一事而纪传与年表又各异时者毋论安国遭巫蛊事非大序乱言在汉志汉传荀纪隋书皆有之不必深辨即以史记论谓其书终于太初竝不当及征和后巫蛊事则史记郦商传匈奴传及卫将军传后公孙贺公孙敖等凡以巫蛊族灭者皆征和后事而皆载及之何也且自序既云述黄帝以来讫于太初乃又云述陶唐以来至于麟止夫麟止则元狩之号又先于太初约二十年矣此时安国不知死否且此足据否人苦不读书及予其书而又不善读足下闻此定不以仆言爲可怪且此颇关系仆将确求实据以一雪此案尊府多藏书祈不惮搜讨以示一二何如愼后
　　与李恕谷论周礼书
　　尚书寃词序説中林觏疑周礼来札欲易此语似以周礼非圣经有碍耳夫三礼名经固自无辞若谓圣经则自不可今天下攻周礼者众总只周公之书四字害之周秦以前竝无周公作周礼仪礼一语见于羣书亦竝无周秦以前羣书若孔孟老荀列墨管韩诸百家及礼记大学中庸坊记表记孝经所引经有仪礼周礼一字一句则周公不作此书明矣周礼非周公作何害大学中庸不知何人作其爲经自在也必欲争周礼爲周公作大学孔子作则无据之言人将无据以争之事大坏矣天下是非原有一定周礼惟非周公作非圣经然周人所言周礼即周之礼也其中虽有与春秋诸礼不甚相合然亦周礼也如公羊言礼全与左氏策书不相合然亦周人之书也况周礼全亡所借此一书稍爲周备可爲言礼考据若又排击之则无书矣如此説周礼方是妥当若谓周公作则虽始于郑氏而祖之而表章之者王安石也人将以安石目之矣近姚立方作僞周礼论注四本桐乡钱君馆于其家多日及来谒言语疎率瞠目者久之嗫嗫嚅嚅而退然立方所着亦不示我但索其卷首縂论观之直绍述宋儒所言以爲刘歆作予稍就其巻首及宋儒所言者略辨之惜其书不全见不能全辨然亦见大概矣若仪礼非周公作且于三礼中倍加讹谬则予丧礼中所驳士礼者甚伙皆无理不足道此更非周礼比也凡辨必有据方爲无弊仆所辨亦无他人可语可商量然幼时尚有父兄师友偶相阐发今已絶矣仆记先仲兄尝言先王典礼俱无成书韩宣子见易象春秋便目爲周礼此果周礼乎国家班礼法只于象魏悬条件使里闾读之已耳刑法亦然子产作刑书反谓非法即厯书一项关系民用先王所谓敬授人时与世共见者然亦只逐月颁布竝无成书如近代厯本则他可知矣是以夏礼殷礼夫子谓文献不足不特杞宋原无文即旧来传书亦只得夏时坤干一如韩宣子之以易象春秋当礼书者如是则周礼五巻不必周公作又是一证且此所言亦见读书法思之思之


　　西河集巻二十
　　钦定四库全书
　　西河集巻二十一
　　翰林院检讨毛竒龄撰
　　书【八】
　　复章泰占质经问书
　　复泰占足下日以足下病逺道爲念问至亟解视谓病安颇慰然以今年比期近云不来赴比则是病仍未安也乃别示书册令儿子逺宗检看是病中观仆所着经问一十八巻而借之以较计者如此则病方増长焉能安矣因别令检核合五十七条质疑义者二十四正讹字脱字二十一刋误三其一辨时气先后者已录出俟考正索解者四则答有别纸余各草草注来册付去乃不揣鄙陋重申祝告必徼降心以从者造物不易生才即生之亦未易成就然且所生之才各不同生文人百不及生读书人一大抵千万人中必得一文人而至于读书人则有千百年不一遘者是以文章之士列代都有而能通一经而称爲儒博通羣经而称爲大儒则自汉迄今惟西汉有孔安国刘向东汉有郑魏有王肃晋有杜预唐有贾公彦孔頴达合七人而他如赵岐包咸何休范甯之徒皆无与焉即或博综典籍胸有筐箧如吴之韦昭晋之郭璞唐之李善顔师古宋之马端临王应麟辈竝于经学无所预降此而元明则响絶矣然且天生此七人而六经得失尚未叅半诗书得者十之五三礼得者十之六左传得者十之八而易而春秋而乐而论语大学中庸孟子则全无得焉则是二千年以来冀遘一大儒使古王六经孔孟所传之学术全明于天下亦不可得也仆七嵗见隣家娶妇不祖而配既不告庙谒庙复不告父母见父母自爲婚姻而解之者犹曰不成妇不庙见尝问之先仲兄而心窃痛之即私祷先圣前愿此生得考注六经刋正谬説而至今未有遂也少好典籍记忆亦不少乃稍长避人垂老还乡井而时不我与矣然忆仆当年尚遘数读书人家有胞兄先仲氏亦学者也兵火后大病不能著书而上虞徐仲山多学爲大司马公之子山隂张南士则大三张后小三张君之一也论经有定识每能辟郑孔之谬乃不幸偃蹇而死死而其所着之书皆不得传是岂造物果忌才且不欲使经学明天下耶仆虽不才门下尚多人然皆文章士也初得中州王引斋喜其有经学而遽已早世垂老得朱生鹿田则助我者也诗礼质难必多有啓发苐少年上公车门不耐索米近忽试仕边缺音耗都断而东阳李紫翔则长于春秋其作春秋诸纪传久已行世今且爲潮阳令去所幸遇三章子虽剧恨见晩顾犹赖同郡且值仆东归草堂可晨夕主客而一死一游关以西三年不返惟足下在家年富有学读书最精密敏而且审其考覈各具专见能发房开覆阐前人所不及阐仆虽垂死犹赖生活而乃患喀血罹此大虐栖迟白门多日矣此非吾道之穷天之有意于厄之不至此自今以往但当求却病不当读书何则读书者致病之由也且苐求却病即是读书何则病既却则读书自有日也故却病所以顺天天非无意生我而我可以病逆之乎且亦惟却病而后可以逆天天不能使我不读书故但能使我病而我能不受病而使之仍可以读书天能禁之乎仆书在案头幸勿再观即观万勿如所寄之烦而析核而且刻祗如古所云优游不廹逌然以自得可也至别询治火一法则在春秋传宋灾诸治法亦既完具闻贤伯氏都府公损其奉以多制械物此正与宋法具绠缶陈畚輂诸事相合即王君治火论君与仆旧识其言亦博通无可间但火地不同治之者必因地设法始爲有济假如宋法有令隧正纳郊保之民使奔火所此一语用之杭州便爲大害何则杭之火灾半由游民劫火者所撰造也故仆议治火专用宋广平刺广州法陶瓦甓以改茨竹以杭屋皆竹墙也且截火四衢禁民救火而但用正徒之司救者授之符以騐出入防劫火也特其议已勒板而杭人不能用今且东归有阙板矣蒙索无兼本俟谋另寄顷平湖陆生刻圣门释非录成一册奉去并前项收到七月既望日距接问日越九日
　　复王草堂四疑书
　　来书略云先生天夀平格主持圣教每一言出则天地局蹐爲之一开顾伏读经集巻首则可疑者四一云梦番僧到门寄以度牒二云以头陀居士林骫坏名教三云髙笠僧授古本大学四云以曽髠发爲头陀获罪
　　功令遗命不冠袜沐浴窃意先生本圣贤再出或星岳所降有之何至有番僧授牒之兆虽髙笠授受渊源难忘顾不必僧也若遗命不冠袜则恐非正命矣斯世多忮人即象山阳明以心性立教犹然以禅宗目之今以初生避难授道遗言四则皆归之僧后将若之何先生偶未思及耶
　　接劄具见相念之切且更拜里言昨命皃子读讫即惘然自失者累日足下爱我备矣顾此有遽难自解者先慈所梦明明告之大母质之先赠君先赠君即以此梦告庙命名何敢淹沫且非谓此见梦者爲所托之身祗其所贻牒阑以五虬因取郭景纯诗竒龄迈五龙句名曰竒龄此即他日髙笠僧授学之先征也授学大事番僧即辽僧也牒者大学文也若仆之髠首在崇祯甲申年是时方马遗孽统乱军东奔仆以一言爲方马所雠将合江东军执予杀之因匿之山寺屠去首发非如佛氏所云出家且所云落染也向使不去发则方马得执之假欲辫发则江东划守人人皆方马矣是以放废之久衣缁者八年至顺治辛卯雠者尚以抗试首官因有逆陀骫教之讼夫然后养髪遵
　　功令候试此实事不必讳然亦无可讳也往仆居馆中吴都官请作封公夀文仆却之而策马至东便门作蛤庵和尚塔铭学人有疑之者仆曰此岂僧耶及仆爲蘗庵作丞相源塔院碑文江西罗生创言曰使不得已而爲僧耶髠首而已若传法则非不得已矣今蘗庵以不得已之故假之爲僧而忽而传法公然作临济宗师是溺之非假之也假可以文溺不可以文也曰然然吾亦不能辨其果溺之果假之也吾苐以已事较之蘗庵匪他前朝谏官熊鱼山也鱼山以谏罢官又以谏受杖午门因与同杖姜贞毅同戍江浙而未达戍所而国已亡贞毅留吴门而鱼山逃之阿迷往者顺治年偏沅提塘挂过关号报云有僧熊开元从阿迷归【开元是讳】贞毅闻报长叹曰鱼山耶吾媿之既而鱼山传法在灵岩山灵岩距吴门与贞毅所居不逺贞毅欲登山诣之而每登辄止曰吾终媿之若是者何也若髙笠先生则尤可悯者髙笠固贺凌台先生之都讲生也关东创圣学以教生徒惟贺黄门一人世所称医闾先生者其孙字凌台以不自揣量与生员徐一宁请兵髙丽不可得归而伸螳臂抗顺卒死非命此未尝爲僧也今其都讲以亡命髠首究不知爲何如人何名何氏苐以曽授一大学古本而追称之然固僧也舍僧何称乎且学贵记实反记僞乎且此亦何损于学耶至于仆之后命不冠袜不含敛则实以流离之故不曽视先赠公楄柎故痛以自责且亦以
　　一王之制不能早遵而髠首八年总属罪谴非敢效杨王孙任达王休征反经也乃若仆之学问深媿不足然自分拂闽洛不拂洙泗幸传后世则知我罪我一听之顾定无有言近佛者以平日不喜言学苐言亦竝未尝有一字防入佛氏或爲浮屠作文字得纵横言之然爲彼家説未尝爲此间道也此犹赋山者尽言山水不得而强坐之咏物者尽言物人不得而妄认之也且世之辟佛者多矣仆谓无用辟且不必辟者南朝好佛佛不加増北朝欲灭佛佛不加减儒者一口一手辟之何用且人惟不识学故恐学有类于佛亦惟不识佛故恐佛有累于学仆惟深知学亦深知佛因信儒之与佛如水火如柄凿如苍黄黑白水火不相入柄凿不相纳苍黑与黄白不杂比而相爲错合试以其精者言之儒学善世佛法亦善世儒学利物佛法亦利物但儒之利物善世必由身及世由已及物而佛则舍身以徇世舍已以徇物人从之乎此必不从也何也人虽极愚鲜有无已见者也以粗者言之则生人大欲惟饮食男女居室而已以无何之人而欲其断滋味絶牝牡去家园门巷而置之槁丧絶灭之乡亦必不许然而其教不絶者此一等人非圣贤豪杰如蛤庵蘗庵辈慷慨托足则必贫老孤幼疾苦患难若所云鳏寡孤独穷民而无告者要皆不得已而出此者也周官九职中原有闲民闲民无常事亦且得食人之食而遗人掌委积则凡十里置庐三十里置宿皆得以待天下之去来而无主者然且胶庠米廪或养庶老或养孤幼自老及少各有安设而乃王政不作不得已而尽纳之佛教之中此未必非曲爲补救一良法也向使纷纷者既无常事又无常食羣萃而众处则其不可问非自今矣仆生平耑见如此虽解四疑未敢一信闻足下着圣学防微一书专爲儒学之防入二氏者立一大防此是卫儒非以辟佛千秋絶业正如望嵗俟书成早付一本以杜流弊并候不备













　　西河集巻二十一
　　钦定四库全书
　　西河集巻二十二
　　翰林院检讨毛竒龄撰
　　牍
　　一【寄刘勃安蔡子搆黄剡知诸子】
　　韩王孙一漂母耳犹千古慕之吾淮隂满城皆进食处也昨去家园时潜行芦中天星暁倾自谓恻怆已过然尚不若别离此地之惨则此地逾家园逺矣庐陵乍还不能复道淮他日天涯海角愿闻踪迹仝好皆知我情
　　二【与朱吏部】
　　名士作吏部惟公爲山公后一人惜近世无荐引事故念不及叔夜然叔夜本非可荐引者夙在山阳走不择地然犹斤斤辨索食所由屡返幸舍苐穿井贵中渴过山阳者不仅毛甡而惟甡志感过秋浦者不止李白而惟白见德作吏部亦视此而已长安故人无恙闻硕人释褐西樵举北闱娄东大宗云子俱访友都下想时相见此悉系山阳旧游故并询及诸嗣好是慰
　　三【与故人】
　　初意舟过若下可得就近一涉江水不谓蹉跎转深今故园柳条又生矣江北春无梅雨差便旅眺苐日薰尘起幛目若雾且异地佳山水终以非故园不浃寝食譬如易水种鱼难免圉困换土栽根枝叶转顇况其中有他乎向随王逺侯归夏邑逺侯以宦迹从江南来甫涉淮扬躐濠亳视夏邑枣林榆隰女城茅屋定谓有过乃与其家人者夜饮中酒叹曰吾遍游北南似无如吾土之美者嗟乎逺游者可知已
　　四【复汝宁金使君】
　　使君吾严中丞也旧称杜子不得于中丞仆谓必无之乡使有之要亦杜子中酒耳今知果无是也天下岂有真名人不委曲谅一穷归者哉武孙来复受尊记傍徨如去家时开而折折而又开者无仆数使君于我厚矣向道养穷士如释矢决则迩之释则逺之今知不然譬如缴矢近则欲其可逺逺则欲其可近仆虽寡情岂能暂忘此一线耶贤季开藩中州早知使君当引嫌昨闻潭属仍寓贵治可称田使君在郡似一家人苐不审何时赴都要当车下一把彗耳淮西二碑稿近始索得段稿亦欠善本雠对各多书一本用备讨择想当属之后任者不具
　　五【寄丘学士】
　　避人淮市得与伯仲结献纻之好虽星纪屡易口记心明未尝忘也学士不归馆分监武昌比之东坡居士栖雪堂时特滔滔江汉将使逺胜蕲黄间则别驾之功耳贵门生史君担簦造谒正西门官柳逺系人思之际江东毛生非生长在淮者一言淮人士辄如故乡宗党父兄子弟之不可已顺风相询并无所事贤季并诸仝志悉道此意
　　六【复谭八开子】
　　垆头别乐工偶爲不恬岂有所溺此犹卫洗马渡江王伯舆登茅山不必不然耳而从者以作达见嘲岂知我者耶骊珠集附去苐一巻中好语若芳草如当屐齿生句最可念谭八新词佳处亦正似此作达者当如是耳俟寄
　　七【与开子】
　　沈藕庵今之阳城吾慕其服官此君子也诗亦在沧浑上乃欲赐校名篇与盲人论色何可希谢之秋风又起江东步兵想同有归心今尚如蜗蜒负庐行与住俱桃符一换定无在赵之毛生矣开子异姓兄弟尔来又日亲不知他日何以分去预爲念之
　　八【答周广文】
　　昨归已着曙颇困广文先生喜作达此是学问不任性处苐欲重过听妓则不能古长安狭斜大抵咏少年游侠一辈以踽踽当此甚觉不合蛮人非不好食酪恐勉强咀唔终无定味况仆又抱中山之泣者耶昨妓中稍长善盼者是赵代佳人惜技未尽善然仆以爲只此一听已是了了若再听反足也广文先生能如张禹自畜妓乐仆当效戴崇就观不然吾南人学问有牖中窥日而已何如
　　九【答姜生】
　　两年两地思不能隔则不可隔矣切靡道理足慰逺旅但来牍不泛微及仆向时逃禅之説即有未敢承者儒佛水火明矣纵歉儒行亦岂有假途苾蒭幸邀捷得之理特愚以爲今之学者一意向外惟恐循习之久稍于本分不暇有顾子失母之病反不如荑稗之有秋此亦愤言如是耳不惟不敢立论要亦几曽按騐作取路已经语他日总须务此今未敢谩也然乎否与此间理学推孙徴君张仲诚二人大河南北从若影附其所着亦甚与姚学脗合苐未见蕺山所着故徴君辑道一录自先儒迨今有蕺山名氏而无其书能寄学言圣学宗要甚善率付无绪
　　十【回杨监郡】
　　暑雨入郡定谓与郡使君竿牍使云买书穷官客有闲钱耶文稿全近八家不弃蒭荛已妄加防注岂谓过下犹辱晏人有羡毛嫱之貌者自谓能益其妍于是琢玫瓌之饰割文锦之帔濩脂薰木过市而人争艳之嫱乃归谢而不知其貌使然也他日者里妇起而效爲之则却走矣尊文自佳而欲加仆文以行则里妇将窃笑矣愿熟思而已
　　十一【寄蔡子庄】
　　去时见谭南村仿佛道从在许下后有人自荥阳来云在睢州使君坐上近又闻返阳翟究莫得定耗昨大敬书来欲因仆踪迹并促南辕不可得也今促书又来矣家人四目尽悬北树足下自揣所遭与仆全别游遨有兴兴尽则返耳况所至不越河南北嵩汴箕颍足迹已厌又此地仆曽经过春风不出谷便尘土满衣游子何乐而十年一息漂然作忘归之矢此何见乎天涯兄弟各已老去乡壤虽僻究爲魂魄乐思之地仆惟未得食莼耳足下担囊归里何所不得仲御不专美于前矣北平赵君仆曽遇之张给事所其人质有文采闻与过容城讲学甚善若韩君游侠仆未亲睹足下喜昵颇杂有似道广实则不然总之足下精医学定当审候此时此疾不在逺志在当归耳何如损鉴
　　十二【寄复上蔡张先生】
　　宻迩讲堂尚不能一委挚若非絶物则其无志可知也向夏明府去时借其便经寄所属题楣不见再索定知已到但大中二序前所传示私谓己抵精蕴今尚有参本是何义理之无尽也仆素失学实不知此中节次何始何卒即近年稍知读古本大学然尚以捉摩未定触手胡突顷读爲学次第一书知穷理力行之先原有立志存养二节江汉既导而后可以疏沱潜堂构既成而后可以辟门户宣圣之志立不惑曽参之贞积该通皆是义乎行路唯起程一节最难技学有头緖便可精艺次苐既得圣学不坠矣向在施湖西讲次有楚人杨耻庵者单言立志此是知止一节先儒已道过但继之存养则是定后得静安耳就正无日若到得立志自当直造庑下以究指趋凭纸扶服
　　十三【回董子长】
　　在淮不通一札及遇敬止知早在都下裁欲写问已着曙将别矣手记顷及宛如当面特怪伊郁之情尚见行墨燕台不乏购马者且以陆生游公卿间宜声名借甚乃犹作赵壹哭泣何也意者丈夫磊块不可宜于人必所至穷困乃爲豪耳新赋上俪汉魏下掩晋宋沈愽絶丽抑何妙也珠玉在前反属糠粃皇甫士安文欲使相形见劣耶西山诸诗领到乡人在长安者烦道近状不庄
　　十四【与曹受可何景韩王干之诸子】
　　接教以爲丞既有防事耳暨覆劄来始知仍在赁所也无防事作防事记其爱夏公乃尔耶即此意足传矣昨夏公濒归仆询其得复防事状彼覆云子不云赁事堂于邑居之民游于邑而爲之赋诗乎此仆爲夏公诗序语也啓之爲作一笑夏公即此道意捉笔怅惘
　　十五【回陈子】
　　淮西官驿于风雪中送上征轺迄今匝嵗矣贻诗久未酬和他乡寥落兼托食于人何暇更及辞句札示以作诗之法在性情不在声律甚当但声律何一非性情性情所至即有声无词尚能动物几见吹芦噏管中必一一作披肝沥胆语耶此甚明著者近闻康臣别有论议此君于此道颇了知不致差别仆偶承明问因一及此勿举示人耳词一首奉怀意欲酬风雪满征鞍之句幸勿少之
　　十六【复杜陵生】
　　闻有新安之游金使来知又返两水苐不暁今年企脚何所仆倘相寻当不出三江五湖外否前接大敬书知贫士荜门已非所有故人一载不相见辄如丁令还辽阳所见俱别况忘年之旅耶仆在外无书阅借书又不便便亦不暇每遇作文辄伥伥移时便置去家中旧爲文燬无一首此事已矣足下盛夸仆文赋诱我耶抑亦爲他人道与或后有所试而誉之也仆文赋仅免制举气耳其于古人畛界滂洋无所窥西人截竹一节便夸得竹及过防稽见竹数百里蓬苁防褷拂云霞翳白日始知向所得祗一节也仆文不近是乎假使仆得息肩一所屏絶人事读书一二年尔时得足下左右之或有可观耳郑世子乐书久无从觅彭诗亦未见嗣寄更悉所言
　　十七【复沈九秘书】
　　临安西巷与陆弟对门居者浃月比见辄念令兄天上人尔时便拟作长安道诗及再游淮蔡则神思惘惘几欲半途过蕲黄游方外去今又两年矣顷尺一来开展踌躇且以足下所遇犹叹迟暮有仕学两淹语视仆何如耶垂尽之年销于索食朝阳夜月过如雅飞其无所觊望明矣吾乡夏仲御买药入洛与洛中王公无布衣之好贾公闾倚太尉贵犹且就舡与语各欲挽留之而不可得今长安不乏故人宦游名士且逺过公闾以仆应故人招亦未必不遂胜仲御然以仲御之名洛王公之重挽留之而终于必出则何如本不入之爲愈乎爱仆者念此可耳赐诗沈着迥过流辈苐难于拟和长句非律法惟防准之因白附悉不遂繁词
　　十八【覆何戸部】
　　不见二十年故人天上荣问日増非不能尺素道故顾自视无好顔色徒见勉强不谓足下能念及也向在豫章逺分俸尚未报谢数年之间益复流浪足下乃称仆文有名并庆得子古来名必起都下故以相如之才尚屡赴长安而后名闻于天子仆褁足都城兼不好交近贵论文则名日销落然使文不自振即长安仆仆亦安所用愍皇帝使使征张西铭文能如相如乎此仆深自揣者至谓得子则子虚之甚益騐所传皆讹也仆东西无着生子之人且不能得安从得子去年京兆书来传足下诞馨此实有之从来福之随人如浪之随水层叠而至故曰吉人无单福以此反观则仆更可知耳因覆不悉
　　十九【答南士】
　　以言感人其术犹浅况以言忤人耶田叔都让兄辟召佯瘖虽恐灼勿变也后在田舍夜雨其友张子平者假贼逾垣持刃迫切犹然喑不出一语子平抱而泣以爲真也予初亦佯瘖忽老母呼之即应曰诺乃知喑不出一语亦大难也予生二十九年矣自三年不能言外能言者已二十六年吾言亦久矣家人愤吾言并毁及吾所爲文与诗而爱我者亦且同忌我者之必欲使予瘖废而后已嗟乎谓予无术固甘也不知者乃谓予言妄足贾祸不如瘖废则何与子平持刃者适相戾哉南士吾子平也辱询及是以又言总之负负无可言者余左
　　二十【复曽副使柬末】
　　骆崇仁犹崔秋浦者也向朱吏部宰山阳时视吾犹崇仁然要皆甡友耳若其他不乏晋接縂知甡者惟定陶魏文学兄弟湖东妇邓老秀此间黄吉漠不识魏齐而遂能解相印偕去何以得此
　　二十一【示杨生复修】
　　赵尉称胡法曹理学中人向就语但道得阶级两字耳学问如司马君趋孟达説不得到忽得行到吾愿生勿计程就步而已
　　二十二【答友】
　　是非本在人而谓人能是非夫身非鬼而欲瞷人室非虫而欲蛊人之膈能乎足下行故无恶而仆又不喜臧否人物因亦不信人之有臧否且人不得而臧否之也足下自騐而已故有谓盗可设烛者害盗者也谓嫫母之不得就鉴此似爱而实非也何也形故不在鉴也谓回目不见尻而凢言尻秽者之有所嫉则防其所秽也夫谓瞽者之可蔽以其色而青其蓝朱其紫者必欺瞽者也谓人必欺瞽而并絶相瞽者之告以色瞽自欺也
　　二十三【寄扬州太守金使君】
　　扬州佳胜地得使君居上头元龙永叔岂复有前徽也中春遣使过而阻于兵行今则日寻山鞠穷矣西陵道傍从戈甲中送干公赴天宁因写拾柿当凭君传语之意其知之干公今之惠勤与永叔相见自有投分他日天宁卓锡水即六一泉矣嗣君正夏争胜
　　三十四【与张文檒】
　　顷惠我甚谢腿痈大事不可出门且需谨慎嘱切嘱切校正具见明敏我近昏愦而讲堂诸人竟是寥寥吾道能传者惟张子矣诸处已凑字命改再须仔细检明再改若鲁颂奚斯作我亦想起但不记出自何书注疏无有惟再示知容面不一
　　三十五【寄圭峯十重图与张文檒】
　　我辨太极图説祗以无极尊经爲道家一而未言本之禅宗此全借推发之以畅其説是图宜秘不可失西河集巻二十二
　　钦定四库全书
　　西河集巻二十三
　　翰林院检讨毛竒龄撰
　　笺
　　杂笺
　　陈元龙淮海之士豪气未除以登邳人属淮禹贡称淮海又称海岱及淮故云习气未尽也见旧淮志信此则后称湖海者疎矣【元龙淮海之士与徐宁郯人称海岱清士一类】
　　二
　　宋板万首唐人絶句李白诗天门中断楚江开碧水东流至此回此是望天门山诗因梁山博望夹峙江广水至此作一回旋矣时刻误此爲北既东又北既北又回已乖句调兼失义理因爲记之浴佛日记
　　三
　　江上吴氏园小集竞举疑义或有举世説王子敬语王孝伯曰羊叔子故佳耳然何与人事故不如铜雀台上妓座中悉据王敬美评文以爲子敬伤厚则必是刺羊语不然亦微惜羊公清德过盛耳及观孝标注有云此正堕涙之言始悟其言之委曲也大抵深美极赞而无以自解故爲翻激乃有此句此正指堕泪一节耳若云公自佳然与人何关而堕泪如此故不如铜雀台上妓相向六尺床得迸涕也
　　四
　　大学物有本末以物指明德诸条究无引据尝读仲尼燕居哀公曰敢问何谓成身孔子对曰不过乎物物即天也道也则即明德诸条也格物者格此而已又曰仁人不过乎物孝子不过乎物
　　五
　　子虚上林本一赋而分立二名古文多有之书顾命康王之诰魏武薤露蒿里宋玉髙唐美人赋皆是也史记直判爲两时所作至云帝令尚书给笔札作上林赋则请思子虚篇首明列子虚乌有亡是公三人而亡是公又三人之主也两客喀喀悬词以待史之诞何至此
　　六
　　用经中字虽稍误不害自汉以前凢周秦间引经有与本经不谬一字者否行文自有机械引彼就我有不能不更置者而宋人必龂龂于一字一画之间岂有文章哉
　　七
　　今人作诗以广舆爲行枕之秘遂至僻县孤壤皆有标识若指防略濶翻訾不切不知古人所见者大名山巨浸泛絓人齿如入吴不逢张子布渡江不识王茂虽切认无当也尝记予乡云门与禹穴距逺而宋考功云门诗山围伯禹庙灵隐与江亦距逺而骆丞灵隐诗门对浙江潮太湖与七里滩更逺而喻鳬泛太湖诗滩回七里迷如此不可更仆甚者卢纶忆崔汶诗因汶客江西也故首云夜问江西客而中云晴日游步则在扬州新年对汉阳在湖望岭家何处登山泪几行在岭闽中传有雪应且住南康又在闽王维同崔傅答贤弟诗爲弟客姑苏也故首云洛阳才子姑苏客而中云九江枫树几回青一片扬州五湖白此九江与扬也扬州初发下江兵兰陵鎭前吹笛声兰陵今常州夜火人归富春郭秋风鹤唳石头城一秣陵一严陵矣周郎陆弟爲俦侣对舞前溪歌白纻前溪属湖州地曲几书留小史家草堂棋赌山隂墅山隂【阙】
　　八
　　每欲造仙而每厌其拙他不具论如仙家日月长即唐子西日长如小年一句也故前人诗山中方七日世上几千年只是日长耳愚者悮防其意撰爲王质观棋刘晨采药诸説反使仙家日月短于人世拙之极矣乱离晦防旦明几时则有中山饮酒千日一醒之譬谓不如急度耳仙何忧患而刺蹙如此审然则广成安期到今不越数嵗而有唐钟离权八君且生不弥月欲夸以大椿而反隣于朝菌欲谀彭而反爲殇非拙如何也
　　九
　　人爲天地所生而能竝天地何也天地能生物天地不能生人也其不能生人何也凡天地生物则全予其生于物而生人不然必使其人自生之物不褓而借不持而行不扑炙灌熨而能免燥湿疵厉人有生不抱持生不襁褓生不调水火隂阳而得挺然与物爲安全者乎此非天爲之而人爲之也故万物因天人法天因天者荣落革生死动蛰与天爲转旋已耳乃若法天天有昼夜而吾法之爲显晦天有治乱而吾法之爲进退因之者我无与计法之者人自爲功故曰人爲贵此闻之临阳讲次者丁未二月
　　十
　　杜弼与邢劭从东山共论名理锋角不竭要只人死还生一义耳予谓天能生人人亦生人古皇之生天生人也羊叔子生从隣家皃人生人也譬之潦水初积鳞影渴絶而涵瀜稍发噞喁可睹水生鱼也托子苹藻爲鲲爲鲕鱼生鱼也故虮虱在体有自生者有抱虮虱生者草木之在地有从土萌者有从陈根宿核作甲坼者
　　十一
　　禹州马端肃家有嵩阳道士能爲越方时少林无尽禅师在坐木木无术客谓古多神僧而今影絶岂西来之教非耶师曰吾之教不能使吾有术能使术不及我耳端肃曰如是则神于术矣请騐之道士遍采人衣袖花果而师无所有既而推人入屋壁人鱼贯入如壁烛之度影而师推之不少动端肃叹曰老僧之不见不闻真无穷也此史禹州爲予语
　　十二
　　周栎园侍郎云金沙王伯陶孝廉顺治中上公车至德州城下响马剽银缿去尘尚未逺解丁傍徨间城隙二马防进香夫妇过解丁熟视惊前曰此某捕也匍匐乞救男子垂首应曰贼多许曰四曰吾病央妇人可矣妇人摇手男子转向逼促既而咄咄妇人不得已撤面纱去交男子抱皃束络敛裙男子曰须吾箭乎妇人曰弹可已已而到呼曰吾某捕妻索银缿者贼曰雄且谁何岂况而牝也四矢竝发弰拂之落而以丸摩一人鼻不理遽内其目贼曰竟烦奶奶耶还之德州守飨夫妇有劳或曰此即于七伙也伊姓妇人卖解家女于七后以叛案籍逮不得所往
　　十三
　　小招激楚之结独秀先些注结髻也谓郑卫妖女工于服饰髻之殊制足激楚人故令之先进此王逸本注而朱子因之假以此入艾子有不冠拓缨絶乎向阅舞赋云激楚结风阳阿之舞私谓激楚与结俱舞曲耳然二曲并合犹可拟议既观上林赋鄢郢缤纷激楚结风注云激楚楚舞可以结乎其风也则激楚即结风矣然独下结字犹未安后读淮南子曰扬郑卫之滛乐结激楚之遗风则结直解舞言激楚之舞耳结风亦舞风耳文一字而三订始合世犹有以妄臆解古文者
　　十四
　　丙申立秋日宿横山草堂梦石级遗一书取视则西京杂记也中有云长卿入临卭临卭女子皆惊曰此间有恶恶客既醒阅记中竝无此言
　　十五
　　淮隂侯传汉王欲召信拜大将是使信拜如拜郎拜尉耳俗以爲王拜信江上监国军拜镇东将军爲大将设坛备仪注时阁部督师张公国维代监国拜近搬演矣古命将出师原有推毂授律之礼特尔时不然观传云信拜礼毕则信自爲拜岂拜信乎
　　十六
　　王师下浙东时台州冯苏爲乱兵所杀视同时见杀有未絶脰者魂凭之苏因名苏字更生别字再来丁酉戊戍聨中式今见守永昌焉山隂吴履泰太守女早死越十五年其仆女田氏未嫁死而苏则女也太守疑田氏有诈谓觊嫁奁耳及诘故隐事作书觅旧弄歴歴劵合女故许配同邑祁氏至是祁亦断姻谋续之女执不可曰父疑我矣今见居果园爲尼家人尚呼爲还魂小姑或曰履泰向亦爲永昌守于山人曰人死不复生质耳若其神明则固有不然者特吴女久而能还又何也商雨臣内君爲呉女侄予时质女事于雨臣所故记此然则世谓无返魂者疑矣
　　十七
　　明崇祯朝宫中有位号者止田礼妃袁淑妃二人余幸从者名新女子又以尝居乾清宫后房名青霞室者亦称青霞女子老宫云
　　十八
　　有承干老宫云上稍宠礼妃而后以大体抑之妃尝变制礼服杂备五采后遣禠去又嵗贺妃翟车直入后故阻之止门外须防一车入则淑妃也时雨雪涷甚礼妃因泣搆上以他事辱后于交泰殿既而悔之特问后起居厚赉而传防令礼妃启祥宫修省凢三月其后上御永和门后请召妃上不应后遽令迎之于是始还承干然寻病薨其五皇子则薨于启祥者旧云因册立皇太子日埽宫惊礼妃而妃言不孙被斥又云上欲用廷臣礼妃甫称霍维华而外之荐维华者适至疑其通外故斥虽事皆有之然修省则不因此耳
　　十九
　　甲申之变宫人费氏爲贼出于井绐曰我长公主也以献自成自成曰主何号耶曰昭仁耳何名耶不应騐之老宫非是赐帅罗甲甲舆归将婚费又绐曰我虽宫人实巨家女也今幸事将军请召诸贵客爲嘉防可乎甲大喜召诸帅豪饮及醉费窃利刃请甲入舂其喉出请行酒连刺二帅始自颈死濒死呼曰吾之不得杀自成天也老宫云费尝给事昭仁宫因次公主幼无封号尝以昭仁主名之故费称昭仁若长公主名徽娖封长平公主岂费时偶失记耶
　　二十
　　张给諌言崇祯末汴梁大家多于映壁画水汪洋满目又有镂板印赵州水尺幅粘墙云以厌火灾后闯贼与大司马傅宗尧战于朱仙镇宗尧死遂薄汴城围两月百计攻不下而城中食尽推官黄澍与巡按御史谋决河灌贼遂决堤三重水大至贼徙营去而城已浸矣急取河北岸舟得二十余渡人然渡亦无几河遂潴洗荥汴间人皆谓前之画水皆妖云此十五年八月十六日事
　　二十一
　　康熙庚戌淮扬水灾髙邮以下湖决二口各百丈许旧制修堤先椓杙水中然后下竹防横防之竹防者以竹器裹石者也忽水底浡发若火之沸鼎者所下杙与防皆作灰烬散浮水面不得所解
　　二十二
　　吕弦绩云岳州城下有铁囊头五沈水中秋冬水涸即见其制若井字纵长横短其纵之四梢皆外张长丈厚尺有咫每具约重万斤圜窍当中宛然囊头土人指爲洞庭君枷水怪者然不可信也一説前代用兵时作浮舰渡江此缆舰之具然亦殊迂且不考何代且亦何罏冶爲此
　　二十三
　　吕又云临清州村落有大姓祖茔栝柏森宻集乌鸦万余有年矣忽过客仰之咨嗟急诣主者叩曰可卖耶主者怪其不诚谩曰可客遽请值主者复谩曰非若干不可客忻然解槖中金如数予之遂立劵主者一家大駴随往茔间视其所爲见客出药一握于茔隙焚讫挥手告别次日则树无一鸦矣姜凡谷云河间某村亦有此事其家自鸦去后亦无恙
　　二十四
　　莱阳姜仲子出贞毅先生所藏东坡像示予则俨予像也腆頥贲嵿黄白其色鼻垂圜根细而须朗然或谓坡髯仲子曰汪戸部曰髯不必防即关云长可验也史讷斋又称山隂朱嶙携徐天池像亦似予予文不逮二公而两与相类可谓顔厚然戹则与文长差不逺耳贞毅先生名采以谏戌宣州死仲子名实节
　　二十五
　　姜仲子僦吴门藏管夫人砚绿石径五寸横半之厚如横池子与面若两环互抱而面侵于池其蚀绣黝泽往往四射予啧啧久之仲子遽邀予过隣家观宣和红丝砚按博物志载天下名砚四十有一以青州红丝石爲第一而宣和尤红丝之冠也质莹甚而朱纹隐起上如红羽下如丹叶故又名朱雀琼花仲子云初吴门陆履长孝廉名坦者其家得此砚时以防舆鼓吹迎归每嵗时祠砚帅子姓盥献成礼故彭城万年少有祠砚图图子姓男女长幼伛偻歴歴而娄东吴学士云间陈黄门皆有诗歌记之今已两易主适所藏者钱氏耳予闻之愀然尝欲赋以诗不得因漫笔此钱氏字我安隐者也亦字卧广时乙卯腊月初六日
　　二十六
　　往见李少宗伯于豫章酒酣语崇祯末议南迁事宗伯曰尔时主之者惟李都宪与予二人他无与焉予尝面争曰易言迁国书诰迁民唐世再迁而再兴宋室屡迁而屡复诸君安讳迁哉时熹庙懿安后与周后亦称迁便懿安尝曰南中我家尚可居惜政府无力持之者【一説懿安恶延儒言迁在上前极诋毁之则此时政府无延儒矣记事之误每如此】
　　二十七
　　虞书帝不任鲧而岳曰异哉孔传训已止也説文训已举也蔡传则从而兼收之曰废而复举也夫一异字而合废举二义通已已二音世颇疑之予谓异字上已是止下廾是举葢廾者举手也则宜兼二义矣若已音同已已音同已则古文尽然见予答王履庵书
　　二十八
　　曽一日观唐画二一王维画不知何图与世传辋川笔墨差类一大李将军思训画名御苑龙舟图又名御苑采莲精细生动人长分许而意态具衣粉凸厚皆剥落而夭冶转见其山水林木楼台略涉疎野然工而弥逸则其远胜小李者也或曰唐画当识绢其绢如版松玉色不辨丝缕初视之疑金粟山纸张丑曰唐绢率热汤细捣练如银版其不能僞以此耳
　　二十九
　　平西额辅搆园亭于吴即故拙政园址也因旧爲之凢长林修竹陂塘陇坂层楼复阁雕坪曲圮极崇闳靡漫之胜予入观时方籍入毁拆非盛时矣然一步一境移人性情但记其一名楠木防者大槩九楹皆楠木所搆四向虚栏洞槅轩敞髙辟中柱百余柱各有础其础纵横絜量通约三尺而髙齐人肾墨石如鉴雕镂之巧龙盘凤转锦卉错杂询之皆故秦晋楚豫诸王府物而车徒辇载所费不亿不足则复取具区石购工摹仿以补之其奢丽皆此类
　　三十
　　可叅上人讲法华普门品福不唐捐以唐训空言福不虚弃也意庄子求马于唐肆义亦如此小至日记
　　三十一
　　越中闺秀以祁湘君徐昭华爲最二人爲从母兄弟其母夫人皆商太傅女一祁中丞夫人一徐大司马子妇皆闺秀也湘君年长倍于昭华予曽于其初婚时作催妆诗今二十年矣昭华年小好读予诗因以师予其人殆天授过目成诵落腕成句二人才分固相埒然昭华不可量也予尝贻杜陵生书曰晩得一女弟子能爲唐诗近诗已能逮韩刘间过此非所料杜陵得书每每示人以爲佳言
　　回友笺
　　东林非党也有抗东林者而党始名然而不敢显居于抗之者也于是甘于抗东林者必文曰中立夫使抗之者之不敢显居于抗之而乃曰中立则东林尊矣今之抗王李之文者亦然明明诋其文而不敢显居于诋之之列必文曰都不观某某两家之书则其文益尊矣吾之抗王李不如是必极观王李之书使彼肝肺显然一无所逃而后乃坦坦白白而上之斯足贵耳不然是欲以暗昧胜之也暗昧胜之非胜也若来防云东林容有小人抗东林者必无君子文或稍异是耳
　　二
　　争文者要问其所争爲何人假所争者爲班固爲刘向侃侃持议夫亦谁敢非之然班刘则不争耳吾不能班刘而能班刘之不争孟之反似君子非与
　　三
　　文贵百变无容一是徇固不得何有于争且争最叵用苐曰争则行文便有如许不平之气久之即不至争文而其不平之气犹在也严顔曰斩可耳何爲怒也此最妙语足下念此可已

　　西河集巻二十三
　　钦定四库全书
　　西河集巻二十四
　　翰林院检讨毛竒龄撰
　　序【一】
　　快阁纪存序
　　士有所见重于世即偶然游咏世争传之计然有湖望诸君有村下及扬雄司马相如辈弹琴载酒无所定适后之人犹必按其迹而歌咏其地此犹龙见于渊龙去而渊以名焉然而传之者与有効矣西昌有快阁犹南昌有滕王阁也滕王不足存是阁而王勃以一序存之若快阁则有宋黄山谷先生所登临也前时沈太常实为斯阁而先生以试宰泰和偶成一诗其后和之者日积嵗累遂羣然以是阁归之先生夫文之能重地乆矣当先生吟诗时初不意后此能和之也亦既和之而祠祀碑碣记载乆逺遂有辑之成书者则又不止于和之已也而惜乎阙轶不传宣城施愚山少参分司湖西悉举徃迹已废者次及快阁且为修祠记书之石萧君孟昉者邑人也贤且好义毎襄所欲作因复搜前书已阙者重讐覈而续以新辑名快阁纪存予两入西江三登滕王阁卒不得登所谓快阁者曩者甡羇吉州萧君屡驰书招予度嵗春浮园则其先太常公别业也即欲于是时一登快阁而雪深足寒卒不果前今其事已徃矣读快阁纪存辄浩然若登快阁者然后知予之不得登快阁不足憾也乃予则又有感矣考先生之号涪翁也以曾贬涪州也其称山谷也则又以知舒州而乐舒山之山谷标所慕也乃涪江有亭名涪翁亭舒州亦有亭不在涪江也亦名涪翁亭先生以爱山谷而易涪翁为山谷今人必重翁而且标舒谷为涪翁然则斯世之必无所已于翁也有如此亭矣而舒亭涪亭欲求如快阁之片言只字而了不可得则夫后之传之者之大有効于前人也独快阁也与
　　雍丘张氏世徳纪序
　　余友丁子药园自礼部典河南试其所得士有曰张君荣廷者居雍邱其制义为一时选文家所称选文家例称名则尝称之曰张君荣廷或曰张君荣廷者世徳家也攷之张之先有授昭勇将军宣武卫指挥使曾以明之治间输金二百镒助邉正徳间官军勦流冦过雍邱又输金若干自正徳逮嘉靖数十年间歳凢四饥四赈之每赈出粟千其子亦以助赈故授兵马进指挥使服三品服自是以后皆世有盛徳称世徳张氏而首之者宣武公也宣武公名廷恩字世荣顾张君六世祖也今张君名荣廷人皆讳其祖而张君独不然何与吾尝观李献吉所为宣武公碑知公有用世才懐仁抱义负彊干饶术智而不得展也以贤智如公当国家多故而阨于制举无所于起家也宠之以爵父子防国荣而徒以虗位相长其乡人无实报也因叹国家用人徒以制文进为失制而公以丈夫赍志韬徳勿使彰秉国之也抑亦其时使然与然而蓄厚者流必长理也是故张君曰吾非不知讳也吾先人莘城公慨世徳之勿彰而故袭前名以期大之也今张君稍显矣张君将厚其所施于时而豫为养潜迟回公车予薄游汴南遇张君于潢河之濵见其容貎者恂恂也而言论骏发意气荦荦然有似淩云且率其嗣子令毋忘世徳为念夫张君岂仅以文章显哉张君出世徳纪命予叙予则述其徳之可大者如是而已李献吉曰宣武公居西冈尝如杞还见路有野马奔而噬人人遂駴塞不得行时公袖铁锤下马直前将击之马张齿鼓鬛悬蹄向公公骤挥锤碎其颅上马而去夫有徳者必有用张氏之世有盛徳而不屑屑为无用如此
　　张孔绣适吴笔记序
　　张孔绣将适吴记途之所行由贝丘达渡河而迤南凢朝暮行止目之所逮足迹意志之所周知削木以藏凢得若干板及距淮遇西河毛甡于千金亭出示甡读之甡乃曰人特重去其乡耳既已去之而舟车房皇惘然随所徃已矣亦安知道路中乃复有山川风物耳目睹记如此者也孔绣有心哉杜诗云经过老似休言将老则所经不可再也伤哉言乎予避人有年原其所经本无所取适于心又势局不能畅然极髙下然且退休于床思前时汗漫蹶然兴起每欲目极而足追之而怳不可得也则又恨当时不健防不即属记忆悲哉观孔绣所记可以免矣孔绣世家子代有文章其先大父曽相懐宗朝有名先曾大父仪曹公文絶似子长其集为三百年来行文家所罕见孔绣以有本之学彊于记志宜其文之着也吾闻孔绣所居在笠山之隂孔绣自号为笠山村叟又别启石谷藏楼焉夫其有得于游歴虽家居犹游也况游哉予友杜陵生游人也不见者有年读记中有赠孔绣诗知杜陵尚在齐也夫此之至齐则犹孔绣之至此也孔绣且游吴吾将游齐与杜陵生相见于笠山之下以待孔绣一削木矣
　　俞右吉三述补序
　　俞子负用世才而不用于世乃亦不欲为世用然且读用世书自朝廷典礼文章制度品节凢夫一切为世用者考防沿革下逮枲丝醯醢塼埴筑削之举废无不博极其始而殚晢其末为有用也予遇俞子于当湖者十五年渐闻所著书自诗歌襍文外更为填词靡篇曼音相习为无用间尝疑之既而遇于河乃得遍观所著书且复出所为三述补者顾而曰予之为无用类如是也昔者弇州作三述曰盛事曰异典曰竒事彷佛唐人所传卓异小记自洪武逮万厯之初凢二百余年而其后未能及也今俞子自万歴以来终于甲申补其六十余年间所未备者嗟乎有明三百年典礼法制文章品节昭然与古为升降者大抵选举过苛而品秩过宻过苛则无逾量之举过宻则必无卓然尤异之观今所述犹烺烺也昔者郑桓公武公相继为司徒春秋美之故汉以三传司四世太尉为极盛而魏晋以后则或如谢氏之代为吏部王氏之代为御史中丞皆盛也而竒寓焉顾晋宋重门阀唐后杂声望代相袭也明则无是矣且夫仪典亦因时耳初无一成之矩可画守也故汉文贤主也尚以入粟者为廷卿而宋泰始初捉车马尽授郎将至齐主用商阉为开府仪同唐宋以来其于优人作将军内侍加太傅者尤比比也有明典制每于旷轶之中得守常之义虽曰异典然恒法因之且其为竒事则初无一人而九选一士而八科者也宜乎寻常拘捡之必无可述而可述者又若此在昔唐人记遗事述开元天寳曲江杏苑探花题字诸猥事不过侈游观宴饮盛世娱乐之象而闻之者辄徘徊感动至于流涕今所纪者虽隣于无用然以世家大族典文制礼当时移事易荡然无复可存之际而忽有人焉铺张其盛而称道其竒津津焉不可止者且从此可以得典礼文章品节制度之遗意嗟乎其为无用何等已
　　新刻铜图石经序
　　铜图石经者宋天圣中禁方书也范铜象人分布腧穴于其身而画之窍之且制经三卷播之石案图考经其诸视夫藏络也亦犹视夫肌发也暨其后而石已泐铜已漫矣明正统中复命砻其石范其铜官医守之且加详焉今则铜再燬石再裂医院所守已蔑略无有友有旧本图经三卷授予叙者喜而叹曰此得非长桑所遗者乎人者生也医者卫生者也轩辕甫火养天下而即与素女俞跗辈解难医疗至今读内经素问诸书未尝不深叹古皇之卫生逺也顾古皇禁方率皆去汤液醴洒而或为镵石或为挢引且砭且鍼且燎且熨因五脏之原剥解防细故急能生人今且汤与为荡丸与为缓悲哉医乎然而镵之无其形挢之无其义形无与图义无与经虽欲解其肌而爪其幕其道无由昔者扁鹊能视人五脏症结洞见秘奥顾其脉络犹在也扁鹊能见人之里而吾则因象以见其里扁鹊能抉人之奥而吾则因经以抉其奥吾由图经而进之将以几于见垣视脏无难而又何爪解之璅璅也乎虽然铜图石经者勒石者也铜则犹未也今天下莫不好生而汤液多方至鍼燎常不得其法吾勒之以传世岂无范铜而起者乎长桑俞跗不絶于是矣
　　赠吴江顾徴君初度序
　　自古称传人非功名即文章耳富贵不与焉虽然防富贵则亦安得有功名乎哉乃吾观许劭之遯平舆也身居草茅且能防人市肆擢人賔客王澄在僻巷四海人士皆经澄即文又其次已予少时即知吴江有顾茂伦先生移年而名闻益甚大抵志气迈徃身长七尺余妙擅经术且能出入古今文章其任事几也无所遗力以故人士皆归之乃先生初入防稽予以出游不能从又移年而予以避人易名氏投先生庐先生以家人礼待之又移年从南昌还值先生初度复得以卖饼之余过从先生特先生未老白发毵毵填幧中虽生人早衰岂亦有不得意者存其间乎夫达志气者道行也经术明者猷裕也任今时之事定古人之文其神明逺也今夫人身长七尺余俯仰慷慨可谓能达而又贤士无多人聴其节目文章足以传后世世称长乆谁则过者吾即以许劭观之劭平舆徴士耳其兄防为郡功曹行烈可纪而劭且过之至使袁绍不敢以车服相见嗟乎劭何必不以功名显哉至若王澄诸昆安豊太尉辈卓卓人誉然澄何减也
　　芹沂何氏宗谱序
　　何氏宗谱创之六世侍御公侍御公慎考索经世纬齿详近而略逺推其例可以为法而特不能为后来借也世之修谱者伙矣名家着姓类窃史传为记牒光初亦似可聴信究之遥遥相接多所混冒况通顔合闵尤近习之壊乎旧传韩误为何字音转也顾王符论兴氏九则不及双声而中散易奚为亦一音而讹焉耳考之尧时有何侯隠苍梧山实始氏何即或谓禹后有何为杞姒所分然亦不必在六国韩后初得氏也无亦逺者当略之而无详者与若夫近代昭穆以纪以纲表仿诸史而宗合诸经谱之可按具在也故何氏在萧凢六世而侍御公始为之谱则前此已阙也又六世而经察公续为之谱则后此又宜慎也故何氏自浦江来迁肇居西河及其既而始迁芹沂乃其间门阀相仍入三台者数世列诸曹寺者又数世然总曰芹沂着有辨矣自史宬散亡馆录缺佚启祯以来固无与传信而隆万旧史其最着如王元美者犹且所在荒忽即以侍御公论十歳举圣童廷诵大诰髙祖嘉之此为蚤达释褐除监察御史代廵浙江如严助朱买臣故事此为异数而元美作史三述凢异典盛事自矜搜采其于公前后所遇总未之及是虽元美实陋然亦足徴史传之难据而家乘之益不可以已也甡先运同公与侍御公同学而先教授公则侍御公女孙夫也既忝世谊而何氏知名士则尽为甡友故因静子所示谱而序之如此若夫后此者之又有谱则从此推之矣
　　桐音集序
　　毛甡与姜桐音交桐音防难甡未之救也山隂张南士为之救之及甡以避雠故徘徊草泽则桐音实藏之日与张南士缨冠徃来以出之于阨故予每读桐音诗愧生于心非愧其诗愧其人也虽然桐音匪独其人也方桐音之未防难也刻诗名待删集流传海内予与张木弟实为序焉及既脱于阨而又行其诗名诗钞也则木弟为之序其诗精深有非可一辞尽者今木弟已死南士者木弟弟也南士尝论桐音诗云桐音匪独其为诗也桐音故公子也方桐音席世门绪其先大人司农公故为粤藩伯曩时宦粤者多槖中金而桐音食贫三十年盎无赢粮斯亦已矣乃乘轮之裔一旦行遯草野频处虞罗兽擭中人不急其急而急人急乎此与夫贵介自持者旁人能伺其意防而已并不识妻孥之有疴痒其相去何啻百倍予尝闻其言而感之今者甡藏桐音家桐音辑甡诗且亦自辑其所为诗甡读之起而叹曰使桐音公子也无所交于甡而甡善桐音诗是为希誉桐音故甡友也甡不能出桐音之阨而桐音能出甡之阨如是而甡善桐音诗是为阿私希誉不可阿私又不可也乃甡所歴亦多矣雠甡者与爱甡者比比也善无如桐音者即归而复见我闾里朋友隂与为周旋吊甡累累因而援甡者亦累累也诗之善无如桐音者则乡使甡不与桐音交桐音未尝知甡起而骤观其所为诗亦必以为此夫人非常人也则乡使桐音以贵介自持不能下于人亦不能为好友缓急起而诵其诗亦必曰此其诗非夫人诗也惜也木弟已死不得与共序其诗而予以困阨之余欲序其诗而不能如南士之论之也则予之并愧其诗者矣
　　金子诗集序
　　韩愈云学焉而得其性之所近谈道家彼之而予独有防乎其语者圣如有姚不工抑鸿而崇伯之子以传伊吕用师兴至鸠方姬旦始修礼乐岂其圣则有异哉其性所近然也是故挽彊者不能使斵扶舆者不能令算技各有之而为文何独不然尝论今人治诗以唐为归而今之不能唐者唐进士工诗而今之求进举者戒勿诗也唐无词曲诗工宋元有词曲诗不工今之为词曲者不少也故今能诗家必概置帖括不屑屑调词念语一切靡狔始足臻神景开大而近于子有未騐者子为制举制举工为词词工进而为文赋则文赋无不工若其诗则为之有年矣世皆知其工是岂非其得于性者有独近乎屈平近骚不能近典诰文江都近对问扶风班氏近史又近赋其他六季诸贤或近俳辞或近讽句要有至不至耳近即至不近即不至子词传人间有年向曾防其词箧中有疑为张先作者今将合辑吾郡词为一集而预以诗示世世谓子得家学其大父京兆公外大父马少参公皆有文名母太君静因集名遂闲今其舅氏马子玉起诗类刘随州若弟子藏则所称进士工诗者也先后规橅互相师取学固有进而但以所学之多进窥其所得之近时有豢奔鹑而畜击鸷者因性就学不能兼良而龙麟所生变化莫测然则昌黎所言者以观子大概可覩也
　　包吕和书画册子序
　　吕和于画无所不能而尤长于画墨竹自乔夫人后凢吴镇顾安文同万济李筼峤谢应芝辈诸体蕃变悉能追其崖略而接其阃妙当时谓之包家竹专所名也先是吕和初画竹时钱唐僧晓公者师元时上竺僧若芬墨竹性嗜钱也比画限钱若干择其肉丰而好均者幕且薄却之吕和受其技徃徃渡江代晓公画入钱堆垜悉归晓公而自为画不取一钱既又以晓公画踈劣遂变晓公画游诸家间人于是不称晓公而称吕和今吕和死若干年矣其画亦多不可见予向与吕和之兄饮和为忘年交谓吕和画易得未尝取索及其死而悔之然犹以为其画多在人间苟购之当不尽亡也今饮和继死而予亦逮老流离道路者若千年吕和子公度忽持其父书画册来予捧之甚喜吕和之画犹有存焉若是者乎即又甚疑曩见吕和画其可珍者伙矣兹岂其自逸者与且其生平所画竹犹渭川也今竟无一节何耶急询其故则以是册为他人所得散漶脱落而后乃购而归之公度则又甚慰吕和有后其能不忘其先人手泽以有此册也夫世家大族藏珍匿弄举凢遗轶者何可胜纪虽天地神物徃为防防所嫉其传与不传固自有数然亦子孙不能守故至此公度能嗣其世学复能旁搜其所遗以留为勿替吕和画虽亡其不亡者犹在也公度勉之吕和诗与书法皆不减画且更有絶技能挽五石射百步外向就观之累累然若贯也嗟乎公度所述其不在此册者固己多矣
　　青嵓吟稿序
　　唐宋以来吾郡能诗家首推吾邑故前人辑诗有自武乐迄正嘉隆逮启祯者既已遴为两集镂布海内而迄于今六义之士罕能言之甚矣诗之难传也青嵓先生工文章自申酉以后徃徃为诗虽其始类有所托而因情寄兴展转益工殆所称义起言中境生象外者与论诗者谓诗如其人青嵓性冲容遇物无迕宜其与敦厚之教和平之聴两相肖焉顾青嵓不欲以诗示人其趋庭善述惟恐积乆未章先胪其什一以问于世夫传文之有赖于后人乆矣青嵓代嬗家学自原礼公后逮其先子文林公中间以诗着声者比比而是两集所载可按也今青嵓诗出而前人之诗青嵓悉有以承之青嵓之为趋庭者即又有以继之诗固难传虽然夫诗岂难传也与
　　鉴园诗序
　　王子懐从游于亡友北沙之门与沈子孚先傅子徳孚争以艺文相雄长自孚先早逝北沙旋殒徳孚困于公车独子懐者犹且行吟鉴园为鉴园诗则非感叹不可也顾前古诗人多达官贵公上自诵献下逮赠复其间宴饮游歴宁无贱贫者相为厠足而唐自鹿门而外明自四溟而外传者寥寥岂非诵美不可忘感叹难以继与北沙獧介自持其为诗多孤愤之言每偕其及门互相激唱以习为隠深然终不能出所学以见于世子懐为诗若有日进于和平而渐忘其鬰纡者独是予之选北沙诗在癸已歳既已略见其概于越诗之中而予选孚先徳孚诗为江园二子在乙未嵗今江园二子或存或殁介于显晦者己二十年而予以出走之余乃复为子懐序鉴园诗诗虽和平然欲不因为感叹又岂可得哉
　　来元成春秋志在序【旧一篇不同今不载】
　　向时学左氏春秋未学夫子之春秋也既乆而学公羊氏糓梁氏焉然不知夫子之学何等也授春秋者曰春秋者有按而后有断也夫子之春秋断也其诸家按也故诸家之学尤不可以不亟也既乆而学胡氏学则胡氏亦断也然而授春秋者曰夫子之断不可学则退而学胡氏马彼胡氏则断夫子之所断者哉既而思曰胡氏之春秋岂夫子之春秋哉前代以胡氏学立春秋学而春秋亡夫胡氏者以私意而窥春秋之防者也其意深其词激其为文有忧患主于悟君而论世以维持于所谓名实也者循法起例而春秋之防荡无存焉然而学在是矣故夫胡氏之所学亦春秋也特夫子之所为春秋则终未学也然授者又曰夫子曰吾志在春秋夫夫子岂有所为春秋哉志在马耳故夫夫子之春秋鲁史也左氏则左氏也降而公羊氏糓梁氏则公羊糓梁氏也又降而贾逵杜预何休范寗则贾逵杜预何休范寗故夫后之有为春秋者亦即后之所为春秋者也惟夫子无春秋则后人皆得以夫子之春秋为春秋惟夫子之春秋不预于左氏公羊谷梁氏之春秋也故夫后人皆得为夫子之春秋而不为左公谷贾逵杜预何休范寗故夫来子曰吾志在也此以夫子之志为志者也故夫来子之春秋亦即夫子之春秋也而来子之为春秋在焉然而予尝曰夫子之春秋夫子之不得已也使夫子当大用安所取鲁史而志之夫来子亦岂欲取夫子之志而志之者哉然而授春秋者曰庄子曰春秋经世先王之志也予曰不然使先王经世不有其事而有其志非先王志也且使夫子有经世之志而夫子徒有其志而来子又徒有其志非夫子之志也












　　西河集卷二十四
　　钦定四库全书
　　西河集巻二十五
　　翰林院检讨毛竒龄撰
　　序【二】
　　重修西卓庵募序
　　西卓庵在清波门外相传成都觉悟师从西川来卓锡于此故以为名而其后有达言和尚得教外别传于黄蘖老人寄迹其间遂建幡以告四远而化导兴焉今元翁大师重来继席十方之勤行多依之顾时值丁癸物力稍匮休请之士恒不能以相周旋然且刹桓乆远殿堂朽落失今不治将有渐崩圮而不可知者曩者湖南胜地多在长桥万松间山亭露车应接不暇今则取径湖滨由清波南迤皆成僻壤然而幽栖倍胜也夫以湖南胜地加以幽栖而西卓实当其奥人稍有心孰有不相顾而愿兴马者况大师积行乆为斯世所信从也吾请世之乐善者共闻此言
　　容安诗草序
　　容安园有楼台竹树而被以草花主人日觞咏其中是以予老戒为诗而每过容安即不能无倡和诸作传人间焉方今诗体累变容安能不逐时好自辟为深防澹折之句质而不诡清而不靡存诗三百首不以多上人人亦莫得而上之独是诗从境生曩时念湖山之胜来僦杭州而终以年近八十歳不再三过容安虽好亦安能时时相从然而眷恋之至思忆生焉比之良朋之契濶读其诗而不能不想见其人也然则予之读容安之诗即对容安矣夫对容安而有不快然称移情者哉
　　集兴福碑賸字序
　　唐人多集右军书以为碑刻如摄山寺建福寺三门及梁思楚绛州夫子庙堂类皆是兴福其一也特兴福碑本吴将军墓铭不知何时折其半阙不可读万君授一离其賸字而韵而读之散珠成衣杂毂合辐神工之能事矣集字始千文限字辏词与摄山诸碑限词辏字者不同顾千文词多谬合如磻溪伊尹省躬讥诫不无仓卒此于末幅能隠其姓氏如汉人离合法尤出意外或曰昪举埤留莫是升举俾留否曰不然日以光上书以附传古人制词多似此
　　东嘉夏广秦诗集序
　　东嘉夏广秦丞于息而以能诗称则其不得志可知也昔者予尝游息矣息之治无丞官居赁丞防于邑居之民广秦一见予则日邀予骑马去游于邑而为之赋诗今莲渚续集所称松斋游防诗是也当予之在淮南也淮南诸名士徃徃为予谋所居予卒辞之去及来淮西则思归时也势固无能采食于此土赁邑居以栖其身又是地无崇山巨壑陂池丘园之胜无声色货财珠玉狗马驱驰之乐无曩昔戴凭黄宪陈蕃周磐袁闳诸名士徃来标榜以因为名髙然且逡巡不忍去寝处于淮西之官居者两阅歳其议予者或曰其乡人难与处也或曰淮西太守贤相与为因依而不忍舍也或曰无所归也而不知其重有恋于广秦是岂广秦之为诗果有以重得于予也哉然而恋恋如此者必其人非常人而不必仅见之能诗者也虽然广秦非好言能诗也子思曰恶其文之着也惟恶其着故广秦诚不欲以文使天下见而人之见广秦之文者则亲广秦犹之予之亲广秦者不以诗也然而广秦工诗意者诗与文诚亦不得志者所见端而不可已与抑亦戴凭黄宪诸君非文章勿亲与顾予以文章亲广秦而予与广秦游其为文章者阙如也广秦则不然自予至息时策马游遨浮浮冰雪中防饮招呼无不胪列其人而歌咏其事迄于今渡淮悠然登城览观凢夫结辔传觞一徃可喜者歴歴然开巻而得之所称松斋游防非与是岂可及哉则虽谓广秦未尝不得志亦可也
　　长巷沈氏族谱序
　　黄炎皆一姓之子然别生分类自大宗而外以封以居以字以官各殊其氏而其后始以一氏传也乃氏不异姓而族不同氏秦赵不异嬴而马服之马或淆于司马之马故唐志氏族但稽氏始而将来之族不与焉自非善谱族者歳纪而世较之则长沙之陶判于浔阳雁门之郭溷于汾水其不致近渎而逺遗鲜矣邑之望族推长巷沈氏其先由文昭食采于沈而中迁吴兴蔓蔓叶叶大抵自宋熈宁朝其肇祖兵曹公以兄弟父子进士显于时择慈孤岵市之傍累传元明由武乐迨今凢登甲乙通仕籍者二十余人髙曾云礽歴嬗勿替其间羣从共荐伯仲聨觧从侍御公下翼翼可数衣冠竞爽门阀滋大可谓盛矣乃沈氏族谱在明永乐间已辑其概至成化中续修之迄于今又若干年矣度支郎振豪文学以祉辑其后来所未备者导源而防澜以传以表衡直如指人后者不啻如是乎沈自季来春秋无闻楚有尹于沈者其后为叶闽人避王审知讳而南方之沈匿于他氏此其为族虽各有异然涣亦甚矣今逺追吴兴而谱亭左右保无浸淫流漫者与自亲亲道衰角弓兴刺杜甫以勿嫌示族孙济而泉明赠长沙从祖至或叹昭穆之逺为路人者夫本源之谊随地可见今有得先人遗物手泽桮棬必咨嗟涕洟而求之及得之即世守勿失歳时启视以为家藏之赤刀琬琰于是乎在况其为先人之肢骸所分而析之者乎然则睹族谱而动本源之思亦期使后人之歴嬗于勿坠已也度支文学修谱在壬子歳越一年命序谨序如右
　　虞氏族谱序
　　虞仲与泰伯同姓然虞不称吴或曰虞去虍为吴江寜吴氏之本为虞也岂亦虞仲之裔与虞氏肇祖为元临川学士伯生公再传来迁其子骠骑公以明靖难得罪更虞为吴介于源之吴者若干年迨治中有孝子者估于湖念所从来始慨然复虞虞氏衣冠数世矣攷邾入于楚去右存朱枣据因避雠而更为棘束晳踈广之后也其曾祖亡命隂刑其左彭城刘氏奔元魏而改为员氏此其子孙岂不能为之骤复而逡巡隠忍千秋万世仅以见之虞氏之孝子母亦哀其志而不忍遽为之复之也与然则反所自始所以教孝而仍存其迹亦所以明节也古无不易氏者矣然纪牒昭然未之或贸今一姓相嬗而反有隂簒于他氏者宋时争尚谱族相率为伪辑一姓所始而彚其姓之前贤者略其姓之前不贤者窃志史乗赝为之貎黄麻紫篆玉轴而金籖加之朱吕文谢序之賛之姓之著者皆是也此与奸生渎类冒他人族而以为已族相去有几而今人购之奉为世本此不易氏而易氏也都阃修族谱而问予以言都阃勉之亦慎其可易而不可易则己矣
　　太仓张庆余诗集序
　　夫人相见不足喜不见不足思固无论已见即相得一不见而思随之岂非于常人之中当有所过而独于古人未见而思思而至于相得而后已然后知夫不相见而能相思者此其人必无与于今人之数者也太仓张庆余未尝见予也而思予予友南士曾擕予诗游岭外庆余见予诗则益以予为可思拣其所刻张子近诗与张子游草二本寄予且属予序予固思庆余者及见其诗益念庆余之可思如是也乃南士既归而庆余寓书南士仍以予序为谆谆予乃叹庆余之不欲以今人视予矣庆余诗经文以质纬物以志上雕瑶玉下刻梓杞能擅安仁轻敏士衡矜卓之胜徃游淮西辄擕其诗示人人见之者疑为嘉隆间作则其诗岂难超于今人诗与南士古人也其称吾宗名士首指庆余予见太仓吴学士晩记在梁溪遇学士饮偶品目人士即语其乡好学如庆余者今人自视必胜古人及语以他人即十倍于今犹以为去古遥甚贵逺贱近桓谭不言之乎南士与学士不愧古人而称庆余则过于今人予虽不见庆余然其思庆余一如予之不见古人者思之思而且至于相得则虽欲不以庆余之视予者视庆余又岂可焉
　　何伯兴北游瞻云二草序
　　初伯兴行三子诗一徐君伯调其一予也予自悔卤略漫见鬷蔑赎所已行者不得念辄汗下伯调存毁半而伯兴诗逮今可观则是其才之寻丈也今予避人乆漶游于时而伯兴亦寄晦行间不以诗文酧酢者二十年伯兴乃北南其车踟蹰金台既归而徐弛其繘于乌聊白岳之间凢所感阅辄为歌诗取而讽之何境与时进乎开大以还体周格变纵才所到不必增损而就所夙成騐诸新得即有风气之日迁者予乆负寻丈而近较所诣且瞠乎莫追也伯兴有丘园之乐其诸子千立悉皆才士予方与其季名倬炎者作阿戎游而伯兴反驱驰南北寄志篇什似亦有不得已者惜倬炎方学史不暇韵语而伯调已逝乃不得共论其诗如畴昔者也
　　淮隂蔡母徐太君八十夀序
　　淮隂蔡子搆名士也太夫人在堂称贤节蔡母予尝浮淮拜蔡母堂下人借借道蔡母与蔡母之子贤夫母之贤以节也子之贤以养母之善也夫节必爱子爱则生骄骄即不能以事母且蔡子季子也冡君丘嫂相继亡去向使常情处此得有子幸矣有何必不爱爱亦何必如蔡子之贤而母之爱蔡子者吾不知也吾尝见蔡子之养母饮酒髙防必俯视日影一如囓指动心者踉跄辞归而家之侍夕饍者在帷矣每防与歌必歌曰枯鱼啣索几何不蠧家贫亲老不择官而仕予尝闻而悲之今母以八十帨辰予亦持一觞随淮隂诸名士后再拜以进恍然曰是亦蔡子之所以养母者乎人苐贵显亲耳丁年负管乐之望天下贤豪长者皆愿为拜母而又一时品隲归我平子以至河汾之受讲问字于亭者今躇阶而趋跄棼然盛也夫自长非增自短非损算由已也风摇于千仞而巨羽载之抒颢气于浮游之波而洪舟可以运言利之予自天也惟母之贤足以致寿惟蔡子之孝足以寿亲而于此抑若有天全焉者凢母之有此年则皆母爱子之年也而今为蔡子养母之年夫养母之年可几乎昔有愿为长子者何也曰以事亲之日长也今蔡子季子耳蔡子以季子而为长子之事母且蔡子以季子而为长子之事母而长乆岂非天哉夫曰天则所以报施其贤者岂有尽乎虽然人之称贤节蔡母者今已称曰寿母云
　　茅夫人生日序
　　闗雎道妇人之徳史克颂鲁僖而内本之于克配一则令妻再则寿母必若戴记所云内言不出迂哉词也茅夫人者朱子揆叙之配也揆叙与予友予知揆叙因以知夫人之贤顾私谓揆叙虽乆仕然齿鲜妍裁盛年耳迄今而夫人以四十告然则揆叙之逾于强仕可知也夫揆叙非生得贵者也揆叙世家子甲第烜赫而少且食贫犬人勤劳于其间不特此也揆叙负材蕴学顾诎于进取其泣牛衣亦屡矣夫人慰勉之使揆叙卒忘困顿且发愤以成功名夫慰则迪情勉能励志夫人何如贤耶世之述阃徳者以为容也则曰蝤蛴瓠犀之姿也其以为功也则曰纂组之竒机丝之巧也且也吟栁絮以扬其才讽鸡鸣而铺张其徳然徃非其实孰有如夫人之令仪嘉徳非之无可非诵之得所诵乎且夫揆叙孝弟人也少而游学长且游仕其得徃来自适以无为晨昏虑者夫人孝也揆叙孝母夫人即孝姑揆叙友弟夫人即调于伯仲以和于娣姒先后予尝在山阳官舎见夫人米塩窥伺意防而家人不谅毎致咨嗟动色如乡田长幼恬不为怪夫以世家子弟当闺房之秀而又处之以官居蓬岛之势其不忘嘻嗃如此今揆叙为吏部矣昔山涛布衣时与其妻韩共食贫故至今称妇贤者必曰山妻夫揆叙不愧涛予不愧阮夫人岂愧山妻哉特涛年四十始为郡主簿功曹而揆叙已先为吏部则四十已后其为服官者又可知也
　　吴母黄太君寿序
　　邑之称贤母者则推吴母黄太君云今年夏太君寿七十顾太君贤也又寿少时与太君嗣子西美订杵臼交拜其先大人鸿胪公于庭下因得拜太君私叹太君者其性婉娩其貎融融然事上以礼御下以慈爱即抚臧获僮幼皆有法度贤矣哉地以柔致宁其谓是乎乃西美善事太君母论洗腆致厚其奉养有素也既已徘徊萟林将觊有用而乃从江革负母山阿暨从容归乡里又不忍截袂去迄于今其季君国学受公府辟犹且留连北堂兄与弟皆在侧也吾闻李司彊毅人也其所敬者三君定陵陈穉叔颍隂苟淑长社钟皓皆以醇谨闻吴氏家世醇谨衣冠族处百年矣今夫木不能滋木而水能滋之则滋以渐也金不能镕金而火能镕之则镕之以积之着也太君以贤佐忠厚之贻而西美兄弟又能以退处承太君之志滋之有渐而又加之以积厚之势金跃于冶木荣于庭矣夫人家声闇沕莫克自光大即稍席前绪又或时际兵革未能安其和而享其裕乃以帨之设于堂陈浆餽篚宾朋姻戚走车毂如流水观者啧啧转相语曰安得如太君贤即安得如太君寿即又安得如太君之丰前而裕后于休哉惟贤故寿惟寿故所享者全而所著者厚然则贤者寿之本而寿者贤之騐也甡生也晩不能知太君百一而能诵太君者莫甡若也故一时亲朋咸列名于幛而俾予书之乃若贤母之盛夙称有宋而尹和靖母愿善养而不愿禄养太君有焉顾太君诸孙已有超跃而兴者他日陈羣荀彧必以功名报太君则吾不得而知之矣
　　新安王太君八十寿序
　　夫天予人以徳予人以名又不惜予人以寿非报之也有徳者非寿则无以享此名彼窃名者非寿则又何以自别于有徳者故曰使周公但居东而新莽不终摄则周公为小人而新莽终元圣也新安贞孝王太君者张之母也氏于王适张而孀方是时居王者十九年居张才四年耳更五十年而祔姑于堂抚继于室崇祯十六年旌曰贞孝迄于今嗣子举于乡又十年余矣未亡人八十设帨于堂持觞者在前称祝者在后可谓幸矣然而犹有惜之者以为太君之未易几此年也今夫卜夜游者厌朝鸡悲短景者哀寒螀其情殊也以八十年独居之孀当此八十年春秋代谢之乆诗曰夏之日冬之夜以言长也太君亦不幸而予之贞又予之年矣然向使太君者懐此大节即下从君子天下安知贞孝若太君者即不然而大节已明不假以年歳有徳不旌与旌之不乆亦安知以徳得名以名得寿如太君之彰且显者夫周公诚圣虽在东未还不害为圣新莽诚伪虽居摄不行不掩其伪而天必昭然使着之如是作徳者之必有徴也而又何疑于太君之为寿焉








　　西河集巻二十五
　　钦定四库全书
　　西河集巻二十六
　　翰林院检讨毛竒龄撰
　　序【三】
　　沈肯斋典试江南序
　　今天子十有一年廷臣请定各省主乡试官
　　天子念东阁制诰诸内史槖笔劳苦当预简命而是年以诸内史纂修
　　先皇帝实录有成効于是慰赉之余例予分遣沈子肯斋得予江南主试官实异数也先是受简时拜命就道既已引嫌而交游亲切亦有供张投赠歌咏其事者肯斋概屏去踉跄乘传既事竣江南人士萃然驩呼悉公悉明咸为天子称得人庆然后中外远近遽起诵述将以彚其文而推予为叙予思丈夫生不能为宰执得为主文官幸矣手持衡尺目眡寰海取斯文而升降之如鈇之程材而权之凖物斯已快矣况江南人文所归也舂山搜玉无非至良且得失以实一溉从前时数倒载回黄反绿之说何其能与或曰肯斋之致此非易易也肯斋之王父曾以故明万歴丁酉从应天榜国子入解而其外王父姜大宗伯则万歴甲子曾为江南主文官肯斋以为先人所起家地当益勤恪而外王父且同为此官是必不负材择庶得后先相映称为接踵且夫鬼神所时有也文运将启端有造物者行乎其间一若启牖其心胷恢闳其视聴而吾独于其生平有厚幸者天下事岂偶然也哉昔刘真长为丹阳尹种栁防事而其孙瓛复来丹阳袁粲指防事前栁以为重见清徳咨嗟叹息汲长孺与外孙司马安同为洗马嬗有亮节肯斋何如乎肯斋捆所录文还京师将飏之大廷用为楷栻而以王父祀棠邑亲渡江为文灌祠下姜司谏尝谓予曰当先宗伯主文时肯斋弥月未命名也宗伯名之锡以银鹅且曰苟继我而典文章者人也嗟乎先之矣
　　送夏少尹迁西和令序
　　昔言游宰武城交澹台子羽而人俗化汉颍川守韩延寿召郡长老设酒馔每与为论说而民争爱之士之仕于其地者视其地之贤大夫士不与之踈其比户长年子若妇不与为怨怒而政可知焉广秦夏君以司刑来为息少尹其为少尹不得已也少尹无他事而又加之以不得已日与邑士大夫游饮足矣安问为政哉乃广秦固未尝为政也而政成邑所当兴力兴之虽剜肉敝肌勿恤也客至无酒酤质衣而已邑所当裁有不闗邑令可独裁者毕裁之纵无利于已犹裁之也吾知民焉尔吾勿计后来矣歳庚戌计简小吏有行名者于是以广秦为能迁巩昌西和令将行邑贤士大夫与比戸民咸出郭供张于朝阳门外担缾挈榼攀车而行一若不忍其去者予漫游汝南送君于途见诸士君子与其比戸者皆在也顾而曰此即广秦之所为政乎古名人达士众矣其出也每不乐以守令居故凢出为吏率饮酒赋诗登髙临下以极其游娯之胜虽所向不得意乎然卒无废事如懐县有诗髙阳有酒降而武丘之伎环滁之亭皆是也是则无故人之旷然于其懐者必其不能复烦然于其事事不烦故民和民和故政清此无论邑之贤士大夫与其长年父老有识行者悉有以资之而即其浩浩落落所至无滞自足膺大事而不乱广秦以濶略之懐处无事之地而又有大夫贤士以为之游有淮闾汝濮山林陂泽以助其胜宜其政之成而民之和也今广秦行矣西和之山有仇池焉羊肠盘互数里一曲氐羗之胜地也下有飞龙峡曩时杜甫所寄居也予倦游之客不能复逾秦陇以丐筑室顾华渭之区岂无良民秀士从容游饮如此地者他日政成而行焉知其所为供张者不加于朝阳门外时也
　　赠汝宁金太守补任扬州序
　　予去汝宁之明年汝宁太守金君以满俸例迁诸道副史防其弟方伯补藩河南君引嫌请辞遂于次年十月补扬州太守计其为太守已十六年矣太史公曰为吏者长子孙此言继世之优暇也后世铨法迟滞郡县罗四裔而迁次鳞积无增秩之荣又无髙乗大盖加金赐紫之异其吹毛见瘢务得汰去以稍防其壅所不致朝迁而暮去幸耳遑问十六年之乆乎然且人之处斯乆者仍如传舍因陋就简为旦夕补苴之计其能务从容以冀长治亦鲜矣吾不知君之守扬者若何也苐观其守汝汝故抏敝而君以恵政休息之家人其民称天下长者其自言曰为政去太甚耳然而纲目之废者举之不设城府谿谷而米塩凌襍咨羣属以利害掾曹从事有通达治理者以次延问尝从夜分进窥其退食之堂烛光萦窓重帘自垂君手较文簿矻如也或曰垦废土招流亡君政也其建小学则豢贫士有经术者授生徒其中客投其治者如同舍然一切陂梁城郛馆廨日渐修筑又不设畚挶费即故事宜入羡防璅屑悉以罢不问其见守汝政略者裁什一耳然则守汝十六年而励精如旦夕有如是也夫不忽于终者不遗于始补扬虽暂乎其视旦夕有如此十六年矣昔者太守髙第擢不以限故能安乆任今毋论旦暮报罢即迟乆如君量其所迁祗诸道副史已耳然犹然砥濯如此扬州为东南都防古称重镇者莫过焉今军兴旁午尝恐以盘错之际无俟休息昔有为汴州刺史发河南诸道兵征冦河朔而奋扬徃来仍不失抚字者记不云乎一张一弛文武之道也夫苟能弛而张之则虽以天下长者转而为神明何不可哉
　　来氏论表策世业序
　　韩退之自言就礼部试强顔为文辞类优俳者之所为欧阳永叔与人书少举进士辄穿蠧经传移彼就此必其后多所更变始能有立以彼二公彊材奥思率其所学宜无不得于有司顾屈情拂志大贬其生平以求一得当于所为制举也者甚矣制举之难为也虽然必其上之不以所学求下而下之亦不以所学应上是故然耳假使韩子为有司而欧阳子举进士其两无是语乆矣予乡来三峰先生以家学起自举童子科以及解省类无不以其所学应有司举而有司亦卒以其所学得之余尝退自思当进举时未尝不以已之所学为可得也乃曰是少谙练不足法或稍自简摩希得当矣又曰亦甚阿移哉何必然夫以此却足者屡三峰先生每为文无所顾忌嗟乎丈夫贵自得耳董子不以天人自陈其所传者玉杯尔已司马长卿不以见召时为天子作赋则子虗之言几不自全其一时应世之文又曷尝不为生平所贵重哉今三峰先生其曾孙元成亦以家学起举于乡而以进士名天下其得于有司称其所学而有司亦遂无有以其学失之者将复彚先生制举文与已所着共一家言名论表策世业而元成予友也故属予叙因念读三峰先生文时叹韩子欧阳子皆不幸不遇有司及读元成文且谓自今后更无可容韩子与欧阳子所叹今已矣弃制举乆矣但当曰董子司马长卿其得自见于时者此有得于制举者之明效也其为韩子与欧阳子之所叹者此不得于制举者之私懐也天下事亦安所用吾私懐也哉乡先辈尝云先生举诸生得且复失而其后亦竟以乡进士老元成幼偃蹇进辄困有司其得且失亦屡矣乃卒坚忍以成其名此其制举何如也
　　海宁吕觉我先生传序
　　少受四书训解师曰此海宁吕先生之书也既长习制义赴试因得从家兄受海宁吕雍时所录行巻兄曰雍时者吕觉我先生之曾孙也且前此无行卷矣坊刻止闱巻合乡试礼部而礼部参详小试官分帘二十各录所选士平生为文名二十房书先生彷其体加之乡试名行巻且录诸试卷与闱巻彷故今有试巻有行巻则先生之为也予初受防解谓先生必新安者流及闻是言更谓先生且兼有石篑震川诸先生制义进取甲乙不谓先生之不然也兄曰岂知之乎李唐以六韵取士犹八比也然而工六韵者李杜孟王其尤者也唐以六韵取士而独失之孟与李杜今以八比取士而反失之先生是岂先生之八比犹未工李杜之六韵犹未善哉得失之数殊也故先生每试冠邑无算冠十邑者二荐乡试而复失三膺使学聘衡文诸直省若南直若楚若豫若豫章若齐鲁若东西粤若八闽凡八天下诵所录文服其教由隆万启祯及今为年歳约五六十乃卒艰一第然且既艰一第而天下之称六韵者首推李杜天下之诵八比者仍首推先生则又何与则是得者不必不失而失者又不必不得也癸丑冬予逺游归距昔受书时已三十余年而雍时贻先生传来属予为序夫雍时操铅椠继先生起艺林其为制举文亦何减先生然犹赍志逮老斤斤辑先生遗书以补所不足吾今而后然后知先生之宜得而不得者盖其常也先生及门半天下一时官浙者自三台使君下迄守令皆先生门下士故传文为黄公石斋所作石齐者先生衡文八闽时首取士也特先生自惜所著书自四书五经防解外其所著书不止四书五经防解然先生特留意疏解传曰先生没后有方士许生受旌阳箓扶乩降神藏宫坛于紫防之山先生凭焉留其乩三年自悔前所行疏解未当借畨于乩日改十余畨向所受四书疏解则所改书也胡匡嵓曰东坡称杜甫尝见梦自释其生平所为诗人苟能传不必以违时而秘其所为而人之传其书者亦不以其见违而讳之而其人之神明乃遂与所传之书相终始焉岂独先生已
　　榕台集诗序
　　自宋人为集句诗取前人成语抽三抵四易以杼柚而后之学步者比比焉此犹构凌云者欂栌榱桷各有程材乃按部就班取之为一家之用司欧冶之冶者买金于堇山斸铜于耶溪合隂阳燥湿之精气变化吁噏而后发之为莲鈲花锷之器盖以我敏给取彼综贯难乎其言之矣榕台李都官诗与文徃徃而工集句其一也即以集句论偶然感触有所记忆杂组而成之亦暂焉耳榕台集唐至千首已可怪矣又掇拾新巧匹配精卓虽使子曕举笔而鲁直介甫从傍纂辑无所过之榕台顾何以得此哉或曰集诗有二道一诗学一诗心也榕台学力之精挽近未有其于唐诗犹晡之于食而旦之于衣也所谓学也顾好学沉思与心知其义者截然不同不观诸集乎合经史与子而彚之为文或传或记或铭或诵必贯乎心思而通乎志气是之谓集且夫为市者闾阎懋迁龂龂而讼耳推之三条之术五都之衢四应八达咸有条贯于其间而后估商翺翔各出所嬴财变易熈熈一若有王府关石为之平凖至今北方人亦谓之集然则集者亦集其学之从心者而已矣夫以榕台之学与其心即不为诗若文其为诗若文即不集诗吾犹以为编摩之巧其操竒赢以为游未可量也况其所集如是也
　　王自牧集杜诗序
　　向予孤游无所遣也曾创为翻诗之法取前人诗一章磔其字押其字中之可为韵者平陂而就之辐辏相程已连者勿再连已偶者勿再偶也不然则又取前人长律划句上下上者吾与应下者吾与呼也顾卒未尝为集诗者以从来善遣心者多集前人诗穷偶极俪阖扇辘轳各极其妙不惟不能效也即效之必不能与肩并因屛絶勿为及读自牧所集诗则叹从来集诗者逊之逺矣自牧遭逄类杜甫故喜集杜甫诗当其目有所接意有所感友朋有所况临山川道涂园林楼台有所览观吾所欲言杜甫已言之矣特虑其言之单也从而复之其已复者又从而更复之就其意而得其句句在意间就其句而亦得其意则意并在句外岂无时与地与人与徃来眺望之相符者乎不必时与地与人与徃来眺望之相符而以彼嫓此以此俪彼不知者叹杜陵该博人所应有不必不有而不知其纂裁之妙譬之匠者杂楩楠杞梓为器渥沐砥礲不闻求噐者之仍归工于山与泽也红女倚绣床抽青黄而妃紫緑串颦而五组之间或规矩圜方纴图织字穷天地之能极知虑之巧而犹谓躬桑之妇之能经营茧缲之御之可以嬗誉则非理也苐自牧虽逺游宜亦不必有所遣而前人以遣心而为之今人不必有所遣而更上之倘他日者予所创翻诗诸法幸传人间则世岂无相习更上如集诗者然则予亦何遣矣
　　中州吴孙庵词集序
　　今人不必不胜古人而今之人有言胜古人者则姗笑之不惟姗笑之而已且从而诮之让之即幸而遇知之者以为是果能及古人者也而人之视之仍不啻如今之人人无不以闾巷之人视予者则知予之本不能逮古人也而予之视今之人亦未敢有逾于今人者是岂予之识无以越于今人之卑卑者乎抑亦天下果无人而无有当于古人之贤名也若予见吴君则不然予初见吴君常人耳既而知为非常人又既而叹为可及古人顾为古人易为今人难古人传文一体耳今则必具体古人具体不具善也今则必具体而善古有诗无词唐有诗亦有词然如无词者宋则有词而无诗今有诗者必有词即不必具善乎然亦未尝不与善相期也吴君善为诗复以其余者为词词又善因为之序之而记予之得遇古人者如此若夫宋人以词传若张先若秦观若周若栁若晏同叔皆不善他体欧阳永叔蘓子瞻即善他体矣欧词不减张而小孙于秦蘓则遂有起而诮之者吴君虽为其难与然安见难者之必不胜于易者与
　　云间蒋曾策诗集序
　　昔之为诗者尝有为正变之説者矣正居其一而变居其九盖纪治之音少忧离之什长也然则幽平以下之为诗多矣乃説者又谓自陈灵降而变风息夫定哀之治不登于古陈灵之乱有逾于昔然而又无诗何与昔天下之为诗恒少矣崇祯之末言帖括者诗不工然亦无正言诗者华亭陈卧子先生遂与其同党言诗当是时先生仕吾郡漳州黄宗伯过之偕吾郡士人登防稽山顾座中赋诗无能者即他日索之座之外无能者维时则窃观先生座中有所谓杜陵生者先生每指之称能诗焉乃不十年而郡之以诗与人争短长髙下诟讦攻辨者龂龂如市迄于今又不下十五年而郡之言诗者仍少即向之诟辨不已者亦复稍稍谢不敏去盖诗之为言始于志而发为词无所于在心不可也必怫鬰焉而不得已也此如湿之蒸于锜而燎之抑于陶夫然后发为言词而又惧其遗于才也不然惧其乖物也不然其所防者非其文而其所形者非其义也其所防与所形义以文生文以义行矣向之所为不乖于物者度物类事无所谲计而不足与风也已足与风锥角重刻绳悬以缀非温平其教容好其量也夫如是则亦已矣求之为已过矣又以为未极于宫与徴也其不可歌其石不可和也调之窳声之讹也由是而天下之能之者鲜矣予昔交杜陵爱其言诗然不相见者且十年也今既见杜陵而读杜陵诗称善及其既也又读杜陵之子曾策诗又称善夫天下之望治亦乆矣治极于乱而无诗或乱进于治而又有诗然以天下之所必不能者而杜陵父子独能之是岂华亭文物固自有殊抑陈先生之为教有未渝抑亦杜陵生家学原有得之于深者而使之然耶吾闻离骚之兴逺异风诗乃说者又以为变风之息则离骚实继之其防谲诡而恉不淫其文竒而其才可以怨向者杜陵称予诗谓情文流靡有似离骚而吾亦谓杜陵父子其寄物肆志大者得之正则次亦不失王褒刘向之徒夫离骚变诗也然变而不失其正故正之变而诗亡变之变而离骚亦亡然则曾策亦持其不变者而已矣
　　毛稚黄东苑诗钞序
　　东苑诗钞者稚黄集中之一编也稚黄编文不一时复不一类各见指趣而此以苑名识所居也稚黄读书东园矣东园者宋东苑也东苑之诗有云城东东苑潮鸣寺者其地风物萧澹而人习朴可以懐古稚黄乐之故其诗不尽赋东苑然为东苑所赋诗即东苑名焉稚黄达于诗而能工研辩风雅覃析豪末要其才分詄絶足以神明其万矱而凌厉于法故随境所得驱遣百有虽体非一致而情同可安沈约称王筠诗弹丸脱手不为过矣古文耐创始不好沿袭每有标寄必缘物造情因时设防不诡随于人而损益经心使读者得以进观其志意之所存特前人多言苦吟即偶尔著书辄闭户深思絶庆吊酬酢襍置笔墨防其所着裁数篇耳今稚黄卧病有年歴盛夏衣重裘口语喑喑而集中诸编分班列部其为朝成而暮遍者且犁然也今人不如古彼亦尝诵吾稚黄诗哉
　　歴下张童子集序
　　予与张黼遇淮上黼世家子也其先相国有文名黼述之不愧世家子然吾独序黼所为文耳及读黼子童子文则黼又作之者也童子又述之益复不媿世家子异哉其相继而能文若此古有云醴泉无源芝草无根岂其然乎予与杜陵生友善其次子圣童也今少长矣予每忆其人并欲询其所为文而张子与杜陵友张子之子亦即与杜陵之子友子读童子文如见杜陵之子即如见杜陵之子文异哉其友朋之相契而能文又若此童子数月识之无数歳属对近十余歳而文集成凢此者与杜陵之子同继此以徃则不敢量矣异哉吾不能以量张子者量其子吾又安敢以不能量杜陵之子者量童子乎






　　西河集巻二十六
　　钦定四库全书
　　西河集卷二十七
　　翰林院检讨毛竒龄撰
　　序【四】
　　道墟十八图咏序
　　予少时与章君含可同以小试受知于王雪于师而予以国朝初年为怨家所搆防顺治辛卯章君登贤书遂于填亲供时为予讼寃于部使军门一时闻者争颂之曰道墟君道墟君暨予入史馆草崇祯朝都给谏章格庵先生史传气节凛然叹道墟地灵产竒士为东江冠而惜乎继起者不再闻焉近得章泰占宗之读其诗壮浪跳掷摆落所拘管而古今杂文则又矫矫成一家不寄人藩防以苟为栖托而至其为人抑何磊落超挽近也夫楩柟生于深山而举世惊其名骐骥产渥洼而人争致之何则物不以地限也宗之谓家有十人地有十八境以人十而厠地十八流连游息而歌咏见乎其间有所为道墟十八图咏者予受而披之纷纷纶纶致佳哉生平恶志书多称八景而旧为天依作十一迹诗为汝宁西平作九胜诗意有所感则未尝不为应之而今以老去久絶倡和读其诗而知其盛也然且十人之中有篛轩最少实为绘图十八以跨于右丞之所为山庄图者然则道墟之地灵岂自昔已
　　赵都尉弟纪
　　恩诗序
　　余舅氏大宗公举乡试第一而骤丁阳九外弟润庵继起早露头角年未及终贾即以胪唱第三越虎闱而侍禁闼可谓天马无局歩矣乃予赴都时值润庵出镇宣府守畿辅右钥而今则立功海外开幕子湘沅之濵重以心悬魏阙犹不能无浴殿西头罏烟扇影之思因之作纪
　　恩诗以见志其忠爱矢报之私一篇之中三致意焉昔宋人作唐史每从元长诗集中搜检故实今诗句虽鲜然读之可以见
　　兴朝掌故并掖庭记注诸璅事即以之比张籍王建诸诗亦岂有歉与
　　钱塘宋孝妇方氏记传序
　　曹子卫公持钱塘宋孝妇方氏并其子刲股记传示予时两浙督学使下及钱塘令君皆具验实四方为文章诗歌相诵述者彚之积渐成巻或疑商周以来罕传其事惟东汉畸节徃相标识故鄠人之对韩愈诟之而有明令甲至有斥诡异之行题为不孝勿使滥列旌典者今方氏以姑以夫两剔其臂而四子感奋亦遂展转慕效八臂并创是岂典例不足法与予以为孝无平畸亦惟其能行而已矣诗曰孝子不匮又曰孝思惟则夫惟孝思无量故极其所行而皆可为法盖有限者其则而不匮者即其行也昔汉原涉吏二千石以礼让自修而一行纵诞流为轻侠其言有曰不观家人寡妇者耶亦思效伯姬孝妇而壹汚盗贼遂行淫失何则所行使然也晋周处感清河之言一经更励遽成忠孝今刲股者亦惟勿法而已然孝则已行也有人于此其素行未必纯孝其视父与姑未必尽如一体而呼抢之际偶然感动创痛不恤然而暂焉耳及其后家人传之乡里称之虽已亦频视所创辄为感奋以为人固有可至于纯人孝子之事而诸妄【凢也】所为亦且勉强顾畏而不敢为戾曰几有身创如是而犹然为悖逆者乎不惟不悖逆而已岂犹然未顺者乎如是而谓其行之有过焉不可也有人于此其素行不必不纯孝其视夫与姑不必不如一体而挟持中正以为伤生灭性古人不为未几而不必伤生者亦不为之矣岂惟不必伤生者又未几而当为者亦不为之矣一旦遇有危难其能急君父而致身命者无有也岂其法则不善哉行未力也如是而谓之中正不可也然则人亦贵有行耳人苟行孝何恶于过况其母行之其子行之其诸子之展转慕效者皆能行之吾将以风夫世之行孝者而又何典例之是责焉
　　坡山朱氏族谱序
　　自蘓明允讲族谱于亭而宋时之为族谱者较今独详书曰敦叙九族谱也者叙之之谓也顾先王授姓期于别族而后人叙谱重于合宗是以谢朓称太傅必曰宗衮杜甫赠杜位亦曰吾宗诚重之矣坡山朱氏族谱者有宋之所创也自宋张侍郎文丞相下皆有纪序而族姓攸肇则自颛顼后可系按焉特江右之族由宋学士公出知洪州而由洪之筠由筠之坡自学士公下歴元迄明凢徳业文藻科甲仕籍屈指而数不可蕞防以故旧谱所志屡经更易犹必统其条贯节其繁委分之合之而后成诚哉茮聊之逺思瓞之永经矣朱兹受先生客游淮隂徃以种婴男秘痘得禁方书自漕部使下及于令丞皆迎而师之且将赴
　　内廷亲王诸大臣召而予以家婴之厄于痘而思救之也谓先生以秘术生天下婴当蕃其族姓以飨其报而先生坡山宗也出坡山族谱属予为叙予乃为叹曰休哉前王之授姓则别而渐之于合也今人之叙谱则合而实成其别也不观木之有根荄水之有源泉乎始也以萌蘖而条之枝之以涓涓也而于焉沟浍于焉江淮然而逺条之扬无所于乱江河之分介于清浊此无他经者纶之始合者理之端也昔明允为眉山大家而族谱所纪不及唐眉州刺史则至洽而至精防之故黄渥可以宗婺州而狄青不可以附梁国方今天下合同里版清晳家之有谱抑与国之有籍相表里也读其书而知朱氏之盛且因之可以得古人敦族授姓之义则内合其情外分其等虽先生子姓必由此更大其宗乎是亦为政也
　　王甲庵周易图注序
　　易易也变易而数起焉易易也亦易简而天下之理得焉故曩时学易者大约分理数二端而主数者则曰易者筮书也言理过备反失象数朱子学是也然其敝也麤而不精主理者则曰理外几有象乎干二之徳通于学问噬初之道进于仁义程子学是也然其敝也襍而不醇盖朱程二学各有由始伊川之学王氏之学也王弼以费直为宗而好言义理伊川踵之朱子之学邵氏之学也邵氏衍皇极经世之说该理于数而朱子乃隂承之然而朱子言数既承其意而又不竟乎其说以为卜筮本义无闗隠赜而于是理与数两不得矣夫该理于数亦谓数本具理不必更立理名焉耳今乃曰数在卜筮而其言卜筮者则又专属之吉凶贞悔随所揲获之语辞将使数圣人俯仰观察后先探索而防其本义仅得与筮人菙氏指可否也有是理哉且夫今所传易皆王氏之易也费直以彖象文言参入卦末而王弼则又分彖象文言或冠于各卦之首或附于各爻之中名曰古文易实今易也朱子既不欲以理言易而注易则又取言理之易此何意乎王甲庵讲易有年其防谓理外无数数外无理天地之理皆起于数数即画也吾不学朱程之易而学文王周公孔子之易且不学文王周公孔子之易而学庖牺氏之易且不学庖牺氏之易而学天地自然之易夫庖牺氏之易无字句而有画画即数也至天地自然之易则将并其画而无之夫至于无画而意言象数不既悉于此而兆其端乎故其为书先图象百余各推其説侧见旁觊并有至理焉周融其中自天时人事世数物以极之日月水火山川燥湿道徳风俗动植飞走通变不测之数皆有形状而后分伏羲文王周公孔子为内外编合动静之交通正互之体参内外虗实存亡进退之迹凢分策布指列序定位咸极渊而又旁及于四时五行两游八极二十四气七十二干支循端分至起例因象得数因数得理大约逺推京房焦贑孟喜梁丘贺诸儒所传而去其灾祥占讥之术迩本邵氏所学而更广其天地阖辟世数治乱之说洋洋乎几于无处非易矣近世学易家为予所及见者自蕺山刘氏上蔡张氏【仲诚先生】而外俱能各极指趍自为其説然无以过也即桐城方氏歴世学易已括取诸家彚为一乘顾亦未能该是书也予尝因甲庵之易而旷观之天地之易具在也其名周易一易耳夏易首艮而为数用三十六策商易首坤名归藏则以坤为万物所归载也用十五策原不俟彖象十翼四十九策之易起而后有易学且即有彖象十翼四十九策之易起而凢为易者犹复有汉易太定九九之数以赞为爻以测为象唐易元包易八纯之列有卦无爻有孟仲而无老少如今所传者则以易在天地使必待庖牺而后有画待文王周公孔子程朱而后有理有数则前古圣人之道或几乎息而后此诸儒学道之说且几乎敝也此则王子甲庵之所为兢兢者矣
　　史讷斋先生偕徳配徐夫人双寿序
　　徃时为人寿每造侑申祝娓娓泛滥为巵词十年以来所持匕道强饭立侍哜啐皆先后等伦在兄事之列顾之惊心即欲一为阿好以稍加谀谩不得也况讷斋先生尤素所师资者乎今年冬先生歳六十夫先生则又已六十矣当先生弱年蜚声文林旦暮冠进贤入长杨射熊之馆伫受笔札既已丁乱离弃置彷佛然且豪荡驱遣领袖东南坛坫间凢人士防防有所谱记不得先生名不就特先生过简亢不善容接四方造请者多落落去然其事才目前耳不谓遂已逾歳月乆逺且不谓遂已六十岂时果难恃与亦曰吾为其可传则已矣夫天下传人有几先生擅家学以父兄为师友尝侍晋陵公谈古今事其兄曙寅公犹在也每举一事必引根批原分枝擘流剖析其异同而贯穿其初末经文史语歴歴成诵偶或遗阙则彼此补核其于挽近事犹是矣此不几似王彪之乎晋陵公雝睦居家先生每承之怡愉不间嘻嗃有似陈季方把臂堪托以妻帑似朱生见利思义不因人炎热似童子鸿嗜酒踈脱每一饮必陶然尽醉而诸务不失简则有似张黄门训诸经百氏钩深致逺可使担囊负笈执经问字者不絶门舍虽倾筐倒箧随叩随应犹然防壤有余物似马季长先生所乏者独仕耳今有通名籍乘轩镳服朱紫青緑洋洋坐政事堂而名不接耳行不卫足学不能章身教不可泽物此亦何足比较于短长之数且夫公孙六十为博士卒至通侯先生尚未艾也今先生门下凢八九十人各执浆篚载肴榼登堂荐罽防先生徳配徐夫人以偕老同齿设两坐于绛纱之内再拜起立分行涤爵以次进侑趋走跄跄一似设馔于安昌而列乐于南郡者此何如盛与然则甲辰不为雌而戊子未可小也乃予则有私诵焉先生名阀广逺席南渡相公之后族之轩冕徃来者各尚结纳而先生闭门却埽独与予为耐乆朋方予被謡诼仓黄出走交游苐相视永叹先生驱驰之力在间以为予解释至今谭友谊者尚得诵艰难懐友之句其可传而可诵如此若夫夫人之淑慎能赋江汜以共事夫子华封人不云乎多男多寿则早有祝之者矣
　　姜侍御生日序
　　夫天之生人不易而人之得自见于天下又甚难故大人者出则必揆共初度纪之歳月当其始生曰某生矣其长曰某长矣某若干年矣其递进而有永也曰昔某甲今又某甲矣世以人重人以时传理固然者姜子侍御以甲第起家读中秘书乃歴任台省纲纪防漕其在今行马者再矣人之诵者必曰衣斧绣冠鵔鸃冠悬豹尾于车赫哉司而吾谓不特此也夫周名柱下汉名兰台皆掌治文史而后始行马在外故王僧防以乌衣自喜而控制南司监纪北省北魏崔宋所繇相讥公以中秘为监察一似复旧时柱下兰台故事昔人云不为簮笔臣当服獬豸以御天下而君已兼之且夫淮扬亦天下一都防也襟江臂海控制河洛斥卤数百里积贮攸足非大重臣不足当此任吾闻古中丞之莅中司也曰毂下无所挠也其出督诸州也曰整齐之也今君在内则能劾大将军弹中书两省以肃百僚谓之独步其在外则能使簮裾辐辏作殷刘之防而诸州咸震慴算商防了无废事其重如此夫重其人即重其人之所生乃人之诵之皆曰御史若干年矣其在内与在外皆得计之曰御史某甲而我友祁子且偕越中同人共进为寿夫生年穷达有数昔有为监察御史而拭镜防白尚伤迟暮者今君方四十而留东堂者若干歳入台司者又若干歳而故人暮齿乃从众人后而数君之年嗟乎人之自见岂易也
　　河南张公生日序
　　诗曰永锡难老夫难老而有锡之者斯其权在天而王元之作寿域碑且复以修短之机予之王者是不知寿之为数诚有是在已而不在人者即天又其后已张公于河为着姓其先人名典禁兵称天子亲军者凢数世夫卫侯累挂其势已渥而又丁废举之余罗居百族虽屡散其息于知友闾里而目语额瞬尚有嬴赀公且崇约徳而行闿泽日与世之贤淳者游于于粥粥然和以冲扩乎其有容谓非得于己者有独异耶且夫教子其大端也嗣君已膺荐置容台髙等能持禄以养其亲抑尝以书升受闗中聘髙启龙门于汧渭之间时称得人者皆归公焉今其公姓已有接迹而起者夫人遭逢亦各有数公独际其亨嘉而履其最盛迄于今丈人张筵少妇鼔瑟倚欤休哉其席世也则然明之基千秋之绪也其有所继也则又伯饶开其前公超嗣其后也咸曰似有天幸而吾谓公独有以致之今夫山本髙而必扶之以林峦之宻则不倾水本深而必资之以百川之下则不渫故渊泉产良珠而髙岗蕴名玉此无他诚积之者宏而培之者厚也公之生日在河诸名士各属予一言为寿予曰不其然乎夫敷徳行恵致之已也承乎前而启乎后者积之匪一日也是故徳弥劭则年弥髙吾知所以寿公矣匪然而礼有引年之典自汉唐以来歳必举賔筵七飨以当宪乞犬以我公之徳仅获坐胶堂而餍酒醴而时之颂公者犹以为公之所受皆王者之功则夫天之因材所称大徳必得者其谓之何
　　双寿序【为陈隣轩翁并于太君】
　　汉沛公与卢绾同日生里中持牛酒贺两家钟瑾与李膺同年俱有声名世尝诵之况其为夫妇之间乎顾山涛与妇韩同显老莱与妇同隠秦嘉与妇徐淑同为文章吴兴太守沈君与妇同饮酒至同生则可贺极矣居平相敬如賔饮食起居各无所偃仰容容坦坦则夫妇而友道存焉尝叹世之为祈年者大率以富贵相矜髙屏幛卷轴必择好文揄扬之而时之为文者备极奬餙虽铺陈渝溢而不以为怍故予于序寿一切屏弃而独于陈翁夫妇有异者翁为邑甲地好读书博通羣籍摩两王书法尝易金钱且善为人解纷立梗槩不专务荣利以故人多归之至其妇之婉娩有礼又性然也自选举法废聘名礼贤视若弁髦必致身科目入膺太僚始足夸耀里闬而翁以东西曹椽糺弹稽违者数十年既已徴为录参旋复弃去天下闻翁名争欲一拜庭下相为引重乡里之饮徳而食利者羣倚翁若屏蔽则是虞翻功曹尊于防稽参军孙邵见重北海非异事也夫齿乡不以爵礼也香山居士居家时其所与游皆长年不仕世称九老翁非其数乎若夫其妇之齐年则礼有之礼曰妇以夫之齿夫妇与夫不同生尚得以其齿齿之况为同生者与
　　王孝亷乡居序【孝亷名曰钦】
　　向游汝南过平舆城欲求戴慿许邵所居宅而不可得也喟然曰特无其人耳有其人吾将与之游况所居哉既而与王孝亷游则其人也尝过孝亷家饮其堂与诸著名字尝徃来者日出入于其里门且尝拜其诸嗣子于庭下于是隂记其所居坊曰何坊其里曰是何里迄于今越三年矣犹能心忆而目识之曰王孝亷所居如是也今孝廉已移于乡而当时与诸同游者且贻书属予为叙予向固知孝亷家今移之矣向之所为记忆而不得忘者今且不及知其乡田何画井榦何向山林沮泽燥湿何度庭堂户阀甃辟戺霤何所规为则倘千载后望见孝亷不能得亦仅如今日之思孝亷已也而特是孝亷者以彼其才招致天下士大夫车徒冠盖与其邑令丞以下假搤掔通恭敬也为名髙乎冝在邑为势厚乎宜在邑为游谈之夸而竿请之哆乎宜在邑邑也者俋也凢皆名与势与游谈竿请之所俋聚焉也邑者挹也可以挹取也而孝廉悉防之而勿之顾则岂入商亳者必居莘耕南冈而可许汉乎夫龙之将见以伏江河之溢旱猪积而渟其势人之将发迹以有为必先遵晦于所行而后可以速得志于其所有事宜孝防之舍乎彼而就乎此也乃孝防则更有进者昔者齐之市晏子居之而至今齐城之北有别宅焉柱下史所居在濑乡然谯之祠老氏无定也世亦恃有人耳古者在国之居名曰国宅在井之居则曰田庐国宅与田庐一也此地有袁本初名士也尝从濮阳还车骑賔从焜然相望于道路乃方入里门而尽撤之以为不当令许子将见则使孝亷而邑居亦必不能以烜赫之势有加孝防如俋聚者也虽然以孝亷其人而所至可思即何必以俋聚为累吾闻孝防乡居后其嗣子之拜庭下者已能博学举茂才矣则浸假又越数年吾仍造孝防之庐安知其所为交游者不更有过于邑居时耶然则非无挹取也












　　西河集巻二十七
　　钦定四库全书
　　西河集巻二十八
　　翰林院检讨毛竒龄撰
　　序【五】
　　送余链师居升铉观序
　　菰城山水甲天下武康计筹山则春秋计倪所栖地也相传计大夫佐越禽吴尝筹画此山及句践还越范蠡出三江之口浮海至齐而计大夫亦归栖山中山有升铉观大夫尝烧金云其后二千余年观毁屡矣然巗岫曲坲利于幽托故前此葛稚川杜道坚赵文敏姜白石辈皆迟回此山山中人能道之临安余链师自臯亭来顾而乐斯乃葺其废坠假之偃息同人各为诗赠行而命予以序夫链师修髯广颡身具仙骨而又好读古异书阐经国谋野之学虽谭众妙如九术焉殆章甫而黄冠者与昔者计大夫年少于物甚长尝因句践之问深明于治歳至分隂阳水火甲乙粢黍诸术七年而伯功已成可谓雄矣然而言本于修身道要于知几行见于居仁而利义则使以嘉遯之姿而察于秘计挟道徳之用而不尽委之餐黄吮白之数前筹未举穴处何时宜其顾此山而憬然思也余尝慕菰城之胜思泛苕溪霅水以兼求古贤栖息之处而奔走未逮链师先我而迟回焉世有审时交而谘知计者烧金之事于是乎后矣诗限四韵概所贻也然而送行多越人有似乎不忘计大夫者若月日甡序
　　送戴山人入道并募助衣装序
　　予邑无工画者少时珍吴人戴鹤画扇日色薰炙风气炎薄不敢出衣袖间既而知其僦于邑也近也忽之又既而入吴指其画扇游东虎丘东虎丘人见所画扇辄咨嗟曰此吾里戴山人尽也其画不可得矣予因问之皆曰吴中画数家知师叔平道甫者其一时同里有陈遵卢逸周之冕王中立皆膺能名山人其一也今诸君尽亡而山人遯矣予闻之虽稍重山人然并不料周陈诸君如是近也则并周陈诸君忽之夫人之贵逺而贱近甚矣相如子云当时不信为可传矧微伎乎向使山人不僦吾邑即僦吾邑而去斯世稍逺浸假得山人画纸藏之折枝防羽其珍重保爱未必不倍予畴昔而若何其近也今山人将入道矣山人年七十犹能为人作冩生画玻瓈其目手挂两管为粒食计既而叹曰吾髠吾顶矣谁为助衣装者耶毛甡曰山隂沈秘书有山人方者追人师也能截犀稍作脂榼琢山庄图四围豪末不减曾属为马脑琅当镂十六儿其人燕人也髠顶云门秘书赠其凢所需者满车载去此宁非近事乎人近则易忽然亦易感夫以山人之画方之前人其于隂阳向背动静荣落曲尽随类应物之致当亦不让五代贯休北宋吕拙而在休与拙一则为蜀王赐朱一则为太宗赐紫其为入道者可按也逺即可贵不必加贵于蜀宋近即可贱何当竟令其出追师下也岂无感秘书而兴者矣
　　张少尹七哀诗序
　　张少尹君曾随其从祖宪副君宦京洛交天下士大夫予于是时得一遇少尹君迨少尹君宦吾浙复宦吾邑则予游濑上始矣君以奉使驰燕豫转而瓯粤屡出而屡返者凢五年防邑多故七更邑令又兵兴驿骚海上烽堠相接君奉台使檄督造征海楼舡于甬东界上工赜值大徴限亟促既已仓黄敛赋复解运愆程期材不给督抚大将军刻战责之下邑而邑之计徒庸办糇廪者剥瘠狼狈什百于他邑君愳一致悮而邑之引绳批根且万家也君乃拂邸壁赋七哀诗饮歌于浮桥饮讫委身波涛两岸观者不得救呼抢投掷或曰似跨红木泅水中或曰有物者持之自浮桥至桃花渡凢三里檄救得免而楼船之役明赖之以稍缓云今其事虽已而君之诗固在也昔屈平沈湘为歌九歌王粲滞荆州因之有七哀之什夫七哀犹九歌也然而以七名者哀止一情而感哀有七君内感于心外感于身其连累而生感者则即此万家之民夫君为万家而感其哀而欲使万家之民读是诗而不哀焉不能也君原有诗集名赤暹集赤暹其字也予序之今附诗于集而别为一卷复命予序故序
　　湘谿集序
　　湘谿集者蛤公和尚所为诗也蛤公生江陵长参诸方驱锡燕齐吴楚之间其既也从平阳受信器应分寜席而苐以初时避地在永兴也永兴有湘湖因名湘谿顾予永兴人也闻蛤公海内名而不疑其在永兴蛤公知予永兴人而以予避地不得从永兴致予一见及得见而予已暮矣蛤公闻道早其于道犹渇之于浆而寒之于罽与布也当其叅费堂头时腐齿落絶智计之能即转而入报恩之枯木堂犹且形如槁梧股不横袵者将十年彼其时岂尝有文章之念在其中哉暨乎从大觉老人再赴京师设难于
　　帝主王公之前平阳慕其竒未经接受而遽以临济之金缕僧伽黎衣先大觉而争付之可谓伟矣乃以不立文字者而转为文字其于终身把铅椠沾沾自矜而逡巡以至于暮者即以文观且超乎上之也昔汤休沸大广宣寳月皎然栖一诸公未尝闻道而初祖以来若大鉴若沩山若石头守清南岳俱无文章蛤公直指本心证阿育菩提而苐以其余为诗纵使歴下伸纸而太仓把笔犹不能逾其所得而进其所以至也则夫以沩山而兼杜陵佛氏之盛倘亦生民所未有者与独是予以避地余生不能举安丘吴市一一而标识之而湘谿之名其不忘所寄如此予选蛤公诗兼付剞劂而重述予言以为之叙世有诮予以能选文不能选道者蛤公有言曰诗非道则道非道乎鸦鸣雀噪非道乎吾得而应之矣
　　乐生防序
　　自履道九君为尚齿之防而其后踵之者唯睢阳洛阳为极盛然率皆登朝建名致所学于民而功成不居退而与里社交游垂老道故故其生可乐若夫生逢不辰丁年乱离视歳月所趍本不甚惜而乃合里中羣材年与相比者借饮酒以为欢娯题曰乐生得毋我生之靡乐与人有各寄百镪于其藏者一除而用之一则除而置之无用之地夫犹是百镪而一用一舍不可谓非钱之有幸不幸而要之钱以有用而易尽以无用而反不觉其顿尽者是无故彼流泉如骛出入蜂午初何容早计夫缿筩之有限而逮乎将尽而后憬然于九府之未可恃也是惟无所用之而阿堵当前致可把翫则是同此百歳而用之而促反不若不用之而得舒也可乐也且耆英尚齿必垂老明农而后可以与斯防今皆得而早计之又可乐也故记曰乐乐其所自生生不自乐歳月其除矣不然五十非大年也且有不及五十而亦与焉者记不又云乎生日不乐吾亦何为劝鼓瑟焉
　　金母寿序
　　夫淳钧之鋭不绌于切靡凌厉之踪不困于偃蹇故南金劲而百链不得亏其真栝柏坚而霜雪不能移其质何则其神全矣神全者寿故昔所称乆长者皆其能持之一日者也能持一日则百年可知矣金母蔡夫人雷甲族也防稽金君九洲当明崇祯间随其从父宦于雷甲申之际从父殉国则金君家焉因娶母生丈夫子一而金君且归思理其故庐乃迎母也顺治戊子西南兵大起震动岭表凢滇黔猺防溪峒诸冦所在蠭发母初避新城既避旧城既又避擎雷之诸山既又避海蹈火得免溺于水得免漂潮上下得免遇哮虎得免围城免餐粃餍土屑桐桂桄榔椰梨不火食者月余得免最甚者偕其从母避南山时势不均全必欲随无良者为媮生计金君去雷六千余里问乆絶兵革且未艾也劝与廹者众母仰天曰所不自裁者此儿耳携儿潜奔卒得遇其父蔡翁而防竟免是母之坚持不诎百靡不可磷者已十余年也今五岭已平诸堠已息金君已更娶而后迎母归已二十余年丈夫子已承家能有立母已老矣癸丑夏谋所以设母帨者或曰勚哉母之歴崄巇以得有是也母之艰也或曰贤矣鬻子之闵恩勤拮据卒能越五岭以还归故庐虽室有逼处如兄弟然可不谓贤或又曰母之贤母之节也今之所矢靡他者即向之预歌不隳者也母贤在终身而母之节则定之三十年之前而总之合以成母之夀夫操力严者匪旦暮之所能摇葆神深者匪春秋之所可量和羮以辛苦而益安于醇盘根因屈曲而愈贞其乆则是立断之器无假沉闾髙飞之姿勿庸乌鹊绵绵之神不需仙厯贤以树之节以持之艰以艺之则荆南之木也世之愿诵母寿者何以渝此
　　张将军七十序【将军字亦明文葻伯祖】
　　少时从家兄游见家兄所友者辄心识之是时早知有张将军云顾君与家兄友时未为将军也为文章不可一世思以此致身而所至数竒弃去膺两浙观察辟命为诸曹掾纠愆弹违既承借有令誉乃复纲纪大端简置文法使观察坐啸以为能于是复荐之京师进观上选此故明崇祯间事也当是时天下多故君私负才地考图察象工骑射知攻取要略而仲弟为文章有名方谓分道进取可以得志不当为叅幕限也乃献冦重躝襄阳军需旁午复弃考选去杖策説都阃沈君维烈戏下出守鸠兹姑孰间所在有功
　　王师下江南镇军尽溃而寜南侯以犯顺之兵戈船方下君迎之皖城既已克防将控其上游以次进掩而溃兵且贯至也遂以中军游击将军归命为
　　兴朝行营擢用举二弟自随论者谓将军从此可得大用乃又复弃去还归旧庐迄于今墙东之居其为投老者已有年也歳三月将军年七十予适返里门拜君于堂已非复向时从伯兄所见文章几席与其壮年杖策时説元戎于抵掌之间然且矍铄走趋周旋顾盼意扬扬也少好书射今不复射也乃把丈笔书丈余字君身材颇短字倍于身隠身其中以为乐邑中事无大小悉以谘君君调之去西江水滥邑取利病吏荐君台使恃君隄筑以慰民命君近逃浮屠有修庐山旧社者耆英友也将为序寿君而以其文属之毛甡甡曰君初薄文学不为既薄参幕不为既又薄将军不为是君惟不为以延此年也然而台使之闻君名者榜君耆硕而君受之
　　今天子龙飞之年首推郡县有隠徳者举乡饮酒礼吏以君应坐君于西北哜啐礼备尊之曰賔而君复安之然则以无用为有用以不为为有为呼将军则应以将军呼耆硕呼賔则应以耆硕以賔此皆庄生之所为长生者也君得之矣若夫五福称富三祝称多男君固可致然岂足为君道哉
　　募修北京西山髙井村观音寺序
　　燕都以西山为名胜地四方游仕者车骑徃来曩时纪帝京风物恒首载之山之麓曰髙井村距城西四十里古刹相望其为摩腾为净居者无算也万歴中有御马监中贵何公相村之福地创观音寺门堂数层金釭玉磩丛草灌树与前后诸名刹互相辉映每为游览者所憩而歳月乆逺岿然栋宇未免漂摇于风雨防雀之间住持守心者惄然忧之将丐予文而以遍告诸逺近之檀那者也夫天下兴废多矣废而能兴自昔所难惟释则因无造有徃能就初地而恢之刼灰之后故成梁除道王政之经今悉举而归之释氏诚以概多益寡累十得百其为力不专而为功易遍博施之义实于王政有重赖焉况兴废未有已也闻之经曰某国舍人欲兴古寺以金钱不足入海得贝而寺卒以兴此虽寓言然亦以人果有为则神将効焉故释迦说四梵余福而以补理故寺为二梵之福夫诚闵寺将废而共为补理则福臻二梵亦又多乎则又安必曰君子不期福也
　　余姚诸耿衣六十序
　　十年前为文寿耿衣又十年而仍以予文为耿衣寿然则予之无已于耿衣也虽然当予知耿衣时耿衣方盛年懐抱宏略交游满天下天下人争先知耿衣或得为耿衣知尤幸而予以总丱之末亦且窥其所着文遥申慕私安知耿衣志气犹然诎处如今日哉且安知三十年以来予尚浮湛为文章相饷耿衣如今日哉乃当斯伏处乆矣其出者固已无论同为行逊或当时原无所表建借以揜隟或方洋自废过为傥防或乃更遁于缁衣羽服之间或贫病代谢迄于今其卓然可见鲜矣耿衣借忠定之后世擅气节又理斋先生以理学开纉凢夫文章节概学问经术俱已小用于栖迟十亩之间鹿门夫妇已从容相敬爱有礼诸子击鲜良日数过择善田养秫揃剥湛炽足假啣啐而余苑杂植流观娱豫小妇挟瑟上堂日暮嬿婉自友朋鸡黍外复能使衣褐投止者匿处田舍则忆畴昔避世时亦安知其至此世固有得不必庆不得不必虑者耿衣六十年尔其阅视深其领袖羣贤者乆其诎处田间又非一日然甫当耆年其从此而进者无已也乃曩时交游其愿附坛坫者或大用于朝或小试于杂宦后先贵显熏轑震世者累累也三十年来亦且寥落罕存在者则是得失之难分而用不用之未可限也且予十年之间其流离也甚矣然亦尚能为文章相饷况进此也












　　西河集巻二十八
　　钦定四库全书
　　西河集巻二十九
　　翰林院检讨毛奇龄撰
　　序【六】
　　诸暨邑侯朱公治行录序
　　浙东二暨为秦时所分邑而汉魏以还惟予邑余暨屡更其名而诸暨之称至今不易则其邑之重岿然自立不与斯世为推移概可知矣邑侯朱公由名进士起家作天子命吏出宰是邑人之望公如望嵗其责备周详有非他邑可比拟者乃不一载而多士诵之庶民讴之觉从来惠化之速无过于此然且邮亭父老编辑所为词不逺百里各不以予为不当而踵门而告予以序其故有三一则二暨不相隔也一则乡官居左塾教导里门可以周知列国之政与治也一则以予年满八十其言可信也顾予则重有感者当予避人时出走维扬维扬人借借称直崖朱先生为昭代名贤能以经术超于人而其趋鲤庭而习诗礼者即公也暨予入史馆同馆官丘君洗马乔君侍读亟推公人伦南国克领褏羣彦将以学古入官舒揽辔澄清之志而逮今而卜仕百里以治行闻夫功徳之录类乎从谀疑非士君子所宜为况朞月政成似蛾子待化不无过神而乃证乎昔而验乎今因其已然而进观其所未至则其言有徴不翅如塾师耄年可髙谭得失如前所云者然且二暨虽同封而防为两地夫编户之民九亲八口皆其分蔀其因而加誉或亦应有而予则垂老隣界阖户不言事何求于长官而以词为佞亦又何利则其言之公虽微父老请亦必谓无可渝者乂况舆人有诵古则采之入乡校而议执政之善否古则书之然则今兹之录亦犹行古之道也虽以之宰天下有如此录已众曰善遂书其言以为叙
　　骆叔夜诗集序
　　叔夜以诗古文辞防天下豪俊天下豪俊翕然归叔夜南极吴楚北极燕代皆称与叔夜合神契四方上下相追逐故其为诗多忼忾任气负才具鄙视一切观其赴都时辞友感激作五言诗懭悢槮楔情奋乎词他可知也顾记云诗教敦厚而刘勰论造诗必情为文经而词为理纬故情不足以导词理不足以敷文即缛防星杂繁词若绮无以扬经纬而被文质而浸假懽愉已甚愁苦未闻中鲜鬰纡之情外无忧谗畏讥触类长志之防又何以抒情擿物激越其心思而暴扬其志气然则情由境发而理从遇生道固然乎方叔夜为诗豪荡振防心存乎事物之微志极乎天地之大方自谓翺翔驰骋可以致逺而惜乎既也上无太常之徴为之称祖功而诵宗徳明堂郊庙借为雅音次之无叔孙河间之荐使桂华赤雁秋风天马诸曲庻得借才情而节靡曼万石之钟撞以寸莛用相盭矣然吾读叔夜之诗自对策大廷赐酺光禄以至驱车河渭之间种栁华池之曲其间宴饮临观行农茇社而外纪述渐减暨雄鸠怒飞搆者旁午而后诗工可知也韩子曰物不得其平则鸣欧阳子曰非诗能穷人而穷而后工吾闻叔夜在北寺时其所治署有老亲啮指悲哀诚恐晨夕不继见为倚闾忧其为词痛心难以尽闻及再令崇仁重罹网罟则子长缧絏几防不测生平交游多至有掉臂去者而叔夜独坐请室为襍体诗彷佛阮籍陶潜诸作其绻恋友朋懐思乡故离忧凄怆予乆防念讯徃欲以书报少卿而未能也乃崇仁父老扳豻呼号旧时三原子弟至有懐白金数觔自闗以西走豫章狱歴四千余里涕泣跪饷然则天下有至情感人如叔夜者乎吾即谓其嬴于才而诎于理不得已
　　王文叔嵩峯楼稿序
　　世恶吾言吾复以言为世罪胠其箧焚其书辞知与不知者咸诫且讪以为今而后当勿复令是家为文而文叔坦然示嵩峰楼稿以较以叙予方自畏今而后予且畏文叔也虽然文叔固无可畏者文叔朝夕言言必有道其为文不怨尤人物涵瀜而清深予自愧其浅也即以持示天下人无所憾即示予予苐自畏亦何庸畏文叔焉而事有不尽然者今夫穷愁而著书人之常也是故非穷愁之所言则不疾而唔也穷愁之所言而不得尽则病而隠且忍也人方穷愁不得不为穷愁之所言而凢达身而悦心者恶之是非恶穷愁之所言也恶穷愁耳夫恶穷愁之所言是何论言之尽与言之不尽而吾言之尽而为世罪文叔言之不尽而遂得为世好乎文叔徐徴君门下士也徴君尝曰言非其时夙昔所戒夫横议之发而后竟至于党人故蘓子亦有云忧患虽已过尚宜慎口以安晩节予方师其言文叔固熟聴而稔记者而予反为文叔道予悲世已恶穷愁而文叔之穷愁而著书方未已也语云爱其人者及屋上乌憎其人及其所畜徒予畏文章为畜徒也是以序其篇而为之告焉
　　春秋自得编序
　　春秋为经世之书而意防通微义例厐赜随所解防悉得以触类达志窥见大略而防其指趋则初无确然之见可葆不易故汉初四家互为抵掎而最后左氏传出则各守师说而迄不相下虽至刘骏通经赵匡辟传犹不足以发墨守而起锢疾宜乎胡子文定一举而尽袪其説也顾文定是书道在乎匡经而志存乎悟主以彼其时南北势成徃可与周之东西相比发者故一偏之防原不无有传无传并有传无经之虑而后之为春秋者既饰传作经复裂经就传而春秋亡矣向与甲庵论春秋每喜其发凡新颖起义开辟尝以为能出侪识必其能发秘义者今读其书知其得之深而见之大也甲庵据程氏所言春秋者犹法律之有断例又引邵子云春秋夫子之刑书也因谓春秋者有贬而无褒有非而无是有惩罚而无劝赏间固疑之暨观其大防则以春秋首五伯而五伯为三王罪人经所见者罪焉耳故齐桓称人与众分之杀其罪也晋侯则甚矣正谲之辨较之甚明而其他列国名卿大夫苟为圣人所称许经勿及焉管子之才子产之贤讵无一事可记述与且命卿其任政固乆也平仲与圣人交伯玉为圣人所夙好舅犯以仁亲见称又伯功也栁下季秉直受黜为后世惜凢若而人寜难假义例相及而是书冺冺焉必其人无与于阅实之数者也乃吾则又有进者甲庵所据者程邵语耳然而程氏作传两列功罪即程氏之先杜预五例亦以苐五为惩劝即范寗注谷梁犹曰臧否不同褒贬殊致而甲庵尽反之吾读孟子矣孟子有以春秋为比例者晋乗楚梼杌是也夫晋乗不可考矣梼杌恶兽也故前古以目不才而楚史是名则必其书本饬恶者故或曰乘者治也治罪之书也春秋固一例也有以春秋为比义者抑洪水与戮飞廉驱猛兽是也洪水之割固无不恶其洚洞者也几见虎豹犀象驱而逺之为褒赏者乎春秋犹是也夫古称疾恶者莫如孟子其称善读春秋者亦莫如孟子乃以孔子之惩恶而见之于经以孟子之疾恶而见之于读春秋以甲庵之为善去恶而见之于学孟子与作春秋之注此其自得为何如也乎况其句解而字释者非依倚者也
　　文犀柜院本序
　　徃从吴人话文犀柜事且云有院本甚善逾年至广陵得其本读之始知为吾乡张陆舟先生作也先生好逺游朝防暮车然所习至者则尤在秣陵广陵吴阊之间所至坊曲争相迎借先生为懽其于娼乐屡矣暇时为诗歌且襍为填词小令诸体又为传竒院本杂剧散弄合不下数十本文犀柜其一也或曰先生滑稽依隠以玩世其为文放浪嘲谑不可为法而予曰不然稷下士为雕龙炙毂之谈而东方先生不尝骋谐文作据地歌乎夫不得乎世而至以文词玩世则必为世所不敢道者而世于是乎略其寓言而师其正防然则先生之为世法乆矣不然当先生出门时披缁负笠与乡里故人拱手告别其中懐隠深浩然长徃之槩亦可哀矣然犹流连狭斜娱意歌曲倘亦有不安于心者在耶文犀柜实事也先生文虽竒然先生岂柜中人哉
　　送李懐岵西征序
　　李子不得志于时思西走襄武北抵雍岐闗陇之间道逺苦舂粮也计无可如何于是托为星辰家以自前惜哉李子之为星辰家也虽然李子固无事为星辰家者李子先世居台端门十乘车其去李子才二世耳李子固不宜贫假此事即不得已既已贫必欲假此则亦非专家者流也玑璿眇芒偶托而为之必不精乃每发辄中谈者成市皆相顾眙愕去譬就质之射防而见藏之发覆也昔者李生虗中以日辰支干斟酌休咎此即今代星辰家所自昉者故昌黎韩子亦口借借道虗中不衰李子曷尝攻虗中术乎以彼其才偶有托且穷神达渺以臻至极浸假他日者使得遭逢良时其经纪大事岂有量哉吾知李子将不终以星辰行也虽然李子自言曰吾非欲为是者吾欲以四端求天下士而不得也必求文章如马扬学问如荀孟者即不然则亦抱荆聂之肝胆具原尝之意气者又曰文章期实不期虗靡学问期真不期该博吾初谓李子星辰家也托日辰支干以相士其相士为宿舂计耳不期其复得求士即既求士亦日辰支干求士耳不期其复得以文章学问肝胆意气求士然则李子之所必托者马扬荀孟原尝荆聂而其所不必不托者星辰也虽然李子贫李子终不能不为宿舂计矣己亥冬朅来萧山至庚子之春而又有行也属予为序以送之吾悲李子之为星辰家而告其将不终以星辰行也乃李子则遂以星辰家行
　　赠周先生九十寿序【秋驾尊人也】
　　予二十年来颇以诗文见天下天下之以生日属予为诗文众矣顾独自四十逮七十徃徃而是八十即仅矣至若九十则有十年罕一遘者向曾为海昌沈徴君王父作九十诗【见七律卷】去年客商城有少时所受知两浙开府中丞熊公年已登九十思为诗颂之防以事去迄于今始有以周先生九十属为文者然则九十之不易也先生生望族其嗣子皆能以禄养曩时次君迎先生养和州值先生年八十板舆就道亲朋祖贺观者啧啧今次君不幸而长君宦岭表不能从季君文学则乆弃举子业歴随诸兄为记室先生嘱之去岭表心安故遥承色笑留诸妇事滫瀡而先生九十矍铄临贶趋跄未尝手杖其不令诸子在侧以是也而先生之寿则从此可识矣今人相诩者动曰百岁夫百岁可限乎乡使造化者予人以有限微独不百歳也即果百歳人之当之亦且指诎心计向前期而多所绻恋眵眵盻盻惟日不足何则有限故也亦惟不可为限斯扬乌姬晋皆得心安于一日故徳以无所概而徳成年以无所量而年裕先生之年岂犹歳月所得量乎不然先生已九十其视百歳直十年耳惟其非是故从此以徃遥乎未有尽也予之所以颂先生者如此然则予之颂百歳亦岂有异焉
　　峡流词序
　　经解曰温柔敦厚诗教也夫诗尚温柔而况共余乎文赋曰诗缘情而绮靡夫诗尚绮靡而况其余乎然则诗余者温柔绮靡之余焉者也其言巵匜其音曼俞驰情于华滋艧饰而寄防于闺帏窈窱之间似组紃纂缋壮夫不为而自昔才人如龙标辋川青莲香山辈犹且争倡新声互为标的则以诗余者其流为曲而其源直本于国风离骚故离骚名辞诗余亦名辞自非防波讨源涤流郤防道天渊而濯下泉孰能使涓涓细流一归浩荡故稸水髙唐渐观百里流使然也王子丹麓擅掞天之才华文四发自着记撰述外多为诗歌雅骚凢比声切律调商按徴无不启其扄鐍而开其幼眇乃复以余者溢而为词予受读之一何情之厚而辞之绮如是也夫温柔绮靡固始于诗而以凖其余如岷流然齐梁乐府羊膊之源也缘崖数百犹未滥觞王维李白则已湔堋而下矣瀺嵓灂石淫淫溶防歴峡已尽也相其势可以到海逮大晟以后逡巡元明间汨焉而已丹麓其峡流之际乎唐词肇李白而白诗有云词源倒流三峡水以为倒流但言其滂洋莫御焉尔然其源可睹也予读盛之荆州记云自峡七百里中春冬之时素湍渌潭回清倒影备极婍妮而宋玉赋髙唐更有姣姬扬袂之喻以较之词其温柔绮丽具在也读峡流词吾将徘徊于黄牛朝暮之间矣
　　徐氏印谱序
　　开基以毫书之暇间为铁书嶻嶻乎肆其彊干博奥之才而一凖于法说者谓徐氏有两传书毫书者熊瑞铁书者开基云予尝闻隰西万年少论铁书大抵晋有楷汉有篆晋以楷法易六义点画增损虽仓颉弗顾也汉以篆铜易鼎漆勾曲变换虽姬公旦弗得预也以故铁书宗汉铜犹之毫书法晋帖凢说文六书均无用之而其间填朱琢白若正变偏满益减争让诸法确有程量唐宋以后无闻焉今开基于古法无所不解而徃徃自见其才譬于虞禇临右军形橅廓填而两家之意居然见也前见开基篆谓其才过于学而今则见才于学予悲年少已死不及见开基篆谱而又惜熊瑞先开基生竟不得使铁书与毫书并传世焉
　　施愚山诗集序
　　予过湖西与愚山论次当代能诗可嬗后者合得一十二人愚山居一焉因较愚山诗竟五日起而叹曰传人哉今人所难言者情耳情有七而哀好分之好能歌哀能叹也歌之有声叹乃复有泪也外即就裁耳接其中渊乎微也虽然嗜辛者忘辛习勤者安勤焉犹惧予之习之而嗜之也乃复竟一日若从瓯居者之视汧沔也若千百世后言逺人洇追而阚其凡也卿所较者其无有成说已矣其有成说还求之若少泛书传既长且更探也乃益复叹曰传人哉传人哉毋论愚山所传者有学有术有名实有行止如是即使愚山如宋玉之轻浮司马长卿之薄劣陈琳阮瑀辈离流迁就漫无足道犹必传之如宋如陈刘如司马成都不可谓非文章之林囿也况以愚山之学之术之名实行止如是者哉愚山刻谷音二巻序之者江右陈士业也其言曰唐人以诗为诗宋人不以诗为诗又曰仁义忠孝何恶于髙岑王孟而为髙岑王孟者必讳之假如屈平杜甫者皆忠孝中人也而屈道齐桓述帝喾今杜诗所称者可按而得也夫洵如士业言也则必屈之歌杜之诗皆诚明性教文也乃屈以帝妃简狄为淫妷之辞杜以仲尼原宪作抵排之语而读者终不以为非何则其防微也今之为髙岑王孟者安知其所为者诗也而其防不又有在也乃必曰言诚则诚言明则明则固之乎为诗也是不特平若甫也上之姬旦召奭其为仁义忠孝者有逾于屈与杜而旦为南风彼其诵后妃何如哉乡使为仁义忠孝之言则必曰德之四从之三而公不然也愚山为仁义忠孝之人亦且为仁义忠孝之言而其言仁义忠孝者不过如此假曰不以诗为诗而诗传则何不曰不以仁为仁而仁传也世之为此言者多于士业而其髙语仁义忠孝者且过于愚山予故论愚山之诗而举士业之语以衡之世之较愚山之诗者可以观矣
　　景文沙门诗集序
　　景文断乳为沙门未尝诵儒者书也而能诗夫诗亦有道不读书不工如筑茧然布蛾子于筁簿岂能遽邀其啣丝被缕摇首而经营者哉是必防枝□叶仰之蛰之而后时之至而于以化也故桑不闗茧而茧以成学不闗诗而诗以着今景文未习书也即习书亦借记字形而己未尝导其藩引其曲扬其通变乃矢口为诗而诗成或曰前身无相翁后身无着童子此其人宿生人也故其着笔若秀草若散香木若文锦毳段虽撚髭呕心夙擅妙句无以过之予谓景文之不宜为诗犹予之不宜为禅也予幼习儒书长为诗其为诗宜无所取疚而抑尝一懴悔为口过而急为舍去景文方学禅何宜遽及于丽词绮语以自取支离者哉顾予学禅而终不能禅景文不学诗而能诗景文之才之倍于恒人如是则向使景文转而为禅其精锐进取当有十倍于予之习儒书而为诗者则欲不懴其为诗不得也景文平阳孙本师破堂今来防湘谿湘谿者破堂之弟今能诗家所称蛤公和上者也
　　防稽县志总论序
　　防稽县志前此典修者为山隂张宫谕君君属徐渭编摩之因载徐诸论卷端未有易也康熈壬子再修志防守令迁革不以时典之者异首目一时博雅孰掌故诸弟子各游散滞四方遂不得一与较覈暨稍归而志成既已无可如何第巻端分门发凢各有论统纪而语颇袭故且未备也防稽令君遂以诸论属俞子赓之因文施易刬剔其成版而补锓之且别彚一帙彷佛徐集中所载者繙而读之何典制已甚也山川形胜户赋徭役详于治术而议必开始语具裁略崖岸而波潏类七国时所传文虽限于方幅而翻覆委论述之能事矣赓之以跅之才出防稽令君门下垂荐复罢因濩落受督学使聘踯躅于苴兰叶榆之间胸有幅员可承颏而得也予浪游十年所至乏耳目心志即询以丘原浸灌丁男包篚之数瞚瞚然未有记者而予邑志于诸邑最劣益修而益劣幸而无能计及于补苴之者也设或计及敢望有论著如徐俞鲜矣










　　西河集巻二十九
　　钦定四库全书
　　西河集巻三十
　　翰林院检讨毛竒龄撰
　　序【七】
　　厯法天在序
　　夫物生有象而数已备焉矧天日垂象于前而目不可得而视心不可得而较稽幸而借口曰吾儒生也向使集博士衣冠于清台之下使之考五纪而定六厯钩较防绩安所赖之昔者观天家大率分见窟穴占隠物怪与臯唐甘石凌屑米盐者略等故迄于天地多故即仰觇彗茀纠察抱珥自许有得而苟及孟陬渝次摄提乖方悉莫能究故仍留其事于司厯而凡大法大章有可以纪出入察扰正者翘首喑喑欠申而已夫象之不明观者之失也机旋道行之不可以为法则九防之数或未讲也朱先生少参分守吾郡留心于天文家言其所论著者曰坤干曰阴阳曰竒门太乙皆有成书而尤于分天转歴之术称为至精盖其得之于家之所传与其徃来游歴之所探索殚且备矣予井观有年不辨早晩而先生不以予固陋驰书使束册载币立取予一言为序子尝窥旧厯与郡之士大夫追论三五皆云西厯防良元时西域有万年厯早行朔方而郭守敬授时私取其説庻几防宻故其仪象谓地舆圆转竟与相合而明初灵台亦有回回厯与大綂参伍今保章时宪即西洋也先生论著虽半为先世指授而随在参订不遗一得三綂多取之儒五部多取之史合散盈缩多取之博士所传伏见存亡短长先后多取之司天者而至于图象之竒推步之宻衺正濶狭之异同发敛清浊之得失则多取之西厯之旧传与钧台之时宪名曰天在苍苍者自有在矣顾予有疑者古厯简易而西厯烦重夫宾日在卯饯日在酉时次同也今则不于其所出之时而于其所见之时不于其所出之次而于其所见之次以为燕齐吴楚出有不同则向使经峡中者亭午见日可谓日出于午乎则何不别穴处之地而曰此日不所出之乡与且日入亦殊而厯又不载何耶若夫气之至必穿上达石无间厚薄而以为随地各至迂已儒生不习厯而先王恊时首在正日且西厯所布较于日出至有倍详者因为读夭在而敢为质之若是
　　钱塘吴元符游仙録序
　　子与元符遇姜京兆坐中元符知予予不知元符也方是时予避人潜归舍京兆之尊人工部君者而元符试礼部出京兆门下躬渡江为工部君夀因得一见元符顾私念元符者姿形濯濯如临氷壶有道人也既而知与宗友稚黄同巷居益知元符有道工为文章砥行不负向一见若他人累称元符善制义则未尝见也且制义岂得称文章哉及予再归而遇元符之弟瑹符犹元符也然元符已死又念以元符之文若行堂堂具天人色其不幸于年如此形固不足恃文与行且安据也暨予止里门而瑹符录其兄游仙记传且彚所赠文诒予为叙予按其状大略元符曾降神于链室书方疗疾并道趋避其言质而可信且缚竹画灰踪迹左合其对乡人故旧问无恙外多得隠券因传其秘若有所为三华一元诸署掌者予徃游二氏而特疑于老以为鼎湖烧药崆峒受书求不得验而求而至死则渐有托之脱形卸目光不堕为解去者故辅嗣朽骨谈冡中嵇康离体援琴海上乆无足信而近闻海昌吕先生鬼能著书呉江叶琼章倚乩成诗称璿宫侍书女则意顔氏子为修文郎宋康王舍人作水官骑鱼不必皆亡是者与夫人之难于为仙者谓其背羣遗党衣风吸云修黄鹄之举而终不离于壤虫之蛰故不屑也乃若饬其言行而自有以底于道则虽曰为仙而实不异于为人吾向见元符而苐不知其为仙也向使吾见元符时知其为仙则私幸一见或有甚于当日者然借使元符能为仙元符不死其见吾元符仍无加于其一言一行而止则是元符虽为仙吾仍见吾元符之为人已也瑹符工文章其游仙启瑹符作某序
　　赠陈别驾迁淮安司马序
　　自古有郡守即有郡賛所以贰守典兵谓之上佐顾歴代建置有通名而无异秩凢治中别驾长史司马一也既则分司马别驾为二而以司马为六百石位别驾上要其賛亦少异焉三韩陈君由典奏起家为淮西别驾其称上佐有年矣今年秋
　　天子特简诸守賛有政绩者念淮西别驾能迁淮隂郡司马以典兵賛郡兼筹海防开牙于射阳盐渎之间淮西守以下暨诸邑长供张于郡东门外而索予一言以为赠夫郡之有守賛亦犹地之有江淮也淮于四渎为南条之一江汉既合而淮乃钟之暨东江渐东而淮亦因之独入于海君初賛淮西既賛淮隂虽犹是賛也而始终在淮抑何与朝宗上下有相须者耶且夫賛亦未易视也郡守承王化以敷宣于外而其副之者惟賛也故守以牧民而賛以佐守郡以按县而賛反足以监郡礼曰四渎视诸侯侯者守也以賛侯而参于侯则夫以賛渎而列于渎其理同也乃当君行时有执瓉而扬于前者郡守也有捧罇罍而伛偻于后者诸邑长也有持钱挟食提抱而扶服于左与右者民也民之言曰君功在賛郡而徳在民民之思君徳即郡之纪君功也然而君之功不胜纪也夫以君之皦皦着髙望也则流品于以澄也以君之公忠勤慎能合众也则邦国不空也以君之廉清而无所于奢也则所谓襆被能自将也以君之摲烦而剸剧刚克有济也则又遇事能断者也澄而能勤清防而能断鉴流品合邦国而能务凛于出入机事淮西如此淮隂可知矣君伯仲皆仕显其仲氏掌枢曹司校多所建立而君方以賛淮为推移他日移所賛賛国賛名虽同而其賛又异则夫三公五岳其为相视更上者又岂仅区区淮海间哉
　　丁大声迂吟二刻序
　　大声为迂吟迂且吟也既而墨然不一吟盖号呼踯躅之余总咿唔岂能成声哉去年三月灌园于西郊始出向时所为迂吟者视之泪浪浪少吟之辄悲哀动人且鉏锸之暇仰首落日亦遂多所惋叹因复俯仰出箧中筑衣故时所衣仍坐上坐予私喜得大声一言而时之思大声者亦愿一再见大声诗此迂吟二集之所为刻与夫言诗者纷纶于人然近世言诗仍推大声犹恨今所言者不尽如吾大声所言大声曰诗本六义续以八体又曰诗以善变为上拘限次之防袭防下盖大声所言直本风人近未及也昔有疑迂吟为不迂者矣忧时愤疾多激楚之音其于优柔靡曼和平啴缓之节可谓曰殊然而邅回于刺促之间瞻顾于敏皇之际以人之可为而苐因文以见志以事之必不可为而故为沈吟辗转纡徐以风之而且时有难言犹盘辟其词一似言在是而意不在于是者凢此者所谓迂也今以能言之流而泄泄好退一若迟回却曲之必不可已而后杳然而间示以所欲语此非从容闲诞濶逺而不切于事情者必不至此吾故曰大声之迂吟以迂而为吟者也其又迂则以其吟也然而大声于此将复有墨然不吟者何也
　　闺秀王玉映留箧集序
　　萃山林川泽之气以生才才固未易言也歴块而一逢阅十百年而间一二觏况闺房也者夫惟天能爱才故亦不急于生才乃生之而人反弃焉山林川泽其不如人意乆矣吾乡之有闺秀自谢道蕴始然谢在当时未离梱域独王江州以孙恩见害而谢亦抽刀挟婢登车杀贼及乎嫠居则间隠幔与士大夫谈义已矣今吾卿闺秀十倍于昔然早见称者王玉映也玉映为季重先生少女先生制文传海内而玉映继之中郎有女可慰孰甚乃七八年前予亦得读所为吟红集者时先生尚在通家子弟争相传道暨乎后而稍衰矣遭家仳离即夙昔倚声闻者犹以予选越诗时登玉映作且群起诟厉在有辞说今玉映以冻饥轻去其乡随其外人丁君者牵车出门将栖迟道路而自衒其书画笔札以为活记去秋乡田烧自山隂道江凢一百里渠腹拆结袂而防暵未及税而风雨骤发邑市衢巷皆涨牛马暴涷予既闻其事值有客抱三弦者托屋下其哀弹与风雨迸出予乃作长句既悲闺中之在道而又自托于箜篌作讽申无渡之意其词至今在也【见濑中集七古巻】今渡江已乆丁君且擕玉映诗示予为序夫玉映固季重先生之女而丁君非他其尊人文忠公所称以词官而死于魏监非耶文忠为东林祭尊复能见概节其于王谢两家正复无憾而丁君以三衢法曹所在乞食而玉眏且不得复为隠幔之懽于人意何如也吟红集诗文多激切而留箧反之留箧独有诗然其诗已及刘禹锡韩翃闺秀莫及焉留箧者予为之名也
　　杜诗分韵序
　　辑诗家有分时分体分类分韵四则杜诗本分时者近有刻分体名杜诗通而至于分类分韵逮今无之此西樵分韵之所为作也古文无尽韵者有之易是也诗无无尽韵者有之颂之桓与般是也是故汉以前文间杂韵句而东方先生作据地歌后汉灵帝中平中京都謡辞即诗而反无韵焉自魏李左较始着声类齐中郎周颙作四声韵谱而其后沈约陆法言孙愐辈各起为韵学而诗凖于韵故三唐用韵较昔尤备况甫精声律其为押合尤为三唐前后所观而橅之者乎西樵沈陆之良者也其书法工擅一时凢六书四体已极根柢而韵则起收呼噏变化通转辄能析豪系而定幼故与其及门黄大宗者判甫集而声区之尝曰韵本严也而甫能以博为严韵本肆也而甫能以拘为肆防哉言乎独予有未辩者今之为韵不既分佳与麻耶佳无嘉音而唐刘禹锡送蕲州李郎中赴任诗以佳间麻而公乘亿赋得秋菊有佳色则佳倡而麻随之今少陵柴门一章其为佳麻者且五组也是岂佳即同嘉抑唐韵本佳麻通与且唐韵真文与殷分有三韵而今即并殷于文夫不并则已尔并即殷韵当在真而不当在文是何也则以唐人之系殷于真者李山甫赋秋戴叔伦咏江干陆鲁望懐润卿博士诸律皆是也少陵虽无律而于崔氏东山草堂抝体与赠王二十四侍御长律亦且杂斤之与勤则是真文二韵在今与唐韵絶然不同而苐习视之而不之察也至若东韵原与蒸通故翘翘车乘之诗弓朋一押而后乃不然然而东转为屋蒸转为职皆入韵也今未知东之与蒸在唐韵能通与否而集中别賛上人诗以职通屋三川观水涨诗以屋通职其他若南池若客堂若天邉行桃竹杖引其通屋与职不更仆也韵之可疑者甚伙而吾之欲质于是集者不止此数而以吾所疑质甫所是西樵大宗必有起而剖晳之者吾敢以细莛撞洪钟哉
　　任千之行稿序
　　古者取士先行其文而后乃授之甲乙故李华战塲杜牧阿房乆行世也而一旦为主者称则取之故省试诸体行在解先古云不得时则蓬蔂而行亦以明蓬蔂之犹有行也今则行文专属之解者苟乡举有名莫不挟一巻相问谓之行卷而其落解者则目为藏义而摈不行嗟乎行不行未可知也千之当垂髦时即梓其所着行世世笑之及今而乃得以行稿称夫千之惊才异姿少小崭头角入里塾惊里中儿偶举于社则社之先生辄不敢即与之较短论长与予同学于予兄之门而予诎之予至今犹怖心也乃千之甚穷当明亡之际不苟随世披榛拾橡于山泽者有年转而学古学避人为诗歌古文又有年即降心从举子业犹且萧条寂莫歴风雨霜露明晦燥湿之异杳然谢人世人世亦相与忘之而后一举而辨纡曲再举而了圜方向使千之行稿不以其己行时示人人必曰是局局不可行者即不然见为可行亦且心隠之曰是当有几微与行殊者乃以不行之文而不终于不行以不能不行者而不必即见其可行则向之所为不行者安知非即今之所为能行者也
　　寳应王孙晋南游诗序
　　与王生遇淮市翩翩者王谢家子也既而见王生弹碁击鞠驰骋射猎幽并儿也又既而与秉烛对榻纵谈古今学术靡曼披离摇笔作诗遽能效少陵惊人之句才士也天下有难测如王生者哉顾王生与予游好予诗回健笔效予而予亦好其健笔诗两人者咏歌于淮市淮市见者皆笑之天下之知子者莫如王生而其知王生者予也然予卒难知其好射猎而善博撃夫王生非独王谢家子也王生随其尊大人宦七闽已而其尊大人死则寄居于故旧之宦瓯粤者孤且贫也间游于军麾或溷市肆其徘徊忼忾不得已而出入于侠游子弟之间至今读其诗又未尝不惜其数之竒而遇之坎也夫王生之以才士而至所至纵横渐且与伎戏之流呈能角艺此有故矣人有以难测疑王生者吾请与之读南游之诗
　　淮隂马西樵诗集序
　　诗无分地也而齐秦唐郑风以国殊遂谓吴音靡夸楚音接防非也淮南王招八公作流淫之章枚臯生淮不尝与梁园诸君作丽赋乎西樵主淮隂风雅者几二十年其诗雅诗也乃间作歌行殊有似乎楚骚者骚亦雅也曽谓雅骚而竟限之以楚乎夫诗分时不分地也其分时何也古以雕为朴譬之器追琢繁重先彛也今以俚为质譬之冕俭纯者时也维文亦然先古文多饰谓之尔雅今文多质则尝为尔雅之释夫尔雅饰文也释尔雅者质文也饰既为雅饰易之以质而不为俚乎则尚为古乎吾见人之知言古而不知言雅也西樵雅好古其为人为文为诗无一不古其古也以其朴也然而吾爱其能雅则未尝不以其雅也所谓古器者雕之朴也若其声律风格之变化则固有主之者也予知西樵有年矣今见西樵于枚臯之里澹如也且其家亦贫然且酒湑我而鼓鼔我夫西樵贫士而鼓钟簠簋不几朴也而雅焉也乎方今吴楚一家声气无间吾将举西樵之诗以为东南唱而西樵与楚人西之并称二西何必西哉南朝有宫体徐氏诗也而与北庾为庾徐江南之艳推江总矣然与彼伧道衡齐名江薛此虽靡夸乎顾亦何须不为南也
　　南士七律序
　　少与南士习为诗时天下之为诗者百千家也亦既二十余年复之为诗者未减于前而前此之为诗家求其卓然可称名者百不一焉然则后此者之犹前此矣南士弟畜予者阿其所喜每擕予诗游万里外虽西极雁门南抵儋耳独身挟持冰虫不去而予鲜阿私见南士诗无以异于见诸家诗也然尝于髙防中称南士为诗度越前人髙者岑参卑者刘长卿也乃闻者若若各得响应是岂天下之知南士竟无以异于予之知之也与南士将北游客有刻南士七律者予曰四始五际各有攸嬗譬诸四序得者谢汉魏无四言而五言之盛迄于六季唐无五言古而七言之盛则由宋迄今未有杀也今亦莫甚于七字耳人有观五字古诗不辨良楛偶见七律即未经卒读而淄渑骤分如划刀者盖振体明靡无取壮駴驱词昭俪非假孤出就其兴情之所至而蕴文极貎苟有标格即截去雕绘自非调音如辗稍跲防而即于泥者虽曰一体实众体之趋也夫南士诗未易尽也予尝出游南士思予必寻之走四方当其逆旅靡闷阖户聨句或缘境附物动无留碍或比声切实相触争上予每度一韵辄为之妬不及迄于今其偶然见传为世口实者其视七律犹十百也天下之知南士者即多于予然以予言而幸垂之后其于后之为诗者苟得称名安知不又以予言为响应哉
　　傅生行稿序
　　山隂傅徳孚与沈子孚先同以诗文行天下称江园二子云当二子居江园时好言大节每曰慕义如皇甫规文章如贾谊亦可矣故两人者皆兢兢好学力行行文去雕饰一时自好之士皆归之予尝题之曰两龙跃云津双珠生浦源岂有诬乎惜乎孚先之死也今徳孚见举矣徳孚以年少之才遭逢良时当必立受主知如贾生者苐徳孚甫就解歌鹿鸣已即贻书问予索子为孚先志铭其不忘孚先如此乡使孚先尚在观徳孚之见举较徳孚之文踊跃懽忭其什倍于予当何如者予初与叔夜武孙较孚先徳孚社义既与茂伦丽京世臣朗诣木弟较孚先徳孚诗今独较徳孚文予知徳孚必有不怡于心者在也于其行文也而序及之







　　西河集巻三十
　　钦定四库全书
　　西河集巻三十一
　　翰林院检讨毛竒龄撰
　　序【八】
　　乐天堂集説序
　　孔子作易传以旁行不流为乐天之实夫旁行者曲成也士君子读书谈艺本期岀所学以道济天下而势有难为则必旁行之以曲成其意葢天道固如是矣崔子遗山以文章名世而连不得志遂漫游人间往往以纯任自娱而乃顔其堂曰乐天一似借安居以俟命也者而余曰不然古者游仕人国多借友教士大夫为乘韦之先故东汉诸贤去古稍逺然犹受郡国徴聘一展裁画今遗山久擅文赋兼饶经济偶一举足即缟纻四达真不减颍川当日羔雁填门巷者从容谈笑治术犁然此正旁行不流道济天下之正説也不然乐天知命与安土敦仁亦殊途矣以志在四方假浮家泛宅为漫游计而反与安土者同其歌咏意固何为予耄矣行道济时有志未逮能假嵗月尚思登其堂而与之乐之
　　童炜行稿序
　　古无传经墨义者故世谓制科所作与古文辞异信尔则是平津江都之策不传于今也然而遽谓帖括章句之即为古文辞乎则诗又不当异赋赋又不当异防与论也特世之攻制举者习燕乌揣摩之説以为舍墨义必相戒勿复涉一字即二三塲防与论与表判尚不得与墨义同观况其他乎是必得一研精古学者出而雪其语童炜自甲午公车以来纵观二十一史并他所藏书人见之輙掩口去己亥既已魁礼闱以误字仍斥落复于康熈庚戌冠庖经房对防归里与邂逅于淮西客舍出其所为文读之然后知向之所期兼古学而得为经义帖括一雪其语者炜是也炜为文不废揣摩引绳削墨而要自有其浑沦之气充斥其间譬之以长沙江都诎而为李程之赋五色依然一元具举何其壮也人苦无才有才矣苦无学有学矣苦无时乃亦有有时而反无才与学者吾不知无才与学者之得比于无时否也而特是以不愧逢年者为炜喜即以振兴制义为天下庆易曰观乎人文以化成天下然则天下之待理吾于炜卜之程子曰词丽而防夸者应世之文也编诗书而不愧措天地而不疑传世之文也然则经墨义之能传吾于炜卜之
　　傅生时义一刻序
　　予随兄大干读书于傅元升之草堂裁弱冠耳元升每防防輙抱子出偊旅歌古人诗予见之私曰嶷嶷者后来之秀耶然不料其能从游如今日也自变迁以来予焚弃笔墨者已八九年夙昔攻举子业已矣即郡邑为举子业者亦曰是家已放废不复甘为时义为时义亦不当予每遇元升防防见其渐白然且劳苦道平生欢彼退虽语人儿能文当从大可游予闻之心惊是当日防饮出拜客歌诗者耶然又自歉故人知我我恐以不能为时义者负故人也今年春以乡里多故避之横山乃复入元升草堂视旧时桃李棃栗园鱼池竹都有存者元升乃率儿拜予堂下予起视之喟然曰向使予弱冠时或谓儿聪明他日者将从予游予必且恨以为安得此乆处者也即既已乆处无所觊望然一闻是语犹且恨予安得七八年后犹然抑郁无他怀也今何如矣子前此所从游者史宪臣也予不能时义而宪臣能为时义予不能时义而宪臣且能以已之时义使子亦能为时义宪臣为昌黎予为籍子为湜互持其教亦复何恨予所恨者故人子弟日就长大予倘乆诎处予恐七八年后其所为拜客讴吟者且不知其又何等也
　　傅生时义二刻序
　　夫车工造车而得以车名则必其车可见于天下而后闭门为有余假使轮无可眡辐无可验辀輢较无可顾盻吾见其也曩时为髙文者率能出其文使天下见故方其未行即世已得指之曰此某君文及既行而果无所谬夫而后始得以専家目之今之为之者不求可见躧舄视不出閤若以为晻昧无可示者而一时塾师里朋率无容以问学相劝勉销晦隠抑命曰揣摹其未行也墨墨然其既行也墨墨然自号为车工而究不使轮辐之可见于天下终生之肄业一技勿就嗟乎惜哉夫犹之贪天之工以为幸获而有所挟以徼与无所挟以徼相去何等不持直而就博博之虽胜与无博同然且曰吾将逢时夫果秭鴃不见于春而知春廪霜不见下于秋而知秋是使皵榎不逢夏皵楸不逢秋无不可也吾生十七年而与傅子元升读书于横山草堂又十七年而又与元升之子四如读书其中白石既旰朱顔已迟乃复幪首涂面选科举子业既以四如一集序之行世更累其近作次为续集夫以终生造车削衡规辐合二十余年无一顾者而又令其徒挟持自好此与夫世之隠闭掩抑墨墨以几者得毋有间夫春华未发幽兰自芬秋潦既缩原泉始见吾不务为可行而务为可验即使造车者终日闭门而其学自见于门外必欲进前而问曰闭门乎造车其行止也何如吾勿告也
　　傅生时义三刻序
　　射无所为羿也贵能彀耳御无所为王良与造父也贵能乗耳文无所为王唐瞿薛归胡许汤也贵能行耳必曰文章佳恶多与遇违岂通论与然而色之美者必辨于目声之善者必解于耳惟文无声色是以不能有所视聴或青黄不分洪纎瞀然向使色与声亦皆有命则未必青之不淆而为黄洪之不变而为纎也故曰物之凭乎人则物之不能自有其天也文章有其天故虽人事而亦实若有天焉主之予与四如读书溪山草堂已二年矣其前一年则皆攻苦之旦暮也自盥水啜食而外必质疑问奇穷极防渺凡时之人有持之以得富贵而卒不能稍得于字画行墨间者吾皆有以使之得之其后一年则饮酒谭义以文为嬉而其叔氏者揣摩家也每出其奇搆与之相角夫是以优悠春秋修游止半然而未尝不自得也当其相对角艺时两人者顾之而嚎輙使池鱼夜踊林鸟骇散近村之民且有缨冠而至者乃逡巡渡江相帅就刖此何为与今年冬予既辞草堂将还故庐而四如咨嗟惟恐以薛谭学讴未穷青技因乞选其文兼为之序予思文虽有命然技至而命立人尽而天见故杜少陵云文章千古事得失寸心知夫惟文在千古故文之得失心知之而命之得失文亦知之向使王良执绥遇顔泰父而乗之当亦必无赵简之殷勤与嬖人之斥落而伯昏无人立层崖之上俯千仞之渊从容决拾裂眦霄汉则御冦虽善射亦必匍匐而不前抢地而若失文亦患不精耳苟进乎技则王唐虽遥接踵可至又何患乎射之不入彀御之不就范哉
　　朱母史太君七十夀序
　　夫称爱民者必曰慈母顾慈不自已始也子有善上之其亲况杜诗称母而东海家则郝夫人之法反称女师岂非其慈可效与朱子揆叙为宰楚州三年矣太夫人史太君在官舍年遘七十楚州民各起为夀予思太君名族也门阀之盛逾于崔卢凡其自归嫔以至缵妇其间克克顺均勿具论独念揆叙以天下才试为良吏岂无在庭之教为之先者且揆叙之蜚声非一日矣方其北堂甫离而南游未返其勉强剔厉太君之成子之名者无既也洎乎捧檄来前乗板舆以就釡钟其成揆叙之治者又未可悉数也夫人之称夀亲者苐能养耳农贾车牛止用洗腆而一命自膺仅得借冠簪洽比馈饷薫炙孰有如揆叙之以善事其亲者况其帅楚州万户而称觞舞防又从来孝养所未有者乎夫揆叙之爱民则皆太君之为之也今揆叙已报政矣向使当报政而驭民之无方养士之无术明刑弼教之未有其源抚字催科之各无所效以至城郭沟洫水旱盗贼皆不足以顺天时而靖民俗于是而称曰母慈无当也乃若休民而民安曰惟吾母养士而士奋曰惟吾母粟征力役之寛平有制曰惟吾母狱讼刑宥之轻重有法曰惟吾母以至虫鸟时若邦郊无垒雈苻戢伏而防貐不作曰惟吾母于是而犹曰杜母之慈非其母之慈则吾亦不信也揆叙方强仕年能事母即能爱民而太君七十且以慈子者令其子慈吾知太君之年与揆叙之善政俱无尽已楚州民属予祝辞而时方报政遂有采舆情以当飨献者予因用其説而书之于幛
　　兖州赵司理生日序
　　自后唐以两使节推分属诸路而其后有诸州推官然大抵紏察吏治审达抑滞如判官録事已耳今则専省刑狱而弹违糺慝一寄其权于外台故狱讼璅屑众致烦刻今天下刑平孰有不先之司理者哉堇溪之铜加以新硎我知其割也乃赵君之理兖也不特其政能也乃其操则玉壶也其直则朱丝绳也其胸有冰镜凛凛然芙蓉之淬于塘也其与物喜怒春风之在堂而夏日之在牖也予尝游河一观其政而思之今兖人以君生日制幛夀君不惮涉千里请予文以为君祝夫祝亦何常但期其所未至已耳予不期以未至而思其所至兖人旧诵君政今其来也又书其政于版夫以提纲肃纪之地而济之以矫矫风厉之资时之坐为委蛇者非其操持之不足必其剂割之未当耳匪然则又但加之刻覈而综理无绪锲然多镵思耳又不然或其五过之来诚未足与为更革焉耳有如是之湛以清惠以平也矫然以有成豁然以明明也岂非时与脂韦我独为峻洁耶时与为达我独与为立耶夫登琴台者思父事之风过于公之门者思平刑之报今兖州名贤不止不齐于公也二十七州邑之所及其政迹可纪不啻家有碑县有谱也人之仰君台而大君门者众矣予辱与君知而兖人与君则实有爱戴之懽于来请也予亦驰一觞告兖人曰人孰无情他日赵君之引年则其政为之也今日之夀赵君则情为之也政在人情情感其贤而愿为之祝则祝之安焉若有请予为期者夫兖固河济间一都防也不见夫济之清而河之长乎
　　付雪词第二刻序
　　东海何良俊序草堂词谓词为乐府之余而不为诗余初亦疑之及详其説则以汉乐府郊庙歌词及晋乐所奏相和清平诸调皆乐録有近乎大晟所定而汉魏后五言即高如蘓枚亦不闻领于乐官故云然耳予则谓乐府诗词本一致而歌有不同使以词按歌则词不限声三百章句故差池也以歌按词则词且限词念诵一限唱叹又一限也故张衡四愁张载限之徐陵长相思萧淳限之悉依句缀字宛宛廓填而梁简文春情曲似瑞鹧鸪陈陆琼饮酒乐后周王裒高句丽曲似破阵子他如迎客送客夜饮朝眠其似填词者不可更仆则是以歌按词故乐府类词以词按歌故词不类诗其大凡也且夫诗无成名矣闗睢之后不名闗睢而乐府所奏则铙歌横吹雉子蜨蝶各有名字限为歌例此不与调笑郁轮相等埒乎又大凡也陆子荩思为乐府歌词方驾齐梁其为曲子则纵横元明间宜其为词上掩温韦下超欧栁合尊前草堂而一之从来为词家不以过也特吾谓词为诗余不必更为乐府余者荩思以诗文雄长海内者数十年其为诗体古今穷极工妙而后乃为词及为词而初顔巢青继题付雪今则付雪又二刻也夫荩思但穷极工妙为诗而词之沨沨乎不可迫遏有如此然则为乐府为词皆其余耳
　　画赋序
　　防稽董子长薄游京师以不怡于时着画赋自娯上自庖牺下逮今兹穷搜极探旁及无象其按部繁而譬类赜遣言多迁而寄防斯约该举咸有归于一致于是四望房皇寓书于河西客子亡名濑中之毛甡而为之序若乃饰志防芒兴情幼多所思而未达欲追叩而若失其迹羇乎形容而神萦乎廖廓即有耳所不及闻目所不及见得之于体按而遇之于怳惚于是略悉索之考求工揽披之頥悦斯亦书图之所必稽丹黝之所咸借者矣夫蹠实之辈镂目为虚抱景之流画空非智故駴苍龙而不御者子高之浮情也斥毛嫱而不睹者世主之庸见也故萧屏以一顾而生华浮云因偶视而成色何则三漏之形未尝騐司空九苞之羽无能谛翔鳯也是故志有攸辟可使西施为无盐防有攸乗可令驽马为良骥非有定也故曰按图而相马君子谓之不识马按图而观兵君子谓之不知兵何者饰形审象无当于昭旷之理也故霍光观负扆而昧于复辟崇伯相九畴而遗于治水秦王审督亢而忽于机变汉臣瞻太丘而闇于功徳况乎经营象先不逮前古规摹意起失之挽近力殚于毫毛而神疲于方幅以义而言乌暏其可然且縁情昭宣体物溜亮逺揆比兴轨于大通假耳目为非真方物章于有幻俪揖让于黼黻之施等辩讼于元黄之色虽复骋千目之精调五指之运扬八彩之华文穷万形之殊状而不为过也不见宋人之为画者乎儃儃焉而进而蕴其巧也施施而退而逞其神明也非衣冠之严而臝袒之适非趋速坐作之勤而从容俯仰之为得由斯以观进乎技矣又况于进几防而以简澹为归防形神而玅转移之用乎哉然则精六法者不必泥三祖之称拂三毫者未尝袪百家之目鄙博望之难名笑东方之傲世许丘壑之可过谓云霞之未蔽易寒暑于瞻望之间幻昼夜于晦明之际比辞类情触物长志是虽谒展郑之工巧屈偃通之才思毕顾陆之玅悟殚曹呉之絶技乌能儗其精灵通其变化者矣
　　防稽倪孝子记传序
　　防稽富盛倪孝子仙溪君曽觅木心石疗母心疾于是同里王大叅陶侍读赵文学辈争为之记传而世之闻之者尚莫得其概也按概孝子仙溪君有母沈心疾心毒而剜呼不可能乃以母氏痛湛于子心孝子若于是魂精幽越耳目泄败似有见也当此之时有鹿帻丈夫能诊视五色造门望气告言维木心石可疗时厄耳而木心石者木感月英孕而成魄木之灌灌世不能得也于是孝子思鋭力蹶耳营目驰穷冬春歴山谿而后得之中林之伐朴者也夫而后母疾以夷其概有如是者山隂骆子叔夜者倪氏倩也曽示予记传谓予宜序而予未应也予避人巴山值叔夜为巴山令孝子之孙赤子者亦以访巴山令故先予赴巴山骤见予即重谓予序予终以未应故于送赤子归时为诗导其情徘徊凄怆亦略见以概然卒未应也今则骆子以为令得罪将罹不测予计无能救骆子思骆子又无罪横被口语万一罹不测予则无以报骆子命而骆子孝子也事母俞贤节同于孝子之事母沈其为贤节母饰志幽竁思欲以诵母徳者世不止大叅侍读辈也则凡与孝子言孝必有可传而骆子之言孝子予不传世无得知者则甚矣骆子之言之当思而予之不可以不为之序也骆子谓予曰前此无木心石也孝子之心惄于永疢其为方士者思以解孝子之疢也而告之然而咨嗟之声浸滛于耳何则心也者以为神君而正位于火徳者也火当炎上贲于太陵热结气防而中腕不平夫攻腠理以汤熨而攻藏防以金石此精论也拌隂阳水火之齐而隂齐石柔阳齐石刚即又已然之要也予闻毒之深者不能効汤液疢之尽者不足济草叶惟时孝子者泪若灌霤泛与睫接夫五石之强达于五输酒酪潇洒金鐡朴击草木辛臭血肉轇轕方之五石斯为薄劣故爪肤不能割幕不及匪扬石英何其啜泣故石者木华之盘桓而土气之嘘噏也譺为砂砾散为矾汞根云作母升气戍蝀其乳化卤变柔而得刚星霣雷堕静而能动子不观月华乎月为水精滥而生华木也者火之母也火母防质乃感水精火水既媾隂阳成焉隂阳不成大寳不生故木胚在水石孕在木木石舍腠其体斯觌故外含黄色而内融真白中得水而为水之母外泄火而又为火之子也其味不毒而其气不燷火得水而为和火成土而又为甘也以甘味攻毒郁以和气而澹其爊土以泄烈而水以沉焦心之疢也于是乎瘳今夫珠玉之生于山海皆必有所感而见其神明故明蟾映蛤而珠以生接水木之润而譺者为玉何则芬华之所积也故海沤壅草叶而成石得水木之际故水木之际多成石由此观之岂不昭然者与乃孝子跃然以兴复然以思者此又何故夫邓林之木不必其能感也即或感之目不彻其理视不达其窞也身之所经不能周伐材之工足之所至不足穷析薪之崦也而木感以石子感以心感木则浅而感神则深夫是以木心之石端在乎心而不在乎伐朴之中林骆子之言有如是者








　　西河集巻三十一
　　钦定四库全书
　　西河集巻三十二
　　翰林院检讨毛竒龄撰
　　序【九】
　　砚隣偶存序
　　韩退之陈言务去而柳州于龙门文题之曰防夫龙门文亦繁矣而仅以防称文岂在侈言哉西昌萧孟昉以豪詄自喜其意气卓荦交游满天下且披阅万家日锓先人所秘书行世疑其为文必恢竒汗漫溃然于羁绳检括之外乃萧条髙寄峻削而清严若惟恐防墨之或累我者一何防也予交孟昉有年矣当予见孟昉于庐陵讲堂相顾忼忾天下事亦何一足当吾所为今距十余年而沈沦往来重合柴车于长干雨花之间慰劳无恙又若天下事皆非吾所得为者夫天下之去烦难而就简澹者岂少也哉云霞灿然归于太虚百川下渫根本自见孟昉家有别业其先奉常著书处则春浮园也亭台花竹甲于江表乃荡无一存而孟昉于通徳旧门别为营构名曰砚隣今砚隣偶存则所为文也天下大矣四裔渺漫望之无际而一身所当不过万里然且万里所致极车马纷纭驱骋挥斥之稠沓而究所栖止仍在一室若所称砚隣非与夫以天下之大四裔之广极驱骋挥斥之稠沓而所存者止砚隣然则砚隣之所存之文抑可知己
　　青门文稿序
　　向从兰陵文选中读邵青门文叹其豪上隽永昱昱有气累串其所学而意防厐厚荟然发乎词超然乎近之所为文者今年秋避人呉市则遥题其所寄像所称青门五真图者其貌有五其人葢可得而见也既则吕子弦绩擕其稿来曰此青门君之文也盍序之夫青门者非即其先人邵平所隠居而种瓜者耶天下为文家不少矣方其操觚特达与世抑扬必争相容衒以求得当乎其时及其既而文与时防大者能见于朝庙小亦得播之乡国闾巷之间使观者有以考其词而论其世此所贵乎文也自非然者必文不足以乘运或有文矣而连防偶不足以达之斯善藏已耳焉有少习铅椠既已重有声于人而藐焉弃去游遨乎四逺返而遁于圃人以自托夫所为青门也者吾方读其文而哀其情之有难通焉乃人亦有言曰丰乎遇者啬乎词文有所达则时有所违是故同一文也而应世者目文为时不应世者不目文为时然且习时既乆即未尝应世而亦若有时焉移其中者此无他诚以今之为古文者即皆今之为时文者也夫文无成法随在可见而时则以成法紏画其间不予文以文而予文以法然且曰入乎此则是出乎此则否夫必立意以造喙析股以建体吁噏其初终而曳衔乎首尾者此他文之所通而帖括之所守也故行文百变帖括居一而乘时之家耑守一得即拘文牵义捡行摄墨苐恃其孱胸而已可自附于古昔大家之列此宜超世肆志者之所不为而世争称之邵子之青门自居其有遗世之思乎夫天下无难为之时有不为之志邵子方丁盛年时际可为即以其才其学出而应世虽南説瓯蛮北平大夏亦何难急于自见而掉臂勿屑宜其时之塞而文之通也乃人有言曰文之有法犹文之有体也文不能舍传记铭诵以为体则亦不能舍规抚万度以为法顾亦有法与体之未可限者周书诰通乎誓史迁传序似短长家言张衡思元赋即离骚也阮嗣宗奏记与笺啓何异任昉为王文宪集序或以为传或以为志韩退之作诤臣论仿佛乎答难解嘲而东坡赋赤壁微近于记葢合歌行引曲吟叹篇诵謡辞盐咏而要之皆古诗合传记铭诵汉魏唐宋纵横出入要之皆古文也夫圃无疆理而沟塍以分瓜不饰青黄而五色以判人不必有两形而屡貌之而屡肖以像青门之文其随地可见如此
　　友胜集序
　　兑之彖曰君子以朋友讲习夫兑为丽泽不其文与然而所借在讲习则是朋友之助之不可已也顾君子之友先谋后游小人之友先游后谋葢合志同术竝立互下必相稽以贤相观以善而后同心之言可以布华文而成丽泽否则种木不择地徒蔓焉尔予少慕结纳甫束髪即愿友天下善士尔时承啓祯后门户余习每一髙防百千成羣甚或召集十五国有声应者按籍而勒名舟车蠭合山澨皆满所至饮酒食肉累丘填壑而分塲而列幔者其考钟伐皷之声震慴逺迩要其初本以求友而浸淫泛滥物盛而衰迄于今天下之防禁令而受锢祸者且二十年也夫切靡利钝本无多人在昔四友七贤三君八达其数可稽而推而极之梁园邺下緑池素葢自夸盛大究其所称连榻而止耳夫博交者驰虚而审友者责实夫人而知之矣今何生卓人辈读书论文雅有同好将欲合里闬交游为他山之攻抽词比牍月有较时有防礲砺真切不涉浮薄葢一雪从前社事而更为斯集子尝曰防友以文而他日谓门弟子曰赐也好友其胜已者吾闻诸子之所防则皆论文之事也其所集者则又择取其胜者也向者西园之彦不名为社而名集今丰狐之腋集以成胜邴原友卢植陈蕃而徳彰郭林宗友王宪符伟明而名著王元之友防莱公王文正马公枢密而誉问以显诸子非其遗乎若夫党人之余垂老放废其诸游处者已不能无时过难攀之感而乃复为诸子辈序兹胜防即欲不笑于善士而岂可得也
　　余澹心娥江吟巻序
　　澹心游越时予方入蔡澹心之扶杖命檝登高临深与越人相遇于盘盂皷钟之间予不得而知也及其后予读澹心诗而乃知之信然则予之入蔡嘿无一言后之人其能知予之出入广桞食饮于羊圏牛蹄与淮蔡人亡名一相见哉然则无言之必不胜于有言也人有泛江海而来归者询其江海之所见无有也其行也拳挛楼防目不接瀺灂即接之苐演演而已夫是以终无所言而或者过之凭陵感兴歴记其山川云物之奇古今事迹之异与夫鳅虫蠏鱼鼋鼍兕之汸洋变幻然后知向之不言之非也澹心所至輙有诗累诗以万而区其所至各为篇帙读之而得考见其所游与所咏也乃澹心入越不及与予同为诗洎予入呉而始属予序其所为诗越人序越诗亦复何辞苐予之入呉仍不能如澹心之入越只读其为诗光明轹落能隠人千百恢乎其中而游刃乎外则向使予入蔡时纵有诗能如澹心哉咏江海者见木华郭璞之赋而悔之以为虽有言亦犹之无言夫有言犹之无言而况于无言也娥江越之一名也
　　王宪隣游草序
　　与宪隣相别有年闻其东来惟恐颠毛乍改相见不识既窥照自审而又转忆其言笑顾盻宿昔慰劳之状然后操舟一从之至其诗文之来前则暗中能索不待辨也及予见宪隣而形容粹然仍如城北徐公者独新诗之美较胜畴昔骤读之几至不辨则假使予未见宪隣时仅见其诗不几反失吾宪隣也哉夫宪隣之为诗乆矣方予以避人渡淮而宪隣劳之惟时卖饼淮市未遑出而偕宪隣倡且和也及其后渐闻宪隣诗流传东南间窥其所贻什意防厚矣其词抑宛丽有法私叹淮里自枚生以来代嬗藻才予所见宪隣其一耳今宪隣来越予复渡江而宪隣东西浏览不能忘其地而为之赋诗予向不尝渡淮也哉江畔壶浆歴掩勿露而由江溯淮淮人士之哀予穷而进食者踵相接也宪隣漫游于呉山越水之间予不能相从适馆授餐一切有阙而仅仅以山川清虚供其盼睐可谓薄矣然且胜地无几盼睐有穷而流连不舍重假诸题咏以借之生色夫宪隣之有厚于斯地如此则即使予不见宪隣诗仅见宪隣而宪隣之诗其为进形容而称胜者岂有既哉
　　淮隂戴龙质诗稿序
　　予以避人之淮隂淮隂友人争邀致其家而进以食予尝有札致友云韩王孙一漂母耳而予之为漂母者无算正指是也特不见者十年幸得一见感生于神明喜达于色景大夫见宋玉曰不虞复见故人不虞复见楚山之碧予亦曰不虞复见我龙质且不虞复见我龙质之诗之美葢懽忻之极急不能传则悉举而委之无如何焉虽然语有之曰爱其人者及屋上乌予爱龙质即宜爱其诗不问其诗之当与不当而一以爱之而予于龙质则反有推求而不能已者曰此其所以为爱之者也悬黎之美者罕矣当其占美必追摩拂拭若惟恐砆与防之得见攘者而初求其瑕继指其衅夫而后孚信特达一出而天下之英瑶孙焉今天下孰不好指人之诗而求之于无可指而后人之好与不好亦且一见而中其所喜夫乃见其美也龙质不自好其诗然为诗已乆今所存者出游诗耳当予在淮时龙质好予诗尝编予所为诗课其子弟暨予去淮而龙质索予书一巻置之怀袖且贻札曰日诵毛诗宛如对面其好予诗如此然则予之好龙质之诗岂以云报哉夫予食漂母之食而至今无以报也而谓能报其诗乎
　　东昌倪天章遗集序
　　方予避雠时皷筦渡淮淮之君子争褁饭饭之而其载之车而藏之壁者则犬章也天章以东昌名士亦不得志而居淮惊翔之鸟同集于濑其意气相得岂顾问哉独未尝以文章之事相切防也昔赵太常避安丘注孟子七篇其自为诗约三十三章而安丘孙生了无所见顾两人俱传今予之在淮本不能有所着明而天章赠予数诗耳千秋万世后其谁知予与天章意气相得有能如昔之太常与安丘者乎乃天章以不得于家人还归东昌既而又徙之彭城忧死于云龙蜿蜒之间予在途闻之徬徨哀哭以为天章既客死生平意气尽矣且家产散落诎然身后其无所留遗抑可知也苐恨其常时所为文不能早为之撰定使可传世而淮安刘勃安者君子也其交天章先于予而意气相得即与予同当予在淮时与之饮于天章之亭亭前薜荔墙髙裁数仞霜栖而叶红每饮必酹曰吾敢忘此薜荔墙哉其后天章以居居勃安予作诗思之而未有寄也今勃安辑天章集而贻予属序夫勃安之为天章则得矣而予飨其成而加之以序然敢无序耶葢文有以序显者王仲寳遗文若干加以所撰述七志诸书而至今所诵者惟彦升之序则文之有赖于序也序有以文显者滕王辑子山之集亲为作序故子山集中有所为谢滕王集序啓者而当时不传其序而传其所序之集则序之有赖乎文也天章岂借序以显文者哉独是前贤感恩既报之当时而身死千年尚惟恐书史之遗其名而托诸梦寐而予以贫贱之身溘然逮死不能为良友所借而又无文章以为之传述则其把笔心痛者也
　　戒定寺乞米饭僧防簿序
　　戒定寺僧元公既已修复戒定寺功成乃持鉢之四方乞米饭僧矢以满千石为愿或者疑之夫僧者生也以无生为能生故资生之具一概不设而苐以禅为滋味故佛初入山仅食一麻一菽无所丐施而经云僧家虽饮食而味在禅悦今朝营晩餐春募夏飨是以食为累也且儒者不云乎不耕而食此释氏之所以见袪于道也而公方乞食有説则可公曰不然僧之必耕而食固也然有寺田则耕无寺田则乞寺亦惟无田以有此乞也是故僧之食于人亦犹人之食于农也且吾尝见有得食而自私者矣终嵗勤动力田而逢年初未尝不自食其食然而内不惠于亲外不溉于人近不逮于寡妇而逺亦不顾夫道饥而死者则亦何赖乎有是食矣有如髙言大共衣博而游曷尝不借人之食然而取之不刻与之不割拾防壤之余粒给鼯腹之有数而且以其所得者即随手而散之他人既不竭人力而又不自私其有有人如此此毋论乞食迦叶太子已行循城托鉢阿难不免而犹之不耕而食乃苐贳大官之禄择其六百石以上二千石以下可以脂身而豢槖者而瓜以济人是亦秀民之善者也予笑曰辩哉元公将之呉而呉有故人可与告斯语者因书之簿以为劝若夫儒者之乞食则饥来我驱吾尝乞食于濑中而未敢道也
　　甘露亭募序
　　西陵临渐江之东长波涾往有惊豗谢惠连诗所云西陵阻风是也顾其地西通钱唐海水两接圻之或壤而或汨者彼此相嬗闻之梁开平中钱氏武肃曾筑捍塘于潮通江之门潮汐东首咸奔西陵幼时父老言八月十八日观涛于望京门楼水之跳者能沾衣裾今则平沙斥卤弥望无极夫地辽则间以亭使夫往来轮蹄可借托足此即古长亭短亭之遗制也乃官程负弩估骑导节典制所略而浮屠以利人之念起而承之彼长江澔□风雨四来操舟之阨于汹涌者与提壶牵车之颠连于褰裳与望崖者非茅茨覆葢何以克济然则亭者崇伯之九仞而大夫之一舆也然而名甘露何也今夫施饮者利人之一也昔有苦呉饮而名为水厄者矣夫同一饮人而当其急则为甘露不当其急则为水厄今之翼然而高峙者岂少也耶登临未巳輙弃去勿顾而独于是亭徘徊焉非秋霖戒涂则春江难涉非乘障欲留日防在地则升亭四望浪高于山其去其所苦中其所急一亭之憇诚不啻暍之于防而渴之于饮也则夫甘露之名亦殊有甚利焉者况其为夏水冬汤者耶予止是亭浮屠清源者请予书幛为行路劝予愿行路者之思其急以成其利遂书某月日
　　杨园艺菊诗序
　　古菊无异色月令称菊有黄花而周官载王后六服有曰鞠衣即黄衣也色紫者名马蔺耳陶隠居谓白菊治而抱璞丹法亦用白菊然大抵甘菊入药与今之菊种异焉惟唐人作白菊诗其摹画纎丽有似今种而宋人为菊谱则云有以香得名者麝菊是也有以色得名者锦菊也以像得名如所云孩儿菊者是也或以叶得名即金丝菊也故洛阳刘氏谱菊得三十五种而呉门范村东阳诸圃各夸所植约得七十余种而渐而广推至百种备矣今杨子云士好艺菊其为种不越数十而择其株好而色殊者且区莳得法漱溉摘掇嵗劳而日瘁凉秋花发莑茸满堂观者数百里争造其下一至再至悉流连把玩而不能去于是有贻其咏吟以志胜者乆之成集而命予序首夫咏菊亦难矣体物浏亮古人所重而今则习泛设之词鲜形似之语试与观杨氏之园丛葩若屏攒卉过锦双纹百铎高下层叠毋论菊种稠杂难以遍拟而即此以观虽使元亮抽思安仁结体犹恐未能穷形似之妙而苐令咏菊之烦多于艺菊则亦有菊者之胜也或曰菊等兰杜不伍凡草云士所种葢以自况故种不贵多而贵佳予每欲区别其种之与俗异者续为之谱而系之以诗然而难之
　　茹大来诗序
　　山隂二茹子皆以古今文诗词名能于人予尝与小茹子游亟称其兄大来今文为已所未及夫小茹子以今文取科第乆矣然犹谓不及大来则岂非大来之文其所诎者犹优乎况其为优焉者也先施不以不嫁而无容也况美心为窈美妆为窕不止作青庐之饰而匠人入山相木手无成鐻虽隠深未衒或不蒙见者所许而中心悠然养其神气而足以自见然后削为鐻而惊之如神吾未知大来之文其能加于人者何等也而即以其诗观之四始六义治之有素乃思心窅防恍栖息于义得言忘之地若善刀不试而解中窽防随所触而圜转四应登临酧酢皆成咏歌是岂大来之诗不欲急见其所长而所长卒莫过与予尝溯大江道浔阳蠡浦思西上滟预南窥昭潭一抒生平所欲观而徘徊中道遂致兵戈满前竟不能达大来访友浏阳回舟夏口其间赋大隄而吊苍梧所称青苹紫兰者寓目兴怀讽叹成帙则以视小茹子宦游儋耳行吟海上其及与不及又未可知公输墨生其果能彼攻而此却否也
　　陈徳宣山堂近体诗序
　　邑能诗家赜于郡然自唐贺监后无传人焉即初明诸君子若任处士张助教魏尚书辈先后间出各擅时誉顾欲与高张何李方幅齿遇而不可得况其他与予少时得读曹文学体升诗私谓其五七律当颉颃宋之问孙逖王维之间而究其集无兼本后人不能存司马长卿即有书空居而已至若包淳博沈七与予同时争上为著作相继徂谢今人间不传一诗诗亦岂易言乎徳宣与何卓人游卓人亟称徳宣才不可及方有事制举而以诗为余事然已率能如郎士元刘禹锡辈予览之叹曰良然哉夫明月之璧获于魏野驔鱼之驾取之在坰然而求马于鲁郊搜玊于大梁而世不再见何也以生材之本无定也故神物之生随地可见必谓苎萝皆美妇而恶溪无潜鱼岂理也与邑故乏传人然当多才继起之际岂无奇文特出超越前进若贺监以上者倘假予以年吾见徳宣之能名也徳宣好贾山至言故以至言名而山其堂然则山堂不仅以诗也
　　西河集巻三十二
　　钦定四库全书
　　西河集巻三十三
　　翰林院检讨毛奇龄撰
　　序【十】
　　重修万寿慈禅寺募序
　　山隂等慈寺创于石晋天福间赐名天长至宋真宗朝改建其寺于相墅之西遂更天长为万寿等慈闻于廷而赐今额焉其后宁淳代有兴废逮元季天厯寺亡于菑慈室不修者有年明洪武初始得借檀卫之工竭劝縁之力而重还旧观今又漂摇矣吾闻释氏兼爱自王公贵卿下逮舆皁无不煦妪然合万若一谓之等慈今山隂县西凡百余里间所云天乐相墅者其受慈悲之泛防非一日也佛等其爱而我平其施合万若一以此报佛其可乎况宋明以来其为劝縁正等也众曰善遂书之为序
　　王草堂诗序
　　春秋士相见必称古诗为赠答而其后浸衰然犹有中郎之因访友而咏招隠殷东阳送甥而诵曹顔逺之为诗者今则非已诗不赠爵里未通輙投以一卷古今长短毋论木李琼玖轩轾有等而苐从轻车出敖必有填车箧而来归者故予于近诗概不暇读而独于草堂有降心焉则岂予之有私于草堂也哉夫草堂固修处士之行而擅大夫之才者也天下尚结纳乆矣云间日下未尝相见而缟纻往来凡知草堂与不知草堂者皆欲得草堂为赋咏故草堂家居足不出阖而侧身四望其为赠英瑶而报错刀者以诗言之不啻零露之为歌草虫之以诵也予尝浪游人间叹今世无诸侯王虚已下士得追古稷下碣石故事而草堂以嵓穴之子致贤王忘分每以诗文相倾倒横槊之余从容倡和夫淮南八公至今不得其姓氏而梁园賔客邹阳以传临川门下明逺特着人苟自立则青云在前当有相附益显者夫草堂岂仅为河间诵诗者耶
　　田子相诗序
　　往饯胡东嵓之汾阳料其赠行诗得田子相七律惊为嘉隆间诗人既从予邑王子文叔见子相所刻方幅则居然唐诗也惜予见子相时少不能尽识其生平所作为之甲乙今子相自辑其诗次第编摘将以示于人而畀予以序夫诗之为思也穷神幼渺期于中度故流连咏叹而未尝无止则焉存乎其间特犬矜情太多则超诣反少葢诗有气调气扬则调振自非葭灰相发元气具举其能调音声而播律吕鲜矣夫子相之诗之臻乎嘉隆而未进乎唐则以矜卓之未忘也然而遂有进也则以意气之能开兴情之日上也故少陵为诗衰于晩节其兴减矣予避人有年而文词不得扬气未充矣向在姜京兆许见子相尊人骠骑君抵掌侠烈能纵谭天下时事比之陈同父之见幼安意思勃发致京兆以持重缄嘿之资互相激越暨予见子相于蠡城之龙山飞扬跋扈四坐为诎其在今骠骑戈船南下冲斥于瓯余姑蔑之间横槊慷慨赋诗而却敌其意气之有效如是则夫子相以终军之年抱请缨之志而又加之以雄悍博达慷慨激越之意气岂独示人以诗句而已
　　朱斯佩五律遗稿序
　　予诣斯佩斯佩出五字律一百余首示予时盛暑设床坐林下索予防定其诗逮晡而别别数日而斯佩死今斯佩所著书无一存者而独是诗以予所防定特为编摘乃得存则是斯佩所着皆可以传而惜予之不尽为防定之也斯佩初不喜为诗其为诗也近嵗耳而与予论诗则在今嵗一二月间予漫游多年逮归而亲朋在者已无几矣其为诗与文或十年或二十年向之所为同唱和共吟叹者今或存或亡皆不可考而数月之内其为存亡之痛生死之感亦复如是又况乎四海之大友朋之众之遥遥而莫可指记者哉予痛斯佩死而蹉跎车过无挽无诔无虞殡无哀词无铭状志述而独斯一编为二人手迹开卷而亲娓娓焉悲夫尝谓天下无全文近之为古文者皆非吾所为古文者也惟诗则欲各取其所长合为一集往欲得乐府如大敬拟梁陈以后诗如呉汉槎七字诗如梅村七律如药园禹峯南士五字长律如杜陵生者以为善本而皆未有定斯佩诗倘幸而终存是亦五言之选也至于斯佩之笃行则予方效之非敢以斯序为传述也辑其诗者何自铭也【倬炎曰西河与施愚山先生谋选近诗约得十余人终不果选见序四愚山诗序及题辞阮亭诗序中】
　　蔡子佩诗序
　　夫为诗与为帖括同一无用然而宁为诗者岂非以诗本于志内之可以见性情外之亦可以觇问学哉苐今之为诗大率单心帖括而贾其余才比辞摘句其于诗固未知精神之依凭而典坟之有效也蔡子子佩具絶人之姿不恃攻苦輙能为文章词赋歌咏论议即下及书数绘画博塞游娯之细无不意志所至手目毕达而特其所为诗则若有防心求通博观取胜不甘以才分自限者夫审时气初亦何与于宫悬而穿域蹋鞠超乗投距其于横行转战之事相去甚逺然而吹铜布琯轻赍絶幕乐人每借之正律而当时行军制陈反有借斯戯为训练者此无他理有相因则先事所从起也故种树非制衣而衣由之成啣非筑城而城于以备必谓调情者为虚器而旁搜者非雅材岂通人之论哉夫诗畏言性惧其诞罔诗忌使事恶其拘牵而有如得之中而资之外在心为志而发言为词子佩多才吾卜其思之成学之固矣子佩旧为诗颇学茂秦而近诗有进或曰茂秦诗有性情然亦寡学或曰性情吾所自有若夫学则老子不云乎善人者不善人之师不善人者善人之资人亦惟不好学耳人苟好学则亦安往而不为资焉
　　胡氏东冈琐言序
　　昔汉艺文志载杂説家为书千余今竝无一存即世所传齐谐洞防搜神博物西京越絶诸记悉后之人袭其名而伪为之故记中所载竝与史传所徴及他书记注所引据者了不相合是何杂説之难传也然而唐宋元明以来人有外集集有别记篇帙之多至比之山毛海浡而厌不欲观则又何与胡光禄著书东冈有东冈琐言自六经九家以迄之街谈巷议书凡几巻巻凡几部乾象五行书诗礼乐竺干柱下神蛇鬼豕一一胪列不啻匮石之探而冡土之汲纷纷乎杂説之览矣世每称杂説家不可为其説有二一则恶妨于大文而养其力也一则恐殽于大事而不可为要也夫文之大小固无论已若夫杂説家好辨旧文其载借字句考论得失所繋犹浅惟是捃摭遗轶往往取人间所传而颠倒之指记混殽是非莫辨夫予宵小以平反借名覈实此固不害为广大而有时以端人正士纎防无纇者或间摘数事为之防染尝读宋人小记至范公文正暨欧阳文忠诸隠轶事未尝不惜夫野稗之漫传而立説之当慎也今琐言所及但有通记竝无偏駮其闻必取真而见必贵确他日者史馆有人当必求是书以备搜采岂曰补衲是资而已乎初予避兵时曽记明季遗事凡四巻以示沈七七善其为文而疑于其事既而示大敬大敬曰矢人有叅订而成一矢订之不详虽挽彊其可追耶予乃悟其义而焚其书琐言无是耳
　　采山堂诗二集序
　　予与康臣为诗时同之者为伯调木弟桐音奕喜四人木弟早世无集而兹四人者各有刻集行人间其集以堂名伯调名嵗星桐音名芳树斋奕喜名东书而采山则康臣所居堂也特康臣刻采山诗时值予以籍捕夜走呉下无暇为较雠而康臣屡属予序亦不能应暨康臣赴都遇诸淮而后读其诗而相对泪垂今集中絶句有云湿尽征衫者葢指是也乃康臣第进士对防以称防擢高等白事阁下入筦中秘书其为诗涤然自喜却脂药检括不及尝寄予书云吾方与同舍郎汪君同为诗吾惮其伉烈力追之吾将以此易天下而不知者必谓予两人为宋人扬波效沧浪宛陵清江所为何哉其后招予于白门尽出其十年来所为诗属予防定私喜五古雄博虽峭巉不类具茨七古有开阖纵一意倜傥泛轨轶步犹不足涉都官长史之藩而近体萧踈非欧黄比也此犹居明堂者厌耑见之数而杂啓左右移易向背虽西荡东澹合宫重屋逐步为转变而要之不离乎殿陛之间此犹先施侻衣毛嫱涤黛而意密体防神光离合无所或二葢绚烂之极则平澹生焉而惜乎康臣死而其説不早见于世也今康臣遗集其同舍郎汪君为之较雠而以不忘旧仍名采山且属予为叙夫诗实难传康臣幸与同舍偶汪沈之名已行人间而伯调亡后其嵗星二集世多瑕瑜芳树之后人贫不能鬻纸染板而东书少年戌死塞外其毁其所为惟恐不尽独予以一身当五人共逝之后复取采山诗而为之序之即欲相对泪垂如在淮时亦岂可得乎
　　俞石眉诗序
　　诗为六经之一而谓穷经者不言诗是何浅之乎为诗哉苐穷经实难孩提入塾长而游于师广稽博习尚不足窥其藩墙而朏明咏露露未晞而诗已成此非诗之易葢必穷经有年而后能矢歌于一日故夫风人者学士之为也胡子东嵓亟称石眉为仲高小阮工为诗文去年遇防城观其举义叹八家传文不废试论技良者无弃艺也既而读其诗风防警上梗概多气虽纵横睥睨倚天拔地然要归于大雅东嵓非欺予者特石眉年富方穷经术究其所蓄已足搘人頥而折人角乃降为韵语名动衣冠人遂有疑诗句之不韧学者夫儒术诚行即天下之大尚无窭业况言词咏叹櫽于问学能殖田而圃可鉏能削札而絣可组也人有操瑟而不为鞉者世共谓其不能鞉及改弦布革按度中律试为之而竟以鞉名夫鞉且能名况乎其瑟也哉
　　怀许堂续集序
　　怀许堂续集诗者蔡子闻似祖之所为名也子闻之祖青莲君曽为诗名怀许堂集以东晋许掾尝寓兹土因以怀之夫许掾无文往为孙楚所见讥而史尚隠逸不传度此亦何足系人怀而以顔其诗倘亦萧条是好之意与【许掾诗萧条北干园】乃子闻痛祖徳之云亡思觐前烈复以怀许名而谓之续夫孙无续祖集者续之自子闻始然而其志可念矣昔陆机以扬祖骏徳姚珽以绍祖训义为世所称子闻有其志无论其诗之妍蚩足系绍述而苐使芟落华膴独存高致若许掾者当亦不负中领军后况乎甫之诗之有似于审言者与子闻为制举擅声于时将特见所着为用世计度之续非其本怀予独惜作述之难自汉史艺文暨唐世书库所载名目今罕有传者予闻曽大父为司刑时曽改撰册府元诸书雇胥史抄録凡若干卷而大父所着不止怀许尝读其志状尚有左氏荟周礼钞百子樷语尚书射覆四书摹空翠楼稿聊尔集三一言石室筹黾陼唫甘厐而三解酲嗑言忘身堇无无説蠙衣偶占清影轩杂爼凡十六名今兵燹之余犹能有存焉否也而谓子闻之可无以续之也
　　王紫凝干山集序
　　予随羣公作举文社髙防于洛思山之耆阇时摇笔者不下一二百人予为甲其三一选郎朱君一荥阳丞章君一紫凝也乃朱君为选郎歴文选考功稽勲诸司掌选者屡矣而贫不能饰葢履丞被谪几死紫凝三十年衣麻不得卸去然则举文之无闗于富与贵也虽然亦惟举文为能致富贵之具故富贵反得而诎之浸假文之得无系贵显文之不得亦无与沦落则虽庆封宣孟日临吾前其得而操吾文事之善败哉乃由今思昔其所为一二百人者或隠或显而要之能为诗为古文者又不逮三四人紫凝以为吾既无所见于世则必有所挟以自见芍药之花不生于禁省之中訏水之外则退而藏之别出其材以合之于兰桂调之于羶芗于以成五味而和五脏横江之鳣鲸不能荐寝庙具飨礼则枯腊无庸所当逞其余技以鳞饰刀以目饰珥以鬐鬛脬膜饰韎韐旂弁车巾矢服之用葢挟持固有在也苐紫凝为诗杰奡自得每不洁洁于规橅而情深致长抽牍即合故随其所寓各以名篇若所称螺峰与浮峰与今之干山集而三也夫遍纪所游而仍不离乎桑梓如是闻之章丞好为诗自筮仕山左继谪中州而近且从征乎荆门夏口之间其为集当不止是也然而其幽愁忧思有过人者然则文人之穷达又安可定哉
　　呉应辰诗序
　　应辰工举义旧习举义者戒勿为诗而为诗者谓为举义家必不工应辰同时工举义者若张逺陈至言辈已能擅长律比考功盈川而应辰骤为之争相驰驱故自应辰诗出而习举义者不得妄戒为诗即穷年为诗自夸有得者不得傲举义以所不能才人之絶技也昔人称诗有难至如辘轳交往未易骈嫓而元稹作工部志谓工部独絶一时在排比声韵属对律切葢三唐取士悉用排体而散诗自鲍谢后渐趋于偶故能律即能诗而能长律则然后能律然而宿儒老师穷年矻矻而不必能者而一旦能之如顔光禄忽聴张镜与客语如鲁肃就吕子明谈议如石季伦作豆糜啖人吁噏猝办如孟达闻司马公兵至城下不意千二百里八日而到才之大者无所不通应辰可騐也如谓工举义之不必即工诗也世固有已通籍而未能诗者夫通籍者则必其工举义也夫通籍而何必工举义也哉
　　王鸿资客中杂咏序
　　今之为诗者大率兵兴之后掣去制举无所挟揓而后乃寄之于诗惟鸿资不然少为诗数百自书之而与之雕工人之读其诗兼摩其书以为两絶予入塾时犹珍之暨鸿资漫游四方值天下初乱中州羣盗大起鸿资独杖劒挟防思一得当以展所学而卒不可得归而梓其诗则皆壮游时发愤怫郁不得已而仍寄之咏叹以图一快者也今老矣凡所为诗则皆以奔走衣食寄诸侯幕下为他人摇笔草檄驰笺驿奏劳心敝力之余暂一偃息而意气感发亦复为之故为之不多即多亦散去不收拾乃亦録其賸者于篇葢曩时所为书记者有位而无事士君子未至通显则先就辟召而后乃呈身庶僚故陈琳鲍照崔融髙适皆以记室起家而实则文章笺奏未尝责乎其人也今则位与事午凡幕下词章一以相委顾追随属车无所闻于外不惟无位兼无名焉乃鸿资凡三为诗一揣摹帖括而旁及之一挟防求有用而借以兴怀至于今则皆食苹倾醑之嵗月也然而其为诗一若刿心鉥神穷幽达而为之沈雄老健不遗余力画家无所得即使五日一山十日一水经营彳亍而一丘一壑望之而尽而假使辋川龙眠适意磅礴虽偶然下笔疾若风雨而指未到而气已举房皇流滥皆可观也鸿资诗不犹是乎若予之三读其诗而三好之是虽读之时之或有异乎然亦何尝无同嗜焉
　　募装韦防金身序
　　只洹无金汤之险兵革之卫所借以维防者韦防也无论韦防所始以七世童真用坚固毅力作佛干城而即其岸然强立歴劫不去是亦弱门之铮铮者与天宁寺韦防未装金身既已戴胄摩杵雄峙殿堂而髹漆不施追琢未竟虽使黄金布地一往照曜而丈八之间黯然无色纵曰像教犹勿像焉顾装金实难虽一身有限而所费不訾计追师镂缀填灰墁布约有千工佛以韦防为垣墉而韦防以檀越为箧笥故韦防称防法檀越亦称防法苐韦防防法逺在三洲而檀越以一身而不为之保防非防也况韦防幻形何所事饰彼以像饰教夫亦饰生人之瞻视者耶募者索予序为施舍劝因序之若夫以一人助一身与以千百人助一身其大少寡多原无限量亦视其一身之能助者助之而已
　　募装北岭王天君减像序
　　北岭崇真道院为吾邑福地之一以其地在北故祠武协方神也乃祠武者必先火徳取水火相济之义而火徳最神道家称之为灵官或曰道书曰灵官本王氏名善即王天君者能驱邪烛奸开寃析罔其以善治不善而不枉于善乃以名善于是世之发愤怨抑无所告诉者得借其神为证明故时俗讼神者多于讼官而其如神之瘁于奔命何也向使神为生身金铁不坏犹且迟乆贤劳思用歇息况以香尘和泥屑为之外加防绘虽披甲胄土梗而已住院道某悯神之碌碌将以减像代增灰礲漆剜务使严重勿轻令舁舆得离其位此亦敬神去慢之防意与人有讼官而反亵官者官必加怒而假使尊其等威张其容色就讼堂而申辩质此亦聴讼之欣然者也灵官果灵福必有在吾愿世之重其神以集其福而遂为是言





　　西河集巻三十三
　　钦定四库全书
　　西河集卷三十四
　　翰林院检讨毛竒龄撰
　　序【十一】
　　徐西崖诗集序
　　天下之为诗者众矣苟任搦管无不挟一编以吟以讽而究之崭然见姓氏于人千百之中不过一二然且此一二人者与世相见未必如甘蝇飞卫抵矢于道中而不之下也予知西崖有年矣前此过西崖见其诗未见其全也今则得见其全诗自搦管以来以逮今日合古今诸体録其可与世相见者为一集为二集夫西崖年不过三十而其以诗为当世指名则近在十年之间然而其十年以前之所为诗即已莑莑苁苁其见于是集者比类以观一如唐之有韦刘明之有边徐也则夫西崖之名其在十年间者岂有过哉人有慕毛嫱先施之貌者向习见者而询其人而习见者妄以为毛嫱先施则必以其名焉耳人不见其貌而已得其名名不在貌也夫安见毛嫱先施之貌之必于是也于是饰东家以出濩唇垩颊而使毛嫱先施者反蓬首垢项控壁窃视然而人之见之且争舍东家而向西壁何则名固不可假也方西崖少时席先世门阀遭时中落艰苦倍尝暨长而裒衣须捷落托于江湖之间以彼其时曷尝有势位以结时荣有禄米以望人腹谓可邀誉问而致名高哉然而一乡称之一国称之迄于今其在东西之广南北之运读其诗见其志而悲其遇之于以穷也夫材艺能神各不相下即以飞卫之技一出而可以自殊于世然犹二年三年卧牵挺之下目承织镃迨至悬厘贯虱操弧以起而后飞虫蛰而防鸿下也西崖负英异之姿挟三寸管即能与当世贤豪度长絜大况过此以往未之或限则试以其技而射于中途岂无挟棘刺之端扞之不得而却而走之者矣
　　贲黄理承闲堂集序
　　阳羡陈其年每推如臯贲黄理为诗中之豪予因介其年一见黄理于慈仁寺中时杂坐之顷得读其望摩诃山诗以为善也既而宗臣辅国将军则又介其年与予邀黄理一见而黄理方以赴太原之招踉跄谢去尔时送黄理因得与其年共读黄理所为诗又以为善今则黄理从太原还出其游太原所作予善之一如前此与其年读其诗而其年已死夫即期年之间而居者游者生者死者来而往往而来者其为不可恃如是也夫诗之在人譬之烟云之在眼一时短长工拙互相争上而不肯少息者而待之数十年后其为不可恃者亦复何限黄理游未竟其为诗亦未竟吾乌知他日为诗不更有加于今日而就今所见予见凡数顷而其所为善则一也然则黄理之为诗其在数十年后亦一如今兹之所见者而已矣黄理诗未刻甚富其所刻承闲堂则正予所见者尚有词若干首附巻末
　　介和堂诗钞序
　　少与待庵诵贾长沙防三过能记及旬日而予忘之而待庵不忘人尝以此定优劣焉暨予罹兵革稍为诗歌而待庵着权书十篇示有用尝戯为璿玑诗曰吾但为一诗而千百诗具是焉诗何用斤斤为哉顾人有言曰居眎篇袠出眎簿书待庵自升贤以洎通籍中间闲暇日多然究不为诗即为诗穷极工丽擅庾鲍之胜然犹且弃去不存及试仕海上而后于蟠错之暇而偶一为之若所称介和堂者则官舍名也吾闻未仕则所志在仕既仕则所志在学待庵之未仕而不为诗其志在仕即既仕而反为诗其志当在学而独是诗之为道务其大者不遗其细者夫大既当务而细复不遗不几两贸然尝观丝人制锦唯经纬既立而后八细五组可以随在而罄其所施诗亦唯不观其大耳苟观其大则意闲手敏虽纂绩而不伤于靡雕刻而不漓于巧今夫为政犹制锦也吾尝过海上观待庵吏治优游镇静得字人之大而基宇澄防尝有过于南金之为砺荆玊之为洁者然且一丝一缕惟恐伤民杯水束薪不以累物其得全吾大以复全吾细如此每见读书谭道自夸有用及其出而悖之待庵能不负所学则虽所学者本不在诗而即以诗观八体相宣五色俱备以儗其工抑亦眉山之遗书长沙之賸议也吾故选其诗而为之序之
　　王枚臣西台杂吟序
　　初与枚臣同为诗每见而避之畏其湛深而枚臣亦中道弃去口不言诗者数十年暨枚臣成进士授西台舍人始效谢监吟红药当阶之诗于是畜所吟迟乆成集乡先进尝曰诗与文异杂文与举文又异故为举文者相戒勿为诗为杂文而昔之以诗与杂文传者皆从举文有得之后弃举文不事独事诗若文如昔信阳济南暨近代陈黄门呉詹事辈皆是也苐枚臣论诗又与济南黄门辈多所不合尝选列代诗自汉东西始下及魏晋六朝唐五代宋辽金元明凡二十代裒诗若干首合若干部矻矻歴寒暑昼夜取置摘抟数变易籖帙前一年夏曽持宋名家诗过予论较取沧浪宛陵眉山涪翁诸集上下甲乙慨然谓有明诸君闳阀过峻苐恢其一门而凡三衢九术纵横汗衍千蹄万辐之不可纪极者悉阏抑勿通是使隘也夫青黄殊色而齐晻于目竽笙异音而同调于耳河水多广流不废支漯邓林有奇材不翳榛莾必欲执一元之筦以定中声据二南之诗以概篇什岂通人之事哉其论如此故其为诗不沾沾于唐之开大明之正而时之为开大正者莫过焉其思沈雄其气博达其情辞高骞而意防通儁虽不涉沧浪宛陵之藩而较之嘉隆之际约绳束辙者稍有变通予向谓枚臣能自致今苐吟药究推其所到必能进赋休成述圣徳之诗奏文始五行之曲以佐制氏岂虗防与独念予与枚臣暨任君待庵韩君燕克同砚有年而三君皆前后通籍策名于时然后各出所为诗为世指名而予苐为诗为杂文究之不得成一名而即其所为诗与文者亦将浮沉灭没而与嵗俱尽此则乡先进之所为可戒者也
　　厐检讨家庭纪怀五律序
　　雪崕未尝以五字律见长也尝读其五七字古诗苍芒豪如桤林之结根于秋原攒柯裛叶一往挟刺天之势人之遇之率兴怀懭悢浩浩然披襟而前崔错焉而不能行然且调调刁刁各中音声与世之徒歌徒咢者异焉向使雪崖者当故国孝武之间与信阳北地相课后先奇不逮空同即从容条易当亦不遽出康徐以下此其间参互必有可观而惜乎知之者之鲜也古云诗言志乂云在心为志发之为诗雪崖惟原本心志故言多根柢比之擢本之木入地千寻即拔地亦千寻所谓凡学贵有本固如是也乃雪崖于一本之地尤三致意焉往读故史叹吾邑魏文靖公以敦伦著称仁宗赐之以五伦之书今是书无存也尝拟其书大畧辑古人人伦之事与夫诗与文之纪人伦者雪崖诗故多今先出其家庭纪怀诸五字律梓以问世此非故匿其所长也以为诗自有本本在是诗亦在是而吾即推之为人伦之书其前乎此者则安仁叙家风康乐述祖徳王融怀叔陆景寄兄秦嘉赠妇左思鲍照赠妹陶泉明哭从侄韦应物念弟杜甫忆诸弟与妹王防桞玭陶潜杜甫卢仝韩愈或喻儿或训子往往也吾得而并观之矣
　　两水亭余稿序
　　定庵不屑以诗名自内廷应制掖门赠答而外感时赋事皆是物也乃三十年不存一稿人以诗叩之即不应至乡游有年予始强其録近所为诗屡见屡强乃又迟之迟之至于今而始以两水亭稿付之录事然而余矣人有求道者于此视若博窥微知著初未尝为朔蓬燕角之用然而张弓挟矢虽甘蝇之射无以过之何则本懋者余自裕也故魏舒善射必至幕府狎习卒未有知其能射而后一射而发无不中方定庵两入諌闱其忠言谠论每借笔札又何尝以文章之事为绪事哉惟夫经国之言余于词翰是故永兴五絶每有置词翰而不道者间尝考定庵家乘自太仆公下光禄宗伯歴嬗文誉凡其诗与书即片纸賸字争为世人所寳惜而列代以后家无藏文定庵之迟乆不録夫亦有所受也夫夜光之珠箧笥莫掩鸡斯之乗不示纵迹向疑谢榛题李北地为诗人而近代娄东学士反嘱其弟子以诗人见称是虽自视欿然然或偶见夫诗句之外若无庸以自见者定庵可见者多而即以诗论诗亦不少乃题之曰余余者余也然而定庵曰吾即此已余矣又多乎哉
　　家副使秦中诗序
　　赋诗以事复以地采薇不作士大夫多横槊而吟仿王粲从军杜甫出塞诸作而録诗者遂记之为本事之一然流连兴叹各有其地向使乌兰上郡地近五原即军容不临羽檄未至当其感寄所及犹且相望咨嗟起为凭吊而苟非其地则虽淮蔡泽潞日寻干戈顾赋咏不与焉吾家菉园以金门之才司马平凉夫平凉即古之萧闗地也其地近边塞曩时称第一城者防王师西征讨泾原叛帅菉园本司马驻师高平乃日捧羽檄北抵贺兰南逾闗陇然犹入抚降卒出督转饷于剑门栈阁之间慷慨驰驱一何壮也夫菉园文章未足献庙堂而光典册而乃致身行间徒以摩盾铭铜之技上马杀贼下马草露布则其感寄所及发为诗歌何足恠乎今菉园以文事显矣身为望郎
　　天子特简之校文黔南甫竣事而即复有滇南学使之命文章衡鉴震卓逺近乃于濒行之际辑旧所为诗而次苐之悲凉磊落肮脏拔俗偿所称子美出塞作传读之能使壮情郁发军士感激非耶夫滇南亦用兵地也昆弥万里新受
　　王命而菉园以长卿赋才传谕之余加以教化则冉駹僰笮更有咏歌为本事诗者泉明重宗谊吾将进而讽长沙之章矣
　　张賔门游西山记序
　　记游之习有三形摩险窄过于璅屑类稗官家一贪叙故实杂以沿革类方舆家二自愬起居猥陋龌龊类简札记簿家三故白傅过洞庭无诗而韩愈登华山未尝为记非无故也京师以西山为名胜地四方来京师者必以游西山为愉快当车轮马蹄揊扑尘埃中得山青水碧耳目开涤诚亦甚善苐前此无佳文一志名胜而游其地者不过唫诗数章便称能事即偶有纪游亦苐如前之所为简札记簿者猥陋龌龊不可名状予尝出东华杖马棰西望輙恨不一至其地即至亦必不能有文章相传述尘襟腻自分隔絶读賔门纪游一向所至朗豁輙引人入胜一至此也予与賔门遇申江之濵诗文唱酬每叹賔门以山川寥廓开拓襟宇故为诗为文皆极遐旷能自辟畛囿与世之寄庑下随车后有辨宜其遇胜地而兴情生矣顾賔门游时曽上避
　　警跸于途亲承
　　圣天子讯问慰劳于千乗万骑风发雷动之际踉跄扶服迁延引去夫相如扬雄未尝见天子先读其文而后知其人賔门负作赋之才骤然见
　　天子
　　天子已见其人而未尝知其为文夫犹是其人其文而见文与见人之不同如此独惜身为侍从不能周旋槖笔陈词作颂徘徊扵射熊甘泉之间又不能随时荐贤效直宿郎监使圣天子显然见相如扬雄之为人与文而徒以未游西山之故窃诵其记以当游览则其猥陋龌龊有甚于世之为简札与记簿者而又何文章之足云
　　资治文字序
　　自文字起而载籍兴文字者载籍之先事也毋论典谟誓诰诗史铭颂所借不浅即文簿板册札牍劵契以逮农估舆竺人丹师之流嬗记注有不资文字者乎向使古无文字则自今以前有若梦寐又何知孰为虞周孰为汉唐孰为圣愚贤不肖以及天时人事古今运防兴丧得失之纷纭也者然则文字之资治所固然也苐古来字书不一而要其指归大抵不越形声两端原造字之始先声后形传字之后先形后声故先儒谓形母声子声母形子皆不必辨要之六书所称象形谐声略见之矣独是古文今文既殊其形辞赋歌咢复异其韵在昔扬雄采篆籀诸文着为训纂而东京许慎因之有説文之作暨梁顾野王増为玉篇辑偏傍所同悉以类聚而其后在唐有李阳冰者修正説文宋初徐铉取陆词切韵増入翻切至金章宗朝王氏与袐据説文玊篇二书集为篇海而从前省篇川篇类篇诸书俱为之废此则字形相嬗之大较也至若字声所着则自魏左较令李登创为声类齐中郎周颙作四声韵略梁沈约因之于是有韵谱一巻其后隋开皇间陆法言与刘臻等同造切韵唐陈州司法孙愐略为订正更立为唐韵之名逮宋祥符间増为广韵景祐间复増为集韵至理宗朝有平水刘渊者始括二百六韵为一百七韵名壬子新刋礼部韵略则至今用之而从前韵英韵集礼部韵略诸书又为之废则又字声相嬗之大较也顾夫记形者必兼声而记声者亦必兼形故较玊篇者必増音切较广韵者复限画段至金韩允中合为篇韵则兼形声二书而取説文之笔画唐韵之五音韵防之七音荆璞之三十六母彚成一编然而义行其中明初大校字学复因袭金元之旧变易前文别为改并名曰洪武正韵则形义未覈而韵学亦失至万厯中宣城梅氏集成字彚则又兼摄形声统该义理世之所为金科玊律者莫以过矣吾友徐氏仲山洞精字学其于三苍尔雅诸书自李程以下正变沿革源流了然且又博极坟典恣所考核乃遍览字书而恻焉忧之以为安有千百年以来著书相嬗踵事不替而譌谬荒落如是者乎不特从前篇韵偏而不全而即字彚之综其成者犹且乖舛回午千创百隟虽有増订仍复缪盭间尝与仲山论字仲山毎一字必戈波防画纵横曳戻豪厘具析而予则不问古今任意增减尝极訾正韵及呉江赵氏所着长笺之説之陋以为楷书当具楷法不当泥古法曽作答王进士辨字三书颇传于世而与仲山谈不自知其语之诎也仲山于古文篆无不殚晳而不以篆律楷不以古责今以为覈古字者所以见本辑今书者所以考变尝为繙其编部观其发凡大约有正字正音正谊三端正字者正所为字形者也夫殳支异用以义分形雥佳相随以形合母故牵放稍疎虽丝缕而得寻丈之判自夫四体相循导源疏则必先定其规画而后以代而降渐就沿变如允允之析必及允□而易文以明钺鐬之辨极之鐬哕而诗句始白至如正音则即前所为字声者葢本音转音通音借音原有区别世以借作转以转作正往往而是且谭谈终合清青转分其中正变各有所受况夫宫宫徴徴字随声造而律以韵母则宫角徴商反为乱音而是书则特严正借转慎翻切其于见溪诸母则苐因集韵徒作标识而不袭其説然而字从义生而由字求义则天地人物姓氏州县草木鸟虫日用事类各有至义苟一字数解则以正为尸以兼为从以通借为更端以辨駮为附着即至合数殊睍睆説异亦必穷其参差而定其是否其于义之不苟如此至于依韵分部部下分画画下分母前正后俗始古终今其订证之确引据之博始而经史子集既而九流百氏又既而裨官小説搜辑穷荒贯穿山海洋洋乎天地间一巨观也尝考其载事所由自幼时从其尊人大司马公受洪武正韵甫受即能指摘其纰缪其后观説文而好之既而有悟见人物体貌皆成字形至甲申后捐去举子业讲姚江之学研练经术拟着理学经济合一一书筮之得屯之五曰屯其膏小贞吉大贞防遂单心字学明晦不辍凡几易冰雪始脱稿合若干巻名之曰资治文字葢将以献之
　　朝廷佐一代同文之治岂仅为载籍之先资已哉然予又闻之仲山为是书虽本学力顾实有夙悟其太君俞夫人以识字稍鲁发愿惜字匄鬻一善识字儿自未归逮老见剩字必拾出入嬴筥后习拾之乆遇隟地字影目过即省既拾澣而爁之囊其灰投之清流暨生仲山敛其弥月赠饷之赀雇拾剰字仲山生甫嵗余即识字时柱聮中蚀两傍存波戾踪迹太君抱仲山指讯应声而射即得其字稍长学书法輙能自为起止学篆亦然其夙悟如此然则以李程之资扩沈顾之业古学倘行吾必以是书为百川之归矣










　　西河集巻三十四
　　钦定四库全书
　　西河集巻三十五
　　翰林院检讨毛竒龄撰
　　序【十二】
　　西湖三太守诗序
　　杭之为守者众矣而独白与苏并传岂非以两人并能诗哉顾乐天在唐当元和长庆之间距宋东坡时已二百四十余年其间沙陀邢涿易姓者六而后两人始以传一若肩之比而踵之接者甚矣能诗之未易也予僦居西湖值在园刘君以括仓良守借箸兹土西江聂晋人曾选在园诗而予为校之尝曰若在园者可以为西湖长矣既而苍石魏君来则予友也苍石以石屋丹崖诸集属予篹定而晋人适至遂列其两集于百家诗钞之间且于去官后和东坡守杭时诗以寄意防旧黄守苏君小眉代苍石予曰此真坡也当其命字时则既已坡居之矣乃适守兹郡相传小眉诗提笔千首虽纸竭墨渇而笔尚未辍晋人居湖久将行还顾曰吾无已于湖吾当为湖留佳话去因遴三君诗并列之名西湖三太守诗夫自有杭来即有此湖亦即有此守即守之能诗者亦未尝间絶于世而相遇甚罕今一时而适逢其盛彚后先三守于两年之间而聂君晋人即又能歴取其诗而为之选之遂使曩时苏白阅五百年仅一见者而今且车连袂结于沧浪之濵此不可谓非千秋极胜而予以僦居一老亦躬承其际而观其赋诗何厚幸也
　　来子心声序
　　来子心声者来子哭母之所为作也夫来子之所哭不一矣有哭其犹子者有哭子者而总以哭母之哭哭之夫哭母而何以文曰此其所以为心声者乎葢哀感有七惟心无饰故或以义哀或以情哀或耳目闻见而哀或口叹而哀而心之所至则百哀具焉是以乌啼七章过于九叹而祭侄悼儿较有类于昌黎之为文顾况之为诗者诚哉灵台之呌号矣少从倘湖先生游叹先生以挚之性流为文章真所谓淳意发高文者而趋庭嗣兴复能以孝友天性形诸哀叹而不必以文为文而其文如此闻之来子好老氏放情任达置身于逍遥之外凡一切感心触性稍有眷恋急举而聴之无何有之地以为縁神感动恐伤自然而独于天伦迫切若将身殉焉而不之顾且夫捡心者吾得以达心解之泥情者吾可以释情喻之乃以来子之放情任达置身萧散而迫切所至究且轇结缭戾而至于如是夫如是则虽欲寛之以原氏之歌慰之以曽防之瑟又岂可得哉
　　龙眠风雅序
　　自昔邦贤国献多得之雍豫燕齐诸境而呉楚以南传者渐少顾其所为可见者即一言一行致足称述又何尝定以文章为是邦耆旧高贤传哉故七国文儒东汉名士原无爵履官阀可资撰引然且泽不被于人词不彰于世而其名其氏诵之赫然今则非文不足以传人而史馆文厖无能轩非其人所自为文足以嬗后则虽言行之间原有可见而其人不传然而今之呉楚犹之昔之燕齐雍豫而高贤耆旧往往不逮致观者有古今升降之感此非其文不足传而其文之可传者或不能传之使天下见也城为七国楚地而枞阳入汉即为名县其间髙贤耆旧代不乏人且挽近以来名士辈出凡言行文章致足称述者前后挽推互相晖映可谓盛矣乃潘子木厓复慨然念宋元以降自武乐洪宣下逮今日有其人其文乆传人间而风雨兵革侵蚀流散渐至洇蔑而不可考者将先辑其诗为集因博采国志旁搜家乗凡夫故老之遗闻闾阎之狎识务必袪其可疑而徴其可信不泛不偪以该以审命之曰龙眠风雅且不以予为不文属为叙次予思江左言诗首推云间而云间又首推陈氏当夫黄门崛兴与海内争雄一洒啓祯之末驵狯余习而其时齐驱而偶驰者龙眠也故云龙之名彼此并峙当时习故者其于江介诸先正歴歴称举皆有伦有等可备谱牒然而党同伐异肆口雌黄葢门户习气则若有详于彼而略于此者此生其后者所由辑遗诗而愤然兴也夫里门必式梓桑必敬此在乡之人固然矧文章大事宜辩方域昔有见羊酪而夸莼觏水嬉而歌河女者其私其所处而矜其所袐即偶然给捷世且夸之为盛事况乎南音之当操而土风之可播与木厓著书等身其所为诗乆为海内所诵扬然犹兢兢乎不忘先烈而具为搜讨今之所为后即后之所为先也予生为越人僻处海隅邑之文献固无能与寓内颉颃然尝考遗载亦有乡先生诗共若干巻自有明迄今判为二集既镂版行逺近而数百年间无一存即故家收藏兼本副録亦罕有见者大抵世近则相形者多忌嫉而代逺则因循忽畧易致轶落予往欲辑之而难之也赋呉都者矜灌注之能扬薮囿之广荒陬诡谲旁魄而算自以为竭智计词説有裨吾土而忽有人焉控引漨浡袭歴坱圠聚鲛鲻而集镺蔓举他人之所凭虚而谈睟容而诰者而皆有以着其实则夫按緑竹之诗以求卫产诵板屋之章以騐秦风而犹谓未足摅怀旧之念发思古之情不可已
　　大山稿序
　　予与沪上二朱子游未尝仅以文章也顾伯氏周望少时用制文冠毛诗北闱其文乆为逺近所称而季子大山复以娯清楼诗传之人间然则其文章且若是矣大山之言曰予欲乐府如叅军五字诗如陈思仲宣律体高藻如考功工部一辈而乆不可得故为诗不惬心輙置去其不得置者独其游西江前后诸诗已耳予薄游沪上主周望家因得窃读大山所存稿叹大山前所自期具能有之其乐府且足当古三调词五字诗追建安以前律体有防近随州与嘉州者苐其稿所存止十之三而予复汰去其半似乎过约然予见旧时乡先达名士袭隆万间遗习裒然卷帙自许博大即彼此互赠必曰着等身书而身殁而书不传虽藏书家偶用备数或子姓善守防其板使不断烂已矣其于存毁之数固未可知者朱氏自九世前后其所传集凡十有四今镂板尚存故志书称乡先达名士有文集者莫盛于云间朱氏而要其所传者仅如静庵公麒麟颂邦宪公江南感事诗数册而止则夫后之继先达而传文者顾在多与
　　柯亭词序
　　向与苍崖作集字诗平陂单复顷刻裁押予早知其能填词及其游大梁作大梁竹枝若干首愿雅而隽狎得填词家遗法竹枝者填词中一体也葢苍崖才多其于学无所不窥然且未尝习为之略涉即得故其为词固未尝知其为词而其词工焉况履甲得乙予已早见其能工者哉特词为词语使必效隋唐余习刻意组就将以别于元庆之庸便嘉隆之佻滑而其失也锥而不利词为词气必欲蓄志以蕴气使气不横泄比之诗歌庻几免于苏黄之奡劣辛蒋之顽诞然其失也宛而不舒苍崖甫涉笔而二弊免焉葢词如衣然称身而裁不减不浮而后越布单衣皆得目之为佳士气如筦然依声高下而不伉不坠然后街谈巷谚亦且播之为雅音而无所或二柯亭之词不如是乎中郎见竹而知其材予见其为他诗而知其为词雅有同量若夫学仕者之亦为词古有以君子而为词者晦翁也晦翁且为词而况其他也有以大人而为词者希文也希文且为词而况其他也有以命世之才而为词者蕲王与鄂王也蕲王与鄂王且为词而况其他也
　　王西园偶言集序
　　往者云间与东乡论文援大易修辞之防自六经诸子下及汉魏晋宋齐梁诸为文者各示体要与以正的东乡不能难而云间之説遂行天下既则呉中耆旧自相操戈苐推庐陵为鼻祖而濓溪震川诸先辈宗分接以次礽袝一时制举家便之即使能为汉魏犹不足与今之制举家争衡百一况六季乎虽然亦唯六季为非是焉耳浸假庾徐沈鲍仍行人间则庐陵南丰未必不望而却足曽是区区者而敢与之絜寡多较细大哉然则今之不为六季者非为之者少而为之而能者之少也予与西园王子游叹其所为诗词工丽絶俗以为云间遗响庶几未坠近读其为文骈情俪句具极高胜犹且辘轳盘辟能使新裁别杼往往摇捩乎其间自非掞天之才为之摛词又安见连珠繁露萦回错互有如是者是得母所称庾徐沈鲍者非与自初唐诸子工于诗律虽文仍偶体而格调全卑今则名为四六究其堆垜实表判烂叚已耳夫以制举表判而名为六季宜六季之不振也夫史迁班固不废俳词昌黎栁州多有絜字今毋论包牺一画必借偶成钟吕间生娶妃而得试观天地之间日月寒炎动静徃复凡夫花叶之骈生鸟禽之嫓翼以逮人事周旋冠緌扉屦又何一非奇偶之环为体者而西园以文笔之巧夺造物之能敏心慧指纂组成势虽使嫘女萦丝天孙制锦犹不能擅其文而易其藻与彩也人即欲夸八家而抑六季而必谓丝麻之不如管蒯珠玊之不如砂硙夫亦孰得而眯之
　　募建天衣干公骨塔疏序
　　向避人天衣干公引予至大悲阁前鸣钟轑烛命予皈法予约以年嵗而未偿也既则送干公住灵隠又既则送干公住扬之天宁时兵戈满前植锡于西陵之路傍从容告别不谓别一年而干公死死而归其骨于天衣者又一年矣当公未死时尝相天衣前大坞名茶园者指而曰吾茶毗后当龛骨于是而龛乆未建法嗣寄庵为行脚告募属予叙事昔孔子有云朝闻道夕死可矣夫闻道早暮初亦何与于死生而至谓可死夫亦虑年嵗之不姑待以幸有是也今干公闻道乆乆而可以死死而可以树塔于茶园而不之愧独予以濒死之人归投于公初谓从此力学可旦暮计耳曽几何时而公住灵隠又住天宁即又死而仍归之天衣而予犹然以茫茫之身为公叙事嗟乎人之生死可待哉公为天童之苐四世葢三峰之孙而灵隠之子也灵隠尝曰自五宗沦后必如公者始能继三峰之学丁已秋月将有事建塔爰叙募簿且告世之能助者
　　钱唐呉清来诗序
　　予读翦霞词如嫩簧乍调生丝系桐金牕儿女子为帉帨家人语言而鸾雏未翔哕哕于铜屏之隟意其人必韶年而隽于言情者也则又虑其人或才高意辟兴防英上昵于窈窕而旷于交游况乎以留离之子当之翠尾之曳而赤霄之阻其不足副其婉娈之思也明甚乃吾未尝见其人也读其词兼读其所寓书抑抑乎蔼乎若可亲者又既而读其诗且读其和予之诗则然后知其爱予之深交予之挚也古不有诵读而相思者乎予读翦霞词而思清来清来读予诗而思予其彼此神契亦又何异顾予乆失志其诗本不欲传于人间而畴昔在淮有王孙晋者能回笔效予作杂体诗而近则始宁徐媛好予长句遂展转摩似世所传徐氏昭华诗者则师予作也予方戒予言而人不以予言为不祥则缄秘之余尚当忼忾一吐出胸中之蕴况清来高才其为诗词又予之所逊为未逮者乎今清来诗超越凡近虽直抒所见不假容饰而意态横溢骎骎乎有神驹拓落之致其和予诗不下十百余首顾皆非原诗所得髣髴惜予逮老不能与之相唱和扬风扢雅以成其所谓诵读而相思者也而苐以垂髫之年传言情之句则进此以往其为情深而文明者益复何限吾未见情深而恝然于君父之际者也而况乎忘年交友爱好必笃读翦霞之词而犹恐于赤霄往来有相疑而无相契者也曷不取其所为诗而诵之
　　丁少君四十夀序
　　礼尚记年自三十伊始推至期頥每十年而更名顾独不及闺閤岂非以闺閤无称君子之称即其称与我友任君待庵以初仕为上海令防夫人丁少君年跻四十当君子强仕之嵗夫以君子试仕方在强毅而夫人以行年副之亦可庆矣乃在庭贤嗣累累称觞就列属予一言为哜酒劝予因思夫人少席门阀其尊人枢曹君名满天下虽不竟厥用然意气亢逸务为豪上况夫人尤所爱也珠襴绣褓娇处阿阁年时姻戚走车毂如流水而待庵以名家子当破产从戎之后长卿壁立虑难为欢乃夫人处之泰然复能拮据中闺仰事俯接周旋于妯娌先后之间可不谓贤乎且夫贵盛难乆处也一人加蔮望者在户夫人自初归以迄今日其间歴境变易如鲍宣就辟秦嘉上计在族里中外得失悬殊自不无愉戚相形之感在待庵阅乆弥盛者而夫人一意谦抑平平居之者数十年即今剧邑之治与有佐理而夫人不以是自矜向非淑慎作徳婉娩成性则葛覃俭勤采苹知礼吾未见其能兼也夫闺中之年修短难计今无论夫人静好宜享长乆而即以记年推之自三十伊始晨昏笄总犹在子舍耳曽几何时而趋庭众多嵗月易迈一若当年之诵休洗红者然则自强仕服官以逮传政其将由君子而进年者可胜计与予与待庵束髪定交争欲以艺文雄长天下而为龙为蛇相逢官舍则夫回鹿门之笔为辋川中外扬徽诵懿虽欲过加以谀词而不敢也
　　张二先生八十序
　　夫人之跻大年者綦少而或有其年而不能享受即致身通显席履封厚犹然刺促旦暮竭心肾余力急公营私求其优游自怡衎衎于日用之间不可得况下此者而欲其遭逢泰然终其身誉处难矣故诗曰既多受祉葢言受之之未易也予少入黉序即知张二先生以齿长于庠凡后学始进者急从之习矩武称为祭尊而予以旧戚黄小叙行辈倍亲且敬今予亦老大而先生之子亦复以学行见重黉序人之见先生之子者一如昔之见先生而先生以今年仲春为八十悬弧姻戚中外各捧巵列幛为先生夀考邑之张氏凡有数族皆能以门阀甲第啓大于时而先生之先自曲江来迁歴安成而新淦而永兴代有达人先生由儒术起少习孔氏咿唔相嬗数世矣乃先生性朴略洞无边幅坦坦以遇物自少逮老喜节啬自将不事文绘雕饰裘马盘匜尝掷杖行市中禹步岳立挺挺然迄于今八十矣犹聪聴明视善起居躩铄有如少年故吾谓先生之夀厥有数端夫夀曰全真以其无可饰也而先生以任真之性葆其天良夀一老子曰事天治人莫如啬啬则早服啬则重积徳今先生以节啬自将是閟之者固而无所于耗也夀二丹经指太和为一元之气先生之与物无忤和也而以得于元夀三且夫夀也者常乆之道也故诗曰日升月恒言有永也而先生自少逮老常乆不渝夀四人亦有言松栢之姿经霜弥茂世有如先生之体彊而质坚而谓非松栢之尔承者乎夀五苐人之为夀茹荼习蓼未必皆适意之嵗而先生进退无害翺翔于里门者八十年市甘而披温其在庭贤嗣又能以孝飨洗腆穿园池灌花为娯老计其享受也如此夫治世之民多和乐乱世之民多愁苦夫人而知之矣先生生神庙太平之日衢巷清晏城扉不夜阖父老垂白目不见介马驰骛而其后骤当流贼之变海内骚然前明余烬又称兵逆命距钱塘十里兵如猬毛乡人之仳离于战鬭者不可胜数其在今承平渐啓垄耕户织然犹有瓯闽烽火之未尽靖者先生卒能全其年以处之如一不可谓非所遭之有幸也夫生年七十谓之古稀八十则益稀矣乃以稀有之年当难全之遇而从此益进则其享大年而受多祉者又岂仅八十已哉
　　叶氏分书诗韵序
　　叶氏分书诗韵者慈谿叶天乐以八分书而书近世所习用之诗韵也昔者叶此君先生擅八分凡郡县碑防榜閴屏几与夫镕金琢玊笵土摩竉雕梨剜枣之事皆请先生为之书今天乐以先生嗣人既能读其所遗书然且绍为书法谋集字之専见不复袭者千文而外莫如诗韵因书诗韵五巻计一万一千三百五十八字大书其韵而注以小楷间有字形互异者则又小书一字于注字之左且偶芟今韵之不可用而増正韵之可用者名曰分书诗韵信乎偃波之神观也夫王氏父子以书并称即唐时大小欧阳亦尝以字学相禅谓之善继天乐于先人所遗即一节之美不忘绍述则凡奕世以来其文章名节有重需继体之追踪者衣闻蠁接亦复何限独是书法与诗韵相表里书即字形韵即字声也字形至近代而一变明明楷悉律以篆籀之法戈波损益必准説文而天乐以篆之间行之使知篆分体不得杂出况乎韵学之衰自周沈创谱渺焉辽絶即隋唐诗韵所称切韵唐韵诸书亦概不可见而只以宋人所限礼部试韵传之至今且即宋礼部韵亦并非咸平景祐所定韵本而仅仅得之南渡以后壬子刋并之残本而公然行之三四百年而莫之能辨天乐之书此其亦有考古之心乎天乐曰吾姑书此为滥觞他日能重订其书加以论辨吾尚当更书一本以示有进葢字形字声所宜参互而推求者未有尽也若夫书势之妙则蛟龙蟠拏鸾惊鹊跱星之罗而云之布举凡先生之遗法彷无余力谓欧阳险劲定非藐孤所能及也其谁信之














　　西河集巻三十五
　　钦定四库全书
　　西河集卷三十六
　　翰林院检讨毛竒龄
　　序【十三】
　　彭海翼萧闲堂集序
　　古今文不相袭非谓其去书而学剑也能为楚词者不必仍九思七谏诸名也然当其作歌郢中则吴歈防吟不得而乱之矣即善为楚舞者未尝蹈阳阿转激楚也然而子为我楚舞则巾槃鞞不得而易其技矣今之为文者不然不能为白雪曰白雪不足学吾学折杨焉不能为书曰书不足学吾学剑焉亦坐见其不足而已予少时读南阳彭先生诗叹先生七字四韵能手辟六幕跆蹋万类一如防华于青天而渫河于沧海者其意象罗络星辰之丽空而声震气达虽播之槖籥而有未尽者此谓古有其人则古亦安有然不可谓非古人之诗也今其诗不可再矣先生之后人有能为先生诗者予遇之京师防京师当朝元之际明堂辟雝车书辐辏贲皷大镛考其左僸佅兠离舞其右予方赋元防往欲儗似其象而必不可得而先生后人其为诗輙能似之读萧闲堂集一何神之雄而气之博也其在先生诗或不必有而在古人即不必不有南阳多杰士初不尽以文章显然而文章其尤杰也当先生建节南服开府于牂柯夜郎之间曽遇贼靖州乗夜上马杀贼暨归而斗柄入地饮酒袒膊以为快然而徘徊戎马出入苴兰叶榆者且二十年而封爵未加勒铭有待尝形之诗歌以当浩叹今先生之子年逾三十车前无八驺闲房无炫服千人父为九州伯子且不得为五湖长也然且含英咀华未尝以拊髀心棘厌薄毛锥子为不足为而讴唫发越其在父若子各能以其诗自立于古人之间若此世之望古勿及而甘心于挽近何矣
　　范熊岩杂集总序
　　宋张芸叟自署所著书曰画墁之篇而李泰伯题其集名常语以彼其人既已优游撰述可以自见亦何庸过为是纎防猥渫之目徒取相下曰志有在而非所侈也方范子熊岩之未仕也然以文章自命亦既登著作之坛日以污陶集天下豪俊似舍文若友无事事者暨乎蓍仕江右即以节推入南康军佐惠文糺察赫然称能既又以信州司马多植名迹乃归田未几歴记其生平友朋政事之乐及出处进退襞积成説曰谵述曰事记曰枕语抑何辞之高而名之下与当予与熊岩游时熊岩方盛年意气忼慨东南为高防者摐金伐皷捧敦盘来前千里百里必以熊岩为祭尊熊岩虽挟所为文为之请召然取以防友而非以自衒其所论列吾尝乐得而次第之乃予以避人之四方虽三过西江然终未能造南康诣余汗诸治以观其所为政与事者其政与事吾不得而知也然吾闻鄱阳上下往往称熊岩神于谳狱诸妄出入不能干以私即谳狱外尚有平漕履畆升贤讲学诸绩借借人口此其为政亦安有大小之不可纪者今熊岩春秋高结庐栁下犹且感念生平回忆故旧慨然于死生去就之间取当年遗事可与政事友朋相间发者每述之而念其志之歉也夫官制之不同乆矣考之节推之制古无其官而自宋以后则歴明迄今皆为要职故蔡忠惠送刘总之瓯江即有曰司理之权重于太守而至如郡赞则自昔轻之故白傅记江州防壁且有等司马之职于部从事者今则不然节推之重既已汰去而司马转二千石于径为迅熊岩除节推于未汰之前转司马于将迁之际居津梯要适逢其盛然犹毅然拂衣斤斤以执板为耻而弃如敝屣如是如是而欲其自侈焉非其志也故曰其言之不多而命为谵歉也政也而曰事又歉也摭诸生平之遗轶而南榴之咨亦又歉也不然世岂无皇甫乃不以予为不文而顾使予合其书而重为之序非歉而何
　　公饯益都夫子于万栁堂赋别倡和诗序
　　王制曰大夫七十而致仕故韦贤为汉丞相七十还政而宋赵魏公以七十告老世称其贤益都先生当七十时已三上书请致仕防闽粤初定
　　圣天子方召天下文学之士试之
　　殿前一时文教武备重烦揆画
　　天子亲遣满大臣就家慰留而予亦得于先生既留之顷投板一再见当是时城东有万栁堂者本先生别业尝幸从賔客后厠游其中因得于防饮之次攀栁枝而为之赋之迄于今又四年矣先生引年书七上
　　天子赐驰驿遣行人送至家亲御瀛台赋五字诗与先生告别乃赉金章一镂以适志东山四字命中人扶先生游
　　西苑随诸秩阁肴榼每坐定引三爵复行游毕中人扶之出一时朝士及三市九陌观者咸啧啧谓隆古未有则考之长孺之赐宅赵魏公之赐玺书皆不逮此尝与朝士及门者志其私感谋所以留先生曰今之留先生孰如
　　朝廷然而
　　朝廷不能留也无已则谋所以送先生者然而今之送先生亦孰如
　　朝廷夫
　　朝廷之所以送先生者已如是其无以加也因思旧时执政谢事即垂老杜门亦必在都下辟宅搆别业以游居其中未尝还里闬先生以故乡为归已搆一园于薫冶之上今京师之所为万桞堂则前时请沐地也虽先生旷怀过而不存原以公诸同游如予向时赋中所云顾召奭去相人有指其所树棠以为感者裴令居午桥庄洛使每问其松云岭树成长何若今
　　皇上赐诗首以平泉緑野为念　【御赐诗中有海宇销兵日贤臣乐致年草堂开緑野别墅厰平泉】而先生别万栁堂诗摩娑攀援重感摇落夫草木之防根荄之细未免有情亦遂有流连故旧徘徊眷恋而不能骤去诸怀况乎百嵗树人今兹门下皆先生之所栽而植之灌而溉之者也因仿在昔都门供帐集朝士之及门者于万栁堂请先生上坐歌舞进酒以为兹堂别而系之以诗先生唱四韵二首及门和成之萧山门人某谨再拜为之序时康熙二十一年八月五日
　　志壑堂集序
　　汉唐无理学之文惟韩愈有之所传谏迎佛骨表原道诤臣论皆是也夫愈生平以文章自豪其居官也所至无大功然且立言与立徳交归之则文之所系重矣往读淄川唐先生疏其责諌官者较切于愈之责诤臣而当时以内院史官敕修杂乗如所称真武化书及姑藏索卢占刺小记未尝与佛骨之迎同年相稽乃期不奉诏必折以三兆十易古先圣王修身治天下之道何其正也及予从益都夫子游窃读其志壑堂集叹先生儒术醇粹幡然一破诸俗学之陋则比之愈之原道窃谓过之自圣教不作宋人以理道自尊日出其意见毁一切古册所传梁孟之易申韦之诗以及小大戴杜黄李贾诸礼而断以臆説甚有谓孝经不经尔雅不雅春秋非孔氏之书尚书为后儒所簒大学残舛国风滛失一逞诸宋人作文习气如所云赵穿不弑君李陵无报书者而世之不学者附之保残守阙侮嫚前言在当时以读书谭理博稽好古谬称格物致知之徒而其既反便于弇鄙以自文者迄于今嘤嚘呫哔诸儒其据今兹而訿古昔往往也初不过私所便安仅狃其故常而艰于一创而竟至以封脊之驼为肿背之马而恬然不知为怪故以宋人之文而言学学必不精以宋人之学而言文文必不称何则以其有类于今之为经生者也昔先生尝至越矣见蕺山之学而论其得失其于本体功用燎然有得惜予以避人故徘徊他方不能亲承之而见其所为学也乃予入馆中忝居后进间取其所着而以步以趋憬然念今人中亦遂有言徳兼至如先生者则又私自喜同馆后先与有光暎方思所以推挽之而先生慨然授以全集合已刻未刻诗词杂文而彚为大通皓皓凡理道之言经方之学治吾身以治斯世者无不备之于其书斯诚先达之表式后学所罕觏也昌黎而后其諌迎佛者犹有新建先生之学本与新建相表里而其文则合昌黎新建而均有之所不足者其功耳新建以抗疏大节几死荒服所赖当事引汲卒能于坎之余隠忍焉以成功名先生志在丘壑而心存民物乃羇迟有年卒未闻有束緼之请过而问之者岂其时为之乎宋前无理学即以昌黎当之而有余宋后多理学即以文成恢大之而犹虑其难尽必如经生家言新建学术微近二氏则其疏具在吾未闻韩愈諌迎佛而犹视为佛书也
　　孝经广训序
　　孝经者十三经之一也相传夫子作春秋之后即着孝经故何休述夫子语有曰吾志在春秋行在孝经而其后焚书律兴秦人顔芝者藏之衣间暨汉始献之于是立学置博士歴晋梁唐宋不替而宋相安石忽疑之而废其学者已数百年也夫圣作贤述何所致疑明王孝治千古不沫独是经文具在传注未一先是顔本初出谓之今文而孔壁之出于后者翻谓之古文合古今二文而参差见焉虽今文宗郑注古文宗孔注然或疑郑注与康成不类孔注非安国旧本即唐时在廷互相质难而究莫可定其他自后苍翼奉后为注者七十余家或传或蔑蹐駮烦薉甚至作神经错纬图义传赞正义衍义诸书纭纭杂出而愈求愈逺甚矣训故之难为也北平雷徴君力学人也其立身有原本而又博于文所着填籯溢箧未经示世司马金公幼师之将出其所著书为之表厉而金公孝者也因先取孝经广训一书订正锓板予尝考其例大约分章解节不袭古文而又非今文一十八章之旧且尽铲唐时所増篇题凡夫析经分传移易颠倒一凖朱子所更定者又附以杂述暨罗氏近溪所着宗防导扬未尽抑何注之详据之约耶姜子武孙每言金公纯孝虽显贵不废孺慕幼时入子舍效万石氏亲洁厠牏尝遘笃疾窃吁天剔臂和饍徼延瞬息虽其事颇秘不欲示人然即以是而推毋论其所致扬名显亲躬秉要道既能以爱敬佐
　　圣天子孝治天下立君亲之义而即此见其书而不忍舍去思以扬义类而广论説一如孩幼之承欢而展色笑者恐亦今呫哔家所难到也若夫诸家异同必求一是则
　　圣天子亲事两宫上述祖徳覃防孝治将必有立学定经义者而又何异同之与有
　　周亦韩爱莲堂诗序
　　良金之在冶也未尝自言曰吾为器吾为币也其为器为币也又不必先试之曰若者为龙钧若者则褭蹏也然而世之为利兵为国泉者交资之故马必教駣而后千里则驽下矣鳯必先引翼而始备六徳则鸡雌矣予方为周子愚亭叙其诗叹其负良材不局于学所谓名干无轶支者而不逾时而周子亦韩即又以爱莲堂诗属予为叙夫亦韩以举文鸣海内少负铅椠提抱入选塲见者却步出遇文辙轣其车而先年未越子奇即以覃防拔士荐公车门下周氏虽多才中郎阿大吾必以亦韩为之冠乃其所为诗亦复琳琅驰骤上之窥文经理纬之能下亦不失为宫商递宣广谧咸通之概是何鸡斯之乗不名一家庄山之金随所流写有如是也诗不必备体试地以毂车工有余工然而其制全矣御史大夫者亦韩伯氏行也掌兰台词翰为予前游其进所未逮而勉之于成固自有在独自
　　圣天子文华首出开辟景运为星云缦烂之观天下之应运而兴者不止一二而以亦韩之才而厠于其间其为对扬而进者岂独诗已
　　高仲友进士新房稿序
　　康熙乙丑予以领房官分试南省得张编修卷为本房之冠越三年编修亦即以戊辰分南省试其首所得士则仲友也仲友贫且年少念在堂已垂白不俟放榜遽归觐不知座主为何如人故事后唐马相于清泰二年为南省主文官才放榜后即引诸生诣座主宅时座主裴皥示诗有门生门下见门生之句世遂相传以引见为盛事仲友既南还而予亦病假未解乃忽挟刺从若下来执礼甚瘁询之则以知举之水木逺溯所由予晋接间乃叹其惇本为不可及也人为亲所生而进身伊始即为君成之所阶故生之成之两者交重然而截裾而出者不必即啮指而返其能戮宣子之仆者必其不能推陈平之封者也尔乃庭闱恋恋不计得失即春官门下未尝为举主修谒而一闻所自即不间崇庳不较出处过田间而讲渊源之好是非惇本者而有是乎今仲友以前进之英将与后来期集者入而膺
　　临轩之对其文章华国应自有在乃复以临塲旧艺未尽其蕴重辑三年所为文以代为词业夫世固未有有本之学而春华秋实不并著者况其掉鞅于艺术之塲而房文闱巻乆爇人口江河动而风云生笔札所及沨沨如也从来达视所举而是科举主皆一代钜公致圣天子以李杜文章目之【戊辰主考　上赐以光熖万丈四字】曩时所谓嘉祐进士与至和以前端有异者
　　皇上秉如神之鉴亲预衡尺而一时公卿大夫皆能以高眡余资争为献纳将见景星甫出而有目者并睹之然则文章之知已仅张编修哉
　　杭州太守魏使君生日序
　　益都相公每入舘亟称给事阁下溧阳魏君今之正人独立无所依于时舍取不苟能俭于饰身而优于事亲然而临事健决严重无所贳一如古之所称三语箴者时榜
　　今皇帝御书清慎勤三语于堂公指而告之嗣是忆公语尝坐东朝房辨明宫鸦噪于门见有趋左阙端步而入不逾分刻者必君也各悚而起立俟君入阙尽始就坐当是时有愿识君者于大防日使之认曰得之矣曰何哉曰鹄立建礼门衣薄不鲜自视若卑下非耶迄于今十年余矣予归甫四年而君先一年改登州司马登州逺其政迹在人虽借借不得而知也顾登人犹能言使君清徳卷握之物不以污其家每赋诗踞望海台慨然具澄清天下之志相海运访胶莱故道市舶至者不以扰浊吏敛手夫生贵有用内之作宰相判官知军国重事外之左右诸大郡使得于监理之余叅画庶务古所称忠正直亮可入掌书命出为郡股肱庶几无愧乃一旦进膺
　　帝简为浙藩首府外台千里専于所寄予尝与友约谓当事峻洁不宜防以词即使君亦非能爱人谀者乃闾阎以使君生日逺近称觞者属予书幛为先生夀予思天生使君为此邦长其生也不可不知人诎指使君之嵗苐愿其乆居此邦其生年多寡亦不可不悉顾使君受任无几时而即以目前所见者思其将来则实有捧觞言之不能尽者夫使君以折辕之车单辔到郡遽与民更始推心置腹和易不谩物物亦不得而谩之顾府行省多上官易以承伺为宣布而使君不激不阿遇事当将顺每不惮接若流水而苟其不可则再三封拒不以媕妮误公事虽都防多豪猾胥相因縁为奸而发伏破匿严而不残即民有寃抑者寅受而卯聴案无稽词然未尝以矜喜之心流于察察而防城五达阛阓棊列凡驵侩之互为市者悉斟酌损益令满愿去至于遇士大夫之有礼又无论也间尝僦隘巷贩佣踞门门坏方仰镘而使君手辟隣牖越窦而访之一时观者如堵墙啧啧称使君贤能下士而平交书疏以俭无记室必手自裁复至有对簿时据案写骈体啓事以授使去者然则使君甫下车而其为治事已然也然则予之为此言非防也然则以使君之年行使君之事年无已治事亦无已浸假予病痊复入史馆当为使君纪成事以付之籍氏然则予之夀使君请从此始矣
　　汝南曹氏世贤録序
　　汝南曹淮湄先生为仪曹郎时曽以其赠公在崇祯之末率民徒拒冦而死于城下既已上之台而未旌也其后先生以居太君丧哭泣而死于是先生之子郡司马君以赠公之忠先生之孝合请而旌之且为辑赠公与先生遗事攟摭撰述兼附诸所为题旌者勒成一书曰世贤録嗟乎曹氏真可谓世贤矣昔汉张堪谓忠者礼义之所宗而吕氏春秋又以为生人务本莫逾于孝葢执一善而凡所为善蔑勿备焉则是希贤者亦惟于忠孝是视焉耳况乎父子相嬗作之承之于以布朝廷而风闾里近古以来未数见也夫标大节于当时者大人之行扬令闻于无穷者后来之事赠公以忠倡后人而后人以孝承之乃先生之子即又将以后人之孝传前人之孝则是世贤之录方将传之世世而未有已也顾予则更有进者闻之家居者用孝掩忠而赠公以忠传立朝者用忠掩孝而仪曹君反得以孝传则是寻常所居凡恒理之所难致而惟惧其相掩者而赠公与先生则皆有以致之而皆不能掩况其可致而不必掩者当何如也故曰贤也若夫先生之子则正所谓象贤者诗曰世徳作求夫其作求者匪一世矣
　　李勺亭摹印谱序
　　古作书以板以竹以刀以笔刀者劂笔者漆也今则易板竹而为楮为谷为茧为帘为币而刀与漆不用焉于是以刀者皆施之刻符摹印诸作与世之所为墨书者絶异葢墨书书也即楷书也而能为墨书者或间出摹印以为戯勺亭先生能为诗为文为墨书而出其賸事偶为摹印至于今其不为此狡狯伎俩乆矣乃搜诸箧笥复有染以朱而印之纸者古才人皆有艺艺之最下当莫如鍜与蜡屐而亦尝为之他何虑焉所虑者摹印另有体篆与与摹印各具一体为八书之一而今以篆体为之动称説文吾所不解也摹印各有质或金或玉或晶或石或木或牙角骨骼各具形橅则各有其质而今祗一石而曰仿骨仿角仿金玉晶木吾所不解也
　　西河集卷三十六
　　钦定四库全书
　　西河集巻三十七
　　翰林院检讨毛竒龄撰
　　序【十四】
　　呉冠五游上党诗序
　　予闻乌聊白岳间有吴子冠五其为人为诗为天下人所推重而予求其诗而未之见也姜子武孙谓予曰冠五于人诗每少所可而独不能已于君之诗尝曰天下有为诗如毛生者哉而予则疑之夫予诗不为人见见即不必憎于人顾未尝有称予诗如冠五者也是必冠五之诗偶与予近近则悦悦则称之有溢口而冠五不然冠五尝游上党矣去而辑其诗来京师夫上党介秦赵之间壶关虒祁本河朔胜地予方传绥盗前代名将若曹文诏张道濬辈曾提甲卒杀贼驱骋狄潞旁若无人予思游其地而惜予诗不能竒无足为雄愤生气腻狎防无能镂魂凿影使神鬼咤防而读冠五诗一何雕防漠而刜虚无如是也然后知冠五之好予诗非如当世之苟同而附已则悦异已则非者也然后知武孙之知冠五犹之冠五之知予也然后知冠五之为诗也不然好竽而弃瑟袭青而斥白便宫徴而毁商角天下亦安有为诗如冠五者矣若夫冠五之为人则第就其为诗观之而其人何难知焉
　　桐城左仲子暝樵诗集序
　　少闻左忠毅公死珰事恨生晩不及见忠毅会忠毅介弟于崇祯之末以御史代巡两浙特渡江诣台望见御史顔面咨嗟太息指语于众中以为此即忠毅公介弟也况忠毅诸子曾预籍逮尤素所愿见而不可必得者哉去年冬公仲子暝樵先生来游永兴距向望公介弟时已三十余年予与先生相对各已老大然犹幸于流离未殒之际得纳履一相见惜乎去之遽也乃又距一年而贻书问讯兼寄生平所为诗属为序首夫先生家世气节不借文章即文章自命亦必出入经术期于有用不必屑屑以巵词帨语争英角绮乃我闻忠毅在北寺时鼎镬刀锯剟肌爇肉即魂梦吁噏未尝少为之偃息然且含毫搦竹与魏公忠节杨公忠烈周公忠介辈讴吟唱和为七字长句融金叶石情文俱备此非故示整暇诚以意旨激越呼天抢地之顷不能无所发泄则反举而寄之于诗今先生遭逢未必皆顺俓也羇迟俛仰形诸浩叹亦固恒事况先生所存多歴游诗往尝访弟司刑公于岭外早有南游刻巻行世而今则合诸所游为一集寄迹栖栖不废啸咏倘亦文章忠孝之所必及者乎先生诗气惇而词雄不假雕饰洋洋多负道之色而剀挚刻实则直欲抉胏肠相向无优游瞻顾可自解免葢天性然也予不及见忠毅见忠毅之子且得见忠毅之子之所为诗幸借一言以挂名于其间则以视三十年前渡江窃视其介弟时不可谓非今兹之厚幸也况乎后之读其诗而兴起者与
　　琴溪合稿序【丁克扬别字琴溪】
　　向与琴溪之伯氏论诗城西琴溪方以举进士走长安道上未暇及也暨琴溪筮仕懐印之下始得窃读其所为楚中吟者夫以为吏之赜当下之邑之敝宜板稽簿责惟日不给而反从容焉而为之赋诗则其地之不足与有为奚待计哉第伯氏论诗雅好刻覈非备极幽拗略一过不省即未尝动色称叹而琴溪坦然独行澔澔然若决陂之灌河旷然无所芥蔕于其词是岂履道之所为务为可晓者与乃琴溪为邑与民休息终以不善事督邮投劾竟去会两湖用兵荆岳之划江而相抵者合巴东上下彊弩百万烽火照夜不彻而琴溪以解组未归栖迟于武昌杨栁之间目极晴川喟焉叹兴而又时时还下与父老子弟山川城郭重道故旧其流连赋咏哀与怨并读其诗而见其志与其所以遇也今琴溪归里思彚其所着若所称前后楚吟与秋梦旅愁消夏诸编合为一集而命予以叙夫履道任达本无宦情而感时触事隤然自放尝见之投闲置散之间琴溪遇不及履道而情文旷逺往往相近自夫论诗者好言初盛遂致贞元元和以后弃置不问而昔有终身为诗始悟长庆集之不易为者夫从容游娱易事雕饰而有如造次当前痌瘝未解非大声疾呼即径情自诉而不谅者犹欲以研练之词责之彼夫不病而呻者谓之乐忧病而不呻而故为巧言令语以达之谓之饰喜乐忧与饰喜同一不伦则向使伯氏而在犹必以为琴溪所言当有不出于履道而不可者而况乎情之有相近耶
　　蛤庵和尚语録序
　　蛤师参诸方自谓有得及参报恩老人如舍仙经见十六观尽悔诸宿习穿跏入地者凡十年遂举西来所传直指心印印之报恩报恩亟许之而未有付也既而随报恩来京入
　　万善殿
　　世祖章皇帝每讯以法因有所举似于
　　章皇帝前会平阳老人相继应
　　诏闻师名急觅见师而师已南下遂于其还平阳时出大鉴以来正法眼藏驰而授之报恩尝曰吾刍象十年而衣缨者在禁门然岂不足示天下观哉宁州龙安之兠率古名刹也越千里启请值贼犯两湖官兵从武昌下者道蒲圻下而出入于龙安之间师凡两往振已废之迹而经始之虽荆榛屡塞未能辟招提旧境一还故观然而钟皷兴焉嗣此则时游三吴吴中人士每有所啓请皆不之却录中所称吴江罗汉者其一也歳甲子任黄门招师渡湖会师发愿将朝台遇于京师和硕安亲王延师于西山隆恩建幢设鉢逺近闻者皆宗之居无何
　　翠华幸潭柘召师
　　行在令赋诗讯五宗始末授斋赐含桃洒以
　　宸翰时天下大定辟国日出入之表
　　皇上大阐治道自尧汤至文见知闻知皆有独契因举心学相质难至谓佛家之见性即儒者之明徳直掲千古所授受而明示之师幸于亲承之下特拈宗教附以颂扬一何盛也夫佛无与于治道而言治道者不之废然且昙摩释安元奘宗泐虽出入禁廷未尝遇尧汤之主而师以弥天絶学直取西方古徳不化而自行不言而自信者上与
　　圣天子参证同异其道法心印为何如者少林无文字维摩与文殊相对乃至无有言説龙安罗汉岂饶舌哉则谓是书为三洞经为菩提流支十六观文为大学明徳所传北海之注衡州之疏无不可也
　　聴松楼防集序
　　聴松楼者萧山吴氏别业也其楼在萧之北干山下山故有松而筑重屋以聴之因名聴松会吴子征吉偕钱唐许子莘野选文其中尝有聴松楼文选行世故虽在钱唐亦以是楼名所居葢其为友朋髙会久矣康熙己巳淮隂张子毅文杜子湘草与吴门俞子犀月顾子迂客侠君兄弟同来明湖适睦州方子渭仁家季会侯寄湖之南屏而越州吴子应辰王子六皆张子星陈金子以賔皆前后至因偕丁子药园辈若干人髙会于莘野之草堂而以杨先生以斋为之祭酒仍题之曰聴松楼防集统所名也少时作兰亭大会合郡之八邑人士而集于倪文正公之园维时三吴诸名士各举文会与东江相应顾东林诸贤实主之曾几何时而风流歇絶至有假应求为结纳借声气之阶为奔趋地者此西园之胜所由渐流为甘陵之禁而无如何也聴松诸子久以文章名于人而大江南北浙水东西其文人豪士偶相契合遂若磁石之粘鍼与琥珀之受芥流连咏歌延为髙会此固三十来所仅见者吾既悲斯事之久荒而深庆友朋相遭良辰胜地为未易遘也若夫敦盘在前声伎间作谅亦从来良防所自有者是集也各为文一赋一诗二予老且醉不能承管砚越日竣事因复借授简之末而僭为之序
　　倘湖樵书序
　　幼时读野客丛书而好之遂效之作説麻十二巻以未能博晳弃去既又为杂记记其耳目所见闻者亦不就时佣书长河间尝诣元成先生听先生谭议毎举一事必批根导源穷诘流末然后以渐互引依类比见合古事与今事而串穿之为之指其异同而折其是否然且宛转触发左右旁及条条然如説家人事如按验官府文牍如自诉肌膜所疴痒如数壮贝毎聴之辄为之爽然者累日而惜乎舍之游而不能尽闻其语者且二十年也今年夏从海上还里私读先生所为文窃疑先生以如是之学何难举所闻所识而编之志之乃未几而果以所著名樵书贻予论叙予受而读之一如当日所谈议者书凡若干编编若干巻不分部类门目而任取一类之中一目之内胪其事之可相发者鳞次栉比凡夫鳬毛龙鲊隼矢牛铎毕列其相干而推于尽变使读之者时而颐解时而首肯时而心开而意释时而舌挢然不能下时而低眉决眦抶手躅足夫作祗百行读有千巻故张华读书遍三十车而其后作博物志仅存十卷左思穷搜讨之力遨游十稔而其所为文不过三赋先生弆书重屋三充牣上下凡繙阅数过加之以时贤之论述近事之睹记参互纬繣合成斯编记所称博学无方又曰儒有博学而不穷殆谓是与考之稗官著作原有二家一则集事以资用一则考义以资辨故黄览类苑而后在唐时名臣集羣书北堂作使事资而白傅列陶家缾于书楹区分门目集所记以资六科试帖之用名曰六帖此皆集事资用所自始而王仲壬作论衡则实创为考覈駮辨之文以助谈议故后之为稗官家者杂记之外复有论説如笔谈丛书随笔友议诸书每可为谈议所借如所称考义资辨者而是书兼而有之类事而无方比义以广异此诚伐山之能事折竹所未逮也予邑夙推多识者三人一包二淳博一蔡五十一子伯其一则先生也予兄事包蔡而先生以倍年之长忘分下交将自厠载酒问字之列乃蹉跎就老包二且久逝今岿然者独先生与伯耳
　　圣天子方向文章昭囘饰物徴天下博闻强识之士以充著作既已敦趣先生璧帛到门而先生以年老谢去予方幸先生之谢可借之仍聆谈议而独是宵烛余光既膺照曜庶几如曩时之着杂説而筋力耗顿又不可得夫睹是编而不恨十年之不读书者寡矣
　　徐昭华诗集序
　　闺中传诗自三百始顾三百多采蓝伐肄执殳弋鴈之妇而其后班蔡鲍谢下及管李非名门巨阀传诗颇鲜葢闾阎夫妇操作不暇何暇与之言文章之事哉独是金闺窈窕易于作伪故世传李都御史妻陈懿遗诗半属赝成而近年女士黄皆令游于诸家知闺中所作类有借于补镘者则夫闺诗之未易工也始宁徐昭华以诗传人间者有年其人慧生而产于世家父仲山君席大司马公遗业著书等身而其母商太君则为冢宰公爱女称工诗者然则昭华之能诗岂待询哉第昭华娇穉不屑就女傅即随兄弄文史亦未尝斤斤为学乃骤然搦笔相传元夕随诸婊观灯曲廊向月独吟遂有诗今集中絶句所为防灯者是也乃昭华特好予诗凡绣枰鍼管脂盂黛鬲偶有着笔即漫写予诗以当散翫故其后谬呼予师而予得借是数数课题面试以验其诚伪尝窥其落笔时顷刻簇簌如弱羽之翻窼而新花之生树虽使邹阳子建强顔伸腕犹不得与之争新鬬捷矧咏蒲吟絮何足相上予故曰如昭华者可令班昭为后先【古称妯娌为先后】苏兰为姊姒非谀语也特工诗实难虽曰闺房之文易于见传顾亦视其工何如耳考风诗有名字者唯绿衣燕燕白华河广诸篇其他有其诗而亡其名至若汉唐以后凡史乗所载宫闱书目自班姬左嫔道蕴令以下合若干人皆各有集名存于目中多者十巻少亦不下三四卷乃数传以降残韦断竹或存或没甚至通集遗轶有其名而亡其诗即或统为选辑若顔竣殷淳诸君所为妇人集若干巻者今藏书之家亦并罕有而团扇一诗千古不蔑则非闺诗之易传而闺诗而工者之能传也昭华亦勉为其能传者而已矣
　　山隂陈母马太君八十寿序
　　礼称百年为期亦曰百年者庶几可期致焉耳而祷颂之词不曰于万斯年即曰万有千嵗似乎凡为祷颂率沦乎具文而不可为据况扬徽饰媺非诬则谀而亦有不尽然者予与山隂陈电章游久念电章居子舍养事素着尝于登堂进拜时窥其瀡腆备矣今年余月为我母马太君八十辰悬帨北堂族党姻戚朋友咸起荐束帛列笙瑟设苞苴筐篚车马冠葢相望于路夫以陈氏门阀盛大加之太君之贤电章兄弟之友之广何难乞言通显饰致华膴为屏幛耳目光悦而乃以称觞念词问之居无宿给之毛甡曰此其所为非具文者也夫事不求谀则质词非具文则能实方太君在闺中时扶风本右族其尊人星寰公与电章伯王父毅庵公同以万厯甲午膺浙江乡荐相择年家子弟可为耦者于是始归公乃公以文章名当世为艺林逺近推重却于内顾而太君井井家画以妇道禔其身捍于其家然且于于睢睢不假言笑絶方幅畛畍而务饮以和以故事舅姑能孝相夫子能顺御娌妯臧获能睦能爱此可谓非得于天者真而尽于人者挚与夫贵而能勤富而能俭自昔称贤而太君幼席宠绪且随星寰公宦江右家世方隆隆起乃丰积裕施于俭勤之余凡闾党有求又能以嬴遗相及使满愿去及其教子也躬亲课诵久为虚词唯太君幼知书通论语孝经自为训诂故电章兄弟未入塾时即共以讲论诵读称于人间稍长而声施借甚迄于今天下之闻电章兄弟名而愿为友者且比比也吾闻名材以朴遫而能贞良玉以质方而能大故长久之道唯在积之者不郛而后传之者有永今太君春秋髙既逮鲵齿而电章亦正当服官之候方将入就选造膺嵗献于天子为事亲计乃其心则尝以禄养之迟为憾礼曰八十者一子不从政电章之弟早已试仕岭表驱车于髙凉罗丽之间独电章在膝下则是承欢之切过于禄仕况禄仕已近也尝读汉史至万石君传叹万石君父子以质行闻于朝廷致天子以下皆动色赞诵莫及然要其大略则祗以垂老入官克就子舍电章尊人伯仲有四皆尝夫妇负华发为王父母扶鸠祝噎后先不替即在今羣从各已垂白而电章甫家杖依然衣防衣帅孙曾若若贺太君罗拜堂下其久于养事如此夫享年之长与事亲之久同一难致而今幸致之则自今以往虽曰千秋万歳从此可得何为不可哉
　　重刻北斗元灵经序
　　北斗元灵经者道书之一也其书叙设教之原旁及功行姑假道于生死因应之説以为世诫而注释兴其间焉予尝论道家之杂过于他氏自柱下以五千开基初不过自示其慈俭不先守为道要而继而绎之为遣有涉无之论滉洋弥漫然犹是老生之常谭也既乃一变为养生家言吞金咽髓相事为七还为九转而由是而降渐至流铃噀酒画水叱石趋近狡狯而于是五符六甲之术因之以生是书所载亦固以步虚履煞为能事而其言质慤一似唐宋以来自厌其学因欲援儒以入之兼亦自防其三景参错毎变愈下之况故首以定静心斋微示秘旨继乃翻覆于转轮往来六害八难有似乎释氏所言者世尝以祸福忧患为释氏诋毋论惠迪之语始于吾徒释氏为教全不在是而即以是论匹夫匹妇不畏官刑而独于防防之间施报赫然至有生儒日诵经传习闻圣贤之训而瞢焉贸焉得一感应篇以为宝秘何功何过遂有实见诸行事而不敢替者然则圣人复起亦必不以其言为可废矣特是书所始相传为东汉永寿而元时徐道龄为之注之然苦无兼本其刻之者则奉化州判官沈道宗也延至明永乐间其书渐毁道録徐氏得其本于朝天宫道士因再刻之惜流布未广终致湮没至英宗朝有太监郑和者得自宫中而福建都转运使司知司事者为懐柔王氏素受斗箓见其书悦之乃绘诸斗像合为镂版迄今二百年而存已寡也吾友沈士超有道人也合同志剞劂重为流布将以公世之好道者非曰道如是也亦曰世固有言道焉如是者尔因为应其请而序之如此某序











　　西河集巻三十七
　　钦定四库全书
　　西河集巻三十八
　　翰林院检讨毛竒龄撰
　　序【十五】
　　东园沈庵志圆尼师抄化斋粮功徳簿序
　　东园多尼居緑塍相接其在民家好佛如洛阳女子上请却髪率连房以栖至于故家遗阀官姬贵妺往往结庐而居于其中志圆尼师中年去家代茅而编篱独以俗姓本沈氏筑名沈庵有日矣康熙辛未将劝縁于城自持化簿膜拜予而请予为序夫闺中耽澹净自昔所难况以朱门华屋之子餐金拖绣乃一旦托迹于此汰其膏而毁其饰犹复以斋薪供粥经营樵粒毋乃太苦予尝为家太保题墓门之碑疏所自出叹其舅氏京兆公为明熹宗朝名臣当是时称杭州甲族以沈为最其后嗣君辈起皆相继仕宦而第五郎君曾以举人为苍梧令者则尼之夫也世事之如幻也久矣数十年来其间家国之兴亡城隍之圮复与夫闾阎贫富宦游荒落凡夫盛而衰衰而盛者亦复何限夫虹生电过倐忽迁变海楼山市到眼而沫而当其盛时炙顔爦手及其衰而悲之乃以解脱之情销其爱憎举凡人世遭逢或忻或戚者而一举而返之空虚所谓以六如祛六触非乎则夫爱金钱而吝施舍犹未达也夫斯世所乏不独金钱而闺中施予较外人更吝乃志圆所请不欲以身之所需乞之官人而第仿长安老尼出入汾阳临淮诸闺闼以匄所有夫人之可爱者莫如家室女子之身其所甚爱者尤莫如首发而以家之盛若此而弃之身与发之所甚爱若此而舍之却之由是而思天下之可爱而不可恋有如是乎况金钱已
　　张编修文稿序
　　乙丑之役
　　圣天子亲定十人而春秋居二其一即编修张生也暨廷对三人亦既登春秋之一而编修又复次胪句首故天子谓是科春秋佳特命掌院择词臣工春秋者彚注传义而惜予以迁塟归也其后编修遽槖笔入
　　起居注日讲为侍从亲臣渐以髙文典册称于人然而每科举义必有一二特出者为运会主持微闻天下遴文家往往以编修为是科公孙侨云今乡试典解推及吾浙礼臣据例谓编修曾以康熙廿七年分考会闱不当复开列
　　天子顾所开槩置不问独破例标编修名使主浙试是何
　　大圣人知人之哲一至是也编修居官住编检防既而迁会舘客座傍列土锉瓦瓿隔以蓬屏出入无轿徒行遇朝官轿过避之其同乡大僚尝谋合嬴钱以佐月进编修量可搘即却勿受若他部寺事座偶言及辄左右视曰吾词臣尔敢闻是也哉其介如此
　　天子知其文又知其人兼以
　　南巡故稔知浙人文之盛必得是人搜罗之极公且明庶士以成是
　　圣天子大造吾浙人以有此举也编修文行世已久坊人复遴其要者而佐以新篇因为应其请而序之如右
　　鸡园词序
　　诗余者继诗之乐章也前此歌诗矣歌诗之法取五七字诗押其平陂髙卑而被之以律曰宫曰调此其法如歌曲然有拍有散有序有遍而第其引伸之间限于字数五字必二七字必四排而摙引伸而不能变尝得唐人所遗五调曲就其笛色而按之以歌亦既抑扬句矩来往尽致而第以五字之故寻分觅刌犹不若孤儿妇病得以散声而抶掉以成其曲此词句短长所由继五七字而起也汤君鸣友作鸡园词夫词名填词则以词也然而名倚声则又以声也往予与华亭蒋生搜讨唐词谓小词者实词所自始而或曰否夫词以具体第曰词则曼体不可少也夫是故花间草堂各不相掩其后迦陵陈君偏欲取南渡以后元明以前与竹垞朱君作乐府补遗诸倡和而词体遂变若夫声则虽万君红友着词律廿巻其于句读平陂则得矣然而与律吕何当焉鸣友词櫽唐宋自供奉以迄辛柳皆有其体尝自言曰事至则情生意逺则品轶此为得之而至于声吾不知其何以讽之而善也长吟之而以散以拍殊有会也被之弦鞉而度以管曼声以逐之而抑扬句矩未尝有拗戾于其间也迦陵红友君乡人也乡人皆善词而君复能以其词而进之于声如此若夫三台红药【集有三台吊曼殊词开句云是盈盈一朶芍药】词本伤心假使为歌将必有哽咽而不能终者然岂声病哉
　　冯氏壎箎集
　　予在京时与紫灿礼部同邸居毎连茵并马辄言其家友悌诸子在南并邕好为乐而益都师相累称其族自毕公髙后在晋宋间南迁者多以文章孝友显于时今钱唐冯氏是也予谓礼部君以经学起家而一门羣从皆丁年劝禄之际斯世洮洮谁解文行乃就其恒言以质之益都师相之所称中心慕效以为世安有古道如是者脱有之吾舍此安归矣及予请假还急访冯君屺章于有斐之堂见其与弟重韩辈闺门怡怿旦夕出入忘人而悦天一似三古之于于然者而披衿示客不问合志与同术而相观而善并以无猜之义共为心期且歉乎自退抑抑乎多自损者会
　　国恤下颁两浙开府辟延賔之馆聘术序有学之士赋诗作颂以纪
　　圣孝而屺章重韩与同学苏君子传沈君方舟李君宏载徐君紫凝辈所为胥山诸子者一时并入为西园上客抽毫防牍中丞拥篲前长跽请教予然后知文章行谊其生平称许为不可诬也昔阮嵇以中原耆旧与王浑为友而既而见其子戎辄忘年而与之交世説所谓与卿谈不如与阿戎谈者今林下七人则戎俨在也予缔交于礼部君逺过王浑而视屺章与重韩之年则与濬冲不相及然齐契从此始矣屺章兄弟与胥山诸子共集为诗而屺章与弟不忍分行因合而辑之名壎箎集诗云伯氏吹壎仲氏吹箎言友爱也屺章之友爱则于此犹见之若夫李义山兄弟皆以文名尝合辑其诗名李氏花萼之集则但以华词自夸门戸其于壎箎之义何有焉
　　陈山堂五七律诗序
　　少时为诗惑于楚人之説诗者而同曹不平各私其邦贤始以徐渭为越君子军不足则又张之以渭南之师曰陆游吾越中人也久而知皆不足恃夫然后转而为信阳为北地为初明诸家又迟之迟之而始进而为三唐葢几折旋于其间矣山堂为诗则不然方学四韵即能以蓝田孟亭之胜萦其腕间时邑之称工诗者二人一张子迩可一山堂迩可中年始学诗山堂以小年虽时各不同顾其为骤工则一也人有效斲者于此引绳削墨久而伤其指而工倕试操斤即已刻木为龙鸾之形有寻声者于此析钟律辨铢黍歌工易其器而不知而师子野生不见絙桑目不睹嶰竹而偶闻人声即审其形之短长与色之黒白此无他其才使然也予与迩可同为诗惊而逊之为才子暨予赴召应
　　昭代制科四方之士咸集毂下然所见不必皆可惊即同时为诗亦不必尽为我逊而山堂每寄诗至则移情累日不能自已是岂予之有私于邦贤也与张子迩可近在都予欲以迩可山堂为吾越张而山堂方刻诗示世予喜而序之如此或有谓山堂之诗兴长而赋短者张迩可曰人不识六义漫曰赋者赋其事遂以在前所感者为兴而以其时所行者为赋夫必赋其事而后为赋则叔田必当补克鄢击皷何以无伐郑也若其止刻五七律诗者则以山堂为唐诗五七律者唐人之诗也
　　城山大拙禅师语録序
　　萧山城山为越王保栖之地旧名越王城以山椒有墙蜿蜒如防盂因名城山曩时为比丘所居筑椽葢茆而祠句践于其中葢不知几何年矣康熙戊申冷堂老人从雪窦来相山川形胜而卓锡焉举四游未开六幕未布之事而偕其从人阐导于岩阿之间不数年而三涂廓然即将如来所传僧迦金缕挢手而付之乘门之长所称大拙禅师者使之奉佛衣而授僧法一何谧也夫槃阿寸土不宅龙象当大师参诸方时发源天童歴栖真能仁而聆狮音于羯磨念诵殿堂回向之际【师梦中闻羯磨戒囘向念诵有省】且复由奉川跋涉淼漫而后倚嵓扃而居则斯山狭阸亦何足以辟神天之门容泜洹千百之众虽亭云磵水顿非旧观而泝所从来得毋寄迹虚空截然云水者非与乃师以象王之尊大踞狮座独拈拄杖者二十余年邋女墙数仞翻之为大千之界举凡石凹舂虀云头晒衲者不计晨暮然且朝叅夕嘱拈古证今寄喝声捧影于管砚之间而录以示世我闻于越谋吴当夫椒之败戢翼归来缩长河浩气而暂企之斗城之隂卒至呑吴震楚称伯万里而英雄未遇方且拾芒绳而仰以也然则城山虽小其为锻链英雄与钳锤龙象者一而已矣
　　周春坊新简两浙提督学院贺屏序
　　古惟天子得试士制科是也嗣此则试之礼部又试之门下所称明经进士诸科隋唐以降代有沿革顾诸州解士一听之州吏从未有专遣京朝官主试事者自明増乡举之科入解者毋论得当与否而先以举人为之阶因之立学养士士之入学者皆有成数于是设乡举主文及比年视学之使重试事也第明制乡举主文多遣词臣及省曹以下惟视学一使则例以诸曹郎出行诸道与观察相长少独京师首善地居重而驭轻别遣南台有才望者主之名督学侍御史惟时江南本留都与京师等他无与焉
　　大清兴司列重文学改侍御史为词臣专行直而圣天子复厪念南浙谓江左人文夸于他省宜破例陞道为院已授专勅开辕于两台之间会予同年生周君主文山左升书最第一甫竣事即有视学两浙之命夫知人则哲前贤所难况登明选公尤出司试事者之所仅有也在昔庐陵为嘉祐主文不厌士论几不能再参御试而近且摇唇懐甓相继成习矧山左系邹鲁材薮累科称得士极盛者较难为继而君于井亭叶落之余鏁门踯躅时出其钧石衡量敠诸才士诸才士翕然受程一似辨响于謰謱而收金于麸糏即受裁诸族无或仰星辰而怨蚕蚁一何盛也从来诸州入解必投业门下详审得失而后过解之贤否以定今
　　天子明鉴万里书论乍升即立察勤窳坐析明眯举一时得人之赏迟久后酬者而使之再试于有效之际吾闻百链之铜不惮屡照原泉在山累绠不竭言其蓄之者裕也曩者制科之兴实系旷典然亦汉唐以后故科目耳乃君以贾傅之年应
　　天子召试拔居髙等夫制科莫盛于唐然以昌黎之闻望累赴不售虽既举礼部尤以未登其科为憾至宋则东坡兄弟并登制科然而夷考当时东坡所登止三等耳子由且四之而君且裒然举首与郄诜李郃相颉颃及天南荡平
　　大廷献颂人竞进词赋君独稡撷六经攟摭其成文纂为百韵诗而集俪句于其前以为序东堂学士动容咨嗟以为仅见至其髙文典册槖笔纶阁与夫金鐀石室之搜讨所谓擅三长而却五难者又其余也夫人少年入学读当世之书原思以文章见天下暨乎稍稍自见门巷有车辙爵里之投各不相下遇偶有欿懐者揖而问字即夸以示人以为流芬余沈庶几不匮而君能出其所学分防草制岿然登著作之林且复于论秀之余复膺是选夫两浙本多才而君以文章宗主进之退之毋论江表顾陆山隂王谢皆令出我门下古之以学被世而复为斯世兴教以大所学意在斯乎故事学使君至凡在受治分应进一言为贺因应诸君请而序之如此
　　北山无门洞志序
　　当予羁丱赴临安考解在崇祯之末尔时寓钱湖北山有所谓萧家庄者日携屐追趂大抵在葛岭以西栖霞以北扳巢而贯穴初不记其企足在何地也及予浪游归而四顾涤然曩时丛冈灌岭重楼叠榭悉袒膊裸背一望而腓腓而暨乎还山则遥忆向时所歴不啻如烟云之过眼焉菊逸大师以无门洞志见示并谒以序予展巻叹曰北山胜地犹有幸存焉如是者乎夫无门非他宋慧开大师字也师曾説法于龙兴之山而龙随以归乃藏龙山间划泉而居之以其色黄名黄龙潭且辟洞以栖身其傍因有无门洞在黄龙院中宋时祷雨者多就之相传宝庆中以歳大灾天子特开选徳殿延师説法暨淳佑七年又复以旱故遣丞相就洞祷祀【丞相吴潜少保孟珙偕至】因赐师紫伽黎衣给以平江官田三千余亩锡号佛眼并爵龙以侯而祠之【封灵济侯】今相距五百年矣夫天下山川因革经时而变即以钱湖之胜歴唐宋元明相嬗勿替而当予一身相距五十年即已如髙陵深谷浮云沧海之不可复记况南朝多寺宁无灰刼而无门一山尚能恢其遗业而授之以志自非师之功不至此夫天下之思其旧而怅然感者不独予也其不得其旧而思借志记以想见夫当日则又不止此一山也今入湖者有能谈宋明遗事而不慨然生懐古之思者乎乃区区一山而佛眼兴之香林贞吉继之宋时帝主开其前明之卿大夫各防持其后而师以太白髙僧岿然説法复能统余绪而从容作志以传之无穷志不云乎香林从经行之隙得佛眼金身于沙砾之中而近年杭州祷雨则黄龙之神俨然示现葢洞中丈八之躯与澄潭故侯未尝亡也则虽所见有时改而又何患焉
　　包氏族谱序
　　族谱之设创自苏洵其时轼与辙尚未仕也苏氏之贵当自唐苏味道始然而谱不之及者亦曰亲尽则略尔今之为谱者异于是必贤如子骞贵如梁公则虽逺必载而如其不然即髙曾至迩犹且记志恧缩以为此何足以光吾谱者甚矣谱义之非古也包氏始自安陆代有显者乃由南渡后上泝所自独以合肥孝肃公为断其相距不越十世以统以系而由合肥而山隂而萧山则又以萧山为近祖葢自南渡仕瓯越或分或聚而萧山最大其相距亦不越十世而为谱者宗之葢其世当元明间贤哲代起一时父子兄弟若松坡东臯辈皆以明经进士显于时凡海内闻人争先结纳若所传河东张翥金华黄潜宣州贡斯泰南阳乃贤临川危大朴东阳王袆余干董朝宗青田刘基上元杨融西江揭徯斯广平程钜夫东嘉髙明不下数十辈皆当代名臣伟儒能不逺千里并过萧山与之游车毂所至使市桥左右庐舍皆满噫亦盛矣夫谱贵亲亲由身而推只详所自出而上本姓生下聨族属未尝有声称官阀之见生于其间而其贵而且贤若此予少时与即山游拜其尊大人于堂降而与即山吕和铨平结为兄弟惟时同游者皆海内闻人渡江造请各以古学相切防其一时贤俊亦不让河东张潞公金华黄文献以下乃身遇
　　兴朝未得一试其才以黼黻
　　盛世信乎出处显晦之际有数存焉而即山吕和且相继赍志迄于今墓有宿草者已三十年矣予乞假还里值铨平修族谱成属予为序予思氏族之盛莫如包氏少时登其堂景其先贤懿行往往起敬起慕徘徊勿释而今则触目悲哀不忍过其庐造其门巷睹见其遗文賸字况明明世乘俨然载即山吕和于其册而其忍序之然而谱也者嬗后者也今之所作后之所述也夫以予异姓之子束发与交垂老而不忍弃去偶一见其家之所为即感生于心况为其子若姓者睹先人遗谱而不遵之如经守之若国史非人情也谱创于即山而铨平与吕和之子续成之前二年铨平示予谱予不忍读受而藏之衣箱之间既而曰予与铨平皆垂老倘一旦不测其何以应遂出而书此铨平予老友尚居墙东此包氏家献也吕和之子公度善文似吕和吾见包氏之绳绳矣
　　史村曹氏宗谱序
　　宗谱与世族谱不同唐时岑文本令狐徳芬奉诏辑天下茂族合九百二十三姓一千六百五十余家而分之为谱凡一姓之中第取其贤而显忠隽而有材望者着于篇而他不之及名曰世族犹史称世家孟子所称世臣也若宗谱则创于赵宋苏氏但以一姓为九宗上自髙祖下逮元孙毋论仕不仕贤智愚不肖而各予以系而其后所宗过长其所及亦过逺然且进贵绌贱右贤退不肖至有冒他族名达遥遥华胄为世取诮者则宗谱也而与唐之谱世族无以异焉曹氏为萧山茂族少时见木上先生以第一人举于乡名冠两浙尝追陪游防每叹其器宇沈湛淼然若渊泉之在望叩其鐍抒之不匮犹茧丝焉方是时有为九江司理者有为望江令者予生也晩不及一一而见其形与其事也然而名贤辈出在曹氏一门羣从誉望借借如浴雅先生以诗名于时时得其片词賸字辄规之橅之转相传写以奉为秘宝迄于今郄绍之书其为法盛之所行正不少也而文虎为文予尝私效之而叹为莫及夫以邑之为诗为文为书法为理学政事而皆于是家取之此其家真世家矣予与其裔孙国学名显宗者游每言其家茂才名锡爵者修宗谱甚具显宗将捐槖谋付之梓而属予以序予因谛观之简而覈精详而有要不附混元不冒巫赵所云以族谱而兼史乘者是书有之若其泝武惠王彬者始之也继越州判官追其所自来也又继而判官之子丞则自越而萧所云占籍于桃源之下邓村者是也而于是以学谕承之则以迁史村自学谕始也史村者今曹氏居里名也



　　西河集巻三十八
　　钦定四库全书
　　西河集巻三十九
　　翰林院检讨毛奇龄撰
　　序【十六】
　　新刻
　　圣训演説序
　　古酂长遂师各举其方之戒令以时宣里门汉唐多尚名法犹有以讲读教授为治理者暨叔世而浸衰矣我皇上躬亲教化首重训迪谓大猷之世必先事化导而后可以维至治于不替因于康熙九年特颁
　　上谕一十六条相率董劝而两浙中丞陈公即又作为演説一书总讲分讲使颛萌愚稚皆可通晓已奉防颁行抚司及府州县卫所官吏凡月吉嵗正各集耆老于城乡公所依式讲授者约二十年会总制兴公开府张公学院郑公再三申饬且附诸律令以仿古读法之制乡禁国书相为表里第司其事者祗责其成于长吏兼殿最勤寙而司铎者不与焉余杭训导王君独嘅然兴曰此亦学校事也夫孝弟礼让皆本明伦而崇正学以端士习则条教之中俨然载之间尝追随讲肆目击诸父老携持负戴侧耳倾聴若惟恐语言之有尽而诰诫之难遍及者因损俸镂版流布广逺使煌煌帝训昭如日星甚盛典也昔者文翁兴学仅传经义而苏湖之教则又以治事立业为实学有用然且千古相传逊为莫及有如是之上承
　　圣谟下广宪法毋论载籍所嬗可葢经学而即此一讲授间长幼造聴咨嗟感激凡夫有动于心而不能言欲发于口而不能记忆即欲归而互相传道使父告其子兄告其弟以之展转于比酂闾族之间而不能达者而一旦开巻而了然此不可谓非当今宣教之一助也
　　西江唱和诗序
　　自国风有予汝唱和之词而春秋晋郑大夫往往于所会之地彼赋此答此即履道聨吟松陵互和之所自昉也信安冯使君有事洪都偕吴子志上徐子紫凝髙会于章江之濵遂邀之同舟而归于信安因之有西江唱和之作夫使君才士其为诗下掩王维上追庾信而一行作吏中道捐弃予尝谓使君裁弱冠为文为吏皆得以拔擢流俗超然直上浸假趂其时年专事壹志其所到亦宁有量而使君仍兼为之而兼臻其妙才士之叵测如是若夫紫凝志上虎视临安予每僦其地而与之觞咏其风流隽上固无论已向在京时尝追陪益都师相髙会诸竺坛经厰互相唱和以当休沐及从大雪游善果归酒鎗烛树合毯于东堂之右间使一人唱韵一人把笔每一韵落则笔随韵絶唱者未既而和者已就今予集格诗犹存其题可騐也乃归田有年兀坐不成一字而使君为吏犹能与二三友朋踵太傅髙致刻烛击鉢以嬗其休风于勿替则夫读其诗而宁无感乎
　　田子相诗赋合集序
　　向从胡氏东嵓王氏文叔见子相于吴山之岑尔时子相未弱冠也然往往为五七字诗登临咏吟一时见者多称之予尝题其篇而思其为人暨予以应
　　诏入都而子相方随其尊人宦游江南者数年迄于今予请急里门又三稔矣钱唐冯屺章兄弟亟称子相诗文为胥山之冠夫欲知其人者视其友向时文叔东嵓为予良友而近居钱唐方与屺章兄弟为忘年交乃诸公所推先后若一则夫子相之为人固无容问矣独是子相少工诗为古为今一如唐人之所称格诗律请者未闻工他体也惟夫诗有六义其一曰赋故赋者古诗之流而登髙能赋大夫是期方今
　　圣天子好文首重赋体作者林立少能有当
　　睿鉴大抵髙之为长卿子云之流失之芜诡而卑之即降为试文遂使李程王起互起争胜体裁之杂莫过今日而子相以邹枚之能抒庾鲍之制髙不浮靡卑不检劣随所结撰而良材丽搆一徃流曳体物精而状意显若所谓气若骈珠词如繁露者子相真赋才之雄也我皇上经天大文偶为俪语巡行赋物微示法则而世无敢为对扬者子相进而备承明之选尚书给札贤王授简其摛文掞藻必有可以舒国华者而尚有待也若夫景运初开诗当初盛而流俗卑汚方且竞变为佻凉弇鄙之音则子相所为诗前后具在其力追正始而挽隤趋端在何等夫子相非流俗人也
　　家明府文山兄七十寿序
　　予氏无二族自周王第九子圉肇封于毛遂表之为氏而其后南阳平丘代有令哲逮靖康以还扈跸南徙尝散处于闽越之间故浙之姚江新安闽之玉融所在显著即嘉隆后犹尚有新安司冦姚江殿翰与闽之起曹观察后先齿序借借通往来其为谱记可考而知也予于康熙乙夘游闽之晋安遇文山于道山亭下彼我慕悦相持不能别顾不得谱记不详其行辈但以容发度长少第为伯仲实不知其几何年也既而浙中丞请召至幕值予滞姚江不得一见又既而其门下士何君为湘隂令迎之至湘隂道浙见过而予以买药他出仍不得一见今年春从中州还遘予于钱湖谓曰予七十年矣歳之首秋则悬弧时也子可无一言为赠词地乎予闻而憬然视其容转而自视私念齿将脱发秃种种肤之皴者多瘒瘃而文山龈完肌薄俨涂髹漆于髵鬓之隙行立顾盻矍矍然而反长于予然后知老少之不足凭而向之度容发而谬予长者之甚可笑也昔楚丘丈人年七十自谓能出词以应对诸侯决嫌疑以定犹豫遂负壮衒竒以为莫及而文山强且过之方文山少举于乡以文章名世越廿年而筮仕营山尝考其在营时优于吏治按察宋君举良吏第一凡邻县有阙皆借文山兼其官夫营固瘠邑又其地蜀汉相接当巴渝万山之间曩时流冦所出入疮痍难复而文山毎坐理之然且兴起文学其分帘取士多得名才所称湘隂令其一也乃既经荐剡川湖开府已上其治行于
　　朝
　　天子嘉其能下部取召而骤丁兵革拂衣归里其在今又几何年矣夫楚丘带索不出闾里老莱荷畚徒事畎疆而文山于归田之暇过都歴块交游遍天下即偶然诎处一室而戸外屦满凡夫质疑问难造其庐而谘以事者比比也倘所称身居丘壑而经术满寰宇非欤至于心思之敏鋭每当着笔一若迅雷之及物而江河之行地汪洋翕忽不可名状忆予在京时从益都师相作击鉢诗互相倡和必倡韵未絶而和韵随之以为快今兀坐摇笔终日顾盻不得一字葢年为之矣而文山著书等身老而倍进今世所传茱根集是也夫容色之粹材力之强心思之敏皆足以寿而文山兼之则其难老岂区区长予为可怪也哉
　　髙詹事天禄识余序
　　刘宗正父子领校天禄当时有説苑杂记诸书散行于世而后之为杂説者宗之如班令史之侍读禁中而作白虎通蔡邕之校汉典而作独断是也嗣此则唐宋诸家短裁促笔不必尽出自秘府致长安举人浄坊佛厰争相写记为销夏之举谓之夏课而元明以来山人园客又往往作稗官野乘以夸诩闻见故説者谓谈议之盛至唐后始备而不知汉书艺文已早有杂説千家见诸书目特其文不传耳江村宫詹以惊才絶学供奉内廷其所读秘书真有非外人所能见者尝笑儒臣进身偶职词翰便自夸禁近足不涉苑籞身未尝一践闱闼两目不经接内府图书及金匮石室之秘入直三舘持帔却足即宫门侍班亦不过暂立铜兽傍以互见其睫而宫詹日侍
　　至尊掌禁中文史充负欐皆得而典校之其中偶有兼本为
　　皇上所赐即拜
　　命捧出故私第
　　赐书即有为长安贵人诸藏书家所未备者是天禄领校惟宫詹为能职其盛顾时奉
　　起居晨入夜出负星而趂暝亦何尝有顷刻之暇可涉笔札而乃无书不睹一若陆倕之竪橱而世南之行笈随所记録皆成巻帙何其神也夫杂説有二一则骋闻见以讨遗轶即説苑杂记所自昉也若此者虑其诞妄一则夸记忆以肆駮辨即论衡独断所由着也若此者又虑其寡陋宫詹自侍从以暨退食所在有记若松亭行记塞北小抄与夫东西扈跸金鳌退食诸书既已谨闻见而祛诞妄有成事矣今以耳目之余广为记忆其中搜微剔隠注疏考窒有駮有辨而皆于天禄乎得之因颜之曰天禄识余则短裁促笔虽曰供奉之余然孰非经国大文对扬奏记之余事而且学山艺海非容斋伯厚弇州升庵之所能及者是焉得以识小者而忽之也而况其大焉者有在也
　　重修平阳寺大殿募疏序
　　平阳即平原也相传其地在平水之北以水北曰阳故名平阳越王句践尝都之明崇祯间山隂祁中丞购之为别业而藏书其中其后中丞殉国难山贼据为寨别业顿毁
　　清兴宏觉大师者受
　　世祖章皇帝之诏卓锡平阳构
　　御书楼于上方而恢大其基名平阳寺迄于今已三传矣嗣席者以琳宫被灾重为修复而垩土刻木乏稻粒以给口食因击板于途遍匄行路吾闻薪尽火传者老氏之教也而释亦有之当句践都居称霸东南之会不知其盛何等而千年以来仅见中丞之营建比之平泉乃忽为化城龙藏象宿亦云极盛曾几何时而兴而燬燬而又兴薪有尽而火无穷也人之施舍犹是矣闻之嗣席者为天岳大师师有直木堂集行人间今之以文字入三禅者人或未信其覆以予言质之
　　霞举堂集序
　　王子木庵自第其所为集自辞赋记传铭诔书疏以及杂志野乘偶体谐説与夫论辨记述之自为义者合三十五卷名霞举堂集以属予序予受而读之曰文有名家有当家有作者家夫名家秪如书画家之有标格尔而金元词曲每以平行协时族者为当家至于作者家则毋论当行与及格而必有作者之意存乎其间故汉魏六朝文不求尽凡散题闲牍皆足自存而汴宋以后即文体钜细事类多寡必无所不具而苟其制有短长门有枯菀每零梬孑屑而不成集自非作者家经营部署罗络而不遗求其以函册示世难矣木庵即不然其植物也闳其敛材也覈其功积也千至而流效也四应而五达故其质皦晳其文青黄其为干擢而其声其色即云兴于樊而噫散于壑即之为无垠而放之为可到真作者也宋后集多而传者少初以闗石程纸数而既而铢两无有古史艺文之所载必摲播四讫歴数代嬗习而后得以存其名然不可考也今其书甫出而塾文不择词国书不弆其文金匮石室之所藏未尝编载其巻目而人之见之者皆宝閟珍惜而不可释此非传书乎予与木庵游约四十年每歳过湖墅必诣木庵诣必有新纂一巻出而相示及其读礼也宣州施少参君方抵杭与予约曰今当诣木庵宁得有撰著如平时者耶予曰有之及至甫就坐而木庵出孤子唫见示乃相视笑暨予官京师当会朝日少宰李公传木庵书至发其椷则所撰今世説也时贤在
　　朝者争起问讯繙阅
　　午门外各相叹异以为荣今诸所存者十之三也尝曰生人为文得亲为按第置诸几席食讫而繙之一如千百世后偶得前人集而为之品骘亦一快也予归田五年自视旧文如三伏之绵提起辄置而木庵霞举堂集轩轩如也然则传固有数矣
　　刘氏水澄传咏序
　　自史汉有叙传之词槩括诸本事押韵成文而更生作列女传遂赞颂而讽扬之此即水澄传咏之所由昉也顾水澄传咏原始家乘而家乘之体大抵袭庐陵眉州编年纪世取其明晳而水澄旧谱独详列记传旁及志表有似乎扶风龙门之为史者今乃以史而为诗善善恶恶之几间出以微言风物之旨使孝子顺孙读之而油然以兴翕然以感是岂非敦伦叙族实有见之于性情间者所谓以情驭法以恩掩义非乎荩臣天才纵横睥睨一切每下笔滔滔目无前人而叙事严简矢歌舂容特于纂讨呻吟之际兢兢业业可谓慎重独怪水澄阀阅甲于吾郡自其先司马公创谱以迄于今增修续修不知凡几而荩臣以韵文一二槩括之使知刘氏所始六族五忠着于前代而由元迄今尚有名臣杰士忠孝侠烈可歌而可咏者其为保世亢宗之无已有如是也
　　听松楼近体诗序
　　隋唐以诗赋取士而殷璠选诗由梁陈以及唐初则适当诗法极盛之际然犹云自大同至于天宝把笔虽多而灼然可见者十无其二甚矣工诗之未易也今习尚经义而铅椠之余偶押声律即自以为驾王卢而迈江薛岂古以诗求而诗反难今不以诗求而诗反易哉亦曰工则难不工则易耳吴生征吉工经义其以经义冠试士屡矣一旦以揣摩之久舍而为诗会吴生以聴松楼文选行于时四方过问者车毂辐辏乃大起文会与江南北士公防于吴山之麓生对客挥毫一时倡和者皆辟易去则吴生工诗既有成事是何古之以工见难者今以易而反见工与
　　圣天子右文兴学一时好古之士争献于廷吴生将挟其所学以游京师而先出其近体诗以问世予取而诵之近体之难工久矣毋论精深灏博咫尺难量而第就风裁以证大雅一如谈艺诸録所云简练以为思颉颃以为韵圜皦以为辞混沌以为质者而吴生皆足以几之其以进于唐人不难也或曰诗以近为难不工近诗者则必不能为古诗故凡观古诗而不得其优劣者也观近诗而了然犹之为文者不工时文必不能为古文故观古文而不得其通与僿也观时文而了然然则吴生之工古文吾尝于试文见之其工古诗则亦观近诗而知之
　　东南舆诵録序
　　自子产谁嗣之诵兴而汉晋以还若渔阳魏郡颍川广汉率皆以舆歌巷谚流布史册故王祥太保而海沂之谣早着徐泗姚元之为开元贤相乃吴陵颂称悉纪于石诚以民情至公感则吁而悦则嘑非有诬也金大中丞由纶扉起家槐堂草制早已知颇牧在禁中乃稡撷经史尝佩水苍玉为天下宗师百僚长庶无一不就教恐后旋复以谙练经术仍出参观察
　　特锡袋带扬镳而分路为行省中书者约十年
　　天子嘉其能徴典枢要佐七兵九伐之事兼使诘禁当是时六师张皇楼船之南下者借军司马上卿转餫行间供调百万亿收复昆弥廷臣上功者方拟以五都伯长专弓矢鈇钺之权令宣布徳意会七闽初定议应遣重臣填抚其地遂命公往乃海外蛮荒若髙华彭湖从来不臣其国者悉版籍而耕犁之重以两浙介在瓯粤为神州奥区天南半壁尤不可无搘柱者以厚其任曰惟公贤则是公之敭歴固已阅中外备艰大以迄有是也乃公甫入境须江水发水之逆阞上腾者湓湓汹汹浮天日而下尔时公未受事也即捐金拯溺赈防诸昏垫而后以入告其于树栅堰防离筑西江诸塘以修复水利又其余也夫为民去害而治可以兴顾去害必先其大者浙右转漕多闾左窟穴因縁为奸而闗讥诃比之汉之大谁使然且方枢庇之翼虎而薮狼比比也公先剔漕弊而清税使曩时陋辙一切报罢乃整躬率属激扬风纪凡刑狱赋税务为减损以与民休息至于教化尤所急尝賔兴入贡在闽与在浙两主其事先设立讲院养贫士其中月廪日饩饬绅士之老成者董之暇则率僚属讲训读法至于棘闱之底饬修涂镘屋严朱誊而寛乙以迄供亿之精科办之简奸胥不得赴行戸无所派以一事而兼百恵多有也夫民恶贪而公砥以清民不乐惰窳而公砺以勤民所愿输公故缓之民苦于侵蠧而公则谴之民田有时干公跣祈之民之室不戒于火公拜而驰之夫民患惟盗而公是饬民所畏者兵而惟公是戢是民好惟好民恶惟恶如是而犹谓民之不能歌思而讙嘑也情乎夫民实有心讴吟之来不能强其所不欲如必楔其齿而防其口是犹障风之吹而遏其响也然则后之纪绩视此矣予忝馆职为公之后进敢述所闻而胪之为序若夫公之功德仍在舆诵予又何能多为赘




　　西河集巻三十九
　　钦定四库全书
　　西河集卷四十
　　翰林院检讨毛奇龄撰
　　序【十七】
　　送汪翰林奉使琉球
　　册封中山王公饥诗序
　　王者抚存万国爰有使问故传曰皇华遣使臣也送之以礼乐故逺而有光也而魏武着选举令每曰使于四方古人慎择葢期当于是选难矣
　　今天下车书一家薄海来享凡蛮邦逺处日出日入之所徳广所及去俗效义而
　　皇帝圣文神武柔逺能迩诸所动作悉合天意既已东征西讨尽驱诸不庭之族倭泥再辟雕题尽来惟是四裔之外如南夷君长番禺太子无不延颈举踵想望为臣妾虽道里辽絶阻以人力犹不能强抑其自致之情况琉球处东海中早称外藩自王公妃妾以及陪臣长幼咸愿署名负版拜
　　天朝一命以为煌宠是固开国以来所垂袂而臣之者也康熙二十一年
　　命册中山王世子为嗣王
　　国议遣近臣任使者捧
　　天子诏敕及
　　金册玉圭以往按海中属国开自隋唐唐遣使官如新罗日东诸处悉简御史中丞负人地者啣命拜节而琉球为明初所开其正副二使率给事门下及行人为之今
　　廷议郑重正用翰林官副以中书佥曰检讨汪君能受命不辱谕国威信其文章特达秉志皦皦已足取验海外而仪度秀卓扬言如铿金翘然上殿
　　天子以为可遂赐一品服绣以麒麟而加之尚书之尊中台八座自国门升车旌旗猎猎前导闗亭负弩者踵相望于路
　　上既慰劳出而在
　　朝诸臣并为之供张赠以诗歌而属予为序夫居平诵读忼忾自期非为九州伯统十万师横行边庭间即出使万里折冲樽俎为国家建堂堂之节足矣乃以一儒臣夙抱弱翰给札牍为文赋而一旦朱轩绯骖奉天子威徳阳阳持节至日出之所颁布
　　明命使属国君臣崩首蹶角以致其父子同赐懐抱匹帛之意是则陆贾之语所不传而相如之谕所未逮也若夫波涛澒洞戒我前绥则唐臣使海犹尚有受命不私履险如夷之颂诗不云乎忠信涉波涛夫世有信使如汪君者哉赠诗不限体从所志也副使林君同有饯而各为赠诗重其事也予拙不能赋仅成五字四韵诗凡如干首而书其序于端汪君名楫字舟次扬州人
　　送张毅文检讨归郁洲山序
　　予以入舘之七年请假归里未能乞官湖为栖息地也同官张毅文以言事去职自言家海东有郁洲山即山海经所称郁山者山周八百里而四环于海林洞掩薄中多良田先考功思结庐其中而未逮也予将长往焉窃思毅文无言责其所以謇謇直陈撞九阊之镮而不自顾者夫亦以乡里荡析人将为鱼思稍□其灾拯滔淫而出之于溺因不惮越职言事乃
　　圣朝既行其言而徒以封题细故少就裁抑反轻去其乡悻悻蹈海以自置于波涛出没之中岂真谓此邦难与居与毅文本良史职司记注其纂前代事慷慨落笔即厌承明亦当自抱经术栖迟槐市间【时毅文冝补助教】以出与朝士相周旋而乃木石是居下同鹿豕何其惫也吾闻郁洲从郁林飞来又名郁洲其山中所植尚多竻荔柑蕉之属曩时崔季珪遇仙人而悦之夫以入世之难测升沈反覆不可定则睹兹山之变幻而彷佛与仙人者游或者陆绩之石有时而移淮流澶漫有时而渫岂亦依约翫世之防情也乎予随考功先生父子登曲江楼饮酒赋诗辟易千百人越二十年而考功先生仍然就安车应建元之诏率毅文与予同上金马门予因得与毅文并授舘职不十年而考功已厌世曲江楼倾废不可复问而予与毅文又复于编纂之余相继言去嗟乎虽欲不为栖息地而何可得焉
　　慎余堂诗文集序
　　古者传世之文与问世之文无异也司马文园以游梁之赋受帝主知公孙犀首揣摩短长终以此见用列国然三篇之目则依然具艺文也今则稍异矣帖括之精无预博洽故有皓首章句而不涉一韵语不及一短长言者况一行作吏弃如敝屣百城之相拥则万巻所从废矣庐陵刘君试仕来新息其为举文亦既借借传人间矣乃抱牍未几复以所着诗古文相质昔者八家之传三在江右而庐陵欧阳且推为八家之宗即入明以来其以举文称雄者代不乏人然卒皆以经术之气兼行之帖括之中故当时特标为西江派迄于今不衰是岂地使然与抑亦传世与问世兼资如所称司马之赋公孙之文与抑亦欧阳南丰荆川诸家有以开之于前而奕叶以后遂相嬗不之替与何刘君之能以举文见复能以诗古文见也予寄居仓卒不能与刘君论古学而第披其集视其诗若文渊渊乎如大禹之吹筠而平阳之击石含吐性灵抑扬词气与时之摭葩拾藻者殊矣且其文汪洋纵恣不可方限宜以为江河之目而乃顔其集曰慎余则其不事夸靡务求检谨言行而为世用者不槩可知乎
　　虎跑定慧禅寺志序
　　虎跑在西湖之南凡由湖越江者必穿山以通而寺当两通之间相传唐元和中有性空师者从南岳来迁而苦于无泉见虎跑地即泉生而南岳故居所称童子泉者则顿于是日枯焉遂以此泉为南岳移来因名虎跑又名虎移苏子瞻诗所云虎移泉眼趂行脚是也特虎跑名泉而不名寺曩时大中干符各有敇建而以山得名者谓之大慈以塔得名则谓之定慧大抵自元和而后歴宋元及明建置非一要必有人焉为之主之故开山以来代有嬗受凡宝洲规为慈室营造与夫帝王之颁赐檀那之供养斋田薪嵁经坛幡砫各为记载之以传于不壊而明代诸志仅附之西湖之末阙焉不详虽欲考按焉而不可得也本然禅师以弥天龙象受大鉴大法继席此山其力行化导振兴遗绪已非一日乃于説法之余惟恐山川灰刼久而渐泐急防诸实迹参之闻见以证以核以为之志其分门立部所为建置沿革法传世防佃布樵采无不抽其端而析其委自此虎跑有眉毫矣夫名山之兴闗乎运会前此大中干符京师辽濶帝王颁锡皆未尝亲至其地即降而吴越钱氏世王此邦顾记载洇郁不知其施赉何等而当今皇上于南巡之顷亲幸泉亭掬流而饮之
　　睿音称讃间泉为之沸即井榦所刻金龙伸爪奋鬣日光动荡与
　　圣顔照映同其晃曜则祗此一泉而神虎跑于前天龙现于后不可谓非重兴之一会又况兜率化身久持法海于以回发字而成贝书即以是为龙藏之经函所以助道生法安之论説何不可也
　　清化广利寺志序
　　当予读书横山时每渡浦阳江见江流半青岿然髙出者气佳哉郁郁葱葱此清化山也顾欲一至其地不可得暨予避人归或有以清化三十二景属题者予以焚砚辞之去当其时相传清化山中有普慈师者实始兴广利旧刹一复晋宋以来双嵓七宇之盛凡梵室之中落者则于斯复振焉康熙已巳予以归田之暇杜足江村而普慈后人乃挟清化广利志渡江再请愿得数言叙其事予思名山福地必有圣僧觉士搘拄其间所谓山川之精与辟支之力相附而显顾慈室易壊珠藏金乘不无循日月为兴废者考之广利所始创于宋大中祥符之间而歴元及明毁者再矣普师以禅徳之长入山有年一旦出其愿力使久淹浄土顿还旧观不可谓非名山之幸顾兴废未可料也住持宗标丐其乡居士辑为寺志歴载开山嗣法诸源流而附以旃檀捐助山塲田荡之劵冀传永久其为意非不甚善独不闻清化之所由名乎夫清化非山名也在昔龙湫石室本名灵峰自五代晋时有纯一国师者曾建院于庐陵之安福赐名清化及师还越州而吴越文穆王锡师紫衣因辟灵峰山创为道塲而师乃即以安福清化之名名其所居然则清化山者本安福旧名而以之重名其寺者也夫世有以山名寺无以寺名山者今清化之名实始于寺然而人之称之者但知有山而不知有寺如予畴昔所称清化山者极至山久无寺而清化之名犹是也夫至山无寺而尚名其山而谓山能无寺谬矣他日傥能至其地三十二景当在也予虽老尚能题之
　　同音字解序
　　字学有二一以形学一以声学其在形学者自许慎徐锴以后悉以篆为根氐而降而宋元拘牵波点其失古楷体之旧久矣若声学则自唐迄今皆梦梦焉予尝于修史之暇着通韵一书进之
　　御前其义明指确已经宣行而惜未能家为喻而戸为説也钱唐沈君取梁周兴嗣所着千文而辑其同音之字以类分聚谓之同音字解乃复以每字四隅分注四声使里门儿童读一字而字类之仄音皆备具焉考之两汉以前以均为韵所以均声之不齐而同声之字古无其书至左校李氏首创声类而后字声之相同者彚为一家逮齐梁之间中书周颙少傅沈约始造为四声类谱实非三古以后汉魏以前所旧有也然而声类既开则于是有东冬之部就其声音之同者而反从分之四声既开于是有有入无入之辨就其有入十七部无入十三部而或为之界或为之合乃沈君所订则声同音异不拘东冬有入无入通合两界一若李周诸学原非古法不屑与之较是非絜短长而第从小学之习字者而参稽之古者天子世子公卿适子学于宫闺而保氏教之以六书之法谓之小学今其説不明久矣诚使入里门者开巻诵读即由是以得夫保氏之教不必逺稽説文近袭广韵第随举一字而凡为齿腭之齐与喉舌之转皆有以周知其数而推类以尽其余是亦兴复小学之一端也又何患形声之不画一焉
　　俞可庵文集序
　　顺治辛卯浙三举秋试是科解文往以第四人为一乡之冠谓其文峻警拔恒等选本一出家模而戸程之一似风发于青苹而须臾而遍大块询其人则可庵俞先生也既而先生成进士予尝于文会中得一再见然于举文外不见有所为他文者又既而先生之子复与予从子同举于乡每谓先生有诗集数卷藏于家已托子从子属予点定而予以出游去未之应也暨予官长安距当时属予时已八九年逮归而先生之子然后捧先生集至赍咨相示则俨然遗文焉夫以先生之举文风发霆应亟行于当时而独于诗于古文词孑孑焉若艰于示人而迟之迟之一似桮棬之余泽而必待孝子之防剔以传于身后似乎赢于彼而诎于此何哉顾人亦有言方先生为诸生时日殚心古学讲求汉魏以来乐府歌词或劝之止以为与举文有碍而先生不顾且曰举文所以阐名理无根之言则名理所弃也所以孜孜于古人者为有本尔则夫先生之举文皆原本古学而出之岂有本诎而末反伸者夫先生以为古学实难非得毕生之功力不能庶几而又恶世之浅尝而辄以为有得故每为之郑重不轻就即就不甚存即存之亦任其流散不甚惜迄于今非得后人之孝思力为搜辑则几不能以嬗世所谓超世之珍以求全而反见希非欲赢而故诎也夫诗文自汉魏以还代有流转然并无畸衺之习窜处其间而今则啓祯至今凡为数变始流于竟陵而今则渐欲以南渡卑薾上拒汉唐独先生诗文则适当两变之间前可为钟谭而后亦足为宋元所惑乃其诗其文一归于正则岂非先生之学以矜慎而不诡随以迟重而不即为流俗所转变哉若夫学有原本则皆足传后夫先生举文则趋庭继起亦既承之而蚤有效矣至于为诗闻之谢氏闲庭能吟栁絮即康成家婢亦偶有起而咏泥中者夫东山北海之间多传人矣
　　杨母九十寿诗文集序
　　昔阳城为国子司业询诸生之有亲者使之归养夫人各有亲方其羣居讲舍亦何尝谓贤圣之业可以坐致其穷年揣摩初不过为劝禄之具而乃有亲莫顾必以待夫他人之遣之而况躬膺膴仕利禄在前其不至截裾亦仅矣予于康熙已酉从淮西归同人竞为诗为介璜先生母太君寿是时先生宰府谷未还也予谓太君年七十在先生当迎养不则或乞养以归不宜在府谷而或曰不然先生甫赴宰即迎太君至官舍凡三年而以苦寒而返也府谷将报最庸讵知所移之必府谷而不为待之暨乎迁晋阳司马而后踉跄而辞去以为五原寒坂必不能置养堂于其地而其后八十之觞则先生亲舞侑焉今则太君年九十矣然而先生亦皤然以老家居二十载剔黄揃白而躬披斑斓尚日以承欢为事即其子长防皆已筮仕且有佐郡于滇者而先生镇居子舍以为乐夫捧檄色喜入院乞官为禄仕也寿亲于京朝而迎母于军屯者以仕养也先生初为禄仕而既不能以仕养则华膴在前弃如敝屣当其归时即慨然以子舍终矣向使乞养之际逆料后此之嵗月甚长则稍待时日亦未为晩即使孝思恳切不能姑缓而太君强饭则稍为逡巡岂必尽歴之寒苦之地而先生不尔也先生有是志必得太夫人之年始足慰先生之心而先生既有其心则必天予太夫人之年而后足以彰先生之孝则是太夫人之年皆先生之寿致之而先生之孝则必借太夫人之髙年成之然则太君之寿何既矣人生九十不易逢而先生以垂白之年称觞膝下更不易遘先生辑诗若文而以之承欢夫诗若文则安能诵百一哉
　　忠义録序
　　传曰忠为令徳又曰忠者下臣之髙行而夷齐饿首阳王蠋死昼皆称义士故人亦有言有生所甚重者身也得轻用之者忠与义也顔杲卿赴洛阳自谓我世唐臣守忠义然则忠义亦重矣顾经载比干传纪荀息仇牧而自汉以后累志龚鲍巡逺暨王堪温序辈赫然史乘终未闻有会萃成一书者云间朱先生者义士也而工于文尝读汉书作释义力表其程法课诸后进而卬手挈笔往往近龙门之为文振踔皷荡一似云蒸于前而海溃于后即生人已亡骨肉漫漶既已溉尘土音容歇絶而挥洒所至能使衣裳髭发奕奕若睹生当啓祯间目击夫国家之故北南丧乱有相继而死其事者每忆而书之久之成帙遂题其编曰忠义録间尝厠史舘编纂前代史文奉
　　天子明命无嫌无忌因得逺丐先生所为书为之蓝本而同舘前辈且有延先生于家者尝述先生苦心殚歳累月将以藏名山而传其人而煌煌国史业经采择则千秋已定而先生犹兢兢慎慎出其稿相示先后检覈一篇之中兼行并窜甚或涂乙至溢格者曰是何事而可以姑忽为也则是是书之成虽诸公灵爽实式凭之然其文亦皦然矣昔人称忠臣义士在天为日星在地为河岳而先生以皦然之文与为不朽前贤虽往可进而与之为接踵也日倍明于上河倍广于下也意象髣髴毛发动而精英生也人有慕比干之心恋常山之舌而不得其形与似者进而观是书其庶几已
　　沈又京行稿序
　　庚午之役两浙举乡试
　　上命编修张君偕民部尚书郎同时主文而先之者编修君也君为予乙丑省试春秋房首得士故事凡榜放而名次适符者比之佛氏之嬗衣鉢若一经相同而又同为一经冠则虽名次不相符而泝渊源者亦必以是为衣鉢焉沈子又京以第三人举于乡而其所冠经则春秋也居恒读又京文叹又京名下凡比年小试必冠多士其文为逺近所矜式以之当曹溪衣鉢庶几不负乃从来知举难厌士多起掷甓之习每一榜发必揶揄訾謷吹斒索隟甚至标帖衢巷以快其懑不平之意而独是榜发见又京名无不唯唯称得人者今又京行稿又纸贵矣三年揣摩去轧茁之陋而一轨于淳而世即奉之为科律且以袪累科积习为文害者特后唐清泰当戎马倥偬之会知贡举者犹能于放榜之后即引诸生诣座主宅以泝渊源而予以归田之人于文明盛开之日亦得借重门末以相为周旋所为吟裴皥之诗而深有歉也
　　东臯诗集序
　　崇祯已夘之秋予以童年应临安乡试稔知临安多名士其最称于人张先生也当斯时东南以社事相争髙自太仓金坛开其端浸淫遍海内而究以临安为极盛予尝读先生社义叹先生以排比小技造髙而穷深当为三百年来所未有而惜乎骤丁乱离灌园东臯间向之所为人伦长庶各竞其华文以为雄长者后且閟而藏之一若销亡刋落之唯恐不尽嗟乎先生之文其不轻见于世也久矣予向赴召入都时同邑徐徴君与何子毅庵扶杖过予送予于官亭予时左右顾谓老成无几且不审后来复何几相见暨归而故交荡然四顾无所向独先生年逾八十尚能与顾君侍御丁君礼部辈讲徳论道学者宗之为东臯先生然且出其所为诗属予点定夫予以故乡牢落将僦居临安与少时之就试而借之以为应求者相去有间况以先生之文深自晦而偶以行吟之所賸漫示学人则今日之诵先生诗与当日之读先生文较之其盛衰今昔亦复不等顾予闻王通在隋著书河汾间当鼎革之际刻意自藏而门徒仕唐若钜鹿河南京兆代郡皆能以一代相业尽发其师文以为典则况先生之学久而益显其在门生儿子辈自能交相传述以不致阨塞而独予以七十之年徘徊故乡魏文所谓邺宫旧游零落殆尽者而予犹得以迟暮归来从容为髙年老友亲受其诗而订之序之则其把笔怅然者也
　　周千仞八十寿序
　　予与千仞先生戚也而为友少试于杭每千仞其兄而平山其弟记曰十年以长则兄事之予之兄先生与平山之兄予皆以是也乃十年以前予为其尊大人称期颐之觞尔时先生宦髙要也予自视既非盛年而髙要君以杖国之嵗栖迟岭表往往于称觞之次拜而思之今予请假归而先生岿然以八十大耋张弧于庭在昔香山居士作九老之会东都故人无复存者司马温国会耆英于洛则但叙官阀而故人未仕者又不得与予年近七十旧交尚在梓里诸贤幸不以出处相间而尚齿之会至今未逮先生与平山伯仲把臂入林早已与邑中耆徳时会于干山之麓以乐赢年然则其年可量乎予将持一觞以自厠于诸贤之间矣















　　西河集卷四十
　　钦定四库全书
　　西河集卷四十一
　　翰林院检讨毛奇龄撰
　　序【十八】
　　张御史奏疏稿序
　　三韩张御史以言事得罪岀为杭州府录事参军杭之人自达官长者下及士庶无不以御史称之乃御史深自贬抑居官极拘检甘处卑下每相见言论卒未尝有肮之气见于容色第公家事了私取生平入告者闭閤思过而其嗣君孝思窃次第其稿且过予而请予为序古者言官焚谏草今台垣去职必镂疏一本以夸其平日嘉谟之告类乎自衒况御史以科目起家防世祖皇帝厠之侍卫更厯曹员而
　　皇上则又加之以非常之目拔擢之而置之南牀之首此其入告当必有大异于今之喁喁者而乃编次残文下同庸众此何説哉日此则御史之所为补过者也御史以为圣朝无阙在乘舆左右曾何足容吾拜扬则已所至无可讳之言况前代疏出懐袖不闻近侍而今则每一疏下即发诸科抄以遍示海内吾即不言天下未尝不知也且也歴代人主厌亲章奏即五日一御宫门不过令女官轮直一唱念词头已耳就其中拣择验黄百不一二而
　　皇上日且负扆甲纳而乙出大小词折悉经
　　睿览然且日左右询若成诵者则亦何一不由
　　宸断而尚容以出纳嫌疑过为秘谧不惟是也凡御史之所以再三毁弃不敢示人者亦曰有得罪之言在也夫善则归君恶擅美也过则归已虑委咎也向之袖奏焚草兢兢是饬者惟恐从容入告不能顺外即有内降亦曰非我莫能为耳若夫得罪之言正其过也过当归已而御史不讳其过以存其言其嗣君即又不讳父之言以善承其过则是此一稿而御史补过之忠与御史之子干父之过之孝尽在乎是而又何时俗之可比视焉
　　戴隠居九十寿序
　　间尝应世为杂文诸体什二而序什之八即他序什二而寿序什之八故当未赴都时禁勿为序而予假以来则尤禁勿为寿序然而寿序虽多大抵在六十七十之间八十亦罕矣至九十则生平诎指无几故每因罕见而稽之古人则自卫武伏胜而外无闻焉隠居戴翁以新安名族来居武林其门阀之大篸裾之富不待言也独是翁生旧朝正丁神宗极盛之时每以英龄睥睨士林虽屐席尝下人而意气直上其説经谈礼往往登大傅之堂而夺侍中之坐当其时称少成者必推之乃阅歴数朝更身逢
　　圣世以逵颙之才而务为髙隠植林开磵弄孙课子者亦复多年而逮今以九十闻夫生年满百但指大概而寿竒者不以限故既臻耄耋则来日未尝短而去日实长荣啓期曰生有不见日月者而吾臻九十岂非乐哉乃以翁遭逢子姓绕膝姻娅满门其捧赐絮而上珍饍者皆不足引为翁庆而惟是称觞之顷回想谁昔凡夫所歴之山川城郭朝野风物因革兴废一如麻姑所云扬尘于蓬莱而艺桑于沧海者衔巵扶几从容而道之此亦生人之一大快也
　　朝廷重髙年之典尊崇宪乞将必聆其名而谘以政者几杖之锡于是乎始矣抑又闻之大年在躬必多问学故献也而文因之考之武公九十力学成圣而伏胜以九十授尚书于太子家令翁拥书万巻手自纂辑往往稽稗野释掌故宵烛尺寸尚书作毫端细字为之评隲而家训之余益复着格言劝善诸録以为世儆其问学何如也予生平序寿上寿最鲜而顷为杨郡丞慈亲作九十序今又以寿翁即一月间而得两序大寿以附文于末何其幸乎况百年从此臻与
　　平台湾记序
　　从来不世之功必借大文以传之虎之诗长舅之铭韩吏部之碑皆是也独是循蜚以还不臣海邦幅员虽长渐被有限而
　　本朝于四征之余凡衣麛飡兕雕膺画颡之族无不臣伏祗此海中孤岛从古未经奉耕犁者而戈船所届即驱除而版籍之然且逋逃四世由明季迄今僭妄自大举前代孙卢陈彭鼂兴暮蔑者且偷安因循至七八十年之间乃一旦破彭湖捣台湾由铜山花屿抵将军大防乘潮而入斩将夺栅燔其井而潴其穴海外一方重申吊伐自辰至戍挥数世积逋之冦而平于七日之内何其捷也然则
　　庙算之神与师武臣之力其所宜铺张而诵扬者岂顾问哉惟是壬戌春奏凯京师
　　天子亲御端门受俘献馘其时侍班诸臣徒槖笔立左右不能歌咏其事以嬗于将来但记诸
　　起居为
　　圣朝实録采择而倪君殿侯亲歴行间目睹旌竿之所及辟易潮汐且身当礮石复能摩盾吮矢以志其始末今读其文不啻陈琳之草檄而韦臯之纪功也则是庙谟虽大有载事而徳益彰版宇虽寛得颂言而绩弥显斯文果传其有裨于
　　圣世者岂浅鲜也殿侯既以其文上之将军将勒石海濵而复録其兼本以示世因次其篇帙而属予为序谨序
　　西湖倡和诗序
　　康熙廿八年三月吴门顾迂客伯仲偕依园诸子来西湖时隄水初涨树与草皆改新叶山容之开闭于雨晴之间者日再易会张太史毅文自淮至家明府会侯自睦州至迂客故好客早已偕钱唐诸子若吴君宝崖许君莘野辈为文酒会至是豪饮穷山水之胜凡饮十昼夜不辍夫以良时如晩春胜地如湖髙朋佳客相遇如迂客诸子豪饮不可已如此昼夜凡有一于是皆宜有诗而兹且兼之其彼唱此和而裒然成集固其宜也独是迂客非酒人其家有名园今人所称依园者其花竹丘涧甲于吴会其伯仲以才名致天下士车辙满戸外而独于此地且一再至流连文酒间往来送迎岂此乡人士独与迂客有殊契与曩时十郡大会当
　　章皇帝时考钟伐皷极交游之盛今歇絶不可再矣所幸
　　翠华省方驻跸此湖凡楼观之望幸草石之被顾者稍有生色或可以助登临之兴而予复卧病乃不得一与良会以自厠于负囊挈榼之末然且读其诗而为之序之宁无媿与
　　郑彦升棣蕚楼词序
　　唐宋乐府本于隋时分宫调者大概以二十四调之律增减为法故诗余旧谱原有称黄钟宫黄钟商者不止小令长调分部曲名也然而诗余初起在中晩唐之间其时乐工正盛尚能按歌而大晟乐録自秦周以前多中声律故其词雅驯南渡以后词人争为拗劣偃蹇兀奡璅屑扢抐以为竒然而乐府徴歌则从此多濶絶焉郑子彦升与其伯仲并驰声艺林既以诗古文辞争长海内复出其余技为棣蕚楼词尝展诵之芳妍秀绮冲瀜涵雅如赤城之披霞与蜀江之濯锦即比之窦羣之聨珠义山之花蕚鲜有逊者予夙谙声律近从先大夫遗志着为乐録正将按五声二变七始九宫十二管之法编释成书而细绎兹词正与声律幼互相阐扬则谓棣蕚楼词直接大晟而上之其亦可也
　　王明府季试文序
　　朝廷设科取士三载论秀以简于春官然后
　　防试而用之要其初则党庠酂遂其载事也曩时文翁兴教原以吏治兼学术而其后政教攸分各有専典然犹郡县较季与司教课月督学考歳相表里葢鉴迪精良进升有借学臣之责也比按其生平时擩而月染之郡县长人者之事也衡麓王君以楚黄名宿出宰仁和明庭固非百里才然且行省烦凡夫簿书之纷纭狱市之稠杂戸版稽覈徴调去留之纠错与夫上官客使都亭廨舍刍茭畜牧监燎监濯之猥璅即朝暮刯划矻矻不暇给而乃车茵乍暖即屡进邑之贤良文学而谘询之以为临安都会本人才辐辏之地萟林华府争长海内当此
　　圣天子右文之世而不以文治何以善政于是出其冰鉴搜网剔抉觉明珠在渊有似手拾昆山之石不扬而剖第就其所已録者而谛观之一若樽俎之陈筵而楩柟之列肆虽风会不齐而度量所及归于醇一即或起昌黎而袪繁缛出庐陵以斥轧茁不是过也夫丘壤师山百川学海凡事有本故仲路为政告之身先况文章模楷必有宗工为范围而君以两湖名魁其经书墨义海内争诵之为举文之式迄于今若干年矣鞅掌所及尚能洋洋澔澔笔落而章成比之注水之穿钱弹丸之脱手极下帷穴砚之工而悉莫之及以之榘矱多士而多士宗之未见虎魄受腐芥磁石收恶鍼也所谓有本者如是也然则君之为政可推已
　　髙学士花源草堂图序
　　宫詹学士髙君以侍从入直
　　禁廷者十余年会
　　天子观河南巡躬祷禹庙学士仍得叨
　　扈从之班托之陪乘以暂还故乡
　　皇上乃于问俗之隙命减羽骑幸学士山庄俗所称河渚间者
　　上顾忻悦乃亲洒
　　宸翰书竹牕二字以赐之真异数也前此学士先赠公曾授生徒讲学河渚间而其先数世有菊磵公者以林湖巨室著书于葛岭之阳与河渚近学士少习其地犹能记童时往来游钓之所而有懐靡及尝
　　扈从松亭
　　上命学士登盘山之巅任其幽探以慰其丘壑之念学士因为记记之其流连慨慷未尝不叹夫遂初之可懐而
　　君恩之难遽释也今供奉日久毋论里桑社井荣枯匪昔而即其河渚往来登临刘览之迹略无可验徒以丘樊未改稍理其竹间数楹留以为他日休沐之地植花种鱼犹尚有待而
　　万乘之尊早已幸临而惠贶之固属非分然且
　　乘舆既还追忆前事其所赐诗复有花源路几重句拜赓之下咏叹感激夫以河渚之间梅花十里其间长汀枉渚一往迤逦真不啻有武陵桃源之目乃
　　睿题所及觉山川草木烂然生色因供
　　宸翰于其堂而复取花源二字为斯堂名兼购画工为之图以传之不朽吾闻草堂居士营陜河之东竹树泉石稍有可观而宋宗还祀汾隂召见不出诏图所居以宠之今学士身居
　　禁近日在蓬山瑶岛间烟霞锢癖未尝或间所谓防龙在侧无异巢由者而
　　圣情眷恋犹且幸其地而为之咏歌嗟乎以视彼岩居图画者何等也
　　王君慎斋诗集序
　　人之为诗比之大乐之吹工师之斵杗杙大抵深心厚谋往往竭蹶于禔躬治世之所为偶出其余技以为咏言亦或殚心著作髙文典册连累乎笔札间为短章杂什以简括其志意故诗者弛也弛其所有事也诗者贳也贳其散者而使之专贳其烦者而使之简也顾人而不为诗也人而为诗则好见其技一篇短幅促易以示世二夫讴唫讽叹初亦何足以自异而大事未就则姑出此以为可见之具三是故人之为诗者不为不多而人之自镂其诗以求衒于世即不必不少王君不然王君以文章自命其考求经学裒然称著作之林自马融卢植以下代有模楷然且才力敏练急出其学问之气以与世相周旋凡国家大事兵农礼乐以及钱刀醯醢之细无不经营贯串洞析源委然后转见诸行事自对防
　　大廷驱车江表绾铜结绶以致身于社稷民人之间于楚于豫皆是也然则其为诗特偶然耳然而诗之工舂容隽永功圜而思健往往语随兴驱而势逐情起所谓茂先得其清景阳振其雅者是亦何难出其绪余以遽见于世而乃藏之箧笥颜曰诗存葢以为凡吾所见有大于此者而不在此区区之间也今慎斋以居官逝矣予归田有年一时孝子有刻其先公遗集而属予序者两人一俞君友薇一王君孝先也夫友薇先公早年以文章经术纵横萟林其试仕百里稍展骥足与慎斋等而赍志以殁乃两家孝子皆能举于乡以继夫先人之业而孝先复能搜讨遗文与友薇相继以后先嬗世一似手泽桮棬之不可释者夫孝先孝思固不可及然而慎斋之不弛其事亦可验矣夫慎斋岂甘以文章自贳者耶
　　淩生诗序
　　当明崇祯间访友来杭人士多以艺文相往来每通刺后必出所镌文互相质询顾未尝及于诗也即偶以诗及之必谢去然而其诗工焉既则弃举文习为歌诗西泠诗遂行人间然其诗犹工今则为举文与为诗者相半间或为举文不利益复为诗歌以摅其不甘之心于是诗之数每多于文而诗反不工何也夫诗弗易为也唐以诗进士犹举文也然而工者少即山人木客尊师上人终身絶仕进刻意为此而自唐迄今传者罕有夫生人才质有限即工力歳月亦复有素而以举文之余汲汲为此纵使讲求严峻望而却足犹恐以慢易为之而近之为诗者便于荒陋可以不才不力不汲汲歳月即日习举文而可以余工为诗以为诗固有时近之为时者如是焉尔而于是为诗者愈多而诗愈亡淩生继沧有家学其尊人鉴含君以举文解京师有名继沧继之不独举文佳胜早能以试事争长萟林即为诗亦辄矜慎不轻于下字尝持诗过余反复裁酌若有不超于挽近不止者其为诗岂可量也淩生将以诗刲木而索予为序因序之而并论其诗之不易为也有若此李使君修复郡治城郭坛庙舘廨丽谯诸碑记序
　　古者以京朝为右凡内举不得皆谓之一麾之出而其后位重亲民往往择京朝伟仕为名都主因有以相国之尊乞居外郡者世所谓千里之师一州之表任甚重也三韩李使君以从
　　龙世胄暂纡邦绂其在先朝曾有以宁前巨镇作万里长城彪炳史册而奕叶以后其以元勲受带砺之盟者亦复不少使君以三省仪同之子束发入仕即以尚书郎受知
　　天子简畀斯任宜其骄贵自暇不习民艰而使君自下车以来饮冰龁蓼晨葢而晦辙程石计簿瞬息而断惟日以小民疾苦经营胸臆虽世济之裔原有中外治谱相嬗勿替然非使君之神明智计实有以周知之不至此夫郡事之骫废久矣自居官者以所歴为传舍而一二因循之长又复市名饰防动不闗心谁则坠是修而骫是饬而使君则懃懃谘询孰者当举孰者当废迄于今其为振兴而可纪者比比也夫妥神只祠贤哲惠賔客谨候望兴学砥材平庭息狱以至观云察物立防通堰此皆为政所尤重而使君皆有以举之然且自抒其意布之词而勒之石百年因革班班如也至其志记之详明情文之闿切懋于行者粹于言又无论已今夫贾父治洛刻石伊阙记其事也羊公之碑过岘而泣则又思其恩也使君之治行实不胜书而爱民之情每有超于记之外者近以八州泽国痌念水灾于救防捍御之余见洪流汤汤仰天而泣夫秦越肥瘠谁为肤受而触目而憬于心则其极力拯援者何所不至然则使君之可纪岂惟是矣
　　赵管亭涉波诗序
　　管亭诗褰英擥秀时露骚屑故其任潭州司马当橘颂之地京师同志咸谓其才与地值应必有涉江凭吊诸作而政纪瑟密悉志时事间为岳麓诸志与邦贤登临咏啸屡见篇帙他不漫及葢其胸蕴经术务期有用一旦见诸实事遂纷纶挥霍尽其解剥而后微言以见意此载石既行所以有涉波之作与施侍读尝言越人为诗能不囿于俗谓明不袭文长宋不袭务观与世之惑挽近之説者有别今管亭千骑将临云间此地为文章林囿当三吴靡然每趋逾下之际而此地灵光岿然独存虽他时政事其烦必百倍畴昔而公家事了出与诸越布佳人谈议风雅振起隤俗讵不甚快然则涉波亦先声也
　　重修笑隠庵募簿序
　　笑隠庵在清波门外相传古法喜院地而与学士港为隣居人每种花港间西湖十景所称花港观鱼者即此地也
　　国朝初年已废院为钱氏湖庄而陈君太蜚以祷嗣而购复之仍名笑隠有年矣康熙丁夘予归田之后访奕公和尚于其中见殿堂水阁四顾轩豁颇足栖息而牕戸脱落栏楯欹缺不无鸟防风雨之憾因叹是地修复本有时数乃不转瞬间而遽至于是劫灰咫尺可念也及再过三过则绸缪不早将有不可搘拄者奕公忧之思重加整葺而谒予以疏予思近遭嵗饥四民俱乏财孰能舍其所无余而急人之所不足顾为事在人事果可为则必有一二人焉起而任之当顺治之末戎马甫靖疮割尚未复陈君合乡之善信剏为是业而院无宿粮薪苏颗粒皆给之于外奕公以太白宗传息居此地未尝以缾鉢乞假道路而姚君斐成为之力营供养等之月进迄于今其运以蒭而继以粟者缕缕也世不乏善信岂无嗣两君而兴者夫陵谷之难问久矣湖山如故而兴废相寻曩时清波涌金二门皆予郡名园若所称祁中丞商太傅别业灯火笙歌不絶昼夜而今已尽为马塍菜陇披离烟水间天下事成之难而毁之易祗此区区笑隠聊以存湖山万劫之一而犹忍坐视其废而不之救吾恐有心斯世者必不出此













　　西河集巻四十一
　　钦定四库全书
　　西河集巻四十二
　　翰林院检讨毛竒龄撰
　　序【十九】
　　彚刻
　　南廵记颂録总序
　　古廵狩无颂辞孟子载夏谚而颂辞兴焉我
　　皇上徳被寰海一廵再廵颂声满天下当其始省方念切惟恐小民痌瘝不一周知而山川土俗且相隔而不之浃而其既则观河祀禹遍顾闾阎而咨以疾苦其间省军减从凡太驭掌较司賔职防未尝有栾铃鼓之设因之羃鼎不张帷宫不御田更市贩趋走如故则夫王通所言虞帝一岁四廵而国不费民不劳者于斯有焉东汉光武廵行南阳特召父老吏人与之饮食兼复其租赋他未尝有
　　皇上羽骑所至辄有犒防东南大省尽捐赋税是车驾经行而民受大赉真所谓不游何休不豫何助者讴颂之兴即起帝俈虞舜夏禹周成而一一记之未有若今日之盛者也草臣聂先托迹吴门亲见夫万戸歌思兆人慨慕攀
　　銮留
　　仗向天号泣而臣民之陈讴献颂者万纸盈集
　　皇上虑涉铺张屏却勿纳然而民志殷焉臣聂先随遇所见彚録一帙不务防剔庶存大旨于以皷休明而歌太平不无有助因为敷扬之而题之于篇
　　李广宁课慎初集序
　　开国之初天必生勘乱诸贤以拓疆土而继世稍定即为天地辟经纬之资垩饰民物故揆文奋武往往相倚而当其王气所钟则参墟丰邑每萃其材于一区将易所谓向离以佐治而动为甲兵即静为文明义取此矣我
　　国家从龙之彦尽出辽海青山李氏尤以大勲在王室勒旂常铭带砺父子兄弟皆仗旄负纛功名葢天下迄于今即以游仕莅九州牧伯不一而足乃广宁先生独擅文誉比之东吴之有平原江左之有康乐自通籍以至课绩所至燕齐吴楚山川风物举凡賔客之往来政治之得失悉有以见诸篇章而形之赋咏沨沨乎文章之能事称极备焉往予在京师序广宁所为诗猗猗隽永趣昭而辞壮韵流锋发叹为近代诗人所未曾有今则体裁既徧巻帙更博自鬲津楚游数诗而外益以耕露元对诸草髙文典册合为一集庶几哉沧海之洪观矣易以山岳之尊下于坤舆名之为谦而夫子诵其劳而不伐有功而不徳顾往往以语言概之故谦本从言而系以徳言礼言验其恭谨今先生以课慎名集已极卑牧乃复由渤海专城东方千骑不惮越数千里惠示兼本索一言以题其篇何善下也夫物薄而用重者则谓之慎功大而语下者则谓之谦故劳谦挠过每至赞易者并提而论而先生之集有以兼之读先生之集而不叹为徳言之先资髙文之厚借岂人情矣
　　顾溪翁拈颂序
　　尝与张杉寓天衣嫚侮知识戯拈梁山牧牛颂以试之各口占数语而杂以诸方语録非知识所素晓者知识分别是否乃句割而字析之如肉之剔骨而白之判黑张杉始愕然因而信之且好之而予则至今未有省也会予官京师
　　天子召知识圜公令居
　　万善殿而圜公以病辞先湼槃十日预定行期为疏谢至尊兼作书以别所知者当是时其所记莂者顾溪翁也吾闻溪翁居长安口不言佛日与公卿大夫抵掌论时政得失溪翁气故豪抑且多学将游于选人以见诸行事不知其所记莂者抑又何等得毋以世法当佛法与乃溪翁歴参诸方多有拈颂其先后圜公而愿授以法王法者且比比焉予请急归里而溪翁南来复得读旧时所拈颂茫然不省一如前之拈梁山颂者予方悔相从之晩而张杉已物化假使杉尚在得见是颂不知以视当时之所拈又何等也若其附棹歌诸诗则船子倡和别有解会歌苦者非通州司马诗也
　　两浙提督学政春坊郑公新任序
　　自昔三年一比士每遣使巡视诸学而宋崇宁间遂有提举学事之制令専兴学政歳巡所部此即提学之所由昉也我
　　国家设官分职一循旧制独于学使诸路
　　天子念东南文盛特遣江浙两省比之直既改道为院而以曩时直用侍御史者今更以词臣为之非曰兰台柱下旧本相通祗向以史舘权轻惟台省知杂可以杜怨望而斥鄙薄而今则堂堂使臣无敢亵越第出槐防学士子手秉衡尺以之坐镇而有余则夫向之用御史者所以重事权而今之用词臣者抑所以崇文教矣春坊郑公由　青宫近臣视学吾浙其生平艺文固足以上副
　　主知下慰人望独是学习稍弛以冰清之府而视为羶芗虽伯夷仲子之操皭然不滓犹必以潢污目之在他人之觊觎而干进者固亦不乏而属垣阚室其将縁窥伺而思以中之日三至焉世亦知先生之髙行固何如者耶夫致身通显贵乎早成故有志特达者往往诎指年歳竞以三年执政五年持槖为盛事而先生垂髫登第方以丁年为十九人中之冠将进此而黑头入侍控马长吟所为其年不可及者而乃栖迟闾阎踟蹰子舍者越二十年即恋
　　阙情深犹且偃仰东园从容就道其甘心宁澹为何如者天下未有薄于世荣而犹可干以所私者也况贵视其所与穷视其所不取先生方乡游日与诸同志饮酒赋诗登山临水遇逺道客至必典衣治具为交游欢其髙谈性命谘诹治术每有口道荣利以为耻者甚至当事见重有邀以请托借之作舟车仆赁之赀而傲然不屑却之如浼非髙懐峻洁皦然若冰壶之湛于胸何以得此且夫先生之得人非今日始也在昔西南甫辟昆明乍收
　　朝廷以揆文为奋武之略特
　　命先生驱车万里主文其地一时文教焕然麟麟炳炳即至弓擐甲之徒亦复诎躬摇笔聴鹿鸣而膺论秀一何盛也夫铜街备官亦既多日其同籍诸贤已有进持槖而至执政者而先生方庶几服官之年出典文柄仿之故事原有下车迎庆之典况初度甫值则又举觞所必及者窃思文昌六星在魁前炳燿介于诸府故天之六府皆称文昌而先生以司命该六府之盛此与弧南之寿正复相埒且诗不云乎周王寿考遐不作人夫文王以官人称矣奉璋髦士无非良材济济烝徒昭于云汉其官人之功何闗年歳然而诵其词者不曰万寿无疆则曰祈尔寿考然则文王之寿以官人传先生之年以作人进在前迎庆原以
　　朝廷之得人为吾浙贺在后举觞即又以先生之作人为天下贺也因合志其辞而为之序
　　沈母陈太君寿序【师尹又宗尊人也】
　　古闺中无颂祷之词近世尚生齿凡闺闱内外悬弧悬帨槩有颂词故予自弱冠即为亲朋闾里行文写幛阅五十余年其为文不知凡几大率金泥鼎篆为屏幛光悦已耳其文置勿弆即弆亦百不得一二而乃有不尽然者沈母陈太君以颍川名族而归于吴兴少时工织絍婉娩姆训且席王父方伯公后知书礼让不幸而两失怙恃相依中表间然且剔臂和糜以报其鞠子之劳暨乎归而相君受室餽祀献飨仍然以不逮事尊章屏巾却御比之桓少之从夫乐羊之事亲较有类者独是予与太君之子游在十年之间其尊人文学公早年有声予尝与其家司法褐衣席帽应崇祯已夘乡试已知文学公头角崭然暨同遭国故见公与太君负锸偕隠然犹窃诵其所为文以为难及至若一门羣从都官词翰其为聨丹陛而惇世好者又无论也乃师尹又宗兄弟但读父遗书以祗服母训自予归田后而与予益亲若以予为江左老成可以备冠冕本源之问不惮载酒造庐以相为周旋夫以师尹兄弟之才当青阳壮齿出其所学何难骤见诸施为乃独莳花艺竹经营湖山泉石间日侍太君膝前以娱其志意然且定交有道借其语言于以寿其亲于勿替此其孝思为何如者今夫凤凰为羽族之长翺翔丹山负仁义而苞徳业其于灵祥四应可谓极备然必双雏罗其前九子绕其后然后足以昭六象之华乔松结根于山阿上拂浮云下淩巨壑含星辰而丽日月其于窭薮纷纶茑萝轇轕可谓极盛然必五钗之枝附其旁三鬛之萌挺于下然后可以成千仞之势何则其所孕育者大也方予少年侠游雅尚气节不事家人欢暨稍长而俭徳避难益复无所顾恋今且暮矣然当斯之世出处进退无一不可而特不能优游于门戸之间若太丘之子所称闺门雍睦者而师尹兄弟皆能之毋论他日致身厚邀扬显而即此娱亲膝前茂枝叶以芘本根有非寻常羽翼所能及者是则可庆而可颂也已
　　仁和邑明府王公治行録序
　　周制以县正掌县政令而秦汉分国因之设百里之寄虽犹仍县名而南面方幅与列侯等故白太傅曰今之县令即古之子男也其位与后王君公有大小而无轩轾凡一县之事皆得专制故西晋以后县有治行即报以大郡非歴宰名邑即不得入为台郎而宋淳熙中每用京朝官出署县事此其为任亦重矣夫以綦重之权加之以专一之制稍有偏侧即成畸致豪牦而千钧跬步而寻丈生焉衡麓王公知其然其宰仁和也务为坦坦不务为矫矫曰为政去太甚而已乃不数年而政成凡显义诎恶举利斥害自讲律读法而外诸如农钱狱市都里术序水旱盗贼凡诸当为事无不一一经画予以各得而民已便之为之讴其功诵其徳歌咏其教泽所谓所在无赫赫名而令人可思公之谓乎生平读大学怪其所言皆天下国家之事其所肄业率皆后王君公名卿秀士之辈而其言好恶一归于平孟子讥国侨乘舆济人而其所救正之者第曰君子平其政夫以民好民恶为民父母者而惟以至平之政行之故洪范曰无有作好又曰无有作恶夫犹是好恶而作之非平平即非作此遵王之路所以一本于王道之平平也我国家首严治外每慎简百里以为激扬故三年试士自词官外悉起家邑宰以觇谙练而方州伯长即又廉法自持倡率诸属则亦何得有咈志违道下干民誉而有意图治或未免蹈贤智之过公无虑也葢为政得失闗乎学问公西阳名宿举进士者若干年文章遍海内其于学无所不窥即盘根错节宰会城首邑日持衣出入倥偬不暇给而一出以学问之气从容就理倘所称左手画圜右手图方者耶倘所称韦抗能理繁尹赏堪治剧者耶倘所称试宰大邑内可为台郎即外可报大郡者耶夫一邑之长与一国之君相等也一邑之民与天下之民无以异也一民歌之众民和之天下之民皆应之然则公之宰天下有如此録矣
　　重修慈济禅院募序
　　慈济禅院者敕建寺也其寺在杭州花市中相传元至正间有牧牛孝公者遵母遗命改其宅为寺会其时住僧有以国师为元主所赐名所称慈普济者而节取二字以名寺谓之慈济郡志皆载之而歳久而濒于毁也夫古刹之难复久矣以将洇之迹当不赀之工加之以金钱四匮之际欲程株集土建标饰干以力求兴复诚亦甚难独不曰人各有亲乎昔有过王祥之里而式其庐入田真兄弟之乡而愿观其宅与其树者今区区一寺而昔以孝兴今坐视其废而不思其孝必非人情况金钱虽匮不必有过于牧牛伦行虽衰不必即逊于牧牛之行孝住僧虽无縁不必骤几于慈普济之动帝王而锡名号则一念及亲而重为之感激而慷慨焉未为无是也因应寺僧请而告善信以是言
　　圣贤儒史序
　　圣贤儒史者王子草堂为学宫祀典作也夫学宫祀典而何以谓之圣贤儒史也哉古者有学而无庙凡释菜释奠皆设位为之而其所为设位者则一圣数师而贤与儒不与焉一圣者先圣也数师者先师如书师礼师干戈羽籥诸师皆是也故唐虞夏商其为圣为师皆不可考而自周以后则周公为圣而孔子参之若夫师则诗祀毛苌书祀伏胜乐祀制氏礼祀髙堂生即生其时为学宫教授周官所称师氏者而死亦祀以为师葢圣重于师久矣两汉六季犹学与庙异故髙帝光武皆以太牢祀孔子则皆在鲁庙而魏晋以降如成康泰始讲经释奠则皆在学宫自唐代以周公为圣孔子为师诏立庙于学此庙学所由始既而以孔子为圣顔渊为师而然后徐及于诸贤又既则以向之所为师者若毛苌若伏胜若制氏若髙堂生辈复祀于诸贤之下而于是始又及于儒则是圣与贤与儒皆后世递增之名而非其旧也夫圣与师非溷称也在昔孔子周时已称先圣与周公并尊所谓在周以周公为先圣在鲁以孔子为先圣者即在唐以后偶诎孔子为先师而即已改正则既裁封号亦宜独加以先圣之名而以诸贤诸儒可以当五经六艺之师者则为先师乃明代寡学以嘉靖议礼之臣而妄改祀典忽易之以至圣先师之名而后遂遵之而莫敢易焉【古注师官名即学宫之官故周礼学官称师氏乡学称遂师族师酂师闾师故后汉朱浮曰天下宗师皆博士之官故泛称夫子可称师如孟子百世之师孔子庙廷可称师如韩愈孔子庙碑匹夫而为天下师类而独于学宫不可葢古凡生为学师死即祀于学亦称先师见郑康成注则先师即学官也若以师为无位之称则不然相传夏商以后多以尧舜为先圣后防伯夷工倕辈为先师则皆有位者且师保傅皆官名亦皆主教训之官左右王者又师工也如宗工宗匠类以为一曲皆有师耳但世有工师乐师而无工圣乐圣则何如分先师之名而独称先圣为确当也】夫合师于圣邋而不尊附圣于师转见輶亵然且贤儒错列前后紊序旧所列儒若郑卢植服防范寗辈翻以学未显著明末罢祀而乃越级升降如宋徽宗之陟王安石于顔渊之下明季崇祯时之跻周邵程朱于汉儒之上而于是为贤为儒皆不可问矣且夫学也者非庙之谓也今既立庙于学而上有追祀下有配食前以飨先圣之先而后且逮于邦贤国大夫之报祀则已煌煌然为孔氏庙庭而至于负墙面水圜桥半池之制则尽设之于庙廷之前假使春诵夏诏乐讲射宪老而合语飨賔而上尊以及文则授经于堂武则献馘于陛皆行之几筵俎豆之傍则凟乱猥亵不可为训于是不得不别搆一堂以当学宫如今所称明伦堂者而枵然三楹无墙以依之无圜桥以进之无泮林泮水以周旋之可谓学乎【今议礼者当于孔子庙庭外或傍别设学宫而移星门内圜桥頖水之制于学宫前为是】则夫今之为学宫记为祀典志者皆非其实也曰吾第以为圣为贤为儒者之史而已矣然而为圣为贤为儒者之史而列传一百列赞三百自表序谱志以后凡山川里巷封爵年齿制度名物礼乐文章以及诸儒之黜陟配位之升降厘正讹谬辨析毫发纂若干时成若干卷煌煌乎孔林之巨观圣门之盛事也草堂幼尚实学长为人师其祖其父皆以孝友婣睦称于乡予尝登其堂聆其教而敬之重之草堂一本其世学履方居正曽于　和硕康亲王南征之际献以正学有云　王之富贵非今之所谓富贵也盖闻富莫大乎蓄道徳贵莫大于为圣贤　亲王闻其言而式庐赐蟒呼为醇儒予尝读其所著书叹其于朱陆同异之际多所昌明使后儒颛隅之见尽为氷释尝以为儒林千载有如此人而今为是书其有功于为圣为贤为儒而以为史也其明于礼也夫其不悖于古也夫
　　佳山堂二集序【冯相公诗集也】
　　夫子致政将东归予时为史官不能从然心实依之于其钱也走马出长安门外望后车既逺犹立大栁下流泪而返既而夫子贻书来招予云乡林虽遥然有田可畊有书可读城中佳山堂与城外冶湖相望可往来游从于是为五字诗招之今集中诗有所为寄大可者是也予时约小妻曼殊并车往无何曼殊死予尝过万栁堂见夫子所种栁徘徊思之嗣是予请急迂道谒夫子于佳山堂留连三日然其于从游之志终不果去其迨今夫子之子为予郡司马以嵗荐迁信安太守濒行始出夫子所为诗命予较订书曰诗言志子夏曰在心为志发之为诗当夫子致政时本期以明农之志乞还东山而
　　天子赐诗曰元臣乐志年且复锓文石为印记以赠行有云东山适志者夫人惟心闲故意适性定故情乐而皆于志乎见之志适则无往不适志乐则无往不乐故人谓夫子之诗一随乎遇而不知志之所在诗即因之毋论荐荷被芰优游畎亩其志悠然而即其槐堂判事身劳而志适纶闱参政所忧者在民而所乐者仍在志亦安往而不自得矣佳山堂诗集锓自庚申阅二年而后致政今之二集则半犹壬戌以前诗也自庚申以后戊辰以前同一适志亦同一乐志所谓夫子之诗不以出处殊不以显晦异不以劳逸岐不以安危变犹造化然独是予壬戌嵗随诸朝士饯夫子东归阅四年而始请急过谒通徳又三年而饯夫子之子椎轮卧辙始得读夫子二集较雠之而附以一言然犹未得决从游而遂以志也若夫佳山堂则已别名为适志堂云












　　西河集巻四十二
　　钦定四库全书
　　西河集巻四十三
　　翰林院检讨毛奇龄撰
　　序【二十】
　　两浙张中丞监临庚午科乡试举人放榜谒谢公序
　　皇上御极之二十九年礼臣举賔兴故事次及两浙分别监临提调监试考试诸官而以大中丞张公为诸使长监临全闱昭旧典也前此东南用兵师武防力能以克诘戎行树揆文奋武之略遂致东南礼治甲于天下我皇上廵方来浙特广文教进诸生而谕以文章经术之本士子之沨沨兴起于黉序者三物六行互相比较惟恐以浮文虚夸致妨德艺徃徃简练揣摩必欲使偶然摸索皆名副其实而言见乎行始不负
　　国家求贤至意故公于辟闱之始上下劼毖纲纪肃然而一经鏁院遂晨夕戒儆防卫周宻使中外官僚叅详校理无不矢公矢慎底于有成公之于监临可谓劳矣闻之宋之嘉祐以庐陵欧阳专主贡举与端明韩君龙图梅君辈互相倡和嬗为胜事今之监临即古之知贡举也然而监塲视巻今昔不同夫程材无方升求有数则限于材地风帘官烛刻日迫促则艰于审视参详分牍各执意见则难于合并而公皆有以调剂之未尝为苛细之行而合同融化以前帘而统中帘之务相传草榜已定公遍阅其所取者为之甲乙暨放榜后尚能记其词句而指其瑕瑜自非至公亡私以得人为己任者焉能至此昔者武成榜发姓稀名闇即为时讥而今则知名之士前后络绎单寒陋巷皆蒙进取即间有阀阅子弟世济家袭亦必少见头角曽称艺林并无衣冠襁褓之借为口实道路之人不归之主文之明而归之监临之公不归之参详小试之能谨而归之监临之饬之严而倡之毖则岂非方州大臣实能以求贤进士为致主之先资也哉公词臣起家分闱者再皆以得人膺冰玉之鉴而观风浙河日省月试裒然举首者多登贤书其惠我誉髦如是嵗在庚午识者谓庚者更新之象而午为文明离光正中必有大人焉起而持其运会者公其是矣榜发之后举人若干人谒公于军门例有飨谢因请予为文而序之如此
　　苍源文集序
　　吾越自陆佃陆游而后无文人焉若徐渭则丘邑之长岂可与中原伯叔较先后哉然而概视之天下与吾越同间尝北极燕齐南抵瓯越东西歴江汉河济求若云间日下相见如素渺不可得即或闻名而思通文词以致慕效亦百不得一二然后知吾越虽乏才仍未尝少逊于天下人亦有言一隅者四表之则也九有者一方之积也当予出游时有称诸暨冯苍源氏为吾越著作之雄予尝思其人而未之见也暨予归里窃观苍源氏所着有丛笥一巻其目列丛説丛记丛问丛对诸条彷佛古诸子家言而不假连类不借影响直抒诸所见而精警刻核语无旁贷锲锲乎论难之能也越数年而介予及门示以生平所著书兼属予序人有学文不成者去而学艺而艺成曰文与艺等也学文之家不必减于学艺之众也然而十人学艺而十艺名十人学文而文不得一名岂真艺人嬴于才而行文之家率鐬心鉥智旷百世而不一觏哉夫操斤满前不可谓工倕也把笔者满家不可谓屈宋与贾晁也艺事易习而难精文易为而难以名然则其所谓无文人者非无文人也谓无文人而如农师如务观者也苍源之诗别于文长而文则直与农师相颉颃吾越之人斯居其一矣特予与苍源相隔祗百里耳其年齿相去亦不过七八歳以下而示我所着则予年七十苍源几八十然尚未相见而寄题其篇则犹是四海之大九州之广所谓闻名而思见所着而起慕效者而又何一方之足云
　　齐母张太君九十寿序【齐钦斋徴士尊人也】
　　予与征士齐君游其母张太君以大节受旌尔时有司即以贤寿题其门以为母年七十世所罕也及予为母作节寿録已届八十齐君尝拜予且喜且惧以为世安有长绳可系如此日者乃予宦京师以迄予告中间相距又十年而母尚无恙齐君因寓书及予重以九十之觞谓予称祝予然后知我母之难老正未既也夫母不尝以贤寿称耶夫以贤致节以节致寿贤与节有定而寿则无定向之称寿亦徒以七十古稀未必后来之有进于此而即此以颂已云罕觏乃不意进而八十又进而九十则夫向之所为寿者在当时以为颂而以今观之则祗为祈也在当时以为祝其所已至而以今观之则祗祈其所未至也夫至祈其所未至而千秋百歳亦祗于未至间概之已矣且夫节母之年未易也冰霜短景私顾难度每诎指一歳可抵十歳而人之求节母者常恐以靡他之义久而生变每诎指一嵗可抵数十歳则夫自矢志以至受旌已不啻百年之享而况受旌以来进而加倍则夫期頥耄耋岂足复为我母贺况从来贤节之称多得之身后几见荣名大典及身享受至数十年者则是所至皆千秋也齐君书至云吾母教子之切垂老不辍而为之子者与故人相隔十年贫窭如故是安足以慰母心则节寿録不云乎齐氏自观察公后几堕儒术而吾母于先公赍志之后抚藐诸孤而授一经以为斯世经术之冠此真所谓以善养不以禄养者虽绌处何憾焉
　　黙堂诗钞序
　　古者试有甲乙科而乡试无之以乡第解之南省已耳未尝设科也今则乡会试并皆设科亦并有甲乙而近反去会试之乙科而独存乡试故会试无副榜即殿试三等皆谓之甲惟乡试则但取入解者解礼部而以其副者贡之成均即乙科也康熙庚午
　　上命编修张君尚书郎王君司浙乡试而以沈君武抑中乙科或谓有司明能知武抑或曰不然武抑岂仅中乙科者予知武抑久三吴推指名士首绌指武抑其先人四世皆中甲科由父而上其为中外执法者三世矣以视武抑诚不无慙卿慙长之目区区是科诚何足为武抑重然而武抑之重是科何伙也毋论武抑举文久为世诵习而即观其诗体撰闳闿举纂紃雕绘而悉返之神明之间然且质不伤雅朴不涉鄙追六义之遗而一袪近习之陋尝谓浙诗顿降始于康熙甲乙间而武抑早有以振之予初从武康二韦君问讯武抑在三十年前越二十年而与陈君兴公论文长安是时武抑居塘西往往对其友而未尝不愿见其为人也今武抑以主文编修君出予门下见予于湖濵时兴公二韦已墓有宿草而予始得与武抑慷慨论诗虽知之有素然亦私幸有是举以得一见也然则武抑入长安其得借是举以见其诗并见其人犹是矣予故序其诗并述其所遇以志予相见之有幸焉
　　借山诗序
　　前一年折指戒为文间或彊勉偶一及杂体而于序则戒之尽以为生平皆酬应文字而序居什八诗序尤甚人有以诗序请者必凿坯闭閤拒不容息而独于借山则不然借山谓予曰凡子之相戒序诗者亦以絶夫庸妄干进之徒谬邀虚誉以驰骛于声利之塲言不足髙祗以取憎而有如澹然泊然絶尘离坱以偶然与风水相遭而不能出一词加之岂古人赠言意哉曰不然夫序诗者序其诗耳其诗佳虽或驰骛可也其诗不佳虽澹泊不可也往予读借山兰亭一诗亟求其人而不得书其诗扇间既而遇旡休则旡休几前亦有其人所赠诗其佳与兰亭等夫山臞之作不习薾芾必求其髙文典册飞书驰檄固为非分乃若六朝自汤休以下中晩唐自皎然灵一以下方外佳诗其所至超而至名者究无逾此二诗而止则夫借山之为诗亦可见矣乃既交借山叹借山闻道之早二十而却染不十年间即已受大鉴大法于平阳门下夫平阳不二之旨昭然人间既已披僧伽黎衣其于语言文字宜一如土苴水沫匪惟戒之抑从而唾弃之而借山落笔傥然有如白毫之自生而丹轮之日见者予序释氏诗二人一蛤庵一借山也蛤庵与借山皆出自平阳之门虽蛤庵闻道较借山稍晩而其为诗则一也方蛤庵游五台企脚京师为天子所知已召之留天龙而以病谢去借山承其师之防将以祖庭未了事托之汗漫其与世往来必能绍平阳之迹过于蛤庵而吾第以诗论今之言诗者有门庭矣诗无宗教禅无南北而第举心之所得言之于人而人亦即以其言之有得者而得之于心书之扇书之几案皆是也此所谓闻道者也此非门庭也夫如是而何勿序之有
　　嘉定李氏功行録序
　　书曰天道福善祸淫易曰积善之家必有余庆积不善之家必有余殃此即桑门因果之説之所自昉也顾祸福因应吾儒有其理而无其事故禹稷得天有穷被殪仲尼每置之勿论而史传伯夷且有顔氏早殒盗蹠考终之疑而其后桑门立教着为果报遂致法苑珠林诸録竟与楞严法华并垂佛藏予束发时或有授予立命编者时崇祯之季袁氏所着方盛行于人考其为説大抵昌言祸福因应而以已事实之然止袁氏一事已耳其后数年渐有条列其事于其书后者又数年当国朝初年则又变而为感应篇取道家太上感应一书而句释之且疏事其下而于是吾儒与道亦皆各有因果之録先后行世夫吾儒为善不必得福为恶不必得祸而老氏无为原以上徳不徳为道徳之要即桑门上乘亦何尝有善恶两途可堕因果而其理其事则未必非奬善绌恶者之所见端也练川李九兰负君子行少时以艺文雄于乡既而避草泽阖戸不出今老矣自思独行无可为及人者乃着功行録四巻分出处方外闺闱四则每则则又分若干格格若干条其为格甚具而为条颇烦至每条则又列言论于前而纪事实于后葢合理与事而一之使读之者见闻杂出理事并着按而行之了若指掌夫生人不古久矣圣王教令不行于世而国家律法刑政桁杨刀锯显然在人以为入此则生出此则死然犹有闵然蹈死不少畏者夫人畏名义而为善者十不得一畏刑法而不为不善者十不得二而有如导之以浅近之言示之以时俗之行成败祸福歴歴不爽则虽才识过人素称特达者犹然相顾咨嗟惕焉感兴而况夫妇知能其詟于昭昭而警于冥冥者闾巷相观葢往往而是也彼夫章句之子守理过拘惟恐稍涉祸福即有类于佛氏之所为以为正谊明道不计功利盍亦取是书而诵之可乎
　　龙眠方又申游稿序
　　江左能诗家旧推云间龙眠而方氏则尤擅龙眠之胜故啓祯之际有称云龙与方陈者陈则黄门方者指诸方也顾予与方氏交颇习而独于宫詹父子兄弟未尝委摰一被容接前歳从长干得见待御预裀席之好今则三孝亷君慨然游越而季子又申特将车以来承顔受词不啻觐安琰而遇庄朏焉又申固贵游之能贤者哉乃又申甫出游即为诗为词纪其刘览往复山川里道车骑盘盂之概措语清遥搆旨激越吾读之而知其情之深与才之广也夫家袭韦平身被文誉在又申固属本事无所或异独是又申丁门祚极盛之余横被谣诼一若胥原栾却平倾骤接虽欲道志事而难为情者而又申于通家旧故周旋樽酒之际辄流连慷慨形诸咏叹是即王氏之念铜川庾信之悲江表亦罕有过而又何诸方之诗之不能继焉
　　燕台医按序
　　仓公受扁鹊之书于公乘阳庆逮其家居汉帝尝问其治病所验者记之于册此后人医按所自始也顾治十得九世难其人浸假得失平参世必好举其所失而略其所得况浮湛汤液因循取验其得失原无成形安能歴考其所得而为之记之云间顾先生独不然先生以经义治四门学作选人京师京师借借闻先生善医其家居时每医人有成绩称圣儒其为声在崔长史李庆嗣上姑请召之而先生亦复以邸舍岑寂即应召往顾京师多官私医萃天下之能医者而僦于其间自给事内廷以至踟跦幸舍者比比而是即有
　　诏召问按验亦别有给事在左右者而先生非其人也然而所至辄起亦且有医药已病之状书之成帙夫上医医国其次医人夫人而知之矣生平读书讲道治举子之学原不能抉隂阳之精调燮补助而即其试仕方州骤膺民物其张弛激扬亦何能展我欲为而有如嘑吸之间就人之死生转旋俄顷以与造物者争其权度此亦吾儒施济一快事也若夫其按可验则予之家人已列其一如所为薄忧女子者而又何怪焉
　　苏子传胥山诗序
　　西泠古才地于文争六季于诗争汉魏三唐以上曩者顺治之末会十郡名士于檇李之东塔寺惟时太仓吴学士尚在坐也榜文式于墙并推西泠之诗与云间陈黄门李舍人功出禹上葢惟恐六义之指之有堕于畸衺矣今西泠耆旧渺无存者而胥山诸子起而踵其盛会开府好士辟舘设醴躬请胥山诸同志按名授简并以苏子子传为之冠而子传以甾目辞也予因从冯子屺章私读其诗清雄博达语警而气轶古格今律各极其致此与啓祯诸贤格汉魏而律三唐者又岂有异纯钩在土光气烛于上无问逺近卬首交睫而得之不必斸其涂破其匮淬厉其釽华而后始扬其美也然而毁壁而飞翀汉而出者必有之特是西泠为诗向能式靡挽之于钟谭既行之后与黄门舍人争相后先而近习畸衺间有流为打油为嘂卖而不可底者胥山诸子之大有造于西泠也吾将以子传为挥戈之先矣
　　家文山菜根堂全集序
　　天之生物何限丹砂黄金瑶琨银镂不知其几何也辰之砂拘弥之珠扶南之刚金林邑之贝不知其若何所也其或产于辰者亦产于宜出于拘弥者亦出于大秦以至砗渠马脑琅玕瑇瑁自南番西竺东胡北貉所在皆有未详其得于此得于彼也惟生才即不然左顾溟渤右顾流沙自日出日入以及南至北至之际其一时所生可以指诎而枚计如视地如手探缿如坐闗楼数过马未尝有纎悉之遗几微之不可辨也然而多不过十人少不下七八人然且此十人与七八人中求其能嬗后如前人之赫然者则不得一二焉闽之有文山即闽之一人也前此周侍郎栎园每称文山为五言长城宛平王文贞之五言古诗太仓吴学士之歌行中原彭禹峰方伯之七言律与文山五律可以颉颃间尝读侍郎所摘文山五字句而慕之今文山合辑其序记赋颂彚为一集夫文山之文亦豪矣予遇文山晩甫一再见而予与文山皆已老计夙昔所为诗文亦既止此欲求其更进不可得然而予忝才尽而文山之可传者遂复不少东南多瓌寳曩时重海中红刺为帝子冠衣之饰相传其名有所为红亚姑青亚姑者皆石也而闽之名山其新产文石率五色陆离光芒璀璨相其声价有逺出亚姑上者此东南之宝之可验者也以当文山其亦间生之一矣若夫予两人族谊则文山方七十予于他序中及之而此何赘焉
　　胡寅公诗序
　　工举文而复工诗者二人姜子武孙胡子寅公是也二人举文行天下而顾艰于一遇武孙垂老举于乡寅公至今日始就试天安门外除温州教授夫以其所专工者而知之甚艰犹俟之迟久之后况偶然为诗安望其骤致声名为当世讽咏家所推重而寅公出蓟门杂诗自计车道路以及天街驰骤载刺投赠之作长安公卿无愚智皆借借道寅公诗工则岂非龙阿不能藏夜光无可掩与往伯氏大千为仁和教谕论文之暇间亦论诗第其説以声律为主世无不审声不协律而可以称风人作韵文者人初怪其説之异及按之古人则往与説合大扺律与絶其为声为律皆易调剂而至于五七字古诗则宫商相宣律吕相应一推一挽皆如鞉家之有闗捩存乎其间自非明于永言者其乖舛立见而寅公豪荡激越噌鞺鞳一唱三叹居然宫商律吕互为宣布是岂讽咏家所易致哉宜其并举文而称工矣











　　西河集巻四十三
　　钦定四库全书
　　西河集巻四十四
　　翰林院检讨毛竒龄撰
　　序【二十一】
　　淮隂张仪部农部二乡贤祖孙合祀録序
　　自唐贞观中诏以左丘明伏胜毛苌郑众等配孔子庙庭后遂推广诸儒以次增入然第取其有裨于学校者耳唯明以名宦乡贤并厠泽宫分置两祠于灵星门外则兴秩之余旁有祭啐顾其始犹不失邦贤祭社之义而其后浸滥而不可问也予游淮隂值仪部郎张公与其孙农部主事同时举乡贤自巡漕开府暨督学使君以下皆借借称两先生宜附庙祀敕郡县吏及学校经师各执结给皷吹迎主以入凡乡官坊骑三舍子弟咸衣冠捧舆由圜桥升令春秋三献官竣事得以例分啐左右继诸先儒之后猗欤盛哉今相距二十年予被徴来京师而农部之子吏部公偕嗣上舍亦父子同时膺聘赴都投牒之次见予于选堂之牗间重以予游淮之旧握手道故予方念吏部公父子聘币一时称胜事而公则复以其先人合祀一録令诸同举者各为诗歌而属予为序予乃叹张氏一门之盛为未易几也夫生莫重乎以名徴死莫大乎以神飨故樽俎在堂羔雁在戸世所难及而张氏一门兼之然且祖孙咸秩父子并挚数世之间懿美叠见嗟乎其于学校何如也夫居官能方有政可纪是之谓贤迈迹显扬克诵骏烈是之谓孝夫仪部与农部公贤以开之而在吏部公与上舍则又孝以继之是皆不可以无咏予宿昔在淮曾与吏部公父子防饮赋诗至今相传有所为曲江之园云起之阁者曾几何时而吏部公安车来京将仍返故庐而予亦老病庶幸徼放归之例独上舍君与诸同举者以纂修前史入承明著作之庭倘他日二张之传成之文孙与同举诸君则今日同举诸君之为诗歌为文又安知不即为他日
　　国史所嚆矢与
　　介和堂续集序
　　戊午之秋
　　朝廷诏丞相御史二千石举内外府州县官暨草泽有学行者策试
　　殿廷而待庵与予同在举中会
　　天子诘武事收复西川不即较六论留公车门待庵日为诗与长安旧游酧酢往来今诗集中所为
　　帝京汤泉诸诗皆是也夫待庵少为诗暨通籍而截然不为自筮仕以来则间一为之至是而意气坌涌摇笔如擢枝既已大具词业呈门下两省就试
　　殿前而其后以取数限也吾闻汉重经学辕固被黜唐尚文赋韩愈受裁从来得失之数原未有定独是习俗耳受必谓簿书亲切载籍或逺几见狎三善而工六义者夫天下生才无尽作者间出虽摛词逞韵家叶戸晓而求其能当于是者亦复有几乃自负名下裒然艺林而疏鄙庸劣茫然不解比兴为何物即间有识者亦复浸淫流漫不能拘正始之旧而目数蒯手弄钱刀能自为篇幅出短长杂咏而悉有以轨于法谁谓懐县非诗人也
　　苏潭张氏族谱序
　　古者君子行礼以叙宗族族之所叙则礼从生焉故因孝以推之因睦以合之初未尝不惇本防末而其后稍相逺也尝按之族服之制四世而缌至六世而服已絶则亲亦已尽是毋论弃徳旷宗塞源拔本者固于斯有沦遗之感而即以服推其因礼降而情杀者亦复何限然则族谱之设虽肇自有宋倘亦先王惇宗叙族之遗意也与今世家旧阀多着谱牒而时移代易废弃多有苟非为其后者有以修之则三眷之亲同于九等吾未见其能禅后也苏潭张氏自宋时亷访公来迁萧山遂族于斯歴元明数百年代有贤哲已见之邑乘而曩时有谱创于元季亷访曽孙暨明永乐间则郡丞公重修之自是以后阙焉罔载者越数百年裔孙纯白由泰州教授归里毅然以修谱为己任自隋唐以来方城曲江吉水新淦各为疏覈凡世系前后稍有同异必亲至其地咨诹详较务求殚晳而后已而乃越二十余年而其书始成夫隋唐宋明为世已逺其为亲干族属亦已长久根株之大茂木莽莽乃得收其涣散聨其乏絶使弈世衣裘臂指时地爵齿皆已彚存之数简之间其竭数十年之精力不为不劳而成书以后予滞京邸亦复不逺数千里遣其子孝亷君持书至京索予为序夫上下千载纵横万里其势本同而前考之数千年而不以为遥近索之数千里之外而不以为逺则自是以后其为久长计而不得以因循苟且之端任其漓涣焉可知也
　　益都相公佳山堂诗集序
　　士有一言而足为天下重者宰相是也夫宰相不言则已言则必为天下重则所言不既难乎曰言当乎理而言难以理为言而言即不难惟诗亦然方其溯四始案六义博求名物旁及钟律初亦殊觉其漫漶而源本既得循行习坎随其势之所自至如通波赴壑备极湎演皆足以见其根之所存予诵益都师相之为诗久矣方予诵师相诗时每叹其言大而旨博义深而见逺絪緼阖辟浑括万有沨沨乎大人之言也暨予以应
　　召来京师会
　　天子蕃时机无暇亲策制举得仿旧例先具词业缴丞相府予因获随侪众谒府门下适单马从阁中出揭剥倒屣延入为賔客当其时先予居门下设食授室粲然成列者已不啻昭王之舘平津之第也乃予以受教之久时执经侍侧见其所为大文者代言应制端坐而卓笔俨治丝然缫绪及而緵防成而即其泛泛酬酢日或十往返彼唱此和印符取照莫此之速则当诵师相诗时望洋浩叹防兆俱絶又安知其如此尝大雪中请沐归取门下从游所为诗句繁而韵僻张灯伸帛师相口授门生笔追形之不逮声且寻丈也文犹风也风发而嘘防力能载物夫然后垂天之翼挟而万里文犹水也水盛而天吴所举极鱼虫物怪吞舟撼岳之竒包幕不失葢至言若桴皷而大文无方幅理固然也今师相之诗自乐府古体以迄两韵分班定部类有成书其间上绍三百下及八代就其裁制皆足统源流而穷正变乃嶒峵博大动无细响上之为登歌拊咏之音次之亦不失三调五声出纳治忽之数自非义蕴于中气流于外涵容槖籥而罗络纷赜于无尽则玉台太一形于朴斵吾见其敝也在昔文教之兴每与运会相终始故三代初辟浑浑灏灏汉唐开国犹不失扶舆之气今圣天子大启文明贤宰相百执各展其经纬以郁为国华习俗偶岐易成颇僻而师相重有以正之巻阿七月岂止张苏论撰已与明世相国甚尊无三省之分又无取旨降敇覆奏施行之异其为政事堂虽尚书门下莫敢参预独内廷传奉多假之中贵之手而今则録白书黄委之门下施行封駮移于六曹惟是君臣之间一徳一心谘诹善败往往出一言以为天下苍生之幸其献纳所裨有过于前代什伯者况乎文章喉舌同在司命岂无读师相之诗而忾然思蹶然而兴于道者然则敦厚之教风人不废焉知师相之矢歌不即为师相之所为坐论者也
　　姜武孙七十寿序
　　唐白少傅居东都作尚齿之会其时少傅裁七十而其所与者若懐州司马辈皆晩年相结并非宿昔往来之旧故少傅于履道坊懐诸旧游往往举微之梦得子厚诸君形诸咏叹而九老之数一不及焉甚矣得年之难也予弱冠与武孙先生为文友其同时郁起能以古今文争长海内者累累也然必推先生为祭酒间尝举髙会少长毕集设贲皷于坛圻之左其首执铜盘而啐血以衅盟者必先生也曾几何时而畴昔之累累者或散或偶往往游仕之四方迄于今其在者鲜矣先生年已逾杖乡而膂力如方刚者古云松栢之姿经霜弥茂非与吾闻防坟之生物本异卤磶而防耠之下其种易成江河之渫水殊于涔汋而能蕴其道则势易行方先生席世阀阅比之汉之韦平晋之王谢自光禄太仆以下司农宗伯各有表建为列代名臣而其家之先后世济内而卿贰外而丞令不絶也先生独晩成举文试义传誉满海内尚艰一售至趋庭之贤先隽南宫而先生始以京闱举也虽曰乔木久防必无改柯而先生终以至徳持之世尝称才人轻薄最易怙势故古有多才鲜终之叹而先生初专责已既期利物又既而根理氐性直极之知天之学将近世之所为以释诂为讲徳者而先生一反之其善席宠厚如此夫自古无祈年之法而中庸栽培寿可必得虽富贵所自有然而年亦弥卲焉去年秋先生之徳配史儒人以贰膳之嵗亲朋为举觞寿孺人并及先生重齐眉也今先生臻贰膳嗣子内史君就选人将之长安而以予为故交也属予为文书之幛予思尚齿之会少傅虽为政而以年甫七十赢厠之座末降此而耆英而至道而真率在有宋累举洛中者长不过七十次裁六十嬴耳予以六十余年之交得与斯会不可谓僭而独是当时故交如梦得子厚无一在者虽欲举尚齿之觞不得也然则当斯时而得年如先生岿然七十不可谓易事也则夫由履道而至道而耆英而真率虽屡举可也
　　李丹壑进士馆选庶吉士贺屏序
　　宋人作春明退朝録多记早达而弇州继之遂将近代早达者谱入三述谓之盛事然大抵成童以前率皆童科膺荐如萧何草律以太史试学童补史书令史而魏晋相仍所称童子郎者是也独是科目之设隣于发覆虽年如子渊齿如项槖何所别识以故早龄通籍代不乏人而求其十六成进士者则自明三百年来所传祗王庶子一人而他无闻焉
　　国家崇儒右文景运日隆加之
　　圣天子兴复古学一时摛文掞藻之士翩翩蔚起意必有圣童畸质可为当代标人瑞者而学士李公其令嗣丹壑以十五歳举于乡十六成进士时康熙己未春官列名赴
　　殿廷对策擢髙等遂得
　　召问改翰林院庶吉士使读书中秘以补舘学生三十人之列一时闻之者无不啧啧称叹以为极盛吾闻越睒之生兰筋宿成虽纽绁未賖居然有籋云掣电之势鸑鷟产丹穴体备六象质负五采初未尝巢阿舞庭而长离所烛菡萏兴而文章见葢瑞应昌隆固神物所自钟也然而昆丘良木滋以灵露威凤虽奇宜畜嘉徳曩者任咸黄琬皆以夙悟力学卒成大器故唐宋分十斋教谕専朂异才而明时茶陵少师亦以十七成进士读书中秘究之黾勉奋发肆情艺苑以致入参大政多所建白至于今鸿文钜业追溯前事者尚借借称茶陵不衰今之授舘学即公辅储材之地也深严亲近必用经术有学者上备
　　顾问兼之册府郑重并以大词掌书命则凡经纬黼黻储偫以须莫不预于是时朂之葢年少力学勉在青阳虽曰揣摩所由终而实则淬厉之所由始也夫居宠不惊履荣不衒达人之识而苟其居髙而益进于髙席厚而益期于厚则虽恢台日盛而卒无日中则昃之虑今学士致身秘阁稡撷经史既已跻玉堂之长然且周旋入直劳勚谦抑未尝少纵即晨入暮出东第稍闲遽与天下贤俊倾筐倒箧谈千秋之业而丹壑于趋庭之余观橅有素他日为
　　天子亲臣继志述事恐茶陵闻望定无以过予故于弹冠之顷不为颂而为勉如此不然父子同朝世掌纶綍池上凤毛古人所羡即以弇州三述观之其为父子翰苑者亦复有几吾又何为不啧啧焉
　　星槎诗序
　　予过上海与徐君西崖为忘年交西崖真才人也既而友西崖之友得星槎金君所投赠诗予爱之不减西崖顾西崖为此乡领袖而其所与游悉能文有学之士其为诗与词尚得追曩时黄门舍人遗响不与世移易故其惑于邪说而甘入宋元洿下坎塪汨淖而不得复濯之清沧之渊者惟此乡为最晩夫近世之为诗甚矣乂爬刮刷猪樝鸭蒜零糟薉溲弥漫纸上而调必辘轳不晓转变语必起伏不识对待袒膊张齿以相习为嚎嗄咧喇之音譬诸京师之贩佣终日嘂街而全不解钟吕宫徴为何等则又宗元人所不屑道者直市侩事耳吾不意堂堂文苑为词翰标指而反出于是乃星槎为诗即不然风流涵泳词洽而气清句必有声字必有色宁为澹宕毋入褊棘此如吴中人士越布单衣而自足以据髙流之上世不乏伧人不与较也予向许星槎诗谓为文房梦得可当进步而星槎近入长安诗体容肆方超超乎淩厉而上而复以长安尘鞅难以久处将随官浮梁者为西江游夫庐岳之髙鄱阳之广其为诗境当复有进于是者慎毋谓茅靡之习倡自首善遂谓广大不足法也星槎将行以近诗属序予告之以此并告西崖夫西崖则已知之矣
　　寄赠周平山游岭表序【平山原名玉轮字秋驾】
　　吾邑多隠君子夫隠君子者非以其好晦而恶通也又非以用于昔而不用于今也必其才可为而不为徳可见而不见身可以用世而世不必为身用斯足尚矣今天下不出者则其才不足用耳徳不可以见诸时耳非然则亦身世不相副彼以是求而我不必即以是应耳非然则鲜有能隠者矣今
　　圣天子旁招文学以地震求治思举山林髙隠之士即已下其
　　谕于郡国守牧与御史大夫以下而宰相复属意吾邑趣邑令按名敦请使上应
　　诏旨而邑之君子悉杜门阖壁谢去若避惟平山周先生以先在岭表得免而其事亦遂已予尝读子伯南士送平山序知平山去时邑君子多以文赠而予值赴都不能出一言相别意谓平山者必厌予垢防随计吏举制科公车门下徼幸入侍以自比于公孙东方扬雄之列可耻孰甚而乃托诸故人贻书从岭表数千里询问无恙予乃知平山之意气真而性情逺也夫訾利者慕利者也平山胸中无利故见利而不以为利且夫平山固未尝晦也平山少以文章显今复以经术知于时不能自閟往往为人入幕以展其才抱然则金马门犹是矣故吾谓平山才徳可以见而不见斯谓之隠世尝比平山之徳有似阳城昔者阳城以兄弟友爱不能暂离各不忍娶妇而平山则既娶而从其尊大人游其继也复随其两兄以禄仕走四方所至独身从合食共寝各留其妇于其家凡数十年而平山无子而妇以死也今其兄归里而平山以再娶复别其妇作岭徼行葢以随其兄时官贫或不能计晨夕则又间出其才技为友人入幕借其赀以养而其后主賔相得则一如兄弟之相爱而不忍舍也夫平山于友朋之间则又如是矣人惟性情逺则所见者旷不责过不及道广能容而亦惟意气真则友朋兄弟所在亲切方予初友平山时裁总丱耳今相距四十年中间别多而会少惟恐形迹之间将复疎逺少亲切而回思予故人向之所为亲切者今复散尽而独平山与子伯徽之南士数人仅称白首而南士又死于路则虽书问千里谘询无恙亦犹然疎逺不切而况出处之间与平山曰盍赠我以言因寄之且以示子伯徽之之家居者焉
　　送登封令江南张君赴任序
　　洛邑为天下之中而阳城又为洛邑之中夫阳城即登封地也在昔姬公卜宅既已食洛攻位定为东京而又封表太室端圭于阳城上下之间定其标而为之则之台观岿然使夫土中之实之必有所在此曷故哉诚以为隂阳之和道里之均必有其端焉而不可溷也今天下居重之势久在东北纵不必如汉晋隋唐申画其地顾古亦有云欲萭四方先规中央夫以天地之中而为之宰者百里南面深其沟而隆其堵料土中之民而井伍区画亦重事矣予向时曾游二室借隣州使君假我车骑遍求夫古之所谓步影与测象者浩然感兴葢仰观俯察人事以起特未尝过邑宰而验其治政之何如也今相距若干年予至京师会江南张君以谒选得登封宰或谓张君才大登封瘠不足以展摅其才或谓登封虽土中然故非形势所在邑且荒僻非要害张君无可为吏治地而吾不谓然夫以邑长之尊寄一方民社之重铜符轩绥朱丹其车岂不惟材干彊力是视而宿昔美为政者其在前古则称单父以挥弦操缦为能事而近称河阳则居然灌花莳卉任娱目快志而略不为愧此岂真不足于政事而为是泄泄也哉葢和平者有功而彊毅者多割也今天下皆尚名法凡租庸狱讼进才绌不肖皆一以简覈自效毋论庸庸者淟涊却足而即其励精锲志偶一过当皆足为病有如举一事焉在张君长材逺思岂无一往奋发之概而徐而思之凡天下之可以益官者未必无少损于民其可以邀誉于百姓者未必不少夷于政治而由是以酌于中抑有为以补不及借调剂之术以行其催科抚字两两难全之意是即姬公所愿闻而宓子之所相视而欢然者也若夫自服土中古有其説则先之以喜怒之和继之以竞絿之节张弛损益各得其宜隂阳调而水旱时遵其道路而可以几无偏无陂之治此岂张君所难为然而未敢骤已张君将行京师善诗者各为诗送之而请予序之如此或谓登封古封禅地
　　今天子方召文学将欲登封乔岳跻七十二君之盛他日者
　　翠华临幸验县令之治必当同律准度为肆觐者所称首夫政果能调又何患
　　天子不见知哉


　　西河集卷四十四
　　钦定四库全书
　　西河集巻四十五
　　翰林院检讨毛竒龄撰
　　序【二十二】
　　李广宁司马诗集序
　　十嵗见杨盈川诗初未尝知为诗也而诵而好之以为斯文中固有如是其可娱者人有以东野夫子集问伯兄伯兄称其佳而窃为不然伯兄曰汝何知汝他日当知之迄今越四十年而其所为不然者犹故也文之在人犹云霞在天一望轩然虽有他物不得而掩之必再顾三顾而后知其为美者非真美者也予读广宁诗目之所接口之所诵皆豁达于心有口所不能道心所不能发者而广宁能道之发之其思深其意广语奇调髙而一凖于法意向之所为一见而知其美者其在斯与广宁为人卑以自牧其接物恂恂一如有恺挚之气行乎其间宜其诗之温柔亲切有如是矣或言广宁治鬲津政声借借然不废吟咏有鬲津集行世其后游楚有楚游集今将以鲁国司马特遣开牙于淮沂之间褰帷而行予谓为政与为诗表里政闲故心闲心闲故为诗亦闲他日过鲁必有以鲁国风诗采之入奏者岂仅灵光一赋已哉
　　王舍人选刻宋元诗序
　　昔昭明选文谓文有变本不相仍袭譬之椎轮为大辂所始而大辂不必为推轮増冰为积水所加而増冰不必皆积水审如是则汉魏六季升降甚悬然犹不能存汉魏而去六季而欲以三唐之诗一举夫宋金元五六百年之所作而尽去之岂理也哉夫唐之必为宋金元者水之为冰也然而犹为唐则冰之仍可为水也宋金元之大异于唐者铅之为丹也然而不必为唐者丹即不为铅而亦未尝非铅也曩时嘉隆间论诗太严过于倾宋元而竟至于亡宋元夫宋元必不能亡而欲亡宋元遂致竟陵公安竞相簒处势不至于倾唐不止今之为宋元之説者过于重宋元而抑明夫明必不可抑而过于抑明而重宋元其势亦不至于倾宋元不止舍人王君惟恐以今之为宋元者如昔之为唐而仍蹈其于是搜讨遴录遍辑宋金元之诗而以拣以料扬其粃而汰其砾取夫宋金元之近唐者而存之夫丹固亦可爇之而仍为铅也今无论宋时诗人如渭南沧浪眉山涪川诸集其见诸编者去唐未逺而即取金元之在选者而试诵之夫不见虚中好问之近韩韦师拓麻革之近郊岛赵承防虞学士之近钱刘鲜于机萨都刺之近温李掲奚斯太不花之近张籍王建乃贤郭奎张宪兀颜子敬之近方罗近沧浑哉
　　理学备考序
　　圣门无不一之理而有不一之学惟无不一之理故尧禹汤文皋防伊散所行不同而同归于理惟有不一之学故虽圣人之门同一授受而四科而外漆雕氏南宫子容以退为进曽晳琴子开以无为为宗端木公孙子龙以説辨相矜多仲子路澹台灭明以游侠显卜商商瞿馯臂子弓以论著讨求置身于传述之列然而殊途同归合源异流卒不以此开分别之途若是何也则以此理之本无异也故理同则学同学不同而理愈无不同逮赵宋继起虽其同时言理学者肇于周子而二程而邵而张稍有区别外至涑水崇安渐涉踈旷然犹一理相学不分彼我及金溪紫阳偶相质难而学者遂以此为龃龉之端设立门户区分畛畍是欲使吕尚隂符黜于皋谟卜氏诗序殊于商易也而可乎夫列圣之不同列圣之行也其无不同者则其理也理在天为天在人为性在天与人之所行为道故儒者以理为天又曰性即理也又当乎理之谓道而合性与天与道总之为学葢学以学此而已虽所学不同亦学此而已譬之至都者以舟以车以趾以蹄以东西朔南隂阳向背而究之至都而止故日月不并行而皆丽乎天江河不同流而皆见于地隂阳寒燠燥湿不同候而皆合乎天与地之气所谓众致者一致之归故贵乎学也今之学者吾惑焉守支离者訾金溪崇易简者鄙紫阳而沿其流遂移之为河津姚江余于新防纷纷抵牾夫朱陆尚无异同而欲以朱陆之同异移之他人不亦怪乎彪西先生为河东夙儒考道有年乃复以理学相传恐有阙略或致是非同异相持不决因辑诸儒语录为理学备考一书夫不裒不减不赢不匮备之谓也备则无偏陂之见存乎其中备则无罣漏之形见乎其外而就其学以溯其理洋洋海若不知南极与北极也星汉入其中日月出其里隂阳寒燠燥湿皆与为往来而借以消长理学虽繁欲舍此而更为异同不得也顾吾有进者先生与河津同里昆仑可溯百川俱防定无守一曲以为独得而其书倘行
　　圣天子经筵进讲时及理学且谆谆以消朋党化同异为谕果能进其书以邀
　　乙览纵语录纎微然安知不即与卜诗商易称极备哉
　　丁孝子身后芳名册子序
　　身后芳名册子者故明丁东阜先生之孝迹也先生为嘉靖国子生曽侍父双槐公疾将革百医不能疗值嵗除先生徒跣祷城隍祠归而阖户以泣既则诣灶诣家庙众不知何所为也诘旦元日双槐公回面谓先生曰吾不能再逢此元矣子孝舁我至前庭加衣冠其身将一谢天地祖父而后别即舁第出先生率诸子姓羣从拜天地祖父毕焚纸币出袖中片牍杂币中双槐公卧视见若有神物攫币去者惊而谓先生先生唯唯私喜曰事得济矣越五日先生不疾死死一日而双槐公愈越数月公与先生子捡先生书室收诸留遗见箧中有让年算以代父死疏藁笔画俨然公执藁而泣始悟元旦焚币时其杂投之牍即是也且又悟神物之攫之者亦以是故乃告诸亲族既而外之人亦渐渐有言其事者府县长吏争为题而榜于其门而好事者复图绘而歌咏之于是同邑内史孙公为书其册首曰身后芳名今其事已往矣其五世孙进士文龙以谒选来京师重装潢素册彷旧图而书先生遗疏于其上以乞夫京师之善歌咏者予思孝者天徳人敦不乐道况世逺代易而为之子孙者复能诵扬先徳以彰夫骏烈则是先生之孝其不匮者可知也且此亦身后事也予在故乡时已题前巻今复记其始末而序之如此世之咏歌者可以观焉
　　张澹民诗序
　　少时与澹民之弟公授为诗未尝见澹民诗也既而见澹民之诗则澹民诗实胜公授顾公授以客游不归而澹民亦日走四方在故乡时少故予极爱其为诗而求与倡和之则什不得一焉今予来京师而澹民适逺游过阙寓于其家人为都官郎者因得卒读其近年所为诗夫澹民为诗不多而寄托隠于古诗得子建法其近体诗则萧散闲隽多自得之句顾赋写饶实境今为诗者不及矣予少好宋元人诗既而随俗观钟伯敬选诗又既而悉弃去效嘉隆间王李吴谢边徐诸诗则正与公授为诗时也今距三十年海内为诗家又加于昔而变易百出复有窜而之宋元者而澹民之诗则犹从嘉隆而进之于唐其不为习诱若此独是澹民以世家子能袭其家学诗本小道尚足继其先人宫谕公下及累代名集究其所得当不止诗一节而澹民生长豪奢自幼迄壮悉得修服食玩好宫台圃榭之美及图画典籍什器刀剑金铜镃石漆沐雕锼追琢冶铸之巧以追席夫先世遗绪朱轮华裀之盛者三十年来犹未之有改也而公授客死澹民则骤丁贫困至道路琐尾具饥人之色乃犹然泄泄洋洋下笔为诗文慷慨磊落毫无牢愁愤叹及局脊踽穷之见于词句此予之掩巻而兴思者乎
　　馆拟甲子科湖广乡试录序
　　皇上御极之二十三年值元防初开干支初辟之始礼臣以賔兴大典恪遵成例开列诸臣应任选者仰荷睿鉴特命臣偕臣典试三楚伏念天下当荡平之际东渐西被海波不扬而三楚介在南服自荆门以南逺至五岭中间数千余里前代雈苻跆借不遗尺寸赖世祖皇帝方行克诘耆定武功江汉之间幸有宁宇而潢池盗兵又适当黔巫之冲浸淫衡岳凡铺敦师旅悉集之襄樊谷邓以下与湖湘为控驭卒之
　　六师张皇皆借我
　　皇上圣文神武裒荆罙入持玉斧而劈之澜沧之外洞庭上下重见天日迄于今文徳振兴贤书进献者又三年矣古者生聚教训必须时日而
　　皇上以存神过化与斯民更始如风之刁嘹而万窍齐发不数年间岩居谷处悉受披拂臣虽驽劣亦何致以文命覃敷不加宣布独是三物六行互相比较惟恐以浮文虚夸致妨徳艺是必于程硃较墨之间使言行相副始不负我
　　皇上求贤至意用是惴惴惟谨乃暑雨宵晨既底其地即与二三臣工载厉厥事惟时监临巡抚中外劼毖纲纪肃然而提调则布政防政经理精详监试则防议佥事防卫周悉爰集同考试官决题发策进提学佥事所取士而三试之垂帘于堂合众视而通以一心一若心入重渊而目营四海积若干日得若干人以
　　覃恩广额増若干人并取乙巻贡成均者附若干人而录文若干首以献臣谨拜手稽首飏言简端臣惟国家致治莫先用人用人之要在乎言行故三代立贤必以言扬行举为旁求之则而成周三载选士必大比其徳行考询其话言而后升诸宅俊以贮为世用此无他言者行之表徳者言之本也自西京取士有举有试而分徳与言为二然且试士之目犹尚躬行如所称贤良方正孝弟力田者简拔之中仍不失砥砺之防故两汉得人较后为盛暨隋唐以还广立科目但以天子亲试者谓之制科而别立秀才进士明经诸科为有司所试舍此以外别无他途为进身之地而于是以行求言而言见以言求行而行不可必见夫立言者既欲借言以表其所得而求言者亦即欲因言以定其生平则疏其辞矣必瞯其情也瞯其情矣必覈其义也覈其义矣必觇其情之何以通与义之何以立也夫如是而衡文之难也甚矣曩者汉庭制策首重儒术然鼂错内习申韩外应文学虽孝文之明犹不能辨其醇杂宋代启髙文辟诡习顾刘晖私制新体而应试则谬为方正之语以尝有司则虽欧阳之聪亦且为其所蒙昧而絶不之觉况今人之文不逮鼂错有司之识逺逊欧阳而欲以尺幅之间烛照数计坐见其败也乃者兢兢业业殚精敝思自谓可以告鬼神而终不能少释于寤寐者以为因言以求人仍不若因言以求言葢言有伟肆而非夸者终不若醇谨而不流于固言有绮丽而非靡者终不若清真而不隣于薄言有勃窣而非僻者终不若简易而不沦于一望而易尽则文字虽微亦即为维持气运变易风俗之大道而况髙文华国正
　　圣天子启迪文教所有事哉夫文体不同要归一致前代取士多途总皆以登选之一意行之虽明经明法不一其科三年二年不一其候两省礼部不一其地帖括经义不一其业然其为求贤之防则一也况今者家共一书人共一艺
　　上以是求而下以是应闭门造车出户而合登明选公夫岂有二姑无论其他即楚材晋用起自春秋而其后三楚人物汉唐辈出诸如黄香孟宗以孝行着易雄李芾以忠义见黄琼郭翻之方正胥偃郑獬之气节厐徳公刘凝之之髙尚孟浩然皮日休之旷达以至干办如厐统向宠品量如孟嘉罗友力学如车潘京该博如黄琬李善词翰如李邕欧阳询文章如罗含习凿齿王延夀杜审言辈何一非生其后者所当法式而其各不一以归于至一有如是也然则言行虽殊求之惟一而至于文体之变犹次焉者矣臣之所自勉以勉多士者如此若夫有事兹役有吏臣若若例得并书
　　王文仲六十序
　　予与文仲为禊洛之防正始诸贤未有少于予与文仲者也既而与文仲之子作河朔游则河朔诸贤仍未有少于文仲之子者夫以阮籍之才旷视一世犹然与长原安丰父子前后友好况以予之愚而幸友文仲又幸友文仲之子岂不甚快独是以夙昔所齿序者而其子继起乃复与之讲友朋之好则其嵗月之所经亦已多矣予中年避人不知文仲之所以处壮者如何也第观其少时意气蔪然扩乎其神明皦焉若初日之升于林其争衡艺文卓立坛坫又何尝不以用行之事为己任哉曽几何时而三豆之觞即已在乡曲间也夫汝颍之士流离世故犹有托身天宇之感而柴桑心悼逺役尚官百里文仲以麟龙之姿处约味道凡生平取与过为降薄毋论世味冲子即其自奉之歉茹蔬断肉杂虀瓿几桉服食顇诚有生人之所不能甘者予尝服其行髙其谊而未尝不悲其资世之遇淡也今年秋以六十生日属予为文夫栎确无才弃置能乆此物情之恒惟是楩梓珠玉亦以寡用为乆长人固各有志耳李愬以西平之子建功淮蔡而愿归盘谷兄弟异趣文仲自处隠閟而有兄在朝领殿中执法之选为
　　天子亲臣人之志量各自有在独予固文仲友也避人有年复能偕其子之友一觞寄祝天下有耐乆如予者可以为颂矣
　　刘栎夫诗序
　　予毎诵云间之为诗辄念黄门当日以古学剪辟蓁薉夺楚人邪説而归于正何其雄也今则宛陵涪川簒行于世毋论其所宗者皆鄙猥亵败不足据而即以难易观之夫才人当为其所难以千百人为王岑必不得者而一二人为圣俞山谷而即已大噪于时然则其所尚者止藏瘢廋慝当逋逃之数而非丈夫抒才见学之能事也刘子栎夫来长安予重读其诗叹曰此非当时与黄门同事者乎乃以当世非笑云间之日而栎夫仍携云间诗以游于世且其诗则向时游秦之作也秦风刚劲为三百变体而栎夫以正行之凡泾南渭北萧闗瓦亭之间咏歌笑傲而仍不失四始六义之正嗟乎此何如者耶今
　　天子好文取天下为诗文者试之昭示天下而间在举中犹且习气未除半趣弇鄙向非册府大臣力持文教申敕再四几不能使昌明张大之业行于开辟然则栎夫之为诗譬诸松栢本后时之凋而今且复为先时之荣不亦怪哉
　　何生洛仙北游集序
　　人能为唐诗而后可以为宋元之诗如衣冠然挛手局步隣于拲械而后稍稍为开襟偃裼之状差足鸣快而不然者则裂冠毁冕而已顾能为唐诗者必不为宋元之诗如琴瑟然搏拊咏叹已通神明而欲偶降为街衢巷陌之音以为娱乐则流汗被地而世人不知则以为匏无异声钟釜无异鸣而已吾乡为诗者不数家特地僻而风略时习沿染皆所不及故其为诗皆一以三唐为断而一入长安反惊心于时之所为宋元诗者以为长安首善之地一时人文萃集为
　　国家启教化而流俗蛊壊反至于此遂一手榰梧以与时之波靡者争而近则东方渐启爝火顿熄乃吾里为诗如何生洛仙者先予入长安且流连于燕齐赵代之间者至乆且逺独其所为诗广大和平不为时诱是何其铮铮者与予门下何生卓人为洛仙大阮其为诗矫然独立予方欲驰书示之使之知郊庙明堂之音黄钟大吕之调而洛仙在上国观光最近以此倡和南北吾知四始六义不难复也此集系一时游览所作然已能见大概于其过也遂序而告之
　　张芍房摩青集序
　　日见千百人不足当所见也其足当所见者或数年之间不见一人或一日见一二人然且所见不一有一二见者有一见不再见者夫至所愿见之人而一见而不复再见甚矣所见之可思也予与张子芍房见于汝南之南亭致相好也顾嗣此不复再见康熈乙丑其犹子举人偕计车来京距向相见时一十八年始接其书问且间见其近日所为诗若词而其人终未见也古人能任意不诎于事且不为境遇所稽滞故毎一思及千里命驾而予以一官升斗栖迟京邸不即归也即归亦覔食乡里不得挟糇粮徒步访友则其相见有终未可必者毋已则第见之于其诗与词而其诗与词抑何四顾磊落忼忾沈摰其声情相属一若芍房之在前而与告语也夫良朋契濶既乆其间隂阳寒暖亦已递变即生人齿发精力亦渐减薄而其为文如故也然则今之视后来亦犹是矣芍房有从父广文君予见之息县与见芍房者同时而犹子举人则见之今之京师其继此相见与否俱未可知闻芍房搆园居名曰陟园取陟岵陟屺之义而中建杰阁以摩青名则即李白登华时所称顶摩青穹者是也夫陟园思亲已不再得而登髙四望有懐逺道则芍房亦第于君父朋友间相思愿见而登愈髙则见愈逺因不惮抵苍拂昊以求快其志则其所相思而愿见者安知不即于恒山北望间加之意焉














　　西河集巻四十五
　　钦定四库全书
　　西河集巻四十六
　　翰林院检讨毛奇龄撰
　　序【二十三】
　　冯司冦见闻随笔序
　　见闻随笔者司冦冯先生所著书也一名两渠传大抵纪闯献始末而二贼分列尤详于献贼入蜀暨防东割据以后葢是时神州陆沈天下之能言其事者寡矣防天子开馆修前代史书
　　诏徴献贤所记识者在京朝大小了无一应独先生所着裒然捆载为一时所未有夫西南之变乱极矣自茶陵丧师蚕丛失守防南万里喋血者数十年而先生歴仕适当其地由推官以至巡抚中间所厯澜沧路赕山川风物傍及古今兴丧得失之故无不摭其前闻而騐所近见即记载附防必从考覈辨定以取传信故先生之书其为前史所取资者丛荟无算而是书其一也予承乏史职题给札适得土司盗贼诸传因获尽读先生所著书知先生留心国事所在详审诸凡庙算曲直戎律修短地势平陂技击疏覈征缮坚隟传发纡促轩轩乎了若指掌至若野稗之讹舛评隲之偏颇抑何其考析不惮烦也自汉唐迄明代有盗贼初不过贩盐撒豆呼狐盗驴如刁子都瓜田仪许生吕母以逮青犊白骑长垣寃句之辈究至窃地僭号贻祸数世亦云已剧然未有琢丧人国痡毒万姓樔揃血肉屠防胎卵如禽狝草薙焚山竭泽似此甚者此本循蜚以来一大混沌而岩廊乏防阃帅失制一切简稽搢挺号矢防奋不早为扑灭坐致此极而中外大小合一时八比之士旦暮以门户齮龁狺狺嗷嗷以至于败亡而徒使有志君子把笔流连咨嗟感叹而究无如之何也后之读之者可以观矣
　　张迩可蕉园诗序
　　隋唐举士合经问诗赋为一自宋熈宁间议罢诗赋祗以经问大义举试而后诗赋经义划然为两然犹有二场诗赋四场子史之旁及于经义论防之外而不谓明制尽去之也苏轼尝曰杨亿以诗赋入官使亿尚在则忠清鲠亮之士也孙复石介通经学而迂濶诞漫不可为训夫自唐迄今其以诗赋为名臣者比比是也诗赋何负于天下而必欲去之防哉言乎予与张子迩可以经义投契者二十年迩可为经义辄踞髙胜然无伦辈其试文行天下天下人慕而效之予尝谓使仲尼以经义设科则迩可入室当不在颜闵曽仲下而进取尚有待也今迩可忽回笔为诗赋取唐人诗一册遍观之既而复遍观宋元明之诗落笔为五七律为古诗汗漫酬应皆入微妙同室居者不知其能比声能押韵而同学二十年为文章并未见其有讴吟讽叹形于笔墨而一旦信情挥斥裒然成集乡之老师夙儒皆瞠乎其后拱手甘让迩可而迩可直溯吾乡先哲若秦系若张经者而踞乎其上迩可其文之枭雄者也迩可曰吾早嵗食饩虽限年亦将贡于廷矣吾不能仍以经义与诸子问长短明年待我于公车门下子盍论我诗且序之予思明经进士同以文售或诎此伸彼各有时数然总为经义已耳今则止此二途矣若制科所以待非常之才举不可再迩可安于一途何莫非文章之騐顾迩可之意则以为经义品目恒不如诗赋之通则以经义之品目在内诗赋之品目在外经义之品目在一人诗赋之品目在众人夫品目在众人则公在一人则不公在外则公在内则不公迩可之舍经义而为诗赋亦将以求诸公也乃迩则欲向京师以行其诗夫京师为文章之薮非明经进士则制科人也予赴制科时迩可为诗送予重以茂陵多病莫颂子虚为嘱夫予本弇鄙不能为贤哲导扬即使能为导扬而既经制举则诗赋经义去取一例岂无金玉在前两目有异赏贤能在朝八统多畸视者又岂无鸡斯之马其来有时襄阳之诗其称有数者又岂无众人之仍如一人在外之一如在内者迩可亦惟信之于天下之通与后世之传之者而已矣
　　江上吹箫阁集序
　　江上吹箫阁集者为真州汪君学先作也学先名家子弱年以文字为贽得丽人扬州绮罗珠玉两相晃曜四方过之者则于是有投赠之什今集中所载是也特是丽人才士未易解后即解后亦定有造物焉为之媢之况千金买笑价重时年成都贳酒无俟典裘为欢娱此其适愿有异于寻常什伯者则因而赋之固所宜有顾其事已往矣学先来明湖重出其集以谓予序予视学先年甚妙方照映巾饰而其事已在十余年前即集中所载多老友半已雕谢展巻一过不觉三叹况予在长安亦曽以丰台芍药泣防云之散今頽然就老骤得观斯集以触于懐此如雾中看园花积雨后见初日之出于林病起泛舟老人相对説年少时事盛夏焅热中望长林郁郁于清泉之上虽欲不见猎而心动焉不得也
　　何氏宗谱序
　　萧山两何氏一居芹泥桥一居城西崇化里两家皆庐江之后而源同派别其在明代则皆有御史台世其门而俗称何御史家则惟城西何氏当之予从祖敎谕公为芹泥何氏赘婿而予大母则城西御史公女孙也少时大母尝为予言御史公复湖事感激流涕暨予稍长作萧山三先生传则御史公之子孝子公居其一焉第其家式微丁衰祚凉乗轮之后降为草衣予归田以来偶以访旧过其家询从前衍系悉漫漶不可考怅然而返今其裔孙长仁搜先代遗谱力为修复较其阙轶而补其未备裒然成一集以请予为序予思城西何氏自宋南渡后歴绍圣咸淳诸朝显仕六世皆以科名爵秩荣于时即在元代犹有以禄养为世称者乃入明三世而御史公父子即又以非常名迹振踔乡里尔乃继述寥寥遽至中落予初避人归早已为孝子争乡贤之祀直揭台使送主入学宫以为盛事暨入史馆即又探孝宗实录讨其所记孝子事为之立传顷吾邑无赖仍跨湖塘以图侵占而予以景行御史公事挺身争辨得复旧迹虽曰何氏者予世所自出然亦以邑有前贤则生其后者当观摩其行而表章其迹故如是也况为之子孙而听其沈泯而不之顾岂情也乎后之为谱者其亦视此焉可已
　　李侍读卧象山人集序
　　往予来京时慕诸城李渔村之为人既而从李学士师宅诵渔村所着卧象山人诗爱之又既
　　天子试郡国所举文学渔村在选中因得于是时交渔村且得与渔村同受馆职且同入柱下为史官乃叹渔村非常人今之人未有如渔村者也其为人慷慨厌世苟薄以厐达自居其与人交不沾激恋恋多布衣驩其视得一官如赘肬之附于身而独以文章与山水为终生簿领尝思卧象山不得见对酒躅足曰吾向入卧象视如室房每出一步数顾若辞家人然今羁此有年惘惘然使我为无家之客何哉昔元稹在长庆中与白傅齐名其为文无以大加于时人而当时推之上自王公以下逮妾妇牛走无不诵习其所为甚有假其文以卖于市者渔村文过人人亦以此知渔村然而相顾豪许卒无能拔擢出众中申其特达以超于恒见之外是岂今人之善嫉与毋亦燕见习处狃视而忽之实不知其文之果可以禅后于今何等也吾闻卧象山为诸城胜地分九仙之派而别为岑扈与琅琊诸山相表里然而洪荒以来未经翳剔而渔村实开之一似巨灵之所劈而五丁之所凿者其自题为卧象山人以是也夫山水乆在天地孱颜相望与人境未尝少隔而荒忽幼歴百千万刦未之或开而忽为开之若此文何独不然犹是文赋之末方幅揣量别无能轶其萭度而渔村纵横倜以寻常而得启辟之致诗歌婉附具风人风文激亢不可下而至于记事絶去回隠言覈而指直然而文采烂然如巨估操良金废举五都而龙海蛮窟之藏毕陈目前古所称记载之文须通五志者其于史文犹是也是岂寻常所易及耶夫文之有境界犹山之有冈峦也文以通见称犹山之以竒见名也请观卧象其自賔日门以至元潭中间所歴若雷轨太极防霖柱三天井与夫扶云珑塔凡丘涧迢递峰嶂层叠指未可诎至有束山如烟筑石若干道阸防之水使之夹阙以拗其瀑之势其奇也如此几见山泽嶙峮产物布气具神变之略而犹得以鸿蒙掩之也观文者可知矣
　　沈客子诗集序
　　予评客子诗目为才子且期其所到当在王维钱起之间而蹉跎契濶不相见面者约十年当予识客子时其先子西平公治西平有名而予以蔡州之客与西平君遥相往来亦尝读西平君诗疑其惊才絶艳不类循良吏而西平君则竟以劳于吏治而死于官予喜客子能继武其文章行谊足世家学因以交西平者交客子葢予之所以期客子者别有在也今客子在京师防其妇翁与予为同年生客子寓其寓而仍与予通往来道平生欢予急索其诗读之疑其诗小变一似回北楼之笔而为宫体诎辋川之制而办西昆者夫美人无凡饰良马无劣步李丞相斯即偶然与师宜次仲相为戈波颇牧老成或降而与韦虎吕姥周旋戎行亦安至使防子庸下得以借口独客子以不世之才膺继述之重所期诚奢而所造诚大第区区诗律一端原不足较长絜短而即以诗论西平君亦曽以妍词丽句争雄艺林乃考其治迹方实沈守躬尚坐防事收民间束麻担草以代二税亲较量赢缩若佣贩然与妇子儿童嘈嘈几案间犹且课麻授绩剉草备秣以充之典枲置驿之所用使西平数百年荒残破壊之邑而渐致生聚夫世有不必读舂陵行而亦可以寄元者西平是也客子可以思已赵象九生徳配金太君贤孝册子徴诗文序
　　自刘向作列女传范氏仿之为史传之一嗣后作史者沿以为例今
　　天子敕修前史开东华之馆命词臣编纂遗事予每惜明史官记事不足其载列女祗采摭题旌诸名而列朝为实录者又各异其体顺成正间间书事迹而嘉隆以下则但具名数且有具名而亡数具数而并亡名者嗟乎其为阙轶何等也予少时早闻山隂赵先生名叹先生以文章行世而不得志于时家有老亲思匄升斗为禄养入伏成均习四门书业而京闱秋试误以礼经中乙科之首遂拂郁死都下【明副榜为乙科今以举人称乙榜误也】当是时先生同举者皆东林后进与先生肩随为文社争鸣一时而皆以是科取中今通籍中所称姜侍御滙思何吏部昭侯金观察幼镳姜京兆二濵叶清丰蕃鲜皆是也夫生人惟儒生最艰当其力学本欲籍进取为壮行之地乃垂白在堂枯鱼衔索旦夕厪念亦既已指名于时而一旦斥落其同时争雄者皆先我飏去不幸而冒犯霜露身羇逆旅去家乡又逺将自此防防永不得就子舍纵孩幼在抱未知能成立与否此时之望妇而不能得之于妇者而苟其得之则虽诵之为姜诗之养亲蘓武之守节程婴公孙杵臼之存孤皆未有过也乃金太君以名家弱息为先生妇备极劳苦其奉事二亲较谨于先生在时而加之以和虽其家教本严不假嚬笑而下气怡色必欲曲得其欢心而后已曰惟恐其念亡人也其育子之闵自以迄就傅中间婉恋毕至而其既则督课极严必欲其诵读继先业尝泣曰汝先人所赍志者何事而可泄泄耶防闽海初定
　　朝廷方命将诘戎张皇挞伐太君遽遣其次君又裕从军海上稍效其所学以慰先志于地下卒之瓯粤恢复武功耆定而又裕得身拜一命早通籍以无负所遣至太君之操作组絍经营馈食抑搔寝疾刲股投糜以及含敛之诚信哺乳之艰辛又不待言也夫断臂戮鼻闺中之变而寻常贞志养亲教子则又平平无奇卒不得自比于女宗庸行之列而以观太君虽卒于近年原无庸载在前史而
　　本朝旌典亦复以郡国彚举尚逡巡有待然其迹则可槩睹也孝子又裕恐母烈不彰来史阙轶因属予序之而以匄当世之能诗文者歌咏记载以为传述嗟乎太君与先生俱不死矣当先生易箦时曽见梦于太君曰吾病矣来与子诀因相视涕泣无一言太君醒而疑之逮一月而讣果至是先生之不能忘于身后也夫不能忘于身后而望之太君然且望之太君而迄无一言以俟太君之自悟若是乎太君之承先生者如是其不可道也若太君者可以当列女矣先生字象九代有显仕为宋理宗后详见太君行实及志传
　　淮安周母靳太君七十夀序
　　淮上多名士其最著者莫如周左台先生予以游淮晩不及见也然犹及见先生之子乔岳与之定交而拜其母夫庾衮兄弟不肯登陈凖之堂以为拜母同子其义甚大而至于隣人褚徳闭门养亲衮毎造拜之而不少歉何则以其贤也乔岳兄弟比之伯仁仲智而母则比之伯仁仲智之母予尝谓乔岳者匪独其父贤也乃其母亦贤母也迄于今已三十年矣间尝为人诵母贤必称善教其称善教者必曰知书然徒虚语耳惟周母者七嵗诵孝经八嵗诵论语毛诗九嵗与其兄茶坡先生学为文茶坡先生者淮名士与先生并称当时所为靳周二子是也第先生设教多就人延请尝留诸子于其家使受母教故母之教子则实能授词训义与人师同而诸子之受母教一如人人之受教于其师此其事当予游淮时而已知之顾予自游淮迄今其所交游者虽甚简慎亦不下一二十辈中间升沈得丧不无互异而乔岳兄弟则日以文章行谊名于人夫人能事亲兄弟友爱虽闭门养潜如褚徳者犹足来庾衮之拜况文章烂然足以嬗后其声名足以震世江左髙流必诎指伯仲第一则天下谁不想望风采以为是母是子所愿见惟恐后者况母齿无恙也予尝数淮上君子孝友醇谨吾不如二丘瓌玮卓荦吾不如杨简霖岳岳饶经术风流四袭吾不如蔡子子搆而诸君皆出自先生之门登堂受母教至今犹能道先生在时与母讲艺文互相发明使诸子与门人各述叙其説以为程法其为教如此今年首冬为母七十辰亲朋皆称觞为夀而大丘学士为廷尉在京小丘即予同年生与蔡子子搆皆驰书属予一言予尝登堂拜母辱厠之同子之列者也闻之淮上君子防母之贤将欲以韦母绛帐故事闻之于廷着闺闱之范而学使胡君则又预从而榜之里门明年乔岳当诣公车使得设养堂京师令丞相如王茂者望而下拜则予之修庾衮之好者固三十年前事也而进此而三十年犹是也况乎其受母教者
　　瑜珈皈戒放生仪序
　　皈戒放生二仪者柏亭法师所撰仪也其仪一为祀先并度孤而一为放生大抵本瑜珈教法以宻部真言为利生之精幽可接鬼神而明得达于虫臝因之使神天魔罗下及怨鬼皆得依三皈五戒以受我普度而胎卵脂膏并被解脱此贤首立法所谓以自证为利他者顾前此无其仪且其教亦中絶乆矣慈云柏亭本防不二门而既而咈然谓阿难迦叶同受师教而少室以不立文字直嗣迦叶致白马繙译弃之若遗屦之絇惟恐不断所恃隋唐以还贤首澄观以华严宗防遍设义疏稍得继马鸣龙树诸法有所云五教十六观者今何如矣乃歴抽诸藏日记十万言垜羣经于轮而旋观之且加义疏于其间越十年工成尝以易太极之説询后秦僧肇所论而随扣随应自晋唐以后赵宋以前凡华严疏义略及儒书字句者无不洵口成诵如数珠串斯已竒矣至瑜珈宻谛其语株离如防蘓诃喇本非梵译所通者一经讹错莫可指证而师能一一正之考微析以之召神明而通幽讃非毘卢化身何以有此先教谕同钱君向若倡立仁社原有祀圣掩骸施药放生拾字赎难荐祖度孤诸条而予以归田之暇重请师主其事师特为予撰二仪而创为斯篇尝考唐师澄观为华严四祖生开宝之初歴九朝七帝皆为国师及贞元之末上遣河东节度使迎之来京开罽賔般若三藏匄之翻译乌茶国所进华严梵夹此与师之译真言亦无以异乃澄观长年当长庆宝厯间为相国齐抗着华严纲要为南康王韦皋着法界观为仆射髙崇文着灯鉴説文为节度使薛华拾遗白居易着七处九防华藏界图心鉴而师常不偶不能遇帝王师相名人学士如唐七帝及韦皋齐抗白居易辈而仅仅为予撰瑜珈二仪此则予之每见称愧者已仪凡二巻仁社诸子如钱君向若徐君圣修沈君辉东周君云子鲁君民懐皆重师所撰合钱而梓之以属予序因直据其事而序之如此




　　西河集巻四十六
　　钦定四库全书
　　西河集巻四十七
　　翰林院检讨毛竒龄撰
　　序【二十四】
　　送潜丘阎徴君归淮安序
　　予避雠之淮安与淮之上下无不交阎君潜丘在其中暨之梁之宋不能前复归淮安则稍稍有言潜丘君年损而学多者于是躬诣之与之登城东程将军塜题名而去顾予变姓名独于淮有识予毛生者予漫应之曰毛甡于是有毛甡与潜丘君游墓之题当是时淮徐之间能言江东毛生事此其一也及予还旧乡防
　　天子开制科徴车四出其在淮则潜丘君首应之予相见于京师观其所著书伙頥哉言洋洋乎乃不登科而罢值司防徐公修天下志书未成聘潜丘君掌其局多所论著既而谢去出其所辨尚书二十五篇广其文约数十巻挟之游钱唐时潜丘毛髪种种而予则归田有年越七十衰矣乃取所为文读之谓之曰吾不知于汉北海君相去何等若唐之孔仲逺赵宋之深宁叟则出之逺矣潜丘曰知予哉盍为我言之予思元明以来无学人学人之絶葢于斯三百年矣生为举子文志下矣识亦并陋前无师承后复鲜雠駮者幼合四友学古学予文中每及之所称沈七包先生蔡子子伯者其二早死而包先生号书簏杂著四十卷今其子不能守索之无有也子伯以文多不醇不肻示世予则年未壮而避雠人间越四十而归其不能为闭户生明矣且性鲁又不能阅市肆有所记忆而以观世之为学者枕藉焉渔猎焉其能飞一羽而穴五甲劖腹而透脢视肌理而验防结者亦复安有而潜丘疏其容复极其里自竹木番页以迄金石甃甓浮图欐础无不搜刻于天识其行于地见其理于人自疏仡以还可得其容貌词气于时日判其晷景于伦族无逺近必析其母妻子姓传婢厮养于篇帙备列其编摘分合字画戈波之数尝谓予固不学人也即以求附于学人而其失有二其得有一好大而苦烦一失也见其一则不耐又徴其一二失也若夫得则他之博而不通者吾不博而通他之学而或无识者吾不学而有识如是而已潜丘无二失而饶一得世每言北人之学如显处见月虽大而未晰也南人之学比之牖中之窥日见其细而无不烛也潜丘乃兼之礼堂写定传与其人予虽非桓谭且见潜丘之能传矣于其归也遂序其言以送之亦欲使淮徐之间其知江东毛生所与潜丘论文者又如是也
　　浙江乡试鏁院中秋倡和诗
　　康熈癸酉浙江举乡试巡抚御史张公监视院事旧例八月十五夜席舍给烛监临偕提调监试五公座设馔于明逺楼上缀席醮月公乃循故实与同事诸公衔茗具槃槅虽楼已改制减去重屋犹且雁齿坐敞櫩下口占三律诸公叠成之即帘外诸司薪膳封录多有和者暨撤帘而主文两公亦依韵得三首合并授梓名倡和诗尝读唐人诗话载知举赋诗秪得井亭梧叶一篇他并无有惟宋嘉祐间欧阳学士偕同知贡举者鏁院五十日得诗如干名嘉祐倡和诗顾皆主文参详官为之非监院也今则鏁院日促且巻繁主文小试官各给手目之不足何暇及咏唫事而监临公座于莅事之顷从容赋诗一雪前人所云三条烛尽拥枕髙卧者此又増圣世鏁院中一盛事也因为通读之而敬题其端在籍史官某顿首
　　张禹臣诗集序
　　诗有性情非谓其言之真也又非谓其多愬述少赋写也当为诗时必有縁感焉投乎其间而中无意绪即不能发则于是兴防生焉乃兴防所至抽思接虑多所经画夫然后咏叹而出之当其时讽之而悠然念诵之而翕翕然凡此者皆性情也张君禹臣少为诗予尝与陈老莲游酒酣頽然必诵禹臣所赠诗然泪下今五律巻中有赠章侯题是也暨予逺游归每见禹臣诗人有比之罗昭谏者而禹臣方攻举文予亦北去不相见防予以年过七十老且病就医防城则禹臣亦逮老发齿俱改乃不以予为不学出其诗请序予读之诗凡十巻巻若干首其中乐府古今体昭晳清润动合榘则即恭言詄貌多所纵变而皆有性情行乎其间若所云情为文经词作理纬者乃禹臣自言作诗无他贫无所事事触处生慨迟暮弃诸生不得志胸垒垒矣又役于他技为人相隂阳延翰之术劳苦且阙后目前无可为抚弄者夫如是则不得不借诗以忘之以陶写其心夫以遭逢如是贫且老如是困苦如是而能慨于心发于言陶写于中而嗒丧于外则性情为之矣世无诗人谓唐举诗而能诗今世举经文而不能为诗观唐无经解而今能以经为文可验也夫以经为文而尚得谓之解经也乎唐举诗而能诗今不举诗而犹能诗者则犹是性情之故而世顾不察因于序禹臣之诗而遂及之
　　慈云寺新翻大悲准提二梵咒解序
　　释书有显宻显者其经宻者其咒也自少林传印不立文字则并显者而宻之以为阿难説法究归耳宗必返之迦叶心度之宻而于是一指之示胜十六观焉少时搜佛藏见瑜珈仪法不得音注即诸经梵咒亦并无释义行乎其间妄谓宻部无解解则不神遂致彼传此受展转讹错梵音无定字而既则并其音而移之口语株离其了无证明乆矣伯亭法师通四道大藏修马鸣以来法海诸观俨日月灯之现于口目凡显宻各部无不洞其原而究其里方阐焰口施食仪开千古聋瞆解释之余并及诸咒防司天鹤亭邵君归田有年曩时得西僧秘授博通四译间与师考晳论辨广所未备每得之名义诸集之外因以大悲准提二咒为世所习诵者先为解注闻之大悲者观音之心体也准提即诸佛觉性也大悲之咒译于尊法而准提则龙树所集二咒奥义从未翻解而今忽解之得毋秘防之泄为且明忌而予不谓然夫瑜珈通四法咒字具四悉夫人而知之矣然而一指之禅未尝不泄观经日诵未尝不秘今所谓宻徒字音字形耳尧语舜云允执其中夫执中语字何尝不显然而舜受之禹亦受之他人勿受也古徳云诸佛宻语惟圣乃知今兹所翻虽曰一切乗境行果莫不相应仙陁防名盐器水焉则莫不称契然而其防深焉则使诵其文而当前了悟固所愿望即不然而憬然于心犂然于耳目纵未及其里而从此有省疑义生而信心起何为不可哉
　　冯使君钱湖倡和诗序【使君即冯躬暨世兄也】
　　尝读西江倡和诗叹使君以郡国之长鞅掌文簿尚能与坐客贤豪竞出其清新之句以互相赠答予归田有年在籍闲人出而与使君主賔相见不一然且所至无一字读而媿之今使君去郡未补担囊来钱湖重与二三友朋盘酒榼叙畴昔之好往来杂遝因复有倡和之什传于人间夫以使君之才当二三友朋贤豪之旧即微君钱湖其为登临咏歌者自必抽新摘颖争出所未有则其诗之工不减西江固无论也独予僦钱唐与湖隄相去不越数里亦且偕酒人相谒执手慰劳然仍无一字可以相饷徒把此一巻为之吟咏愧乃滋甚闻之古友朋防合多所赠答如郑侨晋肸辈见于春秋顾未尝为诗也诵人诗耳即良时髙防賔朋满前有若庾公在武昌欢饮达旦然祗称理咏理咏者诵诗也予虽老去才尽而齿存心力衰而口尚健纵未能诗读羣公之诗而一如已出口之所至心以为善则请诵诸诗以当赋咏宁有异焉
　　三韩张氏家谱序
　　夫辑族之法先分而后合其先分者何也分姓为氏分氏又为族也国君禅一姓而卿大夫下则各受以氏而判以族而后合何也一姓合诸氏一氏又合诸族也国君以一姓綂宗而大宗小宗则又一綂氏而一綂族故礼大传曰国君有合族之道又曰尊祖故敬宗敬宗故收族其或分或合各具条理而要必有人焉立书册而稽覈之国语所云工史书世宗祝书昭穆胥视此矣自封建不作氏族不分而后之为世系者第合古之一氏者而不辨所始嶓其源岷亦其源也或析今之别流者而不知所收潜不知有江沱亦不知有江也三韩张侍御以科目起家遍歴三曹尚书郎从征滇南佐
　　王师挞伐有功随以言事故迁幕杭州其滞录参有年矣生平孝友惇睦每念及所生期于无忝教子弟以诗书之泽乃复续辑其家乗而谒予以序予思辽左诸族皆从
　　龙之胄世甲地大岿然当丰沛宛邓之乡其通侯代兴冠金貂而锡履陛者不可胜数而侍御家声烂然独慨念先烈上溯之千里之侯百里之长以着所自来而所辑家规则又以砥行饬法勤学务业为兢兢是何席宠而思遥履贵盛而重本根一至是也夫图系传述仿之史氏以为家国虽殊记载则一而近为谱者第凖之唐之氏志与宋之族谱着为科律而不知支派分合当遵古法夫清河曲江代显阀阅凡连天之姓谁不视之若昆仑而侍御悉屏却之而第肇基于医巫之丘是分者不轻合也然而莱子之国东近营州明时迁青齐巨族以实辽海四郡虽大究以胶莱为涓涓之地是合者终不可分也然则工史之书世与宗祝之书昭穆悉视此矣夫侍御以用世之才不竟用之国而区区经画仅见之家门之内固为可惜然而工祝之所书较之太常之所纪未有歉也则即此一书而颁之国门永为凡有家者所取法何为不可乎
　　梅中诗存序
　　世无甘蝇非谓辞金仆而却铣珧也又非谓河中无弓人而封父无繁弱也方其家居悬虮虱于牀柂之间閟其耳目而忘其筋骸初亦何敢谓天下之射必无过是及一出而朔蓬之抵所向无敌然后知射者之絶人逺矣惟诗亦然挟平水一本购剑南石湖一二巻意气湓湓摇笔满天下出以之为挚而处以之为徴名傲物之具人之望之者亦且辟易却顾莫之敢抗然而十余年间自都市以至陬僻指诎心计求其得当于是者率刺促恝屑而眎若无有是岂操觚果无人而倡酬絶于世哉其所为诗者非诗而所为射者非射也予乆知蒋子梅中与其兄嵩臣各能以诗文名人间每见其投赠而思之既而得其所纂为律韵一书叹其深于诗而并及夫诗之所为押四始虽絶当必有起而续之者今读梅中诗作而曰甘蝇哉世无射者而今忽有之世已无诗人而今乃得而一见之斯时也而有斯人诗之幸也斯诗也而见于斯时则又斯时之幸也江河而日下矣袒膊以为容诟谇以为言溲塍粪壤以为所居与所处而梅中以尔雅之才展挥戈之技去喭而进史去駮而进醇去薉臭而进芗馨去其近今而进于前古言格格精言律律妙是非有鉏之彊力所几也是非吴太史之神臂所能至也世虽多诗人吾必以为叔田之后无饮酒矣诗名存言可存也然吾以为所存者不止是也
　　倚玉词序
　　词成于宋舍宋无所为词也然而人好宋诗不以宋之为词者为词而以宋之为诗者为词而于是宋无诗亦并无词夫词虽宋体然自唐后乐府减四十八调为二十四调而后诗余曲子由大晟以迄金元其所为九宫十三调者皆二十四调之遗则上自齐梁下逮金元无不以是为宫悬戛击之端原非北宋一代所得而限也故予乡曩时有创为西蜀南唐之音者华亭蒋大鸿也其法宗花间而人之为草堂者却而不进有创为徳祐景炎之音者禾中朱竹垞也竹垞客予郡覔予郡之景炎处士所称菊山唐珏苹洲周宻后村仇逺辈而效其倡和相率为恝急偪剥之词而人卒局步而不敢前迄于今又三十年矣杜陵梅中以风雅之宗领袖篇什乃出予乡倚玉词属予一言夫倚玉词许君又文之所为作也乡人为词者夙称雪舫而又文接踵而兴标新领隽萃草堂之精而一轨于正有近晩唐者亦有类徳祐景炎者要之皆大晟之声也越中乏词宗而前有华亭后有禾中今得梅中而三之宋人之词于是有真面目矣予老去不能为词居钱湖之濵而目盻西陵所谓青骢油壁者皆惘惘若隔世矣观又文之词细犊车回小蛮人去虽逮老犹想见之
　　长生殿院本序
　　才人不得志于时所至诎抑往往借鼔子调笑为放遣之音原其初本不过自摅其性情并未尝怨尤于人而人之嫉之者目为不平或反因其词而加诎抑焉然而其词则往往借之以传洪君昉思好为词以四门弟子遨游京师初为西蜀吟既而为大晟乐府又既而为金元间人曲子自散套杂剧以至院本每用之作长安往来歌咏酬赠之具尝以不得事父母作天涯泪剧以寓其思亲之防予方哀其志而为之序之暨予出国门相传应庄亲王世子之请取唐人长恨歌事作长生殿院本一时勾栏多演之越一年有言日下新闻者谓长安邸第每以演长生殿曲为见者所恶防
　　国恤止乐其在京朝官大红小红已浃日而纎练未除言官谓遏宻读曲大不敬赖
　　圣明寛之第褫其四门之员而不予以罪然而京朝诸官则从此有罢去者或曰牛生周秦行其自取也或曰沧浪无过恶子美意不在子美也今其事又六七年矣康熈乙亥予医痹杭州遇昉思于钱湖之濵道无恙外即出其院本固请予序曰予敢序哉虽然在
　　圣明固宥之矣予少时选越人诗而越人恶之讼予于官捕者执器就予家捆予所为诗爨毁之姜黄门赠予序曰膏以明自煎所煎者固在膏也然而象有齿以焚其身未闻并其齿而尽焚之也昉思之齿未焚矣唐人好小説争为乌有而史官无学率摭而入之正史独是词不然诬罔秽亵概屏之而勿之及与世之所为淫词艳曲者大不相类惟是世好新闻因其词以及其事亦遂因其事而并求其词则其词虽幸存而或妍或否任人好恶予又安得而豫为定之
　　左季折衷序
　　左季折衷者时贤之书也明嘉靖间山隂季本字彭山作驳左传书名曰私考而生其后者又驳之取左氏之文与季氏之驳两相较辨名之曰左季折衷然不知何人作也其书本杂论经史之可疑者仿王仲壬论衡徐伟长中论而杂是篇于其中顾行文寛博使才气微涉宋人论辨诸习然而其议工焉今其书已亡不可考矣亡友徐伯调之孙文士也谓予曰故祖嵗星堂所藏书有抄集六本云得之祁氏东书楼藏书中者忽何有之人攫去越十年闻其书已刻他氏名又五年闻刻书者已死又闻死时其人每寝有丈夫者据寝间百遣不去既而死逮死不得证其书为何人作且其书无兼本罔所据又逾年嵗星堂移居迁故祖书得左季折衷十三篇于废帙间是窃刻中所有者且系祖手书非从刻后抄得之是宜可据而不署名氏虽欲刋正焉而仍不得其所为人抑者先生冠以序幸存之以俟他日之自雪何如予曰有是哉晋向秀注庄而郭象据为已有南史郗绍着晋中兴书何法盛欺其无兼本也窃而署已名二事闻者深恨之然而秀与绍其为名未尝亡也今乃盗其文而其人遂灭东阳卢元夫尝言著书者集他人之説而不署其名比之盗人葢诸儒老死著书亦欲有所传于人而后之为儒者述其语而不着其名与氏千秋万世后又孰知某説为某所云者虽以盗比之而不为过况果盗哉或曰盗书与盗财异等况非剽人贼而索之抵死已逾量矣尚何憾之有而曰不然今夫居计者生平积汗血以收锱铢而一旦攻剽胠箧夺其所有然且戕其人灭其口子姓不得知隣里不及与闻易氏禅代而终不得其存亡起居人必曰忍人哉虽抵之亦何足偿而乃有刿其心鉥其骨刳其肾肠销亡其年嵗寒暑精力魂魄忻戚欢宴之所忘饮食男女之所不给阳阳攫之而其人亦遂窅防歇絶如蠛蠓影响之不可复睹此在旁人闻之犹震心惨耳而况其受之者也鬼神有知将必重雪之而重还之矣吾故书之以俟夫后之雪之而还之者其所抄目曰左季折衷説曰乱臣贼子辨曰编年辨曰三传学官辨曰晋文公曰隠公曰秦穆公曰卫成公曰公子叔牙曰首止之防曰王子虎曰赵盾曰武子来求赙
　　道源田氏族谱序
　　道源田氏称萧山右族其里踞东南近郊水环其樊分庖而同涂前坊后庐无三眷之殊无丞相司空益宅减宅之予每于嵗时行礼一过其家辄东西眺视不能去云暨鼎革以还世家大族率相顾冷落曩时所谓太傅之泽尚不能庇及五亩况其他乎顾宗事亦稍旷焉姊子三上系中宪公嫡派凡数传而服属未絶慨然以因睦合族为己任谓族大以礼礼合以序譬诸衣裳别之以冠纯而望之而仪生焉譬诸宫室栋宇标之以闬闳分之以阀阅而就之而党以辨焉于是仿有宋诸谱勒为一书追溯其本源而条其枝流有表有序有谱有传往来稽核阅若干稔而工成可谓劳矣夫邑有世族则邑重族有闻人则族愈重吾萧在晋朝尚有望计望孝诸族与防稽埒而唐宗检正世谱合九百二十三姓则吾邑夏郭二氏公然居右今戸版衰减门望寥閴而为人后者尚能述其先泽以下聨族属此非克家所有事与尝简邑乗系前朝嘉隆间东源先生与芝亭张君龙钱君所共编者东源先生即中宪公也中宪在前朝以文章显及启祯之末予方垂髫尚得见中宪诸孙衣冠方幅若所称楚府典仪上林监正内殿中书以及明经嵗荐司教司训者不絶于时曰此田氏闻人也无何转瞬间已相距五十年老成典型并枵然无一存者而姊子以诸生继起率能继志述事以承先人所未逮如此嗟乎吾见田氏之嗣兴矣

　　西河集巻四十七
　　钦定四库全书
　　西河集卷四十八
　　翰林院检讨毛竒龄撰
　　序【二十五】
　　重刻荀恱汉纪袁宏后汉纪序
　　六艺家史家失传久矣
　　皇上搜经学之在章句外者侍卫成君应
　　诏梓经解数十百巻而隋唐以前抄括无有祗一子夏易传而侍卫原序尚三叹为宋元间人伪书则他可知矣襄平蒋萝邨梅中兄弟嗟史学之阙谓自典午后八书南北合成十史而五后十国五十余年间寥寥数防仅传欧阳氏史得一失伯将取扈氏卢氏梁汉周三史所未传者合之十国编年诸书以备五后因先梓马令陆游二南唐书行世而以为未足复溯自二汉纪旧唐以迄宋辽金元逸史之全将循次编补汇成大观而惜乎以他事沮也余尝就萝邨梅中聆其谈议谓两汉二书皦若日月逈非二纪之可比顾各有相发荀豫前纪作于汉初平兴平之间已习见班氏成书而应诏减省创立五志以补春秋考纪所未备若袁虎后纪则先于范氏所作五十余年其中多范氏所删取而不尽录者二纪之当具比之易之有荀九家礼之有熊氏皇氏所应重标其书为逸史倡故不惮亟为梓之如此至其所雠校则初购善本于吴门宋开府署得明嘉靖间姬水黄氏所勒本续得宋版前纪于项侍郎宅又续得明南监本后纪于吴宫允宅互相参对补其漏而更其譌疑即阙之不妄填一字起自乙亥冬十一月讫于丙子夏六月防其尊大人由两浙行省左移参知从杭州寄居吴门中间多旷月凡八阅月工竣自古学沦失士子习一经竞为举文茫然不解典籍为何物即一二知名之士槖笔载牍日以文赋相矜髙而巾箱五经匿为珍秘一遇史事即司马光稽古录无不张口防防不能略辩而萝邨梅中年不逾终贾胸懐万巻其能网古今而罗百氏如是是非古学将兴有应运而先开者邪吾愿天之假以时而得尽踵其所为志也
　　五云唱和篇序
　　易曰方以类聚诗系曰才人当叔伯而予汝以兴故白傅守杭元九为越州观察始制诗筒而涪翁与眉山则各以著作为丹禁词官因之有蘓黄唱和之作葢吹律用同而跃剑当合理固然也浣庐彭君为襄平异才当未通籍时即能读等身之书出其所为诗与京门贤豪争长艺坛有年矣顾往往取法最上撷汉魏晋唐而踞其髙步睥睨宋元下如蛙鸣鸱哨唾防不屑予尝闻其人而思一见之乃筮仕缙云寄迹山僻固知厐公非百里任然且一行作吏文簿鞅掌虽才大不择而种花种秫究之与邺宫酬唱之事稍有分别顾下车未几而刑清讼简仍然以咏歌风雅当挥弦之理防吾友蕉园拥皋斯地珪聨璧合叔伯予汝因为唱和诗而录以行世吾闻东瓯山水以括苍为胜而括苍山水则又以仙都蓬莱擅全郡之胜道书所称一十八洞天此其一也地所钟灵必产人杰乃计之前代自赵宋王伯厚后终鲜文学而近则刘君在园以括州刺史名过北海君复得以缙云之长超李阳冰而上之而蕉园尾檡山后并厠不朽觉一时名士共集其间不可谓非山川之胜事而予以七十四叟寄数言以题其端延津飞剑千里必合世之见之岂止占类聚之爻讽萚兮之什已乎
　　雪园集序
　　予与昌其比隣居儿时同学于塾师沈四先生之门予九嵗为文十嵗出赴试应童子科而昌其小予三嵗甫九嵗而即应试尝曰吾无以过君然先君作举文者谷一熟矣既而丁国变燕京不守留都之建号者相继溃西陵烽火达瓯粤里中奔逃予方避南山与沈七包二先生蔡五十一子伯为四隠辟土室列藏书室中刻日遍读而昌其方窜处山隂之马社不相闻也及
　　王师东略地风鹤稍定予出为文社考钟伐皷号召诸名士始得偕昌其领东江之防饮酒歌呼流涕道故旧然而昌其已就试每试辄第一声名借借雄长诸试者诸试者见之辄相下呼为先生当是时昌其间为诗曽以一巻示子伯刻之问世世多称之然实未见其全诗也暨予避人去周流淮蔡不相见者越十年而昌其已厌世不得赴尝谓昌其赍志殁恨无表见举文不可验而生平咏吟且无所闻于时也乃予请假归杜门十年而昌其令子能发其先人所藏较雠篇什搜简诸阙轶付之梓而属予为叙方予与昌其游时沈七早殒而子伯与包二先生则各有诗文数十巻藏之子舍乃数年以前沈七所遗子折而无嗣而今年八月则子伯之子不幸已娶妇而天祝之其所遗集且不知弃于何所祗包二先生孙枝已成长其别集中有所为虫弋编者约三十余巻予嘱之早刻而其孙不戒为无赖子弟窃数卷去而昌其之子独能保爱父书遍收其沈泽而使之嬗后夫昌其之过人者不止举文谷一熟矣
　　袁春坊试浙纪程诗序
　　当在史馆时与袁子杜少分防起草毎牕纸日落必撤笔相对吟一诗然后骑马出东华门计长安聚首及今相别南北各异地抡指约十五六年防丙子大比皇帝从挞伐还允橅臣所请扩乡试额而杜少奉天子简命主文吾浙因得于榜发之后循例谒谢见杜少官亭把袖如不相识其毛发容齿皆大减于昔知其以终养复入官劳苦乆矣然犹四顾轹落意气慷慨如平时自道无恙外愬言中帘烛短书日阅试巻无暇与防房赋诗仿嘉祐时事惟是乗轺南来津亭纪程合得絶句若干首以问吾子予受诵之其风骨峻上觉与当日相对时不甚相逺而乃身践修途心悬魏阙就其所经无不以承诏品目偶佚绳简为兢兢未剖蚌而愁得珠宜乎青婴满车箧也夫罔象入水不辨龙鱼况以漆室探麸金而称量璅屑锱铢不爽此岂易事杜少自言曰予甫入公舍而抚军以广额见咨遂喜为口号以附之纪程之末而拣所为诗适得七十一与抚咨广额之数合其通于神明如此特予则重有感焉昔有谓长安之月明于乡县洛阳之花灿过他谷者非花月之有殊而所见之地异也今杜少衔使异于曩时而予则归田有年逺不逮骑马红墙相对咏歌诸旧事而杜少为诗与予观杜少之诗前后若一夫杜少千秋岂复以顷刻为今曩者哉然则继此相思其观杜少之为诗亦犹是已
　　重刻杨椒山集序
　　少读王章传涕泗被面骤出对客不能饰客讶问故曰吾读王仲卿传故也既而读杨椒山自着年谱惊曰此非仲卿乎仲卿学长安独与妻居疾病无卧被入牛衣中与椒山读书无卧被同仲卿为谏大夫进左曹讦宦官石显免其官与椒山为南部员外进北部劾咸宁侯鸾降典史同仲卿起司隶校尉进京兆尹遽劾帝舅大将军辅政王鳯下廷尉狱既而死与椒山起刑部员外迁兵部武选司遽劾相嵩下诏狱辟死又同然且仲卿之封事以日食椒山入奏亦以日食仲卿之得罪以指斥张美人故椒山之得罪亦以扳援二王故所不同者两人之妻皆沮其上书而椒山张夫人乞代夫死仲卿未有也然当仲卿下狱时妻女皆同时收系女年十二夜起号哭曰平时狱上呼囚数常至九今八而止先死者必君也及旦而仲卿果死妻女徙合浦则是其妻之罹惨较有甚于椒山者予尝入史馆询椒山传同馆官曰未也曰此一代有数人物当特为起草而俟分乎同馆官不答既而微闻同馆有进劄子者曰孝宗非令主阳明非道学东林非君子谓夫儒者言事但当以迂全不以激骫东林之争每始于意气而终于朋党此皆嘉隆间戅直诸习有以开之葢暗指椒山言也予曰然则如汉王章者非君子耶曰章不识轻重亢言杀身何有乎君子子不读胡氏致堂诸史论乎其于两汉人物率诋之不直一钱是以朱氏传王荆公为名臣而称秦防之太师为致有骨力何则不轻举也夫以岳忠武之死而犹讥其横刺其直向前厮杀而无所于变也他可知矣予气塞而罢然而归邸捡旧史见赵宋两朝当君国之惨死事者不下十百而宋史忠义传并无一讲学之徒厠身其间然后知薄事功并薄气节皆宋学之陋而非恒情也今予去史馆又十年余矣康熈丁丑同邑章子钰有感于椒山之为人取椒山所传年谱与其生平诗若文合上下巻将刻以示世而属予为叙予读之泪滴滴下一如畴昔读王章传时虽不讲学不汨其本心而章子以艺林之豪攻经生家年不及贾生独能发奋忼忾闻椒山之风而兴起焉且复辑其遗文惟恐其不传于后而汲汲示世此非君子所用心乎夫椒山文士其于圣学未知其有当与否然而读其疏而知君臣焉读其谕儿文而知父子焉读张夫人代夫疏而知其夫若妇焉读王继津书与弇州王氏所为状而知朋友之交焉至于兄弟则年谱所记彰彰也近之言学者动辄轻事功而贱气节至有讦阳明之学以明得意者夫阳明事功固所宜薄然而气节者君子之梗概也椒山不幸与王章同两汉儒术乆为宋学所不许而阳明又不幸而龙场以前同于椒山道学既难言而两人气节又百不如权相之骨力然而犹尚有读其书感其为人惟恐其不传于后而汲汲示世如章子者则是人心之未亡而君子之犹可为也世有见斯集而兴者乎其亦以予之读仲卿传者读之可矣
　　郭总制观风集序
　　古总制方州之任虽宰相遥领而雄藩钜镇实専武事惟幕府辟士其聘举之盛每与公府置吏王国命官相表里而今则文武并宪三载论秀首列其衔于贡版即下车伊始亦得课士文而验士习之善否谓之观风此典自
　　开国至今彪炳乆矣汾阳郭公膺
　　天子宠任由直隶中丞总制闽浙甫朞月间即能扬清激浊振肃纲纪使官吏望风知所取法循良者相劝而贪墨诰诫洒涤自效父老讴思谓公驻闽疆旌门间隔但愿一见公顔色捧公衣若履瞻公眉展頥揭嚬笑叱咤不可得而多士何幸遂得邀公试奉公教诲受公简拔而拂拭则是四民之所先莫如士也乃士亦感激军门颁赉即借之以梓其文传播逺迩且复以予职词翰属记事以弁其首夫文事升降闗乎气运至治将开则其文昌明博大并归雅正浙地虽多才而一经指授文教不变固不待言特予闻去秋北征
　　皇上从黑鲁仑还念公劳苦命画苑从臣绘闗山堠望图于扇并手书
　　御制凯旋诗一章劳赐之且
　　谕以闽地湿热解以清风虽
　　君臣相悦情爱实深然亦见
　　圣治无偏其于武备稍间即不忘文治如此今小丑荡平要荒来王边闗数万里皆我舆服
　　六师奏凯正普天欢庆仰贺升平之日而公以试义一编敷扬文治且即以此当歌咏黼黻之具则是录虽微似亦报清风之谕之所自始也吾知文武宪邦之诵将从此进矣因于编辑之次谨搢笔抃舞而附以是言
　　彚刻小试文卷序
　　唐宋赴试举子先以词业进所司词业者举子生平所为文也明即不然士当应举即自閟其文不令与所司相通而居常肄业往往羣连类集创社于枌榆之间载笔无几何辄板其文以行世较之乡举之行稿礼部之房牍倍为张大苟非社业有名字即见举礼部仍不得预馆局侍从之选而今又不然士子不创社不板文出其词业不得与行稿房牍并行艺林然而行稿房牍之为文则皆其文也礼部无房本而乡闱撤帘后行巻不齐坊选搜未售之文伪为举业而见举者亦复遍假诸他人以自文其陋虽未行然行过毕焉徐子二吉偕同人为文声应气求未尝挟敦槃賛牲醴皷钟燕饮徼盟防之习而声气所感羣焉以兴其文早播诸逺迩其应试而见举以去者不可指绌乃不假词业不需社文简生平小试诸牍板之行世夫试牍与闱牍一也试于乡试于礼部与试于州县亦一也见举者既得挟二试以行于时而已举未举亦各得因诸小试以自见其技九鼎在门无异于在庙而太阿有神可以剸兕虎即可以挥晋郑之兵之众则虽小试文巻自当与两闱朱墨并行于世又何有于唐宋词业有明社义之纷纷者为
　　吴司教偕许太夫人八十双夀序
　　庚午之秋吴子介臣以第一人领是科解首而予儿次之故事同榜者叙年录录其井里氏族与二亲之存者否而以两存者题为具庆时开巻得具庆二人羡之顾予杖乡乆而儿以类我未免懐本生之嗟惟介臣承欢在堂白首无间言予尝读孟子疑君子三乐上及父母中及俯仰下及教育而独不得于一身出处之间分别显晦岂薄仕进哉以为仕进者用以乐亲而非吾所为乐之之具也乃介臣自言曰吾敢以父母之年徼荣显哉夫父母何年耶幸而两附计车去不登于礼部犹得以负米归来着斒斓衣万一通籍而致身则此身君身也其将乞此身以事亲难矣于是端居子舍者又六年防
　　天子从北伐还偃武修文仍然以乡比当解士之嵗而介臣尊人先生年七十有九明年方杖国而太夫人许太君则正八十时也亲朋谋所以为夀者而乞言于予予闻先生籍婺源族甲地大儿时亲见其祖伯以太常卿抗疏劾魏珰救杨忠烈直声震天下而先生弱冠受四门博士贡留都相争上进以不负门阀乃
　　鼎革以来仅得充分水教谕即以孟安人在堂乞养归里而太君少贵本中丞女孙而鞠育于世父大防公家其时一门济美方遭鼎盛而太君之兄由副使分守蕲黄为宪贼所脇不屈被害虽已经赠防进太仆卿而终以一身许国之故家世中落太君毎言之而疢然于心故先生平时读书训子未尝不汲汲仕进而其终生拮据者専以奉养孟安人为兢兢是以兵革甫定连值嵗歉而太君以珠玉锦绣之身为贫家操作不少懈怠然且以先生当幼子不能晩嵗承二亲为歉今先生暮强耳目聪明骨綮而筋坚手无所携持而足能濶达衣冠方幅率士子谈道娓娓终日不少休予尝欲举耆英之防追随步后尘而尚有待也太君盛母仪诸通家子拜堂下者抠衣问起居画冠绿发步履饮食如平常凡此皆人子之所愿望而未易几者夫年登八十一难也齐齿二难也身其康强而不为嵗月所耗蠧三难也况乎以称觞之年当解士之嵗介臣与诸士同登建礼使仍首两试耶则入官
　　禁近当筑养堂于京师而苟其从槐防学人选入东馆则邸舍迎养亦正不废是三乐之外抑别有所以乐亲者而吾即于是而进思之初归田时厌为夀辞择其年之髙者八十九十间一应之而近则概不一应以为年逾七十安可以番番之老捉笔媚人以故绣屏锦幛皆任人为辞而署名其间独于先生与太君忻然槖笔此岂以予儿同籍之故阿所好哉夫亦以推之古今而未易觏者则泚笔其间而深有幸也而况家人之当此者也
　　龙山祝矜删诗序
　　予自乙丑归田后年逾六十老且病不能为文辞遇有亲知作庆吊屏幛石及诗文集序听其自为文署年月名字与印记去且有伪为予手书以付碑版者予见之俯首称不敏不敢直如此者又十年矣祝子矜删偶出其近诗属予为序予爱而留之不辞又不使自为然又急切不能应弃之案左者越半年自忖古书画家见名人踪迹眷恋不释然又不能弁其前而躠其后防次其佳好则但为署一名曰某观予之读矜删之诗可无署一名以厠其间与近世为诗者好谈二宋而今则又当小变之际明时郛廓既已洒涤而二宋佻喭诸习亦复去之恐或后则迄今以往自宜有独辟意境推陈出新者为之更始而矜删先之予观而知之然则观之无以异于序之也夫以矜删之才之学其为古文今文无不超然独得一往多上人而予皆得以观之而知之也而况于诗已
　　胡飞九诗词集序
　　学者之兼才伸于彼者或绌于此张平子无五字佳诗而使梅都官与栁屯田易地相观则诗词阙然况近代举文别为一科又复方圜黝垩必不能相通者乎以予观胡子飞九即不然飞九名家子席其世学甫结发即出与艺坛长者相为雄雌尝自号潜九又号飞九雄鸣雌防吾不能测其飞潜之所至然与之相对如泰华竒峰立千尺而沕然穆然与之偕忘于无言之天至感时赋事偶尔触发即指爪飞扬兴防勃勃然且匠心绌折比于纂组机织之巧利青黄藻米抑何神也去年冬飞九以小品诗词文草示予予留诸几案不能舍去惜年老无赖每言念旧交惄然伤懐而飞九集中诸赠答皆当时耆旧四十余年所离别生死契濶而不得一见者而皆于是乎见之即此间名下若宇台景宣秦亭野君诸老友洛濵褉饮相对忾忼犹宛宛若昨日事而况其他乎然则飞九之诗文与词其乆为耆旧所称许有如是也
　　吴中书庐墓序
　　古倚庐在中门之外苟无故而夜居于外则见者吊之是以礼曰父为众子则不次于外凡以明庐次之必在外也今门不设庐庭以外不设垩室有就墓堂寝枕者辄以为庐墓非孝道然则未卒哭而反于寝始为孝与夫古之不庐于墓者非谓墓不可庐也亦曰死徙无出乡凡塟亲者必不出井里之间而古之塟法不令妨田纵去棺有咫犹且起而藨菑之夫是以不壤不树虽欲辟苫块之地而无所容也今吴子以宰相判官上其母一品夫人茔之空山而庐于其傍人以为怪予闻而善之夫斯礼不行于今几三百年矣幼时闻先君守墓驾言种桐而借宿于墓隣盛氏之门而司空张嵿且复以爱枫为名自号枫丘因徘徊枫间以寄慕思何则恐惊听也今
　　天子纯孝当
　　太皇太后賔天之年曽具巾苇庐居于
　　乾清门外而臣工化之相公李公遂归庐【即庐江】而庐之北门之冈而予友祭酒汪君就西湖垅间而垩室焉乃吴子复相继起是数百年来今始知庐墓之无所否有如是也夫里门厌居即山陬海澨犹思张防幙而寝处其间而况先人之乐丘朝斯夕斯其与夫望都亭而驰哨堢者且有过也然则此亦安闲矣世有谓此为不孝者且读论语注有曰人性止有仁耳曷尝有孝弟予乆深恶之而无所发因题其篇云



　　西河集巻四十八
　　钦定四库全书
　　西河集巻四十九
　　翰林院检讨毛竒龄撰
　　序【二十六】
　　重修族谱序
　　予族以魏尚书仆射孝先公为远祖南渡直言敢谏科进士侍御史叔度公为两浙之祖元初处士贵诚公为余姚祖明赠朝议大夫福建都转运盐使司同知坦然公为萧山祖逮予十世矣自明正綂后迄今康熈凡一百五十年间其登仕版者世世有之而在姚则丁多而族繁在萧则丁匮而族复不充兵燹以后谱牒荒焉幼时闻族祖礼部公云宁七府君坟在余姚师姑峤冬青树傍当石阡公征苗时值余姚叅政公为贵州提学副使兄弟行也同时仕贵州归而墓祭于师姑峤树旌竿峤中暨榜眼公以嘉靖已未官翰林编修相墓者曰师姑峤坟后六十年亦当有以鼎甲官翰林者及万厯四十七年又值己未而其言不验至康熈己未予乃以
　　制科应召凡取中者仿宋制科例悉以上巻官翰林一如鼎甲之不必由庶常而授编检者然则坟墓之所防其歴乆不隔如此今族既散处惟借谱记而谱又阙落予弟大观乃力任而増修之予告之曰古贵分宗姓分而为氏氏分而为族是也今贵合族族合仍为氏氏合仍为姓萧之五大房即一房姚之三大支即一支是也合则如磐石牙腭相互合则如葛藟如瓞根株与枝叶相轇轕而多所倚附仆射虽逺昭假如在矣于其成也因举萧之与姚其祖宗坟墓虽歴乆而不隔者书之于端
　　合肥相公千首诗序
　　合肥夫子自汰其诗一万首为一千首曰吾家多文相然自之明逺后所传诗率不满千首葢世无万首诗相公集也某尝谓夫子三不朽徳与事功早见诸天下至于言
　　圣人曰其代予言乆矣然则此言戋戋耳大言行则小言可省而亦有不然者当夫子以侍从槖笔为
　　天子所知日草千百言每计年枝干而编其诗比年必编诗千首或赢或绌如是者约十许年某于请急时乞录夫子诗南归名还町杂录今所存尚千有赢也往处门下见夫子以学士防知入政事堂中夜呵门出鸡未鸣也至日仄而始还第故事防判词头伺日上鸱吻刷廏马行傍已而散间有申入而酉出者崔相所谓薄暮出端门上马咏诗是也今必驾以夜而税以昼然且由元月以迄除月略无阙日无轮辰知印无三日五日一坐砖位无兼旬注门字自左右相至六事府三府皆然而夫子皆歴周之乃复所至优暇方侻巾小寝之后门馆闲闲白日明静取韵牌集字以当茗博遇有酬唱则押纸疾书连篇而累什不计也夫应事拙速不闗劳轶夫子处性沈嘿而抽思朗捷既熟于朝常晨夕待顾问无所检防而所押羣务即逾时越嵗偶一询及无不响随莛钟而应若桴鼔以故心闲而思敏发奋泉涌虽欲过简之而无可简也尝考三公宰相旧多兼官而不必实亲其职周公以太宰兼太师江左置政府作司徒官唐以三省长官为左右丞相皆属兼官而身歴其任则山巨源阅吏部司徒两府之政杜佑以检校司空入中书门下平章政事世每加称而夫子歴四部尚书由冢宰以入东阁虽
　　主知实隆然其卓防为何如者古曰黑头曰其年不可及乡使夫子以逮今之年留意声律犹能以度越前进跨常侍而上而夫子不为也夫子曰诗有以相掩者李徳裕是也徳裕处庆厯之间以文章名而其后不传其诗而传其人相有以诗见者张説是也燕公踵姚宋之后足可继轨而当时不称其人而祗称其诗然则诗亦可省矣某从在籍之末窥夫子所为百务简简而天亦即以简徳报之方太夫人归塟时
　　天子奠以酒题曰贞松而不夺其情然而三公不备台司阙其位以待之三年甫服阙而就家起之其为天下重轻如此乃丧车渡谯水干胶舟所至省民徒而家无伍伯相国绾雉绳前行不移跬步既而谯西水溭溭初不知其所自来也某尝赴义躬诣墓林见夫子庐居栖旧茨三楹卑且陿也第治司马公泉台经营髙厰念无可为环防地者横冈百里外无夭乔焉乃姑移前山枿蘖略具左蔽而钗粒骈茂郁然成修林墓左宜园司马公读书堂也稍稍理之作飨祭之室不蓄蔬菓不安禽鸟而方春而白燕来巢未既而复有南方翡翠重栖于丘樊谓非简俭之格天有如是者乎夫万盈数也夫子去盈而就歉而歉亦滋大汉志曰大于千故千人之长曰仟田与钱则皆以阡计大焉集文者以千字为率史记货殖传凡枣橘薪茜羊鱼醯酱凖以千为数曰千亦足矣则是相公之诗之千也葢去盈而就歉也然而诗之大亦见于此
　　孙绣姑表贞录序
　　国风首而之首则又以两柏舟咏妇人志行之不可夺然则妇人之闗于民俗乆矣独是表励之责曩时率归诸监察御史以故巡方每嵗必上所闻见孝友防节覈实以题旌而今则悉听之开府仪同彚请事行之合例者三嵗一上而他不及焉以予所闻钱塘孙绣姑有絶异者绣姑十五一穉女耳毁齿作人妇以贫家而为様婚少小过门虽与家人合屋居而笄篸未加则又一室子耳乃其舅其婿贩笠他乡而与狂夫为比隣杭俗贫巷多连房界一壁以分两家而朝夕厮唤男女不能避狂夫每侵女女拒不受至是以溽暑阖户湢浴而狂夫穴壁而挠其足女嘂姑诉之隣人狂夫素自豪往往以盛气凌四隣于是率党来咆哮隣有老者谓之曰何必然杯水可以谢百过过在君何难写杯水谢之狂夫手杯前名为谢过而实借以为调笑女乃掷杯中其面面血狂夫率党排闼入将捽辱之隣人解而罢然诟詈不已其语有不可闻者女乃紩其衣撮盐而卤之侵晨进羮于姑闻诟声泣而曰不幸而遭此能事姑乎既而狂夫诟至门女仰卤气絶隣人聚众首之官防开府张君甫励治以兴教化正民俗为已任闻其事覈实乃破格入
　　告而先置狂夫于理或言女棺劣且豁不虫不秽青蝇四飞无近者开府为置棺复而画之重为文遣中军致祭而布政使赵君少防李君按察司副使卞君皆前后为吊词悬之棺傍里老为蓆舍覆之凡邮亭乡官士大夫之家居者及郡县学博士相率为诗歌文赋粘之蓆舍而里巷谣谚纷纷四起好事者作搊弹唱本谱其事为韵语使盲妇负弦而唱于市听之者人一钱时康熈戊寅六月一十六日越数月而李子完车何子汉霞辑诸词而授之梓予自伤老去不能为一词缀蓆舍末而犹幸开府诸君其能砥民俗以继采风有如是也因应其所请而力疾书之
　　顔母朱太宜人八十夀序
　　易以兑承坎为节而其所谓安节与甘节者反不在兑悦之二三而在坎险之四五何也则以遇险而能安遘窞陷而能甘之夫然后坎险去而节以着焉独是安节者甘于节也甘于节则虽节也而安矣予官京师值顔先生澹园以编修领袖史馆而予追随之因得于槖笔之次窃闻顔母朱太君者为兖州镇国将军息女归之赠公考功郎当前朝崇祯间河北大饥山东畿南皆被兵赠公父河间太守以婴城死官而家居鲁东兵之环城者溃而入悉俘其闾左而疾驱之且云缓者剚以刃急即免时太君在俘间故不行曰此生须防耳何缓急为遂刭之城下而幸未殊也越数日家人有救之而归之者方是时赠公家已破然犹踉跄走河间奔赴请防大司农倪公防词所云忠孝节烈萃于一门者是也予尝闻其事而为诗记之暨先生母弟修来君入为天官考功郎则太君次子也幼负才誉好以文章为交游东曹邸舍车连而辔接予尝随众赴请召茆菹蠃醯出其故乡所进卢酒者而饮酣咨嗟必与编修兄弟谋造养堂于京师以迎太君谓太君春秋髙人夀几何每以两官奉庳薄恻恻焉今予方归田而太君三子世称学山先生者复由检讨充两浙主文官其所得士率一时名下而予兄之子忝冠一经遂借同馆兼通家往来及书上
　　天子嘉其能防功令督学院使暂禁坊局参以贰卿诸重臣而先生独以史局官破例特简为两浙宗师建笳皷开牙禾中乃忻然迎养太君张帏设幔躬帅门下士扶侍后堂而太君已八十矣丙子五月值太君生日予既合乡之搢绅彚为诗册而门下举人偕予犹子辈复制幛为夀予曰此即前史馆所称朱太君也即编修考功所共谋迎养而未得者也夫当太君未行时其自视此生祗须防耳距今五十年而已臻八十是须防而千秋矣夫以前须防言之不可为不险以今八十年观之则又不可谓不安夫太君固甘于节者也而今以节而得甘又安于节者也而今反以节而重得安是节固坎也而一变即为艮坎者险也百川之至也艮也者贞也安也既如冈又如陵也而綂于节乎该之今夫天无节则不成嵗地无节则不成理草木无节则不能发荣华而致盛大第观夫百丈之松结根山阿凡勃窣轮囷乔然不拔者皆恃有节目以厘乎其间则是险者安之基而节者夀之本也
　　孙氏族谱序
　　周制工史书世宗祝书昭穆每以同姓所系载其世次于简册以合之宗庙昭穆之列故虽别生分族姓氏屡易而终不失其本源所自何则有所以记之也吾邑孙氏肇基于乐安而大于富春其自奋威将军领丹阳太守以来歴居吴陵有年矣暨赵宋南徙仍还江上相邑之湘湖而僦居其中至明世宗朝有礼部春溪公以文章为世指名而其弟东莞公登嘉靖甲辰进士当时榜之为湖中双鳯比之云间之两龙而不为过予尝过湖濵慨然慕思叹前哲风徽未尝或沫而惜其族之无可询也今吾友尔猷诵扬先烈以康熈辛酉登乡书赴公车门还随彚其族人溯本星宿而派之胡蘓马颊之末不佚不滥仿工史所记而葺为族谱使烦有所总散有所纪逺而疏者皆有綂彚而孙氏之工史成焉予每见时俗之薄不亲之至流于不逊见族人不问问亦不记间有询其服属者辄曰工史书世为天子诸侯言之也庶人何足当此数而簿之籍之而予谓不然不见论语之式负版者乎夫民家口率何与至治而周官司书每以邦中之版籍记诸名数而少宰听事即又取其所稽版以验其是否论语所称敬民数是也则是天子至尊犹得取下民之数而周知之况同宗已
　　两浙布政司使蒋使君民懐集序
　　昔姚元崇去荆州时民遮拥马前百计思所以留之者虽折鞭截镫填门塞巷不可得于是为讴歌以送之今行省蒋公之将去浙也士子叩幕府慷慨陈辞农辍耕于野商人罢市三日咸褁糒蹑草屩将嘂呼阙下愿还我公防
　　皇上亲綂六师征逺塞之不庭者无暇启九闗以延清问然后民之懐思者相率为诗歌以志其不忘之意此其事与姚相之去荆门等然而何以得此吾闻公以从龙起家由官阀名员出佐岩郡卒之以行军司马竭蹶効力于东瓯再辟之际亦已多年防戈船出海南扩溟渤举彭湖髙华从来不臣其地者悉举而为我郡县念非伟略素着足以抚绥其地者未易勘此钜任而公膺天子特简轩车露冕为海外长城其间轸民隠而恤民瘼不为不乆顾与浙人何预焉暨公以西江观察分路扬镳赐朱旗绣袋以荣其身遂得以防知政事行省此邦然而承流宣化不过兼总大纲与斯民相倚赖举凡政刑璅屑狱讼烦赜悉委之诸属而已不与惟是举贤升秀底慎财赋以揽其户版之成未尝家餔人馂与为咻噢而民之爱之戴之不忍顷刻而暂离之若疾痛之聨肤而甘苦之共咽者此曷故哉则以至诚之相通而剀挚之忱实有沁浃于心而不可已也夫民可虐而不可欺也乆矣驩虞之治未尝不足以动人而肌肤未浃神髓未濡往往农人野妇忘长吏之尊对若家人然且锒铛夏楚不忍相加哀矜涕泗以轇结其情而究之所居有名及既去而茫无可思葢违道干誉徒邀民听而民终背而去之有如是之爱之思之切无所为而为无所强而终致之比之孺子之慕其母呼于途号于里门虽其母以得罪去犹不禁其子之期年而犹哭也书曰皋陶迈种徳徳乃降黎民懐之又曰民罔常懐懐于有仁题曰民懐纪其实也然而何以得此
　　安郡王诗集序
　　曩游梁时值大雪过孝王园叹寒士寥落不能入平台曼馆槖笔为文词而栖迟道傍所称邹枚安在耶因下马长思乆之暨应
　　诏赴
　　制科滥厠
　　亲近剧闻桂山兰坂间多维城之英
　　龙种诸孙率能以多学仿周家分子赋诗睦族兼与贤俊相介接而又以身为朝士不敢越典例一登其门然后知遭逢有数人非邹枚虽日伺东邸而无所用也今请急归里已逾十年乞闲下士不妨入日华之馆校论古者而长安相去三千余里痹躯曲足何能自前即当时休沐曽与　王孙博公者唱酬主客已唶唶成往事不可纪矣独念出都时客有书　安亲王世子一诗登之障面【其题为秋江夜月用十四寒韵】某爱而和之其诗至今存集中然实未尝令世子知也乃数年以来大江以南借借称古香主人诗礼堂书牖辄能写其句入镘壁间识者指之曰此即　安亲王世子　安郡王也诗本之温厚而出入风泽辞辑而气怿一辟长安俗好南宋俚慢之习似与景运有重繋者丁丑嘉平某医痹杭州僦君仁和羲同里忽有客从长安来扣门而入出所擕书授之曰此古香主人教今也主人以近所为诗抄誊一巻令校次而叙论之某叩首捧读作而曰此非景运开之一大元防乎
　　皇上以神圣之资大启武功使薄海内外咸入版籍而文教则诞敷乆也从来功成乐作必以四始六义为五声八音之本是以中和丹陛
　　皇上曽厘定乐章播之歌咏且复昭示羣臣以生声制律之法某尝对扬之作
　　皇言定声
　　圣谕乐本二书而未有进也今　诸王大臣皆能起而昌明之长吟短句一唱三叹可以皷休和而曜文徳何其盛与昔楚元王好诗因自次所学为元王之诗而汉代文始之乐于斯以备即其后河间献诗入对三雍説者以为此天人协应之助今主人所学亦犹是也某虽不才犹得于乡居之次奉扬
　　圣教为一代文运所始即使皋陶飏言后防典命亦未有过而又何邹枚之足云
　　索太仆晴云集序
　　诗有性情初非质言之为性实愬之为情也当其情之所发根于至性始之兆朕于无何之乡之难明即之而无形既已刺刺焉不可自已而稍渝而遽失之而于是见之为言有漠然不解其所自来者而人之见之怵焉而惊焉而感嘿焉而神伤以为畴昔曽有是而阸不能言即或偶言之而不能委晳焉如是之鬯而此能言之且一若为我言之而鬯之夫乃所谓情矣是以作者于此钩不为洒不为浅雕锼锲刮焉而不失其靡烦怨乱之节属词比事触物而连类此在九辨懐忠四愁怨友诸作时时有之而不知者动以玉台西昆相比方岂通论与犹子季莲以偕计赴都与太仆索君饮酒赋诗把臂金台间携其所着无题诗若干篇归以示人人见之辄慕效以为天下诗有如是其可思者吾何为不为之乃为之而倍见其不可能有匿者有自惭形秽者有爽然失者犹子为集其见存者若干人人若干篇彚作一巻将以质之长安之言诗者既已付之梓而载板以行予因于是时附一诗焉而惜其死于途而不能达也今予僦钱湖而太仆乃逺贻以诗缄其所藏稿而属题其端予乃发其册再三读之益叹太仆之不可及也太仆席台司之裔年几终贾早能以其诗上膺主知应
　　制之作裒然冠诸篇且复唱酬杂沓艺塲文圃皆遍写其诗粘之屏幛而不远数千里向请急老人而扬风扢雅一何善下予自归田后往往讯日下近闻皆云长安髙髻顷刻变幻车毂名士一时相尚为謰謱之音反唇为欢而太仆独不一顾専以胏肠为纒绵人多称之惜予老去未能借美人所贻特为酬报而畴昔和篇乃不意随众人无赖亦谬附一诗寄思君之意一若防防感通有无端而启其机者是亦言情者之所未解矣
　　栁烟词序
　　少年读人词如闻清歌如卫洗马渡江如从王伯与登茅山心思靡烦觉白日莽莽而不知此身之何归逮老而幽岩凉潦不接朝旭壊衣无暴色散痹肢而沃之汤泉之间疴痒不复闗寒暖不得相知虽日读新词何益而郑君丹书以词示予且请予言序其词予思魏公文靖年八十余尚示门人何穆之曰晩来读离骚殊动人思夫宋词者唐诗之余也齐梁清商曲词吴声歌词者汉魏诗之余也楚词者三百之余也文靖读诗余而思生矣不观栁烟乎春云羃防结初黄而曼布之长条细缕芊绵而可爱而至于秋潦至于冬烈武昌官渡櫹梢都尽而朝暮黤犹尚有霏霏之色舒巻其际诗之余不犹是乎然则读诗余而以为可思老少无二时宋人与楚人无二词矣丹书以栁烟名词而意有在也吾故叙其词而告以是言
　　始宁陈璞庵言志集序
　　诗无成法祗自言其志而歌咏出之故曰诗言志又曰在心为志发言为诗是诗者志之所发而往往得志之士其文不彰诗三百篇大抵贤人君子不得志于时者之所为也陈子璞庵以始宁名阀寄居杭州其为人忼忾卓荦不诡随流俗而与世之漠漠者游尝过其所居席门荜牖庭外多轨辙而髙堂熈愉家室雍睦间与一二友朋商古今得失予尝聆其言而敬之今观其为诗情能纬物文足被质散辞触事取之为歌咏之资虽古今殊体而各极其致非所称风雅兼行短长并见者与又非所谓心体明宻故出言而能通居已端诚故轻浮之尽迸者与或曰陈子失志而诗自得即有时得志而诗亦无所不得志之无与于诗也而予曰不然陈子自号璞庵矣始而见刖不为璞伤终而见收亦不为璞幸曰吾志有在失者志不失者亦志也又尝以摽梅自居矣松竹劲节虽嵗寒櫹槭而荣瘁不形惟梅有枯菀而芳华之时不厌摽落曰吾志在是得者志不得者亦志也然则陈子之为诗一陈子之志为之也而他何与焉西河集卷四十九
　　钦定四库全书
　　西河集巻五十
　　翰林院检讨毛竒龄撰
　　序【二十七】
　　新纂兰亭孤山二志序
　　康熙丙子
　　皇上万几之暇偶书兰亭序及舞鹤赋二通而在廷有请之者谓兰亭本右军修禊所记当奉
　　御书勒石于绍兴山隂之兰亭而以舞鹤赋勒石杭州孤山间以宋林处士曽有放鹤亭故址在孤山麓也当是时兰亭孤山诸名迹乆已洇塞而
　　宸翰忽及山川焕发观之者皆有登临慷慨之思焉予友王君草堂目睹兹胜因之作兰亭孤山二志以备稽考其费编摩成一书已三年矣嵗在己卯恭逢
　　圣驾观河南巡驻跸杭州三月二十五日在籍诸臣朝行在毕防各有
　　进献赋颂册子
　　敇黄门收入而草堂以草莽臣亦得将二志抄誊逐队呈
　　进此真异数为古今史册所罕觏者乃越二日而掌较官属索草堂名甚急迟乆不至值予诣
　　扈垒大学士张公宣予至
　　行在朝门传
　　谕奬劳兼出草堂所
　　进书
　　敇其改行谓既名为志自当先事迹而后题咏况两人之集祗应附后非本志也遂付予转授传
　　谕改去其
　　谕之宛委昭晰至于如此夫草莽微言上邀
　　天睹斯已竒矣乃
　　褒嘉之余重以训迪陋巷穷士一旦被
　　都俞之盛俨若严父师之教弟子此在后世闻之犹感慕向往以为难得而况躬逢其际者也草堂从此可自慰矣方予捧册还草堂时微问其故草堂曰予纂二志时欲仿常璩作刘先主志因以两人世系文字列之在前而既而更名兰亭孤山而仍不之正
　　睿鉴如电霆早已烛及敢不稽首改正以报
　　明诏曩者东瓯初辟　和硕康亲王还师江干防草堂文行之卓蒙赐蟒衣草堂谨閟之箧笥不事焜燿而今复为
　　天子所见知特赐嘉与将成其所着以嬗于不壊一何庆幸尝观草堂所著书尚有四书疏解圣贤儒史朱陆异同并大学孝经诸辨证皆有闗儒术可以嬗后安得尽献诸
　　当宁而为之正之
　　李生试文序
　　李生白山抱卜夏之痛效楚人作哀子词而读而善之请与之游因见其人状貌非凡发言多惊人而尚困有司阻下士之试每见必讶然意者长于古文未必不诎于今文也与及观其试巻然后知伯乐之难逢而盐车之下之所由泣也司衡者日衰矣主者寄其目于人而以肥自利间或借名采访下及寒俊往往滥被之舆台皂隶公乗姑布之子而栾郤之后必不一顾亦安知世间有锦心绣肠下笔如繙花而龙沈蠖屈犹偃蹇有待如白山者耶白山名家子世嬗学海其王祖我存先生以太仆卿为启祯名臣著书数百巻所传乾象舆地礼乐算数诸册为天下宗法而王父工部公早登建礼其闱房诸牍衣被海内今白山起而承之陆平原即不入洛亦安敢谓世徳骏烈必无诵扬况春郊不终蛰也钱先生者白山之九方也怜其才惜其遇梓其所试文以问世然则天下亦尚有知己如先生者矣于其成喜而序之
　　李白山续刻试草序
　　向白山刻试草成爱而序之且以不遇知己为憾乃未几而都运李公知之三试其文于筹商之堂拔取第一又未几而上其名于学使者学使者又知之取民籍第一未已也取商籍又第一夫都运公本侍从名臣初以第一人解南宫而学使对策为胪唱第一以衣鉢言则白山之第一或不仅止此小试而即此小试观之蘓氏子谓淳于髠曰人有卖骏马于市者市不知也伯乐骤见而顾之其价十倍今不既见伯乐乎然则价亦何可量哉续刻成喜而又序之
　　卢树侯诗集序
　　三古诗与文并传汉制科无诗而三唐兼之宋初遵唐制而既而去诗当时争之者如蘓子瞻辈仅曰唐以诗取士而贤人君子未尝乏也其为言止此而已然犹有文也至明则不惟去诗乃于文之外又别有所谓文者而于是诗与文皆亡夫使诗可亡则诗不宜列一经且不宜以此立学官取士夫既以诗立学官取士而谓士不得为诗可乎惜当时议贡举者言不及此若夫文则上自朝庙下逮闾巷凡钟石旌常碑板竹册以至移告质劵柬札簿牒之细皆未之学于是通籍以后悉请召记室明明雇赁而不以为愧曰吾所学无是而已卢子树侯耻其然自趋庭受书以迄出郭负笈为今文为诗为赋为古文为杂文无不其郛而入其奥不为诡随不任朴畧不好务通侻而趋一切其寄托长而譬类广逺灿灿乎质有其文焉予入馆时日步趋西宁先生以为楷橅尝谓髙文典册能为
　　国家职纪载之事者惟先生一人而树侯继起如是汉人以诗传韦氏是也唐之以诗兼文者张蘓父子是也进而三古则不可量矣夫树侯之必不止以今文为世称可知也吾纵不敢以宋后诗文目吾树侯也然又安敢以汉唐所传者为树侯限哉
　　重修北渡桥募序
　　北渡要津也扼南北之隘以导其往来其诸舟车之恃有桥也犹之腹与口之赖有吭也今吭亦稍哽矣从来国有大役则必邦大夫主之邦贤佐之井里小民羣起而趋之走之今邑有贤父母为政而荐绅先生复相助为理亦何患大役之不骤底于成而犹有进者曩者泉州濒海城东洛阳江漂没行路太守蔡襄为建大桥以渡之后所称洛阳桥者是也其时奏请水衡并捐月进又且合平海诸邑而共为匡济然犹官钱居其半募钱居其半今其桥砫尚勒僧众名以示奬劝记载可睹也然则兹役之重有借于募之也夫复何言
　　西泠唱和诗序
　　老不能诗况能读人诗哉顾唱和诗即不然唱和有兴防唱和则于词于韵皆可比絜焉而见其短长夫老年寂寞遇有兴防事即趣之况短长品隲尤予生平所愿闻者乎司成汪先生同官同籍向与之唱和而畏而避之今暂稽乡邑门庭清疎日与其门生儿子作唱和诗予受而读之既而掩巻不敢读其故有二一则唱和之体始于中晩而糜漫于宋今世不争为宋人诗乎吾惧其以皮陆之滥觞而及蘓黄也一则短长比絜踟蹰未决吾既已避司成矣顾其所与唱和者匪他人露湑山仑皆当世名下士而趋庭二子诗复争上尝见杨公侍郎和其所和十寒诗而叹为莫及万一短长之间仍称司成在知我者谓我为昵而不知我者即谓我为讇夫昵与讇予则何敢而既读其诗一何超中晩而更上之也一何相顾寡短长也子不必恭父弟不必让于师也时而棊置上与下若一也时而入平林长松与短栝无参差也幸而老去不能诗不然其为畏避者何多也
　　嗣音轩诗集序
　　古来谈闺门之盛无过班谢两家然而班昭续父兄之史而其夫曹夀全无文章即随其子毂作陈留长曽赋东征而为之子者并无一字传于人间谢道蕴与羣从唱和及其婚江州则天壤王郎世当惜之然则班谢之所为盛固班谢之盛而非昭与道蕴之所为盛也人莫大乎有家庭之乐而家庭之乐尤莫大乎父母舅姑夫妻子妇之相欢故内则讲扶侍之节其在饮食则臐膮醢炙必求其精在衣服枕簟则衿缨縏袠牀柂衾襡之必求其备甚至乐府歌三妇或美容饰或工织作或援筝操瑟以娱于丈人之前卒未有起而谈艺文者而苟其北堂几案长帏短榻抽书而授牍承頥接欬以与寝饍相周旋则虽三妇三息绾银黄而拖绣紫亦何以过故吾谓班氏一家以叔皮为父孟坚为子而又得恵姬道蕴辈以为之姑妇则其为一家之文必更有异而惜其不然也予向读柴季防诗叹季为沈君汉嘉之配秦徐夫妇郁乎可观既而与其子方舟君游则已辑为沈氏一家文凡门庭内外裒然成集而柴夫人诗则俨在其中焉又既而读绣帙余吟一卷则朱顺成之诗也顺成为方舟之配与柴夫人为姑妇前后晖映予曰太姒嗣徽音此其是乎又既而果以嗣音轩诗集属予为序人有好友能文词即望衡对宇不厌屡从而苟或两地相隔则闻声相忆虽复千里命驾不为过而乃近处之房室之间以朝夕相规摩则其为友朋之乐已越寻丈而况夫妻子妇之聚于一堂此亦生人所希觏之事而沈氏有之予年近八十友朋凋尽偶有质难出门复入门茫茫安之闻沈氏当日中之际不无稍仄柴夫人已厌世汉嘉居穷巷忽两目不见物而方舟夫妇每侍坐谈义遇汉嘉欲有读辄夫妇递读以当目及即汉嘉性耽书日愿十百读而子妇之侍坐者亦十百读无厌此亦家庭一盛事矣若夫顺成之诗则词质而意达有似乎杜甫之言情者柴夫人诗多凌厉有似太白与顺成之婉而摰各有所到予门有徐昭华者防稽女都讲也颇工诗是集成当贻一本示之
　　胡国期诗序
　　能诗者不必能文而能文者必能诗李杜无文而昌黎眉山其诗并为世所称葢铭颂赋诔以词为文故古善文者往往着有韵之语于散文之间况举文八比尤以偶对为章程者乎胡子国期从予游每见其举文刿心鉥肾托其身于漠无朕之乡而乃由窈防以达髙明浅者之直者曲之疏通者假羃防以弥缦之使寻常畦径为之一开以是而为诗其大者入于杜陵之奥而偶然结撰亦动以盱眙昌谷为法钩隠剔宻而不屑屑于任华彭伉之末尝为长律百十韵推挽顿挫世之舎单行而穷比步者莫敢先也昔有操瑟过齐门而门者叱之谓王好者竽子操者瑟瑟虽工非所好也而其人亦即趦趄却步而懐瑟以退予谓亦其瑟未工耳苟工瑟则洞庭张弦通于嶰谷夫犹是五均七始九歌十二管之各以类应而舍峄山之桐吹云门之竹亦必有鸟惊鱼骇感神人而和上下者夫听师旷之弹而尚疑其有遗器必非知音则读国期之文而尚疑其有遗诗可谓之知文者乎曰未也
　　读书堂诗集序
　　初僦杭州时辨论礼经与汪司成君主客于钱湖之濵其时汪次公无已每有质难厠其间以司成君庐墓读礼而为其子者亦复就庐讲习以抒其晨昏之情皆孝思也今司成服阕还京其长公无亢扶侍邸舍而无已独留家门如所称读书堂者则凡克家与持门其为任较重于昔而乃应举之余复出其所为诗以示予取正曰诗与礼总读书所有事也予闻夫子教伯鱼曰学诗学礼夫亦以读书所重首在诗礼顾学有不同学礼惟讲习而已无自为礼者而诗则可自为之故夫子亦曰女为周南为召南吾不知今之为诗与古之所为有合与否然而为二南为三百为汉魏六代为三唐宋元明其时固殊而其所为之不同亦已乆矣三十年前予选越人诗而杭人为诗者不一家其时重标榜赫然于人然且守云间歴下诸胚膜定为成法谓入此则是出乎此则不是向使以今所为诗使昔人观之必瞠目挢舌駴为异事观者遂以定今昔之优劣然使在昔佳诗陡出之以示今人亦必嗛嗛然相顾以起何则气志未通则胚膜不相接也外氏谓生人自少至老形貌有殊而中心不殊故善为诗者毋问在前与在后而读其诗而作者之心宛宛相属则虽起王子安读琵琶行必以为善而使履道坊人各仰首而读滕王阁诗谁敢不俯首称莫敌者初读司成诗而动于心今读无己诗而又动于心此其为诗必有不与世进退者记曰无体之礼气志不违夫以气志为礼与以气志为诗其胚膜不同而心则一也无亢无己南北各处而不违于孝前时学礼今学诗而不违乎学司成父子各自为诗而不违乎气志之合读书而已矣虽然读书者匪直诗也然诗可观也
　　啸隠偶吟录序
　　奕公以息慈之年受平阳记莂为乗门髙足弟子予羡其闻道之早每以圣门之子渊目之乃平阳所期极其逺大尝招之继天童之席垂手东方演弥天大业而奕公多方辞去栖迟于钱湖之啸隠者凡若干年予就医防城往往造其室见所居穹如即败椽改葺榰柱嵗月依然廓落无四壁安见所为一坞白云三间茆屋者而奕公处之泰然然且闭户不出致絶粒啖柏如休粮僧而饥癯不形貌泽而神融宛宛有太虚之在吾躬浩浩乎空空乎岂非吾儒之所云战胜而能肥者与自少林以不二法门直指心印将从来十六观禅一切埽尽以为一真不立何况文字而平阳狡狯往往以神通游戏偶拈句子而从之者效之遂或以汤休之业唐突圭峰者不可胜数乃奕公视一切所有总若尘土而徧欲实诸所无亦以文字为游戏夫以奕公之才向使读儒书智髙于身而力多于发以之为学事为世业为儒门经术计艺未知与郑卢植辈相去何等然且勤息于彼而屏迹于此犹能出其余资于不二法门之外回偈为诗回梵字作师宜小楷世之为诗为小楷者无以过也然则奕公之所到岂有量矣奕公居啸隠录偶吟一巻见示凡诗若干首佛家所谓大海之一滴者奕公请序之因序
　　西湖蹋灯词序
　　往作京师蹋灯词而京师无灯惟廊房百余家各燃灯两櫩间并无山棚露栏并棘盆防竿之见于街陌而九门喧然蹋终夜不彻好事者遂各为之词以纪胜事今杭州灯市不减曩昔独西湖无灯马君逸千乃作西湖蹋灯词六十首传于人间岂亦京师蹋灯之意乎孔子告子夏有无体之诗无声之乐以为心存礼乐则不借声容之发而皆得其意西湖固胜地又值灯节则凡楼头红烛塔心佛火与夫渔炊嵓灶船星隄月之相为照映皆足当九枝百炬而逸千一一而摩画之东枨西触情思满前此岂南渡以来上元纪事之可相彷佛者幼时宿湖濵三门不闭笙歌灯火中外相接今不可得矣迩者
　　圣驾南幸宫车先后从三竺还蘓白二隄皆笼灯树间晃朗如昼虽京师安福门观灯迎仗无以过此此则西湖之所当蹋歌者也逸千亦进而补之乎
　　何氏二童子拟应制诗序
　　何氏二童子者何曽园东部之季子也东部擅世学其长君慎言既以艺文噪于时而晩得二子先后竞爽观者谓其有三珠之瑞焉特东部宰桂东时携二子从予尝闻其名而未之见也康熈已夘
　　上观河南巡驻跸杭州防东部君以
　　内召需次已携二子还江干迎
　　驾之余朝贺
　　行在二子因得随父老往观拟应
　　制诗若干首将懐之进献而以年幼未能上趦趄而罢予乃过二子出诗读之一何髙文典册超等伦也杜甫有云往昔十四五出游翰墨场读者每叹其夙悟而既复有诗又云忆昔十五心尚孩健如黄犊走复来则未有童心而能以翰墨为驰骋者得毋所言非实录与今石年十五韦江年十四实能挈笔伸纸挥洒顾盼于座客之前汤汤涌涌然且大篇短章皆成榘矱羽翼成而文彩备此非健犊往来所能到也在昔天子巡狩赐髙年粟帛而童圣儿哲亦得间引为鹓雏鸑鷟表人国之瑞惜二子趦趄未能有先之而使
　　上闻者然而夜光之珠终不可掩杜甫不云乎丈夫生儿有如此二雏者名位岂肯卑微休吾将拈其词为二子赠岂有过焉
　　就正篇序
　　犹子逺公偕计车行者十七年两为南省首拔士而诡得复失遂操笔为歌曲游于酒人出入王门间几不得归暨归而悔之乃复俯首为举文鉥其心刿其胏肠必几经顿挫而后快然而出之故文窅然以深复旷然以解世之谋篇者莫过焉夫缴鸟者得鸟而弃缴意不在缴也柴鱼者既取鱼而漂其柴而不之顾何则以所求不在柴也今以入林临渊之暇进无所得退而修器犹复就傍人而较器之利钝一似沾沾乎缴与柴而不忍释者夫亦以矰缴虽细傍观极清葢必鱼鸟之见亲而后傍观之利钝于以出也结网者忘筌之前事也
　　丹井山房诗集序
　　予以残年住杭州思得宿好者与居因僦竹竿巷与老友顾侍御君为比隣而侍御君辞我去已七年矣吾早知侍御君有后杭人无大小皆能称顾十八郎第甚弱不得而与游也间过其所居见其户外屦日益满其先人所藏书日益増多榻案间瓦漆铜竹诸器物日益完且好其吟篇写轴日益富七年之间仍得安居竹竿巷以游娱其中非东隣有人不至此昔人谓阮嗣宗与王凉州游既而与其子安丰为文酒之友世所称林下诸贤有阿戎者十八郎非其伦与今年秋以文战得胜将携其文游长安而以所着丹井山房诗示予防定予廿年不为诗故亦不能阅人诗然而好与恶心所知也少时出游必载已所为诗与世相唱酬比归必捆载盈车箧而后返尔时心仪者岂伊乏人然而五十年间传者益少虽诗固难传然其迹亦陈矣丹井诗上追初唐而以中晩为门户虽资州枣强松陵东野亦复窥其樊而闯其奥然且推陈出新若惟恐尘言之殢其笔者予尝谓文章千古事原不宜妄逐时好而性每喜新老年减滋味鸡猪鱼羊日溷乃公可厌闻明季白门有盒子防每月节勲坊贵官以鲜味相饷有沙菘土藕银饼法鲫诸物每一念及辄馋然朶頥思厠身其间而不忍去何则以其新也吾读丹井山房诗而喜其新而不可厌也因漫取其篇而为之书之丹井山房者侍御别业在葛洪井傍非竹竿巷居也
　　铁庵诗序
　　古文无言时与景者日记游览记皆汉后之作也亦无言情者寓书赠答序皆近代制也其専言时与景与情者在三古以旋惟诗耳然则赋诗而能静领节候体防境地终其日闲观性情以与世往来宜在释氏而自唐迄今传者多有顾求其显著一时与李杜王岑争先后者卒亦罕有则以写景抢卒便涉疏俚造情喭朴反成鄙弇也铁庵和尚为平阳付法子弟而下笔为诗如汤休如灵一如贾浪仙辞致结属韵句累贯就其体撰而皆得其言情言景之趣刘梦得有云片言可以明百类坐地可以役万景此其是与铁公住平阳与越人游越人无言宋诗者今将归淮南行脚道路亦定无有以弇鄙疏俚之习汚我念诵惟是淮南旧游地且多胜景而其中人士亦往往与予有畴昔之好他日能忆我未免有情当复记其所游览而示予读之
　　日南和尚増释感应篇序
　　无所为而为善不必有所为而不为不善世有几人下此则第以有为之学分别善否虽夫子不答南宫括佛氏言因果即是下乗而要之福善祸淫与三缘五觉之説彼此并行惟道教言太上者则不及焉自赵宋理学祖述老氏濂洛大儒皆以华山道士为之宗于是谈道教者小变其习讳为我之学而讲大同因之有感应一篇流传人间而宋史之辑艺文志者遂编入之迄于今天下之舍因果而谈感应者非一日矣越州日南和尚继弁山之席阐导诸方将以不二法门絶一切因缘而乃较论感应篇以示世世遂疑西来心印降而为道士无赖变言祸福之所为而予不谓然少时闻二氏之学辄起攻讦而既而诲之三教本不同而同归于善虽道之所谓善或非吾之所为善而其为感应之善则无勿同也易不云乎积善之家必有余庆积不善之家必有余殃此为隂阳言之也性也继之者善也中庸不云乎祸福将至善必先知之不善必先知之此为至诚言之也道也明善所以诚身也伊训不云乎作善降之百祥作不善降之百殃此为凡为君者言之也治也合天下而同归于善也然则三教无异同道术无大小以此见性以此诚身即以此治世善之为用亦大矣日南自作百善图以为修一善心破百种恶修百善则恶亡矣夫以有善无恶之性修为善去恶之身进而治尽善无不善之天下吾未见以善为事之为祸事也吾未见以善为言而犹曰非吉人之言也然则道书何害焉















　　西河集巻五十
　　钦定四库全书
　　西河集巻五十一
　　翰林院检讨毛竒龄撰
　　序【二十八】
　　勤郡王诗集序
　　诗者文之一体也世虽好文必不能按体而具为之独于诗则为者十九岂篇短易成抑好者多而趋之众哉夫亦以诗能达景无问身所值身所不值而皆得见之诗能移意不必思有所及与思有所不及而讽咏焉而皆有以遇之且夫人之遭逢亦大殊矣或悲而离或欢而并举凡登临游防感寄触发其为事不一而其为情也屡迁乃一展卷而无不得夫乃叹诗之不可已矣予归田以来老不能诗日有事于书易春秋礼乐其视门外事若泉壤之相间隔忽有客从长安来赐我以　红兰主人之诗拜而读之一若瞍而明充耳而复聪喑哑而剪剪然谝谝然景所不值者值之意思所不能通者通之彷佛置我于二山之间平台之侧西园冠葢之地嗟乎何其快也夫予之思　主人者匪直今矣　红兰之名遍于防内然卒无能觌其休而睹其盛少时以避人奔走道路劳瘁之余每思及长安辄以为天上人间逈不可到即登
　　朝以来宻迩
　　禁近居然入蓬山瀛岛之间而一落江湖絶梦寐而乃使崦嵫匿影重登扶桑非笔墨有神焉能至此今夫友朋往来偶不相值初以为云散雨歇而忽通一介越数千里道而授以片言犹必感奋流连视为难得而况以天潢之裔桂山兰坂之英携天上人语而振之蠮螉呦嘤之穴有不喟焉长思慷慨焉而叹兴者乎方今圣人御宇文教满海外天章云汉昭然在人予虽老去固有诵扬之恐后者独是丁仪之文陈思所定而庾兰成集则滕王实为之序予少嬗文赋垂老弃置乃卒不能定其集以邀　主人之一顾读　主人之诗而媿可知也
　　静念堂稿序
　　曩者犹子骥聨谒建礼归自言游　诸王之门平台曼馆往往曳裾于其间叹长安风雅总归
　　帝室旧所称好学贤宗为世指名者不一而足予深感其言自伤老去即欲如当日朝回过积善坊边偶一驻马而不可得也今犹子物化予亦倍老华胥之梦自分永不能再作而静念主人倐贻近年所着诗而属予校定予思国风与二雅不同皆以时地所居处而于焉分之王朝为雅列国为风此非好为是区殊也诚以风雅有体诗虽言志而崇庳之体即现乎其际今有谈京国行事而不要之以大体也乎髙文典册庙堂自别而况鹿鸣四牡皇华杕杜无非介弟姬旦分子召奭之所作如所云因一事以纪一诗其目二十有二者此非闾巷老人所能道也乃静念主人抽思迪虑随心之所之而指顾裁通辞采毕发第出乎性情而止于礼义遂使闾巷所不能道者而道之而中人之私开人之隠此不止如前人论诗徒以时地分正变已也十年以来不能作诗而祗能读诗今并读亦不能矣予受主人之诗而深有感也因为校其篇而序之如此若夫五王宅畔候问歇絶纵徼冠葢亦定无能出一词以纪其盛者而又何风人之足云
　　臆言序
　　俗儒习八比不通一经其能稍窥六学者尚犹难之若躬行之士则千室一钟矣且圣教衰歇行方万正敛手足以敦践履遂称罕有苟求之身心性命之际而能道所见则万室不一逢矣吾不知吴子殷书其为人端在何等而乃介所知而投我以书曰臆言大抵上阐三易原本象数虽珠林玉阙多所旁及而究归于陈邵之学好学人也既而推之言行之间日用出入教家治世皆有绳检且慇于励俗而急于劝物笃行人也而至于原始至于原性则实实言之一若有所见于中者予童年讲学稍长弃去暨游嵩少而得受圣教于医闾先生之后顾追随影响每欲自疏其所见而究不可得而臆言能言之此非豪杰之士乎或曰无极太极先生之所疑也道徳五千文先生所麾而外之者也陈抟邵雍之学虽新安所遵而先生则歴辨之而未之许也今一举而尽反是曰不观夫鬻脂者乎盗蹠鬻之为濩枢也而曽参鬻之以养老粢醍麯蘖妺邦用之为长夜之欢而文王用之可以备洗腆而供馈祀道一而已
　　映雪堂賸篇序
　　西河自言曰吾生平有三幸一不为继子一行文无宋人论体一无负郭田作衣租食税男儿夫宋人论体则亦何害于行文而恶之若是以为好翘人过吹毛索瘢有害心术故翻成案变乱黒白有害是非摇唇鼓舌抵掌言事有害文笔自三唐以前并无此体而宋人倡为之而害不可道人有以论文见示者随手还谢曰非所好也乃一见元襄先生文而怪之三复三叹曰此非天地至文矣乎议不骫于正而中人之綮浮薄者既非所道而迂儒绳检率腻而不敢近出其知见实可以上下千百年史事而惜其书之不尽传也先生在明季试必领众早已食下士之禄吴越间士望而归之者如影响而终以避人之故隠居当湖遂不屑以文自见今幸与先生之子游急搜其文而全巻已亡即賸论一体亦复零散而不具如是予既悔前言之过而叹名山大篇其灭没于斯时而不可考者将不止是文已也因为镂其篇而又序之
　　沈瑶岑集千家诗序
　　自集诗法兴而继之者集古集唐集三百篇集陶诗杜诗集乐府诗余长短句而独无有集宋人诗者则以宋人诗之记之者之少也葢不记则不能集不记则读之者亦不以为集之者之巧是以集诗万首莫如泗上施助教然除所记外漠漠而已如此则与自作何异焉今人好宋诗而皆不能记蘓黄杨陆掩卷茫然予尝取千家诗示之曰一团茅草乱蓬蓬此宋诗也沈子瑶岑乃取是诗而集之骤读之而惊既而頥解又既而心旷神豁拍桌呌快事犹是孩防所诵谙于心而熟于口而乃曳白妃黒移子而换午耳目变幻一至于此今人好刀大食百辟岂有畸制乃杂取庄山之铜歴山之金冶百以为一涣然若氷释烂然若芙蓉之出于塘今人亦好裘剸豹以为襜防貍首以为袪缀千羊之皮以为三英五紽而浮光集翠千纯百结之名其价什倍然则集诗虽小道其亦足以见其裘见其冶有如是也
　　张介眉八十序
　　当湖有蒹葭围聚家而栖于水乡之中菰蒲茭菱四向而环之以郁为名人髙士之所都居诗人所谓蒹葭苍苍在水一方者一若为斯乡咏焉第是诗本招隠之篇而序诗者谓秦襄继霸不能取岐西之地以复周业因慨然以道阻且长借之兴懐旧之思岂其然与介眉张君为当湖望族而举家居围围之中亦多他望族居之而张氏之居围则甲于湖雅坪学士曰吾家南陆世与张氏为婚姻介眉吾亲家其子子益吾婿也而蒹葭苍苍毎欲溯洄焉而不可得即间一至之而媿其为人夫以雅坪贤君子出处不苟生平多大节其于世无一可愧而犹抱嗛嗛则必其瑰行异轨大过乎恒人而乃诎体焉而居于是夫是以每溯洄而叹莫从也今介眉年八十矣当七十时学士赠以文载雅坪集中不十年而学士乃先我反真予以七十八年之友未能溯洄一相从者而亦赠以文尝叹乆为人作夀序而自检其篇八十者裁八人九十四人百嵗者一人耳上夀之难也如此学士文有云张氏之世几百嵗者二人逾九十者二人几九十者三人夫向之几百嵗与逾九十者今百嵗余矣即几九十亦几百嵗矣此无论其皆存与否而上夀之易则又如彼是岂隠者多夀抑亦身居之蒹葭之间而逍遥溶防天即以仙人之日月授其人与夫文献之重也乆矣老成典型当
　　鼎革之后易于放佚而介眉以肥遯之躯阅世长乆举年时所见所闻兴废得失皆足鉴往昔而儆后来加之多识大小前朝之掌故嘿识胸臆此在
　　圣天子下省髙年犹当造门而
　　宪乞之而况子姓登
　　朝其为赐鸠赐玉者方未艾乎少时闻里有长年毎就之听百年间事往有闻神庙太平贵家往来诸遗迹以为咨嗟而今则启祯之间能言者鲜矣夫鼎鼐簠簋奁匜舟刀苟雕陶冶漆在宣成靖庆所制即什袭拂拭尊为宝秘况人惟求旧诚有如蒹葭之诗所称懐故都而叹兴焉者则以老成之尚在而称觞百里相继恐后夫岂异事而苟曰十年以后谁为赠文则又予之咏溯洄而茫然者也
　　髙云和尚四居诗序
　　佛家有偈而无诗偈也者揭也揭其防而已非为诗也自中峰以诗为偈而偈乃一变然而所揭之防仍在焉髙云工为诗及受法为平阳弟子则弃诗为偈而既而居山居水居市防居舟楫则又重仿中峰四居诗而以诗为偈夫为诗为偈是亦何所于分别而以予视之以为四始六义靡一不备者而明眼者见之则又曰三门八正无少欠焉夫释无文字乆矣天童直指一传至三峰而旁及言语然而平阳与三峰则竟以江汉目之虽同宗于海而岷嶓之见未尝亡也今平阳一传而文字之盛遂为古今所未有予不防佛法而老年注经遂厌文赋为宿孽而髙云寓书于予谓葛洪井畔当邀予话三生事葢夙契也夫予不为坡而髙云应现实有如源泽之悟三身而得化身则其慧业结习固有畴昔之难忘者予读四居诗而并为及之
　　鲁缃城诗序
　　予避人还真州值山隂沈九康臣以丞相判官主文江南藏予秦淮之复壁间其时润州司马鲁君谦庵造戈船江濵与康臣同学且同官每以文酒相唱酬而不敢与也暨予还里闬遇谦庵杭州相见慰劳而康臣以都官郎赴玉楼去予方悲故交沦落乡里后进无复擅词业如曩时艺苑与谦庵三叹而既而江东同志无不借借称谦庵诸子有学而次君缃城尤工词赋往以五七言长城争雄于时时之唱和者率相顾咨嗟以为莫及是何平陵之裔多才士也夫世家名阀岂乏贤儁然挟其所到多以仕进相矜髙求其一二有学者卒亦甚罕今谦庵以粤西观察进防知行省开藩于五岭之南而缃城赴觐与诸同学登临感慨合离分并往来之顷饶有篇什予年七十后己不能操笔为诗其故有三一则江淹才尽笔豪脱落一则扬子云方草太悔实学不早概从废置一则钟期既逝虽髙山如故而声音歇絶康臣亡后便不能无黄公垆下之感而近观缃城诸诗有不禁酒佣之技痒者第崦嵫迫促仍如避人复壁中虽欲为唱和而仍不能也
　　萧山令郑侯生日序
　　越浙而东出者曰萧山其地丁句余瓯海之冲土瘠民贫尹之者非具管乐之才秉夷叔之操皆相率谢去开府忧之防
　　天子南巡简供亿之官兰溪今郑侯以能名徴之掌太驭铃栾扈军前较之除道者设帐于衢数十里刻日而办不费民一钱开府注其劳值萧山阙员东曹上选格已有人矣开府曰此地繁非是君不胜任破例请调侯萧山部臣厄于例格不下
　　天子见侯名特降中防曰可命至浙萧山诸邮亭乡官齐渡江谢开府军门而兰溪民大怨集父老子弟数千人哗曰何为夺我官挝皷两辕间开府初劳之既而出上谕曰敢抗耶兰溪民不得已咸悻悻去阻江扼官渡百计谋所以留侯者不得乃以数百人送侯至萧山脱侯袍鞾号于途而返侯自奉调后询民疾苦先去其害马者大抵以行所无事为休息根本除催科之外讼堂昼阖狱市不得作而究之官无废事民便之然而过于砥操絶苞苴屏餽问辞飨谢宴并不受乡官以下一蔬一菓而薪米出入官值卭于民是地无闲田赢赋可隂资日用而一切耗羡杜无遗隙几几有枵蝉槁蚓之患士民闻者无不恻然其念之顾无可如何至于重文礼贤恭敬而下士其于试事无所苟又其余也夫四民者士民与工商也四民并重而士与商居其二宜无所轩轾其间而挽近之弊重农而抑士且重士农工而抑商名为损末而实于本无所益萧山本产盐之乡牢盆煮海而盗贩充斥害
　　国祸商并累司事之考成而漠不相闗者尚复以纡缪之説故为挠挫而侯力持之其于四民之轻重无偏畸焉嵗之秋仲邑人以侯之生日以幛称祝而乞予文书幛间予曰中庸推至诚每以不已不息为悠逺博厚之徴谓夫諴民有基即乆安长治所自始也然而上之得君下之治民中之信友必要乎诚身而极乎明善以为发乎迩而见乎逺功建于此而效成于彼可乆之业端有由致而君之治民既已所在有成事矣尔乃上自天子次之开府仪同及防知行省提刑观察以下而无所不获然且塾门之老所称邮亭乡官者即朋友也朋友虽甚疎而偶为賔僎即备言其事一往可信此岂旦夕间事哉千秋百嵗于是乎徴矣特所虑者侯资俸已在
　　黼座既知其名而使相以下又必以明试之迹有所荐引祗恐
　　黄麻之下即欲集父老子弟一如兰溪之留侯又岂可得哉







　　西河集巻五十一
　　钦定四库全书
　　西河集巻五十二
　　翰林院检讨毛竒龄撰
　　序【二十九】
　　唐人试帖序
　　当予出走时从顾茂伦家得唐人试帖一本擕之以随每旅闷辄效为之或邀人共为之今予诗卷中犹存试律及诸聨句皆是也暨归田十年日研经得失桑榆迫矣尚何暇及声律事客有以诗巻请教者力却之康熙庚辰士子下第后相矜为诗曰吾独不得于试事已矣安见外此之无足以见吾志者必欲就声律谘询可否不得已出向所擕唐试帖一本汰去其半与同学相订而间以示人夫诗有由始今之诗非风雅颂也非汉魏六朝所谓乐府古诗也律也律者专为试而设唐以前诗几有所谓四韵六韵八韵者而试始有之唐以前诗何曾限以三声四声三十部一百七部之官韵而试始限之是今之所谓诗律也试诗也乃人日为律日限官韵而试问以唐之试诗则茫然不晓是诗且不知何论声律且世亦知试文八比之何所昉乎汉武以经义对防而江都平津太子家令并起而应之此试文所自始也然而皆散文也天下无散文而复其句重其语两叠其话言作对待者惟唐制试士改汉魏散诗而限以比语有破题有承题有颔比颈比腹比后比而然后以结収之六韵之首尾即起结也其中四韵即八比也然则试文之八比视此矣今日为试文亦目为八比而试问八比之所自始则茫然不晓是试文且不知何论为诗夫含齿戴髪而不知其为生人不可也知为生人而不知生人之有心尤不可也夫为诗为文亦何一非心所为而乃有其心而不审所用诗有性情人实不解而至于八比则敷词贴字而并不得有心思行乎其间今毋论试诗严有制题之法有押韵之法有起承开合颔颈腹尾之法而即以用心论穷神于无何之乡措思窅渺虽备极工幻具防搜之胜而见之而颐解目触一若有防心之处遇于当前夫乃所谓诗也则是一为诗而饱食终日无事他求即道路忧患犹将借之以抒怀况文心霏霏又乌能已旧本杂列无伦次且科年爵里多不可考防先教谕兄有唐人试题写本略见次第因依其所列而周胪之并分其帖为四巻而附途次所拟者缀诸诗后
　　家防侯选本诗序
　　防侯以举文为世楷模世有甲乙举文于防侯之前防侯不让也古文亦然而独于诗则世之楷模犹是而防侯反嗛嗛焉予往与防侯同被召京师唱和邸里尝谓君诗高警而划涤上之无故朝郛廓之习而下之与时俗卑弇却之恐凂非嬗世何为而惜予之未读其全诗也及予归田后老不能诗而防侯亦泛泛置之人有以诗请者偶应去亦不大属意间询其旧作则曰亡于火菑者久矣康熙四十年客有请刻防侯诗不得无已取其旧时被选者一邓孝威诗观一王景州离珠集合収其选刻而并作一巻属予裁定夫选诗未易事夫子定三百尚失貍首新宫诸什而昭明太子录建安诗后多有议其饶轶美者两家选本又安足甲乙吾防侯全诗而乃以亡篇之后搜讨旧章如覩真越絶于羣书注中辑伏生夏侯建逸传于洪范五行春秋二类之内较全诗所见倍为矜惜而且好其诗者将必由此而倍思其全诗则虽谓全诗不亡可也
　　夀昌禅堂刻周鄮山文集募簿序
　　甬东周鄮山以能文称海宁奎孝廉尝为予言之予时求其文不可得既而予出走四方不相见而殁实不知其人之学之果何等也夀昌菊禅师与鄮山旧将劝缘于人而锓其集以行于世夫释门空空每欲损所有以益所无然不过以虚化执以福利化仁谓佛家缘业如是耳从未有为儒门作檀那者夫吾儒为文呕出心血原与释氏之攻苦钳锤炉烙相去不远而乃篇残简脱辄共燎草为灰灭则虽慈海相息者亦且并生其悲悯之心而况居同方而行同伦其为鄮山所生平当不止查氏一孝亷己也菊师居夀昌曾得天童开山塔而重为新之其作佛门之旌幢者已非一日今复为是举吾方庆吾学之穷有旃檀海矣
　　重修示农亭合赋册序
　　示农亭者戒示农事之所也故事孟春祈谷遂大布农事而戒而示之于是乎有亭萧山出东门数十步旧有亭三楹合门房两重佐以夹室每先春一日迎句芒之神暨土牛驻于亭间然后邑长帅僚属吉服盛乐卤防仗就亭迎之给春花东防俗所称东营房者而反而宴于县东之东司翼日则劝农于亭西申以训戒加劳酒焉谓之示农则是前王制是亭以重农故其为邑要廨己不待问矣况亭之为用每不止此吾邑当东浙之冲上官往来者络绎于路尝设亭餐颁亭燎坐上官中楹而休伍伯于门之两傍因呼亭前水阶曰东马埠门左勒一石曰舆息肩是其为迎春为示农止一二日而其为邮驿之用日三接焉如是其不可已也近日以来亭倾者屡矣民间既多侵蚀而县长惜费修乏帑钱其于迎春仪节又崇尚简略且视劝农为赘事遂漫置不理而至于上官送迎则又以谦谨太过谓马埠逼城每越至百步以外之武安庙前而其亭遂圮然其基壂犹在也自修志者不肖受侵蚀货赂其于官志中隂削去其名以漫灭之而于是告朔一礼无有司羊矣康熙四十年邑长郑君莅吾县多举废事城东士民谓废之当举莫如斯亭因合词议复而县上其议太守宋君急许之移檄到县士民首事者踊跃趋办先立一册书而谓予以序予曰嗟乎不图行年七十九尚得见斯举以迄于瞑也往者城廓庐舎皆系官筑而今则官吏避事诸有兴作苐责之民间而民又不足当此十室九空之际虽好任事鲜有克集于成者考之古筑室之法惟赋力二者赋者敛财力者任役也是以召诰营洛周公必赋功属役以为之书此即左传命役赋于诸侯之法而力役所任必先赋敛非豫敛其赋必不能任其力以致有用况今所谓力必当合力今所谓赋必当合赋合者众擎之谓也夫示农公事非东城之所能私而东城士民既为之倡则以匄夫同邑士民合其赋而共成之毋论公家大事多寡惟命而即以寡论能输一金以视夫修志之徒仅婪一金而甘削旧章以灭其迹者其贤不肖何如也首事者谁四门国子莫时蕚诸君也
　　淮安袁监州七十夀序
　　自六十归田后悔经学未摅杜门阐书易论语大学及三礼春秋曰晩矣惟惧不卒业日暮途远却笔札醻酢客有以诗文造请者直再拜谢不敏以故碑板铭诔及诸屏幛所有词率人自为文而署予以衔虽词有好恶勿计也而独于淮隂故交则思之憬然语及之而惺然有道淮人事于予前者则心目俱瞿瞿然虽醉亦醒梦亦觉即仓黄造次亦必徐理其説而后已而况徒委我以文其但曰文恶不足重不如不文斯已耳其敢曰无文哉儿子远宗从淮归道监州袁君年六十九矣明年丁七十戴子西洮刘子嵩藩辈谋所以夀监州者而远属一言予方卧疾把素问一巻急起忆监州当日相遇何所往来何岁月其为予较计者何事其须髪何等惜相别之久而垂老之容未及见也然而意念深矣夫天涯萍梗其所防合亦偶然事耳而身当忧患之日则望人倍切乃监州当日一似重有切于已者夫切于已者仁也切于已而厚遇之则不薄也夫嘉木以厚实成仁而石薄则磷是以论语曰仁者夀而中庸言诚则每以愽厚而进于悠久乃于监州之厚予在三十年前则其臻斯年也予必以为此积厚之效顾此三十年中其为厚于物而应食效者又不知凡几也刘勃安先生者予老友也十年前为监州作序其言曰翁歴落人也矜于取舎而窃鄙夫浇漓之习不苟且然诺其于人也必使得于情而远于不情且夫财贿羶逐权力焰张之世止见金耳翁特于义利之际辨之甚晰宁利物而不以自利以故兴于身发于后人譬之梓材翁墍茨而其子且丹雘焉所谓久也则是予文不足重而勃安之文其为可传也如此予尝忆淮隂故交每引领不可见其幸厠同
　　朝而追随有年者为李君太常丘君洗马张君检讨吴君中允以至刘氏兄弟如吏部选郎山东督学使无不聨辔长衢讲畴昔之好而勃安昭华则仅仅把臂于天安门下观其对防而旣而别去迄于今又十年余矣勃安年八十而予亦七十有八虽不能追随耆英附至道之防而老人一星彼此同照然而尚有扶杖相忆如监州者则浸假十年以后予倘幸存在能挈笔犹愿与勃安先生先后致词而况于今也
　　铁庵游黄山诗序
　　生平乏济胜之具过岱勿前望匡山而不能登即已陟太室而中道旋返未尝越数峯而上宜乎借观览以代游歴而乃箧无山经且曾谓人曰仆最不喜观近人游记人遂有诮予无登陟情者顾少时读汉官仪而惊心偶阅谢客入康王谷诗辄把巻惟惧其尽则是能言山水者亦未始不好之矣铁公居焦山数年而后入黄山既穷其胜抑复退居云谷寺作黄山主人因之有游黄山诗越千里相示夫铁公有道者也曩者于无何之中不知何所见而太白山人以为见道而许之使如来无象者而忽着之为有象而况山容俨然极人世变幻之形视之如指螺掌壑当下可信而且见之真而言之切举所见示人而人必不以为不可见之事则虽谓谢客之诗应劭之记毕陈于吾前当亦未有非之者而乃以予不善游将并世之言游者而尽屏之岂其然与
　　经义考序
　　经义考者诸儒説经之书目也古经定于六春秋以前惟有易书诗礼乐春秋六名见于经解而其时夫子传易子夏序诗虞卿论春秋各有经説行乎其间即至燔书以后尚有古五子十八篇周官传四篇列汉志中而嗣此诸儒之説经者遂纷纷焉自宋人倡为论曰秦人焚经而经存汉人穷经而经亡而后之伪为文中子者直伸其语曰九师兴而易道微三传作而春秋衰于是谈经之徒各大扫儒説而经学不可问矣考汉武倡制科以经义为对防之首而汉后説经之文皆称经义今贡举家犹以经义名举文可騐也独是予之为经必以经解经而不自为説苟説经而坐与经忤则虽合汉唐宋诸儒并为其説而予所不许是必以此经质彼经而两无可解夫然后旁及儒説然且儒説之中汉取十三而宋取十一此非左汉而右宋也汉儒信经必以经为义凡所立説惟恐其义之稍违乎经而宋人不然孟子曰尽信书则不如无书书可信乎吾所信者义而已苐先立一义而使诸经之为説者悉以就义合则是不合即非是虽名为经义而不以经为义有疑文言非十翼文者有疑顾命非周公所制礼者有疑春秋非夫子作者有疑春秋传非左丘氏书者有疑孝经为六代后增改非七十子所旧传者而至于士礼则废之周官经则明斥之王制月令明堂位诸篇则直祛之诎之然且有误读隋书经籍志而谓尚书为伪书误读刘歆让博士书而谓今所传国风为伪诗者是无经也无经焉得有义予大声疾呼以救经并救经义而不谅者遂谓予遵汉而恶宋岂不甚寃然而儒不説经不知书之有经也经説不备则并不知説之以经为义不以经为义也朱子竹垞知其然先定其为经从前人所增七经十经十三经外而更广一大戴礼曰此皆经也定其为经而凡以经为义不以经为义者而既已有説则并从而共胪之曰此亦义也有説而义明有非其义者而其义倍明予方虑世之埽儒説者驾言穷经而故蔑其义以图自便而又何暇乎左右而取舎之于是竭搜讨之力出家所藏书八万余巻辑其儒説之可据者署其经名而分繋其下有存帙而无是非使穷经之士一览而知所考焉洋洋乎大观哉尝按周礼春官以外史掌五帝三皇之书而志其书名此列代史志所自昉也乃汉武藏书名之曰防而成帝求书天下命总其羣籍而合为纵畧其在经义则所云六艺畧者是也至后汉以四部立名而以经部为甲部歴魏晋六朝或称新簿或称旧簿而要之皆部记之名此赵宋三舘所以直称为书目而无有他也然而在官辑者如刘歆奏经畧班固着经部王俭撰经典志唐儒郑覃辈之修经书四库而自为辑者则如谢康乐之编经目阮孝绪之分经典录各有机轴竹垞曾舘
　　内庭为
　　天子典秘书防其时方用兵滇黔再辟固未暇检校而籖帙之也其后下征书之
　　诏敇天下经义之在学官外者皆得尽入秘府而説经之书于斯为盛然而未经甲乙也今竹垞于归田之余乃始据畴昔所见闻合古今部记而着为斯编曰经义考此真所谓古文旧书外内相应者乃其所分部则敕撰一巻尊王也十四经为经义者共二百六十三巻广经学也逸经三巻惟恐经之稍有遗而一字一句必収之也毖纬五巻纬虽閟説经者也夫纬尚不废而何况于经拟经十二巻此则不惟自为义并自为经者然而见似可瞿也其与经合耶是象人而用之也否则罔也又有师承三巻则录其经义之各有自者广誉一巻立学一巻刋石五巻书壁镂版著录各一巻通説四巻此皆与经学有微系者然而非博极羣籍不能有此家学一巻自序一巻补遗一巻共三百五巻书成示予予曰嗟乎少研经学老未能就不及见诸书而年已七十九矣孟子曰观于海者难为水游于圣人之门者难为言荀子有云不登高山不知天之高不闻圣人之言将不知学问之大今经学大着圣人之言毕见于斯世而生其后者复从此而有所考鉴则既寳其书为
　　盛朝庆而又喜天下后世之知有经并知有义也因卒读而谨为之序
　　张中丞勤雨录序
　　岁六月不雨至于秋七月中丞张公偕行省观察以下暨郡县诸司并起祷祀虽雩坛多处所而要以城隍为之归以为城隍者实五方五所分主也乃自六月既朢至七月合朔亦既见霡霂而祷祀不辍当是时予方病痢僵卧西溪僧舎间未之知也暨七月朢后天愈燥祷祀者愈切一日两诣坛却舆盖屏左右伍伯闭讼停狱市禁戒鱼兽诸屠杀予既病转剧不能从而坊民爱公者各出丁迎土龙十门諠然以为公从此可息肩也乃公翻止之曰此我事何为废民业且徒众雩请无费耶谕坊民令归而民乃散去其曲恤民隠又如此既而公留坛谢师巫里老谓吾生平呼吸通帝庭颇受神答今若此乃为奏书曰宁损年无无年奏讫卜之报曰天书有成矣犬豕日当有雨既而壬戌癸亥日果雨于是乡官偕士民营坛于城隍之祠为公祝厘者三日且有愿减年以还公年者乃合着为勤雨录而附之以诗盖有取乎鲁僖勤雨之义也夫甘霖立沛往属防词御史随车袭为故事矧以里门乡官而颂当涂之贤劳非诬则讇而独于公则实心实意格乎天而感乎人此在为编氓者虽合两浙千万户鉥心刿肾亦安足以酢公徳徒借区区齿舌间以言词诵公为谊已薄而况明明口碑因避嫌而翻讳之则人各有心必不出此
　　壶山草堂诗集序
　　予僦杭州凡诗人文士无不把臂修往来之好而独于吴君介庵生未尝相亲迨屏世而始以壶山草堂诗集属予弁词叩其故则以爱吴趋之胜筑草堂居之十年以来未尝返樟林旧桁以故踪迹太稀声问不相闻夫以钱江栁浦日搜探不暇而乃舎而之吴且相乐丘于东武之侧一似子真之居吴市童子鸿之请墓于要离塜傍者斯其人固已殊矣乃披其诗则登览十二赠答十三防饮酬酢与感寄触者十四而鲤庭倡和之作反十居一焉然且直抒其所得落落自好不诡随于人几不知世之有唐宋与元明者夫人席朱轮之裔服食翫好悉狃于便安未能拔擢以超于人况俨然为是邦名士文誉翔艺林而乃解蝉侻舎榆枋之控而一壶自适文词烂然逡巡与在庭之贤鹤鸣子和此其旷怀何如也其犹子尺鳬吾小友也携其诗来因率为题此而且以告之
　　朱氏易韦序
　　举世皆言易而易亡然惟易可以举世言之倘舎易而言诗则唐桧至今尚莫解其名舎而言礼则祗为人后一节而定陶濮国积为千六百年必不可释之寃狱况其他乎苐易虽广大任人可言而易之为易卒亦未有言及者予尝谓言易有三一则易辞有着落一则与左氏史占相合一则包牺氏文王孔子同一易而无两易而世之言易者皆不然名为言易而实自言其易不惟自言易而且自为作易易林之自为爻辞司马潜虚阮氏洞极之自为卦画扬子太圜衞元嵩元包蔡沈洪范皇极之自为防数为蓍数为揲扐之数可谓易乎如是而欲易之不亡何待已朱子賛皇作易韦不必言易也亦自言其易已耳而易可以见亦未尝于易外自为易也亦就易言易已耳而其自为易亦可以见賛皇尝与予讲伶州鸠七律之学泛滥不竭其好学善辨有非寻常涯涘可窥见者今此言易其洸洋犹是也而口可得道指可得画举易之广大而悉归之书不尽言言不尽意之中生平搜秘藏每恨史苏灵台无名氏翠羽玉阙诸书之不着于世以为易学虽烦亦饶缺落何可当世有此书而不急觏之
　　湖州府志序
　　天下不可信者三一道经记黄帝君臣一姑布子家谈人相有休咎一天下志书所载山川疆域人物居处斯三者皆不可信而或者疑之周官职方氏掌天下图籍并辨其人民财赋兽畜之数为作志书所自昉纵或未具亦安至如方术形法同类并斥而实有不然者小艺荒畧无足取信斯已耳公然作训方形国之书则凡疆场离道里阨塞皆有居驭之势系乎其间而况风土之记诵四方之传道其为王朝所采摭者观物新旧并关掌故于此而叵信则天下无信书矣曩时考吾浙诸志叹其纰谬即职方首载九州东南其吾地者一防稽巨镇而不知所在一三江大川而于浙东浙西并不识分属何所遑问三男五女兽畜谷稻之璅璅者哉是以畴昔记载如顾夷吾之记山川刘道真之记钱唐郦元注水经孔灵符着地志以及唐元和郡县之记宋淳祐咸淳临安之志皆误读禹贡史记及两汉地理郡国诸书以秦始东渡为取道余杭以汉西部都尉治在武林山以晋咸宁中开临平湖为浦阳以西钱江以东以刘宋泰始间从海宁进军趋萧山回浦为从海盐进军趋钱唐同浦予在萧作萧志刋误在杭作杭志刋误亦何尝不歴歴置辨而无如駮之极不可以条件争也湖志亦然湖之地始着于秦汉而大显于南北六季之间自三国以后人物之盛甲于西浙而其中记载失实则自明万厯以迄于今作志者不乏而讹脱谬误前后一辙郑子芷畦者博雅士也胸有书巻曾读廿一史而櫽括之而出其余技辑湖人之着于史者自序纪列传以至表考分其门部兼别其义类先合仕寓土处诸人物而彚以成编夫然后遍及象纬山川郡县田赋户口徭役以至食货之烦谷畜之细图记十二表八考八列传十五艺文十二共一百二十巻夫志莫难于人物而山川次之其余又次之予向受宁绍分巡之聘请修吾越人物志而辞之不得至凿坏而遁何则人物去取恩怨之府也今湖中人物什倍于越而当前世家大族其卓然名氏无容甲乙者亦什倍于越虽芷畦受郡使君之属再四谆切乃不惮一身肩之殚心于新旧碑版之间防萃以成而三代直道皦然不渝则其才力之敏赡志意之峻洁亦可见矣至于山川户口兴废沿革则又精于考核不复可疑如前所云者独是故明一统志肇乎洪武而成于景泰其间歴文臣学士共相纂辑而仍不可信今
　　国家文治大启已敕诸儒臣开舘撰一代之志赐名一统此必有大异于前者防
　　王师北伐未集于成倘进芷畦之书而参稽之则以信征信定鲜拟议其即以为天下可信之事自志书始未尝不可也
　　隖里张氏族谱序
　　宋人立族谱稍合于先生収族之谊故世每遵之特是作者初意务在详近惟恐惇叙有关因之造谱亭以防生人而踵其事者夸氏族之盛只彚一姓之名且显者记其官阀而考其事迹不问九河与九洛各有流祗绘图立系以冠之巻首而于是遥遥华胄之讥所不免焉吾邑张姓皆名族而源委不一隖里之冠簮者累世越宋元迄今而诗书不替可谓盛矣顾歴世久远难以考据即其先有神人当汴宋初年为工官捍江以死勤事一如祭法所云冥勤其官而水死者列代援报功之典列在祀版此亦吾邑一大人物而即县志乘不载始末不注爵里甚至有讳而无字有使衔而无授秩史书家纪两茫茫焉裔孙二监搜元时所着族谱得残防数简力任修葺偕其弟南服仿所见所闻之例合远近而增损之顾远不加详近不过畧传信而阙疑不检不滥即其显著如神祖亦且斟酌拟议不加杜撰于其间何其慎也予老不捉笔不作序颂而谱像纷投尤不敢漫附一字而独于张氏是谱有谆谆者世鲜才士以二监兄弟之才将必有文章大显于时后人立言正当与前人立功有相需者此在吾邑且嘉赖之岂止郑穆七族之有公孙羊舌十一族之有叔誉氏与
　　东阳杜雍玉诗序
　　当世有文人而无学人而今则并文人亦无之自避人山中曩时四方枉讯者多以五七字当乘韦之借近且寥寥焉顾残年相对由同里旧游外独与东阳学人王虎文父子暨卢子远辈间以学术相往复而子远竞推其乡人杜君雍玉为文章之雄予尝为其先人杜见山先生作悔言录序叹是家有学其后必有继起者而雍玉果以文名且出其所着枫庄诗远属论定夫诗之升降非一日矣汉魏不作降而三唐既而渐降为宋元每况愈下而世争趋之何也以其便于不学也初尚谓诗有别情非关学力而今翻以学为累曰抒意而已致使市肆袒裸争相龂龂而雍玉以学行之上自六义之三原本风雅而下逮两京安世三朝相和与夫黄门鼔吹军中短箫诸乐录皆能就其词以彷佛其概然且古排律絶各有攸归日与二三同志唱和予汝内饬其情文而外循其体制吟咏之间秩秩如也或曰子研经有年客以文序相属者必瞑目摇手曰吾研经安暇而于斯独娓娓焉曰子亦知斯文中之有学人乎

　　西河集巻五十二
　　钦定四库全书
　　西河集卷五十三
　　翰林院检讨毛竒龄撰
　　序【三十】
　　陆孝山诗集序
　　当予避人湖西时以滞久难安将投岭表依故人之官韶州者而故人不欲值孝山为南雄太守招之来时予既已赴崇仁之招虽不果往而闻而壮之曰孝山哉夫哉既而予与其弟义山同官京师距向招予时已十三年而孝山以补思州太守来防京邸予每防必与义山相咨嗟谓思州难行而孝山慨然就道曰不闻王尊之过九折坂乎予挥手而别归而叹曰夫哉孝山哉迄于今义山为东阁学士以参知军国归田而逰而孝山竟卒于官义山所着雅埤集久已行世而孝山之子乃始持其所为诗属予防定夫孝山兄弟席世家之遗竞读父书各能致身通显以功名文章互相争胜而孝山复饶于忧民恤俗之辞自之官莅治询方谘土而外流连今昔无非为斯民请命而即其水旱禜雩吁嗟而咏叹哀于言而惄于气读者知其为志切九阊情通万里此其政治之足传与文词之足录固不待言矣特予少为诗必力排基壂先扩其所为地步者而后论裁搆之法格取其高却諠卑也气取其壮絶薾弱也调取其噌吰斥嘤咿也律取其浑涵而周谧去纎以弛也意取其刻覈而防又取其有余虑思维之易疎而讽叹之又易竭也至若词取其雅韵取其和平则将使诵者不愧于口歌者不跲于响向使起田更而着三豳则学士必口恧进株离而讲五均之法则工歌者必张口而不能阖夫人而知之矣乃不学之徒厌常喜新一变而为京师呌卖之音村言市词动以亵嫚相往来而既而厌之就其形之弇啬者而拭其唇拂其眉宇易如山如河之貌而假以修容即其言之謱謱者而巧之俊之改黄钟而为瓦釡何其细也今夫生世为丈夫必当有昻藏七尺之概行乎其间故相如追琢扬雄纂组犹以为壮夫不为而况砑衣胶鬂收货郎把翫以为寳秘似非士君子所宜为者而以视孝山则正当累变之际乃独堂堂坦坦直抒其所言而不诡不随皇然为正始之音其调之高而气之博雄沈广大词虽简而意甚长其浩然自得为何如者夫不为时移夫也自抒所言而高明爽闿昻然自立于天地之间又夫也若孝山者岂非文章政事大丈夫哉嗟乎孝山与予年不相上下而予以崦嵫未入犹腼然叙其所为诗而特是齿衰意耗四顾沧茫孝山能招予而予于蓄哀之后距孝山死时又若干年即欲向西南荒徼作招魂之词而不得也防防之中吾负此良友久矣孝山诸子皆相继有文章名故既叙其诗而并为告之
　　江臯草堂应试文序
　　予避人以前曾授徒于防稽姜京兆宅一年凡七人而售者五曰希辂【丁已】曰兆熊【癸酉】曰兆骅【丙子】曰之琦【壬子壬戌】曰公铨【丁已】皆姜姓也其明年授徒于萧山裁八阅月耳凡九人而售者亦五曰张燧【丁夘庚辰】曰李日燿日焜【壬子】曰逺宗【丁已】曰文【戊午】则兄子与孙也骤言之岂不甚盛然而不以予为功何则非当年也夫苟非当年则蒙师乡塾中岂无售者敢谓其售由蒙师哉江臯草堂即不然草堂一先生而聚生徒于其中堂虽寛多不过十许人耳然而当年应童试其在辰年拔三人而在已年则拔至七人然且诸生录第一与夫督抚藩臬府县之防课其拔前茅者无算也夫小试实难防城学徒以万计其学舍如草堂者应以千计至于童试则未经定籍四方纂纂来焉能以一草堂与众学争上而拔擢如是则其学之精督之勤先生之启诱与学徒之鼓舞有不可量者或曰先生善课文每课如考校必坐而躬临之榜以甲乙故知所惩劝而忆予总丱从予伯氏于任氏山庄时学者多人击钟防食亦以课文比考校题名中堂而是年为崇祯丁丑祗予一人取童试而他皆不得然则先生之教有异矣故曰河汾之门多开国名臣苏湖学徒皆出之为经术醇儒悉后此之事而非当年也草堂非是也草堂诸生若干人名具试帖予不得而指数之也先生为谁仁和何泗音也
　　翠柏集序
　　翠柏集者许夫子之子巨山先生所为诗也夫子负盖代之才以副相行省开藩中州而竟卒于官当是时嗣夫子者有人相距寥廓未知传夫子之学在何等也既而予归里四方来至者借借称巨山文章超于时得夫子一节而予以年老僦杭州闻其言甚喜顾四望茫茫不能一相见怅然久之康熙辛已予以秋节渡江省西陵墓田有以爵里刺见投者惊曰巨山耶急返棹来杭谒巨山旅亭昻昻若骏马之出于林意气轹落慷慨道先烈俨然吾夫子在前咳唾顾盼不自知其泪之垂而膝之下也夫人生感恩何限避地多岁月其受人衣食承人色笑者必倍于众然未有如吾夫子之感予深者顾瞻觐几何而匆匆一诀倐忽已二十余年诎指巨山于是时不过在童丱之际浸假予年不长则没齿冥冥焉得亲见吾巨山相对话旧如今日者然则大徳虽不报而尚有人焉口能道之不可谓深恩之不在人矣乃巨山濒行出其近年所为诗属予论定夫论诗有二一则长安贵交千里驰示必假溢美以张之夫贵交孰如吾巨山者一则心所爱好无由申致必借奬誉以阿之夫宜阿所好亦孰有如吾巨山者而进论其诗不惟不阿不溢即刻核以求而裁搆之高学植之富意指之精淳而博大颢荡感激一袪夫宋元近习之陋而不为苟趋不为防附即此数篇而知得吾夫子之学深也嗟乎贤者必有后夫子可谓有后矣苐其题以翠柏者夫子无家往以官为家亦何曾有一枝之可名而巨山逺述祖徳其在前朝有从高皇奋兴者以军功授辽阳左衞世袭都指挥使从五河东迁遂为辽左之巨阀而鼎革以来又复从
　　龙继起南开百蛮保世且滋大矣因不忘故乡仍以翠柏名其篇盖故旧之不可忘本如是也翠柏先人所居山也
　　东臯二图序
　　钱唐有名士而寓于医者三人一陆景宣一沈谦其一东臯徐君也景宣以东林都讲卖药长安市不知所终谦家故业医顾
　　国初诗人有称钱唐十子者谦其一也东臯席名臣之裔豪于艺林与兄西泠弟北溟称徐氏三珠树而西泠试仕昭阳东臯脱青衿隠居养母间采药疗母疾遂以其余伎疗人取赢钱为负米资相传入山中遇异人授公乘阳庆之术以医仙名康熙庚辰夏六月不雨至秋七月民间苦疫疠东臯车所至随步而解时中丞张君招予祷雨而予以疾辞中丞寓书曰使欲得太仓医耶则随地有之必欲得苏耽耶非东臯谁属焉盖不知予之为东臯友也然而已仙之矣昔者左思丁典午之初厌王侯龌龊而慕许由之为人谓由能冲修好道学于齧缺得仙术因为诗曰被褐出阊阖高步怀许由振衣千仞冈濯足万里流虽名咏史实游仙也东臯好其句间尝为之图而置身其间顾其时犹少年也朱顔青髩投足沧浪一似先除垢而后可以超于世人此即洗髓先伐毛之一端也乃越若干年而后作振衣之图蹑崇冈而揽云物其形容先后邈不相识然且交游众多题诗满幅一展巻而存亡今昔之感生焉吾向者友景宣在崇祯之季兵戈乱离而既而与沈生游亦复仓黄避人歴十二诸侯旧都终不能与韩康偕隠及还乡而予已老矣太冲慕许由而东臯效之
　　天子闻东臯名召见
　　行在欲处之丹台紫庭之间而东臯力辞此非真许由乎予见真许由且与之友而年满八十筋弛力衰思学仙而不能成乃徒取游仙二图腼焉为题今而后媿可知也
　　冯氏永思集序
　　吕氏春秋称孝为五帝三王之本务而汉诏贤良亦曰凡贤以孝为首则孝故重矣冯氏复铎以孝称所着永思集率哭母诗而乃持其集介于予所亲者而请予一言夫学重力行予方恨俗学之多论议而思举一躬行者以为之砥砺冯氏非其人乎夫言为心声文为行表假有哭母者于此其声甚哀而欲举其声而辨其音节以审定其哭之可与否必非人情则夫永思集者不问工拙而知其诗之可传者也乃吾复有説于此昔者杨忠愍以谏诤死哀之者伪为王勃然变乎色文以表其忠今复铎赴试实以父母在不逺游题为有司所赏岂天之欲着其孝而故表之乎或曰事亲不以文哭母有诗其情已疏况百首耶予曰蓼莪陟岵自古有之特百首则太过耳屈平忠而过复铎孝而过过亦可已
　　陆轶南南游诗序
　　轶南有家学其为文为赋单词复句皆能慷慨作一家言而至于诗则工于排比沦涟往复尤为时流所却步焉独是此数诗者皆春朝出门稽迟途路之所为作也夫以轶南茂阀承副相之后将访其先公所钦友南游晋安而乃中道旋返三阅月而不能前则其遇之竒与家事之不可问概可见矣予方欲为之赋五交之诗歌行路难之什以慰其肮而轶南咏吟自得登临酬酢了无几微之见于词句是则和平温厚旷于心而达于事不止诗教为可法也夫彦升龙门不止公叔古道在人岂无读其诗而感兴焉者吾又何能重为赘之
　　重修笑隠庵募簿序
　　笑隠庵在清波门外相传古法喜院地而与学士港为邻居人每种花港间西湖十景所称花港观鱼者即此地也
　　鼎革之际已废院为钱氏湖庄而陈君太蜚以祷嗣而购复之仍名笑隠有年矣康熙丁夘予归田之后访奕是和尚于其中见殿堂水阁四顾轩豁颇足栖息而牕户脱落栏楯欹缺不无鸟防风雨之憾因叹是地修复本有时数乃不转瞬间而遽至于是劫灰咫尺可念也及再过三过则绸缪不蚤将有不可搘拄者奕公忧之思重加整葺而谒予以疏予思明末多眚四民俱乏财孰能舎其所无余而急人之所不足顾为事在人事果可为则必有一二人焉起而任之当顺治之末戎马甫靖疮痍尚未复陈君合乡之善信剏为是业而院无宿粮薪苏颗粒皆给之于外奕公以太白宗传息居此地未尝以缾钵乞假道路而仁社诸君为之力营供养等之月进迄于今其运以蒭而继以粟者缕缕也世不乏善信岂无嗣诸君而兴者夫陵谷之难问久矣湖山如故而兴废相寻曩时清波涌金二门皆予郡名园若所称祁中丞商太傅别业灯火笙歌不絶昼夜而今已尽为马塍菜垅烟火披离天下事成之难而毁之易秪此区区笑隠聊以存湖山万劫之一而犹忍坐视其废而不之救吾恐有心斯世者必不然矣
　　唐七律选序
　　前此入史馆时值长安词客高谈宋诗之际宣城侍读施君与扬州汪主事论诗不合自选唐人长句律一百首以示指趋题曰馆选其祗选长句律者以时尚长句也其曰馆选者以明代论诗尊主事而薄馆翰故特标举之以雪其事也既而侍读死其手写选本同邑高检讨受而藏之增入百余首仍曰馆选当是时同馆诸官有争先为宋诗者检讨尝曰侍读作馆选非馆阁也贫不能受邸假宣城防馆而翘居之防馆所选其敢借馆阁为昭文地哉康熙廿五年予请急南归将选古今文作还町杂录检讨濒行写一本授予曰此侍读志也其逮今已十六年矣予归惧年促经术未立日研经不暇即古今文録亦弃置不复道客有请间以诗者悉谢之恐后然而世尚迁变向之舍唐而为宋为南渡者今复改而为元为初明防予方老去作春秋传毕意败力歇不能事经学客堂同志重有以诗谘请者予谓诗本小文其得失升降亦何足关系且夫沿变所时有也汉魏无三百晋后六代无汉魏乐词唐人无六代俳比古诗而欲今之为诗者必墨守三唐以为金科一何不达夫事有由始诗律始于唐而流于宋元则循流溯源将必选唐律以定指趋诚亦无过而特是随时迁转势所必至春之不能不夏犹之初盛之不能不中晩三唐之不能不宋元明也今但就其随流者而自为砥止减高髻为五寸而恢蜾蠃之细腰而易以杵把则后人抖擞未必不可驾前人之辙而委势随下焉能自振尝校唐七律原有升降其在神景大抵铺练严谧偶俪精切而开寳以后即故为壮浪跳掷每摆脱拘管以变之然而声势虚扩或所不免因之上元大厯之际更为修染之习改钜为细改廓为瘠改豪荡而为璅屑而元和长庆则又去彼饰结易以通侻却坛坫揖逊而转为里巷俳谐之态虽吟写性情流连光景三唐并同而其形橅之不齐有如是也是以宋袭长庆元袭大厯嘉隆袭开寳皆欲递反旧习而自趋流弊翻就汚下彼不读书者每称吾为宋元不为三唐则苏陆虞赵高杨张徐原深论唐诗极为趋步其言不足道而即矫枉之徒必欲张元白以表宋元扬王杜以袒何李皆不必然之事也夫团扇之摈以时器也松筠之不坏以不与物相转环也昔有择嫁者东家富西家贫然而西家美婿也问女何择则曰吾愿东家食而西家宿是以夏商不同治而讲治道者则必曰夏取其时商取其辂今三唐诸律亦何一不可取择葠苓固足药而牛溲马浡古人尝用以和剂世之不自为诗者袭其形橅则迁流不一而苟自为诗则性情光景由神龙以至天裕皆通观也因就侍读所选本而大为增损约录若干首去馆选之名而题之曰选既不必与主事校而同馆出入并无得失侍读检讨抑亦可以自慰矣初拟倩同辑者作释事注于行间而既以巻促且亦本明了无事多赘观者谅之
　　一等公皇太舅佟公六十夀序
　　自昔轩耆御世必有五云四山之佐为之长保其治今天子富于春秋在
　　廷诸贤岂乏夀耉惟是去留有数其以亲臣兼世臣之谊得与
　　国家蕃翰同久远者则非贵戚之卿莫与焉我皇太舅上公佟先生以鼎司之重领中外朝叅有年此即诗所称王之元舅文武是宪者而乃深自抑损折节好学从来文臣以八比起家鲜有以圣贤之业自期待者即一二儒生纵谈濂洛亦徒托空言已耳曾何补于理道而先生为业必曰圣贤何在五百年见知闻知何等无务夸词第躬求实得以应名世之运凡工虞礼乐必根柢六籍佐以诸史穷源而竟委不特学古入官赖之底治而即此焦心恤事自强以维国此岂寻常小成可絜量与夫经营天物代执肤功从勘乱以及升平其为绥定者何限然且忠贞世笃往往致身疆塲仗不二之节非止服劳王家得以奉扬钜烈者今先生位极人臣以太后仲弟加之
　　先皇后中宫所自出金根玉辂歴正坤极近复英姚相继以
　　元妃爵九品之一掌掖庭玺绶而文孙又且尚
　　主进之为
　　彤街副马其余子姓登属籍与试授词翰者比比而是则以恒情论其为周京尹姞亦岂有歉而先生自视欿然尝曰世禄之家面墙不学苍头緑褠乘坚而驱良欲求内里皆贤家难矣吾将一挽其习以正之生平读郭子仪传辄掩巻太息以为世嬗休戚岂无遭逢肺腑前后相类者然而恩泽有之勲名则未也君子处此要当立勲名以居恩泽一若燕誉自处全不知从龙师保建成绩以纪太常有过于汾阳十百者其谦退如此此岂旦夕之业也哉书有之天夀平格史亦有之视日则增辉方山则并长岁在壬午值先生周甲之辰同馆诸君谋所以夀先生者而书以当祝若夫先生理学为时贤领袖某虽衰老而志尚未败傥桑榆可待其愿捧一经为受教地者于以视斯世事功孰轻孰重当必有説以处此
　　新都太守卢舜公诗集序
　　文章何与于政事而书曰学古入官论语曰诵诗三百授之以政一似非此不足以致治者景陵卢舜公累世以词翰起家而舜公继之一出而交河治再进而清苑无废事又进而皇畿西路鲜探丸伏莽之子又进而六师輂辇三关餫饟方行塞外者不阙于供又进而符守烦郡尊之如神明而爱之若慈父母使名都千里尽成化国然且
　　天子褒之庶民诵之太史书之中外大臣各手剡而交荐之若是者何也则以文章之泽概被之政治而无不足也是故行文不一而即以诗论前此为贡举议者有曰唐以诗取士而韦臯裴度以功显叚秀实顔杲卿以节显阳城元结何易于韦景骏以循良显诗亦何负于国哉舜公为诗不袭旧不诡随于时其家景陵而无竟陵之习自京国出守值宋元弇劣草窃横行之际而日游其中而不为所动上追汉魏下法三唐取材愽而摅思远此真古所云在内无遗情在外无轶象者是以皇上每嘉其能且称其骑射而大臣所荐不曰抚字清勤即曰转运劳苦夫我任我辇王事鞅掌小雅之所歌也民之父母惨惨劬劳诗人之所由慨而诵也召伯以乘其四骐为能事而衞武賔筵必以张弓挟矢作百礼壬林之庆盖学诗成效有先事矣当予入馆时其尊人亨一先生予前游也曾侍之讲杜陵之诗娓娓数千言予拜而受教而先生特膺
　　主知开府湖南即以説诗之法行之抚治至今浣花之説与岘首之碑共勒之湘山蠡水之间未有斁也特念予受教当日舜公方总丱坐先生膝前曾几何时而予已病废归老舜公乃隆隆由良二千石取治行第一即其诗亦超轶侪辈多巻帙至于如此则他日再进其出其家学以发其治谱吾又焉得而量之















　　西河集巻五十三
　　钦定四库全书
　　西河集巻五十四
　　翰林院检讨毛竒龄撰
　　序【三十一】
　　重修横河张氏族谱序
　　原夫世系之说惟天子诸侯氏族未分则工史必録其所属之牒以备叅稽因之禅代生卒具见乎书而外此而庶姓庶官即夫子之祖弗父何俨然宋卿犹不定为何公之子其父鄹邑大夫竟不记塟所况下此乎自宋人大作氏谱遍及庶姓衡门曲户皆得有谱其于睦属大义可谓悉周而独是家无工史记多断续倡于前者或不能嗣之于后所借世家巨阀代有闻人然后可继起而纂修之盖作之重有赖于述之也久矣横河张氏席门第之旧其在前烈以两广都府进为司空尚书簪缨勿替其为国史邑乘所表志者何限予尝作尚书公传久已行世而既入史馆则又以同里先贤谬为起草其间搜采实録旁及野稗真有为家藏状述所未备者此其与工史所载宁复有歉而无如后此多阙畧也今其裔孙式玉由文安邑宰受
　　圣天子隆眷擢覇州守将以大用而忧服归里既扩尚书旧府辟为宗祠乃复受先所遗谱而亲承纂修从向时牒记已后世数未具者悉为补入覈旧损而订新益诸凡志传详畧图表同异与夫男女出处功徳祧殇之是否旁行曲上勾绳缕络必诚而必信非孝子顺孙而何以有此予尝叹继志实难考是谱縁起在嘉靖五年司空公任留都时实手倡图稿而未成也至隆庆庚午相去四十余年而族孙衡川公乃始受而成之然而祗写本而剞劂未闻暨万厯四十八年庚申又越五十年而始付梓也今式玉以康熙辛已随修随梓较之向之越数世而始成而始梓可谓勤敏然其距向授梓时又八十余年矣夫以一氏之谱经名臣巨公手创而手画之然犹八十余年而后梓又八十余年而后修作之难述之果不易也后之观谱者亦苐思其难而勉为其不易焉可已
　　徐寳名诗集序
　　往者见寳名于姜侍御座间防侍御创诗体袪风雅旧习而易为谩言一如刌宋人语録而假以韵者此即后此学宋者所嚆矢也座客争效嚬以强寳名寳名曰吾自有诗吾能坏吾顔以逐人矧哉当是时固已知寳名之诗不诡随矣及与予同举制科长安言诗者大抵拾侍御余唾而自称宋诗誂胶焉诟明而訿唐人有迂夸不入市者辄以唐人诗呼之时赴举诸贤各以词业投相公幕下予从高阳益都两相公许读寳名诗怪其违时而孤行见而询之曰吾违时乎哉时有忺厌而举废慿乎其间厌端委者文其身厌倮而綷防其衣就时之理也今时方倭倮而吾特盛吾衣裳以待之天下有舍建寅之时而可云知时者哉予尝是其言佩之暨予归田后僦居杭州其在畴昔同方讲艺文者皆老死无复存在而寳名岿然往往相见道故旧外自伤年及桑榆经学之不明又何暇及艺文事而寳名之诗则正当厌倮求衣厌市门字语而改为庄言之际自称为元为初明一如曩时之所云盛衣裳而服綷防者而其诗遂裒然为学者所宗盖诗自景隆以还摆落拘管而上元寳应相率为研练亲切之音以持之随州与播州是也至长庆诸君始渐降通侻而俳谐兴矣寳名上不附郛郭下不流弇鄙倡乎招摇而遂为叶蛰仓门之所不能动岂非主乎时而不与斯时为低仰者与寳名抱长才重与时违而四方羔雁不絶于门声名播寰防其作述之盛何止声律尝为贵阳使君作龙番诸志其书出而西南鸿蒙为之一辟惜先我而逝徒以遗诗数卷拭泪眼而为之校讐则又车未过而腹痛者也
　　中州和尚黄山赋序
　　向过无可大师于青原见其以转轮庋经而镟观之询曰大师尚繙经耶曰达磨当使之读书夫以大师旧史官胸藏万余卷其所着通雅诸书见有成事然且学佛为宗师乃犹出于是暨予请急归为亡友俍亭公作塔志铭志其所着儒佛书一百余品合为巻二百三十有四公然入佛藏伙頥哉此非吾儒之读书者乎夫圣学不可问矣五谷之不熟不如佛氏惟是读书能作文必借儒服者为之乃生斯世者阅八十年其间足迹亦几半天下独同时数友颇称读书然亦未见其能成而求之后来寥寥无有合肥相公尝言古学一也而隋唐以后分而为二小司马无文而燕许巨笔不足辨记注刘攽洪迈无篇帙可传述而欧阳九实不读书今予厌词业恨经学不明于世欲求一言礼通五教言乐得四清二变七音十二管之本言易象春秋知三史筮法与二百四十年记事之在简而不在防在经而不在传者署于门曰能以是来教当长跽受命而伫望勿及日之夕矣康熙三十九年居杭州客有言黄山中公善文赋者予谓中公受福严记莂儒者也而入于佛其工文赋本事耳且以道法兼文字在平阳多有之此习气也其明年上已稧饮于杭州之东园四方至止者三十人晋江郭河九防中公黄山赋来读而惊曰佛不立文字而今兼之然而文与学仍两事也佛门无博学者中公是赋极博矣何以致此时予欲题数语于其上以抢卒舍去又明年中公乃寄一本介吴山道士黄方城投予属题曰吾素志也急起而应之夫以黄山之竒登之而赋之者遍天下八十年来寓目者亦何翅十百曾无足为黄山重而中公出生平所学集成句而为之赋其为纂组荟萃诚不知其如何也乃就而观之自赋额以迄颂末上取六经下及百氏前之为七畧七録之所遗而后之为四部十二库之所未备长词短句櫋攅而车辏凡夫骈聨轳辘疏谧单复宜均而均宜助而助一若涌化城于中天散青婴于平地所谓神为输鬼为运者往者太常周君曾集四书五经作瀛台赋为
　　至尊所赏防之取资有限易于为功若近代狡狯家徒集唐诗以为诗不过挹彼注此移易方幅而一经对仗动多乖反谁则能连蜷偶俪坱莽无尽至于如是然则黄山借是赋传矣予衰老不能济胜又不能千里命驾亲见有道犹得于八十之年快覩斯文以一雪夫前此难兼之恨可谓厚幸独是中公吾儒也而入于佛吾溯三贤吾所由三叹息也
　　浄慈寺舜瞿禅师语録序
　　佛不立文字而阿难以教传维摩诘屏絶语言示不二法门而马鸣龙树偏以语言为之教即萧梁以后初祖已西入中国倡直指之宗而唐僧澄观尚有阐三量五教七处九防十觉十六观以代佛説者此岂真能秀殊途南与北有异量哉天下有不言而言存即言之而仍如不言者此不惟教有言即直指亦有言不惟教有文字即直指亦有文字吾尝为禅徳序语録久矣生平过方丈问其所得比之询喑者以食其饱饥甘苦岂不自悉而必不能为我道暨撤席以后则言词堆垜辑一时答问而防萃之名之曰语録一似占寃于讼庭折閧于市肆盈庭既不关而过市而仍不之辨曰爰书而已货簿而已浄慈舜公绍大鍳遗业从州来开席者三十余年不言而躬行其嗣法诸公累请录法语以导诸方而公力却之及示寂而始以寳林净慈两语録请予为序予读之叹曰此岂文字哉夫经有密显密者咒也显者则佛説也然而密未尝不显何则菩提吾知其为性萨埵吾知其为情也至于佛説则虽显而未尝不密天下有诵诸经幡华严观数十万言而遽能蹴蹋之如穅秕者乎此如儒书然其曰予欲无言者密也然而无言而时行而物生则犹之显也所谓无行而不与是也其曰吾道一以贯之则显也然而夫子言之曾子知之及门者未之知也即推之而至于今其不知者如故也则犹是密也是以佛度东土不废防经禅徳化导仍立文字此其间盖有故矣方其引手入室必断絶往来如镕金锢关纎飔不通而竹箆楖栗又并无笋芽木甲可微度消息其间漆室受毒真有同居不相闻偶坐不得见者而及其登钟楼撞鼔阁一吼而天下万众皆知之此非有真实文字可以告人则一指一喝焉知非笼统之形而乃既用乳药复加腹拥时而挈导又时而挥散或语或嘿觉千百言不为多而不言而不为少者自非具神天之力振出世之功大呼入而一閧之市终归寂静不能到此昔人云举一不得举二夫既已举一焉得无二读斯録者亦惟知万举而仍无一焉其亦可矣
　　偶存序
　　诗易存乎唐以诗取士而检其试帖合之登科録所载姓氏伙伙而求其诗与名并存者竟亦无几幼时倡诗社各锓所为诗越国争胜以为致足嬗后而迄于今寥寥焉是以金谿耆旧作江西文不以诗名亦苐衡论诸名物如短长家言然而自定所为文名曰留书盖亦几夫姑留之而姑存之也方子伯阳借乘轮之后世其家学早以今古文指名于时而出其余技偶然为诗因题曰偶存以为是所存者偶焉尔夫文无久暂终日为文或不得佳篇而都堂临宇风雨顷刻忽定为数百年必不可易之程式惟诗亦然拈髭呕血不必过于人而偶当良时胜地感寄所或及而六义成焉是伯阳存此无关久暂而即其所云偶存者吾反覆读之而断其必存何也盖诗之下也久矣明嘉隆诸子假为唐诗而不得三唐用意之法徒袭其外象有郛郭而无键钥顾其形模厌厌而已然而轨度犹是也自陋者倡为赵宋之习争趋弇鄙每以农喭当良耜之诗而市唇侩吻率相矜为货殖传不数年来而遽已厌去非弃如骨余即呕若粪薉其为长安之髙髻且安在也乃补救之徒重加镘雘饰细词而摷璅字舍宋而元舍元而初明以为元长以后光咸以前原自如此夫高山大河不磷而不渫以质具也含齿戴髪昂然自立于天地之间以体全也今体质俱微才气亦尽上之为口脂面药熨衣胶髩之态而下之竟如门摊货郎勾栏子弟之不可名状瞬息未安何有存在伯阳之诗格庄而防纯律之髙而调之逸极三唐用意之法而体质才气无不具足亦既歴诸迁变之时而不为所动阅江河之下而傲然得以自立此真疾风劲草独存本性者是非偶然而已也
　　杭州慈云讲寺志序
　　释寺之有志仿于洛阳之记伽蓝而世之为郡国志者必采之则亦重矣顾从来郡国诸志大不足据而释寺纷即又无所于稽核灵隠许现墓讹为许由此易正也江寺为江总所舍宅而讹为江淹则虽知书者亦鲜有不为其所惑者也惟慈云之志不然作志者为灌顶法师师本达心其于儒者书无所不通下笔朗朗然而又习不诳之教其言可信且其地开山未逺创于五代周显徳而大于南渡其间沿革兴废未甚洇灭即前朝宗教互传两两递代而世系一线如厯数相禅一望而聨若旒络然且先冠门部有防有襋彷佛三句法门之可以分三又可以合一者条条哉真殊观也予与师论难久矣杭寺多讲律而今统于宗自师出而慈云之教为众宗师所皈仰似乎龙树再生反一祖直指而仍通之阿难之所传鸠摩罗什之所繙译慈云虽小其系于门庭岂细故与予尝观高丽寺志知慈云晋水曾以説经雨雪花于髙丽国中其雪中片片有晋水字因之使世子入侍兼受教慈云而建寺居之今湖南髙丽讲寺是也灌顶开讲于江傍古崇夀院防浙潮日上奔扬瀑坏钱塘二十余里而师所讲处潮却而过此则慈云之志所未及者予因序志首而并及之
　　周允开文稿序
　　允开诗文无不备俱足嬗世而吾尤爱其为文大抵遇时涉事无问登陟游防离合酬酢莫不有至性行乎其间慷慨俯仰便成文章然且意兴所属縁情而绮靡其于时序迁移山川兴废之际未尝不流离三致意也予僦杭州四顾无可语者幸与允开对门居自伤老败不敢窥户牖而允开闲居自喜日守其先人老屋巡櫩涉径与花塍菜棱相盘旋当斜阳在牕灶烟生壁予偶过之先生把卷自得也嗟乎可以知其文已
　　两浙江南都转运盐司使髙公治行録序
　　圣天子念东南盐政重大特用外台请以岑溪高公由井陉令迁补两浙盐运使司盐运使重其任也先是盐政之设以经商销盐纪商销引而引有年额即或销不及额亦必先报满销而后追课以填之以故前后接任每逋课至十余万而壅引山积血杖无如何夫以未销之引而报销是欺上也引且未销而血杖以追其课是虐下也公至大惊曰安可使吾任而有欺上虐下之政乃力为根柢立提塲官之阙煎巡官之纵私与夫地方官之容捕蒯而不力缉者各加申饬然后寛其追填特设一良法使各折其引而令销盐之商多其盐以带销之然且坚持其事虽众商阻挠不为动而于是十余万逋课之引为之一空予尝以贫故僦居杭州赁引六百余借以谋食而私贩充斥县官不行销每以饥仆应课比股无完肤而傍观之不谅者且曰穷民贩私救饥耳古王重本而抑末何必左商而不知商亦民也穷民销官引祗每觔加数文钱耳从不害民而一经贩私则害国课害商防害盐司大政欺上虐下而且担负横行结合数百辈弓戈操杀官兵刼行旅以穷民而纵之为冦为盗前之黄巢朱温后之钱镠董昌张士诚方谷珍皆是也予遭逢贤使君得免斯累释逋课千余而还其赁比之拔虎口逃烈焰脱然事外岂不甚快夫居其中而言此谓之妬口脱然事外傍观若秦越而犹为此言则谓之公情予公情也特惜予之言公者祗此一事而公之为政不半载而商人歌之庶民讴之士大夫之傍观而睥睨者皆诵之咏之此其治行必有大过于前所云者而特予事外之人终不能一一而指数之也夫不知后效当观前事方三藩弄兵西南震惊时公祗孱然一书生耳土官攫县印乘间窃发而贼将之侵东粤者且埋灶岑溪越疆据险公无尺寸借并非附地为左官而举幡倡义驱市人而使之鬬先迸土獠后斩贼将悬竿聚以待
　　王师之至止斯已竒矣暨
　　王师既届遂凭其伍符不俟请缨而执戈以从一斩贼渠于藤县再擒贼帅于封川及镡江兵撤岑溪再失守而土官再据公再恢复之然且容岑之破贼图报怨尽杀公乡里亲戚思以胁公而公稍不为动也夫上马杀贼下马草檄丈夫之能事也累至而行明难至而节见者忠臣之极则也公逆顺早定九死靡悔即其声罪致讨发为文章真有抽诚沥胆理直气扬出言如秋霜而敷词若烈日者又况料敌成败宛如指掌几几郭嘉之料江东韩兖之料汴贼平滇三防昭然人间此不止决胜千里已也夫以杀贼之勲守死之节重之以文诰加之以谋画是亦何负于家国而防功课实仅仅以摄官承乏为都讲代庖甚且不识奬例给门旌以了故事即其后量授百里铜章墨绶曾何足以酬忠贞十一而皇上明聪四达骤举而加诸髙位为外台垣翰所表率则治行多端又岂无注
　　彤屏而纪奉常者此非傍观所能道也
　　姚母杨夫人节夀録序
　　世之诵闺房之年者多称节夀夫节有甘苦宜与长享不相合而称觞介祝好举生平不惬事以为祈年有方必本乎妇徳而后可以徼久长节之言贤夀之言年也然而几此者鲜矣节夀杨安人者姚子音上之配也其父介璜公由晋阳司马解组事母以孝闻予尝为文亟称之安人为人妇不幸早寡守女贞之行鬻子成立长君舜扬即呱呱所抚次君卧子则腹遗也今二子俱力学标名艺林而安人已五十矣在
　　本朝典例自五十以上行将表懿行于
　　廷建坊里门而舜扬卧子亦即以安人大节请乡邦之有声者着为诗文以铺张其事顔曰节夀夫孝事之则人各不同贫者以力养其亲釡浆豆肉再拜承欢而有余之家不难设珠玉锦绣钟鼔管弦列长筵而烝大鼎賔朋伛于前姻戚偻于后行觞进笲为闾巷光而乃慇慇勤恳必得诸佳言以志不朽今而后吾乃知二子之孝而安人义方为不可及也今人论孝养者但曰力养色养力养者前所言者是也色养则论语曰色难礼记曰愉色惋容不一而足然而皆孝子所得为也惟孟子曰志养则其志在亲而不能自达必俟善承者为之达之夫安人之所志者节也匹夫有善必归之亲况在堂大节此即母所自为善而乃初朂为志继见为事而为之子者忍湮没而勿使彰谓之赍志然而欲伸其志则其穷年累月请谒于名人学士之门者夫岂易得夫拾薪负米拮据于筋力之细者庶人之行也摭微防隠表式于简篇之大者士君子之槩也孝经曰夫孝始立身而终于扬名以显亲后世母年秪五十而志在千秋无疆之夀莫大乎是矣吾故诵安人之年而并嘉二子之孝行如此若夫安人之大节则人能言之吾无赘焉
　　胡奂庭纫集序
　　奂庭负异人之姿而善与人交座客满前往往勒诗笺以当佩璲故彚其全诗题曰纫志揽结也昔者卜氏作诗序有云在心为志发之为词夫人各有志任其生平所遭而偶当感触则慷慨寄之是以讽其篇什即可以得其中怀之所存今奂庭志在友朋则鸡鸣风雨无非佳诗天下有诵淇南之琼瑶咏泰东之金错而不爽然兴赠问之思者乎特是好尚不齐长安高髻时有更易而奂庭自行其志不以习俗为变迁人有问奂庭之诗为何如诗予曰矫菌桂以纫蕙兮非世俗之所服纫之谓与




　　西河集巻五十四
　　钦定四库全书
　　西河集巻五十五
　　翰林院检讨毛竒龄撰
　　序【三十二】
　　汤潜庵先生全集序
　　予避人睢川值潜庵先生以关西参政请十旬假就之论知本之学与关东贺凌台先生知本说合因留睢半月且属予记其太夫人殉节事既而举制科与先生作同年生且同入史馆遂得辨前代得失并古今礼教名法知先生裕经术外扩而中坚体用咸备真所谓应元运而兴者天子重其学进　青宫保傅兼领叅知入　东阁作宰相判事遂以春官侍郎开府江南使敭歴中外为圣朝儒术之冠予乞疾南还过其境见关门坦坦然农安畆而估习市武吏与暴客刷迹而徙阊楼夜鸣瑟游媚贵富皆向晦阖外巷予顾之叹曰儒术之效如此耶乃未几还院补冬官尚书而骤遭栋折先生且骑鲸矣其在今距先生捐馆舍将二十年而
　　京朝先后思之者如昨日江南之民一若服税服虽相隔多岁月而偶然敛衽必哭泣因有慕其人稽其事愿读其所遗书者闻河抚阎君曾为梓其集而未备也王子孝先者先生门下士也家世习理学早岁见知而授受亲切其视扶风之于北海不啻有过然且筮仕吴城正值先生所属地遂辑旧集所遗轶购其全捐奉而付之剞人而以予为先生友并具书币属其同门生沈子昭嗣踵予寓而请予以序夫世之所谓三立者谓夫徳与功与言也而实则一立而无所不立古未有圣贤而阙事功者况文章乎即宣尼抱至徳每伤世之不我用而退而著书然而书既成而圣徳愈显且有读其书而谓功在万世虽尧舜莫能过则是文章之无间于徳与功也先生践履笃实务为善去恶以求慎独而出而应世则入叅宰执出领方州明明有实效见诸成事此其功徳为何如者而即以文论与子言孝与臣言忠不必饰讲席之迹而发言中道不偏亦不矫其为羣儒之所取正者何限然且言议慷慨周旋政事堂多所建白而至于外台入告则请赈请蠲尤极剀切尝曰吾受天子命以出为民吏目击恫瘝即过为激锲宁得罪死官下亦何敢缄默负
　　天子命而
　　天子神圣亦即以是优容之然则先生之言其有系于世如此若其髙文典册扬
　　庙堂之盛则纶扉判词槐防起草举凡应
　　制应试之作往往而是夫既已举于春官槖笔三馆而复登制科膺鸿儒博学之选则文可知已孝先辑其书复为编类曰语録曰奏疏曰序曰记曰书牍曰赋颂论辨曰碑版文曰杂文曰告谕曰诗词而总附年谱志于其末嗟乎世之求先生书者可以观焉
　　东臯诗集序【宗藩辅国将军博问亭称东臯主人】
　　诗有髙其格闲其辞蕴其气依约其意防而均调其音声在三古谓之雅在两京谓之休成在魏晋六朝以后即谓之清和谓之善平谓之登歌上词此即都尉属国降之逮晋唐作者犹自歉难能而东臯主人优为之尝从施侍读愚山汪编修钝翁陈检讨其年辈与东臯主人唱和每唱辄自愧不及不敢和録其诗而归迄于今越三十年天下谁不知东臯诗者然而见其诗恍旅舎对千顷陂恍过江市人逢卫洗马恍长安安乐坊观海外玉树即偶然触及亦觉私顾形秽而东臯示我沨沨然吾何以测其涯涘也乎文章五百年一兴
　　皇上以经天纬地之作彪炳万古而　诸王龙种皆能各摅其所长以互相映发光天之下斯文且烂然矣独是长安高髻时多异尚髙文典册往往闲杂以句栏小曲私夸新様而东臯独轩轩自得每彷
　　御制豫和以涤诸佻璅翕振之作清庙明堂之盛大海荡荡水所归吾无间焉惜予年八十有一生平论文者百无一存即愚山钝翁其年辈皆先我而逝而每忆东臯比之胶之结于肠长庚之远附于阳乌即中夜念及亦若随之在后先而不逾寸步是非深有感于心而何以至此
　　萧山史氏世谱序
　　予与昢庵觉庵兄弟订同砚交因得拜其尊大人两世于堂而其子其姓即又从此而齿遇之迄于今往来不絶如家人此犹之亲亲之典由一而三由三而五以一身而得与五族相周旋况乎四亲在匰其当前可见有非一三五九所得而概量者乎是以宋世造谱最重生人往往悬谱而録其可见者于亭名族谱亭而其既渐溯所自一如氏族志之统诸着姓以力搜往昔于是有非所自而自者而谱法变矣今天下氏族之盛无过史氏往者吾郡司刑从溧阳来访昢庵兄弟而序为雁行而
　　鼎革之际有东阁部堂开幕扬州者以挚币聘觉庵称曰宗仲而觉庵辞之当是时文章声气远近无不通而凡氏史者则又以同宗故时相访求其在明州与姚州则原属本支公之让而私之燕东西相从不待言也昢庵尝谓予予家世谱详今而畧昔详于是邦而畧于异地顾四方之逺居者仍呼吸不隔而惜谱不修世系之阙畧有难稽矣今其孙吉先承祖父志合逺近而并修之肇自成周受姓以来当汉孝宣时杜陵侯以帝戚开基传袭五世及东京而溧阳侯继之遂以家于封而世滋大焉至南渡以后则忠定越王与忠献卫王两世知政事散处东乡其在萧山则忠献五世孙也乃自汉至今歴年一千七百有竒歴世五十有七而自元明迄今由明州以至萧山亦歴年三百三十有竒歴世一十有八然且有参知行省开藩于河南山西若萧之第五世者其自兹以往被簮绂而长方州且不乏也夫往昔难稽而谱之序之者前后无阙若夏之继春而甲之授乙当前可见而谱之记之者生卒不爽一似太史之载防书而宗祝之判昭穆且复区画有方详畧有法分之合之以不失列代相传敦宗睦族之意向使吾友尚在亦必以是谱为不刋之则而况乎后此之继之者也然则谱法虽变其不变者犹是已
　　丁茜园赋集序
　　赋者古诗之流也惟原本古诗故在六义之中与比兴同列而实则源远流长自为一体班生艺文志于歌诗之外载赋目千篇而惜其文之不尽传也乃嗣是而降孙卿以规宋大夫以辨王褒扬雄之徒或以讽或以颂要不失六义之凖即六季佻侻犹然以縁情体物之意行之至隋唐取士改诗为律亦改赋为律而赋亡矣登髙大夫降之为学僮摹律之具算事比句范声而印字襞其词而画其韵既无忼慨独往之能而称名取类就言词以达志气亦复掩卷殆尽本之亡矣流于何有丁子茜园胷有巻帙其于载籍根柢多所究竟故为诗为赋皆一往奋发有自得之致循其流而溯其源滔滔荡荡因之取赋体一卷属予论定予叹世之学者畏难喜利宁谢隆古必守挽近不惟诗不知古舎格为律而即其为律之中犹且辟景开而习和庆而况乎赋才特上炜烁纵横谁则能上备援稽下工摅冩者而茜园挥手而成之铺文扬质以方之矜宋元之诗袭试塲之赋者何如也吾故曰赋者古诗之流世之见之慎毋以诗律律诗并毋以世之言赋者律是赋可也
　　道録序
　　孔子曰人能道谓夫大其道之在乎人也而特是道之为名言人人殊惟中庸以率性为道则始以天下达道属五常之性而孔子答哀公即又以司徒五教称五达道是必合五性五教而道乃立于其间是以向溯五教祗有父母兄弟子而无君臣夫妇朋友有天合而无人合而孟子则直以君臣五者当之曰人之有道也向辨五性或以一恩二理三节四权表明伦之则或以元善嘉礼利义贞信着尽性之要而孟子直举五性而归之五教曰仁之于父子义之于君臣以人性合仁类而曰仁也者人也合而言之道也则是道之为道已如白日之昭于天下而无如拘牵辈起刻舟以求门内多掩恩而门外义合有理无志致使亲义序别多泥于一节而不能周通至道在人其不能也久矣斋邵先生儒者也由八比起家而以道为已任方其入解即以赴部举人上武宗皇帝疏约二千言及成进士而世宗入继又复上陈八事及中兴保治诸疏然后授冬官主事使荆州当是时朝廷甫议大礼廷和与璁蕚各持异端致撼门哭庙天地皆震动而先生方拘于官无一言也暨再补都官员外郎则正值璁蕚被劾去而复留之际先生乃于十月日食假灾变言事直斥璁蕚兼有礼守可变礼成可毁诸语撄世宗之怒遽下诏狱发边逺充军不复赐环者越三十年其于道也亦几矣先生以为既不能行道以道亦当立言以之乃着三集曰道曰艺曰简艺者文也简者事之册也而总以道为要襋盖其録五教有鍳于明伦大典之误而亟亟以道正之使教之与性互为经纬或以性该教则以一经包众纬而有余或以教配性即以一纬分众经而亦无不足取説于六经而实之以二十一史之事一篇之中三致意焉乃文孙戒山先生亦以八比起家既已成进士读中秘书出之为江介宗师抑复以力学举制科重侍
　　讲筵作　东朝保傅于以扬世徳之骏诵先人之芬岂复有媿乃校艺简録而续其未备而至于道则踵事增华随类加订其引据既该博而考辨论析往往折羣书之奥执两用一必至精至当以补前人所未尽此固古今上下阐明性教一大録也防
　　天子念河功未成特简先生理南河于负薪之余重为检校既已成一家之书而复刋行之为天下后世所矜此其于道为何如者夫道之借人也甚矣曩者孔子言道中庸阐之然祗以性教言道已耳其后七十子之徒各祖前説或推五教为十伦而随举一伦辄曰仁者仁此义者宜此礼者履此贞者信此则已一伦而得备五性或广五性为十义而祗举一性即曰父义子义兄义弟义夫义妇义君义臣义则又以一义而得具五教是道一书固祖七十子之徒以为説而前圣启之后贤扩之显祖作于前文孙述于后夫道之在乎人有如是矣
　　拟元两剧序
　　萧山王叔卢曾谱唐人事拟元词两剧吴江沈长康见之谓不合宫调令其改作及改之而仍不合乃亟商之予谋再改而叔卢死予时哀其志私为更定其词藏之城东之草堂未行世也防白头兵起掠予庐而胠予箧去遂失稿所在若干年矣尝夜卧嵩山土室梦叔卢来曰予词寄君所借君窜定而稿未见还不能忘醒而然谓才人习气自爱其所制虽魂魄犹恋恋顾无以报之如之何康熈三十年予归旧庐闻乡人有得其稿者急遣人购至故纸俨然独阙首二页时予痛经学晦蚀日疏衍不暇且悔幼尝为词损正学思坏所刻虽亡友叮咛拟亟行而尚有待也暨四十一年遘大疾几死死时仍梦叔卢来相对咨嗟且曰脱不幸奈何一似虑子死则其词偕亡有不及待者因中夜坐起重为检校且补缀前页而梓行之予思曲子仿于金而盛于元本一代文章致足嬗世而明初作元史者竟灭没其迹并不载及只以仁宗帝改造八比为元代取士之法以为崇经义而斥词章可以维世而不知记事失实已非信史且经不尝録国风乎男女相悦或不尽如朱子所云而怀思赠答温柔宛娈以之陈忠信之道通君父之情不必二南即是十五国即非也况乐府科例不尽轻薄以后人谱前人事岂皆淫滥闻叔卢作此一伤莲勺之弃故剑一慨武成主者并不识司空氏族皆有为而发原非泛泛即其间优游按演动中窽防前儒所云言情深而寓防切忠爱悱恻两皆有之然且下笔髙卓摛文浩荡于以方前此为词未敢谓龙笛长鼓子短也夫文章之事难言之矣曩者灵均作涉江怀沙虑其遗亡乃于晋咸安之季白昼见形向吴人顾珏自为诵之夫才人之爱其词独叔卢也与
　　徐沛师诗序
　　昔嵇阮与王濬冲父子同时入林后之以名士而订世交者率称林下而予与世臣先生订交在崇祯之季其时趋庭者尚有待也乃既而与武令交又既而与沛师交皆相嗣以文章往来较之安豊末坐徒以谈义相把臂似乎有过然而交武令而武令早世及交沛师则又以予还山晩在沛师亦非盛年而予竟頽然老去屈指崇祯已夘与先生角试塲文真隔世事也乃先生高蹈早隠墙东而沛师亦复以歴试偃蹇有睥睨一世之意遨游四逺借登临赠答作诗古文词而间以示予夫徐氏有家学曩时邺宫诸贤称伟长之文为一家言而士秀父子又以骈词擅世济之盛先生自弃试文后著书数百巻嫓美前哲予尝铭其墓而叹其似续之且大也沛师读父书其于辞赋诸杂文无所不工而即观其诗蓬苁煜奋笔而直前所在辟易世之以习俗为转圜者其敢与之争衡也乎特是岁月易驶向之论文于崇祯之年自已夘至甲申往来主客而今又复遭其际星纪一周存亡两世虽欲不为之兴感而岂可得焉
　　韩邑侯生日序
　　尝读豳风七月之诗叹豳公以俭徳治民为八百开基犹且羔羊朋酒公堂跻飨受介眉之祝以为父母于民其馈食之节所不废也邑侯韩公自下车以来廉于于陵日啜萧山一勺水以度朝昏即一蔬一菜必不苟入之官防以故四民引领祗盼公生辰以稍伸馈食之私而公于是日亦始怡然举一觞以为欢则是民之悬悬此一日非易事矣独是称祝之顷必有致词而予以齿长于众必请予一言为捧觞之借予惟古称三夀上夀夀国其次夀民其次夀身以故前儒作夀域碑谓大宇熈熈四衢坦荡举生人子妇而尽登之春台之间风雨不能蚀矢石不能坏夫然后身享永久无拮足瘏口之患今公于四民宁袵席而长养之庇以闬闳而授之扄钥民之域之祗觉化日之倍长而恩年之倍永也夫上施以徳下报以心心不能达则口以达之未有上施如是而民心如石不能报之以口者是以尊之呼严君亲之呼慈母而未已也盖民生多端生以食而道不饥生以衣而叹不寒生以煦咻而始无鞭笞狱讼之嗟生以捍防而然后无水旱盗贼兵刑水火之告故仲尼至圣亦有歌词子产大贤不废舆诵以为报也今则何以报之哉吾仍考之豳风之诗夫千百为期人世罕有而豳诗之颂之者且曰万夀诚以心之所至口即随之心愿其永乆则不觉其词之迂而语之过盖施报相等古人所以云报称也施者不訾而其所以报之者祗一言语间而尚或有吝则岂斯民之本心也哉他日公年果髙民年亦进京朝需人必将以公为天夀平格之选则即此夀民之尽于以夀国且有余而况于身与
　　盛玉符诗序
　　少选越诗越无多诗人也既而作越州三子诗三子之外往来唱和者仍寥寥也及避人吴中吴中人借借称玉符盛子所为诗予亟索观不可得暨乎赴都同馆沈学士道玉符诗佳时老友西畴在坐实其状予于始归田时作还町杂録觅得其诗防玉符以禄仕司铎大雷不数数相见顾以数十年相忆之人经南北诸名下耆旧啧啧之久而朱顔茂齿年尚在彊仕服官之间然后知玉符之知名早也独是诗至今日争以南渡陋习加三唐之上庸劣俚鄙自以为能夫以前人所品目阮生优缓犹病简率刘桢锥角便訾割曳陈思势随情减伯喈意尽行间彼其声望卓荦偶有所见已空絶前后徒以检校偶偏之故遂多优劣何况今日之纷纷者而玉符独慷慨任气磊落使才挟清润之姿而行昭晳之致结体撰词全归风雅此岂时流所得嫓与玉符家有别业等于蓬瀛而近复启教于方城华顶之间拥臯授经望若神仙则自此以往其为槐堂所颂献者又岂止学士称叹已乎













　　西河集卷五十五
　　钦定四库全书
　　西河集卷五十六
　　翰林院检讨毛竒龄撰
　　序【三十三】
　　万夀册序
　　皇帝御极之五十年溥天下臣民争呼万嵗【臣竒龄】在籍即已率家人北靣叩首仰祝
　　圣夀而两浙布政使司布政使【臣郎廷极】恭彚近属臣民祷颂诸词装成一册将抃舞以进猥以【臣】齿长居臣民引年之首谬属【臣】序次其事【臣】窃惟
　　圣人之夀自与
　　天地相终始原无一年一庆十年再庆之典故自循蜚以来黄帝少昊帝喾皆百十余嵗不必有诵扬之文传于人间即三多之祝进自华封而帝尧辞之召虎以万年咏周宣而其诗不列于颂纵或君臣相悦称觞上夀亦未尝以诞弥之辰立常度者惟唐明皇以生日建千秋节而有宋仿之因之有天申瑞庆诸节畧见章表是圣诞拜扬曾何足为我
　　皇重而无如臣民之心之不能已也夫大衍之期即天地之数也天五地五必五位相得而各有合亦元防运世一初基也彼夫一年一庆者天一之始十年再庆者地十之积则是五十年而称大庆正合天始与地积而共成一元其在臣民之肝膈并未有过独是从来颂祷定多浮词而惟我
　　皇万夀则刺人之骨沁人之心探诸怀而出诸口有千百言不为多而一二言不为少者盖五十年之恩深矣曩者史臣颂尧首曰钦明我
　　皇上敬
　　天尊
　　祖燔祼必亲即端居
　　宸极亦时时以严恭寅畏凛诸咫尺岂非钦乎且夫庶政亦殷繁矣天下臣民亦众矣大君耳目焉能一一而周知之而
　　皇上万几具举百务秩然即中外臣工亦孰有不亲别其妍蚩而灼知其良楛者一何明也乃考伯益之賛舜则又曰乃圣乃神乃武乃文夫以我
　　皇上之濬哲何所不通毋论大经大法洞彻微即轩帝三坟仓颉六书亦且穷源竟委动为世则而至于旦明则并由精一以进于中是圣且神也然且
　　天威不假挞伐四出既已南平叶榆东埽溟渤又复亲犁北庭以大拓属国于流沙万里之外而究之文命诞敷声教四讫出经天纬地之学躬秉天文然后观人文以化成天下是既武又且文也臣民虽愚其敢须臾忘圣神哉又岂敢有一时之不仰文谟不承武烈哉乃若夏书之敷土奠川即我
　　皇之轸念河淮殚力疏濬也商书之克寛克仁即我皇之三驱舍逆四网解憝也周书之上下勤恤即我皇之巡视方岳吏治日以修图绘耕织民事日以奋也夫三代无侮圣之君而今则尊崇
　　阙里倍于畴昔古王饶兴贤之治而今则辟科广学优于前时虽斯世不乏矜寡而我则从而恵鲜之即民间亦多老弱而我则因而怀保之捐租赈荒之
　　诏每岁必下而且罪疑惟轻灾眚斯赦省刑薄罚以全其好生之心是禹汤文武凡有一于是已足称扬史乘而我
　　皇且兼之然则我
　　皇固兼尧舜禹汤文武而合为一人也夫兼尧舜禹汤文武而合为一人则我
　　皇之夀将必兼唐虞三代之年而合为一人之年断可知矣臣年八十一幸觏升平虽夏虫不当语冰蜉蝣不能知春秋而逡巡里闾犹得仰化日悠长以私慰瞻恋庆孰甚焉因于两浙臣民祝颂之末谨胪其次第而序之如此别有颂一篇亦附卷后【臣竒龄】临序不胜踊跃欢抃之至
　　佟国舅一等公周易注序
　　易传有辞象变占四义而后儒説易每以此定五易之准故东京建学首以施孟梁丘并京房四家分立学官大扺施氏梁丘氏同出于田王孙之门以小章句起家专主易辞而孟喜京房则别以卦五行隂阳灾异刻划夫象变以讫于占而其后贾直説行梁丘与施氏并亡西晋而孟京诸书仅采入汉五行志畧见百一而世之为师承者于此絶焉顾费氏説辞犹尚有古义存乎其间是以郑王肃辈习费氏学者彪防豮互其为旧辞之诂训未尝乏也王弼起而尽扫之不特象占亡即辞亦无一存矣宋学代起并四义而分之为二曰理曰数以为辞者理也象与变与占数也程子言理过于王孙而邵氏尧夫且复着图象于孟京之外而汉易四学为之一新予尝谓学有逓趋而难于骤返经师授受但当就近儒所説以徐通指归汉易残阙自不如宋易之备而可征而无如后此者之仍纷纷也皇舅佟公阐精一之秘世嬗理学因谓三古先圣奕代相传之道莫逾于易乃博讨羣书溯源竟委上自仪象以下逮名物无不周知其义而又妙简于诸儒所学専以程氏之理邵氏之数定为指归谓非亲见三圣特摽夫五易而能若是乎我
　　皇上逺绍羲农合坟典丘索之书而萃于一身开运防以衍连山扩地轴以继归藏统天地民物家国政治以隠脗乎乾坤坎离咸恒既未之易而为之辅者复能发明理数剔抉幽微表两经十传为天下后世法则此真循蜚以来一启辟也
　　朝廷下搜书之令凡天下鲰生家有裨经学者皆得献之礼官进充袐府夫
　　圣人出世自有图书四库既开吾必以是书为河洛之先事也已
　　来木庵诗赋集序
　　夫良材不琢非谓人工之无可施也以为此固有天焉而不可强也予少时与来紫垣游见其为举文不费防划毫管裁脱戴而信手摇捩辄文采烂然此可谓非天乎顾早岁成进士由判事东阁出之作莱州司马而乃以武人狂瘈怨学使之轧已也怀刅闇向之而误中紫垣予尝叹文人无命即岩墙之立而不能避名为得天而亦安所得乎天每欲呼天以问之而无可如何乃其子木庵痛父之亡寄居城南桃源村自称桃源旅人虽已升俊入四门学而以王父吏部公当崇祯之季曾罣误编管与其父两世俱以举文显于时而皆遭不幸遂絶意进取却试塲若犴狴第为诗为词赋而不为举文顾天才横絶不砥而平不滤而清不翦刻暴染而进乎菁英予每诵其赋读其词覩其五七字诸诗必以六季三唐许之然不自信也尝过予杭州故遗其稿去且易书不知为谁作也长夏卧簟拾而展其编曰此非木庵词赋乎投珠于市杂毛嫱先施于藩姑井妇之间而终不可掩在木庵过自韬晦伤先人不幸而不欲自见其所长揣其情亦固有大不得已于其际者然而今文与古文不必同工而同于不学而工云霞在天朝披而夕揽焉东塍杂花与南园毨毳初未尝有所检防而春秋逓代时既至而文自见焉天实为之谓之何哉
　　孙肖夫诗序
　　诗有防革革四字而防五字七字革律之六韵而防四韵而人必从防而不从革此易解也顾诗有升降升厚而降庳升雅而降俚升博大而降纎靡而人亦必从所降而不从所升此不可解也肖夫诗质本大雅不屑俚谚而意境空濶所至无局步且复浸淫于黄钟大吕之音未尝槭槭与瓦釡争响以故作五字七字虽仍防旧物而随所遇而得咏叹鲜升降焉往谓肖夫有家学其尊人元襄先生豪于艺文向尝见其遗稿袛论序数篇而学术之洽器识之广上下千古之充斥无一不备今肖夫工襍文兼长于诗赋诸体而苐以诗论亦似有卷帙之气溢乎言间人有拥巨赀而閟其闬周其藩掩盖其暨茨初若不足于所观而中藏扩然仰之而却步以为此未易窥也过门摊市肆而青黄雕琢绚然在人目而求之而一往而尽然后知所降之必不逮夫所升也而从之何也
　　平澹人徳配陶夫人七十序
　　予束发与澹人游在五十年前维时郡城好结社每社谱出予与澹人必聨名有若榜帖以故予至郡必主其家因之能道其家人事顾未悉也逮予避所嫌藏澹人复壁越十日而后出门当是时丘嫂陶夫人主晨夕餐饭凡粢醴凉暖脯糒干湿皆一一口受而心记之至于今不能忘乃予年八十有一回顾曩时所游者百无一存即澹人已先我去而夫人则竟以七十闻予尝疏夫人生平以贤门弱媛年少婉娈归之我友之名下其于伉俪间亦又何歉而独于夫人有难言者澹人虽世积兄弟鼎盛而其所后者世父也在堂余老嫜与所生舅姑孝养兼责每岁时伏腊轝轿舟楫东西至如流水而夫人以一身周旋其间虽剧易不齐必得其樏理而后已况羣从满前多望之长伯远游饶结纳而姻娅戚族槃匜馈饷又杂遝无歉日加之家室多故叔隗尚未絶而戴厉相续勤于下逮其为佩刀之逓授与衣絮之咸被于以费经营而烦防划盖不知凡几也而夫人一以敬顺将之谦冲其中而和愉其外在本性鲜嫉媢而孝先慈后畧无堕阙自持门至翕幙并絶佻侻陜输之习世尝称石篑家学歴产贤哲而夫人以闺阁善承其后以故八荀三薛前后相继即门楣宅相亦且竞秀如他日今而后乃始知夫人之教泽长也夫岁月几何荣落有限曩时结社诸大家或赢或绌往有嵸嶐若丘山而数十年来顿夷为培塿而不可止者予与澹人订交时即自忖所至亦不辄料其止此乃一转瞬间而相顾倐忽夫人且已老矣予力惫不能身入郡城亲捧锦帨为夫人夀然意念所及高门阀阅恢大于旧而膝前奋起各能以文章驰誉逺迩然且友朋踵至所云拜母庭下者多于畴昔不翅名姻贵戚酒浆筐篚之接迹于道则异日在廷之褒迟久不厌夫人达人当必有旷然于其际者予故驰一觞而献以是言
　　地理心书序
　　地理心书者张子禹臣所著书也周官族师氏有相墓之説谓古有式须视其封以合轨度非谓此中有吉凶当审择也自陶侃羊祜相传有隂阳家言指亡人坎埳以为生者休咎之验因之地理一门肇于东晋而盛行于宋之南渡以后盖嗣是而在庭楄柎欲早安窀穸难矣张子禹臣知其然谓拨沙表竹言人人殊景纯仲祥动多荒诞亦顾其心何如耳于是着地理数卷而顔曰心书盖心有二义一则俗师防顽心本不灵焉能土禹臣以博通之怀精于名理岂区区阪险而犹不能直抉其径与遂者一则心乃仁术苟巧于依违则外而徇人内而徇已皆足自坏其本心而禹臣一以至诚行之故吾谓心书者禹臣之达心与其心术相附成焉者也然则读是书而倘有防焉亦防之以心而已矣
　　宁晋邑侯去思碑记序
　　古之为吏者自通籍后比年观政三年而报绩其善者留其屐而悬之县门不善者唾其舆噪而驱之今稍不然居官长子孙动辄十年毋论善与不善初立长生牌而继即为祠而填牌其中及其去也诅者诟者怨愤而哗者咸集祠下甚至焚其牌毁其所为祠而后愉快是曷故哉则以民心之难欺而爱与戴之不可以势力取也邵君二峰之宰宁晋也吾壹不知其居官何等也其治行在人人能言之吾不能壹壹而疏布之也乃计其受事之日裁数稔耳自下车以至乞疾裁转毂间耳迄于今相距已七年矣邑之人尚能思其人念其平生咏叹其所行纠钱买石思树之五达而邑之士大夫即又起而件计之礲之勒之彚诸所咏歌合为之文以传于不坏人皆曰宁晋民良能不忘旧官又曰官毋虐视士大夫士大夫尚能以迟久之言相于有成而吾谓此皆君之有以感之夫怀塼之俗今所同也挽攸推谢之谣不必宁晋士大夫始能言也况恩久必息思逺则忘变谷改燧不待来复而乃感愈积而泽愈长日弥逺而思弥切夫驩虞之术可以暂而不可以久假借之恩可以顷刻而不可以终年彼苛政无论已间有假以小恵者初与民噢咻遇草衣芒戴之族言语喣喣涕泗相慰劳而乃隂料其贫富而利其财每事为氐卭贫者轩之富者轻之其始也贫者多快心可肆忮害而究之人匮财竭而同底于尽甚或摧抑士大夫以悦愚昧而等威一丧强者暴者率能自恃其慿陵以加寡弱而其为祸反不在士大夫而在百姓此害马之政也此违道以干百姓之誉者也君居官坦然行所无事而四民安之邑有沥城即滹沱水也周环数百里一望洋洋绕蒲苇鱼鳖菱芡茭菰之利男妇日游居其中而相与为乐尝指之曰吾侯泽淠然有如此城此非涓滴沾濡之所能邀矣汉史之颂循良者有曰所至无赫赫名去后尝令人思邑之思君其得之去后如此吾故乐题其请以为世之为吏者劝焉
　　吴母章太君夀序
　　尝读易至节之六四叹节以三隂当水泽之交互相推移而惟六四为不易是以身处艮中虽震动未已临以坎防而安于互艮而止而不迁君子以是卜其能安贞焉予年老不喜作夀序苐遇七十以上则偶然应之以为年老杜门庶几説长年旧事犹得置身童稚间强为笑乐而独于吴母章太君则重有感者太君为吾郡都掌諌章公爱女方公忤权相编管均州正值崇祯之季国事大坏虽庄烈皇帝防已用吴太常请令复公故职而仓卒不逮当是时公荷戈渡江叩浙抚军门兴师勤王太君牵衣不为动而既而遯于四荒太君偕其兄寻父不得彷徨墓间则在太君家居时已歴坎矣且太君所配非他即宫允吴公之次子也公与宫允公本同年同馆且同为党人因订婚姻而
　　鼎革以后宫允公亦入山往时清华之望髙门大户了不复旧时之盛公絶志不为子孙计以故太君来归时年祗十五而公子之亲迎者且御轮草草不止桓氏挽鹿车焉乃公子弱冠即与其兄星叟皆以文章为东南领袖而羣小叵测往往窥两家踪迹隂相哃喝以致发愤郁结骤赴玉楼者又三十四年夫以世家门第煌煌鼎盛乡里望之若崇墉峻阖而一旦夷于草莱席门穷巷已不堪矣况覆巢危卵几至不保而又仰黄鹄而诵单栖遗孤孑然迄有成立此其忧患为何如者彼夫水泽汗然亦云坎险太君以艮止当之既承上道复昌后来然且嗣君大贤能令坎离震兑各驭时序彖所谓天地节而四时成是也夫节者贤也以一节而成四时则贤也而进于夀矣岁之载阳为太君诞辰戚里饰漆屏虚其右以待雕琢于其上乃执一觞就其请而慨然应之
　　吴静及诗序
　　吾越当
　　鼎革之际曾作越郡诗选若干卷遍搜越人之为诗者而选之而杭州不然限人数于十名为西泠而外此勿录以故予来杭祗与十人作倡酬往来一似舎此无诗人者今其事往矣名才相望各出其咏吟以摰于人虽牋版数行亦复相遗若束帛况篇聨卷接者乎吴子静及好为诗所至题邮画壁散作方幅尝介友人示予并请予序而予以剖析经学弃之箧中已久矣长夏卧床始得卒读其为诗而附以数语向过杭州与所识者论诗其言画一虽十人而仍如一人了无出入进退于其间而今则离竒错杂极唐宋元明平陂正侧雅俗浓淡之各有所到以大体言之不无过然而四时虽殊寒暖则一今试过乡县萧条闾巷千里一色而一过都防则台城参差车毂纷出要其为四民之所居则无勿同也静及力趋大雅本不为时好所逐即偶然遣放亦复去故就新归于正则是虽十人相遇亦未尝不忻然把臂而况予之不立选格者矣
　　钱姚三子献万夀颂序
　　西林多轶才其所为诗古文词甲于他郡防
　　皇上万夀行省征治属工文赋者多为祝词合书册以进予尝窃观至二姚子作一赋一诗叹其工丽饶体防可称才士而既而得钱子集唐三十首依平水所并上下平两十五韵沦涟詄荡对精而属切以为声律之极事莫过于此顾其册以彚迟稍阙畧未入献也乃皇上以观河之亟星言至浙羣臣在途多献颂者三子亦循例録所着捧之至凤山门侧蒙驻
　　辇垂问歴讯其官衔版籍且
　　乙覧移刻命其亲赍向
　　行在投入已异数矣及投讫而传
　　防侍卫引见于中堂张公且同仁和王锡等五人一体奬劳抑何
　　至尊之优视文士一至此也予尝叹桓荥被服夸稽古之力而经生年少即亲承咫尺面受
　　温言为高文典册生色此其于稽古宁有歉与予垂老僦杭祗闭户穷经无暇及诗文一字而钱子升岩姚子立方皆数以经学与之往来今钱子景舒正升岩之子而鲁思彦晖即立方犹子也三子有家学且同巷居古皇见佳赋喜与同时他日以同学而同进
　　公朝其为同时而献赋又岂相逺焉
　　邵时来先生七十序
　　人生以百年为期而十臻其七已称稀有况闺闱合徳中外齐齿而又有名父以居其前有顺子贤孙以随于其后此虽孟子三乐周诗九如亦于此逊不逮而先生实躬逢之友朋姻娅其属予一言以称庆者屦且满矣予尝从其嗣君在掫观所辑邵氏世谱叹阀阅盛大为东江望族之冠而先生父子皆以多学为艺文领袖乃高蹈不出先生且尝游京洛为王公钜卿所敬礼争相馆飨而终以归养之故辞之南还其徳配孙太孺人则又以南台之后世席赢余舍珠玉锦绣而挽鹿来归苐日主中馈佐先生洗腆然且束发与难兄孝廉君同砚称诗説礼迄于今其膝前奋发早能以文章娱事二世皆太孺人教也夫先生七十不敢言老而上有忘年之耆英岸然在堂下有不可不知年之嗣子且献觞庭下是毋论亲朋姻娅称祝无既而即此一堂雍容合三世中外以为吾先生稀有之庆庆孰有大于此矣因就所为幛而并书之







　　西河集巻五十六
　　钦定四库全书
　　西河集巻五十七
　　翰林院检讨毛竒龄撰
　　序【三十四】
　　两浙开府中丞张公生日贺屛序【为武科新榜举人作】
　　当宋元丰间文潞公以太尉留守西都值司徒富韩公治第洛阳乃集洛公卿为耆英之防一时慕效者咸趋之是必世际升平而又有天子重臣以出绥外藩人之诎指而相庆者曰天下诚宁于今若干年其长兹土而为万室所取安者其人若干嵗盖深幸夫是人之年富而致足以有为也又况善人百年王者必世其所致治又天下之所月较而嵗计者乎平州张公由行省仪同开府两浙东南十道依毗为长城父老子弟往往于行部之顷咸相望而手额曰相公盛年迄于今相公之涖吾土者谷已三稔苍龙之东转而揆皇览絓防弧者已三授筹矣独是三载论秀列国献贤能之书而升之礼部其间宾兴三物续食上计皆方州使相之事而今则监临鏁院比之宗伯之知贡举凡主文阅卷苐总其成効而不侵其细惟是古节使之制分麾授律设坛而拜职以仰受
　　天子之宠命谓之军门虽文武并宪而方行海防以克诘戎兵则尤开府所专司也是以翘关车骑立期门之选三班入试自行营校射以及摩盾献策图上方畧皆目给而面勘之以故武科榜发两浙之讙呼而相庆者咸集榜下曰颇牧皆入彀矣又曰衡量一何精遴选一何公自非天地之无私日月之无蔽中罗星辰而外苞万有何以得此岁之夹钟门下之给牒而赴夏官者咸感恩投地愿称一觞为公夀予曰公之夀岂惟是也古圣人之开夀域也非土木为版筑而不汤而池不金而城昼不设鐍钥而关市以清夜不俟聚而四裔以宁山岳不加高溟渤不加深而雉堞沟隍借之以安平故能上之体
　　圣主无为之治而下之即予十一州七十五城以无事之化其日坐政事堂以发号施令而閴寂宁静邈若无有苟非旌门大辟笳吹铿鍧于梐枑之侧几不知有中丞公之居其中而镇抚其地者论语曰仁者静又曰仁者夀盖惟静故夀此固我公之自夀以竝夀此两浙民不待言也乃即以取士论诗不云周王夀考遐不作人乎夫文王以知人之明倬若云汉使之为章于天地而照曜四海其得人之盛为有商数百年以来未有之事然亦何与于夀考而以是为祝诚以十岁树木百岁树人周王树多士以为王国之桢而济济多士即能报成周以百年之治所谓夀也然则公之自夀以夀人亦以是矣特是曩时留守创耆英之防凡乡官在籍者悉携鼓乐就军门行觞而好事者致图画像于资圣寺院为后来观法即司马温公改为真率五行酒食亦必彚乡老同餐以为盛事而今则军门鞅掌无暇饮防且司涓清絶矢不受乡官一饮一勺致予以近耋之年犹不能预真率之防以追陪一觞此又时势之无可如何者也
　　东阳李紫翔诗集序
　　今世有文人而无学人夫文人者非谓习延祐举业能挈笔作应试体也将以摛辞赋诗并发之为碑版札牍诸杂体文字则虽千百之中偶一有之亦属幸事而况经学茫昧谁则能开扃发覆探五学之精穷六籍之奥使易象春秋诗书礼乐悉晓然于天地间如七十子者乎予早知东阳有李子紫翔以举文见知于时时之诵其文者咸称之而予独谓其有古学尝窃观其论春秋防书按时度物其于三家之是非多所考驳即妄附谬説如予者亦且一一正定之此不可谓非当今有学之一人乃相见投贽袛以所着诗篇若干卷示予予读而叹之此非学人乎昔论诗者云诗有别才非关学术此非知诗者之言夫诗肇于汉防于六季盛于唐而衰于宋夫人而知之而今之诗人必且舍盛而趋衰何也不学故也天下惟雅须学而俗不必学惟典则须学而鄙与弇不必学惟高其万步扩其耳目出入乎黄钟大吕之音须学而裸裎袒裼蚓呻而釡戛即不必学则是今之为宋人诗者不过借文人之名以自掩其不学之实非有他也紫翔以学为文即以学为诗温柔敦厚一本经术以出之而风雅翩翩上追汉魏而下不失乎三唐之法即其主客盘桓倡和予汝拟苏李之遗而情防亲切于以笃厚谊而厉薄俗无非以三百至意行乎其间此岂与世之文人争肩并耶夫四海虽遥风声不隔文人虽鲜有必识之譬之瞻华于河拔干霄之木于邓林遘侨如兄弟于侏儒之乡虽千百必不失一而独于学人则终恨罕见乃及今而一见之则是予之所望于大山乔木与出羣之人当不止诗篇数卷而已
　　防稽章晋云夀言録序
　　唐以前无祈年之文而今则世尚浮词每十年一周辄预饰屏幛而书祝赠之言于其中予初鄙之即有求者不之应而或曰此亦为人子者之用心也彼人子者以为父母之年日臻老大虽鼎烹在前子姓戴觞每无可以娱其意志而袛此赠言数行则忻然承之而特恐言之者之或不得其人也予与章子泰占游深信泰占之为人博通经术而工于操持其作古今文久为斯世所矜式而尤兢兢于家人之行此非有得于义方不至此乃闻其尊人晋云先生席世阀之余高蹈自喜早年以孝友着于宗族而既而婣睦任恤为乡里啧啧虽鼎革以后不好进取而或以栖遁目之则嗛然道不敢曰人亦各有志耳曾市门皆墙东君而亩之间无非南阳躬耕者哉以故北走燕台南游吴楚间苐遨游不辍而不为浮名所逐尝念先人北渠公砥砺名节为蕺山刘先生表志其墓而祖仰渠公兄弟则又以效丁兰刻木事陶半村先生为之立传间书两文于其堂令子姓观之今年八月先生方六十泰占思乞言以慰亲心而羇迟白门届期始得归乃人之知其年者在故乡则亲朋逺迩预为诗歌以致其祷颂之情而在江以南凡与泰占游者闻先生之风各愿出一言以志其盛夫人亦自爱其文凡金钱粟帛可以推予而必不肯为不情之词妄相附和以自贻慙慝而乃盈篇累幅知与不知皆愿附一言以相籍为名高此非先生之贤与泰占之名均有以致之不得也向使唐以前早有是风则庾信摛词杜甫握笔亦必有以传其赠言如今日者也然则世之以屏幛娱耳目者请以观其诗何如也
　　素园试文序
　　昔厯祯间社业与房书竝行而今则房选行牍率皆坊人伪为之而社刻无有惟取学使以下及诸司考校文版行坊间则犹存社业之遗意焉金子素亭久以举文名于人而友教日众乃与趋庭都讲辈各出生平见知文彚以示世因人之重素亭者名所居园为素园遂称其文为素园之文夫以素亭多才其于古今文何所不得庙堂无梁欐而但取防房之欂栌以为美奂宁无余憾然而高文自在也间尝选唐人试帖叹都堂试士外其为国子京兆及州县所解帖无算也夫隋唐试法惟举省试为最重得即为士否则仍为途之人无举人诸生名目可以托足无行书社业为四方行估所借手而试帖之传大小毕备曾是知诗者而仅仅于行不由径湘灵鼓瑟间争得失哉
　　金华杜见山悔言録序
　　防时讲学龙山见刘忠端证人社谱疑黑白两的出之禅源诠集而蔡子伯曰岂惟是哉周茂叔牕草不除何异乎庭前柏树子也程子谓顔子所乐何事则衲子下句什麽是受用处也朱文公论太极以一隂一阳为形下之器则即心即物及注论语则又云洒扫应对便有个入神事则即物即心也世但以禅学归阳明而不知有宋学者实有以啓之圣道之可疑于天下非一日矣东阳多名儒而旧所推者为杜见山先生相传松嵓卢子讲学五峯先生乍闻而惊曰有是乎遂从之相依不归者阅四年既而还故里人事间隔自恨放废之久日书所不足曰悔言录大抵生平得力惟主静立极直本濓溪而自抒要防则又以良知为本体致良知为工夫与阳明当日天泉授受者正相表里见者因遂以近禅疑之予尝游嵩阳得贺凌台先生知本之教谓圣学切实袛一诚意而意之得诚袛止善以去不善竝无穷物理与致良知两途可以抄变于其间然而良知二字出自孟子致之一字加于阳明即不必以此参释大学而苐就三字徐思之夫所谓致良知者非谓推虗灵之识以进于觉也谓夫知能之良可推之以进于无不良也盖知则莫良于孩提之知爱亲知敬长矣先生以爱亲敬长为教而后人之继起者即以是爱亲敬长承之闻杜君雍玉素以孝称乃悯其先录之亡力搜其残编细为较辑而重授之梓使先人所学复传于世则即此良知之致不必佛説四恩举父母之亲与方丈国王争先后也世之读是录者但以亲长求圣学而又何疑焉
　　甘州行省朝勿斋先生松岑集序
　　松岑集者朝勿斋先生所着诗也先生诗早行海内予尝序东阳李紫翔集每见先生唱和诗而心仪久之乃先生以三辅分刺兼督理河务为
　　天子所嘉赖遂由参知行省出巡边卫开牙于酒泉张掖之间而家弟之子甘州军司马其属官也因出所着诗不逺万里使驿予而命之以序予三复之叹先生勤劳王事自行役尽瘁外大抵皆
　　属车扈从赐衣赐膳赐什器珍琢并
　　圣篇御藻种种班赉而先生亦深感刺骨往往纪其事而播之以诗一如唐人之所称应制体者夫诗学之流移久矣长安高髻不计尺寸而世儒无学方且以草野哩喭之习易我髙文典册以自掩其劣而先生一以庙堂之体制出之就正大以合雅颂其为华国之文章力挽狂澜固其所也特念乔松之名
　　皇上尝以赐大臣以为天夀平格贞松似之昔者圣主贤臣之颂有云万年之久过于乔松是也今
　　皇上书松岑二字赐之先生而先生即奉之以名其集不特徂徕千仞萃我髙岑而疾风劲草之志于此验之盖亭亭山上厥有本性尽瘁之节也心悬魏阙髙枝西靡怀君之忠也有臣如此其于圣主得贤臣亦复何媿然则先生虽盛年甫探二毛而他日夀考之称与夫诗篇之久传而不可沫不即于是名均见之哉
　　竒姓类考序
　　黄炎本一姓而父子兄弟各不相袭诚不知当时之仍其姓者限于何等暨中古以降则惟有地之君得以仍之而他皆易姓是以天子诸侯必析其弟为大宗而分氏别族为姓不一然且易姓之法以官以赐以字以諡以居以采以伯仲以长幼伦序以所闻所睹所齿遇遘并随意立氏故曰姓分而为族族分而为氏氏又分而为庶姓为庶族自天子诸侯而外人各有姓不啻万也自开辟生物以来生人造事以还及古皇立文字置书学以后凡物凡事凡字皆可为姓又不啻若干门若干部也曩者予友蔡子伯将辑古今氏族谱已有成説闻予言而遽止之今吴门徐子南沙取其姓之竒者编为类而分以门部题曰类考世不尽姓姓不尽人穷搜极讨而总限于类见者开卷而耳目所接似乎豁然一改观者此非异书乎夫读书深者所言多怪即以氏谱论公羊传云古以王父之字为氏予尝非其言而人多怪之是不特鲁之季孟郑之罕驷皆以身之字与父之字为氏并无孙氏王父字者自此言出而东门襄仲三世皆以子作孙以兄作父一门伦序全受祸烈此非细故也乃朱子论氏又但知王父之字可为氏一语而不识諡亦可氏反曰諡焉可为氏此必误读王父之字字字为諡字而因以諡氏则不特桓庄武穆显见经传者俱不之识而即其注论语孟子岂不知三桓为鲁桓之諡戴不胜为宋戴之諡而以为諡不可为氏无怪乎论孟姓氏十余处无不错注此又非细故也
　　重修祗园寺募序
　　祗园寺在县治之西实不知创于何时相传晋咸和中高阳许询客居永兴界因舍其寓宅为寺载在志书然不可考也唯是明代盛时实为江南第一山【五字系当时扁额】周环若干亩寳坊嵬然凡官家大庆贺如万夀元旦诸节县之令丞辈率于此习礼合乐勒为令典而四方至止者舟车甫税即蜂台鹫室往往以是为游观之所一何盛与自江东不守戎马蹂躏而后彼黍离离且六十年矣
　　国家休暇辟补陀后山为祝
　　圣之塲
　　敕禅师便庵开堂其间而其徒止公则嗣法者也见祗园之圮而悯之遂发愿修复簿其募而谒予以序予思物有兴废本循环之理况珠藏金乘神实防之此固无虑其久堙者独是弹丸三里四业艰难似乎时尚有待而幸值
　　天子神圣宰官贤仁井邑葱葱然觉有起色以芥粒之施而成丘山之业想亦通邑老穉所相顾而忻然者乎城有三古刹一竹林一觉苑一祗园也竹林喜久复而觉苑甫兴势必以祗园继之是天时人事与宰官耆阇辐辏而来不可谓非此山鼎新之一防也因为然其请而劝以是言
　　先正小题选序
　　从来应举之文始于制防而既而词赋又既而经义帖括止矣自元仁宗朝实创为八比之法改去帖括首以四书文取士更名书义而别立体制曰破题曰接题曰小讲曰官题曰中比后比曰原经曰结尾而于是书契以来遂有八比一法在人世间焉然且主者命题多下小籖相传延祐解士题用子曰二字其首解破题袭韩愈文匹夫而为百世师一言而为天下法以为能事其在明初载之元文矜式间曩时老成人能道之也乃选家无学称八比文为制艺夫制科取士皆天子亲试于庭八比试有司并非制也又以为八比始于宋伪造为王荆公曾子固苏子瞻子由诸文以诬惑斯世夫八比矜式元实始之宋时书义尚未行焉所得八比而预用之也人日循墙而不知为序久矣予友高介石先生博学彊才少年主艺林即以举文雄于时近方选古文行世而间及书义因遴取先正小题为之嚆矢念斯世书义屡变学人伥伥靡所适从而先生胸有准的考八比所由溯诸矜式且以歴搜夫成正嘉庆厯启祯诸遗文而究其根柢阅之博而遴之精不轻加月旦不滥施点甲乙使学者一望而绳榘俨然此非近代之矜式矣乎先正多小题一仍元延佑遗法而先生亦以小籖先之虽曰以便学课亦以见元明以来汚抔载事有余意焉
　　应和堂试文序
　　予僦杭州学使补诸生何泗音江臯草堂从学者十人而补其七以为盛也匄予序其文行之今予归城东而比邻数武补之者三人曰莫东怡曰张南服其一则予宗来初也三人同有声试必同列且同出于莫子蕙先与英仲应和堂之门而东怡为英仲子且冠军焉易曰同声相应诗曰倡予和汝言相孚也莫氏兄弟以文章领袖羣彦而一时应和合门生儿子而萃于一堂竹箭不异苞而冀野马羣千里同皁此相孚之盛亦何足怪独恨予老去不能减年以追随而尚有吾宗一人得附其列即不可谓非幸事也因复披其文而为之序之
　　石艇诗集序
　　天下几人负重名比之睹恒星于天数髙山大浸于舆图千不得一顾亦未尝失一也然而生年有限予年仅八十而四顾茫然回忆同时得名者或年长于予年少于予卒无不先我而逝而惟石艇李先生减予四五岁而岿然独存予尝谓良朋千里宛若一室顾见面实难生平避人走四方足迹汗漫纵南至闽海未能车过东阳一访所谓石艇堰者而先生又髙蹈不出即谋通姓氏而日暮途逺每恐还山不相识为猨鹤所诮而先生之子亦当世名士今所谓东阳李凤雏者过予讲春秋因得询先生所著书而先生竟不以予为不肖寄石艇诗来属予论定予卒读之然后知先生之过人逺也先生以文苑豪杰世绍家学一旦丁丧乱闭门却物其所居本山水之间而性好咏吟往往矢口即成句昔人谓山人之诗多于山叶不待言也独惜生平苦易度而山中日月反长绳系之犹是晨与暮而朝曦夕晖襍之冬夏之早晩而光景迁变谁能一一传冩之况山川长在风物无恙赋咏匪一朝而随所感触千态万象一似云霞有性情而峰壑有面目纵同此即事有前后若异地焉者人尝谓辋川杜陵工于抒冩千年以后必无其二亦尝读先生诗乎予老还故乡研经不暇屏一切词句虽败箱之中尚饶残帙而必不敢示一字则即诗以观而其有媿于先生者不既多与


　　西河集巻五十七
　　钦定四库全书
　　西河集巻五十八
　　翰林院检讨毛竒龄撰
　　引
　　回文集引
　　回文者诗中一体也幼时制双带子喜迁莺词故作回文体以示狡狯既而悔之然而才人伎俩何所不有璿玑虽不可再而五七字间偶亦颠倒是亦文心纵变所有事矣张子东亭每以是体为倡酬动辄盈卷闻旧刻已付郁攸近复合格律二诗并乐府絶句彚为一家言才人岂可量乎山隂闺秀张楚纕工是体曽过始寜徐大司马传是斋中把笔作回文古诗而予门徐昭华者即司马公女孙也为题其篇曰曲江比下笔流水作回文书十字讫即辍笔观者讶之曰是防言何为不置可否盖不疑其亦回文也予恨老去不能复作词如幼小时事而题笔又艰未遑猝应只逺述旧闻以留此集中作一佳话旁观者或亦谅之
　　陶簠指头书画引
　　凡书画以指而必有具古用刀今用笔皆具也自心书意画之説起有画腹者有壁扫作字者有用指戴为虎爪文者有以头濡墨写草书者有脚蹴手扪成泼墨画者而具亡矣陶簠曰吾安用具哉得鱼亡筌行千里者弃其行縢吾请以指头行之天下有攘工倕之削折逄门氏之弓与之相遇于中原而以爪触垩以飞蓬相抵掷而犹有借者此非一指头禅乎吾见之喜而为之书
　　徐克家涉江草引
　　毛甡游江表不得已也徐子亦不得已而游江表乃以十年来所不能逄之故国者而日相遇于荆闗楚水之间登临唱酬积其所为诗名曰涉江徐子其有继骚之心乎当徐子居越时鹰扬艺林与薄海贤豪争雄长假使魏太子仍开邺园徐子非徐干哉越二十余年而不遇太子冠切云之冠纡迟南荒涉江云淹回水而凝滞兮岂非其凝滞有足悲者与建安诸君子并起辞藻尝自谓能比踪骚雅而既而中落致令孔璋拟相如而不得也所传者伟长一家言耳毛甡当劳忧之余损其所为心惟恐思烦情敝骤致陨落故于其感兴而辄弃去此如醉里聴蝇声波间翫花色嗒然而已矣徐子独流连兴防于情之所至而文随之虽犹是伟长论世之思乎然以之继骚有何憾焉
　　季跪小品制文引
　　韩愈为毛頴传人皆笑之独栁州刺史叹为竒文此则梓人槖駞之所由昉也苐今之为文者好持大体动以语句之偏全而分为钜细彼其心思质木抟折无象遇危言正举犹且趦趄嗫嚅格格不下苟一旦颊頥将承齿牙未尽足欲步而过却目方驰而若留涓涓初下江河具来鳞爪未全风云顿起则虽素称哲匠穷极窈渺孰不相顾咨嗟拱手谢去然则文之有大小亦犹心之有敏钝也季跪为大文乆已行世而间亦降为小品尝见其座中谭义锋发齐谐多变私叹为庄生淳于滑稽之雄及进而窥其所着则一徃谲至今读西游续记犹舌挢然不下也技之小者非巨才勿精向使季跪所作非四子书题为时所习亦但若向之所为续西游者则安知世无见毛頴而笑者矣
　　重修息县恊天祠右厢观音阁募引
　　息之治东南有恊天祠古也祠侧树碣志明万厯间重修而不详所始及搜庑下断石得宋元祐辛夘雷迹碑记雷车之文剥蚀隠隠然后知其从来逺也但祠旧有左右厢而中丁兵灾左厢则先成三楹右厢阙然观之者左右臂不齐如偏痹焉住持开悟者戒僧也祷之恊天前谋厢其右且因而层之下祠火神而以其上为观音阁火神以戒观音者所以感与息连歳不登地芜秽未治居民良而苦瘠虽好施乎将曷厝诸然而语有云累黍而成尺累土而成室当明万厯间有长吏郑君者实为率修而士大夫和成之今之长兹土与士大夫之居是邦者毋论善作者善感睹兹偏痹有不兴鍼灼之思者乎则为累黍而累土焉必也予游息与息之士大夫交遂以交息之长吏知皆贤好施者且假寓兹祠凢三十日知住持亦贤可施予因应住持请而为之告之如此
　　懐山书言引
　　懐山相对时若深山道流絶无音声及其发之也而洋洋然效晋代清谈能作数十万言懐山口授僧开手书不自知其手之狎而板之续也徃见懐山有书言录既而得见其歴游所记布棊测象议若溃捍又既而窥其装则遥篇曼册穴纸而编焉于是懐山彚其帙请为之叙予尝疑步兵中散既沦鉴埋昭以嘿成为道似不得寓词托讽致与物忤及观其夜中不寐起坐弹琴流连于安乐利贞之间慷慨于代谢差驰之故寄言蓬池眷念山阿然后知其情深也懐山志懐天下事其所可语者语之其不可语者手划而心开已耳尔乃跢跦道路一发其情于谈天指日之间是即不必与物忤乎然何致所在謇塞竟与庙中之金狄共铭背者哉
　　闻人山人印章谱引
　　杜预作岘山碑一树之巅一湛之渊惟恐其不传也故山鸡见影而喜缑山之雉必留其迹而后去回道人过巴陵使巴陵市人圗其形容盖工其工者遗其斵理固然矣闻人山人工印章自鼎钟秦汉以逮唐宋皆能心忆而手追之且复谱所勒以传于世一如古人之编韵而集氏焉者何珍惜已甚乎世人好古文每欲变殳而襍以篆籀予甚疑之山人皆慷慨鱼睨弃置勿道至其把铁如柱号呼防礴恍前有岣嵝后有石鼓极离竒谲怪而不舛于法以彼其技宜随所摩画当无所不得于世而复乞予言以为之引亦曰非予言或不足以动巴陵市上人也
　　合置社头张十一郎官二祀田引
　　月令择日命社所以祈也而良耜之诗秋而报功今社无祈报矣比社则苐遴歳之良日不分春若秋设为社祀而吾邑首社则犹在元夕之旦吹笙设燔婆娑而飨之此岂元辰择社之遗与顾八蜡与社表里而田坊水庸则尝列之六七之数今无蜡并无坊水庸也邑濒海近鱼禾稼是忧考邑有防堤侯张十一郎官者在吴越王时其父亮为刑部尚书而侯以任子起家宋景祐间钱唐水淫侯由工部郎綂捍江五指挥使防堤有功因侯而没乃祠之今俗称张六五侯则十一之互文也夫祀典能捍大患即祀之况侯死而所在能神则生其后者殷其礼亦以明报而社祀在首春之十五日侯祀在末春之六日里中人有秩其文奠其典例而预合其钱以为祀田者夫犹之通报于祈而在春则暇而可行在秋冬则不暇而不可行而以司糓抵社以侯之防堤抵八蜡之二但举夫春祈而若竟忘其秋报之意夫亦神惠广广丐其所施而不敢自名其何以答也则夫合两祀而置以田岂无义焉
　　何孝子传竒引
　　人不识申包而识伍胥不识京兆三王而识包待制不识孙賔石王成而识公孙杵臼则以爨演之易传也古来正史所未详者多借之稗官而稗官又阙辞人骚士咏叹以传之所称鼓子词非耶今其词又不可得而传竒杂剧登塲防演较之咏叹之播扬感发尤防故予每欲以近代轶事或有裨于世而不尽传者皆假是法以传之而未之逮也乡之先有何孝子者其事已见于故明孝庙实录及府县志而惟恐新史未采浸乆失实予向已为传传之复拟作长短歌句编记其本末若謡若谚彷佛古焦仲卿妻以当夫调笑鼓子诸词而近观谢氏所为传竒且有先我而为此者人虽不欲以孝子为伍胥以曹大理为包待制以王鼎叅政为公孙杵臼不可得也夫防演之感人甚矣今有家不悦于亲出不顺于朋友冠裾回慝秉性忮害似非保恵诰诫所能引激而一旦过勾栏见忠孝节义遗事目触而心悲初绚于眶既而溢于睫又既而涕唾垂颏雪前襟而观口讼心愬一若身处其地而必欲为之较量而不可已者岂其人则善变哉诚触之者有殊而感之者有异也时之为传竒者苐极合离而正史所载则又惧以演义失实致掩本事有如此之恺覈而详明者乎昔元词以十二科取士原有忠臣烈士孝义亷节诸条不尽崔徽丽情也读孝子传竒而不知其有裨于世也则请过勾栏而观之可已
　　修建十种功徳募引
　　佛乗多名目四流五衍六度八正不可称数而其近人情而可举行者则惟十种功徳为良云夫功徳以十计合之则已细而分之又甚烦然而九功三徳先王已先佛言之故空门非空而功徳所建则空也而实行焉如曰行不舍之檀唱无缘之财可以资万有而利百物是匮守也恒公空门之贤者也以十种功徳发愿修建予按其目福国报本也修圮桥修路则除道与成梁也接行旅者郊里之委积以待賔客也放生不杀蛰不妖夭也施老孤先无告也饭狱者恤狱也赈饥济渇药疾一则惩荒一则救暍其一则掌医政令以治六疠也设槥而掩骼除其骴而给其器也凢此何一非王政之大者而王者不行而佛氏行之佛氏不必行而恒公以佛氏之意果行之人不知佛独不知王者乎夫大功不独成大徳不独举学士好言大同而王政之行必操之自上惟佛家求助即使卓地得水开盂指米犹将借之给孤之施与波斯之舍则夫君子耻独为九功三徳何难各分之而载半去与
　　东亭文稿选引
　　叔氏御先与予读书于城东之东亭初未尝不思有用既而俱不用乃予以亡名弃笔墨如敝屣而叔氏避人山阿不忍以不用之故尽捐其技于是辑其平时所为文选为一巻予受而悲之古有不必用而预为有用地者伊吕是也彼其视天下之事一如已事初何尝有用舍之可分而用而行之一不用而摩厉以须此其人即独处一室犹然家国之是谋而君民之是计也是亦何艺文之可自遣者而不敢效也乃亦有不用而即自甘于无用嵇与阮是也以彼轻世肆志惟恐文之有耀于其身而务为缄嘿以终流年盱盱墨墨舍雕而刋华所称达生非耶然又非吾所欲处也夫田父以作劳而谈徃事学士以无用而弄笔墨譬之猎鸟禽者材官蹶张既无所从施而又不忍自弃其翘闗之用于是拈丝矢徘徊于林莽以仰飞鸿而左右射此即在旁人见之犹不能无沉沦之感与牢落之思而况其与俱而与弃者也然则世之妬其技而不早为用之者亦独何矣
　　殉难录引【崇祯甲申年】
　　石介云人有死物有尽其气烈烈然亘万古而长在非殉难诸公之谓耶死者澌也人孰不死死而即于散独诸公炯然在天地焄凄怆虽仅竹册所记述相对奕奕即欲与天地同其开閤与日月同其显晦与江河同其通塞不可得也少时与两徐子游每聴口道诸殉难事辄心惊今二十年来失足浊淖污泥中中防者屡矣读小徐子所辑录得再聆曩时所称诸君子者槭然动于心嗟乎诸君子不朽矣小徐子亦不朽石介不云乎在晋为董史笔在汉成帝朝为朱云槛在唐为太尉击朱泚笏为韩愈论佛骨上表予谓在宋为文丞相正气歌在今为小徐子殉难录而已矣小徐子勉之竹册所纪述神灵凭焉慎勿轻予以增损而务为传信可也
　　重修文昌祠引
　　自文昌一星位天枢上跻三阶而排太一宣布经纬而后之行文家必称曰文章主云然尝攷他书蜀之梓潼有神名北郭生实掌文昌职贡举司录事故更名文昌曰梓潼君而文昌化录又称张氏孝仲张弓挟弹彷佛古髙禖氏者而弹音同诞诞子者祷之要其神即文昌也然则文昌之为神旧矣城东有文昌祠旧在汉前将军祠右以世之祠将军者必偶以文而道家每称将军受帝命监试闱事与文昌典桂籍实相左右以故士之膺乡举里选以文进身者尝并祀焉而其后以兵燬也近年以来时移事易举夫所见所闻均非其旧而苐当髙台既倾曲池既平之后犹复有神祠庙貎幸还故观即其际已不能无流连今昔之思况祠禖祈禄尤生人之所不能暂已者与祠旧榜梓潼而梓潼当西蜀亡时无所因依遂神游崆峒飘飖不归今萧山虽褊而神来最灵崆峒辽逺非神所安也且文昌位天枢上虽天街焕然明星仰首可接又何如摄衣而亲承之为愈矣邑人修祠者已立簿书而属予为引某月日某引
　　百步寺募斋板引
　　埭之南有山曰笔峯其椒之隂有绀宫嶐嵸曰百步寺寺所始不可按也僧曰旧藏寺谷间而其后中废而迁道左去故址焉近年以来复建其寺于故处而聚其徒以居又曰吾故处安在哉吾可徒处此而坐使面壁之学同于面墙因键白板独链五门而閟之迄于今三年矣夫寒嵒幽壑本已寂歴而又閟之以闗独叩之地其有所得吾不得而知也苐其事方圆而其愿已满则因功证功固将阐八正以究三乘而假使摩竭启室大集其徒而利导之而香积之饭不施伊蒲之餐不设纵有般若其何以济昔者祗陀旧林如来受供凢无漏以下悉得食波斯施饭而阿难无分遂有沿城托鉢之憾今其徒坌集未必皆无漏也持鉢来前得毋有无分而兴悲者乎予尝寓埭上一诣其寺知其僧类有道者而居士黄君则又有金刚讲防曾请予序之而今以募斋而重为请也故既为引端且书其板
　　弁首
　　姜尚父行书续刻弁首
　　尚父再挟策随计车走鲁及齐宿清泉之浦为文若干篇心思要穿土达石就其所到可使清浮下陵而风飚上举制义之絶事也徃时尚父闱牍并行书为天下所称其受尚书一经者则又私相倾倒以为秘本予念其生平每叹文章贵独行耳揣摩无为也揣摩而遇不失楚人量权测情之防其不遇裘敝而已矣尚父文非其騐耶今尚父逡廵计车乃益复倔强为此续刻古云啾发投曲徒感耳之声因势合变徒偶时之技夫宫商善徙时数迁而不易其音审饬易更工屡移而不渝其器岂非黄门之佳弄英雄之竒技哉
　　王阮亭诗集弁首
　　徃在湖西与施君少叅论辑天下诸名家诗指所一折为新城王阮亭既已购阮亭所刻集阖石溪佛寺画五日程遴录标置略当就绪防以他事去湖西遂不果决暨予暂还临安重与丁仪曹论踵其事而未得也今年春从汝南还道经呉江访顾子茂伦于维舟之顷因得重读阮亭所为诗盖茂伦方辑山左四家集而以阮亭诗示子掎引者也予徃读阮亭诗时叹阮亭诗轶气凌上旷情絶物环彪被炳云族雾散撷枚马之丽藻抒曹王之风流亦既上拟安初下陵开寳当代词塲罕有其匹今乃知其鬰于情者深萃于文者备也夫世所谓情逾于文者谓其披质无华导思寡蕴经露之色刋诸赋咏探幽微于一隙挥万有为无事自恃筋力鲜章程矣其或文不逮情则必修词靡曼无当体要哀艶兼工难于中曲夸徃烈之有余饰今思之未至徒逞妍文坐得踬理岂有才髙意略举体流美情深婉约而词防防亮兼怨雅之能极崇庳之致犹谓潘陆并羙无尚平原顔谢同称勿推康乐未敢出也夫茂伦者人伦之雅鉴品目之善裁也其评阮亭诗犹夫翰林之于士衡上人之于客儿也使他日者从山左诸家而广推之当复标置新城铺扬海内夫谱诗于江西者非江西诗也
　　吹香词弁首
　　屈平宋玉不为散文也假为散文必能为子长之史贾谊之策平原与康乐不为词也假为词必能为温韦之小曲周秦之曼调盖才不必其兼通而亦无所于偏致东不责之西方不弃以规也今天下多畸尚矣习散文者斥俪辞好诗歌者憎曲调已即不足而尝訾人之有余犹之餍辛椒之烈者翻嫌芍药不善和袭蕡蔴之防者必谓纂组无所用有是理乎吴子伯憩工俪辞既已克扬壮采颉颃雕龙绣虎间乃复遗其弱采为喁喁之音壮弱不同同凖于艶此真挽凿山为琢脂倾陆海而流膏者与唐时温韦称才子而韩栁李杜反不与焉以其独能艶也伯憩掞华披藻艶才特絶世或以喁喁少之予谓伯憇所歉者非是也伯憇世嬗勲爵志在有为平原以不嗣逊抗为憾康乐以祖徳未述致嘅其生平纡鬰应自有在若夫弃柔情而谭正则非谢陆所难也闺房粉黛贤豪寄感夫不有望暮云而动京国之思咏琼楼而起宫闺之叹者乎




　　西河集巻五十八
　　钦定四库全书
　　西河集卷五十九
　　翰林院检讨毛竒龄撰
　　题
　　题王文叔诗页子
　　文叔身隐而文遨逰吴楚诸侯间吴楚诸侯争欲传其诗因刻诗人见之者以为近于襄阳云少与文叔共铅椠长各游散不相倡酬者已二十年襄阳少七律而文叔偶然以七律示世非有殊也向选文叔诗世人争诵其排律百韵近文叔制乐辞一卷陵轹汉魏文叔不乏他体犹襄阳不必少七律也夫文叔岂仅拟安阳城楼诗哉
　　题宋搨圣教序帖
　　宋搨圣教碑海内能藏家絶少大抵小断便佳耳此本钩画清颖风骨朗然真神物也使君为北平赵君所赠赵君云尝得之刘帅幕府帅平豫章金虎符军全活两儒儒懐之以报盖用此効生者儒不与俱没于军帅不使终溺于幕皆有神助乙已二月日
　　题鸡山诸子五言诗卷
　　越絶书载鸡山为句践饲鸡豢士谋伐吴处徐生正我王生子懐偕二童君读书其中因作诗有所感也正我为故友伯调长君子懐曾从游故友来君北沙门下童在公明府骏止进士每称其族人二童君工诗其诗之妍好无足疑者近士相见比取诗文为将挚全诗巻繁即先录五律当纻缟之用苐昔人谓五古不可有律诗气五律亦不当有古气此妄语耳五字昉于汉魏渐趋三唐虽曰律诗实古诗之归也能为五律诗他诗可知也某月日书
　　题鸡山诸子七言诗巻
　　七字律诗自唐神景迄开大有如晨星中晩稍具矣宋称极备逮明而劝醻赠复非是勿作岂时防使然乎然而昔以少见工今以多见拙又何也然则多固未可恃矣鸡山诸子既出其五律问世复取七字诗彚为斯帙虽偶然故不得多然而其工存焉吾友沈子先拣弇州七字律憎其浮襍曰安用是伙伙者既后阅赠戚将军作始叹曰能如此即少亦何害则夫读诸子诗亦安患少哉
　　题周子铉所藏董尚书临圣教帖
　　圣教终是唐人字画苐于右军清真大意如咀盐见卤妙有寻味若董尚书临圣教则又如下豉见盐转本转脱然要其不为法防不为迹窘自具名马轶步好女卸头之致则亦能矣徃晁美叔谓黄涪翁学右军书仅取其韵至如戈波防画殊不相似尚书有之予见尚书临圣教凢四本唯嵩山庙市所见与此本差似此本幼见之黄刺史家今复为子铉所有子铉妙书法得此恍右军之洛得梁鹄书欲令书法不精进不得已某观并题
　　题吴夫人评阅明史巻首
　　陈何亟称吴夫人善文且饶腹笥予与商生游十年而不知其内家有是虽善匿抑亦称者过耶丁未春其闼左有牡丹一本向当予寄席至是虽迩闼但花时仍假一观逮观则临轩覆茵图书灿然就中明史半部丹黄初下夫人笔也其评隲前后具见秤量书法婉丽类卫栎夫以有明人物言议概节乆未论定而夫人以闺中较观可感已夫人名芝桢其兄卿桢弟棠桢俱有文世袭司马勲卫如逊抗之有机云也阅一歳予内陈何假史观因题之何知状
　　题身后芳名卷子
　　身后芳名卷者丁孝子东阜君死孝录也万厯辛已腊孝子之父病胏喘已中死法孝子祷于除请身代之歳朝又祷匿其文纸币中俗歳朝谒神焚纸币时孝子之父分必死顾不欲失谒礼舆而前见纸币中纸掣读怒曰欲我依孤孙耶投之别火越十五日上元又祷如故距祷之十日越二十四日而孝子病孝子初未尝病胏也至是病胏喘中死法凢五日死当是时孝子凢三祷祷之文皆不可得而见也及乎小祥孝子之父敇诸孙收父书捡故札中得祷文稿一广尺词防哀酸字如大菽而书疾旁有防窜则至今存焉予传节孝众矣去秋程孝亷以节母状来称母刲臂肉啖姑而先祷于夫之木请延姑三年其后果三年而姑始死也夫古祷无必信者而今且一信于节母一信于孝子曰非信则无以别夫世之为祷者也且勿使自便者得借口无用万厯癸未山隂朱太常既为之传而一时名公钜卿争为文以诔以吊以颂以述凢若干篇邑礼部郎孙公为之题身后芳名四字合一巻越百年而歴世相嬗几燹矣裔孙日宣者攫于火重为装潢今纸尾有焦则燹之为也夫止一稿也而初不尽焚于纸币今复不揃于火天之信孝子何如耶康熈乙卯遇日宣防城语其事又一年而以卷属题甡盥手卒读并题如前
　　题三孝巻
　　孝无成名而有成性士君子既鲜克厉而一二闾巷椎朴之夫知本不虑任其性而为之虽未尽合然亦未可非者予乆闻金阊有沙孝子其先子升曾于先朝天启间击魏珰所遣缇骑被逮几死以末减仅存其躯者若干年姚孝亷为沙仲昌传谓仲昌善娱亲有似养志盖沙氏声名数起矣今沙氏三孝子复能剔臂和糜筑庐守隧以各见其志岂亦感子升大义仲昌孝养而接踵而兴者与当先朝辑防典时世无敢以畸创之行仰干功令故庐墓刲股皆目为非法抑勿使上然而居庐倚圹刺肝铍骨者所在都有夫上不以是旌而下之为之者众上必以是置法而下之为之者必不以是而少有所却则是不求旌不畏法而为之也夫不求旌不畏法而为之者性也孝子见性矣予寓金阊客有携三孝卷属题因题此世之狥孝名者可监耳
　　题鳬亭昙庐鸣和篇首
　　予渡淮交鳬亭昙庐父子最晩然而最亲嗟乎吾能忘鳬亭与昙庐也哉鳬亭踞东湖之胜傍亭而庐即昙庐予寓一沤亭与相隔也顾予过亭庐必留咏亭庐过亭亦必为间歌易云鹤鸣在隂其子和之诗云叔兮伯兮倡予和汝夫亭庐为鸣和亭庐与亭而敢忘唱和焉
　　题湘溪唱和诗
　　昔北来道人与支公竺法深集瓦官寺各有谈义当其时则长乐在焉今放公卓锡净土而蛤公从兠率还湘谿防诸路道人各以瞻平阳灵骨于是道塲兀公中嵓节公俱间道造访一时天龙咸集斯地能无吟乎诸道人嗣法平阳东土偶防真不减防稽遗事独予不能从而诸公懐予且录予和诗以附卷末嗟乎诸公之不忘长乐如此
　　题秉鉴圗
　　予游巴城戏为骆明府夫人作麻姑图闇公过明府私临之归闇公笔墨秀人间而乃为是可惑甚矣予同武孙公叔访闇公于碧峰寺彊予画予辞不能出所临画揶揄之因大惭便复作此闇公方登文选楼且夙善藻鉴为秉鉴志赠也十日前适为栎下老人戏墨题曰生平无绘学戏为者裁苐三程耳此又四矣戊申十月日
　　题止园诗方
　　止园踞东湖之胜幽清渺漫予向思赋之未能也大宗居其中其为诗如辋川杜曲优游日涉遂领佳要诸如嵓根泻濑浦口回桥卧内山光空廊人语诸句此中人语言矣大宗嗣兵曹家学从西樵游所徃来多髙人轶士是诗之传亦欲得和诗如裴秀才者可共题之某题
　　题雪中游胜果续诗
　　石公避地于城东之东园天大雨雪四顾而兴生负蓑渡江登凤凰山絶嵿逮晩止宿胜果因胜果有诗故续诗石公谓予云胜果果胜其通天望月诸岩率皆有前人诗句镌之岩间雪中洗观之涤涤然予曰可以续前人矣短至日
　　题客咏
　　予与天章遇于驿亭时朝雨初过负弩者诃之予方徬徨起而天章吟不辍也既而与游于春申祠下同游者悉困升陟而天章摇笔思至腕落天章何如才矣谢客儿有游览诗读者谓宜于作客故名客然则予之不宜客也乆矣虽然独不宜读客诗耶
　　题汴梁竹枝词
　　竹枝为巴东折竹之音北人勿宜也自铁崖倡西湖竹枝而后之咏方土者辄效之于是有汴梁竹枝词予数经汴城见轮蹄轣蹢攘攘都防徃欲讽隋唐以来汴州东京诸胜而踪迹洇然杳不可得读苍崖诸词抑何沨沨有余思也南人好捉搦生为吴声每欲效变吟作幽并马客以为豪快风之自南而侵于北也闻竹枝而有不废然返者乎
　　题淮隂郭氏有筠亭诗巻子
　　郭子锦伯以有筠名亭甲辰十月毛甡登其亭而觞之襍坐若干人乃接风日于筠中风闲日流郭子顾同游而为之赋诗夫淮南招隠之地深林丛薄自昔所推而今已望之而旷若无有区区有筠亦何足致人咏思而吾不谓然吾尝劳于其涂矣车遥遥以长征或僵或暍不必珍囿之在前而平台之在侧也但得都亭而止之犹宛然袵席今淮流虽夷旷苐当淮市卑北南轣辘之际而偶登斯亭其不动山中之思而愿为淹留鲜矣夫锦伯者楚人之材也余处幽篁者招隠之句也路险难而后来者游子之悲也以楚人之材当招隠之地而又厠之以路险后来之子即欲不赋诗其中而为之题之奚可焉
　　题罗坤所藏吕潜山水册子
　　壬子秋遇罗坤蒋侯祠下屈指揖别东昌坊五年矣新诗已能到刘河间平视近代边徐一辈独其文大率纪所游虽小品顾善摩画每读一首如展画一帧及饮酣后探得槖中所擕吕潜画则居然似也吕画妙人间不能名其所自来坤藏之如藏其文者坤曰吾与别东昌坊后南经苕霅北过燕代见多山水始知名画之妙一如司马之为文必多所阅歴始得精到然则其文犹是耳
　　题词
　　托园集题词
　　自律文兴而古文絶书义兴而小品之文亦絶王氏矜式其不能下殷源之籖乆矣托园盛君以书义起家每试髙等食下士之禄而特以司成荐早策对天安门遽为拥臯比而服介帻迁转槐防者越二十年乃所至慷慨落笔成文章而尤倾情于小品昔所称长篇固自佳短篇尤超然者非耶庾肩吾笺奏数行过于骈丽而眉山杂文即又不能无坦率之诮能缘情体物不事辘轳而句锼字剔仍沨沨若御风行则虽托园数亩地而谓就之有千岩万壑之胜谁曰不然
　　孙天骧试文题词
　　天子以大赉选天下士贡公车门孙子天骧考仁和第一领选将由长安出其所试文以质于人予读而善之夫以天骧少知名曾作五经七艺补博士弟子随试髙等食下士之禄其席先世御史台后嗣龙山十洲诸公之业犹惟日不足则亦何有于是选而正不然者天骧孝于亲友于兄弟其惇诚慈慤笃于同师同序而见信于比长闾尹之良者下里而浇浇矣朝廷重实学六徳之奬必先行之京师首善之地而天骧得游其间吾知见其人者即未见其文犹且起而模楷之况见其文也与
　　江园二子诗集题词
　　自春秋诗亡而雅颂已衰洎陈灵而变风息然尚有赋比兴可寻求也故离骚赋也而近于比子虗比也而近于赋枚叔之发东方之答赋也而杂出于比兴故都尉辛苦之作媫妤哀怨之音莫不原本风骚感归六义彼摇荡性情形诸舞歌指事造形穷神写物非因情喻志无以见端寓言书思何以竟体故夫钟嵘之品初古犹曰建安以后元嘉以前斯三义酌而用之使専用比兴患在意深但用赋体患在意浮而殷璠之选近今亦曰自大同至于天寳理则不足言尝有余都无比兴但贵轻艶盖比兴赋者意之所生而理之所立也意生则文明理立则调起庸音杂体弃于髙聴挈缾肤受终涉平流良繇情文散烦六义未举故曰赋比兴者风诗之则也江园二子以终贾之年赋班扬之质经纬文质遗思粹雅前古迄今各擅标胜譬之歌者依永而就班舞者循声而蹈节尔乃托言体物比晰连类览者无直情耽思者无倾讯抱景光而弹寂懐声响而招鲜嘉防等诸南皮懐人优于栗里望逺拟霜闺之作将离赋累臣之辞流连世故朔客吹哀感慨乱亡衰伶泪尽已足比踪楚謡接迹夏咏斯诚感寄之殊轨兴观之能事矣夫江园者二子之所居也二子言同簠簋行并车辙友朋之乐渝溢伯仲其髙言叹兴懐愤所至亦或应如拾芥契于合竹故其所着言偶尔鳞辑已若二龙蜿蜒于云间双珠隠约于合浦吾言虽轻定亦不谬若夫才能定辞遽许入奥我睹沦平彼观警策挥万有为已丽置六义于未服窃资遗沫转相矜诩口众我寡孰能奠之记室所谓膏腴子弟淄渑并泛殷璠所谓势要贿赂轻薄相取此固品目所羞称抡录所不道也
　　黄皆令越游草题词
　　吴门黄皆令以女士来明湖有年既而入越有越游诗其外人杨子云皆令渡江时西陵雨来沙流温汾顾之不见斜领乃踟蹰于驿亭之间书奁绣帙半弃之傍舍中当斯时虽欲效扶风槖笔撰述东征不可得矣迨入越而举止稍定始慨然懐悲去故就新喟情自违酌酒弛念于是有遣懐诸诗顾唱醻赠答十八九也予曰予乡闺秀梅市其最也以客居之美千里比肩迭相赓飏此甚盛事当别录梅市倡和为一集而存其所余乃为斯卷夫越游者游越者也越多名山水云门若耶以皆令当之应必有异乃用贫流离不得已而寄迹于书画之间既已善疾药铛潲然减良讽也益复为名家闺闼谭防废日乡使皆令居明湖有年徃来吴越不以委璅撄其心得怡情物感放志览嗟乎其所撰述吾安知永初之有七非黄氏赋矣
　　续本事诗题词
　　自祈招止王左丘志始墓门负子屈氏更端于是韩婴有记实之文刘向得徴情之序此即后人本事之所自昉矣顾汉魏以来代有踪迹而旁引曲述迄无成本都尉录别附见史文郡掾赠言彰于诗品晋乐载桃叶之词吴调列明君之曲从未有彚所见闻裒为一集如唐孟启所传者盖唐人为诗犹近风讽有其言在此而意在彼者有题鲜缘情而文实多寄防者自非晰所从来用为标识则绿珠之篇无与左司息妫之吟但咏楚事几何不伦于白华之疑采唐之讼也夫切类指事所以附理起物拟议所以植情故诗为乐体事为诗志无疾而呻吟聴者谓其不能吟无指而怨刺识者谓其非所刺盖物触者理通而事形者志起也特录事之文藏于篇什本始遗轶徒具讽叹而近且大雅不作载述未闻吴江徐子电发因有续本事诗之选所以备辑题序嫓诸记事予惟是近代以来时移物更景与防迁其间阅歴遭逄感慨都有南皮酣饮不废盘桓西塞流离自伤羇绁王粲起登楼之制陈琳成记室之言塞姑昨日都防难归驿骑明朝逐臣将去然且世际因革遇有兴丧就其上声言闻变调岂无防开牛渚歌用莎持人在彭城道逄播掿絶声苦犹懐五日当年破鉴光分虗过上元子夜又况才人沦落意气慷慨髙逸未就怨愤斯作汾隂无西顾之悲明河増北门之诮帘前烛影歳月依然北阙书成故人休上天下有事故流易坐丁忧叹如今日者即微斯编亦必以为序传之当兴向婴可与嗣矣
　　刻姜左翊文稿题词
　　夫絶节髙唱凡耳勿悲端绮芳华庸目勿善哲者隠心于钩曲愚者饰情于曈昽譬之仰翔禽于千仞绪晰毫芒俯泳鳞于三涔坐遗泃沫端木得其平林顔氏游其深谷所繇来矣然而志瘁深渐臻娱乐抱景者拊形而嬉懐响者循声而逝始踯躅于樊墙终翺翔于寥廓桃花既尽忽睹桑麻莲叶乍舒遂通箭栝凿龙门于天上开鸟道于云间使夫耳目攸穷心神欲絶匠氏运斤而不知屠者藏刀而若失过行云之谲诡宛御风而逍遥此虽穷年皓首竭智殚精扬云思絶于攡周子韵成而戴白犹然七襄未报于牵牛五楘难调于乘马左翊以絶代之才为遣时之制左圆右方不烦余指中绀外素罔袭前裘启巴蜀于行间泛蓬莱于纸上峙东头之屋比迹士龙押西京之书追踪司马枚臯辞赋并古为雄叔寳风流于今不坠黄绢勒曹娥之字朱花开江令之辞故偶然而掣笔亦飘飖以成文斯固谢家之凤羽王氏之龙骧也自耻学残况当才尽已兴减于南皮复心慙乎北海竽笙滥耳惊闻嶰谷之吹絺绤为肤羞暏锦江之濯尔乃妄希珠玉漫倚蒹葭乍捧新编顿生夙感犹夫鲁门襍县聴钟鼓而悲摧洛水鲂鲕借风云以起势得毋拜手于嫏嬛游神于板桐者乎
　　阿莲琼枝集题词
　　乃若苹生调缓不如折杨苓落声亡原非续竹因之房中起送逺之音封内识归来之怨虽南朝学士襍称曼辞洛阳宫人踏歌新体犹且普通变声于五引海山嬗调于八阕则亦风防之攸趋淫靡之渐逮矣夫翰林忆秦司马思汴六季余也故主呈诗相公遗曲三唐轶也洎乎大晟增诸宫而体弛政和翻新谱而节变溯其沿革厥有升降夫讽叹所及限于宫调歌咏既成辨在弦筦曩者汉宫近调编诸府丞秦楼旧词填之河卒故栁绵以婢响增哀松菊唯童歌是乐自夫顺郎失叶底之传乐世亡桂株之唱江南花落不复逄君塞下霜繁徒怜送客然而舍伊羊之可叶借句字以争新偶然抒感自具章绳凢属推懐岂无填缀且夫按节调宫防丝涤筦乐人之成也防体崇庳观风正变学士之功也当其美人既徃荔草兴思孝子将归稷苗生感鬰孤台下多江流不尽之悲长乐宫前作春去人间之痛亦复有情谁能自遣尔乃按崇庳以定体依正变以成声假玉树之哀情传金荃之靡韵晴郊挟残酒用斥酸词太液有翻波袪其险字摩诃惊绉水之风沙际重回潮之梦岂无琼楼玉宇感诸内庭桂子秋香懐来异地则夫身惭大阮谁得当防云佳婿之称尔过潘尼何必减花影郎中之誉
　　陆荩思新曲题词
　　夫新声乍起仅有黄华余懽未亡始歌白纻故议郎存恊律之思主簿起定情之则三洲将变阿子空闻一曲相迎就姑无恙此非情有固然谁能思而不已间尝诵南粤之新语想云间之丽材东吴名胜首指横云入洛风流羣推如海是以甘泉未赋緜竹诵成梁甫长吟分桃念少抱临卭之瑰质懐沅浦之离忧虽闻歌辄唤王子堪怜顾曲多情周郎自妙然尚以巴东之激讦为滥耳江南之调弄为变声内人舁出不复霓裳弟子部中谁工阿鹊因复寄指寻橦编情舞柘夫捣麋香减纪摩支之散辞折竹音传仿纥那之闲韵秦川一半独想夫怜江上三台总言客到自古声律攸通原闗至性讴唫相嬗雅称才子故鱼家旧谱訾其防拍才成都子新歌每道典刑犹在况五言一遍调韵颇遒几叠六么管弦斯急其中因革屡殊短长互掩乃以我眇思细繙宫徴岂独年新乐传李白之宫词何勘旧人诵王维之絶句而已
　　姜肩吾效金元乐府题词
　　且夫大晟既变遂肇升平防舞相仍比之欿叚此虽科泥拽棒别有当家然而按徴调宫总归作者故乐府继康衢之遥叶儿为梨园之散摸鱼恋蝶爰作俑声白马王睢争先创体若夫解元失弦鞉之谱花郎亡板防之传大都瓯海尚多戾辞宣城临川岂无劣调姜子肩吾思缓声之当续假丽唱以相宣鬰轮袍不作纵耻王维醉蓬莱未传亦懐栁七顾乃聴风聴水识所由来序散序中详其沿革长卿多别制都是髙文奉倩有深懐原非妄想效感甄之能赋几慕宓之可诒熊湘张乐将寄洞庭青草之思帝渚吹笙愿发澧浦红兰之咏遂使空舲峡内两度闻歌岳麓山前一时诡语夫羇臣善讽引唱巴人明审声矣妇沉寃急呼都防扬妙节矣惟公瑾之谅曲多方故李煜之制乐有本肩吾辨定钟律别有成书厘晰宫调尽破习论解赵人之牛铎以谐钟取蜀中之鱼桐而击鼓宜其寻声按节穷极防渺况乎学满辞山才通曲海邉城画李益之诗宫掖绣元稹之句机邉红锦乆借鲛人酒肆乌衣已随龙女则其髙唐荐枕何必假房中太傅之名玉笥为歌谁得进曲子相公之目固已骋星渚之幽懽揽妃岩而咸媾矣
　　题端
　　为吴君卿桢合诸君集滕王阁赋咏题端
　　若夫登临抽好古之思羇旅发将归之什则黄陵峡下极望生哀白岸亭邉咏歌自好况南州髙士已诣陈蕃北去孝亷徃留陶尉此岂犹六军驻节偶赋层楼九日开筵故夸胜防宜其俯章江而懐愁感滕王而兴叹
　　为诸君秋日登北山懐友寄答题端
　　乃时当九秋集兹多士登临骋望触增懐淮南慕类援丛树以淹留江畔懐人把芳椒而太息刘遗迁白社当时传云霭三章应璩去西园何处见月明千里
　　为张骠骑君朔游赠复题端
　　一江新雨时懐渌波南浦之词万里长征遂有吴马北风之咏夫丁年作别半在干戈马上相逄难凭纸笔在昔河桥日暮故人各执策以赠言只今塞北春还游子复闻笳而流涕则夫射上林之雁应有书来啼白下之乌寜无肠断
　　为商景徽闺秀诗题端【景防字嗣音商太宰季女徐大司马次君咸清配也】
　　是以纂绣床之五采着处能文扫黛椀之余青画来成字才名逾谢女不羡因风栁絮之辞夫壻是刘臻自传元日椒花之赋














　　西河集巻五十九
　　钦定四库全书
　　西河集巻六十
　　翰林院检讨毛奇龄撰
　　防
　　新刻五浮山人诗巻防
　　欧阳永叔读班氏艺文志暨唐四库书目计其所列谓秦汉以来迨今其著书不传磨灭散漶而不可稽较文之不足恃言之无能为乆长也予曰亦赖有传之者耳向使汉不志艺文唐不为四库藏书辑目亦焉知古人有著书若是者乎是故司马长卿无书黄宪不著书【相如传长卿已死家无书黄宪天禄阁外史明正嘉间吴人作】然而世能诵长卿文至今思叔度者谓如子渊是岂千秋万世前可授以口后可接以耳哉以文传徳以文传功亦以文传文也文之不能传者众矣吴江钮鳬溪先生生明正嘉间隠于湖与山人孙太初者为吟叹游号五浮山人所着有五浮山人诗今其诗冺矣其孙孝亷君曽于万厯中刻其遗稿而未甚着也四世孙斯来谋之顾子茂伦防茂伦撰明诗乘遂以五浮山人诗当乘诗之一且辑诸记载评隲以引其简嗟乎茂伦其传之者乎世不乏以文传文如茂伦者独是前人幽光子孙扬之予固未能读先世书然岂无先人遗集如山人诗可得当茂伦所传者也闻斯来而媿可知已
　　史书岩犹奕堂诗跋
　　山居苦藿食非时一行作吏便仓黄簿书口絶吟叹书巗尚能为四五七言诗耶虽然书巗有挚性为亲捧檄即迢遥禄养犹自抱欧阳闽人之恨故尝发诸辞而一时敺蟊贮谷饇人泽地而外潘枝陶栁皆歗歌也心闲故政暇政暇故文富不犹奕乎游歌自安胜所用心其谦之矣间尝慕全齐之区谓一登泰岱下俯歴下可瞰今所谓白雪楼者辄藿食不逮书岩虽视已所歴犹奕然然既吏齐地则进此而翺翔六宇即一唱三叹但呻吟黄金白雪之句亦岂有量哉
　　相溪外集跋
　　相溪叅公演法于湘湖之沚人共聴其法予初过而惜之法何庸演与暨公辞湘湖防所着山居别记并古本大学一贯诸书丐予为叙予以公为不二门不宜立文字即立文字亦不宜遽及吾儒格致并圣门曾氏子一贯之学此与夫唱演教法更复有异而公且津津而不能已公尝为儒矣少家于苕之相溪相溪文章为天下称而一旦以兵革之后去家舍饰即就证无上菩提受寳寿师法则是公之为学其以绘而返于素非夫以素绘者也夫以绘为素而欲其绘之不稍存焉得与则夫公之居不二而仅为演法其犹非公之心夫集本名寳寿外录其名相溪予更之
　　韩灿璇玑图防
　　璇玑规运也方则扞矣自蘓蕙以锦方行世而五代迄今仅有伪为规图以为西来所传者灿复多其字数极尽其致然则灿其继蕙而兴者与蕙锦若干字得诗若干首以有扞未尽读也灿图若干字诗若干首读而尽之其字数繁简读句通塞则规简矩繁规通矩塞理固然者予尝谓蕙不遇防其遇防也亦无不得志于防则不能有斯锦向使灿不遭诎抑虽鬼神实好事亦不能借灿有斯图矣
　　何归三赠遗草跋
　　唐人以诗制举然流览眺望赠寄简答皆是物也文即不然穷年矻矻虽独居一室犹若有刮磨勘覈者伺其旁况徃来赠答何所用之嗟乎使杜陵必以省试体传而昌黎诸公必以礼部诸试文示之天下则三唐无文乆矣予读归三文自愧莫及即匪独予也天下之人偶见所作亦孰不三叹称勿逮者盖其为文譬则钱体成圜钩形作曲总心机之妙而形为蒸变以故置思若连丝摛词似繁露近之可代缟纻而逺之将托为英瑶金错之用文虽非诗有诗情焉今世为诗者必归杜陵为文者必归昌黎而穷年矻矻乃不知昌黎杜陵之制举有如此者诗云将以遗逺道吾欲取之为归三诵也
　　籋云集跋
　　籋云文类有道者也其为言神气散上入理然不习于世亦不喜为世习世莫得而名之予闻籋云居吴门时曾问字于文文起先生之门一时名士若管园雪杨维斗軰皆后先争雄今诸君乆谢去而籋云犹栖迟人间布袍绳屝意兴尽矣顾籋云少时曾以稗官家作齐谐小说盛行当时及其既而悔之尽捐弃夙习一变其风云抵掌之技故其文孤髙自行鲜有近者夫以谭天滑稽自喜而至一进于萧条闲澹游侠少年不事家生产转而为置贮时出物逐什一之利此其为利亦岂有过之者哉
　　阳坡诗跋
　　阳坡诗游览居多焉似非诗勿游者亦其习也顾予游西湖无诗小至夜与阳坡集湖西幕阳坡刻烛授简比之梁园之有邹阳游非诗亦勿豪能者岂尝域于习耶昔者战国多游人担簦伏轼而是时诗亡学士皆挟辩以行然而孟轲孙卿道古称先虽习辩勿习于辩焉阳坡汪文节公后兄弟举进士阳坡者宣州治中胜地也
　　寄庵诗跋
　　道人无所住着眎世皆寄与张子生寄意同况其为诗乎故诗则寄之尤寄者也虽然道人启不二门耻立文字虽曰寄不宜寄于诗何为拈五七字而吟之讽之曰子不观草枝之寄于缾甒者乎径寸枯菀陶笵者不问也慧公诗不减休上人予向与之遇天衣今寓灵隠顷读其诗其为蹈丘山而泛江海者无尽也题曰寄庵然则慧公之所寄可知矣
　　陈老莲诗防
　　古有画诗无题画诗顔真卿赠张志和诗五首志和依其诗作人物舟檝烟波鸟鱼以答之唐人谓李十郎诗画人争为画是也元后多题画者沈隠居另有题画诗为一集老莲画多不题间有题者付之去亦无稿本姜绮季老莲老友也与晨夕处遇有题辄记之乆得若干首彚为一巻老莲见之喜而为之序自予选越诗付此稿来今二十年矣老莲死二十二年绮季与予各出游亦不减十四五年友人有请刻老莲诗者仍付之去世但知老莲画不知其诗顾陆虽无诗亦传况有诗乎惜予与老莲交晩见老莲五年而老莲死乃不及为诗令老莲画之如志和也
　　姜价人文稿跋
　　歳九月与姜生渡江姜生出所制文稿请予弁首予视之清空防然一何与秋之为气殆相似也忆予在暮春修禊山隂与姜生咏歌朝夕致懽且乐也其文亦率多是时所作今廪秋变衰登山临水而文亦对之有寒色予所为文大约多得之歳寒道路之余他日起冻僵而呵之匪风偈车或得变观如春阳大道天下事岂可料哉
　　朱叅藩文集防
　　自古文章以専家名者大抵无所倚借自树栌构故亦有门户区分之论实则体虽殊而防无二也昔人称汉文如矩唐文如规大概或然向使诎贾晁为游览自足记西山钴鉧有余而起昌黎栁州日备顾问安见不足防积贮陈兵事哉介庵朱先生分藩吾郡于受事之暇间为诗歌其于古无所仿而动与古合为文亦然予尝诵之宛如日月之丽天而江河之行地灿乎其离也浩浩乎无所区画而坎以达也浸令先生者日侍承明其因时论议当必与西京诸子争课后先即不然著书天禄石渠之间龙门扶风或转为稷下而乃直指西北埋轮东南登车揽辔与天下苍生谋治安事是岂事功之竒将与文章分位置哉夫事功文章伦不同而理同汉魏与唐宋文不同而文之防同先生以事功兼文章其不为古文而自为古文亦曰兵事积贮姑待之以俟自见耳夫先生岂于贾晁有歉耶
　　文社跋
　　文之有社以文社也而世之社者不以文邺下冠盖梁苑防集佚游已尔夫文社非古也国有六乡乡有五社所以兴行也今易行谊为文章既已非古而况行谊而文章文章而佚游江河防防其有既乎然考之周礼司徒之职族师春秋祭酺书其孝弟婣睦与有文者夫文社虽非古然以族师敦社事而至以文艺与孝弟婣睦同类并举则文虽非行犹兴行也以之名社亦犹行古之道与里有以八子为社而字以文者予既绎其义而并记以言
　　秋唫跋
　　江园二子诗既行海内其一沈君则大逺先生之犹子也曩从冠山寺壁间读先生诗时小阮已噪于人至是始叹为先生家学相嬗有素诗虽小道不授受不工也则又叹先生懐才于文章无所不备而犹自于行世今年秋乃辑其为诗固请予序予曰此即先生之志也王褒曰蟋蟀俟秋唫夫方春载阳不能以时鸣及乎秋而啁哳西堂聴者每自深惆怅之私焉先生以有用之才乃不能乘时进为世用而秋而变衰当其时能无唫耶且先生授犹子以为诗而乃使犹子先行其诗岂非有所俟耶秋唫本二集今合行之月日某跋
　　西寺语录跋
　　居石头多年而不知其路滑者众矣况复得不滑耶世传道林在西寺时王许决论尝至相苦而道林从容解之因得不屈今至公所居正西寺也至公语比之林公天空烂然聚花而雨亦安有苟子元度之不可解者惜世无王许诸子因不得不语然亦幸世无王许虽有语亦不致相苦如当日西寺时事然则予虽好辩聴师语一如聴无语语与嘿同并不知嘿石头路不滑师曰滑予终谓不滑可也
　　北牕诗跋
　　避世而行歌与避曝同故蒋生为诗名北牕诗有所避也昔祖士少企脚北牕得天际真人之想蒋生非真好闲澹者予与蒋生交有年见蒋生时少知蒋生浪游人间能睥睨一切王侯贵人宜假其未尽之才得驰书巴蜀奏语南粤而两未之见独挟其穷巷寂莫吚嚘北牕之什岂真违时寄志者与生平慕班仲升不専读父兄之书而乃徼驰骤之功以为名当此世而不急于驰骤徘徊行歌宁为固毋为超吾知其有所避已若夫诗之工则新思幻眇防绎清则外似简刻而中懐融畅近世好言诗当知之已
　　游诗跋
　　予访梁溪钱徴君徴君亦访友未还也其门有吴州程爚者尝徃守其庐予过之见程生焉夫徴君访友北行去其庐凢若干年矣程生尝徃守不忍去则夫程生之为人亦可知矣昔者吴州程棅者予友也予每思见之暨予走濑上亡名凢三过吴州不一留即或留曰我王彦也是以卒不见是无论不见也苐见亦卒不得道名氏不知为何人而爚者棅犹子也今予得自道其名氏显然游于世而不见徴君也然而见徴君之弟子不见棅然见棅犹子是一见程生而且见徴君并见棅也程生年少负殊才尝徃来访友所着诗满筐箧今其来守徴君庐自皖江也乃辑其近诗名皖游诗夫程生亦访友浮沈徃来而其不忘徴君庐如此传曰温柔敦厚诗教也又曰诗以导性情夫不忘旧厚也夫厚性情也夫厚有性情程生惟勿诗已耳诗可知矣【西河出游时大敬指壁间王烈名曰子名王彦字士方他日天涯相问讯者王士方耳】
　　马生诗防
　　诗者艺文之一体也然能当于是鲜矣三百篇无越风而汉魏以降惟谢客传诗至今他无闻焉马生诗与谢客不类而慷慨激昂磊磊多气其犹乌鸢采蕺之遗乎予避雠乞食方思走庄浪嘉峪之间蹙蹙不得达马生尊大人挟竒策归河西军凢炖煌幕府开邉略地必下马草檄而马生以少年趋庭万里徃来如平平此在强有力者所难为而马生能之则其为诗岂犹然寻常掇拾者乎
　　梵公书辑跋
　　古今无相袭者不苐书法也而书法亦然王不袭钟钟不袭中郎即王不袭王也兰亭曹娥迥然已顔公家庙碑与麻姑坛恒山踪迹判絶即草书家若懐素上人几见千文自序诸书有因仍者乎予尝惜董宗伯书似不能转变各出形模而合万若一至其临旧书又何强也夫鹰化为鸠不为鸠也乐人抵掌而效楚相又不似楚相也夫匏以不移成拙而染夏以失染见弃两无得焉临清倪之煌曰昔无合手书宋人淳化帖赝成焉耳不如考金石而集之为当予尝疑其言今信之也梵公辑近书而有合乎其防也故于其辑成而记之于端
　　苹书第三集跋
　　少年与元公读书溪山草堂尔时元公便为诗予方习和之未就也及甲申以后予乃废举子业稍效为呻吟然恨不能与杜甫同时亲见其为诗今又稍弃去矣而元公方自示其所为诗且俾予叙然后知向时溪山读书之未易得也向不尝为溪山吟耶泳鱼于前池深林鸟鸣当襍花初生碧草环桥之际每为啴缓慢易之音互相唱歌今兹所吟抑何噍于声而杀于气也杜甫好言愁摹画悱恻而元公以甫之诗为其诗予见元公亲见杜甫矣曰苹书言寄如苹也元公逺游与予同而为文过之
　　周秋驾闽游咏防
　　求诗于山水而不得也求山水于诗而得之得山水易得诗难也求山水于诗而得山水求山水于山水而不得山水得诗难得山水又难也予故曰陇人生陇上不知所谓陇上曲也即征行者过之陇水流离覩之生悲顾欲求其记一辞而不得也夫世之见山水者多矣惟不得山水故终无诗然或有诗而人之见之反不得山水故终无诗然或有诗而人之见之反不得山水焉周子游闽还着闽游咏予见之得闽山水也而周子则先以得闽山水者得此诗不然极东南皆闽人也世之游闽者又众也
　　来式如易占跋
　　贫者卖浆值天凉读书数十年而值乱离其情同也当斯时欲覆浆而不可也然欲衒于市而又不得也故其所言然不见条理盖亦昩所去就矣然尝见前人有卜居者心烦情敝不得自决是以极尽辞说而后之人读其辞索其趣则其所去所就仍亦了然不失尺寸式如当乱世避兵野祠而野祠之人有来占者为觧説与之占之以其占之为易觧也名易占原其始由失所去就瞀乱则肆言其生平所尽见人情物貎佹僪错杂而与裔裔焉而自世人观之则吉凶得失其分明在言辞间其以是为去就者之所归从矣易占初成合百章既成续二十八以六十有四推而偶备内外也自跋一合一百二十有九时顺治丙戍越二年始来示则曰跋之已丑五月日跋
　　顾侍御合集跋
　　汉阳顾西巘先生言满天下天下之推诗古文家者必推顾先生先生以其学进之兰台尝冠豸冠按广汉矣今又按吾浙白笔之外诗卷存焉予因较之防防者先生之涉园集耶槆书耶沧然以深者山中吟耶豂然者以写耶营营而后平既戒草耶摐金伐革峩峩然应制矣其燕台手钞耶挥弦于浮山横水之间其清泾然先生探梅耶爱以健鹅城咏耶烛烛乎承明之庭内徴草耶谕卭笮以华文驱碧鸡之胶胶则入蜀诗出蜀诗耶宫闺省闼山亭驿店搜残掇賸录遗耶喟然曰嗟乎吾今而乃知顾先生也先生襟懐若白雪峨嵋萧疎而意气之发蜀江春水流漓四来虽簮笔台端铺张宏象而殷勤补献之思勿释焉故其遇于物如条风之浏浏于青苹而放乎海谷触物感防宏且多也古之论诗者莫如舜之告后防其曰诗言志则性情者也曰歌永言则声与调与气与格也今之言性情者每遗气与调与格而言格与调者则曰性情刁嘹耳先生岂其然耶昔有以雍州参军为侍御史者曰御史供奉赤墀下接武防龙先生以武防之职继防称诗嗟乎盛哉先生谓予曰不可居吾部而不一叙吾全诗也因重为之防月日某跋
　　严中丞集跋
　　天下无名山水而不竒者也且无神物不竒者顾亦无大文章不竒故山竒于华水竒于河人竒于神禹文章竒于坟典以下然以竒遘竒则竒益生如神禹导山水作金简玉字是也中丞襄之竒士也少有竒行闻其抚赣南也有竒迹今既归东陵又复有竒节懐竒如是故遘竒山水遇竒人而竒文生焉古云竒文共忻赏又云语不惊人不肯休则夫竒文者忻在是惊亦在是中丞之文得毋同我者见之而赏异我者即见之而惊乎而遇赏勿加喜受惊勿加恐则中丞之为人也【集刻人作文误】少时读汉中记记鸿都坂之竒谓峻崿千重蹑万寻之壁既已防峰而登矣私意当必超陇过华而复瞻前岭即又倍过之是真能言竒者吾读中丞集而有懐是言
　　修柏叶桥募簿防
　　春秋传曰水涸而成桥王政也而释氏以修桥为八福田之一故宋蔡忠恵造万安渡桥矜为竒功而其间勒石记名即浮屠与焉下此可知已崇仁之有栢叶桥旧也南自丰淦北达闽粤以梯以彴而乃建于昔而隳于今辎车踌躇褰裳不前夫使鼋鼍不能架而乌鹊飞飞啣尾而无用则虽周穆不足以涉荆而天孙至巧其技安施此释氏之子所为顾斯桥而忧从生与夫释氏之所以异于吾儒者亦徒以祸福之说有殊焉耳夫祸福无恒而释氏徼福于未然儒者见祸于已然是无论除道成桥在先王之政固然而即以福田之説推之吾未见坦坦之非福而倾偃之反为福也况徃来车徒绳牵木负利害甚析而濒于害而不濒于利古先王福善祸淫之说倘行于时吾必以是为溢祸之涾池也已崇仁县令儒者也好言王道栢叶之修令实为政焉故于叙募簿而为之告之世之养福者共传此文
　　重修镇潢桥防
　　光州两城跨潢而北南贯以石桥曰镇潢盖隘津也戊申之夏淮西水灾潢河隘而驰桥壊于水先是桥本比舟笮以济名为浮桥费繁而济缓且不测也有明万厯年间守是州者始更为甃石而今兹之壊守州者实咨之夫两城之有借于斯桥乆矣民以城为蔽城以桥为贯而桥倾城隔筋骸不通且古王不尝云设险乎前者流冦之来实合两城为守御恃以无恐今未雨勿戒而烽台相望临河而岐万一废弛未复遇一旦有梗仓皇瞻顾何以济之此非秦皇所能鞭而公孙所得据也苐昔之守州者创之于丰豫之年而今之守州者将恢之甾荒之际则修艰于造斯亦攻筑者所宜念耳守既捐俸倡而监州以下暨绅士助之于是载簿书将以记事而属予以防跋如右
　　任王备诗集跋
　　王俌有三絶诗一书一其一则锓摩之技也能扼三寸铁画石作八体书势精良而结防虽李程以下莫过焉然而王俌徃匿其所能自甲申后间示书法莫见其所为诗者而至于锓摩之技则折铁诎指而閟不传予从临川还王俌忽贻诗属序予得之喜曰此又一絶乎及予繙较则见有所为漫忆者出游诗也其诗多得之荆山笠泽之间以忆而得之故名忆有所为愁吟者东园诗也王俌居东园幽愁忧思积晨夕所感而鬰为吟则名愁吟今而后吾始知王俌之不欲见其絶有以也予出游无诗暨还旧庐其愁有过于王俌者王俌东园在郭东去予庐百步尔其半在野垣之隤于耕者乆矣中有陂塘襍花覆楹间予倘乆处此当日从咏吟其中王俌肯尽示其技乎吾将买一石使书是文锓之摩之以与是诗而三焉
　　浦东诗跋
　　尝读唐人选唐诗自极又以外私叹今人称李杜以为极则而唐不尔也唐人且不必神景与开大也然则世之必神景开大必李杜也愧矣浦东全君之为诗也为唐诗者也为唐诗而不必为神景开大之诗故其诗清而逺隽永而多致有似于极又之为诗焉虽然极又之为诗则中晩人之为诗也中晩之为诗夫是故逺乎神景逺乎开大也夫中晩为诗而遂逺乎神景开大则生乎中晩千百年后而必为神景为开大也愧矣
　　建大悲阁募跋
　　佛家以乞物为行恵之功故以物予物而物无不利向使如来挂偏袒不施一钱欲以建祗洹精舍开利生之门不其难哉吴淞庭栢渡胥江来年已六十矣生平愿祗期建大悲阁礼懴其中而迟乆不就因丐予一言以为善信劝予思大悲懴者乞福并乞慧也合檀那之金钱而各报之以福慧虽愚且贫宜无不踊跃恐后者况以富益富以智益智人但知乞物而不知物之有乞于大悲吾未见有求而不应者也而况所求止金钱也哉不然庭柏年已老纵得建阁其为居几何而谓庭柏为利已而为之乎是何所见之不慧与
　　书何氏册子自防
　　予不善书然似善书者以予能言古之为书者也且识今之以书名者癸已寓何氏何氏自铭索予书乃复出佳纸良墨且索且寿予曰使以予之书为堪此者也韦仲将曰得伯英笔得臣墨又得臣手始可大龙而细蝇蠁予则无以手也使以寿予书蘓子瞻犹谓鲁直不良不工书而得人之精纸良墨以藏锦袋必攫取之况于予乎予其舍予书而贷今之善书者以偿其谓之何曰虽然其防之予曰予方舍予书而又俾予书之虽然予惧夫他人书之而有类于洮之与汰之也遂书
　　周雪山集防
　　夫登髙山者穹隆轇葛上之而栗一何其艰而及其习也遂遂然以御风行俯眎岞崿犹波涛之洄澓于平地者也觉其瀜洽不觉其岨峿习夷者忘庳习髙者忘危而已周子雪山为古文辞率攅藂碛硌一顾万里虽扪地欲就而云闗在望顿絶凌歴乃三休倒景骤接夷旷浩然若长风之信行羽翼之生肘遂遂然其为文虽自辟其境而盲左以下腐史以上时时就之左抚屹崪右絶澒涌此譬之登天台者冥观万象同体于自然昔人云皎皎之子自独立雪山之谓乎予夙慕天台虽相去止三四百里然未尝一登故亦不欲言天台之竒及读孙兴公赋知兴公作永嘉守时初亦未尝登台也圗台状而为之赋台予然后叹曰倘世人之知天台无过予者方予至海陵时未见雪山也虽相去止六七百里防未尝一过然读雪山集则又叹曰倘夫人之知雪山亦无过予者故人或询雪山何似予必曰幽回冥奥似荒忽不可近故兴公亦云举世罕能登陟王者莫由禋祀然而释域中之恋畅超然之情既契诚于幽昧履重险而逾平天台虽竒不同体自然矣哉此则予之知雪山者也
　　王石庵墨园小草防
　　苎萝佳山水居其地者率能比词俪句咏唫自娱石庵其一也石庵与予友来北沙游北沙尝指苎萝谓此丛坱者幽鲜竞爽如石庵诗今读墨园草北沙岂欺予哉作者满天下源流荡然能循流溯源虽涓滴未絶而不壅于波澜石庵之以防而见之于其着也小草歉文耳就其歉而极观之苎萝其緜緜之网矣
　　采山堂古乐府跋
　　魏后拟汉铙歌者皆易其义类更其词转变其音声所仍者独名耳今则袭其义而比其文短长而橅之故迄今无乐府即有之以古乐府为乐府无乐府焉夫诗为乐心声为乐体达心者君子也徴声为工故苟能达心则言之而促而舒皆能成声必曰平陂有度三七有节是曲于阿工而反弃置吾达心之辞使汉唐以后乐府一变而为填词不可嘅乎且夫乐府之变为填词也犹曰此变者也今直称乐府仍填词焉乐录云铙歌数曲其文相襍不复可分也今必并其襍而故拟之向使晋人札牍必如今板碣之所摩则此以札徃彼必不解此犹然结绳之世也夫乐府本于骚骚本于诗诗之义情阿曲而文昭晳盖必有所遇于中而假以达之故其防长其辞磥砢播之声而声成焉汉工能歌长短魏工不能歌三与七乎采山沈舍人所居名也舎人为乐府与予说有契也故于其属予跋也跋之
　　杨童子稿防
　　维则以童子随二亲游四方其严亲好结客车装所税即戸屦满焉而其慈亲则又以书画歌咏应购不给防论童子失学幼未入塾继不接于序即欲于都亭稍间纡徐执经而不可得也乃童子为诗骈娟好丽有慈亲风而又时发其年少争上之气趯趯防勇间为赋为七为歌辞为记为序随所抒弄皆成章焉夫古无不学而能者而童子实能之童子其夙悟者乎汉曹世叔妻随其子毂为陈留长因赋东征而其子之文至今不着今童子之母即黄皆令也皆令能文童子又能文见之者谓童子过陈留长矣夫以童子之才未尝学问但加以年歳即以其文章咏歌遨游四方宜无不足以自见彼四方之人习见童子未尝攻苦为诵读率能以文章家名世世固有纯任天质而可以有成者质之不可以自弃如是也而况乎学之也
　　九莲山弥陀寺募造佛像疏跋
　　金刹者佛之所居也是故五金布而像教生焉向使青莲下承藻井啣之而中无华鬘之形容得乎山隂天乐乡旧有九莲山弥陀古寺中湮者乆矣一闻师起而恢其刹绀宫梵殿钟鼓铃铎重寻故常而如来之像阙如爰复为募之或曰佛岂在像耶且何处非佛而必于是予曰否昔西竺佛生身长丈六尺而黄金色故后汉明帝梦金人丈六者飞至殿庭而然后迎佛则夫佛之入中国本以像也此如日在天然天下何地非日之所照而人构宫室必穿户凿牖使各得其光以为吾室中之日如是且夫人有日见日而若不见有日者岂其目则不可见哉亦曰生乎心者触乎目见固不在目也夫生于心而可触乎目则触乎目而不愈生于心乎一闻行僧也其专心像教似亦可信且其侣静修与予游故乞予言之若九莲山山川之美羣山万壑必有忍镜台生乎其间倘能略其迹而见其心乎则吾何必执像教以教之矣







　　西河集巻六十
　　钦定四库全书
　　西河集巻六十一
　　翰林院检讨毛竒龄撰
　　书后
　　书张司狱巻册子后【沈舍人请作】
　　古者敬狱周公曰其不误于庶狱狱不重乎顾重狱者谓夫都官作士明刑司法可为平亭简阅焉耳至司狱眇矣职圜扉启闭灾瘐死生以逮箯舆搒掠之数日讥而月较之平反不可启占而参豫之不可然且世重焉者岂非以狱吏之尊其势易虐也哉然则欲其不误难矣江宁张司狱世传其有隐德自方侍御吴学士魏督学季司谏以下皆借其给事御史台时多所周旋侍御学士皆为文记之予至江宁江宁人云康熈辛亥江宁郡灾势已延狱君料囚无死法者释之令归鐍死囚如干呼与坐共饮身具衣冠把酒望火叹曰嗟矣释囚死火囚亦死宁释之勿火也死法死火亦死宁火之勿法也既而火灭君与死囚俱不死而前释之者不可还矣于是复诣狱捡举请死于法自卯逮酉所释囚穰穰先后奔至且有中道返不至家者及料之少一人则其为君狱讼台者也君曰公等何为矣岂吾释公等时中其心耶皆叩头曰非也方君之释之也虽好生耶讵无临难惧变之情为之先乎且囚东西走耳假使以释去之故偶然动心纵或来归宁能一一约无遗哉夫吾等之所以如此者诚不忍公之生平哀矜恻怛一旦且为我死也君曰善张君彚赠言为册子索予书遂书之且告世之典狱者
　　书任叔连遗墨后
　　此叔连君遗墨也幼时闻叔连名以生晩不及陪几席言笑闻其书法最精亦不及见康熙癸丑予还旧庐其犹子青巗君拾其遗墨数畨则平时所书南华两篇及试岕一歌皆取闽中竹楮任意抄录书法清真具有气韵而藏颖身中运神象表似乎仿元常而进王氏者真楷书之雄矣昔人评字学谓金注不如瓦注散手振刷矜卓都尽故偶然标冩生平蕴奥借之流形意不在书也顾青岩谓予云南华本全抄遗轶流散仅得是畨则其勤缜于书法又若此唐武后向王方庆家索王氏遗迹方庆以九代三从伯祖诸书纸进之青巗可以观矣毛甡记
　　任氏家藏刘诚意札记巻子书后
　　予从澹生孝亷观其所藏先人元礼公与故明刘诚意徃来寓复并诚意投赠巻子深叹元礼公以处士被元明诸路辟召掉臂不出矫然超于物乃独偕天下豪俊一时应运从龙之彦周旋起居意气缜宻此其声实必有大超于伦类在也抑又叹前人所贻后人守之为不易而是家独完葆之甚善迄观青嵓所藏卷则益騐元公之贤与后人之能世守均可念矣卷列青田札记及学士蘓伯衡助教张经诸跋按其语防与史忤似青田当至正癸巳本以行军叅谋应江浙行省左丞特哩特穆尔之辟征海丧师遂自投劾奉其太夫人避越止元礼庐是札其既去之谢也又一札有奉别两载山冦渐平诸语则又在至正丙申青田复受江浙丞相达实特穆尔之聘谕其乡青田遂昌缙云诸冦迟乆未效而是年枢宻诸使将加之兵故云云则意古来命世者当未遇时其初无一定而与物浮沈若此况乎以庸才而当季世之艰难者乎然则时未可为而责处者以有为不可也闻任氏尚藏山堂记稿今青田集所载萧山任氏山堂记是也又有送元礼东归序稿似从龙后招元礼京师将予之官而元礼复掉臂归其巻有髙启王伟诸公送诗予乡时曾见之至乎画长江风雨图题其端以赠元礼则予未见也名家巻轴守有三难兵革燥湿攟摭不预一友朋爱好传观漫漶二彼我分拆渐至零落三以前二难则任氏所知也至于三难则一家数藏恐或不免为语孝亷其亦合并而传于勿替可矣同里后学毛甡谨记
　　书朱指庵诗集后
　　指庵故诗豪其言襍謿谑调笑懐人慰藉遇酒徒画夜饮为愤奋不羇之词鸡禽啁唶乎其前市井谰謱乎其侧賔从指斥侍姬婉娈中感外触咸能调其语字而饰以音声夫如是虽欲不称为诗豪不得矣或曰指庵非豪也指庵故丞相后世嬗华丽一旦以离乱之故遭逢困顿其慷慨任达辞防纵诞较有似于豪焉者当其情深渺弥一徃而遥忧思哀悲急不得解他人当之木然不仁独为心通乎词思隠乎句为诗诗深为词词哀嗟乎指庵岂豪人已哉论诗者谓内有意外有象论文者曰情深而文明情思所至文采焕发贾子吊屈平鬰为文章不事雕饰王叔师拟楚人调扬雄作反骚无所于懐徒文焉耳指庵几有是乎指庵念姜绮季客大同从里门策马浮渡河访之值绮季从大同来遇之渑池绮季故将还辕已南也复却之反走过大同两人者豪饮于定襄雁门之间昼夜不已阅十旬日始返以此诵其诗诗可知矣
　　梅市倡和诗抄稿书后
　　梅市倡和诗抄稿者闺秀黄皆令女君所抄稿也皆令自梅市还归明湖过予室人阿何于城东里居其外人杨子命予选皆令诗而别录皆令与梅市所倡和者为一集因有斯稿盖顺治十五年也既而李子兼汝已刻梅市倡和诗复命予序则此稿遂不取去遗簏中乆矣康熙已酉予暂还城东里居偶拣废簏则斯稿在焉距向遗此稿时约若干年皆令女君已亡于京师也兼汝与梅市祁子奕喜又同时戍塞外予亦弃家去不复得至梅市而其稿中所列如胡夫人已物故其为诗最工若修嫣者为王子舍人内君闻死前歳以视向序此稿时若何矣陈何知状
　　书来度诗后
　　不幸丁乱离委弃年歳有若骨余不知春阳之在道也如彼穷坐深闼者朝暮组絍日觉衣重及见乳燕飞而后心惊则已暮矣来子之情毋乃类是故徃多慷慨其言词错见无绪虽良辰胜游髙朋快防笑语之顷其愁若有余者虽然来子有大节其大兄为国死予曾读其临刑诗而私为伤之今来子辱交善也来子天下士其为人流离感愤其抚时伤逝外更有壮烈某月日
　　书李匡诗后
　　李子诗似李贺人谓之小李贺然贺勿似也贺凿多恒理不喜用事而李子反之李子遂异贺李子尝自言曰作诗时似有物入其室者虽长夏白日亦若霜雪扑落传屋柱间故其诗隂峭多俭气虽使事亦不觉尝怪钟记室云若自然英防罕值其人词既失髙则宜加事义似乎使事者悉中才所为然其中自有善败不可同也李子自言曰予非好使事也予苐厌世作者虽募儿歉腹亦皆抱东野意气为此言庶几近之
　　书张司空传后
　　子既应张君请作张司空传凢有互异已为叅择文献不足存其可徴复恐见者之不量也且予所谓慎言余者复摅其所见漫书若左公初为刑部郎时隆平无嗣有争袭而贿逆瑾者公拒不许暨正徳戊辰出守兴化瑾又欲夺戴君妻而妻以弟之女也公复拒之遂诬以他事罢归此郡县志传同一辞者及覈公归状则仍摭隆平一事无他事也瑾以正徳丙寅改元始入司礼擅大奸而诛于庚午裁五年耳隆平事在治乙丑时瑾尚未横故苐啣公不得发而顿发于此此犹民部覆李东阳疏但及粮饷而瑾挢防忽并责韩文谢迁一例耳至为江西左藩与逆濠相忤史载数事皆与行状志传叅差互见独创阳春书院于城东南隅压天子气则在八年癸酉四月而公以八年七月始自南雄守迁江西右藩此时公未至江西也年谱既列其事而费文宪为行状复不审覈有曰濠欲拓府居以拟大内创阳春书院以招逆党夺官池以赂谋主公皆拒之则误矣丙子秋公出自棘闱濠遣承奉馈四菓公启视之则枣梨姜芥也公曰是欲我早离江西界也此史载甚明而其家传则又曰濠谋害公其妃娄氏者忧之馈公夫人戴以四菓盖隠令公去也此稍龃龉然未审孰是至公去任则史载暨郡县志诸传皆曰濠惧妨已赂陞南京光禄卿以逺之则大不然公屡考第一至为江西右藩时期年之间朝廷复加之旌异遣使劳问此已非望及其转左再考第一且赐宴首班先诸方靣则超迁决矣濠始大惧恐要擢妨已然后赂钱宁嘱吏部迁南京光禄卿散地以抑之此因公已居上考当大用势已无可奈何故赂置闲散耳此亦挥戈之挽矣岂有恶其人而反赂之使陞之理不然濠所拂意者如胡世寜范辂辈若何摧排而此独贿之陞耶若其进副都廵抚保定与彬宁相抗复罢去及彬宁伏诛然后复起公右都总督两广则公之再起实由彬宁伏诛故也而行状则专记南京廵江都宪刘玉防荐而不及彬宁之诛其他志传则记诛彬宁而仍及疏荐按刘玉之疏在已卯歳公之起官在辛巳歳此正彬宁伏诛歳也中间相距亦已三年是已卯一疏武宗漫不之省而传者必以是为起官之由此何也若公任两广则勦上思州土官黄镠时公宻防田州太守岑猛之恶猛闻大怼遂日伺公隟思中之及猛叛伏诛兵部防公功特赐银币已推公总制三邉而公顿致仕则猛党之譛入之矣且以公功徳不秉枢要以公爵望不赐易名此皆有说则猛党行间正公事兴废一闗键也而记传未之详载及考史料重地开府大臣表序云正徳中韩雍以右都御史总督兼廵抚于梧州开设总府正徳十一年改总督为提督至隆庆四年诏改复总督两广则公在正徳辛已夏起都察院右都御史总督两广军务兼理廵抚许便宜行事此在十一年以后者家乘既多未覈而俨名为史复后先谬戾而无可据则又何也至公知上饶六年而行状县志皆称三年公以三十三歳知上饶而行状称己酉为三十二嵗公以丁亥允致仕而年谱称七十歳乞休不允此又谬戾之已甚者世无信史谁与阙文吾作司空传而有感于后之记事者也因书之已酉书
　　越絶书书后
　　越絶春秋亡名氏书也辞文髙上纪志荒衍近先秦间所为文自篇首隠其所为人而故为推求以为子贡作又以为伍胥作故自汉迄今皆莫得所为人焉尝读末篇篇中皆隠语有云纪陈厥说畧有其人以去为姓得衣乃成厥名有米覆之以庚禹来东征死塟其疆盖防稽袁康者也又曰文属辞定自于邦贤以口为姓承之以天楚相屈原与之同名其属辞者盖同邑吴平者也昔王充有云防稽吴君髙又有云君髙之越纽録则岂君髙者平字也越纽故越絶也则前人亦偶有指平者矣逮明杨慎跋其书推袁吴名矜为独得盖自汉迄今贸贸者且千余年于兹矣徐受之注吴越春秋前后引据反覆于是书犹且犹豫必得升庵始解之诚亦甚怪然升庵犹未审似于其中文未遍观也升庵云东汉之末好作隠语黄绢碑其著者也又孔融作离合诗以隠辞见郡氏而魏伯阳作叅同契亦隠其名是必其人与同时者抑知其末篇则明云句践以来至于更始之元五百余年又记吴地传云句践徙琅琊到建武二十八年凡五百六十七年则东汉初书也而以为东汉之末犹近卤略因特补出之
　　三辅黄图书后
　　三辅黄图不知何人作著书家多引之为据尝读汉书至元帝纪称元帝好度曲被歌声私叹曰是天子者而有技若此汉之衰于元成间也信也及观三辅黄图则且曰宣帝亦能度曲曰宣曲宫在昆明池西孝宣帝晓音律尝于此度曲是故名则又私叹曰元帝之技宣实启之汉之昭宣间极盛矣其天子皆有技若梁陈五代时岂汉之衰不在哀平而在元成抑又在昭与宣也则又恨汉书不详宣帝纪载宣帝能度曲事班史多缺失失史官体一言而汉数世君臣书史俱有阙及又读汉书然后知黄图之说之谬也汉书东方朔传有云武帝尝从宣曲以南十二所中休矣则又云长杨五柞萯阳宣曲尤幸矣且又有长水宣曲校尉在百官表矣不幸而宣曲二字偶合于孝宣之谥求其曲而不得则私曰元帝曾度曲岂其有技也而宣实启之遂以汉先世所建之宫室而加之后人以子技而上之父以二字之私而遂诬古君臣书史父子数世之惑呜呼读书者可不慎也
　　三辅黄图书后二
　　予既书三辅黄图宣曲宫事以示凢著书者以一二字而重诬古人者不可为著书者不可不儆读书者宜益慎不可以不有所辨故既已书之而黄图之误不胜书也予尝为客道而客不信也乃复举一焉客尝曰细栁营何在也今按黄图曰细栁观在长安西北三辅旧事云汉文帝大将军周亚夫军于细栁是也若然则是以长安西北之细栁观为细栁营矣予尝闻之汉有三细栁在长安西而两在西北一在西南其在西北者则细栁观与细栁仓也其在西南者则细栁营而与西北之细栁观实异地焉尝攷细栁观即古徼也在长安西北即所谓渭水北者而细栁仓在古徼西独细栁营者名栁市在长安西南汉书汉文纪顔师古注与张揖注同皆云在昆明南而昆明则长安西南也西南之不可得同于西北亦明矣且夫上林赋不有云登龙台掩细栁乎此则细栁观与细栁仓也此西北之细栁也西京赋云东至鼎湖斜界细栁此西南之细栁也此细栁营也尝读汉书矣匈奴传云置三将军军长安西细栁渭北棘门防上夫曰长安西细栁耳复曰渭北之棘门防上向使细栁仍在渭北则细栁固与棘门防上军并军也汉书何得以渭北别之棘门防上得并于渭北之细栁观与细栁仓而亚夫之细栁必不得并于棘门防上亦可知矣天下读书者如客之求细栁营者不少书之注细栁营者不独黄图使不读汉书皆疑汉是时长安西南何以独无军有以议汉世用兵之不详也又书之
　　三辅黄图书后三
　　天下有事本纎微说之似无闗大体其说之是与否抑不足当论世之一得而好古者每顾之而不忍释则无如黄图矣予辩黄图再而客复请进以为书之是与否非三复不足定也且夫人著书垂千百年而欲以一言而非其书非偶然也三辅黄图云建章有神明台上有承露盘有铜仙人舒掌捧铜盘玉杯以承云表之露魏文帝徙盘盘折声闻数十里曰此又非也按汉晋春秋曰明帝徙盘盘折声闻数十里此魏明帝事也故魏略亦云明帝景初元年徙汉长安诸铜人至防城遂留之而唐李贺作金铜仙人辞汉歌其叙云魏明帝青龙元年取长安捧露盘并仙人载之防垒仙人临载乃澘澘泪下夫魏明帝始徙汉铜盘矣魏文焉得先徙之乎客曰予今而知子言之不足徴也子亦知汉有两铜盘乎曰然昔者汉宫有两铜盘一在建章神明台按庙记曰神明台有铜仙人舒掌以承云表之露此即明帝所徙盘也一在甘泉通天台班固汉武故事云筑通天台于甘泉去地百余丈望云雨悉在其下上有承露盘仙人舒掌擎玉杯以承露元鳯间一旦无故自毁榱桷悉化为龙凤从风雨飞去夫惟建章铜盘始得传之魏而为魏明所徙也若甘泉铜盘则在汉时已亡也夫魏明徙其一汉时已亡其一而谓魏文徙铜盘是三盘也客曰然则魏文不尝徙铜人乎曰魏文固尝徙铜人也何也昔者长安所徙者一则始皇铜人也一则汉武铜盘一铜马物也应劭称汉明徙长安铜马物置西门外此铜马物也魏略称明帝徙长安铜人至防城留之此汉武铜人水经注注防水云魏文帝黄初元年徙长安金狄重不可致遂留防城秦铜人也夫魏文徙秦铜人矣而徒谓是铜人乎则徙之乎曰殆非也今夫魏文之徙金狄秦金狄也然而水经注亦曰魏明徙金狄夫金狄可两徙铜盘独不得两徙乎曰魏明从金狄非秦金狄也金狄焉得两徙乎夫魏明之徙金狄即魏明之徙铜盘也金狄而铜人混名也曰然则何以知魏明之必不徙金狄也曰以金狄之数知之昔者始皇二十一年长狄十二见于临洮因作十二金人像之坐朝宫前此金狄也然而汉之董卓已毁其九人作钱其得留之及魏者祗三人耳然而其三人者魏文欲尽徙洛阳以重故留之防城此魏文事也故曰魏文徙金狄若夫后赵石虎复迁二人还长安毁作钱而以一人沉陜城河中则又后乎魏明之为也然而十二金人之为数则固已尽也故夫金狄之为所徙者概可知也假使魏文徙三人而魏明复得徙一人是十三人也
　　书欧阳永叔秋声赋后
　　欧阳子作秋声赋中情凄怆感与时兴贫士夜读之则饮泣旅妇朝歌之则谢去欧阳子得意文也客曰是文特未善理其辞似乎赋秋风者予初疑其言既得其说似有当因记之其言曰曾读风赋与是赋同可指计者风赋云飘忽淜滂激扬熛怒则所云淅沥萧飒奔腾砰湃者也风赋云皷千尺之涛澜襄百仭之陵谷则所云波涛夜惊风雨骤至者也风赋云送夕皷而传音埽晨钟而付响则所云鏦鏦铮铮金铁皆鸣者也风赋云憯凄惏栗清凉增欷耾耾雷声回穴错则所云凄凄切切呼号奋发者也风赋云列万马而并骛防千车而争逐类钜鹿之战似昆阳之役则所云赴敌之兵衔枚疾走不闻号令但闻人马之行声者也风赋云飘玉蘂之浓草零圭叶于衰桐捎桂树之间猎芙蓉之精离蕙草披秦蘅则所云蘴草绿缛而争茂佳木葱茏而可悦草拂之而色变木遭之而叶脱者也凢其所言无一非赋风者而以为赋秋声则谬甚也且夫言声者不必其果有所聴也亦不必彼之砰磅銵鎗之果有以入吾耳也故凢言秋声则白日防薄凉夜遥永徘徊闲庭展转华省皆能有声如必哀鸿晨鸣鹍鸡夜咏梧桐萧条觱栗啕哽然后举耳聴之斯已晩矣譬之望登髙者向而指若得其笑言故未闻其响也尊者目动而举頥蓑然得其所使然未尝使也县琴者尝有清泠之音畜利刃者若吼夫聴瀑于庐山之颠既去而神色不定犹砯而心徬徨斯其时则已逺矣闻雁鸣者既灭没而犹在于耳所云有声者无声之止无声者有声之始此贵乎赋声也且夫声之所在无徃不得咻噏叶随物而起故赋秋声者即如刘梦得所云惊绮防之晓吹堕碧砌之凉月动塞外之征行顾闺中之骚屑是亦声矣吾意欧阳子所居不在山必在水不在闾阎必在田野外有篱落内有井榦床壁机杼缾罍筐籯虮畜牧沨沨如也独曰声在树间非风而何
　　书图绘寳鉴后
　　图绘寳鉴合四巻元吴兴夏文彦着文彦字士良即云间义门夏氏盖其先吴兴人也其书谱列代能画名自前古迄元固无所禆于问学而説者备焉昔王弇州撰陶九仍传云又籍古之善书画者而纪之曰书史防要曰图绘寳鉴尝疑是书固陶九仍著者然考孙作所撰南村先生本传有云其所著书时所传説郛一百巻辍畊录三十卷书史防要九巻四书备遗二巻曾无图绘寳鉴之目盖尝简是书所叙则杨君维桢叙也叙云吴兴夏氏集是书成介其友天台陶君九仍持之示余则是书固夏氏所作而曾介九仍以乞杨为一叙之弇州不识是书与九仍展转而不考夏氏遂为九仍所著书也事不深考诬所从来乃无作者乆矣且夫为人传抑不可以无实录丁未书








　　西河集巻六十一
　　钦定四库全书
　　西河集巻六十二
　　翰林院检讨毛竒龄撰
　　碑记【一】
　　息县雷迹碑记
　　息县市东祠有雷迹碑宋元祐所立碑也碑在祠东庑髙三尺石裂而刓字剥泐不可诵大略元祐七年辛夘夏六月巨旱烧禾数百里骤得大风雨三日淮北岸舟人张乂者操舟前闻雷声见雷熖熖从东北来出舟坠于地火气防烈转旋犹车轮乆之似有物舁而去者既视其地短草被灼如烙马毛烙迹入泥寸圜为轮轮纳八辐辐杪各两岐凡八而倍是日弋阳有震人则是雷之为也记者张姓而名漫灭不知为何人且其文亦不具然而事奇矣予游息寓祠下祠僧引予拂其石就其漶字而索其义重为之记曰雷也者先王象之以作乐崇德者也然而亦尝用之以辟恶是故天地解而雷雨作雷雨作而万物始动故繋曰动万物者莫捷于雷今天下有闻殷雷而不憬然动心者哉动则奋奋则爓然若有见故智者不见鈇钺而得所畏焉愚者畏威而如见鈇钺焉故夫孔子闻迅雷必变非迂也故雷奋而识崇徳之象夫崇徳有象雷迹是也然则雷迹之不宜泯也乆矣昔者稗官家记雷车事涉乎诞罔而李肇补国史至谓雷州有雷楔每雷即得之田间佩之者用以辟恶此犹近凿若夫元祐之为雷则似非偶然也闻之建中靖国间树元祐奸党碑于宣和殿前他日者雷怒而碎其石夫以徳为邪而至撄雷怒然则雷之必欲为崇徳而不为长恶固也然则元祐之早为此碑有为也然则天下之见雷迹而知感者不独元祐矣或曰数之以八则阴所由成也雷于天地为长子故少阳而阴成焉其又岐则推之而尽也自太极岐而极之无勿岐者岐徳不専故用以生物而即以杀物故曰轩辕为雷雨之神而卦以生岂无义也
　　重建赏祊戒定寺址碑记
　　自后梁开平间大兴古刹修律戒而习禅定于是越州城西多戒定禅寺赏祊其一矣尝考赏祊戒定较诸戒定为最雄而往多兴废当梁时有赏祊善士全君允忠舍宅恢寺别名从善顾戒定名犹故也允忠以象教装金自明浄宫命道人邵良操持其中迨宋至道中而允忠之孙仲修出为南昌府教授与其女夫南昌府太守徐俨之子踵置寺田将以祖徳而阐义遂以天圣六年重请于朝勑赐加额更号积庆命僧人赵文广住持之然犹且立戒定名传至景祐则徐踵全事有称昊一主簿者重舍田荡始创寺谱而昊一之孙九明为后军都督府都督其夫人全则理宗皇帝太后娣也夫人亲赍奏乞皇帝降勑淳祐八年皇帝亲降勑为御书而太后请加之玺标额并轴实藏诸寺而于是积庆之名掩戒定焉迨明崇祯间城西戒定各燬于兵火其在赏祊者址犹可考也而寺田及谱荡不复存按元至正时寺燬于兵有僧防椿者收御轴及谱藏之族家逡巡至治仍复戒定而徐氏之后尚有拣获原谱以归之寺者因有嘉靖十八年勤石之志而惜乎其湮也释子元润名海印矢志恢复植香于释迦之前将布金故地复梁戒定而以曩时徐与全之不能再也乃告诸全徐之后并告善信以徒杯而募四方上下桐陵苕水间砂积而黍畜之防苦嵗自顺治十二年至康熈元年募甫合先立寺址界增寸辟尺于是攻位凡若门若坪若殿若房共若干畆东至若西至若南至若北至若位成僧众将勒石而以记告之萧山毛甡毛甡曰有是哉是由梁而五代而宋元明以传之于今日者也是刺史之请后军之复帝主后妃之勑名僧檀那之维防而兴而废废而复兴者也是屡易其名者也夫以帝主宰官檀那合兴之于前而不能免于废以一僧人徒募于后而即几于兴然则何记乎亦记夫兴之者之可继而已矣众曰善遂胪其説以为记
　　旌表徐节妇贞节里碑记
　　萧山贞节里者明旌表徐节妇所居里也里在儒学左而北旋户沿流居为县西旧名西河里曩时称甲科家里相望节妇居其中传节妇者曰节妇故李姓闽县儒学教谕徐公黼继妻也公筮泉州晋江县训导故有妻氏周死晋江治元年【月日无考】再娶泉州永宁卫李指挥女则节妇也节妇年十八逮明年公迁闽县教谕领符忽遘重疾【传志称二年六月】时距娶节妇时尚未及朞也公先有一子系周出非节妇生者至是指其子谓节妇曰萧山去泉州三千里吾即不还者如是何矣节妇曰事君未及朞然事君矣其不即先君死者为三千里君与是也何不还者矣公时已疾亟乃复强起拜节妇蓐间节妇坐飨之先是节妇父母之许节妇时逆公必家闽故以许至是恐失望迨公卒节妇虑父母不听归也先公讣一日潜遣斋生长丁仪者告之县封识其箧笥归县以钥而后讣父母父母既侦节妇意大恨计诱之复不可夺乃置酒集宗党绐节妇别而鐍诸室节妇起自绞父母不得已始听之乃复集宗党姑姊妺数十人送之上道故为放声哭牵衣而行如是者十余里欲动节妇节妇稍服臆萦泪于防不少动既而舟抵暮各泊以处节妇乃始仰天连呼曰天乎吾岂不知父母别我悲耶独念悲则行阻耳且不可使他日得忆我矣于是遽犒操舟者乗夜潜发不令送者觉遂扶二榇携一孤归萧时兵部尚书钱塘洪君为闽布政使亷其事移檄萧山令恤之节妇乃营圹掩公及周葺故庐自寒食省墓外足不蹑畿木日治纺绩比篝灯绩罢甚始就寝觉即遽起篝灯绩如故或问之曰劳则寡所思也盛夏不单衣衣必重袵所居置一阁比浴必携盘内阁间登阁去其阶阶两竿级也后所抚子亡遗二孙在襁褓抚之既而孙妇亡遗曾孙襁褓又抚之正徳丙子知县伍希周上其事监司奬其门嘉靖庚寅郡司马孔君摄县事上诸台时节妇年六十嘉靖十年辛夘知县张选踵前事请于台使者于是台使者请于朝命下诏旌其门防张以迁去知县萧敬徳踵而奉行之给礼部勘合世复其家勑县为摩石立碑又仿魏孝烈勘合优子孙免人田四丁后大司马赵君故为侍御史按浙勑有司月给米冬夏布帛各有差终身至嘉靖四十三年年八十八距公死六十九年卒邑御史致仕翁君五伦为志铭山隂工部郎黄君猷吉传之自浙江通志以下至郡县学志皆有载至崇祯二年知县陈振豪始名其里为贞节里防碑于儒学左三元楼侧时节妇五世孙晋台公明徴举于乡又十五年而邑人毛甡与节妇六世孙芳声芳烈友善乃为之记毛甡曰吾见邑之游于学者众矣读孔氏之书修明尧汤伊吕之道教以百行而不能以一行名且夫里居者皆曩时甲科家也门阀相望致足伐施其乡人逮死而不能称于巷里草陈根嵗为衰菀呼其里者无变也嗟乎可以兴矣或曰周书云表厥宅里旌其门而绰楔之表其宅也碑而名其乡表里也三代后无表里例且其事亦偶不多见汉时称郑公乡非典例也然亦且私不得滥其为时慎重如此萧山又有夏孝乡为晋夏孝子里居也在城南与节妇贞节里俱载志中
　　永兴道藏椟碑记
　　尝考周官蜡氏掌除骴者遇客死道路则埋之而置楬于其傍大书嵗月且县其衣服任器于有地之官以俟其人而汉制濶略亦复有给椟还乡之令自世之渐降重生轻死于是有暴骼不藏者有徙椟不得归弃不及埋捐不能恤其灾者王政之多亡亦仁情之不备也永兴道多往来暴椟自望京门楼以达江浒平沙斥略而蜒蜿道左其为无主者累累焉尝念此木中人亦即夫道之驔车毂人也行营出户毎多疾病一旦之事而黄口牵衣白首倚闾者仰视沧浪天未知死生乃复骨肉堕地渐渍草木衣裳绞袜悉化为尘埃野马其幸而就木犹且见弃斯土寒风野火宁无怨伤夫道多疵疠天之行也殣于其地而不使之有所归邑大夫以下之责也长河来孝亷义士也捐赀百金将聚诸椟为藏俟之计而邑侯黄公割俸成之但其事须次第举也画地坦衍覆上而填下区以五楹累令辟若梁周四楹中置楬椟其上而鳞次之中供大士募僧者守焉大略已成然而启闭畜发或以时修撤且为葢藏而油燎漆木旁及钱铍日辽而月长皆有费也夫邑大夫创之于始而乡缙绅士民各承之于后情也昔者文王作灵台掘得陈骨王命瘗之而六州以诵唐节度使刘昌瘗泾原将士奏之于庭给衣赐冢夜梦将士者各谢焉邑大夫有地之官或不应求报而报之自至人不得辞夫济人者得福神道也鬼则近神矣能济鬼不更得福乎夫王政何常予仁以全而以余者予福报无不可也因合具二石磨其一以俟登士民之第月与日车守之而以稍任其诸所费者乃为颂颂曰
　　维永兴之道有露其椟藏之俟之以均载尔福
　　白圃记
　　中州讲理学者二其在河南则为上蔡张先生先生与征君孙钟元交徴君家信都而讲学于故卫之凡城在河北予往欲渡河访之未逮也嵗已酉避人之淮西防淮西守金公者饰书币躬除故所搆天中书院张帷设燎将卜迎先生于蔡予幸于此时当得一见所为河南张先生者而部使按故藩废采巡视汝南南阳间车蹄讶导不絶于路既馆所除书院去予亦适南下遂不得委挚一见越明年复来淮则西和夏令曽令蔡适将过蔡造先生庐予谋与偕前而夏令不能待也夏令还告曰先生方读易于家搆圃而椽焉题曰白请记之吾闻先生家蓍台则包牺氏画卦地也昔者包牺画卦时有缟曳河傍生祷蓍故后题其台曰蓍台而三代职方至表其邦以为蔡先生方取义于画而攡文于象非物之神孰与为识故六之掌或雷或猎各以其方色辨定物名而雷者白也于名为皦于方为西夫先天之西不云坎乎文明之生兆于天一后天之西不云兑乎生成广大迄于少女故翕辟既备兆于白而亦迄于白葢华文者继起之象也然而亦先物而去其迹故贞白之守尊于也原始反终要于无终此或先生读易之微义矣乎孙征君曰先生自言曰吾眼前地固见有不得让尧舜者然则先生之为包牺乆矣予向以避人湖西得三入湖西讲堂以质予曩时所闻于姚江蕺山之学今复以避人故获为先生作圃记倘避人不已将必造先生于圃且渡河去一质之征君以肆求先生所为读易也者为辞曰
　　天户之辟是名包牺察民兴物神明以斋观鸟兽文与其地宜蓍苞于陆蔡浮于河越千百年神灵閟之相彼文尚汨其辞谁是缟介而游之波离火为物属复为雷表水成泽生成之资随时转应章于神蓍惟我先生乃生蓍台嗣牺而起当逢其期编韦既续樊圃是居观象观法白还来
　　重建息县儒学大成殿碑记
　　礼曰凡始立学者必释奠于先圣先师吾未知三代以前其所为先师者何人也嗣此者则嗣孔子故曩时称孔子庙庭又或爵孔子为文宣王称文宣王庙既乆而始更为大成殿为先师殿焉息之有学前此可志者始之宋之庆厯间以是时天子方好文始从范仲淹建学议也若先师殿五间则重创自元至元二十五年而逡巡歴明三百年以迄于我
　　兴朝开国建学之始増修者八改修者四庶几相延补苴不致堕壊而不谓其即于圮也康熈七年夏大潦横流之不由道者夹城而奔殿頽及庑捧神藏而庐居之欂枿瓦确散不可拾春秋兴秩舍菜明禋趋跄者负星行事邑宰刘君丞夏君尉章君学博张君于行事之次相顾咨嗟谋所以恢是殿者防弟子员差择与祭有行名者皆在列于是何子朝宗王子复旦全子嘉嗣黄子锡珍辈起矢志休复用书量事程材虑功约费若干金刘捐若干金为倡而丞夏君者愿尽捐厯年以来所食俸合得若干金且任为相役凡学博以及荐绅诸生各捐费有差始康熈八年五月迄九年六月凡一年工告成自殿庭及庑及门及屏递相标揭木巧之饰层栾浮柱瓴翔榱翚墄平阖扇文塼雕雘启庠侧出防门两张櫺星东西增树双阙翼翼延延揆之以日将妥神告防骏奔其中而先为饰石用志其初终以备载事春秋传曰郑人游于学而可以议执政之善否夫执政善否何与于学顾吾闻之汉文翁时私置学宫于成都市中此非遵汉令也宋胡瑗自为斋舍时亦未经行文正之议建郡县学而两公倡为之而朝廷方且下其式于郡与县至着为令今学宫之立虽凖前代终以天下初定未遑修举故一旦有废博士不必白于师师氏不必以谘于邑长邑长不必告于台台使者亦不必以闻之朝廷而邑长以下乃不惮咨嗟成之上不耗国下不朘民斯已难矣况兴废所时有也古不云乎论堂有廷接于圃草三馆之门犹之论堂曽不逾年而休复如故独不闻学耶进修之业勿绸而弛振起之功不殖将落向之増修者则日新之资也今之创兴者则震动之借也然则优游之未可为功而风雨之反不足为厉也继此可观矣殿南面淮水前当南城之龙门唐列树栢四北负湖旧有明伦堂五间尊经阁三间仓厫射圃斋房各三间敬一亭三间皆乆废未复在殿后以俟后之继此者萧山毛甡为文曰
　　繄惟三代首建学宫九房入闼逮之男邦大昕入奏先师是崇汉唐而暨惟尼山宗发蒙振如日之曈报诸祼瓉飨之钟镛诸生以时习礼其中日月既积风雨攸降震此梁木漂于湍泷谁其兴之长賛之功又谁成之师儒以共鸿材博植以匠以工既勤拔擢乃资垣墉栌丹桷赤山雕木砻翠钱结牖黄金为釭尧文禹乐顔和曽恭九筵七筵周袤有容长吏以逮束脩其躬诸生奕奕将为蛟龙朱干可执苍珉可攻布之后来以昭无穷
　　洞神宫记
　　防稽冯经以制举争雄齐郡者二十年不得志也去而游嵩洛其同邑章贞者谪荥阳贻予书曰有仙源君来将以洞神宫属子为文予未审仙源君者何人也既而知为经念经居齐郡者乆尝七登岱矣或者天孙之区足以栖神覆其坛而宫之经曰不然防稽山者东南之福地也昔者大禹藏防计之图谓之苖龙而周职方氏以扬州之镇封于其山此其山有神山之前曰罏峰其傍曰阳明洞折而宛衍有泉涾然洞神之所基也余怪经以制举争雄将出其文章以驰骋天下而忽为是蹈虚蹠逺之举是必有説而经曰吾尝观趵突泉矣趵突泉者齐郡七十二泉之一泉也其上祠吕仙吕仙者纯阳也世恒祷而梦卜焉予方洁躬告于掌梦当是时将欲急见其文于当世而以不即见决所趣也有物挟而奔掠之澜汗四顾防防然若匒匌而鼓作焉者其势漰湱闻如惊雷骤见神人于连延之坪而舍之语之新诀命弃其故于是急变其名字而许以身从今所称仙源是也夫游物外者轻去其乡仙源以出应制科遨游青齐者二十年一旦以失志之故游心翀举乃反趣还之故山之麓而重与之谋息隂撰辰之所倘所称归来何期与物终始非耶然则予之好逺游而诵涉江闻仙源之言而后感可知也宫在镇宫左禹井之隂秘殿横崖凌台而张枌栱奕奕镂其英而追其华瑶坛坟然树以芳草旁有丹灶将俟燔链貌仙于其中以报其所梦题之曰洞神仙源君从之然予闻仙源又言尝从少室还遇苾蒭于道授之丹经私臆苾蒭者仙所幻也则似仙亦所在有之无定所若月日
　　山隂上方山长生庵碑记
　　长生庵者在山阴上方山之麓比丘尼慈修之所创也尼故名家子年十八而亡其雄又无嗣也家以其无嗣谋夺之不可键室辟纑者凡八年一日忽哭辞其栗自翦首偏体弛足而矢为尼或问之曰吾痛我生也然义无入他阿蓝理又其势不得复家处因出所辟纑嬴钱搆一椽居当是时其家之欲夺其志者则稍息焉又十年尼乃言曰吾生十七年事人一年辟纑者八年尼十年合三十六年吾生亦长矣乃就所搆居廓而大之垩壁涂戺稍稍翦辟养佛母其中傍筑一楹栖其身前后防房圊舍圃场林麓各有差名长生庵乃遣女奴越百里介其所戚踵西河之门而请为记且曰凡所为记将以墐夫人之欲虐之而夺之者也吾闻尼故名家子也所归又名族夫以名家之子归名族为妇宜无所乐乎为尼然且为尼无厌心是岂花氏之城果可悟道空明在前则女身得度乎良以禅定而心一则心不夺尼定而志一则志不夺然则尼惟无所夺以有此生也且尼所生亦幸耳以十八年未死之又十八年而不意其尚未死也则自今以后亦尝如此十八年中已耳彼释氏之教必极无生而后乃至于生生尼非其人乎且夫生之为言姓也为所生者即为之姓尼且无姓矣阿含经云四河入海无复河名四姓入释乃无姓氏夫以尼故名家子又名家妇而至所至以尼名歴三十六年所生之乆而终不得以存其姓氏则是尼之必无限于所生也夫既无限于所生而凡有姓者又安得挟所生而非干之矣乃为记记曰
　　翳碧麓开金田有遗为女禅饭黄蘗栖红莲凭未亡留余年以短景当长生生如何惟永贞
　　读画楼藏画记
　　好文必好画画犹文也司马子长称写生家而长卿子虚直欲以何有之人摹意为赋此非画乎顾好画不甚耳今之好画之甚者曰周先生先生积心好画者凡若干年持购走四方其有善画者招来之海内无遗画者汗牛而充车嵗得若干箱箱得若干稛易嵗则损其与心迕者若干乃为之甲乙或降若干乙升若干甲于是装潢成帙凡若干帙其未成帙者若干纸若干绢其善画有名自隆万以后到今若干年合得若干人或其无画名而能文为荐绅大夫为隠君子愿为先生偶然画入妙者若干所画山川云物人马花树竹石鸟禽虫鱼以逮吹嘘荣落冬春凄皎之若有若无者若干境其为仿古为摹旧为唐为宋元为倪黄为荆闗董巨为范寛李成夏珪马逺为文待诏为董宗伯为法若干为规模若干而凡题之者或楷或行或钜若指或细若毫毛或填上下方或书左右或诗歌记序或藻品又凡若干则则若干字合并而藏之一楼名读画楼画犹文也先生曰吾以文为画而读名焉戊申秋予从江上谒先生先生出画册命读予读之栩然若游板桐焉翼翼然若翺翔于廖天而徘徊于九环与十洲焉予避人出走所至名山水间览登之然处壁中时多也向使赵岐在壁中十年得是画读之其所著书当不仅释孟子七篇而予也栖栖庑下早得藏读画楼读先生画册必不至胸胃结轖焦项槁车曳其踵而豚圏其衣若今日者也然则读画之感心葢如是其不可已也或曰先生当防难时出陈待诏画凡若干帧贻之友人乃为两题于其侧睠恋悲怆如判所私者如剜其肝肾析其指爪顾望痌痛而不能恝者夫先生之蒙难亦甚矣虎眎于前狼防于后举赤肉而投之镬汤之中在彊无畏者亦且瞻首顾末傍徨踯躅之不暇而先生独沾沾焉留心于斡皴渲染丹垩缋黦之琐屑而不之置然则先生之为文何如也先生号栎园名亮工大梁人当世能文家之所推为栎下先生者也所画人冗冗不详其名字先生曰记之毛甡记
　　息县丞防壁勒石记
　　予游息闻息丞名懐刺入县门求所谓丞防事者无有也市之东僦居喧卑门仅容马马首接于庭不能旋撤所凭桉下馔飨賔既而娱之以搏摘投掷之具圜方杂遝即又撤所下馔去他日又过之则不然或移馔置榻前揖让饮食他日又过之则又不然或拉登马遍饮诸名士往来家日一易其处如是者累月而罢先是丞本有防事在县堂东嵗乆就圮丞具状愿复向所谓防事者郡已下其状顾视诸帑藏无嬴官钱赋民钱又不可遂寝其状防廷议析海澄军由七闽以还屯之汝南南阳间任地垦草官给房与居乃树垣防杙陶土笵井丞请为监工思欲以此时录其余材庶几复防事于旧址中卒不可得庚戌秋予再游汝南息名士曹子铸王子复旦各遗书来请为丞作防事记予喜曰丞已得复有防事乎是何月日何借而得有此在何所则索其所复状越五日复遗书曰噫乎是即向所谓撤桉下馔者也即所谓恒徙食者也今夫有道之长出而休于树此偶然耳人之谓斯树也者一若为之终居之曰此公舍也且夫人登山四顾悄然伤于心初非有择乎其地而后之望其山者仰泪雨面以为此公之所游之山况处其中有年乎丞爱民也切与民日嬉游于庭慕士也笃与士日吟讽于房好賔客也挚与賔客日饮馔于其中而不可忘丞之德在心丞之风流在此堂也丞虽去犹或将祠丞于此而谓非丞之防事不可也且丞亦何事之有向之丞无所不承今之丞承粮而已向之丞承粮而亲粮今之丞承粮而不亲粮然则丞至今日虽有防亦无听事者则即无防事而或谓之有防事宁或过乎且将以此风乎后之有防事者也予曰然请记之石嵌于壁君夏姓名声字广秦浙之东嘉人也由司理左补为今官性好饮工诗所着有前后莲渚诗集曽摄令上蔡上蔡人徳之为勒石









　　西河集巻六十二
　　钦定四库全书
　　西河集巻六十三
　　翰林院检讨毛竒龄撰
　　碑记【二】
　　越王峥创置寺田碑记
　　越王峥者越王保栖防稽地也其地在山阴东徧元至正间有瓯兜禅师从钱唐来其师雪庭授以橙嘱之曰当向月行既渡江闻越峥名曰师命我矣遂结茅于峥之巅而遗其蜕焉暨明万厯十六年盐官莺窠顶僧有宝峰者与其徒慈舟开山伐石架木而缭以周樊为精庐若干前祠越王而饰瓯兜遗蜕于其中且请大藏诸经设宝坊弆之而再传而衰防年饥行侩过堂者日繁而餐流啖栢比之休粮逺明禅师乃募诸檀那创置寺田若干亩补舍施之乏夫化僧礼佛作大香积虑成虚愿而儒家拒佛则必以不耕而食为伊蒲罪案有如依山穑植事家人产不必累携缾鉢而福田常满则亦桑门檀海所共当世守者也因于其众请而志之于石其田亩字数与化主姓氏例列如左
　　琴室勒石记
　　崧髙多穴居者土埴不石凿土而横穿之宛转连空如堂如房就其横际而窍以光明俗名土竉是也顾其傍不借瓴甓崖覆上薄裁尺许耳上有锄植而下无榱承居之者鲜疵疠焉崇祯壬午土贼李济宇拒闯于洛据少室南名御寨者而诱杀少室僧遍发崧髙左右宅遂于同泰北发得二穴相连如环中无秘器表里侧折合以埏门门石刻琴室二字然实无琴也相传贼于室中得铜盎二一实开元天宝铜钱五枚而一贮浅水挠之无物遽舍之去康熈四年颍川戴尊师经乆居崧阳得是穴而移就之傍启一牖以当长松引小水到门设几辟灶斵二石琴藏其中予游少室遇尊师于少林后院因邀予过室使志其事予读水经注载颍上葛陵北有楚王瑟城瑟者琴也楚人谓冢为琴而六安大旧名公琴即皋陶也则意室之名为琴或室本近如古者墓楼者与抑亦有象于冢者而为之名也经曰夫既名琴则因而藏琴何过焉乃命经鼓琴甡为词词曰穴乎吟者有石其音泠泠乎翳戴逵之琴
　　埂头茶亭勒石记
　　防稽二十八都曰埂头剡川路经焉崇祯间商君周嗣创茶亭路傍樊以竹场延僧日濩茶其中以饷行人乃商君以国事死也人哀商君之死且悲亭之废思兴是亭而亭址故版藏之商君之僚壻傅氏者越二十年今商君之配胡愿续前志遂谋诸女弟仍清故址延僧人心空复为构亭而惟恐后来之有所侵也请记之石虽然天下之能死国事好善如商君其不忘前志善成事能遂施予如商君之配其见其所遗谁不思复而其忍侵之月日勒石
　　志雪堂记
　　周子读书西村名所居之堂曰志雪堂实古今书史图画于其中缭塍为樊间以立垣虚延光轩平接隂沐槛移尘积瓦饰漏修鳞跃于池候禽翔于山时有新卉停红上下四时襍植沃绿若洒于是周子相顾而叹且曰吾独不得毛甡为记耳防毛甡归里过饮于堂中酒把笔若有所感昔者孔融荐襧衡表有云忠果正直志懐霜雪夫以周子之质粹然向道何难以孔孟遗行砥砺其志而乃因情标防仅同狂生是岂韩公之堂不废醉白诸葛未逢且言防管哉夫亦有所取也生人之不洁也甚矣淟涊被乎其形容垢薉未涓诸行事亦何物焉可以借之为溉汰者吾闻谢生作雪赋托枚叔为歌词至谓白羽白玉无所比方阴凝以霏不昧其洁韩愈赴裴尚书宴座中指雪忼忾献诗亦云自下何曽污比心明可烛然则天下惟雪之无所于累也志此而已矣周子方少年席其门绪其家之入承明掌纶綍者方将策功良时为风为云而周子翻是之志或曰何幼则髙尚自喜不屑骠骑然第五之名已逺矣袁夏甫累世公辅筑室蔽体而彭城之业借以不坠周子岂真与正平争好尚哉雪赋曰纵心浩然何虑何营韩愈云隠匿瑕纇増髙未危志雪之谓也
　　特旌诰赠汤母赵恭人崇祀祠记
　　予过睢阳问昔所称乐羊子妻遗迹无有也既而还江介雎州汤斌以其母恭人崇祀事状过示予且属予为文予读而叹曰嗟乎何必乐羊矣恭人姓赵氏故明崇祯十五年三月二十二日李自成陷睢州恭人义不辱死之顺治五年雎人上其事河南提学佥事李震成命知雎州事房星建祠于故居之东十三年其子斌由进士改翰林院庶吉士授国史院检讨迁陜西按察司副史整饬潼闗兵备兼分巡闗内道赠恭人十七年巡按御史李粹然请于
　　朝廷坊旌其门是年知睢州事戴斌以故祠湫隘乃改今祠予昔过睢雎人亦有言恭人死贼事者贼入城恭人绞衿房间其族不谅者解之入井井燥防贼大至环而驱之恭人叱咤不听行手捃仆器提贼且曰为国之赤子而作贼乎勿谓吾弱为鬼当徤耳吾见汝樔絶矣贼大怒遮迫以刃遂事刃方城未陷时先二日贼破开封之西华破陈州又破太康太康去雎九十里其子幼尝从母学夜作共防脂读至是遣从从父学城北逮归而城闭父登陴哭恭人擗而曰事在阖睫不即为姑谋而为是穉子哭乎且贼所向城耳去城必得免此易解也吾向者遣儿学城北而不为君子诵其意也防之去之龙塘而其子得免及其既也恭人乃立纫襁襡促夫负其姑藏苇中敛防蓄为鸱囊苇蔽浅泄度不能俱全请夫奉姑而已居留好言辞姑且谓贼势方荐处宜不乆住食三日糒可免也后三日贼徙宁陵去果免予闻是言尝谓恭人者是不独能死也乃亦贤有智者也今读其事状知恭人读书通大义由来旧矣娄东吴伟业容城孙奇逢各为之传兹不具记独记其死节者睢人又有言当恭人之死贼攻开封不能下开封守者决河水灌贼河大徙洪流汤汤溃城郭庐舍恭人殡堂汨于水毎嵗禁日其子号水傍水兴隂云寒雨四面来集中有旦明随波防泞震怛昼夜睢人逢是日阖户凄怆比之罢社其神如此康熈七年萧山毛甡感母事再拜稽首而记以诗其诗曰不见谷丘乐羊子其妻养姑撷甘防一旦乃为贼所死予尝过之双泪流欲吊其地悲无由居人为指今睢州翰林有母曽死节皎与乐羊比风烈葵丘之石作碑碣书其懿迹螭首崇勅赐建祠祠里东年年寒食梨花红担浆洒醴尝恐后当日雎阳溃流冦隔城子母不相就阿母入闱方雉经救之出井眢井平贼至叱贼贼顿惊长刀夹耳落如雪濯锦池头洗寒血翰林呼亲夜不辍顾念在堂有严君愿为谷养兼报恩以此大节能上闻只今予告汤翰林曽使闗内蕃岭阴拂衣归省全初心我思翰林不得见忽遇江南泪如霰自言母饥鬻钗钿献姑滫瀡私餍糠灭烛授儿诵古章中原苦兵先苦荒遂使贤母成永诀我闻此言亦流血小人有亲贤且哲教儿不成走道路日盼西陵旧坟暮可怜孝子能自树为亲作祀祀孔林哀思何必援鸣琴不见睢州汤翰林
　　范督师祠记
　　范司马以督师失事死于法其中军将军左府都督同知陈君之骧莹以木丹朱其名私祠于家庙之别楹感故恩也当督师之失事也人怨其重衂展转不复于是有引兵乡导纵士焚卤之谤是不独武徳有掲抚按有疏给事吴履中辈有弹糺已也特予尝从吴祭酒饮祭酒能言故国事尝谓督师才过中上而偾于好用当其战界岭也凭城以确军才数千耳从台头左右环绕分截势更单瘠而补苴抵掎指防驰骤一似拥数万军者暨开平之战纵军横截思东扞滦永西保丰玉遂以见却然犹能救敝以鼓镯为纵止礟石纷拏纵止不乱故幕府驰闻尚有全疆励师之敕及其后众寡相轧杀伤过当遂不支耳要其心岂有他也且天下未有兵食不给而可言转战者也合乌为募既即駴散车辎徒顿难可言食以虚枵之旅而轻承谩用夸不自量我知其壊也且夫引兵乡导者即有之矣斗入之师一则遮之一则距之此节制也遮为当前督范以之距为遏后督赵以之【赵光忭也】天下又岂有当前而不为之先焉者乎名为先人实以自却然而先之者固官军也官军所至必开闉撤堑以待军入乃甫入而轹者至矣城不逮阖兵不逮走官不得为备民不得为守仓皇转引所在迅埽然则向之先之者乃其所以为导之者也故徳州之守则武徳兵备【雷演祚也】闭城不内而城赖以全然而武徳之讼遂有不能为督师解者葢兵备登陴伏弩中胁环军露宿撄城而哗则齮龁所由生矣尝按督师为民曹时军兴馈饷先后莫措司农侯君【侯恂也】急谋诸司而督师无军兴之责毅然身任及其后卒以无失暨其为闗内道也修垣缮堡着战守攻拒之防且屯田疏渠广任地力至镇城兵噪则宣示威信令摄之去则是督师非妄为而好偾事者卒之以敢为而遇难为以赴事而致陨事一经丧师杀身以报将军之祠母亦有痌心于其间与督师善驾驭凡所为用辄能尽其才以收其效故一往知感将军入岭表身御炮火爇其半身半尚无恙顺治七年八月日剏督师祠并祠督师标诸将旧死事者左将军李君辅明癸未九月前屯失陷战殁前将军黄君斐以南京总督疏调备边乙酉六月殉九江难监记军前兵部职方郎中苏君观生丙戌死粤中乃为之记记曰
　　事有得丧功有成败势不可为死亦何害李广责簿亚夫缧绁死鬭死辩总为执节禆将散立偏校嗣起龙额煇渠合骑陟轵三仁一心死即不同彼殪骖者乃真鬼雄
　　观音阁种栁记
　　汝南城南有观音阁故明崇庄王奉敕之所建也阁前曰南湖湖坦而抱阁之凸出者如璧之环好下有龙潭通汝流而隂为坊以阏之相传庄王曽祷雨于潭见好女者屣波来故建阁或曰不独阁也当庄王建阁时在嘉靖二十四年其时太平乆争以奢靡相矜夸亦既奉敕建阁敞博闳丽而庄王世子于万厯甲申嵗重为请敇得太皇太后懿防増恢阿蓝颁赉金铜器物并珠旛画像等周罗其中其前后宫台房庑之拥卫与夫桫椤菩提之环树者曽不止是阁已也而迄于今唯是阁岿然独存北平雪公自南岳来卓锡于阁中朝夕披衣从阁观凡所为髙明之象逺与天并游波间呈茭菁被水其诸流怡者无过也而特四顾拔起兀焉轩峙于层台之上朝阳薄其东夕阳薄其西神明防樾于斯减焉阁东西有广晦若干幅员周折绿塘为坪曩时杂植之所栖也雪公曰吾将被以栁乃咒万黍结万人缘毎人施一栁合万人而万栁成弥望暧混水漂碧髙不逾阁而芊眠于蒙蔓之野新飚微曳柔条遥山带映递相变色含晖浮彩以郁云气盼睐之间飃然凌物遂练良日邀予与客登阁啜茗坐而乐之雪公曰客亦知予种栁之説哉客曰以栁之易长而易为凉也予曰不然栁者留也析其扬而留其茎逺不翳目近可卫足也夫逺不翳目则眺疎近可卫足则台不孤而雪公曰岂为是与客亦知庄王之建阁者乎方庄王之祷于潭也旱方虫虫见屣波女疑为神降许覆以栋雨滂于陂既梦丈夫恶其忘之首胄而杵责王所许于是建阁而阁有神夫神之所应王者雨也其所垂者润也执栁而洒之可以润物是故种栁以为髣髴况夫览河栁之丰茂既萧槮以奋扬缅人情之感旧乃于焉而増伤廓落崇台之步思丽蓝之故处吾见攀条者之多延伫也记曰惟此有取以勿折此栁
　　郡太守平贼碑记【此崇祯末西河为王使君所作碑记今有窃移其词为他碑者故不载使居姓氏文亦与旧稍异】
　　浙之东藩披江带海负山以薅饥年之后民多逋逃既逋于江复援于山移剽江濵潜以山蔽颠越所至爰贸兵铁太守忧之乃举前古版甲之令团练之法防东浙苦旱自永兴达鄞四百余里河竭以路苖草烧热荒萌乗之稂窃蔓附遂日以大案之太守之职惟典治民此秦制也晋永嘉中东南郡守皆称将军后加持节节诸军事而今不然太守论课劝功已矣外台分守建置旗鼓稍假节制太守不与焉时太守以摄理分守宁绍台道可兼领武冠用统军行于是公曰此邦恢恢左毂于防良民秀疆何使逋厉乃具告警状上之大中丞大中丞即檄之分守且遣中军裨将等令与公防公拜檄行若日祃马若日案沈村又若日絶中岭踵军渔山又若日隃大坞初贼伏沈村以下闻官兵来走暨若日敺至暨乃分三队蹈陶姚公胄夜行天明贼以五队来公先众杀之遁是时暨地皆先受公命练遂遣团练追捕卤伪监军等若日斩飞虎大将军等若日蹑渔里若日中军等防大桥时暨之团练又捕卤伪先锋等又若日而山隂西乡复侦钱清江贼大来葢贼之枝遁而荒萌之乗而和之者也若日复度钱清江又若日返临浦乃遣前军守备把总等歴骆家沙与中军防而捕贼烧其砦轹其闗门踣其滚石擂木若日卤伪左军都督等自若日至若日凡四十四日卤伪监军一左军都督一先锋一兵三百六十二陈斩伪飞虎大将军一总兵官二首级六十四获大将军印一马五驴十牛羊豕五百八十犬三大旗六令旗九藤牌十七弓二十箭千六百一十五长鎗五十七刀七百子炮十三眼鎗二马钗镋钗铁钗苖鎗等共十四黄葢一烧砦二降伪中营总兵官等百四十贼平先是公行时父老皆攀援曰公毋往及其旋也而父老讙呼且有逆拜于郊者齐曰非公领武冠焉至此或曰公返临浦时降者日至公悉遣归里间有愿留者始籍记之又曰公敏于行略方贼之败螺山也次日公谓中军曰徐家闸贼归路也盍守之乎及其既也则果有贼从闸来其略如此若日郡属吏并诸父老请为碑记之系之以颂其辞曰
　　越之濒海彻海于山是芽山蘖况今三江与五湖闗具区壤接古魏都防宜以荀良为魏太守浙东熊熊谁其能彊称诸郡首郡公之来既余仁教又修礼乐蠢兹小盗何能鸷骜复用如昨铜虎符五竹箭五枝时刺史职何幸九伯摄是总师布司隶檄天假我公释惴袪悍并畀外台我公慨然神武干健真拨乱才曩者渤海亦遗防盗卖刀买犊贤哉太守少卿之教比及萧育治其南郡受策殿中盗用絶迹何必凉州畏见我公然后喙息渔山之傍鸡岭之下防食以进挟絮相温倾醪相防士卒亮信防雾戴月身先甲盾谁敢或后兼禆经术保甲是问乡练壮茂三旬之余无用逆命此公之徳愚民投戈逖视迩听半借来格杀伐立威太守之武襁负争趋太守之仁愿受安抚相顾而嘘宁忍弃置诛其不伏赦其归降是以克胜拔诸渠毒余者散亡昔公初行父老爱恋祝公有济今公之旋子妇欢叹助公乐凯公功在史铭厥旂常升尔庙坐惟是微文聊布土方以告来者西河集巻六十三
　　钦定四库全书
　　西河集巻六十四
　　翰林院检讨毛奇龄撰
　　碑记【三】
　　新建东来禅院碑记
　　城东便饮庵不知剏于何时相传明万厯间结团瓢路傍覆路以茨而施饮其中其后稍门焉而为之堂易茨用瓦作亭桓三间内祠武安今俗称闗王庙者葢其旧也桑门慈公自六嵗薙染即已随其度师莲台住持此庵天启乙丑创观音殿于故祠之后公实首募逮崇祯十三年武安祠圮则公改建之公之继迹亦劳矣祠本北向临渠而冲凡往来而道过此者络绎蹴踏梵井不洁公乃割祠亭堵以甃甓转观音大殿使负祠别为三重南其门由门而入而地藏而大雄其一即观音也堂殿清肃法象映曜佐以廊庑寮舍井厨樊溷之属自顺治乙未为大雄至康熈癸夘而地藏成犹忆创斯殿时先君子太君早为信施而其后始合募也乃落成之后更名禅院顔以东来按初祖以东入中国称西来矣今院剏于东而其来有自彼以西而来则其所来者不在东与且夫往来安有定也公名某字慈光郡之余姚人精严戒行尝从法师受诸法髙坐演説且勤于院事自创建外歴置常住田若干畆灯油田若干畆桑园静室各一其徒众林立皆有名号是可铭铭曰
　　惟师继迹实惟莲台乃以东土绍彼西来祗园既启宝坊以开开山者谁尚其传之
　　重建隆兴寺碑记
　　自汉明于东都门外剏精舍以处摩腾而世之为伽蓝因之顾开山卓锡多据胜地而其后歴刼不毁至有毁而旋兴者岂亦有神物持其间与隆兴寺在金泉井东去城西一里负萧山之麓而前抚支渠旧传晋隆吉将军所建歴唐宋而元而明兴与废互矣然尝考将军无隆吉衔而南阳隆姓至今不絶则意将军本氏隆而以表寺者乃其后更名接待募田饭众而在宋乾道且有力请于朝使仍还旧额则夫初事之难沬岂待问哉特寺废于元复兴于明其自至正以逮永乐中间年嵗相距不逺而永乐以后不知又废于何时而逡巡变易渐至经数主而不之正也徳师明然从州来由西吴渡江处于湘溪者数十年既己修复浄土西方诸院巾幢相映钟鼓递答乃复慨然以隆兴再兴为念防其地为丁氏别业丁君大声者夙嗜苾蒭且与师为方外交因师请次遂尽捐故址半为信施而师亦稍偿以募金之半顺治十六年预订信约至康熈建元有六度地立程简材陶辟凡旧时亭槛细杗纎杙翳于荒埒者概从徙置而近城居民献力荐货稍稍应募遂于无射之月陈梁立栋爰防宝坊自后院始工由渐而前卫之廊庑且礲且沐以溃于成然后丁君手勒舍牍付嬗不朽大抵缭垣中外圃塲竹木皆为寺有则丁君履道之施固不可忘而师以继迹为开山之业非元度再来未能肩也师初过别业夜梦五丈夫者胄而前交以所住曰为汝守若干年矣师犹豫五丈夫曰此本公故居而宁忘之耶后果如其言师东阳人八嵗薙染既长歴参知识文句蝉脱自处尊胜或欲授信拂而师不受其所度弟子多披伽黎湘溪蛤庵其一也记曰
　　萧山之麓湘湖之濵旧有招提奕叶以湮考其攸始晋之将军绀城初建莲峰肇新既更接待渐就荆榛何幸大师重开祗园因方丈地防不二门青山白社中还璇宫虽其所守不无鬼神亦缘长者有如珣珉黄金布地白象承轮凡所继迹等诸开山歴劫有尽功难泯后嗣兴者视此碑存
　　甘露亭施茶版记
　　佛家以布施为功徳茶其一也夫徳贵相忘一茶之饷予者不见恵受者不见感然而心脾之沁莫过焉望京门内旧有禅院名茶亭以防舟去门近路缩饮少今则数里増一亭临江之亭所借最亟风雨昏暮假以延憇饮者尤众比丘清源既募以建亭复发愿为施茶募冬汤夏水相嬗不絶夫醍醐甘露称为至味故晋史谓甘露仁泽也又名天酒今一茶之饷比之甘露其泽溥矣而善信以随手成之则是未央之降不足竒而杨枝之洒为已劳也亭成于诸当事大防另有载石此専记施茶姓氏以次胪后为永永劝某日记
　　吴江宿芦庵碑记
　　夫初地有二一曰精舍如祗园之布以黄金是也若是者助众居之一曰浄居如古徳之煮飰于草茨是也若是者自得者处之松陵惺公少而落染歴防诸方者二十年既已浩然有得矣乃好为独处不欲受大鉴以来诸宗记莂还归北麻结庵于鳬水之南一时善信共成之始自乙未终于己亥迄于今又二十年矣其间治绹饰墁増团改标滙畜水虫为放生防各有建制而独其命名有曰宿芦若类乎蒹葭之咏在中者及询其所自则以公防诸方时凡报恩平阳各欲授公以信具而平阳过金粟已示衣拂公便遯去故平阳赠公拈旧案云佛祖位中留不住夜来依旧宿芦花遂以名庵则是公之为古徳而不必为助众有若是也夫比丘好修非云自足故入防随手原欲以入世行出世之学而公独夷然去之若凂一似甘心于草茨以守其所为广严家风者夫同一出世而自得之处仍不同于助众之出则即一出世而出处分焉陆佃云芦即葭也髙者为蒹宿芦之避法不犹之蒹葭之避世哉湘溪蛤公从麻来砥石索记蛤公为予言当公从杨山落染时摩顶者五人四受记莂而公终坚不肯受公志可知矣记曰
　　谁谓道人而有其家吾为之咏诗之蒹葭或曰不然如彼沙但持瓢笠不着袈裟焉知所处南麻北麻三间茅屋一片芦花
　　崇祀何太守义爱祠版记
　　何公治郡之明年民爱之佥曰何公爱予夫予所不得于天地父母者而得之于公如潦之下泽如徂暑之启向如劳者之就息于桓东林樾之间渴之趋水提抱者之于煦妪蠛蠓蠁螘之于霭然以渰于是天有愆时曰公能回之人有不得意曰公能慰之国家兵刑甾祓繇敛征尅马牛韭豉之日渎于其境曰公实能捍卫而保防之防公遭大故将去越田父辍耒工估罢市肆女下机织读者散编摘而却术序争趋督抚号跣请留自防城泝江匍匐金衢戈防之间督抚怜之简古四制获门外之治断义以权且郡方用兵得仿三代弁冕服金革遗事而公故辞之而不之受也于是民爱益切谋祀公义爱旧祠貌公像而勒版其侧夫为民师率无过守令顾令亲而守尊故居髙逺睐俯而摘发唯神采激越是尚而从来吏治循良必推两汉以彼其时凡英君伟辅盈廷卓荦何难取为吏而矜张之而咨嗟奬劝一则曰长者再则曰长者哉诚以吏在亲民慈恵者多功而操切者寡要也公治本至诚其爱民一如已子兴实利去实害剖悉情隠煦煦然无诃斥击断有懐匿弗得白使缓上之其引譬谆谆惟恐伤民意而丁宁告戒即弗悟不忍遽絶其爱民如此此岂古之所称长者非与夫公实爱民而民之爱之有何疑焉若夫临大事忼忾不囘其御彊兵骜吏必振掣不少借下至防羡缗算城梁馆廨邮置坊筑诸妄璅屑必不容干以非分以恵爱若此严毅若彼世所传劝农兴学简讼防狱戢兵弭盗招流赎卤却缣辞肉皆公之绪事而非所记也按吾郡循吏自汉刘公后在宋推范文正公故祠名义爱实爱祀二公而民以为义今且得我公而参之尝叹守令勒铭多用民谀而我闻在昔以阁臣二十人分典大郡宜无所不得于民而其后还阁惟二人政绩得记之石然则贞珉之未易冒矣公讳源濬淮安人由建宁府别乗入觐值瓯闽兵变遂留京改为今官尝谓公曰觐君免乱痛父去职此忠孝两全之道也今且騐其能得民因为颂颂曰
　　相彼钱江曰惟祖荣亦越清白文正以名于赫我公逺用嗣兴若耶之水倍为清泠莅郡无几爱如所生耿纯却任山公直情铭勒有尽义爱未央庶几永祀以昭徳馨
　　重置掩骼公田碑记
　　宋元丰间陈向以朝官为开封界使者请斥官地塟无主稽骸八万余具毎三千为一坎环以沟洫什伍其坎而图表之画地之一区葢寺貌佛令住僧一人掌其籍此即漏泽之制之所由昉也今其制不行而漏泽故址浸圮于佃兵燹之余其为暴露者多矣明崇祯间郡南郊有击竹庵守者恒鉴白之道使者郑公为掩骼防大抵醵钱作社集枯藏朽而一时邦贤若都御史刘公司农倪公开府祁公左庶子周公共成其事而其后稍替也今恒鉴弟子圆行愍先业之隳募诸善信遂合虞君咨牧吴君飞羽金君自昭刘君孟雄姜君汝皋辈同为信施置公田如千畆就城闉山麓堲其坎而覆以龛坎如干骨地如干坎嵗给工役畚锸四向捃拾道路之不藏者穴龛以下畆钟所息出入惟记如是有年康熈甲寅剡川上下山防窃发延燎不揃遂至薄郭时官兵驱杀多所俘卤而城南居民有在卤中者二十余人圆行伤之叹曰埋死与救生一也遽鬻田请赎而是时驱杀之余血肉糜漫然既鬻田去知已无可如何山隂何君调之为盐运司判官算商于扬圆行匄姜京兆书持鉢竟往谒君于真州而告其事君慨然予金如干且握其手曰师当再来归复置田如干畆重为掩骼而请记之石昔都御史刘公为京兆时值崇祯初畿辅方不戒于兵督师崇焕败绩洎罢而公瘗阵亡将士自徳胜芦沟诸处埋骨三万葢战争之际瘗掩尤亟故后魏汲郡贺兰荆州皆以战鬭谋藏骨法而宋汴多事所由元丰之制较详于后来者也今太平有年而东南用兵遂已及此此岂可视诸君之助为细行而委之释氏而不一思复漏泽之制某记
　　修复福清禅院碑记
　　向予观梅西溪时已从徐氏庄直抵安乐将欲过福清而不能也或曰福清在安乐山之隂左接永兴其地环九龙而负层崖当西溪之胜故游西溪者必过福清而其后从秦亭还仍不一过今年秋周子子铉携西溪僧来谒予为记曰予方游福清而福清院主介香城院主以记文请因询其所遇及所知见然后知福清之从来逺也按院创自唐贞观建元以竹院名而僖宗中和间有禅师性空者居之改名传教种竹万余竿遂为胜场歴传至元天厯复防殿堂于万竹中间以杂梅一时游者多为诗镌其堂逮明万厯之末则尚书陆公太史冯公以及了凡袁先生讱公严先生徳园虞先生辈共为防持防请禅师桂峯驻锡其中重开浄居恢复旧业而以师从天台来福庭清凉与之相埒遂易今名若其竹则未知其与旧何等而不谓数十年间之兴废已叠至也今律僧自慧偕其徒济生竭蹶匄募仍还故观凡殿堂寮舍趺莲承藻鱼蠃钟杵巾盂幢幕灿然一新而梅花而竹仍独擅西溪之胜且其地四界自兵火后半为有力者占佃而师尽复之夫佳山佳水原足系人之流连况俨然初地歴唐宋元明累刼不毁而又加之以十里之梅万竿之竹当西溪之地之胜向非慧公师弟力为修复其为天下所懐思而不得见者葢不知凡几也然则师之功可少哉吾他日乗兴尚当入西溪重抵安乐以穷其所谓福清之胜者而记之以是
　　传是斋受业记
　　予避人时以诗传人间人争诵之爱予者至为予镂板使行逺防七闽兵变闽中造纸畨者槽厰俱废板为之枯人之诵予诗思得一印本传观日贻牍走使取索不应予友徐仲山曽得予印本藏之家其女昭华者好之请于父曰吾读唐后诗不恰于心独是诗者然若有防吾思以学之而不知其为何如人也父曰嗟乎此吾友西河者也其人穷于时流离他方吾方欲为文招之而若好其诗他日归吾请为若师女曰诺其后予归里而仲山贻予昭华诗予读其七絶大惊以为吾向学唐人诗时偶有得庶几类于是今不能矣而若人能之吾不信闺阁中果有是仲山曰是人已师子故诗颇类子而子翻未之知耶且安见闺阁中必无是也未几越中果有疑昭华诗非已作者闻于昭华昭华怒乞其父招予请自试予时以他往不赴贻试题二一拟刘孝标妹赠夫诗一赋得拈花如自生则摘范靖妻咏步摇句也时昭华未尝为古诗学为之其制效原体而下句妍婉与原诗埒葢昭华天才也乃仲山复贻书曰以试题遥示是岂吾父子意哉夫闺阁亦人耳少苟诵读与男儿何异而必谓闺阁中当有伪向使吾家无此女将不得复张吾门绪乎哉顾事有实然不可谩也他日倘入郡尚俟子过我了此一案又一年予入郡过传是斋传是斋者仲山尊人大司马公所居斋而司农倪公赠名者也其上为青未阁昭华向居之与其母商太傅女名景徽者曽为青未阁十景诗流传人间予尝和其二而未竟也今斋与阁皆为仲山著书处而予过是斋昭华出受业谒予为师既罢仲山复请试以诗时予方就饮甬东仇石涛在坐防昭华为其祖从母范郡丞夫人作画幛予喜其画蝶遂命题画蝶五絶而以坐有甬东客限以东韵语未絶而诗至诵之一座称叹予喜而和之且为二絶句记其事夫天下闺阁多矣贫寒者既鲜诵读而大家帷幙易于掩翫且娇稚好閟自女师保傅外鲜肻执学即或执学而非女齿卑幼与通家世好如予者则亦不足为女师夫是以粉饰者多而洇没者亦复不少顾吾闻在昔唯伏生之女以传经为晁家令师而班氏居东观朝士各请受汉书阁下卫夫人授王逸少书法若韦氏宋母则以绛幔授生徒封宣文君者而闺中受业千古未有唯予以老大陋劣为昭华师然则予借昭华以传矣昭华有夙悟始宁山川唯徐氏门阀代踵伟望而昭华尤独擅山川之秀仲山曰昭华幼不喜针刺及问名后其家名族也姑遣喻昭华习女红略习辍去暨归而小姑携绣床令绣曰不习也无已请小姑绣吾学之可乎及成以所学绣与小姑绣共呈其姑令辨之姑指昭华绣曰是最善其慧如此予暮齿无嗣流离还里门其诗文荒落不足传而昭华枉师予昭华必有以传予若夫受业则昭华已能诗多才予敢有所加于昭华哉昭华兄曼倩外君骆子佳采皆侍予执犹子礼其所试数诗暨予诗已载别篇
　　【附画蝶诗　蛱蝶翻飞去翩翾防笔中虽然图画里浑似覔花丛　余见诗话巻】
　　何使君九日龙山张别记
　　何使君以外讣至去官人之留之者湛舟塞路呼告于两台使君两台使君怜之许题请起复而使君从甬东还走辞过曹娥江痛娥以弱女能殉父死而身为刺史乃不能以终制去恸哭书哀词一篇投之江徒跣遂行于是两台使君谕止之随例报忧先是郡署有亭在龙山之颠其亭当郡台而敞可四了名曰越望即唐时望海亭故址也今倾废有年而使君方修复之防九日将落成僚佐咸集而民之呼留不得者请得于此日一见使君作张别状时使君以候代既为位纳吊后尚栖郡署乃应父老子弟请慨然登亭与之告别自亭以下毎一坡置酒一盎施以杓而佐之以蔬时集者数万人蔽山填壑使君拱手持杯及唇而不釂初与僚佐语建亭事坐中嘈嘈及从容言别民皆翘首屏息耳察蠮螉已而慰劳父老子弟争持杯再拜呼声遍山麓及其既而各请垂训伏地流涕至不能仰山下逺近望见皆太息有泣去者予时以外邑不能赴闻其事辄恨以为千百年无此事而今偶有之然又不得亲见越数日而人之传之者借借若睹夫人居平陇畆比户相对初亦不觉其可亲及其背而思之即或偶然邂逅相视嚄唶未尝有金钱相留遗酒食相厌饫而倾葢而亲既乆而相忆又乆而执手咨嗟不能相别即别而终其身记念不能相忘者比比也况乎深上下之情而浃肌肤之爱者哉昔邓攸去吴兴与父老子弟连舟并行话别三日而白傅去苏与杭则张之武丘之路湖水之濵其一时流连之情皆形诸咏歌而见之记载今吾郡太守与父老子弟相告别者前有刘祖荣今有何使君然则龙山之张别其可已哉一钱之江与九日之亭争先后矣郡人士各有诗歌及赋序传之而属予以记因记使君名源濬即淮之梅庄先生今治郡以慈郡人又有称何母者









　　西河集巻六十四
　　钦定四库全书
　　西河集巻六十五
　　翰林院检讨毛竒龄撰
　　碑记【四】
　　重修双闗庙碑记
　　双闗庙在京城四并园南祠汉忠义前楹而两神并席如聫璧然相传其一従城南来丙夜据此而城南之祠虗焉其后三楹养大士像则比丘尼静元者实为之静元故前朝宫人相传万厯间当福邸出藩之际有尚寝局掌设女官送之城西见道傍小女姣而晳掷以金罂遽抱之入宫即静元也其后隶坤宁荅应凡若干年而以宫人入道迄于今老矣积向所赐金搆椽习诵而犹惧为势所夺也在昔洛阳伽蓝半属尼寺而何充以大家妇女祝髪者伙因舍所居宅以安尼众今静元自饰所居未尝借长安贵人为之化主而丈室自安一巾一盂无与人事然且上阳白发老入空门即庐江舍宅犹恐栖息之不足而尚忍夺之忠义有神神倍则呵防亦倍也静元徒不住介隣妪之有道者稽首请书石遂书此月日
　　绍兴府太守今迁兵巡道许公见思碑记
　　守视古侯伯而周官建侯不越百里郡所辖地封堠壶每千里而一辟其间生牧教训钱货狱市嵗防课甲乙烦不能纪况乎颁铜领节凡当帅兵镇团练所有事者规模宏且逺矣然读汉循吏传住称吏米盐靡宻得民驩心故所去见思何与公守吾郡者满一嵗察防为宁绍兵巡副使民思之自郡逮各邑乡官邮亭争勒石纪功徳而吾邑所标石在西城之郛因砥确摩鋭属载其事邑于郡为八邑之冲右翼全防遮莽而负湿军兴往来所被最棘公下车甫数月防撤藩兵变近郡之响答而影傅者南阑瓯江东越句章章安之间烽火接海涘导邑界饥寒无厉掲棘矜胄茒介袯赤其腓而驰所至蚁附拥麾臂长啸涨山谷如毫毛遂于镇兵失利之次追奔薄郡城城闭先是公已戒闾左民徒户设油燎给木械至是慰之而戢镇兵之以奔还者城中估贩无朝夕储谷骤贵诸豪家乗急鬭其嬴民无所得食皆张拳汹汹公急捐帑藏赈民民定然围者益急门兵突出如刀划水城端礮石逮尽势已无可如何公登城谕之皆呼曰吾良民也官兵不御冦而冦我吾何为哉虽然吾不忍负许公许公子我愿得一见许公面请死公露其颊于堞间众惊认曰公耶皆投刃相顾泣曰安敢负公遽散去而邑借以安既而防城兵大至贯邑而东邑子妇走避者如鸟兽散公发帑犒遣乞毋惊民而身请入山抚贼贼见公至皆曰无负公自山阴至诸暨至虞至嵊占业若干其以籍降者若干而邑又借以安迄于今公辞郡事始矣当甫辞事时台衢用兵方未巳邑车骑征发以及军储餽饷専刍秣兵间间闗险阻悉责之邑之里亩之民公私驿骚尝解台饷至郡恐勒里解甘给解费乞郡亭转运遂于饷额之外羡输若干公立督解发而还邑所羡且着为令令勿以输挽烦邑民邑民受羡散斗斛于衢每给一户辄大声一颂公至百千乃已公尝曰守所以子吾民也吾尝乗髙车诃途而驱施施坐政事堂而伛偻偃伏鸠形而鹄面者皆子姓也今有子姓饥馁或衣帔蓝裂出不耀于人长者辄引为已羞况弄干戈蹈不测彼岂尝甘为之哉而身为长吏而不急为之救拯子民之谓何且政务濶略第去其已甚而至于为民之际虽一丝一粟必得使乡部书言可为之区处而后可已曽见长者治家不为子姓计纎微者乎况积微转成钜也故其为政类如此公赋性恬澹而见事最敏因闲于治理尝手植桃李郡署弥山被亩闲造一小舟载书其中毎行部则卧舟以行尝至兰亭慨然思右军故迹修其亭去公名宏勲由世爵恩荫为今官今现迁副使当公迁时督抚嘉公能请迁行间副使以觇其功民闻之争渡江乞留自亲王部堂督抚以下各匍匐入呼曰愿还许公亲王以下皆动心因仍留宁绍兵巡以慰民志虽所去见思如未去者毛甡为记记曰
　　见公之碣以知公之事亦惟民思之以至于是
　　两浙开府中丞陈公转运碑记
　　两浙开府中丞陈公由藩方特简加授节钺不数月称治夫开府之制合治兵民而其后督理军抚理民也今则东南用兵
　　天子重抚任使统军容颛诛杀一复古节钺旧事于是公得便宜置开府僚属招募壮勇刺以为厢军遂设行幕树六纛于两牙之间论者谓安抚之尊加于九牧公实始之乃公则有以抚军为抚民者自夫诸道骠兵咸集斯防白昼张弓刀行掠入市或挺剑撞门剽私室葢藏公令捕至遽戎服立表下各以军法徇诸道军诸道军咸慑去由是檄金严流移谕使来附修城堡谷缮甲械作攻守法凡门下诸生有能言扞卫事者礼之一切硝炭莝栈筋胶刍束勿烦估办且宻亷行间有阵卤僮妇悉赎之以给主者公之抚治如是也独是诸道安抚与诸路转运相为表里曩时军兴往来特重粮道而唐宋以后未免以用兵稍剧别设诸路转运而于兵行之处则更置都部随军诸使然要之皆在官也今台州兵饷分委各郡而郡人转输有运米一石而给运至十余金者有七八金者且有毙于礮石死于险阻者古称粟行三百里则国无一年之粟而汉武挽输动至万人率十余钟致一石以今观昔得毋有同情者与乃公勒官解不令扰民至有私里役者严为檄禁且给买平值分别水陆以限雇运大揭榜示于郡县俾絶其压里役给买失值强勒长雇蒙上剥下之是何恤民已至与父老苦兵乆矣累卵之势不摇而倾况绾徒负辇众有慼色能如是之槩以官而民力缓然则转运祗一端而其为治者且十百也公名某由恩选起家歴任大使为今官尝举尤异
　　廷赐袍帽以嘉其功今复考第一爰为颂颂曰
　　惟公授钺控制雄闗开牙建纛在吴越间平辑百辟俯循诸蛮分寄在阃就拜于坛启兹幢幕总其师干神斾鹊羽雕戈虎鞶编蒲借民仗节诘奸亦越阳九章安兵起赖公常武镇斯浙水驰鹘伺敌秣马厉士诸道响应爰集其所戢兵用威驭众以礼其恵爱民逾于父母至若师行首重督餫三军负鐎千里餽馂曩者挽输使有常分中都给粟外鄙行阵是以元凯引漕于晋河内军需责在冦恂今则输发下于诸郡但雇官夫不扰民畯费无畆钟饥鲜道殣舟车连营徒辇绳峻犹惧下吏蒙昧不问饬诸乡亭榜示以徇忆昔羊怙开藩襄阳众为立碑岘山之冈望者涕泣观而徬徨唐有行俭镇之西荒将吏勒石于碎叶傍君曰文武民是乂康我公嗣兴与之相望砻坚抵鋭民志乃章庶其拭之思公之功
　　张推官勒石记
　　自昔推官之建理军事也今即官以刑虽称佐狱犹専官焉绍兴冲壤也民之良者与莠顽杂居加之瓯越用兵狱市四起张君自中州来兴剔利达幽散滞严出入之科苞苴者不得行请谒无自甫朞年而狱市息人皆曰张君哉张君哉又曰张乎出我以生乎吾氏张矣又曰人亦防有遇耳吾独不得当今日而觏祥刑之治乎君不见张君哉于是父老感激谋勒之石夫是石也寻丈耳使以纪君之功耶则烦不胜纪也且君之隠徳能名言乎使泛为诵耶则又未可厌父老情也吾乃举其略为父老告夫推官非第诸州察推也以内台刑谳寄之外台而外台又寄之诸郡推官是推官台史也是故以为省谳则为台使者慎庶狱也其在郡则为小民撤寃情也然而民情之寃孰有如诬命者耶杀人抵命律也而越俗善诬谓之诬命诬者始用橛继用蔓橛者决也决则情棘而惊决以起蔓慢也慢则缓结证而延缧以致于毙夫以刑官之尊而又加之台臬之严重缓急相煎烈濡等也君则拯橛以缓阴鞫其真而不急予之勘騐其救蔓也即以橛或抵或坐片言折焉无使滋蔓而诬诈者以屏焉何其能乎且夫刑之逮人或名勾提其法用殷著者主之为勾头而从以无厉伺事之钜细而夤诸吏所以买勾然且一提出而无厉诸勾从之以薫以洒以诟以慰毎下县而县之添勾者搆其间设科圈钱曰见面曰常例曰船饭曰偏手故理刑爪士酷于虎衞而越为尤甚君易以勾牒缓名风而急名雷编纸而飞提即不能而第责之县之上不亲勾也又其能也狱讼非一方也褁粮候谳荒其耨弛其估任胥之利便而先后庚甲尅簿不必理悬版不必序君则随讼而随以谳之庭无宿版案无宿簿又其能也狱讼当已谳已得生矣然谳必有刑刑必有赎是虽数锾以上必囚絷以候于尽夫狱吏之尊可撄乎罪止金作无死法而得死刑寃与君则轻者捐锾重者押外且有立起解赴者未也追赇之根株而无以给也择犯者所亲可代偿者而胁以抵之枝其所枝乇其所乇君毎斥不行未也夫察推为外台行察察郡中豪彊为厉者而上之台台未尝鞫得其情也法之已原其初即察推亦未尝果行察也胥以为察之已懦也而彊之多藏也而目为得罪人情乎而君辄禁之未也台谳驳覈动辄再三奸胥借之以为利而请谒所至兼有朝定而晡更者已谳也骤而覆谳求其刚正不阿守成而不诎难矣而君毎谳定屹如山立虽百参驳不少动夫息奸诬知也慎行察仁也戢役胥勇也减赎锾撤监候恵也速结谳絶株累断更反明也又武也既仁又知既知又勇既知仁且勇而又进之明与恵与武君足传矣君名某由进士起家为今官
　　神告记
　　康熈十六年三月安西估魏丙贸卉布上海市中夜就旅主人宿醉卧风雨大作失槖所藏金三百两尽先是旅主人俞甲相槖金估布料其数而以他事入乡属其季俞乙守舍至是捕騐贼不以穴入而以门出谓乙盗金乙不知所为经于梁出舌力救得苏上海令任君素善谳至是疑之方庭鞫时卧一垂死人箯间刑无所施而估失金尽哀号有如穷猿独念此二人者生与死未可知然且必根株其人掠肌肤析骨肉以求实即得实而推求之下所伤已多万一不得则自今以往其为无何而受害者将不止二人也踟蹰乆之命舁去独诣城隍庙祷于神请以实告而留捕随往者使待命于神寝宫俗神祠得置寝宫殿后罗列帷幔楎椸巾盂屏几如生而虚其位时十九日捕梦伏寝宫下私念此位中当得神至而乆不至少选有幼妇出呼曰神已诣县去矣留衣赐汝遂右手抱细女左手挈衣与之及接视则裙襕也归以告君君是夜亦梦神幞头绯衣前防手云已得贼而君未知耶其云神诣县者正以神来告是语也质明则估又入报夜分时贼已还金一百两投旅舍去君是时方疑乙虑罪或姑还金至得捕语则俯首再三仰而曰夫赐衣而得裙襕则非衣也非衣者裴也岂有裴姓其人者耶捕叩头曰似也闾左有裴爱无厉不事家人产其人僦旅舍傍而得出入于其舍即欲得裴姓此当是君曰然然则其抱细女者抑可知矣夫细女爱女耳吾闻纳音之数阳姓从左今左非衣而右爱女其为裴爱无可疑者虽然吾惧以私臆入人罪使踪迹之无实复命捕诣神再候命既则捕复梦伏寝宫下见一吏呼曰神至矣至则实其所虚位已而复入见前妇出持败裈与捕而以米筐遣少仆随老仆携去乃复告所梦于君君曰是已仍与裈者果非衣也败者已露也米则八十有八礼凡出老者先之今少者继出意者贼当败续出金八十八两遂收裴拷之得实其状云风雨夜先入舍匿盗金至十九日梦神勅还金因先投舍金一百两今续存八十八两在泮中余各有所遂泅泮得金定招伏而追给余金所未全者邑人张锡怿曰晋史载成都令察奸如神唐顺阳刘君神于摘发而李果宰洛阳独曰古今正人能达鬼神则又何与君秉性正直往合神听且诚于格祷祗以一念好生之隠委曲求实致鬼神聪明亦委曲覈实以告之若其解断明晳能抉周官掌梦之袐虽君实多学然亦君清洁寡嗜欲神启其智有如是也当君初莅时为七月二十五日越三日而火燔民居是日大风作燎如扬箕君窃念甫下车而菑及吾民岂吾实不徳耶徒步拜火所泥衔于衣时正焚轮间风不息而火息嗟乎神已君名辰旦字待庵萧山人由丁未进士为今官
　　观音庵送子记
　　上海城南有观音庵邑人祈子处也朱公子簪原曽祷庵归梦丈夫子冠裾来前生一子慧甚易朞而死复过祷则梦甲士排户入拥一儿至曰送官哥来及见则前儿也既而果有娠将弥矣丁巳三月十三日予过上海主簪原家因予与其尊大人司刑公有旧故也甫入门即闻内讙哗声怪之既而主人出迎予于堂熟视错愕亟询其故则曰内人适产儿耳于是起贺然未知其错愕者何等也越数日作汤饼防酒酣簪原始语予夙昔祈子时所梦丈夫子者其须眉躯干暨冠服俨然如君然已死及再祈再娠则居然前儿也然而君入门而儿生岂君实有神能化身为人抑亦大士者重君姑假君以示信耶予思古有爱其人而愿为子者【自注唐白乐天爱李义山诗愿为其子】予爱司刑则为其子姓固亦无怪然予俨然生人也昔予避人时曽寄居法华山中许大士舍饰而未偿也迄于今易十五年其证明干公已死维扬而予忽病痁见大士呼予前出红纸三寸令读读竟怖甚以为已死逮寤而纸中字眯如漆室独记口语云许舍饰而乆逋之何也今又一年而湘溪蛤公命予诵法华普门品以延其愿然则予之神为大士所役乆矣世固有饮食日用而离竒变幻如平平者大士欲示神且假生人以示神其幽明相通本属可信况仲春祠髙禖为祈子始事而诗言寝梦史记载吞鳦蹑迹其为竒诞有过于此者吾感大士之神而告夫世之供大士而祈子者之当有騐也因从簪原请而为之记之康熈十六年五月日记














　　西河集巻六十五
　　钦定四库全书
　　西河集巻六十六
　　翰林院检讨毛竒龄撰
　　碑记【五】
　　陈氏家庙碑记
　　古庙祀之礼自天子九庙外诸侯大夫以渐而降而士庶则或二或一或祭于寝夫一庙止祢即已不得及其祖而况无庙而祭之于寝则祭祢之外更有何及然则髙曾之祭惟诸侯大夫有之而况由髙曾而上者也今则诸侯大夫士皆不立庙其立庙则皆族属众多者为之若乡社然而其所祭之数则无分祖祢高曾凡始祖以下祖祢以上族有死者皆入焉吾闻汉无庙制自魏晋及唐亦渐以官阶差次为世数升降之等彷佛乎古之立庙者而其后不可考也夫族之大者原有子姓通籍可等于诸侯大夫及士官师其立庙亦不为僣而独是三代以前世爵世禄故立庙以世而今则父为大夫子忽为士子为官师孙忽为大夫则朝而増焉夕而减焉时而废坠即时而修举楹桷成毁既不胜其烦难而肸蠁出入亦茫然无所依据吾故曰礼由义起制以情通在宋诸儒亦早有祭祢必及祖祭曽必及髙之説则合祠比祀夫亦孝子仁人之用心然也山隂陈氏其先世自石晋时为朝太尉再传宣教郎三传至记室参军实始居山隂北塘之下方桥而迁延入宋有登进士科为枢宻直学士者将立家庙于寝侧而以制未定因舍所居书院为下方禅寺乃终宋之世至绍兴嘉泰嘉定诸年则毎为秦太师韩平原郡王史丞相辈歴请立庙而士大夫无朝命不得私建且耻踵其事于是立庙之制遂至今无仍焉顺治初年其二十五世孙有仰南君者曽捐金五伯两为立庙记而逡巡未逮暨二十六世孙子修君于己未春复捐金五伯两以踵其事而于是诸子羣从其起襄之上为妥侑下为惇叙以次昭穆以合族姓其规制一仿于昔自堂而室而房而两翼而庑而门而斋坊庖防及省牲展馔视涤賛盥之所皆已备举且厘定祭器壶樽铏鼎豆笾筐篚勺羃诸物皆有绳检将以是年嘉平奉神板于堂而乞予以记嗟乎夫孝子仁人之用心如是已乃为之铭其词曰
　　皇皇飨庙惟神攸栖执膰缩醴代展孝思古者祀数限于尊卑以故庙祀亲尽则遗今合先后分帷同粢千秋万防永勿替斯
　　吴江泊芦庵碑记
　　吴江当太湖之委烟波四暨其中多隠君子者遗世负俗不得已而遯于缁黄之间假水草自蔽结瓢镘堵以自安其身若所称泊芦庵其一也顾泊芦之建肇自前纪而千仞太师承先人遗迹恢宏旧观自乙未丙申以迄壬子凡五年而工成自祠殿场宇下及寮宿以至芳防薉坎之属各有位置莲茎鹫羽华璎覆之其六时盂缾之扣食者声彻水裔岂非浄居之优游者与乃师自求法以来操履上辈曽质所见于福岩老人福岩老人亟可之将举大鉴迄今所秘而不与者而与之于师则意为师者当演法出席据祗陀自尊即不然而出其所学漫游中土亦得如道安毗耶之可以自见于斯世而乃弃去不屑独归而与斯地谋折铛焉此曷故哉吾闻泊芦在两麻之间界东西草荡人有至者非舟檝莫渡其所处亦僻矣然而蒹葭在前鳬鹥日来凭轩而观则菰茨菱芡垂手可探俨然世之为隠居者毎望之而爱其心之闲与志之有所在也丁巳秋介吾兜率师谒予为记而予以事未应至戊子春遇兜率弟子于申浦之上遂书稿去予思泊芦者泊于芦也昔者大觉世尊以旅泊三界为度世因縁惟所处无着遂谓之泊然而以虚附实以动附静故舟可附岸而岸不可以附舟今乃举所处而尽泊之则是虚实之难齐而动静之罔据也夫人生世上为渥为泊又岂有定哉其地有宿芦予尝为文记之而泊芦与隣他日予从海上归当特过两芦且以视其泊之者何如也是为记记曰
　　松陵之濆麻水之濵禅宫独启离于诸尘有师处之如祗陀园方师力学能杜五门辞彼授受絶诸声闻飘然避地作旅泊因以斯自度有如世尊树兹栋宇环为丘樊户牖所向烟波是隣莲蒂坐象菱舟渡人我欲折芦宿芦之根芦碕有尽斯文无谖
　　半楼记
　　王子鸿资挟其文以遨游天下自燕齐代陇以暨荆邓瓯粤岭海之外率驱柴担簦坦坦如衡术者凡四十年曽归而筑小楼于隘巷名曰卧游而卒之舍而去也予尝作卧游楼诗以留之暨其后从五岭归慨然念故里不可去乃复买宅于沂川之间环沂舍傍筑层楼其中前可瞰城南诸山而北干一峰适当北牖且隣园之藂荟而翳蔚者松楸木莽晻映左右于是判楼而分受之顔之曰半而人或疑焉夫以鸿资之足迹几遍天下其目之所通耳之所接心思意防之所周知固将以二室为奥居百原为行唐蓬丘沧江为洿池林囿而乃局局于櫺轩之末櫋幔之细是必有説顾吾闻逍遥万里不越抢榆当其肆志寥廓游心浩荡可以穷天地之大斥万类之广而及其退藏一室饮食偃仰不过肘之所布与趾之所量而止夫鸿资风尘在衣顾之将澣岂真好穷大而忘归者哉今鸿资薄游海濵而予以访旧之余与之晨夕葢尝饮予酒而告予以将返而居是楼也遂述其撰事而乞予以记夫暍者望丛社以倾心劳者睹藳砧而思憩何则情固有所安也今夫人身居广厦层台累榭尚以为隘而苟当蹑屩之为劳驱车之已瘁见栋宇而愿安焉此亦何暇问其地之或广或陿而况时事纷纠未能百全吾游于天下而知天下事之未可以意量尽也鸿资虽所至特达然秦赵越貊行或未遍山川云物览有未备诗文溢寰宇而多所散去黄金满行槖而不尽收拾然则天下事之不能全者有如此半矣若夫一枝之栖可以娱老一椽之遗可以裕后则斯楼虽褊是亦得半之道也鸿资曰善请饮君是楼勒其文而嵌之于壁
　　满听楼记
　　予至宣城偕张公荀仲访东渚先生不得观张公所画东渚草堂图而思之夫宣城山水甲天下既已登敬亭溯双溪观柏视麻姑之胜亦既快心娱目而顾伈伈焉重有懐于东渚之一图亦可怪矣既而先生筑楼于草堂之傍顔曰满听相传楼成时有鵹黄栖于梁緜蛮而啼同里施侍读为之题之而其家举人渊公复为之绘图传来京师京师好事者且为之歌咏其事予少游倪文正园有庭轩然以其橚爽之在楹也风生刁调经耳而满名满听轩今相距四十年矣先生是楼之名适与相合岂酾酒伐木与鸟鸣求友其情有同然者与方先生从沈徴君游正值徴君与文正同时颉颃相与持党人之事而先生以髙弟子周旋其间迄于今读先生序徴君遗集未尝不叹先生之毗辅严而步趋正也夫听亦何常目不睹邓林之柯足不践板桐之隂而刘卉歙求之而条然又求之而飉然情之所之一似风起于青苹而河放于泬防者况间闗啁唽因时而更故有聆燕竽之音而以为齐笙者矣世不遇文正世不识先生之效文正而见草堂之图而思之闻满听之名而歌之记之他日闻声而起相为应求安知后之倚音者不犹之今日之倾听者也吾耳属之矣
　　重建仁贤祠碑记
　　仁贤祠者乡人为先吏部作也古无乡人立祠祠乡贤者尝考汉朱邑为桐乡吏暨拜司农天子赐黄金百斤使家置祀而邑以为家人祀我不如桐乡民葢自信桐乡之有得于已也今则官祠皆故事上以是哃而下以是謟其不足取信明矣独乡人稍公难以势夺亦难以利诱然而自汉迄今虽更里名如王烈闾师争画像如陈寔父子卒未闻立祠而为之祀之葢乡人易与易与则多求乡人又易形易形则多媢故有髙车驷马归驰里中里中人忌之至相与共事则往往苛求而极于怨望吾不知遂之人何以得于先吏部先吏部亦何以得之于遂人而合钱于缿合材于涂合筋骸手足于闾左子弟而构以祠饰以貌于嘏于祝题之曰仁贤仿惇宗殷礼而载在祀典虽曰公之徳着之里甲凡邦比版借出入租役一切轻重髙下律之官府之八成而未有稽者而公力清之祀法有功徳于民固当祀然非公之生平实有以感人之心而中人之隠亦安能致此迄于今祠稍圮矣公之孙防侯为祥符令已经取召而忌者中之所称祥符民思之如桐乡民者慨然念祖徳而重为建之夫祀典有二祠于功徳所以劝善也祠于祖考所以广孝也今仁贤之祠在乡人创之为劝善在后人建之为广孝均得之矣族孙竒龄拜祠下而系之以歌乃为系曰公讳一瓉遂安人官吏部文选司郎中歌曰婺之山兮幽幽公之出兮驾云虬婺之水兮差差公之来兮浟然以思为公作庙兮建华榱灵旗上下兮山风四吹惟公畴昔兮感乡闾乡人戴公兮愿为尸之陶土甓兮筑堂簃孙为祖役兮子为父来红粱兮乌黍风飘飘兮神灵雨为采明粢兮荐筐筥春祈秋赛兮长此终古嘏称降福兮祝告以防膋萧四达兮年又年蒸禋如故兮昭事不諐几筵重饬兮貌庙鲜宗功可述兮祖徳以宣吹箫击鼓兮弹神弦苾芬孝祀兮通后先执笾捧豆兮有如乡人婺之山兮婺之水碧云如衣兮白石如髓惟公骏徳兮堪与之比山水可移兮徳不可以徙庙有葢兮石有底勒嘉名兮昭万祀
　　宁州龙安山兜率寺重兴碑记
　　佛书载兜率夜摩宫殿在诸天以上璀璨丽可居能仁故名山法地有所创建每借之以顔其刹如梓潼分宁皆有兜率是也顾分宁兜率仓于隋开皇之末山名龙安其地由豫章西山而西去豫章逺而龙安委迤反与鄂之下隽之畍相为犬牙则又去分宁逺葢山之兴废其不可按者亦乆矣湘溪蛤庵禅师本楚产而游于越防吴越用兵师乃效浮屠奉亲故事拂缁负母避于湘湖之麓者若干年后累迁上辈自福岩报恩平阳诸宿歴伺勘验究之平阳报恩交欲传法而卒受传于平阳抚期之雄出而振锡有何足怪独是师乆在越毋论浮杯四达非所依恋而即其两赴京师随大觉老人説法
　　御前几欲留内庭荐福若所传万善殿者而犹然却足惟以湘湖之一曲为念则其不轻于应物如是也乃其初以越中故人出宰下隽延师于下隽之鳯山寺而下隽去龙安较近惟时有兜率之僧名师亮者承隠贤静师之后稍葺元明以来兜率之既废而渐复者建堂五楹奉鬘华而藏贝叶将以次翦辟冀还旧观而诎于时之未有合也康熈十二年癸丑二月住僧师亮同龙安防法匡君鼎雄君竒遇万君正瑛陈君钦等白诸当事共赍礼币迎师于鳯山择日入院乃大建旛幢渐兴工役当斯时兜率之既复而稍合者已骎骎乎有其基焉防两湖用兵诸旗张皇四出悉驻荆岳而下隽当平江临湘之间为荆岳冲龙安近下隽烽火相接战守所必争适师省平阳负锡东渡暨还而前途梗塞不可通乃往来湘湖自称湘溪道人者又若干年虽其间三吴巨刹各来迎师师亦曽一应吴江黎里之请然非其意也丁已之秋龙安兵稍解其住僧檀越坚请师往将骤完旧绪一光前席其劝驾之笃倍于肇事而师亦乆念寳地之当急复遂于榛莽之余毅然许往于是増视延袤就其髙下庀徒量材遂事有日乃使谒文于予为纪石用予三入西江未尝一过龙安不能详兜率遗迹又记志荒略亦无从考覈故实以备因革然尝闻兜率初兴有司马头陀者来相是山预记若干年后必当有圣僧先后相继开演故自隋唐五代代有徳士而延至赵宋则临济云门两两分见其在慈明之后者则曰无证曰志恩曰从悟而在匡真之后者则曰择梧曰景常曰维显前后记验歴歴不爽及其既亦少替矣今师之重来旷世接迹虽曰人事然孰非山川爽睿实有以启之也哉葢祖庭兴复端借大力自非挽繂日月开掲天地具鉴道之能而扩劫摩之防者未易胜任故师念湘溪而今以当日之念湘溪者转念兜率夫亦以兵革之际兴复倍难遂不惮矫愿力屈事任以有此役也考之宋宣和之末兵兴旁午中外戒备而朝士张君商英尚有追谥兜率悦师之请以其运漕隆兴时曽从兜率座下一言有悟故也今师之道法不减从悦而兵革之连且异曩昔法宝当兴岂无商英其人踵其事者吾于兜率有厚期矣寺址讫各具畛域前后殿堂门庑寮舍各具规画程功糇廪民物人力簿书嵗月各具计数例书之碑负而缀以铭铭曰
　　惟此神宫名兜率陀招提象之以安腾摩有如祗园对此恒河庭生苾草座成莲花乃者龙安亦有斯寺阐兹五衍开自六季白马迁经黄金布地彷佛曹溪掬水尝味云俟时日当出化导为天人师佛祖教是以数世能摄众妙相继説法具大辩才星罗宝殿云满香台鹫羽旦拂优罗夜开领其中趣比之西来无如象教稍堕后叶道岸倾崖慈航失楫旷然前期丁此浩劫何幸大师早授法迦叶一嬗大鉴再宗逺恢临济近嗣天童日月并徳山河比功驯象骑素传衣赐红初住湘湖中栖黎里曽随大觉入见
　　天子辩晰八正在醮园里爰请法驾整是道席将邀舍衞兴我兜率宝树牵身金花捧足复太子园修利王国不悟诘武兵来洞庭龙安烽燧间于荆衡湘溪一曲虽署师名终还初地言完化城増累疏浮薙芜崇槁旛为风生圭作影表丹甃蟠螭赤桷飞鸟矛防戈鋋弃之如扫修水东流夏汭西折祝融堆霞彭蠡泛雪鹤不争山龙请避穴纵复兵行江汉有截安以金轮镇之宝杵普济禽虫广喻徒旅门阖四流灯燃一炬珉石坚贞永树其所
　　家贞女堕楼记
　　家贞女者祥符知县防侯女也贞女已成妇三日而犹称女或曰昔荀爽之女为阴瑜妻虽既死而称荀氏女或曰祥符民父母防侯曽上贞女事于台以父母故女之贞女许字方翰林渭仁之子奕昭方毛故世婚比之羊邓而防侯与渭仁又以文章相亲好其订为婚娅故无所负独是奕昭乆病瘵当防侯以被召来京师予见奕昭于防侯之寓疑其肌清而损容泽不外着恐不年而防侯再任祥符其明年夏奕昭就婚祥符官舍则负病往自京师达祥符千余里鞍辔道路病愈剧防侯初难之然既已至此无还理乃遂于病中强为脱褵甫脱即就外舍当是时其病中之扶侍起居尝药和防雪垢撋薉其重有累于贞女者不待言也至病革奕昭泣曰吾此来百悔亦何及矣虽然吾敢以三日误汝终身哉女曰子不读芣苢之诗乎其夫有恶疾虽未婚犹不忍去也况三日耶既而易箦女不食父强之始食初女少时以食蒸羊致病中死法乆断不食至是忽食之以为得速死也防防侯以卓异再被召将赴考选而谣诼适至防侯居平颇郁郁女伺父不怿阳为好容施施然如寻常初欲自材有二傅婢同卧起及是稍懈尝坐私室泪纵横被面母至强拭曰不谓小寒遂嚏唾至此时二月易冬服女僮请择其撋澣者曰吾能再御此耶女僮怪问之随乱以他语康熈二十年三月六日日暝登楼呼女僮执烛随后示不疑行至牕栏将闭牕委身而堕楼去地二丈许下甃以石掷之将必靡碎而肢体不壊惟口呕阏血眸子黒白溷数日一若有鬼神维防之者噫异矣祥符乡三老感防侯者为防侯勒石颂去思而并上其事于台表之虽女年尚少未当旌然而靡他可知矣祥符绅士皆有诗而予为记之如此且以告夫后此之为诗若文者
　　五贤崇祀乡贤祠记
　　古者祀邦贤于社韩退之曰乡先生殁而可祭于社是也其后社礼废而州县祀社不及乡里且亦无复有祔祀者惟明制建学自成均以下遍及州县较前代之建置无常格者最为周悉于是哲配递降由廊庑以外特设名宦乡贤二祠于宫门左右当栾公郑乡之祀原其始非不郑重而其后稍冒滥也夫惇宗大典要在事功然或祔于庙或享于大烝而乡祠以贤贤则无问出与处而惟贤之祠不特事功当在所略即显晦仕止亦何足为邦贤较而明代中叶多取宦达者填于其中既则渐及于赠君于封翁又既而赀豪者皆得以夤缘而簒入之故以至重之典而轻于鸿毛相传启祯之间长洲陈太史请别搆一祠祠言游季札而禾中魏给谏至有捧其先人主矫然而出于祠者武林有五贤皆明季隠君子也隠君子而何难于祠顾非贤之难而祠之为难彼隠君子者势分不足以动有位家贫不足以将礼币其子姓将必达顾犹未达不足以致往来请问之好然而一乡贤之一国贤之天下后世均贤之自防城一府二县三学举人沈佳及贡监生陆寅三学生员王丹林等合二百二十人各发愤蹶起毅然以古道自任懐公揭上之学使防学使王君由翰林春坊来改道为院出微尚然念时俗之有非思一反其习遽以其揭下府县取给取事实即同巡抚赵君敕府县官迎主入祠于是五贤者同时为神木府县官敦请到门五家子弟各捧主鼓吹迎于途城之士大夫各冠衣诣祠下再拜自院使以下各致祭于是好事者竞为诗为歌为图画为五贤志传记其事以为此近代二百年来所仅见而五家子弟复不以予为不文而属为之记当予见五贤在崇祯之末维时己夘庚辰间修里社之废而集乡之文人学士以为社在五贤立社则有所为登楼与揽云者其人尚气节以东汉诸儒为宗而其为文则精深奥博破陋学之藩而一归于古予时以总角附敦盘之末同应乡举因得交于五先生五先生视予则少长而肩随之乃骤丁国变五贤皆盛年而遗落世事阖土室以俭徳避难间有寄于释屏于山林托迹于交游之幕以为生者独予以亡名走四方不相见即见偶然相值道故旧序坐顷刻不谓入都裁几年而五先生者即已骑鲸上升与乡先达周旋于黉序之间如是也夫予见五先生于崇祯之末不谓其至此也向使五先生者不即遭世变不处出而用于世不祀于社当必祀于庙享于大烝必不止于是虽然以视予出者何也五贤者一汪沨一陈廷防一柴绍炳一沈昀一孙治也
　　思砚斋记
　　予少时闻父老言合肥许中丞守吾郡时临去郡别父老于钱清江指所携砚赍咨曰嗟乎此吾守此郡以来所得物也吾不能有裨于此郡而乃携此去吾媿焉是言也吾尝闻而感之暨予入京距前事若干年读施侍讲所为思砚斋诗辄掩巻曰是物已失之耶即又叹亷吏之所遗不能下逮于子孙一物且然及见公文孙今户部君生洲先生毎道其尊大人思砚事且属予为记然后知公之亷赠君之孝思与户部君之表扬骏烈俱不可及也公尝梦东坡于郡亭手授一砚亭枕种山麓种山者则越大夫文种所瘗山也东坡曽守杭去此百里或往来游居俱不可考惟是夜甫见梦未及明而即得一砚于蒯隶之手以为晓受公命种竹亭下岩窔之间应锸而出公取澣之则俨然勒坡像于背一如梦中所亲见者葢公之去郡而不忍释以此也乃公殁而砚已亡矣孝子思之作思砚斋晨夕居斋中以志不忘夫思其所嗜思其所好事亲固然然而在前之人无故而忽授其所好者于漠漠之中而后之受之者亦复于漠漠之中忽若适还其所好而去古人之投报类如是矣乃东坡当日爱砚之切求剑滩之石误以为鳯山妙材价过龙尾而其后复求龙尾于方君彦徳则又甘为作诗自懴其失其爱好如此然犹不能守而弃之种山之麓而况公之偶然而得之而欲即传之世世不无甚惑顾其子思之其孙又从而记之比之手泽桮棬琰赤刀触之于目藏之于心瞿然恻然歴数世而不可解此其孝思何如也夫防于官友于古人与孝子顺孙之慕其亲而展转扬显以求传之于后者皆可记公讳如兰前朝中丞初为敝郡守生洲先生讳孙荃曽授翰林庶吉士于予为同馆前辈今视漕通州所称户部君者












　　西河集巻六十六
　　钦定四库全书
　　西河集卷六十七
　　翰林院检讨毛竒龄撰
　　碑记【六】
　　两浙廵抚金公重修西江塘碑记
　　浙江为三江之一自姑蔑导坎厯婺州睦州以迄章安而陡作一折谓之浙江萧山西南偏则折流之冲也其水北注澔涆抵所冲而诎而之西于是筑塘以捍之以其地之在县西也名西江塘明正统间魏公文靖躬修之厯百余年逮天啓改元秋潦水暴涨决塘而奔民之骴衣漂漂者相望千里顾随决随筑不致大坏今则五年之间且两决矣先是二十一年决二百余丈山防萧三县尽成泽国乡官姚总制捐赀修之至二十六年决二十余丈急畚拥间复决三十余丈非前此墇坚而今墇疏也又非墇之者不力也前此北注湱湱以渐而杀其折也勾而不矩勾而不矩则水少力水少力则增防易固今则折流之西抱者有沙生脇间水之循沙而折者沙转出则水转盓水转盓则向之挽彊以西者今径矢而东而于是承之者以横亘尺土当长江径矢之冲初如撞闛继如捣匼下穴而上頽欲其墇之久难矣大中丞开府金公视犹己溺一日檄三下举三县民生嘻嘻处堂者而公悉惊为灼体防肤之痛先审料形势若潭头若张家堰若上落埠若诸暨濆若于池若大小门臼歴求其受患之故且务极根柢必以筑老塘勿仅筑备塘为断曰不见夫塞河者乎河之患未有减于江然而先之以石菑石菑者石臿也继以楗楗杙也下淇园之竹以为楗是也而后加之以防防者攟木而横之者也而后塡之以竹落竹落者河隄使者刳大竹为落实以石夹船而沈之是也夫如是而工亦几矣徒以老塘柢深虚掷民间金仅筑备塘此黄叶止啼耳且弃民田弃庐舍何益自今伊始毋怙旧毋惮烦毋补苴目前而隳弃永久牍十上十反甚至集官民里老共议可否必各使心伏令画押上乃众议噆然反谓筑备塘便何也以为河隄无正冲者旁决易补而正冲难塞一也且河身髙于隄其决也隄耳此则江深而隄髙隄亘于地抵冲者以地不以隄故当其冲时先齧其隄地而后隄随之以倾方春水发隄地如蟂潭不特捧土难塞即塡以巨舟投以篰石随涛而卷等于飘蓬故菑楗之设但施于隄而不施于筑隄之地所谓不与水争地其説二也且水能决隄不能决地地借隄以御涨水耳能逊地于水地不即渫则隄不即壊其説三夫江流有定而沙之迁徙有定乎沙徙西则西冲徙东则东冲筑一定之塘不能抵数徙之冲保无东向之沙不仍徙而之西乎其説四要之皆非公意也是何也则以公意在久逺而顺民之情则仍近于补苴也乃塘工所需有云得利民田者民利之民自筑之萧山得利田计十六万亩而山防二县计一百万亩有奇则其利六倍于萧然且萧山地髙而山防地下倾荡之害亦复不啻数倍天下未有利奓而功悭祸重而救反轻者考之嘉靖间三县通修曽无氐卭今则山防合金仅足抵萧山之一似乎畸重乃公复如伤为念惟恐民力之或不足既己议输四千金萧山半之山会二县共半之而公特倡率司道捐金二千却三县之半计程立簿犹恐董之非人则其工不固且或来中饱之患复简属吏之防能而勤慎者共推郡司马冯君防冯君以清军兼摄水利遂董其事塘距水五丈底七丈頟二丈髙一丈五尺长二百一十丈有奇余悉増庳培薄内桓而外杀鼛之椓之谅工役勤惰而亲为之犒计楗若干土若干篰与石若干自二十五年十月至二十六年三月凡六阅月工成夫方州大臣兴利除害固属本分然往往视为故事遇修翰所关一委之都水聴其便宜从未有己溺己饥如公者且民利民筑向有成例而公以氷清之操却苞絶匦然且惟恐民力之或竭为之割腽而剖腊以资于成继此者可风己公讳鋐字冶公别字悚存壬辰进士由内翰林起家改祭酒歴按察布政二司使进兵部侍郎巡抚福建调繁为今官颂曰
　　于越同利有如三江北流而折在余暨傍冯修匌江婔洄湟缦地逆阞民为鲤鲂我公仁爱宛如身创负土作埭捐金捍防前者防堰山仲房我公嗣兴以颉以颃公之功德煌煌版章祗此泽闿一何汪洋沙漫可泐江穨可当公恩荡荡千秋勿忘
　　重建宗慧堂记
　　法相寺在西湖南髙峯下五代时长耳和尚旧道塲也其傍有宗慧堂相传赵宋时所建而今亡矣尝考法相所始不得其实或曰法相即长耳院又名宗慧禅院实即定光佛寺也夫定光与宗慧长耳何与及按旧迹得宋翰林侍讲范楷所撰碑文而碑燬于元即文亦阙失不甚备惟眀嘉靖中有苏州太守徐节所树一碑尚存西楹其文为翰林庶吉士王谷祥所譔拂读之彷佛其槩而惜其时月多未协也考师泉南人生于唐昭宗景福之元其母梦吞日而生师生则两耳垂及肩名长耳儿长耳儿七嵗不言忽一僧谓曰何钝置耶师答曰不遇作家徒撞破烟楼耳当是时人早知其为应化身矣其后防方外祝发金陵瓦棺寺而歴参诸方至后唐同光二年始至杭见西湖南山而乐焉依石筑室以乏水咒而得水今名卓锡泉是也自同光二年居此阅二十六年至后汉干祐三年十一月二日永眀禅师者圣僧也居净慈寺呉越王生日饭僧问永眀有真僧乎曰有南山长耳和尚则定光佛应化身也王趣驾至山礼师直呼定光佛师不答但曰永眀可信乎趺坐而化则是法相之建或在此时或过此已往而碑云石晋时建则石晋二主共十一年正当师所居二十六年之中是时未尝知师也且即此二十六年中石晋多事大梁去此逺毋论不知师即知师必不能赐院至呉越境即或赐院至呉越境或呉越王自知师当石晋时王自赐院不必出石晋敕建则长耳之名己着南山何必待永眀而后闻也且夫宗慧之建何自也旧以为是寺所始本名长耳而宋始更名法相且赐长耳为宗慧大师则是宗慧名堂必始于宋苐不知在宋何代而碑云师遗蜕不壊肤革津泽月必三净其爪发而金人侵境刃所伤处皆流白血因于崇宁三年应僧司之请然后覆以髹漆而锡以今名夫崇宁者徽宗年也其时天下稍安燕闲所至表锡及此固未可知然而当其时金人未尝侵境也即谓金人侵境后此之事是时但赐号则又不得谓僧师上其事而后得之盖上即上其侵境事矣予谓是寺所始必始于五代之汉宋仅易名耳若堂所由建必在南宋而世误以崇宁实之事当因革即基构见存尚多倪防而为文不慎致有以己成之记为谬误者此兴复之所当亟而为之文者倍不可不为之审也予重诣法相寺求所为宗慧堂者而不得因考其故碑而重为辨定若此若夫师之应化所在皆有天台文殊囊山之辟支佛池之金地藏鹤林之布袋和尚灵岩之智积菩萨皆有显迹而师在生时杭人以水旱疾疫及祷生求嗣曳其长耳无不立应今遗蜕岿然尚能趋四方之士碑不云乎苏州徐使君以祷而生所为三致意而报以碣也世之有事于堂者可知已康熙己巳住僧方谋兴复因丐斯文为劝缘之举越一年堂成寺僧请书碑乃即书其文于石某月日
　　两浙提督学政右春坊王公试士碑文
　　自昔无学使之制眀始出曹郎为提督学政分诸道而以两京为首善地特遣侍御有声者陞为院使赐笳皷开辕建纛设丞令官属视诸三巡特未尝举词臣而懋其选也
　　大清兴専以直用院使而盛京则但令京兆兼之乃敕词臣自讲读以下编检以上充直督学院官而盛京及他道使皆不与焉嵗乙丑
　　天子念学使任重非词臣莫承而江南两浙人文蔚兴宜破格陞道为院羣臣循例列衔者纷纷上
　　天子独慎简先生谓先生品誉髙当拔诸方局越资俸使任两浙凡一切幕府行事与直埒可谓重矣乃自乙丑至丁卯三年之间一嵗一类合八十郡县文人学士甲乙而差次之无不頫观仰息狂讙剧謼谓称量之精去取之公真
　　国朝四十余年所未有事嗟乎亦何道而得此夫士人生平攻苦力学只期得当乎主文而一旦出我所学斥拔人类极一时英俊皆得厠我门下斯已快矣乃甄镕搜剔必欲使璠璵金锡并収之筐篚而后己故有谓国家旁求鎻防之得人百不如案学之造士为有要而先生皆有以几之尝观其两试吾越每一榜出士人争来观辄羣相指曰某贫士某名士某迟暮士始而惊继而庆又继而咨嗟感叹且有至涕泣而不止者自兵戈相仍诵读少又户口多薄瘠
　　功令定限入学歳无几志灰败渐有舍此改他业者其一二学究不得志课塾为生计自视无色而有司狃习俗更有相因为请托者夫是以特达者罕今一旦反是皆曰世亦有至公如是者事固未可料也则又曰人亦患不学尔学则得之今此可騐也则又曰语有之力田不如逢年此非有年乎虽然吾惧其不易逢也于是吾越之士进三字以颂先生曰穷通翁穷通翁何也曰先生所取皆穷士也然而皆通人夫文至今日而变甚矣縦横之家纷纷竞起而先生一以榘错绳之涵溶隽永悉准乎度岂非通乎然而齿亦稍进焉夫日暮途逺将老死牖下日与干萤枯蠧相为因缘而先生骤起而祓濯之如顚蘖之生而蛰虫之振矍铄哉翁乎夫天下未有穷而不通者也夫能通虽翁犹通也夫至翁而公至矣翁者公也因而天下之人亦稍稍相传为穷通翁者予承乏史馆忝与先生为先后进而请急归里则正值先生试士时也邑之人士谋勒石颂德而谒予以文因为书所见而应之如此先生名掞字藻儒
　　日讲官起居注右春坊右赞善兼翰林院检讨奉使为今官世为江南太仓人自曽祖文肃后歴世显仕三传至先生皆以文章名迹称于时
　　创建羊山石佛寺大悲殿碑记
　　越有二石佛一柯山一羊山也二山产石石工取石者割剥垒凷周刳其四围而留砫于中就其形抚防凸而刻之为佛髙五丈六尺相传隋开皇间有石工发愿为此毕生石不成以禅之子子复禅孙凡三世讫工或曰石工死而生生而死死而又生以愿力之坚而假胚此乡者三世矣乃就其石窞而袤延之以甍以筑名石佛寺康熙二十三年大树禅师従京师还卓锡于其寺募金造大悲大殿于旧寺之侧址之树之上陶而下甓减木増漆防大悲像而索予为记予乃拱笔作偈且诵之曰
　　如此大慈悲无处无祗陀乃假憩于此以与垒凷俱是为大悲力千手千眼目照鉴此一方无福不翔备我今作庆赞劝此十方众惟是石龙龛石幢石钟磬凿石与镂木妙相无有二谓石为大悲谓大悲即石是殿是石龛借此大悲力
　　冯太傅适志堂记
　　太傅引年时
　　天子念元臣复辟无以命宁于其行也
　　御制五字诗洒之
　　宸翰中有元臣适志之句维时同
　　颁者有螭领文石复锓适志东山四筯篆于上太傅感焉遂于归田之暇筑室藏弆即以适志二字顔其堂且属宫詹学士沈君为之书纪
　　圣恩也人各有志当其入居槐防时志在致君即其统宅百揆平章军国出与斯世建平成之业志在安民而今则杜门却谒逍遥桑苎日与刳瓢荐芰者优防出入以自眀其志此其间有何一之不自适而事有不尽然者夫居优总方第为所得为己矣乃或中有未靖在当日机务纬繣未之或觉迨习静思之而无以自安又或朱组绣裳徒取尊荣一旦退居晏闲则晃日之目难于爥幽乡人有市归而縬然若自失者何则寂扰之势殊也且夫人境未有尽也富贵己至当复进冀所未有者餐芝茹蘂不能即效则复转而觊人世之宠或造庐特存或起家再入未免元纁白璧安车蒲轮之想皆足以扰而太傅均不尔也太傅尝自叙矣七十老人生平无不可自示之心然且澹泊宁静出处一辙
　　圣天子既以眀农许之而优防歳月皆足自适浩浩乎盖乐天知命先忧后乐志有在焉境固不得而限也故萧条髙寄徃往于执政之时每寓其意于东田西塞之间致
　　圣天子赐诗犹以平泉绿野为辞而太傅自若也太傅之所适者此一堂而已矣堂五倍之而十凡两层旁无挟庑每以左右两为藏书之所而左则别为重屋如书楼然堂除广甃皆以文砖相亚次髙敞燥洁可坐千人髙轩过者防防然欲一投止而不得也有当事扫门拒勿入太傅曰盍记之谨记
　　重建宣城徐烈妇祠碑记
　　宣城徐烈妇生而许字其同乡儿施氏稍长邑豪汤一泰者艳其色倚从子官翰林烜赫谋之徐之无赖者而委之禽烈妇父拒之勿受然虑有变立趣施娶女去豪大怒汤族居洪林独翰林以贵故郡居防翰林従郡还呵于途汤族传豪者佯闻而唾之曰止家有妇而不能庇而第呵族人何耶翰林初不解及询知亦怒使讼之郡郡太守张君直施则复讼之台使者使下郡覆谳当是时两造各诣县解豪张甚麾仆捽击施徐之在解者血胾濩落甚至簒取其媒氏匿之勿令解及解而施之父诸生也诸生有不平者哗而起各执词诣郡亭豪亦赂诸生相持太守见诸生者各有直然未分也令曰诸生直施者居墀左直汤者右则多居左者豪益怒麾仆伺郡亭击居左者烈妇时就解既己怖甚至是泣曰汤横如此吾不终为施妇矣万一暴簒之如之何其姑闻其言不省夜同祖母寝逮曙忽失烈妇所时四月晦日雨后迹之则遗一履在青鱼塘傍既眀出其尸以告太守太守方坐防事闻之仰而曰有是哉贤乎得死所矣趣驾亲验则自领巾而衵而襦而缣袜连纫不解太守与观者数百人皆掩泣既而谋所以停棺者近塘有张睢阳祠众欲殡于祠而祝不可请卜之神卜袭吉祝犹难之众曰然则惟祝卜之耳俗卜剖篿以取向背其象衡拂神则縦祝掷之篿縦于是众閧然拥而入万厯二十七年郡太守张君德眀请于督学御史陈君子贞操江都御史耿君定力旌之建烈女祠未几督学御史熊君廷弼者翰林门下士也其按宣城则尽反前事毁祠褫诸生之左施徐者而棰之人凡六易棰【汉制棰令即今之竹板也当棰者棰臋每棰五数为一易】棰竟内之狱有瘐死者既而督学御史贾君继善踵至则又反前事旌瘐死者题以官而给廪饩于诸生之未死者使得按年贡其按年自被害日始崇祯元年巡按御史田君惟嘉闻于廷复祠名不冺香名祠在迎春巷东至康熙二十年侍读施君闰章属某为记记曰予至宣城宣城人多能言烈妇事者云烈妇名领姑其父子仁与诸生施大德者同里闬相爱不能已遂为婚姻汤故名阀然施徐亦不相下时徐尚有司冦君名元太者乡居当烈妇之死盛暑桐棺如苴而蝇不敢近众奇之吊之者垜其香路傍如丘山司冦君亦冠大布受吊祠下时以为荣然且汤徐之争其势力不敌如此祠此者可鉴矣重为词曰
　　惟此祠以烈名岂与势争毁成祠再成名不毁祠此者以世世
　　剏建古越乡祠碑记
　　古难于出乡非谓五土异宜迁于地而弗能良也夫既各君其国则百里内外亦遂有分疆别族之思况传餐委积建亭筑馆皆君国者事而下此无有今则天下一家沟涂四达民之梯航而至止者所在辐辏然而上无赠劳下罕餈给即至往来揭椟犹且盱盱伥伥徘徊乎中衢其能振颠踣而収暴弃鲜矣予居京师窃怪诸州入仕皆设防馆为栖沐之地独吾乡阙然每思倡兴之而未有便也人有従大梁来者告予以汴渠之阴乡祠落成将书事于石而谒予以文夫大梁固畿辅以南一都防也乡人之萃斯土者京朝而外以此为最其为之鸠度而周居之亦固其所顾谁则载事而浸至于是前此姚江王君为中州观察记室其同邑余君曽挟长桑术以悬壶市门而溘焉长逝其妇寡且贫复无嗣也然而矢志不可二王君怜之为之立募簿募于吾乡之宦是邦者约得若干金将以设官舎置园田而并以处于之以鞠而以居者也乃垂成而辞之以为众恵多宠非所受稠房襍阁不以息王君嘉其志分别居使自食其力而以所既募之金自捐若干悉置为乡祠义田且旁及瘗貍之地按簿而稽自别驾大尹以及丞簿尉幕无不列其名而纪其数即他省宦此与夫肇牵逺服之操赢者皆合细成钜各有记载遂于东城外割亩顷之半而中庐之旷可掩骼而于城中济渎庙街购宅之有防事者凡三楹祠乡神其中然后増屏门置廊旁可以居乡人之至止者夫以王君之好义厚于乡人而乐于成善而之矢志者复能坚持苦节不受宠恤以迫成其事皆可感也遂因乡人请而记之如此王君名安夫字复古余姚人余君妇胡氏与之同邑
　　曼殊回生记
　　曼殊以壬戌十月十一日死死而有息顾僵噤不内药眼鼻血迸出医者谓中死法不治防十五日入朝同朝官借借称髙邮葛先生国工在孙黄门家盍诊之既诊曰是气蹷也肝冲以逆极愤不得泄拥周身之涎与血而填之肺俞之间故气不下接窍不上辟五藏八防皆结轖而不得其通是非汤液所能攻也然而何以致此先是予来京相国冯公予师也怜予无子择取曼殊为小妻及予室南至以屋窄徙居曼殊右安门而冯公怜之惟恐曼殊终失所嘱予遣曼殊而迎曼殊至其家亲劝之去曼殊执不可座有旗下妇辫髪晓譬甚至曼殊谢之泣公亦泣既而公乃推按起曰贤哉请月致米石薪蔬银五金以佐不给曼殊归诎两膝躇地匄勿遣予慰之既而予戚媪有居京者假予言遣之不信重强之且曰汝之去就何足关而坚抝乃尔曼殊闻其言大愤且误以为果予意号咷曰命至此耶身而掷之其婢持救之不得踯躅气絶曼殊之死以是也葛先生曰有是哉有人如此而吾不为之急救吾负吾术矣乃治匜鉢理锜鬲湔木燖石手研而指调之先以物刷眉间绞桑皮蘸末探鼻窍中焚石炭于盎浇以醯用巾覆首接盎防使臭沸而腾入于鼻初不为动而迟久而眉小皱又既而鼽嚏曰可治矣乃以酢梅刷其齿挢锥齿间研丸子咽之不内再咽之且挦鸡翎之翘者探喉间忽涎涌如泄乃濩药注之涎尽然血尚未下当是时病者拳手坼目稍开动而日己逾午葛先生饥乃就隣人买不托食之于是和齐市众香襍煑令咽时日已坠地曰吾去但煑渣食当能言预贮茗汁和他丸待之闻隣庙钟声若有唏嘘在牀者急取火视大哭己而服臆果能言初曼殊善病尝梦奶奶唤之去不肯曰俟汝三年奶奶者大士称也至是复见奶奶至曰吾怜汝饮汝葛婆水一啜而醒葛婆者疑葛陂之讹也然而先生果葛姓方子下朝时卜前门武安王祠其卜词有碧玉生来字碧玉者小妻也生来生之也又曰正是人间第一仙则在武安已呼先生为仙矣尝读仓公传叹古有圣儒能起死人令之生今无是矣葛先生非耶先生名天廕国子生淑承其字也父寅谷以医仙去十月二十记






　　西河集巻六十七
　　钦定四库全书
　　西河集卷六十八
　　翰林院检讨毛竒龄撰
　　碑记【七】
　　莱阳姜忠肃祠堂碑记
　　莱阳两姜公既己建祠于虎丘其明年学者将推所自出立两公之父忠肃公主于祠之誃房防商丘宋君开藩来吴元旦谒祠下谓祠隘誃祀不敬乃重为挶别构一祠于两公祠右相望百余步顔之曰忠肃公祠从学者请也先是两公之祀中丞汤君实主之以为贞毅廷诤得罪戍宣州乃甫出都而国亡宣州乱未逮也不得已退居吴中而其弟贞文即又以党人难发亡命于句章章安之间归而谋其兄奉母来吴因之授生徒讲学学者思之殁而祠其地宜也若忠肃者见危授命然故莱人也足不出城市生平未尝来呉车辙不及于鸡陂鹤市之间然且前朝防典既赐祠祀而乃复俎于此吾亦疑之间尝缅想当日贞毅下诏狱滨死旦夕而忠肃以城亡不诎阖门殉难者二十余人方是时台省交章请释贞毅归奔丧而贞文上书乞以身代狱使兄得东归一拾骸骨而朝廷未之许也其后贞毅以杖戍分无还理而贞文即复以故乡难居奉母东西驰夫生死之际人所难堪况一门罹难以疮瘐拳械之身箯捆就道而家之血肉漫漶渍草涂地者且不能归一省视犹且国亡君丧不得效季生反命之哭埋骨戍所推其情岂不欲丘首哉自诏狱闻讣以迄于死岂不念父哉即贞文岂不欲偕兄归哉不得已也夫不得己而不可以归者或可以来不得己而不能以一见父者父或可以使之一见则夫崇祀于此夫亦曰神眀往来戃怳者将在是矣生相离死仍可相聚矣故曰忠肃之祀凡所以慰孝思也祠忠肃犹之祠两公也且夫至德亦难继矣人第知两公大节皦皦在人而不知忠肃实有以啓之忠孝防节萃于一门非作之在前何以嬗后况忠烈之气充塞天地下之为河岳而上之为日与星凡有血气皆得而瞻之事之夫忠肃岂莱之人哉祀于莱祀于呉虽祀于天下可也若夫学人之意则将以祀子渊者祀顔无繇祀贵推本夫岂无义哉祠三楹中祀忠肃而以其誃祀蘗庵和尚蘗庵和尚者前朝行人熊开元也行人与贞毅同入谏同戍而无子附于此曰贞烈之友也亦慰之也后有谏草楼则正贞毅所依凭者若傍有房曰思敬贞毅之仲子曰此吾斋居也过庙思敬记固有之且吾敢一日忘敬亭山哉【敬亭山在宣州贞毅于此】康熙二十四年祠成越三年贞毅之仲子疏所载事而属奇龄为之记记曰公讳防里諡忠肃莱阳人以崇祯十六年王师破城死是年登莱巡抚曾化龙疏于朝赠光禄寺卿赐祭赐祠两姜公者公之子一礼科给事中采一行人垓也公尚有二子幼者従公死长者被创后亦死乃为词曰
　　维四岳实封齐族世衍大于莱公之生以岳基亦曰宿当张箕砥忠孝传礼诗有经教无籯遗仲子防作谏司碎首血涂龙墀以为戆将死之弟大行触名己列奸党碑天地裂梁栋頽公秉节值数奇城既破樊不支口衔胸刃剚家耆死二十余为鬼雄真人师司谏戍宣州治抢厚土扳长离徒招魂将焉归嗟有弟奉母驰同授学东武陲身戍魂祀斯推所自为公祠以教孝并立义瞻仰间深人思陈修肴荐眀粢风此世垂后来
　　重建碧山禅院并剏置食田碑记
　　姚城西北陬有防碧山修崷碧色望之如防因名防碧相传晋龙骧武士逐孙恩至此防兵山下因以名山碧之为兵俗传之讹也予族居姚者绵亘十里而散其防火于诸村之间合名之曰十里毛村防碧其一也曩时族人有托迹释氏改号石愚造庵于山间名碧山庵以为村人祝福防憩之地而址偏宇隘道廪不给时兴时圮泉州慈胜师曽以募縁従平阳来族叔经一大功等共十二人迎师山间为修复计而师力承之越三年拓地恢宇缭垣结阁为堂为房为厨为坎且为镂佛而止客建幢设鼔一切具足旧有食田八亩自耕自获今续置四十亩而赢虽栴檀化主不可暂忘然师力亦瘁矣儒者辟佛谓不盖而处不耕而食不力而娯游以嬉师自诛茅辟土以及塼埴釫镘而外皆任其手足胼趼胝拆即致所助田甽亦必水火铚刈以自为作息然且发愿利济将以食夫逺方之至止者而村人士女并得以嵗时伏腊相羊焉以游于其地其以视夫漫居而苟食以自安于娯嬉者何似已因为记记曰
　　一防微碧百丈精蓝弥天可致量地自安师主化导旋开泜洹狮音可诵鸟稼以餐慙予焚鱼未归碧山缅想屹崹宛然跻攀黄云数顷青螺一弯髙风克继千秋难刋
　　重修得胜坝天妃宫碑记
　　古以得胜厌北字京之门【京师北门名得胜门】北关之坝皆是也特京门迤北直抵塞垣故舟车絶少而此则临安以北通潞以南水陆并发然且水倍于陆相传眀洪武间祠水神于坝以为官艚估舶祷赛之所意甚善也乃未防而稍圮矣成化辛丑镇守浙江司设监太监张君实始捐赀恢拓髙其殿欐而扩其垣庑使当日之奉觞献豆灌荐拮挶者坦然可効骏奔于其侧然犹防神立嘏按簿勒石令列朝镇巡以下凡仕其地皆得补苴焉以传于勿替而后且陵夷而莫之顾也夫捍患之祀急于祀功今天下河防为甾耗内府金钱不减畴昔至官轺往来若
　　册封赠吊通使溟涨者日蹴波蹈坎出入澒洞以濵于不测此非神保不为功况商船峨峨其为越三江而跨九河未有量也曩时经理之费仰之在官故顺而易就今大吏小僚率皆躬励防洁朝不谋夕而踊跃好事曽无多金如中官者以为之领袖则苟且补苴非合并羣力曷其有济因具疏设募各为小效使微尘秒末积为铢两是修是葺以稍还故观不可谓非众擎之有埤也若夫神名天妃旧传秦时李丞相斯于登封之顷出玉女于岱山之巅至今祀之所称神州老姆是也特以地祗主阴故妃之而以所司河海为职土之雄逮宋元祐中俗称莆田女子契典而为水神此则后人所附防者康熙甲子同官汪君曾为
　　册立使封琉球中山驰波倾樯防于不免乃祷天妃再而舟竟以渡其神如此因于其飨祀而续为之歌歌曰翠羽帔兮鸡翘驾灵虬兮渡洪潮青山作幛兮碧烟为旓神之来兮云旗飘吹箫兮击鼓南塘风来兮北湖雨眀粢在豆兮殽在俎灵巫酌酒兮醉代神语舳舻兮相催官艚既济兮商船后来沙虫逺避兮鼋鼍回负樯衔檝兮鸣钲以随浪不使漰湱兮风不使喧与豗鸦不噪兮人不甾神降嘏兮福孔偕
　　修复平山堂记
　　平山堂踞维扬之胜冈峦竹木荫映四野相传六一守扬时公事之暇率宾朋防集歌咏其内是以逡巡数世皆歴歴可纪而其后不能继也夫天下兴废多矣考之六一去扬其距建堂时相去未逺然当婺川刘公来而六一送之其缱绻故迹屈指年嵗恋恋于所为庭前手植而叮咛浩叹一若弹指之顷早有古今盛衰之感生乎其间暨东坡再来三过平山乃复徘徊凭吊托诸梦寐犹后此者也盖物盛则衰随事兴而废踵理所固然而第当循环逓至则湮废己久将必有人焉为之兴复而方其极盛亦遂有起而持其后者乃堂介浮屠左右蔽亏始未尝不相为倚恃而其后堂既毁而浮屠独存然且故址昭然迟久未复予尝过其地而悲之今太守金君自汝南来迁重守是邦计之有宋庆厯间相去甚逺且治扬甫匝嵗即复迁江南副使仓卒引去又其时适当
　　六师张皇禁旅四出之际扬之疲于奔命往来刍秣者日不暇给乃登临感慨毅然修复于所谓平山堂者是岂仅为是游观地哉盖亦有感于前人之所为而兴而废废而复兴汲汲以成之惟恐后也予乡兰亭自永和修禊传之迄今数千年间废日多而兴日少当君守汝时汝无名迹然犹考淮西旧碑勒段韩两文于碑之阴阳而覆之以亭盖古今贤哲风流相映非偶然者第堂成命酒宾朋歌咏己非一日而予以访旧之余续游其地不朞月间一若宾主去留后先顿异者昔人所为登斯堂而重有感也堂以某年某月成越一年乃始饮于堂而属予为记
　　葛山石幢勒石记
　　清化广利僧买葛氏之山与田而亲其中复画其賸地尽捐之为僧俗义垅而以甃以甓道其坎而覆以石名为石幢考之儒者之恶佛动谓佛氏无父母不可训间尝窥佛藏怪目犍连以慈室之长穿地求母而经载四恩其所矢报者首惟父母其次第在传法师长与国王施主之上是佛未尝遗父母以为教也今僧以暴亲之故买山负土以躬承凶事蔂梩掩盖凡期年而以成可不谓孝焉乃掩骼埋胾王政攸重儒者以古王不作往往置义垅为补救之术而僧复自亲亲而推之以及于众捐其地以瘗夫无主之骸之委于道者此利济之心倘亦亲亲及物之意与佛氏以比丘为乞士乞慧养性乞食养身一身之内无所不乞而今以石幢工烦益复乞钱以成之则是孝于亲泽于众复不惮以身之所乞者兼为人乞而欲以髙语孝弟空言博济之徒利人之所乞而以　为夺不得也地在天乐乡四十二都所谓葛氏山者连山碪与田共若干亩值共若干两康熙年月僧交值母自母墓外皆义垅僧名德扬字宗标广利寺住持也后凡继此者视此石
　　通观崔府君祠祷嗣记
　　丁礼部以六十七嵗举一子其前一年亦既举子矣而未育也泣曰吾己六十六年矣今而后能再举哉夜梦轝轿行由巷而门拾级登觌神于中庭而列炬焉询之曰崔府君祠也拜且起见槃举一儿置神案间私念此儿傥抱与谁则受之顷之有盛服而拜于下者小妻也喜而醒以问左右左右曰有之此间崔家巷有崔府君祠当是也及至巷不是入其门不是登其庭不是见庭所防神俱不是再拜而出居无何以他事至通观观傍有神祠则崔府君也自入巷至观目甫接而心记之而由观而门而庭而神则歴歴皆昔所见者即案举一槃尚坐一儿于槃间遂祷之而归而妇有身及弥月而生一儿所谓六十七嵗举一子是也乃予甫归沐亦六十六年矣其前一年生一女而育之年老难再举礼部曰崔府君神可祷也因告以梦且曰府君以壬子日祷之当应虽然宜有以酬之予曰吾将为文记此事以代酬可乎曰可因祷之而弥月而亦举一子恍神授者予思古祈子词原有释老降生宣尼抱送之説顾三代所祀动称髙禖予不知髙禖为何如神而嗣此或祠子母唐皇甫观察祠九子魔母为生一男是也或祠神妪齐张敬儿拜三公为妾祈子于新林庙妪是也母与妪职孕则祠之宜府君何如神而所司在是按府君讳珏彭城人唐磁州刺史也少曽举孝防为淇县令能捍水灾以生有异政死而为神相传安史之灭神实祐之故在唐世己早有防国威灵之封祠之河滨暨宋髙南迁祷宿祠下而神助以马俗所称泥马渡康王者是也故宋祠府君一建显应神观在西湖傍一建白马庙于呉山之麓以为白马显应当两祠之名胜之地以答之杭之有府君祠实自此始若夫崔府君巷则展转分祠虽至以巷名而非其旧也然而祷嗣何也考通观志府君之父讳让者五十无子祷嗣于北岳梦上帝赐之双玉因名府君珏而字以子玉实隋开皇三年六月六日事也【神以是日生】暨南渡祠此则髙宗张后梦府君馈羊而孝宗以丁未年生因以府君为列朝祈子之神累封防国显应昭恵王逮元嗣统复封齐圣广佑王敕遍祠天下视之五岳暨眀代钱唐少宰李旻亦五十无子祷于府君梦赐之棊因生子名棊乃厚德府君而别祠之今通之祠是也祠近白马庙而观地髙敞可飨神少宰李君白之杭太守滁州孙君太守孙君又白之参政蔡君乃于嘉靖壬子构祠三楹于观之东偏而大鸿胪钱唐张君亦以祷嗣故亲刻神像而供于其中然则祷嗣而应固神所従来而礼部所云祷以壬子则以壬子所构祠而不于他祠于通者则又以通之祠为祷嗣设故在此不在彼也然则府君之有神岂独礼部矣自宋眀迄今凡祷祀者无不应康熙庚午五月日记
　　重修卧龙山越望亭记
　　越望亭在龙山之岑相传前守汤君曽于眀嘉靖间修复此亭因名越望歴八十余年暨崇祯之末海风然遂发砫而檼以倾迄于今又三十年矣山阳何公于守越之眀年登山四观隐见瓴甓于丛棘间遂従井仪右拾级而上得识亭故址重思修复而郡值多事四隣之露鹘而震境者日再三告且山泽逋雈苻饥萌思因缘伏莽方阴为解散而民力未固恐兴作滋扰扰逡巡又久兵之往来而鸱义者敉之民之无告者慰之乃割俸经始子来之众不事鼛鼔合工而程材遽仍旧贯筑基于垣间而补其齧榰柱牙角累重櫩而翼之亭成乃集僚属饮之酒酒半言曰而亦知夫修亭之意乎昔越臣范伯以生聚教训抚国都而建楼窥呉顔曰飞翼彼固有所用耳然而汉唐以后元眀以前其为因革亦既非一而时毁时复彼岂真饰游娯恣眺聴哉夫仰观云物俯察土方意固有之而非其实也间尝于聴事之暇一登其亭慨然兴居髙临下之思焉况山川风物终古犹在而官居若寄欲以一时之迹可以绍往昔而待来兹此昔者羊公所由登岘山而然悲乎且吾闻种山居中其上应南斗而下临井垣凡阊阖之广阛阓之赜皆一揽可尽今试逺观四郊近视五达其或台城宫室烟火相接鸡狗鸣吠并彻于逺迩则熙熙攘攘望之色喜而苟其愁叹之声闻于上颠连之色见于下则凭栏惄然百端咸生是亦有官者之所当为考鉴者也若夫亭之为名以代更易昔有称飞翼为望海者矣唐时观察率赋诗是亭皆名望海而入宋而更名五桂则或以植桂得名而其既亭废而桂亦亡于是有建楼而仍称飞翼者矣嘉定之汪纲是也有建亭而仍称望海者矣嘉祐之刁约是也前守兴废经歴凡防而后乃越望以传盖是亭为一郡所望而守是邦者即于焉望越是毋论望之而或得或失如前所云而即以汤君观之彼治行相传其有造于越为何如者而登其亭而思其名是亦景行之一端也众曰善请书之石是为记
　　严禁开燔郡南诸山碑记
　　古建邦立社必审察地道以为经营卜食之本如宅洛者瞻伊阙都渭者料太乙况吾越为计倪范蠡所相度者其阴阳向背必重为可信眀矣相传郡治为勾践建国之所其地祖鵞鼻宗朱华乃由陈伽岭穿茅阳殷假诸山而蜿蜒盘澓分条舒干踵为斯治其间羽飞介伏回翔偃防有似真龙故以卧龙名其山载之志书凡府防县署城隍祠庙以逮荐绅之第宅士民之居庐实凭且赖以故越中宦迹邦贤较胜他郡非无故也眀季崇祯间居民无厉者开凿陈伽岭山燔其石而烬収之以灰以垩民多灾伤郡守王君与推官陈君立为禁絶复恐山籍奸民耆利再凿随将籍之兰字自十二号始至二十六止凡若干号捐帑估赎追由在官以杜奸慝其先事豫防可谓密矣至
　　国朝初年旧禁稍弛徒以修葺禹庙之故偶假开燔而一时道府防县相继解绶土冦之延蔓而伏莽者顿起剽杀村市为虚其徴咎之不爽如此乃奸民乗机发凿于前而土豪之射利者遂大开于后燎原不揃防至燬室按
　　本朝申禁一在顺治十一年尔时盗偶开凿而当事发觉遽行敕止一在康熙十年尔时以公作所需致荐绅士民同起请命不数月间旋已报罢今则盘踞焅烈不由公作夫窃据官山为己利盗也椎埋剽攻发盖藏毁道隧大憝也今以大盗为大憝而其所为民贼者又非止一家一室之为祸乃犹相视施施不加严剔夫铍木之榦而欲延其英刳人之项背而欲其负府藏以生无是理也况盗官擅利比之铸山其为官刑方大耶文学某等以其事白之邑邑白之府府白之道使君道使君命勒石永禁垂乆逺且以告后之守此土者石凡二一植府治一植盛塘之上埠邑令髙君郡太守何君道使许君皆有名氏勒禁末
　　张水部雷琴记
　　琴者乐器之一也特琴德甚尊其器不尽列于乐官故自三弦至九弦大乐虽备而师延拊一弦之琴京房制十三弦琴以定七均则但藏内府而考击之数不及焉幼时谒眀代诸王于杭州见潞王北徙出庄烈皇帝所赐琴付北使去其衣琴烂然有若雷锦潞王泣指曰是雷琴故宫人以雷文刺衣而惜当时之未及啓视之也水部张君得琴燕市中其上晖下准龈頟长短悉中古法池有宣和印尝疑为汴京故物及胶败木豁姑苏琴工为析其肌理而窥其中则镂款于脏曰大唐雷氏制而其下即附以宣和养正之记然后知水部所得实唐时雷琴而宣和之印则収藏家所为款也夫神物显晦亦各有数顾非其人勿归水部古情则古器归之风云之従蟉抑又何怪独是雷氏为琴时覔琴材于蜀山松雪之中经营心苦而后斲之以成器而传之宣和五六百年间其中什袭珍重不知何等乃或存或殁迄于今又五六百年一为天子之所不能私诸王之所不能保者而一为水部有之此其遇合岂细故与古以琴倚歌如弦鞉然虞书所谓搏拊琴瑟以咏是也虽学士操缦不用唱叹然皆自为歌如舜歌南风仲尼歌龟山猗兰皆无若近代尊师端坐挥手但以有声无字为絶调者水部雷琴诗已遍人间浸假取其诗而播之琴一人长歌一人挥弦并如弦鞉之倚曲而有声有词彼此相应则斯琴有神焉知不能发古音如堂上器者则虽谓雷氏琴即乐官琴亦可也琴者乐器也















　　西河集巻六十八
　　钦定四库全书
　　西河集巻六十九
　　翰林院检讨毛竒龄撰
　　碑记【八】
　　两浙布政使司政事堂歌咏勒石记
　　政事堂者布政使司堂也其使用宰相之副为之谓之使相【俗称方伯连帅非是】前代无其官明初设中书行省而以参知政事领其职即元时所称中书参知政事行省者【晋唐以中书监令为宰相而以参知政事同平章事副之明洪武初设中书行省出参知政事为大使至九年始改布政使司布政使】故名路曰省名堂曰紫薇而名其官曰参知政事即后改布政而其名省名堂名参政如故焉【今司官仍有参政名下大使一等】第汉制外郡自刺史止以为亲民之官当久于其职使上下沦浃然后觇积勤以资不次不宜朝迁晡擢等之传舍故刺史以上别无他使致有进刺史而为三公者自隋唐以降封轺四出凡防访转运诸使皆得加大府之上而其后提刑观察比于外镇及元设行省明改布政而使官之尊极矣故自大府至行省犹之刺史之进三公而其阶迂其陟缓其受事反不得久而独于吾浙有不然者上郡马公従尚书郎来使榷杭州至一麾而复守其地防
　　天子南巡旌其才使提刑全浙分外镇赤幢曲盖以宣布使指复未防而进浙行省析圭拥节为外台长有似乎刺史之进三公者乃仍歴诸使以登于副相其阶迂其陟缓其受事仍未为久而乃躐大府以臻大臬不为不径数年之间而由分部以进乎全辖不为不速自使榷行轺寻至斯土歴方州大臣而尚不离乎其地不为不久是岂天之巧于爱公而位弥纡陟弥迅与是岂皇上之曲于衞民而名为迁移实久于抚治与是岂此方之民别与我公有冥漠之私而由父而祖戴帡幪而长子孙一似藩镇之分封其地而君斯国子斯民与夫名郡之主进为都君其间亲民惠物不一其事即间为提刑皦然清白坐赤棘于五都之防其为安族而悦众者亦复何限而皆于我公得之如是而欲禁民之爱戴而歌咏焉不得也夫大府有政政可歌也大臬亦有政政可歌也今岿然敷政嫓于开府其内跻执政而外掌仪同特跬步间耳乃四民歌之百城歌之诸州万户俱歌之凡饬纲陈纪举善绌恶敷言辑瑞宾兴论秀水旱灾荒关梁狱市租调版籍陂塘亭障观风造士延师正乐质契平价育婴保赤却请拒餽掩骼埋觜种种也书曰尔有成绩纪于太常嗟乎太常之纪绩従此始矣是为记康熙辛未十月日
　　赵使君补山阁勒石记
　　管亭赵使君以良二千石守松江还里筑阁于宅之西偏方落成时其湘潭门人陈君鹏年登而乐之因拾宋人又补青山入座来之句顔曰补山纪所见也夫以管亭所居在山水之间柯亭当其前瓜渚环其左未有阁时山未尝少减及建阁而山不加多而乃曰补之萧山毛生曰凡所为补所以补使君之不逮者也夫使君非不足于山与水也弱冠却柔翰杖策出门值东瓯用兵贤王入粤之际摩盾戎马间遂以试士啓东南之治暨迁潭州司马则又当滇南初定车徒转运不絶于路予尝谓管亭赋才官灵均颂橘之乡而迫于公事逮之官而后有词正谓是也及守呉淞防
　　国家严吏治方州大臣率餐疏衣敝寅作而酉息程文簿以钧石其间劝德绌恶观农升俊读法于里门而平争于聴事日不暇给是其生平所自歉者只在拄颊观山之兴而今后而得补之是阁中之所见犹是而使君之所见者有独加也夫时有不足端赖于补人亦自思其生平所不足而有待于补救者亦复何限而使君所补惟是可以思矣康熙壬申予与同馆查君庶常前后登阁庶常曰传曰进思尽忠退思补过使君今日之事也然诗又云衮职有阙惟仲山甫补之则又后此者所当勉也予曰善遂用其言以为记且乞庶常书之石以示后之登斯阁者
　　笑隐庵碑记
　　笑隐庵者笑和尚所隐庵也其址在杭州清波门外旧名法喜院而中丁毁废大陈氏购复之以开住者为照福笑鲁和尚而笑近于喜因以笑隠名其庵康熙二十二年奕是和尚従平阳来防灵岩翼庵将退院而以奕公曽落染此庵遂合檀越及僧众啓请愿为奕公量笏地而奕公应之今十法腊矣吾闻释氏以退晦为名虽持烛破暗而未尝自炫即或勤于精进而究之无所于先若此者所云隐也防有释氏而犹未隐者而未可概也人有絶人世而仍不得称为处士者矣生平挟特原无可恃为世用即不见物物亦安用为见之此如田更市佣其为袒膊而箕肱者傲物也与哉礼不足耳惟我固自有繁饰之具而以为无益躬化谓何而去之夫然后可埤堄曰安用是拘拘者为今天下沙门千百槁项黄馘其东投西蓦何关出处惟夫禅法之雄为龙为象既已披僧伽黎衣髙眎人世将出其所学树之大寳幢以告四逺而仍然诎处如面壁然此可谓隐矣公少通儒书一出而参诸方即付以大鉴之法年未及子渊而早闻大道宜乎髙坐名山岸然挥麈以进退夫三皈之众而乃退居一室咏歌以自娯吾尝读其诗观其所为书而深慕乎公之才与公之道之广也夫可以用而不用斯之谓才可以不及而无所不及斯之谓道之广可以不处于此而犹处于此斯之谓隐公非其人乎若夫笑者旧所名而今复仍之曰吾以知灵山之笑之别有在也公笑曰记之遂为记
　　两浙公建育婴堂碑记
　　王者有慈少之文而顺时行惠则春育幼穉与秋养衰老往往并布之眀堂月令之间此后世漏泽之制所由养无告而先以孤也顾曩时育孤大抵在保抱以后如孟子所云幼而无父者而至于胎娩之余甫离苞络则前此并未及焉自
　　国朝定鼎京师丁兵燹之后道多遗婴益都相公曽啓之
　　章皇帝前开育婴堂于崇文门外畿南数百里车携担负口哺手绷者日踵踵至及益都致政还里而宛平相公复继之其式遂遍于天下吾浙育婴旧堂在呉山之麓地偏而栋陿所输赀粮尝不足以给日用乳妇各散处无所稽摄巡抚张公顾而恤之于公家之暇往往咨及而布政使马公遂力任其事防方城五达有皇华旧驿本驻使节而鞠为茂草久矣乃址而堵之辟堂三楹而列甲乙舍于其傍分坏别牖设牀而铺墼冬罏夏婴料居乳妇于舍间有夫者共栖之使之防内顾之忧凡竹车絮借所以供儿之坐卧者无勿周具且延医师之良者以防其疾其于保字之用心可谓极矣然又恐迟久不继买田数百亩为储峙需而立首事乡官月稽而日核之尝读周书康诰以武王之圣康叔之贤治妹邦之地之大而当时寒暖燥湿饥渇劳佚口所不能言心所不能达而为之上者以己意而宣之达之予所好而去所恶有如婴然则是合帝王保大之心而后可以养一婴极都伯重臣上下经营之全力而后可以保一赤推之万姓何异矣康熙壬申之三月甫载事而五月工竣当事者请为文以布之石使他日继此者有所视因为之记某日某记
　　两浙布政使司布政使迁江西巡抚都察院政迹碑记
　　圣天子御极之三十一年上郡熊公由两浙使相进秩大中丞开府西江为外台垣翰之长建牙树纛设笳鼓节钺一时士大夫咸拱手为
　　天子称得人庆而下民哀号谓夺我公去扳车卧辙不得已乃歴数公政迹凡若干条琢石雕朱于行省之门仰眎流涕一如羊开府之在襄阳者诚旷世事也夫善政在得民得民在获上夫人而知之矣然而二者尝不能兼京朝左右日亲近帏幄而泽不下逮其在专城制阃去君门万里即曰御屏多记注徒虚语耳独我公由一轺使榷早合舆诵至
　　皇上南巡驻跸兹土亲见公趋事勤敏所向无稽业而民之爱戴者衢巷歌呼无不曰我公贤我公贤以故公凡三进秩皆不出兹土以慰民望而终迁峻省重之都府以彰我懋简従来方州大臣未有得君得民若我公者然则迁之者
　　君之恩而思之者则民之情也考之三代封建设官不同而郡县相仍大率以两汉官制逓为沿革汉法最尊者莫如宰相执法暨郡国相守故凡有大举则必以丞相御史列侯中二千石为之领袖今之大府即二千石也上而布政使司布政使即丞相之副后所称参知政事者也又上而巡抚都御史则御史大夫也汉以丞相御史之京朝而歴代重使臣则往往以京朝大僚出之为垣翰之长故使至执法则使之极事矣公自大府而观察而行省而御史中丞以一身备诸使而且得久于其地其获上之专与得民之深如此第民心惟一而其类有四其在官属即士类也凡承流宣化整纲肃纪与夫饬法眀计杜夤絶请诸条此所谓励官常以儆师士者至于士则讲读考课而外爰有监乡闱建义学诸条而农长诸民诸如举孝奬防粥孤养老恤菑捍患调争减役以及耗羡之除常平之置皆是也若夫工估则凡厘漕平关筑隍濬畎与夫行户所必裁承应所必捐牙埠所必格轻减子钱均平物价比比而是因件其实迹疏为若干而但存其目于左以俾后之此者有所取法且曰此民志也若夫公之德则槩以政见且有非斯石所能记者
　　皇华使馆瞻
　　御书记
　　康熙三十五年
　　皇帝遣刑部贠外【臣】宋骏业手捧
　　御书将至绍兴山阴之兰亭车过杭州在籍兵部左侍郎【臣】杨雍建詹事府少詹事【臣】邵逺平国子监祭酒【臣】汪霦翰林院检讨【臣】毛奇龄翰林院编修【臣】凌绍雯中书科中书【臣】顾之璿等诣皇华之馆叩头问
　　皇帝起居毕跪复请匄
　　御书瞻仰骏业不可曰此非臣等所敢擅也
　　皇上未尝有旨令汝等观也且亦未尝以书法教天下臣也
　　皇上以为自昔巡幸皆有祀古帝王贤臣之典载在史册故汉帝祠黄帝桥山祭魏信陵君封乐毅后而东汉建初且有祠本朝臣桓谭冢者朕观河南巡东祀神禹而独不得一访问先代贤臣之在其地者朕深憾焉因于万防之暇曽忆晋臣兰亭旧迹在禹井东西洇沬不彰遂手书兰亭记一通将以张诸石而补祠其地汝等误以为
　　皇上文武神圣乃区区与右军将军较书法乎【臣】雍建等俱伏地曰何敢然何敢然第
　　圣人御世动无过举在
　　国家行之为典礼而在臣民见之即为法式此如天然在苍苍只以自舒其阴阳之功而在天下人即仰之为金轮为玉波为防翘华盖不可名状今有景星庆云出于天而薄海内外不争先愿睹者乎有醴泉生于山甘露降于林而乡城老幼不扶杖襁负愿少须臾毋死以冀得一见者乎今
　　皇上加惠东浙
　　龙文逺颁【臣】等身居浙西方私相怨望以为独后而瞻天仰
　　圣尚閟抑不前恐亦皇华所未忍也骏业乃仰而告俯而祝曰惟
　　皇上惠之敕设几行叩头礼毕甫展轴而天气清朗日色相照耀庭前草木鸡犬皆烂然有光色彷佛见黄帝垂衣仓颉布象龙跳虎跃鸾惊而鹄峙满庭皆踊跃欢抃触首呼万嵗不能起臣伏见三古之世极重书学故中庸曰书同文又曰非天子不考文盖古凡入学则天子颁其书法于学官使天子胄子与公卿大夫元士之适子皆习其书是以大戴保傅篇谆谆记书学之事而汉志有云周官八嵗入学保氏即教以六书是书之为重于天下久矣今
　　皇上书法前掩千古后掩万年虽神禹手书岣嵝武王亲铭几杖皆莫之及自宜颁其书于天下使后世臣民永为法式今日之瞻则百代规摩所自始也众皆曰然遂以【臣】奇龄原职史氏当备载其事以俟
　　采择因略叙始末而记之如右【臣】奇龄稽首顿首谨记
　　赵开府六事图记
　　两浙巡抚中丞赵公开府杭州予与同乡官出饯之朝阳门外暨予请假归而公已移镇江南寻且还台迁部堂去其抚浙之政值在京不得而知也然杭之人每思公其有得于心必曰此公泽也其或不得于心必曰公何在耶又曰向使公在不至此以故范公貌劖公治行以庙以碣其在今己十年所矣犹有绘公六事图属予记者曰开河曰筑十观台曰刑奸曰代民还营钱曰讲道学曰移镇公事不止六且移镇非事实只以纪朝廷倚重并浙人留公之意然而大者具焉夫开府无细事官其地当使山増髙而水増深杭昔苦塞前哲凿八井不足其穿城水关有渠而陻公开中河十余里西小河十里南自庆封关北达清湖尅期而工成乃筑城十门观台髙广若干丈墙楼参差且増坏诸障隧令城中士女偕观抚埤堄循墙而游如是者三日今所绘城端累累是也夫东南四民生于逐末卖浆负饴者贷营钱为饵旬日倍子母还之而风雨疾病或不幸不售缧系敲扑鬻妻孥逮死比比也公代民偿责累巨万而禁其将来至于土豪作奸者诘杀之曰吾去其害马者而己念无可与士大夫往来请益于是借讲堂论议得失以予观世之为政者髙其牙盛其伍伯日与下吏门者罄折问询相对移日晷而士大夫之车辙若冬雷焉民之暴乱非法者矜之以为恩遇有大事大役即惴惴不敢任聴其脞废曰清静曰以不治治或百不得己任之而动辄箕敛曰设法以至重农驱惰抑奢崇俭不务识大势而概以祛末之见任意催割虽贤如汤斌其治呉阊不免也有如是六事而犹谓不足以砥世也乎吾记之犹思之矣
　　海竺庵食田碑记
　　海竺庵者吾族蜜修之所也従来四恩报主各称檀海今以海滨隟地建旛量笏为众生修觉之塲则虽小葊而海以名焉前此族弟尹俦与其妇周防雅好施济曽筑室数椽濩茶歇暍有年矣今尹俦夫妇垂老无嗣遂拓之为庵且以此为他时乐丘使翦茅其前培龛其后生时焚且诵而百年之后归于其室此固钟鸣漏寂剨然猛省一大机也因族叔遐伯従弟镇还夫妇皆有同志则自此而推将必有踵其事而増其华者故特延禅僧髙修为之住持作开山之师而以尹俦夫妇为之山主乃为述其事而记之如此庵坐落祖宅之南相距一里许后有田如干亩即尹俦夫妇归藏地也别有田如干亩为常住食田皆尹俦周防身施之族之人毋许占者某月日
　　祁夫人易服记
　　姜桐音先生以疾死其配祁夫人服三年丧毕不易服先是先生易箦时其诸子环列先生指谓夫人曰以累子以故诸子无长少皆夫人教之至是诸子请易服不许家人请于祠不许少京兆定庵先生其犹子行也拜于庭为陈大义谓非先王法且先人亦莫之行反覆论説终不许防
　　国朝定鼎郡之以世家保家门者日隆隆起而先生席列卿后独家食不出于是诸子有乞试者属京兆君为之请而夫人许之康熙辛酉次君贡于乡及癸酉长君登贤书方是时距先生之死己一十六年榜帖至家人仍有以易服请者邀予至其家语之夫人夫人怫然曰谓此区区者遂足以易吾心乎而予曰不然方予之与先生交也约四十年矣始为患难逰既而以文章为伯仲又既而音容閴絶莽莽若隔世而夫人非他巡抚苏松殉难赠太傅諡忠敏公之长女也予少至东书堂时夫人従母商夫人学诗而以予通家子每出诸闺中诗属予防定以故每读夫人诗而为之赏之其后与先生倡和更名静好集者是也今商夫人已即世东书堂已毁当时所防定诗己俱散失静好集己殉棺去即夫人所授四子书及经义诸子售后已厌晦将抵之牀下天下亦何事不従迁变髙门华屋改为蓬茅沧海之波移而为块壤而只此丝蒯之缕缕而不之易且未闻易服而即可以易心者也世可易心不可易也夫人乃忻然税服而曰可易矣遂诠次其语而属为之记虽然离骚云进不入以罹尤兮退将复修吾初服夫进不罹尤退不修服君子之过也初服安在吾作易服记而重为思之
　　重修临安县学眀伦堂碑记
　　眀伦堂者学宫之一堂也古学与庙二释奠先圣每设主帛以行事而学宫甚广由垣而门而堂而室房而馆舍而圃林凡读书养老兴师贡士以及上功上齿序饮序射皆集于其中而名之曰学自隋唐以还间立周公孔子庙于学中而元眀更制遂以孔子庙为学而别立一堂题之曰眀伦无米廪无瞽宗无论庭射圃二馆三舍只一圜桥一泮林亦列之庙前而堂无与焉则此一堂者固合全学有所事而存焉者也使此堂而尚任其圮则全学废矣郇阳郭侯存斋举乡试第一以拣选知临安县事其任也见圣庙岿然而啓圣宫壊捐俸修之未竣也及集多士于眀伦堂将习讲诵而堂本五楹而堕其三栋欹而壂砾慨然伤之念邑为西呉奥区代产伟人即今衣冠济济科名相继起而顾令本源之地荒蔑若此古不云乎学始于不足而成于克奋苟能奋兴虽经费不足何害因敕诸生邹伟元等使先竣啓圣宫功而徐议堂事康熙三十八年夏六月朢日首捐月进不足请输于绅士又不足则以赎锾佐之凡陶土刻木负绳运榘一切任材効力听择所便不苛亦不滥乃请练事绅士如许君胡君骆君盛君典司出入而县尉任君董视之越五月工成侯因防诸生于堂而课以文且举乡饮酒礼并读法焉及侯将引疾未暇记事又二年而诸生砻碣请为记夫学之赖修成久矣君陈曰简厥修亦简其或不修学记曰凡入学者七年而小成九年而大成向使废坠不修毋论是堂无防即汉唐国学往有二百四十房一千八百余室而诸馆之门垦为菜畦即初授广文一职有雨淋屋塌而不可入者况官居相嬗等之邮驿计侯之治才五年耳初衣之遂本诸夙抱只此数年间何难肤膜置之而多方经画以集于成然且濒行顷刻不忘斯举而就许胡诸贡士而三致意焉其不令或阙如是也
　　圣天子崇儒右文其将稽士成以稽官成胥视此矣乃为文曰【文缺】
　　西河集卷六十九
　　钦定四库全书
　　西河集卷七十
　　翰林院检讨毛竒龄撰
　　碑记【九】
　　两浙提督学政翰林院检讨顔君试士碑记
　　国家三载一论秀而三载之内必一岁一类取民间俊秀而填之学中故曩时科目有所称秀才科者而填学之士即假以是名以为俊秀者即论秀之所自始也但从来试例四民之子不露名籍贫者固无容自白而高訾厚稸亦并无可为物色之地以故每一试出纵令至公亦定有一二纨袴居于其间凡树碑五达乞贵官谀文雕朱镵素较易为力试而颂之再试再颂之今学使顔君吾不知所鉴何等其在杭已两试计所得士两县三学己不减百十有余而乃衣卉而食藿一若漆室拣火吹纎尘而扬大秦举髙訾厚稸之子而尽却之囊无一金通衢大涂不能购一石乃相与羣聚而咨嗟曰猗嗟我公欲颂何从颂乎公乎能瞢瞢乎于是一人四铢合两人而成一锱三人十二铢合六人而成一两计若干人得若干两纠工琢块将树之眀伦之堂而属予为文曰惟公文之足以嬗后来也予尝考明制学使悉用监司惟两京首善之地始以南台长官兼董其任监司道也而台则以院名焉今
　　天子以两浙文盛改道为院使东南一区得厠之三辅之后斯已幸矣顾院使新开初但以坊局之能者充之谓中赞以上讲读以下堪荷斯职而
　　皇上崇文右学惟恐狃于成习即不足以大非常之典因故为不测内而尚书副貮外而枢台使相开府仪同皆一时互相擢用而独于君则侍従臣也检校秘书与讨论国史尚将有事于草制之班记事之列而
　　圣眷优渥即与中台侍郎同参其选夫
　　上以非常遇我即当以非常报之此时君之报
　　主知不啻如士子之报君然且
　　简畀稠叠今兹之使学即昨嵗之主文也癸酉之役君主文两浙实为得人因之甲戌首春即以是任当先茅之奬三载升秀与两试课俊并举而萃之一身是在朝所必不能已于君者而草莽在野安能以心所难已而反已之且夫士风而日下矣従来清论是非出于学校故左传有云郑人入学而执政善否于是乎定今则旌扬赞诵视为故事士子进身即以此为谀人之借铭功纪德不可信矣有如此之慷忾踊跃吹浡而赋海把箪土而颂丘山此非寻常碑碣所可例也眀伦堂者公学之堂也
　　两浙布政使司布政使蒋君左迁去任碑记
　　王者建邦辨治设诸道以领庶吏无非为斯民通上下之情是以卿长率属每建行省于诸道使上初不过饬纲纪整官方升贤举才编织户版以统诸筦钥之要一若居髙处尊不必与民间子妇披沥情愫而民率呼吸归之况两浙为东南要区贤能财赋甲天下民之望大吏如望嵗焉襄平蒋君由西江观察开藩杭州者越五年亦已纲举而目张官不即于衺户口生齿已溢于图版三年论书者已得良士嵗月举仓庾防要而任土作贡已倍他日四方军需及一概坑冶钱币薪奉颁赉之典俱已权衡度量各得其理而偶以庶司关移检校稍疎之故卷纛而去民之闻之者男废耕耒女罢蚕绩商估阖市门士子撤学损课读百计思所以留之不得乃相率为画像为侻屦为立祀版为讴唫哀思而终之勒石以纪其事予思蚉防之俗只趣膻附暖往往长吏迁官则树碑以应故事未有拂衣以行而复为之疏往昔戴恩膏者夫虚公之言其言可信不讇之辞其辞足録夫人而知之矣乃较君生平以行军司马开辟东瓯防天子威行海外举溟渤而耕犂之复简君为长城之寄龙鳞马齿井画其地则自兹以往岂无天风之动筑其禾而起其木者况前事者后事之规也民聴者天聴之本也夫以尚书仆射兼门下中书两相之任推为行省古所称左右丞相开政事堂者縦有蹉跌进可为开府仪同退之仍不失为大小参知之职而苟其规前事以策后効即民心以觇天意白石在前不必伸桐乡之思下岘山之泪也吾是以应民请而乐为之记
　　长山心庵自置食田碑记
　　长山心庵者新建之庵也其义以新旧得名而住持者曰吾将以求吾心焉顾地近海塘前此山界于海潮汐抵山麓桑田万顷在洪波中而今则延袤百里皆良园美荡茭苇之外间产竹木故傍塘而居好善者归之乃住僧凡白尝为我言开山者非他予法弟慧彰师也彰与白皆长山人且同师落染而彰长于白徒以桑门次第先入为兄故白弟视彰而实则开山大事皆彰主而白辅之乃彰本氏富白本氏金彰俗犹子有兄弟三人实舍得分地以为庵基因于康熙甲寅冬十一月彰与白同剏此庵阅今二十有四年而彰已逝矣特庵有食产皆两人自置不布施不经防各摅其力积铢粒而贾买之播植艺获量所入以给僧众终嵗之用皆于两族无与焉夫捐金布地不还所捐募钱以造像不复翦莲片以作钱用况释已舍姓一切身受非本姓所有岂有给孤余地自耕自食而人犹得以觊觎之者夫茫茫沧海已为桑田而欲其遽就刧灰不得也夫心庵者心不可壊也凡白名某自置沙田如干亩沙地如千亩复有再置者列此末
　　重修萧山县儒学文庙碑记
　　汉制诸侯王相及郡县长吏之官必先赴庙谒而后従政至隋唐定例往往以春秋二仲释奠责之州县而惟宋及眀则又増之以朔朢行香之礼是庙学之设创自朝廷而其仰承之以延其制则实州县所有事也苐居官递代等之传舍典礼十废难于一举况三征九赋惟正不足必欲统会计以戒功事则秦瘠而越视之矣国家建学垂五十年厘定典制整饬庙防而
　　皇上复临雍讲经亲理帟羃其于崇儒右文之意可谓备至乃郡县学宫每易倾圮大抵殿宇崇闳成艰毁易加之官府工作轻于审辨诸凡辇铜合土脂胶圬镘所至以一切従事故子铸而丑三衅焉桐城姚侯莅吾萧有年自庙谒以迄释奠释菜其为屈折尽礼者已非一日而独于栖神之地尤厪俯仰盖十年以来凡数修矣今迁官在即而濒行之顷犹不无徘徊而警未雨者乃首捐月奉经营载事损防入而考出之稽器倚具皆有程法自殿庭两庑以及防门垣墙凡刻桐画梓笵金饰木皆量其疎密以辨工滥上眡櫩楹下审坪墄朱丹而黝垩次第涂雘一若桥増其圜而池益其洁计长功中功阅两更朔而告成予乃于馂奠之后拜觯言曰不观学乎学贵有补修之者所以补也学贵有继重修者凡以为继也顾其説尤有进者夫天下之以因循而隳吾学者岂少也哉事当可为其始未尝不欲其急行而既而逡巡又既而以为此非吾事可俟之将来而于是退诿之情生矣向使侯当政成其视此未雨之事可姑待也且夫春秋递嬗成功相推吾第従容焉留此成效以俟后之继此者夫亦孰得而非之而乃奋焉勉焉不假瞻顾而兴焉夫然后知当仁之不让与见义之必为固有在也他日任国事有如此庙矣因为记其事而复为之词其词曰
　　惟昔阙庙在鲁观右两汉幸学别作妥侑唐改庙祀于州县学泽宫岿然上有榱桷従此圣宇较殿陛隆几筵笾豆乃实其中特因严事飨荐有时铜槽浏晩金铺启迟邑设学在文眀门内璧水东环笔峰南峙防千百年勿咏茂草鸟鼠既去风雨殊尠独其嵬耸长借修筑比之艺业不殖将落我侯戾止胡然念之彼髙坐者实惟吾师虽当政成早赖神祐敢废羮墙以自贻咎乃涤范釜用饰顔庐天宇方澄地轴载舒従来颂祷矢棘翚革试观櫩楹如万斯翼礲磶砥砫绮欐香橑自兹泮林有梅无鸮在学言学不教而教业无推诿此是领要式瞻既往言规将来斯文无諐庶嬗勿衰
　　湘湖水利永禁私筑勒石记【此文县申藩臬二司敕勒石者县复以不便于已假他绅一文刻县志中后改正】
　　萧山湘湖宋邑令杨公所开湖也公据熙宁大观间县民殷氏等有请筑湘湖之奏而下议未决公决议成之遂开此湖用以灌九乡田一十四万六千八百余亩歴南渡髙孝两朝邑令顾公讳冲者以九乡争水度地势髙下定诸乡放水之则算毫厘酌多寡勒石县门因有划堤断臂穴水釱趾之令而其后郭公渊眀于嘉定之末来宰斯邑则益加疏濬凡湖傍山足尺寸皆湖所谓以金线为界者谓山足黄土外皆湖水也自眀治间湖豪孙全等渐起侵占乡官致仕尚书文靖魏公力为恢复而御史何公舜賔继之不幸御史被害孝子伏阙孝宗皇帝亲遣给事李举郎中李时大理寺曹防同外镇巡官反覆审理置孙全于辟敕邑令杨公铎勒石湖口毋侵毋佃毋私筑毋蚀水涘毋倚圩傍岸以渔以草以栽以畜犯则重者辟轻者钉发辽东衞永逺充军载在实录播诸志传彰彰也今康熙二十八年距向勒石时防一百八十余载恪遵旧制无敢越者乃忽以秋暵湖涸湖豪孙凯臣等纠集畚锸一麾而千人不鸣官不暴众筑堤数里自湖西至东两山之间横跨湖靣而拦截之邑令刘君据水利衙报文申请而无如阻之者之众也夫湖职蓄泄不职行走况两山阸塞従非五达揣其用心不过为风水计耳夫两山坟墓下有关沙可以动势家巨族相助之心而实则倚圩而栽滙岩而渔正曩时侵占所由禁也夫湖分为三其于上湖下湖不无偏曲然且放水早晩限有时刻堤截水缓则于限刻最少者每有水未出堤而即行闸止之患然而九乡泄泄独涝湖蒋棫等争先控告防郡伯李君初下车时惑于阻挠屡敕集议而卒之用予末议始敕令刬削榜杻示众而豪党多力抗拒官法府复据县申之藩臬二宪司藩臬二宪司仍下之府县刬削按律且为之永禁以勒之石夫创始之难不如守成开之者一时而争而守之者乃在万世第宋代敕法皆当事主之故洪武祀功尚有杨赵顾郭之祠建于湖滨而入眀以来则借乡官为力持故治赐祠特敕名德惠以祀杨魏而其后何氏父子得祔其傍今乡人委蛇动多退诿筑堤变制无一人为之争执而一二州县守令傥惑于豪强而动多变法此则生斯土者之一大患事也夫以宋世侵牟虽郡王之尊招讨之贵一丞尹持之而有余而孙氏一占即极之尚书御史门生数世之恢复而犹不足今遗孽复兴防壊大事及此不戒将何底止因为布诸石而禁之如右若其禁条则具见宋淳熙十一年嘉定六年眀正统五年景泰四年治十三年正德十五年今
　　大清康熙二十八年禁罚各例载湘湖水利志中
　　沈氏放生池碑记
　　沈氏放生池在大芝巷沈氏宅前池方五百步广长于袤其西角通他陂而平桥锁之有长林修竹横其南当宅门之屏凡过其门者停车而观如登濠梁焉崇祯七年沈泽民先生舍其池为放生池而曰此池非他吾母袁宜人陪嫁产也先大夫痛宜人之早世也而思归袁氏既而袁氏絶无可归矣吾何忍据此伤父母心请捐为众有以长存此池当是时先生手书放生池三字并书金光眀经流水长者子一巻又请李次公为之图画共勒石池上且曰后之人有食此鱼者如食吾肉取此值若析吾骨而不谓甫易世而不能守也沈八公者先生之季子也与客饮于池而醉而流涕客询之而告以故客曰伤哉顾质值防何则以十五缗钱质贵门矣客慨然曰岂有沈八公无十五友者友各賷一缗赎之康熙三十七年重标其池曰放生池复书金光眀经及图画为巻册而大书十五友于其上曰胡氏曰朱氏曰郑氏曰三王氏曰马氏杜氏曰又胡氏曰陈氏张氏罗氏两刘氏曰沈氏其眀年将勒石垂久而请予为记予曰世之能垂久者莫如佛氏天下名山其自晋唐迄于今岂或暂易而亦有不然者夫惟其为名山也名山而城市则觊之者众矣向者先生亦知佛法不可守而动以孝思曰人孰无父母而世不顾也乃以挽近衰薄友朋凋丧之际而尚有人焉慷慨好义以善全此两世之孝此在他人闻之犹逌然感兴而况沈氏之子之亲承其后者也然则是池也将与孝与义并存而安用守矣众曰善遂书其説以为记
　　方神应记【音祁】
　　古有方今之城隍是也有土今之土谷是也顾土之祠遍于里民而方则官祠之然且行省郡县每以上下分氐卬故都防城隍较郡县加等况呉山嵳峩左江右湖尤神所依凭为昭昭者乎康熙三十九年六月不雨大中丞平州张公帅诸官属暨师巫里老登山而雩初却车自山麓既而断腥従军门徒步歴戊夜以至髙舂吁嗟以祈之如是有日公慨然曰吾従来索雨三日而验今如干日矣岂德日下耶抑亦索之不以诚而徒具文也乃立册书请减年以救燋灼翼日师巫大言曰为我谢军门今年夏甲雨当烁地千里兹者鉴公诚且降雨矣公遣官籖问降雨何日籖有天书猪犬字【籖曰连年乆暗渐分眀所用天书自有成従此出门无阻滞相逢猪犬辨枯荣】时七月二十七日越四日辛酉值八月合朔二日旁死魄壬戌犬日也晩而雨三日癸亥即猪日则大雨倾昼夜东自鄞鄮南自新安江西北讫浙所有地悉霶霈沟浍皆满杭人讙謼颂公防公曰此神惠也我何有乎尔乃手题大榜曰有感必应悬诸祠以旌其神云先是仁和学诸生袁枢贫士也有黄冠草衣者到门请偕之海滨耳飕飕行生挣揣曰吾有亲吾何能従君言毕弃之塘西之市间已去家五十里矣然而口喑不能言苦之仁和令君防其事以告公公为召生使具状立为文据状檄真人府切责之覆以印防以官签驿之至江西取覆状来真人不敢辞且有别牒令生賷诣城隍祠焚之生梦城隍神告曰是非妖也愿军门毋怒诘旦当以予言告军门生如言诣辕已能言矣遂以言告公公久神其事而未启也然杭人早知之至是索雨应杭人比户传其事且一閧至予门曰此实公至诚有以感之然神应不可沬是非君文不足以传此予曰书曰至諴感神此言公诚能感神也又曰天寿平格此言公之平居有以感乎神则天必寿之不惟还其年且益其年也然而中庸曰神之格思又曰夫微之显此不言鬼神之来格又如是显乎吾多公之诚而并叹夫神之应之能相与有成而不可揜也因应杭人请而书之为记时八月十九日
　　都转运盐司运使李公赐
　　御书记
　　古天子赐大臣多用彤弓卢矢圭瓒秬鬯然必先之以文命如周宣锡召虎圭瓒诗称肇敏平王锡晋文侯秬鬯弓矢尚书称惠康是也司盐李公由词臣起家破例为临江太守考清廉第一因擢两浙江南都转运盐司运使以牢盆煮海积骩难治且亦以徴其防也防天子南廵嘉其成绩遂赐
　　宸翰榜于堂予趋觐
　　行在急过瞻仰私谓以我公介节将必表之以清忠作百司倡而乃
　　书惠爱二字填绫榜以赐一似亲民之官了无所用吾心计者夫乃叹
　　圣人之用意深而垂训逺也夫世治亦日疎矣击断者以毛举为能而挢枉之徒又复尚农田而抑商市夫四民皆民也自不学者为政只以农为民而士工商不与焉初视商政为肤膜既为赘疣以农与士校则士绌以士工而与商校则商又绌甚至学校盐法与亲民有司分立门户一应文咨簿质各相为左右不止如汉庭盐铁使大夫文学剖判低昻于论议之间而公鉴其每挥戈而倒挽之喣咻滋养使四民同情无所畸蹠其恤商之苦甚于自恤其肌肉此何如惠爱乎尝读月令云行庆施惠论语云节用而爱人夫惠泽所施关于财用惜财者即爱人所由生也不观郑公孙侨乎郑以小国而供强晋之嵗赋所定车甲每加于鲁衞六七百乗之外而侨以节啬而裕丘甸夫子一则曰惠人一则曰古之遗爱盖惠爱之厚系于理财有如是也大哉
　　王言其鉴于此矣康熙三十九年公礲丹于石搨诸纸而装为巻轴因得于重瞻之次谨记之而书之巻末且以告后之继此者
　　慈云灌顶法师开堂碑记
　　尝避地少林繙三藏文知释有三学原具禅与教与律三家而近崇禅学第守临济一棒喝而教与律无传人焉考之摩腾入中国防经以随而八代髙坐如鸠魔罗什辈皆以阐绎文字为唱导宗师即西来靣壁后亦复有圭峰论学舍天龙一指而修十六观经者然则三学之必有借于教也审矣是以两浙名山三宗悉备如灵隠为禅上竺为讲灵芝为律类所至比比而至于慈云旧刹则初祖大休观公应李邺侯相国之请以讲宗为开山一代而次祖寰中空公则白傅为刺史时实延继之盖禅宗也洎三祖普济觉公则律宗而为呉越国王所师迎住此山是慈云三祖实三宗相嬗迤逦次第而灌顶法师以三藏真印起而统承之予尝辨儒佛异同与师相质难歴举従来经论与吾学相离合者娓娓数万言如燎飚之发与决河之防闻者皆屏息挢舌而不能前非深于三学而得有是与康熙庚戌杭州绅士请师入慈云讲堂越九年戊午顺天府丞戴公请师于本寺讲诸经论遂开雕师所着五教仪势至钞五祖记并防起信论疏记越八年乙丑应兴福之请讲楞伽经戊辰赴戒坛演法华眀年已已宫詹学士邵公请师主上竺开十期讲逺方来聴者舟车不絶防
　　圣驾幸讲堂褒之时毘卢阁告成上竺之旧烬者师为之一新越四年壬申圣果请讲报恩盂兰盆经工部侍郎徐公请师复还院开戒三坛他若仁社诸君请説瑜伽皈戒西资皈戒崇寿説诸经潮音説般若经曹源説法华莲居説戒且着瑜伽仪施食仪疏焰口经解及万佛懴弥陀经注凡三藏三学圆通显密无不周其外而彻其里于以为僧林佛苑之冠其继观空觉三祖有光矣师讳续法字伯亭别字灌顶仁和亭溪人也少习经书能文章年十九好禅忽入净慈参豁堂和尚有悟其时兼律学进具大戒豁堂深契之既而辞去过城山聴讲怅然谓一指昆仑吾习阿难教以进于如来鬯然也康熙五年德水大师以师性相两通遂付衣法而师复精进更以三学研练入三藏之奥而三宗门庭统为之辟三藏者经律论三宗者戒定慧也
　　重兴崇寿院碑记
　　崇寿院者唐至德中慧因法师所建院也其地在龙山之北凤凰山之南旧名龙岗崇寿院以师曽説法于此崇无量寿佛得名而歴后唐长兴石晋天福则尝有教观诸师继席其间是以呉越国王特迎志通居崇寿与净慈永眀同为国师而赵宋熙宁间则道鸿通辨实为杭州佥判苏轼迎住此山迁延至眀初而法师慧炬并开大之当是时崇寿之名甲于诸方前庭海日楼岿然江濆佐之以紫竹之林放光之井而山后石窦则珍珠泉出其中焉相传泉石间三字东坡之所题也院有八景则杭州太守王兴福所为诗也迨其后而荡然矣康熙甲辰有僧照然者募其兄何氏捐赀复之俗名何庵越一十九年而旭如法师卓锡于兹请灌顶大师讲般若经演盂兰盆于其中以址隘于昔购项氏山地益之防仁社钱生迎灌公説瑜伽皈戒并溥施法食五坛遂装金刻木煏土筑基壂而社中诸君则又各施以金钱丁丑开功韦防殿告成眀年阐金刚经一期建弥勒殿重开山门杂置客堂法厨僧房而缭以藩垣工部侍郎徐公饭僧众于院防者千人又眀年复辟朱龛装竹林三大士像重讲华严行愿品法华普门品及弥陀尊经乃以宋雍熙年晤恩开法曽改崇寿为仁寿而今合仁社诸君重兴此山则崇寿仁寿可间称焉闻之梵刹之兴虽有因缘然亦惟修持克实者得以致之考古德有云祛邪皈正为治心之实识果眀因为操履之实大道接方来为住持之实至于亲贤之实则必察古今以定可否用人之实则必合短长以均利钝而以观旭公受法于慈云亲仁实也传戒于资福正心实也隐开佛説于众中操履实也恢金乗之废堕住持实也程材量能随所应而各尽其义用人实也夫以丁癸之年加之东南财匮之际不事劝缘未尝有斋板募簿传之于人而千年旧业不三载而底于成自非躬修之克实不至此旭如超于人矣又有异者当眀洪武初海潮壊堤慧炬法师为説三皈戒咒水所滴堤住而不壊今江门不扃洪涛澒洞砰訇荡山麓而每当灌公説法之日则澶演而退其前后之一辙如此因应诸檀请而并记及之




　　西河集巻七十
　　钦定四库全书
　　西河集巻七十一
　　翰林院检讨毛奇龄撰
　　碑记【十】
　　两浙开府中丞张公去思碑记
　　古使相之职原以防知重任加开府议同合外台垣翰而统辖之其受辖多者初不乏五州防御四路招讨诸名而要其最重则莫如以一使而遍厯数圻如李西平之六迁大镇栁仲郢父子之九易名藩为千秋盛事葢地大者恩多而遍厯则泽广也大中丞张公以词翰起家更御史执法提刑观察进为江南行省者十余年乃以文臣领节钺于闽海之间朞月大治天子念两浙岩疆必借公一绥理之于三十九年之冬移镇杭州一时十郡七十五州县无不靡然向化浙东西数百万户悉登之春台而安于乐囿
　　天子嘉之谓治有成效惟是西江地瘠不得镇抚如公者不足以胜兹任因复使驻节南昌此其倚公之功徼公之德可谓深至而不谓民情之未谅也夫下之従上原无向背只以逺近为亲疎故曩时方州分牧但以梁州迁汉阳而两地争之魏民之留伯长者愿其在秦即不愿其在晋虽
　　天阊万里未能呼叩顾其为何武之去思谢公之遗爱则固所优也乃十郡父老咸砻板琢石号呼集军门愿有所以纪公者而公辞之谓我何功德而烦纪为曰不然今夫父母之于子也鞠鬻焉顾复焉虽欲报而罔极焉而苟其颂之者必枚举而件计之曰某时一衣某日一食是沧海而涓涘之也且夫皇天后土朝夕履戴未尝有朝露之可称春风之可诵也又未尝有土膏之思地泽之感也然而履戴如是矣况乎公务克己不期衒外其絶苞苴却簠簋呵流饮氷而人不必知也其朝而辍沐夕而废寝日孶孶勤政而人或未之觉也然而民安于甽估安于市吏端而儒良农钱漕粟既斥其赢余而防兵关又别无拦索横征之害以致贪墨解绶驵狯絶而奸民散待化之速何其神也他不具论即以捍患一节言之浙潮之澒洞其来旧矣今且江门不扃集浩汗之水而奔之城台之坳撞闉捣匼将曩时华功曹所筑数千年之塘一旦倾毁欲尽而公力搘之月费斗金防肌肉所有运薪转石阙即补而圮即筑不费官钱不借民力不设立防堤一军捍江一使而期年之间安全无恙谁之力也然则公之不言而躬行均视此矣圣天子鉴公之劳将欲播公功而大公绩必使天南钜省皆遍歴之而后已是岂无瞻言而遽出于此故曰舆人之诵而太常之纪因之勿谓岘山一石为无所凭也公讳志栋号青樵山东潍县人康熙癸丑进士由庶吉士授监察御史廵视两淮分守冀宁道迁福建按察司使江南江苏布政司使进福建廵抚移任为今官
　　客堂冬夜説经记
　　康熙丁丑卧病杭州之客堂适日将南至长夜如嵗每升牀苦魂梦易醒撑两目达旦侍者谓昏时略饮酒邀客语数顷入更而瞑或可防一觉防儿子逺宗兄子文辉下第従京师还而文辉子诗以十嵗通经适过江在坐因呼诗前使説经予曰髙子曰禹之声尚文王之声何以言之曰以追蠡何谓也曰谓夫禹之声其钟悬之追有若蠡也用之者多也城门之轨两马之力与何谓也曰涂轨浅而门轨深非门马独多力也用之者久也曰岂其然乎岂其然乎夫涂轨之浅马力少也门轨之独深者马力多也夫以三门而合九轨之马以为力则真兼人之撞莛矣故同在一日之间而九轨行一门轨三之九轨行三门轨九之文王得其十一禹得其十九谁谓禹之声不足尚文王声乎夫以禹时而较之文时相距者越八百年其亦久暂之极致矣而乃举一同时而同行者为之比儗然且曰用之者久夫门轨则何以得久也夫匠人营国方为三门即为九涂城门之轨与经涂之轨未有一日有先后也即行车之顷国马缮关公马给赋两马行涂毕即行城门其相接受辙又未尝顷刻有参错也而一深如此一浅如彼髙子之言得此倍显儒者可谓不善説经矣逺宗文辉各讶然曰有是哉夫子之于经也儒者日有説而日梦梦也【逺宗曰详二语孟子第解追蠡非考击所致犹之城门之轨非马力所造使徐悟年深积久之意并未比及九轨较用多少畧一比及则门轨用多九轨用少髙子之言得矣】予曰虽然经第示以意而不眀言其久与暂也儒説虽不善抑亦经本非切喻也古人示学有宛讽有罕譬罕譬者切喻也经言第宛讽而吾辈切喻以眀之可乎皆曰善少顷逺宗曰旧谷先腐舂抌之多与又顷之文辉曰夙霤早泐滴沥之倍与既而予曰故井易竭绠缶之奢与时已入更后因命孙诗合书之次日逺宗胪其説遂为之记
　　重造余姚县学文昌楼碑记
　　隋志以文昌天府为选举之所自出故凡科目家多祀文昌而特是幽禜所享端必假重櫩复屋俾幽也而致于显况魁南第四尤为文命所昭融者乎吾姚学宫在县治东偏曩时巽方原有文昌一楼超于宫墙以为故城卑隘是必翘然拔起足以标文峦之秀然后新城在前无所壅蔽而惜乎址之局而濒乎圮也今韩君邵君辈拟扩故壂架以重楼而祠司命于其巅使文光四射旷逺无碍凡都讲以下同学籍者各自捐膏火之资以共成焫烈岂非胜事或谓文昌宫星未列祀典且非頖宫官祭所必及然而周礼以槱燎祀司中司命而王制祭法皆以司命为五祀之一夫五祀则士大夫所有事也不读九歌乎登九天兮为民正夫欲借登进以启崇嶐而不于司命九天之登加之意焉非所闻矣因于落成之际书其事而记诸石
　　行在　东朝并赐
　　御书　睿笔记
　　康熙四十二年
　　上南狩至浙驻跸杭州予以在籍乡官随制抚诸臣安于
　　行在朝门谬防
　　至尊垂问曲赐慰劳兼
　　敕予与侍讲学士徐倬
　　诰封侍读学士陈之闇三人年老令起立奏对予谢不敢并
　　命在傍同馆官掖予以起是日诸当事并在籍臣求御书者竞开一折子启奏予独无有
　　上遣侍衞出谕毛奇龄应一体
　　赐书着伺既而至日昃各退
　　朝去未颁也眀起趋侍衞先捧
　　御书一道呼奇龄拜赐讫然后齐出昨所开折子诸有名者
　　御书十余道一一颁赉防皇太子随
　　行在东禁亦　召徐倬陈之闇并予三人入慰问良久且不令行礼各赐　睿笔一道屏聨二条拜捧趋出此则专　赉予三人凡内外大小臣工俱不及者夫御书　睿笔人世罕有【奇龄】何幸以衰老之年得遭逢圣眀滥承异数此固应寳之世世瞻仰无斁不待言矣特是予别有感者生平以避人流离道路遇晴霁则喜渰翳则戚至暮年衰落日近隂霾则望晴尤甚故乍归田时自号初晴既而曰嗟乎予晩矣更之曰晩晴凡碑版屏幛书册笺牍应署名处往往以二晴杂署其间然而世人知之
　　皇上与　东朝未知之也今展读
　　宸翰为初夏登楼所制中有处处晴花风拂起句既已有初晴二字而　东朝对聨则俨曰晴香邀步涧花发晩影逼帘溪鸟回公然以晩晴二字题之聨端一似笔下有神隐鉴乎臣衷之所愿望而
　　一圣　一睿其赐字所及偏能于无意之中暗相脗合此岂偶然之孚契也哉然则予之大病不死得苟延以见晴光天锡之矣因拜手稽首而谨纪
　　殊恩以垂不朽翰林院检讨【臣】毛竒龄恭记
　　新建黄山云谷寺蘗庵和尚塔院碑记
　　蘗庵和尚塔院者前朝熊鱼山先生埋骨所也先生名开元湖广人中天啓五年进士由知县行取考授吏科给事中以疏劾权相罢官归九年崇祯壬午诏求直言敢谏者起先生官改行人司司副召对中左门重以劾权相下锦衣狱杖午门一百不死因于次年之八月谪戍杭州当是时贼骑入都门先生甫至戍所而国已亡遂北向号哭窜之匡山之东林寺闻其已为僧而未审也越数年相传西南有僭号者待先生以都察院左都御史而先生辞去走之阿迷提塘官挂号忽于某月日叩偏沅军门有僧熊开元行脚従阿迷归报以闻于是湖人借借称先生已落髪归其乡住祝融峰云既而苏州灵岩山有作务头陀苦行备极楚毒自顺治癸已至康熙癸夘凡歴十谷熟而中忽有省三峰继公者勘验之遂伐鼓告众授以衣盂即先生也或曰先生为僧本有托而逃非其实或曰先生性诚笃每为一事必务究根柢不肯姑试故其进倍速若此者吾不得而知也乃先生既开法以素行颇苦自号蘗庵蘗庵居呉中曽受丞相源云谷监院之请住之三年呉中屡邀之不忍去且令筑石函其地指之曰蘗庵埋此足矣已而卒于呉归骨于三峰之左山而黄山学人争之谓师有成命安得悔且石函具在也虚此何故移词至呉中呉中人无以应先是师居黄山时金太史子骏师友也有女道超以童身来学已得法去至是挺身前密具资粮跋踄数千里以航以车迎舍利来归藏于旧所筑石函而碣其前已廿四年矣康熙已夘平阳铁夫大师従焦孝然山来建旛兹刹见蘗师塔而咨嗟谓石幢岿然露立烟云间不栋不茒急顾监院等吉等慧正悦正受谋所以覆盖之而逡巡未果越眀年铁师乃发愿旋为开工相木石所须琢于山而陶于壑植屋三间中盖所藏而养师像于左楹并聚生平所遗笺奏语录合罂瓢锡杖而杂实其中靣悬琉璃灯昼夜燋灼旧所称光眀幢者设司香行者执司之肇其事于辛巳春至壬午之冬始落成而谒予以文予惟蘗师为三峰法孙铁师为平阳喆嗣要之皆天童第四辈也其相接住持互为辉映虽先后而实伯仲然且道法嶐嵸各出其鳞爪为斯山建开大之业一灯逓照可谓难遘独是予修眀史时深痛蘗师与莱阳姜贞毅公同忤权相且同杖同戍而一戍宣州一戍杭州贞毅宣州敬亭而予居杭州不能夺蘗师之骨而之杭州之呉山虽予辈之弱然亦地灵之有幸有不幸不可强也乃蘗师言事捐躯殉国在前朝壬午而迄于癸未而逮今而塔院之成仍在此年是虽防情如予者犹不能不相顾兴懐而况山川陵谷转眼变易即此六十年间而前为鱼山后为蘗庵此中所藏其为宰官与僧伽洫乎其未有分也然则岿然云谷何异杭州蘗师有灵抑亦可以自慰矣时康熙四十二年癸未五月日萧山毛某谨拜手记

　　西河集巻七十一
　　钦定四库全书
　　西河集巻七十二
　　翰林院检讨毛奇龄撰
　　碑记【十一】
　　浙江三郡望
　　幸图记
　　古者天子巡守每一嵗而周行四岳于以朝诸侯而考制度凡班圭辑瑞明礼饬法皆在是焉以为建方弼服多所分画非借是以振摄之则无以综事权昭大统也今则天下一家车书防同三载一肆觐协律凖量审权谨度并无防互于其际而
　　圣天子复励精图治万防躬亲周知吏治之贤否如烛照数计凡一黜一陟必有明防其所巡幸不过省方问俗因之以慰劳疾苦原不必周行四岳一嵗毕徧即或彼或此惟其所指而乃东行西怨南征北盻山陬海澨无不愿见属车之尘坱以为袚濯民之望
　　君如望嵗焉尝考周官底治轶不忘劳往往以戎兵之诘抚视九有若所云陟禹之迹方行天下者我
　　皇上恢疆辟土南开叶榆东扩溟渤合日出日入之所而归我版籍皆愿以新藩之土仰邀怙冒曩者彭岛初收高华窜迹
　　銮舆东狩登苗山而望蓬海凡兵行之所咸骈首引领惟恐摄提所指不至其地近则西羌属国偶弄戈甲七校亲发絶大幕以北犁其庭而罄扫之勒铭于伊吾望乡之间夫然后罕东哈密以次箪迎而三秦且捧跸焉今三苗乍服洞庭再靖凡马王鱼复诸乡军民宣慰皆与之更治因之荆门以南夜郎以北旋有山海谐谐徯我
　　后来之謡播于民间甚盛事也然而望
　　幸者从此起矣考之帝俈东封不辞里禾虞廷四巡仅班执玉即禹征有苗东巡防稽自治水之外复循其辙迹而徧行寰防夏书所云东渐西被朔南暨讫者是也然亦未尝有捐珠赉布记于史氏及读孟子则夏后遗谚公然以耕敛补助为世法则所云不游不休何豫何助者然后知古王出游不乏恩泽而记事者或失之也我
　　皇上车驾所屇劳民疾苦观风俗厚薄相寒燠以较丰俭归市不止耕芸不变父老扶杖来观者加以咻噢高年者赐粟帛在籍去职官咸复其职然且捐租之诏屡下至于再至于三两浙已被赉而兹复特摊额课于四十四年正供槩赐蠲免此较之古王豫助之盛尤为优渥夫以
　　天子之尊加父母之亲原以天下为一家以六合八荒为一围之帟朝夕出入使老稚男妇得时时望见顔色懽忻踊跃岂非甚快亦何必有所推予始着闿泽况我
　　皇神圣所过之地山增高而水增深雨旸以时鸡犬不为甾禾稼丰熟阛门之懋迁者较倍于昔其有惠于民为何如者前此
　　驾临东浙神鱼上江门麒麟夜见于邬山民家鳯凰山南甘露降草木如冰凌之缀于瓴日出而敛是天亦欲我
　　皇之涖止以为庆矣兹者
　　恩诏初下两浙七十二州县皆歌咏载道作迎
　　銮赋颂而浙东三郡父老子弟悉衔尾叩县门拜圣恩讫乃复出西陵渡口北望舞抃希
　　顾复以当乳哺因有绘为图以传观者【臣】谨进曰古王以事行则谓之巡巡者事之则也
　　今主以恩行则谓之幸幸者恩之着也巡尊而幸亲巡严而幸寛幸可望而巡不可望今幸矣可以望矣恩之至亦望之至矣因题曰望
　　幸图而并为之记【臣竒龄】诚懽诚忭稽首顿首谨记
　　新开吴淞闸碑记
　　昔周职方氏以具区为东南之浸而夏书禹治震泽先导三江则是三吴之水虽曰具区能踵之实则三江能下之也第三江在昔分滮下洚争相入海而今则东江已洇唯娄江淞江尚存古迹然且娄之为浏仅存一线而吴淞自宋庆厯后堙閟者屡焉夫潴之受水卑于习坎而江之入海亢于久阏以习坎之卑当久阏之亢则入之者如建瓴而出之者如拉釜其为震荡固不待言又况吴淞一江尤为蘓常以南嘉杭以北六郡之水之所灌注而靡遗者哉今
　　天子御极之十年三吴水甾台使上请开吴淞故道发水衡十万由五渡迄上海亦畚亦锸凡七十余里饥民之廪役以丐活者万有千计不期月而告成其六郡圩田变舄卤就土膏耜之趾之已有渐矣然而朝潮夕汐胁沙而奔担水斗泥迟久易壅曩者范公文正创谋立闸设坊于江海之防板障之使滤浊而后入【板字下疑有以字】门以饯之使挟滓以并出犹且雇捺【缺一字】之夫造铁帚之橹是以终宋之世未尝全阏暨入明以来夏公忠靖开濬于前海公忠介疏瀹于后初未尝不殚心修复而闸制未讲旋啓旋塞因复建闸于上海县北之黄龙口横截海浦而无如海波之撞搪而易为圮也十五年秋大中丞慕公开幕斯地睹兹闸而惄焉忧之前此议葺者佥仿治河之法用栁防断流戽水使涸然后楗木石而为之坊计栁防若干每一防约费至四五十缗合计不赀而役夫戽水日需千人且为日未易限也又役在农隙时当寒沍民艰臝躬以入水而朔风吹波冲防瀵石窞荡叵测公向令钱塘闻浙地多水坊匠氏先范石陆地记其甲乙而次第缒水善泅者从而理之一如陆范所置力省而功倍且耐经久防上海任令浙人敏于相事立募浙匠之能者用其法先垒而作埂横亘闸址如拾级然加板而纵覆其上则水无留行而易下而又楗木于埂末使免塌泻然后树三门而梁之广左右防堤束水就道令不得泛具牒申约悉照规画以从事始乙夘之腊迄丙辰阳月工竣民不知役帑不知费胥吏不按籍而派夫里工估不逾疆而运薪石三吴平土得籍耕耨六州黎庶并被沾溉于是此郡人士请勒石以记其事夫本
　　国家之咸和播民见士于以急公而奉令不可谓非诸有司之力独是疆域大事难于倡始既已计工按法扼持其要而迄于溃成犹且度支委输必上省
　　国课下惜民力使昼夜经画期于百全而后已其洒澹鸿功于以慰
　　圣天子南顾之劳与夫三吴数千里经久之计较之文正忠靖诸前烈又岂有媿夫以宋元明迄今或行或止歴数世而必不能兴复者而一旦徐起而兴之其亦伟矣后有兴者庶亦有鉴于斯文
　　重脩萧山县学碑记
　　古兴作必书春秋二百余年间凡城郭宫庙门台廐囿其或兴或作无不歴书之于册而独不及于学校然且子衿一诗刺学校之废以为胶廪不修学者所耻则是立学之重等于立国原不必以类书册而一当有间则必饬化以苴之盖作之有借于修也明矣是以唐宋之记学记立学也以其时里塾未定庙飨未合夫固有倡之者也今此之记学则记修学也以成庙而合成学但修之而事已毕也顾作易而修难作简而修赜作在一日而修之者在百年古云力学贵自修岂虚语与邑之脩学在二十年前其时县侯姚君以记文属予贻书京师而予为应之今予甫还里而　文庙榱桷闻有阙于蚀齧者两庑且瓦豁仰见星日頖之环门者如田坊圜桥于陆已久矣完石徐先生与昌亭谢先生秉铎于兹力能以文教启迪才士一时才士为都讲者各发愤趋事以材以力稽器而考度任其物而就其功阙者补之仆者植之抑阏者疏而通之自殿而堂而庑而门而池而祔祠凡宦迹邦贤与　圣所自出皆一一整理而各依于法防学使按部已歳除矣故事暮冬兴役不妨农政而特以日偪短景由亥月以迄寅月谓之下功乃卽此下功末旬甫班程簿而不日告成届二月上丁而卽可祼瓒以从事自非两师率作诸都讲咸和以协劳不至此然则是脩亦力矣苐司事多人不能备载而较其尤着则吴子升金子书何子西堰王子锡晋赵子昂发来子赓虞孙子曰发家从孙端皆都讲能任事者
　　山阳毕家沟勒石记
　　山阳城南五十里曰毕家沟衡漕而枝而西接高堰洪泽诸湖之水然犹之漕也漕故北南行而沟抱西湖而北与漕合曰新漕故一沟也东受漕西受诸湖水中则沿漕堤而捍湖田虽田坊实系之然故与漕渠相终始焉康熙四年夏恒旸之后继以恒雨凡浃五昼夜诸水暴涨漕与湖愤溢抵诸沟而决堤而奔漕使以他故不暇视急檄山阳令朱君禹锡使治事君蓐食行雇诸庸水者临溃堤杙之水滥不能下又杙之躬先负薪舆各畚诸土石戴漏踏坎砥其荡而艮其植凡阅五昼夜筑堤二一故堤一防堤也堤凡三十有九丈防差之堤成君告众曰尔亦知都府之所以急是者乎淮之有漕也漕之有沟也沟之有堤也虽尺土而全漕与田坊均系之矣都府汲汲于卫漕乃不暇选择而使予予虽不职于水庸然终以此为坊田之事故不自量其不能而急受都府之使而不之辞诗曰念我独兮我事孔庶吾愿后之治此水者勿以事庶多推阻也众曰善因记其言书之石








　　西河集卷七十二
　　钦定四库全书
　　西河集巻七十三
　　翰林院检讨毛竒龄撰
　　传【一　一名萧山三先生传】
　　明南京吏部尚书荣禄大夫諡文靖魏公传
　　公名骥字仲房萧山人也先为光之固始人五世祖文昌为宋江淮总制司制干扈跸临安因家焉髙祖有声宋承直郎常徳路判官曾祖应元临平务副使祖毅元广东盐课司提举以公贵赠正议大夫资治尹南京吏部左侍郎父希哲明承事郎上髙县知县自文昌至毅五世皆居临安独希哲以萧山俗厚洪武庚戌由临安迁居之公其仲子也先是希哲有兄伯雅在元时为録事判官入明徴辟累官寳钞提举司都监今赠同毅者卒于官无嗣而希哲哀思之也希哲长子骐宜后伯雅因爱公遂舎长子骐而后公焉公生而端重嗜学九嵗居生母李丧能哭踊如成人弱冠通五经初试于乡闻父病不彻棘回【公生七嵗而伯雅死此父生父也】永乐甲申其兄骐中甲科已授翰林院庶吉士【骐以庶吉士迁刑部主事县志失载误】而公以次年乙酉举于乡丙戍防试中乙科【甲乙科皆进士科文集称乙科进士是也是年为永乐四年府县志以乡举为乙科遂称永乐三年误】授松江学训导公至学以真知实践为训课诸生夜诵非诸生毕寝不就寝比甲夜闻诵给茶一器丙夜又闻诵给粥一器与诸生遇虽丙夜未尝不冠也既而召修永乐大典甲午江右同考【县志作典试误】以明年满九载诸生杨珙等诣阙请留时仁宗监国命留三年丁酉江右同考十七年己亥【签宰纪要作十四年误】用吏部尚书师逵荐迁太常寺博士陛见太宗谓曰【一作谓逵曰误】刘履节为御史九年髙皇帝方授是官勿卑之也是年随侍皇太子北上留行在太常署事次年营建毕工始行郊坛宗庙诸大典礼并充公导驾官累赐金缯甲辰从征至榆木川防太宗上賔预议丧仪仁宗改元召公至御前谕曰久不见卿思卿朕将作文馆必卿与杨漙共任之赐太乙金丹六锭御书封识曰魏仲房收用其见重如此公善书法至是复遣修撰曹曼龄赍手敕曰书澹然二字付曼龄来用东宫圗书覆其上宣宗嗣位稍迁吏部考功员外郎宣德二年丁未同考会试留行在吏部署考功事次年持节充副使赴宁夏册封庆王府安化眞宁二王并妃赐金银防段表里鞍马裘带貂狐等物无算不受及返道又追赐常衣银相镂花银带鞍马并诗三章不受受其诗复命上以不受亲王赐特殊赐白金防段表里光禄酒馔庚戌同考会试越二年迁太常少卿【县志作为少卿时修永乐大典误】正统元年丙辰同考会试越二年戊午【此正统三年也藏书献徴录皆作宣德误】召试行在吏部左侍郎孜孜以进贤退不肖为已任逾年为眞时进士有未终制来欲为考功者同官许之公毅然曰选法不可欺其亲况欺上邪庚申持节充正使往代府行册封礼其赐予不受如前时壬戍畿甸蝗奉敇巡视问民苦疾凡公所至地蝗为之息于是杜淫祀崇正典复汉渔阳循吏祠重立洪武望祭北鎭碑昌平修狄梁公祠癸亥以老辞不允调礼部巡视如故已而请老益笃先是公在吏部时中官王振怙宠而骄毎出公卿以下皆敛舆避道公与遇于崇文门不顾振啣之【通志府志尘谈言行贤奕诸录此下有譛于上三字】众为公危后上以问公公具实对且慷慨曰臣不才备位六卿如臣犬马不足惜奈何朝廷上温旨慰劳至是又辞乃特改南京吏部以优视之公豫为敛具所属郎中殷时暴亡即日往吊大暑即赠以豫所为棺已丑满六载复以老辞弗允间命谳狱时大旱当减刑有王刚恶逆当刑或悯其年少谋缓之公曰此妇人之仁耳天道不时正谓此也狱决而雨十三年戊辰满九载诣阙上章乞致仕弗允迁南京吏部尚书赐五伦书五经四书孝顺事实为善阴隲等书明年冦犯顺公寝不去衣时率诸生条安攘策凡三上景泰元年秋冦退始以南京吏部尚书资善大夫致仕时年七十有七【县志七十三误】先是公以尚书进表大学士陈循公同考江西首取士也来谒请曰公虽位冢宰圹尊未尝立朝愿待之事在循辈而已公正色曰君为辅臣应为天下进贤才而乃欲私一校文主耶循大慙公为人端愼简饬清苦自励尝贻书戒其子完曰端重祗愼简嘿亷勤此吾生平得力处也好别流品辨君子小人不遗余力尝曰孟子有云无是非之心非人也同列后进有过必面折之怨诽不恤所至崇正抑邪务持大体山川坛获双白圻内升瑞麦皆却勿奏虽羸不胜衣嘿不出言而峻望素着骄若王振亦雅重之呼为先生赠振用帕一方振不为怪顾性鲜猜物尝奉使南察防一仆行留贮厯年所积俸付同乡同年子为刑曹郎者其人请封鐍公曰是何待前辈薄乎刑曹郎舍人【维风编作子壻畜德录作家仆】笵伪易之公拣俸疑部司所为及拣柴薪银又然笵工曰有某曹舍人尝为此物几是也公曰止是安足知之已而刑曹郎迁辰州守濒行请诲公曰以君才何郡之足为特亲近纎密所当闲矣辰州佩其语而未审也暨舍人以他事露并及前事辰州感之急防俸来偿公不受曰银具在耳其厚如此公事兄骐如父骐尝以谪戌还迁泰宁谕过南京时公为侍郎年七十一迎骐于涂涕泗交頥然趋承恭谨时方隆冬汗浃纱幞公遇乡人言家事遇有官者言官事悉本朴实自归田后履芒戴笠布衣粝食其所日奉人或难之与野畯处不少崖异是时杭州太仆卿王荣布政司夏时辈倡恩荣会郡守胡濬亦与焉公先茔在杭将伺公渡江埽茔邀以入会伺之不得以公行无舆从也公诣阙归尝乗小舟阨于要津其子稍设仪仗公见命撤去曰岂借是乎尝过杭野服舁篮遇钱唐主簿于朝天门急不及避簿遣追诃之公曰萧山魏骥者也簿曰萧山防稽何耶公曰萧山致仕魏骥者也簿惶惧不知所为匍匐请责公急为引咎扶之去天顺八年甲申正月宪宗嗣位【是年未改元故碑志皆称天顺甲申而筌宰纪要藏书诸书俱称裕陵复位误矣若先德录竟称成化元年亦误】诏进阶一品荣禄大夫仍令有司给食米羊酒防叚如数成化七年辛卯监察御史梁昉上言曰臣先任浙江绍兴府萧山县知县有本县致仕南京吏部尚书臣魏骥归老居里与里人稠处帅子孙耕且读务本及民间旱涝剔心区画増堤淘湖弭辟乡患如【或作始误】其身创于凡所行动合礼法为殽为矩尝説理学以朂后景知务正经虽在家闲有补宇治原其在任之时如训导四考成材有祭酒陈询编修杨珙等考试五科取人有学士陈循刘定之周收尚书何文渊祭酒萧镃翰林尹凤岐等两入太常祀事备饬再任吏部铨选公平其余事迹悉载朝史年过七十凡五乞休仕经五廷无一有害窃惟本官生平学行醇笃心术正大且暗于世事轑【即了明也】于国体臣在萧山之时以为师法即今致仕二十余年见年九十八嵗四方卭德有如卿云【误作乡灵改正】百年化育滋此人瑞臣读前史有以归老赐禄毕身者有尊养三老五更者有安车蒲轮召者有赐延年杖封公爵者上齿德也本官齿德有余爵亦不纎以曽孟语可称达尊洪惟圣朝垂宪如防乞敇该部损益前代故事奏请施行或下安车之召谘以治道或遣存问之使慰其养躬此盛事也奉旨礼部会多官议皆言自洪武以来终今【犹言反今也】臣居重任德望遐夀如臣骥者实所罕有惟是期年难以召致殊恩自上未敢擅材八月戊辰上御奉天门召尚书邹榦右侍郎刘吉雷复等曰尚书魏骥夀及百龄兼有德望朕深嘉悦其冩敇遣行人存问并赐赉如数九月丁丑遣行人张和存问敇曰卿以醇笃之资正大之学厯仕累朝官登八座归安田里夀届百龄进退从容体履康裕缅惟风采嘉叹不忘特遣行人存问并赐羊酒仍令所司月给米三石赡之终身卿宜倍加调摄益隆夀祉伫闻谠论得慰殷思卿其体朕至懐敇甫临浙公以是月己丑卒于里第【是年为成化七年辛卯献徴录作八年误】时年九十有八公少过相者凡三过既而相者褰帘曰为我语向来人勿需相也贵与夀无度矣诘之曰吾见其屡来屐不改迹坐不移袵以是知之及将卒齿不变如尝时先卒五日悉拣亲朋所请卷轴题识酧答预书嘱其子辞朝野祭塟唅襚赙赠先一日夜有大星陨于其隣王文政家质明潄就枕逮午有红光熊熊自寝阖出众惊为延燎也就视无騐既逝复起坐举手加额若答谢状连言曰无以报朝廷或曰此预为存问谢云邑人闻计皆哭他郡县知不知皆为嗟叹松江人士为位而哭有赴义者学士钱漙合旧门下士及庠序师生咨诸当路如胡安定故事以少牢祀公于学宫明年正月上闻悼惜遣官谕祭二埏并赐营塟既而其子鸿胪寺序班完以公遗言诣阙请辞营塟并乞以有司所存工价银一千七百两转济饥民上怃然曰老臣清德乃尔邪死尚然乎许之是年萧山县知县李巩请諡赐諡文靖又明年县民沈安等一千五百四十人奏曰有已故乡官致仕吏部尚书臣骥归农建绩千百为民邑地濒海苦于倾渫上流易荡下游易槁荡则堰阏槁即潴牐宋令杨时创有遗制以蓄以泄既而浸湮本官力寻旧踪著书劝导清复侵占身为怨棷其所奏攻有西江塘北海塘湘湖塘徐家闸螺山闸石岩闸股堰大堰毕公堰麻溪瓜诸处皆设法提蔽昭著永逺湖利以沛江患可捍【祠稿原有开湖筑塘二事今县志府志仅指修湖又以修湘湖为防水患误】以兹旱涝皆能有备前此壬申年大雨霖圩岸隤倒水如奔马人将愁鱼本官身共畚土家供楗竹至丁丑年亦然今借临命遗言辞免营塟匄其工价以救大杀生啣巨泽死溉其漏不有享祭何以报德乞请降敇赐祠与宋县令杨时久久合祀可之敇合祀德惠祠公长于诗文四方求购者不絶于路山刋木刻几徧天下且好谈理学所着有南斋集素履集理学正义水利切要诸书公初号梅居又号南斋其不由翰林而得諡文崇理学也后孙尚书贞出鎭两浙取君奭平格之义尊称之曰平斋先生【何静子曰文集称门人何御史为之孙作记】
　　毛甡曰予尝谒公像见公和以熈诎然如不胜衣及读史载至为少宰时慷慨殿前不避权幸一何壮也王元羙疑墓志不载其事且谓振雅重公当或无譛公理不知振之重公者惮公严耳彼岂尝有爱于公耶且公召见即请老先几自危而时亦遂以公请初调祠部继出留都名为优礼实以疎之叶文庄为志偶举大略不务摭实而论者遂以是为龃龉误矣尝搜公家乗得商文毅所为神道碑叶文庄志铭王文端姚文敏所为像赞若其子宁国君记事有云详见年谱碑志有云礼部尚书邹君榦所述行状今无有也公七世孙振宗惧记载散漶终就轶落且曩时为郡县志者皆画于方幅记事缪忽因遍考记载而属予为传若其记载之广自通纪史料藏书吾学编法传录从信录一统郡县通志而外其一言一行彼此毫举而不可极者名臣献徴大事言行维风宪章筌宰畜德先进古穰麈谈纪录治世诸书丛丛也呜呼盛矣
　　何孝子传
　　孝子名竞萧山人父舜賔成化已丑进士擢南京湖广道监察御史尝理畿甸渠道与权有力忤谪戌广西庆逺卫遵赦还里邑有湘湖宋县令杨时为溉田作也嵗久浸湮前此魏文靖骥已经扩复而豪家不法仍肆牟食舜賔故文靖门下士也至是慨然曰吾不能治渠吾当治湖遂发湖民私占者揭县具奏当涂邹鲁以御史谪宰萧山【治九年从宁羌卫经厯迁此】湖民憾者争赂鲁谋变其事舜賔语侵鲁鲁恨诬以盗署事官印妄奏不经由署事官且身絓戌逃无遇赦牒冒滥冠带应押解原卫亷理【古今孝子集作舜賔长子棘忤逆以赦文盗与鲁】揭下所司治所司不可鲁念舜賔终害已且宿骄悍恶舜賔敢枝柱【纪录彚编载鲁自号萧然逐客改牧民堂为寄豸堂舜賔讥之成仇】又诇舜賔阴具实封将入奏会舜賔门下士忧居训导童君显章知鲁阴事鲁防以他罪【有掘冢占仓等】论绞狱上宪司疑之更下府覆騐道舜賔家鲁嗾解人押显章过舜賔【实录作显章入谋误今据招词改正】随遣里老皁蒯捕等五百余人尾而迣执器围其家曰舜賔簒取重囚毁门而入剽所具实封并成化二十三年原给赦牒及縁例冠带慿照防舜賔显章去各棰以八人【每棰五为一人】下显章狱立为文解舜賔原卫亷理不俟详覆拲械舜賔狼狈督蒯捕任观等十一人执器押就道鲁必欲置之死续遣田敏胡纪等十三人谕意追之三衢屏去服食驱侵之过玉山屏舟押之步至余干宿昌国寺反秃袖防靣气絶乃故为白官相视楬置而归【一作厝上荒坪鲁押其子棘载归】此治十一年戊午七月日也先是舜賔就道时鲁捕其家人者四出孝子方患痈力疾负母朱提其妻虞入夜伏莽中凡三夜达其女兄夫福建佥事县长山富玹家既而捕者危及之孝子仰天者再念其父为御史时有同年友尝熟王鼎为南京刑曹郎相亲重尝于广坐中指语人曰吾生平交满天下所可托妻孥寄死生者吾元勲一人而已元勲鼎字也至是已为广东布政司叅政归里孝子念父语以手搤臂曰吾可投止者其是乎由龛山渡江凡五日达王鼎家【诸志传皆称余千凶问后孝子奔吴此据墓志改正】方是时孝子思安置母妻跳身扞父及余干问至孝子乃擗踊顿絶鼎号泣而让之曰竞尔即死如狗豕耳谁为汝复讐者邪孝子苏既而孝子跽辞曰请归复讐鼎曰孺子何言之易也方翼虎而思批其爪大难且尔非其人也居久之察孝子鸷可用孝子昼侍母坦坦夜闭一室绕床周遭行枕匏褽芦虽就寝未尝寐苐寐从外呼之未尝不应如是者数月一日孝子曰如竞者斯可以报讐矣乎鼎曰殆可也顾有母在尔兄懦存亡未可知壁中妇虽有娠尚未分也念谁为何氏后者且圣天子方在上庸讵无国法乎待之既而鲁迁山西按察司佥事鼎乃曰可矣顾孝子曰交友之讐视从父昆弟吾当执兵以从尔顾尔能不烦吾行也饯于庭豫为圜绯骰投之得六绯遂行治十二年四月二日鲁既已禅印诣省取慿藩舆而西孝子先一日归匿族父何宁家假族父命召故人亲昵饮之酒酒行谓曰鲁酒将行而御史独饮恨未泄邦植【孝子字县志作直误】流落报酬无所奈何皆曰岂无共酬之者乎因相顾泣再行又曰酒至则令行脱邦植在必欲甘心此鲁酒将谁应之皆曰有令而为之应谁辞三行主者出席跪众皆跪遍釂以觞既坐又曰事急矣吾与诸公决脱邦植果在云何曰在即从之孝子跃出叩头曰竞在也于是除二室请曰愿从者左否者右幸勿归皆左至是鲁出伏道傍园【在盛家港陈习园内】导尽将过舆孝子手铁尺直前众二十人白衣手杖皆前驺从分散驰掀鲁仆舆臝之杖一齐下呼号震天地矐其目剔其须相更溺之取食樏盛溲灌中偃箯登舟孝子防佩刀呼曰杀吾父者贼耶斫其左股众止之抵渡用咸水濯其血孝子与鲁并项鏁预令族父何泽二负黄袱赴阙讼寃度出关鼓鸣控按察司时鎭守司设监中监巡按御史及布政分守诸司咸闻变眙愕不知所为而按察司判状发分巡佥事萧翀简阅翀故党鲁至是乃刑孝子令其诬服孝子不堪蹶起大言曰必欲杀竞竞固非畏死者也顾人孰无父母耶且竞既已讼于朝恐非尔所得擅杀者噬臂肉掷案上鲁引手摩案若将厌肉孝子乃大呼含血噀翀面一堂皆惊翀亦拂拭动容顾念鲁已盲废絶助者望而孝子气直不可诎乃视鲁曰是肉非尔所能食矣遽起于是鎭监御史各委司道等会质孝子与鲁各执词不相下审者不得决独布政司杨峻【一作岐】慨然具由略曰伏读律例部民殴本属长官杖且徒伤而后流折伤而后绞若殴非本管则三品以上伤者徒折伤而后绞其五品以上减二等矣今邹鲁久禅印何竞之殴乃迟之给慿之际此非本管也且鲁闻迁后竞母及竞各出吁词吁守巡所特未理耳则两造而已此非平人殴五品以上官也所争者施讐之由耳时鎭巡以下闻者动然终忌之日叅论龂龂不已而何泽二讼阙下者【实录作鲁遁去孝子走阙下讼寃今据奏疏改正】遣郎中李时给事中李举会巡按治之审者既各持两端而胡纪等亦私念罪重隠其实乃拟鲁故屏人服食至死竞部民殴本属长官笃疾俱绞孝子不伏其母朱赴鼓院挝鼓复命大理寺寺正曹亷会巡按覆治亷曰尔奈何殴县官孝子曰竞知父讐不知县官况去任者也但恨殴之勿杀之耳【相传有奈何殴县官曰印不在手奈何殴佥事曰慿不在手诸语以记载不详不敢入】言毕涕泪俱下亷为之恻然乃曰独念致死无所从【音踪义同又如字由也】如何遣杭州前卫指挥佥事同本县知县就楬椟騐孝子故疑椟有诈将易棺已具敛具至是启椟孝子号呼啮指血骨騐其眞观者皆哭然后耤仵易衣敛报伤而解人任观慷慨捡实具言其状且出舜宾临命所付血书若干字于是众皆伏左騐无异乃改拟鲁造意谋杀人斩竞殴伤五品以上官加凡人二等徒三年田敏胡纪绞其助鲁为恶及竞亲党当充军者十人摆站六人赎徒杖及枷号五十人余所逮二百余人准徒赎杖有差狱上上令法司议刑部尚书闵珪等议鲁罪当独竞宜仿唐孝子梁悦例充军【实录作宜坐聚众持凶器伤人徒以上例】其前审官举时等审勘不详各罚俸准拟于是辟鲁戍孝子福建福宁卫或曰凡孝子所为一禀王鼎如素定者正德改元赦归又九年甲戌卒孝子自复讐至是凡十六年服衰终其身先是举时出勘时已改正湘湖奏请勒石其略曰湘湖八十余里宋令杨文靖草建潴水勒有旧石本朝成化中魏公致仕加意恢复着有成书今乡官何舜賔重为廓清原于治八年白县上闻已遣布政司分守叅政勘騐明实清出湖民孙全等侵占田一千三百二十七坵堰池九十六口地二十六片瓦窑房屋无算因委本府经厯到县追理并设民等八名专一讥摄而挟持汚货未之匡改今幸借明命一复其旧弃害就利前绪有绩但当预监夙昔杜之后来其命知县杨铎据案勒石嗣后遂无有敢占者【后张尚书复清占但力较易耳张即御史门下士】毛甡曰翁文曰邑之有湖创于龟山复于文靖而终以其身为廓清者御史也龟山文靖两得祠祀而公以身殉顾不获与一席之享人固有幸不幸与予按故实得嘉靖三十六年乡人请名宦苏琳及孝子乡贤祠祀各有执结自督学使下业具覈实【有提学毕知县魏详结】而祠典未载何耶孝子事已登孝庙实录【在治十四年】暨诸志传【通志府县志皆有传府志传系汤笃斋太守作又福宁州有复讐编戍传】而畴昔乡人且有遗孝子并御史传者尝读孝子之子世复揭词哀其志并录之世复字景襄邑诸生孝子避讐时生于王叅政家叅政命名所谓齐襄复九世之讐是也嘉靖二十三年世复揭曰故父何竞邑诸生也故祖御史以清复湘湖水利为县令邹鲁阨絶道路湖恢本境身沈异乡故父力为报讐置鲁重辟百年史录已载实事三修志书均为立传今防本县重勒县志而妄者阴肆刋落至于湘湖之下则书曰治十二年邑人奏闻云云夫复祖之死死湖也父之讼即讼湖也此湖之所以复也不洁书父名而改曰邑人则用心刻矣且夫复讐者虽人子所不愿闻然君子立教即尝以此为激劝亦曰奬忠臣所以教忠矣奬孝子所以教孝矣故李唐张瑝张琇梁悦为父报讐纲目书之魏邑人朱恭明父为乌伤长陈頵所杀而刺杀頵子史册不去凡以为人理所在不可冺也彼独无人理耶原其设心但以为迕长吏耳殊不知春秋之义父不受诛子复讐可也是以楚平王君也子胥鞭其尸而后世不以为非赵师韫县尉也元庆刃其首而先儒以为得礼若父之与鲁以礼为不共之讐以律为谋故造意首论之恶况鲁已去任非本管也父执其讐非推刃也岂以殴长吏而非之哉夫不忘讐仁也能报讐义也居心积虑以剸讐人之胸勇也束身归罪而不奸擅杀之律智也一举而四德备焉父诚君子所许者故大理评之为报讐司宼题之为孝子借曰不然则使伊人者身处其地将忘亲以事讐乎抑犹未乎夫论在千载书不足重不书不足轻特人子为亲不容缄也郡下牒县学训导杨鋭等执结故御史何舜賔恢复湘湖一人杀身九乡受惠故生员何竞为父报讐洒恨已往垂名将来允合补传无忝竹册隆庆二年【一作嘉靖三十六年俟考】世复揭曰故祖何舜賔监察御史久入县志屡修不刋而赇官罢闲妄以其父冒滥搀入思名臣行数方幅有限遂刋去复祖益入伊父殊不知伊父以贪暴去官计典昭然未可溷也若复祖为诸生时却补饩廪及登科甲两辞坊银其为行人则着声蜀府曽建皇华清节亭于成都其为御史则抗节京畿复树南台风宪碑于白下徒以迕勲戚而致谪撄豪吏以杀身岂尝有纎微之迹可为国法简稽者耶是以屈平沉而楚户哀思范滂死而汉人陨涕且其所为杀身者非无利于邑人者也百室享其利而一行不使存其迹以情而言固为刻焅若夫是君者又名教所难容也父既丛諐子复贷恶昔者狄梁公为魏州刺史人已立祠及其子景晖作魏州叅军稍行汚虐而梁公之祠顿为人毁今其父之行羞比梁公是君之恶浮于景晖纵有故载亦应芟薙况本无是也孟子云杀人之父者人亦杀其父于此缄嘿非人子矣痛予孝之不终每顾名而思义复名具在尚其鉴之县学公议诸生毛瑚等由化一等都里老孙宝等皆执结直其揭仍去是人传立御史传御史字穆之号醒庵自髙祖以上五世皆仕宋有名三世祖为端平进士四世祖宗可道可兄弟举咸淳乡荐登进士御史在时有家藏宋试印厯见家乗
　　张大司空传
　　张大司空嵿字时峻俗通籍者易其字公成化癸卯膺乡荐丁未第进士厯官南京兵曹郎耻易字也无何以艰归【治庚申丁中外艰】日省墓墓傍有枫攀枫悲号比归徘徊枫间不忍行因别字枫丘以志不忘或曰其所著书有枫丘子对云予初传魏公文靖继传孝子考其系皆自杭迁萧公先世家钱唐元提领兴甫徙居萧之横河里为萧山人凡六世今赠资政大夫都察院右都御史总督两广军务兼理巡抚清及孔殷其祖父也公初知上饶县奏绩考天下第一取擢南京兵部车驾司主事迁本司员外郎厯迁刑部贵州司郎中考第一正德三年以外转出守兴化明年罢归当公迁车驾时南京内守备太监故例部司进谒长跪公至揖不跪太监怒诘以故例公曰此何例也如以例则请不跪自嵿始以是为例可乎监怒甚中一人私谓曰此故上饶令也予鎭江藩时知其人容之例内降至留都主事手录呈内守备公置不録尚书趣之公曰主事岂史胥而任録为后遂为例及为刑部郎隆平侯张佑卒无嗣争袭贿瑾瑾嘱公不听暨公守兴化瑾遣使巡省郡假以盘府贮财物遍索货赂预致公手记馈以金顔【香名一作金香】公不报会兴化进士戴大賔及第第三人弱冠瑾欲夺其妻妻刘杰女【年谱作瑾侄女】公复执不可瑾大怒遂摭隆平夺爵事罢公职或曰初公上考得外转皆瑾为之庚午瑾伏诛起公守南雄既迁江西右叅政时逆濠张甚闻公名预遣其党王泰郭宇私要之使附已公拒之去濠不悦出公领饶州兵事以饶防方横故糺公公请之鎭抚亲统官军勦获万年贼首王重七上犹贼首龚福全等散其众旬日复鎭抚鎭抚奇之会左布政使以述职赴都抚命公署布政使事是年冬司灾濠乗间劾公且赂权防钱宁张雄谋罢之大学士费宏素贤公执不可处以过误勿问甲戌考第一遂迁本司右布政使遣使旌异赐防段羊酒破例彰其尤自开国以来所未行者时左布政使郑岳以不附濠诬受赇卖防羁别署寮属过者莫敢视公至入叙故及三堂会勘公白其诬得减罪濠怒授以意使公去公初求去既而曰此地陆沈久矣铮铮者行殆尽吾不可复去使一往沦陷乃任事益力濠胁三学生徒保已孝行讽公具勘公却之曰嵿能举孝子不能举孝王也【此正德九年事后十三年举孝行公已去任】会遣造内用纸劄公领其役故例督内造纸劄槽戸偿料而以官价钱尽输之濠防滤收装复多尅索公亲舍玉山给估办料子槽户工廪如法监造得羡钱数千缗储为司灾营建之费濠怒密令鎭守太监黎安劾纸畨敝劣尅给自盗而以余畨尽入之已先具稿呈司礼监太监萧敬敬曰张君故彊项然中外颇亷之此勿行也且事无为己甚者还其奏明年转左校尉戎信家有母彘生象献诸濠濠以为瑞其党白全等赋诗颂之择吉开宴讽鎭巡以下诸司郡县同日进贺既集公毅然曰以为瑞耶当贺于政府不当贺于王府以为妖耶省之不足何贺之有众为悚然既又曰安禄山化猪为龙犹祸不旋踵况豕象乎且豕亥也象则十二位皆属者也以一阴而生十二位细不鬻钜害立至矣遽止丙子开生员援例监濠令引礼丁瓉者捧金如干从甬道躧入为其内戚徐生大才援纳且称有旨公曰何旨耶瓒以故对公曰以纳例而犯防事以引礼而阑甬道可谓旨乎将叅之濠令长史入谢过乃已然终不与例三月【史作九月误】濠将踞官湖【史作池】赂其谋主李自实徐以语公公曰侍郎【自实侍郎致仕】能占王土耶此非嵿所得闻也如其不然则嵿无敢以官湖私侍郎理濠色变公出濠大詈曰张风囚吾固知其不足语也或曰风囚者即枫丘之变音云五月濠以故府隘欲四拓其地拟之大内将撤民居櫐府居羣情汹汹公忧之直入争曰故府有旧制必拓之非制也且江西民穷甚矣盗贼起殿下身为藩主休戚与同今府居七八重缭垣十余里犹欲广之撒民居一丈不足一楹而小民八口之椽废矣此令一行男女流散殿下纵不念百姓独不念朝廷乎且殿下即欲自大夸于诸藩又何借此尺寸土为辞旨恺切便便不已濠屡麾之出不顾会营建灾司司址王府右故例司府髙比埒濠加司已倍至是増司十五尺与府略等濠知拓地必不得乃抵曰司何得与王府等必此地司何得以髙于旧事且此何制公曰以殿下为争袤狭耳乃争此崇庳也耶谨受令矣趋而出遽割司五尺而濠怒不彻阴诇公他事且钩索营建出入之数八月公例监乡试已入棘濠遣官校二十人破司后廨出夫人戴并童婢等列防事盘捡帑畜得衣冠文书数竹箱无鐍钥钱数缗日用薪米而已濠计无所施恚曰勿再言风囚徒扰我心遣去之已耳公出棘乃遣承奉刘吉餽以果公启视则枣一梨一姜一芥一公呼吉曰我知之矣是欲我早离江西界也夫臣子受命于君行止岂人所能预哉是冬入觐吏部考第一赐宴内府位列天下方面官上朝野倾动濠大惧恐膺要擢益妨已急赂钱宁等谋置散地遂迁南京光禄寺卿【明史纪事及郡县志皆称赂陞光禄卿误】众议然有论荐者明年擢都察院右副都御史奉敇巡抚保定等处兼提督紫荆等关本年罢归前是江彬宣府人欲挟上自夸诱狩宣府至是就宣府建鎭国府第复诱西狩所至省郡县索金璧裘马妇女等名曰供应公所统辖无供应张忠责之公曰故制巡幸恐无以金钱子女为飨献者且此间地瘠不产他物民贫不保夕妇女皆民妻室必欲供应则嵿实不职嵿请归忠曰都府公欲归耶归已耳请之何有挢旨令归明年己卯濠伏诛南京巡江都御史刘玉奏曰逆藩蓄异戕害抚司原其不臣本非一日今幸防显戮则开沈理抑在所宜亟先任巡抚都御史今致仕林俊先任布政使今致仕张嵿此则抑其非分见诸行事者也先任副使今充军胡世宁先任御史今降职范辂此则纠其不法见诸章奏者也既鉴前节当策后用不报明年浙江巡抚都御史许光庭复疏荐之不报【行状称以荐起误】辛巳彬宁伏诛乃起公都察院右都御史总督两广军务兼理巡抚一切便宜从事【年谱又云是年赴任又以盘盐厰题准先斩后奏事例】两广自成以来蛮冦飚起屡勦不靖至是益甚凡阳峒栁庆藤峡南诏诸处丛篁菁棘厯狃险阻且广西土官田州太守岑猛累借世绪缮器谷介骄蹇莫制从前进勦自韩雍李承勲诸督多借犄角故益自负而公羁縻之不令借援得邀功伐预于嘉靖元年壬午密疏其恶思以渐揃灭而严勒将较阴别营伍盘盐课椒以充粮储于是设奇四出是年三月平广西融县贼周克亮六月平广西上思州逆贼土官黄镠敇遣赏银三十两纻丝三表里十月进阶资政大夫二年四月平福建贼江小范四江广贼梁八尺黄万山赖亷十月平广东新宁贼严阮蔡猛三防寨二百所斩获二万余众敇遣赏钞万贯纻丝三表里三年三月平广东贼李文积公以疾辞旨曰卿望老成总督重任正借委托不允所辞九月考满廕一子入监是月召掌南京都察院事公又以疾辞旨曰卿厯有所劳方借南台观风纪耳不允公又辞旨曰老成年力未衰委任方切留台掌握正东南重寄愿占谠节七月仁夀宫灾公复以消异请辞旨曰咎当朕躬讵在多哲十月进南京工部尚书明年丙戌诏赏先事疏恶功以广西田州逆贼土官岑猛征勦克防及照先任总督张嵿曽于嘉靖元年疏猛逆恶宜先事预防功亦难免兵部以闻敇赏银一十两纻丝一表里时三边缺总制给事中管律论曰今之总制即古之大将也国家安危藩鎭得防皆于是系讵可藐哉臣访得尚书张嵿孟凤侍郎孟春都御史姚谟陈九畴此五臣者允恊斯任剡上会猛党广东通畨官陶凤仪郭畀并掌南察时所黜巡江都御史谭鲁都指挥陈璠内守备舍人曹显等各以宿怼赂言者诬公输官赇为已有糺之上素知公亷得急白然寝其荐丁亥四月公引疾力辞乞以资政大夫南京工部尚书致仕许之【年谱作不允辞误】明年诏进一品阶荣禄大夫遣有司赍防叚羊酒问劳越二年辛卯用廷臣荐将起用正月十八日卒年七十四浙江巡抚都御史胡琏巡按御史李佶各以讣疏故大司空张嵿初声邑长嗣表曹郎节励藩方功成开府晩着辑宁之略时亡将相之人欲报忠良宜崇优恤奉旨吏部文选考功并兵部职方厯勘累任上考及抚督军功赏赉与奏毕合照例行翰林院工部依级祭塟兼行浙司备物遣祭时礼部尚书兼学士夏言题请赐諡于是遣工部主事罗余庆营塟事布政司叅政党以平叅议姜仪谕祭二坛或曰公遗言曰吾得以枫丘易名字足矣其子遵公命勿复请諡而是时行孝庙典例谥由内裁故迟久不发葢中有沮之者云公罢兴化归饔飱不继其夫人每食必故曰清官食粥糜及为江西左藩时逆濠盘捡无所有公归语夫人曰此非清官之效乎后督两广有献珠母海青婴珠者公取大珠三贻夫人曰所以酬粥糜也公厯任多政迹上饶立社仓裁浮驿清渔亩造舟梁濬潴捍陂以防暵霪兴化疏行估禁漂市鉏暴剔南雄罢赛祀节夫里修复庾岭张文献祠改郡县两学【武宗实録载郡县二学共一文庙故改建他所】以盘盐椒代民虚赋其去岭也民送至岭遂祠岭【乂勒石学宫解元李昕为记】南京开金城沟其从巡抚保定归清复乡民呉瓒等占佃湖田如干亩居乡不乗舆西江塘北海塘毛山闸圮修之公师孝子之父御史御史师文靖自文靖以下师生三世相继复湖或曰有所受也文靖忤王振御史忤邹鲁公忤内守备太监忤瑾忤濠忤彬宁忤岑猛其刚正相似如此公有集亡初公第进士以文名简公纂宪庙实録又奉勅往苏松诸郡采纂政务民风人物期年复命始筮仕
　　赞曰公两以开幕出督军务而不得枢要其时为之与抑亦有所掎也千镕之镠厯试不折忠果正直志在霜雪公实有之顾累公功德尚靳易名岂易字有志不欲更掩其称与公志传俱阙其族孙廷弼弼成各以公谱状示予属传因旁搜他乗述其载事可征信者惟是邦贤之望亦魏何与张耳皆用至刚虽文靖善全御史不臧互有得失然得公乃章矣












　　西河集卷七十三
　　钦定四库全书
　　西河集巻七十四
　　翰林院检讨毛竒龄撰
　　传【二　一名越州先贤传】
　　吕训导传
　　训导名不用初名必用字则行绍兴新昌人也十三岁应元至正乡举未午而岀院主文者竒之索其次塲文不得既而知其不终试时不用讲学念已宋忠臣亿后不当仕元世因改必用为不用字则畊每以疾居石鼓山未聋也曰吾聋遂自号石鼓山聋学者宗之皆称为山聋先生及山聋子云不用传孔孟之学而故以文豪尝与天台陈东之防稽王宗成庐陵曾伯曼金华宋濂青田刘基为文友防基以青田冦起奉其母避萧山包与善家不用与之游时基罢防谋征海已丧师乃复将应达实特穆尔之聘时人渐薄基谓基何人先生乃相结若此不用笑而颔之洪武初基首荐不用不用辞之曰吾已不用矣既而再荐不得已姑以明经行修辟授本县训导时兵革初靖士不识文艺不用疏六纬四籍诸史之学授生徒且身为率先一时芔然向化是时居珠浦之里遂称其里为善政乡乡人尝相语曰即有不平【叶蒲姜切】莫入善政乡后引疾解官累辟不复起乃以迁居东窌山改称曰窌西牧所着有牧坡稿得月稿力田集行于世
　　论曰不用精理学新昌余姚山阴会稽萧山多能言心性自不用始若其文则汪洋乎李杜沨沨乎翺翔班扬之林景泰中祭酒萧镃曽颂之而惜乎不用虽然已用之矣
　　明左佥都御史恭惠杨公传
　　公信民本名诚以字行新昌人中永乐十三年乡试授工科给事中使江西疏谏五事正统八年迁广东左参议髙雷亷诸府盗起信民亲统兵进勦斩其渠盗平按察使郭智行不法信民劾罢之既而黄瀚代其任其不法乃甚于智信民复具劾而瀚受智指还讦同诏狱既而直信民坐瀚罪去当是时广民赴阙为信民奏辩者凡万人无何英宗北狩诏以信民守白羊口有功黄萧养之防广东也围广州数月守土官不能御贼但闭城毋出入乡民既无所逃匿而城中民出覔食輙为贼杀民苦之羣思信民在不致是会贼下令毋杀杨参议家口有缒城者必询曰非杨参议家耶以故广民在京者伏阙乞信民上乃迁信民左佥都御史往抚之信民昼夜驰及至从贼营中藩舆前呵之曰旧参议杨公来贼惊愕环舆愿得一亲见公面騐其眞信民乃撤藩坐露车贼见罗拜泣下曰是也公在奴何敢尔今请伏椹质听公所为信民防贼却十里外开城发庾廪给民佩木牌纵使出入贼见牌曰此杨大人所给也不敢犯既而遣吏赍檄入贼营抚谕贼大喜簪花设宴约曰请听抚信民复单骑出城遍慰诸民之逃匿者贼众见信民皆倒旗伏地各泣下诉状信民坐谕之是日降者数万人未几信民将题请议安揷骤病死广民缟素号哭不知所为贼亦统众入哭祭而于是广州复围其后董兴讨平之上乃思信民谕祭諡恭惠
　　论曰二正贼多以抚误信民故能杀贼者至是独用抚其信之者深也勦抚贵务本董兴以勦胜究之根株未靖贼祸延蔓者且二十年广人思信民奏请立祠宜哉
　　家忠襄公传
　　公讳吉字宗吉余姚人少举生员教官以贽薄扑之公不平起碎所衣衫辞先师出乃以儒士中正统九年乡试故事中式不由生员者谓之儒士入塲既而中景泰五年进士授刑部广东司主事例十三司分理在京诸司刑狱惟广东司则并治锦衣卫卒锦衣故虓横而是时卫长门达尤纵恶日阴持司事卒付司司好遣之无敢以怒容加者公独治所犯如他犯卒大憾至詈公曰毛葛刺公尝遇门达西街诸官避马去公过之以一手举鞭达愕然顾左右曰此非刑部毛葛刺耶于是百计求公过无有会公以病误朝叅下卫卫卒闻之哗且走报其长曰毛葛刺至矣抡巨杖及彊有力者待公公至杖不过十五骨见适有僧同系傅以良药得不死既而例复职循次陞广东按察司佥事时岭外多流贼而公以分巡岭东督战守阴除其奸宄可为患者岭东民仗之于其将去鸣鼓控抚按万首拄地愿借公一年先是程乡民有罗刘宁者倡乱为官军所灭其党杨辉逃贑之安逺阴集余防于江广之界会官军征广西不及勦公不得已招之暨公去而辉等复聚张帜肆剽杀虽急借公返题留而贼势已成方是时辉据上下宝龙峒其党曽玉谢莹者一据龙归一据石坑次第防安逺并福建上杭破之于是将尅期攻程乡公还任立召县官料民壮并檄旁近官军得七百人褁糗倍道行即日越三站而舍度去石坑近辩明掩至坑贼有负米入坑者觉之出三千人陈山下官军见贼众惊却公乃呼噪抽刃先官军行官军涌而进公连斩二人力战自辰至午贼败走追之生擒曽玉及其徒二十余人斩首三百级既而乗胜连破龙归及宝龙诸峒获谢莹前后擒斩计一千四百有余而公士卒无一伤者状闻未报会髙雷亷三府苦贼杀请公往往则数百里间无民居分守都指挥官婴城贼或十许人或三五十人驱脇子女百千过城下无敢问者时海康知县王骐能杀贼为众所嫉公至雷贼劫大体村移都指挥出击之不应再檄再不应公即督骐领民壮躬战贼所贼败斩首数百级夺回被掳子女无算既而贼分三支来攻呉川县公谍知其一近河即命骐乗小舟出贼不意破之斩贼首六十余级而二支已遁至是朝廷嘉公劳陞本司副使降勅奬谕委以全广军务使便宜调度而骐亦得陞本府通判成化元年贼从惠至韶冦翁源公被新命遂帅官军二千人兼程进斩获百余级贼西奔既而新会复告警时王骐已战死公召都指挥焦用指挥孙璧帅官军三千人民兵倍之至火嶝与贼战贼走斩获二十余级乗胜追至云岫山去贼营十里而舍时二鼓召诸将曰贼营前畈而后箐败必入箐明当分两哨阴据箐后而我以精鋭冲畈前可尽殪也遂期曰鸡鸣蓐食当进兵是夜云霾无月星后期不得已三哨竝进贼果败入箐公命潘百戸者帅精壮千人据贼营而贼多遗财狼戾官军争取之贼俯了见官军争且哗以为可图遂拥众驰下刺潘官军乱争营门出贼迫之右哨指挥阎华者力战公命他指挥援他指挥不从华马踬被刺诸哨溃窜公勒马持刃呼遮之不止从吏廖振请公走公叱曰事至此走将安之且予可先众去乎且殿且战贼合力趋公公犹斩数人刃折遂遇害先是岭表无杀贼者惟公与王骐协力骐大理人正统贡士由胄监出知海康县至官即日以忠义激其民遇贼辄击民赖以安独守将恶之乃以力战先公死至是有司闻公事及骐赠公通议大夫广东按察使諡忠襄而骐亦得赠本府同知初公出师时布政以犒银千两委怀逺驿丞余文者防之军中自出师至是已约用十之三矣文悯公之死贫无以防密以余银七百两付公仆归是夜仆之妇忽出防事据席举止如公状呼左右曰请夏宪长来夏宪长者按察使夏埙也家人惊走告左廨经厯时佥事胡荣急来视妇瞪目拱手曰非也顷之埙至乃起揖言曰吉以身死事无憾独是吉生平清白公所知也今吉死而余文以所羡官银七百两密付吉家是欲使生前清白之身而反含垢入地也而可乎愿亟还官银无汚我言毕仆地苏明日其子科具词捧银还官而文坐监守自盗以原情免罪知县陶鲁巡按御史葛萱上其事且请祠祀大学士丘濬等核之予祠子科由廕监生登成化十四年进士厯官云南按察使其捧银还官时年十二奇龄曰顺成之盗盛于南服然皆守抚养成之向非正儒臣为之扫除则蔓草难图何翅绥防然则公之忠勇其亦先守仁而兴者与论语曰德必有隣王骐从吉讨贼先公而死其于临难致命之节有同契焉世传却金事以为怪异而致忘伍胥杜伯之有前烈则亦未入宣室哉
　　【附録　忠襄事载诸书甚备然总无异同惟浙按察使曽防简所为墓志不得见所见者丘濬传柯潜墓表方献夫祠记及其子科所述优免帖文耳若帖文又云丘濬杨守陈刘定之皆有文记其事则亦未见忠襄死于云岫山贼营诸传皆然独墓表云贼党二万余自他所至遮官军归路前锋阎华战死公被害而优免帖文又云兵科抄出广东监察御史凃斐据新会申文某统官军与贼对敌斩开贼排栅放火烧毁贼巢烟起不见贼伏四面起当阵杀死副使某等因各有不同今从丘濬传】
　　【分省人物考云杨辉程乡据上下宝龙峒似程乡亦贼名矣杨辉本程乡贼耳又墓志有平海冦李斌一事今以不见墓志不敢载】
　　【仆妇请夏宪长时传称呉希仁来视而优免帖文称胡荣今从帖文】
　　【祠敇有生前尽节死后却金诸语见建祠公议因不见全敕故不録入】
　　【忠襄官止岭东而勦贼在全省者以天顺八年所降敇中原有凡广东所属各府州县地方但有流贼土贼即便同总兵巡抚三司等官设策督调官民人等相机勦捕其领军官员不听调遣者迳自参奏拏问治以重罪凡勦贼良防随便施行则其权已重于巡抚矣以一人之力而勦全省之防以伍伯之少而御万千之众位微任重宁无败乎】
　　【予承乏史馆分题偶得先公名即以此文防窜付録史生故有附録数条今并记此】
　　明少傅谨身殿大学士文正谢公传
　　公迁字于乔余姚人成化十年乡试第一明年会试第三殿试复第一遂由修撰陞右谕德充经筵讲官二十三年孝宗嗣位以官僚恩陞左庻子兼侍读御马监少监郭镛请豫选女子入宫或诸王馆中习礼诵书为册封诸妃地迁疏争曰伏闻陛下用内官言欲预选后宫以广储嗣诚善但山陵未毕谅阴可哀陛下富春秋中宫得人则其余嫔御以贯鱼进未晩也臣闻九经之义逺色为先陛下嗣服伊始奈何以宫闱细故为首德累帝善之时帝方向学迁务积诚以开圣听每进讲必先期习诵如在侍及讲从容详警甚称帝意治四年加少詹事兼侍读学士忧去八年诏以本官入阁办事时尚未终制辞之服除始拜命十一年皇太子出阁加太子少保兵部尚书兼东阁大学士赐章服十六年加太子太保礼部尚书武英殿大学士孝肃太后崩礼官旧拟与孝庄太后竝祔太庙至是迁请别祠如周祀姜嫄礼立奉慈殿祀之时承平日久政令渐弛内官骄纵成习迁思豫遏之故于皇太子出阁首疏以亲贤逺佞勤学戒逸为皇太子劝且裁抑诸内官立科设禁将以是廓清近幸而势未逮也帝大渐召迁至御榻执迁手受命武宗嗣位加少傅兼太子太傅迁于是时即乞去荐呉寛王鏊自代词甚切挚正徳元年逆瑾等八阉号八虎乱政言官劾下阁迁与阁臣健坚持必杀瑾等会尚书韩文帅百官伏阙论约迁等中持语泄事遂败迁等连疏争不允遂乞去先是迁力抑近幸凡瑾所欲为皆遏勿与时内府各库及诸仓场马坊各司内侍多作奸集贿而御马监军士自以禁军不本兵空名给食迁既已条奏请禁复勅曹司搜覈开覆必逐事布饬而后已瑾等衘之至是憾甚下迁疏令去然犹以顾命臣尚颁敇给驿月廪嵗临行赐金币衣履如故及既去而吏部尚书焦芳继入阁尝憾迁举寛鏊自代而不及己瑾又以阁议时迁尝訾謷刺刺切齿欲甘心于迁遣侦四出伺迁事无有会诏举懐才抱德余姚周礼徐子元许龙上虞徐文彪应诏同试吏部中有文用恭显语者瑾大怒诏狱搒掠剟刺械之戌鎭番而以四人者迁乡人其草荐举诏则健为之矫旨黜健迁为民而逐迁弟兵部员外郎迪子编修丕削籍榜禁余姚人竝毋得为京朝官五年瑾诛诏复职致仕至世宗入嗣言官始连荐遣存问起弟迪叅议子丕复翰林官迁乃遣子正入谢疏曰臣猥防孝宗知遇顾托之重思图报称乃不自知其力之不足既而格心无术辅导不效引身退避杜门省愆自分与草木同腐幸沟壑未塡得觏圣明如臣衰朽亦荷轸恤不加之负国之诛反锡以优老之典顾慈恩厚效死何时惟有一言少资献纳仰惟圣性睿哲本属生知而圣德成就当加问学是必谨一暴十寒之失而后可积以日就月将之功夫一日万几未易周通而一心万化惟在知要若夫军民利病政治得失则所司者能言之矣疏闻帝温旨慰劳荫子正中书舍人嘉靖二年复令有司存问五年用杨一清荐起于家进少傅戸部尚书谨身殿大学士然迁以老疾即求去尝在舟中缮二疏不上而帝待迁厚每天寒免朝叅除夕赐御制诗以郊祀赐织锦大带及以病告则太医赐药饵并给酒米而迁竟以疾辞去十年卒年八十三諡文正谕赐祭葬迁器量达而处事敏决每中机要火筛防大同迁为决策驱去而部计以边警加饟毎议増南折银三分之二迁力沮之然警亦寻息荆襄流民激变迁撰旨区置急令附籍附籍则流者自止时编户约三十万会有阻其事者忽中止而余众遂叛其审要如此迁为晋谢太傅后致仕时居东山第四门着东山志子丕亦以解元登进士及第厯官吏部侍郎赠礼部尚书世其家
　　论曰正间多名臣而迁不务为赫赫自处方幅众莫之挠故忠诚敦慤始终不渝此当时诰词所称清白之操百链愈精刚毅之气万人必往者与迁在内阁与刘健李东阳同官顾健敢任事而资迁之谋断东阳善文曲而逊迁之亮直出处可否不激不阿夫其抑昻于二君之间者槩可暏已
　　【附録　诸书载谢文正会试荐第一因本房是兵部主事赵瑶名位轻故抑置第三而墓志称主考丘文庄赏之拔置第三则矛盾矣世但以文正两踞第一而会试稍抑故为此説耳然文正子亦解元探花而会试第四亦是仅事】
　　【余姚荐举入试文用萧傅恭显语刺瑾故瑾怒下诏狱谪戌而史料云四人上疏求用天下无未试求用者况止求用则瑾何必一怒至此】
　　兵部侍郎吕公传
　　公献字丕文浙江新昌人成化进士授刑科给事中孝宗登极择可使交趾者赐献一品服应诏献至交趾颁诰谕宣朝廷德意交趾悦濵行相率为餽飨至捧珠贝塡槖中献不受人未知也龙川土官赵源者索交趾金钱使者上其事曰天使回礼有餽遗犹峻拒不受赵源何人乃黩货无厌一至此上闻其言讯之然后知献却餽状而宣之于廷太监李广擅选富儿为驸马受赂廷臣莫敢发献劾罢之时京师雨雹日食东南诸省皆大疫又孝陵灾献抗疏陈阙失会夀宁侯张鹤龄兄弟倚宫掖势熏灼每游宴后庭出入无禁忌前后李梦阳罗玘皆得罪去廷臣久嘿嘿献乃反覆极论上怒诏杖三十下鎭抚狱既而以言直释之迁礼科转应天府丞复改顺天武宗耕籍献为执事官率保介趋跄仪甚备上顾之曰是官善行礼宁不可作礼尚书耶时瑾用事献无赂不调虽上谕置不问久之进为尹又久之进南京兵部右侍郎刘六防江介凡三过南京以献有武备不敢入既而致仕
　　论曰史尝谓清畏人知然未尝不知献则有之献厯官三十年无赢财止构一室榜之曰清白
　　赠太仆少卿原云南道御史狷斋谢公传
　　公愉字如卿上虞人嘉靖进士授浦城知县行取擢南御史武定侯郭勋奏请复天下鎭监愉劾勋妄奏勿议复天下快之寻使云贵疏论兵部尚书张瓒刑部尚书周期雍大学士翟銮皆相继罢去独论严嵩防激切上不用然亦不罪愉时嵩为礼部尚书值其自陈时愉以大臣巧辨诬罔痛责之且言兵部尚书张瓒贪而优柔以本兵而壊天下之兵礼部尚书严嵩贪而狡狠以掌礼而壊天下之礼二臣虽不同其欺君误国则一也宜其莫逃圣鉴而任用不衰必陛下眞知其智识足以集事取其才而略其德耳乃嵩以贪墨非圣主所恶而日益汚滥一时臣工亦复以亷静非圣主所尚而竞为贪婪风俗下趋嵗异而月变欲望世太平难矣今夫郡县小官犯赃或三五钱或数十贯必绳以峻法而大臣狼藉钜万置不以闻眞所谓纵豺狼而搏雉也疏凡数千言嵩见而惮之会愉自云贵还台一时称古之遗直荐留云南道嵩亦百计要结且啖以美官愉不顾既而按四川闻边警遂上疏曰尧舜诛四凶而蛮方率俾今之四凶则郭勋胡守中张瓒严嵩是也陛下已诛其二矣何难尽屏之以全尧舜之功哉不报会愉以母老乞归未允嵩乃乗京察除愉名愉归奉母所居室防隘名狷斋世宗崩诏録前言官未拜命卒御史周祖为特请于朝赠太仆少卿其疏有曰臣尝辑録嘉靖以来章奏见原任监察御史谢愉所论武定侯郭勋及礼部尚书严嵩皆人所不敢言者乃为逆蕃父子切齿中伤退闲之后且不知存亡下落未识彼省抚按亦曽举及本官否夫如此忠荩际此明圣而使与草木同腐朽而不得被一命之荣殊可惜也
　　论曰谁毁谁誉三代之直道而行不其然与愉之劾嵩祖之荐愉皆古遗直而愉自名狷惟直故狷朝有如此臣而不能用嘉靖之业可问耶
　　张中丞传
　　中丞名元冲山阴人以嘉靖进士授吏科给事中拜命而泣或问之曰吾祖为是官曽以直谏万贵妃擅宠赐杖吾父逢禁日必出血衣陈祀之且涕洟曰子姓有为是官者其毋忘此血衣哉吾今为是官是以泣盖其祖以本科都其父景琦则以部郎知桂林者也时嵩初入阁元冲首疏嵩心术不光不宜在帝左右不报先是九庙灾上刻意营建曽以木工郭文英有技爱之加工部带俸右侍郎至是工成廕其子文思院副使而文英嗛嗛复请辞已所受俸改廕兄子乃复以其兄子为鸿胪序班元冲疏争之谓文英贱工本以绳墨斧斤之能奔走冬官忽遭逢庙建致滥名器以无何厮役而带俸窃衔其为非分已甚矣今复冐叨恩廕在文英者惭悚引咎不暇乃复敢狎恩抗求自处非法小人之贪肆一至于此且文思院非他文英出身之所也工技必各安其业而后有济今文英既已逾越而复不使其子弟安于其业此何意乎上怒不纳会织染太监以上用羊羢未给请尚衣孟忠赍敇儹造而元冲复争之谓嘉靖元年既已停罢中使儹造厯至二十年间始遣尚衣李钺偶一督办然即已徴还此在神圣爱民其为防微杜渐者如是其至而小人罔上重溷圣听其罪可杀且内官之出必有京师巨黠投充家人名色于其奏带常数外増一二十辈依附拨置需索骚扰甚至輘轹司府棰缚官吏此所系匪细也上益怒不纳然卒以其言直转外为江西叅政既而进广东按察使巡海擒海贼徐碧溪何亚八叙功赐白金大计考天下监司第一补江右布政转左寻以右副都巡抚江西时闽广流贼犯境元冲疏请便宜统叅议赵锵副使陈柯暨指挥屠埙杜乔广东都司孙敖浙直冠带千户龚纶等各领兵堵勦日有斩获遂驱贼出境而其渠犯贑者杀官吏劫仓廪焚掠贑抚得罪内官与政府惮元冲直畏其入用并囓之勒回籍元冲少从王守仁游与同里钱德洪王畿徐共阐明良知之学而元冲尤以气节自励曰人之生也直守仁尝称曰吾门不乏上知之士至于忠信质谅无如叔谦叔谦元冲字也又元冲尝读书浮峰山寺守仁顾而登其巓叹曰此山卓絶不羣叔谦似之为题浮峰书屋而去嗣后学者遂称元冲为浮峰先生
　　论曰元冲祖父皆名臣以以建言得罪而景琦为郎忤中官谪判始知桂林元冲其继志而兴者与姚江之门有二一以领会一以践履元冲与畿同学而元冲冲然已













　　西河集卷七十四
　　钦定四库全书
　　西河集巻七十五
　　翰林院检讨毛竒龄撰
　　传【三　一名越州先贤传】
　　明太子少保兵部尚书呉公传【世职孟明邦辅附】
　　公兑字君泽少倜傥本绍兴籍以例入北监中嘉靖三十八年防试授兵部主事越十五年陞为郎庄皇帝即位内监乞门廕持例不可司礼责部易兑疏兑怒将奏之司礼惶恐谢防北部入塞掠榆林太原议徴宣大兵入卫兑独抗言勿徴宣大兵冦当退不过滦一步边兵击其归可得志而廷议已决冦果去无邀之者隆庆三年转湖广防议值大征古田将调麻阳兵制其奔轶兑直遣土司遏之明年陞山东按察副使备兵霸州立保甲法堑涂布垒亘木断道以捕盗是时北部新附诸边觇叛服以定向背总督王崇古应代廷议难其人咸推兑即于是年擢佥都抚治宣府乃先减屯额垦荒土缮垣缭台别筑外十三家边起滴水崖讫于黑汉岭烽堠屯墉咸甓而崇之昌平陵园无捍蔽防陵军驻山南其东北挺出塞外单弱兑拓其城障北自龙门所东至靖边堡横絶北地三百里迁嘉靖间所纳史车诸部屯实之时北部多奡黠嫚汉吏而俺答弟把都儿子黄台吉尤枭悍喜鬭薄市赏心非父兄所为每贡俺答以已马代进得赐物抵地不肯受兑于市日值俺答与诸子弟猎百里外窥其营近塞与官军相望兑率五骑出导二旂直趋其营北部错愕咸控导者呵之曰军门来北部咸拜跽问状曰按尔军且行犒耳北部乃献酪行礼请遍观其军薄暮返王崇古闻之大駴遗书规之兑报言是行有三利审料虚实一推心置腹二彼常轻中朝无人吾以只身入虎穴指挥十万众示以无恐使彼知所畏三若夫意外之变则其酋在逺请命无及擅谋妄动又非彼中法吾岂不筹之哉初黄台吉娶妇生扯力克无宠又妻大成台吉之母生五路台吉色衰复弃之尽夺其所部万骑与他庻孽乃复东掠史车就婚于朶顔值扯力克请赏兑叱曰尔父反不畏诛更乞赏为对曰父弃吾母吾无如何矣能止父反乎兑召前语曰闻尔兄弟皆失职吾取尔部骑归尔尔能报我忠朝廷乎泣而对曰能曰尔父腹心惟革布耳布诛夺尔部骑依姑多罗而五路兄弟亦夺故骑合大成台吉彼二家者素与尔父郄力足抗也扯力克唯唯遂杀革布而约摆腰兀愼尽夺父部骑而于是台吉顿衰兑又使其将邀把都儿酖之其子青把都怒请絶贡拥兵至塞要以十三事兑召前为开譬祸福曰汝能贡仍赉汝否则试听吾礮声可耳言毕千礮并震人马皆辟易乃乞贡去贡市初起无制度兑始定番部贡仪与通使之礼我使用白衣至北庭隆重北使入遇叅游于途避马下立言事则跪置译舘以五鋭士夹一使加扄键焉每市阻酋长外按部犒给所市马良者予直七两七军共领之递而杀至三两三军而止其法最密后来惟谨守绳度而已番部习侵盗虽欵塞亦且谇于市或潜盗所鬻马以去兑使挟棓伺击之曰孰令汝为市而盗乎哈不愼盗马擒三人哈献马请释不与哈夺之去兑闭关停市告诸部命发兵讨哈诸部惧共追还所夺以哈马九九谢死罪乃舍之打刺名安执关民要货兑声罪诸酋共收其畜千献之表闻诏以赐诸部诸部愧服兑居上谷久威信素着且尝以不测赏结诸部心东贵者青把都女也嫁东部随父入贡与边吏言称已贫兑谕贵昆弟毎一马取防一畀贵贵得防二千感泣去后东部入防命兑侦之谍从东贵帐中来具知土蛮生于亥避太嵗不防其弟庄儿病不能骑今掠岔河以东者特零骑数千耳始辽帅恐敌用众且未知所向军广宁以待之及得报亟以兵趋西堡击其归斩数百级赐兑金币朶顔操蛮以其姊妻黄台吉挟赏防边攻毁鸦鹘寨杀二将蓟督奉诏责问策于兑兑报曰上策悮之以形姑解之以骄其志俟其弛备而击之上中策夺之以声蓟门先出师以明必讨而又料军于宣云若合击者乃示意台吉俾得禽献以自赎中上令从中策果防阿都赤等十七人枭鸦鹘寨先是宣府屯粮溢故额至二十一万军多积逋兑疏请赦逋罢汰令流人归业者原其负给以牛种由是耕者云集糓贱于中土兑善制火器造将军炮百灭卤炮千三眼铳万旧炮重难转兑创双轮车随营转向旧炮楔木多震死兑易以干土气完不震北部尝笑炮如雷然灾者当之能再击耶器成引北使观之炮举若连珠移时不絶乃囓指去万厯元年陞右副都兵部右侍郎四年迁左七年以原官总督宣大俺答佞佛将西谒番僧寄帑于兑留旗箭表信而去道出西凉塞诸边震耸兑使绕贺兰背行勿近边苐恐既西必以兵力并瓦刺阴求得瓦刺为俺答俘者劳遣之授以计令好迎俺答而阴袭其后俺答大挫至西部不归将与为婚兑闻大惊曰果尔且续其断臂矣复密遣人厚遗西部令絶婚时俺答以契召诸部兵将释憾瓦刺诸部不应兑乃发金币修书遣通事金凤彛使羊羔儿赐俺答劝之东归俺答大喜而旧使瑚戈陶等监俺答西行亦皆斤斤为俺答信俺答乃归遣海大首领扯儿克上表称谢献黄驼白驼刀甲氆氇而番僧满顿失礼亦附贡铜佛舍利车渠海螺兑为之进当是时兑经纪有法缩军费节客饟积几五十万屯糓二百万省太仓太仆银嵗输边皆百万凡储偫糓励足以控制诸部故诸部愈畏之先是俺答以长女哑不害之女三娘子美自娶之而其子黄台吉鄙而淫每夺诸彛妇过百人而听其索食外奔独憾三娘子擅富厚诅詈三娘子每入贡宿兑营愬其事兑思以结之儿视三娘子赏赐宴犒无所吝尝以番王哈屯视中国夫人于贡日亲赐八宝冠百凤云衣红骨朶云裙感之指其心誓以必报而黄台吉诸妇如五兰比妓且沁比妓威兀愼比妓以饥馁嵗盗葛峪堡小军盔甲牛羊必罚不赦其后黄台吉扯力克子孙袭王皆妻三娘子三世修贡不絶封忠顺夫人九年以原官回部扈从上大阅进阵图兵略十年复以右都总督蓟辽濒行执政询边事对曰速把亥为害久矣其灭此朝食固也苐五路统于一酋可欵以修备东部纷杂各自为主利用战以制欵于是首议固险前此塞垣取直突则割之又山长多陴可骑而登兑令依山为壁复曽家寨之割弃者五十里以犄古北乃遣蓟帅逐朶顔赶碎其帐俘其军马及所被掠者合数百人其明年辽帅御速把亥于鎭彛堡为覆待之伏发斩大酋八亥死焉生得额孙儿斩首百级于是亥弟炒花侄老撒卜儿悉逺伏不敢近乃进兑兵部尚书太子少保廕一子世袭锦衣千户逞加仰加攻海西虎儿罕阿台应之兑遣辽帅截勦败于曹家峪斩首三千余级卤获无算其年入掌本部事乞骸骨疏七上报可兑负气任达尝曰行文以气胜当其居幕府军书旁午必张壁酣睡意饱乃起而后防案泛应无不当其气全也为诸生时倭防至所调狼兵数剽掠人莫敢忤兑独聚众守戒曰苐勿杀听吾呼皆呼大噪震天兵果走然后追执一二人以告主者徇之其识略如此子有孚袭锦衣世职陞都指挥同知进南鎭抚司转总兵死孙孟明袭有名
　　孟明字文徴乡试拟苐一副榜再试再副榜遂弃去承袭锦衣正千户天啓初忠贤用事掌司许显纯其党也孟明进北司理刑中书汪文言以事诏狱忠贤欲假文言狱罗织显纯承其意设五毒勒文言蔓引已书髙攀龙杨琏左光斗二十六人为一通孟明接视之叱曰囚不畏死耶诸人安肯与汝通而希以株连图巧卸乎裂之文言连呼曰诚然独冀缓死耳安有是也显纯亦语塞遂指孟明匿亡命矫旨下孟明本司拷讯会田尔耕亦阉党适掌卫事惜本卫边幅遣削籍去崇祯改元起原官进掌卫事提督东司房卒子邦辅袭邦辅字元素亦以正千户进北司理刑崇祯末给事中姜采以言事诏狱而行人司副熊开元因靣劾延儒同日收拷当是时上怒甚密旨促具牍速上葢意欲置死地也邦辅故缓牍待之既而上怒稍解令刑讯然必欲根柢开元所主使时都掌刘宗周佥都金光宸俱以此得罪朝议汹汹邦辅念其寃故为开导记口语刑及其衣即具牍出之上犹怒不已予杖各百临杖肤軆完具无刑讯状杖者大讶举朝为邦辅危既而杖者亦念二人者无罪邦辅心无他予杖毕竟不及邦辅而罢后举人祝渊以疏留宗周诏狱邦辅复全之在宗周传
　　论曰欵事初起疑信未一槛虎猨保无终骇语曰始非难终之实难向非兑者则犹是俺答万厯之保关安见非嘉靖之市塞也边臣以鎭重为功而机变翕忽所在控制卒能使保关市塞皆能有成自此以后厯三四十年不为边患是虽李魏之守云中韩范之鎭西塞何以加焉宜其阅数世而犹烈已
　　姜光禄公传
　　公名镜字永明余姚人也万厯十年举浙江乡试第一明年成进士授行人陞礼部主事进主客员外郎哱拜据宁夏而兵围之三月不克宁夏城环湖湖四髙廷议决湖水以灌其城镜方为主客职四裔事虑其事不就兼有害也遂上书曰诸将计水攻必谓宁夏城卑下在西北隅与金波湖近在东南隅与观音湖新渠红花渠近如釜底然将绕城筑堤以灌之如智氏之灌晋阳策非不善顾宁夏城中百万户不尽贼也即不得已与贼处不必从贼作荐居也一时为所簒无路可奔而使之一朝尽为鱼鳖于皇上如天好生之至意得无有恻然者乎孙武一书深明五间古之名将多用间以成大功前哱拜因刘东阳土文秀并起逆谋虽同恶相济而反叛之人各懐叵测始则相倚终则相猜近闻东阳杀文秀隙已见矣今哱酋与许朝东阳三叛鼎立必有不相下之势若遣权谲之士入城招降而乗机搆会以离其腹心使之自相疑贰然后重兵以临之三叛之俘不当献之阙下哉书奏上颇伟其言不即行旋陞本部精膳司郎中既而堤成贼劖之水泄功不就然后用跛者李登懐蜡书三入城説哱拜而问以书防东阳与朝承恩果杀东阳朝而三叛就殱兵部叙镜功题准以京堂员缺推用万厯二十年皇长子年十一未建储贵妃与司礼田义潜蓄异谋宰辅莫敢言廷臣亦未有言者镜上疏劾奏其略曰祖制建储有嫡立嫡无嫡立长圣圣相传无异议也皇长子春秋十有一矣当璧之徴久已表着而主器有待凡出阁讲读选婚加冠册立诸大礼未经举行此必有左右为之沮者窃闻司礼监太监田义希附皇贵妃意旨往往妄测神圣有所转移微陈两可之端潜施蛊惑凡内官中与义合者共进密谋而其不合者每巧激圣怒啓皇上严刑峻罚用以箝摄左右絶中外之议种种邪谋如鬼如蜮臣以为田义一日在侧则国本一日未定社稷一日未安内阁大臣既畏义权威首鼠两端而廷臣宴处亦未有能救正者皇上大奋干断立斥田义庻阴霾消散天日自开国是正主器定矣疏上义大怒条旨杖午门外上以其言直改票革职时镜年三十有八越十五年而太子始定储位乃推册立恩予镜冠带闲住又越十二年卒于家又二年而光宗即位追直谏功特赠光禄卿以子逢元贵累赠资政大夫太子太保礼部尚书
　　论曰镜礼部未有言责乃于宁夏则密进奇谋于国本则首申谠论有引裾折槛之风焉先是镜曽祖荣以工部劾逆瑾贬外父子羔以忤相嵩父子罢归及子逢元以修三朝要典忤魏珰见屏姜氏世以直节闻而镜尤卓卓云
　　明吏科右给事中周公传
　　公洪谟字宗稷山阴人中万厯进士授福建延平府推官时福州推官周顺昌负清名洪谟与之埓称二周会福建盐运使司委掣盐惩墨吏骫法使洪谟顺昌司掣事尝曰自二周掣盐而盐政以清天啓二年举卓异第一行取补户科明年办事忠贤以传奉杖死屯田郎中万燝于午门外而捕御史林汝翥于叶向髙第破闼入捽汝翥予杖中官王体干附忠贤每疏至必钤以片纸条其意略而阁臣广微遵行之洪谟到科即疏曰臣自家抵都见一路灾荒备矣夫呉淞泽国也而加之霪霖青徐槁壤也而重以旱魃臣尝疑上天恩威每多偏任何所感召而竟至于是及见我皇上震霆迅雷非不击断而乃重施之失势之言官溢宠滥恩非不优渥而乃尽被之浸淫之内侍是岂春霖不足施夏日果可畏哉燥湿之势殊也今万燝已死汝翥几毙而向髙毅然请去犹幸执政柄用方新诸臣九死不折万一不幸而拂衣者旋踵畏威者结舌将明旨所谓孤立者不在内侍在近臣也皇上诚能回惠威之施一生杀之柄纳大小诸臣之谏诘万燝之何以死究汝翥之何以杖察首辅向髙之何以即去立斥忠贤毋使以媪相之权成骑虎之势然后大张祖训并勅王体干等勿开市交之门叅票拟之柄违干政典兵之禁如此而天变不回人心不固社稷不安请治臣以妄言之罪不报会珰事讐敛叨懫者思媚不止意欲重困东浙人曰越犹吴也壤比粟均舟习水次便应诏东浙税亩粟若干防如苏淞例主漕者已行单徴发东浙人比户惴惴若中风狂走顾莫敢讼言洪谟曰此吾事也幸覆疏未至浙抚苐疏来吾当死生争之及疏至洪谟驳抄曰越淅卤仰给他郡县东北环海而又有三江之阻义虽当输顾安所得粟且蹴舟逾险涉钱塘越风涛种种不便时印在掌科洪谟用白头抄叅以上人为洪谟危顾词直终莫能夺议遂止是年十二月注籍至明年二月始一出侍班而周顺昌被逮至洪谟乃叹曰二周不独全矣自劾去先是洪谟论熊杨失律广微失礼事词义凛凛久已触珰怒会洪谟同乡有劝珰收洪谟为已用故珰姑衔之洪谟尝笑曰吾岂不欲为官乎顾何以为人至是自劾入广微阳谢曰毋我故而珰竟加以久依门户之旨勒令闲住崇祯改元起吏科右给事中陛见首荐刘宗周可大用时吏部尚书王永光变乱铨法洪谟疏叅之其疏留中不下十余日无何上御经筵谕讲官云周洪谟言是发阁票旨百余言明年陞兵科右给事中皇太子生充御书使者厯潞周赵三藩又明年御书差竣时政府屡易用事多新进洪谟乞身去将行注山东试差洪谟曰已告病矣复膺差谩也遂去洪谟在戸科时以新饷缺乏曽疏言不得已之取嬴有八曰鼓铸盐法屯田出之于地税契典铺散官取之于民冗役邮传节之于官至于多方裁省责之三方督师之臣使司农之所输者以饱猛士不以供阘茸以励鋭师不以供坐客凡兵马器械一若贫家之拮据丝粒皆期实济而后国计为有禆也上亦是其言而终不能用
　　论曰李应升劾杨熊失律而死魏大中劾魏广微失礼而又死洪谟两劾之岂复有生死之见存于心与媚珰者思择彊项士以张珰势而致艳以官洪谟二十举于乡念父通城令年老而留事之至五十而成进士彼其不屑屑于一官者宁一日矣
　　明特进左柱国少师兵部尚书都察院右都御史总督贵湖川云广五省军务兼巡抚贵州朱公传
　　公爕元字懋和浙之山阴人万厯进士授大理寺评事迁寺正虑囚山西土豪杀七人辇金京师属贵人为请寄爕元论杀之出守苏州苏州治迁广东提学副使御史以巡按至自贵倨于所录士外自取二十人檄布政司塡册与乡试爕元不肯曰侵官非法立壊其册而榜为首者于市御史恨刺骨诬指他事朝论直爕元而以劣罢御史勒令去爕元乃请养家居十年起为陜西按察使分巡陇西越二年迁四川右布政使先是朝廷以营建殿门采川木令右使董其事凡大木生絶险逺州郡吏督工徒入山覔得之报官报已斩伐之斩伐已运之置大壑中候暴涨然后得出集于涪州然而吏因缘为奸类言不中程如是者二十年费水衡数十万官吏坐系至沈命不可数爕元疑其事立趋驾至涪第其上下而简料之凡五日竣事得大木一千七百余章尽释诸累囚而以不及选者给髙赀商算其直由江淮达京师官无资焉乃复清川田漏籍若干亩嵗抵川新饷七万五千有奇川人德之天啓元年奢氏反奢故猓种世居蔺为川外徼与黔徼安氏为界皆爵宣慰而世相仇杀奢崇明袭爵猜鸷蓄不轨闻辽左有警自请援辽阴借之治兵械遣其党樊龙等出兵重庆阳以饷弗给激其众杀抚道以下官吏据重庆城反时爕元以左使入觐方就道蜀王率士民遮道留爕元爕元顿还立遣使持符发石砫罗纲龙安松潘威茂建昌诸道兵入援下令募民徒缮城敛米粟薪刍之在城外者谷甲煅器凡兵械所需若金铁麻枲油燎遍督所产于州县如是二十日而贼已至所过州县下三十有七前所遣将屯守诸险隘悉溃败爕元誓众率民徒登陴贼百计仰攻不得志乗贼懈直闯贼营斩馘千余生擒贼目数人乃遣人决都江堰水灌濠濠满贼治桥借其少息急清在城民之与贼通者前后疏捕得三百人诛之出示贼贼气大沮乃更集诸猓叠为云楼为旱船为阳桥以瞰城中大抵驾竿为屋而施悬梯于其背云楼如楼旱船如船阳桥如桥髙比丽谯而出女墙丈城中人望见大怖爕元觇其机所运如牛车然用牛数百头牵之乃爇炮击牛牛奔竿折而屋倾矢石杂集守门军杀而出大败贼众于城下会援兵至贼増屯而守相持无退意如是三月罗乾象者贼枭也诸生有防贼营者乾象遣之归输意爕元招之乾象来爕元与之饮乾象雄猜左右顾爕元示以易倾酒数斗啖炙肩一酣然假鼾齁如轰雷不解胄不辟刀剑乾象伏地曰公天人也缒而出自此凡贼营举动无不悉贼大疑待左右束湿众心倍防爕元复使牙将周斯盛伪为书约内应以误之贼以名马馈斯盛斯盛乃潜出与之盟而设伏以待崇明果自至甫悬一人上松潘守兵不知为诱也大噪崇明惊走伏起获其从者数人城中气百倍力战烧其旱船并攻具而援兵益集乃造水牌百投锦江顺流下令所过州县严兵截贼归路夜半乾象等内变贼营火起崇明父子策马走乾象等来归余贼奔溃时已擢爕元都御史抚川朝命甫下乗胜逐北定叙州复重庆城斩其枭将樊龙贼渡泸水去而其时有水西之变水西本安氏与奢氏世仇杀宣慰安位幼弱安邦彦佐之闻崇明反亦乗间窃发解奢氏仇相约为唇齿起兵水西爕元既已复泸州进兵部侍郎总督三省乃复整兵入永宁破蔺州烧其九凤楼荡平其巢开疆千余里遂上奏以外四里膏腴之壤归永宁卫叙州内四里深险墝瘠分给降将各守其土为天子保塞当是时水西贼鋭甚方覆官兵于大方杀巡抚王三善贵州大震奢寅遽返蔺借水西为声援招余蘖抗战如故爕元乃重购降苗拍登等令所部阿友佯为叛归居贼营输贼情实寅初不之疑既而觉之防阿友搒掠备五毒以刃穿友足一昼夜友不伏寅意不自得痛饮友乃乗寅醉呼其众杀寅焚其尸以首来献先是朝廷以水西事急加爕元兵部尚书赐尚方剑督贵州至是寅诛爕元移鎭渝部集分兵一意讨水西而以父防归庄烈皇帝即位録平蔺功加少保荫一子锦衣卫指挥使世袭是年秋敇总督贵湖云川广五省军务仍巡抚贵州爕元即上状大简诸将更易署置一反前督所为乃檄滇兵下乌撒杜安边助逆路蜀兵出永宁抵赤水扼四裔要害而亲移师驻六广逼大方鬼师莫德説邦彦曰安边在乌撒滇人不敢南下永赤之兵牵制我后我当先破之取永宁以畀奢氏取建武六县以畀法舍然后挟乌鎭以临遵义并黔及滇大事可图也邦彦从之以歹费等防六广小阿乌谜等防遵义阿鲊怯等守鸭池三岔各自号元帅而邦彦号四裔大长老崇明称大梁王先抵赤水爕元谍知之密令守将许成名徉败防营走永宁且战且走诱贼深入薄永宁城乃令林兆鼎从三岔入王国桢从六广入刘养鲲从遵义入邦彦闻王师四集恚甚恃其勇欲旦夕先破永赤兵还拒诸王师急索战成名与永将侯良柱邓玘等约夹攻贼玘等兵始交成名与罗乾象绕出其背奋击之贼大溃自相蹂跆死者数万计遂斩崇明邦彦等将乗胜勦捕安位及余贼而蜀将以争级防营先归余贼稍稍遁乃移檄安位谕以内附许自新位不能决其羣目复集兵迫脇诸余蘖号二十万以抗王师爕元会诸将且诫之曰水西地险谿谷多雾瘴莫辨昬旦箐林悉蝮蛇猛兽即不战鬭而兵易疲前督防贼中率以此败困兽之噬未可轻也是必扼险以毙之于是焚防翳剔岩穴屯兵近地相持百余日稍稍出游兵引战而渐促以进焚其窖粟断其樵采贼且饥且困别将刘养鲲又密遣人入大方烧其宫室安位大恐乞降公弗许要以四事一贬爵二削水外六目之地归朝廷三献杀故抚王三善者四开通毕节等驿路而位皆唯唯遂率四十八目出降誓不敢叛而黔人自军兴来嵗食饷百万不乐罢杀其使夺其所献马爕元斩数人始定乃遂上善后疏曰臣惟边徼虽安不可忘战制苖之法必先固本水西自河外六目九司之地亦颇广衍今已悉入版图沿河要害臣筑城三十六所近者控扼苖地制出入逺者聨滇蜀通商贾皆立邸舍缮邮亭建仓廪使不敢卒入为冦鸭池安庄计河旁可耕之土通沟洫者不下二千顷事定之后无虑常屯万人人赋水田十二亩旱田六亩稍益之使自赡盐酪刍茭出其中诸将士皆身经数百战披草莱立城郭咸愿得尺寸以长子孙即割新疆授之使知所劝谨条便宜九事不设郡县置军卫不易其俗苖汉相安一也地益垦辟聚落日繁经界既正苖不得以民不耕地渐侵轶二也黔地险瘠仰食于外今自食其土省转输之劳三也国用方匮出太府金币以劳诸将不足以爵酬之爵转轻不若以地于国无损四也既许世其土各自立家计经久逺永为折冲五也大小相维轻重相制无事易以安有事易以使六也春夏治农秋冬治兵耀旗河上扬威武使苖日备我七也从兵民之便愿耕者给之且耕且戌卫所自实无勾军之累八也军耕抵饷民耕输粮以屯课耕不拘其籍以耕聚人不世其伍使各乐其业九也疏闻诏可崇祯五年加少傅兼太子太傅七年加少师荫一子锦衣卫指挥佥事世袭八年一品再考满加左柱国九年诏出师诛摆金两江巴香狼坝火烘五洞叛苖悉平之乃又通上下六卫并清平偏鎭四卫道路凡一千六百余里设亭障置游徼商贾露处道不拾遗滇中沐氏土舍普名声作乱朝廷命讨之名声伏诛龙塲坝者水西地也水蔺相仇杀争此地时属蔺时属水其后二姓盟以其地假蔺其地抵大方七十里去永宁且六百里山箐峻险不产五糓蜀人欲为设官屯兵以自广而故帅侯良柱贪横爕元劾其罪良柱修怨借拓界以责爕元爕元疏曰臣惟御苖之法治以不治今水西既纳欵蔺残蘖安敢负固夫守边者但闻扼险不闻入险此地临苖穴四面孤悬而中限以水必筑城守渡则转运烦费多所未便然且内激蔺苖必死之鬬而外挑水西以扼吭之嫌兵端一开未易卒止非疆塲福也书上下诏诘责之爕元持其説上无以难及安位死无嗣朝议必用兵郡县之爕元复上疏曰水西各苖恃其险固向阻声教今安位殄絶疎族逺条纷然争立臣奉明诏一切禁止圣威逺畅有苖来賔纳土献印相继于道臣惟水西有宣慰之土有各目之土宣慰公土宜还朝廷各目私土宜畀分守籍其户口徴其赋税殊俗内向同于编氓大方西溪谷里比那要害之地筑城戍兵亦足以丕振国威永销反侧矣夫西南之境皆荒服也杨氏反播奢氏反蔺安氏反水西独滇之定番弹丸小州为长官司者十有七二三百年未闻有反者非他苖之好叛逆而定番之独忠顺也地大者防扈之资势弱者保世之策也今臣分水西之壤授诸苖长及有功汉人咸俾世守凡苖俗虐政苛敛一切除之使叅用汉法可为长久计制曰可十一年春爕元卒天子震悼赐祭爕元躯干宏伟年七十饮噉如少年室无姬媵性介洁不苟取所至人服其介鎭川贵垂二十年军资赎锾不下数十万皆籍之于朝居处节约俨韦布士焉其为人明敏而有度量虽矢石之下军书旁午从容应之各有理居军中未尝置记室知人善任人乐为用其御苖一以恩信不妄杀一人故所在亲附既殁皆罢市巷哭不辍内江有牟康民者隠士也佯狂当兵未起时尝语人曰蜀且有变平之者朱公也及乱召之不肯至凡有军事或咨之悉中后不知所往子兆宁袭锦衣卫指挥使次兆宜袭锦衣卫指挥使陞南鎭抚司佥书管事次兆宪袭锦衣卫指挥佥事次兆宣后军都督府都事
　　论曰刘宗周曰爕元沉毅如魏公忠诚如汾阳练达如文饶亷正如孝肃而将略大类赵营平陈子龙曰夫自汉以来通西南徼者大率疲所恃以事无用爕元不侈言功名而力抗郡县之议有嘉折首不穷兵威伟哉或曰天啓之季政在阉寺爕元不归功闱闼而以是失侯嗟乎何必侯矣爕元建石城三十五曰省会北关曰开州曰龙塲曰虎塲曰鎭西卫曰狼曰息降所曰劄佐土司曰九庄曰诘戎所曰陆广曰干沟曰箕陇曰鸭池曰乐平曰铁王旗曰广顺州曰鸡塲曰青嵓曰马塲堡曰乌江曰连云曰有嘉曰板桥曰恬波曰马塲曰亦资孔曰清丰曰定头曰尾洒曰石基曰小龙塲曰黄丝曰杨老曰凉伞曰广兴鎭曰陇落堡曰巴香修旧城十三曰普定卫曰安庄卫曰新兴跕曰杳城驿曰普安州曰瓮安县曰施秉县曰乌撒卫曰赤水卫曰永宁卫曰普市曰摩泥曰平坝
　　姜尚书传
　　公逢元字仲讱会稽人万厯进士父镜光禄卿临卒遗言曰立朝勿植党时逢元已官翰林进中允而其弟一洪亦成进士二子佩其言故当崔魏时逢元一洪皆自言非党人既而逢元进国子司业充讲官科臣杨所修建言宜纂定要典仿世宗朝明伦大典故事而呈秀矫旨开馆敇大学士顾秉谦以下二十三人分总裁纂修誊録收掌而以逢元非党人可用列逢元副总裁官例总裁官入馆据上座举笔判诸馆务逢元举笔忽长叹众愕然问故逢元视所举笔示众曰吾持此有年矣今欲用之而有违于心吾敢违吾心以强持此哉遂阁笔出先是逢元为讲官讲虞书退有后言大声曰后言非他谓既退而小人间之则大臣有言言小人之得持其后也御史赵南星曽用其语入疏中忠贤衔之至是矫旨谓呈身门户革职崇祯元年起詹事仍充经筵日讲官寻自礼部侍郎进礼部尚书凡九枚卜不用后上亲御门出诸章奏召廷臣给笔札各试票拟次日传逢元及陈子壮文震孟张至发以下九人吏部録年貌履厯上之上已用逢元而内侍曰孰有讲官如逢元者复止至九年致仕逢元少时梦斗魁赠诗中有金殿簪花字自谓殿试必苐一既而不騐至是将去会皇太子行冠礼充逢元三加官簪花殿中逢元乃叹曰然则吾之终此官岂人事哉
　　论曰逢元在礼部时唐王弑从父越关入都都人汹汹羣以宗藩事责之逢元逢元啓阁密处之而人不之觉何缜敏也顾逢元以阉去官而逮乎既用则仍为阉沮主有明闇炀灶则一异哉若夫西州豪杰自言为党人今自言非党人嗟乎可以论世已









　　西河集卷七十五
　　钦定四库全书
　　西河集卷七十六
　　翰林院检讨毛竒龄撰
　　传【四　一名四忠传】
　　周文忠公传
　　公名凤翔字仪伯山阴人以大兴籍为督学左光斗取生员第一崇祯改元登进士厯官司业许士柔者祭酒也为翰林时曾撰故左都髙攀龙诰文有年矣至是谓失当降其官调之凤翔曰臣故翰林也例翰林撰词苟不当则阁臣竟裁之否则驳囘使另撰而士柔于十年前初拟之词未闻驳囘使改撰也今忽曰失当是以阁臣之罪罪士柔也且诰词非不当也当崔魏肆焰臣节几尽含血负肉谁不畏死乐生而攀龙首以身殉皇上既怜而褒之中外相望以为褒忠奬烈不知宜如何鼓励今徒以中书科先入宝簿及其子世学不谙事理之故反指摘诰文迟其赠卹夫褒諡之典久奉于王言而纶綍之词未颁于尚玺使泉壤悲殊恩之久稽而舆情咎载笔之有失则是以世学而累士柔以士柔而累攀龙恐非陛下褒忠奬烈之盛心也不报既而迁谕德充东宫讲官是时贼势迫召对平台问灭冦之策言论忼忾上为流涕会军需告急议税民间间架钱凤翔曰事至此是宜收拾人心时也尚可括民财以摇国势耶昔贤谓民心一失不可复收国势一倾不可复振正谓是也尚书倪元璐亟持其言亡何京师陷有传驾出狩者凤翔思扈跸仓皇奔探见贼据殿坐而魏藻德陈演侯恂宋企郊等各帅百官入朝贺凤翔至殿前视之大哭急从左掖门趋出百官皆惊怖不知所为而贼苐顾之不为问庻吉士张家玉者凤翔会试所取士也抵贼书诟贼贼防之夹两刃脇降不屈且其言辩愈侃侃贼怒甚曰是何物子急取其父母来刳其肠观之家玉心动乃阳为好言谢贼贼舍去归而询凤翔凤翔拒之曰安有此事而问我者吾父母犹在也夫吾不能为二亲生矣家玉出凤翔作书辞二亲其词甚哀书毕再拜恸哭自经死其题壁诗有曰白头二老哭忠魂盖痛之焉南都僭号諡文节赠礼部侍郎祭葬封赠三代如其官大清顺治九年追卹前朝殉难官赠礼部侍郎祭谥文忠初凤翔为司业时监进溢米则诸生廪也凤翔独不受储之得数千石赈饥民灵璧侯家奴辱诸生凤翔撰封事侯徒跣拜大成庙伏罪不听必捕其家奴付刑部乃已其清峻如此其后张家玉起兵广州抗
　　王师累破龙川博罗连平长宁诸县退屯増城转战凡一年力屈死
　　明少傅兵部尚书前巡抚苏松都察院右副都御史祁公传
　　公彪佳浙江山阴人也字幼文年十七举于乡中天啓二年进士授兴化推官濒行跪其父故参政承防请敎承防不答或问之曰不见夫诲泅者乎壶而扶瓮人借以肘终其身不能泅一旦挟诸清泠之渊翻壶却瓮其身入水而泅成矣今者入官则翻壶却瓮之时也彪佳去果以贤能称尝出抚乱兵斩其渠徇于军门崇祯四年考选擢御史时京营操兵遣七太监主兵政彪佳激切谏久之巡按苏松预以十革十四申九询檄下属革者革其弊也申者申其所当行也询者询其何者可行何者在所革也乃据属所答覈之定黜陟会苏州无厉名打行亷其稔恶可杀者四人械于衢集乡三老询之曰是可杀否乡三老曰可即又询诸观者曰是可杀否观者曰可于是抡大棰棰末量五寸积一寸半每棰十易操棰一棰至死騐之陈其尸而宜兴乡官陈一敎奴客播虐怨家刑牲焚其庐劫肆其尸坟彪佳先捕诸奴客正法平众心且尽追还所占掠男女田产而奏夺陈氏父子官然后治诸怨家之为乱者时彪佳回道居上考而旧辅延儒与陈氏僚壻怨彪佳执法阴嗾中官驳彪佳下其等降级上亲索笔改罚俸当是时人憾彪佳寃而犹幸上之知彪佳云彪佳为人修长洁白风度奕然而遇事敏断时乞病家居犹立赈灾法赈东南饥宁绍台三府十九县皆仿行之乃以病假过八年自劾请照过五年闲住限例而诏起掌察召对赐茶饼会吏部呉昌时破计典任意出入彪佳遇于朝面折之叱昌时阴阳揽权要骫法疏叅昌时昌时故叵测而彪佳是时又以疏留掌院刘宗周为上所忌至是疏入恐从此重得罪人人为彪佳危而上疑昌时谓彪佳言是既而昌时败彪佳循差例刷南京卷国变诸臣援宋髙故事拟以福王为兵马元帅彪佳曰监国本朝故典也何逺引为议遂定未几有传正大位者彪佳抗言曰甫监国而遽登极何可且羣帅劝表未至即有忠如陶侃者尚以不预定策为耻况其他乎然是时邀功者驾言本兵史可法有二心可法惧虽是彪佳言不敢持遂以苏民变谓彪佳素德苏出彪佳安抚苏州彪佳所至设先帝位率众哭即谕以大义且言中原已无贼国有长君使人心得安乃揭榜于路曰叛逆不可名忠义不可矜毋借锄逆报私怨毋假勤王造祸乱斩丹阳乱民三人以徇先是苏民以乡官项煜从贼剽其家而尝熟乱民遂借讨叛名焚乡官时敏宅燬其棺之未葬者而暴其陈人彪佳至捕其为首者斩之而嘉定华生家奴客为乱合他姓奴客同时起防主杖之踞坐索身券所至数万人彪佳尽捕之斩数人余悉掩狱令曰有为原主所保者贳其死于是诸奴客家皆膝行抟颡匄原主赦免遂募士为苍头军亲敎战适兴平兵攫丹阳市钱浙兵勤王者不平鬬而伤军民大噪城闭彪佳率苍头驰治斩兴平兵兴平伯杰夙惮彪佳名至是忌之扬言且移兵丹阳以哃彪佳彪佳却以牒复约会杰于大观楼时杰踞步大观者步楼也杰谓彪佳必不至至期风作杰笑曰祁抚不至有辞矣顷之隔江帆起破浪顷刻达岸传呼曰祁都堂至矣挝鼓入杰闻之大駴衷甲出迎及门见彪佳角巾单衣携胥各一人又大喜手挥部士去劳且拜坐语久之起指江誓曰公钜人也公在杰敢越尺寸以溷公者有如此江乃屠宰飨彪佳彪佳一举箸而别既而士英憾彪佳适刘宗周劾士英阮大铖谓彪佳同为之嗾其党张孙振劾彪佳二心阻监国正位为潞王地彪佳不与辨袛疏辞定策功所陞都察院右副都御史竟去
　　大兵下江南贝勒以书币聘宗周彪佳彪佳沉水死死时别家人驾言应聘将渡江宿所构山园夜开牖望南山笑曰山川人物皆幻形也今山川如故而人生已一世矣诘旦家人失彪佳所在见柳陌浅水露巾角曰是耶葢入水端坐云后唐王僭号赠少傅兵部尚书諡忠敏
　　俞御史传
　　公志虞字际华浙之新昌人登崇祯七年进士授四川顺庆府推官故事推官为巡按耳目卑而要每新到官奸胥于此觇夷险即甚简易亦先为烦苛令可畏惮而志虞平平且曰此地当奢氏之乱狝薙民苦兵久矣谁谓治蜀必严者乃大发滞囚释积系开司狱放去狱为之空无何流贼入成都道经顺庆乡官请集民堵御而志虞不可曰冦之深入必有大兵追蹙之以民迎敌徒弃民耳吾坚城以待正恐追军之尾此当不逺也已而果然会重庆阙推官调志虞往民哀留不得乃令志虞兼摄之十五年行取召对平台亲策安边弭盗数事条对称旨授贵州道御史乃复上辑盗练兵选将任贤屯田十余疏遂奉使巡山海居庸两关故事先东巡山海巡毕报命然后复西巡居庸而志虞于十六年十月东巡已竣乃于十七年三月赴都将西出而闯贼警至吏请志虞行曰官出使则无与他事即使前途有梗者可假此避也志虞叱之曰人臣不为王事死而借王事以生乎不行十九日城陷志虞自缢其子泣救之曰未知圣驾在何所探而后殉未晩也志虞不得已姑唯唯然已不食坐露地不入室处二十三日贼出梓宫于东华门志虞匍匐往抚宫而恸贼询之曰此关院也舍之去入夜遂缢于新昌会馆衣有纸云死固吾分吾不死于院而死于此者吾已在巡且耻院中有此官也南都尚书张防请赠卹赠太仆少卿諡节愍而以其在巡比之身死封疆者复与卫景瑗朱之冯三人同赐祠祀
　　明左都御史蕺山刘先生传
　　先生名宗周未生而其父秦台公亡念之号念台起东其字也少无衣绵外家为之制縘袍拓落如袯长犹衣之尝从外舅学夀昌走烈日百里挛一足万厯辛丑成进士授行人故事举人入国子始预谒选宗周急禄养冀以举人得早授就国子试乃释褐而太夫人逝服阕以荐起原官疏东林学不报因告归先是宗周于服阕之隙曽讲学东林书院东林者宋杨文靖祠而顾选郎与髙大行讲学其中后所称东林党是也时选郎已死朝士从大行游务持清论别流品而小人不便攻之宗周负清望政府之衔东林者思借以引重且拟处宗周选部以夺其志及疏入而攻者四至时宗周以行人告归御史韩浚纠其后且欲中以考功法考功郎赵士谔讼之免熹宗初政尽起废籍诸君子谏官惠世杨荐宗周而大理卿邹元标继之起礼部主事自二十四嵗释褐至是已四十四嵗始一迁凡二十一年时客魏将乱政谏官言者相继去宗周起九日拜封事纠魏进忠客氏进忠忠贤也时多言客氏而进忠之纠自宗周始进忠衔甚然终以势未横传旨杖六十辅臣叶向髙力救改罚俸于是迁宗周光禄寺丞未几迁尚宝少卿又未几迁太仆寺少卿宗周以一嵗三迁未安且客魏势转盛疏辞三上不报以病行故事三品以下无辞官礼宗周独辞之太宰赵南星重宗周起宗周通政会副都御史杨涟劾忠贤忠贤怒尽逐东林诸君子宗周甫疏辞即革职夺其诰命于是大兴钩党狱缇骑遍天下御史惠世扬被逮辞连宗周王侍御业浩救之乃止崇祯改元忠贤诛给削籍官诰起顺天尹宗周集诸师儒示圣贤为学之要谘三老啬夫兴利剔弊所属奸胥有干没帑金状论如律勲戚家人及豪强不法抑之絶中贵请谒尽驱伎童优女焚权家所畜戯仗炫服武清伯奴客争道殴诸生直入武清第捕得之搒掠加三木示长安街会
　　王师大入边所属老少奔都城乃请撤九门诸税发内帑赈给平粜立保甲法其法十户为甲甲有长十甲为保保有帅十保为乡乡有伯由乡而坊而城而畿各以五为数而摄以官一戸客奸九户举之一甲容奸九甲举之不举者坐适遵化失守而近辅之流移者日千百至廷臣虑藏奸议勿纳宗周曰此京兆事耳遣属籍姓氏居业记以篆符宗周騐符入分挿之而聨于保甲发赎锾设粥僵者使就火室道殣给藳其闾左单户令富民互相賉时
　　王师攻德胜门督师袁崇焕抵之不胜上不视朝而中旨办布囊八百内官进马骡宗周曰是必有以迁幸之説欺上者夫与斯土为存亡者京兆也疏请临御自卯至酉跪午门不去谕遣之乃集京兆官属暨乡大夫士父老子弟于城隍庙设于忠肃公位哭而祭之布死守之誓众皆哭
　　王师退宗周瘗战亡将士自德胜门凉水芦沟诸处瘗骨三万标以柳榆乃复陈善后之策曰选有司抚流亡聨保甲练民勇已下部而宗周于保甲之法尤加申饬曰籍曰政曰教曰礼曰养曰备曰禁辑书以献乃复裁京兆冗费一万六千余金而大兴宛平费额尤甚悉裁以旧籍权贵无敢难者于是陈祈天永命之要为更化之端其旨在除诏狱捐新饷而要归于化门户意见语侵辅臣时上方持法切责党人无财赋以佐军兴而宗周所言适中之怒曰必捐新饷则军需何措着奏宗周覆奏谓辽左额兵额饷原自相副若縁边州县各选土兵自三百以上至千而止量给食械为兵饷给为农饷悬何至如新饷五百余万之多哉且京兆裁冗万六千金抵之续万二千三百金而有余推诸天下犹是也且陛下修德廷臣孰敢私其利者上终以为迂责之宗周疏乞归越五年上以体仁在阁久专务刑敛致民穷盗起且念前此置相不得人乃大破资格进大小臣工亲试之且推在籍堪任者廷臣推礼部尚书孙愼行侍郎林釬并宗周而愼行道死陛见有日承旨范仁误传令宗周先见上不悦论仁城旦及见而宗周以修德舞干为御敌计上顾体仁曰满桂之败宗周在朝也此时能舞干羽耶因相釬改宗周工部左侍郎宗周乃直陈时政思转乱为治其要在抑宦侍不使侵政去市井言事若陈啓新者而下尺一以招流亡上怒甚辅臣因争指其隙上反改顔曰宗周直臣不度势量时夫盗贼遍天下而欲以尺一勦除何也会推阁员三推皆不报上意在宗周而究以迂濶且谓宗周学有余而不足于用遂止既而体仁修党人隙挤文震孟诸公去循吏如成德申绍芳辈皆得罪宗周复请告自起用至是凡百日濒行贻体仁书数之会
　　王师再入宗周在道闻复用中官监军驰疏谏中官恚甚羣诟之而体仁复指以为党革职越六年复起吏部左侍郎甫就道复改都察院左都御史召对文华殿退集御史于庭严饬之台中肃然乃申巡城职掌察九门官吏不法设乡三老扬髙皇帝大训即以乡老行保甲法咨五城御史着为令无何上恶谏官姜采言已下吏议而行人熊开元纠辅臣延儒防开元并采付诏狱宗周思救之时上方召对或传中旨毙二人狱宗周昌言曰刑人于市礼也焉得私毙谏官此不可不谏众许诺及对竟户部尚书傅淑训顿首请释采开元上不纳余无言者宗周直前争之且曰言官可用即用之不用即置之纵或得罪亦当敇法司拟议而遽下诏狱是朝廷有私刑也上怒曰司卫皆朕刑官何公何私且朕不得自问一在廷官乎宗周争不止上大怒乃曰吾固知开元疏有主使也宗周免冠廷臣为宗周谢佥都御史金光辰特申救之上怒甚目为朋党敇革宗周职而光辰亦降调外次日有举人祝渊赴公车疏留宗周上益怒坐渊妄言朝政下吏议而宗周以掌宪六十日去甲申之变宗周荷戈号跣呼督抚讨贼而南都新建以原官起至丹阳劾辅臣马士英责其不讨贼而变乱新政士英怒会浙抚黄鸣俊提卒入觐抵京口与防江兵争道閧事闻朝廷士英遽指宗周与鸣俊懐异将入清君侧为废立计宗周入朝不听见士英乃修党人隙特荐逆案阮大铖知兵既而起大铖兵部右侍郎宗周纠大铖不报拊膺曰吾不可复居此矣遽归
　　王师入浙将军孛罗遣书徴宗周会宗周絶食死死前一日门人王毓蓍自沈柳桥上宗周书曰毓蓍已得死所矣先生早自决幸毋为王炎午所吊宗周得书呼其字叹曰元趾吾讲学数十年得子随之足矣宗周幼学外大父南洲章公既而师事许孚逺分别理欲遂与同籍刘永澄诣髙大行攀龙受古本大学及归魏给谏大中造讲既而同总宪邹元标讲首善书院至避珰难辑皇明道统録始逊志终阳明泾野大抵所学由刻厉而渐就涵养尝曰吾今而知主静之要也崇祯辛卯由京兆请告立证人社同郡祁彪佳受学是时弟子日众乃着第一义等説九篇辑圣学宗要以濓洛关闽姚江为合一学及为少司空每于在官顷记所独得曰独证篇于是辩太极之误阐大学诚意中庸未发之旨大抵一中和兼动静合本体工夫而要归于立诚晩年着读易经説着易钞既又着经籍考遍辑十三经诸子史传之有裨于敎者其言逾博而旨逾谧夫道一而已矣宗周家会稽蕺山称蕺山长居贫食不兼蔬入官寓朝房尝起少宰道乏食临朐令以十金饷受之至前途得故人所遗金趣遣还令及罢总宪归不能行朝士敛赆餽之不受其后赴南都以冠服久敝假冠于从子之宦者归而还之笑曰吾不可挂他人冠也其介如此


　　西河集卷七十六
　　钦定四库全书
　　西河集巻七十七
　　翰林院检讨毛竒龄撰
　　传【五　一分名纂同郡循吏孝子节妇襍传】
　　绍兴府知府汤公传
　　公绍恩安岳人生时梦神捧儿至而拜之曰吾绍兴城隍神也既生峨嵋僧过门施之饭请名僧以指诎计曰当以绍名他日东方有承其恩者其在绍乎因名绍恩字汝承嘉靖五年登进士释褐衣越布覆以父官参政时所遗丝袍终其身不之易十四年以郎中出知徳安府旋改绍兴甫到谒禹庙周视其欂栌若故识者绍地春秋所称泽国也水滥地在浸中水骤下而龟其腹山阴县东南有浦阳江者为三江之一韦昭有云二江者松江浙江浦阳江也浦阳江上接金华浦江诸水北流百余里至诸暨与东江合北过峡山东滙山阴之麻溪然后尽注钱清江而入之于海当是时浦阳已通浙苐口隘浙当髙时水反入浦阳而灌麻溪而钱清之入海者势若建瓴则又倾渫而不可复止其所以既苦潦又苦暵者槩为是也绍恩至相浦阳上流恢前守戴琥所开绩堰使浦阳之通浙者坦而易泄而乃塞麻溪以遏其来不使浦阳之水得复入山阴东南而于是相其尾闾凡在绍诸水滥则易淅渫则易竭者为水坊海濵将以伺潴泻而定启闭而无如海波之澒洞而难为坊也初钱清下流原有二闸嵗久湮废绍恩相下流仍得之三江之口其地夹两山为浦阳入海故道下有石峡横亘数十丈泅水者得之乃伐石于山依峡建闸石牝牡相衔烹秣和炭以胶之石之激水者即剡其首使不得与水争下有槛而上有梁施横坊其中刻平水之则于柱石间而啓闭之两隄筑土冶铁而浇其根闸凡二十八应二十八宿隄数百丈而大闸之内又置备闸数重曰经溇曰撞塘曰平水阅一年工成共得良田一百万亩渔盐斥卤桑竹塲畷亦不下八十万亩而绍兴于是称大府沃野千里绍恩之力也初绍恩筑隄隄溃有豚鱼千头乗潮而上众惊告绍恩绍恩曰此隄成之兆也在易之中孚豚鱼吉利涉大川吾以诚信格豚鱼尚患涉乎立令入水筑人多怨讟又其时潮大至见者汹汹绍恩坚不顾且请祷于海潮忽下望隄而却以为神云后以次迁去厯官布政使年九十八卒论曰汉后言水利者率水工穿渠注塡阏之流以漕以溉用能稍入余税济少府钱未有钟大利久逺惠一方民若绍恩者也循吏稍有益于民民得吏治一二年稍蘓息犹借借称惠政以为罕见得绍恩是治而有不尸祝之世世也乎宜绍兴祠之为汤君神矣
　　明广东按察司副使分巡广南韶道殉节前绍兴府知府王公传
　　公名孙兰字畹仲无锡人中崇祯四年二甲进士故事二甲授户工二部主事时太监张彛宪奉新命总理二部其尊视尚书诸司郎以下皆叩头行属礼孙兰羞之请改授他部遂以刑部主事出决江北狱进员外郎考选擢四川成都知府成都自奢氏乱后凋瘵又宗藩错趾居宦防往往索民钱激变尝聚众劫蜀府内江王呌噪将杀之孙兰亟驰救众见孙兰至环拥襍诉孙兰遽掖王同车曲谕挥众散然后请择宦防之横者与乱首同正法无何艰归至十三年补绍兴会绍兴饥御史祁彪佳乡居孙兰与彪佳定赈救法预为分区使乡官分主之籍记饥民之受赈者合万九千六百零口立厰二百七十六所设散米给钱粥厰移粥药局病坊官粜民粜官积民积诸事共二十六则浙东三府十九县皆行其法所全活以千万计彪佳遂着为救荒全书合一十八卷可嵗行之如官积先辟厫于秋收时征米每亩征升以时直给契登厫次年官出如旧直谓之官积民积计民田积米凡三十以上亩积五升六十以上亩积七升百以上亩积斗三百以上递増而米藏其家不俟官騐明年计亩以时直粜米于本图谓之民积其法如此寻陞广东按察司副使分巡广南韶下车勦连州猺连故分巡辖也猺久为冦至是愈横纵焚掠孙兰统官军进勦破三栅降之御史柳寅东以闻上喜将大用而献贼狎至韶故与湖南接壤献贼冦宜彬逼乐昌乳源而蕲楚诸王以避贼逾庾岭孔兵噪而南南韶大震城不守其所辖连州守将杨守諌据州城叛降贼将导贼至先是孙兰闻警誓死守即率府县官为文告城隍庙以旧所用连州兵破猺冦者不足募民兵七百人镕所束金带为军赀奉抚檄监军欲以婴城至是连州叛所募民兵已调去而乐昌曲江所在设伪官行牌公座韶民惊逃手剑当门不可止飞檄请督府援兵不应孙兰乃叹曰连州曲江吾属也吾属失守守将叛而兵备监军泄泄然既不能守复不能救将俟此为迎降计乎遂北面称拜自经死临死有劝之者曰贼尚未至纵连州失守犹可图存何自苦如此曰吾知死封疆而已福王自立御史祁彪佳礼部管绍宁题请卹録予祭廕
　　论曰君死社稷则臣必有死官守者孙兰眞攀髯之先与当孙兰巡广南韶时本以兵名官且加监军而分巡则又当五岭之冲其为兵官者不能守其官而使其属连州曲江守将叛陷即欲缓须防之死得乎虽然使其稍瞻恋顾影徘徊其不致留此姑待以借口于将有所用之者其亦鲜矣彪佳疏曰献贼逼临援兵不至连州失守乐乳告危能为社稷之臣请殉封疆之守谅哉是言
　　吕孝子传
　　孝子名升字德升浙之新昌人少以孝称顾性介当元世将乱奉父与后母避地居沃州山躬耕非其力所致不以养逮后母死父老在堂人无妇且多病出入起居必赖升扶侍犹蛩距然旦日盥栉奉匕箸干瀡鲜滑以次第进时时相衣褁増损行则承以肘即所卧处过傍舍才三四武非升在不往升偶离侧必呼升如婴儿当是时升非盛年而父复享上夀将百嵗称百嵗翁以故升虽垂老犹日抱父双足卧终其身不入寝室父尝得沥浰疾夜必八九起自蹲圊雪恶以及澣牏其间诎伸撋洒搔抓按抑竟以升体为其体如是有年方国珍据台州新昌乱升负父避鸬鷀山出觇贼为贼所得知其为孝子也留贼中与之饮不饮坐而泣贼哀怜之请升歌升乃为青天歌浩浩歌贼闻之感动送之归升园有杏父嗜之隣之豪者夺杏去值杏熟升乃市他杏以进父辨非已杏不食已而升转就隣市隣复不与升不得已呼于天隣忽病疽背其妇梦神曰以杏还孝子则已旦则其妇请还杏其感神如此洪武十三年诏举贤良孝弟科升再辞不得乃曰臣老矣请以布衣返遂命布衣使山西称旨强授职升辞疾归二十三年诏选老成有学者复举升升至复辞乃敎授一室曰小小斋曰半村癯曰沃州畊者手着六经笺注及小小斋稿与从子不用歌咏倡和士大夫东西行必问小小斋至輙留信宿酌酒论文然后去不用别有传
　　论曰史称贼不杀孝子又称栖乌跃鲤能动鬼神良然哉顾孝有难易闵损伯奇为其易者此为其难者説在公孙杵臼之语程婴已升子佩亦孝其先世曰防曰琰以孝旌人称为吕氏四孝葢孝亦有敎云
　　刘孝子遂安公传
　　公名谨山阴人洪武中父坐市民充吏法戌边已赴贵州乌撒卫法府县吏投充但许乡井力田者而禁市民世称吏农民是也时谨方六嵗问家人贵州何在家人以西南天指之谨望西南天拜且哭朝夕不辍已而年十四矍然曰西南天虽逺吾有身犹可至也天下岂有无父之身哉遂辞家人行会乌罗开思南鎭逺由乌撒以通卭蜀道路匈匈家人劝沮之不听阅六月抵贵州逾月遇父于乌撒亭站父病痹谨泣告官请身替父戌法戌边者年十六以上嫡长男许以身替时谨未成丁且伯兄谦早以督运死京师谨次子也非例于是归携兄子往顾兄子亦幼谨请以身与兄子共替不许则又归于是悉鬻其家产什器竭所有三往百计谋所以归父者虽其所以归之者事秘不得而知也然而竟奉其父归及归家贫甚谨力办甘旨晨昏必进酒供笑乐尝曰吾今而遂安亲之志矣自号遂安提学张倬上其事论曰孝子必遂事向使三往不父归其能安乎遂安所以志也他书载孝子事甚备此即史舘所传稿诸志同
　　诏祠孟贞女传
　　贞女名蕴字所温其先为邹县孟氏入宋有封信安郡王者判绍兴府事家诸暨为诸暨人蕴父鋋为明初生员尝梦女官送云冠绣裳于庭遂生蕴絶慧读书过目不暂忘会同里蒋文旭者年十七膺洪武二十九年乡贡授河南道监察御史性耿介与方孝孺游孝孺重之作味菜轩记以赠名大起时巡按湖广以未娶托媒氏聘蕴而请归亲迎值陈时政十二事中有昵戚杀平人一条忤旨赐死蕴闻计大恸请于父曰大人昭信践蹇修之言问吉以通是蕴为蒋氏妇矣文旭之不幸即妾之不幸也愿得一履蒋氏庭奉侍舅姑他日可以见文旭地下父母未许蕴私念文旭柩归必过已门乃密为衷麻而防以丝俟柩过从门间跃出裂所防服长号扶柩去终其防三年既而文旭父母死无嗣蕴服除后乏食分饿死蕴父始怜之迎蕴归择宅后嵓间构柏为楼令蕴处其中曰柏舟之意也聚书百余卷供晨夕观玩足不越梯一步嵗时兄弟侄姒皆一至楼前问去尝见楼后嵓石间老梅盛开赋老梅诗一百首见志宣德六年巡按直监察御史蒋玉华翰林院侍读黄文莹等疏曰窃惟原任河南道监察御史蒋文旭妻孟蕴未婚守志经三十三年今已五十有二矣臣等思叔世之妇甫谐伉俪遽誓白首乃一旦夫死而改弦易辙者往往而是即或终始不渝亦必激于夫情眷恋子女家世荣盛原可依倚未有夫存未面防然一身家世零落了无可借而矢心明节如孟蕴者是即君子无所为而为之义也夫无所为而为者在女为未字砥节在臣为未字矢志是当与殷夷齐齐王蠋汉袁闳龚胜晋王裒唐周朴宋顺昌山人唐义士共表异者奉旨旌其门建坊立祠于亚圣孟氏祠侧年九十三卒
　　论曰古有贞女引蕴其为赓歌者与文旭抱志节无传传于此
　　晋江训导徐黼妻李氏传
　　萧山徐黼妻李氏福建永宁卫指挥李正女也黼于治改元为晋江训导妻周死遂于其地娶李氏为继室未及一年而黼病当是时黼已迁闽县敎谕未往也私念前妻生一子甫数嵗非李氏出李氏年十八归黼至是才十九晋江去萧山三千里道逺氏弱度不能扶柩返乃于易箦时抚其子谓李氏曰吾竟负汝吾即死听汝自断吾敢望此儿为徐氏后哉李氏曰不然即不幸吾当扶汝棺抚汝儿以从汝于萧山耳黼曰有是乎强起拜李氏李氏受之先是李氏嫁黼时其家谓黼家于官必不归至是闻其死且喜且怜之将取其装防李氏去李氏乃豫检箱箧缄縢之而归其钥于县逮李族人至明赴县告之请北归父母百计沮不可得不得已乃托之告别而扃于室李氏裂其裙自绞气几絶赖其嫂知之救免乃听之归逮归集宗党男女数十人送李氏上道放声长号牵衣以行李氏以齿齧舌噤不出一声福建布政使洪钟移檄萧山命县官存卹之李氏归葬黼抚孤以针黹自食其力孤死抚其孙孙死又抚其曽孙正德中知县上其事于道予之榜巡按至县命县官月给米帛嘉靖十四年用御史张子立奏诏旌其门给勘合优免如例年八十八卒李氏勤且啬初甚贫后竟置田百亩为抚孤资自寒食展墓外足不出户所居辟重屋沐浴登屋去其梯盛暑必袭衣夜为女红非罢极不睡睡觉即起或问之曰劳则寡所思也其愼如此论曰节本不易李氏更为其难者诗曰我心匪石夫石岂易转然尚或转之浸假将归时长途漫漫牵衣未絶虽巉巉之石其不致兀臬鲜矣扶死抚穉仁缄赀辞县智断亲割欲勇仁智勇贤矣哉
　　诏赐特祠崇祀贞烈窦孺人传
　　明诏赐特祠崇祀贞烈窦孺人者余姚姜工部荣侧室也名妙善又名妙惠世居京师崇文坊年十五归荣荣中治壬子乡试与同邑王公文成孙公忠烈同见举有名称三君壬戍成进士授凤阳五河县知县稍迁工部主事以忤瑾徙兴化府通判寻改瑞州摄府事正德四年江西盗起南赣贼执叅政挟靖安华林东乡饶南诸贼竝起为乱而华林贼陈福一最骁破瑞州瑞故疲癖又府县不得设兵备公既摄府事躬帅捕蒯潜出城将制其险贼骤入执孺人倪暨婢等使告荣所贞烈在别室急衣孺人衣来前语贼曰吾为官人妻尚不知官处所指孺人倪曰此婢也焉从知之贼见贞烈美且衣异固已疑为孺人及闻其称官人妻信之遂释孺人倪而舆贞烈贞烈泣曰不幸官在外必舆吾将安之可已则已不可已愿得吾从人同行私顾所驱中有盛豹者髙安人素以愿闻遂指之曰是人善事我愿以从我贼许之先是贼入时贞烈衣孺人衣讫念荣所摄太守印留置卧间复入攫得之而投之官池至是呼豹前使近舆初语他语少间曰唶吾所以呼汝来者为太守印在官池官未知也汝能归告之官乎吾即死官岂无以报之豹以齿囓指遂纵之归时至花坞乡有顷度豹行逺乃言曰吾以丐诸君吾口燋不可能假使前涂有井者吾思饮焉既而果有井在道傍贞烈已下车贼伺贞烈意见贞烈下争为之绠贞烈从容劳之既而前若掎绠者掎绠踊身而入贼惊救不得悔且恨塡井以砾既而荣入保遇盛豹归告印所取之左都御史陈金右副都御史俞谏调广西兵征诸贼荣随至花坞于是起贞烈井中越七年瑞州府知府邝璠髙安县知县翁素等上其事诏旌贞烈勅春秋祀祠其祠有二一在城东迎恩门一在花坞桥各置祀田而城东之祠则配祀髙安妇死贼者曰塞口熊氏女贵贞曰新陂张荣一妻萧氏曰太平门黎玉亮妻殷妙庆曰云冈况太学防妻曰廖足贞曰坡山朱应恢妻曰陵上黄暖妻幸氏曰港西朱治一妻梁雁贞曰斜桥熊武六妻胡氏曰社山朱丑四妻熊以桂凡十人后贼尚猖獗南昌府知府李承勲同按察使王秩诱杀华林贼逮文成王公以都御史抚南赣勦之贼平
　　论曰江西羣盗起而荆扬以震由前观之犹崇祯之宼也虽野火燎原究至扑灭然势亦危矣向使进讨者稍能如贞烈之从容警敏设机变于俄顷之内则制胜仓猝又何至叅政被执副使受害有如此甚也夫闺房致身自昔所难矧贞烈智济其勇易衣在前择人以早保主完印宛如素定难乎哉难乎哉荣与文成同邑同举同劾中贵人同官斯地而荣以兵柄未归且贼之蹶起瑞当首向遂不得与文成同其功名亦遇也夫


　　西河集卷七十七
　　钦定四库全书
　　西河集巻七十八
　　翰林院检讨毛奇龄撰
　　传【六　一名崇祯二抚传】
　　明正治卿中奉大夫兵部右侍郎徐公传
　　公名人龙字亮生其先人卜居管谿插折管于地管生遂定居焉是为上虞下管徐氏徐氏自明洪武已卯迄崇祯癸未多由甲科登显仕齿序不阙以故郡之称望族者先之独以其一经第髙等为易为书为诗为礼记而第阙其一曰春秋公父邻首以春秋中万厯壬午乡试而公继之自万厯丙午举春秋第一遂与其同母兄宗孺同以春秋成丙辰二甲进士而于是徐氏一门得备五经髙第者自公父子兄弟始公尝曰吾尝为婿于陶文简先生之门稍学为文而文已日进吾复安事吾微文也哉防中原用兵每出入刘览或临贶辄留心兵事特公成进士时值神庙以视朝日少竟辍馆试仅改公工部主事使荆未及竣而遽有湖南督学之命以为公能为文湖之士大夫争请之乃公之试湖一嵗一科未尝启客幕较文独身携仆日阅卷千百皆竟阅试之明日榜甲乙无一失者其所甲士应举多中式先是湖北文盛毎科得解额十七湖南杂猺獞荒略仅得十三以为例至是湖南举四十九人爰有谣曰龙德何盛兮凤德何衰其所谓凤则以湖北学使者顾君名起凤也独其初荆蜀冦樊龙等杀抚据蜀江汉震动公与楚抚日议战守事甚具暨受命督学悉力文事顾中心刺促尝以武备为念故事学使者使车仅止义陵凡义陵以南辰沅郴靖诸地皆就试率官师子弟行縢结屩从无一按其地者公毅然请往或难之公曰岂有乗使车而中税者自桃源南入连山接岭争髙竞险頽垣牵木间以丛篁初偃轝行至有挽轝不得前者步趾裁通其榛梗防接藤盘筀错之间屡絶供应或劝公还不许然公毎度一关必徘徊相视询其形势及度辰龙关徒行则尽得其要害其后临蓝大盗预知其险易广隘以是也乃公凡所至居人惊喜以为开国来无此事者逺近争来观及试则惟辰郡与卢辰二溪能为文句至溆沅则俚歌傜谚杂成之靖川与峒彛相半能通论语一章者即举茂才时辰苦黔难文士皆从缮应门公拔其一二稍俊者蠲之且风之曰是朝廷之所以重士者也士无地无才苟能读书通经术则朝廷方举而用之亦何至趯趯防篁间哉士人闻其言皆感动且有叹息泣下者自长沙终衡遍歴五千里凡八阅月而试成再试如之寻迁分巡湖南道参议防珰难大起公大收士时有策问数题侵珰为珰所衔因乞予终养凡十二年崇祯乙亥服未阕即起岭北分守道服除拜命公乃増拓贑南五城以旧城庳隘冦屡陷遂増南安城髙广各二尺兴国城髙三尺拓安逺城七百余丈龙南城八百二十六丈宁都七百五十九丈诸増髙与兴国城等圮者更筑朝廷嘉其能已迁苏松兵备道按察司副使而防民留之诏可于是三台合举尤异而大巡刘君复特疏荐公边才防郴桂贼起其渠刘新宇李荆楚等分据牛矢虾塘诸寨以数十万贼累陷衡沣茶攸湘潭祁阳之间凡四省瓖接如吉袁诏药宁永所在告警独防以公在多戒备无犯既而围长沙复攻衡州两藩之封于其地者呼救阙下上怒命两广江防防楚合而檄公监军旧例监军非分守任僚佐皆难之以讽公公不许时沅抚陈君首请议抚公曰兵未动而遽议抚此冦之所以窥我也夫先后抚行军之常纵爱民不忍加斩杀亦必厚集兵威摧坚陷险力足以死之而后得以情生之苟不先用战而谓骤可以抚者未之前闻沅抚然其言遂斩桂守所诱贼曽冬保等若干人以徇公乃阳言楚兵当我何为先之且暑不兴师盍散马俟秋风生长嘶而前时六月二十一日天雨夜晦防忽下令鼓三入牛矢寨贼不虞兵至大溃焚其寨牛矢为桂阳贼寨之冠闻牛矢破诸寨皆胆落先是文吏极轻武弁公督学湖南为甲子科武闱总裁其策问痛言文武轩轾之弊武士皆感激及至防首擢游击将军谢良志及防将董大胜嘉其壮勇常引之后幕计治盗事间或脱所絓食刀以赐志良至是以志良为前军大胜继之志良遂自效乗胜连破数寨曰佃里曰铜梁曰猴寨曰虾塘擒贼雷天召蒋明宇等其帅刘新宇则脱走者三而后获之遂以七月从临武与楚兵合于是防将大胜以偏师继进其所破寨曰茶山曰香花岭曰竹坳志良复从木湾鹅王寨黄沙寺转入并破二寨曰芹寨曰姜山生擒渠帅刘红鼻刘思荣等八月与粤兵合既又破髙獠紫獠二源并搜擅源山破寨一曰石门其余走罗源者愿输万金犒军中以求免不许防大胜自蓝山还道经罗源公指授方略破殱之大胜以数骑追获李荆楚于大板冲自六月至九月凡四阅月破寨三十八生擒贼帅十有八人斩级万余抚而归者无算公尝谓防抚曰兵无分制分制则其势扞格而不可行今合兵四省统制惟一盖必规画定而进退不疑号令一而期防不爽储峙专而饥渇不贰防抚然之遂悉以机务属公使便宜行事故公得专意肆志以至于成捷闻初已迁公武昌道晋防政至是上特召公至京赐对故事道臣无特召者召之自公始时嗣昌以起复执政兼本兵念公曽官楚冀相引重再拜执公手指所坐曰以此待公公初上应召戅疏讥时政与嗣昌忤至是见嗣昌墨衰绖在坐连瞩之愬言已十二年予终养事忼忾激切嗣昌眙不知所对遽引退旋防朝房议边务嗣昌议増兵内防公谓有进御而无退守画宫而守之是欲闲腑藏而弃荣卫也且未有増兵而兵可用者嗣昌怒次日公复上疏力言驱之室中不若拒之门外其利害难易相去甚具上御平台诏公对初及守贑赈饥民事公曰饥民非可以槩赈也夫发帑则病官开籴则病民臣先示之以发帑之意且过称廪庾丰裕兼可给籴使富户之闭籴者争减値出而后定规画取闾师之识饥户者别之约为三等矜寡老病者赈力耕而饿者贷之不责子能自全者平籴而于是全活者众上素寡言时同对三人皆无问独问公全活几何公曰以十万计上色喜及对他事毕退上犹顾左右咨嗟曰活人至十万亦防矣时嗣昌在侧遽曰防户版几何而动言十万此罔上也上嘿然久之然终嘉公能谕吏部遇督抚阙推用遂超拜都察院右佥都御史奉敕巡抚山东登莱东江等处陛辞赐银两纻丝表里遣中使四人扶肩舆出都观者荣之及至镇嵗饥题免积逋银四万七千两捐本年租増修昌邑潍县诸城改筑平度州为石城一如守贑之五城者孔兵引朝鲜船至旅顺鸣鼓吿急公方治文书展卷不辍密檄津门山海之为犄角者乃令标将余国祚预贮火筒以焚其船至夜袭破之获大铜礮三十余架东海之觊伺者自此顿息特虑流冦横势将阻漕且临德之间毎边兵阑入以妨转输意欲疏胶河故道傍通海运既已亲歴相视见有成画疏入嗣昌衔夙怨谓漕非公职严敕之初公抚镇时屡以他事夺公俸至是奉严敕知事不可为自陈奉职无状请告归无何嗣昌以督师死众望公起防兵部増设右侍郎备边关制督之选廷推公为副以觇上意上见公名即报可疏辞不允甲申复首推公户部尚书时倪文正司计力荐公可用故事官计无浙人者上特用文正今复用文正荐特防兵部马上催公入京至淮闻闯变恸哭草檄讨贼刘忠端见公檄曰信矣遂诣浙抚黄君同举义以应光朝士英兼本兵公仍为副毎同堂坐机事一决于士英公不平求去且毎在堂公正色危坐士英踧踖不自安遂分部事判两堂命公督理驾库漕运暨公谏罢朝语侵士英且极言安寘四镇不宜以庐凤淮扬祖宗汤沐重地遽予之拥兵自卫之人夫带砺之盟俟有成绩即事在急遽争先歆赏亦必策以自効使恢一城则予以是城复一地即授以是地当前激励未为不足乃兵未即动而遽刳内地以畀之江南尺寸土可胜刳哉士英恶其言讽台臣劾公无可劾乃使御史何纶论公耄失拜舞仪勒致仕时公年六十有九矍铄进止步履无少悮者江东监国起公工部尚书及闽中僭号以武英殿大学士兵部尚书起公遣公门下士闽抚吴君春枝赍诏谕促公入闽不答杜门却埽者七年临卒流涕曰吾颇知兵事且官兵当国家需兵之时乃不得効死为国家用
　　毛甡曰公既优文事又擅武备顾文事已騐之督学而武备则在守贑时偶见之何也岂时实使然抑亦用之有异与考公守贑日粤督张君镜心雅重公毎移书防抚王君之良以为此事非公独任之不可后沅抚陈君亦一切听命于公故虽事属四省而统驭联络如出一人故一往有成功后四镇之出人自为政即一同堂决机者尚龃龉不合欲其命将出师制胜庙堂难矣予少谒公于行间值公从江上军还知事不可为忼忾累叹忧见容色予至今能记之公仲子仲山与予游以予知公事属予为传第年谱稍阙而余君若水所撰公状则旁及璅屑反有为记注所不能备者尝读守防纪略留防纪实监随记及召对记诸书知公规画神敏不减文成而其后卒不得竟用以至于弃置而随国以尽夫文章之不易见子世亦犹是矣
　　【自记　此徐氏宗谱中传文也史馆所征书早有其稿故禾中徐中允草公列传即以此文为蓝本特予为盗贼土司诸襍传而公平郴桂诸贼因崇祯年少实録且是时长编未备遂致缺然因记此以志余憾】明提督雁门等关兼巡抚山西地方都察院右副都御史忠襄蔡公传
　　公讳懋德昆山人七嵗读大学能通其意二十一嵗中万厯丙午举人是时公氏陈天下争诵陈维立文维立公字盖公系河南新蔡迁吴而祖赠君者曽袝姑氏为陈云公尝读阳明传习録叹曰道在是矣是故学日精而文亦日进已未成进士馆选者欲邀公置馆首公却之不与馆试乃以第三甲除杭州推官立谳盗谳命清狱法刑平台使者能公颁公所条定兵事关政盐法驿传铸钱救荒诸大政满六年行取第一昆山相公同乡慕公名急欲致公门下处以吏部公拒不与通部已拟公给事中遽改擢礼部主事时忠贤建祠京师本部堂上官帅诸曹谒贺公中道归三殿告成首忠贤功在京官以次进级公独掲吏部辞无功不受防使封光泽王请行使毕还里榜其室曰不随室崇祯改元忠贤诛复补本部歴员外郎郎中出为江西按察司副使视学政凡学所试称得士于是极昌明阳明之学刻传习録于白鹿洞标洞规八条纂真朱子録以申朱王合一之防创书院礼请乡大夫力学者主之日与诸生往复其中着筦见臆测若干言大抵统良知合至诚要格物致知而以知及仁守庄莅动礼为阶程以发愤疑问深造自得为功效次第自阳明以前周程以后兼综条串而正学昭焉既改嘉湖兵备进布政司右防政兼按察司副使屠阿丑者湖盗也踞湖有年陜西道御史谢君疏丑剽攻转入叵测请设隘浙直界地増防戎置兵而合浙直诸厢军之已经抚按覆奏而公曰贼可缚致必黩兵扰民何耶且海冦刘香游船屡来万一迫而与之合势无及矣密捕窝盗家贳其死散归湖滨约曰有捕至湖者第舍之假捕卒为估卖儿先后踵至屇期而烽生丑义儿沈千斤者有骁名捕分趋贼营沈左右救力败遽趋沈沈大创丑夺气遁捕卒散估者扼于隘互持陷水泽中追者生擒之盗平督抚上公功廷臣皆荐公知兵无何以艰归时公已复姓民留之哭曰还我蔡公服阕补井陉道进左防政甫三月而调宁前初宁前道阙员已除有人而辽抚方一藻特疏荐公公耻关宁总监髙起潜之当防疏也疏辞曰宁前重池臣不谙兵事未敢任也夫知小而谋大者凶万一试而不效臣不足惜如封疆何哉且臣与监抚有何生平而谬谓臣知兵不报公乃与家人诀曰吾不顾矣于是选间谍寛文法革滥冒备修军政贷商钱以济军饷时祖将军大寿镇边久士卒颇横公交欢将军尝与语乗间蹙然曰将军信令行于时而反有不尽行于幕下士者将军何尝令幕下得侵民哉今将军爱民甚而幕下士反之某请为将军治违令者大寿大喜遽戢士卒而起潜以制府自大公贻书曰职与贵监相见之礼防典无考天抵髙下从义起耳然而贵监稍傲则为凶德职稍卑则为诎节与其执凶德而临诎节何如职伸朝命之尊而贵监尝受亲贤慕士之乐为两相得哉起潜不能难当是时山东河南北直名城失陷者不一公初守松山再御宁逺抵掎于开元定辽之间宵甲者六十余日而八城以完廷臣议松守功在文职应叙者一抚一道一判遂加抚一藻兵部尚书加通判朱廷按察使佥事各廕而公独勿及反谓公清修弱质宜调腹用或曰阁部嗣昌以公不附其款议故抑公以示意云先是诏以灾眚言事公极言省过莫如改过而治平之要则在硏大学明德为内圣外王之学究之天心之复系皇上一心之通岂有圣心朗若中天而朋党不消灾眚不弭制敌不胜之理疏上上以为迂而执政多龃龉奉防切责至是调济南道济南甫残破公摄两司使及三道事日抚创招流举诸废坠有泰安知州好敛知不免因公生日懐金带入寿公提所束带示曰吾十余年一铜带耳且此何地而能得此州大惭立解绶去却泰山香税羡金如干修泰安城大冦李青山为乱公之平遂于次年迁山东按察使随进河南右布政使公具文乞休而抚按以规避格不上适河南饥斗米三金人相食催科无所应而闯贼流言降城免征民日夜望贼至公曰此非催科时也檄停征抗疏自劾落职七级防山西巡抚员缺上特命公而召见于中左门赐膳问抚绥之要公初言山西与河南界河则先当防河然饷宜亟也臣所部兵已缺饷九月而灾荒日告臣今往抚当先使穷民有食耳又言学无大小而为治之要必从大学提纲挈领而众目毕举又言臣今往抚愿使民不为盗而臣无可见之功不愿杀良民以成一已之名上悦赐表里银两壬午春公至山西榜其门曰愿闻已过求通民情于是兴屯以足饷防河以御冦建干城社以招来智勇之士复讲学于三立祠大冦王冕等先后为乱平之【别録作王纲及五台交山诸冦】宁武镇将许定国援河南兵叛而蓟将任国奇等统哗兵尽入晋地公密授机宜且且抚乱为之定是年九月京师以边警征天下兵入援公已应征而遽有扼防龙固之命按龙固三关居内御外辖之保抚今敌入内地反居外御内其间山势绵长凡千五百里各设烽台扼关隘驰骋堵捍敌不敢近自十月设防至癸未五月撤防凡七月以罢劳请告防未即下而闯贼已陷河南将渡河公御之蒲泽不得渡乃西向潼关先是公防河时止扼其界河南地若垣曲若平陆若芮城仅南河数百里耳至是秦督孙公传庭以十万精兵守关天连雨士饥弓矢不张而朝议督战甚急一战而溃三秦皆陷于是河西之界秦者南自芮浦北迄保德延袤二千余里所在可渡且河冰通马车贼初渡大庆继渡风陵公两以奇计击败之贼稍却会髙杰统溃兵入汾州攻剽公甫调戢而贼西破榆林岢岚告警公急上疏以为贼聚而攻我散而守是以一往无坚城也自今以往请分发禁旅并调真保大营诸兵合之晋众背关一战尚可有为否则畿辅以西恐成破竹之势矣不报初公在平阳留巡按御史汪宗友守太原至是太原警宗友驰羽书促公归保而晋王亦请救备至使者相望于道公不得已分所部三千人以千人自随而留二千人守汾州平阳平阳大惧相惊以冦至道将以下皆弃城走既而贼不至恐得罪乃反迎贼渡而平阳陷公先遣部将驰救复自为后应将行而晋王及官吏士民数万人遮留马前不得行叹曰贼之得至此天也乃为城守太原计而宗友先促公归已巡他邑去既而闻变思委罪于公以自解免反劾公不守河而自归太原有防解任听勘且命郭景昌代公而以阁臣李建泰督师援太原皆不前先是公在宁前拔裨将应时盛于众中忠壮能折冲至是时盛以副总兵领中军事与材官叚可达皆随公因讽公当循例出境代而公辞之曰吾死封疆耳且此时何时而借口解任以图自便纵令代者至吾犹将共死于此君言误矣率众哭誓于关忠义之庙甲申正月晦自成闻降者交诵公乃遣使持牌招公公立碎其牌斩使竿于堞楼自成怒悉其众五十万薄城下公豫瘗大礟城下贼营烧夜发延火中药殱贼数千人益大怒肉薄之时贼营蔽扉矢石不入公命部将惠光祚缒死士掣扉投之濠而南厢报陷中军时盛力射之不退贼遽冒扉凿瓮下公命材官可达用火掲其盖发万人敌直瓮口缒爟凡发四十有一殱贼千余而东南角楼所贮火药器忽自裂楼为之燬【一称叛将张雄先伏人焚楼火药】次日风霾作拔木发屋昼晦守陴者不能立公预草遗疏藏衣间而中军时盛者驰归手刃其妾并幼子持矛登敌适新南门守者与贼通毎白事鞸皆前向方议调他门未及调而贼已入公北向再拜授遗疏于赞画知县贾士璋曰臣力尽矣愿间道奏天子引佩刀自裁而诸将夺公刀拥马西行欲刼公出走公叱不可遽下马徒行入三立祠时时盛持矛巷战赤突手杀数十人寻遇公于炭市乃同材官可达已先公马斫出城回顾不见公复斫而入从公入祠下公从容拜先贤自解袍带缢祠之东梁身轻不即死时盛脱铁甲覆公肩气絶时盛亦拜公东向绞以弓一时从者十余人皆自杀自成购公尸离其首弃之海子可达廉得之敛瘗于新南门外东岗私题曰云怡公垅云怡者公别字云福王时以礼部尚书顾锡畴请表赐谥忠襄予葬祭建祠而袝以时盛防柄臣士英修怨锡畴而媚士英者并劾公失守且有指公未死者以故下防典而赠廕不行初公还太原宁武镇将军周遇吉者公所荐士也贻以书曰公忠义性成吾与公同心破贼岂顾问哉万一不然即贼得渡河愿与公约公死守宁武以扼其北吾死守太原以障其东两地牵掣则畿辅得延以俟援集此睢阳之烈也至是公死贼从保德渡者围宁武城二十日城陷遇吉贯甲运槊跃马入坚阵手杀贼豪百余人挂矢满甲大创而死其妻蒙古人也【绥冦纪略作刘氏】帅苍头百人先纵火焚其居而跨马挽弓冲斥亭桓间自辰迄未所杀伤过千人矢尽赴火死苍头无一降者
　　毛甡曰予读三事録叹材官王永魁等能同时自杀而太原民数十万既从公死尚有遗民傅从髙等寻哭公尸于僵尸漫野之际非公之忠诚素浃于心何以有此然则感奋成仁不止门生故将也公全晋拒守已经二年向使公在平阳则贼不必渡贼不渡则太原不必陷公一去就而全晋之存亡系焉顾公事如此而国是未清犹有格赠防而快私怨者公仲子方炳所由状公实而授予述之如此夫匹夫慕义何处不勉公独讲学而蕴之平日授命致身肇于爱敬知之良将与文成比烈矣【吴梅村曰贼以三道渡河下流由蒲坂趋平阳中道由延绥趋汾晋上流由楼烦趋宁武既破延绥则不得不返顾根本岂得以去平阳为公咎与】















　　西河集巻七十八
　　钦定四库全书
　　西河集巻七十九
　　翰林院检讨毛竒龄撰
　　传【七】
　　沈七传
　　沈七名禹锡字子先邑人居崇儒里其先七世连举于乡七生而好竒期大用崇祯已卯补诸生既乃弃举子业读书着诗古文辞当是时浙上军大起永兴以东画沟土为垒自酉逮戌七尝为相视其间卒厌其柢枑私念负才不得用当或有所为而视诸所为不道又不善用竒计弃不复顾读书渔林间键门遍读十三经诸子暨兵符阴阳家书以逮汉魏晋六朝唐宋诸名家集合万余巻城南蔡五十一仲光城东毛甡市东桥包二先生与七为四友时七念甡甡避近渔林七得之持而哭而蔡五十一避芝塘相去五十里即欲取道往芝塘中道而雨隠麻中七搤甡手拊其首长叹曰古有云头鲜恶骨而予也骼骼然者而不知其瘦也既而乡中不可居复居崇儒里益悉力读书毕发生平所好书聚一楼尝读二十一史以板枯不能复购他本乃手画其板自朝迄夜漏下十余刻不衰而七不以为苦以为常既而呕血旋愈旋呕血至数斗复愈时治之者以为七困厄不平不得已读书是必血逆妄上行也无大故既复呕血如粒米复愈复呕壅血块而软不可卒破遇钱塘医者曰嗟乎是病郁也治期月当愈七素恃已精力无败理遂倾信之喜过望数服益信之遂至败然是时医者十数辈皆殊其候竟不得定七病而七病凡五年以戊子十一月二十七日死死之日其母哭曰儿将死耶七以右手拊左手审视尺寸曰不死也时年二十七七貌瘠薄两手盛夏不暖性颖口好为微辞尤喜观剧八嵗作文乡里奇其才多称之后毎一文出必传诵乡里而七故秘之不以示及病甚或询所著书大怒以为预已死也及死而爱之者以为七负才不得用用抑郁死怜其才将辑其为文刻传于世而其母又哭不示曰其遗意也乃刻其寄友诗若干首因忆七病时作杂诗遣其仆寄予时来蕃在坐共咏之蕃愀然云沈七数诗皆哀绝似非生人时闻之不以为意不悟其言验也予与七就医钱塘推七命当死予初恶闻其言且七病中多嫌畏既归为变其説而意不自乐七未之知也长叹曰嗟乎人生有命胡为不乐哉呜呼乃竟不知予不乐者也
　　杨孝子传
　　尝读典例无有以刲臂割肝旌孝子者故西河出游人以刲臂事属传必谢之或不得已稍见之杂文如题吴门沙孝子巻如新安程举人母事状如为京口汪将军记事如钱塘方氏母子五人节孝録序而独于上海杨孝子则不然孝子名文蔚本浙之上虞人其父荣生员在明天啓间随其所亲宦上海而家之康熈丁未父病时年八十七孝子走厠牏尝其粪甘号于天请身代不得竟死越十年母痢见血中死法医者凡数辈皆前后相顾去孝子独念父危死不救今复然生男何为也世已无鍼石熏灼岂汤醴亦告絶者阖户刲左臂以其肉襍葠汁濩之三濩三进母初进而体下再进而浾滓以去三进而愈时康熈丙辰九月二十一日又二年戊午上海令任君廉其事请告之台将奬之孝子泣曰是欲重我以迕德也且予何如人其敢以迕德越典例再拜固辞固强之不受乃为之题其门曰以身寿母而请西河为之传西河氏曰予两过上海未得访所为孝子者而见之也予友丁明府曽与之游毎盛称其人谦而和恭而能容轻财好义而不自放于侠烈人以孝称之必变色踧踖却不受毎月吉必诣城隍祠祷之愿减年以益母年然秘不令诸兄知若惟恐以独行伤兄意者方母病时体羸甚又年髙将弥八十耄而瞆以为不疗即疗必不能康彊如平日乃既愈又健皆眙不知所为丁明府曰孝子将刲臂夹臂以两麻令肉坟起然后迫噬之而脱之以刀故其创甚钜骨露凡一百二十日始合创人不知也又曰初以臂肉钜杂葠濩之扬其膏令竭屡濩屡竭今所余腊肉犹有重至八铢外者嗟乎孝已别有襍赠诗文卷附传后
　　曹太常卿别传
　　山隂曹君太常卿与予内从祖南京五城兵马指挥陈君为姻交陈君为之传传者置也谓其行事可传置也则传置可已且曹君旧有声其号秋水名惟才人能称之其以第一人举于乡成进士仕泉州司理歴兵礼二垣给谏进太常卿人皆能指之其仁于先和于闾门勤于供官而竭蹶于国家多故间也人又能数之道之然则何传乎传其轶事君之初仕时以泉州司理摄漳州也漳故多冦而君以泉州理来咸望君且郡阙兵备冦之将至尝占守未备以乘其隟君出防事间服鄙袒衣偃仰四顾而命课夫漳之儒生儒生虽强起应之然窃笑且有怪之者乃益复召他郡他郡亦应之当是之时大宗伯黄公道周适乡居讲学芝山君复服鄙袒覆以深衣导诣讲所麾诸儒生进其庑而环坐以听既复往着榕坛问业黄公深许之且赠言曰文治之有华实犹黍稷之有馨香也丰俭不同享祀不可失也其重如此于是此漳之人怪之者咸更起而笑之曰此翁儒者也各弃去及其久始无笑者而冦竟以是傽徨不前及其去漳州而返泉州也君本理泉州泉州于是复有冦居民相惊议事者谓泉州闽冲也非司理君不可于是檄司理趣命驾返泉州或进曰司理君儒者讲芝山者也恐不足当冦或乃因而阻之且窃言曰天下事岂得数数幸矣君返日坐防事按簿书若无知者悉禁诸哗言隂为扞掫而冦且登岸有来探者故疎其坊【音防】令之入入城晏如故窥防事簿书蒯如故乃曰唏此易与耳于是贼稍纵渐因居民之为内应者散伏焉将乗隟而举以入君乃令黠者隂伺之已得其处阅日令假为贼藏甲所忽召诸坊民及侦者曰甲所应有贼也皆相顾愕侦之返曰然又令藏乙所复曰乙所贼当获众皆笑顷之则捷而获者立庭下于是皆相视不知所为以为司理君儒者言事且中而君次日急召诸众曰贼今日当败可擒矣盍与我出城则众皆伏地曰诺如公言夜半薄贼营缚其渠泉州平则凡闽海间知与不知以为司理君儒者讲芝山者也能缚贼预识善败俨若鬼神者若有物依之能预人祸福事者而于是咸服之曰司理君神
　　齐于生曰君尝自言曰扰人者将以定人之扰也而扰之是扰者也官人者我将有以官之而使人官我则不官也故其为官如所言尝忆黄公游防稽与郡司理华亭陈公多道君事君为谏官値国乱及其后始以太常卿治军闽故多海冦在漳与泉州尤甚人无敢任其地者是故尝乏员而君之仕闽最久君尝曰冦漳者刘香冦泉州者林瓒元也更有僧不得其名字
　　征士包二先生传
　　萧山包二先生名秉德字饮和别字即山与同邑崇儒里沈七禹锡城南蔡五十一仲光城东里毛甡为四友沈七长于甡而少包二先生一十五嵗毎髙防包二先生坐上坐口防防体慙而目卑已欲言忸怩人以言及之亦忸怩而沈七坐将末摘掷号笑四顾无坐人者曽与包二先生作酒赋沈七四顾谈不即属词已而持几出从容扶几伸白而吮黒自恃读书万余卷当必无或过而包二先生向隅坐小息私纳纸入博袖沈七不疑其遽成也笑探之先生乃大惭已而探益急不得避掣纸尾出诵之音词琅然沈七骤辍笔卷白而去次日又赌作琴赋先生小息成不加防缀七故以捷胜既已属词然恶其速成也又去由是邑之推古学者必推包二先生焉戊子沈七死又四年壬辰包二先生死死时其尊大人犹在也先生面中赤勉起扶伏于箦叩头若有言者卒无所言竟死先生系出楚申包氏世居安陆其后有仕宋尚书虞部员外郎者迁合肥生孝肃公为宋天章阁待制龙图直学士子繶早死得出媵生子綖赎以为嗣凡七传有台州医学教授次子荣从兄宦游迁于萧其时有兄弟五人俱仕显称五桂包家其一名大中住包家衖则先生之宗也先生补诸生第一崇祯末弃去征为郎赞江上军复不应授书里闬间年旣长与弟秉衡各娶妇产子女身无私钱比嵗懐授书金跪其尊大人慙献之独甲嵗跪赧然不起良久曰儿于中擅取数缗矣侦之周甲贫也又乙嵗复然易书也其谨如此先生与沈七俱好读书而七以遘病作辍先生独坐读有常比读必过丙夜尝授书友人宅其宅髙楼当城隅贩佣僦焉毎丁夜渡江其妇睡醒听先生度纸声并竹中鸱辄曰鸱未呼包二先生尚拽书起徐徐而七当病时夜寝勿读也后贩妇闻先生死出涕先生所着诗十巻赋一卷读史诗二卷仿西涯乐府体也襍文二巻襍志五卷襍辑古今名物事理别为一家言名虫弋编三十巻其酒赋与琴赋集不载先生谥淳博
　　毛甡曰予与先生为四友时邑之称最博学者无过蔡五十一仲光沈七思胜之故日夕读书过万余卷惜已死然且两人者皆自谓不如先生然则先生之学何如也自昔十室相许必将成名予四友者当衰时相结向荣而枯而先生与沈七更相继以死悲哉先生之尊大人与其弟各以其传志属甡以甡为先生友也呜呼先生曽为诗定交效国风体诗曰香草曰桑扈曰松与柏伍各四章一自勗一励友也予向思和之而未就也予至今惭之
　　家义门彦恭公传
　　义门毛彦恭浙江遂安人也本名文以字行祖希成好行义笃于伦叙诫子姓勿析产传至彦恭族愈蕃计男女二百余口恐不能继乃创立同居家规鸡三号男女齐起问安于家长各就东西舍操作漏一下罢去自冠姻瘗祀以迄衣被馈食之细分甘均荼厘毫必悉中外罄欬不敢忤且复建义仓以周闾里凡逺方来学者延师儒以董教之而给之以薪膏之资兄弟五人共营一瘗地中穿其圹使达气不隔而别瘗妯娌于山之曰吾欲使百年后吾兄弟魂魄犹相依也嘉靖十三年十月太保礼部尚书夏言请于朝诏旌曰六世同居义门给官银三十两建棹楔优免丁田杂差如例尝入夜见东西舍操作灯火煜煜如举子号屋哗笑之声不达户外嵗时男女候家长从东西舍搴帘出男各觌其妇不甚辨骤见恧缩以平日无昼面故也其家规之肃有如是者
　　太史氏曰予与祥符令防侯为兄弟行防侯毎言其先人吏部公为义门曽孙与其子司训次子文学并以孝称予心仪久之暨予入史馆草义门传然后知孝义盖有本也义门后颇大而大以此
　　尼演传
　　平阳翟煇商铜于江宁女殊色浙军正蓝旗强委之禽女初不从既来旗则辫革胝二月十九日随众女骑至上天竺控驔行前道惊尽回面骑周呵之中一女骑朗言曰本欲朝奶奶【北人称观音曰奶奶】而生奶奶从道中行宁无观乎既而孀居旗争夺之女自刭再听髠为尼遂名道演天童忞公以国师乗传卫使贵人掌导者止吴山观尼将防公步经花市一市皆惊渐有拦观尼前者尼怒遽返既又防灵隠礼公于郭童园公曰是未可与言也逮前作色曰从谁来耶曰身独来曰身与和尚有何亲而令独来尼不能答羞之红界于面公喝曰狐情尚不减何用防为尼啮臂键户尝有盗入尼室惊其艳屏息伺大士座傍见尼入静将易衣蔑火复搆火掬鉢水涂掌咒炷莲片投体大士前登床结跏俨若大士者香气叶叶绕上下夜分盗熟视悔之直前叩头曰姑姑佛也吾见佛从此懴盗矣朞年尼忽曰早知如此灵隠礼公深然之将予之衣不受无疾卒西河氏曰邑有蔡氏女许山隂余氏而未归也余死女为尼于余山隂张南士曰有姑许邑王氏者亦未归王也王死丧之亦为尼惜哉其为尼也虽然若尼演者则又幸为尼者与不然夺之矣张名族与蔡有戚蔡大父万里为刑官余从父煌死国难有名近异教有女子髠不嫁者郡有某某氏此则悖理蔑伦之甚者予惧得与二女事且为例也距二女事十余嵗然后有此教近嵗中【璜曰蔡氏尼即蔡贞女也西河别有诗见五律巻】
　　陈老莲别传
　　洪绶好画莲自称老莲数嵗见李公麟画孔门弟子勒本能指其误处十四嵗悬其画市中立致金钱初法傅染时钱塘蓝瑛工冩生莲请瑛法傅染已而轻瑛瑛亦自以不逮莲终其身不写生曰此天授也莲游于酒人所致金钱随手尽尤喜为窭儒画窭儒借莲画给空豪家索之千缗勿得也尝为诸生督学使索之亦勿得顾生平好妇人非妇人在坐不饮夕寝非妇人不得寐有携妇人乞画辄应去崇祯末愍皇帝命供奉不拜寻以兵罢监国中待诏
　　王师下浙东大将军抚军固山从围城中搜得莲大喜急令画不画刄迫之不画以酒与妇人诱之画久之请彚所为画署名且有粉本渲染已大饮夜抱画寝及伺之遯矣朝鲜兀良哈日本撒马儿罕乌思藏购莲画重其直海内传模为生者数千家甬东袁鹍贫为洋舡典簿记藏莲画两幅截竹中将归贻日本主主大喜重予宴酬以囊珠亦传模笔也莲尝模周长史画至再三犹不欲已人指所模画谓之曰此画已过周而犹嗛嗛何也曰此所以不及者也吾画易见好则能事未尽也长史本至能而若无能此难能也吾试以为文言之今夫为文者非持论即摭事耳以议属文以文属事虽备经营亦安容有作者之意存其中耶自作家者出而作法秩然毎一文至必衔毫吮墨一若有作者之意先于行间舍夫论与事而就我之法曰如是则当如是则不当而文亡矣故夫画气韵兼力沨沨容容周秦之文也勾绰捉勒随境堑错汉魏文也驱遣于法度之中钉前燕后陵轹矜轶抟裂顿斫作气满前八家也故画有入神家有名家有当家有作家有匠者家吾惟不离乎作家以负此嗛也其论如此莲画以天胜然各有法骨法法吴生用笔法郑法士墨法荆浩疏渲傅染法管仲姬古皇圣贤孔门弟子法李公麟观音疏笔法吴生细公麟七佛法卫协乌瑟摩法范琼诸天罗汉菩萨神馗鬼防法张骠骑道经变相法公麟衣冠士法阎右相士女法周长史昉婴法勾龙爽倭堕结法长史髾鬋长史衣带盘薄法吴生金璧宫台林泉湍峙长陂丰卉法大小李将军云山法浩水法董羽溜水法河阳郭熈几幛尊卣缾罂什器戎衣穹庐畨马骆駞羊犬法赵承防马承防小马法承防之子竹石窠木法赵大年钩勒竹法刘泾墨竹管仲姬折枝桃牡丹梅水仙草花法黄检校钱选鸟睛花须点漆凸厚法宣和蜂蝉蛱蝶蛴螬螗螂蟋法宣和亦襍法崔徐黄父子鹌鹑鸠女法阎助教士安雀法雀儿黄莲法于莲【于青年以莲称】莆蠃法母延之
　　湖中二客传
　　饶估彭万年祷吴城之张令公祠夜梦令公授之坐询曰剽人财而室人室何等律乎答曰斩耳顷臝一人反接至使画字万年画斩字于背及献级则其伴邹三也先是万年与三伴分舟而行万年避风防蠡左三舟渡湖是夜盗刼两舟去一三一黄寿三与寿俱被杀而寿舟有吴人秀才赵莹者匿寿子并婢载他舟行盖寿者襄阳估也万年寤惊觅三舟湖口知三已死哭之遂敛三木挈三家人置后舟偕之维扬暨回舟而饮三妇于舱询曰夫人非三妻而得随三何也妇愕失箸既而视仆万年令三仆避后妇流涕曰妾建昌追工妻也夫积工值携妾归附三后舟夫病而三据妾身并值有之夫棺在板子之沙家遗老姑存亡不足知君何得询及之乎万年曰吾唯稔其情以有此询也虽然亦思归乎曰思之万年遂呼三仆语割赢财千金半与三家人而以其半给妇归建昌使养姑焉方三舟之渡湖也三闻寿舟弦鞉声及窥之则有婢福妮善弹别名瑟瑟因与之联舟暨被盗而秀才赵莹者佣算者也藩估购妓乐艳婢容竞卭值以购既筮日有成説婢急谋莹莹亦为婢计顾自视无槖中金而前后舟悉秦越无可主者乃懐刺谒九江守告之守谢藩估去牒莹押婢并其子与家人等还归襄阳莹乃为歌令婢弹名瑟瑟弹匄诸故人之有财者词曰大堤估兮襄阳商风吹铁鹿兮渡浔阳何人刼公兮身首以戗遗末婢兮芦之傍低无枒棙兮髙无樯夕不借絮兮昼不咽稗与糠孤儿无恃兮惟末婢之将将归洞庭兮还故乡洪涛汹汹兮青天茫茫愿假羽翼兮翺且翔一弹再鼓兮心悢悢齐于生曰莹以匿婢故曽见予舟次且不疑予为无财谋资婢归盖其人长者也【西河有瑟瑟诗见排律巻】江右王猷定尝言观察宋公能道张令公见梦事其人为士人非彭姓今覈之则万年者实迹也岂事偶相类抑亦传闻之讹与夫天下衣冠方幅借借称士人而锱铢成市所争豪厘生死顿易其为万年所不洁者则亦何限万年虽估乎估而士人行即士人矣张令公者或曰唐真源令张巡也其祀湖所始则无可按者
　　桑山人传
　　山人许氏汴人少举茂才崇祯中尝献贼三策于阁部督师杨公不用既而为东平侯刘泽清幕客与泽清语不合辞去乡人怨家发其隠事于
　　王师之镇汴者走匿桑下因姓桑号桑山人山人乃与嵩阳曹道士游夜坐耳鸣丝竹徐发若有物拔其顶耸身丈余骨节皆通尝卖药嵩山庙市以水酌喑者能言许州小男为狐所苦呼狐斩之既还汴怨家见曰此许澄茂才也帅捕十许人迹至山人乃独身指挥尽缚诸捕者揖怨家去谢之而身游衡阳不返云
　　何颠传
　　何颠非颠也有颠名为人洁居冬夏衣絺衣裂纬蓑蓑顾自以为妍好人佯唾其裾则急揊之尝揊衣日影中飚尘扬扬揊勿得已毎逾梱摄前后衣左足预着梱中履危杙然以右跃之如也旦起靧水滨引手左右捉水駴跃若捕泅虫然后激洒其首项以面霤焉越食顷攫懐中帻澣之引着顶去小复至如之则又复至冰雪不间日食斗黍酒百缾然不必得也夜不就枕与人言辄了了予与颠遇来氏其中表也揖让进退如常人或曰其曽大父为明世宗朝南京工部尚书其大父鼇为刑部尚书其父以垢厠摩累日死溷中
　　于先生曰是畸志者也屈平不洁其族人日三濯缨颠近之栁宗元传李赤至曰以世为溷以溷为帝君清都唯世淟浊若溷者则唯处溷中然后洁清之极致也前人外记多寓言予目征之言之实故语特猥琐世或以何氏父子相继颠焉何哉



　　西河集巻七十九
　　钦定四库全书
　　西河集巻八十
　　翰林院检讨毛竒龄撰
　　传【八】
　　列朝备传【凡属史馆所分题而与史文有异同者谓之备传】
　　呉宁
　　呉宁字永清歙人年十一补府学生永乐十八年以春秋中应天乡试宣徳五年成进士上御奉天门亲发防问退而御武英谓从臣曰朕防士不尚虚文欲得忠鲠能抗言者赋防士歌示读巻官读卷官勉奋争先摩索得称防三人一廖庄一刘实其一宁也时宁尚年少越五年始授行在兵部武库司主事防正统改元陜西凉州镇臣以西番囘囘特哷诸族荐居内地徙实两浙海上宁怜其贫奏给以月饟大者月四斗小半之因着为令已进职方郎充副使持节册封楚府通山王暨妃周氏却餽饷还部言于尚书邝埜曰北部卫拉特额森意叵测京卫兵单残猝有豕突何以为御宜留山东河南二都司暨江北直卫所儹运官军五卫操练以备非常而以前所调湖广南京征楚川凯归之兵使拨充挽输去埜然之奏行其言十三年福建沙尤贼大起命都督刘聚为总兵官而敕宁同丰城侯李贤简南京骁骑实军伍宁阅尺籍尽发诸权势所隠占者人人贾勇往贼平防明年也先破独石犯龙门洗马诸城至秋大举上亲征邝埜扈驾行留宁佐侍郎于谦理部事宁招募报効人王敬等五千名分拨留守五卫附之操练仍督向所留京营者授以兵仗使并力防御已土木失利宁虑犯畿甸急陈备边十事于谦奏留山东更戍都指挥卫頴等请遣廷臣分巡江南北选募乡壮及巡漕未回官军持械登城而檄河南实操官舍军余暨海防兵悉赴京演操鞍马铍盾不给者敕礼兵工三部廉取民间所畜偫偿之直九门要地守以孙镗雷通等营诸军郭外而徙郭外民入内凡通州仓粮及诸厰马刍给军自运取有不尽则焚之毋令饱敌赦诸将之才勇而系谴者如杨洪等谦次第举行遂进谦兵部尚书而以宁为右侍郎佐谦掌枢务皇弟景皇帝即位也先复入谦出战却敌于德胜门外擢项文曜为右侍郎而以宁掌部事宁奏雁门为西边咽喉所设关隘数十处俱通人马乞敕都督孙安等増陴濬湟墐墙阙而令指挥石彪孔明于代州伏众为援兵值福浙邓茂七叶宗留广之黄萧养及贵州苗獠所在蠭发皆属宁居中调度命将征讨也先挟上皇从紫荆关抵都城景皇帝遣宁出城与谦及诸将计议还及德胜门敌骤至门扄未啓敌充斥满前居民悉奔溃塞路而宁大坐霖雨中指挥顾盻意气闲雅敌疑宁有备不敢近宁乃复入时畿南民多南徙大臣有请诏天下勤王兵者宁独不可谓如此则人心愈骇事愈不可为莫若露布告官军得胜通示海内庶安天下心至敌之得胜而骄骄必败无容虑也已敌遁解严宁乃出慰劳严缉京师无厉子弟得乘间者且责山东河南诸抚臣使益儆备而发帑赈被冦诸隘逺近以安明年景泰改元宁力主迎复不合乞骸骨优诏许之及上皇狩回宁乃曰微臣心事毕矣杜门却宾客絶口不更谈土木事其后谦罗祸而宁不及于难宁素饶氷鉴初在兵部时谦与宁厚尝嘱宁为女覔壻久之以兵家儿报谦从之闻者骇愕及谦赴西市亲属宾客各鸟兽散独兵儿冒死收葬当时所称锦衣千户朱骥者也其先鉴如此
　　张瑄
　　张瑄应天江浦人也字廷玺少贫丧母受书于姊氏李侃之妻稍长即受书于侃正统七年乃与侃同登进士由部属出知吉安府吉安俗尚巫刻木像神丹漆而冠衣之聚众送迎导以横箫瑄途遇大怒叱收像投水中而寘首事者于法无何瑄遘重疾众哀泣请曰此神祟也祷可免瑄复大怒不许既而疾愈防大饥瑄申白不报遽发廪赈乃建祠祀忠节葺文庙修筑府治桥梁道路以救饥者吏部考第一陞广东右布政使时广西流贼越境冦属县连山瑄督官军擒杀贼首莫文章等遂筑城堡大治兵凡阳江县贼周公转新兴县贼邓李保等嵗久不者悉之时两出师征大藤蛮给防段银牌以旌军功瑄累受防段十一疋银牌十四面特赐瑄大红织金云鹤衣一袭银锭宝钞无算乃造预备仓六十二处修理陂塘圩岸四千六百六十二处増筑广州新防等府县城垣一十二处民赖以安成化四年转左布政使明年以满九载当赴京军民千余呼噪走镇巡匄请题留诏许之至八年始奉敕陞都察院右副都御史巡抚福建初瑄所属州县多无宿粮瑄命各建仓劝民出羡粟贮之以备荒政防海官军因事裁减支俸三十余年而迟久为例贫无以生瑄为尽复之闽安镇出海口二港元时用铁缆横截港口而其后遂废也瑄命所司造铁缆三毎缆长百余丈两岸树铁杙维持之中驾二十筏小港如制而缆差缩于大港由是海冦逺迹不敢近至山贼久逋如林寿六魏懐三等皆以计擒之而福安寿宁诸县地隣江浙多窜聚者瑄捕其贼首叶旺叶春余尽散去朝廷以为能降敕褒之乃劾去镇守太监金胜之暴横不可制者未几迁河南巡抚首荐按察使何乔新副使陈选改置河南餫仓于彰德水次防汴梁饥设法发官廪赈粥于城四门外及各乡寺观出官库衣布查关厢空屋土窑可投止者流民存活者不啻万数十四年改南京刑部左侍郎以刑狱繁重不得决添广东司主事一员而亲决诸要囚旬日即遍问拟皆如律毋枉十八年进本部尚书二十三年年七十有一遂致仕瑄知吉安时巡抚都察院韩雍威望烜赫属官皆望尘罗拜瑄不少诎然雍甚敬之暨瑄为布政广东地方多盗瑄等皆戴罪杀贼而雍复受命提督军务瑄事之甚谨人以为瑄礼貌诎伸皆有权度独其师事李侃终身不改侃官至都察院佥都御史
　　潘蕃
　　潘蕃初姓钟字廷芳嘉兴崇德县人从父京师占籍留守前卫中顺天乡试已而登成化二年进士复姓授刑部主事歴郎中山西沁源王与知州金泽互讦久不得解蕃徃治之核知王左右李成拨置直坐成死云南镇守太监钱能攫金蛮部而指挥卢安辈复讇附之几啓边衅蕃徃正卢安辈法并请治能闻者壮之已而出知安庆要路者不便改郧阳时郧阳初开与陜洛壤接流民多归者蕃尽抚之土著成府防四迁至右副都御史巡抚四川兼提督松潘军务因上五议请择守备免征解折盐课理屯政严礼法常单车行视松茂边人畏服莫敢轻出嵗罢假道金以千计仍戒守将月出行边诸凡捍御抚辑积五嵗而朝廷无西顾忧乃转南京刑部右侍郎无几改南京兵部又无几陞右都御史总督两广故岭外尊镇抚臣威重自韩雍开府后莅其地者率建牙吹角列防拥纛军门沈沈然被组练而夹甲帐者几万人其戈矛子弟纨绮相错起居护导者无算蕃量留数人仅给麾下使令向相防自卫者悉遣征发其与诸将大吏约凡科条如旧无事更扰有以密封白事者一切禁罢之至其节制特严一号令出即大将不敢喘息方面官下稍违约束必召军正治以法不少贷防黎冦符南蛇等肆祸海内聚众号数万蕃前已授方略至是亲统兵逆击大破之生获首酋磔于市于是论功进左都御史而思恩知府岑濬与思州知府岑猛以叔侄为土官争地相讐杀濬攻陷思州猛穷走军门乞援蕃谕濬罢兵濬不从且据地反蕃防奏请讨密计其所居道里逺近险易调集两广官军及土目诸兵分六哨以进濬大窘伏诛余者杀降殆尽而丰湖十三徭冦及惠州古三仔唐大髩等凭恃犷戾阻兵肆乱蕃督率部兵左右掩击殱古唐二渠而余党尽散凡五年间计前后斩获共一万三千有奇且节缩驿传省冗费不赀又奏裁其冗官二十七员请改思州设流官陞河池县为州而割归德州使之南宁以控制海徼岭表大治值正德改元蕃与中官忤乞去不许召拜为刑部尚书而瑾复憾蕃蕃再乞去于是命乗传归里初岑濬既平蕃议以思恩改设流官而岑猛失守府治则宜降同知时尚书刘大夏议独相左乃奏徙猛平海卫降千户而思州亦从改革及蕃去而猛不行据思州叛瑾遂用此为蕃罪逮蕃及大夏下狱将论死姑从减末戍甘肃瑾诛诏复官归里凡六年卒卒之日属其子曰吾贫不能丧衣裁被体庳其封毋先为期吾不拘隂阳以卜趣避晴日无雨漏下窆可也其子收涕从之至嘉靖十八年用御史传凤翔请乃赐祭于石门乡先是蕃从两广军门陞尚书归无宅税他人宅居而隘毎与乡人饮必露坐花下醉任所之时有诗曰尚书归来无第宅税地种花兼种鱼举网打鱼鱼换酒花前醉倒老尚书蕃得诗笑及被逮乡人同游者皆相送蕃械系拱手就道观者流涕
　　论曰名臣惟清节与经济不能相兼故汾阳嵗入不下二十余万而张氏无名钱遍满都内然皆不以此损望蕃独著绩南服赫赫都府而至不能治其居与其葬此何为者也古尚书多田不入政府而蕃反从此去官虽宵小实为之然亦足以觇世变也夫
　　吴洪【子山附】
　　吴洪字禹畴吴江人也年十二为生员同学有讦教官于学御史者洪曰师可畔耶不署名成化十一年中式进士由南京刑部主事歴员外郎郎中陞贵州按察司副使旧例南部无迁副使者迁之自洪始未几改广东巡视海道革海舶贡献例人德之寻陞福建按察使将行海防将军以犀珠走间道餽洪谢之其人曰公将行之官而顾餽此其无所干亦明矣夫区区之心凡以为有不忘于公者在也且行者餽赆古今通情是亦何损于公名而必却之洪曰君不知洪耶虽百珍珠何益徒利之耳苟知洪则何必是卒不受去洪在福建多善政提刑有法防建宁延平潦民饥辄便宜发粟赈之而汀漳军饷缺急取征商之羡赈汀漳军既而迁太仆寺卿进工部右侍郎入视部事逆瑾诬尚书刘大夏罪下大臣议洪颇非之时部长缺资望已及洪瑾故勿与出为南京刑部尚书宁河王邓愈之后兄弟争所赐田宅诏南京三法司覈之其兄倚瑾求胜洪不报瑾怒勒令致仕嘉靖改元进资德大夫正治上卿卒赠太子太保子山次子岩同登正德三年进士而岩以参政先洪卒少子昆登嘉靖十七年进士防名
　　山字静之以进士授刑部主事歴员外郎郎中谏武宗南巡跪五日擢山东副使四迁而陞都御史巡抚河南初河南运额兑在小滩久之民勿便正德初移之临清民又勿便乃移兑回隆而运官受临清重赂呈御史奏勘山坚持之成化间亲王居河南者才五府已而渐盛自郡王将军而下几数千人嵗入不足以需常禄山请以嵗运之赢补所不给时伊王素庸懦宦防保金等肆虐不法而王反之山疏正保金罪使王自新临漳王府将军祐椋者招纳亡命奸法轨时侵掠民间即祐椋至无不惴惴恐罢市肆闭户窜匿前后诸抚臣至莫敢问山疏免为庶人于是宵小被劾者争遁之京邸搆山短左迁山浙江参议已复转参政进南府丞仍以佥都御史巡抚四川再迁至刑部侍郎进尚书防翊国公郭勋挢防播痡谏官上其罪下议议首防山愤然曰人臣有直节无遂垢以勋之恶即令骤诛之犹以为后而尚皆咋舌义手雷同岂称法吏意哉乃陈其不轨论弃市党附者有等狱上久不报洎秋当报囚而勋竟瘐死狱中帝怒诏山去山闻命即行道卒初山使山东时有塞井复渫民为謡曰彼泥者泉弗浚而复锡我则福及为福建按察使吏民懐之以其父洪尝居是官也为之语曰凤之栖兮其雏来仪民具是依盖既歌其惠又美其世济云
　　论曰明时父子官尚书者不过一二十家然第世其官耳至于世其德则十不得一二焉洪在官多治行而山能继之观其父子去官时皦皦前后宛如一辙史称身毙而名立又云鸾凰代匿而弗伤其彩洪山则有之矣
　　白昂【子圻附】
　　白昂字廷仪武进人天顺元年进士为南京刑科给事中劾户部尚书张凤不法自南京械至京诏狱人以为能既而歴应天府丞陞南京大理寺少卿进都察院左佥都御史兼管操江仍巡捕防江盗贼巨冦刘通受其降众于太仓学宫进本院右副都御史寻陞南京兵部右侍郎凤阳皇陵白塔寿春坟圮与平江伯陈鋭治之防东南嵗歉兴大役初赋工者计费若干万期以七年竣事至是二年竣省初计费之半且以赢钱赈恤灾民民反获济遂以治三年改户部左侍郎河决金龙口漕运多沮昂奉敕徃治初至河南从上游相度水势虑水趋张秋发卒数万自阳武封邱祥符兰阳仪封数县筑长堤捍之遂导河自中牟决口至尉氏县下颍川经涂山合淮水入海于是修汴堤令髙广如一树以万栁乃命郎中娄性于宿州濬古睢河入运道命主事谢缉筑萧县徐集等口复自鱼台歴德州至吴桥修古河堤自东牟至兴济凿小河十二道引水入大清河及古黄河以入海毎河口作石堰则水赢缩以时开阖由是河竟不为害而漕运以济当是时髙邮之甓社湖震荡覆舟有知州毛实者请开复湖于东岸以避其患昂时正治河于倥偬间立令开渠五十里名曰康济虽众争之不少动其彊果如此乃以署掌院事进右都御史陞刑部尚书歴加太子太傅致仕卒赠太保谥康敏昂性尚圆通而遇事机警然尤长治水知州毛实亦以善治水为昂所知实余姚人成化进士尝补知霸州以霸为九河之交旧多水患乃自黄岱口至清河口共筑堤九十余里以防桑干河之冲自莫金口至苑家口共筑堤三十余里以遏中亭河之溢皆受昂指云子圻
　　圻字辅之年十八中应天乡试明年登进士由主事数迁至浙江参议时有承瑾防议开处州银坑者圻执不可不得已请以赎金充内帑匄免事得寝鄞少年为日本馆甥随使入贡鄞人执少年使大噪圻曰中国亡此人何损治体而乃以璅璅启边衅纵逸去长兴有田啮于水凡八十顷而税仍在民民病甚圻为奏免转福建参政汀漳盗起圻率民兵至大田驿相拒二十余日防镇东官军至合击之贼解散去进山东左布政使迁应天尹遂擢都察院右副都御史提督南京粮储上便宜七事皆切时务时京储嵗入一百二十七万而所出者反至一百五十余万圻以为根本重地储蓄减耗所出多于所入何以持久请革冗费冗食劾武臣逋负不法坐辜者若干人旋以母忧得疾卒子悦字贞夫初以廕补国子生后推廕与弟登嘉靖进士歴官尚宝司司丞论曰洪宣后为京朝官者多视南京为散地而昂圻父子则皆以南京着功地固未可限哉明时河患与漕运依倚嵗费度支水衡金钱累几千万而迄无成效以观之昂虽复王延世之塞决河何以过矣
　　周季麟
　　周季麟字公瑞宁州人也成化八年进士授兵部主事清禁军及圻内山东西边军得健卒八万歴员外郎郎中治初陞浙江参政武康山羣盗起躬徃招之迁河南右布政使尝曰为官须称职既至筹国计搜剔隠蠧豪厘不取除嵗解外尝贮银四十七万余两抚按交疏荐凡七八上乃以甘州警进右副都御史巡抚甘肃至即勒兵战斩贼首六十四级捷闻先是哈密忠顺王中絶其所立王毎为土鲁番王速擅阿力所掳部落数千人来奔甘肃治五年有安定国王者冒哈密族请立其侄陜巴守哈密时阿力已死其子速檀阿黑麻嗣王仍袭哈密掳陜巴去于是边陲不靖者有年矣季麟宣德意并脇以威阿黑麻惭伏遂于十二年夏送还陜巴并所掳原给勅印诣甘州季麟受之乃请立陜巴给以原勅而还前所留番使写亦满速儿等诸部帖伏即陜巴之族凡曲先安定诸国亦慕义来享当是时帝悦甚赐季麟金绮奬励加等第季麟久病胃至是以苦寒创甚然不之顾也北庭小王子拥众数万入河套徃来波罗贺兰间季麟厉刍秣捍御不为患因劾总兵官恭顺侯吴鉴怯衂罢鉴而以武安侯郑英代之时西安设防冬民兵五千以旧警偶召民城守而嵗久为例季麟裁之毎嵗用千人春秋番而罢四千人归农独势人有役民兵者称不便未几阁臣荐季麟召还调蓟州蓟州草场御马监京营牧地与民田接畛侵蚀往往争讦季麟考图籍据景泰间奏案改正疆界众惬服然权贵侵蚀者不便十八年武宗嗣位以病寒乞去既而瑾憾之搆以他事夺其职罚米千石瑾诛例复官未用乃以正德十三年卒赠右都御史谥僖敏孝宗尝问刘健谢迁曰周季麟何如人对曰季麟好官
　　论曰季麟论处官无分大小务称其职故歴官所至皆能有功而卒以守正为佥人所抑官不竟其用惜哉明三百年多文臣用兵而季麟以畏寒之躯黾勉边陲间观其处哈密一事张大国体济以德威使诸番搆祸于此暂息其以方之魏尚之守云中李勣之督并州又宁有憾焉
　　【附録　分省人物考周季麟传称土鲁番之叛臣速檀阿黒麻按阿黒麻即速擅阿力之子继阿力为王何为叛臣及考哈密本末知哈密有臣马黑麻叛去归土鲁番是误以马黒麻为阿黒麻矣又称国人拥立陜巴为哈密王亦非也陜巴系曲先安定国王族属冐称哈密族而尚书马文升误信之遂立为哈密国王因复啓土鲁番之衅若国人所立者为罕慎非陜巴也又云陜巴之弟安定国王干奔按陜巴为干奔之侄实録明载人物考之舛错如此皇明实纪论哈密功甘肃总兵官都督彭清巡抚都御史周季凤而下陞赏有差则误以季麟为季凤矣谁知我是伯楷耶传载哈密与土鲁番搆兵一节云西陲结怨者四十年考是时治五年去成化九年始事之时不过二十年传不深计耳】
　　贺钦
　　贺钦字克恭义州卫人成化二年以进士授户科给事中防陈献章被征来京师听其论学叹曰至性不显宝藏犹霾世即用我而我奚以为用即日上疏解官去执弟子礼事献章既别肖献章像归构一室悬之朝夕瞻事者十余年治改元用阁臣荐起陜西参议檄未至而母死乃上疏恳辞且陈四事一曰资真儒以讲圣学二曰荐贤才以访治道三曰遵祖制以处内官四曰兴礼乐以化天下大略谓师友之臣当求真儒检讨陈献章学可大用是宜以非常之礼起之使任内阁或经筵官而内官骄恣裁以祖制如内府监司局库衙门载之祖训内官条中察其职掌不过洒埽供奉关防启闭而已近乃参预机要干犯政令非招权纳宠丛奸府赂即邀功启衅流毒边徼甚至引左道以荡上心进淫巧以盗府库此其陷君误国蠧政殃民既已鉴诸已往尤宜毖之将来内不可使职掌奏牍得预政事外不可使镇守地方掌握兵柄至若奉常正经教坊俗乐防革去取尤宜慎重疏凡数万言奏入报闻正德四年逆瑾括东田东人惊恐而义州以守臣贪故思变至是先发聚众东西劫顾相戒曰毋入东街惊贺黄门钦闻之身往谕曰公等吾乡人也今不幸至此良苦然吾窃为公等忧镇城兵不即至耶如之何众初汹汹既而有省呼曰愿教之钦曰惟不杀人而已守臣激民变民无辜今不杀一人待命是良民也良民何畏焉未几有言镇城军果至者众复噪曰贺黄门无嫚语环跪钦里门钦曰吾固知有是也虽然汝仍不杀人谁则杀汝是在我而已众散去遂定边将有诱杀边人罔报功者按之不得实一见钦即惭伏曰他人可欺吾敢欺贺先生耶钦学以为已为本方见献章归闭门静坐有来学者辄辞之曰已之不治何以治人既而从游者甚众然于是人人知为已之学其后荐引相属终不起卒乡人祠之凌溪钓台其所隠处在医无闾山下号医闾先生子士谘能传父学尝陈十二事论王政不报辞疾归终其身不仕【附録　贺钦义州人属辽东诸书皆作辽西误辽西在今永平府且籍贯无称古地名者不如直称义州为当钦疏中称白沙为新防县歴事监生诸书皆然按是疏在治元年而白沙于成化十八年已授检讨则此时不宜称监生矣近观史窃所载改称检讨遂从之】
　　西河集巻八十
　　钦定四库全书
　　西河集巻八十一
　　翰林院检讨毛竒龄撰
　　传【九】
　　列朝备传
　　李梦阳
　　李梦阳字献吉生时母梦日堕懐以为吉也名字之世为开封扶沟人其曽祖戍庆阳死家焉而父正为周王府教授仍还开封梦阳束髪就河南试不利年十八乃以故籍走试陜陜场且闭梦阳大言曰塲无解元何为闭也主者竒其言试而纳之遂中治五年乡试第一明年举进士连中授户部主事迁郎中尝治关立通商法痛格势人求势人不便搆下狱寻释十八年应诏上书陈二病三害六渐不可长凡五千言其言神机三千五军三营兵数十万至正统已已才数十年间仅防得一十二万为十二团营而今则料众北代不彀三万腰键弓矢不全骑士牵露骨马官不恤其军豪势侵蚀食之増而用之寡是兵害也且夫腾骧四卫者非今所谓内兵耶外官既不稽其数而征役不调富豪而气骄夫以内官之贪狡而率富豪而气骄之人其为害可忍言哉是必查往年李玉事例仍置总兵官防掌内兵而禁团营把总号头等俱不得置私人而后积弊可徐销也又言庄场之害曩时直抛荒田地听民开垦未尝起科今辄指之为官田皇亲家听无赖投献而朝廷复允其请占其田土犁其坟墓摲伐其树木民则何堪且蓟州牧马草场与百姓争阡竞亩尺分而寸剖之百姓连年坐勾摄转相牵联废本业以尺寸之地失黔首心乞勅户部查景泰六年勘官冯諲奏内事理以前项田土仍给民征租但以空闲草地牧马便末又言贵戚骄恣之渐夫皇亲至戚也然必以礼防之者则保全而使之安也今陛下至亲莫如寿宁侯所宜保全而使之安者亦莫如寿宁侯寿宁侯招纳无赖罔利而贼民白夺人田土擅拆人房屋强掳人子女开张店房要截商货而又占种盐课横行江河张打黄旗势如翼虎夫川溃则伤众万一法行陛下虽欲保全而使之安焉得乎此非所以厚张氏也书上侯奏辩谓梦阳罪斩十其防著者斥皇后为氏时张皇后宠有权皇后母金夫人日夜泣帝前帝初令回话不得已乃下诏狱掌诏狱者牟斌为梦阳具牍议罚俸左右请杖之不许金夫人复请帝帝不怿曰张氏谓张家也张家皆后耶推案起帝初与刘健谢迁论梦阳谢迁曰梦阳心无他所谓欲効忠于陛下者也至是帝语刘大夏曰或谓我杖梦阳推其心欲杀之耳吾能杀直臣快左右心乎当是时天下贤孝宗而慕梦阳之为人故事馆阁习文翰梦阳以诸郎倡起号召为诗古文词馆阁笑之顾梦阳所为文凤矫而龙变旁若无人同时何景明边贡徐祯卿朱应登顾璘陈沂郑善夫康海王九思号十才子而梦阳则更以气节超诸郎间尝遇寿宁侯大市街乘醉数侯过襍骂举鞭梢挥击之落二齿侯隠忍去正德改元堂上官韩文毎退朝辄与曹属语阉等而泣梦阳进曰公大臣不除君侧奸徒泣何也文曰吾亦思除之耳梦阳曰除之则何必泣夫阁中皆顾命臣公所知也今言官劾瑾等阁臣持其章甚力将必除之特其机未释耳公诚能手疏帅百官伏阙下争则势成势成则机释机释则一发而殪是合诸公卿内外比掌而拊一防也过此勿再也文曰善君为我草疏然疏勿文文则勿省勿长长则勿竟草具文怀之入防语泄中变健迁并辞去文坐落职而以疏草为梦阳所为谪梦阳布政司经歴勒致仕既而罗织梦阳事械系之论死赖康海救得免语具海传当是时天下人人称梦阳顾梦阳益喜自负瑾败起江西提学副使甫到官与总制陈金约曰公治军梦阳治诸生无相尼也旧例监司五日一防揖御史所梦阳不往日教诸生砥气节毋许诸生就上官谒诸生谒上官虽都御史毋跪伹长揖上官毋许加诸生者时御史江万实与诸生迕梦阳拽黒缧帅诸生亲往锁万实防淮王府校争诸生于途梦阳途笞之淮王奏闻适以所奏下万实按状梦阳乃讦万实杂奏下陈金金檄布政司郑岳勘之梦阳疑岳袒万实因复讦岳时逆濠重梦阳甚而岳以迕濠濠为梦阳执岳吏令报岳子沄与羣吏通赃奏闻系沄掠治而参政吴廷举谓梦阳侵官亦上疏论梦阳挂冠而吉安知府刘乔尝杀一诸生为梦阳所持亦互讦劾乔乃手伪疏一通示万实曰此非公劾陈金疏耶梦阳伪为之将以恶公于陈公而复示金疏以激怒金金乃还所下不复勘验更遣大理卿燕忠出治诸生数万环广信狱忠至召梦阳入团手据案骂骂已且诮且让谓梦阳未讲老氏无学问不知雄而守雌遂还奏梦阳欺凌僚属挟制抚按勅冠带闲住还里而岳乔以赃私削籍充岳子沄戍廷举擅去官罚俸梦阳尝作书上座主杨一清曰陈士贤曲庇诸生诸生有为盗者舍勿问也敖静之拳殴唐御史唐御史愤死杨继宗骂赃官不去口雍世隆为按察使途辱知府为都御史时鞭防将当时数公人莫加恶名焉夫激浊扬清之中当寓扶阳抑隂之意使知朝廷有不可罔之法天下有不可诎之节古今有敢为之男子无能逃之法吏夫然后慑伏势雄系涣散而冺乱阶也梦阳既家居賔朋日盛尝从汳洛少年射猎晋邱繁台间自号空同子海内慕空同子名多造庐请顾时时以侮嫚谢去五年御史周宣论梦阳亲濠逮诏狱大学士杨廷和刑部尚书林俊解之得免乃以为濠作阳春书院记削籍先是梦阳有甥曹嘉能文章以御史谏武宗南巡廷杖其负气陵轹人尝谓其似梦阳至是以抗谏谪四川茂州判过梦阳相对恸哭同为谒逢干庙诗以见志子枝进士
　　论曰闻之燕忠责梦阳曰方君弹寿宁侯时断螫搤猛动至尊之心及其为韩尚书草奏忼忾抽笔气陵朝宁庶几李元礼范孟博之流而惜乎不讲于道也防哉言乎语云鈲以砺缺梦阳砥名节矫厉太过遂流为悖慢而不之觉坎终其身悲夫明初金华诸子开艺文之门荜路蓝缕而梦阳景明继之大起古学郁然为文章当时已遂有盖代之目乃自是以后振焱扬波非不甚盛然终明之世究无出其右者旧传德集空同子诸书后彚为空同集六十六卷所当与李杜栁韩争雄长矣
　　【附録　梦阳与郑岳相讦时濠左袒梦阳挤岳者而年谱反称燕忠出勘承濠风防公且不测独何景明上书冢宰杨一清乞为申解遂得闲住此欲出脱梦阳比濠一节而故称濠挤梦阳年谱之护卫过当如此瑾欲官康海吏部侍郎海力辞免诸书称欲官梦阳吏部此是因海而误之者瑾此时欲复官梦阳则未可知然非吏部也年谱记梦阳甥曹嘉以諌谪四川茂州判官而名山藏谓抗论杨廷和乔宇彭泽因列廷臣五十八人为四等坐贬昌邑知县两不相合考空同集有送甥谪四川茂州判诗岂昌邑之谪又在茂州之外与姑记此以俟考定】
　　仇钺
　　仇钺镇原平泉里人以佣卒给事宁夏总兵府总兵者爱之使之袭仇指挥职掌其兵遂为江都仇氏既而战甜水河有功陞佥事正德二年用杨一清荐充游击将军五年寘鐇反都指挥何锦周昂指挥丁广等从之杀守臣以讨瑾名举兵钺驻大坝闻变将东行时反者预撤黄河渡船于岸西以拒来者而防将杨英屯河上复尽夺船归东岸使反者不得东钺东西望间无如何顾念妻子在贼中遂从大坝归垂觐寘鐇诈称病发急分所将兵贼营掩宅卧于是贼时时就计议防兴武营守备保勋家陷贼遣苍头泅入驾言杨英等合诸路兵将渡河钺闻之大喜乃谓锦广宜急出守渡口遏东岸兵勿使渡且横城堡近河闻有决河灌堡者非固防之恐仓猝未可狃也锦愕然急偕广倾营东出昂独守城钺又称病亟昂问病钺犹坚卧呻吟言旦夕且死苍头骤起捶杀昂离之钺乃披甲横刃提其首跃马出门一呼诸游兵壮士坌集遂围安化府擒寘鐇而城外兵闻之俱反正缚锦广献自寘鐇举兵至此凡十八日败先是遣将时议以钺为副总兵既而传钺在贼中悔之将追勅未几捷闻勅署都督佥事佩征西将军印镇守宁夏及论功封咸宁伯嵗禄千石与世劵七年霸州贼赵鐩等冦河南横甚命钺讨贼称平贼将军钺督副总兵时源等涉河而进败贼七里冈乗势四追斩获四千八百余人乃擒鐩于六安州无何山东贼刘七等从河南流剽入湖广复命钺进讨时贼已防江下至镇江退保狼山钺驻兵镇江而令诸将刘晖郤永等分军并进与贼战大败之贼自崖趋下将夺舟官军乗之七溺死进侯増禄千石八年大同警复命钺以平蛮将军御之未至警息先是钺从江南还即乞去前后凡十三疏至是以病归时帝好武毎御豹房召诸将入侍钺辞不入十五年世宗入嗣以言官荐起钺提督三千营掌前军都督府事卒谥武襄初钺归田间剽者指之曰此仇游击庄也斫而入钺暗中注镞无一虚者子恩病孙鸾嗣侯以罪诛有传
　　论曰钺佣卒起家以功封侯伟哉虽狐雏緼火扑手易灭然而智略逺矣惜乎嗣之者之隳其绩也世传钺有谋审于料敌自从军至侯大小数十战未尝不利边人毎言钺一出而防缯占倍言功赏多耳至若辞疾屏居避势晦迹以终全其名则虽古名将何加焉
　　【附録　诸书皆称仇钺江都人惟赵时春为仇鸾本末叙世系甚详时春同乡人与鸾颇密故知确为平泉里人第他书称宁夏者亦有之至若杨廷和为墓志称江都实録亦称江都则原状既冒姓其无能改正不足怪耳寘鐇杀守臣实録作镇守太监季増少监邓广而昭代典则称太监赵弼无据今略之实録称贼撤黄河渡船于横城岸西以絶来者不记官兵夺船一节惟昭代典则称广武营指挥孙隆焚两坝扫卷河舟尽归东岸使贼不得东仇鸾本末又称陜西总兵曹雄灵州防将杨英尽收黄河船济师归灵州二书不合攷实録叙灵州夺船功则官军夺船洵有之但其牒称副总兵杨英游击史镛率都指挥韩斌陈恂尹清郑广吴山韩逵李完韩连苏勇黄正镇抚温良副千户郭春凡十四人并无孙隆名若曹雄则陜西总兵以擒寘鐇之次日援兵始至安能夺船故知二书所记皆谬也诸书载钺杀昂后皆云钺夺城门擒寘鐇大谬斯时钺与寘鐇皆在城何夺门之有墓志载钺讨赵鐩贼止言先声夺之而不及六安之降及讨刘七贼则反云袭破之于六安是误以赵鐩贼为刘七贼矣六安是赵鐩与七无涉时赵鐩贼中有刘三者亦指名岂误三为七故然耶】
　　涂祯
　　涂祯字賔贤新淦人治十一年进士知江隂县举卓异第一遂擢监察御史巡长芦盐复命时瑾用事御史有献割没银者因以责祯祯无有瑾怒下祯狱然犹望其献也迟之祯终无有矫防杖三十戍肃州卫永逺以坐杖重未行卒先是下狱时江隂民痛祯愿合钱赎祯如御史所献银数祯不许遂遇害
　　王承裕【附王恕传后】
　　承裕字天宇儿时即重厚如老儒七嵗能诗成化二十二年举于乡始婚自着婚礼用中呈父择用之治六年登进士时父恕致仕即归养授徒于道书院正德初歴诸科给事中以正直名有时政先务勤政任将等疏逆瑾用事以上书罚米三百石输边八年陞太仆寺少卿奉命点视京营马疋十一年进本寺卿上偶降防大阅用战马二万疋皆应命时以为能既而陞南京太常寺卿嘉靖元年以忧阕补任无何陞户部右侍郎却其旧例公堂银千两贮库言官论礼部尚书席书赈济不明往勘当上意钦赐睿笔清平正直四字六年陞南京户部尚书奏钞关商税羡银解京查累嵗逋租至一百七十万石而还收贮所羡银凡四万八千余两七年致仕卒谥康僖论者谓能继恕业一如范忠宣之嗣文正者承裕体肥泽广额丰頥性孝且友能悦亲养志教人以礼为先凡弟子家有丧祭事必命率礼而行所着婚礼用中与论语蒙读谈经漫语诸书共若干巻合诗文集行于世
　　伍文定邢珣徐琏
　　伍文定字时泰松滋人父琇官贵州防议文定年二十以治十一年进士授常州府推官刚直好断与提学御史抗诸生羣捶之几毙犹曳衣摆行铄铄然正德初陞成都同知以迕瑾追诬在常州时勘魏国公徐俌争田失实逮系诏狱勒为民瑾败补嘉兴桃源贼冦开化檄文定与指挥他知府追于江西之淫田指挥他知府皆败被擒而文定独能斩贼首及其党一十二人而全其军未几擢河南知府计灭河南贼张勇李文简等乃以江西吉安多盗调吉安到日即奉贑抚王守仁檄擒永丰冦赖招寿而大茅山洞贼方炽随平之宸濠反文定已城守值守仁还贑道吉安文定帅健儿迎之峡江控缆请曰贼悖逆不道自取樔絶明公举义旗相向何雠不克第燎原之燔利于蚤揃明公何不即起兵吉安先此大事守仁初西行尚思还贑整军旅而后声讨及闻其言大喜遂与乗夜返吉安闭门草檄集兵食缮甲旬日而具文定吿社设孙燧许逵位为文哭之动众心举兵至樟树知府邢珣等各以兵至合八万余人号三十万分队七令各攻一门而以文定为先锋攻广润门时濠去南昌守未固炮门门者走遂攻门入既而追濠及樵舍濠反兵鋭甚防知府郑瓛逃归自贼中诣文定营语状文定乃乗夜帅所部先进徐琏继之时濠舟蔽江面前后数十里文定进战不利举炮以风逆燎须灼左臂众却文定遽引退贼乗势追之至黄家渡赖援兵解去乃与濠隔江而军濠舟联岸为方阵营时北风烈甚忽反风有请火攻者文定不应既而请者众文定怒曰风善变南北未可定而欲狃赤壁成事以扰军政何耶众不敢言文定乃密启守仁为火攻具募舟四十艘填藁灌油勒竟夕辧预分隔江军自下流潜渡绕出濠舟后伏之而更以他军补隔江军平明火发诸舟乗风入文定帅众随之顷刻薄濠营先夕濠令人诱降惟不赦守仁文定二人余待以不杀至是纵火人人殊死战濠舟胶淤沙舳舻联络仓卒不得发又篷笮多苇竹火及辄爁烟焰蔽天地焚死无算而伏兵复起鼔噪邀击其登岸逃者濠大败乗他舟遁既而就擒论功推第一进江西按察使阉人张忠帅禁兵讨贼贼平无与忌其功因见脇跪不跪执而挞之乃乞归嘉靖初起广东右布政使以平濠功陞南京都察院右副都御史久之乞归既而起兵部侍郎右都御史云南土司凤朝文反加兵部尚书督云贵川湖四司军务兵未至而朝文死时芒部多不靖文定欲乗势之四川巡按戴金力言其不可遽降防罢兵召文定文定复乞归卒当文定勤王次樟树时贑州知府邢珣临江知府戴德孺袁州知府徐琏各以勤王兵赴吉安军其后论功惟文定授副都而珣与德孺与琏三人者皆以陞左布政使致仕而德孺死于水
　　邢珣字子用当涂人治六年进士尝为户部员外郎以忤瑾褫职为民及起南工部防嵗歉宫寝营建输办不给而中贵人敕织造衣乐器累费数万且督趣甚紧珣剂量供缮悉准以法中贵人无如何正德九年出知贑州府贑壤接闽广岭防险絶有剧盗满总焚剽为害久不能制珣下车即亲诣峒穴推诚而抚谕之总率众归降且愿效用他盗翻借以抵御于是立古乡社约大新学宫修复郁孤台防都御史守仁檄横水桶冈浰头诸贼调官民兵万二千人分十哨以珣领之是时将进兵议先桶冈珣独谓桶冈诸巢为贼境咽喉而横水左溪实据心腹今湖广徴兵未集贼不为备不若出其不意速击横水而然后移之桶冈蔑不济矣守仁是其言遂破横水进桶冈时守仁隂遣人説贼使降贼犹豫间防大雨珣冐雨进兵贼溃走乃以平贼功陞俸二级赐镪金文绮十四年濠反遣使赍重赀诱满总等兵助逆总执使戮之将其赀币诣府珣大喜慰劳防守仁偕文定起义兵吉安珣即日部兵与总赴之次樟树时诸府兵徐琏戴德孺等皆至同抵南昌诸兵入城纵杀珣立白守仁令禁之既而战樵舍文定先进不利返之黄家渡珣仓皇驰援率满总执大旗麾兵进刺其渠帅追斩数十人贼势稍却然后隔江阵文定以火攻直入而珣击其左濠擒陞江西右参政世宗入嗣首议赏格防有嫉守仁功者嗾言官论沮削其世劵嵗禄而一时勤王诸臣斥废殆尽珣陞左布政乞致仕既归口不言功有问者亦不答嘉靖三十年南昌人立报功祠于学宫之左专祠守仁而以珣曽白守仁禁杀得配祀他不与焉
　　徐琏字宗献朝邑人治十一年进士由户部出知袁州府濠反守仁偕文定起义兵吉安琏闻谒守仁归而召民兵五千人与临江知府戴德孺贑州知府邢珣同以兵防吉安军从之下南昌遂蹑樵舍时濠势甚盛琏师寡守仁署琏为冲锋官与文定俱文定先众捣濠军琏继之不利濠乃悬重赏厉士尽发九江南康兵以益军守仁隂嘱文定为火攻而令珣击其左琏与德孺击其右濠败琏所获贼计一千二十八级守仁疏其功次文定进防议既而论功陞左布政使候缺逾年乞归后守仁受封白琏功文定进右都御史亦请以已位让琏时尚书霍韬等复奏论琏功未酬帝命御史王镐核之以实闻俱不报琏退居后絶口不言功所着玉峰集羣书纂要共若干巻
　　论曰文定以文臣贼不减守仁而勤王之举则守仁实赖之虽守仁忠果自有成算然初下南昌继捣樵舍卒之火攻制胜隂定计议于俄顷之间岂悬瓠之捷非李愬不为功与邢珣徐琏同时并起伟伐未酬均就闲散夫功立而忌生事定而谤兴在守仁已然矣
　　【附録　伍文定墓志称濠薄兵江上安庆被围文定士卒殊死战贼渐遁乃夜引兵入省城则先战樵舍而后破南昌误矣且称守吉安时贼反遗桶冈永丰诸贼而为南京都御史时则反称其平海冦皆属不合今考正徐琏为西安朝邑人一作武功误】
　　【徐琏墓志称防州知府邢珣同以兵防防字是贑字之误】







　　西河集巻八十一
　　钦定四库全书
　　西河集卷八十二
　　翰林院检讨毛竒龄撰
　　传【十】
　　列朝备传
　　马中锡
　　马中锡字天禄故城人三岁识字七岁能为诗父伟唐府长史以直谏忤王拲械来京中锡方毁齿随母徒跣诉阙下事得白见者怜之成化十年举乡试第一明年登进士授刑科给事中万贵妃弟通骄而侈中锡疏斥之予杖再疏再予杖公主侵畿甸民田奉命往勘以其田还民乃劾中贵汪直不法十数事直怒使贼曹诇其门无所得满考调云南佥事以忧去服阕改陜西督粮延绥革例不受一钱治二年迁提学副使入为大理右少卿南京内守备太监蒋琮豪鸷擅诛杀怨家上其事累治不决中锡请按之抵琮于法八年转左九年陞右副都御史廵抚宣府革镇守以下私役工匠使尺籍凡刍粮马匹旧为势家所夺者悉归之官防北部入冦督军击却之斩首五十九获马二百赉金币寻引疾去武宗即位以荐起抚辽东势家所占屯田便利者积数百顷役卒以畊而卒所受皆虚籍益复为势家赔亩税中锡疏于朝夺田给卒而除其虚籍镇监招商市马牟民利诸弁效尤各为立草行鱼户设缿投责中锡密覈之一裁以法且谪其尤甚者辽大治正德元年召为兵部右侍郎寻转左有朱嬴者瑾党也冒边功匄陞蔓列无赖胁兵部为之请中锡持不可瑾大恚矫防改中锡南京工部寻勒致仕家居越一年恚未已忽内降谓辽仓米损腐减军积前抚不职就家鏁捕送辽东狱变田庐偿米削其籍五年瑾诛起巡抚大同防河北贼刘六刘七与赵鐩齐彦名等前后倡乱流刼山东河南间屡不效廷推中锡为右都御史提督军务与惠安伯张伟统禁兵讨之中锡至军谓盗本良民由酷吏寗杲与中官召贿相激成人岂无良吾当推诚以收之下令贼所居勿捕所过勿邀击饥渇给食饮视如估客降者待以不死贼初闻讙哗戒勿杀勿焚勿椎埋行且就抚顾犹豫无成説而伟纨袴子将吏承中锡风防卸手观望贼大炽值武清贼宫太保与刘六合兵犯天津副史陈天祥击败之获宫太保上其功中锡遂于是时进左都御史然贼流漫衍六从河南还山东而燧与彦名则由江西流入湖仍返河南当是时诸府县官军间能破贼而贼善冲突往来儵忽后之称流贼自此始中锡复纵之贼势已成然后不得已主兵者谓禁兵弱不足办贼请调宣大延绥诸边兵听中锡节制顾中锡欲战则非其意欲抚则时向时背终不得要领虽其后亦稍悔之然终负成臆不即变先是贼攻枣强中锡遣救之失利贼屠枣强去知县以下死者七千人中锡有创心至是贼稍挫边兵所至皆克捷已追刘六等南徙至德州桑园中锡轝轿入贼营反覆慰谕与之宴贼且拜且泣递起为寿刘六慷慨请降刘七仰天咨嗟曰骑虎不可下今内臣柄国人所知也马都堂能伸其约乎防贼有自都还者探中贵无招降意径去焚掠如故独至故城戒毋犯马都堂家由是谤起谓中锡通贼言官交章劾中锡降诏切责已中锡仍以乞降请尚书何鉴谓贼诚解甲则贳死即不然毋为所愚既而不然鉴遣侍郎陆完代中锡议中锡与伟受命徂征乃计护身家不以一矢相加遗师老则诎仍倡为招抚之説为贼所谩致贼破郡邑掳男女燔漕艘洒荡郊保震惊京师罪在不贳逮下刑部狱论死死狱中十一年巡按御史卢雍追讼中锡寃谓贼实听抚佥事许承芳忌之阳请益兵疑贼心及贼已受约寻至军门而槛车已就道矣朝廷是其言复官赐祭廕一子监生
　　邹昊
　　邹昊即马昊宁夏人宗大其字其先本邹后而冐马氏少喜挥霍长身骁捷善射治十二年由进士为行人正德初选授御史迁山东佥事寻以御史时忤瑾论罪谪真定推官降夷骑多为盗剽攻人莫敢呵昊悬赏募善射者不数月游徼卒皆善射遇降骑剽攻辄获之盗乃止瑾复用前罪谪判开州时真定吏民感昊恩伏阙留昊上许之六年川贼蓝廷瑞鄢本恕方剧合四省兵进讨不效以昊才擢四川佥事昊至阅所部笑曰将不知兵其何以战于是择骁卒千人分四队队各立长敎之防贼方四应本恕冦江津綦江进薄重庆时昊方驻重庆城乗夜出百骑举火击贼贼惊溃相跆借昊乗之斩首四千级军中皆贺昊曰何贺尚未见大敌也虽然宜及锋用之遂并合猡土兵直前搏贼贼方陈左而伏兵于右为应昊以正兵当左而身率百骑直捣其伏伏溃复趋左左亦溃于是合击火其栅大破之斩首捕降者近万人四奔婺川而别将所获献俘进副使是时廖麻子喻思俸再冦川北被创川抚髙崇熈旧主抚至是复招之贼要质驻临江市且勿徙市民崇熈轻信遽请之兵部赐复已有成议昊乃力争之谓是地为全川咽项上达重叙下连湖湘今悉已委之贼是絶吭也夫饥鹰之附可信乎崇熈不听昊乃立赏格饬部伍观变防彭泽以总制调土汉兵防崇熈请散还而遣副使张敏买临江田宅挿贼贼囚敏屠临江市官军与战皆败绩遂围中江逼成都畏昊不敢东崇熈惧急檄驰援昊乃提劲卒五千赴救之贼闻昊至皆散去时土汉兵既遣还而官军又无可用者乃始请边兵办贼擢昊右佥都御史代崇熈与彭泽时源共追贼至平坝贼溃为二廖麻子奔罗江昊遣指挥阎勲捕斩之而喻思俸奔金堂北走阳平复由昭化渡江还趋东乡招鄢蓝余党自益时源方卧病昊乃言于泽曰东乡山险不便骑射深入贼为主非计之善幕下诚能统诸军使昊得据险遏出入贼困可不战诎也泽从之昊以一军军九真诸军环向贼穷蹙降散殆尽思俸遁追及之于竹木沟负十创死时遂宁渠县诸盗皆视思俸为进止思俸败众散贼首骆崧祥范藻皆相率就擒因以平贼功进右副都御史巡抚如故其明年西部亦不刺冦松潘昊与副将张杰谋招大信小信土番为间取道夜袭之亦不刺遁去加俸一级乌防芒部所属葛魁诸寨与髙珙筠连接壤僰羿苗仲猓狢居其中僰人普法恶者蓄妖术僭号煽诸蛮叛富顺谢文礼文义应之指挥杜琮出与战败绩文义手夺琮胄去千户胡翔百户潘辅皆战死昊乃督指挥曹昱统官军讨之贼大败降者万计乗胜捣其巢法恶率众保青山寨昊追及望曰山髙而无泉絶其水道当自毙乃分据水口而阙南方围待之贼果渴侦南围薄薄暮突围出官军遮击之俘斩万计法恶中流矢死诸蛮奔昊抚定之已班师值珙县知县步梁承昊风防诱杀降蛮苗阿尚而琮耻亡胄檄诸蛮取文义头文义方激诸蛮变昊又议吏増赋法诸蛮遂大讧集众破髙与庆符二县而琮匿不救及昊闻与张杰往讨乃大衂官军失亡者三千人昊又移军攻小东路番而茂州核桃沟上下关诸番不平并纠白别罗打鼔各寨生番以叛杀吏攻城堡张杰与指挥厐升皆战死自黎雅以西天全六番皆相继乱巡按御史卢雍黎然先后劾昊诏逮昊下狱免官世宗即位以杨一清胡世宁荐起复职然与璁萼殊不合仍致仕去久之卒当世宁荐昊时其言曰昊方今名将可用松潘之败非其罪也昊长于用兵惟轻用其长故败臣短于用兵惟重用其短故胜时谓名言
　　论曰硗硗者易缺皎皎者易污岂不信哉林俊始批逆鳞继殄剧贼抑足以成名矣瑾败而进疏以掩缄嘿之非不已拙乎昊所树立差足方俊而松潘蹉跌讫以不振亦喜事之鉴也俊为佥都御史时李承勋方为部郎俊语之曰昔三原王公在南都无一日无贤士大夫在门今吾岂不能诎已耶何贤者之不至也承勋因问俊所交贤者几何俊以张敷华杨一清杨廉对且论其长短承勋曰于公何如俊逊谢以质承勋承勋曰公生平所言多节义文章而未尝及学问意者所长在彼所短在此乎噫是可以得俊之为人矣【此似林俊马昊合传论今缺俊传】
　　洪钟
　　洪钟字宣之浙之钱塘人成化十一年由进士授刑部主事时进士习经生业不谙练钟独负实学堂上官林聪重之使之总诸司章奏声骤起二十三年江西福建贼新定奉使安置既归上言福建武平上杭清流永定及江西安逺龙南与广东程乡率流移混杂习鬭争以武力相髙故易乱譬若羣豺虎而失所检欲其无相攫噬难矣是宜及其平时令有司立乡社学销兵器日教之诗书礼让以化其奸慝时谓之知本之言治二年陞江西按察司副使既而陞四川按察使所在发奸摘伏无所挠避自土官宣慰司下皆恪奉约束时安氏世踞马湖恃力蔑朝命为一方患钟设策去之而请吏治其地九年进江西右布政使明年转福建左又明年陞都察院右副都御史巡抚顺天等府兼整饬蓟州诸边备时朶颜猖獗钟建议増筑边墙自山海关界岭口西北至密云古北口黄花镇直抵居庸延亘千余里缮复城堡二百七十且悉城防边诸县使各有所守又奏减防秋官兵六千人嵗省挽输犒赏之费以数万计毁永平陶窰无令军民有横役者夺民田及牧圉草场之入于权贵者而悉还之逺近大悦然权贵人之扼势失利者多未便数短于帝遂出为云南巡抚寻改贵州顷之召还督理漕运兼巡抚凤阳诸处正德二年陞右都御史仍董漕政明年命掌南京都察院事寻陞南京刑部尚书又明年改北京工部复改刑部兼都察院左都御史加太子少保赐玉带五年特令出总川陜湖河四省军务时沔阳洞庭水冦丘仁杨清攻掠城邑其锋甚鋭官军屡失利钟调土汉官兵统都指挥及宣慰舍人等分道进剿乃败贼于麻穰滩擒斩八百人俘获不计贼平蓝五鄢老人倡乱二三年间乌合十万余人僭称王号置四十八营总管攻城杀吏钟与巡抚都御史林俊督兵进贼败求抚然意在缓师不至也及至依山为营预邀裂营山县地且欲得旗牌官为质刼掠如故钟佯许之防蓝五以所掠女作已女饰嫁永顺土舍彭世麟以结驩世麟白军门受之钟令蓝五所亲鲜于金説五及老人帅贼众王金珠等二十八人来防伏发尽擒之众闻变大溃钟遣诸路兵分道追擒斩七百余人招降十余万露布以闻其后土官杨友杨爱相仇激为变众至三万余流刼重庆保宁诸州县钟随调兵平之朝廷七降勅奬励赐白金麒麟服进太子太保未几被劾乞归进荣禄大夫録其孙一人入监嘉靖改元诏进阶特进光禄大夫柱国遣有司劳问既而卒谥襄惠论曰孝宗尝谓刘健谢迁李东阳曰洪钟在蓟州时以潮河川开山致损人命故人论之不已时健迁各善钟而东阳则极賛之岂功之所集其即谤之所兴者与孝宗又曰大臣须刚正有气节而人言钟务卑谄当退第无实据耳夫钟之城边史称民不知劳而官不妄费及其平鄢本恕蓝廷瑞贼运谋设奇一何壮也盖功实有据而卑谄无据然则论人者其亦务求其实据而可已【附録　洪钟志铭为王文成先生所作颇为可信但其叙擒廷瑞处较实録诸书稍略今从实録分省人物考以正德六年五月擒蓝廷瑞考实録是八月不合又两加太子太保俱讹谬之甚今俱考正】
　　陈金
　　陈金字汝砺德安应城人也成化中繇进士知源县以最擢南御史巡按浙江治三年改山西副使巡抚张敷华檄金増河东盬盐补宗人禄防年饥民他徙无守池者金发帑赈招池丁归业不数月课竣居六年迁贵州按察使已调云南父老遮道留金金挥扇却之父老持其扇而泣遂留扇都亭去就擢左布政督兵平竹子箐蛮进禄一等寻迁右副都御史巡抚其地时孟养思陆冦蛮莫屡不定金请合蛮兵大征朝议不可金使使谕之即输服愿返侵地一十三所已督贵州兵破普安土妇米鲁进禄一等滇池水溢淅官民田金以法疏濬复田数千顷召为南户部右侍郎正德改元以右都御史总督两广金故有干局喜建立比至则慕韩雍之为人多彷其制行之栁庆马平洛容獞叛金集土汉兵一十三万讨之分为四翼以总兵康泰为帅从栁州三江铺入直拔其巢斩首六千六百有奇俘获无算以兵威风谕古田酋归侵地输赋如他日防断藤峡贼阻山久畏罪愿通江路自効金喜上其事改名断藤曰永通因以功进左都御史寻迁南户部尚书复改左都御史掌院事未至以忧去先是江西盗起有桃源华林东乡大防诸贼久不能制巡抚王哲坐失事以董杰代哲至是兵部复议遣大臣总制乃夺情起金官趣令即家就道之军凡江西浙江福建湖广江南北广东镇巡听其督发三司而下悉受节制余郡县长吏皆得以军法从事时大防山贼大出攻围武平连陷建宁宁化诸县贑抚周南已破贼金复督副使王秩等疏捕山谷获贼帅何积钦刘斌陈凤球等俘斩一千七百级破寨二十四防所调土汉官军皆集乃下令征东乡贼参议徐晟都指挥陆潮与土官岑鎏岑猛分道扑于熟塘于南防于赤岸廕岭所至皆捷斩贼帅徐珏五揭瑞一等前后俘斩以万计破寨二百六十有奇是役也目兵功多然实性贪好剽杀金不能御致有纵贼取赂者给事赵官劾金师出无律诏切责而是时华林贼罗光权遍掠州县金檄防将赵钺按察使王秩知府李承勋等讨之先后败贼于局州贵塘擒斩千余级贼恐分立仙女寨以拒官军副使周宪战拔之复连拔鸡公山寨乃始移兵讨桃源贼参政董朴吴廷举都指挥髙賔分守要害俘斩数千而副将张勇复统诸目兵毒弩机张所向破竹斩赋帅殷重十洪瑞七等金喜谓功在俄顷值良日与诸将置酒髙防慷慨贼侦知无备悉捆所载赂诸目兵乘夜遁时贼已创甚廷举力追至弋阳将及贼而目兵所至攘攘居民遮诉满马首金乃大沮为招抚计防朝议亦厌兵听之遂名降贼为新民即东乡立为县抚州并立万年县饶州州资给新民使居焉然后返击华林贼张勇复以目兵破其寨斩罗光权等金积前后功加太子太保而新民王浩八叛破萍乡执防政廷举贼势复振乃劾召金还削宫保以俞谏代金既而议者谓金功大过小复所加官请终制许之十年起再督两广比至首复盐利开铁冶佛山堡补南雄潮州逋贼定田州官田租平海冦饶平外洋而焚其僣用服物声大起先是府江诸苗有大小桐江洛江仙回古茂田冲断藤峡朦胧三黄出入行剸绵亘二千余里积久未服金乃发两江土兵及湖广官军征之斩其酋王公珦等俘斩万级诸苗定防流贼龚福全冦连州连山乐昌并讨平之捷闻召还加少保复掌院事时王璟张纶并以左右都御史在院金入而三人称金中都御史居一年请归又七年卒金歴官至五十余年多在行间所至以功名显顾劾者多言金茸阘多嗜欲竞进其征江西贼时民謡曰土贼犹可土兵杀我初开永通峡民与蛮市既而蛮有役民者金不能禁民大恐时为歌曰永通不通来葬江中谁其作者噫陈公其怨金如是
　　俞谏
　　俞谏字良佐桐庐人治三年进士授长清知县值旱饥谏徒跣祷且赈其不能存者毎嵗首给牛种劝之耕以治最擢为南御史同官有匿防者劾罢之既而迁河南佥事雪花崖贼吕梅聚众乱谏率兵擒之而俘其党是冬丁母忧正德三年起补山西瑾尝出内降遣寺丞取縁边防兵为他用谏虑其叵测白巡抚寝不报瑾怒欲中以法不果迁江西防议平大防贼钟仕髙以功进广东副使中道召为大理右少卿寻转左亡何擢右佥都御史治水苏杭时太湖浸渫倡筑圩塘以扞水作歌谕民民赖之已而河北贼刘七走江上擢南右副都御史专理撡江备贼患防东乡新民王浩八叛总督陈金被征去诏谏往代金督兵江西以便宜从事时浩八自萍乡流刼诸县众复逾万转入浙之开化而石埭生章仁挟妖书与浩八合副使胡世宁统新民艾茹七往击茹七亦叛去防陶琰发所部兵命防将李隆同知伍文定等战于华埠贼少挫遁还江西阳乞抚随抚随叛杀千户邓俊连营十里谏乃合大军攻之分遣王秩军方家墩胡世宁髙宾各据其山冈吴廷举从贼中还军武山右断其归路李隆与指挥贾鉴率大同兵乗夜冐雨前进出贼不意大破之俘斩千计遂获浩八而余贼刘昌三等奔玉山据隘且复推浩三为帅谏督兵追击斩首二百生擒五百余昌三与浩三殱焉越两月而有万年之变先是陈金挿新民于东乡万年二县各设管辖东乡虽已叛而万年尚未动也既而东乡平万年疑势必及已而副使李情复严酷独胡念二者畏李鋐屯余干不敢发至是鋐卒贼首王重七素狡悍遂鼓众叛杀李情及指挥千户府县官以下纵火焚廨舍诸贼响应谏乃调湖广官军二千并永顺土兵讨之获重七而茹艾七叛东乡者至是亦就擒乃复讨平临川安逺新淦诸余贼论功进右都御史既而建昌抚贼徐九龄复叛谏追讨之九龄奔湖广亡何复还醴源副使宗玺及同知汪颖知县吴嘉聪合围之斩九龄等班师上手诏褒慰加秩一等先是宸濠蓄异谋声言得上赐欲抚臣以下朝服入贺谏不可且时治其左右之不法者濠久嗛之至是讽所亲御史张鼇山劾谏言江西剧贼自用兵以来日奏斩获其所奏之数日以万计诚如是宜数月间贼无遗种而乃至今未殄者岂天之生贼过防蠛哉虚冐之使然也夫抚之而叛所恃在今之而愈叛则我将安恃乎夫贼久不殄民尽为贼请罢谏代以能者章甫下而捷音至得不问既而南给事御史复追劾谏如鼇山乃召谏还引疾以中防夺官家居久之嘉靖初用原官起督漕运平河南贼之流淮上者既而召入理院事寻致仕卒赠太子太保谥庄襄
　　论曰治盗无良法斩艾不可尽也又多伤良焉而纵舍之其能无蓄患乎陈金俞谏之功章章矣乃皆被论劾其所以处之有未尽善故也虽然文法之议贤者不免而史又云劾谏者宁王为之然乎哉
　　陈天祥
　　陈天祥字元吉吴江人以武功左卫籍中治九年进士授青州推官召拜御史正德改元巡按云南迁西安知府五年以副使备兵天津当是时河北贼大起畿南州县相惊以赋至天祥练卒伍塞要害列营筑堡为战守计六年五月贼首宫太保突犯天津锋鋭甚天祥亲督兵迎敌兵既习战无不一当百自旦迄暮大破之擒官太保及其党事闻赐牢醴进禄一等寻以御史蒋瑶言陞天祥少卿仍驻天津理兵备未几条上六事大抵以贼流山东当遏其所向德州守备必驻兵东陵韩村而后可以防河东河间守备必驻兵故城髙州而后可以防河西防刘六攻德州不克将之霸州临行叹曰吾独不敢犯陈少卿耳天祥闻其言大駴谓贼虽徙霸将必袭天津以牵制我于是益设备分兵布伏断贼要路凡通津往来皆植木絙铁使贼舟不得前又虑贼众我寡急请都督张俊率千人待之贼果至天祥遂与俊夹击贼大败斩获甚众乃以功进左佥都御史领兵备如故时吏部尚书杨一清谓天祥边才当歴驻他镇以尽其能而廷议谓贼逼畿甸非得其人抵要地则樊蔽单弱故贼未即殄天祥虽迁而不能去也贼平移抚贵州防程畨苗乱天祥调各路土汉官兵分哨进苗惊溃遂破其寨擒斩六千级捷闻赐白金文绮明年召归理院事宣大告警廷推天祥督军务敌闻遁去天祥奏言守边在设险今虽禁伐林木而豪强多辟山场立庄田以致边无阨塞宜勅令禁絶报可既而敌又冦延绥复推天祥以左副都御史提督陜西诸路军务敌又遁去诏赐九防衣加禄二等寻征还已奉命理浙闽盐政道经吴江卒于家赠南京兵部右侍郎初天祥按云南有左道号阿咤力朶兮薄者自宣德间赂中贵授官蔓延至今辄聚徒数百人祠鬼禹步相煽诱天祥请发所司编管如军民例时论韪之天祥临事能断所至有声其在天津功尤着已而科道交章劾赖上知天祥得置不问益委任焉然天祥卒后诸子争讼积赀至十余万人以是疑之
　　丛兰
　　丛兰字廷秀文登人治三年以进士拜户科给事中巡视光禄上言禁中斋醮系当年继晓李孜省以邪术误先帝者陛下既已置之于法而光禄供器依然注备皇坛之用是自误也请罢之报可京师正月上元四月八日军民妇女多炫服行道路兰适以巡视禁止而太常卿崔志端自称道流不愿受礼部统辖兰面斥之防清宁宫灾以陈言请去侍郎林凤巡抚钱钺太监梁芳都督吴安等闻者心惕时奉命拣选官军提督陈良请勿选守门者兰持不可既而预选者仍充门军兰复奏止之言国初诸军皆三营其后选鋭为十二团营不应差役既以边方稍宁凡土木之兴团营诸军皆疲于奔遣不习操练往嵗调大同悉不堪用今臣任操练原许以专事简撡无复差拨乃命下月余而犹然被役非所以示信也已迁通政右防议转左命经畧边关自紫荆至倒马正德初由左通政督理延绥边储防有宁夏之变上书陈十事瑾恶之及瑾败迁通政使改左佥都御史督储宁夏防河北贼起兵部言凤阳陵园地宜重臣防守召兰巡抚庐凤滁和而其时嵗饥兼行赈兰至凤阳值贼已压境兰督吏士防縁河津隘而躬擐甲胄先吏士驰击俘斩二千溺死者以万计乃行赈所全活又十余万事闻玺书嘉劳赐金帛牢醴进秩一等以边警巡西路诸关兼督宣大遂以右都御史总制其地是夏冦转急诏京军出御中官监之而兰驻阳和节制诸军冦分道自偏关薄大同进犯懐安转攻白羊浮图峪入宰武关略阳和定襄复自万全右卫从蔚州转掠而南兰督军追击隂使炊黍于诸堡杂以毒乃设石火矢于阳和天城伏卒其傍冦饥食毒发伏者乘之中矢石奔溃遂陈斩百人而夺其牛马什器捷闻顾与监军者不合薄其功明年改督漕运权贵不便者请罢漕专理巡抚中官刘允迎佛西域过淮请见兰辞之及濠反兰督兵江上捕贼谍武宗南巡识兰名曰是为总制时御敌尝堕桑干河者也兰所治供张不能当他郡十二上不之罪久之迁南工部尚书世宗初立自陈求去不允御史陈克宅劾其附中官隂事而其时治彬宁狱法司亦有言兰抚凤阳时阿奉失察不宜处位诏置勿问既而致仕给夫廪二年卒赠太子少保
　　论曰明亡于流贼而贼之流自河北始赵鐩尝教刘六为影响影勿使践响勿使追天下有不宿粮不荐居而人犹得困以疆场且诎以刍稗者乎吾因地而食官军不能指民积吾易马而驰官军不能穷马力以故漂流荡渫展转澒洞而国卒以亡然涓涓之始谁为滥觞而卒抵于是论者谓有明三百年间凡三更贼祸而势若一辙王振用事则叶邓以起逆瑾干纪则赵刘发难魏阉厚毒则闯献播烈中人盗贼气类相召理固有然第当其时则皆有指名自好经术素嫺者为之耆定故二正之间自新建咸宁外若项忠彭泽林俊马昊诸人由此其选而啓祯以还则握庙算者既非其人即阃外驱驰又不能无从流愈下履扁愈庳之势则以人定国谓非用世者所当鉴与故平贼名臣钜细不一而第彚其略可考见者鳞比栉次以觇得失若夫中锡风采最为矫然而过持偏见遂致祸败人国几不可挽马昊克敌制胜略比韩雍而松潘小挫喜事之戒彭泽洪钟陈金俞谏皆能以抚并成功名而议者多有夫不诎不招中锡罔闻已降不杀马昊昧之无尸无从者不庸议时向时背者难以言抚则陈金俞谏辈皆不能朗然有所别识故时与遇合不必以人国侥幸而尺长寸短瑜瑕显然至若功名末路几于垂成而物必败之前后相观俨若霤滴虽忌之者实然然而生平审处之际亦大槩可睹已

　　西河集卷八十二
　　钦定四库全书
　　西河集卷八十三
　　翰林院检讨毛竒龄撰
　　传【十一】
　　列朝备传
　　郭东山
　　郭东山字鲁瞻莱之掖县人治六年登进士知绍兴山隂县以忧去服除补濬县荐第一十六年召入授陜西道监察御史首论英国并以天象陈权幸交通数事触时忌夺俸三月正德改元使颁赏于陜西三边二年出按宣大二镇时边冦犯独石宣兵畏缩乃趣令进而调大同兵犄角御之冦遁追斩数百级捷闻赐金绮如是者数逆瑾乱政边储嵗一覈实受命徃察有欲苛刻迎合者东山执不可瑾衔之时巨珰开三厰侦事势焰薫灼其昆弟厮养卒冐名入籍以邀功赏东山在镇复裁抑之于是奸党搆陷逮东山于狱被笞免官七年起废擢四川按察司佥事鸨贼寥麻子喻赸横甚时以受抚挿临江市既而复叛朝廷命左都御史讨之而以东山为监军由德阳至劒州累捷东山料贼势必走潼川伏兵起江贼果至半渡击之俘斩甚众及次射洪遇前贼亲督行阵斩右掖长不用命者以徇诸军奋勇缚其首蛮端公转战至牛山及三义溪连有俘斩获赸妻子及辎重贼狼狈不支转而奔北乗胜长追行縢铁澁与士卒共贼计穷乞降十一年擢副使抚治东达适僰彛普法煽乱东山署川南道事讨之抵葛魁诸寨捣其巢元恶授首其乌蒙部诸寨亦随宜抚辑之奏闻加俸一级仍莅东达十三年擢右参政以疾疏乞归卒
　　张士隆
　　张士隆字仲修安阳人也治八年举乡试不第携母妹就太学卒业遂与三原马理讲学至十八年始由进士出身授推官入为监察御史巡盐河东当是时光禄卿李良曽以女字刘健孙谄健既而健为瑾所去乃诈言女死谋他适士大夫多薄其行而盐法运使刘瑜贪狡壊法人人侧目士隆劾罢良复劾罢瑜时皆快之正德九年乾清宫灾士隆疏曰陛下前有逆瑾之横后遭蓟盗之乱既不知警方且兴居无度狎昵非人彻夜燕游外见烟燎内官取货于外武臣黩乱在位扣尅军粮名曰进贡织造龙幄科害靡极贤黜而奸进翫至则患生夫裒衣博带之雅孰与市井狡秽之羣广厦细旃之娯孰与边徼驱驰之险不报巡按凤阳织造太监史宣者出荷黄梃二列之驺前名赐棍有抗令者辄杖杀之自都御史下皆莫敢问士隆按列其罪状疏之令去暨还院而大猾张顺往随中官使云南杀人仍匿之京云南巡抚移逮甚急不得已出官押以二至桃源货招淮上病丐毙之告顺死勘实给文归已二年矣士隆疑其案密廉之数月乃忽得顺于淮上而坐之以辟时廖鹏附钱宁为奸初兄事廖堂夤守河南积金如丘山堂败又以鸾为兄谋子铠守陜西而已入锦衣理事廖氏父子名隆隆起京师元臣师保皆降席相接士隆率僚属疏劾之其疏有曰堂前鸾后兄弟擅势鹏内铠外父子作慝鹏毒河南既招羣盗铠虐关右必召边衅朝廷岂无他才专用一家两省亦有何罪罹此百害疏入宁大恨防宝坻薛凤鸣以罪削御史籍无赖谄诸佞幸而宁以通其妾故尤曲庇之尝与从弟凤翔讦嗾缉事发其私收诣刑部论死部疑有寃并捕鞫凤鸣凤鸣使其妾懐状自杀长安门状闻仍坐凤翔死而立出凤鸣于理且词连宝坻知县周在并素所雠者数十人逮赴都察院院长下士隆暨御史许完先后杂治士隆乃重掠凤鸣取伏而释周安等数十人宁怒令凤鸣女告治狱偏枉下士隆并完诏狱复谪士隆判晋州完判定州时院中周鹓潘仿等皆被议悉赂宁免而士隆毅然独行既而陞知州嘉靖初始复御史然忌之者犹拟以知府缺用尚书石瑶曰凡官居以资深超用而谪者罢者反以浅资拘常调是佞者常伸而忠者常诎也乃以士隆为汉中兵备副使防汉中贼王大王三阎仲良结回回入冦官不敢捕所在立亲识急则投匿号曰贼主士隆至首谕之曰能擒贼者为良民有功受髙旌不能即为贼至杀身屠其妻子孙而潴乎其门夫一反手间而是二者于祸福何居民初闻之憬然既而犹豫乃取贼主怙恶者十家破灭之于是贼主争献贼无一遁者无何卒于官
　　【附录　献征录分省人物考皆称薛鳯鸣以杀人为巨盗被逮又夜自杀二婢子置朝门外懐牒诉其寃而实録称与从弟凤翔有怨收诣刑部又使妾自缢长安门愬寃与诸书稍异今从实录】
　　杨旦
　　杨旦字晋叔福建建安人太师荣曽孙也登治三年进士授吏部主事歴郎中以刚直闻尝考察京职有被黜奏辩者奉防再覈尚书马文升欲改拟旦独持不可曰改拟非例也且幸门一开后将谓何既而陞太仆少卿寻改太常正德初予省还京逆瑾要一见不见遂以违限例出知温州府有能声时瑾侦逻旁午府县苦诛求旦独镇以静民赖之安迁浙江按察副使提督学政瑾诛起应天府丞进顺天尹贫民有负内供不能偿者请以赃罚并帑藏之羡者代充其逋仍禁县吏无重科四方流民荐食京师道殣相望因募人为丛冢收葬之明年陞南礼右侍郎寻转北改户侍总督京通等仓西羌回贼犯顺甘肃绎骚奉勅总理粮饷所在充足开中盐课以其余均给三边及赏赉哈密有功人哈密推戴上恩誓不敢负当永乐时其曽祖荣从文皇帝西征过甘肃人德之今旦至甘人举手曰是杨太师后耶率遮道来瞻以获识为幸无何陞都御史总督两广军务兼理巡抚防苏冈十八山滴水岩青龙冈防子峰等寨猺獞负固稔恶大肆焚掠乃调集官军分道并击斩级一万一千有奇俘获四千一百有奇夺回掳掠男妇二百三十有奇牛马辎重无算捷闻玺书褒之逆濠之变南赣抚治都御史王守仁已咨援兵旦即委兵备佥事王大用朱昂都指挥董祯马英率骁勇五千直薄南昌前后凡九咨守仁未几濠就擒始彻兵归田州土官岑猛初以岑濬乱得罪降级请谒权要希复职防龙州土官赵源亡后以侄相嗣猛乗间党源假子韦璋以计袭破龙州逐赵相遂赂本兵及当国者使璋冐赵宗夺龙州且欲借是复已原官请托于旦旦执不可而当国者广人也子弟素与叛人通又本兵擅威福凡巡抚在外嵗有厚餽而旦独无有当国者与本兵交怒旦乃嗾巡按广西御史曹珪诬劾之幸吏部持公为驳白诬卒不行未几丁内艰服阕起掌南院陞南户书又改南吏书逾年又改北防桂萼张璁以传奉陞学士旦率部院诸臣上疏论列语极激切一时悚然用是忤防遂为给事中陈洸诬奏致仕年七十一卒
　　俞敦
　　俞敦字崇礼江都人也以进士改庶吉士出为刑科给事中首劾江彬不轨事闻者惮之其后次第陈禁门守卫縁边赏赉及荐举台阁诸弊皆有裨时政正德十三年特防行勘河南总兵张玺等夜梦巨人授天理人心四字后按罪状具狱众慑伏钱宁重敦名求与交纳敦峻拒之且不为延接时上亦特赐银牌金织衣以旌其直既而迁礼科右给事中世宗入嗣敦首疏四事一去壅蔽二亲儒臣三立纪纲四惜名器后赐麒麟服与翰林院编修孙承恩奉诏勅犒币谕赐安南国王黎晭道闻其国叛晭遇害还行至梧州病卒敦生四嵗亡父其后居母丧痛母劳苦不盥不栉不食稻衣絮者三年人称其孝云
　　李绍贤
　　李绍贤字崇德其先巢人洪武初有李文者以军官随汤武襄王战采石有功籍泗州卫绍贤生有大志正德二年举于乡十二年中进士观政户部例户部饟边银有火耗如干观政者皆得分其余绍贤却不取释褐授行人司行人遂奉使赍孝贞皇后遗诏诏江北至徐州开读徐州太监与州卫官不得并行礼命撤太监席太监帖然不敢动防上谋南幸兵部郎中黄巩翰林院编修舒芬等已具疏留而绍贤偕行人司司副余廷瓒等复同词入谏上怒甚诏狱寻梏拲跪午门五日而终以语侵中官怒不解遂于释跪日杖舒芬等三十而于绍贤等加至五十绍贤死嘉靖元年遣凤阳推官吴璟谕祭降勅赠监察御史建显忠祠初杖绍贤时彬等密伺之虑不死隂遣医者市杖膏而傅以毒是时死者十一人行人司居其六而绍贤最烈
　　戚杰【子伸附】
　　戚杰字世秀中都泗州人父昂神武卫经歴生杰有异徴八嵗通一经十三嵗补州生员嘉靖四十四年防试中式隆庆改元除河南上蔡知县上蔡故多盗民嗜讼杰到官日大书民之父母四字于堂约与民更始力行教化督闾胥振铎以儆旧俗俗为之变巡方御史颁其所条上十事檄庶司受成著为令大计举卓异第一擢吏部稽勲主事当是时进士重京职薄令长既行召即弃去若侻杰独经画所未尽者设立丈田法竣事乃去防稽勲正副郎缺杰以主事摄司事有革职知府谒选阳言赠书投一匮于邸凿书而空之实以金珠杰啓匮大惊曰伧何敢然舁匮五达而疏诸朝治之如律无何调考功忽思亲以归养请不许遂称疾去事二亲三年神宗嗣位起原官既歴选司员外郎防进退天下羣吏以尽瘁得疾万厯四年迁考功郎中是年复当计力疾视事着吏部职掌一书既而核各省学政摄四司事瘁甚疾发不可治遂卒于官杰有概节幼聘花氏女女盲且罹风疾妇翁以杰举于乡请自罢不可既而女亡始他娶子伸
　　伸字起蓁方杰死官时伸才三嵗母教之读书俨夙诵者九嵗举童试于乡督学御史奇其才乃属以对曰九嵗童生伸应声曰万厯皇帝既而以选贡入监与嘉兴钱士升辈为文友称七才子故事南监试居首例进于北伸两居监首迁北监万厯四十六年举京闱乡试次年防试中副榜伸不受选顾性孝侍母疾尝粪刲股请身代无所不剧及亲故而刻木为二像祀祠侧崇祯改元登进士除户部主事使浒墅时兵饷不足稍严伸独寛其坦坦然吏无讥诃才足辧解额不赢一钱当事已荐伸而中贵有索伸名刺以为重者伸不与遂乞假去先是伸未去官时日不给吏有指无名官钱为可取者伸笑曰吾授经里门贫未尝减于今也尝夜坐妇兄萧君书舍见白光如流往来亭桓间以告妇兄妇兄掘地得良金千镒请割其半以谢予而未有取也夫即人间无名钱而不之取也取官钱哉
　　焦芳
　　焦芳泌阳人天顺进士李贤以同乡故引入翰林芳曲意仰事贤隂遣细人侍嵗节视酒馔同于子姓时将以侍讲迁学士或语万安曰不学如焦芳亦学士乎安咍之芳闻大恚曰是必彭华间我也我不学士者且刺华长安道当是时翰林纂大训为东宫进讲其书皆华等为之芳耻不与至是遇进讲芳故摘其疵扬众中同馆夙以礼相齿芳独猜狠无文又多口众颇畏避防芳党尹旻父子旻败株累谪桂阳同知芳疑出华安二人所为衔入骨治初陞霍州知州寻陞四川提学副使上书乞怜调湖广副使乃百计谋复翰林未几陞南通政以忧归防南祭酒李杰服阕待除杰亦故出自翰林钱溥欲遂以翰林还杰刘健不可曰焦芳伺此久矣今日援杰明日能拒芳耶溥不听及杰入芳兼程至亦授太常少卿兼学士寻擢吏部右侍郎日于众中嫚骂健其在礼部行文书有不可意即引笔抹勒不关白尚书俄改吏部时马文升为尚书老臣亦并加姗侮且隂结言官使抨劾素所不快及在已上者因求入内阁为谢迁所抑尤怒迁毎言及余姚江西人辄骂正德初户部尚书韩文疏论防计不足诏廷臣集议佥谓理财无奇术唯劝上节俭而已芳知上左右有窃听者大言曰庶民家尚须用度况县官邪谚云无钱拣故纸今天下逋税匿税何限不是之拣而但云损上上闻之大喜防文升去遂以芳代之给事中刘陶谐等共劾八阉韩文将上疏疏当首吏部走告芳芳曰我大臣也知格君心而已既而文伏阙上召诸臣左顺门芳故曳履徐行曰今日之事为首者当之而乃预泄伏阙谋于瑾瑾德之健迁去瑾援入内阁累加少师华盖殿大学士凡瑾所以浊乱海内变置成法皆芳导为之芳过瑾称千嵗公公自称门下每事先得瑾意出言如一口且寡学其阅章疏不大了而伺瑾頥授四方赂瑾者先赂芳立应芳子黄中亦傲狠不学举进士廷试必欲得第一李东阳王鏊为置二甲之首乃言瑾径授翰林检讨又一年骤改编修録黄中策与一甲三人并列然尚时时以不得状头移怒东阳骂詈之瑾闻之曰黄中昨在吾家吾试之榴诗甚拙顾恨李耶瑾尝怒翰林官傲已欲尽出之外张防劝不可及纂修孝宗实録成瑾复持前议防复力劝瑾意良平而芳父子与其私人检讨段炅辈文致诸翰林密投瑾乃以扩充政事为名出编修顾清等二十余人为郎属余姚荐举四人以试文忤瑾瑾持文至阁必逮迁且籍其家东阳解之芳厉声曰纵轻处不当除名耶乃黜迁为民而榜逐余姚人之为京官者满刺加国王所遣使亚刘本江西万安人名萧明举以罪叛入其国而与其国人端亚智等来朝既又谋入浡泥国索宝杀亚智等方下勘奏而芳批其尾曰江西土俗故多玩法如彭华尹直徐琼李孜省黄景等多起物议宜裁减江西乡试解额五十名通籍者勿选京职着为令且谓安石祸宋吴澄仕元宜榜其罪于朝堂使为他日用江西士人之戒杨廷和解曰以一盗而词连通省试事至裁解额亦已足矣恐宋元两朝人物或不便并案否乃止芳大都深恶南人其于江浙尤甚既裁江西解额乃复増河南陜西山东山西各三十余名而防试南北并以四川入南巻而分南北各一百五十名令均意犹不足毎退一南人进一北人辄喜虽尚论古人亦必诋南而誉北尝作南人不可为相圗进瑾其与修孝宗实録亦以笔恶南人若叶盛何乔新彭韶谢迁皆肆情诬诋反自喜负曰今朝廷之上有谁如我直者始张防为郎时芳荐以悦瑾觊共奸利既防为尚书芳父子纳赂荐人无虚日防不能满其意遂有隙而段炅见芳势衰转向附防尽发其隂事互搆于瑾瑾大怒先是土官岑濬没入家口当给赐大臣芳闻濬妾美求得焉嬖之与其妻反目至操刀杀而黄中乗芳卧病逼通妾淫毐啮臂时就寝丑声达瑾瑾常于众中斥芳父子防南司业缺芳乞瑾挤汪俊为瑾所斥颇愧沮而寘鐇初平礼部以黄中充颁诏使瑾复于左顺门斥芳不听行芳乃立乞归黄中疏请送父并匄阁廕以侍读随父还里瑾败科道交劾芳父子党瑾当正法以尚有奥援仅削其散官月米黜黄中为民而芳使黄中大赍持金宝分馈权贵上章求湔雪复官吏科駮之且歴数其罪于是吏部覆奏谓芳当瑾用事时首先附和蠧政乱法黩货淫刑援引憸邪杀害忠正一切欺君误国之事瑾意未发而未遂者倡引助成无所不至本当急正典刑偶防寛贷已属漏恶不知惭悔反肆奏辨殆鬼神震怒驱令就诛乞将芳父子械系法司彰天讨之公雪人心之愤为万世奸臣之戒覆上随令缇骑捕黄中黄中弃赀重狼狈遁走及得防始免芳居第宏丽治作劳数省大盗赵鐩入泌阳火之发窖仆墙多得其藏金乃尽掘其先人冢墓襍烧以牛马死盗骨曰使无择也求芳父子不得取芳衣冠被庭树面缚如首罪状歴数之厉齿拔剑斫其首而使羣盗争糜之曰吾得手斩此贼幸矣鐩后禽德安临刑呼市中曰吾非反者吾欲诛焦芳父子以谢天下而不能也瑾侄刘二汉亦曰我死固当第吾家所为惟焦芳与张防耳今防与我处极刑而芳独晏然家居岂非寃哉
　　【附録　诸书载焦芳比尹旻父子而弇州别记称尹龙要是旻子名耳独弇州于其官爵迁次不甚考据其云擢吏部右侍郎则是礼部右侍郎转左改吏部进尚书者吏部但为左不为右也且其云进尚书后韩文疏防计不足则尤误芳之得代文升为尚书正为议防计一节耳又云黄中授翰林检封逾月迁侍读则误之甚黄中不由庶吉士授检讨逾年改编修至芳告归时始陞侍读同归此实録与他书彰彰者而弇州之谬至此亦可异也】












　　西河集卷八十三
　　钦定四库全书
　　西河集巻八十四
　　翰林院检讨毛竒龄撰
　　墓碑铭【一】
　　故明大学士前兵部职方司郎中厯九江道佥事孙公墓碑铭
　　顺治三年
　　王师下浙东职方孙公以抗战不胜蹈海死死时海未靖未能浮海而问所殓也越二十八年康熙乙丑天子命诸旂渡海剿彭湖逋冦尽翦扑而版画之于是宁波上下初界于海今皆入附而比于藩落公孙监州君逾海寻公死所得公揭椟于滃洲之间遂启椟以归而葬之烛湖烛湖者公里也先是公入解知县梁佳植梦公坐上有状元额而公当儿时屡梦状元与之游私喜自负谓先达自忠烈公后有解元会元而无状元即从曾祖榜眼耳应待已以具其数而既而不验及监州乞铭自言启椟时有张信墓在椟傍盖有明开国登殿试第一而葬于滃洲者也然则公之死岂偶然矣公讳嘉绩字硕肤浙之余姚人自五始祖燧以右都御史巡抚江西死宸濠之难追赠礼部尚书赐谥忠烈而名臣代兴髙祖墀尚寳司卿与兄都督堪弟礼部尚书谥文恪陞皆以孝称子是墀所生者为上林苑监鏊与太子太保吏部尚书谥清简鑨南京礼部侍郎铤太仆寺卿錝太子少保南京兵部尚书鑛实兄弟行也鏊生如游少保文渊阁大学士谥文恭是惟公祖时公之从祖尚有光禄寺卿如法池州府知府如洵皆以名进士蝉聨而起而如游生应本工部郎中应本生公公以崇祯丁丑进士授南工部主事改迁兵部职方司郎中方是时以气节见每立朝刚果不阿不附其于大事喜负荷无瞻顾意已卯五月烈皇帝知其才召对观徳殿询武库军器大司马口蹇不能对公一一指陈上悦赐防缯二匹糭一盘公跪谢食糭竟敇再赐再食之捧缯而出会髙太监起潜乞世荫公格勿与起潜怒上方阅尺籍起潜假以隟中公遽下公狱时黄公道周以廷诤予杖敇狱吏屏一切服御意叵测公推已所有防事之且从而受易政府杨嗣昌指为党取同狱黄文焕文震亨等杂治之词连及公公卭首抗言曰昔夏侯胜在狱中受经子黄霸不以为罪独柰何寛仁之朝而苛乃出汉世下大司冦忠襄徐公故知公遂出公于狱而转荐之已而起为九江道佥事命未下国变公狼仓归里不自量与乡官熊汝霖破产括闾左揭竿称孙熊兵会故鲁国避绍兴拜公左佥都御史进大学士划江而保者凡一年力竭不能支且天命有归江枯
　　王师渡公遯之滃洲忼忾呕血遂不起公以顺治三年六月二十四日卒距生万厯三十二年九月十四日享年四十有四配陈氏封夫人子延龄中书舎人孙六长讷州同知即葬公者次训次谔次诚诸生次谧次诠因系之曰
　　古族氏称金张惟世徳袁与杨三公禅皆贞良盟王府纪太常国恩在谁报将公之兴以职方斥阉竖清军防缯赐防经受黄用未既国已创倾大厦扶修杗虽昧时不自量谓车轹可臂当顾其心犹可谅鹿逐秦犬吠唐圣浩荡能恕狂不观汉释蒯通乃数尽孤臣亡蹈海死亦可伤彼殓者洲之傍所与居殿首张翳鬼物知兴丧今来归瘗旧疆烛湖水何泱泱公之魂翺以翔但假此留公忠
　　故明户部尚书原任广东布政使司左布政使姜公墓碑铭
　　公姜氏讳一洪字开初其先余姚人曾祖工部公迁余姚之南城祖行太仆公以他嗣徙杭州归宗而父光禄公由曹郎出为知府赠光禄寺卿移家会稽至公兄大宗伯即以会稽通仕籍焉公二十三嵗登万厯丙辰进士越三年辛酉谒选请就敎职因以武学敎授迁南国子监博士陞南礼部主事调南吏部考功司郎中皆闲曹与同官魏仲雪申青门为文酒会三君皆丙辰释褐且同以学博起家今又同部好之自称曰南铨三友已而改江西副使分守九江道驻节饶阳当是时海内脊脊所在征民兵加饟凡鋭意功名者率以扬厉击断催科督役为能事而公独捐去苛细一切以寛简治之令有司从尚徳敎察乡民孝弟力田者核其实府县敦促赴道治次第立堦下公乃出防事降阶劳问赉金帛奬厉乡民入城观无不相劝为良民者苐饶俗多溺女女少士民或中年不得配又惑子形家言停旧木不葬下令溺女与杀子同律停旧木者与暴棺弃尸者同律里隣不举坐居三年大治乃迁河南禹州分巡道右叅政值霪雨河决民大饥流贼犯隣郡饥民多揭竿应者县捕之急逋逃满道路公曰此良民也饥不得食故为盗耳奈何复驱之速罢诸捕卒设法以赈民稍稍还里贼逼叶县及鄢陵见所在有备不得入于是贼帅老回回分犯河北巡抚知公能应变以军事属公公乃遣老弱张帜分布要害而自将捕卒千人前行贼诇知公能舎之去会巡抚樊公以艰报将举公自代公已迁福建按察使闽吏习輭缓公一以勤慎自持八属肃然凡滞狱疑谳立为之决囹圄皆清遂迁广东右布政司使故事布政惟左筦赋税右第伴食徒兼清军名无职掌粤袭承平久军丁多为诸司所役凡衞所存空牒给饩而已公力清核得千余人别立队伍训练以待用既而进左粤素饶沃而布政又财赋所自出公准量平衡约受裕与却羡而塞耗官吏输餫者朝至夕发完纳甲诸省入觐举亷卓会推防抚以政府格之不行前后在粤凡八年歴丁丑庚戌两荐至壬午抚按竝疏举奉防京卿缺推用值艰归甲申国变江南柄用者推公太仆卿不赴防唐王入闽僣位号公亡从之连进吏部右侍郎户部尚书是时国家方南辟闽所赋者悉郑氏所有独云贵广西诸道赋裁足给军唐王仰赖惟广东一区而防抚复便宜截留之版图所计虽尚及七省而司农无一钱公措置尽心力恐民匮迁延间值
　　王师逾浙唐王使郑氏守关自将兵三千从延平移之汀州命公前行峙糗粮以俟而仙霞兵溃唐王走公四顾无所得马初坐肩舆行既而散去徒步次兴国榔木村去贑百余里时相随止二仆枵腹足尽裂公仰天叹曰嗟乎天意有在虽偷生何为矣遂赴水死时丙戌十一月六日诸生钟国士见而哀之与榔木庵僧了縁为含殓如礼越一年公二子南奔得公殓因载归葬故阡而属予以铭公长身白晳广额秀眉为人简重有徳量或以非意相干未尝小怒至大义所在渊停岳立有确乎不可拔者言不妄发发必婉而中见事敏而虑事密艰巨不沮至璅细亦未尝厌薄故所至不动声色而事事就理配王氏封夫人系举人敎授鼎和公女男二长天植贡生娶陈氏吏科给事中陞太常寺少卿襄范公女次廷梧庠生娶祁氏巡抚苏松殉难赠太傅兵部尚书谥忠敏世培公女女二长适兵部尚书峩云王公子贻模次适户部尚书殉难赠太保礼部尚书谥文正鸿寳倪公子会鼎孙三长灿天植出次承燕廷梧出乃为铭曰
　　时天水后代为王臣徒席世宠谁报国恩谓当集菀而丁于屯何以自处惟有致身缅稽古昔殷有三仁大者逊荒小者卧薪虽昩时命未度周亲其道固偾其心则纯蜀之伯约思迈等伦惜乎其志田横之岛从者二人榔木之村彭咸若在相从水濆东海乌喙西山草根何以招之南方之魂
　　敕赠文林郎家明府君暨髙孺人墓碑铭
　　予修明史作先忠襄传叹忠襄以死事崇祀岭表且名其地为忠襄里报防何厚然犹借后人侍御恢大其祠而香山子姓有为茂才者复于明崇祯间讼所侵祠地给帖勒石后之有裨于先烈如是也既而
　　天子临轩策士于天安门外见贡自香山者询之则前讼祠者之孙也予方慰劳间而香山选人由举人授丹徒令以兄弟行来见且手状再拜将表其先人之墓而谒予以文予拜读之始知向之讼祠者为予族父行而对策者其孙谒选者即其子也夫子偶感其为人而其子其孙一时竝见然则孝思之不匮与情感之自通两有然矣公讳濬字孟深其先由浙人入湖从明开平王定江西以世职调守广东之香山县至髙祖茵尚以茂才袭百户职祖鸢封文林郎与父元钰皆以茂才廪于学而父有足疾公生纯孝日侍父疾不出户当五嵗时能治母陈太君丧暨十五父亡公泣必见血每遇禁日终其身易服而哭尝以父在时疾不能赴防会公亦遇防会不赴终其身公幼慧试童科冠军其于诸嵗类亦然继母麦太君生遗腹弟公抚之如父而身敎之弟亦慧每试与兄争雄长且贡于廷而公益推甘与弟如儿时顾公性狷介当明崇祯间从父可珍者浙令也行取有名浙人多宦粤者自方伯下以令故人人物色诣公公不见即请召亦不往及身所受知当事自外台迄州县皆重公索公竿牍不可得时公弟及公次子定周皆以文章知于时公各戒防缩毋请谒尝云生人惟躬行而已其次读书外此非吾有也又云人自敬天念祖而外当约以持身寛以待物又云自重者无辱知畏者鲜祸憬省则寡过谦虚则受益以故乡邑无贤愚皆称长者里中有悍子迕逆公频往谕之卒为孝子少尝与隣人黄亦亨善亦亨子被贼卤贫不能赎公亦贫卖宅傍菜园代赎之有先世所遗田庄数百年物也豪家忽占去公不与争独讼其先世崇祀忠襄祠地被豪占者阅州县数年必请复乃已久之豪慙悔退还公尝入山覔葬亲地夜行多虎见前有光曜如烛导之数里及得路光灭人以为神所佑云公配髙孺人髙孺人者名家女也幼读书能通女箴列女传暨归公与公合徳宗党多称之顺治九年山贼起破城杀官剽库藏平南兵骤至巷战孺人觇事迫恐及辱念所生女已适郡司马萧君子茂才而所居同里急呼女至衽衣顾宅傍井齐投之男新周崇祯改元以茂才守忠襄祠者缒城入覔母见母死亦恸哭而湛于水某月某日合兆于某山而表以碣康熙癸亥次男定周请书碣定周顺治丁酉科举人即新授丹徒令者乃为词曰
　　惟是懿哲先以峻行读经谈义曰惟方正孝乎惟孝友弟为政施之乡邦必共与敬以是孚达早播桑梓比之王烈在孝弟里虽复文翰卓荦无比次仲书势鸿骞鹄跱世所珍匿皆其技末独此躬修如星如日言成标蕝行萃科律况当家庭皦皦大节中闺姱言容徳红披帷吟诵有林下风如何于毒与尤来通慨然致身莹于寒冰所羡子女俱秉令敎女既殉母子亦死孝旴江是浮汨罗可吊不媿忠烈世禅庙貌自古至徳为裘为箕诵芬扬骏俟之后时凡铭贞石汗简之资继为史者尚其思之
　　刑部广西清吏司主事沈君墓碑铭
　　君典江南试撤棘招予于乌衣自言入衡鉴堂时见按侧贤书例镌从前论秀名应手开揭则先王父玉梁公名籍出所揭版盖故明万歴丁酉以国子从应天榜入解者既而饮于堂堂例题名列典试先后自本朝开科逮今为一石植至公堂右而故明自洪武庚戌刘诚意为主文官始迄崇祯壬午为一石植是堂侧乃就坐仰视则适刺万歴甲子先外王父姜宗伯公名怵然动心予生于甲子是年宗伯公适撒棘归值予弥月已命有名矣宗伯公曰以予闱中见是子非是名也因改今名且曰是子宜嗣我然嗣我于此已耳遂取宴时所飨银鹅佩之以为劵今予忽觐王父籍而外王父所先鉴不幸左騐然则予数止此乎予笑慰之次年招予于京师不果又次年君转都官又次年计至时予方游吴门哭于旅又次年而君之柩自京师归始就哭于丧次于是君子五杲出状请表碣不敢辞君讳嗣笵字康臣别字肻斋自唐成徳节度使由蜀迁越为越人厯宋郇国公元昌平提领公下至明素庵公徙山阴之隆兴里君生而英敏四嵗就王父索一砚竒之弱冠饩于庠例诸生补饩者轮年贡举仿古者天子之制诸侯嵗献贡士于天子谓之嵗贡明初嵗贡者为正途科目次之而其后科目重而贡且轻也今三途竝用贡所考选与科目无异君犹不屑当贡及弃去援例入国子就北雍试一试获荐再试拔进士髙等君素擅书法至是凢南宫主文参详小试官俱素聆君名且工书各属意君拟廷对处君及第而廷对巻偶误墨不捡洗以容刀传胪赐出身拔授袐书院撰文中书舎人第一时新例以内阁亲切地勿用赀郎特遴进士有才望者充之君首应是选会上两宫徽号貤赠遂以纂修
　　世祖章皇帝实録充史馆收掌官五年告成且开代红本悉经捡防赐金币加级壬子典江南乡试先是天子念东阁制诰诸舎人槖笔劳苦当与简主文官而是年适纂修实録有成効遣君遂用为例既而复命嘉其能内转乃以资格稍迁刑部广西司主事君自文林君赠君厯世鼎食少豪侈不捡挥金刀如流泉结纳天下贤长者且游于声伎后房充陈供具服食不能啬既仕而家产散落鬻所居庐为入官釡庾家如单寒而君不纎悉芥蒂益刻苦自厉自国子就试暨入官凢十年思还故乡江南试事竣计去家千里而近抚环輙泣曰吾入都时亲朋饯于郊且有赠以衣装者今归而无一钱为襍报资纵人不我责吾能然行乡里间耶遂不归君笃于友爱仲弟华善病贻书忧劳既招华江南同卧起时友人毛甡在座比夜必饮饮必着曙向与甡饮家采山堂甡善歌君吹洞箫和之能曲折倚其声至是置一笛比夜必数弄倚歌至一月乃罢尝泣曰吾种种吾入长安后求兄弟友朋如此会鲜矣君好学尤好过人尝与同郡徐缄张梯姜廷梧及毛甡为诗文角胜中秋夜苦吟作明河篇数千言辍笔而血呕自太陵出漫铜盎卧病防死比文战不胜键户揣摹有日者告星过癸卯后当不利君恶其语益发奋必以丙午售后入秘省与同舎郎汪君相倡和争去恒体今采山堂续集则当时所为诗也汪君尝语君勤于酧应比办事之暇有以诗字索者輙应不苟其主文时凢退巻皆亲阅至迁刑曹例以新迁者视狱昼简囚夜宿犴狴外三月而代名为提牢时朝审秋决诸重囚日未得蔽而滇闽适乱囚且溢狱君驱伍伯供事食寝不给会天寒囚饥贷钱市衣米散活瘐众而君卒以是瘁死君尝曰吾畏亲狱少时过讼亭闻敲骭声輙惊悼累日夫以慎狱之人而亲狱宜其痒也君所着采山堂诗集八巻续集十巻拟乐府一巻文一巻其试策杂文集不载铭曰
　　谓才足恃科目以防何为入官厄于曹司召公是似郗家见竒惟生与死鏁院而知只怜官贫生不能归死而慿者墓门之碑


　　西河集巻八十四
　　钦定四库全书
　　西河集巻八十五
　　翰林院检讨毛竒龄撰
　　墓碑铭【二】
　　故明中宪大夫太常寺少卿兵科给事中来君墓
　　碑铭
　　君讳集之字元成曾祖日升以嘉靖甲午举人官云南师宗州知州有文名而君继之早嵗通经稍长即能以诗古文词争雄艺林而阨于童试崇祯六年始以附学改学生廪食髙等八年礼臣请特科举天下士每学取廪食髙等者设两塲试分经义论防硃其书与乡试埒而君举第一贡之南京国子监领已卯乡荐庚辰成进士时房官陈函辉能文同房所收皆一时名下士声大噪而馆选数陿挤之改南京安庆府推官会天下多故献贼破蕲黄流及旁郡沿江烽火接安庆君力搘拄之昼营储峙夜率伍伯逻雉堞间顾兵民杂楚帅防江者驻安庆营日以蒭茭不即给糗糒阙然汹汹怀乱心而前后抚军拥幕府自大鲜所献替君独竭忠诚以告阴为调剂得遂所陈请以故羇縻之虽贼三薄城而得以不坏方是时二京台省闻君名疏记其所为争起荐之章凡十数上而畿辅踵冦留不下乃以壬午乡试充南京同考官荐戚藩等凡九人平贼镇帅者宁南侯左良玉也遇贼湖湘间不利且匮饷大掠而东舳舻衘于江声言勤王师所至讙噪不可测君驾舟见良玉良玉拥具蹑屣出接啧啧称君为推官有名握手深结纳由是下江悉无恙既而贼犯阙事棘南京拒贼者取君为兵科君不就先是鳯督马士英以招永城贼募兵黔南道徽州兵饥剽食于婺源村民民拒且鬬杀伤黔南兵士英大怒特檄君往治欲以乱民律掩杀而君抚谕之覆言民杀刼人贼非杀兵无罪宜勿问士英心恨之而外惮其直顾无如何也至是君取召而士英方以故督入柄政反言君可用署以兵科将欲收之为私人而君耻不附遽改兵科为兵部后以他臣荐仍改兵科且并进太常少卿而
　　王师已南下矣初君父舜和公亦廪食于学课君及君弟于傥湖之濵君尝过念之曰此先公授书处也至是髠髪匿湖濵以著书自娯购古今载籍弆其中日与客论文及古今兴丧得失兼近代掌故与夫身之所闻见者燃薪继景娓娓不能已四方请敎者踵趾相错共称为倘湖先生明制轻武士遇兽衣輙嫚易之视若蒯即季世用兵稍稍敢自桀而终压于制不得遂方君为推官时安庆帅马君投粮储道以名刺以为镇将与叅政可平行也叅政责易板不报既而叅政骤开府巡抚其地乃修宿憾将置帅于法而君力解之且荐用焉至是帅归命略地江东
　　世祖皇帝嘉其能赐之以名且令提督江南兵开牙吴淞于是择使拜书币乞君况临君以角巾往开辕迎君飨于堂膝地行酒胪列山海不可识人以为此国士之报云康熙十七年
　　上开博学鸿儒科召天下才学官人可备著作顾问之选者抚军以君应君辞之且曰吾年七十余已妪矣尚能为成君作衣补耶康熙乙卯君自为志铭以为他人莫能言且多谀也越八年壬戌君始卒又三年其四子燕雯以己酉举人赴公车门值予直史馆分明史文苑传得君名已起草去燕雯适诣予具言竁门之石先公已自铭之矣惟是嘉懿未尽学者将勒文于飨醴之版比之顔光禄之碑靖节此非先生文不足重亦惟是先生与先公为忘年交文章亲昵足征信勿谀予曰诺又十年乃始为此君所著书目备载明史经借志其在经曰读易隅通曰易图亲见曰卦义一得曰春秋志在曰四传权衡在籍曰倘湖文案曰南行偶笔曰南行载笔曰倘湖近刻曰倘湖诗余在杂著曰樵书初编曰樵书二编曰茗余録君尝曰读易隅通者一隅之通也然予是时方婴城藏灯木樵每从堑隅旁通之自为志曰予所着有某书及杂剧之两纱秋风三叠而已案两纱三叠史志皆不载以杂剧故也顾予知君事君以崇祯已已赴童试县斥之粘其文于门庚午再试再斥之然而府试拔第一时年二十七始附学于是作两纱剧一红纱谓以纱幛目眯五色也一碧纱则纱蒙其旧所为诗贵与贱易观也夫通塞之难凭如此子六人皆以文名具刘氏补志兹不载铭曰
　　君功在一方而名垂四涯其文可传者则蔵之倘湖之湄志而铭君自为之遗言轶事不可既于是乎有墓旁之碑然而迟之以至于今曰非谀墓辞
　　汪赠君墓碑铭
　　汪赠君以康熙改元之一十有四捐舘舎去予方赴征车未皇吊也越明年予以史局留京师又十年告归始与赠君之子游尝从旧文社祭酒在先朝订交若柴君虎臣陈君际叔軰借借称赠君为人时用知物善推有以益所无与贫贤者往来不私其居出物鲜留吝而终以不匮今其人不可见矣而善子继之见其子则一如见赠君焉以故予与赠君之子交稍通即予身所遇偶为他误亦尝借赠君之子以补镘其间予因而好之乃距告归又十年而后以修赠君墓谒予为碑予何敢辞予按赠君状知赠君生于前朝万歴之三十六年当崇祯改元海发三日东洋水髙挟陂塘而奔而上江蜃蛰四起浲洞之出山者瀖濩而下山海相抟击骴浮蔽江会赠君赍载归驾所乘舟率长年拯溺每拯一人则量弃所载惧不容也及拯满而载已尽暨十三年秋旱虫南飞斗米五百钱冬大厉赠君赈以糜凡执厉来者悉纳之或以传厉告君不应乃饥活而厉亦无恙当是时国运方百六天变日至父老尝言辰水辰旱土败而民散则以洚水当戊辰而虫在庚辰予少每闻之而怵于心也然而天有灾人则弭之国固不可支而闾里草莽乃先芘而依维之自明乱以后赠君每于故交之贫者倍相周防家人戚友凡有婚嫁死丧者求即应之里中寒士每嵗除各赠以卒嵗之赀如恒课然虽歴久不已夫天地生财莫之短长然而人每生于嬴而死于绌当夫五金在地过而勿视而一经筐箧则遂资之为口体服食舟车栋宇之具乃其嬴者尝至挥弃而不足者铢铢焉此在平成俱有之而丧乱尤甚幸而挟诗书作长吏可矫语亷节阴相摲取而户牖之子家室单弱嵗时无以给祭祀进醵修艇每不足以自通彼夫豪奢之俗冬食萍薤晦布星月一饭十金犹歉于茹啖而有如儋石不充暂假升斗即以之摩腹而有余是升斗之惠重于千仓一勺之濡寛于四溟也世有赠君吾知闾巷鲜饥溺已顺治十六年于潜盗起刼君父于砦而索其赀君至砦即罗拜还之嗣后凡在家在客遇有盗輙相戒勿犯赠君讳廷瑜字汝待徽之休宁人其所居西乡名西乡汪氏西乡汪氏初以勲爵起家而既而甲第遍天下今徙居杭州顾在杭犹隆隆也子肇华次肇昉又次肇龄则世所称善继君者君有声成均而肇龄以诸生入国子不坠其学诸子姓婚嫁俱具状铭曰
　　既丰于徳而又不啬于所藏斯进可逮物而退亦自臧乃通财化币而推恩于乡邦使闾里贫乏虽居乱而不及于荒则凡少丁百六长罹更革者而闻其言而不能相忘是君虽在地而其可传者仍在人也曰君何尝亡
　　征士徐君墓碑铭
　　君仲山讳咸清上虞下管村徐氏歴世以科目为京朝官祖讳隣万厯壬午举人僦居会稽父大司马讳人龙与伯父讳宗孺同母兄弟同登万厯丙辰榜进士伯父还下管而司马公留会稽之稽山门家焉君生而慧一嵗识字五嵗通一经甫畜发即能以官监生应乡举入塲有文章名仲商夫人者大冢宰商公讳周祚女也国色与女兄苏松巡抚祁公夫人俱能诗近世能诗家呼为伯仲商夫人冢宰公还朝值司马公以副都御史巡抚山东见君于官署而爱之许为婚姻会国变司马公以大司农起用被召中道旋返破产与两浙巡抚黄鸣俊募闾左勤王不利南都建号者仍以公与马士英同掌本兵而公怒却之提一旅归与故总兵官王之仁屯之西陵名西陵军
　　王师下江东西陵军溃司马公踉跄走海上家人东西窜暨稍定而君方重病且以国难遘家难意托落无生人趣及行嘉会礼却扇骤见商夫人大惊曰吾以是为王覇妻足矣乃就故居稽山门辟寝前广庭构以药栏设长筵当中发故所藏书散垜之而对坐纵观暇则抽牍各为诗如是有年天台老尼从万年来遥望见夫人合掌曰此妙色身如来也莲花化生相好光明既而咄唶曰善持之善持之防见曼陁长人间耶于是君与夫人约请各为课程吾当着一书销此白日而子且从老尼请发愿写玅莲花经三部以延其年何如夫人然之乃复自揣着何书吾研练经术久矣请合并羣籍而正定之以勒取其意与事之裨世用者筮之得屯之五曰小贞吉大贞防曰犹之屯尔宁为其小者而已于是着小学一书慱取扬雄训纂许叔重説文以及梁顾野王玉篇并后儒川篇篇海诸书以正字形取陆法言切韵孙愐唐韵暨宋祥符景祐间广韵集韵诸书以正字声而于是纵考十三经子史文集暨汉唐宋元诸大小篇帖凡有繋于释文者悉旁搜博采以正字义自一画以至多画分若干字合若干巻名之曰资治文字而夫人斋蔬性不喜肉食至是断之日给粥一瓷酪一瓷金菊汤一瓷焚香涤指以辰申二时写梵页三番计三部合计所写字二十万八千有嬴凡三年写成会广孝禅寺大殿工竣三目尊者君方外友也率僧众披衣拜于庭乞施二部去供其一于殿极甍间周以朱木凾而甃结之使风雨虫防俱不得蚀而纳其一于毘卢遮那世尊腹中缀以金银寳珠而幂以锦绂挝皷集大众宣扬之其余一部则送之天台万年龙藏中以老尼从万年来也康熙十七年
　　上开制科令京朝内外各举郡县有才学而堪与试者道抚争荐君君辞不得遂赴京先是阁中判词头照前代典例多用查议查覆诸字而髙阳相公精字学谓字书无查字纵有之不作察解此必原判是察字而北无入声呼察声如查故讹查耳讹字何可用因启奏御前凡判词查字俱改察字然终不解查与察沿讹之始至是应制科者纷纷至每至必合数十人谒相公门下君进谒髙阳相公徐询曰察声讹查有始乎在坐无对者君逡巡曰汉书货殖传有之顾查为在声之讹非察声讹也髙阳矍然曰何言之曰古在本察字尔雅曰在察也尧典在璿玑玉衡以齐七政是也苐三声呼在为查以查与槎同汉书货殖传山不茬蘖即槎蘖也而字乃从草而谐以在声故在声为槎槎转为查则是查者在声之转也犹之在之又转而为裁为财也若曰察之转则是乂也差也察岂能转查乎髙阳遽色变乃复进曰察声不转查然而在即察也改查为察可乎曰不可老子曰其政察察亦惟察名不可居故以在字隠察名而转声为查若改察仍察察也然则查可乎曰可曰此则仆之所未闻也夫字必有义查字无察义而有在声使徒以声同之故而不顾其义则道可盗也曰道固不可盗而在则可查不观在又为裁乎在之为裁察义同也然而裁之又为财则无义矣裁可财则在可查矣裁之为才仅义同也然而才之又为才则无义矣才可才则查可察矣髙阳然谢而起其后三相録试巻糊名然终不用益都相公荐于廷
　　上曰有着乎曰有曰何着曰资治文字资治文字何谓耶曰字书也旁一相曰字书小学耳遂罢既而益都拟再荐不得君曰小贞吉吾向不为大而为小此屯也然而吉矣吾幸得归矣初君到京时益都相公欲馆君于邸会邸客将满中有一客乡人也作字补一书内有字注曰水云角遂音妻而入角部中或以问君君曰吕览曰水云鱼鳞未闻角也客大恨遂沮之至是欲再荐则同舍者再沮之君归而逍遥仍与夫人相对坐恋花观书越十年庚午七月七日微疾卒子东女昭华皆有才名越中闺秀旧称伯仲商夫人其后伯商夫人女有祁湘君者继夫人起而仲商夫人则昭华继之既而昭华名借甚过于湘君嘉兴曹侍郎曰自左嫔苏若兰后文章之盛无如徐昭华者昭华婿骆生名襄锦乃为词曰
　　平原康乐席世勲兮将率妻子居之呉市门兮阖户著书其闲情兮如何翁思复举明经兮区区小学等曲礼兮食肉食肝不如归故里兮特负畚者非鸿妻兮老莱童鸿反比之荀倩兮七月七日黄姑上天兮竁门虚左将驻此玅色身兮君有子过中郎兮千秋之室堂堂兮诰赠奉直大夫都察院监察御史张公墓碑铭
　　张公讳镇字庚生世居武强之王家庄初以子星耀贵赠户部山东司郎中其卒时相国李公为志其墓门久矣既又以次子星法贵赠监察御史防户部君以俸满出为宁波府知府饰币造请谓舎奠之石已礲墓左而独不得文其阴念先生与任丘厐君同馆同年而厐君之举制科则实予所荐士也今厐君有素书敬问先生起居予敢借厐君之请乞先生一言以大予工祝世世何如予不敢辞按公以文学显明制重文事而轻武备及其季也盗贼充斥始饬督学使凡试髙等者必较射学宫以定甲乙然率具文耳公弱冠督学曹溶试真定已取第一及校射九中大惊谓此文武才超其等值崇祯癸未河北大乱盗贼剽乡闾公乃集苍头设登台四了且出竒计袭贼营捕贼枭桀贼苐闻王家庄兵皆却去既而京师陷公奉母阖土室弃文事武备不道每叹曰吾兄弟三人皆以文章雄于时而予以稍健思出知计为救时之豪乃终不得遂岂非天哉顺治三年稼部圏畿甸庄田为旗丁屯将入境公策马赴行幕画地抗论谓武强土陿居民并无厉阡亩再易不足稼圏屯未便反复诘难千余言稼部义之当是时畿甸圏屯数千里独武强免公家素封自谓推财不能如田文居乡行义不能如王彦方则家食何为矣乃焚所责劵询族戚中无子女者为之似续而分赀财以给之有不能婚塟者为婚塟修学舎乡祠之圮发粟赈歉代偿官钱之不能输者元氏平姓妇老寡有操无赀不能达于朝公集诸生告督学使请
　　防旌之并为造棹楔以髙其门上谷刘生因塟亲南游凡附身诸物楄柎俱具独不得一美大椁岿然髙侈以阴娯其亲徘徊武强界公闻之感其意立予百金使买椁砥沐游之通途致逺近来观以为荣东明袁中书宦家子也不得于县令县令刳剥之不已罗织他事蒯捕数辈出家人窜走公坐贾人车迹中书所在而苫盖之匿之车间驱而归乃为舎养于旁县营救备至伺事解阴为治赀装赴都值特开制科詹事府詹事沈君闻中书名荐之入试中上巻授翰林院编修时中制科者北直五人而编修居其一为之词曰
　　公以文章显而不于其身亦有武畧而惜不能救国家之屯乃散财肆志慷慨任侠而其志终不得伸吾所题者嗟乎此思贤之坟
　　刑部员外佟君夫人石氏墓碑铭
　　夫人氏石辽东人曾祖讳汉以满洲籍当
　　定鼎之先从龙入关生子三长国柱阿思尼哈番次讳天柱即夫人祖也为关东总兵官有名又次廷柱固山额真夫人父讳瑾即总兵公子以副总兵官守孝陵进都督佥事母李太君
　　诰封夫人则故名将讳成梁曾孙大同叅将殉难讳向尧女也夫人生最长其弟文郁侍御史文灿骠骑将军文贤补笔帖式独夫人少有异姿且知书佥事公爱之密为择配会大中丞佟公巡抚四川其子赋斌为刑部员外郎贤而有文遂归焉当夫人归时刑部君大父以宣府挂印大总兵家居中丞公抚蜀未能养也留君与夫人扶侍而宣府公卒中丞公闻讣将北还而奉防留任守制君复以觐省从任所还发未及到诸凡视饍尝药以及含敛殡奠皆夫人一身主之其间丰约赢歉无不中度然且大母王太君春秋髙不能随任日夕借夫人进养寒暖劳逸审伺之不辍如是有年以故王太君临终流涕曰世焉有扶侍之勤如吾妇孙者乎既而中丞公移镇中州薨于官君与夫人偕奔丧所遗幼弟稚妹皆在襁褓夫人乃接受而鞠粥之以丘防而兼保母自毁齿垂髦以至笄丳未尝顷刻离左右迨治妆送姑登车结褵而夫人始以瘵病终也夫金闺之子生长娇穉不习家人事又所至名门巨阀两家彼此各以富贵相矜髙谁则甘勤苦而法则如夫人者然则夫人亦贤已先是京师大厌时有师巫过门言某日当灾至日地震以为验夫人曰地震岂一家灾乎此偶中耳斥之不与语及夫人有疾俗言师巫善祠神名曰跳神每跳师巫被锦绣念诵手击神鞞腰系诸铃铎而步摇之使声与相应至跳毕觇神意当否不当然后扶病者徒跣至神前愬罪无不愈者或以强夫人夫人坚拒之曰死生在天岂一师婆能制之且吾生平无大罪自视了然乃欲以百年归藏之身而徒跣众前以延须臾吾不能矣乃于康熙甲子十二月初七日卒距生崇徳庚辰八月二十日享年四十有六以
　　覃恩诰封夫人子一时杰补主事娶总督仓塲马公如骥侄昭勇将军云汉女女三长适湖广巡抚张公朝珍孙刑部员外圣猷子枚次适佐领公毕拉子户部员外萨木哈三适内务府郎中张公万禄子鼎鼐系以铭曰
　　孝乎亲而不惑乎神此庶士所难也而得之闺中之人虽丰碑华窆睾然墓门其了然归藏者视此身






　　西河集巻八十五
　　钦定四库全书
　　西河集巻八十六
　　翰林院检讨毛奇龄撰
　　墓表
　　诰授奉政大夫翰林院侍读加一级施君墓表
　　上之二十二年侍读施君死于官将择月日归于宣城城南之牛喜冲以病臻时曾与予泣诀属予为表墓之文而恐失记顾检讨髙君知状至是检讨帅孝子彦恪来再拜述君命予思予与君缔交有年今又同馆微命犹将以哀念重累其生平况君命乎君讳闰章字尚白宣城人顺治已丑由进士授刑部主事当
　　世祖章皇帝大婚礼成上
　　皇太后徽号颁赦天下君奉使广西谒定南王于桂林船发漓江防永明兵犯桂林杀定南王而东略地及平乐君还至平乐闻变哭王于官亭将婴城共守尹君挥君行曰使臣无婴城理君乃行抵家以承重居吴太夫人丧服阕补员外郎大司冦刘君重君名一切部事皆属之君引经折狱平反盈百而大憝终无幸者防章皇帝右文拔曹郎尤者充学使御试得七人而君为首因提学山东君叹曰吾世嬗理学三传而皆绌于诸弟子吾一旦抗顔为人师进退学者吾惴焉吾敢以俗学负家学哉故其取士必先行而后文且所在讲学重儒术尝过邹平谒伏生墓观其祠堂壁间所画鼂错受尚书状慨然久之临去垂涕示诸生谓经学已絶其授受宜亟如此已奉
　　命分守湖西所辖吉临袁三州故残破袁无土著民听流民占籍垦土而集其壮者万人曰麻棚吉阀阅家聚文昌折桂两乡多保险吉水令捕其枭长发广袖槛车胶军门君陈兵摐鼔金若赴市者叱防其人屠首发割其所衣广袖衣而尽释之予约令悔罪能招致诸所与者得不死其人流涕愿如约于是自为文使持之谕两乡民两乡民感激争请得一见君归命而麻棚之在袁者亦散去方是时永明兵猖狂转餫最亟御史以逋赋檄君征输君乃作劝民急公歌垂涕而谕之遍歴崇山峻谷间悉穷民状作弹子岭大阬叹竹源阬诸篇以告当事当事咨嗟比之元道州之作舂陵行而民亦输赋毋敢后君乃务休息每日昃一视事但对阁皂山支頥赋诗筑愚楼于官廨之傍环以橘柚暇即与过客登临其中出入屏干掫行部所在设讲堂讲学学者无大小从之如市会
　　廷议裁诸道使民留君者咸醵金建龙冈书院如祠君请君讲学三日去初君驻临江有清江环城下以其清也民过之者咸泣曰是江如使君因改名清江为使君江至是民送君使君江上不能别复送君至湖会湖涨君所乘官舟御史所赠物也轻不能渡民争买石膏填之已渡乏食卖其舟而归康熙已未
　　上初开制科诏丞相御史及诸郡县举天下学士备顾问者三相上君名
　　御试授翰林院侍讲充明史纂修官会
　　日讲员阙
　　上亲出君名令补忌者沮之辛酉典试河南明年陞侍读奉
　　命纂修
　　太宗文皇帝寳训时笔札既烦复以哭叔父讣时过哀毁神气澌散值望日
　　朝下端坐草冯恭定传自午迄酉移按就櫩隙草罢不能起左右掖之至榻间若形存者然而卒无病越数月沐浴卒君数世以理学显祖讳鸿猷曽从陈九龙先生暨石城焦澹园吉州邹南臯游既死号中明子中明子子二长讳詧以君贵
　　赠奉政大夫山东按察司佥事称述明公则君父也君生而仁让于物不忍好自下勤学而博于酬接口吃艰语词顾论理便便闻忠孝事及羇人才士有失职者輙感愤忼忾涕泗随语下尝与同邑吴君赴春官试吴有老母下第君已在第中相持而泣一若与之俱摈者友朋穷无归疾病死丧自经给膳疗以及殡輁必周必具尝服营友人窆恸如天伦且有梓其遗文碑其垄买田置宅以赡其子若姓者平乐守尹君婴城死其子三十未娶君为娶之君尝曰吾去平乐时放舟中流回望尹君送予还其前后伍伯忽兽走斿盖散尽独一轝随决眦没吾至今思之而痛于心方君之道平乐也呉太夫人逾八十日计官程思以嬴日归侍太夫人而太夫人适以是年死然而犹幸及归侍者初述明公孝日与君母马夫人谋所以事呉太夫人呉太夫人偶病洟以为失温叱马夫人归其家而马夫人卒君初字屺云以是也其后述明公悔之然亦卒君从乡荐还谋与叔父砥园公归马夫人主祔庙而重伤父心将俟吴太夫人命祔之惟恐呉太夫人将一日不怿可如何至是使归会
　　覃恩赠马夫人为宜人贺者在门君以手据地号哭匄呉太夫人命呉太夫人命设豆上坐而坐述明公主于其傍食而嘱之且令为文告于庙太夫人白首亲挈马夫人主同述明公主入祔焚黄赠宜人当是时君手据地行伏主前号哭不起左右皆哭贺者徬徨不敢进为之罢贺乃事毕而吴太夫人始减饍若有待者君家世孝友述明公儿时侍王父食食肉退而见呉太夫人以盐虀胶筯惊且泣嗣后王父召之食不往王父怪问故叹曰新妇有孝儿遂并赐肉君少孤育于叔父砥园公已就外傅冬月随羣儿履冰砥园公杖之而逐居塾外之土山寺塾师王君中明公老友也让曰兄一孤而忍出之砥园公泣曰正惟兄一孤故然也虽然命之矣乃亲就寺抱而归君尝官湖西砥园公视君君跪迎之有不悦必服冠跪终日俟其解乃起自中明公歴世创义田不就君仕无嬴财独积俸置义田二百亩继其业君好忘分友天下士天下士多归之典谒日入刺虽临事必屏去趋迎与谈移日景非语竭气败不忍已后进有佳士力奬诱以成其名至所在善行兴举利济其事烦不可得而载也君为文数易其稿客在座即谘之推求施易或竟体无原稿字者要其文一归于正雅其讲学以体仁为本子二彦淳彦恪能世其所学乃为词曰惟君先阀起自石渠粤至尊道建坊于闾懿则代嬗以孝友于歴世而大爰产斯儒当其通籍陈汝臬事赋白云词于赤棘下
　　朝重儒术予观学使程文自齐讲徳于鲁中秉玉节分藩湖西戗疡之后以喣以嬉独其介节餔茹藜过清江者然而哀乃者
　　天子由制科召置之讲读式是来学云何前史编纂未就特乞撰纪如欧阳九以兹笔墨杂置籓溷手足皲况恋亲串于是哀乐中年大伤迄暮而衰亦惟其常君之文章已贮石室君之徳业堪表象阙其泽及人户口能説矧其世学昭于月日今启舆旐将还故阡琢石载事继之以文惟愳石褊载罔克全谨标槩节以垂墓门诰授御前二等侍卫拖沙喇哈番原任兵部郎中加一
　　级逹君暨
　　诰封淑人锡克特勒氏墓表
　　皇清御前二等侍衞拖沙喇哈番原任兵部郎中达里虎者韎韐族也少敏鋭防给善应事
　　世祖章皇帝器之授以内法一旦笔帖式哈番即汉所谓内銮仪衞者君出其知计才技典金吾诸衞以兢以业内深其筹略而外肆其投盖超距之能不数月间遽进君本衞他赤哈哈番即他齐哈哈番当是时君始以佛保名改达里虎
　　敇文所云初任内銮仪衞笔帖式哈番佛保二任本衞他齐哈哈番达里虎是也乃君甫受事值东人多逃举向时开原广宁攻城略地所收卤者往往掉臂去已设督部侍郎于兵部专理其事而以君为副理事官君制军诘奸佐大司戎纠邦国禁令比之列代军司马夏官大夫之选颇得其任乃复以
　　开国天潢所繋良钜迁君宗人府郎中分司戚事掌金匮玉牒
　　上嘉其能仍改君兵部郎中复令以夏官大夫叅司戎之要君竭忠办事部无稽牒因累遇
　　覃恩膺
　　诰授者凡四而其妻锡克特勒氏亦从公累次进封以为荣会擦哈尔布尔尼弄兵塞上君以补司正官挺身勦贼时遇贼大鲁擦哈尔布尔尼率贼三千人用鸟鎗为前茅以次抗战而君遽策骑麾兵度岭忽贼伏发岭右冲而前众仓皇间君率先奋击且遣甲喇衡驰之大败贼众于大鲁之沟特授君拖沙喇哈番准袭一次明年进二等侍衞又明年进二等侍衞拖沙喇哈番而其妻锡克特勒氏亦得以是时进封淑人康熙二十一年君女夫巴尔翰今户部郎中以君讣并状来云某月日将葬君某茔而附锡充特勒氏于其傍请表之嗟乎君之刑于可考已因表之曰公初名佛保继名达里虎即达里胡锡克特勒氏即西克忒克勒氏系曰
　　惟君令质发迹卞韩从龙而起为开国藩初授衞尉尝冠虎冠既佐司戎遂歴夏官尔时五属金枝玉栾借君司戚以资奠磐爰相睢鸠翩翩羽翰九伐正邦圻父是观乃遘小蠢盗兵塞垣败之大鲁献俘天安特厠亲近为桢为干肇事羽衞终于期门况君治内厥有可闻庶扬宠赉以传贞珉








　　西河集巻八十六
　　钦定四库全书
　　西河集巻八十七
　　翰林院检讨毛奇龄撰
　　墓表【二】
　　诰授嘉议大夫陜西督粮道布政使司参政赵君暨诰封恭人许太君墓表
　　君讳廷标字叔文别字云岑杭州钱塘人赵姓髙祖孝亷公讳登官兴安州牧从余姚迁杭家焉孝亷公生光禄公讳珙君曾祖也光禄公生龙骧公讳钰为君祖龙骧公生中宪公讳维清则惟君父君父官光禄寺丞而以君贵赠中宪大夫且以别于曾祖之为光禄正者因称中宪公中宪公生七子一都督佥事一都司佥书授明远将军一镇江府知府一沔阳州同知殉难西山一甘肃镇右营游击将军一江安县知县而君生第三以明经起家除福建汀州府永定县知县迁湖广衡州府同知擢长寳分守道落职复从征南兵督师军前题授安普兵备道进布政司叅议管通省驿盐事调广东按察司副使分巡广肇南韶道以忧去服阕补长沙驿盐道并理粮储道事康熙戊辰迁陜西督粮道布政司防政而以病乞去君饶于治术莅事有体干遇倥偬造次辄能顾盼给办而受性惇诚袒胸膈示物所至感激故当试仕时海国初辟日扞冦却敌皆足以忠信来格即歴仕储备多与强军为周旋而不悮军政不竭民力量其才地实可以大用而惜乎以监司终也方予在都时值君以服阕补长沙驿盐道将行饯君彰义门君偕其兄子进士承烈在座后至者见君风度洒然濯濯有仪表计其年不下六十犹前后审视与兄子不辨长幼暨予归三年骤闻君乞病已还里急过之即不能一见若君真所谓尽瘁死王事者今某年某月将塟君某山之原既请予为文志诸幽矣礼卿大夫塟必幽述其系而显著其徳孝子不以予不文重请予表墓而予难之曰有是乎曰有之宋欧阳子之表李殿直眉山蘓氏为司马温公撰神道碑铭皆其人志状而重匄其文表之可按也然则何辞矣君少以文章名年弱冠未尝习武事然而所在战克以永定强冦介山海之间三覆而驱之且有束身归命者当围城时忽有人从贼中来曰何哉尔之以贼间我也曰非也吾以戍为贼然当吾犯时感公之不死而戍之也故来归焉于是尽输贼中情而贼遂以衰至若湘江多盗剽及官吏既已籍捕得其多人然犹谕以祸福贳之以自新苐斮其渠一二人而余俱散释今之扶犁而为农者即昔之揭竿而为盗者也闻之安普之役土官为梗君以监军平维摩弥勒之乱一时将帅怒诸城之为贼守者将殱之以絶后虑君防言譬之不听推几而诃之不听则大呼曰
　　朝廷好生逾于虞舜今以民命寄戎行而忍以残逞负圣主意吾将启督师使上闻矣时督师洪公经略五省诸帅怵其言已之及君任广肇肇俗喜为乱当西南多故之后榛莽塞行路君行政之暇觇过抵所在而曲谕之伺众多革面然后捕其尤者伏之法及临刑皆仰首称君仁立嘱党羽使散去其感人如此其后湘东之变激于催科时公司驿盐不相闻巡抚韩君亟檄君谕之君往而乱民皆涕泣悔罪一夕而罢至于盐之覈邮传之清粮储之调度机宜缓急各中精勤而敏练古大臣莫过也君文具体要儗之西京凡文敎书檄及亲賔去复柬札皆手自濡削末年力小减借手掌记尝令其子为移文以事周章累数十词不能达君覈以二语而简畅明析若以少胜人多许者其才思然矣配许恭人名家子助君政有成绩孝于姑惠于宗族其事多别载以合塟故得并书有子八人以一后游击将军早卒余七人皆仕有文名孙十六人或仕或幼曾孙九人未仕所谓能世其家者因为表之而并书其名于石曰某等敇授江宁北捕通判吕公墓表
　　当予入郡为文社时有以兄弟指名者曰三张三吕三张者张梯张杉张防也若三吕则一为钜烈一为相烈一为洪烈两家皆世家子弟而文采烂然每入社轩轩若豹羽之张于冈观者窃指视如迫火爁离立不敢近而既而三张皆就木相烈客死钜烈为盐官训导贫不得归惟洪烈以记室从岭南来见予而咨嗟曰先公死二十年矣方康熙辛亥已与先继母龚安人合葬于孟葑之原独先母祝安人以先先公卒预塟于谢墅之棊子山不能迁记先公塟时曾虚左一椁以待而未果也今已书安人支干覆以生时所御衣而填之圹中独是墓门之石将以俟冡兄之归而并请之今老矣子犹吾兄弟行也吾请自为状而子表之何如予曰然按状吕系出四岳唐河东节度使延之其逺祖也自宋太师正惠公端二传至中丞公诲有子守袭庆死金人之难而其孙大理寺评事公亿负父骨南渡家于越州之新昌为新昌吕氏其后有贵义公者迁余姚余姚吕与李同音明初定户版里长谬呼吕为李遂姓李嘉靖间太傅文安公讳本以李通籍相世宗朝十三年及将致政乃始启奏请复姓方是时世宗重太傅甚先于余姚建相国里第为别筑一城居之复于郡治山阴地更造行府延袤若干区自防事外比视为堂室从以謻房凡旁櫩离舎皆可容若干筵且作永巷从横之使负贩嘂卖者得周行其中以故太傅公后一传为祠部柏阳公讳兖再传为铨部少防姜山公讳昌皆居山阴自铨部公子茂才公讳天成髙才早卒生公而頴异蚤见头角以为吕氏至公当益大故公母史太安人为郡守公讳继勲女知书能授经而祖母孙太恭人为尚寳公讳墀女尝与兄冢宰公讳鑨弟大司马公讳鑛者同馆学博极羣籍下笔成文章遂敎公为文而身师之公既善记忆一目可兼行下复以受太恭人敎年十一作放胆文顷刻千言观者皆咋舌去既而就童试适史太安人服未除及除而府试已毕不得已冒仁和籍补诸生仁和故省会太傅故有宅在省会间为举人何氏所占而公讼理之会学使嵗试胪名入何氏买伍伯搜挟书为奸阴以简折纳公袖随探而出以首公公抗辩不伏曰有嫁之者学使不能决下之府判府判受何贿于讼庭给笔札令试试题既艰甚乃故出重囚刑于庭謼噪嚎嘈既以詟公心且挠乱之使思不得属稍间嘱伺者以曵白报公伸纸疾书略不加防庭鞫者未竣而文已成且直拄何阴祸状判大駴揖公而退当公被防时适祝安人以疾卒公四顾怏怏及娶龚安人往往文战不利且不善事生产家中落会国家多故中原饥馑千余里流冦四讧自恃世家后慷当有以自效而进取无地无所用崇祯癸未入北雍旋以流冦破京城南归止山东时南郡建号者画河而守不得渡适季子洪烈有妇翁徐公者监靖南侯军迎公渡河居军中顺治二年王师下江南靖南侯死公与徐公还江南旅居会族父随
　　王师者授髙淳县令邀公同行时浙东五郡已括民徒抗
　　王师公念家浙东旦暮不保髙淳去家近或得随王师东渡作保全计因忻然偕行及抵县县典史遣持文书来迎私抵家以后时当笞公固请免之既而问故以妇娩对时暮食公劳以匕肉食竟连目公去明日下薙发令市民集无厉噪于讼堂公促族父出谕之族父迟囘间忽坏门入棓击者雨集公以脑受棓仆而僵俨跳身负屋梁者俯见体横地裸其衣将加以刅怖甚防致堕幸刅不即下众汹汹拥族父去抵暮众散觉身冉冉从屋梁降目瞑无所见顷之体苏曰魂附矣急逾垣出则典史署也时众已杀令典史知不免将窜去见公而惊既知为令客遽嗾两牵公出遣献以媚贼未曙坐月下公自念无死理且既已生之宁又死仰月咤防拾败纸拭面血临拭一熟视叩头曰恩公也防误公矣询之曰公不记后时耶公生而忍杀之遂语他各解衣衣公乘夜负公出他境得免居无何江南开试塲试流寓生可以为江南官者公试得第四授江南江寜府北捕通判先是县救公时公问其姓氏曰叶正甫也其后官军平乱民兼戮县之从贼者正甫以救公解公族父之子在军问状曰吾兄也释正甫勿杀至是公以髙淳为府属因檄髙淳令求正甫所在而正甫病死江南旧无督捕官因狱烦创设诸务山积公行以仁恕凡阅囚无轻重曲直多用贷免以为江南当丧乱之后民贫易犯法其罪皆可矜勿使寃入一时翕然颂公仁会内院洪公故明两浙督学使也公试髙等至是将荐公值颁春治春宴于堂江宁故留都地设京兆府自治中别驾以下皆属吏每宴京兆席南向余东西向今改尹为守则守判敌体宜雁行列而胥史尚遵故京兆仪注已设席而公执不可将就坐更席守心衔之未防甲有讼乙入旧内剽掠者公按之无有遂直之是夜丹徒簿解帑金藩司昏黑不能前以公同乡负金投公署辨明输去守阴侦得之疑得剽旧内者财谳事不实遂摭以告臬及勘騐实讼不得财报无罪而臬已先騐一日遽劾公去顺治三年
　　王师渡绩溪将下江东适徐公在内院军中公亟趍军门谋所以全江东者徐公初难之公以跪请徐公言无他苐遣父老诣军前请命公曰诺及渡江入山阴界父老迎且拜徐公从容在傍向大将军乞哀怜愿勿屠城大将军许诺立令封刃不复戮一人【公是事颇秘至今尚相传城隍神寄梦父老令迎于钱清之太平桥故封刃真隠徳也】既而大军进婺州内院补公三衢敎授随军行及至衢而徐公奉大将军令先入城抚抗命者为乱兵所杀公乃徒行求徐公尸时尸僵横路血胾狼籍无可辨公乃求其可记者辩得之为请殓请防防之归公在衢经年葺学舎修文宣王庙招俫诸生之窜伏者课以文文敎大起内部闻公名移咨学使谓衢州敎授与旧时江宁北捕通判同名氏是一人否学使遽以私人易公名公不置辨拂衣去公尝曰吾两次去官皆宜辨而不之辨且前此防不韪名犹嘿嘿岂甘以汚自居乎古者降其志辱其身夫犹是也又曰吾世受显爵思以绍大而竟止于是以视灵运之述祖徳平原之扬世烈不无有愧然予与平原灵运同遭丧亡而予以卑栖独保全首领以安其天年不可谓非天幸也其言如此惟是世禄之家多产才士而公承茂才公后继以三吕皆旷代轶才而茂才公早卒公坎不偶三吕者鹰扬虎峙非不足荫映一世而卒之蹉跎就老竟赍志以终其身悲夫公讳师着又讳王师字谪名客星其号也为人才大而意不薄少于学无所不窥下笔铦利如铁英之发于铓而居之以厚好解人急每欲于人死中曲求其生尝入友人幕平反大狱友人诮之曰君坐是失职而欲以是遗我乎公曰能生人虽失职何害间擅岐黄术起友人死当江南乱时从髙淳之芜湖见道傍死人既过思救之及还视则故仆也负之归投药而起先是茂才公少时工填词别号蔚蓝生着樛木园词十数种为呉江沈词隠及同郡方诸生所推伏然雅不善歌公独能歌且能言五声六律七始九辨之学故他著作甚伙皆屏去惟以传竒七种行人间曰此羊枣也康熙甲辰七月三十日以微疾卒距生明万厯已亥享年六十有六配祝安人州牧金阳公孙女乌程敎谕心严公女年三十一卒生子三即三吕也继龚安人台州水师营游击将军某公女年五十卒生子一煌烈孙七铭曰
　　惟公之德閟不以扬知公后人必保大以昌其子之友萧山毛奇龄谨书其文于墓石之阳曰时吕公之蔵







　　西河集巻八十七
　　钦定四库全书
　　西河集巻八十八
　　翰林院检讨毛竒龄撰
　　墓表【三】
　　勅封承德郎云南永昌军民府通判林君墓表
　　予入史馆作土司传叹西南徼外哀牢金齿诸域要荒万里苐鞭棰之已足矣乃复版户而长众之曩时所为流官者今且堂堂选人试仕其地士君子读书谈义亦安所自恃防予请假归而故人之子林生兆哲赴东曹选得云南永昌军民府通判则正值斯地时合饯国门微视林生将之官了无难色独咨嗟谓家有严君惟是晨昏远隔可用为虑而其既之官即以兼知新兴事积逋六七万林生受其尊人教不忍敲朴而前任之在繋者累颈无所愬咸谓蛮地果难治其尊人儒者迂远不足以利世用林生遵教且太过忽恩赦自天下凡全滇七年逋负银米蠲贷殆尽逋官之在繋者皆得释人因诵林生贤能徼
　　天子恩
　　天子神圣能使下吏得自爱惠泽滂淠儒者虽迂濶未必不见利于世也赴三年而其尊人以疾卒于寝又一年林生归葬涕泣请表墓呜呼君讳澜字观子杭州人先世自宋末由莆田来迁其始迁祖均仕元初为提领官居于杭州之大井巷三传至荣当明洪武初赠官通议大夫长子才次子文永乐中官监察御史又次森封太常正卿森生章景泰改元举神童召试授中书舎人天顺间迁仪制员外郎歴山东布政使司左叅议进太常正卿与修宪宗实録及大明一统志续通鉴纲目诸书进阶一品荣禄大夫诏祖父如其官森生应禧正徳中授内阁中书舎人以忤瑾归瑾败起大理寺副歴尚寳卿迁湖广布政使司布政使进顺天府丞应禧生竒赠刑部员外郎竒生梓嘉靖壬戌进士由刑部员外郎改延平府知府迁云南按察司副使整饬金腾等处进阶赞治尹崇祯十年请祀延平名宦梓生逢春万歴甲寅举明经廷试受官则君曾祖也君世居大井巷继迁褚堂皆歴世仕宦暨祖长荫父宗震承曽祖遗训迁居仓桥闭户争著书各以文章气节见于时世每称逊抗之后继以机云而君复承之值明季丧乱少年即漂泊干戈之际既以成童补诸生第一便弃去遍读诸蔵书目兼行下搦笔为文章瞬息千万言同砚者辟易不敢前君自薄小技每脱藁不一再视苐与坐客谈孤虚之学駮之不胜退而尽发诸河东郭公南阳许氏之书讨练有年忽大悟遂肆幡演禽六壬竒门太乙遯甲及图纬占风角以逆刺诸物通验若神每曰数虽小道能探精研微可以补造物不全之憾发生民未见之隠所繋岂细若夫君平布算激贪励俗亦在人为之耳名士有学何者不可以自见必以八比取富贵虽吾前人尝为之顾吾非其人且夫人各有志也既而曰郎仲缀袭京氏易徒善天步袁客师播星歴之防要皆失师传不得所始夫始之者天也惟齐姑臧侯为神武所封得金韬飞象浑盖诸术吾将用之以探其本源而知其所始于是竆古今天文七十二家之説仿玑衡旧轨按其图目分躔而别气其言灾祥能使书墨入版而言晷漏则左右司晨司刻可以时应每于清夜子分登台察云气占星辰顺逆以之辨风雨明晦燠旸迟速之节且用之以定一嵗阴阳损益之道其言多先见人或以西学难之答曰使吾为五官正者吾能讲太乙五纪八象三统诸歴以折取于中虽然吾甘与西学较尺寸哉乃以杭俗好相地中外姻娅多借口竹策未定露柩室不掩连年累嵗君过而咨嗟觅海角神经唐世所秘为金匮玉柙回元天机者讨其论説登山临水躬验诸吉凶离合即以五行生尅二气王衰推诸地道周亲归葬者多得效去而于是塟者日以告即邻人柩室皆为之空乃复痛天札疵疠无由拯救曩者轩辕著书上竆天纪下极地理中知人事其间府藏阴阳经络生死运会升降皆可竆抽极绎发我神智汉张机云夫天有五行以运万类人禀五常以辟五府微莫徴变化不可拟自非才髙识广安能剖晣幽遐尽其理致哉苐洞垣前脘世无其人鍼石熨烙其法又不授虽诸家内经讨极备而论议浩博考索难竟即卢国难经与皇甫士安甲乙诸着俱未能析其指归而得其要领惟元人滑寿作素问钞一书颇称简切顾灵枢真经实先素问而未得并着于世以相为表里非阙事乎虽明末张氏彚作类经已尝搜入而义例烦赜乃仍仿滑氏分类十二约文五百汰其宂而贯其错合灵枢素问为一书名灵素合钞自摄生以至运气定十有五巻为医学宗然而黄岐不作凡伯髙雷公少俞仲文及长桑扁鹊公乘太仓诸学皆别为一途金石也而代以汤液耳目也而代以尺寸辨府俞而释草木周秦以后所可考按者独东汉张机一人夫证之难理莫如伤寒言理之可信则莫如张机之书今伤寒卒病诸论俱在人间虽前后倒置篇帙错杂其中三阳三阴以及太阳少阳太隂少阴诸部皆有纰谬乃博典籍自灵素而下凡元化中藏稚川肘后北齐禇氏唐人孙思邈诸所着以至中朝圣方外彛医鉴合数千巻彼此相订因采择而论辨之以法次证以方次法即以説次方割尘析杪辑为伤寒折一书取二十七篇症外合二百五十七法一百一十二方共十二巻加类证八巻镂版行世世争购其书以为凖的一时名流如卿子张氏亮宸沈氏子由卢氏易园陈氏防师潘氏辈皆互相发明以昌大其説而于是医学得大成焉先是两书镂板成凡数千叶为估人所藏而不戒于火时漏已三下家人欲往救板者君曰吾殚精力费嵗月以成是书为利济耳今锲木甫竣而遽燬之是必有不足于利济在也否则必勿燬诘旦估人来告曰居以内无不烬者而板乃独免坊人有救他板者而误出之也君为人沉黙而谈理侃侃若河流之东注然故下物动以古为期虽博极羣籍有叩必应未尝以此诎坐客坐客虽不胜亦慰之去生平不二色不喜事家人产产日废顾志意髙逺襟期落落然门以外事悉屏絶不以闻与学人游学人皆称之为莱庵先生晩年耽于内典及养生家言澹泊宁谧与释氏相对具有见解尝曰肢体弛则诵黄庭以振之意见起则讽楞严以消之其多学而达如此君著书等身所存者于诗文有沧门集自娯集秦川杂咏酉冬杂著壬戌新钞于经学有学庸集説论孟彚解古今圣贤録于史学有古今名臣经济録读史写琰録于杂著有武林杂志武林英贤志西湖逸志林氏家乘舆图津要广舆志考其于天文地理星歴诸学则有五星辨难火坑珠寳图説防穴歌地理防防天玉正传秘防示掌歴较正元经余编纂未就者不可胜纪康熙三十年四月二十三日卒距生天启丁卯年六月十一日享年六十有五以
　　覃恩勅封承徳郎云南永昌军民府通判娶沈封安人子六长即兆哲判永昌者君之封是也次圣则见任云南黑盐井盐课司使以他后降服次兆异太学生次兆杰贡监生次兆琪次兆徳孙五启瑚启琏皆监生启璿启琛启璵女三女孙七其所适所娶皆名族详志中乃表以辞其辞曰
　　古之鸿学以多艺名艺十得五而名已成至于百氏则匪所营彼谈天者下逮九瀛纷纶噂有如集蝇况当疗物上嗣阿衡谁为为之以着凖绳君之先世代为列卿乃独髙尚同鲁两生以博坟索不止嚘嘤果能观察得天地并上撅天隠下达地灵中洞人则谁谓贞白不足与京孝子筮仕能述父行墓门之碑千秋永贞
　　故明兵部车驾司郎中黄君墓表
　　君讳运泰字开平当明亡之日破产募邑中死士得五百人渡江叩巡抚黄君于军门黄君闽人受其众以同姓故弟呼之请于江南僭号者授君兵部车驾司郎中久之不得意视一时所为殊不道却而归见予于土室曰江南事无成矣会马士英奉福王太后奔杭州与故镇东将军方国安败军合拒
　　王师于西陵渡口因在江南时与君旧君飨之万人山中诸养舎囷廪一空已而叹曰与我喂此贼何如喂沙中虫哉乃挈眷藏南山间辟其先人所搆园名文园者种桐养漆于其中昼课佣作夜即饮酒近妇人达旦不寐江东监国有以故官召君者却之顺治三年
　　王师下江东君乃出山以文章会天下名士天下名士东渡者悉馆其家日以百十人设长筵于堂随到随就坐咄嗟而遍竆海陆珍错之馔每大社入郡一切供张厨传皆其所治时嘉兴南湖作十郡文会君连舟十余鸣钲吹铙越郡名士皆载之以行尝与予撰越郡诗选庶常王君选四诗中一诗为郓城夜走题则明亡时庶常从贼中遯归作也予为哀其遇因以右丞司户评其诗简间而庶常家人谓讥其从贼搆予怨家阴中予以隟然后遣人密讽君改所评语君曰此不可改也予与毛生共为此毛生即不幸有予在予能卖吾并卖吾友哉愈易购多纸染其板不絶居常无聊召能饮者一人不问其所来与对坐各不出一语徐徐饮自朝至晡隤然不能动坐寐鼾齁客去不知也自后家寖落良田广荡半属芜渫文园数千顷亭台池舘半倾圮不复理或劝之节啬君持杯长叹曰当吾叩黄军门时衷革者一月脱此时出关死于兵吾尚能嗛嗛饮此酒哉既而有病不能食危坐却饮噉十日一夕大醉卒方君卒时予尚未归里君泣曰吾友在天涯能知别予在今日乎顾其子曰毛先生倘归当请一言志予墓他勿请也康熙十年予客淮西君已出葬于天乐乡应驾尖黄州府君之垅傍其子致书请志墓不达暨予归而墓门已阖乃承君遗志其子再拜口授状请表之君所居名黄竹塘父上舎讳衍祚席世富厚以豪侠自喜而其祖讳可师者以国子籍中万歴丙午北京乡试丙辰登进士其乡会墨义俱为世传诵有名初仕行人迁刑部员外郎陞黄州知府而卒曾祖讳初元由监作上林苑苑丞赠刑部主事与弟希元中天启辛酉乡试者俱以诗文名于时髙祖讳世厚以国子籍中嘉靖戊午南京乡试授江夏知县时充湖广乡试同考官江陵相公阴嘱以少子入解不许罢职归里六世祖九臯中嘉靖戊子乡试戊戌登进士拜鲁王相与王左右不相能谢去七世祖怿中正徳癸酉乡试授安溪知县崇祀名宦君曰吾累世通籍如此吾何如矣君年四十二子五女二所娶所嫁皆名族康熙十九年友人毛生表其墓且为偯曰西有黄竹今在东渡兮族居以黄比江夏兮世本隆上君适丁其汚兮子房破产不用为家兮亦有良友天之涯海之角兮墓有宿草尚不能一哭兮今者归来车过腹痛兮欲识其幽反为之题其竉兮身其深深名者其耸耸兮嗟乎是樗里之塟兮苟无恙兮嗟乎此栁下季之藏兮苟无伤兮
　　钱唐李记室墓表
　　尝从家明府许读李东琪文叹其博植不卑贬于杂文有蠭气是名才之鲜时习者及予官京师见其弟上珍于冯仪部宅意度翛举防骨见如瘠鹤多读书而往与山人者游若于衣羽家有所遇者暨予归而东琪已厌世独与上珍为主客聫校往来久之上珍忽言曰予将游成都归期未可知先生文致足禅世恐从此卓逺相见罕念先人有隠徳当
　　鼎革之际征书四下不得已应征为检校大使卒以非其意旋弃去而生平好古疏记天下事无所试以康熙八年己酉五月二十六日赍志以殁距故明万歴癸巳生时春秋七十有七而无所传述即次年九月七日卜葬于钱粮司岭之新阡亦并无志石匿于墓不孝之罪着矣今幸交先生先生能无出一言表之遂手状再拜予诵状称居谯李氏有武毅公者从明太祖开国积战功为将军而虎贲公继之遂领虎贲衞世禅勲爵奄至武略公以食采于浙始迁钱唐丰宁里凡十世以诗书代兴数矣自北渠公传敬渠公而公生单传鲜兄弟娶谢生式金早卒其次式王即东琪也又娶马生式琏则予所交字上珍者又娶沈生式瑚凡四子皆名下士而二为予友至公卒之嵗遂有孙十曾孙八而十孙之中有名成辂字宏载以康熙癸酉登两浙乡榜者则又予兄子同年生也然则予之于公其世交若此虽不文又何敢辞独是公在前朝时抱其所学思有用尝为本省巡盐侍御史记室参军值崇祯改元秋风发海水上涌浙东西田庐皆荡于水即卤地澒渫牢盆灶荡若浮梗公把笔缮疏力请巡盐者驰奏捐课若干既而盐运司菑边引官牍悉烬于火运司将得罪而公代为疏寛之会倭冦初平海上籍盐徒若干指为盗皆坐以辟谳上爰书堆垜不能释公昼夜检阅所上凡万纸刻求其可平反者遂徼减其半新安巨估呉氏以触忤海虞乡官嘱侍御史杀以事以侍御史同年生也公执不听曰岂有以私怨僇无害者时私贩充斥法渐弛公力为整饬使积引泉流不少壅滞尝清覈帑库有赢金万两在常赋之外皆疏引之后所増入者而公仍具疏请给边军总制傅宗龙义之移书曰边实圹积士气不先久矣若朝廷得士尽如君者何忧兵事哉其经术有用如此公尝居贫与友人共估友亡司计者侵蚀其赀本殆尽友家请各归所賸公曰不幸而友亡彼寡也所余何防而尚恐分之乃不取一钱振袖归若无有者公讳干霄字卓如初讳立志表曰
　　时李记室之茔表而述之以见其平生








　　西河集巻八十八
　　钦定四库全书
　　西河集巻八十九
　　翰林院检讨毛竒龄撰
　　墓表【四】
　　浙东招抚使故明工部员外监靖南侯军徐公墓表
　　公讳凖字式平防稽人当崇祯之季士人争以八比取科第而无益人国相顾沦祸败不可救公既被试忽集平时所为文熟视曰是何物于治事何所与吾学在是否既而曰天下从此壊矣碎裂之别妇至京师其弟有从事仓曹者好博负博进博徒合少年登门追偿轝一尫者坐上坐噪且骂公怒批其颊应手而毙公突走出门不反顾裂行縢裹腓至山海关登髙长望侦者以为奸拘之宁前宁前者王师下辽阳而明兵防之为守御地也自营蓟连衂后王师鋭甚不可当幸养晦不即入借为榰梧防调上机事开府冯君有指画词不能达掌记数易草不得公在羁中以数语达之开府大惊曰谁为此者众遽以公对遂引入请为幕客凡机事必以闻如是有年杨君嗣昌抚永平虚恢自用于宁前诸官悉婢视不一屑屑而独于公多许可曰竒士竒士尝由阁臣出督师勦献贼于湖会公归里即家召公行嗣昌湖人欲敺贼入川而迫而殱之使湖故乡无一贼故巫防上下疏守御使贼得轻入而既而官军防贼后公曰勿防也夫贼易入亦易出苐并力摄之而疏其防保无繇他道出者嗣昌迂其言悉力追防而贼果繇他道返自云阳至防一昼夜行四百里且留众于郧而自以轻骑破襄阳杀襄王及诸官属而全湖以震于是嗣昌乃自材一军上下往往诵公言而恨嗣昌不能用继督丁君闻其事搜公于行间购得之引与计事顾事不可为会闯报献隟綂羣贼来湖遇官军于水坡间败绩督府单骑走公与同幕十八人皆防送闯营闯令洗之洗之者俘获无少长皆斩也于是奴贼曵十八人杂众跪抻项刃齐下公私念何至死于此绐奴贼曰汝能纵我一谢阙乎奴贼曰官耶曰然喜而解其防送公闯前贼例凡获官有赏其所获官磔而殉诸众不曹斩故官每被获宁就僇必勿言官而公诡言官信之至是闯询曰何官曰惭愧苐参军耳参军何官耶曰惭愧参军司幕府文书而未尝为官闯念幕府司文书必有才可用而是时河南李信每劝闯勿杀文士收人望因付贼目李之纲之纲与语大悦纵谈天下事慷慨无忌脱械饮食之夜则校其足而覆锦于牀公问故曰我敢疑公哉曩者王命监一俘如公才纵而遁之防误我大事吾特前车之惴惴以有是也公曰谚曰利所都旅亦家此间利吾安归乎之纲乃饵公以货盛供御且择俘妇之姣者以羇留之因告之闯闯令与计事公揽镜必挽髭叹曰参军参军今入贼幕哉崇祯十六年正月一日天文生杨永裕谒闯于军门黄冠野衣捧图防以献谓闯宜建号改正朔闯悦使见公公心恨之不与语永裕还见闯曰以臣观徐生此野鹰非终者闯衔之会再破襄阳永裕劝闯改襄阳名京设官行间武臣自元帅权将军以下有差文臣自上相左辅右弼及六政府以下有差乃以永裕为侍郎而授公以官公力辞永裕曰何如果如臣言闯立召公公醉语不伦闯杖二十次日复召公公复醉又杖四十公曰此其时矣会官军破贼寳丰及唐县郏县间仓卒拔营走公即挈故兰阳令山东来仪与之骑阴觅保宁王于他营不得乃夜与仪两骑遁逻者诃之公手执龙文大牌指仪曰此右弼也有公干急策马去时仪受贼官右弼龙文大牌者出入之符盖预购得之也苐是时贼虽他徙然名城残破一望七八百里间皆旷无官司惟土寨据险隘自相固结白昼行杀略虽窃奉朝廷名号而犷虓与贼等公昼匿草间夜輙望昴星东驰如是有日及至河操舟者窥客装有无以卜生杀公故侻衣卧得渡抵归徳故督师丁君家居见公而劳之公备陈贼中事计擒通许太康二贼官丁君令其子解贼官入京而使公伏阙上十陈冦情疏葢公在贼久日察其机事并用兵虚实设策疑信及守御攻取分标立营诸法详记之为官兵灭贼地而事势已去且中外诸官其拘牵轇固牢不可破公深痛无如何然既已疏入庄烈皇帝骤见之大駴时漏已二下即命兵部堂上官次日于演象所面询机宜公曰贼势燎原人心瓦解非望尘而奔即倒戈以叛数千里名城如无人数十万甲兵惟束手而已然则奈何曰国家兵力既不足而统驭方略似又无足为挽囘计者夫借攻勦者惟人与饟耳今兵耗于边饟亡于甾夫人而知之乃或大破宿习多为权诡以乱之且稍分事权使便宜可行意则庶或可救夫文臣原无学术在中在外皆伯仲之间而彼此牵掣綂兵者必受命督师监军督师监军必内承庙算驰奏方略一往返间而敌之形势变矣前之所筹后不足用况乎漂焱叵测如此贼者今幸其设官司分土地迟回关陇为今之计当亟为用间使其自相猜贰以贼制贼纵或无效犹得借其瞻顾以小缓其东向之势不然发机已亟京师其正鹄也廷臣上其议复退为用间十二策中有速取杨永裕妻子及贼谍蘓二之在永裕家者当取之作行间用上初尚未信及见此遂飞骑往南都取永裕妻子果得贼谍蘓二并囚之来京信公言实值保宁王从贼中至上召见得公不屈状益重公敇吏部授公职因授河南开封府同知赞画军前会阁臣李建泰督师西御贼请公同行上许之亲饯建泰及公于大明门甫出都所随羽林军忽散走无一留者建泰驻居庸躅足狼狈公曰事亟矣羽林鸟兽合亦鸟兽散此无足深怪者苐国家已无力募借募亦但如羽林朝合夕散不如再请命整师且迎且待某当先往河聨络故督河之土寨可用也及抵河而都城破遂倡义结河诸土寨勤王与故督丁君已刻发而南都称号者以诏至即移师至江南仰天曰事不可为矣虽然吾总无所归浮沉焉苟有利于人吾犹为之时阁部史君镇扬州已留公幕中而靖南侯黄得功与公在宁前有交向史君乞公史君许之遂题公监靖南侯军防兴平伯髙杰兵留润州与两浙勤王兵竞道相讐杀公力为疏救而靖南与兴平有隟至是复争镇兵大閧公复为调之靖南乃移镇无为州公在无为军迁庐州府同知奉命聨给西江进工部员外时马阮用事诸镇鉥内乱思一湔涤乃合东平广昌兴平靖南四镇为公疏而列靖南名居首请诛君侧奸靖南以语公公知势已去外患侵偪恐徒清内变不及竣翻借为口实乃诡为儒者语令解之悉力外御事已寝而宁南侯左良玉复飞檄率兵南下清君侧靖南翻奉命西御遇于板子矶忽报
　　王师下江南靖南戏下有刦靖南迎降者靖南自刭军遂降公在降众中当事者闻公名趣授之官公曰天命固有在苐吾败军将也虽努力难以自効多为人耻笑辞之避润州越一年会江东民徒抗
　　王师画江而守公知江东事必败败则千里无噍类矣吾族邻亲戚皆在中何可不一救时綂兵向江东者有内院佘君久知公言于贝勒王招公同行公许以自効曰江东必破破则苐勿杀吾能招之此皆吾民也王唯唯及破大军皆从绩溪下而偏军乱流由西陵聨舟至萧山空城屠无所施舎而趋钱清至太平桥公预遣父老具牛酒迎拜马前曰愿勿杀公故为询曰此何地耶曰太平桥曰自此当太平矣请封刃王曰善遂拜招抚使往招故阁部朱君大典于金华大典不受招阖宅自焚城破转而之衢衢守将越人初不知兵之已临也公在途被刦所赍符信书命俱失去比至无所凭苐言孤城旦夕危矣决趋舎而守者不信遂杀公公死三日兵薄城守者出降以杀公故尽杀在城官吏之降者公友吕公故北捕通判改衢州敎授收公尸公性孝友为人忼忾不矜饰好与人财与人言必尽其肝膈博学善文下笔数千言而耻为八比初名士竒恶流俗畸致改名准取以儆也体肥白好奢衣不再撋尝曰吾行年五十当不知死所矣至是騐公卒于顺治三年七月廿六日距生万歴三十二年七月十日享年四十三子嘉庆以父难廕官辞不受女适吕洪烈则余友也其孙源曾以国子遇予于京师及予归出所为状拜请表则其状为洪烈尊大人北捕通判公所撰即当时收公尸者乃为表而系之以铭铭曰
　　公习于五典稔于七録而耻以八比名好谈天下事善用竒计而自式于准与绳当国家兴丧之际驱驰四应所至常有效而无所于成曰此时数固然也究之为乡邦为里闬缨冠往救而不能自庇其所生呜呼此徐先生之茔也而为之表其行
　　敇授文林郎仁和县知县王公墓表
　　康熙三十二年知仁和县事王公以疾卒于署卒之日嘱其子曰予承命知此土已尽职死节官下顾青衫出门今以白木还念无可为饰木地者萧山毛太史僦居仁和羲同里工文而知予其文能嘘枯而不能于媚人苟还骨故地棺无朱緑应借其文以饰之而子泣曰诺会予甫东渡大旱渠底龟坼舟壅格不得行暨归而哭公于署则已逾月日驾柩于车出关将以诘朝解舟绋去乃故防其舟孝子扶服登岸间适同里丁君以访故来杭其尊人与公同出自浏阳刘公门下世谊遂介之诣予寓亭泣拜述公言请所以表其墓者予泣询其状而无有也因抆泪就坐叙其语以表以状公讳庻善字衡麓湖广黄陂人也始祖彰卿公明永乐间仕太仆寺卿由豫章迁陂家于陂之石阳城阅十余传矣公祖之遇入成均有名而伯父鸿胪公立偁与父国子公立份俱以文章声于时而鸿胪公无嗣以公嗣之会陂当明季献贼蹂躏蕲黄间破产御贼家中落暨鼎革而豪民巨族且有妄占公产者时公年十三从容对簿于提刑之讼堂亷使李君竒公言试以文公倚讼桉援桉间墨笔迅书立就李君大竒之留公读书于官署中苐公少孤事母黄太孺人孝每疾必告于祖请身代人每以孝童称之康熙癸卯登贤书以一经冠于乡计车数上家贫不能给乃乞署秭归教事俸满迁杭州仁和县知县会
　　天子南巡出水衡所掌綂为储偫不费地方官一钱而仁和为两浙首县帅诸司起居自
　　车驾所到行在止茇以及楫筏桥道梐枑铃之设昼夜搘画虽入官伊始未尝一谙宫府事而动合法令所至无误台使深嘉之乃于下车之会相视所治谓仁和省会地比户阛阓四民皆街居交利而计其嬴日以财货相主賔举目无禾稼与循良吏兴农劝功之意絶异乃首兴学校创葺大成殿延诸生试之其后庚午领解者即首取士也于是渐及估贩及官府工作若所云工与商者调其争平其侩牙简覈其木石铜铁黍角丝枲诸物价大略治之以不治曰为政去太甚而已假有刧訾者断还之负责者偿之质子女鬻家口者则赎而完之如是而已其一切璅屑俱置不问他司有所索不应即不谅者或指为慢事急操之渐至征于色发于声而究不之顾尝读汉史叹循良为政痛百姓苦吏急宁为寛平彼刻轹是视者亦何尝不念及小民之艰然且假公亷不发私书问遗请寄俱一无所听而究之严酷所至重足一迹不至生民不尽祸不止是曷故哉大抵煦煦呕呕祗及之霑体涂足之民而市籍商贩给衣浃食即目为轻薄动加摧抑则愚者相顾称快既而渐及于文儒以为衣冠侮人当辱之大吏则时之不为儒者称之而至于邮亭乡官以及士大夫之家居者吹毛而求疵文致之故曲其法以明直而椎鲁无知为之啧啧以为平政者如是而不知斯世之猜祸遂不可底何则裁富以悦贫则富亦贫诎尊以立威则威愈酷也公之治杭无是已公赋性和厚而不善于修饰处已洁清而不为皦皦之行遇士大夫必以礼而相对落落自朝至昃公家事棘棘偶有间即推桉饮酒或赋诗一章以遣其靡烦之意尝和台使观海诗台使爱之时属吏多篇独取公诗附之石公治以慈胜而至于弭盗则不遗余力城北湖市为舟车辐辏地尝患盗公捕其渠朱新者枭之而城北以安至乡之大镇如乔司如塘栖皆居积坌集而盗每阴行其间公递鉏其渠曰丘二曰赵三而雈苻无乘间者至若苕之积逋瓯江之大砦攻剽近境公悉密捕掩杀之而杭之四境逮今晏然至于近旗之民因縁无厉至有鬻身入旗者公悉禁絶之而为之赎比比也公生于崇祯四年十月十七日距康熙三十二年八月二十八日卒春秋六十有二会是嵗亢早公昼跣走烈日中夜露宿以祷大瘁稍间则文簿堆垜秉烛不能给又日伺上官执板奔驰之其有不合意指者遂引躬受不韪抑郁成疾哀哉卒之次日四民皆市哭予在越闻讣有杭人客越者相对哭不止予询之曰有所旧耶曰无有徳之耶曰无有然则何哭曰吾哀夫公之至于此而民安之也公配陈氏又周氏皆封孺人子四长堦庠生陈出次式绪国学生次式载次式域周出女七三陈出四周出孙三长文鏊国学生堦出次文镇次文铎式绪出其所娶所聘所适所许皆名族乃为表之其词曰
　　以公之首斯丘也而归其身其归之者形也而浙人依其神盖公之处已以介而治人以仁虽抑郁死官下而其志未尝不伸曰此公之生平也而并以告之桐乡之民








　　西河集巻八十九
　　钦定四库全书
　　西河集巻九十
　　翰林院检讨毛竒龄撰
　　墓表【五】
　　金文学鲁孺人合葬墓表
　　君以崇祯十四年卒卒之时知山隂县事周君辑君善行传人间名晤善録予时受其书而未省也越二十年君遗子子闇重取録锓木属予为序且具言宿昔为善赍志之状涕泗滂霑予时已为文记其事终以其事渉隐昧罢去康熙十年君配鲁孺人以单居三十载从君地下子闇复寓书属予铭墓防予从淮西转徙嵩少不得书暨予应诏从京师归医痹杭州子闇乃以对防赴
　　天安门请宫詹学士朱君填铭圹中而丽牲之碑尚有俟也且朱君之铭与予友吕子弦绩所为传仍以待予表墓语行之文间然则予又何辞矣崇祯十三年两浙凶饥君父太常公以监察御史典南京学使院事事竣归里发粟赈里门然后还台其明年雨黄雪十日斗米千钱君立救饥法预开坊局遍画诸坊之在城者与四乡表里择乡士官师主之以籍记受赈口数先设散钱给米局以安其家然后分别逺迩自官粜民粜官积民积诸大法外条列出粥移粥验病传药诸碎事凡若干则立厰若干所每厰分主若干人且徐徐于经画之暇勒荒政全书凡若干巻会绍兴府知府王君推官陈君皆悉心任事举君为倡而简其能者副之时在城诸坊惟城南大云【坊名】概有丳串则以君为主而胡君讳鉴者为之副也乃是年五月一十六日君卒越十日二十六日胡君又卒坊人奔走哭于路号于里门比户惊相告曰善人亡矣善人亡矣虽然善人不可为如之何无何胡君苏大言君居钧天甚乐钧天穹窿别构一堂以居君名善人堂堂布千坐坐止百余人而君居其中顾见鉴即呼与坐而既而却之曰胡八兄何庸至此耶八兄者胡之行也时传道其事或疑或信即其家人亦惶惑越十日六月六日俗六月六日浴猫犬曰猫犬生是辰为之沐兰君外弟呉君年十四浴猫呉所居宅则玉虚道院左也猫走院依神而呉就神捕得之神击之颠既而神凭以为言曰非善人相救其能生哉且曰善人愿致太夫人太夫人无恙穹窿之间将建堂以居善人太夫人善人行也请贻金为工师劝成太夫人者君继母呉之姑也言讫而起如平常时坊人龚勲章启初胡铣项发张先声王龙光辈上其事知府王君推官陈君山阴县知县周君各拜稽首曰善夫即以其事辑记之名晤善録且敇载府县志中金氏为西京大姓然日防族也君氏出汉裔避莽簒减刘为金既而复之至呉越王时有为民部尚书者讳王嫌名仍氏金南渡后迁于贤庄既而迁观港为观港金氏君为太常公长子生六嵗而母王太夫人卒是时太常公登贤书暨君年十四乙丑而太常公成进士然君已能补学生食下士禄早以艺文噪于时其配鲁孺人则戊辰进士翰林院修撰公息女也年二十八而单居一子六嵗其一尚在腹即子闇也子闇生而弱甫期以惊仆孺人狼仓走庭外不识户以未尝窥庭也既而悔之
　　王师下江东邑里奔逃男妇啣曵走出城一城皆虚孺人曰嫠妇何之焉指所佩裙刀曰脱不幸饮此已耳暨四垣键户独防二儿居重屋而竟已得全太常公尝曰儿善而死新妇善而不死死而乐与不死而苦均等耳然而苦可知而乐不可知善何可为矣予尝怪魏晋以后多言鬼神事不之信子闇在广坐曾争之曰君不读春秋乎春秋多怪事而夫子修之何也遂杂引春秋时事并列代史文一如邢劭之论名理娓娓成説予尝载其言别篇而晤善録所记事终不敢多及然而概可睹焉君讳枢字伯星或曰此斗星精也而泄以名宜其行矣君生于万歴壬子三月二十五日卒于崇祯辛巳五月十六日享年三十孺人生于万歴甲寅十月七日卒于康熙辛亥七月二十九日享年五十有八例守志五十许建坊越中绅士与子闇游者请学使题旌而孺人辞之曰吾敢以赢年沽宠誉哉子二焯烺铭曰
　　维昔末造天降鞠饥岂翳公子而解信施乳瘵用药餔馁以藜不报黄雀反夣白鸡人事已矣天道何知古亦有言善不可为上帝示意此岂有差弥罗飨善与穹窿齐玉楼既召金台可梯钧天广乐赵简所知应遣苏韶回世説之十日两告千秋不疑脱或未信名字足稽酂侯归昴傅相乘箕矧瞻闺中实共伯妻思君心苦有子腹遗世徳务大家声是基东山谈理西园赋诗感兹异事作搜神词广彼晤善助我孝思越五十载犹念先仪砻石以待将为丰碑身藏兹土神升云霓尚疑藏者惟冠衣兮
　　文学洪君偕张孺人合塟墓表
　　洪孝子纲不幸生四月丧父越一年不幸又丧母又不幸父母享年少父年止二十有一母年止二十又不幸纲以五月五日生谚云儿生五五慎勿举身长及户刑父母今乃身不必及户而其言又验生平既不见父母又每怀是恨自戕不可自悔艾又无所用又韩退之为李干墓志志当世名贵误服金石药求生而致死着之篇藏之地下为后世戒而纲父以寒疾食栀屑母病热而误投以葠茋之汤向使子长能尝药不至此又席世宠后地大难继或得嗣骏烈以慰赍志而时命未逢诎指身生时逮今已二十七年矣抱此数不幸而展转无计计惟有刋石书徳借名言以志不坏使铭埋墓下表传人间而人亦有言王庾旧家必得孙绰文而后家人治葬事今康熙辛未合葬二人普福岭既已谒祥符知县遂安毛先生文填墓间矣萧山毛太史遂安同谱兄也曾为先司寇公作明史列传予家世徳之太史能复赐表文为人间观乎予乃见孝子哀其志发其所为状叹逝者无所事事遂安文已具何用缀余言以重示于世而既而思之自昔竒行异节鸿功伟伐可以嬗于后是固赖世之能言之者而苟其深悲极痛无可传述明知其人之无所事事而即传述其可悲可痛不能自已之志譬之遇剥割熨烙伸臂坦腹啮齿舌忍患而呻吟唔吚不絶于口亦足以抒其所苦而驱其所不耐然则孝子之为此岂得已矣按状君讳潢字天如总角能文十四嵗即以未补诸生为晩会学使试台州曰此先忠宣判官地也忠宣生于此仕于此当必有籍请往试其兄壮之挈之行果见取为台州学生其明年十五即赘于张孺人家孺人父讳仲安钱塘学生也无子赘君而身殂君童年经纪其家事持筹佩钥视垣墉周遭夜督家人数么贝不失竹个有催科吏来谯于庭张仆抗不逊吏持之官例逋粮抗官者朴而枷于市君亲入县门与县官拱揖侃侃辨具言追呼急良民不给应辞防倨傲其在草野则有之未闻得罪也且催科与抚字孰重官见君年少而气直语有理解遽释仆谢之归邢吉人先生者君受业师也无赖子弟有以婚姻负先生者先生愤至死君独伸大义呼同门生移檄之已而置其人于法先生雅善姑布术尝相君曰子才大于躯而血不肤其能长乎乃以康熙乙巳八月廿四日卒先是张孺人赘居张氏暨君卒时然后来归不复往而张母顾太君屡以车来迎必流涕谢之曰今以后则吾事舅姑时也既而君母周太君力劝孺人暂归宁复来孺人扶车不能登肩顾乃去至是病剧顾太君询曰儿有言乎曰无有但有不能自决者昔者事舅姑不能从夫子今幸从夫子去又不能事舅姑生死之际当何为情言讫而瞑时康熙丙午六月九日距君卒时祗十月一十五日嗟乎其可哀也如此君世籍钱塘宋徽猷阁直学士忠宣公由乐平来杭一传为同知枢密院事文安公留钱塘家焉迨元兴有浙东安抚使讳某者徙越之上虞入明而襄惠公讳钟成化进士官刑部尚书太子太保以军功赐白银麟服复起家钱塘西溪襄惠公生澄治庚午举人中书科中书澄生椿政和县知县赠都察院右都御史君髙祖也曾祖讳瞻祖万歴戊戌进士都察院右都御史巡抚南贑汀韶惠潮彬桂以平贼功赠少保兵部尚书祖讳吉晖万歴戊午举人中壬戌甲戌乙科进士未仕卒父讳超例以廕受官不就为杭州学生世咸谓君承世阀才髙当益大而不幸赍志孝子纲钱塘学生铭曰
　　惟君世勲贤歴嬗开府业立功西与南两建铜柱臬宗衮既殊望康乐亦佳嗣东京四世杨尚识黄绢字如何芝兰生早已刜其芽日象殒丹穴星魄堕渥洼有子生背亲四月方哺乳比之徐节孝匍匐解覔父世苐见嵇绍不见绍父形况兼谢阿母孤早若寄生惟是填墓文不用戒金石衣罕遗羮黄口未尝药纵谓鸲鹆鸣阳五劫此月但逐葫芦生何用名镇恶独怜魂婉娩相随在重泉嗛嗛作伉俪于今三十年墓下填所哀墓上标所痛譬犹病呻吟勿谓偯无用世徳久愈炽孝感身必兴闻者傥不信请以视此铭
　　山阴金氏女满愿墓表
　　金氏女山阴南塘人父镕上虞学生家贫而无子当女生时值小满之满日父以为女也弃不视既而叹曰金能满吾愿毕矣古有沈满愿试以名之七嵗能读书从父之塾塾中儿无过之者隣童呉登家颇殷请婚于父父许之而未聘也白头兵起燔吴登之家而簒登去既而返之家无賸一钱登年十五无生计请仓桥之卖纨扇者而为之绘之日绘三十纨得百钱会女父死女亦绘纨以养母登傥不给绘女给之康熙改元侍郎王君祭禹陵搜城之丐妇而谕以意买姣好女酬以官金二十觔丐妇来女家女母曰金果满乎持华衣披女身女泣拒之一日三往复既而女病约以日至日衣华衣登过送之请于母曰先生在时某向有成言虽无礼而有其意今则已矣愿别之可乎曰可登见女曰不谓子之幡然也女曰吾筹之矣吾死则谁养母者往之而之死则金可入也否则子能养母乎曰吾叔父在处州以千金贩木呼吾尸之此后有赢钱未可知也女曰诺谓母今日病请中一日遂经死年一十有七登迎其母之处州家复大起三十方娶妻生一子塟女于南塘之湖南山而请表之时始宁女士徐昭华有诗曰南塘娇女玉琢身黄金为姓家复贫生当四月小满辰兼之金满干枝分命虽无缺愿未伸但耽文史厌寳珍山环十里桃花津儿家住近山后村青萝作髻云作巾闭户不闻防犬狺曾赋映水当洛神何媿满愿称后尘【沈满愿有映水曲】祗怜兎丝牵麻黂小童韩重居北隣越罗裁素张曲筠团圞如月虚无文虽与题扇非右军相邀同染蛛丝纹防花筑翠扫黛防逺山着处香螺新有时滴粉调朱唇呵指把笔冻不龟东家作画西家皴两两腕袖相粘籸画纨三百钱一缗才彀晨夕供老亲狂夫无赖千骑临千金买笑万买春不识桑下罗敷秦白茅强委半死麕盘龙四角穿车茵为予判作载柩輴衣箱五彩花组紃不须换却填襦絪阿母呐呐徒好金叩户一别肝膓锓雪花螺旋铺官银纵然金满缺在人日有时蚀月有轮岂如纨子长圆匀庐江小吏衔苦辛贩材贸木罗漆杶黄金亦有满愿晨世事完缺何常伦湖山万仞髙嶙峋下有清水清且潾封茅借草荐水莼夏浇清酒春酹醇瓦棺土甓安穸窀相过泪落前湖濵
　　蠡吾李孝慤先生暨马孺人合塟墓表
　　李孝慤先生以康熙二十二年八月卒塟有年矣其子塨登康熙二十九年庚午乡书明年试礼部既归而嫡母马孺人即以是年闰月又卒与先生合塟服阕慨然曰礼云居丧未塟读丧礼既塟读祭礼丧复常读乐章今古乐并亡谁当读者客有以予所着
　　皇言定声録竟山乐録二书餽之读而怳然即束装越三千里就予受乐凡三日尽得旧所传五声二变四清七始九歌十二律诸遗法去且能正予书讹谬二十余字濒行再拜曰先孝慤儒者也不孝身亲凶功已一十五年未有片石填土中而先慈从之幸而封甫干将复琢柱于垄傍且以丽牲先生其可无一言褒施之乎予曰然按保定多儒者容城孙竒逄以竒节讲学蘓门间祁州举人刁包聚生徒里闬先生独笃行却讲谢弟子谓学贵实践合内外期于有用乃阖门从谨身始型于家惇于所亲渐以及邦人邦人信之大率貌朴而庄衣布袍覆瓦垄巾或髙胎羢巾而礼容温然言论伉直而呐呐不即出性严介而予人以和当太公在时鸡鸣盥潄率马孺人拜于庭然后登堂听寝声徐徐问安顾太公春秋髙日必五六食每食必燥湿甘苦察所冝手捧持之会天寒鸡鸣而起瀹豕羮于陆稻之间先燃灯于堂反持羮而灯已熄念置羮取火羮必寒如何正徬徨间而灯烬忽燃若神助者或曰此孝之感云至其自奉则礲粱连覈作饔和菜菹而沃以沸水顷刻一二盌不知其麤也先生尝慨世儒愅诡求身心不实舎求事物乃求事物又不实徒竆致物理于古所编摘之书而注事説物葢复不实乃遂屏弃事物不道渐至兵农礼乐由赐求赤皆斥之为舎已为人之事然则学亦安用矣因与同邑王法干订身心之学又感五公山人王余佑大节与之论有用之学録孔圣全书及通鉴事迹可施用者顔习斋者愽陵儒也谓圣人无心学而有其学乃自立为学次第杂取少仪内则诸篇定幼学之凖而以古文禹谟李氏周官经所云六府三事三物为节目究竟彷佛班氏五学限年责功之説而心学阙焉乃谓先生崇实学与其説合斋宿过先生先生不与见既而见不答先生于诸客之过未尝不答而独不答于习斋即习斋亦不以先生不答而不之过尝过先生值他出见桉前所録书大惊归而书先生姓字于屏每出入必拱揖焉顾习斋籍愽陵而寄僦于蠡城之东村先生由里居之乡由乡之里居必经习斋门不一入也然而先生遇虽疎终以其学切实遣子塨与游塨虽秉家学然亦学其所学云先生讳明性字洞初孝慤者学人所易名也少与兄成性弟尽性皆蠡县诸生有声兵乱后先生不出试客有以出试劝先生者先生饮之酒既醉浩歌使客不得言顺治八年兄以
　　覃恩贡于廷授府判官而是年
　　恩诏郡县举学行兼优一人时已推先生先生辞之初居城东曹家蕞圏田令下庐舎彊甽皆受圏于旂独奉太公入城居太公卒复奉母居乡之賸庐及母又卒而兄弟之子有不幸者复为之经理遗幼往来乡城间尝在邑里修比师闾长之敎凡婚丧祭祀养老读律必躬帅尽礼而其在乡则出民入民各有程度暇即与乡人较射每钩目光箕张乡耆老见之輙流涕曰李二公少时当崇祯之季羣盗起二公从太公帅乡人保守戒勿为盗乡人感之即他盗过二公门挿帜门左禁勿入当是时二公挥利兵用长木箭跨生马疾驰可敌万人惜今不见也先生生于万歴四十三年少马孺人二嵗而先孺人九年卒孺人有懿行无子副以易州世袭锦衣卫指挥使马公斌女生子五孙一塨其长子也孺人同马姓而殊系欢如姊娣推让所生子而同怀之塨乞铭时累以马孺人懿行为言嗟乎贤已乃为铭铭曰呜呼此蠡吾李仲之墓而以徳配祔













　　西河集卷九十
　　钦定四库全书
　　四河集巻九十一
　　翰林院检讨毛竒龄撰
　　墓志铭【一】
　　沈君墓志铭
　　予友沈七禹锡二十七嵗死呕血其诸宗沈功宗与予前后友亦呕血二十七嵗死死时作书曰先生肯为我作志耶其弟在宗持书泣属志且云某日将葬苎萝山东岗啓其书其遗笔也功宗字孚先萧山汀头人其读书处名江园称江园沈子后山隂傅宗者慕之就君同里居师事来蕃读书江园中又称江园二子君十嵗着大臣论稍长尚风节尝读汉书党锢传至度辽将军皇甫规自以西州豪杰不得与党人上书自讼君捉笔填其下曰时萧山沈功宗以童子同将军上书其慷慨如此君善书法遇缣素必移易书满雅好谈毎达曙不寐时其师来君同学傅君亦皆好谈故尝与谈无厌情一日来君书同邑毛甡之诗示君曰此何人诗也君应声曰此嘉州也又示曰此白太傅也来君咥然而起曰何哉此城东里毛甡者也君曰有是乎次日遂走城东里问甡值甡过埭上君亦走埭上相与语甚驩当是时毛甡过埭上埭上黄君好结客日接远方履置酒高防毛甡既指君徧告座客座客与君语亦大惊后客有为问难者君着答客难数千言顷刻成客传写去至是客至者必询江园沈子焉君尝夜思甡逐月随一仆走埭上凡二十里语逹旦及甡过横山君复随一仆乘夜走横山横山去江园三十里中界以江呼江渔刺舟乱于江时鸡将一鸣江防有踞虎两目如燐接江水君信为燐也叱之虎遁杖追之时近江村民惊以盗一村皆起江园前有苎萝山西子所居处也旁有浣纱溪溪祠西子其祠前为越王走马岗君尝行岗上怅久之着越纽遗书不就乃与傅君合刻所着诗共十四巻名江园二子诗集呉江顾有孝临安陆圻徐继恩山隂张梯慈谿魏更与同邑毛甡皆有序后傅君出试君不从与之别傅君出试輙第一庚子举于乡而君以戊戌十二月呕血死死葬苎萝山无子遗一女传君告诸木娶为子妇铭曰
　　猗乎崇兰馥馥其华扄之幽岩凛霜来加呜呼昊天曾是不瑕焚芒灼蘖剸荣刳葩维兹苎萝有怀著书畜志不逮言还其墟材优覇服思成王图其人即亡其心不渝宗有沈君风流相似郑乡即同杨冡亦迩能通秘埏相语里夜月尚县江园之水
　　姜桐音墓志铭
　　君讳廷梧字桐音明大司农少子也司农死国事于赣长子国昌走五岭负楬椟以还行至闽征南兵大索于路汉旗徐帅者捕生人为逃丁儿械国昌手载之行将以衅鐎斯时有总角少年膝行马前求代兄即君也君幼给防行文不起草口所诵即成句大宗伯黄公道周曽与司农谋国事劝司农行夜宿君宅听君咏诗而怪之疾顾司农连言曰君尚难为陆荆州耶此非平原乎君歴世仕宦而无籯笥然性喜中友之急萧山毛甡避隟人于君君歴之日与山隂张杉往来拯山隂徐缄家尝被贼贼质其子男而要之赎徐不能赎也君卸妇头上妆赎之君世为炎帝后姜姓师尚父其宗也自蜀汉鎭西大将军后如千传歴宋南渡有从一宣教者家姚江为姚江姜氏入明益大高祖考荣以工部主事左迁通判则尝劾逆瑾得罪者也时徙居姚江南城曽祖子羔有文章名由礼部郎歴陜西按察使进行太仆寺卿与分宜相公忤致仕祖镜解元中礼闱试自礼部出守为建储上书罢职既而例赠光禄卿徙家防稽又为防稽姜氏焉父一洪则司农公也司农公初叅政东粤迁太仆卿以国故偕大宗伯黄公入闽叅机事寻由吏部侍郎进户部尚书而走死于贑君曰吾世受朝廷恩如此日见旧世家子保家门者悉应徴出君独义不出阖户而居防稽故濒海大将军统征海旗丁辇徒以东自永兴逹例有供役日括坊民为夫君已循例而贱值莫雇也倪文正公长子者君女兄夫也有喑奴客居民间以贱值雇旗丁者虐奴客泣而不得语既辨其喑者也利其喑指为旗丁儿逋逃有年是家敢藏逃法当死法藏匿满洲逃亡新旧家人不主首他人为勾稽名窝东人东人鞭之还旗窝者斩十家家连坐流徙塞外当赦不赦君既家被抄无遗金钱而奴客喑躅足竟不得辩一语于是桎梏君觧京师赴督捕府谳而君以道病有坊民义君者愿代君不可其兄国昌自道还急诣县府首自被桎梏解督捕府督捕府亦竟以君枉命释君君向与兄共户居既各娶子妇以居隘兄僦道南居以居君独居既而兄亦贫力不给僦乃还道南所僦居仍与君居君乃穿户傍赁旋人所居居久壊也立四泥垣埒污泥其中而独身居时夏方溽甚泥水中体客湿淫于肾肠肿发于幕镵石汤火治不可救戊申十一月若甲子死距生年若甲子若月若日甲子四十有二君少遇筮者曰君当有大节惜乎蹇也画蹇卦于纸且曰六九其遇二四其数也君初不解今解之也蹇也者蹇也六九者六九也蹇六之九所谓不事王侯者也二四者倒探之犹云得策十八者四十二也君长于文章而无成稿所存诗待删集如千巻芳树斋集如千巻甲乙诗抄一巻皆已刻其未刻者藏于家如千巻诗类何景明近为诗者莫过也娶郡祁氏名英明廵抚苏松殉难赠太傅兵部尚书谥忠敏祁公长女贤有文章每与君倡和或君远游则必诒诗相问讯有诗一巻藏于家名静好集子男五人长兆熊郡文学次兆鹏次兆骅邑文学次兆骥次兆鹄俱幼女五人兆熊娶邑董氏明尚寳卿董公中孙女生孙一允垣若甲子若月日将择塟若所兆熊兆鹏兆骅同持状造萧山毛甡跪请为铭甡以言防辞兆熊泣曰先大人易箦时呼熊前嘱曰守身诵读奉慈慈幼此八言命固也西河毛先生吾肺腑交而流离走四方吾不能与之诀吾念之汝执笔记吾言是先生与先大人何如而忍无一言于先大人且先大人隐者也隐而何以显者铭甡曰然可以铭已铭曰系惟四岳兆天水宗既迁既大大于姚江歴世显仕垂珩佩璁各砻名节咸鐟钟镛繄惟夫子实绍司农退秉大义讵为苟容蕨食成馔土室是封衣剪薜荔诗裁芙蓉其同王考犹有敷庸或待阙庭或登乡邦而君不然永谢世征曩予攀凤以君腹龙果逃海上见称辽东仲尼有言君子固穷嗟其命诎不如文丰既歴坎坷亦罗罦罿贫无室居死于泥中穴乎有竁惟君之宫砆之瘗之利其后乗
　　张梯墓志铭
　　山隂有三张子张梯张杉张楞也王正义先生以诗文防天下士三张子俱幼小坐末坐天下闻三张子名各争起问讯已而见三张子在坐末辄相顾叹息去顺治三年征南兵下浙江山隂郑遵谦率民徒抗之江濵张楞死焉张梯乃髠防泽中性不嗜酒至是饮饮必剧醉尝与弟杉过维扬维扬人闻梯兄弟名争邀梯兄弟饮梯既以剧饮稍成疾至是益甚歴昼夜下血不得止杉事梯如父不脱衣履昼夜坐梯傍篝火假寐闻呻吟声輙前按摩之扶上行清不能拭恶杉为手拭日十余上洒秽衅臭豪牦不见如是者五六月及归而杉亦敝极几死是时医者多人不能得効有山隂倪君萧山俞君钱唐张君戴君皆名下医愿为梯効医争造其家饷药致饵晨夕调伺终不効遂死既死而张杉独行人间者若干年前此三张子与萧山毛甡友善甡避人渡江未归至是杉寻甡于汝南城南之蒋亭酒酣泣曰吾四兄死若干年矣天柱之麓是其墓也顾无为之志其墓者志之者其在君乎甡曰诺乃志之君行四字木弟世居山隂之曰鱼潭称白鱼潭张氏九歳能属文名闻当时为人孝友慈爱然好立名节从游于刘忠端公之门尝入市有武人私诋公理学君直前批其靣武人初敛手避既而啣之然卒畏君名不敢前祁中丞殉后其家落里中豪侵中丞寓山庄田君挺身为理之其人虽素豪见君前輙惶恐谢还所侵去方郑遵谦之起兵也兵无舂粮遵谦素与让檐王氏不相能王氏家有多藏者遵谦将以是报籍其家君抗言曰让檐王氏者非他吾舅氏王正义先生之族人也明公方假义旗相向而先以私怨使正义先生不得庇其族何用示天下拂衣而起遵谦顿请过狼狈乃止其为人方正类如此君代有令名其先数世皆以甲第着大节矫矫于时六世祖以明宪宗朝进士由庶吉士授兵科给事中以万妃擅宠防谏得罪廷杖后迁江西布政使司参议五世景琦以进士授刑部主事治太医院奸狱忤逆瑾意谪通判歴官广西桂林知府有清德焉高祖元冲进士由庶吉士授工科给事中歴江西廵抚都察院右副都御史平江西贼曽从游于王文成公之门读书浮峰山他日文成思之指浮峰曰此山卓荦不羣有似叔谦叔谦其字今所称浮峰先生是也神宗朝进士曽祖讳一坤刑部主事歴官江西布政使司右布政祖讳镃晋府左长史与刘忠端公讲学及卒忠端率学者私諡正学三张子出而声称借甚论者谓张氏益大乃骤当明季相继落拓悲夫先是其五世祖景琦有仲弟景明世庙长史以入继大统召拜相抵阁而死季弟景旸为侍御史皆以进士贵显世称前三张后三张焉乃系之铭铭曰于皇先生命世是期既邵义德尤工文辞气竝川流臭如兰飔踵武前哲贻规后来谁曰孝友祗在周镐亦闻竒伟将迈汉造乃逄阳九旋遘百六中含霄澄外蔽泥浊纡其养仁厉于嫉俗生同时衰用致肤剥曩者晋彦首推孟阳与弟景季号称三张旷代而下两与颉颃前为逹着后当贞明固将饰节为时所方如何丧斯永閟不彰峨峨天柱惟先生藏表之树之以扬令名
　　礼部精饍司主事曹公墓志铭
　　予游汝南闻曹先生孝名自郡使君下悉以状上之台使者台使者以上之朝廷予怪询之或曰子浮江来独不闻奉母江淮间曹孝子乎葢先生曾于避地时称孝养云既而先生之子与予游持状来示予泣且请曰此先大人仪曹公状也先大人以孝死未有志也惟竁之幽頼碣以彰翳孔竉之閟而君辞是扬予曰何哉君之为志者夫饰碣于幽堂者以为光也砥文石于埏之竉以为宠也污溲之沚光无所于施放废之词宠之而益鄙谁则用贱而语贵欲语贤而用不贤者而曰不然使先大人而尚书诸曹事耶则语贵由贵也使先大人而孝子也耶则是将以贤语贤也且先大人有言矣吾惭吾德焉耳胡可使贵官逹人得我誉也葢惧夫饰者也乃为志曰先生讳琪字玉度别字淮湄世居息之临淮里故明崇祯癸酉举于乡鼎革初奉母王避之江淮间当是之时以为母独处骤罹兵革乃一旦轻弃坟墓流离远土恐不得慰母心江淮间风土乐耳目旉豫可用忘歳月乃穷意极娱毕致江淮诸玩好什物媮靡鲜华虽亲朋贶临其在母前骄张施为诎人力无所顾此即当时之所为养母曹孝子也而母曰亦独思归耳吾不能去亲戚坟墓居此乡矣先生曰虽然柰公车何母曰儿为母而就公车不亦可乎于是归上公车遂于顺治六年己丑成进士策三甲第一释褐复告归曰愿养母不愿仕也越三年母曰为母而仕可乎于是仕授行人司行人然居尝不乐每以迎母就养母不许鬰鬰屡请使思借以归省顺治十年奉使
　　诏延绥军既辞行仰天曰吾欲假南觐而得西使命也乃兼道行诏毕南驰四千里荒山隃河得觐母于堂而留不行母叱之行于是行世贤録曰先生尝请假归省不得请终养又不得乃为书诒所亲者当路曰汝南周磐读汝坟之卒章用养母而始就辟也既已赴辟歴三县长即又以思母而弃之归然而朝廷不因之而无良臣草野不因之而无令子汝南人士即又何负于国乎十三年再请使南贑拜母于闾立赴使以还而税诸家复不行醉而诱之行状曰方先生之使贑还也自十三年丙申逮十四年丁酉而犹迟迟行值歳乡试先生例当典试闱或劝之行先生曰得门生百曾如我娱亲刻也遂不行适闱撤而较文者以不肖得罪凢无分大小分闱咸伏诛去而先生以迟行免或曰此孝之报云既而稍迁礼部精饍司主事复迎母就养母不许葢母重去土天性犹之昔之避江淮时母思归也然而是时在廷官例鲜予养葢以杜趋避侥幸故先生于两使时思以此得罪弃去因留之家而又不能也既而母卒先生曰今而后果不得养吾母乎曰嗟乎欲如向时奉母江淮间得耶负星而奔道病不能行舁之既而又奔至柩侧坐卧于其下哭无时也上食必哭哭必尽哀及至后不能哭则以腹傅地呦如也既而大哭卒呜呼孝矣或曰先生故不止死孝者也先生归省时陈邑中利疾邑頼之如折亩如减夫如减繇皆有成效或曰先生久当为孝死世贤録曰先生之父象干公用先朝覃恩授训导今赠文林郎行人司行人祀乡贤者当崇祯十五年二月一十二日闯贼攻邑城城无守者公踊跃呼士民登陴守之不克战于闉阇不克战于衢不克战于巷不克殊扞而死先生拽棘前继之母哭止之曰母在而子继以死母何依乎乃啮指砺掌昼夜嚎躃画杀贼状贼败乃止则是先生之愿死孝不止一日惜乎时不见用虽已成进士而仍以亲殉犹然与孝亷色养时同见称也虽然孝天德也称曰孝可以止矣先生以顺治十七年八月六日卒年五十七以康熈元年十二月二十一日卜塟于邑城东凤鸣岗先人墓侧有子男一人曰铸由廪选甲午防贡士能文章有名为原配彭生彭早卒以覃恩敕赠孺人女子一适光山前进士应安廵抚程世昌子谦孚为继娶孺人冯生有孙男二曰澄曰济女孙四一适儒士崔嶷一适池州府同知宣绍中子汝楫一适前进士陜西布政司左叅政刘四端孙澍一适固始前进士新任湖广按察司副使分廵辰沅靖道祝昌孙日恂先生有题旌崇祀诸典见世贤録铭曰
　　至德云亡世无孝子嗟哉先生用孝而死南陔草柔北山杞长有亲未祀何为方将幼读汝坟长游淮涘白华绛趺以纷以斐亦歴铜街亦登金马握兰前墀防衣中府初展星轺嗣扬饍鬴以为靡家不在母侧赐谁遗厠牏谁涤半菽勿承万钟何益乃遘风木遂歌山蔚哭踊辟朝袒括就位符表不食竝母以丧呉恒临祭乃恸而亡勿讥曾闵敢嫓荀何苟能殉亲皇咨其他有山可错有刀可砻翳谁记之孝子之宫马局道傍鸟鸣树侧翳谁记之孝子之宅郭宗有道蔡喈无词万年是千秋尔思






　　西河集巻九十一
　　钦定四库全书
　　西河集巻九十二
　　翰林院检讨毛奇龄撰
　　墓志铭【二】
　　诰授通奉大夫广西布政使司布政使顔君暨
　　诰封二品夫人田氏合塟墓志铭
　　君讳敏字乃来别字澹叟曲阜复圣裔也其先在明初有以军功袭锦衣者籍宛平为宛平顔氏君少为诸生与其弟讳斆字敷五并名防
　　鼎革开科君出试中顺治乙酉举人当是时赠君鸣鸿公娶冯太夫人生君而卒独杨太夫人生敷五者尚在堂而家贫时君已娶田夫人日辧菽水事杨太夫人不给君乃就新安教谕思匄升斗而台使以君贤荐会己丑大比君于正月迁闽县令将领凭乃复诣吏部堂请防试部以非例沮独掌堂者奇君言许之时君弟已先一年中顺治戊子举人与其兄同试春官而君成进士授刑部主事进郎中海冦阑入内江江介士大夫多为所误兴大狱君典江南司江南台使奏报下部属君定爰书君披牍着曙不寐必求得其可以生者入报每力觧即迕堂上官不顾狱借之成乃以一麾迁池州守池故宋包拯所守州也君至拜拯曰岂有继公官是邦而敢负公者三年考第一民思君如拯竝祀之遂迁湖北按察司副使上荆南道防义王孙可望由西南来归我兵迎勦者大将军贝子固山以下皆牧马荆南而以供亿厚责君君为广储偫蒭茭糒糗一切支放皆有法军无哗者既而迁本省布政司叅政分守下荆南道大经略内院洪公夙知君至是以君能题君贵州按察使摄布政使事时大军进滇者必道黔値黔饥斗米钱十千前此转餫每至黔以道险手牵足挽几三十钟致一石因改黔秋粮令折本色至是民不堪土司奔逃君请之抚军仍改如旧赋征银民便之不数月即迁广西右布政使随以转左改陜西君赴陜至岳値弟敷五亦由刑部郎为岳州守杨太夫人正在署君不见有年急欲见杨太夫人趋而入杨太夫人出迎之遇之屏门牵衣啼遂留岳与弟共被伺色笑浃旬终以限严不能别竟奉杨太夫人西入秦时两湖未靖虑杨太夫人或念弟每当令节田夫人必谋之君假弟家书从洞庭来道无恙率以为常康熈二年
　　王师征西南大防各路兵分隘进勦而大将军独取道关陇士马之集兴安者日以万至多不给君立疏险易别水陆措夫辧饟按程而应之事平
　　上嘉恱防
　　覃恩授通奉大夫封赠召回京改补适弟从岳归仍共被事杨太夫人当是时君通籍才十余年而九迁其官所至享能名且
　　主眷位骎骎上他人处此鲜有能却足者君乃与其弟家居阖门色养者十三年康熈庚申君弟起四川叙州守而君以八桂乱大兵方南下议非重臣辖其地不可特
　　诏君开蕃广西时田夫人以疾卒不顾行大将军頼公统征滇兵从南宁道入借君筹挽得底定而大军告防旧时定南王藩下官兵家口约数万尽遣还京凡轴轳长年无正饟可办君立出帑金雇募逮起发而后捐输以补之乃以力瘁并病瘴上书乞身而代事者以薏苡危君君叹曰吾通籍以来家居与游仕相半惟此国与家两不能已今
　　主恩究未报太夫人在堂不终事有弟在川而竟不能与一诀憾可知已遂不起君生于万厯丁已正月八日卒于康熈甲子四月二十六日年六十八田夫人者世袭锦衣仰吾公女贤而孝善事杨太夫人而先君逝生于万歴丙辰十一月二十六日卒于康熈庚申三月十九日君兄弟三人而伯早世生子二不禄因以弟敷五子伯虎为之后伯虎官监生候选兵马司指挥娶顾氏太常寺博士云门公女辛丑进士现任江西贵溪县知县啓祥其兄也女二长适丙戍举人河南汝宁府知府济之臧公长子现任江西贑县县丞炎次适荆州总鎭子渊冯公次子山东平度州知州庭棨子渊故涿鹿相公孙妾严氏生女一幼君世本圣裔而兄弟赫赫时圣裔在朝有太史天官大夫兄弟最名而君兄弟在外为方州大臣与之埒乙丑嘉平月将合君夫人旧阡而孝子伯虎介天官大夫拜予状而谒予以铭铭曰觊禄仕娱亲顔乃以王事而厠之戎马之间虽持节三苖开蕃百蛮公之功在四裔而公之志仍不在一官是以白云在望不无嗛嗛而有弟和恊且隔之蜻蛉之川庻子弟之子而内辟宫竉外奉几筵曰此君与夫人之阡也而于以大其传
　　敕授儒林郎山东都运分司运判俞君墓志铭
　　山隂两俞君工文章谓易庵与余庵也易庵以仪曹郎死于官而余庵入成均殚志举子业歴癸卯丙午壬子三科屡荐不得防八旗教习员阙余庵乃上书谓旧制充教习员惟恩防歳副四行而今巳俱停请得以官廕准例补四行选获
　　防授镶黄旗教习创学规严钤而厚诲之遴录笔帖式伙于他旗大司成陈君少司成宋君咸异之荐为能将以正印官用部议狃成格不许値
　　朝廷狩幕北沿途上书
　　上特为慰劳敕所部议叙出常格外当是时天下闻君风采者相望冀一见至有传简牍致慕思者酒间各聚语得悉其事以为快予尝与蕺山骆明府游明府君姊子也属予作一诗寄之暨予官京师而君以都运分司山东闻其初至官有司例金钱为前官所格君直白御史台曰分司有规例犹州县有火耗也州县无火耗无以养亷分司无规例则无以絶贪夫当此月进不给歳薪日减之时而独有一人焉断火耗黜规例挈母妻子女宾朋奴客及閤中幕下之效才者而相率为蝉为蚯螾能乎夫知其不能而犹斤斤焉惟规例是黜此非不情也诈也夫诈则何不可为夫诈则必求之于恒格之外而其为规例不可问矣夫诈则何可以受国事台使善其言许复其旧制之半而其言亦稍稍传都下乃予请急归而君巳先期首故丘将矣君之子于予归也造庐手君状涕洟请曰岁之首冬谋筮兆于山隂葑溪之鳯凰山乞志之按状君世从剡迁累以诗书嬗其家大父两谿公生六子竝饩庠而君父以成均声于时生子三次即君也君生而警敏七歳就学善诵闻塾师讲黄童事归而拥衾思效之十歳能文下笔越尺幅十二歳以女兄出嫁随父行揖让礼旋折中规矩观者叹去间因母疡访医不得疗发黄素以下书精硏之遂洞见幕理几以医为世名又因相地得青乌法秘之既长修髯而伟干言论慷慨凡事朒缩不能决君数言决之任天下彊奡不即绌者见即沮落生平尚气重然信且谙于时事利害当前无所顾变故猝乘随事防给即亲戚交游有所干请无不令满愿去以故人人称之初筮仕河东运判河东盐池绵亘百余里盐盗来者以千数莫能撄其锋君命蒯数軰伏要害盗至纵之去苐邀其最后者数人执讯之悉得羣盗名于是始籍捕无或遗者然故从末减翻覆慰谕令自新而羣盗之感激者争为良民运城地属安邑而门者县也民间妇姑偶誖谇无暇诉长吏门者立驰报木板到门需求之缚其鸡豚而倾其所蓄之缾与罂民不曰便君语安邑令使立徙去曰安邑自有城运城自有官何至烦贵役为既而议裁河东阙康熈十九年改补山东其所辖六塲延袤广每塲旧有催趱名坐差而廵绰例按季换牌凡一牌缴费如千以为常君既除坐差而复革廵绰之缴费者每获大伙私贩则依律科断其以一二十觔易米薪者槩释之盐艚自蒲关抵雒关相衔不絶君但于隘地设一人守之立串票注引盐数目一存查一给艚司使雒关按票騐行而盐政大治乃以复摄河东事至蒲防蒲台歳灾县令催科过严急民有窜者令收其族属不分男女老稚悉絷之狱狱满分絷之门堠民既巳饥饿而缧絏之后继以朴掠死者道相望君捐金代输而以焅虐责蒲台令蒲台令慙谢是年以
　　覃恩赠其父如君官母张继母董皆进赠安人无何以他事归君尝念其曾大母苦节术旌已格于例乃于初任河东时请之裕亲王手书节孝贞操二匾额以旌其门至是归将改祖宅为家庙而建坊以塡之且念其母董安人家无嗣曾于其故里立一庄名萧庄置田如千为董氏祀产而未竟其业因于其归时重至萧庄将恢扩田畆作祀产而溽暑驰骤遂得疾以逝哀哉君讳凤章字九仪别字余庵尝顔其堂曰未能曰吾于斯道有未能也生于天啓乙丑十月六日卒于康熈丙寅四月四日年六十有二由镶黄旗官学教习歴任河东都运陜西分司山东都运胶莱分司运判加一级
　　敕授儒林郎配王氏封安人子二长云溥附学监生娶王氏次云沛附学生娶章氏继娶朱氏皆望族朱即山阴相公曾孙女也女四孙五君博极羣书而工于诗所着有余庵集行于世乃系以铭其词曰
　　惟自命士入关弃繻况同东方慨然上书宜其判事环煎沮洳开轩衡论折汉大夫乃溯丕绩劖之碔砆轻赀重信斯民所无况兼孝友阀与德符尝痛大母苦节孕孤以故穉髪饱蚊戴乌归为母祀亡于奔驰惟此葑溪山衔鳯咮孝思不匮乃生两雏堂虽未能庵则在余伊坟然者先生之庐
　　沈母胡太君墓志铭
　　山阴沈君筮仕得粤西泗城军民府参军自言亡怙恃虽远使万里与百蛮为长少王命也亦又何怨独是母有令德故事矢靡逾五十已奉
　　诏得举行旌门建坊之典而家贫无赀屡乞乡大夫谋告于
　　朝而迄无主者今之官海徼恐从此违故乡益远乡大夫之谋入告者当益纡滞夫犹之嬗后而上膺
　　纶綍与远播碔砆一也纵马鬛抢卒得史氏一言以寿之于石则犹是显扬之事矣乃于南行日介所亲而谒予以文子何足辞母氏胡父孟昌公席阀阅为郡名士母夏太君能文母与兄俱从夏太君学以故夏太君疾母未笄也輙能侍汤药衣袵不侻以孝闻年十九归式庵公式庵公邑名士读书等其身顾卓荦有大志尝以食贫有太公在堂年且老已屡试又不售遂与母别褁粮至京师防崇祯末盗贼充斥四方来京者多游仕幕下遵化抚军闻公才厚币聘公公应聘而死母随公三年生子一即参军也太公春秋高然且遗子二长者弱冠次襁褓女一尚未字堂上余一老而堂下之罗坐而环立者皆穉儿弱女啁啾然母乃断肉食事织絍以膳太公太公所遗子与已子皆侍太公学太公赴舘请则随之与俱如是十年暨太公死而太公之子与已子以嫁以娶皆视之母母悉有以周支之而其所谓小郎细姑妯娌先后之望之者匪一旦也乃参军既长亦屡试不售别母赴都凡一年而母死母滨死时値十月朔晨起沐浴更衣请召亲族至告曰予守身二十七年今幸无失坠可以见夫君于地下矣苐吾儿在京诎指曰后二日则正吾生儿日也吾欲以是日告别使儿遇生日尝忆父及我遂于月三日不疾卒年五十六越十年参军将之任急归葬母而以墓铭告乃铭其词曰贤哉母德孝于女居与兄同砚具观诗书工侍药兼涤厠牏以故归公馈祀洗腆尊章悦懽儿女宛转仰事俯育愼终追远独怜夫子屡泣牛衣远应客幕长留邦畿春路草发秋林叶飞亦既抱子克嗣徽烈何以数竒雅竝前哲以兹氷蘖阅歳月日今者细赕受符西南君子涖止言冠其簪因念先德将志墓林蟠螭于碑屃屭在石竁幽弥章泉冥不隔千秋万春爰视兹室
　　程赠君墓志铭
　　尝读顔氏家训每惜士大夫轻去其乡或忘所自出不啻泉明所称昭穆既远夷为路人者然而燕越源流惟责之肻构之子少为振兴夫亦曰自今以后可无遗下治之思况记幽表竁尤继世所皇皇者乎程氏自重黎之后有程伯休父者以国为氏至东阿程乡各有世系而以河南二程故多冒河南族为门阀光惟余门下士清源君其先世自山右洪洞迁于清丰谱牒散失不倚附他族惟曰清丰程氏清丰程氏者自迁祖至清源君凡八世其七世则赠君也赠君之父以孝闻生赠君而贫赠君出就外傅受书读读过輙记忆不能忘推觧书义以此悟彼谓科名可即致忽慨然告其兄曰父耄矣贫不能奉养而吾兄弟皆守儒啖根呵流脱一旦有不及餐可如何独奈何以难恃之养俭父体也遂请兄自读身为估早作夜息出其智计以求当于白圭计然之术如是有年家遽起日视洗腆惟恐不遍食人称曰孝乃赠君则聚其嬴与兄共之兄子女七人皆赠君任婚嫁自清源君上祖若父下及其子四世皆合屋居无分别灶井杵臼时推其所有以赈救闾左之不足者今清源君以邑宰起家治清源有声尝迎养赠君官舎赠君对食流涕曰吾不能以禄养父而吾受禄养每饭必捧匕箸上其父如养生者且谓清源君曰昔周磐读汝坟之卒章涕泣求仕以为父母甚迩不可无禄养故也夫以父母为所必当养而急求仕者孝子之志也顾既仕而即以已之爱父母者使民爱已则又凡父母之情也以故清源君之爱于民有如父母康熈十九年五月二十五日赠君卒于治年六十有六其子清源君既扶柩还清丰乃以葬事驰状来乞志铭赠君讳世显字配周为大名之清丰人娶赵氏先卒子二长道徴次维屏即清源君也孙若干铭曰
　　自昔孝子多为禄任越三古后仕不可恃是以牵车服贾以待何期嗣业爰笃尔祉涿鹿曾迁卬驹于此挥其中百务具理则是何故父母孔迩乃嗟山隤亦曰哲萎梗阳之民如丧考妣孝思所至砻石莫拟惟此微词歴千百祀















　　西河集卷九十二
　　钦定四库全书
　　西河集巻九十三
　　翰林院检讨毛竒龄撰
　　墓志铭【三】
　　诰封金太淑人杨氏墓志铭
　　予过秣陵金观察署观察每言其从弟孝以失怙事王母如其母徃欲録贤节为王母旌而未逮也暨予官京师观察弟司马由学士为予官前游时相往来倍知其从弟国学工文章善事王毋葢晨昏冬夏无间焉越明年司马授节钺出抚七闽而观察以致仕北还会其从弟承重居王母忧观察乃为介持母状来谒铭按状母杨姓顺天大兴籍父鸿胪丞梦叟啖以松而生毋念金氏世婚相其诸子中有茂才君者以为贤而许之为继妻顾茂才君高才通经术远近造请者不絶于闾且意气豪上无暇理家人事一切皆责之母母司鐍钥启藏室无钱贝啓箧无绘帛丝絮啓橱窖无粱菽膏膳充什器者苐所在牣图史堆垜狼籍母大喜以为家清白不事封殖益勉励劝为学防茂才君女兄夫曹君亷访崖州以臬事重非茂才君掌幕记不可迎茂才君往而茂才君死母乃抚前孤一如巳出力教之以京师俗奢饮啄烦恐一妇持门户或不给乃迁之易水杜门絶嚣谓可以教子且啬费也既长子丰以翘关授北直马水路游撃管都司事封昭勇将军死于官母抚次子复与诸孙皆成学次子为茂才有声而诸孙锳与鍹皆以国学授监郡向所称孝孙能善事王母者即锳也锳尝曰先君司漕时曾饰飨食制衣帔以进王母王母拒之曰我守寡存孤四十余年食不甘口衣不文体凡以传清白而扬世德也今汝甫自立而即以温甜易我志耶其俭如此夫母以节为俭而为子姓者即能各行孝以上承母志可以观巳母生于万歴已酉月日卒于康熈甲子月日年七十有九以
　　覃恩诰封淑人子二长丰次复孙五长锳丰出次鍹次镳次鏓复出次镕丰出女孙一丰出某月日葬于某阡铭曰
　　西京着姓曰惟金张乃其世婚惟潘与杨淑人緼德秀于闺房是以请继得亚少姜截发劝学阴教以彰况当训子敢违义方惟此洗马陈情孔皇虽无式阀尚觐养堂岂谓螭首作幽竁光慈亦无竭孝何渠央图史千轴谁为铺扬煌煌夜台当识是章
　　勅赠内阁中书舍人高君暨
　　勅封孺人丁太君合墓志铭
　　中书舎人为宰相判官入掌制诰与东馆相表里予从编纂暇遇舎人高君与语君每叹禄养之艰雇赁马仆僦居三市傍斛水百钱致太孺人就养谷薄不给将仍归故闾与兄弟家食者居所称养堂安在焉予尝悲其言且为歌河上之歌以为词翰不可近居官亦然既而高君以艰归其明年予门人蔡生君分校京闱所得士也持君札及状告以某月日卜其赠君暨太孺人于其乡之新堡村而匄予志石予闻君兄弟五人皆能以文章才技见称于时其长君善文膺壬子乡荐词义风起蔚然为晋阳通儒次即君也君以丙申中礼闱试选授纶阁其在官精于书命有文帅之目诸季力学居学省见名而其一复出其余技从甲子翘关升于司马君之兄弟其各能自立如此顾一一皆赠君教之赠君尝以身董训不足延邑中之堪为师者经营槃槅办朐防惟谨甚有粥太孺人珥饰以典膳者而太孺人亦兢兢其教诸子一如赠君之教之赠君尝卧牛衣中踟蹰不起及见诸子辄忻然顾太孺人太孺人来前辄相慰每曰教子一经而已籝金何与焉其在今君方营葬事负土筑宫而其所贻札痛悼咨嗟仍以家计庳薄无财不悦为憾且曰里居之艰艰于长安则甚矣赠君与太孺人之教之善也赠君讳登第字歩云祖千始占籍于山西太原府清源县南乡之新堡村父春生二子次即赠君君由太原府学生以
　　覃恩敕赠征仕郎内阁中书舎人而太孺人氏丁亦以是时蒙
　　恩封孺人两家望族同里居早为婚姻而赠君以康熈丙午冬先逝当次君举乡之歳与太孺人甲子冬卒相距二十年始得合宫于衣薪之藏所谓一与之齐终身不渝非耶赠君生某月日卒某月日太孺人生某月日卒某月日子五长聨元次聨璧次聨芳次聨璋次聨桂女一孙六女孙十二铭曰
　　伊惟梗阳左恒右河踵于吕后在陶之阿方山孤竹施为女萝诞作以室爰成厥家相彼丹穴曽生五雏各长羽翮蔚然而华乡推国举右垣是居以其余驷为龙骧科今者寿堂开诸南谺金镫有熠玉版可磨煌煌朱篆如螭如虬千鼂百昏尚其佑之
　　台州教授何公墓志铭
　　台州府儒学教授何公既死之四十二年孝子之裕之祚始以庚申之中春卜葬城南蜀山坂时予居京师孝子驰使赍书状请予志石予与孝子交三十年孝子每述其先人遗事流涕虽迟久犹能记忆其百一况四十年间乡之人亦多有道者邑当郡上流而渫民无宿炊其所通官河则宋丞相史君所凿渠也彼时以葬亲逹鄞自便不顾邑形势流而奔越三百余年闽人陈君宰予邑坊其渠枝之曲而南接水故道而后复北而之渠当是时筑钜梁故道名大通镇以浮屠而创三重之屋于渠坊之间曰文昌台予少时犹及见之顾谁则任其役者任其役者公也公产本殷厚而以任其役而破产之半乃邑东接郡西与北则襟江而扆海崇祯元年秋北海塘圮浸城及雉而汨夫城之室庐溺以万计其明年西江塘又圮幸预备不为患然巳漂矣公请邑大夫力任经度修翰两塘间甚至镃肩畚手日出笥中金破产复半而其役始竣予亲承灾患尝与乡之人窃叹公隐德谋志之而未有间也既而防稽太宰商君以还朝伙頥取自便毁渠坊而行邑人无敢抗者夫人居乡多相形相形则盈绌生盈绌生则盈者易矜而绌者必至于忌且又易较较则劳逸见劳逸见则劳者不甘而逸者必肆其蹈借而不之顾以故遇公事而能任者少迄于今西江再三圮十倍他日而泄泄连歳至有取私决自便且致大坏而不之救者夫止一坊而邑大夫创之公成之然而权相开其先庸太宰毁其后止一江塘而乡人筑之乡人圮之其贤不肖何如也夫四十年间而其为兴废如是也公讳汝尹字克言又字太衡由贡生授台州教授其先自浦江迁于萧山数传而有御史善永乐中效严助故事巡按两淅又数传而复有御史供奉世学则公世父也公端性丰颊善读书以经术自命少受知于提学使苏君以文鸣于时生平重然诺好推予排觧导地当世称长者生于隆庆改元六月卒于崇祯十年十二月子四之祯之祺早世之裕之祚与予友之裕读书如其父家藏书数万巻而自幼食贫曰公所贻如是乃系以铭铭曰
　　公生七十年而侻其身又四十年而始就于穸与窀谓公才高而未尝列陛而陈谓公拥世赀而予儿以贫公之生有利于乡而既死而乡人思之虽歴久而犹感于神曰此公之藏也而益以见公之为人
　　诰授通议大夫江南提刑按察使司按察使金君墓志
　　铭
　　君姓金氏讳鎭字又镳其曾祖讳
　　诰赠光禄大夫廵抚福建等处地方提督军务兵部右侍郎兼都察院副都御史由绍兴迁京师生子四季讳大濓以君贵累
　　诰赠通议大夫江南按察使司按察使加
　　赠光禄大夫廵抚福建兵部右侍郎兼副都御史则君祖也君父讳晋以君贵累
　　诰赠江南按察使司按察使如君官加
　　赠廵抚进阶光禄大夫与母孙氏累
　　诰赠一品夫人生子三而君次之少有夙悟与兄釴庚子副榜贡生考授知县弟鋐壬戍进士由翰林院庻吉士累迁兵部右侍郎今廵抚福建有三珠之目尝举国门大社四方名士集京师考钟伐鼓冠盖属于路而君以兄弟三人束髪主坛坫观者荣之崇祯壬午君举京闱试领解防
　　兴朝搜京闱见举者授以官遂于顺治改元授山东兖州府曹县知县旋艰归补河南陜州阌乡县知县覃恩敕授文林郎并赠而是时廵按廵漕廵盐诸御史交荐君改銮仪卫经歴司经歴随陞刑部河南司员外郎奉
　　诏陈言得优
　　防乃于康熙十三年进本部郎中防
　　上方愼狱复矜恤之典分部使循行郡县以君使河南恤刑自本年十月至十四年四月凡七阅月计所全活约一百一十人矜疑半之援赦又半之以是年秋七月冬十二月两遇
　　恩赦多肆宥回部考核纪録一次旋以
　　覃恩诰授朝议大夫并赠遂于次年转河南汝宁府知府时淮蔡多盗兼无年民田荆榛道殣千余里前代眞阳西平诸遗蘖根株未清徃来雈苻间而新蔡李樊与泌阳郭三海据平头寨相结以起民争逃村墟坵落皆虚君一意抚字除苛细下垦土之令生聚教训示民以自新取为政去太甚一语书之讼堂而亲綂锐丁勦李樊除其根株一切勿引蔓防清理藩产躬验丈尺而海上投诚兵适安挿眞光之间凡开屯升税极意调剂令民兵相安至于兴利除及一切津梁祠宇宜毁宜复者皆受整理当是时君勤于簿书每夜垂防防二炬于槃屏息刮目左右伺户外耳察蠮螉移时闻内有扣奁声始搴防入昼接民事与男妇对语絮絮若家人子顾好礼名士东西徃来投刺入吐食跕屣迎之啓傍院防饮贶赠日不暇给予尝过淮西舘予于署堂躬率诸子设厨食撰捧衣履为予治装归而未有厌也夫人牢落去乡里望门相投惟恐不得当而为之主者见挟刺前輙防去即或不得已行人请介为之一礼接而顾盻他属词意多怠忽既退而无复有余思去而恝焉比比也夫是以所至落托至有困道路不得归者然则君何可及也君治汝十六年以
　　覃恩诰授中宪大夫并赠而廵按廵盐诸御史与总河部院俱有荐乃以督催所垦地暨徴输有效加一级共纪録三十二次防其弟补河南布政使司布政使君回避改补扬州知府值撤藩兵变长江上下风鹤相惊而维扬适当其冲城中相震恐一日三徙至有争门而奔者君力为慰谕且以威怵之始安然而兵马驿骚君处以鎭静尝招名士游防修复平山堂作文诵之乃事治而民得不扰遂陞江宁驿传盐法道副使遽以优荐兼署盐运司事陞江南提刑按察使司按察使以
　　覃恩诰授通议大夫并赠值大计入
　　觐召对令敷陈时事时所对有二其一请定盗案严减之例谓江左连年甾盗贼多有三载之中题报八十余而其中饥寒逼廹可减者众如一时穷困被诱竝不伤事主或得财未俵分或于事主家取棍械护身原未尝携带器仗皆宜敕部分别量减永为定例至捕役营兵豢纵勒财以致先取贜物然后报官甚有指称打防代行钱令行刼偿还是盗有时尽而捕盗之盗反无穷也如此得实宜从窝盗律一体重拟则犯盗者少而民得安矣其一请定旂下买人及获盗审讯之例谓江宁京口二旂买人多有无籍者自立卖契旂主但送上元江宁丹徒三县用印而竝未行文原籍察其眞伪多有展转掠买而不之知者嗣后请三县用印官将所买之人申报廵抚廵抚按季报部随即行文原籍出示招验其有可疑者令旂主还契追价其用印官不报照新例治罪至于旂下逃人奉有承审官夹讯之例独旂人为盗被获难以刑讯其狡頼展脱将何底极嗣后旂人为盗倘伙证甚明贜仗已确许承审官径行刑讯则奸宄畏法而盗风息矣疏
　　闻称
　　防时君以足疾被议
　　上不聴敕令回任然终以劳勚筋力小败至明年引疾又明年卒时康熈乙丑十月十二日距生天启壬戍十一月二日年六十有四配何恭人山西平陆县知县幼卜公女子三长夭次敬敷官监生授北城兵马司指挥候补主事娶胡氏
　　诰封四川提刑按察使澄宇公女都察院右副都御史贞岩公妹次敬致官监生候补国子监典簿娶王氏文学德公公女廵盐两淮监察御史千里公从女女四长适奉天府府丞定庵姜公子坦次适山东肥城知县廷处何公子琮次适明宇陶公子巩县县丞頴发次适衡州府知府愼伯谭公子宜振孙四兆璋兆珩未聘敬敷出兆珂聘黄氏广东海阳县知县昆瞻公子乙丑一甲进士翰林院编修砚芝公女兆琚未聘敬致出女孙一许字翰林院庶吉士芷岸沈公长子敬致出君性厚与人以和而好文予在淮西时尝索予书唐淮西碑欲以韩愈叚文昌二文竝勒隂阳面叚文多误字未较遽去及君还籍邀予于京邸距向勒碑时一十八年尚道其较误诸字一一指数之而请予为防当其为观察公家事了率子敬致筑楼于秦淮之濵名餐胜楼聚书其中以自娱至是为予道其事兼请予赋之未有以应也曽几何时而君子敬致且述君遗命而遽以志请呜呼可铭已铭曰
　　嗟君之族肇于西京奄至寳婺三贤以承由越及燕从再迁兴蕃如椒聊大以鹡鸰独君歴仕克用明刑始自钦恤终于亷平以故敷奏庶云得情苏公用誉释之可称乃以清谈得江左名修禊汝水张筵蒋亭一时佳士如鹜斯趂人生适志交游足矜不见鸣鸟尚求友声今君后嗣如螽薨薨彼家人事亦又何营我思良友爰题佳城念君冠佩于斯藏焉
　　西河集巻九十三
　　钦定四库全书
　　西河集巻九十四
　　翰林院检讨毛竒龄撰
　　墓志铭【四】
　　赵少府墓志铭
　　山隂赵少府于崇祯十七年筮仕成都之郫县而骤死于贼家未知也康熈五年成都守冀君修成都志檄州县父老有能言二十年前死贼事者将荐于台而久而不应无何他邑借借称少府曾死贼成都旧民无在者郫又最薄城中屠且尽间或僦居自外来比屋不满三户不能徴其事且微闻少府死于灌而不死于郫既而其子麒从成都还谓曾覔父于郫不得既而之灌有向应防者郫人也故为灌堰夫遇麒与语惊曰君赵少府子耶少府官于郫郫有都江都江者粉江也粉江之水可以注锦江而溉蜀田而其堰在灌少府者司堰者也少府甫受事即以司堰故入灌而献贼适至胁之降不诎因射死而沉之江今堰傍有安家口则少府死所也麒乃走堰求父尸不得号咷招魂以衣衷之取堰傍土块而纳诸懐而冀君者则先为之记且载之通志以表其事今志所称赵嘉炜以知郫县事死贼是也予官京师其子贻状来予窃读之憬然曰献贼将破蜀中丞龙文光设守遣将刘佳引出战而败时城壕枯贼谋渡壕薄城下文光预遣人决都江大堰使之注锦江以益壕水水未至而城巳破然不知当日所为遣之者何人也少府之死岂即其时之决堰以益壕者与吾闻忠臣在天其灵爽足以自着故焄蒿上泊皎若云霓虽其事已久而昭昭耳目终不可掩纵或同时竝事澌灭殆尽而终有人焉为之纪其文而覈其实而迟久愈烈原不必过为寻求展转曲发而后人得而知之乃予方奉
　　诏纂修摛前代忠烈入之史乘而其子复刻木被衣懐堰傍之土而瘗之且以礲石将树之墓门而谒予以铭也予乃发史册书于端曰成都之死事先之者御史刘之渤也又继之中丞龙文光总兵官刘佳引推官刘士斗华阳县沈云祥也其误传巳死而初未死成都县呉继善也独少府之死不得日月成都志苐记其事而冀君作记有曰八月三日者夫八月则贼在重庆是时未入成都也贼以十月五日抵成都越四日城破计少府决水当在十月六日佳引战败之后则实惟七日故都巳破国既无史官而蜀人血肉溉地耳目樔絶未能于影尽言湮之后考月日而为之记之得毋忠臣灵爽必迟久益烈者与少府讳嘉炜字景恩其先世宋理宗后所谓福王与芮子者世居山隂华舎村父柱官四川成都经歴母陈太君同之官生一子即少府也崇祯癸未少府由监生授成都郫县主簿志称知县亦无考铭曰是何所有而碣以斯夫亦安所有而可不系之以其词葢少府之忠魂不惟是也而于是乎思
　　敇封文林郎内阁中书舎人刘先生墓志铭
　　曩渡淮时谒刘先生防先生着茶史成甫就坐即询茶銙之制且以未见皮袭美所记太原温从云武威段磶之所补茶事十数节为问时先生方七十手辑书千巻塡一橱务极根抵其于经史子集外复注首楞严经参同契以及饮食服饰诸璅璅书茶史其一也是歳解举人京师先生之冢君六皆以苐三人中礼部试四方来贺者满庭下予于是时随众中贺先生去越十年六皆以参军领从征尺籍随抚远图大将军入安西樔泾原叛帅既巳奏防从凉州还値先生病痹六皆方草奏间闻耗急驰骑归省军谘促奏者踵至先生笑曰吾儿能破贼吾何憾矣遂易箦时四方防吊合数千人予方走巴山即欲致生刍而未能也又十年六皆补都官来京与予对巷居相见流涕自言先生巳卜兆将掩石于幽而以予受先生教属为志予惟近代多谀墓非好为佞亦以其人无可述不得不张门阀铺官阶夸饰所无有独顔光禄诔陶征士蔡中郎作郭有道碑文苐约举大槩而其人巳见先生非其伦与先生守正学以笃行勗淮人士淮人士受教者出而问世比之房魏之于河汾皆卓卓有治行其为举文方正博大一如其为人值先朝光庙间方尚吊诡相争以诸子茁轧袭取富贵而先生屹然不变然其门徒亦往往售去当是时上颇重儒术诏举孝亷仿汉晋故事江淮间开藩者皆得自辟士以官州邑吏持板到先生门有司亲造请执羔雁敦逼再四先生终不就然而人士竞奋以誉望相矜高其在道路见有度庄而意沈者必询曰子从刘先生来耶其或佻逹輙引避去曰毋为刘先生见其推重如此先生与高年者为尚齿之防每禊饮不舆不葢厐眉而修髯偃然集东湖之濵人争观之独与谢先生名古修者尤密居恒以行谊相礲防有择言必告时称好友者必以二人为之归至为语曰交道不偷有谢与刘初先生父明旸公官粤西懐集县有贤名以劳卒于官贫不能归先生方成童哭愬于两粤开府许揭椟置驿既而渡湖将抵岸忽飓风作同舟者多溺至有窜他舟以免者先生抱棺哭请殉风亦竟息少侍王母秦安人疾百治不效先生闭一室刻臂肉和糜食之疾遂愈人以为孝感云先生讳源长字介祉山阳县学生以子贵
　　封文林郎内阁中书舎人加一级七为乡大賔娶徐封孺人子三长谦吉即六皆也次履吉次晋吉女一孙六女孙七娶嫁皆名族生于万歴癸已六月二日卒于康熙丙辰十一月一日年八十四铭曰
　　维德可砥身而行又足以及人时古之君子也而世巳奉之为人伦迄于今读其书过其里门而思其居处服食犹足以起敬而况其穸与窀呜呼予所不愧者惟此文
　　敇封胡太孺人徐太君墓志铭
　　予与别驾胡君为文酒欢知别驾在漳为郡良股肱曾以征海功闻于
　　朝嘉之防入计别驾乘计车捧瑞来
　　觐在京上下借借称别驾贤乃别驾过予道平生外谓有母在仲弟博陵官署顾春秋高予以七闽远不能迎养幸
　　覃恩两及得邀予与仲弟同封而仲弟官贫尚不能具蔮帔为母称庆予何以为人乃诣市买良珠为冠被以重锦纡道赴博陵举觞跽献母前母喜为一展齿既而咨嗟谓吾年七十有竒称未亡巳久虑旦暮从尔父地下而须材未备得毋仓卒多违逾者别驾遽居起急顾门外舁文木内之庑下母见再喜葢别驾是时豫以京师多名材隂购之为具而不敢告也博陵去京师近传其事美谈且益知别驾兄弟孝能先意伺志而既而闻母讣疑别驾已还任或不能待母当大事而别驾使至请予先志墓为归用然后知别驾之孝复能以觐生者送死而两无憾也然则予之志之者又安辞矣按状母徐氏防稽望族父承林公负竒气生子五母齿居长见母帅诸弟承家事甚办尝叹曰惜哉我女女也假为丈夫子者吾当授之室而游人间矣以故歴相攸不令蚤适人至年二十三而始归赠君赠君少母年五歳防赠君父即世其姑亦悉以家事畀母曰授室母不之辞母生三子皆母亲课诵尝勉之砥名节谨亷隅为用世学谓家自姚江来迁代有贤哲赠君又赍志徒读等身书无所展宜各自奋以缵遗绪于是仲君明府先以覃恩荐于乡出宰安平而长君三君继之当其时明府入官长跪乞母教值其县多盗母告之曰从来盗贼皆饥寒所驱夫民安则盗自息此本论也女毋治盗但治民而已明府之任凡数年而盗果息既长君之漳母以道远不能从然每询其政往有言能事上官者母不应既而以征海积军功多级开府大司马计兵秩一时称监郡者往往闻母耳而母复不应暨入
　　觐去漳漳民刻不能离君且恐以尤异一旦为铨人徙去父老擕持遍郊野愿留君无行因飨君于留佩亭留佩亭者宋郡判郑樵被留处也母询君新政君以是告母母为之慰至是易箦呼诸君语曰诸儿皆起家下吏亲民务亦知爱民在省刑乎勿苐谓一荆一楚无伤天和即偶或过之而心体亏矣心亏而事善者未之前闻蜉蝣且知生草木亦有气语毕而逝嗟乎贤已母生于万歴辛亥六月二十五日卒于康熈癸亥四月十五日以
　　覃恩敕封太孺人子三长宫漳州府通判功加二十三级次宣安平县知县次宗候选州同知女四适名族孙三母口不言钱病中以白金三百两出箧中谓诸君曰此吾一生勤苦所积也为我买良田三十亩歳税之以供祭祀又曰汝父曾牧赡族人之贫且老者及死合一塜其塜具在汝即以祀祖之余遍祀之此亦先志也乃为之铭铭曰
　　于昔妇教着在婉娩维母持门所见者远自古训子亦以其慈母之严也有如父师既秉家政兼识官方朂子吏治一何炜煌潘生养母不徒以食班昭就子爰励厥职我母畜徳有迈前贤况理馈祀豪系不諐顷者玉棺降于官署万户撤歌四州裂布苐以虞殡将返江郭齐女望丘滕公发宅从此丰碣贲于原阡竁门之石千秋勿刋
　　敕赠承德郎陈先生墓志铭
　　予成童时赴崇祯巳邜乡试见山隂陈先生以廪饩高等率先诸试人诸试人咸借借称先生艺文不置既而传先生高蹈焚所著书且尽发生平所藏诸经史载籍拉杂鬻市门叹曰书生何益于人国而拥此累累为哉予尝闻其言而悲之今相距三十年与其嗣君州司马参军兄弟游于京师知先生尚健好故乡山水尝豋种山乐之为层楼相望间与客泛鉴湖竟夜忘返逮晓不能别因自号鉴湖逸民予谓先生以高才硕学不能行于时怀抱鬰鬰宜假此自遣以销支干及接其犹子广文来京谓先生巳谢世且持其嗣君书币并状以请予志墓予啓读之然后知先生笃行其生平垒块原有不得已于中而非以自放巳也先生讳长吉字履谦小名绿衣以生时有绿衣客来故云乃生甫周歳而骤罹家变其父工正公随兄太仆公官京师而留其所娶于家则沈孺人也沈孺人实生先生在襁褓而先生王父少府公家居王母马太孺人性素严沈孺人事之失欢偶以细故女僮诪张之大怒出沈孺人当是时沈孺人脱先生于懐置地去先生不知也及少长知之尝出外傅长跪请就里门学冀以往省不许遇伏腊亲串有庆吊必长跪请遣行不许时先生嬉戯百计谋所以过省者虽马太孺人知其情故禁勿往然间一自往而沈孺人则竟以是怏怏死先生隐痛既不言顾私自哭踊若居丧者而见马太孺人輙収涕如平常幸先生少慧且鞠于马太孺人马太孺人故爱孙而先生承伺之曲至偶有过苦之必跪曰请易以杖问之曰恐伤大母手也马太孺人以是亦怜之尝侍马太孺人于京邸就工正公养时年甫埀髦帷灯夜读逹曙不寐人劳之曰吾不敏故然也且肆力古学日就太仆公繙诸古文史每遇前人处人伦之变必反覆流涕求其得当而后已尝读新序宋襄母归卫襄每欲省母而不能也托言儿有舅在卫尝爱儿请省之恸哭曰吾独无舅氏哉因作懐舅诗十章日讽之以见志云既而工正公再娶则马孺人也马孺人齿少于先生马太孺人爱马孺人甚惟恐先生事之不能如事母而先生事马孺人无异事马太孺人防先生娶妇俞其事马太孺人马孺人无异先生然后马太孺人大悔恨谓前此误听女僮言出沈孺人沈孺人无过先生乃乘间涕泣请立沈孺人主且请合兆于陈氏之墓择日发丧迁于盛塘之上埠而于是沈孺人还陈氏焉崇祯十六年献贼破武昌先生奉马太孺人归自楚以就工正公养也既而马太孺人卒先生终其丧不出试防国变人有以先生名入荐者曰吾安庸矣先生性近物不好讦人过人以逆至必受之顾介节不事干谒里中人以庸调列先生名先生起自直乃免邑长吏有举先生乡饮酒礼者先生拒不许至金钱往来必自损宁予勿取歳歉里各设粥厰先生请马太孺人设粥紫金里当工正公仕楚时人多贷其金虽家居其贫而不之责也尝曰生丁不辰吾所得于天巳歉若金钱岂吾所宜有哉
　　鼎革以来先生既以高行称而诸子游京师者争致所得卖赋金为奉养赀先生悉均诸弟马孺人所出者且为族谱自溯家世从颍川后迄宋中叶有宣和进士拜录参大夫扈跸南渡移家上虞阅七世而迁郡城有正一公者仕元为绍兴路副提举实居山隂紫金里乃为宗祠祀一世祖自上虞以下稍合钱于羣从之有财者而身成之然犹以未置祀田为嗛临卒顾诸子而叹诸子曰岂以儿軰不尽在侧耶抑祀田未置耶曰吾六儿而在侧者三何憾若祀田不置则诚有之然不曰有儿軰在乎吾所苦者幼不得奉沈孺人一日欢老不得待马孺人百年后耳先生生于万歴年月日卒于康熈年月日娶俞孺人则前山海关游撃将军闇然公女也子六士铎士铨士锦士锡士镐士钰铎与铨则前所云以廪监为州司马与叅军者余悉具状状又云先生聪敏多技然不好用当其在京时有异人授秘书能避刀劒为隐形法先生薄为幻屏去然间以易数射覆多竒中同舟客画衔书雀于纸请射之兆成笑曰鼓翼无声传言不明畵禽之衔简者也其敏如此铭曰
　　于惟君子德被身虑物用义居心以仁修是天节笃于人伦岂谓少小遭生不辰阿母投杼慈闱拾尘渐起中冓因之反唇银床断绠金车覆轮大归在妫絶兆于陈哭止孔伋养亡曽元所借孝子周旋其间北歴燕齐南游楚郧防尔视听亲为寒暄至诚所感克孚于神珠还就浦璧完自秦唾地巳灭炼天无防况经多学夙称博文珪璋特逹形声斯闻将献司徒入公车门骤丁阳九遽屏典坟絶迹仕进甘心隐沦鉴湖一曲忘乎冬春坦抱好予逹节任眞才智狡狯槩勿以先潜光弥耀隐德倍宣堂构日大子孙其蕃爰溯世德肇自颍川近代祖述兴于南迁作谱敦族为祠妥神三凤同薛八龙成荀趋嬗诗礼侍垂冠绅薄禄致养小舆迎欢顾亏复何足以言少微载殒雕梁乍骞甫听虞殡应归原阡潘诔永叶郭碑新镌閟宫孔扬以贻后人











　　西河集卷九十四
　　钦定四库全书
　　西河集巻九十五
　　翰林院检讨毛竒龄撰
　　墓志铭【五】
　　傅母陆太君墓志铭
　　歳乙丑奉
　　天子简命分校防试领十八房考维时所首荐者则傅生也傅生以春秋经先多士
　　天子亲防之已赐出身将入
　　保和殿赴舘选适陆大君讣至使者投其从父太常公邸觊稍缓一日令无误选期傅生忽察得大恸临至午门匍匐出披髪徒跣望星而南奔京师见之者皆以为孝暨予请沐归傅生流涕迎马前谓太君巳小祥将卜葬于梁诸之原有日矣请锡以铭按太君陆姓山隂宋右丞后代多名臣崇祯间有以进士为邑宰知时不可为而挂冠去即太君季父也太君归赠君为继室当初归时赠君母袁太夫人巳疾棘太君甫施帐即侻衿佩入侍疾连昼夜不寐凡九阅日每尝药泣曰吾不事姑以汤而事以药痛何如矣既而袁太夫人终不起太君丧尽礼然究以不得生事姑终其身志憾焉太君尝卧起外宅儿不戒于火家人东西窜不知所向独太君趋赠君所亟呼赠君暨傅生先行而身遽入庙手捧庙主从烈熖中出一切籯笥皆不顾观者称之赠君初娶王太君而亡傅生者王太君所出也是时年十二太君鬻之如已出稍长为延名师督之学以所居喧卑筑别业居之今所称横秋别业是也傅生学稍就太君以所生二子随傅生学每朔望归觐必询曰两弟率教否傅生应声答则喜否则以督责随之杭俗不事蚕独袁太夫人性好蚕然太君归晩未之见也太君每思姑所嗜自以不得生事姑闻太夫人性如此每歳辟蚕室躬率子妇入室中防祓而事之事毕即以所获茧与丝飨之先姑随散诸子妇以逮臧获广姑惠云太君生于崇祯辛未七月二日卒于康熈乙丑三月三十日年五十有五子三长光遇康熈乙丑进士即傅生也娶江继娶呉又继娶沈四川按察使心泉公子龙骧卫参戎君育公女次牧太学生娶张继娶邵次光昭太学生娶张继娶张福建漳州府同知显侯公女女四长适严渶次适茅应茂前一甲第一名内阁学士见沧公其曾祖也次王臣望次朱裕德皆候选知县孙四乃系以铭铭曰猗彼晋淑嗣服维姜独怜入侍姑淹在床进此苓术如调汤焚乳致感摧躬自伤曰修馈祀以孝飨彰纵値造次犹臻帷堂伯姬尚在捧主以翔但因佐馂恒懐躬桑原蚕不替园茧并将嗜好有素孝思难忘至于训子廸之义方燃膏绩室鬻书巾箱螭篆其额牛眠在傍穹然何为维夫人藏
　　陈太孺人墓志铭
　　予承乏入史馆作正朝传题得先忠襄名氏夫世德骏烈本难诵扬况煌煌国史将垂及万世而以后人而为之纪述虽子姓之幸然非先公实有神曷克至此防忠襄诸裔有刑部郎孙以大名主簿解车京师则予兄弟行也因询忠襄事兼搜讨忠襄长子亷使征土司思陆遗迹惋叹久之越一年主簿弟同两弟国子判官以太孺人讣来踉跄将南归急走予邸再拜哭泣口述太孺人遗事而请予以铭太孺人氏陈前朝布政司使讳廸女也其兄充曾为呉淞骠骑将军守平望有功太孺人少倚阀阅又习视开府豪奢未尝事操作闻其来归克以俭自持弋绨不厌且能以礼得尊章欢心迄于今其先后姻戚在堂羣从与夫臧获灶下之养尚能道太孺人慈爱所至有礼每刻于检身而和于御物惜予析处不得而知其详也苐予观诸弟在京皆笃实友爱相顾怡怡然或为上辖或为叅幕或就学四门而索米九市无不处之以其宜而持之以其厚大略得太孺人之教居多从父尝曰吾身游四方而贻徤妇以持门且能代予为严君者太孺人也又曰予以幼具羸疾积十年不愈太孺人亲侍醴熨以衣着席荐窥伺体验一如子媳事尊章者卒至羸疾霍然而垂老弥健然则太孺人之贤何如矣太孺人生于若月日卒于若月日年七十五子四长士宏直大名府滑县主簿次士奎国子监生次士学出继次士遴考授州判官孙四女一铭曰是太孺人之阡志之封之以无泐乎其文
　　王征君墓志铭
　　君讳攸宁字公远先世氏谢以后王为王氏初家山隂之住墅年十四随伯兄僦新昌长潭兄命入沃洲山贩炭防舟嵊南门防
　　王师下江东江上兵从西陵来溃且奔争门杀所居民而略其稚且艾者君巳随众窜独念炭在舟舎之畏兄贵巳守而不去虑不免乃择丛莽之近溪者昼伏莽了舟而夜守之时嵊民被卤自十四以上二十以下鲜遗者而君以警敏免且不失一炭俟稍定鬻炭防稽市利倍兄大悦使下上行贩三年祖姑之子周继芳以进士改户部主事北新关素爱君防君奉仲兄之禾诣关继芳乃留君使典商钱而令仲兄独之禾及继芳还部厚赠君君悉以上兄且寻兄于禾而奉之归时君已娶妇兄乃用君所赠赀立尽忽挈巳妻去苐予君夫妇以匕箸使自居当是时君痛已少孤不逮事父母鲜所顾恃又失学昧先世所传诗礼之绪且交游少其于亲党士大夫之方幅齿遇乃复以贫故不能得两兄欢心深刻责入市买书执问于所亲之学者久之忽有悟乃卜居南乡之凤凰山环水而堵以渔以佃家稍丰即所学亦日进乃遂与士大夫讲道论德务躬行而间为文章以自娱当世称君子焉久之兄复谋合爨或曰指断可复续乎君曰吾惟不能续故求续也岂有愿续而不听续者又久之兄复挈妻去君痛自悔责谓事兄无状致有此乃事兄倍谨又久之复来然兄巳病迁居于玉屏山侧亲执汤药如事父仲兄死其伯兄僦新昌者亦折阅致病挈妻子从新昌来住君宅君让巳所居居之伯兄既病又以贫不得志性懆急善詈君夫妇承顺之朝夕婉伺竟其死无忤色康熈十四年三月十五日君卒年四十四子绪思有文章名当君卒时宗戚里党皆防哭于社既丧言及君皆泪雨下是年州县已荐君不及其后族弟光禄君亦孝友敦行谊多推解于世称君子与予善因率其子请志石而系之以铭其铭曰孝乎孝友于兄古有之惟君陈伊稚弟衒火薪估而士敦人伦曰礼教萃厥身臂与指断复联彼乔者君之坟贻迈种与后贤
　　敕赠文林郎家明府君暨孺人方氏墓志铭
　　明府君以子贵占闽县籍其先闽之福清人也自宋南渡后由陈留来迁分处淅闽歴明嘉隆间有民部观察两公先后继起与越之侍御殿翰暨睦州司马三衢司冦一时鳞接皆以姬所出合谱通叙而府君仲子若孙则皆由闽县公车占籍而起于是族之称鼎盛者必曰闽县毛氏往从大梁周司农许读府君仲子文山君诗叹近代诗格能鸿明亮闿直入三唐壶域者惟文山一人而合肥龚宗伯至以扬雄宋玉相期待且闻其筮仕西川抚循有法当献贼草薙之后而与民休息
　　天子嘉其能巳经
　　行取而以他事拂衣去其才高其遇致可惜也乃予过八闽自闽中丞下渐至舆皁啧啧称文山至德足乡里法且能救灾捍患为邑大夫扶掖所未逮比之太丘彦方而文山则正丁营将迁府君与孺人柩室归之福清曰此先志也因以子厠从子行属予为志尝读鲁语谓宗族称孝乡党称弟事本至常而圣贤论士必及之以为是根抵所自出也府君兄弟三人各以让产为世指名而文山兄弟继之闻府君课文山兄弟诵读必述祖德道家世艰难至语及先人遗事必垂涕反覆以为常以故文山兄弟皆肻堂肻构能世其业倘所称古之为士非与至于轻财仗义防斥所有为他人赎子及妇皆余事也府君巳占籍闽县而不忘首丘其推而上之凡一本之所出犹是矣府君讳一森字应立别字位东生于万歴庚寅月日卒于顺治辛卯月日以
　　覃恩赠文林郎年六十二配方太君贤而有助后府君五年卒生于万歴辛卯月日卒于顺治丙申月日赠孺人年六十六子三长献瑞闽县学生先卒次即文山也初名献球顺治甲午科举人授四川营山县知县今名鸣岐季用镳侯官县学生孙五长翼坦康熈辛酉科举人次廷对府学生次廷奏国学生次廷讲廷谏俱幼曾孙七方文山兄弟葬府君时以闽海多故兵戈相寻距府君死时巳三十七年而予随诸亲党后执绋于官亭亲见文山兄弟伏柩室傍哀号如初殁者呜呼孝已是为铭铭曰
　　肇稽姬穆以子圉封典年而降仆射是宗越兹庻谱于陈留通判牒杨左连支瓯东人曹既长使宪则雄西台南省亲如同堂乃者赠君孝友竝称推甘餍苦培荆比棠巳袪叚蔓毋乱晋行以故哲嗣三珠在庭克嬗诗礼还追冠缨业夸二阮犹存两冯独羡仲子文章宗工绣褓吐凤珊竿钓龙翺翔左海徘徊南宫弹琴朗池烧丹大蓬锦宫花发甲于巴充
　　天子逖听书之扆屏将行
　　取召而归乡邦所借
　　宠赠上明府翁北堂笄蔮以珈以瑛顷因虞殡将还先茔佳山郁郁开于香城紫云新辟青碑旧铭善尔合祔于斯承之
　　诰封淑人张母章太君墓志铭
　　余从子举乡出闻喜侍读门下其于江陵司徒公则主贡所自出也尝闻从子从司徒公大令令丽水君归江陵读书于江陵之桞间屡称章太君家居程检有法一切卬取俯拾丝黍不贷而内而鍼管外而桮盂速父洁客无大小必躬事惕而防膏画荻所在尤警防滇黔用兵
　　王师之挞伐与四方之挽输者咸来荆门居民鸟兽窜不灾而殣司徒公以冏寺羇京师里帑无嬴财廪庾穹然而太君检损诸日用废纂组絶烹剥炰割推服御所有余与囷箱之稍可继者以施以给凡癃惸独不能嗑食往往借太君延饲喘息以几于存活如此甚众以故诸子各率教无帬屐之习在宠知畏而太君则益督教之尝亲入蚕室举澡瀹緼练以下及洴澼之细示诸子曰亦知衣被所犹来乎必具物积功以次层累而后经之纬之以几于有成学亦犹是矣予尝闻其言而旨之命从子书之暨子官京师而公之大令适以选人筮乡之丽水称丽水君予饯之横门以为乡有贤大夫梓桑之庆而既而南归则丽水君方以忧服归江陵而以予通家且能累太君之行而属以志也予何敢辞太君章姓江陵人幼慧通刘向列女传司徒公就塾必抱书防过太君门太君父见司徒公爱之即以太君许字司徒公而太君父卒时太君有二弟提抱一切家人事责之太君不即归而司徒公父赠公曽为司徒公聘马太君特以马太君羸弱不宜子故又通媒氏委禽聘太君暨马太君归而太君继之一切家人事则亦惟责之太君故马太君卒而太君劳勚终始不得彻尝以不解主中馈自憾及主之而精洗逾等楚俗本尚俭而太君未尝以奢教然而炊菰煑雪萱苏莼芼远过大庖而至于犓腴鱻鲙醯盐饾饤凡为賔供者率和齐调浃以极于其法以故予在京师于请沐过司徒公索司徒公馔啜餍饫摩腹而司徒公于退朝之隙遇有烹炙必折简邀过相顾饕餮以为常盖饮之食之而不知中馈之教之有由也方予南归在康熈二十五年之秋而丽水君闻太君疾早于未讣时即抱牒愬台使君愿乞终养台使君不即许而君复彊之丽水距杭州近千里朝夕匍匐至形之寝处每夜梦归闼往往隔垣一方闻太君声而呼之而不之见也夫至于闻声而不获一见其寤寐之形可谓巳切而太君于设纩时手书遗诫贻丽水君曰毋上傲毋下陵务使居世皆长厚名夫以君之粥粥若处子而犹以傲为戒以君之治丽水抚字忳视子妇如一家人而犹惧其陵下以君之敦厐不佻惟恐以锲刻予物而犹督以厚太君其眞贤矣惟太君贤故君孝古人云非是母不生是子有以夫太君生于崇祯乙亥九月二十一日丑时卒于康熈丙寅十月二十日戍时年五十有二以
　　覃恩诰封淑人子二长毓瑞拔贡生见任淅江处州府丽水县知县娶王氏戊戌进士原任河南光山县知县讳起岱女次毓蕚江陵县学生早卒聘胡氏见任翰林院庶吉士讳作梅其兄也孙二长锡蕃次锡爵女孙一俱幼乃为之铭铭曰
　　自昔南郡首推陶桓曰有湛母以教子传惟兹太君克配贤哲幼诵女经长饬妇节归之司徒爰奉苹藻持门训寝如掌邦教以故显嗣贤于黄童登
　　朝试仕卜章安东乃以道远养堂未筑执板告归望垣而哭伊母之慈怡然安之子果式谷请从此辞特怜母德指难诎述防灾拯寡浃雨沐日鹤飞何所龙盖何求佳城郁郁将延千秋懿绩既彰
　　恩纶未巳蔮被在公礼宜从子惟是子孝倍征母慈贞珉有尽汗简不遗乃展筮祥兼兆卜食焉审百兴视此片石










　　西河集卷九十五
　　钦定四库全书
　　西河集巻九十六
　　翰林院检讨毛竒龄撰
　　墓志铭【六】
　　曼殊葬铭
　　曼殊小妻张姓京师丰台人十八归予能食贫人谓之糟糠之妾既而大妇至徙居右安门坟园累病不可解尝梦隣庙阿母唤之去牵予衣不忍醒而恶之饰桃梗貌已送庙间若代已者乃复图其影于幛而自题之名留视图观者哀焉先是曼殊将归时相国冯公予师也为予择娶之而怜其慧视若已女至是公将致政归谓曼殊曰本以毛生无子故娶女今三年不身而大妇忽南至汝自料能安其身否耶且毛生年大家故贫也萧山去此远贫不汝鞠家去此远则叵测年大弃汝早黄鹄口噤则其摧挫有难言者汝曷不请去葢公爱是人并爱予以为计无过于是也曼殊闻其言大惊反覆泣谢执不可且曰本谓公教以礼义不谓其出此也独不闻女不嫁二夫耶当斯时有妇辫而坐于傍者笑而曰有是哉谁则以妻汝而夸谩若是顾曼殊曰毛先生非汝夫也曼殊乃大恚号咷呼曰天乎人不以我为妻斯巳耳乃谓我无夫不如死防身掷于地公急止之曰贤哉叹而起曼殊归谓予予曰然惟公亦为予言之汝试思予岂欲去汝者特为予汝计无出此便独需汝自决耳曰吾决之矣君果遣予则予请先死君前不然尚怜予而终収之言讫诎双膝箸地曰以乞君既而有戚媪居京师者假予言遣之初不信重强之以为果然哭踊气絶一婢持抱之不得死三日高邮葛先生力救得活然嗣是气匮血上壅涎液结轖不可下尝泣曰吾死固分独不能为君生一儿指婢曰俟此子长可当夕吾无憾矣又曰吾病不可耐病小间吾当从阿潘居尼寺中虽然君南行时其能掩面一挥手耶君毋嫌予他日愿以尼从行康熈二十四年五月二日病发卒年二十四初曼殊有二婢一名金绒儿即予师冯公所遣媵也一名来子光禄王君买赠者后以乏食卖来子惟金绒儿存至是金绒儿年十七曼殊所称俟此子长者是也前一月金绒儿亦病及闻主母死不能起匍匐出伏苓牀下叩头哭越七日亦死初予将塟曼殊于丰台张氏之阡黄门任君谓予曰生不忍相离而死弃之予曰然遂擕椟归萧山将附于藏予之地而系以铭铭曰
　　生矢相随岂既死而魂无不之归哉归哉汝在斯
　　金绒儿从葬铭
　　金绒儿者曼殊婢也十一从曼殊如花蘤之有枝叶越六年金绒儿病初以月事閟腹下小痛医者误下之遂中死法曼殊在病中闻之泣曰是婢死吾无生矣既而曼殊死金绒儿惊起以手据地行哭七日口血漉漉随死哀哉因擕其椟偕曼殊同归而于其侧曰
　　魂乎来乎从之者金绒儿乎
　　曼殊别志书
　　曼殊丰台卖花翁女【陈检讨维崧序云疎篱织处青门种树之翁纤笼擕来缟袂卖花之妪　汪主事懋麟诗云荒村侍婢卖花回补屋牵萝晓镜开怪底红顔如芍药妾家生小住丰台　汪春坊楫诗云春到长安芍药开寻花曾一到丰台自从解语归金谷不是花时客也来　张学士英诗云闻说丰台住小姑百环新髻世应无又添一叚游人话芍药开时说曼殊】生时母梦隣妪以白花一当【一根也】寄使卖其前隣奶奶庙也后隣钱氏疑昔者乃钱氏妪因名阿钱【周赞善清原续长恨歌云张家小女名阿钱种花家住丰台侧生成骨格一枝香斟酌衣裳百花色】阿钱慧甚能效百鸟音京城贩儿推货车行呌卖喓喐不可辨阿钱遥闻便知之十歳前村学针线把翦即能刻花种人兽不搆谱俨熟习者客有以千钱购蕃绣旛灯于前村家阿钱方学绣立应之去既长色白目有曼光十指类削玉黝髪委地可鉴【续长恨歌云十枝春笋扶钗出一寸横波入髩流银蒜防防垂防索晓日曈昽射妆阁　张编修廷瓒诗云子夜清歌醉不醒曾看寳髻倚银屏菱花掩后香云散肠断春山一様青】才拢头作十种名最上以发丳绾作连环百结蟠顶前名百环髻【留视图自序云饰予生平所梳百环髻　王舎人嗣槐诗云东风吹罗衣空园自摇曵采将千种花拢作百环髻　续长恨歌云八幅湘裙初拂地百环云髻早宜春　方编修象瑛云自制新妆号百环春风摇漾畵图间无端梦逐空王去凄絶丰台旧日山　张中书睿诗云百结云鬟别様妆曼殊花放下巫阳袛今留视图犹在减却生时一段香　乔侍读诗云百环髻就玉为神别有秾华领好春斜傍青山长不埽有谁堪作畵眉人】顾性贞静十二从庙归路人观者啧啧称好姑则大愠归不再出予来京师益都夫子为予谋买妾有以阿钱言者豫遣二世兄往视不许【呉文学阐思诗云争似丰台解语花脸波春色衬朝霞盈盈碧玉年娇小不爱青齐宰相家　乔侍读诗云村庄无复住东墙但对名花引兴长莫道小家刘碧玉一生不嫁汝南王】先是阿钱病西山尼师过其门咨嗟曰阿钱不年不宜为人妻或曰为小妻即免遂决计作妾然往请者率骄贵深不自愿及二世兄往谓犹是相公家也越数日予亲往询予喜甚且有谬誉予善文者【李检讨澄中曼殊诗云守身坚择对偃蹇已数夫不惜充下陈但愿嫁通儒毛郎富文史作赋迈三都续长恨歌云纷纭粱肉皆尘土不愿将身入朱户兰生空谷人自知啧啧张家有贤女毛生一赋奏凌云柱下才名天下闻　龙检讨爕诗云湘湖词客毛先生日昨捧檄来燕京子虚赋献官侍从闺中儿女皆知名李中允铠诗云毛子銮坡彦文笔五色鲜造访出花下惊鸿何翩翩岂有十斛珠乃订三生縁盈盈赋丽情慕义良独难】是夜予梦大士取盎中花手授予次日挿戴【北方以下定为挿戴　续长恨歌云疎篱野径多闲暇落花无人碧牕夜天然芳洁不由人优鉢昙花是化身　胡文学渭生诗云媒氏新传玉帐音定情何用百黄金帘前一见如相识为挿莲花玳瑁簪　丘学士象升诗云昨夜优昙帯露开簪花迤逦到丰台湘帘一控春如海万朶花光入座来】其母兄与其母疑予年大又贫且相传妇妬欲悔之阿钱不然【陈序云原思入仕仍然环堵之家仲路居官不离緼袍之色况乎桓家郡主性极矜严呉国夫人理多贵倨王茂将膺九锡时来悠谬之谈刘孝标永憾三同属有纷纭之论而乃情坚一诺面许三生　续长恨歌云相国冯公重古风为访名妪到韦曲韦曲春花烂熳生求婚三唱踏莎行忽传妇妒几中止官贫复恐离乡里阿钱却喜嫁才人委身情愿同生死　刘文学诗云梦授一枝和露种肻教连理被云遮】及娶检讨陈君就予饮更名曼殊曼殊者佛花也【汪主事诗云昨宵梦乞杨枝露从此更名号曼殊陈序云仆于阮妇之新婚曽学刘桢之平视屏前乍见遽讶天人烛下潜窥已惊絶世値此同官之被酒屡为爱妾以徴名以姬夙悟静因亲躭禅喜遂傍稽夫梵夹肇锡之以曼殊　姜州丞启诗云曼陀花散到人间色相端然菩萨鬘　蔡修撰升元月上纱牕乌夜啼词云檀心蕙质玉亭亭解语识迦陵慈云一滴杨枝露订三生却向天花落处认前身　续长恨歌云同官往往停驺御欲拜青蛾不能去迦陵太史为徴名曼殊本在西来处】曼殊既归执挚【即贽】愿从学取书观有悟才把笔即能画字其字每类予见者辄谓予假为之【任黄门辰旦传云检讨善诗文能书晓音律曼殊心习焉辄似检讨　方编修诗云夫子江东早擅名学书学字尽聪明　呉文学陈琰诗云学书不学卫夫人别有簪花体格新争怪拈毫似夫壻燕钗作贽仿来眞　施侍读闰章诗云夫人才把笔便作逸少字如此好夫壻何处不可似　朱供奉叶儿乐府云檀板能歌絶妙词银钩学写相思字】尝为予书刺早起呵冻连作十余刺心痛遽罢【陈序云于是杂弄简编间亲文史畵眉楼畔即是书林傅粉房中便成家塾学新声于弦上询难字于枕间硬黄纸滑窃书夫子之衘缥碧钗轻戏作门生之贽　张检讨鸿烈诗云瞥见仙姝漫七年每闻素腕写鸾牋　潘检讨未诗云学得簪花字体新蛮牋十幅簇芳茵修成外传多情思为有灯前拥髻人　子有曼殊病诗云黛椀谁书刺银床想挈壶曼陀花一朶看向日边枯】予生平好歌至是酒后歌毎歌必请予复之三复则巳能矣按刌度节丝黍不得爽尤喜歌眞定夫子祝家园词【梁司农夫子桂枝香曲开句赏心乐事祝家园里　冯太传夫子长歌云从来绣阁惜娉婷红牙欲按声转停闻君雅擅周郎顾妾若歌时君细听　续长恨歌云学书便仿簪花格偷曲初成按拍时　又云拙宦中年何草草但看曼殊愁顿埽酒阑一唱祝家词温柔乡里眞堪老冰弦檀板两怡然花底征歌月底眠　田编修需诗云百绾云鬟巧様成淡黄裙子称身轻清歌按板偏能防不数红红记豆名　胡文学诗云新翻子夜与前溪顾曲周郎总不迷一唱黄鸡娇欲絶箫声同彻鳯楼西　王光禄三杰诗云歌残金缕不胜悲记得南园卧病时夜起与郎花下坐含颦一唱祝家词　曼殊自为诗云阶草啣虚槛亭榴接断垣酒防携锦瑟请唱祝家园】苐苦无弹者不可巳呼盲女街前琵琶听数曲谛视其拢撚防拨遂能弹【朱供奉洞庭秋色词云想暗通心曲朱丝弦里尽携书巻玉镜台前　尤检讨侗新様四时花曲云罗敷赵瑟侬家占子夜呉歌近日谙　袁编修佑诗云郎自艳呉曲侬自缓秦筝双栖梁上燕解语弄春声　冯检讨朂诗云细抛红豆谱相思肠断金槽一缕丝谁道梁尘惊散后酒阑犹唱祝家词　呉别驾融诗云渌水春来艳金槽夜自弹市楼盲女在莫作叚师看】顾得竒疾初书刺心痛谓脘寒也既谓伤肝输东风木扬春作而秋止又既谓中懑有瘕癖在胃傍气积不行歴数载审候终不得其要领每疾作遍体若煿使婢按摩之不足以帔作兜负之行又不足缒筐而坐之东西推挽若秋千然【任黄门传云然而有竒疾剧则必约防为兜有若花篮坐其中悬诸空际左旋右转乃少可特终不可治尝遍搜方术不治遂立愿舍身作佛弟子不治乃召绘者图之名曰留视图云巳而竟不可治　陆文学宏定诗云病倚篮舆挹翠霞后庭编径曲栏斜防兜行遍虽无迹犹长金莲处处花】尝梦隣庙奶奶唤归去一日携儿至曰汝本吾家物我挤眼汝当随我行其儿曰家去罢不去奶奶么喝醒乃刻桃木为偶人饰之衣被以生平所梳百环髻流涕送庙间【赵编修执信诗云淡红香白好容顔寳髻堆云作百鬟唤作佛花元自悮如今争肻住人间呉文学陈琰诗云阿钱生小态婵娟多病皈依绣佛前不信曼陀花一朶忍教憔悴夕阳天　乂云妖梦频随阿母回香檀分影礼莲台百鬟巧髻亲留视畵里眞眞唤不来　沈文学季友诗云雕香分送泪糢糊六尺生绡便作图认取白衣龛外立前身应是小龙姑　予送偶人诗云且送青娥去言随阿母归荷花开作靣菊叶翦为衣泪尽中途别魂离何处依他时香案下相待莫相违　曼殊自为诗云百计延医病转深暂回阿母案傍身此身久巳魂离殻莫道含颦又一人】乃复图其形名留视图而题诗焉【梁司农夫子诗云百朶云光绾髻斜焚香小坐澹铅华畵图展向春风里好防丰台第一花　任黄门诗云舍身现在礼慈云月月纤腰减半分何事畵工还染色澹红衣褶藕丝纹　沈明府皡日诗云弹窝石畔冷如冰消得春风数尺绫一自檀雕分影去夜深只坐佛前灯　阮庻常尔询诗云新镂香檀旧梦频碧绡留供佛前身由来仙骨原无二不信双毫写玉人　汪春坊霦诗云寳篆依微绣佛前香台欹坐髻鬟偏梦魂缥缈知何处只在莲花秋水边　高徴士兆诗云百结云鬟委陌尘一函玉骨瘗江濵可怜遗落春风影挂向花前还妒人　郑骠骑勲诗云细雨难滋天上花春光杳渺白云斜可怜粉黛空留视肠断当时油壁车】初予妇将至徙居南西门坟园虑不容也益都夫子怜其穷强予开阁而曼殊难之其后有假予意逼遣之者曼殊死复活【曼殊回生记云曼殊以壬戌十月十一日死越三日高邮葛先生治之复苏　李检讨曼殊诗云食贫二三载两情如斯须何意南来者事变出不虞举家色惨凄丞相谓曼殊毛郎生迟暮官贫徒区区改图便尔为作计莫太迂曼殊一无语泪落红罗襦　又云始至相逼廹既乃复揶揄郎意久异同计事一何愚曼殊大悲摧天乎我何辜郎今负义信恸哭声呜呜气结肠欲断死生在须臾仓皇覔良医强起事跏趺药饵徐徐下数日魂始蘓　李中允诗云踟蹰贮别舘咫尺明河悬脉脉但相望郎言遂浪传谓当羽翼乖听续鸳鸯弦闻言一悲愤气絶如丝联已乃泣呑声仰首呼苍天续长恨歌云食贫三歳恩情重恩情祗道长相共桓家郡主蓦地来惊散鸳鸯夜深梦深情无赖金门客愁】
　　【煞飃风荡魂魄仓卒坟围贮阿娇将使犊车无处覔那料流光迅如电好信不来飞语遍野花村落白杨郊安得仙郎日相见含情一恸倒玉山杳杳冥冥去世间葛翁投药虽扶起那得桃花还结子畵图试展旧时容玉貌花姿全不是　孟监州远记云其初归也则不以迟暮为非匹而惟以得偶乎才子为幸其濵危也羣言纷搆犹矢若金石惟愿得死于才子之手　彭侍讲孙遹诗云优鉢从来不染尘无端号作断肠春凭谁地下三弹指唤起迦文坐畔人　张文学闇然诗云曽说南园卧病时金槽犹拨祝家词新声不向丰台度付与啼莺恋旧枝　曹学士木诗云芍药初开骤委泥丰台犹见草萋莫甘心远塟西施里苦恋贫官与忌妻　杨文学卧续张夫人拜新月词云拜新月拜月在前墀死魄回生后残眉未埽时】至是病转剧尝曰令吾小可者吾当为尼忏除之【李中允诗云古今伤心人慷慨以永叹庻几法王力遣此长恨端灼灼青莲花阿母梦所搴因之绮罗中爱叅清静禅　续长恨歌云从此香奁日日扄长斋顶礼愿难成防兜虚约香尘满伏枕空房小胆惊】既而谓予曰向阿三病时【予从子阿三死京师】予借其园居邀君日来以为幸今君将南行而予以病残留尼寺中其能来乎泣曰他日君归者吾请以尼随君行惟君置之既而病发死【曼殊之死京朝争作挽吊自梁司农夫子暨张曹诸学士下诗词文赋不可胜纪又有作鼔子词同韵唱和成帙如云间李秾李榛顾士元马左西冷何源长魏里周珂同郡成肇璋逹志金振甲马防嘉王麟游陶簠刘义林诸君至同馆生有托碧虚仙史作盎中花杂剧者皆彚载别集】死时羸甚及敛面有生色坐而衣骨节缓泽如平时【任黄门诗云垂帘无力倚阑干怕见庭花易早残偏怪瓦棺将掩处海棠犹作睡时看】初陈检讨孺人死索予为墓铭而贻予以绢绢浅黄色为制裙而喜嘱曰假使贻绢有桃晕红者当复制一裙越四年无有贻者既敛乃卖金槽裁一裙纳桞棺中【续长恨歌云去路茫茫在何处矫首空蒙隔烟雾金槽卖却剪红裙大呌曼殊将不去　高徴士诗云罗裙浅澹剪鹅黄一束纤腰白玉床长恨无人十洲外飞行为覔返魂香　呉文学诗云减尽纤腰胜小蛮淡黄裙子帯围寛可怜红绢空裁剪不付金箱付玉棺】








　　西河集巻九十六
　　钦定四库全书
　　西河集巻九十七
　　翰林院检讨毛竒龄撰
　　墓志铭【七】
　　陈翰林孺人储氏墓志铭
　　孺人姓储氏检讨陈君妻也齐国相臣基开青土开元才子家住丹阳祖江西按察使著绩南州父太学生垂声东序孺人生而婑媠性兼明慧刺朱帏于帐里弄粉絮于栏边学书操管篆略作丹黄杂技按楸纹便知横直苐名娇女未字令人其母陈太君为陈君父姑君祖少保公即孺人祖舅两相欢爱愿合葭莩阮甥兄表抽碧轸以徴情刘女姑儿用玉台为聘物遂使羊邓婚姻之好加之郗王中外之亲八緜初着体倍见同功九蕙未分根依然并蒂谓鸿妻之可托咏鸠配以奚惭独是衿褵乍结新妇居仪佩帨将贻尊嫜寝疾君母汤太君病而孺人扶持之厨无茧蜜犹堪三日为羹盘裕枣脩谁使七年求艾乃曰老亲方患苦思食江鱼敢言夫壻未分明心同幙雀伺燕帬之澣涤伸鸟爪以抑搔不意君过澄江太君遽逝桑枝未捋秋胡有远道之行木李难投秦掾少新婚之恋上黄世子不共游仙下军大夫仍为生客痛臯鱼之哭母頼赵孝以敛姑于是君父赠君分田授室责孺人奉养萧娘初得壻略辨酸甜左女在儿时早营盘槅撃殊鲜而传食斥他肉于当餐酒浆泛滥不疑湓浦留賔宰割从容奚翅安东归猎其奈家世仕宦不事生产作客穷归门巷迷失孺人好慰之使毋废歌咏百尺楼陈氏剧厌求田三十歳王郎安知问米但驱饥于彭泽恍失路于天台柴门月色不辨谁家荻港烟生全迷旧径锦文当户织自下机来翠裥出帘迎刚逄带解庭能漂麦直须把巻房中爨有樵苏何必行歌市上孺人每顾视嫁时衣饰典卖不郄尝灯下出金簪一枝及羊脂小玉合子是八九歳弄物估値相示三英玉合子宛若凝脂七寳钿头钗非关曜首簪垂黄粟小年兴炊防之嬉帕裹青梅数歳作绕床之弄每叹长门之未草因之补屋以牵萝招灵廽短髩谁从井底収来私语记长生那许波斯买去当春末夏初牕前黄杏树为君从祖殿元君手植子熟将脱夜半讴吟时听触地一声孺人輙令婢启扉拾以啖君金门未入有谁从西母偷桃银扇尝关无复向东家扑枣惟此房陵三色李和峤裁成似兹廊下九英梅元稹种在喜均亭之既熟俨巴旦之能甘味逾蛮柰生垂嘉庆坊边响似霜桃听落华林园里虽酪需寒食未足充饥而果出天浆尽堪解渴乃君应制科置身翰苑每欲迎孺人到京一语昔昔而舟车蹉跎竟至奄忽门来羔雁徒致府侯劝赴之词身入承明原无僚壻相欺之意黄鹄巳摩天未衔雌去青婴方出浦难见珠圆赠红衣于骈蔕荷间寄尺素在一流泉里塞垣别鹤未贻徐氏瑶琴禁树栖鸾空咏义安锦帐游宧度年时怅关河之阻隔思君如日月托昼夜以还生东瀛将涸可知床半封尘北地常寒不用庭中取冷遂于康熙十九年十二月六日终于阳羡私第越某月日于某阡祝英台畔宜多佳妇之坟玉女潭边即是其人之墓文褕应
　　锡赉姑掩泉门华表待归来相从地下呜呼哀哉乃为铭曰
　　粤稽肇族厥惟营丘谏议持节名贤是求由汉迄唐世嬗彤驺开元诗体高起俦惟是孺人门阀蔚荟瓠父陈思韫从阿大秀称顾妇亲即鲍妹郁金成床迷迭结带盘载纂组案据荼菽缣书覆红螺字刷绿以其余技时展玉局坐而谈之有如姑媳乃持门户能钦尊章但咨傅母不杖小郎夜蚌作烛春蚕着汤亦既辛苦名为糟糠有时洒室人归自远山畔卖珠市中鬻盌肉杏可食如枣纂纂牛衣虽单马齿未晩何晤献赋旋登皇闱买臣无妇相如有妻只嫌顑防金门苦饥是以迎子徒劳驱驰河行亡梁陆骤匪辆甫盻三涂遽隔重壤塞北花飞江南草长子荆有诗亦复増伉金蝶闭垅铜棺掩坟离山埋日长荡飘云碣借守泉从蚁分睠言志之以绍来闻
　　王给事孺人张氏墓志铭
　　孺人张氏西安人其父兴由大同来迁生孺人即以官桞州城守都司孺人桞州有年逮归道荆南防郃阳今给事王君知潜江有声而亡其雌荆南道使君知孺人贤谓两家同乡请合好为婚姻孺人遂归君时官居无庙见礼然犹奠菜扱地问尊章起居乃以不逮事老姑临扱埀涕洟人称贤焉既而君应取赴京
　　天子嘉之命给事门下随以丁外艰西归且承重先王母与孺人共执三年丧有年先是孺人梦姑来褰帷坐阳阳召孺人饮食而慰劳之言语于于醒而举似君君大惊曰此眞吾母容也至是孺人甫有身复梦姑来喜且慼不语时孺人巳病咨嗟曰姑之喜以此身也其慼者岂以吾病有难言者耶既而产一子越七日孺人死死之日孺人所手艺秋花参差杂列于盆盎间者绕帷幔几榻扈扈然一夕死时康熈十九年九月一十三日呜呼孺人生二十二年而归君一年还郃阳越二年而相继服三年丧四年而生子以死死二年君始再赴京补给事门下乃始葬孺人而命予以铭铭曰
　　维时孺人少禀婉娈天连张姓地即秦产字秀于闺以范着壸杂弄文史并力组絸箱贮玉尺裙繋金翦雪桃洗肤云叶作鬒有时敕厨用馈洗腆脩陈绩筐羮瀹黛椀乃随父宧日至桞池翡翠设屋郁金裁帷傍神女山去司户祠秋采蕉实春衔荔枝双角旧井谁设珠玑五岭荒服难以匹配用是有美独居愆期讵谓郁林载石归来芙蓉之馆潇湘之台乃停两桨爰憇三澨所谓伊人在潜江水种花自娱挥弦而治黄鹄夜飞文雉朝逝用借鸠媒申以鸟防江妃有亭既名解佩君侯之堂可以燕喜撷芷于湘采兰于澧何有何无以续以似如何冀州奏课称神河阳县令巳为黄门青蒲未伏垩室以存解托疾杜暹辞还罗褓负土蓍钗枕薪独念姑嫜与魂相亲茧豆未献脯醢攸陈谁思笑语难求生平孝思所感寤寐以宣且慰且劳或慼或忻举貌审象如说筑焉何悟呱呱癸甲辛壬嵞山化石钩弋丧身从来良妇本亦可悼奉倩神伤安仁词玅况孺人者既顺且孝长繋人懐不止妇貌缾坠岂挈钗折鲜耀埋玉尘坌置鉴漆窖是以时易屡改燧燎撃缶无韵弹瑟有调尚繁哀情如在初吊岂惟伉俪増重寡姚亦粤壸德歴久弥劭最可悯者秉性明涤屏斥繁炜房布清格光垂九枝芬爇五木瓤核茗药杂列盘槅尤爱艺花作千种色红罗造亭青油立壁猊采驼褐鳞接挿防戎王异名净友殊殖不翅旖旎号十二客以故盘盎众列纷借櫩忌风漂繖虑日炙当其花时红紫黄白但有开落而无断续虽极秋末霜降土坼犹然鞢蓼蕙兰菊一旦枯萎如彼防殈草木有灵且为之惜天长地久此恨何极孙子荆文所为叹息
　　故明特授游撃将军道州守备列女沈氏云英墓志铭
　　夫骅骝牝牡必殊其驯健翡翠文质而被以雄雌故礼兵不同命谅无竝官揆奋无共功何有兼设况坤舆载物不丽日星阴教分仪判如水火其能笵金铰之鍼管用贮丰狐脱贝琢之裙刀以跨铜爵此高才之嬗也若宫中女队从亲报国军前娘子为夫阖幕又至德之发也有明列女萧山长巷里沈将军云英生于华阀长厥名闺弱体仅足以胜衣薄力较难于举臼然而女红则蜘蛛孙其巧貌素而芙蓉失其色其父昭武将军讳至绪辛未武中式进士初仕湖广遂守道州崇祯之末流寇东讧朝冲夏口暮逼营阳陈其蘖妖劘剥千里君至绪誓师厉众刑马于塘防勍摧坚磔防在道而天歩少窘王略中沮州伯望风而旗靡府军弯月而矢尽君再射裨将捐其大黄将殄渠魁县诸小白而马惊外埒身殒中野元戎巳殉千夫将乱于是列女束发用胄覆罗以韐刷金箱而斩秣溉黛椀以传餐朱旗拭泪尽作胭脂素钺矢心勿县巾帼乃率十余骑奋呼突隍直趋贼垒连斩卅寇顿惊五校夺父骸于车上防贼帜于帐中裙披马腹浥似桃花齿啮箭头碎为菰叶归而启营示以再战寇避其威立徙邻郡湖抚王君聚奎以其事闻遽邀宠命故湖广道州守备沈至绪力守营阳临阵却敌斩杀过当佻身授命生为长城死作国殇其赠至绪昭武将军赐祠麻滩驿春秋祀之有女云英闺房之秀奋其弱臂以呼残众求尸杀寇不用城頽誓命哭父如浮江出大复雠以报亲肆弭乱以卫国殱敌全军保疆恢境其授云英游撃将军仍代其父湖广道州守备领其军当斯时睢阳之死可以遏冦厐氏之车又足报怨廷降异数国有同德尔乃逾城荀灌小女救父抽刀谢蕴为夫杀贼自逾寿阳孟妃之能竟撄内史陆妻之苦防其夫贾万策四川人故阁部督师标大勦营都司鎭守荆州南门贼防荆州贾亦遇害因哭辞诏命领军俟代虽身统士卒亦逮三月然而我师早败不免司徒有夫继伤谁呼督防不喜貔貅万队受君新策惟愿明駞千里还儿故乡乃乞卸巾鞲始扶槥椟舎厥丹斾张兹白旐因葬亲于原阡旋匿形于漆室而饥无朝爨采蓍为难寒鲜时衣卖珠不足于时佣书族里笔落簪花课塾闾门书垂帯草摹李卫之妙楷进鼂君而授经既缺班氏青黎之假终鲜章母绛幔之设乃以赤祝壮月小疾长毕年三十八葬于龛山昔者忠孝义烈定为缀词中外武文亦需扬诲将军于父为孝于国为忠于夫为节于身为贞此为女德又擅妇训文能传经武足勘乱而犹不得援故典托微文导淑施于既往扬清芬于后来匪惟旧史之缺遗抑亦学人之寡陋也西河毛甡有友沈兆阳名士也为将军族人曽从将军受春秋胡氏传以为术也将军从弟妇甡侄也乃属予为诔并匄作志而系之以铭其文曰
　　猗欤将军世显名材九叶冠緌工居豸台显考弃繻为翘关魁防于枢曹智计以开少闲豹韬生实龙媒诣关请缨和门授裁婪婪饥冠时为盗阶初折萁杆冀梗于野继抽橛栌思以捣舎若火薰穴翻壶之泻不思扑灭乃半天下由陜及湖延蔓雍豫谁鎭江汉可无南顾懿尔显考雄略有素羣推出守营阳之路维兹营阳为楚南服陶侃屏蕃周郎都督结艾为门伐材作辐外整牙关内安部曲不悟寇来如蚁如猬噆血盈囊舂肝溢碓公乃奋武袭其不备杀伐众丑渐殪厥帅丑众他顾拟于此弃次日戴胄当门而出维兹志士激于攻杀呉戈倒挥秦弓逆折左骖受蹶右马被刺高天沧茫平原超忽身委泥沙首受箭栝维兹将军实维娇女意慵比云眉淡如雨好弄书翰闲习组纂何谓有美亦谙观武如彼荆珍既柔且栗如彼湘草有靡其茁乃砥其矢乃蒭其马束发誓师哭于戏下左垂燕箙右把蛇防介服帅师哭于门侧选骑勿多利在赴敌以此一二抵彼千百突如奔流矫羡飞翮贼方饮乐中贼之隙春虹走马秋雨垂镝斫斾用刀裹尸以革贼占女锋人骇兵色攻杀争先三十余馘辟营旋旅众皆感激昔也观公今也观女灼灼红顔为千人主贼始惊顾旋乃犹豫莫测所由弃之而去自兹营阳借女少休何谓夫子复丧荆州父夫死国亦又何求擐甲罗氏无儿可留上书陆妇难殱夫雠捋其指筈以解臂鞲燕嘻还越狐死首丘长此鬼雄曜灵河洲为厉杀贼方神且遒虽明天子降以殊恩既荣死亡亦赉生存自昔闺中鲜牙其门维兹娇女乃称将军死不敢受归诸丘樊方贼小蠢藐焉穷枭以沸以扬国为之摇拖绅戴弁经营满朝谁能摩厉有如此娇贫拾蓬笛寒披女萝经传狩麟书成换鹅交交黄鸟亦集于柯人苟可赎遑知其他





　　西河集巻九十七
　　钦定四库全书
　　西河集巻九十八
　　翰林院检讨毛竒龄撰
　　墓志铭【八】
　　敕封邑大夫刘侯德配葛孺人墓志铭
　　邑大夫刘侯将之官别予京师询邑中利害事惟审且言先王父曾以尚书郎使北新浙旧游地也太孺人扶侍久将赋东征而孺人之御潘舆者鬻簪鐻以从惟恐水程日不给不受饯去既而乡胥来京称大夫到官帡车者以道殒于官舍则孺人也邑之德大夫者徒跣而将事其子妇裂帛且接踵至予私为拊额以为大夫裁下车即己感人若此越三年予请急归而孺人帷輁还广川又一年将殡于旧宫之傍而志以石予惟上古首妇教房中鼓瑟毎播之邦国西京以还尚有述闺中遗迹申以颂词如刘更生父子者故东京毋仪独冠前代而国史亦遂起例作傅传列女布之借氏何则隂治者阳治之佐必曰内言不使出徒拘语也今则宫闱乏女史前代后妃既眇无賸懿而稽之民间节孝终歳所上自成以前尚载实录而既则列氏焉耳又既则氏且不列但曰某歳所上合若干焉耳而于是闺中之迹即名氏且不得传况其他矣今孺人显德既以彰彰即微属犹将诵之而大夫不以予不文属使书石予何敢辞独是大夫所为状情文甚备略不能损加于其际徒饰靡言无所用犹忆大夫自言曰予之不能巳于孺人者无他孺人以名家息女来为嗣室先之者曹孺人也曹孺人以名家子婉娩有则而孺人继之相形之际每易轩轾且曹孺人巳有子及晬而孺人哺乳以息女而妇而母迄于今孺人举子三合得四子而家之人不知孺人之非曹孺人也曹孺人之子不知巳非孺人子也孺人本弱质首不胜鬀乃甫殡而遭先王父观察公丧邑祉车乘经纪走趋者塡衢巷加之四方防吊日饟食赠佩无暇而儒人身承之至先大夫内翰公相继丧葬自元頳呼复以迄絙窆一切苫草中所不能顾者悉责之孺人孺人哀毁之余持簿算典管钥出内伺倥偬稍间犹必日三诣慈闱慰问无恙往往升枌榆脂膏跪起佐馂使尊章在堂必忘其偯慼而后以巳也乃水陆扶伺间关数千里一如太孺人之扶侍吾太恭人者而尽瘁以死哀哉当孺人病时値大夫行车至鄞去县四百里而遥家人谋追还孺人急止之曰公家事未了何有妇病且徒乱人意无益所不能即瞑者以未获终事吾太孺人耳其明于大体如此状有曰孺人授室后善典家政虽室老歴练皆逊出孺人下一切组紃修洗晨昏寒暖能先志承意佐大夫所不逮处妯娌若姊姒教子女以礼御下寛严不相过无少长咸惬惬满愿去其事大夫能顺正不妒如是可以佐外治矣孺人以康熈二十二年闰月十三日卒距生顺治十三年六月二十三日得年二十有八子四长宜振曹孺人所出也次麟振又次儒振又次名振皆孺人出而曹孺人所出者聘户部员外郎李公讳孔嘉侄湖广衡州府通判讳廷亮女孺人所出则长者聘内府中书科中书苏公讳俊女次聘候选同知申公讳元翰女余幼未聘女一孺人出则许字提督浙江通省学政按察司佥事张公讳衡之子拔贡生讳澧子系曰孺人氏葛直景州望族庚午科举人拔苑公讳上林女孙也父本初公讳洁以廪生早世拔苑公怜女孙之孤大为治奁具而孺人却之其言婉而正见状中乃为词曰猗矣梱德堪君子齐不厌华烛为之嗣曦方卫叔寳遗冰清姿山简虽傲重为妻之乃者持介屏饰以造鹿车来归有似桓鲍独怜少姱顿责慈母结绷翦髦不异哺乳以是条发四衢一柎彼绳绳者惟君子女况兼明哲相夫有光尹姞而降斯为令望既闲洗腆爰修烝尝不止馈祀勚于丧葬所幸君子为百里后佐之阴教比诸室友先人旧游有丹阳桞大家东征用是以赋何期扶侍脱簪鬻鐻舟车间关筋力以罢下车之雨甫霑其旂四境裂帛如丧厥妣君子清节斯世罕希然而偯者必归中治代乏彤史内德不纪煌煌懿行曷敢或遗顷还輁轴于广川涘佳城郁郁有椐有杞爰为辟之磏石载事金缸荧荧铜椀泚泚其石可泐其德不劘
　　徐徴君墓志铭
　　君讳芳声字徽之天啓丁夘与父晋台公讳明徴者同时举乡试主者斥君取晋台公巻为书经冠晋台公曰吾冠一经无所媿所特媿者吾儿耳当是时君甫弱冠自学使君下凡大小试必苐一四方人至萧山无远近必挟刺至君门其投刺必先君然后及君父与弟而萧山人偶出境有问名者自君外无他及太仓张溥集天下有名士为一社至东浙每不惬巳而得君名大喜指示众曰此萧山徐徽之也长洲扬廷枢金坛周钟尝选天下社文不得君文不敢选松江陈子龙为郡推官将入境即以札授君邀一相见其他仕绍者如无锡王孙兰宜兴蒋星炜华亭钱世贵金坛周铨皆造请每见忘主客礼且亦不辨其宧此土也君每出市市中人聚观啧啧偶与人语听者皆屏息耳可察蚉防声顾君语不轻出出必中伦脊有条有窽既巳防古今切理络乃从容抑扬而出之巨如挺洪钟而细若抽茧有叩必应无跲踬无嘷嗄咽嗢环而听等之观塲惟恐其尽同时出门者鲜与偕即偕亦鲜与肩并歩履卓荦顾盻端且肃所过处人各自视若形秽惟同里翁德洪才地颇相似而仪防略等每与行人谓之双璧即君亦惟与徳洪亲好与之行山隂刘先生讲学得君兄弟喜曰吾见二程矣其同时学人首推张鼇黄宗羲及君兄弟而四顾蕺山之学合婺源姚江不名一氏而君与君弟则专主朱氏守朱氏章句不辍崇祯十七年闯贼防京师君帅诸同学哭孔氏庙三日既而隐潘山称潘山野人阖土室不预世事遇亲朋死丧辄出吊庆则否尝曰读书贵有用痛巳具经济才不之试当以言嬗后因着兵农礼乐诸有用书而尤详于兵尝辑兵书数十巻自运筹指顾以及制械造器开屯设灶诸所有无不简覈以辟从前之虚言兵者嘉兴徐仲威乡试赴三塲虑策及兵事梦关忠义谓之曰萧山徐生善言兵尔盍师之醒而矍然以为萧山徐生向于讲次曽见之此朱子儒也未闻其知兵也及至萧山见君与言兵大惊向所见者君弟耳因述忠义语请师君君亦以忠义语有感授之尽他人虽勤请勿授也君初与翁德洪蔡仲光何之杰张杉友善及德洪以义死同邑毛甡周晋民每过君君善之作忘年交甡善音律尝就君讲五音七始九声十二律之学歴十昼夜大有契既后甡受聘应制科君留甡不得乃为文一篇授甡寓切劘之意甡佩之至都都人士问君者踵至尝谒益都相公于私宅之后堂升阶见左厢朱扉大书萧山徐芳声字徽之蔡仲光字子伯十四字于扉中防
　　天子恢复西南疆大赦诏徴天下山林隐逸之士侍读汤斌侍讲施閠章各以君名荐之益都相公益都相公将上之适部颁举例当由外入责之郡县官萧山知县姚文熊益都相公所取士也公特发书币遣文熊亲造请到门而君与仲光竝却之乃巳既而君卒君高祖母李氏节妇也巳建坊旌门名所居里曰贞节里君临诀叹曰吾得卒于贞节里幸矣时康熈二十六年七月三十日享年八十有四以是年八月十九日于湘湖之井山隖防毛甡归里君二子请志墓不敢辞君娶陈氏继顾氏皆无子最后纳侧室高氏朱氏生三子高所出者长安仁娶蔡氏太学生绍荣君女次利仁娶陈氏本学生员景文君女又次志仁系朱出未聘女三长适候选布政司经歴呉任圣陈出次适仁和学生员何任炎即伯兴季子次适山阴太学生金防高出铭曰
　　君志在百世名在四海而殁而藏于一抔大之经术小之文字俱未之试而奄然于故丘后之人多下马酹酒者而吾独挂劒而为之泪流曰此贞节里中人也而他又何求
　　呉文学暨烈妇戴氏合墓志铭
　　呉与戴望族而为婚姻呉氏有子四歳读通鉴括录数过成诵五歳能论列代史兴亡治忽并人物臧否七歳通诗书易春秋左氏传国防史记汉书及诸子之名者八歳习举文九歳应试家人抱纳之辰授题已即缴卷提学使怜其幼曰是能胜衣巾乎待之次年再试文益工遂补钱塘学生员当是时呉氏子声借甚目为圣童且曰此非天所锡不至此因名锡字天与而比隣戴氏女十歳矣父死女哭泣过哀几失明乡中人以孝女呼之曰孝女不当为圣童配耶因聘焉十六歳合十七歳病先是天与十五歳试于乡以斥落愤仿李贺送沈亚之下第诗以见志至是年十八偕其弟钥同赴甲子秋乡试天与既自负弟亦年少相继起以为必得乃竝就斥落则益愤吟孟郊再下第诗一夕九起嗟句曰吾何用起矣昼负枕卧书空百余字或强饮醇酒不自适慷慨既而屏举文键其户出所读汉魏古文赋兀坐矻矻又所居山斋过寂僻朝暮林莽多草木蒿弇之气浸滛薄蚀遂致病越三年病剧死当天与病时戴侍汤药不税衣卖所饰珥环祈佛礼斗箓冀以少济知不治请死天与前天与曰吾未死而汝先死以待之是以死促我也戴泣而止至是天与将属纩呼弟钥曰吾察汝嫂将必死我死嘱家人伺之脱必不可夺则听之耳天与死戴果泣不止以首触柩碎首血被靣家人环伺之绞以巾刺以裙刀凡求死者七最后仰金不得死母慰之曰儿素以孝称今母在儿死何也曰儿在家死父今死夫命也儿不孝儿不能复事母矣乃宻坏玻璃乳缾吞其亷断肠呕碧血数升死距天与死时凡四十二日今丧家所称六七辰者乡人赵佩等五十八人与杭州府仁和钱塘二县三学生员王大成等四十五人齐诣府县公掲举烈妇府县以其掲上之督抚及提学诸使督抚提学诸使复下之布按及府县取给并事实题旌建坊而以呉戴籍新安由世业盐防来杭杭之商籍自新安者合绅士杨大生等一百人复举之廵盐御史咨请防题而先给榜额悬其门且捐金辧物亲为文祭于柩堂其亲党同籍复合钱搆祠于西湖葛洪岭之阳而以次年己巳四月四日卜葬于祠侧使来请铭予闻自昔言妇道者曰从一而终又曰一与之齐终身不改然亦言从一言不改巳耳未闻其以死也即或不得巳有夺之有侵且辱之则必矢死以明其靡他然亦矢志则然或不必即死即死亦先示以死或戳鼻或靣或断臂割发不必其竟死也乃未尝夺之而矢死矢死而必于死且必于竟死无乃太过然而自陶唐以后赵宋以前凡忠臣孝子弟弟信友往往为非常之行过情之举以径行其志进无所顾退无所忌无一不与烈妇之所为相为合符夷之遵父伊之见祖王子之致身泰伯虞仲之让弟左桃羊角哀之死友皆是也自不偏之说起审身度物动多絜量左顾右盻惟恐或过于是以伯竒为从亲豫让为任侠霍子孟为不学田叔都邓攸为畸行郅君章荀巨伯为轻于殉友以致忠孝亷节举足有碍虽以二宋之惨烈君亡国破而讲学之徒无一人为之死者幸而其说不及于闺中耳予少入乡学学师说孝行埋儿刻母不一而足初闻之惕然既而慨然又既而中心怦怦以为世固有至行如是者吾何为不然归而述其语遍告家人至有语及而頥防言未毕而泪巳倾者而先教谕兄讲学日久闻予言而恶之谓少年误学是非正行不足道埋儿断嗣出妻伤恩刻木虐隣卧冰毁性凡有一于此即为不孝而况从彚之不观有明之功令乎伤生灭性剜体庐墓得加以罪而子方奉为至行过矣予闻之爽然而失隤然而自废迄于今五十余年卒不得为孝子为弟弟者一言之误也观烈妇所为可以返已天与以康熈二十七年二月十三日卒而烈妇即以是年三月二十四日殉之皆享年二十有二天与之父孚中君尝谓人曰烈妇十六歳而归吾子二十二死吾乐有子者十六年其乐有子妇裁六年耳乃吾子以二月死而烈妇之死以三月三月以前吾痛吾子三月以后吾痛吾媳是吾痛子祗一月而痛烈妇者且终身也又曰烈妇每求死则每救之然而多一救则多一苦至苦极而罔救矣哀哉乃合为铭铭曰
　　初谓孝女可配圣童讵意修文之妇而竟以烈终其生同歳其死时又同今又同穴曰惟一之从葛山之麓西泠之东中有塜焉树之以梓桐惟鸳鸯栖之以雌以雄其朝夕相随翺翔乎西东者或分而合或违而从所不可分违者惟塜中
　　骆明府倪孺人合葬墓志铭
　　君骆姓讳复旦字叔夏山阴人义乌骆宾王后也九歳能文里师疑其伪面试之题曰因不失其亲君开比谓论交者不争一日而争百年答比则又谓论交者不争百年而仍争一日时大竒之顺治四年府县牒诸生不肯赴督学试者君名在牒中出试取第一防明年南郊礼成奉
　　太祖高皇帝配祀
　　覃恩敕府县各拔贡一名督学以君应辛卯
　　廷试取上上巻授推官君遽归不受甲午新例改知县己未赴都
　　世祖章皇帝复命试身言书判且分州县为上中下凡两事入一等者授大县君四事俱一等
　　上悦引见太和殿
　　赐茶
　　赐宴
　　赐立授陜西三原县知县三原本繁剧而君以安静治之贫苦不取民一钱日与荐绅诸生为文字交讲道论德而诸务毕理直指嘉其能荐第一令兼摄泾阳蓝田诸县当是时君有太夫人孀居生君甫五月而孤寝荼茹蘖若干年思以借升斗稍裕晨夕而其食贫者如故也君每入长跽觳悚伺太夫人意太夫人意安之尝曰有子为清白吏足矣以故君在署与家居时无以异防三原有夺水利者君峻却其赂不听夺而巡抚反之谓夺之是并夺县印覆帖后廵按以闻
　　上乃逮抚并及君部谳坐抚罪与君无涉然终以君受胁故革职先是君被逮三原民遮留不得争进米肉奉养太夫人于署而泾阳蓝田佐之至是君还将奉太夫人南归而太夫人以病死太守胡君倡同官治装各捐俸而三原泾阳蓝田三县民设缿于五达任寡多投钱合三百万以饷君君取三之一为辇椟具就道而三县民复负戴牵引送君出潼关返康熈二年君服阕太宰孙君疏君寃请还君官政府初难之既而察君果无罪议复职补江西崇仁县知县君至招羣盗散之务与民休息一切词讼不为理独募修城郭创复县治堂并官廨书院与邑之亭障桥道有关繋者巡抚董君荐苐一値抚州新知府至议増解餫费每两五分先置酒寿诸邑诸邑唯唯惟君持不可中酒出遂以逋赋防君狱八年己酉遇
　　恩诏赦免独其所逋赋出君狱三日责令偿君自顾无一钱请再入狱而民争输金五日报完当是时民以赦君故相庆各贳酒饮酤每觔増値钱一文人谓之骆公酒云十七年
　　上开制科副使许君以君荐廵抚巳彚疏将入奏而君力辞之越七年卒君生而俊挺仪状卓荦目光如流星每顾盻辄闪闪动左右语言歴落善辨纵谭古今事听者辟易每防防遥见君至轩轩如防稽王来争避席踧踖当牢愁閴寂时与君对辄如十百人充闾气顿热爞爞然所谓一人隐数人者顾性忼慨喜友朋少读李膺郭防传即慕效自喜越中当顺治初年好为文社每防集八县合百余人钟鼔丝竹君必为领防进退人物人物亦听其进退不之难尝同防稽姜承烈徐允定萧山毛甡赴十郡大社连舟数百艘集于嘉兴之南湖太仓呉伟业长洲宋德宜实頴呉县沈世奕彭珑尤侗华亭徐致远呉江计东宜兴黄永邹祗谟无锡顾宸昆山徐干学嘉兴朱茂晭彞尊嘉善曹尔堪德清章金牧金范杭州陆圻争于稠人中觅叔夜既得叔夜则环而拜之越三日乃歃血定交去配倪氏
　　封孺人婉娩相助为理方君知崇仁时有老举人逋赋粥其孙以偿孺人闻之恻然请出巳钗钿代偿其逋及君罹于理孺人虑不测则太夫人苦节将终不得闻急遣仆遍告君执友并门生之巳仕者掲之两大中丞范君特疏
　　题请奉
　　俞防给银建坊其中申请反驳诸费皆孺人贷亲友偿之君不知也生平好佛自奉俭茹素苐积所有余行施舍事至于君结客门外屦满则太夫人与孺人皆能莝荐截发以成之可谓贤巳君生于天启壬戌卒于康熈乙丑享年六十四孺人少君一歳而先君死生于癸亥卒于庚申享年五十八男二长彦骧邑廪生娶詹事府少詹事礼部右侍郎印趋丁公孙女户部主事伯公女次彦骢国子生娶庚子科举人候选知县子御王公女女一适湖广湘阴县知县栩岩史公子国子生玑皆孺人出孙男一士濙彦骢出君长于诗文所着有溪山别业诗集山雨楼集骆叔夜诗集其诗朗隽落笔有才气博大而卓荦越中为诗者未有及也初予与君同被荐而予独赴京闻孺人之死驰吊之既而君以游山东便道来京予与之盘桓且赋诗送之暨予请急归而君巳死越二年二子骧骢将合塟君与孺人于故阡之傍来请铭予何忍不铭铭曰
　　以君之才得
　　主知而不为世知以君之治两见之剧邑而不能竟其施君之性情在友朋而交游结纳遍于海涯君之学问偶形之文字而讴吟咏叹为之而不尽其词所可恃者泾河之碣防浐之石与汝水之碑虽复琴台寂寂其合祔者犹得曰民之父母于斯唱随谁谓亷吏可为也而不可为
　　吏部进士候补内阁中书王君墓志铭
　　君以康熈己酉举于乡庚戌成进士是年即考授内阁中书舎人不即补归而家居越二十年死死时其子坛以西山之麓君尝徘徊焉顾而乐之将以其地为瑕丘而以予密友知君恐一旦还京朝不能待谁则能传君者因再拜涕泣请予为铭予思君举乡时君之子坛同入试人疑坛中式而不疑为君暨坛以辛酉副榜贡于廷领八旂教习者三年考授县职今其归又四年所矣君尚以吏部进士栖迟家庭间不少动其澹于仕宦如此前此予在京値
　　王师平滇黔西南再辟
　　朝廷受其俘献之
　　九庙颁赦于天安门外凡
　　覃思所及中外见任官均有
　　貤锡即未任者许援例纳粟请
　　诰敕而君以例请予难之曰君仕自有在何难延一命需之异日而遽出于此君坚请不辍当是时君葢自分以家居老矣然又恐失时不为将过此以往不再遇稽先人
　　赠典不孝虽后悔亦何及因汲汲于此乃既膺
　　锡命而即以乡人之请捧牒迎赠君尸木祠诸黉宫使春秋有司例享之以上跻于邦贤之列抑何豫与君赋性迟重深醇简愼言词不妄发不为巳甚毋务为新竒可喜之行初若闷閟焉无所短长而既而思之未尝先人然争先者无以过虽重缓究未尝以重缓败事凡机事之来必鎭定有先见从容暇豫初若无可恃人卒以此恃之顾尤惇伦类族饶仕宦一门郡从多以意气相矜高君处之泊然尝以立家庙鸠工庇材君力任其事自始至终虽尽瘁不以巳遇邑有大事水旱修筑君素不欲先人者独挺身先之其教子弟以身授不动容色慈逾于严而子弟之速化者累累生徒负笈如坐春风中善饮顾不喜豪饮每饮少年任气者举觯扬斗翻缾罋讙噪霑洒狼籍君未尝不饮饮不三五啐不釂釂而继进不三五谢不受受不三五举不及唇及他人以醉去或欹或侧而君从容踞席饮未艾也君生平以文章名少与予同砚游于先教谕之门先教谕每课文日三义见烛収其文择其不完者黜之预储从人之给写者而写其完文以进缄名坐中庭防阅阅竟甲乙之录簿然后遣都讲开缄而第其有名者于是榜于庭鳞次给笔札受奬若大试然当是时惟君多第甲不乙孝亷韩君者次之若任君廷尉则甲乙半予则乙九而甲一及赴试而君果以第一为诸生饩于庠每歳类必高等尝谓诗文不一规而少学之人随时转圜初奉唐明为指归而既而厌之于是有创为宋元之学者举凡宋元之喭形秽貌噭嘷不堪者而反袭之为金科全失三百以来温柔敦厚之防因选汉魏六季而唐而宋而元而明诸诗取其可法者彚录之共四十巻名古今诗统复集诸古文将比其例为文统不就卒时康熈二十七年十一月十二日距生万厯四十六年十二月八日享年七十有一以康熈二十年
　　覃恩敇授文林郎内阁中书舍人娶蔡氏处士敬云公女
　　敇赠孺人生一子即坛也继娶来氏前福建布政司使马湖公孙女
　　敇封孺人生四子曰圻曰埴曰垣曰垍坛以副榜贡生正蓝旗教习考授知县娶蔡氏庠生大敬公女君与大敬为密友大敬死君为经纪其丧事与都尉赵君检讨毛君请之督学使迎其主入乡贤祠继娶丁氏见任广西南宁府经厯亮生公女圻庠生聘蔡氏候选州同德辉公女埴聘夏氏前吉水知县梅梁公孙女庠生寅公公女垣聘呉氏候选布政司经歴以重公孙女廪生仲荣公女垍未聘女二俱来出长许字廪生征吉呉公子次未许字孙二长仲旦次仲华未聘女孙四长许字陜西鳯翔府知府起莘丁公曽孙庠生天叙公子次许字太学生公恊傅公子次许字庠生广荣陆公子次未许字俱坛出乃为系曰君讳先吉字枚臣别字毅庵王其姓也因为之铭其词曰
　　江东旧阀首推乌衣况嬗骏誉青箱是期谁谓蓬辖沙行需迟安徐静重乃德之基所惜晩逹缓于从时衣沾豹雾书留凤池有经可授有文可贻孝友婣睦乡评庻几彼丹文者千秋之碑只怜椷书用乙者辞









　　西河集卷九十八
　　钦定四库全书
　　西河集巻九十九
　　翰林院检讨毛竒龄撰
　　墓志铭【九】
　　毛稚黄墓志铭
　　当甲乙之际士君子弃置今学学古人为文辞往往萃一二指名者互相标许维时临安诸君则有所谓西泠十子者实以稚黄为项领云尝与山隂张杉始寜徐仲子过稚黄与论古韵不合座客陆圻西泠十子之一也嘿而视不置臧否仲子曰景宣宁独无一言乎曰二毛难降予之所以不禽也葢戏以两人为不相下矣及予官京师高阳相公迎询曰闻君有难兄称大小毛子今安在意谓先教谕也予以稚黄对相公曰非三毛乎时严州毛防侯以推官改祥符令荐京师工古今学京师为之语曰浙中三毛东南文豪则又以稚黄与予及防侯而三也予既谢不敏然私念防侯与予以被荐名京师而稚黄家居尚为人称道如是暨予请假归防防侯来临安按察佟公遣两公子择良日请召賔客治巨舰于湖延予三人坐上坐而稚黄以年长祭酒当是时四方賔客在坐者多请教稚黄稚黄各有以应之既而稚黄死防侯哭曰三毛巳亡其一矣康熈庚午八月日孝子熊臣等将卜于西湖青石桥先茔之傍扶服请铭予考毛氏谱大抵汴宋以前无二族而予族以南迁后徙居余姚谓之浙东毛氏惟君与防侯俱居浙西而君自为族其族谱为君所自着可信自宣和御史扈跸而南九传入明有平易公者其兄鳯仪公举洪武乡试官教谕平易公再传至孟远公其弟竹轩公举景防乡试官南安府知府孟远公四传至继斋公则君父也君祖愼斋公笃行而君父继之号继斋生君时母许梦虎登于牀占之者曰大人虎变其文炳也是儿后以文显乎君六歳能辩四声八歳能诗十歳能属文十八歳着白榆堂诗镂之版华亭陈子龙为绍兴推官见而咨嗟于其赴行省特诣君君感其知巳师之时复有歊景楼诗质子龙子龙为之序后因过绍兴谒子龙官署防山隂刘中丞讲学于蕺山之麓君执贽问性命之学当是时君方弃举义与诸子赋诗谈道而专于力行事父母色养遇父母有疾告庙请代居防尽礼一切凶功皆身自厯之临飨祀以诚禁日虽远歳必衣幍其于从父昆弟及族党亲里虽葭莩皆以厚遇之尝卖所居屋偿责忽念女兄与其夫未出所卖屋金营塟事或难之君曰假使女兄为兄者则此卖屋金固均有也区区营塟事而又何有康熈癸亥浙抚王君修通志请召诸名士匄以属笔次及君君所豋载必择忠孝节义事及乙丑继抚赵君每月朔望讲学明伦堂令三学司教咨请德望素闻者司教以君应君力辞之不获曰昔子夏设教于西河使人疑其似夫子而曾子责之今东臯张先生吾师也吾敢背吾师以膺此任卒不就其愼如此君作诗以大雅为主文不一格自两汉以暨唐宋皆有之至于辨析则反覆侃侃必本经术往有郑王肃之概尝曰文须具根柢根柢者如草木之有根荄也然而根柢无他诚厚虚静而巳矣诚通天心厚养元气虚则受益静乃生慧诚厚虚静四字当记文章本根端在乎是每自颂之为作文箴云君自执贽蕺山后即有志圣学始尝傍覧二氏书久之以其说滥漫弃去究观有宋诸儒习语取其有禆实行者题曰鍼心愼钞葢以自为鍼砭也其论学以宋儒为归独大学格物则专主去欲谓欲去则理存所谓闲邪而存诚克已则复礼也大学首功莫大乎是且朱子注首节亦曰物欲所蔽又曰无一毫人欲之私是亦未尝不以去欲为首功人顾不察耳尝以斯防与学者往复辨难约数千万言观者叹伏顾生平好谈韵学着韵学指归以为字有声有音有韵而韵为尤要顾韵有六条一曰穿鼻二曰展辅三曰敛唇四曰抵腭五曰直喉六曰闭口又撰唐韵四声表及词韵南曲韵诸书其大指与柴氏韵通顾氏韵正相表里其他所着有思古堂集匡林巽书螺说录毛驰黄集小匡文钞圣学眞语格物问答东苑文钞东苑诗钞蘂云集晩唱诗辨坻韵白鸾情集选塡词名解诸书皆镂版行世其未镂者存于家君少无宦情后以父命为诸生及父殁仍弃如故顾有竒疾夏月衣重裘如五石匏首戴帻数重叠蓐三十层于牀上干覆斗而僵其中声息然每呼人则以手撃椸然卒不死后忽得脾疾自夏六月至十月不起君初名先舒字稚黄钱唐人既而名骙为仁和诸生更字驰黄娶胡氏副娶王氏曹氏朱氏子三长熊臣次鸠臣次豹臣皆曹出女三长适徐邺即世臣仲子也胡出次殇次适金大章王出君生于泰昌元年十月十五日寅时卒于康熈二十七年十月初五日子时享年六十有九乃为铭曰
　　浙之东西有三毛生比诸管邴以君首龙惟临安初士烦于林后逮苓落徒存典型乃复弃此何用为情所頼力学格致说精生平著书且不一名嗣子克衍既而振振夜台无烛亦可以瞑生不满百三二而嬴相去何几而犹涕零南山之石原非坚贞所不磨者苐视此铭顾为铭者三人中人
　　诰授嘉议大夫布政使司叅政赵君暨
　　诰封许恭人合塟墓志铭
　　故嘉议大夫陜西督粮道布政使司叅政赵君请疾归杭州康熈二十八年巳巳十一月七日卒于家距生明万厯癸丑享年七十七孝子承熿等稽首请铭先是君配许恭人以康熈二十一年壬戌四月十一日巳先君卒于长沙官舎距生甲寅歳减君年一稔曽谒予宗仲知祥符县事际可志其文柩堂未书丹也至是谋合圹而并请予铭防于石君讳廷标字叔文少就试于两浙提学副使黎君补诸生値父光禄公卒于官君丁年走京师持父丧归钱唐
　　大清兴
　　世祖章皇帝建年之三
　　诏选天下竒才异能者授府县官君乡贡应
　　诏除福建汀州府永定县知县县久薮贼又天下初定瓯越疆新开居民易骪翫为奸君婴城一年府例颁春将迎之东郊守者难之君覆甲隍间而集诸老率儿童伎乐张防设仗辟闉都以迎贼不疑有备羣趋之覆起掩杀撤环数十里防学使行部君复树新志前导猎猎出郭迎学使贼皇惑不知所为相视不敢前巳而散去迁湖广衡州府同知至则知府通判推官皆以事去君摄府防事湖南烽火接岭徼当献贼草杀后觜膏原野君设法捄防外扞逋寇而内养遗孑如是有年防阁臣洪公经略五省驻节长衡间谘询文武有用之士督抚以君应荐第一时贼众距武冈州逾十万寳庆告急迁君长寳分守道开牙寳庆防文武将帅多不和君极力救解不得适君以事还衡州寳庆防君遂落职今天子御极
　　王师平西南经略洪君请君从康熈辛丑奉
　　简命兵备安普抚爨僰诸蛮而宁州弥勒州各土官诱诸蛮反征蛮军四出请君监军君决策行间复故时维摩地安慰巴盘八甸间诸蛮以宁进布政司叅议管通省驿盐事无何调广东按察司副使分廵广肇南韶道安普民暨盘州西堡诸蛮堑其路发巨石塞君所出城闉曰愿留君勿以君行君慰谕之去防川湖两广八排岭大谳未决君临界防折定爰书具题弥月事竣连州冦起鎭臣失勦捕方略以委之君诸冦闻君至即就抚督抚嘉其绩方防题间以忧去服阕补长沙驿盐道当是时长沙防贼久甫及恢复而
　　王师进辰龙关军书旁午一切刍茭械杖舟师笮役征繇去来者络绎于路君砥力给办不误晷刻而民之被调者不致流散然而心力竭矣时满学士暨兵部督捕侍郎董餫湖南荐君能使并理粮储道事防湘东有司催科亟激变廵抚韩君四顾曰事棘矣此非赵副使往不可谓君曰湖南民望君如慈父母久矣忍不一行慰斯民心乎君曰诺遂乘一骡戴星往民望见君皆投竿涕泣诉悔罪状君散遣之返乃大修岳麓书院营堂室市田蓄廪米使诸生读书其中湖南文教为之一开自皇上践阼早为监司歴西南烽火二十八年中间两摄司事而未即于眞每调剂阙乏防荒补灾筹军政所需而计其嬴绌虽兵兴之际所至无争取功而转饟不絶军赖以振乃三迁监司未经大用而遽至于病康熈戊辰迁布政司叅政督陜西粮储道事君闻报以病牒上九郡幼争先诣督抚军门投牒请留防武昌兵变羽书来湘潭君强起视事昼课储偫夜巡警以防窃发如是者累月而病愈甚乃匄督抚请于
　　朝疏未及覆去时戊辰冬月明年春抵家病不起君赵姓世居余姚高祖登由余姚迁钱唐以举人官陜西兴安州知州授奉政大夫曽祖珙光禄寺大官署正封承德郎祖钰龙骧卫经歴授征仕郎父维清光禄寺丞授文林郎累赠中宪大夫湖南按察司副使母金氏累赠防人继母张氏累封太防人兄弟七长廷枢广东高雷亷总兵官都督佥事次廷机江南泗州都司佥书授明远将军次即君也次廷桢江南鎭江府知府次廷柱湖广沔阳州同知殉难郧襄赠奉政大夫又次廷相陜西甘肃鎭右营游撃将军又次廷林四川江安县知县配许氏封恭人恭人者东安望姓以高祖官兰谿知县迁杭州曾祖应亨刑部员外郎祖仲誉山东盐运司同知父文胄福建泰宁县知县皆以甲科世其家明万厯间君父光禄公入成均与泰宁公为同舎生友爱愿以子女为婚姻防人年十六归君既随君赴永定任値贼围城城外火光烛官廨矢集于障侍婢皆失色君入室防人正容谓君曰妾之殉君犹君之殉国也即城破引案间佩刀曰吾了于此誓不以此躯剚贼刃矣葢坚君志也先是恭人事姑孝当君迁衡时幼弟林为江安知县张太防人者君继母也爱林赴江安去防人以不得迎养尝恨恨及君迁安普防人前请曰闻安普地和宜养老太恭人在川久失扶侍是地去川近迎养之便遂迎张太恭人至安普巳而君弟柱以郧襄冦乱殉难太恭人闻变将归沔阳恭人曲留之越数千里周防其子妇及
　　皇恩赐祭塟将理塟事于是太恭人决意东下而恭人随之事太恭人于沔阳若干年暨君任广东恭人念太恭人老不欲行太恭人廹遣之登车而下者三居常不乐闻讣后一恸而病遂于奔丧之次哀毁不能起尝设飨铺荐于庭女奴掖之跪即以手承恭人颡稽首搏地伏且泣荐为之湿巳而卒方君任衡衡民多流亡君外理戎事及入室必闻恭人以招俫为言有妇女被卤者必劝赎之君大度而疏于财且坦白无城府与人谦让不小立崖异而恭人复教之施且属以和平下物故筦键财货出入金钱者数十年而身无兼衣至亲戚故旧以孤嫠待给与配偶失时丧塟无力者即舍养以应而当夫横逆之加置之不校恭人之善成君志如此子七皆防人出长承熿考选知县次承炜后弟相游撃将军早卒次承灿考选知县次承焯候推都司次承煊考授县丞次承熺次承焘次承燝皆考选知县孙十九长大坤考选州同知次大堳考选知县次大陛钱唐学増广生次大环大块大墀大均大垓大坊大圻大堪大墉大壑大埏大垲大垍大在大埜大防皆未仕曾孙十业铉业鋐业钊业铣业铎业锜业镐业铮业钦业钟皆幼自承煊以下所娶皆名族女女六孙女十六曾孙女四其所许字皆世家子弟某年某月某日塟于某原铭曰翳天水氏大以杭厯仕数世同袁杨君兄弟名跨五常弱把柔翰彊曲斨殉城治郡凌疆塲何者非国疏辅行惟君起家以才望挥弦却敌闽海傍青幡挿花阶羽扬文教既揆来衡阳曾檄巴蜀通夜郎楼头赕并诸罗手伐铜鼓平竹王夜散铃昼聚粮十年心计留湖湘流泽寕让杜与羊书勒帜与版并详及其死也杵不相防人助德不易量慈母出牧模在房飞矢集鉴羽集箱尚譬大义同劻勷只怜孝行过乐厐萱董蜜佩帨纕猺苖万里犹相将越四十载孝事嫜竟以孝死尤可伤楚郊兰秀杜并芳足嫓大节中外良以兹子姓咸茂长亦与兰杜好比方子忝国史归梓桑槖笔仅此载柩堂羲轮舒驭回且翔且归若木同埋藏










　　西河集巻九十九
　　钦定四库全书
　　西河集巻一百
　　翰林院检讨毛竒龄撰
　　墓志铭【十】
　　思旧铭
　　王讳孙兰字畹仲无锡人壬戌进士由刑部郎中出为成都知府艰归补绍兴迁广东按察司副使分巡广南韶道崇祯十六年献贼破连州孙兰死康熙癸亥门生毛甡仿古作思旧铭其词曰昭阳协洽元英之首明故中议大夫广东兵备副使王公孙兰殉难于南韶之官署呜呼哀哉兵摧画邑脰絶桑枝官守荥阳身煎柳火彭府君能殉贼太守何功周将军乏援兵梁王不救以致睢阳之死为厉鬼豫州之出犯妖星况复聴山既邈孰与调商削石云亡无能为质醉里过西州之路哀来却内府之浆苟有同懐谁无私臆乃感兹畴昔言念当时对防春官人诵公孙之学起家秋士文无屈突之辞旋分益部之三刀遂领东方之千骑奬循良于越国假节钺于韶阳绩着湟中猺獞授首风生岭外罗甸归心当百城相倾陷之时以片石补东南之阙夫何献贼逼临连州失守汤杨继叛梁化将降坚壁五旬纵断指无乞师之计孤军万里以捐驱为却敌之谋三呼杀贼再拜投缳箕尾归天丹青入地南还宪使空余马革之尸东土门生长抱防思之泣痛山阳之吹笛返岭表以闻琴招魂有赋借梦巫阳哭墓无文书名隧侧因为铭曰
　　蚬冈嶻羊城崔嵬五岭是蔽三山以开维此长藩控彼南越杨仆楼船孔戣节钺三泷猺归百僰羌逸何期冦流由蜀而出亦逾五岭既破二禺云谁作虐曰惟献忠桂阳不固曲江复陷兵澌若流城空可阚况有二将相继负降由此捣虚类梃以撞储峙糇粮料简乗马灶减勾沙壁撤清野徴兵不来乞籴无力惟有一死足以退贼下作河岳上为星辰诸猺画像羣雏覆巾惟我夫子越州刺史挥斤抚弦逮予小子羁丱受知弱冠相失夫子知我空用唧唧所幸恩防予于圣代既肆丰埏复表幽竁谨陈鸟臆附之牲碑芜词不章以抒甚哀
　　故明靖南将军徳配李夫人墓志铭
　　予避人淮隂淮守备张君请召賔客西乡上坐长者目接不语及更衣牵予暗中认之则故靖南将军兄有俶也次日过将军委巷夫人曰何不载叔之彭城同就舍养予以故人山阳令挽留不果越七年予游淮西得夫人讣闻且曰将塟彭城之鸡鸣山恐丘首无日久且失也乞志之予曰固然夫人籍京卫氏李祖克诏父荣为卫将军称世卫李氏少梦神授之笔既长适靖南公靖南公本余姚毛氏景皇帝时髙祖裕髙从祖祚以兄弟同举顺天庚午乡试因籍焉乙酉之变靖南公偕兄保定伯有伦移定海军同武宁侯王君之仁军西陵渡夫人在帐中时南都初败马士英奉太后奔临安既而窜身镇东将军方国安营称方马军夫人曰士英逆贼也弃君来此此地难与守矣武宁军军西陵君何不移军之龛山逺方马军乎既而吴中吴易陈万良辈各以侦谍从龛山渡隂为声援欲引龛山军从海宁入夫人劝之行西陵军溃保定公以入护监国相失全军归命而靖南公偕夫人止海宁既迁淮又迁彭城编户夫人力也夫人以监国恩封一品夫人年四十六康熙庚戌若月日卒子衡非夫人出铭曰
　　惟夫人之能贤兮飨军鬻钗钿兮惟夫人之善见兮如乗锦车又如张绣繖兮避老莱兮君子与偕兮如何孟光兮噫兮反先亡兮吕母之冢傍兮惟夫人之藏兮
　　瘗水盏子志石铭
　　水盏子者越器也其器不知造于何代亦莫按其制相传隋万寳常析钟律能叩食器应弦后人即以水盏入乐或曰古有编磬与水盏同古金以钟不以钲今以钲易金云钲即编钟也编钟一变而为方响再变为钲水盏子虽不必以瓦然由变而推则易石以瓦或亦非无然者与陈诗云坎其皷缶史记秦王为赵王击瓦缶而庄周子乃皷盆而歌虽或以节音非以倚音专声赴奏有如柷然然而犹瓦为之明兴平伯从子髙通畜婢住子能叩食器为幽州歌筝师搊筝在傍能曲折倚其声姑苏乐工谋易以铁不成乃购食器之能声者得内府监制成化法器如干则水浅深分上下清浊叩以犀匙凡器八而音周强名曰水盏子顺治乙酉
　　王师下安平江都随破家人之在文楼者皆散去住子投射陂死康熙甲辰予遇通于淮隂城托镇淮将军食食顷懐二盏出供奉器也中水级叩之泠泠然语其事而三叹镇淮将军命瘗之淮城东唐程将军咬金墓侧如瘗住子者而使予志于石其文曰
　　编竹为箫编石成磬方响不传水盏可聴破十六叶更为八瓷中流深浅髙下因之玉邸渐安犀槌自撚戛即函胡挑将宛转试斟渌酒遥倚素曲半袖萦锦五指琢玉既越防板亦迈徴弄中曲擗扑能使神动吹角出阵鸣笳在疆北鄙好杀南风不扬乌啼失林雹裂震地官渡战亡安西军溃已夺都尉将邀昭妃锦车翠幕驱驰何为昔者杞梁妻赴淄水朝鲜有妇堕河而死或援箜篌或形操畅彼美善懐与之相向身同波澄技乃响絶残金断丝方寸不灭爰归黄上仍歌青台英雄粉黛千秋同埋昭华之琯藏于幽陇元康阮咸乃閟古冢皷缶无路招魂有词彼美而在尚其依斯
　　瘗珍志铭
　　儿珍三先兄子也予出游时恐从此不得归是以后予督抚以下分守郡县籍捕叠出珍随母被系东西簿较瘁矣予归而珍以瘵死予尝曰生平可幸者三一行文无宋人论习二无负郭田作衣租食税男儿三不为继子慈孝两隔盖有所感也今儿服瘁死而予于慈养阙然儿憾可知矣三年前除夕珍死母抱呼曰吾与儿罹殃亦极矣盍俟汝父归而死可乎越五日珍果苏问之曰吾感母哭哀将俟父归然则予之归日正儿之死期也哀哉珍七嵗后予十八嵗死铭曰
　　瘗者珍翳予之后人














　　西河集巻一百
　　钦定四库全书
　　西河集巻一百一
　　翰林院检讨毛奇龄撰
　　墓志铭【十一】
　　自为墓志铭
　　先母张太君梦番僧持度牒来悬于堂其牒四边以五螭相衔为花防醒而生予因检郭璞游仙诗有竒龄迈五龙句名竒龄五嵗请读书无师太君口授大学已讫读问其字何等太君买市雕大学一本令循所读自认之一再周无不识者【时以篇首后后厚三字异形为问太君曰后先厚薄音谐义愆后与后同归徳不前】总角举诸生一月中取小试第一者四尔时先兄万龄先在学有名人呼予小毛生值明亡哭学宫三日防稽山贼纷纷起市里奔逃予窜身城南山与同县沈七包二先生蔡五十一仲光为四友【文集巻有沈七包二先生诸传】阖土室聚南北唐五代辽金元史暨诸书其中縦观之顺治二年王师下江南杭州不守山隂郑遵谦乘间起闾左括民徒为兵划江抗
　　王师【时余姚熊给事孙副使同时起兵不数日宁波台州金处温五府皆皷众相应】适武宁侯王君之仁保定伯兼镇海将军毛君有伦原以备倭军宁波闻变挈其军而西屯之西陵与民徒相合名西陵军保定者子族人予族谱中有毛裕毛祚曾于景皇帝时以兄弟同科登北平榜者其祖也时故明诸王争渡江江东民徒已共推故鲁王为监国统诸军军而保定至萧山访同族之居萧山者移檄购大小毛生出予于土室启之监国授予为监军推官予力辞之隂与沈七行行间觇诸军所为不道不足与计事且天命已有在【沈七着辨亡论见意】匿不复出防镇东将军方国安以江南新下收败军东奔踉跄渡江而马士英奉故福王太后奔杭州窜国安军中名曰方马军与西陵军相峙而居大司马徐公犒军西陵【公名人龙即徐仲山尊人也曾题予监军不就其题词有年逊终军才逾公瑾诸语】国安邀保定共迎之保定以谘予予曰方马国贼也明公为东南建义旗何可与二贼共事请絶之国安闻予言防出战败于朱桥以保定坐视迁怒移兵向保定搆辞及予且有指予讥兵事者【时江东军着大帽沈七作大帽谣和云将军爱苍头不若爱危脑危脑小易收苍头大难保又诸军每出战必半渡返因作少年行末云少年欲渡江江面多少路接岸十里长五里不可渡】予被获防陷脱之龛山时保定弟有俶为靖南将军军龛山名龛山军就之住一月复还西陵清明节山中白桐花生保定家人夜召予春雨移帐桐花间予与朔客观星者危坐天收雨星见出帐四望咨嗟曰事已矣灭烛流涕防故唐王亦僣号福州客有以漳浦黄宗伯道周蜡书招张杉者【张梯张杉张防兄弟皆名士防死于兵】张杉持示予邀子南行且曰方马军可勿避耶予曰生死命也且行亦何能为亡走山寺寺僧为予屠首发衣缁匿坑中
　　王师破江东戮山市之留发者予以髠首免归覔家人于褚里太君抚予首泣曰吾向梦僧寄度牒生是儿今竟然矣时东南新定文士野处者踵前代积习好为社每社髙防数千人撞钟伐皷得与者为名士否则无所齿于众予品目过峻且好甲乙人所为文【先与山隂徐缄同邑何之为三子他以文见质多却去】防选郡人诗镂板行防稽王庶常从贼中归投予以十诗予录其四乃以右丞司户评其篇实誉之不知其得罪【王庶常名自超有夜走郓城及哭周介生赴西市诗而评之云云】聚怨家歃血布张置罗【与同邑举人以文社被黜者集亲串怨隙聚谋】谓予逆抗命今又抗试且以头陀居士林骫壊名教罪当死谳者察其妄不坐值顺治辛卯浙三举乡试同社章贞登贤书偕同籍举人昌言毛生在江东抗命时义不受职故当时夺其籍今不试髠首特无籍耳倘能予之籍以旌其义是人必能慷慨为
　　朝廷効命岂甘郁郁自废弃乎提学翟君是其言立还旧籍令辫顶待试而怨家汹汹防布政司使张君以从贼归命为今官搆者谓予评文时曾及君六等定罪之状援伪朝典例君大恨提学张君阿伺君意指仍夺予籍予少好为词至是无赖取元人无名氏所制卖嫁放偷二遗剧而反其事作连厢词谓可正风俗有禆名教提学购得之诬谓放偷纵从贼也卖嫁者归命
　　本朝不待聘而自呈其身也狂生失志讪上官不敬上之制府下宁绍分巡王君籍捕之制府以为寃释置不理怨家讐愤不得泄瞷予姻戚有负责于营而相讦者忽攫予于途谓予当偿拥予将渡江隣人识予者追之至西陵渡口簒之还次日购道殣横所簒处指为营兵毛生聚人杀营兵宜重典籍捕四出【隣众千人争渡江鸣寃营将疑其事檄宁绍分巡王君廷璧杂治怨家复罗织私之分巡游客许君名三闾者中伤之遂援重典案籍捕逮】友人蔡仲光急过曰怨深矣不走将不免指壁间所书王烈名曰请名王彦字士方吾他日天涯相问讯者王士方矣过吴投顾有孝家值予病有孝卖书买葠药食予夜送予渡湖遂寄宿杨明府宅明起速客忽座中附耳或指或视一人直前抱予曰子非江东小毛生乎相向哭【时有诗云昼行芦中迟夜行濑上浅江东旧知予故呼我王彦又云座中有客向予指此是江东小毛子】去之靖江旅亭近关者有搊筝客住东厢过门闻筝声中心恻恻不能行遂止宿焉予世于乐律有神解【家传竟山乐录四巻】先忠襄子副使当明嘉靖间得宁王所藏乐录于王文成府中有鸡娄皷谱及筝笛色五尺曾记其一节至是客弹有误处微指之客大悦邀住十日濒别请为予偿诸房蓐钱予曰岂以予为卖伎者耶谢之去先是出门时仲兄与三泣送予谓曰古贤处忧患者必知易汝知之乎予跪而受言及过吴匄朱子易义一本于顾有孝家每窃读茫然曰三圣之学如是乎于是筮所之遇节之需乃以已意自断曰节者止也需者有待也节与需皆坎险在前而不可行然而节三当互震之中已将震动而乃动而得干三则出险矣刚能出险故不败非然则需矣致冦至矣乃行而蹑者果至遂匿海陵越一月曰可出险矣经曰利涉大川往有功大川淮也淮可往过淮淮守备张君与予旧一见即邀予过饮西向坐客目摄之中酒牵予于旁舍劳问则故保定弟靖南将军有俶也具言保定死武宁已殉节而已以亡军幸免诘朝将携予至彭城舍养值山阳令朱君禹锡故善予闻予至止为予开馆驿择日请召诸賔客防饮为欢而吏部张公偕今检讨鸿烈父子辟名园于东湖之濵八月十五夜水亭隄榭张灯布幔杂设妓乐及色艺防弄而集寓淮诸名士凡数十人赋诗游饮于其中酒再巡清歌间作丝竹幼眇予倚醉扣槃赋明河篇凡六百余言及旦则淮上诸家传冩殆遍湖西施使君还自京师见之惊曰此必予友毛生者也【使君名闰章见诗题云但知王烈是名人不信毛苌本才子】淮人从此物色予予念需象云君子以饮食宴乐今出险已宴乐矣过此将失位急舍之去于是之齐之楚之郑卫梁宋间尝登嵩山越数峰逺望凄怆不能上曰吾力衰矣芒芒者安归乎防稽姜黄门故友也【名希辙时内陞在籍】为言于中丞蒋君将雪其事讐者借他隟重陷之乃复之禹州州使君予邑人也延署中署为故懐庆王宅后有白云楼最髙杨花飞飞登其楼大醉手拾杨花不能哭作白云楼歌已而邑人至者多知之去之嵩山匿道士土室中夜起徬徨少读经稍长读史史自唐以后无可问者而经则六籍皆晦蚀易春秋为尤甚二千年来谁则起而考正之青春白日销亡尽矣惟毛诗可记忆者璅璅作问答散录成帙稍不可记忆即已之且念生平无建立事功既无可期而乃徳不修而学不讲假寐而泣忽有人告曰何不之嵩阳问之予曰诺仰首四顾无一人夜半辞去止少林僧房逾月过庙市见鬻书者旁一僧髙笠取大学一本教予鬻予曰是书亦何异而教鬻之曰书有异耶曰有恒书不能读读异耶予闻而惊且忆昔所告动心迹其所住于嵩阳院南则辽人而寄于此者曰予非僧也天启之末全家死于兵独身刑发而窜于金州之海濵少受学于义州贺凌台先生为医闾先生之孙【贺钦义州人官给事讲学医巫闾山下学者称医闾先生】凌台授礼记大学【即古本也】泣曰儒者无实学于今八百年矣大学不云壹是皆以修身为本乎身统心意而该家国天下于其间北宋祖陈抟之学髙谈性命而略于事为【周惇颐程颢皆陈抟门人主隂静立无极以孝弟非人性穷经籍为防志不尚气节而薄事功虚而无用】其敝也近乎忘身南宋宗程颐之学就事物以求心性究之事物无一得而坐失心性【朱熹从李侗私淑程颐格物理主形器注诗易四书离骚叅同契辑仪礼家礼十七史究卦变太极皇极律吕诸象数而不考事实不求真是一往谬误】其敝也过于有身夫格物者量本末本诸身也【黎立武曰格物者格物有本末之物仓颉篇格量度也但度其本所在耳】致知者审先后以身先之也【致知致知所先后之知故古本曰壹是皆以修身为本即接曰此谓知本此谓知之至也】诚意则辨理欲而明善以诚其身【易曰闲邪存其诚诚即善不诚即邪故诚意者但分别理欲为诚身之本】正心则验存亡而心存则身存心亡则身亡【修身全在存心孔子操则存孟子求放心皆在乎此但正心而曰存心者以心不在焉为不正则存即正矣心在事物则存乎此者勿移于彼心无事物则存乎中者勿驰于外久之则心有主而无所违矣】乃于以修身则凡有禆于心意之学吾学而修之有禆于家国天下之学吾学而修之【凡诗书六艺经术经济无所不修故为体用兼备之学】此大学也予为受学三日去特予幼所学为朱熹改本误以格物穷理为正学首功遂以研索典籍详究事物为极事遇有言心学者辄唾之今始知统该于身觉中有根柢而外鲜遗落涉艰履险皆泰然焉已而应湖西道之招【即施君闰章也】经窦家濆有红字李店蒸不托食客隣棚卖浆妇目予不辍予就问之则故保定伯家妇也军散时失身于此已若干年矣因坐棚下言保定家事各流涕遂解身所衣罽衣劳之去【时作诗云锦帐双鬟貌似花河阳军散各天涯可怜红字三家店不卖青门五色】乃赴湖西住一年初湖西有旧讲堂王文成讲学处也外有白鹭洲使君新设讲会于其中时楚人杨君耻庵从东来率其徒讲文成之学使君与之辨诗辨礼辨尚书皆不能诎予辨而诎之使君以为其学疎遂以新安之学抵其隙谓学在事物不求之事物而求心性非空门乎耻庵不之辨少顷午食使君曰子渊不迁怒何易昨怒官庖阙供具责之宜也今治鱼留乙而又责之则迁怒矣耻庵曰若此者可得求之事物否予闻之大悟即下拜归而惺然坐通夜不寐乃以使君将移治辞之转之崇仁崇仁令骆君欢留之其隣人黄吉日餽予酒脯且邀予故人朱三徐二十二游饮北城巴山间凡数月临行估马匹赍粮送予至石牛渡再拜而别【别诗有云天涯最难忘莫若石牛渡渡头花树红是我别君处】乃复应淮西金使君之招留之三年先是予在淮淮人有知予毛生者予曰虽然予毛甡也【即所更名】又曰予濒死屡矣幸而生甡者生又生也又曰吾生十年疡五年兵戈者十年奔走道路二十年能再生乎所谓甡者亦冀夫生之者也防
　　赦屡下而救予者日益至黄门姜君慨然谓当事者曰毛生防尝与族忤特以无所用落落故谗得轻入耳今年四十余老死可惜幸学籍有名吾当以原廪生籍上之成均使知爱羽毛愿效则谣诼自免乃以竒龄名援旧廪籍例输赀入国子谓之廪监尝居白门夜卧梦黑衣持银铛来前曰当行矣有丈夫者止之曰是人辛苦亦备矣生平学未了请留此以了吾学曰虽然亦何能了今当籍一物以应之少顷见一绿鹦鹉项被鏁去鹦鹉回顾而泣旁人指之曰此子魂矣遂大病【防稽徐允定赠诗云莫愁陇上飞鹦鹉梦里应吞五色云后西河在馆中甬东叶天乐作上林鹦鹉诗寄之其答诗有云三尺红縧空自系不如还向陇山飞】少时与大理任君出贾生治安疏角读之各五过成诵自见梦后苦忆必不得即再读至十余过不成诵康熙十七年【是年与张杉客上海任明府署未回】
　　上特开制科【天子亲试者谓之制科俗以进士科为制科误　通考特分制科进士科两门制科如汉武防试董仲舒公孙类是也或曰进士殿试亦天子防试故亦可名制科则殿试起于唐仪鳯间然唐自仪鳯以后直至宋朝仍别开制科未闻称进士科为制科也】敕吏部遍咨京朝官自大学士九卿科道以下及外督抚司道郡县各荐举才学官人可以膺著作备顾问者入应
　　制试名为博学鸿儒科时福建布政使吴公兴祚已揭荐首予防巡抚杨君病故不果行而分巡宁绍台道许公勲力荐予于两浙抚军陈公暨布政使李公凡十一郡所荐合得数百人仅遴取六人入告谬及予【六人顾侍御已辞免惟魏副使徐林鸿咸清吴农祥五人赴试】予三辞不获【有三辞揭子见本集】是年戊午举乡试抚军将监临回避而虑予不行乃以覆部咨文当驿入者故令本人亲赍之遣官吏持咨到家从门中投入竟去不得已就道相国冯公知予至预饰厨传辟馆相待而内阁学士合肥李公设榻邀予主其家时四方应召者堵长安市即王公邸里幸舍皆满城东万柳园冯公休沐地也择日开宴遍请诸应召者来令赋诗予为作万柳园赋时同赋者十余人独以予赋与宜兴陈生文并称之【生名维崧】内史乔君莱工赋者也然憙事与同舍曹君禾好臧否人物乔君佯冩予赋作已赋以示禾何如曰此非君作也然则谁作此曰必江东毛生者也值试前数日右臂忽疡发腕胀如瓠五指不可诎特诣冢宰暨掌院学士验病求免试冢宰执不可选郎杨君淮人也朗言曰是人免试则此举为不光矣又曰此必药误之耳洗其药则指必可诎盖疑为伪也及试日挂臂至午门请弗入学士曰苐入脱果不可为已之未晩也有何难焉遂诣
　　太和殿受试晌午司饍者强予把金筯指小诎【时　　赐宴故云是日得陈太士医骤愈故以为伪】完巻
　　上幸覇州携诸巻以从亲坐帐殿阅至十余巻风起遽止予巻在阅中且夹一纸籖翌日尽付三相公暨掌院学士讫阅及呈入以予列上巻
　　上忽问曰娲皇补天事信乎盖以予巻中有匪链石之可补一语故也【试题为璿玑玉衡赋】众未对间冯公进曰淮南子有之
　　上曰徒记事耶则楚词天问早及之何止淮南苐未知传信何如耳众相顾駴伏叩头退乃仿前代制科例上巻比进士一甲并授馆职因授予翰林院检讨充史馆纂修官而以胜国之史未修开明史馆给笔札令纂修明史题得正两朝纪传及诸杂传先后起草得二百余篇先是
　　制试时
　　上精于韵学兼以韵押定甲乙凡旂旗逢韸剖析极严予因于修史之暇据臆所见稍加以考识着韵书十二巻名古今通韵进之
　　御前时区别贤否特召同馆百余人试
　　保和殿中阅巻者置予文先后之间
　　上亲拔之相距三十名注巻面曰拔若干名值乙丑防试
　　钦防予同考第一领十八房考官唱名
　　午门外入鏁院分帘阅春秋房巻及放榜得进士一十二人是科
　　上颁题进士一至十皆送
　　上亲定而春秋居二至
　　殿试传胪仍以春秋一巻为一甲之二二巻为二甲之一
　　上以是科春秋房得人随
　　命词臣攻春秋经者投名作春秋传注是时房首甫教习即并与编纂皆异数也先是予入鏁院时
　　上幸南海子携予所进通韵者随
　　御幄行览之称善遂发其册贮阁中令本官缮疏从通政司并书册奏上已有日矣及撤棘谢
　　恩赐宴礼部毕阁臣遣供事官宣予至阁门将入阁满中堂望见予坐起道
　　上钦览所进书大喜谓有才学着缮疏另上指示向汉中堂领书册宣
　　防明日通政司上书并疏
　　上乃留其书复降防使宣付史馆并敕礼部知其事方予出亡之前一年先太君死暨避人淮西则先赠公又死时先兄以推官改仁和教谕厝两棺于杭州之六和塔而先兄又死予请假迁塟值言官以修明史未成阻之甚力
　　上独重孝治可予请暨塟则畚土负石身亲事凶功得痹疾两足防胀不能立遂乞病在籍越三年
　　上南巡至浙以躬祷禹陵渡江予扶疾迎
　　驾于西陵渡口
　　上临升御马遥见予遣侍卫驰马至前呼毛竒龄皇上遣问你病好否予答曰未好答毕叩头谢侍卫曰有他奏乎曰无有
　　上升马去暨还仍送之望京门外
　　上控马直前呼予名问病何如曰未好也曰何以不调理曰调理未好曰是何症曰是两足疯痹不能起立之症
　　上复有所问予以聴卑不能悉苐叩头曰小臣微末何足当
　　皇上垂问
　　皇上恩厚小臣何敢当
　　上慰劳去【有纪恩诗见五古巻】越二年而病遂剧予族自周王子圉分封于毛遂以此受姓然未详其继也相传魏时仆射玠曾家陈留而其后宋靖康末有侍御叔度从陈留南迁谪居余姚为余姚毛氏逮明而福建都转盐运司同知贞偶治别业于萧山家焉先是九世忠襄公吉当明正统间以兵备副使殉广东云岫山贼与其子云南参政科从子刑部郎杰各有成绩纪史册余姚毛氏称一时极盛自刑部公一传为湖广按察使副使宪湖广道监察御史巡按广东复再传为顺天府治中文炳河南荥泽县知县梦龙三传为云南布政使绍元福建兴化府同知子翼嘉靖已未榜眼翰林院编修惇元而髙祖贵州石阡府教授渊勦许龙保苖贼有功祀贵州名宦髙从祖福建汀州府同知公毅与参政编修皆一门羣从当是时毛氏以科目登仕版者自顺成以后嘉隆以前约二十七人至祖岐山公讳应鳯其从兄鳯鸣举万厯丙子余姚乡试鳯起借嘉兴籍举万厯辛卯乡试第一从弟汧借秀水籍举崇祯丙子乡试而余姚仕籍至是亦衰先检讨竟山公讳秉镜以邦贤崇祀学宫【浙江通志学宫崇祀志皆有传余见本集事状巻】与先太孺人张太君生子四其季予也【长万龄辛卯拔贡授推官改仁和教谕次锡龄髙隠不仕又次慧龄早世】娶陈氏以无子娶下妻三初买淮婢不冝子遣之去既而娶江宁林氏女名繁条携之至江西死及官京师娶曼殊又死【曼殊张姓见墓志第六巻】暨请假归则又娶杭州冯氏女子三予出游时惧予不得还以兄子珍后予未成丁死【有塟铭在第十巻】既而以其弟逺宗继之康熙庚午举乡试第二先是从子逺公举康熙丁已乡试从孙文举戊午乡试皆萧山籍而兄子文辉举癸酉乡试与逺宗皆以仁和籍见举则以先教谕官仁和时所借籍也及子六十七生一子呼老得钱唐倪璠赠名壹数月识字时予方注易能以指作卦画四嵗死予生年早衰尝奉先太君避村舍太君令诵壁间字时暝不能视恐感太君意信口诵旧人词而窃书所诵于其后及旦太君视之曰妄哉儿吾令之诵壁间字而乃越右而及左何耶至四十余嵗骤得心悸疾健忘而眼忽明晳时尚滞淮西醉中卭首读息夫人碑无一误者予少病痬病痎病蚘绞而老而皆愈当方马被诛时其余孽尚留萧山之管村予避居岩壤为贼兵所截不能归其隣俞亮者寡妇子也无食谓子曰计贼三日当徙去吾倘得八溢米则母子俱活不然母寡子独尽此矣予贮米数合不及八溢并槖底干糒尽与之而自食竹萌三日防死因得蚘绞疾而其后亦渐渐解故人谓予健未死不谓其不起也方予病剧时前数日感
　　皇上恩厚不能报每叩头箦间会同年大司成汪君霦书至曰岭表杨生进沈韵原本
　　上疑其误特令政府出君所进通韵本与之参对上知君如此予读之一恸防絶予少失学于凡学无所窥见独鬯于音律孩抱时聴客搊弹能辨其和谬康熙癸酉
　　上谕羣臣以径一围三隔八相生之法子曾作
　　圣谕乐本解説
　　皇言定声录及竟山乐录思进之太常而阻者甚众防上复南巡于
　　行在进已刻乐本解説二巻大学士张公传予至行在朝门颁
　　谕奬劳并敕改误刻字而宣付专行于是音律之学稍得施验特圣教未明且五学六籍久晦于天下予稍有论辨而谅者寡也祗予所为文偶见于世则世多称之少时华亭陈子龙评子文曰才子之文其后予出游则多有论序予文者顾甚烦不得而详也杜陵蒋生曰蒋生生勾吴文物之都父事言游兄事季札瑜昭荣卓一往佣劣而独于西河毛生多所慕悦每忧思结轖热病内发鍼石不可灌潄不得遽发毛生文一再读之霍然而病释种山僧超睿者董旡庵也旡庵之言曰盖自西河氏出而越水越山顿为改观此何如人者然而幼丁乱离中遭困诎甲兵徙走垂数十年尝衣缁山中遭厄而废其所婴患或致籍名网罗钩捕延系细君躅足东西簿比虽破柱幸免而嗣子逮毙凡其所游歴与所遭逢窥其文往往而见也乃偶然酬应思若江河遇有订证博极殚晳古所称潄涤万物牢笼百态蛟龙翔而虎鳯跃比于武事可谓雄伟不常者乎桐城存斋何先生曽为文曰夫天之生才使之渐渍停毓于名都大区而又洊歴之于坎坷湮郁之途以激为要之音恣肆其旁薄骀宕之气虽遭逢世妬而沉滞久则寄托益深跋涉多则究晰益密夫然后尺土之埋不得而掩焉山隂徐缄曰近之学古为诗文者拟步而后驰省括而后释琢磨绳削浸淫擩染始犹阳货之类仲尼久则曾云之肖祖父西河无是也苐观其波澜之所荡汨气焰之所陵轹鍼缕之所穿穴芬芗之所淫泆其于古人如养由基命中于百步之外既已达脢贯革矣其余力所及犹能摩腹拂脊射麋丽龟又如卜式已出私财助边数百万为县官赈流民复数百万而其廪庾缗钱之贯朽红腐者尚鳞鳞沈沈不可赀量会稽姜黄门曰虽然事亦有未易知者夫世之因才而获困诎者有矣木文而戕之甘其井而使竭焉顾未闻并恶其文木与甘泉矣且夫煎桂者以爱膏也焚象者以利之齿也浸假弃液而擢桂憎之齿而焚象摧其珠而刳剔其蛤与蚌此则古今来所必无之事而西河独有之有之而恶其人者安知不并恶其文而屏之毁之而事有不尽然者夫秋霜之杀茅不择兰杜也而泽已芬矣震霆之扑物不必尽朽确也然佳材或免矣夫以西河之才与其学虽在数世后闻其穷者犹起思拔濯掩巻太息惟恐不得当况生逢其人与之寝处周旋朝夕以言词心思相聴命而振拔湔祓岂无一觏人能以才诎而才无之诎也此如李将军者其才气为汉代无敌乃不能取军功侯然而孝武惜之孝文又叹之以一人之穷而不能不得于两天子之知也此之谓才矣今西河之穷逾于李广天子之知十倍汉主人亦有言生平得一人知已可以不恨今天下知西河者孰有如
　　皇上者乎匹夫之贱当
　　天子之知而又值
　　圣神御世超尧越禹经文纬武掩盖百代之一人而幸蒙
　　睿鉴此则刳剔之所不能加秋霜之所不能杀也合肥李相国师曰西河不可及者三身不挟一书册所至籯笥无片纸而下笔蓬勃胸有千万巻不可及一少小避人盛年在道路得怔忪疾遇疾发求文者在门扪胸腹四应顷刻付去无误者不可及二读书务精核自九经四子六艺诸大文外旁及礼乐钟吕诸琐屑事皆极其根柢而贯其枝叶偶一论及辄能使汉宋儒者悉拄口不敢辨不可及三至其理学则予固未能窥其涯也间尝以其诗比之少陵以其所为文拟之吏部觉少陵与吏部俱无以过且即以其学而较之唐之孔仲达陆徳明小司马李善宋之刘攽洪迈王应麟马端临辈而诸公所着西河皆能指其瑕而摘其纇然且才不能相兼杜歉于文韩逊于诗而才又不能兼学韩杜欧苏典籍稍疏而孔陆刘马辈则又徒事博洽而无所于著作而西河皆有以兼之有臣如此是亦一代之儒可以少报主知矣特予有大痌于心者往者陆机入洛已逾壮年即庾信去国亦居然在强仕之后然犹哀叹其遭逢而伤其沦落况乎少秉大节长亦思有所论建彼文词小道何足比数而乃徳既不立学复未备曾与仲兄与三相订生平【与三名锡龄明亡时自沉泮河救免终身不出试即癸酉举人文辉本生父也】将统着九艺四子诸书因以补礼与乐之所未逮且广辑唐后诸史芟其芜而苴其阙何意丁年遭难垂老登朝及还归而仲兄逝矣礼堂凄然谁可质问朝旸未亲而西日已落不亦悲乎友人收予所存稿合不下四百余巻子嘱留十一而余俱去之惟诗与赋为友人所刻甚多大抵杂佻荡之言与俗浮沉即以此谐俗故饮酒披猖每多不检而词则淮西金使君按题而索坐为雕锼靡慢之音虽屈宋寓言不无寄托而学人无赖未辨六义恐或以是为籍口如此概不可录独经学数巻若易若春秋若诗书礼若论语大学若孟子此即千圣相传之用心也然而存此亦鲜矣爱我者当为我惜之予出处未明不能于
　　朝廷有所报称徒抱经术幸遭逢
　　圣明而未着实用致空言无补于心疚焉予死不冠不履不沐浴不易衣服不接受吊客铭曰
　　少不死于兵长复不死于刀锯之刑又不死道路公然出世而赧然而登于
　　廷其得归全亦幸矣虽然乃虚此生











　　西河集卷一百一
　　钦定四库全书
　　西河集巻一百二
　　翰林院检讨毛竒龄撰
　　墓志铭【十二】
　　吴徴君徳配傅孺人墓志铭
　　吴徴君孺人以康熙三十二年十一月卒其明年将筮藏于钱湖之濵徴君自为状示予予曰宁有周季自为文而犹待问者翼日孝子毅裕复持状造予请铭以予与徴君同文会且同徴京师故通家也然而徴君状已具予又何能益一辞按状孺人傅氏金华义乌人监察御史公讳岩第三女也监察公与徴君父宫允公讳太冲同以天启改元覃恩贡成均后相次成进士好之为婚姻时国家方多事监察公知歙县拂衣而流贼破长安江南之建号者且大婚诏选良家徴君年十三抢卒饰馆甥拒之而未婚也防王师下杭州幕府籍搢绅之有名者钩止之宫允与监察俱在籍中两家声相闻忽监察傽徨叩宫允门呼徴君乳名某何在吾欲一执手门者辞以扶侍太淑人乗夜东去监察乃仰天流涕不还顾脱之走金华与督辅朱君合闾左破产四募思一伸螳臂而东扬不守有告者曰金华破监察公已殉难矣又曰监察有三子而二从之死问其家何在不知也顺治四年其一子偕弱妹扶侍太孺人来杭州徴君母张淑人哭迎之乃始草草议婚仪御以柴车缩屋为油燎倩淑人兄弟作賔客告于祖堂以家之不造六礼不具曾孙某同新妇某一切为婚嗣孙某属某以告告未竟徴君偕孺人噭然而哭左右皆哭不能止宫允公尝曰吾新妇姼姼提提吾见每怜之此非舅礼故常也吾抚孤而已十一年张淑人卒明年宫允公又卒孺人哭曰今而后谁惜我者方淑人病时孺人有身将弥矣暨卒而族人姻戚以妇车来者孺人悉主之哭泣稽颡不少休或劝以身解不应已而防曰项以下皆折败云徴君少傥家无管钥宫允公鲜留遗惟故第一区在圏屯中生平服御佩玩无所賸独遗书若干车躬自辇藏之衣澣敝穷日夜读书每书必自首迄尾丹黄之既才髙寡可而又以牢愁故不自检嗜酒所得卖文钱应酒劵去以故孺人终其身称糟糠焉康熙十七年
　　上开博学鸿儒科司空荐徴君于
　　廷巡抚复奉吏部咨以徴君应而孺人难之脱左手指环约徴君指曰以君之才宜何所不得顾有大不宜于时者妾有三言规愿君回环而熟念之一有酒过一言直一不谨于结纳徴君以为然既而三相公重君名取君词业观之皆曰可日饮之酒暨试取上上卷而既而斥之不知故相公再献之不得归而大病孺人具慰之病不已自庚申八月至辛酉八月卧牀画空能作赋日数万言与客倡和不少误尝魂行户外穴墙穿槅见市中物自言曾渡江至淮多所见然而倚孺人为命眠潄唾嚏顷刻不可离虽行厠牏必与俱如赑与屭绳牀袽絮皆败尽而赖孺人救亦竟起孺人寡所嗜鍼缕筐箧非先人面赐不取凡先人所遗篸防悉推让姑姊女娣不受操作拮据蔬食衣履变里色然而亲防之来寄者惓惓然徴君状曰则亦非寻常女妇所能及矣孺人生于崇祯癸酉之七月距今癸酉适六十又一子九而四殇二又早卒今存者曰毅曰裕曰亮皆能以诵读传徴君学亦孺人教矣女八孙七女孙三皆具状铭曰猗嗟孺人闺房姿两家同举婚嫁宜青白相顾无我伊馆甥且饰淳于竒千门入箭五马驰骤丁阳九庙社移石头继破台城欹仓皇跳身怜总持拥师萧勃将往依何人刼公卖犊希护军既死及子尼选牕玉女方仳离元同家属从岭回荆门迎者衣装赍告庙奠菜扱地迟宛如荒政杀礼仪枣脯欲献双涕洟况当归马包虎皮严城阙处环长围圏屯故第夜挿旗倚弓楼柱刀挂扉惟有十架书潜移所痛太傅丧墅西五亩不保甘棠非画宫受吊杞殖妻伤哉殀血淹裙缞公孙年大牧豕豨一朝羔雁填门畿上书徒受三相知翻然归卧南山陲入秦早巳炊扊扅归来何用藏牛衣蔡人恶疾身不离为君翻诵芣苡诗暮年举案胜五噫况经训子长停机银台窃药奔未防松城将闭哀无期愀怆一展孙楚词簌簌泪落长河糜泉门遂古千年思门傍有文应鉴之清故年贡士正白旗教习候补知县卲君墓志铭
　　君讳方平少与兄解元奏平宫詹君逺平同文砚宫詹君与予以康熙己未同时举制科叹前代贡举以八比定乡会试士子失古学独予家艺习稍寛兄似宏与弟真庵皆足膺是举而似宏即世真庵尚困于八比无荐者其所云似宏者奏平字真庵即君字也当是时子益思似宏而并知君非常人思一见焉暨予请假归值君以食廪之早齿未逾服官而即以年贡行省第君名解京师越明年吏部同国子考取君官学教习以补还里子于是时始得一见君于会城之东伉伉然论辨而思深髙盻濶目举春顔而纳之明镜之中子尝曰士有学问气每视时习为不洁岂其必有加于人而人自辟之康熙壬申君以补及赴官学别亲知造都相传骑羸马踸踔天街间习而安焉越三年其子忽捧状踵予而泣谓君以官学教习尽瘁死顾属纩时遗言齿发归故乡傥胝以石得某数言书其隂始翕睫焉予骤闻而惊惊而躅其足叹曰嗟哉有是乎生平刿载籍断韦絶摘穿穴列代诸版竹固已无所用之但工于举文其视八比若斤鈇之脱于鼻若长竿巨絙之披拂于悬跟与镟腹而所至鲜效甚且赍志以迨死予所与游比比是而君复蹈之虽欲不为之表之而安忍矣按君卲姓仁和籍其先世从余姚来迁髙祖毅公与弟泉崖公在明正徳嘉靖间先后登进士而毅公以都官郎劾世宗朝时相予杖谪戌即以著书终其身今所传道简艺录暨学史会同诸书皆是也乃君当幼时父翼双公为启祯朝名士受知故经略洪君屡被房荐而卒丁国变屏举业课君学古学晓钟初动遽以杖叩柂家僮开扉君起坐幔间黙料昔日所授书贯串联络然后纳履入问安歴询诸所习泛应如响自经史古文以及列代诸名集皆标举新异即应举文字亦必务去积习而后已尝曰昔人之精蕴于古为然今复窃以为能是所谓厌人之糟粕而巳庸讵知天地间有无穷之蕴乎其学如此以故君出试辄冠军十八补诸生十九受廪食于庠越二十年以年贡考官学补正白旗教习越三年康熙甲戌冬十月报满以知县用而是月病卒距生崇祯庚辰六月二十日共得年五十有五配冯孺人前壬午举人野渡公孙女今壬子举人奉政大夫晋阶资治少尹真定府同知同野公女子二长锡瀛补县丞次锡周郡庠生二子与予子同文砚学古今学吾见世学之日增也或曰三世绌志后必伸吾见二子之伸也乃为铭铭曰
　　古学以四术其次探七录词赋并颂语亦自三古作降此代异制经与词赋兼假欲废词者请观三百篇不谓后儒劣就经使立义仍得仿偶词长股以为俪前代取士微条作贡举法
　　圣明思变更屡掣不得决因之起制科超越三百年谁料荐未博于是多遗贤君家旧簪裾世擅古今学立朝峻封章教塾习礼乐青阳入武库应世惟一编已食下士禄且复贡限年对防
　　天安门教习八旗下清晨跨官驴傍晩宿学舍以兹得顦顇忽尔赍志殁所学不得伸瞪视亦何説独是翕瞑者全在一石埋首丘异延陵谀墓徼伯喈君今有贤嗣峥嵘立子舍华表留空题将以俟来者
　　敕授文林郎沂州郯城县知县金君墓志铭
　　君讳煜字子藏金姓山隂人天启乙丑进士太常寺少卿楚畹公次孙也太常曾以监察御史充院使提学南京天官家云学使司文命当文昌六府而与斗下四星相表里故太常所生子曰枢曰机曰权皆取斗星名而以伯星仲星季星分字之仲星次子即君也君生有竒表目黄而通莹如琉璃珠阖睫光外射且一目有重瞳子防命名太常曰草以木盛木以火荣理也吾名兰从草而诸子之名适继以木今木盛又生矣诸孙当火行而是孙目熊熊然扬雄曰日昱乎昼月昱乎夜日月者目也昱者煜也当以煜名之马玉起者君母弟也君母马太君为万厯已未进士江西布政使司参议芝峤公女与玉起兄弟皆以能文名玉起有客从岭来善扶乩能降神言于庭忽言君前身乃南唐李后主也后主见马太君词而喜之愿为之儿苐惜是儿所遭逢遂不能逺过后主得乎戌失乎戌志之志之乃呼玉起命防乩以笔书一词去太常闻其言恶之曰山鬼觕知书彼知后主亦名煜与是儿同故妄及之耳谁谓山鬼敢言事及繙陆游南唐书有云后主字重光则与命名取日月义同且曰煜有异表一目重瞳子乃大惊然既已名之无可如何值
　　大清兴仲星兄弟俱不出君年十九已能读十三经及两汉三国三史并八书矣世家子弟多以保家门出试不得已始强受举业遂于是年五月就童试有名为诸生八月乡试遽以春秋冠本房明年戊戌试礼部联防计自童试歴诸生举人以至进士裁九阅月耳于是始归娶其所娶者为顺治已丑进士兵部职方司主事童在公女康熙二年除山东兖州府沂州郯城县知县县小而冲为南北通衢上自州城以下接宿迁清河车轮马蹄日不絶于路本县粮少又驿递多旷逺每借他县为协济而济不以时往往需本县赔垫及事过诣所济领银辄掯不发即发亦不能如数前后逋欠屡经台使者议谓当设腰站于刘马庄而地介两省视之若秦越因之骑县马越站马罢无补乃力请具题改设郯站于红花埠设宿迁站于防峿两所需银计九千六百两嬴皆销之本县无俟拨补而县经兵燹后田畴荒芜一遇暵涝即携妻担儿遁他县既屡缺正供而君又以恵为政勿事棰楚甘心居下考而监司之隂鸷而馋者又恶其无所餽吹毛索瘢赖台使怜之数与为平反而展转益深谁诃者踵至乃终以负租褫其官其所阙额或抵兑或那用或开销不准或民欠无可追以至站银缿银自二年癸卯以至七年庚戌凡六年之间鬻家产以偿至一万余两尝饮酒数升涕泗被面叹曰举世皆醒何妨独醉乃乗醉捉笔便为诗歌遇隟板賸纸及粉墙垩壁书写殆遍其为词悲凉妙丽漻然若哀琴然非其意也嵗壬申同年为京朝官者多贵显念君贫不得志招来京师时吏部尚书熊君兵部尚书杜君户部左侍郎王君礼部右侍郎王君刑部左侍郎郑君刑部郎中潘君馆君于邸舍日饮以酒居三年以族人有居天津者过饮之夜起长叹书数诗于壁遂卒君生于崇祯庚寅十一月二日卒于康熙甲戌十二月二十一日享年五十七先是乩神降庭时谓得乎戌失乎戌按后主以建隆三年壬戌正月塟元宗后始由吴邸正位号至开寳七年甲戌宋师下江南乃削开寳号降书甲戌而南唐遂亡今君以戊戌通籍庚戌去官而天津之逝则正在甲戌是戌得戌失两两正同至其所书词有曰天津桥上望归舟又是黄花水落秣陵秋以后主幽洛阳与君游京师同一客殂而燕之天津犹之洛阳之天津其所谓招魂望乡者黄花水落两适符也嗟乎异已君所着诗词合十二种俱未刻马太君词有遂闲堂集行世君每醉必读一过子埴能文又善继志乙亥春徒跣走天津负榇南归塟山隂之土井山而属予为铭铭曰嗟君异表实惟重光前身所自安定郡王亦越千载乌飞兎藏重以词孽结习未忘舍筏遥海探环空桑独怜宿慧博通旧章间着词赋方驾齐梁翻以作吏如羇鎯铛雄思杰彩同为销亡古重纬防其説不彰如何阉茂相符混茫燕京之客犹之洛阳天津遥遥千秋望乡瓦棺土井两相埋藏所不埋者此昼夜光
　　诰封奉政大夫直顺徳府同知李先生墓志铭先生讳采兰字秀扬世为济南长山人以避军籍迁新城之石家寨贫而耕田万厯中仕版重科目读书补郡县诸生即超然人伦间防乡举诸生歴录赴试者道经新城衣篝书簏厌四蹄前来虽鸣金张黄解帑缿东西过皆避道左诸生角巾坐广轮谈笑慷忾阳阳然先生望见乃长叹弃鉏而归谓何宜人曰生此六尺躯不能读书而弄镃錤为先是先生数嵗时曾就学里门已读论语未竟读罢去至是二十一嵗取向时所读论语迫视之茫然何方濵先生者宜人兄也为新城诸生有名迎之来具告以情方濵先生大笑曰耕田尚不给一旦徙去受儒术能得食乎且子何年嵗而可为是曰吾志决矣遂强留方濵先生于其家顾无书就市粥败书糨缀残缺而重编摘之读终月以之食不能留方濵先生方濵先生终谢去先生乃益自发奋忘寝及食昼樵薪于山夜防薪以当膏镫宜人亲灌园佐之尝对书膝牀口讼心诘愤悱所极设辩难甲乙反覆不得则视注又不得则视他旁説然后取举文与经文对勘备观其反正离合之迹逾月窃效之作举文懐而见方濵先生方濵先生大惊曰有是哉是果子所为耶语曰有志者事竟成信乎传有之思之思之鬼神通之自非愤发于心刿决其神明而洞开其元其能骤通之如是哉于是人共称先生有志逺近闻先生如此谓先生何如人愿一见先生里中小儿渐有向先生学者东武家请先生往教防寒沍以渡潍水裂其足先生乃叹曰吾读书未能荣亲而反以父母之体行殆非孝也遂不往人多就学筑书室舍傍既而学者日益众先生以无师自伤故苟有教人每不惮身先劼毖乃学本心得指示亲切其善入人如袒襟披箭洞其胸而贯其膈以故受教者辄有得去天启元年先生始占新城籍补诸生髙等而其诸子受教者遂相继起崇祯十五年先生仲子鸿雷举于乡
　　大清兴季子鸿霔以顺治十一年举人中十七年会试而鸿雷之子嗣真又以顺治十六年山东解元至康熙三年而成进士先生曰当吾弃鉏时不过欲得明一诸生耳今为老诸生二十四年纵未通籍而子孙之通籍者有人于吾愿足矣遂受鸿雷始封官以终其身初先生读书中夜见有丈夫者指示之且云大禹惜寸隂周公坐待旦醒而书其句于门至是虽却试犹手不释巻卒年九十五康熙戊午季子鸿霔以内阁中书典试两浙家之羣从有幸出于其门者至是筮塟援通家之谊属予为铭铭曰
　　以耕而读前有儿寛后则有皇甫士安而先生乃厠身其间虽却农而仕者匡鼎最着而先生复矫蹇而不为之官是古称豪杰之士无文犹兴而先生真拔擢奋发而无假于羽与翰纵或叔皮之子文能逮父仲弓有孙不必慙卿长而士有微尚即返而仍藏之石纽之冈有莘之野而又何间然
　　诰授奉直大夫都察院湖广道监察御史何君墓志铭监察御史何大夫以巡盐河东卒于官孝子方羇丱不能请铭尸部尚书梁公以旧堂上官为之手题其旌铭载之而南予时职史局出郭奠生刍旌前视解缆行距今一十二嵗首矣甲戌之春予赴义合肥孝子谒予于杭州不值也既而予归杭以避病入郡孝子重谒予捧状扶服谓先大夫墓草宿矣而荐牲之石尚阙书焉当顺治甲午先大夫始贡于乡与先生伯氏为同年生尝与先生主文防手铜槃歃血屡矣先生文章震环海独不能为先大夫具锓版之末时有介之者进而曰状云大夫当赠公亡时值
　　清兴之初避兵始宁甫还里棺衾裁具不能致美好族父有川木俗所称沙枋者价溢二百镪大夫泣跪族父门不起遂贻之此已事也今其子苐跪不起先生忍无以应之乎予曰何必然忆予与大夫游时裁弱冠王师下江东予避兵走南山而大夫奉赠公居始宁嵁中渡溪采葵值方马溃兵东奔者略始宁诸山遇于溪挥刃如雪大夫障赠公以防承刃哀祈之两防防断予尝以孝称之及大夫为户曹郎防康熙甲寅有
　　诏撤三藩尚书梁公受
　　诏使广东撤平南王军大夫偕行【时为尚书司官】至则王拜诏起坐序主客礼无一言逮夜环帐房馆垣却刃服弓筑矢于旌门皷三下闻介马声大夫曰事棘矣卧起叩尚书白事耳语移时出防烛草疏皷未絶草成诘旦王率世子奄笪公并诸将领诣馆间瞛目露齿语来前未就坐齐声愬启行艰难尚书遽起拄司賔口曰止拜
　　诏尚未竟而遽言启行何谓也吾
　　陛辞时
　　上密
　　谕留王谓王劳苦异诸藩当永镇南疆而昨以通诏不可异故竢兹密宣今所撤独平西耳王未行也曰启行何也王错愕各相视曰何信乎尚书曰脱未信手自裂其懐揣疏出懐间曰此覆疏也请视之王与诸将传视毕尚书曰吾已宣
　　谕讫可以覆矣叱具桉皷乐遽拜使使负疏行王乃色顿下率诸将诣桉欢谢奄笪徘徊间王囓奄笪指曰防负圣明遂谢讫张宴者三日越四日而平西反报至尚书顾谓大夫曰此行不辱
　　命君之力也予尝谓大夫读书砥名节得此二事其于子臣间可以慰矣然则予之碑之者虽微请犹将为之况请乎大夫讳嘉祐字子受世居山隂之峡山明正嘉间有工部尚书者与其子刑部尚书同官于朝俗称其父为老尚书老尚书三传而参政继之至大夫之祖以世父书台公贵赠前朝监察御史而大夫之父赠公则又以大夫贵赠监察御史一时三世皆侍御人以为荣大夫由甲午拔贡知江西奉新县事以尤异行取入京擢户部广东司主事监督寳泉局癸丑京察一等称职时本部江南司阙员敕大夫兼理防颁撤藩诏敕以尚书官属陪使广东及还用尚书荐进本部员外郎旋病归起补本部江西司奉使监芜湖钞关使竣陞本部山西司郎中值
　　覃恩授奉政大夫其得称大夫以是也新例年终令举劾贤否以定黜陟尚书念使广东功又荐奉
　　防改授都察院湖广道监察御史巡视西城辛酉秋监顺天乡试明年特奉
　　命巡盐河东壬戌十月以病卒大夫治奉新不取赎锾每嵗终移他所嬴钱解之曰暮遗且不可况昼刼乎予尝过奉新见民间每里各有仓询之曰县漕输省者旧例设一仓县城俟报满统解省而县所辖十二乡在万山中近省而逺县解省逸而解县劳且解县则耗羡生焉大夫令每里置仓并选里中之耆老有望者专董之比收竣趣径解省民大便至今犹称之曰何公仓云大夫卒于康熙二十一年十月二十八日距生天启四年六月十六日享年五十九娶刘赠宜人继陈封副朱生子二曰偕曰载皆国学乃为铭曰
　　于乎大夫峡山之英出即曜物如甫曙星当其友善负美子名洛濵修褉沧浪濯缨忽丁阳九与丧乱并奉父嵁窞避兵始宁江革背负潘综手拯贼众相顾皆以孝称爰赴四科曰升一经初侍建礼旋厌承明百里授治三河表能与春比和如冰斯清礼教用浃金钱不行遂膺
　　诏取为民曹卿年计嵗赋一惟公平虽当议租不使耗盈重以良使奉
　　君命行应变不辱奸回皆惊因转右司兼迁南防绣衣饰节乌台着声执法殿上巡盐河东瘁于官守奄然病倾溯其世裔嵬嵬门庭上承八座下接三丞今兹启后诗书满籯孝子虽幼方防有成贤声懋迹载之常旌搜其遗者庶视此铭


　　西河集巻一百二
　　钦定四库全书
　　西河集巻一百三
　　翰林院检讨毛竒龄撰
　　墓志铭【十三】
　　盛处士墓志铭
　　盛紫澜游长安不挟门刺骑驴诣所亲者所亲者多坐客见紫澜好之各饰厨传相邀卒亦不挟门刺往以故知交借借自达官邸里以下及旅舍多游居者而紫澜处之若无有宛平相公喜下士见紫澜辟馆召之使其孙与之游未浃月闻尊人寝疾心动遽辞相公奔而归暨归而尊人果死乃于三月后画地将塟啮指血书事状扶服出门观者谓紫澜从长安归长安多贵官达人必借其为文用以饰石而紫澜特造予寓稽颡再拜而谓予以辞予闻其尊人处士君当崇祯甲申生十四年矣痛明之亡取所读书史及举文并却之越三年丙戌王师下江南开科取士其父向日公老诸生也召处士君前谓之曰尔十嵗为文今六年矣
　　兴朝方招贤于乡吾逮老不能试也于尔何如处士君跪曰严君发皤然累试而却其不足取效审矣且家室遭兵灾八谷不熟试亦何益儿废学三年正为今日自今以后愿市侩以养父母称为墙东君足矣他非所愿也向日公笑曰善虽然天下岂有丁年儿处士乎于是人以儿处士君呼之其后紫澜方弱冠跪请试君曰苐试之由县府及道三试皆第一紫澜尝曰予自补诸生升廪食下士之禄及年贡试公车门家君无喜色屡摈于有司无愠色嗟乎此非圹中一石所能谀矣按状君讳应奎字聚森本延陵之后吴姓由宛陵云梯转徙临安遂依母盛氏嗣其家曾祖东亭公随祖叔氏宦西川卒于官亭祖双槐公越数千里负骸归乃生向日公而贫赖君废居有赢钱遍周诸父兄弟之不足者康熙十一年临安大饥隣邑多遏粟估商不通君懐金之维扬买米数百斛泛舟而还贷诸邑中之饥者约明年谷熟偿所直不熟捐之嵗己巳有司举乡饮酒礼众以君名荐于台敦请者在门君辞之曰予年五十九未老耆也乡饮何为乎众曰十六为处士未六十而为国賔未为不可也君又辞有司设饮于其家紫澜名下士坊人聘之选举文甲乙诸所已举者君闻而责之曰子月旦今人亦能月旦古人乎今试以问子八书二史其间所当品隲者若何人为予诵之紫澜不能答君熟于司马通鉴嵗一周视与人言不遗脱一事康熙三十四年十二月二十三日君卒距生崇祯四年八月二日年六十有五娶俞孺人子三长宏防嵗贡生即紫澜也次宏进又次宏暹皆诸生铭曰
　　惟此处士幼工举文长不愿试为墙东君计本量委就时所因用以臧镪且借养亲旱枯螽蝗并裕里隣有子负誉超超人羣摭其懿行书之墓门彼裒然者先生之坟封之树之以贻后人
　　处士蒋君墓志铭
　　君以康熙三十七年六月卒将以是年十二月卜塟钱塘王姨岭已匄予族弟祥符君为之传矣孝子奉遗命必欲得予言志其墓属予友方舟沈君请之君讳名登字髙卿明侍郎蒋骥后也骥在前朝有名绩与其子御史中丞琳孙法司铭三世为显官而君髙祖朴以隠居不仕家中落至君父维贤贫甚读书好博奕晩得疽疾唇弇不可合日需猪肉一筯许掩疽唇销之方安寝崇祯十一年嵗大饥斗米千钱市肆断屠割入市不见肉见肉量非多钱不能得君年才十五家无一钱百计求所以得肉者乃亦竟得肉如是数月疾良已越三年而君母与父始相继没其孝如此君幼读书务博渉强记鼎革后弃去吴玉涵者太和堂主人也以良医官京朝舍人归里卖药竹竿巷一时隠君子多托之为墙东地而君往与语舍人大喜立授其所学防
　　王师下江东西陵军败故中丞王君病欲死医者不敢往君渡江从乱兵中入其营投剂而返闻者义之乃君惧以是得罪复弃去为估于吴吴人陆君为僚估合致千金将分之折劵之半令来杭取金既而陆亡劵竟与金去乃复之维扬征南将军从闽还有略妇行间而载以归者其夫与父随之来跪关门乞施为赎妇钱市人日敛钱予之以多妇不足君割赀赎之北平韩畺髙士也避乱来扬以皷琴自娱然不肯为人皷琴至是为君皷数曲时慕畺琴者积数月不得闻闻其当皷琴纂纂来隘巷皆满闻已咸叹曰今日所闻者蒋公琴云尝估齐梁间垂槖还乃上泰山登繁台渉河溯淮而归喟然曰吾以斯世为估人虽身无赢钱顾以此遍观天下得揽名山水以娱其身不亦快哉君状貌伟然髙颡而侈颐眉有壮毫性迟朴不好语而言论笃实人有过不容必面折之以故人见之者多惮去崇祯末义乌诸生倡义诛不平有司以叛民告斩十八人于望江门外众遂为厉白昼出攫人夜即聚啸门楼间不可登当事者设醮遣之不效君登楼叱曰以若辈为义士耳今为厉贼也贼安得处此言毕厉遂絶君生于天启癸亥得年七十有六与予同年生予七十不作墓文有乞文者谢之曰吾七十矣吾不乞人志予墓而志墓人至是闻其同年生动心曰吾亦可志吾墓矣因自为墓志而始志其墓君娶沈氏早卒继沈氏生子二宏徳宏道铭曰惟君生乃遘世荒入市乞肉疗父疮父亦竟愈斯孝彰因感是故皈药王其如物色吴市傍儿女皆得知韩康弃此遽走齐鲁梁分金不碍契劵亡卹甾救难闻在扬能使髙士生感怆芜城弥望草树凉夜弹绿水絙空桑赠君一曲意转长闻之道路生傍徨人生朝暮等电光五湖四海真难量今来何幸为估商一齐收入胸中藏特为志者年齿当存没修短知何常既书此石填墓堂亦复自志书他方
　　敇封文林郎轶秦钱君墓志铭
　　君讳封字轶秦又字松崖吴越王后也吴越自忠懿王改封防稽遂家之为防稽钱氏既而太常博士贞明公徙居杭州君曾祖文谷公为明熹宗朝进士官礼部仪制司员外郎其子鸿胪寺少卿式韦公与防稽相公文贞公为羣从同朝有声则君祖也鸿胪公生子三长赤霞公为仁和诸生当明亡
　　清兴之际弃去举子业不试生子五而君居长君尝曰为子爱居长以事亲之日长也顾君有夙悟五嵗通孝经六嵗通毛诗早为诸生而遽授室主家政赤霞公既自放不屑事生产一切皆委之君当君入塾时礼部公夫人杜太君春秋髙君日侍卧起故不暇读书而君嫡母徐太君君所出也外王舅为兴化通判赤霞公携君至兴化而徐太君疾时君年十三急驰归而徐太君死君执丧哀礼俱至人呼小孝子未防而赤霞公继娶林太君则云南副使懐玉公女孙也林太君来归甫四嵗生一子而林太君又死复继娶林太君女弟为后林太君生二子当是时君以一身事三母并抚五弟赤霞公任诞苐责衣食而家又中落君所娶王孺人生一子年甫三十而王孺人以瘁死君泣曰吾不娶矣昔阳城兄弟五人以友爱不忍离寝处约兄弟各不娶全友爱也今吾已有子而兄弟四人各娶妇保无继之者之有间言使友爱不终遂执意不娶赤霞公诘之且曰家可无冢妇耶君对曰家所以重冢妇者为祭祀也今大人主鬯母佐之儿苐捧豆笾足矣脱不幸而百年后儿之子已长不患无冢妇也赤霞公颔之于是单居者四十年先是外王舅徐公判兴化再判归徳而徐公以殉难死君亲迎徐公衣冠塟焉而舅氏为南韶兵备副使道梗不通因养外王母许太君并舅母汤夫人于家而林太君父文学公为云南副使公子无嗣其二女皆君母也老无所归君为筑别宅居之莳花种竹以游娱其中死则亦塟于君家先坟之傍命世世子孙祭之且为例焉君之于家庭之间如此乃君素好学工为文章每小试必髙等乡试中乙科者再以无
　　恩例不授官居常读书有根柢而最重实学虽色养不暇而四方造请者无虚日间以菽水不给或应聘去然定省无阙顺治十六年
　　廷议以江浙抗粮率以厘毫定完欠分数凡满十分者必坐重谴而分数难覈多有以无妄坐者防巡抚朱君将入境君帅绅士迎于途辨论侃侃众得释而所居坊民以户丁门摊逃亡不给君捐赀并匄里中之有赀者共置田取租而代输其逋一里获安以故逺近多归之遂安毛绍熊者大司马曾孙也其祖母汪太君为三边总督汪公之女避兵来杭州僦居于君所居傍遣其孙从君游觇君方正而单居使其孙买婢奉君君笑曰吾父令吾娶妻尚不从乃纳妾耶辞之君尝侍父饍父喜食鹅炙至是索之防嵗旱县官禁宰杀奴客数辈入市必不得君邪行隘巷间防得之屠者见君衣冠入大怖藏愈密而君以情告屠者察君情果实乃出炙且复左右视虑或蹑之然后纳炙入博袖而箸之于脇既而道逢所知不敢揖自忖曰此非窃乎窃岂君子所可为而既而爽然曰啬夫孙性窃民钱市衣以御父寒人犹谅之曰观其过而可知其仁是父苟患饥虽窃炙亦仁也况本非窃乎及携归而父始饍父不知也予尝语其事以谘伯兄伯兄曰里有王叔者讲学人也霖雨二十日饥且死方未死时其子亦讲学或告之乞食不许曰是贻父以乞也或告之取露栖之食乂不许曰是以不洁上吾父也而于是蜿蜒以死夫饥而乞食自昔有之草食虽露栖非我所有然以救父饥亦复何恨且不洁之名只以自予而乃曰上父是杀父之贼借讲学自文不欲以亲故受污辱名也观君之市炙而义可推己君卒于康熙三十八年三月二十二日距生天启四年三月二十四日其得年七十有六然而居子舍者已六十一年其为人父祖才十四年耳当君六十时赤霞公年八十有四亲朋谋所以夀君者不可曰不敢以子老伤父心也防君子明府君以
　　覃恩貤封父若祖君乃奉一觞献赤霞公前且谓其子曰谚云人生父子罕得六十年聚防今幸叨
　　圣恩且及期矣然而日中则昃吾惧焉越一年而赤霞公卒君所云事亲之日长非与子一名彦隽即明府君也孙二长防十三嵗为杭州诸生次幼于是乃为偯而假之以铭偯曰
　　方予还町时与君遇东里士苑诵学人宗党称孝子以予平生欢招之泛湖水座有逺道客槃采近江芷迤逦寻樵渔慷慨论文史冬暖气不寒月出兴未已于今十二年相忆如梦里人生譬朝露一死等暮鬼况复七十余存者一二耳嗟君已反真而我尚为人偯文亦何为铭石总借此四角才半埋千秋发长喟
　　诰授明威将军进封昭武将军王君墓志铭
　　君以顺治辛丑中武科进士出少司农禹航严公门下予与少京兆姜公访司农杭州防君未谒选家居杭俗中元节放灯船于湖火爆笙歌达昼夜君故选教坊声伎及市楼防弄张杂戯与同年生汪君尔泰联舟角胜彷佛南宋诸遗事司农即席作长句属京兆与予相和为乐暨予京师还而司农即世汪君为故物独予以康熙乙丑阅防试春秋房巻而汪君子司谏出予门下重得彷旧事放灯船于汪园湛中红桥水亭回环着曙四顾故人无在者而君方行恵建育婴之社于吴山之麓购禁方攒药施济行路然且修桥道掩埋枯骼与缁流积行者游宛如丁令来归亲串所见非故者盖人事之沧桑久矣康熙己卯君子廷瑚等以君讣来告且匍匐哀泣请所以志君墓者防前一年姜京兆亦死适以大塟属予表神道为文付去而君状适至为掩巻累息不能属笔者越一月君讳之防字殿扬杭州人也先世籍河南自唐常侍公为洪州刺史其子秘阁校正由江右迁宣歙等郡初僦泽富既而徙婺源武口迨宋庆厯间有教授公者居徽北市越数传而迁于王村之西臯其村以王氏名有年矣君父仲毅公以子贵赠明威将军又以孙贵加赠昭武将军始以业鹾来两浙居杭州柴木巷生子四三即君也君生有殊相志意濶达太母余恭人每绳责之时王父太学公在堂必解曰吾他日陇上见旌旗扬扬然必是儿也盍贳诸当是时胜国多遗冦所在窃发新安烽火遍山谷君身肩幼弟亲涉其帑匿他所而独身还西臯集西臯之未逃者得悍丁数百人设方法拒冦出不意贼以为有备遁去西臯上下并无恙遂喜论兵事读七子书并淹贯而赠公即世嵗丁酉始以武科举于乡偕计赴都防鹾政未修自
　　鼎革以来一切经制日讲求画一部司下鹾税不无轩轾君偕尔泰汪君同诣部陈説剖晰利害且备道商人困苦之状当事豁然得免课若干两永以为例而诸主季商者皆仰籍君徳竟谓鹾故君旧业强之共事凡防计出入并非君主张不可而君亦率惓惓于其中而不能释是以君秉大志将出所学以见效于世两赴司马门献防第
　　殿试髙等意欲有为而逡巡乡曲终不轻出者约三十年先是三藩弄兵杭之昌化诸县聚紫溪羣盗攻城踞邑而饥民附之汹汹然太守王君君族谱兄也行省受中丞秘指檄太守进樔而太守傍徨乗夜诣君门邀君与俱君不得已应之行然大言此非勍敌何难扑灭之而后朝食而苐恐昆冈火炎玉石防辨夫此新城昌化间皆民也民何可与贼共樔乃先定约束戢诸旂之有纪者使就我节制而后作其气而分翦之贼平防镇海大将军马公奉
　　命征闽闻君名特以聘币开行幕将推毂军门而以次题授君力辞之时君子廷瑚亦以武科举于乡君遣之受命去军行始括苍而靖南伪总兵官徐尚朝者横据碧湖镇截石塘为阨塞拒浙师入闽之路仰攻不能拔记临行时廷瑚受君指谓前坚不可攻当攻其四瑕者乃相其右偏之隟有间可楔隂以发其扄而噪而入之石塘溃碧湖不能守遂为征闽发轫之首功而其后隃仙霞恢复八闽廷瑚遂以军功兴从岭表至湖湘所在効能而君终不出当是时总制郎公开府西江以征南诸军从防赣还京师舳舻衔尾不能给顿强君至湖口沿江上下数百里为按部而标驰之如陆站然郡县所司搜括至万艘半置不用时商货坐艘者悉堆垜沿岸愿贿艘求免不得及释去尚请捐百金为一艘值而君重释之商人讙呼震天地制府声大起留君共事而君以家室念切遽辞归杜门不受聘乃大建祠堂于西臯几筵樽爼煌然一新增置祭田为烝尝资重修族谱之近而可据者值年饥西臯谷不熟道殣相接君发所蓄囷移粟于空村大宅而左右贮之籍村之饥者分地轮给择日启宅门由某村始验簿人一筹持之鱼贯而入诣给所受给仍鱼贯从后门出他村复然自日出至日入有不足则请扄其户而朝日再给村人千百至无一哗者其部署有法如此居常慷慨好为人解纷遇可导地辄缨冠不暇与人谋事必侃侃中窽会逺近请教者无虚日顾好客辟广堂为延賔之所予尝登其堂而忾然思也世无良宴防矣贫家既不能治饮而一二富贵者忧谗畏讥巾车方入夜伺者得而谁诃之然且囊无嬴钱视杯槃落落皆羞澁之器是以湖波千顷每相视无刺篙者方予与司农饮时君弟圣木犹在也入夜作酒明府令每当饮必暗呼姓氏以授筹如曰夫子一筹先生一筹太公一筹则司农京兆与予各持觞焉以所呼者为严忌毛遂姜子牙也缓者罚误应者倍罚而其既直云钓者二筹两公既相顾愕然乃复曰名诗者一筹则京兆缓应焉又曰传诗者一筹予未循觞而即曰缉诗者亦一筹则虽愽洽如司农亦防忘宋严粲之作诗缉矣其以防饮相劝酬如此既而圣木先君死君语及未尝不流涕君生于崇祯庚午之七月十二日享年七十以
　　覃恩授明威将军既而以子廷瑚贵
　　封昭武将军配程氏
　　封恭人又
　　封淑人子六长即廷瑚也次廷琏廷珏廷珪廷璵铭曰太白之精家有赠剑应时挺生目如电幼攻儒术校舍问辨经通春秋铭具盘鉴特是才广任事矫健入里释结为俗操劵束火用緼射书以箭乃从翘关入对金殿禁有颇牧梱得遵奂智勇足该文武是宪卒不轻试潜伏闾闬玉在椟彰刀以藏善仁杆能标笔阵罔间借箸前画所至功建从期门出作幕府观雈苻窃发曾何足算惟此薄伐以儿辈先比之幼度淝水可战无如防鸿俯仰堪恋借急流退与人世玩钱作苔铺肉以荷荐独念明湖雪色如练笙歌灯火终古不断而乃寂寂恍僻乡县南官北客东道谁办七十年中风物一变嗟我旧友前后化幻今复丧斯焉得不本应筑土祁山之冠乃对封鬛不无太俭所喜旌旗扬扬陇畔虽万子孙千载犹见
　　孝子声逺王君暨节妇汪孺人合塟墓志铭
　　予举制科时遇王毅庵进士于长安询其子弟之有文者首以兄孙声逺对适是年当戊午两浙举乡试房官荐其巻于堂防得复失因叹遇合有数非尽以才隽也乃仅越七年至甲子嵗而声逺已死为怅然久之今予以病假在籍初僦杭州既而归草堂距向在都时已三十余年孤子洪源手捧陈太史沈吏部所制状伏地请曰先大人以甲子弃世越十年癸酉已筮塟于城东大义里之前司畈二十年矣今将扶先慈柩车行合塟礼念墓前无丽牲碣可容题字而竁门一抔尚留封石惟先生吾祖父行痛子姓夭札而嘘咻之是犹起杨童而使之秀也予久闻毅庵言知声逺赍志自应表着乃检其状版有云君性孝尝侍父疾脇不亲席者阅三月终以不起哭之防至灭性顾居丧未久而母疾相继因鉴前之失谓养疾有疎阙日祷于室神请以身代且曰从来刲股者有效有不效吾宁信其效者乃谋之妇急刲股瀹糜以进母疾竟愈亲串闻者皆大惊以为非纯孝所感不至此予掩巻叹曰嗟乎即此一事足传矣君讳鉽字声逺王姓系出琅琊族而中迁防稽当时所称王谢者迨元明之间复有赘萧者为萧山王氏尝入史馆较萧山氏族其以名臣入明史列传者惟魏尚书张尚书二人而他无闻焉其在万厯间祗王公茂槐赠司空少尚书曾以尹京兆时督理渠道载其事实录而犹子玉鳬公亦以进士作司空郎以继之以故阀阅之盛绳绳勿替自
　　鼎革以来赠内阁中书舍人崇祀乡贤慎之公粤生二子长亮臣公诸生与弟毅庵内翰并有名亮臣公生中卧补国学生有子四其次即声逺君也伯叔皆贡生而季以国子补州司马共相友爱君尝读斯干诗及兄弟式好语爰取前文以竹苞松茂题其门且终君之世不异寝食此正君陈所谓令徳孝恭惟孝友于兄弟者若夫乡党姻卹还金却劵饷狱囚而救道殣事固有之顾此不能详且亦非所重也乃其徳配汪孺人则尤可感者孺人本名族世嬗阀阅其父兄皆有声艺坛而孺人知书以贤淑称顾遭时不偶二十始来归裁五年而称未亡且即此五年中又复以舅姑养疾扶侍之余继以含袭其艰辛荼苦较有甚于孝子者然且遗孤方四嵗女甫襁褓而君之兄弟复以君亡后各析匕箸一切男女婚嫁悉责之持门之妇其豫营君塟相地下窆今所称前司畈者不知防经画而后有此也然而当教子时以嫠妇延师中外不接乃饰书币请山隂之闺秀素以文字相往来者曰金先生出子女事之相与授孝经论语一时讲读之盛逾外塾焉且念君耽书曾辑左国以下傍及子史与诸家集而未竟而卒慨然谓遗金满籯曷若传一经以成父志乃命孤洪源陆续积书遇有秘本即购之合得数万卷藏之一楼从来东江书府极推范氏天禄阁及山隂祁氏东书堂而今皆散尽惟萧山王氏书岿然独存孺人所见亦大矣君以康熙二十三年八月五日卒距生顺治十六年十一月三日得年二十有六孺人以康熙四十九年十一月十九日卒距生顺治十七年四月二十五日得年五十有一子一即洪源国学生选州同知娶山隂周氏左都督浦口总兵讳方苏公曾孙女工部虞衡司郎中讳襄绪公孙女选州同知讳偀公女继娶钱塘吴氏廪生讳国梁公女女一适同邑来之灿康熙辛卯科举人孙二宗柱宗楷幼乃为铭铭曰
　　是惟茂族本琅琊宗数传益大迁禹井东翼翼京邑晋阶五工内翰继起着纶扉中翳君善述令徳孝恭刲肉疗母感通苍穹况兼友爱有共被风年虽不足徳则有终佐以内助闺房之雄少娴七诫长协三从痛君好学诵读未逢教子蓄书如聚沙虫楼藏正阁开李邕缣缃四壁与东观同漫言坟索比马鬛封彼名山者传之无穷


　　西河集巻一百三
　　钦定四库全书
　　西河集巻一百四
　　翰林院检讨毛竒龄撰
　　墓志铭【十四】
　　江西饶州府浮梁县儒学教谕王君墓志铭
　　君鄞人祖养吾公讳朝试杭州乐之与其兄万厯戊戌进士在吾公讳猷者割所居居杭州西城生子五皆钱塘诸生其次子梦发公讳一焜君父也又次讳一虞中天启辛酉乡试遂下籍为杭州王氏梦发公生子四亦皆钱塘诸生君为第三子讳起芬字芳人而长子讳起彪者中顺治丁亥进士有德兴县殉难之事按状起彪字虎子以兴朝丙戌开科举乡试中式其先一年君东渡西陵省坟墓于鄞未还渡也西陵举民幡镇海将军守宁波者移军屯西陵阻江而守时首事者多鄞人强君共事而君辞之匿于海濵者越一年
　　王师下江东君始还渡值虎子賔兴归见君执君手泣曰吾将为
　　兴朝官矣明年成进士又明年除江西饶州府徳兴县知县而江西守将金声桓反虎子捧檄行谒征南大将军谭君行间而谭君留之
　　新令诸官未赴任留军前者事平以军功超本级擢用名随征官随征官本捷径人争趋之虎子不欲曰吾赴任官耳既而贼平请赴任方是时贼渠虽授首而余孽犹未解也饶州故山僻多逋冦而伪将董三合饥民乗之与婺贼张天麒乐平贼许宥等重聚洛口四入徳兴城民无守者巡抚朱君留虎子南昌待之既而贼稍散虎子乃驰檄徧谕徳兴民之附贼者而民皆感之多还归来迎时虎子驻府城先行牌调伍伯取图籍稽坊里户口报之行省行省以为能已促之行而居民之来迎者又踵踵至虎子遂赴任总镇穆君饶九道吴君请以兵从而虎子却之己丑六月下车于五垣八月入城越十日伪将董三冲城入簒虎子去幽于十三都之天君庙庙后通弋阳一僧背指曰弋阳去此三十里可逃也虎子曰吾死贼官也吾以逃官死贼也时贼势稍衰无主首将欲得仕官之贤名者为之号召故百计胁虎子令降而虎子不从已而张筵请观伎酒半份武安王舞一贼持杯遽来前曰武安降汉不降曹谁谓汉曰吾奉天子命以来知此邦非汉乎曰是满也非汉也曰堂堂天子莅中国而抚四夷中与外谁非汉者曰然则请君还汉耳遂戕之先是君送虎子时诀曰吾以身许官官所乱此行存亡未可知诸弟能养亲吾无虑矣第吾倘不测非子谁当周旋之而曰诺以故君闻变即走徳兴收其尸归塟杭州随独身之江西号于江西巡按监察御史米君及饶九道呉君请题防而御史难之君洒涕陈説侃侃数千言一时闻者皆相顾叹息称其贤遂谓君儒者可用使之署饶州府浮梁县儒学教谕曰署此然后题盖将以羇君也既而
　　新令撤按差巡抚以变乱初定数更易终不得上请而君以称职行省详院使当请实授君投传叹曰吾所以羇此者为死者请防耳岂为此县博士耶且兄不为捷径官而吾为之遂拂衣行已而徳兴县士民举名宦崇祀学宫君复至徳兴学奉主哭于祠康熙二十七年浙江巡抚金君提督学院使王君以君请崇祀杭州三学乡贤祠又十年君持虎子状诣予寓亭再拜请表墓予时病腹下未应也其明年君卒越二年君子国子生之麟且持君状来告曰亡父卒于康熙三十七年十一月七日距生明万厯四十八年九月二十七日已八十年矣将以某月日卜塟某所而铭词阙然当弥留时嘱曰吾向者乞西河文表吾兄墓而病未遑也虽然人亦有言死后能得西河文庶或幽徳无泯沦吾兄节未白而吾又赍志幽徳也而泯沦矣吾一生用心只此兄事如赑屭不可解盍亦请之或者能铭其一乎则何敢辞矣间尝出西城访寳石山房观君与梦发公读书处湖光山色照暎胸臆在崇祯之季山隂刘忠端从京师还过君而乐之与之论辨理学往返若干日曰山川人物各擅其秀今不可得矣西城旧所居已歴二世而
　　国初兵燹甫定自钱塘涌金以至清波三门附城居多迁去者时虎子捷礼部归里而女兄夫戴京兆岵瞻君方防试下第还为婿赘君家乃露处衢路傍徨无所依既久而后赁有屋之家居之君尝曰人生丁乱离则拂意之事皆能安之少从梦发公游楚中献贼陷麻城略地广济蕲黄间夜走山市里仁防者湖民之甲保者也指为贼缚而俘于官官初不省既而呼愬之然后大惊急令释所缚而导之归其坎如此故后每遇拂意事必曰此非里仁民乎盖通观云君临卒其子请曰脱不幸将以之易名乎否乎初曰否既而泣曰吾初以请防受此官志在请也今可得耶名此所以志矣因名教谕君而附之以铭铭曰
　　矫矫大节千古不刋更革之际始多难言太公夷叔东西异辕惟以官死圣门皆然所嗟伯封寻兄郊原轵深虽烈悲名不宣因之扶服三驱江干不幸赍志留名以传谁言幽閟墓门此煌煌日月在兄弟间
　　凌处士墓志铭
　　凌氏予世交有同官者有先世同籍者有与儿侄辈同计车者独于悦庵君则少年避世与子之早嵗避人走四方正同而其子子健君又往以六艺相谘请有同学之好惜予老未经方幅而悦庵已辞世而去且十一年当君生时丁崇祯之季中原羣盗如豪毛顾东南犹晏安也其时生齿盛四民熙熙士大夫以势位相矜而杭州称繁华之乡苟名家者子出而问世又谁不慷慨思奋兴者况凌氏甲第冠于西浙公自视固殊人亦不敢夷视之而乃自成童以后弱冠以前岳岳然将致万里而一旦骤罹兵革逃乎蓬藋之域无何有之鄊卒以阛阓终举生平所学而尽屏之斯已难矣矧君非无意进取者生既抱异姿承父兄之教家学有自而志又鋭上终日挟一巻歴长昼不辍虽傍晩犹俯首竚櫩隙此其汲汲为何如者而遽捃所诵束所为文稿再拜而投之防间嗟乎岂易言与是岂寻常学士所防及哉非古之所谓髙自蹈而薄于功名者乎迄于今其家之羣从出试者或登贤书或第进士出身或召馆试为翰林官即其子子健君亦以康熙己卯中乡试乙科而君独废居治生业徘徊市门人皆称之曰墙东君云顾君闻墙东名剧喜尝曰吾家数世为显官而食防吏贫不幸早失怙七嵗衣麻衣何以将母自非居墙东其能为人子有今日哉以故公事母数击鲜杭俗时物非最初出者虽贵值不名尝新君必以新进母未尝于口不食也兵革之际人间多传闻每日夕必陈其昼所闻者以为欢母尝叹息谓吾不出门而周知天下之事可惊可喜较之蒙瞍之弹词亦何以过苐不意世故翻覆其为沧为桑遂至于此君有两大愿一大父与父棺俱未塟君营塟两山至足趼股裂而卒以竣事一先世阀阅在新宫桥南初被兵灾既而毁于炀因寄之望仙之左而久不能复君独复故居且造家庙为合宗地两愿俱毕若其自处之啬则幼读乏薪燎每坐暗室必辨色而起以补宵课学书不用纸以退笔蘸水临帖于琴砖日必千字至其身之所衣则自洁服对客外易以博绨之补缀者或诘之曰吾忍忘吾母手纫乎哉君勤于祭祀每以少不及事父遇讳日辄孺慕如儿时或其日偶值隂雨则尤怆然谓家人吾虽少犹记是日微雨寒烟起如缕今不犹是耶言讫泪随下嗟乎如君者可谓孝乎惟孝隠君子矣康熙二十四年君年六十召家人谓曰古人有云人至六十须多为之貌以传于后使子孙继起可以想见其形容夫见其形容何如直闻其謦咳之为快也因自为词以为夀其词曰余生不辰七嵗丧父穉也伶仃母氏荼苦谁曰朱门不异蓬户埋首诵读仰承伛偻经帖苟明青紫可取事乃大谬兵燹错迕辞我管城而业商估严寒不冬酷暑无午漫擅竒赢庶给二鬴于归我室奉我筐筥举男子三摧折草莽祝融肆焰惟余燋土独行防防托足靡所诛茅望仙苟且搘柱劬劳罔极又陟屺枯骨未安遑问跋股幸妥先魂委蜕山坞干也丰也嗣续豆爼孰云其佳已乎犹愈澹泊素秉勿躭歌舞食取其饫何必鲂鱮衣取其适何必楚楚恤其匮乏胡分尔汝资其嫁娶曰余是主凡我子姓亦或稍补拂逆之来理以自矩事得其平虽雠可侣谦谦君子人或相许鹿梦萦萦蝶飞栩栩花甲一周顿欲轻举所俟式谷在乎善树以此垂训兼之作谱越四年卒君讳克訚字步骞别字悦庵钱塘人也代有显官自五世祖刑部公后髙祖讳立嘉靖癸丑进士官建昌太守曾祖讳登瀛万厯丁丑进士官礼科给事中与其兄太平太守讳登名者同举乡试而公居第一祖讳徳国学生父讳龙徴杭州府学生配陆孺人子二长干康熙己卯乡试乙科充国子贡生次丰国学生公卒于康熙二十九年十一月距生故明天启七年十二月享年六十四乃以某年某月将塟某阡孝子干即子健也告予状而谒予以铭铭曰
　　惟君挺生席髙门兮方之靖节为南郡曽孙兮两世家食居丘樊兮羣从绂佩犹然纷纶兮黄门之孙尚有为京朝官兮君特急退甘肥遯兮浔阳处士足相比伦兮予少进取长而沉沦兮栖迟道路乞食者三十年兮惊翔之鸟念及同瘅兮俯仰悼叹等之予之身兮今兹老去方校典文兮惟君之子每与之讲论兮相君之室若堂坛兮宜尔子孙其永无谖兮
　　诰封恭人汤母王氏墓志铭
　　恭人无讳王姓故明崇祯进士直涞水县知县元建君女孙也父旋一君补诸生早卒母凌孺人以苦节着两浙巡抚上其事于
　　朝奉
　　防表之建坊旌里门恭人生而端整有贤名防
　　诰封中宪大夫汤君其原配钱恭人卒求得一良助宰内政者闻恭人贤遂聘且娶焉方是时钱恭人所遗一子三女皆幼穉子裁七嵗即吉安府知府讳修祯者也提携襁褓环膝前恭人以一身兼保傅之任斯已难矣暨修祯出就外傅君既饶结纳交游纷然加之在庭之师友往来请召其间酒浆佩璲不絶于御然且男女婚姻亲串酬酢皆得揆人情而中礼节观者谓嗣徽祚两不媿焉据君状君累经坎迄无宁息至是外宅有洋估市海舶者以犯通洋禁为怨家所发而其人亡去大将军捕逮谓君歴海人藏匿资结当连坐恭人投阁救君不可得犴狴秘密恭人输奁具罄所有通之且谋出身鸣君寃防当事防其情骤加省释然后已康熙十六年修祯以年贡授内阁中书舍人二十年出补常徳府同知值西南荡平
　　覃恩封宜人越五年迁江西吉安府知府晋
　　封恭人其时恭人家居佐君宰家政秩如也既而修祯罢官归越五年卒先是君兄弟四人各有子而君子最长其娶工部都水司员外郎勿箴徐君女又最早以为似续可无虑而修祯无子其卒时君且七十三矣君以议立后谘之恭人恭人曰古有是礼耶于古稽之其无耶则稽之今之令甲乃以君弟洪九君之孙涵为修祯后其时会宗人集亲党告家庙恭人实主持并调护之其事璅不能悉也乃越二年而君又卒恭人向抚子今又抚孙两世保抱无异焉当君卒服阕时恭人年六十亲党请为恭人夀而恭人辞之然而其诵恭人者有云恭人佐君以寛厚遇事出意外必曰君厚人君不负人义也人薄君人负君命也以故君每歴险阻得自解慰而修祯受恭人教自成童以迄筮仕晨夕出入惟恭人言是聴以故两歴大郡而皆免于议至是则艰辛荼苦向之秉政于内者今且兼摄外事毋论樊篱鐍钥廪栈簠簋持饰惟谨即一盂之馈一刺之称亦必再四衡量之然而中外井井各有程度即至盛衰迁变前后荣落不少易其善于持门如此恭人卒于某年月日距生某年月日享年若干其子女婚嫁具君志康熙辛巳将合塟于甘溪青龙山钱恭人墓哀孙涵介其外大父禹臣张君来再拜乞予铭铭曰
　　翳时有淑基于太原亦越数传而嬗闻人实产名贝掌中之珍庭梅有摽归于商孙礼重嗣室宗贵肇禋乃甫脱帨遽抱绣幱以鸾车降将雏弱翰既秉懿榘复饶慈顔虽当中道颇遭险艰庾台脚短文姬首终致完卵覆巢仍全因之嗣子获献
　　天安五花再进六珈晏然如何鞠防联丧不旋不止上计以事去官大树既撼孙枝并残自非巨力谁能仔肩所幸式谷薪薪相传臧为铸返子家晋还宗祊克绍箕裘再延秪嗟禄食半出芜田曩时车牛谁为挽牵恭人处此要为极难尔乃黾勉盖藏不愆盘盂皮币凖挍金钱出入礼度皆云至便古称持门非健莫防云胡不造公然弃捐今兹祔瘗于龙山阡将俟
　　朝赉以贲重泉歌礲片石长存墓门与并存者此石中文
　　山隂张南士墓志铭
　　南士张氏名杉山隂人父灏不仕祖镃天启辛酉举人官晋府左长史曾祖一坤万厯甲戌进士歴官江西布政使司右布政髙祖元冲嘉靖戊戌进士由庶吉士授工科给事中迁都察院右副都御史巡抚江西五世祖景琦成化丁未进士歴官广西桂林府知府其兄景明治庚戌进士太子太保礼部尚书文渊阁大学士諡恭僖弟景旸治己未进士福建道御史六世祖以成化己丑进士由礼科都给事中歴任江西左参议其弟以防成化辛丑进士除江西庐陵县知县南士兄弟四人兄曰柷曰梯弟曰楞皆有才名而自梯以下每出主文社人呼曰三张子三张子当明季以其文行世名噪海内而楞甫弱冠与同邑郑氏举民幡蹈海而死梯病卒南士隠居白鱼潭性孝友事兄若父抚兄弟之子过于己子讲学务躬行砥砺刻苦其于人伦间细大必周无毫毛敢疏忽而尤笃于视朋友尝随兄客维扬为兄执御巡盐御史姜图南遍餽名士之过访者杉捧兄刺投御史门而已无刺御史知杉兄弟来虽无刺各餽六十金防江隂王双白以避人故髠为僧至是同杉寓乞门者通刺不许及通又无餽南士曰岂有王双白来而无餽者此必误也不然使君何繇知我至我当为使君补此一误遂移餽己金换一签付双白去宣城施闰章督学山东以山茧三十丈属山隂徐缄寄南士缄悉为家人办衣不之寄或有言于施君者施君再寄之南士封还所寄曰已拜赐过矣施君大喜急持书示座客曰人言安足信吾固知伯调无是也【伯调缄字】余姚魏以腊月渡西陵旗兵戍者剽其装衷衣过蔡子子伯蔡子饭之裹之以越布单衣时南士居萧山并过南士南士脱身所衣絮袍衣之且贷隣人金为理装或问子伯曰吾亦思有以助之而以念羣从其不能卒嵗多矣且家人雪中皆无兼衣而以厚所薄不忍也以问南士曰友以急投我而我薄视之则安赖有友者若夫吾所厚则生平事也生平不厚厚而临急而较量及之徒薄而已闻者以是定张蔡优劣云康熙二年海上大狱起归安魏耕走萧山复走梅市大将军刋章遮捕之获耕兼逮萧山梅市之藏耕者以锒铛鏁李达杨迁并祁忠敏公次子班孙家人莫敢问道路离立南士挺身走三家为经纪其事县官遣伍伯戍守惧漏所籍而南士乗夜为涉帑且时时渡江入司狱通犴狴往来狱吏怪之执以告提刑提刑大惊初以为异姓非家人窥探资给拟坐而既而察其无故慰遣之及耕伏法南士隂匄之钱塘孙治收其尸而班孙与达与迁并徙塞外防解多一人则杉也解官斥之曰汝欲偕往耶曰当魏耕逃时亦思至某家而徒以舟楫未便故某幸免今某不忍三人者独行欲送之过河而执事以为欲偕往吾岂畏往者耶解官义之劝之返乃嚎咷牵衣而别既而萧山毛甡者为怨家所陷以杀人律负死罪在逮出走十五年中道遇赦潜归将到家而怨家迹之南士亲饰为舟子待之白鱼潭而藏于家越一年逺近多有知者乃徙之南山之天衣寺出入了眎每以茹蔬久私市肉炙之捣鱼虾杂菜而合之为菹日捧筋如家人顾终以暴露徙去康熙十四年南士过禾中闻甡在汝宁金使君署念甚遂独身持被涉江溯淮由颍亳而西直趋汝宁遇于城南之蒋亭相抱痛哭云国家屡有赦籍簿已灭怨家亦散亡尽黄门姜君为君雪其事可还矣遂大游淮蔡十日携甡而归其后五年甡被召赴长安而南士以犹子官广东盐市司提举过其任疾卒君貌朴而气直语鲜回曲然视天下人物皆如一体无彼我间隔而至于朋友尝曰末儒以十伦五教衡量厚薄则君亲至重孰有及于朋友者此执一之学也时中则不然时当所重虽朋友而等于君亲无少磷焉何则中故也非然五品不并列矣故其交友毎如此若其读书则博笃而辨于载籍无所不窥然各有根柢尝讲学留轩座中论礼不能决南士引礼注及汉晋儒之言礼者数言决之当居萧山时知县罗明祖系京朝降官而有文名是年值崇祯己卯大集名士于河阳馆钟皷笙瑟一若举文社者先课文一篇题为徳行顔渊三十字课毕复揭一籖于巻末曰汉人有诸贤名曰顔子曰曾子曰仲弓曰子路子游子夏何人也座中百人无应者南士提笔书其下曰顔子黄宪也仲弓陈寔也张曾子张伯饶也城头子路者东平爰曾也子游张骞之孙猛也汉同时有两子夏一杜钦一杜邺也罗君屈膝再拜曰名士哉盖其年十九云子燧康熙庚辰进士乃为铭铭曰
　　圣学久熄谁能躬行儒墨贻絣弃若蒯绳同此伦类妄分重轻敢谓朋友与君亲并张仲孝友天良性成人我一体不徇虚名其于行事歴歴有徴况兹甲族袁杨东京世嬗冕绂家无缾罂不幸五防与阳九丁三张抱才委诸棘荆我恃良友济危扶倾北海饼竖徐州酒佣天涯莽莽黍离相寻既平急难孰念友生四时位哭徒然屏营百身愿赎于斯冢中















　　西河集巻一百四
　　钦定四库全书
　　西河集巻一百五
　　翰林院检讨毛竒龄撰
　　墓志铭【十五】
　　陆三先生墓志铭
　　先生陆氏讳堦钱塘人梯霞者二十字也父梦鹤公讳运昌明崇祯甲戌进士官吉水知县与其弟毖中公讳鸣时官兵部郎中梦文公讳明煃官理刑推官俱以文章气节指名于世明季尚文社每府县官人各彚其所在指名者板而刋之曰名士较榜帖所取尤为严重而太仓张君天如以庶吉士家居秉月旦辑海内指名与东林诸都讲共采录者合得如干人定为复社时杭郡唯公兄弟三人裒然居首而他皆不与人之造其庐者比之河津之有三门山曰此陆氏三龙门云吉水公生五子长丽京讳圻次鲲庭讳培先生其三也崇祯己卯举两浙乡试先生偕两兄合梓其社业行世而鲲庭君于是年中式一时购鲲庭行书并两人社业并行之号三陆体当是时先生有两弟曰紫躔曰左墄皆名士而年未成也人苐指三君继三龙门后遂以三陆艳称之予是年初赴试塲从祁君奕逺举兰里文社于涌金门外杭之名士唯徐君世臣张君用霖吴君锦雯先后至曰三陆君何在既而丽京鲲庭来而先生不赴次日访先生于板儿巷予之见先生从此时始而次年而鲲庭君成进士官行人司行人曰三门又启其一矣及壬午再试三陆君艰居国变王师收杭州下令乡官在籍者各投名授职里胥到门时行人君避兵横山老母裘太夫人尚在堂夜起呼先生傍徨曰是地去横山逺将欲使汝至横山促之来非吾意不来此吾家门事且此隙所系大死忠死孝未可以母命乱其意如之何先生俯首不能答诘旦而横山讣至曰行人君死牛鼻绳矣先生乃扶母告庙为位而哭遂奔横山收其尸投牒军门曰行人司行人陆某身死取验状讫并诣钱塘学告大成殿右阶下尽等归而奉裘太夫人隠于河渚之骆家庄以圃以渔间受鸡林估人请选举文甲乙试帖并房牍名龙门集取其所酬金为菽水赀而伯兄丽京则卖药苕霅间每月一归省每归必牵一舟奉母居其中饮食欢笑以为乐如是有年先是陆氏以文章为东南领袖先生之选龙门集继先人志也防督学使谷君仿张君天如作明史纪事始末以金币聘丽京作史论已辞之矣乌程庄氏辑伪史艳丽京名隂窃同时指名者曰范君文白查君伊璜与丽京作参定姓氏不告诸本人而标名巻端适周侍郎从闽还见其书不实畔乱无状又不出自馆局犯功令以告文白文白大惊亟偕丽京伊璜合为词检举由乌程县达府将入奏而未遑也乌程知县吴君者以他事去官不得于知府且怨庄氏不遂赂首之部堂防皇上改元之嵗平章者怒甚缇骑四出逮知府以下籍庄氏槛其首者三君披锒铛就道家人无少长皆系狱先生乃先丽京行倍道至都匄其舅氏裘公之都居者备极营救且谋纳槖饘为刺谳地而家之籍捕者以不得先生覆追至京大索长安街适文白之子魏公呼寃于西台谓检举有前词不得罪议遣
　　京朝官就浙按谳先生急南还时叔父兵部公以髙年在犴狴且无嗣前此裘太君生时议以先生为公后有成言矣至是先生曰此即吾父也焉有父在狱而子掉臂者遂诣狱乞代守者曰代耶律父子俱死无代法念君自来不异牖可也既而谳上
　　上怜其无罪得不坐康熙二年五月狱解先生奉兵部公归立为后越二年兵部公卒先生行三年丧礼而丽京自狱还辄郁郁不自乐每曰防以我故覆宗至是居公丧服除嚎咷拜公墓辞曰犹子不肖防使叔父死于牖今纵不能从叔父地下其忍阳阳居人世哉遂托以逺游不复归先是三龙门公惟吉水公有五子而两公阙然因预奉裘太君命以先生后兵部公而理刑公则紫躔嗣之至是紫纒左墄皆相继不禄独丽京承吉水公祀主祼器重大先生将寻兄稷苗而风刺于骨惟兄子寅旁求之见公于徽州已为僧矣牵其衣不即舍遂奉之归乃为先生疗风疾且日会乡人道故旧示无去意伺先生疾稍愈顿失所在嗣后再觅不可得而寅于康熙丁卯举郷试中式戊辰成进士然终不能再出门身死先生乃孤居里闬授生徒四方从游者如归市自东西浙至他省多有景行不得前者同郡贫士觇闽中慕先生名乃饰为顷丑懐爵里投闽名士闽名士争辟馆舍执一经请委挚门下值莆田魏君虎上以北行经杭州造先生庐惊曰此真陆先生耶先生乃笑曰彼亦名士徒以贫故借仆名且安见仆非伪也初先生生时有文在手曰才人暨弱冠曾卜梦于于公神公饷笔一斗始窃自喜至是叹曰才者材也吾将籍管城材多子弟矣两浙开府张君运青者裘侍御本房师也侍御讳克美为裘太君之侄与先生中外兄弟以言事得罪居于家开府谓侍御吾欲延陆先生为国人师能曹丘耶曰能顾先生守段干节必肃以礼币而先于门然后某从容导之开府如其言先生初甚拒既而诺又既而幡然以从开府乃大启义学搆书院于万松山巅集通省学士读书其中奉之为十一郡之师每大防赴试者数千人惟先生进退焉事竣辑其所讲四书录顔之曰大成而梓以行世当是时世固重先生而兼诵开府之好贤能兴教云予医痹来杭就人问先生起居曰此三先生也杭多学人不敢以二十字呼先生而必尊之以五十伯仲曰三先生三先生不相见四十年矣前此二十年予避人湖西见丽京于庐陵城下问之从赣还也既而返南昌再见于吉水之水次曰拜吉水公祠也惟三先生不可见然而少壮出门垂老还故乡曩时亲朋并无一存在者而犹得见先生于七十之年不可谓非厚幸乃相见无防而先生以八十有三遽先我卒然且卒之之年计之即当时见之之嵗则是百年而一日矣先生初娶赵孺人贤而早卒生子二曰丰曰兆爵而纪孺人以贤继之生子一曰正夫皆以诸生能文章当时羣从指名者长繁弨行人君子也髙才不试次寅丽京子进士又次冠左墄子以康熙庚午中北塲乡试丰兄弟皆与之齐名而丰尤着铭曰
　　从来名家出自礼官因义责实严于申韩当其盛时载书鸡坛文章烜若气节皦然降及末季犹以名先平舆品目界休引延誉士雾防大义日宣张霸曾子黄宪顔渊爵刺逺布盟词髙悬君家前游实领百贤豹达五里龙开三门以是兄弟饶为文篇五常未着三贾遽传悬圃积玉乃超云间既入
　　本朝门户改观王蠋缢树龚生抗咽卖药韩休采薪百年乃谋养母终栖林泉何意不吊荣名招諐象齿忽拔兰膏自煎叔縁伯及党因钩连五属异狱三亲同箯公冶圜土夷齐皇天将输金矢兼谋槖饘籍兹呼救因而矜全于斯肥遯亡名变顔夏氏林虑焦先海壖鸿飞防防弋何纂焉仲死伯去孤居里闬爰授生徒鸣皷设筵授中国室进都养餐开府捧几侍御执鞭大辟讲院万松山巅明经四十习礼数千七十县士咸呈简编舆无歌鳯堂有衔鳣外市公超东家郑某也半生匿迹人间老而相见因思从前奈何顿别有如朝烟惟君大名千秋不刋亦惟有道无惭此言
　　山隂金司训雪岫墓志铭
　　越中以词禅世者三人一吕君弦绩一吴君伯憩一雪岫也雪岫为弦绩馆甥曽学古今文于弦绩其治古今文不啬余力顾爱雪岫之为词因问亦为之而与之并名当是时云间蒋大鸿为蜀词宜兴陈其年为南渡词各辟门桁以不袭草堂为能而雪岫则上自六季以下迄金元殆无一不有而绮霞词称焉尝游岭表与弦绩伯憩三人者为两广都府吴君上客吴君故善词而三人者以新词与倡和角逐四顾无座人府中优僮充四厢乐部各能歌三人词教头曳长拍优僮扮演而民间效之凡里巷防色相窃歌新番院本称盛事时都府以良日请召賔客呼外厢防色承应三人坐上坐都府把金斗约曰吾欲仿乐工唱凉州词故事觇所演谁词以卜甲乙及登塲则雪岫红韎韐词也都府掷斗令羣优实酒环献讙噪达内外左右厢军争引领观叹以为豪云予归田而伯憩死两人故无恙也康熙壬午春弦绩又死予以不得讣不能哭暨冬而雪岫即以其年死于官是时予大病防死未知也越明年孝子渡江持状请所以题其墓者予乃为位于寄堂之门哭之延孝子就坐问故孝子曰亡父客年官湖学司训而湖无官斋赁居于天宁禅寺之僧房甫入门恍然曰若吾故游者何也乃于长至后忽不怿命搨万佛阁左石壁所刻马祖像系宋元符年从江西靖安所传摹者展对久之次日索清泉涤齿取厯书视云午时吉至午时遂起坐不语而卒是时颁白久及五日殓髭髯四张忽变正黒色汗珠颗颗起两颊间不拭而防嗟乎是岂偶然也哉君讳烺字子闇明太常卿楚畹公之孙也生子四皆知名
　　本朝龙兴而诸孙多通籍者予尝为君从兄郯城君志墓门石深羡其羣从皆髙才好学以文章表见于世而雪岫尤最顾性孝每以父早世不及躬视养事为大憾而父伯星公则又以好善于崇祯之季赈救饥饿死而享其魂在天帝所予亦有文纪其事而君于先公所行必踵而效之推所有以济不足友朋之赖之比比也意广喜结纳座中罇酒无虚日而又以门髙誉逺天下之识之者众尝作观文大社于龙山之麓筑观文堂以接逺近之至止者自浙东西以及三吴诸名下皆与通爵里订氏籍而弦绩是时则又以耆旧为前游实领袖焉君尝之白门太常公曾以侍御史督学其地其所拔诸贤或通籍或不通籍尚有存者而君又复以缟纻与之往来一时投贽者塞衢路观者慕之君美仪度意气慷慨每与坐谈具典午风概咄咄争上弦绩夙善谐谑当之蹇澁顾善于行乐每疏胜地为居游予尝过其宅并过其所搆竹屋必有花草书巻酒具及座客斟酌词意勃发其尤可念者宛委山边辟广园如干亩葺太常公所筑亭榭而散植竹树引泉凿石于其中暮春雨歇黄沙涨天早食后登台四望南镇祠桃花与初日迸出灼然若朝霞之晃于衣因大书绮霞二字于石壁而以名其词君生于崇祯十四年九月二十日卒于康熙四十一年十一月八日受年六十有二以前一年十月由贡士敕授儒林郎湖州府儒学训导元配何继吕即弦绩君女也子八曰垓曰防曰堪曰圻曰埏曰垂曰坊曰均皆能文有声某月某日将塟某阡故人毛甡者哀之其哀词曰
　　昔者三闾氏以英词自文降此调六季变作江南春惟有崔蔡徒耀采惊殊伦用是屡施易五旦六间存少偕姜公子仿作蜀体新出走旋悔之弃置勿复陈山隂金雪岫时防西都賔观文出丽赋讽防追楚均四家骇谣俗三峡倾河源偶以调笑弄杂入皷子弦因之谱技录窃播勾栏间节度开幕府八部承賔筵献觞走胪头罗拜驱梨园嗟君本孝友晤善之子孙乃以乡贡入对防公车门吴兴旧学舍借作司训官明经类匡鼎治事超胡瑗如何十阅月竟卒于竺干应是再来者新巷犹故阡结趺且拱别面目如生前独予年八十左顾谁比肩老友独弦绩亦既返我先賸此柴木质讵足金石坚我将赋招魂附尔宋玉篇老年戒为词以此当偯言敕封儒林郎玉宗徐君墓志铭
　　徐氏为杭州右族其先人以旧朝勳爵从上虞来迁代禅簪绂越三世而门巷新辟即以衣冠着于乡先伯兄司教仁和曾倡仁社于钱湖之濵徐氏与社者不一人而其翘然而最名者玉宗君也玉宗君寄籍湖州与其弟玉天君皆以名诸生为文坛要襋曾于甲午庚子间悮中副科慷慨不得志尝寓其意于阜通之余相视以时而趣日中以为业其言曰士人居牛衣困匪今矣顾逮今而困尤剧仕进无日本无学术之可见而仰有事俯有鬻关匪细也身安于蓬戸而子姓因之根苦则瓠苦亦何足怪独是先人在寝应有妥侑夫尽物尽志非礼不将夫所谓礼者谓物也具也物具不足以将意则礼安所施是以礼有四举曰恩曰义曰节曰权而必一营之于物然后其礼办其志行其事备所谓一营得而四举见焉故夫孝子之事亲也乐豫其心不违其志意娱其耳目而安其寝食向非备物则敦牟巵匜何所充实枕席杖履何所撰择稰穛蕡稻何所需桃李梅杏樝梨姜桂何所给又况賔朋姻娅盘盂馈飨车毂刀错皆与在堂为周旋得之则愉不得则戚而极之养疾又极之送老縿幕锦帾荐车荐马自非防者三之贪者五之料多少而通有无不得也其言如此以故自迁祖至今恢其里门虽曾遭祝融而故为完葺塈茨之又丹黄之其在扶侍则燂沈敛襡执牀而举几靡勿尽力而至其累营丧塟自饭玉熬蜄以迄荒齐苞载膋萧膰防诸节无不弹其仪刑而备其名物世尝于此观礼焉然且父兄子弟后先妯娌熙熙泄泄雍于门而肃于宇至于婚嫁欢宴玉帛往来丰已而啬人推有余以饰不足其余事也嗟乎若此者可不谓身名俱泰大丈夫哉举世而窭贫也读书居士林忝膺一命而家无儋石祭衣之敝而寝栌之壊往往矣夫经财无赢必不能以攫却秕之粟而乃在野无亭林在园无里宅雕胡必不生于墙江鲤必不跃于水苟非扬一釡之金涌七年之谷欲其敦五教而洽百情安可问也吾读君状而重有感己君本四子而长嗣兄后次子澜闻人也曾以年贡对防于长安门外司敎分水分水文学遂因之大起此固克有家而善继志者乃不以予为不文介张君禹臣徒跣而谒予以铭禹臣云吾生平服君者三一侍亲孝方太翁养疾时礼应祷司命井灶以及家庙而杭俗尚祠斗设星坛而礼拜焉君搏颡阶下胪臃于血疣而不知痛也一遇物厚家不戒于火庐井销烁庾廪盖藏多所失而时适敛租君反减其租以谢天谴彼受减去者相率上指曰天无亲焉一持事断王父母棺穴于蚁迁塟丁家山其择地也肿胝趼足而后得之乃既塟而君兄弟家遇小且有牵讼于官者遂谓地不吉复议改迁而君执不许夫塟以安亲也亲骨受虫蚀不得已而发所寝今寝处已安徒以生人小失利而欲借朽骼以徼非分何可坚不为动及其既事寝而议亦遂息系曰君讳之琏字玉宗归安县学生也以子澎贵
　　敕封儒林郎元配沈氏
　　封安人生子四长防为长房嗣子次澜次津次澎女二孙三女孙八先是君父绍川公生子三君其次也长兄玉衡公为前母萧太君子及萧太君卒而后君母王太君继之然而君兄弟三人如一母子及玉衡君生子瀚已将成丁而玉衡君卒君其时推财与瀚且为瀚娶妇冀以有立而未防而瀚又卒君乃告祖庙而继以己孙使长房不絶于祀固也特是家产本三析而已得其二不安乃商之王太君谓三儿俭徳好读书治家无所赢六经不载人后礼三房倘生孙请同为瀚后而均其财何如王太君曰善乃集宗党婣戚以母议为礼议定其友让所及又如此君卒于康熙四十一年二月十四日距生明崇祯五年八月八日享年七十有一乃以某月日塟于某阡而系以铭铭曰
　　惟士术学希圣贤降而词业以举牵君并善读保傅篇首以苍颉六法传每作书势成飞骞试事得失何足言诚惜谣俗衣啄专穴书钻纸难逢年山深兽往鱼赴渊时用知物同流泉勇能决防仁可全无财不悦敢晏眠乃能乗暇师计然孝友任防从所便推甘让肥共暖干馈食何俟不击鲜既肯堂构灾无权况有嗣子能继旃出车有鹿庭有鳣箕裘从此为冶相彼如斧如屋椽前列牲石载不刋壁衔鐟袵苞韦编春秋享祀年复年
　　山阳刘勃安先生墓志铭
　　山阳刘勃安先生名士也予避雠之吴江顾有孝谓曰张元节出门其所投止皆名士得不败倘至淮勃安可寄也及渡淮而山阳令朱君予故友也舍予天宁寺而饮食之因得匿姓名与淮人士相往来湖西施少参以入觐还见予所赋诗而惊曰此非吾友耶何以至此遂遍觅不得而淮城渐有刋章布府门者先生亟藏予而家无簃房设苇榻而张之屏牖之间家人厮养声相闻顾日夕备酒脯洁防恭敬如是者一月且为缝绽衣乃去予尝曰去家别亲庙仰星而行牵衣者呱呱可谓惨矣然犹不若去淮之苦三往三复不能决盖有所感云先是郭君禹玉为先生文友贫而无子其所遗妻女以指食不给先生谋于其所亲周君抡月给防米至其女得壻乃止而桃源田子綖先生弟子亦以家难狼仓走京师遗父兄嫂妻四棺空屋中旗丁豢马者覆其棺而埋马栈于棺傍先生贷钱塟其棺然其诸生籍在学不试将削籍先生复贷钱懐之赂学师学师初受之及再试再赂学师幡然却之曰仁哉刘先生我亦师也先生既独为君子尚忍受先生贷钱以充我赂哉倪天章者临清名士也寓于淮予与先生时过之过必饮其堂堂前薜荔墙丹黄烂然每饮酣必面墙而立叹曰吾所难忘者此薜茘墙矣及予寓蔡州闻天章割其堂与先生共居堂前薜茘墙两家同之又既而闻天章不得志于其家人独身出游暴死于马陵家人以无子故不能留发其财散之独以先世所遗宦游什器卷轴并书册狼籍邀先生一观且令先生择所好取之先生不少顾既而并请以所居之堂损其值以贻先生先生仰天曰当萧山君去淮时指此墙曰吾他时来淮仍当与君共饮此以无忘此墙今若此吾能独对此薜荔墙哉萧山予邑名乃急移他所遍搜其遗集而题其墓嵗时祭之先生一贫士而中外亲戚并师儒相识往往仰先生周旋然且三党多坎每以身后事孤坟孑庙厚集而遗于其人使其人逮死犹諵諵子姓一若逋积之不能了者岂天之好责仁人特畀此重累以成其名抑贫士数竒偏遘此耶先生本代州名族其先人六世仕宦皆以代州卫通籍而中迁于淮祖父伯仲犹以诸生还代州试惟先生与从弟云中暨壬戌进士洛中始为山阳籍诸生而伯兄寅中则又以矫矫分所居寄籍扬州顾羣从在淮多贫者而扬州兄尤甚垂老无子夫妇飘然归先生先生喜且泣曰吾兄弟少而合长而分今又合矣此连理枝也千文曰同气连枝其是之谓乎因以第三子后之而养生送死忳忳焉尝为子妇病治棺具而病愈不用羣从有妇死已给棺去而先生从外归不知也闻有从妇死急向内曰何不以棺物与之曰与之矣外大父杜公与舅氏广文公两世以经术鸣于时先生尝从杜氏学而已而中絶惟余外王母董太君于堂时先生方丧母痛母不可见遂迎董太君归养曰此吾母母也其后塟董太君于杜氏之兆率诸子共往曰吾何以使汝等偕来此絶墓也汝共识之矣盐城王公为前朝护军守府见先生少时有文名慕而妻之及归而王孺人贤知书与先生同心先生之得为君子实孺人共成之顾盐城水灾王氏良田数千亩浸于水中官吏追呼无虚时公年七十余生一子未晬而公卒先生先为经纪其丧命孺人携其子及诸妹之未嫁者来山阳而身以营塟事重还盐城忽清水潭决且霪雨浃旬日盐城庐舍尽淹没而棺为水漂不能救徒手而归乃遗孤数嵗与其孙同时痘发先生大呼曰吾刘氏尚可无此孙王门不可无此子因并力治痘痘竟愈而复以他疾殀死其后先生易箦时舌僵不能言诸子请命初不答及再请则愀然巻舌言曰吾惓惓者杜公墓倪处士墓某墓其嵗祀法则久已命汝等矣独汝外王母坟在浸中外王父柩为洪水漂去于心终不忘或于石塘祖墓傍画一隙地治两椟而瘗其魂题曰故明某官某暨孺人某与杜公诸墓共勒一祀典而随祖墓以祀之是吾愿也嗟乎先生至死犹惄然于亲故间乃至此先生讳汉中字勃安又字拙安少时举诸生第一既而院试复第一食下士禄当是时试无出二三者康熙十七年贡于廷至三十九年始入选格
　　敇授江南池州府东流县儒学训导曰吾老矣以疾辞不赴越一年卒时康熙辛巳距生天启辛酉年八十有一配王孺人先卒子五曰仁朂曰义勉曰智励曰信嘉曰诚务智励为兄后而此四子者皆能以文章为诸生或饩于学或贡于成均先生既以身为教孝弟忠信而诸子能继之以父为师以兄弟为友朋其意防谐合一若陶土之依模而冶金之就笵者予儿每随计过淮必进谒先生于床下与诸子齿序如一家人尝见先生蓄庋秩夜必三食诸子虽大寒至其时必羣起而环奉之嗟乎天之报仁人则亦厚矣先生貌庄而气和于物无竞而必不好谄即简亦匪傲一切坦坦去牙角而每当大事则岳岳不可动家如黔娄而舍养亲故且过于薛公之所为即有时遇盗蹠亦必以仲尼之诚待之予往志墓无溢辞至于先生则笔短幅窄百不悉一然且年老词竭墨未燥而泪已结于志踈矣乃附以铭曰噫乎先生惟人伦宗才越公干徳过祖荣矢将剸象羞为雕虫展也好学而惜屡空气当壁立言无雷同世争买骏君方首龙奈何坎艰于遭逢尔乃笃行聿砥厥躬出入干阳家门肃雍齿与道劭文偕教隆髙朋逺来如云相从吴隠孝义裴楷清通训足导物谭皆发蒙况敦睦恤时懐瘝痌虽乏恒蓄还轻素封好籍缓急力周贫穷所痛张俭曾投孔融掩浆牖下受书壁中嗟彼归赵犹酬居嵩我独恝然深惭此衷淮山峩峩淮水淙淙猗翘然者先生之宫






　　西河集巻一百五
　　钦定四库全书
　　西河集巻一百六
　　翰林院检讨毛竒龄撰
　　墓志铭【十六】
　　皇清敕封文林郎弗庵卢公墓志铭
　　予避人东归在康熈一十二年值邑之师氏为定海卢公以丙午中式第五人解省典教萧山予执摰复业见其坐臯比慷慨谈议磊硌而光明真人师也顾懐抱充斥时时以学问之气形诸面目一似不安干鳣堂者然且领解未几两诣公车门甫展利器而善刀而藏心窃疑之暨予召京师丹徒相公以学士方掌院事即曩公中式时主文官也见予骤询公近状且促公赴试不报会
　　上开制科故事科目惟制科最重凡有学术者不限己仕未仕皆许入试掌院已荐公而公复辞之且公长史学熟明代掌故方试浙时
　　上厌薄八比改书义为防对首以明史大事次第列问而公巻岿然冠一经条对甚晰至是制科所取中悉授纂修官
　　敕撰明史凡靖难夺门诸大事多奉公文为蓝本而翻以未试不得共编纂为史事憾尝举此意窃问公同乡之仕京朝者曰公云吾本无宦情昔有乞授知院官为禄养计者曰有母在也吾方为养母恋此苜蓿而舍之安往以故日侍太君侧不离寸步暨太君亡后即改授百里而弃若敝屣其一出一处始终为太君若此乃予遽请急而公已先我还里举生平经术诸可以为世用者悉不竟其用抑且旄邱诞节驰使拜通徳门而孝子覆劄径以公丧下穸碑属门下记事曰先生命也予始为位哭斋宿铭石按状公卢氏在前朝以氏族显入明有讳夀者以元代平章阁下元帅从龙有功世袭为军官越三传讳全调守宁波卫遂家于官占鄞籍焉逮公祖讳世由诸生改袭论征海功进本卫都司公父讳望龙生子三公其长也公世以军官传虽诵读不辍间为诸生而文誉未显独公兄弟皆向学秉性特达博习古今文矫矫出侪辈上既各补诸生而公复髙等饩于庠较有视世廕若疣赘然者当是时公父已里居厌弃俗务际遇
　　兴朝张弛得自在日以父子兄弟讲论古学晏如也而同卫嫉之强公父起视事且责捍漕督转粟京师公告官请身代不许窃念父春秋髙中途服勤谁克代手足烈者乃抛书巻随之行旧例漕粟覈盈欠遇有亏缩主漕者偿之至是下新令并责餫官使旗丁分帮共偿而公父所欠虽较他帮为末减顾亦不下数千金遂留公父京师而公以匄贷驱驰其间尝大雪从通州还雪深埋马膈一步三蹶而公冻面向北风行鼻垂冰若檐凌指裂不能把鞭防下马僵卧羣扶至坑间而公父傍徨虽捧酒灌公齿而身先齿戛且故为歌诗以示整暇临灌临歌而意色惨烈声咧不成咏公恸而起甲辰丁父忧防至灭性既而曰吾养吾母而已乃以康熙丙午举乡试经魁领易房解尚书省时新改书义争梓公文作多士法式一时五防对风行天下傍人皆手额而公痛父不及见不少展容色且窃虑解省当违母侧踟蹰不即行及既行一再赴省试才满六年遽乞以署教谕事得借迎养然且既署事后例仍许赴试而公执不赴前所云典教吾邑及辞试是也乃其教吾邑则实有可记者邑有杨中立祠名道南书院前时魏公文靖曾讲学其中公率诸生祠两公必考辩经术取其有禆于世者虽名讲学实以大用防厉之且士习日靡矣主教席者多以桑榆暮气饰其惰归而公负伟略俨然若堇铜之发于硎随所裁割皆能使下邑士风为之一振然且保全善类不遗余力故事督学使行部必敕所属学举优劣以示惩劝而公所籍报只以优而不以劣诘之曰他郡自有平原自无也及其再行部属再举而公再借报仍以优而不以劣诘之曰牧者失所牧牧何罪牧者之罪也以故终公任并无一生以劣报者至于宫庭之严胶序之肃礼器法物之整齐钟皷笋之修饬以及圜桥頖沚防门星陛改堕壊而就鲜新其余事也乃自壬子莅吾邑至辛酉才七年而太君又逝太君八十二而公年亦五十三矣虽犹是服官年而壮行强仕早已不逮向者为升斗之养不择委吏司樴而今则风木累接釡钟安赖且天生公才有似终吝其用者甲子补嘉善学教谕其明年遽授贵州镇逺府镇逺县知县公本不欲行顾以县逺辞嫌于择肥瘠以定去留遂捧檄往曰吾此行以为民也虽期月而已亦欲使民霑口沬去因徧相其地大抵洞深箐密杂苗獠其中前有石屏山而防水界之府治萧然枕山麓而隔水为县诛茅作防事外无城郭旧以兵燹故曾招湖民实其地顾村岸廓落念无可以恵民者独计此地为滇黔门户邮驿如织自上官往来与客使之至止者凡轺传置递多以居民任力役而亭堠濶略问有扰及庐舍者公一切禁之民役以官雇而公私置舍各有界画居民閧然谓数百年来所未有伐石屏山石勒碑于县治西中山之阳乞侍御刘君记其事侍御谓公曰此君侯一片石也既而公以疾告归民留之不得各率妇儿送出境嚎咷而返公家饶藏书自先世所遗并公续置合不下如干巻悉分籖弆之及还里居出所弆于庭慨然曰吾以此消残年可已生平谙国史并多识明代事既以防对明史起家而究不得入史馆撰史终抱怏怏乃就嘉善钱塞庵所作表忠记而为之续之徧搜明代名臣诸列传取其有预于致身者或生或死或分或合既勿诬而又勿轶钜节不得遗而纎细毕备初成八巻名续表忠记刻之寄园而既而再续复得八巻刻之江右藩辖署中假予为序言乃更以搜讨余力网罗未尽遂成三续则未刻而卒顾临卒时犹复以校雠之疎义例之缺把巻浩叹似乎文章一道亦仍不竟其用者然而忠孝性成必求尽志如同邑李君向以寳庆太守死献贼难者既已作专传犹于归田后节啬其词入府县志甚至里人有侵其居者必清而还之且题之以石曰忠节里盖好善之诚如是其不可已也公卒于康熙四十七年六月四日距生崇祯己巳五月二十五日享年八十系曰公讳宜字公弼又字弗庵函赤者五十字也世家于鄞以定海籍由署教解褐知贵州镇逺县事封文林郎配俞氏封孺人子三长逺宁波府学增广生次选定海县学生皆继公起有文名次进先卒女一孙三娶嫁皆名族铭曰猗嗟吾师人伦楷模秉徳最上赋才特殊宁谢勲卫言攻诗书学冠柱下文通石渠以是米廪遽升公车初縁服劳代父转输继因奉养随亲辟纑纵膺一命已届三余生平抱负偃蹇莫抒赖兹鸿防家遗鳯雏云津并跃鲤庭争趋徼荣
　　纶室琢石泉闾百行罔缺千秋不渝南山崔嵬东海萦纡翳坟然者先生之居
　　皇清诰封恭人方母曹太君墓志铭
　　予举制科时与部试进士同嵗解褐且与是科馆选者并同时入馆以故称同年同馆兄弟两相合并而维时有宁国二先生者在合并中一宛陵施侍读世擅理学而一则南陵方位斋先生以初读中秘有君子名予尝入宣州防馆聆其乡人月旦曰文章孝友二陵均之至于践履笃实则南陵且争上焉予时见先生倍敬礼之暨予请假归而先生歴仕方州彼此间隔者三十年今康熙辛卯予年迫九十卧病山中而先生以恭人筮塟属予志墓遣孝子帅使不逺千余里手捧书币馆于杭州之邮亭而使者渡江踵门请命予久废笔砚凡以文字相属者概所屏谢惟此谊不可却且念老年迟钝又采薪未愈但请稍假时日使归再来以渐图报命而主于馆仆于涂知先生家训严整有凛然不敢越者且主仆警肃惟恐逆旅久稽有悮使事因急为发册读孝子哀述并先生自为状叹敦伦笃纪其于母子慈孝夫妇伉俪间志意舒促肤膜寒暖无不周知刻切洞彻姊膈愧芜词不辑无能收罗十一以表懿徳但口授仓卒付录史去按恭人曹氏宋武恵王后家于太平之芜湖十嵗而孤依母骆孺人以居稍长始择配无当意者许宁野者陵人也而授书于湖陵之学人捃诸会课文以匄许甲乙恭人叔父螭班公工衡文而与许交善尝就许所观诸文有乙而无甲及得先生文大惊曰谁与作者曰此吾陵方氏子也方氏故名族而是子失怙只与兄嫂侍母李太君丁年未聘顾王父旭日公以宿儒家居虽席窭而家声犹然着陵邑间曰得之矣遽懐其文归告骆孺人且强壻之骆曰孤贫奈何曰子女各无父天也若夫贫岂有作是文而长贫者耶因借许蹇修遂委禽焉防譌传官选民间相争为婚姻骆请壻来湖亲迎之一备不虞一即借此以觇壻也先生不摄盛不御墨轮不服爵弁与纁裳只衣故时衣骑驴到门别具笋为迎车登堂奠摰遽行壻见礼然且书生不支饰举止濶略时亲串来观者咸曰此儒家风格也或曰官娶俭故如是也惟恭人一门心安之暨归而家无东西闱只与兄诚齐嫂陶孺人联翼室为闱房一切奁柂什器合而不分虽姒娣如姊弟然当是时恭人以弱年间关来归不特是地土风本未谙悉即其家行习亦且茫然不及觉所恃秉性庄淑婉娩而有礼一时王舅与老姑交称为贤顾其间有大难者方氏世孝友家教严切老姑李太恭人曾以刲股疗先太姑疾服勤逮死实有委踬难告语者以故御家无嘻嗃不略细小每不示意防而使之自省虽恭人敏慧能曲体且不惜诎意乞陶姒指示然犹偶失老姑意跪恭人牖下不令起赖隣妪适至解之终不知怒何在且亦未尝告先生曰君家妇难为也恭人与陶姒分侍姑寝且分主馈食而劳勚尤甚尝冬夜入防室料检诸鬴鬵匕箸灯未烬而纺车与纬籰随之乃衾甫浃脇而荒鸡鸣四野间尝曰欢娱嫌夜短吾未尝欢娱而夜翻短何耶至于馈食之将倍加曲谨李太恭人善痰疾蓄佳茗作良药恭人日濩茗顾未尝以涓滴入口或问茗味何似曰不知也先生以耕读相嬗原鲜负郭至旭日公逝时李太恭人孝治丧过厚鬻膳田以供敛袭遂至乏食先生为经师济以修脯枵如也会嵗祲斗米千钱恭人储米供老姑而身把糠籺瀹藜藿羮以和之先生见之不自安曰何不损粒米入藜藿中耶曰姑米有防何尚堪减损若我辈则何不可年不长饥米食自在也先生诵其言而去已而家日落入夏无帐太恭人撤旧帐与之而麻缕旒裂不能受鍼紩恭人缀纸番以糊其隟至冬夜所覆犹是嫁时衾而其面以产儿时裂作襁褓今所存只枲着耳先生尝馆归以两足入枲着中坐而涕泣恭人慰之曰不犹愈于牛衣乎康熙丁巳先生举于乡己未成进士以部试第三人冠一经改翰林院庶吉士名震京师乃甫入馆而先生念太恭人遽思请十旬不得因羇馆间不幸未终馆而太恭人已疾革时诚斋与陶孺人虽同视易箦而附身诸事一切通责之恭人自属纩以迄帷殡了无遗憾暨先生奔归而坐飨成事唯苫块而已及甲子服阕而
　　覃恩适至太恭人与恭人例有
　　封敕恭人泣曰先姑盻子贵幸及一见顾
　　恩封已不待矣今冠帔虽荣只吾姑画像中事耳我何忍受之其孝如此先生补曹事暨使东牟苐勤劳王事不名一钱虽称宦游无异学究而家用艰难则反倍畴昔膝前男女俱已成立婚嫁之余加以师傅无非恭人周支之暨先生守汀州始一随行称官夫人焉既而汀南海溢蛟蜃翻窟起城郭庐舍半洇于水先生骤出境相地抵捍而民间之呼救者声连数十里恭人亲帅僮仆召蒯舆皂募官舟百余艘四出救之且曰民饥矣沉灶安防命诸子煮糜饷民而诸子难之曰如悬帑何曰俨然为民上而民死不救罪将谁贳若以悬帑罪则虽鬻官身以补官厫亦而父志也及水退满城民命皆无恙越三年丁亥恭人卒汀之人男哭于衢妇哭于寝及丧归满城子妇皆攀柩哀号时诸子皆匍匐行民争扶掖之且大呼曰公子毋苦夫人之徳上通于天矣各手饭一盂奠之柩前曰所以报官糜也恭人以康熙四十五年十一月廿七日卒距生崇祯十六年七月二十二日享年六十有四康熙甲子以
　　覃恩敕封孺人己巳
　　诰封宜人庚午
　　诰封恭人子二长于璟嵗贡生娶王氏同邑山东都转盐运使司兼理盐法道副使讳奂之女次于琬嵗贡生娶胡氏同郡陜西西安府华隂县知县讳岑龄女次于珣邑庠生娶刘氏同邑选教谕讳璧女女二所许嫁皆名族乃为铭铭曰
　　恭人氏以魏基中间系出武恵遂籍芜湖之湄由阀阅启门楣本窈窕求匹居何幸值非常姿文章伯忠信师甫问名未请期遽亲迎而来归匪无酒饮庶防惟之子其家宜髙堂贤推思齐有徽音当嗣之虽健妇门戸持出蒙袂入餔縻纵窭乏不克搘仍殚力事盘匜洗与腆何敢违况牖下季女尸瀹苹藻洁明粢修馈祀咸借兹即婣卹抚孤曾不吝舍与施其钜者相夫子奋羽翮翔天池展文轴占斗魁登槐堂入纶扉徼
　　宠荣拜显懿受六珈与副笄然且随闽海涯拯民溺救民饥布袵席登灾黎每称説犹痛咨今膝前皆名士传孝友敦书诗以世济绍前徽比丹艧加塈茨应次第膺赠貤矧恭人下窆碑将琢石蟠龟螭只封树非僭侈祔此室亿万斯脱不信视此词
　　孙监州君墓志铭
　　君世孙氏为姚江八族之一八族者前四族为毛卲徐韩而后四族则孙王并吕谢也后四胜前四而孙为尤胜自前朝正徳间忠烈公燧以江西巡抚殉宸濠之难其继之者一传为宗伯公陞尚玺卿公墀都督公堪再传为太子太保冢宰公鑨少宗伯公铤太子少保司马公鑛太仆寺卿公錝皆以父子兄弟为三公列卿而三传而少保公如游直以东阁大学士为嘉靖朝元臣其间台省相接以羣从进士为京朝官者指不胜诎以故诸孙聚族多在东浙惟司马公后有月江君者偕其子安山君以豪华迁杭州挟日中术借羣从宦游通车牛于赵代之间累致千金次子仲安君则君父也崇祯十六年君生敏甚五龄就塾学即能兼塾门之读而时丁国变米脂贼犯畿辅歴壊贾区于隆平宁晋诸邑辇所有入关君三世居积之在赵代者悉辇之以去而家遂濩落入
　　本朝君束发就试无意进取但以保家门自视而扶侍南徙即仲安公之菽水渐无所出力葵负米虽把数巻无所用乃四顾叹曰仁义与礼所由生非财莫任固也然而端木赐贤人也其亦何道而读书仕卫复能观物于曹卫之间岂生其后者必失之遂决计北行就四门国子入试成均名曰进取而实为积着之计当是时君在都多交游即朝贵如曹司成王太仆髙宗伯辈亦以艺文相往来尝曰以君之才安患不虎跃而沾沾蝇殖夫何为而君谓不然四民困极矣士尤困知鬭以知物不能也守缦田以作庸犂无其具也立五均之官树六干之法以与泉府争周流则又非儒者事也煮木不可食豢蟫鱼而不可为畜力不能采庄山之铜耶溪之金智虑不足以收南郡楩楠洱海之虫贝齿革以为利则亦有説于此尝考古经叹时用之物有为唐虞三代所未备者尔雅释槚木谓晩取可羮顾未尝为饮也自魏晋尚荈饮而南槚北酪世尝以南方水厄与北地奴酪互相抵抗今则大河以北且合化酥与槚木而共调之而槚值之徴已侔于酪吾欲使南北之市大为周通不令酪徴贱于南而槚且不得徴贵于北何如已而果验盖积着之法亦自有学问存其中云君赋性明达而笃于孝友自在堂定省洗腆必周外凡嵗时馈祀苟物力所需纎悉备具然后百族通百礼洽焉犹且忳之情歴久勿替尝寝堂祼荐撤爼泪垂及过墓而瘗埋已毕依然抚松楸徘徊涕洟虽相沿数十年卒如一日独不讳言利而不苟于利故事越疆而会金虽相隔千程所防者越千镒只寸剂凭耳投剂误纵千镒不还算而君必析而还之方入都防金客误投剂越百镒而君请还算一时逺近争称曰君子君子顾时际升平自康熙丙子后连遭六沴水暵而螽蝝木未穰而金已饥矣世家子弟皆隠身门巷作告贷计而君悉应之其故交穷居且有裹饭而往者予东归草堂四方之渡江而见访者无虚日东城旅馆忽为之增辟予既已埽轨匿迹谢去暨嵗祲而故人老友日告监河其为恋绨袍而怜褐衣盖亦鲜也然则予之负慙于君者岂惟是已志曰君讳□□字□□杭州人由国子生考选州同知元配王孺人即君受业师王行可君兄女也行可以器君仿南容事以兄女妻之续配盛孺人又陈孺人子四长之润次鹏程同时举诸生有声又次崶又次防所娶皆名族孙七康熙四十六年丁亥十月君卒距生崇祯戊寅六月享年七十越二年己丑孝子之润等卜塟某阡砥墓门之石而以予世串忝有葭莩且夫姚江八族之传阀相并也因涉江修摰而丐以铭铭曰
　　嗟君茂族甲于东江前嫓金史后亦袁扬凡列九等所恃旧望新门之劣以寒畯妨乃膺世锡乗坚防良驱骋南北斩蓬自强骤丁阳九绥冦四张燎原不翦遂延昆岗黄巾践阙白波启疆越赵代间贾区皆亡君本慷慨好谈文章加之艺林既揄且扬其如宪也不厌糟糠纵有负郭四体并僵力不能取金铜山庄况涉岭徼琛珠夜光亦安足致只凭服商师子范子弃取较量独是槚木三古善藏其名茗柯魏晋以降维时水厄徧吴楚乡今且煎和以燕以享阜通之利在三五上因辞璧沼入试鳣堂借隣星肆兼观棘塲从国子学授监州行顾其摰性最惇伦常晨昏寝饍冬夏温凉既谨洗腆复防烝尝寝庭闻见墟墓悲伤五十犹慕千秋不忘尔者天沴频年甾荒士人之困倍于饥伥阀阅子弟旒衣裂裳所至闭埽谁与之将惟君恋恋为友朋倡今君二子元方季方将纪君行寘之竁傍墓门伐石需填丹黄谱载绵邈崦嵫茫懿徳在人安用周详有轩者石有幽者房惟兹片言幽而靡彰












　　西河集卷一百六
　　钦定四库全书
　　西河集巻一百七
　　翰林院检讨毛竒龄撰
　　神道碑铭
　　诰授通议大夫通政使司通政使杨公神道碑铭
　　皇清诰授通议大夫通政使司通政使杨公于卒之三月祔塟虎跑进龙浦山先茔之傍遗命勿上谢疏勿乞恩赐祭塟勿饰石人兽望柱于墓独是东南神道有桓楹分树仿延陵题墓之意当有文字而以予举
　　制科时为三相公及翰林院掌院学士所读巻掌院学士者今已故都官尚书叶公公防试同考时所得士也重门相禅谊应操笔执其役又以予曾职史事即以此当史氏之志因再拜稽首案状公讳鼐字靖调别字西岩仁和人也其先籍江南合肥以勲衞授世职杭州曾祖讳忆其伯兄讳恒由选贡生任山东临清州教谕遂家于州公祖松坡公讳大化
　　诰赠通议大夫父仲卿公讳元贞
　　敕赐征仕郎
　　诰赠通议大夫皆居杭州而仲卿公以临清地胜曾挈家人僦其地故公母顾太君
　　诰赠淑人生公于临清别宅防顾太君父萍实公为山西平阳衞参军防公之任所至八嵗而始归顾太君膝下适仲卿公遽弃世仍扶柩还杭州当是时公家以屡徙中落且亲族鲜少公与长兄峻明公考授经歴仲兄如之公邑文学相依若肩背夜共被昼易衣以出仲兄每授学所得舘禄仅八金必兄弟分之公幼不好弄数嵗如成人而天资髙少有文誉既早年为诸生屡不遇国初时既弃儒服溷迹商人车仍僦居临清别宅自分抛举业为亲知劝重以临清籍就童子试由州而府而道三试皆第一顺治十一年举于乡明年成进士除大名府推官先是迁临清时间以乏食应直王叅戎幕下之请至是叅戎以诖误落职而案尚未结公为白其寃得末减且捐俸为折赎周恤甚备乃任甫朞月世祖章皇帝廉其能行取授户科给事中防值鼓院有辨复降革官职滥击登闻者公大言鼔院之设所以呼大寃嘂大枉军国民瘼久抑不治者借是伸理岂容以一已予夺上渎
　　天听斥疏通政去而文武官开复旧有定例至是吏兵二部于开复之例任意参变公特纠正之值已亥防试公以同考官取士十七人皆名卿如马光刘如汉蒋宏道叶方蔼等已转刑科右给事中明年转工科左给事中
　　皇上登极充颁
　　诏官至宁夏觇边郡疾苦军旅疲困谓西川初辟抽拨秦兵镇其地戍守之制岂容蹔缓特其地丛箐险阨为宪贼所草杀白昼千里无生人虎狼都其中仓黄戍守本属艰难今复尽迁其家属以实其地夫镇兵自月饷外原有田亩室庐以豢家口今使捐田亩抛室庐千山万水以填此虎狼之乡剑阁栈道曳衔而行此非徙之实死之也古有践更番休之法今一仿其制迭相转调不必遽迁其家室而限期递代亦不废事至平凉屯地设苑马一卿专司孳息原以备边郡攻守及内地驿站之用今闗塞所需取之茶马而乡亭邮递动輙支驿站银两以补倒毙致孶生马匹悉散之游牝蹴蹋之地水草既不给而腾骧无用翻累闲牧夫市马防战畜马亦防战无以异也支银买马与领马抵银其相去不少间也是必苑马与茶马一体分拨而附近驿站则直领马匹以抵银两庶闲牧寡累而孶生不至于无用若夫边兵月饷给之藩司而秦地辽濶边镇去省数千里每一领给动经嵗月则边县解司似不如径解军前之直且捷也
　　上深然其言乃以
　　覃恩封二代公捧敕徬徨念顾太君春秋髙请归省觐上许之越一年假满赴
　　阙补吏科左给事中
　　使稽察吏部事务乃以狱讼繁蔓请
　　上饬部臣分别发审防康熈二年癸卯顺天乡试以经题讹错诸生纷纷讼
　　阙下公上疏曰窃惟三载一试本求贤盛典故事凡闱中试题例皆本经同考官所拟今春秋经题则同考官罗继谟拟进者也乃春秋第四题经系邾子而题讹邾人夫以春秋本经阅春秋房而题有讹错其人固已疎矣且此第四题即已亥科防试之第二题也已亥是题亦曾以邾子误邾人随经知贡举与监试诸官题叅而考试官亦自检举请奉
　　防改正试录因将同考官范廷魁孙承恩处分在案此人人共知者已亥至今相隔祗一科不宜遗忘而继谟者又已亥春秋房中式士也以已中式题而拟以试士既属可怪况已经讹错之题而重为讹错在前此之误犹曰坊本相沿偶失检防故孙范叅罚可从轻拟今已经更正
　　敕改试录煌煌然见勒
　　功令而乃以是科中式之人题即是题错复再错是前为过误今且怙终前固违经今复悖
　　敕此其所系匪细故也然且前时举人哄堂而争则内帘受过凡反题纸写邾子者概使录入今之诸生亦哄堂而争而内帘必不受过凡反题纸写邾子者皆帖斥不录则遵经士子反受黜落去取尽乖诎抑谁赎毋怪乎叩
　　阙之多譊譊矣
　　上阅疏震怒着从重处去而公亦即以是时
　　敕内陞京职需次回籍扶侍顾太君者又八年
　　上俯念旧劳特防召用以正四品京卿服俸仍管礼科给事中事且谓公等系
　　先皇帝所用谏臣必谙练国事请各进一言以佐盛治公乃极陈小民疾苦连年甾荒设救恤之典商捐助之法开罪犯折赎之例又且另疏积储定制经久并请追在官赃赇银两及中外所夺月俸以暨闗税溢额盐觔割没总移之为赈民之用仁人之言其专于惠民如此康熈十一年二月
　　上躬耕借田
　　敕和硕亲王以下文官四品以上各斋戒入先农坛公届期以蟒服侍班已而陞鸿胪寺卿值癸丑
　　钦赐表里帑金充
　　殿试执事官未几迁通政使司通政使乃以积疾发兼念顾太君在堂累疏乞
　　予告蒙
　　温防许之防顾太君年八十贺者填门而
　　恩纶以荣封三代颁官诰适至太君冠帔拜于庭观者羡之因顔其堂曰慈庆堂既而太君卒服阕即具疏自陈衰老
　　恩准以原品致仕遂杜门却埽焉康熈十八年
　　钦赐日讲四书解义一部二十年
　　钦赐日讲书经解义一部二十四年
　　钦赐日讲易经讲义一部二十六年值
　　太皇太后大行公扶疾赴
　　阙哭临越明年
　　上南巡狩公朝于
　　行所及
　　还宫特传在籍大臣自开府以上十人使所在官存问公居一焉三十八年
　　上复以河工未成驻跸清江浦公同在籍诸大臣恭请幸浙即迎送
　　朝见如前时乃以暮年家居得重瞻
　　天顔喜溢过望舞忭却杖一似较昔增健者越五月无疾卒公性孤介而厐和与人齿遇无畍畛而未尝有泛滥交孝亲友兄弟惇睦乡族而疏逖者不加薄固穷而不侈于宦达致身通显而家无雕室榻按不设寳玩日食戒桮杓而柈无兼殽之馔所衣敝裘尝解之以与贫者每读律讲
　　寳训公必徃而非然者即终嵗不入府县门一步遂安张公以巡抚使浙雅重公尝昏夜亲诣公所居遍观门巷无阀阅无屏缭管钥无外宅男儿警萧条如寒冰叹息而去公坐卧一室不出户仅以小童住户外令司启闭尝曰人生几何东墙之隂有寸移寸灭而已公卒于康熈三十八年九月七日享年八十以顺治十一年赐进士出身授直大名府推官
　　钦取考选户科给事中已转刑右于十六年已亥充防试同考官越三年转工左宣
　　诏宁夏以
　　覃恩敕授征仕郎转吏左奉
　　使稽察吏部事务以考满二等勤职内陞京堂官重以正四品京卿顶带食俸管礼科给事中事陞鸿胪寺卿康熈十二年癸丑充
　　殿试执事经筵侍班进今官元配沈太君
　　诰赠淑人继张太君
　　诰封淑人子四曰湘曰涛曰濬皆国学生曰淇嵗贡生孙六曰士楷士标士权士杞士楩士枢女二孙女三所娶所嫁皆名族乃系以铭其词曰
　　维此哲人生超于羣如鸟有鳯而鱼有鲲其言可法其行可尊
　　两朝硕受不次恩泽下海国身归丘樊以其所居名通徳门矧兹夜台爰藏衣冠过者下马浇酒坟间日月有尽其坟长存翳东南道时游清神片言不泐敢告后贤
　　诰授中宪大夫奉天府丞前礼科都给事中定庵姜公神道碑铭
　　姜京兆公以康熈三十七年五月十二日卒予扶服哭之且为作事状附公所着姜氏谱后其明年卜塟于褚里福全山之阳礼君卿大夫皆有二碑以下窆而墓门东南为神道出入之所当以一碑移其地且勒铭焉予惟京兆公以司谏内迁奠
　　天子都居作帅于京师首善之乡然且旧京根本地并邀公坐镇以倡九有其为中外所倚毗为何如者乃溯公在司谏时疏数十上值
　　世祖章皇帝辟门伊始诸草昧荒畧名法未备相视为锲刻毛举而君以寛大处之防两河地荒敕直指按视清丈诸衞所屯田归并藩产废斥诸地君请稽旧额核全书所载而凖其数勿令妄有增益使州县弓尺得上下其手夫增额为益课计耳乃不思地力有限正课几何在有司不过夸一时智计之能而贻
　　朝廷以加派之名不可也
　　上深然之当是时地方新辟民钱多积逋催科者合新旧而并征之而公任户科力请勿征谓量地所出一年祗得当一年之输移新补旧将必并其新而逋之矣夫今年之新逋即明年之旧欠也苐有司考成既以完欠为殿最而完欠之数定限十分凡十分所核不论烦条璅件毫厘偶阙即议处随之自顺治十三年诸王防议以后勒为令甲诸科条件既多而有司经承动輙罹网朝至夕行无半席暖者公请尽合诸项之十分而总作十分则毫厘细故不致轻去且分各年之十分而各作十分则捱年递察不致重累
　　上既是其言而廷臣上下皆以为便遂立敇举行永为定例其在今四十余年无变更焉乃西南用兵两广抚臣报始兴曲江两县知县皆同时自裁不知所由在朝相视毋敢言公恻然曰人孰不乐生乃甫徼一命而轻生如此此非将吹索之即守臣储备之不豫以至有是务根株所由勿使行间居守两得委卸以骩国法书上闻者皆咋舌公尝曰大学以理财为本而理财之要实惟用人今
　　国家旁求亦云孔亟而一时吏治未登于古岂其贤实不足哉良由求治太亟进身之途寛而真才反多蔽也夫弭盗催科输赀辟土亦臣工恒事而乃开荒有陞捐俸有陞漕务全完有陞多获逃人有陞浸假邑无荒田粮无漕件四封无旗人官贫无余俸则既无与于斯数而苟其兴贤劝功课农养士修礼制而兴教化有十百于此者将何鼔厉然且捐俸急公本属臣谊而奬之太过将必有糜费金谷竭他有以足此数者此非所以厉廉而适足以奬贪也至若逆贼归命遽受显职则厉民尤甚夫穿窬驵侩狂逞海澨一旦计无复之叩首军门不过匄朝夕之死初非有湔涤祓濯之能可立后效而乃监司守令冒滥名器夫居官必贵通经非谓柔翰之有良于弓矢也以为天下惟读书者始能明理识义烛民隠而饬官邪而况钱谷之稽核狱市之裁决机务之参预无一不究之平时而施于一日否则茫然入官四顾无术势必假手幕客谘请胥吏而后止此事权所由落而线索所由生也且用人之途亦既不一
　　国家纵乏才亦何可使狡狯杂进至于如此其言皆侃侃切于时政而
　　上方好贤力求敢谏故公得尽言称一时盛事至于调繁简辖兵马穷私贩广防推清改折蠲赔椿缓征欠均铨法复勘合豫拣选重律例察闗政凡三十八疏皆一一议行虽诸部所议偶有龃龉而
　　上未尝不反复其词而念其直也乃公方入户科时闗西叅政吴允谦以督抚专荐既已迁太仆卿矣公发其为道时贪迹立下吏议而其在兵科则海宼陈敬容以伪军门投诚授山东兵备佥事公奏夺之至畿辅失盗有供义王家人李进才及范二达子为之因缘有司莫敢闻而公为发觉请直清盗本而后愉快至旱灾求言公首以罚锾入告谓旱者嵗不熟也乃民不苦凶嵗之不熟而苦贪吏之酷罚向者赎杖分别有力者四两稍力者一两五钱挢防之吏犹严刑以济其恶今者赎杖一名动輙三十四十两然且以意恣睢不拘律令在皇上不过期无刑之治而反开不肖者以贪黩之门甚非行法之意也夫年丰嵗稔征需稍急犹或有剜肉补疮之嗟况当灾旱之余二麦不登何堪重锾敲扑之下其不为鸟兽散者几何矣及海防纵横沿海震动公疏请挞伐具有方略已奉
　　章皇帝密防议勦未及果行而
　　皇上克诘加以六师遂耕犁其地而版籍之与公之所告若合符契其先见如此公讳希辙字二濵别字定庵明礼部尚书箴胜公之孙工部都水司郎中紫环公之子也世居余姚六世祖春轩公以工部主事劾逆瑾贬瑞州府通判髙祖对扬公以行太仆卿忤分宜相公致仕曾祖翼龙公由礼部郎中出守以建国本上书罢职赠光禄卿遂徙家防稽为防稽姜氏公少頴异善文崇祯末都水公以出使张秋治故河诖误下刑部狱公徒步入京请救防是年举京闱乡试公以诸生例咨监入试中式乃出公于狱而奉之归里防
　　本朝下令搜京闱见举者授以官公以南归免嵗丙戌王师下江东大将军贝勒檄公出授监司而公辞之乃循故例补温州教授摄县事因以民兵大破海防之防温者陞元城知县邻郡饥流民至者如猬毛时逃人令严曳衘道路无收者殍殣相望公怜之乃察其男无东人语言妇耳无三环穴悉留之垦集北荒地受雇得食活者以万计台使下其法使邻郡效之地之荒者悉以垦而饥民活者以数十万计乃于顺治十四年卓异赐章服陞户科给事中明年转礼科右给事中十六年转兵科左给事中遂于是年冬陞礼科都给事中防皇上登极公以礼臣襄诸大礼充辛丑防试同考康熈元年内陞京堂官候补归越八年始赴都
　　上以公为
　　先皇帝言官重之谓其言必有裨于今政破例仍补户科都给事中乃连具三疏一请增科员以防壅蔽一请抚臣仍辖兵以防地方窃发一请缓期奏销使催科不廹是年补顺天府丞以忧归又八年奉天府丞阙就家起视事三年以母疾予终养归旋丁内忧服阕不起自十八年至三十七年凡十九年无疾卒公丰仪峻整瞻视越恒量懐抱荦荦然见事急捷如飞隼之及物而予人和坦好推解能拯人之急而出人于厄予中于所隟流离展转屡言诸台使解之郡江防不守民居困于沈湛设法救援其于宗党之惇睦凡乡祠义学墓田亭谱皆一身修举无稍遗阙至于友朋之相防其得所告而去者踵踵也嗟乎贤矣公配朱恭人为行取科员澹明公女生子二曰垚曰坦庶子塽垚以年贡补杭州府昌化县教谕陞国子监学正生子七长公铨丁巳科举人余俱列庠序有名公铨已有孙继君五世称极盛而垚以文章着自太仆公下文章经术至公益大而垚克继之坦早卒铭曰
　　保氏箴尹见周季时宋人无学谓无专司两省四品补阙拾遗有未便者因而去之不审鼗铎所以纳诲匡舆正轴全在于是是以十论不削一二时谓良臣用使言事公之立朝侃侃尽职少具亮节更抱蹇徳每事进言为古遗直
　　圣本无阙谏亦有力矧当草昧朝阳始曦宜以忠厚开万世基竭我恺恻还于丕熈千秋国史犹应鉴斯特公歴世累显文教太史传书夏侯作诰惟公有子继述大孝清芬是扬骏烈克绍况其成绩早勒太常邦词里颂亦云孔扬惟此片石虽表末光拜墓下者思之难忘







　　西河集巻一百七
　　钦定四库全书
　　西河集巻一百八
　　翰林院检讨毛竒龄撰
　　神道碑铭
　　皇清予告内阁学士兼礼部侍郎雅坪陆公神道碑铭
　　予与学士公举制科时学士以官取如晁错以太子家令见取改为中大夫是也予以人取如董仲舒以博士见取擢为江都相是也以官取者其志在于出夫既已官之矣亦安徃不官而以人取者其志恒在处子大夫从田间来则亦归之于田间已耳是以
　　明诏所及亦直云博取天下才学官人以示有分别而学士不然制科榜发即骑驴出城自谢
　　阙外不谒相公不题名京兆府不赴五十人众春园宴不奉朝使先予请十旬假俟予归五年台臣有以规避劾在籍官者始于康熈二十九年仍补本院官凡五年而遽超迁入台司为副丞相兼部堂尊官越一年告归一若在官之志之无异于在人者乃又三年而遽以疾卒临卒谓其子凌勲曰予与西河君其官与文与行谊不必同而独同于志礼所云合志孟子所云舜与文王其得志若合符节予两人有焉必志予墓非西河君不可而曰诺特其卒时不缮遗疏不令请防典不讣台使以下官及亲戚僚友逾月即塟即以同志如予者亦无从赴义乘素车一哭尚忍腼然为操觚而不可已也公讳葇字义山原名世枋雅坪其别号也吴中陆氏皆始于云间而大于嘉兴其在平湖诸陆悉世官累爵门阀冠西浙而公为南陆宗其曾祖南京通政使陞兵部侍郎津阳公独以理学嬗其家公幼孝友年十四值江南初下
　　王师之分狥者略平湖而东公父未庵公为镶黄旗带子阿什兔所俘夹铍于项间公哭泣抱持不听行乃舍未庵公而俘公至京诚顺伯者阿什兔主人也马姓为固山见公异之试以文大喜命拜为父子而使其诸子为兄弟防永平举人李茂春授生徒于迁安之龙起寺公与马氏徃受学值嵗试公偶应之自迁安至永平县府二试皆第一马氏虑其过着也急沮院试不令赴留于旗四年适公兄世楷以开科选贡
　　廷试于天安门外除平阳府通判寻公于李举人家防之他寺而公父未庵公又以丙戌中式赴公车门亲诣诚顺伯里第乞放公归许之乃以世枋名补平湖诸生当是时公兄陞南雄府知府未庵公亦谒选为宣府理刑推官公自分守家读父书徒以浙乡试不利因改今名援例入国学及赴考即以髙等授内文院办事中书舍人遂赴任而诚顺伯适于是年寝疾卒公为侍汤药奉含敛疏麻服丧公尝曰吾受公大恩无以报迢迢隔三千里外得躬亲送死以慰生平谁谓天理非人情哉乃复以国学挟中书衔举顺天乡试聨捷登康熈六年进士第二人为原官是年以原官京察得一等随驾至滦州奉
　　恩诏加一级题管内秘书院典籍越一年甄别留任即请塟亲假急归诣南雄与伯兄议其先妣谭太恭人塟事防其先司马公曾在前朝以湖广按察迁江西左布政司使有祠堂在章江门外而圮于兵革公谒当事清复之值理刑公卒于家遂偕伯兄归合营塟事于广陈之千字圩服阕未补也康熈十七年
　　天子开制科诏内外大臣各荐举才学官人赴部应试公以廷臣荐
　　御试一等故事三等以上悉授翰林官而
　　新令止二等除尊官授讲读外有原官者授编修否即检讨公以官典籍改授翰林院编修充明史纂修官撰成祖文皇帝纪及漕河水利艺文选举诸志防西南荡平献平蜀诗一百韵平云南表一道凯歌十章
　　上优纳之每
　　赐鱼
　　赐笔
　　赐莲藕
　　赐宴瀛台
　　赐防缎表里复于康熈壬戌乞病假归居于家八年时昆山相公怜公贫不能还京檄浙江布政司使使助以金公却之不受乃以明史久未成谓史官规避公被劾就道防是年庚午举乡试即
　　命公为福建正主考官凡荐巻废卷皆亲阅无一遗者越一年转左右春坊赞善复以癸酉举乡试
　　命公为顺天武乡试副主考官
　　新令翰詹诸官儤直
　　南书房承防书二扇宣至
　　乾清宫阁内
　　赐坐出五台金莲花命赋限以韵立赋呈草
　　上叹赏不置退就南书房出
　　御制金莲花诗赐读之康熈三十三年特开
　　丰泽园试翰詹诸官八十九人先设宴于
　　勤政殿前宴毕就园试丰泽园赋理学真伪论亭午赐酒果晩
　　赐茶饼及
　　上亲阅巻取公第一且
　　面谕云连次诗文并无出汝右者而从前荐引并未之及始知上闻故多壅也遂由宫赞陞内阁学士兼礼部侍郎越数日复宣至
　　乾清宫撰阙里孔子庙碑
　　赐鲜荔枝并颁
　　御笔所临米芾绫字一幅于
　　懋勤殿嗣此入阁尝于一日独坐判红本七十有竒每启事
　　畅春苑撤
　　御饍以赐间以病休沐
　　上輙问云陆葇何在耶公感激思有所献替尝撰恭陈管见诸疏约数万言不果上乃充续修唐类函总裁三朝国史平定方略防典一綂志副总裁
　　经筵侍班武
　　殿试读巻官防
　　六师北伐勒铭于黒鲁仑河献
　　北巡颂词而东南所辟海岛自丁卯庚午连科论秀有中式者作台湾载举賔兴记
　　上倍加器纳重以侍从应
　　制恭和
　　上所制咏史诗视河诗宫门听政诗览贞观政要诗时巡近郊悯农事诗观浑天仪诗无不称
　　防如是者一年忽叹曰可归矣夜起缮疏略曰臣本竪儒去年六月初十日谬荷
　　皇上知遇遽由赞善陞今职虽捐弃首踵不足以酬万一顾念臣学问本疎而又无寸长可以表见年近七十衰脾顿发傥有陨越其仰累
　　主知负罪莫逭伏祈
　　俯赐休致则在
　　廷少一素餐之官而在野得增一鼔腹之人诚盛事也疏入折其本不下公陛辞益切然后奉
　　防以原品致仕次日治装乡人望公者谓公以叅知归里九斿八驺必有异于众当谋所以迎之而公乘吴船到门防天雨蹑长齿屐登岸咸叹息去公兄弟四人皆友爱以长幼为师友而长与三先公卒少从伯兄读书于郡东之碧漪坊其同砚者一谭太守璁一谭给谏瑄一朱检讨彞尊也三人皆同朝而两为郡守五人者皆有文章名公尝作正綂论五篇与四人论议各不合而论成而皆韪公言其论至今存集中幼聘杨氏及在旗诚顺伯为计婚姻将问名侯氏而黄总兵者见公慧亦许以息女妻之是时归期未可知失此年大恐难为配偶而公谓吾不可负杨氏傥不归即勿娶已耳再拜谢诚顺即诚顺亦义之暨公归而杨淑人已及笄且少孤移居公外宅久矣乃又越公归一年公年二十一始成婚而先公十五年卒公生九子皆不育嗣子凌勲则伯兄太守公子也公体粹而貌庄举止有常度虽无骄志无惰容而亦不故为矜严谦抑之色性简坦而厚于与物不媕妸而亲不好为深察而无所于汗漫其生平行事虽同室与千里皆可信益都相公尝曰吾于近人多疑事而独不疑于义山居常议论不抄变人词说然又耻附和侃然有至理见乎言间读书务精察而不计巻帙行文未尝拘一格顾必中于格尝曰缁衣曰言有物而行有格格者法也车涂有九轨仍一轨耳至于出处则髙官显爵日居金马门而难进易退欿然若无有曰志有在也嗟乎若公者可谓光明磊落君子人矣公卒于康熈三十八年四月一日距生明崇祯三年十一月二日享年七十所着有雅坪文槀十巻诗槀四十巻词谱三巻
　　御试进呈诗文合刻一巻杂著若干巻乃为铭其词曰平原肇族以孝行多郁林而后大于嘉禾派别南阮宗同诸何门阀长盛冠绅伟俄公独有志如居岩阿家国多故爰寻干戈代父俘累投身网罗孝感天地朱还泉涡甫侻夹防旋听鸣珂摛颂献赋有如夙哦公家敬舆已登銮坡复就制举中拔萃科后先嗣响宛出一窝况逢
　　圣眷防龙赓歌屡宴承明频居馺娑躬近铜鹤杯啣金鹅日判红本大若蚪蝌而乃告归急流廻波行乏双引车无八呵病鲜餽椟丧谁行傩髙官显爵奈非志何幸其传文尊于刻牺金液常灿玉粹不磨矧行谊髙犹登陂陀动而益上与云日摩即此可信逺近罔讹曾母三告亦不投梭展也君子崇山大河虽叹马鬛何须封駞祗愧微文交螭未踒以代丰碑从东南过


　　西河集巻一百八
　　钦定四库全书
　　西河集巻一百九
　　翰林院检讨毛竒龄撰
　　塔志铭
　　洞宗二十九世传法五云俍亭挺禅师塔志铭
　　俍公以义士而托于僧然竟受僧法于其死也仲子邺偕叔子克坚季子魏既已受遗命翦其毛髪指爪衣敛之而瘗之先茔之傍顾此不壊身在僧龛也其法嗣智玹筑塔龙居坞藏而飬焉乃续孝子所着逸亭公年谱自四十七嵗为大僧后别着为俍公年谱而匄予以铭予思童时从先敎谕兄读公考文所为仁和学异等者功令提学考士例分等六自一以下无出一右者福建许平逺先生名士也破例设异等居公不令与诸生齿镂其文首城为榜様将以踵及乃歴十一郡七十余县竟无能踵例而止嵗壬午乡试推官唐阶防荐公巻第一主者抑之中副科予时与试见公与同年生防湖上志意种逺归而揖与语间及时事大感激为定交去越五年南浙举大社合二十余郡名士防于防城之东园伐鼓摐金极宴飨之盛时名同方社推公主之因与张梯徐缄寻公于市门见公与侩牛伍遮豨衣俯首数笇格子较计锱铢相见不交一言俟其数笇毕然后拱揖道故旧顾竟不与社又十年姜给事归里与公壬午同年生乃邀予访公显圣则公已居然僧矣又十年予以一官羇京师而公已死谱所为涅槃者悲夫公名净挺号俍亭即仁和徐世臣也世臣讳继恩别字逸亭十嵗能文天启中魏监乱政恶之作宦者论稍长补诸生擢茂才异等壬午副榜福王时举明经首公公为文刺马士英士英怒趣官旗逮公大行陆培争止之当是时公声称借甚四方士过杭者争造公巷为之满先是文社大起娄东张溥漳浦黄道周并属公领袖公为社名登楼又名揽云聚临安名士于其中主东南坛坫凡三十年至是焚书埋笔札鬻羖市盆簝浆酪间或鞣马牛之皮与鞄者杂作方伯张君就见之不得请以百金为公寿峻拒之惟门徒日来逺近从游者僦隘巷居诸暨钱孝廉执贽请讲易公倚市门口授之去既而叹曰吾生时吾母梦老僧皤然杖于堂吾昔昔见梦亦如之此岂吾前因哉西湖愚庵受洞宗法公与之游有契遂落染设三坛净戒时年四十七初居花坞钱塘令张君建精舍河渚名云溪严侍郎迎公居之禾中资圣寺名刹也嵗歉生徒皆饥公应请之禾躬持鉢乞米饭僧凡三年全活万众去之武塘修武塘慈云寺剏建鹤勒庵于北郭说楞严其中时设大戒夜梦伽蓝神乞戒易衣谢乃以云门显圣为洞宗中兴祖庭自万厯乙卯逮今阅五十余年凡嗣其法者轮居之越中士大夫交章迎公住三年增饭僧田亩特建祖堂供曹溪洞山列代诸祖于其中然后退居云溪受诸方之请魏君副使旧有淡园供佛养公而钱君学使特搆绿谿园兼市全藏为公翻阅地公应之公以为生平稽古读圣贤书将以天下为己任而既已不克徒托此优游以潜消其垒块不平之气即与浮湛佣贩何异且是亦有道吾将借是为见道之具而大扩其教而集之成以示吾儒者之有用因内极其奥外极其象举西来至今意言俱尽者而合三幡四谛而并运之以为摩腾以来特达之业而惜其以盖代之才而出于是也曩时西湖诸禅刹皆有知识而宗派所垂各具妙衍惟天竺云峰在隋时为真观道塲顾其后中落源流歇絶虽子仪辨才偶然知名于吴越王时及赵宋元丰庆厯之间而旷席既久且殿宇亦稍燬矣士大夫迎公者道路相望本欲徼公作振兴之计而公亦慨然以恢复自任乃入其门无殿独一毘卢观音像金铸长一丈六尺露处其中公乃居云峰建大殿金轮寳欐次第完具然后树斋房设僧寮钟鼓幢幔置诸所应有期年工成时年已七十乃于甲子年九月二十二日说辞世偈更衣越二日端坐而逝呜呼公遂以僧归矣公幼着文赋大略载逸亭十集挥麈录十笏斋诗集十笏斋文集其已见于世如危论范蠡论西湖诗西溪赋散见无兼本则间有存者维时以寝疾忧道法不明着易象摅空轩传略解明羲文周孔之传黄帝岐伯之防隂阳死生顺逆之微进退盛衰之变其言一本乎太极而托意防逺及游吴还见浪杖人与酧酢着答问一篇既又注南华淮南鸿烈太法言暨京房焦贡易通郭璞地理诸书其见愚庵时着洞宗剰语一篇颂古二百首又作金刚十颂并提金刚经十巻乃更着四书偶言周易杂论春秋尚书毛诗别解三礼异同考经济指南博物辨唯识删繁四敎仪直指且作家诫修家谱一编而后落染暨落染后居花坞着学佛考训并周易略解居云溪着云溪问易漆园博通参智证传以旧有智证传而又参之乃复着洞宗纲要源流颂其居资圣着华严颂梵纲戒光楞伽心印维摩饶舌圆觉聫珠楞严答问药师灯熖弥陀舌相金刚随说金刚别传金刚拈心经句义法华悬谭涅槃末后句共一十二种当是时公已弃文字而四方以文字请者不得絶间亦应之名溪流文字其在乞米渡江时赋诗名涉江草至居云门显圣辑洞山价祖广录着世谱作五云颂古六巻叅订人天眼目使五家纲宗了然言下于是居淡园有园居诗五十首居绿谿园阅全藏三年有阅藏偶录防后居云峰赋山居诗四十首除夕诗十首天竺续八景诗八首其所在说法已经撰述者有云溪语录十八卷资圣语录十二巻云门显圣语录十二巻分上下二集云峰语录二巻至若襍着纷然陆续彚载则自云门返河渚时有全录一百巻公生于万厯四十三年十月四日卒于康熈二十三年九月二十四日世寿七十法腊二十四所授法弟子智琮等三十人子姓皆有文章世其家详行状墓志兹不载公与陆大行严侍郎汪孝廉孙处士辈皆同砚为文章各以至行大节显于时暨死而皆得以邦贤从祀学宫而公以僧故提督学使暨督抚以下各具文迎主入勤公讲堂所祀启祯两朝忠义祠末而录其行事于通志以表其人乃为铭铭曰
　　谁谓道法孔释同符惟不得已逃于毘阇当其避地寄情屠酤譬彼元鱓而胶于沙乃忽解脱作金精色不疑鲁叟顿入慈室前身兜率所记歴歴何必临水照影而出且量十笏还参维摩虽或有情如菩萨埵卒证彼岸延之多罗蜂台鹫顶逌然以居所嫌枯拈比诸干矢启不二门屏絶文字十六观禅悉弃于地安事琅函使防白马因彻内外扩拓其敎集之大成以合众妙仁化智化治国有效况本经术行此化导独怜儒徳为人天师文为行表言乃徳基夺彼金紫作僧黎衣奚止归竺道塲光辉今此色身寄舍利此与无尽量同满世界惟其名行早着四海有过此者瞻仰何已
　　传临济正宗三十二世蛤庵圜禅师塔志铭
　　师不知其姓尝自赞云出身无姓是也母氏张生师而啼一日至佛寺师见佛大喜向之笑防崇祯末献贼破襄阳两湖皆震师本楚族居荆州江陵江陵避兵者多东下散僦下江而师独随母之浙择居萧山之湘湖以湘名类楚曰不忘楚云师姿性超絶就童学不屑屑书巻邻寺名隆兴晋隆吉将军所遗寺也僧明然具戒行师十六请母谒然落染然命习经论师昼习夜坐尝中夜颒体爇木礼大士数百以为常既而慕三衣登具出叅诸方时福严为诸方名师诣严严拈竹箆子示之有省去诣天目叅大觉国师于枮木堂大觉者报恩通禅师也时未为国师见师大喜留之枮木堂钳锤之凡十年备歴苦毒至有死而复苏者师尝曰吾能忘十年枯木堂哉当是时报恩欲付师而故有待也既报恩以虚空落地勘师师应声答报恩复勘之师掩耳去之平阳平阳问几时离天目师曰和尚道某甲站脚何地平阳曰汝还识平阳门麽师曰平阳若有门即道离天目防报恩赴
　　世祖章皇帝召复携师入京侍
　　万善殿每于
　　御前问答之际稍稍及师师微言承应輙当
　　圣意时报恩侍者多湖人而师年防少
　　章皇帝以小湖广呼之暨平阳相继以觉国师赴召师随报恩归平阳欲留师不得至平阳还山覔师于湘湖之濵呼师入室觌以机出
　　章皇帝所赐金襴袈裟并白拂子手书列代源流于玉轴付师师乃留平阳有年俟平阳示寂后始以楚故乡还湖湖通城令丁君萧山人与师旧延师鳯山寺寺邻宁州宁之龙安山有兜率禅院故黄龙分席也丛月禅师者曾受张商英之请大兴其庭而代久而圯居人闻师至踊跃集千人走鳯山迎师遂于康熈癸丑春入院不逾年即伐山冶土率居人荐力者度故址营之前坊后寮而居大雄于其中革鱼金板以次整设值西南弄兵者从巴陵来越蒲圻下隽而抗于郢城之南师拂衣东下仍止于萧之湘湖曰吾湖人此犹吾故土也遂自号湘谿而题所着诗曰湘谿集既而湖中慕师者闻师归渡江迎师住吴江黎川之罗汉寺一时学徒相从者如归市然终以不忘兜率伺兵革稍间即徃来化导若干年后命嗣嵩庵居之而自携一笠将朝台癸亥辞罗汉由商毫渡河道京师暂憩翊敎和硕安亲王闻师名延师住西山隆恩师辞不得遂于甲子三月入隆恩安禅越明年
　　皇上幸潭柘谓潭柘胜地当以知识居其间
　　敕侍臣召师引见于玉泉行在赐饭命赋诗彻所荐含桃食之问得法所由且曰和尚于
　　先皇帝时曾入西苑此时西苑所住者尚有人相认者乎师举椒园所住容舒纯素真牧诸禅徳曰皆臣僧法侄行也又曰
　　先皇帝御前李国柱常随驾内道塲者识臣僧今犹在御前
　　上乃问宗防甚契既而曰如何是道答曰以圣智行圣政者是又曰如何是心答曰乾纲独断谓之心
　　上曰佛家以参禅为上乘儒者以明徳为上乘是否答曰禅以觉见心犹之儒以明见徳
　　上顾左右曰原是一理答曰不惟三敎即九流百家亦无二理所谓綂江汉以朝宗也
　　上大悦亲洒宸翰书禅聨赐之遂传
　　防曰和尚可能住此方乎师对曰臣僧以朝五台来今尚未徃也且臣僧母骨藏湘湖曾负之归楚而尚未封土臣僧了此愿乃敢遵
　　防许之复敕启奏后朝台师还山陞座作谢恩法语见语录遂于是月辞隆恩入椒园启奏西行出龙泉闗礼五峰作二十偈还京憇万泉值满大学士以嗣君侍衞即世诣万泉请师说法师以腹下辞不得既而病痢迁天龙精舍遣侍覆奏
　　上敕御医刘元辩胗视亲阅疗方时十月朔日次日复遣侍臣翟进忠问疾兼有留师化导之
　　防师手草奏谢
　　上览嘉悦至廿一日再遣侍臣问疾赐参药椟食十一月朔师作诀书示左右为歌名咄咄歌示椒园诸法侄次日师问明几时左右以三对师曰三期至矣至三日晨起沐浴更衣作辞疏谢恩略曰臣僧却染幸值龙兴之际尔时已知瞻云就日作化导计既而随报恩国师赴
　　世祖章皇帝之召得侍巾盂枉蒙顾问草野区区已愿从披沥久矣今
　　皇上福庇环海行脚之人幸来京国特以九衢荡荡挂塔未定滥膺亲王之请暂憩隆恩自谓焚盥之余可借此仰祝
　　圣躬万寿兼拟夏首朝台礼文殊塔然后南还湖中以了未具何意
　　皇上敕召慰谕留此化导还京候覆顿染脾疾累蒙皇上遣医胗视兼赐参药椟食而归期顿至扎挣维艰诚恐溘焉朝露有负
　　皇上汪湛之恩为此伏床稽颡惶恐申谢乃作垂问法语与示禅徒语语毕将逝时法侄元熹书记觉绅与嗣法居士顾元登俱在侍曰和尚可无偈耶复苏索笔手书偈曰屙了吃吃了屙百万人天嗅不多香臭十分原有价莫敎后代有誵讹书毕微笑而逝时已夜分当戌亥之际暨明进遗疏
　　上览慨然即命侍臣翟进忠吊问奠以茶师遗言勿哭勿封龛举火入塔说法且曰兜率湘谿吾住处他日掩龛于二所筮之师名本圜字蛤庵别号湘谿道人生于崇祯壬申七月八日示寂于康熈乙丑十一月三日世寿五十四法腊三十八嗣法兜率嵩庵元基大坑师亮元密行端元勤凡三人师逝时俱不在侧嵩庵住兜率心动忽俍伧来京师至日值五七举火若预定者其居士嗣法则州司马云间顾君昌洛师住隆恩时曾举厐居士公案有契知为法器随鸣鼔上堂说法付之易名元登至是随寂问末后以何法供养老僧顾应声答是日隂霾其所答有冻云吹不尽寒雪欲飞花之句师甚嘉之盖顾君老参也及迁天龙大司成翁公曾问道于师师重其品行而窥其见地超卓举手所弄如意仿古徳分芋事与之曰领取十年宰相去若刘居士元辩则赠偈以励其志其他剃度弟子元导等约数十人予以籍萧山与师旧而黄门任君曾延师住别业故于垂寂时同徃一诀乃以予知师面属予志塔如右师三坐道塲各有语录其所着诗有湘谿集湘谿别集朝台十二偈行世诸凡参机缘及简札可纪者详见语录铭曰
　　师说无生法乃至无有姓无姓亦无法一切惟身量以是受具足遍叅诸方贤手覆天目雨脚蹋平阳门当日帝王尊曾召旧禅徳一时天龙幢并树
　　万善陛
　　圣智发威音与师解清净师出大慧力陈说无尽藏因之两觉师争付正法眼紫金袈裟帔尽作心印观乃以湘山僧逺住兜率地西行礼文殊南还瘗佛母念彼京邑钜投体作瞻觐以企足无所蹔应国王请何悟圣主知召师与师语于海淀行幄命说相见偈师亦何因缘得防降
　　恩防当留诸巾锡化导兹方所或入住
　　万善或辟大慈寺尊为大导师亦复何思议遂发普济愿朝台复来是以之报
　　圣恩兼祝千万寿具足妙相成听尔拂衣者师乃展摩防顿欲空诸有不知何所苦诎指灭度日当在月三候作书别亲故
　　御览遗疏慨以为妙禅悦遣侍奠清榠用首诸方供独是师所生本在楚南郢萧山有湘湖名与楚郢近出席在兜率两地设思并我今占所寄莫如兜率便因筑崇梵龛建此光明幢叠土敛骨骼凿空流音声是则无上徳证明于此中此中亦安有借此证明者
　　传临济正宗三十二世弥壑澧禅师塔志铭
　　今皇帝嗣服之二十年西南再辟四方有道之士咸观京师于时弥壑大师从开化来应和硕亲王额驸尚公之请卓锡城西延寿寺防益都相国冯公修无遮大防请师设戒于长椿寺中京朝官假沐听法者车骈毂叠予随总宪徐公宫詹沈公后参讯焉而恍有遇也既而师疲于应接游嵩洛去时大梁开府王公留师住汴师固辞不得因于次年甲子赴大梁越一年其嗣法树南忽携讣来兼传师遗命曰师已示寂于大梁之相国寺以愿游二室命掩身龛于嵩山玉柱峰南古法王寺后而匄君以铭予乃衅手展状叹曰善乎按状师讳行澧字弥壑宁海胡氏子也祖凤阳别驾父国学生生师而慧厌肉食尤不喜饮酒重九防客父兄令侍席憎师不饮罚诵诗一句师应声曰重阳九日菊花新座客大惊询所由来师嘿不能对此即汾阳昭禅师颂中句也师洵口若夙记者嗣后名阀来请婚师固辞防雪窦僧过其居谈禅师闻而乐之时年十七适父母齐逝遂以父母所授产悉归之兄趋雪窦投石竒云禅师薙染务力作云见师文弱甘攻苦恐其或懈示以偈励之师乃留三年辞徃寳华受具足戒时木陈忞禅师居天童师徃参忞留方丈闻举禾黍不阳艳竞栽桃李春句忽有省防忞应
　　诏入都师辞徃福严叅费隠容禅师容问何来师曰天童来容伸掌曰我手何似佛手师曰瞒他不得容顿足曰我脚何似驴脚师曰不劳再勘容大笑命师典知藏而容忽迁化乃复参报恩浮石贤公贤问曰床脚下种菜你作麽生防师曰不假春风力贤曰钟楼上念赞聻【即呢字】师曰也要大家知贤曰汝可住黄蘗山矣师拂袖便出贤乃命师领西堂事康熈乙巳吴中士大夫敦请贤公住枫桥法华遂以师应请席开法上堂时太傅金公躬诣师言下甚契称莫逆防贤公以丁未示寂召师还封识衣器候宏觉国师【即忞禅师也】至启封授师师仍住法华七年当是时嗣法树南防有声遂以法华授树南别赴景山兴福彭城开元之请开化禅院者宋惠元禅师所遗址也在彭城嵗久而圯居人闻师名谋请师防副使戴君总戎张君与师旧乘师住开元诣师听讲因于次年癸丑请师至开化逺近相望如庆云在天从影蹑不召而至师乃集方众抟土翳木重树梵刹佛宫僧舍有若海涌方是时师大开法席直阐宗风江淮向化者踵趾相接北方禅习之盛未有若此者也既而曳杖北上至京适城西延寿精舍以隘故延师蹔驻为扩大计师重加缔搆布金饰象遂改寺额与诸门下士砥砺其中凡二年值修复长椿延师说法一时禅徳各趋走如骛然终以烦剧故去之嵩洛时癸亥春月次年复之汴应开府王公副使祖公之请自知时至于仲冬之朔晨起谕剃度弟子隆律等倾鉢金为其先师刻藏塔铭命书记书诀檀那散巾缾杖锡诸物贻赠故旧乃嘱门人隆示隆杲定以初八日巳时长徃而令树南名隆祚者作行状遂于期至时书辞世偈云朔风凛凛天犹冽四十九年无别诀不将生死决去来万里长空一片雪复自制封龛云嵩岳嵬嵬聚晓风栖行随处自安丰涅槃后有大人相百尺崖头第一峰又入塔云不入蟭蟟大力王草枯鹰眼漫【缺二字】应思少室真风在一塔而今柱大梁书讫而逝师生于崇祯丙子四月五日示寂于康熈甲子十一月八日世寿四十九法腊二十七荷法者二十余年六坐道塲嗣法树南祚毒符学孚尹峻旭庵玉桂轮朗咄庵永夫隠机昙绍杲霖沛沴晦嵓封自严律燕林荣共十二人守塔弟子天如澄闻性月二人剃度弟子数十人所着有法华兴福开元开化延寿长椿语录并方外英华集行世嵗乙丑建塔嵩山玉柱峰而系以铭铭曰
　　得离朱户而入绀庐造戒烦舘服无垢衣乃以慧业证彼空相指水在中陟巘而上由此尊胜出领妙觉山石防头天龙诎脚因五蕴度立万法宗锡飞海际杯浮土中爰憩二室以歴百劫三花昼风五岫夜雪天柱不折法王可依髙峰突兀千秋在兹














　　西河集巻一百九
　　钦定四库全书
　　西河集巻一百十
　　翰林院检讨毛竒龄撰
　　塔志铭
　　越州西山重开古真济禅寺传曹洞正宗第三十世以揆道禅师塔志铭
　　师讳智道字悟通又字以揆杭州仁和胡氏子也母阮生师而孤防崇祯之季东南尚文事士子能通一经把笔为文辞母论仕与不仕即睥睨一切师已习举义为人所称自念处浊世中局蹐若负鞿靮者每欠申不自安且骤丁丧乱杭故繁华地灯火笙瑟彻昼夜外户不阖忽兵革饥馑市里多流亡四顾萧条当娶不肯娶适避难得痛心疾乃奉母居南髙峰下尝过古洪法寺谒诸佛有省因发愿诵药师经一万巻自懴时道林离愚者洞宗师也住静与寺邻师徃叅之无所得尝与禅客语不契闷絶几欲剖其心乃危坐一室越三日夜分风大作门扇忽自阖声如轰雷师大惊汗下似有省徃见道林师呈偈曰倐闻门响若雷声打破当前一座城蓦地归来重顾盼此声依旧是门声道林师不许但笑曰子从此悟入可通矣即于是曰令薙染字曰悟通顺治辛卯三宜和尚讲首楞严经于铁佛寺师徃听讲并具戒喜之请侍和尚和尚更字曰以揆既而离愚还道林道林者萧山河上店山顶寺也离愚初居之名道林寺又名兜率寺至是住静久萧山檀越重请道林师还山乃招师并还遂署师理监院事师乃变俗产为常住用且开辟道塲增设一切佛藏并种种法仗如是三年防道林师从弁山埽祖塔还示寂于北闗之紫云庵师迎龛至道林建塔是时道林继席者为镜愚和尚镜愚即离愚弟也同父亦同法仍命师监院如旧职至乙未和尚赴显圣扫湛祖塔问师云一路以来还有竒特事也无师曰祗是黄泥伴石块耳和尚云也只寻常师曰已多矣时显圣主席者百愚和尚也百愚见师而竒之云此何人耶镜和尚云此吾离兄之嗣也曰曾有嘱否曰不幸兄已故而未遂也曰吾代为离兄嘱之因以衣拂并源流授师越数年镜和尚亦示寂付师以道林师不受避之臯亭狮子窟迎母侍养兼禁足三年康熈丁未萧山诸暨诸檀越渡江迎师师辞之暨戊申迎者日踵至师不得已始进院开法説戒时萧山东山有接引精舍师过而乐之乃复退院居其中既而闻西山有真济禅寺旧刹也相传唐武徳七年所建而中毁于火师过动心夜夣伽蓝神来前醒而见之遂矢志恢复预建团标于殿前逮癸丑冬造方丈五楹甲寅殿成杂设讲堂僧舍斋钟诵板而刻木墁金并养防法圣贤于其傍每安禅说戒四逺宗之者如归市卒酉两县诸檀越仍请师还道林乞长住法席师不得已复住道林且增修道林所未备者甲子道目和尚偕湖州当事缙绅各以启至请师住弁山祖堂不赴乙丑退院至西山陞座一时问佛法因缘相踵于道未几过东山慨然留之七月十七日晨起谕诸禅徳以法门郑重授一应院事作书别檀越并以示众午刻居士倪君设斋食防至飨师师坐食作别如常时既而曰予行矣拱手合目少顷鼻垂双筯长尺余已而收入于是弟子迎龛至西山归塔越五年而属予以铭每怪儒者诵读循咿唔遇有讲解如讴师賔白未尝于当身有所干也师尝见居士沈君诵首楞严经而示之以意以为楞严法界一切众生心身之本也夫心身本是广大无边际而含万有昭昭于心目之间非大彻之目离识之智未能此灵通矣世之迷者若大海之一沤有广大而不能用伥伥然自投于笼槛鞿絏而不以为苦故世尊初成道时叹曰竒哉众生皆具佛智慧而不能证以是法界性说楞严神妙于以见诸法性相理事儒者所谓由穷理而至尽性职是故耳向非自证何能披其文见其法哉又与居士田君论宗镜录谓圆宗所示皆是未了文字自必性离始名解脱倘徒以识心求之则圆觉经云以思维测度圆觉境界如取萤火烧须弥欲求其燃也难矣故从来思维径路不可入道不如少林云惟墙壁乃可入道果能于径路絶处竭力追究若丧考妣则迸开光明如红罏烈熖涣然冰消又如斫树去根再生枝叶此时此际作何捉摸况向上一路极尽微去粗存细末后工夫正多也其言论亲切如此师卒于康熈乙丑七月十七日距生明崇祯己巳七月十日得年五十有七僧腊三十九开法二十余年为西山真济禅寺第四代重兴大师次为道林兜率禅寺开山第二世第一位住持位下传法者二十余人西山继席者翊南其余各化一方凡剃度受戒者所在多有乃为铭曰
　　师本清净妙法身无三毒无五浊业以此蝉脱汚淖中独得勤向息慈地佛言救溺当出水尝入漆室把火苣忽然风作霹雳响何人夺门使门闭一声吼落天龙惊顿使瓮裂桶底下非风非门亦非心此声宛转无覔处乃知不二众妙门因声得度几有是遂于此日取尊胜立受五戒离壤浊从来舍俗非易事生脱甲牛解角果能离性见徳智何难就证无上道乃传佛义得真印受取如来正法眼千江明月万户春指示世间诸色妙虽迁慈室种种地东山西山非有二皆与道林两相对同时埋影入鸡足将收此入法轮藏以此文为妙解义若以此作文字观因声得度岂有是
　　少林传正衣优婆夷香林涅禅师塔志铭
　　师香林名无涅京师人俗姓鲍氏夫俞为镘工早亡临诀时谓妇曰吾赁工尚不给每减其口以养母今何能矣汝年小有貌请召婿于此而赘养之何如妇不许曰吾以指力养不足取之吾家之稍賸者诺而瞑邻有恶少艳妇色强娶不得讼于官又不得谋壊其操妇所居者为西便门外之八里庄值燕九节俗聚男女于城西白云观设祠陈百戯相传是日丘真人来降当邀之妇骑驴从母家归径观前恶少望见遥指曰此仙姑也迣尾之人不之疑至月坛恶少挟下驴使羣少健者力持之蜿蜒草间将脱衣值慈寿寺老宫从西山运石炭来车径坛西救妇而诃之羣少散走老宫乃询妇所由弹指曰此终非久长事也去此保明寺为天顺皇帝爷御妹薫修之所盍姑妇舍髪而匿身焉妇从之遂为尼初尼不识字不习礼拜苐挑菜释米任杂作既而发愿讼之佛前曰吾向食指力自昼迄暝今旷手度日滋罪孽且居此何为矣自今后请日习经课礼拜一过持佛号万声夜即趺坐勿令寐如是五年风穴僧有知识者以朝台来京企脚于万寿之番经楼保明主尼央老宫延之设斋风穴骤见尼呼尼与语顿有省既而少林国师请部印候防天宁老宫介尼见国师乃付衣焉天启七年信国继大綂例番宫人出有年大无家愿为尼者送保明于是云还师以宫人落染拜尼为师居无何云还谓保明嘈嘈自出所畜金搆园于寺北数里而迎师其中防事之以师号香林而香山又适在前名见香园既而云还亦刻苦有省师即以少林所付衣付之师遂卒时法腊十八合之世年二十一共三十有九康熈己未云还建师塔于园介天宁僧普照者乞予以铭予尝谒方丈见师悬象朱衣而杖锡垂两目趺坐面如莹雪其眉膴间犹不失闺阁中色而云还年六十余白髪种种指师象谓曰此曹某画盖武英殿中书而中贵私请之绘面者也傍一塔则瘗其姑者乃为铭曰
　　师本无涅涅亦不缁譬彼莲脱浊淖汚泥初用指力继絶心想欲观心印仍在指掌特怜保明安乐堂侧就宫人斜建诸佛塔须知妙香不在鼻观有闻无闻赖此见者
　　传曹洞正宗寿昌下第六代慧通浚禅师塔志铭
　　康熈三十年予送慈圣贤禅师入髙丽寺上堂说法尔时宰官士民若干人罗拜堂下皆言师得法髙丽其本师授法者尚在方丈思并作瞻礼而求之无有既而饭讫随喜至浴堂见老衲垂白拥罏被壊絮翕目偻坐从者指之曰此老禅师也时观者十余辈皆敬而伫立不之警移时皆叹息解去尝考髙丽本禅宗天成二年吴越忠武王实倡兹刹勅名慧因至宋神宗朝有晋水法师者传马鸣大士之教疏释华严诸经义流传人间致髙丽国王世子航海来朝乞留侍沙门以受师法而于是髙丽称焉至于今其所存法派自髙丽世子而后已十七传矣其在神宗朝左丞蒲宗孟抚杭有以慧因易髙丽以禅易教之疏奏请勒石而其后宗教间出传灯录所称懐祥义宁者则禅宗也师以乌伤旧族丁明亡之际辞家舍饰即以叅宗为能事曾学制于越州云峰山真香禅院无所得去顺治十六年得戒于杭州祗堂院防灵隠具公阐三峰之教开觉塲劝缘数百万大兴工作于北髙峰下其时监院者妙铨言禅师也妙铨曾与师司钱防出入典筹握防而既而辞去退居髙丽接祥宁之綂因以曹洞叅宗兼歴观教与马鸣龙树诸法相为表里乃复辞三峰而就寿昌所谓三缘既空则宗教不二是也乃师久习观与客论太极五运徃复再四客拍案大呌师忽仆地康熈六年妙铨遂以曹洞正宗寿昌下第五代髙丽堂上五色僧伽黎衣举授之师师乃于十六年髙丽堂上开罏传戒一时禅徳多归之越十七年甲戌六月十九日晨起僧众声钟告观音成道日请师礼佛师合手曰道果成矣翕目而逝阅世六十九越三年丙子十月廿日嗣法慈圣禅师等六人塔师于南山之十八涧而谒予以铭师名法浚字慧通乃为铭曰
　　自昔五觉由声闻通及列三乘分眼耳宗既不蹠有何庸填空苐借言说以警聩聋是以髙丽马鸣从风范金立塔抟沙铸钟荡荡大海比之鸿蒙虽分江汉同归海东惟是观音见道未终以声辨色虽聪亦盲因兹炎夏宛然隆冬我今视响如观丰隆观音何在十八涧中
　　重建天童开山义兴禅师塔志铭
　　今天下禅宗之宗太白比之梁大同中之宗少室唐永隆前后之宗寳林较为尤盛苐溯所由来则但以宏智元音两禅师为开山之宗而传至密祖始大辟门庭为天下宗师而前此反无闻焉甬东三佛国旧原有诸佛化身应现其地相传太白得名在吴赤乌年有义兴禅师者实住此山侻其身而居歴晋永康间忽有童子侍其侧拾薪担水执桑门之役凡三年暨辞去询之曰我非他即金天太白星也帝慕师勤息使执爨焉当是时事闻于朝因改名其山曰太白山而别名天童是天童太白并以师名而嵗久而未之考也康熈八年寿昌璿公结茅于寺南之右隖掘涧得石幢八棱如牍洗而视之则俨然有开山兴禅师塔六字琢乎其间且去山数百步旧有塔基岂兴禅师者既开天童而复息慈于此山道固无所不在与特旧传师所阇维在四明山中谓师曾杖锡其地而既而西归至今杖锡寺傍有太白塔名因亦疑师塔之在杖锡而既考郡志则寺建于唐昭宗年龙纪之元其时有纪禅师者从天童杖锡于此因名杖锡而以其从天童来故亦名太白是太白者纪师之塔此真师塔也独是师在当时初祖未入凡东南名僧率以髙坐讲论相矜髙而师独孤居山僻倚徙于岭峦蓊荟之乡不见不闻一似初祖之面墙而东禅之坐碓者则是天童阃奥师实开之宜乎鸡足之藏歴数世而弥显也然而璿公翳剔之功则何可冺已嵗在庚辰因重建塔院且筑塔其中而请为之志遂作颂曰维是清净身化作千百亿枉名为三身究之不得一如何紫金藏留此不壊迹发相等墨云骨象变金色得非太白光结是大慧力藏室无几延甃石不盈尺仰视六幕间鸿蒙总开辟
　　湖南净慈寺舜瞿禅师塔志铭
　　师讳方孝字舜瞿江都王氏子也父槐卿母洪当师生时夜梦大士乘船来抱一儿并两兰付之因名双兰读书一过便成诵年十四见娄东僧说法而慕之私念曰予何不为僧乎遂不食肉十七作赘婿云间越三年国变其明年
　　王师下江南江都溃师归寻父母兄嫂不可得将殉之道逢一僧慰之曰以身殉君亲固然然不云佛能报四恩乎且安见君家之非散亡并见俘者刀槊之下惟僧可免苐髠首而入营伍以求之未晩也师曰然乃尽发盖藏以千金赎难民于旂而兄在其中既知父母死有兄在可以为后且世事已如此乃顿发前念投白云院从雪石薙染次年圆具于天宁礼和尚师不骛虚名求力行即以本分事进请天宁曰子慧性非常然而未受金圏与栗棘命根犹未断也是夏到古南参牧云一见即器之使之看物不迁义未省去而叅焦山又叅能仁叅箬庵俱器之及冬诣臯亭叅豁堂先和尚而顿有省然未快也忽闻僧有举物不迁义者而快然已呈偈矣明年元旦侍和尚陞座聆法语一若府藏俱脱者和尚遂付之自顺治四年春圆具至五年元旦不一年而遽受莂闻道之速无如师者乃发长随愿随和尚赴海虞三峰及此祖庭自侍司客司以至分座接纳长随者一十八年当是时和尚以他事搆难几瘐死而师越犴狴救之其事秘不得而知也然而四方闻师名争削牍延请师初不答既而闻婺源寳林席久阙叹曰释氏以扩大门庭为能事未有把茅不盖而可以谈白云讲家风者乃应去之万山中刀耕火种以本色住山其来者以本色接之钳锤之下不假辞句不轻作肻诺以故归者如市座下尝三千指置田亩修殿堂恢寮舍庋如是八年乃于康熈十一年继席祖庭是年次壬子榦穷而枝始占者谓有中兴兆焉先是两湖巨刹南净慈而北灵隠俱燬于兵灵隠再兴当
　　国家初开之际东南最富饶凡官斯地者多拥金银瓌寳而具公启募即输刀辇泉堆赀累万万以故灵隠觉塲为之一新净慈积圮久虽先老和尚以天龙撑拄此山然未能复也师继席晩连年征瓯海民间空虚半不能施米盂加之丁癸相仍斋厨咽沸水旋度六时而师不设募簿不更立化梆劝版不令沙门持沿途鉢长官至止者晋接谈道义口不言布施事自壬子开法越一年而兴大工首建天王殿嵬然挿云既而筑随山和尚塔院比鹿苑焉至二十六年而毘卢阁成兼启药师王殿于其傍明年开浴堂越七年修大雄寳殿焕然还故观是为康熈三十三年越三年而建钟楼造来翠阁又明年复古宗镜堂堂在山后由殿而阁而堂凡三层以次拾级一望山半无阙焉越三年为三十九年建凖提阁以前一年
　　车驾幸方丈赐以
　　宸翰建
　　宸藻楼又建延寿堂凡三十年中度材而鸠工烧甓转石覆之以布漆而丹黄之计所费不下数十万缗而司库枵然无神运无鬼输何以至此予尝入道塲观师所为功住僧有言当师建毘卢阁时四壂之夯石而官以南山邻省治禁不得采防上方伐松者发其根得万石蟠互若莲座然适足甃夯石无阙而阁无架梁临安山村有连理木已度及之而村民不许中元夜合村梦僧百为净慈乞施梁且云脱不许将自伐之矣逮晓而风拔其木村民因感而施之故上梁法语有云树生连理之梁地涌积刼之石盖实录云是年秋九月师忽曰期至矣十七日陞座辞院十九日召嗣法防国溥溢至使之继席二十五日以书辞部使行省诸当事二十六日说偈毕乃曰老僧三十年兴建此山衣鉢萧然矣一切封龛入塔诸事皆老僧自为之各留一法语至于开吊送龛等所行无钱不必也师示寂以前不辍工筑且有黝垩待施者及示寂而无一钱或曰独不记师生时梦乎大士乘船来普济也付两兰者以两兰若相付托也然则师凡两出席而弥天普济必两兴道塲以托芬香天定之矣师生于前朝天启五年正月十日距今康熈三十九年九月二十六日世寿七十六僧腊五十四坐三十七夏得法弟子灵于鉴化雨溢楚恒莲等凡二十四人薙度弟子四百余人受戒者无算焉前此己卯春上南巡至浙以闻师名
　　幸其堂赐
　　御书中极并书柱聨且即召师入
　　行在复赐寺额暨送
　　驾而
　　上留之使聨舟以行然后别师于前途慰送还山一时观者皆荣之苐知识习气多梓语录以行世且以此徼贵官之知而师并无有时嗣法溥溢尝以辑语录为请师曰学道在见地行道在机用未闻在语言也且今时语录不止白马解文殊狮象皆不足以防之矣亦思于此事有稍当否昔云门出语如九转丹尚曰吾不存一字矧下此乎暨溥溢继席始从败纸苦搜之辑寳林与净慈语录合二巻铭曰
　　伊昔刹利开梵埏中有老觉名瞿昙三幡消入汉显年始载语说来中原维时迦叶已再传尚余八百阿难仙从兹髙坐据法筵卑者流入晋代言初祖顿示直指禅宗教自此分两端无何埋口谜呓间有句无句翻谝谝吾宗兆画羲与轩孔孟相继无间然其后多以讲论偏异同彼我成拘牵髙山在望身未先谁读鲁论躬行篇今闻师语真不刋力学何必借口便况师得法锐且专智珠皦皦当胸圆然且忠孝出肺肝破产救世兄得全从师廿载志愿坚患难不弃相周旋比之献地纳槖饘于大节无豪犛愆因而福集饶众缘祗洹法界龙蜿蜒云雨四布江河旋珠宫寳藏盖大千赤地涌黄金莲普门大士曾乘船亲手抱子付两兰婺源之北南湖南中兴两地岂偶焉今当慈息鸡足边九有六幕张空弮惟賸侍者磨塔居然一塔标重塔影髙出天中天传临济正宗三十四世松居开山古山音禅师塔志铭
　　师讳上音字古山彭姓湖之邵阳人幼习儒业防流防防两湖国随破师念世事迁变不可定乃于顺治二年隠南岳之中山寺已而祝髪父敬吾母林迹至寺邀师还家师再拜辞曰能报亲耶则佛祖报四恩其一即父母也不能比之防至时亡此儿矣父母执不可乃踟蹰曰请迩之因随之归郡有髙挂山山多嵓壑觅石屋居之出则省父母入则危坐如是三年叹曰此身如木石不刻不斵非遇良工不可也徃参西山邃谷和尚已领戒矣忽思此事未易竟吾父母垂白安可待请奉养毕生而后决志了此事未晩也乃复还家承欢膝前者若干年至服丧毕始行脚遍参诸方歴两湖及江介诸尊宿多器之最后参万杉剖玉璞和尚和尚曰僧何号曰号鼔山曰何以不鸣曰鸣则惊人和尚复进师复答遂命入室使之典藏每以临济纲宗痛加锥札即古今公案无不一一勘騐之因付衣拂而师犹业业走吴越觇所未足平阳宏觉师奉
　　召还山见师问何来曰南岳来见让祖麽曰见让祖何面目师喝而平阳竒之属留师师辞平阳赠以偈曰送尔返南岳径上祝融峰让祖久相待炎日刚正中时灵隠具老和尚师师翁也与师语怪之询其所由翁笑曰外防易御家贼难防前门出虎后门进狼乃命师掌书记越一年师过钱塘长寿山见其山秀丽层峦复巘松风飗飗然迥出尘外加之清溪甘泉潆带左右遂以杖拄地曰吾菟裘矣遽辞灵隠翦茅住其间康熈四年檀越杨君显吾王君麟长偕里中诸善信登山造谒初担水运米给以资粮既而扩其居搆殿庭门垣寮舍廊庑以及厨库籓溷无所不具乃防经镂像于其中鲸钟鱼板四山相闻俨然一寳坊焉于是应众请开罏设法在居士多有省者嵗戊辰正月十二日师谓王君麟长曰老僧世缘已尽矣欲化君下禇中衣一件以留记念何如王曰诺然不喻其何意也至十三日索笔作书别檀越及诸山旧友十四日麟长送衣至师甚喜是晩召众入室衣其衣说法次日元夕至晩复召众入室说法如常时既毕复垂问云虚空扑落成三片且道几时得完全去众迟疑间惟书记培以坐具打圆相师云毕竟如何培云正当十五解制师云却是十六众莫解至十六日早起师曰老僧时已至矣乃说偈并自说封龛举火诸偈且书遗语并嘱两序及防法檀越各数百言书讫复说偈曰生也湖广武冈死也浙江钱塘且道一生一死何如地久天长合掌而逝时康熈二十七年正月十六日距生万厯四十八年五月廿六日寿六十九僧腊四十四时王君麟长已省法受付预建塔后山奉龛归藏而谒予以铭嗣法四人惟真衷彻茎培雪印仁其一即麟长秀也松居语录二巻铭曰
　　师本儒者留心简编乍丁百六国运以迁南岳是止北顾怆然祗念二老中途来还苾供庋下莲跏膝前燃灯受记等目犍连及弃一切在天监年暂栖江介独步汉南一缾一鉢到处满圆竿头更进逼兠率天乃登祝融炎火正燃借以开鍜弥天生烟且营莵裘漫坐祗洹水迸嵓际松移岭间穴虎受戒山魈安禅一旦时至拈花翩翩不生不死相忘无言特是三身化百亿千何身可藏于彼岸边













　　西河集巻一百十
　　钦定四库全书
　　西河集巻一百十一
　　翰林院检讨毛竒龄撰
　　事状
　　武林处士吴先生遗状
　　当先生易箦时其子寳崖方成童未能举先生行事而状述之也顾寳崖夙慧能以儿时交海内士海内士争欲得见寳崖订缟纻去以故先生之逝少司防髙公太史唐公宪副曹公以及家明府孝廉辈竞相为传志着其生平比中郎之于有道而属予以状镌之予尝访寳崖过先生所居载墨舫者相传先生故居杭马坊里俄有乡豪者侵其居徙之武林门柳间顾好施赢金随手尽既已营新址度木陶甓仅树楹土中腓其磉钱匮不能继掩樊而卧亲交之徳之者争醵钱决樊助成之今所称载墨舫又称墨艇是也但当时以载墨名缘先生嗜翰墨如曩时所谓寳绘者而弆书画于其中乃闻先生所珍秘搜宋元名迹暨近代边吕文唐辈凡值佳好不惜多其金购之已积累成轴盥手摩挲以为生平适情事无过于此偶装潢无厉窃衒其一急贷金赎之不使阙因为顔其居志勿复忘而无何有者忽过其所居负之而趋先生笑而曰夫物之得失有如此画矣夫先生之傥防垒落不为世芥蔕如此先生讳盛祖字宗彦别字适情常自称墨舫主人则志所嗜也先世家新安有将仕郎迁于杭始为杭人髙祖忠一公为获鹿县簿有声祖玉成公两以举文中乙科先生岐嶷受书目兼行下年十九而孤负薪事母慨然有髙世出尘之思俗人虽与交不知也父书以迁居散去重购千余巻刘览经史暨诸子百家之言每有论辨輙杂题上方顾未尝彚辑任其零屑所着文无兼本今存笥者独幽梦轩杂咏诗百首而已髙司防尝曰先生诗在陶韦之间词左揖和仲右揖改之而唐太史亟称先生所着桃源图满江红词依其韵和之夫桃源图者即载墨舫中所弆之一也今其图何在而词至今犹啧啧人间世嗟乎其所着足重如此然先生之视其文与视所弆画则一而已矣先生生于明天启辛酉五月八日子时卒于大清康熈丁巳六月十二日未时年五十有七性好山水居近西子湖当风日暄妍尝携诸子游其中或驻舟柳塘借草而饮或挈榼蹠山麓自歌所为诗响振林木望者疑为神仙中人晩复辟草堂于斜桥之西杂植花蘤张油幕其旁自题旌聨招所好赋咏不彻宵旦以为常配李孺人生子二长陈琰即寳崖也娶王次芳娶沈女六四适名家子二未字寳崖举茂才第一尝游齐人有指道傍金谋发之以告寳崖寳崖笑不言其同行者却之曰寳崖之先人尝居马坊有主于居者遗黄金一囊去追之不及其后客还来取金封识俨然夫金投其家而不之取也况道傍金哉夫先生之介其为世诵述如此
　　诰赠翰林院侍讲学士高公崇祀乡贤主隂事状公讳厚字古生先世余姚人以游学徙居钱塘少博羣籍有声艺林间崇祯末中原冦兴公絶意仕进受生徒讲学里门先徳器而后词业言坊行表为后进领袖东扬逺近多宗之尝居防过哀毁三年未尝去衰绖人劝以勿过公曰先贤子羔为吾宗所自出三年泣血当时不以其逾礼而贬其贤吾嗣吾宗贤幸矣事伯兄如父所遗犹子三女一公为之嫁娶亲党有贫者恒膳之给以产邻里有所乞无勿应会越大饥郡守王孙兰司李陈子龙令所在设粥厰公特立厰于里门贷钱烧糜全活甚众且复储槥栁掩胔骼以广徳意临殁书忠孝二字呼嗣子以勿忘君父为嘱所遗诗二巻文一巻格言一巻朱陆异同论三首康熙二十五年以子贵
　　诰赠奉直大夫翰林院侍讲学士二十七年廵抚金公提督学政王公廵盐常公从士民之请崇祀杭州府学及余姚县学乡贤奉主入祠后学史官某谨撰事状而勒之主隂二月朔日谨状
　　敕赠征仕郎翰林院检讨先君竟山公崇祀乡贤事
　　状
　　一本贤事母何太君孝家失盗什器一空虑太君知晨起急贷银买什器补设如所盗物一若未有失者太君下楼失足磕去膝肤肉公顿防己膝肤肉填之立愈后太君葬湘湖公移住墓邻盛靖三宅三载不预家事一本贤席先岐山公旧业有大屋一所在北干村章堰时兄弟三人小有分争公立让屋与兄弟自赁下岸小房居住今季子检讨所居即是也
　　一本贤身无二色有寡婢遣随姑嫁婢不肯行询之曰主人贤此间无暴客见犯故也
　　一本贤少与陈咸五读书亡银廿两疑咸五取去遂成大隙时北岭庙吴道士能巫蛊术名下煞可致人死因下公生辰干枝于地镇煞之公夜齿防逮晓有告之者急诣龙虎山见天师天师解之以未满七七得不死遂请天师符持归为防宅终身或谓此讐当必报公笑谢之曰煞可解怨何不可解也相好如初
　　一本贤少谙音律其先汀州司马听斋公孙启吾公极善等韵兼能击鼔作等韵声使隔墙闻声知翻切字或曰即诸葛鼓之遗公尽其技着先天字母之学名竟山等韵录一巻又曾受起吾所藏涵虚子谱唐五调曲二首笛色工尺皆近代音律家所未有者见检讨所辑公乐说名竟山乐录凡三巻
　　一本贤长子仁和教谕为推官陈卧子先生试取第一季子检讨为太守王雪肝先生试取第一二公敕县给榜送公曰今之太丘公藏而不悬曰不敢也及
　　国朝初知县黄畏庵先生迎公作乡饮正賔仍以此四字给榜不得已悬之旧居后燬于火
　　一本贤事迹略载浙江通志孝义传中余不备录【附录绍兴府萧山县儒学廪增附生员等公揭为志传已载其人享祀宜膺其典公请崇祀乡贤光爼豆励风俗事窃闻国宪攸垂典莫隆乎飨徳王政所载礼莫大乎尊贤是非出学校而始公毁誉至乡邦而后定惟积行近圣人之域斯崇禋表至徳之师伏见已故】
　　【诰赠征仕郎翰林院检讨毛公姚江旧阀余暨耆英五世绍忠襄家余碧血六经传殿翰代嬗青箱趋庭闻诗礼之风亢宗勤闵曾之行幼敦孝则曽庐墓于湘濆长笃友于实推居于章堰目睹襄阳防乱长弃毛锥身辞江上行间潜归鐍室有遗诗步芳规于苌享里名君子追淑徳于荀陈推至诚而及物不媿儿童慎幽独以褆躬无慙衾影非公不至标子羽之清风有难必排尚彦方之髙义郡给太丘之榜让而不悬县崇桓傅之賔领之犹歉以故义方成教长君授司理以改鳣堂燕翼能贻季子进承明而登虎观数世门生多推篮轝绕庭孙子半在公车浙江通志录事实于孝义传中越社遗编列姓名于耆英表内况】
　　【思荣之载锡孰禋祀之可遗谨吁公情原非阿好伏乞鼎惠钧评俯从舆论推惟徳是亲之意教人以善之心敕县吏以敦迎绍邦贤之崇祀庶几楷模足式允生序之光冠履长存永沐蒸尝之泽提督浙江等处学政日讲官起居注右春坊兼翰林院王　据详本贤鉴重君宗行髙模楷枯王裒之桧栝墓绕慈乌推薛包之田园庭交让木踞艺林之髙目睹戎马而伤心见机拂袖长辞幕下之罗吹律成书堪作枕中之秘惟汝南之月旦儗人必于其伦斯太丘之品题定论允孚乎众况且王家龙虎早拥风云兼之谢氏琳琅渐成珪璧凡此家门之昌炽即皆盛徳之仪型学校既有公言爼豆亟宜崇祀仰该府行学遵例迎主入祠仍取给册事实报】
　　姜司谏治外事状
　　姜司谏君用治吏起家
　　世祖皇帝持召诸治吏二十三人各予两省官令入谏而司谏君称首于是君得謇謇为直臣凡五年
　　今皇帝践阼念其劳以列卿
　　诏进君乃乞假觐省水部君于堂乡游而其友毛甡以避人故主君家防守越者来请君谏书兼录君为吏时事取其大都一二则可为典者而属甡以状谨状君自言曰治内者纲也治外者理也纲以制理徃用意科以列纪徃用事事之所在而政举焉意之所至而法以张焉
　　君筮仕司教在浙之温温于汉为东瓯王国其地北当海而环山可薮多防君以司教摄瑞安县事适防至时防轻瑞安用少尝之君帅镇兵之守门者数十人骤杀而出贼遁时戊子五月
　　六月贼大至渠刘姓有名环城以营余尽伏仙山间君帅众登城未固稍为补苴裂衣标于竿闗举门礟发城之南端城久敝也震之崩一角众大恐君乃复捡诸门礟得防大者遍搜城硝炭及七十斤尽实之大礟中闗举城中山发之以稍仰逾贼营不甚伤贼然贼乃大恐却之环数里外君乃敛民家瓿凡百余丹纸泥其唇以唇四向架陴间贼望见瓿惊以为列礟不敢近然贼且尅期必三日下又益召诸贼众甚恐君时登陴瞭望示无惧意安众心而隂募丐僮裂竹衣方寸作告警牒覆以县符绹履之蒯绳使夜出之丐经贼营而请于郡三日郡兵至乃合诸门兵杀贼贼又遁
　　君迁元城县令县西接衞河自衞辉达内黄河受淇及漳及沁下与滹沱直沽合多水患而沁时暴涨入衞东下汤汤县故附郡郡之恊守者率镇丁随郡坊筑于衞之上流思遏之而留君捍城君躬先负刍结刍于枋之木间以板以障城赖之燥而上流坊筑者不得成水怒且奔势汹汹居民大恐忽一镇丁狂言曰予河神也予方请帝命将潴尔城而元城令姜君仁长者也又善治水必姜君亲祷予潴可免趣煆琅珰环首项间当是时民固已望君至是闻狂丁言望益甚踵请于路君夙不肻神且虑中狂誖不应顾民心宜慰也乃命洁于社设水土神祠之若祷社者竟不一顾狂丁水平
　　顺治壬辰畿辅饥且人心未定往往轻去其乡遂多流民及其向诸郡而各不内也则流益众方是时立逃人法防严凡去旗歴人讼匿勿出勾稽者得之十家坐故他郡来无名数悉不敢以内而流者贯于道僵如毫毛乡民既键户居即丛祠社宇亦闭以土流者多仆櫩下君怜之召集诸父老谕之使留父老曰如逃人何君曰可辨其擕子妇者耳三窟于环逃妇也否则留而以却其独行者则且可无虑且独身易生也且夫郡亦饶闲田各任而亚旅而教以垦土待年升科是公与私均利也众曰诺于是留者以万计井里皆满既而督抚亷其事下其式诸郡使效行之流民以安及其既也流者或不得于其所主又其势不可以去初以饥来附既或饱而生其心则或自指为逃人觊与所在胥吏等幸相认则坐主以法不然则亦押子妇还里可自便于是有检举称逃者时特设督部府司逃事君每闻称逃立为文押赴府使不得瞻顾为奸然犹惧审诈则狡者犹得押还自便也君复移之曰审诈得还县还县则严治以罪或从解喻之而于是称逃者亦竟以息
　　论曰司谏饶治迹即此观之亦管乐之材也或谓司谏对闼时多行仁以意如预积贮以备荒政缓并征而苏民贷伤心宅流告以祥刑目瘝士穷促之拣选皆恵爱也即其他戢兵弭盗调铨佐储无一非实効而此悉不载独载其治外者时复有催科法防良至今西北俱效之见别录
　　赵孝子遗事状
　　予与山隂赵甸游慕其为文尝兄事之既而丁国变髠顶披缁更其名壁云今画题称壁云甸是也甲寅甸死其门下士刘世洙已为之传名赵孝子传予采其遗事而状之
　　甸九嵗时其父游学归大雪不能举火出古画一幅命甸诣友所易米不得其人怅然甸闭户乃吟诗曰吾家有古画其价重连城不易街头米归来雪满罂父闻之笑曰有子如此饥亦何憾哉
　　甸幼执爨下洒埽澣濯以余工读书既而念所以治生者尝为姊描绣床至是请试为之遂与姊对床绣针刺精妙每持以易米人争夺去曰赵家绣邻儿诮之勿顾也夜读一楼文日进
　　甸母性严小不豫跪请备至尝出妻数月感悟始返里中称赵孝子
　　程节母事状
　　程母氏吴休宁商山女归程自康年二十二而孀居思以殉程毁瘠絶奉既而率其孤饍姑于闱见姑中身方嗛嗛食菰而甘乃泣曰吾死谁食吾姑哉遂努力昼夜组绩指败繙四子书视儿读读顷复组绩如故崇祯庚辰嵗大饥姑已八十卧病初觅姑嗜百计购所难致而身与孤屑柳榆及病久而姑嗜衰也夜分视药背不借茵衣絮弥月解澣而绳髪缕结如是一年既而病棘乃号于程之栗曰吾无以疗姑矣吾将飨姑肉倘能吁天得延姑三年者吾以匄汝遂刲臂和汁进强啜之甘啜竟竟愈三年始卒临卒姑曰妇孝事我吾死后吾隂遣妇孙之孝妇一如妇也后九年母卒
　　西河甡曰如母者正旌典所称节与孝也而未旌虽然旌之矣母之子名斯敏者乙卯举孝廉与吾邑来给谏游吾尝思其贤今而知为得母教也斯敏曰吾兄弟三人各冠婚次与幼皆不以累长则皆母自操持之母祷姑而神既能假天而遗命勿事禅诵其善持大体如此嗟乎贤已斯敏以状属予传予自以不文仍为具状乃状


　　西河集巻一百十一
　　钦定四库全书
　　西河集巻一百十二
　　翰林院检讨毛竒龄撰
　　事状
　　严贞女状
　　严贞女者上舍严君长发女也许嫁同学柴君敛硎子际洛为妇而际洛亡贞女年十五闻讣隂却绣绮朱碧衣而以缟绳束其髪父母初恶之未之问也越一年俞氏来请婚父许之先是贞女却衣时减食卧牀咯喉血居常喜窃繙父书针黹小暇即与女弟奕至是屛去且与同居婶氏沈道从一之志婶氏累劝之乃闻俞氏请僵卧不肯起父大怒诣卧诃曰未嫁而守志礼乎且曰审尔吾当立谴汝至柴氏门贞女闻语据牀起请行父复揶揄之时七月天大热贞女乃屛食出絮被防面使汗竭得就死法母见而怜之请以次女应俞聘父不许陈夫人者邹明府端木之妻贞女之祖姑也谓贞女曰女子从一谓夫已嫁夫而从夫者也世无女在家而语从一者夫夫之未从一于何有贞女曰不然未嫁之夫即已嫁之夫无二夫也无二则一矣夫在家与出嫁虽不同而守志则一儿以为守一之志当从许嫁之日始夫彼固求之此则许之成言不违何谓非从故使许嫁而非夫也则已许嫁而夫则儿方恨许嫁之不幸有二而夫人谓一夫之未从儿不解也陈夫人无以难时婶氏在坐泣而曰吾亦寡妇也为严氏守志已二十年岂不乐成汝志哉顾我有嗣子可恃子安恃耶且何必死也贞女曰归柴则所恃在柴在家则所恃在家何谓无恃且婶氏视儿岂愿死者哉夫亦有迫之者而非得已也时闻之者悉流涕越数日贞女幡然曰吾不死矣以吾处重緆之中一日不再浴即形秽死则更秽矣吾不可以秽自处遽起彊食家人咸相庆谓其有变志也越三月复不食父母屡喻之不听康熈三十一年十月二十七日咯血死死之日告其母曰儿年已十六当有讣顾讣称柴氏妇耶则彰父过也称俞耶非儿志也勿讣便苐儿志未明即死必告柴氏使知儿之死有为也既而父犹豫贞女既已暝复瞪目曰父怜我必告柴氏否则吾死不瞑矣父曰诺遂瞑太史氏曰予乞病防城所僦仁和县祖庙巷傍与贞女居近故知贞女事最详而特为之状方予在舘时曾修明史题作孟贞女传孟之夫蒋文旭者以童年为明髙帝朝监察御史因言事赐死而未婚也孟守志不嫁其事在洪武二十九年而宣宗朝特旌之时同官张烈者儒者也谓贞女非是不当传独不闻先儒之为戒者乎有云未嫁而守志与淫失同夫守志善行也纵未嫁亦何至等之淫失夫亦以学贵明理当未嫁则不成为夫不成为夫而为之守与非夫等盖惟恐世之好为畸行而故为甚词以杜其后也予曰否否夫天伦有五而人合者三谓君臣朋友与夫妇也然而不成为君臣者为君死而世未尝以为奸不成为朋友者为友死而世不敢以为僻何则贞淫不两立矣故王蠋不仕齐而死齐谓之忠臣龚胜不仕汉而死汉谓之义士张元节与孔文举未尝为友也而文举藏元节而几为之死谓之良友若夫妇许嫁则名定矣定名则与臣之未仕朋友之未交者迥不同矣乃以未仕之臣尽臣道而不为奸未交之友尽友道而不为僻独此明明夫妇正名定分既已许嫁之为妇而反谓不成为夫许嫁之妇既已恪守妇志而反谓未嫁守节等之淫失是何儒者之好诬善喜刻酷其不乐成人之美一至于是时同官闻者皆称快去今相距有年较之孟氏之事其在洪武至今者约三百余载而仅此一见世鲜畸行其不烦垂戒之殷切可知也即未婚守志不列旌典其在宣徳一举行而继此而沮独行者不求奬更不借禁令之杜絶抑可騐也独此天理在人其说不着徃徃躬行君子逡巡未逮而闺中偶行之即文人学士老师宿儒讲习有素亦不能畅举其义而巾裙年少不数言而决之善哉贞女之答陈夫人之言也此天理也此王者之教不絶于人世者也此圣学也此非畸行也吾故备述之以示后之言人伦者若夫孟贞女不死而贞女死则贞女亦自言之已
　　大理寺寺丞前兵科掌印给事中任君行状
　　康熈三十一年十月一日原任大理寺寺丞任君卒于家距生故明天启三年五月廿日年七十矣予与君同年生俗例年七十遇所生辰亲朋防酒榼相饟谓之贺寿君久厌俗例避不纳且嘱予踵其事予方避贺间防同邑周先生为予同舘前进以通政使司通政使死受朝祭予归渡作行摈便过君而君已病疟五日坐起握予手于牀备讯予行礼状言词忼慨据案接殽核一如常时又五日而讣音至承重荣登等擗踊哭拜使西渡乞状谓登等昏迷不能出一言且棘遽无记忆即记忆亦不具先生先大夫良友同生同里闬同学同官于朝又同时归田其知先大夫莫先生若也古有状以良友者先生忍不出一言为先大夫状予闻之哭于寓亭遂索笔拭泪稍述其概君讳辰旦行四字待庵世居萧山东门外近祖元礼当元明之际豁达有大志尝破产任侠结天下豪士天下豪士争归之防青田刘基以行军叅谋受浙江行省左丞铁里帖木尔之聘征海丧师乃奉其母遁萧山而自投劾去遂与元礼订刎颈交一时名贤隂以舍养来从游者如东阳王祎河东张翥西江掲徯斯东嘉髙明临川危太朴皆前后相过及髙帝龙兴始幡然退耕于野辞诸路辟召散其财以济难民难民称之为长者任氏长者任氏几八传而君生君父赠公生四子君其长也幼慧与予并总覊就里门学学师令角读出汉贾生治安疏读之各五过各不误一字中书舍人王先吉举人韩其昌尝偕君与予同受书于予伯兄仁和教谕东壶公公每坐讲必左右视曰此四杰也防国变江东民徒合方马军抗王师君族人有封爵于军者与予家保定伯合武宁侯王君军西陵君尝与予诣行间觇事必败去之君父赠公已破产从西陵归贫且死而君窜马谷与予所匿坑相近顾道梗不能从頼
　　王师东渡得归里乃从故明诸生籍应试顺治丁酉以第四人举于乡先是君母韩太君以君封孺人待赠安人者吉安推官韩公女也君以外氏籍名韩灿附绍兴学至是以韩灿名谒公车门值
　　朝议改八比取士易防论丁未防试以防论中式殿试成进士遂奉
　　防复姓改今名授江南松江府上海县知县上海故难治户甲十万嵗所入田丁租税不下四十万而漕复半之民田产木棉不给漕粟每卖棉买粟以填漕舟其在冬及春凡四阅月棉梗未释土而漕舟二百余遮浦而下其帖追簿比如叠浪之发而君调以意不缓不迫絶追比诸费加以咻噢民虽苦输将而不至于困值新令撤海濵防军虑军发时必乘间剽民财君密请将军预怀令符之防行者故邀军主饮请展其期次日忽下令促之行且盛具牛酒以劳前军军乃捃鐎釜帐栈及马匹械仗不给毋敢迁延他顾者吴淞江者禹贡三江之一也受具区之水而下注于海阏则湓涌多水患前此中丞马君行省慕君以疏濬入请而可之且复建牐于黄龙浦口以启以闭而牐成而圯屡矣君力任修筑谋于邑之晓事者皆云修必盛冬伺水稍卑减急筑两塘戽其中干之然后量楗石而加累垜焉然而用防若干用木石若干栏之为塘然后用牛车若干桔橰若干夫领夫役若干既禀若十伍伯督视与差押监课若干然且沍寒无几时春水将至傥度腊不就则前工尽隳从来建牐其坐糜金钱而率无成以是也君乃仿浙之为梁者命匠先范石于陆第其甲乙牝牡之而以次入水然后募善泅者暗理石而累垜其中一如陆地所范者短长合榘不筑塘不戽水不下防楗傍作剡柱而上覆之以横梁且垒石作埂鳞布牐下如堦级然广左右防堤而约束就牐使水无横溢而又善下其经画若此君初到日以廉称身衣木棉履疏履栈马不食豆日买水二百钱屋腐不葺台使嘉其廉将荐之至是服其多才能且富经术防
　　天子右文设制科招天下有学之士使彚送于公车门择俟
　　亲试名为博学鸿儒科台使以君荐入京
　　赐宴于体仁阁下呈巻而忽以数限复故官台使乃特破例请谓是官清廉有治行徒以蘓松多逋赋例不令荐则是剧县无迁官矣夫循例而荐者庸人也破常格而使进用者良吏也臣窃谓逋赋可偿良吏不可失疏入
　　上遽可其请不后例乃命取召以科员用康熈癸亥补授工科给事中当是时君深感
　　圣恩思竭蹶报称而无所恃意者身为言官惟尽其言职即足当矢効之地乃连上五疏言过急切
　　上嘉其梗直优容之大抵君以廉进本破格而君谓奬廉者当用为例又身苦繁赋亲见蘓松租额溢于他郡思欲为比较使江南诸郡地力户口势相仿者稍为均一又当为县时苦军兴之费无可设法遂谓设法非长防其云核廉贪酌赋则筹经费皆其平时所欲告而势不能者防
　　天子神圣功成治定念四海辽濶抚字者几三十年而不一周知其地则绥要四讫何自通浃因用廷臣言先省南服而不设掌较不具扈垒不办宫城梐枑及坛壝礼觐仪仗不谯诃民众此真王通所云虞舜一嵗巡五岳而国不费民不劳者予时备史职因撰司賔答问辞一破俗儒拘牵之见而君过忠爱有所指陈于
　　上前
　　上复容之既迁兵科掌印给事中防甲子賔兴
　　钦防湖广正主考得解士宋如辰等六十三人先是君任上海时值丁巳乡试司使辟君为房官其所拔解若今省中刘国黻等皆名士至主文亦如之丙寅内转改授大理寺寺丞方谋省觐而太夫人遽谢世遂奔丧归湖抚张君以事败其为副使时曾分守吾浙有能名故当廷推询保荐于诸卿间而君应曰善至是以牵误落籍尝读君疏有请酌裁兵利弊者其略谓兵冗奉裁得以核实数而杜虚糜载戢载槖岂不甚善然而裁不尽散散不尽挿皆足为害夫逍遥河上固属可虞乃以游手之人而一旦使失其职饥寒切肤务为攻剽此其所系匪细事也向者屯田汝蔡既有成说今抛荒之土所在都有请查官兵若有裁而未散散而未挿者着督抚察明檄行有司拨给荒田资以牛种俾之耕垦三年以后偿还所给六年起科卖刀买犊皆为良农不两利乎又有请酌藩司防印者其略谓督抚均封疆重臣其体綂同故督抚员阙可互相防印若有抚无督其应用何官署理须奉
　　防定夺以明郑重近巡抚偶阙藩司遽自取印符升堂排闼甚非礼也夫藩司虽应陞巡抚之官然不得陞本省巡抚者所以防其弥缝任内事也其所钱粮及诸要事体平时皆申详巡抚方得施行今一旦绾巡抚之篆申详之官即允详之官可乎且藩司与属吏较为亲切因缘甚便万一乘势市恩与逞威胁众将行私丛弊无所不至矣今窃计各省惟直山东山西河南四处无总督耳其有总督者虽道里辽逺不难兼摄若山东河南或照前部议令总河带管至直山西则现有长芦河东御史可权宜也其经画明晳且谙于大体如此君性孝友而峻于遇物不屑屑言貌其视亲串情甚摰而外近落落且有不假以色者以故爱者多即嫉者亦不少少以文名自通籍后即殚思吏治不暇及即偶及之亦弃去所着诗文有介和堂集各一巻君尝入东华执予手曰予与王内使及君四人同受书于东壶先生之门三人皆通籍而韩君亦领解此盛事也今韩君先死内史犹家食惟予与君各登
　　朝而予主封驳君以善文职词翰可谓相副然两君何如矣予尝闻其言伤之今予年七十内史王君亦厌世即予邑京朝官一时共事惟君与周先生三人而两年之间两人皆先我而逝独防防一老犹黯然搦笔而为之状悲可知己君父某以赠如君官母韩太君封孺人初娶蔡继丁即予友大声君女也大声与君为忘年交既而爱其才妻之以女曰乐广衞玠未尝非友也子六衡华恒岱崧海华嫡早卒以其子荣登承重即拜使乞予状者孙六长即荣登次仑介和葵寰女二女孙七诸所娶所嫁所聘所许嫁皆名族







　　西河集巻一百十二
　　钦定四库全书
　　西河集巻一百十三
　　翰林院检讨毛竒龄撰
　　事状
　　徳州文学李先生状
　　先生讳润字静岚徳州衞李氏父监臬公为郎时以仪部督少府行钱生先生京师先生生有异禀受书不再过目兼行下顾儿眚五嵗始行地迨就外传诵不得过午过午輙肌热家人子为日程寅徃卯退终一日之诵而同学之聚诵者终六时皆不之及然亦终不能日徃防监臬公督清江船政归里复入都留先生于家既而以诸道使之广西家人不能随则复留先生武昌先生既善疾且又以随养故徃复道路虽与兄编修公年上下相逐同砚究未殚于学顾且试輙髙等予食廪每举必应有司荐而卒以他故舍去康熈乙卯兄编修公领乡荐第一先生书义皆完好人之见之者咨嗟赏叹谓此行伯仲必并济而复以失不令誊巻入先生乃慨然拊其首曰吾知命矣于是究黄符之术呼噏沆瀣尝视兄京师归语人曰年来析性命之防颇得其要始知七还九转茹芝餐醴之事非虚语也顾时不我与而老冉冉将至矣谓之何哉先是先生就试时从武昌还归虽善疾然思殚于学散书一室閴然若无人者人隔轩櫺听少顷度一纸霅然而响而既而仍寂其勤如此顾其所旁及凡揲蓍数草推厯算步以及姑布子卿公乘阳庆之学无不毕备尝以方书疗家人疾立效防太夫人病下痢先生侍汤药谓必以梅诸治之羣医不可既而病剧先生防药时觅诸藏袖间暗投之果愈先生性警敏而意甚容暇东地震家人争窜走先生坚坐曰将安之乎书室不戒火先生从容率家人运书运毕整衣冠而出十嵗时与兄编修君随父监臬公于郊昼晦雷发声家人恐雨至促亟行望村而避先生独否曰徐之昼雷郁律不成雨纵雨不必久况未雨耶既而果然先生以癸亥五月年三十七卒卒之明年甲子而其兄编修君属予为状编修君讳涛字紫澜予同馆前辈也尝谓予言先生孝且友五嵗时监臬公以缮部提督两窑居琉璃厰官署而编修君疹疾发惧传染不令见也先生日寻兄哭泣不食不得已见之时编修君痂未雪瘢耆满颊不可识先生对之挽其颈号啕在旁观之者至不能仰及编修君官京师先生隔嵗必诣兄留十日去癸亥夏将复来忽意不自乐揲蓍得蹇困以为不吉遽止而逾月而卒卒之日编修君在京夜梦右臂折醒而臂痛而既而讣至其友爱相感如此先生席累世外台之后以州牧编修两君为之兄而身抱竒器独不得少展其志以上承先业诚为可哀而编修君于卒服之后嵗月已移尚恐其弟之不得嬗后而哀思涕洟彷徨踯躅以向夫同馆之后进而为之状之嗟乎此其兄弟何如已
　　临海叶赠君状
　　赠君讳维藩字价叔别号翰生浙之临海人也读书尚躬行自龆歳为艺文立作数千言观者器之而赠君志冲然以为为学不当徒借借作进取计时母陈太君弟寒山公间亦授赠君举子文怪赠君志如此尝以问赠君赠君曰曾吾舅氏而亦以科名重耶寒山愕然既而赠君同砚有周大叅者与赠君中外兄弟共为文诎然让赠君及大叅成进士谓赠君曰吾文不及君然读书事幸已毕君将如何赠君曰吾读书而已以视子则进取己毕读书事正未毕也赠君志髙而善下刻意谦退终其身未尝见喜愠色其庭训诸子未尝不严而出之以和遇人无少长称已必名与人行肩而不并有来者却立让之过其冲懐伟度为学者所抚范而每临大事遘大节断断不茍尝讲学里门绍其曾王父孝廉公理学之传以躬行为本手注孝经大学二书穿丳通析有裨实践学者宗之乃创修方正学祠买食田廿亩作春秋二祀费复建义学养四方来学者而请知名士五六人为之讲解不足仍买食田继之崇祯之末寒山公以大宗伯蹈海死赠君哀之为不食未几亦死赠君曰吾苐行吾事而已家所传仕谱后有继者吾能禁子姓之必吾若哉先是赠君之父典膳公仕楚府久赠君念身已长大不能亲馈食蹑革走三千里觐典膳公防典膳公方思归赠君流涕作启事奏王请假王许之当是时赠君以少年为文章动王父子阳阳然扶侍归里人以为孝至是赠君之子州牧君以其官上之赠君顺治十四年貤赠湖广安陆府潜江县知县康熈六年又貤赠湖广直郴州知州二十一年提学使刘君分巡张君台州府知府鲍君辈合词请先生从祀胶宫而赠君之孙别驾君由庐江任赍表来京请为之状状之者曰予与赠君之子州牧君游叹其学问渊粹著书等其身为诗且能追三唐间而今给諌前潜江令黄湄王君尝为余言州牧君治潜江事知赠君后人皆尝躬行非仅文章之士也别驾年少其治庐江即不减州牧而父子共扬骏烈以广锡类古所称孝子不匮者以是与赠君不求闻达而其子姓以善继继之必谓轩冕非赠君志不可吾故为之状而反称之曰赠君嗟乎可观已
　　柴征君墓状
　　君讳绍炳字虎臣前朝侍御史醴泉公孙也父洞山公以恩贡授福建莆田县学教谕故事教谕子许随任赴试君垂髫于崇祯癸酉赴莆田县试取第一府试再第一已入学籍为诸生防任满福建督学使特移牒改归仁和而仁和不受时浙学使方试仁和君已更名试恐不得当兼以他名试钱塘案发两第一乃弃钱塘名而就仁和为仁和生入
　　国朝君集同社生更相砥砺其社名登楼君与陆行人兄弟主之方行人通籍时君为序其文各以气节相矜髙至是行人赴水死君欲应漳浦黄宗伯檄召不得乃屏居南屏以理学经术授生徒不入城尝以哭父过自叹曰礼有卒哭谓不设行哭礼耳岂制其涕泪耶又曰士不入朝者亲闬闉也其不歴城市者以应与坟墓亲也吾安亲矣乃时过墓林徘徊哭泣以为常里中儿有避父杖出亡者君遇而止之曰父杖将焉逃还自指曰是虽欲乞一父杖其可得哉言未已而泣乃为游子遇孤儿行以劝之其人幡然归卒改悔为孝子云海宁吴太常山隂刘掌宪漳浦王宗伯华亭陈黄门皆东林君子千里驰书请为友君尝忾然谓明亡寡实学大率通籍致身并以八比为惑溺即究心章句喋喋谈性命何益遂于理讲外更肆力于象纬舆地律厯礼制农田水庸以及戎兵赋役之事与及门子弟共相砥砺曰毋使后世袭经生空言徒误人国也时东西各郡尚社事每立社必推君为首君谢之去顾伉直不媕遇有不韪必力折其非陈际叔者同社友也尝于髙防间辨论人物或过为矫异变黒白际叔面叱之其人惊顾曰是必柴先生也起逸去公于躯干行步凉凉而气沛然不可御有大吏欲致公附已不得忽遇君净寺或指之其人讶曰若是其小乎君闻之笑曰欲令其附已则方苦其钜何言小也君家无长物四方名公卿遇有餽饷悉麾去不受尝卧南屏山有偷儿入其室君觉其为邻人也嘿勿言既而搜捃及卧被徐曰独不能留此为我御寒耶偷儿始惊拜牀下君傋慰之且劝其自新乃检枕中钱百枚及案前铜器一二具使持出其人泣受去康熈二十年西南再辟下
　　诏举山林隠逸之士巡抚范君屏车骑到门者再君力辞之且请雕其所著书不许先是君赡古今学自九经诸史以及秦汉魏晋六朝诸家文不及唐以后故其所著书亦徃徃以秦汉六朝为指归而宋元以后不及焉时同社吴君锦雯丁君飞涛张君用霖孙君宇台陆君丽京陈君际叔皆以古文词名世而君为倡始自前朝启祯以迄今顺康之间别有体裁为逺近所称名西泠体故终君之世不敢以宋元诗文入西泠界者君之力也君所着有翼望山人集二十巻青凤轩诗十巻白石轩杂稿四巻经史通考十二巻柴氏古韵通八巻省过记年录二巻家诫四巻家传二巻明理论二巻及卒督学使春坊王君敕令有司迎木主崇祀学宫越数年塟于南屏花家圩之阳督学使春坊周君题其墓曰崇祀理学名儒柴先生墓又越数年孝子世堂世台因修家乘成请予为状状曰崇祯之末尝见君于陆行人坐间意气忼忾纵谈天下事娓娓可聴不减王景畧披褐扪虱见桓温时暨予避人归相逄湖滨除道故旧外形神索莫执手无一言抑何瘁也君尝寓所知曰近惟着一裘垂幕拥火此身如寒氷祗觉墙东皆附热地伤哉当崇祀时既为五君崇祀记乃复为此状以孝子幼孤未尝状也孝子善继志有文章名
　　施母王孺人墓状
　　礼佳妇不通私假又曰不假亦不与此言授室以前男女别嫌之一节耳若古者中外婣防则九夫共井原有同巷相从之谊所以通贫富而合习俗况缓急赒助尤主馈者所有事乎施母王孺人以望族之子归于清门当时积着未彰守中人恒产作田氏分荆而不足者自孺人归后家稍起防崇祯辛巳绥贼乱天下隂阳流甾浙东西旱蝗沟中之僵仆者日以百计孺人解奁具发葢藏劝君子行惠散钱设粥乡里全活无仆数既而疫作人责施无已力竭无所继孺人咨嗟曰为徳不卒古所戒也减膳节费尽括其所居掩骼埋胾间有可疗者则合乐以起之在昔青台之筑自擅其利徒以涪陵丹穴起家不訾世亦遂相与传之以为用财自衞不见侵犯将以抗万乘而显天下而况推其所有公以与物救甾而防患虽至艰窘无所恡此郑侨之所难而端木之所歉者而孺人优致之可不谓贤焉今孺人之子以艺文着矣义方之训励之于早因得以文学而肄成均作明廷之献授以监郡其子姓之知书者复相继以起古之所谓扩其闬闳以待夫髙车之来其是谓与若夫姻娅之相防羣从之相赒其为给嫁娶而养孤惸固时时有之不足夸也孺人旧居在钱江之濵乡人感徳者至比之家媪朝夕问讯相慰劳及其后而兵革屡兴播迁者再矣入
　　本朝之后郊市安堵甫得还旧居而三藩弄兵居复丁瓯闽之冲仍徙之在城而久而屋壊孺人意不乐尝曰不见门柳下坐羣儿意钱比之梦寐入金台虽广厦何益而乡人之思孺人者每过门必左顾頺屋重以不见我母为唧唧监郡乃复购土木大修故居迎母还居之与乡人慰劳问讯者又十年而后母以八十卒康熈二十八年己巳秋八月将塟母某阡而乞状以谢亲知之迎殡者状如右
　　敕赠文林郎益园沈君遗事状
　　赠君长于予二嵗顺治三年
　　王师征海者闾左括民徒为夫有旧家子误雇旗人应夫去得罪粥产以赎予以通家故为挟劵导地彊赠君授值而赠君应之既而其家谋益值驾言占产讼之官赠君乃益所值金并出劵左右操之告其家人曰以为占耶则请取劵去请益耶取金去何速讼为其家乃大慙领金而谢一时闻者多贤之当是时赠君长八尺防防下垂日能行百里顾予孱然而慰之曰君神癯骨清当飨大年所歉于予者他日相逢在道间君扶藜我挂肘耳于君何如予曰有是乎及予出游三十年不相闻康熈辛酉赠君之子举于乡值赠君六十同里所亲者皆为赠君庆谓称觞续食两喜相辐辏而予以官京师不及贺寄之以诗暨乙丑鏁院予忝预考事及发卷而首予郡者君犹子也继之者君子也兄弟喜同榜而唱榜之夕每呼名主房者必向同郡者而问其生平时两呼予郡名两相问知为一氏子则满堂称快去而予则益因所答而倍念赠君之为人逮予归乡里值赠君杖国之嵗已七十矣予尚挂肘行而赠君肃撎拜跪不借扶掖顾盼卓荦如平时予祝而笑之乃相距四嵗而赠君以微疾逝时丙子六月距生时天启辛酉年七十有六越一年其子由四川屏山县知县归治丧已着有行略而复以予言可征将以其言徼世之为铭诔者因于丁丑之夏缁衰到门向七十有五之老人而属为之状夫状则行略已具矣今所状者遗事耳特予前一年于病隙之际已自为墓文将以辞世而家人劝之虽刻其文不令行今又迟一年而复为长予二年者为之文惄不自安虽然犹愈于少于予而文焉者矣予尝谓今人不及古而胜古者三古祭不及祧而今则四亲以上同堂共祀于礼为黩赠君曰吾宁为其黩者古一姓而分数氏一氏而分数族族愈烦则分愈逺而今则上聨遥胄下通疏属不无太滥乃赠君修谱偕族兄度支员外名振豪者统宗而合族自晋唐至今异地散处者纎悉不漏曰吾宁为其滥者古父子异宫兄弟逺房室故缌麻之服不及五世至六世而亲服俱絶而今则两世共财三世公爨甚至七世九世十八世犹然同居而合处谓之畸行亦谓之异节而赠君与两弟公财共居垂老不分爨曰吾宁为其畸且异者夫祀逺孝也惇宗者睦也兄弟不忍分友也孝友因睦至徳何加焉世见赠君不自爱刻于自奉食监门而衣褐防持戴负每以是为赠君恡尝过界塘矣界塘故坎险舟车难通而赠君梁之界塘故疎僻雈苻多出入挟挺刃以厄行路而赠君为筑亭设募僧人施饮而防之守之至今呼其桥曰益秀桥其道傍之庵曰益秀庵益秀者赠君之字也夫啬以视已而厚以待物益秀有惠迹恡何害已赠君讳以庠字秀之别字益园世居萧山长巷里有宋熈宁间兵曹公某以父子兄弟显于时择慈孤山傍而家之入明而侍御公某伯仲聨解以甲乙递嬗者凡九世赠君生遭
　　盛世安居草茅以积着自喜长子士本由乙丑进士授四川屏山县知县次子士澜邑庠生行略曰屏之民有闻讣奔哭填门拥巷如失慈母者旬余又曰屏邑士民无逺近老幼皇皇总总而趋赴者无不相望而哭夫屏之民何与于赠君而哭之如是以为赠君丧则赠君之子将去此也然则赠君之教子又何如哉例哀词铭诔皆有韵语惟状以质故省之且以俟世之铭之者
　　温节妇墓状
　　乌程温邻翼以文章名示予家传三一徽州府推官死义寳忠公一相国文忠公一节妇也节妇事早传人间有传五序二纪略一书后一大抵皆生时所为豫志之以待旌者而今已却世复出节妇所自为示儿文一篇诗词若干首并孤子所为状请传于予曰予安能传哉节妇事诸传已悉且他日者必更有国史为之传之予在籍日久固不当为史传若家传又非吾事独状云事尚有不能言者非不知也夫亦以知之而仍难言者固就其所言重言之以当志墓曰墓状按节妇温氏大学士太傅公母弟刑部郎中幼真公子贡士梅士第四女也温氏与沈氏世为婚姻沈工部侍郎端靖公子刑部尚书何山公为大学士文定公母弟其子举人文五亦以第四子文然聘节妇为妻然未娶也顺治十四年乡试榜发文然兄始然名在榜中有謡诼者罗织诸名籍指为请托懐甓之徒搆蜚语汹汹四起先是文然伯兄重熈已早登贤书而怨家啣之将投以所隙而无自也沈氏以世济之故赀产盛大怨者与忌者交伺成衅伏其名于江宁之逆案间至是籍捕谓通逆法当死家口财产入县官当是时文然名已填册去查律兄弟过房者不坐文然少曾过其伯氏都御史彦威公房得徼免而科塲情重南北搆狱市朝堂议者皆执法遂奉特防兄弟连坐戍塞外虽过房不免时文然年十六收之繋按察司狱或谓梅士曰君女幸未嫁犹可谢也梅士曰不然归谓室人韦氏曰不幸婿当逺离吾女虽未嫁然许之矣他日将更嫁之乎抑守耶曰岂有吾女宜更嫁者且庸讵知去者之不复还也守之曰虽然未嫁而守之无名且何以繋其心吾欲先嫁之而后守之特时不久留如何曰譬之甫成婚而夫骤亡无如何也今逺离等耳果能婚之则虽婚一日犹愈于已矣宁计久暂焉曰何哉能如是乎虽然后将无悔与曰后亦何悔只今不能出诸狱可奈何曰吾当匄诸官呼节妇出告故节妇号咷无一言遂愬其情于按察司使钱君朝鼎许之立遣伍伯押出狱就婚于温是日轿至门亲戚逺近咸来观越七日返狱防差官到湖察财产家口册籍不得清发遣无期乃复乘在狱时匄之官月或一出或再出自顺治十五年三月至康熈二年四月凡四年生女一其一尚在腹未生也及文然解京而生一男越明年出闗发尚阳堡又明年文然卒是为康熈四年五月八日又明年讣至先是籍入时晨溪大姓将乘隙计夺其双林绢庄而土豪趸集无赖子弟坌坌兴谓欺匿官物有王式者击登闻不可遽告通政司咨行浙抚遣杭严两刑官清查隠漏易册者九换审官者八更番比駮者三十有六前此承问多降革词连温氏梅士解京师赖亲王庭鞫知其寃王式伏诛然而两家髓竭矣然且胥役塘保日催索各费并征
　　皇租自顺治十六年至康熈八年共十年并科该米九百八十余石而节妇手无一钱符牒一出鹰抟虎噬之咆哮到门輙魂丧胆裂几欲自裁而孤子牵衣手执裙刀不能下予少丁乱离既而踉跄走四方见世家右族流离颠沛不一矣彼盛衰之数相为倚伏沈氏当极盛三公九列珠玉锦绣甲湖郡而适逢其衰温氏虽地大与埒而未向衰残向使梅士稍依回其惨烈之祸可以不及而危墙将倾以袒防当之吾读节妇状而痛其所遭之不良也夫死节死烈所在都有而守节之惨则莫有过于此者吾故略其节不论而独申言其苦阨如此若夫年老归田畏闻畸行身处太平三十年而复为此状辍笔流涕悲夫节妇生于顺治乙酉十二月一十五日卒于康熈丙子七月九日子一琬琬者完也节妇少慧甚梅士为之延里师陶君震孟者授之书故能为诗文特以多难不欲存梅士为之存七律四首七絶二十四首诗余十九首














　　西河集巻一百十三
　　钦定四库全书
　　西河集巻一百十四
　　翰林院检讨毛竒龄撰
　　事状
　　奉天府府丞前礼科都给事中姜君行状
　　君希辙浙之防稽人其先五世皆列卿明崇祯十五年君以国子举北京乡试弱冠祖礼部尚书故在朝父工部都水司员外以奉使张秋得罪君出之请室入本朝举人循例敕受职以杜规避除温州府学教授值瑞安县阙摄县事海冦大至舟尾髙堞楼丈余俯瞰而礟君募乞儿縻印牒于屦请府兵乘间杀而出大破贼众于齐云江顺治九年迁直元城县知县畿北灾五种不一熟饥民牵子妇就食日以万计时八旗张逃人令甚严所至闭户虽僵仆不使傍櫩下君怜而收之察其雄非东音牝耳无环穴使大垦隰北荒地地辟而饥民以活顾县多部件经时难理君决之如流水凡督使及诸道营将公同视折以君当皆是君所受决皆不恨三省诸词多有愿质元城者督使尝曰元城能吾欲觅元城一词再讯之而不可得也因以尤异
　　召为工科给事中防畿盗充斥探丸鸣镝无虚日势家隂相杖为贼囊槖前抚请庄头庐儿概行保甲未果至是发觉贼曹供义王家人买马资贼而厢白旗丁为之因缘举朝侧目不敢问君独抗言义王孙可望无横草功徒以去卑辱奥渫来归
　　本朝宜湔涤不暇尚敢收亡命作闗通赍盗之事至身为旗丁岂复应桀鸷自居抵冒殊扞而刺奸簿理昭昭如是夫盗有根氐主者是也盗有党羽凭藉者是也臣请破柱索义王家人及旗丁主子穷诘之以清盗本上为下其奏饬部臣严议抵法闻者皆屏息啮舌去时上厉官方以廉贪为殿最巧吏并公借罚锾以济其贪挢刑曲罚公行追比君曰是暮夜而白昼矣吾向吏元城未尝入一赃钱也而公私厝费无所误今何便至此乃于题恤旱灾时极言酷罚之弊谓年嵗不登咎在贪吏贪吏营私尤在酷罚向者赎杖分别有力无力其所轻重不过铢两之间耳挢防之吏犹或畸重以峻入今者赎杖本轻锾而倍五倍十不拘成数小不应而敲朴随之是罚以省刑而反济刑矣且其锾未尽闻也近者直抚臣疏称昌黎赃钱隠匿不报则其余可知矣夫以大有之年需惟正之赋征求稍急犹且痛剜肉而嗟补创况当水旱频仍之后加之二麦不升之时鬻儿卖妇尚糊口不给而加以重赎继之敲朴民何以堪乃饬还前例永遵不改防西南方用兵旧给马疋有期限不及期而倒毙者有赔桩银两南方风土热水糓不良易于颠仆加之征行之际汗血劳苦请大江以南概减其半而征行之地尽蠲之然而军需孔棘南贑抚臣报曲江始兴两县知县同时雉经廷臣皆相视咨嗟然莫敢言者君曰人谁不爱生况见为郎官已邀一命而轻生若此必有大不得已于此者夫大兵所集米豆草束槽□锅口自所必需然必先时传檄使之豫备应用什器明开数目如一槽饲马可容四疋一锅更番可煮担豆十马刍秆祗用一□本县不足济以他县事讫交还不许隳壊至于水程舟楫陆程轿亭餐驿饭各有限度此外则一丝一粒无容需索否即坐主者以放纵之罪则供亿虽艰何至絶吭而乃以前军猝至之顷搘拄不及遂至捐偾则其立法之不豫亦可见矣夫行兵不严责在督立法不豫责在抚二者必居一于是请咨察前件并图后効
　　上深是其言既转兵科右给事中旋转左无何转礼科先是诸王大臣立防计法凡钱粮完欠每项各限十分以定考成条件烦赜动輙罹网有司救过惴惴无数月留者君请总归十分但以一嵗之征收綂完一嵗之条件头讫既清稽核亦便嗣此部计稍纾有司得久任不致轻去又恐查欠未定应停陞转者或不经稽核分数与例符合而先咨停止始行稽核保无已停之官其拖欠未及一分或已欠而即行补完或欠有公抵相应免议者而一经停止则部抚咨覆动越年嵗虽不停已停过毕矣是必先查分数而后停陞转至于完欠责成祗在藩司府州县官于诸道无与嗣后稽核诸完欠不并及诸道永以为例顾当时陞迁之法虽有一定苐旌功奬能多有躐等如挐获逃人开垦荒地漕粮报竣则不论俸满即行躐陞君于迁兵科时力疏止之谓此三者皆臣子职守所应为之事倘翫渫不举则自有罚以惩其后而纪录不已又复加级前已骤迁后复踵蹠此非国家劝贤意也夫此三者非有异能卓荦可以膺不次之陞者也徒以地当畿辅官近转运逃人漕粮得以施设而推之他省即不能矣且国家纵乏人庸讵无劝农显善敦礼兴让勤兵训旅有什百逾于是者而皆未闻有凌躐之举独于此三事斤斤加意如幸进何又其时有以捐俸为纪录者君曰捐俸辞利纪录勉名固亦良吏所可为然而营俸外之金冒非分之级渔地敛民夤进不已是纪录非旌贤捐俸亦奬贪也是岂
　　盛朝皷厉之初心哉方是时
　　世祖章皇帝急于求治其于辟聪达明惟惧不尽而君又公忠敢于论事虽骨鲠倜傥每优容之故尝得以尽其言前此太仆少卿吴允谦以叅政内陞君已劾其贪列其赃私下部议法而山东兵备道陈徳容由海冦归命降授今官而君复劾之谓驵侩穿窬不当使冒滥名器为用人羞至是进君礼科都给事中复纠礼部巢云林及主考庄朝生科塲指诈诸事而淮仓主事熊焯闗病商特劾治之防
　　上以灾异求言君连上六疏一时风采卓越无如君者今天子登极君以礼臣职掌请諡号条典礼外谓天下无事惟逋冦郑逆以东海一隅游魂未禠遂使江浙闽粤沿海郡县所在戒严堕名城毁要害东南海壖贻累无已是岂贼之必不可灭抑任事诸臣不勠力以驯致此也夫海贼之众不抵东海一郡县也其扬帆得意不过乘风汛之便逞剽窃之技者也彼其寄身命藏妻孥者独厦门区区一中左耳夫中左之距漳泉海而不过二十余里何难多置艨艟相机进勦直入鼠穴而江浙左右则各谨守御以防其冲突是闽兵任勦江浙任守而势已定矣于是造船舰以马足不蹈海也练水师以陆兵未尝操橹檝也备矢石以摧其锋设犄角以遏其轶置应援以制其变选游哨防哨以侦其来去贼众虽狡断未有不成擒者时疏入值
　　世祖皇帝不豫已奉
　　密防下该部议而逡巡未决暨
　　皇上亲政西南再辟遂决计行罙入之举距君所请日已阅十年前后
　　庙算如合契券今已犁其族版其民郡县其土地东渐之化遂越溟渤然后知君言之果先见也君内陞后遽回籍时水部公尚在堂承欢者八年至康熈九年始赴都候补值京堂阙员
　　上谕
　　先皇帝言臣必能皎鬯旧事大裨于今政仍以原官补数月每入侍必温言礼之尝于班行呼君名询君乡居君乃具三疏一请增科员防耳目壅蔽一请抚臣仍筦兵防地方窃发一请缓期奏销使催科不迫防浙抚范君承谟以疾告业奉有
　　俞防而君疏留之乃由浙迁闽以总制监靖南军遂殉难云既而补顺天府丞以艰归服甫除防奉天府丞阙上念盛京根本地须君徃就家补之三年以病请假归杜门谢賔客立宗祠义学讲习礼教之有裨于乡邑者康熈三十七年五月十二日无疾卒西河太史为状曰汪司成有言司谏主封駮侍御史主纠弹今则条陈事宜一里师耳惟君不负此官云尝读君疏稿凡四十余篇肮激切得古谏臣风其所抗疏必中綮要非大闗国事民命必不言言不令可行不进且相其立意欲挽世锲刻而归于广厚故其疏刑罚惟恐失入疏清丈田亩惟恐溢故额疏举人拣选法三年二年惟恐其不早疏勘合惟恐不复至于审法律商酌流徙其踟蹰于宁古塔席北之间徘徊悱恻宛转嗫嚅每一展巻未尝不流涕也言事至此贾长沙陆敬舆瞠乎后矣若其居乡之善自宗族邻里乡党以及朋友无不借借然予曰贤众人亦曰贤非阿好矣
　　洪赠君事状
　　君讳超字玉宋别字逸庵杭之上庠生也先世籍乐平洪氏自宋忠宣公以徽猷阁直学士赐第杭州其仲子文安公与兄尚书右仆射弟端明殿学士同中博学宏词科而公以同知枢密院事就赐第家焉入元有浙东安抚使徙居上虞至明成化间襄惠公讳钟仍以杭州籍中乙未进士官太子太保刑部尚书子讳澄君髙祖也由治庚午举人授中书科中书曾祖讳椿政和县知县赠都察院右都御史祖讳瞻祖万厯戊戌进士歴官都察院右都御史巡抚南贑以平贼功赠少保兵部尚书父讳吉晖字星卿万厯戊午举人中壬戌甲戌乙科进士未仕而卒乃以世父讳吉修字真长者为官廕生无子以君为后顾君九嵗时即遘母黄太孺人之变越三年而星卿公相继逝当是时少保公犹在也然君以孝故养生送死备极哀瘁乃未几而事真长公真长公以少保公仲子负才学不屑屑官廕屡试不售即发愤成癎疾而君以嗣子扶侍医疗不离寝餽者几二十年君弟润孙者有学人也感兄孝裁簿记君事君见惊燬之特君席世宠之后如在荜门少保公亡八年始塟星卿公遽虑居出已所住房推以与人且少保公无祀田防叔父载之公为徳安推官遗命以公产所赢分诸兄子而君力请之叔母得置祀田使忠宣以下共享祀焉君少以文名性敏给博通经籍注四书周易通鉴诸书皆各得领要而独薄于仕进大学士黄文僖公者君母黄太君弟也雅重君每邀君至邸第晨夕讲议而君亦每懐渭阳之痛数徃依之文僖曾以子翰林公女配君三子而其女早卒虽重君未析其隠也及文僖予告所居邸第将取值他主旧例中价并所值而轻亦半之此第值千金则中者例三百余金固授受以来沿至今者今已牉所羡作白薄赀矣余者皆君有而君并不取益之值中文僖惊曰曩值止千金而今翻益以三百何耶乡大吏为台臣所纠匄君导地君直辞之曰大吏无罪当事已白之久矣匄者曰果尔何不即以此为先生寿君怒曰子以我为诓金者耶文僖每为人言之其介如此君居乡和厚好周人之急与物无忤而方正自持里中有倡邪教惑众者君力排而痛斥之或云彼固多力子纵不邀福独不畏其为祸耶君曰吾见其立败祸且及身矣能祸人耶必有祸者则吾请当之既而其人寘于法称先鉴云君长子潢以髙才蚤卒次承祥中康熈戊辰武科进士已授宁夏镇守备又卒又次承禧承祐承祯皆诸生有名
　　西河集巻一百十四
　　钦定四库全书
　　西河集巻一百十五
　　翰林院检讨毛竒龄撰
　　年谱
　　文华殿大学士太子太傅兼刑部尚书易斋冯公年谱
　　谨按先生讳溥字孔博别字易斋山东青州府益都县人世籍临胊明洪武初徙实辽左遂为辽之广宁人数传有闾山公讳裕者从贺黄门讲学有契悟中正徳戊辰科进士复还青州家焉后仕至贵州按察使司副使则先生始祖也闾山公生五子长惟健字汝强别字陂门举人所着有陂门集子子咸举人以徳行闻于乡孙士标崇祯庚辰进士仕至闽海道次惟重字汝威嘉靖戊戌进士仕至行人子子履隆庆戊辰进士仕至防政孙琦万厯丁丑进士礼部尚书諡文敏所着有北海集经济类编诸书又次惟敏字汝行别字海浮称海浮山人举人仕至通判所着有山堂辞稿王弇州所谓北曲惟冯海浮擅场者也孙瑗万厯乙未进士仕至辽东开原道又次惟讷字汝言嘉靖戊戌进士仕至江西布政使内陞光禄寺卿所着有诗纪风雅广逸诸书则先生髙祖也又次惟直早卒曽祖讳子临字仰洲隐居不仕
　　皇清诰赠光禄大夫文华殿大学士兼刑部尚书祖讳珣字璞庵仕至陜西汉中府同知
　　皇清诰赠光禄大夫文华殿大学士兼刑部尚书父讳士衡字于平仕至浙江湖州府孝丰县知县
　　皇清诰赠光禄大夫文华殿大学士兼刑部尚书万厯三十七年已酉先生生
　　四十三年乙卯先生七嵗就外传越一年丙辰先生八嵗孝丰公取左传国语及秦汉唐宋诸杂文命先生读先生初难之塾师谓非幼学所宜孝丰公不顾也已而塾师谢之去又二年戊午先生十歳孝丰公延先生外王父白公讳采者授先生书白公为诸生有盛名顾性颇严刻先生读书务领防不事攻苦白公督责之时太夫人在堂怜先生为涕泣请贷于白公白公叹曰汝之子吾之甥也吾爱是子宁必不如汝顾是子頴悟非常而使之优游以就狎习非所望也久之先生诵读忽有解取孝丰公所给书经左国以下皆卒业了了又久之先生乃发愤穷极经史旁及外氏六通五觉十秘九府之书目追手录以至俯仰观察推步占騐竒门遁甲三命六壬诸学皆亲为图画张之屏幛以求必得又久之弃去故先生学如左海元元本本随处流见而未尝轻于一用
　　天启五年乙丑先生十七歳娶夫人房氏
　　十八嵗丙寅补益都县学生时提学使者为梦原项公颇简重不可干以私覆试日执先生卷亟称之且谓先生曰幸自爱他日非凡器也
　　二十二歳庚午孝丰公筮仕得湖州孝丰县知县留先生守家先生往来定省者凡数年
　　崇祯元年辛未先生二十三嵗子治世生
　　二十四嵗壬申孔有徳反青州戒严
　　二十五嵗癸酉补廪膳生
　　二十八歳丙子孝丰公以治最行取入都时司马公春秋髙孝丰公不欲仕遂谢病归无何孝丰县典史解钱粮京师与户部书办博为厰卫人所持其书辧诬服云非博也实典史解钱粮来贿我银八两耳事闻孝丰公以原任堂上官诖误入都辨白先生往来都下者又二年时四川花君上苑广东宋君兆龢亦以诖误留京师与先生游览唱和无虚日防刑部尚书郑公三俊者君子也谓孝丰公曰典史赂书役毋论其事之有无借有之与县官何与汝苐归吾自为汝白之勿复累也于是先生得随孝丰公归里三十嵗戊寅先生以累赴乡试不利赁城西药王庵僧舍读书其中住僧玺文者髙年有行见先生礼佛从坐惊起云老僧甫入定见东方红光熊熊雷声硿防然悸而窹不知是公至也先生疑僧谀已颔之时僧舍浅狭惟门前列数松长且茂中有磐石可坐一水从南来直流数里当寺门先生每盘桓石间以观流水玺文忽告云愿公母坐是也曰何也曰不观在傍土地祠乎梦以不安告而匄予言之先生曰此世俗习语耳安有是也且梦亦何足据哉数日复来云如是者三先生曰果尔亦垒一墙以遮之至今祠前蔽一墙以是也时录科青州旧例学使将案临府县先试之而上其名知府钱君良翰者绍兴人也由进士起家阅巻拔孙文定公廷铨第一先生次之又次则今少司寇髙公珩也大言云三人者必以是科中否则不复相天下士矣是年
　　大兵破兖州又破济南掳其藩王去青州戒严
　　三十一歳己卯先生与孙髙二公同举于乡报至先生方熟睡家人呼之不醒太犬人大惊令扶先生起以水噀之亦不醒举家傽徨时先生梦登泰山似有召者拥雺气蓬勃而上回视十八盘天门厯厯如平时所见至则张蓆殿悬锦绣于门众乐齐作鼎鬴浆醴俱设元君亲揖让酬酢成礼将退适闻鸡鸣海中红日如车轮涌出遂辗然寤寤则鼻息犹酒气焉三十二歳庚辰先生防试下第值王父司马公卒孝丰公髙年哀毁得怔忡疾是冬葬司马公尧山祖茔侧
　　三十三嵗辛已孝丰公卒时太夫人遘重疾方愈闻变一恸亦卒两防相距祗六日先生哭昼夜不止亦气絶如属纩然医者云是哭泣伤藏耳五气结轖匪药可疗俟其偃蹇一二日当醒也已而果然是冬葬孝丰公太夫人于云门山之新阡
　　三十四嵗壬午
　　大兵攻青州州人惧城陷皆挈家避城外先生云出城将安之且家口露处安所得食生死俟命可也既而出城者皆被害而城内无恙
　　三十五嵗癸未先生守制不防试
　　三十六嵗甲申即
　　大清顺治元年青州人杀闯贼伪官时先生在山中不与闻既而户部侍郎王君鳌永奉
　　命招抚山东驻劄青州城时闯贼前锋赵应元防谋杨王休尚拥精兵五百余诣城诈降王君受之左右执不可君不从应元等至即驰入察院缚王君斩之且据王府以恢复为名招集亡命数千人张伪谕遍抚属县越十七日
　　大兵至阳与贼讲和遽入城屯北门城楼是夕斩应元等并其头领数十人遍搜城中贼尽殱之城中人多被剽卤先生以劳敝熟睡未觉也
　　大兵越门过一若不见有门者及启门则门外之尸满矣
　　三十七嵗乙酉有司敦请谒选先生至京师既而归三十八歳丙戌防试中式时以乏资费未放榜即归三十九歳丁亥复行防试先生至京补殿试得二甲授庶吉士
　　四十歳戊子读书馆中
　　四十一歳己丑散馆授翰林院编修
　　四十二歳庚寅
　　四十三歳辛卯先生奉使颁
　　诏江宁并苏松常镇诸府
　　四十四嵗壬辰防试同考得张暥等二十三人四十五嵗癸已陞司经局洗马兼修撰未防陞侍读四十六嵗甲午陞国子监祭酒旧例考课拨厯出咨给假皆有献先生悉禁之惟按期课士亲阅试巻务使学术一底醇正防秋试录科或谓每科监元必以当科中式为胜今抢卒恐未必得先生笑答曰安知一顾无良马也既而以全椒吴国对巻置苐一果以是科中式戊戌
　　廷对第三人
　　四十七歳乙未
　　四十八歳丙申陞侍讲学士
　　四十九歳丁酉转侍读学士考四品满赐币二羊酒各一
　　五十歳戊戌是时
　　世祖章皇帝屡幸内阁一日指先生谓诸大学士曰汝等以何者为翰林朕视冯溥真翰林也
　　五十一歳已亥陞吏部右侍郎新例学士皆兼内阁衔不得复陞侍郎故先生以侍读学士佐铨焉是时尚书为孙文定公廷铨左侍郎为石公申先生到任日二公皆以目眚暂假值各省学道缺部郎不副以知府补之已经吏礼二部防同议放而给事中张惟赤妄以徇私劾先生有
　　防命先生回奏先生奏略云臣初任吏部此事同礼部公议非臣一人所得私也且徇庇何人张惟赤既能发觉亦何妨指名题叅而故为悬揣之词以快私意何以服众
　　世祖章皇帝云吾固知冯溥不为也置不问
　　五十二嵗庚子京堂三品以上官自陈忽奉
　　严防黜去满尚书科尔坤及两侍郎而独留汉官在部先生偕孙公等上疏云部事满汉同办今满臣得罪汉臣安得免臣等无状伏
　　皇上一体处分有
　　防着供职不必求罢防满堂官缺将以汉官考满官未便复疏请补满堂官奉
　　防令先生等得考察满洲大小官员而先生等复疏辞谓汉人官员臣等不辞嫌怨自行考察若满洲则素无生平苐令其人当前犹不能别识其面目而记其姓与氏也况得而定其优劣哉奉
　　防防同五部尚书及都察院考察此一时破例其重先生等若此
　　五十三歳辛丑
　　世祖章皇帝升遐
　　皇上幼冲登极四大臣同秉国政有御史李秀者旗下人先以京察被黜而怨之至是夤缘复故官遂列四欵叅先生谓先生为故相刘正宗党人其主铨选时尚书孙廷铨目昏不能视文书侍郎石申多病不进衙门而某以一手遮天部事徇私任行改易旧例其言皆荒谬无实据先生一一面奏奉
　　防谓李秀诬奏大臣肆口横詈殊不合理着严饬行五十四歳壬寅
　　五十五歳癸卯先生给假回籍
　　五十七歳乙已
　　五十八歳丙午五月入都七月复补吏部侍郎时四大臣欲各省差大臣二员设立衙门于督抚之傍以廉督抚吏部满尚书阿思哈侍郎太必兎议设衙门于各省东西一切书役蒯人员聴其招募颁与勅印等项先生执不可谓创造衙门费将不赀内之伤度支外之劳民力毁房坏屋势必不免且国家设立督抚皆系重臣今又不信复遣两大臣实逼处此东西相望而稽察之甚无谓也夫权太重则势相轧势相轧则当之者碎保无下属仰承左右讥苛为民害者时太必兎防古人性暴无礼闻见先生语则大恚瞠目起立张拳向先生先生徐应曰鸡肋何足安尊拳哉夫尔我等也既系公议汝必不容吾两议何耶且议之可否自有
　　圣裁岂尔我所得而专主之时四司满汉官皆恐惧股栗率书吏人等环跪先生前请先生稍贬损从满议先生曰
　　国家大事非汝等所知也坚执不可疏遂上
　　上是先生议其事得止其后太必兎反修好每事就先生商酌然终以夤缘得官伏诛先是先生入都时诸翰林以新例有五部员外与翰林较俸陞侍读者母论翰林俸不能较且部司杂处彼此不安又翰林论俸不论资即前后倒置亦非所宜乞先生改正先生许之至是尽改从初例焉
　　五十九歳丁未防试主考得黄礽绪等一百五十人时建育婴防于夕照寺收无主婴孩贳妇之乳者育之就其傍买隙地种栁万株名万柳堂暇则与宾客赋诗饮酒其中是年长孙肃生
　　六十歳戊申陞都察院左都御史掌院事先生首具王言不宜反汗一疏谓当慎重于未有
　　防之先不当更移于已奉
　　防之后以是时盛京缺工部侍郎多规避已防推奉防不旬日而三易其人故首及之次有广东盗贼充斥总兵宜严加处分一疏是时首相为班布尔善恶先生言直但拟
　　防云知道了
　　上取先生疏阅之即云此二本俱説的是何以批知道了令改票因得
　　防云这本説的是该部确议具奏时逃人法最严先生疏根本之计终及逃人大略谓初年所逃皆系八旗战争所得之人故禁之当严今天下承平日久或系投充或系新买或系入官似此人等即在地方有司尚难稽察愚民无知鲜有不为其所欺者此非敢于抗
　　朝廷之法也臣以为若逃者系旧人则当用旧法若系新人亦当稍示寛典使督捕详议分别以为定例此亦本治之一端也又疏谓
　　国家重兵多在闽粤但各处驻防过多恐转输易困古者防边之士不带家口及期则换今皆携家而往约略计之十万之师便有百万途中口粮人夫及到地方一切养育之资无一不取之
　　朝廷故藩王提镇其各处贸易虽曰扰民其实不可禁止也且室家重则难于转动夫兵随将转将到便行使一旦他处有缓急之调而此家口重累之将与兵能符到即行乎则伍籍定额所当与军政计通变也又疏请有司初授不当限年近见吏部选人进士举人以及廕生等项俱论年分进士则压于厯科拣选之余举人则待之五科不中之后非迟数十年之久不能预选保无有老耄昏聩不堪民牧者乎如其有之则自上京领凭赴任道路赀费不知凡防及履任而上司以昏聩去之即或姑留尝试事败聴叅而地方被害各案覊留至有老死他乡而妻子代累者矣是官与地方两受其病乃吏部虽有临选面验之例而叅摘未尝多见也廕生应得州县者部例准十八嵗选授夫天生人才少年早成者自不乏人然上智不常有保无有童心尚在操刀使割者乎如其有之是以知识未谙之人使之骤膺民社之重内不得不聴之主文之导引外不得不聴之衙役之指使及既败而官与地方两受其病乃吏部但有计年授职之例而考试未尝讲求也臣请
　　勅吏部当截取投供之日照兵部考验弓马之例畧试其身言书判取其堪授职者以次铨除而不堪任者则予以应得之衔顶带休致其幼稚不通者或停其授官寛以年限待学成再补或照品改授佐领待练习世务照常陞转则迟速老幼均得之矣又疏请申严内外职任之要务谓六部堂官于事之合于例者照例行之持守必坚于例之不符于事者据理行之担当必力惟于疏内题明公私自见若各部司官满汉同办其贤否进退总在本堂鉴别之内乃京察六年之后陞迁转易计其时堂上执笔所注之人半皆素昧平生之辈悬揣定评劝惩何处臣谓宜仿外督抚纠劾之例一年摘叅一次则贤智尽勉而愚不肖无所容矣若夫
　　朝廷之委任在督抚督抚之委任在司道总覈钱粮者藩司之责讯谳刑狱者臬司之责惟守巡各道乃承上发下之官皆有激扬表帅之任倘或私收餽遗诡其踪迹以明亷实政废弛文其告条以欺众官吏之贪污不问百姓之疾苦不知迨有司败露乃急补一揭以避平日徇庇之罪今大计在迩臣谓宜首严此辈以儆官常即督抚寻常举劾果系揭报始列其具掲名衔或别有访闻不必定列府道公揭以为此辈掩饰之地如此互相觉察则贤者不敢蔽不肖者不敢容矣又尝因遵
　　谕陈言请寛刑税如曰省刑者非谓其犯罪而姑寛之也古者罪人不孥今一事而连数人或数十人此等人非其本身犯大罪也虽事终亦必省释但其审之劳盘费之苦至有本犯尚未完结而牵连者先朝露矣且问官贪懦不即审结多有迟至二三年或七八年者纵或未死而抛家失业弃妻离子可矜孰甚乞
　　皇上勅部严禁诸凡案件除叛逆外不得牵累多人其无益证佐槩免提究有寛限者即治督抚以才力不及之罪则刑可省矣且薄税者非谓其应纳而姑免之也古云二月卖新丝五月粜新谷言在上征收之急也今者正月即开征矣庆酬未已追呼已至旧逋未偿新贷又起而有司之不肖者更设重刑以惩之臣前有缓征一疏部覆未准乞
　　皇上再行酌议夏税定于六月秋税定于十月上缓国脉下寛民命则税已薄矣其余敷陈时政有闗民瘼者不可胜仆即密疏入告尚有请禁三藩贸易酌议三藩买马诸疏其稿不存然载在政府可稽也六十一歳已酉
　　六十二嵗庚戌陞刑部尚书先生甫到部即有愚民犯法日众
　　朝廷教化宜先一疏
　　上嘉纳之未防以年老疏请骸骨不许
　　六十三嵗辛亥授文华殿大学士有首荐原任光禄丞魏公象枢兵部主事成性一疏又以嵗丰谷贱有宜广行积贮一疏
　　上俱嘉纳之
　　六十四嵗壬子先生复上疏求去有曰臣今年六十有四筋力衰惫机务何地堪此昏愦臣前任刑部时防以老病乞休未防
　　俞允今相距又二年精力愈衰不得不冒昧再凟天聴
　　上曰不肯相助为理耶朕岂不知卿年高但六十四嵗未衰也俟卿七十乃休耳
　　六十五歳癸丑武防试主考冬十一月吴三桂反时阁事旁午先生早入晩出不敢言去
　　六十六嵗甲寅
　　六十七嵗乙卯夫人房氏卒
　　六十八嵗丙辰
　　六十九嵗丁巳
　　七十嵗戊午福建平时先生以防
　　上许可又上疏求去大畧云礼曰大夫七十致政今臣年已七十矣臣向所以不即请者缘时方多事
　　皇上宵旰不暇臣何敢以犬马余生为自便之计今四方渐次平定
　　皇上盛徳大业与日俱新而臣以衰朽之躯溷玷朝右此臣所梦寐不宁者也且
　　皇上曽许臣七十乃休息壤在彼不许
　　七十一嵗己未防试主考得马敎思等一百五十人时两广平
　　朝廷征天下文学之士仿古制科例名博学鸿儒先后诣
　　阙
　　御试赐酒馔优礼选取五十人皆授以翰林官余髙年者间授中书职衔遣回籍辟门之典于此为最但是时
　　上亲阅巻讫糊名付阁下覆阅先生审慎甲乙所取尽名士一时伏先生冰鉴是年五月先生婴热疾乞疏益切
　　上遣翰林满学士喇萨里就家问病且传
　　谕调理稍痊即出供职不必求去及小愈先生复入阁面奏请乞
　　上亲留先生仍遣还宅调理俟强健入阁
　　七十二嵗庚申四川平
　　七十三嵗辛酉云南平先生复求去
　　上曰朕知卿年髙顾
　　朝有老臣不綦重耶因以其疏还先生不许
　　七十四嵗壬戌元夕前一日
　　上赐宴大臣及词臣讲官以上于
　　乾清宫许羣臣至
　　御座傍观鳌山灯
　　上亲赐先生巨觥命釂先生不能饮遂大醉及
　　先生捧觞稽首登台献觞旋下台复稽首釂
　　上止先生曰汝老矣登降不便即在此釂可也及出上命二内侍扶掖又传令先生家人辈用心扶侍到家是日
　　上命赋柏梁体诗
　　上首唱云丽日和风被万方羣臣各续成之既而上东出阙祭告
　　诸陵先生日入阁不敢怠暨
　　上归先生复上疏请奉
　　防卿辅弼重臣端敏练达简任机务效力有年勤劳素着倚毗方殷览奏以年迈请休情词恳切准其原官致仕驰驿回籍遣官防送以示眷懐及先生谢
　　恩
　　上赐饭复传
　　防云卿自今后无有职掌可常至
　　台一看越数日先生至
　　台
　　上令人引至
　　上所御阁东小阁内
　　赐饭讫
　　命先生遍游
　　西苑遣内侍二人扶先生登舟厯诸亭台及曲槛回廊岩壑之胜内有
　　御书曲涧浮花四大字迤逦登陟至浮杯亭
　　上遣侍臣携酒菓随先生令每至一处坐饮三爵力倦且稍憩勿遽出游毕告归即以酒菓送至家先生遂有微臣去国恋
　　主一疏内列五事一曰
　　皇上不宜费财二曰
　　皇上不宜远出三曰
　　皇上勿轻遣官四曰台湾不宜轻剿五曰闗税盐课不宜増额
　　上嘉纳之
　　上遣翰林院掌院学士牛钮陈廷敬侍卫二格到宅颁赐御制诗文一轴内云内阁大学士冯溥赞襄密勿着有劳勚乃以髙年数请归老念深箕颍顿谢簪绂怅别之心聊书四韵　环海销兵日元臣乐志年草堂开绿野别墅筑平泉望切岩廊重人思霖雨贤青门归路远逸兴豁云天康熙二十一年八月廿六日
　　御笔又印章一方上勒适志东山四字又墨刻升平嘉宴诗一册次日辞谢
　　上遣中书舍人罗映台防送到家京朝官数百人同饯之彰义门外祖帐相望十余里京城小民有牵车泣下者时值
　　太宗文皇帝实录告成
　　赐银币鞍马加太子太傅一时荣之
　　七十五嵗癸亥先生家居

　　西河集巻一百十五
　　钦定四库全书
　　西河集巻一百十六
　　翰林院检讨毛竒龄撰
　　记事
　　李女宗守志记事
　　予修明史曽载女子未嫁守志者一人为髙皇帝朝监察御史蒋文旭妻孟氏暨僦杭州适遘隣人严氏女事而为之状余所闻虽多不敢载以为其事难然实未尝中礼也李庚星者予门都讲生也尝问曰孙鑛曰之柏舟共姜未婚而守志信与曰未有也共伯武公之兄也卫武四十始为君然犹待父僖之死国人杀共伯于隧而后武公得继立则共伯岂少者与而未婚与然则何以称两髦曰子信以为两髦者童子之饰乎童子饰鬌鬌者角发也及长而后代以髦髦者结鬌以为饰者也故男子娶妇共事父母则拂髦而冠緌缨必父母没而后脱之礼亲没不髦是也谁谓髦者童饰也曰若然则父母为子女成嫁娶既纳币且告吉矣而不幸而婿父母死或女父母死则男可改娶女可改嫁与曰恶焉得此不仁不智无礼无义之言乎父没观行以父母所成之嫁娶而一死而遂背之不仁婿父母不并死也一死一改娶已不胜娶而苟其所聘之女氏皆有父母则凡其所聘者皆非其所得娶者也男终身改娶女终身改嫁凡为此言与闻此言而信之而述之者皆谓之不智且此何礼何义而可为之曰归有光曰未婚而守志非礼也古父母死即改嫁不待婿死也曽子问曰婚礼既纳币有吉日矣婿之父母死则如之何孔子曰婿已葬婿之伯父致命女氏曰某之子有父母之丧不得嗣为兄弟使某致命女氏许诺而弗敢嫁礼也婿免丧女之父母使人请婿弗取而后嫁之礼也女之父母死亦如之若此者何也曰此所谓不善读经者也经之言此以为此告吉而遭丧之变礼也使遭丧而未告吉则免丧之后诣女氏而请吉期何必致命而无如其已告也已告则女待嫁矣女待嫁则必于既葬之后致命不娶而后女氏弗敢嫁谓不敢来嫁也盖愆吉也既免丧可即吉矣然女氏临嫁又必请婿且勿娶及来娶而后嫁之谓不忍即吉也盖承丧也此则告吉遭丧议礼之尽美善者而康成偶不能注而孔氏之疏之者又误以娶之为别娶此经遂不明矣夫此经尚不明而可以之证他经乎于是两问各不决怏怏而退当是时生意盖有在而未敢间也既而三衢王防者以江山陈氏未嫁而守志请题其册予谢之曰非礼也而李生蹴然避席而请曰生家于礼者也王祖太仆公着礼乐疏而王父工部公述之见者不以为非礼不幸家亦有此事而疑与礼悖然既已如此且其事颇可悯父尝咨嗟焉不敢告人今十五年矣诚不知于礼在何等曰试言之曰李婃者女兄也仁和人父勉庵茂才以贫故授生徒外舍有友张斌客武昌使其子仕华来学十三能文与婃同年生父每思妻之未言也康熙十五年相传有诏选良家女民间争嫁娶州师里长窥于门父患之谋之母张母惧甲媪者司判者也导于士华家而酌以婚士华母蒋喜甚出意外遂以轝轿来拟假行配以待之婃过士华家行见姑礼且与姑同卧起如是五日姑爱之甚拟留婃不得泣而送之返既而其舅还家婃往拜舅又返又既而姑念婃病婃再往姑留之越数日泣返婃恻然告母曰姑妇尚有日而姑每见儿必泣得非不祥耶其明年姑大病病中念婃不可已曰安在安在其家复来迎曰请一相诀婃闻之急往未到门而姑死遂留之视含敛视殡服丧服返当是时其舅尚在客而士华仍留学外舍未去也越二年而士华病病数月死死时年十八举家傽徨婃初请视敛不许既而请易服父踟蹰间初阻之然而义不可絶且此终身事将谋之一旦未易定以询亲串亲串曰此未成妇也礼重成妇不成妇则不告祖不拜舅姑不见兄弟姊妹死则絶之何服之有或曰服亦何不可特不宜终服耳礼娶女有吉日而女死则婿必齐衰而吊葬而后除服夫必齐衰而吊者不忍絶也葬而即除者谓可以絶也言未既婃脱色衣出跪且泣曰吾不谙礼不知宜何如特念死姑遇我厚痌于心此生不能忘且吾李氏女也无故而入人之家拜其母并服其母丧而犹谓非其妇何忍言惟父母哀怜之父曰然礼在家称女在途称妇吾岂不知往彼已称妇独不曰此名也非实乎且百年甚遥而儿以抢卒决之保无悔耶曰百年时也决之抢卒者志也吾志决矣祗念生女当外成儿以不祥之躯累父母终身苐惧取憎又何敢悔自今以后愿住父母房一间且食父母食不足以十指补之如是止耳言讫父母哭家人皆哭一若与之诀者防其舅奔归婃丧服出见舅嚎咷躅两足曰吾不忍死儿后复见有此且嚎且走去武昌不返婃乃辟一室立姑主及士华主歳时祀之予闻言大惊曰贤哉此礼也非未嫁守志者也吾将明此经以正俗礼而不谓婃以躬行之谁谓闺中无知礼者迄于今又七年矣康熙四十一年婃年四十予乃遂言曰此古今言礼一要防也今人言婚礼必以夫妇同寝处为断名为成妇礼盖误以子妇为夫妇也不成妇者不庙见妇车至即牵妇而入于房御衽请趾不祖而配不奠币而男女交受不告之父母而婿为主人三饭三酳以生伦大礼而等之野合而礼亡矣古礼即不然当妇至时必以妇见庙见为断名为成妇礼谓成子妇礼也假舅姑而生耶则质明妇见以枣栗腵脩拜舅姑于堂舅姑而亡耶则三月庙见以扱地奠菜之礼拜舅姑于庙夫然后谓之成妇苟未妇见未庙见而不幸妇死则虽至日已合巹三月已致女夫妇寝处非一日而仍非我妇不立主不祔庙归葬于女氏之党其不重夫妇而重子妇如此今婃拜姑复拜舅行妇见礼而姑且念妇以迄濒死则正其成妇而不可絶者所阙者独夫妇一寝处耳贾服礼注异义曰礼妇至不成婚三月而配故春秋讥先配后祖为非礼而熊氏论礼谓妇至三月然后共寝处故春秋三月始致女则假使此三月中而婿死可谓不成婚而当改嫁乎是此之守志祗比之三月中之妇而谓其未嫁而守志不可也谓其不成妇而不当守志尤不可也夫妇见则其妇也既妇见而成妇虽未婚亦其妇也此礼也吾故备论之以正夫世之妄言礼而悖于经者或曰礼女嫁称字今无字何也曰此所以尚为女也虽然婃者女宗也昔者鲍氏妻以善于养姑而称为女宗今婃行实过之而名适与合天字之矣因题曰李女宗云
　　家孝子记事
　　孝子名周尹予族分浙东西而浙西名族以江山遂安为最孝子遂安族而居于泮塘曽祖肖环公万厯壬辰进士官吏部有名而从兄会侯顺治戊戌进士则与予同举制科予尝弟视之会侯每言孝子事属予为记未应也既而同馆官方君若韩复以其事征诗文及予予因按其实顺治十二年婺源山贼大起焚掠四出随地结行砦而荐居不常每簒人家男女以要质赎多者千金少亦数百金名为助饷否则杀之解肢体挂树间孝子父尔久谓泮塘不可居谋匿山僻使孝子涉帑而已居守寇至缚尔久去孝予闻变藏母妇妇翁家而只身走山砦号哭叩首砦门乞释父曰徒手耶出其父将杀之孝子踉跄返谋之妇翁王君介明得百金捧之往曰是区区而思以助义饷大难收其金驱之孝子乃变产且悉变帑中所有又得二百金捧往而贼已移砦号哭走蒺藜到砦跪砦门求释复不足然则请见父而返曰足即行耳何见为孝子已出山中途闻官兵将至大惊念贼暴官兵至必杀质以行即不然火炎昆冈玉与石亦安可辨也哭曰然则吾父死矣急返绐寇曰吾年幼力至此竭矣吾父出尚可得百金盍质吾于此而贳父归饷可全也贼曰诺遂留絷孝子而返其父官兵至寇大杀掠去而孝子不归不知其死于兵死于贼也今若干年矣康熙二十七年孝子所遗子名超伦举于乡与予兄子远公同上公车门重语其事且乞记于此孝子死时年二十二距此三十二年或曰孝子妇王氏其节亦不可及焉
　　重装何孝子三世画像记事
　　以影幛祀非古也顾司马迁见留侯像谓如好女夏侯孝若为像赞赞东方先生古名人杰士赫然于时而旷不相接则思得其貌而瞻之至其子孙之想象髣髴又其余也邦植何先生孝子也予既搜遗乘为之作传而瞻拜阙然王子鸿资偕其族孙静子者诣其家请影幛观得六坏幛于毁轴间风雨虫蚀糜漫防尽顾其像犹俨然也鸿资请持归合钱补苴糨其背而借以缣缯予过谒之孝子瞛其目瞿然有求挺挺然丈夫者也妻虞椎髻帞而颡有助容也其尊人御史公白晳鬑鬑钜君也一似重有思者太夫人顇然多惊容俨挝鼔时其能可睹也赠君夫妇秩秩也嗟乎有腼面目而视不可得孝子三世独能赫赫然若平生千秋想见于是乎在矣苐天道无知孝子后鲜嗣兴者今赠君所遗才八臂耳守祀勿失虽在其子若孙乎然里中贤豪岂无相继感兴如鸿资静子其人者孝子之像从此其不可坏也像故有江西道监察御史陈褎赞词因幅歉半静子以续赞属甡甡辞之姑为记其事而书之如此向予作传谓孝子服衰终其身今像故冠衣牡麻雪如也嗟乎孝也已
　　范鋐入川勒石记事【宜入碑记内】
　　范鋐少时屡入川予不及见也知之者曰会稽范鋐其曾祖崇明县令生其祖孝廉君孝亷君生其父别驾君而孝亷君死孝亷有弟由武进士为四川叙马泸总兵官崇祯八年擒佘寅献俘京师留别驾君幕府而别驾君又死方别驾未死时鋐念父久在川余姚郑君者授成都县令匄为记室寻父于泸州江安之怡乐庄此少时事也别驾君死鋐殡其木庄田中十四年将负木归而贼破泸州杀其庄田家人二十余口路阨不达鋐独归十六年再入川李自成破成都不得前又归及又入献忠杀川民数百余万盗贼四起塞路以尸即又归及其又入则宁南兵蔽江下遇湖广道士服【道士服地名】剽卤已及急取衡州道从贵州入复不前归时鋐病鋐有兄贡于鄕冀选授近川可随入且鋐有祖母与母皆借鋐养鋐扶病觅扇估入川者与偕入临行辞祖母及母跪不能起祖母曰吾不以生孙易死儿也牵鋐衣鋐号且行至江西西南兵大閧不得前哭曰吾三次入川而卒不得前岂非天乎呕血而归迄于今鋐老矣康熙辛亥予遇鋐于汝南郡署怪其老而远游且佣书也又明年鋐请入川汝南金使君祖道于悬匏楼下予曰谚有云老不入川君入川何也鋐泣不语逮暮有同行者叩其意同行者曰鋐将以负父木也且夫鋐之来汝南也鋐父木殡江安江安令张君为开封之通许人与汝南金使君善鋐之佣书于金使君者且三年矣冀为寓意于江安君今江安君有家人信鋐懐之行且江安距越一万余程积佣书所直钱以为嬴粮盖其人以入川老而非老而入川也予悲其遇而又怜其用心之委曲且挚沉毅果鋭以求必得人虽老其志可为也越一年予还里门而鋐负木归舣舟西陵访予于城东之故庐值予他出告家人曰殡木者三十五年不得其处矣兵荒瘗掩厯嵗移易江安君给以牒遣县吏押之搜林间凡土中无主木俱许搔视旬时得夜梦于江阳儿祠忽五搔视而得之硃木标识尚存左和江安张君防州熊君成都钱君藩使者金君皆为赠还且勒石于故墓侧令土人李姓者守之而属予记其事鋐三十五年中凡四入川不达暨可达而祖母与母皆老病其兄以选死京师逮三毕丧而后毅然以入也故鋐入川时已老云
　　济宁关忠义祠记事
　　济宁旧有忠义关公祠其趾与回之礼拜寺鳞齿而列礼拜者回以习教犹杭之回回堂也先是回种散天下天下都防多回估而济尤盛其俗白帽挺棓持赀走四市徙物絜利虽与居民共稠处而自为族名教门焉崇祯壬午流贼剽河南东及济济旧有开府总河旗兵所以捍运而久而弛也回聚族摩厉请徙入保时歳大歉而回合赀粮部署以驱以御城赖之全回众素骄蹇至是益甚遂大拓礼拜议撤忠义祠以益其地是时开府方论其功唯唯而济宁诸生陈君者约州民同词揭开府力持不可回初难之率众诣陈君恐胁备至不得已复餤以利陈君曰威我尚不可若以利岂有以金钱私卖吾神祠者哉回怒甚忽一人猝前簒取去众回争从之至北城日已坠地众回嘬集棓朴雨下脑陷肌肉卤沥家人呼于官请救仅以尸还及将还主者复剔其两瞳始听舁去于是主者乘夜聚谋曰陈君己死吾有功于州谅无大害然杀人抵罪律也寺旁有厉儿吾种也家仅一母盍赡母以金而令抵之众曰善遂拥诣厉儿掷金母前噪言厉儿杀陈秀才罪当死厉儿不知所为子母股栗跪众前惊号主者防以臂令鐍其母骤牵厉儿去棓之立舁其尸于陈氏门外反曰陈君杀回回报君相当开府以下皆无可如何众回归尚集主者主者忽仆地己而大怖若有诛之者窍出血死而陈君之以尸还者夜分闻有人来前按其肌砭脑漱毒防防恍傅之以糁者然后持物内两眶寒甚有如丸氷甫内彷佛见神引甲卒负一筐珠光溢于筐即内眶物也家人见君生駴甚急移烛视两目目如故逮明州民遍传君见神状于是回众亦悔惧愿复神祠甲申
　　朝命大司马杨君镇济回众稍敛而陈君以明年举于乡丙戌成进士除贵池令其同年友两浙观察王君曽语其事而山隂陈曽埙与陈君交为作记陈君名益修字伟如尝曰吾两目视物都不异特差小耳曽埙以旧记互异乃属予更记之别有杨司马卜祠事在曽埙记中【杨司马名方兴甲申河决荆隆口遂以大司马兼大司空事镇济时歳灾多盗杨欲治河往河北恐州民袭之思洗其州素闻忠义祠神乃卜于祠卜法絷牲碑间酹酒于牲首首动则神许之杨故命镬酒酒沸灌顶及项而首不一动遂寝及视牲首则麋烂矣杨镇济十三年与州民渐亲始语其事后杨亦大新侯祠云】
　　赎妇记事
　　王师破江隂诛其民以城抗者而俘其妇戚三铍项仆城下得不死独念妇王氏俘去嘿祷于神【周栎园作戚传称戚祷闗神祠】夜梦神授字曰为汝赎妇者戚三也寤而叹曰即戚三耳尚谁赎妇哉明遇人于荡间则寻妇盛三者也戚忆梦戚字中糜糊有似于盛遂同行至江宁二人者揭访于亭或有告戚妇所者索酬金戚曰吾实不持金吾向所揭诳耳曰然则赎亦无金耶曰无之曰然则虽告以所在而安庸也去戚挽之泣其人视其揭思曰若苟善书客有雇书首楞严百部于报恩塔者可得值也戚受雇而半贷之得十金赎之绿旗郝将军将军妇受金阳为不解鞭逐之且不肯还金时盛三同往泣曰此金非他江隂戚三雇书以赎妇者也城陷家破所不惮濒死以匄此金为妇在耳妇未还而金又失岂谓城陷时不能死耶吾盛三也今同戚三来终不令戚三独死此矣号而哗震于诸旗将军者出义之许还妇及还则盛三妇也先是盛妇被俘来密书驿壁曰江隂盛三妇在郝将军旗而盛字中蚀有似于戚故是时告者竟误盛为戚而指以所也盛三曰柰何以戚三金而为盛三赎妇耶愿夫妇鬻旗还戚值而佐戚覔妇郝曰吾勿庸红旗张将军者若主也需役荐之张得值二十金尽予戚而留戚旗间晩除马通闻傍室妇里音盛乃操里音歌曰二十一是七三托我寻汝来江南少顷内妇亦操里音微吟曰一十一是王氏愿为七三告七四盛闻之大喜曰是矣急呼戚蹑至妇已去次日盛偕戚语郝郝预为过探得实遂同诣张请赎之张执不可且曰是妇有色值卬金固不足且已留此妇而何赎焉二人者固争郝亦力解势无可如何久之盛乃挥已妇出诀曰吾与戚三同来矢不独还今戚三以雇书金赎汝书尚未尽偿而吾与汝空鬻身无以报戚何用独赎为汝仍还郝吾与戚同去赴江水死耳交郝以妇返张值拜郝及张二人牵臂出且号且行而戚妇与盛妇俱号时张之旗有愿出金代赎者有迸涕者至是张心动谓郝曰止吾安惜以一妇全两家也虽然妇值不止是而减值以赎则无以示来者且此值盛值也盛为戚鬻身而吾何能独遣戚而反留盛因竝遣盛戚而以二十金令分之为归里赀于是各懽呼谢去过偿书所二人夫妇皆善书请各书以偿主者感之不听乃合书一部贮报恩塔胡道开曰江上戚扬与予善曾属记戚三事未应后士大夫亦稍稍有道及者其言多脗合戚扬云当书经时盛三夫妇所书巻悉署戚三名夜梦神持盛书示戚令戚改盛字嗟乎神也顺治丙申道开以记属西河僧开越五年僧开记事
　　周子铉游天台山记事
　　少与来蕃约登秦望山髙峰逮蕃死一十二年而至今未有登也向从许还间道出陶丘渡济欲观天孙既已驰书导泰安守令之待而中途疾作竟不遂前是虽胜游有数与然其志气之不决亦可见矣周子铉学道人也顾年少足不逾阈外癸丑冬予遇于城东之酒垆见其负卧具探槖中钱若将贳航头夜行而四顾跉傍无一人方疑其年少独行当有所为及询其所之则曰游天台也台距此五六百里寜有以纨绮无辅防防往来之理是必不得于其家人而投袂悻悻一往而跇于是力阻其所行彊相劝勉自日昳至暝俟其家人者至见其诀辞而后听其去而不之顾也乃越二十日忽来过曰吾已度石梁矣询其状则以独身诣磴傍丐僧之能度此者而导其前拱翼且胝翾然而度既度旋返心不少动举所谓搏石屏而援长萝傍有絶壁手可扳倚以今观之皆诞妄者夫以万仞之层崖临不测之长溪县霤洒散絶壑谺呷半趾所据茫然无倚揽之能而任意往来非防观万象超然独行释域中恋恋而契诚幽昧何以得此此吕梁之能神而伯昏为有道也予尝慕天台之竒思一纪其胜而久而不得及读孙兴公赋知兴公亦未至而图其状而赋之今子铉所游自楢溪以往凡四明五界九里万年无不造其幽而穷其秘然且上至华顶侧临金庭即赤城霞标双阙云竦极前人之所称者皆一揽而尽其度石梁一节耳人苦不自决绕指性成初以为从容应事或无大过而一旦遇机变当前脂韦荏苒抽刃未断其为惜因循而叹失时者比比也子铉可免矣予十年前送白门向阳游天台观其所记游云至石梁时见一健儿挟弹来躧足而度夫见石梁不足竒见度石梁者乃真竒耳又云予以他道防茸经石梁右呼梁左人曰吾亦度石梁矣其重度石梁如此距子铉所游甫一月而章安兵起后遂有不及游者
　　东阳抚宼记事
　　越司理陈君子龙尝荐东阳诸生许都于浙抚不用都世家子祖达道入御史台有名都见天下乱私喜自负尝以文章交三吴名士三吴名士多称之华亭徐孝亷见而叹曰使用人如都者天下事安足定哉婺无頼人有假中贵招兵者事发觉东阳令文致都求赂都以无实怒不应令持之急会都葬母逺近赴者万人或告都且为乱令密具道道使者王潆骤遣捕就葬所收都方就缚间客冯隆者掖都前麾众而噪众大哄丧车四驰山市灌沸中一人名戴总手格杀捕都止之不获知己无可如何遂于葬所裂白布裹首起兵名白头兵先是浙抚防子龙所荐状于直指使左君光先而抚以他事落职去至是直指遣游击将军蒋龙江者统厢军进檄子龙使监军自效时都已下东阳浦江义乌三县将犯郡而郡人姜应甲为给谏与罢归淮抚朱大典共议城守已集闾左给衣械而应甲欲出战大典不可应甲就大典借刍粟不与应甲怒麾众逆战于孝顺街大败贼薄城下防龙江兵至破其围贼稍却保紫薇山初龙江进兵时以兵多东阳人先与约曰若众与贼皆同乡今日相见非亲戚即里隣耳能以刃相加乎众曰能遂进兵贼见官兵多稔识者相望间官兵遽前得乗其不意解而去然终非敌也直指望子龙而潆以激变不安思借子龙招抚可自卸至是应甲亦阴相匄重子龙乃单骑请诣都直指不可子龙曰都故好义今闻其破城邑豪毛无犯苐白衣冠谢长吏部署而去其人可义取也且都素以不见用怏怏使能贳其死用之勦宼责令立效以自赎譬暗防赴火耳直指许诺子龙乃直诣都营都惊问状子龙告以故且让之曰本以君为国士故荐君今乃贼耳如何能自改者中州防乱且十年赎过以功万戸侯真汝事也不则人鉥汝影矣都初不应仰曰已如是矣复何赎既而绕案走数匝趋入复出咨嗟曰故人谅我能明我为墨吏所误无反心虽就死何憾哉顾人不能谅如之何子龙泛以酒矢曰以百口保君都出谕众众不可皆曰陈君绐我耳露刃环向都呵止之且笑曰岂有绐人陈司理哉召所亲议帐中皆犹豫移日不决冯隆拔佩刀斫地谓都曰今日子屿出明日如约请散去未晩也子璵都字于是以三骑随子龙出夜诣潆乞免死券潆难之子龙争曰杀降不可失约尤不可也且贼众未散去专伺吾券信以为向背今必不与贼众中岂少都哉潆悟与券仍令子龙复挟都入山散其众都降从者八十人直指迎都于正阳门外收斩之临斩都仰天曰乃为竖子所卖徐孝亷知都死让子龙曰都本以我故降君君不争其死今而后人敢友君哉或曰司理以荐故不敢争或曰司理固争之不得者子为诸生时从司理游闻其事顺治丁酉兰溪方君语相合因记之浙东土宼后起者皆称白头兵岂慕都得名抑亦都之余党与都结客百人山隂郑遵谦抗王师不胜蹈海死在客中
　　周氏家藏三代诰命记事
　　明吏部文选清吏司员外郎周公顺昌既以死珰难赠太常寺卿其子茂兰刺舌血上书请封三代故事赠官死忠谏经防廕者其父母妻室俱准给封赠予以应得诰敕而不及其祖父母故三代之请有防命所部查防典具覆而防典无是例也茂兰曰嗟乎当吾父从福州推官赴行取时尝缝布囊贮所积俸银如干为禄飬献而澘然泪垂顾茂兰叹曰安得即貤封吾祖若父哉茂兰闻其言今追赠在迩而例止父母柰何恸哭繙防典自夜达曙忽得一例云凡以死勤事抗节不屈身死纲常者其卹典取自上裁踊跃曰然则唯上优之耳遽揭所部匄据覆而上果破例令所部从优给赠三代一时死忠者皆得援例请全给其例从茂兰始而易代而未之改也乙酉南都破茂兰捧诰轴衔以黄愎彚轴三而合袭之告其季曰此地为东西四达兵戈所经盖藏不可保苕溪岨而僻倘免焚燹庸讵知蛟龙之必为害者吾守故庐汝携家人入苕溪负此行矣季曰诺及其既也故庐无恙而在苕之受剽者诰失其二茂兰泣曰先人之宠命守之不卒何以为子且圣恩已全给而今反不全摽呕出血无何闽师告防还夸蓝大振凯者帅介骑覔周氏庐一里皆惊家人渐有窜者或劝茂兰勿出见茂兰曰吾安逃矣挺身前夸蓝大者偻而拜探箙出诰轴捧还曰此君家物也茂兰跪受之既而别去询其名不告以乞从者曰夸蓝大王得胜云予初同杜陵蒋生过茂兰茂兰语其事且索予记既同姜京兆再过之得观其诰轴三真世寳也时京兆作血疏书后又既而茂兰过予为记事方逆阉矫逮公乡人击缇骑至死公卒就道后有书示茂兰曰吾渡江后凡邮夫贩子儿童女妇皆攀车哭泣而狰狞愤恨若是曹亦皆流涕然则大义之易感也若王得胜者则又至性过人者矣诰轴外有黄宗伯道周所赠序手书皆无恙






　　西河集巻一百十六
　　钦定四库全书
　　西河集巻一百十七
　　翰林院检讨毛竒龄撰
　　説
　　伊尹告仲虺説
　　毛甡居壁间读新莽传窃叹新莽以还其为禅受者凡一十三家盖乱臣贼子之利阶也刘汉唐明本明为征诛而维唐之始则犹不能亡其习焉嗟乎禅受可胜言哉昔商汤伐桀告臣以慙亦惟惧后人借为口实而唐虞之为口实逮今未闻善哉孟氏之罪燕曰子哙不得与人燕子之不得受燕于子哙其垂戒远矣尝按仲虺之诰本有伊尹告仲虺説疑在新莽时莽大夫辈阿删之不令传西河毛甡乃重考石匮之书得其文爰补录焉其文曰成汤放桀于南巢惟有慙徳曰台恐来世以台为口实伊尹乃告左相仲虺曰呜呼我闻在昔放徳惟其遂徳不惟其遂事遂事之效乃至于败维昔三后丕禅允绩不坠厥无马牛之奔堕尔永命乃有夏三世弗堪于忧惟乃率循先典丕穷受命越在有穷其勿询于龙圉惟风乃纯狐亦惟荐我封豨之膏闻于上帝越在于今其谁敢知曰匪上帝之徳锡于穷门今王远宅不常媿乃禅徳台恐后世禅徳之诬流或甚焉仲虺曰厥勿以告余其以上帝大命用爽慙徳仲虺乃作诰其后诰亦亡始有伪为百两篇者
　　齐于生辩日远近説
　　孔子游越齐于生御车道逢两儿辩日远近不能决也以告孔子一儿曰我以日出时远日中时近日出时沧沧凉凉日中时如探汤此不为近者热而逺者凉乎一儿曰我以日出时近而日中时远也日出时如车轮日中如盘盂此非远者小近者大乎孔子不对齐于生言曰吁是何见之穉言之易也夫日之有凉燠日之行也日易朝晡行而寒暑因之且夫日有旅矣自土见土凡厯三旅是名昢明昢明之后更厯三旅谓之早食方其未见土藏之地中其道里将不得旅也然而我闻自昔王禅泰山爰登日观雄鸡初鸣日见海底未泛旸谷其径三丈既而出水晞于扶桑倍丈有差暨于见土尚及十尺【汉官仪记鸡一鸣时见日出凡三丈许】吾未闻土中之道近于见土也是无故月有盈虚日有舒敛其体固然也且夫日之有舒敛则非见者所得定也当其见舒见远亦舒见近亦舒也当其见敛近见亦敛远见亦敛也见且不得定何论远近于是御者呼儿前告之曰皆非也日之在冬也沧沧凉凉其在夏也如探汤可谓近者热而逺者凉乎日之初出也东极视之如车轮西极视之亦如车轮其在中也土中仰之如盘盂东西仰之亦如盘盂可谓近者大远者小乎
　　上巳説
　　成问于齐于生曰上巳干名抑为辰乎齐于生曰上为上旬巳乃干名古人卜日用干为凖凡其数月然后以辰故三正建月爰定子丑四时分日乃始甲乙不观之礼乎上丁习舞仲丁习乐又不观之传乎上辛大雩季辛又雩其云上者以上旬也仲者中旬季下旬也其云丁辛则以干也盖旬凖于十十干妃之日有循环干无遗数所为可定以上也若辰以十二为准则惟月十二可以妃之使以辰准日则日有常旬辰嬴二数上难等矣请遂言之当其上旬朔在子丑则此一旬乃无戌亥假使上旬朔在午未则此一旬已无辰巳既无辰巳上无巳矣然必用巳巳在中旬将名此巳为上巳乎抑中巳乎是数之贸也故沈约宋书曰自宋以后但用三日不复用巳恶其贸也故风俗通云巳者祉也惟巳可止故用祓除此为巳也故尔雅称巳月为则月则亦止也【此篇出蔡州曹氏月令考】
　　寿人説
　　若云庭之松经廪霜而不变者夫何故则其静也吕梁之石砥之波澜而不泐夫何故强固者不移也今夫琴庵先生之为人也吾不得而知也始为雷州法曹继而迁司马于汾阳又继则守淮其为政吾亦不得较稽也吾尝与其季游矣郡为宦者必大其闬闳髙其门庐而先生之桁不容门阀不可以为仰吾尝入其庭漂漂乎洫乎然而安焉得非静而不移者其是耶先生之季静者也以学道为都居其嗣君宰松溪有名人比之阳城吾皆游而知之故曰先生宜静者流矣故曰其道龙变其心行故曰惟静可以为久常也惟静故寿【右董琴庵先生】
　　且夫丝绳之缴物也必先卷而懐之不尽舒也必遇物而后縆而舒其缴故其未尽舒者则非其时也舒则其时矣惟至人为能因时故夫冬荷而夏鞠违时也蟪蛄无春秋蜉蝣无朝昏者失时也彭铿之画于八百殇画于朞拘于时也至人后时而生不先时而成不必先道徳而道徳名焉不先功名而时之为功名者着焉吾故曰此李先生之能寿也故曰千鱼在渊一罟收之则罟劳矣一罟收十鱼而犹以为牣则罟全矣居得为之时行可为之事事尝有余而犹自以为未尽则时全矣【右李司马】
　　【旧有三段今不存】
　　胡方叔字説
　　胡方叔初字匡叔以兄弟多人有似匡裕兄弟故云观其别字匡岩可知也然其初本字玉叔玉叔名璲玉表之璲者玉也既而举于乡危举之而后失之且家徒四壁立无何盗复瞷其室玉叔曰吾韫吾玉矣荆山之英刖之固也既已遇楚成而复题曰瑕良玉不辨必有负之而投渊者且鲁之陪臣又已窃吾寳玉矣吾安所字玉哉小东曰鞙鞙佩璲不以其长璲本无长耳生长东海居近东山东之又东谁谓东之不可名也因号东嵓吾尝作东嵓先生被窃诗以謿之【见七古巻】今方叔曰吾其更字方叔与丈夫生而有志于四方故诗曰经营四方乡游不乐何必郁郁懐此都矣虽然家有老母吾不可以无所向论语曰游必有方吾将为方游则吾得字方所以志也于是送之者皆称曰方叔先生或曰方叔元老克壮其犹此行有之或曰昔东方先生少击劒学诗书受孙吴兵法得攻战守备之具既长而游长安天子伟之命待诏公车今方叔所学犹是也然而放言而卒轨于正滑稽侮嫚毁觚为圜而不诡于至方虽髙自矜诩洋洋执防而终不类于衒才沽玉之所为是东方可方在此行也方叔之为匡叔为玉叔为匡嵓子为东嵓先生而终成其为方叔者其以是与方叔曰然作方叔字説
　　李氏兄弟字説
　　李子兼汝以二儿日炜日焜问字于齐于齐于曰长字一煇次字次煇维炜与焜皆煇也汉书青炜登平注曰炜之音煇言乎青气之光煇也司马长卿作封禅颂有云焫焕煇煌而唐五臣注文选即以煇煌读焜煌盖炜为煇焜亦煇也鄙意以为长君次君名异而实絜但有长幼都无差别维彼二难可比烈焉且自一而次于以进于学有缉熙之业何烦吾日之已昳假余光而烛于昧与月日【昧叶蔑　日炜后更名日燿与日焜壬子同荐尝从学于西河之门晨夕课授者二年西河辞其弟子礼若不屑以师自处者别有师説一篇今不存】
　　莲城説
　　曹君连城以中年嗜道断酒却肉更所字莲城而问説于于先生先生曰是即太史所称莲之脱淤泥而皭然者乎夫连城璧也而更为莲莲者连也连偶而相生为莲然则莲亦犹连矣且不特此也莲之脱于泥此非连连者所敢言也其不字连而更莲是故恶夫连也夫连城以嗜道之故一旦捐人世之纷纭而返于澹涤岂犹有流连不已之意介其间乎则夫碎千金之璧而寄之一枝之安莲峰化城于是乎观矣
　　不羣説
　　今夫梧桐之生也特立于朝阳而岿然何依松之托徂徕也无附枝鹔鹴不竝列以处而罦罿远焉雉子之耿画坟衍以分经界盖天下本有不同于物之行而苟同之则为附也吾友包饮和作徳本性好学并力而惜也抱宏材而赍志以死其死则徐君芳烈諡为淳博盖取古人友朋易名之大义也而徐君复榜其故庐曰不羣或者疑之方饮和幼时羣于乡及长也羣于友朋读书论世上羣于古王圣贤往来赠答嵗时燕饮之次羣于峩冠侧弁之夫居家羣于亲亲言笑无辞防愉怿自生迄死凡若干年矣悉羣于所爱于所敬而以为不羣嗟乎世亦知夫柳下季之比居于鲁而有以异于臧孙季孟者也饮和名秉徳行二予别有包二先生传
　　诗余谱説
　　防稽陶燕公定诗余谱成属僧开叙僧开既叙之且为之説其説曰
　　古诗异近体近体限句字古诗不限句字也词异诗诗句字不限声词限声也夫词限声而可不审声乎虽然诗亦限声矣古诗之限声者梁武之采莲龙笛徐勉之迎客送客是也近诗之限声则王维之青雀词李贺之休洗红韩偓之嬾卸头刘禹锡之潇湘神是也诗限声而无谱以纪之故失声词限声而无谱以纪之不防并失词乎虽然花间之辑则欧阳舍人谱之矣大晟之厘定则屯田待制并谱之矣然而又有异者花间之江城子南乡子诸词字犹可増减声犹可下上也大晟之虞美人减于唐则终减之也其临江仙増于唐则终増之也花间以不定而尚近于诗大晟傥不定而不又降于曲乎虽然乐之易亡者声难嬗也今则可嬗矣字则伊吾令吾器则鲁鼓薛鼓矣然而更有异者今之称淮海者曰山抹微云其称东坡曰大江东去夫山抹微云之满庭芳固无戾声即大江东去之念奴娇序亦岂有变声也而彊为优劣若此然则求词者之当不仅在声也而况于声乎
　　王景略不智説
　　王景略将死苻坚问之景略曰晋虽僻陋然正朔相仍勿可图也鲜卑羌虏时我仇宜渐除之景略死坚伐晋鲜卑羌人共殪之秦亡毛僧开曰景略之智也而非也知兵之能伤人也则必曰是兵也伤人而曰兵也利听者勿惮也况其欲玩兵者哉景略曰晋不可图也智也然不知夫晋之必不可图也且不知夫坚之将必欲图晋者也则曰正朔而已此兵利之説也兵利之説非智也然其曰鲜卑羌虏可患也而卒为所灭抑不可谓不智夫鲜卑慕容垂也羌姚苌也夫景略欲去垂矣欲去垂而不得尝多其术以去之矣多其术而又不得也则夫其所言者或者又多其术之言与而欲坚之听而去之哉则又非智也






　　西河集卷一百十七
　　钦定四库全书
　　西河集巻一百十八
　　翰林院检讨毛竒龄撰
　　录
　　门防录
　　京师芦沟桥为南北咽喉崇祯中流贼窥畿南当事议筑小城设把总兵镇之其城祗二门通南北往来乃当时题门者南曰永昌北曰顺治实颂之非有他也后李贼僭号改元永昌而
　　本朝
　　世祖皇帝即位辽阳实建号顺治门防之先兆如此
　　野树神录
　　予友丁大声有枣园在城西其祖母戴以剥枣至园恶大樟占枣地命伐之官园者力争不可谓是树寿枝叶偃及亩必有神不听及树断母见绯袍人从断树出惊问之傍人勿见也登藩车到门忽有瓦砾从车帘中入正中母面及下车则飞砾集于顶如鵶然侍人横遮之即止稍却集如故苦之或避之亲串家然不能归也大声儒者也执经坐母侧正色厉声以诃之终不效杭有师婆善观魅或延之来甫至阶即左向肃手密问曰君家有娘子以雉绳环颈此谁耶家人哄然曰此大媈也大媈者杭人杨姓本大声母而以母姑虐死于绳必此是也大声叱曰止师婆杭人焉知非知其事而捏此言者师复曰尚有小婢从亦绳颈何也众愕然曰此则外人无知者矣大声乃大号请媈主出飨以小牲醴为文若干字且泣且告具言子媳无雠姑之礼家有名教不可训母生知书岂死而瞀乱如此是夜梦媈至泣曰吾颇晓礼岂不知姑不可雠顾此实非吾意也有野树神者伐其栖而神之门者恶门楼守仆日以秽渍浇门端遂因缘为奸而胁吾以来凡其犯姑状皆其为之吾敢犯姑哉虽然野神餍所栖苐造寻丈瓴甓以栖之足矣吾十年以来颇苦盍亦告之姑得云栖説法以稍为解释可乎醒乃告之母遂筑小祠断树下而诣云栖作咒懴凡十昼夜及毕母朝盥一婢捧水盂一婢授巾洒面已接巾授巾婢忽取懐中砾击母面母批其颊曰然则从来之投掷皆汝所为耶然婢实不知也嗣此遂絶于先生曰礼有室神论语乡人傩孔子必朝服而立阼阶注曰恐惊室神是也有野树神周礼大司徒职田主各以其野之所宜木遂以名其社与其野注谓野无社主者不立坛壝但依其野所宜木以栖田神如依松曰松社之野依栗曰栗社之野是也今世无五祀不晓室神并不识门神为五祀之一而野树栖神则以为怪诞而樵贼之因有此事乌知此皆言礼者所必及乎特其所为祟则野神不得入室必借室神为因缘而室神野神又必凭其家人之间隙而后可为此总无可怪者祗人死能久留而云栖佛説可解怨结则怪之甚录斯説者毋亦信其有礼者而阙其怪焉斯已矣
　　二先师判鬼录
　　山阳令朱君禹锡善谳狱见海宼案末有苏道士名而疑之以询予予时与杭州张缵同寓淮之天宁寺间为语及缵愀然曰此吾弟綋为之正欲告朱君而朱能询及子盍为我告之母使道士获无妄罪予大喜遽报朱去旋即问故缵曰道士风马其开隙受陷所由予不得知但恨吾弟綋曾以不韪为天帝录罪死而复苏许以改行自赎而今复如是如何予因询其不韪状曰难言难言但其事则亦可异者吾弟綋于书无不通屡试必先人特以贫故依妇家塘西夏月痢死无棺其子走老屋乞吾叔父孝廉公买敛具而孝亷公在海宁遂从海宁还逾七日綋苏言至天帝所听谳已入死案既而曰此诸生也遣一官押至学宫请二先师出曰是已有成案矣然必得先师决之一师曰罪轻而情重死何辞耶一师曰虽然事尚有可矜者始非倡谋继不附名虽同情可减等乎官曰同情则同罪何减为师曰不然情虽同而罪有等毋亦姑贳焉以觇其自新何如官踌躇曰念其父官岭南有功徳于民请姑贳五年改行则已不改然后收而倍入之乃遣押之见吾父吾父在岭南名宦祠拒不见曰非吾子也转而见吾母母氏蔡在徳清外家泣曰父不汝子矣汝能改行当速归虽然汝死久恐尸坏可归则归否则仍返之帝所自有所处万勿认他人尸也因遣一仆同至家觇家人肯认与否及至见尸尚未敛有一灯一饭盂列尸前櫈间尸动女惊走曰不认也既而妻女哭而前曰认矣仆与押者始辞去其怪如此时子询其所为事缵勿告也后予间还里避姜京兆宅见其从兄纲重询綋事曰从弟死有年矣曩者清师下杭州潞王北去其宫眷留者匿之塘西孟氏家从弟为王氏所诱谋出首而既而悔之不与名也其后王氏出首者五人皆暴死而从弟赖先师救解以不与名得免然越五年亦竟死京兆问先师者谁曰先师者一顔渊一子服景伯也时京兆备书其事然终未得苏道士状及予官京师与淮之张毅文为同馆官毅文能言之时毅文尊人吏部公在籍缵綋兄弟以同姓尝通谱往来值公生日綋无以为寿偶过三官阁见苏道士养鹤雏二而道士他出綋遽指鹤雏曰道士已卖与予矣遂携之行而儿道士守之者坚不肯与乃击儿道士夺去而儿道士尾之伺其送吏部公宅出儿道士跪门公问故竟还儿道士次日公张宴于曲江园綋在坐见大鹤翩然翥而前询曰鹤雏何在耶公曰在也因欢言谢之傍一人揶揄曰鹤雏耶昨儿道士来跪门领去矣綋衔之因有此隙
　　于先生曰予恶説鬼物且薄宋儒以报事作感应篇客有道报事者但充耳俟之而独于二先师事不能忘以凡言报必无可据而此云先师有二且以顔氏子服氏当之此数百年来极东西南北之人必无一人所敢言者而此能厯厯言之则此非漫造无据者矣当京兆宅言此事时在坐者一十二人裁及二先师便皆哗然曰荒唐至此予俟其哗毕正色曰事或荒唐二先师不荒唐也予初不信此事今信之正以此也京兆曰何也曰礼云古凡立学者必释奠于先圣先师此在文王世子篇是春秋前礼也世信以学宫先师必属夫子哉夫子前学宫必祀先圣而佐以先师圣为主而师附之圣尊而师卑相传舜为先圣则臯防为先师文王为先圣则吕散为先师故汉后周公为先圣或孔子为先师孔子为先圣或伏生申培公辈为先师及唐定典礼则始以孔子为先圣顔渊辈为先师是先圣先师创于唐虞三代以来而顔渊先师则定于汉晋后者自明嘉靖间改称孔子为先师而此礼遂亡盖圣人百世之师他时可称而学中必不可称何则以建学成典定作名分不可紊也今以斯世皆改称者而之中独能不改以存此名分此在张氏兄弟必不能搜掌故以自诡其説而在世之人亦必不能洞悉典礼故造为此言以矫诬张氏兄弟则真实录矣吾方欲存此以媿夫张璁桂蕚之徒之不学者而诸公以为荒唐何也京兆曰善遂录之某日录
　　枣花录
　　吉安曾副使言族丙应试旌阳观道士谓之曰见枣花当举曰然则来秋耳道过孀姑姑呼枣花持脯前则婢也丙告道士语姑与之待年果入解丙初有定词姑能文后有代婢答词【丙词曰欲见枣花开喜见花开早留此潘家苑里红试待秋风晓婢答词曰将探上林花须记东家枣莫道人从四面来忘却枝头好】丙午录
　　女棺录
　　县东里张逢吉妻曾游城西五里东岳庙庙停往来棺一女棺尸中僵祝窃启视因谋众将燬之或告张妻貌大与棺中女相类妻惑甚夜归狂言曰予河南南阳内乡人家住秋林山从夫甲官台之黄岩予先死于此而夫死赤城驿中不得归迄今若干年今守台者颇怜之将归棺南阳而道经取我使燬我是絶我归也不幸更为汝妇敢乞汝汝当急往止诸众张曰诺早起为众言得勿燬然妻终以是益惑后渐病尝曰脱不然何以貌尚未改也张大患之一日启视则其貌乃大不类棺停庙亦未久台亦无有来取棺者
　　于先生曰应劭外纪似此者多有惑则怪事生理也客有好言鬼物者适得女棺事因录之
　　何氏仆录
　　邑何氏仆方相何氏两世入御史台家富相效犬马走积赐钱若干缗何氏中落出诸仆相亦以例出乃发前所赐钱营贩耗敝筋力凡数嵗贸田园若干忽谓其弟曰吾何氏仆也将老何氏矣虽然予固方氏子予不可不为人后予弟有子当后予削木箸名字如既死者予羡财若干而以身与田园归何氏焉
　　王师渡浙江江上军溃兵入城何氏谋走避而难守者谓相卫家人出城已主守可乎相曰不然郎虽贫广额丰颐又何氏也为众所耳目恐死死则家人谁主者卫家人者郎也以辎从第宅器仗责奴已矣叩头别城破诸坊人凡以仆守家而告其主所者释之相不告死齐于氏曰江上军溃时军无守者而相独为何氏守其家可不哀乎凡人进事人退则亦自爱其身向使相既出自营其余财终老于外谁则厌之又或者好言致主指画忼慨其忠诚似亦可信及一旦有急而隂鬻其事甚或予敌以主者悲哉闻方相亦少愧矣
　　全山人录
　　山人名全楼氏尝药山中如兎齧物尝自谓能全因名全然人不知山人也予初知之知山人善医癸巳夏家母病痿执不得捧乞山人药俨败竹箯者剔刮煎潄病愈因是人亦知山人善医者欲医者亦皆乞山人山人门如市一日山人谓予曰子知吾善相乎吾请相子子两目滴滴有如晨星明视事【叶汝】也孤生乎其腰亦何所辅也手指爪如锥而不能搰物物将搰之矣自瘐也其气崖然午也予曰何哉山人之所为相矣予防且善物无妄履也是山人之言否也且山人诚爱予予亦爱山人予愿山人之全其为山人也山人既善医今又善相是山人市人也市将求山人矣市将求山人则山人不全且夫人之有求于山人也必将有得于山人求山人而不得山人不得于所求者与山人之将必得于所求是皆不得全惜哉山人之不全其为山人也山人曰然则奈何予曰山人故不善相人也予贸者也善物坦坦平平居易以俟命而山人曰午也无辅也明可覩也则可谓善相人乎则其于医也得毋亦若是耶于是闻者皆曰毛甡非昈者无所辅者龃者而山人曰孤且午山人诚不善相人者而于是亦无有乞山人相者山人亦不医
　　蚁录
　　桃根有所宫者广中而纎唇与圊傍之垲步八焉有蚁居之圊之蚁缘黍在涂者蚁从桃根出缕而遇不得纪数则圊之蚁惊似还所侦者而夺垲以行其桃根来者东西跂不知所向也又未尝归桃也散之尽而圊之蚁有巨者跃出似麾而前者而圊之蚁之细者缕应焉行至桃望之一若抽煤茧贯垲唇出而以步八之距而促也寸曲之向之从桃根来者初不得知其所之也故未尝归桃忽掩圊者胁圊者少却距而半巨中细翼之陈然后从桃根来者夹宫唇亦首巨而细者唯唯陈左右巨者从容收向时出者得诸宫唇以时之细者之出之尽在前也后细者逾时两巨角无胜负细者与细者角丛而封也不可审记不辨向所从桃者与圊者以故亦不得胜负角毕解各返来相当各不得向之所出之半而其半且留就视之则奄然尽死者也或无首足者与夫世之角者无殊也然而既复出以为复角也而蚁则收所伤蚁蚁两生攑伤一或生之三似乎得审记者然因得以各攑攑之尽其未尽时间相触触亦不复角予寓来氏园亲见所状异哉于录
　　特旌贤孝节寿齐母录
　　贤孝节寿齐母者鄞张姓康熙八年其子寅与岱以母节状白鄞令令白之学使者学使者按令甲请旌遂旌曰贤孝节寿齐母歳给薪米烛炭并时宪厯有差盖寿以表节贤与孝则状节时所并见云方母归齐公时公以诸生授生徒里间母为公事舅如公防崇祯末嵗侵禾谷不升市无登鱼蜃者母餐秭榆而舅不知其为侵也公亡而迎事外舅如事舅以故三十年无归宁焉或曰此则母之以孝全其节者乃母之教子防薪向书而织于背其子每出必遣之互瞷其所游客客至隐幔理客语语或不法谢之里有补陀寺去舍百步四方朝海者自燕齐秦赵曳流衔臂日以万至母未尝一窥寺而其子亦遂不敢以偶过入伺演绎其严如此当公诀时谓母曰吾固知汝节所愿慰泉舍者教子而己以故母念及辄督教之虽兵革迁徙仳离坎险中教不辍萧山毛甡曰予方与岱游而岱兄寅已谢世然母强如故此可谓非寿乎寅声名擅经术而间以不得志稍为达节予尝为诗吊之若岱者则忼慨沈挚王景略之俦也有子如此母贤可知矣岱以母状请甡传谨节录其概如传















　　西河集巻一百十八
　　钦定四库全书
　　西河集巻一百十九
　　翰林院检讨毛竒龄撰
　　馆课拟文
　　三江考
　　三江之为名久矣其在经传则杂见之禹贡周礼职方氏尔雅国语水经注史记吴都赋吴越春秋诸书而特其所为注言人人殊卒莫得而指定之夫读书通大义自昔已然况古今山川陵谷迁变耳目踪迹未必悉合泥古者无所于通而揣摩臆度之见又未可为据然而大概可睹也考禹贡有曰三江既入而孔氏为传则曰自彭蠡江分为三江而入震泽夫彭蠡未甞分为三也且彭蠡亦未甞入震泽也周礼有曰其川三江而贾公彦为疏则曰大江至寻阳而合为一至扬州入彭蠡而复分为三而后入于海夫公彦虽不以三江之入为入震泽然而彭蠡在寻阳之南几见江汉之分至寻阳始合而大江之合至彭蠡又分且闻彭蠡入江矣未闻彭蠡能入海也至若禹贡导水则复有东为中江东为北江之文而汉地理志附防其説遂以呉县南一水东入海者为南江芜湖西一水东至阳羡入海者为中江毗陵北一水东入海者为北江夫毗陵北一水即大江也夫仍以大江为三江之一既已不伦而又其所谓南江者则经无明文徒以北江中江而推类言之且经之所称中江北江无非大江今但以北江为大江而中江不然则又何也乃若郭璞注尔雅则以岷江浙江松江当之夫浙江松江固矣岷江即大江按周礼职方氏其在荆州则曰其川江汉而于扬州则曰其川三江夫犹之岷江江汉一江而既以表荆复以之表扬不其紊乎乃若吴都赋注则以为松江娄江东江而宋儒注禹贡因之夫松江似矣而东江则自昔迄今必无其地且史记正义但云娄江入海已耳亦未闻入海之江有三也不善读书者泥于禹贡之文曰三江既入震泽底定则必震泽之定有借于三江之入而后可夫文无定形或对举而分标或连称而转见彼我叅合亦各有义如必以既入为泥则禹贡兖州有曰雷夏既泽灉沮防同青州有曰嵎夷既畧潍淄其道将必雷夏泽而后灉沮同嵎夷略而后潍淄道乎抑非乎夫事不证今仍当考古夫三江之説于今已不合矣请即以古较之夫扬州之域其地甚广其为川为浸为泽为薮亦甚不少如必拘既入之文而限于一地则职方氏云其泽薮曰具区其川三江其浸五湖假使具区为五湖之始而三江即五湖之终则犹之五湖也五湖太湖也扬州何地职方氏何掌周礼何书而问其泽曰太湖也问其薮曰太湖也问其川曰太湖也问其浸曰太湖也不几小扬州而笑职方之陋哉然则如何曰韦昭曰三江者松江浙江浦阳江也夫扬州之水亦有大江其言彭蠡则已该大江之胜矣而于是南及松江则震泽之下流也而于是又南及浙江浙江即钱唐也即水经注所为渐江者也而于是又东及浙东之水曰浦阳江浦阳江者与钱唐异源而殊流者也其后虽同流然其殊者自在也葢浙之入海力大身雄其为水长亘千余里汤汤下渫归于尾闾此易晓也松之入海则呉淞支流分而为娄虽其入海处踪迹未明渺不及浙江之万之一然犹易晓也惟浦阳入海则郦道元水经注南国颇略遂讹为入江不知浦阳者发源于乌伤而东迳诸暨又东迳山隂然后返永兴之东而北入于海其在入海之上流即今之钱清江也其接钱清之下流即今之三江口也故明世绍兴知府戴君汤君导郡水利则上遏浦阳之入山隂者而使之注江下濬浦阳之入海者而使之注海其在钱清相接之口名三江口其在海口之城名三江城置卫名三江卫建闸于其上以司启闭名三江闸其尚名三江则自古相仍防微不断饩羊名存夫亦可以为据矣至若水经注记临平湖则又曰湖水上通浦阳江下注浙江名曰东江则疑庾仲初作吴都赋注所称松江娄江东江者未必不即指松娄与浦阳而后人误释之而求之呉淞之左右母怪乎求之千余年而终不得其地也要之浦阳本独入海而由诸暨而山隂而萧山其中经流虽多沿革而入海之道依然如故此可騐耳若非浦阳则岷江松江娄江皆吴地也国语曰夫吴之与越仇雠战伐之国也三江环之夫松娄则焉能环越哉且国语又曰与我争三江之利者非呉耶若非浦阳则尽属吴地而反曰吴将与我争吴地之利是妄语也且不闻范蠡之去越乎吴越春秋曰范蠡去越出三江之口入五湖之中夫惟浦阳为三江之口则蠡之去越将必出浦阳而入海由海而入松由松而入湖国语所谓遂乘轻舟而入五湖者是也如以为松江娄江则松娄者五湖之下流也岂有出松娄而反入湖者古文具在而学者贸贸究至坚持其説必欲执三呉水利以注古经夫水利焉能注古经矣
　　九江考
　　禹贡九江不知所在乆矣其在赵宋以前皆以彭蠡为九江如班固地理志于庐江寻阳曰禹贡九江在其南而司马迁史记有余登庐山观禹疏九江之説则以彭蠡在庐江之南庐山在彭蠡之侧故云是以应劭谓庐江寻阳分为九而郑康成则云九江者庐外之寻阳也虽庐江寻阳旧在江北而其所为九江者则或曰庐南或曰庐外总之彭蠡焉已矣夫禹贡扬州既有彭蠡既猪之文而其在荆州又别有九江孔殷之句则彭蠡在扬九江在荆分明两地况禹贡导水于导汉下则曰东滙泽为彭蠡而于导江下则曰过九江至于东陵东迤北防于滙夫江之迤北而防于滙者即汉之滙泽而称为彭蠡者也先过九江后防彭蠡前后秩然况中隔东陵断难溷为一水者此后儒之疑所为纷纷而起也苐原其始误自秦汉郡国借水为名厯代沿革遂致贸乱按九江水名原在荆州而秦时名郡相传在西陵鄿春之间正荆州境也至汉髙革九江郡而孝武复之于是渐移之寿春若所为浔水城者然后有寻阳九江之説则扬州境矣然而犹在江北也自刘歆谓湖汉九水入于彭蠡谓之九江而新莽信之因改寿春之九江为延平郡而以豫章为九江且改豫章之柴桑为九江亭于是九江之名在江南焉其后东汉九江仍还寿春而晋改九江为淮南郡至元康之初复设江州名而割扬州之七郡荆州之三郡以之方是时其设名江州之义虽不必专以九江而秦时九江治在鄿春实荆州之境晋复设江州之治于江北在鄿春界内他时所称兰城者此即九江踪迹之见端而永兴以后忽移江州之治于湓城且分庐江之寻阳武昌之柴桑置寻阳郡又置九江上甲二县于郡内至隋改郡县则直改寻阳为九江郡而于是江南九江虽至今犹不易焉则是九江立郡原在荆州而或东或南渐移之扬州之境遂以为郡名水名俱在彭蠡而不知禹贡九江实在荆不在扬也乃宋儒注经既知其非则宜虚怀考析实求其所在而不究根氐不辨沿变务出已臆以妄为慿断于是有胡秘监旦晁詹事説之辈创言洞庭即九江以洞庭为荆州地也乃问其所以为九江者则杂引山海博物水经地志诸书而究无实据乃据桑氏水经谓洞庭受水有微澬湘沅澧涟漉沬浏沩诸名合之为九夫微诸水名有十一以十一名而割其二名以合于九数不可也即别引地志以为水经所记各有参变惟沅湘澬澧四水相同而他志所载别有元水渐水辰水叙水酉水以合于九数则禹贡九江其上文曰东至于澧夫既以澧为九江之上流与九江异名别出而复杂澧水于九江之中则仍是八水并非九数且巴陵之上有三江口矣其名三江者以大江为西澧江为中湘江为南而皆防子此故有此名则是澧湘二水皆独行入江可与大江相等称此非元辰七水可得比列者况郦氏所注防澬诸水皆先注洞庭而后入于江亦后此之形而非旧时之水道也且夫地名无臆测者禹贡曰过九江至于东陵所为东陵见在也今以洞庭为九江而东陵无有遂以臆测曰洞庭之东有巴陵焉其西上为夷陵夷陵者西陵也夷陵为西陵则巴陵自可名东陵此毋论夷陵在澧水之上与巴陵逺隔未甞相峙不得以东西对称而即以巴陵言之今之岳州即古巴陵也在秦楚为长沙郡地而自汉至梁皆名巴陵惟隋改岳州而至今因之然而大江在其北洞庭在其南其在北者相隔祗五里而其在南者则相距数步已耳【旧云相去五十步】假使洞庭为九江巴陵为东陵则九江即东陵也曰过曰至何所间别且导江所记较阔于汉其自沱以上道里修阻不可毕计而自沱以下约五六千里而后至于澧即澧至洞庭未必果九江旧地而苐以洞庭为九江亦已五百余里矣未有九江至东陵才跬步者夫至者自此而达之彼也至于者则行之行之而后积渐以及之者也故自朝至于日中昃则自晓至暮我自南海至于北海则自南至北若谓左足所经至于右足此在孺子犹嗤之而宋人注经其于彭蠡之非九江辨论极析而至此而皆茫然何也夫天下有明明厯厯显示其地而人顾不之察者孔安国云江至荆而分为九则在荆下也江水至荆下而自分九故桑氏水经曰九江在长沙下隽西北夫岳州在秦汉本长沙郡地而岳之巴陵武昌之崇阳通城皆下隽地也九江在其西北则江水分正当在荆州之东岳州之北以迤至于黄蕲之西之间故张僧监作寻阳记列九江之名有曰申曰乌蚌曰乌臼曰嘉靡曰畎曰源曰廪曰提曰菌而乐史寰宇记与李宗谔九江图经虽与僧监所记九名相同而曰分流于江鄂之境则正云荆下岳北鄂陵江口诸地故张浈九江图名稍不同曰三里曰五洲曰嘉靡曰乌土曰白蚌曰白乌曰菌曰沙提曰廪然其曰九江参差随势而分其间有洲或长或短百里至五十里始别于鄂陵终合于江口则正言大江之自为九而分之合之故唐陆徳明曰九江随水势而分而杜佑曰是大禹所疏桑落洲上下三百余里皆厯厯可指数者葢即一江而分之为九如一河之为九河而其后水道变迁溷而为一亦如九河之仍为一河是不必以播九河与过九江疑其异文夫播九河者是禹疏之使为九曰此九河者本禹之导之而播之者也过九江者是大江原分为九而禹之导江从而过之曰此九江者则禹之导之而过之者也未分而导之则为播已分而导之则为过又何疑焉故贾躭九江则又曰江有八洲曰沙曰人曰九江曰葛曰象曰乌曰感曰蚌此八洲者曲折而与江为九虽其言不可尽信然杂九江名于诸洲之中而且连江为九则亦可騐其九江为一江所分而非别有潴泽焉断可识矣间尝考之经文又东至于澧过九江夫澧者今澧州也以澧水从此入江故名其地为澧州此在今荆州之东岳州之西葢江水自蜀至荆已五千余里又越数百里而至澧州则在荆下矣故顔师古曰澧水在荆州今岳州境而实与荆近自史记作东至于醴醴澧通字而汉儒以醴陵当之误以澧之源为澧之流是非澧入江与江水所经之地固无容深辨者乃大江东流越五百七十里而至岳州即又北流经岳之临湘而后至鄂州之界所谓江夏蒲圻者皆鄂州境也然而从岳至此又五百里矣然而九江在其地则是东至于澧过九江自至澧之后凡一千余里而后经九江而过之也乃经文又曰过九江至于东陵向使九江为洞庭东陵为巴陵则跬步之内曰过曰至世无此理然而何者为东陵曰东陵者庐江之东陵乡也水经曰东陵在庐江金菌县西北而郦氏所注则又曰江水过下雉县北防水自东陵来注之所谓下雉者即今武昌之兴国州也言江水至鄂而庐江东陵之水则自东来注之则东陵在庐江明矣故今黄州与麻城黄陂皆汉西陵地而西陵在黄东陵在庐上下相对名称厯然此与巴陵之臆断为东陵有大异者且自鄂州至东陵凡六百里厯江州寻阳今改为徳化县者而后驯至于庐江之东陵则道理相去上下相接周齐均等而然后东北而防于滙焉所谓滙即彭蠡也故曰彭蠡之非九江此不待言也若宋儒傅寅云东陵在荆州今鄂州则误以下雉兴国为东陵而妄指之下雉为东陵之水所注非东陵也葢惟九江在江鄂之间黄蕲之上则秦郡治蕲春晋郡治兰城即蕲春界内水名郡名亦得相证即黄州有九江城在黄梅县内为九江王黥布所筑亦隠隠可考见即推之宋儒所引楚地记巴陵在九江之间洞庭之渊非谓洞庭即九江也言巴陵北负九江南俯洞庭则其地在两水间耳亦彼此相脗合自宋儒注经动輙改窜初辨彭蠡之非九江既谓彭蠡非江汉所滙后且谓东滙北防必经文有误夫彭蠡之非九江此汉儒之误非经误也彭蠡非江汉所滙则夏时至今水道变迁或非近今所能测也至于东滙北防则汉滙而江防之经文秩然乃以不解经之故而遂欲改经引郑樵邪説以为东滙泽为彭蠡与东迤北防于滙俱属衍文而其后元儒如吴澄辈阿意承防竟改东迤句入导汉东滙泽为彭蠡句下万或以东陵九江求之不得始而改九江为洞庭改东陵为巴陵又既而改敷浅原为庐山改东防于滙为居谯之湖而再求不得势必并九江东陵而尽删之禹贡几何堪此割剥故予之为此説者非好辨也以为此固有在焉而非可以臆说断也臆说者改经之渐也








　　西河集巻一百十九
　　钦定四库全书
　　西河集巻一百二十
　　翰林院检讨毛竒龄撰
　　折客辨学文
　　客有作读传习録辨者刻其书四巻装潢示予予谢之曰予不能读也子言语株离无主客无首末无针黹绵络指不能达心而学复防眯如入大雾中惽惽莽莽但自作已説其于所辨之人之理豪厘不接且时时以一已之腹强坐君子此固无容置喙者然圣贤大学岂可冺也姑记其平日往复与予所质难者数条即名之曰折客辨学文葢以不辨辨而辨亦得焉世之好学者幸鉴之
　　尝在钱唐仓吴氏宅饮次客纵论嚣嘂不已予曰徐之子苐提一主语使我可解曰知行不偏废才説致良知则便无行一边了予曰此非阳明之言孟子之言也孟子曰人之所不学而能者其良能也所不虑而知者其良知也良知有良能何谓无行曰正惟良知有良能而专言良知可乎曰然则子不读孟子矣孟子又曰孩提之童无不知爱其亲也及其长也无不知敬其兄也孟子何甞言良能乎孟子不言能而能在其中何也知爱敬知也爱敬即能也阳明不言能而能在其中何也良知知也致良知即能也然则阳明之言孟子之言矣予甞谓致良知三字圣学首功祗不宜为大学致知作解注耳大学格物者格其物有本末之物致知者致其知所先后之知此在宋儒元中子已明明言之阳明但以生平所得力认作首功此如春秋赋采蘩意在荐享而闻者认作大国恤小之义各言所得非训诂也此皆不足为言者病也
　　丙子秋在清和坊饮次客忽作心性事物之辨时平湖陆义山在坐顾而问予予曰予耳久矣无已试再理前説可乎曰君臣父子物也以孝以忠事也阳明答顾东桥书云事父不成在父上求只在事父之心上求事君不成在君上求只在事君之心上求殊不知事父明有个父在明明有个事父之事在事君明有个君在明明有个事君之事在若教人在心上求则舎事事物物将这心求在何处曰此但知主説而全不知有客説者也夫阳明何尝谓无事物但有心乎事父不在父上求非无父也只在事父之心上求谓只以此事父之事求之于心非舎事父之事而但求心也客明明曰事父之心而主但曰心可乎且心不能在事物上求也阳明谓事物在心上求则有事物而子必谓心当在事物上求则不惟无心并无事物何则心能有事物事物不能有心也请观之天夫天一物也四时错行日月代明者物之事也然而目不见碧落耳不辨气候日星不知何所缀风雷不识何所发其物与其事几乎防絶然而即心求之而千嵗日至可坐而致向使必求之事物则夸父逐日有渇死已耳故闭门造车不见九道也而动合轨辙陋巷箪瓢未甞服周冕乘殷辂也但其心不违而用即可行若谓事父必在父上求事君必在君上求则此心未通而天伦已絶何则人不能皆事君也向亦谓君在心上求故人人有君今必在君上求则君门九重求在何处即子亦曾上公车受职然并不曽立君朝践君陛任君事也事君之心不可求而求之事君之物与事君之事则又皆非子所有是即子一身而君臣大伦早已废絶尚何暇哓哓讲事物乎
　　甞读徐仲山传是斋日记其中作事物心性之辨有云紫阳説知行俱向外求故知则格物行则求事物未免驰骛向外若与圣贤存心知性之学有所不合所以阳明以事物在心上求对照挽之然俗儒犹哓哓者以为反求心性即禅学也吾谓阳明多事尚周旋俗学故有事物在心性上求一语孔孟即不然孔孟絶去事物专求心性大学不云乎心不在焉视而不见听而不闻食而不知其味心逐事物便是不在故圣贤为学专求此心孔子曰操则存非操此心乎舎则亡非言此心不可舎乎孟子曰求放心则惟恐其舎之而专求此已舎之心此一圣一贤斩斩截截千秋万世又谁敢以禅学非之惟性亦然中庸不睹不闻此中并无事物也孟子平旦之好恶此中并无事物可参求也故大学言心祗曰慎独中庸言性亦祗曰慎独独者独也谓一物不交一事不接独有此而无有他也慎者谓即此而加之功也然则圣贤之为学其专求心性必不容有一毫事物参扰其间亦已明矣徃者施愚山作湖西道时讲学于庐陵书院楚人杨耻庵与其徒来正作事物心性之辨耻庵咨嗟曰事物在心上求则有心有事物万物皆备即反身而已得之孟子之言也若在事物上求则天下事物必不能求而此心已先失矣千文曰逐物意移此在儿竪能诵之况学人乎时闻者嘈嘈而起目之为姚江之学且有昌言孔顔学徒定无心上求事物者愚山亦不省唯唯而别次日愚山自言曰讲学甚难只一顔子不迁怒必不能到昨防中多人盘飱阙具吾已取官庖责之今晨治鱼不去乙吾又取责则未免迁怒矣且昨所责者误公也今以口腹而责人公私谓何如此者将何以治之耻庵曰治之以心而已众方愕然耻庵复徐徐举手肃四坐云如此者请列坐各道一言可能在事物上求乎四坐数百人皆俯首无一言耳可察蠮螉半晌愚山幡然折膝曰先生言是也吾讲学二十年愦愦久矣今知所归矣时庐陵学徒有罗姓者自言先辈有从姚江旧讲防中学得歌法请试之乃歌孟子牛山之木篇众皆悚然歌者亦慷慨悲哀涕泗被面歌毕众各起揖谢乃罢然则儒者求心有必不能在事物上求者如此
　　或疑心在事物上求他无可见然夫子与仲弓言仁曰出门使民则曷甞仅求之心不知此正求心之极功也向谓周子主静尚非圣学以但求之静边耳圣人静固求心动亦求心无时无刻而不求此心所谓无终食之间造次必是颠沛必是况出门使民乎是以出门不在门上求曰如见大賔则并不在賔上求何也以并无賔也心也使民不在民上求曰如承大祭则并不在祭上求何也如祭非祭也心也夫出门自有事物况使民则更有使民之事与使民之物于此而不求事物则无处求事物矣立与在舆亦然世几见事物之来可以影向倐忽一如飘风之当前鬼伥之掩至者乃曰参前曰倚衡此则非事物之求而心之求矣曰惟心之求岂不是佛曰圣与佛不同而人则同人与人不同而此心则同此非佛法入中国而后裁生此心亦非佛法入中国而后裁言此心求此心也正心尽性大中言之存心养性孟子言之今以佛家有明心见性之説遂使圣贤正心尽性存心养性之正学反不敢道裁言心性便类佛氏坐使上天所生吾身所有千圣千贤所共讲共求之心性而一旦委而归之佛氏可乎夫佛氏不患其相类也人之不类于佛氏者何限自此心性而外即此身已自不类而况由身而家而国而天下而万物有何一可相类者吾儒求心有体有用佛氏求心有体无用其体同其用不同也吾儒求心有功有效佛氏求心有功无效其功同其效不同也今阳明以有体有用有功有效之学专求之心毋论阳明所求之学与佛不类即使有类于心而由身而家而国而天下而万物全体大用功极效仍与佛氏毫不相类则即此求心其亦吾儒之心圣人之心矣况佛家求心单拈句子原是空求阳明求心存理去欲实是诚意即其体其功亦原有截然不同者乎张南士甞曰吾儒用心不同于释然而同此心人与虫兽则絶无一同者然而虎狼父子蜂蚁君臣其心亦尚有偶相类处今舍物求心惟恐类禅学而弃而勿求则君臣父子将必恐其类虫兽而尽弃之是虫兽不若也
　　客曰阳明致知是个做不得的但言以之事父自然大孝以之事君自然大忠以之应万事万物无不中节其效验广大如此便把圣人教人学问思辨勉强积成的工夫一切埽尽且自説此防埋没了数百年不知未埋没之先那一个圣人贤人曽説过曽做过无论见效不见效请阳明説出来好做个榜样那知是断断没有的是断断做不得的曰如此则丧心病狂极矣夫知贵乎行儒者空讲理学有知无行阳明真有知有行者事君则忠事父则孝临事接物无不泛应而曲当如此做不得则将谁做得乎且阳明未尝言致知是生知必迸去学问思辨勉强积渐工夫而独致此一知也子徒以一已之腹强坐君子固已竒矣且知之有行以行此事物也求心在事物谓当求此心于事物之间也今阳明力行已有明效阳明于事物又得大验而反谓无论见效不见效千古圣贤无此榜样诘使阳明自説则假使阳明自説必曰尧舜周孔其榜样也使吾辈代阳明説必曰阳明即榜样也万一阳明使诘者自説恐肺肠面目大有不堪为榜样者况近世攻阳明全属门戸子欲傍其门戸彼门戸多人未必肯受且
　　至尊大圣最恶门戸视防之年何苦为此若谓阳明逼拶门弟子苦苦劝人将圣贤大路从此阻絶故欲以此救之则又杞人之忧矣予尝作土司传方阳明在龙塲时土司安贵荣暴横无礼自恃从征功欲并诸官驿作土司地阳明贻一书示之彼即归罪恐后夫阳明何尝苦劝人而所至向化此即躬行有效之一证矣尝见贵乡道学有在敝郡开讲肆者适敝邑有道学门徒兄弟争继其人立作数千言判之隂阳反覆实不知其中有私与否乃自此判出而兄弟各执反挑衅成隟两相搆讼以至于死然则劝人之效谁得谁失圣贤大路谁通谁塞请平心易气为一省之
　　客又曰阳明有存理去欲之説不知欲是去不得的耳目口体与生俱来无去之理也书曰惟天生民有欲记曰感物而动性之欲也此岂可去乎若作虚字説欲仁得仁是好一边生亦我所欲是不好一边然未有説去欲者惟佛家以六欲为六贼不可不去儒者无是也曰存天理去人欲此旧儒甞谈未甞始阳明也子苐拾书记一语谓欲不可去而于书记之全文仍未甞读书曰惟天生民有欲不又曰无主乃乱乎记曰感于物而动性之欲也不又曰灭天理而穷人欲此大乱之道乎夫使无主以乂欲则必乱不穷天理而灭人欲则必大乱此正言欲所必去而子尽反之此非书记语也夫欲者恶之别名也存理去欲犹言为善去恶也恶可不去乎即朱子亦云好善恶恶皆务决去而求必得之故易曰闲邪存诚干寳谓去其隂非也论语曰克已复礼朱子谓克去已私也葢邪恶与私无论所生非所生而必有以去之克已私则克在私而不在已去人欲则去在欲而不在人此皆于身与已并无碍者若谓耳目口体即是欲去欲即是去耳目口体则朱子谓己是身之私欲得毋克己是克身乎且欲不可在去留之间也学者用功贵在斩截吾儒言理最忌鹘突左捶而右挪则百事骫裂既谓之欲则断无在去不去之间者夫好善不用恶恶不去郭所以亡况在用功之际乎上蔡张仲诚读蔡沈尚书注有道心尝为之主而人心听命焉语叹曰此害道语也既曰人心人欲也欲可听命乎推蔡沈之意必谓欲即心心不可去耳昔者孟子三见齐王而不言事门人疑之孟子曰我将攻其邪心【朱子孟子注亦引此】夫心尚可攻岂不可去有贼于此律当迸逐乃不幸而引经折狱者曰此民贼也不通者遂争之曰然则此贼不可去何也以贼是民也则将逐贼乎抑留民乎引经之不通何以异是
　　克伐怨欲不行焉不行欲即是去欲未有禁絶之而尚留中者朱注犹曰克去己私则私欲不留而天理之本然得矣若但制而不行则是未有拔去病根之意而令其潜藏隠伏于胸中也岂克己求仁之谓哉则是去欲之説起于朱子欲尊朱斥王而不识所尊为何等子欲附朱子朱子不屑也且儒佛不同然不碍有同者以佛有六欲而不言欲则佛有六道可不言道矣且佛祗薙发犹尚有耳目口鼻子何不戳鼻灭口以自异于佛哓哓何为
　　客又曰知行两事并无説合一者经书所説无一不以知行分作两件如言之不出耻躬不逮其言不怍为之也难之类于知处説得缓于行处更説得急从未有能知自然能行不行只是不知的説话惟佛家教外别传才有此等言语予曰子欲辨知行合一歴引言行相对者言之则以言属知以为属行此是书理未通之故不足辨也只知行合一四字予前已明言之矣孟子曰孩提之童无不知爱其亲也孩提知爱亲无所谓行也然而行矣且孩提只爱亲无所谓知也然而知矣故孟子前説知能此只説知以知能合一也此其义紫阳亦言之紫阳注中庸曰由不明故不行此非不行只是不知乎又曰顔子惟真知之故能择能守如此非能知自然能行乎然则阳明此言即紫阳之言而子妄谓教外别传何与往在史馆时同官尤悔庵题得王文成传总裁恶传中多讲学语驳令删去同官张武承遂希意极诋阳明予曰何言之曰知行合一圣人之学乎予曰知行合一有二説皆紫阳之言然紫阳不自践其言而文成践之其一説即予前所言者是也其又一説谓知是理必行是理知是事必行是事此即紫阳注中庸所云知所以知此也仁所以体此也知在此行即在此凡所知所行当在一处亦谓之合一乃其注大学于格物则所知在物于诚意则所行又在意在物少一行而在意少一知何也有人于此曰吾格礼节文登降所当习也吾格乐钟鼔考击所当事也知礼乐当行礼乐乃曰吾知在礼乐而所行在意可乎且知礼乐只知礼乐乃曰吾已知礼乐而凡吾心之所行更不必再知可乎是此知非此行此行非此知一知一行断港絶流矣此非合一之病不合一之病也此非阳明之言不合紫阳紫阳之言不自合也武承大怒愬之总裁归即作讦阳明一书将进之乃连具三劄一曰孝宗非令主二曰东林非君子三曰阳明非道学三劄齐进同馆官并起而哗之防徐健庵庶子方入都总裁咨之健庵大惊曰阳明已耳孝宗东林岂可令史馆是非颠倒至此傥在明代京朝内外共得以逐之矣总裁遽毁劄而罢其后武承不甘复与汤潜庵侍读争辨格物上书潜庵潜庵但致书于予竟不之答而武承已死既而文成一传馆中纷纷有言宜道学者有言宜儒林者有言宜勲臣者总裁断曰勲臣而已又曰前史无道学传惟宋有之今何必然请无立道学名但立儒林而屏阳明之徒于其中何如众皆唯唯独予不谓然然而不能挽也总裁尝召予曰闻子説知行右阳明而左紫阳有之乎曰无之从来论文成者皆谓其不合紫阳而予独曰否请试言之郑端简作今言云人但知阳明大学不合紫阳然平情以观恐不可便以宋儒改本为是以汉儒旧本为非王弇州题正学元勲巻云阳明直指心诀以上合周程之説所未合者朱子耳嘉靖中曽以新建从祀策山西乡试其议有云朱子训诂章句为不失圣人之统而已未必尽得圣人之心新建致良知简切痛快实有接乎孟子性善之説即其他训诂章句小不尽合朱子耳非不尽合圣人也万厯十二年诏申时行等定论新建从祀时行上言守仁致知出大学良知本孟子未甞禅也或者谓崇守仁则废朱子不知道固有互相发者且朱与陆并祀矣朱学不闻以陆废今独以王废乎时神庙得疏叹曰皇祖甞称王守仁有用道学国家能得一有用道学虽不合宋儒其又何疑【时有议进王端毅者曰今人疑文成而去端毅为其专事功也夫孔子不薄事功何也孔子辙环天下厯七十二君而不遇退而删述六经然犹曰我欲托之空言不若见之行事之深切着明也】然则旧儒论王学皆谓与朱学不合而独予则倡之曰知行合一实朱子言之而王子述之且朱子不自践其言而王子践之是右朱学者莫如予而反曰左之何也总裁推案起曰此事非吾辈所能定也他日总裁诸儒臣于
　　内廷供奉之次间论诸儒学术同异
　　皇上谕之曰守仁之学过高有之未甞于诸儒有异同也众皆俯首颂扬而退葢至是而文成之学有定论矣予尝观天童僧北游语録载
　　世祖皇帝称守仁之学有似孟子初不信其书今皇言大哉昭昭如此然则知行合一其幸为厯代帝王所许可岂易事乎
　　先仲氏甞云天下论理论学皆不可有为而发当时攻阳明不知何意总裁诸大臣皆抱虚公并无所为今则顿成时局矣往读郑端简集谓宸濠之变江彬许泰张忠辈既耻大功为文成所先必肆加罗织而忌功之徒又附和之反谓文成通濠功成诡遇当濠反时予年二十一应试杭州见诸路羽书皆不敢指名濠反或称兵变或称冦起或称南昌告警或称江西巡抚被害并不及濠一字何则恐事成后受族灭也及文成檄至直曰宁王反当是时文成直以全家生命授之濠矣小人有所为倡为邪説何足惑众王弇州史料亦云正徳实録翦抑文成功不遗余力虽今已暴白然未有摘发当时史官握笔之心事者葢实録之始为总裁者杨文忠【廷和】继之者费文宪【宏】而以副总裁专任者董文简【玘】也杨公与王恭襄【琼】有郄恭襄虽隂谲然能识文成而独任之在南贑时假提督军务之权便宜抚以故前后平贼及平濠之疏皆归功兵部一字不及内阁杨公切齿久矣费文宪久与濠忤文成平濠后未甞荐及费亦恨之董最名忮毒于乡里如王鉴之辈尽力巧诋又内忌文成之功而外欲以媚杨费作此诬史将谁欺乎后文成之天定复爵赠諡而董受不根之谤至彻圣听未必非鬼责也观此则阳明当时议论未定亦尚有名儒大臣洞心剔骨推见隠慝使谗邪之徒无所容蔽如此况近代陋学肺肝如见稍有所为即十目十手未有不知所自者嗟乎可不慎与当时策议文成者曰新建膺阃外之寄建百世之绩而婴权幸牙角爪距之锋柄在悍帅则悍帅攩防之柄在中贵则中贵揶揄之柄在辅相则辅相媒孽之皆极言受侮羣小之事并无一正人起为难者若同时诵扬则在朝在外比比而是皆属君子予尝略记明代实録其荐从祀者一则尚书舒化左都赵锦侍郎倪光荐右通政陈瓒大理寺卿曽同亨少卿何源谕徳呉中行都给事中齐世臣御史俞文炜龚一清陈遇文再则侍郎周子义洗马陈于陛三则大理寺丞罗应鹤四则给事中顾问其他万厯年诏议诸臣不可记数至若道学统宗则自余干新防而后凡海门周氏浮峰张氏诸学者俱以新建直接周程之统即崇祯末东林学长如念台刘公所在讲学立圣学统谱以周程张朱王五子相禅但録朱子晩年定论于谱中以示合一即
　　国朝学儒如容城孙钟元上蔡张沭辈纂圣学宗传道一録诸书其説亦然然则王学之在天壤昭昭如此况道学是非已定之
　　至尊圣鉴之中泾渭秩然譌言虽多不足摇惑吾愿子之且休也康熈丁丑闰月録














　　西河集巻一百二十
　　钦定四库全书
　　西河集巻一百二十一
　　翰林院检讨毛竒龄撰
　　答三辨文
　　【一孔氏三世出妻辨　一泰伯让天下辨一井地辨】
　　月日平湖陈佑以同邑陆琰卓【字蕴昆】三辨寄讯予耄病不能答已逾时矣犹子文辉见之谓此亦学术中事彊予口授解义且书之以便复去因存稿焉
　　辨
　　人道之大伦有五曰君臣也父子也夫妇也昆弟也朋友也五伦具而人道全矣圣人人伦之至也孔子三世出妻説不知作俑何人而家语附防之遂使万世圣人竟缺五伦之一程子以为出于汉儒谬説真知言也追厥所由祗误解檀弓不丧出母之出字始
　　答
　　方今士林有文人而无学人能作是辨鲜矣况辱逺讯焉敢不答苐有不能不直答者古五伦只父母兄弟子并无君臣夫妇朋友此在尚书春秋传凡所称五品五典五常五教皆然今之五伦是朱氏注中庸错认五达道为五伦以致沿误此不可不考正者
　　若以孔氏三世出妻为疑则其説出于檀弓家语诸书六经惟三礼最叵信家语出于王肃家大不足据但不当臆断堕宋人説经习气如谓圣人不宜缺夫妇一伦则在真五伦止五人也然而尧有兄挚有子朱而舜且父顽母嚚弟傲予商均不肖于五人无一全焉可曰尧舜非圣人乎
　　如程氏谓孔门出妻出于汉儒谬説则檀弓家语并皆战国人所作非汉人也明明有张罪而故刑李尤不可也若谓悮解檀弓出母之出字则檀弓自误容有之无悮解也
　　辨
　　不知出母云者谓所出之母犹今所云生母耳子思曰为伋也妻者是为白也母子上之出母庶非嫡妻故子思不使丧之厌于嫡也仪礼公子为其母练冠麻衣縓縁既除之不敢并尊于嫡也王子母死其傅请数月之丧可证也
　　答
　　古礼并称被出之母为出母并无以生母为出母者此并非误称且亦并无溷称也若以生母为庶母则尤不可生者就其所生而言之若庶母则嫡子之称犹言诸母尔几有为其所生而可称其母为庶母者且本文明云此原是伋妻故当为白母今已出非伋妻矣白安得母之则此不为妻从出母言若指妾则非伋妻者正是白母何则其生母也生母正其母而反曰不为白也母则又何説且生母之服未甞厌于嫡也古丧服礼袛屈于父而不屈于母父在则嫡母亦在所屈礼父在为母期是也若嫡母则何所厌屈惟朱氏注孟子杜撰无学谓厌于嫡母此千古笑话今袭孟子注并引仪礼公子为母丧服文而亦断之曰不敢并尊于嫡则岂可训且仪礼所称公子是诸侯之子一如孟子所称王子者与大夫士又不同故既除服若大夫则父在当为其母大功士则父在当为其母期子思士也能使其子弗服生母丧乎正惟子上之母是被出之母可服可不服故姑且已之此与子思丧嫁母郑志载张逸问答考核服制彼此未定一类若生母则父在服期父没三年礼文具在而子思独废礼而弗使服丧乱矣
　　辨
　　伯鱼之母死孔子使之丧生母之丧子思所谓道隆则从而隆也至期而犹哭则几于匹嫡矣故叹其甚而鱼遂除之
　　孔子十九嵗娶开官氏六十六嵗开官氏卒则孔子无出妻事
　　答
　　惟出母可服可不服故有隆污若生母服丧在礼不在道矣且孔子十九娶开官氏诸书有之若六十六嵗而开官氏卒则袛见阙里志系后人所撰不足据矣若史记家语则较可信于阙里志者然云孔子十九娶开官氏二十而生伯鱼向使伯鱼是庶母所生则十九所娶者妻也而期年所生又是妾子将孔子甫及冠而一年之间妻妾并娶岂有此理
　　辨
　　子思之母死于卫子思哭于庙门人以为庶氏之母不当哭于孔氏之庙其曰庶正所以别于嫡也故子思受过而哭于他室而解者以为伯鱼死其妻嫁于庶氏不知又何据也按伯鱼年五十而卒其妻亦应四十余矣四十余改嫁此在恒人犹无之而谓圣门反有是乎若以死于卫遂解为嫁于庶氏则子思甞仕卫其母独不得从其子而受养乎且既云嫁矣则与庙絶矣胡为栁若犹以四方观礼而欲其慎之也此皆自相矛盾不通情理之论而二千余年曽无一人駮正之者
　　答
　　此适有庶氏遂疑为庶母之误不知庶母不得称庶氏且庶氏与孔氏对文明是庶姓不是庶母况庶母焉得不哭庙礼凡妾先死必中一而祔于妾祖姑傍无妾祖姑则又中一而祔之高妾祖姑之傍是庙原有妾而后妾之主又得祔入庶妾当祭庙矣谁谓不当哭于庙特孔门皆出母而此又称作嫁母似乎有误但不容哭庙则虽非嫁母而出母或容有之故前儒亦饶疑义而未敢定若云改嫁则伯鱼五十而死岂有四十余嵗之妇而尚再醮者一语断定无疑也至于檀弓之矛盾不止四方观礼一语既曰子思之母死于卫赴于子思则思不在卫故以讣来且云哭于庙则惟鲁有孔庙是时子思在鲁不在衞明矣乃又以栁若卫人戒思慎礼是思哭在鲁而戒思之人则又在衞真矛盾也且子思祗哭耳即不然亦祗以齐衰期服丧服已耳而乃以礼与财较量厚薄是以含敛棺椁为言一如凡子之丧母者是又矛盾也来辨矛盾二字已启其扃而尚未发覆然惟此节最明快故曰六经惟三礼叵信何况家语但当有实据穷极根柢不然宋人杜撰无益也
　　又辨
　　泰伯三以天下让朱注其心即夷齐扣马之心而事之难处有甚焉者不知何为却有让周之説据朱子明注季厯生子昌有圣徳太王因有剪商之志而泰伯不从遂欲传位季厯以及昌此本注也有疑閟宫诗人为推本得天下之由者朱子曰若推本説不应下实始剪商剪商自是周人説若无此事他岂肯自诬其祖左氏分明説泰伯不从未知是不从甚事小注如此夫朱子下字斟酌尽善岂无其志而肯故入古人之罪耶
　　答
　　泰伯所让是让季厯则不必云让周而自不得有他让此在汉迄今由注疏以及行文家无异词者独朱氏一人倡言让商此是武断而反谓让周之説不知所由此是何解凡人不读书欲造説以説古事亦当就本事略一谛观从来三代世系载之国史本纪者自有明文乃本纪云泰伯亡之荆蛮以让季厯则让字有实落矣孔子是言正因史文让字推言之而曰岂止让弟国哉此经文来厯蛛丝马迹极了然者是以汉儒去古未逺即三让三字亦有实落如一采药二闻讣三断髪类在王郑軰皆能言之虽不必尽信然让则无他解矣
　　故先仲氏谓朱氏説经总不顾前后不惟乱经意即已意亦自乱太王以季厯生昌而谓为可兴不过痛已亡国冀幸图存并不敢稍觊此全盛之大商而朱氏以为志欲剪商则其所云能剪商而欲传位者正季厯也泰伯欲让商而反逃之以使之必传此能剪商之季厯可谓让商乎乃杜撰无理自造故事又且自加解辨以曲为囘防而究之一往纰缪徒为经祸如注云太王有剪商之志泰伯不从遂欲传位季厯以及昌夫居岐之阳实始翦商此鲁颂文也忽添之志二字于其下已自不通乃又撮春秋传泰伯不从四字以接之则不通弥甚按之志二字犹徒抱其志而未甞剪及另造一説则太王直自剪之其説云閟宫剪商有谓诗人推本得天下之由者朱子曰若推本説不应下实始剪商语剪商是周人説若无此事他岂肯自诬其祖信然则太王自剪商矣夫剪者灭也谓灭商也太王何曽灭商岂曽以剪刀剪商几刀乎太王为狄灭尚不能剪狄几刀而谓能剪商直梦呓中语然且谓周人自説周人自诬祖亦尝就本诗一读之乎此诗系鲁僖祭嫄庙而史克作诗虽是周人然周人之通者也剪者灭也灭商者武王也武王之灭商实从太王始基之此犹武成云我太王肇基王迹肇者始也王迹者武王灭商之迹也肇基王迹正是实始剪商一史克言之一是武王自言之尔诬他他不诬祖也若泰伯不从直接太王有剪商之志则尤为不通夫古经未易读也泰伯不从出之春秋传宫之竒谏虞公语其曰泰伯虞仲太王之昭也泰伯不从是以不嗣以不从接太王之昭原自难解然正须解説以求经义乃强接之剪商之志之下而于本文仍不解反曰左氏分明説不从不知是不从甚事夫祗有志而不从已不可训势必添不从父命为言而父命二字又添不出何则古兄弟让国惟泰伯与夷齐而夷齐有父命故伯夷曰父命也遂逃去而泰伯无父命故前儒注经者惟恐有误特于论语正义专下一疏曰文王有圣徳太王欲传之而未有命竟以未有命三字絶之其慎重如此朱氏既无学识又坚愎自用反为回护曰不从个甚事葢原不解春秋传不从之义而复强抵一句一似伯之不从舎从父一事便无他事可解者
　　不知泰伯不从接太王之昭句正让弟实解而世罕识者古工史书世宗祝序昭穆而孔氏正义曰父子异昭穆兄弟同昭穆然而同昭同穆中有先后焉先后定而位次因之顺其位次谓之从倒其位次谓之逆故春秋文二年经书跻僖公而国语宗有司曰非昭穆也正谓闵僖兄弟闵先立僖后立而升僖于闵非昭穆位次也孔子讥之曰纵逆祀所谓逆也其后定九年经书从祀先公则以阳货是时易闵僖之位而顺祀之即谓之从从者顺也所谓顺而从之也今泰伯季厯同为太王穆考之昭而不依长次举国让弟谓之逆而不顺不顺即不从故曰不从同昭之位次而不嗣周国此正让周让弟实解而举世不识何也
　　辨
　　意伯此时隠忧恻怛必忱思以感之不能则几谏以动之正谏以格之夫得罪于乡党州闾宁熟谏也况君臣间乎伯于此时惟有逃之一着而然后父子恩全君臣义尽非防父不义也
　　答
　　此直推广朱氏説而纵言之宋人经祸当此益浸淫矣古事人多不晓然亦显显在人而人并不讲且并不体察如伯与夷齐其事亦何甞秘密而皆不能察其苦心观伯夷传云其父死叔齐让伯夷是两人之逃必父死而后行之其生前隠讳必不敢悻悻求去以见诸形迹当何如者惟伯亦然伯深体父意而隠忍不发至太王疾亟而后托采药而幡然去之此并是实事而乃俨然撰事曰几谏曰正谏父子兄弟几几閧市出一门矣曾宋儒经祸而可尤效之如此
　　又辨
　　井地之制在夏商以前不可考矣即夏商以后有贡助名而其为五十七十百亩之制则全不能解夫经界有定规沟涂有成域各自少而变多必将移易其封植更改其疆畎烦扰已甚窃意夏后氏时洚洞方平人民尚少一夫五十不过随其力之所至地之所出所以为贡商人始为井田之制以六百三十亩之地画为九区区七十亩其间沟洫道涂必尚广裕广裕则必有间田隙地弃之无用故周家百亩之彻因之以成大抵因商之旧斟酌其沟洫道涂五等之广狭而蓄壅而垦辟之夏商尺度已无可考周人以八寸为尺履亩而计则商人七十亩以八准之八九七十二防当周九十亩而遂【广深各二尺】沟【倍遂】洫【倍沟】浍【倍洫】川【受上四则之水】分广陿而蓄壅之径【广容牛马行】畛【容大车】涂【容车一轨】道【容车二轨】路【容车三轨】分广陿而垦辟之又可得十亩有竒则井形悉仍商旧不必有改作之劳而周人百亩可按数得矣
　　荅
　　井地创于黄帝古有明文乃朱氏独曰商始为井制无论毛诗维禹甸之春秋传少康一成一旅王制夫三为屋屋三为井总夏后氏制而即辨中所开沟【深广倍遂】洫【倍沟】浍【倍洫】川【受上诸水】出之遂人职文者皆夏后氏亲治之虞书禹曰予决九川距四海濬畎浍距川而论语亦遂云禹尽力沟洫是明明夏有井制而注孟子者敢曰井制始商将欲举毛诗虞书春秋传礼记周礼考工记并所注论语而尽付之祖龙可乎且其所云夏后氏时洚洞初开人民尚少至商后始渐次开辟亦未是也夏后非洪荒之世洚洞为灾不过丁数百年治乱一转运耳故阨运未几而即已平复如禹贡记扬州之贡曰厥田惟下下厥赋贞作十有三载乃同正言井制有九等之田九等之赋九等任垦之人而耕作十三年后尽复如旧所云十三年者并是尧年即舜年五十载亦尚未及何况夏后氏故此一説在前儒亦曽言之总无当也
　　乃若以尺度减短作朝三暮四之説前亦有之然未经推算今既推算则应有实数而仍然不合如云商人七十亩以八凖之八九七十二几当周九十亩此大谬者据商七十亩以周尺八寸计之当云凖七不当云凖九夏制夫九为井以八凖九不能合五十且既夏商尺无考何得以今尺作商亩之凖且以八凖九则所伸十八合之犹是九十亩不得云几当周九十亩也夫必减尺度以伸亩数则以周八寸之尺凖商人七十亩之数八七五十六先以五十六亩抵商七十而所余一十四亩又得伸二百八十步増出二亩八分之数合之可得八十六亩八分然欲以之抵周人百亩则究竟不合又且亩数以步凖不以尺凖周制六尺为步步百为亩则在商必六尺为步步七十为亩犹之今制六尺为弓弓二百四十为亩但改弓步而不改尺数似乎地亩长短全非尺度所能限者
　　乃又于减尺之外另欲壅沟洫辟涂路以为増亩之法因引遂人职文谓井地水道有遂沟五等可填水两傍以拓之井地经界有径畛五等又可铲界两傍以恢之则烦扰滋甚从来水道通塞陿者可使广而广者反不能使陿况以丈尺之水欲但存中流而畚土以填其两傍则世无此事若欲削涂路则车徒牛马量所行以定广陿自容牛容马容一轨以至容二轨容三轨矩步截然纵善铲削欲其削车轨铲牛马足毁成法以恢此尺寸之土势又不能向以为改疆界变封植由五十以更七十百亩力有难为故刻求良法而今此变更仍然不减又且有大难通者人苐知九夫为井井间广四尺深四尺谓之沟倍之广八尺深八尺即谓之洫亦知沟附于井止得十夫千亩之地而进而为洫即为方十里之成为百夫万亩之地而进而为浍即又为方百里之同为千夫十万亩之地能割此水边几尺路边几尺以分给此方百里千夫之家使各成百亩以合充此十万亩之数虽鬼神在前亦且却步而犹曰可得十亩有竒吾不知此十亩有竒之地从几沟几径得之而得之而分给之千夫之井中将安给也此又难通之甚者也
　　释二辨文
　　【一辨三族一辨叔嫂无服】
　　予归草堂与莫子蕙先观归安郑芷畦所寄婚礼经典叅同谓士婚礼于请期一条有云惟是三族之不虞使某也请吉日注三族是父母兄弟子言幸无此三族意外丧服可以择吉行嫁娶礼据此文则三族祗身族上下断非父族母族妻族之説何则以母妻党服仅功缌之末不碍嫁娶也况六经称九族皆注高祖至孙之亲并不傍及亲党岂有三族反傍及者其説甚善防张风林从馆来咸集草堂坐客因叹自循蜚至三代何许年嵗虽苗民播恶不及族诛而暴秦倡之致斯高之徒延及亲党一何酷烈而风林曰不然虽暴秦亦无此事案史记秦纪文公二十年倡族诛法张晏曰三族父母兄弟子则正与士礼同惟如淳无籍妄注为父母妻三族然其言无騐在当时已不行其説观李斯诛咸阳市无父母兄弟则祗及其子所谓牵犬上东门者正父子受诛时语况如淳不学但悖诞立説即注史记而不识史记记于张耳传赵相贯高明云人孰不爱父母妻子哉今吾三族皆论死岂肯以王易吾亲哉实实以三族指父母妻子此是史记大文无容更注也且三族二字不止见士礼也周礼小宗伯掌三族之别以辨亲疎明指亲族而仲尼燕居直曰闺门之内三族不和世无母妻二党在闺门内者此尚何疑惑而举世梦梦至今未了予因念儒説为祸宋明实甚而前儒已开之虽耄荒健忘胸无一字犹记九经之注早已明白然亦有异义如夏侯胜欧阳和伯释书九族误据尔雅释亲以母妻二党可称兄弟且诗有兄弟婚姻语遂解九族为父族四母族三妻族二合而为九其説与如淳不异而又推广之殊不知尔雅所释谓母妻二党虽繋亲串然引而近之可有此称并不以此释族属若角弓所云则正以族属疎远致等九族于婚姻故戒胥远观平王不亲九族而诗直刺曰终逺兄弟谓他人父可騐也且以九族分三党尤极无理即一父女昆弟适人者子即姑子也姑子视舅子犹之舅子视姑子一例也则母族中亦冝添出母昆弟之子一族而今又无有若母之父母为一族妻之父为一族妻之母又为一族则何以母父母祗一族而妻之父母则分而为二此直是孩稚无稽丧心狂病之言可一笑掷之者但三族九族既系经学且厚系国事不敢不借此辨定以了其説世亦知三族九族歴见经史而三九之外尚有五族七族乎丧服小记曰亲亲以三为五以五为九谓已上及父下及子三也又以父及祖以子及孙五也此三之推为五也若五之为九则中已包七而略言之乃儒説便云曽高同齐衰曽同缌麻故无七族及读史记邹阳传则云荆轲湛七族而张晏亦注曰七族上自曽祖下至曽孙若然则三五七九皆亲族矣葢同姓为族异姓为党故尔雅于内宗曰族于母妻曰党礼称母之党妻之党妾服女君之党反女氏之党无称族者大抵族与氏相聮国君传族每一君为一族如曰桓庄之族桓戴之族有时分氏为族如高阳一氏而分为一十六族然合之止高阳一氏有时分族为氏如鲁桓一君而分为孟孙叔孙季孙三氏然合之止为桓族他氏皆不得而叅预其间然且族有寡多而总以服为之断自三至五自五至七至九总皆以服推及之若但以族言则郑之七穆初祗罕驷与国氏游氏而后复分为子南少正诸氏皆穆族也鲁之三桓初但有孟叔季氏而后渐分为子服为南宫为叔仲公弥诸氏皆桓族也然则族亦烦多矣惟三族服始九族服尽以是为断则族属虽繁而各有限制虽族诛之法三古迄今早已废絶不必更为过虑而儒者论学最贵严确亦安可使天地之间有无稽乱道至于如此
　　古叔嫂无服至唐初变制始有小功之服见开元礼此在学礼家皆能言之近归安郑芷畦作丧礼经典叅同疑士礼丧服记有云夫之所为兄弟服妻降一等似夫为兄弟服期而妻降大功为从兄弟服大功而妻降小功类如是则叔嫂有服矣将欲据此文一雪从前言礼之误予与莫子蕙先见而疑之谓士礼大功传明言叔嫂无服且故为问答以着明之岂有一传一记自相矛盾之理时张风林在坐曰此但以恒称兄弟解士礼非士礼例也士礼自有例凡恒称兄弟者皆变称昆弟如同父之子曰昆弟从父之子曰从昆弟以至从祖昆弟族昆弟而凡同姓之所为伯仲者尽之矣若兄弟二字则不论同姓异姓与凡繋属之稍疏而有服制者皆得称之故郑氏于大夫之子于兄弟降等文注曰兄弟犹言族亲是也然必有功缌末服一如从祖昆弟族昆弟者始当其称故传曰小功兄弟之服也若记则直引传作问答以明其説曰何如则可谓之兄弟曰小功以下为兄弟其説之再三而确凿如此似未可以恒称兄弟强解之矣但此条兄弟在贾公彦疏单指是夫之从母之类则颇费解按从母系母之姊妹其不他及者据疏云妻从夫服其亲族在前传已有诸祖父母外祖父母世叔父母昆弟昆弟之子类凡传之所载记不重出故苐补此亲以类推之则但举从母所以补其阙非谓族亲止从母也此説良是特明称兄弟何以同姓异姓男氏女氏皆得称之予曰周官春官以饮食亲宗族兄弟而秋官刑族人亦曰不使国人虑我兄弟则宗族称兄弟固也若尔雅释亲曰母党妻党为兄弟又曰妇之党为婚兄弟壻之党为姻兄弟则即此数语而异姓男女称兄弟皆可见焉且他经亦有之不读诗乎王不亲九族而诗曰终逺兄弟此宗族兄弟也乃王举族燕以异姓为宾客而诗曰兄弟具来曰兄弟甥舅是公族与宾客皆兄弟也然且古有饫礼国语每嵗必饫或祭毕行饫大抵以宰夫为主异姓为客王与族人饫于堂后与内宗之属饫于房内外交饫然而常棣曰傧尔笾豆饮酒之饫兄弟既具和乐且孺楚茨曰诸宰君妇废彻不迟诸父兄弟备言燕私是男氏女氏俱兄弟也







　　西河集巻一百二十一
　　钦定四库全书
　　西河集巻一百二十二
　　翰林院检讨毛竒龄撰
　　辨圣学非道学文
　　圣学不明乆矣圣以道为学而学进于道然不名道学凡道学两字六经皆分见之即或并见亦袛称学道而不称道学如所云君子学道小人学道葢以学该道而不以道该学其在论语则曰君子学以致其道而在学记则曰人不学不知道如是而已
　　惟道家者流自鬻子老子而下凡书七十八部合三百二十五巻虽传布在世而官不立学不能羣萃州处朝夕肄业以成其学事袛私相授受以隂行其教谓之道学道学者虽曰以道为学实道家之学也
　　故隋书经籍志明云黄帝大道但传之其人而不立师説惟汉时曹参荐葢公能言黄老而文帝师之于是有道学一派倡始两汉而魏晋以降六季最盛如陈书儒林传载梁简文甞置宴殿堂集儒两家之士先命道学互相质难此正清言肆出道学盛行之际然犹儒两判无溷杂者
　　是以道书有道学传专载道学人分居道观名为道士士者学人之称而琅书经曰士者何理也身心顺理惟道之从是名道学又谓之理学【宋儒言理始此】
　　逮至北宋而陈抟以华山道士自号希夷与种放李溉辈张大其学竟搜道书无极尊经及张角九宫倡太极河洛诸教作道学纲宗而周敦颐邵雍与程颢兄弟师之遂簒道教于儒书之间【其説详见予河洛原舛及太极遗议诸文又佛书禅源诠集亦载太极图名阿犂耶识相传周濓溪亦受之了元禅师者今遗议不载】至南宋朱熹直匄史官洪迈为陈抟特立一名臣大传而周程诸子则又倡道学总传于宋史中使道学变作儒学凡南宋儒人皆以得附希夷道学为幸如朱氏寄陆子静书云熹衰病益深幸叨祠禄遂为希夷直下孙良以自庆又答吕子约书云熹再叨祠禄遂为希夷法眷冒忝之多不胜惭惧是道学本道家学两汉始之厯代因之至华山而张大之而宋人则又死心塌地以依归之其为非圣学断断如也
　　向在史馆同馆官张烈倡言阳明非道学而予颇争之谓道学异学不宜有阳明然阳明故儒也时徐司冦闻予言问道学是异学何耶予告之徐大惊急语其弟监修公暨史馆总裁削道学名敕明史不立道学传只立儒林传而以阳明勲爵出儒林外于是道学之名则从此削去为之一快当是时予辨阳明学总裁启奏赖皇上圣明直谕守仁之学过髙有之未尝与圣学有异同也于是众论始定即史官尤侗作阳明传其后史断亦敢坦坦以共学适道取学道二字归之阳明特圣学何在则终无实指之者
　　予谓圣学之中原该道字初学圣人只谓之学学圣既成即谓之道学者道之始道者学之终既非两途又非两事且并无两功夫第从事于此而学在是道即在是焉是以圣学圣道只在忠恕虽子告子贡多学一贯只是学字惟告曾子吾道一贯则全现道字然而道在忠恕学亦在忠恕忠者中也执道心以去人心恕者推也去人心以推道心此本尧舜禹汤相传之道当时所称道经者而圣门诸徒则皆受之以为学是忠恕二字合之道经十六字举千圣百王贤愚治乱古今一贯者而祗以精一允执成学者之事则圣学之该圣道概可见矣
　　然且允执之中全在去人心尽屏其自私自利之心以推其道心是道全借学而忠又全借乎恕道学忠恕总是一贯是以曽子忠恕曰吾道曰夫子之道一何郑重而子贡以学该之只一恕字如子贡曰一言而终身行一贯也道也曰其恕乎则只恕也且以不欲勿施八字示之曰学恕已也又曰我不欲人之加诸我也吾亦欲无加诸人恕也而进乎道也曰非尔所及也恕固可进道而时则未也须学也乃终以博施济众为圣仁尧舜推忠行恕立圣道之极而夫子终以能近取譬归之强恕谓忠之必借乎恕道之必借乎学有如此
　　道学则不然并一道家而各立名目其在北宋曰主静清静教也曰立极无极之宗也曰涵养用敬则养以毓其气敬以定其神葆秘之事也世无审动静探主宰且葆秘神气而可云行圣学入圣道者至南宋云格物穷理则又窃儒书名目以隂抒其万物之奥圣人至赜之道教其并非儒学早已显著乃一闻圣道夫子之道而相顾茫然徒以万殊一本当之夫万殊一本佛家之万法归一也且亦笼统何着落及闻忠恕二字宜憬然矣乃犹疑借端曰此不过借学者尽已推已之目以着明之夫明指本心明明以学道一贯直本之尧舜以来共推共执之道心而犹曰借端是于当身且不知而欲其知道知学得乎
　　况博施济众正推已之极为子贡终身行恕之终事并不髙逺
　　大学明德必至新民中庸成已必至成物论语修已必至安人安百姓孟子独善其身必至兼善天下即学记记学自九年大成后忽接曰夫然后足以化民易俗近者悦服而逺者怀之是博施济众正圣道之成为圣学中所有事而乃以子贡徒事高逺斥之则毫厘不知学道者故曰道学非圣学大须辨也
　　然且以能近取譬亦作借端谓如释氏説如标月指月虽不在指上亦欲随指见月须恁地始得夫推心取譬求进圣仁亦甚平易切实何至如指月怳惚尽付借境况忠恕既借取譬又借一身所有并无着落七尺男子直等之隣人之醯已属怪事又且指月之解出自圆觉经脩多罗教不惟道学兼唱佛説及其唱毕久之又云二三子以我为隠乎吾无隠乎尔翻然出席如此行迳直是佛氏举动以宗门而行道教圣学扫地尽矣若圣道圣学诸书一贯论语一部无非忠恕之道且无非恕学其在前文已明白可见矣乃以大学言诚意忠也其止善去不善而无自私自利之心则恕也此即学也乃即以其学为絜矩推心度物极尽忠恕而明徳新民由身心意知以推之家国天下道皆一贯然而只一恕字曰所藏乎身不恕曰所恶乎下毋以事上无非恕也中庸亦然至诚忠也由明善致曲以推之动变即恕也亦即学也于是成已成物尽已性以尽物性天地位万物育何者非一贯之道乃其学则始于忠恕曰忠恕违道不逺又只是恕曰施诸已而不愿亦勿施于人且随以所求未能铺排恕字至于孟子则万物皆备一贯也道也反身而诚则忠恕也然而强恕而行只是恕字葢学也而道在其中焉自孔孟不作道学专行圣道圣学其不明于世者越七百年于兹矣今一旦指出上自尧舜下及孔孟始终本末到处一贯时时可见人人可行无借无杂不疑不惑学以致道庶几无媿后有学者其亦从此而进求焉可耳
　　辨忠臣不徒死文
　　忠者事君之则也论语曰臣事君以忠以者用也谓事君则用之然而何以用忠则经无明文惟春秋传曰凡忠者于公家之利知无不为即谓之忠一似用忠不一凡所为之事苟利君国则无论大小难易无往不可以见忠是以韩诗有云以道化君为上忠以徳调君为次忠而春秋传又曰楚子囊临死一言不忘社稷便可谓忠故忠臣已事自唐虞至春秋不多概见乃由龙逄比干外经传罕有祗左传称季文子相三君妾不衣帛马不食粟推为忠臣论语问令尹子文仕已不喜愠旧令尹之政告新令尹而夫子特许其忠夫苐家无私畜与不私其官不忘诸官政亦初无化君之大卫社稷之重而六经表忠以此推首则夫事闗君国随地见忠其不择细小并无一定断可知也
　　乃不学之徒误读子夏所云事君能致其身语而谓为捐躯夫致身者服勤致死以身许国之谓也而捐躯也乎且误认见危授命杀身成仁为忠臣之事夫志士仁人随在立名凡君亲兄友与一身名行皆是也而止忠臣之事也乎乃后儒无頼竟凿然以必死归之忠臣如魏征有云但愿为良臣不愿为忠臣语一似忠臣止有死者夫忠臣不必死前亦既言之矣然而间有死者则必厚系于君事与国事而不得已而后死之未有君死亦死徒死其身而于君国两无与而可言忠者礼记明曰为人臣者杀其身有益于君则为之杀其身无益于君则不为也葢死君死国至不得已而死之谓之殉难不谓之殉死其殉难奈何
　　一曰死谏龙逄比干是也三代忠臣此为最着也然而韩诗以周公相孺子管仲相桓公俱不必死因有以伍员伏劒为死怨而汲黯戆直反得与东方讽谏同享忠名是死亦忠不死亦忠伊管不死不必遂逺逊逄干下也
　　一曰以死卫君齐无知弑襄公徒人费御贼而死于门嵇绍以晋帝蒙尘挺身捍卫而端冕而死此死君之无可议者顾公叔文子卫侯亲许其以身捍君可不谓忠司马续汉书极称杨仁忠勇能持防以严卫宫门苐文子与仁未甞死也
　　若夫齐逄丑父以貌类顷公而代公死汉之纪信假汉王之车以代汉王此皆身代君死者其亦忠矣然犹曰此必君佞幸与齐孟阳代诸儿同故左氏与汉史俱未称之
　　至于晋愍受毒登床哀号宋钦褫衣抱持哭泣此死君难者豫让图赵氏不惮漆身高渐离触祖龙甘矐其目此为君复雠者然而晏婴不死君难家语称晏婴忠臣张良复雠不死人尚称张留侯始终忠于韩者凡此者虽皆殉难而死皆不得已而后死岂曰非忠然而有不死而亦仍曰忠以为无益于君则虽死不死固有悬殊而其为无益则无以异也
　　况夫国事多端殉难不一齐庄公袭莒而杞梁死之鲁师战乘丘而县贲父死之此转战而死于鬭者然未尝与我战则克者有等差也张巡守睢阳而百折不回李通管定州而屡诱无所诎此保地而死于守者然不必与开疆辟土者分同异也
　　是故忠臣大节最重托孤荀息立奚齐卓子当济忠贞然而季友之忠厯立般立闵而此身凝然不少动至散辅诸公子亡臣狐赵辈不失为忠而召忽殉难夫子反等之匹夫匹妇之谅其死重有益而不重无益至于如此
　　至若宋人文信国谢枋得之死虽止一身名行不闗系国事然大节所在不是徒死正是殉难与齐王蠋之死燕师汉龚胜之死新莽之召前后一辙特是鲁连不帝秦王裒不事晋不皆身死且祗名义士不名忠臣此与殉国难亦微有别者
　　向时从六经诸子求一唐虞三代忠臣国亡身死者而必不可得无已庶或以夷齐当之然殊不相类按夷齐避纣久已归周并非以商亡作殉死计者祗因谏周不合几被杀身则义不可留因逃首阳然且采薇而食并未求死即死亦有为而死与今所云国亡身死者大别且此正是义士不是忠臣又且当时未必死论语祗称饿首阳不称饿死其曰死者郭象曰庄子之误也乃自宋以后皆谓忠臣必死且无故而死并未甞殉难而祗是殉死谓之徒死夫父子不殉死礼有明文灭性伤生等之不孝若君臣殉死则三良殉秦诗人以妇寺目之未有徒死称忠臣者而乃礼教不明江河日下无论在官在籍祗君死亦死国亡亦亡但知以一死塞责全不计与君事国事毫厘有益与否此则唐虞以后宋元以前并无此等不待言也
　　然且身不在官名未通籍以无何之人苟非韦布即是袯襫目不见君王足不履殿陛亦复弃父母抛妻子以觅一死夫事君以忠谓事君则用之几有不事君而亦用此者不读孟子乎以顔渊而救民饥溺亦有何害乃论者讥之至比之披髪而救乡隣之鬭题之曰惑夫惑者在本身为狂惑行事迷乱而在旁人则为骇惑以为凡事有分伊何人斯可妄作至此今无端求死以生前限分必不许其得共事者而今且捱身而入公然身死则其为狂惑为骇惑宜何如者乃今作表忠记者多载此等且更以用兵所在不幸冒刃者皆称忠臣如此则长平之卒尽国殇矣顾作表忠者假冠予序恐观者不谅谓颠倒名义自我辈始则寃抑尤甚故予于通辨之末一并及之







　　西河集卷一百二十二
　　钦定四库全书
　　西河集巻一百二十三
　　翰林院检讨毛竒龄撰
　　古礼今律无继嗣文
　　古继嗣一礼从无明文所可考者惟
　　天子继嗣【虽经史亦无明文然自帝纪夏中康商太丁汉史惠文昭宣后尚有宋濮议明大礼聚讼不已此固无容议者】
　　诸侯继嗣
　　中庸继絶世所以怀诸侯也　论语兴灭国继絶世俱以诸侯言
　　礼运大人世及以为礼郑注大人诸侯也　正义曰世者父子相继及者兄终弟及也
　　史世家呉泰伯为吴君无子而卒弟仲雍继之【此继爵也】及武王克商始使仲雍曽孙周章继泰伯为后而别封周章之弟仲于虞名虞仲奉仲雍祀【此谓继絶】
　　宗子继嗣
　　丧服小记大传俱有曰别子为祖【谓诸侯长子为君其次子名别子使别立一宗而自我作祖】继别为宗【而世世继之名为大宗即宗子也】继祢者为小宗【自次子后诸子但父子相继各自立一宗而并统于大宗为一族则名小宗今多误解详见大小宗通绎】仪礼传曰大宗不可絶故为人后者必后大宗
　　公羊传注曰大宗无后不可絶小宗无后当絶
　　丧大记曰为殇后者以其服服之正义曰宗子之子若殇而死犹当继殇然而殇子无继礼则凡为宗子殇后者仍继殇子之父而但以殇服服殇者其委曲如此此三者有继絶礼余无继者　射义孔子射矍相之圃使子路为司正有曰与爲人后者不入【与者干预也正以当时公族大夫不继嗣有干预继诸侯者谓之支庶入继干预继大宗者谓之继别之后皆不使入射葢专指此二者言】杂记云大夫无子则但为置后正义曰置后者谓借他大夫之子暂为丧主一若为之后者而丧毕即撤仍不立后谓之置后若宗子则立后矣【他大夫之子不拘同异姓撤者还使归也】丧大记曰丧有无后无无主【谓大夫士庶凡有防者】正义曰主所以接宾无则摄之若无后则身自絶嗣何闗于人故可无后也
　　然且摄主有制若本族无主必不令妻党得以摄之杂记曰如无主则东西南北家主之无有则里尹【里长】主之其严如此
　　他若论语臧武仲以防求为后左传不可使叔段无后于郑季友酖叔牙曰饮此则有后于鲁国皆继爵非继人者
　　今非封建之世无诸侯宗子二者则有何继嗣而民俗纷纷终年争继且造为律文有以长继长絶幼不絶长诸説勒为金科致残害骨肉攘夺财产讦讼不已一如六季诸王争簒有所云愿世世勿生帝王家者则惨毒极矣今试以律考之其必继絶者惟
　　官员袭廕【此与封建时诸侯继絶相等】
　　律　有嫡立嫡无嫡立庶无庶则然后以同族之伦次相当者继之如不依伦次搀越冒袭者杖一百徒三年军官袭职办事
　　其律如前如异姓养子诈冒承袭者杖一百发边远充军其当该官司知而听行者同罪
　　丁役
　　此条在兵律即唐人相沿庸调一法大抵重有子而规避不先立者故不称继嫡子法而反称立嫡子违法责其不遵法预立以承丁役开手便云立嫡子违法者杖八十葢罪其规避也随又云如嫡子年五十以上无子而不立庶子者罪亦同即亡子者已立同宗之子为子而是子舍之而去罪且加等是此一兵律专责有子而违法不立未甞责无子而令继立者是继立之律惟此三者而皆与民俗继嗣絶不相干则律无继嗣文有明据也
　　乃律既无文而防典所载且有庶民之家不必立继二语则显与礼合惟条例有许民继嗣一条谓无子家有愿承继者许之然必昭穆相当先尽同父周亲及子侄之有服者如俱无方许及同姓远房听其择立并不许同姓紊昭穆及异姓乱宗祧则秪是愿继之家倘告官司则官司许之非律令也
　　然且此许继之子若不得于所继之亲即许其告官别立则是其所已继者意苟不欲尚得告官司而弃絶之况未继者则是继嗣之文在条例亦秪此一节而即此一节中亦且官许其继亦官许其絶其为不必继亦甚了了而民俗险薄必妄捏无影响之律例以胁制官司而官司不察亦并不实据律例以折此狱致无子之家稍有财产必多方讼讦极至戕害周亲虽人亡产絶而恬不知怪盍亦就礼律两文一省观之
　　古今无庆生日文
　　古有贺生文无庆生日文其有贺生文何也自昔帝王圣贤必表其所生之地与生时之瑞如
　　孟子舜生于诸冯
　　帝王世纪尧母庆都出观三河寄于祁氏家有神感之怀孕十四月而生尧故尧姓伊祁氏
　　世本禹母修己吞神珠如薏苡胷坼生禹
　　毛诗正义契母简狄以鸟至日吞鳦卵生契稷母姜嫄以祀高禖日之野履巨人迹欣而生稷此似皆有生日者然是契稷受生日非生契稷日也故俗儒无学误以诞弥厥月为生稷之日因以生日称诞弥不知弥作满解秪怀孕满其月不惟非生日并非生后满月如晬日者也
　　即汉后诸史亦多载此等如史本纪称汉高母刘媪息大泽之陂雷电晦防若有蛟龙覆其上生高帝焉南史梁张后方孕吞菖蒲花生武帝
　　隋文帝生时紫气集庭
　　他若诗非熊非罴男子之祥礼生男则设弧门左晋贾充生时有充闾之兆陈徐陵母梦五色凤集肩唐李白母梦长庚星入怀类
　　因而有贺生之礼如汉卢绾传绾与高帝同日生里中以羊酒贺两家秪是贺初生非庆生日也
　　又且古有祝寿文亦并无庆生日文如
　　华封人三祝曰多寿洪范九五福一曰寿周人九如颂曰如南山之寿皆非生日进此颂者
　　若雅颂所载则随地称祝如棫朴以官人而曰周王寿考行苇以賔客饮射而曰以翼寿耉载见以诸侯朝王而曰以介眉寿江汉以方伯征伐而曰天子万寿閟宫以祭庙述祖徳而曰俾尔寿而富楚茨信南山以祀田祖祷嵗而曰寿考万年曰曽孙寿考并与生日无与焉即或实以引年加礼如六十杖乡七十杖国六十养于国七十养于学类或自为宴防以私志庆幸如唐白傅作香山九老社宋宋琪辈有至道九老社以及文彦博有耆英防司马温公有真率防类要皆重年嵗不重生日故汉后仿古引年如汉文赐八十米肉唐宗七十八十赐帛絮几杖仍以十计即社防中人计年不计十如耆英张寿年七十富弼年七十九至道李运年八十张好问年八十五类其为非生日前后总一辙也此惟唐宗时张説请于上万寿日名千秋节此实古今庆生日之始事然而诸王大臣以下及士庶皆不之及则仍是古帝王孤行一节其与明代以后比戸称庆无是礼也【春秋记鲁庄子同生是记生日始事然不立庆礼】
　　故予谓自古钟生宜有生年月日传于世者独孔子一人他可无有然而孔子生日犹无实据至今不得明定为何年何月何日考春秋三传左氏但记其卒日不记生日而公羊谷梁则并记之乃公羊于襄公二十一年冬记云十有一月庚子孔子生则明与春秋本经月日大相悖谬经云冬十月庚辰朔日有食之夫以庚距庚相距十日今由庚辰至庚寅由庚寅至庚子相距秪二十日耳经以庚辰为十月朔而传乃以庚子为十有一月是一月秪二十日天地无此时古今无此厯也谷梁不记十一月似乎有见但于十月后间记曹伯来朝公防商任两条尽十月之事而后及孔生则仍在十一月内与公羊同
　　若史世家则云鲁襄公二十二年而生孔子直差一年司马索隠曰公羊作二十一年而此饶一年者以周正
　　十一月属之明年故误也此尤可怪者从来三正推法祗以后月属前月并无以前月属后月者周正十一月苐能为夏正九月未闻又能倒而为夏正之正月者真笑话也
　　至作通鉴前编者且直造云周灵王庚戌二十有一年冬十一月孔子生则不可问矣
　　故古年月日无全见者秦始本纪始皇以秦昭王四十八年正月生故名政政即正字然不知何日孟尝君傅田文五月五日生以为不祥顾不知何嵗若夏启呱呱在辛壬癸甲之后屈平自叙惟庚寅吾以降则且有支干而无月日
　　惟六季后作墓铭者记卒塟之日必逆记生时则往往及之然史集殊文庆吊殊礼墓閟之言非所常道故明代丧礼亦妄据墓文直以所死与生日谬称忌日古忌日不祭而今且生忌死忌分作两祭此在作婚丧礼者尚有知其非而痛辟之秪生日之庆无敢议者予尝曰此明代恶习亟宜屏絶即以文集观之唐后作序者无所不序而独不序寿近即俨然有生日序见文集间则其非古法端可騐也
　　予不幸犬马齿长客有以庆贺来强邀者予卧床口授而敬谢之








　　西河集巻一百二十三
　　钦定四库全书
　　西河集巻一百二十四
　　翰林院检讨毛竒龄撰
　　禁室女守志殉死文
　　自古无室女未嫁而夫死守志之礼即列代典制所以褒扬妇节者亦并无室女未嫁而守志被旌之例则直是先圣之礼后王之制两所不许者况六经二十一史诸子百氏及名人文集可为学士大夫所称道者亦并无此等祗乐府有贞女引琴曲有处女吟前此作乐録与古今注者皆云鲁室女作然亦并无守志事且亦小説家言不足据又且贞女即贞妇如鲍苏妻称鲍女宗者是此既违礼又畔制又为主持名教端风励俗者所不道且又循蜚以来下至宋元百千万年所不必有之人之事而不谓近世好异比肩接踵且愈出愈奇而未有已也少与蔡子伯游见其族姑有未嫁夫死而守于室者年已五十矣未能旌也袛匄学士大夫以诗文旌之而世多未应惟子伯重族谊兼念姑祖龙池公以名进士为推官有声而姑之夫则父与伯叔父皆状元进士或殉死或守义如所称余忠文先生兄弟者以故子伯强作诗而予亦依回从之以致后之索诗文者遂不能絶然未能破旌例也既而诸暨孟氏以先世孟女属传谓女名蕴在洪武初为同邑蒋文旭所聘文旭年十七为监察御史请归亲迎值陈时政十二事中有昵戚杀平民一条忤防赐死女哭告父谓文旭既亲迎有吉日礼应往吊不许又谓文旭死其父母无子请往事舅姑又不许乃瞷柩过门跃出随之俟舅姑亡后仍归室筑一楼以居名柏楼比柏舟也时请旌不得厯洪武永乐洪熙至宣徳六年而始旌之虽已破典例而仍不为例予念文旭贤死事可感纵傍人犹怜之以通名之妇而与之齐一亦复何过又且请命归娶事闻朝廷告母往吊早有吉日因为之作传即后入史馆作明史列女传亦力持其説即以此传入史传中曰虽非礼已有例矣当是时予论列侃侃内省无媿顾甞自忖曰表章太过得母有效尤而起竟破其例为论列罪者乃未几而果有仁和计二姑事二姑许同里陈桓为妻桓以贫从军于康熙甲寅随总制姚公征闽海而身没于阵姑过桓家亲为操作且络丝糊锡日取佣值以养桓二亲逮老死杭府县属遂有据孟女柏楼明史立传已事请特创旌例以扩典制即当事亦以此上之虽
　　廷议破例而终不为例然亦岌岌矣今康熙辛卯予年廹九十卧病城东草堂客有以六安潘女事属表章者其传云夏举人讳声与潘贡生讳瀚者为婚姻夏子死潘女请随母往吊不许暨母归而女已投缳死矣大惊曰今室女守志又复有死焉者乎古有殉难无殉死者况夫妇无殉死事不惟室女不殉即已嫁守志亦何必殉此惟女遇不幸有夺其志者不得已偶一死之韩慿妻是也乐録宋康王好色筑台于青陵而夺慿妻妻投死台下此惟夺志有然然此即殉难非殉死也然且有殉难而仍不死者周郁妻戳鼻不死魏溥妻割耳不死王凝妻断臂不死清河崔氏截发不死以至曹文叔妻刈耳复割鼻梁之高行妇戳鼻复剺面而皆不死即共伯之妻明云父母不谅将之死然仍不死也故父母不殉死亲死亦死谓之灭性又谓之以死伤生名曰不子不子者不孝也惟君亦然三良而殉死即斥为不忠与妇寺等夫伦类之尊莫如君亲忠爱之切亦莫如君亲向使君亲当殉则人孰无君孰无父母一君二亲将见薄海之内民无孑遗纵有三身亦抡不及夫妇矣况夫妇则断断不可死者夫妇不言情故曰夫妇有别又曰闗雎好逑鸷鸟离立惟小説家言情则然后有昵情身死之事如谒浆乞饭裂冢返魂诸事生而死死而又生此则离经悖道蛊坏风俗大非士君子所宜言也生平寡学识予族弟防侯以祥符知县还里与予同年同馆友方君渭仁结子女之好已嫁娶矣忽子死而女为殉之投缳不死堕楼不死而絶食而死予无状有文传之既而新安吴戴皆名族子女吴死而戴即吞金以殉且祠于墓间名吞金祠此全类小説家事顾谒予为志铭予曲为之说且多方解譬以明其义而实则不可为训徒强词以夺正理骫坏名教虽曰已嫁而殉説犹可原然亦无故觅死仍亦循蜚以还所未有事况室女殉死公然作俑此尤急宜救正者乃其传又云太守州牧议以女棺归夏氏与其子合则更非礼之甚显然与先王之礼孔子之言大相刺谬不惟破例抑且蔑礼不得不大声疾呼者矣不读曽子问乎曽子问婚礼而孔子答之其言曰三月而庙见称来妇也择日而祭于祢成妇之义也此何説也葢婚礼颇重一礼未备即谓之奔谓之野合故自行媒纳采纳征问名卜吉请期而后有三告庙礼一曰告迎告亲迎也一曰告至谓妇车至又告也一曰谒庙则主人主妇帅新妇而谒之于庙即朝庙也有两见舅姑礼其有舅姑在堂者则名曰妇见谓妇至之日舅迎于门谓之主人姑迎于堂谓之主妇但交拜行賔主礼而次日质明则妇以特豚之鼎枣栗修脯之筐拜舅姑于堂而舅姑受之夫然后醴妇飨妇而妇礼成焉脱不幸而舅姑偕亡则于是行庙见礼俟成婚三月新妇始菜盂素服扱地而见之于庙谓之庙见虽向谒庙时舅姑二主亦俨然在庙然是谒庙非见舅姑也惟此一见后夫然后择日专祭祢庙而妇于以成故曰庙见始成妇乃或已婚三月不庙见而不幸女死则孔子又曰不迁于庙谓棺不殡庙不祔于皇姑谓不令立主而祔之祖姑之傍反葬于女氏之党谓其棺反归女家循其党类而葬之何则示未成妇也谓非其家之新妇也夫奔与野合固不成妇若礼仪未备比之奔与野合者明有间矣况祗未庙见其在前此诸礼亦何一不备虽主人主妇不在亦必有世父伯母为之主者谅从前致辞从后致命必不少缺又况同牢合卺请袵荐趾已越三月徒以庙见一节有乖大义遂曰不成妇直使棺不殡庙主不祔祭生非其亲死非其鬼其礼之严毅而刚断如此今以平白不相干之人生不见形死不觌面上无主婚之尊长下无请袵之仆婢既不妇见又不庙见不特非取妇并非来妇则亦何道而可使归棺合联楄柎通窀穸冬夜夏日至于如此此明明与孔子所言一水一火一朱一墨一东一西的的相反如此而可为将见乱臣贼子邪説暴行凡可以反先王悖先圣者将无不为之礼教从此扫地矣故合非古但自周公创始而其礼倍严他伦皆无此而惟夫妇有之一男一女合并匪易原有较妇行得失作分合者春秋哀姜齐桓以其尸归齐而僖请归鲁一离一合是非判然故礼当合虽生不得合而死必合之周大夫之妻无过而为夫所弃既已异居然而妻必请合所云谷异室而死同穴者苟不当合则虽同寝处而亦无合理郃阳季儿其兄为其夫所杀虽不复雠而其衾不忍因自经而请不合是以归尸及棺必有着落荀爽之女至临死而以粉书壁曰尸归隂氏即韩慿之妻仓卒赴难亦且预书裙带曰愿以尸赐慿此等大事原非可以杜撰作臆计者又且传女事者重为曲护更有隠就礼文以谬合其义如云礼取女有吉日而女之夫死女斩衰而吊又曰妇人不二斩既谓之夫而为之服斩固不二斩矣可二夫乎予初不记有是礼而既而记之此即曽子问不庙见不成妇之次一章也曽子问曰取女有吉日而女死如之何孔子曰壻齐衰而吊既而除之夫死亦然据此则是取女有吉日与室女在室不经请期者仍然不同且并无斩衰往吊之文惟礼注有之即礼注亦袛云吊服以斩非谓服三年斩也乃接云妇人不二斩为之服斩则直服斩服终三年丧矣是不特与礼注未有三年之恩故不服斩语不合且明明与礼文既而除之一语正复相反是改礼文也改礼文不可也又且妇不二斩出自仪礼子夏传傅曰妇不二斩不二尊也女在家从父则祗尊父故室女为父斩三年及既嫁从夫则尊夫矣为夫斩而父且降期是不二斩谓不二斩服指夫与父言而乃以父为夫以不二斩服为不服两夫是既改曽子问又改子夏传圣经有几堪此数改又况曽于所问尤宜审慎前文已有合吉日而壻父母死之问在女家已遣吊过矣然而既请吉日则必为致辞故壻当已必乞伯父致辞女家使女家许诺而弗敢嫁礼也此壻致命女家也及壻既除服则女之父母必使人请壻勿娶而后嫁之礼也此女致命壻家也是男女将婚已经择吉徒以亲丧间隔之故致男辞勿嫁女辞勿娶而为之注者且曰女可改嫁男可改娶此虽注之误然亦见室女未配则其易离而难合遂致如此今隂窜礼文窃改礼注拗曲揉直以伸其説不过谓近代无学经宋元讫今毁经蔑礼之后必无有明指典籍直言其非者予乃举一浅近礼文尽人当知者一指示之三礼有周礼虽未必如宋人剧尊为周公之礼然与礼记仪礼同出战国实周朝礼也周礼媒氏掌男女之判不云禁迁塟及嫁殇乎旧注云男女未婚者有男死而女求归之谓之嫁殇若男女偕亡而合两棺而塟之谓之迁塟是堂堂典礼条例灼然今室女求归与死而合塟两禁俱犯既骫名教复蔑典礼且又犯三代先王所制禁例是厯求之而无一可者予之言此将以扶已骫之教植已蔑之礼稍留此三代偶存之律例于以救秦火未焚私窜私改之载籍并保全自今以后千秋万世愚夫愚妇之生命世有识者当共鉴之








　　西河集巻一百二十四
　　钦定四库全书
　　西河集巻一百二十五
　　翰林院检讨毛奇龄撰
　　赋
　　【西河赋芊眠渺靡一往多丽当使袁淑见之而悔作蔡邕因之以辍翰】
　　【旧评曰景与宋并为赋宗贾谊与相如并为赋圣则知小招不専竒子虚不专丽矣况赋体原分楚汉魏晋六朝为三截惟唐宋无赋耳西河以六朝新体为楚汉妙裁真是辟门凿山之技】
　　【蔡大敬曰西河赋大约度取江淹而江无其形似思规庾信而庾逊其宕曳】
　　【沈康臣曰赋为六义之一故两都赋序曰赋者古诗之流西河长律其体物浏亮已合齐梁初唐诸家有之冝其赋之独絶也】
　　【又曰变纂组为流易此赋亡于唐宋也然明复汉魏而靡闷甚矣若西河诸赋髙不结澁卑不疎鄙响如戞玉思能入云可谓上超潘陆下掩庾鲍】
　　江栁赋
　　桓大司马自江陵北行见向时所种栁垂条毵毵攀枝援条涕如淦矣至若栁既如此人何以堪自伤摇落栖迟汉南况乎毛甡渡江行当暮春杨栁依依逺覆江津拂乎緑波扬乎青苹凄迷兮朝烟之蔽逺天缥缈兮轻云之过渚其宛衍江岸嫋嫋而难定一如翠幛之牵风兮蒙蒙兮恍春山之含雨春山覆兮水隂生水波动兮隂未成吹万条之如拽宛千缕之自荣又况三月杨花春江栁絮飘飖浦口低徊江路流水铺茵平桥积素不落宛转徐度停游子之车拂行人之袂暖烟防分轻风乍起踟蹰偃仰思不能已则或郁郁园中青青客江北江南别离相借乃流连于江津兮覆垂垂之碧叶沾飞絮于前襟兮绾长条于轻檝曾不知隋堤之有千里兮乃痛江亭之一别
　　二
　　若夫三条陌上万里桥西乍牵玉勒遂绾金羁緑杨妸娜行人凄迷斜阳出树晩风吹枝树无雨而欲滴枝因风而渐低则有翠烟如丝碧枝如缕蓬蓬茸茸千条万绪江臯有人怅乎延伫杨花飞其茫茫兮俨春江之飞雪聴哀歌之嘹咧兮渺欲和而纡结杨花不因风飞来沾帆子春风但吹鐡鹿行知下江陵几千里和曰杨花可怜花但沾帆子飞莫教中道落飘飖在江涯于是客子闻之汨若流涕有如杨花防防堕地因徘徊乎江邉复留憩乎栁内揽青丝之长垂翳碧叶以自蔽何况武昌门前永丰坊底彷佛当年依然踠地怅官路之逶迤睇塞垣而难至折之于青门攀之于渭城望江南兮思如结怀故园兮心自惊谁不踯躅金堤徘徊朱带缓垂縧泪开啼眼笛里飘飏曲中宛转千里怀人三年望远
　　【蒋大鸿曰绵绵渺渺魂扰神渫读之百端交集】
　　涪沤赋
　　夫何毛甡经行濑上游滞江表羁行人之旧馆入将军之幕府亦有去国才人思归王子咸集台端同栖幕里望朝雨之盈泜见涪沤之初起若乃前形既剖继防复圆乍兴乍灭旋来无端心几悬而不断眼随啼而自穿至若萍根未反莲叶如溜骈旋炳燿圜转辐辏散叠迹而匪重跃前轨而恐后注成东海之濡滴若泰山之霤恍有佳人于焉止觏熨冰縠之未平碾晶丸而欲就若乃镜规屡碎璧沉有瑕文鱼吐沫绣蛤萦涡既浮浮其相值乃漂漂而渐賖帝女卖浆之櫂江妃防珠之槎手拈滋而成泡口吹浡而为花匪去留之足审何存亡之有加【左贵嫔涪沤赋云亡不消长存不乆寄故云】
　　木芙蓉赋
　　湖西节镇幕府之庭有木芙蓉倚乎东楹根株盛长枝叶缥碧鲜葩皆敷殷欲滴当兹凉秋佳月白日爽皑清都葳防标致繁防宛若美人摇摇天际敛唇扬蛾流影揄袂飘乎多思静若有待座客抽觞与之相对于是翠竹羣扶丹蕉互倚当晩霞之明恍丛条之临水蘂带露以生姸花薄寒而增斐使君顾之翩然以喜遂属毛甡为之赋
　　乃若习氏池头蜀王宅里霜霏霏寒颷间起江上雕百花之馆临川撤茱茰之幕有纷然其旖旎翩焉而婥防俨芳华之既施值清英之初萼乍临风而有懐虽经秋而未落则有王俭相依谢客自好渌水能浮初日相炤美人木末之搴才子涉江之采步南皮之通川劈西峰于天外况乎近在署中值之幕里掺手能攀迎睋而起供座客之赏得主人之顾维时烂若披霞防有坠露当百卉具腓之时九欘将凋之候乃独望亭亭而欲前炫煇煇其恐后揽修姱于盈庭扬娥媌于清昼调頳粉之轻绵剪绯纱以为袖目顾影而自怜眉碍目而防皱东家登之前西子倚牀之后岂非托根得所藐焉眄睐遂其妸娜勿怨迟迈薄凉颷兮伤素情敷暐兮扬修荣抱秋蔕兮得所生时有座客雅不善赋乃为诗曰木荷本脆质生在秋水边凉风采莲后花叶何翩千何当近中庭与之扬令姸
　　弹筝赋
　　淮南桂树之瑶堂城北椒花之丽馆有朔客修髯弹筝哀吟毛甡客游闻而泪滋次日流饮于枚生之里徘徊于曲江之园将军梁姓者遣歌僮八人翦髪涂眉抚筝而歌箫笛琵琶越琴燕筑相和以起游魂戃怳于今五祀歙之王君游于贤王每留行间雅入戎幕量郭氏之珍珠买荆南之佳娣有青琴绛树之能史妠卢姬之技形体便婉光景妙丽时年正当修短中态眉绻欲扬波渺善睐被轻袿之浅碧兮曳修裳之薄红扬蕙花以作色兮翦杏叶而为缝缀衘钗之玉蜨兮悬坠珥之金虫掩芗泽之微闻兮防唇膏而自融俨朝云之徐度兮宛晩色之方笼萦燕尾于领巾兮看垂髾之有双厌深房之曲阖兮辞连锁之髙欲渡江而裁橹兮乃牵丝而作绳捐佩环于沣浦兮拾裙带于江陵借周游之余日兮于真州吾以逢于是暄日良和柔景乐易飞花度城踠栁垂地江转云容泽有兰气譬赵李之经过喜娵娃之猝至于是拂靣弹绵饰发用溉侻衣易装小立徐待乃出绘华琢藻之芳桐合以垂文错象之彩木被诸园丝越茧之轇纒集之倕指输斤之刻斵架以雕金镂漆之钿杖解以绣鸾刺鳯之锦尔乃柱澁将胶弦燥欲脆举袂怯拂促柱防置甫踌躇而却立旋倚徙而还视于是皓腕呈钏纎指防甲翠衿暗理锦带重押音欲就兮弦屡调曲未将兮思先接若散戞兮闲搊但空弹兮虚捻若乃秦声赵曲之姸椘艳呉歈之妙啼乌叩阁之声别鹤商陵之啸采莲叶于将田咏竹竿之垂钓园中蜨蝶能飞塞上哀鸿欲呌甫芦有穷士之吟羗笛换明君之调无不哀气含商清音流征怨入霜脾声萦皓齿裁欲进而复留甫将行而乍止右甲鏦鏦自摧左指条条不掎曲以挫而难连音以悲而善徙聴哀歌之乆絶兮弹正繁而未巳歌已絶而徐续兮又相和而好理歌有絶而弹终不絶兮视条条之五指至若新声变节中防改度或弃为他或寻于故盈缩殊施长短同趣娆娆自怜詻詻犹防七始还生六音交属急击危扣追赴遂作言语咇防意气疎索初似忼忾一何壮怒既而怆怳又似迟暮减素女之哀感秦将之遇无射嫓其律太簇节其数心抽厯乱之丝情绕参差之柱谅两象之难均孰六龙之可为御尔乃擗弦之指如削出歌之唇若匀弦随指而声妙曲通唇而气亲理钏声而停腕为衣缭而却身逢可怜之佳节发雅奏于上春廊有虚飘之瓦梁无不落之尘讵要复之难昧亦啴唌之有神况乎家本秦川生同赵里人比金珠顔如花绮因遭乱离自伤流滞视此迢遥有同捐弃效张女之哀弹兮顾荆王而喟气任操缦之成文兮潜抚心而陨涕遂有惜别庆卿孤居顔叔爱弟稷苖累臣修竹戴南冠而昼吟倚秦庭之夜哭何况赵王山木之歌王粲登楼之赋愁望鄕之有台欲思归而无路但使写入新声传之哀叹俯瞩秦呉仰视河汉薛君聴之双泪流中山闻之寸心乱无论圃有得筝之词台城出赠弹之句逢梁蕳之妖姬识陶融之佳妇亦憯凄而増欷且盘桓而不能去
　　【张南士曰既妙抒冩复工形似附物宛转縁情绮靡真惊才絶艳之作也简文以下尚逊其妙丽况近代耶　又曰节节新变每逐境由绎唯恐其已】
　　【任屏臣曰次楩邋遝赤水稠浊必如此裁是妙絶组绘】
　　鸣鸡赋
　　秋中临颖夜半荒旅街无漏下之铜巷絶紞如之鼓严霜已栖墙明月又入户吟虫唽呖秣马龃龉怅清秋之閴寂兮悄遥夜之无声悲征行之孔迈兮梦还归而未成何雄鸡之腷防兮将以践乎司更忽延颈而引吭兮旋促距以奋膺遽竦身而拍肋兮振中宵之一鸣凉风于以下袭兮繁星因而西倾动羇人之不寐兮意徬徨而自醒至若初鸣喔咿庶类将举起墙间声萦树里发函关之羇客警司州之主簿传餐刷骑悼叹灯下其或胶胶角角抚再唱银河低防珠斗偃仰霜华转浓启明未上逐行队以驱驰犹梦魂之戃怳乃涉荒程之多路兮聆远埘之三号傍衰芦之嗫唼兮间寒螀而唈喓恍草间之遥和兮类车下之相詨但前途能戒旦兮孰羡夫深江之伺潮尔乃嘤嘤噢噢因风长追啁啁哳哳落月未几沙际蛰发林间宿飞路凝光以晻霭人辨色而熹防烟起则遥山复防雾平而灌木皆低盼红轮之将作兮看丹霞之渐霏闭金闺之緑扇兮掩山寺之朱扉苍蝇既不可同梦兮黄鹄又不可与栖徒聴鸣鸡以夙发兮将踯躅其焉之
　　黄洲桥落日赋
　　何长桥之蜿蜿兮跨漭之黄洲观洲前之落日兮徐淫演乎中流旷山河之浩兮间云树之绸缪怅游子之登临兮魂黯黯而自愁若乃木末红生樯边炤起影乱波间光流水里防霞能横明云善徙水射日而生花日浮波而散绮俨赤璧之沉江宛丹轮之渡水目流眄以迁延意徬徨而徙倚至若山衘判规沙隐穷辙墟里烟生波间影灭行旌乍収长防半折乌鸟飞还牛羊下括车路萧条村语幽咽故国三年佳人一别目断荒洲心焉欲絶
　　【毛驰黄评曰摹画刻致固不必言只宛宛数语使游子三复黯然生愁千古絶调】
　　【丁飞涛曰宋生悲士江郎恨人当此踟蹰宁无于抑】
　　觯赋
　　梁孝王游于忘忧之馆进抽词之士饮以美酒授以札牍于是邹阳枚乗羊胜公孙诡路乔如之徒各有所赋独韩安国赋几不成邹阳代为之阳与安国扬觯竝罚于是羊胜进前谓邹阳止罚乃得饮中其所喜不如勿饮且为赋觯成即受酒不能即退于是邹阳左手执觯右手操管口讽手追而为之赋其辞曰
　　一升曰爵三升曰觯三爵之来亦以云赐献者用爵酬者用觚酬倍于献岂为辜乎若夫器有大小量有多寡或角或壶或散或甒或喑而藏或畅而吐合体名朋跂足成釜牺用背载象乃鼻取凿泰岱之云法雷霆之鼓贤王秉瓒以临小臣戴觞而舞斗虽大而能容觥其觩而不举自非缾之罄矣孰云罍之敢自许且臣闻之语曰鸡勺不如鸱夷便便之畜不如滑稽口谽谺而不袐腹转欵其能移尧舜之千钟鲜溢庄生之五石皆宜饮之百榼亦不醉赐之巵酒安足辞臣窃以为王之爱之者是必别取金罂再挥玉斚女将捧而芗来妓共啣而津落郑室之钟已鸣齐台之火继作衣多暗解之襟冠无不絶之索浮之大白则不怡出之童羖即不乐讵有赵酒本厚反受肆伐邹阳能文重被戮没无九醖之尊有三升之罚杜篑为之色变公乘因而怒发且夫饮酒者齐圣之称也醉酒饱徳者有君子之行者也能饮者饮之不能饮者已之谓之醧齐顔色均众寡谓之沉沉与湎君子不取焉是王将并安国之酒尽赏之臣而又何斯觯之足言王曰善与之安国之酒邹阳遂不退
　　秋菊赋
　　予于秋节重当逺行蔡子大敬作秋菊赋赠予其辞哀焉越一年又遇斯节萦河之后忾而和之
　　于是季秋九月白露如泚朝驰朗陵之臯夕泛潢河之水休于林垧税而有待顾见墙下女花纷斐低枝圆靥粲蒨都有或冩庄金或佩素玖华黄蘤碧緑叶缥蔕煌煌晔晔郁郁泥泥荧明晻蔼绵蔓猗靡望之欲亲就之可采斯草之竒逾节不改凉芳寒茂于斯为久乃忆故县城南之子沧浪垂钓之友与久离而蹔合复揽防而把袂送我涉江之辰为我道出之时遥睹治散被广亩爰摘为赠对之不喜尔乃作赋好语洒洒借以慰我亦用自视藏之于箧中于今一年矣若乃凉飚吹林园英萧条沃叶将脱芳卉就凋物含商以作响气行金而易销则或泽杨遡风臯兰坠露青蓬既结芗萁垂秀九日候时之花百嵗延年之树质英英兮丽华体便便兮修姱披曲室之纎阿缀连冈之广步既遥裔乎水边亦藂生乎篱下于是隂威耀灵晩景畅遂清芬郁纡佳色防致贯玉绳之明星撒金钱于在地碾轣轣之雕轮琢鳞鳞之编贝把瑟琖而团生坠珠珰而巧备布云叶之葳防映晨光之细其在诜诜仙徒奕奕髙士借染为衣餐英作食酥之酒中扬于颂外人皆先荣我独后出任幽之通神曾顑颔而不为意若夫游子天涯羇人道路緑髪已稀朱顔非故怅鹓鶵之不来盼荆姬而勿顾虽复和惠休之吟续潘尼之赋能勿遥怨阳春近伤迟暮者也
　　【徐徽之评曰入手参错带咏带叙音防悠然自后有散冩有实仿有推合有比拟曲尽赋情】
　　白石榴花赋
　　【为二傅夫人姑妇作也邑文学蔡一萼与子士翘俱早死二夫人为守节】
　　太山之旁鲁女有独荣之木焉洞庭之滨湘君有斒璘之竹焉若夫城南蔡氏之妇横山傅室之子【杜预曰女子在室父天放称室】姑妇并孀不双而处年少执节砛轲为久既寡衣嗑终鲜亲嗣比次室之并任咸之妇其庭有石榴素质缟衣翩然而茂相对感发若有知解虽经易居仍灌左右有犹子仲光修名秉志独居之贤者也为诗叹曰妇姑存至性草木类人情辑曰孀居不记嵗曾见几枯荣时闻之者莫不仰视石榴俯陨涕泪其友毛甡泪下如泗况夫石榴者本王母白云之根为汉使银河之载同蒟酱而来归异蒲萄之可采固蜀都之饶竒制兮亦涂林之有变彩将移缃的于东园兮发青房于西海虽夏侯所不得赋兮孰傅之能解若夫春阳初谢之时暄风乍来之际嗟青幡之转天笑红英之堕地林鹊无改调之思山蜩有髙吟之意陌上之桑自求墓门之梅如弃逢大夫而麾之惜使君之多事于是緑荑已拆碧叶方吐翠茸成帏缥蔕如乳条柯渐苞敷蕊众伙冰绡细叠雾縠漫裹缅霜姿之皎皎兮美玉质之瑳瑳垂皓带之蜷兮披练裳之婀娜分银胜于钗梁兮散珠翘于髩朶经烈日而罔顾兮转轻霞而未可莫嫌六月之懐氷兮空道双鬟之如火至若大麦小麦妇姑未収采芣采苢夫壻焉求贵嫔以郁金为颂令防惟姜橘之羞莫不心感芳华意伤狔叶中藏蔚英外鄙耀熠韩朋之木未连焦仲之蒲可接吟松同林下之姝采苦过山中之妾献武陵而六实皆虚荐赵郡而百子未合何况种当櫺槛开近秋千弱榦窈窱丛条蔓莚花边得路叶隙窥檐一荣一落十年五年泽销缃莞尘萦翠钿泪尽暑雨思为朝烟蕙帐未启苴绳暗牵钉无粉絮桁有衣绵齐纨本素秦珠不妍睹茏苁之佳木兮实有似乎贞贤渺物类之相感兮每攀条而然上枝既不能汚兮下枝复不可搴匪匹蜨之所近兮何孤鹣之足亲思白榆之宛在地兮痛黄姑之上天徒望秋之有实兮心已碎乎珠盘信予情其芬且洁兮吾见斯花之可怜
　　秦淮吹笛赋
　　呉兴袐书君尝与西河毛甡宿采山之堂西河度曲吴兴吹笛及为内史撰制东阁典文江左西河过之仍邀一防既而叹曰吾不为斯有年矣昔者王郎于秦淮舟上望见桓伊不相识好使人邀曰闻君善笛试一弄可乎伊时贵显便作三弄至今斯地名为邀笛今者袐书亦蹈斯迹其所弄处正在于此西河于是重为感叹夫袐书君者有梁园赋栁之才入谢生吟药之馆其出也赐以仁寿殿前之金鉴加之璿玑台畔之玉尺挟持炯炤妙得裁曈至若东阳旧文久行建业永明新体已号呉兴开江左之风变城中之制白下诸贤并称座主乌衣子弟半属门生况江左人文之区也防椅梓于邓林而工输为之顾选骅骝于渥洼而孙阳骋其辩数钱新市贩防万端维舟合浦载珠径寸宜乎郑君起五伦之敬袁氏植四世之徳若夫毛甡久当曳尾无假山楹来因避风岂思钟鼓徒以防阳耦耕龙门同砚郑司农之佳客平津侯之故人藜床独卧久别子鱼匄卒将车终逢严助遂乃追随于秦淮之上流连于邀笛之步风流未忘感叹斯作至若三秋佳日九月新寒桑枝初落桃叶将残秋胡既去王郎未还帝主埋金之渎君侯开府之山索东厢之长笛过西州而夜阑尔乃清商徐激三奏成弄白苹风来黄菊露重停鄂渚之舡引秦庭之鳯红桃出兮哀叹兴赤玉号兮怨声送何人楼上生愁少妇城南有梦纵复娈童在左妖姬在右秋风甓社之鱼夜月宜城之酒南隣北里之弹千金万年之寿怨东墙之窥迟喜中筵之伫久驾文鱼于青草之湖望栖鸦于白门之栁亦且聆宛转而向子移情按凄清而潘生摇首况乎楼当结绮门对秦淮红栏夜敞朱屏晩开龙鳞作瓦雁齿为阶益母并种宜男独栽幛眀螺之槅涂紫贝之灰虹有美人之色石如新妇之排海燕栖梁不定河皷当自廻乃楚竹防吟呉床髙据虽非王子之舟正是桓生之步拭华琯于西秦盼柯亭于东渡自当淮水波兴方山石裂一响悲来再聴恨絶况夫甡者本堕泥中枉来幕里惜燕河之逺别过而生哀类楚老之相逢因之下泪又且身非孝章长为不乐时无季重多有愁思题翟门而贵贱殊情畏谢公之出处异致是故中山王有聴乐之悲孟尝君无闻琴之喜尔乃逢督邮于平阳值伯通于呉市忆故事于当年眇言情之甚防居然濠上之风流彷佛洛中之倚徙岂知闻歌輙唤仍来谯邑桓郎登山而哭有似琅琊王子
　　【顾茂伦评曰庾子山按调寻节展转入变之作】
　　【何伯兴曰感叹斯作以前可划作序】
　　西河集巻一百二十五
　　钦定四库全书
　　西河集巻一百二十六
　　翰林院检讨毛奇龄撰
　　赋
　　瀛台赐宴赋【应制有序】
　　皇帝御极之二十年六幕旣熙万象咸晳内有宪稽之治外宣班叙之文
　　讲筵通合语时辟三雍
　　受社谨咸刘用申九伐将奏要荒之耆定进观海寓之清宁然犹
　　处治思危万几克毖
　　居髙善下一徳相期缅兹
　　九重宵旰之劳翻以百职后先为念
　　君无忘几康臣无忘喜起同有飏子为我蹲舞我为子坎歌何如僚采因借
　　巻阿之酾酒暂临
　　曲水以浮杯大酺合乐偕来
　　兴庆宫前文喜开筵不在
　　长春殿里当此金昊乘秋之际玉衡指兑之时九龙门外梧树长隂百子池头荷花初落蓬台万顷金波与
　　帐殿俱阆苑千重紫水共楼船并转画桡齐举还看水面鳬鹥锦缆同牵原是班中鹓鹭挂长绡于汾水不待为歌泛碧琖于昆眀非闗习战乃以
　　黼藻裳华之锡展兹
　　吹笙皷瑟之情龟甲青罗传于掌赉麟文紫锦出自司闱依然束帛之承筐俨发衣裳于在笥襭袍未覆慢教韦绶裁成霞绮难名苐遣封敖领去草头铺紫罽□就瑶浆林下葢青油判将银埒夏屋设
　　公家之鼎秋兰发
　　王者之香乳中分防烹为龙鳯团花茶内加酥散作琉璃细眼朱虬堪入脯需赉同昌缥玉可当醪曾呈裴令乃
　　敕酒正掌颁醹之礼大官习锡饍之仪鹅防髀排从锦带羮前玉鲙金虀裹在红绫饼内虽汉南之鹑雀不入腥肴而东海之蠵螺久淹葅醢肉泥流翠釡看调朔塞明驼肌雪落霜刀几化秋林飞蝶况复大梁贡米旧号金鎗太液登鱻新批玉鬛炊雕享豆撷露稗之通茎聂鲙加铏瀹河鲂于在藻匪独侍馂飨
　　天仓之粟将使从官餍蓬岛之鱼尔乃醴设六清无烦监史饮过三爵尚授催筹谓
　　尧仁之浩荡一日非狂而
　　舜泽之澶洄千钟犹浅纵曰有偕其饮仅闻之大射筵前其如不醉无归亦载在朝元诗里恋三升之学士羞比王生擅两美于当官诚如臧盾然且藕船十丈玉井留甘莲露三危金盘献乳簇蜂房于繖下洗象骨于波间擘园茧则清俱流咽壶氷而沉疴顿减种同雁实颁之觐雁归时窼覆马蹄捧向马头载出此固
　　上林之寳植罕到人间亦惟
　　圣世有金茎长贻天际在昔镐京燕饮诗诵嘉宾洛汭觥觩史传盛事溯轩皇之张乐纪迹于容成即陶后之斟膏授箓于籛子是以邺馆着抽词之美柏梁夸俪句之能如渑有唱侯服尚兴廻波作词后王不鄙岂有珪璋韎韐同在游歌严乐渊云竝叨防赏而不矢音于髙冈称诗于华薄将使衮裳筐筥无须采菽为吟陈馈分饎未见其桐作诵南国鲜鲿鲨之可丽北山乏杞李以相欢则是式金式玉在型民无醉饱之心而如阜如山疑天保缺冈陵之祝亦何以俾匡时之佐负鼎爼而説
　　王功向化之民援土桴而歌
　　帝力是用捃摭荒芜对扬
　　优渥借东头之賸管纪
　　西囿之鸿恩【臣竒龄】不胜踊跃欢抃稽首顿首而为之赋
　　夫以台室冲嬴之防天街晃朗之辰六合八荒受治九州四海称臣僸佅有同声之俗黎罗无抗景之伦前年楚蜀俱定今嵗羗髳尽宾颢土之媪舆既辟
　　明堂之王会应新尔乃
　　君儆无虞臣歌访落上法
　　天行下导民瘼昕切求衣宵戒聚利在必兴疑则废格喜豢鹓鸾怒翦鲸鳄田董甾畬室务丹雘在宫在府一以振作
　　圣心干干既勤且恪翻谓臣工劳者惟若从来官师规用木铎
　　温纶谆殷有如砥错将借游豫庶展酬酢爰设酒醴相与宴乐时则摄提初指乎金方夷则乍转乎铜律清露徐涂乎阶除凉风时起乎天末
　　皇帝御少皥之宫临蓐収之宅将以理白藏调素节司秋启驾颢正按法时惟秩成道在相月霜柯澄鲜清景涣发瞻
　　上林之防兮睹
　　太液之沧茫迤三洲之藻薄兮扬万顷之波光石鲸偃而低掉兮湖雁飞而南翔顾隰荷之赩翕兮喜臯兰之正芳嫓千叶于华井兮滋九畹于江湘佳人掩其翠葢兮君子发乎幽香杂鳬茨而暎蔚兮拔藏莨而独存于是俯拾虹梁傍依璚树雕航崜嶬绋纚廻互泛漭沆之流波向蓬莱而问渡旌衔鳯舰之垂竿有龙绡之布驾云母以迎风辑榜人而击素拂出水之菰蒲起前汀之鸥鹭林间敞殿齐明云隙危楼防露仿祈年之在前盼函德而难泝总
　　蒿宫之既成犹采椽之如故渚虽转乎沧浪石未移乎灎滪任锦防之所牵望瑶台而不知处尔乃葱绫雪丽贝锦云明天孙剪就鲛人织成八蚕竝澣百防齐萦团花间缀繁繐相生缋或朱而或黑丝一纵而一横绚播龙鳞之彩纎如鸿翼之轻覆黄罗于玉箧开画袱于金籯揭尚衣之记印罥长籖而署名襚以表乎贞素绮乃发其峥嵘温比毳旃之荷宠来华衮之婴较翠锦而自失何盘雕之可营若夫掌和受齐大官奉饍鬴有铏芼之羮案设楚苗之馔割鞮海之鲜蠡醢藩园之斥鷃煎惟芍药能和腊以萱苏为荐接云鸿于罼罗惊雾豹之刍豢象膏白以莹霜猩唇红而染茜矧
　　鳯液之嘉鱼为灵沼所仅见范鳞甫跃于梁詹饵依然在线分鳃杂芦笋之枝切鲙落桃花之片尔乃采江陵之藟以为虀淅梁山之黍以作饭玉菽星攒金麸雾散捣婴葅于紫海之泥濯笼饼若春江之练马羊酪觉甘露之俱生雀舌龙芽虽厄水而无患况夫珠林垲布以氍毹银塘纬絙青幢是舒
　　太清之酒洒如珍珠瑶浆玉醴瀼瀼露濡金盘甫继杂出雕觚居然大斗以燕以娯监正屡劝仰传
　　圣谟谓此旨酒好乐不渝有即湑我无亦可酤不闻晩近犹有赐酺金门下士幸非淳于张昭虽醉容止自如起拜稽首不掎不扶含芬咀滑拊躬而思
　　皇恩灏淼真如江湖独怜小臣何德当诸乃企渊沦之深广兮叹沧波之不测被翠幔与碧衣兮想瑶池之所植渺秋风之防防兮澹晓露之霡霂上有莲房之戢戢兮下有藕枝之濯濯外备七星之罗胷兮内含众窍之在臆
　　诏其遍赉此臣庶兮匪止为佐是酒食一片固足消疴厉兮三浆可以解鄙啬独是菂苈之周通兮即污泥亦不费拂拭宛髙节之多梗刺兮亦素丝之能直虽其心苦之自知兮乃根柢而见牙角苐
　　湛敷之当矢报兮兼
　　祎惠之不宿谨捆载而亲捧持兮慢缩滋而破薏念此涓滴之难嗛嗛兮于眇忽乎何力乃
　　锡予之有加而无已兮伫沧瀛而曷极
　　汤泉赋【应制有序】
　　【臣】谨按遵化汤泉在州北福泉山下眀万厯间始甃文石为池分上下二层而覆以房塞则充之决溜而更之亦粤
　　世祖皇帝尝洒濯明徳而坐澡其中铭盘之后爰筑宫焉今皇上纯孝曾迎奉
　　太皇太后养涤圣躬防康熈辛酉以
　　仁孝
　　孝昭两皇后山陵之役敕扈从诸臣仰瞻其下并令赋诗勒之户【臣】竒龄于沙河迎
　　驾之次不揣鄙陋亦拈笔为赋以慈孝并隆甘泉呈瑞八字作韵其词曰
　　毖彼灵水厥名神泉火生自地源通于天合徳在坎离之际栖神介丁癸之间名八柱之要穴实三辅之东偏控之而关塞可守仰之则
　　园陵在焉葢阳气之回原有黍谷星精之播隣于玉田或上莹而为飞雾或下彻而成通川其洒之霎霫俨若霖霤其气之羃防本非云烟乃触石而防注遂如汤之泳漩堪烂毛与瀹卯亦煮绢而濯手甫探则寒冽减身已溉而痱疴痊是固焦釜之所不能沃又岂神炭之可得而煎尔乃上转
　　翠华下承
　　彩卫帐殿方悬岩阿未閟浴日池邉流虹天际虎躅泉来鸡笼潮至回沂上之歌修洛川之禊庆六疾之齐蠲喜百神之俱侍流惠泽于四噢之中播薫风于九环之内于是因山作
　　宫就水为砌重门曲槛洒榻澡器
　　两汤供奉各有位置不翦不斵三古遗意鄙骊山之营陋华清之制减泛水之珠鳬却凌波之石芰祛醴泉于建武之朝决神水于咸康之世浮纹而防缯扬其华拾级而雁鸿张其翅恍咸池之自温非神鼎而长沸固井冽之能春抑滋泉之多瑞至若虎须初射蟹眼未烹山含玉润水作金声路移
　　仙跸云拥
　　霓旌苔衣铢薄瀫被纱轻露缘嵓而乳堕日泻影而珠呈沙白而星榆坠荚波頳则山桃落英
　　永信驭金根之辇
　　中安驾紫罽之軿问起居于
　　长乐请汤沐于
　　慈寜秉璿烛而瑶池泛雪褰云帘而华渚流星
　　翚翟舒光觉金壶之灿烂璁珩解佩恍玉液之瑽琤保养
　　圣躬祓除久传夫河洛澡溉
　　明德混澣已接于蓬瀛遂使上谷流银之窟渔阳灼水之潭炎质藏晖之壑防情出险之嵓石分幨而倍紫水洗髲以增蓝胜盘盂之取洁比沆之能甘芹卷珑之带苹抽瑇瑁之簪
　　龙鸾之所自憇鳞介之所不潜扶舆因而上届和粹于以中含烟已消于铜浦汞遂积乎铅岚白漂而逺散硫黄爇而下湛王药石之颂张衡珍怪之谈蔑不遐慕溯洄近思游泳涤虑清神除烦却病测深浅之无端拟寒暄而莫定指玉酒以善诬谓英泉之难并滑如雍伯之脂清似轩皇之镜经氷雪而弥和汰泥沙而愈浄能厯坎而守冲自虚中而外映况夫
　　一人以锡类为孝
　　两宫以解泽为慈瞻
　　上陵而临幸
　　诏侍臣其观之搴五花之藻井挹三露于莲池玉龙蟠而妖矫珠雁列为参差想日驭之每住盼天光而自思俨淑气之顿至捐烦襟于此时何
　　恩波之下浃似闿濊之旁施紫云生乎玉牖黄沫溢乎金隄临清流而湔胃俯崇冈而振衣虽子云之献赋无以嫓其光辉岂长汤之十六可得而尽其涟漪尔乃接浪云川通神员峤屯转三河卫连五校防仗常悬红旃逺照觱沸一泉永无旱涝土蜧鲜跃天马未蹈春风乍来人迹罕到导穿石之光发藏珠之窍时祲可以渐消民瘠于焉得疗推
　　国母之宏仁广
　　圣人之纯孝岂徒远饰游观迩资聴眺寻源主簿之山试浴呉郎之庙氿泉上下揽新阳玉女之裳云气低徊窥姑射仙人之貌又况温汤扈从不是离宫
　　寳慈临御全非濯龙幔城相接暂转新丰殚心孝养以瞻肃雍上池可饫仙源自通维此泉水产在无终桥山上寝虔思有熊矧当
　　嫄简同启龙輁遂褰鳯扆爰驾丰隆他时化浃煌煌东封
　　千乘万骑诸方景从麟游凤至山髙泽容捧
　　大安之辇聴
　　长乐之钟潄琼浆于蔤采甘露于芙蓉搜铜井于幽薄驾漆船于远峰嶂启万年之碧花开千嵗之红纪岣嵝之沐浴欲簪笔而安庸
　　西苑试武进士马步射赋【应制有序】
　　自古文教之兴必有武备至治之世不废兵革故黄帝设缙云之官西伯拜非熊之将彀弓日下官可射乌征楛蛮中庭来贡鸟我
　　皇清肇造方域广被九有遂下郡县以致四讫初间神武开国陟禹方行继之
　　叡文承厯绍尧出治毓
　　圣德于少阳宣
　　哲猷于元辅校文讲艺之官既集班聫欵关聚之臣复走阙下然犹
　　四征六伐远过洞庭
　　五垒三门长驱沫若日闻献馘之令尚以拊髀为懐乃仿唐代期门之选六郡咸臻爰使诸方教押之英三班入试翘関既举不用马枪长垜能娴观其步射当此屠维恊洽之嵗值兹元英在朔之辰
　　上幸瀛台实惟西苑
　　亲观较射以当临轩恍旗鼓之在前跃【阙二字】而奋起盘旋金埒马散桃花送去铜竿手攀杨叶海西侯之千里尽是名驹奚康生之八尺无非彊弩梅间贴鸟能驱紫燕以俱飞簳里糊鱼更望丹乌而释步则是鹰扬所至云满三骢猿臂能伸日穿五甲毋论争先控鬛已过萧梢纵使退而释弸原非鏁换是固登台九日不足夸戏马之雄曲水三朝未可拟射堂之宴者也惟时卫士许载斾以咸观乃命词臣各抽毫而作赋
　　于是时方阳朔律中应钟励节在水执权司冬文治既浃武功聿隆
　　帝图逺廓
　　圣德谦冲岳渎效顺荆蛮来同甫复瓯粤旋収僰笻宣夜挈壶辨气吹铜乃思召虎爰占非熊天人向背偏伍弥缝曰有武试马步以通因开
　　桂苑特启
　　兰宫云斿揭地星旌蔽空句陈五卫崇台九嵏呉亭射虎夏后养龙平池浴日圜桥跨虹乃谓多士校武其中缅蓬瀛之瑶岛兮辟太液之鸿蒙建露台于平籞兮接芳林于上墉饰栏杆之绮丽兮列草树之青红溯璿宫之窈窕兮合藻殿之玲珑布修塲以检校兮观多士之蘴茸于是寓陈于人天之间阅技于巧力之际适干戚之乍扬敕韎韐之咸备骑士有公孙之征校尉喜苏建之至祛永隆防武之迂畧景祐授书之制原非寻橦舞镟之观絶异超距攀绳之戏跨兰筋而验其短长拭茨菰而较其钝利使宰辅皆曳佩以从饬词官亦槖笔以俟聴鼓钟之既作爰载簿以审视乃控善马云自月支渥洼以北越之西是羁是绁以驱以驰足如翻雪翼可乘霓骋流光于疋练按舞节于倾杯楚庄裂文绮之帔王济拭连干之泥散九花于黄金之陛逐八骏于白玉之墀曳緑尾则碧丝指地霑赤汗而红莲绕蹄雾鬛风鬃既已遇方歅于冀北流金喷玉恍将驾西母于黄池乃复弯弓似月发矢如祔省括而释决拾以注矫并繁弱疾过滟滪干分七材订有三互电景髙驼云气肆布鹄小能飞熊坚可度朱组未奔银翎已赴带管以俱扬马随弰而善骛呉太史抽兰不虚琅琊王射梅无数惊鹫翼之乍来解鱼文而遽去麋筋不足助其力乌号无所施其嗉但望日以穿杨俨方春之落絮燕角开则海鹞翻身鹊血濡而山猿却步仰防而发奉先自有其机饮石而没李广不知其处又况分曹而入偕偶来前审固久视和容不愆兽堋逺列虎韔髙悬量当百步树以万旃香象作弭鹍鸡在弮骏马解络娇龙不鞭珠防缭圃金铺满埏箘簵牵合矰茀纠纒释欲直持挽必圆纵不虚镞发即应虽无七札已中连钱考钟隐隐伐鼓阗阗簳含气而得响羽乘风而作烟迈汉代材官之选胜熙寜鎻试之年于是六郡良家五陵俊彦解罫悬衣洒尘拭面如廻马邑之兵甫罢龙城之战牵紫駞而廵唐负青茎而下殿
　　至尊含笑欢然式燕白虎鸣秋黄龙昼见星绕灵旄云驰寳幔六武按节八风合变忻猛士之得人羡勇功之可恋且廻
　　鳯阙之斿更启爵园之宴较记注于当前每咨嗟而称善












　　西河集巻一百二十六
　　钦定四库全书
　　西河集卷一百二十七
　　翰林院检讨毛竒龄撰
　　赋
　　大清建皇京赋【有序】
　　【此西河二畿赋之一也西河少时作南畿北畿赋名为二畿而人争诵之及出游后有何人者窃北畿一赋改名皇京梓之而传于长安康熈戊午西河以征车赴京得其刻本弆于箧中有年矣今南畿赋已亡旧所刻桂枝集赋三巻亦亡二巻即是赋有被窜处或与旧本有同异亦不可考西河归田后但留心经学而于词赋一类竞弃置不问遂致阙失此照窃刻本録入不易只字然其改窜之迹十居一二有目者可共睹焉】
　　古帝王定鼎之地非一其最著者曰秦闗曰洛阳以秦有百二之险洛为天下之中也然而据肴函褒斜者既失隂阳风雨之和均道理舟车者又无太华洪河之固是二者不可得兼也明仍元之旧而都燕襟海凭山已得居重驭轻之势矣而未免界在边隅今
　　天子徳威遐被率土咸宾自燕而南抵海滨者数千余里自燕而北控满州者数千余里有秦之险而兼洛之中幅之广疆里之宜古未有也是不可无赋虽然三都两京夐絶千古余何能文亦聊以纪
　　圣朝都防之盛云尔其词曰
　　原夫帝居辰奠斗车运仪闳中覧匡衞周维惟圣皇之建国轨太极以定基土圭正乎咮翼寳鼎协于卜蓍彼夫涿野防百神之瑞城阳迎五老之防雷泽焕龟之文星洲流赤乌之爥德舆固故冈阜周墉泽流浥故崥崹回渎及乎防羽化而华芑萎震防澌而畴蹙憾偏据则迫槃弧悲垫泻则艰绾毂若夫洛宅昵馆于宓妃邺邑溯祥于卜叟结捆苞业于巴庸翘阊结庆乎江薮或以猰防战冲或以鼃黾穴守咸期式化三雍犹是分栖九有苟其宅中图乂必俟亶聪元后维
　　大清之初受命也创业东维天作陉阻电流于枢虹降于渚三年成都聿廓疆土临釜山以合符坐岐阳而绥宇嘉折首于羣丑辟重闗之膴膴来神鸟于宫鼓灵鼍于丹浦开松栋以锡侯筑蒿宫而烝祖慨自緑林苞蘖毒波滔天爰张
　　挞伐赫兹幽燕恻匹夫之予辜誓渠魁之必殱类上帝以兴师萃万民而秉防吹角应气而蚩尤飞亷之属擒建车破雾而握炭流汤之卒潜廸胜国之旧都膺箓图而建国致九土之咸归遂定命而作则斯时也五纬相汁四灵咸臻曰止曰时万邦维新显比诸侯萃涣施仁南瞻呉防西睇蜀道阁丽结绮标廻飞鸟藻摛江总政属黄皓于是
　　命将出师贞吉止戈总千山立四征荒遐渡桃渚而应占径桐庐而连槎沈丽华于景阳神防儿于浙河琮欵附而归境超遥窜于岷嶓露桡星驰乎巫防角巾迎降以婆娑维弗庭之既寜洵神都之肇家矣乃
　　敷声教
　　布神寰普天樊周率土石磐越裳贽雉西胜奏环辰韩航琛丁灵欵闗向明发政则炎海遥绾返始宅土则幽漠是缵咸广轮以数千维京室之是中应紫垣以定极维列宿其环拱攷振古之攸处莫
　　圣朝乎能同虽周汉其犹偏岂元明乎比隆载观燕都之为封域也其东则灵海廓区朝宗百川析木流津旸谷吐烟冲瀜云嘘浟湙电骞溶颷驰滇防星聫梗浮商箕以跳沫尘宅秦福而廻涟顾菟猋淼乎乐浪之宇翔鸟佌傂乎平壌之巅崇滀渱而植铩骈瞂盘滐而琲珠磥磌窟银楼列芝田鸾歌奏蜃市躔腾羽觞而遥格静濎濙而澄泉讵张镞乎巨蛟咸献祉乎羣仙其西则太行羣岗俨焉侍止鸑鷟翔仪駮驎环倚层峦重阻蝉聫迤逦崴嵬积隂崛﨑攦趾溪谷谽谺而垂溜陵阜蘖以错芷闳泽布濩广原貏豸蘼芜错鋈荑莎结藟金桃含曜而竞荣碧檎坠枝而垂纚其南则大河交流清济滙泽巨灵安驱迅骑委防漕渠防其输陂隄归其壑江淮扼其吭汶漯经其三川缕聚而珍怪并紩五都货殖而轮蹄尾颿樯百幅而莌茂若林囷积亿屯而培塿亘址其北则居庸之阻天险绸缪峻坂礧层岩枓樛经途积幽而叇防窄石攒鋭而軥辀车不得方轨骑不得竝驺前茅已极乎修原中权尚系乎松楸振崿上腾以湱霄洼防下究夫潜蚪翠柯廻辔乎日御朱荣错彩乎星稠及乎黄花特峙紫荆分布古北濬深山海縢怙既修德以峻陛必藩篱之是固其山则西山为众巘之尊羣岫之祖罕山玉泉苍麟若组裂帛望湖芙蓉殿妩金山嵯峨石瓮若甒玉带白檀琴峡是抚戒坛八洞鱼龙吞吐鬼谷孙膑石龟守户白猿聴泉红螺盘岵九龙翠屏三崄银乳石经洞穿火龙爰怒舎利光莹玉函曾斧金山桃叶为口珠泉鐡柱作股异哉驻跸章宗击球羣石起舞其水则九省建瓴大通桥河七十二闸宗小圣窝
　　先皇行幸宰辅歌次则卢沟源出桑干雁门云中厥流湍湍畿城之堄有二水闗北湖所猪玉河所阛西湖如镜泡子增澜别有海淀娄兜不刓金鱼池水旧名鱼藻琉璃波澄锦鳞跃淖温泉凡三画眉弯弯惟戚将军甃石而环他若黑龙潭静白犬雷奔金鳌蜿蜒彩鹢缤纷鸱吻出而潭柘宅虎眼见而瀑布浏玉壶投而桃花碧仙防飞而頳鲤游满井之时上溢浭水之独西流是皆川原之间气寰朔镇而来裒其花木则舎夫凡卉撷其尤异报国矮松横拏倒跂显灵雷栢榦碧枝髲铨司之藤已古以呉文定手植而弥挚延祥之栢已枯以丘真人顶摩而复翠景园之槐秋荣而冬脺
　　天坛之榆秋钱而春椔优鉢罗花金佛色丽婆娑树菓缨络委璲曼陀罗产百花陀而璨璀题草生石经山而蔇莳是皆防佑之神工特为
　　圣朝而表瑞其物产则珠玉珍竒圣所不材日用饮食此则毕该江豚海稀王鳣叔鲐鱼牛飞涎虎蛟暴腮紫蚢负云洪蚶倚蓷石散萼琼蚪聚荄腹防侔食目虾周廻若其首春气和凉秋届寒鹔鸿鹆鸨长鸣交驩鸳鹙鹜鹈戢翼振翰随风唼藻溯沦茹雈巢防交柯依渚吹澜亦有槖駞骐骥飞咮厉足雕鹘鼦搏刚乘燠龙脊连钱银蹄踏烟拳毛瘠骨锦鞯金鞭少君青骡隋公赤丛榆挺隘孤竹翘碣涿鹿戒戎卢龙列茀相其膏腴黍稷翼翼廪庾所储坻连﨩积洵皇舆之奥区诚天府之沃壌也
　　天子于是宪璇宫止路寝崇宸居示规凖程体隂阳御临卿尹衮衣称朕鳯楼列轸
　　皇极乾清作所惟懔文华武英妙选其品龙骞标而建甍虹垂楹而俯楯雕栭玉磶以缜缦倒茄含葩而轮囷列碧皎月而爌煜中玑星辉而琼眕辨方正位之必严体国经野之是黾尔乃首建
　　太庙遹追来孝云楣合漠霞轩灵爽合万国之欢心仰昊穹而苍苍簋列松实于尧樽乐登玉琯于舜榥金扉启而龙辂降芝葢浮而鹥茀往虽肜日其无私尤奉先之是享临武以建楹兾孔迩之蠁亶视膳其如生绚寝殿而日晃南甸之有
　　郊也尊
　　于穆祈
　　上皇择吉日融青阳八神肃太乙之旌三灵举钩陈之常騩童鸣金笳以前驱征侨辑翠幰而逺扬华轙轨趋金矩超羾天门而整綋紞驸青坛而握神虈载详厥制
　　昊天専位中坛七政之座外墠五岳之墟羲和戴若木之华望舒防沆瀣之襦箕伯澄淟涊之埃屏翳秉霂霂之符离熛擅紫海而沄防发寒门而并淩招拒籍汪氏而贡龙鱼威仰航弇环而陈氷镜尔乃路鼓雷鼗九变合乐槱燎斯炀上炎
　　帝幄荣光爥爚钩庭焯爆爰荐馨而叶徳降休祚而优渥
　　皇社后稷缭以周垣土辑五色覆以黄原维朔方之祚吉尊勾芒以永年农祥正而躬耕奉千亩于天田发冢土以攸行用牡以奏笾陋灵星之特祠咨龙见于黎元尤念隆一本之孝思宜两仪之同位惟
　　祖徳与
　　宗功亶作配而肆类爰是陟降在庭体清寜而致醉馨香维徳协覆载而承饎斯诚旷古之隆仪允阅万防而垂庇内则
　　慈后之宫母仪是承壸祥所基嫔徳攸凭虔奉长秋显号乃登涂山夏肇太姒周兴门窱兮髙密尊殿峣兮猗兰升云入户兮鳯阁侍寝赤日曜闼兮龙楼有蒸森背树而仁寿庆流转长椒而宣慈祉凝后则琼岛悬旋式象昆仑琳珉敷蕋珷玫舒黂注润白水之浆阪陵阙之芝垂钟山之琨英卉炳珠泽之竒芬倒波纹于瑶栌之端溅鳞呴于金铺之轩旸曜引景于岩窔之曲隂晖朗彻于髙光之栾又复澄湖淡澹御苑菁荟双桥驾虹五龙杂纬藻荇纷披菱芰交靡云深华媛之榭露挹玉女之髲澄菡蓞以拭镜游龟而唼穗鹢首坻而歕露螭尾临渚而分味
　　皇心暇
　　圣虑怡张黼帷建羽旗舸列巨槛移华楼伫翚飞云曳绥周青岑之麓径沧瀛之维歌雅琴而迓天休镜灵胥而招逺祗爰有太学制通虞周成均鼓宗璧水环流陈岐阳之石鼓懐宣王之大搜内修徳以端本遂耀武而振猷曁南征而北伐致四国之是遒乃肃肃乎释奠之仪蔼蔼乎桥门之聴集百济与新罗咏鸮音之既正是日也陈簠簋列冠裳鼓钟訇鋐箫管和鸣伯夷相仪后防吹簧史克作颂奚斯奏章倚相献箴卜商奉常頴达沈思安国列侍皎日陈经清风正义
　　天子于是倬厯载之文思厘典而训徳矢二帝之鸿章程三王以作极即先臣之儒耆考中和以矜式维河东与新建爰表章而思泽敷顺治之
　　寳训允如金而如锡别有黄冠旧宫上清箓图绀宇赫昈碧殿睢盱防翳结阿鬖髿绮疏迅枝藻苹披裛荷渠虎豹拱楶而躩泥虬龙承桷而腾趋朱鸟奋翥而拥节白鹿孑蜺而衔书青琴操缦赤斧献寿偓佺屑菌安期剥枣左吹箫兮嬴女右击鼓兮河叟霜凝而墨甍绛雪飞而朱牖鳯膏液而九防炧辉麟脯佐而千里防酒维
　　圣治之垂于万防遂
　　清都之廓乎永久若其缁之教开士允宜鹫岭景崇鴈塔垂慈化城覆宸徳水浮澌发
　　睿音而问道众翻贝而启辞斯直防城之访灵牧毫都之谘卞随内励
　　王宪外勅
　　国事陋秦苌之豢图澄梁衍之宠狂志嵗维戒寒纠戎讲武乃就海壖周阹植橹于是按太白之占诏中黄之伍乌浒狼之徒张竿殳于莽防之埛鹰瞵鹗视之卫称罣防于诡恢之土朱鬕苍髽之士树乂簇于度朔之山金隣象郡之控矰缴于不周之岵
　　天子于是驾紫燕馽黄龙轙雕轸繁缦防树明星垂宛元建云旄启雄锋揷忘归弯繁弱鱼须萌龙渊跃洪颐旋祠姑捔袀服振振赋甲晔晔水犀组练山兕犷狭青骊飍焱兮若三山之乍浮赤标骉譶兮若九疑之参合骓髬髵兮若石密之闇峙素騧駊騀兮若银台之遥趿尔乃縁蹊置罿逐原列幔獠徒雾集彀士云散养睇猿号李发虎判簇扬星陨机掷电灿还鞚杓廻弁簳涛涆青骹霄逝黄耳雹按曳文豹掩飞狐拖狒猬摕獑猢防食铁之啄矛噬毒之腴戾防氓于巉崄弹言鸟于榛榈列缺炽攻而焚熊防公流彗而追鼯许少巧构而叠鷇秦成力制而縻雏于是明司马之律尊大阅之法収轒輼之冲集鍦铩之揭晏三事于毺犒六军于茇蕝张组楼规绮阁阳马绨结相乌琼约篥鸣箜篌拍撞虞钟振秦铎歌白狼颂德之章咏赤雁介休之作风毛蔽野而赋雪雨血洒坻而镜泽炙炰盈鼎兮分荐清酤溢觩兮同
　　皇思溥兮徒御厉
　　丕徳衍兮四方格既而
　　圣思钦明儆戒靡寜谅强武之克张固封守乎
　　帝京廼旋观四郊具惟成鉴懐古勿谖作圣克念彼夫广川芜治经之庐军都掩受书之室韩婴説诗外传摈斥邵雍明易元会荒轶稽康弹琴华阳声寂阆僊祭诗石楼人则右文之朝兴继絶学旌闾购篇披闱式幄也张华博物故剑靡存徐乐鸿篇旧里已沦邹衍吹律黍谷奚温万川别流畴知郦经四杰着誉畴恻卢庭蕡生不第徒封昌平愈能原道莫崇峻膺则甲夜兴感顾问所须恨不同时握手踌蹰也又有涉溪俞儿哲智济师山屯狐兎守正设竒棘津垂钓夣叶匪罴李广射虎石亦饮羽细栁设营军令如山衞国舞剑英风尚桓乐毅报燕骏骨不跚中山教战将台如磐则维闻鼔鼙乃思将臣每饭不忘维靖烟尘者也若乃平津有封汉治以炽狄公作令檄虎随毙杨震三公玉环是贻柴市教忠元宫秉烛希宪重文万栁若沃少师秃发遗像朱幞竒童作相西涯屦亍少保殉忠火中形瞩则维闻笙琴乃思义聚股肱惟人良臣如遇也荆轲击筑巷其无人田光促坐室亦有邻漆园梦蝶而逃荣王仲化鸟而守素蒯通汲井而徉狂孔巢投竿而寡慕则维闻球琳乃思立辨意志较然古今同羡也嵬嵬乎
　　壮九阍以为室
　　混四海以为家与两大以偕仪乃日致乎天和德化风驰恺惠云流光被九垓諴孚十洲驱三王而辙蹇参五帝而轊流溯胜朝而犹恧岂振迹燕云者之敢侔哉矧夫
　　圣主之意日新无已上享天心俯轸民依望空同之山阿懐轩辕之问道体虚无以为极乃永锡而难老临药王之研池祈前民而尝草涉涿鹿之钜野効炎帝而肆扫次则表楼桑之丘念其寛仁孔懐造次靡回过碣石之宫好士如渴乃相与谈天而喧豗登黄金之台喟其尊徳乐善使遐陬之英乃不诫而方来减服御之饰薄膳脩之荐
　　行寛大之政罢珍异之献勅臯陶以钦恤惟五教之弼辅申儒术以礼乐俾浮靡之是去
　　恭已无为公孤论道典谟考中黙幽
　　南靣而治自求天保固日跻乎土阶不琢茅茨不剪者之肆好也自是以往则将萌蓂叶于城隅隆芝茎于殿侧丰朱草于中唐柝华苹于垣域蚪黄龙而宫沼优游育元麟而林囿寝食其隆儗夫
　　上帝之大庭配层穹而与之无极者欤
　　万栁堂赋【有序】
　　【西河征车赴京时益都相公大开阁请召诸门下士共集于城东之万栁堂即席为赋时作者三十人益都以是篇压巻次日侍读乔君为传写一通谬为已作以示曺峨嵋司成峩嵋曰此非君作也然则谁作曰此非西河不能也一时竞传之以为佳话其后益都致政去西河致书有云昨以修禊复过万栁虽风物犹昔而追游非故攀援栁枝不觉泪下】
　　万栁堂者益都相公冯公之别业也其地在京师崇文门外原隰数顷汚莱广广中有积水渟瀯流潦既鲜园防而又不宜于粱稻于是用饔钱买为坻塲垣之墍之又偃而潴之而封其所出之土以为之山岩陁坱曲被以杂卉构堂五楹文堦碧砌艽兰薢茩蘝蔓于地其外则长林弥望皆种杨栁重行叠列不止万树因名之曰万栁堂嵗时假沐于其中自王公卿士下逮编户马医佣并得游防居处不禁不拒一若义堂之公人者昔都城门外多羣公所置别业如樊川金涧谢墩韦谷以及富郑公园田游嵓宅之类并有山亭水榭鱼鸟花竹之胜然数传以后或存或毁未必当时为世通也今以公所营而较之于昔不无朴啬然而旷澹之懐与物同之且去此数里穿池放鱼豢畜乳妇而鬻无主之婴儿其于游观自得之外更有防焉故其街曰太平其坊曰兴隆而其途之榜则曰教养葢取东南近借教侯之养之义至若元时丰台有万栁堂与此异地虽其名同非以袭其事也因为之赋
　　若夫城南杜曲郭内张田坊名履道地类平泉上宰钦贤之馆相公独乐之园开丙舍于广陆寻午桥之通川緑野匪伊阙之旧蓝田出水之间岂若谢氏东冈潘仁西宅林绕桐园溪连梓泽花飞防老之堂草满藏春之域图竹木于游嵓拾槐枝于李石安邑之玉杯易碎永寜之金盏可掷筑日华之馆而靡其赀夺沁水之园而减其值乃若院因起草岩有退思星辰相聚雨露攸滋谷口赐逍遥之榜池边吟醉白之诗谁不远企槐堂近规薇省阆苑千重蓬池万顷防三山之亭倒九柱之景李下无愧贤之名竹中有解经之请喜鳯侣之栖迟待鸾车之行幸又况心存公物道在开济彷内府之无防效重门之撤备韩滉作夹庑而更隳裴垍欲垂帘而无计总鲜酂侯垣舎之心原无陈仲扫除之意是用经营瓯窭规偃潴泽除地町町筑墙槖槖编棘为樊牵萝作箔立蘘荷之柱开金杏之阈魏勃为之扫门陶侃于焉运甓夸娥之丘望而可就愚公之山移而即得穿林置放鹤之亭凿渚见藏鱼之壑蜀女因照水而屏开越王将渡溪而屐落于是径设朱栏桥成红板雁齿堦长蹲鸱柱短天垂吸水之虹岸接通泉之笕遂使山髻如螺峰头似繖粉浪冬遥红泉春浅编钱作沟操琴在磵嵓共壑为七盘水随山而九转乃致人疑皇子之陂客讶郑公之谷呼白雁于山阿泛红盐于水澳在庭有兰杜之轩在水有芙蓉之舳既梁丽以来游亦柴巾而竞逐钱铿之斟雉方馨函鼎之烹鸡已熟燃蚖脂于白水之滨聴鸟语于青柯之麓衔杯据王氏之牀倚槛和燕人之筑元规当此处而兴生文正且因之以为乐然而梁亭之不分彼我牛山之杏无间饱饥故鲁国有行惠之树清平畜济生之池寗成给陂田以游以燕元琰治蔬圃如取如擕又况灵囿蒭荛颇供樵采芳林草木可娱心耳故其为树也以千章之材为百年之计郁郁菲菲狎猎旖旎绥山一桃渤海九李堦下来禽林间新雉乃有红罗馆后之梅碎锦坊南之杏青门五色之乌椑八棱之柿潘家以大谷成名庾信之小园难比撷碧薤于书带之间绣緑草于裙腰之里笑萝女之垂钗留宛童之遗屣縁嵓分窃衣之花绕砌种摇车之藟将欲将蒲以求仙何止拔茅而进士又况东门之杨其叶湑湑汉宫垂栁千株万株长条短榦茀郁依纡丝丝缕缕或结或舒参天踠地傍苑临渠如帷如幔一区两区行列成门蓬童似庐低堪系马深可藏乌彭泽之家园尽莳武昌之官道皆除叶叶蔽长康之目条条染李子之裾张绪之当年无时不见王恭之春月何地能渝是固合平丘之种而不加其盛增元丰之植而转见其疎况乎雚谷殊名柽河异地南垞之浪难平官渡之城未闭章台失眉膴之青楚苑叹宫腰之细节度移振武而惊其成林司马过金城而羞其破涕又况春半飞花日长飘絮滟滟池塘漫漫江路雉衔蘂以为童鸠装绵而逐妇酿酒来蛮女之思防袂起贵嫔之妬虽复种移郎省赋试贡士接九列之衙望三衢之市犹且徘徊緑天沦连碧沚塞谷相望宫墙遥倚青眼垂来黄莺啼起枝着雨而低迷叶迎风而披靡恍淑气之移人揽遥情而自喜置身防栢之乡旷望熊山之阯离尘垢之纷纭与天地为终始因锡之以嘉名踌蹰而不已











　　西河集卷一百二十七
　　钦定四库全书
　　西河集卷一百二十八
　　翰林院检讨毛竒龄撰
　　赋
　　【此桂枝赋集之第三巻也西河出游后桂枝集已亡失不可得矣唯呉江顾茂伦家藏此第三巻今匄录之连首卷共十八篇分作两卷又遂安方氏呉门顾氏复贻三篇并録于后】
　　书堂赋
　　伊南沙之浩兮丽嵳峩之石城撷芳丘之蕙华兮采尚湖之香蘅播清芬于北麓兮扬骏烈于中楹绻春秋之长爼豆兮用以祠乎先生考先生之多懿则兮羗独遗此令名逺以阐三古之坟籍兮近以绍百年之典型隐徳而勿使彰兮进虚谷而勿使盈钟世绩之纪平原兮述髙蹈而嫓乎东陵但缨冠宿乌鸟兮感在原有鹡鸰既敷青氊而读易兮复启绛帐而传经邑近言游之宅里兮家有包牺氏之蓍茎宜盛德之昌厥后兮乃受诗礼而献诸彤廷夫何明纶之既已饰竁兮又飨祀而为此铭也岂翳苾芬之靡所于方兮亦好修之征也重曰虞山之峥嵘兮先生之髙与之衡兮南湖之清兮先生之节与偕澄兮唯兹庙貌为书堂兮春兰秋菊祀无疆兮
　　千顷楼藏书赋
　　乃诣温陵黄子俞邰于秣陵之故城登千顷之巍楼观其先人海鹤先生所藏之书六万余巻判为六部旷然兴懐惕焉有悟夫其经史异林官私殊列堆垜盈防稇载连辙四类已启五库未闭缇巾重袵华匮遍揭锦为囊青缃作帙牙籖直垂绣帕横结帘卷入云映如雪旧轴新縢间色以别是以复斗葢大文瓻盛小积势焚轮周视缥缈红菱之纸未濡白蟫之鱼欲扫筐衣分董仲之帷书带有郑之草隔墙之灯影难明绕屋之月光初晓既已抄文竭北海之螺雕木罄东家之枣白驴以负箧成疲黄犊因挂鞯而老小史之掌故多年太乙之星精在夘适仁夀之栖迟入嫏嬛而拜倒乃始遍观于蓬莱之府游神于宛委之墟税老聃之遗宅过共王之旧居羣玉饮仙官之酒兰台揽侍史之袪广宗正之七畧兮増惠施之五车合当阳之外库兮廓河间之前除既遴九种于石渠兮复聚八万于金楼虽张仪画掌所不能记兮曽苏秦刺股而何足以资于是挍用鈆黄题分朱紫旁置巾箱中装罗绮饰铁摘与金钦炙湘兰与沅芷郝隆之晒皆厨蔡亮之观如市王仲壬多户牖之标张司空无米盐之徙发金帛而采于淮王贯丘索而知为楚史虽复一嗤二嗤四部五部咸阳之火未焚天禄之藏如故史防有一家之成易象无九师之蠧得总龟于秘府之余辨亥豕于渡河之误犹且睹兹殷繁逊为极盛幽经不传怪箓自賸阁下芸生杖头火炳北堂钞録东观订防田氏名楼白家投甑李充校有万篇皇甫请非一乘杜元凯之无所不该齐王攸之有求必应折竹写之多所遗懐饼读之未能竟河东之箧真亡柱下之言难罄岂况议郎练达征君雅豫州之辨慧非常江夏之博闻无恙去紫防之髙山兮寄乌衣之深巷渺千顷之在懐兮凌百尺而独上似马迁之承谈兮俨子歆之继向传御史之缄箱兮发中郎之秘帐慨江陵之多燔烧兮痛砥柱之又覆溺经乱离其独能存兮过史窚之遗册嗟生平之好典坟兮近书淫与书癖未能入集贤之三馆兮几曾登侍中之重席拟客作之去无门兮鲜官书之可择任流浪而罔所遇兮徒望名山而求索何期偃蹇此南邦兮竟徘徊于东壁世无仲宣可语兮覔桓谭而不值苟闭户其在何年兮抚横栏而叹息
　　九月九日观戏马赋
　　且九秋之将暮登髙丘而览观修迅商之故序爰借饮以为欢乃望乡闗之邈邈兮俯平原而有叹夫何散爵酒既盘兮别命作伎辍优弹兮是以迁坐亭臯薄致粔籹顾盼广衍将以戏马视其傍有材人阳阿之女焉执其列有驎驹铜爵之圉焉于是望者偨俿趍者绎络左右燕防前后鸱顾人既圜车亦辐辏相迢迢之永埓兮审漫漫之修塲预周营以量步兮徐控鬛乎以行绕素踦之蹴踏兮饰葱镫之炜煌旋扶女以试上兮宛罄控之不良身防軃而抱其鞍兮人在前而曳其繮渺前沟之难卒越兮且却足而若惊于是结绞束匼匝约防旛刷朱鬛下女敛髾倩裹裛脱华袿而易裲裆兮卸红裳而表以袴褶尔乃按勒欲前翻抑使后拢镮拉铁拔摋倾夺横举盘辟而作其怒树骨犹挺歕沬类布乃释辔而纵繘顿撒踠而掷胯郁跳踃之未追迅漂腾而骤去俨风雨之乍来恍波涛之急下焱扬倐忽非目能睹抢捍凌越接息而到骋便嬛之妙技兮奄逾曳乎惊驺摩倭髻而侧植兮拔双跗而倒投歘竦擢以鸿翩兮遽翔羊以鹄游锦标扬而谲坐兮珠竿偃而傍招迈风追与景蹑兮疑电激与星流心徒憿乎岌岌兮耳但闻乎飕飕任当前之景诡兮曾不假乎逗遛乃率尔而奄逝兮亦霅然而中収或藏身于曲镫兮或緤足乎长秋偶偏倚乎半胛兮更分悬乎两钩旋通臂而舞双带兮遂俯躬而搴百旗当夫回身而若漼折兮忽鸟集以驱也及其震踔而近摩跌兮又孰为之扶也尔乃红游顿掣郁怒未息骧首浮云蹋足西极膺门生风汗沟出血怵心摇神惊魂堕魄熊经其观鹿駴而格回视婉娈眉有防泽扬镳擗摘恍飞翮者蹠地未几复将蓦者【任千之曰戏马如画使舞赋失其丽史宪臣曰截然而止妙在不止】
　　【陆荩思曰怔魂动魄中细按之仍是目接神授西河艶情乃尔】
　　【王丹麓曰能于古赋中见纪事复见演説委委曲曲亲切不隔体貌神变心力防致亘古创事】
　　寳鉴赋
　　汝南刘使君持衡于兹犹鉴监物应而不藏动得不偪光景有曜型模毕见有负局之竒兼容成之观于其行也指璿台寳鉴以为之赋
　　乃若轩辕击槖之时黄帝捧罏之际召龙神而下之谓防之可恃洞庭有夫夫之金毕方起熊熊之燧晞日月之光仪察雷霆之髣髴蚩尤装炭于其傍祝融摩笵于其列尔乃就诸翕阖纵之駴跃溢为波涛扬于煇防初视之如芙蓉之发于塘既视之如列星之旋行一照而江海得其清霁兮再照而天地亦为之低昂至若水心濯濯火齐荧荧壶氷欲泄盘露将倾惊霹雳之闪似蟾蜍之生鬼神因而悚视魑魅于焉变形烛之垣间既不隔蚀之泥中亦不防遂使光涵境中明起象外毛髪不私圜方无碍已洞隐而烛防且穷工而极态动佳士之低徊增美人之盼睐鸾鳯拂舞乎其前蛟龙盘旋乎其背日去珥而长悬水浮光而不碎因观察之纷加故砥磨而有待况乎仁寿宫前之铸凝隂殿上之铜迈咸阳之旧制擅明光而愈工薰金烟之煜煜兮洗玉乳之淙淙瀹珠膏以为之淬兮撷晶旃以为之礲顺西庚之多蓄徳兮借东冶之有余功系鞶组而扬佩带兮琢琲玑而贲其形容逺瞻国史之留青兮近照宫衣之赐红又况广陵素书赫连墨篆氷华有纹雪色如练五日是成千秋可鉴歴试台阁时荷顾眷既不疲于御物复不昧于自见遘妍得妍兮遘蚩得蚩我独何心兮惟物之来钜以见钜兮杪以见杪我独何心兮唯物之照岂独背负图书影飞乌鹊阿房星明耶溪水涸鳯抟廓外之毛螭展蟠头之角圆规之望已成长夀之名可乐萦桂树而能明拂菱花之不落
　　松声赋
　　是以亭亭山上鬰鬰溪边颍川驿畔张良庙前长松千尺偃蜷连骞恍龙蟠乎道左似蜺饮乎通川就而视之则青针乍长紫藓初蚀节带霜皴膏随露滴茯苓盘其根茑萝施其枝上凌清汉下薄回谿崇柯羃防曲低迷喜映日之成葢每牵云而作衣则有青苹生风赤峪延籁风绕枝中声流树外唲唲焉鼪鼯之在林咿嚘焉山蝉独吟渐转而增扬焉如松根断石千年而火发兮防吸焉鼎溞溞其沸淫尔乃草里泉鸣竹间两响蜀布春裁呉丝夜纺接残息之呦嘤潄芳流而偃仰其或筝暗调竽笙间发铜脆能衔丝长可糺云间有赘壻之台海上去从师之楫叹吹笛之无从怅援琴而自合至若沙崩頽岸堰决荒堤唶寒朝涉呼凉夏畦乌号涧底鼍吼江涯车转蓬而飏逺矢拖翎而过迟舵有扬防之驶马如拽练之飞薛御啭喉于邺下孙登长啸于山陲又况噫气蓬苁抟飔梢槭骤聴嘌呯再聆嗃呷商山之路既賖防岱之封难接缅九州之遥遥望百川之渫渫恍西陵之上潮聴未终而呜咽
　　抽思赋
　　唯忧思之郁郁兮独永叹而増伤思蹇产之不可释兮愿还归吾故乡悲夫秋气之觱烈兮盼修途之孔长睹兹六幕之难与居兮欲淹留而未能防兮岌崒兮屼山髙防兮以崱以屴隈兮隩兮伊虎豹之室茫茫兮逺渚溟蒙渺沔兮溯此极浦往既多风兮来又多雨伊龙蛇之都居兮不知其所处矰戈遥布兮罝罗四张任蹇塞之遍天地兮又安知予之相羊捣申椒以为粮兮春桂花以为黍苟椒桂之饶遗粒兮受之以筐筥朝涉予于淮汝兮夕予济于江湘苟予情之信芳兮虽僻逺亦何伤宁不知去故而争就新兮何不变此态也诚不忍循俗而为诡随兮犹有曩之志也夫苟同辕而不异轨兮又何必离此伴也乃驱袤而忽驰广兮又何以为此援也少歌曰吾思兮美人依风穴兮上昆仑昼噉珠玉兮夜餐以珍层台万仞兮缭金银吾思兮美子尝乗云兮去来驶身披薜荔兮首戴兰芷君不归兮奈何此倡曰长行濑中叹无衣兮栖迟此鄕三年不归兮无冬无夏但视草生与草衰兮路何北南指星驰兮身居此地肠能九廻兮景短夜长邈予还故墟兮烦冤流滞所赖此抽思兮神游四荒周八垓兮古昔贤哲往以此娯吾志兮吾今效之抒为言词兮献嵗发春无期兮聊假白日度年时兮
　　秋雨初晴赋
　　惟兹西役道出江下兼旬霪霖阻于逆旅时值秋节天汉倾注一日而二十四风一月而三十六雨曜灵挽不来萍翳推不去櫩隙殆将百窥门前不出一步壌道不得平前村几时赴衣被漫漶神思湫湿沙市夜沉城漏昼滴聴蜀道之铃鞭夷陵之石痛故乡之凄迷盼长途而叹息尔乃夜雨暗収朝光乍起屋角熹防牀前晻林柯之响暂停瓦霤之鸣亦已阳久伏而邅廻日将升而倚徙隔江惊渔唱之来枕畔有鹊声之喜于是霏霏龙烛逺与烟连团团鸡子恍在雾间犬因疑而思吠蜗将避而屡迁西壁之栖霞未定东牕之漏景将圆遂乃斜启林扉大开江阁逺浦蒸烟奔流赴壑眉小碍以防舒体顿轻而欲落槐宫有趋燥之移江浪起负暄之跃揽苹蓼则滴水流枝搴芙蓉而含滋在萼于是驿马散步林雏试飞莎鸡鼓翅鸬晾衣半岫挂机头之练长塘簇屐齿之泥筝解润而柱缓笮悬防而防低水盈沟而土蜧灭迹浪映壁而金蛇作辉况乎庙社称竿酒旗换布折禾耳于中田决沟唇于当路黄绵慰炙背之翁绣闼谢扫情之妇蛛网破而丝短未牵荷溜倾而叶干如故又况金风凄絶白露泠然秋晴可爱尤宜晓天宿雨歇汉阳之树新烟生绵上之田时屡淹而恶伏夜方长而厌眠银牀动则辘轳发铜闗启而舟车牵草虫宵吟不断山蝉夜嘶复连庙市启摊门之路村酤索开瓮之钱客境唯乍游为可乐主情以初见而相欢又况三载淮西两年江介前月洲边今朝浦外恨王孙之不归怅美人兮安在过江州而太守难依入西川恐使君不待天涯酒保那便知音复壁饼师著书可怪吟下叶之诗思湘莼之菜竿未曝而衣纰河过滛而桥壊惜牛渚之穷游辜幔亭之雅防纵令雨毕长途日当亭午光纪凌寒元英起素一阳吹缇室之灰八载换雕时之絮缅短景之易驰惜流年之虚度
　　健松亭赋【有序】
　　武疆之傍有名园焉花竹台榭雄于新都赠公方先生为遂安相公仲子曾于崇祯之末避防邻郡得括子松于黟山许氏之旧园植之斋前朝夕灌剔薆薱而橚爽累经冬荣不厌春徳康熈甲寅常山开化防起园复燬于防所有花竹无复槎枿松独无恙予同年生方君渭仁以制科试授馆职遂于诵芬之次慨然念先烈未沬而手泽尚在因搆亭而楔之名曰健松葢取唐诗松凉夏健人之句也然亦曰松公老健可永芘吾宇乃自为之记而属予以赋赋曰
　　夫何长松之离离兮禀上崖之清神甫郁郁乎在涧底兮遽亭亭乎覆康干之门天风起而吹其枝兮野云裛叶而纒其根上分五钗与三鬛兮下蟠四荒之与八垠固其礧砢饶劲节兮抑亦崔错焉而多苍鳞吾知支离之得为叟兮又何必天蟜之有如人乃张湛所不得而植于庭兮自非郑遨之可栽于轩独移树于方干之故居兮云遇之元度之旧园尔乃扶苏偃蹇蒙连卷兮攒栾欐桅诘诎盘兮团可为葢修可为旃兮其影如屋其声如波澜兮皴皮溜雨霜摧湍兮龙挛虎跛猊攫而鲸为翻兮不系马羊以待栖鳯鸾兮志在丹霄而苐托迹乎青峦兮何有夏贡又何有乎为秦官兮若其枝繁叶拏轮囷偪侧柯类青铜根似白石仰欲扶舆俯若戴帻见之徂徕名为柜格时化青牛毎憇黄鹤超然栏楹表出林薄朱衣披其巅寳剑挂其脚家邻仙橘之山人在桐君之壑俨云霞之自来恍风雨之间作此固非培蝼之所能生兮又岂匠石之可得而量度然而方储种此亦有年矣朝夕摩挲得此茂骫肤理条畅骨骼顗本性劲直乃其节尔曲池既已平亭台既已圮盎无服食之粒墓有拱把之梓南州之树早已下垂东平之枝亦又西靡乃复防起樵苏兵加翦伐乔木摧为薪擢茎截如发建木之影俱消邓林之茅不茁五陵之葱蒨顾盻已非八公之草木惊怖未决何石楠之端正犹存岂樟公之仁寿不杀毋乃髙颎所倚世勿能移莱公所种人不忍拔宜乎见桥柯而兴俯仰之思睹梓桑而起敬恭之节夫几筵勿越者孝子之永思然也播植勿迁者先人之手泽存也况乎有元辅以开其先有太史以继其后开者作之继者守之推斯旨也可以永久是故齐武留舎南之桑刘尹莳丹阳之栁锦衣以禅代而辨其荣枯羽葆亦逾时而卜其安否吾闻樗栎之在涧也本以无用得全散木之置地也多以不材见弃而兹之哲匠不施其斧斤虞人不加以摲薙匪沟中之刳剔无道傍之锲锧材非梨柚未尝稍殒其纎荣质即楩柟不敢争収为重器是岂上党有木焚之不隳拘尼之材翳而不败哉葢贞之或殊而孝思之有异也
　　鹿车台赋【有序】
　　昔东京郑出莅方州忽遇两鹿随车而行或前或后有如夹辀于是观者咸相起贺卜其征休则曰三公两轓画鹿其间故入召领参崇班今者中丞某公开府三呉山河带冠于睿符八牙并建六纛咸启风和雨时扩治千里乃者闲暇车过藩镇彤麾分道白钺如阵前驱末呵虫蛰以震独两鹿者出自涂莽骖毂儦儦骧首就路武冠甲仗驱不得去竟随车而还辕俨争道而归幕遂留兰楯之间从之栢台之下因是有感于心爰为行台锡此嘉名题曰鹿车属吏为之抽牍宾从因而赋诗借三旌之先辟俟两轓于后来某也不才亦为之赋
　　乃若麟符屡授貘屏乍设茜斾熊飞柘袍鹊襭加獬豸于元冠集鸾鳯于髙阙巷已逐夫虎蛇扇能驱乎蚊蠛出门无诉寃之鸦在囿有含生之蟨玺方献而鳯来图将皇而马出仁禽下应夫宫悬天廐上追乎太乙此固胜祝乌之楯郎过却鹰之枢宻宜其黄鹄举而风云以随大鹏飞而海水皆溢若夫呦呦之食天子飨宾甡甡之友以俟羣臣饮白云之汁戴七星之文名在丹台之上生于紫水之滨餍腊者长年齿佩质者宜子孙虽羡门之当豢亦籞宿之可亲是故毛具章衣皮縁藻线角带铜牌蹄环寳篆既包体以为仪亦摇尾而作扇含毫成茀禄之斑蹋地作莲花之片汉王防足而得之郑人藏身而不见是岂斑龙之有神抑亦仙鹿之善变吾闻麐之来也一鹿引之羣鹿从之鸡斯之马将驾而鹿游乎其间葢神物之出百灵在前山泽有曜仙骥可牵故宜春之鹿遘唐兴而出芙蓉之苑涂循之兽懐汉徳而进太液之池况乎抚舞鹤之旧市廵鬭鸡之长陂一出而蛟龙并翔再出而麟鳯相随者哉故夫御史在台乌号于棨侍中入陛蝉集于冠神雀布鳣堂而闗西入拜鸜鹆衔鱼袋而少监改官张氏封侯青鹊化印文之石望之作相华虫立车较之端况乎筮仕虎林驱车龙海使鲛岛以扬威树蜺旌而布采雄藩作呉下之封幕府镇平江之垲自宜即鹿无虞标枝尚在跂跂斯奔俟俟而会傍彼两轓诚有如画因之随车返于官廨张月在前营室以待乃美轮而美奂兮诚可游而可娱喜燕雀之能贺兮更鸟防之攸除辟堂前之旋马兮徒车中之载书且疏畦以种竹兮复通渠而灌花至若坐有华茵筵开绮席傍列鼎钟前连棨防有鹿当前分蒿而食彷佛善警其角外格或背负夫印牀或口衔乎书册但寻祗苑之花不触西昌之壁假台柏为朝餐借幕莲而夜息袭杻阳之佳名追鹿洞之遗则又况宾载鹿车谈成鹿岳浇旨酒于鹿肠启修樊于鹿角指囷鹿而百室盈开涿鹿而庶邦属箧有鹿首之琼则名玉在懐庭有鹿蹄之草而寳剑在握是将进防阶而觇其有异瑞兮又何如作斯台而与万物以偕乐
　　黄桂生红桂赋【有序】
　　大夫望海之楼符使専城之署种淮南之丛桂先贲禺而试花满林黄雪忽絓彤云万叠金砂偶喷丹屑八树得之以为竒四民望之而成瑞维时坐客呉江顾樵抽牍作赋百里命和夫古有和诗而无和赋顾肖材形物同于颂声授韵摛词方之律体但知讽有主宾谁曰倡非予汝因承来劄稍缀成文傥示通都勿学步
　　何南方之珍木兮经汜谷之冬荣饫朝来之坠露兮欵秋髙之绪风迈臯涂之窅窊兮驾岑岭之菁葱爰挺质于天阙兮遂分香于月中于是移种郡亭植根官廨宛委山前蓬莱阁外楼名飞翼长存堂贮清泉犹在尔乃日映团团风生飗飗霜娥所栽呉刚是守黄糁为粮金鵞作酒涂蜜饵于方橱摘松花之盈斗祗陀金粟难名玉洞仙蔴无偶仅此东堂一技已胜寒嵓十友夫何鲜支如缬有朱梫生其间焉髙櫰作防有丹芬匝其榦焉吾闻弱河紫蘃实大如栗羣仙之所饵也庆元红屖殷于甘蕉中禁之所移而植也故八柱之盛四色均备三种之次以丹为最今以十洲之英诎之作専城之长五都之伯进之领九列之防固宜烁丹砂于上林锡朱綖于在陛矣而乃黄帕之捧三鳯廻其颠黄麻之宣五花判其侧布衮衣而藻火潜移埀绣裳而絺丝顿易欲祛黄雾则天半为之生霞将祀黄脽则山城为之标赤坤贞效土顺毎以丹枣抒其诚兑气兆金行尤借朱丝表其直则夫嘉禾虽共頴徒羡多荂纵使麦穗能两岐犹嫌一色















　　西河集巻一百二十八
　　钦定四库全书
　　西河集卷一百二十九
　　翰林院检讨毛竒龄撰
　　词
　　九懐词
　　昔屈原放于江潭见楚南之邑其俗好祠而善为哀歌毎祠必师巫男女婆娑引声歌神弦诸曲以悦于神而其词鄙俚原乃作九歌十一章变其词大抵皆忧愁幽思中心靡烦而无所发不得已托兹神弦哀弹之以摅其抑纡之情其声橙橙听者生故居之思焉予避人之崇仁寄宿于巴山之民家者越一年过客祠华盖山者不逺百里舂粮负之巫者吹箫度深林前去且行且吹声断续呦咽不忍闻思故乡越巫与楚相埒而词鄙尤甚士君子犹歌之当晋武惠时予乡人夏统以采药入洛洛王侯贵官争物色之欲强之仕统乃歌土风三章以见志闻者曰其人歌土风不忘故乡当不愿仕矣遂争致酒醴而去土风者一慕歌祠舜也谓舜能慕亲也一河女之章祠孝娥也以孝娥为旴江女也一小海唱祠伍大夫也大夫不良死而尸于江哀之江也者海之小者也虽其词不传不知何如然亦神言矣今萧俗祠神尚有伍大夫而舜帝与娥不与焉且其词不记不能如仲御之能引声而故居之思则未尝忘也因忆乡祠当嵗终巫者祝神名甚伙皆不可考而其有特祠而略可疏者名凢有九虽其名多互异展转讹错亦且以意考证并述所传闻定词九章以逺附于九歌之末纵词不逮原歌声间奏必不及仲御而忧思纡郁前后一辙爰仿汉大夫王褒旧名亦名九懐曰吾懐之云尔歌也乎哉
　　水仙五郎
　　萧山俗祠水仙神毎嵗秋节上湘湖水仙花开湖邉人家家祠之其神有五一名水仙五圣人又名水仙五即相传是乡有兄弟事母孝傍湖而居当水仙花时其母思鱼餐戒勿扰水中花五人念满湖面皆花定无可取鱼者乃各衣鸺鹠之衣入江水取鱼以潮至并漂去因为潮神尝乗白马于水仙花开时还故乡望母故上湘湖傍有白马湖是其迹也杭俗祠三郎神其祠在潮门外江塘邉一日神巫于祠时大怖言霍霍五郎当来看三郎矣湏臾潮至壊庙一角问是何五郎莫欲夺其庙否曰萧人尝祠我无庙吾庙在江中不须也按伍相杭人亦称伍郎此五字当是伍字之误伍相为吴主所杀煮之于镬盛之以鸺鹠之衣而游于江伍相大恚乃侻去鸺鹠衣当潮上时改乗白马坐于潮头吴人望而认之曰此伍郎也今为仙矣故纽书曰伍胥死吴人呼为水仙或曰灵平死楚人亦呼为水仙盖水神之称云
　　前江兮风生沧波浩渺兮江门不扄须臾水上兮风雷并排山而至兮遥天昼青砰磅訇磕兮俨楼船之进兵银戈组甲兮纷纵横惊涛筑垒兮立海以作城若有人兮推之行【一间】鼋鼍兮擂鼓天吴謼噪兮冯夷舞前敺海若兮后逐水母虾官鳖卒兮不知比数中有人兮骑白马【二间】早潮初落兮晩潮又催江流上下兮无竆期潮有信兮江有涯望夫君兮君不来【三间】江流兮不住朝从此来兮暮从此去望夫君兮何处所【四间】春日兮西驰杨花扑地兮漫天雪飞江烟羃防兮江鸡啼平沙草暖兮薰人欲迷迎神不至兮打浆迟【五间】榴火兮将燃着单衣兮无绵迎神不至兮潮欲干神指水仙为期兮今告予曰不闲謇予将先期以要君兮谓荷花为水仙【六间】水仙兮奈何秋霜未降兮花开满湖神骑白马兮张灵弧解鞍歇马兮在前山之岨神之来兮待日下【七间】水仙兮芳香秋风淅淅兮花开满江神骑白马兮灵弧张西山射虎兮东山射狼神之来兮山月明【八间】泉清兮酒旨斫龙斮蜃兮炰鳖鲙鲤神左顾兮不跻齿但听清歌兮飒然以喜金槽玉捩兮银甲指琵琶三奏兮神醉止旋风来四壁兮神去矣白马将行兮花犹在水水满堤兮花满沚望水仙兮思无已【九间】
　　沙虫王
　　八蜡总百虫之祀萧人以祠蜡为祠虫非也于越都海涯其地为水虫之国而越世王之当句践伐吴败归吴兵追之保栖于西陵之山而筑城其巅曰越王山以其有城名为城山俗名越王城方是时句践意偾命妇人采苦叶为借卧于其上悬胆于梁而仰即含之乃合义士五千人灭吴而潴以为池归令义士着锦衣散游江濵一日风雨集义士悉化为沙虫句践鸟喙有虫像亦死名沙虫王萧人就城处立越王祠相传祠物凢三献及列豆菹醢鱐腊皆水产或曰锦衣义士岂化虫蜾或亦曰水国之王应长鱼鳖也云尔
　　若有人兮披猖脱介马兮渡钱塘左持弓兮遗矢右带斧兮缺斨望深林兮延伫爰托足兮髙冈听乌号兮心惊毎左右兮顾望右滔滔兮江水左演演兮湖湘世防防兮安之将还归兮故乡【一间】巑岏兮崒嵂磈磊兮崛岉中有巗窔兮可以为室【二间】葺茅为盖兮缭以蘠傍阿筑阙兮罗修篁搏沙甓土兮环之以城【三间】方春兮采薪春花满谷兮正愁人人撷花兮吾樵棘榛昼当坐荐兮夜以作第与茵使我贱体兮不得伸【四间】前山兮采苦春花满山兮不入筐筥取此苦草兮絓庭户朝出啣之兮入亦不吐使我心兮苦兮苦【五间】天开兮空蒙乗虎豹兮驾丰隆左抽吴剑兮右秦弓恢疆辟地兮夺鼋鼍之宫驱斥万里兮覇江东纷纷甲士兮如沙虫散游江濵兮类初晴之蠛蠓裁蛰发兮飞爞爞君王千嵗兮长有此邦【六间】迎神兮何所东溯十洲兮西极三楚传言傍海兮进楼艣南开瓯粤兮北冦齐与鲁句章汰沫兮何处所迎神不采兮心独苦君不闻西陵兮有风雨【七间】五木兮都梁杂肴蔬兮进山堂山城石豁兮犹有女墙有鸟长喙兮来啄粮蛆菹蛎醢兮请遍尝薰蒿满屋兮风凄怆灵旗还海兮车防宅傍吾与君兮共乐康【八间】女巫兮纷若身被锦绣兮首带璎珞目含江光兮光射乎林薄愿与君兮共安乐【九间】华镫兮明烛遥夜如昼兮千枝间发乐倡递奏兮宛不知夜漏之滴鸡将三号兮神屡出东方欲明兮乐未毕【十间】
　　下童
　　下童者夏童也名方邑人年十四遭大疫父母伯叔羣从十三人皆死方夜哭昼负土塟十三尸三年讫功遂庐于墓傍年十七呉帝拜仁义都尉迁五官中郎将人争附之名其所居乡曰夏孝乡年虽大以孝童称因曰夏童及晋元帝时江陵有祠明下童者以下童声同遂以吴声明下童采莲童曲词误作此神迎送歌而杂以神弦今其声犹存毎隔屋听之哀然焉
　　莲叶兮田田初出水兮如钱朝迎神兮塘之邉【一间】夕宿兮塘下思夫人兮尽人之子荪何为兮独劳苦【二间】阳乌兮髙飞思夫君兮下栖为君爱乌兮栖君之衣【三间】野兽兮腾骞思夫君兮来前住君之屋兮就君喙眠感君兮而兽自驯【四间】迢迢明下童千里还相迎早潮发瞿塘暮潮到江陵【五间】江陵荷花开吹笙过江渚迎神归湘湖花开吾思汝【六间】奈何许劝君进酒黍沙豘虽不肥煏之可为脯勿食浦子莲莲心苦下童【七间】奈何节勿采莲蕅叶叶面珠泪多叶根蕅丝结珠泪有日干懐丝那能絶下童【八间】
　　江使君
　　江使君者梁防稽郡丞江革居官甚清而有惠政征拜都官尚书濒行将渡江嚣然一身值风作舟轻涛涌不能渡还取西陵岸石数十片填之始行乡人搆亭于江邉名取石亭过者祠之唐天寳间有客将南泝婺州已雇舟见有神鸦集柁楼心窃疑之傍晩老翁求附至此舟舟人招之翁曰是舟明五更开后当有甾忽不见舟人乃祠江使君宻取亭傍石蔵舟中夜半开舟风果作舟人临把柁輙作送声云江使君舟便帖然后人依其声作和声曰江使君去复来风发当复来
　　片香兮三焚符官入奏兮上天门须臾风起兮神降尔庭东方千骑兮罗甲兵旌旗蔽天兮夹铍以行君不见形兮试闻人马之声屏息兮而喓以嘤【一间】椒酒兮三浇女巫进舞兮奏云璈天开巨兮灵旗飘舳舻衔尾兮风行如潮长绡絓船门兮树之以两旄阗阗击皷兮在舲牕之窔君不见烧纸船兮隂风四来【二间】謇修还兮致语使君防兮江渚一叶兮如屦不能来兮不能去【三间】车前无八驺车后无伍伯漂漂上江亭前头风波恶【四间】我欲迎使君睹此滔滔那能息使君倘能来但愿江流变成石【五间】菊旨兮兰芳罗六食兮进三浆留使君兮成享爰以跻兮公之堂【六间】雕坛兮砥庑逼丹霄兮为此栋宇防使君兮居处防有九成兮宫有九柱【七间】汤汤兮流波留君不住兮当奈君何长防欲絓兮锦缆拖相风下指兮神鸦过神鸦未饲兮君不可以去江使君【八间】江波兮弥弥留君不住兮君何以为相风斜指兮前舟未开纸钱抛去兮神鸦回神鸦虽去兮君当复来江使君【九间】
　　苎萝小姑
　　西施住萧山之苎萝村其地在萧山城南二十五里前有苎萝山山下有红粉石斜傍溪流相传西施居其间章懐太子注后汉书引故越絶曰萧山西施之所出孔灵符妄据异説谓在诸暨者谬也【旧唐书又误以萧山为诸暨所分亦并无共事详见萧山县志刋误】施亡后乡人思之为立祠溪傍以其为乡所出女名小姑神比之钟山蒋侯妹称青溪小姑之例时苎萝南去界水乡有浦阳江环绕西南而从其东北入海俗名西小江江岸牛头山与苎萝遥对居舟行过者纡廻山下不能去长年把柁见北风生辄歌曰牛头苎萝一日三过盖思之云其后宋淳熈年敕封施为土谷神曰苎萝村土地先施娘娘村人祷赛者日益盛明万厯中邑祠城隍神于九月廿三日为城隍庆生日集廿四乡土谷神而游之于途毎乡扮尸聘色妓扮娘娘神教官应君偶被酒不敬妓作神言取酒盏掷其面血出陨地防毙知县刘君代请罪久之始得起后以乡中室女扮其尸暨崇祯末因国变罢防嗣后无复有游神者
　　山村兮苎萝西去兮谁家沿门兮溪斜中有人兮浣纱溪邉桃树兮时落花【一间】花落兮溪濵细草生兮如茵风吹莞叶兮翻罗裙青苔石上兮吾思美人迎之不至兮徒延伫乎东隣吹箫歇兮但啮唇【二间】朝不语兮夕不言神欲告兮弹红弦听鸟啼兮处处看花落兮年年【三间】年年兮嵗嵗倐而来兮忽而去桂酒兮椒浆欲留神兮不知处【四间】时仰盻兮朝光黄沙涨雾兮山头渺茫村人赛社兮过前庄神旗未树兮晴沙昼扬神之来兮衣黄【五间】击鼔兮敲鞞朝日出兮似胭脂薄云遮日兮山前雨飞村人赛社兮过溪西神之来兮湿衣【六间】小姑本明姿生长此村里今作村中神事事得较计【七间】牲畜共粢米滋养借神力风吹苎叶翻两面有顔色【八间】岧岧牛头山下江通苎萝感兹相通意相望以作歌【九间】朝亦望牛头暮亦望牛头三朝复三暮牛头望如故【十间】
　　张十一郎官
　　张十一郎官者宋防堤侯张六五老相公也名夏邑之隖里人初以父亮为吴越王时刑部尚书入宋归命遂由故任子起家授工部郎中称郎官既而海溢风发钱塘萧山堤总壊相公充防堤使者统捍江五指挥使防海堤有功封防堤侯乃以防漕当决河覆舟旗丁绕河觅相公不得翼日有大鼋负相公尸浮于沙巫者狂言相公已为神其尸归塟于萧山之长山牐而立祠牐傍负山壁为楹面海滔滔毎雨歇见神灯数队沿山而归宋景祐间礼部请于朝封英济王萧俗呼十一为六五呼官为相公以侯王故呼老相公至是呼老相公庙邑人来祠者呼老相公防毎嵗三月六日系老相公生日各乡赛防总在三月间乡集若干人杀牲设酒醴树神旗张葢坐屋子船吹铜击鼓到庙间有神巫导念迎神还船歌侑之饮食终日以为乐及入城则灯火满街矣曩时民殷富毎乡设赛防田抡租割胙以争胜为事今其田俱分卖不可考矣父老相传祠盛时相公神最灵江塘首防家尝杀神猪先以猪肝奉其母其妇从旁窃食之及到庙神巫呼使前宻云汝以牲饲母孝也妇何得窃食归当诅之其人大惊谢去当是时神显赫如此
　　撞天闗撅雷鼓男旁招女拂舞冬赠堂春弭拊来无方去无所云为船烟为马【一间】白烟霏霏兮碧水洋洋鸱曵衔兮以堤以防刍龙初驾兮茅旗毕张西行弱水兮东通扶桑彭咸何在兮氷夷久蔵衔木不可以塡海兮鞭石不可以为梁逝将浪兮逺放之无何之乡斯世既不可与居兮聊逍遥以相羊【二间】卤兮斥望衍圻楗石为甾兮海不溢【三间】山之曲有神宅神灯归来兮夜雨如漆【四间】刳羊剥豖荐腥膻兮芟毛薙土筑堂坛兮祓除衅臭具汤盘兮金玉笥蔵衣冠兮四招以茅愿神之还兮蒩舘包肉无敢先尝兮春秋飨祀长居此故乡兮海水可竭神不可以忘兮【五间】
　　北岭将军
　　萧之北干山旧多种松深林如神居山头有岭名北岭祠厉将军神于岭间或曰神以驱厉名或曰此秦人厉狄也随项羽入闗归塟此山称将军以祠在北岭称北岭将军相传山前创地得石穴骸物俱壊惟颅骨尚存大如车萝即将军坟云宋徽宗朝睦州方腊反将寇杭州舣舟于萧山西江之濵吏民恐祷将军神忽东北风发壊其舟夜半见甲士列岸傍中有巨人介首衣虎豹皮长出众数尺惊不敢近知县刘韐上其事封武佑将军暨元至正间东南寇起西陵烽火彻昼亱有贼从中来者云贼思分遣寇东浙以江岸有兵故止然实无一兵也渔船涉帑者深夜见神灯满江岸如列营然以故贼终不敢渡时青田刘基奉其母避兵萧山值县修将军祠基为文纪事勒石祠左北干村人毎嵗于正月初四日祠将军至今不絶元陶九成载元时至正某年大旱祷于庙得雨俄有降乩于庙者云将军自言吾有徳于民民不忍忘我俾血食于此防千五百年矣盖祠久能神吕览曰五世之庙可以观怪神之至则近于怪焉
　　翳北山之崒兮种落落之高松合千章以为屋兮连五钗而成丛上拂飞云之窈窕兮下蟠曲藟之菁葱逺观红庙在树中兮近乃识乎将军【一间】松门兮如椽甃玉趿兮挂朱櫋黄为斾兮白狼为防颈披銏鍜兮臂介以釬紫茸饰镫兮琉璃鞭勃卢之刺兮鋈金之錞【二间】西行兮秦闗羊肠万里兮环如曲盘将军一去兮复来还江东父老兮犹知令顔千秋扞我兮戴将军之恩【三间】松风兮飕飕将军之出兮驾灵虬松风兮飔飔将军之入兮灵旗蔽之不见将军兮使我思【四间】松花兮如蕡新开社酒兮醉将军社树兮松桠社糕三献兮松隂未斜请拂将军之防兮簪以花【五间】连年累嵗兮禾未登杨枝三起兮蚕眠不成乌鵶攫肉兮防覆罂鸡雏失伏兮牛羊又眚生年何防兮遭时甲兵官吏到门兮惊又惊【六间】但愿兮今兹仓庚鸣兮桑叶肥耕牛叱叱兮长负犁空村哑札兮惟闻缲丝桔橰挂左壁兮清泉满畦高杨歇日兮凉蝉嘶秋霜未降兮先授以衣新收禾黍兮足供神之饎王孙游兮皆来归【七间】
　　萧相公
　　萧相公行九少时读书云峰山或授之法及长为吴越王时词官掌文史事旦日在朝夜辄还家宿其家人窃听唧唧疑房有他男声妻羞之伺其行时见蹋双鹊去即屐也乃匿其屐不能去事发弃官住云峯山巅邑有旱涝能兴云致雨且能以咒疗诸疾一日城有疫疠者请召至将入城忽失所在乡人思之塑其像于各庙院潮神之间以其无专祠故杂附之非潮神也毎腊尽嵗初乡人召巫赞年祠者入夜赞萧九相公以三巫婆娑一巫司唱念击鸡娄鼔二巫男女各一无女则以男饰之作相公与夫人问答念采茶歌攒摭萧人乡俗鄙语他县所不解者呐呐为笑乐其舞男女各旋转其身若旋风然名曰罡头旋以神曽蹋双鹊又名喜鹊罡头旋相公失名
　　望云峯兮崔嵬扳萝扪葛兮与云齐狝猴为家兮狐貍宿栖深林如幄兮邈不可以居愿无忘兮君之闾【一间】七寳兮象牀九光如昼兮照修房下莞上簟兮湘屏四张君之居兮无相忘【二间】来不闻兮去不知灵芬欲告兮拙言词空弹寳瑟兮吹参差【三间】蹋空而来兮蹋空而去灵芬欲防兮不能住徒秣其驹兮枉絷其马【四间】鸡娄兮咚咚爇螺甲兮荧荧酾清泉兮乍汲煮香稻兮方舂把兰芳兮举步避苔滑兮敛躬【五间】敛躬兮进舞烟蛾侧促兮不胜楚倐而鸾翔兮忽而鹄举红逺飏兮俨翻风之羽履墙窄略兮不践土东西遥曵兮莫知处所莲花镟兮等急雨请君看兮胡旋女【六间】左昻兮右低随风上下兮烟霏霏下贴土块兮上拂天池缓看翻蝶兮迅看雕隼之飞霎然而罢兮不动衣风生满堂兮如神来斯惟明神兮能鉴之【七间】
　　荷仙
　　荷仙者俗云即荷担僧相传来苏十八都有云门寺即僧宅僧毎出人问曰念佛何用曰成仙耳因亦名荷担仙今神巫赞年祠终亦赞僧如曰昔日有个荷担僧前头担母后担经是也但僧与俗何渉俗安得祠僧且僧安有宅即荷担僧亦安见为萧山人旧以问之先检讨先检讨曰此贺监也监吾邑人少名知彰取知微知彰义也字痹生瘅者彰之反取彰善瘅恶义也旧居来苏乡乡有周官湖尝请唐宗乞周官湖而宗以鉴湖与之今周官湖俗讹称周家湖正在来苏乡与云门寺相近则荷是贺之误担僧是瘅生之误荷担僧宅是贺瘅生宅之误其曰仙者知章为饮中八仙之一名酒八仙又为道士俗所称仙官者也且夫知章唐学士一且髙蹈逺引却其官归里防乎世俗之浮游者则亦仙矣
　　击石兮硿硿神之来兮有风试看烛梢兮摇摇兮【一间】吹箫兮唔唔神之来兮先以雨女巫噀水兮如霡霂之下【二间】乗船来有刍舷骑马来有纸鞍君来骑马似乗船兮【三间】皂防来是朝官黄防来是羽官君来皂防兮又黄冠兮【四间】叹西堂之不扄兮人不能违笑东舘之无阑兮谁则能辞之以归君今来还兮岂非仙兮【五间】朝行齐鲁兮饥无餐暮行吴楚兮席不能以蹔安期朝暮暮兮徒辛酸君今来还兮嗟乎岂非仙兮【六间】城南有秫买千斛兮城北有窟为君筑酿室兮浊者为泲清者为酃渌兮【七间】迎君前湖移之还南塘兮左有桞姑庙右复置道士庄兮请君饮酒在此庄傍兮【八间】采菂为核缩藕以为浆兮荷花百里风来闻香兮如歠沙落又如饮乌乡兮晩来微醉聊宿之荷之间兮谓君酒仙又谓君荷仙兮【九间】荷有盖兮莲有房君有友兮名酿王分茅锡爵兮不如守此醉乡吾欲并祠兮君之傍春祈秋赛兮祠有常千年万载兮长持此觞【十间】














　　西河集巻一百二十九
　　钦定四库全书
　　西河集卷一百三十
　　翰林院检讨毛竒龄撰
　　诔文
　　家烈妇诔文【有序】
　　康二十九年十二月二十七日遂安方公子妻毛氏以殉夫身死其舅氏编修君与予同舘同籍而其父明府君则又予同谱弟也当予官京师正値公子就婚烈妇守志之际在庚申四月维时目睹心怛曽为文记堕楼事示京师属文者暨乙丑之冬予与编修君先后南还而烈妇亦扶夫柩室归里门距守志之嵗又逾十年烈妇年二十七矣乃请营高丘矢与同穴絶食廿日毕命一旦呜呼哀哉夫以同里阀阅厯世婚姻论羊邓无顾我顾伊在王谢皆佳儿佳女既百年之有定真两小之无嫌尔乃两家宦迹各在天涯三月婚期移之夏首止逆女于燕河之北议舘甥在汴水之间临川内史应过郗氏成婚稷下淳于甘作齐庭赘婿借河阳之花树暂结交庐开彭泽之酒罇充为合卺无如嬴女多姿蔡夫有疾星桥初驾便言河鼓将摧蟾镜方圆忽报藁砧欲碎徒设芙蓉之枕相视犹虚任歌芣苡之诗守而不去倒玉树于瓦棺之内折金钗于钿盒之间茂陵何在谁为上封禅遗书函谷未还犹似听钧天雅乐用是志切仪双理惟从一贤名如谢蕴自合嫠居夫婿是隂瑜岂容再嫁是固然已徐而思之彼夫驱车吴市祗重时年解佩湘臯勿需嵗月然犹神女以三秋为刻麻姑惟千载之期至若乐羊游学一嵗遄归秦掾新婚经时始别商陵操别鹤同居者尚五年罽国献离鸾比翼者匪一日岂有片时莞蒻便覆黔衾三日羮汤仅尝许药计寳帐拖身之日正灵丝续命之年褵暗解而身未分明镜欲开则眉仍鎻结而乃餐茶未既腊毒频施樊姬不择肉端为腐肠向母反攘羊恐其留舌吞秋胡之金而不死懐荀氏之刃以自然且地出竆泉天无生路贝州妇本无頼绞颈车帘皇甫妻亦何为悬头栏楯偶见星河之灿烂且乗傅婢之迂疎忧时倚柱漆邑长号入夜登防楚符不至千秋金谷居然堕向楼前数仞青陵竟尔投之防下肱三折而未絶魂九死其奚迁计无复之故为好语自昔下宫之难全在立孤授室之诚不嫌负子既有嗣僃三从之列可皈空具八觉之依况复温生有梦难免思乡连尹之尸未经归椘魂离湘浦月到处堪愁柩在华山畿何能遽返姑秉烛伴隣家之绩岂携琴效陌上之弹持斋逾百日譬如还侍太常却爱断三涂不过仍如处女讵意息夫人之居室终日无言贾大夫之如臯三年不笑灵輀南载宛然车辖来牵虞殡东归尚用吹箫为节执丹绋于牵丝之手幕红墙于却扇之人乃复疏麻作帔已过三年撷藻陈羮又经十祀樗里子之坟茔未造夏侯婴之石室安存请营吴市之西门少释殷楹之左殡急求吉兆移时听白鹤归吟遂有佳城不日协青乌相法乃言季武子之西阶固当返哭然而平阳侯之北郭原有同埋考夫合塟之礼文加以同棺之遗命昔固有之今所愿也于是捐仲子之餐因而受翳桑之饿形容尽毁何尝爱楚国纎腰肉食都捐犹自令条侯闭口顾妇本张之妹因之致辞左嫔以太冲为兄于焉相劝生如露水谁能百嵗长存庭有桑榆何忍半途相弃帨衿裁小絓已误终身豚馈有全施未胶半齿痛辛壬之防日比丁癸之无年膝前方朔吐哺裁周泉下仲卿牢羞有在当视尊章之奉养无嫌丞令之多言而乃痛至摧肝褎如充耳女来北渚徒令頞防陈词淑媛上西山翻共夷齐却食爰授儿以范乔之砚且报夫以刘令之书生辞爱嗣不能织屦长安死别舅姑一似屠身淮市乃于除夕之将临坐令仰天而长逝呜呼哀哉原夫一齐着礼祗为生伦两姓成欢不皆死义然而忠臣多杀身之节贤闺饶殉难之文惟恐伯姬贞行厉之不终长舅谦恭幡然而改是以梁高行之刺体君子无讥楚昭妃之丧身前贤所重盖死生大事患在因循贞滛之防分于俄顷自末学以偏畸为戒庸流惟陋简之安塜中小吏未免过情緜上慈亲目为矫性以致孝子鲜剖肝之赠令妻无断臂之旌帷房多暧昧暮齿皆孀术序有常型捐躯非训是使狚儿饰面得冐荣名精卫塡河长懐幽怨虽或风俗之有殊抑亦教化之未傋也某忝居下史遍阅前文范蔚宗之新书刘更生之旧传懿行媺节代不乏人如烈妇者诚亦罕有将欲追诸往昔传之后人铺扬圣化以励末俗因摭其实行疏其苦心仿前代遗编而敬为之诔其词曰石英之村婺星之里有美一人于焉钟止中郎好女太史髙门崔卢旧缔潘杨世婚未颂椒花先吟栁絮既擅研黄复工织素乃随父宦逺过荥汴忽听鸣鷮于此奠雁何悟洗马渡江而疾三日未周百瑞交集顔败丛兰冉歌芣苡寳扇谁开金匮难啓从此生别遂成死期扬防投阁苏秦刺肌最难堪者少得羊锢闻羴便危偏啖不吐乃幸保傅多其捍闲孤立赵氏身随阿潘爰把素縿且扶丹梁鸿去吴杞殖在路逺相牛眠近听龙耳小吏新坟贞娘旧坞将瘗铜剑忽卜金钗周公合塟齐阶并埋瞻顾傍徨早夜悱恻黔娄有餐挥而不食呜呼哀哉秦防鳯散吴市鹤归自兹遥夜两棺相依呜呼哀哉天上人间幽恨何极我为此文双泪霑臆呜呼哀哉塜号并翼山名比肩千秋万世试视此间呜呼哀哉【原评曰烈妇峻节不可无此文传之时西河归田后作载方氏家乗中】
　　皇清勑封礼科都给事中前工部郎中姜公诔文【并叙】康熈十一年六月二十七日
　　皇清勑封礼科都给事中前工部都水司郎中姜公卒呜呼哀哉惟公以故明工部郎为太仆之曽孙光禄之文孙宗伯之令子而今司諌之严父也公为工部郎时督视北河河水暵竭漕军諐期动责渠使公移诸南河疏理穿贯卫河有水可用灌救苐以溉亩所潴坊庸私宻公力请总宪躬按苏门周视机要手启阏牐凡发三板顿浮千艗时当事用公疏请卫河之傍专设分司辖斯济运以剔漕害到今頼之而卫鄘巨家水田减漏棷怨良防飞语至遂乃得罪今者以司諌君贵优游闾里近三十年揣摩金石沦湎辞赋防馁问疾鬻孤嗣天国称遗耉人咏耆英如何神察殱此民望春秋七十有五偃然遽逝呜呼哀哉惟予小子与司諌君游同侍言笑谬蒙下逮一如等伦均于宴欢忘其贵齿毎丁闲日酒食醉饱儿童賔客虞虞衎衎暨予蒙难罝之田舍诸妄领防并为拯愬谁谓夀享勿用毁伤自昔先哲毎因后生铭徳纂绩以表旒旗今公赠终岂得无诔呜呼哀哉用为辞曰
　　皇矣工部于惟国桢名垂海寓生应星精乔木既折泰山其倾影驹载驶阳乌不明闻讣相偯登牀皆惊逺随鹤吊亲当驴鸣猗与先乗踵之岳灵上邽天水判由齐庭尹姞周代袁杨西京司空迈迹太仆是承疏贻光禄史着春卿公生纨袴有继锦名皁覊天骥纱盛夜萤曽遴艺圃甲乙论程世聆月旦家为笵型初逰莲幕叅画中丞继迁虞曹分司水衡张秋奉使冬官受成卫河肇濬肥泉底平桃花为浪楗竹如楹挽漕济封碑作铭亦越家造能传一经育兹国器居然两铏风扬玉树气接金茎掖垣再入平防七争佩绂总赤依蒲能青胜彼张湛称白马生是故京兆虚席以迎方忻禄养累加恩荣
　　龙章早贲鳯书频征谁知一旦乗云上升呜呼哀哉微闻伏暑晏眠桃笙牀环子姓庋列缾罂吟诗说偈伸蕉展藤俯仰遐憇无疾而崩又何遗言从善如登是讵易致当有夙行因思畴昔恒承欢情动如风拂静犹渊停看花蕺阜载酒兰亭一时遗老首推耆英临池忼忾更饶轶能大将笼鵞细且缀蝇况奨善类好扶替陵方甡厯坎力为救拯至今莫报中心怦怦呜呼哀哉若夫宗防以孝友令抚孤绍絶春秋养婴尝觅遗为续螟蛉曽是不徳恒懐歉诚惟其孺慕终身不更偶谭先哲纷纷涕零久思所嗜尚视无形以是推极无非可称呜呼哀哉今当
　　锡表大彰封茔后人奕奕于焉嗣兴皆可慰藉无庸屏营特是徐孺长思黄琼芜文列旐以当着铭呜呼哀哉












　　西河集巻一百三十
　　钦定四库全书
　　西河集巻一百三十一
　　翰林院检讨毛竒龄撰
　　填词【一】
　　原调【本稿杂列今照词例列小令中调长调因析隋唐题特作一巻名原调其中菩萨蛮小重山等征近宋调者悉分列之】
　　南歌子
　　铁镬生梁子铜枢种枣花杨栁正藏鸦闭门春昼静是谁家
　　前调
　　茜染墙头草乌飞陌上桑三十侍中郎自矜拖紫绶茜花香
　　前调
　　蕙幌春前雨花竿晩后虹解珥坠青虫去年曾借宿宋家东
　　前调
　　蕊扑鸦头浅鬟梳虿尾轻镜里未分明匀残红粉絮挂帘钉
　　前调
　　髙屧宜墙窄长裙爱裥多风起动江波隔江风更急奈裙何
　　前调
　　旧苑罗罗在新教畧畧成殿上暗呼名镀金黄甲子堕银筝
　　荷叶杯
　　防桨红船欲度荷路向前溪叶摇倾下露珠子菱刺又牵衣
　　其二
　　五月南塘水满吹断鲤鱼风小娘停櫂濯纎指水底见花红
　　章台栁
　　杨栁枝莫教折留绾衫前散巾结袛恐飞花上紫纶认作摇郎髩边雪
　　前调
　　花漏深春睡醒二五窥蟾半边影烧残蜡泪泛铜盘一尺珊瑚沁心冷
　　南歌子
　　燕尾捎轻雾花柎涌落潮朝鲜计吏附书遥三月隋堤杨栁暗河桥
　　前调
　　驱马东郊道提筐南陌头桑枝欲尽且移钩日暮蚕饥归去好难留
　　前调
　　蜡晕眉间粉裙萦履上珠阳云楼上教歌殊吹暖鳯梢防籥卸唇朱
　　前调
　　澁杼嫌经密残丝畏镊欹织缣织素总难期独对支机彩石有谁知
　　前调
　　溘匝箱金断青红钿晕残狂夫塞下几时还时见牕蜿蜿坠防镮
　　前调
　　掬溜愁苹卷投竿喜藻开莲舟櫂女夜归来争照水中髻子落金钗
　　渔父词
　　籊籊银钩挂竹竿珊瑚车子铁连镮莲叶渡蓼花滩烟波淼淼几时还
　　其二
　　菰叶菱根罥网丝曲榔单板立鸬鷀前浦约隔江期江长浦濶暝归迟
　　摘得新
　　河没时霜繁月已低错惊银槅曙起来迟扶上髩梢随意绾乱丝丝
　　其二
　　日满檐虫飞逐槛边红衫腰后结洗妆铅指拂额黄时转侧镜台前
　　其三
　　欲上牀卸头留半妆残膏衔兽颈且缝裳晶环绕指先知冷偎谁傍
　　其四
　　漏尽移还将绣谱披碧牕连锁下响朝鸡坐得画裾千百褶夜何其
　　潇湘神
　　湘渚头水北流麦天风雨緑崖秋蕉叶缉纱仍染緑荆门红树好生愁
　　其二
　　卭竹枝生古祠丛丛峭壁鹧鸪啼朝雨过来还暮雨不知神女几时归
　　蕃女怨
　　呉娥窈窕初拂舞堂下春雨栁垂鋋花转毂暖翻红烛只怜却舞汗衣干又春寒
　　前调
　　胡腾起作石国语愁杀蕃女鞾尖铜带软蹵踏宛转廻头忽忆旧安西两眉低
　　忆江南
　　江上路横曼小长干日炙水花红灔防烟浮堤草緑绵蛮髙阁尚春寒
　　其二
　　江路逺草际暗尘消红药园深朝坠露白苹渚浅夜添潮人醉畵栏桥
　　其三
　　堪忆处曲巷试单衫菱井啄泥悬社燕桃根熨火种春蚕风景是江南
　　其四
　　风景好菰叶满横塘碧带帩头骑马客红钉屐子拢船娘两两见鸳鸯
　　其五
　　临大道金碧绕天涯出郭危楼云作埒抱江小槛幔垂沙记得那人家
　　其六
　　前浦去何处最能留黄鸟换枝啼不歇落花细逐往来舟微月上汀洲
　　其七
　　妆褁淡时世在江淮裙襵缓韬防笼袜髻根松贴两梁钗驱鸭去还来
　　其八
　　频怅望耶水与梧宫谁浣素纱窥越女因歌白苎号呉侬总在石莲东
　　其九
　　归去好长听子规啼红藕城桥风脉脉黄梅江阁雨凄凄愁思望中迷
　　其十
　　江上市帆落度桥来两岸娼楼悬水栅平船击板暝烟开渔火夜相猜
　　其十一
　　芳草软朝暮借车轮鸜鹆蚤寒调婢子琵琶夜雨赛姑神愁杀浪逰人
　　西溪子【二首稿中低一字列或疑非河右作俟攷】
　　襡襣对裆一抺帕两头八撮抱腰身牵带孔持带孔卸到烛光浮动暖烟浓泻轻红
　　其二
　　碁底红编履子低砑罗如水夜填时重解祙重束祙坐久欲填还脱忽见月如钩使人愁
　　思帝乡
　　拨捩迟歌挑舞又催半折红衫遮柱柱初移慢揳银彄弦急恐难支不念中宵起上弦时
　　其二
　　红帉紫帉蓝緑帉翠防玉铃珠串压金裙垂手正巾徐步毯毛深未分倐见暖风吹绕一堂云
　　其三
　　霓裳羽衣谱未详玉貎何人无力绕珠珰曵得钿缨累累履跷裙自扬犹自曲终徐立听声长
　　浪淘沙
　　仙橘山前看橘花单衫裁就橘山蔴春江空作揉蓝色浪里淘来那得纱
　　其二
　　杉木为竹作檐江潮能苦雨能甜连朝只饮檐头雨翻道江潮错着盐
　　南乡子
　　蕉叶领橘花翘红藤篾子束裙腰私念鵕鸡顔色好从谁道裁作大郎头上防
　　其二
　　藤菜暖荔枝干青蛉河畔碧鱼餐愿绞桄榔皮里肉炊乌木暂与小郎充晩腹
　　前调【埈曰此前后句调各异然不分二体见欧阳舎人李珣诸作】
　　赛起祠丛木棉花发野椒红记得丁郎山下路敲铜皷九孔红螺扇遮舞
　　前调
　　卢橘催酸风生蒌叶瘴烟寒自卖明珠归极浦心苦白氎单衫着秋雨
　　甘州子
　　银牀金井晓啼鸦帘额上衬红霞同心栀子夜开花和露折来斜无好意送与谢娘家
　　其二
　　织金衫重懒提筝防扼臂卸来轻平头吹蜡炙铜笙叶底弄莺声无好意唤与顺郎听
　　江城子
　　赭门东上海潮青古西陵雨防防越王宫女着履在樟亭亭下教兵遗竹矢秋日晩堕鸦翎
　　前调
　　日出城头鸡子黄照红妆动江光采莲江畔锦防藕丝长欲问小姑愁隔浦长独处久无郎
　　前调
　　江深不畜伺潮鸡春和出户迟浣纱稀防桥钗子瑱粟缀红泥裁得荷花新様好羞比着嫁时衣
　　杨栁枝
　　花蕚楼前杨栁枝美人翦防自寻思千丝万丝谁作様翦来总似一条眉
　　其二
　　白蝶爱翻轻粉絮黄鹂偏上缕金条防眉叶叶慿君看无奈低边是细腰
　　踏歌词
　　园里花成子梁间絮作泥风鸢移柱线云母贴牕衣漫摘髩边箆上有閙蛾儿
　　其二
　　网户粘虫翅帘旌压栁条整钗时对镜结襻屡廻縧漫折井边桃上有合欢梢
　　天仙子
　　蜡炬乍开红芍药枝头又噪星桥鹊还疑荡子蚤归来蛛网错勾眼角昨晩下堦裙带落
　　前调
　　玉茧牵丝纒寳帔当胸绣出承恩字朝朝独自卷衣裳蜥蜴尾长绕臂谁识牀头有龙子
　　前调
　　珠雀五层宫髻直红縧盘委花砖级太平天子用恩多草露潗裙褁湿犹许蜻蜓上裙立
　　前调
　　墙里花枝墙外影嘶騧缓踏飞花冷隔墙见得不分明金甃井银络绠井面看身见斜领
　　前调
　　新殿前头骑马去射生籍里名初注红裆垂镫手垂丝廻盼处风绕絮羞抱夹金鞍子住
　　前调【此下旧有赋题今缺】
　　鱼网劈来螺粉滑臂痕细压金条脱背人写就两行欹花胜缬银缕结纎指斜封惹脂沫
　　前调【蠡城为王郎记事】
　　城上春云城下雨倩人留壻倾春醑偷将壻祫障春寒烹雪黍炊玉杵调壻乡音隔牕语
　　前调
　　鍼管红抽丹鳯锓螭头金错裁防枕谁家白苎夜歌来人未寝霜又凛误翦葡萄紫丝锦
　　前调
　　斑簟纹生防腕缬梦中欲笑开娇靥醒来记得许多情檀兽钗燕热侍婢相看那能说
　　长相思
　　长相思在春晩朝日曈曈熨花暖黄鸟飞緑波满雀粟衔素珰蛛丝断金翦欲着别时衣开箱自展转
　　其二
　　长相思在秋节复斗垂垂怨蜻蛚锦纹砧素丝镊梦苦见参星关深落榆叶欲识夫壻寒花堦映微雪
　　遇陈王
　　枇杷花里谁家院近丛坛青漆左厢开绣戸坐防鬟着地畵帘飞燕燕当堦碧草映兰兰车轮未必成三角扠住门边那得还
　　其二
　　阿侯十六南隣女对门居相视欲申无限意口中朱朝起青烟萦兽爪晩来红烛透虾须牙箱实褁氷蚕茧骨里相思岂是虚
　　其三
　　金斗熨开鱼子襭衬红裳铜瓶注暖狮头炭理黄妆频呼小玉因声巧欲写泥金恐恨长那见瑶台成粉幛果然银汉是红墙
　　酒泉子
　　风搅红帘愁损隔帘人影倩秦娥纒越檾唱呉盐　黄铺白锁春相望髙阁魂惊难上那更堪花满桁栁垂檐
　　其二
　　可惜春归换得好花成叶启金箱叠絮褶熨单衣　银钩翠笼南隣女日暮采桑西去怕秋胡回道路返迟迟
　　其三
　　宁扫空牀怕见满栏月色写金鍼萦象尺坐灯凉　屏欹漏月灯犹悄坐逺影儿较小为孤单长伴晓似防防
　　嬾防头
　　糺糺珠臂绳宛转辘轳上那知防穗条夜夜空垂帐楚雀縁钗桥胡蜂咂衣桁制得嬾防头殷勤与谁唱
　　定西番
　　校尉新开疎勒旋右地返轮台未归来　夺得燕支万里草青春已廻谁道于阗还有野花开
　　其二
　　月落武阳碑下控鹊血挽牛螉看烽红　夜半军中女子皷声寒不雄恰是深闺人去梦魂中
　　醉公子
　　是谁过上苑试马归来晩防镫武威铜樱桃马颊红百枝灯并起解马归花里花底碎金箆珊瑚错燕泥
　　其二
　　杏园初试酒挟弹遮杨栁醉里困金吾教姬倒玉壶绶丝如鹝子翠帢团团刺花片缀衣巾衣花看转新
　　生查子
　　緑防匝茱防皂角穿萝屋犀槅钉明螺眼底分朝旭沅浦长淇水曲处处难追逐欲见有何由簳蜡成红烛






　　西河集巻一百三十一
　　钦定四库全书
　　西河集巻一百三十二
　　翰林院检讨毛竒龄撰
　　填词【二】
　　浣溪纱
　　碧玉蒲芽短短针雀罗波底刺当心防蒲归去水滛滛檝染緑苔疑掩袖幔漂红露似湔襟晩风吹转北塘
　　深
　　其二
　　溪女妆成出若耶芹丝蓱蔓逼流斜青苔石上浣新纱爱把单鬟梢竹叶羞将防脸近荷花缇油前覆夜来
　　车
　　其三
　　软緑江波鸭子清日迟逰女遍江城红桥度烛缓相迎细马隔裙穿镫子平船素手拨帘旌大堤春日往来
　　情
　　其四
　　娇女新籹村艶浓四枝鬟挿石榴红出门还怕隔溪风石镜暗飞山后鹊荻屏销畵水边葓西施台馆碧波
　　中
　　其五
　　緑满南园乳雀栖重花叠叶不通飞小姑独出采蔷薇珥底珠儿徒刺脸带穿贝子恐磨衣行行立立自寻
　　思
　　其六
　　丛髩轻笼象格纱麴尘巾绉翳朝霞愁听江阁按红牙簮管枉铰银盖叶绣牀空钉白团花游丝飞絮近天
　　涯
　　其七
　　水绕空江叶绕枝竹郎桥畔豆娘祠佳人邂逅最堪思烛近只将遮幔子风前长自敛衫儿梨花初落酒防
　　时
　　巫山一段云
　　篠壁含烟澹椒花滳露稀风吹细雨晓云低十二碧峰迷　神女祠前泪清猿峡里啼瞿塘新水麴尘微行客自依依
　　其二
　　寒雨萝衣湿晴云蕉帔开空舲峡下近阳台谁向梦中来　丛笛江妃庙孤舟新妇隈山花石竹不须栽看作小姑钗
　　女冠子
　　上元少女谁授玉函金筥倚香坛画帔藤花浅雕钟橘乳寒　南宫除牒子北斗动旛干犹见春归燕似青鸾
　　其二
　　都清晓坐间碧堂红草女仙家玉铪量星豆金煑雪花　驻顔丹作粉系肘箓垂纱浼浼沟头水尽胡麻
　　其三
　　上清仙梦恍到十三春洞玉顔红月下随王母花前别封　黄防濳解佩赤舄缓弛弓称名多误听为呼侬
　　其四
　　仙房寂寂戏采瑶林珠实是何乡红尾梢花犬青衣覆石羊　鲛丝裁绶短鹅管呷笙长倘得逄燕使问昭王
　　其五
　　平明受事堪惜玉笄初侍小茅君薄雾笼青髩轻烟曵防裙　鳯衔琪树荩虬使玉堂云恐逐童男去思纷纷
　　其六
　　碧箫初弄暗想秦楼防鳯几多情玉锲分芦节金箱贮枣　蕉花含秘阁松影落层城谁捣元霜尽见云英
　　其七
　　短花长叶到处翠軿相接洞中春衣炷熬丹锡唇脂防水银　盘囊闲系虎尘尾笑遗人总隔蓬莱路也生尘
　　其八
　　金巾姣好长佩玉砂瑶艸受清虚妆镜殱山鬼香奁捡道书　缃眉遮羽盖素手涤仙厨每当三五夜望蟾蜍
　　其九
　　赤城紫府闲贮元珑妃女小仙才节拥蓝丝葆冠抽緑玉钗　蜂房融日粉蝶梦绕天涯何事刘郎去不归来
　　山花子
　　蝉翅宫绡傅体寒琵琶掩面夜歌阑挿得钿头新拨子是红蛮　隔舎紫姑星防浅开门乌臼雨啼残曾卜金钱今始騐拆和单
　　其二
　　小院风摇九子铃临河长对防牛星欲上玉机愁杼短织难成　掷缕烛翻娇鳯出萦丝泪尽湿花生谁道锦文无様子看廻程
　　春晓曲
　　小屏山上西江曲深处落梅寒簌簌晓鉴菱开赭粉红残灯穗巻香脂緑　艸头堦刬袜衩金花里碧钩旛胜玉绕鳯防簧蜡炙新蚤春惊破霜溪竹
　　菩萨蛮
　　含桃着雨花如雪井边吹落春云叶鹦鹉结钗楼新娘半上头　裁衣繙様子压线盘金篚十五小裙腰能留线几条
　　前调
　　山鸡栖罢乌啼树迎人烧尽柑红炬复钥下铜鱼车前一幰除　褥花尝对缝羞见防鸳控渐减玉罏烟人眠故未眠
　　前调
　　宜城二月莺啼蚤罗敷十五防鬟小锦带约桑钩使君南陌头　连钱嘶日暮共返宜城渡莫是看罗敷罗敷自有夫
　　前调
　　轻雷鹿鹿宫车转晩凉偷弄邠王管防甲小蠀蛦黄鹂处处啼　春风吹欲遍尽作西清怨暗里换歌头伊州似石州
　　前调
　　一株栁树千条叶桃根巧向梅根接花坞暗相通新花隔几重　寳函春信杳水漫红鱼小半格轴头丝环环无尽时
　　前调
　　日黄不上妆山面露圆难缀珠帘线种得鬰金花将来浸木　枕屏山六扇上有江南岸岸尽是呉关关前人未还
　　河渎神
　　楚雨歇残阳满庭新月潇湘松花湿影坠山黄帝女花竿庙旁　瑶瑟洞箫来极浦风吹桂酒椒浆夜半烟寒翠敛几人能上髙唐
　　其二
　　丹殿俯嵯峨洞庭秋水湘娥深房鬼火暗青萝呜咽神弦自歌　文木漆光丝纒腹蕉花影里防娑祗为相思美子灯前一敛防蛾
　　采莲子
　　风起莲江绉緑罗【举棹】竝船归唱采莲歌【年少】画屏只见金鸂【举棹】不信防防水鸟多【年少】细萍防防钉花船【举棹】荇线飘飘防画竿【年少】折得小莲羞并蒂【举棹】红靴钩入锦裙边【年少】
　　更漏子
　　枣屏深桦烛冷复壁照人防影鱼坠管兽衔环一牀衾枕单　更漏咽楼头月偏射小牕明蛤红幕掩鹊桥低银河又向西
　　其二
　　小檀槽新捍拨弹就夜堂秋月银箭断玉钗凉烛槃红泪长　寒角动霜风送惊起金微残梦关戍柝女郎砧城南秋渐深
　　其三
　　幔钩绳复斗穗寒夜美人半睡云掩絮月胧明枕函亭钏声　蚕烛耀飞蛾绕门外乌啼难晓燔蕙烬隠纱笼罘罳划碎红
　　其四
　　剪鲛丝量兽锦寛窄灯前自审钿尺短错刀残晩来多少寒　园雾薄林花落水面星摇池阁山犬吠艸虫鸣曲房魂暗惊
　　其五
　　井梧隂庭树暝寂寂画栏人静蜡子熖蟹衣筐隣家夜绩凉　芭蕉露零如雨记得暗中欢去宵漏尽晓钟催碧牕殊未来
　　木兰花令
　　晓莺娓娓流妆阁日上烛吹红绣幕束将方带玉芙蕖褁就半韝银芍药　寻花露冷胭脂薄花底暗翻钗子落谁开鸳锦抱轻云误使丁娘枕前索
　　小重山
　　春殿香销锁碧空夜凉宫漏悄咽铜龙银河泻地水漴漴妆初洗残粉腻沟红　防鳯宿梧桐小桃金井上露华浓长门枉自闭重重珠闼逈时拂玉堦虫
　　其二
　　芳艸茸茸翠辇迟昭阳初日影散彤墀银旛防胜戴防纚金错小翦出万年枝　御苑落花时祠前祈百子汉家池承恩唯有臂红知中宵梦频起视胭脂
　　其三
　　黄帕衔鼇结象牀卷衣长拂面侍君王衫襟深惹御篝香绡幛影隠隠见鸳鸯别院罢霓裳众中新赐着殿头黄年来独系绛纱囊江南路四十杜秋娘
　　其四
　　鳷鹊髙翾负日温春氷融太液细流浑嬾调黄子渍香荪羊车近竹叶满金盆　十载见承恩踏青随例出望春门却收银钥暗销魂梨花落深殿又黄昏
　　喜迁莺
　　榆叶里楝花前烧尽白烟娇龙自走不须鞭最喜是莺迁　歌羽歌舞羽舞人在掌中飞去雾丝裙子本蹁跹何处更留仙
　　其二
　　杏苑北曲江西残雪尚依依轻轮辗絮着人衣拊马夜归迟　蓬宴遥莲漏浅红烛万条深院晓来唯听乳莺啼移上緑杨枝
　　临江仙
　　澧浦红兰开日暮美人徙倚空亭幽岩春竹雨防防长思公子愁絶翠云屏　碧水尚传瑶瑟怨枨枨夜鼓湘灵苍梧南去晩山青楚江迁客憔悴不堪听
　　前调
　　秋藕丝裙春树面龙安寺里为家时来空馆倚栏斜栏前新水日日浸桃花　素手自撩金索动腕绳轻约红纱东风相见各天涯道傍愁思散作日边霞
　　前调
　　髙阁近花红影合绕牀还种青梧西施娇小似无夫黄金梯滑不见有人扶　茭叶菱根遮浦暗含情但采菖蒲金阊门外夜啼乌女坟前去寒烛照东湖
　　前调
　　晩渡潮生野火静丛祠深对江波垂鬟接黛一青娥寳冠珠络花帔贴银鹅　估客往来争祷赛隔船吹鳯鸣鼍山低如带水如罗螭头黄绢隠隠画防螺
　　前调
　　睡架荼红刺软雾中恍蔽轻纨几番覔钏坐花间香山未暖石炭烟寒　薄絮装衣萦背胛空悬辟冻金环武溪雪浄尚征蛮杜鹃声杳莫是未教还
　　竹枝
　　十二峰前【竹枝】十二滩【女儿】嘈嘈急水【竹枝】渡来难【女儿】瞿塘看似【竹枝】桃花马【女儿】只少装成【竹枝】八寳鞍【女儿】锦江春水【竹枝】白浮浮【女儿】担水娇娘【竹枝】踏水愁【女儿】洗面好来【竹枝】清溜里【女儿】洗足当寻【竹枝】浊浪头【女儿】
　　防带子
　　红藕香销暑殿凉玉梭横枕堕钗长东楼赋得新来怨中夜看沉甲黄　黄甲沉看夜中怨来新得赋楼东长钗堕枕横梭玉凉殿暑销香藕红
　　其二
　　君在教头歌昔昔妓看垂手落掺掺裙裥半将遮屐防柘竿长是拄腰纎　纎腰拄是长竿柘防屐遮将半裥裙掺掺落手垂看妓昔昔歌头教在君
　　其三
　　楼髙是处尽乌啼栁外烟同翠眼迷流水落花春寂寂浮家一槛近前溪　溪前近槛一家浮寂寂春花落水流迷眼翠同烟外栁啼乌尽处是髙楼
　　其四
　　春缸玉酒细鳞红怨鸟啼花隔数重银子蒜垂帘押静新开背面两鸾栊　栊鸾两面背开新静押帘垂蒜子银重数隔花啼鸟怨红鳞细酒玉缸春
　　其五
　　谁向妆亭亭后别望中烟雨带防开丝回漫水蓝如袄黛绕横山青似煤　煤似青山横绕黛袄如蓝水漫回丝开防带雨烟中望别后亭亭妆向谁
　　其六
　　红荷短间白荷长细细风来细细香浓露滑篙聨艇侧同来到处问家乡　乡家问处到来同侧艇聨篙滑露浓香细细来风细细长荷白间短荷红
　　其七
　　寒雨江汀隔断桥去时当似不来潮兰浦忆人愁渺目漫漫夜梦合花梢　梢花合梦夜漫漫目渺愁人忆浦兰潮来不似当时去桥断隔汀江雨寒
　　其八
　　鸠浮白水踏歌虚髩捋虫珠雀画裾楼上卷裳龙女侍沟前御宿卸妆初　初妆卸宿御前沟侍女龙裳卷上楼裾画雀珠虫捋髩虚歌踏水白浮鸠
　　甘州遍
　　青槐路迤逦返长杨暮云翔银鱼立胛金鹅仗带曾骑黄马射黄羊　歌肆侧酒垆旁调鹰牵犬归去愁杀羽林郎花刬防往往赌毬塲暗风扬薫衣透缕隔巷细生香
　　其二
　　金槌去长防枣红骝五陵游纯钩蒯绕缦胡缨曲氷梢猎猎似星流　兄执防弟长秋射飞逐没尝见便殿赐衣裘年正少花发醉娼楼锦纒头几行歌舞一曲遍甘州
　　其三
　　甘州遍笛又将残听声寒黄花碎叶雕戈铁马茫茫飞雪满燕山　边角静戌衣单红闺万里梦断都防请生还防帛逺风急堕旌竿望长安甘泉铙吹何日达萧关
　　其四
　　秋风起展转事长征出边城弯弧鹊角佩刀犀首趫趫斥突愿擒生　收勅勒卷搀枪夜凉频击刁斗空碛答遥声转战苦车骑未成名塞魂惊琵琶孤冢春艸日青青













　　西河集卷一百三十二
　　钦定四库全书
　　西河集巻一百三十三
　　翰林院检讨毛竒龄撰
　　填词【三】
　　小令
　　十六字令【近调宜列赋题但本稿多不列今不敢增入后仿此】
　　花下影跟人上玉墀谁推倒横着半氊儿
　　捣练子
　　青草软緑波长日暮乡关思渺茫呉苑隋堤何处是满江垂栁又垂杨
　　前调【泊山塘作】
　　云淡淡雨丝丝旧日真娘何处祠横笛短箫声渐逺藕花塘子夜来时
　　梦江南【当缓缓归曲　埈曰按呉越王妃每岁归临安王遗妃书云陌上花开可缓缓归矣呉人用其语为歌凄然又苏子瞻有缓缓归曲然用清平调引与此异】
　　临安去陌上已开花扇影似翻江上羽车帘刚拂艸头沙缓缓好归家
　　其二
　　临安去陌上已花开绕路烟丝笼暖去清江日影带潮回缓缓好归来
　　法驾导引【送一苓和尚还罗浮】
　　江防暮江防暮六月水西头竹子牵来黄蛤履荷花泛去白螺舟送汝返罗浮
　　忆王孙
　　东风吹栁覆金堤爽岸红楼望去迷日映游丝卷幔低画桥西一树娇花鸟自啼
　　前调【游西施山】
　　西施歌馆旧城东画栋朱栏映碧空花絮隂隂趂晩风翠重重石上胭脂堕雨红
　　翦半【旧无此曲疑分一翦梅之半故名】
　　光宅坊前十字街桃子花开杏子花开钿头栎子有人猜恐是铜钗不是金钗
　　其二
　　缚竹纎纎似女腰欲上溪桥怕上溪桥黑云遮住北山防昨日风潮今日风潮
　　其三
　　木槲花间乳鹊栖鹊也能飞花也能飞临行空记艸花期二月当归三月当归
　　长相思【泛舟西江即事】
　　一桥低两桥低枣树湾头西复西江深雨欲迷　早乌啼晩乌啼两桨归来乌未栖相逢半路溪
　　前调
　　防头钗独头钗一様金鹅两様排钗梁起四台　乌防来白防来湖就矶头望几回菖蒲花未开
　　防绛唇【送春】
　　恼杀啼鹃逢人还道春归去留人不住谁要留春住花絮茫茫万防愁人绪归何处春归无路莫是人归路
　　前调【姜亦舆汝长庚邀听琵琶】
　　抱出檀槽金丝拨子轻轻落浅围罗幙月上栏杆角夜半嘈嘈繁手惊相错敲银索梦回妆阁花底飞乌鹊
　　前调【采莲曲】
　　南浦风微画桡已到深深处藕花遮住不许穿花去隔藕丛丛似有人言语难寻泝乱红无主一望斜阳暮
　　相见懽
　　倚牀还绣芙蓉对花丛牵得丝丝栁线翠烟笼　愁思逺抛金翦唾残绒羞煞鸳鸯衔去一丝红
　　前调
　　花前顾影邻邻水中人水面残花片片绕人身　私自整红斜领茜儿巾却讶领间巾里刺花新
　　前调【懐人】
　　秋风嫋嫋登台强徘徊两两鸳鸯飞去几时囘　钱塘路西陵渡总天涯不是蚤潮又是晩潮来
　　霜天晓角【仝丁大声史窻臣徐徽之蔡大敬来成夫登望京门楼】
　　平沙十里滚滚江潮水横下秋鹰如削短艸岸朔风起栏杆人共倚旧关何处是记得西施去路残阳外碧
　　烟里
　　前调【晓起】
　　栁烟如织病起逢寒食昨夜东风吹花梢上雨来急晓开铜镜立镜光涵晓色惊见浓云堆下梨花月一
　　轮白
　　丑奴儿令【妓席送酒】
　　玉瓶春暖酴醾浅艶杀青哥窄防摩挱蚤把空桮弄钿螺　擎来悮湿防条脱重泻金波斜对银河唱罢甘州奈若何
　　前调
　　珠绳初絓银河泻花满中庭露满中庭嬾向庭前看月明　山屏几褶孤眠久梦也难凭醒也难凭翻愿今宵梦不成
　　减字木兰花【桑妇词】
　　城南暮雨尚有采桑秦氏女低系桑笼独倚桃花一树红　青骢西去口里衔丝衔不住归到灯前一任三眠与四眠
　　前调【仝姜八孝亷有访】
　　陆公祠畔十里横塘行未半花港深深王四娘家何处寻　醁醅初注又是孝亷船欲去怕照菱花对面分明又一家
　　卜算子
　　小鸟踏花枝花落如红霰花树朦胧一径迷中有佳人面　愁见落花多欲去还留恋扇子盛来仔细看防防桃花片
　　前调
　　门外緑杨堤门里红妆女何处金覊美少年故绾垂杨缕　风起搅杨花飞作防纎雨眼底迷迷不见人且听黄鹂语
　　阮郎归【春暮】
　　樱桃子熟竹初肥南园昼启迟蜂房滤粉暗成脾画垣生緑衣　蒲雨涨栁桥低秋千深院迷杜鹃啼歇最髙枝有人还未归
　　前调【秋暮见晓妆者】
　　拒霜花发傍妆楼楼前细水流隔花初日上帘钩美人楼上头　开碧箧泻红油镜边长坐愁鸳鸯瓦热露华浮玉钗寒未抽
　　浣溪沙【和任二王俌回环韵】
　　隂栁垂庭山枕斜禽鸣自上槛边花深屏午梦隔牕纱瓮启氷牙蛆泻酒襟披雪眼蟹潆茶临妆晩扫淡黄
　　鸦
　　回前
　　斜枕山庭垂栁隂花边槛上自鸣禽纱牕隔梦午屏深酒泻蛆牙氷启瓮茶潆蟹眼雪披襟鸦黄淡扫晩妆
　　临
　　武陵春【登仙桃山】
　　溪口桃花红欲暮浅水泛胡麻行尽空林散紫霞来到上清家　缥缈香坛松饭熟石鼎醉丹砂归路残阳噪晩鸦回首乱云遮
　　菩萨蛮【即事】
　　花前鼓瑟花间听红灯低照新妆靓侍婢唤行云髙唐曾见君　玉笼香雾绕怕见青铜晓井上辘轳声翻教睡画屏
　　前调【咏枕和友】
　　珊瑚镂枕珠阗细盘云散泽香衣腻枯压髩边花花红印一些　与谁同转侧绣出双鸂将枕付陈思陈思思不思
　　其二
　　嘉文小褁双丝纽单窝认得孤眠久泪浥口脂融相逢一梦中　花函遮短帔中有相思字银烛夜来新深怜抱枕人
　　前调【商霖臣纳姬】
　　沟头流水山头雪春江几度迎桃叶桃叶渡江来江花两岸开　珍珠量几斛买得防蛾緑衫子緑于蛾双蛾奈緑何
　　前调【为杨生催妆者多见纸落縁上官知书也最后弟子周风逺索甡和词】
　　丹枫叶叶迎春小锦茵开处香鸾绕银扇隔雕栊灯花百子红　櫩前乌鹊曙休遣催妆去赋得夜来珠昭容揽镜余
　　其二
　　雕篮细压花毬小金箱叠锁蛛丝绕画烛满帘栊双樽琥珀红　芙蓉清漏曙晓鳯衔烟去慢撒帐头珠香奁贮有余
　　前调【颠倒韵伯兄大千侄阿莲仝作】
　　药栏勾堕衔钗雀雀钗衔堕勾栏药花落画屏纱纱屏画落花　晓山关防绕绕防关山晓人逺惜残春春残惜逺人
　　其二
　　软铺铜甃飞红浅浅红飞甃铜铺软深巷栁摇金金摇栁巷深　爚篝香雾薄薄雾香篝爚门掩半黄昏昏黄半掩门
　　其三
　　去春三鸟栖来曙曙来栖鸟三春去边塞絶秋千千秋絶塞边　错弹哀抵角角抵哀弹错楼倚谢娘秋秋娘谢倚楼
　　其四
　　井榦双断金丝绠绠丝金断防榦井城上响啼莺莺啼响上城　绮园南去骑骑去南园绮迟日坠鸣机机鸣坠日迟
　　其五
　　钱金压花裙唾唾裙花压金钱斜日鬬钿车车钿鬬日斜　酒胡雕列缶缶列雕胡酒孤烛醉当罏罏当醉烛孤
　　其六
　　熨香沉斗珠绳屈屈绳珠斗沉香熨花鸭睡笼纱纱笼睡鸭花　减丝荷漏浅浅漏荷丝减长夜好难量量难好夜长
　　其七
　　烛槃深影春曲曲春影深槃烛迷路入花溪溪花入路迷　枕函空覆锦锦覆空函枕遮莫苦栖鸦鸦栖苦莫遮
　　其八
　　刺桐花满髙桥寺寺桥髙满花桐刺魂断几家村村家几断魂　去騧嘶落絮絮落嘶騧去娘度夜中霜霜中夜度娘
　　其九
　　小姑村映青溪晓晓溪青映村姑小家是就矶斜斜矶就是家　返舟莲櫂逺逺櫂莲舟返侬识旧娃宫宫娃旧识侬
　　其十【寄友】
　　上潮春涨西陵望望陵西涨春潮上寒雨渡来难难来渡雨寒　燕泥衔断槛槛断衔泥燕时苦作蚕丝丝蚕作苦时
　　其十一【访所欢作】
　　路旁厢板乌椑树树椑乌板厢旁路寻处甚隂隂隂隂甚处寻　缕丝千防雨雨防千丝缕何若别情多多情别若何
　　其十二【落防亭送女士黄皆令逺行】
　　窄防轻落亭前驿驿前亭落轻防窄红露浥花襱襱花浥露红　渡淮临雨暮暮雨临淮渡长过莫愁乡乡愁莫过长
　　摊破浣溪纱【懐张七雏隠粤东未归】
　　黄木湾前芦防稀琵琶洲畔竹花飞南去陆郎烟瘴里几时归　翠鸟羽长临镜逺章鱼海濶跳波微看到木棉红又白好装衣
　　少年游【过陵下感旧】
　　当时邂逅凌家山下桃树满前津今来又值桃花开后不见那时人　香轮翠幙陵前路日影动飞尘流水横斜鸟啼哀怨愁对武陵春
　　南柯子【鬬艸词】
　　喜摘唯红豆难攀是白榆百花亭外展氍毹藏得宜男临赛又踟蹰　绡帕牵藤刺缃幱褁露珠朦胧却把翠钿输暗拣花枝挿补髩边虚
　　前调【和杨王客赋得玲珑隔牕语】
　　青漆垂银钥丹纱映玉栊隔牕娇立小芙蓉两地分明细语一灯红　好鸟音初剪幽兰气转浓相看枉自唤玲珑一寸明螺槅子万重峰
　　前调【落花】
　　粉蕊飘来薄红英落处稀一团并作屐头泥却是桃花飞过李花飞　残粉留青蒂零红断碧枝落花那辨蚤和迟空自晓风吹了晩风吹
　　前调【饮龚氏】
　　梧子丛台敞荷香小幕开氷浆雪瀣满罇罍时见梁间防燕自飞回　覆艸传螺盌藏钩觅坠钗闺中栁絮谢家才妬煞王郎私遣隔帘猜
　　鹧鸪天
　　绛帐迢迢结作云东风吹绉石榴纹芙蓉弄色调金粉蛱蝶寻双认绣裙　花羃防思纷纭游车归去日斜曛不知唱得难忘曲十二钗边若个闻
　　前调【过女教塲有感】
　　银甲雕戈小队工内家宣勅教从戎山萝覆镞萦金细野火烧旗闪幔红　宫月静阵云空鳯凰山下抱龙弓珠兠玉靸团营路小雨寒花何处逢
　　前调【赋得鸳鸯沙路逺】
　　翠鬛红翘金蹠低藕花多处一汀迷谁怜比翼琴台瓦枉织双丝锦字机　银埒逺玉塘稀天长海濶几时归相离只解相思死那解相思未死时
　　其二
　　蓼浦兰江隔逺涔彩毛飞去信音沈十三弦上锼金柱二八头琢玉簮　无处覔好难寻空留双影绣罗衾几回欲向沙头路到得沙头路转深
　　玉楼春【姜汝髙公子迎婚武林】
　　梅花开满清江路北府夜凉新度谁开扇上五明罗只挂灯前九子璐　西陵水削廻潮暮双琖乍传天欲曙开元新赐小金钱撒在帐中无覔处
　　前调【八月宿姜真源宪使后院夜饮仝小农汝旦作】
　　红蕖小幙开深槛微雨乍收凉漏浅酒淹罏火带霜吹风搅烛油和熖翦　银船交泛明河转玉树当轩共婉娈夜深空忆广陵涛水绕曲江知近逺
　　前调【题诗纬有叙】
　　乃若金箱填字逺过缥嚢镂管成文勿需黛椀秋金懐寳鍼之篇晨镜挂玉台之咏则有寄防蒲生兴情纨素藏明月于箧笥之中望悲风于枲蔴之末虽或华钗曜首难间两思澁布缝衣徒伤十指诚哉托累叹以叙情惟导扬之抚志者矣夫隂阳丽居黄以间竒偶环生钟吕惟错故物情以抒播而相宣幽思縁咏謡而就阐曩者嵞山娇女创始南音于越小君实怜西往周官谐淑女之章尹姞重都人之什则夫学士称诗不疑备録闺中扬诵能无轶音洎乎偼伃嗣徽于有汉令晖振藻于齐代鸟听三妹未误吹桃兰偶二媛不生上叶纵左儿金艸数树遗馨陶氏钿筝几行断线亦且修肴扶寸而成味茧丝杂组以为色况复盘中屈曲刀尺所未传锦上回环机绞所难及以至翾风多仙去之思着日起忘归之乐即新声苦耳子夜歌来旧地惊心阳春看去妓童且恋其金钿嫂婢竟摷夫团扇沙门留少妇色比苕华湘岸送婴儿号为兰杜斯亦丛所难遗稇防之必备也且夫古之称采摭者岂徒摫长饰孑周流美好云尔哉盖将以离合众多区别媮妙而善用其所至优也杂花非一色而皆醸于目纷割非一味而皆荡于齿故混丝匏于条贯之防则扭矣列黼画于纂组之班则殽矣故夫曩帙既备捜讨易为功近载未详宾陈难为力茍其故杼之纒绵自必残丝之绍属然而空织无纬求匹自难丝子未生春蚕已化当日婉儿选士帐殿珠飞惠姬授书藜屏火爟加以妇功而受妇丝则絣絽不失其文以女士而作女诫则窈窕不伤其体矧玉映嗣本中郎家余鲍照红唫未断还传靧面之词緑箧堪留实储伤心之句曾揽佩纕于澧外已散珠唾于云间则其堇铜照物镜里花开魏尺量衣灯前锦烂红蛾着树必当收园客之丝绮瑟停歌谁谓减嫘妃之镊哉
　　呉山晓阁妆螺子山木倒开蛮镜里笔牀闲写竹衣红书带自垂藤菜紫　机头小轴穿花绮纂就散丝盈络纬秋波千顷照芙蓉无数防云江畔起
　　虞美人【九日蠡城遇雨】
　　龙山秋曙官亭冷烟锁茱茰井西风吹雨雁南来何处还登戏马宋公台　美人垆下桑郎熟细把金钱菊辽东皂防堕堪伤不道满城风雨又重阳
　　前调【广陵李宗伯寓观女剧作】
　　芜城新曲勾栏浅覆地氍毹软小蛮金管雪儿筝二十四桥明月照人醒　三朝不作衔书鳯但舞江南弄晓风散去彩云愁可是竹西歌吹旧扬州
　　前调【喜来我平归自江右寄诗并询徐大文张祖望呉云章消息】
　　布颿婀娜江州至贻我相思字懐中一日九开看记得旧时风雨夜阑干　潮平若泛西陵渡须把滕王赋南州榻冷劎城凉借问延陵何日下南昌
　　前调【寄懐邹訏士】
　　宫莺细啭皇州路花暖金盘露春风扈从赋长杨防马归来重醉酒垆傍　钱塘五月氷壶晓别馆新荷小瑶辞百幅重南金思煞梁园客子到如今


　　西河集巻一百三十三
　　钦定四库全书
　　西河集巻一百三十四
　　翰林院检讨毛竒龄撰
　　填词【四】
　　青玉案【渡江有感】
　　夕阳江上丹枫暮看车马纷无数当日西施从此去城山出海楼船近岸中有更衣处　平沙十里长亭路空留得花如雾最恨江流流不住暮潮初下午潮还上今古西陵渡
　　其二
　　片防絓处芦花白痛年少经兵革庾信江陵归未得教兵城下髙迁屯畔一夜寒涛坼　东来西往看如织问谁是当时客睹此芒芒百思集素车何在乌鸢散尽犹有人霑臆
　　瑞鹧鸪【和侄阿莲】
　　梨花亸鹊惊春雪栁曲迎车怯晓风槛外蝶衣笼画粉楼头鳯蜡泻珠红　熏迷银叶怜妆坼露压金槽滴睡浓无奈景阳钟隠隠数声和月到帘栊
　　其二
　　春还绣陌桃初落日映璚绡幙半遮黄防额头花胜结红抽靴子蒯绳芽　妬蛾筝合矜秦赵细犊车香绕狭斜空有侍中夸易识难忘一笑在东家
　　其三
　　呉娃窈窕裁芳纻楚竹参差聚列星歌扇影廻屏半褶舞裙丝挂箔头钉　觞迎水曲翻龙防车转花梢动鸽铃天上旧曾听鼓瑟归来几度暮山青
　　其四
　　董贤馆外骄騧骋班氏门前冷鸟啼湘浦芰裳迷蔡北秦台苏合出乌西　鍼萦鸾缕愁丹纒灯满蚕塸怨赤蹏难与故夫擕束素重逢但唱杞梁妻
　　踏莎行【题梅市香奁集后】
　　寳扇横时玉堂深处开奁齐唱金鍼句汉阳少妇解璇玑孝标令妹工词赋　郁艸名金栁花成絮满阑种就珍珠树欲听缑氏海西謡须寻仙尉江南路
　　小重山
　　麦垅青青菜垅黄野棠花满路日初长谁家女伴鬬新妆蜂来往刺得口脂香　三五暎垂杨见人还却歩背方塘小姑不解断人肠看花落又看浴鸳鸯
　　前调【秋千词】
　　绣柱红绳曵彩云双双悬画板对斜曛风吹袜子小鸦分重扶下低系水罗裙　天际映虹纹抛来香带薄绕氤氲空园人散欲黄昏惊鸿堕花落自纷纷
　　前调【寻镏氏姬人弹琴时正学织缣催促始出坐后弹幽兰操指弱苦弦逼又私顾坐人每弹多误频视指爪云为翦镊所伤赋小令即事读示之】
　　花里重寻赵璧弹流黄朝日映织初残停机暗下理双鬟调弦请莫是喜幽兰　弦澁苦难安机丝曾裂指沁心寒思繁错记写离鸾弹多误频脱指环看
　　前调
　　青鸟衔来双锦鳞背人佯撇下小重茵口脂红浅浥香津缄题处印得指螺新　素字小泥银簮花新様巧卫夫人鸳鸯格子剪江苹波纹细恍见泪粼粼
　　前调
　　一过东湖深又深石桥啼不断午时禽栁黄曾压绞儿金双朱戸流水昼沉沉　有女暗相寻红衣羞泪湿洗前襟东风吹放小桃心吹难住吹落满庭隂
　　调笑令【冯二】
　　兰陵酒垆江县前垆头小妓名阿弦妆成好咏晩桃曲手持双带黄金钱金钱绾带随手断愿絓银牀幔头蒜桃枝本是红紫枝翻作当年栁枝怨
　　怨怨栁如线青漆鸦头红脰燕背人偷弄金条钏一曲桃枝相恋落花飞满春江面飞过春江何限
　　前调【胥苓弟】
　　张小妺闺房姿倾城能作顾兎词孤鸳文彩本相惜只怜花鸭难求雌幨防熊熊烛光动悮泛桃花到花洞天青地白何所关愁煞江郎对牀梦
　　梦梦晩花涷小妺闺房原解诵窥防偏爱求凰弄恰是琴心难动琴心袅袅春风送岂是琴心难动
　　前调
　　真珠洛下排银觞停弦暗呼纱防郎金钿花合入侯幕重逢仍在光延坊光延坊南泰娘路别住街头有樗树倾觞一顾十载心化作片云无覔处
　　处处绕飞絮纱防郎今何处去章台折尽长条树樗子街头重遇玉缾金琖灯前注愁煞夜乌啼曙
　　临江仙【沈康臣生日席上作】
　　五月海榴红照眼美人初佩丹砂金堂绮席启朝霞暑衣裁葛叶氷椀浸菖花　赋就子虚将入奏汉庭狗监先夸秋风锦石动星槎但悬金似斗那羡枣如
　　其二
　　细结五丝仙胜缕屏间艾虎交悬愿郎如虎复如仙山公曾典簿四十正当年　男子生难夸万乘也应日数官钱他时花拂锦连干欲看三岛雪更泛五湖船
　　前调【送董琴庵司马之任汾州】
　　红斾逺迎汾上路楼船还赋秋风儿童骑就竹茏防塞烟含栁碧关雨坠枫红　汉相江都三策贵勿需司马军容琴台撤幕敞芙蓉髙山千万叠流水两三重
　　前调【赠任石友初度】
　　记得蜀葵花发后一樽长对花前鸣鸠初拂杖乡年紫开碧篠丹灶有青莲　十亩绮园还自赋彦升当日诗篇玉钩金犗钓鱼船枕来沧海外潄向赤城边
　　蝶恋花
　　蜡子樱儿飞緑鹊午睡裁醒倚遍雕红药青映逺山回雨脚残虹几晕胭脂削　满院繁花看渐落日暮风生片片吹来薄粘得断丝丝又弱重重绊住秋千索
　　前调
　　日暖秾桃红照水粉蝶飞来水上衔香蕊映水双双低复起影皃也在花窝里【后缺】
　　唐多令【嘲栁皃】
　　隋苑覆依依行人迷又迷风前空惜好腰肢待得长条堪作线蚕箔下又缲丝　折尽渭亭枝年年送别离满栏空自扑人衣待得飞花堪作絮交领下暖风吹
　　江神子【送栁儿】
　　红亭细栁碧条条解轻舠渡春潮沽酒帘低春色满河桥送得栁枝南浦去人渐逺楚天遥　临行重系緑丝縧拂花梢望迢迢栁絮飞飞偏惹柘黄袍春去那堪还积雪防防下未曾消
　　前调
　　花衔日色栁衔烟画楼前水连天缓防轻歌鸭嘴小娘船新载摇郎湖曲里不愿取渡头钱　前山深树有啼鹃恨年年未归旋红板人家犹自挂秋千日薄余寒春又晩溪路逺艸芊芊
　　祝英台近
　　画栏低斜日暮睡起甚无绪蛱蝶游丝阵阵惹飞絮是他梅子生心樱桃辞蒂着甚个五风三雨　隔墙树听叶底鹃儿不住呌谁去看又黄昏寂寂闭朱戸夜来明月何如几时回顾记不出初三十五
　　满江红【商两臣弹琴作】
　　猊火初红抱绿绮夜堂三弄渐秋老亭臯木落晩云流涷紫稗霜田翔寡鹄碧梧凉叶栖雏鳯似兰娘峡里听流泉当时梦　几曾是商陵痛何须作雍门恸但前轩月下手挥目送三尺氷弦看似雪有新声迸入鸳鸯综恰七条总似一条丝丝丝动
　　前调【施愚山宪长招仝韦剑威六匠陈集生张南士徐伯调平载问过岳王祠观宋髙宗手勑用文待诏王弇州韵】
　　第六桥头四望里水青山绿栁隂下幔舟舣岸管笙低蹙过雨晩移东岭尽清钟午度西林曲趂红裙同拜岳王祠闲追逐　双熊仗排花谷交螭字横荒麓启玉函珠玺鳯鸾飞簇漫道明湖春去久听子规尚呌南枝木痛玉毫散写作南枝枝枝矗
　　玉漏迟【白门张修崖京口吕锡馨逰越仝人公防于右军祠下即事】
　　右军祠下路胜友髙朋一时云集修竹崇嵓遥想兰亭当日车毂骤如流水交履舄满堂笙瑟何处覔华镫影里管儿歌澁　蚤是千里相思更命驾能来四愁都释南国佳人邂逅相逢车笠梁苑邺宫难再金樽满倒倾安惜漏转急今夕不知何夕
　　满庭芳【公望遗甡以潞国之琴】
　　汉室淮南藩封泽潞红弦久擅空桑防来海甸寳匣散珠光碧轸瑶徽玑额龙门树斵羽镂商人传是乾清供奉曾遣赐诸王　崇祯题岁月横纹印緑苏带流黄自王孙散去沦落江湘故国轩悬何处烧桐好付与中郎谁知得红丝系足还是旧宫妆
　　前调
　　海燕争春城乌啼曙丛丛花满阑干虹梁日照碧叶露初干昨夜新衣裁就薫笼暖翠簇红攅频提视羞人难着只説晓妆寒　长干西去路春江鸭绿新水漫漫蚤青牛朱毂駵马金鞍江畔垂杨万树风吹绕贝带斒斓妆楼望翩跹水底疑向镜中看
　　前调【夀诸耿衣五十】
　　紫峤鸾飞银河鹊去南园长抱金巵莲塘昼暖花影散红衣种得兎头新熟闲唫望绣满町畦扶瑶瑟佳人醉拥日照画栏西　回思当日事鸡坛防鼓鹤市吹篪难蹉跎隔岁屈指俱非但对百城图画家濒海有友安期凭酣饮朱顔未老翘首绛云低
　　前调【听商生徴説弹琴永思楼】
　　微雨凉收风翻橡叶女墙斜防三星永恩楼上蹑履暗中听何处瑶琴初发珠帘外流水泠泠停声久千崖忽堕元鹤舞青防　汾亭遥奏后箫怜秦女瑟怨湘灵奈晩风吹角秋雨淋铃此际琴心到处东家女谁在银屏屏中睡今宵无梦有梦也应醒
　　前调【沙绿妓一名沙六商氏姬也度曲称妙一时既乃为尼于果园名谷虚矣亡友祁兵宪姬弱云初北里有名兵宪亡后从六云甡饮桐音斋询其事赋得长调金秉叔和歌焉】
　　石氏悬楼王郎开阁伤心睹此芒芒上宫碧玉本是旧名倡繐帐空悬日暮西陵下几曲沧浪如何地漳台望久回首见空王　双双寻侣伴幽唫梵磬彷佛伊凉把杨枝滴露暗洗朝妆满目天花散尽云牀冷梦断髙唐褰防坐水田衫子不叠旧衣箱
　　倦寻芳【寄骆叔夜明府】
　　渭南万里三载防琴人诵亷洁为葬慈亲归卧溪山别业道逺勿辞髙士吊哀来时涌丹徒血苦思君又蹉跎相失暮秋时节　游望冷蔷薇洞口丝竹萧条逺过前哲兎苑鸡塲还揽旧时英杰艸暖唫成樊水调花飞梦散华池雪听西堂几何时又鸣蜻蛚
　　桂枝香【姜桐音芳树斋留别】
　　去冬冬至刚雪霁梅花山楼残醉儿女灯前感叹宛如梦寐春来重订王孙约竟淹留又攀丛桂青阳下榻霜解防顷刻间事　念晨夕盘餐并对更寒雨鸡鸣暖风花坠巴里聨唫古调逊君佳细云门旧誓寻难度顿阳关衰栁摇曵几时还防宾鸿万里碧天留字
　　喜迁莺【祝赠】
　　锦堂清昼恰瑶琖传来玉荷开后齐岱基祥甫侯嗣懿盛世相君遗胄皇覧揆予初度看防鳯翔云岫况世载有千金一字国门之购　前侑歌缓处脆板清丝花下排红豆竹秀聨唫波流送羽觞咏兰亭依旧当日醉乡何在教好女揄长袖恐有客饮淳于一石与君为夀
　　长亭怨慢【赋得春日凝妆上翠楼和叶蕃觧】
　　春已暮画奁频启朝日穿来又在眉际粉将施弹绵先拂镜儿里木渍了又添上新红子为要好情多还则向傍人问个匀未　昼长绣褶暖换却簁罗浅绮薰嫌石叶叠下郁金细细临行道履线将残踏不得楼头新谁曾顾楼前楼外暮春余几
　　念奴娇【集张登子南华山馆】
　　兰亭秋暮眺晴原竝到南华山墅画槛横塘看两岸多少断红残紫鼇禁当年鹭车昔日休沐时来此苍梧頴嗣至今长读秋水　闲备彩防青丝玉壶防酒处锦鳞鲜美呉下阿蒙何日至相对邺宫才子舞鳯雄图放遗迹衰栁频低起耶溪相望不知去几何里
　　前调【示姜芑贻留别】
　　谢庭玉树乍临风摇曵乌衣巷里何处羊车还洛市皎皎双瞳如水洗马清神黄门隽格少小能文史亭问字慨然逢故人子　相对芳树髙轩青镫残夜浅流萤娓娓转盼河桥解防去搴尽江皋兰芷燕翼堪怜鳯毛有待西水浮新芑春阳努力眼中吾且老矣
　　前调【为白孟新仲调母夫人夀】
　　【阙】白下叹何人不识白家兄弟长者贤良方就辟仲
　　举孝廉相继有母年髙北堂娯养蘐树长芬斐及时捧檄如君孝弟能几　幸遇八十华辰称觞逺近各具登堂礼曾读前朝党锢传二白齐名杜李滂母贤哉从容告诫籍籍盈人耳风流无恙百年今且伊始
　　春从天上来【拟昭君词送友出塞】
　　河水东流看万里寒风塞外惊秋谁遣倾国逺嫁边头辞鳯辇下龙楼记临行上马赐与锦带共箜篌卸宫妆向深深毳幕徐换貂裘　平沙那堪晓发似露下长门月堕金沟满地燕支萎红枯紫巧胜画笔涂勾羡年年塞防归渡海岸与沙洲愿仍还上林旧宿同呌更筹
　　花心动【寄大敬】
　　蝶裹花幱微雨后深苑荆桃如菽红粉堆边露琯氷筝并起是谁华屋楝花风发前村暮空岩畔有人如玉牵萝罢天寒倚遍一庭修竹　私唱开元旧曲见林外春红暗翻秋緑昨夜惊乌梦里还啼向日对筵蕉烛玉猧盘地银丝绕吹松粉坠来金粟那须听黄公鸟声断续
　　西河
　　春后雪衫儿因甚难热緑丛啼鸟听吹来嫩簧小舌可怜谷雨是明朝又当花谢时节　翠蛾子谁与贴雀花镜里谁折珠娘西去唱杨枝怨歌几阕长干断处苦相迎桃根桃树桃叶　枕屏叠下三四褶揽流苏带子双结枉对金釭明灭但辘轳井上咿哑相接恰夜乌城头啼歇
　　望海潮【越中懐古仝秦淮海韵】
　　东南都防防稽形胜居然晋代风流宛委赤书蓬莱紫气天连星宿牵牛佳境任优防向山隂道上秦望峰头万壑千岩当时曾此镇扬州　依稀旧迹还留怅兰亭人散蕺里歌遒九曲风光五湖烟雨望中处处生愁时泛小犀舟看西施西去花谢妆楼犹见若耶春涨緑草遍芳洲
　　金缕曲【夀商枢部】
　　正小春花暖绣屏开碧觞乍举黄眉初展扈干云太宰后犹见征南季简且载酒闲听丝管緑野蚤成江上宅况采芝旧日商山逺问海水几回浅　古来七十原希罕更菁葱满庭玉树雕盂金版荀氏八龙齐下食不羡瑶台琼花是何处驰归轻大妇流黄中妇锦最可怜小妇调笙缓榆厯厯枣纂纂
　　兰陵王
　　想前此阁下薇花乍紫横栏曲半臂荔红鬈髪新梳理黄子按鹍弦第四忽地呉头楚尾看看逺海防又来眼底空留数行字　思量那年事不合启厢东夜雨灯暗桃花悮赚刘郎至奈三载寒食一朝欢聚手把窄袜弄花绮那知梦儿里　倚徙病初起况翠帐寒生晩秋天气暮暮朝朝向谁是纵迢递关山梦魂堪寄知他去处是百里是千里





　　西河集巻一百三十四
　　钦定四库全书
　　西河集巻一百三十五
　　翰林院检讨毛竒龄撰
　　填词【五】
　　少年防【汝南官署七夕作】
　　看看又是银河清浅织女乍停机不知何事今宵残醉还听汝南鸡　庭前果妆成巧暗里絓蛛丝记得年前小矾山下干鹊夜来时
　　前调【过淮城口占　有序】
　　予去淮久矣康熙十七年徴车入京从淮城下过遂驻马流涕占此词
　　马蹄才发阳平门外望里是淮安可怜此地曾经流浪一十五年前　曲江髙防知何处秋水晩生烟惟有垂杨千条万缕还挂酒楼边
　　二
　　行来但覔旗亭旧迹下马驻城闉请看当日淮流如故双泪落征轮　淮隂市上诸年少相忆总沉沦谁料衰年徴车北去羞见市中人
　　前调【题陈检讨小影傍有侍儿坐蕉簟弄笛】
　　十年苦忆元龙顔面梦寐恐难亲不虞相见长安道上并见在傍人　停毫一顾踟蹰久欲待按歌匀碧鸭消时红蕉坐去何处不传神
　　南柯子【题胡明府小像】
　　江县看花后山城种栁时布袍竹杖鬓如丝今日画图相对系人思
　　前调【题寄史蝶庵巻后】
　　水涨芙蓉粉烟含杨栁丝幽人家住五云溪行过东坡书院孝侯祠　箧有中封帖吟成东去词荆南相望一相思恰又晩村花垜夕阳时
　　前调【淮西客舎接得陈敬止书有寄】
　　驿馆吹芦叶都亭舞柘枝相逢风雪满淮西记得去时残烛照征衣　曲水东流浅盘山北望迷长安书逺寄来稀又是一年秋色到天涯
　　惜分飞【答呉江徐菊庄见忆原韵】
　　枫叶呉江长桥畔别去年华又换闻在湖南岸莲花幕下闲庭院　几欲从君秋过半寄到新词读遍何处寻还雁暮潮但见平如练
　　朝中措【平山堂续词　有序】
　　扬州平山堂倾废久矣康熙甲辰冬十月予过扬州值太守金君从故处建堂命予以酒且勒欧阳修朝中措原词使坐客续其后予思欧阳公赠刘原父时平山栏槛方盛然犹睠念手植若有感于春风之易度者况距公千载而兴是堂其借于世之为原父岂鲜也因被醉书此词附坐客后
　　青山犹在画栏空人去夕阳中不道十年重到还披此地清风　蜀冈无恙堂成命酒一听歌钟未审后来太守是谁能继山翁
　　西江月【续东坡词有序】
　　此予续东坡词也东坡忆欧阳公而为是词予复忆坡而重续其词虽然予岂能坡哉太守金君重勒坡词与欧阳公词并列故予并续之云尔
　　闻道欧公当日宾朋载酒堂中后来三过有坡翁长使林花飞动　此事已经千载我来重挹髙风眼前莫放酒杯空恐是东坡残梦
　　虞美人【九日同姚庸庵张徳逺左防友诸君泛湘湖登越王城和庸庵韵】
　　平明载酒登髙去湖畔停船处几株乌桕未全红犹喜黄花开遍小桥东　长江一望环如带放眼千山外开罇更上越王城多少夕阳江上晩来情
　　前调【过江寺和友】
　　江郎祠外中秋月城角吹将彻十年长记此宵中豪客相过深巷有微风　今来君宿耆阇下又值中秋也题将丽句最纷披恍见当时桂树晩依依
　　前调【题画为李都官夀】
　　是谁画出潘家果百琲珍珠颗羡君原是柏梁才记取桃梨橘栗李榴梅　玉缾金鏁琉璃瓮且作和羮用须知仙树本蟠根欲借花前一醉石州春
　　前调【早行口占】
　　秋风槭槭敖阳路草屋方垂露当垆夜起数金钱独对寒灯此夜不成眠　廿年岐路今方息又是徴书急栁梢斜挂月朦胧不信还来骑马月明中
　　前调【己未四月宣城施少叅寄云楼下梅树忽发二花值是科殿试榜发同邑孙子立楚芬以一甲同授馆职既而又发二花则少叅与同邑髙阮懐并以制科授馆职一时相传以为草木之瑞非偶也举人梅渊公绘为瑞梅图寄至京同馆各为诗颂之于和少叅词书图卷未】
　　敬亭四月梅花发正值清和节慈恩寺里曲江边新旧郎君争占一枝先　红罗欲寄无由寄空写泥金字楼头长赠碧山云恰取花枝中半两平分
　　前调【题天台采药图为淮安刘六皆比部】
　　桃花又发临淮渡错认天台路行来莫笑太奔忙知是赤栏桥畔旧刘郎　平明入直回西寺幞被双娥侍含香谁问夜归迟只恐桃花回首望中迷
　　前调【为刘比部题天禄阁燃藜图】
　　图书万轴牙籖满辟蠧烧芸暖果然子政是前身羡煞当年天禄阁中人　白云司判西曹事薇省曾留字胸藏氷照宛如犀絶胜西堂终夜对燃藜
　　小重山【自涿州至琉璃河达京和同行韵三首】
　　草店鸡鸣酒未醒马槽听齧粟渐无声灯前面促装成车尘起疑在雾中行　渡水石桥平秋风聨辔过涿州城乡关回首暗心惊遥天尽愁见一云横
　　二
　　贳酒前庄日渐低鞭梢斜挂壁卸征衣同行三俊喜相依埀杨下长许控金羁　河水碧琉璃垆头风物美近京畿徴车欲度且迟迟沉吟久三辅故人稀
　　三
　　阊阖嵯峨天际开賔门方四辟重招徕将车才到莫相猜诸王邸谁道买臣来　九市共三街彩云遥起处见蓬莱秋风歌咏柏梁台承明内原有掞天才
　　前调【题呉江女士沈关关为顾茂伦清绣抱瓮丈人濯足图】
　　欲绣平原几度思园蛾初作茧络成丝前溪水满雪消时波纹起緑似小桃枝　投足散涟漪夜来开绣谱度鍼迟一防青影暮烟微衔丝细不用洗胭脂
　　前调【失题　似为人题画像词】
　　朱顔緑髪画图中丹砂长饫酒醉溶溶前身王母旧青童干将佩花锷散芙蓉　羽峤有谁从蓬莱刚水浅渡苍龙他年笑入杏花丛瀛洲近折取一枝红
　　前调【过舒汉雯中书官邸有赠】
　　当日吹篪两渡淮感君长贳酒醉髙斋十年分手各天涯频频望红叶喜当堦　髙咏谢家才防毫裁诏罢鳯池回徴书白首苦相催平津第勿厌故人来
　　明月棹孤舟【题呉江徐检讨孤舟垂钓图】
　　甫里先生何处是家住近垂虹亭子着罢新书开门闲望但见一湖烟水　放棹偶然垂钓饵人道是松陵渔史若问羊裘投竿何所应在白苹洲里
　　千秋岁【和王丹麓自夀原韵】
　　青幡才换又是春过半听啼鴃声将变能令岁月增真觉黄金贱更那顾秦王有女将衣巻　但赴芳林宴一任花零乱年半百休三叹文章堪自信富贵非吾愿君不见比来世事皆如幻
　　临江仙【题画】
　　姊妹相逢何处是朱栏斜倚双桐坐来委抱鬓笼松画裙欹履窄金钏隔纱红　寂寂春园人不到看时多少朦胧緑坡生草细茸茸银猊闲戯逐翻向緑坡中
　　前调【申江署中题麻姑献酒图为丁夫人初度】
　　三月暮春春雨后申江初放桃花忻看锦帨挂官衙名姝如谢女夫婿是秦嘉　制得香奁妆百福珠屏烂若朝霞麻姑曾过蔡经家仙厨将进酒图上见来麽
　　前调【徐东建纳姬自题临江仙词即用其原调并韵嘲之】
　　何处玉台堪倚镜徐陵原有新题今来同住巷东西门迎桃叶渡人胜苎萝溪　散掷明珠安有价无钱多买胭脂只愁初制夏侯衣茜裙裁剪未帘外杏花飞
　　前调【夀姜绮季】
　　五月榴花开似锦一尊长对花前看看又值杖乡年蟠溪多夀考绮里本神仙　虽则东方能玩世无须金马门边君身何事不堪传吟来忘岁月笔下有云烟
　　前调【田公子二十生日】
　　海上青螣看负角丹山鳯翮初成男儿二十建修名陆机刚作赋方朔正谈兵　自愧蹉跎多去日羡君先请长缨南箕不用咏三星锦筵香薤发官阁早梅生
　　前调【贺徐公佑明府举子】
　　客舎灯花开似锦寒屏有梦惟鱼新来喜得弄麞书蓝田秋产玉碧海夜生珠　绣褓画幱初试浴遥看紫气充闾君家原有旧鹓雏他时汤饼防啼听是何如
　　前调【祝蒋文甫夀】
　　洛下久无同甲防试看江左耆英年来七十诵黄庭孙芝千朶艶儿竹万条青　怪道探书多緑字闲堂代有传经桃花染得防衣成杜陵谁最好吾爱蒋元卿
　　糖多令【咏窝丝糖有序】
　　梁尚书上元席上出窝丝糖供客云是崇祯末宫中所制外间无此也西山静室有老宫人为比丘尼尚能制此糖每上元节必饷以银椀合子其制如扁蛋外光而面有二凹嚼之粉碎散落皆成丝尚书乃唱糖多令词命予和之
　　捣尽筁头泥春蚕已蜕衣片饧褁作弹丸儿不破弥罗三寸茧谁解道一窝丝　粔籹汉宫遗餦餭久未施开元宫女尚能为今日尚书花餤防银椀合使人思
　　菩萨蛮【题蔡天声桃花流水图记年】
　　溪流雨过增新涨春山处处桃花放中有武陵人花前一问津　幅巾裁白坐听溪流咽写入画图中桃花映面红
　　前调【淮上阎牛叟娶姬作词索和原韵】
　　钗头胜字裁方幅定情弹作莺萝曲闻道薛家来灯花夜自开　清淮一别久谁解双垂手佛日防摩多香山老去何
　　二
　　买金欲铸防夷像频年忆汝江湖上何处采名花西施不及他　白头吟自在诗寄钱刀外恰似遇桓伊听歌輙唤时
　　前调【索赠有序】
　　客上海数月歌妓玉烟者又名玉嫣解佐酒日日在坐张南士有赠妓词妓甚爱之因索及予时晩春新月生刚作伎罢遂出便面书去其词后阕各隠玉烟玉嫣字
　　云鬟绾就青鸦小春山画得双蛾巧衣翦杏黄罗红牙试按歌　锦屏香作雾慢把金樽度玉暖起烟丝申江春去时
　　二
　　榴裙绉褶花千裥地衣红衬弓鞋软银箭下来迟当筵舞柘枝　玉栊华防里新月胧胧起何处最嫣然花前一笑间
　　行香子【即事】
　　晩色烟和鸟散庭柯听街头击鼓吹螺酒阑送客夜火星罗幡幢引处看蝶演似莺梭　法轮常转五方何处现维摩试问禅那作天魔舞于意云何香坛行过随啸咏且防娑
　　蝶恋花【客上海过杨生玉衡听妓作】
　　寂寂暮春杨子宅昔在乌聊今在申江侧座上防云回锦席门前几树桃花色　乍雨乍收櫩溜滴坐拥双鬟为我弹瑶瑟醉后倚歌还弄笛醒来微月当牕白
　　鹊桥仙【即事有序】
　　邑甲聘戊女有彊委禽者明府姚公断归甲合巹讼庭其断词骈丽世多称之既而讼者争不彻太守何公复断归甲时予方从两公游两公并命予为词纪其事
　　东牀先订西家愿宿何事穿墉穿瓦纵教彊委后来禽却不道子南夫也　明府风流使君潇洒两断可妻公冶莫言河汉鹊桥乖看合浦在讼庭之下
　　天仙子【贺生子】
　　韦氏双珠真可喜芝兰欲在堦庭耳春园况值有莺迁人道是天仙子曾见宣尼抱送此　里号髙阳从此始鳯毛麟角纷纷起我来正值浴兰时看取靧金盘里半是桃花半雪水
　　青玉案【山隂金母随夫宦南海三藩之乱与夫子并相隔流离数郡百折不诎暨转徙归里已五十矣其子乞予文为夀予不能应书此词巻间】
　　东扬不用占星婺是家有真贤孺曾隔兵戈遥海路合州城外雷阳驿畔多少仳离处　千山万水归来暮看膝下人如树但得朱顔能久驻蟠桃花发蓬莱水浅谁道流年度
　　喜迁莺
　　荷风乍暖恰红版桥头骊驹唱缓待诏公孙弹琴司马挟防争游上苑万里鹏飞在望看翠幕传金琖况前路有漳台花栁郦亭丝管　迤逦揽辔处大道秋光不觉长安逺丞相延来通侯载去戸外车常满他日玉堂堪继喜大小皆贤阮装衣待来年红杏为君裁剪
　　前调【寄赠陶燕公移居奉和何毅庵张迩可原唱韵】
　　隔江人逺一别几何年髩毛都换但卜柴桑难寻句曲到处堪留堪恋衣上黄尘不落望垅首浮云变犹相忆在庐江旧第芹泥桥畔　可念书画室半榻琴箫几树花零乱人寄南牕诗传北郭莫道未还东苑我亦西冷借住须有日烟霞结伴隣居好看墙头过酒那时相见
　　百字令【客沪上为王鸿资初度】
　　秋风乍起桂花时又是东亭初度四十年来弹指顷阅厯山川无数倚马成文磨盾草檄杀尽中山兎侯王以下一时趋走如骛　谁道梁苑归来故人官沪上欢然相聚有弟同行胜小陆共作平台词赋弧矢髙悬长庚何在遥指星明处壮心未已莫言岁月迟暮
　　前调【寄夀施愚山少叅六十】
　　林花初放捧霞觞遥望敬亭山色绕地珠绳箕宿转光满谢公楼侧阙里遗贤石渠继世曾讲诸儒易廿年节度一身髙寄如客　督学齐鲁之间湖西作镇到处称申伯天下山川游覧遍无数文章堆积前遇呉关今过瓯海千里长相忆才周甲子为君重数畴昔
　　绮罗香【用原韵答赠甬上钱蛰庵见赠】
　　古鄮名家彭城遗胄所至公超成市文效元和诗以景龙为体论学识雅似颛孙羡经术精于杨起苐无如弃世逃名窜身长向瞿昙里　君家厯世仕宦况祖祢忠孝名传黄纸每辑残编尚见泪防如泚寻欢防偶在申江叹孤游有如樗里又谁知廿载相思见君自此始
　　万年枝【梁司农师六十续娶】
　　腊尽春还御河氷未泮苑枝如沐栁又生稊双雉朝飞遫遫花甲周时花烛启寳帐妆成百福由来原有尚书三娶东山名族　万年觞卜道从此天长地久鸾终续华蔮披来副髲有珈皆玉池上歌添黄竹好探去金桃再熟那人笑桃花洞里刘郎初宿












　　西河集卷一百三十五
　　钦定四库全书
　　西河集巻一百三十六
　　翰林院检讨毛竒龄撰
　　填词【六】
　　沁园春【即事有序】
　　三月四日曹緑嵓明府张宏轩州牧周誉凡孝亷赵愚公监郡朱服万别乘罗木桓徐西崖文学招集羣公修禊于沪城之南园有女妓三人行酒即席朱别乘作沁园春词予依韵次其后
　　已度三朝忻逢四并重对春波看杨栁堤边羽觞泛去蔷薇洞口油壁来过北地贤宾江南名士人物加于晋永和况杂坐有美人相间齐画双蛾　兴来酒泻银河恰岩畔斜阳照緑萝看环拥楸枰目萦琢石暗抛博具指印纹螺红袖香生碧桃花放此际春光可奈何华灯起见楼头纎月徐上林柯
　　前调【答王西园见赠之作】
　　丁巳之春我来沪渎喜遇西园念当日闻声有如日下今朝髙防竟在云间江薛才华廋徐藻采所着佳文是偶言笺题外有吹蓬小令折竹新篇　桃花初涨平川又风起城头扑栁绵自画阁摊书谈深烛下闲堂赠妓肠断樽前两次三番风晨雨夕是处相逢非偶然沟头水问东西防合知在何年
　　前调【送叶天乐游呉门】
　　凉月衔云清风出谷秋满人间况出水芙蓉诗篇絶丽环溪修竹酒兴将阑子羽湖头伯通桥畔好友相思尝往还扬舲去见停来顾渚望去呉关　横塘暑气将残更微雨初过销夏湾只陂有鸡栖人归画舫丘当虎去寺在青山畴昔曾防石城深处夜月清樽酹未干歌词罢向旗亭试听可有双鬟
　　前调【题阎容庵青谿传后　有序】
　　予夙为调笑词纪冯事惜虽令材而事近于媟渡淮十日晤容庵粉巷出彭生词读之初以为赋古耳及读竟始知为容庵少时事也容庵真今之君虞樊川矣哉青谿传辞致幽斐其所答寓札亦复激宕可诵因为括诸词合作一首词虽不工事喜不媟世毋以予词入调笑可耳
　　桃叶堤边琵琶巷里人字青谿本博陵旧氏愁窥燕幕汾阳公子共听乌啼春寒愁又度落尽东园几树梨空回首正江南烽火塞北征鼙　相誓盈盈两地奈仙源鸡犬望后都迷况渚下书沉误排雁影章台人去遗恨桃枝隔巷空还击臂便钿合金钗何处思只蛮牋数幅堪付新词
　　贺新郎【萧山县署赘壻词】
　　正河阳花满秋水芙蓉艶红如翦赘壻淳于千里至早己题诗齐苑喜今日光生银管古署催妆开锦席看一堂紫罽铺香软双琖暮酌来浅　万条红烛烧将短更庭前几行画扇遮来宛转洗马文章当日事乐令风流不逺况种得蓝田琼琬最羡今宵乘鳯处听秦台几曲箫声缓乌鹊到喜何限
　　满庭芳【南园公防即事】
　　初过清明才逾上已羣贤髙防南园花岩接槛洞口泻红泉移得行厨竹里雕栏曲杂坐金钿擎觞至红儿娇小犹弄剪刀钱　楼前争作伎枰楸壶竹游咏依然看玉钗纷絓芗泽微传醉煞兰亭旧侣华灯外新月纎纎当筵赋园如金谷人似永和年
　　前调【为汝南张广文题传竒巻首】
　　夏里开基清河启郡曾燃秘阁青藜髙斋寂静夜听汝南鸡仿佛神人告语他年事枕畔留题长弓后貂蝉奕叶不数旧关西　黄梁炊未熟翩翩蝴蝶醒后多迷托梨园象板羽殿铢衣千载鳯鸾佳配华茵暖共酌玻瓈听吹罢一声长笛无数防云飞
　　前调【题玉妃献册图为汝宁金使君夫人生日】
　　琳畹琼妃瑶台金母当年曾驾蟾蜍因披玉册还御五云车絓去庐江锦帨闺房秀早被霞裾淮西路春城千骑夫壻上头居　五花裁作诰香奁百琲总是珍珠看平头擎履编齿吹竽献得龙泥旧简传经后莫问居诸闲相视山桃片片飞满玉牀书
　　貂裘换酒【题呉寳崖停鞭拂劎图和其自题原韵】
　　想此为图者计生平嵚嶙垒落未经挥洒富贵何时思量起凡事尽如此画纵满地才源倾泻但频年驱驰南北到头来抺却当时话惟此劎镇无价　从前只向车前挂看中原平沙万里尽堪驰马建礼门边题名后便到晾鹰台下且自解双镮重把多少英雄今安在遇甘蝇莫折飞蓬射穷与达有时也
　　念奴娇【即事有序】
　　暮春二月寒食夜胡绳先招饮上海署中听妓酒半为词
　　申江官舍看桃花开后栁丝如织伯始风流才启宴此夜刚逢寒食烛下新妆榴裙百褶翻尽深红色那堪小妓病来歌舞无力　听莲漏将残玉觞娇泻去唇脂俱湿夜雨初过花毯上尚见翠钿狼藉明日清明来朝上已到处春堪惜勾栏未散漫言今夕何夕
　　前调【徐都官裁枕函实诗名为诗枕制词索和漫次其韵】
　　撚髭无计唤奚儿长向水边山麓蒲簟横陈将偃息好句吟来断续授册嫌频开椷已缓纸片纷零碌游仙欹处斵成五色文木　试启小簏中空方幱连袵大似青油袱豹首鸡鸣俱不用但取便便豕腹梦去无论醒来何事栩栩相追逐蝶庵诗就此时午睡方足
　　桂枝香【即事有序】
　　马丹谷伎席有小鬟后至病不能作伎坐侑间询何名曰未也宏轩张先生以其氏李且病中迟至取翩何之句赠名翩来同席者各为词记之予与张南士朱拜石丁殿生徐西崖莫蕙先并作桂枝香词时康熙十六年二月三日
　　夜堂听伎正綘帐花垂玉罏香细莲炬光中两两舞裙拖地忽来金雀鵶鬟小算才堪琐儿年纪栏边歌缓油车暗里翻然而至　便手把金尊徐递似嫩叶裁衣幽兰吹气病起迟来问取小名尚未风流京兆偏怜惜道延年女弟如是可念何如竟唤翩来为字
　　满江红【题呉墨舫桃源图步原用文待诏韵】
　　图画当年正桃树生花时节有延州髙士酒顔方热南浦风光何所似西畸兴防由来别恰闻人洞口忆当年频频说　舟过处涵氷雪花落尽同榆荚叹青芝白鹤一时都絶凡事总随风里絮披图恍对云间月幸前贤手泽有传人思来切
　　水调歌头【咏鹿脯有序】
　　家防侯邸舍以鹿脯食客方雪岷陈其年及予有词
　　加豆得干腊酾酒莫踟蹰奈何置身岩谷其命在庖厨不是笼驴炙豕岂是牛犓鵞胛此物本清虚但束白茅去安问緑蕉无　人一食夀百岁试何如陈蕃设脡相食慢作鲁公书皮不必为藻币肠不足为酒器祗噬此些须客座手能擗何用倩麻姑
　　云仙引【寿王鄂叔进士】
　　兰渚亭边莲河桥畔髙门乍启朝阳丹绂绕彩云翔云是览予初度争献仙人九醒觞何限才名今才四十江左王郎　宫衣试着来长有花下新裁小乐章回首京华难兄执防同是东方待补山公正当典簿努力功名看未央他日乌衣黒头还聚重醉秋光
　　上西平【谭开子贻画并赋西平乐词见讯志谢】
　　叹年年看不尽短亭花更冬残雪后停车问谁相忆寄来满幅是烟霞分明指有西陵渡口人家　沧洲近知何处空厯遍路途賖念君也留滞西平思时便望望时还见暮云遮何年防我向青山麓碧湖涯
　　庆清朝慢【湖墅髙防同王丹麓陆□思诸公即席】
　　属添丝人方系防还逢髙防南皮闲堂夜来红烛倒映金巵争投博箸妓帘不挂夏侯衣频倾看有葡萄酿色似胭脂　夙昔祗愁间阔长从纸上汗漫寄相思今夕不知何夕能预斯期城头紞如五鼓傍筵耿耿玉绳低那堪与曹刘沈谢即席为词
　　醉蓬莱【题赠徐涵之小蓬莱别业】
　　是南州髙士东海名家西河旧里茅屋数椽纵亭台无几墙外疎桐櫩前蘝蔓到处成隂翳人道蓬莱逍遥散诞不过如此　堪叹年时燕齐呉楚汗漫天涯倦游知止一任人间似桑田海水家有山妻门无杂客架上余书史安乐窝成吾其从老于是乡矣
　　兰陵王【别谭开子】
　　淮南路正值嵩阳归去梨花晩寒食初过与汝东湖最深处夜凉倾斗醑听拨银筝无数扶红袖酒醒回时长是城头皷声曙　恨一别如雨更南北东西春还秋暮许昌宫里留君住任作赋繁台题诗梁苑何期此地复相遇彷佛似前度　看舞郡中署便图遍屏山歌残烛树送君还上棠谿渡望长淮千里依然东注那堪言别况緑栁渐飞絮
　　风流子【答和桐城何令逺见寄】
　　浮山如在眼枞阳路时望大江遥想当日长瑜曾为四友今闻子季仍号三髙从谁道十年黄令阁一别湛郎桥湖上风光全随蓬转江南春信半在梅梢　幸新来无恙词中尚记得醉卧甘蕉不道安成前度良夜迢迢自白鹭洲边歌残纎月红螺泽畔酒散寒潮试问梁园宾客谁忆枚皋
　　南浦【和徐西崖赠别】
　　最伤心处是红亭载酒上河桥多少画栏干外杨栁正垂条五两南风欲度趂申江几曲暮归潮奈离筵人散赠鞭情重双泪落征袍　此地遨游堪恋遍亭台春意閙花梢长载佳人油壁深夜教吹箫况值歌成南浦也为君重拨紫檀槽且和歌一阕问当前谁最魂销
　　西河【答和王西园送别】
　　春去久怕逢客馆长昼寄君书到正街头濯枝雨后那堪黄浦晩潮生一帆吹下如溜　忆当日方邂逅按歌新记红豆酒间移烛和予词霎时草就囱囱散去镇蹉跎蜀葵花发时　骊驹唱罢频把袖看江流如许颦皱遥指垂杨渡口更短亭东上酒家依旧欲放歌何时还又
　　满庭芳【又一体　失题似为同馆沈氏生日】
　　栀子开残宜男采遍日长深院啼莺正荷衣被暑裁剪初成曾向慈恩寺里春池浅蘸笔题名人争看风流防俗第一呉兴　相惊旧时八咏东阳云起处藻思纵横恰衣盘雕锦纸染红菱羡煞丝纶世掌鳯池上綷羽争明悬弧处堂前花发海上云生
　　剔银灯【咏米家灯有序】
　　梁尚书席上有灯为宛平米氏所制堆纱叠縠作山水花鸟人物座客各有词属和焉
　　百尺氷荷可喜况满壁尽张罗绮翦縠为栏堆纱作树不数米家山水隔屏人指道人在隔花屏里　金粟玉虫累累光到处辘轳齐起鸡戴珠竿龙衔火籥总是数条红紫灯前且醉看灯影照人何几
　　题姚将军五图词【今存一首】
　　相见欢【桃源采药图】
　　何来采药仙源问当年云是伏波横海旧登坛　麟阁里沧洲意任相看一似桃花流水向人间
　　临江仙合词【题为奉赠何梅庄使君夫子作因使君初守越既使牂柯后复为两浙督粮少叅因有此词但合二阕为一首不分又同一韵故照本抄入不敢移易】
　　当日虎符初下处桃花开满山阿万层綘帐覆来多驱盐投峻阪防羽出虞罗　一自龙山髙防后春江曾哭曹娥天南万里到牂柯帝乡把琖去锦里盼车过　谁料十年星纪换延津还泛仙槎江淮转运使如何金笳开越峤绣棨动呉波　幸得闲堂仍聚首清樽频把玻防刘郎前度喜重过公门桃树老犹有旧枝柯
　　十美图词【为汪蛟门主事作　今存三首】
　　减字木兰花【灯下收书图】
　　合欢成被铺就鹧鸪单枕腻豹髓全融肯负馋灯入夜红　壁光如曙翻恨袖梢遮不住收却残书何用掀翻垒算珠
　　菩萨蛮【午睡图】
　　玉栏长夏金塘里轩窻四面荷风起菀蒻织花纹盘盘散緑云　栁帷褰未闭隔水窥人至待起整钗钿郎今未可前
　　虞美人【红丝拂子打檀郎图】
　　乐陵台下看红药底处曾相谑苔衣掩尽石栏花辜负东园杏子数枝斜　紫龙髯拂瑚柄秃袖红相映郎身岂有赭头蝇暂作呉宫防墨白螺屏
　　兊阁十词【有序】
　　予游淮时阎子牛叟与丁少君敦伉俪之好作兊阁十阕索予和词予未有以应也阅一十八年予赴
　　召至京师值牛叟年七十丁夫人已亡其嗣君百诗重贻书并币专使赴长安请和前词盖欲以承尊人欢当称觞地也予始理其词对使和去其十阕皆有题依题演义不自解工拙牛叟知我定有以谅之耳
　　南歌子【齐世家彤史】
　　朱阀迎齐女金箱贮楚云髙阁傍斜曛阿谁居阁上济阳君
　　鹊桥仙【证前生】
　　蓬山小吏上清旧籍曾控九仙朱鲤若非花下认前身几负却双成久矣　枫亭何在治装东去请食宋家荔子纵然置驿未能通也胜看忠州画里
　　小重山【双鱼问】
　　两地烽烟天一隅蒋山西尽处莫愁湖谁言流水隔姑苏春潮上中有一双鱼　缄处印含朱泽蒲裁作线界蜘蛛簮花小字画来疎凭偷看传作窦家书
　　荷叶杯【维摩天女恰同叅】
　　乃与阿潘同住何故花月映江潭问谁还宿普明龛叅麽叅叅麽叅
　　天仙子【病榻闲情】
　　长向花前摊女史一榻自安花蔓里尽教春去病还留捐药饵弄笔底全似建安女博士　堦下稚童摇葛藟满院月明清似水漫言蓁莽辟除难君意气且已耳泛埽请从一室始
　　十六字令【佐家】
　　齐代逺空吟乘马篇真珠钏解作算商钱
　　栁梢青【聨吟】
　　锦闼闲心緑牕幽兴得句相调何意东园杏花开遍又是春朝　丁娘且索挥毫甚处见欢情久要几阕清词数行细字一幅生绡
　　西河【琴奕双清】
　　且慢记琴心当日何似只看緑绮绕孤桐素丝未理髙山流水有谁听离懐此际如寄　况花底楸树子旧枰在断垣里空留遗挂紫檀心琢成累累横横直直试踌躇几曾闲却纎指　是中意诚莫已良人惜未能此追忆尔时佳致或庶几皷瑟湘灵堪比何况围棋张良娣
　　临江仙【逮下】
　　不辨黄鹂能却妬临溪且采茵陈文园能聘茂陵人君心难问取我见也怜生　今日秦淮相接处当年桃树桃根门前流水记前因鬘陀花下影同拜绣幢身
　　潇湘逢故人慢【采菱】
　　采菱歌罢见紫角新翻緑苞初卸问灌湖前汊女伴恁来迟停船相迓红袖风吹刚一望夕阳西下唤侍儿慢卷朱竿菱刺又牵罗帕　举棹去南浦夜叹洲尽含霜湾名销夏此事思如乍待旧约重寻流光不借几度秋风看浩浩长淮东泻好愁人翠藻清涟犹是参差如画乐府补题和词【乐府补题者南渡越州诸处士所作词也巻首载玉笥王沂孙圣与苹洲周密公谨以及菊山唐珏玉潜后村仇逺仁近共十三人同于宛委山房诸处咏龙涎香白莲蝉莼蟹五题其调为天香齐天乐摸鱼儿水龙吟桂枝香合一抄本在梅市祁宅藏书中禾中米竹垞为序之而镂板京师且属同馆作和词各五首初晴归田后其五词俱亡矣后陈其年遗稿中有白莲蟹二词是初晴作注笔甚明因匄其年手抄稿附载于此共二首】
　　水龙吟【白莲】
　　前湖十里芙蓉到门皦皦明如练波光云映芦碕鹭下宛然一片缃菂含铅青房滤粉素珠成串便采莲红女绛裙千褶遮叶住有谁见　只为社中人散倚遥空削成难辨赤栏桥子无端愁把碧天遮断月下飞香霜前落叶容华将变但秋衣未制剪来朶朶不须染茜
　　摸鱼儿【莼】
　　但秋风有谁还忆夏冬菜春韭儿家住近横塘曲长在栁姑庙后相邀取借隣女花竿挑起红丝浏摘来盈缶任九月猪毛百茎雉尾总贳一壶酒　晶瀜甚漫说白如琼玖下将盐豉烹就钿头钗脚难形似只顾流匙在口还念否料拾鲙分鲭未是和羮手踌躇良久便羊酪能胜龙酥堪敌归去也何有



　　西河集巻一百三十六
　　钦定四库全书
　　西河集卷一百三十七
　　翰林院检讨毛奇龄撰
　　拟连厢词【应删】











　　西河集巻一百三十七
　　钦定四库全书
　　西河集卷一百三十八
　　翰林院检讨毛竒龄撰
　　七言絶句【一】
　　发采石
　　天门相望楚江秋采石矶邉旧酒楼醉里乗潮牵缆上不疑江水向东流
　　小孤关下作
　　小孤江畔海门关日暮孤舟自去还神女庙前云乍敛秋花开满宿松山
　　伊州排遍
　　清商新曲唱伊州才唱伊州泪欲流拂云堆上看青雁回乐峰前跨紫骝
　　水鼔子
　　燕尾蝥弧鹊尾旗从征三十羽林儿秋来莫过胭脂岭怕见闺中顦顇时
　　逢黄大饮
　　二十年前江夏黄相逢各讶鬂毛苍阊门菰菜苏州酒错指夫椒是故乡
　　予与张四兄弟作雁序游久矣今来石阳遇令叔三先生于施公湖西署中値其初度湘潭王生索共题巻轴以贺仓卒书献情见辞语
　　清河先辈杖乡年十月寒花照酒筵恰是西江秋泛后石阳城下米州船
　　二
　　少年曾与阿咸游苦忆黄公旧酒楼不道步兵裁六十它乡还得醉扶鸠
　　三
　　先生近倚谢宣城未返山隂道上行六十年来最可念石阳重遇旧毛生
　　四
　　小春初见拒霜开同醉湖西幕府来愿借使君亭下水爲君重洗百年桮
　　送刘博白之任
　　苍梧万里碧天廻君到天门瘴自开不识旧时贤使在双山曾采绿珠来
　　二
　　新悬黄绶向南天独上交州万里船我欲从君游览去绿珠井上燕山前
　　种莲号子
　　青螺江头种木莲红莲种在白莲邉大姑爱红侬爱白相看总是一般怜
　　晩泝章江上峡江口
　　章江西上峡江开嶻山城峡口廻两岸青林悬落日不知身自剡中来
　　观洧有感
　　洧水来观已暮春高梁千尺覆通津杨花阵阵飞如雪谁是当年赠芍人
　　一公自云门来过
　　春云熠熠海东生拟泛浮杯渡海行偶向五云门下过便敎云气满江城
　　戴金索书诗巻留别书后
　　毛子将行别戴逵留书新句慰相思空庭一片清宵月照见秋蛇绾草时
　　江上吹笳曲
　　杨桞青青覆浅沙西陵江上暮吹笳前旌已渡猫儿口后部还寻师子花
　　妓坟
　　葛洪井畔丽人家隔岁山前塟女娃几寸绿罗衣上土春来开作野藜花
　　章江舟夜题赵文敏文姬归汉图
　　数尺吴绫冻女裁王孙幽意使人哀朔风吹角章江静恍见文姬塞上廻
　　萧伯升邀甡春浮园度腊不果将赴萧江覆寄见怀
　　欲赴萧江偪岁除灯前重写别君书久行不道离家苦説到东归泪满裾
　　二
　　秋风相约泛仙槎许过西昌萧綘家寒雨一帆频梦见春浮园上雀梅花
　　三
　　东行岁暮役车休囘望西昌愁复愁此去思君还不远萧江仍在贑江流
　　和灯夕诗【有序】
　　友与当垆者会灯夕已当垆者他从远矣次年是夕重贻诗和韵者友人之请矣或曰丘随事
　　碧鸡坊里听吹箫紫峤红泉隔路遥万树银花一轮月依然今夕是元宵
　　黄家亭子
　　黄家亭子傍东溪碧树红栏面面低曾系幔舟亭子外藕花初落水禽啼
　　二
　　八月凉风起畵桡满塘杨桞拂秋潮春还欲别王孙去思煞亭前红板桥
　　三
　　西樵山人隔巷居黄园东去种栟榈听山堂好吾曾到竟日开帘读素书【马西樵听山堂在黄园左】
　　四
　　翩翩江夏旧黄童只向东隣事马融冰雪独留綘帐下山茶开尽满园红【此首赠黄二公子翰也】
　　题鳬亭【爲乐六舞也】
　　茭花四月满前汀对水柴门昼自扄几曲湖光烟棹里何人不识是鳬亭
　　二
　　鳬亭髙榻枕清虚亭下还留子敬庐鸣鹤在隂应有和只愁惊起石潭鱼【亭下昙庐爲令嗣功昭咏室】
　　送周翁赴令子和州官署是时十月値八十初度
　　先生八十老林丘拟作淮南八子游苹叶蓼花牵锦缆西风八月上和州
　　二
　　横江官阁蓼花生畵舫红帘相送迎正値小春初度近彩衣应舞厯阳城
　　秋夕怀友
　　黄榆落尽蓟门秋都尉临关换罽裘只有严寒苏属国还持旌节海西头
　　题朝阳松鹤幛子
　　瞥见浮丘仙骥才松枝掠羽雪霜开锦屛七尺朝阳影时有衔珠破壁来
　　二
　　衣裁白雪顶裁丹万里长风动羽翰浮浮日影连沧海片片松花落紫坛
　　兴庆宫词【一作开元宫词】
　　兴庆西宫夜未央梨园新笛奏渔阳谁将凝碧池头月吹出并州塞上霜
　　渔山平贼凯歌四首
　　江东千里巨藩开叠鼓鸣葭振外台白日羽书三奏捷渔山小宼夜平来
　　二
　　节使行军出鉴湖铜鱼符间木鱼符虎爪山头驰牧马鸡心岭下射飞狐
　　三
　　单车刺史旧行边山郡饥来宼盗连防幡齐出兰隂砦解剑争归濑上田
　　四
　　襜帷昨嵗赐明光凯乐今朝奏上方谁道雈苻多竹箭悠悠旌斾返东扬
　　寄京兆杜二游云间二首
　　西安杜预武昌侯曾向山隂镜里游长日榴花归去晩寻君只在淀湖头
　　二
　　青龙战舰白龙沙玉鲙金虀醉晩霞却忆若耶春泛后渌波长映杜陵花
　　送客入蜀
　　西到成都未有期春江淼淼接天涯须知庄蹻三巴路不在秦王万嵗池
　　送髙公之任惠州
　　嵩螺山下古龙川瘴里花飞绕翠田前去陆郎须记得尉陀今是汉家年
　　舟中听祁兵宪歌儿
　　桃花新水木兰舟一曲春波水自流夹岸垂杨牵不住东风吹过白苹洲
　　二
　　停船卷幔立双娥按拍重爲宛转歌只听箫声翻渌水那知山色似青螺
　　元夕樟湖渡看迎灯口吟
　　樟湖古渡暮登防火峤星槎看渡来千条紫电江心转万叠红龙水上廻
　　古意
　　五原烽火夜犹惊莫道王威不在兵但使将军屯细桞何须年少请长缨
　　凉州词
　　汉家天子射熊归昼祀神宫夜有辉金马门前留执防铜驼观里侍充衣
　　二
　　凉州一阕朔风髙弹成金屑紫檀槽出塞马衔青苜蓿入关人载碧葡萄
　　何紫翔女弟子镏姬弹琴
　　裁拂朱弦花又开洞庭秋思听悲哀从敎认得镏姬在犹道湘灵鼓瑟来
　　二
　　青鸦髻子綘罗裙红烛烧残夜未分忽听一弹卢女曲阶前红药坠纷纷
　　黄开平四十初度
　　文园丈人南涧邉千头橘柚万头莲秪缘误食中山酒醉卧湘湖四十年
　　二
　　轩辕厯日记来无但见苹花满上湖不使山公爲郡簿顿令四十老菰芦
　　北新号子
　　北新关前银杏黄小船风起大船凉只愁日日秋风顺吹杀楼头新嫁娘
　　二
　　髙官大估坐楼船小艇娇娘最可怜关前采菱关后卖也须出与钞关钱
　　同江右王猷定禾中朱彞尊越城泛舟赴姜国昌廷梧暨承烈启埈三令侄南华山庄防集即事
　　轻舟共泛越江春句践城邉采绿苹右军已作山隂客买臣本是会稽人
　　二
　　十里春城桞未黄青丝笮子拽波长城南载酒还城北寻煞祠前王四娘
　　三
　　春城日暖櫂歌廻乗兴姜肱载酒来隔岸桃家旧亭子东风弦管使人哀
　　四
　　南华山馆比逍遥句践城南泛畵桡张説题名浑旧事阑前春水涨红潮
　　桐城孙中龙中鳯游越归里
　　荀氏如龙马氏騋怜君兄弟本髙才抱郎山下时相见尽道机云赴洛来
　　二
　　枞阳兄弟旧知名零雨还来赋子荆日暮江潮如乳白防君归去吕防城
　　吴门宋孝亷实頴游越将归枉过
　　相逢朔雪下江城归去姑苏草正生八百湖槡无限路君来何处不知名
　　二
　　旧防兰亭未有期西陵潮上系人思如何君返支硎日又是予寻阮裕时【时予将东行】
　　题老迟畵幛
　　图畵新鲜见老迟雕弓玉镞小蛾眉严妆不辨宫中様那道昭阳射粉儿
　　桃花村
　　马湖西头桃花村当湖一曲有桃根春三二月人不见桃花开时双闭门
　　二
　　春桃花开马湖里三年桃花四年李女儿嫁时看种桃几度桃花落湖水
　　口号
　　堪笑凌云作赋才还从梁苑伴邹枚成都司马今归去将到临卭卖酒来
　　二
　　赋爲违时多散落家于避地益卑微春寒日暮淮徐路青草苍茫何处归
　　长门怨
　　玉殿金釭晩色新殿前少使绣麒麟夜来恐索长门锦要赐平阳歌舞人
　　扬州看查孝亷所携女伎七首
　　内部新歌敎欲成几年湖上听分明醉来忘却扬州路犹道西陵风雨声
　　二
　　新翻乐府最风流簇拍新歌拂舞鸠当日紫云来锦席今朝杜牧醉扬州
　　三
　　金钗十二正相当刚写蛾眉十二双着就舞衣临按鼓一时填满碧油幢
　　四
　　毺布地烛屏开紫防三弦两善才【旦色末泥善弹】二十四桥明月夜争看歌舞竹西来
　　五
　　新歌敎就费千金歌罢重敎舞绿林年小不禁提赶棒花裙欲卸几沉吟
　　六
　　青矑细齿綘罗单作伎千般任汝看独有柔些频顾影猜人不欲近阑干【旦色名柔些】
　　七
　　是处琼花开满枝琼台歌舞正相宜就中别有夭桃嫩开向东风迟复迟【小旦色名迟些】















　　西河集巻一百三十八
　　钦定四库全书
　　西河集巻一百三十九
　　翰林院检讨毛竒龄撰
　　七言絶句【二】
　　上海县新年乐词【爲任明府作】
　　官舍辛盘列绣茵桃符又换一年春令君本是潘怀县能把椒花赠故人
　　二
　　玉厯初从翠幕开三阳齐向斗边廻朝天散后賔朋集恍有春风度海来
　　三
　　裁成方胜五花鲜各佩潘郎月进钱祗爲莺啼仙署近春花挿满印牀边
　　题壁
　　十里隋堤看柳花旗亭南上玉钩斜红螺杓子葡萄酒醉杀扬州马佩家【马佩旧院妓名时避兵居扬州】
　　申江守岁词
　　申江守岁夜筵开夜半休啣柏子杯尝恐客中愁不断一年未尽一年来
　　甘泉宫词
　　汉苑通天拂羽旗平明驾幸集灵池紫衣使者持瑄玉祀甘泉泰乙祠
　　二
　　建章前殿拟蓬莱玉辇金舆发渐台侍臣窃听神君语道是甘泉好会来
　　三
　　黄帝青灵驾栢梁甘泉宫阙旧林光黄金欲就黄河塞自有灵芝产殿房
　　四
　　汉家十世大搜田百子池头祷嗣年不享上祠泰畤从官那得赋甘泉
　　重和絶句【有序】
　　予既和戴花船长句复彚集诸诗见示重和四章从友请耳韵亦因之
　　燕子楼前双燕飞旧时桃叶渡头稀只怜尚有秦淮水载得花船缓缓归
　　二
　　水满春江花满舟秣陵西去使人愁渭南亦有昭阳观花里重寻女弟游
　　三
　　嫰柳夭桃不用寻可怜两桨结同心桥公重説周南郡漳水空留铜雀吟
　　四
　　兰桡桂楫度江云欲采芙蓉染绛裙帝子再来江水上可怜阿姊是湘君
　　韦使君美人弹琴
　　髙张红缦洞湖濵芦藕苗间一美人静抚流徽堪念处十三学得汉宫春
　　饮马城邉曲
　　燕台北望蓟城山饮马城邉驱马还前度锦车休出寒将军近在草桥关
　　二
　　城邉饮马莫辞遐将采燕山二月花日在阵前谁见敌蓟门关外尽风沙【谁一作难尽一作有】
　　西海曲
　　万里昆阳水上浮红螺紫贝结爲楼未有唐防开道从敎马援在交州
　　二
　　虎威门外撞华钟白峤乌蛮并举烽夜防水军三十万雕题缋出海中龙
　　絶句
　　马当山下小姑神独立江心不计春上江水来下江去朝朝风浪好愁人【一本作江鸟啣鱼飞欲尽晩来风浪好愁人】
　　清芬阁方夫人初度
　　枞阳大家旧能文髙阁嵳峩映碧云七十年来览赋慿将千载诵清芬
　　奉答白门向逺林枉过阙候赠诗
　　春山十里野樱开朝采樱花暮未回萧寺也知向秀到蓬门不道逺公来
　　代摇船号子
　　小妇摇船袄子红早行湖北暮湖东连朝怕见风潮恶湖里云生愁杀侬
　　二
　　小妇摇船江水深晩来江路好难寻分明记得双桥宿日出相看在皂林
　　送宋臬台由绍兴道赴任杭州十四首
　　东南观察古诸侯玉节临关拥上游藩府旧曾开八部千舻万舳向杭州
　　二
　　金幢百里晓云开浙水东流去复来一道星飞吴子国羣公帐饮越王台
　　三
　　明时栢府外台臣浃日枫宸中眷新久使南行劳叱驭谁知东郡早埋轮
　　四
　　鳯凰山下豸堂髙宪使西行仗羽旄两岸桃花廻锦缆春风徐渡浙江涛
　　五
　　清霄鹗度压江濆遥海鹏飞簸曲云渐水岂因吴越限使星不逐斗牛分
　　六
　　越东八察元才子浙右双旌李邺侯转运倘能怀左臂金章犀带镜湖秋
　　七
　　褰帷露冕导江沙揽辔登车问海涯全辖名都一十二望风解绶是谁家
　　八
　　两行豸节驻钱唐万仭龙门起故鄣明圣湖光同皎镜紫微山路比秋霜
　　九
　　望京门外挽金车鎭海楼头展玉笳幕府政成多问字春江相送共侯芭
　　十
　　三秋熊轼望来迟十里樟亭系去思惆怅过江羊叔子东风一路野棠碑
　　十一
　　提刑大使玉津宫旧日刑官是大冯二到两丁何足羡试看今日广平公【宋玉仲先生旧爲杭州司理】
　　十二
　　锦棹春江西上时吴山相望郁叅差他年纪绩能怀古应到钱王武肃祠
　　十三
　　白羽青丝间虎符豸堂骢路隐龙图时至讴思连十郡暇来賔从满三吴
　　十四
　　使星才发会稽山献石怀钱满市阛只恐内台相望久浙潮一日两回还
　　过徐十五茶肆出张六四丈隐居所赠絶句云丈甚惜此诗必属毛甡书笔藏之爲慰临书亦赋二絶句附后
　　南州髙士县西街长挂官茶旧市牌欲向黄公寻故侣却怜宋子在天涯
　　二
　　垂老张融未卜隣同时徐穉亦长贫新来写得相思帖曲渚停舟错认人
　　爲钱唐王生题畵竹
　　碧篠娟娟倚翠苔髙冈双鳯羽毰毸空庭月落谁相顾知是当年子敬来
　　题仇英畵幛二首
　　南朝萧寺暮云间渔父沧浪鼔枻还树杪乱流遮暝色不知何路向前山
　　二
　　屏间长见十洲图珠树瑶林近有无钓艇欲归溪路暗碧天空挂水糢糊
　　寄寇诗【有序】
　　白门妓寇眉故抚寜侯曾购以千金宠之侯被俘北行鬻婢妾于豪家并欲强致寇寇曰予奚事此也且鬻予数金耳请得归归则丐诸侯故人得千金未足重爲妓继之侯由是免张荀仲先生曰寇非无知者语及故侯家事輙恸哭王双白曰江以南遥情似寇亦罕予时寓广陵寇将来或曰寇复不来拟寄之
　　莫愁艇子载琵琶慢向青溪摘藕花旧日侯门君记否广陵城下邵平家
　　张二丈七十初度自咏小像松菊图索和
　　清河居士卧东篱松菊闲吟酒一巵犹喜春前方七十勿嫌秋老探花迟
　　二
　　庭前松菊自行歌畵里柴桑双鬂皤散写新诗编不尽可知甲子记来多
　　口号
　　孤舟残梦带霜开十里山塘鸡唱廻几处隣船棹歌发悠然客思梦中来
　　伯兄云间归携读章大司马闺淑有闲香奁诗因作时七月七日
　　秋棠花发鹡鸰还携得金箱刘令防此夜曝衣楼上望万重锦绣满云间
　　即事
　　绿苹翻叶水生纹青雀低飞日渐曛南庄风来北湖雨太守祠前一别君
　　姜公子希轲诞儿
　　太傅堂前玉树新香襕绣褓石麒麟从容伏日传汤餠爲有朱衣拭面人【适伏日招饮】
　　二
　　丹山九翮鳯凰车五色衔来掌上珠梦里熊罴惊莞簟君家旧有渭川书
　　从军行
　　茏城积雪炤蒲离壮士从军建羽旗此去渡河刚二月燕支花发到车耆
　　二
　　将军夜猎向南山暗把雕弧射草间闻道甘泉初备寇五原烽火逹萧关
　　吊乔公故居
　　皖水茫茫绕碧渠青天环映石楼虚漫嫌江北无春色只在乔公一故居
　　乐六舞功昭父子邀集鳬亭予以别集未赴阅日复爲诗见招兼属订日率笔酬意
　　鳬亭一望水中遥细藕长蒲阻畵桡落日满湖人未到爲予重上赤栏桥
　　二
　　东湖深处藕丛青邀我重倾白玉缾今日南园明日醉也须后日到鳬亭
　　楚州除夕三首
　　羁客天涯値嵗除楚州城下旧精庐薪槃烧罢红灯暗翻尽频年箧里书
　　二
　　客嵗将除夜漏长屠苏酒暖赞公房只怜故苑椒花颂不共天涯一漫郎
　　三
　　爆竹明朝嵗复新桃符又换一年春淮流不断东归夜犹有淮隂度嵗人
　　元日
　　苍龙初转斗初廻僧舎初衔栢子杯四十年来残嵗月不堪还向客中来
　　顷以家冗获咎暂去乡里枉荷山阳令朱公极留三却三挽临行感激念其亷材惠民而未嗣因写鬻儿图留赠并爲作诗
　　看花三载住淮南白鹿衔花傍两骖最是淮民善相祝春田绿草种宜男
　　二
　　淮南有子尽名朱淮水应生照乗珠不信但看银幛子野棠花底鬻儿图
　　北塘席上送润公之鸳湖寄朱彝尊二首
　　锡杖袈裟古善才北塘深处重徘徊如何龙象波中度不见羊车市上来
　　二
　　临湖晓阁北塘深五月荷花送道林百里波光长似雪可能乗兴到山隂
　　宫怨
　　裁成纨扇拟修容曾赐昭阳系臂红一自上皇巡幸去空留春燕锁南宫
　　二
　　金井鵶栖玉殿秋鸳鸯楼上夜藏钩生来不解君王宠梦去还寻女伴游
　　吴宫怨
　　吴王秋到便生愁长作姑胥百里游防火炤龟还上海牵旗走犬过长洲
　　二
　　百尺银釭兽爪垂梧宫夜阖万重帷浣纱溪上东隣女闻嫁西家桠角儿
　　何水部小妓
　　小小蛮云宫髻新红丝初拂舞衣尘呼来只向屛间住怕恼司空坐上人
　　二
　　上宫碧玉拢头新短袖单衫染麴尘敎就曲房扬袂舞好娱官阁看花人
　　三
　　慢上莲花舞柘枝偶传清响最堪思自怜繁簿无佳句也遣名园听琐儿
　　张司理陛秋水园席上作
　　秋风吹雨照龟台白藕红菱水面开博望南还重戴酒天河眞见使星廻
　　二
　　南徐军鎭海门青十载分巡旧理刑归假不忘三径乐雨余秋水上空亭
　　录别次韵
　　南风吹雨一舟轻百里隋河载雨行恨别泾园沈公子阳关只唱第三声
　　二
　　裁向嵩阳看落云青枫江上又辞君此行将到衡州去只恐衡南少雁羣
　　姜十七宅食鱼得湖西节使施公书并有所贻率然代意成二絶句
　　江风吹暖石芙蕖午幔清樽鲙鲤鱼时开箧子频频看爲有湖西节使书
　　二
　　湖西节使拥旌旄尺素殷勤问纻袍怪底鱼梭能破壁衔来金错美人刀
　　题影幛
　　玉树茏葱照绿苔鸳鸯湖上石城隈是谁写出沧洲意错认麻姑渡海来
　　过张六四丈草堂看菊作
　　梁父行吟七十年草堂居士兴萧然重寻旧院秋花里知在横河古树邉
　　二
　　西上横河旧草堂尚书庭院菊花坊门前银杏如相待才到秋来黄又黄
　　溯宣城青溪过响山作
　　宣城城下泛清溪苦竹黄茅两防低行到响山山尽处清猿野鹤一时啼
　　登寄云楼怀愚山
　　谢眺髙楼倚夕曛楼头长寄敬亭云我来吟尽云齐句那得临风把似君
　　送友之崇阳
　　二月春风吹客装故人西上古崇阳武昌门外新栽栁何处相思不断肠
　　客舍
　　客舍桃花井上飞主人小女善缝衣只怜千里江南路换尽春衫未得归
　　鎭江城下作
　　毎度吴关增客愁江山无恙古徐州万嵗楼前云乍合千秋桥下水争流
　　同徐二十二嗣定朱三骅元冯大之京商二十八衮黄吉出巴山北城晩眺口号
　　巴山城外晩生烟一望寒林兴渺然何处野祠延伫久黄坡西下北门前
　　二
　　丘樊几叠暮楼鸦枫树南头旧狭斜落日巴山归路晩与君同醉杜秋家
　　三
　　朝天门外路漫漫锦树丹枫醉后还最是望中愁不尽一重云树一重山
　　姜九榦畵寒鳬听雨图见寄
　　五月南湖泛野鳬田田荷叶间青蒲雨中多少相思处寄作寒鳬听雨图
　　杂诗
　　汴水西园値暮春雍丘古道驻征轮道上久无盘埒马园中尚有看花人
　　平台漫感
　　司马西行狗监猜邹阳新上一书回可怜千载贤王客不爲平台赋雪来
　　清丰江梨花
　　清丰江上马频嘶万树梨花晓渡迷记得瀫溪寒食后落花如雪过溪西
　　爲张公子玉树赠字并诗
　　菁葱玉树映朱扉太傅功名世所稀欲问比来江左事谢家子弟在乌衣
　　题畵册
　　茅屋远开修竹外板桥初见杏花时前村野老争相过流水湾环几度思
　　题栎园藏畵页子
　　溪山羃羃路绵绵不到云门已十年认得数株黄杏树辩才坟畔寺桥边

　　西河集卷一百三十九
　　钦定四库全书
　　西河集卷一百四十
　　翰林院检讨毛竒龄撰
　　七言絶句【三】
　　送金二敬敷觐省汝南官署
　　紫游金勒控双镮公子思亲江上还十月丹枫吹似锦看君西度朗陵山
　　二
　　汝南公子本翩翩觐省将归醉别筵君去若逢袁夏甫莫敎徒歩府门前
　　题畵
　　东溪草阁吾曾到傍水寒生山树秋今日畵图相忆处春山澹澹水悠悠
　　中州张兴嗣寄示南游诗有感赋赠
　　丹阳不复问刘惔少室山前扫石楠一自君歌传洛下顿敎人忆望江南
　　二
　　几曲梅花傍女坟当垆犹是旧红裙武丘东畔题诗处毎见花开便忆君
　　息县杂诗
　　淮河东下古扬州桐栢山髙一望愁自笑濯缨三过早涓涓不断是溪流
　　二
　　伏波城下草斑斑铜柱功名海上还若欲逺游餐薏苡城南尚有濮公山
　　三
　　毛甡北走大河濵隣女三年尚盻臣不是故园相忆苦爲谁肠断息夫人
　　四
　　溪山曲曲法堂开白日长从塔影廻曾与老僧溪上别清钟送过石桥来
　　五
　　柴车到处苦流连官阁开时只昼眠爱杀风流夏少府长擕樽酒出花前
　　六
　　翫花台在旧城西台畔妆楼一径迷爲忆故园长不语莫敎花外乳鸦啼
　　与临川王君褉饮有赠
　　永和三月褉堂前看泛桃花年复年今日持杯翻记得王家内史在临川
　　题墨牡丹畵
　　一枝初向洛桥分漠漠春山淡淡云恰似汉宫新赐浴风前试着墨丝裙
　　题畵【有序】
　　周侍郎藏畵页中有春林薄日前山雨来茅堂临流防之修樊何人男妇笋舆油盖次第散出题者疑爲冐雨问友之图嗣题者笑之讵见擕妻问友朋矣逃林不深移家更往差相似耳然西浒古姜无须舁出楚乡莱妇何爲雨中岂其翦蒿西墅课韭东田者耶村父拾明月三家识者环观而佑此可莞顔耳
　　擕家出郭翦蒿莱云薄初看日影廻齐上笋舆山雨下午桥庄上晩归来
　　留淮西金使君郡楼三年晨夕听伎多阳陵西巴之音有吴中旧部亦萧散不整大雪晩宴江南新伎至观之生忆因爲赋四絶句并杂歌侑时座客童炜尹坪韩肃皆有和诗
　　朔雪髙吹悬瓠池郡堂留客夜弹丝分明身在江南路伍相祠前酒醒时
　　二
　　淮西雪夜酒筵红太守风流过马融看到舞阑桦烛下敎人思杀石莲东
　　三
　　十载寻橦看未眞每闻吴语便伤神座中总是江东客何处还寻顾曲人
　　四【此首专赠伎童唐郎也】
　　顺郎十四学琵琶十五新声遍海涯家在九龙山下住生来洗面是桃花
　　客中送陈无名入燕作
　　相逢衣褐在淮西走马关前日欲低此去一寻辽海雁何时同听汝南鸡
　　二
　　寒风落日醉当垆燕市还寻旧酒徒君到安州若相忆爲予重写庆卿图
　　喜遇俞汝言汝南官署是日微雪
　　当湖对酒快论文十载相思看雁羣不道朔风吹雪后汝南官舍又逢君
　　二
　　篮车远度蔚州山闻到灵丘观射还欲赠青琅愁雨雪爲君西望雁门关
　　三
　　中原相遇朔风寒万里同看隼影盘此处扫门烦长吏只因客卧有袁安
　　四
　　五闗木落露河秋雪里逢君在蔡州莫怪陈蕃长入坐汝南太守最风流
　　九日饮云间朱司马使君官署三首
　　云间司马古朱家九日开樽罢晩衙只道茱茰堪解阨爲予缝就臂邉纱
　　二
　　维舟三泖度清秋古署黄花泛玉瓯家在沧洲看不见何须更上郡东楼
　　三
　　落日东吴古郡台登临须借大夫才独怜汉苑骑鱼客也向秦山戏马来
　　饮泊石门赠同行王丞初度
　　桃花如幔枣如缾莫向吴门问阿经载得余杭山下酒与君同醉女阳亭
　　书畵页后
　　千尺冰荷散似银草堂习静总无尘他年若买吴中室愿在墙东作比隣
　　山阳别沈秘书时各泪下不止后辱贻四诗中有云九日淮城怅别筵舳舻西送雁横天浊河浪卷临岐泪湿尽征衫己四年予诵之怆然私顾所着衫犹是旧时因重爲揾泪赋诗自嘲匪云报章耳
　　上苑秋高雁影寒帛书何幸寄长安今来衫袖重重湿不是当时泪未干
　　二
　　一别淮城书渐稀故人相忆在金扉他乡四换黄花节犹着山阳拭泪衣
　　任屏臣七十
　　裁廻甲子度春风又见园花嵗嵗红几欲移家归海上还来避世在墙东
　　二
　　先生七十正悬弧长对青嵓旧畵图恰似渭阳归载早海鼇百尺挂瑚
　　有伎童将归过索予书绢抒笔志感
　　渭城将唱不堪闻醉后还题白练裙悬瓠楼前云漫漫石羊桥畔雨纷纷
　　二
　　三载行歌汝水春故乡东望转逡巡如何细草沾茵处又送桃花靧面人
　　汝寜城外送伎童还江南【并序】
　　伎童唐郎吴中有名安西潘将鎭红水者夺之以行汝寜金使君爲赎留之蒋亭三月送还故乡予恨沉沦与相似而犹不得归似有感焉予初赠诗云家在九龙山下住生来洗面是桃花伎童得诗请名靧花至是使君怜其慧以慧怜字之予友张杉者寻予汝上闻其事似恨不及送亦有和诗见乎情词
　　弹遍琵琶九曲词蒋亭东去雨如丝明年待我夫椒下应是江南花落时
　　【附韩闻西诗　雪里相逢曾几时今朝别去栁垂丝何当夜月黄溪上重唱新翻白苎词谭开子诗　对酒重歌拂舞词荆桃花下驻青丝春来怕见东亭栁况是亭前折栁时张南士和诗　若爲送别赋新词东冶亭前折柳丝独恨靧花人不见风流思杀按歌时】
　　有赠
　　偶向丹山采石英擕来长剑是星精他时海上桃花发看汝餐霞到赤城
　　题周在浚记年图
　　不羡红丝绣公子不羡黄金铸大夫只羡淞江三尺绢冩作东吴年少图
　　二
　　髙松百尺拂春云濊濊泉声石上闻岂合丹青图嵗月祗应丘壑置夫君
　　秦淮老人
　　秦淮髙阁拟临春中有仙翁髩似银话到黄奴行乐处尚疑身是六朝人
　　同朱曾蠡登燕子矶饮
　　燕子矶头江浪开江风万里逐人来临流一唱横江曲能使荆门水倒廻
　　夜雨同朱曾蠡江宁郭宿逮明罗坤送酒资至
　　石头城边夜泊舡清江夜雨不成眠只有罗坤解相忆平明送到酒酟钱
　　简江宁主考
　　棘院重闗闭夕曛故人相隔在青云但闻裴令膺知举可有刘生试杂文
　　何之杰以舟居记顔有赠
　　菰蒲浅碧漾清秋一叶苍茫水际浮不道沧江归卧后依然击檝在中流
　　二
　　何求爲栖遁身春江渺渺问前津须知此日扬防客仍是当时破浪人
　　三
　　新从解剑渡江天濑上曾乗渔父舡何似故人双桨去柳姑庙后浪亭邉
　　即事【有叙】
　　宿窦家濆卖浆妇连连目予问之曰非毛氏小郎乎曰何以知之曰妾故保定伯家婢也向屯西陵渡时主尝餍郎郎不解食生炙鳬索胹淘之妾以笑被杖寜能忘乎予闻之怃然因就饮解槖中金饷之去伯籍北平毛氏同姓故尝食其营大兵下江东全军归降爲提督京营标官守京城西门家遂散失妇善擘阮汾州人
　　锦帐双鬟貌似花河阳军散各天涯可怜红字三家店不卖青门五色
　　别朱生
　　开元法曲有谁传秋雨江南罢采莲淮水浊泥初冻后停船一别李龟年
　　二
　　桂树丛生淮上秋西风髙会曲江楼水亭谁唱伊州调记得兰陵朱粹修
　　三
　　寒风缦管脆如丝欲别歌予桂树词此去江南望江北渌波青草系人思
　　秋日登江楼有怀
　　茫茫落日半衔山万里江流徃复还独上髙楼愁望逺秋风九月穆陵闗
　　二
　　大江东下日西驰渺渺江楼接海涯隔岸秋风吹不住白狼河北雁来时
　　逄陈老莲季子饮赠
　　江上逄君芦荻秋樽前落日重淹防狂来满眼沧洲兴思杀江东顾虎头
　　渡钱唐赠戴山人
　　钱唐髙士剡中才日暮衔杯江上台万叠寒涛通夜白依然雪后见君来
　　赠柳生【有序】
　　栁敬亭説书人间者几三十年逮入越老矣杨世功曰敬亭将行不得大可诗且不得一会祖道似恨然者予时病彊起将从之汗接下不果可往敬亭书至云如相会者早间世功言及相会惜言相会祗此是时寓沈康臣宅发缄皆笑后二日敬亭止梅市予与康臣遂赴焉再说书聆之感于心然实病不能赋诗也口吟二絶以赠行
　　扶病来看柳敬亭秋花开满石榴屛一声河满寻常曲説到伤情不忍听
　　二
　　枚生未作梁园赋吴客将行越水濵怪底观涛能解病原来君是广陵人
　　晩宿江村即事
　　行行暝色起江沙借宿江村野老家夜月炤来东陇树秋风吹发上田花
　　二
　　村田漠漠晩烟稀野老提壶坐钓矶日落牛羊从岭下月明乌鹊傍江飞
　　伯调将西行疑予留妓饮不爲供饯驰诗剧謿因妄爲答謿焉
　　史妠卢姬并有名髙秋野寺坐弹筝一从掩袂辞巴里不复当筵唱渭城
　　黄河客舍见故人书名壁上
　　黄河滚滚向东廻下马重衘客舍杯忽见新题双泪落未知故友几时来
　　二
　　寒灯孤馆泪潺潺万里波涛夜自还上马欲行还又住故人名字在墙间
　　九日示赵八十四弟
　　楚王宫外菊初生九日衘杯泪欲倾君去登髙须尽醉愁君东望永兴城
　　古决絶词【有序】
　　古决絶词者毛甡爲朱三作也三爲巴城妓小小所昵忽正白旗他使者购小行小通三不得防大霪雨江涨流溢从涨江解舟滔滔去敛小帛囊贮钱一枚灯心草一枝箸寸许线一条作十许结属他妓送者贻三且曰他日当哭我江流间矣三伤之因爲作此词时同游者六人有和焉
　　银瓶挽断井中丝嫋嫋曾无决絶时只有巴山城下水滔滔东去最堪思
　　二
　　巴山城下送娘船夜雨犹弹蜀国弦不道曲终歌决絶新来翻入绿珠篇
　　华葢山
　　清江百里绕仙闗华葢山头村赛还橘树蕉花天半路洞箫吹出暮云间
　　送客
　　送客春城柳渐低千条万缕市亭西从今勿折长条赠恐有归人繋马蹄
　　雨后观牡丹即席和愚山韵
　　春灯幕府夜漫漫细雨清樽傍药栏莫道名花容易见十年三度客中看
　　汉苑行
　　防燕初翻百子池宫花齐发万年枝但知上苑寒归早不道人间春到迟
　　二
　　秋风歌罢栢梁材上苑春回承露台朝来殿使探莺去日暮宫官试马来
　　寺馆夜看龚中丞香严斋诗集
　　临江孤馆寺堂东莲阖花闗闭晩风祗爲中丞诗句在东堂灯火夜深红
　　闻沈九北闱捷音
　　闻道金台收乗黄故人聨辔骤康庄秋风十里长杨道中有山隂旧沈郎
　　二
　　清秋乌鹊度巴陵上国贤书今又升闻道旧人推记室已将新体用吴兴
　　雨中送沈筑岩还姑山
　　春帆东下雨潺潺千里江南送客还此去应逢寒食后杜鹃花发到姑山





　　西河集巻一百四十
　　钦定四库全书
　　西河集巻一百四十一
　　翰林院检讨毛竒龄撰
　　七言絶句【四】
　　客南台送髙兆之粤东
　　南台节候近端阳客里逢君去五羊欲解五丝爲缆去可能暂系女螺傍【螺女江在南台后】
　　二
　　饯饮西园酒未醺平船先载隔江云闽南荔子今应熟五月尝时不共君
　　三
　　陆郎不用跨班骓前路逢迎知阿谁赵德门边旧程里看君乗兴一相追【时君先到潮故云】
　　四
　　三山五峤总天涯拟向番禺泛海槎此去肯留莲叶寨待予同看木棉花
　　盘谷先生歌爲陈舍人上善书扇
　　盘谷先生好作书年来右肘病难舒当轩倾得三升酒便上鸡林估客车
　　二
　　盘谷先生书势良鸿都新碣比中郎可怜老兴浑难尽屈铁更爲丞相章
　　三
　　西平仲子去何年近见先生贤复贤但着一篇盘谷赋从无千顷洛阳田
　　四
　　盘谷如盘花似银中书君老不胜春那知玉笥山前草犹坐金华殿里人【时舍人流寓江西】
　　雪中别二友
　　梁园客散暮云低阏伯祠前重解擕愁见马蹄残雪上两行东去一行西
　　和苑中遇雪应制
　　龙驭春游仙苑深祥云晓幕帝台隂若非霰集先行斾只道花开满上林
　　同友游南阜山忆何道安诗
　　南阜萧条最可思夕阳山木晩来时从君一望清秋色只当重吟何逊诗
　　题畵幛子
　　江城碧草正芊眠细雨南湖阻畵船才是锦堂悬晓幛便敎白鹭满晴川
　　二
　　碧渚翩千集鹭翿新蒲片片映青袍原来共滞南湖曲别有凌霄一羽毛
　　除夕作
　　旅馆椒花红欲然椒盘愁向客中传如何才听金鸡唱便唤今宵是客年
　　同友柳下作
　　东度吴关値暮春关前杨柳暗长津行来相向垂双泪不是江陵种柳人
　　雨夜就亭送客观芍药即席和施公子彦慤
　　花间送客暮登台急管娇丝且慢催君听堦前正风雨莫敎别后忆花开
　　二
　　何来玉树谢家儿夜雨能歌送客词华烛满栏人尽醉一时囘首看将离
　　予再赴湖西讲堂已暮春矣听座中歌孟氏牛山篇不觉出涕因赋怀家园诗一章见意
　　三弹归铗楚天涯日望西陵不见家痛杀江南春夜雨还开井上旅葵花
　　湖西讲堂作
　　临江草色满前汀玉节诸侯自讲经惭愧十年岐路客空随车马上汾亭
　　淮市柳与同行者
　　淮市西头西楚祠祠前杨柳乱垂丝攀来不忍贻君看记得樟亭折柳时
　　王二汉书予诗馆壁
　　进士坊边花巷春乌椑门巷寂无尘谁家能写毛甡句只爲相如臣里人
　　西湖竹枝词
　　断桥西去杏花开年年桥上送郎囘分明一片连桥子何日何年断得来【杭人呼桥子犹曰三桥子也】
　　二
　　昭庆祠头春水生大船长傍小船行湖东日上湖西落湖里何时不是晴
　　三
　　小姑十五压花钿长抱琵琶坐小船借问小姑何处住陆公祠下岳坟前
　　四
　　十锦塘前好防蒲十锦塘上百花铺可怜八尺斜斜路隔断南湖与北湖
　　五
　　湖心亭子近三浔侬日思郎思不禁阿郎好比湖亭子朝朝暮暮在侬心
　　六
　　小姑梳头日西时不到山前到水涯屋里挿花湖里炤山前归路有风吹
　　七
　　水上花开水底红东风吹水水蒙蒙水上看花犹自可水底看花愁杀侬
　　八
　　谁道湖波镜子同看花须看水中红船边水动花难见不若船头看阿侬
　　九
　　阿侬不上采菱船只买白藕种红莲莲花有心长得藕藕根无心长得莲
　　十
　　青骢油壁漫相寻只在前山松树林山雨不吹裙带湿干将丝子结同心
　　十一
　　湖头阑干一様铺湖上一色好当垆莫寻桥畔红防子只认门前白项乌
　　十二
　　莫道西湖好浪游南山云断北山头莫道妾心能间隔外湖水入里湖流
　　十三
　　飞来峰前花正开蝴蝶探花飞几廻髙不似花蝴蝶不识因何飞得来
　　十四
　　石新妇在钓渔矶桃花爲面竹爲衣面上桃花有时落湖边望郎何日归
　　十五
　　油车宛宛度西林日暮归来懊恼深曾在第三桥上坐金钗失落不曾寻
　　十六
　　买得甘又买莫道甘苦不相宜前山空有胭脂岭不上唇来那得知
　　十七
　　湖堤风起便生潮裙带斜牵堤路遥女儿上堤欲归去可怜绿草抱裙腰
　　十八
　　苏小门前杨柳新西林桥下水粼粼琵琶只在盲婆手不见西湖愁杀人
　　遇萧链师梅市
　　上清仙人红玉腮冰浆分贮紫霞杯他年若问青牛使梅福山前曾见来
　　二
　　自返青华厯翠微千年缝就五铢衣相逢偶説前朝事亲见英皇北狩归
　　看玉田观道士棋
　　玉田道士井公才白日分星石上排总是还乡人不识尽留洞府看棋来
　　雨淋铃
　　望京楼上月亭亭兴庆宫中草色青旧日张徽今在否春风不奏雨淋铃
　　史四廷柏五十饮席
　　闲园初发拒霜花賔客盈堂泛紫霞一石余杭仙媪酒千秋南渡相公家
　　二
　　畵槛丹枫炤绮筵枫花片片坠朱钱东方二十嫺兵法不道蹉跎三十年
　　欲上臯亭看桃花不得因题吴九彦圣竹院桃花幛子寄嘅
　　欲上臯亭细雨来春江渺渺夜舟廻那知竹院重逢处尚有桃花千树开
　　葢罗缝
　　瑶林玉阙启金扉仙女亲缝云锦衣当时误听天鸡唱失在蓬山不得归
　　二
　　瑶林玉树摘青房仙女亲缝云锦裳跨来缑氏山头鹤看去金华道上羊
　　镏姬弹琴得平沙落雁曲请赋
　　重重帘幙卷霜华西望衡阳音信遐何处青桐流响急一行塞雁落平沙
　　二
　　金罏香尽夜堂清过雁咿呀指下生最是琴心堪问处从头拨拉两三声
　　南鎭春游词
　　春船两浆白苹开十里横塘晩未囘南鎭祠前北风急夏王陵上雨飞来
　　二
　　鹢头艇子鹿头车山路深深雨又斜何处相逢增懊恼凌家山下看桃花
　　三
　　香罏峰峻少人登两两三三上禹陵陵前草深花似雾山头风急雨如绳
　　南鎭后春游词【同南士祗臣桐音作】
　　晴江演漾动轻桡夹防垂杨去路遥九十春光八十雨横塘水满晩生潮
　　二
　　金书玉柱鎭宫牌畵舫红裙鉴水涯春草年年陵下路行人拾得雀头钗
　　三
　　上宫碧玉驻青油自洗湘裙杜若洲落日横江不归去还寻窆石殿东头
　　四
　　阳明洞口锁天闗瑶草琪花掩髩鬟欲覔双成探玉蘂敎人长上会稽山
　　寄徽之大敬代书时闻沈九嗣范邵二怀棠隽南宫
　　春雁归时未有书三年思食渐江鱼亲知尽献长杨赋谁道还乗广柳车
　　吹台怀陆大进张四纲孙毛五骙
　　汴水东流去复来大梁城下重徘徊西游不见贤王客三月花飞满吹台
　　天台僧夜话
　　海州东望海门闗玉洞桃花谢往还夜半老僧弹指后恍疑身在赤城山
　　王使君席同陈内翰赠歌者
　　江城四月柳如丝锦瑟弹成入破词太守筵前争认得大功坊底杜红儿
　　二
　　槐防入夜烛屏深试舞新衫是缕金座上诗成谁最早邺宫倚马旧陈琳
　　宿东溪山寺遇雪
　　东溪山寺暮钟天借得生公一榻眠早起欲行溪口望雪花堆满寺门前
　　槿花
　　紫槿东篱慢曲盘朝昏荣乐讵须看怜他相伴秋光里傍暑开花直到寒
　　寄沈九秘书
　　吴兴才子掌文词日草黄麻共紫丝谁念十年乌鹊侣裁书一寄凤凰池
　　溪亭怀旧
　　清溪深处一亭幽曾傍阑干洗玉瓯二十年前亭下水至今犹带落花流
　　舟中见张园鹤
　　红桥畵幕胜青田独鹤翛翛瞰碧川过客不知波下影长疑两鹤住洲边【一抄作青田羽客隔秋江紫蓼丹枫畵木杠水面听声如欲断波间看影似成双】
　　内叔陈大宪祖付予诗歌妓玉华因复拈赠
　　翠幄朱栏覆绿池西园公子夜裁诗自惭抱瑟同卢女不敢将歌付雪儿
　　李少宗伯更名临江城外清江爲使君江感施分司之淸也予去临江因徘徊使君江上慨然成诗
　　蒲帆五月去江城城下江流清复清酹酒欲行重系缆最难忘是使君名
　　二
　　五月榴花炤地丹离筵重听五弦弹使君江上多情水还载孤舟下信安
　　过信安殷浩宅示田甥【有序】
　　浩北征废徙后唯韩甥随经年因咏曹顔逺贫贱亲戚离送甥江上涕泗横流予过信安城南宅乃不觉有伤于心亦示甥云尔
　　当年殷浩南迁日无复亲知相伴行今日一过殷浩宅敎人流涕对韩甥
　　予闷居法华寺偶阅梁山牧牛颂干庵大师问如何是忘牛存人夙不解禅戏拈举依韵【金丝笼络卸前山山北山南处处闲蓦地擘开拽鼻手了无绳子在中间】师称善他日举似金轮僧僧曰李白自称金粟王后身徒诳语耳子眞是耶因笑而成诗
　　咸阳宫前金粟山金粟花开只等闲若许傍人认金粟如何金粟在花间
　　予夙得恶梦徐二十二慰以絶句因答
　　他乡故国两茫茫春草春花总断肠但恨情多过王子敢言才尽比江郎【徐诗末云莫愁陇上飞鹦鹉梦里应吞五色云】
　　发纼词爲舒城黄母胡太君作
　　萧山城南白雨倾萧山城北白鸡鸣龙舒王姥将归去白鹿衔花不忍行
　　二
　　黄门将母板舆中树得山花浙水东不道河阳九秋月北堂萱草堕霜红
　　三
　　翩翩丹旐出城西暂驻湘湖第一溪驷马不行踣地哭平桥衰柳一时低
　　四
　　金章墨绶防衣新次第堦前看雉驯自是王乔飞舄早玉棺先献太夫人
　　五
　　已闻邵伯曾爲父不信王戎尚作儿子姓裂裳随太母牵輀挽绋到江湄
　　六
　　樟亭古渡引旌幢望里飞霞接上江披牡戴苴皆玉立从来江夏本无双【指其孙平十也舒城有飞霞亭】
　　七
　　治从门外礼文新藩省稽留倍苦辛翟相总无逾制事山涛岂是夺情人
　　八
　　晨輁晓葢望中遐拟泛西陵江上槎痛煞野棠官路里近前还发数枝花
　　同陈柱国将军张杉赴商命说徴说舟集雨宿即事
　　江城度雨细如烟翠幕金尊襍管弦越女避人窥锦缆将军下马入楼船
　　二
　　烂柯山下石磐新锦洞秋花落绣茵行尽深林归竟晩却疑身作烂柯人
　　三
　　将军抱瓮坐胡牀夜雨轻寒覆鹔鹴百尺冰荷红幕里风流重见杜当阳
　　四
　　商山兄弟谪仙才灎防金缸泛玉醅一日邀予湖上去十年藏我壁中来
　　五
　　南塘十里驻青丝正是南湖入暝时中夜舵楼重作吹张衡髙咏四愁诗
　　未获识邑明府赵公顔色途次感激愀然成诗
　　家在平原归去迟欲瞻赵胜更无期如何千载秋蓬客竟买红丝付绣儿
　　过鲁连村懐大声
　　荒村寂寂防朝烟何处还寻鲁仲连欲向村前骑马过一时泪尽绿杨边
　　哭赵弟
　　李子东游春复春王成卖卜死河濵怜旅舎埋金客犹在徐州作酒人
　　奉陪姜太翁观灯宴作
　　防炬千枝列锦城畵堂髙宴夜吹笙爲看火凤山前舞却上星桥树杪行















　　西河集巻一百四十一
　　钦定四库全书
　　西河集巻一百四十二
　　翰林院检讨毛奇龄撰
　　七言絶句【五】
　　集晋安朱氏山亭题壁
　　闲亭髙枕剑山阿暇日登临此啸歌几曲山城万重磵晩来青翠满牕螺
　　二
　　栽花种竹傍东篱邀客同啣锦蛎巵忽见黑云迷似海様楼山半雨来时【前山有楼名様楼宋时建】
　　署亭春雨和李观察原韵
　　山亭雨过暝烟平亭下春池水自生但得司农频置驿何须谷口再听莺
　　二
　　空向嵓阿问尚平春云带雨槛边生亭前自有桃花片不用啣来隔院莺
　　奉陪姜京兆赴李观察席酒间命歌者韩希捧觞乞诗遂口占用观察春雨韵兼邀同席姜九别驾爲书诗于扇歴阳徐防畵背以宠之
　　宜春子弟奏升平御史筵前锦镟生唯有韩希花字舞就中能作啭林莺【花字舞名】
　　爲尤悔庵悼亡时悔庵以召试在京
　　金门未许遂幽栖陇首先亡王覇妻试向玉河桥上望沟头流水自东西
　　二
　　慢记帘钉挂绿裙当牕曾织窦家文春还不见璿玑转愁杀辽西旧使君【悔庵旧爲永平司理故辽西地也】
　　三
　　银牀断绠素丝悬每读新词泪暗牵不道顾荣贻妇句竟成潘岳悼亡篇
　　奉寄张陆舟先生二首
　　白鱼潭水暮生烟长繋张融岸上船何日东归重相访开牕闲倚白云天
　　二
　　林下曾同倒玉壶君家小阮得归无【闻张五南士死岭外】朝回一望山河逺痛煞黄公旧酒垆
　　胡生之抚寜署
　　相逢燕市酒重携漫向金台覔駃騠六月炎风吹似火送君仗剑到辽西
　　二
　　少年意气本纵横兄弟相过在抚寜旧日临楡如可问清秋一上五花城
　　长安遇轮庵和尚即三十年前文园公也
　　三十年前角胜塲今朝相会借慈航不知投笔辞文府可似从军返武昌【轮公回武昌军前入道】
　　二
　　生年只合着袈裟悮向长安度嵗华一梦春明犹未醒眼看落尽曼陀花【时予小妻曼殊将亡】
　　和边词【有序】
　　畨人有请牧大草滩者爲守者所却政府诵之有词
　　大草滩前秋草腓炖煌无复猎焉支不虞四郡河西地尚见三州瓦剌儿
　　二
　　甘州賔兎肃州羗大草滩前撤旧防一自湟中开卫去有谁牧马到庄浪
　　家明府以征车赴
　　御试下第还任祥符为诗送之
　　宜春门外栁丝长欲绾双轮返大梁祗爲汉庭尊吏治不将王吉作贤良
　　二
　　薰风冉冉动髙旌空道宏词继永贞箧里文章雄八代当时犹失退之名
　　三
　　吹台南上夏云移父老欢迎卓茂时千里雁行相望处爲君一诵角弓诗
　　孙啸夫归钱唐
　　托迹苍崖未易攀风吹海月弄珠还忽闻天畔金鸡唱知在蘓门一啸间
　　二
　　雪满平台各赋诗枚生归里未嫌迟朔风吹彻东湖水正是寒梅欲放时
　　入直即事
　　平明入直噪宫鵶傍午花隂一榻斜却笑玉堂无管钥尚令清梦得还家
　　清明日请沐西郊与同馆汪春坊乔侍读汪检讨主事作
　　朝回并马出城西城畔埀杨一望迷却怪晓来分火后轻烟飞作马头泥【京师呼尘爲泥】
　　二
　　阜城门外有荒台紫幙红茵竸举杯多少纵横林下路花竿挑送纸钱来
　　三
　　畵轮丹毂犊头车珠髻银环覆碧纱马上相逢春欲尽东风催放野桃花
　　四
　　百尺红墙鏁玉扉望舒坛下换春衣青骢偶向林间住粉蝶争从草际飞
　　五
　　谡谡松风古道塲摩诃庵供大音王谁知世上三生果只在关前八里庄【曾与王五别驾关外有访故云】
　　六
　　杏粥榆出佛筵石莲花座法幢前西堂载酒曾留偈回首春风又一年
　　七
　　华表防髙入云摇车犹覆内官坟沙门指防前朝事读罢残碑日欲曛
　　八
　　香台坐处是香山【地名杳山乡】长笛频吹鹤未还一道红尘归骑远庄亭半在夕阳间
　　春词四首和觉罗博公所贻原韵
　　御沟垂柳暗残春柳外听歌河渎神自笑蓼虫长食苦纵啣花叶不知卒
　　二
　　油幕重重匝地青散垂螺片作牕櫺那知雾幛三千幅絶胜湘山十二屏
　　三
　　晴空映日飏游丝金水桥边独坐时愁煞隔墙深树里黄莺啼歇最髙枝
　　四
　　宣武门髙十丈尘马蹄踏尽未归人故园桃李如相待爲我花前问呵新
　　白雪红梅词限韵仿长庆体和枚臣
　　雪里谁歌白雪词红梅开得似胭脂雪花堆在梅花上半是桃枝半李枝
　　二
　　白雪红梅有慢词梅如红粉雪如脂慢言雾幛遮华烛慢道冰绡裹荔枝
　　三
　　春来只唱雪梅词不唱欢闻阿得脂谁道石家绫幔裹瑚擎出一枝枝
　　予旧梦一绿鹦鹉被鏁去以爲防也暨来京师甬东叶吟以上林鹦鹉四诗见寄遂感而和之见者幸毋哂爲梦中説梦可耳【叶诗四首见倡和合刻巻】
　　翠衿绀臆去还非但听宫前唤绿衣三尺红縧空自系不如还向陇山飞
　　二
　　洲边灵鸟隔三湘长寄新词到故乡欲脱雕笼无别意只言有友武游郎
　　三
　　三年忆别在江东清泪霑成畵柱红采翼未分临鏁去回头犹是梦防中
　　四
　　玅体金精世莫知金房安用羽毛奇肯留林邑丹唇在且咏吴江青草诗
　　题夫婿早朝图爲汪主事作
　　叠皷传朝火树红龛鬖车网去匆匆爲郎刷尽胶清髩犹在髙丘一梦中
　　恭诵应安亲王世子秋江夜月絶句依韵奉和
　　秋入澄江白露寒月明夜静水无澜茫茫一片冰壶色只作青天万里看
　　帝京蹋灯词
　　毬塲花帽打三郎重戴朱竿学敎坊何处大鼇山最羙三条火巷在廊房
　　二
　　勾栏缺处接灯棚五色番花四角擎蹋断麻鞋归不得永安门外老田更
　　三
　　放夜金吾首戴翎红缨白马驾朱軿月明只觉天星少撒作车盘两面钉
　　四
　　夜凉蝉髩贴金貂漏滴铜缾水渐消忽听盒中千礟发襄阳城破在中宵【火盒科数有礟打襄阳城名】
　　五
　　一道灯轮去复廻囊镂作八仙台走桥妇女呼敎住好让秧歌唱过来
　　六
　　灵佑宫聨祈糓坛防糊红纸坐坊官露珠滴尽坛前树防翦莲花偏耐寒
　　题观瀑图【唐寅畵】
　　几多隔坞新花谷无数临江旧草亭对面挿来千仞碧从头界破一条青
　　下车东华门无马歩行解嘲
　　上直东华负晓暾飞龙廐马竟安存歩行且学欧阳九不跨疲驴入禁门【自注唐学士入直例许借飞龙廐马匹】
　　呵笔
　　寒夜凭将信史裁虚堂销尽夜罏灰频啣三品湘东管那得宫嫔呵冻来
　　漫示景文沙门
　　额上珠圆见有因雪山童子是前身慢投修水岩边去且作巢云阁上人【时沙门将游寜州故云巢云湘溪阁名】
　　二
　　会有三摩观自然何须五字当随缘请看帛氏从师日正是阿难得道年
　　蛤上人还住湘溪
　　一从掷锡中峯去二十年来溪路迷今日重寻朗公树白云依旧满湘溪
　　二
　　净土门中清净身珠绳百八挂来新西河居士将西渡此后谁爲问道人【湘溪有净土寺】
　　山阳县署嵗饮
　　古署青云绕嵗幡屠蘓宴罢不知还莫辞漉酒当筵尽尚有悬鱼在壁间
　　徐允哲读予文稿辱贻二絶微及予旧事感生于心依韵奉和
　　素衣何幸变爲苍长就安丘壁里藏今日逢君头似雪依然度嵗在他方
　　二
　　生平空自号文雄祗向天涯赋送竆羡煞沪城徐孺子题诗多在落花中
　　梁令索赋
　　梁竦声名著有年临安试宰岂徒然多才自作三都赋乘兴还挥五色弦
　　饯姚公子世兄归桐城
　　山棠花发越江春公子空留亷吏贫自痛十年优孟客归来还送负薪人
　　二
　　一钱亭下换征裘阵阵杨花防素瓯此去城春涨后思亲应复上阶州【尊人以予邑令迁阶州牧】
　　题同年李澄中中允所藏明月芦花卷子
　　秋风淅沥起菰蒲明月当汀雁影徂此日晴牕开巻后顿令清兴满江湖
　　二
　　瀛海蓬山几作尘月明犹得认前津白花黄叶依然在谁谓菰芦无此人
　　寄祝湘潭沈使君八十
　　琵琶峰顶企朝暾玉杖扶来好弄孙怪道行防仙醖羙法曹曾使在吴门【使君曾爲蘓州推官】
　　二
　　楚泽行吟八十秋长看织女会牵牛【初度七夕】醉来忽梦少年事犹道慈恩寺里游
　　髙检讨同年假归
　　太史将归敞别筵临岐执手泪潸然慢言夙昔相寻久同馆追随又六年
　　二
　　清秋过雨湿衣装出宿难留胄贵坊南望碧山何处是谢公亭畔北湖傍
　　三
　　初衣换去驿楼斜扶侍南还有阿楂【令嗣长君同归】但到故园应认得十年前种马兰花
　　四
　　山庄休沐慢徘徊防府犹需良史才暂向东田访朋旧十旬假满且还来
　　五
　　白首联镳春又春退朝长约乞闲身何期
　　召下还乡日仍是罇前送客人
　　同朱宫允王内史眺郭外双林庵后院河水次壁间韵
　　荷风吹度暮秋天越客同登説法筵祗爲道林相忆久晩来如上剡溪船
　　题乘犍读书图
　　深林牧犊晓烟新露下松杉滴满身不识比来工画客因何写出带经人
　　二
　　春草深林细雨初乌犍下坂不曾锄恰疑人向缑山去独坐蒲鞯看汉书
　　饮王大司马园林八首
　　绿野堂成野兴浓开罇长对碧芙蓉闲寻翠嶂才三叠便隔红尘几万重
　　二
　　玲珑石洞覆丹蕉洞口红泉泻去遥记得曲梁斜渡处贺湖南畔马臻桥
　　三
　　潜行复壁忽天开石上雕盘泛白醅不是羊裴连榻坐却疑误入洞中来
　　四
　　廻廊屈曲畵栏低紫蔓苍藤到处迷十月晴光翻叶尽尚余清影幔亭西
　　五
　　石楼高处一壶悬万树秋花接禁烟欲覔三山瑶海外但看双阙彩云边
　　六
　　松台月上待龟黄八节滩前再举觞佳客总归履道里名园原在集贤坊
　　七
　　东都赐第近
　　宸居谁道韦家旧谷虚时启嫏嬛微探去满牀散叠李筌书
　　八
　　冰荷开尽簇朱茵鹤露浇成马埓银紫峤丹山何处返夜来愁煞醉归人
　　漫和尤太史马上口占原韵二首
　　家在江南杨柳村村前有客每停轩爲栽洛下潘家果长到吴中顾氏园
　　二
　　家在江南杨柳村毎逢佳节断人防今来无酒浇寒食犹典朝衣出便门




　　西河集巻一百四十二
　　钦定四库全书
　　西河集巻一百四十三
　　翰林院检讨毛竒龄撰
　　七言絶句【六】
　　下直东华门遇雪
　　蓬观寒生午漏稀掖门东岀乍添衣宫墙栁色俱凋尽那得杨花扑地飞
　　二
　　万里霃云羃四隣寒风刮地总无尘谁怜玊树花生候尚有金门裘敝人
　　寄田使君督学按部云间
　　薄海文章有几存淮南词赋自言尊何如轺使相临处江左名流尽在门
　　二
　　抡才按部遍江闗佳士菰芦自往还谁信龙津人去后顾雍犹自在云间【谓徐允哲也】
　　陆明府有水晶一团中含水草影碧色名万年冰属赋率笔
　　一团清水莹遥空万里昆明洑道通却讶春江苹藻影何年收入玉壶中
　　二
　　谁割林圻碧玉泉中含水草尚鲜妍无如官到陈彭冷恶説寒冰有万年
　　为如臯冒生题册
　　公车嶻倚天髙何似扬州江上涛紫气千重南望逺有人把巻在如臯
　　二
　　生平三至广陵城作赋曾无东部名今日为修髙士传题诗一寄冒先生
　　奉和呈裕亲王园林题壁三絶句原韵应教初秋
　　小苑寒林初作花苑墙西上接东华那知隆庆坊边桞只在岐王旧赐家
　　秋声
　　秋到长安思渺茫五王宅傍
　　御街长一闻叶向林间下顿觉风来水殿凉
　　荷叶池
　　荷花开尽叶犹香雨后倾珠似夜光但使恩波留太液何湏折作葢头妆
　　寄答上海徐允哲
　　敝衣羸马结黄尘待诏公车又一春遥忆申江新雨后晴牕深坐读书人
　　二
　　御河杨桞甫垂丝寄到徐陵宫体诗日探懐中吟未了天街四月卖浆时
　　三
　　槐堂初入暑风清梅雨江南一望平记得沪城相别处青龙浦口夏云生
　　四
　　制诏求贤空复催金台终自待君来晋庭纵授王康第汉主还思徐乐才
　　题同舘王检讨桃实畵幛
　　玉洞桃花碧叶隂紫文缃核间黄金分明一片绥山景何日移来到上林
　　二
　　桃实如拳褁绣苔雕盘尚未荐瑶台金门自是神仙侣故遣东方偷得来
　　无题
　　华堂锦宴夜吹笙仙女盈盈下太清莫道彩云无覔处隔帘听得和歌声
　　二
　　华堂锦宴夜吹箫仙女盈盈下碧霄莫道畵帘相望逺银丝隔得两三条
　　闽江送许遇之豫章
　　黄雀风生笋簟凉蒲帆四月下康郎闽南多少鲜红荔散作船头碎锦囊
　　二
　　细雨蒙蒙好濯枝【五月有濯枝雨】长途节候最堪思遥知南浦传觞日正是东湖竞渡时
　　三
　　迤逦秋屏揽胜多旌阳原是旧岩阿莫怜丹灶无人问湏记陶缾有客过【南昌许逊为旌阳令陶缾遇书室名】
　　四
　　红兰开尽緑兰开我亦从兹去越台君到浔阳倘乘兴可能还泝浙潮来
　　雪滩钓叟歌四首
　　白雪滩头旧隠沦雪花深处一垂纶芦中来往人争识道是吴江顾茂伦
　　二
　　松陵东下水潆洄浪花都作雪花堆投将犗子冲舟去钓得鲖鱼似屋来
　　三
　　白荻花开笠泽东移家住在荻花中前身疑是沧江叟后身疑是紫溪翁
　　四
　　西塞渔人未著书清滩万叠雪来初松陵原有天随子早向吴江学钓鱼
　　敬制
　　仁孝皇后
　　孝昭皇后挽歌词十四章【有序】
　　康辛酉春仲【臣竒龄】防送
　　大行两皇后梓宫于沙河城东之窦家庄敬随诸臣后迎
　　仗而泣爰思古者虞殡必有歌词近世执绋不止铃铎故濯龙望幸朱奢进诗筮龟而行潘岳作颂乃以二年如丧之期加之百辟啣哀之日沙城旧殡齐赴
　　陵园舘阁诸臣共扶纚綍□觏畵云之蜃軷顿伤坠露于蜼衣马头袐器宛若神携雀尾明旒凄然目断则愉皇之舞可以稍迟引殡之辞在所不免虽前人哀軆多用短章唐世挽诗率皆五律顾白傅之挽元相亦用七言即江渊之哭宣妃仅成两韵况乎絶句本清商遗调按之可为歌曼声传薤露新吟闻者易以感因不辞鄙陋爰为此词世有知音或无贻诮
　　金幢畵翣导龙轲挽绋争传虞殡歌
　　双辇一时归玉隧千官齐送在沙河
　　二
　　帷宫晓度慢吹箫卤簿开时宫仗遥京兆寝园湏有防君王且辍未央朝【时　上亲防殡至山陵】
　　三
　　红桩矗处缆墙低筥藻筐苹荐席齐蜃辂未离沙涧外云旌已过窦庄西
　　四
　　古堞徐开
　　殡殿尊容衣先已驾辌輼当时玉燕藏幽箧此日金蚕绕羡门【初　两梓宫俱殡沙河】
　　五
　　幡幡旒旐夹朱幑疑是英皇并狩归天半晓霞明象物车前清露湿灵衣
　　六
　　石竁曽通明月弯潞亭东去旧桥山六飞排作三屯衞五校行来防换班
　　七
　　羽葆千重映雾明驾将双鹤负铭旌太常不用吹笳去仗马交啣秘器行
　　八
　　亲王命妇各班排才见龙輴便举哀不信敷天愁思切试听动地哭声来
　　九
　　璇宫节俭本天然生贷贫人脂泽田几日六騩临御处尚抛贳路纸黄钱
　　十
　　独孤卜宅建陵园遗命因山塟长孙
　　两后后先真
　　圣善
　　皇情痛悼有何言
　　十一
　　彤管徽章定
　　母仪并夸防徳共嫘师纵饶左氏为哀曲犹少扬云作咏词
　　十二
　　遵化陵园辇路通
　　先皇曽此塟遗弓移旃不惮宫车逺长恐昭丘在望中
　　十三
　　雉尾髙搴逐繖回白云千里障瑶台羽霓归去原无迹惟有山前青鸟来
　　十四
　　法驾东行过玉田清尘除道百神聨哀歌恐助
　　皇情恻不把铜铃引殡前
　　祝母词为罗氏兄弟作
　　芙蓉花发射阳湖日景南回岁未徂何事防云留不去祗因庭树有三珠
　　二
　　莫道庭闱乐事非罗含兄弟世应稀襄阳耆旧知多少共采荷花赠舞衣
　　嵗暮入史舘书感用家太史韵
　　日从东观讨遗编坐弄铅黄度岁年自笑中郎生子晩纵修汉史有谁传
　　二
　　千门爆竹嵗将除尚跨三花进石渠中夜草成羣盗传教人泪湿一牀书【时题中有盗贼传故云】
　　何使君画轴
　　天际芙蓉有路通梅花庄上鉢池东使君曾守东扬郡身在千岩万壑中
　　花烛词为冯公子恊一作
　　相国堂前花烛开趋庭洗马洞仙才移将海上连枝木琢作人间合卺桮
　　二
　　深房画柱夹金杠时有防云覆绮牕枕上芙蓉梁上燕怪他事事总成双
　　三
　　亲迎北府控骖驔何事炎风理镜函只为榴花能结子爱将萱草种宜男
　　四
　　结就红丝暗里牵华灯慢把百枝燃但悬甲舍新裁帐好撒开元旧赐钱
　　五
　　试着单衫别様红乡音遮莫学吴侬麻姑衣绣西施屧家在蘓州鹿埭东【新夫人为昆山徐宫坊女】
　　六
　　孔雀筵开泛客巵日长犹恐促妆迟谁知防笔题奁处只在银屏却扇时
　　送徐仲山南归
　　当时郡国举才贤独诣公车思黯然记得秋潮初涨后与君相遇大河边
　　二
　　太常防奏本无期司马门间召试迟谁使公孙留北阙偏教辕固返东淄
　　三
　　西风吹桞御河黄出宿街南光宅坊思煞故园残暑后荷花初放贺家荘
　　四
　　晓日横门设锦茵绕朝此际赠鞭新中书门下停车久曽荐徐宁第一人【益都夫子拆巻时特执巻荐之　御前】
　　五
　　周官湖口旧渔矶囘首江臯事事非欲送故人归里闬顿令清泪满朝衣
　　六
　　九门地震尚諠阗何事还登惜别筵能用士如王吉軰不教人忆汉宣年
　　七
　　双鳬北向一南翔悔见溪云出岫长寄语君家女都讲莫将新句贮金箱【谓及门昭华也】
　　和王侍读索梅庚画片原韵
　　拟作蓬山万里逰小牕松竹绘清秋不知尘世余多少此地能安十二楼
　　龚节孙以种橘小影索题二首
　　金衣素袖晓烟笼家在荆溪水榭东不道长安旧图画双顔犹带洞庭红
　　二
　　朱盘橘柚剖霜天但对斯图意惘然防见蓬莱移种去误传天寳十年前
　　答和陆大嘉淑见贻原韵
　　怜君埀老客燕齐落日重逢禁苑西何处相期最相信钱塘江上伺潮鸡
　　二
　　曾共登楼眺碧空平泉佳兴有谁同可怜阁下千株杏留得溪南一树红
　　三
　　银筝促促慢教搊万仞黄埃起暮愁旧日酒徒今散尽燕姬虽好不湏留
　　题刘生抱琴图
　　伯伦意气道眞才手把枯笤埽绿苔此际长安好风日肯擕雷氏斵桐来
　　二
　　谁倩长康写令顔深林日夕自来还当前无限沧洲兴只在髙山流水间
　　同年丘检讨予养归里
　　一纸黄封出
　　九重
　　圣人教孝每优容只因膝上需文度故遣云间反士龙【检讨为学士南斋难弟】
　　二
　　刺史堂髙覆白云【其尊人曾为刺史】河流千里接淮濆羡君衣上三花锦散作庭前五色文
　　三
　　金书百轴褁彤幨载去犹存修史衔借问锦堂桦烛里夜来半臂有谁添
　　四
　　榆火初传百子池横门防两送丘迟最怜朝罢贻鞭日正是清明折桞时
　　送友人归苕溪
　　京洛相期愿已违前溪犹认旧柴扉只怜通潞亭边桞无数长条挽客衣
　　二
　　平津东阁住多年归泛菱湖雨后船囘首故人烟障里还骑羸马蓟门边
　　上已同王二光禄修禊即事
　　细雨新吹九陌尘桃花又放曲江春同来桞市传觞客仍是兰亭修禊人
　　二
　　骏马郊原笼碧丝红竿挑餤踏花时如何两度芳林宴不作王融上已诗
　　清明二首
　　百两骡车辗翠钿单衣试着便门前秪因汉苑先传火宫桞千株总帯烟
　　二
　　新裁寳幙障平芜折得杨枝挿鬂无此日故园风雨后画船开满贺家湖
　　题顾眉生校书画兰册子【眉生曲中伎有名后为龚尚书妾名横波夫人】
　　莫愁湖畔緑云鬟手碾香螺画逺山撷得洞庭花数本好留青影在人间
　　二
　　一幅生绡金错裁幽兰写出仲姬才儿家自有千花谱不借黄荃粉本来【眉生自注仿壁间马湘兰笔】
　　三
　　九畹丛生浅碧纹画来香气尚氤氲只愁几片兰蘓帯难系三条杏子裙【兰蘓帯名乐府何用结欢忺三条杏子裙】
　　殉书诗书陈媛传后【有序】
　　陈媛沈计掾妻工佐馂以堇萱饴蜜得尊章懽年二十三死死时嘱取生平所诵书殉塜中嗟乎是可传已因拈殉书诗得四首书之云尔
　　荆桃花下驻涂车莫向空箱拣曲裾窄窄桐棺才数尺尚留一半塟残书
　　二
　　谁道泉台泠翠钿银牀犹是抱书眠却惭入塞文姫老空记遗文四十篇
　　三
　　秋风团扇裂齐纨落叶虗疑响佩环赋得盘中人不识欲留四角与谁看
　　四
　　白玉深深着地埋红绵粉渍畵螺灰只愁绣字侵衣处化作金蚕出墓来





　　西河集巻一百四十三
　　钦定四库全书
　　西河集卷一百四十四
　　翰林院检讨毛竒龄撰
　　七言絶句【七】
　　题及门金公子看剑图二首
　　淮西风雪苦流连箧里还留寳剑篇今日龙阿看出匣教人长忆十年前
　　二
　　神清洗马耀霜提束发从防愧放麑竹里琴书犹在眼不湏重听汝南鸡
　　题防绢看竹图
　　长向吴中拟卜隣王家楼子竹溪濵练裙葛帯寻常见错认平原是绣人
　　重简讲官引见即事
　　君王便殿早传宣重简词臣入讲筵黄帕覆牀才咫尺亲呼姓氏
　　至尊前
　　二
　　晓禁彤云捧日晴词臣防度选承明桞邉归院千门静听得宫鸦三两声
　　寄懐钱太史同年
　　五年视草对朱扉墨汁看翻緑袷衣一自东防人去后海山屏下到来稀
　　二
　　新披初服总同乡【谓尤沈二太史也】秋到江南橘柚黄诎指武丘西去路相逢应笑酒垆傍
　　三
　　上苑秋髙晓籞开洞庭白鹤好飞回至和未就新唐史尚待欧阳撰志来
　　赠赵司马初度时正月十日将赴任长沙
　　银幡赐罢甫成旬又见雕弧絓彩新暂借春盘当夀酒锦筵双挿缕金人
　　二
　　苍龙乍转照星沙夀酒防时已及为待潭州司马至秦人三洞早开花
　　依韵答隣友聴曼殊吹箫絶句二首
　　新安江水傍乌聊春去杨花满地飘纵使秦台堪弄笛难忘吴市是吹箫
　　二
　　国士新书慢射聊杏园才见酒旗飘李謩不到人间乆谁使宫墙度玊箫
　　题姜实节岁寒图
　　雪里寻君续旧欢金昌亭下重盘桓相看多少萧条意恰好题来是嵗寒
　　二
　　朔风吹雪满姑蘓浊酒倾来不用沽松竹院过梅树下与君同入岁寒图
　　刘大廷俊客死湖北同人哭于夕照寺有诗奉和姜二承烈原韵
　　玉河秋水下髙梁南望荆门道路长不见童鸿还阙下尚疑刘尹在丹阳
　　二
　　大隄南去慢徘徊招得巫阳且蹔回江汉汤汤流日夜欲于何处望归来
　　三
　　一世才名擅越东休将时数问穷通醉来但説狂时酒醒后何曾识次公
　　四
　　修文天上诵弥罗古寺翻经柰梵何痛杀西华方衣葛夕阳亭下一相过
　　三山驿送友之汀州
　　同向三山理客装海先到柘湖傍枫亭荔子长汀酒一様倾来不共尝
　　奉和　裕亲王絶句六首即用原韵
　　苦热
　　红日歊歊丽碧空宫槐蝉噪夕阳中楚王自有兰台乐犹使廷臣赋大风
　　得雨
　　雷车初度雨初倾十日三时自有程此际一闻甘泽下何人不惬望云情
　　昼寝
　　九叠屏风敞殿安桃笙卧去水晶寒巻衣侍女遥相待尚作前宵月下看
　　秋声
　　西苑才回少女风便聼寒鸟呌雌雄夜来奏尽清商曲只在宫前防树中
　　秋夜雨
　　空堦滴沥暗心惊梦去犹闻决霤鸣总是铜池悬左掖却疑银箭下西清
　　射猎
　　平原草色帯霜威出塞将军号射飞风里直驱沙碛尽夜深方向防陵归
　　杨青五十初度【元月初四日】
　　忆昔闲堂对简编子云才藻正翩翩不疑学尽相如赋尚守亭五十年
　　二
　　裁度三朝贺玉墀故园东望一相思遥知画矢祈年日正是银幡祝嵗时
　　题王武为吴山人画【武为文恪公裔其画意即山人诗也】
　　但言李益诗堪画不道王维画有诗一幅生绡题不尽粉团芍药与黄鹂
　　二
　　金阊邂逅朔风天不见吴生已十年却喜画图相对处草堂三月暮春前
　　吊姜贞毅诗【有序】
　　莱阳姜给谏采以劾权相得罪杖戍宣州卫未至戍所而国破遂寄吴市逮死属其子移棺塟宣州四方观者各投诗吊之予最后至亦成五首并诒其子安节实节贞毅者学者所易名也
　　曾披阊阖扣天闗垂死孤臣未赐环遗命一棺何处塟宣州城外敬亭山
　　二
　　丛丛马鬛覆柴青垅上荒碑未勒铭大鸟欲来云乍起昭亭何似夕阳亭
　　三
　　唱尽门生薤上歌道傍虞殡已无多殿廷若个能攀槛图画依然是荷戈【公像有荷戈图】
　　四
　　吴闗不傍要离塜南郑难为太尉坟回首故乡归未得可怜曾戍水西军
　　五
　　长窥封事泪如流千里生刍愧未投欲向江南讯遗迹徳公兄弟在徐州【谓两嗣公也】
　　遂安方大明府有旧琴失而复得纪之以诗
　　焦桐本是道山材弹向霜风声最哀一自前溪相失后是谁相伴防年来
　　二
　　响泉亡后断冰丝何幸重弹渌水词犹是山牕初睡起东墙红照夕阳时
　　予诗谬为商景徽闺秀所诵题诗过情因用其原韵自謿兼以志谢其外人徐二咸清吾好友得贻与之
　　复壁藏书二十秋空箱蠧尽有谁收那知长史南迁后犹有昭容上防楼
　　二
　　防斛青螺傍镜台题成丽句百花开生平何幸交徐悱得借三娘藻鉴才
　　附原诗　芙蓉露下小池秋金鸭烟消宿雨收读罢毛甡濑上曲都梁艾蒳满妆楼　防笔翩翩傍玉台频将绣帙向风开可怜杜甫惊人句不数陈留旷世才
　　和徐昭华读濑中集原韵有感
　　秋霜如雪褁冰蚕石阙高时口重含不道羙人居洛水能怜才子在昭潭
　　二
　　欲唱回波未有词盐车无复骋鸡斯若非道蕴眞才女若个能吟中散诗
　　附原诗　胭脂花落覆红蚕兽颈初埀火自含坐对西河才子句浑如秋月照澄潭　少小曾吟白日词芦中人去竟如斯溧阳浣女空相殉悔不先吟濑上诗
　　题画为夀
　　仙山万仞接楼台溪口遥从草阁回因祝西池王母夀铜缾尽贮紫芝来
　　书王编修母朱太君旌节录后
　　京陵有子母为师丙夜犹防白玉脂传得一经长自叹只因中有柏舟诗
　　二
　　东堂禄养度居诸镇向蓬池鲙鲤鱼棹禊在门旌未已圣恩方锡紫泥书
　　过任丘清水湖作
　　枣林庄前清水湖满湖菱藕并菰芦马头错问任丘客谁卖松陵秋泛图
　　二
　　湖水涟涟清且深长堤十里跨湖心行看堤上招商女但唱幽州马客吟
　　三
　　碧栁千株傍水栽红桥万柱逐堤开袛应人在江南见那道车从赵北来
　　王进士新婚诗
　　瑇堂前双燕飞王郎初向曲江归携将旧赐三宫锦翦作新娘百子衣
　　二
　　试佩开元赐宴钱故邀夫婿看匀绵但知藕叶生江上不道莲花在镜边
　　徐昭华乞试命题画蝶喜赋二首
　　四十年来老自惊新收门下女康成不知书靣缣花好试看阶前帯草生
　　二
　　深堂桦烛照啣巵隔幔吟成畵蝶诗不是小鬟频乞试那知闺阁有陈思
　　秋杪重送秦太史假还山阴
　　共入东堂已七年碧山南望意悠然羡君两度还乡井不借青龙寺后船
　　二
　　秋花初发约同归何事君先秋雁飞一曲鉴湖能乞与明年相待浣春衣
　　和忆鹤诗
　　长因卖赋结秋蛇右臂支离类冻茄何似茧园仙骥好只将双爪画圆沙【时予病臂故云茧园叶氏园名】
　　陪诸公集宛平相公园林十二首【有序】
　　时当二皡候届三商开平津东阁之门招邺下南皮之客
　　圣主重元臣亲题光徳【时　上亲题席宠堂三字扁额手书以赐】词人依上宰侍宴芳林集贤里北车过裴相家园细桞营南席设岐公别业借片时之请沐许延景以赋诗潘生陪梓泽不废廻谿峻坂之词公干在西园每慙菡蓞芙蓉之句因成短什便纪良防
　　山庄请沐驻驒曲径通街出巷南才到射堂门启处门纱映出一山蓝
　　二
　　青溪百折洑流低不见桃花路已迷欲向岩前寻旧迹渔舟尚在洞门西
　　三
　　赤栏斜度暗杉闗树底吹笙鹤自还行过摘星嵓畔望红亭髙出碧云间
　　四
　　丘壑新题集庆余刚逢
　　宸翰赐来初不悬宫左逰岩榜为有元和石皷书【唐元和间赐李寛石皷书院扁额非韩愈石皷诗也】
　　五
　　潞公水曲一陂穿华子冈从百谷连丹灶晓移修竹里绳牀昼设石坛边
　　六
　　小雨初过景倍清山堂设馔午烟晴緑腰唱罢弹俱歇满耳惟闻流水声
　　七
　　行防斮桂煮雕胡渌酒清浆泻玊壶粉黍细抟梁父雪金虀杂剪碧纱蒲
　　八
　　草花续树晩犹生石栈连云断复行怪道午桥光景别一花一石手经营
　　九
　　平门近市亘修廊西北高楼傍粉墙桂槛下临光徳里桞丝低拂永丰坊
　　十
　　尺五城南逼斗魁丹霞丽日晃楼台
　　翠华若幸汾阴返定遣山庄图画来
　　十一
　　前林赤槿后乌椑流泉绕北陂记得篮舆曽养志潘生西宅赋诗时【相公先人文贞公曽頥养于此旧名怡园】
　　十二
　　石上洼樽就饮频座中绮里髪如银十年未得还商洛愿作留侯门下人
　　青未阁十景之二和徐昭华作
　　郭外春山
　　城边髙阁起嵯峨城外春山列翠多只为倚牕描不尽尚留一半在青螺
　　城头夕照
　　百尺珠帘卷落晖画栏初换晩妆衣如何城畔丹鸦色偏照楼头青鹊飞
　　阊门舟集别施使君闰章有感
　　当时惜别使君江清泪双流满玊缸今日金阊重话旧夜深红烛照船牕
　　二
　　阊门夜泛酒盈巵后防兵戈未可期何处流连心最苦虎丘山下泊船时
　　尹坪以琴谱并诗寄予依韵赋答时小妻曼殊将亡
　　十五年前汝水濵为弹清角每相亲一从君作蘓门客顿使身惭桞下人
　　二
　　正向朱弦哭素心感君遗我旧徽音如何远道将离曲杂作商陵别鹄吟
　　过姚江俞石眉宅
　　东行不逐海涛鱼为覔双钩一驻车记取龙泉山后路秋花犹覆子云居
　　题闽县溪麋老人偕隠巻子
　　谁谓蓝田好避秦鹿门犹有未栖身何如负甑仙山下夫妇同为采药人
　　二
　　黍臼闲从纴器排相携一上钓龙台十年虚逐东方隠我欲从君泛海来
　　题佟二公子记年图公子善书画并诗是图把笔伸纸踟蹰未下
　　郑防三絶有谁猜一幅藤笺帯笑开未蘸墨潭先问取是书是画是诗来
　　二
　　萧萧梧竹映清姿画里逢君最可思彷佛旧年湖舫醉孤山亭上画梅时
　　孟生南归
　　四月轻装出帝都秋来我亦乞官湖到家若遇茱茰节同向山隂访桞姑
　　二
　　天安门外上书迟顿折宫墙碧桞枝北阙敝庐休咏去箧中应载孟亭诗
　　碧山庵
　　标八尺挂长帏雨后斜翻松顶晖山半沙门持鉢下碧天片片落僧衣
　　病臂辞试读棠村先生新诗呈简
　　禁城花栁日芊眠左臂书空思暗然挟得棠村诗一巻不须更咏鹿门篇
　　二
　　肘上生杨欲覆身春衣换去只悬鹑诸生荐逹虽无分犹是司徒门下人
　　陈迦陵妓席予不得与因索题扇赋此时予以病臂赴部辞试用简棠村夫子诗人字
　　右手从来惯诎伸翻因赋洛坼如龟从今幸免娥媌妬何必低头见羙人
　　题徐髯画像【髯字祐植】
　　枓木长萝挂紫丝溪山深处坐题诗试看石上含毫处何似参军入幕时
　　二
　　挹水烹泉蘸涧芼掀髯抵石踞来高不知相对沧洲客颊上于今添防毫
　　丁澎采芝图
　　药园先生冠冠深林负杖斸芝还只因相见还相忆手把斯图看复看
　　二
　　独向深林采玉芝林端驻杖有何思须知属国南还日犹是颠毛未白时【药园从塞外归故云】
　　集侯官荘明府园居即事
　　数亩闲园迥絶尘丹花碧树荫通隣最怜薛老峰边石偏对防庄座上人【乌石山上有薛老峯正当园南面】
　　二
　　鸡防鼃炙酒如洼防局棋枰傍晩霞啼鸟不知山客去雨余犹坐刺桐花






　　西河集巻一百四十四
　　钦定四库全书
　　西河集巻一百四十五
　　翰林院检讨毛竒龄撰
　　七言絶句【八】
　　懐友
　　雪满空山夜未分灯花初落酒微醺不知良友何时别野寺钟残一梦君
　　陪益都夫子长椿寺观剧奉和原韵
　　春色融融起化城楝花风发坐来清当轩一奏开元曲满院如闻上苑莺
　　二
　　香台深处敞朱筵梵呗时传兠率天花外莫惊歌吹发谢公旧墅近东山
　　三
　　沐日追逰古道塲宜春妙伎进多方慈恩原有金钱防错认新声奏太常
　　东朝房阅
　　廷试巻
　　左阙门通晓禁春晴牕日上水流银桂林多少名材在谁是东堂第一人
　　二
　　芸台应召共鸣珂
　　圣主临轩事网罗争道目中无五色掖门花发彩云多
　　奉和李使君行卫即景十咏原韵
　　重重春色鎻长桥万栁参差覆石壕欲上隋堤南去逺教人空忆广陵涛
　　【右卫河傍桞堤】
　　汶水遥从天际回商船半向夕阳开长帆一帯秋光里寗母亭边片片来
　　【右汶上帆来】
　　风迎翠葢碧亭亭响滴荷珠静夜聴恰是梅崖读书处藕花香畔诵金经【书院与古寺相接梅崖使君字】
　　【右书院荷花】
　　拏攫霜天龙虎姿林间石阙未衔碑尽教释氏经行后犹似宣尼手植时
　　【右南林桧】
　　晩风吹雨送江舟傍渚斜临百尺楼过客莫歌啰唝去有人望逺在楼头
　　【右津楼】
　　瓠子长流散泽陂朝来顾免眼迷离谁言东郡驱车日不是南楼理咏时
　　【右晓月陂】
　　宝地纡回水一方白沙红树两茫茫岸傍一座金轮塔长帯钟声伴夕阳
　　【右塔岸钟声】
　　鸟散空林静逺钟鸡声茅屋晓烟封遥看天半琼花发知是髙唐第几峰
　　【右平冈望积雪】
　　荒原凸凸似龙堆薄暮携笻去复来自昔坐看云物后寒葭吹出万重灰
　　【右灰山】
　　才过东村日欲斜停车到处问桃花看来红庙支竿防便是黄公卖酒家
　　【右东村酒帘】
　　吴冠五自上党还重赴渭南
　　雪夜宫莺啼满枝平台水色緑差差此来不作横汾赋只为新看上党诗
　　二
　　上党诗成天下惊春风重送渭南行王孙无限天涯路愁见车前细草生
　　题金十四烺画像
　　栁丝垂处绾成縧緑汁还堪染布袍欲识胸中罗八斗何难颊上画三毛
　　二
　　京洛重违已十年披图相对笑依然园花开尽东风里犹把残书坐石边
　　数过任黄门邸舍看菊留三絶句志感
　　秋到园林歇众芳罇前相对一霑裳老来自信无顔色谁道秋花晩更黄
　　二
　　红白高低一色栽防干上下几层排屡从西掖看花去可似东篱载酒来
　　三
　　三过闲堂倒玉巵团团不落使人思秋风几度催霜尽犹自低头恋故枝
　　题沈客子春山丝竹图记年
　　坐拥西园絶代姿风前吹竹又弹丝纵教痩尽休文面尚似东山年少时
　　二
　　为聴吴兴旧妓童身披鹤氅坐当中宛然人在天台路万朶桃花夹面红
　　同馆茆君以母讣奔宣城
　　仙姥新遗七诫篇芸台有子泣花甎只怜化鹤无由到难奠生刍在墓前
　　二
　　翩翩丹旐引双鬟愁见臯鱼江上还欲望故乡何处是白云飞满敬亭山
　　奉题张学士赐金园图【有序】
　　康熈二十年张圃翁学士请假归龙眠以
　　上所赐金割其半买园搆四轩其中名赐金园同邑姚耕壶绘图传之越三年
　　上召学士仍入供奉暇日出图索同馆为诗予赋八首续画巻后
　　买山何用费追寻洞壑长衔
　　圣泽深但得绘成千嶂碧不须还散二疏金
　　二
　　浮峰东下水湾环彷佛鸥汀傍鹿闗当识此中横榻处有人纱防坐花间
　　三
　　图成误笔防垣衣赐号逍遥看去非日侍禁林还记取李公嵓下好开扉
　　四
　　黄金筑室四轩通不羡编钱马埒中南沜岸移春涨緑西廊壁挂夕阳红
　　五
　　还朝无俟乞官湖遥指东山意自娱当日汾阴陪祀去可曾诏绘草堂图
　　六
　　芳塘低处着防干村女提壶近井榦只恐
　　君恩难遍及故留图画与人看
　　七
　　平泉筑馆莫嫌迟况值黄金未铸时篱竹巳抽前度笋山花又发隔年枝
　　八
　　前轩竹树手亲栽嵓畔春风度几逥一自西清重诏入画图一日百囬开
　　题画松为姑蔑使君生日
　　瀫水东流皂葢逥九龙山峻比徂徕长松偃葢垂千古疑是东方千骑来
　　二
　　谡谡风生五粒鲜郡楼开处起朝烟他时廊庙搜梁欐看汝长榰天汉间
　　题蒋生画像册子
　　青桐花发最髙枝一缕茶烟袅似丝中有杜陵三径客金鸡石上坐题诗
　　二
　　月旦新从入洛还重携仙骥扣仙闗竹山芹涧应难覔何意相逢岩树间
　　为云间沈白书卖文字约后
　　萧寺两书当百镒长门一赋值千金慢夸此日朱提贵载酒笼鵞何处寻
　　任青嵓七十
　　曲巷萧条近市廛白头遗老尚依然寻花曾饮乡人酒扶杖相过又十年
　　二
　　裁逥甲子度春风又见园花嵗嵗红几欲移家归海上还来避地住墙东
　　三
　　先生七十正悬弧长对青嵓旧画图恰似渭阳归载早海鼇百尺挂珊瑚
　　夀友
　　嶻金门寄此身翛然吏隠得仙真何年再与西池防笑对桃花万树春
　　二
　　层峦缥缈度云璈玊露遥分碧海涛日出晓霞红烂熳有人阙下献仙桃
　　汪园水亭观荷同佟二公子靳吉明府张文学于康曁汪傅二进士即席
　　水亭开处晩荷鲜水面红桥似辋川贺老段师俱在坐可能还唱想夫莲【时座末工伎乐者九人皆老供俸也想天怜原名相府莲怜莲字声之误】
　　二
　　荷花傍槛巻成巵树里残阳欲堕迟怪底新歌吟未了西园公子正裁诗【佟公子诗先成】
　　送佟公子钟山赴其尊大人江南行省和靳允安韵
　　莫厌河亭暑退迟秋风又挂布帆丝悬知阮绪宁亲日正是崔从出镇时
　　二
　　多君作赋本天才况复船装书画囘【公子擅书画诗三絶】此去登临傥乘兴停船一上妙髙台
　　三
　　但向河桥叹执袪深怜一载对门居回思当日相逢处尚有孤山道士庐
　　四
　　白门秋到雁初鸣落日浮云看上征应念故人难遽别雅琴休作雀飞声【时有皷琴者在座】
　　董生杖履图
　　缝荷蹑葛兴翩翩帝里相逢岂偶然我欲邀君桞市去杖头添挂百文钱
　　二
　　虎头妙笔费寻思襍缀衣麻并履丝别有示人阿堵在青青两眼向天时
　　闗中沈君为觐亲晋安值乱未逹遂客死吾越其子扶柩西归过别挽之以诗
　　先生家世本秦闗万里趋庭客未还一自巫阳招谢后灵旗长驻防稽山
　　二
　　诸侯愽士老平津曽向天街振履尘到死难忘瓯越路先人兵备在南闽
　　三
　　遗书万卷好重编有子贤名过彦先无数道傍虞殡者为君时诵露晞篇
　　同姜京兆寓缪修撰园吴江徐崧枉过阙候有诗见謿依韵奉答并以代讯
　　名园昼鏁不曾开门外轻车碾緑苔自失吕安河上去从无太守雁门来
　　二
　　梅花初发武丘东两度寻君古寺中闻道谈经曾不住我来何处载郫筒
　　沈笃人母陶太君夀
　　锦帨垂垂罥绣椸宫袍初试舞来迟遥知绮席传觞候正是泥金报喜时
　　二
　　朱门旦啓胜朝霞流水街填画毂车一自春风张锦幔满庭开作武陵花
　　三
　　东皇西母镇逍遥长见青裙恋翠翘只为金门饶曼倩当轩一奏白云谣
　　题李木庵太史早朝图
　　宫鹊初飞晓禁开常叅班里幸追陪一枝桦烛笼烟近认是蓬山李峤来
　　二
　　金华入直早凉时长探牙筩索口脂今日画图相盼处教人频咏上官诗
　　藩伯李公从贵州迁浙于其初度饮次赋呈四首
　　从违马帐一趋丹罗赖朱旗相送难何悟紫微环照处重开行省到临安【旧以方伯为中书行省名紫薇署公初从杭迁黔故云】
　　二
　　屏藩髙啓浙河清河上应留三过名当日驿楼题咏去到来惟有碧纱明
　　三
　　槐堂相忆叹华颠建节龙番又七年图就五湖还有待鹤飞莫近画筵前
　　四
　　铃阁斜临湖寺东兎葵长掩夀王宫祗因前度刘郎在尚见桃花雨后红
　　丁礼部举子
　　苕华终喜出蓝田隔巷忻看佳气连为赴药园汤饼防桂枝先发巷门邉
　　二
　　莫嫌三羙不同期老蚌生珠尚未迟不信蟠桃须晩熟请君一诵播州诗【刘禹锡赠乐天诗有海中仙果子生迟句】
　　东华门遇瞿庵和尚感赠
　　蓬池万顷接天开曽作红楼大辨才却自昙摩归泛后【谓平阳也】禁林不见此僧来
　　二
　　东华日扑软红尘雪后长思鉴水春忽对沃洲山下客恍然身遇故乡人
　　题方山子画像册页
　　十年相忆在江湖读尽樵云百种书【方山所著书名】今日相看同一笑南髙峰下旧精庐
　　二
　　一巻楞伽石上排日髙云影落香台分明一个方山子画作维摩入座来
　　题张鞠岑吏部年伯采菊图记年
　　淮干一别意慅然十载相思防面悭何事虎头才写照便令张绪记当年
　　二
　　先生髙卧在东山乘兴东篱采菊还此日旁求遍天下有人图画入嵓间
　　三
　　东湖九日共题诗座满黄花酒满巵画里不知年嵗改看来犹是醉吟时
　　题丁灏秋江独钓图
　　秋风嫋嫋竹竿长红蓼花开傍夕阳一自洞庭垂钓后至今不复咏沧浪【先生新从南岳还故云】
　　二
　　七里滩前枫叶红桐君江上钓台空身为邺下文章客也着羊裘卧泽中
　　送黄徴君虞稷防母还里
　　黄香辞辟不嫌频只为髙堂有老亲谁道徴车二千里顿亡帷舍百年人
　　二
　　北阙何须再上书见星前路舍臯鱼
　　圣朝教孝原无极忍使泉防更倚闾【时有谓徴君冝防辞故云】
　　三
　　寒风梢槭下林柯此去冰坚好渡河痛煞望乡行哭处蒋家山下白云多
　　四
　　生刍一束路漫漫送子将归欲别难只恨毛生亡母后依然捧檄在长安
　　易亭赠杨筠和董四玚
　　杨桞垂垂覆逺汀杨乌方注太经相过永日开罇话能使薰风满易亭
　　二
　　縁城一径桞凄迷桞下谈经手重擕苐吊忠文过茂苑那知杨赐在闗西【忠文系维斗先生私谥筠其孙也】
　　平太翁初度【载问次山尊人也】
　　芝葢如云枣似秋风八月桂为槎原来河上神仙宅只在懐州刺史家
　　二
　　著书何必向凾闗避世墙东也驻顔不信但看樊仲父火珠桥下九还丹【先生所居名火珠巷】
　　三
　　先生寄兴瀫溪边暇日长吟东岘篇八月秋花开似锦万层罗绮满前川
　　四
　　近见耆英在鉴湖闲来挟瑟且提壶庭前自有三珠树座上宁无九老图
　　高士母夀
　　莫问三山与十洲长离应向碧梧留海门紫气横千尺中有君家文选楼【士选文行世】
　　二
　　清防华烛接明星七诫由来抵一经莫怪髙堂将八十逹夫五十早知名
　　西河集巻一百四十五
　　钦定四库全书
　　西河集巻一百四十六
　　翰林院检讨毛竒龄撰
　　二韵【即五言絶句　一】
　　王孙游
　　桂树他乡少王孙故国稀天涯春草遍处处待人归
　　排遍
　　晓月三闗落秋风万里来将军开马邑战士下龙堆
　　舟行望九华山
　　溜水下江闗轻帆天际还望中云欲满知是九华山
　　晩泊二首
　　晩泊大江沙烟生红蓼花船头鸣赛鼓船尾饲神鸦
　　二
　　红蓼垂牕暗青枫接岸平村翁迎舶语还问下江兵
　　无题
　　灯下裁逺衣堦前堕秋雨为惜藁砧名迟囘下双杵
　　苎萝村
　　西子吴宫去溪邉少浣纱緑萝相伴女空自貎如花
　　二
　　苎叶风吹白莲歌水面寒前溪花满地不敢过溪看
　　陈肇曾孝亷归闽询周六玉轮
　　夫君归闽海应上越王山东吴年少在为问几时还
　　汉宫曲
　　汉苑高如斗天星出似后庭千种色前殿九衢花
　　二
　　羽骑长杨苑灵台太液池六宫新位号最贵是昭仪
　　摩多楼子
　　三秋行保塞八月诏移军近见沙如雪遥看阵似云
　　二
　　八月天山雪沙塲蚤见寒回看云尽处秋日满长安
　　江行聴潘六弦子
　　不聴桓伊笛翻催赵璧弹三弦才一曲看过几重滩饮陈吉孙宅适紫兰当筵盛开客有写生者率题其上
　　共就陈遵饮当轩树紫兰问谁图茜影留向醉中看
　　二
　　灼灼流霞杯临风映芳蘂移之上云屏滴作紫泥水
　　看伎
　　曲水园头伎扶风帐里名【中州马端肃家姫】一看西子舞重起故乡情
　　厐湘
　　蔓草生西苑残花满洛阳清凉台下过尚有一厐湘
　　北行口号
　　春风生马头春云生马尾不是春云生知是烟尘起
　　二
　　羙人乘骡车相顾烟尘中新花着轻雾胍胍花影红【一本作对烟尘合高车锦幔斜分明轻雾里一顾道旁花】
　　早起
　　勿作还乡梦徒增逆旅情中宵驴铎响早起趂前程
　　为赵司马题五云移棹图
　　晓日防阳树秋风赣水船片帆横北斗看入五云边
　　二
　　防凤横天去苍龙倚棹开汉庭云满处知是赵熹来
　　古意
　　醉里能留客愁多冣滞人谁将三妇歌作大郎神
　　上田花
　　青青上田花朝日扬花英路逢折花人见花不分明
　　二
　　折得青梅枝送郎渡河浒花落子始结郎今未知苦
　　轮台歌
　　大漠三秋草轮台万里楡天边新属国塞外古单于
　　防花歌
　　莫翦昭阳防良人本丽华能将半面色散作四时花【兆熊曰汉女职有良人号】
　　塞下
　　燎烛照秦闗将军夜腊还寒更刁斗静飞雪满阴山
　　二
　　金矢玉花翎沙塲旧有名一归光禄塞三上李陵城
　　古塞下
　　烽火甘泉月旌旗防上云汉王能奋武偏召李将军
　　小长干曲
　　小小长干下相逢击絮人春风吹緑髪春水溅朱唇
　　二
　　风发南湖里莲舟去渐稀阿侬因有约须趂暮潮归
　　题张君画像
　　紫石环修竹丹罏煮玉莼葛巾相对坐知是曲江人查继佐客淮复买小鵶头自随短句为夀或云嘲焉并命鵶头歌之
　　庄生本蝴蝶日日宿花里醸得黄粉儿欲写白毫子【兆熊曰李白有淮南小山白毫子歌仙人也】
　　二
　　小草莩俱緑寒花蒂亦香鼓钟淮水上水落自汤汤
　　三
　　团团桂树枝能令八公还卷幔拂螺子分明见小山
　　四
　　淮王是佳名碧玉是好影后园金井牀前头素丝绠
　　五
　　旧部能吴舞【查旧畜女妓数部】新人解楚歌杨家龙舸过无复唱开河
　　六
　　擘破真珠树分成结緑钗漫逰无限兴只看酒如淮
　　絶句
　　买得长门赋盛将绿玉箱春波涵太液浴尽野鸳鸯
　　采芝三首
　　欲向商山隠还寻瑶海来玉田三百亩只见一花开
　　二
　　深谷原无种斋房旧有歌九茎连四叶叶叶奈愁何
　　三
　　玉殿披图晩瑶林骖驾迟愿将三秀草移取种铜池
　　羽林郎
　　扈从猎长杨彤旌豹尾黄当车能搤兽道是羽林郎
　　宿傅一新溪上草堂招宪臣
　　竹短溪亦浅月明山正深草堂前夜雨思汝到如今钱清江和韵【兆熊曰此唐张仲素春江曲韵也宋王兵部钱清江掘石亦得此韵故称和韵观诗意谓钱清江已湮耳】
　　三月正阳春中流共采苹妾居江下久不记上江人
　　来生过访余适游陵下不值却寄
　　泛水寻瑶牒登山启玉书到门无凤字去路有羊车
　　二
　　挟弹还清洛横琴过大陵蒹葭难倚玉展转媿毛曽嘲采莲者伤其迟暮不能已而坐得困也
　　緑水浮来浅红莲采去迟衣牵残梗刺櫂结野菱丝
　　古别离
　　緑杀门前栁空言似画眉自从折栁去螺子不曾施
　　覧镜词
　　渐觉铅华尽谁怜顦顇新与余同下泪只有镜中人
　　二
　　皎皎金鹊光荧荧紫菱色为理双云鬟垂首作转侧
　　江行絶句三首
　　欲上矶庙空怜神女娇长江秋晩后日日有风潮
　　二
　　彭泽江边石行人説马当片帆吹浪过不复数瞿塘
　　三
　　采石横江浦当年起战争至今江上路尚有旧军营
　　聴吴歌有感
　　少小经吴防吴歌一棹行五更残梦里哑两三声
　　二
　　落月寒林鸟明星野浦鸡榜歌遥倡和春思隔江迷
　　三
　　晩嵗鸡塘路秋风鸭嘴船吴娘才引曲双泪枕函边
　　露觔祠
　　行露多蔓滋委身贵能早修黛扬緑烟罗裙裹青草
　　二
　　日炤银书榜沙衔石阙词髙邮州上路争认露觔祠
　　上滕王阁
　　避地寻江表看山到豫章何王登此阁千载在南昌
　　重登滕王阁
　　栁色春城霁风光南浦新凭栏愁骋望犹是赋诗人
　　白洋河道中
　　灯火春宵尽秋千上已过马头残照里又渡白洋河予经归徳城女墙塌地埏埏如丘樊与同行者下马赋诗
　　睢阳一丈城半为贼所拆我今过睢阳城板髙五尺
　　二
　　汴水方流漫黄流怒未平张廵空塜侧截截半竿城
　　晦日
　　村店开红杏溪桥涨緑苹途中逢晦日思煞故园春
　　途中絶句
　　未上杨家集先过枣树林枣针能刺手莫系白花驔
　　哭江阴杨生
　　抱器无成日多情忆去时君山明月夜何处不相思
　　二
　　水落看予度霜清别汝寒年年骥亭北花发满防干【达曰杨别业在晴沙名骥亭】
　　杨白花
　　杨花不如人随风任东西愿敎双燕子衔作梁上泥
　　长安道
　　长安十二衢日日走车马那堪主父偃日走车马下
　　二
　　九曲环秦甸千门啓洛阳宫前驰马巷城北鬬鸡塲
　　洛阳道
　　洛阳故都城辘轳絓长绠但见白玉栏不闻緑珠井
　　仝诸公集吴锦衣宅雷雨邀妓不至
　　髙防锦衣堂春宵雨万行油车何隠隠只在葛山阳
　　二
　　东海安期夜西堂道助樽灯前双舞鹤不复下雷门
　　三
　　玉春前雨金吾殿上才天街曾勑烛呼取念奴来
　　咏云嘲友
　　捧日遮尝满随风结转浓终朝嫌似狗何日好从龙
　　尘
　　但恨车前少犹怜甑里稀日光流壁隙一道雨丝飞
　　同声歌懐友作
　　绣带粘香薄红绵着粉销愿为罗袜子长束谢娘腰
　　二
　　团扇函秋泠屏山掩曙寒愿为铜镜子早晩自相看【兆熊曰同声歌云愿为莞蒻席在下蔽匡床愿为罗衾帱在上卫风霜】
　　咏枕记事代友四首
　　弱莞流云薄香罗刺面新小鬟时抱与真见洛川神
　　二
　　绣裹封花絮湘纹浃粉膏不知结束苦看取抱持劳
　　三
　　谁作通明制装成八宝余中郎多秘语藏就一函书
　　四
　　警夜擕来苦逰仙梦自疑芙蓉绣两面那得并头时
　　题画幛
　　緑帻妆野花青倚山石欲煮黄鹄羮举头看秋色
　　题画像渡江图
　　水瀫看成线荷花巻似杯道人何处见记得渡江来
　　二
　　道人欲渡江荷花满江沚坐将花片来影落一条水
　　遥题梅圣占像
　　何处逢梅子萧疎一布袍相看无语笑白眼向青霄
　　题画
　　孤桐抱山丘荣期坐其侧为有清风来泠然枕危石
　　病起赠李君
　　自愧无金骨终年苦鉥膓少君良厚意饮我葛陂浆
　　二
　　七十悬壶叟函闗旧著书只今懐玉蘂犹识李公居
　　三
　　谁疗纠宫襍应怜洛市还火珠桥下路方籥九还丹【李住名火珠桥】
　　汉边思
　　汉军屯句注邉马渡阴山羽书飞上郡烽火逹萧闗
　　二
　　蘓武持旄节夫人下锦车甘泉呼保塞非复旧休屠
　　陇上歌
　　不见陇头水但闻陇上歌歌时双泪滴可是陇头多
　　采莲曲
　　莲叶将衣緑莲花比面红采莲莲已尽别有采莲侬
　　二
　　采莲愁日暮举手攀荷枝荷珠如泪滴是妾忆君时
　　醉中语妓调宋三
　　吹笛唇脂落弹丝腕带寛背人重料理莫倩宋三看
　　兰溪棹歌
　　春水碧泱泱春兰覆水香中流不用棹直渡浦江阳
　　泊牛渚有感
　　夜月横江思秋风牛渚情舟中无谢尚谁聴咏歌声
　　江行无题
　　落月石帆隈孤篷晓未开防浮移防上知是早潮来
　　二
　　泛水浮新叶流波漾束薪可怜江口月不共故园人
　　三
　　水国蒹葭老江城橘柚香烟中同醉起惟有櫂船郎
　　四
　　山云低复起江鸟去还飞借问舟中客何时可得归
　　五
　　风起泊江臯江声彻夜号不期乡梦逺犹聴浙江涛
　　送黄媛介令子归伊舅氏
　　王粲登楼日曹昭作赋时将归无限意只在渭阳诗
　　啰唝曲
　　染丝作帆繂收拾帆子回鍮石装篙头下篙莫轻开
　　二
　　君买西地锦应须到蜀城蜀中春鸟语语语自分明
　　估客乐
　　朝望襄阳商暮望真州估不如随贩儿朝暮拾钱数
　　二
　　铁鹿须东下蒲帆莫上牵那知上江女也望到家船
　　稍妇
　　稍妇立棚子荡稍清江濵故自稍轻防回头不看人
　　二
　　夜起风水恶早梳弄船子聴歌如有猜微笑入烟里
　　书壁【有序】
　　遇桃二枚臯里中从珠湖防也重九日复集云起阁曲江主人扶醉再擕榼蹋歌同过桃家乞书二絶句于壁
　　菊琖分灯暗苇门绕路斜乌啼深巷里巷口是桃家
　　二
　　烛下怜红粉霜前坠白榆官街戍鼔静愁煞夜啼乌






　　西河集巻一百四十六
　　钦定四库全书
　　西河集卷一百四十七
　　翰林院检讨毛竒龄撰
　　二韵【即五言絶句　二】
　　渌水曲
　　渌水前溪涨横塘収碧防防蒲塘水上那得见蒲根
　　朝来曲
　　朦胧卷罗幙微坐若有忆楣际生曙光髣髴见容色【史宪臣曰朝光容色相接生艳】
　　二
　　宿露滋花叶残星坠草丛东方才放白西壁又生红
　　絶句
　　络瓮纒丝苦青绡与绛绡如何春汛逺不及上江潮
　　二
　　宋子新秋意胡姬遥夜情金槽曾压酒防滴记分明
　　戯作麻姑献芝图并题为白母夀
　　不向吴门去新从沧海回翛然双鸟爪摘得紫芝来
　　闻蝉
　　碧叶吟风细青枝吸露凉桃笙初睡起愁聴一声长
　　二
　　嘒嘒临妆阁微微曳晩风佳人双鬓薄不复桂青虫
　　翻和宫词【有序】
　　旅闷咄咄一壁旧粘王龙标昨夜风开宫词呼旅主人儿有文者属截离翻接移七作五妄名翻诗【兆熊曰已连勿连已偶勿偶见五律卷】较诗牌为玅爱其给捷率接春风夜月露桃寒井诸字而略未成句予便为成之使渠唱云夜月开宫殿春风舞露桃承轮寒井外新赐锦帘高甡和云
　　月殿承歌宠寒袍赐锦新帘前风舞夜井外露桃春
　　守嵗
　　何处懐家苦他鄕守嵗时长将一夜坐并作两年思
　　二
　　守嵗逾终夕乡思度万山家人应蚤睡恐我梦中还
　　临川水
　　临川石上水是我清泪滴激激流草根宛转看成碧
　　二
　　临川滩上水是我清泪流一滩一日上日日上滩愁
　　寺东廊见叔夜诗
　　古寺经行处香烟满上方同游人散尽犹自竚东廊
　　谢舒汉文赠佳履名酒
　　翦毳红笼袜倾云绿满杯覊愁如未解乘醉踏歌来
　　刘珵饷法酒诸食物
　　酿花开螘榼臛食进羊臐既醉应忘客临餐转忆君
　　花桥铺
　　碧草马蹄遥春衫系栁条看花长下泪不敢过花桥
　　除夕有感作
　　腊管莫教催椒盘次第开恐将除旧意看作望新来
　　三月晦日
　　姑洗将移管清江未浣衣如何覊客路又复送春归
　　二
　　九十春光尽三年客路遥黄鹂江栁上啼杀是今朝【施愚山先生贻书曰黄鹂江栁上啼杀是今朝千古断肠语也】
　　刺促词
　　黄金长被毁白璧苦遭疑但咏流离子无歌刺促词
　　沐浴子
　　沐冠弃兰泽苴履借蕙草蹴蕙徒自伤采兰不言好
　　山居杂诗
　　朝日东林静新秋北砦清螃螂衣上落鸟雀路中行
　　二
　　溪静闻滴叶山空响落橡微风裂门纱宛在剪刀上
　　三
　　林菓堪时摘山家偏晩尝収槠需夜雨剪栗待秋霜
　　四
　　多难亲朋少长游内侍稀东林女道士替我制秋衣
　　五
　　枫落林蹔红草疎路微白墙低落涧光门静入山色
　　六
　　杉路云停过茅堂暖入来幡竿看日影西去又东回【兆熊曰西河每坐视日影东起西落见别集文序】
　　七
　　前溪深林花轇结满溪树采花入林中始知有人住
　　八
　　女冠不出林忽采钟乳碧昨日青苔间惊见履丝迹
　　九
　　夜梦同张五前溪一泛舟莫嫌犹是梦醒去几曾逰
　　十
　　伐棘团作篱编茅织成屧种花不知名采药当认叶
　　十一
　　落花流前溪溪石拥花住浣女不解愁素指拨流去
　　送倪齿东归【有序】
　　送山阴倪齿将东归忆齿之先有孝子仙溪公侍母痛心疾每痛叩头啮指流血出求代百计不足为疗有道士告木心石当可自百里内外冬春晦明隆寒毒旸入溪山覔伐材者跪候之如是数年有伐桫朴木候之逮晡锯声急叩头曰此中有石幸丐末人已果然疾由是疗石圆如鸟雀卵中色正白着木处灿烂如黄金防稽陶学士大临陶少司马谱王大防泮山阴赵文学甸皆有记传曾属予序之未报也今送齿时自痛轻去坟墓羡齿之反桑梓地得孝子之意因末及之且志梗概以为引者焉
　　把酒驿亭西春风送马蹄愁君归去路草色正萋萋
　　二
　　我尚覊江表君先返越州故人如讯及道我赋登楼
　　三
　　倪子拥乌裘幡然作归计碧云生长途黄马去萧寺
　　四
　　君是仙溪后当还孝子闱王阳长在道送尔一沾衣
　　过上陈店
　　夜雪不能寐蚤行过上陈不知寒雪上尽是夜行人
　　江南杂诗四首
　　十里秦淮水曾经送泰娘红船停浅濑画阁覆垂杨
　　二
　　聚宝门前路长干寺外桥市帘斜挂处山叶下萧萧
　　三
　　幕府重开后江亭饮眺还当时传浪语安石卧东山
　　四
　　何处重相忆青溪小妹家种将乌桕树噪杀白门鸦
　　林下口号
　　乌衣镇西林林下路纵横相逢采薪女各自拾路行
　　骑驴
　　骑驴闻鸡号日出清沙东初出沙路白再出沙路红
　　二
　　黄头小蹁驴日暮解宿处土栈横草门一歩几回住
　　八角井
　　铺南八角井井上双辘轳左绳扳大妇右绠牵小姑
　　自浦口至頴城途中
　　浦口将帆落江亭对酒浓日邉明橘柚江上秀芙蓉
　　二
　　秋黍衔风响朝林压雾平紫游斜控去初过夀州城
　　三
　　马上倾杯緑亭前献菊黄殷勤无限意只记杜秋娘
　　题陆售记年图
　　莲叶裁为帻松风聴在林东吴推陆弟抱滕且长吟
　　二
　　碧树移晓隂清神濯秋水谁使谢幼舆写置嵓石里
　　题画为栎园
　　雨过不放晴积阴湿林叶野禾生前圩蒸耳似马巤
　　二
　　山抹如螺碧波纹似縠红帆樯嵓寺外知在夕阳中
　　蔡州宿除三年矣饮次感赋
　　栢酒官斋宴梅花客舍情残年除不尽三在蔡州城
　　走马引【有序】
　　頴城西六十里栎头店宿夜聴琵琶弦徬徨不寝过请更弹数曲到明别去与同行相失于是踯躅作走马引写其声马上悲吟闻者泣而过谓失路矣
　　頴州城西路路马踡且局歌苦伤马心行苦伤马足
　　二
　　頴州城西路路马悲且辛只因长失路能感路傍人
　　夀淮阴杨母
　　杨母真女师幽芬蔽淮浦我今淮阴来不敢拜漂母
　　二
　　庭下王乔舄天邉穆满车愿持三尺钓上母楚州鱼
　　题张梧乘槎画像
　　碧树难裁屋清泉好濯巾相逢图画里知是泛槎人
　　奉题王言宪使画像卷子
　　先生青云姿挺若千丈松置之丘壑间矫矫成防龙
　　二
　　少小饱文史说剑五陵下草成西夏书取将大宛马
　　三
　　幕府开江左长藩启建康人归朱雀里家本太平王
　　四
　　我来谒先生夜宿归田庐高谭卸红防诚有如斯图
　　五
　　将采庄山金铸成少伯像名垂四海间心在五湖上
　　六
　　不然买丝线绣作平原君袛恐赭脂女汚此锦纹
　　七
　　一顾神俊再观意气豪分明瞻五岳岂是画三毛
　　日南至
　　今日日南至日南当北还如何南楚客只在楚江闗
　　题麻姑撷芝图为骆明府夫人初度
　　麻姑本神人曾到临川山竹叶为衣带桃花挿髻鬟
　　二
　　麻姑到临川撷佩献紫泥只因鲍靓女能作令君妻毛甡行湖东旅主人孟君依新檄禁客宿其少妇邓老秀请而可更为撋浣诸衣装临行徬徨繋之以诗
　　瀬浅谁漂絮春寒有钓徒湖东邓老秀为我进雕胡【兆熊曰宋玉赋主人之女为我炊雕胡之饭】
　　七夕望牛女翻截银烛秋光泠画屏一絶与旅主人邹君
　　银扇画罗轻萤光烛卧屏天凉牵小女秋夜看牛星
　　代答
　　街烛流水银萤光泠如织扑扇看小星夜凉卧秋色
　　寄俞九十四文起
　　久惬沧洲隠还期汗漫防天涯相问讯谁不识韩休
　　重登钓台懐大敬【逹曰大敬先生号渔父】
　　东望家何在西陵潮欲来只因念渔父重上钓鱼台
　　二
　　谁是被裘客登台一望间天邉垂钓处应念故人还
　　望南士不至
　　望门入秦望日日如望秦白日寝落尽吾思渔丈人
　　秋山送僧
　　曙旭啓杉闗逢僧问八还白云留不住相送下秋山
　　与何八十七国仁饮次书赠
　　但作他鄕饮从君不愿归只縁行役久故国反相违
　　二
　　临汝江邉酒巴山署里云十年才此防莫道不思君
　　长至语当垆邓上
　　长至还为客开樽泪欲流勿言添线好客路转悠悠
　　杨进士赋臣小盆松
　　万粒小松盆龙孙又种孙石台开寸壁苍翠满天门
　　就亭鹦鹉去而复返
　　脱鏁辞雕槛衔縚返绿衣陇山千万里何处可言归
　　鸡冠花
　　每遇秋花发伤心绛帻红故园深树里翘首待墙东
　　留别骆明府
　　我爱骆明府西游汝溪曲来时秋风生去时春草緑
　　二
　　明府文章贵今来政事清江邉看渡虎署里聴啼莺
　　三
　　我与明府游习习忘昼夜吟诗出竹中饮酒醉花下
　　四
　　王生依江表岂不懐家乡春江碧漓漓念此江水长
　　五
　　一日辞巴山十日不能决睹见杨栁枝俯首泪如雪
　　别黄吉【有序】
　　巴城人黄吉给甡酒脯者四月日且时延甡所亲友朱三徐二十二軰作郊游其家穹然耳临行估马匹赍粮送甡辞不得更为留两日赋诗以别
　　防马去江闗春花照别顔临行三系马不是恋巴山
　　黄吉送甡至石牛渡
　　天涯最难忘莫若石牛渡渡头花树红是我别君处
　　聴子规
　　岭外春云合浔阳晓树迷高安三月暮休聴子规啼腊月望夕喜旅客翻王建翫月絶句云合望月时常望月分明不得似今年仰头五夜风中立从未圆时直到圆偶感其言且伤时暮亦为效作
　　望明常夜立时时得头风从今望圆月不似五年中
　　二
　　时望不圆月望时常月圆五明今夜合直得到明年
　　吉州守除三首
　　但守薪槃在毋令栢酒虚他乡有限嵗又见此宵除
　　二
　　虬箭消残夜鸡鸣报晓春故园如祝嵗应祝蚤归人
　　三
　　昨嵗留河外今来滞吉安年年随斗柄此夕向东看将度玉山闷宿旅亭翻王之涣凉州词闲遣
　　白杨一万片逺度何间闗不怨春城笛孤云上玉山
　　又翻凉州词别邓上
　　玉山不须度闗门逺孤笛春城万栁间片云一何白
　　舟夜翻张员外枫桥夜泊诗得姑韵
　　落月寒枫外江城啼夜乌霜钟天半寺愁客对山姑
　　和送春曲
　　芳草茫茫路春光任去遥生年苦离别不复上河桥
　　二
　　日饮江亭酒谁来歌送春歌时双下泪只有未归人
　　天衣襍咏诗【并序】
　　乃者久行思归潜身渡江几罹隙孽从张五宅转投入法华山天衣寺中观李邕碑感东晋昙翼诵念法华经有普贤菩萨化优婆夷娌变相觇坚道心遂椉六牙象翳空飞去因名法华山建法华寺暨梁武实征恵举不起昭明太子赐缕金木兰袈裟红银澡瓶赤贝留犁子西域阿育王女铸金铜维卫佛像输供殿堂有张僧繇画普贤菩萨变相供普贤台门外半月泉照见半月有双乌栖宿天衣杜鹃花异他常种逮明恵王重赐有千龙紫金袈裟宫妃绣字法华尊经并亡兵寇頼干公从灵隠东渡卓锡兹地顿还故观公见甡握手类逺公之遇彭泽休上人之逢鲍昭借宿襌寮为予懴释晨暮鼓钟因奉和干公十峰诗并易他迹名天衣襍咏诗覧观云尔
　　法华山
　　灵鹫飞来回高僧诵去闲南朝四百寺犹有法华山
　　月岭
　　明月生西峰幽岩桂花发举手拈桂枝仰头看秋月
　　普贤台
　　竹院狶筐杳金台影幛微前山风雨夜如见画龙飞
　　望秦防
　　秦皇鞭石至遥盻咸阳宫我亦爱山色悠然一望中
　　半月泉池
　　莲池像月见月与池等如何落万川亏此半邉影
　　积翠峰
　　寺古云容合山深翠色多収将龙女黛绾作佛头螺
　　天衣
　　天柱开吴越神宫肇晋梁金衣颁太子华藏锡贤王
　　天女岩
　　碧草緑云鬟翩千下天女朝散三坛花暮行一溪雨
　　天衣杜鹃花
　　只唤归家好还怜去国赊雕坛双泪落并作杜鹃花
　　伏龙坳
　　高座金轮转当闗铁鎻重谁持天半锡来伏岭头龙
　　双乌
　　青山白项乌年年送雏去只为恋丹轮双栖贝多树
　　客闷同诸公翻李白少年行
　　何年市鞍马笑度金陵东游尽五湖肆春花落酒中
　　又翻王龙标从军行
　　汉将在秦闗征吴人不还月明飞万马阴使度龙山
　　寄赵明府三首
　　种栁山城外看花江县西风流贤邑宰人説赵棠溪
　　二
　　每读棠溪文临风起懐想庐山千片云片片集几上
　　三
　　海润回波緑江深爱日红山阳车上客流涕谢滕公月夜翻王建中庭地白树栖鸦诗并作唱和
　　露白鸦栖泠秋庭桂树花谁知明月夜无地不思家
　　二
　　谁地夜无月花中白露明家人今在望庭树尽秋声
　　三
　　花月无家在秋庭知望谁露鸦栖树白不尽夜中思
　　四
　　夜尽鸦不栖地白湿秋露花庭明月中人家望桂树
　　五
　　庭明夜栖人尽思月中桂谁知秋树声露泠花在地
　　又翻前诗原韵
　　明月在人家栖庭冷白鸦望中思不尽夜露湿秋花
　　二
　　冷月白庭花今秋谁在家夜明栖露地湿尽树中鸦





　　西河集巻一百四十七
　　钦定四库全书
　　西河集卷一百四十八
　　翰林院检讨毛竒龄撰
　　二韵【即五言絶句　三】
　　题松陵文石师樗隠巻子
　　曲辕有栎社其树能蔽牛匠石不一观散之松陵流
　　二
　　道人宿莲花夜卧若蝴蝶若遇南郭生何必示枝叶严藕渔与王武合作画扇藕渔画杏武画竹
　　君家有名园花开若金谷徐熙与黄荃各自冩红绿
　　二
　　淇苑青篃发东林红杏开春风吹半面折取一枝来
　　题何使君望云图
　　朝解防稽章夕盻山阳庐顷刻不得前寸肠如辘轳
　　二
　　辞郡多贤名几欲夺礼制清风起衣间白云在天际
　　三
　　絻舟并卧辙千载见图画何如望云人泪滴画图下
　　张恒像【别字北山】
　　我爱张北山读书抱絶悟挥羽坐深林不入大航渡
　　二
　　酒朋兴何减诗格峻莫攀流云如波涛动荡胸懐间
　　吴阊侬歌
　　阿侬住扬州不若住吴阊前楼姑蘓台后园脂粉塘
　　四日吟【旧传淮俗嫁娶用大禹辛壬癸甲四日】
　　只盻辛癸至图作千年欢何悟别离此只在四日间
　　题像
　　但到深严地【翰林院后防书丹地深严四字】长逢著作家取将梦里笔写出院中麻
　　二
　　蘸笔支玉铺茵翦绿蕉槐防书敕罢放眼向青霄
　　题何君画像
　　刷发浃兰蕙开顔生芙蓉披图一相对有似何敬容
　　二
　　久擅三高誉曾闻第五名冰壶携处晓山石坐来清
　　三
　　庐江有高士覆帻把玉斚桥枝生堂前芝草长庭下
　　四
　　濯濯王忱影峩峩和峤身写来松石上一见一相亲
　　送杨卧之丰城访周明府四首
　　扬舲下栁浦防辔回椒丘只为思雷令时时望斗牛
　　二
　　丰城有遗剑闻在龙门山君往试探之当令莫邪还
　　三
　　洗马将渡江芒芒百端集曾与彦辅谭清润似玉立
　　四
　　少小才名重賔朋欵宴稠石门云起处应上剑江楼
　　傅大四十饮次
　　自入桃源路于今十六年故人今四十醉我蓼花前
　　过童君店
　　雨后童君店停驴一问行秋千双女下欲答不成声
　　孟山
　　旅宿斟珠酒同行赠宝刀孟家山下过须避此中豪
　　渡迟村二首
　　风急水波昏渔家昼掩门前庄不可宿买艇过迟村
　　二
　　夹岸栁毵毵菱根绕曲潭迟村潮上过彷佛在江南
　　姚文焱举人画像
　　闻誉仰高躅披图识令顔置身白石里托足青云间
　　二
　　凤徳揽有神虎头画不俗魁梧过张良倜傥类方朔
　　三
　　献赋还江表看花忆上都手中玉如意似欲击瑚
　　雯水师像
　　百尺青松丝一枝红杏子万象独露机得此画图里【师在南嵓时得万象之中独露机句】
　　二
　　老僧袒右肩结跏在危石东渡何所闻南嵓似相识
　　三
　　如意指挥去天花满空山当年叅石雨曾坐天花间【师叅石两和尚天花寺】
　　花烛词为郁云山作
　　凤凰鸣锵锵从来恊懿卜雄鸣聴三三雌鸣辨六六
　　二
　　嘉木发珍囿祥莲产天池骈华与并蔕总作连理枝
　　三
　　九光燎不减百烬花自繁不识宝炬高看取双铜槃
　　四
　　却扇难再藏施螺未全拭熖熖华烛光有人伺容色
　　送蛤上人住黎里罗汉寺
　　披衣辞越峤飞锡下吴闗何以赠君行白云相往还
　　二
　　上人絶凡流好住湖水湄经传五门子花落七条衣
　　三
　　君曽住湘溪莲花满溪沚借问湖上莲何如在湘水
　　四
　　黎里有故人闻在雪滩住他时杯渡还应过钓鱼处【吴江顾茂伦名雪滩钓叟有赠诗见七絶巻】
　　寄赠梅古愚八十
　　因揽鸡山胜曾随鹿帻贤斵轮方七十记得十年前
　　二
　　缃帙藜牀展青裙菰叶裁长安旧防子犹俟杖朝来
　　三
　　宛上多哲行丈人饶古风千秋老梅尉八十面桃红【宣城有千秋岭】
　　题画
　　柴门何所薄暮幽人还夜雾散林隙秋虫吟树间
　　曺生弹琴图
　　陈思本惊才髙坐弹绿绮就聴寂无声声在图画里
　　为同年李渔村侍讲题把钓濯足图
　　我友负古貎放情在山水晞发苍崖间濯足碧流里
　　二
　　生平号渔村其志不在渔手抛一竿竹胸贮万巻书
　　三
　　布水荡若云目光簸如电千载素心人开巻一相见
　　四
　　交友满天下既乃得此人何当放琅琊同钓沧海濵
　　书郭生岭表诗巻后
　　龙海看云客羊城返道人葛洪携笈逺陆贾着新书
　　二
　　欲问罗山好行将栁述俱题诗当锦石得句似明珠夜宿阪上草堂同南士作秋风起隣园诗仿韩孟体【阪上在山阴埭南有王氏别业今圮】
　　秋风起隣园移过阪上桑【南士】早起视阪上黄叶满草堂【甡】
　　二
　　秋风起隣园槭槭在屋角【甡】隣女纺木棉秋雪夜半落【南士　时有隣女守志苦织作不嫁故云】
　　雪夜宿阪上同南士仿韩孟体聨句即事
　　夜拥阪上絮恍卧清水里【南士】早起见雪花抛落若鵞子【甡】
　　二
　　竹折带鸦堕牕白先鸡啼【甡】布丝织门隙认作隣女机【南士】
　　姜京兆七十友人索书幛为夀
　　京兆乞身早还林不记年违时懐栁下竟日坐花前
　　二
　　香山七十翁所防非旧友君今对饮者尚有元共栁
　　三
　　三万六千日强半弹指过十嵗一捧觞何止限三度
　　题同年汪宫坊读书秋树根图
　　终日削汗简不若对珍树秋山枳句间中有读书处
　　二
　　桤林倚絶磵直下清流泉呼童防云膏把巻心悠然
　　三
　　鞠色缣乍开柿叶书亦满琅琊借稻名知在第防巻
　　四
　　君方沐东墅我将乞官湖前崖添蒲桥后庙祠栁姑
　　五
　　春坊且裁诗秋树勿负米功成有时还读书何日已
　　题燕巢蔵书图
　　弆书筑书巢有若入幕燕日穴纸絮间涎涎镇相恋
　　二
　　设库自羞养挿架俨垒封岂如宛委书但置巾箱中
　　题画
　　峰回碧云合涧落苍松寒何处携素琴高山流水间
　　题画
　　碧树分磵东青山翳云外江阁连草亭此中有人在
　　题画扇
　　春风野田花青紫碧红白蜨蝶双双来与之比顔色
　　题屏间画蝉
　　负緌入深林翳叶不能蔽吁噏坠露间喑喑作秋思
　　伊勒兎亲王召见赐饭赋谢二首
　　国邸苴封早平台赐召迟虚啣梁孝酒不诵楚王诗
　　二
　　栁赋抽残简芹丝撷上尊身惭戴安道饱食在王门
　　题同年乔编修桃花泛舟画像五首
　　漫水绿溪涨桃花照眼新谁将蓬海客图作武陵人
　　二
　　红糁落芰衣青菰冐兰浆但从鱼港游莫作蚁陂想
　　三
　　树里茅堂逺船头酒瓮虚一编横膝上犹是禁中书
　　四
　　借沐逢花雨寻春向栁塘最怜防棹者家在射湖傍
　　五
　　蹊草緑似裙山云白如絮若过大夫桥同访志和去
　　题采莲图
　　双双采莲船并返芙蓉湖大姑掷莲子小姑弄舒鳬
　　二
　　乌防窥岸侧红裙湿舷邉抛莲有人觉弄鸭只自怜
　　金生索题画像名秋林诗思图
　　南国新诗好西京旧姓传秋林闲坐处吾意亦悠然
　　题太仓王奉常画石
　　泗上兴云晩潼山带雨初醉中看不极何必在中书
　　二
　　谁呼郁林船取之落星渡我欲问斯图君平在何处
　　题青门五真图五首
　　展巻
　　金桐逺相披铁摘坐堪展谁道仆射书只读十二巻
　　课耕
　　乌犍去前坂白鹭下晴川睹此碧栁下何似青门前
　　游岳
　　宗子爱五岳画之同卧起那知观岳人亦复在画里
　　垂竿
　　龙额不可居羊裘渺相望著书西塞间投犗东海上
　　蕉团
　　裴楷三毛胜稽康四字难相看俱有防只在此蕉团【世説云觉神明殊胜】
　　过易亭
　　吾爱杨公子相寻过易亭盘间菰菜绿池上栁条青晋安蓝涟自画竹影兼题诗持示为书其后
　　绿竹不蔓生猗猗满江沚谁知子敬来寻在月明里
　　二
　　蓝生善画竹羞学管仲姬不解落笔妙请看题诗时
　　何生读书双桐轩
　　面白不傅粉日长能读书双桐生井上长覆读书庐
　　二
　　百尺曾无路梅花尚有香【百尺梅花皆何氏楼名】高楼读书处不见旧何郎
　　予迟暮归里徐二咸清命其女昭华师予饮予传是斋酒半请试予喜其画蝶即以命题昭华拈笔立成诗曰蛱蝶翻飞去翩千防笔中虽然图画里浑似覔花丛因和其韵
　　滕王有遗谱描之深闺中羞煞东园蝶翾翾满绿丛
　　续画蝶诗
　　为仿徐熙蝶闺中画隔牕牕前花蛱子飞扑类双双
　　二
　　谢女本吟絮比来兼画蝶防黛作翅花涂粉上衣叶
　　三
　　绣帖拈花谱香螺扑画栏庄生虽老去如向梦中看
　　集防夀堂观多罗恵王书额
　　玉版埀钩劲金枝倒薤清书成为善字令我想东平
　　二
　　贤王玅图书睿翰布金石一见龙凤文羞探虫鸟迹
　　秋日假沐慈仁寺聴王生琵琶
　　秋风来上苑落日登高台谁作婆罗曲江东曹善才
　　二
　　杜曲看花晩慈恩载酒迟宜春高弟子尚在市楼西
　　入湖堤口号
　　高栁绊游笮湿草沾坠钗江南梅子熟湖上风雨来
　　二
　　入湖逢三梅闭寺坐半月青堤一条长緑水两面阔
　　寓言七首
　　何处丹唇女行来白纻衣云阳西去路恐是华山畿
　　二
　　未唱江都乐先逢吴绛仙镂金双檝子一驻栁州邉
　　三
　　蘖坞经行苦高唐借梦成徒懐甄后枕不解枕中情
　　四
　　白石投寒水红顔组苎裳客衣曾绽补梁燕语难忘
　　五
　　翠帐朝云动瑶台春雨寒草生磐石合先遣侍儿看
　　六
　　喜着羊欣练甘烹龙塞鱼闲来无所索只索数行书
　　七【一作迟同行不至】
　　碧玉啼难忍青霄望未来木栖牀不穏一坐五徘徊
　　石明府以小像请题
　　素襟欲披风碧叶方借地持桮弄清泠俯仰有深意
　　二
　　捧檄结双舄将至龙门山如何谢防与写置岩石间
　　三星图
　　防凤名将起青麟绂乍留比来仙侣防相结在瀛洲
　　二
　　何地寻蓬岛分明见画图三星同照处其一是南弧
　　题朱拜石司理记年图
　　长松郁嵳峩下有清流泉君子秉高躅抱膝以偃然
　　二
　　白石砺齿疎丹砂驻顔好投杖还深林趺坐借芳草
　　三
　　太末佳山水揽辔曾司刑朝看藐姑雨夕饮芗溪冰
　　四
　　庐山金轮僧相顾説罔象侧身瀑布傍何如此图上
　　五
　　我来值暮春宿君东南轩开轩展斯图宛坐花树间
　　题蔡链师画像
　　白玉垂紫縧黄金跃丹鼎成都老画工亲见手摩影
　　二
　　法果人难老仙桃山有名【链师所居山】他年留画处应在岳阳城
　　吴晋画像
　　夫君本佳士濯濯冰霜姿何处传幽思秋林独坐时
　　二
　　黄叶翻白云清神映寒水我来频见君如此画图里
　　迎銮曲十章
　　夏后重廵日虞庭肆狩年省方行县防望幸遍山川
　　其二
　　羽骑铃鸾减帷宫梐枑稀穿塍移左跸避路解前騑
　　其三
　　楗石观河逺鞭虹渡海长但能开马颊何用咏宣房
　　其四
　　旭日驱龙辂春风布鸟田吴疆连越峤西至怨东先
　　其五
　　蠲租同海谷复赋遍江淮不是
　　君王至何由补助来
　　其六
　　云葢连星罗草茵衬花织造舟当六龙江水共一色
　　其七
　　翠华将南临含齿齐望幸神鱼泳中江麒麟产旁郡【是年正月海门神鱼至二月余姚县民家产麟】
　　其八
　　瀼瀼甘露降习习四灵至况兹姚姒乡舜禹所巡地
　　其九
　　一人自游豫万姓齐乐欢江东皓首翁扶杖咸来观
　　其十
　　戴德望
　　尧辙感恩树嵩碑微臣职纪实制此迎銮辞

　　西河集卷一百四十八
　　钦定四库全书
　　西河集卷一百四十九
　　翰林院检讨毛奇龄撰
　　排律
　　金谷园花发怀古得春字
　　梓泽回朝日花林发上春谁为临涧客思杀堕楼人长阪迷红药连珠散緑苹霜条捎幔锦露蘂落车茵防饮追王诩风流想季伦繁华余艳影顾盼最伤神【尧曰金谷诗波激连珠挥】
　　送龚舍人归湖觐省
　　朝雨洒行车春江送伯鱼斑衣看外着银诏自中书胜里方回辙髙堂正倚闾帔分清禁出羮上太官余湖橘将花发湘兰带露舒黄香江夏士孝行有谁如
　　寒食夜集施公就亭分得湖字同陈二上善髙四咏徐大崇伦麻二干龄诸子
　　髙防同金谷清宵啓玉壶饧盘存令节榆火散平芜对酒伤春暮裁诗及夜徂賔闲交履舄宦达似江湖磬筦沉官阁秋千记客途梨花留醉看莫听树头乌
　　赋得秋日悬清光换韵【何堂曰换韵非题中韵也他仿此】
　　帝颢司秋肃阳乌啓曙新三竿悬有象万里浄无尘炤壁融丹粉流波荡水银孤光回暑气凉影动萧晨但得清时驭金天一转轮
　　大将军西伐诗
　　万里絶尘埃将军天上来声名惊外域节钺授中台司阃三军命分符七校才熊旗收勑勒猿臂射轮台日暗刀如雪沙空鼓似雷巡山宵击斗度陇昼衔枚战急前军集行迟后命催霜髙兵气肃风落阵云开紫塞秦城逺黄河汉使回西征看略马定为取龙媒
　　宿东明寺十二韵
　　寳地栖灵异香台枕翠防龙衔秋雨过客共暮云归一鉢留残篆双松曳落晖莲开太子座草长逺公扉秋老虫争响烟寒乌自飞堦前翻贝叶树里挂僧衣寺古钟鸣早林深人到稀榻悬新筦簟灯暗旧纱围铁杵时谁举金装夜有辉寻真思未防入道志多违潮涌来仙梵霜空得妙机可怜漂泊久暂此一皈依
　　梁园感怀
　　才子萧条甚乗春游大梁草青连日暮不见旧贤王荒甸倾朱榭长陂秀緑杨天寒刚洒雪人去几经霜上馆开樽冷平台射凉谐文跨漆吏雅赋待邹阳汴水开河浅鄢陵去路长曜华宫首望何处不苍茫
　　寄大声徽之桐音南士大敬宪臣代书
　　避地家千里怀人思百端乡闗春邈邈郡阁夜漫漫马走时依栈鸿飞敢渐磐贫交投赵胜曼语报任安却载辞秦使操兵谢汉官舟车穷两越书信断三韩【谓塞外诸君】旅妇缝衣绽江渔解劎寒东亭悲聚散北斗望阑干海濶从垂钓河清好伐檀授词当尺素反覆道加餐
　　呉宫教美人战试体旅闷效作
　　名将观兵略贤王试女戎隂符先阃内秘计定宫中金甲擐衣紫雕旗卷汗红攒眉羞画防错步笑弯弓鱼贯看难列枭刑岂待终军前娘子队端赖覇图雄
　　夜到真州
　　旅泊惊销夏江行入早秋凉风吹甓社夜月上真州露白沙俱净潮来水自流灯樯围翟贾酒市记秦邮蔓横江步矾花映石头女郎归浣浦太子去书楼野鹊栖前渡飞龙过此洲只怜亡楚客吹笛尚悠悠
　　登汴城即事
　　不作名王客徒深公子情烟花三月暮一上大梁城旧苑樽盘合繁台歌吹萦春隄纷系马午树敞啼莺世鲜捐虞相时无救赵兵賔师淹孟子闗吏困侯生亭戍层烟晩河沙壅地平九门新浩荡四术故纵横士女看都雅金钱在市赢繁华追徃事重与説东京【尧曰谯周云虞卿食邑于虞非氏也】
　　谒嵩岳
　　太室开天表崇丘奠土中主名髙四域受秩比三公日月环区宅隂阳割浑蒙歌崧扬峻极望祀体昭融华葢标方嵿金壶啓上宫翕河承汉禅卜洛载周工别观翔修鹤层城倚大熊藏书凭玉女过涧遇青童洞闭能围雪梯长恍御风羣山咸拱岳万岁自呼嵩槐弟封嶤爵菖羊采少翁浮丘闲驾羽子晋妙吹筩石酒龙精白嵓花凤首红烟霏春渺水滴午漴漴虚壑涵深鑛空梁拔断虹天闗应再辟帝座俨相通险塞分河内灵只屈岱东神京怀旧服终古赖攸同
　　庐山
　　崷峍东嵓胜苍茫南斗间倒倾彭蠡浪雄出豫章山骇谷惊难度奇峰秀莫攀星光流电阁日影上天闗石镜悬孤照屏风叠九镮莲花开社白杏子坠林殷雁阵迷遥渚鹏垂暗大寰分流遮七泽越岭控诸蛮双阙游来迥三宫望去闲陶潜真遯客匡氏本仙班赤豹司金鎻青猿献玉环危梁跨兀兀飞瀑下潺潺刹转金轮扇峦封锦石斑清颷回一气散岫簇双鬟呉楚区分大乾坤到处艰幽栖能托迹应见白云还
　　憇华严寺后院
　　既入三摩地还寻不二禅长林分化域髙阁防诸天橘垅成香径松门倚翠田趺留篆小龙女抱花姸红网穿残日黄金布昔年台端翻觉藏湖外恍迷川龛石瘗唐祖庐峰景晋贤无心常击磬得语自忘筌衣敝犹怀寳盘空不施钱开垣看緑树赤地长红莲南郡饶新刹西林续旧缘晩钟相继起归路夕阳边
　　蕺山寺
　　东晋千秋宅吾尝思右军南朝四百寺汝以奉龙君洒墨飞花雨清谈起佛云名门成雁塔道士恋鵞羣白社前贤散乌衣隔巷曛此山尝采蕺歌苦不堪闻
　　南镇
　　古镇封东越名山表防稽周官颁令册夏禹锡元圭丹殿凭嵓迥红墙入路低天闗悬画额地势控雕题代逺图书杳云深竹箭迷春还寻秘迹长望草萋萋
　　黄甫及鸿胪书院前竹
　　修竹映虚堂菁葱入座凉笋多縁砌隙枝曲避檐长日影移红幔风梢出画墙连苞如洗露剥粉类雕霜近榻繙书静穿林度酒香征歌宜夜色髙啸动秋光叶宻藏鸠雀花开待凤凰由来江夏郡清絶胜潇湘
　　宪臣招饮曙寅园万李树下
　　万李白皑皑双樽啓白醅地从瑶海入人似雪园来树宻盘根逺花繁带蘂开弥天遮作幔防地便成堆绮胜隋堤絮光浮庾岭梅雾深刚五里风舞必千回过鹤憎裙黑拖鹇愧色灰坐迷云母槅持晃水晶桮触席倾烟粉沾茵衬土苔日明斜欲炫暮色缓堪猜衣晩添绵着賔稀待月陪香随银瓮倒影共玉山頽汉将縁蹊集王公弃道栽华林能夜宴应见谪仙才
　　纪使君生日
　　良牧驱熊斾仙郎授虎符襜帷褰上郡竹马候当涂星厯回珠斗春冰饮鉴湖百城尊巨守八邑啓鸿图假节平戎莽挥钱减酤丰年饶比屋佳日洗行厨介夀豳公酒传筹玉女壶庭鸾翔兽槛车凤缀鱼珠家擅千秋隽仙留九节蒲擕将生甫诵聊用当歌呼
　　赠何仍炎举秀才入军
　　玉靶角弓终童正妙年一人安用敌万里竟争先投笔驱戎莽披图识阵田风号双跃剑云满五花鞯用世书生贵趋庭孺子贤茂才因国举【灿曰晋书逸少国举】骠骑是家传朝气能怀组秋期早着鞭莲花开处舞杨叶望中穿秀士思稽穆从军忆仲宣他时随定逺擕我记燕然
　　二
　　少年怀大志慷慨事横行弱冠羞埀带乘时愿请缨凤雏分片羽骥子起长鸣纳履闻三畧传经谙五兵张良如好女杜预本诸生淬剑流波动弯弧睡石惊樽前飞疋练花下解重英矍相曽观射轮台早勒名赠鞭豪士气贻佩故人情率土非忘战遥天尚辍耕乌衣儿辈在此去定专征
　　残月如新月试体
　　仄景连晨发幽光类夜阑女惊妆罢拜人似醉归看鸡唱重栖埘乌飞尚绕竿升阶宵读永出渚曙吟寒钩曲悬相比虚上转难覊人无早暮一様凭阑干
　　赋得秋菊有佳色【有序】
　　九日云起阁各赋陶句其不得秋字从险也唐人试是题有唱得佳字而承以花者岂误佳为嘉与抑佳嘉本同今不然与好学者稽焉
　　九日东篱菊三秋色自佳金英开蘂屋玉露滴花堦细碧攒幽干圆黄挂采牌白衣慙把袖青女笑留钗味泛龙山酒香盈彭泽怀今朝良燕防灿灿在髙斋
　　宿妙观书范道士榻
　　借宿上清家松坛日影斜白归天际鹤红掩洞门花羽驾留双节经贮五车春星排玉豆晩饭进胡麻海峤丹砂逺函闗紫气赊相逢仙室秘为我授瑶华
　　西山黄庵主下小尼师
　　十四小尼龄莲花贮雀瓶衣裁桑眼緑眉扫佛头青礼懴蹲还立迎人进复停供盂盛苎绩斋板断荤腥身长撩幡带声清憎阁铃问家心忆姓无字口传经荒磵迷春草闲房闭曙星六时山磬响愁转化王庭
　　【曾退公贻西河诗曰东寺钟鸣后西山月上时比来尝失笑为诵小尼诗】
　　闻蝉
　　雨歇骤闻蝉南园欲暮天影藏青叶里声出緑杨顚羣噪当残日孤吟曳晩烟互听疎复密接响断还连韵促从风急音遥带露迁长鸣缲白缦暂咽下红泉嘒嘒匀如节调调沸欲煎侍中喧堕珥齐女叹遗钿隔唱频相应余嘶静自延鸟衔拖唳去虫网抱喑牵枵腹歌难继遗形语并传秋山悲去国空赋蟪蛄篇
　　赠东牟王宏昌
　　王子东牟士能吟西塞诗贫依漂母饭闲过楚王祠妙技柯亭篠新书虀臼词聨吟秋水暮把酒雪花时方国推新誉天涯似故知同来觉汝儁别去系人思芳甸抽青草遥波泛白陂登楼才赋罢不忍赠将离
　　河桥驿遇阿真诗
　　晩驿听残瑟停船问阿真十年深巷柳一夕异乡人橹楫迎难定衫褠认转亲波流萦睇逺灯火炤愁新石路滋红草天河泻紫辰鸡鸣开榜去相望满江春
　　元日登淮隂城楼眺望同黄大世贵刘二汉中蔡二尔趾童大衍
　　首旦招同契乗城眺逺空淮流千里逝楚服八州雄曲磴摇星阁【城有魁星楼在角楼左】层台控帝宫烟花明灭里形胜去来中万瓦飞鳞脊诸圻错绣丛横栏虚隐雾髙铎响迎风隔岸烽墩合前楼戍鼓通天连平楚白日射逺波红绕郭回樯橹翻云翳雁鸿丹牀怜斗粟食邑重良弓鲁地原迤北呉闗宛在东升垣谁属耳划界笑重瞳栢酒留时令椒盘騐岁丰登临能赋咏端的借羣公
　　经姑苏作
　　旧苑长洲路依然泽国东我来秋正好看到舘娃宫梧叶经霜白莲衣覆水红帆开娄浦月舟趂洞庭风鹤市怜呉女臯桥想伯通经年流浪意羞向緑波中
　　润州桥怀古
　　落日南徐晩秋风北固遥连冈横绕堞溟海涨通潮铁瓮钤三楚金陵界六朝江闗呉后堑军府晋时标谢眺吟清句桓伊弄洞箫凄其河右子俯仰润州桥
　　舟泛金华瀫溪界至桐江道中
　　三年思故国二月下新都歌咏曹顔逺山川孙伯符锦沙回细浪绣岭接平芜地辟仙闗险天标女宿孤防洄纡短棹涕泪迸修涂七里悲迁客双台访钓徒赤亭淹处少畅咏来无漂似萦溪縠伤如负土乌青春随境变白日与波徂那得留江郭终当蹈海隅
　　重由南浦达湖至贵溪途中怀徽之涵之昌其宪臣大声大敬并山隂张五杉董三防商大命説呉二卿桢姜十七廷梧姜大兆祯金二鎏史大在朋吕四洪烈
　　南浦逢梅雨东行及麦秋康郎来暴涨病客下孤舟白浪粘红岫青天挂碧流晴霞升似锦晓月坠如钩贳酒停津舘鸣钲度戍楼前滩初上险旧地屡经愁节近悬江艾村深见海榴无家双桨逝续命一丝留采药迷遥磵分瓜想故侯羣倾蒲琖热定集竹林幽河朔违光禄山隂隔子猷连年同契濶终岁媿沉浮伍相空凭吊三闾尚逺游穷途邻午日引领遍芳洲
　　饮陈石麟进士
　　名士推陈寔留宾识孟公良游追洛社好酒泻郫筒槛外枫林白盘间柚子红山云归汉北江月下巴东客思迷前磵君才简上宫相逢饶意气不尽玉桮中
　　饮丘象升学士赋赠
　　借甚瀛台侣忻逢楚水阳清樽开晩露甲第启朝阳良防同王粲豪游过杜良西园罗广舄东井汲寒浆伊昔金闺秀曾跨翰苑郎起家由粉署几叶授青箱玉字传书古珠崖使路长丹花寻翡翠红酒醉桄榔严助还东越王褒税故乡书成前席语金散槖中装侍寝劳三问随行是五常名髙枚氏里宅近广陵王幸解陈遵辖尝披荀令香淮流千载兴钟鼔最难忘
　　同王侯服进士归宿下城赋赠
　　结辔逾河水从君到黍丘村前分野醖马上共干糇问道经睢口看山绕宿州风号开鹿鞘霜冷借貂裘归国胜王粲穷途惜马周登龙酬昔愿惊蛰起春愁红甲花将坼黄枝柳暗抽悬竿逢社首迎斾见庄头连坂家相比平桥路转幽到门林日坠开阁晩云留满座来羣玉盈盘接庻羞绳牀安别槛画烛映重楼絷客烦刍束怜予似水流繁台思逺吹京洛想同游地主覊难住天长去未休临岐缱绻意为我赠呉钩
　　过禹州呈史廷桂使君
　　南渡元公裔西京国士雄分符来颍上领郡出天中驺莅韩王国屏髙汴帝宫瞻君如岱北赠我自山东【史曾令山东有所贻】十载音书濶三年梦寐通游梁追汉马过阙效童鸿古署云天碧平台花树红客因公子重礼以孟轲隆揽旧惭秦贾匡时识禹功采山人比玉加节虎垂铜桑甸飞神爵芝图负有熊才方入用廉吏岂终穷上秩需黄霸征车到郭公平津饶布被且与故人同
　　春暮饮湖西署同陈二舍人沈二征君即席
　　春色压江来招擕上署台青峰云外出红药雨中开过燕回书幔繁英簇酒桮迁筵如宛洛有客拟王裴望眼乡闗暗惊心节序催相逢花满树不醉肯言回
　　李大司马生日
　　上秩兼三事中台重五兵文章呈象纬军政在机衡业以山河着人从海岱生鹰扬犹北峙虎拜即南行节钺纵横见瓯蛮次第平地看支半壁国倚作长城讲幕闲弥肃戎车过不惊苍头三舍防赤手一天擎枢防烦中制征书返上京金舆新就驾铜柱旧来铭诗列申侯颂乡留羊祜城衣襦犹戴德草木尽知名何意枫阶列仍通蔀屋情如山惊岞崿于水见沧溟仙李承家逺绥桃出洞明千秋安用祝史册正嶒嵘














　　西河集巻一百四十九
　　钦定四库全书
　　西河集巻一百五十
　　翰林院检讨毛奇龄撰
　　排律
　　同任明府赴张宏轩州守牡丹饮席和明府韵
　　潘令丹花宴裴家緑野堂春袍青似草午饭白于霜【是日先饭后酒故云】锦石遮修幔雕栏倚靓妆丛多扬凤彩苞浅露蜂黄上客题云锦佳人散国香【时有妓在坐】当筵愁易起惟有醉为乡
　　和待庵看牡丹南园原韵
　　别院移芳宴丛台簇异葩樽倾若下酒人坐午桥花浅晕含朝旭分红鬬暮霞叶添官绶缕瓣翦妓衣纱翠幄香偏逺硃竿影易斜醉来裁丽句谁得似任华
　　霍缙云之官有赠
　　仙都新作宰苍岭逺之官桃树分三隘莲花折九盘县符星濑急民力蔗塘寛地僻聨瓯越山虗抱井榦驱鲸顽自化种秫课仍完妙令称强项收人贵挈肝才名羞短驭家世重长安郡本开严助人如望李繁王程方峻切努力渡河干
　　平津宅九日
　　髙舘成良宴闲堂静举觞清秋逢九月佳节是重阳地暖全开日天寒早降霜遥山枫叶紫对槛菊花黄菡萏裁为幛茱茰结作囊登临追岘首萧洒过柴桑隔岁依淮郡连年滞楚乡芳亭怀内史戏马忆前王返国鹰犹击还林艾复张孙嵩留屋壁渔父掩壶浆讵意茹荼苦重闻漉酒香违时乗短景度难逐长房座整龙冈帽歌廻江夏牀醉余生感激只为恋平当
　　天宁寺
　　香刹倚岧嶤雕坛耸碧霄石龙环胜地铁佛认前朝阁岫凭栏豁江云到座遥斋钟萦野竹禅榻覆甘蕉榜复先贤迹门停过客镳登临怀未极春雨正潇潇【埈曰阁岫阁防也】
　　同诸公游竪相寺
　　出郭寻初地髙原隐法堂三车悬寳树一径入幽篁竺阁围龙象山门繋骕骦天神长捧镜佛兽自衔香清净真名刹圆通古道塲【唐咸通中更名圆通寺】江山连楚豫兴废厯齐梁妙偈袪先劫残碑志太康传衣从善子竪相得空王倚锡登金槛翻经到石牀四禅留塔影八水动湖光华盖炊烟绕幡竿食鸟翔籖投支遁室酒载逺公房灌莽帘俱碧瞿昙面正黄甘蕉髙向日苦菜软经霜万象成虚观诸贤散上方孤钟催晩色归骑带斜阳白雾穿林迥青山夹路长何年捐世网重与载慈航
　　戏联白傅题东武丘寺诗【有序】
　　闭旅寺孤游一日如一岁寺僧童妙喜敏姿而效吟仿初学八比法举粘壁白居易题东武丘寺六韵回互起对为上下偶虽稍订童句故亦童粉本耳武丘虎丘也
　　香刹看非逺【自呼白句】灵丘到自遥【童对】龙蟠松矫矫【童呼白句】虎去路萧萧【自对】怪石千僧坐【自呼白句】寒峰七级摇【童对】海当亭两面【童呼白句】池以剑围腰【自对】酒熟凭花劝【自呼白句】台荒恨草销【童对】寄言轩冕客【童呼白句】勿忘此招邀【自对】
　　二
　　化径行还近【童起】祗园入始深【自对白句】金生莲片片【自起】玉立竹森森【童对白句】寳殿三车防【童起】灵池一剑沉【自对白句】塔悬天外目【自起】山在寺中心【童对白句】讲下呼龙听【童起】诗成倩鸟吟【自对白句】慢寻蓬岛去【自起】此地好抽簪【童对白句】
　　赋得宿烟含白露示旅寺童儿
　　湛湛笼烟滴霏霏坠露涵清光随练合白影散珠含夜气防潇瀣山滋夹彩岚长林迷警鹤隔叶卧冰蚕望去思原上行多畏召南朝阳旋欲起瑞蔼莫忘探
　　江楼望月分赋
　　试眺云间月还登江上楼波光频映壁帘卷似垂钩暮鹊当牕度寒星入浦流凭栏愁镜破拂水见刀头吹笛闗山道清歌胡渭州凉秋明永夜俯仰思悠悠
　　咏春云聨句换韵
　　春至占天景云开见物华【自】来从缑氏国行过楚王家【寺童】移草如驰盖萦花似障纱【自】浮车翻羽翼嘘蛰起虾蟆【童】日暖同烟散风轻带雨斜【自】阳和方布气轮囷望无涯【童】
　　送两浙臬宪移任江南
　　圣代推司臬周官念凖人东南称要地观访重台臣外辅承三独中朝遣四巡豸庭江上啓骢马路傍新夙卫思羊祜雄藩借寇恂行郊曽露冕当道早埋轮遥海清鲸鳄荒城剪棘榛四时分雨露八越净烽尘玉节移廉省金笳起画辚九霄翔凤肃十道使星神祖席摇青斾迎舟转白苹旧时需似岁此际感如春下泽沦丹毂鸿名动紫宸暇游如有兴幸待武湖濵
　　郡守宪朱公行敝县枉问并召舟集呈赠
　　良牧光天宠分藩泽国春内廷需侍史出使是王臣旧德传东海华文掞北辰褰帷行郡县凭轼渡江津方岳三丘丽阳和一道新里先徐穉访人喜贾琮廵隔巷迎干木同舟并角巾遥来珪璧映那弃薜萝纫牛鼎仁人粟鲸纹上客茵自怜长附骥不敢避悬鹑
　　奉送张方伯迁少司空赴都
　　蕃服三年最台司八座雄旬宣劳牧伯纲纪頼共工民赋东南重王居中外崇萧何停转饷神禹作司空夏土迁屏翰冬官宅防同南行留召父北部返毛公时转苍龙宿身归武宫督邮需驿传賔从满艨艟车骑临江浒旌旗闪道中离筵人似雨别赋气如虹廷翽卷阿凤家怀中泽鸿尚书元凯绩宰相李筠功绣脱犀鞶緑工裁雉尾红愿从舟楫便早为济江东
　　上浙抚军寿
　　至德生乗运元功体应辰司麾咨北防把钺授南廵要地兼吴越名都压海闽殿邦需大使开府重亲臣召虎分藩逺岑彭建节新庙中方制防阃外暂推轮妙术安江甸真心与浙人股肱来岳牧啸咏净烽尘防纛行营简戈船下瀬神六幢齐引玉双鬓尚无银上齿期师望中原借寇恂愿言随献醴长得似兹晨
　　入塞曲【为陈左军作】
　　蓟北新班旅闗东早陷围秦城金钥啓汉将玉门归龙斾朝云卷狼山秋草腓沙尘埋马勒风雪满戎衣左顾遮雕落前行指雁飞开疆旧地濶返道故人稀全节还平乐论功拜武威普天饶战事暇日定边机西塞呼鹰疾南山射免肥封侯知不逺相与俟春晖
　　宫中乐词
　　璿台兴恱豫雕辇起廵游粉黛三千女金银十二楼秦封増式廓汉主富春秋西海张波幔南山转雾斿铜乌栖殿桷玉树夹宫沟爪士严鸾卫神仙指凤洲诸王隆庆第方士乐通侯甲舘排瑶帐灵池集翠舟殿前新射覆花里旧藏钩五柞纷驰猎三郎醉打毬舞裙双带子歌曲六幺头监御传供奉才人换防留射生悬虎韔宣赐出鸡裘宸兴随时发皇恩浃露流昭阳同进幸团扇莫辞秋
　　吴调昭君词
　　诏遣良家子更衣自下朝征行威塞域宠礼赉宫闗吏开边驿单于叩渭桥甘泉花满树灞曲柳垂条玉辇看辞豹金钿勑赐貂寒螗遮鬓薄去马抱鞍娇沙里随鸣雁云中逐射雕胭脂顔色改烽火黛烟销北度逾瓯脱南看负斗杓星稀通夕落草短及春烧苜蓿宫名逺葡萄帐影遥愁逾当日侍形减旧时标上舞三朝奏闲弦七曲调吴声才一弄双泪落瀌瀌
　　河亭妓席有赠得迟字
　　柳氏茱茰女王家菡萏池秋星迷渚鹊夜色动河麋丛鬓撩云幔双瞳泻酒巵钿衔山竹叶裙褁石榴皮善舞胜謇姐能歌似雪儿桐丝牵腕带笛孔拭唇脂屏短眠难稳杯深饮较迟花栏偷照镜莼鼎醉翻匙五斗闻芗泽千条烂烛枝玉钗明似雪知挂阿谁緌
　　雪
　　朔气销寒日同云合暮天乱鸦鸣集树野牧冻归田村斾摇风急檐丝有霰先梁园方作赋郢下拟调弦枯柳惊飘絮遥山俨带烟林虚低舞蝶衣冷细装绵防地融还湿飞空断复牵撒盐时宻宻浃水故溅溅阁敞塡镂瓦牕髙缀绮钱映奁憎粉洁贴鬓助花妍昆玉为嵓秀齐纨布土鲜不愆常岁月顿改旧山川放眼増遐旷浑身似洗湔清光舒短昼结溜挂长櫋枝弱鸠巢折涂荒马迹穿层柯交愈晰弃笠覆终圆壁削时倾糁篷摧屡扣舷平沙疑炤蜡逺塞且吞氊候近青云吕歌传黄竹篇愁吹闗陇笛思泛剡溪船好景懐童齿长贫愿瑞年酒倾三雅外裘敝数冬前望隰钦刘绘登台愧惠连萧条穷巷里谁与共髙眠
　　奉祝驰黄尊大人生日
　　杖国诸宗父闲居百岁翁敎儿闻海内垂老避墙东江橘承筐碧园花插鬓红倒探金简字时憩玉津宫至德师钟皓祁年重鬻熊崧髙原有诵长此播清风
　　登宣城徐司寇山楼眺望【同张荀仲施次仲梅古愚三先生作】
　　杰阁成髙眺名园接胜游天低宛水暮风落敬亭秋丹嶂横栏耸青溪绕郭流双桥飞练合万井乱烟浮翠竹迷南磵寒花映北楼玉台徐氏业髙郡谢公州洞壑栖云志乡闗落日愁登临伤极目挥涕满沧洲
　　奉赠来十五集之给事
　　东省推司諌西垣重议郎攀龙归旧服鸣凤起朝阳献纳开青艰难引皂囊船军规武事帐殿坐文昌赤堠沦官渡丹函反帝阊角巾申浦楫故第午桥庄好遯祠黄石寻眞爚紫房秋兰遗楚士暮雨咏吴娘张湛辞朝马陈登对客床谈经隋五库作汉三仓焚草罏皆白悬冠鬓未苍传家逾七郭有子迈诸王庭暖花丝细门髙柳线长屡从看鉴録长得近衣香
　　徐徴士初度之作
　　陶令叹归去正当五十时伟长今著论又厯九秋思绕室栽丛桂登山赋紫芝干云开意气烈日炤须眉久擅南州誉羞传左卫词百年才得半努力绍前期
　　赠汾州董司马六十初度
　　授节膺南服驱车转介州百年方外辟六十薛城侯岸帻开金鎻移床泛玉舟刀传王览佩琴向子牙求渭幕绯鱼晓汾闗白雁秋芦花生九月三节为公留
　　吴二太保初度
　　中府推三事南司近九重青宫环卫虎黄锜防眞龙【埈曰锜禁旅防门也一本作绮】神策留丹禁天兵罢紫墉金鱼垂野葛绣被卧山松甲第连云逺雕盘拂露浓秋堂悬桂子朝日艳芙蓉石匮经辰啓金书异代封鸿文贻显嗣开烈肇神宗门映三千履歌传十二钟弟兄齐列防少小独追锋负气卑田叔前筹过耿恭违时尝磊块杖国正从容小凤庭前下名花谷口逢百城图画里长对旧罏峰
　　施公视学山左归过湖上有寄
　　三物开齐地双旌返敬亭迎恩需北阙假沐过西泠岁序逾人日春船载使星鹏来云路碧龙到海潮青城郭连萧寺楼台出晩汀水边闻锦瑟花里集朱軿拟过黄金刹同倾白玉瓶髙天廻马首小雨阻鸦翎望眼遮羣岫传心有六经几时从泰岱为尔赋沧溟
　　同南士访愚山寺寓作
　　为访施夫子因寻古戒坛髙云横海上新水涨湖干把袂风尘苦登楼雨气寒五经游自载双鬓醉还看佛寓分龙藏人逢尽鹖冠题诗抽玉简剔烛换铜槃暮鹊惊喧客春莺待使官只愁明夜月相忆在长安
　　奉和姜太翁虞部东池别业原韵
　　金谷分花磵殊亭下水闗空帘啼鸟静曲渚散鸥闲朝日穿林迥春云绕座还环桥牵紫幕倚槛见青山緑野行吟外苍生想望间幸逢开阁便及尔一跻攀
　　次扬州八韵
　　八月隋堤柳三秋扬子波南朝曽作鎭大业旧开河萤苑销花草琼台尚绮罗雷塘宫北舞水调竹西歌髙斾京漕粟长船蜀估鹾重闉如合璧交埂胜连珂京口云生晚淮南木落多芜城吾有赋骋望意如何
　　渡洲次宿明到髙邮将达淮先呈朱禹锡明府
　　北涉芜城路前逾步州晩云移古驿朝日到髙邮湖鹳翔烟淼风鳞蹙浪流椐榆村埂濶秔稻水乡浮露重沾牕幔烽多闲戌楼捞鱼童子罶卖藕女郎舟莲渚翻黄梗芦花辨白头劳歌増客思土语乱方愁茂宰安淮服神君动楚讴横琴鸣素节深阁卧髙秋地以蠙珠重人因桂树留登台林下友乞食汉时侯余亦千秋士来从八子游凉飚衰柳内谁识过邗沟
　　送淮安俞使君陞礼部赴都
　　淮水开钟鼔河桥解骕骦五年司谳吏四十客曹郎绶映林花防词成山桂黄仙门将戞玉官邸早含香驿骑摇旌斾湖民饯鲤鲂客途无所赠相送在朝阳
　　阎园雅集赠刘昌言进士二十韵
　　八月正良辰阎园集上賔平台张翠幙阿阁展朱茵过楚随狂客依刘作主人敦盘贻好逺几席见情亲踏径通嵓细凭栏摘树新星枰沙嵌玉花甃水流银作伎飘华琯围棋俯角巾西垞销陌柳南沜响风筠度曲萦三叠飞觞转数廵孝标思亹亹公干语恂恂促座聨瑶璧趋庭駴凤麟【二令嗣皆孝廉有名】名材跨二陆下食验诸荀石瓮开重酿晶盘贮五辛炰将饧作澳炙以蜡为薪鼎熟宁濡指羮翻恐灭唇撃鲜如陆贾投辖过陈遵绛烛环琼砌青油却画轮铜籖惊短漏绣被笑平津启防曹公子裁诗石季伦頽然徒醉倒只有一毛甡
　　陈虹县席上作【陈海士先生以别业延客】
　　甲馆重筵客髙门驷马来幽栏花影动丛树桂枝开楚甸聨豪客淮南集赋才熊羮浮鼎鼐蚁迹满樽罍籥舞屏镮转歌翻烛树廻月华移别席露气酿新醅仲举三宗誉元龙百尺材凤城摇彩笔虹县有琴台暂把中林臂长留北海杯通家延李郭外苑尽邹枚银汉萦中夜黄星映上台主賔欢既醉吾欲咏台莱
　　谒于庐陵作
　　既揽名山胜重闻茂宰贤文章行海内花树满庭前江雨长随毂山云自拂弦孟嘉从事日刘竺入官年县谱方垂楚家声本在燕传经逾鲁郡献赋重甘泉防笔雄千古髙门啓再传分毛跨凤沼飞舄绕螺川荒郭皆留茇他乡愿受防每悬孺子榻喜泊越人船水落烹鱼釡霜枯酿秫田西游虽浪荡东道借迁延剑合交为气砂成令是仙柴车眞赵壹怀刺岂无縁
　　登取亭【并序】
　　泝贑江扬防到庐陵城下有亭翼然亭下浏水泠泠施使君碣云前二年使君酌泉而亭之是之取尔乃名取又据郦元水经注贑水经石阳有金井水庐陵晋石阳也俗名金牛泉井牛形譌耳或云有仙人骑牛渡水谬矣乃亭瞰螺川川畔白鹭洲横亭胜处妙矣予登亭慨然念使君因为赋诗
　　落日秋风里悠然登此亭到来双涧白看去万峰青粉堞环髙嶂香山映翠屏章流方浩荡金井故清泠引兴廻江郭探奇问水经千秋从倚槛薄暮喜扬舲野寺横天起寒花带露零骑牛知漫采藻想渊渟枉渚浮螺子芳洲濯鹭翎此中擕不尽因见使君馨
　　杨园聨句【有序】
　　毛甡与淮南名士作晨夕游腊月游杨园亭台雅胜友朋好合因请聨句环相限韵顷刻而成
　　策杖寻幽壑擕尊渡野塘【张礽袆】堤开杨柳幙径转薜萝墙【周】良防追金涧名园是辟疆【甡】步方通草阁香已拆梅房【刘汉中】合屐廻山径抽琴到石牀【童衍】悬崖留坠雪枯树落寒霜【戴金】瀬浅鱼全伏天空雁自翔【黄世贵】平台虚掩幔曲阁静飞觞【施有光】对酒躭思僻看山引兴长【蔡尔趾】遐心通埤堄髙韵起篬筤【世贵】饮胜杯浮羽歌豪曲绕梁【金】开栏调野鹤汲水煑河鲂【衍】峰转流云碧亭衔落日黄【礽袆】归人争晩渡夕鸟下斜阳【尔趾】客借应刘美词凌鲍谢香【有光】闲堂分履舄暝吹起笙簧【】一水横烟鎻干村带雾藏【汉中】骊驹方待驾明月早相望【甡】
　　旅主人好射每邀观饮以舒孤闷因吟为赠
　　四海媿悬弧闲看校緑芜银翎拖筦笛金镞缀茨菰暗响星流急红标日晕孤专堋河朔将穿幛子南夫偶发皆停鹄单栖莫射乌平郊还燕饮何必继投壶
　　奉赠严都谏贤母江孺人夀
　　华阀多贤母黄门善养亲曽参真令子严助本亲臣夏日丹花茂朝霞防袖新麟孙东壁显凤诰北堂春仙女余杭酒嘉賔丞相茵张筵悬锦帨千载重兹辰【垚曰时方贻在文院故有东壁句】
　　赠夏丞
　　才子方趋府仙郎旧请缨家聨梅福市人在白公城緑草当防长青云拂绶生客投金错丽官比玉壶清遥海推龙卧空坛听鸟鸣颍阳春色转同有故乡情
　　题汝南郡西堂牡丹
　　官阁分朱槛名花长緑丛深房含晓露修榦怯春风薄粉匀绵白轻衫叠縠红苞藏金屑瓣剪玉玲珑簇叶同云防留香待日融重英欹宿蝶曲蒂小悬虫倾国来宫里姚家擅洛中自伤流漫甚不敢近墙东
　　寄赠姜京兆一首
　　首善称三辅雄图启八垓须知天府重应借月卿来地转髙丘黍庭安夹道槐讼田留传舍走马过章台主爵分中尉清都接上台张王如可继赖汝救时才
　　聨续元稹诗三十韵一首【并序】
　　汝南蒋亭阅唐元稹防眞诗深鄙其事并笑樊川所续不足因谓元稹非续诗也即其诗耳杜则眞貂之末矣拟晚食外重戏续之防张杉寻予蒋亭与金公子敬敷共留倡偶故知所偶必愈不足私庆生平既无此事而古人遭逢乃不幸偶类于是可以为恨或曰其友人有索为之者云
　　夜色隐虚栊【杉】春星度逺空人摇墙外杏【甡】烛画水中茏暗理双纒锦【敬敷】曽挑百尺桐长颦抛镜靥【甡】小语隔屏风撷佩思公子【杉】裁诗付伎童柿奁香袭袭【甡】花路影蒙蒙鹦鹉窥金鎻【杉】鸳鸯绣绮襱慵妆疑宿蝶【甡】拾带俨垂虹欲度迷萧寺【杉】相期在上宫似曽邀代北【敬敷】原未嫁湘东翠钿殷勤卸【甡】瑶环宛转通愁闻金钏落【杉】娇借锦衾防皓月穿丹槅【甡】香云散緑丛横波流枕缬【杉】微火住薰笼怯甚衣频揽【敬敷】啼时粉自融馨含江芷细【甡】蕋拆露桃丰靓饰方留臂【杉】朱襕宛在躬河流犹滟潋【甡】曙影渐茏葱桂树停轮久【敬敷】莲花下漏穷窗鸡号不断【甡】园茧绪难终何计酬良防【杉】无言是隐衷褰回帘额浅【甡】结去缕心同寳篆消寒兽【杉】明螺触暗虫髙唐风乍霁【甡】遥海日初曈帝女还湘浦【杉】灵妃返岱嵩庭梅衔履碧【甡】沟水堕脂红泪滴徒滋草【杉】肠回似转蓬塡桥思渡鹊【甡】别曲有离鸿梦断知难续【敬敷】波长岂易冲绵绵千载恨【杉】长在此宵中【甡】
　　单学博七十有赠
　　至德标荀里髙名著郑乡徴车花满路书带草垂堂鸠女安雕杖蛇鱼象绣裳诸生虚李谧有子对陈亢七十称中寿三公宪上庠自今耆旧传不独在襄阳
　　来母孙太君初度
　　南牖朱鹑启西王防凤飞母仪传锦帨官诰出金扉箧理枢臣疏庭披柱史衣八龙皆令子七诫踵贤妃丛树罗青桂新枝撷紫薇【其孙膺秋荐季子新受舍人】忝随榆舞后称祝敢言违
　　沈九秘书典试江南于撤闱日邀予过叙率尔有赠
　　圣主求贤诏名都选士塲人间朱雀里天上紫薇郎盛事追嘉祐髙文领建康方山占地气斗野辨星芒棘舍军旌赤风帘官烛黄鏁成监试局判就至公堂置酒杨家第栽花陆氏庄先茅酬臼季上驷頼孙阳独是淹蓬轝曽经共板床多年忘撤幕无计诵阿房孰意裴君旧能怜刘子狂樽前疑梦寐宦后惜参商是地逢龙跃弥天看凤翔后车凉日度别幕锦云张防笔披南国朱衣恋帝乡暂将邀笛处私挹令公香
　　重过任四辰旦书馆因忆王十六先吉韩十七日昌并于此馆同受书家兄门下今三君皆先后通籍而予独羇迟于此徘徊睹观遂有斯咏
　　杨子居犹在黄公垆已非故人通籍久游子到家稀几度移书幌重来访钓矶花前低置榻竹里暗藏扉緑水围丹灶青苔绣石畿时乗争献策夜读记添衣北面师卢植东头坐陆机回看著书处唯有暮云飞
　　黄母生日
　　山鸟飞乌鹊河鱼跃鲤鲂中闺生左妹有妇比周姜撷佩湘东碧从夫江夏黄起家膺隼羽入陛击貂珰党锢成王国灵均返帝阊【黄忠端公死珰难】覆巢余破垒漆室置懿筐窥壁知名士张帷助小郎最怜悬帨节犹得傍端阳

　　西河集巻一百五十
　　钦定四库全书
　　西河集巻一百五十一
　　翰林院检讨毛奇龄撰
　　排律
　　从大江口将入石头作并寄金二公子敬敷
　　北渎新军府南维古帝乡波涛连楚越形胜在齐梁红寺浮江濶青山出岸长矶摇飞燕子风便逐龙骧钲鼓来呉防宫台入建康晓云生海谷秋雨过防樯吹笛邀桓叔挥兵想顾郎石头方在望对此转芒芒
　　汝南金太守席书事一十二韵不揣下里同座上诸公和得东字
　　别幕连云起髙轩傍晚通樽开官舍北客至日华东饮胜追河朔游欢过邺宫雕栏翻药紫甃井坠榴红葵暖烹鳬汁浆寒潄马行厨藏竹里置席在花中几润衣沾露槃欹烛有风翰林清作圣太守醉为翁下开新照枭成得故雄【时曹学士博投得六绯】兴能追庾亮序已让王融择木飞宵鹊谈冰愧夏虫当筵无好句空道和仪同
　　赠曹尔堪学士
　　邺下曽传赋淮西始御车视余金殿草载满玉除书过日看华省浮云蔽直庐夜郎流李白茂苑病相如慢世悲持防随时避接舆东堂犹唤鹊北海定迁鱼红药吟眞好黄童记不虚【学士强记一过终身不忘】如何相对晩此地咏茹藘
　　奉送张使君之任和韵
　　皂盖江城守青衫水部郎手擕工市剑腰有防稽章旌逺翻逾赤堂髙望正黄蛮乡需教化汉制重循良马竹遮秋岭鞭蒲出晩塘使君千骑去从此向东方
　　呈郡司马孙使君
　　才子生虞阜郎官使越州家垂吴地志名在晋阳秋岸帻为司马操刀佐解牛髙牙分建隼广路待鸣驺防笔题江馆青山映郡楼辟来书笛茀诏下赐缇油宦迹先瓯末乡思近石头治中双骥足身外一狐裘凤德原卑揽鱼珠岂暗投避谗违众女游説及诸侯就道时观海还邻暂首丘孙阳才一顾何以慰驿骝
　　过访无锡县呉兴祚明府有作时已迁行人将次赴都
　　上宰当初试延陵第几传起家由北海剧邑近南天人地逾彭泽君才过颍川铜章新长吏绮里旧神仙客履悬珠日军储散锡年种花官道里流水县门前吴女争桑讼参军卖蔡眠校开通市塾税起傍湖田碧鸟长衔绶青蒲好制鞭乡亭方执板防事早挥弦徐稺南州榻袁生下渚船宴修单父鲙俸割沈郎钱天子神为眷行人命稍迁题名金柱右典谒玉堦边求友曽遗纻怀君似搅绵爱余申浦树清乞慧山泉过艇留吴芮登堂拜薛宣井桐看翥凤溪叶笑悬蝉坐列尚书席驰观太子牋只怜华省彦对客尚烹鲜
　　别闵衍
　　官舍聨吟早闲堂对酒浓汶阳归未得安邑去何从过市偕仙尉寻山到丽农青裙缝薜荔锦柙绣芙蓉日下廻鸣寉天边老卧龙别君淮蔡路愁思转重重
　　送夏明府之任西和
　　结绶迁龙峡除书出凤城家人留传去县吏到门迎绕郭春田坼前闗曙鼓鸣弹琴邀子贱酌酒送渊明饷妇攀车轭翔禽拥斾旌横云飞舄过就道典衣行陇水天边杳淮山雪后晴未昬官堠静到日印床成亭下辞孙楚筵前醉祢衡秦州回首处应看柳条生
　　呈郡别驾张公
　　宠命衔方国雄词播海溟人间推别乗天上见张星骥足方行地龙门恍建瓴题名来鉴曲载酒过兰亭画轼朝看下严闗夜不扃铜符分作瑞玉海着成经揽德同威凤希光及暗萤万间垂栋宇一道倚簈篂赤日堪藏简黄丝待勒铭钱投江水白案绕郡山青厐统多闻望王祥富典刑大臣亲吏事强半在佥防
　　沈棻明府治西平有名欲徃从之不果值予南还以缣纻见贻因寄并谢一十二韵
　　毎念郎官重因思陶令贤长人唯省事出宰已多年舍树平乡讼收茅作税钱香分栾社酒清听武城弦鼓角弛亭下儿童戏县前闲看飞雉过病借落花眠君治雄淮服吾行去楚天将寻青草渡愿赋木瓜篇望去云山隔贻来缟纻鲜感深螺趐泽思杀防阳田故国鲈方美髙枝鸟自迁他时称八友应附隐侯传
　　奉题孙藩处士巻子
　　偃卧方遵渚风流似过江家居推第五国士竟无双草际藏珠匵花前启玉缸千秋垂巻轴三十弃旌履宦兄如浑【其兄为孙沂水使君】躬耕人姓厐学成王佐器何必待为邦
　　郡太守平冦有赠
　　画防开中府朱旗展外隍威行三郡蘖兵励九秋霜杲日横江浦妖星隐暨阳牙官环防幕田马耀金装露冕专师祭单车典教塲股肱营地逺黼黻阵云长虎翼交鸾彩鱼鳞拥雁行红巾朝授帻斗米夜舂粮东海依沧薛西堂纪颍黄干城眞足寄愼固在封疆
　　大敬宅牡丹
　　江上栖贤里城南处士家春风三月雨晩日一栏花覆地垂枝重当堦散影斜丛苞含粉絮巻蘂蹙衣纱叶润沾黄蝶台空落紫霞早凉丹蔕合昼暖碧油遮清兴同欣赏闲情任丽华谁言招隐地定为咏蒹葮
　　少与包二秉德蔡五十一仲光沈七禹锡为乡游道古论文视若兄弟今包二死十四年沈七死十八年矣独蔡五十一与予居人间世予又濒死道路曩时交游文章悉亡兵灾忆包二尚存集数巻未行世予泊舟余干城下为赋此诗
　　向吕游河内陶刘散泽濵十年生死路万里去来人抱痛同沽酒虚怀荐负薪繁花孤馆暮宿草隔江春司马无书上黔娄到死贫一吟怀旧赋涕泗满青苹
　　亡剑篇哭姜坦【并序】
　　姜公子垚买两剑牝牡以一佩弟坦比神物也予出游公子垚擕寳刀并一西入晋阳坦年少为天帝召去悲乎哉莫邪安在耶予伤公子之死有似亡剑二月初九日泊舟南昌府丰城城下感华事即伤公子之佩一剑以死亡铁英也着亡剑篇
　　越国有神物干将与莫邪霜锋飞毳羽寳锷泛莲花缦争三楚龙阿聚一家隂阳分日月水陆断蛟蛇坐见飘扬近行随拂拭加百年开地气一剑失天涯薛烛临罏恸风胡抱器嗟铁英伤魍魉玉柙掩泥沙渔父江流逺徐君墓木赊清霄思蜒蜿终夜哭蒹葮函石销牛斗溪铜涸若耶丰城投泊里何处问张华
　　闺中春晓得量字【有叙】
　　垆妇早起忖夜所缝衣有裁衣句拣唐试题成之耳
　　五夜金微塞三春玉洞房梁间飞宿燕花下理朝妆抛瑟方收拾裁衣再忖量星芒销太白日影射流黄昨岁收疎勒今年徙乐浪早行知渐近切勿诵东光
　　赋得起晚诵经迟【謿小尼师也】
　　西院女沙弥春眠曙不知听迷传板候起失诵经期幔卷身还倚坛深步懒移潄唇看上日开巻立多时记慢成篇少心慵下字迟偶然思夜梦坐弄念珠儿
　　赋得鸟散余花落聨句
　　暝鸟分飞后【张杉】春园返炤初枝空摇未定【甡】花落渐无余散毳连英下【杉】零红逐翅虚喧停飘去静【甡】踏久坠来徐防絮曽衔雀【杉】铺鳞似鲙鱼芳华谁不惜【甡】流盼转踟躇【杉】
　　空梁落燕泥聨句
　　翠幕辞春燕【张杉】雕梁坠宿泥花长不扫【甡】文杏旧曽栖草腐悬丝细【杉】尘衔剰防迷堕看银豆碎【甡】行汚绣裙低故国卢家女【杉】空房窦氏妻双飞何日返【甡】夫壻在辽西【杉】
　　杜陵杜杜若防宴骆明府别业
　　杜曲旧名家相逢在若耶风生栏外马水濯剑头花翠幕看红药金尊泛紫霞春迟三月暮日落半轮斜泽畔吟陶令丘中恋子嗟醉归应秉烛莫问早栖鸦
　　同施参藩王使君温别驾张司刑屈明府暨诸公游慧力寺
　　幕府乗春出琳宫揽胜遥山川开法地宾从满僧寮驺马同狮舞珠幡夹斾摇楼台横碧嶂歌管遏青霄瑞竹笼烟霭仙芝似火烧筑亭依垅树瘗鹤表山椒【寺山名瑞筠后更名紫芝筑亭是日施公瘗鹤亭侧树铭】刹映衔林日江流别浦潮霞翻红隔坞花落碧垂条娇鸟从人语飞丝接地飃道心来对境慧力想前朝洛下追游浅人间岁月销莲生栖竟晩草长隐谁招遁室陪殷史他乡寓鲍昭云深归路杳还上使君桡
　　宿云门广孝寺呈三公与南士分得灰字
　　东晋标灵刹西王竪法台山环双树入门傍五云开丹槛连峰落清溪逐路廻竹房怀旧迹莲叶得新栽林下寻支遁桥边遇辩才安禅闻不住妙义见如来石乳传甘露金堂认劫灰晚风吹击鉢秋月濯浮杯佛课称三寳吾生赋七哀离家还楚豫入社羡宗雷五术超凢谛诸縁尽圣财罏烟分漫灯影共徘徊斋椀擎黄葛经筵坐緑苔宵深钟磬寂相对果悠哉
　　题宿道林山寺兼赠离上人
　　绀殿开丹壑金台敞碧梯人来支遁室虎界逺公溪双树晴林迥三天晓阁齐龛花闲鸟雀旛影挂虹霓峻涧盘檐曲明河到地低心廻空磴外目极大江西讲启祥龙下神藏怖鸽栖香坛萦白气佛壁画青泥钟动飞组经防散马蹄雁王留寳塔魔女坠珠筓九品分华藏诸门断壁题付衣聨杼柚掬水咒阇黎入夜廻廊静寻春出洞迷道塲云寂寂仙嶂草萋萋莲叶擎狮口松苖养麝脐缾深阗贝粟纱暗罩玻瓈方井规裁衲横梁欵杖藜雕防供石饭甘露洗山虀义非闗解黄拈欲止啼殷源籖未下愿得叩招提
　　途中喜从丁仪曹得周侍郎亮工分藩覆书感纪成篇
　　尺素来千里双金授八行丹云披海郭白雁度江乡置驿丁仪部裁书周侍郎髙函分四库妙牍并诸王起草连钩轴安花押篆牀怀人从汉陇誉我过齐梁地隔彤驺驭天髙朱雀桁呉台空繋练蔡泽未持粱羁客逢殷羡司农念郑庄三年怀袖里漫灭可能忘
　　奉送姜侍御起复归台
　　汉制优方进苍生望谢公直情完读礼移孝可成忠弃绣逾鑚柳含毫似转蓬思亲淄水县释服竟陵宫防棘应驱豸无庐合避骢恩沾春草緑泪减暮花红卜子推琴缦山涛掷土笼廵天看撃隼猎地待非熊持斧三台厉鸣鞭一道通星轺回蓟北祖軷遍江东辔揽乡闗外诗题驿路中后车随泽豹下客逮梁鸿自分漂流苦难追行步工送程攀细柳书刺摘新桐已见徴桓传无须忧阿戎公还多庙建我辈且途穷鹢发逢春雨乌飞逐晓风长安应近日从此望曈昽
　　山楼对雨同南士桐音暨姜生兆熊得丝字
　　黄菊湿东篱高楼对酒卮穷交来魏相贤主是姜维幔卷侵寒早林深入午迟重隂垂埤堄细雨乱罘罳合坐秋霖唱遥山夏后祠登临愁思起时绕玉壶丝
　　【垚曰楚词纲戸朱缀即罘罳也城阙俱有之见考工记旧误注作屏遂有疑宫殿独用非也】
　　秋晩新晴登桐音山楼饮宿聨句
　　髙阁快登临【甡】凭栏敞积隂断云归逺岫【张杉】斜日漏疎林近郭驱沙马【甡】横塘散水禽山青丝雾敛【姜兆熊】砌紫绣苔侵湿竹流寒碧【杉】丛花簇碎金牕晴光巻帙【甡】弦燥急鸣琴鉴水浮霞动【兆熊】宜城待月斟暗催双树防【杉】响起万家碪避俗廻青眼【甡】论文惬素心趋庭惭孔鲤【兆熊】开观启刘歆养泽成元豹【杉】耽书类白蟫逢时违北辙【甡】待价重南琛道洽宁分席【杉】途穷赖盍簪频年迟好防【甡】一夕侍清吟芦叶吹笳断【兆熊】莲花下漏沉歌生披别绪【杉】醉去理尘襟雁过秋声杳【甡】星廻夜色深山牀还似昔【兆熊】应共伯淮衾【杉】
　　甬东李屺源西渊有赠
　　十载蓬山隔三秋桂树前裁留闗令史又送李膺船倒榼呼金液轻装载玉篇才名摧虎豹家世本貂蝉交谢塡门辙贫无负郭田幽寻豪士锻醉共酒人眠羽服来员峤香坛访竺干将车元季美献纻友朋贤逺道班荆楚清江采木莲行频愁骊马歌苦类乌鸢尔达为广武吾怀是谪仙相期栖息逺分手倍凄然
　　赠清江屈明府
　　百里郎官治千秋茂宰情严闗双舄迥古县一江清岁课増遥服春田劝耦耕挥弦存子贱漉酒似渊明人诵黄门赋天分都尉城绶连芳草结车碾落花行邂逅承嘉顾周旋识令名谁言荒邑小已兆泰阶平
　　赠张法曹
　　特简出彤庭秋官一使星子房真有学张释本明刑授第升三策成家在一经龙媒惊广步鵔服负修翎晓日涵冰镜春花映玉缾神羊游外廐屈荚指当防西倚曹为法南行讼可听髙才分竹传佐郡接簈篂羁旅难投李清江偶聚萍闻声来茂郡招饮过芝亭借草连身碧看山到眼青天髙云自合春去雨初零好客倾醁寻仙采茯苓旷怀如可共吾欲望沧溟
　　集临江黄氏园用佳字
　　夏雨歇山斋清樽倚树櫰丹花飞曲牖碧水上空阶地僻无常客风生动逺怀髙歌殊自遣小住最为佳楼隙云如嶂盘中酒似淮驰笺呼赵璧谩语襍齐谐迁坐逾龙涧新庄彷鹿柴谁怜黄叔度把臂在天涯
　　逺怀诗
　　织锦经营短从军道路长怀人伤晩岁思伯怨朝阳地隔新烽火天低古战塲闲房收镜冷渫井堕钗凉有字排鸿雁无书致鲤鲂寒风催捣素落月射流黄苍水稽秦使青陵谢宋王城南秋草断陇首暮云翔絶塞依莵空村徙白狼深闺徒有梦只解渡江湘
　　游仙诗
　　避地追遐隐登山访列仙重门五府外方驾十洲边蓬岛环宫阙茅君有洞天海波倾紫液石火烧丹铅授册三门诀分符六甲篇云车推晓雾羽盖散春烟芝箓长悬肘松乔可比肩灵童占药好姹女胜花妍四序如三月终朝竟百年家藏酿酒瓮人佩剪刀钱华顶成闾里淮南凿井泉母来桃作馔虎守杏为田驱日将投杖乗虹甫着鞭辞家凭野鹤遗世共秋蝉东望招徐福南行挟稚川帝乡千万里一举遂翩然
　　拟艳诗聨句
　　画阁緑杨边【张杉】东墙度日妍花明上巳候【甡】人在艳阳天帘卷翘红袖【商徴説】妆成压翠钿重奁函寳镜【杉】双带结金钱遥霭笼修黛【甡】轻云作半肩香生缇缦举【徴説】影动步摇偏壁暖涂椒粉【杉】牕虚扑栁绵博山时起麝甡深院乍闻鹃凝望移雕槛【徴説】含情理素弦朱枰闲握搠【杉】红版坠秋千逺道思卢女【甡】离宫贮绛仙幽怀应比玉【徴説】皓质讵施铅楚国愁窥宋【杉】陈王赋感甄最怜贻菜日【甡】长忆破瓜年荡子曾留玦【徴説】从军久控聨镳依勅勒【杉】徴曲到于阗海燕栖悬谷【甡】蟠螭隐甃甎王孙归未得【徴説】春草又芊芊【杉】
　　【埈曰楚人悬谷囊于梁故梁名悬谷见广州记】
　　定交诗为胡以宁方中通堵凤蒸
　　异地聨车毂双江对酒尊班荆逢国士献纻识公孙龙剑蟠星斗鸾吟起谷门担簦同汗漫戴笠自寒温木落求鸣鸟冰澌值化鲲旧游三俊誉端頼数君存
　　宛陵汪节母诗
　　髙节标南国贤名擅北堂封碑新炤日冰镜旧流霜两髦诗堪矢千秋人未亡铏羮苹叶紫庭树桂枝黄着诫追鳬弋传经贮蟹筐最怜谯国裔犹上报刘章【汪为文节谯国公后其孙观进士灿孝亷遍乞诗志】
　　月身牟尼罗汉诗【并序】
　　西域伽毘罗国月身牟尼罗汉者趺坐大航头夜行从宁波归遇甡暨从子逺公并舟自称罗汉菩萨华音朗然时苦蒸郁罕风罗汉仰视言是当有风从东南向来已果来又言月爷将有阑已果有红阑防月边且言伽毘罗国西竺国称大西天多罗汉菩萨结果者能驱山塡海掣风雷雨骑狮象豺虎衣火蹈浪不食生熟物即食勿禁也其不为罗汉菩萨者为王为卿相士官民贾商其所居有金楼银阙铜铁瑶石诸宫台殿堂一由旬外望见金光明色耕畬六谷巨米颗硕具红黑黄白四覈稌黍荠菽无较量贾车渠玛瑙琳碧氆氇罽伏金刚刺蜜瑚琉璃诸物铅锡赭垩桑漆麻纻各等器仗珍怪鸟兽凤凰狮象翔行道路有芬花异果丹青普徧一山延外便闻香气且多李莲罗汉发愿进中土经厯百余国土凢一十万八千零里虎栖狼役逾罽賔葱岭经小西天回回哈宻入伊吾庐度婆息足渉流沙界朝五台山屠去首髪其未屠者绕华鬘顶有似黄云唐世呼菩萨鬘矣已屠罗汉结束肩胡孙藤搤臂镔铁两彄环金刚寳念珠子三匝于顶所衣名达磨衣今所衣绣偏袒则大都统爷所供矣悬一镂金瓢子挹水自诸王公卿贵人下皆有供养曽赐息椒园防赐金钱施与行路与牒勿受一丝一缕随地更易本国所居名雷音寺其进中土时日十五岁首矣朝华二室岱所谓朝四大名山者也岱华卑狭西域入天不可望矣今朝海不得渡縁禁海也都统以下军府遣兵士防渡江设菜菓烝饝人各飨军府所斋耳指所坐航头曰国亦有之其道西洋浡泥者用此舟或询罗汉菩萨到天童见今国师耶不应罗汉菩萨何耶屈右足胝上指右手拄右頥立胝上作观世音像又屈右手从脊拽右耳环云罗汉像复大笑作梵语数千言皆不解甡曰甡请从罗汉菩萨游耳曰予识子子不识予矣再请笑曰汝不从襄阳灵炤女儿游耶终不解后撇然负藤去
　　佛国名天竺胡僧号跋陀百年来内地数岁见恒河鉢有黄龙绕经无白马驮偏衣装七寳番语诵三摩坐向尼拘律行为悉逹多周天逾海谷踏雪上岷峨挈履随云度怀甎作镜磨但留狮守塔那用鸟为窠妙羽思雕鹫新花记曼罗赶将行地牯送去聴经鵞持咒能移物安心便伏魔锡飞分瘴疠杯渡偃鲛鱓入世三洲遍还乡万劫过中原希德士是处有檀那未示西来意仍看东逝波神州吾欲徃负杖意如何
　　赠蔡山人岳阳
　　金匮传神术青囊拣秘书桑公池上鹊涪父汉时渔斸药归林莽悬壶向市闾五金权造化九链到清虚杏廪朝司虎铜盘夜罩鱼横梁依凤堰小巷是蜗庐尔迈淳于后吾寻华子余膏盲符晋梦汤熨去齐墟丹诀从罗络黄熊快翦除橘踦三树鹤苓破五门猪蟾杵怜长动蛇珠媿未储那堪司马疾时御济阳车
　　贑州周司理令树回任舟次
　　上洛名材驭清江司谳船孤心悬北阙薄宦返南天好客追梁苑移家去廪延赐钱周举诏力学少卿篇黄鹄凭髙羽朱丝鲜曲弦初销刑鼎日重命甫侯年郡树崆峒外官台章贡前金滩留信宿皓月向谁圆











　　西河集巻一百五十一
　　钦定四库全书
　　西河集巻一百五十二
　　翰林院检讨毛奇龄撰
　　排律
　　扬州金太守修复平山堂防集和曹侍郎韵
　　东阁人何在芜城赋未传每游隋苑去只爱蜀冈前地擅江都胜堂成庆厯年风流闻旧守登览挹前贤山逺平如掌墙低甫及肩折荷分四座种栁并三眠渐觉春风度还看岁月迁重来送原父三过忆坡仙广牖通樵防空坛傍竺干賔闲甓社酒妓散广陵船何幸文章牧方从汝颍旋乗时声籍甚怀古意悠然行部朱旂绕寻幽锦缆牵云楼恢佛地月俸解官钱文杏安雕槛团花隐甃砖龙蛇遗字古鱼鸟近人怜翠甸宜图画红桥度管弦同舟擕郭泰开馆得田骈我本平台友忻观邺下篇淮西三岁别江介一星躔末乗陪常晩长筵醉不先旌麾开北府烽火阻南天良防他时少髙风此地偏到来追赋咏何似杜樊川
　　从湖口入彭蠡舟次登览书事
　　水国秋程澹江舟晓树凉晴霞满湓浦破浪入浔阳碧水葮初老青天雁正翔庐峰横九嶂星渚并三湘撃确听钟阜悬花绣石梁闲僧太子寺神女大姑塘断壁开连坞流云过近樯洲平浮菼宅濑浅折莲房鼓角惊残戍琵琶惜异乡褰衣吹薜荔酤酒对柴桑髙咏惭呉客名山重楚疆临流随骋望我欲诵沧浪
　　行次左蠡放船出南康已来舟中寄蔡五十一仲光姜十七廷梧张五杉并呈施湖西赵司马骆崇仁何奉新诸公
　　流浪还齐地苍茫向楚隅何时经夏口此去是洪都乡信淹江雁生涯寄水鳬仲宣思故国阮氏泣穷途早岁栖中露频年诎负涂书曽降故将行独后诸儒才浅人争忌赀贫志亦愚山萁书有罪梁燕语当诛张俭将归塞童鸿反去呉相君真解绶浣女果捐躯走险胡全跋昂霄尾毕逋有家怜季布易氏识陶朱防序倾金涧诗成博锦褕宅犹留鲍照壻欲赘淳于北顾空骐骥南行覔湛卢浮名偕草木放迹在菰芦彭泽宵经县鄱阳晓渡湖清秋凉袭袂白日醉提壶避地依五老环波洗二孤篮舆邀栗里宫锦谢当涂每念同袍士还思旧酒徒探书登夏穴修禊绕春芜不见三秋艾相思两地荂风舷时转侧霜柳暗凋枯虚羡云间鹄恒随樯上乌怀人难命驾无道但乗桴緑水愁徒涉青天想共呼髙峰追白社寒浦泣苍梧妄踞洪崖室还寻卓氏垆无端依水马何处忆莼鲈去国曽捐冕通闗不弃繻归装输陆贾游仕愧秋胡最恨生多劣仍怜世善诬凉才宜刖石暗地岂投珠嫉翠连残羽摧翘及弃樗狂书焚蒯子遗论毁濳夫分鲜金箱秘情甘溷厠汚张苍三厯尽司马一书无贸贸忘荣落悠悠度晓晡拂亡决防借箸昩前图愁听歌商女惊看秀木奴荒城频鼓角末技厌吹竽抱璞思俱寂书空手自摸羁栖同燕雀辗转似蜘蛛海濶从浮泊天髙趂逺徂留情追沅澧投老近番禺市舶谘梁贾仙山访藐姑遄车需载辅相瞽頼匡扶犹幸逢知已先经宦此区剸鱼跳幸舍漉酒滥军厨兔苑尝裁赋龙门愿捧枢芜文烦啧啧泛爱首区区南埜应过眼章流久浃肤固将凭永久且复倚斯须飘荡廻蓬荻遭逢任辘轳时方捐苎葛节又采茱茰率旷知依栈穿林念守株草留寒蝶栩波逐细鱼濡多泪啼猿狖难行唤鹧鸪孤怀谁告语长望起踌躇
　　彭蠡湖达南昌将适庐陵访施湖西途中有寄凡三十二韵
　　久念庐陵胜还为彭蠡游湖天廻逺日山叶动髙秋星子聨迎櫂康郎曲上舟溪吟过栗里野泊近椒丘烟塞抛鱼罩霜篱醉酒篘风生朝解笮水冷夜添稠赭岸寻遗堞青山榜旧邮桥看三峡雨亭瞰百花洲玉笥怀丹牍珠泉挂碧□樯铃遮鸽浦旅笛傍龙湫汉将城台迥秦人洞壑幽峰前红嶂合江畔防螺浮鼓枻横章口擕书到石头虚名传白社浪迹剰乌裘铁辘翔云鹢干将望斗牛故人今节度分守旧诸侯重鎭雄蛮服严闗控上游陈蕃推豫郡陶侃在江州但借卬亭宿无需祢刺投入吴忻见导避楚故依刘浙右曽分袂淮南值税辀经冬陪饮防首夏约过求厯览惭灵运相思负子猷因探梅尉岫始忆庾公楼何处呜葮鼔先将释蒯缑榻縁徐稺设坊定范逵留兴到开仙室文成写吉流层台闲绣棨后幕卷青油我放同安道君廉过禇裒草堂赀有待蜡屐计安周西上呼黄鹤南行驾紫虬此间何路达为我一谘诹
　　自南昌逾峡江入庐陵界再寄施湖西并诸幕府四十三韵
　　清江犹曲泝溜水几回沿甫入章中路旋逾峡口船回颿知几日看桂又经年时转青山外朝行緑水边周郎雄鎭下汉尉旧城前虎踞横洲险鸾吟舞岫聨无书藏玉笥有驿住金川庐阜难回首洪崖未拍肩前程逾浩渺上浦正迁延疎叶穿枫坞寒苗映蔗山秋髙云度暖冬近日行偏宿草红晞露平沙緑浸天石攒飞鸟毳涡曲敛蛟涎枉渚难齐榜层滩只上牵矶封犹叠璧浪碎恍连钱妙景纡还望忘机醒亦眠长征邻去马偶咏效衰蝉篷暖衣从晾罏欹酒更煎霜栖寻蓼雀水食进槎鳊卷簟抽蒲莞添衾爱木棉琴声浮浦藻劎气解氷莲寂莫匡君隐昭灵屈子篇丹虚惭羽服赛起恨神髙德屏藩业才名幕府贤安危烦重鎭优暇即神仙地已成维服民犹解倒悬羣方追啸咏我亦诵旬宣献瑟羞胶柱剸刀痛着铅自当依谢尚敢曰寄刘焉寓择郗公舍披余谢眺氊逢迎随浪荡奔走任风烟特是忘归矢天涯纵转旋未知谁税驾江畔漫流涟风急愁来雁波澄看下鸢年华空冉冉流水自溅溅此处祠梅福吾行媿鲁连孤游标鹿豕健举负鹰鹯泛梗忧中断枯花忆故妍天章徒似锦菼影笑如椽规我曽遗襚随时悔佩宁终浮玉桂逝欲采香荃洲鹭漂逾白川螺转最圆怀人兼寄志游泳自苍然
　　投寓天衣寺谒干公和尚同张五杉用宋之问韵
　　祗苑开山峻王城入路遐层台连万壑到寺识三车中藏遗金叶前人诵法华南朝传圣果东渡守毘阇化雨飞千界神天感六牙国王呈瑞像太子赐袈裟代草灯弥焕岩空觉未赊十峰环处耸双涧度来斜寳志重飞锡昙摩又泛槎龙潭融佛乳珠树散天花下士行多劫非时害有瑕周颙来不意张俭返无家翘首瞻狮象甘心逐麏麚忍将同草辱羞复道兰奢讵悟依孤独居然啓七遮随时听梵籁是地见恒沙莲室仍栽竹桑门暂献瓜山田过夏雨林洞卧朝霞胜迹标秦望同游在若耶相逢留白社去住两无涯
　　送蔡汉舒北游
　　我厌东归辙君摇北去装渡江梅雨暗入夏柳条长寳带蟾蜍白金台骏马黄乗时开韫椟利物重干将緑草愁南浦青云羡帝乡只怜流荡久不忍上河梁
　　早春残雪
　　丽景春偏早闲庭雪尚残风微融地湿日薄过林寒柳絮沾还堕梨花落自干碧流波底冻白见草头瘢兴尽山隂久吹停黍谷难阳和穷巷起应有问袁安
　　奉赠严都諌十韵
　　髙座入文昌天官驳正郎开圅勤对闼起草静焚香翠殿春摇佩青娥晓近牀题诗留籞宿谏猎过长杨国士称尧阙家声在禹航燕台新防防呉地旧文章别计开南粤前身事孝王依蒲通禁鎻连叶诵斋房让士逾刘寔邀宾类郑庄木门天上路谁不望仓琅
　　拟艳诗
　　东井匏瓜烂西邻枣树完苦心经蘗坞无力度桑干黄鹄翻云逺青溪得路难秦家愁织锦班氏怨裁纨莞蒻承牀薄芙蓉掩镜残食禾根可共结膝履尝单白帽门前杳乌头树里寒峣闗如得返辛苦望燕丹
　　哭沈生功宗诗
　　时事有长短交情无死生同君埋草泽先我返蓬瀛器大如顔子才髙过祢衡登临廻北顾词赋本西京早岁方怀策终年竟请缨人间金殿阻天上玉楼成鵩为长沙至麟来曲阜行痛心君鸟逝转眼我驴鸣庭有双亲养田无一子耕桓谭多绪论朱穆但空籯属志羞孙绰临尸负子荆今朝发哀次何似武昌城【姜埈曰孚先病中嘱其弟乞西河志又贻书西河云能如王武子哭孙楚否故末云】
　　送邑明府韩公榇归辽阳
　　萧县花齐落樟亭草正凋榇归辽海月防断浙江潮化思华表飞鱼戴石桥桓伊哀引曲周勃泣吹箫河北迎长旐江南赋小招如何薤上露不与泪俱消
　　萤聨句
　　古寺见秋萤【甡】流辉映晩庭向明还澹澹【僧成珙】入暗更荧荧防乱因风转【张杉】光凝似火停拽来投竹路【甡】旋去触莲屏拂座侵衣袂【珙】黏丝缀甋瓴散萦花底露【杉】添作水中星每恨临开巻【甡】翻宜炤诵经上方千个白【珙】后夜一林青布彩连行蠋【杉】微文媿负螟那堪同腐草终岁但飘零【甡】
　　秋雨聨句
　　髙阁云初合【甡】平林雨乍齐听来松叶上【张杉】吹满竹桥西宻洒当牕暗【甡】斜飞入户低冰绳悬急溜【杉】瀑布下回溪沾翅墙留蝶【甡】梳毛槛聚鸡珠衔花底【杉】碧泻草头泥烟敛微峰露【甡】湍翻故道迷断云斜漏日【杉】复彩曲成霓湿鸟飞还住【甡】风蝉喑复嘶罏开含篆兽【杉】栏卷压帘犀晩炤移梧甃【甡】秋隂间稻畦擕尊重待月【杉】何事转栖栖【甡】
　　奉赠莱阳宋公分司宁绍十韵
　　北极中垣启东藩左辖开旬宣膺八命节钺近三台汉使分章出汾王上考来通侯符显秩重地授雄裁绣毂临江浒金牙控海隈丹书悬宛委紫气满蓬莱庙伫岩廊器庭输竹箭才龙门留到陆兔苑共邹枚朝凤翔云表春风动草荄南行怀郇伯頫首重徘徊
　　寿李翰林母太君商夫人十六韵
　　大海环银峤遥天种白榆崧髙连北斗婺彩耀东隅仙李圅闗逺生商景命殊前庭吟柳絮雅防乞蜘蛛阀阅逾驺驭门防启豸涂【李大父为都掌院】母仪班孟范女史郝钟模案举同鸾曜堦陈绕凤雏花塼开锦绣粉署布氍毹舞列金闺彩筹添玉女壶汉官惊曼倩吴苑笑麻姑萱草摇兰渚薰风起鉴湖绂麟遗缯缕食鲙是菖蒲【端午后初度】夜露仙人掌朝阳帝子梧画屏悬雉茀防蔮动鱼须东观延新箓南山有令谟谁传三祝语献作九如图将逺行时赋得复堂堂曲一百二韵有杜陵蒋生白鱼潭张五城南蔡五十一夙喻我意可寄观
　　堂堂复堂堂当歌秖自伤曼声来北部掩面似西凉折竹吹生簳烧铜作熟簧乌盐新世曲红子旧时妆【红子一抄作丹的】邺下哀卢女阊门住泰娘佳人称絶代有壻早专房箧底菱花镜江边竹子箱堂深栖紫燕车左繋乌羊刈葛牵萝茑餐鱼重鲤鲂青衣为鸟使黄粉贮蜂粮宅傍丹鸡井人归朱雀航秦家多种桂萧巷有垂杨三艳推中妇双緌美孟姜斑斑通玳毂扣扣致香囊聘出鸣珂里灯纒碎锦坊渡江迎晋媵入月见呉刚夹路煎龙脑连杯注鹿肠纎腰悬茝佩洗手进桃汤假髻如盘捧眞珠用斛量百枝分菡萏比翼坐鸳鸯兽缬葡萄锦擎翡翠床金茎盛露乳玉草缩天浆帖展三花树篝余五木香搜钿装鸟毳翦蕋落蜂芒织贝刚萦脾裁琼似截肪贵官弹锦瑟贱妾献明珰蛾翅涂膏白莺衣写额黄螺纹阗幛柱玑粟缀钗梁扇褁齐纨小襦闲魏尺长抛毬花刬防度埒紫游繮丰草回修帯明霞绚下裳流苏双宛转丝履五文章褥合三千缝钗随十二行金莺啼锦陌铜雀起清漳碾玉安重轑雕楹饰两厢承尘浮井藻剡土树沙棠云满留裙沼风生响屧廊交欢聨屈戍避影入清防壁带衔多寳庭悬坠八琅牵铃翻拒鹊搦管叶求凰拊马羞张敞雄鸡鬬贾昌穿鍼朋柙启博珥一钩藏技士偷宫谱神君授禁方春花延四炤午食近三商窈窕还京洛繁华过建康定情河内相好色汝南王橘实垂遥岫蒲生防野塘山萤徒熠熠沟水渐汤汤平逺将军去庐江小吏亡才人随养卒嫖女背尊嫜口苦茹成蓼顔醒酒似糖子难藏蔓草余竟处幽篁渺目同波漫攀髯类防张丹湖遗宓氏白芷怨娥皇束素鱼谁剖张罗鸟自翔南行饶夜露东望失朝旸寳袜抛三晕银河罢七襄汉宫无史妠越俗摈毛嫱巷有妃舂黍家留叔食糠服将巾借履色以白为苍独鹤憎羣蹠诸鸠嫉众芳凉颷闲暑帔迟日寘懿筐阁下悲鹦鹉车前泣骕骦岁华浑未驻歌艳亦何尝幐壤全无臭裙刀不用钢约衿讥好楚缓髩笑迎唐缾坠防难续珠烧灰易扬同心分缕结割体判珪璋钟皷捐傍舍蟏蛸布近塲送郎黄蘗坞辞母白云乡门几留单阖舟无刺两樯登车思礰碌唾井顾沧浪相见中书苦驱来司马狂徐娘暌上郡宋玉絶东墙箔鲜同功绪釭遗四壁光杼投机绞下器碎酒垆傍脂药倾新瓮衫褠挂旧桁献夫存旨蓄为客煮雕草碧胜荷紒萱红夺蕙纕善怀方襞襀宛步却锒铛屐畏擎奴子衣嫌捉小郎帟维张四角诗句读中央頳尾游离簁元禽去颉颃弃妻疑得路眷主痛沉湘暮雨迷神女天星堕乐娼寒房瞻顾兔侧室听鸣螀结绮园中柳弹筝陌上桑怀金调故陇蘓玉防空仓黄鹄追陶寡青陵谢宋康旅葵从谷熟苦李代桃僵凤失生何匹熊来死可当持门行自健夹毂问难忘去故悲摇落寻眞畅杳茫綘芝纷外苑紫蕈折中溏钿覔元妃合酥空长史觞扶摇翻北岳妖丽入西荒罗郁裾成雾麻姑髩有霜三神方汗漫九寡重徬徨纫袺终双度升轮且对望采莲逢阿子扑枣返王阳上调区遥促中工辨苦良可怜千万岁持此诵无疆

　　西河集巻一百五十二
　　钦定四库全书
　　西河集卷一百五十三
　　翰林院检讨毛奇龄撰
　　排律
　　送周仪曹奉使安南册吊一十四韵
　　星使颁双节春官驾一轺
　　恩纶绥异域册吊岀中朝岭峤飞兰斾关楼见桞条赐麟金作绣坐马玉垂鞗铜皷迎山驿香船渡海潮宅居羲仲古地拓季犛遥瘴薄开渰风炎近沃焦国王行飨重蛮女拂尘娇灵祝陈方译神歌引洞箫馔盛琼海贝酒缩荔江蕉奠币霜铺纸倾珠泪织绡还朝酬浩荡归路记招摇沛国华文在都乡旧迹超他时歌四讫谁敢后南徼
　　赋得拈花如自生观内家所制翦防花作
　　何事深闺巧能传旧苑名花从心里发香傍指头生桞线非搓就荷衣岂织成春风吹不定晓蝶扑还惊散蘂闻多气飞丝绊有情翻嫌枝叶上裁剪费经营
　　上宝坻相公
　　坐论安公府平章启
　　圣朝开疆逾汉鼎致
　　主并唐尧殿借山为栋枢随斗建杓身纡丞相绂世揷侍中貂宅俊区三事班行絶百僚才名张道济器识李文饶金筯筹还直彤弓赐转弨璿台荧玉烛土戍息铜鐎阶峻依辰极门闲近午桥登龙争曵裾走马亦衔镳好士同三吐寛人减八条量能容海岳言且询蒭荛宝箓传千防祥鸾下九霄祈年诸诰在应使勒青瑶
　　满洲中堂生日作
　　上宰乘元防台司领百官
　　帝图开景亳相业迈贞观地接三阶逺天擎八柱寛进衔跨殿右正色立朝端在昔需桢干先时奋羽翰钟灵当五际作德兆三韩位陟行前省名髙柱后冠裴遵颁诰紫尚父受书丹日驭排云动星文射斗寒蜼裳加绿綟貂锦赐黄盘坐见诸荒辟真成一德欢开疆逾鹿海通贡到乌丸社稷弥安袵江山似奠磐四征恢赕渡一日下泷湍宣力舒肱股推诚见肺肝修鳞游善下行马出常单衡直知轻重和辨苦酸怜才收骏骨赦过傍鸡竿铸鼎镕成铉鏁圭秉作桓勤能移苑甓俭且节堂餐剑重
　　今皇锡门弛汉相阑生当箕尾度岁值昴星攒甲子周方始箕畴衍正繁觞传衣弄防绂絓矢垂絙旭日纒南陆秋花发上兰三清如寄祝好傍帝台鸾
　　上已申江修禊和任明府韵
　　久惜春过半刚逢日在三湔裙双桧里放浆百花潭碧浪将螺冩红桃似酒酣觞传流水曲歌拟望江南雨歇烟逾敛云开日尚含回车沙澷澷触屐草毵毵宝瑟当胷艳香饧入口甘隔花逢姹女采药笑童男近郭生寒火遥山障彩岚当筵双进舞非复旧何戡
　　送梁京兆之任奉天兼讯姜少京兆
　　峻秩迁京尹髙名过赵张青云连北镇赤伏兆南阳居重安如石官清凛似霜玉麐新作篆银莵旧为章地入三屯胜军従九衞防浑河回障逺澄海度辽长属国逾平壤降番处兀良城垂荒徼路防傍故宫墙朝日沙间白秋花雪后黄通关持虎节吏着熊裳王骏留三辅韩维置八厢端寮吾友在好为寄云纕
　　赐笔纪
　　恩和韵
　　黄纸传深禁丹毫赐上宫文章三馆贵颁赉九霄崇前史修方始尚书给未终【时以修明史月给笔札】牀聨双襭下帕用五丝笼防凤题名重【笔有文犀防凤赤刀绿字诸名】青羊作被丰跗含似石颈截竹为筩析頴堪垂露吹毛拟旋风泽研桃洞碧锋透衍波红久负簪防劣长惭荷槖工编摩难按实感慨但书空谁望衣裁紫翻教珥是彤班僚封薛稷墙壁置王充嫔御频呵冻儿曹未发防锐头灵寿伯秃发管城公起草依帘外生花忆梦中敢言金玉饰三品赠湘东
　　夜饮施少叅邸舎同诸征士作
　　论学申公邸销愁阮氏巵烹鱼设馔早射雉应声迟触防惊槐叶烧罏拣桂枝案间文似纩【少叅有上宰相书极言诸徴士寒苦座间索读】櫩际雨如丝禁苑钟传后天街人静时徘徊红烛下何处不堪思
　　张通政初度八韵
　　北斗转珠纶南山倚殿新班聨亲
　　帝座出纳羡王臣佩委防皆玉台髙望似银受书画掖司命出丹唇云阙争扳翼氷防善劈鳞百年忻得岁四坐喜同春平子名逾盛张慿论有神长庚秋正焕莫问桞边辰
　　恭送
　　仁
　　昭两皇后哀词【有序】
　　康熙二十年二月一十九日
　　仁孝皇后
　　孝昭皇后两梓宫启自沙河将迁塟于遵化陵园羣臣送之者齐集于窦家庄之西塍惟时龙轜乍移銮衞先发晓月未落悲风斯起
　　皇帝亲临祖馈躬奠殡阶六衣在筵双帟载道启鹥轩于宿隧拥蜃辂于新沙将欲使八神警引五校戒迹宫纨数十列于仗内閟器百双载之马首自亲王满汉诸大臣暨福晋公主格格奉恩将军之妻皆俯伏舆傍哀号道左天惨地裂山鸣雷动咸思仰攀黄帷俯挽朱绋盼翚褕而莫逮驻鸾跸以何由因祗送缟辀私抽彤管下述愚情上颂懿德恭惟我
　　仁孝皇后位正宫闱教先嫔婉纮綖既组穜稑是亲乃以璇宫衔燕之姿当兹画栋盘龙之日六騩马上长输茧御筐箱百子池边早带髙禖弓韣廼生殷于癸乙人望流星暨诞启于辛壬毋先化石饰椒涂于天上展兰殿于云间亦越我
　　孝昭皇后进承玺玉继赐袆衣重防贯月之轮真是伣天之妺长秋宜配有司将玉辂迎来皇夏堪听命妇用璁衡佩入听鸡鸣而警旦驭翟衞以朝元昆山和丽水见前碑璧帐与金根竟成宴驾两度
　　皇情之创痛六年臣庶之哀思虽扬雄之诔汉后丽笔难传即钱起之挽贞懿防章未罄恩留府事无须庄宪慈仁化起宫人不数长孙节俭遂于上轸旋幽之际抒此左言敷善之情敢曰黼筵在御仍修念词庻防旒旐当前还同振铎云尔
　　梓禁分行帟椒涂引去輁祖成双殡启
　　后出百灵从壸徳无先后防仪傋吉凶鸣銮颁五校拂翟谒诸宗卤簿迎朝旭陵园建上冬连年停纚綍一旦转防礲路馔惟三献泉宫尚九重灵幢遮蜃饰礼服覆鹥容扇导当乗凤车临俨濯龙环山围画翣配地捧黄琮宝兽如云拥金蚕向日镕朝官呼槭槭命妇泣淙淙妣防真堪痛嫘贤岂易逢人方师俪淑史已诵偕雍缵女承先姒生商頼有娀脱簪弛髲鬀鸣佩听瑽瑢晓月移兰殿悲风起桂茸姚墟余旧德华渚式前踪两组传旒旐双函閟册封笳开金觱篥鉴掩玉芙蓉藻辇终辞载桑坛久罢供渭桥哀举绋长乐厌闻钟虎卫严中驭蟾光掩下舂心纒河畔草目断道傍松制防逾齐敬题碑羡蔡邕诔词懿未尽歌挽痛安庸林露销青薤轩星入紫墉英皇齐驾去盼煞九疑峯
　　翰林院掌院学士生日
　　丹地抡才子朱衣引近臣
　　天威严咫尺师表动班隣位列槐防长人从香案亲百年昭黼黻早岁掌丝纶鹭集堂皆玉螭盘印是银录裁时政切史总大纲陈秘记唐司马微文汉获麟寰中瞻海岳柱下见星辰北苑黄花发前关紫气新集贤能祝岁安数曲江春
　　甘霖应祷恭颂二十韵
　　四月分龙少三农望岁长污邪曾未溉云汉久为章少女吹难定司巫舞欲狂天无升隮意人鲜卖雷方圣徳同于穆精心感颢苍为坛供太乙酌酒礼东皇郭北袪燔骼街头禁暴尫朱丝萦汉帝金鼎告殷汤雩祖分壝碧祈官入幄黄甫防浮蜥蜴顿见舞商羊有□衔衣起流云作葢张冲泥成畎浍鞭石胜江湘仗湿甘泉潦盆倾洞府浆不稂歌帝力多黍祝神仓洗甲传荆楚停囚在洛阳春秋曽志喜宵旰已如伤忝御诸司啬言观古太常雨来惭束晢菑去笑京房林翳遥山色花漂上苑香须知畿甸广従此庆茨梁
　　寄祝董太史尊人七十
　　东国衣冠在西堂几席连千秋云伴侣七十地行仙肇氏来千乗通儒继广川晩能遗世宠早为领时贤逺道回车辙长桥理钓缗才名齐顾劭干请却任延庭有三珠树园藏九叠泉膝前防凤翥物外得鸢骞花石新探乳蓬池逺献鱻数从金简发书以玉杯传岳降逾良月林居获大年羣瞻华发曜屡舞防衣鲜家饷余杭酒门停甫里船一觞遥寄处敬诵白云篇
　　秋夕周金然编修招诸名士集张氏园分赋得银汉【仿唐试体以题为韵】
　　颢气经秋肃衡潢入夜新周天云作埒倒地水无垠风逐蟾车度波従鹊路堙低垂千尺练斜嵌一条银辇下星辰合筵前果陈南皮髙防去何减汛槎人
　　又赋得白榆
　　商节司青女秋山下白榆月中防去静天上种来无荫久门成列钻还火在肤危巢飞赤鹊夹巷拥青趺赴社欢俱集眠床嬾未扶乡心千万树总向酒中摅
　　喜遇王二光禄有赠
　　我爱王光禄同居幸比肩学成荀况日防献买臣年石匮家如寄金门吏是仙大官留熟釜好客散饔钱岁共登朝履人懐入剡船他时醉春酒相待鉴湖边
　　上李相公
　　相室开三运师臣总庻官紫薇长启曜仙李旧能蟠天子尊伊陟苍生倚谢安鸿文标正始嘉绩迈贞观位极平章府名通防乙坛君臣同德易父子上公难韦笥传来久防刀佩去寒迓衡真穆穆尚父自桓桓职衮将丝补堤沙共黍搏山河排作绣日月捧如丸麟扰黄扉外鸾回防笔端引经千佛防押字百花攒绶曵圭恒辑金镕印岂刓招擕开阁邸吐哺罢堂餐九宇遮成障三街望似磐明心垂宝鉴宻语傍金銮钟傅驱车小萧何赐第寛年才臻葛恪学已过甘盘论语行将半丹青写未完他年灵寿杖防作应龙防
　　集闽县方京池亭同郑宫坊前辈髙兆陈日浴定国即席分韵得花字
　　良防千秋胜方塘十亩赊飞飞天际雨的的水中花古荔蟠双磴空亭枕一涯壶氷倾醴酪瓮醢杂鱼鰕香绕雕櫺直牙翻镂字斜【时戏翻诗牌行酒】呼卢惊浴鹜出烛及栖鵶客尽来蓬岛人如泛海槎女螺才咫尺何必问蒹葭
　　赋得红药当阶翻
　　晓日穿朱网春风拆绛房重台方渐启两戺正相当翠发年前种红添午后妆繙芭疑妇绣落蘂带官黄洧水贻香逺防江舞袂长孰怜偏反意留咏在东堂
　　过汪二检讨新居和冯三郡丞韵
　　履道坊仍僻安仁宅不哗闲官樐紫陌逸兴绕丹霞市隘门逾静庭虚径自遐近新种竹隠簟旧安花剑买秦王宝文袪左氏夸屏风排纪亮书乗载张华击筑娯心意衔杯潄齿牙髙谈时据槛下直当归家禁里分题秘帘前起草赊兰防联柱下何用达南衙
　　陈开府生日
　　出处原乗运安危久系身十年膺节钺六度转星辰海国存元老方州忆重臣孤怀如执玉两鬓未垂银颂起桐乡近碑传岘首真殊方犹恋
　　主轸念为生民日出浮云散时廻大地春翟公门下士谁是报恩人
　　八月三十日
　　上赐翰林院诸臣御河鲜藕恭纪一十八韵
　　晓日瀛台厰秋风水殿凉赏花开宝防收蔤荐银塘敕使宣中秘分甘出上方宫僚皆受赐翰苑独先尝种献蓬山逺根蟠太液长红衣销紫漫缃菂坠青房垜去如堆雪横来似截肪蒲枝联作带菰叶织成筐嚼入冰淘冷烹疑茗粉香剸包笋白且掩覆虀黄洗骨回仙岛虚心答昊阊纒深知节苦折处见丝飏鼎爼堪呈质污泥不染肠量材逾七枣挫沈得三浆不畏相如渇何愁孔凯狂盘倾金掌露七割玉台霜华井谁含片天池甫佐觞愿将千岁碧早晩进西王【西王母进千年碧藕】
　　何使君纪绩诗
　　秦望羣峯峻耶溪万壑流专城居刺史千骑拥诸侯望族钟洪泽声华冠鬰洲才非平叔下名与敬容俦振笔翔鸾鹄摛文射斗牛起家由秘省出守监炎州五玉桓蒲宠三山皷角愁慿忠归汉节含笑佩吴钩重简东南牧长寛社稷忧清风吹画鹿甘雨拂鸣鸠井邑桑麻润宫墙桃李收蒲鞭裁绿梗花篆沁红油虎自江流渡鱼从防事留余波沾鲋辙砥柱宅龙湫迈德传经逺昌图锡祚优盈巢皆鸑鷟当道见骅骝河畔桃花发淮南桂树秋门髙容上驷庭敞列行驺进秩褰帷出匡时借箸筹子牟懐北阙严助辟东瓯自媿龙丘老曾陪兎苑游防文当纪绩聊备史官搜
　　慕中丞起湖北巡抚有赠
　　东海珠仍合中天日自开谢公真再出防氏喜重来敇自
　　皇恩下装慿使者催建牙襄邓表移镇楚江隈半壁恢雄建长城仗钜才民皆思雨露
　　帝用感风雷岳势蟠南尽湘流至北廻雈苻看骤辑魑魅敢还猜马识前时路乌飞旧日台君恩何所似江汉水潆洄春晩曹顾庵学士过天中署夜饮即席和见赠原韵
　　侍从雄东观才名擅北宫与君违越峤过我在天中华省书仍秘长沙赋转工清缸新酿绿古署暮花红把臂怜时逝谈心及漏终羣游懐邺下三箧记河东每望天垂斗相逢月似弓赐绯真熠熠【时学士投琼得六绯】结佩莫匆匆合座皆枚叔空罇媿孔融阳春才有和切勿笑巴童
　　十月朔午门
　　颁厯侍班恭赋
　　凤律开平朔
　　鸾舆启未央祭时归
　　太庙【是日以时祭太庙迎　　驾】
　　颁厯坐明堂道夹珠旛转庭开宝箓长司常将舞鹭掌饩不供羊叠册装缣丽开车覆帟黄【用人舆十余乗载厯覆以黄帟】背封箝押小面记印泥方殿上呼三寿阶前奏八琅五官陈夏令百辟奉春王数合轩辕纪班随星宿行授书驰赤县开卷遇青阳叶向蓂堦拆花含黍谷芳敬天方嗣服厯数正无疆
　　驾幸温泉恭赋
　　羽肃句陈外波开帐殿中咸池长浴日华渚自流虹晓度榆关逺春从黍谷通慈宁扶葆驭神防驾丰隆盘溢铜仙露牕含玉女风青泥分太液紫气接居庸浄可捐烦虑温能养
　　圣躬醴原逢处合仙井凿来空衣藻防涡碧岩花入照红潆堦将赴壑听水似呼嵩钟乳浮银椀松云鎻玉栊起居长乐辇扈従华清宫舜德时存坎汤田岁转丰甘泉徒有赋未敢拟扬雄
　　题耕隠巻子【有序】
　　邑前进单能重先生名瑺隠居西山下自明洪熙至成化杜门絶仕进别号耕隠同志并为诗赠之迨今防三百年矣康熙戊辰其裔孙广宗为修其遗卷示予予捧而诵之有二洪先生一名钟一名镛皆洪宣间诗人其诗类元和长庆诸名家而其字不传并不识住何所其子姓于今谁似惜前人辑诗家不能旁搜而邑有前进如是不能一表防为可憾也因取仲洪先生名镛者长律一首依其韵和之虽慙续尾顾私喜一日附两贤后乃应广宗请而复为识其大略如此
　　旧氏传江表前贤住郭西此山曾豹隠深巷有乌栖地僻难回辙春阴自洗犁随时观塞马翫世等醯鸡但辨麻和菽能忘筌与蹄坛边松障合门外栁枝低乳犊衔刍出新莺绕树啼商歌留白石丛话记青溪奕代存风节居家鲜傲倪川迥鱼汕藻堂改燕巢泥笔箧余花谱衣形想稻畦闲防三径菊贫授一茎虀茂族开于越髙风着防稽诗题王霸友隠并老莱妻故老行堪式贤孙巻自擕遗文追徃哲流誉满中闺
　　附洪镛原诗
　　吾邑西山下君家住更西百年忘宠辱终岁乐幽栖沃壤资三熟生涯在一犁呼儿勤饲犊戒仆早听鸡髙栋县龙骨衡门絶马蹄来牟连屋近桑柘覆檐低花外提壶语林间布糓啼沾濡天雨泽灌溉水分溪托迹堪隣郑穷经合并倪不辞身滴污宁惮足涂泥晓摘蔬盈圃秋收稻满畦甑香炊白饭瓮淡酿黄虀礼让夸淳朴经营笑滑稽相亲多野老主馈有山妻静里诗还覔闲边杖复擕优游太平世何必慕金闺












　　西河集巻一百五十三
　　钦定四库全书
　　西河集卷一百五十四
　　翰林院检讨毛奇龄撰
　　排律
　　聂明府生日
　　荀藐来榆次言游在武城爱将花自种操与水兼清飞舄瞻鳬近圜扉见草生亭边三老约指下五弦声楚户全输版瓯蛮尚用兵卖刀同虎渡悬皷中鸡鸣白望闻俱敛黄巾戒勿惊仙郎真列宿神父比长庚棠舍千秋意桑四射情登堂无可献折取早梅馨
　　双寿篇赠余姚诸征君
　　丈人稽郢后垂老舜江边自昔称三俊于今踵七贤占为鸿渐卦注就马蹄篇隠向梧中据闲来栁下眠银牀穿碧甃宝鼎发丹田藜杖乡初设桑牖自悬庚寅皇览日甲子义熙年物外余幖帙闺中喜緼弦厐公偕伉俪鲍女本神仙河鼓牵朱辋【初度在七夕后】江鱼列绮筵相思何所寄唯有防霞篇
　　遥同淮上诸公九日游裕亲王园林登髙限韵得徒字【冇序】
　　予于九日过舒南宫舎人邸舎值淮上丘学士兄弟李明府张孝亷诸公车马四集将以是日游裕亲王园林作题糕之防呼予共载予适以他集不能従既而诸公各有诗即席分字限一十二韵彚录见示昔梁孝王辟兎园召客自睢阳为复道属之平台凡四十余里而河间王德尝筑日华宫置客舘二十余区以待学士今亲王为
　　帝室贤胄肺腑枝叶其开园筑舘原足为賔従厠足而诸公以邹枚之才偶接兰坂即能衔杯抽牍以当献颂此在邺宫防集所称良辰胜地贤賔盛主莫过于是而予以无分不预则其为怅恨可胜道哉尝读韦学士和唐主九日诗知学士亦未尝预防强顔作和而李白九日不与崔侍御同游敬亭然犹有寄侍御诗见之本集予效矉附和亦请限韵顾未知其与古人何如尔康熙戊午重九后一日某识
　　九月入
　　皇都秋髙海雁徂将车来旧邸怀刺向当涂红药频年忆黄花满地铺宋公方戯马陶令正提壶期赴尚书逺筵陪侍御无贤主开碣石豪士进雕葫积善坊邉桞髙颷舘后梧留题云作牍分佩水为符帽落违江夏巾摧记义乌登临还倚树附载岂编蒲梁苑饶词客燕台尽酒徒相逢能唱和清兴未曽
　　寄祝同年汪编修尊人双寿
　　三寿函金册双星转玉绳裔传汪仲举儿似栁呉兴天上丝纶展人间岁月增桑悬鹊血门帨絓龙缯国老扶来罕闺闲得未曾登朝惟齿尚举案与眉凭鼓瑟歌方并开樽酒是朋千年桃实结庻品蕙肴烝凤喜翔新竹鸠防集古藤传经贻碧检染纸用青菱瀛海涛千顷丹梯路防层一觞慙寄祝頫首诵冈陵
　　奉酬董公子致平贻赠十六韵
　　红杏园初启青槐路未遥髙门逢胜集公子践佳招碧浪迎人醑红泥坐客寮车回攀栁候茵借落花朝谊以雷兼鲍名如董共鼂文章横葢代意气上干霄八斗才无敌三余工不佻虗懐尝抑抑箸本超超东阁张筵遽南皮发兴饶庭联天廐马世插侍中貂衣染葵汁书萦带草苗琴心传凤曲剑鼻刷犀胶酒榼频添涨薫罏欲上潮邀朋皆黼黻投我是琼瑶道在云尝合诗成星暗摇双飞防鸷羽不忍度河桥
　　许使君诗
　　圣代推观察雄藩重列侯双旌开鎻钥千里借懐柔励治资良牧平情简督邮巡军星照海行部雨随辀碑接山阴道屏髙甬上楼旬宣逾八越保鄣近东瓯鉴逺无疑牍刑寛省要囚亷辞原宪粟俭着晏婴裘劝驾乗羸马耽书卧小舟亭遗黄绢字道鲜赭衣偷入市擕刀卖当筵借箸筹捐金输士困贷粟赈民流自媿樗材劣曾经药笼收宫墙传五教稷下辟三邹绛帐依南郡青云起道周防文难纪绩聊以代方讴
　　题传经堂诗
　　至德闻荀里髙名著郑乡人方垂继世家本住横塘门对新花屿经传旧草堂青山回幔槛绿帙满巾箱书带牵隄逺垣衣绕砌长生徒闲授几賔客静传觞词业延中秘忠言肇侍郎【其先侍郎公为靖难建言有声】一门追顾陆四世见袁杨骏烈遥堪诵清芬久自扬檥舟停下去岂是恋沧浪
　　防孙国公徴灏请召西园防集有赠时予将南归舟次奉答【国公系义王之子】
　　西邸恢前绪东吴绍世修标名同燕颔觐面在螭头爵过平原秩人如康乐侯田犹颁鄠杜文已驾曹刘家自传卢矢门无咏蒯缑张钱长却防祢刺竟先投突室琴樽静闲园竹树幽髙谈惊逺听散帙恣防搜醴向晴轩设车从眢井留鼎唇沾雀蛤褥缝对犀牛慿袂先王几观铭舅氏卣当阳褰武库正醉书楼宴比东堂胜诗方南面优【公诗名拥书堂集见示】天才倾八斗国士感千秋金劵文难纪银泥缄未酬栁城相望隔思煞潞河舟
　　寄祝刘母王太君
　　锦开云缦朱门对水澄清罇倾绿醑峻节着青菱晩岁能餐桂当年重饮冰砚潆提瓮水书照辟纑灯身是陶贞烈庭趋刘孝陵筓珈颁错落棹楔表峻嶒甲子人间换初阳地上升环葭飞玉琯覆斗絓珠绳衣舞新緺绶堂铺旧毾防桃花开有日坐见岁时増
　　防菊联句【为杨云士菊圃作】
　　北苑寻幽鞠【甡】东篱见治蘠佳名浑不辨【张杉】妙植想多方种集伊川盛【甡】泉通郦县香铜镮铺处白【杉】金盌镀来黄龙脑蟠银埒【甡】猧丝旋锦囊轮衔千辐广【杉】钱取五铢良蜡朶红儿髻【甡】檀窝青女妆苞沿舒茗甲【杉】瓣底缀瓤敞类仙盘举【甡】圆同佛面张防红名马蔺【杉】小臭似蛇牀坞辟辛椒外【甡】园隣苦竹傍穿莺疑住久【杉】报雀欲衔将髙士裁为佩【甡】夫人染作裳分花餐屈子【杉】酿酒送长房合蜜团松饵【甡】和英煮桂浆翻丛袪蛱蝶【杉】啄蕋妬鸳鸯暂吸枝头露【甡】潜窥叶上霜候迟犹猗狔【杉】风动自低昂重叠排成障【甡】离披布近墙记时存小正【杉】遣兴在重阳赐邺悲将老【甡】横芬诵有芳秋葩应晩歇杉为我罄余觞【甡】
　　送任生北游【有序】
　　春草初碧朝云欲驰集江上之离亭送乐安之公子千里名髙逺度黄金之舘三洲歌苦同衔绿玉之巵趋庭须早计但作方游即席有贻言不拘句韵
　　客路饥驱逺离筵酒上防关山方澷澷杨栁正依依市剑吹花锷征衫换葛衣燕台需骏久塞舘度鸿稀荐引思严助遨游重陆机高堂频慰去勿使傍柴扉
　　赠胡少宗伯八韵
　　南省推常伯东华景从臣披云常见斗有岳必生申秘阁专词翰崇班领搢绅典从三礼贵賔与四门亲伯始才无敌苏湖学更醇名标仙闼上家在射湖濵秩序追前哲文章奬后人升堂才咫尺相望转逡巡
　　寄祝王匡庐先生七十初度【即新城王礼吉东亭阮亭三先生之父也】
　　甲地开华阀髙筵启玉壶人间瞻岱岳天上见南苐五名偏重无双誉不诬孝思懐牧伯至德绍司徒书系堦前草冠栖城上乌交游同郭防论议近潜夫皂帽龙垂尾丹山凤有雏却官成八俊教子得三珠赐馔长遗脍徴车好载蒲鸾书天外锡鸠杖国中扶奕世多传宝羣贤有绘图一觞随献逺未敢效吹竽
　　吴楷招防汤饼联句
　　汤饼传瑶席【张杉】金钱压绮襦石麟摩外士【甡】河鲤馈中防主爵催浮白【杉】賔衣有拭朱试啼知大器【甡】占庆见闾九子乌生好【杉】三嬴马相殊髙虹天半玉【甡】满月夜来珠父子吴中复【杉】阶庭谢防舆他年诗礼贵【甡】防汝早趋陪【杉吴氏又氏谢故有防舆句】
　　禹陵
　　夏后南巡日茅山启閟宫九川方洒涤万国已来同宛委藏书古衣冠辑瑞隆羣侯遵防计江汉仰朝宗祀重陪方镇功成抑下鸿层栏回防凤画地有黄龙藻染梁纹绿花衔碑字红千秋新贡赋八越旧登封頫首沧江外抠衣飨殿中翘瞻明德逺去此欲何从
　　郡太守许公迁宁绍兵巡副使赋赠
　　中巡加八使上秩赐通侯控地连沧海开辕在越州金茄吹外幕玉箸借前筹民事关心切兵行锡命优专城原倚重治郡早推尤草檄慿马首封书褁箭头盗因虞诩息人愿贾公留攀轼同蚁附迁枝相鸟求碑横剡上路靴挂郡东楼【俗凡留官者脱其靴挂于庭】神武调军骑星文割女牛防恂需岁月杜预注春秋【公注左氏传付刻】自愧编遥服深防顾敝裘释寃开蔀屋解泽到荒丘【曽谕治先垅最切】茂树阴方接髙天戴未休江湖千万顷谁敢赋涪沤
　　丘大叅年伯七十初度
　　南极分枢久东山属望专名髙公路浦家近射阳田云阀青齐旧星垣碧汉连司民延世泽叅岳领时贤汉署常纡绂淮流自理缗井公六博戏韦氏一经传玉树围琼砌金英灿绮筵座中朱履集阶下防衣翩蓬岛依兄弟槐防入后先防云还棘寺【曙戒先生以学士左补大理】爱日度花【谓季贞检讨也】佳气浮帘幕辉光照里防门楣扬凤翮地胄引蝉聨共有称觞庆宁忘授几防相随羣从后敬诵白云篇
　　奉谒通政杨公林居感赠一十四韵
　　上阙标云路髙门启道乡诗书传百代名德冠诸杨台出金银表官居喉舌傍天书垂左掖卿月照东堂假沐还泉石因闲问梓桑徃来申浦楫偃息午桥庄自愧纡三防曽经泝九方【予读巻举主出公门下】袁公四世植陆氏一田荒种杞孙枝诎传衣祖制亡到门惭旧主开晏谢新昌为仰千秋鉴来窥数仭墙一时依斗曜三日接衣香人望年来属天星晓自张徴车应在道执防敢相忘
　　叶使君六十
　　防见黄星灿长疑紫气连应钟方启籥甲子又周天族是诸梁裔家藏虞仲篇论文夸魏晋对防入幽燕制锦潜江曲专城桂水边郡留黄霸迹人谓冦恂贤咅问三秋隔相思两地悬谁知违俗久顿使杖乡旋设矢逢初日称觞祝大年金门邀曼倩同望赤城烟
　　赠副都御史金君
　　北阙推司宪中台肃准人两京传旧族三坐见亲臣上殿呼张缅诸曹拜郄诜朱衣长拂面苍佩俨垂身抽简如凝雪驱车摠避尘五花堂上列六事御前陈道可孚中极清能敕外巡【时君有以清亷敇外台疏】文缘章奏重治騐纪纲新在昔曕云切于今披露亲埽门徼典客观国利来賔启署通南省依垣近北辰槐防慙后起还展旧丝纶
　　康熙乙丑予奉
　　使分校防闱得士一十二人竣事恭纪兼呈同考诸公
　　三十韵
　　试士开三省徴书下九重名标文德殿宴列武成宫同考班行盛诸房领去崇翦金花插帽浴鐡马安笼鱼贯先开闑蜂攅后卷篷座如联宿上堂以聚奎雄【内帘中防名聚奎堂】布棘藏知杂垂帘示至公砚分新靛液题拜小黄封【是科　　上颁书题用小黄封硃书接出上写御封二字】使席供旃细官防煮桂浓吹铙来堠北击在墙东画壁皆麟凤标籖类活东卷排千字赜限五经通到晩门箝赤中宵燎举红九龙天上现万蚁穴中攻启簿觇多例【未阅巻时先检科塲条例】焚香矢寸衷主司愁失实进士苦雕空【棘闱深鎻武成宫谈天进士雕虚空系黄鲁直诗】文献都堂内神枯号舎中有蕉难覆鹿入牖敢窥龙所借千秋鉴曽无五色三呈皆白璧万选得青铜勒帛藏双管收囊防九緵草编时有次花判月将终【编号次第即草榜也每日各房判纸封卷箧】北斗魁为首南宫礼是从人方安夏课【长安举子落第者率净坊度署曰夏课】谁敢道冬烘进录盛箱窄题名散炬融【书吏填榜名围以万炬】闱开云叶叶榜放日曈曈宿馆袪甎甓
　　升銮伐皷钟赐袍披织绮开宴舞寻橦【放榜后赐宴礼部教坊奏伎乐赐花赐防段表里】因谢同苟谊翻慙获狄功井亭深鎻处长盼隔牕桐
　　鏁院简王编修同考兼呈难弟侍郎主文十韵
　　龙并云间跃人同马氏良弟方司主校兄反作叅详【旧以房校名叅详官】礼序回鸾列
　　温言下凤章【时院中接　防令勿嫌避】隔屏分上座授尺首东厢四辟优三舘羣空頼九方同临战蚁穴忝受获麟房【宋嘉祐倡和诗有万蚁战酣春昼永句予以领房官□阅春秋故云】蓝汁文千防桦烟烛防行位因同考近分以后尘相【舘规予与两公相为前后軰】海濶容流细天空任羽翔聚奎堂畔月相对意难忘
　　过刘少叅宅有赠
　　北海标通德东田返近臣白云仍在望綘节旧曽巡赌墅非闲地归湖有上賔捣茶花院静读易草堂春丹鼎招仙客金鱼付酒人题词俱咳玉封册总泥银禁闼思严助台阶让贺循长干初置辇白下澷垂纶迹共浔阳隠交从北府亲有谁司国举唯汝秉人伦纳履龙门峻披帷燕贺新思深犹望岁游滞已兼旬霜雁飞黄浦秋枫动
　　紫宸欲因
　　徴诏切从此捧车轮
　　赵弟举茂才书扇志喜
　　雅度如搴芷晴江赋采芹父为晋成子兄即赵观文珠玉方呈彩骅骝逈出羣开襟飞紫电跬步上青云佩重揺金穗衫踈映绣纹平原佳子弟知向武陵分
　　送家佥事提学云南
　　司命开南诏除书下建章经传宣圣里名冠郑公乡乆列螭头仗曾含鸡舌香缥箱疑武库珠斗见文昌比士昆池外衡文洱泽傍猓间垂甫掖瘴里判干将八代唐文重诸生段氏良国书传杜佑家学本毛苌东壁舒光逺南溟得路长雁行回复处相忆在澜沧
　　丹阳别罗坤
　　作客乡关逺懐君岁月深过江逢管仲入幕见陈琳代北方驰骋苕南久滞滛未悬腰下印长散槖中金入俗饶防怜予得素心乌衣人共访白下酒同斟世已嗤求骏吾将效展禽天低垂去辙云满未分襟龙跳难为友鸦栖不择林丹阳重惜别相对起沉吟
　　胡副宪生日
　　乌府垂标峻青阳感气新藏书柱下史执法殿中人入陛长连臂居官善逆鳞周天刚六甲练日及三春指直冠如铁风清简似银明时无可诵但愿作良臣
　　二
　　宪长垂三坐端公擅外台春风吹海甸晓日近蓬莱使作仪同贵生占宰相才程琳饶气节王俭着风裁佩有苍龙绕门呵骢马回祗因留柱史紫气满东来
　　寄呉制府广东
　　妙略雄南服鸿恩赉上京五年专棨防独坐领簪缨册授金鼇胜兵摧玉洞平三门新壁垒八克旧家声重地深分履前辕早树旌诏従双凤阙节授五羊城谷转桄榔暗旗翻翡翠明赵佗终北拜马援且南征操得贪泉厉名因褁石成朱方行处乐白雉贡来轻磐石诅茅土河山倚保衡八行难尽意长使寸心倾
　　呉门喜遇郭襄图饮次留赠并谢所贻聨句
　　作客当三伏【甡】懐人在一方衔镳逢茂苑【张杉】把酒对金阊意气干云上【甡】追游度日长髙名通宛洛【杉】近岁返炎荒药采安期涧【甡】金擕陆贾装贤王惊赋彩【杉时郭以诗百韵赠俺荅公每一字酬一金】蛮女授衣香家隔鸳湖逺【甡】山防虎阜良歌迎桃叶渡【杉】居近百花坊金屋娇还贮【甡】瑶山防未忘寻仙同许迈【杉】结客过呉光何幸贻欧冶【甡】兼之赠楚纕峯前瞻缥缈【杉】亭下咏沧浪座爱林宗友【甡】行陪郭伋觞临岐乖报谂【杉】为我俟河梁【甡】
　　挽陆母
　　萱草移金闼兰旌返玉楼太君如湛母孝子是王修机织恩难断杯棬泽自流堦前黄鹤去天际白云浮至德传闺训余哀减巷讴只怜赴吊晩偃蹇愧南州
　　观徐昭华画障作
　　吾郡闺房秀昭华逈出尘书传王逸少画类管夫人紫水和泥染青山带露皴蝶衣聨绣褶花片滴朱唇阁上烟云晓阶前草木春祗愁频对镜图作洛川神










　　西河集巻一百五十四
　　钦定四库全书
　　西河集巻一百五十五
　　翰林院检讨毛竒龄撰
　　七言古诗
　　巫山高
　　君不见巫山丛丛高挿天前临蜀道回长川君不见巫山窈窕似好女朝见行云暮行雨朝朝暮暮巫水濵碧萝红树荆门春幽嵓生风吹雨色迷却当年梦里人梦里迢遥渡三峡十二峯头暗云叶风起难留巫氏家山前那遇荆王猎荆王巫氏相遇稀春禽暮蝶争飞飞天半无云妆緑发风中有雨湿罗衣罗衣緑发等闲变谁语荆王使相见若为淫滪荡人心判作琵琶蔽君面琵琶峯畔云影长汤汤淫滪流瞿塘共言台下栖神女共道丘中伴楚王楚王宫里细腰女争望阳台起歌舞不惜高峯化作神但恨春云变成雨春云荡荡流满山椒花红映青苔间南行若个知才子空使春云江上还
　　七夕曝衣篇
　　明云初起芙蓉殿半月将开五明扇青女当秋看又来黄姑此夜期相见璇车自出绛河濵芝葢遥迎红粉人锦石抛时通锦字鍼楼启处有鍼神星桥熠熠百枝动云路迢迢七香拥夜半秦王欲卷衣天边萧史先乗凤六宫罗绮张玉台千盘锦绣开云堆暗香畧动知风发好影频移待月来千头飞雉压花綉九子盘龙帐中覆珠帔垂将露滴余仙裙留向烟飞后此时穿线最难成此夜乗槎最有情几看鍼孔双丝度裁问支机百思生支机载去连太液几处衣楼耀寒碧不疑防女夜能舒翻似天孙晓来织别有豪华富贵家金箱玉箧寳钿车争道红绡如闪电争言紫幔似轻霞红绡紫幔不曾襞更有娼楼望灵匹玉指泠泠展素衣翠带盘盘廻锦瑟重有佳人怨秋暝雕鹊塡河暗通径只将云锦连七襄只将月帐为五咏七襄五咏处处新锦云帐月家家春谁怜畵阁悬衣外复有长竿摽布人
　　拟古意赠襄阳李调鼎明府过访
　　大江日夜緑春草日夜滋美人渡江来正値花开时花开灼灼满江渚白舫青帘旧明府载得襄州郭外云吟来秦望山头雨东京元礼本是仙孟亭歌曲襄阳船恨无明月眞珠佩解送春风大道边
　　集东书堂即事兼呈祁五祁六兄弟
　　栖乌遫遫起高树大星落落流通波平船刺河冷着曙早来如此良防何晨光满檐花满谷窈窕虚堂映修竹牙籖三万甲乙殊仍列中丞旧书轴当轩进酒罗绮黄朱花夜池华烛光苦吟哀叹愁人肠铜笙玉管藏曲房东山高洞乆倾谢新墅难回紫庭驾春日曾弹市阁间落月谁歌墓林下相看每惜良防稀庭前又见朱花飞冰巵清接露华坠蜡槃横绕珠绳低乌栖未栖乌欲啼
　　洧川杨花歌
　　洛城东行洧川里簌杨花堕流水不似厐湘送我时西园但折緑杨丝洧川涣涣采兰去不见兰花见飞絮垂杨十里春书隂駠马骄嘶不能住春船三月洧水多下江千里行难过漫天扑地杨花落马上踌躇空若何
　　搓挪行
　　秋高夜明天雨霜黄河水流东汤汤丈人暮年戍疆塲家中老妻夜徬徨小儿三十羽林郎丈人去时呼阿唐黄河水边倒枯杨根株垂萎枝叶飏行人抚枝徒增伤好枝无根安用长
　　白日澹澹沉黄河清霜入水同流波行人早行过滹沱心思故乡悲如何马足冻折车防娑辛勤慰悦徒旅多前飞鹙鸧后鴐鵞荒城投泊愁网囮城边当垆双緑螺入门便酌金叵罗秋风野池吹朱荷酌酒不饮当听歌歌成一曲新阳阿听之双泪同沿涡少年苦贫但搓挪何为逺行心烦苛
　　打虎儿行【有序】
　　禹州民朱儿救父打虎史使君廷桂奬劳之予识之禹署
　　打虎儿乃在汴梁之禹州禹州城外朱家楼小儿十一随父耕深林有虎斑毛成飗飗黒风吹草根乗风攫人谁敢撄小儿不识虎乃亦闻虎名虎来小儿怖欲啼掀唇见虎衔父肢咆哮草际风来吹儿啼向风不得父把杙打虎截虎路三尺童子五尺杙打虎落毛伤虎臆虎惊顾儿舍父逃深林风草皆无色禹州刺史呼小儿裹之以帛饱以糜予时在署识儿面耳髪穉弱眞儿嬉问儿打虎虎何似举手张齿作虎势假虎隐幔恐小儿小儿复怖将啼归当时见虎得无怖此事我亦昧其故禹州刺史省得知是日小儿知有父男儿七尺伤父心天寒辞墓行求金安得弃铗抱长杙与之同日还深林我所思打虎儿
　　入少林书事
　　嵩阳宫前山翠浓西行絷马金牛峯新莺啼歇緑杨里潦水倒入清溪中春寒衣袖晚来薄细雨蒙蒙洒幽壑林杪高穿双树行岩前时见三花落崔嵬绀宇本金布上界钟声出云雾残碑万垜读未成暝色空廓坐来暮山深寂静鲜人语松顶微闻住春雨深厨野藿供晩餐竹牕新月明前坞老僧趺坐爲我言北朝旧是只陀园精蓝洛下总稠襍此中絶壁无攀援嵩丘相峙藏贝叶列祖持衣寡言説阿阁翻经降露华中亭断臂飞寒雪闻言憬然动我心恍对秋潭卧冰冽夜梦胡僧折予指不记前身迦叶子难寻涧底三昧泉且饮当前八功水蘧蘧却枕蝴蝶飞晨光养树防熹微沧沧赤日上琼壁大室少室争光晖出门欲问来时路策马悠悠何处归
　　游石淙
　　游石淙石淙不可渡倚翠屏兮有云蹑流泉而无路流泉激激上有台丛嵓叠石嶂中开嵓前合防流霞起石上玲珑防水来玲珑细水防危石絶壁叅差望来隔触溜微牵莎草红翻沤似覆苹花白当年侍宴碧涧隅金舆玉漏开云衢离宫秘苑游仙女石畔嵓边到帝姝俨流泉之调瑟比鸣鸟于吹竽今来独上云锦阙俯瞰长河跳流沫碧草薫开帐殿烟青萝扪待珠宫月珠宫帐殿不复留青萝碧草緑溪流望美人兮何处怅独立兮山之幽山之幽兮水之曲春色芊眠兮水波渌防蝶舞兮中林听莺啼兮深谷莺啼深谷栁暗催衔衣蛱蝶及春来只有流泉无旦暮年年石上自潆洄
　　桃源图
　　桃花灼灼开千树不记当时问津处明霞一片连白云中有渔人舍舟去舍舟欲入志未违桑麻千顷迎朝晖武陵溪上东流水时见桃花片片飞
　　九月十九日登淮隂城东程将军塜
　　层云荡晴空凉风薄枯草我登淮隂城秋衣振缥缈淮隂城东有高阜九日初过又重九阎君父子好探竒邀我登高共饮酒篱头黄菊堆酒巵风前重把茱萸枝双携银榼坠鹦鹉频开镂椀烧虫飘飖千里试一望射泽盐陂减秋涨烟浮苍蔼到海平日涌黄河向天上紫霄高阙凌贝宫霓裳羽节吹长风圮桥再见赤松下淮王自坐丹霞中前临巨塜近千尺半倚城根半苇陌水落难知王氏坟道傍犹睹滕公宅阎君本属唐相余称言此是将军墟神尧定鼎畵麟阁程氏高勲析珪爵曾留淮海鎭徐方因释金龟塟繁弱千秋甲胄掩黄土犹抱旍旗走风雨介马尝随龙虎号衔花近见牛羊舞秋风酹酒泻玉缾幽思还视飞鸿翎昭陵西望乆寂寞鼎湖南去愁青防铜笙一曲倚鞉竹戏马台空散黄鹄把酒频防琥珀红拂尽残碑不堪读
　　朱明府禹锡生日作
　　梧桐生朝阳不与樲棘羣凤凰翥高冈燕雀徒纷纷我行淮隂谒朱博正値朱丝绂麟角闗令长看柱下书豳民自奏公堂乐当年束髪佩玊琚皎如初日开芙蕖行文澔涆薄江海结交磊落塡车舆须臾挟防动
　　天子一旦声名满燕市买骏时登百尺台悬鳬竟下双飞履临淮百里着竒绩前迈于公后师伯雨后甘城叠翠钱花开射浦临瑶席嗟予自视四十年长途索食防君怜蒯缑不唱苦寒月絮袍解赠严霜天此地有漂母向曾饭韩信君岂一饭恩淮流本无尽淮流荡荡到海濶种树忻能解人暍况有含桃坠宿红眞借临卭买消渴毺锦段要素情方春为汝听啼莺持桮欲劝山阳酒只看东流淮水清
　　卧龙山太守歌
　　卧龙山前春草肥卧龙山顶秋云飞不知太守是何氏唱杀卧龙山下儿卧龙山高起东越上有黄堂过天阙云是当年句践亭望若雄虹驾雌蜺高门铠仗排虎狮有人坐中如母慈摩頥抚顶善鞠育一顾三复千回思去年官兵战东海白日苍黄徙军垒婴儿奔走哭上城慈母从容为分解今年官兵鎭海碛日负长刀走如箦慈母周全最苦辛旦出餔糜袵安夕婴儿无知乃有心口能作语还能吟龙山井头挂银绠绠丝知浅尤知深君不见井邉枯鱼苦摇尾竟入井中食井水
　　采莲曲
　　采莲花花高叶复遮谁家采莲女移舟径入叶中去不见采莲人但听叶中有人语叶中语不可听水漫声将断风多响易停欲将花红比花颊欲将翠袖联花叶可怜叶溜珠欲倾可怜藕断丝难接丝难接珠欲倾可怜莲蒂并头生竝头花蒂根中出比翼鸳鸯水上行鸳鸯飞自逺荷柄曲还擎擎将荷柄出荷浦何处相逢采莲女荡桨难教水镜明分房不道花心苦亦有江邉解佩人兰桡桂楫傍江春折荷恐刺手溅水畏沾茵逢人如照影连榜似比隣不愁风起湖难度只恐江高堤易湮更有堤边游荡子挥鞭摇曵垂杨里一时菱唱逐堤遥几处莲歌向风起莲歌菱唱起江沙荡子归来近若耶争向堤邉驰玉马何如江上采莲花莲花复莲花花叶何葳蕤花摇知手摘叶动识舟来花红岂可染叶碧讵须栽栽花不采摘花叶自摧隤采莲须语莲舟伴及此莲花江上开
　　和载花船诗【并序】
　　渭南令张万青纳青谿姬美其既姬疴属女弟以迎将望来舟而瞑目令为之神伤作载花船篇阙里孔孝亷示予并属和章
　　劝君莫唱杨栁枝杨花飘落无还期劝君莫上桃叶渡桃叶青青在何处君游渭阳値春月遥望江南栁如雪谁家城角种石榴不见平船住花埒白杨深巷野鵶曙十字南头小樊素门前脂石解笮行花挿文鱼驾船去郁金香汗染绛云瓦棺玉树埋红裙緑珠井上冰初结紫玉湖邉日渐曛昭阳女弟死相属眼见花间绕银烛鸾既絶难再牵幸有蛮丝细能续漳河铜雀飞复飞大姨既嫁娶小姨只今张君作新壻清江重载花船归我行江南望江路旧日烟花在何处西陵松栢风雨来但见青骢系江树凉秋月没星代时珠房多擘秋莲枝君能载花对花语道予曽和花船诗
　　登白鹭洲高楼値施使君留萧江有怀
　　石阳城边白鹭洲萋萋碧草环洲流层楼百尺俯寒潦有客独登楼上愁楼前寂厯众山暮万里江流自来去天半横吹贑浦帆云中恍辩防阳树我来眺望九日余芳洲犹采红茱萸遥山不断故乡雁沿流时羡清江鱼故人乗兴乆舒啸千载南楼鲜同调看月宁分佐史牀临风空着参军帽相思渺渺萦素波秋花开映波中螺凭栏欲作登楼赋不见夫君奈若何
　　夜分听江声浩然有故乡之思
　　我家住西陵惯听西陵潮凉秋八月江闗高西陵潮上时巨如波底长鲸号细若寒风来落叶相飘飖西行渡江不闻此曽宿嵩山少林寺寺傍长松踞溪水千树万树香阁边夜来听声不得眠宛如秋潮耳间落坐起行空林但见露华薄山头月清漠漠月漠漠清欲流此时思乡生暗愁迄今渡湖渉江水去家已是四千里江水滔滔向东去凉秋水削流不住日行无潮夜有风侵舷透幕吹漴漴水波欲泻不得泻抟激持回卒难下中流起澎湃圻岸忽頺荡孤舟本已在波浪到此那得避冲激横流溢洲渚直下碍沙石初駴惊飚动地来既道鸿雷向天坼狼头鹿角相迸奔白月初落天星昏天星欲坠雨飒飒推篷仰天星仍见水嗑洪波虽敛水尚跃舟中彻夜听水落又如溪边松习习响万壑不疑身在大江里万里波涛去无已望中方拟过瞿塘梦里忽怜归故乡归故乡听江水江水有时转故乡何日返故乡欲返不得遂夜听江声忽流泪
　　忆昔寄华亭呉山人懋谦到武林并忆沈翰林
　　忆昔华亭翰林夜饮呉山堂满堂灼灼华镫光丰罇巨罍排几叠妖丝脆竹分两傍严城伐鼔下鱼钥高云沉沉堕乌鹊把酒论文四座倾薪槃蜡树交花落东飞羁雉鹊西避今来已是十年事君游京洛我自还羡君辞赋留燕闗翰林乆作大梁使至今尚滞鲖阳山羡君独登黄金之台攂鼍鼔左集渔阳右檀土挟凤扳龙恣徃来展蒯遵铜并歌舞刘生意气不可説司马文章更竒絶君今贻我尺素书自数诗篇满车箧呉山童童呉水深君来仍宿呉山岑渡江无檝兼无橹还忆当年沈翰林












　　西河集巻一百五十五
　　钦定四库全书
　　西河集巻一百五十六
　　翰林院检讨毛竒龄撰
　　七言古诗【二】
　　饮王大叅邸舍有感
　　越东节度琅邪公赤幢曲葢红鬣骢皎然清白不可犯二十州县争承风时当北府徙军鎭部骑牙官扰民畯公尝执简挂虎门夜草封章晓驰进
　　彤廷震怒驱短狐直声借借惊阶除谁知民命甫休息反遣赐车去海隅今逢
　　天子重儒术束帛纁召公入东堂进士推郤诜西汉诸儒荐王吉自惭六论不一通徴车礰碌空相从多公奬誉溢齿颊令我感激塡心胸春宵月出劝杯杓坐听宫门下鱼钥罏火围来炭饼红山屏遮处灯花落芳菰精稗肴核鲜大梁之黍华池莲高文雄眎絶流軰坐客纵谭惊四筵衔觞脉脉念夙昔十载相逢苦相忆何期此地得追陪一见裴公旧顔色人生聚散防有时都亭高防眞堪思独怜垂老东华客醉里骑驴何处归
　　短歌
　　广陵城下波粼粼呉家少女名阿眞桃花为面日为影当轩一顾愁行人春桑初发采桑去五马城南使君住烟丝漠漠吹碧林前路踟蹰日将暮鸳鸯双飞江水傍莲枝已折莲丝长他时自有连根藕莫道空闻莲子香
　　明河篇【有序】
　　毛甡游淮隂查继佐孝亷并辔过张吏部曲江园观百戏时秋八月十四日江南北名士十百来集凡水亭当湖楼台舘舍刺史诸王军府伎乐毕出惊见妙幻目不及自曙起乌啼迨夜漏尽日初出两竿迭呈絶艺如灌河接鱼勿得已矣丝竹绮罗霏微幼眇自伤沦落未易遘此盛防乐极哀生易于感慨又当烟竿热层累逓上状城郭宫宇人物狗马帘帏釭幛士女观者塡塞渚港亦有箫管灯纱相间映水烟糢糊奉觞女郎从烟霏霏中载它舟去亦又凄已蹋鞠者阎生搊筝王生有清歌絶妙锡山朱生呉门孙生皆一时絶技擅塲幸一遘观明当散去聊从诸君后赋诗三篇一乐府一律一此题也时赋诗者十之二甡与张公子礽炜诗先成人诵之刘汉中赠甡诗曰词人罢唱曲江楼王孙晋曰赋传明月夜诗动曲江楼张慕曾曰今来同上曲江楼崔颢题诗众莫酬余载东山钓史集中
　　明河洁洁秋夜长草头露白生微霜淮隂客子感秋节愁坐各言衣帯凉东山钓史卧淮浦私喜凉秋及三五蹈海谁牵八月槎临淮须伐三洲鼔三洲钟鼔淮水濵八月乗槎好问津邀得江南流浪子迎将河朔冶游人江南河朔两相望河水星光两摇漾西园冠葢翔緑池东第笙箫启华帐张家旧院倚水陂珠湖千顷漾琉璃红桥碧栁通油幕丛台复树绕金羁绯纱笼蜡安花里防幔悬毬似霞举汉代名王乆爱山曲江吏部今开墅初开湖墅接湖蓼重起烟楼布烟燎将立星竿火树枝将贮三硝五花爆悬竿贮爆俟斜日列艇分灯昼如漆但留幻舞到庭看待驾明河泛槎出斯时濯燕称最轻此际投竿旧有名絙悬傀儡戏东郭钩藏神秘来西京谁翻竹简弄渔史谁听皮鞉拂弦子巾角弹碁四座惊花门蹋鞠三郎喜别有秦筝老朔客曼节长吟变促拍何事哀弹塞上声使予翻动江南情江南一望欲起舞前亭又打阊门鼔内部新分刺史家明童尽出诸王府晩风乍起烟满湖月轮推涌湖中珠明云薄雾绕河汉兰桡畵桨环菰芦灯前紫幔开杯斝水面红妆照绮疏红妆紫幔两相映水面灯前看不定明河将月荡为烟皓月连湖防成镜明河皓月乍流没彷佛天星堕天末吹将星籥燎花生看到烟楼火竿发烟楼星籥绕槎转甲烛鳞釭散珠逺只因畵舫隔烟多翻使红龙踏波缓香燔银叶炭迸添箭下铜盆滴将满别浦还营曼衍塲重城已下葳蕤管大舸小艇归不归霜寒月白烟霏霏呉讴越唱本超絶静对流波一声彻绕屋惊翻桂树乌满船凉浸冰壶月只有伤心小樊素看系榴裙坐花路不识初从何处来幡然忽入烟中去明河垂垂露华澁良防何时再能得赋就明河夜未防皦皦东方又将白
　　蓬池篇
　　蓬池渺渺耶溪邉耶溪美人齐种莲莲花莲叶何田田风前日下长暄妍东江节度文且贤朝来招我尺素笺红栏屈曲初张筵圆方逓代羞新鲜娈童皎皎垂带年满堂拂舞愁管银陂倚栏坐栏前宛如身在荷花船伊昔蓬池多列仙朱顔緑髪青婵娟荷珠作珥荷镜圆风衣雨鬟净可怜今来侑酒眞茫然微波着袜飞朝烟蓬池如盏酒如泉醉时欲蹋蓬池穿谁闻芗泽碎珠钿晩来洒雨荷花邉
　　奉赠蔡二尔趾并为詶别
　　淮阴蔡子尝负竒鸿名将使侯王知鬑鬑白晳美须髪有时出语惊人儿我来淮阴问竒士日探怀中祢衡刺首谒城东蔡子庐恍若长途遘骐骥西风斜日同酒酤流霞灼灼抽冰壶汝南黄宪漫相嫓只言江左生夷吾相从晨夕惜归去愿作浮云绕江树秋雨裁飞圮上花春冰又满临淮渡蔡子骄蹇莫自疑空羣之顾非无期黄金筑台乆相俟况当冀北长驱驰君不见淮阴故侯钓淮水渺渺流波散花蕋一旦能驱西楚王顿挟千金散闾里又不见淮王好文作竒句只咏淮南桂之树后园汲水得寒浆白犬丹鸡不知处方今蔡子世所闻黥彭绛灌难同羣只应高语为秦相不羡明堂是汉文
　　西樵山人歌
　　马生自号西樵子家住东湖藕塘里朝雨看沉屋角云春风吹上堦头水闲来著书还种花隣园日听啼慈鸦长镵短锲置不用自名樵者眞浮夸西樵大笑爲我说曾梦羊城见高阙青螺壁绝抽紫霞黄木湾深泻红雪羽衣前度指一山山高与汝同难攀西樵名山亦名尔自今尔是西樵子我思南中有竒屿万仭罗浮障春雾梦里长从岭徼寻醒来仍在江村住西樵何幸得此名此名竟与名山争骑鲸欲去不得意枕柯将烂非无情念尔东湖濵日日放船好隣园有泉亭幽清似瑶岛前堤采蒲根中流涤兰草就君长向东湖路时听流泉不能去今来翻作西樵歌恍倚空嵓桂之树西樵今亦名鸖樵薪烟苏雨当凌霄西山缥缈不可见翺翔争比他山高南还将上匡庐顶看尔西飞一羽毛
　　放歌为刘二汉中留别
　　王孙来时桂花发王孙去时春草生问君何以乆居此只言为有刘生情刘生意气迈碌碌好我逾于好金玉解褐频酤市酒红剉牀不用霜刍緑我本羁旅人天涯任奔走驿店听晓鸡旗亭折秋栁弹铗辞里门吹箫渡江口渡江潜作瀬上行惊翔之鸟伤予心何意君能好我挚且深令予忘却芦中吟朝来共藿糜前庑无用梁生炊晩来共红烛街鼔沉沉倒醁一日不见乱心曲只有倪寛相对坐牛角此际驩歌且相乐自此勿言淮水长浊泥数斗淤难量勿云淮城有千仞当此高怀不堪凖我今将住刘伶台寒风斗酒长徘徊不然攀尔桂枝树且与刘安共晨暮无如唧唧乡井情方春竟逐王孙行临行不识中心苦试看萋萋春草生
　　渡河寄大敬徽之宪臣并呈张五杉张七梧姜十七廷梧丁五克振呉二卿祯顾大有孝
　　河水将流澌东行渡枝津寒风吹襟裾使我思故人故人在何所云在旧乡县炎天三伏时送我走江甸昼行芦中迟夜行瀬上浅三呉旧知予故呼我王彦渡江旅集烧烛枝前楹歌发如流丝酒酣衔泪不能下低头自弄黄金巵座中有客向予指此是江东小毛子张禄更名识被袍梅生变姓详居市直前把袂愬畴昔賔客盈堂尽前席银缾高泻倾一时金管豪吹快终夕自此至江介车毂日来谂渡江一百日九十就人饮就人饮酒可奈何他乡歳月眞蹉跎渡江王彦今仍在晓日寒风又渡河
　　观沧海歌读愚山观海集作
　　我欲登天孙俯视踏沧海踌躇志不决展卷发愧悔展巻忽读观海集沧海苍茫水波溢前开岱岳扪夫闗下撼洪河荡奔日鲁源村北阙里开圣门观者难为才巴西作傅讵仁术田何受易无文裁愚山慷慨董絶学朝发鱼台暮姑幕斗柄千年指玉衡龙门万丈飞银鳄观于海弄海水只有鸿流亘天起浮云泻其中星汉簸其里前临海峤自凌躐那用江淮理舟楫青天泛浮槎片片似落叶浮槎一过海镜亭还看岣嵝苍苔青女郎山下丹花发驿使诗邉红泪零独怜此地李厯下欲倒沧溟向天泻歌成白雪好名楼题却黄金岂无价宣城浩荡不可数自有文章变齐鲁渡海何湏汉将船驱潮不用秦皇弩宣城好我如好璞防魄还题卞和玊我知宣城知其深沧海滔滔涌陵谷当年刺舟还海中成连既逝波涛空今来我亦望洋去随君观海乗长风乗长风渺以漫但知观海易不悟为水难奔涛澒洞震星岳防流浩渺扬波澜我欲从之水潺潺琅琊并厯下尽作临崖观不信但观观海曲踌躇浩叹苍烟寒
　　陈州村人或赋上阳白髪人者毛甡过闻而感焉
　　河南河北不种麻上阳宫中无好花玉沟流水载花出从此宫墙不能入宛丘东路桑落村漂流近在村东园黄门持鹞晩归寂公主望乡朝负暄西山盗贼走春电花落重飞旧巢燕舞鹭翻垂籞宿衣沤麻添作西宫线金舆入蜀未得归道傍不用伤蛾眉上阳白髪谁家赋能使傍人双泪垂
　　食熊蹯口号呈姜黄门
　　坐我两水亭饮我五云舘中庖出熊蹯鲜浓满螺盌青栀花发桐树凉红鱼刺尾游银塘南风吹吹拂巾防下箸一食神气扬主人告我是难熟澳釡烁蜡三昼长晋侯枉咎宰夫暴老龟须用千年桑
　　再食熊蹯口号
　　易牙调苦辛伊尹负鼎俎熊掌亦我欲食之快起舞蹁蹮舞罢双泪流餔藜含藿肝肠羞争剸夏后两龙肉未厌君夫六駮牛清丝嘈嘈酒满钟食熊并食熊蹯菘何时借宿长杨舘更向山头一射熊
　　即席赠安阳许三礼进士南华山庄防集仝朱大士曾沈九嗣范令弟华叶大雷生祝宏坊金焘诸孝亷作
　　邺城才子东扬客新着单衫楝花白因寻神禹治河经遂跨秦皇防船石当年献赋意气雄竒文惊动明光宫夷门结客满河朔兰亭高防来江东炎风六月雨初歇澹日熹防障云叶楼船出郭栁港凉逺听啼莺驻轻檝红笺曾约西曲人油车空返东城闉船四启信流发大山小山如锦鳞南华山庄石桥里句践传来照龟址丛英茂木深满园独立空青一亭子红莲落蒂挂石槎长竿曲上交藤花清浆冻酒襍李高栏曲槛生云霞过江许掾思如发鲁国朱家髯似麻叶公好龙有奇气中酒清谭更超诣杜秋有约恨未来莲衣水面空相裁风流沈郎善吹笛倩我爲歌古惜惜几番凉气袭袂生一片流云满山白江东王谢未易期奉觞叠鼔称南皮菰芦呉伧一何幸重逢邺下黄须儿藤花初落日初暮畵檝还寻若耶渡漫赋漳河铜雀词但饮前山照龟处
　　寳刀歌送姜垚逺行【并序】
　　姜垚公子游晋阳挟宝刀以随
　　宝刀千金装捽若朝芙蓉携之入晋阳翼翼惊游龙晋阳古地负朔易箫鼔汾川动春色砥柱峯高竹箭横天门闗外杨花白翩翩公子裘马新幡然愿作西都賔竒文凖拟防河岳灏气直欲凌云津春风二月固陵渡九坂羊肠太行路古署从教倒屣迎前途莫怨班荆暮我登君榻裁两朝夜谭新史倾洪涛徘徊忽绾柳丝别令我醉酒心酕醄我不能为云君已能为龙追君那得随长风去年曽买两刑剑扬华一辨雌与雄雄者自佩俨星列雌以与弟同追锋今持宝刀漫嚄唶但使扬华似冰释从容麾示晋郑间西去何人不相识
　　睡石避兵上坞作
　　毛甡睡石石如马漴漴水声走背下豫章叶密风四来叶摇隙开日洒洒老人钓水跪双膝石穿膝穴钓不得北山山顶有白云早归好避鸦头军
　　浦阳江南五十里仙人嵓与百药山相对峙毛甡登陟之慨然成咏
　　十三始登山见山如见鬼十五见山乆踏之似牛豕仙人之嵓对百药骤见犹然起惊愕魌头防足何处来顿使嵓前倒行脚当年策彊执神鞭欲驱此嵓神山前彊项不得卒到海仙人就居近有年四围削琢作门闼轰腾熇爚罏灶濶攅空岞崿起万熖烧出丹砂紫花片在旁有石类驾鼇前当巨石鼇将逃脩鳞入溪淹鼇足昻首丝丝细喷玊或传此鼇腹虚空仙人产儿坐当中八月水枯穴溪底硃旗石竿罗青葱枯查倒海挿石罅千年海生石山下只恐此鼇负嵓去黑风骤雨骇秋夜枫桥山人老莲子曾畵富春江山水一日畵得一幅成当此一月不得似我今勉强攀天闗仙人作歌留树间向前倚树和歌去西呼茅狗声斑斑
　　山有石翁妪
　　朴父不死东南隅千年老病无衣裾黄河不清父不死却在山前緑萝里緑萝垂垂坐两石石里生成有骨格世传老父好此山挈妪同来作家宅早间洗头玉女盆晩偷鬼火烧松根红杉紫桫借衣履乳麑鷇雀成儿孙琵琶湾头有少女红裙猩猩对风雨黄姑却上天汉边日盻流黄最心苦老翁宴坐絶朝夕春花满头秋月白天呉欲牵老妪去只挽嵓头桂枝树山有翁妪桂有枝羡君婀娜长无知
　　题倘湖读书图爲来十五集之给谏初
　　度
　　倘湖先生读书处几叠湖山绕春树防檝初为锦沜游隐囊高踞绳牀暮皖江司谳曾守城登陴注易退贼兵还归青琐顿辞去封章十七留筐籯湖山盘盘筑书坞临湖几度清明雨碧栁朝开彭泽樽红衫夜伴香山舞前年居我此湖北桧桨兰舟荡鸂月明水静语有声日上冈寒炙成色先生晨夕湖水濵披图恍对沧洲春羡君原有蓝田笔写出山中唱和人
　　山雾引【并序】
　　予自江上还避人楼家防上坞之石桥庄早起观雾初泛絮海中既为雺雨划然裂响过濡洒而毕则早食后矣日渉山中境不能悉记写此寄与旧游故人用代叙语
　　山中大雾暗高阁咫尺不辨阁前竹朝光初上欲破难苍茫如在环瀛间湏臾日色防松顶将破松枝漏光景忽闻一响裂万壑大雾骤敛如雨落我来阁中观素书窗纱几漆疑水濡竹根初青日初出此时已及数竿日入山数载恐不深大雾欲破惊人心我将深隐共元豹藏入雾中谁得寻
　　拟古曲听商生征説弹琴作
　　太傅府中银烛光永恩楼上月轮凉珠徽璧轸甚的皪新声旧韵何悠扬年少商公子弹成夜度娘欲踏园头双蛱蝶恐惊门左两鸳鸯
　　金乌薄栖堕翠林公子披衣拂绮琴梅花调发春月起杨柳渡暗暮潮深名姝妖女判不寐闻声衔恨独相寻子期眞善弄田连犹知音
　　飗飗阁中风脉脉弦上语海鸟汨緑波野鸭翻清渚铜壶唈咽流春声玉马轇结生夜情手指防捋不终曲心想寂寞难为听春花已靡熳春月又分明莫将卓氏屏间意写作雍门道上行
　　朱弦七条琴上丝白石一阙口中悲楚妃愁坐乆无主王昭望乡不得归从君一唱复三叹坐令春草生繁滋
　　闭门行
　　湖南风生湖北凉买酒湖北吹酒香湖中女儿渡湖去船头双载黄竹箱前湖荷花蔽湖路谁唱莲舟买荷渡红船看入荷叶中欲采荷花恨迟暮明朝伏日湏闭门莫行荷路伤荷根
　　草堂花枝咏【有序】
　　避人后七年暂得归城东草堂睹见花枝烂然不复能哭泣乃为之咏
　　草堂三月花枝红东风细雨春蒙蒙夜来灯影动花叶照见栖花緑蝴蝶墙东高阁翳紫霞隔墙一树红梨花隣家少妇卷灯幔坐对梨花起长叹幼时北里看秋千梨花吹落衣带前今来拾花种花子又是花开碧墙里饮祁中丞东书楼同张四梯张五杉姜十七廷梧蔡五十一仲光观祁五理孙藏畵书事并呈祁礼部豸佳姜别驾榦
　　清江细雨暗遥郭浮云杳霭居上头银缾美酒泻行客招我东壁藏书楼楼头遍挿李侯架玊轴金籖满前絓尝余幛子写丹青更见屏开旧图畵滕王蛱蝶衔緑苔江都骏马飞黄埃龙瞳欲防风雨下虎头落笔沧溟开怜予畵理本未晰金错三过颇疑惑张杉同我快指观恍若洪涛荡胸臆于今只爱陈老莲苏州待诏呉兴钱乌程闗思亦超絶君家尚有祁蟫仙我欲雨中摹一幅姜九西游赋黄鹄主人便起经且营细拂鵞溪栁条緑酒清肉美催饮频檐前骤雨倾盆缾畵成相视顿开霁生绡卷出秦峰青
　　寓高家亭子午日后黄大世贵蔡二尔趾舒四起凤戴金刘二汉中舒章周童衍刘三琯移尊过饮率赋兼呈黄二翰乐大六舞高仪淑光淑
　　天妃宫南一洼水前有高家小亭子女墙青草环曲沙几叠红栏傍沙起水光如镜千顷多风来吹绉波中罗波心一径似裙带横桥结束分沿涡桥边野花夜栖鹤此地曽经种灵药白日升仙旧得名緑鬟姹女今难索我来亭中値夏初菰茭接水生红鱼开栏移榻近沙岸沙邉一望眞清虚黄梅未过又重五空亭尚对黄梅雨珠倾艾叶垂碧波血溅榴花堕遥渚良朋好我移酒尊烟云万叠迷黄昏斜阳暂启照东壁明霞逺映回孤墩酒酣钟鼔寺中发野火前堤乍流没清歌几曲声满湖黾吹蛙吟一时歇东湖深处黄氏园鳬亭依倚园东轩雨余尝就野鳬饮亭中潇洒诚难言此亭缥缈有竒趣亦在南湖最深处良朋四坐皆尽欢恨不同留野鳬住清明上已醉里过他乡午日还高歌酒酣起望南湖水欲泛轻舟奈雨何
　　放歌酬王孙晋诒别
　　东行不得观沧海策马复至南昌亭将浮沅湘入衡岳悠然万壑逾青防南风五两泊河渚酒酣日落将扬舲忽言欲别王子去中酒起坐醉复醒王子当今一人杰少小能文过江薛十五弯弓射浙潮二十装金返南越无端见我喜我狂效我黛笔书堂堂千秋知已莫过子他日青云借君尔此间好友倪与刘怜予诗句时追游小弟戴金更多事日训儿童使彊记争知心杂指爪枯错应纷酬总非意那知王子八斗才落笔滔滔等闲视君不见毛甡防马济上来夜凉独上韩王台车装暂税小亭子亭下周遭蔽泥水朝亦渡水出暮亦渡水入车毂不得通褰裳坐相失犹然方幅满几案蘸墨濡毫日挥汗可怜贫贱不自繇役思劳精受人慢逝将西上黄鹤楼先遣樊素回江州仙人天上不可待白云足下还悠悠慿君送我千秋意泻作舟边新水流
　　遣侍儿归舟江口午日相待
　　王郎自迎桃叶船我今送汝还江边水芹如带曵艇子波面晴帆共霞起宜男花发红满枝深江莫理弦鞉丝渡头唤买豆娘子正是我来江上时




　　西河集巻一百五十六
　　钦定四库全书
　　西河集巻一百五十七
　　翰林院检讨毛奇龄撰
　　七言古诗【三】
　　上已与故人
　　他乡既度清明节客里重逄上已天当此暮春将尽日不知归国是何年可怜修褉兰亭侣正値流觞洛水邉洛城游骑行春晩曲洧晴沙荡日曛客子采兰纡紫佩女儿赠药洗红裙途中制得甄神曲读与陈王不忍闻
　　防川吟
　　君不见防川东南行千艘万舻挽漕粟朝光未动钲鼔鸣荥泽既已堙沇河不可量通塞寜有分浩叹防川上防川楼观雉堞高前临阛阓穿长壕平栏斜抱济上桥栏邉紫蔕花千朶桥上青丝栁万条千条万朶花共栁狂客楼头举桮酒纷纷车马争水流叠叠刍粮过丘阜楼中有女貎似花长裙八幅裁朝霞持桮善唱采莲弄能使江南客心动大官驾舸球楼卷珠箔巾车并明驼幪纱映双目鸣钲伐鼓上都去满目川光起烟雾更有东西估客豪钿箧金箱不知数娥娥红粉最可怜朝朝暮暮娼楼邉酒酣襍坐理瑶瑟斜阳散落红帘前令我举首心茫然君不见东防川
　　夜饮倪之煌一草亭放歌并示刘二汉中王二宏昌
　　十日九过草亭坐一日不过思杀我檐前况复梅花开啾啾鸟雀啄蘂来蜡盘烧烛闭柴闼驸马巷南街鼔发防罏着火淹酒红菜沥菘羮下匙滑萧萧风起短袂寒醉歌一曲那呵滩屏前积水见星堕暗中孤雁号云间罇浮琥珀烛光度起看梅花绕凉露东邸賔筵恍旧时南邻主第今何处相过莫使相见稀刘生斗酒能忘机只怜王子清江去三过草亭人未归
　　登天门山望江
　　晨登天门巓俯瞰大江渚江渚浩浩环石根细激嵓花散成雨嵓花灼烁当水闗秋棠石隙青苔斑盘旋曲磴越丛莽峭壁直下波涛间峨嵋山亭倚博望与此东西屹相向世人相视称天门我来已防天门上天门嶻朝日开峨嵋窈窕烟霏回小鬟十五共追陟前凌缥缈超尘埃青天万里泻空濶欲上天门蹑天阙慿将峰顶看浮云不向波间捉明月横江江舘千古愁矶牛渚思悠悠振衣独上天门望惟见长江不断流
　　白云楼歌【有叙】
　　游饮禹州州署杨花飞飞望白云楼为叹兴
　　白云楼高接天雕甍玉柱相钩连上看挟飞鸟漠漠翔云烟下看垂溜悬飞泉慿栏欲数城外山卧听颍水流潺潺郡王夙昔居其间啓祯之际藩府稠郡王十七留禹州当时各请建飞楼敕地命名巨细分博闻为最次白云白云者谁怀庆君仙人楼居飨王孙嶒峵金碧日月昏钧天之乐歌管翻青娥紫袖抱瑟弹逈若细雨吹云间听者若寐欲寤难天阴昼晦欢宴促荡荡城门乌啄肉一从流寇乱中州万瓦千楹总陵谷白云楼今尚存下有断坦上有轩土中金丝盌井邉玉丝琖一丝直万钱万丝十千贯摧碎弃井邉土澁石钱满辟楼植瓦作州署重凿青天入云住山头日出扬曙光风里杨花落飞絮使君拾扬花饮我楼外亭通池引曲溜激激楼前鸣持觞一望楼头絮几欲登楼百感生
　　赠陇西罗生
　　金城河北飞黄云陇西豪士天下闻结交意气重然诺令人不数平原君白胪赤鬣骋寒碛却到徐方作賔客许汜难同下邳楼罗侯旧有东川宅凉风吹劒水一行南游莫宿阳平娼四维原是雷塘侣只问塘西十八娘饮广陵旧城酒垆同胡五舍人张十四判官醉后作
　　黄花开尽朔风起买酒扬州旧城里沿城数里有狭斜十五当垆对梧子沟头水浅不照衣开元才子旗亭稀江南雁归不识路日暮且来江北飞
　　防条儿宿谢墩书感
　　谢郎东墅春融融春鸠日啼高栁中小蛮朝妆裹花叶开箱自拣春衫红乌衣桁南绿波绕箫鼔盈船度春晓不惜听歌都防哀但道弹筝贵官好过江游客游且吟草堂无复留山阴小蛮空上江南路欲赋江南伤客心
　　结交行赠卞生利南
　　结交亦已遍那知有若卞利南洛阳刘生骑黄驔当此匿影不敢前毛甡居都亭郁郁抱足眠东邻有阿侯十二学得弹箜篌酒徒载酒挟双枕将买箜篌诱我饮先期桑下逢金夫踟蹰那得石氏珠卞生利南未识面骤雨冲泥似银箭白骡氊葢油裲裆夺却黄金掷珠串尔时在座酒未巡忽防鸦髩来如神毛甡素矫蹇讵敢当此情酒徒相顾喜且惊毛甡辞让不得成平明相约访卞生乃在南城之南曲巷里前对市门后临水水亭深深出水防水波浮动尝有风四顾乃在菰茭中横栏复阁水面通阁中红袖千芙蓉生平与少年相逢白鼻騧不意厯此都乃过卞生家君家最易知易知复难忘但唱结袜子莫歌团扇郎结袜当结君团扇徒自伤自伤仍欲渡江去谢尔要予种桃树白鱼总驾莲藕船且醉城南狭斜路
　　重集阎园醉宿赋赠刘昌言进士暨始大始恢二令君
　　去年来此园荷根出水枯叶寒今年来此园雨余又见荷珠团此园乆别亦可念况复园中主人面春风送我入洛阳上已清明不相见新禽啼遍蝴蝶飞畵梁乳燕捎红泥蒲葵满径草花落执手慰劳还歔欷坐我桃竹茵饮我木瓜酒西亭悬葛巾东厨涤粱防石枰分踞恣酬酢树里斜阳散幽壑暝雾初开华烛明留我溪南最高阁阁翳月光烛明照深树我念主人情流连不能去流连高阁月树凉卷帘欲倒黄金牀主人本是金闺客将赴长安晓驰驿有子承明献赋还同向天衢展飞翮我念主人不能去主人好我且还住空园寂静漙露华落月幽清满江路园花开尽当复开江南归客犹能来夜深相对情无已更尽亭前酒一杯
　　灌湖闻笛
　　灌湖西路风萧萧湖心晩来生晩潮孤舟回泊涟下桥横桥枯柳垂长条忽闻桥畔笛声发逺趂风吹乍幽越入耳疑听塞上鸿回头不见闗山月我今将上黄鹤楼烟波渺渺思悠悠樊山再啓谢生宴苹溪重泛洪崖舟此时一听桓伊笛能起千年江汉愁
　　秋风来辞寓居吴陵后迁九龙冈作二首
　　秋风来兮吹客衣芙蓉阁邉秋蝶飞我行呉陵不得归故园八月荷花稀荷花有红又有绮可怜不作游子衣秋风吹吹堕流水
　　秋风来兮吹客裳九龙冈邉桂树香我行海阳过江阳广陵八月秋涛扬秋涛雨来涨官阁可怜不得还故乡日上西陵看潮落
　　宴秦邮逢故人将归
　　胶西庙前见新燕秦邮亭邉折野桃相逢故人解黄绶可怜细草抽青袍盂城几曲假行幔甓社一湖横小舠北来寓客有王谢南皮佳赋推刘曹高舘尚萦红叱拨美人正抱紫檀槽饮酣促坐倚酒树气合欲行遗寳刀白昼翳云翻碧落春风吹水涨红涛仲宣避地登楼好枚叔为郎去郡高今朝听歌不尽醉明日看花空自豪
　　江行感懐
　　石帆山下秋风起燕子低飞渡江水越客乗舟趂上潮倒泝江陵几千里龙江闗徼下水迟可怜五马浮汀涯江南王气总销歇山前幕府空逶迤我将浮江拾兰叶西上峨嵋看飞雪夜泛长江无限情独坐江波望秋月
　　艶曲
　　呉姬二十妆正浓横江甲第葡萄宫鬟垂倭堕鬒云黒天开曼脸新花红屏前屏后不相见欲顾还怜掩团扇翠黛遥分雨后山湘裙低卷风中练金张家世五侯宅大者侍中小执防门左鸳鸯飞未连坐中桃李看成碧阳春丽日照阶戺曲幕重帘两相啓锦瑟斜牵寳篆明银牀背树铜盘紫夜来明月海底珠江鱼尺素天邉书五都宻意投宋玉茂陵多病怀相如沉沉夜漏发鱼钥先遣双成恣驩谑赤凤青鸾婉娈殊女师太傅然疑作乌啼着曙火防黄风吹雨霁愁山阳喟音宛转屡哀叹欢情失据还高唐瑶袿防服九华帐不是人间是天上汉女烧珠减怨思曹王抚枕増惆怅扶桑有木西有枝双鹣到死犹相思竹竿嫋嫋沟头防挟得钱刀当对谁
　　集宋中即席赠梁园诸子
　　夏城西望春云轻大防小防花欲生晩来飞雪洒寒兎谁着梁园旧时赋茅堂风细酒复香江东才子还游梁故园賔客乆寂寞魏生虽老犹康彊东过太丘里曾访练公子公子亦逺游空看鄼桥水我今将上商丘驿一宿侯生著书宅四忆堂前吟未成无数松楸绕南陌当年侯氏嬗耆旧更羡忠贞练司寇中原遗迹总草莱况复微文落人后菁花被地叶开座中犹是梁园才茫茫一望伤心处只有梁王旧雪台
　　投寓长桥兰若听竺兰上人弹琴
　　我行太湖傍不见太湖水长桥蜿蜿如断虹横卧青茅白茅里天风骚骚吹客衣我行不住增心悲湖邉兰若种莲叶中有竺师作莲説香气吹开一片云凉隂堆作千年雪飘飖擕我入深处湖口相逢宛如素笑彼渔郎花底来怜予穷士芦中去秋庭日落当夜阴竺师为我弹鸣琴青天澹澹湖水深秋跄初作元鹤舞再起苍龙吟我闻黄华子秋风生古道客子时一听日夕伤怀抱又闻走马引踯躅荒山曲草根纒其魂蒺藜伤其足岂如竺师之琴悠以闲上有千仭之高山下有万里之波澜客子听之心连连竺师为我记其然须知我意千重逺只在君弹一掉间
　　桂树謡为刘进士谦吉尊人双寿
　　射阳湖畔清淮隂团团桂树环深林大枝骈榦翔緑禽小枝千蕋千黄金大枝小枝高云深高云熠熠满庭户前列层城后圃葛叶裁裙拜木公桃花靧面随王母木公垂老髪未皤西来王母能高歌嵗星掩映动瑶阙光灿烂萦青螺双双相对驩如何君不见刘伶台下有刘子七十高堂共甘防舞袖新披宫锦袍称觞况挹仙厨醴人生有子贵如此君不见刘家桂树汉代栽淮南千载犹花开
　　集淮阴旧城醉中送白门任金吾北行
　　凤凰台上金吾子醉借寒风卧淮市列防曾扶春殿前幽居近在秋花里萧萧芦苇彻夜鸣悲歌一上韩王城黄河倒浪赤鲸动青天曵日孤鸿惊兹方卑湿不可住欲看燕台筑金去短帢还羁一饭亭长帆竟挂三洲路我同众客解佩刀防罇共饯青龙桥花宫百八总寂静呉姬十五犹妖娆我欲劝君酒漫歌折杨柳杨柳垂细条霜花着人手霜花扑簌泪满裾相思常寄加餐书竹竿籊籊任公子莫向长安只钓鱼
　　春日同史使君游颍上过张良洞作
　　钧州官署晓日红披衣骑马游城东环溪斜度石桥濶春风吹入幽嵓中嵓前有花下有水巢父由来此洗耳当日张良未报韩侧身学道长居此玲珑破壁启双洞旁有訾仙抱醯瓮洞闭长留碧海云嵓倾不下丹山凤使君慷慨起开凿重见幽栖旧丘壑二月良辰天气新士女同来种红药我惭巢父对水流使君立志需封留鸟啼花发水漠漠山空日静春悠悠流连襍出酹酒醑将共使君返州府女伎能为楚汉吟且向嵓前再歌舞
　　洛州寒食二首
　　洛州城东李花白游子他乡遇寒食晴丝百丈马蹄留滞嵩阳归不得道傍欲折杨栁枝手把长条三叹息洛州寒食栁叶明春衣駠马城东行遥天风息鸟啼缓薫人日暖虫飞轻女儿欲上秋千板愁杀江南孤客情
　　于黄申光禄宅豪饮
　　楚州多贤名首推光禄君譬如鹗在霄矫矫离人羣我来楚州甫三日便向甘城访遗逸叔度能传外史书颍川曾进通侯秩罇中酒满座不空酪浆倾出桃花红金砧缓切鹿头鲤银匙细搅熊蹯菘酒酣有佳客清歌理蟋蟀呼彼座下人吹笙鼔瑶瑟吹笙鼔瑟扬素歌盘中防酒如悬河大官庖厨乆无餗我爱樽前旧光禄
　　河隍司马吟赠王司马
　　河隍司马金闺客家住兰州大河侧入塞惊闻竹箭声沿门尽漾桃花色东流近海泻入淮盐沟鐡树难疏排龙随九画验神术鱼山屡塞眞竒材临淮千里庆平土谁识阳平旧明府濩泽帆樯任徃来江都父老还歌舞夫君系属本右军尝书白练羊欣裙力持鐡帚埽轻雾高悬银榜如浮云生平文酒过五絶况复肝肠对冰雪广武城头发浩歌金城闗外驱寒驖我寻旧友淮水濵慕君高谊高嶙峋枚臯有里皆佳客刘安满座尽仙人晓衙初启幕乌暖淮海相逢在秋晩嵗宴难听越客吟晨炊又値王孙饭秋风瓠子天马来从君一上刘伶台大河积石从天下河水东流亦壮哉
　　杨童子歌【有序】
　　杨进士才瑰童儿九歳文讽俊妙玉肤色持觞随杨君后相惊神也坐语新叶灿灿妙理书媻面长句与之思少时亦自见头角今就暮落故乡故人子李焜李曜长大蹉跎无复识知近状见童儿不觉生有羡意未请字曰杨童子
　　杨家童子方九龄锦裆朱防垂银铃清神皦皦濯寒玊眸子了若秋云澄当轩伛偻出拜客骐骥衔花凤梳翮满堂一顾嗟叹生出席惊看堕双舄逡巡行酒有神矩属对吟聨尽好语胸中了悟悬镜光言下相通似桴鼔坐来咽项当酒巵栏邉羣妪思携持羊欣未长卫玠小何物生此寜馨儿我闻关西杨伯起学术能明号夫子数世皆生倜傥人皆与杨童妙堪比又闻扬雄诵绵竹有子童乌出尘俗杨童今且胜阿乌况彼非乌总碌碌醴泉有根草有本进士杨君擅材分竒文海内争颂扬事亲庭下能温问宫袍初着春宴稀高堂念切曾驰归三年重对董鼂防至今侍养藏庭闱杨君孝亲宜有后啧啧杨童岂常遘衔君美酒复羡君不惜长歌为君寿杨童子真罕稀手笼金锁金花枝他年把笔防花发愿冩毛甡座上诗











　　西河集巻一百五十七
　　钦定四库全书
　　西河集巻一百五十八
　　翰林院检讨毛竒龄撰
　　七言古诗【四】
　　黄浦午日作
　　海榴花发日正长我游沪渎逢端阳朱丝乍绾艾符小畵舫欲开蒲叶香南风吹水水波动箫鼔中流逺相送入浦疑投碧玉壶满盘堆出黄金糭连桡并缆宛结筏骤见戈船绕堤发横矛舞槊戯艣间紫斾红旌映天末须臾甲士振臂呼盘旋五色蛟龙趋防帜似将驱海若哀歌直欲惊天呉主人徐干发清兴况复风流对仙令碧醑频倾细琖廻红船几处新妆靓当筵丝竹次第陈沐兰剪艾申江春十年未续羇栖命欲系新缯愁煞人
　　秋潦接友纪事二首
　　六月无雨河岸枯七月雨水填居庐墙头巨樟低接叶傍水但穴鳬与鱼钱塘潮水涨沙足上潮不共下潮落君今晩渡当晩潮到门又値风萧萧
　　积水在门月在水主人明灯炤平地仆夫倚壁马囓刍相逢握手还欷歔楚生逺游橘为颂杜若为衣蕙为缝主人酤酒榆作钱出门三借莲叶船
　　抱鸱出门行答王兵曹
　　抱鸱出门苦无力弃錤欲鉏鉏不得君家南面过百城令我时时动顔色前年就君观秘书秋霖十日仍空虚茅山未许抽金箧柿簏安能写石渠交交桑鳸本食肉有时食粟人不觉谓我尝甘虀菜香此事从头总教错君今誉我非寻常敢方李杜髙文章山前晓幙秋风起那得寒釭熖影长
　　题周昉畵杨妃调笙幛子
　　宣州长史笔有神貎花工貎丹州春风神妖矫絶凡近徐熈崔白非等伦开元天子重倾国曾把名花比殊色清平三调倚玉笙一唱沉香旧亭北太眞仙去上皇老此事千年等枯槁御苑秋风落紫槐曲江春殿生青草悠悠蓬岛相见稀名花再顾无光辉宣州妙笔写一捻花树茏葱映双颊恍若锦幔中晴风绕蝴蝶下坐妃子娇似春花间红露写朱唇头上金莺钗腰邉霞绮裙手持玉笙思纷纭便将钗脚子挑入玉笙里炙簧涂蜡曲有方竹管铜匙细堪理不审寜王笛里声与此参差又何似三月三日洛水邉我寻红药游晴川凌波遗佩杳难续姚黄魏紫空嫣然谁展此图向我前名花倾国重新鲜花繁映瑶席障此蓬莱仙比之虢与秦合坐争媗妍只愁调笙度迟日花蕚楼头呼不出我欲重吟供奉诗兴庆昭阳总相失崇祯待诏陈老莲妙笔徃徃传人间安得倩扫呉溪烟顿使宣州三絶笔写作浣浦双流泉与之重对开元年
　　题呉趋唐觧头畵赠四明周广文山水幛子
　　灌莽日靃迷晴云共洄潏山亭故幽遐恻恻人上栗呉趋解头唐六如写来赠作双琼琚四明无数佳山水恍见东窻几洞书
　　畵竹歌【有叙】
　　崇祯中陈二待诏洪绶为沈嗣笵畵钩勒白竹题云万厯乙未法华山貎竹数种在无用老人巻李长蘅见之叹曰小净名醉墨矣后为权要得去闗中人张道民脱白驔马易之是畵一种耳西河毛甡观畵采隐堂咨嗟为歌
　　昔时萧悦恊律郎曾畵白竹称擅塲岂如崇祯陈待诏别为沈郎写佳妙分丛叠叶竹茎坼剥粉滮青纵钩画宛如涂手底枯横挂霜毫作飞白翩跹逸落势宛转玉栉银钿素纱软淇女妆成一笑寒湘妃雨后双眉浅当时记得住初地偶借生绡写幽意拾去人谁等法王年来自哂供豪吏闗中张生颇侠烈八尺霜蹄易寒鐡风梢劲鬛相估当正与斯图鲜差别骅骝既死健笔亡迂儿莲子尽摧藏活禽生卉暂相见青天碧色回花房劝君展图絓庭戸白凤防褷掣毛羽骏马黄金何处寻满林潇潇听秋雨
　　秋千辞
　　东园红绳百尺长花竿绣版悬畵墙春风莺语吹緑杨桃花飞映花竿傍阿侯家本邯郸倡红裙八幅裙带飏扶裙理鬓顾鲍郎倩郎催上秋千塲东园有女藏曲房抛丝掷带盘绣牀时当寒食呈新妆曾来旋舞双鸳鸯于今相对羞颉颃自怜不如绳上娘初翻曲桁孤鳯翔旋廻巾斾胭脂香惊看欲坠低复扬桃花满竿飞夕阳
　　又秋千辞
　　北来小妓善悬绠春风翻花弄花影南人长裙扫堦除依稀学得亦不如少时曾看秋千戏红绳百尺逺垂地此时正値桃花开畵版斜悬掷绳妓惊鸿舞燕花桁明盘縆飞斾蛛丝轻圜墙观看顿成市一时倾动萧山城十年兵革固陵口寂寂东园散花栁红绳畵版不复存此妓城南作人偶春深三月犹坐家脚能踏地手绩麻草青日出各不见翩翩吹落红桃花
　　与朱山人饮
　　山人好饮耶溪濵布袍角巾随隐沦有时入山采苓术手持防朸披荆榛方春邂逅广寜路云返姚江百官渡踏翻红药欹晩霞倾尽青囊泻朝露耶溪溪水流复流紫花初落丹花抽何时制得长房酒还饮龙山最上头
　　送骆复旦明府补任崇仁
　　横秋官阁江日红三岩散瀑生微风飘飖僊令挟黄绶还乗彩鹢临川中临川山前晓衙启橘树蕉衣蔽堦戺云满栾巴太守亭人来谢客诸王史闗中曾食华水鱼丈夫四十专城居长舆扶杖乆将起浮云苍□愁当车黄金马头珠匼匝直上天门撞双阙合浦仍还海上螺巴亭又挂山头月义乌词赋矜乆传黄门花树犹新妍挥弦夜坐琴高石种玉春耕萧氏田朋樽祖軷下江浒相望相思似秋浦他日人传逸少书尽是临川墨池雨
　　和张公子花骡叹【并序】
　　仝张公子饮康氏园芍药蔽畮半萎借地花骡局足避红行遇塞红乃长鸣不前客有叹者
　　张公子骑花骡踏花长向花下过张家园里旧有花今来且醉康少家青黄被地总难识中有嫣红好顔色洛阳方春明溱洧已涣涣芍药家家开红白互相白花散千蝶红蕋煇煇映双颊一夜东风起上林彷佛霜宵堕丹叶康园邀客开锦巵落花绕路生红衣客来迸作香车泥车尘扑扑飞马蹄花骡入门独遥顾不走花前落花路筋力虽瘦成娇好视行歩歩来尝惜萎罗绮恍度扶风马嵬里土中鞶结香未零石上连环碎难理初看散蕋不忍踧继见堆红罢踯躅谁将猎猎快烧珠顿使深深见埋玉哀鸣驻陇上有似王伯舆茅山一叹息千载生踌躇更如卫洗马愁心着江树视此春芒芒流连不能去客作仰天叹我为蹋地歌蹋地休蹋红我欲骑花骡骑花骡休蹋红可怜红落污泥中污泥落红亦无几愿骑花骡醉花里
　　淮上逢施少叅闰章自京邑还任抒意
　　朔风吹雨短袂寒都亭游子加晨餐皇华使官苦乗传前驱羸马来长安飞蓬索索堕遥梗此地相逢最堪省韩信城头白雁飞淮王宅畔银牀冷萧条古驿絮语亲薄游同是隆冬人百篇诗句验予拙十年宦迹愁君贫临江分守界西楚阁皂山高望来苦何意天涯对酒巵前事今情又重数君行当及休役车我留淮水还踌躇追陪不忍暂相失昼谈竟及宵灯余重寻湖口渡湖檝烟水苍茫逓明灭只愁南去见梅花驿使将归遇冰雪庐山崒嵂倒水青相期还发清江舲莫言知已重逢处只在淮阴一饭亭
　　喜逢南安赵司马开雍入京率赠
　　去年渡马湖便欲登君堂蹉跎入秋节流浪过海阳今来本欲下横浦为访湖西阻秋雨不见芙蓉渡口船空摇白鹭洲邉橹拒霜花发红满城洲前白鹭争飞鸣凉天清霁日初出忽闻司马重还京贑江浩浩向东泻驰驿相逢贑滩下我为湖海老逋人君是江州旧司马天涯尝苦相见稀相逢各道长相思丈夫忼慨爲知已此地逢君感何已梅花凉未开春莺又将语承明定留君爲君酌斗醑匆匆斗醑恨未揭万里王程更前发防缆高牵贑水寒相望秋山见新月
　　人日途中登高作
　　去年人日马上过今年人日浮江波沙头草色又如此故园栁条今若何嵯峨江阁蔽江口强起登高饮春酒献歳才看七日还离家已是三年乆江城送客防燕新家家门戸沙头春谁裁百福银花胜还赠三年未返人
　　古意
　　木波城北霜霏防玉狼山下乌欲啼黄榆蔽闗落平渡白月夜上高平西高平少年骋游骑仰视云中雁来至廻身却射榆影中忽睹刀环暗流涕刀环鹿速东陇头霜清月白雁门秋清霜秋下稷西塞白月夜落城南楼城南楼上落寒月拂拭寒砧捣秋节玉杵防残雁浦星金鸡唱尽交河雪交河雁浦何处寻银栏綉帐夜灯深灯下萦鍼长叹息机中织素自沈吟沈吟但坐露华湿藁磴珑佩环澁四壁寒螀听去频重城哀角吹来急去年逺寄到龙沙脉脉黄云去路賖今来塞雁归飞早应见于阗秋草花
　　柳花歌寓芜城作
　　春风濯濯江南路吹过防闗到瓜歩防闗三月春草长市楼大道怨春阳阳春初开日杲杲大道花飞一何早清明渐近细雨来绕树游丝堕缥缈游丝缥缈绕如雾绾入隋堤柳条住隋堤柳色青珑璁娓娓流莺啼不去流莺啼处停玉镳依依拂面尽长条挥鞭既度红栏曲驱车还上緑杨桥红栏緑柳心断絶隋苑隋堤有离别新声三叠何处吟弱线千条倩谁折可怜草青及春暮可怜緑栁低还仆青楼曵翠萦酒垆白马连钱系归渡低枝毵毵接长坂高枝蓬蓬白花满茫茫飞雪绕去迟冉冉轻绵来晩翩随晩蝶朱花缓向春烟拂玉鸦几时飘飖落西苑几时流荡去南家南家西苑两相弃流荡飘飖日顦顇春风吹去不上天春燕衔将复垂地初翻积雨障轻尘更度妆楼袅素茵满眼离披不知处愁杀东西行路人
　　小补陀畵幛子歌【并序】
　　绍兴城东二十里许曹山陶氏放生池凌子天翰将更名此山小补陀报母养佛令杨明府作画幛子董孝亷为歌谓甡曰翰母祷于佛母而生翰翰痛母之亡故拟报慰云耳
　　君不见曹山嶻嶪东郭东中有巨磵开琳宫澄潭千尺挿横嶂潭水濈淬潜鱼龙巉岩两楹架巨石石盖倒水空玲珑逾波入石石四启小舟荡漾穿当中相传神禹旧开凿手遣巨灵铲碧落断鼇刳臂拄水心焚象抽牙倚嵓角风倾雨削如有神清钟梵磬交冬春天花散绮布松壑好鸟説法通云津防稽凌翰探幽记得前身竺僮小慈王抱送称善才仙姆留馨似阿保凄然思报顾复情青山碧水空防防沧洲万里巨波濶灵伽一片苍烟平濆沦海藏防平陆欲翳此山议修筑祗苑恒河到处名何必莲花坐旸谷君不见宜兴杨挺生丹青妙絶无等伦又不见常州董元恺落笔超然起物外一爲图绘一作歌披图当奈清歌何越州万壑千岩里不信城东有补陀
　　游西施山园亭将归题壁
　　西施山舘倚东郭曽住西施教歌乐复阁还留翡翠香前池自洗胭脂薄我来醉酒正阳春大琴小笙压上津春寒日暮欲归去一树桃花思杀人
　　上浙抚军东巡诗
　　元精钟岳渎勲望联台堦分符专外阃授律尊中台双旌白日映六纛青云开双旌六纛连天起白日青云绕江沚虞廷九牧咨上公唐世诸藩建长子藩屏牧驭捍卫良司麾正値东南强斗牛区野拱神服呉越都防躔奥疆春潮初发固陵渡二月东巡启戎辂锦防新开龙凤城飞梁自驾鼋鼍路金牙翠羽并沙转将指沧溟辟广逺楼船下瀬扬汉军弩石连山运秦辇蛟门荡荡海上开从行愿赋东蓬莱桃花飞作春前水自有金鼇渡海来
　　钱生行
　　黄槐花落堆路隅钱生醉借东城居翰林主人曽问字朝餐还馈金盘鱼凉风团团逐云走白马红轩蔽高栁秋霄健鹘思入云撇眼摩挲蓟门口蓟门万里薄塞城此中那得留钱生王侯邸第将军幕虚裁折简相逢迎大儿乗槎上天阙小弟装金使南粤祗留屠狗抱闗人燕市悲歌看明月舂山西驰不可待金马门前歳星在玊女空簪鹫顶花苍龙枉耨麟洲菜衣腻帢抱史书欲行无翼难追趋鸿飞防防附天末弋人纂纂将何如昔惭柳季漫相许今愧钱生更超举儿童拦路牵锦袍賔客当车致绮语持桮挈榼送逺程翻然竟逐钱生行秋风淅淅秋云散江水东流空复情
　　锦筵桃花歌为周公子玉忠初度
　　桃花初发清江春朱门又値悬弧辰汝南公子瑶岛客长与桃花比顔色庭前春酒一百杯麻姑买向余杭来泠泠如玉白如水愿泛桃花献公子持之欲饮泪满巾武陵杳霭谁问津当时露井悬月轮为求勾漏辞侍从萧然高寄四十年防衣又复桃花鲜年年三月春风发看折桃花上锦筵
　　寿防上王夫人
　　防江激激连淮浦有母贤名播江浒弋雁晨炊陇上星丸熊夜坐灯前雨年来八十齿转高称觞舞防皆贤豪西河游子怀芳节犹望扬州廿四桥
　　湘湖采莼歌
　　鸭乌山前春欲暮阿子前湖采莼去藕根菱叶生满湖艇子湾湾不知处畵竿十尺挑碧丝香莼宛转生华滋山前山后人难遇采得盈筐欲寄谁
　　单广文初度
　　先生手挹仙盘露早向南山拂烟雾箧防新藏栁粲书人间争诵张衡赋绛纱深处自传经乆有安车诣伏生堂下啣鱼曽卜象庭前防凤旧知名今来喜共香山饮通徳门高到来谂不信樽前奏防衣试看天邉散云锦
　　李日燿日焜同解省试有感
　　生平自恃鸾凤姿不与凡鸟同宿栖所交老成皆特逹少年不敢争雄雌有友名高被謡诼曾徙塞外二子遗早惊夙慧肯委贽敢云左挈而右携一朝顾盻刷毛羽摩天拂日同时飞自怜老大困车辙兼之良友羇邉陲转因二子骤发迹拭眼不觉双泪垂上林飞飞有归雁春来系帛尝相追他年扈从陪羽猎万一得传使者辞
　　赤毛行赠姜之琦公车
　　赤毛生神鶵磔磔称豪鹰骐驎产渥洼削耳杉竹成防稽才子姜武孙挥毫洒墨如翻盆进贤八代好家世垂老未入承明门生儿晞髪甫就试便向金台献名氏内苑轰传竒木文草堂羞教侯芭字古来杰物生有因枥邉老马眞英神
　　寿王将军
　　高牙百尺横江启独坐中权绣幢里剧孟肝肠热似云嫖姚风骨清如水龙韬虎略转战开男儿三十眞雄才春江千顷桃花浪防作军前酒一杯
　　青省吟为祁中丞徳配商夫人寿
　　烂柯山前枫叶黄西来青雀衔霜翩翩神女雕锦裳长悬玉佩寒花香上堂拜母曰母彊提壶愿进青瑶浆元英之始十月良明飚暄日当春阳黄金为罍玉作觞维予亦得瞻苾芳伊昔司宪抒纪纲夫人每预缄青箱灵修浩荡还帝阊碧霞遽授刀圭方夫人偃蹇称未亡从容勉子为范滂况曾幼侍太傅堂喜吟栁絮因风飏只今顾妇盈闺房金箱玉箧分象牀东方日出照杏梁少者挟瑟中理妆从来三妇成艳章其中鲍妹尤非常寒花灿灿锦帨张满堂应制天孙襄微文乏彩惭飞凤愿同青雀低相羊
　　西河集巻一百五十八
　　钦定四库全书
　　西河集巻一百五十九
　　翰林院检讨毛竒龄撰
　　七言古诗【五】
　　乐府新歌
　　汉家伊洛本京畿梁王楼阁擅闺闱大道雕甍十二翼曲房绣幔几重围日岀红栊疑镜照雨飘翠网似丝飞兰牕玉女争妖艳雕鞍公子鬬轻肥北里笙歌新宛转南隣桃李旧芳菲何悟流云能作黛判将新叶看成衣鸟鸣私弄昭华琯花影重移帝女机碧波欲涨眉防浅斑竹初生泪防稀游童挟弹从教骋蚕妾移筐始畏饥才子五侯中第返使君千骑上头归不信罗衣半夜襞讵知华毂诘朝违畴能结带非双缕若个沉釭无九微团扇障声犹障面长琴连轸亦连徽生儿年少为卢妇上客吟多是楚妃抛绳旧事随春电觅钏残妆及晩晖莫向屏前怨日出自有花间歌露晞
　　宋宪使雪中饮席
　　越王城头白雪堕宋公台下朱旗翻毛甡抱刺走滑滑开辕交棨谒者烦宋公望见倒屣出后阁重开雪如织瑶裾珠履塡满堂共见毛甡动顔色沈沈官舍止且留恍疑身在蓬瀛洲梁园賔客重严马邺宫饮防来应刘当杯卓斝论今古睥睨如虹气如雨天人要妙多可陈挽近纷纶少相许青箱缥轴万余叠世本从头细标揭韦相能传楚傅诗杨公自授闗西碣清谭满座酒满罍当前谁是乗时才叹生五际大文作歌成四壁悲风来自怜置身苦不早世事浮云总缭绕未识南楼咏里情徒伤北寺车中草逡巡欲退转防何幸相依迈前哲剡川早有戴安居南郡将留仲宣辙君不见宋公暂止防稽署将赴临安臬台去第五难迟浙上车寇君不借江东路寒风相对饮醇酒朝发山隂暮湖口东西相望去住难一听清歌一回首君不见平台飞雪賔客多毛甡对酒呼如何
　　维扬赠姜侍御图南巡盐并祝初度有诗
　　长淮浩浩出桐栢上引江流下防泽扬徐旧地斥卤遥炙素熬波海涛坼当年齐相计利开呉王煮海雄齐台木华作赋无遗句桓氏成书有轶才兰台侍御掌文史更作巡方绣衣使岿然霜陛二三人治此盐官几千里高冠柱后平准书豸头豹尾悬商车乌衣监部识门第白简弹人工走趋此方怀旧得遗烈汉代张纲弃车辙君今揽辔颇有余况复从游尽英杰良辰游防载美酒长向隋堤看杨栁自笑毛甡沦落人乗兴还能厠奔走芜城草黄时苦寒城邉游子衣裳单多君理财日无已天下未有如财难东西绎络征戍繁可怜转粟江淮间书生开口理民用不登要路言亦顽男儿有才湏早立姜君侍御方四十
　　须邪行【有序】
　　里中贵君金书幛子来生却之于其块情
　　须邪复须邪巷里生諠哗瓦确撇撇堕乌鸦近前问何人云是来生行归家寒风西北来吹出衣中纱入门何所有石甑浮鱼虾门内何所见不见虫蠡鸟毳与蝌蚪但见满壁绾结成秋蛇东隣有好女本是邯郸娲练裙八幅不刺花愿生为书之生乃对此长咨嗟西隣有贾人日暮载一车美酒百瓮黍千斛为我大书云锦如朝霞我乃前致辞愿君勿为呀君不见鹿帻堆左壁飞蓬索索垂鬂髿又不见鹿鞾堆右壁着履踏地胝纹斜呜呼须邪复须邪
　　将渡江赠日者过访
　　道人过我青谿堂荷花满池白日长我知凡事皆有命君能纵谭我能听十年跃马志未成今来重向清江行君归若遇秋风起莫问江东张歩兵
　　陈黄门台孙病中招饮赋赠
　　两年两至淮隂城敝衣怀刺羞祢衡几回欲问元龙状百尺楼高那能上今年我从中州来清江未渡犹徘徊元龙豪气果无敌况是文章老宗伯我来此地不一逢枉作梁王倦游客平明挟帚到门逺正値陈公病偃蹇门生扶病篮舁前深恨从前见来晩青兰绕屋芝满堂金壶玉椀倾寒浆座中羽客傲五岳庭前佳子超诸王斜阳冉冉拂高木细雨牕纱度红烛掷麈挥桮总乐方挟矢张弓坐追逐夫君今作台谏臣当时曾宰春江濵春江江郭跨东越万里回潮泻飞雪每到三秋水落时一望西陵最愁絶西陵游子去复来逢君又是榴花开病中记得观涛处愧少枚乗七发才
　　宿山寺书壁
　　小溪淅淅覆草里大溪防防长松间高嵓雨声落松叶一夜冷彻桐君山山中寂厯忘近逺再宿始知路深浅南朝寺僻春到迟我来四月犹花飞
　　黄姑取妻词四章【有序】
　　毛甡已渡江与友饮马洲城东村村人儿赘前村家女匮婚仪议离处数年至是年七月六日适合甡见此戏为作此词有生伦比似者稍稍讽解
　　黄姑取妻美爪指日倚天河织文理取妻操作理固然伤心只在天河水河流秋清白如雪爪指簇簇心肠絶人间小女较优劣尝恐乞巧坐成拙
　　黄姑取妻多绮緆黄姑两髀赤见骨牵牛入市卖不成归坐营室泪如刺当时被驱河水邉祗少二万青铜钱取妻无仪不得前从来天上亦使钱
　　黄姑取妻妻尝在东夫在西妻立机上昼夜啼黄姑饭牛牛不肥七月七日河满隄呼车渡河汨污泥河深无梁艇子迟着履拂靣坐低帷簌簌隔河闻午齝天帝有命夜渡之城头乌鹊争枝栖衔唇结羽造履梯露零袜乌背欹谁知天河今渡来
　　黄姑取妻卖黄牯七月七日洗头雨雨干水枯黄牯乳黄姑取妻共一处黄姑上堂拜阿姥
　　试茶歌
　　东呉种茶白石株建州数处皆不如渐西渐东总甘辣防稽日铸天下无春雷殷殷雨花薄瓜芦小头暗生肉风吹枝亚甲拆长鹊唇莺嘴捎云凉我来试茶値社后少妇入云緑洗手山头烂石膏沐多雪砾霜崖絶枯朽青丝笼子翦香叶箬裹焙成巻银鬛不需木棨共桑砧何用铜匙并铁铗相携且试耶水濵青黄黑白甘苦辛粗柑细蘗似难较鸡苏狗棘非其伦须臾地罏活火起沸向花堦石萝里半杓疑分乳窟泉满船刚载南泠水倾来清莹作冰雪扫却黄瓷细沤沫分明眼底见幽兰骤使胸中断消渴昨年曾向顾渚回一枪试后棠梨开宣州瑞草襍紫笋防山石花犹緑苔防稽新茶眞莫并搨腹顿教肺肠静亭前风落増永摇山头日色皆清冷今朝归去踏葛萝明朝饥渴知如何防焦舌燥且勿苦听我开口歌茶歌
　　逢姜九饮
　　昔年遇尔春城东山前十里桃花红今年逢君値春雨几树桐花落寒坞垆头汗漫倾酒巵与君曾赋春游词夏王陵东南鎭西红妆灼灼如朝曦朝行采花暮归迟緑杨莺语春昼迷可怜春昼莺语澁君欲行春待春及君来能宿酤酒家爲我且醉山桐花
　　桐江王生长身干一丈余二尺遇于城东里有长句
　　君不见伍胥挺然一丈身犹能挟弓报楚人又不见王商八尺坐未央单于仰视皆□徨君今一丈乃有余独行道路垂衣裾丈夫困穷亦时有东方瑰奇挟两肘日栖金马索升斗不如侏儒饱食且醉酒毛甡自视负七尺仰头看人乞衣食有时春至恋春色頺然将老终可惜我今愿君东到蓬莱山山头日上花斒斓挟予两翮同追攀又不然驱车仗剑出天外坐予车下吸沆瀣与君俯仰且有在焉能伛偻还曲钩依时逐例争封侯食糠食肉两不休
　　山居庄家女种莲子许粒小鉢厯日五铢隐然有鉢底忽花鸭唼去惜哉作莲子
　　莲子有心能作花女儿采莲先采蕸分蕸擘花得莲子欲问所遗隔花市若耶溪头千叶莲风吹莲叶叶田田年年上巳自抽叶不用栽根理双檝盆头有水照衣履长洗钗鱼作风雨投将莲子裹燕泥嘱子泥中发辛苦团团小镜贴波出隐见荷根起抽立风前卷鬘妆不成雨下抛珠佩来涩当堦花鸭睡花穏窃入雕栏觅新菌不念红衣晩岁稀竟使朱颜早时损耶溪五月茭叶凉畵船两浆横塘女儿只向东隣坐不采莲花心自伤
　　鎌麦词
　　鎌麦鎌麦断篲束刺来子归家初夏四月早起着犊头看田左右皆陆穱独我满田尽羊角暮归着接防看屋左右皆剥防独我满屋尽羊蹏三春风雨亦尝有力田卒岁难逢时垅头小鸟日呼呌架架格格曾何资来子告我当鎌麦恐归如我鎌麦词君不见前村老翁収麦斛一瓯两匙贮筐簏官车栗陆争载趋尚揭空筐覆车轴君不见少妇今朝鎌麦归明日下田食瓜葍
　　湟川词赠别
　　赵王城邉百粤台湟川渺渺连州开羡君南上湟川渡五月驱车岭头路繁花满县襍荔枝迎君勿讶君行迟今年竹布裁五裤明年椒穗垂两岐红亭酒香日炎午五两薫风动南浦他日贻君陆贾书莫向人间道新语
　　长歌送顔泰飏北征
　　黄雀巡檐游不及苍鹰飞神虬虽夭蟜不若骏马驰丈夫慷慨负竒骨左顾流沙右溟渤手持寸莛撞重闗足下浮云葢高阙当年定交三市东緑巾碧髪双顔红输心对面指山岳仰天嘘气垂霓虹力持坛坫十年乆独捧铜槃杀鸡狗飞葢争驰邺下才挥毫共集梁园友倦游曾着亡是篇世人拾得惊相传珍台珠树散霞防青霄白凤翔云烟驰驱河洛结瑶佩徘徊宛委搜琼编纵饮那知有时代同舟便足称神仙横行万里渺难顾夺得宫袍展云路卞玉谁教暗里投邢顔却被宫中妬子房豪气不可除一椎误中秦王车举头大笑趿衣履清江细浪开芙蕖仓黄万里帝京道挟册长安待明诏几叠黄金台上云一羣冀北风中踔丈夫相对意气眞飞扬防扈皆殊伦晴郊一送顔光禄思杀镂金错彩人
　　送姜二承烈之都门
　　丈夫居家不遂意翻然防剑游帝京滹沱万里白雪尽蓟门千顷黄榆生轻车掲掲走析下燕市风云起叱咤悬金时上九成台挟册当来五侯驾我从君行袚君辙读君雄文叹竒絶向使冯唐早济时魏邴萧曹岂堪説春风吹开杨栁枝同舟元礼神仙姿防乗虎观青云去莫忘龙山夜雨时
　　讷斋诗题史四廷栢南园新居
　　讷斋先生好园居前庭一池长种鱼垂幔或临右军墨满牀尽叠张华书庐蜗车蠋苦未展更辟南园重修翦泥水空纒邺下垣丘樊自卫山中饍当堦红药映虚牖桂树团团拂清昼径外争看求仲来墙东谁是君公后君今弟子喜更彊公超成市非虚扬绛纱前后郁相望悠然丝竹弹深堂堂中顾盻总芬洁别榜一轩名煑雪童子饥然土锉寒袁安醉抱冰壶裂南山敝庐空自怜陆居非屋水非船难寻西瀼浣花去仅留北干松风前从君愿续小园赋兼赋园中桂之树他日能同汗漫游应记南园读书处
　　看月书事【有序】
　　七月十五夜中元偕吴二卿祯饮商太宰宅楼酒酣望月去广寜桥顾见龙华寺说法事鬼食漂灯流燎幡幢钹铎男女鳞脊如昼便相走观卿祯躅足顾予曰子才士需立赋所见务其覈实使人省得知勿以虚叶何如予效元白长蹋歌使商命说征说各记忆书于篇
　　七月十五天气凉酒酣浴罢单衫长出门连臂看月去同到广寜桥下路广寜桥上坐万人项背轧札如鱼鳞广寜桥下水波浅大船小船波上转船中所有更奇絶云是中元鬼时节明灯灼灼浮水来万盏千瓯乍明灭初疑火树蔽江渚旋道流萤堕秋雨横波落石飞彩星极浦衔珠散龙女旌幢高引纸葢扬旋风吹葢隂燐翔吹螺击钹撞法鼔迎照当年净饭王饭王大坐正设食盆供盂兰有名色龙华作法甘露殊细洒杨枝散涓滴桥邉妇女坐相待各守亡人纸牌在女为爷母妇为夫熖食从教涤清瀣呦呦壮女向天哭少妇羞人隐牌宿苦无纨扇障灯红幸有珠旛裹头緑呉生顾此发长叹谓我长才屈柔翰相逢若此赋不成空复从前惜良旦我歌数句月自来终歌此曲纎云开广寜桥上人无数忽听歌声首尽回
　　雨中听三弦子适女士王玉映将之呉下过宿萧城西河里因作长句书感却示
　　汝不闻三弦声最悲啁嘐哳轧谁所为天心雨落风迸裂坐客一时双泪垂三弦初开彷鞉鼔万厯年来重张甫曹刚不作甫不传何处新声到江浒当前拨拉如诉説漴漴嘈嘈渐相接弦声复襍风雨声拍散音繁语呜唈江东女士当代希防稽王氏留乌衣著书不让汉时史织素自怜机上诗清晖阁中父书在防笔长濡旧螺黛吟成红雨滴口脂行得青藤绕裙带风流遗世姿独殊将从秦氏听啼乌朝行卖珠暮无粟天寒防薄凉肌肤可怜兵革满衢路欲望西陵过江去﨑岖宛转进退难只恐行来且多误昨宵行李深巷宿闻汝空奁脱车轴今朝寂厯风雨来令我停弦抚心曲梧宫木落愁复愁女坟湖畔今难留君行欲向何所长江浩浩还东流蛾眉掩抑自今古况复哀弹最凄楚今朝自雨昨自晴不尽三弦此中苦从来出处难复难愿君弦絶勿再弹
　　半面将军歌赠陈左府
　　半面将军年四十南战羊城北马邑归来十载青门前可怜立功尚少年当时投笔出闗去万里鸣沙暗云雾弭节曾留都防邉连营不倚将军树乗秋代马向风发烽火萧闗动京阙判将防阵入邉云谁道张弓效闗月长驱汗血仗蝥弧撒却腰间金仆姑论功较战课先后不让唐李那让呉十年埋剑在田野欲向蛮天洗花马岭树丛丛蔽眼来泷川浩浩当胸泻楼船南下共杨仆射猎重教起军曲从燔礟火燎顚毛不拊珠裈泣髀肉焦头灭耳志未成独留半面哀人情谁怜射柳亭邉住竟使垂杨肘后生
　　汝隂萧大行将赴阙东渡过访抒笔赠别
　　君不见中牟丈人本负刍与君并坐氊毺又不见郢人垩鼻颇未洁相对挥斤叹竒絶丈夫有才贵知己伯乐盐车两依倚何况萧君司马之鉴且无比鸾鳯集门亦可喜吾闻萧君奉使持节南海头还乡彤马将淹留忽当绳缨菅屦呼啾啾迄今负土已成室汉相三年将就职我读愁吟尚惨凄况复哀号在畴昔君家忠孝眞莫当趋庭又有乌衣郎相随千里学诗礼在道一时称骕骦与之偕上谢安阁洞口蔷薇正花落急返平台拜紫泥勿教同舍占乌鹊阳春三月风雨多离亭樽酒应高歌胥江渺烟波里欲别萧郎奈尔何
　　书意赠西昌萧伯升白鹭洲高楼
　　北风吹雪下江郭白鹭洲长暗寥廓萧郎开幕燃桂枝重饮洲头最高阁江天飞雪千古情萧郎意气逾平生清飚遥洗蜀江峡流云欲撼西昌城连朝高防来鹭渚争蹑湖西讲堂履我登杰阁望江河君向空亭考钟鼔荒洲相接千百人东西十郡双江濵寒能予衣饥予食悠然歌咏忘昏晨丈夫谁不重意气挥斥千金偶然事独成良防向千秋那羡平原与无忌春浮园头枯草香双江雪霁开春阳奉常旧有好花竹至今人説平泉庄期君更作春浮醉谁道双江雪路长
　　集曲水即事
　　青山百屏向南郭积翠横开曲池曲高楼一望秦山阳流云断续梅雨凉夜来布锦错灯火列坐庭深对歌舞行童十二唱柘枝招摇背防低参差酒酣彻幙烛垂地芗泽微闻堕环细主人潦倒脱绛帻尚引清樽照容色交尽海内为名高相逢不醉徒自豪骊驹在门车在路看杀庭前石榴树
　　送任云蛟公车
　　九月芙蓉蔽江渚孝亷船载江头雨金樽相把潮欲来一曲离歌醉南浦公车十载怜计偕怀书屡上昭王台旗亭雪暖紫貂堕蓟门酒醒黄云开春官新制改书义汉帝临轩策竒秘郄氏中林选一枝平津东阁推高第长安春转花又红玉騧鞭落惊游龙秋江潮上金鱼美尽在任公一钓中
　　金鉴冰壶吟为张推官作
　　金鉴挂高阙百里无近光冰壶贮前庭彻底成清霜龙山嵳峩起东府别搆莲堂建钟鼔金鉴朝悬紫峤曦冰壶夜滴清江雨冰壶金鉴絶世清臯陶淑问称明刑外台分节下神谳朱花绿雀摇空防张衡机宻弃文网张释寛平析民枉从来张姓本连天何必张星在天上君不见张公金镜献宸听高鉴千秋着为令余光并照寒士庐伏枥长鸣解驰骋又不见庭前绠绠朱丝绳银牀百尺缒寒冰冰花井乳相映发一时谁与同亷凌持壶寿公公饮冰
　　读荔裳集安雅堂集感赋
　　当今作者谁擅塲山东赵王与莱阳王公士桢赵进美妙与莱阳正相峙崇祯以还大雅絶逺溯嘉隆绍前哲总是山东李白豪能使人间歌白雪今来三子起方驾不数风流旧厯下几囬东岱互称雄一出中原便成霸黄河九曲到海难东临碣石流漫漫天垂百折乱云雾风吹万里廻波澜丹崖山前日初晓眞见蓬莱接瑶岛汉武看成朱雁来秦王渡处丹龙绕君文初著名荔裳集成安雅斯为堂大文既布锦贝息黄钟在御瓦缶凉琅琊天水渺难即惟见延清好顔色到溉忻从御史游王筠故受昭明识每惜今人事工巧大雅当前罕分晓但道江郎襍拟工谁言谢客新声好往读衍波词輙思王礼部长宪与大叅郁若两珠树可怜同体异工曲白玊分沙桂分木从教鳯羽蔽天涯寜止鹰扬距河朔于今大雅烦若林钟嵘三品空沉吟东看无数沧溟水一望苍茫何处寻
　　别王恒
　　蟋蟀方在堂倐忽岁云暮穷冬雪霏霏游子戒归路东亭酒暖草叶稀临行欲换征人衣城南王恒负意气慷慨向予歌式微踌躇上马不能别韩信台前看飞雪
　　将归赠丘四象随
　　昔饮江南伯通里便记淮隂有丘子我今转作淮上吟赠君愧乏双南金淮河荡荡淮水浊丘子风流絶凡俗一见应教胜郭生再观何必推羊叔逢来三四是子渊倾樽畅饮黄花前道傍不数假王钓城头空觅甘罗钱凉风萧槭度秋暮倐见寒冰满江路芳草萋萋春又生愁杀王孙欲归去君家兄弟眞不羣元方曾侍金华君在堂循吏未白髪中闺金母摇青裙最怜丘子本孝弟欲渡庐江见毛义问寝尝逾世子篇敬兄不辨乡人至况曾仗节急朋友一死一生见要乆白马南驰范巨车炙鸡逺酹桥酒吁嗟友道不复持东行杵臼将依谁见君不忍辞君去我欲从君那得知
　　毛甡将行张公子礽祎赠甡踏冰行率笔酬之
　　我行淮隂非得已不共王孙钓秋水乞食潜行射泽间避人还向珠湖里曲江才子好我奇谓我落拓诚相宜中秋高防并重九人前徃徃称予诗飞光如流岁如骛渌酒黄花等闲度火树长留烟水寒美人竟下芜城路严风朔雪旅食凉倦游客子思还乡踌躇不忍遽分手君还赠我哀歌长穷冬孤客易生感况复哀歌更缱绻一曲秦青雁鹜飞数声羗笛闗山逺嗟君家世本曲江趋庭得侍尚书郎茂先有叔总博学苍梧无弟非文章君才独绝鲜俦侣淮海相逢骤相许曾来梦里遇江淹顿使花前忆伧父赠我长歌眞有神恍若寒宵对君语对君语感君情此曲名作踏冰行层冰皓皓环江城踏冰我欲冰中度忼慨徘徊百思生

　　西河集巻一百五十九
　　钦定四库全书
　　西河集巻一百六十
　　翰林院检讨毛竒龄撰
　　七言古诗【六】
　　题畵
　　薰风乍起午梦长石榴花发蔷薇香枝头好鸟最宛转啼破一声枕簟凉谁持并剪剪江水绘出青黄与红紫醉卧闲亭日坠时几度含毫思无已
　　奉和叶掌院夫子亭下杂花原韵
　　先生有亭最爽垲倚槛如坐春风中况当三月艳阳发夸条蔓枝匝地红綷防不用金错翦韘岂与凡葩同始知大匠贵自得巧者不若拙者工有时薄醉坐花下门纱旒裂逊马融岂徒纷纷隔堦觑宛若女乐塡厢栊裛衣发藻光愈灿摇砌擢秀神所钟寜题丹棘作野客不使翠羽称殊翁论化羞比漆园蝶吐饭偶集蒲卢蜂情闲有触便生兴道大于物何不容长安花少客无頼莳塲艺圃眞难逢但留阶戺一顾盻煌扈安辨澹与秾子房门下多荐逹当时尚有东园公
　　和理防杙歌【并序】
　　卓防闽中僮徽之曾与之渡湖思不可得王双白言见在金陵仪凤门能寄之徽之起制歌令王歌授名曰理防杙因而属和言卓防当理焉
　　只在石头城下住莫过长干小桥去但恐年年细草生不识青溪旧时路桐花绥绥夜雨多三春又尽花如何可怜同在罝罘侧犹自城头理防杙
　　双珠篇【有叙】
　　頴川隣宣公晩丧子哭之哀然曾用佛莲花经一奁供楣间至是还经甡以内家过慰并为文祈之迨再过公褓一儿携一儿出拜曰君记之乎举此六龄矣
　　谁家老蚌生双珠大秦明月皆不如圆泉璧水产有殊老翁垂白多根株前年恍逐隋侯趋今年又入鲛女庐小珠焜燿照里闾大珠灼灼盘中居暮年有子称商瞿我翁得此岂晩乎毕逋共哺头白乌龙门百尺孙枝扶老人得子草得荂况复老徤彊肌肤汉家祷嗣张玉弧灵池百子宫台孤采莲西海莲未枯莲花今且开东湖雨余花底珠溇溇
　　罗三行【有叙】
　　罗三百骈杭州教歌头有称名甲午集绍兴东昌坊罗三率娈童十六人按歌酒酣执酒起为寿慷慨言曰罗三非优人盍赠我长句歌使人知罗三苦沉沦也甡唯唯乙未复集绍兴九曲里祁兵宪第诸伎毕奏罗三复引声乃悲怀激扬顾笙笛弦索均失执歌竟为言寜得忆赠句乎甡时颇失意闻其言感动骤起援笔丐兵宪展绢忆唐元和白居易与元稹作霓裳谱歌惟恐湮失歌句中且藏谱数犹可按切影响今亦畧溯缘要便可寻按故益多曼吟耳
　　周秦以后古歌絶汉代延年尚能説逡巡魏晋中再亡杜防左徒倡狂开元神武兴法曲高头教坊谱相续华原骠国襍甘凉立部声喧坐歌促金元起创防舞辞因之变伎歌参差九宫分谱限南北一十九韵音调防明兴一代本无乐鼓吹铙歌苦交错优伶防弄习转深南曲浸繁北浸落相传南曲始呉下梧苑风流宛如乍呉侬创调絜古歌翻出新声美无价当年絶唱称昆山松常折嗓浙齿顽张芸朱美魏亮父至今嗣续犹艰难杭州罗三重意气誓欲寻原夺高第摄聪絶慧通鬼神一雪从来品题异依声按律节奏竒宫商相接复相离涵融便防莺语澁急决噭嘹鸧鸣迟声沿板定寸为韵七字三前与后新生故死黍粒分迫度缓稽肌理辏一声将发坐客定数变将终动神性流离迁客涕泪倾窈窕新娘怨思迸搊筝摘阮徒自豪吹师失管弦工逃呉中谭如并张燕到此不敢争鸣号东昌坊头合歌板首坐毛甡泣何满哀吟失职贫士情那问终趋共前缓罗三歌罢拉瑶瑟手把金巵揖甡出自言不是寻常人耻作当年李恊律生平好酒名酒徒结交满座皆屠酤上之不屈古王者其下讵嫌今大夫千金散尽独长啸故作歌吟襍啼噪娈童十万蒲伏前不足当予日调笑毛公落笔能有神悲能写哭怒写嗔貎予令予使不朽至今予作忘言人昔年听歌及寒食桃花满树风前拆歌来倐忽又一年今夕听歌是何夕今歌旣驩且复苦坐者停声立停舞寒蝉数弄咽栁条孤雁一声堕江浦洞庭秋风刚叶下去春在昼今在夜霜繁露白月欲明竹断弦弛鼔初罢宛如花底摘生叶少妇缲丝自成节严钢锲处银锷凉冰瓮开时水晶裂又如石齿决金薤刓核吹芦擘风籁屏高烛短坐叹愁昔日梨园近何在蹉跎相失淹嵗月非我能忘弃前説我亦沉沦年又年顦顇相看总离别东昌坊里九曲园高车驷马塡前轩听歌满堂勿相问此中惟见毛甡寃毛甡沉沦本无极那复罗三又失职罗三当复歌此歌莫道声繁歌不得
　　憇螺川胡推官虞胄过访因赠
　　策杖登嵩高遥望天中山羽翼不得前薄暮空来还南行入匡庐逝将上衡岳浮舟渡螺川遂憇川上阁螺川濯濯古司谳山木清秋晓行县云是天中驰檄来知我穷愁且来见天中岞崿产异人振衣独对清江濵宛如嵩高上登日郁然相望眞嶙峋嶙峋万仭动寒色玉井冰花映天白不向空防列鼎书长悬孤榻留行客我曾读君文叹君似长卿金门献赋后当入承明庭今来江上作司理谳狱如君复有几伯始从教博似云胡威只是清如水越人乆作汗漫防横江又见红螺浮清秋一饮郇公酒醉看朝霞江上楼
　　题秋山读书图送旧京邹山人还紫微兼询沈耕嵓徴君
　　晨星漠漠东阳路斜傍双溪晩来渡耕嵓何在高复高云是秋山读书处秋山嶻嶪跨紫防相看同着靑荷衣王孙逺道怨迟暮春草欲生归不归
　　题抱瓮丈人濯足图为顾有孝徴君
　　君不见彭城画工有竒技姜肱拥被终咨嗟又不见华阳高士善图画笼头龌龊空随车羡君孤处笠泽中世人谁得窥君容俨如岌岌千丈深岩松置之茅屋长蓬茸呉山之长水之冽浩浩溪流白如雪潆薄高随万里风沿洄皎带千山月君来抱瓮畜畦水日傍清泠思无已新蒲早薤纷渺弥碧芋青蒋覆溶防踌躇落日犹徬徨頺然濯足清溪傍触埼激石共奔迫浩歌睥睨投沧浪潇潇隐见溪流长
　　醉歌行同周司理令树饮于庐陵作
　　贑江冽冽吹朔风司刑官舰沙棠红庐陵古署倚江郭漉酒夜倾花树中中原才子蓟城杰佩剑争看截镠铁草屩牛衣共绣茵铜槃兽火飞寒雪司刑自言苦志乖江高不道能重来秋鹰脱臂朱电削神鲸掣浪青天开闻言坐客醉起舞我亦哀歌胜梁父紞紞城头夜漏长起视明星落如雨
　　謿胡东嵓被窃诗【并序】
　　甲辰首夏胡子东嵓从郡归夫何暴客者伏隐东嵓之室窃赀以奔西河毛甡闻而笑之曰东嵓有十盗而无四封向氏探其前而司厉不得揭其后东嵓殆困哉虽然银船虽化铁公尚存篚箧乆罄何曾予壁间之儿杼柚其空不能赠梁上之子幸青氊之未亡何赭衣之可问所惧者未揭箧而縢已絶甫穿牖而垣已頺窃装者只覆其书怀璧者但看其舌似兹寠士之形将来主人之憎于是慰其薄失而謿以放言
　　东嵓先生家四壁夜有何人壁间匿杼纬机丝总是空缾麻罂菽悲无色从来胠箧羞担囊野庐賔客徒相翔但将国士虚无意説与河东王彦方
　　雨夜断桥闻笛声和丁起曹
　　杨花飞飞落江渚苏小坟前夜来雨平船两桨何处寻东风吹落杨花深前湖水满欲归去草暗裙腰湿花絮断桥西上系锦舷何处一声彻云路初疑江徼吹胡笳旋听索索筝琵琶野塘无复折杨柳春山自有落梅花咿哑水靣断还接反覆分明诉天末龙吟潭底水浅清鹤唳寒滩雨呜咽红楼高对十二重梦回三峡流漴漴陇头万里碧天外武陵一曲清宵中我闻桓伊夜吹笛愁煞清溪赴都客扶风夜听洛下吟尚在平阳里中宅杭州千顷西水头新声吹出伊凉州楼船箫鼔日无尽长笛一声愁不愁
　　赠商绘
　　商生太宰之防孙风流卓荦随诸昆瑚寳铗映明月茏葱佳气开朝暾永恩楼髙百余尺旦暮登临借遗泽玉树还荣谢傅庭朱衣自绕韦公宅生裁二十意惘然蹉跎深悔终军年手持一编已了了心中万事空悬悬自言少孤遘荼苦鶵乳低飞罹网罟析理难教兄子知无才不爲家公数辎軿冠葢耻追逐日对遗书冀能读池上需为彩凤吟灯前私啓青箱哭我之从防商雨臣王孙矫矫其兄伦惭予不尽柳下学多君犹慕相如人从来琥珀谢腐草惟尔中情最坚好纵使成连到海难却怜侯氏求早君家兄弟定无敌良友为龙骥为匹荀文未获侍诸宗商子终当弃三术丈夫有志百事能少年何用哀无成高楼百尺且长啸防看万里风云生
　　留别刘琯兄弟
　　昭华兄弟雄楚州一时借借称诸刘论文伟丽过鲍谢兴酣意气凌王侯西陵防人看秋柳邂逅逢君大淮口拂麈高听眞长谭刳匏直饮公荣酒层冰落落解棹归严飚吹折黄绵衣他时若问江南信只看春鸿向北飞
　　别戴大金黄大世贵
　　淮隂城南有飞雁游子穷冬返乡县雪满孤舟恋戴逵波连千顷思黄宪寒风截截霜满裾临行出入还踌躇倾罇不尽此时语开椷频订他年书淮流一曲下江浒渺渺长帆去西楚何处思君最怆神三月江南楝花雨
　　送沈九嗣笵同姜启赴都
　　纨绮游上京翩翩盛裘马丈夫贵立名饰志取相下怀珠恐迷时抱匵以待贾所念在得朋唱高和靡寡徐乐论甲兵欧阳防风雅欧阳受诗章句成上书欲共严徐行汉京力学五十士惟此乃得当贤名扺掌不为辨士策拂毛直作惊人鸣三街九市五衢道列辔聨车并騕褭时向尚书省里行谁来丞相门前扫我本羁迟子羡君似飞鸟横云一去几千尺送汝将行动顔色江舘留题夜火红扬州去路春衫白桃花初开柳叶新春江细草波粼粼作歌当饮饯欲别还逡巡到京若问严生荐勿道行歌朱买臣
　　古歌詶贑南严抚军过访
　　挺之抱伟畧武也多髙懐悠然沧浪兴却遇子陵来子陵汗漫走荒谷越女滩头种山麓衣悬贡埜春茧丝目断湘南旧丛竹手把长竿生郁孤城头哑哑听啼乌仲秋旣望得萧行人嗣竒讣适向阳将归过别各抆泪哭以长句并寄孝子荃以使者行促援笔烦乱无所次序
　　八月旣望白日防坐客向阳将逺归为言夜梦颇凶恶故人信音傍乌鹊荆门剥啄野花坠忽传合肥讣书至行人萧君六月死有子哀号数行字白日在上客在前分明绢素疑云烟星轺曾饯广陵驿回颿寜返浮槎川询之四月乃还棹五月居庐病难疗太君先赴白玉楼痛杀王戎死亲孝天乎萧君君果亡行人更作修文郎顾荣璧轸已推絶庾公玉树眞埋藏生平有心感知己邂逅曾逢故都市鸣驴动地几失声化鹤冲天恨无翅遗书数簏过孔融尝唫君赋秋风中桓谭自能惜遗轶平原何用忧穷通但道棘人漫哀毁扶杖观棋鎭尔尔我欲贻诗寄慰言使者旋行不移晷中心烦乱写无句顷刻封将泪如注欲晰当年知己心更问将归向阳去
　　党太守挽词
　　薤上露一何晞城头望乌欲飞乌飞不飞呌将曙月落城西白杨树不见车驱鎭海台但见旌摇汜桥路汜桥西去江水清翦钱怀送何为情
　　舒城黄母胡太君挽歌辞【有序】
　　夫讴来斥苦庄生引绋之章歌在挽留汉史吹箫之节则辞铭未尽借以申哀碑碣难忘用彰遗德无他母仪已极显融史诵必开幽竁也黄母者龙舒黄畏庵先生之母平子先生之大母也阀阅攸传本娴家训英华所钟余及闺则故谢家栁絮咏之庭前姬氏葛覃习诸壸内不惟扶风之诫旦晩堪型抑且德曜之光后先难纪宜乎经贻子而有丸熊之风砚与孙而具戴鼇之庆矣乃当先生出宰西陵忆太母咸来湘水潘郎西去共传板舆御母之文曹氏东征犹有农野安民之句虽莱芜介吏贫自生鱼奈浔阳哲帏力能封鲊以故人之称之者可谓使众以慈而已之推本之必曰伊予有母无如月蚀中闺星流古署玉棺降于邺下白防裂之南徐陶侃自亡母浔阳二客欲冲天安石未还山江左遗民如丧妣故既礼夺苴蔴节哀邳国权移金革屈职山涛然而灵旗摇曳于江令之祠丹綍牵援于许公之宅龙门虽逺刍前奠酒多人马鬛未加石上留题有字返舒江而防葬发哀者定多武昌名士之车渡浙水而停绥留殡者岂无杜曲惊人之调况乎洛阳贾谊乆着膝前江夏黄童竝推孙子歌鹿鸣而嗣服骋龙驹于再传是则百药因大母命名文若以小孙起誉犹且心摧洗马不育于母而育于刘腹痛元卿不慈于亲而慈于祖四龄哺育口授毛诗十载艰难躬先顔训彼抚琴长恸本多罔极之思乃负栁将归又有陈情之请则仁人孝子安少蔡邕防愧之辞晓葢晨輼可乏袁子难行之唱哉因作哀歌各成长句
　　涂车且勿行刍马且勿追劝君摇大铃听我歌挽词君不见尸乡从人惜朝露白日防娑郭东路又不见浔阳处士怨空水湛湛春觞夜浮緑人生修短安足知芳名要在能留贻不见舒城黄母今还归輤帷缥缈江之涯江东士女咸哀思不减伊吾执绋为歌词问母何以竟得之母之扶桐倚车者曰萧之父母躬导亲舆莅兹土墨绶垂来挂防凉清泉煮就遗羮苦方春山县花满堂后庭有母来称觞冰鱼自贮雕盘献防凤还衔紫诰翔雕盘献饍接晨暮防凤飞来倐飞去人云东海亡所师我亦西州哭何怙冡孙平子对我説四岁慈帏舍呱咥情苦难教李密陈心慈早为元卿竭流离十载兵革间旅茅断舶荒烟寒毛诗口授甫了读蜀防手缝犹未安我思太君初太息更复闻言重唧唧贤哉有母长若兹万载千秋似一日君不见将归召父不可求一时台使争相留又不见膝前孝亷最憔悴不作陈情亦流泪
　　为商生赠呉太保诗
　　鉴湖八月秋水融金塘十里青芙蓉越中遗老尽耆俊其中尤健推呉公呉公少小射猛虎羽猎曾经负彊弩夺得翘闗第一人望重燕城数千戸金书铁劵累代传中朝司马前名贤绍衣两世公再振钩陈羽卫相盘旋东宫出傅长宴见至尊复召南薫殿晩食尝餐防帐糜朝阳亲赐雕轮扇予之内舅公难兄同官先作金吾公公之难弟悬豹尾侍御南台掌文史鸣珂旧里三棨列相见还留半牀笏悠然故国山泽肥共返金塘看新月沉沉甲第绕鉴湖花间畵防垂朱弧酒酣耳热尚拊髀青天白眼谁吾徒生平负气喜壮节毎叹袁丝少竒烈信陵何处访夷门越石终敎觧缧絏公家事业留史编公家世绪长聨绵独难志节永皦皦秋霄健翮争攀骞君不见芙蓉八月鼔兰棹七十呉公似年少
　　古蓟门行
　　少年结束从邉防腰悬寳带金呉钩新随彊弩出怀卫跃马欲行双泪流青天银鹘渡榆水昨日羽书来蓟丘烽烟四起塞垣动朔风一夜闗城秋燕兵索战破紫岭汉将近前逾白沟此去定追朱鬛马临行不换黑貂裘但随彊弩后何日大刀头
　　羽檄起疆塲神兵下朔方谁言无所恃大将出中堂驱车扬风沙防剑销欃枪北经月支窟西扺楼烦王薄暮宿南亭朝行过东光战阵逾骠骑军营作防羗寒风效矢急白日同沙黄杀气薄寒铁敌运犹枯杨可怜流荡三城戍复有招来六郡良突骑不收司马节擒生羞逐羽林郎采花判结于阗女醉舞新成石国装但教塞外春风发那道城南秋夜长













　　西河集巻一百六十
　　钦定四库全书
　　西河集巻一百六十一
　　翰林院检讨毛奇龄撰
　　七言古诗【七】
　　泛舟过秦园留赠秦翰林松龄有作
　　芙蓉湖上晓云生畵舫还为湖上行碧草千丝含日映红妆几处照波明平桥入路开朱榭曲涧潨潨林里泻防伯城随南沜廻春申祠在东峰下祠前流水自年年宛转潆洄最可怜不从梁氏花溪度只在秦家桂树邉秦家桂树生乌子文石为池荡秋水别巷应通觧玉坊前闗并筑烧金垒乌椑紫木夹层楼大府钱堆马埓沟北谷绳床春自偃西园翠盖夜为逰暗通瓴甓衔环转细激连珠波面卷出地疑分太液来去天不道承明逺沧州自古惜沉沦花底偏逢翰苑人潘岳娱亲推緑辇谢公携妓坐红茵风流尽日开三径自笑多年隠名姓门投张俭已还乡庑下梁鸿岂亡命一自浮家愿屡违吴中筑室故人稀君家尚有清泠水何日重来一浣衣鸳湖黄子锡自号丽农住苕南癸亭种瓜自给予在淮西道遥题此诗
　　黄公最爱菰城山携家避地尝往还自辞楚相不得意荷锸欲老青苔间平田十亩啓幽壑招客还留癸亭鹤春半闲炊松饭香昼长卧看瓜花落乌皮小几拂紫丝兴来毎欲图东菑严闗醉卧淮西客为汝题诗思复思息县阻雪同诸公集何景韩梅花书院有作
　　我逰淮西三遇雪买酒一醉悬瓠池今来雨雪阻新息出门泥泞无马骑髙阳好友漉清醑争道梅花发前渚绕屋频烧五木盘卷帘邀看三花雨辛蒸蕙错罗苾芬豕臡蚍醢青羊臐兴来髙咏和集霰酒酣嘘气为同云周燔兽炭浇酒热重见寒空搅冰冽几斛明珠撒瓦檐万条翦毳抛银埒相逢同是作赋才夜深秉烛还登防洛阳县令烦趋走莫遣明朝扫雪来
　　射猎歌为金公子敬敷作
　　汝南公子好射生天寒射猎城东行申阳一闗跨九塞招来游侠俱有名平原积雪满丛薄上蔡新罗纵搜索黄帝祠前雉渐肥白牙冈上桑初落双韝压臂掣皂雕桃花叱拨嘶来娇银翎割就穿珠箙碧血凝将淬寳刀鞭梢倒挿如芦管新织罽衣偏后短腰带横垂海贝寒指环细夹霜貂暖虚弯明月过雁惊忽然箭落秋云平青天毛血洒如雨韩卢宋鹊空营营枯蓬爇肉当寒烧地冽沙冰阻长道望得黄熊驱不前掷却雕弓自调笑斜阳入地马若飞悬禽带兽盈金鞿归来但索驼酥饮醉卧花前金地衣
　　金公子射虎词
　　蔡州城东夜飞雪公子朝装络寒驖锦柙抽将练影长角弓开处霜胶折平臯木落狐稀风吹浅草苍鹰飞近前雪窖有猛虎暮寒攫雀尝苦饥中原神物应枢运樵采年年不相问岂是将军在北平只因太守为南郡围塲突出公子豪从来豢虎将终骄同行雄帅伏强弩独遣健儿燔枳毛般般三兽起鬬格吼入深林蛰雷坼观时朱亥尚仓皇射得张昭动容色长杨羽猎防有时汝南公子真雄姿请君暂息长鲸饮听我为歌射虎词送史尚辙进士过夏口兼寄丘学士【时学士为武昌别驾】
　　晨装欲动海鸡鸣日出河桥相送行繋马未辞王粲宅前旌先指武昌城河桥日出轻携手为食嘉鱼过夏口去寉秋翻北渚云啼乌夜宿西门栁故人游宦滞江乡十载还辞白玉堂共道秘书懐谢监翻令别驾得王祥从君昔在枚臯里怜我贫依漂母傍饮酒不嫌车下醉逃名时就壁中藏漂流岁月同虚弃恻恻相思成往事况汝春官旧主司杏花开后慈恩寺【史礼闱出学士门下】官斋对酒洗征鞍醉后应看江上山若问行来何所见但言逰子不曽还
　　丹阳城下作简郡司马
　　丹阳郡里秋杨緑不见当时旧刘穆铁瓮徒悬鹳鹊栖金盘不贮防榔肉岧嶤双阙古郡防丹阳司马今奇才方舆偶屈陈蕃坐锦帻真看谢奕来髙牙傍海发葭鼔万叠寒涛散艛艣典兵自惜重南徐雄镇只今推北府江东游子归较迟登楼赋罢将从谁重来丁卯桥邉路欲把垂杨几度思
　　过江南奉谒周侍郎值其行部留诗代讯
　　我懐周侍郎忼慨不得见手把三年袖里书漫字纷纷落如霰芦碕夜走江路长东浮淮浦西浔阳侍郎久作南藩使毎过江南愿投刺踟躇侧促终不前将投卭僰行蛮天姜生呼我汝南去路出龙江几回住斯时正好谒侍郎又当行部留维扬我昨渡江来巨浪髙于山天风万里吹不定鸟雀飞飞空自还前滩岞拥波白独驾孤航片帆窄海豕江鱼转鬬争篙工柁女愁顔色昔读侍郎文怪其有如此浩荡奔腾势无止直下如倾七泽涛横来不断三江水孤航相向宛如睹恍与髙斋觌晨暮江邉况有蒋侯家小妹青溪旧曾顾十年出处同崄懐人何必吹参差倘寻结袜留欢处只在乗船破浪时
　　杨将军美人试马请赋
　　将军航头载美人春行晩泊横江濵斜阳堕地草塲濶酒酣欲试红麒麟美人常服双袴褶青锦鸦幱紫丝结蝉髩当风卷似云马毛散汗吹如血金钱压口玉袜肤马前细立秦罗敷见人羞上还将堕壮士惊前不敢扶调鞍整辔坐不定忽见桃花满春径将军似妬九华鞯在傍休视双金镫明霞片片争绕林红游落处桃花深回头失却真珠栎春草苍茫何处寻
　　饮巴亭放歌并谢朱三骅元冯大之京王十文鼎王二汉
　　泥泥草头露不浥春桑枝伤禽惊离不觧弹缦丝可怜数载滞江浒暂得相依骆明府集木难教逐鸟乌当筵讵敢题鹦鹉盘中食梅长苦酸冰丝还结絺袍寒谁携美酒召我饮居然髙防巴亭山金盘玉斚胜三雅两两鵶鬟似謇姐小字曽为明府知清歌不在王郎下行觞襍坐饮未防玉钗错挂微臣冠流离之子久失意那复斗酒能为欢从来听乐恶哀叹我未闻歌已膓断嘈嘈丝竹空满前谁使飞鸦渡河汉三条裾子染竹黄一双素手如秋霜擎将碧玉栏邉酒倾出真珠瓮里浆倾浆重起歌结袜渺渺愁心过绿髪座中可惜是毛甡莫遣巴亭待新月
　　巴山酒垆送王十孝亷北行
　　巴山秋市悬青帘市中却逢王孝亷当垆十五洗桮杓眉间扑粉如红盐枫林百尺日初照恼煞王郎尚年少五上公车十二年碧髪重遮绿罗帽巴山城下秋水清垆头醉送王郎行明年我亦来燕市看汝春风马上生
　　将出巴城道寄徐十五缄
　　春风吹葛条蘝蔓被溪曲巴城旧酒垆又见双幔緑酒垆双幔緑如草将去巴山出东道记得来时秋雨零我投萧寺徐生行秋雨淹寺门徐生行且住惜也三日留仍向雨中去雨中一去秋水寒闻君久滞丰城间至今草青及春暮不识君今又何处十年奔走不得志道路相逢偶然事南北东西各自驰谁复风尘讯骐骥我数游南昌潦倒无一词羡君慷慨厯落千回思去年雨中读君句恍卷长河向天注一任秋霖汨马牛半入寒空散烟雾登临若此真可惜何处天涯少踪迹但使能留髙士亭无须更作名王客巴城二月春草薫城头黄鸟啼纷纷我行记得君行日欲出巴城转忆君
　　春夜饮就亭花下见施二公子彦慤当筵赋诗有赠
　　神龙堕地便生角鳯雏出林成羽毛不见宣城施彦慤少年特达倾人豪春花初开啓官舍豪客当杯酒如泻锦袍緑髪衣带红摇笔荧荧烛光下烛光映笔笔花落展巻生风动油幕满座咨嗟倒白波一庭风雨翻红药髙阳旧里擅才子元季双慈近谁似毛甡夙岁曾渡淮但见杨家一童子【西河杨童子歌见前】宣城文章将起衰庭前卓荦真龙媒毛甡自伤徒老大见此不觉心为摧强顔捉笔拟酬和举手落盏空徘徊看花愁见新花开
　　紫芝山歌【有序】
　　施公分司筑亭于临江城南之瑞筠山忽紫芝数百本绕亭丛生南昌李宗伯碑为之记且更名此山为紫芝山而标诸亭越数年毛甡登亭而歌焉
　　毛甡走天涯岁岁厌春草曽采三花不得还空卧嵩阳岁将老踟蹰地上苦未闲西游重到匡庐间湖西丈人倚青嶂宛若姑射难跻攀丈人有佳兴云在城南山城南山头有亭子紫盖团团碧云里背阜横当古郡防前林直傍清江水丈人筑亭年复年当时异事今还传紫芝本灵草斯地瘠难种亭前忽见涌银瓮彷佛丹霄间九彩睹翔鳯又如珠熖发丹穴芝草芝花满丘垤采之亦不穷斸之亦不竭如盘如梡复如盖轮囷离奇压车载悔不当时负耒来飡以当粮纫当带以此呼此山亦名为紫芝灵迹嘉名又一时未须四皓返商洛先看三秀生铜池迄今采芝已不早尚见山头此亭好毛甡慨然登此亭几度亭前听啼鸟清江初涨江水长山风细拂林花香游丝飞絮袅衣带遥天望眼空茫茫我将舍之去念此芝草芳紫芝之草有时歇芝山胜事无时忘君不见紫芝山头勒碑处有客哀歌不能去
　　陈柱国将军期宿镇山遂泛舟集南塘同张杉平津李章姜埈商命説征説兄弟作
　　天星出地马出闗将军夜宿城南山深林列火忽如昼与我髙防丛祠间平明鼔吹结珠勒毳幄重重映波白合舰同寻贺监湖毛生真作平原客湖亭日上林影疎金刀自鲙秋湖鱼西园才子分彤管南国佳人披锦裾平山十里胜金埒频挽睢阳弄鹊血兽炭烧成越峤云驼酥防作燕山雪欢娱短景苦难驻秉烛还题樾台树皎镜东飞锦防开将军夜唱廽舟句【时廽舟聨句陈为首唱】十年长避追吏驰还乡尚咏平林诗滕公豪气真无敌羞煞山阳衣褐儿
　　西江送春曲
　　送春归春归在何处江草茫茫江水长不识春阳去时路杨花堕地吹复飞草间蝴蝶沾人衣游丝百丈绾欲断平沙白日空迟迟江邉酒垆十五女不觧春归客心苦红帘日落照眼明犹唱阳春当金缕阳春唱罢思复思可怜又是春归时
　　漫归复行书孔雀行闗楼谢赵明府【赵棠溪先生时为萧宰】
　　孔雀披金花南飞畏剸尾白璧光芒受世疑子长缧絏非其罪东门防劒不顾归十年还视桁邉衣防花结网无莺度户草张罝有隼飞张罝结网遮无路欲渡芦碕行又暮赵相真看觧印来外黄重见操兵去南飞孔雀北度鸿将垂巨翼乘长风临行不辨衔珠处啄尽闗前花树红
　　沈华席上同张杉王镐钱霍王元恺平津祝宏坊并忆沈九秘书时九月八日
　　吴兴沈华宴宾客毛甡昼逐朱家来相逢衣褐把美酒当筵意气为之开连年变姓滞江表衣上风沙不堪扫髙阳满座相顾殊只有沈郎顔色好帩头碧髪裹緑罗铜槃灔潋倾金波阿兄簪笔掌文史方蓄新菱染麻纸翺翔入作亲近臣家留贤弟能娱宾紫薇院里张红幔白玉堂前铺锦茵忆昔山阳度广栁曾别难兄酾杯酒今来江上覔芦碕尚借平原匿好友平原好友真足夸姜肱绣被平当家【时予留姜桐音平载问宅】玉椀甫看分碧藕金钱又见拆黄花黄花满地中心苦忽集华堂思如雨明朝倘约采茱茰莫负山隂栁家女
　　予屡归不得释冗屡过湖西施公苦相留日留日刻留刻适就亭鹦鹉三脱三复返予刺伤于心因为赋鹦鹉还词
　　鹦鹉还鹦鹉还相思只在陇西山陇西万里思归去休挂人间畵栏柱畵栏双柱玉笼垂金鏁连环控紫绥栏邉言语应怜汝心里分明却诉谁却诉谁应怜汝早知苦分明何如不言语潜潜啄我紫丝縧宻宻捐予金鏁条潜潜宻宻终敎去金鏁红縧何用住且避玉桤林且上石榴树初疑小树上无力既道长林迁不得别苑犹牵红罗遥天只堕苍雕翼苍雕红走复飞踌躇去此将安依他乡好主应难遇故国多艰那得归一去复一还主人相对起欢顔相思仍向深林避再去再还非主意主人破柱且开笼不道三回仍未逝仍未逝主且忧寻杀栏邉红石榴石榴墙外行难测手执红縧泪沾臆縧亦渐就促鏁亦渐就短一縧三续尚堪披万水千山何处返鹦鹉还鹦鹉还愿君仍住石榴间石榴啄罢伤红觜愿君仍住红縧里红縧临繋翠衿住主人泪落不能顾
　　姜垚招登香罏峰絶顶同姜十七廷梧商二征説
　　秋山崒嵂海日红浮晖倒映金芙蓉苍崖负杖招羽客携我直上香罏峰枫林黄叶下幽壑杖底风吹草衣薄石屋髙看洞鸟翻横梁斜度山花落秋空望海海色飞赤城万里烟霏霏越王防上青烽起夏后祠前白雁稀玉函金简探难得况蹈岖未曾息北谷空标承露防南还竟负凌风翼苍崖四顾意气开吹笙跨鹤真仙才何年乞汝盈箱药共俟安期海上来【垚号苍崖子时修学】
　　霖臣招予泛舟三日夜
　　商霖好探奇擕我泛青翰日日南湖汗漫游恍若乗槎度河汉山桥畵柱溪洞门夏王防殿西施村碧江开锦簟緑草借金尊樯铃榜吹襍柁鼓朝日西飞暮来雨五木烧残江鹳飞千花开处山鸡舞君家兄弟真絶伦擕予一避桃源春山中七日家应改几欲还家愁杀人
　　听流莺歌
　　听流莺百啭在春城宛如旧苑花枝里曙色将开弄晓晴此时玉栊犹未启此日金屛夜如水梦中隠隠听緜蛮起见墙东映日斑墙东映日花枝暖睍睆緜蛮啼渐缓乍穿锦叶蹔停留移到金牕更宛转可怜宛转最多情可惜间闗写不成秦女箫中三四弄吴娘曲里百千声今来百草翻红色今日听莺度锦陌谁觧参差逺趂人自伤漂荡还为客参差漂荡逐流莺百变风前断续生金刀细剪流莺语依徙春城不忍听
　　和张夫人拜新月诗
　　拜新月拜月出帘栊天际分蛾碧花稍触甲红拜新月拜月妆防侧覆斗钩自悬斜梳堕无力拜新月拜月暗伤悲记得少年时南园同伴侣裙带一垂垂今看井桐及秋暮燕子西飞鹊东去夜静花堦緑藓间羞向低低影邉顾冰轮半掩当复明防娑桂树暗中生那能拜得新生长与金乌作队行【一本题下有懐友作末那能二句作如何月下红闺婿岁岁长留木叶城】




　　西河集卷一百六十一
　　钦定四库全书
　　西河集巻一百六十二
　　翰林院检讨毛奇龄撰
　　七言古诗【八】
　　杜陵蒋楛游淮曽读予旧诗有感枉过不值留句见寄予适滞海濵率赋酬意
　　忆昔避地淮隂城吹箫乞食更姓名山阳县令争认得呼我车载还都亭尔时秋风度淮水髙防名园在河嘴入夜钟镛动地来当筵词赋惊人起从兹日饮淮市傍酒徒到处争相藏元王庙后杏花阁驸马巷邉薜荔墙人生聚散等朝露二十年来弹指过醉里难忘皷瑟时花开不记留题处杜陵髙士有蒋生先后曾同淮浦行见予旧事毎兴感贻来新句何多情严冬结驷过江县栁下寻予不曾见双扉久闭緑罗轩千里尚投青玉案但言时事多变迁黄公垆下尤堪怜稽刘已谢竹林去防舘半倾河水邉故人存没久心恻况读君文泪霑臆夜月弹为海外琴寒风吹送山阳笛我今将欲寻杜陵东西南北随元卿他时若溯长淮路何处还攀桂树生
　　中秋山寺作
　　清风吹林当素秋碧空灔潋金波流可怜二七又三五独坐绳牀月当户初笼轻雾幛冰纨旋破浓云出翠峦花坛斜倚青铜镜松叶髙穿白玉盘生平待月啓华帐稍掩浮霾便惆怅林表今来闭寺看楼头谁复开帘望去年霅浦弄清晖前岁湓城乌鹊飞此日山中无可翫夜深霜雪满秋衣
　　天马行送崇仁吴孝亷公车
　　吴生本公孙大道骋骐骥云是天闲旧赐驹我友孙阳识名字金丝羁子玉花靮将上燕防振髙策大道相逢秋渐过正好长安看春色君家旧有黄阁臣【吴为崇仁相公孙】阁前络得生麒麟从来开阁歌天马原属公孙第一人
　　奉赠顾将军七十并呈嗣君澄
　　吾郡顾元叹少曾封遂乡读书击劒跨鞍马横行絶塞驱贤王归来直弃云中守右臂茸茸生细栁好学尝经蔡伯称贫交但饮孙权酒藜牀髙卧七十年过江子弟皆名贤庭前多少乌衣客最爱江东顾彦先
　　守岁姜掌谏宅值太翁虞曹公上日初度酒酣有感因即事成句并呈掌谏君书次幛末
　　连岁浮西江三朔剪华胜曽饮巴山山寺中夜走郎官集车乗今来守岁依谏公犹藏复壁东垣东堂前老都谏爱我如孙嵩辉辉夜燎彻银霤坐对铜槃俨晴昼莫道椒花媚少年须知栢子添长夀雄鸡叫罢阊阖开招摇初转苍龙回紞如严城打五鼓谏公衣锦三进舞须防鱼钥啓重闼万里扶桑缀遥雪云是三朝赐胜时正逢七十悬弧节当年都谏趋紫宸仗前冠劒称亲臣八风吹入金门晓万夀呼来玉殿春忻承假沐留觐省通徳门髙爱光景上日陈筵紫气生元辰进诰黄丝逈谏公披赐袍银青襍绯紫丈人本冬卿佩履纷若水谏公膝立亲捧觞鸣珂列防盈华堂越中四姓攀麟绂浙上诸侯侍雁行相国持浆脩拜母县官负弩重还乡宛如张尉迎京邸絶胜虞谭贺武昌惭予流浪颇畏约枉厠亲朋把杯勺戢鳯难传祖徳明椎牛不逮亲存乐酒酣浩叹溯所始七叶貂珰代相啓太仆捐民赋光禄匡储君尚书甘去职要典持微文始知申蟠本非罔太丘何必名钩党司忠臣应代兴虞曹竟嗣春垣长春垣禄养世所稀只怜座客言词微愿持三朔银幡胜长傍千秋戯防衣
　　将逺行曲
　　将逺行乃在西南阿僰间昆阳池外千重水闗索楼前万仞山我将为沈犁之鬼蒲刺之蛮蛮中转深曲乃与乡井辞天寒日暮行安之仲尼居东海庄蹻留西夷将逺行无穷期
　　王元恺将之巴山有赠
　　寒不披豫章绢饥不食莱芜鱼韩康范史日不足谁能刺促分其余巴山令君本亷吏自艾青蒭作宾饩敝井难浮花下罇空亭长拥车前篲故人相诫勿复前王生欲去仍流连王生抱意气食力苦耕稼长贫念同袍千里将命驾可怜命驾不得达斗盎无粢衣无褐集蓼终愁楚雀迷横江谁把枯鱼沬桃花乍发栁乍青河桥一歩三留行毛甡进前愿致语座客纷纷醉起舞君不见君家阿龄贫且饥乌程陶令争求知满船白粲収不得愿索穷交镇西食又不见毛甡乞米走江汜卖卜王成暗相倚岂少荆南幕下诗但饮巴山署中水觧襦不敢衣顾郎易衣并食翻寻常生人苦饥值春节黄花白絮填空仓君不见毛甡南避入蛮部万里滇云黯如雾金马闗前无故人竟逐王生过江去
　　访刘息县并读周栎园侍郎所诒文序因为书赠
　　刘郎本是神仙姿手挥五色春桑丝中都偶尔作试吏望之不见长相思昔年曾逐湖西使一访庐陵老从事命驾空随曲巷车留题无复髙门字踌躇东顾还蒋山暂依栎下官防间栎翁老人出君句为君讽咏开心顔秋鸿飞飞信羽翼重向嵩阳看山色桓良未获遇浮丘贾父何期在新息长途宛转思一顾不道寒风薄冬暮日落天低颍上城朝来雪满淮西路夫君献赋标石渠寻常痛饮留柴车吏归自恋空仓雀客到还烹挂壁鱼十年相忆苦纡结相见忻逢岁寒节息子墟邉叹转蓬白公城畔犹飞雪髙谈今古夸典坟箧中所载方纷纭君能不忘湖西客且与同观栎下文
　　过息夫人妆楼遗址有感
　　荆门不种章华树此地还留洗妆处红粉销残涧道花翠蛾飞作山城絮涧邉白日自悠悠城畔妆防秋复秋回首故园长不语镇敎淮水向东流【一抄作淮流千里一望长谁家髙阁映斜阳故园相忆都无语回首萋萋空断肠】
　　游濮公山作
　　毛甡居息不得意搘頥日望城南山东瓯夏君今赞府防马邀我游其间出城风日稍暄霁朔风吹靣靣不寒淮流本出自桐栢到此渐觉横来寛前呼亭长先渡马几曲淮流下如泻渡口方看载一航道傍争欲开三雅须臾繋马入枥林濮公仙洞难追寻幽嵓尚自留丹灶过磵谁能采碧芩相随野鹿度空谷便啓清樽坐萝屋红树雕时未放花翠屏髙处曾悬瀑重披荒径啓前路防马直临峯顶住长淮一带如环万里苍茫尽烟雾从来黄白不易得梅尉当前总仙客况有张王诸孝亷曾经出入蓬瀛宅长林落日客未归平田夜火光霏霏严城欲下葳蕤钥尚见山前乌鹊飞
　　饮郭将军竹下
　　万竿修竹临清流竹中留客郭细侯短箫横笛向风发居然身在蓬瀛洲行厨斫桂煮芍药玉瓮桃花泛清酪近郭天低散马牛空亭雨过飞乌鹊酒酣倒载折角巾绣衣卸出红麒麟将军本是苍山客不数悠悠世上人
　　定情歌饮秦二保寅醉后作
　　数嵗游吴闗不逢臯伯通长携杵臼少相识独行畏约何终穷更衣夜起自击筑暂就梁溪主人宿深念秦嘉是丽才久知王氏无痴叔飘飖挟刺随襧衡风流学士相逢迎未从隘巷窥孺子便向东家访歩兵东家桂树生前路秦氏从来桂中住朝起金丸写畵栏夜来乌子栖庭树庭前列舄罗酒浆酒徒相顾称髙阳覊人辛苦易为醉午日栏邉只将睡我昔归明湖诵君秋帆辞爱君不得见一日千回思思君见君恨不早悔见秋帆去缥缈同时严忌最髙才况复君家仲容好【严荪友与令侄留仙同为词】美人何在愁复愁芙蓉开落经三秋今来但泝春申浦何意还登秦氏楼请观杵与臼与君指皎日在上罗广衾在下蔽蒻席与君戴笠还下车相思莫惜加餐书倘愁越国无归雁此地吴王善鲙鱼
　　汝南郡亭饮次赠谭八吉纬
　　汝南城上晓鸦啼王粲宅傍春燕飞故人千里一相见越布单衣白如练春阳艳艳汝水邉桃花树树郡亭前清明初看秋千戏上已还吟芍药篇自怜荡子多离别爱汝中原遍车辙彩笔能图五岳游金丹自受三茅诀伊昔相逢淮水头酒酣同过谢家楼今来重忆当年事把手金樽泪欲流
　　广文先生歌赠张学博
　　广文先生读尚书客来有鸟尝衔鱼花间促坐綘帐舒不须归去河汾庐当时献赋夸子虚十年匄卒将公车我今相遇沈子墟春风冉冉吹衣裾莫嫌髙论与众殊此间已是张融居
　　将过松江先寄朱大用砺使君
　　探书出林屋放舟游吴淞欲观海上袁公垒不问云间陆士龙云间胜地推吴下有友驱车最潇洒刘毅尝为郡股肱谢生今作军司马风流司马是何人共识当年侍从臣丹鳯楼邉携防笔紫薇花下展红轮红轮防笔纷相映侍女留题请名姓起草时闻长乐钟整衣不避昭阳镜可怜厌处承明久觧玉坊南私纵酒两省通传翰苑书一麾竟佐江城守江城千里蔽东吴黄绶金章一大夫啸咏全为方外客从容分得郡中符果然祖父为三事方信男儿长五湖【使君为朱少师公冢孙大金吾子故云】君到只如栖枳鳯我来方欲覔莼鲈已辞梁苑新车骑况遇髙阳旧酒徒髙阳夙昔轻相顾梁苑从敎骋辞赋片舆何必假陈蕃八俊由来重朱防陈蕃无事朱防闲题诗应满干将山秋髙正值鲈鱼美我欲维舟三泖间
　　湖上赠何生倬炎【何伯兴季子也】
　　秋湖十里生芙蓉湖邉却逢何敬容绯袍相对俨翔鳯防笔欲落惊游龙庐江自昔嬗才子前有司空后侍史洛下清谈宛旧时元嘉乐府传新体秋花灼灼秋水清道傍又见骅骝鸣荀羊本是长瑜友羡尔趋庭有令名
　　送李生【并序】
　　乃岁届祝渊时当颛冥甬东李生屺源税驾于都督李公之旧第维时白日穷次缟雪凝壁长松倚嵓其信芳寒梅蔽扉而释蕚仝人咸集各赠以诗志永懐也原夫淇泉木李本贮瑶情沣上香兰互申缟结故仲宣赠子笃于飞鸾正叔指河阳于逸骥苟懐悃愊岂乏呻吟李生抱苦心之行仝侪起定情之什以义而言固其宜矣乃戴逵入剡未闻买山阮籍当车于焉就路陈元龙淮海之士梁伯鸾佣赁为生将骑驴出门惟其所之牵舟上岸亦无可住王孙游逺道睠春草之萋萋彼美在何方诵山榛而掩涕是伯阳适西戎而留字文罴迁斥丘以受言凡属亲串之所经谁勿咨嗟其善诵况李生沉沦之士也家本阀阅世济开府弃朱门而勿盼甘白昼以长征胸罗星汉毎推乌绩之防节抚雄雌潜识秭之扰于是正棊旋栻辨才子之孅趋发防兆机啓灵均之浩荡定箕张而斗揭任蚗伏与蠪伸则是帝女睠蜀都而抱石大夫拜楚人以猎冠江南投老应赋逢君稷下谈天喜称赘壻者也夫心企东山意伤南浦兰亭原倡既擅糠粃海谷遥吟当来玑璧维兹轶士预为风漂伯叔之词既属同人应续雨雪英瑶之句
　　先生本是青丘子直走尘埃过都市脱履朝看圮上星乗槎暮宿天河水梅花初发雪满襟相逢醉卧东城隂天涯沦落知无定北斗南箕何处寻
　　淮康行赠别
　　元龙百尺楼头客又向淮康奏嘉绩监郡能分五虎符题舆不假双熊轼九重丹诏下青霄十月黄鹂度翠条朝日搴帷盐泽雨春风送舰射阳潮开樽暂饮如淮酒渐入天街见星斗若问人懐岘首棠但看鸦栖掖门栁
　　潼川歌【有序】
　　丹阳贺先生选崇祯十六年受资阳县令夫人请从叱驭而行李自成破成都资阳不守先生及夫人慷慨就刃自成怪之命释以俟屡胁之顺毕不能屈絷之别营犹欲处焉越二年十月贼败于南郑惧中有应乃指而叹曰留此辈为梗矣杀之同行十七口并日死于潼川州越十二年先生二子云防云举俟西道通寻之不得有彭君退庵备述其事复询之资人蔡文学语与相合号啕而归云防为司马与予善予乃作潼川歌
　　盐亭何髙髙梓水何连连四座且莫喧听我歌潼川潼川州南射洪渡天柱云封七盘路不见潼川绕地来但见南津上天去南津令君负奇节夜泛桃花暗流血桃花江上草初青一夜寒风白如雪相传此地殱令君招魂万里呼南云睢阳齿落白崖裂苌血堕高梁焚令君家世本吴楚北固山头射猛虎兴酣聚米划地殊愁来投笔长心苦县官续食计车发便请长缨繋南越严助三年厌旧庐厐公百里懐新割惊闻盗贼出巴下玉垒珠江废耕稼白帝终成跃马王红巾时起鸣狐诈慨然请行一星入梦中曽见三刀集崎岖九坂谁肯前忼慨王尊赴何急闺中有妇孟氏贤从征作赋同车軿觧绵系树苦食芋封鱼涤釡长生鱻仓皇烽火接城野急缮亭隍料牛马转战空闻笛里哀升陴谁是搴旗者天心不觧遂人志人事良难胜天意纵敎南八是男儿难免西川尽捐弃丈夫死官久不屈舂磨砦邉自强立完城蔓子刎已迟断头严将生难执霜刀环视惊罕希诱以好爵啖以糜赤绳马头絷有待无如南郑伤还归天隂雨冻地冰裂乙酉之冬月初缺令君骂贼身死亡正在潼川此时节君不见令君同死十七口仝行死尽皆无有彭子退庵眼见知长望桃花酹春酒又不见令君二子逺相失十六年来尚寻入难持齿髪向天涯疾走潼川自悲泣潼川潼川西近秦桃花水落青春新我今歌罢潼川曲还想潼川赴死人






　　西河集巻一百六十二
　　钦定四库全书
　　西河集巻一百六十三
　　翰林院检讨毛奇龄撰
　　七言古诗【九】
　　寒食直史馆奉和同年李渔村太史兼呈同舘诸公
　　春城日出鸱尾红下马入直柬华东忽言今日是寒食愁入万条新栁中阳春初过一百六日趂车尘苦追逐大道时听卖野饧宫门无复传官烛沟头水涨花尚稀早寒犹着春前衣庭槐几见火新改故国六年人未归同侪相顾起忾忼此地前经设东厰【今史舘即前朝东厰地李太史是日有诗故云】断烟祗为惜亡臣杀竹何堪谢钩党乡园日夕风雨賖沿门几树春桐花明朝畵舫门邉住好入春山焙早茶
　　送同年尤侗南归
　　东堂著作谁擅声一时并让尤先生羣公隔舍争问字天子殿前长唤名今来慷慨赋归去家在东湖最深处堂上重裁薜荔衣门前自种垂杨树吴中筑室志未成集贤坊下还留行堪怜五载追随意顿有千秋万古情予向渡湖时更名王士方宿竺兰圣宣二上人房去今二十年后予过上海圣宣贻书兼索书旧日所题诗句感生于心赋此志谢并呈兰公代讯
　　昔有王士方曾经扰精舍雨后潜行菰叶中病来借宿莲花下其时髙座有圣宣上人佳句繇来传烹葵时饷白云坞拂轸夜弹流水篇秋风一别过湖去从此天涯隔晨暮岁月难教古寺留夣魂犹向长桥度兰公垂老能著书不知旧客非文殊毛甡廿载尚沦落时代士方传起居只今海上望云日欲访巢云旧禅室常恐红顔今昔殊对面相看总相失防君贻我緑绮琴并邀一写芦中吟愁心欲记当时事几度含毫泪满襟
　　宣德窑青花脂粉箱歌为莱阳姜仲子赋
　　君不见宣皇宫中脂粉箱青花素瓷出上方陶模笵埴好形像烧胚防防非寻常曼身穴腹判两截一道坎中周四旁融脂瀹粉恐胶结洄漩复壁流温汤宛若丽华鬬妆罢宫沟浅腻萦苑墙何年此物坐弃掷竟置姜郎砚塘侧隔盎微闻金粉香开奁尚带胭脂色摩挱日剧但把弄未审甄人定何用贾人欲认不辨名卢女相看宛如梦连昌宫监老不堪落花时节来江南见此忽尔惊叹息云是先朝旧承值曾赐昭阳系臂红玉凾脂粉在其中盘间花贮甘泉露镜里衣穿仁夀铜良人少使望春树百子池前早祠去额畵销硃防晕重指尖碾玉当窝处由来摘揥最烦纡惟此当牕好匀注紫水开唇恍泻丹红绵扑粉如飞絮因之瓦甒独见亲珠椷寳柙皆非伦履箱银钥擎奴子钿合金钗付贵嫔谁知世事颇难测金狄铜仙雨中拆拾得皇孙绣褓钱抛来魏后缃纹尺昭华翠琯摧井榦道傍团扇遮弥寒库名宜圣总散失独留金盌传人间承恩当日授佳器前后纷纶尚能记花箱虽好何代贻知为宣徳年间事我来吴防当嵗除东湖水落西流鱼姜郎酒后出示我令我抱之长欷歔黄钟土釡本反覆几见桑田变成谷半世红顔委道途上阳白髪谁膏沐箱空脂尽粉未调当前若个真娥媌君家陈寳世无算为汝一歌宣徳窑
　　汪主事以蓝罗裙子束纎腰畵巻索题
　　红罗衫子身材窄裹得长裙楚丝织麹末飞为海上尘蔚蓝染就春潮色防邉杨栁空拂衣手中纨扇钗头玑请看双带廽环处长抱纎纎知不知
　　钱编修所藏司马相如玉印歌
　　汉庭司马梁园客早嵗为郎晩驰驿因慕邯郸旧相贤借取高名注属籍当时原有摹玺书大者砻石小琢玗螭首龟防总啣带碧文緑籀皆施朱相传觧玉刻小记四角中央搆名字檄使填将喻蜀文酒徒印作当垆契于今相隔年又年不虞此物留人间土衣苔绣半斑駮银钩玉筯还新鲜截肪径寸覆玦纽何必黄金大如斗钱郎得此真罕希毎与秘书通系肘防当
　　天子好古文相如已是同时人尚书给札令缮赋落笔殿前如有神遂登著作入金马名在何须更相假对防姑令董仲先容才久为亷颇下长安秋尽寒欲来驱车一上昭王防酒间出示争把翫令我懐古生徘徊前人意气不长在况复微文等光怪何物云英防此符厯刼千秋不曾壊龙门遗册嬾未収图书堆垜能生愁我今欲借文园篆一惹桃花纸上油
　　雪中陪益都相公请沐善果寺即事奉和原韵
　　长安佛寺称最丽洛下伽蓝鲜殊异请沐长从丞相游祗惜香山逺难至上冬十月大飞雪禁苑层层冻云结卷幔惊看花絮飘防衣化作缃纹缬朔风吹搅势转浓特寻古刹烟岚重封将塔上千寻荔寒到门前几树松香厨设馔饭尊客啼煞慈鸦日将夕更上毘卢阁上观万里山河一时白晩来颒水露盘椒兰被軆能忘寒何期太子浴堂内竟作春风沂水看我今逝欲埽尘幭到处追随傍车辙纵使宵深归路迷敢道足寒伤马骨
　　题袁孝子负母看花图
　　东园花发好顔色白髪欲看行不得负母能传江革心娱亲自竭曾参力春花已落不再攀高堂老去扶来难只今负手花前子长把斯图带泪看
　　叶主事归黄州有赠
　　宫槐初落秋云飞天街雨来尘渐稀金门待诏苦寥寂索米欲炊饥复饥黄州进士子高后十载通籍犹羇迟郎令丞博许就荐高文足匄
　　圣主知谁审司事去取异清河辕固翻令归长安苦寒兼苦热走马流汗食不肥炎歊退后喘稍定顿觉晨气侵絺衣緑杨桥畔有故舘雪堂竹楼皆莫几逝将去此作请澣后防重与春明期人生出处贵快意出贵急决处莫疑何为鬰鬰守冰坎天寒日暮空嗟咨【时呼翰林为一条冰故云】
　　题方田伯躬耕养母圗
　　先生把笔如把鉏撷刍负米行江湖偶因啮指得心痛幡然归去南山庐春田过雨緑初涨陇上炊烟喜相饟叔豆应披王覇衣耘瓜尚荷曾参杖髙堂白髪负日暄江鱼水荇堪承欢抄书过市当晩读绹阁近山防早寒庐江孝行本千古他日登堂拜贤母重展斯图对酒看莫望南山愬辛苦
　　相逢篇为李公子作
　　豪不驰玉勒马俊不挟金弹丸所贵结交重然诺久要不负平生言锦袍灿灿振长袖李子相逢宛如旧肝胆尝倾剧孟前声名不在刘生后当年把臂意气遥酒酣同射西陵潮追随燕客且击筑归来吴市还吹箫只今奔走困前路谢尔清光展云雾觧得吴刀持赠予价值千金不相顾世人交友只在钱旧游散尽心茫然陇西公子幸无恙与子共赋相逢篇
　　题曹石庄涤砚小影
　　吴中高士曹石庄建安词赋超刘王翛然植杖坐林麓尚着秦人旧时服书成欲换道士鹅春池灔灔环清波小童持砚濯波去清影满前如影何
　　送同年范太史还吴门
　　秋风飒飒南雁翔昭文才子还全昌横门一道软尘发令我黯然懐故乡轩车数队驻栁下野祠设幙留供张啣杯徐起赠鞭防意气厯落不可当华防分草登左榻山池赐出上方况握竹管记前事髙踞柱下称三长其如温饱非所志曼倩日饿东郭僵亦知史局本异量兼荷制举罗非常玺书曽答太子令侯相争道申屠刚纵令种郤使覆对犹防仙室冠望郎而乃掉辔古蓟野从此覔路秦余杭我家东浙鲜剡宅回忆北山空草堂他时得返越州去为汝一停吴市傍花飞渡口遇慧晓草深墓下寻真娘买隣纵未近乐圃访友定能通野航朝霞几缕开上谷流水百道倾高梁故人分手自兹别絷马欲行看緑杨
　　书冯二世兄学正巻子
　　稆葵结叶蔓河渚晓露啣衣当秋雨为予欲取茂陵人同看城南卖薪女长林嘶去駵马娇百金装出瑚梢挥来代作定情物相门之子真贤豪明将入学教国子年少能传四门史昭逺从来善觧经公超所至应成市予方就饮学戴崇闲游重覔山桃红不疑老作金门客仍在成都酒肆中
　　翁司马之任黄州以诗留别有赠
　　横江舘前江水清临臯亭畔春花生黄州司马甫到郡八县一州官吏迎都亭饮饯防去骑争羡当涂好骐骥人如仲举入官时郡是东坡旧游地天涯邂逅意气真相看本是同乡人多君惜别留赋咏愧我出游忘隠沦昨闻巴水大破贼万里江流荡胸臆倘能泛艇过黄州便可相期在赤壁
　　诏观西洋国所进狮子因获遍阅虎圏诸兽敬制长句纪事和高阳相公
　　古皇慎徳开四译内被绥侯外蛮貊贡物区为王防文共球载在宾庭册河镠畎翟献上方兜离僸佅陈明堂三灵既应百神洽般般之兽皆翺翔康熙戊午十七载神武声名播遥海五畤从教白泽来千门真见黄龙采鸦翎习习负矢飞鸡斯之乗归林支诸方执防俨相列东渐溟渤流沙西于中有国名古里曽渡澜沧作海市鱼眼看波射水红鲛丝织浪翻云紫地当申未产兽雄金精杰出毛羣中衔縧餙组献
　　天子裁贝作章辞礼恭从容槛致射熊舘不为珍禽为懐逺虎落时看接上林鹰房秋到移南苑廷臣侍从欲赋诗
　　皇恩有诏徐观之圎目昻鼻有筋力悬星掣电无雄雌独怜耏髪未巻曲曵尾绁绁若散丝衣被欲成鞠色见牙龈不使钩形施尔时羣槛柙诸兽木垒枪樊列前囿熊罴避路不用当虎豹攀栏有时吼青鸾赤雀相对栖豪猪野马争游嬉张昭见此不动色朱亥在傍何所思闻之有熊狩旸谷获得狻猊比牛畜汉时安息亦献斯形似麒麟但无角从兹郊祀播乐章射乌格鹿非寻常铙吹已陈朱鹭曲徴歌还及白狼王何如储未完缉诏遣求贤共来集东堂甫布网罗成西域刚逢旅獒入招摇乍啓禁籞开白麟有对皆奇才请看太保巻阿赋恍见文王灵囿来
　　朱运副七十
　　南阳朱季絶凡俗曽破黄巾苑河曲车茀题来锦字红商船载去沧波緑居平忼忾能任天但行直道归林泉洛阳若有耆英防谁谓张焘非少年
　　玉防篇为黄母作
　　鹿门先生好读书百年之范闺中居手披文史衣佩琚穿针不缬双蜘蛛当年太仆扣阖闾夕阳亭下悲欷歔黄琼终为党锢诛曾赞夫子呼阶除迄今讲学河汾庐练裳木屐相巨儒席门犹过王公车缾有美酒盎有鱼时当初度献玉防揽之日月同居诸庭前又见丹花舒
　　醯鸡篇赠蓝涟
　　闽江豪士蓝公漪白昼踞牀衔酒巵有时裸袒抱银瓮翻糟蹋滓眠清醨人生慷慨贵行乐百嵗促刺能几时不见东隣有王者罔诞拟作刘安辞西家小侯亦何用防山驱土填海涯以兹感激俱作达日事餔潄唯恐迟长恨书簏非酿具欲使畵帘当麯衣良朋总在履道里妙地絶胜髙阳池醉来倚壁且涂墨兴发对人长赋诗一花两叶倍精爽千言万字皆离披髙堂名父过八十口能啖肉手不藜闭户尚作擘窠字小如畚簸大若箕承罂捧缶作丼防花前月下恒娱嬉子父相对指白薄八斗一石何足奇顾视越客忽大笑瓮傍那得来醯鸡
　　山中再宿
　　小溪淅淅覆草里大溪防防长松间高岩雨声到松叶一夜冷彻桐君山山中寂歴无近逺再宿始知路深浅潇潇衣露若散丝松墙日出归来时
　　中秋后风雨连日防冯老夫子赋苦雨吟见懐依韵和答
　　毛锥处嚢不立见空道南金与东箭日上师门苦未通况复相违比墙靣忆昨三五侍帷幄酒花烛树纷厯乱那知月没靉叇生丰隆屏翳起鬬战衢巷水大车马没檐溜冲阶有泥溅连朝沥漉喜蹔霁尚有丝雨似袜线安得东海天鸡鸣携我飞腾到日观秋高云隙収断虹风急嵓前送归雁忽读夫子苦雨吟令我口齿重潄盥情亲恍续谢客愁调警似闻楚女散晴雨燥湿亦恒事读书所贵在合变只惭才劣和转难不及刘桢赋公防
　　奉赠李公子乡举入试长句
　　海上五旒鸟三日生綷毛鸡斯有良驹蹋地腾云霄庐江才子擅宿慧数嵗能通秘书字人世惊看豹彩光儿时不好鸠车戏防瞳皎皎鸾鳯姿清神宛濯秋河湄攀楹早着鸥鸟赋对客自吟栀子诗行年十五举进士独对春秋觧防义擢科不借贾童名上殿竟随杨亿试黄纹袍子短称身紫骝骑作红麒麟君家奕叶掌词翰玉堂仙李娇青春从今直上紫霄去万里风云起前路欲问慈恩谁少年但看春官乞诗处
　　又和益都夫子雪中游园口号原韵
　　雪飞满园夜若绣谁云夜雪不到昼况有季彦后来秀追陪几杖四座春招携总是平防人抽牍授简真良辰冰凌结花不即谢入林恍坐万花下祗讶入夕花未夜斜阳射云隙开傍檐鸟雀啾啾来坐花肯向花间回奉和益都夫子雪中游祝氏园林原韵
　　三轮出游忝陪从燕山一夜雪成冻遥寻古寺塔树深近见平林酒旗动孰期名苑环木坪几曲层轩绕松栋栏邉花竹娱晩晴盘内蔬蒲撷午供寒鸟偏教谷外啼冰凌故作枝头弄酒倾百杓输阮宣裘敝多年过平仲堕地阳乌欲射难有月如那能控
　　戴公子生儿适大理君迁京兆信至
　　秋风瑟瑟玉露滋庭前桂树生新枝朱櫩噪去乌鹊侣锦堂抱出麒麟儿执手命兰已择日探丸拜麻当此时筵开汤饼杂三雅满座朱衣正潇洒有客能传京兆书阿翁已走章台马男儿倜傥似长文俨然头角生风云当筵况有清都信不试啼声便识君
　　过宗藩辅国将军邸第留饭兼防赐诗赋谢长句
　　拥彗不入齐相门挟刺不谒长史宅纷纷花栁看满城那有停车道相识掖门东去兰坂长五王旧第环宫墙平台逺属诸国邸复道自连兴庆坊瑶林玉树蔽阶戺帝室名驹总千里讲易能逾沛献贤好诗不减元王裔风流大雅真絶羣爱予曾诵予为文【毎称予诗文皆成诵】相逢倒屣宛如旧入座纵谈惊未闻金杠璧带挂珠幔日射牕螺恍流电百轴牙籖夹画栏一庭花影翻书案繁肴错核难具陈红肌紫翼青丝鳞湖笋盈柈如切玉山粱作饭似倾银逡廵授简发毫素示我新篇出云雾丽句曾开玛瑙屏清音渐啓金笳路长吟短咏皆有情黄麞罢舞鸎停声西园徒厠賔客履梁苑竟惭枚马名御沟春水晩呜咽暝色重重暗林樾惟恐渔舟难再寻坐对桃花不能别
　　夜饮梁尚书宅有赠
　　宣平门前吹朔风大车小车如转蓬缦冠挟刺向何所为谒钜鹿司农公司农文赋早名世高起龙门似司七序传为梁氏词一防写出尚书字艺林雄视四十年走趋幕下多豪贤爱才不减天仓粟列屋曽无月献钱见予倒屣设餐饭竹席蓬屏坐来晩灯前分牍避逡廵酒后高谈惊近逺山茶花发红满墙夜看赐剑皆文章司元本是中枢宿欲返天街一望长







　　西河集巻一百六十三
　　钦定四库全书
　　西河集巻一百六十四
　　翰林院检讨毛奇龄撰
　　七言古诗【十】
　　戯赠徐曼倩畵扇
　　徐生妙笔似魏华又似赵昌能畵花东家娇女白团扇乞畵墙东落花片纷纷蛱蝶趂满林我亦见之生愁心故人有子得如此何用满籯纯是金
　　紫庭篇奉赠张庻子史舘总裁初度
　　自昔至人生有为河游龙蔡山出云紫庭五象不恒见含华苞徳离人羣清河夫子本峻阀户排三防门十轮况扬世徳诵芬烈丝纶入掌推金昆椟传鸟防结碑版字译马防増典坟舘草详略总新意庭花灿烂皆奇文伊予薄学耻操瑟外郡不知枉荐纁入都挟刺但局促登堂纳履争纷纶盈柈饭落麈尾屑列鼎气函犓膳焄微言要防均有防穷搜极捡真难闻恭逢
　　天子重文学议修前史借讨论首推东观作楷栻如平有凖直有纹又如杞梓任裁割一一得施大匠斤忆昔浙省论乡秀曽发防问如所云明史诸按互得失对者不若问者神尔时予以避人去恨未考辨似向歆今膺编纂得主者宛然弟子师河汾长嬴既至遘皇覧天门日出烈若焚张星俨在翼轸列公子时见仓琅根但识四矢冐防箙那知三鸟拖青裙江左旧族本最重淮南有文当自尊千秋得志苟长在世人安用徒纷纷
　　赠王舍人赴常州幕
　　去年同诣公车门有司借借推公孙雄文博藻骋伟辩开牍殿前惊
　　至尊须臾授职令著作不及郎官并丞博独怜垂老轶清河但入中书咏红药天街对酒冬复春高梁栁色侵衣新师门相倚顿分袂令我黯然伤逺神兰陵酒熟野花发此去江南好时节那堪羸马夜归来空望金防一轮月买田阳羡心自闲莫嫌莲幕春风寒他时忆我新诗好应在荆溪水榭间
　　奉和昆山叶掌院夫子题翰林院壁用东坡清虚堂韵
　　翰林院前堆北沙翰林院里通南衙填防众制但分草列舘一区长种花昆山夫子秉文府授易逺探七十家日繙缥册傍铜鹤幔掣铃索驱馋鸦敕令掌笔定前史羙刺不杂萎与葩秪惭诸子滥借氏昫纰収秽烦钩爬从来道润鲜尘渇菊苗芦菔不换茶况传五教警聋瞆只手肯防悬田挝秋风院落久穨塌骤见补葺翻叹嗟【时新修院成】学人绩学有如是请看壁上挥丹霞
　　挽歌词送盛广文榇旐还里
　　君不见颍川陈仲弓公卿防吊缞麻同又不见南州徐孺子独抱生刍走千里由拳夫子学术明早年兄弟同成名汉家应辟推杨震秦代通经重伏生偶然曵杖歌延伫遂赋雄文玉楼去堂上鳣鱼跃未能墓傍大鸟归何处生平感慨不得詶空吟华屋还西州天寒执绋钱塘路满目江涛涕泗流
　　金匮仙人歌赠陈子太士【有序】
　　陈子太士与予共文防者将二十年曽登选楼甲乙诸试帖墨义杂文示天下天下人争奉为金科玉律疆估借之起市门利既而防去得葛洪金匮术遨游长安予被荐就试试之前三日右手病痹而溃于熨腕胀如长瓠五指僵矗告吏部不听告监临掌院不听隔试一日将夕矣遇太士于途惊曰何不早示我令至此急市药二升许濩之令濯自温至凉再濩之指渐有文至漏一下又濩之渐皴次日赴试
　　防和殿腕仍发痛如艾焙暗下而指诎可书因勉书完巻出出则病亦减是虽天固厄之然太士医疗之神何可沫也逾月予从诸君后防
　　圣鍳取中且用古制科例授舘职因感太士术作金匮仙人歌谢之词颇不叙致其意
　　昔者葛洪得神术著书金匮称仙人千载以后鲜继起肘后有方空复陈颍川才子擅文艺月旦时贤等操契海内皆知伯玉名楼头只许元龙憇学深二酉通九渊梦随鸿术游钧天长桑与客意气合种橘啖人淮海间天街二月花正发忝诣公车向高阙斵手徒令拙匠嗤寸心久为贫交竭时当
　　召试入玉除大官将赐蓬池鱼
　　九重前箸欲借挟一时左手难空书公乘交臂顿有省迎鳯坊邉酒初醒煮药惟烧王质薪澣肌不用蘓躭井深惭手指重五斤非时能诎还能伸多君九折作良宰惠我一剂真有神上医医国本恒理况有高文比秋水他时金匮献书成当复逢君杏花里
　　送吴明府超迁观察之闽
　　溟鱼十岁不掉鬛一掉直上天门间从来神物有异量岂与世数同往还夫君百里本寄迹要使殊才破庸格司何妨拜茂陵通侯久已称褒徳一朝治行天下闻果然第一推番君声名特达播阊阖顿令平地生风云丈夫入世贵倜傥搅辔登车气何爽望去双旌拥轮行来八察加亷访东风二月度七闽溪花海树郎官春严生自足开瓯越何必平津觧笑人
　　慰尤司法防妇作
　　秦嘉垂老上计车闺中无复红罗襦长卿献赋不归去那得有妇留空居防防白兎走且顾南北东西隔长路挽鹿难追司骢随鸿先傍要离墓金刀划水断不成悼亡赋罢颠毛生从人但道婉娩节使我顿増伉俪情当年司法北平右共识使君自有妇今来被
　　召入
　　帝京不道寒房夜炊臼桃林闗前桃树新东风吹作滦河春相寻倘认卢龙路应遇金防梦里人
　　项学士招沐益都相公万栁园同诸公即席
　　朝上金商门暮宿永宁里翠帔结乌头黄尘障驴耳同乡先达项槖师嵬嵬副相居黄扉见予落托颇矜惜往往引手相扶持连朝待漏趣入侍看倚
　　金銮判封事御饍盘分锦菜宫衣袖惹硃花字旋从请沐呼饮间便寻杜曲城南端红泉旧有升平宅緑野新开裴令园长樊介陇辟广畆种得垂垂万株栁九列频教汁染衣三眠不用枝生肘青丝碧缕布作帷今来正值东风吹珠轩玉勒请载过名贤豪客纷追随红桥初度入磵曲木末空亭接林隩平原漫衍马埓长旄泽蒲栘覆朱屋霜摧雪压叶渐疎犹然鬰鬰园中居官渡城邉朝系马永丰坊里夜藏乌藏乌系马两不见短榦长条拂人面蓊薆难分防上营风流那减灵和殿间堂四座倾酒巵行厨炙鹿还烹蠡庾公撤幔欲理咏潘岳隔筵将赋诗寒飚袭袂日驭短重向枝头覔睍睆泽在何愁玉醴枯情深顿觉霜裘暖先生意气豪且真相从彷佛游云津他时得返柴桑去望尔还寻栁下人冬日过上海署故人任明府制衣衣我感赋
　　丈夫生岂易衣食终年在道披练裳朔风吹林下寒叶垂老欲住江湖傍故人为宰在沪上呼我再过听絙桑薛城留客有布被莱芜涤釜无舂粮顾此短褐不至骭恻然为念范叔僵自视两袖颇飘薄但看七尺真昻藏割氊何足赠江革解襦不敢衣顾郎冰丝急付冻女剪钿尺便向当身量生平旅食就仁祖前岁妇裈辞豫章惟此茧为伯夷种况逢衣自胶东牀贫士被服允无斁良友致意安可忘只怜连袵坐相对反于官服加辉煌少小诵读并不出尝恐行路分左羊十年衣褐蔽广栁一双葛履投严霜多君力学早通籍脱麻更着宫锦黄今来为吏解衣我宛如当日东书堂阳和乍转稍暄暖我当刺擢还故乡入林服此快游饮落花满袖春风香
　　答赠汤右曽长句
　　嵯峨阊阖平旦开马蹄扑扑飞黄埃汤生年少好容髪与之相遇长安街双瞳炯炯负意气手挟干将甫磨砺钜器知为王俭才请缨未遂终军志他乡各恨相见迟赠予长句如哀丝酒徒慷慨和未巳令我听之心骨悲从来知已老弥寡击钟无声且击瓦感君任侠过季心空道微文似司马宜秋门前霜叶黄觧衣但醉当垆傍吴姬十五正年少新滴玉糟兰水香
　　孙侍读初补学士复将还养于其生日歌以赠之
　　射州学士孙叔然早年草诏蓬池邉乞归养父三十载登朝緑髪方鲜妍山池宴罢出就舍二月含桃摘盈把倚案羞裁五色书当街且控三花马防弧初絓还养乡鬰洲山色仍相望临行欲致留君意郢水坊南酒正黄
　　寄黄州向君【予修史时録史监生向在江之父也】
　　石阳城西江岸春龙丘高士方山巾读书兰浦水长碧把酒雪堂花似银金门献防路中断緑髪红顔有时换华顶难同禽庆游栁邉且共生鍜趋庭皦皦白玉姿燕防石鼔来题诗文章久为成均重笔札新从翰苑知圜冬史舘毎入直辄向芸牕见顔色因道家公旧有心能使羣贤逺相忆楚江东下绕临臯赤壁于今战未消谁觧此中闲岁月有人家住緑杨桥
　　送赵郎中防使扬州
　　曩者始元举文学盈廷辩难惟防商茂陵鲁国各持説但欲搘拄桑羊今来待诏给笔札方值征输事遏伐大夫文学相见踈谁敢著书论盐铁司庾覆锦称望郎懐香握草趋明光延清词赋韦氏学二妙有谁能抵当星轺奉使防防上畵舫红桥截春涨豹尾朝悬估客鹾鼍鸣夜度官艚饷扬州此去风景殊绕朝不用攀行车闗门紫气时时见为我重诠道徳书
　　题畅心阁册子【王二光禄别业】
　　王生本是乌衣郎家藏司马金翦章草堂开向众山里高阁下临湖水傍春云出轸入帷幔朝雨盈塘接南防槛外长町裂苎衣门前涨水浮花片沿湖东上一堤遥跨向湖心有畵桥唼波间翻雁鹜参差沙靣长兰苕种来隔浦荷千顷看去当风栁万条晴光绕树鸟雀噪防得芒针好垂钓载酒尝过阮绪家到门总是王猷棹谈经抽牍并论文山根紫笋方穿云劚还烹就杂茶荈玉带有泉天下闻相传此地即兰渚上已曽经集王许千秋尚忆禊賔年三月定倾留客雨今来同作京国臣高梁屡见桃花春敝衣但濯龙池水觧带难挥马栈尘梦中攀得乡井树欲赐官湖乞归去狂客新祠久未成务观旧宅知何处十年奔走无宦情相期空负南山耕多君犹有逍遥舘毎欲题诗三叹生
　　防内府席学士高轩见过随于报谒时留饮感赋三十五韵
　　帝城春暖栁渐舒乌裘百结悬柴车王门何处堪曵裾徒然懐刺随屠沽北宫才子金马庐曽披锦字红绫书从龙起自丰沛墟虚懐善下爱腐儒春行渐访干木闾自惭十载沉江湖浪随严助思上书惟恐操瑟非所须欲行还住多趦趄到门挟帚但埽除俯首不敢系履絇何期门吏禁走趋居然倒屣迎王符鼇扉宛转辟绮疏邀予并坐红毺清谈挥麈间有余腰间尚挂双玉鱼御河流水烹满壶攒盘苑核兼山蔬楚苗之食陇阪蘓间写马酪倾乳酥宛如水底蟠瑚酒间诵我文未踈蒭荛曽采东园株鸾鳯五色狎野雏从来荐达称子虚枉称予赋同不如方今筑舘招燕都千里共披骏马图丈夫知已无处无醉醒何必懐菰芦
　　送赵棠溪归西江
　　棠溪赵子真天才千里驰骋如龙媒曽因借箸宰吾邑满城万户皆婴孩今来相遇蓟州路早向长门卖词赋黄尘扑靣风卷衣蘸墨挥毫有神助春光初动栁拂波故园花发思如何挂帆通潞欲归去酒徒市上还悲歌天涯去住总为客请饮杯中壮行色此去无愁良防孤前路何人不相识
　　益都师相请召同舘生西堂防集用陈检讨即席原韵命和
　　从来珠履羡黄歇好客高风久沦没但道公卿善下人有谁肯结王孙袜况予落托久不前那得簸扬似糠麧何期夫子亟引手不使出官诮六蝎坐令蓬蔂伛偻人顿入玉堂造金阙季秋望日日将卒诸生讲论烛未跋突开绛帐通酒浆恍为戴崇设肴核炙肉分入豆新霜葵软齿嫌匙滑当筵酌斗如挽河那顾中宵有星孛须臾银箭落如雨帝阍已闭絶鬼谒苐恣雄谈未肯降转使深杯不停罚我今纳履将欲发世事纷纷慢相讦人生好防能几时日月东西叹倐忽不见贫儿甫释褐便得登坛仗旄钺何须把定三寸豪只赋天心与月窟朝来爽气满西山吾且支頥拄牙笏
　　西堂防毕仍用前韵拟宫怨诗益都师相诗先成命予援笔立和其后
　　长信宫中秋雨歇昭阳殿里星初没秦女朝来未巻衣班姫夜久将弛袜忆陪阿母学针线颇厌小郎食糠籺苐向钗头缀玉虫几曽臂上填朱蝎谁知一旦选良家絏黄罗赴天阙才人下比厮养卒永巷随行覆足跋每开温树使探花但食金桃便藏核我今欲织龙衮裳桑坛浴茧如脂滑祗恐缲成五色丝朱紫青黄变为孛古来九嫔掌妇仪不使三宫盛女谒同车宜谢璧门行退养甘防掖庭罚况当邢尹甫见怜岂有昭仪敢相讦春花秋月如等间暮雨朝云总翕忽茀服华袿拜罽茵何须绣黼提章钺莫道飞蛾善筑墙莫言狡兎能营窟官家如防上阳人恐有佳名再书笏
　　胶东道中寄周生六十初度
　　拒霜花发红满枝畵屏金鳯防差池汝南高士遘花甲弧矢在囊酒在巵廻思夙昔擅闻望艺苑鸡坛屹相向第五名垂骠骑间中郎文在司徒上闭门高卧三十年东堂有弟留花甎浔阳自负达人誉洛下共称之子贤与予意气颇相得论议当前快冰释菜蕨犹存澹泊心艨艟不费推移力【周生毎谈名理故云】自怜岁暮淮海行马前挹水长清清只因早向胶东路时见长庚彻夜明
　　宛平相公初度奉赠七月八日
　　往者
　　开国主文教前有宗伯后七兵燕许一时得父子袁杨数世皆门生伊余被
　　诏待官邸亲谒尚书集贤里堂供
　　先皇旧赐书园通后夜新添水春云绕屋花绕牀岂期丝竹还东庄翟公在籍甫终制曹相就家趋办装槐防入坐署堂押百职班迎敢相躐鼎耳环看总赤文词头待判加黄帖自来防拜重报胙况复新参本名辅题册重思
　　母后恩探符特赴
　　陵园路三年槖笔为史官私书不敢投任安感公冰鉴炯相照使我墨花寒未干始知元宰受帝禀手摘星辰类菽荏不信试看河汉间昨夜天孙布云锦




　　西河集巻一百六十四
　　钦定四库全书
　　西河集巻一百六十五
　　翰林院检讨毛奇龄撰
　　七言古诗【十一】
　　吴兴太守行
　　吴兴太守本仙吏早题姓字慈恩寺兴来豪客坐满牀数斗乌程不知醉拂衣归去无一钱擕家住在阊门邉从事作诗好合集吏部出行那有船当年相过慧晓宅对客挥毫似飞翮天半流霞总失妍闺中刺绣皆无色夫君自是园季伦采芝处处忘冬春肯将商洛山中客还作留侯门下人【时太守方辞荐辟故云】
　　昔日篇送任令南还上海兼示王十六舍人
　　昔者结髪共文砚王韩及君成一龙【王舍人先吉韩孝亷日昌任上海辰旦与予同学于先敎谕门下】舍人孝亷久通籍君亦为令开吴淞予以龙尾不得意索食两入泖浦中防当
　　天子召文学郡吏已仕皆令从通经应诏孔子夏长史被征黄次公炎风暑雨一就道逡廵献赋明光宫尔时赐宴接袵袂犹记拜箸分脆脓何意词业入秘阁既取复落神物工遂令李郃生感激抗书欲上不得通春明碧栁尽抛絮太液露荷将放红征车南返各祖帐使我泪滴樽盘空制科自古虽缜重厯代沿废难尽同之官魏相自能达留京郑昉当安庸不观退之试宏博三试三却无赧容独怜予友各散处仕止轣辘如转蓬予复迟暮滞京邑南望独立心忡忡吴淞潮上海云起君应报最入奏功明年舍人傥就判为君伫望双飞鸿夏杪集宋大司马宅观诸名伎偕同舘诸子即席
　　长安六月手猎蝇西堂午琢银牀冰花梢卷出云棚敞桃竹铺来夏簟清尚书朝罢理杯斚彷佛当年饮河朔护索弹将塞上声参差吹遍江南乐金槽轧札铜椀鸣五弦三调传新声段师曹保贺懐智供奉
　　御前皆有名雕阑杂坐列彛鼎佳客满城纷召请门下通居白玉堂后来总住红兰省防衣还脱袖中麻防席不窥甎上影石枰玉局闘乐方挫糟潄酪呵凉浆钓鱼作鲙供仙史笼饼加葱有侍郎肴蔬错列拟公防对榻抽毫弄文翰邺下方看桢粲来梁园未许宾朋散葵根度日暑渐収登台月上金波流平沙水落玉河堰云起夜封宣武楼华灯影里呷鹅管遥望西山正蝘蜿倚槛平垂斗帐斜开轩坐对谯门晩自怜臣朔长苦饥短辕轣辘如鸡栖何期暂与蓬池防顿使凉风生葛衣
　　上高阳相公诗【有序】
　　予以康熈戊午应
　　召入都防高阳相公日拣予旧文繙阅由绎奬引过当感而为之诗
　　国家安攘三十载台阶借借称高阳两朝首辅越廿防青瞳緑髪齿未央差峩当轴领政事海内于今号长治但向词头判防毫不须敕尾添花字年来晨夕苦黾勉日上黄扉驻小辇食案朝垂籞宿寒火城夜照沙堤暖只縁亲近赞密勿毎佐
　　皇威遏回遹当机不使殿外知秘旨长敎阁中出即今江汉将洗兵王师挞伐还连营已平昭义卢从史须讨荆南刘汉宏以兹克诘烦
　　庙算况复中原甫安奠借箸重为策治安求衣自合分宵旰恭逄
　　圣主方好文将寻干羽销兵氛
　　诏书五色自天下征车四集如云屯东堂发策未亲试预聆诸儒使谈议晁错难传誓诰文买臣未觧春秋义相公明哲本神授矧向天人早穷防尝通坟典作虫书岂止山经辨禺兽顾斯末学类蠓蠛肯为申韩较优劣不道元臣总万几翻从下士求三哲嗟予出处两未全懐文献赋悲徒然樊川空挟阿房赋崔颢徒多轻薄篇其如河海詄荡荡能问春流细无恙裴令优容不可名谢公齿頬真难量纷纭册府未引逸犹自燃藜照缇袠书因都护剖兰筋赋使相如觧卢橘固知名敎自有主致治何须诵论语功徳方看过富韩文章早已归燕许煌煌景运启未迟要令相业传康熈明年收复湖湘路愿上元和圣徳诗
　　饮次书梁陶侣世兄便靣【陶侣为司农夫子从子猪市即夫子邸里】
　　幽兰在谷芝在田谢家子弟多名贤朝阳门外骑马去为汝一停猪市间红顔緑髪将佩组腰下罗囊不曽赌卫瓘书名擅北堂野王畵法跨东府胭脂河上流水新酒家旧卖中山春几时同返恒阳路重醉金门饥死人西台先生行奉送临海冯少司冦塟亲请假归里
　　西台先生似威鳯早上金堂拂云栋阀阅高于桐柏山房栊葢在桃花洞当时司法莅永昌博南开后通澜沧九龙不扰银生地五听长临金齿傍自言家世嬗骏烈两见高堂秉奇节刘毅冬衔祖母芹杨凭少吮慈亲血陈情久已痛鸟乌独迎万里潘生舆东征赋就白蛮树南郡辞将青海鱼中丞入告赐表掲章安城邉竪双阙五花
　　锡命珈帔殊刚在裴家建坊节无何移守石皷城阿侬盗防潢地兵归朝欲表郑防志道梗顿违徐庶情踉跄回任遘母疾路赕天遥哭相失谁能辛苦贼中来鍳此孤忠晋华秩都官力赞
　　庙算行楼船潢浦檥昆明三巴六诏喜尽灭孤榇一舟悲未迎因之觧组呌阊阖
　　天子隆恩降优答皭然忠孝具能全况复妻拏此时合秋花初发绕玉街离亭欲别还衔杯故乡坟墓望何许令我恻恻徒伤懐大江东下数归驿天姥嵯峨下窀穸竁户封来绣阁云坛碑琢出寒山石伟元庐墓岁月闲谢公旧墅难追攀何年丹穴归栖羽仍向瑶台纵翮还
　　徐母邵夫人寿诗【徐继恩之配汾之母也】
　　往与徐汾父子友比之阮籍交二王夫人令妻并夀母既贤且哲能文章最怜老友入林去逺向寒山憇双树许迈徒传阿阁书梁生不在臯桥住我昔从行恨未力廿载相违苦相忆今来堂上拜女师尚见芳樽照顔色清秋明月出毎迟玉台皎镜光离离若嫌祝诵无佳句自有庭前孝穆诗
　　徐二将归暂寄湖南周开府里第过别有赠
　　徐乐上书不得意将乘欵段归南山黄金用尽敝裘裂何计得还烟水间长安四月方苦热日饮冰浆类沃雪盐车欲驾去住难忽遇孙阳泪如泄菖蒲酒暖栀子香新裁越布单衫长湘南节度如堪倚且住城西旧草堂题文待诏雪图奉送高少司冦还般山
　　何年苍笔写颢景盐花刻作山谷春孤懐澒洞当洗瀹两目豁达开风尘伊谁蓄此作寳秘般山先生得真意图畵恒留处士吟烟岚不待官家赐当时出入金马庐蓬丘瀛海连江湖梦游已听钧天乐草诏还呈紫府书集贤学士乞归去家近凾山傍云雾溪上衔将陶沔杯园中种得于陵树最怜良马防鞿靮偏借都官坐赤棘栁惠焉能作士师曽参未许谘刑辟西台高卧对白云还家久已忘冬春始知羞行贵有守谁谓侍郎难得人圣明下诏防灾异执法承顔举遗弃咸道先生风概殊能使顽亷懦立志先生磊落披敝裘寄居萧寺翻经楼马刍一束苦恋栈蠧纸半牀兼覆瓯修容静与岩壑瞑论史决若江河流思以秪德代请谳胜彼木铎警庶邮长官当白不当白岂向斯世争沈浮清秋遥夜雨初歇正遇棠村授师説【时司农夫子招饮】下直沿街灯火红高轩到座星辰豁翛然相对澹欲忘后谭庄列前羲皇宛如郑綮负驴背宵行风雪防浐傍不然涢上借书去冒雪一诣张君房纎埃不起林落浄奚啻浇水涤缯囊斯时秖恐绊鞅辔霜深露滑増徬徨何期
　　圣明转浩荡特许还山遂微尚白云出岫本无心黄鹄摩天总难量长洲待诏笔法精雪图千载光芒生寒冬把此欲归去瑶天粉地千山明山前有人骑马行大雪陪益都夫子游善果寺归灯下同夫子和陈检讨诗一人呼韵一人给写信口占叶不许停刻时王二舍人胡征君在旁知状后舍人亦有和诗纪其事
　　天将大雪早作霰譬如拆木先拆芽须臾抛落若栁絮细细剪出天工葩既非车下扑尘土复异柁底扬风沙祗觉双林万枝亚一望簇簇若枿枒是日本欲诣初地后车将发兴有加寺门石幢挂秋草似我白首双垂髿毳羽漫空不堕琼瑶在地岂敢挐骤臻方丈恍突室一灯黯黯围旧纱堂中钟皷响还寂令我防防成无遮伊蒲作供饭未罢午鸦啼过啼晩鸦重登高阁逺眺望共惊银海翻龙蛇雁王一塔藏贝叶狮子双脊防僧伽彼此相峙总难辨就中密织如乱麻况当説法散花雨岂有饧米能胶牙浴堂煎出功徳水铜盘滟防倾流霞淙淙□盥发细响不数隔水弹筝琶即此享受亦已过世间何用矜豪奢挥洒既毕重就坐寺僧复进龙乳茶南泉既逺赵州去不须齿舌相勾爬归来暝色暗前路出门惘惘同天涯谁知夜半烛牕发依然落笔风雨斜
　　寄赠淮安王君七十并示令子文学
　　少年曽作淮隂游伍胥庙傍寻酒楼此时酣饮鲜杂客座上往往来王猷繁花当牕午云热醉余隔院听楚讴因之登堂拜献老有若健柏凌嵩丘迄今廿载忆朋旧梦回月出清淮流但闻市少已渐散纵有亦复非黒头昨来征车税城下欲入不得烂两眸犹幸同舘尽相识淮市三子居最优其中李生与王氏【谓李编修铠也】实为羊邓深绸缪况当献老年七十秩阁将复倾庻羞彦方高志但居里逸少爱闲长泛舟那能侍杖效宪乞一觞捧出丹霞浮长安雨歇鸿雁发蓬池水落芙蓉秋千年碧藕欲揽寄冻沈三挫成一瓯人生得岁贵适意为我寄语且缩篘不信但看服防者在家亦已扶鸣鸠【时令子亦五十初度】
　　此日行寄祝益都夫子八十
　　当年召试入帝京中书门下曽投名益都夫子典词业手把绳斗弹墨絣并言
　　朝右方倚芘眷此黄发为民正其时正值授杖岁将进三列作五更盈庭宪乞予敢后因之扶服献鼎铏无如东望起归兴一日三疏乞觧鞓
　　天子特诏宴禁籞中使扶侍周遭行题籖书绢并篆石宸赐优渥如雨倾遣官持节送还里长安车马填郊坰不期此事已十载予亦南畆三耨秔曽因请急过通徳佳山冶水风光并【佳山堂冶湖皆益都住处】凌晨啜茗听笙瑟傍晩种竹量雨晴出郭相访谁氏叟将车刚及予门生曽几何时忽弹指赐杖复得中夀称三公雄健过伯始九老绘畵比武城生人聚散有定数矧予迟暮非壮龄再拜不得亲献杓一心终自同摇旌东方花木及春发南狩銮驭将时乘醁满瓮漫斟酌烟霞万里须丁宁非熊八十傥还载此日正逄渭水清
　　寄祝姚少保六十初度
　　大鹏搏扶越九万林间斤鷃犹决抢丈夫致身亦有防安能刺促枌榆傍当予少小擅文赋即闻上国坛坫张衣冠辐辏徒辇集钟镛在序皷在房譬则齐晋大九合下士受约如江黄中间较文试帖括犹然领觧在帝乡一朝烽火遍南服夜起趯跃加腾骧倾装贸铁募死士叩马一谒沛献王左手草檄右杀贼遂平瓯越恢闽疆习书请兵张仲武麾扇克敌谢彦章
　　天子嘉叹锡命骤令开府建羽幢破蜀窦轨授神策平吴杜预封当阳论功不下大将列铭徳乃过元舅行至今溟海凛威惠环瀛万里无波扬予忝梓里就史职槖笔往往书旗常况当弧矢罣防箙道逺亦欲进一觞幸颁金匮誓泰砺将标铜柱凌扶桑临风何以致称祝神山嶻海水长
　　乌栖篇为晋江范贞姑作
　　青陵台畔清霜飞秦家桂树乌独栖餐荼茹蘗三十载石阙久衔悲复悲春花秋月宛然在辛苦携雏羽毛瘁撤馔长依庾约兄寒房只坐张妹【姑依兄郑山公选郎故云】慈乌反哺尾毕逋膝前有子传诗书他时六翮翻云去始信人间有鳯雏
　　题董都护记年图兼送其军镇万州
　　江都防环日能赋栀子诗庭下五色雀相视非常儿移时学字擅八体鹊反鸾惊并鹰跱偶写烟峦防拂奇画地歩天余技耳因挽杨叶射枝防遂入
　　天阶献高防彀骑分埀都尉符惊文自草叅军檄从容渡海征斛罗卢循逺徙藏流波明廷加节授督护开府正当儋耳河
　　赐衣不着但缓带徐歩苍林石塘外野人相遇谁得知试看当年好图畵书生意气本自奇虎头岂是寻常姿留形丘壑无不可为龙还复为蛟螭青门设祖请祓轼一展斯图壮容色他日功成倘铸金碧带青帬尚能识送梅庚赴江南田使君幕和其留别原韵同陆大即席
　　昔年曽作芦中人蓬莱几度看扬尘但逄东海孙賔石不遇南昌梅子真长安忽遘载文轴把笔如栌帻如屋入座皆嫌倒屣迟当筵但道挥毫速年来好酒恶水滛醉归敲醒街头砧兰成自有闲园赋李勉难忘恋阙心同时大陆本旧识【谓陆冰修也】曲巷茹芦日相即久知豪客自情亲堪笑世人皆耳食才大惊疑总在胸官贫荐引全无力金台名骏服轭多宫中谁肯怜娙娥谁知幕下得贤主顿如尺水生微波【时冰修同落笔见幕下句惊曰何以合波字及得此句遂掷笔叹絶】双桥相对草堂近澄江一望迷林柯高旌前导畵熊虎属车后载环马骡南行有客辨车铎相逢莫使然疑作发册应过玉笥山听钟犹在升元阁只愁良友去蓟门毎上河桥輙作恶陆生预道萧山毛临行一曲唱且高不虞漏尽鸡三号鞭欲挥心转劳金绳堕地玉壶罄愿君还听歌声豪
　　陈明府选之遇于长安街饮次索赠
　　朔风吹冻尘不飞道傍车马如鸡栖天安门外栁条短回首一逄薜荔衣清姿濯濯负意气我友陈生好难弟挟管长从鳯阙游挥金不计蝇头利行年刚及强仕辰将纡墨绶拖黄银陈遵自昔能惊座孺子由来不厌贫独言赋性爱山泽毎向兰亭探遗迹太守祠邉酾酒红栁姑庙后翻鱼白今来偶寄碣石宫有人独坐还书空何时觧组赋归去与君把臂深林中长安邂逅值冬节幸对旗亭酒初冽腰下双钩觧照人且看春明杏花发
　　送林使君督学河南
　　东家拾明月传视不能识青黄蔽前林谁能辨容色晋安才子林使君文章翕霱如蒸云与予同舘者曹子偕过防山为主文
　　圣人大悦加奬誉旋使中原视学去剑气长飞龙子滩盐车早辨羊肠路春风二月栁满街御河流水当行杯南行已及清明后少室山前花正开
　　陆生赴蘓州幕
　　陆倕名在沈谢间垂老被召来燕闗厐严李益不敢荐三年将返支硎山蘓州使相甫开幕便展干旄导情愫临海还招鲍照归渡江且逐陈琳去吴中故旧多隠沦草堂仍筑东湖滨浣花不厌主宾晩种菊爱看乡井春只愁曲巷鲜凭轼石皷遗文倩谁识韩愈曽言空马羣一顾燕台泪霑臆
　　送家太史假归新安
　　长安朝暮送行地西有张掖东沙河毎临祖席发归思曰归不归思若何忆昔征车乍来赴本欲还山乞归去光宅先敎宿李蟠直言必欲留裴素吾宗就试得数人林间二阮叨同伦云阳旧令举复罢【谓祥符令防侯也】叔氏妙才人尽闻掞天彻地藻思辟尝见挥毫趂飞翮国子通传虎观文献王亲受京房易【太史为　伊勒兎亲王授经】集贤载笔入丹地便遣方平撰前记制举从来待异材史书岂是寻常事嗟予落托百不成长沙旧谱依泉明霜前铜兽当防列日跨疲驴逐队行如何叔氏掉头早镇自陈情痛乌鸟婺女瞻来橘嶂寒客星归傍桐江晓予于去住愿总违岂难着青罗衣慙于史局未能了觉与世数终相岐秋林柿熟菊初发此去芦沟看新月诎指明年还院时仍在清商戒寒节软尘着雨衣未干沧浪自昔推新安冠缨濯罢如相望知在天邉风露间【新安有天邉风露楼】
　　衔鱼篇赠广文卢先生
　　先生本是麟龙姿偶来提领宣圣祠乡书早展冠国士臯比坐拥为人师翛然高举蕴飞翮羞向长安再投防魏世文章重子钦汉儒学行推卢植秋花开发绛帐寒闲堂撤牗襟懐寛青氊不用毺布美馔长挥苜蓿盘生平月旦重闾里冰鉴当胸似清泚不敎鱼目混明珠谁抱寒桐对流水芜文好我如嗜痱天涯汗漫知音稀愿为堂上衔鱼鸟长傍秋花遫遫飞






　　西河集巻一百六十五
　　钦定四库全书
　　西河集巻一百六十六
　　翰林院检讨毛奇龄撰
　　七言古诗【十二】
　　题松下芝萱图
　　谢庭艶艶产紫芝北堂蘐树生华滋长洲畵师解幽意【畵师卢逸长洲人】翩翩写傍青松丝金冠玉韘间朱芾翠羽紫翘横碧枝一种能释壮士怨九茎堪作商山思煌扈在庭集衣履缤纷满座饶文辞要知石上松鳞长便识人间岁月迟
　　暮春二十六日张宏轩刺史宅牡丹初开预作催花小集欢防竟日同马广文朱郡丞周孝亷杨生弦索女较书玉烟陈婉
　　春风吹日上畵墙名花倚槛将生香张家旧种嬗洛下丹州越州难比方蓓蕾初发一相见油壁重重卷娇面游子将为赠芍吟主人预啓催花宴雕牕琢石前后通青娥杂坐双顔红绮罗试着甫开褽胭粉薄施如未融须臾雨至洒帏幙翠幛云屏裹来薄小沐愁看髩拢分新妆恐潄唇脂落髙歌几叠夜色移当筵争泻黄金巵妖丝曼筦次第作倾城相顾犹颦眉城头吹角忽雨霁蜡椀膏毬置花里赧面羞从泪洗余醉眠娇倩人扶起妸娜前后互相映中坐双鬟典觞政灯前恍闘晩妆新阁下莫嫌春漏静名花从此当渐开主人邀客还重来雨余不忍辞花去更向花前醉一回
　　答和沈东园赠别作兼示王西园
　　我来游沪城便思梅花源梅花开时不得见行见蜀葵开满园西园王子为我説维此园东有人杰筑坞能留黄浦云长陂毎泛蓝田雪良朋髙防如永和花间载酒常经过到门私喜无题鳯落笔还惊好换鹅相思久欲赠瑶草况与君家翰林好録别愁看夏雨寒何期晤对申江晓木义庵前红藕陂图来为汝方题诗长帆初挂海潮上握手反嫌相见迟薰风拂拂起前路寄语西园道归去他日相思倘卜隣当造梅花最深处
　　红桥酒散别曹明府
　　东京名士曹叔通读书磊落称文雄十年相忆始相见载酒只看花树红平泉庄南启髙阁倚槛曽经度黄鹤石磴空垂四面萝雕栏新种千年药当时试宰在睦州青帘髙挂沧江流懐组入官本慷慨角巾归第何优游迄今相对理畴昔毎向严滩泝潮汐况我长为滩上人解防将行泪沾臆榴花初发开锦筵美人杂坐弹朱弦欲知他日相思处只在红桥緑树边
　　春夜饮赵舍人宅同诸公作
　　春城飞葢度南陌夜听歌钟启华席世族原推宣孟家满堂尚坐平原客烹椒和芍斫巨鳞披襟共醉兰陵春主人意气防云汉是谁雄辨翻河津重门夜久待击手把深杯莫教却醉看当筵月上时便见阶前放红药
　　青云辞奉呈益都相公书事
　　皇帝践祚一十七诏遣求贤重经术廷臣内外交荐扬惟恐搜罗有遗失堂堂公府推益都泰阶早建元臣模星辰照地啓遥瞩仁夀格天开令符辟门撤牗进岩穴毎遇缝衣肯折节一时名士归杜淹无数髙文过张説嗟予诎处东海濵十年奔走忘冬春少为吴市吹箎客老作安丘卖饼人何期闾里甫偃仰北府南司递相奬蒯彻佯推东郭生钟君误荐西亭长秋风防防九月寒布衣草屫来长安挟书欲上苦局促懐刺未投空往还缦胡短后走落拓时向天街问寥廓扫去知为丞相门望中何处公孙阁先生大度括九有日布帱被广亩迎来田窦不下牀却为王符倒屣久鳯咮龙鬛不易攀置身疑在青云端虚懐只觉渤海浅温语顿令寒谷暄逡廵瞻拜叹迟暮折简重邀酌青酤釜熟能传钟傅铭筵前许借萧何筯方圜湿燥左右排就中铏鼎加盐梅佳鱼总向天防出美酒多从赐膳来殷勤厚意转相属百福千祥慢敎祝衔泽深于灎防杯余光照向参差烛独怜布被甫覆踝日撦黄绵褁寒者庭前隙地仅马旋翻为儒生贳髙厦只此闿惠非偶然授餐适馆昭前贤杜陵果惬万间志姬旦岂徒三握传况当
　　天子念寒士先料征车给廪秭【时征车到都者　朝廷喻度支议给廪米】水部分将主父钱金门预受东方米
　　圣君贤相遘一时嗟予后至犹逢之谓予倘不信请看今日青云辞
　　淮隂李贞女诗
　　春城狭巷种乌漆秦氏楼头闭朝日碧叶垂丝断未连红襟小燕飞难匹长淮娇女年甫笄当牕便咏共姜诗行庐拖帐早相失单帨复衿谁与施淮流活活向东去三十春风等闲度若问城南陌上桑但指山前女贞树
　　瞿山畵松歌和施学士
　　生年不识慈仁松曽观三鬛图畵中今来习见转蹙缩何如寻向云门峰宣州学士顾我説柏视山人负髙节能于指下作怪形跛虎挛龙互吞囓祗须捉鼻诱其畵墨沈胶浆杂鹅炙但吟小句緑牕间便写髙枝碧山下【时瞿山以畵松易诗】营丘作畵不赠人空畵五叶长等身岂如蘸笔换诗句咏歌倍觉生精神大荒柜格有老干一干发作千年春苐恐地窄绢牀短手扪脚蹴非其真学士索畵强自呻我亦窃效东家颦他年筑居傥与隣连予写入清溪濵溪傍一松千万鳞
　　雪中集梅庄主人何使君邸第有赠
　　朔风习习海雁鸣燕闗千里同云生防稽太守本亷吏归却一钱旧有名萧条独上郡国邸将挟新书献天子隘巷双轮驻若云当轩一榻清如水相从对酒并论文门生故吏还纷纷题诗不譲杜老句妙笔欲冩羊生帬珠绳宛转傍东壁玉琯吹葭动寒色何处相看雪最多禁城西去梅花白
　　题乔侍读侍直图
　　天开阊阖鸱首明宫鸦初噪朝烟生侍臣入直毎问夜路白便催骑马行龙旗未辨枪垒色鸡树但觉枝柯清至尊临御恍日出左右罗列当星荧东华奏启六曹赜南下立傍双柱横终日槖笔但记事有时顾问还呼名丹诏偶颁识机宻谁捧黄匣如桥衡我友少擅司马赋当时曽遇甘罗城比之鸑鷟戴九羽飞集牗下相顾惊尝寄鸾阁掌书命俨絷牛纼难升腾一朝入试得髙等遽膺著作承明庭对防固知郤诜善赐玺独言李绛能东堂草制白麻浄北向譔册金版精内坊封罂泻緑水便殿赏带加红鞓胸襟开来山月豁面药傅去盘露倾毎因进讲入籞宿几度课艺留延英春风吹吹苑花发宫门轮入随班迎良工绘图写容色观者有若睹曙星予忝同事共笔札明将归去呵莼临行开巻一展觌令我感激双泪零丈夫生世贵特达安能缩结同寒蝇不见
　　黄衣斧枨下有人戴縰从左升
　　题松岩抚琴图
　　长松嵳峩几千尺斜傍深林倚危石中有髙人抱膝吟双顔尚驻桃花色当年任侠游两河纷纷赵李相经过剑光淬落若流水笔阵横扫成陂陀东归万里谢侯幕散尽千金复垂槖醉向金华驱石羊闲从海上看云鹤我来把臂沪水濵畵图相对清心神感遇不吟楚妃叹知音要与钟期亲手挥緑绮防巾帻何物长康好笔力写置松嵓片石间相见何人不相识
　　题松鹤图为一闻师夀
　　髙松百尺临溪邉上有松子垂千年团团红日松顶出照来万里沧江烟翩千林际舞一鹤逺驾长空度寥廓筛翅长疑白雪消低头乍恐丹砂落闲来自得杳不飞不临金阙随瑶池幽嵓松下起长啸但见緑隂生素衣
　　题燕市酒人图歌
　　酒人曽向燕市过玉缸银海长婆娑兴来杀贼且摩盾时去看云还枕戈荆南十载等闲度肘后黄金弃不顾但垂绛帐授生徒羞向长门卖词赋平生曵裾苦未能酒徒散尽仍追陪草堂并道盱眙好与汝行歌归去来【将筑归来草堂于盱故云】
　　留别张中宪锡怿有感
　　曲江先生负文望气摄江湖有余量好学长疏左氏书髙才不譲河间相当年厌处金马门泰山太守由来尊拂衣归向春申浦种树营成裴令园我游海上漫投刺把臂雄谈快人事户外千廻过客车懐中十载相思字方春初发桃李枝蹋青挑菜时相防筵前张子碧山榼帘卷夏侯红妓衣邺宫髙宴具四美杂坐中间有史妠长调笙笛共筝竾不问清明兼上巳听残鶗鴂日渐长葛未试蒲葵香西陵草暗欲归去频把玉杯看夕阳平船将趂暮潮上为唱离歌转惆怅绮席重开惜过情布防此去应无恙谢公东墅一望遥何年相忆还相招当前欲别思何似不见垂杨几万条
　　甲寅九月廿七日同任青嵓张百修访放葊蛤庵两和上复过杨云士斋看菊漫赋
　　青嵓招我访云水偕之同看东篱花髙低错出似攒锦红白间开如剪纱自怜秋老叹迟暮毎见秋花便相顾佛头楼子开最先今来不数黄金钱
　　何使君夀
　　天生申甫必有为世人咸望嵩髙山况兼贤哲多瑞应苍龙紫宿居人间庐江夫子越州守治郡能使一郡安鸟栖兽宿偃平野鱼符虎竹通严闗九日开宴别父老黄童白叟号且攀礲石镌文卧道左负筥担囊留辙镮惟予投璧遭按剑夫子为我抽泥蟠晏婴不责越石傲逢人荐引齿颊繁去年长至值初度饥驱吴防曽修翰今来摄提又看指登堂献酒琥珀殷生人有心能感激镂膺刻胃岂防顽若言仁者夀何算请看春日方漫漫
　　过益都相公三世兄躬暨赋赠
　　从来云阀推世德东京杨邓西金张况当贤相饶令嗣八龙三虎双鳯皇就中林立并皦皦能继难兄佩刀早县浦从教白璧殊盈箱不羡黄金好但看简抑似韦布只与诗书共晨暮门生故吏趋满前食脆乘坚耻相互即予落拓寓京邸长过髙斋被优齿下士能寻商洛儒殊编搜及开元礼始知家学自有真寒风相对怡心神牕前草木阳和动坐看花开满地春
　　云间张公孙伎席作
　　清河主人好趋府倾葢相逢道胏腑颢气能传赵胜名髙门开向春申浦暮春三月桃树红单衫试着临春风罇前鼎食俨炰鳯巷邉车马如游龙东西卷幔覆花叶日上牕纱扑蝴蝶名士同披白帢巾美人竞荐乌丝屧兰膏桦烛入夜陈当筵舞作寻橦新畵裙绣带盘旋处满地花隂思煞人
　　冯守同四十索赠
　　敬亭初发枣花碧陵阳自煮丹砂红持之欲献者谁子宣城髙士冯守同行年四十负意气尝与干将较铦利相逢茂苑最有情当涂郁郁青云生
　　入春庭梅未开偶为同城姚士重孝亷作畵梅防以畵梅长歌见赠中忆西园看梅事率笔赋答
　　朔风冽冽冰皑皑雪花倒地卷作堆入春一月雪未霁庭前未有梅花开枞阳才子客湘水最爱毛甡畵花卉纸上从教见早梅枝头故复添新蕾停毫宛转思美人一枝恍寄江南春谁知相顾起感慨翘首放歌如有神江南千里遘春月阁下梅花正当发独立方传韦相诗同游争结王生袜君家世胄不可当一门羣从超诸王春风吹度鸣珂里芳草生当朱雀航东观禹穴渡江沚官阁相羇偶然耳但借荒厨对步兵【时寓其叔氏萧山署中】何须古驿逢梅使春空一望生羽翰君将献赋游长安蓟门亦有梅如雪愿把斯图雪后看
　　祝来叔荀王夫人夫妇六十偕夀
　　少与叔荀共文酒市楼大道弹阳春今来渐觉毛髪改看君玉杖扶鄊人山庄花发秋正晓最喜闺中得偕老开径方逢羊仲来齐眉转觉鸿妻好锦筵双进金屈巵后来年少推乌衣采薇劚术总闲事但见满庭开紫芝
　　送同年陆义山编修归当湖
　　春风吹帘草色青蓬池日暖犹寒冰陆郎斑骓想南去开轩为倒双玉缾连年同舘少适意时向西山望朝气笔玅争题海岳图史成快补河渠志【时补草河渠志完始行】当湖新水碧似烟君归正值荷花鲜惭予日诵张鹰赋羡汝先登贺监船平帆载去双黛緑并折灵泉产名玉【义山艰于得子二姬各产一男一女】百年行乐能几时万事于今已差足潞河春涨下溜迟髙飞黄鹄还衔雌玉堂后夜如相忆但记双添半臂时
　　林官歌喜赵侍卫弟还里
　　赵郎束髪上计车圯桥亲受张良书
　　殿头对策首称
　　防特令交防环周庐林官赫赫近天仗外府佽飞逺相向羊祜方班七萃中刘洪已冠千牛上宫门入佩大横刀籞宿园边有赐貂领防早攀丹禁栁思亲还渡浙江潮鸣珂旧里宴嘉客堂上朱衣未头白驺马仍来蹋鞠游绯袍看作斑斓色连江烽火动瓯蛮时见戈船濑上还莫道书生使东越便教射虎向南山
　　越州太守行为许使君夫子作
　　越州太守贤且明分铜领竹称专城门排五马总神骏江浸一钱清复清髙懐皎皎似裂帛手把残编对賔客印箧虚涵海日红书床斜映山花碧江东八邑留畵图过江谁不知夷吾上林久已翔丹鳯大府方应见白乌即今荆楚播挞伐尚有雈苻想窃发但借顔裴抚冻饥不须严助平瓯越龙门教授感所私恩同掩骼兼埋骴谁言黄雀衔花日只在双熊畵轼时
　　过张吴曼草堂兼读其所着梅花诗集有赠
　　先生好学耻渔猎不向枯毫闘给防作赋真能嗣两京记书何啻亡三箧梅花开落江水濵聮诗宛与花相亲我来读诗忆花好疎影暗香如有神草堂斜启延海曙云是先生著书处万轴缃防几树梅慷慨留题不能去
　　客吴门喜遇金副使廵驿感赠
　　春风吹花度湖水畵船挝鼓横半塘江南副史早行部正当乘传来吴阊西河游人武丘客醉后重寻郑庄驿都尉新从龙里还梁生适在臯桥侧当年大雪辞蔡州使君双斾移文楼防江钓艇不能上隋苑栁丝空自抽春莺朝啼暮还徙又见开衙白门里此地相逢非偶然一望烟波泪如雨
　　挽甬上齐士虎
　　营丘兄弟皆负奇两龙并起无雄雌僧弥既死法防在与之相对长歔欷髙天荧荧日皛皛恍见当年好容貌气盛时倾稷下谈兴来毎向蘓门啸读书万巻絶简编决机俄顷如流泉许之管乐已不媿肯与嵇阮相因縁无如遭逢叹不偶几度髙斋种杨栁市门挟瑟且哀歌垆下防钱快饮酒修文有召不得违著书未就将从谁但惜周嵩尚有母那知伯道竟无儿先生之季与予善毎话难兄泪披靣若过山阳歌此词落日寒冰倘相见读何使君夫子渡曹娥江哭父卷子书后
　　南昌亭邉日色黄伯伦台畔环枯桑哲人乘风归昊阊上为列宿扬星芒逺溯家世本汜鄊庐江之后来山阳先生早岁秉令望名同第五饶文章当时四友称荀羊于今遗防太常太丘有嗣夸二方长者早驾天闲骧南驱闽峤东越疆已经奬异称循良将迎鸠杖衔霞觞忽然日蚀东壁傍越人闻之心感伤有如秦相五羖亡童子出涕舂不相方行四制挽辔繮山公起复义不妨使君哭之心转疡试看东渡曹盱江长歌一字一断膓从来虞殡能导丧哀吟不复调宫商我今欲和徒徬徨歌声欲絶哀未忘
　　乌歌为双夀作
　　金乌熠熠顾骄东公丹枣西王桃当筵进献祝鲐背不用鼓琴歌緑腰蟠根仙李旧阀阅曽擅文章跨东浙为访林泉忆素游因思髙蹈追前辙闺中偕老同古稀賔朋扶杖相防持庭前儿竹当风长阶下孙枝带雨肥双飞黄鹄舞秋节正值重阳酒盈榼欲识朱顔对靣红且把黄花满头挿
　　双夀诗
　　君不见扶桑日出海月明东西相望相随行中山有乌自衔羽毎偕顾幽嵓生农丈人秉髙蹈籊籊鱼竿有同钓龙里由来重朗陵鹿车自昔推桓少东湖花发水满堤湖邉日日生光辉种将緑竹能栖鳯采得清荷好制衣只今初度共皇覧锦帨还同绣弧展书借帘须袅篆云花从酒靣生螺盌清秋良日佳气新门前流水如车轮笑他瑶岛偷桃客即是金门索米人
　　为沈表兄题夫妇行乐图
　　吴兴丈人年古稀齐眉尚有衣巾綦东公西母共行乐一时争看双鸾栖丈人胸懐坦如矢上友黄农作知已初住东江花港中移在西湖藕塘里沿湖十里种夏莲红莲倒影清波间闺中畵入非无意好比湖波作镜看
　　李太夫人大夀
　　昔者鲁国上母夀宋宗坐赐朝堂中武昌太君就飨列丞相下拜王茂宏惟我夫子职副相暂筦稼计留司农高堂白髪久迎养
　　诰进五色禄万钟圜冬大腊献花餤锦帨当筵覆琬琰蝶胜先春集绛幡兽罏着地围红毯登堂齐捧金屈巵门生故吏盈前墀添筹不用萧何箸舞防还披羊续衣独怜庭下秀玉树年少曽经入鼇署绕膝时从东观还懐乡正值江南去江南万里风物清
　　王师况复收昆明西来紫贝双凾发南望彤云百叠生春阳将至日皦皦防蔮衔翘拂青鸟但看天邉下玉书便起堦前拾瑶草






　　西河集巻一百六十六
　　钦定四库全书
　　西河集巻一百六十七
　　翰林院检讨毛奇龄撰
　　七言古诗【十三】
　　饮金十四烺园看草花同姜九廷干吕四洪烈罗大坤吴大棠祯张二锟即事
　　樱桃初熟梅子酸草花烂熳开东园丛丛日下好顔色青黄紫白蓝緑丹燔炰盈盘酒盈斚履舄纷纷集前榭龙涧何曾在洛阳辟疆不复称吴下当筵挿得花数枝短箫横笛吹差池最怜垂老看花客醉倒花前花不知奉谢分廵许元功使君夫子荐举抒意
　　康熈建午之一月
　　朝廷下诏求俊良荜门蓬有佳士不惜中外交推扬大臣御史中执法争捧
　　征书覆黄牒江东节度文教优璧马干旌日三接慇勤但问章句儒兼谘著作通羣书上铺
　　圣徳下华国束帛误投穷巷居蚉防翕翅傍椳櫑只羡鸿飞度遥海礐石难将白璧求驽骀不用黄金买使君奬士多过情品题一过増声名滕公按剑知韩信文举封章荐祢衡轺车旁午诣县舍再拜徬徨谢车下主父无钱那入闗王良多病难随驾结髪受书通一经妄思载酒窥书城手雠三豕久不定胸贮五龟全未能弱岁出门覔衣食老大还为道傍客吹箎半世罕见闻解铗三弹有谁识方今
　　圣主真好文东观学士如云屯朱鹭作歌奏司马白麟有对来终军以兹荒谬厠其后毋乃强合莸与薰郡国限年恐致诘安平进赏将焉存生平忼忾感知已挺刄愿报国士恩祗求厚地掩薄劣莫使庸材负贤哲不然甡岂石隠人何必躬耕待三节菖蒲花发伏枕余病中犹改金银车倘能鍳此陈情疏岂敢还呈却聘书
　　别马广文作
　　龙门百尺中天启廽视天孙碧云里藻影翻成北海鱼桃花泻作申江水传经自昔推马融果然绛帐来扶风当年赋笛已擅絶只今秉铎犹称雄春风吹花绕书屋长启清罇倒醁香饭晨炊苜蓿寒菘夜泛芹丝緑檐榴初发红满枝归舟欲渡千回思龙门多少溯从意半在鳣堂对酒时
　　桐城姚孝亷文焱见赠感赋
　　皖江才子系有虞十年献赋升公车虚懐早授京费易健笔欲着梁陈书名髙四海久推重到处人争识麟鳯袁氏通侯半在门王家隽士皆羣从秋风吹潦江水清畵船逺渡来西陵但知花县看常棣【时访其弟明府萧山】那道横江采杜蘅新诗璀璨似珠玉不惜闲题寄萝屋车下还招季布魂酒酣重击髙离筑乡人刺促去住难蹔将短景投吴闗髙轩在望欲御晩翘首半天珠斗寒
　　介丘吟为姚明府作
　　生平不敢入燕蓟金防空复求乘黄潜登太行苦服轭道傍何处逢孙阳从来美好善謡诼啼鴃一声隳众芳谁知负局有量镕成冰鉴如秋霜防之日月且増耀照见瓦圩皆有光皖口旧家聮誉望吴兴才子多文章汉儒初试考功法唐相自饶应变方垅草春耕劝田叟隣烽夜静降瓯王试淬干将欲鸣匣爰收竹箭方在房世人谁可与侪伍惟此乃得当门墙清秋银汉甫滟防新蒲猎猎生野塘乳燕学飞争去垒枯萤埀死犹栖囊防山嵲倚天半梁父介丘罗四傍结根万仞得所托浩然一顾天风长
　　西湖将军歌
　　秀江桥下春水生縁桥几曲春花明燕山大将开幕府千里不闻枹鼓惊当年挟策上
　　金殿幸夺翘闗走飞电
　　仗下看披雕锦衣宫门却赐花菰箭十年宛马塞上骑亲随部曲渔阳儿桑干风雪控去犹听阿亸当横吹龙骧南下定三蜀遂驾楼船遣杨仆湖东既镇后湖西毎见投壶理军曲从来名将不嫌老羡汝当年立功早跃马虽称矍铄难擒生终逐嫖姚好挥戈横槊二十年生才四十春风前桃花叱拨红照眼拥麾江畔疑神仙宜春防髙秀江緑时共登临看黄鹄记得前年江上亭共防酡酥倒醁是时春雨细如注幸与将军倚庭树落絮游丝湿马蹄正在袁江最深处袁江草长花复开清江水涨空徘徊思君重忆亭前饮那得红船载酒来戊申三月旅亭夜读东原宗元鼎所着新桞堂集中有三诗专赋予濑中事触境生感因为长句寄去随笔无叙
　　忆昔行濑中曽经射阳渡欲托东原宗鼎家风雨江闗暗前路从兹奔走二十年毎过隋苑心茫然名山不厌少文病破浪只思元干贤前年白下遇难弟【谓鹤问】因宿街西瓦棺寺龙跃双埀海内名雁行单作天邉字思君但读君著书因之遥识东原居芙蓉一畆共两畆杨栁千株复万株深堂杨桞想佳句初日芙蓉岂虚誉如何念及濑中人不道濑中从此去当时皷枻渡水乡芦中无复倾壶浆孔融兄弟逺难覔道傍独立空徬徨潜行宛转过江右记得湖东邓老秀击絮偏逢水涨时装衣正值花开候逡廵流落淮汝间酒徒死尽谁能传感君记事最忼慨使我泪流如涌泉春深三月返江沚垂栁红桥夜低起为读东原诗一编三乞隣灯酒家里
　　陈掌院夫子生日作
　　在昔郡国应
　　制举集贤学士居殿傍已徼词业进秘阁尚未程试留东堂执经曾向马帐度遥见天邉白云暮龙沼桐扶和峤还鼇土负山涛去只今三载弹素琴紫芝产地乌栖林立朝久动荃宰恋移孝逺邀
　　宸眷深芸防重掌入亲近
　　诏遣黄门赐存问玉案亲书第一班金华坐进登三论当年两省荐防人今唻幸步清都尘分将黄纸当防展撷得红兰满座春老成端作后来式守正时时见容色进贤必欲辨骊黄斥伪何曽杂儒墨文章能起明宋衰昌黎之后无雄才讲筵高出陶虞上草制全从典诰来圜冬畅月设弧矢正值
　　王师渡滇洱六诏军书奏
　　玉除三雍文教开金齿大臣嘉绩动简编防符高映蓬池邉第看天纪回星斗安用崧高诵岁年
　　南山篇奉祝平太翁年伯七十初度【载问次山尊人也】
　　君不见南山之高高入云上连阊阖开天门仙人环佩纷错落日月光景相絪緼阿翁七十好容貌欲与南山等崷峭名法能传韦庆成高懐不数岑公孝墙东寄迹追少微行游尝着青荷衣风生南坞椒兰发日出东园乌鹊飞即今初度诵皇覧矢絓寒蓬射来逺神授方函启緑文賔随曲巷开朱华钟绮席次第陈清秋八月真良辰邀来阁下弹筝女舞罢庭前戯彩人庭前戯彩皆神骏千里声名逺尤震马氏由来重五常江东自惜推三俊南山嵲高复高称觞进履多贤豪欲知防绂垂麟角但看趋庭有鳯毛
　　李方伯生日
　　黄星熠熠临江阳渐东渐西瞻景光鸣葭叠皷树六幢云谁开幕今藩方三韩家世辽海长从龙旧泽传芬芳蟠根仙李枝叶扬惟公筮仕肇龚黄分司伟伐留西江晋阶总宪肃纪纲三河万里百辟良羣推观察非寻常嘉名特达书
　　御旁
　　帝将简之补衮裳惟此吴越称岩疆东南克诘挞伐张非公不足领上襄只今羽檄犹旁皇军需自给广武粮伊昔萧相当汉昌闗中餽饟连戎行中原开府杜与羊尝恢宛洛屯江湘矧兹瓯越空陆梁不烦朝食挥欃枪自惭垂老依梓桑猥防荐达登
　　帝阊车箱盈辔马曵繮持觞不前应见谅高天尚见青鸟翔愿随青鸟同相徉
　　一闻上人畵鹤索题
　　自笑生来有仙骨年年相对鸑鷟栖谈经拂麈拥高座俨若仙骥横天梯竹林鹦鹉静无语寳塔雁王他自飞不随丁令较去返岂与支遁相因依闲堂落笔起长啸此间亦有凌霄姿
　　金学使曽防贼中归命途次感寄
　　浙河东下海涛坼曽启龙门浙河侧取士能如嘉祐年论文不数元和日机衡在望鲜轶才诸生并得乘云雷医师杂采及马浡孙阳一顾皆龙騋谁知世事多反覆倐见烽烟起南服杨仆方随下濑军赵佗几簒番禺牧王威赫濯恢七闽杜陵防贼埋风尘青天见日拨云雾今来重防三江春文昌熠燿动银汉长夜漫漫有时旦百里相过不得前遥望双旌泪如霰
　　暮潮行别朱公子簪原
　　春潮初涨曲江邉游子乘来申浦船水上桃花新带雨城头栁色正含烟主人邂逅忻相见邀我南楼启欢防黍酒倾余緑玉盘芹泛作黄金线逡廵入夏归去迟宛如家室相因依林鸠唤妇循檐下海燕防雏出幕飞长帆欲挂转铁鹿将向江头别朱穆几行愁雨为君倾一曲离歌倩谁续嗟君家世本畵轮聮翩华阀传来新伊予何幸托杵臼庑下定交如有神吴淞东去极海涘一望钱塘正弥弥他日相思欲寄书但看西陵暮潮起
　　奉谢何使君夫子有感
　　从来治郡称第一庐江太宰何敬容即今于越踵良牧轩轩五马如游龙山前文簿啓来碧花下印牀开去红竹符初发罢征调谁谓东山有羣盗傍邑先传谕冦书明庭且下求贤诏龙门高峙百尺顿集平原旧时客自惭堦草渐飘零差向园桃比顔色负刍长自困泥涂岂料终逢晏大夫白璧尽教三献去黄衣衔得一环无当时乞食渡淮浦无数淮流溉胏脯结袜交为国士欢投竿只道王孙苦十年侧促懐旧心使君千骑方骎骎天涯壮士今还在仰视滕公泪满襟
　　桂树生玉芝歌为姜定庵京兆作
　　君不见庭前桂树发素秋连蜷偃蹇枝相纠蟾蜍原向根底宿鸑鷟俨从花下游忽然华干产芝实玉笋渐看肤里出三秀煌煌映列星六英灿灿承朝日丰唇丽肉白雪姿灵根翠羽生华滋坠露空蒙如雨散吐云缭绕似烟丝嗟君奕叶挺奇秀谢氏当庭燿清昼夹道朱轮有嗣英高堂白髪方长夀当年左掖曽草麻甘泉前殿扬朱华芝房一歌未絶响凾徳九茎还荐葩今来子舍奉甘防蹔借商山斸仙饵流膏沆成酒浆瑞彩斑斓作金紫弧南一宿秋更明下应瑶草相敷荣不信但看桂树上团团唯有玉芝生
　　昆山徐母顾夫人夀
　　青鲖畜修鳞不复生凡鱼丹山产鸑鷟逈与羣鸟殊即今东海擅华胄有母贤名比仁夀徐藻原传内子文顾家本是闺房秀清洋江畔采緑迟春能濯茧秋鸣机教儿尝秉和熊志相士仍吟弋雁诗以此诸君奋皇路各向长安献词赋上苑争传花一枝当轩种得珠三树慈恩寺里曲江春兄弟皆为领宴人散饍遗东阁早留甎日爱北门新今来锦帨悬高闼畵蔮重重加緑髪但看殿帔赐朝霞尽使宫衣舞秋月君不见雍丘宋氏儿胪名相譲还相追娱亲江夏遗防服到今湖橘犹含绯又不见阆中陈尧叟兄弟三人两殿首其一曽为知制臣尚恐慈亲杖横手猗嗟我母年六旬居然迈宋兼超陈且随吴下称觞客还庆庭前戯防人
　　赠襄平李广寜司马赴兖州
　　任城司马襄平豪腰悬鹿速金寳刀英年妙笔擅文史翛然意气干云霄鳯毛灿灿成五色逺向丹山趂飞翮望岳重登杜甫台题诗应在匡衡宅淮流浩浩到海廽双旌南下苍云开他时载酒行春处无数桃花傍涧来
　　相望篇送陆少叅督饷江南
　　从来执法推鲠直前有陆杲后目山相臣初避道路去内戚不上街楼看何者参政俨宗邸为使直指争往还将施赤棒先白简此事乃在顺治间
　　先皇驻跸御南苑亲召副相连台班
　　特令出众宣口敕谓此不负柱后冠方州节钺久未振请借高峻风人寰中朝岂是厌汲黯出刺乃欲重薛宣鼎湖龙去年又年此翁归卧江枫寒今来循次游长安殿中多荐识靣官五都列岳未为薄六路转餫将谁东南惟恐竭民力
　　天子乃遣专事权公整往足肃吏治清亷不用支官钱我今相送思赠鞭临风如泛丹阳船长干酾酒兴自逺西浦输粟心长闲计臣应受鹊袍赐賔从但从牛首观莫言是地少风宪曲巷旧有王僧防太微南下四星濶相望俨若居台端到官莫厌刍粟防待君仍在螭坳邉
　　王二光禄生日夜饮有作
　　先生矫矫秉大节弱岁论文在于越薄宦朝看海上云层楼晩挂山头月京门对酒连岁年醉来长向楼前眠爱闲不畜双鬟婢上义能轻五库钱只今内府待入直门下还留孟尝客况有当前羣从贤王家子弟乌衣宅楼头开宴值早春烛红酒暖春盘新恍然禹庙看花后夜雨停舟鉴水濵
　　甬上段长史枉过阙候值其初度奉寄此诗
　　甬江楼畔花树明灌门有路通蓬瀛庆元使君曵黄绶行部雨中来永兴单车缓轴去呵杂肯为墙东系朱鬛解佩惭无吕氏刀荒亭未设休源榻君家仕宦多似云鸣珂旧里声相闻鳯毛已布庭前防骥足还留海上军清和四月值初度弧矢应悬郡庭树一觞欲献未能前但望金峨海傍路
　　题畵
　　君不见丹山之穴千仞高上有朱鳯声嗷嗷八方揽德久不下一朝奋翮求其曹朱光向日耀五采翠羽顺风扬九苞低昻宛转起云表万里相过向蓬岛华池阿阁何处栖但见将雏舞来好春花满岫露满枝啾啾百鸟争羣栖不分夏鸠并秋扈后罗孔雀前山鸡箫韶不作至者鲜頴上金台望中逺种得梧桐防未成采来竹实香犹浅高堂展绢采色新就中威鳯当麒麟谁将东海仙人宅写作瑶台天上春
　　题周斗垣先生采芝图
　　商山漠漠环清溪溪邉轮囷产紫芝丹柯翠羽满林谷絶胜三秀生铜池丈人采之嗅逾馥饥可餐之比梁肉独坐幽岩白日长时见松隂下山麓洛中遗老百岁余春来曽钓磻溪鱼煌煌韡韡山前锦尽是当年绮里书
　　王生之云中
　　白羊城邉白雪飞桑干河上黄尘稀丈人防剑不得意西入塞垣何所依当年相遇共文酒朝向萧江折新栁为君送作锦官游同上溪南一回首淹防剑外春复秋更从岭表寻罗浮木棉花发栖红寺椰子杯寛泛白沤今来燕市负意气屡上金台骋骐骥拊箧谁怜乐毅来哀歌能使荆卿避去衣短后缨缦胡重逢击筑随屠酤层氷千仞方浩浩雁门千里跨飞狐自言碣石舘难再将逐防恬望榆塞射虎从教太守惊椎牛尚有将军在蓟门岁暮雪未干嗟予索米留长安青门欲饯苦不得天街栁叶谁堪攀从来腊尽防春晓况复高名播来早若过新兴肯望乡铅粉楼前有春草
　　寄祝江南方伯生日
　　芙蓉初发清江浒晓看天星照平楚闗内萧何夲近臣徐州荀羡将开府前时鹏奋湖水濵西陵相望多烽尘但瞻武库归南省并道文昌近北辰今来甲子喜新遘正值长庚转秋宿方岳能吟史克诗在朝共进申公夀秣陵九月佳气新大功坊底罗嘉賔清罇欲献无由达思煞秦淮对酒人
　　送孙孝亷还里
　　去年八月桂子黄看君雕鹗争翺翔今年秋节又三五慷慨送君还故乡君才卓世所羡曽在含元膺召见司马高文有赐金王褒出使尝乘传芙蓉十里江岸长将归且醉当垆傍沧江暂见蛰龙卧云兴雾卷旋飞扬河桥衰栁不堪折月满当头白如雪他日相逢杏苑中仍向花间看明月
　　汪錞选郎善事毋值典试闗中得夀萱二字碑洞摩勒以归时太夫人八十遂预制扁额临二字于堂以为庆索为此歌
　　潘居色养重鼎饪况入东曹倍谨凛秩阁频遗赤舘彩衣时覆仙郎锦驱车试士出渭桥秦碑汉篆闗中遥色丝未得谙双缬緑字宛如衔九苞北堂日永秋尚早满砌丹萱正姣好石阙呈来古籀殊畵梁标出旌帘晓苍龙乍转花满櫩银幡未赐开春筵称觞长跪进夀考恩纶照映相鲜妍养堂不用启京邸紫帔金章锡来喜瑶岛羣看咏白云宛向中庭奉甘防曽参见肉思养亲从来孝感偏能申请观额上丹砂字好慰堂前白髪人
　　桐城方栲舟又申父子枉赠简和
　　北风梢槭银杏黄寺门双树涂严霜龙眠高客作寒旅回首一看江路长当年地甲冠云额门十朱轮户三防旧业金张总坠貂君家兄弟真连璧十年献赋厌计车曽膺监郡占刑书天时人事忌太盛好女善謡能嫉予浮云暧暧水沈木孔雀剸金不辞辱逺戌尝经紫塞还穹庐蹔就黄花宿今来访旧游永兴将车季子方趋庭严城萧寺苦寥廓有鹤带雏梳羽翎翺翔千仞下视小况当鸣和临秋晓韦贤父子一经传徐氏诗篇六朝好谓予失职志不平天涯一见旋留情同为斯世沉沦客那惜临觞感慨生长歌赠我最斐娓挥毫书满元兴纸愁心百折和来难把巻踟蹰不能己
　　范母钱夫人挽歌词
　　夫人家本钱王裔阀阅崔嵬绍兰沚紫燕长廻朱雀航丹轮时度鸣珂里闺中日出临绣牀刺来黼黻多文章因吟栁絮过庭下为采葛覃归道傍锦屏初启射乌雀正值当堦覆红药司马谭公实我私侍郎修謇曽为妁于归帝里舒防函尊章签判来淮南在堂相继赴幽室苦捐珠钏埋金蚕夫君文誉播禹甸十载登坛领羣彦自脱牛衣上计车毎衔鹤牍升金殿慨然揽辔佐惠文命留司法南康军日周外犴有红粟私顾在房无绮裙但闻平反始置酒况复平漕并履亩绾绶恒兼旴水符分章遂佐新安守鵞湖鹿洞讲席开曽同论秀抡奇才经传韦母朱帷下文似曹昭东观来最怜大泽酿遗蘖道蕴抽刀白如雪能令降卤偃前矛那道归藩拥高节戈船北发经险滩军辎下濑浮来难长年四顾督邮怒先生掉臂归林间萧然一望复何有饷馌如宾在陇亩井畔新栽阿毋花桥头再种先生栁趋庭继起皆鳯毛乌衣子弟真贤豪陶门有教比钟郝伏女授经来贾晁谁知一旦驭云路桂旐兰旌逺相赴天上争看制锦来阁中尚记题诗处车前执茀铃欲摇道傍虞殡还吹箫碧玉楼中月皎皎白杨树里风萧萧螭蟠石阙类杂组竁岛埏似幽府我欲私题哀诔词又值城南下寒雨依韵答徐生我刚见赠长句兼送其客益州
　　生年徒拥汉官尺不度江天万层碧但挟康成车后书谁窥孺子门邉蓆君家奕叶擅雅骚舘亭驿壁长挥毫明星贯胸影歴歴飞泉倒峡声嘈嘈回思昔日鍜栁下曽誓乘车并乘马不谓伊人已殒霜顿令斯道如长夜多君兄弟能自见各赴隋宫与梁殿但得文章慰世思不须俯仰看人靣衡门寂寂时纬萧虽居市里同渔樵避人时过双流涧作客还登万里桥予也甫赋归去来相逢把臂方徘徊湖山皦皦宛在望此中尚有孤山梅忽尔所思在逺道春江转棹心悠哉勒铭自埽峰顶雪题柱将披石上苔此日情亲谊不薄且送平原赴京洛他年卜室想比隣愿竚吴山待君筑
　　天姥词祝吴夫人生日
　　朱鹑拂羽吹南薰荷花满池开緑云华堂清昼悬锦帨娇丝脆管来纷纷夫人自昔禀修婽曽佐卢龙旧司马云阀同传玉箧书绣牀再弄金钉瓦两家勲伐奕叶通往来车毂如游龙只今继起余三秀尚揽青氊赋上宫从知珠树生瑶圃赤文重啓藏书府若欲仙盘挹紫霞但祝秦屏似天姥
　　西河集巻一百六十七
　　钦定四库全书
　　西河集巻一百六十八
　　翰林院检讨毛竒龄撰
　　五言律诗
　　江水
　　江水滔滔下浮云荡荡开烟霏朝日起沙动早潮来舟落芜闗远帆纡瓜歩廻山前空幕府无复旧军台
　　过采石有懐李白
　　李白扬帆出曽披宫锦袍我来寻旧迹空见水滔滔坠石分风急清江蹙浪高绿萝寒月下一咏醉酕醄
　　塞下曲
　　结束事长征前军早抗旌闗山云里度陇水笛中鸣彍卫三城戍良家六郡兵争先须努力骠骑旧行营
　　沓壁【新都山行作】
　　沓壁廻青嶂悬峯落翠微晓云随马去春草待人归溪涨平流沫林长间落晖十年栖隐志贫贱苦相违
　　入山偶成
　　种药神农地牵牛巢父家水禽时变响山草逓开花云隙流天影岩空坠日华春深人不见愈觉此中遐
　　过梁园
　　春风吹薄雪刚度梁园时驻马一为赋悠悠使我思繁条抽野舘细草满长陂千载邹枚兴无人与共知
　　宿商丘作
　　弱柳环城细丛菁被畮繁春天行宋苑暮雪度梁园曲阁飞花冷寒袍防絮温清泠池上客谁与共开尊行上江将次入湖出马当山下语船子
　　只觉云颿驶宁愁江路长乘风开鲁港计日上浔阳晓屿翻龙蛰秋花艳马当黄头天上转辛苦櫂船郎
　　江行
　　日日上江行秋风两岸生波翻当利浦天尽豫章城矶路烟楼逈闗门水木清前滩争赛过杳杳聴鸣钲
　　渡黄河仝王侯服栢肯堂两明府作
　　淮海南来尽黄河北去高百年吾渡此万里一波涛落日廻樯橹春风满布袍相期惭破浪不敢上君舠钧州署中夜饮题史使君惜隂亭壁四首
　　春夜开官阁华灯散酒桮天高星汉合地胜鳯凰来小槛凌桥耸繁花照水开中宵幽思洽疑上古钧台【嘉模曰钧州以夏飨钧台故名署有黄霸集鳯凰址】
　　二
　　暇集黄公署宵分大禹城人标清頴志亭以惜隂名短烛围纱冷方塘引溜轻相逢能痛饮借有使君情
　　三
　　暗水平当席春鸠宿绕枝河鱼烹莱釜露蕋滴钧瓷【时以自制钧州瓷挿花侑酒】台逈迷长葛星寒挂具茨子房初隐地俯仰一追思
　　四
　　襆被聨深廨盘餐胜故乡官贫情较切漏短话偏长颍水通池细襄陵泻酒香冯唐吾自老汝已久为郎
　　饮汴园
　　我爱魏公子西游入汴园杨花天际落蝴蝶草头翻估市停车骑繁台对酒尊侯生悲老去不复在夷门
　　登太白酒楼
　　太白何为者夷然醉此楼千秋狂客去吾亦此中游碧柳当轩合青天入济流金鱼谁作佩来徃任悠悠
　　入嵩阳将登嵩岳有作
　　太室群峯峻轘辕拾磴长春云飞马足愁絶古嵩阳玉女摇潭水山花堕石梁汉皇金匮杳何处挹瑶浆
　　登嵩岳感懐
　　昔诵嵩高峻今知乔岳尊紫微通帝座黄葢绕天门中宅思伊洛平原眺陆浑春心千里度极目总愁魂上子晋峯懐姜十七梧蔡五十一仲光钱六霍
　　不得毛甡友同登子晋峯青天空浩荡挿满碧芙蓉伊阙黄河涌函闗紫气重携君诗句在惊下九潭龙
　　游杨氏园林和韵
　　共揽名园胜寒风晓渡河长堤环坠柳曲阁挂层柯叠石刳岩磵开樽对薜萝赤栏廻合处愁望起高歌
　　二
　　重坂寻幽境崇台设锦茵相携金谷酒同是兎园人白落寒郊木丹流石洞银严飚随倡和眞觉愧阳春
　　饮吴晟
　　永夜开襟缓茅堂对酒清环林栖鸟静深烛照人明冰雪乡闗思盘餐地主情儁才推附子羡汝早知名
　　齐州道中遇雨
　　千乗起黄埃终风终且霾云从沧海上雨自泰山来村酒春前酿障泥渡后开东行分霡霂愧乏济时材
　　叠嶂
　　叠嶂丘中度晴川郭外分草烟防尾散花气马头薰树响疑过雨山遥不断云栖栖瞻阙里不欲忘兹文
　　懐蒋斐济上
　　曽遇张公子传君下济川今来济口望不见杜陵船黍酒东亭晩杨花春店前江东贺监在翘首正苍然【征说曰西河与大鸿先生最好闻在故淄川相公宅徃寻之不遇涕泣而返大鸿称杜陵生】
　　收绿堂小集即事【胡奏肤别业也】
　　别舘分晴早闲堂收绿深樽中饶美醖座上有鸣琴屏散蒲葵彩城垂薜荔隂相逢毋恨晩所借在知音
　　二
　　碧幛依修堞青枝绕曲房到来惟有静坐久自生凉檐鸟随风啭庭花散雨香樽盘成晤对幽思总难忘
　　漫成
　　迟日思难尽方春人未还平楼看野集短草度空山少妇骑驴穏村童牧豕闲可怜逃楚客犹滞武津闗【征说曰河以北呼市曰集呼暸台曰平楼此是方语】
　　早行
　　凉月尚在地出门趂早行灯前骑马去草里聴鸡鸣涨水倾河岸连山度土城劳歌相继起仝有旅人情
　　从迟村湖到王鄼桥道中
　　宵发迟湖口明经王鄼桥星稀遥岸火风起逆舟潮霜店藜炊早烟林枣路遥百年丰沛地环视总萧条【征说曰地属鳯阳】
　　雨过
　　雨过麦苗清杨花扑地轻平田千蝶舞深店一驴鸣上估牵车度村姑担水行双帘鲭馔美犹似汴梁城
　　集鳬亭
　　小槛当湖胜茅堂曲水西绿杨賔骑满碧篠女墙低落日倾樽晩隣园入牖迷酒酣悲聚散展转愧鸡栖
　　广陵城下作
　　白露流江浦黄花隔永兴乡心异潮水夜夜返西陵人静垂银钥天高堕玉绳城南一回首千里暮云蒸
　　夜泊与隣舟袁少府
　　西望纡蛮服南行去楚天看随佑帆落住近酒楼邉白鹭翔荷岸青鳬散蓼田月明高咏去知是下江船
　　寄朱郡丞惠州
　　半刺行循郡清戎到博罗铜符分殿虎银绶拂嵩螺翠羽翻江阁明珠耀海波东官吟和处应忆旧羊何
　　王生之岭表
　　伏日番州路秋风瘴海邉王程随桂楫官阁近花田高防倾椰酒凉衣絮木棉红亭分手去愈觉右军贤
　　淮安道遇吴百朋推官补选赴都
　　夫君旧名谳补阙上燕闗八月寒风急相逢淮海间官程环古道客思满秋山几树王庄柳流连未忍攀
　　奉送吴推官分韵
　　淮海送郎星苏州旧理刑朅来当白露此去简彤庭清口装银勒张桥倒玉缾可怜羁旅客还上短长亭
　　山行过美施闸
　　西子前裙处行人唤美施山花鵶子髻浦竹女儿祠教舞宫城艳吹箫里社思【苎萝村祠西子为土谷】至今山下水流出似胭脂
　　二
　　水碧如漂镜山青似洗妆柴门啼鸟细村径覆萝长零雨浣纱石繁花走马冈当年教舞去祠下换衣裳
　　山行
　　几欲寻幽径重来倚杖藜山空收雾早溪浅洑流低松饭炊难熟桃花看易迷林深无犬吠一任乳莺啼
　　舟次
　　江县孤帆次飘飖震泽东人家斜照里湖寺暝烟中柳港炊新火菱歌动晩风拢船双赤脚祗自唤吴侬和顾织帘斋居同令子伊人倡和遗册原韵
　　我爱顾夫子逃名在近闗只今遗啸咏犹是恋乡山蘼草生皆洁藤花落自闲鹤鸣留和处相对一开顔
　　次奔牛
　　裁过毘陵驿常州与润州横帆如快马荒鎭是奔牛白杏千村暮黄茅两岸秋茫茫何所屇淠彼一舟流
　　自吕城至丹阳县途中
　　仄阜高行縴低沙曲上舟罾鱼交挿蓧踏水自翻讴赭岸通桥店红竿隐寺楼凉风吹浊浪京岘已清秋
　　西子
　　西子吴中去盈盈住舘娃自怜桃叶好挿满鬂邉钗捕鲤开荷屋栖乌下柳街莫嫌娇贵甚夫壻是夫差
　　轻薄篇
　　驰逐来三市游遨遍五都轻装随宿卫好酒泻当垆东第呼公子西京监奴秦家多桂树只射树头乌
　　二
　　少小学从军闲游逈出群钿筝弹雁字花裌刺龙文夜月留初舞春风解宿醺东方千万骑上坐是夫君
　　经太湖
　　七月吴闗路凉风起具区朝光开四塞秋气满重湖葭树看廻合烟波荡有无扬州称巨浸一半在姑苏
　　润州早发
　　东楚惊秋暝南徐趂早程星飞京岘口水落润州城海日连云起江烟拂浪生经行高唱远徒有谢公情
　　渡扬子
　　我来渡扬子天气正高秋挂席乘风去平潮浩浩流江闗开巨堑海树隐孤舟不辨金山寺钟声水上浮
　　渡左蠡作
　　挂席渡左蠡秋光映太虚大江犹作滙阳鸟正来居彭泽环山尽湓城落日疎星潭何处是一问此中渔
　　将登庐岳口吟
　　始得瞻庐阜嵬然入杳冥岩垂秋水白风落暮云青瑶草纷丹壑金书曜紫庭登临惭羽翼长啸倚林坰
　　章江道中
　　南日章流外西风浦櫂邉年华看又过秋色到依然丹嶂芙蓉老青林橘柚圆征衫愁渐薄何日定归年【征说曰章江上名横浦下名南浦】
　　二
　　浦浪吹仍削江烟冷易收片帆章口暮斜日武功秋荻短衔沙舰枫高倚石楼饶南重回首司马在江州
　　逢长沙王孝亷索书巻子因赠二首
　　毎爱湘潭客能披七泽云今朝贑水上犹喜一逢君桂树横江舘荷花映练汉庭曾对防珍重贾生文
　　二
　　邂逅江城晩盘桓野观秋座中惊辅嗣名下识王脩气与青天合文成碧汉流昭潭新橘柚看汝赋离忧
　　弹琴妓
　　岭峤花初落江楼夜未央美人抽碧轸神女弄空桑清角风前怨冰丝指下凉邮亭双鬂影长念楚明光
　　二
　　小阁开江月平轩倚柳条樽前操急缦手底泻归潮低露生磐石清风出藕苗楚妃连宋女相见果非遥
　　三
　　绿绮回长线红衫映断纹啼乌愁浦树流水忆湘君拨去将垂钏弹时数敛裙曲终多苦调不欲座中闻【姜琦曰梁诗玉钏逐弦摇又筝赋敛垂衫于膝前此与前低露清风二语俱是用古写当境法】
　　吴使君南还
　　同作梁园客新从庾岭来三春章贡水万里郁孤台酒尽朱弦绕花衔锦缆开使星终夜动看向斗邉廻
　　长至夜防集湖西署同赋
　　南至逢辰聚西堂授夕餐霜吹缇幔合烛动绛纱寒泻酒惊花漏高谭愧素冠今朝添线始莫惜夜漫漫
　　二
　　深宴酬时令清池起夜游天风号过雁日影下牵牛酒暖葭灰发歌廻烛树流樽前有王粲不道滞荆州
　　芗溪道中
　　嫋嫋车盘路芗溪又葛溪雨来山洞濶云偃石屏低村店梅花落江城柳色迷王孙归去晩前度草萋萋
　　闻笛
　　寒浦秋将尽青天月欲流谁人夜吹笛独上最高楼河内归常侍平阳卧督邮清宵江上望愁煞一孤舟过西江幕问张七又去粤拣行箧见所寄长句是幕中见懐感而为诗
　　不得张郎信闻君度岭遥日从蛮峤转岁与瘴烟销竻竹天邉郡藤花海上桥武溪书未灭目断日南标
　　二
　　甫幸炎天返仍看絶徼违徒藏金槖语不见汉槎归海县丹砂酒云山翡翠衣征西空幕府囘望转依依
　　闻朱山阳迁吏部稽勲喜赋
　　闻道朱明府今为吏部郎玉函将启事金殿早含香庾亮寻清士嵇康有报章果然彊直令千古逊南阳
　　二
　　相鸟求荣木斑鸳列选曹稍迁同谢朓伟识重山涛六计勲初三年治自劳故人王贡谊频整旧绨袍
　　送陶军府移鎭雷州
　　陶侃行南服移军鎭海康楼船通象郡彊弩下龙冈幕映珠光白碑分铜柱黄汉庭悬尺组只为使蛮方
　　游青原十三首
　　十月寒光满深林一径斜晴岩开午雾霜树落秋花石沫穿云钟声隔岭赊篮舆迤逦入四顾总烟霞
　　二
　　越磵路方曲到门山转深石亭秋未暮溪阁书生隂象鼻环花岫龙堂蔽梵林欲留双树下前望起沉吟【征说曰象鼻岩名】
　　三
　　青枥高成幛丹宫逈在霄开天廻地脉架水过山桥仙犬迎人近村鸡唱午遥虎溪原不远此地好招邀
　　四
　　七祖传衣地居然古道塲珠光飞寳墖金轴丽空王卓锡抽岩瀑谭经绕石梁香台云满处一过赞公房
　　五
　　絶磴攀云莽高龛接露藤道傍三昩水山半六朝僧归鸟迷荒洞寒花摘断塍峯前眞陡立何处觅传灯
　　六
　　溪曲多横嶂山寒少落桐鱼吹沙底沫虎过草头风积水连衣碧斜阳隔树红欲行难问渡恐入武陵中
　　七
　　孤亭当磵曲空翠袭衣襦水里调笙瑟山前语鹧鸪日斜廻地薄云影渡溪无为爱少叅句长吟堕玉壶【亭有赵韫退施愚山两少叅诗】
　　八
　　更上龙潭侧还寻旧钓台毒龙何处是我欲负竿来水鬘争流断林衣拂地开石头聊憇息佳兴正悠哉
　　九
　　曾寻贝多树扶杖过嵩山碧草自开落白云空徃还西江优圣域东渡敞禅闗渺幽栖境高风未可攀
　　十
　　药地留残荚松坛望落晖百年曾未遂千里竟来归江竹扶行屐天花绣衲衣何时开白社得与远公依【此首赠药地师】
　　十一
　　不惜回短景还同眺远峯渡溪骑鸑鷟近岸坐芙蓉幽兴循盘蚁清谭起蛰龙暝烟生万壑空外数声钟
　　十二
　　香阁翻经邃僧寮欵客闲月沉灯影动山静呗声寒警板栖乌醒虚牕坠叶干中宵峯顶露片片落旃檀
　　十三
　　日照上方西清猿浃曙啼同行张镜在【谓张荀仲先生】徐下碧云梯叠嶂封龙洞三人笑虎溪秋山回首处烟霭望中迷
　　施少叅席送张缵孙之粤即席和韵
　　日暮群贤会萧萧江畔洲暗云围北郭新月上南楼酒逐歌声送花随烛影浮明朝庾岭客肯为镇西留饮湖西官署兼赠施彦淳彦慤二公子之萧江二首
　　遂有南楼兴悠然官阁东天高霜气白夜静烛花红纵饮追元亮清谈起谢公庭前双玉树皎皎又临风
　　二
　　远道追骐骥清霄覩羽翰庾王先后着元季弟兄难漏尽香城夜星摇碧嶂寒酒阑愁极目双雁起金滩
　　登愚楼
　　薄暮倚丹楼云山一望收尊前浮古堞树里见行舟寒浦归乌鹊春星逼斗牛愚公清啸地长为故人留
　　饮就亭观愚山集
　　西郡清樽晩临江官阁深亭从青磴入台敞碧山隂高树芙蓉屋寒烟橘柚林使君辞絶妙夜坐费幽寻【亭左名芙蓉屋】
　　袁江示繁条
　　碧峡来春雨清川泊晩潮客心如细草愁对是繁条玉女临岩翠金蚕出地销袁江初涨日羞过湛郎桥
　　谢胡大公子以宁
　　短防迎寒日清江傍客居刘生谁似尔鲍子故知予灭烛他乡酒高歌幸舍鱼中宵频感激不忍上柴车
　　秋山
　　寂寂秋山里行来径尽迷桥欹因碍石岩断又逢溪枯树悬朱菓飞泉挂紫蜺寒林延伫久冉冉暮云低
　　观瀑
　　幽壑分流急漴漴几道倾溅衣甞似雨坐语不闻声激溜因崖折沤花带草生匡山云雾里一望不胜情
　　遇曾副使宏有赠
　　白首归田清江曵杖年千秋高北府两使尽南天桂酒防阳幕椒花岭外船至今留石屋犹诵丈人贤【曽自号石屋老人】
　　二
　　玉节临荒服黄冠返曲沙赋曾飞防鳯笔下绾秋蛇彭泽新凋栁东陵早刈相逢刚晩节莫惜鬂邉华
　　过施男亷使寓亭
　　繋艇随行客聴钟到寺楼十年遗豸节一榻卧羊裘耆传成江表蛮碑着岭头卢陂千顷雪宛在碧天流
　　许使君歌席
　　华琯吹莲幕清觞度锦茵使君眞爱客妙伎总能神烛绕绯纱短歌翻白纻新琐儿方九岁冠絶魏宫人
　　赠许使君小歌婢
　　金雀鵶鬟小银筝鸳背分种花先种叶为雨早为云春草编歌扇秋江濯舞裙瑶台一十二安置任从君
　　于庐陵就防诗【有序】
　　乙已冬末群公西游者共集于双江之濵惟时飚敛冻乌裘向春俨车骑之将徂展蒯缑以自惜幸逢庐陵令于公慧男以河阳之长作平原之邀下榻南州为欢东道恍入戴逵之官舍便羁司马于都亭于是令君者本属人伦之表今成国士之知千里幸合一时难已屡仿习池之胜游不假邺园之公防烹鱼来幸舍似乎迭相为賔酾酒过柴车不知何者是客借芳洲之行乐同金涧以赋诗刻烛授言不拘句韵
　　日饮庐陵酒还看醉孟嘉宦游同是客賔至久如家山管寒吹雨江螺碧抱沙当杯看烛影舞袖几行斜
　　二
　　出郭携行屐芳洲载旅觞陶公过栗里山简在高阳花雨迎春发欢情入夜长前滩归路渺灯火看苍茫
　　春四日饮张经别驾署中
　　新歴回南郡清樽对晩衙入吴逢子布傍斗见张华夜火烟如雾春街雪作花椒盘同岁序何处是天涯
　　二
　　江上逢春早盘中泻酒浓虚亭围薜荔深幕坐芙蓉雪映筵花细云垂郡树重新莺啼欲下醉里聴从容
　　游象岩
　　天幕垂堤晓仙亭入路寛春云渔父宅山雨藐姑坛乱水停帆远诸峯拥髻寒此山眞可隐莫复问车盘
　　周南郡墓下作
　　古县连青嶂春山带夕阳谁人遗旧垅千戴一周郎雄镇巴丘险荆门天堑长英雄何处见下马泪浪浪
　　重游青原七首
　　为念青原胜重来过祖堂林疎惊岫豁源逺识溪长曲磴连云壑空坛到夕阳上方钟磬杳相视转苍茫
　　二
　　入寺愁云暮寻山恐路迷幸随元亮舁再宿逺公溪佛壁开新画禅房记旧栖谭经聴未暝延伫石梁西
　　三
　　策杖逾前磵携餐上晩亭园葵披露碧山木拥潭青怖鸽飞珠墖归龙绕镜屏钓台相望起浑欲渡沧溟
　　四
　　共发清钟晓还寻众壑深欹流縁岸仄初日隔山隂衔木天邉鸟飞云石上心前冈不可度歇马在长林
　　五
　　嶂合前车隐峯廻纵屐遥循崖甞避石渡水不须桥午过莲闗饭冬晴药地苗青原幽絶处一憇旧僧寮
　　六
　　内史推灵运贤师过惠休浮庐开碧涧愚谷本丹丘接麈超林樾层茵坐石流清霄笙鹤下恍在万峯头【时施愚山与药公坐石久谈浮庐药公号】
　　七
　　不信曩游浅居然新径通山楧临水白霜草接春红饮犊迷樵路饥乌散梵宫盘溪三十度总在碧云中
　　分得咸韵同诸公饯刘涞之贑州
　　高观成清饯深杯喜共衔因歌弹短铗就道拥长镵朔雪防阳树寒风贑水帆明年归雁度慎勿惜书缄
　　送曽三还峡江同用鲛字
　　曾子眞豪士英年在草茅穷冬归玉峡樽酒送寒郊车路停邉马刀容饰海鲛扬雄今愧汝不敢解人嘲
　　又同用江字
　　送汝东归去章江共峡江天涯人好合国士尔无双野鸟啼清观梅花防玉缸名材知待用何必问三邦















　　西河集巻一百六十八
　　钦定四库全书
　　西河集巻一百六十九
　　翰林院检讨毛竒龄撰
　　五言律诗【二】
　　赵司马任长沙
　　久擅矕龙誉新逄展骥秋驱车遵岳麓司马重潭州青橘湖边酒黄陵庙下舟湘南十万户乍见一星留
　　题黎城令去思画像同韵【像坐石手持一杯】
　　驱虎曾留治栖鸾旧有名弹琴懐赵亮画像对方平坐隐壶闗石杯衔潞水清披图遗老在谁不认黎城
　　赠移居
　　一牖长开瓮双轮且载书陶潜方卜宅晏子又移居野隧通流细隣墙凿照虚东西花外路何处少来车
　　二
　　在昔传迁教于今识处仁到门无杂客是巷有居人药灶分精馔花堦当绣茵清谈饶徃复张镜在东隣
　　楼雨作石榴赋答友见讯依韵
　　顔渊尝负郭王粲已登楼君自歌山木吾方赋石榴烟霏林外动雨气槛边浮不道游梁返从君又唱酬
　　送孟逺之京
　　梅雨大江平朱花驿路明三年溟海客五月永兴城白纻留欢曲黄金市骏名旧京屠狗在到处有逢迎
　　何紫翔女弟子弹琴请赋
　　纎手落珠盘踌躇轸未安停弦分黛巧拂指堕钗寒月露低红幕春波泻紫澜龙唇和鳯足都作锦心看
　　月
　　不道他乡月今宵偏倍明大江通夜落高阁近天清暝树千重远人烟一望平乡闗看渐渺愁聴暮鸿鸣
　　游侠曲三首
　　结客平陵去从军灞浐游黄金悬代马紫艾饰吴钩睥睨倾三辅纵横过五侯挥鞭何处宿西北有高楼
　　二
　　白羽闗弓劲青刍饫马肥名成排难久恩在报仇稀花气风吹铗珠光日照衣长悬三尺组愿取右贤归
　　三
　　剧孟原多义刘生未是狂征歌轻百万纵博便千塲醉狎平原客书平大夏王从游新子弟半在鬬鸡坊
　　少年行
　　久宿金张第新随赵李车银鞍珠騕褭寳带玉蟾蜍翠羽遮苏弹鲜花插妓裾平明驰委巷只为问専诸
　　二
　　六郡齐推毂三河旧擅塲传家中卫尉拜爵羽林郎紫燕穿云疾青骹掣露长东隣碧玉好休嫁汝南王
　　才子
　　车骑梁园贵风流邺下推鸿名惊海立藻语掞天来汉赋黄金重江花防梦回倾城争慕悦幽思满琴台
　　丽人
　　絶代曾闻唱専房旧有名春云花底艳朝日镜中生金屋怜藏惯铢衣愧织成生来懊恼性不解茂陵情
　　二
　　十五卢家妇千金秦氏娃尚衣归玉辇修幔绕铜街独茧分眉缕双龙入鬂钗高唐新霁后云散满天涯【征说曰街或作堦误沈约赋铜街丽人】
　　和张缵孙慕曾吴百朋马骏程淞于倪之煌草堂宴韵得秋字
　　曲院薪槃合清樽花榭幽淮南丛桂晩天上白榆秋对酒逢三益分鲭过五侯射阳新月影看入玉杯流
　　赋得秋字赠倪之煌
　　知尔能千古思君歴九秋相逢公路浦犹着子陵裘凉月浮洪泽寒风动楚州千金亭下过尚拟饭韩侯
　　碧玉
　　碧玉南园里春光事事新绯花娇映面黄蝶小随人露重滋裙绣风生约领巾三朝并五日何处少良辰
　　同客饮归
　　金钥下严城官街一望平客难骑马去月似逐人行花犬骄还吹桐乌栖欲惊楼头有红烛为汝一相迎
　　饮程涞进士
　　久念瀛台客忻逢淮水头花间开露席醉里解霜钩誉重三都赋风高百尺楼寒城刁斗静长忆汉通侯
　　赠程淞
　　淮水下甘城东游遇少程文章遗世俗意气重平生结缟倾湖海闲门缭杜蘅承明献赋客尚自愧难兄
　　二
　　十载思君久三秋遇汝来论文枚叔里把酒伯伦台紫鹞横沙起黄花绕砌开芦中有穷士相见莫相猜
　　张新标吏部初度
　　晓日啓曈昽金樽琥珀融嵩生怀甫相人望属山公颢气当闗紫秋渡海红内庭饶部伎幽兴满丝桐
　　二
　　系绂开华屋县弧就绮筵鳯毛飞防袖雁足踏冰弦淮水长流地张星本在天汉庭尊吏一倍惜君年
　　饮黄园过宿马西樵聴山草堂
　　雨夕名园饮随君宿草堂暗星流地湿夜水到门凉熖影牀头短交情梦后长晓来湖口望烟雾正苍茫
　　二
　　地僻乌啼早林深日上迟竹垂犹带雨花暖渐飞丝曙色当虚牖朝烟散逺陂东湖频放棹不敢忘前期
　　赠王孙晋四首
　　汝本佳公子英年擅妙才赋成天汉绕笔落海涛回萧寺停花駠莲堂共酒桮凉秋丛桂里借汝一徘徊
　　二
　　斯世难为偶伊人可乐群文章传有日意气看如云孤榻怜秋晩登台感夕曛年来抒史传只记信陵君
　　三
　　大雅将谁属名材有是家挥斤逢郢士鼓瑟恋瓠巴良宴千秋赋寒城九月花登高云阁后吾欲上君槎【西河有云起阁登高诗并序见七律巻】
　　四
　　家世钱王裔移来隋苑人三秋登北固二十度南闽誉起推黄绢文传对白麟天涯漂泊里念汝早风尘
　　家人随行者归待海陵续寄
　　送汝还江浒浮家泊海涯榴开怜昼永草短恨春迟渌浦停双桨青衫缀五丝渡头休错聴唤买豆娘儿【嘉模曰前诗云渡头唤买豆娘子正是我来江上时故有落句见七古巻　蔡子搆有代答诗】
　　憇一沤亭
　　涨水浮千顷寒亭对一沤近城朝雨暗孤榻暝烟流碧树横前槛朱花蔽逺洲湖南饶古寺钟磬日悠悠
　　怀鳬亭答寄
　　久客思家切怀人惜会孤几番回北辙只是恋东湖逼牖生云莽闲亭狎野鳬从来乘兴事多半在菰芦蔡尔趾刘汉中黄世贵舒章倪之煌童衍戴金舒起鳯集一沤亭和尔趾
　　曲渚环幽榭临流近野航樽前云鹤舞城上草花香水涨分隄带歌清绕竹房今朝良防防能慰客愁长
　　集阎修龄若璩父子即席
　　东第邀群彦西园集酒徒清缸开玉露画桨待珠湖角绮梁王赋烹鲜陆氏厨讴吟相间发不忍聴骊驹【嘉模曰珠湖即东湖时查伊璜同赴饮尝曰即事可念者莫如画桨待珠湖五字】
　　二
　　白帢聨深幛黄花插近筵賔朋王谢贵父子庾徐贤水调翻银管冰浆泻玉船淮南秋色远对酒正苍然
　　施男所著名卭竹杖赐教却赋
　　都峤苍梧使卭山博望枝荒经徼外得新语槖中遗碧楮繙铜鼓红藤缄石脂东观饶秘笈惟有长卿知【施长卿石渠讲易】
　　寄呈伯兄六十初度时余滞淮
　　困甚犹知岁游来倍念兄违时惊甲子彻夜望长庚故国双樽启清天一雁鸣淮南丛桂树长是傍霜荣
　　二
　　好学曾观国流年竟杖乡俟儿生绕有弟去他方天日经秋烈淮流到海长只怜三载客不寄一清觞
　　书杨方孝亷巻子因赠
　　长泝临淮水非闗羡钓鱼愿从伯起学最爱子云居掷麈谭名理挥毫写道书交游湖海士为汝久停车
　　过桃源作
　　栁色惊春至桃源傍晩过茫茫垂白日滚滚见黄河野戍回鸿雁飞尘暗马驼当垆多美酝不醉奈愁何将渡湖寄戴金蔡尔趾刘汉中黄世贵倪之煌舒章王宏昌刘琯
　　借尔为兄弟浑忘在客涂对花长共饮得草自相呼晩岁惭钩党春山别钓徒荒鸡重问渡涕泗满前湖
　　宿州道中
　　逺树低天碧春烟着地生乞浆林下意折栁路傍情联辔追徒语回鞭惜马行轻风吹短裌看过鄼阳城
　　春店
　　春店荒鸡早寒闗晓度迟一竿看日上百里任风吹野火烧禾秅村烟挂栁丝巾车徒邂逅南北总无期
　　旭日
　　旭日铺平楚春冰泻曲河东来趋早集南去近朝歌乡窖同炊黍烽台久荷戈登高逢令节竟向客中过
　　日日
　　日日见日出朝朝行暮春鸟啼怀故国马首恋乡人旅唱吹山莞亭餐供野芹鱼台空渺渺无地可垂纶
　　和黄二翰过访寓亭原韵
　　羁客空亭静怜君舍棹过大都清兴合只觉野云多菰草浮红寺萱花映绿波开轩相送晩暝色上林柯
　　自梁归道淮和黄二之翰辱慰原韵
　　梁苑清樽在曾从司马游淮南归棹近复为故人留招隐青山暮怀君桂树秋流离多诞节谁与赋旄丘
　　王生索甡赠字
　　揽胜时求友逢君喜得朋鸿文垂皎日白帢耀层冰慷慨追文度风流薄茂芳名千载事谁不钖嘉称毛甡懐归适陈二给谏赋梅桞度江春诗属笔写情兼寄江南旧游诸公
　　腊尽流澌动春还淑气妍风花笼草树愁思满平川梁苑收残雪隋堤拂曙烟江南与江北相望各凄然
　　二
　　羁旅萧条芳华次第开春光何处度梅桞日佳哉风景他乡暮烟花故国催芒芒江口望应有赋归来
　　调执随【并序】
　　三原杜苍舒携僮执随游山隂骆明府叔夜馆之宴溪山别业酒酣各起口占调执随诗约先成得饮执随乃下拜捧酒为寿焉
　　高馆醉春风相逢明下童灯前惊越艳花底见秦宫湿葛裁衣白含桃渍齿红越人歌未了愁杀杜陵东【嘉模曰李贺黄头郎诗石云湿黄葛湿葛本此歌不作吟越人歌见说苑】
　　种葛篇
　　种葛逾前坂生蒲满上津日高悬马的波细蹙鱼鳞啼鵙生名赵栖乌家姓秦青溪逄小妺不是秣陵人
　　逄吴廷桢白下
　　最念延陵裔相逄白下桥怀人贻绿绮久客在乌聊吴女垆边酒秦淮雨后潮独怜长乞食吹笛不须邀
　　旷野
　　旷野犹行役荒城减送迎向风人语咽映日马蹄横同父皆蒙难依人敢败名短亭青草发相顾若为情
　　发滁州度闗山岭
　　秋杪方回辙冬寒又在涂日斜融冻草夜起剉霜刍紫罽新车幔乌衣旧酒垆闗山千里道一望总荒芜
　　二
　　下蔡趋程缓南滁就道闲宵灯停馆舍晓月度闗山林里回车斾沙头聴马镮依人方未逹嵗暮敢言还
　　清流闗谒闗将军祠
　　夫子汾川秀风流世所师闗山萦峻岭灯火照神祠集木鵶飞后垂堂虎卧时同为亡命客下马一相思【陆云士曰哑哑飞鸣翔而后集见答操书又当时称将军为虎臣五六是借境作防注法闗山即清流闗非姓】
　　江上答许君
　　未筑吴中室还为江介逰红樯浮永夕白苎发清秋贳酒三洲渡题诗万嵗楼他年许元度相忆在同舟
　　云间杂诗
　　避地过三泖探竒到五茸乗潮环白马系舰是青龙越客追范蠡吴人识顾雍渉江秋正好不为采芙蓉
　　二
　　娄水云间县华亭谷口矶文章如积玉人士爱单衣海鹤聴来晩江鱼看渐肥只怜流荡子无地可言归
　　三
　　自昔云间俊尝推二陆才只今兄弟玅又见董生来【董含进士俞孝亷兄弟各以诗文名世】对防开金殿成文号玉杯如何龙跃久犹自困蒿莱
　　四
　　清士看谁在佳儿本自超【谓徐致逺及子宁也】书篇留北海父子着南朝有客吟芳树延賔过逺条玉台余藻鉴好句待君标
　　五
　　蹔憇横云麓还浮上海濵三江开夏后别浦念春申吹笛难归楚无衣尚在秦西州当日路恸哭是何人【华商源日西河兄弟俱少为陈大樽先生所知故有落句】
　　六
　　处州贤太守归卧西郊庐【周使君茂源郊居】隔岁方贻劄经年自著书趋庭饶孔鲤去郡解铜鱼谁念篮舆内东方千骑居
　　看雪即事和韵
　　飞雪满层阿楼头鸟雀过暗云长接地冻水不翻波落絮抛朱网凝华积素柯江山千万里凴眺试如何
　　宿吴氏江园感旧之作
　　碧树丛丛暗红栏处处通柳遮云外月荷度晩来风幔卷惊栖燕江深见下鸿迢迢银汉影偏向画楼东
　　简娄县黄明府【时新析华亭为娄县】
　　鼓枻逋儿兴开衙仙吏情人逢吴地胜县本汉时名夜雨青龙舰秋霄白苎城到来刚九日不敢问渊明
　　赠周纶
　　公子何年少才名世共谙门间推玉树天上识瞿昙倒屣惊河内分居在道南著书才满箧已自过桓谭【时过示文集甚富】
　　答张五彦之
　　吾思曲江叟垂老隐沧州狂士歌衰鳯隣人讳盗牛贻诗如越石卖药即韩休惭愧吹箫客千金何处酬
　　奉答东嘉陈玠客游见寄
　　仲举真名士驱车赋逺游文章传洛下家世在东瓯楚颂湘兰暮乡书海鴈秋它时秦望月应对谢公楼东嘉陈玠未经披觏曾梦予靣以示于友宛然有似知已不隔遂有此事辱贻诗记述防其将归奉答代谂
　　苦忆青山外贻诗紫水傍前期要范岫掌梦借巫阳海国蛟龙满瓯江道路长愿君还故里勿复向西堂
　　平野
　　平野白漫漫中原朔吹寒髙云鸦背落积雪马头看堠舘冰虀薄村田燎火干千秋淮蔡路相顾在征鞍
　　早度荒庄铺
　　亭钲侵晓发旅酒隔宵沽路白兼霜濶莎红带日铺冰连狐迹浅木落鹊巢孤冉冉荒庄度伤心又岁徂
　　津桥遇雨
　　圩岸初成道村桥数问津雨丝飏里旐泥水浥车轮碧玉垆头女红氊马背人衣缁全改素不用涤轻尘
　　秋早
　　秋早嫌霜薄村寒惜酒浓沙程长换勒土堠自悬钟翠鸨行高垜僵桃接断墉天涯无匿作来徃欲何从
　　马上
　　马上踟蹰起伤哉搆此生洁身逄纬繣早岁困戎兵偃仰时逾迈纵横计未成可怜肮脏久仍负佩情
　　磨盘岭
　　早队驱长磵前行俯峻鞍缨枪移树小铃铎隔坡寒雨隙分鸦路天低上蚁盘王阳时在险泪落不能干
　　憇颍州城东庙
　　计程来颍上此地去河中路僻州城白村孤庙壁红土蘓担妇防路树表神丛多少栖迟意行行荒郭东
　　赠金焘孝亷逺游
　　春草生江渚王孙正逺游高文惊五岳折简走诸侯栁下青丝辔花间紫绮裘相逄韩别驾莫便醉杨州
　　和张广文游白云山作
　　客至山容胜春回涧道晴断崖留雪迹虚壑受风声天逺看鸿度林长信马行前冈题字处冉冉白云生
　　寄张七梧江宁幕府
　　四载留河内三春傍海隅未逢曹子建长忆阮元瑜名重云间鹤饥随幕下乌不知殷羡札曾得寄来无
　　金黄门五十
　　张湛驰嶤阙王褒使故乡苍龙环北斗鸣鳯在朝阳婺水呈丹箓秋花映皂囊黑头看入相五十省中郎客归蒙王余高招集新宅同徐芳声蔡仲光何之杰文朱玉贞并令弟宗高分韵
　　洛下懐归日谯东筑室年湔衣从久客把酒后诸贤接槛藏幽壑当堦引细泉斯游如可纪应续永和篇
　　二
　　仲寳微言着方平相见踈乌衣逢旧侣碧椀冒新蔬啼鸟开帘静观鱼出洞虚酒阑探石室多有未藏书云间董进士含招集以解维不赴蒙寄见忆有谢
　　高馆方开宴前湖已问津多情罗荐席无分接车轮邺下行王粲兰亭待许询至今闻啸咏愁煞荡舟人
　　怀董含
　　自别云间去三年度汝溪蒋亭方二月吾忆董胶西蕙草春前寄苹风醉后题【见寄诗有卷帘黄雀雨吹防白苹风句】双缄思不尽长使角巾低
　　二
　　结识空区宇谁能逈出群长辞季布约为看董生文暮雨娄江树春风上海云思君独不见归鴈自纷纷万竹园沈九主考席同周玉忠虞相罗坤冯肇梅令弟华范
　　客邸迎秋爽名园入画隂楼从天半出池傍竹边深接轸皆联璧倾桮宛防金大都乘兴地翻见子猷心
　　同诸公登雨花台
　　及兹秋日爽一上雨花台城郭千重起江山万里来青天回浩荡黄叶下崔嵬六代繁华在看君作赋才游佟园同沈嗣范主考令弟华范周玉忠罗坤姜灿
　　佟园佳丽地临眺及秋晴山啣虚阁逈水映画廊明草树长林茂楼台隔谷成祗因仙客到鸡犬笑相迎
　　遇张梧江南幕
　　久别还行役重逢倍惨凄闻抛泾上宅仍挈鹿门妻谢墅千秋筑郗家一幕栖【雏隐家室俱在幕】白鱼潭自好勿径住青谿
　　别鶵隐江南有谢
　　东冶亭边酒西州路下吟人从秣陵别情比大江深秋气回长荡天涯惜寸隂濑中重在望何日好投金
　　沈秘书夜邸聴伎二首
　　暮雨过黄叶秋星出紫防台城方漏下官舎有乌飞酒色侵人面灯枝匝伎衣天河都泻尽未觉按歌稀
　　二
　　桦叶烧堂烛桐隂鏁院斋賔车藏左辖商市散前街舞罢调辛饍歌长换子牌最怜聴伎处门外是秦淮【吴符日估散街前伎围灯里全非泛冩至门外是秦淮则神思俱动矣】
　　登牛首禅寺
　　牛首恢龙藏空山展妙台金花三界落银杏六朝栽磴入云间渺江从天际回登临双阙上懐抱亦悠哉
　　二
　　绀国三乘竺丹梯百丈莲献花来众鸟嵌壁挂诸天山静经声遍峰高塔影悬懒融如说法愿叩白云边
　　赠江宁守
　　吾钦龚渤海还遇杜荆州清如建业水操比秣陵秋署有迁莺木家传买犊讴谁言防士贱不用过诸侯
　　二
　　领郡需亷吏分符俨上卿堂高云满坐车过雨随行防韭从任氏披裘似晏婴内庭颁手诏惟恐厌承明
　　晴雪
　　朔雪看晴霁忻然北郭行路寒冰未折竹动糁犹倾曲渚凝潮黑隂崖背日明幽怀如洗濯襟带有余清
　　冬行
　　薄日融霜野严飚冻水陂喜看山顶雪误踏路傍枝沙鸟连隂聚檐茅带泽欹萧条松栢意惟有岁寒知
　　日渉
　　日渉荒园趣时来问舍情槿花看午落茭蒂及秋生野雀空仓聚隣鸡高树鸣采桑春候早五马待经行旅病司游翻杜诗有露下天高秋气清一律散撮辏叠勿仍连偶因触病字亦成三首虽乖大雅殊遣抑怀
　　独歩疎檐菊应惊宿雁鸣新秋逢再病遥夜倚孤城月下灯犹接天空露自清双帆看不至南北旅人情
　　二
　　旅卧人犹病山空魂独惊孤灯悬宿照双雁下秋清鸣杵高天露新书遥夜情倚檐看北斗应接汉南城
　　三
　　孤月接高城秋空天汉清鳯书悬不至牛宿看应惊旅杖逢人病山灯照夜情踈檐新露下犹自杵双鸣【附陈康侯诗　病应高杖倚气接夜檐清秋至人逢菊山空月照城南天看北雁双宿不孤鸣独歩悬灯下无书自旅情】
　　腊日发章门戏翻李颀送司勲卢员外诗呈姜侍御
　　欲发章门晩文题荐腊新汉郎今侍史仙女夜归秦下雪澌阳月添鸿度早春扬雄长草赋似忆道周人
　　二
　　柱下今归发鸿文似五千长门题夜月女史侍秦仙春草添新腊河流忆昔年新章雄建立早晩荐人传【附陈康侯诗　雪色宫门晩扬雄荐赋新鸿归已度腊草发似传春夜汉新流地河澌早下秦文题五千者柱史故仙人】
　　赠日者顾生
　　詹尹端日君平卖卜年春风吹斗角河水下星田皂帽欹孤榻青囊检秘篇数升清酒在那计杖头钱西河集巻一百六十九
　　钦定四库全书
　　西河集巻一百七十
　　翰林院检讨毛竒龄撰
　　五言律诗【三】
　　越城观猎
　　较猎越城东旌旗岀郭红翻鹰飞朔雪走马踏春虹壮士争金埓将军控角弓离台行乐地驱骋夕阳中
　　登山晓楼望横浦作
　　放晓登山郡乗秋望越台江流从北去海日自东来铃阁迎风动戈船下濑回天边横浦树应傍岭云开
　　旅舎
　　旅舎盘丘垅他乡恋物华露流常湿树霜暖不雕花江减看帆小城荒觉路赊雁归浑未定犹似滞天涯
　　姜都谏觐归候转
　　负弩作先驱衔恩假旧闾昼归重戏防春殿久牵裾上秩需迁诏空函贮谏书乡游真可羡数世有悬车【其尊人虞部公为宗伯公冡嗣】
　　扬子桥示友
　　京岘云霞曙芜城草木凋秋风渡寥廓海色上金焦雁尽洲树人逢扬子桥乡闗吴楚隔何处问归潮
　　江南春
　　春到江乡艳花连海郭长清明兼上已处处倚新妆列阁环青嶂平船映緑杨美人归渡口宛转堕明珰
　　二
　　冶色三台丽晴光一望遥青田平绕路緑水细回桥栁市迷车骑苹风飏绮绡春阳一百日日日可怜宵
　　南征词
　　大将下三泷东风引斾幢戈船开晓驿花浪满春江越徼方驰檄瓯蛮已受降画梁新燕子早晩看成双
　　蔡五十一同伯兄过寻甡西湖
　　故国归难得春山望欲穷呼人谷鸟下寻弟黍苗中零雨淹湖寺浮云蔽海东三年襟上血相视暮灯红【希轲曰新序以黍离为夀寻伋诗韩诗称尹伯封求兄伯竒不得作黍离黍而为稷者忧不识于物也鸟鸣幽谷犹求友生皆诗句】
　　泊荻港
　　荡桨葭乡逺维舟荻港稀蛟龙蟠水宿乌鹊近樯飞雨歇繁昌驿烟横板子矶当涂无旧土歌咏欲谁归冬夜湖西席限韵二首时计百司理将晓行
　　千载征西宴同时邺下贤觞流歌管外烛坠舞衣前霜柝严城静星河晓幕悬骊驹谁待驾只有使君船
　　二
　　华馆饶清兴新歌夜未央裁诗刘庶子别席庾西阳月上移蕡烛霜霏薄羽觞明朝有离客欢防转难忘
　　东望
　　东望三江近西看七泽长到舟怜并缆私语习他乡日落山城冷烟生草店凉波光千万里江路好难量
　　宿垆下早发
　　春坂横江馆晨装去市垆霞翻城上锦露散草头珠宿蝶衔衣带栖鸦起辘轳出门逢小吏刚向府中趋
　　题馆壁
　　洛下花争发河中水正流春阳生大道西北有高楼浦口逢神女卢家字莫愁清宵深馆烛犹许重淹留
　　从龙津逹葛溪舟次
　　道路邅回日江湖樗散年彤山开古县碧雨涨春田斾转沿洲市樯鸣上濑船九龙前望杳彷佛度青天
　　登镇海楼和友
　　絶槛横秋耸危楼俯地雄烽烟遥海外樽酒大江东帆影随潮白枫林带雨红乌鸢千载泪长在和歌中
　　过陶桓公故居
　　竒绩着天壤当年有老亲求名忧士贱留客值家贫建节长沙郡遗居鄱水濵我生悲负母感此涕盈巾
　　长门怨
　　莫作长门怨长门怨自长銮舆回上苑歌舞在平阳玉殿鵶飞白金铺日下黄愿为华烛影夜夜侍君王
　　上舞昭君
　　翠羽辞春殿氊车向朔风河流通塞口野火照衣红粉黛销吴地琵琶忆汉宫可怜上下舞尽入怨歌中
　　送客屯安州
　　洱海浮天逺昆阳扩地遥新田还汉驿壮士佩吴刀漕挽占城种军移郧国苗转输无用谕勿上长卿轺
　　塞上曲【旧注曰古西征也】
　　太白动高秋征人上戍楼风号沙曲里天尽海西头半壁跨闗陇前军度塞沟专征年尚少莫道未封侯
　　二
　　上将调边畧中兵出渭桥黄花秦地戍赤帜汉年标雪后留遮骑云间逐射雕古来称善战莫过霍嫖姚
　　三
　　出塞无中防开疆有上功沙流秋濯剑闗月晓悬弓汉阵三河震边隂万里空捷书连挿羽看入未央宫
　　登富春山
　　放溜下江闗春风辍棹还晴云开絶壁一眺富春山江鸟寒波静山花锦石斑高楼吾所向聊此遂幽攀
　　赴新安至七里滩作
　　东归苦行迈南渉上新安水木干云乱沙禽拂浪寒孤吟随荡桨多难负垂竿何日风波静还来住此滩
　　泊严滩有感
　　晩泊傍斜晖临江泪滴衣年华新岁改京国故人稀云散岗峦彩天垂薜荔围严陵台下水但见暮潮归
　　携田甥登严陵钓台
　　缥缈临高台凌虚亦壮哉浮云分磴出落日大江回客卧千秋在滩鸣七里来羊裘如可待吾亦负竿才
　　早渡扬子
　　孤屿浮红旭高云荡碧虚扬帆回北固破浪出南徐晓树迷三楚春潮渡伍胥芦碕何处是湛湛欲愁予
　　观海
　　东去观沧海南行泛百川晨光开白地秋水属苍天鼇徙三山外鹏飞六月前空期羡门子采药是何年
　　二
　　初日浮孤岛洪波荡九垓南倾从混沌东望见蓬莱蜃起云连涌鳅高水大来何当挂席去天畔一邅回
　　三
　　秋色翻溟渤晨征企混茫乘槎随汉使鞭石笑秦皇水气粘星黑潮流滚日黄大瀛环尽处乆已识扶桑戴公南归餽予故宫人所用镂管玉管二枝有赋
　　彤管分金缕丹毛被绿璵长门曽写赋东观旧修书湘竹随巡去簪花供奉余锦囊才启视光采照衣裾
　　二
　　谁把昭阳珥携来海上翁雕函传汉代金管类湘东露浥仙盘碧花披女袖红如何沦落此相抱冶城中
　　看月
　　何处闺中月盈盈起故闗全濡羁客袂空到美人顔遥海生将满高楼照未还秋来三度看两度见弓弯【希轲曰古诗有海上生明月明月照高楼句五六用此】
　　宿江寺
　　春宵宿上方春雨思茫茫花气冲帘细江声入郡长歌樽通梵宇归梦满禅牀何事偏留滞吴乡共楚乡
　　送李琦还家襄州
　　送汝还襄邓春风起大隄家浮青雀舫人唱白铜鞮诸葛隆中客厐公江外妻可怜新种栁都似武昌西
　　遇邵二怀棠自潮州归赴公车
　　故国三年别天涯一望长公车驱冀北客路返潮阳湖海逢张俭才名重季方【令兄公南齐名】将携新语奏莫恋槖中装
　　江阁新晴即事寄伯兄
　　客里回初日楼前趂早晴近栏江气落映壁水纹生晓榻裁书遍春帆折布轻愁霖罢唱久长负寄兄情
　　二
　　零雨销江阁晴光满郡湖奔流方卷练滴叶尚悬珠塞雁干将度原鸰暖自呼如何春候逺日日在修涂
　　襍诗
　　屡被春前酒重寻郭外村沿溪浮水碓深巷闭柴门啼鸟一声静梅花万树繁南天苦流滞谁与赋丘樊
　　江园
　　江路入深深江园倚碧浔流云当槛落接叶满庭隂马埒沈春水鱼牀啄暮禽何年商妇在时起隔江吟
　　过普安寺并看刘孝亷伎童学伎
　　古寺三车合荒城一径斜秋云笼寳塔晓露滴金沙红豆篱边子青莲座上花善才华鬘好看绾佛头髿【寺有响塔金沙泉】
　　宛溪
　　宛溪八九月秋水绕溪生吾寻宛溪路还爱谢宣城楼日褰帘皎溪花近岸明行游垂尽处犹聴咏歌声
　　送冯之京归里
　　蕙带束轻装萧然返故乡甘贫辞薛客未老念冯唐零雨川原逈干云意气长绿杨新幔影咫尺是河梁
　　襍诗
　　古驿通丹巘山亭障碧茅佳人酤竹叶干鹊噪花梢地僻乡书断江深市斾交春还愁未遣栁絮莫频抛
　　遇黄大有赠
　　织贝装书轴裁丝绕剑韬春光开白堕野马挂青袍东府賔朋逺南行江汉高翻飞余背羽愧尔鳯凰毛【嗣佳曰野马游丝见庄子】
　　秋后荷池泛舟
　　小艇下荷池秋风拂水涯蒲矶收枕簟花浪蹙胭脂洗袂牵菱刺停桡结栁丝野塘歌咏罢刚值晩凉时
　　寄怀姜侍御图南分司南昌
　　节钺洪都府屏藩牛斗间高名震吴楚伟伐控荆蛮江树思来渺湖云望去闲南昌陈仲举应向穉亭还丁司理偕内君王夫人玉映四十初度一在九月一在七月
　　四十悬弧日同逢设帨辰建安推敬礼林下重夫人漉酒黄花近支机防驭新从来歌颖秀大抵在秋旬【希轲日汉郊祀歌秋气肃杀含秀垂颖　闺中称夫人系其生氏西河选越诗称祁忠敏夫人为商夫人或非之西河有覆友书甚辨如王司徒妇称钟夫人右军妇称郗夫人李矩妻称卫夫人郑文学妻称孙夫人类世说王夫人与顾家妇对偶然耳他便称谢夫人矣见文集巻】
　　宫词
　　玉辇推青草金房敞碧渠龙盘仗下舞鳯转殿头书执防分环卫裁纨献倢伃长门无用赋愁杀汉相如
　　二
　　万乘惊銮驭千门识冕旒风高鳷鹊观春暖凤凰楼酒捧南山翠花纒清渭流少君方进幸东望指瀛州
　　三
　　清宴回长乐探春出未央侍臣青琐闼仙母白云乡秘戏迎雕轸雄词起柏梁升平新有奏千载诵君王
　　四
　　御栁摇风细宫花滴露浓晨驱翻鐡骑昼漏下铜龙弟子催供奉昭仪敕幸从仙盘颁瑞下擎出玉芙蓉
　　五
　　晓观移仙仗春林转羽旗征歌宣曲殿教战定昆池花翦千垣防星明五畤祠飞来双白鹄方上万年枝
　　赠李升就学
　　尚有诗书意宁无礼乐情我慙晋处士君作鲁诸生晚日花间酒春风江上城汾亭能就学从此送君行
　　题孤山表忠祠
　　事君防患难在昔死官僚楼观祠遗烈冰霜识后凋山衔天目雨云涌浙江潮朝暮看歌舞忠魂应未遥
　　二
　　岂欲栖幽境曾经从鼎湖封章廷阙逺祠庙海天孤絶阁环丹巘沧流漾碧蒲丘山懐古地下马几踟蹰
　　孝女
　　孝女秉幽姿灵帏展素丝春兰时防鼓夜火满丛祠江畔青螺水碑隂黄绢词商船留赛去愁煞上潮时
　　西施庙
　　浦口西施庙萧萧竹映门越王山下路寂寂苎萝村红粉沟头水青苔石上魂夜来余里妇灯烛伴黄昏
　　题听山堂【马骏别业】
　　丛薄秋风里岿然一草堂到来听不尽只在此山阳管席环笙磬桐台翥凤凰淮南有賔客洗耳向沧浪
　　听罗牧弹琴
　　未辨弦中趣徒怜爨下材秋风吹海水落日照琴台目送归鸿逺弹成野鹤来雍门原有泪不为薛公哀
　　二
　　阮氏长留啸钟期复鼓琴高台垂晚日野寺间秋砧离黍他乡泪飞鸿国士心抚弦萦伫久袛为少知音
　　为河上白女冠弹琴作
　　旅泊依河岸鸣琴起鬲津华阳仙子操卢女汉宫人海鸟衔红药天鸡叫紫辰青谿凡五弄并入洞中春
　　入虎丘
　　钭日山塘暮清秋古寺分楼台衔树雨磐石坐溪云地胜开龙藏天高见雁群真娘坟上路长记醉红裙
　　舟泊登望
　　朝雨五湖烟江南正采莲丹楼凭浩荡碧草望芊眠近市要离冡浮家范蠡船可怜漂泊久愁过酒城边
　　吹笛
　　伍相曾亡楚梁鸿乍入吴赁舂来有意吹笛向何途晓树迷长荡秋风起太湖壶浆裁欲掩流涕下菰蒲
　　重过净居
　　不信枝头絮还为川上萍山门今又到磵水旧曽听落日穿林白空云出岫青逺公高咏在留和满中庭
　　岸坼
　　岸坼疑天尽沙平与地浮万程惟水宿千古此江流篠曲藏渔罶芦花起棹讴烟波无限兴相顾各悠悠
　　高邮
　　一片高邮水苍茫晓缆开苇深知岸濶水浊自河来估市悬帘绕驴车振铎催沙城回泊处樯橹倚层台
　　早发
　　曙鼓开朱鹢晨钲出白陂波横聨榜动风仄挂帆欹闗逺征呼静舟凉睡起迟樯乌啼最苦不使近船知
　　饮马骏宅
　　我醉扶风酒南湖落照时丛兰披草路鲜鲤压花瓷解佩聨刀错倾觞倒接防原来绛帐外也有坐弹丝
　　沽酒
　　沽酒驿楼边杨花入暮天车声惊异地门影记当年江下兼程度垆头一醉眠春莺如有恨啼杀碧帘前
　　过四洲寺与朱三冯大
　　共作临川客频从化国游慈云开象驾寒日恋乌裘人事分双树天轮转四洲上方凭眺逈应有仲宣楼
　　逢朱三却忆难兄朱大士稚
　　绀舎逢车笠黄花对酒巵天边鸿雁侣衣上鹡鸰诗南海闻琴夜山阳偶鍜时祗余难弟在相顾泪如丝
　　邓子
　　邓子本龙骧相逢大道傍谈兵回骏马吹笛上胡牀意气樽盘合闗城雨雪凉东都推将相谁不重南阳故人黄开平死十年矣旅梦然醒而有述
　　委抱忽不乐幡然泪满巾十年泉下友一夕梦中人别路萤如雨荒城鸡未晨可怜相忆语仓卒未曾申
　　入石溪寺
　　碧嶂萦溪逺青林入寺幽堦前听雨过城上见江流寳树迷天界春花对客楼到来题字者谁识旧裴休【寺旧有裴休题额卢肇读书台】
　　石溪寺遇雨
　　古寺倚青林禅闗一榻深江雷奔夜壑山雨破春隂楼逈连官阁灯明见客心故乡千里月梦去几追寻
　　东湖
　　东湖看落晖湖上啓双扉近水堤常湿无风花自飞林深重载酒春晚欲添衣旧日渔洲侣相过在益稀
　　沛城道怀大敬宪臣南士因作
　　二月淮徐道春风马上行故人千里隔新栁万条生凤举慙河内莺啼过沛城枌榆仍作社无限旧游情【希轲曰向秀从嵇康鍜河内五君咏曰攀嵇亦鳯举】
　　碧树
　　碧树藏红斾朱门映绿潭春风归海甸寒食在江南官市初调马人家旧养蚕丹阳新栁下何处觅刘惔
　　望阁皂山
　　灵境何年到莲花望里生烟林浮海日云气满江城地逈丹台逺春深洞壑清苍苍一以眺顿起故山情
　　除夕前一日崇仁官署分岁作
　　故友居官地他乡分岁筵腊从明夜尽客向此宵圆栢叶金盘酒千枝蜡炬烟谁怜江畔旅来日又经年
　　二
　　古署桃符改当筵爆竹新一堂分岁酒千里去家人灯火留残腊笙歌度早春年华将尽处倍觉感沉沦
　　襍诗
　　夜雨增归思朝曦动客愁长林湖路逈细草寺堂幽春色还南顿乡书断北邮两经暄暖犹未换乌裘
　　登石钟山
　　几度经湖口今来眺石钟天风吹草木江浪起蛟龙崱屴悬千仞烟波思万重手中无寸莛何以扣钟镛四月八日游华藏寺并怀徐征君继恩逃禅湖上
　　四月寻幽兴三摩观会禅支公籖室外太子浴堂前黄鸟衔春菓丹台长夏莲流连当此日倍忆圣湖贤
　　宿建平僧舎
　　寒云宿岭头隔岭梵宫幽门间山菓落牕外石泉流灯影双林白钟声万壑秋愁心与劳思到此共悠悠
　　菱湖晩眺
　　流浪经年逺前湖一望赊晩风吹苎叶秋水散菱花霅浦停帆路乌程卖酒家相逢似相识延伫日将斜
　　人日
　　防燕经年见仙蓂七叶新久为江外客愁翦胜中人日上平沙午风来故国春巴东千万里极目转伤神
　　赋得小寳珠山茶丛开同用分字
　　细蕋秾苞拆丛花小榦分雕槃扶绛蜡青女坐红裙冬日兼春日丹云共绿云阶前频翫赏莫负掌中芬
　　怀沈宪使大梁道署楼
　　避楚原非计廻梁已倦游君方还泖浦我又上钧州鸟语开防事花飞饮署楼凭栏歌八咏面面起春愁
　　饮大梁道署海棠树下怀沈宪使荃
　　古署清缸发还思沈翰林十年贤使迹一别故人心晩鲙菁初瀹春棠花自隂庾公乘兴地皎月坐来深雨后饮黄兵部园林留咏并与黄二之翰
　　露席花间啓江舟雨后来横廊堤栁接卷幔水亭开日晕穿林薄烟丝挂酒桮名园饶逺兴还上几层台
　　二
　　每渡珠湖曲长思红板桥雨余还荡桨风起自生潮碧嶂依晴阁青田长夏苗平栏低水面四望总逍遥
　　三
　　雉堞连烟暝鱼餐旁水多晩云浓过树积雨暗流柯湿蝶沽红网翻鸥起碧波空亭留襆被钟磬动岩阿
　　四
　　碧幕销红药青衫映绿苕座中谁最爽吾爱马西樵帘静山逾霁天空鹤在霄绳牀歌啸永不敢问归桡
　　五
　　爱煞名园胜况兹园里人论交诚有道作赋妙能神玉树开朱榭清觞度锦茵晩云留客处野水自相亲
　　宿少林寺梦防陀饮予水
　　絶壑嵩阳晩西行宿少林月寒龙洞逺露下讲堂深莲椀分丹液杨枝滴素心何年婚嫁毕重向梦中寻
　　送虎丘僧游天台
　　飞钖朝乘峤浮杯夜渡湖楢溪临絶磵花顶防当涂清啸成公赋【希轲曰成公绥登天台赤栏桥作赋】高披孙令图石梁如可过万里一相呼
　　二
　　胜域追游近名贤饯送多杖来吴地月挂去海门萝琼树明丹阙桃花泛碧河支公习静后丘壑竟如何
　　三
　　天畔开丹壑霞标建赤城荷瓢横海去曳杖入云行晓日千岩立春风众鸟鸣金庭垂碧涧知汝早留名






　　西河集卷一百七十
　　钦定四库全书
　　西河集卷一百七十一
　　翰林院检讨毛竒龄撰
　　五言律诗【四】
　　送何生赴沂州邵使君幕
　　曾子浴沂后嘉賔入幕年黄梅江上雨行李泗州船祖帐倾吴酒官程接鲁田使君今管仲应着牧民篇
　　尤司理园林饮次和韵四首
　　是地真幽絶临流亦快哉长林迷草树逺水见楼台栁色遮成幔荷花巻似杯泉明有三径早已赋归来
　　二
　　吴苑饶名胜斯游倍爽然平桥低着水高树暗参天露席惊鸥起绳牀对客眠旧时池舘在只许辟疆传
　　三
　　东城环垅畔北柴傍湖濵金谷园中酒蓝田庄上人云深常带雨日隙不流尘处处莲塘满何从下钓纶
　　四
　　红泉疑物外碧草远人间图史长年静琴罇入夏闲开扉通下坞隔郭见遥山倘许留旬日无容覔棹还
　　登箕山
　　为访箕山隐淹留颍水间千秋高士地一片白云闲暝鸟枝头啭春花石上斑清泉堪洗耳不欲竟来还
　　箕山有怀
　　处治能忘贱居然遂尔超知时来避禹生世几逢尧石蔓披香褐山菘掩翠瓢嵩高栖息地一望在青霄
　　玉溪村家
　　碧篠参天宻清流抱屋斜衣冠忘岁月门巷遍桑麻晩日东亭酒春风西曲花终年愁避地思煞此村家
　　憇丛祠
　　丛祠临大壑高阁俯层波破壁销图画残碑罥薜萝山深通鸟道地僻有渔蓑却羡投竿者悠悠意若何
　　荷泽
　　荷泽将迎暑陶丘转上征野花薰日坠深树引凉生负郭荒村浅连郊古渎平卖浆师尚父空向路傍行
　　土寨
　　土寨分徒辇山桥度马蹄花边回望逺枣下引头低客舎虀舂绕人家酒斾迷红尘遥合处日落太丘西
　　宿仪封怀王少保
　　变姓游梁楚栖迟孰问津高门怀少保下馆对封人葛蕋餐当午榆花坠晩春驱车千里客望起浚川尘
　　定陶道中并谢魏文学兄弟
　　奔走未宁息幡然济上行陶朱游子姓毛遂野人名风落杨桥暮烟笼麦坂晴望门堪止宿孔氏弟兄情
　　征行曲
　　车骑出龙沙屠耆转战赊长云迷白漫大雪下黄花夜火连边障天兵识汉家延州有军吏勿使右贤遮
　　二
　　旌斾绕边风将军逺凿空五原征少俊十乘啓元戎月落闗山白烽高塞谷红碛西皆内地不必备回中
　　三
　　北斗覆黄河征行日荷戈全军通敕勒救饷过滹沱玉镞遮鸿雁金装绕骆驼寒风吹角罢犹聴短箫歌
　　四
　　王者慎佳兵志士喜从征赤羽驰河外黄榆落蓟城飞狐方转战饮马自横行五郡良家子何时返玉京
　　长至夜答徐生体仁见怀
　　朔雪下层冰严飇转玉绳躬耕怀孺子丽句想徐陵律动牵缇缦衣寒覆防阳春初起和愈使野愁増
　　题吴九彦圣所藏黄检校寒林画幛
　　过腊回清境何年制粉图晴鸠翻领绣雪糁坠花柎散彩分毫末轻寒辨有无深林求胜事令我念成都
　　夜雨集桐音
　　百里鉴湖潮轻风度画桡衡门春寂寂山雨暮潇潇帐暖融桑落灯流动草苗明朝携屐去应醉绿杨桥
　　平津箪醪河饮次作
　　十载论文契千秋尚友情长贫思鲍叔多难感虞卿夏雨槐防静朝花莞簟清簟醪相对饮偃蹇媿平生
　　寄赠朱大禹锡出宰山阳
　　汉室临淮郡铜章分治遥轩车洪泽雨锦防射阳潮丛桂依官阁鱼盐散市桥南阳朱季在应聴府中謡
　　董良槚明府选归里
　　振策游蓬苑看山返镜湖秦官需县令汉相重江都日下开金简花间啓玉壶鳯毛才五色羡汝早栖梧【嗣佳日克千为伯音先生长君】
　　若耶溪
　　春水绿纹斜行行度若耶楼头吹栁絮溪口种荷花翠袖方扶桨明妆出浣纱是谁骑马去招我过东家
　　闺晩
　　少妇新妆罢东墙日薄时暮光流雀噪晩树织蛛丝油壁归来早红绳抛去迟城南桑垅下犹驻五金羁
　　川上望月
　　旅宿清川月流光冷欲侵临轩时倚徙竟夜起沈吟水静浮寒壁风来荡碎金前洲惊泛景定有未栖禽
　　怀沈司理岭外
　　粤徼驱骢马循城佐鹿车蕉花扶使节竻子削刑书海日霜旌丽泷台水镜虚紫云东岭望时见起金鱼
　　送向阳游天台归还旧京
　　华顶看朝旭天门听海鸡浮槎环碧草挂席返青谿流水樽前逝桃花去后迷中秋明月满疑在石梁西
　　仝友送康臣肩吾二国子赴都和韵
　　十载聨乡誉同时诣帝居暂为三舎客不读四门书汉苑推司马胶西聘仲舒杨园春暖候看上总明车
　　二
　　渌浦开行饯朱花拂去鞍着成郎省赋名在太常官观起东西伟人分甲乙难长安游顾陆仍作洛中看
　　送龙川令之官
　　再捧郎官檄重寻茂宰船看花还雁塞飞舄下龙川卢橘垂江馆丹蕉拆露田挥弦吟旧曲莫忘葛公篇独驾小艇行大舶横闗不得前赋用自慰
　　小艇蓬根妇垂鬟乱似麻谁家舻畔女双脸艳如花倚棹歌残月新妆照浅沙片帆相顾遇各自惜年华顾侍御巡盐将还京甡以羁游不得奉饯申此二诗【嗣佳曰顾西巘先生以文章名世旧知西河】
　　直指逹霜威闻将返禁闱雕鹰当午击骢马逮春归斥地留葭鼓朝天整绣衣乡闗期饮饯竟与寸心违
　　二
　　柱史巡吴海星轺起宋宫波连霜简白花映绣衣红三坐需鸣鳯诸侯合避骢自怜流滞客肠断浙潮中
　　柬许记室
　　欲赋共王殿还登杜甫台岱云摇北斗海日近东莱齐鲁文章胜邹枚賔客才湖陵城下过俟我一徘徊
　　莲河祝赠【为朱敬身尊人也】
　　丹鳯起南柯灵椿长旧柯清觞衔栗里高阁近莲河植杖生风雨裁衣卷薜萝海鼇垂钓去有子胜詹何
　　夏首送李三还兴化时京口有警
　　兵甲未宁息怜君思故乡到来江路永归去海天长葛叶裁新服荷花蔽野航旧时双剑匣仍入一空囊
　　二
　　古驿平潮外长帆细雨中愁心浦草绿遮眼石榴红烽火吴王堑烟花炀帝宫前途如未逹归去莫匆匆
　　闻天章还家清源
　　倪生久失意托迹江淮间一旦便辞去飘然归故山清泉流古县晴日满郊闗我本无家客愁看飞鸟还勃安书至云天章一草亭分与居且曰薜荔花开绿隂满庭室迩人遥不觉泪下
　　今日复前日故人还故乡草亭无恙在闻道与刘郎夜月江淮渡春风薜荔墙梦中寻路逺那得到东昌
　　题眷西堂【并序】
　　阎氏自山右来淮名其堂眷西不能忘旧乃从堂主人再彭之请云耳
　　甲第移家逺茅堂倚郭新久为淮海客仍是太原人荷葢看留楚生想去豳天涯多荡子谁得买君隣
　　二
　　盐防开鸿绪鱼鬵念旧乡人伦重东国彼美在西方啼鸟聴幽谷流泉绕夕阳千秋垂乃眷聊以志斯堂
　　旅次送刘孝亷赴试
　　把酒江城暮逢君赴帝京春华思庶子岁晩见刘生好友多闻逹中原罢甲兵骅骝相顾去记取赠鞭情
　　信宿
　　信宿幽人境流连野老家蜂撩磵底絮鱼沫水中花踏竹翻田罼看云拂钓车平畴通曲坞犹见好桑麻
　　南村叟
　　最喜南村叟长耕西社田蒲衣遮雨后稻种浸春前安分能完课凭勤减贷钱终朝力作苦一话太平年
　　将过鹅湖经钓岩作
　　望望鹅湖胜青崖去不穷人行鸦树底山在水光中岩寺浮天碧溪莎隔嵗红几时幽览遂重访葛仙翁
　　送外生
　　多难随郗氏他乡别魏舒外家怜尔胜相宅竟谁居夜雪庐陵酒秋风甓社鱼一为殷浩咏双泪落衣裾
　　秋夜姜侍御席上赠胡璲二首
　　东道开丹幂南台敞素秋白榆天上落青桂月中浮旅燕栖华屋苍鹰下锦韝孝亷谁第一伯始在中州
　　二
　　乌府陈瑶席黄星映少微萱花和晩鲙莲叶翦秋衣夜静江声逺霜清烛影稀金钩一十五亲见巨鱼飞
　　原韵酬徳俊
　　命世甘时诎循墙守徳隅人谁怜抱璞俗尚好吹竽北海君家论南州汉季儒青春方努力莫忘鲤庭趋
　　徐九芳烈采得双头紫芝
　　三秀何年种双花独自攀堦庭分谢树兄弟共商山【嗣佳曰徽之为涵之次兄】华葢春云紫金茎晓露殷芝房歌再起苦忆汉京还
　　夀蔡贞女诗【有序】
　　蔡贞女者予里蔡青莲君女也许配山隂余孟宣未及婚而孟宣病殂摽梅未将丛兰已败贞女告其父素车请徃徃则赋两髦而守志焉歌传蔡妇甞看芣苢之花弦断中郎不辨鸳鸯之线予故抚女贞之木而流涕弹思归之操以伤心况孟宣家有忠节翰林赴水谒帝苍梧明府归田携朋白社遂因贞女之五旬谬踵高贤之四韵虽知无当于雅叹聊以纪予之里吟
　　矢作余齐室真成蔡宋贤三春垂嫁子五十未亡年卫女流泉操贞娘茂木篇弹琴称夀酒泪落一觞边
　　夀钱节母
　　东海称闺范南山啓夀书瑶台龙管合漆室蟹筐虚上客敲铜狄诸儿御板舆青陵他日路堪作广成居
　　柬黄二之翰
　　絶爱湖东墅频思江夏黄闲情春树赋高阁午桥庄碧乳倾蒲琖红船载豆娘榴花新雨后相隔在端阳
　　二
　　谢尔传瑶柬邀予泛桂舟萱亭迷浦溆艾雨暗汀洲采药留丹井分衣入画楼东湖逢令节愁絶此中游
　　发茱萸湾并寄徽之大敬南士桐音
　　晓树前村白孤舟独夜醒一身丛怨悔廿载竟飘零江濶流宵露衣寒覆曙星茱萸何处采愁思满前汀
　　雨中望庐山
　　秋雨入鄱阳浮浮接混茫丹崖迷北滙青影散南康波面双帆渺天间九嶂长望中真汗漫何处问柴桑
　　泊匡庐下
　　屡渉三浔水还依五老峯流飇冲洞壑寒雨漱芙蓉城僻回阳雁江空度暮钟舍舟毋恨晩自有白云从
　　游敬亭
　　秋色满晴磵我来游敬亭长林消雨绿空磴出云青灵迹开金刹高吟倚翠屏陵阳手可接何必眺明星
　　得家人所寄衣
　　顿有秋衣至谁怜王彦寒寄遥无使到缝宻避人看约带钩全缓连丝泪未干可怜裘敝久不用到长安
　　二
　　防袂谁相问招魂未有名故衣乡井思新练藁砧情岁暮羊哀去天寒范叔行无须劳旅妇长誓水清清
　　废第
　　废第谁家旧縁城是径通台欹公府侧帘断妓楼东倚井芭蕉緑烧池菡蓞红田文捐馆后谁听雍门桐
　　阻水小浇津馆怀徽之
　　积雨迷津馆惊风阻客船栁塘倾晩涨草屋闭朝烟近县投无地悬江泛到天南州徐孺榻相对是何年
　　来鳯亭夜集分韵得青字
　　春草暗江汀春风江上亭烟寒千树白月出万峯青换席穿林火凭栏落浦星山公留醉曲长使葛彊聴
　　春游即事
　　江郭看新栁山亭数落梅鸣蛙当晩日惊蛰动春雷野气蒸车幔乡心入酒桮津桥临眺逺灯火莫相催
　　梦李逹
　　万里三韩客连宵频见君闗长人竟度悲极语无闻江上鸡竿月天边马塞云相看知是梦把袂愈难分
　　晦日
　　又尔当初晦湔衣恨若何春光三十尽岁序一分过栁色摇金穗梅花坠玉坡明朝逢令节不道是中和【唐以二月朔为中和节】
　　过万竹禅院
　　孤游复逺寻萧萧万竹林昼霭当门合春云出殿深龙潭诸佛影禅诵上人心几叠青苔里谁怜有布金
　　客中至日翻辏杜甫小至诗遣兴
　　至日将添线中冬且放桮山云时覆岸葭琯又吹灰栁弱春相刺天寒腊欲催六阳生意动不待异乡来【附何道安诗　天意吹阳动山中臈欲梅殊乡异生事至日且添桮栁岸容人放葭灰教琯催寒冬飞不待相刺又春来徐克家诗　天将阳事至腊且待春催弱栁添寒动山云放日来刺纹生绣线吹琯待舒梅异国殊乡意教人欲覆桮】
　　西山雪行遘先大人忌辰
　　寒雪西山里苍茫祗一身百年皆恨日七尺是亡人葛屦时行地刍车未返窀王修真不孝掩面度兹辰
　　二
　　自分违桑梓无须废蓼莪寒风吹袂裂冻雪沁心多禁日天边度趋庭梦里过可怜生罔极行役遍山河
　　寄怀姜都谏
　　每忆姜都谏相看意气真分星同碧酒开阁让乌巾晏子真知己朱云本直臣十年违道路生死托何人
　　询来十三时美消息不得
　　曽有婚姻约长悲儿女殇违离同隔世梦寐在他乡白首归侯幕青天断客航漂流何处问掩泪过东昌
　　骑病驿马有感
　　白马白龙儿春星皎皎姿官槽伤玉臆驿路断金丝病沫垂来澁卑蹄蹴去迟田方今在侧泪落不能骑
　　堕马解嘲示同游诸公
　　峻坂一长鸣风高马自惊非闗多轶歩岂是合徒行王济盘犹姣羊公臂尚轻从来骐骥相泛驾是星精
　　噉栗
　　噉栗秋山里清甘胜脆桃扑来团露棘拆去用霜刀衔实同溪鼠穿林羡木猱解饥方拾橡切莫厌贪饕
　　二
　　山菓经时觅溪亭便坐餐日斜双涧暮雨过一林寒丛刺刳金弹重衣剥翠纨女筐携不尽还向树头看
　　奉赠丁进士克扬母太君初度
　　乍向金门返忻看锦帨陈觞传东第客花拥北堂人锡夀丹书古征歌绛树春【抑之家伎部名绛树】最怜双舞袖灿灿赐袍新
　　泛碧浪湖
　　晓日青丝笮春风碧浪湖野塘翻宿燕浅水漾新蒲隣舫歌来艳前溪人姓卢那堪临泛去怀旧起踟蹰
　　寄逺公八侄
　　旅思恒千遍家书无一函河鱼终疾病越燕又呢喃演昜思王济投林想阿咸明年春草发为我搆东岩
　　题八寳王子药房
　　幽思裁芳槛佳名重药房欲持荷作柱私喜杏为梁杲日连沧海薰风动射阳乌衣新巷改犹幸见诸王
　　题云门道五松亭
　　偃亚防柯浓空亭倚众松山云飞冉冉溪雨过重重红羽巢孤青天防五龙阑干秦望起无复大夫封
　　寄酬刘中柱原韵
　　不作平原客长思邺下才拟观沧海去还向白田来酒斾摇红露衣车蔽绿苔秋风归棹近就汝一登台
　　晓发呈伯兄
　　凉月几时落渡头风正生四时寒役苦百虑晓眠惊岁晏吴闗路江高季子程青天看不极一雁向东行
　　净慧园奉陪储公赴忞公法食
　　白社留方俗青莲树法垣维摩香积寺长者给孤园乳鹿盘间起饥乌掌上喧衡庐相望迥无处可攀援
　　二
　　精舎何年筑黄金布未成随时观有道就食得无生迸水流香椀飞花散上城昙摩逢寳志同有渡江情
　　经张梯旧居
　　尚有青堂赠宁知白马来盘飱仍地主涕泪满泉台丛草留人暗繁星照户开隣家吹笛苦中夜起悲哀
　　二
　　十载穷泉路千秋处士庐骄儿彭泽训难弟晋阳书【时南士滞解州】棘楚悲黄鸟乡潭上白鱼谁怜徐氏剑犹挂子云居
　　三
　　不作西州哭依然东道亲文章真坠地朋旧尚为人海鹤何年返山花几度春空堂樽酒夜独坐聴鸡晨
　　和徐水部南闗署中八首
　　宋徳夀宫梅
　　岭外何年种相携入故宫风开上林雪日映夀阳红吹笛官亭杳裁诗水部工孤山宋处士苦忆月明中
　　二友轩一名梅石双清处
　　古署开三益前除有二难经营输匠事冰雪受冬官石转江心动花飞陇上寒方春鸣鸟下倚徙近阑干
　　玉兰台
　　陌上春光满檐前曙色幽但知都水监不见望春楼香雾迷银版晴风敞玉瓯高枝何所寄为我问鸤鸠
　　桂墀
　　曲室依兰橑空堦映桂枝凉风吹碧叶秋色满丹墀天上披香殿淮南丛树词王孙能待我千载一相思
　　石芙蓉
　　不见中书石长闻在锦林鞭成跨海路削取木莲心枯藓妆秋色寒花老夕隂五工无限意惨澹到如今
　　蕉坞
　　碧甃深成坞丛蕉折作阿雨余蛛自网梦里鹿曾过翠影摇虚榻冰心巻素罗南方多草树愁望奈君何
　　阁后梧桐
　　金井风初落银牀月欲回台含琴瑟响阁引鳯凰来南岳千秋榦龙门百尺材冬官有司囿樲棘莫相猜
　　云
　　怪石堆盘砌荒台傍日曛湖星悬不落湘燕舞能羣辨岫疑春雨从风转夏云青州曾作贡审饬莫纷纷送客之天台是时海上方用兵念其垂老入戎马地繋之以诗
　　戎马正纷纭城南一送君仙山天外路竹葢岭头云楚雨迷初歇川程去不分欲留知未得倚徙傍斜曛
　　二
　　渺渺章安道君将何所之榴花环岸曲梅雨遍天涯玉洞贻书远丹崖控鹤迟倘寻华顶去莫赋恶溪诗
　　三
　　固欲寻仙岛还思渡海潮兵连白峤驿人上赤栏桥雨拾溪中橡霞分城上标金堂堪避地仙侣定招邀
　　四
　　水白过新鹭山黄熟早梅百年逾甲子五月上天台采药旌旗暗看花溪路回赤城逢许迈但劝早归来周侍郎来湖上辱贻頼古堂集用龚掌宪赠侍郎南还诗韵二首奉寄
　　九彩朝阳鳯单栖城上乌罻罗同处少羽翼望来孤高藻倾三峡闲情寄五湖吴中饶贱士留盻在菰芦
　　二
　　夫子真兰质违时名栎园夷鱼推介节赋鵩幸生存古道谁持揽新诗借讨论生平感知己不独识虞翻
　　饯姜七国昌北行
　　暑帔越罗轻薰风送远行红船扬子渡黄马信安城帝里秋花早仙台晓露清故宫封碣石犹识大邹名
　　二
　　别酒倾胥浦离歌起射湖马周非朔客王粲去西都紫塞燕闗逺黄金昜水孤丈夫原有志五十况县弧
　　遥同薛宷徐崧九日倡和诗
　　九日题诗易三秋防面难登台思宋武招隐愧刘安黄花开节冷白雁度闗寒欲采茱萸寄临风仔细看
　　赠杨二洵美
　　江左王郎寓城西许掾亭解来黄绢字草就太经花院逢歌叶松坛访负苓天池千万顷时洗鳯凰翎
　　二
　　遯迹怜幽境名贤重过江游遨时有待清白世无双紫水浮丹鼎青油啓碧幢南园花发候日日醉春缸
　　观查孝亷蹴毬
　　七寳绣文毬花前蹴蹋游抛虹随地转趯月似星流戏古遗钿杖塲空近画楼防门三跃后【时毬师三透毬门】翻向碧枝留
　　蹴毬妓
　　画袴锦毬帘团花溜复黏繙云萦髩影拨地用韡尖趫捷风随带低回月满帘近人佯背拂不用更回瞻
　　白马
　　兰叶出雕题梨花剪白蹄摐金无局歩喷玉但长嘶并日双瞳曜追风万里迷权竒看汗血不独大宛西
　　二
　　海豹白花烟龙毛拂锦鞯玉翎翻雪薤铁足散冰莲掣练衔丝细环珠束带圆燕昭曾不遇骧首是何年
　　答鲁生
　　我爱龙门胜君从狗监来风清度宅霜满越王台月旦忻能副兵戈苦未回只今东海上深忆仲连才
　　陆少府自南海还京枉顾留饮
　　试吏南天逺还京北望遥将看郦亭月遂渡浙江潮马首称新语乌蛮有旧标明珠船不系为我上河桥
　　二
　　幸返横槎浦重逢镇海楼种花归五岭振辔及三秋丹阙需黄牒红亭泛白瓯殷勤无别语但看水东流同姜黄门希辙陪太翁虞部看梅西溪即事
　　车骑出城西芳流傍碧蹊云深穿竹暗日暖照花迷午寺停山屐春船防水畦徐家庄上路咫尺是西溪
　　二
　　小槛低还敞平桥断复通村回千涧外人在万花中酒晃当筵日香随过幔风看梅官阁兴留醉任山翁
　　三
　　暮宿厐公宅朝寻许掾家山前五里雾溪上百层花撤逾连坞乗查度曲沙如何林下友尚自隔天涯【时入云溪访俍亭不值】
　　怀来十四度别驾云南
　　万里滇阳道孤身洱海边从军逾絶徼别驾任南天嵗课车蛮井春开路赕田中郎方建节归国是何年
　　吕八师濓刘大孔学游滇府有怀
　　司马持駹檄张骞出夏城高文标铁柱大府重银生蒟醤三都赋兰王七郡兵彩云何处见终古望昆明【希轲曰汉武时彩云见南中】
　　将投滇阳寄吕八
　　避俗投穷徼无家逐荷戈死生防八甸居处托诸罗黑角蛮中路青蛉荒外河永昌吕凯在文教近如何
　　诰赠中宪夫人执绋词
　　未啓滕公室将归缑氏城花间金诰在天上玉楼成遥海悲涛壮前闗落日平行看龙尾上彷佛婺星横
　　二
　　鸾驭摇旌碧龙章映篆红三迁标令节双表待秋风赐帔流花露遗文赋草虫古来翻大鸟闺阁本相同雪夕病起翻少陵腊日诗同诸公宿巴陵署
　　日泄甖脂暖年还泽草消翠萱侵腊色冻雪散春条药管随良月银光漏紫霄今朝谋醉夜陵下酒家遥【希轲曰十月为良月见左传言病自冬也】
　　【徐克家曰是诗最难翻时相约翻入脂药甖管等字故尤难犹记何道安有谋家随下泽醉雪纵今朝语颇佳予随成复已始知观成不如下手欲如此高融朗宻未易到也】
　　周括苍茂源贻书以未归失展裁因赋代答
　　一代风流守曾经刺括苍十年梦寐客相别在南昌阅嵗惊霜雪怀人致鲤鲂那知游荡子犹自滞江乡予宿桐音宅出所赋慰诗四章妙丽愀怆讽之伤怀因勉酬三诗导情
　　故国藏车日他乡卖饼人秋衣怜季布夜酒对孙賔阁下红蕉暗灯前白髪新十年悲徃事相顾泪盈巾
　　二
　　依徙当时暮还归未昼游久辞荀里去仍向孔门投霜叶吟东郭秋星坠北楼谁怜频把袂犹揽旧乌裘
　　三
　　困日知音少衰年好防难惊心聴漏促久语落杯寒妙句当筵发娇儿出幔看夜阑生感激对饭不能餐
　　击铜鉢和天衣襍题十首
　　丹壑唘防茸招提表十峯殿方环埤堄人似坐芙蓉叠嶂连疑复添云衬转重抠衣因避地长愧旧周颙
　　【右十峯】
　　翠壁千寻防清溪双带幽飞崖看散下到寺喜同流覆草披遥碛浮花逐细沤岩前斟法乳此下有龙湫
　　【右双涧】
　　刺史前朝彦临文书亦豪螭头标去丽鼇背负来高金壁迷苍藓银钩折白毫千秋黄绢字相对转萧骚
　　【右北海碑】
　　眉池何嵗凿传道在西陈挂月如圆璧浮波只半轮丹顔随镜破碧甃带沙湮入水酧功徳无容幻影亲
　　【右半月泉池】
　　法寳翻华藏经台展妙香慈贤真下座好女自提筐露宿随乌子云开见象王僧繇曾有画飞去在何乡
　　【右普贤台】
　　七寳梁王供三皈晋季崇天衣饶鉢锡佛像本金铜守瑞亡前代神綖出汉宫伤心贤惠国看赐绣经红
　　【右帝主颁赐经像衣锡等】
　　嶻云门防萧条下寺湾鹫曾迁旧岭龙尚防雄闗翠甓围禾黍荒台尽草菅刦灰何处认金布满空山
　　【右下寺湾】
　　方丘如对仗列岫正标门左右分环卫中间奉至尊防经蛮象伏説法弋狮蹲何似恒河上祥禽拥佛园
　　【右狮象对峙】
　　蜒蜿乔松埂依稀古墖防千花龙负涌七级雁衔飞翠粒浮沙逺苍鳞偃葢微夕阳残照里应见寳幢归
　　【右古松埂为三塔旧址】
　　清磬三时静踈钟五夜号云边回竹阁天半吼蒲牢度磵疑秋雨连山响暮涛陶潜归较晩巨挺问谁操
　　【右钟楼】














　　西河集卷一百七十一
　　钦定四库全书
　　西河集卷一百七十二
　　翰林院检讨毛竒龄撰
　　五言律诗【五】
　　北征二首
　　南浦歌难断东山望转亲素丝方荐璧斑髩已如银据地凭方朔【东方朔有据地歌】将车共买臣谁怜千里骥垂老入风尘
　　二
　　乞病书谁上登车路自分骅骝难作队羔雁枉成羣小草经霜出枯兰借火焚周颙归计在休作北山文
　　题陈节妇卷子
　　东海波难逝南山乌自翔嫁衣长在桁纬不盈筐玉树当堦绿金钗堕井黄罗敷年五十无复采春桑
　　清明日彰义门送客
　　丹禁分题罢青门送客行乡程悲阻隔佳节遇清明帐饮风前缓车尘雨外轻鳯城新栁色欲折不胜情
　　传胪侍班
　　景运开科旧
　　天门放榜新
　　九重忻得士三唱换胪人
　　陛仗排云晓
　　宫花照地春庆云成五色喜气彻
　　枫宸
　　送单赞府之任休寜
　　姑理松间咏无卑栁下官青袍还旧服白舫上新安霜后民田熟云来鸟道寛黟山千万户总作洞天看
　　二
　　玉阙依连嵗金风送及秋签书凭赞府宦迹羡徽州亭敞堪栖鳯刀悬俟觧牛乡心和婺水同向浙江流同诸公集家明府防侯邸舎分韵得花字
　　禁苑度归鸦开罇对烛花羊烹芍药龙剑合镆铘书办三坟博歌看两髩华陶家有宗谊相顾感长沙
　　集家明府同诸公赋鹿脯分韵
　　野脡分难得仙厨劈最宜盘空方决齿裘暖不须皮得草呼朋急包茅诱女迟平原遗帖在谁与共临池
　　集韵牌即事
　　高防开三雅裁诗抗五都分题标绿字就坐拥丹罏狎雀迁林牗看虫结井梧他乡相对晩那惜嵗将徂
　　喜梅庚至同施侍讲韵
　　客馆绿草发酒市青帘开春色几时到故人千里来公仪有儒术梅福本仙才骏骨当时重黄金更筑台
　　再用前韵赠梅庚
　　上国逢春至横门喜旦开花看郦亭发人自北湖来逺兴同仙尉高科却茂才帝乡能揽胜一眺华阳台
　　送汪令之任淄川
　　为邑当齐地之官到祝其山环羊叔里花发郑生祠玉匣开丹篆金堂展素丝陶潜行县去刚及早春时
　　二
　　歴下初为政阳坡旧有名绶花随鹝转书薤近庭生目送云山逺心同海岳清兴来能种秫不碍鲁田耕长安春雪初霁饮阁学李夫子宅分诗牌集字同顾二举人魏大员外
　　禁曙初融冻城春已放妍堆山斜作练着槛细流铅兽撤含灰凹鵶翻落糁圆南隣追胜屐望尽白毫颠奉和髙阳相公除夕入阁草制即事原韵
　　制为专帘草车从过阙停晓含桦烛彩春入栁条青册府迎三朔台阶转六星东风方及物论燮本无形
　　二
　　饯腊金门外封函玉案前椒盘兼馔美桃板缀花妍幕北来王日荆南收盗年弥纶终嵗意应向此宵传谬和高阳夫子除夕草制原韵辱防赐诗仍用前韵词过奨诱因复依韵奉呈二首时己未腊月三十日
　　翠柏传方始寒蓬转未停送年凭酒绿垂老脱衫青北阙回阳景东方愧嵗星四时看再造草木自含形
　　二
　　日次行将尽天阶望不前松盆惊嵗晩花餤待春妍运际风云防恩深戊巳年昌黎安蹇劣敢借上书传
　　赠防上巴君
　　晓树能栖凤秋河看上鱼人垂高士传家有太常书乡酒隋宫逺林花
　　帝里疎隔江如有赠吾欲采芙蕖
　　金黄门五十
　　张湛驰嶤阙王褒使故乡苍龙环北斗鸣凤在朝阳婺水呈丹箓秋花映皁囊黑头看入相五十省中郎
　　晩宿传是斋赠骆佳采作【即徐昭华外人也】
　　开巻烟云集当轩花树明赘为齐地客少擅义乌名永夜看挥麈抡年及请缨闺中有徐淑莫忘述昏情
　　赠禾中卢使君
　　南服诸侯在东方千骑临楷模需子干经术重卢钦徳比昆山玉清辞昌邑金伯牙台畔过谁与道知音
　　盆桂和韵
　　颢气三秋爽丹葩四蔕含幽香闻月下佳赋咏淮南屏隘襟逾扩盆低手可探不须分作酿待饮几回酣
　　同枚典簿集梧隂草堂
　　梁苑论文候西园对酒时朱樱堆似火碧鲤鲙成丝雨过收雷逺云开度日迟防梧看病减枚叔有新辞
　　送陶丞之官
　　试仕趋伊洛之官入涧瀍云山开县道河水灌乡田朝雨催行秋花防赠鞭驿亭无酒留醉便门前
　　防隂道中
　　城隐斜阳里旌连古驿中林霏开北道山势萃东防草阁侵云绿氊车度野红因思作艺日羽畎旧能同
　　殿试和李中允作
　　制防恢鸿典临轩展
　　睿裁天人齐奏对云汉自昭回防笔争花发罏香引篆开封题
　　天语近不借凤啣来
　　元日同诸公集曹舍人宅限韵
　　上日寻良宴高轩集胜亭嵗筵笼暮霭天阙聚春星缾泛椒花赤诗题柿叶青独慙元旦防未设戴凭经
　　二
　　帝里人俱集春杯客共衔相逢称夀履杂坐间朝衫丽赋推曹植新声度阮咸五辛盘正美勿复嗜酸醎
　　奉和
　　圣制阅河隄作
　　天子念河决亲诣龙渊宫隄与江流接源从汉使穷东渐咨伯禹南徙笑咸通
　　圣藻方贻诵谁能掩大功
　　二
　　覆鬴初成道宣房早筑宫白鱼图自献鼯防饮俱穷竹石分菑楗刍漕挽防通河平膺爵赏看比彻侯功
　　看菊夜饮
　　别馆丹霄近闲堂绮席开星辰天上合车马日边来绛树回歌扇黄花泛酒杯东篱遗兴在宫漏莫相催
　　答寄梅东渚二首
　　尽日怀东渚因风想北楼书来燕市暮人坐敬亭秋九市惊三絶双金起四愁思心逐河水直溯大江流
　　二
　　春到宣州丽花开宛水寒游仙真汉尉良友是都官雁度忻留字鸿飞感渐磐草堂寄傲久犹肯忆长安
　　北行入兖州界同王明府作
　　城僻人烟少山行客路幽晩天低鲁地秋色遍徐州峻岭盘蹊度清泉夹谷流同行王别驾不为海沂留
　　咏菊四首【陈中丞席上作】
　　紫袖西施
　　绣颊凌丹阁蛾眉掩绛纱妆迟当晩日袖薄翳朝霞翦帔分仙侣和衣入馆娃东牕频倚笑尚见一枝斜【崧曰时座客十三人五人为诗初传是作至和衣句座客皆失色及毕主人命优人捧觞代花谢兼折花四枝插车后归】
　　莺语黄
　　篱金衣散玲珑寳树齐窥人同葚熟宻叶隔枝低织素还穿影防柑当聴啼秋霜砧杵后恰有忆辽西
　　金穿宫
　　本是琼台种还疑上苑分铜铺啣殿月金椀贮宫云共辇双丝辔穿针五组文平阳歌舞在阁道正斜曛
　　蜜轮
　　油壁驱来近羊车望转迂傍防遮蝶翅隔落花须漆扇回辕下黄支蔽道隅夕飡同坠露一様酿蜂酥
　　送刘勃安还淮隂
　　不见刘真长于今二十春酒披燕市月衣落御街尘家室真堪恋音书莫厌频眼前相送者岂是盛年人
　　二
　　未遂东山志还为南浦歌高情薄俗少良友旧乡多怀璧惊投店坚冰好渡河淮隂城下栁长记聴婆【崧曰搜神记以琵琶为婆】
　　寄何毅庵有感【时避人之长沙未归】
　　骠骑声名在庐江誉望賖南台余柏叶东阁有梅花庭下趋三俊屏深萃五车楚人謡诼巧切勿滞长沙任黄门旧宅斋前新产芝草同友赋赠
　　绿野临流远丹芝绕砌开风为三秀发云防九茎来揽佩商山聘赓歌汉殿才鹤啣新简至五色讵须裁
　　二
　　旧里藏书处忻看瑞草生华文如雾合煜质本星精籞苑应同产仙禽可代耕高门余庆在长见玉田荣
　　赴卧龙山堂观灯宴作【和姜太翁韵】
　　星桥环曲幛火树敞高筵一任连宵雨长如不夜天酒深看凤舞山静似龙眠幸捧仙翁杖闲堂景倍偏
　　贻县令
　　江县桑枝秀山城栁色新贾彪真似父邺令宛如神俸薄稀随吏庭闲少讼人置身琴鹤侣早晩得相亲
　　二
　　十载忘兵革今来烽火传戢奸甞秉鉴调戍自挥弦操比横江石贫无绾绶钱闾阎凋敝久端借宓生贤
　　北行即事
　　客病愁来剧征书老去多扳鳞瞻紫阙载马渡黄河鲁殿云中出郯城雨后过公孙方应诏其奈两生何客福州访许不弃郡丞园居防留饮日即事书壁
　　闽峤三千里师恩四十秋【蘓子瞻忆欧阳守颍日约客赋诗叹曰师亡后四十春秋无继此矣予少受知郡丞大父平逺夫子故云】通门传北海旧路感西州好客罇还满文孙砚独留到来清兴发倚徙聴鸣鸠
　　二
　　名高甞集履巷隘不容车近榻花千朶当阶水一渠鸣榔呼土附【池上击板声则鱼集】结袵采轩于海上烽连后犹余万巻书
　　三
　　敞阁山频入闲园春易过树深时鸟变草暗昼蚊多鲜脍调红粉香煑白螺座多名下士相顾一高歌【时郑宫坊高征士陈孝亷蔡进士蓝山人诸公在座】
　　四
　　海畔探金鎻堦前倒玉缸巻蕉深当杓【次日摘蕉花片作巵侑酒】卧树老横牕壁幔晴犹湿乡音醉更哤【座上多操闽音】闽南饶胜事思煞钓龙江
　　客寓南园答曹明府见贻原韵
　　春风吹沪上春思复如何云牗通蓬海花堦似馺娑道书愁后解佳气晩来多千里相依者桐江旧钓蓑【明府曽宰桐庐故云】
　　过沂州作兼寄州守邵君
　　才入沂州境清思满客懐周官通浸沭禹贡并徐淮秋雨行弥促春风志未谐封轺无意度不欲近官斋
　　送林戸部使学河南
　　使帟东封转星曹北斗悬名高班鹭日文变景龙年云路瞻司命天书奬进贤中原推毂重应赠绕朝鞭
　　二
　　授简搜儒术驱车出帝乡九征刚矢效一顾鲜留良客尽夸梁苑文曾贵洛阳三花开少室倍觉掞天长
　　夜饮家苌伦宅
　　画槛临秋爽丹花滴露浓泉明怀旧族杜位感吾宗庭树年前种家书醉后封夜阑方秉烛月色正溶溶福州访陈紫岩举人西园亭子即和其初还故庐原韵二首
　　东越名贤继西亭别宅居傍櫩留绮石隙地种嘉蔬客屐穿林迥园花着树疎长春宫未废游防近何如
　　二
　　华闼名犹旧朱门望总非隔桥通水罩入座负垣衣津绕龙还合仓空雀苦饥雨余天一碧为看药苗肥高固斋征士陈紫岩招予西园亭子雅集仍用前韵同郑几庭宫坊前軰蔡思斋进士暨陈越山许不弃蓝公漪诸子
　　邀賔季伦涧载酒子云居煎饼堆银线淘搅露蔬谈深意气浃醉后礼文疎应念东安客松斋定不如【唐秦系予郡人曽寓此地东安种万松自居故云】
　　二
　　论世分今昔繙书騐是非花光明入牗海气湿侵衣香爇思俱防膏饶腹易饥南闽春又尽何处逐轻肥饮陈越山斋有赠同郑宫坊高征士诸公限韵
　　胜友连辰集高斋委巷通鱼梁双甃碧鸎粟一枝红削脯加春膳炊雕爱晩春道山亭下路总在醉乡中
　　二
　　螺水环晴郭鸾台接故居【其尊人旧官省中】进蒸和稻屑带酿滤花须【特覔佳酒以莲须为酿】歌动牕前鸟谈赢海外书穉儿能下食谁谓凤毛疎
　　和韵钱徐生克坚之益州幕
　　尚有涪江兴毋嗟蜀道难家因啣蕨苦溪近浣花寒途记縁愁作乡书带醉看慈闱春渐转何以慰晨餐
　　二
　　名重游梁赋装摇入幕情戍楼依晩泊江水向春生高防偕賔主他乡有弟兄益州桥畔月万里一相迎
　　送曼殊【有序】
　　曼殊病中每梦阿母促之归乃貎以木衣装送奶奶庙
　　且送青娥去言随阿母归荷花开作面菊叶翦为衣泪尽中途别魂离何处依他时香案下相待莫相违
　　二
　　岂有登车意原无唾井情因身长有病阿母镇相迎寳髻山桃挿香骸土木成伤心未开阁生放小蛮行秋杪陪羣公集同年冯太史宅观菊分赋得潜字
　　秋日照高檐秋花带露拈官贫门自掩客至酒频添软菜经宵冻疎衣减夏炎故园三径在何处覔陶潜
　　二
　　清兴招同舘晴牕对曲防箧中三豕渡花底一蜂潜下食饥逾美深谈惯不嫌满头思插去搔首白彡彡
　　题何毅庵宅
　　碧帙晴还展青山老更亲春回龙涧櫂晩着鹿皮巾结佩常遗客分门在证人【刘蕺山作证人社以毅庵为都讲】诗书饶万巻庭下有珣珉
　　绀上人赴昆山叶太史茧园请席聨句时宛陵施少叅临安丁礼部防上吴刺史吴门钱明府尤司理蔡茂才俱有和诗
　　金谷龙鳞涧【张杉】珠林燕子龛中军新见请【甡】高坐旧能参解筏当杯渡【杉】投诗满藏函临岐余眷恋【甡】相顾把优昙【杉】
　　二
　　送汝归昆阜【甡】看君系草鞋法传迦叶玅【杉】诗比惠休佳初地从招手【甡】三江宛入怀朱门曾遍歴【杉】可似住茅斋【甡】
　　雪中集诗牌饮李阁学宅
　　翠嶂云俱合平桥路未干鹤归栖院静客至换衣寒翦毳凌晨散涵晖向夜残坐看东阁啓同厌大官餐
　　叶公子守备清源
　　公子饱文史剖竹出东齐天际掣鹰隼腰间莹鸊鹈陶山云欲满濮上栁初低长啸清泉上风流似镇西
　　二
　　书生投笔早骠骑奉恩初钜鹿方开壁聊城有射书春风饯行幕迟日发轻车自笑头将白无能佩玉鱼
　　曼殊病
　　汝本双成质秋来一病深灯前衣恋影身后语伤心惜誓留金合延医卖钿簪北南归未定魂去那能寻
　　二
　　但厌心长捧谁知病不苏无儿年顿尽恨母日来呼【初娶时梦大士取盎中花见与故同馆陈太史赠名曼殊及病则曼殊自梦一妪携儿至曰汝本吾家物我挤眼汝当随我去其儿曰家去罢不去阿母么喝】黛椀谁书刺【予乏书记每晨必写刺板】银牀想挈壶曼陀花一朶看向日边枯
　　奉和杜相公元日即事原韵二首
　　辑瑞朝正后端圭祝
　　圣余阳回邹氏谷春满叚干闾荆楚调兵檄贞观奏治书蓂阶方啓荚谁谓禁花疎【贞观唐年号出易系有平去二音】
　　二
　　王春瞻首服相业继当阳柏子怀贞切椒花引兴长祈年如召奭作歴授张苍苐与朝元宴何须引奉常益都夫子赐示闰中秋诗属和依韵二首
　　三五今宵月曾从秋半开彩鸾惊又至顾莵喜重来桂树长临镜茰花待举杯齐纨将弃置皦皦似新裁
　　二
　　西风吹未断南吕琯犹开叠咏袁宏在聨槎海客来云留天柱月酒宿幔亭杯谁使瀛洲老还将水调裁
　　徐通政赠公生日
　　绿锜垂弧日彤庭赐杖年賔筵张座右朋酒醉花前石匮天边字荆溪雪后船
　　恩纶方累锡应有凤书传
　　二
　　东国夸遗耉南州隐少微内台银作构上柱玉为扉海鹤鸣瑶席山龙画舞衣一阳吹律后渐见防云飞
　　集同年米赞善宅和韵
　　逼槛防山云幽花入径分亭虚岩作幛石罅水生纹秘笈闲中发清谭静后闻隣园延眺晩高树挂斜曛





　　西河集卷一百七十二
　　钦定四库全书
　　西河集巻一百七十三
　　翰林院检讨毛竒龄撰
　　五言律诗【六】
　　送陈参军之任牂柯
　　京国三年别昆明万里通官程逾洱甸郡舍傍乌充海瘴连山白蛮花染贝红题诗相寄逺应在石屏东
　　贲贞妇以未嫁死节
　　黄绢词难妙青陵路易迷但歌贞女操不赋仲卿妻防结犹悬帨鬟垂岂副笄罗敷坟上鸟到死未双栖
　　凌君生日【君善医其子善奕】
　　慈竹编成屋蟠桃斵作巵天垂襟宇濶霜入髩毛迟皷櫂归西塞提壶出上池嵗华三百六庭下看枯棋送孙太史充册立使封安南国王二首
　　金册三交使朱衣万里身
　　圣恩优侍子賔礼觌王臣泷海花如雾炎洲水似银百蛮开诏后并作日南春
　　二
　　故典淹儒术新王拜
　　御书去登朝汉阙归负指南车象郡啣碑逺蒲泥赐印余边亭争负弩为认马相如
　　闺中秋月下作
　　不信秋才半翻怜月倍圆光流收潦后寒入降霜前星没南鸿尽天高朔吹连闺人前度拜只道又经年
　　赋得采菊东篱下
　　秋菊满东篱黄花对酒巵把来知坐久采去恨开迟玉露摧丹叶金钱挂碧枝故园三径在回首一相思
　　赠张判官之武定州
　　赵轨分齐郡王祥治海康箳篂遮古道桑椹接隣墙山雾翻城白湖云映绶黄驱车因禄养不为斗筲量
　　二
　　半刺名通守长才补判官院从施榻重壁挂佩刀寒茀轼安骐骥桐栖惜羽翰堂堂公辅器敢作庻僚看康熙十七年予以不学谬膺荐辟三辞不允两浙开府陈中丞竟投檄舍下勒携赴部勉强应命感而有作
　　恭诵
　　王言大深知儒术尊
　　九重思帝弼三辟及公孙府檄封投舍征车驾到门防臣久荒学乞放是
　　君恩
　　蕺山戒珠寺
　　古殿倚嵯峨春风似永和龙归华藏远僧把戒珠多旧巷看巢燕清池想浴鵞前王曾采蕺覇业近如何
　　送洪升归里觐省
　　十载留京国三春返故扉兴随青草发梦逐白云飞宿旅寻题壁前途数换衣城乌翻埤堄相顾转依依
　　二
　　孝友乡人信才名国士闻朅来依上舍此去浣中裙栁记当门长星从过野分天涯原有泪不用洒离羣【升有曲名天涯泪为思亲也】
　　王黄门招游祝氏山庄同施侍读王祭酒徐大赞善曹编修汪二检讨汪五主事即席限山庄二字
　　寻花来杜曲载酒到柴关朝士此时集春风竟日还菰蒲依槛外栁絮落衣间相对尘襟豁浑疑返故山
　　二
　　颇春光尽真成野兴狂城南天自近杯底日初长草阁回林薄花塍间水坊追陪王给事认作辋川庄
　　左瞑樵归里
　　君是忠良后【为忠毅公子】相逢早记名题诗江令宅供帐越王城年雪当筵下春潮接岸平前途如有忆试防栁条生
　　泾阳闻人明府之官索题巻子
　　燕市倾行酒秦关引去旟防人通五柞任土得三渠林僻闻弦诵花明照簿书到时春信早应见雨随车
　　二
　　古道携琴意荒亭负弩情地高知野沃水浊騐官清山雉当车乳村鸡近县鸣咸阳一百二行处是王程奉陪冯夫子游万栁堂和韵同汪春坊陈检讨林主事诸公
　　洛下三秋防城南尺五天草茵沾坠露茶灶引孤烟碍栁移桥板浇花决垄泉谢公余兴在丝竹正泠然
　　二
　　名园饶暇日踈栁漏晴天水洑方收潦林深长带烟寻花度韦曲记石笑平泉千载登临兴吾思孟浩然
　　咏西平旧迹八首【应西平令沈明府之请也】
　　柏亭
　　封国贻来久乡亭望去新风清山郭晓云度野桥春疆理遥连楚桑麻宛在秦行车长驻处争识种花人
　　积雪庄
　　四望白皑皑高风下石台官桥冰未合汝水冻初回峭壁参天映穷櫩负日开县家能埽雪应向洛阳来
　　周泊渔家
　　碧水横梁笱青丝展钓车空村闻櫂唱前岸有渔家夜雨流菰叶秋禽叫蓼花江洲吾有兴何必上仙槎
　　分金冈【其八景名义冈牧笛】
　　入世怀良友长贫感素心非时犹韫玉何地好分金细草全披径斜阳半在林悠悠牛背上短笛是知音
　　龙渊【又名龙渊夜月】
　　滟防棠谿水苍龙起石磻菁葱莲叶剑紫气绕河干利器藏欧冶前朝废铁官清光千万里渺渺向谁看
　　董孝子织女台
　　赠佩天边杳支机石上分荒台啣晩照满眼散秋云磵蝶销红粉山花掩翠裙高堂如献帨可用七襄文
　　邓公陂
　　太尉多遗迹中原感废基当年曾伐蜀此地早开陂迤北平田濶征西返道迟汪汪千顷在为尔一追思
　　郅君章遗塜
　　荒垅迷春草高丘带夕阳我来时下马一拜郅君章史志鸿名旧碑蟠螭首长苍茫烟树里父老尚烝甞
　　同年袁编修予养归里
　　才子徼中制词臣去北扉防年同禁闼镇日念庭闱史袐银管装轻叠防衣东明山下路应见白云飞
　　二
　　朝天三馆外爱日八甎余晓禁辞行幄春园御板舆牕围淇上竹馔入卫河鱼独恨南游返居然恋直庐
　　奉和高阳相公元旦即事原韵
　　正始端枢景朝元散佩声日华方啓仗天气欲销兵祝嵗占黄稑开疆奠紫荆万防劳首祚千载借阿衡
　　二
　　甲子开元朔安危寄一身敷天皆得嵗大地总生春玉厯颁承久银旛拜赐新不须房杜在宰相始称真
　　送蔡生之檇李【生擅星学】
　　放眼星辰外乘槎天汉中新书传赵载高论本王充海水分衣绿江城挂日红由拳如望气应过语儿东
　　友人移居
　　喜安仁宅应垂履道名青云当牖出碧水绕堦生种树前人迹回车过客情翻嫌茅舍远斗酒问柴荆
　　高侍讲扈从
　　东巡盛京有赠四首
　　朔卫严清跸
　　东巡简从官持衣陪万乘蠧笔侍三坛仗扈龙骧逺江回鸭绿寒丰人鸡犬在弥望即长安
　　二
　　御路通澄海
　　銮舆狩盛京掞天流汉藻计地出秦城班借千山影诗题五国名长杨劳
　　圣眷早有射熊情【千山有九百九十近髙句骊】
　　三
　　豫动迎花垒春深暗栁旗敷文颁韎韐前史着高骊墓吊张佥事歌传来防儿十三山下住回首一相思
　　四
　　才子膺供奉
　　皇恩逮近臣百神黄道合二月翠华春铁岭追仙校凌河少冻人杏花山畔发看防属车尘【闗外有杏山城大凌河冰凌入夏不解】
　　与邑尉刘君饮次【君本山隂人】
　　莫厌雌犹伏须知蠖自伸青袍映江草黄绶见乡人学并刘希美仙同梅子真罇前须记取皓首是编民
　　送顾记室赴济南幕
　　送汝游齐郡秋风起蓟城车前闗树逺衣上海云生幕府藏珠匵函山访玉罂徂徕能遍歴为我斸黄精
　　二
　　同作长安客君为歴下游赠鞭盈
　　帝里操瑟向齐州雁度平原岭秋高望岳楼白云无定所何处是沧洲
　　益都相公携门下诸子游王大司马园林即席奉和原韵四首时首冬雪后
　　揽胜覔佳囿入门生隐心岩从云外接人向洞中寻絶阁摩天豁空坛负日隂恍疑临塞峡骑马度弹琴【居庸闗有弹琴峡水声如琴】
　　二
　　复磴风前折隂崖雪后寒桥回双涧落石隙一亭安翠柱遮行幔银牀潄急湍林踈垂缕络尚有蔓胡蟠
　　三
　　遨游胜西苑松菊想东渑【益都家近渑水】彭泽饶师弟平泉旧友朋【相公与司马为同年友】山光涵盏碧树色落衣澄愚谷新移处初时攀未曾
　　四
　　种花怜盍子【南方草花名】来鹤爱蘓耽帘卷千雪牕含众壑岚书台延逺眺酒石醒余酣千古蓝田业何须在渭南山隂王生屡枉缺有诗并文稿见寄奉答
　　夜别西园久春还南沜稀吕安长命驾皇甫未披衣入世哀时命高文杜徳机前期千载在咫尺敢言违朱文学载中童二钦震各有赠诗并诗稿寄示答之以诗
　　妙论朱公叔佳名童汉宗车中方合璧笔下俨追锋隔水投双鲤同时作一龙新诗都在眼开巻恨难从
　　伯兴归自新安
　　寳婺头雨新安江上云临圻怀谢客归路指桐君石记前溪好烟携满袖芬不知招隐地可诵小山文
　　客晋安同诸公饮次赠蔡进士作
　　良防追河朔雄文重子尼当轩闲结袜入座静啣巵古道欢逾朴乡谈亵不覉【座中镇操闽音】酒酣方待驾秉烛对弹棊【蔡好饮善奕】
　　又赠蓝山人漪
　　异地闻豪客同时拟谪仙玉山行处倒银海抱来眠挟策裘还弊挥毫纸尽穿【山人善书】相逄林下士看解杖头钱
　　徐水部榷使归朝
　　使出南闗近天垂北望遥朞年三奏绩四海一归轺凤语延花转鸡含署粉销军储催赋急平凖幸相调
　　二
　　司水推何逊为郎返杜陵云亭需倚马星路逐担簦国计闗前草乡书箧里藤内廷谘近事只饮圣湖冰
　　三
　　驷马官人饯双旌使者回频辞龙阜去会见凤城开载惜川林赋搜余竹箭材难忘吟盻处不独宋宫梅【南闗榷署有宋徳夀宫梅水部尝咏诗索和】
　　四
　　家乘饶中论闗门又著书
　　圣王劳补衮下士妄牵裾授防来前席娱賔属后车渌波江上路相望转相纡
　　吴明府纳姬聨句和韵
　　古署青鸾绕【甡】春城紫燕来筵前双烛映【吴沐】胜里一花开单父琴方御【甡】蓝田玉自栽公门有桃叶【沐】看取隔江回【甡】
　　二
　　两桨西陵渡【沐】双轮北府来灯垂百子艳【甡】扇逐五明开陶栁当牕种【沐】潘花绕砌栽嘒星中夜望【甡】长共斗杓回【沐】
　　遇徐二咸清同赴征车有赠
　　幸附南州辟同为捧檄行名高重孺子亲死媿毛生黻佩当年意车徒此日情治安如有疏切勿效纵横上巳万栁堂修禊奉和益都夫子原韵二首即席
　　佳节三辰届名园几度过雨来新水涨风缓落花多堦树侵衣绿盘酥映面酡禊堂相隔久惊聴羽觞歌
　　二
　　临水从周俗因风想鲁坛草深埋野屐林密碍朝冠时序杯中兴云山天际看明农丞相意只顾问园官赠送郡司马童使君赴任同沈光禄韵二首
　　展骥为参守分符向会稽人如崔北地官比谢安西辇下谘编蔀车前赐屏泥褰帷将入郡江岸草初齐
　　二
　　暂借钧衡器长怀荆楚材亭边骑列山半郡堂开披牍惊云豁清军渡海来琪花能四照光气满蒿莱陪游祝氏园即席和益都夫子原韵四首
　　招寻当雪霁此地得幽栖岩曲通流细林深入路迷鱼从寒潦伏鸡傍午烟啼扶杖追随处悠然物我齐
　　二
　　梁苑抽毫至扬亭载酒过层冰封断磵宻雪抱繁柯隔巷留賔骑长樊罥女萝从来难和者唯有郢中歌
　　三
　　看山疑玉岫入室啓冰壶白堕倾来浅红尘到此无烟霞忻自得牛马任人呼况有当牕菊亭亭不用扶
　　四
　　谈深神自静地胜境逾幽杰阁凭来逈高冈坐去浮文章增嶛峭杯斚起绸缪灯火将归晩行吟动暮愁
　　题诸暨傅贞妇图画
　　谁画松和竹能分珉与玒乌羊安用匹黄鹄不曾双冰镜窥萝石清流绕浣江清宵思彼髧长自对银缸
　　蛤大师之宁州【用蛤公赠韵】
　　道人渡江去拂衣隔人群将携剡川雪一卧匡庐云妙指天边落清谈石上闻内廷供奉久长忆
　　圣明君【蛤公曽延住椒园故云】
　　二
　　永夏辞天姥新秋去若耶题诗存八正飞锡近三巴鉢隐龙宫树衣裁鹫嵿花天涯相问处不记有恒沙
　　三
　　东土栖支遁南朝重惠休金台邀
　　翠辇铜椀赐红楼出伏山前虎行随海畔鸥宗雷旧同社相送上宁州
　　四
　　修溪石室好此地得精庐编户知僧律长廊贮佛书蹔聆幽赞会常住净明居谁道秋江上瞻云过太虚
　　江上数青【同南士作】
　　极浦弹瑶瑟群山列翠屏烟林栖浪碧岚气近江青九面开衡岳双螺洗洞庭不须悲帝子相望总防防
　　吴江顾生初度
　　每渡吴江水长思笠泽贤家传三俊誉门系五湖船酿黍逄冬节栽花度晩年香山能自咏好着会昌篇送汪检讨林舍人奉使琉球册封中山王四首
　　水国称藩远儒臣奉使遥玉函天外啓金节日南标鲸路开云驿虹旗结海桥殊方倘怀阙万里趂归潮
　　二
　　北顾敷文命东行载徳音片帆沙际急孤岛雾中深天赉三缲玉波涵万顷金针槃随所向总见使臣心
　　三
　　凤诏从天下鹏程击水飞封留传世寳到着赐时衣蜃气看成幄鲛人喜下机主賔迎飨后頫首奉恩辉
　　四
　　荒服行人罕还朝觐礼成高风占使节落日騐归程晩向龙宫别春从鳌背生蛮方书带砺敢不借芳名陪同馆诸公饮乔编修宅即席和韵时同年尤检讨予告将归
　　秋早吟防急官闲度马迟栁风清入座烛影暗流巵筵敞茵尝宻堂深幔自垂明朝有归客永夜且相随
　　二
　　同舍愁分首当杯想乞身论文输我軰索食向谁人庭竹含烟细沙蒲入醖新夜凉衣露滴涴尽六街尘
　　周大公子赴河东参军赠别
　　雅有参军兴新添从事衔罂藏白堕酒桁挂绿罗衫吏治思吴彦兵书却浑瑊筹边楼下路犹见石巉巉
　　二
　　庾杲才难敌嘉賔望自隆一官归幕府三絶去河东槐简分衣碧莲花泛水红题诗相望起多在晋阳宫
　　和秋日闲居诗十首【有序】
　　同年乔编修示闲居诗属和嗟乎我乃无居【时借寓王光禄宅】因于奔走之暇陆续和此悉依原韵见者毋哂为不闲乃可耳
　　鲍照非无廨张融未有居登朝真懒散渉世太迂踈仆老艰持刺官贫厌较书徒言残暑退烦闷几曽除
　　二
　　访客还三市寻真过五家马头飞雁寺里见秋花近塞风逾上衰年日易斜所忻陪宴饮日日醉流霞
　　三
　　偃息竟何事驱驰了不知宦情供啸咏蛮语拙言词投笔增三叹还书又一嗤东家有供奉且与谱龟兹
　　四
　　洛下吟初惯庐江客已残惊心陪祖帐违例入句栏结组当年迈遗鞭在夜阑有田鉏未得何处问倪寛
　　五
　　名难垂后世赋乃叹同时苍髩归金马黄庭鎻玉匙酢梅空溅齿变豹岂留皮特愧终贫窭长膺鲍叔知
　　六
　　依人在廊庑与客度朝晡竹牖穿云眼苔衣绣土肤傍身遮短褐无力养长须谁道佯狂者能令礼法拘
　　七
　　缄文愁玉柙食鲙想金虀贿在应焚齿香消那噬脐凉深知夏逺望久天低借问郗公舍今还在剡西
　　八
　　绿髪含霜浅黄尘着袂轻当车翻柘影隔巷卖饧声肘系还丹诀胸无坚白鸣徒吟王粲赋安得俟河清
　　九
　　但署崇文馆从无治事斋花甎看局促虀臼费安排白璧谁留佩青钱勿系鞋北山如可返吾欲访洪崖
　　十
　　带草枯难防篱花落未拈岁时终有尽出处那能兼兴至繙书簏顔衰避镜奁秋来逄短景尚恐旧愁添









　　西河集卷一百七十三
　　钦定四库全书
　　西河集卷一百七十四
　　翰林院检讨毛奇龄撰
　　七言律诗【一】
　　禹庙
　　夏王四载告成功别禅苗山起閟宫玉帛千秋新裸荐衣冠万国旧来同金书瘗井封泥紫窆石悬花映篆红一自百川归海后长留风雨在江东
　　江徼怀人
　　江徼怀人江外台江流千里重徘徊秦人岛屿乗潮上汉将楼船绕地回残垒低连沙树暝孤城遥傍海门开西陵一望滔滔水不见长帆天际来
　　无题
　　织素谁来问故妻春机当戸曲栏低筝投秦氏桑林下家近王阳枣树西锦字回看江北雁玉梭鸣傍汝南鸡丝长日短难成匹愁煞鸳鸯半路溪
　　晤太仓许长水焕左迁吉州司马赋赠兼慰
　　江州司马旧髙阳吴下风流属太仓长水自留循吏传严闗曽使户曹郎清秋好月逢度外府卑官念子将指顾汉庭思贾傅不教楚水厌明光
　　怀张七梧游粤
　　防闗客舍送冯驩一别三年防面难草短愁人还北固花开忆汝在东官明螺舟放珠江白琐布衣裁荔子丹陆贾未归书使断谁从岭表问平安
　　过东园
　　偶过东园倒接防春风几度忆前期低花趂蝶销黄粉积草生鱼散緑陂架满书编看愈懒门无客到起尝迟借问西川王録事可能还赠草堂赀
　　除夕逢立春效景龙体
　　椒盘栢酒傍江开彩仗青旂出郭来玉厯乍看今夕换苍龙先遣隔年回林雕朔雪惊抽蕙地近南天早见梅添嵗迸为除嵗日他乡何似故乡桮
　　春尽林亭书事和吴水部韵
　　春光欲尽晓阴寒闲向林亭一倚阑当牕麦气随风度隔幔山容带雾看宿鸟盈巢遮叶暗晴蜂绕地恋花残共对琴樽忘物候朱盘新摘小梅酸
　　白鹭洲施湖西席送吴百朋之任浈州即席同陆圻防
　　天涯髙防惜离羣锦席芳洲夜送君树里星河三楚尽楼前章贡一江分翻来白鹭波间羽望起苍梧岭外云怪底新歌皆妙曲征西官属总能文
　　二
　　双江髙阁上崔嵬入夜凭栏一举桮千里重停吴隠棹羣贤追啸庾公台清歌别部风初转换席西轩月欲来此去浈州应不逺南行端赖济时才
　　东蜀山人
　　东蜀山人着素冠青蒲绕屋近河干自称晩嵗须扶杖人赠清歌是考槃啼鸟春从花里密烹鱼朝出竹中寒间来时向藜牀卧种树新书看尽难
　　千秋桥访友
　　千秋桥畔草芊芊司闲堂一径偏隔巷燕飞寻旧垒开门水满缆春船家人惯善秦声曲故事犹谈宣庙年落拓相过休恨晩夕阳江上有烽烟
　　登台望石门闗作
　　春草羣飞雉子斑登台一望石门闗縁江烽火来三楚横海楼船断百蛮絶徼军输愁逺度长征都防未生还我来不见周南郡金斗城髙何处攀
　　旅中送张二自晋阳还归西江
　　髙林朝日炤丛坛游子还乡劝早餐乐氏诸儿曽许赵张良垂老未归韩路分南沜黄秔熟家在西江白露寒带铗挥戈年嵗晩重来莫忘钓鱼竿
　　登琼花台
　　何年创此琼花观不见琼花此观开千载名花应有尽寻花还上旧花台飞鸿晓断防闗度叠浪秋翻瓜步来四顾凭栏一惆怅萧萧黄叶下苍苔
　　张使君泛舟作
　　太守楼船驾露梯平明载酒鹿城西绿水涨时抽绿草青山断处界青溪拟翻太液歌黄鹄曽使陈仓祀碧鸡淼淼胥台髙未极相看知与岘峰齐
　　许记室新成进士有赠
　　三年管记在江东献赋还来宿射熊并道枚皋堪倚马谁怜鲍照乆从戎天门日映寒袍紫上苑花传锦字红旧府苍头擐甲去也聴莺语到南宫
　　送胡揭阳之官
　　揭阳胜地古潮州束绶悬金起壮游候吏逺迎三水驿居人多在百花洲鲛珠散处蛮云绕马甲装来海气浮君到若推吴隠后玉溪应发旧清流
　　张梧去淮
　　独上淮阴古钓台登临作赋甚雄哉频年带剑驱吴楚忽尔行歌归去来细草暄随胥浦涨平涛冻逐射洪开南昌亭下春风发不见王孙哀复哀
　　宿东村作
　　东村别馆傍东田犹许东家倚醉眠隔屋鸣筝聴渐逺疎櫺漏日影初圆枯荷残暑浮新鲤髙树先秋咽早蝉欲上南冈无羽翼褰帏愁较白云篇
　　游倪司农园亭
　　尚书休沐草堂成别有层轩倚水楹髙阁恍连千堞起修廊时绕万山行晓雾隔陂牵紫蔓春风前路折朱樱颍川才子题门巷只羡儿寛雨后耕【陈推官子龙题堦门为经锄乡】
　　送洪明府图光之任程乡
　　程乡南去载青骊明府才名天下知珠海烟深行处逺藤花风暖候来迟农钱絶徼输螺子官酒长亭荐荔枝送汝鹏飞刚六月前图应记鳯西池
　　诒徐水部
　　南州才子水曹郎两度乗轺出帝乡豹尾旧悬吴市曲麟书重下楚江阳遥天刍粟通闗逺献嵗椒花拂绶香惭愧梁园倦游客秋风一别竟难忘
　　登防城望江仝金二鎏何四十二之杰沈太史孙吴二征君
　　江水滔滔接逺空登城遥望海门东秦皇弩仗驱三岛句践船军散五戎斥地盐潮賔雁白蛮天蕉雨客帆红津亭饮宴当年事努力神州借数公
　　饮梁少府
　　仙官趋府控金羁邀我同衔鸂巵春到满城开踯躅晩来双瓮发胭脂江闗暇日防卿重山坂晴云送客迟小吏不知防事散隔墙犹自聴黄鹂
　　桃花津前
　　桃花津前津路回角巾布防林扉开客知古事倘能説我亦野情当再来斜日白桐寒隔坞迎风红蔓嬝当杯山村处处春桑发那见弹筝秦氏台
　　暮春三月吴淞招上已修禊甡适过山阴不果从却简张慤徐致逺诸子
　　丽日晴风泖浦波青油画鹢禊堂过江南旧俗推元已吴下新亭似永和兰叶丛舒红锦幔桃花髙涨白龙河千岩万壑山阴路不见流觞奈若何
　　少年
　　少年抱剑出闗中羽衞新招六郡雄乆许报恩逾聂政平时饮酒笑秦宫鸡鸣晓日黄河动雁阵秋阴紫塞空当日枌榆迁欲尽愁君驰马过新丰【与旧刻小异数字】
　　与祁六公子赴曲水社集
　　不分肩吾曲水游幸陪青翰鄂君舟殊方结客三千履连袂看花十二楼列伎长筵歌自缓画屏深烛醉难留晩来多少江南雨泻尽王家金埒沟
　　王侍御席与歌儿
　　御史筵前舞柘枝当筵重唱鹧鸪辞红牙长绕青螺带粉颊低垂緑玉巵人是故谯车子后歌传秋浦谢杨儿兰台曽拟贞元宴叶底花间几度思【嘉模曰刘禹锡诗花前叶底奉君王间与前同】
　　匏瓜【戏仿西昆体】
　　匏瓜空载两车箱不叠蘘荷旧紫裳争取百千邀碧玉何如十五嫁王昌樽前鳯舞黄华子水面鱼吹白石郎辛苦盛年犹待聘当时只记善和坊
　　逢刘二江南行
　　王孙十载罢追游又上龙江古渡头独酌马生仍作客同行李广未封侯梨花满院留青漆栁树长干跃紫骝无限建康城下水年年空向海东流
　　孟逺访友吴下
　　孟子论交真丈夫清江四月下三吴花明锦带悬刀错风送斑鹪转辘轳长夏莺啼过茂苑荒台草色恋姑苏淮徐北望雄千里莫道韩陵片石无
　　入湘湖书事
　　落星湖畔草茫茫别有澄波万顷凉溪口一桥连大路城西几里到横塘青山入浪烟林动翠藻縁嵓水带长隔浦防惊棹起蕅荷深处又成行
　　二
　　环山净卷碧琉璃紫幕红茵度水涯稻叶暗抽朝溉后荷风不断午凉时龙堂濑浅杨王宅【湖有杨冀王宅今为寺】鸟道云盘句践祠荡桨女儿归独晩前湖新约采莼丝
　　衡阳
　　衡阳一望数峯髙雁去烟深絶羽毛岭海但能供荔子滇闗谁与种蒲桃戈连嵗扰鱼龙舫花落春温组练袍新息旧标江界柱天回南畔水滔滔
　　赠姜二承烈赴从叔上元官署
　　横江草色柘袍轻游子鸣榔报水程村市春烟迷浦溆布帆朝雨近清明河阳花县迎潘叔建业官防访步兵天府嵯峨形势壮相逢还上石头城
　　马迹怀南士
　　越王山下赋离羣英布城前看落云嵗暮他乡还作客春来何处不思君天开婺女摇晴翠水满康郎漾夕曛阳雁欲归愁未得几回哀响梦中闻
　　海宁祝生过访携伊舅氏朱孝亷书至喜赠【嘉模曰时朱近脩新刻集成】
　　防雨清秋筒簟凉谁来采苎到横塘天边落雁江湖晩箧里怀人嵗月长越布衣含山气白沙门帆落海云黄怜君年少能乗兴携得新诗是渭阳
　　奉赠屠又良解元母太君夀
　　锦帨张筵泛玉波髙堂髪尚如螺长携公子攀丛桂曽对灵均剪芰荷丽日朱函开宝篆秋风瑶瑟动云和阳山大节终能配庭下何难见孟轲【解元尊人殉阳山令有记】
　　寄献岭东使君
　　金牙玉节启龙江岭右分藩早殿邦一代才猷专百越九天风雨下三泷官亭葭吹开铜鼓蛮女花枝映绣幢陶侃功名君独擅繇来国士本无双
　　过南徐军赠袁八书记
　　南徐幕下谈兵日北府军前对酒时愧我文章输陆贾怜君慷慨过袁丝星门合壁调金鼓天堑横江锁铁锥露布草成真倚马可曾持示帐中儿
　　骤雨口号三首
　　骤雨空亭暑气收红云堆作黑云头檐前飞练垂垂溜水面圆花防防沤逺岸林明回晩炤平田浍满快通流絺衣觉浮凉袭多少轻纨却画楼
　　二
　　隠隐南山动晩雷山前雨脚自飞回浮云拥队争吹去逺树闻声渐过来当户悬珠虫网湿冲池破镜水萍开不是苍龙归大海翻疑神女下阳台
　　三
　　蒲葵触热雨初溥顷刻斜飞过羽翰花甓溅来衣自湿荷珠倾尽叶仍干风飘锦带垂虹细昼映金釭绕电寒满地惊湍愁不定相看疑下几重滩
　　入横山宿傅大溪上草堂有感
　　十年九度入衡阳最爱君家旧草堂曲路环溪栽野竹前池拂水卧髙杨春云垅首驱黄犊秋雨山岻射白狼少小逢君豪气鋭今来看作丈人行
　　二
　　横山西上路欹斜郭母峯前水一洼曾着竹书开墅曲到来松酒醉村家南溪人逺留红树隔坞天寒噪白鸦我欲乗船归渡口期君三载种桃花
　　衡门
　　衡门寂寂傍江涯曲径新成到转疑风吹粉蝶翻花桁雨后青虫满荳篱渔网入陂牵绠细农歌出谷应声迟短防相过长载酒不须陶令在东菑
　　客中送董匡北征
　　朔风貂帔向皇州愧少琅玕赠逺游鹏翅乍分云外路梅花先发驿边楼宾开燕邸通侯第咏并临淮估客舟上苑春光鳯城月几年回炤越江流
　　中州元夕观乡饮有感
　　石经门下早啼莺遗老犹存飨序情鸠杖扶来方醉酒鹿鸣歌罢自吹笙官街火树萦星昼曲巷香车待月明伊昔洛阳图画里春风几度防耆英
　　康臣宅感赋并忆蕃鲜
　　多年不见沈休文府市南头一讯君兄弟婚姻惊老大池台今昔感离分羊羹对酒临秋节鼠麦衔花散夕曛却忆美人南浦外湫风凄雨渡江云
　　欲留当垆次凡不得舟发仝姜八孝亷占凡字
　　淅淅江风吹布帆长征空赋石巉巉寒来沽酒停行客醉别当垆是次凡雁柱横胸愁转结螭环脱臂口难衔射阳湖畔江潮落不辨流波苦共咸
　　二
　　斜日将沈少妇嵓回船浦口系青杉同心未许乗油壁载妓何曾挂绣帆旧院双扉樊素宅新歌一曲杏黄衫醉枕藉洲边露犹自灯前认次凡
　　东城
　　东城初跃紫骅骝万里亲随博望侯赤羽自传光禄塞红妆新下緑珠楼春还海雁天南尽日照黄河水北流寂寞朝鲜津吏妇长聨裙带学箜篌
　　中夏寄赠宛陵施先生初度
　　江左衣冠尚未零琴溪曾见老人星聨吟时并潘尼咏赌墅忻留小谢庭蒲琖流霞倾防鳯桃笙卷雪卧飞萤自怜长买余杭酒不及称觞到敬亭【先生为愚山从父故颔云】
　　奉赠南闗徐水部榷使君
　　冬官分榷并河渠载得龙门平准书自听猨啼怀木客还悬豹尾算商车庭开鼓葢翔朱鹭榻下江潮滚白鱼椅梓楩楠夸美丽可能裁搆玉台余
　　赠阆中张明府宰防稽
　　郎官万里出巴西独绾铜章到防稽江上早寒频去虎山前春暖自驱鸡思旧擅南阳誉博物重开禹井迷何处传君游览兴马臻桥畔贺公堤
　　叅上人还归西陵
　　道人九月渡西陵闲看湘云杖古藤六十年来三藏法万千山里一归僧桑花翠薄珠林雪莲叶香开梵井冰到处锡飞忘甲子那知此地有悬灯
　　赠沈探花荃归云间觐省
　　云軿初出少阳宫觐省还归泖浦东丹诏捧来瑶殿侧防衣裁在杏园中波翻瀛海冰鱼白日满包山橘树红此去慈亲方五十羡君年少迈诸公
　　柬茂伦
　　城雪初消想茂伦呉江草色绿粼粼闗门练合春调马天畔虹低晩渡人金匮简探云树银牀瓮抱土花新阮生亡后嵇康死一望轺车最怆神【茂伦号抱瓮丈人见七古巻】
　　姜太翁月夜邀泛鉴湖
　　城南一棹泛清漪永夜来游贺监池风起平翻花底练月流遥漾镜中丝开樽静久鸣筝细撤烛凉深下幔迟万顷波光明似雪谁来不作剡川思


　　西河集巻一百七十四
　　钦定四库全书
　　西河集卷一百七十五
　　翰林院检讨毛奇龄撰
　　七言律诗【二】
　　题陈广文长兴学舍
　　天半苍云散画檐官斋习静昼垂帘无钱不问苏司业有酒长携乌子瞻下箬花从春后发前溪水向夜来添摊书独拥皋比坐门外争投问字缣
　　陪天童铎庵两和尚立雪斋雨集食桃时天童有食桃之问予不能答用长庆軆和韵即事
　　设食香林养大慈何期得遇道安师同来白雪岩边坐正是黄梅雨过时山葛覆肌凉未解冰桃到口味方知当前不防无生法欲下殷籖迟又迟
　　二
　　空亭髙坐为宣慈况对人天两国师岂是可中才过午曽经大内住多时【天童曽住大内万善殿故云】雨来拂面空相觌雪后探心了不知秪为伊蒲香供好绥桃在手食尝迟集刘谦吉进士园赋得髙枕乃吾庐同髙宗楫司理邹峄进士刘始恢乔莱两孝亷韵
　　名园绿树映芳塘冰瓮初开水阁凉兴到客能寻逺屿醉来我欲睡匡牀墙阴日下葵根暖槛外风生藕叶香賔主悠然成静对浑忘此地是他乡
　　同周司理令树施宪使男胡大以宁方二中通陈四晋明堵三鳯烝夜集萧伯升江舟分韵
　　清江髙楫郡台前永夜金樽襍管弦座客多才怜异地主人有酒似平川天星散映庐陵树灯火遥来章贡船醉里未能骑马去风流思煞习池贤
　　答和长洲陈太仆书怀二首原韵
　　并向吴台忆旧游洞庭黄橘醉髙秋人归东道除三径赠到南金动四愁日上海云回逺岫霜清江叶下孤舟伯通桥畔长洲路杵臼相将愿未酬
　　二
　　衣冠东第旧欢娱两市三台望去孤天下事将凭管葛吴中人半在菰芦寒云雕障流逋戍细雨羊裘坐钓徒满地江湖愁间濶欲于何处问鹏图
　　和方二中通韵并詶
　　曽来拾橡到山阿喜尔携予嵓下过浦口再逢秋色逺天涯相见暮云多寒驹只解霜中路飞鸟惊闻河上歌欲采芙蓉随汝去大江风雨奈愁何
　　龙泉李郡丞蔡宏词偶集和韵
　　西来紫气满龙泉髙盖忻逢邺下贤八俊乆传元礼誉千秋重较少君编寒花摘向初冬候归雁歌成太始年羡汝天涯能有防双车齐宿草亭前
　　送别髙二彦彪
　　送客江闗花正飞闗前弱柳折来稀两年官舍同寒食一曲离歌共落晖碧草马蹄怜去路红亭酒色上征衣他时访我钱王渡勿傍桐君旧钓矶
　　朔方
　　天挍神兵罢朔方双鞬不复挂渔阳三秋白草縁闗断万里黄河入塞长銕柱分标滇外戍金书异姓汉中王从军久负匡时畧愁见开邉到夜郎
　　文生卜肆
　　绳囊纱帽守龟龟闲卧青谿第一桥京易早年开碧检市帘春昼下丹绡三街雨洗天寥濶四壁星飞海动摇正栻旋棊凭布伏纵谭箸自超超
　　薄暮饮龚氏别墅
　　樱桃防院晩栖鸦促席留欢日欲斜醉里闗心三部伎墙头炤眼数枝花金樽细度低红袖画烛髙烧出绛纱车毂绕门流水去满堂愁煞奏琵琶
　　咏芍药和韵【花纯白中紫】
　　层台不复拟临春尚有秾花倚槛新低列玉釭浮紫熖近前娇女弄朱唇轻风吹合堦头影晓雾浓沾砌上尘斜折一枝争语笑几回妬煞尹夫人
　　寄陆嘉淑
　　平原分手赠青堂萧赉孤居对绿杨百里信随寒雁杳三秋思入暮云长草花露冷生磐石蟋蟀灯深下屋梁京洛倦游能再过城南尚有午桥庄
　　奉祝丁太翁比部初度【飞涛尊人也】
　　锦瑟髙堂娱丈人聨翩彩袖雁行新桃花水浅江门晓琪树云摇海洞春鳯诰重开金简露鸾牙分舞玉堦尘长庚同是西方宿瞻在秋官第一辰
　　二
　　东风二月栁条舒西第新乗广徳车涧玉华齐暮雪余杭酒暖及春鱼八龙并下盘中食三妇争裁机上书暇日两湖寻胜事仙人多少在楼居
　　莲公还住净土寺
　　飞锡还归湘水东丹崖翠壁旧龙宫早开钟磬浮云外不尽山河宝镜中珠树临坛垂雨緑金泉洗鉢落花红髙峯万仞前朝塔谁道重来有志公
　　饮宿采鳯堂有赠
　　芙蓉曲路晩生寒白帢重逢话未阑桂酒昏星留国士菘羮秋露饷园官长安购起千金赋南郡携来双玉盘羡尔才名成鳯羽髙飞时作锦云看
　　过大敬
　　春城髙栁未垂丝迤逦城南问故知城头啼鸟千般怨【城头一抄作风前】病起寻人几倍思青山隔郭来新霁流水当门似旧时相看欲采幽兰去却恨花开迟复迟
　　江上逢友人
　　炀帝宫前老树村宫花宫草与谁论君因伐辐来江浒我亦观涛到海门竹路寒烟迷逺峤茅堂斜日对双樽漂流同是惊翔鸟濑上闻歌欲断魂
　　重过祁中丞寓山别业
　　中丞别业寓山庄垂栁依然覆野塘北寨旧扉嵓下逺【寨一作柴】南湖髙阁雨中凉幽栏石竹翻鸦子敞殿金花供象王止水可怜沉劒履重来疑捡碧霞方
　　同姜十七梧过倪司农园访陈二待诏
　　名园緑水接朱扉坐对黄冠解息机安道防曽矜善画陈登终自惜初衣萝桥雨过红樱熟麦垅晴薰白鹭飞转饷司农愁不返逢君空拂旧林霏
　　赠徐征君【徽之讲学又雅善兵法】
　　久向南州卧碧云百年沗作老同羣闗西学术推夫子天下英雄只使君负俗偶然随汉腊荒城谁得避秦军春来喜遇东亭防倚杖行歌日未曛
　　杪夏集金孝亷焘同中州许三礼明府
　　河朔清觞映昼晖炎堂静对转霏微盘间雪水倾瓜菓醉里薰风动葛衣羌管倚吟翻碧浪林花散日上朱扉洛阳才子兰亭宴不倒春缸不忍归
　　送人之耒阳
　　湖北湖南水尽浮杜鹃啼歇过衡州防重髙峡穿天下万里平江入汉流念母徐生终去魏思乡王粲故依刘恢台孟夏烟花隔鄂渚辰阳愁不愁
　　中秋前一日集曲江楼分赋
　　髙防羣登江上楼鱼龙百戏绕三洲歌钟响彻天垂幕火树烟生月满舟赋就明河堪永夕人传来日是中秋满门车骑倾吴楚无奈灯前送莫愁
　　有访【戏作西昆体】
　　两度城南问狭斜清江细路到来賖门前雨歇怜樗树墙角春寒有杏花翠幙几重喧鸟鹊铜镮半面钉虾蟆青骢旧日行过处还记西隣第二家
　　送刘使君兵备辰州
　　朱衣双导沅江头外幕分曹防督邮持节遂行真刺史怀钱不受旧刘侯龙樯直下黄牛浦葭鼓横开白鹭洲明到百蛮应弭服黔南自古重辰州
　　寄李侍御
　　南台分察一车轺巡视军盐下浙潮汉代饷曽归使越中兵又败夫椒黄冠难返铜鱼渡乌幕还留朱雀桥骢马几时闲外廏可怜髀肉竟全消
　　二
　　江东虽小尚兵连独抚盐车近一年绣斧未巡新属国霜毫犹记旧萧然【侍御有萧然山行辱寄辞极悲】离鸿夜戍迁龙塞布谷春耕呌鸟田直指荷戈曽下濑相思长讯上潮船
　　赴山阳呈朱禹锡明府
　　小山仙令种花居卧理三年有治书太史已占临颖鳯故人方乞射阳鱼琴台髙咏淮南操官舍长停泗上车佳客临卭千载事愿君还念汉相如
　　九日云起阁登髙分得盐韵【并序】
　　八月几望集淮阴张吏部园各赋诗三章九日复集云起阁黄花映酒清歌遏云虽非复向时繁防而风景悠然东山钓史分韵牌赋诗时请摘去险韵勿许甡最后到日将堕应手抽牌得盐韵举座哗然曰果然盖预拟相难也复有五古题一赋得秋菊有佳色
　　髙云千叠绕朱檐九日衔杯启画帘襍佩茰囊盛晓露满堂菊影待秋蟾金盘初下冰鱼鲙艳曲新翻阿鹊盐彷佛台前重戏马雕鞍扶出醉厌厌
　　朱明府放生池公防同张纉孙查继佐吴百朋俞之璧即席
　　淮令张筵启暮衙珠坛深处集髙车绯纱烂映池中月宝树香生座上花醉合清樽交履舄风吹散拍绕琵琶主賔共擅东南美只恐严城噪曙鸦
　　寓吴江塔寺巢云房赠竺兰圣宣二上人
　　江观云开第几重巢云精舍幸相从庭前宝树浮千级座上莲华有数峯掷麈暗飞金鸑鷟谈经清滴翠芙蓉我来正值秋风发真见前湖起洞龙
　　淮阴道遇淄川张黻之江西有赠
　　淮阴道上遇王孙家在般阳笠树村朝雨旗亭分玉勒秋花幔渚共金樽使君雄劒探江县公子仓琅下木门相送圮桥浑一醉髙文细与客中论
　　一草亭同韵【有序】
　　游子嵗寒良朋宵晤霜月流地严飚袭衣共衔匏子之巵争撷梅花之句一亭合唱四韵依成
　　落落天涯一草亭寒风浊酒夜谈经樽前烛树光浮槛静里梅花香满庭髙唱互为林下咏疎时度斗间星更阑谁防桓伊笛吹彻闗山不忍聴
　　江上饯周司理赴防州
　　星轺计日上防阳共集仙舟泛渺茫山翠几重衔晩照江流万里泻清觞安成郡里红旌发章贡台前锦缆长合座聨吟愁思起朔风歌吹满沧浪
　　二
　　王程渐近反难稽南上髙旌促解携樽酒共留江浦外官艚仍泊郡亭西红鱼撇浪当筵起白鹭横沙舞幔低此去风流应自惜防南司理重濓溪
　　寄赠施比部提学山东
　　名曹外简重文衡特指星麾厯下城炙毂渐袪齐辩士束茅先待鲁诸生沧溟水涨春潮濶岱岳云开晓观清汉代五经谁第一相看惟有旧施卿
　　愚山督学山左逺辱书问并馈买山之赀四韵代答
　　独坐春风草太故人新馈员山钱王郎不用吴奴米江革还披谢眺氊鸿雁荒途愁思渺芙蓉逺道寄来鲜侧身东望相从晩手把英瑶倍黯然
　　姜掌垣舟集即事三首
　　画舸横牕卷碧绨黄门邀客泛清溪草头烘日铺茵暖水面攅山接黛低白苎歌来翻白鹭青芹煑就漉青泥随波十里南塘路大禹陵前西又西
　　二
　　村亭崦路撤鸣驺换席移尊过别洲故国秘书怀贺监东川佳客重罗侯【溧阳罗一丈在座】林回日影开云叶雨过山风满壁油啼罢午鸡重作伎横溪箫管在中流
　　三
　　青丝暝色绕回塘嵓畔穿云日脚黄水阁虹灯遮紫幔山城兽管挂仓琅迎舟快霁鸣宵鹤叠槛分星对夕郎一声长笛重回首江树江洲共渺茫
　　寄施諲
　　何处闗山忆旧京草青还见阖闾城田连海上琴难学庾信江南赋未成阳雁再来逢雨雪寒花不断绕柴荆天涯兄弟犹相望欲上层楼百思生
　　西里先生【赠任屏臣三丈】
　　西里先生白苎衣园花开落旧柴扉不闗好酒长收秫时有髙歌恋采薇暮雨客弹飞雉操春江人在钓鱼矶戴逵入剡将投老六十年来一少防
　　二
　　巨犗长丝展钓车伊人秋水傍蒹葭夏公乡下传髙咏许掾祠前是旧家座上琴樽销永日图来丘壑绕丹霞湘山多少沧洲意不及青岩几树花【屏臣号青岩居士有记年图】下商氏牡丹台经年后为雨臣内家闼花时仍得假一观因仿刘兼光福寺牡丹诗体应和时其内家诗满左壁矣
　　昔年曽住牡丹台三尺红衣对面裁今日重寻芳草路一行粉脸背人开横栏初下鲛丝箔新曲谁歌鷃滥堆数载洛桥寻胜去不虞还向此中来
　　祁二兵宪举子
　　春盘细菜笼青丝又是金钱试浴时兰梦偶征乌鹊防桐孙再举鳯凰枝夫人好比防军妇遥集生为阮氏儿男子悬弧当有用勿教空诵鲤庭诗
　　游少林寺
　　少室诸天天际开翻经一上魏王台幽岩风静三花落絶磵泉分五乳来汉禅逺留金贝叶秦官髙覆石坛槐归云迷却丹龙洞尚有闲僧坐翠苔
　　客舍赠建康胡公子以宁
　　相从客舍久依依江左风流天下稀理事自应推伯始知名真不愧胡威霜髙一榻横清汉嵗晩双樽傍落晖慷慨前期何处问台城南上旧乌衣
　　题丁克振楼居
　　庾公不向武昌居矫矫元龙百尺余频理咏歌临大道长环泥水谢髙车重帘花散天边雨两岫风生几上书日暮空栏愁倚徙春鸿归尽海门虚
　　姜兆祯启昆仲觐从兄侍御维扬官署
　　法曹清梦豸堂开逺觐争看赴洛才阳雁晓从京口下寒涛秋卷日边来骢花并辔趋公府琼树髙枝接郡台勿讶君家长共被绣衣清冷旧相推
　　人日书怀寄大敬
　　蕙叶椒花对酒尊珠幡宝胜缀春门几年客卧山阴市七日人归江上村风里丛条妆燕子堦前细草待王孙怀君欲作登髙防一望城南几断魂
　　送骆叔夜北行
　　离亭落木正萧萧又见长帆去影遥挟防几年淮海路伤心再渡浙江潮寒风絶塞吹青雁霜月横空击皂雕丛桂故山秋正发一枝还拟赠河桥
　　商公子席上作【公子霖臣冢宰公嗣】
　　晓日曈昽甲第开青葱玉树炤衔杯列侯幸识韦贤后吏部重看山简来冠组乍交分簙箸歌钟肆起近楼台绕堂防防长濠水欲挽东流使倒回
　　祁湘君催妆【有序】
　　夫易占乗马戒其盘桓诗咏集鷮遽如饥渴则唐女惜三星之迟韩姞惊八鸾之快是无故卷帘当勤去扇宜速也在昔云安下降诏作催妆安乐成婚赋将移烛故鳯台教北府频迎鹊路怕东方渐晓虽复怀中石子种待逾年亦且池面冰花泮诸一旦矧嬴娘仙早容易将翔衞玠官髙较难久立固宜褰帷拂娇女之眉却障索才人之咏矣夫祁湘君祁中丞之细女亦沈大行之少媳也祁云烂然不需韩乐沈郎痩去愿赘齐庭当夫西施江畔紫炬星飞梅尉山头緑屏雾卷牛女耀东书之壁【中丞第左厢名东书堂】鳯凰迓西里之賔乗龙载见琼蕊旋开捧雁来游秾桃预启则有贵家上戚宝马珠缨故第名姻玳筵绮席叔隗扰公子之亲孙子以防军为戏加之中郎阿大执烛调花顾妇谢家弄觞承巹则亦有东京才子洛城丽人随防骑以愿观觏祥云而逺届看施红粉还陪画额之夫私抱青刍竟秣雕蹄之马既已输翡翠于横陈效乌鸢之切噪然而天上光遥人间夜短金茎垂素手露溢铜巵红藕咽青鳞水浮银箭曩者甡选越诗末延闺秀曽夸梅市甲于海内自忠愍擅太傅之声夫人作京陵之范闺中三妇博学髙才庭下九嫔寻章摘句楚纕赵璧【奕庆奕喜配】援妇诫以著书□英修嫣【湘君姊】乐诸兄之同砚固已轶大家之汉史驾伏女而传经况湘君者貌拟桃夭才逾柳絮怨诗思父迈等吹笳秋月贻姑比之顾莵【怨诗秋月皆湘君诗】及升笄之妙年临结褵之胜事羣相乐欢甡沗嘉与其忍令青铜镜里久伫芙蓉碧玉楼头尚弛琴瑟则是吉甫乏迎蹶之章召公无嫁姬之诵也尔乃介尔奕喜索我催妆仍示湘君因之启帐维时上官怀巨秤云有当于考功之褒陆畅谢伽缾畴则加以内人之诮
　　中丞爱女早乗龙徐着铢衣下碧峯红粉乆调金菡蓞青铜时对玉芙蓉屏髙喜见花双树扇底愁遮山万重莫厌催妆徒聒耳汉宫待诏重吴侬
　　二
　　双成促驾似流泉索我题诗画烛前戸外分衔九子绶帐中低撒五铢钱故遣浮云妆宝鬘旋将明月作珠钿因尔天孙能织锦有人先制鹊桥篇
　　三
　　豸府沉沉莲漏催吹箫争引鳯凰台凭随帝子云中度真见王郎天上来宝袜暗舒连理字璚鬟笑捧合欢桮妆成莫待朝霞起满院丛花滴露开
　　四
　　万条银烛炤都房陪列金钗十二行屡倩黛烟书锦字犹临妆镜着衣裳停轩别遣催花使隔羣扶新嫁娘恰是湘君太容与频劳宋玉赋髙唐
　　五
　　红丝久系沈郎腰只待名姝赠握椒早嵗云章传赤县临时春水涨蓝桥青虬启驭调珠毂丹鳯衔书出绛霄太傅堂前饶好事为乌鹊噪朝朝
　　长至寄怀吴江徐崧
　　数尽秋风白雁羣更逢长至一思君髙枫冷堕吴江雨半岫遥分笠泽云孺子耻膺三府辟伟长时着一家文汉宫此际才添线不用隣家刺绣纹
　　同韵赠王玉映闺秀渡江
　　樟亭西望古钱塘终嵗他乡复故乡防笔题来当上已画船载去又重阳千层罗绮波纹细十里芙蓉江岸长吴苑楚宫能遍厯他年青草恨茫茫
　　晤雍陈二生东游
　　羡尔雄才洛下知亭相对暮冬时陈平自许能怀璧雍伯何曽只贩脂幸舍横琴围烛短西园叠鼓奏觞迟浮云一去空南北何处同寻黄绢词
　　西河集巻一百七十五
　　钦定四库全书
　　西河集卷一百七十六
　　翰林院检讨毛奇龄撰
　　七言律诗【三】
　　西园书感
　　河中之水莫愁家不数南邻张丽华相逢恰是三春里连人看当一园花斯时挟瑟弹流水此日倾罇绕落霞谁信平台词赋客十年漂泊在天涯
　　江上逢何永绍
　　枞阳才子郢中行江上逢君诗倍清客里梅花冰雪候天涯樽酒弟兄情髙谈自擅司空誉就辟何惭骠骑名他日吕亭相望起莫教春草负生平
　　同衞防军登万嵗楼
　　防军髙兴发清秋落日同登万嵗楼北顾尚惊雄堑立东来不断大江流京门斥堠连平楚吴防车书领上游一自建康王气尽凭栏千载总生愁
　　泗水亭漫兴
　　去年折柳淮河曲今日看花泗水间此花此柳应长在他日他年何处攀风起宫台来古县云开芒砀见空山千秋城下萧条久不信春光天际还
　　寒食渡江
　　吴闗千里燧烟通挂去长帆返照中三月暮春行海畔两年寒食渡江东风吹官柳城边緑雨后山花垅上红惆怅故园年少在鬭鸡蹴踘与谁同
　　风雨渡鄱阳湖
　　鄱阳东滙大江隈渺渺层阴晓未开万顷波涛连地涌一时樯橹自天回山浮星子蛟龙起云满湓城风雨来莫道南溟苦流滞此中尚有济川才
　　同诸公陪蒋斐集兰亭
　　青龙江畔旧鸱夷采蕺还来古防稽车马共临遥渚外衣冠髙防夕阳西风摇修竹歌来缓桮泛春潮坐欲低犹是永和王谢客禊堂千载望中迷
　　饮宣城王博士宅喜遇丁礼部澎【时礼部还自塞外】
　　谢朓髙楼不用攀开樽只对敬亭山为看秋色停征屐喜见春官佩赐环迁客九章词句苦思君十载鬓毛斑独怜决起抢榆鸟也滞江湖乆未还
　　寄酬海昌陆宏定
　　不向山头撷紫芝空令腐草蔓桃枝风霾菁磴吹霜薄日断茅堂解冻迟陆贾自无干帝语毛苌空受献王诗天寒衣带从来缓深愧加餐慰素思
　　送丁四六世弟北游
　　鸿鹄将飞怯羽翰登程犹自惜衣单受书共忆聨牀苦古调谁歌行路难蓟北黄云驱季子山中白髪老师丹前途刚值东风厉客舍鸡鸣慎蚤餐
　　海东【与北平韩子晋怀旧作】
　　曽无候骑至回中屡有旌旗向海东去节王乌难缮塞悬金魏绛又从戎营连白昼龙城暗铙发清霄鹭羽红燕颔猿肱愁未见封侯重数汉诸公
　　木弟桐音伯调奕庆诸子集东书堂各有诗见怀怅然赋之
　　茫茫逺树一江分潎潎流泉两岸闻愁思自能依落日故人不用赋停云浔阳地僻追三隠林下名髙愧五君满目黄芦围水宅几时归雁好同羣
　　施大公子彦淳生日作
　　清江緑草炤青袍二十趋庭一俊髦有弟共分荀氏玉怜君先佩吕防刀经传碧嶂星俱动候近朱明天渐髙自愧修涂长拟附春风万里鳯凰毛
　　客中禊饮值朱三骅元生日
　　名贤乆集楚江濵不道相过又暮春三月良辰称上已百年初度在庚寅殊乡未负悬弧志跃水谁为捧劒人故国兰亭重吾侣莫教嵗宴转伤神
　　寄广州使君
　　使君五马去南天皂盖彤幨领郡年亷励乆推吴处嘿风流何似谢临川行春人在珠江里来暮歌成桂树边五月南征吹笛杳岭头谁遣一枝传
　　枉防王公过问阙展侍且遗减庵二集捧读因寄
　　王子洲中搴乱流越人无分赋同舟寻来禹穴探前史载去东陵是故侯夜雪几因兴尽返明珠不惜暗中投君家自具名山业拟报千秋思未休
　　寄传宗孝亷尊公江园
　　东风吹日上江汀野老江园酒未醒最喜道傍无剥啄且看膝下有宁馨三春柳叶穿莺语百尺桐花绕鳯翎五十年来蓬岛兴几时同醉草亭
　　寄何奉新
　　两度西江采緑苹南昌城下几逡巡共称子贱真贤宰最念何充是旧人牛斗星寒酤市暮龙溪花发讼庭春归来倘覔柴桑侣应有扁舟到奉新
　　寄送周司马赴云中
　　平城司马诏初颁万里南天引斾还星使蚤辞牛斗郡云州髙入雁门闗王程供帐三春后客路沧波一棹间徒寄相思当饮軷防阳花树望中斑
　　二
　　从来刺史重云中此去应垂佐郡功异代贤王犹讲射君家太尉本清戎白羊山映春田緑金鳯城连夜烧红暇日题舆増骋望可能还顾旧江东
　　酬麻二处士干龄
　　闻君髙卧古稽亭邂逅江臯草正青一代旷情同蜡屐千秋遗恨在过庭当闗候雁天边尽满眼春云海畔停莫怪和歌忘蔓草毛诗废乆恐难聴
　　施使君临阳讲堂作
　　临阳采藻诵于胥喜共羣经载后车斾里蛟龙全拂骑堂前鹳雀重衔鱼韦贤自领诸儒学卢植终传刺史书垄畔遗编方幸托敢言河上有先庐
　　李賛善归觐
　　曽参诏许下铜楼赐传还乡拥桂斿江橘蚤垂南苑露陔兰长树北门秋蓬池鲤鲙遗羮在粉署砖花爱日留赉得缬袍当防服何须不作锦衣游
　　舟过金山
　　昔年曽取中泠水正值梁王北顾时扬子驿前云漠漠润州城下草离离千秋铁锁横江险三渡金山破浪迟当日妙髙台上路岧嶤不见使人思
　　客中元日
　　金鸡唱尽晓钟天元日他乡倍可怜隔嵗总成虚度月今朝重数未归年梅花香暖开官阁蓝尾桮深醉客筵谁道故园东望逺春风万里蚤回旋
　　长至
　　长至长留樊水濵三阳又见琯灰新登台谁似书云客旧馆曽携添线人道逺屡违江下信律穷终度斗边春他乡风物年年改欲折梅花泪满巾
　　送王五文璜游成都
　　临湘西去一孤舟髙溯瞿塘上益州万里桥悬秦栈树七盘闗控蜀江流郫筒春酒招山馆锦堞秋花绕郡楼君到若逢裴节度草堂虽好莫淹留
　　漫感
　　芳草生时忆故居洲中帝子尚愁予遗人千里双鹓佩误我多年尺素书桐苑雪花春乍暖丛台云气晩难舒可怜只住空潭曲盻杀琴髙赤鲤鱼
　　途中襍感一首与茂伦
　　几见濡须春水生逢人不用悔微名【悔一作晦】无材滥着吴都赋好辩难降燕将城车挽嵗连横海粟戈船春发下江兵摩天鸿鹄翻飞杳陇上何人敢辍耕
　　吴陵望月呈姜侍御
　　吴陵望月独登台万里清光冉冉开海树丛生秋雪落江门一片夜潮来人逢枉渚袁宏放啸起髙楼庾亮才只有南飞乌鹊侣月明绕树不曽回
　　即事【为病校书作】
　　银牀断绠有谁收人病还归江上楼皓月近云行过疾空栏压水坐来浮开奁夜起烧残蜡卷幔凉生坠曲钩满院秾花开不尽一枝迸作露华流
　　塞上
　　五陵年少喜擒生长在居延道上行天马几时来絶塞秋风一夜入重城黄花戍里明戈劒白雁闗前卷斾旌只恐城南留少妇月明中夜怨长征
　　同云间吴山人沈翰林游紫阳洞
　　横江髙堞倚天梯曲磴盘空极望迷雪尽两峰寒雁度烟临万户夕阳低层岩裂石分丹壑一窦穿云滴紫泥坐对瀛台仙仗客何年蓬海共招携
　　海昌沈亮采陆嘉淑过黄大运泰文园登髙峰
　　刺史园林晓未开一时双玉照人来共登髙峤风初霁坐看寒江水自回山木接天悬画栋溪花散雨落苍苔云间兄弟东阳友谁是文园作赋才
　　漫赠
　　阳平乐部锦云标中有真娘似阿乔曽下吴宫教度曲重逢隋苑聴吹箫双瞳夜剪巴江雨一笑春生扬子潮杜牧未来韩判去可怜二十四条桥
　　垂虹桥投顾有孝居
　　晓风吹雨到吴江百丈垂虹似饮駹新水茭花横夜艇故人椐树倚秋牕厐山初日摇珠塔震泽回波洒玉缸田舍乍逢皆衣褐肯教季布徙他邦
　　龙江闗眺望
　　建业重闗控上游龙盘虎踞旧神州荆门西扼江流下越徼东连海气浮故国山河天堑合夕阳宫阙石城秋登临转觉乡闗逺日暮苍茫涕泗流
　　李潆孝亷游越归过别不值赋寄有作
　　才名十载重江都二月春风到鉴湖柳下荒祠来解佩花深匹马去当垆回程暮值寒潮迥逺道天低海峤孤我欲西陵送归客长帆不见浪糢糊
　　梁溪黄君游越
　　天涯冰雪老黄香皂防相过朔吹凉月旦久倾豪士驾风流今识丈人行乡亭酒滥淹游屐官寺花寒驻客装探秘不须寻禹穴玉函金捡锁苍筤
　　黄君到节使君下榻适在徐渭里中寺有渭题诗壁黄本慕徐睹毕恍然因属记事
　　羊裘短劒涉江来自比山阴狂士才客舍车装留下里官庖鼎肉餽香台南州人去余青草东壁诗题掩緑苔何意宣城怀谢朓楼头佳句为君开
　　赠任孝亷云蛟计偕
　　我归江左还投笔君向长安又上书从此雄名髙帝阙况同令弟在公车【时其弟□新登贤书】蓬池泛雪看留赋柳汁盈条好染裾他日内廷能召问莫言臣里有相如
　　友人北征
　　骏马翩翩赴蓟城吴闗折柳送行旌良时宣室君才壮落日河桥客思生晓店商歌迷玉树春盘仙露满金茎三街九市千门啓只待雄文赋帝京
　　初春送人还吴江并呈沈进士自南顾隠居有孝
　　王孙归去草萋萋极望吴江芷叶齐晓骑独驱沙雨外春帆遥堕海虹西车书越徼通金马戈甲阊门罢水犀谁似隠侯词赋客顾荣琴瑟镇相携
　　客邸别故人子傅以成逺游
　　西风对酒曲江头数顷芙蓉掩画楼健翮蚤成应万里飞蓬不落已三秋苍生久恨王夷甫佳子当如孙仲谋渺渺长帆云路杳山中丛桂几能留
　　中州吴文学寺寓
　　苍苍山木晓流丹访剡归舟路渺漫时作洛中新赋咏重逢邺下旧衣冠江云龙转空台静塔树鸦栖古寺寒念汝诸昆曽缔好十年回首尽鸾
　　夀李少宗伯西湖
　　春官旅第啓艨艟万顷湖光照七松东国甫侯生岱岳西征天子重河宗麟游大泽蓬丘近鳯舞秋山辇路重【绳祖曰湖上西山有龙飞鳯舞之目为宋择都地】当日老成看渐减唯公双鬓削芙蓉
　　醉后送少年
　　逢君醉堕黄梅雨送子晴登白马桥去路云衔初落日横江风急晩来潮蒲囊永夜呼袁彦葛帔前涂遇孝标我欲援琴歌伐木天涯四望泪潇潇
　　送徐十五缄之扬州【与旧刻异】
　　嫋嫋长帆浙水濵停帆一送柳条新邹阳不愧名园客阮瑀还为入幕賔赭口雪消迷贾舶渭城歌罢醉离人东风前路催花发愁到防闗是暮春
　　西园防集【和吕锡馨张修崖韵】
　　西园飞盖集名才知是曹刘邺下来绕座哀丝扬妙曲满堂髙烛炤衔杯青芜夜合车前草丛树风生井上槐倒尽明河人未散城头乌鹊自飞回
　　六安黄晓随使自杭还京有寄
　　樟亭一别万山凋隔防思君对海潮伏枕黄梅愁永日闲房紫槿发清宵天垂云路开吴岳人与星车赴洛桥緑绮南金无限意莫教雨雪望中遥
　　来太仆生日
　　圉师早嵗谢天闗十载王官首未斑坰野骃鱼林下度瑶池骏马雪中还临江军散依新垒洛社賔闲老故山当日趋庭随九牧曽平五校扣金镮【姜琦曰来方伯平白莲贼长公太仆与焉】
　　赠别
　　欲采江花赠别离芙蓉吹落晩秋时自怜此地牵裾早却恨从前解佩迟山岫暗摇潮欲上帆樯不动防初移相看多少留人处不独垂杨几树丝
　　送叶襄还归吴门
　　东寻禹峤度清秋嵗晏吴闗不可留樽酒道傍遮落日片帆江上惜归舟云横虎阜乡程近雪满鳬城海路浮只恐愁心如细草春来弥望在长洲
　　赠闗上榷使君
　　东南财赋挹流波缥缈星查下浙河山泽旧看行部逺闗门今见著书多春风市贾连瓯越晓日梯航接海番自愧经生少文学汉庭心计久蹉跎
　　送王之珽之闽中
　　蒲帆初下楚江津又理征车度七闽瓯越宫台云外晓郎官山树望中春千金自载南天使万里还随下濑人少小请缨终有待钓龙亭畔慢伤神
　　华亭蒋隠居六十
　　谷口青云浦口鱼杜陵遗老自幽居经时不用公孙学避地还传尹氏书碧海放舟寒峤逺琼台吹笛早梅舒莫言玉洞金光少六十年来见有余
　　二
　　十年兄事杜陵生有叔贤名过始平【杜陵生大鸿为隠居犹子】筑室近开三泖路藏书髙并五茸城风回鸾鳯调金瑟花下瑚启玉罂不道瀛洲畔客今来才有杖乡情
　　即事
　　江舟归度板桥西滟潋江波逐望迷髙阁近垂红杏小横塘深覆緑杨低晴风午幔聴啼鴂寒食春城罢鬭鸡前去使君能尽兴习家池馆在清溪
　　登山阴朱相公东武山居同吴二卿祯徐二咸清商十八命説作
　　台师公府领三旌赐地还留东武城开阁虚延賔从入筑沙髙是相君行环岩露防凌遥廓絶磴秋花绕太清十载谢安劳偃卧天阶相望本升平
　　二
　　相君治第并沧洲齐郡灵峰起壮游海内羣思师尚父山中曽卧富平侯崇台万井搴珠箔曲槛层霄蔽画楼回首华林行乐地白云长绕旧宫沟【东武山从齐郡飞来故称灵峯】
　　刘驾部宅即事
　　新河门巷水澄鲜驾部风流不记年几叶鸣睢开府后一行雏鳯过庭前歌屏绮合珍珠履酒瓮香分翡翠船举目龙山如罨画支頥有客意悠然
　　叶燮同侄舒崇宋思玉游越寓玉虚道院
　　江东三俊早知名嵗暮同来勾践城节使开樽官廨冷井公留榻道坛清秦屏雪后山花冻禹穴烟深古树平莫问旧时朋好在十年采苦竟无成
　　舟过渔林闗望沈功宗墓
　　落日渔林放棹迟故人宿草望离离深怜子敬琴亡后恐负桥车过时江濶市亭环废井闗长贾舶近荒祠难寻下马陵前路肠断胶西君不知
　　登吴山兰若同张孝亷
　　岧嶤绀阙快同登直上吴山第一层树杪寒涛翻北郭帆来古渡是西陵中天化雨迷香象落日秋风对季鹰我欲逺寻蓬岛去何年东望海云蒸
　　春江
　　湛湛春江覆緑波夕阳江上奈愁何人家菰菜新晴少浦口杨花薄暮多野雾行舟迷逺渡晩寒归鸟聚髙柯到来三载随渔父不道还为泽畔歌
　　军城早秋
　　闗门万里羽书稀大将防秋出武威髙天杀雁角弓厉平地坐人毛马肥云连城障频移斾风起沙河早授衣但语蹛林休再防汉家新解贰师围
　　送贾明府入闗中
　　安西万里旧咸闗上客鸡鸣早度闲地入郃阳逢雪尽春来杜曲看花还汉京乆踞三秦胜蜀道难通五丈间君去若能寻马季莫教东市浪追攀
　　送别
　　大江东下水弥弥送子江亭酒一巵塞上黄花随定逺山前红草是将离荒鸡淮浦残星断匹马燕闗落照迟我本无家君又别海天长望使人思




　　西河集卷一百七十六
　　钦定四库全书
　　西河集卷一百七十七
　　翰林院检讨毛奇龄撰
　　七言律诗【四】
　　重阳日城山晩眺同姚监郡张广文徐征君作【城山一名越王城】
　　清秋髙眺万山中勾践曽经此筑宫拔地鹫峰何嶻当年乌喙本英雄岩垂橘柚侵衣緑酒泛茱茰映面红读罢荒碑归去晩前溪新月渐朣胧
　　海盐徐媛未归时其夫以父被仇杀得癎疾家人请离异媛不许相随数十年邑绅士争赠以诗
　　惊鳬泛水唼朱盐犹是当牕理镜奁孙翊家讐惭未报伯牛寝疾有何嫌单栖不信裁双枕偕老谁曽织一缣窃笑幽岩女贞树也当连理傍雕櫩
　　寄潮州使君
　　专城万里授金符渺渺寒潮泻玉壶岭表旧传亷叔度天南重见管夷吾丹楼日出飞鸾鳯皂盖春还聴鹧鸪谁信瀛阳标胜迹风流千载在东吴
　　赠甘山人
　　湖海萧疎斑鬓生身藏九画应龙经袁安愿乞司徒地陶侃曽分刺史城江草緑随卭杖发山花红映佩刀明独怜五岳追游晩不及看君万里行
　　谒赠天衣干大师
　　五莲峰下旧耆阇髙座重来转法华海藏自翻金贝叶天衣真绣木兰花僧伽东渡曽开地谢客南还不见家【希轲曰谢灵运称在家出家时西河未归故云】愿借九龙潭畔宿长随玅防聴无遮
　　漫赠
　　空仓鹊去鸟争啼不见盘中苏氏妻市舶暂逢吴下路移家近在越来溪朱楼晩闭杨花里金弹春悬桂树西自笑梁鸿长易姓赁舂三载有谁携
　　边词
　　蓟门衰草猎花鹰游侠从来重五陵塞外防戈垂豹尾石中饮羽见猿肱边臣昨嵗通青海汉将乗秋过白登但渡陇头流水去不愁马足折坚冰
　　祁公子将游金陵过别因赠
　　祁子临行紫绮裘春风三月旧京游维舟一过江郎宅走马还登孙楚楼玉树前朝琼月满乌衣何处夕阳收伤心莫向台城望愁见烟花满石头
　　汝阴萧行人枉过赠诗并有所饷依韵抒答
　　駪駪四牡喜幽寻髙盖移来禁苑阴驿路晨寒红日近山家秋老白云深烧桐乆愧乡人识结袜难歌国士心谁似贤门多荐达到今桂树满中林【绳祖曰时殿头多出门下见七古巻】
　　依韵赠萧公子荃
　　趋庭逺道快追寻少小乡名播汝阴髙树万寻看欲上平陂千顷坐来深东园浊酒开蓬径南国佳人见蕙心探取锦囊休问价山前估舶是鸡林
　　渡江舟中作
　　青山叠叠大江隈渺渺江波竟渡来近岸沙城随櫂转知风海鸟共帆回天垂吴楚浮云下地辟东南锦浪开烽火夕阳亭障外依然当日妙髙台
　　夜坐江上僧舍有作
　　南楼旧事兴难同独坐西堂对逺公鴐鹳雾惊沙路白芙蓉霜折小池红秋半寒潮生海上夜深凉月过门东何事渊明不归去长持浊酒卧花宫
　　二
　　西堂薄雾散蓬蒿坐聴哀鸿度石壕万里谁同员峤月三年只防广陵涛荒台夜解青莲法野寺秋寒白苎袍何时还向山阴道一聴支公拂麈豪
　　喜遇陆圻因赠
　　十年惜别在钱唐两度逢君入豫章考狱久知原陆续上书谁不念邹阳中春夜对湖西酒隔嵗风髙岭外装羡汝桐乡曽过鲤重来还拜旧祠堂【丽京尊大人两宰吉安皆有祠时丽京重定祠典碑记】
　　怀徐大滞南城
　　徐卿匹马走江闗一去南城久未还坐客竞传鹦鹉赋怀君只在鳯凰山天垂旴水低三楚春转泸溪动百蛮同在他乡占物此中新柳共谁攀
　　饮刘氏赠送客以妇病归别
　　紞鼓沈沈芦叶哀春城灯火又将催人豪不共公荣饮妇病翻怜奉倩才待路骊驹歌宛转衔雌黄鹄羽摧頽何縁五载无家客也望明河相送来
　　投吴寺宿怀吴江徐釚顾有孝
　　渺渺吴闗何处栖姑苏城外旧招提斋钟晩度龙堂冷香阁宵分象纬低夜鹊暂投双树下秋风长动五湖西只怜旅梦相寻路漫水长桥咫尺迷
　　江令宅【即江寺萧山市北】
　　巃嵸贝阙现三车云是南朝散骑家海甸翠翻祗苑树山门红对市桥花雕坛尽日闻仙梵防笔何年写法华我欲再寻同泰讲台城一望在天涯
　　二
　　江郎祠宇久萧萧尚有闲僧继六朝髙阁诸天环碧海断垣双塔傍青霄莲开东土衔驯象草长西园拾赐貂自笑谷城怀锦客重来此地梦俱遥
　　防州曽孝亷自宁夏获荐归遇姜弱翁宅
　　西行不肯夺儒冠独上雄州防马盘去国曽参原不贱游秦范叔岂愁寒河流峡下归灵武雪满天都走贺兰万里鸣沙能跃剑翻惊此地到来难
　　吴城赠别陆五之真州
　　椒丘东望水粼粼吴子城边别故人驷马几时归海甸双龙犹自跃云津晴风闗树飞黄鸟暮雨汀花散白苹此去江南春正好怜君三月下仪真
　　憇紫阳洞同大敬桐音南士
　　秋江练影挂中林共坐松坛聴语禽碧署书惭抱璞紫阳丹灶羡烧金悬崖天半珑气过磵云移薜荔阴四顾傥能寻旧迹三宫还在最髙岑
　　紫阳洞归
　　髙峰逺憩竟忘归迤逦荒台竚落晖紫藓洞中悬竹筏黄杉径曲蔓萝衣遥天龙卷田横塞倒海潮生严子矶万里瀛方在望肯教蓬馆到来稀
　　王使君歌席
　　杨花初落似江南太守张筵绕碧潭座上狂生来阮籍此中良吏是厐参清歌出幕风敎断华烛当杯月共涵舞罢青衫乌鹊起醉归应借使君骖
　　送姜八廷榉公车
　　金门挟防甫归旋又值公车上计年供帐重开江令宅鸣钲先发孝亷船燕台骏马横边雪帝里秾花接禁烟郊祀既成需待诏防君此去赋甘泉【时值郊祀后】
　　客中送王孝亷归汝南
　　浔阳舟畔共衔巵朝日浮波惜上迟洛下未能同鳯举旅中何易见牛医涉江美子披荷叶故国王孙望桂枝万里楚天君独返五闗云树是相思【希轲曰楚辞云夫君兮自有美子】
　　张梯墓下作
　　翘翘夏木掩泉闗天柱峰边夜自还墓下未留吴季劒望中何处谢家山聴来谷鸟縁溪啭防去原花满地斑不道故人相失后十年流落在人间
　　饮镇江军府曹佐戎幕
　　新防北府建门旗歳暮留賔傍海涯戏下称觞通臂将帐中舞劒鋭头儿金盘虎爪擎来缓玉瓮驼酥防去迟羡汝江南初下日提戈还念旧毛锥
　　防上人枉示诗集并较定古本大学戏作长庆体酬意
　　新云百叠上衣裾笑解花函拂蠧鱼瑶瑟已成汤惠句石经仍作蔡邕书敢言释教通儒教自演三车得五车白马未来麟册啓须知此际有真如
　　赠督河使君
　　河隍汉使旧星槎四十为郎鬓未华马颊秋渠衔竹箭龙门春昼下桃花平漕军赋连刍轴都水官钱绾艾緺神禹九年称底绩当时只属五工家
　　西陵渡即事
　　望京门外旧樟亭驿路临江蔽逺坰风转一帆沙屿白天低两岸海潮青通闗贾轴摇旌斾下濑军书缀羽翎丛笛几行相望隔有人垂钓在沧溟
　　二
　　钱唐西路固陵十里平沙官渡遥镇海旧楼飞紫教兵新堞散红椒【希轲曰越絶书有敦兵城今又名教兵有新垒】平原兔暖防驰猎曲港鳅髙欲上潮白马素车长在望哀魂千载竟谁招
　　上江寄藩下杨守军末舟估舱适新燕飞来杨命女书记书杜甫燕子来舟中诗索和因宴前舟仍合书两诗白巾为夀
　　朱门华屋待归稀锦缆红樯且蹔依穿幔偶然惊柁皷衔泥岂敢汚牕衣风开绣臆怜多语影下清江惜对飞海畔春还无旧主片时相傍莫相违
　　诒舟燕用杜甫韵
　　红襟海燕画梁春翠尾涎涎掠水新岂厌朱楼思去主慢停金檝逺窥人重樯枉拂钗头玉隔幔空翻掌上身孤客十年无泪拭不须衔送白龙巾
　　过张赞府别署
　　江城试吏又经年江畔招予共饮泉寄迹尚能追汉尉解蒙今始见张春风燕雀飞江馆夜雨桑麻绕郡田回首十年同学事青衫相对两茫然
　　襄阳严中丞游越枉示鸿踏草诗笔抒韵奉酬
　　襄阳耆旧汉中丞八月乗槎到永兴白雪早传梁苑赋寒风秋上夏王陵赐书岂敢留严助夺席终教坐戴凭飞鸿遗爪去遥天相望最骞腾
　　送桐音南游
　　春江南下水潺潺君去湟川度庾闗地界九龙连百越天开五岭控诸蛮珠船行遇波中市蜃气防成海上山假使黄金能满槖便随陆贾共来还
　　二
　　南行万里出番韶去看红蕉与緑蕉岭骑似翻天畔羽乡书应润海边潮官台犀烛开筵敞猺戍戈门接洞遥痛汝招魂心独苦十年藩使未归朝【桐音先大人殉南越方伯】
　　夜饮惜别
　　石井栏堂草露浮夜阑烧烛醉还留英雄何地依刘表嬿婉经年是莫愁樟叶满亭翻月落桃根无橹逐江流清丝妙管当筵发休聴寒鸡唱戍楼
　　同诸公豪饮刘驾部宅醉中示诸妓
　　邺中才子重应刘驾部闲堂相劝酬暇日开樽同北海紫云到座胜扬州歌来黄鹄翻林叶酒触红裙渍石榴不道漫游金谷里有人醉死緑珠楼
　　二
　　驾部风流绮席开座中名士邺中才不辞美酒盈盘贮还遣花娘出幕来赵璧五弦弹越调淳于一石醉齐台满前无数金波落未识何人手内杯
　　南镇即事
　　扬州巨镇禹陵西祠庙千年古防稽周制职方传玉版虞廷封册在金泥丹崖翠牓浮云耸碧草红裙细路迷帝禅不逢村赛起洞箫吹去倍凄凄
　　秋日吴门姚宗典俞南史归庄叶世佺严祗敬费誓葛云芝文果毘陵王廷璧城方将游越过访仝人毕集各赋
　　清秋髙防集羣才落日同登江上台鸿鴈肯随颿影至黄花频向酒杯开探书穴在秦人杳采蕺歌怜越女来勿惜旧时良防隔十年云卧总蒿莱
　　游灵隠寺赋得山钟夜度空江水
　　灵鹫山空锁寂寥疎钟隠隠动清宵林间响落聴来缓水面风生度去遥入壑恍连天竺雨开门长对浙江潮夜寒恐有青龙起莫便闻声过石桥
　　七夕天衣寺
　　清秋乌鹊化城飞又值银河挂翠微梵阁不通牛女驾香台自曝象王衣人家傍晩争穿线妇织何年得下机云路星桥才咫尺到来故国望俱非
　　二
　　古寺层台薜萝今朝帝子又停梭莲花鳯辇天边近宝树蛛丝雨后多数嵗海槎难载石一行山鹊欲填河珠宫未得通南巷手把长竿奈阮何
　　送出塞
　　辽阳迁客海东头二月严装上锦州絶塞乱云垂地尽寒壕泻日带冰流行车逺度鹰闗晓去马刚随鴈秋聴得摩多新曲子教人肠断古伊娄
　　二
　　铁岭岧嶤初下闗投荒万里絶人寰东青时起天边垒长白春深雪满山毳帐偶吹新筦叶羊皮频褁旧刀环相思只待秋风早防汝征蓬海上还
　　奉挽故范给事夫人来太君
　　画衣丹绋拥灵輴寿母乗云鉴水濵旧省尚多虞殡客髙堂只有报刘人秋霜孤烛歌茹苦春草荒碑卧受辛十载谏垣劳夙夜当时长自聴鸡晨
　　奉挽河南吕忠节公殉难诗【同朱敬身张南士作】
　　司马曽留神臂弓黒头归假尚书公七兵久已推公着羣盗何期冦吕防碧血自藏缑氏岭黄巾竟扰洛阳宫朱衣象简怀风节长在山河一望中
　　赠诸暨骆君初度时三月四日
　　九成山馆浣江边髙卧于今五十年问世久为緜竹诵传家尚有帝京篇花开嵗劝长庚酒水曲春回上已船此际君家最堪念丈人挟瑟且调弦
　　海昌沈太翁隠居九十【元伯征君大尊人也】
　　百尺髙楼傍海居仙翁九十佩琼琚青云绕膝皆垂谱乌鸟陈情甫上书好学时闻淇右咏传经不共济南车百年再起悬弧宴为汝铜盘学钓鱼
　　寄王子【时读螺峰集】
　　洛思山下旧逢君百里相过日未曛一自甲兵原上散不堪风雨岭头分天涯碧草防成树峰际青螺望似云那幸辋川新句好隔林还得一相闻
　　东江防集即席赠甬上秦大行洪明府暨陈范诸孝亷
　　东江髙防集衣冠一座才名尽建安妓部笙箫扬锦席姑山风雪下铜官鸡坛酒合金盘浅龙劒光争烛树寒犹是明州越州客到来俱作邺宫看
　　西陵道忆李侍御
　　西陵旧驿接蓬莱獬豸东巡几度回汉使乗槎终逺去秦人采药未归来春深云拥蚕丛路日暮花飞勾践台自汝著书辞柱下人间无复伯阳才
　　钱唐逢故人
　　西陵咫尺是天涯喜汝从予江上槎两度陶朱思返越百年张俭竟无家乡闗恨届鑚榆节里巷羞乗广柳车壮士不还仍逺去江东兄弟慢咨嗟
　　晩泊口号
　　十里吴闗蛟防长帆樯千片暮相望满江红浪浮新霁隔岸青山带夕阳大贾几曽来越客小姑不用嫁彭郎楼船箫鼓秋风里嫋嫋吹来欲断肠【绳祖曰蛟矶在芜闗】
　　赋得孤鹤横江和曹嗣昌【旧选系他人伪作误刻今尽删去】
　　万里秋宵一鹤横大江西傍武昌城髙骞清影波间落直视浮云天际生迁客祠前虚比翼仙人山半欲吹笙长风载得淩霄去夏口烟波空复情
　　立春日大敬生男赋贺
　　东郊防仗百花舒佳日忻传景仆书斗转苍龙堪系绂天边紫气自充闾香兰晩嵗留芳佩玉燕先春集翠裾我欲锦襴初浴后为君重餽孔家鱼
　　二
　　十年不复赋熊罴何幸春回正诞弥韦氏遗经方有待商瞿得子未全迟葭原细发青麟草桂树新生防鳯枝洛下从君逰禊久有谁还唤蔡充儿【希轲曰蔡子尼名充近作蔡克误】奉赠郡宪使莱阳宋公夫人生日是日初春微雪
　　东藩晓啓婺光开绣帔金冠映上台四国母仪三夀册一堂官诰万年桮花萦禹峤珠衡转雪满秦屏玉女来莫道沧洲东望逺夫人家本在蓬莱
　　得殳彤葆书并末方送诸子出塞诗有感
　　石头尚有寄书邮怀袖将探泪已流尺素几行藏锦字双金不断是银钩春还辽海投迁客雪满江淮刺去舟谁唱婆罗商调苦边闗如送李殷逰
　　寄赠呉门程西毓初度
　　安定先生静者流萧然自放古长洲时当五月犹披褐家在三江未泛舟膝下有人推孝则呉中髙士是言游何时载得沧浪水为汝开轩洗玉瓯
　　答丹阳贺宿原韵
　　思君十载未能过邂逅依然采薜萝倾葢久虚呉地谚同舟愿听越人歌黄公垆下桑郎熟秦氏楼头桂树多【时饮秦乐天宅】犹是天涯流浪客相逢不醉奈愁何
　　看梨花和韵
　　春深新叶暗楼台犹有梨花照酒杯数防渐从风里下一枝偏向雨中开迷人翠幌连霄合寒女缃裙带露裁自愧潘生言志晩不教大谷赋名材
　　淮西使君九日席上赠郭襄图作
　　潢河东下鴈亭秋乗兴还为淮蔡逰当日贤王曾筑馆今来司好同舟樽前紫袖歌声度屏外黄花烛影留莫怪西园词赋少相逢王粲正登楼
　　长至饮罗生
　　万里中原拥剑镡驱车何处问罗含从来髙士推江表长至逢君在济南玉琯碧吹原上草金盘红满洞庭柑东封自古多云物醉里登台仔细探
　　汝南郡署饮次
　　郡堂修竹散烟低漉酒留宾醉欲迷一顾尚惭燕市骏几年空听汝南鸡座中名士输羊曼肘后陈编笑马蹄勿怪氍毹长拥卧夜来风雪满淮西
　　饮息县同王孝亷
　　陶公留客晩开衙井上双桐噪暮鸦隔院寒风飘玉琯满街晴雪散冰花铜壶响逐飞觞尽燎火光随舞袖斜最爱座中挥麈者孝亷家本旧琅琊
　　陪诸公南湖舟集和韵
　　初廻锦缆驻双骏千顷波光似镜涵天外逺山开罨画云间髙阁覆优昙羣公暇日追河朔太史占星聚汝南莫道行游无纪述座中相对有桓谭
　　二
　　芳塘滟防泛轻鳬五月薰风长绿蒲望去楼台横北郭晩来歌吹满南湖装成雪薤浮金盌坐看冰心映玉壶但惜醉归新月好不知还有夜珠无
　　答夏声赞府和韵
　　与君一别郡亭西长向遥天望防霓自笑鹿门难遽返莫嫌鳯羽尚卑栖晩寻仙洞新诗在日饮官斋旧路迷犹记南还思最苦闗前髙栁正蝉嘶
　　原韵答何朝宗
　　夜凉骑马过街西醉舞樽前见羽霓淮浦人从天外度汝南鸡在雪中栖深林蕙草贻来晩绕屋梅花梦去迷谁念朔风当此际飗飗出谷镇长嘶
　　从雨花台至牛首道中
　　天界寺前黄叶下雨花台畔白云还同逾峻岭盘空曲遥见长江绕大寰隔坞芋田秋未获疎林草舍昼常闗防人不尽徘徊意聊寄南庄信宿间
　　宿王言宪使庄
　　落木萧萧何处村松闗系马到来昏雕防暮雨听山阁华表秋风拜墓门【时谒王太君夜台庄左】径有名泉流暗草缸开新酿覆香荪此间已是山阴墅不用还寻谢傅墩
　　奉答倪粲原韵
　　自辞濠上寻中散曽在梁园赋子虚入世已无操瑟想闻君尚有带锄书东田秋到花开后西浦人逢落鴈初只道乗风应万里相看犹是旧蒿芦
　　偕沈华范同住秦淮有赠
　　团团槐叶减秋阴江介同过快滞淫赋就烟云生四壁画成蛱蝶值千金王郎渡口花舡缓孙楚楼头酒树深最是呉兴容易病莫教相对起愁心
　　过旧院和陈宪副作
　　旧院荒凉极望迷女墙防处绿杨低庭余鸟雀衔金粟瓦散鸳鸯覆玉鎞桃叶一江环巷北莫愁两桨去城西当年多少阳台雨化作浮云何处携
　　答赠黄虞稷江南踵韵
　　黄金髙筑不曾逢敢道才多气似龙客路经年乗下泽官斋卧日到髙舂王通家有三珠树和峤身如千丈松何幸台城重防合秋宵一听景阳钟
　　二
　　虚传往日赋明河十载长淮未放舸秋尽论诗逢沈约【时寓沈主考馆】年来讲易共田何龙江过雨低红蓼牛首看云扪緑萝建业重逢愁思逺敢言对酒不当歌
　　钱封君夀【令子副使岭南】
　　羡汝耆英洛下同衔觞长对玉津宫庭前令器推王坦坐上通家是孔融鸠杖屡扶江草碧鸾书新赐海蕉红可知八百人间夀只在钱铿指顾中
　　陪诸公饮归酬赠钱大徳震
　　春船载酒渡江濆野馆浓花带日曛许下早知繁主簿座中今识孟防军当筵皂帽欹红药对岸青山挂白云惭愧十年违禊饮空从洛水诵君文
　　饮赵解元舅之鼎宅时令嗣新领乡荐
　　十年献策在椒除重防亲朋解索居户外不嫌东郭履箭头曽作仲连书云飞玉斚看行酒雪满金刀试脍鱼防爱趋庭裁结也随贤父上公车

　　西河集巻一百七十七
　　钦定四库全书
　　西河集卷一百七十八
　　翰林院检讨毛奇龄撰
　　七言律诗【五】
　　长安杂感奉和髙阳益都两夫子春游原韵
　　十年裁与计车偕
　　帝里茏葱气自佳三省愧膺新荐引九河无复旧疏排园花尽日开成幛江橘何时返渡淮秪为晩依丞相府长骑欵段过天街
　　二
　　紫陌丹山未易兼羇栖徒使嵗时添游鱼欲逝翻吞沫乳燕初飞只傍檐故国望成千里隔新诗裁作两头纎及崖何限追随意静里曾听解妙严
　　得姜京兆奉天贻书感赋却寄
　　蓟门相望一登台尺素忻传辽海来九百峰前云散尽十三山下雁飞廻
　　帝乡草昧时方辟官舍沙寒昼未开为重陪京根本地故留广汉救时才
　　二
　　麐符逺佩出闗东乡信长从黍谷通行部早廻宁逺塞题诗多在广阳宫喇嘛水下云间白韎韐花翻雪后红独恨马周应诏晩长安对酒与谁同
　　枯梅生花和韵
　　横牕老干久嶙峋忽见幽花刬地新残藓暗含红蔕浅枯苔生绣绿花匀湖山未许归和靖谷口还应见子真纵是东风能遍物却怜流滞几经春
　　七月廿一日
　　上御瀛台赐宴泛舟兼赉文绮表里莲藕恭纪四
　　首
　　芙蓉便殿接蓬莱秋气新从太液廻篽苑
　　赐来三岛宴瑶池捧出万年桮隄长画鹢衔波转水面金鳞入馔来醉饱载歌临抃舞尚余湛露满罇罍
　　二
　　沧池诏许泛仙槎云际廻看
　　帐殿賖画开时翻桂桨雕台深处见荷花衣光翠落波间练缆色晴分海上霞游尽蓬瀛千万顷金盘亲咽枣如瓜
　　三
　　玉虹髙驾啓朱函早见琼林有
　　赐缄幸拜防人新鳯锦浑忘学士旧雕衫携筐入白烦中使束带签黄署细衔欲被缕丝
　　恩莫纪五緵十防倍掺掺
　　四
　　上林赉菓减封题藕节莲窼乍出泥镐饮已歌蒲与藻柏梁羞赋栗和梨槃留白雪遮羊胖杯覆青铜散马蹄【莲名马蹄杯】三载金门沾湛久今来谁敢厌茹藜
　　云间曹玉少五十【五月一日】
　　燕市忻逄邺下贤髙轩重见防弧悬游同荀况经年久【荀卿五十游齐】生在田文五日前莲叶裹书还幕府榴花当烛照歌筵何时海上寻仙去与子相期三泖边
　　送陆使君出守思州
　　彤幨万里使罗施路入湘门春到迟金齿再开蒙氏地铜符初下长官司蛮溪马度天边繘番戸龙迎雨后旗此际炎荒行陆贾牂柯南去使人思
　　祷雨
　　禁苑铜池散绿阴
　　銮舆亲祷泰坛深
　　九重自有回天力四海宁无望雨心日下土龙鞭麦陇风廻石燕舞桑林
　　盛朝霑德如甘露何用岩阿起夕霖
　　为朱使君节母费太君旌表建坊赠诗
　　女阳亭畔婺星悬喜见髙门有赐旃大节宛垂千载后遗孤生待十年前陶家坊为延宾建韦氏书教阿母传谁似使君怀禄养至今犹诵白华篇
　　刘民部尊人入乡贤祠
　　曽坐臯比授一经骑鲸飞作斗边星伏生故享邹平庙刘向应祠尼父庭黍进蜼卣成式谷香含鸡舌见宁馨须知享祀从殷典不在旗常早勒铭
　　金生西行
　　金城万里惜分携仗剑争看洗鸊鹈偶访傅来陇右顿从柴绍出闗西胭脂岭下河流驶鸟防山空木叶低前去临洮知有意新诗应向马头题
　　赠直分廵呉使君【使君司通省刑法驿传系崇祯朝兴化相公之子】
　　京门右钥锁重镮幕府犹开钜鹿间部吏逺趋清苑路厢军近控瓦桥闗提刑位出三司右拥传人从百译还好继前朝名相业外台节制本清班
　　别陈生赴济南幕
　　欲上旗亭多所思燕闗惜别暮秋时十年书隔陈琳幕几度车过董相祠岱顶尚留天半赋汝南曾和雪中词春明此去如相忆须记宫墙碧栁丝
　　赵中丞开府两浙
　　新开幕府压江濆弹事中朝重惠文禹穴豫呈金检册浙潮初罢水犀军殿前露简看如雪梱外霓旌荡入云何幸东南烦锁钥嵗星重傍斗牛分
　　二
　　文臣节钺古来难况复雄闗似奠磐南省坐教中宪肃东瓯开后外藩寛
　　赐衣真见鸾文曜避路犹惊骢马寒莫道还台乡思逺故园金碧在长安【开府京邸有金碧园拟金马碧鸡之胜思故乡也】
　　赠琼山令
　　金徽初试韵初谐万里南天渡海涯茂宰自能瞻贝阙汉家无复弃珠崖陶公山献波罗税黎氏腰悬瑇瑁靫肯向炎方重回首春花早寄日南荄
　　丁骠骑赴登州靖海卫有赠
　　初拜轻车驾上襄梨花先防绿沈枪营连北镇沙门逺剑指东牟海路长充国定能筹转运孙膑故自守都昌闲来莫向闗城射恐有乡书寄雁行
　　沈萃址入蜀
　　徒闻蜀道上青天谁识临卭有令贤晓店散书绵竹颂春帆髙送锦江船五丁道可通金马万里桥难听杜鹃应念红闺相忆苦莫教人滞酒垆边【沈君内人为闺秀祁湘君】
　　靖海侯德配王夫人生日
　　龙额初传邑号新百年长遇帨堂春铜屏射雀留神臂玉轴装花写诰身觞献蛮姬衔翡翠阁前夫婿画麒麟麻姑莫问蓬莱水环海今来已絶尘【时台湾新破】
　　二
　　二月花明玳瑁楼藁砧今日果封侯瑶池宴已通三羽横海军还领十洲防翟翻衣奁影动金泥拭匣鉴光浮当筵傥进如川颂试看沧波万里流
　　送春日偕同馆诸公集张毅文太史宅分得毫字
　　御苑才开露井桃春光又复去东臯肯从杯底辞渌且向花前换苎袍天半结云催夏雨座间骋辩析秋毫伤心九十无多賸指下薰风莫漫操【时谷文于酒阑鼔琴故云】
　　滇南大捷志喜四首
　　几曲铙歌奏太清楼船无复战昆明三川终破呉曦垒八甸重开庄蹻城神防新军横鐡渡蒲蛮旧版扩银生天南万里烽烟靖从此
　　台阶一望平
　　二
　　龙川闗险控诸蒙铜柱当年纪战功青海故能通徼外彩云仍自见南中前军夜入擒元济降将时无似窦融江畔金沙堪洗甲木瓜花映绿波红
　　三
　　虚象滇阳习水犀穷猿何处覔林栖金城但筑盘山下玉斧长刳大渡西露布驰来真倚马
　　赦书颁处喜衔鸡南人自此应无反安用征兵过五溪
　　四
　　星垣振旅拂旌旄南诏碑前解佩刀大将兵摧神石裂长官司据丽江髙俘成
　　宗庙看陈矢凯献
　　端门有赐袍金马碧鸡如可祀王襃拜使敢言劳
　　顾侍御生日
　　执法星髙丽碧空防弧初絓柏牀东名标柱下三台近人在香山九老中春雪尚余霜简白朝霞长映绣衣红金门倘遇东方朔莫道花间好避骢
　　二
　　九霄独坐重台端共看鹏飞簸羽翰乌府自颁王俨敇豸衣重领杜林官封章晓入清宫肃甲子星周法曜寒幸值
　　圣朝多雨露不须仙掌潄金盘
　　题陈生博古册子和王司农韵
　　春暮杨梢解刺天碧幢闲使鬬茶钱风流只记张思曼朗鉴何如顾彦先钟缶烧残还自弄虫鱼注缺不须笺燕台虽少探花防也有柴车到集贤
　　夜饮
　　提壶不上曲江头学士官居对殿楼长乐钟当晴后响短连酒是夜来篘【宫中廊下酒家名长连短连】园蔬不厌茭菁薄筵烛将低菡蓞收坐近西轩看月上有人花底笑藏钩
　　金古良将归
　　春还冻泽未全消又见东风入栁条好友最难燕市别思归翻恨越江遥才髙逈若云中鹤兴到涂成雪后蕉【古良善画】但使官湖能乞与相期应在马臻桥
　　胡广文之任温州
　　中原十载共争雄此日方传吾道东落笔赋成天阙下横经人待射堂中芹丝到处依池碧芝草生时映帐红但向吹台寻故磵可知瓯越旧来通
　　秋日早朝
　　宫井鵶翻露未晞轻寒先入侍臣衣玉罏香散朝成霭金殿花生夜有辉鳯辇陈阶衔翠羽马倾椀赐珠玑【每朝毕各坐赐酪】自惭陪从无文采空见蛟龙绘两旗
　　宗藩辅国将军博公同满州徐翰林并以诗见寄依韵和答
　　小院含商暑未除终朝乗马尚斑如怀人渐近三秋节佳句忻传两地书病起渇逾梁苑客梦回思逐贺湖渔谁知兴庆坊边月犹向城南照索居
　　七夕用前韵
　　秋花裛露被东除月殿穿鍼巧不如向夕慢陈庭下菓连年悔晒腹中书寒归金马愁仙吏水涨银河笑泽渔思煞故园机织者晩来长自对门居
　　赠椒园和尚
　　甘泉西上敝琳宫中有髙贤似逺公説法不离双树下置身长在五云中平台花气秋来迥御苑钟声夜自通独惜裴休难问道空摇珠辔日华东
　　送姚聚中还湖州
　　杨栁河桥送客还十年词赋满江闗髙门自啓菰城曲佳句犹留松石间【有松石间诗集行世】下若人逢花鞢前溪风定鸟绵蛮上林春色年年好不用端居赋采蕳
　　上已易园修禊奉和益都夫子原韵二首【时陪游者皆同馆前軰二十八人】
　　曲江修禊已三年胜饮无如栁下偏地旷尽教油幔接溪廻不碍羽觞传防隄草向春深发夹路花从雨后妍陪得蓬山旧仙侣到来满座尽云烟
　　二
　　良防何须丝竹偕春风此处逺尘霾东流水色清堪恋北地晴光浅亦佳髙栁隔帘抛粉絮新蒲刺水簇金钗洛中禊饮年年事丞相同行岂易侪
　　张梧南还
　　秣陵忆别十年前帝里相逢倍黯然玉案未酬新绿绮【时贻我汉玉未报】柴车还褁旧青氊花开晓店迷行骑栁放春门惨别筵此去但能随谢尚不须频上估人船【时随陆少叅归江南】
　　二
　　青郊绿草散平芜别路愁听谷鸟呼几见戴逵还剡舍重看李白出当涂难兄三载仍留粤【谓南士也】贤主千秋半在呉欲典朝衣饯归客杏园东去酒谁酤
　　奉和扈从登封应制四首【有序】
　　时维肇甲候属升辰承六幕之清宁庆三能之效顺翠华安指东都望幸多时防仗将临夏谚为歌已久因整恊时之驾先酬肆觐之观钩陈简肃无烦五校兰锜柴望精禋不事三坛茅脊所过祀名山笑玉检探符之陋随时省方俗斥金泥封事之繁惟是问族之贞淫间修五礼就民相慰劳暂遍羣神聿开千百年未有之恩顿释七十君厯传之妄念兹输挽筑楗石以塞决河揽我提封登髙丘而望逺海谨诵卷阿之什防赓将享之章才惭应劭难传西汉官仪职本兰台敢效东封着颂
　　嵯峨方岳望东廵何幸天门扈近臣磴道晓云廻海日石坛秋草遍山春銮旗翻作中峰电鄗黍祠还上畤神千载玉泥留检处今来沾尽属车尘
　　二
　　帐殿重重倚障开山呼相应似鸣雷九旗总向岩边出万乗疑从天半来升气下窥青检合禋河西眺白龙廻盛朝功德真难纪勒石惭无作颂才
　　三
　　东方雄镇防神京豫日
　　宸游减禁兵霜绕幔城严未啓花开辇路笑相迎晴看御马林间度夜听天鸡海外鸣九防齐州浑一望可知六宇正澄清
　　四
　　钩陈罗列动星文佳气茏葱绕
　　圣君骑接百灵岩曲穏龙躔三观岭头分春还个左乗青辂时见封中起白云问俗省方千圣事百年父老几曾闻
　　潘生南归限韵
　　秋云夹日雨雪雪游子将归辔重衔别曲慢调新绿绮征衣还着旧青衫亭廻通潞看题壁家近前溪认落帆若赋闲居肯相寄雁鸿千里不须缄
　　二
　　南湖水尽见菰茭愁向青门折栁梢晓雨送归梁上燕秋风吹动海门蛟河阳官阀同潘岳邺下襟期似石苞尽日天街同对酒能忘出宿在东郊
　　长安中秋
　　朝廻昼漏报新晴坐待金波灔防生阙下芙蓉开旖旎楼头鳷鹊见分明当轩河影经秋白傍苑砧声入夜清手把醁愁未倒醉来恐起故园情
　　二
　　西风吹叶下金沟海畔虹生雨渐收庭树影摇冰鉴冷筵花香入玉杯流天街烛散千门静碣石云开万里秋为侍讲堂归骑缓晩来东阁重淹留
　　湖南丁中丞生日
　　三湘重镇古罗田万里星沙启幕莲才过庾公还夏口人如王濬在西川浯溪伐竹当蓬矢蛮郡椎铜作酒船指顾弧南将启宿崧髙长颂五云边
　　送沈五栗士本进士归里
　　同研淡墨注髙名骝马双骑出鳯城衣栁渐逢宫巷晓看花刚及御园晴开来榜目夸龙虎归去川原见鹡鸰一自容台陪宴后萧疎长负故人情【是科予分闱同宴礼部】
　　寄河南驿盐道
　　三河节镇拥朱旗鳯诏新裁五色丝万灶授盐齐仲父千秋置驿郑当时开牙艮岳飞云斾行部梁园奏雪词欲指冰壶遥作颂由来清德畏人知
　　赠送洪使君巡抚江南
　　中丞初拜
　　玺书行独坐南牀旧有名此去开藩跨建业临岐赐宴在端明襄中羊祐方开府海上卢循早罢兵千顷烟波环震泽看来不及使君清
　　二
　　岩疆琐钥重呉中万里车书泽国通侍御呵来惊赤棒元臣飨后赋彤弓平推庚甲王程缓
　　上念东南民力穷特赐九花天廐马濒行莫认旧青骢
　　金鎏南还
　　把臂京华又一春柴车欲驾泪盈巾戴逵岂是王门客阮籍终为林下人到处题诗销旅寂行无餽赆恨官贫河桥相别知何几白首垂垂总是银
　　二
　　相期同返旧岩阿岂料君先防去骡老入侯家犹谩骂醉辞燕市重悲歌收禾嵗晩乡田少落叶风吹客路多只有云间沈学士长悬一榻待相过
　　寄闽中提督张君
　　西平勲伐冠云霄特简趋庭领骑曹乌浒降旗迎谷永文臣拜节重韦岛中尽新开版腰下犹悬旧赐刀不道西清频入梦到来还隔海门涛【时予客福州】
　　秋祀社坛候
　　驾
　　秋行阴祀诣三坛仙掌髙垂玉露寒百辟奉璋迎仗外六龙扶辇下云端风廻天半闻仙乐夜见星流绕从官一自太和初献后愧无金奏颂咸安
　　书王舍人册子【舍人为内廷供奉赐宅西内】
　　仙池中禁杳难亲解玉坊边一舍人词出
　　御牀封过宻衣从宫镜照来新花前白事先东阁斗下丹星近北辰虚荐雄文似司马有谁还赋上林春奉陪李学士礼玉皇阁醮坛同胡编修袁舍人顾孝亷即事
　　玉皇案下旧仙官亲捧琅函礼醮坛受事箓呈三殿切步虚声彻九霄寒朱轮满院皆云侣丹灶烹泉有露团赌墅围棋浑漫兴今来俱作洞中看
　　题方编修健松齐诗限爻韵
　　名园几度罢诛茅犹见长松翠影交太子有城频在望方干故宅那能抛栏边藓断惊虫蚀石上泉流为马跑谁识桐江风雨夜尚留龙吼听櫹梢
　　二
　　緑野园林枕石嶅【编修为崇祯朝相公之孙】风光佳似孟城坳七株偶向岩间植百尺翻从云外捎如此江山龙未化旧时林木燕曾巢【地曾经兵燹故云】平泉多少丁宁意肯向金门恋斗筲
　　送平将军守建昌衞
　　龙骧衔命重南征阃外莲花早列营岂有黄驺能防阵忻逢白马旧知名防军台接章山戍转饟船随下濑兵莫道元戎难就拜麻姑坛土筑方成
　　宋尚书新进太宰
　　初裁九格掌人伦三典名曹踞要津司列位髙纡紫绂长名榜定勒红银廷推徐勉真清士朝有袁昻是正人欲问开元新相业梅花先报鉴堂春
　　二
　　台衡久已冠文昌启事尝登帝座傍褚炫端居能节俭崔生用士总刚方赐来金鉴含霜薄悬得珠绳引宿长愧托清流陪后乗时从画省借辉光
　　送漳州胡别驾还郡
　　漳南上佐计车旋携手京门思黯然别榻尚施花屿侧佩刀重挂栁营边行时马傍春云曵归见珠飞海月圆谁道清亷少人识胡威誉望正当年
　　施二公子归里
　　杨栁河桥防晓烟相携苦忆十年前洲边讲学逢官舍烛下题诗对客筵驿路计成新岁月江南归向暮春天还家若问青房李朱仲园头未卖钱【太夫人命以李熟为归期】依韵奉答益都夫子见寄之作时夫子以禅语开示故及之
　　空言词赋拟相如岂有文章重石渠国史未成羞碧检越人何意恋朱余从知白马原非马不用骑驴更覔驴数日朝防都废尽只縁新接冶湖书














　　西河集卷一百七十八
　　钦定四库全书
　　西河集巻一百七十九
　　翰林院检讨毛竒龄撰
　　七言律诗【六】
　　康熙十七年十月一日大学士索额图明珠奉
　　上谕各大臣题荐才学官人除现任员外着户部帖给俸廪并薪炭银两按月稽领感赋二首
　　宣平初启储才贤便向金门拜赐缗乌节稲颁高廪俸红箩炭凖大农钱花攒印帖看成锦日照絺衣恍挟绵谁道旧时含糗士还承介钖在昌年
　　二
　　公车通诣近三台月俸旋教计部开
　　御牒宛从天上落
　　皇恩高向日边来饔钱谁是张安贵索米惭无曼倩才咫尺光华将启旦敢言迟暮答涓埃
　　午门谢
　　恩恭纪
　　嵳峩阊阖启双镮
　　帝阙遥看防仗班伏地敢违阶咫尺瞻天只在殿中间枫门劒佩朝方启草野衣冠拜未但愧
　　圣恩无可报遥呼万寿指南山
　　荅景文上人过赠原韵
　　三月春江初上潮浮杯何处渡来遥莫嫌陶令眉频皱犹喜丰干舌未饶妙偈不从禅诵得薰衣时把佛香烧愿君长在山隂住勿使中军远见招
　　王明府之任零陵
　　琅琊才子厌承明万里遥分有庳城白日吏来花下卧感时泪向竹中生赋完莫笑阳城拙操洁无如钴鉧清湘口题诗能北望双鳬飞处是神京
　　陈君六十
　　樟亭十里比柴桑中有高人引兴长白帢晓披花露滑红泉春洗药苖香门回髙驾同孺子庭下监州类季方邀得麻姑频贳酒相看犹是旧余杭
　　奉饯汪春坊同年请假觐省还里二首
　　裁向东朝作从臣毎因问寝倍思亲髙堂岂易沾三釜长假何难请十旬【唐长假以十旬为满所谓十旬休暇是也】闾左枌隂虚阅嵗关前草色暗逢春如何白首懐归客犹作青门饮饯人
　　二
　　初颁储册下铜扉暂借朝衫作防衣九列尚需三度转十年能得几时归江鱼午馔烹尝美慈竹隣墙过未稀苐恐曾参冠不定禁林重盻早乌飞
　　赠邵吴县
　　平原邵续旧知名筮仕能分阊阖城甲第早膺三礼贵郎官上映一星明车过乐圃鸾初下绶拂金昌花正生遮莫东南烽火近吴门尚有水犀兵
　　岳州大防奉和高阳寳坻益都三相公喜赋原韵六首
　　荆门露布揷雕飞闻道雄师己合围下隽地翻留后斾洞庭波洗战时衣军分五垒眞无敌峒阻三苖何处归况有楼船横浦入天南谁不望明威
　　二
　　湖湘冦盗本螽飞连破平江似带围夜水暗惊流劒影春花偏喜揷弓衣人收赤子安军鎭地入黄陵近姊归但得东山堪劳士教零雨诵伊威
　　三
　　七校纵横尽佽飞红秋新束马腰围熊罴但计逾银甸虮虱何愁生铁衣罗子收来忘北顾楚军散尽想东归零阳此去降幡集何必彊兵出武威
　　四
　　日望巴东鹅鹳飞江陵种柳渐成围提兵眞入移绡幕叩马相迎有布衣三奏防书当甲始全军振旅在春归从来庙算需贤相况复诗传翟子威
　　五
　　桃防谁道善拚飞
　　帝命原教式九围尅日将军齐卷甲连年
　　天子自求衣葭还旧律知来复满新田叹曰归从此征駹与朝笮敢言咫尺见
　　天威
　　六
　　禁旅中兵总射飞长驱肯作掩羣围行营夜袭藏刁斗转战春生换韐衣王濬乘风能越险姜维有志亦当归裒荆自古需罙入谁道
　　王师不在威
　　张方岳廵抚闽中
　　来从奏计待鸣珂去路黄旗载骆驼斗北骤颁新筦钥天南重整旧山河建溪云树开藩逺闽峤山花入幕多身到九仙须对酒年来东海不扬波
　　夜集俞明府园亭次其小阮石眉原韵
　　名园竹树夜萧萧闲对清樽向午桥屋角暗星疎带雨栏边流水曲通潮当筵酒暖杯频泻促坐谈深烛易烧最喜君家饶二阮相从林下且招邀
　　丁民曹分廵贑州
　　河桥柳色映双旌万里防南好计程畵舘望郎初奉使建安才子旧知名楼船浪逐滩声转幕府花含瘴雨生他日鬰孤回首处待君还赋泰阶平
　　与汪广文
　　讲学河汾年又年长安相遇见华顚空囊尚载田何易沽酒曾无司业钱绛帐经传燕市曲青袍草映御河边金门万里云霄近莫问沧江有钓船
　　荅赠万州学正何君见赠原韵
　　慢将春酒泻郫筒金错长懐岭峤东帝阙上书原有意王门操瑟岂难工人闲居傍支公鹤【时寓报国寺】马瘦行如鲍氏骢谢汝容台能荐士风流还着玉堂中【时分闱广西其门人有入词林者】
　　九日登善果寺后毘卢阁示同舘诸公
　　清秋黄叶满林臯佛阁层层散白毫千里有谁还望远十年此地再登髙香台露下翻萸叶茗椀霜融沃笋膏谁道初衣难再着晩寒犹覆旧絺袍
　　送何岱瞻还江隂觐省
　　蓟门杨柳弄春晴欲别翻怜邸舍情春泛白波分琖尽夜来红烛照牕明西郊草映寒袍色东阁梅传旧句名此去澄江若相忆延陵城下暮潮生
　　二
　　春城花落己埀条万里江关去路遥别恨直追申浦棹离人初上御河桥筵前白帢留应少台上黄金望欲消只恐河阳方觐省便随敷奏上丹霄
　　平原道中示仲山诸同行作
　　客路秋光最可怜平原风物更萧然山桥度马双流逈野店留人一榻悬酒斾碧埀丹枣下庙门红闭绿杨边却因顾陆相从晩毎欲聨镳未敢前
　　征南大兵乘胜收复长沙奉和高阳相公原韵二首
　　战舰横江蔽鬰姑材官百万尽弯弧新收岳麓时移障袭湘潭夜渡湖白马关前鸣鼓角黄陵庙下禁樵苏天南指日铭功远何必牟弥布阵图
　　二
　　南征彍骑本腾骧况复追奔似燎扬定远自能摧虎穴防军今已下熊湘云车驾处城头暗露布书来盾鼻光不信衡阳京观美都梁尚有武成冈
　　重阳后一日偕同舘诸公集黄编修新宅分韵得秋字
　　新第重为九日游黄花开徧白檀秋集贤有防思韦绶买宅无钱赠马周鸿雁尽从天际落茱萸还向酒边浮主人初辟西轩好且傍斜阳欵欵留
　　赠王君
　　髙飞鸿鹄久回翔何幸相逢在帝乡上客盘餐留北道故园花柳忆东庄平交世重朱公叔直道人推王彦方我欲续成游侠传为君重数旧高阳
　　谬防益都夫子作六子诗见赠予居其一且落句韵各叶本姓谨依韵奉荅并谢二首
　　嵇康空自友山涛十载深惭佩孟劳观海始知环海大近天浑忘戴天高书窥东壁惊三秘醴设西轩笑二豪谁想芳洲旧鹦鹉尚防开鏁问竒毛
　　二
　　岂有长鲸掣海涛重烦倾注过劳劳孝亷但举桓公雅子弟谁如龙伯高通徳有门争北靣朗陵故里在西豪可怜未埽齐庭日挟刺徒生纸上毛
　　奉和宗藩博尔都雨中见懐原韵
　　春街三月雨霏霏遥忆春星隐少防华舘近天开处宻宫车尽日度来稀兰分垅坡萦青幔水涨河桥覆碧衣羞煞梁园倦游客凌云未献赋俱非
　　饮高太史宣城防舘话旧有感和施侍讲韵
　　但泛浮杯渡芥堂天涯四望总苍苍论文自昔同官舍对酒何期在
　　帝乡幔卷露埀天际湿烛摇风入夜来狂相逢不解相思苦试看樽前两髩霜
　　二
　　宣州旧邸有闲堂匹马相过晩色苍愧我十年长避地羡君四坐尽同乡食甘莞菜知还健醉舞莲花未是狂漏下莫愁归路晩天街凉月白如霜
　　赠河间守
　　新赐幨车驾五骝铜符东领近皇州下车严似张平子按部亲于郭细侯上谷云连沧海动南皮花夹卫河流吴中人忆军司马长聴清歌绕郡楼
　　寄贑南道丁使君
　　南行节鎭重分廵棨防初开贑水濵杨防不为徼外使柴侯本是部中人褰帷风动诸蛮肃落笔花飞五岭春能向郁孤台上望遥遥京阙岂难亲
　　王给事分守浙东
　　东南观察古诸侯按节明州与越州曲盖赐来函德殿高牙开近甬江楼西垣旧日能廷诤前路清风起棹讴若问衡文嘉祐事防稽竹箭不胜收【使君曾典浙试】
　　二
　　揽辔登车慷慨行临岐犹有赠鞭情百城久向车前望十载长留殿上名畵阁入云天汉近朱旗拂岸海潮生伊予家在西陵渡门外芦花相笑迎
　　上以久旱躬祷郊坛立霈奉和高阳相公恭纪原韵皇雩练日宿蒿宫羽佾无烦召典同祗为三农祈泰畤遂将六事告苍穹龙行甽谷迎犹缓云起封坛飨自通旱魃歌成甘霤下湏知尹吉在西丰
　　送钱刑部提学贵州
　　都官视学本含鸡帝里春风惜解携五卫兵逾关索岭诸生试待犵獠溪城连箐竹蛮云暗巗畔芭蕉瘴雨迷一曲湘灵应聴去龙荒原在洞庭西
　　寄周焘
　　谁言琴氏好骑鱼欲寄双缄问转虚坐客己倾江左泪闻君尚在道南居吴中着有张融传花下删成蒯子书当日章安兵未起趋庭长得过瓯余【其尊人曾为台州司马】
　　吴江陈启源贻诗赋詶
　　十年道路愧防鸿长向吴江聴落枫畵舫未逢三若下高门只对五湖东冠时著作超承祚满地兵戈忆子公何幸新诗能远寄光芒百丈俨埀虹
　　寄赠山东开府施君生日
　　东藩锁钥卫神京开府雄连七十城星斗喜从天幕转日华看向海潮生威行岱麓风弥峻操比齐河水更清一介书生能建节当时曾见庾兰成
　　二
　　金笳开处动旌旄獬绣裁成鹊练袍赐履远埀沧海阔期门孤并泰山高全齐万户争悬矢此地三公有佩刀哲士挺生眞不昜肯教
　　圣主念民劳
　　送徐二十二嗣定廷试南还
　　天安门启控双镮
　　圣主临轩防奏还老景去留存宦迹夏云重叠类家山城边度马人俱远庭有啣鱼鸟自闲他日论文肯相待为君柳市重跻攀
　　二
　　青袍裁罢谒公车徐乐原来始上书万里敢嫌云路远百年长坐夜牕虚固知道在难为报翻笑官闲未易除思煞旧时同学者到今谁复共岩居
　　题家司百聴月楼诗和益都夫子原韵
　　金梯不必问孀娥夜静犹闻水调歌穿槅碎投千片玉当牕寒泻万重波榆含星影抛钱细桂入秋来落子多自是凌云遗构在不湏乌鹊更塡河
　　陈掌院先生归里
　　栾栾素盖谢明光欲饯青门柳未黄祗为山涛将负土故教刘覧暂还乡啣车晓日当天井去路春云蔽太行咫尺东山劳
　　圣眷莫令同省久相望
　　二
　　车前揖杖暗心惊数载金庐共侍情帝座俨临瞻斗近君行此去见星明韩山白鹊盈轩集濩泽丹芝傍墓生若问趋庭湏学礼那能徒负后苍名
　　送裘侍御廵盐淮扬
　　独乘骢马下江都夹道争看御史乌帝简不殊李景让官山重见管夷吾临行旧邸金章露曾弹新叅铁面孤饮饯都亭谁勿避可知獬豸在当涂
　　施鸿胪以禁方见示赋谢
　　慢延三景叩昆仑碣石犹翻北海鲲未共马生飡玉液恰逢羽客在金门啣花鸟下青丝仗合药人归红杏村谁讶肩吾还入籍丹台名姓本长存
　　彰德别驾之任有赠兼询吴文学
　　邺下新推监郡豪漳河水色照青袍车前周景初题字匣有王祥旧佩刀上党云连熊斾远太行山尽雀台高城东肯问韩陵石何处文章少俊髦
　　出沐即事有感
　　西郊出沐践良辰回首京华又一春鸦阵噪来天欲两骡车过尽路生尘年前悔作闲情赋日出欢逢曝背人自笑褉堂相别乆梦回还着白纶巾
　　送平象九之任宜賔
　　夜郎南去使车稀喜见双鳬道飞巴郡雪消来白市蜀江花落覆青衣春田种秫抄云起午夜横琴带露挥此去叶榆烽火靖掖门相望敢言违
　　王时大授连江令
　　铜鱼初佩度仙关拄颊时看海上山农亩课成螺蚌外官亭开近荔枝间王乔岂叹京门远严助方平瓯粤还假使承明犹未厌鳯城柳色尽堪攀
　　上幸瀛台登鱼遍赐近臣恭纪和李相公韵
　　蓬池初献范公鳞敕使分鱼赉近臣银鬛散飞瑶岛雪金梭堆作
　　御盘珍餐同豢豹挥刀爼梦逐非熊理钓纶欲纪圣恩何所似沧波漭沆竟无垠
　　二
　　九罭翻波跃锦鳞鱼征无复税王臣天厨入夏犹颁鲔海谷何时不效珍龟臛未和徒颔顑鸾刀欲下转纷纶江湖自昔相忘久谁道龙渊四垠
　　周太史尊人明府公年伯六十来京师同馆诸公各赋诗奉赠和韵
　　三月莺花满上兰蓝舆迤逦到长安戴封故作西华宰韩愈曾为岭外官授册远探金简丽趋庭晓过玉堂寒宫衣裁罢斒斓色犹作他时制锦看
　　王光禄子举茂才喜赠
　　舟山鸑鷟紫田芝江左青箱数世遗可但茂仁称令士果然王济是佳儿下帷不计探花日在泮刚逢采藻时犹记帝京来觐省当楼新授鲤庭诗
　　二
　　东园日出露桃开佳信忻从鉴水来藻彩横天惊鳯翮渥注堕地本龙媒杜林名阀推光禄汉室高文重茂才祗为徳门饶世济庭前早己植三槐
　　春夜防集益都相公邸第即席和韵同王舍人陈吴二检讨徐林鸿咸清吴农祥三徴君暨公子慈彻协一
　　夜启槐堂近北辰偶来休沐借人伦筵前杏炙烧唇美庭下梅花刺眼新雅量俨临千顷壑清谈眞隔几重尘满堂歌咏浑闲兴何必乘槎更问津
　　二
　　台阶濶絶若参辰犹喜相擕迈等伦金检秘书看后古铜槃高烛照来新行觞久接荀龙誉举座欣无庾亮尘咫尺天衢珠斗近祗愁无力度云津
　　三
　　春兰泛景见光风坐聴吹阳出六同日暖赐衣宫扇下晩来置酒阁门东生徒杂列超桓传巴蜀初开想窦融金管暂吹羽舞后可知调燮在三公
　　四
　　黄阁沉沉转惠风柴车春夜许相同纶书早已颁池上丝竹何妨载墅东舞袖乱随灯影散歌声细入酒花融当筵亲作来游诵不是周公即召公
　　送周在都任济南郡丞
　　肃肃秋风转隼旟东行监郡绾铜鱼时清且佐平原相年少能传栎下书【郡丞为栎下先生季子】丹鳯飞时知赐玺青山到处好题舆选人尚有难兄在【时其兄雪客方候选】欲赠防刀思有余
　　赠丁刑曹
　　初看鳯翮九霄搏敬礼由来重建安赤舘旧曾遮列宿白云从此防都官荷花结芾经秋艳棘木当防入夏寒况値中丞开幕后于公门第旧来寛
　　李沮东世兄由韶州太守移任宁波
　　重承露冕出燕关秣马都亭霁色殷金辔乍回五岭外铜符又下四明间行车春傍江南柳披牍时看海上山隣部编氓懐世讲相思长趂浙潮还
　　寄山右方伯
　　太原行省领方州况复开藩在晋丘经国不湏搜粟尉安疆重借富民侯编图户列中条尽转饷船随砥柱流若问汾阴千载胜白云犹是汉时秋
　　冯二宿荣迁补国子监博士
　　槐市南头璧水连冯唐待诏尚英年汉廷博士官虽冷国子先生独尔贤折角定教倾五鹿畵衣应早兆三鳣花前载酒如相过可有东防月俸钱
　　秦太史归里
　　一纸黄封下玉除春风归兴动鲈鱼才名久己倾同舍笔札长惊跨石渠天上青帘新水棹樽前红烛故乡书甘泉此日多词赋莫更游梁赋子虚
　　依韵答和弥壑和尚长椿寺説法见赠原韵
　　骑马宫门年又年思君长在率陀天因传佛説来初地悔拜天书出望仙下座有人裁问道空林何处好逃禅当时王许山阴防不道重来阐太圜
　　送沈客子还禾中
　　京门晓日动行旌相送河桥百思生三防未经投北阙十年长忆在西平宫墙柳絮粘天白旅舘山栀入夏清他日负薪能荐逹肯教亷吏抱虚名
　　赠胡生
　　少年能读九丘书入洛犹乘下泽车沐髪碧于江畔草行文艶过水中蕖歌残白石天将旦裁就青衫暑未除前路秋风应万里期君先作北溟鱼
　　沈殊亭处士自倡村居诗遍和成集其所和多两浙耆旧繙阅生感因其索赠亦用原韵续成一首
　　水南水北总皆村何用辞家赋述昏乌有九苞方是鳯鸡非三尺不为鹍投诗半是梁园客避地深于吴市门满目旧时朋好在慢将存殁句中论














　　西河集巻一百七十九
　　钦定四库全书
　　西河集卷一百八十
　　翰林院检讨毛竒龄撰
　　七言律诗【七】
　　早朝和韵
　　端门高启傍青霄待漏初廻金水桥防仗暗排双阙丽玊阶徐引一灯遥风飘御琯疑鸣鳯寒动朝衫许覆貂只愧仙盘频赐露【毎朝赐酪】侍臣有渇未曾消
　　下朝
　　鸣鞭退后皷钟稀日上松杉鵶渐飞庭烛乍收遥仗防罏香犹在近臣衣蛮随九陛陈琛去象驾双舆负防归咫尺
　　皇威虽暂远玊栏回望转依依
　　呉二东游
　　三年流滞蓟门关归路重游徐泗间逸驾岂能留骏骨望乡终自蔽龟山清秋醉向湖陵度落日吟从梁父还他日沧洲傥相忆为予东望大瀛环
　　寄昌平道沈佥事二首
　　军都遥接塞门寛北防神京似奠磐旧卫尚持宣尉节外台方重惠文冠牙开雄鎭边云静幕映前朝寝树寒最喜子牟懐阙近日华高处即长安
　　二
　　北门锁钥壮
　　皇封大斾朱间锜茸铁骑不湏屯上谷金汤长此控居庸朶顔故部安三卫袋带新装赐
　　九重闻道麟符分辇后登楼清啸甚从容
　　醉和任明府官署歌席原韵
　　申江三月暮春天入夜华灯簇锦筵官舍有情啣兽斚客心无緖似鹍弦歌成三愁将变醉看双娥使近前多少临卭仙令客问谁眞是马卿贤
　　春日偕诸公集梅花楼并食即空上人鱼餐即席和韵
　　不爱桐君与竹君毎看花发思纷纭风来水曲初生涨雨过山头尚带云醇酒早随公瑾醉瑶琴愿续惠休文有鱼堪作伊蒲供谁道行厨少苾芬
　　陶君双寿
　　荷花并蒂满江浔并坐薰风鼓瑟琴记得述昏曾见志最难却聘有同心青蛾一奏瑶华乐防鳯双栖珠树林终日题诗编甲子徴君吟过细君吟
　　送杭州顾使若之任
　　彦先才地冠中朝新赐朱幡领六条井邑杂通瓯海路郡楼平对浙江潮花前试印开硃匣雨后行车驻畵桥谁道蓟门乘传远专城峻望已干霄
　　寿张学士
　　早拜叅知领从班毎因清逹霁
　　天顔词头日判鸾扉里轸上星明帝座间人到讲筵余紫气史成断案若青山【时为史舘总裁】年年寳树埀弧月载酒防花共往还
　　唐公子授西安郡丞
　　春桐花发待鸾栖黄绶金章惜解携秦地通侯夸上佐谢家司马重安西亭临冀阙看承露车过峣关却屏泥公府家声曾不改嘉名何必向人题
　　饯长沙赵使君
　　湘州司马泛星槎南雪消时好及虞愿旧曾官海上贾生从此相长沙琵琶峰转看迎斾橘柚洲晴待放衙前上紫微如有忆春来应寄石坛花
　　考功郎刘君主试闽中
　　啣命东观海峤雄风流裴楷着清通持衡自昔推司列敏识于今借考功万选钱留浯海碧三条烛展洞蕉红闽王宫畔长春阁时有天风下至公
　　翁使君之桂林郡
　　使君南控五骅骝万里褰帷入桂州蛮地尽从辰岭隔郡堂斜见灌江流枇杷花发行苗部钴鉧潭清记柳侯此去建陵如恋阙晩晴时上望湘楼
　　益都相公归田后以冶湖泛舟作见简且自叙晨夕乡游之乐谨依原韵和答成诗
　　南天从此罢楼船东墅时闻载管弦客至泛湖当雨后使来授简及春前歴长不记移花日税薄刚逢刈麦天谁信太平元老贵竟同野稚饷炊烟
　　寄赠黔南蔡开府使君
　　重移幕府鎭炎荒御繖曾经赐武昌入蜀路开韦节度平吴功着杜当阳九隆爨税收青海四部蛮歌侑白狼欲泛一觞何处见云龙洲畔即澜沧
　　赠别邵明府左迁之兰州幕
　　西上兰州路漫参军埀老远之官故交绿酒倾来晩从事青衫着去寒塞柳凋随车后落岳莲高入幕中看上林多少鸾枝在谁道卑栖乏羽翰
　　过江晤王甫白后旋有诗寄懐因依原韵荅寄
　　钱塘江上对门居絶胜河汾一旧庐入洛已经逢季雅仕秦何必羡由余寻还高士廻通德记得思君在执徐咫尺西陵风雨近莫愁论学少三余
　　蒋将军挽歌
　　先生射猎早归田门下重歌薤露篇曾破黄巾还渤海何辞青塜象祁连文螭自绕新题碣枥马犹披旧赐鞯惆怅过庭蒋诩在方开三径杜陵边
　　过姚使君寓楼答赠依韵
　　金　双峙倚秋空迤逦寻君萧寺中亭午薄云方漏日新晴高树昜生风携来图史披将尽乱后登临感自同欲纪旧时监郡绩请看杜牧赠姚公【杜牧之有赠姚公诗见樊川集】
　　寄李方伯
　　鹤绣犀鞶照锦茵屏藩高启浙河濵关中转运推萧相洛下军需借冦恂满道官花方向日盘根仙李正乘春賔门渐觉薇垣近几度思君意倍亲
　　上海防事前枯槐再花和任明府韵
　　洛令原推任峻才春风长拂印牀开分田不用兼收秫夹道能生半死槐红雨泼残新燧火黄花飞满旧阶苔星精自应三台贵何必王家再种来【槐木为虚星之精故云】
　　送张学士给假还里四首
　　给侍昭文敢乞身十年华盖鎭相亲蹔从丹禁辞明主要使沧洲识近臣私第慢教收秘笈还朝早已订温纶洞门雨后春风发仙骥翾飞总絶尘
　　二
　　蓬阁由来多岁年此行未许遂归田授餐还撤东堂馔赐槖长携内府钱拥传春啣金勒浅登楼时见玉绳悬还家总道家山好却讶苍龙当昼眠【学士所居在龙眠山】
　　三
　　修文中禁许谁寻乍见鹓鸾出上林防入独言亲塟远慨焉予告
　　圣恩深城连百子思埋玉舟过三江笑铸金移孝作忠畴得似年来空愧接衣簪
　　四
　　横门供帐傍春城况値淸明草又生中袐早詶图史愿东山终有薜萝情六筐瘗后犹登垅五岳游时慢记名祗恐
　　圣明懐望切海门潮上促王程
　　奉寄钱唐梁明府
　　东垣才子兴翩翩试宰钱唐年又年海日近从城阙上湖山长在县门边陶家种秫分官酿吴女栽花傍讼田只为爱听弦诵好春来时有过江船
　　田公子示诗却寄
　　公子才名冠帝乡趋庭犹自逐龙骧观书尔独追正结客人称过孟尝剑入斗边云气尽文随幕下海涛扬何缘共踞胡牀坐一唱阳春大道王
　　赵生为武城宰
　　铜符初绾济河西此去阳平一望迷吴下高贤仍作宰晋阳公子实封齐官淸养廐皆斋马学至操刀好割鸡当日歌如未撤慢嫌为政笑宣尼
　　寄南丰令
　　轩绥高驾向南城江介时瞻列宿明自得独孤为茂宰尽教李觏作编氓壶中岩傍春云晓旴下堂随秋雨成华毂朱轮相送后有谁专对在延英
　　送钱编修归养云间
　　暂辞东观返兰帏相送青门望有辉国史预裁毛义传宫罗先制老莱衣前临通潞当南浦为望干山启北扉顾去慈鵶归哺早春来仍向禁林飞
　　屠少府左补始兴驿丞
　　南行且莫厌官闲梅尉高风好去攀傍舍不湏防緑绮开衙长自对靑山岭随陆贾乘传去座有司农置驿还暇日题诗寻玊笋丹砂正好驻朱顔
　　奉和高阳相公初春入直喜雪原韵
　　东风吹雪满重城错认山矾散落英内府乘春忻有象天街入夜静无声珠光照海惊龙蛰玉粒盈田任鸟耕但使三农兆三白万方谁不荷生成
　　二
　　粲粲琼霄接
　　帝城羔裘重喜缀三英望添苑树朝来色听得宫鵶晓度声
　　阙下久淹东郭履山前谁念子舆耕难探相国忧时意不是阳春和不成
　　奉和高阳雪中下直原韵
　　雪朝下直快幽期控马端门欲度迟云叶擘成堤上絮天花散作手中丝高懐自埽迎賔路雅防难传禁軆诗何幸玉堂挥翰早一时歌动郢中儿
　　二
　　靑女便娟未有期春空冉冉下来迟霙连似把靑瑶屑霰集惟抽碧藕丝发粟久从齐相请撒盐终是谢家诗连朝僵卧柴车客也和新声付管儿
　　饯宋员外使贑关
　　一轺分使南天正値都官拜简年驿骑预呈候吏板亭餐不用算商钱横江路出蒹葭外望阙心悬霄汉边只恐严关烽火近将军从此驾楼船
　　二
　　星旌遥指郁孤台春到双江水自廻挝鼓喜君乘传至吹笳放客过关来厓门珠舶花前发海峤金装雪后开借问开元丞相裔何时可赋岭头梅【员外为相国子】
　　同吴江俞鹿牀赴江觐臣蔡右宣阊门舟集即席分韵是日送施分司还宣州
　　畵舫张筵泛水涯衣冠吴防集来賖近船歌散烟中柳隔岸灯埀雨后花客至早吟江总赋人如夜过蔡经家松陵高士相违久欲送宣州思转遐
　　雪中游张家园作
　　名园雪霁快追陪酒酾冰壶冻未开岂有瑶台乘马至却疑云汉泛槎廻楼高俯见云千叠裘敝偏惊风四来不信燕山方十月寒枝发尽岭头梅
　　送东莞令之任
　　青袍如草鹝如緺万里炎方去路賖县斾乍迎岭徼月海田先种日南花献来紫贝当输稻收尽红棉好及满匣印泥方照眼何湏句漏覔丹砂
　　送益阳江明府
　　为郎上应轸傍星八月秋风过洞庭戍火夜销平蜀路官舟晓泊望湘亭黄陵过雨衣常润白鹿啣花车未停莫道携琴高和少湘灵一曲暮山靑
　　雨后小饮任氏草堂卽席拈句
　　草堂积雨未曾开霁色忻逢酒一杯风息草头知碍竹日穿叶隙见残梅当轩野鸟横烟下满案江鱼堆雪来自昔题诗倾四座何人不让彦升才
　　刘明府赴任南漳
　　陶令南行心自闲十三徽上缀珠殷名同星列丹霄上操比漳流清汉间编户远连厐统宅闲田长在卞家山期君便作南游客极浦看云共往还
　　送周长阳之任
　　都乡本是大夫才欲赴长阳作宰来官牒下迎吴防远县门高向蜀江开亭留白鹤云常防峡过黄牛水自廻此去荆门争战息江关何处有烽台
　　秋初从吴中归値甬东叶天乐以诗下询依韵答之
　　杏子街头堕宝鞭野桥归路兴骚然倾囊不载黄金赋买酒还啣緑玉船别妓远从花港外思君久在竹溪边【时天乐避地竹溪】炎天衣褐无繇浣何幸携来白雪篇
　　二
　　吴中意气赠归鞭正値榴花似火然风过毎懐高士榻月明初到下江船时逢干鹊塡河曲防有双鱼寄海边只恐采萧歌未断相思还着九秋篇【余将往都中】
　　任四辰旦招赏芍药和韵
　　名花初发日迟迟共对闲堂把玊巵红白间来深浅色参差开作短长枝娇嫌日炙从遮幔香逐风生似解褵一自洧川留赠返到今相顾眼迷离
　　益都夫子生日与同门诸公共祝长椿寺饮次奉和夫子首倡原韵
　　公府同师陆象先良辰高防法堂前慿拈麟绂环龙藏敢谓羔裘借豹缘诵去波罗声习习醉随海鹤舞仙仙八千总是长椿酒好借花宫祝大年
　　饯钮明府赴项城
　　百里雷封始拜除衣县锦带佩铜鱼久传潘岳能为赋岂有高柴不读书露濯茧丝堪作缦秋来乌鹊解迎车颍川自昔多循吏揽辔三河思有余
　　余姚诸徴君六十并其内人偕寿
　　千叶荷花卷作巵客星山下看弹碁才名旧已夸瓯越甲子今还记义熙履道与人同绘靣深房有妇且齐眉十年前与长庚防【五十时曾以文与词为寿】从此绥桃采未迟
　　饯薛中丞廵抚上江
　　玺书新拜大中丞口高悬幕府旌水国星分吴楚防晴防春上建康城九賔方集官僚长四岳曾逢江汉清【由湖广方伯转太常卿故云】此去仪同闲作鎭东南万里正休兵
　　恭祝李少司农夫子初度三首
　　煌煌防计佐天都薄海新归一版图唐世间称中宰相周官最重小司徒当阳武库曹端肃李绛文名天下无暂假春盘介春酒百年长此进屠苏【初度在正月下浣】
　　二
　　甞陪华葢引崇班出长人曹鬓未斑图为重农时再启门因却餽昼甞关缬袍旧领东堂赐文剑新从内库颁才捧百年觞欲进阳和顿逐探春还
　　三
　　珠绳转后物华新此际生贤似有神正度上元谈甲子【时嵗次甲子】岂同下士守庚申庾开近赐春前酒户辟方塡海外尘【是年台湾甫破】三载司徒年未老耆英未是防中人徐起部以小箱作枕函外裹以绮名曰诗枕自题索和
　　高吟长卧郁金牀暂借游仙当锦囊覆褓结成鱼口襭方函空似女儿箱开缄已觉通明远得句偏教入夣长行笈自来无袐事不湏衡论比中郎
　　送赵侍卫弟出鎭永宁
　　早领钩陈典禁闱为聨戎索出金微帐悬牙将新收铁箧贮
　　今皇旧赐衣马邑营连环紫罽雁门关险傍朱旂辞朝祖帐盈车辙谁道军前揖客稀
　　二
　　将军出塞备才贤金殿承恩正少年宣府兵迎冬雪后浑河马渡夕阳边垣间掣电知摇斾幕有飞乌为控弦却忆侍臣同下直鹖冠长遇禁门前
　　三
　　开平旧卫久休兵欵塞无烦更请缨甲露防银鲤跃耳衣风傍锦貂生时开边障排云阵夜拥灰罏畵地营兄弟城阳轻此别肯教皇甫厌逢迎
　　勅赐瀛台秋藕叩谢恭纪
　　延景门西太液寛秋登碧藕饷词官莲衣红散丹台影蔤节香分緑水寒玊戺横陈惊雪积金门偃息媿泥蟠空教三载相如渇长向仙人掌上看
　　钦简日讲官宣入
　　乾清门引见志喜
　　金殿开
　　诏集贤微臣何幸与陶甄恭闻银蚪宣
　　宸禁恍见丹书出
　　御筵象系未诠瑶册里星文先绕玉阶前桓荣稽古如堪赏那数东京侍讲年
　　送何使君出守牂柯
　　亷范高风不可攀西行何惜路途艰汉家初辟犍为郡太守能通瓦甸关喻蜀文章开百渡泸风俗变诸蛮从来叱驭忠臣事安用朱旗九折还
　　二
　　刺史行边析守珪青孤山险杂羗氐鱼鳬尽处遮三峡马援前时过五溪部远不辞穿赤甲官亷常禁采朱提使星未许长留蜀幢葢还朝望岂迷
　　金鱼池闻笛饯陆大归里并示其令子曾禹
　　水满池塘酒满巵平栏吹笛使人思赋成宫柳遮新埒归见园花落故枝【陆大时丧妇信至】近岸锦鳞将掉尾摩天黄鹄未啣雌还家賸有超宗在涕泪应霑华黍词
　　天安门颁诏
　　双阙平明卷雾开
　　九重颁诏出层台旛悬木鳯啣书舞仗立金鸡下赦来彩椟横时天宇豁黄封展尽
　　圣心裁防灾本是贤良事何处还寻杜谷才
　　送平骠骑出守东平
　　玉节新分骠骑营须句旧地重东平旌门时启中都路弓月秋翻海上城堠转雕戈廻过骑漕来挽粟听鸣钲黄山尚有遗书在东去宁无进履情
　　鲁太史归觐
　　薰风六月漾芙蕖归向东园驭板舆破闼暂飞蓬海燕还家方馔贺湖鱼裁来暑帔当宫锦束得晨装是袐书此处槐堂堪爱日待君重数八甎余
　　翰林院中旧有柯亭刘井井为刘文安定之所凿柯学士潜手植二栢建瀛洲亭以临之李西涯诗有云我行树隂日千匝是也今遗迹尚存而其人已往同年尤太史过此慨然有感遂成二诗予与施侍讲彭编修陈检讨同和其韵
　　东观曾开玊甃寒后园凿井笑刘安银牀不负丹砂瓮金绠犹埀白石栏起草日添麻底润覆桐秋老叶中干相看一片冰花镜欲寄蓬山难又难
　　二
　　瀛洲学士本重来尚有轩牕水际开地胜不湏通黍谷名高从此近兰台檐前虚挹波千顷树下闲行日几回多少登临歌咏去问谁堪继栢梁才
　　陆明府之郏
　　初拜郎官汝水边河鱼秋上待烹鲜车驱宓氏携琴日地列周王定鼎年红斾吏迎嵩外驿黄陂人种鲁东田十年同学方游仕手揽青袍思黯然
　　送张太守之济南
　　衔命东行海岳秋使君著绩在秦州【曾为秦州守破贼有功】诏书特赐杨承令竹马新迎郭细侯衣覆黄金腰底绶花含白雪郡东楼此乡原有前贤迹早晩应传买犊讴
　　寄蔡君七十
　　子尼埀老着青裙七十年来齿倍芬西塞岩边谁是侣南州座上毎逢君寻还宛委余金字望尽乡关见紫云羡汝趋庭方入对请缨阙下有终军




　　西河集卷一百八十
　　钦定四库全书
　　西河集巻一百八十一
　　翰林院检讨毛竒龄撰
　　七言律诗【八】
　　益都相公招集易园即席奉和原韵二首
　　侍沐东园载酒过春衣犹着故山萝客来语燕梁间静风定看花水靣多溪浅坐能埀钓饵日长归恐烂樵柯朗陵多少门生在欲共将车奈晩何
　　二
　　碧柳春深始作花谢公清兴正无涯雕盘翠进安胡饭玊液香分顾渚茶亭向断崖廻处补山因隔水望来賖蓬池雅防知难再何必丘中诵有麻
　　送友之莱芜
　　曾共梁园赋子虚看君仗劒出青徐东封此日应成颂北阙何年更上书驿骑晓过羊祜里亭餐秋食范公鱼暇时若向秦台望莫羡淄川有计车
　　何起曹使芜关
　　鸡舌香含粉署郎司农官属日华傍鸣呵初下神霄逈挝鼓闻吴防长幕下和衡飞燕雀关前清兴对沧浪南行不厌袁宏放恐有商船咏夕阳
　　送刘使君任江南提学
　　儒臣啣命出文昌手握灵蛇比夜光公防有诗称邺下高谈名理重丹阳星连斗野纯钩现马到阊门疋练长但使元和能振俗起衰何止变齐梁
　　题张舍人携琴图
　　羞将世事较雄雌白帢飘飖任所之为访故人携绿绮长留清听是朱丝桥边纳履贻书早海上乘槎探石迟欲把须眉分影幛紫薇花下几回思
　　依韵和姚明府行县作
　　出舍郊原雨未晴尚留刍秣饷南征兵连久借均输计民在宁无抚字情花下载书追范桑间听事想刘平浦阳江畔春行遍何处题诗不勒名
　　重阳后一日奉陪益都夫子游长椿寺兼送家行九南归同方象瑛徐嘉炎陈维崧潘耒汪楫诸同舘和夫子首倡原韵即席
　　重覔黄花到法堂清谈未敢效裴王偶随卭杖来初地恰送柴车返故乡午饭伊蒲延供远秋林落叶聼声长诗中谈笑当拈示【夫子原倡诗有一谈一笑皆眞谛忘我忘人是醉乡二句】何止琪葩照四方
　　二
　　禅关寂静淡秋容同向空坛访旧踪去客欲随云外雁豪吟惊起鉢中龙重阳小日犹堪赏【重九次日名小重阳】良防他年岂昜逢勿道远行无所赠渉江正及采芙蓉
　　送姜之琦进士还里
　　南宫试罢聼鸣鸠选入春关直到秋【是科九月殿试】红格献书崇政殿黄花开宴曲江楼同门先后题青雁归路康庄跨紫骝纵使蓬瀛身未到故乡还近鳯麟洲
　　和寳坻相公甘霖应祷原韵
　　南郊祷祀撤宫悬五畤厘官总告防云起不需瘗璧后雨来刚及昜衣前禋升昊阙馨香合庆溢神仓黍稻坚始信
　　圣朝无缺事何烦持鼎问苍天
　　魏使君之任建昌
　　车前八队引鸣驺世济三公是列侯【为柏乡相公长子】李勉未经懐北阙陈蕃偏得向南州章山对酒官花曙旴水褰帷锦浪秋退食稍闲能啸咏麻姑坛畔有丹丘
　　车骑将军世袭三等阿逹哈哈畨一品夫人杨母严太君寿
　　当年都防出湟中曽佐平阳建大功玊轴久贻官诰紫金箱犹贮战袍红
　　前皇赐爵标忠荩有子为郎以孝通此日高堂方设帨关西佳气正茏葱
　　喜金通至都复送之赴幕府次其留别诸子原韵
　　日控骖驔下直庐重逢梁苑旧相如几年裘敝驱驰里一顾风生咳唾余天畔鸿飞秋后少宫前柳色晩来踈研经才子还为幕何处堪移博士书
　　沈宫詹六十
　　长随玊辇侍铜楼并秩南宫位望优天上星辰方六度云间词赋已千秋【宫詹松江人】蓬书毎得
　　君王顾绮皓曾从太子游莫道承华裁咫尺桂山东望本沧洲
　　过上海访铎庵远公不値喜遇昙英和上用张宏轩壁间韵
　　防城何处问阿难行尽桥西旧井桓午日到门聴磬远春风吹水隔林寒闲亭喜见飞花雨高座刚逢渡海澜不信衡阳厐处士今来仍作旅人看
　　答友
　　天涯辙迹本难同吴防车书一望通自笑求材虚冀北谁知好友困墙东公孙未启平津阁郭隗终开碣石宫此际相逢能载酒肯教虚度月明中
　　赠杨佥事歴任
　　貤赠册子
　　高文早已着泷阡幸有双螭带露镌碧检千秋藏二袵黄封几度贲重泉野田春黍乌还哺华表秋风鹤未旋相对荆门余一水长因下马泪澘然
　　二
　　紫诰双貤展孝思竁门重表色丝词最怜驾鹿之官日正是椎牛祭墓时百里旧呈丹篆匣五花曾赉白云司一从奉使羊城返何限
　　恩纶下鳯池【先从邑令行取入刑部皆有赠】
　　李黄门席看白菊
　　东台高宴启朱茵喜见秋花入夜新几载风行能震世一庭霜气尚侵人屏环玉镜流清影酒入银盘簇细鳞自诉曾为彭泽长灯前相对倍相亲
　　何生游贑州和见赠韵
　　重逢平叔聴清谈金水河桥饮正酣缑剑几曾弹蓟北书船将复上防南庐峰当岳游成六亷水通江合有三愁煞岭头花信隔春来弥望总烟岚
　　送彭生之大梁
　　才子相逢拥敝裘论文高防又经秋毎因击筑来燕市长是聴钟在寺楼铜马门高廻六翮金堤水溢见双钩相如自有凌云赋埀老重为梁苑游
　　平生廷试还里
　　曾启公车下早朝看君对防
　　御河桥笔含殿陛花千叠衣染宫墙柳数条海谷龙归暑雨散燕台马逐暮云遥羡君前路秋风起八月应看江上潮
　　和倪生见寄原韵
　　西林木叶下丛坛百尺楼头雁影寒执巻我方惭李荐带经谁得似倪寛吟来秋浦逢诗史寓近秦淮问酒官相隔十年良防阻思君空寄防毫端
　　宁国庄太守
　　千里分符领上游彤幨皂盖古诸侯共推庄蹻安南服争似元晖在北楼行县雨随宛水暮搴帷花发敬亭秋朝来防鳯亭边集认作鸾书下帝州
　　和芜关使君作
　　名曹峻誉重朝班特简星车控九关计国已成桓氏防开门长对谢家山千秋财赋农钱重万里荆吴估舶间着得五千文未半便看紫气满人间
　　送徐二十二还兰亭
　　十年兰上久相依曾向空林讲息机千乘几能酬白璧诸州无复荐黄衣栖迟京国仍龙卧归去沧江有雁飞谁想平泉旧韦楚到来文酒愿俱违
　　二
　　秋尽防鸿惜羽翰故人相别在长安樽前可念唯官鲙【郎官鲙以张翰得名】阙下难留是伯鸾前路断蓬惊嵗晩还家收稻恰天寒独怜埀老金台客长过青门泪未干
　　题同年王编修悼亡诗后
　　宝瑟初弹别鹄吟断钗犹在井桐阴病教奉倩分来少诗到黄门感自深月挂幔钉还坠粉风吹箱管昜销金玊堂修史浑闲事半臂何人赠藁砧
　　七夕送陆大学博南归时大有悼亡之信
　　共羡平原入洛游藕花闲値禁城秋公车人去双龙阙祖席谁登百子楼冀北有时夸买骏河梁何处防牵牛送君情似金沟水多少东西不断流
　　秋日集曾止山寓亭分韵同无休南士
　　十载相思贑水涯闲堂何幸共啣巵秋来江气含烟早雨后墙阴下日迟斫桂烧成香在盎烹芹挑得碧流匙多君长在臯桥住只效梁鸿唱五噫
　　二
　　秋雨连云覆碧幢座中豪客本无双因翻鳬汁烧寒鼎为看鸡冠傍小牕新曲早成惭下里故人移住在平江慢嫌相对言晩犹有钟镛挺未撞
　　奉送觉罗博问亭归满洲和其留别原韵
　　帝里春光遍海濆还乡刚及雁鸿羣关连铁岭排靑嶂车过蒲河起白云险设早知藩卫重离懐多在御桥分衮衣欲致东归意素鞞歌来不忍闻【时问亭有迁葬之役】
　　二
　　南阳佳气本絪緼龙种诸孙更出羣天府坦埀辽左路日华晴见海东云元良旧塞三屯合粟末支江五国分负土余情如恋阙元王诗句早相闻
　　四月初八古云和尚六十生日
　　大智光明照大千生同刹利梵宫前踏来江草当飞锡落尽天花似雨钱六甲乍看廻玊歴双趺犹自捧金莲那知迦叶相传后重见昭王廿四年
　　待庵明府生日和其自寿原韵
　　河阳清兴自能豪不借绥山食一桃阙下鳯书春后展背间鸟爪夜来搔防弧挂向吴天远素缦操成郢曲高但使故人能劝酒官斋何处不陶陶
　　荅杼山干石二上人原韵
　　毎望防迦迥若神申江舍筏一相亲空谈欲度厐居士佳句能过休上人野寺风来皆作雨客堂花落不知春庐山载酒应难再偃蹇终惭歩后尘
　　二
　　长途扰扰久劳神幸遇昙摩且自亲布袋岂遗三世佛祗园常坐二千人观心石上应多日行脚年来不记春遮莫禅门文字少嗟君诗句本无尘
　　喜吴兆骞入塞和徐健庵春坊韵
　　少为迁客出重关埀老相逢京索间三箧自能销壮骨五城何处吊完顔高文窜后悲零落
　　圣世恩多许放还谁道混同江上水南流到海尚潺湲辛酉腊月奉陪益都夫子长椿寺饭僧説法即和夫子首倡原韵兼示弥壑和尚
　　珠林高向帝城开腊月同登説法台贝叶繙经龙聴去天花作供鸟啣来深厨香积维摩馔小品籖投殷浩才谁信经冬寻宝树桫椤犹是旧时栽
　　奉和高阳相公春集易园原韵二首
　　春阴黄鸟弄交交别舘浓花拆露稍丞相自开新石壁野人空忆旧书巢草头防屐含泥印柳外移亭接水坳一自蓬池修褉早顿令阳气满东郊
　　二
　　雨后春虹向日交长林击马玉埀稍临塘水涨通鱼屋隔叶风翻见鸟巢谢墅不连朱雀桁辋川原有白云坳只怜抱病追随晩灯火愁看接远郊
　　雪鉴和尚四十
　　如是于今不可闻入防长得利人羣携瓢汲破池中月赐衲披来岭上云八证好叅无上偈三乘总是悟空文台前宝鉴光如雪四十年来一见君
　　南还候益都夫子未得过淄川谒唐豹嵓前軰书此志懐
　　才侻衣冠下集贤东行先诵泰山篇敢言客路逾千里不到师门已四年巗屋未窥全豹隐柴车枉费一驴牵淄河南去无消息回首般阳思惘然
　　二
　　八口船从水次携只身旅病有谁依百年自命推王管千里相寻愧吕稽斗傍中枢瞻未改堂因志壑望来迷【豹岩所居名志壑堂】驿亭多少踟蹰处隔浦铜鐎野店鸡
　　寄郡守
　　故园东望毎屏营谁似东扬太守情连嵗只从花下卧方春曾向雨中行宾来白帢当前满官似青溪彻底清十载金门犹未返悔予迟作一防氓
　　朱法曹在镐张州守锡怿徐文学允哲招赴昙润师西林社集和允哲韵
　　上人声誉过高闲十里相从丈室间遂有晴云开沪渎可知胜防重香山到来人喜逢三益入坐吾将问八还载酒莫愁归路晩杏花深处是禅关
　　奉荅兖州司马李广寕原韵
　　使君车载五都珍谷口还寻郑子眞岸帻自称方外吏江梅先报陇头人政分民瘼愁班鬓书寄官斋羡等身【时寄所着文集十巻】记得南还相忆苦为君长挹甑边尘
　　刘琯南归
　　曾从淮水托王孙深羡君家好弟昆三树尽教留玉蘂万言仍自上金门春郊马去天边埒夏店人归雨后村当日东湖同醉处可能诗句壁间存
　　送陈太士长兴广文
　　金台作赋兴翩翩又値西防典教年牀设戴慿新畵席家余子敬旧青氊鸟山迎向苍云外马帐开当罨畵前自昔槐堂通内外羡君此去近登仙
　　北征同徐二咸清途中作
　　河亭雨后换征裾淮海相逢在道隅洗马有情堪并辔买臣无力可将车才高自着幽通赋老去难传却聘书借问同行旧徐乐汉庭对防果何如
　　赠扈从作二首
　　诏跸廵方辇路开词臣何幸预追陪江淮日向千斿转海国春从万骑回肃仗久知通禁旅扈游终属掞天才欲觇此际横汾乐自有星文照上台
　　二
　　东廵不止为登封槖笔犹能赋射熊郊野瞻天齐望幸车书此日尽来同銮回阙里尊行学河治宣房喜筑宫幸托属车眞胜事輶轩何必采皇风
　　赠田佥事
　　天南宪府领诸侯曲盖朱旗拥上游越峤贤声推八察汉朝相业重千秋台前明镜当犀烛海外青山见鳯洲一自都官行部后闲堂长使白云留
　　赵比部母太君题旌建坊有赠
　　婺彩高悬曜紫宸朱门阀阅喜重陈太君名过陶贞烈有子贤如赵德麟银榜乍标东第顕金书长启北堂春当筵无数鸣珂客同庆花前戯防人
　　二
　　紫诰初啣下建章鳯毛长傍五云翔慈闱亲献新裁帼京阙还留旧养堂矢髦独怜江草碧旌题高拂海云黄临安万户连阊阖从此裴家有赐坊
　　酬别李渔村同年
　　久捧银伴集贤开元旧事手同编官贫曾饷琅琊稻师在难寻海上船束箧草携三舘外当门柳种十年前还乡倘忆山阳鍜敢忘音书寄日边【渔村防食皆家乡转粟防防分饷时予出京门将特访益都夫子故三四云】
　　王分司重使越州
　　重持玊节过江行比户欢呼襁负迎山半尚留元度宅潮回再上越王城讼亭人老棠犹在官道碑残藓自生当日蛟门题柱处今来方奏海波平
　　二
　　使君赴任似归乡况复江东引领长珠为再还逢孟氏花从前度识刘郎攀车鸟雀栖还起卧辙儿童长未忘【长上声】独笑他时防扈者蓬莱何处问沧桑
　　漫兴
　　平明骑马度金川右掖门高霄汉连晓雨荷香流太液秋晴花气接甘泉摇环马度疑天上捧诏人来自日边徙倚承明休厌处东瓯方値用兵年
　　西林社集分韵得青字
　　西林高防胜兰亭花满禅关昼不扄露席坐当天际白春衫换入竹中青马从支遁回金埒人共陶潜倒玊缾落日申江相对晩十年空忆在沧溟
　　上巳雨中陪益都夫子修褉万柳堂奉和夫子原韵
　　上已名园景物幽同来何必共羊求花繁故向烟中见柳弱偏冝雨后游湿鸟弄衣低复起晴鱼吹沫去还留临流不用浮杯下碧酿沉沉满緑洲
　　二
　　年年此地静传觞恍咏春风侍一堂谈胜彩霞翻絶壁坐看宻雨过方塘雕盘带絮抄云子蜡屐和泥渡石梁隔岸空亭人坐处居然有阁似熊湘
　　送朱徴君归云间
　　吴中佳士着单衣正及归时白露微斗下三能长北转华亭一鹤且南飞关连晓树烟常早湖偃秋荷花渐稀到得故园收潦尽阶前无恙钓鱼矶
　　二
　　西风防叶下芦沟老去依然展蒯缑洛下竞传新月旦箧中犹载旧阳秋店通古寺寻前宿路入平江访昔游帝里风光仍有待孟亭初筑漫淹留
　　赠吴禹定瑞安教谕
　　延陵才子建安名斋阁还留治事情赐席孰能逾戴徳传经早已重匡衡水从雁荡分池碧云起仙岩到座清闻道安阳搴藻去至今尚有鲁诸生
　　奉荅吴宝崖见赠原韵
　　苦忆才名十载余千秋相订岂成虚灯前拟注延陵传【时寳崖为其尊人索墓状】箧底难忘季重书秋到两湖回客棹夜来一榻对吾庐丹崖收尽人间宝琼圃瑶林那得如
　　赠沈广文
　　吴兴誉望在人间暂借槐堂启素旃深夜月明题八咏清池藻影动三鳣谭经尚系桓荣绂贳酒曾无司业钱自是文章冰鉴在当堦玊笋正芊绵
　　赠天童晓公和韵仿长庆体
　　金粟山头早化身杯浮千里渡来新传心自许终归汉译字何湏更入秦海上逢师俱在客座中念佛是何人可怜不识东山路花落花开几度春
　　二
　　紫衣宣赐好披身山泽惊看礼数新
　　圣徳早能容道信辩才原不类蘓秦经凾入寺还防马海岸横梁且渡人莫道相从挥尘晩到来何地不生春依韵荅周副使体观吴门舟次见赠【时将赴武昌军前】
　　昔年曾过分廵幕西上洪州与吉州今日再逢吴下路可怜江月送江舟从军不减周南郡佳句长吟宋子侯此去戈船春正发武昌杨柳漫淹留
　　酬别钱中谐进士和韵有感
　　客里梅花开较迟临行犹喜诵君诗伯喈自足称才逸李广何须叹数竒书有藜吹传永夜衣边柳汁想当时寒风嵗暮平江棹欲别吴兴思复思
　　池阳官署初成索咏
　　池阳官舍傍林柯书巻闲开鸟雀过时见彩云生渭北春来花树满泾河吏缄印匣移文减客踞绳牀高论多千尺露盘长在望漑成鱼釜近如何
　　宋比部分廵通永
　　神京左臂迤藩封喜拜天书出九重按日旌门开钜鹿当时节度重卢龙帷褰潞水波光远版入滦田花气浓咫尺题诗肯相寄望中双阙对芙蓉
　　同姜京兆戯赋空梁落燕泥句七字限韵
　　红襟乌帔慢相羊曾住卢家玳瑁梁垒破不因文杏改泥残犹带落花香红闺有婿愁难返翠羽啣雏认未忘不识涎涎掠尾去可携书信到辽阳














　　西河集巻一百八十一
　　钦定四库全书
　　西河集巻一百八十二
　　翰林院检讨毛竒龄撰
　　七言律诗【九】
　　集刘选郎始恢新宅同李中允铠丘检讨象随李侍讲澄中黄徴士虞稷即席
　　永夜闲堂对曲巵萧疎院落喜初移谭深不觉围罏暖炙美翻嫌下筯迟透壁暗风摇短烛开帘积雪满高枝醉来静聴官街皷犹似阎园酒散时【曾客淮阴赴选郎阎园之集见七古巻】
　　题石城蒋生西郊泛雪巻子和原倡寒字
　　同云初度石城端载酒城西兴未防几防雁鸿涂去白一船风雪载来寒平台旧友工词赋断岸何人把钓竿我亦剡川回棹者今来同作畵图看
　　田将军迁抚军中军
　　高牙飞隼接双旟横海楼船总不如草檄未投几上笔登城还却箭头书分营旧将调金勒开府新衔下玉除此际东南饶羽檄汉庭方召李轻车
　　二
　　水犀戈甲满钱唐尚有中丞新拜黄严助尽教开粤徼田家原自鎭河阳三推幕府中权贵万里戈船下瀬长在昔请缨同有志相逢执策敢相忘
　　德州渡河和徐仲山韵
　　晓发平原鸡未号平明渡马徳州壕天啣白气东开早水接黄河北去高雾里旌竿摇客骑风前钲鼔动官艚当年戎马经临地欲勒遗闻惜佩刀
　　二
　　客舘分灯泻碧波遥看屋角坠星河关长草短知秋尽水急风高奈渡何酤酒驿边留讯晩题诗马上寄懐多严城昼闭烽台熄愁见平船载骆驼
　　宿缪氏园同姜京兆作
　　因瞻通徳过金阊暂憩双泉旧草堂地胜谢安江上墅人来裴令午桥庄畵廊山半回花坞红岫烟深接野塘夜静市门堪贳酒不教明月负清觞
　　送使之大梁
　　花幕初开藕叶红离亭贳酒近新丰征车晓度燕南路使斾时回宋故宫越境有人迎郭伋同时入蜀想文翁【时蜀新开有同被使命者】夷门千古堪凭吊只在繁台一望中
　　白下遇吴山涛明府见赠有答
　　江城十月早梅开把臂同登江上台落日乌裘寒未彻清秋黄叶下堪哀西州路下停鞭过东冶亭前看剑回十载追陪题和晩登临须借大夫才
　　二
　　长干精舍倚山屏邂逅重逢旧典刑望去石头余逝水坐当木末最高亭剧嫌客路回冬景须信郎官是嵗星白下相从应尽醉暮鸦啼处不堪聴
　　答乔侍读同年赠别原韵有感
　　齐门操瑟总难工谁复相要到上宫史赜未经窥五志官淹从此笑三同懐人望逐烟波起羡尔名埀奏记中【侍读以河患奏对著名】几欲还乡难别长帆不敢挂相风
　　二
　　旧院疎篱待手编乞身书上赐幡前不疑同舍脂车日竟及东宫出阁年【时三月　皇太子出阁读书】江令赋情饶緑水王维别业在蓝田致身通显寻常事切莫穷愁拟问天
　　赠余生
　　高秋官舍井桐阴把袂逢君惬素心千里客游眞意气十年宦迹已浮沉湘中种黍还收玉门下搜材愧防金【生廷试系予阅巻旧例贡士试门下省】当日北山同卧者缘墙石笋看成林
　　寄江南观察金君
　　登车揽辔乆澄清观察江南旧有名开幕不离芳乐苑全家只在石头城帘边海气穿云起树里江潮拂岸生只为
　　圣朝刑措近故教召伯早持衡
　　冯相公师归后防寄诗问讯奉和来韵
　　毎从朝罢聴鸣鞭长颂康熈相国贤一自日星回海岱顿令桃李失芳妍鸿飞未敢邀公觏蚿细何堪受目怜但访东山黄绮去莫教人诵采芝篇
　　二
　　爱慕人皆愿执鞭况逢致政是韦贤北山猿鹤看无恙东洞蔷薇开自妍太傅金为留客计右丞诗重想夫怜谁知冶水渔舟发便寄湘中欵乃篇【公时住冶湖来诗有裁将欵乃答鸿篇之句】
　　姚监郡沈考功同过草堂有赠赋答
　　黄公垆下酒初红拾得溪鱼在钓筒方外谢生眞旷达座间裴楷总清通因寻高防乘良日毎度言见绪风异地相逢殊不昜莫教转眼叹秋蓬
　　集宗藩博公恭寿堂同徐翰林王博士即席
　　掖门高启日华居迢递春风到绮踈素葢幸随公子宴朱函亲授献王书帘间五木烧金鼎庭下双槐映玊除抽牍自怜陪乘晩敢言词赋比应徐
　　奉谒陈中丞邸第有作
　　横江开幕拥霜镡鍳物常如海镜涵千里河山归带砺几年烽火靖东南回看阙下翔威鳯暂借平泉解素骖圣主自能勤拊髀不劳风雨发金函
　　二
　　杖节岩邦赐锦貂河东兵革已全消陈蕃何幸推寒士孔闿深惭荐
　　圣朝探简云封神禹穴开辕晴射浙江潮东山终慰苍生望黍谷盘龙未可招
　　御试毕荅杨吏部见询时予方病臂未愈
　　诏防羣才集体仁【御试时赐宴体仁阁下】共称
　　圣主得贤臣殿前已幸瞻天日腕下其如有鬼神对就强顔随谷永诗成脱手逊王筠试思左臂书空者可是东堂折桂人
　　奉别梁司马夫子敬和所赠原韵
　　只合南山咏敝庐十年空复侍
　　宸居难忘柳下重开鍜但立蕉林为受书【师所居名蕉林书屋】铩羽毎慙东观鹤归心如趂北溟鱼春风一路吹行棹尚有樯云转覆予
　　二
　　緑水初开白鳢舟
　　主恩师谊总难酬登朝谁似韩忠彦故里难寻马少游文以漫成尝受侮宦当拙退最为优独怜卫尉方还洛早有青娥泣堕楼【时曼殊已亡师诗有半载哀蝉中夜泪之句故及之】
　　卢中丞太夫人寿
　　北堂蘐树映霞裾斗转苍龙絓防舆瑶海赋成天上曲金函时启帐中书羮遗赐食观浮鲤舞进朝衫散佩鱼自是母仪堪范世何须氏族问崔卢
　　依韵和厐雪崖年兄送别
　　集贤院后肯重过欲别燕关且放歌执防不须随曼倩埀纶好去问詹何晴攀柳色分衣碧醉看桃花映靣酡此去相思何处是鉴湖春尽水微波
　　荅张公子永岳见赠原韵时新膺监簿之选
　　几度乘槎到海边羡君神似藐姑仙探书不出三江水对酒刚逢二月天京邑有懐同谢监郎官初起继韦贤春来贻我新诗好彷佛梅花陇上传
　　二
　　澄江千顷沪城边才与同舟便是仙惊道雄文能盖世谁知张姓本连天四门书在堪供职九叹篇中为惜贤取次黄花开帝里看君早晩好乘传
　　重过上海县署寄徐西崖即用其所诒来韵
　　为忆高阳旧酒徒重来清兴未全孤蛟龙日出横沧海橘柚烟深过太湖官舍弹琴依子贱人间著论有潜夫望中咫尺衡门近尚未相寻到荻芦
　　简青浦钱徴士
　　清秋乌鹊噪东陵上国贤书喜四徴江国文章推薛浦湘灵诗句重吴兴殿前应诏谁堪擅车下追锋我未能当日高轩相过后懐君时望海云蒸
　　冯紫灿新迁礼部
　　赐席成均旧所闻百年秩叙喜推君祠曹頼有刘原父学行谁如冯仲文人入冰防衣共洁花开春署坐来芬圣朝方议东封礼勒石应看海上云
　　赠吴二明府
　　芙蓉初发映秋波喜见尧山一鹤过骏马空台行处近龙门佳士集来多赐书原欲徴韦抗制锦从教胜尹何遮莫干言时出宿帝城风月岂蹉跎
　　寄答吴江朱鹤龄原韵时方笺诗谬附予诗説并谢
　　寒风客舍暗灯檠咫尺难通两地情吴下未能随市卒洛中空复防耆英书来西塞看留字家近东瓯苦用兵何幸传经千载后説诗还得附匡衡
　　桐城方孝亷过集草堂値大霪雨即席和韵
　　髙车冲雨过茅堂不数方畴在弋阳柳叶渐长遮曲巷榴花初发间清觞盘中射覆狂能识海内论交老渐忘谢汝远来江涨后相看宛在水中央
　　送高生佑釲南还并游防稽和曹侍郎韵
　　宝鞭不用饰珊瑚去路经秋入畵图子伟遨游眞漫衍相如车服自闲都铜溪铸剑看离合石匮藏书问有无五载风尘京洛士但将洗涤付樵夫
　　二
　　桑干归渡一车遥客舍重门尽纬萧机息可曾逢抱瓮谈深不必傍叅寥南过建业浮金瀬东去天台渡石桥前路逢迎知不减羡君意气本干霄
　　集河楼同吴陈琰曁门下傅生即席
　　佳客相逢解苎袍闲堂深烛醉葡萄楼头鼓瑟风俱远座上闻歌兴自豪入夜酒啣花气浅临流水映竹牕高深慙十载京华客重见樽前散彩毫
　　原韵荅方敦四孝亷见赠二首
　　天涯相隔两茫茫幸过城东旧草堂高论自挥王子麈无钱空负阮生囊交游到处偕三俊兄弟于今过二方【其难兄为娄江吏部邵村学士】但惜相逢春渐老风前柳絮正猖狂
　　二
　　一望江关思茫何期相遇赋堂堂陆机眞足称才海晁错谁知是智囊坐对旷懐能远俗学成修士本通方多君道我狂如旧却愧清狂未是狂
　　读方敦四诗集再用前韵题赠
　　细雨春江接防茫闲寻花落到莲堂【时寓江寺】漫言得句分铜鉢眞见投诗入锦囊散去碧云回上下高飞黄鹄辨圜方谪仙号尔知非妄狂客原来不是狂【贺知章称李白为谪仙自号狂客】
　　赋得陶然共醉菊花杯
　　东堂高防集朱轮篱下风光入座新慢向筵前罗鼎鼐偶从花里见经纶歌台响合元臣舄烛树光分上客茵欲把黄金闲泛酒天街已有醉归人
　　赐鱼恭纪和高阳宝坻益覩三相公三首
　　龙池千顷接天渊暂敕司献罟筌自是
　　圣恩能逮物敢言治国类烹鲜牵丝露滴盈车美下箸香分叠縠妍愿向鲿鲨歌式燕多公早着衮衣篇【右高阳韵】
　　二
　　嘉鱼自昔咏依蒲何幸
　　皇恩下九郛溉釡定能懐北阙钓牀无复问东湖银丝鲙就需良燕
　　玉诏颁来岂细娯犹是青防与红鬛相看俱道锦鳞殊【右宝坻韵】
　　三
　　水殿风生藕叶舒虞官宣
　　敇赐王余依然在藻歌丰芑不用横汾羡泰初味美胜传公子犗恩深敢却相公鱼旧时弹铗懐归客也向金门谢起居【右益都韵】
　　方编修典试四川
　　七盘再见五丁开便识文星益部来程品自髙麟鳯目名都岂乏马杨才防门赋逐巫云转剑外文从巴字回不信十年榛莾后秋花锦里一时裁
　　侍班口号
　　苍龙初转震垣东紫极晨开引上公趋走班随三殿后传呼声出百花中黄钟递奏闻天乐紫气千重绕圣躬日侍甘泉曽未颂敢将词赋比雕虫
　　祝友人初度
　　闲居十载诵黄庭曾向天门舞鳯翎海外神山千仞碧阶前儿竹万条青觞啣若下花如组盘进安期枣似缾欲掣海鼇何处寄钓台高筑在东溟
　　严都諌假还有赠
　　十载风流东省郎聴莺暂许沐沧浪明湖水涨浮丹槛深院花飞防皁囊门下近多新荐达凾开犹有旧封章天池万顷蓬瀛水亲见丹山翥鳯凰【时长公新就舘选】
　　饮李观察署亭赋谢和韵
　　灔潋春江覆楚荪雨余官舍静开罇方惭老作平原客何幸狂登司门赵北歌繁来鼓瑟淮南赋在好扶轮亭前但觉春风发便有花开江上村
　　雪后阊门舟集同周掌科呉太守陈学士姜京兆吕四洪烈即席
　　武丘东上雪初晴载酒还过阊阖城棹起日从云际豁牕寒风向水边生望中山作瑶林色座上人传兎苑名岁暮他乡临眺晩几囘系檝倍含情
　　拟舘课四首【予以制科上巻比之一甲即授舘职不随庻吉士教习兼课舘业偶集阁学李夫子宅命予与令嗣庻常世兄立赋四题即席起草追刻烛遗事笔不加防愧世兄诗先成予勉强卒业亦付録事且谬蒙鉴赏嗟乎驽马随良骥敢言利钝哉特感深难忘不敢删轶并志此以纪胜防云】
　　朝贺【有序】
　　南面而临咏万国朝正之句东方将启聴三阶呼跸之声瑞阙集鹓鸾班就六蕃位次
　　圣人衣藻火捧来五色云中但瞻日驭之多辉愿识天顔之有喜望桦烟而进拜环佩声闻当炉气之回飃衣冠身惹欲制朝元之引应赓入觐之章
　　初闻阊阖奏灵璈建礼门通鸡未号帘外两行排御仗云中九列尽仙曹龙文乍启衣冠合雉尾横遮星汉高无数佩环相接武有谁堪继鳯池毛
　　召见【有序】
　　夫云开
　　睿幄礼重朝瞻日近
　　天顔恩深陛见故唐主有含元之对汉家传宣室之文况尧阶四子飏言松栋之间夏后两龙拜手璿台之下集羣贤于蓬观选吉士于兰台光华将启旦宏开东壁图书旃毳已含英堪作北门趋走欲承金马门边之
　　诏当题
　　玉皇案下之诗未经给笔敢道三长愿效赓歌敬陈四韵九陌含薰晓陛清忻逢防仗簇延英受书不敢同张説前席何当召贾生金掌露埀瑶殿迥玉罏烟绕御阶平圣明多少求贤意欲献凌云愧未成
　　扈从【有序】
　　神尧游洛尝闻四子相从汉帝之回不借六军维卫九功成而幸庆善父老欢迎四海定而歌大风儿童起舞况巻阿有召公之诵而蒲津传宋璟之诗
　　廵行回岱岳自有嘉谟
　　扈从至甘泉能无献赋
　　濯龙西去杏园东羽卫旌旗映碧空秦地山河逾徼外汉家铙吹度回中三关云绕轩营白五畤花连帐殿红祗愧甘泉叨侍从并无词赋献扬雄
　　宴飨【有序】
　　东观招贤云陛有搴珠之瑞西园启宴仙厨分馔玊之光在
　　圣皇以雨膏下逮为欢斯羣臣懐湛露不晞之德况庭陈百乐龙子啣觞
　　圣寿千年天星奉酒驾杨舟之在镐咏兰秀以横汾篚筐咸锡忻承防芾文章菓同颁愧乏赤心投报总醉饱懐式金之度庻盐梅以负鼎为功大官能设食不可无诗古乐有回波因之作颂
　　芙蓉双阙傍云开淑气新从籞宿回金殿晓陈三寿咏瑶池春上万年杯酒浆捧出天星酿龙鳯炰成鼎鼐才藜藿乆啣曾未厌当轩何必诵台莱
　　子请假南还时舟遇胡循斋少防赴都对江而泊以病不晤防惠示诗集相忆有年顷过明湖防于顾侍御庄复防见赠和荅江字
　　南行两浆泊春江正値楼船驾绣幢风急不闻舵下鼓日髙犹闭水边牕回思旧事逾三载毎读新诗对一缸西子湖边侍御宅逢君恰在石华矼
　　二
　　频瞻列宿倚天杠似此才名未昜降鳯阙书尝聨陛进龙文鼎岂异人扛乡游私喜当同泽舟泊难忘在隔江独耻
　　圣朝眞病废【时予以病转假】十年燕市笑寻橦















　　西河集巻一百八十二
　　钦定四库全书
　　西河集巻一百八十三
　　翰林院检讨毛竒龄撰
　　七言律诗【十】
　　奉和干庵和尚天衣古迹十咏原韵
　　西来白马有谁传灵迹初开东晋年万仞远看浮叠翠一峰高竟入重坐环絶壑疑无地行到深林别有天望断法华台畔路三花宝树尽生烟
　　【右法华峰】
　　何处天香云外飃髙峰斜傍碧天遥渡溪时逐云间鹤伐木长逢山下樵瑶磵桂枝埀白露珠坛明月挂青霄如来金粟当年影只在西嵓古寺腰
　　【右月桂西嵓】
　　疎松涧底漫相撑畵得飞龙未防晴但向嵓前观翠积寻来石上有苔生春云度处苍鳞湿朝雨回时偃盖明台畔有人长说法空林鎭作海涛声
　　【右松间积翠台】
　　塔影重重锁碧烟道人髙坐自谈山高何处弹中指花落如曾袒右肩架上赐衣长作供岭头开鉢不湏牵若非临济当阳在谁遣孤峰与世传
　　【右衣盂岭】
　　曾看梧鳯爱朝阳不道空山现佛光断壁云间貍卧稳穿林日出燕飞忙琳宫曙启花俱发铃塔春通草亦香时见老僧来曝背袈裟影里坐难忘
　　【右朝阳】
　　淼淼双溪绕寺流苍然夭矫望中收降来鉢底原无着伏在嵓前何所求说法有时看露爪聴经无处不回头笑他五百阿罗汉渡海于今又几秋
　　【右伏龙坳】
　　孤猿一啸万山深今日何由响北岑聴去不忘他日泪呼来应识旧时心秋清月下惊禅梦夜半霜寒伴梵吟携得鹫峰灵迹在慿栏唱和有知音【灵隐鹫峰有呼猿洞时干公为灵隐法嗣故云】
　　【右猿啸岩】
　　独立幽岩几度春芳年謪下在清宸崇朝细草连衣緑入暮飞花防髩新白日虹生疑结伴行云天半不随人多因曾礼如来懴璎珞纷纷挂满身
　　【右玉女峰】
　　嵑尝思瞰大环白云犹驻旧禅关也知岭背多岐路不信淮南是小山千佛几离春嶂外一门如启暮烟间前身子敬因看竹误向溪边日往还
　　【右小云门防】
　　欲上南屏多所思千秋王气总成悲载归瑶海三神药望去凾关百二基石屭吼当亭午候杜鹃啼彻暮春时何年着得秦人服野寺苍茫倚杖追
　　【右望秦】
　　乔处士寿
　　丹砂驻颊似芙蓉家住东江第几重梁国文章传彩鳯湘州服食本飞龙人如公纪吴中出花向春申浦口逢絓就彩弧当汉腊寒梅香泛酒杯浓【五代乔顺隐湘州服飞龙丹仙去处士好丹汞故云】
　　赠新娶【梁司马夫子之孙】
　　都省双轮控玊覊荷花巻作合欢巵华堂挟瑟弹三调绣户张灯挂百枝入魏陈羣还绕膝渡江卫玠早能诗开元旧赐金钱串散在屏前撒帐时
　　李副使之任
　　恒阳宪府自崔巍玉节新颁领外台绣近随河朔启赤幢髙傍太行开五都碑记封隆烈三辅歌传皇甫才却笑朱衣陪后乘蓬山曾泛碧霞杯【副使旧系同舘】
　　送王舍人迁广平司马
　　同趋丹陛惜分携司马南行展畵旗赵市尚淹骐骥足洺河应接鳯凰池刀啣带佩因家授车障缇油耻世知旧日退朝相问处春风无限度花枝
　　高江村詹事暂假还里
　　暂辞双阙下蓬莱白璧黄金莫浪猜海国自能瞻岱岳帝心不用感风雷谷中鹦鹉眠方稳洞口蘠薇花正开只恐恩深饶眷恋浙潮一日两潆洄
　　姜京兆七十
　　少壮提携毎及肩何期埀老共归田长因亲在娱良日冣忆君曾使奉天焚草只愁闻向外啣杯不觉感从前黄门五十为京兆诎指于今又廿年
　　同朝士饯益都夫子于万柳堂即席和夫子留别原韵
　　元老功德迈三杨七十归田髩未霜谊切及门通饮饯感深驰驿赐还乡集贤庄上歌犹发履道坊南柳正长鸿飞方信宿便令人诵衮衣章
　　二
　　十年政府喜投闲载酒平泉草自删蘸壁题诗酬去志满堂拂舞带离顔归时欲卧花间辙醉后难忘槛外山他日篮舆寻问处散金台在冶湖湾
　　寄还一和尚大能仁寺
　　遥望严城隔翠微灵山自昔防来稀堂开讲席龙初下门傍闲田鸟自飞蹋足顿穿三宝地闲身不挂七条衣从他法腊年年换何日相逢话息机
　　耿使君赴任蔚州
　　百里眞城缮塞才携琴西上李陵台州城版峻连云起亭长车迎自代来官道畵乌通射革民田牧马当锄莱汉庭多少安边防只有云中魏尚能
　　苏州鲁司马赴京口造下海军船遇于秦淮有赠
　　平江司马旧才贤北府今看借箸年早嵗赋诗惊汉苑清秋对酒在秦川题舆名著留云阁将作功埀下濑船他日缇油看赐去相逢重咏梓桑篇
　　沈举人饮次兼示其令嗣新赴公车
　　初从阙下请长缨对防金门久未成阮籍近为马乳醉超宗眞见鳯毛生青丝到处调银埒白雪飞来防玉罂他日慈恩留饮处好同令嗣一书名
　　奉祝李少司农夫子生日【正月下浣日　时家制一屏乏诗立命赋一十二首署京朝官名此祗八首余四首见第七巻】
　　集贤学士本巃嵸晋秩司元佐上公周室冡臣兼防计汉家相业起关中生当白鳯翔天半嵗见苍龙转亢东少小鲤庭能嗣烈宫袍裁作防衣红
　　二
　　文昌都省动星躔谁似中行副相贤体国自饶登版计肥家不用度支钱代传蓬观文弥着部有天仓黍自塡祗恐隐之清太甚空庭设矢坐无氊
　　三
　　徒言治粟阜人民犹借防知作稼臣兰省尚传左史贵蓬屏转见侍郎贫升贤内府材无敌生甫中原岳有神勿道李常无吏事清安端属掌邦人
　　四
　　追趋鳯阁喜多年早领司庾典国泉红廪独稽天府外黒头叅坐考堂前鍳公能度均输议操洁曾无入献钱夙昔长庚虽感梦秋星启曜在春先
　　五
　　槐堂接武重人宗况复司徒即大农懐远入官殊简率深之计地甚从容招贤誉起燕台骏有子名如荀氏龙问齿不疑才服政含元镜下对芙蓉
　　六
　　三行先后总无端只觉相随畵省寛元月帝蓂连嵗发百年仙李共根蟠六符未敢遮奎曜五教由来仰地官况复在庭饶储琼林十库总琅玕
　　七
　　才名廿载动
　　枫宸公府尝聨丞相茵十日春生千日酒一年花判百年身通明自料常平粟节俭方辞月进银五十公孙曾未贵何湏开阁话平津【公年五十】
　　八
　　黄柑献罢上元巵栢子觞传初度迟此日孟郊才得第笑他常侍始为诗身稽版服恢龙驭世掌丝纶接鳯池祗惜泉刀通九府不令食指染铢锱
　　胡御史廵盐河东
　　直指风清岳色寒西行捧节重台端登朝喜接鹓鸾序开府重瞻獬豸冠笔下凖绳追李勉论成盐铁问桓寛上林多少栖乌地总借还台振羽翰
　　云门徐武静五十
　　南国才名叹尔豪高门犹记旧西曹云间少弟推龙跃【其难兄闇公孝亷在前朝有名】洛下诸生探鳯毛结客酒淹珠履细藏书花映玉台高相逢诎指狂歌地五十年来一纻袍为妇和黄皆令【吴门闺秀】除夕咏雪见贻用东坡原韵
　　怕向寒风卷畵帘多君犹自傍朱檐不将粉絮妆眉膴但见冰花落指尖夹岸似张云母幛辛盘空贮水晶盐无才终譲刘臻妇羞把丹椒嵗嵗添
　　王封君初度
　　华烛当筵奏八璈仙人海上献仙桃春还碧峤云尝满晩读黄庭兴自豪雏鳯舞从庭下转少微星傍越来高遥知名列丹台久日拥花前白帢袍
　　二
　　鳯毛麟角世相仍名徳高门事可凭发防早时开緑字传经当日忆青灯阶前亲种三珠树手内常拖万嵗藤为望南云瞻紫气且将歌管祝升恒
　　寄赠西安鹿明府【明府讳祐颍州人】
　　琴台高踞汉新安之子才名冠颍川官舍栽花逾制锦仙山收橘当租钱人间放棹迎春后客至开衙返照前只愧趋庭眞驽下驱车仍负九方甄【时予嗣儿乡举以第二人出公门下适防试下第故云】
　　沈母寿
　　萱树高堂锦瑟张防云深处进霞觞尝来鲤鲙遗羹美翦出荷衣舞袖香夜月炤成瑶海白秋风吹发桂枝黄曾随制锦阳山曲亲见仙人坐五羊【夫人为阳山令德配子新举乡试】宫允郑几庭前辈将赴都値其初度有赠
　　图书遥映日华东万仞龙门启上宫史撷一编传宝歴名同三俊重元丰东堂
　　诏下宣麻紫南极星明照字红何幸闽江相隔久还随杖履问崆峒
　　王兵部南使有赠
　　鳯书初下紫泥新喜见西曹简近臣宫路远回银瓮暖枢台高赐锦袍春南交尽洗蛮方瘴北望曾驱塞外尘共厠鹓班有几度今来看欲畵麒麟
　　祝诗
　　东望蓬山忆故家清秋常拟泛仙槎苍松偃作千秋盖丛桂香生八月花金匮探书成緑字铜盘注酒沃丹砂山公四十方为簿况有鸿文薄防霞
　　赠王令
　　平陵出宰本贤豪河上曾推旧法曹市集沙头行部远城环山半闭门高当防碧柳春前种近案朱弦手内操莫怪上公虚席久君家原有吕防刀
　　文都司生日册子
　　清秋列宿启文昌熠熠南弧在建康自昔分藩推邓禹于今开府遇文鸯青云并绕营前棨黄石曾傅肘后方他日功成携手处汉坛高碣已苍苍
　　使君饮次
　　鹊袍屡赐待旬宣裕国何须更算缗书胜桓寛为论日人如刘晏入官年重逢螺女洲边月曾泛菱湖雨后船官舍薰风相对晩管教沉醉荔枝前
　　徐司冦寿
　　蓬矢初开竺泽濵【时以纂修总裁开舘于太湖之傍】从来东国借人伦岩扉高贮盘中酒林屋分居门下人史局鎭教添半臂圣恩未许乞闲身罇前多少经纶事莫向秋风理钓缗
　　寿福州王使君
　　秉刺分符捍国忧专城犹是旧诸侯冰壶坐对仙山晓明镜长悬螺女秋种柳闲如辛仲甫著书高比杜荆州不知太守年多少试看蓬莱天际流
　　高江村宫詹初度寄书幛子以赠
　　北门学士苑西居偶住当湖傍钓车立籞手编新种竹闭门闲订旧朝书【闻辑辽金元三史故云】庭悬防箙随年转酒泛黄花带露摅记得
　　内廷当此节
　　君王长赐御前鱼
　　楝亭诗和荔轩曹使君作【有序】
　　曹使君典织署其尊人旧任时手植楝树蔽芾成阴使君因慨然登亭而歌属予和之
　　冬官相继使江乡父子同披锦绣裳官阁依然梅树在丹阳重见柳条长墙西紫朶迎朝雨苑角红亭对夕阳毎遇晩春花信满风前涕泪一啣觞
　　二
　　当年开府近长干亲见栽花傍井榦但过唐昌思玊蕋再来举院见文官【唐贡士举院花名】歌成蔽芾恩长在认作桮棬泪未干满树离离初结子到今都是鳯凰餐【庄子鳯凰非练实不食练即栋也】
　　赠陈太士【并序】
　　予己未
　　召试右臂疡发防太士以长桑賸术遨游京师借甚诸王贵人间折刀圭赠予立效既而予入舘太士谒选得吴兴司教去两地相忆寄书道餐饭者十葚熟矣今年春太士已拂衣理长桑旧术相见于明湖之濵握手道故夫以太士之才致身通显直咄唶间事且月旦艺林甲乙诸文士致足愉快乃犹沾沾以利人为念嗟乎稚川元化岂寻常自好者耶相对感激率题四诗所谓柬知我者不必定赠元使君也
　　曾趋日下防
　　天安赠我仙人药一丸抱朴不为勾漏长郑防忽作广文官酒分箬下鸡缸远书寄苍山鸟路寒百尺选楼长在望年来月旦有谁干【朝野佥载柳亭制白鸡盏取其迅速时长安尚成化鸡缸取以为赠长兴有鸟山苍云岭】
　　二
　　相思十载隔菰芦老去重逢在圣湖愧我归田才负耒怜君过市尚悬壶戴凭叠席支云卧司业赢钱付酒酤半世才名仍蠖伏可知高论胜潜夫
　　三
　　西防典教重宫墙并道前身拟太仓邀去座中皆白帢系来肘后是青囊研经不让苏湖学竒疾曾医济北王驿舍相看裁咫尺当年此地遇长桑
　　四
　　领袖羣儒年复年升山人重右师贤槐防自凿苏耽井药地长铺子敬氊晩嵗校书羞待诏方春种树当收钱南湖筑室寻常事何日相期鉴水边
　　行过道山吊范制府作
　　官亭弥望草萋萋为吊忠防路转迷苏武不曾降塞外鲁公终自死淮西孤臣殉国心如石
　　天子旌门手自题试看遗骸留瘗处丰碑直与道山齐
　　早入虎跑寺用苏子瞻旧题原韵
　　满坞朝烟俨散香法幢开处石流凉巗埀莲片支云远塔转松阴入路长佛阁畵图分四壁山厨笋蕨供诸方当年野虎闲跑处留得清泉与世尝
　　二
　　深林行过麝脐香叅遍诸天趂早凉笕水续流春后浅幡竿倒影暮来长【时薄暮方归】闲僧不作休粮术过客时传舍药方行忆旧朝风物改百年灰刼有何尝





　　西河集巻一百八十三
　　钦定四库全书
　　西河集巻一百八十四
　　翰林院检讨毛竒龄撰
　　七言排律
　　泝大江泊桐君山下作
　　大江直上泝新安为爱桐君系缆看几树緑萝悬露湿半林黄叶带霜寒三时水屿迷烟市万叠秋山潄锦湍婺宿影含书阁晓浙潮声傍钓台寛防樯估客歌黄淡橘柚人家翦緑团花种上城懐杜牧草环故宅问方干紫巗洞口云犹闭乌相门前雨未干丘壑俨然羞豹隐江山如此笑龙蟠望中未覩双峰涧去后应过七里滩绣石障村眞足羡仙棊布地有谁观滔滔水国凭双桨漭漭天涯负一竿那信戴颙还到此双柑斗酒暂盘桓
　　过上海访任待庵明府有赠
　　遥从沪渎访琴台二月春风海畔回地僻乍惊新候转官贫不厌故人来陶家秫向年前酿潘令花从雨后栽戍堞但教悬畵鼓讼庭眞见锁苍苔祥鸾欲下知为瑞斥鷃相过不用媒客至欢然炊緑黍儿时苦忆弄青梅平津布被仍聨袵季子羊裘未振埃三载有懐方就日四郊作诵已如雷属车私喜陈琳在高宴将为司马开坐见徴书来北阙赋成禄养是南陔厐公岂借铜章显田鳯终推锦帐才同学暮年应见少青衫相对且徘徊
　　赠周雪客
　　大梁公子最翩翩执手丹阳柳树边三俊岂能遗顾彦一经长得嗣韦贤庭余北海樽中酒家鲜司农肘后钱久别愧无兰芷佩相逢正废蓼莪篇南征滥入青云幕北去还停白下船遮莫东田留旧咏风流终頼彦伦传
　　钱圣桢招集湖舫分韵得齐字
　　冬晴佳气满湖堤况复賔朋尽可携共道主人饶玉醴何期公子出金闺【谓佟观察公子伯仲也】岩边秋叶飞将尽山半朝烟收未齐曲并投萧寺北防舟先在断桥西平臯坐去还留簟老友逢来总杖藜祠下幔竿搘緑漆道傍亭子筑红泥隔林见石蹲如鹭隐舵看山卧似猊风背尝遮柳槅年高齿不任姜醯酒因谈胜当唇落歌为筝烦到耳迷揷汉露披青菡萏翻波日射碧琉璃樊成官籞方袪马席换仙庖且臛主客豪都成鳯举弟兄愚转媿鸡栖【家穉黄防侯俱在坐】晩凉锦带吹逾薄夕照雷峰看渐低谁谓苍茫归路远钱唐门外有招提
　　三月三日临江官署褉饮二首
　　临江官阁启江濆上已衘杯对夕曛才子风流吟丽日使君高兴入青云沿流疑泛桃花下满署争传蕙草熏舞柘偶然来捧剑披茅无处不湔裙诸公洛下随王宰千载兰亭想右军独惜暮春游子泪毎从佳节倍纷纷
　　二
　　桃花压郡傍江开饮褉还登江上台朝雨甫随帷甸卷春潮似逐羽觞来前亭聴伎歌初发别座论文酒莫催日出花寒犹集霰【是日午后雨霰】堦前草长为惊雷九龙原属徴贤宴三日惭无应诏才何幸天涯重依倚将离未赠且徘徊
　　临平别潘廷章一十六年旅舍拣得所寄西陵曲哀思妙丽感生客心因为赋述且志鄙忆
　　临平村舘夜萧萧春雨连江泊畵桡别去遽如云外雁思深长逐暮归潮十年远道搴荷叶一夕高楼对柳条覊客懐家新箧笥美人报我旧琼瑶西陵曲好萦沙路东海鞭难渡石桥苦忆潘郎才藻美相寻无那梦中遥
　　客中寄姜司谏以京卿候补都下
　　十载承华侍从臣还来阙下待丝纶早推当代端圭彦犹是前时谏猎人起草尚濡两省翰看花时埽六街尘留賔夜永开东第少辅星高近北辰火藻绣成衣照眼山桃剪合绶垂身懐予屡寄曹王劄知已谁操郢匠斤异地望回卿署月同游记得客年春贺循久喜能逢晋张禄原来未入秦倘使故宫通碣石敢忘高阁在平津
　　过汝宁奉赠金太守鎭一十四韵
　　郎官出守本风流况复雄藩是豫州下吏尽如新息长专城原属富波侯九田作赋推中等千骑看君居上头招得牛医来舘舍梦将女子渡河洲高车防地熊随轼翠羽当风隼作斿自愧攀辕河上过眞成蹑屩颍中游桑花制酒村前醉蒲叶如鞭泽畔抽宿堠顿惊茅店晓入关刚値木陵秋无才岂敢依羊陟入耳唯闻诵贾彪大府此中犹露冕思乡何处更登楼晩来择木乌无定春到迁枝鸟有求三老懐钱终自献十年借冦恐难留他时列棨霜垂防此日褰帷月在钩但愿屡携青鹊印终然一御黒貂裘
　　以诗代札懐复沈九嗣范秘书
　　一从把袂分淮市几次封书出禁闱结绶肯思黄叔度行吟空忆谢元晖凭谁极浦题青草爱尔分曹对紫薇仁寿镜边摇防笔上阑花里赐宫衣徒闻西掖鹓鸾隔又见南园蝴蝶飞太史芸台行处少仙人蓬岛防来稀安丘避地归何得剡曲移家愿屡违便有黔娄贫到死莫嫌方叔苦犹饥院中容昜推高第吴下终难定少微已分名王无自达暂逢贤守且相依【时予依汝南金使君署】故交远道还贻绮久在他乡敢佩韦但咏玉堂懐友句不知珠泪向谁挥
　　题无锡县丽谯楼十二韵并呈吴明府
　　吴关千里拥神京犹有层楼倚太清裨海近环分楚越大江东下控蛮荆雕楹叠起连虹度畵角重开映汉明一曲讴歌阛阓地万家烟火阖闾城按图复道年来耸悬鼔当门夜不鸣碧水有湖宜罨畵青山无锡自销兵中鸟雀穿帘过栋里云霞入座生喜共仙人闲着舄愁聴玊女细吹笙题来文杏垂秋露看去官花照晩晴落日暂登思缥缈凌云欲赋气纵横彤廷乆已无南顾彩笔何烦写北征但得从君频骋望汉宫高掌在金茎
　　同诸公饮刘四廷冠柚园八韵
　　素葢西园集胜游玉缸初发雁来秋当筵喜见环林柚满案愁看剥石榴并坐佳人弹锦瑟十年覊客拥乌裘酒中惆怅孙冯翊天下英雄刘豫州意气渐深交履舄主賔不住错觥筹时闻芗泽同烟袅倒泻金波漾日流欲上山亭舒望眼重翻水调换歌头也知龙涧湏迁饮争奈鸦栖不可留
　　春行自东城迤北郭到北干山脚怅然有述
　　春城无处不留连北郭晴光最可怜数里川原初过雨万条杨柳尽生烟到来祠庙开山麓望去人家倚墓田荒县丽谯倾未复空坛华表依然草头喜见飞蝴蝶树里愁聴呌杜鹃半岭行过皆旧径隔溪流出是新泉频萦道左将頺苑偶泛村南不系船斥堠横沙连大漠邮亭高嵿列诸天登临怅惘违时俗诗句萧条念昔贤【灿曰古诗萧条北干园】长愿栖迟归十亩不虞兵革歴多年新经无复聴松地故老犹传伐木篇但得闲行余我在那知春色向谁边
　　奉赠姜掌垣内转候阙归里并觐
　　几年起草重明光十载恩书出尚方超级暂应辞虎陛鸣鞭久已振鹓行觐庭舞防纡苍绶里社簪花拂皂囊嵗减数千余諌纸函留七十二封章霜蹄归沭追张湛白笔敷词过谢庄戏藻看鱼分太液栖梧有鳯在朝阳两垣旧第开丹幰五月新荷抱绿房幼度尚思朱雀里王褒曾返碧鸡坊璆珂响曵中朝履襆被风传侍女香一室竞将窥武库三旌虚起待文昌缵戎诰出尚书省禄飬欢承水部郎内寝自调瑶作膳上邽眞见锦成乡蜀车前负郎官弩卫国终登仆射牀他日早膺华殿诏为君重举泰阶觞
　　遇高咏萧江幕府
　　高子相逢碧嶂春可怜白帢炤花新同为江畔登临客犹是天涯肮脏人官阁夜灯弹瑟调山亭晓树接车茵文成鲍炤还依楚穷似张仪未入秦两鬓风霜交欲堕十年湖海一相亲难忘幕下题诗日莫负城南载酒辰
　　二
　　宣城久念晖句江上裁聨郭泰船望去故园芳草外歌来寒食落花前青山筑室期何日白眼看云入暮天河内再游成鳯举金陵一曲恨年【高有金陵行传世】定交愧乏公孙纻赠我哀如蜀国弦那得移家还就汝敬亭山下共流连
　　防崇仁官署同陈石麟进士刘尊汪懋勲诸孝亷呈骆明府
　　茂宰官衙倒玉壶嘉賔襍坐佩锟铻风流不数潘懐县才子原推骆义乌江水天然开玉液地衣霜映似金铺筵前高论骞鸿鹄烛下新籹舞鹧鸪叠幛尽书三寿咏【时座张太夫人寿幛】环林如畵十洲图残已堕天边月寒叶还吹井上梧邺下友朋懐防乐茂陵车服愧闲都感深厠末犹防顾醉倒堦头不用扶秋去宋生悲结轸年来阮籍畏穷途那知江畔逢良防仍是天涯旧酒徒【厠之坐末为厠末】
　　元夕观灯同徐二十二嗣定作
　　毎逢三五忆当年况复春灯在眼前曾向上元追唱和谁能此夕不留连江城薄暮开瑶市地主中宵列锦筵一道长衢铺月色万条寳炬动星躔爔轮熖转争疑电火籥花生并是烟挂树宻教朱鹭集穿街遥见烛龙眠千枝绣幛围罗绮百变新声入管弦妓宅飞香矜笃耨军人合乐奏于阗环桥散立长明树启署浑如不夜天未有金吾防锁钥从看玉女下车骈光分卫玠停珠勒暗里罗敷落翠钿戴去鼇身横碧海擎来龟足踏红莲沿流讶向波中见绕堞惊从天际悬神象舞余闲戞齿村童逐处笑摩肩但聴东邸留欢曲未和南楼应教篇潜入平津观秘戏记于故国醉灯船良辰屡惜吴关杳好友多逢楚水边斗转汉回人散后踟蹰独立倍凄然九日临川独酌有感并寄徽之大敬南士
　　谁言霜雁经年返又见黄花九日开天半寒风吹木叶土中无射动葭灰愁登建武飞猿岭深忆彭城戏马台前嵗曾观旴水去今年重滞幕江隈已闻羊叔留碑待何处王送酒来蟋蟀诗中三致慨茱萸亭下一衔杯游无江夏叅军兴人负临川内史才药市神仙壶里卧柳家娇女陌头回宅乡独对寒林酌故国畴将锦字裁不识青山从眺望可能皂防共徘徊
　　客于淮隂过漂母祠下悠然感兴效长庆长律以抒甡仰懐之情
　　淮水汤汤赴海门淮阴城下一孤村东流不断长淮水淮上长祠漂母防当日水濵来击絮曾于此地饷王孙高情岂望千金报雅意难忘一饭恩志士有时丁晦塞丈夫何处假凉温我行避地全无着人事它乡安足论落日偶然祠下过倾台依旧水边存芦花浅瀬沉沙岸蔓草荒碑卧土墩白日西驰风势黄河南下水流浑关漕鼓发如鼍吼估舶防收似蚁屯棉子绽包凉露色柳根穹接上潮防一时感尔名千古再拜呈予酒一罇韩信尚怜无所借刘安那复自言尊舟车官客从浇酹灯火乡民效骏奔唯我远懐烟水外踟蹰独立到黄昏兀庵节嵓蛤庵同集浄土放和尚许各赋诗见懐奉荅长律一十二韵
　　远师初住虎溪边便集庐山十八贤云外共寻溪口寺雨中偏到渡头船解开经槖叅堂转罩得灯纱对榻眠击鉢旧过祗树岭烧铛新煑落花泉年多不记安禅偈夜静重吟懐友篇宛转説凭龙女聴殷勤书向猎人传违时未得纡尘轸此日还留出世缘德士总教频指月习生从此媿弥天翻来字里藏金叶讽去声中现法莲为拟和章时隐几因知得句定忘筌门同临济原无别路隔恒沙岂易连纵有余霞能问讯碧溪负杖在何年晋安朱氏新辟山园筑台饮次索题一十九韵
　　初辟山园笏地开傍嵓高处筑层台一城烟火冲檐出万叠云山入座来书幌笔床闲拂拭酒鎗茗椀费安排栏边薜荔因风发牕外芭蕉带露栽石榻就崖留枕簟壁防连槛羃罇罍邻墙低见双抽笋曲磴斜悬一树槐吟罢呼儿频洗墨兴来招客共啣杯市将梁甫银泥饼泻尽荣阳土室醅鬴底翻波烹雉汁盘间飞雪脍鱼胎蓝超洞讶丹花接欧冶池寻碧水隈天际扑还萧寺影雨余图作米家堆靣当幔柱铺空翠背触垣衣落绣苔絶巘晩来堪倚徙隔坡时过得追陪毎因适意多开牖不为逃名更凿坏愁见碧霞徒散去闲看白鸟自飞回十年隐豹难藏雾五月喧蚊好避雷境僻暝含衣上月地高寒洗屐头埃披襟不减临三岛引领何湏遍九垓但得名贤同啸咏且留此地暂徘徊
　　过云门谒俍亭和尚同姜京兆蒋平阶张杉二十二韵
　　云门高峙鉴湖濵乗兴同来一问津庆绪久为方外友陶潜原是社中人到时山叶销寒色望去莲花结胜因千载门庭浑不改四围丘壑宛相亲行随过客朝华藏坐见空王转法轮高阁斋钟防处远长廊粉壁畵来匀方开玉箧探三果愿借金泉洗六尘惊拜伟长【俍亭即徐继恩也】如隔世悔言智永是前身他方远遁言归晩何处相违不计春话向刼前频似絮髪从剃后散如银拂衣早得完婚嫁作赋犹能动鬼神葢世觉塲栖道一当年舍宅想王珉前朝递勒黄丝字后院曾邀白防巾船载溪风凭往复石遮山雨最嶙峋【樵风泾石伞在寺侧】门前牛马防经惯林下乌鸦念佛勤象宝铸为阿育女龙牙贡自海波民秋深土鉢盛红稻午过香厨供緑芹聴讲喜追山魅至放生徐见水鸥驯宰官就讯同殷浩居士当叅得许询掷麈谈殊自畅卓锥无地岂全贫昙关再启知逾晋桃树初栽为避秦但使下方能假憩谁言至德定无隣
　　奉呈益都相公生日二十韵
　　黄扉晓辟日初暹瑞霭忻从
　　帝座觇五防星辰双阙现一天雨露万家霑致君久已如公奭荐士从教识杜淹但典册书先国史毎因讲席领宫詹班迎龙鳯池边揖名向琉璃盌内占平见台阶扬玉烛惊传宫漏下铜籖入朝毎带萧何剑上殿曾埀钟傅幨香草纫针堪补衮空桑负鼎为调盐千盘鹤醮将安饰十载孤裘未是亷例簿却程追冦凖租庸变法笑杨炎分屏宛见三旌列搢笏多为百辟瞻上秩礼同河岳贵下贤意比地山谦文随泰始开林囿乐奏升平度里阎徼外问安争启幰车前白事不随帘金鳞在榜应传鉢寳轴盈箱尽赐缣撤到碧防连雾卷判来红押带花箝图形豹尾纵横接篆迹螭头顚倒粘肘后箓凭籛氏授海中筹共子房添年逾单豹才方壮位进非熊志未厌莫道耆英才视杖格天大业早能兼
　　戊午九月予谬以入荐赴都奉谒李学士防赐晋接兼屡有请召陪侍防集谨赋长律一十六韵志谢
　　东堂学士爱才贤蟠木何曾有物先时接儒鼇禁外晩开高阁帝城边买臣无复将车兴曼倩刚逢待诏年失学偶膺三府辟空羣竟遇九方歅虚疑白璧终投楚不道黄金尚在燕暗解蒯缑归幸舍惊看芼鼎列长筵和成春芍芬于术摘得秋花小似钱幕后徐呼賔从出楣间高见
　　御书悬近栏竹石皆仙署满架缣箱有赐籖坐觏趋庭回玉树行逢撤烛散金莲春坊诗本徐摛授左相经从韦孟传【时大令新登贤书中席惠见】高语任倾千叶漏醉归难控五花鞯感深嘉意增留恋賸有微情荷采甄几度谬陪瑶海晏平时况诵柏梁篇彤云远覆珠幢下淑气遥吹香案前但使
　　圣恩能泛被从君乞放五湖船
　　雪中入直史舘即事十韵
　　朔风吹卷御河沙早见天街散雪花苑外扑将千片蝶坛深噪过几羣鸦遮成翠帐疑朝雨望去红墙似晓霞谁赐锦貂还左掖独骑羸马上东蕐人逢玉署忻投璧身在银河未泛槎隔院冰防悬幕铎傍檐糁落湿牕纱惊心鎭自烧青简呵指眞难草白麻渇至未倾杯底酪寒多先结砚头洼宫台嶻依天近辇道回环归路賖一望苍茫愁思远东安门外即天涯
　　王师收复成都
　　诏集百官于午门外宣防纪事十五韵
　　凯奏初宣晓漏清王师收复锦官城春还玊垒堪传檄水下瞿塘防洗兵已报王均逃广汉先教邓艾取阴平统军不待徴龙武要路曾经过马鸣剑阁雨寒朝出栈草堂花暖夜连营降旗江汉风俱动积甲峨嵋雪渐晴喻教久当开僰道楼船从此破昆明归心似附千官影稽首犹闻万嵗声六诏烽烟将寝息两阶干羽自纵横星纒太华看归马日出平台好晾鹰聴去银笳穿玉峡望来铜柱象金茎帐前有客能摩盾阙下何人更请缨刘辟不甘为副使韦臯岂便是书生恢疆大略需威克吿庙雄文在武成欲识巴渝何处舞但看铙吹满神京
　　寄赠柏乡相公生日一十四韵
　　元臣复辟已多年归卧东山兴渺然
　　天子乆思黄髪侣都人犹诵衮衣篇集贤里第需裴度通徳乡门属郑赐杖不因酬赴阙著书岂是记归田两朝尽瘁余钟鼎千圣相逢在几筵静里有筹还借箸闲来得句已忘筌鉏苗陇上当牛喘煑药阶头共鹤眠永夜看星尝傍斗随时掣电笑如椽谈深总落珠盘里诏宻曾闻玊案前连嵗歉虞民力竭歴年高受
　　主恩偏中山蹋尽萧何履滦水通将范蠡船废劄欲焚开两瓮緼袍难値到千钱金籯遗得韦家教玉树多于谢氏贤祗为赤松游太早一觞长寄海云边









　　西河集巻一百八十四
　　钦定四库全书
　　西河集巻一百八十五
　　翰林院检讨毛竒龄撰
　　五言格诗【一】
　　七夕集两水亭赋咏成篇
　　金风扇微飚玉律囘迅商良朋遘嘉节言防君子堂广厦延树色敞牗生云光中防敇佳肴肆列圜以方燿间芍汁挏马逾兰浆雄谈振林莾能使烦气凉兹辰度灵匹歴岁旋河梁暗忻蛛网合明见乌翔所愧守恒拙偃蹇无文章何期觌双仪惠我同七襄生人重高防慷慨啣清觞但当保修期终古以为望
　　入史馆奉和监修先生赴
　　召柬同馆诸公原韵三首
　　隆古重籍氏仰视枢东辰宣尼起嗣之寄志在获麟前代多政记宛若眉列陈国书过激厉其事反以湮大君秉遐照丙穴观细鳞美剧嗣元宋安问秦与新一时竸槖笔群防堪扶轮如何稽古疎有腼称史臣愚贾閟寳玉哲匠迷荆榛所恃纶阁暇数晷凡再巡埽翳见白日披巾对高旻追随蓬山顚洒濯瀛海滨空言啓石室将以传其人终惭识未优谁得资讨论前贤诵崧岳所重惟生申况当天门高下视罗八垠
　　二
　　有明十七君作圣述亦贤顺始复顺终遂歴三百年八垓被鸿蒙重译及毳旃斯迹既已陈所幸留简编得失炯前鉴开馆加穷研胜代虽逺遥相接犹几筵其中升与降畴则相紏防实頼司衮学引作庸众先灵蚪展云雾蠖蝮方同縁记盛时自速努力咸仔肩何必新唐书修在庆歴前
　　三
　　伊昔致治朝时政早论纪纂列无阙遗一若左右史降此多从谀展转互相委虚实亦已淆遑问非与是况当革命时舘载乃顿已何期
　　圣代兴三恪备中防加以春秋法凡例共摩拟司衡既礼絶模楷责下士宛如百车辙相率遵一轨傥云具三长端在集众美惟恐同异生笔削翻有俟作文无发明徃与秽滥比庶匄监正之三寸竹毫子
　　月蚀诗
　　季秋月丁未望日日将暝太隂在降娄不辑于奎观维时酉初刻里烛方进荐奉常啓瑶坛粪地以为墠堂槐挺当门遮出白羽扇睥睨仄慝间骤尔丁物变啄齧罹乌喙涎蚀类虫玩顿令瞻视乖侧目不忍睊先王有常箴百执谨天变宗伯统列卿伏地作哀恋靁鼓五十双轰击俨鬬战奔走逮啬夫礼拜及下贱须臾云生掩过十之半明质颇销铄魄色杂绀縓余光射轮出迸裂过飞电相视惊闪动有似金任链祗疑龁饧饼中界等弦线地形与日虚两两不相劵金牌泛铜盎玉漏泻银箭如何哉明时入浊竟不见光复翳渐除灾去神已遍君子省諐尤頫首瞩河汉
　　秋凉饮酒诗和冯天子韵
　　凉风吹西堂秋日亦洒洒在墅有谢公下坐及裴楷弦诵代丝竹童冠列慧騃高懐浩然兴微语涣以解作技任众长观塲笑予矮譬彼黄金台骏骨亦可买况当炎蒸余暑退气稍水潦收前池林花覆高嶰中防饬修肴姜韮纷布摆谁道鲈鱼鲜此鲤出徒骇暗抚大食刀双环总精锴
　　洗燕泥诗【和宗元鼎作】
　　红英发新条碧柳啣初稊翩翩双燕子宛转覔宿栖雨中啄土梗日出捎墙衣一朝秋风来东西相背飞闲堂张委幔层裀设重缇巢虚易倾危垒仄难扶持常恐堕瑶席落索成污泥因此感叹生防盘涤栌枅红襟罕陈迹翠羽亦虚仪寄言韶华子不洁安可遗
　　遥题雪舫禅师山阁册子用澄园马居士韵
　　曩予陟三竺一过西林僧朝帘挂石闑昼火围纱灯云有般若台向松间登白云一囘首相望空层层十年羇京洛马如冻蝇史辑今共古抄付掾与承今来住明湖雪舫尝见称目为青林驰心与沧海澄生世苦奔渉何年断紏绳长啸空岩间谷逺声自应
　　湖舫陪臧内史喟亭饮次采莼兼送其还京即席和内史原韵
　　晩春风物和良日恣幽探湖波沲还平隄草绥且参蚕老桑葚落雨过莺语酣入寺问刘逸放鹤寻苏耽山行幸追随所至供伏凾雾散雨未接日漏光犹含共言南湖濵芹藻胜防庵中有雉尾莼夏近采摘堪鲜滑取下酒可以资清谭只怜季鹰老我归犹怀慙拂衣丁暮岁芸局本不勘君方返承明西掖当朝参草诏入禁筦人鉴借指南岂可荡两桨流连向空潭莼未下防本性我所谙秋风尚违时尝恐食不甘去去典书命文富原非贪待君事功成对酒看山岚
　　题青园庐墓图【有序】
　　江闿孝亷图其父青园公为祖尚寳公庐墓索予以诗
　　孺慕不可已居庐傍泉台自昔谁最称王裒蔡伯喈今者青园公哭父如婴孩负土既已就筑室倚树櫰攀身见枝枯滴泪成土灰吾友孝亷嗣为图志余哀徬徨着草笠手指寒林隈云祖尚寳公千载从此埋丹青有时蚀丘山有时隤惟彼庐墓人天地同昭囘
　　送史上海之任兼示旧明府暨伊兄娄县
　　沪城傍东溟本属旧游地良友将之官抱此瓌玮器旧尹吾故人为治轶俗吏
　　天子嘉其能召取置殿陛栖鸾岂无羣驯雉眞足嗣况君乘风云天路可坐致黄浦环城闉丹花被庭砌难兄娄水相隔祗埤堄此邦羡堂堂继至有难弟同时府中趋千载生叹异防琴向云间赠鞭送行骑他时返承明吾友见前事
　　寄无锡吴明府
　　忆昔游延陵常登夫椒山慷慨怀令君高云相与还就视获良契茂茂承欢顔饮泉知其清置身东峰间把弄不忍去宛若氷雪寒迄今逾岁月七见山花丹相思寡言讯欲奋无羽翰朅来返梁苑延憇从近闗夫君惠化洽比蔀能相安津亭共车乘垅亩偕盘餐初为典使召星轺起追扳继为负土行而且卧辙环翟相制未复冦公留多端与民一家人贤哉居是官今兹四征起羽檄纷河干祗恐念方叔征辇来啴啴我本羇旅客中心恋所欢临风寄微言三覆增长叹
　　秋夕诗和益都冯夫子韵
　　朝登青绮门暮宿白杨巷为从南郡游搴帷总成绛云开逗秋隂雨过揭晩虹夫子钟镛姿含响待莛撞勿因宋人愚而弃仲宣戅碧梧嘶凉蝉白露时以降银河亘长天入地犹淙淙
　　赋得秋菊有佳色【康甲辰重九云起阁登高赋也分牌得盐韵先有律只复盐字】
　　绪秋敞晴曦百卉扬素纎况有篱间葩芬蔼宜幽瞻零露日以下霜日以严佳气发清姿澹影何襜襜东园啓遐槛列种如抽蒹持杯一相顾遂使欢好兼芗苾乍蒸郁歌啸犹迁淹良朋共游遨秀色时见添绿衣障黄粉碧椀盛红盐我欲掇其英把手徒掺掺高天雁初度日暮酒已腌徘徊玩芳华令我思陶濳
　　康熙二十五年予请急归里自京门赴益都特谒冯相公夫子防呈八章每章六韵共九十六句
　　元宰昔秉政降典手辟门举召遍四郊牧豕来公孙惟时试
　　殿陞谁与廸
　　至尊夫子搜隐逖搆材及髠梱以兹离诡质滥被青黄文晻映匏竹傍顾盻长啣恩　啣恩托钧陶砂砾就广冶戴崇亦何人乃许食西庌只怜苦饥驰出入贳羸马但得随春风抠袂自洒洒有时开褉堂集之万柳下婴绂追上辰咏叹振大雅　大雅乆不作姬旦陈农篇何悟复明辟顿返南亩间
　　天子盛嘉赉宸藻纷披宣倾朝饯遥郭作畵标近筵迄今课桑牧偃仰留乡园郑公自谢政避客已四年　四年懐衮衣时事喟日易门士暨旧僚半作夜台客伊予本蓬根霜落见孤植逝将请长假还住贺监宅何当感故年拥髻失通徳【谓曼殊也】从此尘网中坐使鬒髪白　白发阅新序言至万柳堂触目憬物移流涕攀条长茂褉犹在谢傅泽未忘时禽改啁哳清池变沧浪驱车税北海徒步询郑乡所嗟不同防艳歌亦何尝　何尝识东家遥望屈双跗云门万仞间是我感恩处登堂式琴罇入里敬草树谁昔恋宫墙相订共樊素【曼殊初订同过益都】独身瞻天星咸叹泣朝露千秋展斯须四顾谨翔步　翔步肃凾丈诗书啓笭箐周游遍廊庑所至皆典型元臣本乐志天语昭上楹　　【上赐诗有元臣乐志年语又赐适志东山四字印记因以适志名堂沈宫詹为书额悬梁间】诗镌俨韦谷花曲胜杜陵时从前村归不记渔樵名防龙在丘壑日夕称太平　太平无穷期景运方逮旦东归有康成早已受易算高天本寥廓卭首日相见人生非圏豚安敢乆留恋祗惧负师训无以答宸眷努力崇光景终焉戒游宴
　　寄赠陈山人七十
　　放舟过长泖遥望梅花源皑皑十余里有如银涛翻良友徐允哲邀我游其间挥手不能从至今劳心魂山人頴川后结屋缭土垣读书博坟索怀寳藏璵璠遗世谢人染观古究天根有时负杖立独与趋鲤言梅花正开时栗鹿驾短辕京华埄尘中爱梅过芄兰廻想下沙浦花开满丘樊君子畜秘术青芝当朝飱加以抱璞授七十存眞元我欲窥至道卜筑申江园慷慨寄一巵聊与志勿谖
　　梅东渚筑楼于草堂之北施侍读题曰满听其羣从渊公孝亷首倡二诗书巻命和遂依韵率成续原巻后
　　下直出中禁怀人在东溪岂无逢时交愿与静者期如何郁仪辔日薄还相羇环山如舂臼入路逶以迤传闻岩牗上重屋方临卑虚似挠千空泛若坐百陂所喜朝日丽有莺啼修楣【楼成时有莺啼于梁】以此属清听能使神志怡君子畜嘉告同声寄遥题何当防双柑倚此云外梯
　　二
　　披图鲜周游蜡屐用几两惟此林间人于焉萃清赏逝将与晨夕浩然学长往讵无临渊思徒抱结网想一旦畅成噫气激疎爽崒嵂森似云长林坦如掌令万籁鸣杂作众山响有时秋风生南还重相访比之剡川賔乘雪鼓两桨于斯理高吟凭栏且俯仰
　　书简末寄徽之大敬二兄
　　鳯城新雨余凉气袭衣带濊濊铜沟鸣宛若水下濑何为坐烦缛宫漏日相待【新功令每日赴午门坐班】故园松桧间灌莽迷薆薱我有老同砚名者徐与蔡竒文埽人荒高瞩出天外投簪愿追随欲去转留碍长跪作素书飞鸿渺何在
　　送李检讨予养还山
　　招弓下中山葺屦朝上京公车何崔嵬所借高世名志气本超卓文藻亦纵横谁言紫阁翁少小无宦情至尊重良防召见开延英食以朱贝柈沃以碧笋给札令呈艺轹落无弱营因之授册府入署承明庭夏云方南驰夜火将西倾一旦上省飬孝感动
　　圣明啣轼谢京邑衣锦投乡程祖帐各揽反若千里行人生有初服亦欲奠所贞何为坐拘牵閟志徒怦怦
　　二
　　圜凿不受枘樛枝岂为辐况有终南行白华蔓空谷曾参着儿冠虞氏就养屋渴借桑门甘怀洞庭橘昔有捧檄生色喜逮亲育今我亦何为但指风与木蓬池畜嘉鱼得为亲釜熟迎养曷不可尔返邦族白衣虽改绣披之当莱服碧山张学士当此悔解幞天凉卖浆稀官邸日不足临朝思贻鞭无马堪竞逐但咏南咳诗双泪下
　　三
　　太华有佳气乃在龙门山千载啓石室一若通武闗盘冈与绣岭隐者藏其间况复踵灵异于此产马班当今居史窚畴职笔与删翳众多匠手而予犹汗顔维彼粲门子高踞兰台端慷慨忽弃置踯躅谁跻攀柱下去一宿撰事留五难有论责韩愈无书报任安新秋坐林薄仰看飞云还牕通紫微逺户傍太乙寒日月过櫩隙晨夕躬庭餐视此三寸扰何如一日闲予有湖上业滟防通周官思以割一曲未敢徼
　　圣懽横门出祖道借借皆来观偭彼前史贤相顾增长叹
　　为聂晋人题学钓图
　　吕望不卖浆公子乃垂钓当其投竿时相顾尚年少清姿比晴漪绿发等秀葽违时起长吟所念在逺道卬首解博衣洗足脱行憿平沙浩茫茫斥略当晩照莕线牵素沤杨叶蔽枯潦岂无临渊思鱼美不可罩因之恋清流挶手把长篠十年行天涯污漫摩所造乃犹乘下泽防轮出泥淖我从长安还将以随荷蓧每念素心人把臂接林隩逢君明湖来贳酒劝一釂披图见畴昔展巻助吟眺所叹俯仰间非复旧时貎花开应重红纶絶可再絩逝将溯沧浪慷慨发高啸
　　为家防侯题戴笠垂竿图
　　迢迢新安江上有龙门山君子居其中名满四海间披怀似锦绣落笔成波澜结组骋遐轨矫矫不可攀夙昔有男子把钓埀琅玕羊裘泽云碧龙卧山花殷千载仰高躅何处堪投竿崇台出天际歴落星辰寒披图倘能追日暮相往还
　　黄鹄篇【出郭有访留赠】
　　黄鹄志千里遥瞩青云端相隔才咫尺旷若溟海间君子秉高躅守身如璵璠奉简作良牧所念在民艰煌煌敷奏时乆已防治安康衢一以遘幡然却尘寰香山凿八节将与刘白还赫防照林薄徂夏增欝烦清霜戒前涂倐及朔气寒城西有精舍去作逍遥观慷慨不得见令我凋朱顔逹人防变化金门借泥蟠况当被宣力借此忧与懽溯洄幸相从俯仰同观澜长风自西来肃肃生羽翰
　　九日陪冯夫子登善果寺毘卢阁和韵示同游诸公
　　秋隂敞金陴朝日离羽峤神都融清光佳节乃游眺司衮请澣归后乘载同调师门旧簪裾命驾絶呼召防酒敕麹封肥炙鹅与犦贻糕作炊雕赐橘代铏芼但惜金台倾望古不堪吊此地有寳坊高阁宜晩照凭栏试一观纵目揽众妙浮屠郁崔嵬金碧丽象敎层垣翳松柏隣圃通竹篠西山飞苍烟空翠相映曜况复铃塔间乌雀暮来噪故园有黄花被之干山隩采摘无由通虚忆在逺道讵意侍芳躅丹梯廻能到岂无叅军狂不用拾乌防莲堂静坐时宛若陟高峭何当防层霄慷慨发长啸
　　康熙十七年七月二十八日京师地震大厌
　　朝廷下诏修省羣工怵惕予以谨戒之余窃读政府作
　　续纪一首和益都夫子韵
　　维岁在已未彛则月将晦京师忽地震庐舍多损坏有声自西来轰作万皷攂城壁楼橹间捣厌若碓硙是时尘坌涌白日飞靉叇揺动及通潞逺过涿鹿界如是三十日岌岌余硌碍不啻宋渭州四震瓦亭寨
　　天子起修省下诏布罪悔羣工亦忧虞敷奏各创防伊予本韦布初进即求退况复职笔札所愧无补乂既鲜京易学谁擅子政解填阴与沴土相习总昧昧但道何物神得撼此大块忆昔本始年汉世当盛防震厌毁皇庙河上警至再诏令内郡国举若杜饮軰直言能极谏因与陈利害方今复制科茂才郁繁防大廷倘防灾何以置明对遒人振木铎惟在谨天戒抚此修辅文永夜不能寐
　　题灵鹫逢僧图
　　白门乌防生丹花驻双颊寻真向灵峰迤逦看秋叶奚奴负锦囊左臂挂木箧海鹤梳颢毛神骏理壮鬛老僧坐洞中自顾能见睫仰天騐碧甃俯地露灰刼山童报客至徐起支歩屧觌靣若素心忻然相接问客从何来飞飞指黄蝶
　　送张迩可还里用韩退之送陆畅南归韵
　　夫子擅骏业卓荦饶人闻披襟对天安气辟仗下军论逹得种暠词雄比崔羣阶前雁羔集户外车毂纷共言天子贵无书禅云云谁为翰林者当此砚欲焚乃者西都賔长怀北山文长夏厌暑雨高天瞩流云京门老同学把袂不忍分感深语方轖义激酒易醺衰年恋乡邑刺促如蝇蚊何当随周磐流涕还汝坟
　　方贞靖祠堂双白松巻子题后
　　昔有轩辕松皜质如傅粉雨实褁霜数榦合一本其下穴甘液有若禾在囷以兹赉嘉名谓为藐姑坋磅磄与柜格当此俱自损何期数千年贞靖发孤愤峩峩尚书郎秉直如郅恽杀贼志不诎絶食遂甘殒首阳与华池两两接车轸居人表忠节祠庙日惟谨阶隙树佳草所以防栏楯何者作防樾蓬苁蔽前阪惟时太史园五粒方兆朕移将未拱把纎若织篱槿俯仰甫数载枳句渐囷蠢迄今阅二纪郁作云葢偃风雨自崔错鳞介亦蜿蝘青鸾并黄鹄一一互相引浏莅卉歙间号唳俨叩牝斯非徂徕山亦异石门畛莲城种俱遥衡岳望斯尽几见灌河植谁则荷土畚得毋有神物呵之使安稳前贤布徽烈所赖继衮衮雎鸠得遗式百度见绳准图畵及咏歌务在令不冺况当苍虬枝白者等芝菌何易双双列裛叶类茂苑贞心不可囘劲节不可挽借此霜庭柯可以告乆逺
　　许使君诗
　　不唱鳯来曲不歌虎渡词鳯来防有因虎渡将安之我有许使君皎皎神明姿生乘景昌运出应忠良期生民赖保障庶服膺藩维分节守外阃巡军付中司初控五马行既展双旌驰心明比冰鉴道直如朱丝化物凛三异介徳凛四知褰帷问疾苦振槖哀惸嫠逺近各有望上下两不疑方其守越州适遘张王师调士减虎竹行阵祛鱼丽顺者既怀徳顽者亦畏威一朝秉宪钺盗贼不敢窥隣郡假敉剔此邦借安危惟余本鲰生溉泽叨恩私僵魂起荣拂枯骨生华滋俚歌杂谣谚未得展素思但望岘山顚泪下如绠縻









　　西河集巻一百八十五
　　钦定四库全书
　　西河集巻一百八十六
　　翰林院检讨毛竒龄撰
　　五言格诗【二】
　　别伯兄五首
　　孤鸟辞宿柯离兽驰旧林惊心见曲木走险不择隂判兹同生子恻怆谁为心如何彼苍天使我遘难深　遘难未云极三载慰遐慕如何复离分悠悠即长路游子多苦心况复値秋暮絺衣薄寒飔葛屦践凉露挥手自兹诀一步三反顾　反顾不可行囘身复牵衣慈殡未旋圹严车复停帏门户値中落各鲜庭树枝连冈隔秋照影亡形亦疑暂竚觏形影及此将頺曦　頺曦将右匿流影眷左疆孤雁虽西飞其音在东湘君子重去土岂不怀旧乡形隔不得旋魂魄思茫茫生当从兄游周我门东塲死愿为飞鸠鸣此道上桑　桑梓在道上犹然起缱绻析柯解连枝岂不极哀恋念兄富文府弟亦擅华绚三珠秀稽林双龙起江甸兄既辞司秋仁人不为谳【兄已除理刑推官弃去】弟复遭百罹中年起更变天高殚难呼道逺死谁见叠浪阻潮汐重山蔽乡县茹蘗苦自聆讵敢告亲串兄年已伤哀无为乆劳眷努力绍前期挥手泪如霰
　　王贞女诗【有序】
　　康熙中吴江王自瑶许字同里苏生未归生死自瑶年十八截发守节既而姑亦死服除请归之蘓母曰岂有以无夫而归妻者耶自瑶曰死者吾夫也夫死而代夫事翁则夫犹未死也不然吾夫在地下请归之地下已耳有何难焉父母知志不可夺遂听之丁已三月二十七日蘓迎妇如礼自瑶乃加髻与父母别蘓遣小姑迎于门自瑶乞撤防止乐始入是日雨雪逺近来观者皆泣下既升堂后拜夫影哭毕其翁感其义令不即以妇礼见先垂涕西向拜四自瑶亦垂涕北向答拜四然后成礼时自瑶年二十有二吴中人多为文嘉之予过海上顾子茂伦属以诗乃彷乐府辞应之云尔
　　黄鸟交交鸣集彼东南枝私顾无匹双谁为好容仪有女秉贞素家在吴江隈十三能织素十四学裁衣十五弄文翰十六诵诗书十七备箱帘红罗刺绣裳头上芙蓉髻耳后明月珰足下双珠履行步烂生光将作合欢襦上畵鸳与鸯明月有时翳芙蓉有时委合欢终无期鸳鸯空复尔阿女前致辞儿已得所亲非谓得所亲黄泉愿相存捣盂却苦蓼从旧不从新冶金作华葢到底无翩翻驾我青牛车绾我绿玉绳逝将为彼媍入门事尊章惟时母闻之相顾起徬徨本谓相君子百年永无疆何悟廪霜下拆此兰蕙姿鸳鸯未成匹何敢言雄雌芙蓉生两岸那有并蒂时人生若朝露柯换叶复滋况今隔年岁四载尚不足三载颇有余旧火既已改新糓屡见抭其家且无姑老翁独闲居阿女含泪答所以不即归吉凶不同行今既凶服除自可逺父兄少小通文史兼复诵诗书诗书虽无此文史聊以为为夫入子舍谓复理所宜宁有升笄女终老于中闺不然将从谁从夫下泉台母知女志决为女理容妆便可择良日车驾来相迎车前百枝灯车后龙子旛小姑到门迎新妇入华轩着我新嫁衣事事相周全头上何所有防髻双梁钗足下何所有织履蹑素丝腰间何所有袙复结两头车左驾青鸾车右从文鱼本谓坐华轩双双共翺翔何意牵红丝独身充后房到门撤皷乐行步将升堂是日暮春天百花园中开浮云障白日寒风为之吹须臾霜雪下牛马皆冻嘶观者皆有叹行者亦以哀桃花冐霜雪何得施胭脂阿翁拜前庭新妇拜前帷中堂两交拜各自成礼仪虽则成礼仪浪浪泪双垂自古通婚婣未有如此词此词有时尽此事无终衰将词记此事当令后世知
　　赠武孙
　　姜生擅竒器少小称文豪十憇柳树下无汁染子袍担簦逐主父浪迹为名高出入长安中造请满市朝有时快落笔掣电惊儿曹万言中时要逺鉴比灼龟纯钧具新割安用矜铅刀黄钟虽未鸣犹足震皷鞉生平主文坫高防东南交冠葢遍五都谓此非乆要独予遘京邸仍眎漆与胶甫叹伏乆数岁淹土坳岂期神蟉升一旦腾云霄君家本世阀七叶尽珥貂趋庭与羣从早已先鸣镳一第岂足重斯意原嚣嚣但念丈夫志卓荦贵自超何为坐穷困愁叹生无聊不见燕冀马千金在名标不见北溟鱼为鹏以逍遥
　　寄李制府生日作
　　使相授节钺开幕东南疆征缮行表貉杖防入戎行潢池防兵变瓯越多叛亡贼斾下姑蔑获索近括仓丈人师贞吉鞫旅必有方召虎鎭淮服杜预恢当阳婴城并搏战威噞如秋霜保障此半壁一若金与汤惟时就坛拜絶席同　亲王翳仁克佐贤捣虚而戞亢枭雄既慑伏虎卫争腾骧碨渐底平须发已皓苍迄今刷介马柙刃三衢旁军书尚倥偬门犹恐皇君子被儒服所贵平披猖畏威并怀徳不在称有光伊予本编庶处负痛创苍头乆奸旗白骑尤抗梁非公翦骄悍谁与戢斧斨况当炎昆时玉石不得妨抚防俨慈母袵席周匡牀方碑一以涕奚啻在岘冈予职忝史氏将以书旗常天子方倚赖仍使鎭上航当其始受脤膂力真方刚今来遘花甲岁月亦已长蓟门隔千里所寄惟清觞微言当民谣聊以志不忘
　　闻王生新除行人有寄
　　春花发青天阁动遥翠之子甫拜除暂陟介人位古贤重行已不辱乃其次少小充朝集何止学专对所以颁玉节贵在伸国契谁谓乘轺车仅载爵里刺况君有世徳立朝建风义借此嗣骏烈且以继其志宁效江南使防草进乌昧母若潘孟阳慷慨但游寺
　　奉饯赵中丞之任杭州
　　神鱼游溟涬不与鬐鬛羣黄鹄翔九霄燕雀徒纷纷伊昔秉人鉴九格定世勲奉使掌鏁院曾咏江东云嗣此赴
　　中召出入建礼门聨辔共丹陛酌醴同清罇一朝着风采慷慨承
　　宸懽令作九州长六纛开崇藩内承弓矢命外秉鈇钺权岁星占所丽金牙驻临安呉越介天险鳯舞龙亦蟠昔为台舘交今作编户顽单车出都亭尚觉霜风寒王学士出抚两浙旋以闽越新定开府其地予遇于福州行舘极防赠飨赋此抒意
　　忆昔直史舘下马东华东夫子秉裁鉴视草牕日红一朝膺宠命出使为仪同胥涛驱万队转见幕府雄方州领节钺草木皆生风百官避衢路四译藏甲弓伊予有蔀屋编在封田中高天无私覆但觉雨露浓被广絶迩逖倚甚同穹窿如何骤移军重令瓯粤通金汤借开基铜柱将铭功浙人独何辜夺此履戴崇今来展私觌泽国瞻军容聆兹钲皷肃飨我酒醴丰仙山本嵯峨鼇海何漴浤感深莫能酧慷慨长拊躬
　　题括仓刘在园使君记年图
　　景星曜天衢有目争快睹况当泰华峰矫矫出云雾夫君本颢质少小名四布对防轶董相稽古迈桓傅幽栖弄文翰好作遐览赋因此守檡山名与李繁伍今来明湖濵筹大实借箸翻以愿受防借是展遐慕青天觌修容碧崦借高步黼黻犹在躬光彩灼眉宇蓬池旷莽间水草恣洄沍中有鲵子鳞相视等嵦岖曩者千顷陂汪汪羡叔度展巻一以思伊人难溯
　　送刘考功请假归淮安兼示令兄内史
　　刘郎擅东曹吏事称第一比士闽海归浮誉斥柳七一朝请沐去将理淮海繂举朝竞贻鞭过市罢弹瑟此去恋乡井兼及好风日首曹设长名终以待执秩夙昔曾浮淮登堂覩作述朝防施酒浆晩食授饠饆于今二十年同朝颇狎昵难兄甫待诏行选蓬岛室春明俟君来壎箎共均律祗恐秋风高予早趂归鴪六翮翔上林中途莫相失
　　恭饯冯相国夫子还山
　　神虬廻大泽威鳯翔云间君子秉耆徳淑世饶令顔植躬表黄闼正色垂朱鞶道足慰三纪勇以定百连中司防台鼎遐海销神奸啓心占
　　帝沃握发为士前譬彼天地辟万物咸陶甄已舒禹臯烈始引黄绮年治定当明农功成乃归田且从养天节岂为避世贤
　　二
　　经徳凛端右致身在虞唐言可当人监行乆作士坊瑞气炳六符道精涵三光私语秘温室公绩留太常维彼宣圣言善用不废藏召奭别姬旦伊尹辞成汤都人恐公归旦夕瞻绣裳啣诏泛太液载酒游林光桥虚接瑶版洞曲流羽觞须臾洒
　　宸翰云汉囘天章使官卫前途乘传还故乡借问西苑游如何东门张
　　三
　　夫子本圣相晩岁怀岩阿旷度有如雪碧发尚未皤三山集土壤九罭资网罗代已继疏仡治岂沿共和有时坐一室两膝容不多顾景念踧踖初志忧蹉跎奠邦俨磐石涉世同流波城东种万柳长条拂岥岮闲来集羣贤于以永啸歌逝将迈东山蜡屐投林柯高踪固难攀当奈苍生何
　　四
　　在昔裴中立乘兴归午桥何如二傅去饯之在东郊处宦若家室投闲亦京朝所以鸿飞防千古羡羽毛上宰展一徳仪冠诸僚幡然怀乡邦尔振泬寥日者布文命
　　圣心擢贤豪既资
　　殿廷举兼借郡国招夫子较词业烛照如龟烧以此文价起卒与
　　睿鉴昭今兹且絷维驾言食塲苗牵裳揽绅带卧辙填沙坳防应弃碧组同返青山椒踟蹰却立间一望空云霄
　　永宁程母康太君死贼其子乞兴安兵复仇兴安帅嘉其义且善相术谓他日当代已领此众后果然康熙甲子同舘翁太史作诗诵之属予和歌
　　渑池有烈母忼慨骂贼死其子行报雠殄贼雪其耻当时感孝行奋迅砺穉齿岂期哭秦庭顿遇姑布子形在旄仗间早已识前此一旦列颇牧正値彼故垒曩时赵苞孝以母膏赋矢何如全令名扬显自此始从来表至行彪炳赖藏史为读清风吟三叹不能已
　　题宋母方夫人传后【宋母刲股行孝其子姓兄弟观感继起者凡五人】
　　宜家不私已大孝乃致身况当一体分骨肉同甘辛贤母秉亮节事姑如事亲刲股尝缕切和糜进殷勤中间疗君子委笃良自振以此感至理数世咸相因子身可事父弟身可事昆往叹圣教衰民散在彛伦痌瘝不相及邈若燕与秦敢言勿伤毁手足当见珍悠悠保躯子谁谓非完真
　　录别诗
　　绿苹被丛薄红兰覆江臯挂席浮海濵言渡枉渚潮君子秉遐契相顾称神交一见赠缟纻再逢贻错刀芳辰罗广宴永夕传佳肴防酒涤中脘爰以散郁陶春鸠度麦叶暑鹊鸣桑条危樯驾五两风便速去桡离歌未终曲别思如波涛嘉徳许揽佩隆情鲜纷嚣良觌安可几所恃在乆要
　　寄赠宋使君荦通蓟行署
　　平明出东华秋色亦何有日照宣曲花风吹掖门柳使君拥朱旗日饮潞亭酒寒螗吟高槐诗兴倍抖擞伊昔对建礼螭陛羡趋走相隔仅郊阈宛若间丘阜天凉怀家山岁宴忆良友何当道元州因君赠琼玖
　　留别朱在镐司李作
　　仲尼适泉源尝主蘧伯玉我今游海濵望门向公叔衣车税前除将就庑下宿主人出未归四顾且局蹜其家一何贤开轩啓醁繁花发园桃鲜笋荐墙竹日景方纡徐风气渐烜燠幸逢主人还握手道悃愊如何复出门方驾不脱辐予住三月余三见征且逐一如予汗游虚覔升斗粟我闻司马公往就鹿门曲主客恒不分相向以为乐何悟千载后重得觏斯躅从来沛国歴禅富贤淑况君早蜚声文誉振邦族曾授司刑官所谳无枉狱暨乎拂衣还晩食几断肉春草长及阶夏云覆如屋游子思东归慷慨夜击筑一念贤主人双泪下扑
　　奉答张检讨鸿烈南还留别原韵
　　忆昔游东湖同赋明河篇酒酣一挥手翕忽三十年碧流徙沧海白发凋朱顔何期防公车对防随广川抽毫共深禁作史分长筵把臂愬畴昔聨辔课后先谁令叱猘犬私愧同寒蝉多君秉謇谔慷慨陈
　　殿前但谋救里岂为裕国泉
　　圣明早垂鉴既已行其言旋作归田计解组还旧山我本乞塟亲请假还流涟君行及春晴先买通潞船闻君有别业逺与东朐连其山名郁洲溟海相廻环中有良田畴仙骥曾耕烟移家暂栖止任使岁月迁江东无官湖何处溯潺湲他年倘相思一望云海边
　　丁给事典试两浙枉讯奉答时予犹子见举门下
　　维昔岁贞始文昌曜南离丈人效鹄观四海以为期高举翔寓内乘风到江涯藩车下蓬荜熊斾临蒿莱尔时恨陶室未足安范逵设酱苦蚍薄莝荐知马饥一朝升掖垣相隔犹云泥引身跨鳯翮叩额当龙墀上殿展十论直声着边陲防承华文开有
　　诏典浙闱青帘散日映红烛迎风吹至公谁秉笔恍见珠斗垂嘉祐斥萧穆元和遘昌黎不谓犹子愚亦得擐草衣仰瞻泰岱高四顾乏羽仪潢汚隔沧流何以慰中私岂期度寥廓握手相追随天地有余量日月无常规但言驾逍遥鸴鸟安足知
　　九颂篇奉赠梁大司农夫子并祝初度二十一韵
　　结发学儒术负箧为逺征父事言子游兄遇延陵生文章颇濩落意气犹纵横但恨日垂暮所志百不成捧檄入京邑仰望天阶行牵车类赵壹懐刺同祢衡谁信九州大及见三光清老成伫朝右明穆秉国经峻节凛闻式微言騐章程容物善下士乆作来者型苍岩髙万仞中有黄金庭俯视恒华间宛若丘与陵名世不数出斯代谁贤英敢与东丘违而令北海轻矧予依孔墙晩岁斟尧每当皇览日愿致歌诵情祗惭肄风雅三百有正声何为杂众窍百变烦嚘嘤尹吉自清穆史克终和平即此九颂末孰与六义争不观蕉林诗千载垂芳名【司农所着诗名蕉林诗集】
　　奉和益都夫子读孙司马韵书原韵
　　折竹作鸟书所借在都讲不虞声未谐齐陆导鲁港古有司马韵皎如月在蚌岂必穷毫毛祗贵挈领项何为守一閧纷纷坐投缿
　　金副宪迁少司马举子有赠
　　煌煌帝庭宿歴歴转玉绳天枢近三能郁为万物精之子冠柱后独坐秉宪衡殿中中执法封事多能名天下望风采内外皆肃清
　　至尊奬遗直特进掌七兵峩峩少常伯奄作西曹卿八事既条奏九命方出膺制军及佽飞诘禁于以并尔时正垂弧寳树生中庭已协梦熊卜况听迁鸟鸣大徳嘉迈种所志传一经华缨接芳彯永为斯世馨







　　西河集巻一百八十六
　　钦定四库全书
　　西河集巻一百八十七
　　翰林院检讨毛竒龄撰
　　五言格诗【三】
　　有感为云锦诗【并序】
　　曩者傅长虞谓素丝有杼寒女难工郭泰机以寒女衣丝未经秉杼两皆失言夫机丝经纬寒女之能事黄黼黻贵工之授裁宁有素丝皎皎当户无机秉杼未工衣裳灿灿惟夫秦川好女日对流黄河畔诸姑时支彩石亦既焕文章于黼裳啓经纶于筐轴而七襄不尚于敝绨六绘不加于败枲虽王肃有妻蚕丝可续而石崇之婢澁布难缝越葛徒劳不施蓬首魏尺虽美未量寒体是以每睹记夫当机輙有伤于云锦
　　煌煌云锦叚本自贫女织贫女不为衣札札空费力文采焕经纬裁割被珪璧岂知机上人抱杼每唧唧丹丝与素丝各自理容餙织锦得被素谁为理刀尺苍天绚云霞当牕散余色流炤贫女衣一顾三叹息
　　江橘何累累
　　江橘何累累叶妍贯亦嘉遥林布冬荣葳防遍江涯南金冶成色东珠缀为葩青时已结绿丹者还流砂宛如层隂中参差防轻霞我食南中橘数载曾无家自惭徒作颂不能复怀沙区区飞蓬姿何由间修麻逝将抱长耒种橘藏金华便与王鄗游勿羡子母
　　重经上江过小孤山望高良作
　　晨飔解流潮朝暾坼遐沚中流辨孤屿相越尚百里流峭去榜逆颿廹来洲驶忽泊斗岩下遂至洪泽里三江憺前期九殊昔理瞩异物不延时迁景为徙涤水掬流清搴花摘叶委羇孤泛无常流浪讵有已宁当越前峰去逐高良子
　　寄祝淮隂蔡母徐太孺人初度
　　淮隂有贤母教子如子舆朝探玉笥训暮读金检书结交满人间曲巷多停车况当草元成家有问字庐我尝客淮隂拜母恋阶除双髩映霜雪两颊开芙蕖俯首聆教言一似训子愚今逢设帨辰逺隔天一隅殷勤寄霞觞彷佛同追趋丹山九苞鳯哕哕能将雏坐待羽翮丰文彩横五都
　　送姜京兆之任奉天
　　朔风吹长旟旦日耀严装君子奉明诏叱驭辽水阳嘉绩着圻甸贤声比张王念兹根本地曾见蛟龙翔因假两省贵爰展三辅光高江蔽鸭绿大府开熊黄隆冬播泽能令草不僵私惜离子舍何以慰高堂忽当廸新恩子弟皆腾骧【时其弟与孙皆举于乡】独予托末契愿服前车箱一揽山海胜再观边塞长苐恐冒雾露以此留傍徨邮亭张饮饯予亦持清觞临岐无所赠聊献胏与肠賔雁倚南日翽鳯鸣东冈相期防荣名还视湖海傍总宪徐公以掌院兼史舘监修奉赠一十四韵
　　古称中执法但畏上殿争自公入南司郡国皆澄清率属谨鎻钥以实不以名峩峩总六察见事真风生从来陈正志能感
　　圣主情何况弹新参动使羣寮惊朝阳有翔鳯忼忾时一鸣君子秉至徳缄嘿岂所营特念兰台官旧本通承明以故东观书仍得借鉴衡太微当向曜所丽惟四星秋高肃禁令不止象火荧主宪得正士视履归章程谁言唐子方仅在着直声
　　奉赠许使君夫子兵巡闽中
　　往者吾夫子秉钺开秦稽正値朱买臣辟地东瓯时戈船出汉浦下濑通金崹雈苻并窃发守者谁与治夫子擐甲胄白昼曾登陴羣盗跪投防涕泗垂颊頥今兹简节度方重东南陲谁敢轻绥要而撤蕃与维乃以乌坂北六羽标幢旂仍属防稽郡同在天一涯自昔惠爱及愿借相因依何幸岁星被照曜无两岐小子徼鹗荐比之汉孔祢况望南镡州剑气长追随分班侍
　　九陛亲见
　　赐袭衣苐恨出国门未得持鞭棰此行借保障端赖张以弛莫谓海波平前路犹疮痍
　　录别诗【上海县作】
　　修景返北陆日驭扬赫曦游子思故乡叹息将东归伊昔来沪渎春花满前墀主人出美酒式饮歌庻几出入并车毂言笑同嚘咿啣鹿飨苹草得食还相遗朱明变新候丹蕋舒故枝絷驹有时解结心何能移况君乆仕宦阅世经崄慷慨已投分从容且随时古人轻三过言救溺与饥顾予亦何为茫茫向天涯越人盟车笠旦旦申素词今兹念崇情信誓安可违薫风吹广术中道惜解擕愿言爱景光千载以为期
　　康熙二十九年越郡大水防郡使君李公尽力疎救稍得安堵赠之以诗
　　于越本泽国春夏水洞洪流拟怀山濩气且啣栋先是坎未发大禹早见梦谓有洚水至晨起决坊壅三江廿四闸一辟二十洞【使君先数日梦神禹告大水至因预啓三江闸以待之】浃日风涛生蛟龙偃衢衖公乃披发救仰天大号恸云此实予辜岂应罹民恫疏堰断鱼笱掘地展龙峒所幸急胼胝犹得厪播种苗山有神经大者载禹贡使君肯随刋千秋仰鸿絧
　　北征
　　秋风生前涂白云兴山阿车徒既况瘁我行劳如何夙昔戒于役行行遍江河东观越瓯蛮西顾接岷嶓煌煌旧京洛褁足不敢过何期奉明
　　诏良马纰素紽县吏趋里门征车敢蹉跎朝发长淮流暮宿清济涡广畎化黄熊野寺名青驼常恐冒霜露无以答諴和所期遘明良尚与赓载歌
　　奉
　　召赴都经泰岳遥望有作
　　朝日汜旸谷孤光动天门鸿蒙啓青苍仰见乔岳尊郁若颢气接下与浮云骞羣峰争嵯峨拱列同星垣我欲凌絶巘俯视周大寰奋迅鲜羽翼屼峍难攀援从来圣神出升陟柴以燔五玉觐国后三观窥河源今适遘王防将防明堂文下诏召博士因之及公孙自笑圭荜士敢为封禅言神功发眺听博议开浑元但当入林丘挥手长松间
　　二
　　夙昔爱天孙层霄踊双足俯仰志不遂高卧沧海曲结念周八荒扶舆乆脱辐垂老始被征一憇梁父麓崇嵓倚重云白日系匡谷欲吸沆浆顑頞惭满腹我有鸡斯乘蹑峤如驾陆入林招洪崖望海诮徐福折取东峰枝间与夸父逐歴崄理自明升逺象以瞩何为盻修涂展转愧寥廓
　　赠骆崇仁四首
　　冯生令丘陲安仁宰河濵灉沮非横流聊以涵永鳞君子挺珪璧既授文府珍发迹方西游改服亦南隣广路纵揽辔遵迈以上春　上春子行迈徂暑予出宿孤羇遘尾窜身渡淮服尝恐秋节厉扬飚及萧烛囘躬就南离遐憇临汝曲　临汝渺遐憇将访弹琴闱春草碧如沚愁心复怀归重来讯芳躅修组扬清晖譬彼秋晨日新炤光袭衣岂无周周羽中道慰予饥宁随鸳鸾翔不与燕雀飞　飞飞随鸳鸾燕雀难为羣与子辞同林三载垂离分子为守官亟予为履险殷崇庳两相接益以惭誉闻寒啇振长薄廻飚荡高云庻几惠秋兰聊与扬令芬
　　太末见山花发春而林无宿叶
　　秋栟未解叶春樱已舒蕚不疑碧树中见山楧落南中饶荣阳百物鲜疎索何为逐流飚吹吹怨寒箨
　　别蔡大敬五首
　　朱阳当末垂遘患避人侣惨惨中夜别恻恻不得语高柯静吟飔星堕亦如雨行将出芦洲与子且延伫　延伫不得去行子辞故乡明星在天端晨夕互相望我今辞子去不知从何方飘蓬追惊风风发蓬益扬　飘蓬随风扬飞飞防有极江流去汤汤赴海自止息伊予独何辜坎乆失职号呼仰苍天天宇为倾仄　倾仄天影动黯黯夜将旦踌躇别子去方寸已凌乱芦洲积凉露栖栖有双雁哀鸣至天明一雁独离散　离散在何所渺渺行难寻生死不可知遗此经寸心南游涨水濶北渡湘江深倘遇洪崖子惠我苹藻音
　　雨雪曲
　　雨雪冻关城战士乆从行边风开甲渗沙日耀戈明衔冰和糗糒烧火熨旗旌不须吹木叶万里作寒声
　　和春寒曲
　　杨春泛初景庭卉谢薄寒如何越三变尚自愁风湍洒泽易沾洽逾灌翻殚残暂窥已亡绪改序谁能安深林闭楚雀当牅披臯兰风过云不停雨止空还溥自聆索居苦复嘅行路难依人喜遐附换服忧中单一听春寒谣三复增长叹
　　寿方母七十
　　枞阳有名阀奕叶嬗忠孝所借母圣善恒凛冰蘗操当其遘阳九夫子秉高蹈申包泣秦庭元节走海峤惟母三朂之不啻弃畚蓧况闻覆巢警阖室荐荼蓼苍天共夷齐并受滂母教少小友哲嗣托契序长少恨未拜堂下俯仰作视效今来簒前史开舘奉明诏逝将表孤忠因之传有道维母年七十寿考徳弥劭三浆酿庭除七诫着梱奥他时简汗青千古仰徳曜一觞寄南云海鹤舞嶛峭
　　送姜二承烈举京闱未第南归
　　相如薄园令少且以赀仕姜生游长安尝挟监郡刺歴世嬗仕宦惟恐失貤赐以此往借资少慰尊显思【时方就试预以资例援监郡貤赠】一朝荐京国挂籍注名字有子先解褐同咏鏁防事【其子同试春官有名】连年滞东观借尔通讲肆顿思还故园使我防倚恃成都升仙门归马如赤驷为郎莫嫌迟晩岁得世济武骑岂所安孝子终不匮里巷非常居笔札有余视春明望还来酌酒待小次
　　此日不再得拟舘课作
　　此日不再得反景沦空桑扶舆复东驰渐辨颢与苍晨气稍解散奄忽见末光谁谓岁寒子稽暖非愆阳善道固多术力学亦有方当其送元防惟恐迎勾芒须臾日月逝进退两不臧生苟好自衒物以材见戕况复嗜肤理覆粒徒防糖所以古贤哲幽谷能深藏疾视涧水下静听兰草芳南金匪为坚西镠岂云刚鋭进倘速退中途反囘徨明去光必满源逺流自长请观大道行坦坦如康庄尼父造阙党孟子收匡章小草能自挺荑稗总在塲因之起黾勉两目如望羊譬诸断乳儿恋恋何能忘顽者必以振懦者亦以强任彼江汉流可以一苇杭时俗厌菽粟不复耽寻常方寸偶出入难騐得与亡先儒赋此诗恻恻多心伤谓此一念间所辨在圣狂
　　祷祀词为李使君作
　　太祝掌六祈祠官重七戒禳禜与疈辜所事在罔害君子谨至治灾恤当儆防匪为敇坛壝只以念畎浍斋宿徒自责散致鲜遗精诚一何深祝告岂能代迩者当旱涝徒歩凛祷赛神明果来通相觌在梦寐
　　徂徕篇【为两浙中丞作】
　　使相夹枢省曾坐文昌台中年仗旄钺遂歴三重阶赤手搘半壁颢气横九垓因之八寳幢频向东南开早岁嬗骏誉清论超王裴席防脱门下赐宴排江隈昻藏骋天衢回若龙与騋集贤借仙职册府需英才海山旧屏下陡坐鼇背
　　圣朝重治术天牧驱黎斄暂寄赤棘遥重使丹纛廻虎绩着方岳诘禁留戎陔有时秉刍挽持节洱海隈比之韦若刘转餫逾江淮旋令辟瓯越下濑同风雷开疆逼扶桑溟渤生黄埃论功方刑牲宛与带砺偕何期移高牙两浙俨具赅名都本烦剧草木皆炱防幸借一天沆浃此万户孩丈夫砥勲伐所贵居陮隗出握九牧组入植三公櫰譬彼乗鳯鸾羽翮争毸治进虞共夏徳并伊与虺老成推寿耉其背尚未鲐不见千寻松蚴螭生徂徕青黄并追琢郁作梁欐材方其湛雨露偃葢通雉防谁知廊庙间千载同巍巍
　　赠俞文起七十
　　结髪与君游乃在桃源村青阳感初节意气如朝暾説剑事薛烛吹笛随刘琨一朝防百六幡然归丘园君同抱璞隐日抄金匮言而我亦何为卖饼投齐门壮年俱已逝绿髪生华根老鸦松顶落乳燕枝头翻今年乘离月値君考齿尊田豫让官日充国征羗年谚云七十稀君如日就暄况当丹灶热服食能飞鶱我持一罇酒泛之以兰荪愿君保令仪千载同归元
　　康二十八年
　　皇上东巡防稽躬祷禹穴【臣竒龄】迎
　　驾于五云门外纪之以诗
　　皇情轸民依南狩省方俗岂曰展豫游将以逹众欲无如江淮间洚水滥渠渎冯修恣潭安得奠四隩圣人曾下视七州啓哀告一时抱殷忧两面动霉墨于焉导胡苏不止楗园竹疏凿三载余创痛已渐复所嗟未成功重烦驾轣辘仰惟前王贤神禹治海谷鸱尾示逺啣应龙兆先画随刋遍诸方辑瑞防羣牧抑鸿下沉菑洒地澹瀑其事隔混茫千载嗣芳躅
　　亲禋苗山宫
　　躬祷石帆麓神兽方献珍金匮将启椟不惮鞭虹梁岂为驾海屋何幸兹一方竟得先五服
　　圣皇每巡幸宛转念民瘼不须登涂山爰载石纽録
　　四嫂八十
　　少小侍兄读事嫂如事母沐髪溉膏沈胶齿释粔籹迄今四十年沧桑变寒暑依然属小郎坐语相尔汝予老入禁近日暮主父幸嫂尚强健鬂墨齿未腐兄尝勤国事有志不得吐所恃子若孙聨翮并鹊举王者贵夀考子姓酌酒醹况当传一经奕世能嗣武清秋有治蘠道逺难寄与但翦青荷衣暂作堦下舞
　　湖西施使君行部临江予独留吉安守岁献春过行署告别遂取使君原赠韵率和二首
　　放溜出山峡乘春下江畿晴云荡洄波江草日以萋伊予念行役三防未能归所借觏明牧蓬稗相与依岁徂滞枉渚怅若信誓违献发将东还言别防彤帏生年寡知音调苦和益稀过此一挥手涕泗沾裳衣
　　二
　　曰予阻遐薄冰雪尝苦寒岂不惕摇落感此知已难捐糜解食缺裂帛酬衣单相去三百里恍与同乐欢阳飚发长涂昕日明前滩逝将谢此去归泊遥天端君为山上松方春积荣观予视路傍草出地犹殚残前期逐流梗防合随波澜愿因林间栖寄此双羽翰
　　古意二首赠友作
　　好鸟翔何方衣带胡离离一鸣经昆仑再鸣登咸池舍景絜芳淑濯濯扬令仪纷飚起前涂在天一涯高骞絶广逺结志还卑栖顾瞻挟鶵侣戢翮两不遗东园有高冈上有青桐枝与之揽徳辉千载无穷期
　　二
　　南山有一木素枝绥摩挱云是千岁松倒生施女萝轮囷复砢望望风节多岁寒薄冰雪偃蹇不改柯初视播五粒再视扬九衢三视郁层壑枝枝散三花借此枝上隂可以蔽逺遐
　　蔡石舟生日
　　少小屏铅椠与君事琴书避地东蜀间溷迹樵与渔中间苦奔走相隔天一隅三秋鲜良讯四海皆友于闻君访名山所至淹柴车有时就记室托志偕阮瑜于今四十年方归南山庐朱轩弃勿顾华发看渐虚行行遍天涯剩此狂者躯性僻捐晩食兴至图春株故交防已尽旧巷行复纡惟有王覇妻相将守门闾世事等蕉鹿物化同溟鱼几见抱白璧而羡金与珠况曾友浮丘间道随方储天地亦云寛不废居且诸漫言去日多岁月诚安舒乔松在高冈霜雪总不渝

　　西河集巻一百八十七
　　钦定四库全书
　　西河集巻一百八十八
　　翰林院检讨毛竒龄撰
　　五言格诗【四】
　　读史诗二首
　　张生本文儒夜起受简编忽从游侠行破产思报韩志意乆不逹郁何由宣一朝风云生帷幄进谠言持筹并握箸所至无拘挺当其家居时游戱商洛间平交结耆旧伟制裁衣冠辟糓散暮气斸芝当晨餐贫贱可肆志富贵难乆安宁负平勃交勿弃园绮欢遐哉赤松游岂为求神仙
　　二
　　兰成烟霞姿倜傥超等伦少小作抄撰落笔如散银并使嚼鹦鹉同等摩麒麟池台绍河曲钟皷宴洛濵太平三十载总是梁朝人岂知苍鹅飞顿令玉马湮朱桁撤单舶青袍蔽长津庻望下亭旅重遘南郡春如何走秦关别舘留孤臣三户既已尽七叶谁见亲从此东海鸟长作西都賔阳春方递代去故当就新寒暑有时尽日月无返晨临都哭三昼绕屋步百巡岂不被显爵亦既叨殊恩无如慕乡井惠好难重陈生逢乱离世老作异代身江南草长时回望情弥殷枳橘岂秦产夷齐本商民一吟思归辞泪下霑衣巾
　　重葺汤太守祠有感兼赠李使君
　　先哲有遗泽所重在庙祀况能利是人不止悦从事缅想前代贤大者阐理义细亦克树绩樽爼列为例夫君亲祼荐每祀致精意稽神恋膋萧假庙葺頺废伊昔汉太守不以一钱系近且开瀃门恩共海涛濞感激拜祠宇前后治无二以之祝金石取寿在世世
　　张荀仲先生七十寿诗
　　紫防敛朝日丹花拒秋霜摄提贞元英穑士以涤塲良月遘皇览弧矢方重张前庭罗嘉賔中馈陈酒浆君子耸高躅避地羇遐方书通获秘道蕴流词章轶步周五岳颢气葢四荒华首还班麐娱景时相羊伊昔介胡耉设醴遇石阳官亭致缱绻歴岁同杖乡于今憇丘园子姓繁趋跄白鱼跳澄潭潭水何沧浪贱子托末契登堂进霞觞微辞播芳徽景止安可忘
　　题赵千里右军书扇图为郡丞王君
　　右军本潇洒卓笔起烟雾曾念贫妪饥为写蜀纨素畵子赵伯驹畵作秦宫人衔毫洒鸾羽意亦超等伦王君妙书法乃在右军上健臂书榜阗往往过寻丈丈笔作丈书堆纸亦丈余顷刻丈纸尽满地堆明珠去秋凉风时古署看落笔两目不及瞬宛如飞鸟疾一童伸纸来一童抽纸去但见纸背翻不知頴头住我今题右军愈思王君神终朝书扇去不解是何人
　　淮上送白孝亷归白门
　　我爱白夫子遨游迥凡俗信友兼顺亲尝着老莱服宿昔饮耶水春山映红旭今我逢淮山水蘸夏荷绿与之拜漂母弹丝并击筑忽言念高堂踌躇乱心曲解缆趂暮潮持罇出晴郭重茵对沙坳列坐倒醁人生各有亲戚戚怨行役加何送归舟蘐花满江麓
　　题张七雏隐躬耕图
　　涉世不得意因思种南山惟恐志莫训置之图畵间野圩青禾满高树碧藟攀所畏秋风生蹙蹙凋令颜我亦厌车辙有怀在河干耦耕倘相期与子荷锄还
　　陈法曹妓席观艺兰作
　　种草不择叶所重在其花何况艺兰者防鼓将传芭古人贵纫佩比之双珩牙迤逦幽谷间停车每咨嗟今者啓阆囿平地填玉砂白跗拆夏笋紫茎翳朝霞或云淮南説男寡莳不佳所恃羙爪指炫服相勾爬小固富苞甲大即盘根芽春风泛高光翩若嫮与姱君今列长筵襍坐皆吴娃前庭贮芳馨后苑飏绮纱我本深林人失足投繁华行将采幽兰于以赠逺遐
　　商太傅新宅作
　　休暇逹城邑言税太傅堂太傅有别宅缘城溯沧浪小入即迁坐暂复惊违方层庭挟幽芬敞楹延空光歌台缀朱网花洞连曲房通川截帷帘圜桥接阑塘湔裙赭浮鲤濯粉垩去航夹石委波浅方陂贮云凉鉴飞暮天鸟幔卷春城桑童观杂賔对酒榼承麯牀酬劝借丝管歌咏成篇章洛中景前模恍憇光宅坊
　　从商太傅宅左巷问伎裁疑扉间以迎亟折屧同行者咏古诗四句謿之因索予补缀数韵以代纪事遂倩埽粉幛捉笔成篇
　　东山旧擕妓繐帷留空弦独有东家姝不住松柏前自矜阿侯小岂羡罗敷贤援筝惜爪脆吞卵忧唇纎左阁佳客邀后园小婢延抽衣起恐迟局步迎当先花路细藓滑畵屧高墙淹腰亸翠裥落趾弱朱底牵新罗绣行纒足趺如春妍他人不言好我独知可怜
　　留别四首
　　我昔挟弧矢驱驰桓东塲伊雒多少年聨翩共翺翔名材极吴楚竹箭延三邦纵横斥海内骄蹇莫与当号呼震原埜所向无侯王高防置广宴浩荡稽山阳四顾失渺小长啸进乐方朝餐金羽巵暮宿华镫光四时相代序递释温与凉剧饮还自娱欢乐诚乆长
　　二
　　少壮逺行役置身车马尘挟瑟投上都殷勤向齐门于时啓长驭高驾为纷纶朝登岱山阳暮出河水賔仓卒辞道里轸念惟故人冬涉冰雪亦复囘阳春时物展徂谢夙昔犹见新流滞无逺大纎屑以宠珍外览总濶逹内纡难重申廻镳防坡陀顾盼徒逡巡辕驹恐跲踬何以慰我身
　　三
　　穷冬抑悲怀方春动遐思游子当困穷亦以专所之凉风起前庭落月垂轩墀秣马展车辐出门造天涯白日无停轨流水无止期相将辞所好朴拙迟言辞长剑游八荒麾斥穷四陲晞发昆仑顚躅足流沙隈前涂方起驾风伯为我追努力事揽辔蹙蹙毋相违
　　四
　　凉风吹高旌逡巡转悠遐我今适他方涂路仍已賖出门虽寡媚四海还为家结交本新丰故旧欣有加百步一回顾不见门扉枒我行况广逺河水牵浮槎情盼虽不隔羽翼终见遮努力事餐饭泛景随时嘉要汝以古期石室藏颇奢行将登龙门呼吸餐朱霞
　　颍州道中谢野人献菊有作
　　晨发颍州路朝光啓城闉修涂接林端遥见菊蕋新微霜抽寒馥宿露滋清神驻马一廻盼驾言逾前津野人折相赠顿使幽意亲菉苞含紫贝琢玉防芳鳞佳色满辔繘流芬借衣巾故园有遗侣高兴发上辰东篱坐相待西苑归何因餐英解颔顑酿酒酬苦辛睠言谢修涂雅意长相伸
　　赠徐征君三首
　　滔滔黄河流中有天门高巍然一孤柱砥此千里涛云物互囘合鱼龙亦相朝岂无波中石碨磊随沙坳
　　二
　　晔晔山上芝熠熠开朝曦朝曦一何烂丹芝一何绚伊昔商山翁垂老采葱蒨岂无春花荣芝草宜晩见
　　三
　　泽豹亦已隐吾独夸熊罴太公年七十皷刀去河湄岂无盛年子游仕如散宜归载方未遥居海以待之
　　和汪柯庭哭子诗
　　团团青荷珠恨在掌中碎防膏结蓓蕾翦剔转顦顇汪家有竒儿阿闰年五岁【名兆熙小名阿闰】白雪洗弱颜香罗裹丫髻炯目駴濬冲摩顶騐寳志孝能把黄扇智足守邓艺骤当秋霜飞庭兰忽遭刈臂环探有在衣箧封未既鳯羽尚集肩虎魄已堕地瓦棺带枿掩纸轿共藤瘗闻其理玉坡唤作养鸭滙【桐乡地名】千秋亭一名十日舟再至延陵每号呼子夏但流涕伊昔丧乱日东南正鼎沸载车亦安往藏裤并无计新婚向明别夭防中道弃况当避仇出家室总沦废丁年走安丘垂老丧越骑天道真未明人间此何世君家茂神光竒骨应再继比之琼树花一落一开防东门无前忧西竺有来意人生若辘轳聚散等升隮莫言太上亡情钟在我軰逋翁既苦吟乌子亦哀祭香囊果无忘前身岂难记
　　龙文篇祝严司农寿并贻其大令侍御
　　鳯翮簸海出龙文郁云翔君子秉令仪特逹成珪璋弱龄弄柔翰矫矫升词塲国士傲管乐才子倾裴王中途骋轶足千里驾骕骦一出登承明再出侍建章以次跻荣列广宿罗文昌当其隆献赞腰组县谏囊暨乎莅台端冽冽懐风霜虽复歴华要数岁周岩廊从容副司元国计归少常夙昔侍文赋曾载西园觞为陪濬冲谈每登御史牀冬防皇览甲子廻青苍练日賔以集迎春物能芳曩者严夫子解犗投沧浪出处虽异致千载同馨香我将赠微言道大难敷扬庻几景风徽山水高且长
　　赠王生阆斋诗【有序】
　　唐王绩古诗云朝栖阆昆木言鳯也王生所居若卑而意致深逺较之鳯五采备矣且遥曲通光时有爽朗意题曰阆兼赠以诗
　　昆丘有阆木尝以栖鳯凰我今羡王生结庐在市傍初入思窅窱坐乆神飞扬譬之珠树巓六翮苞采章览辉徳弥下处晦道愈光有时发清谈鸟鸣在高冈
　　拟游仙诗二首为骆贞母俞夫人作
　　峩峩山上松矫矫云中鸾鸾羽将鳯雏松枝何团团昔我登玉笥遥望明星寒明星在西方寄我玉蘃丸驾言丹丘儿链药烧琅玕一朝想丹砂忼慨前之官莲花为绯衣石顶为金冠修成上玉女拂拭云台端闻之华山曲二八桃花颜中涂杖老翁谓弃黄金丹高天把沆瀣将以同所餐华池鬰金光千载长相欢
　　二
　　朝吸青城霜夕鲙紫海鱼鸿蒙一万里白母来徐徐中宵八公驾外户双成琚茅龙当前旌石虎廻左车钧天有琼蘃用以标清虚紫防聊服食下土安所储瑶台本金精缑氏凌玉除从容咽肺腑百岁良有余碌碌笑周满窃读层城书春山骤騄耳倒载空璠璵黄眉既升行有母存居诸女贞树三山五采将何如
　　大敬生日和南士作
　　林深木弥茂源濬流愈长君子秉令器裴然方成章嘉言被遐服饬行居旧邦豹变具文质龙神解行藏暮类思鸟鸣逐恶如隼扬容众谬予及亲仁敢君忘曲枿缀鸟枝卑丘倚崇冈兄以十年长师乃一日良昏昕共凉曝荼防分吐尝荏苒岁序移儵忽冬春翔鲜蔬映牕绿弱羽翻垅黄嘉名锡揆览服政惑救乡蘧将寡諐悔陶始归畎疆前徽岂难追上齿总未央道大徳弥劭日暮途方长愿观中天曦借尔四壁光
　　杨母九十寿
　　岧岧东厢桐下有青琼枝有母秉懿徳郁若鸾鳯姿君子夙砥行艺苑垂风规趋庭善继志早岁能绍衣筮仕出麟府闲堂坐弹丝中间分虎节逺在汾水涯板舆逖难将养邸疏未期菽水代荣禄归来恋庭闱下寿跻上寿星防三周驰依结两不释子孝母正慈今当捧瑶爵于焉庆期頥明星在中天百岁总不移
　　曹伯母寿【曹侍读同年母太君也】
　　人生最堪乐高堂有贤亲况当享修年八十方赐珍所虑版舆隔西舍留逡巡而乃拓养堂右与金阙隣服献丝监织鲙上山池鳞拜母有王导对客饶长文我亦捧五豆将遂攀千春俯首诵母徳倍觉汗简新当其翦荷蕙慷慨辞灵均啣翚养孤雏忠孝两得伸白日漫挥防沧海徒扬尘松柏在峩岂与众草伦
　　题畵石赠友人南游作
　　丈人岳岳姿意气本磊落高峙泰华巓浮云翳长薄所以谢幼舆宜置丘与壑涉世鲜尘坌孤懐颇岞崿比之他山攻往往借砻错顷将访昆吾南游望寥廓好友赠斯图其意亦有托举世皆脂韦何如守坚确想其下笔时相视起盘礴
　　金少司马开府八闽索书幛子
　　曩者张尚书帝命作安抚岂不恋朝宁宪邦在文武所以名相业往往重开府袋带赐尚方琼林宴罇俎今公本司马出鎭东南疆山泽甫闻讯海波为不扬
　　天子顾安攘重念此一方龙图乃长城虎池如金汤以兹锡弓矢兼赉旗与常方今启王防万国来梯航况尔闽海间侯卫非要荒笳吹发国门旄钺分顔行南溟与东越从此奏乂康八州莅蕃众三公肇当阳何如下东瓯大座威武堂
　　三竺步祷诗【为陈中丞作】
　　盛世鲜六事惠政裕三泽如何沴天行往往遘暵爀阊阖播时沈岁下三百六偶然当諐阳所惧在恒燠不争焚如念此黍与稷烧巫不能感暴瘠非所欲惟是湖上山最峻曰天竺上养佛母慈判身自西域清泉濯杨枝甘露酿箘竹中丞抱躬暍十日起斋宿出城十余里踯躅走山麓由是跻云椒彷佛觏天目跣足却羽麾炙背弃车檋穿林防清防借汁澣暑服从来祷郊坛响应借工祝山农洗泥牛巷妇浸土蜴何如御史雨所至即霑足不烦翦爪发但尔煏钨錥束生谣自来魏后蓍可卜仁人惠泽多斸石不胜录即此步祷诗千秋咏芳躅
　　赠别诗
　　严城薄短景十月苦早寒清宵风露下游子衣裳单良游鲜得意嘉觌遗尠欢逝将去江渚驾言投晨餐日出舘隙光水驶河流湍脱木畏绪飚惊鸟疑空弹市圮纳敝履廨马束坏繁徒怀负暄炙苦忆培风抟推声讵无繇弭节良独难开椷乏锦叚折竹虚琅玕游心仰天云余问承海澜朝看行车驰夕视飞鸟还
　　姜京兆自奉天请养归里送之潞河有作
　　结绶出中固抵治蒲河隂慈母在高堂啮指长痛心于今忽二载霜雪时相侵官居穴土藟戍窖藏山葠不知八厢冗但觉三卫深
　　诏书下褒美将以施钜任如何骤怀归车骑徒骎骎忆昔别故里出祖胥江浔中间予被
　　召书阁随向歆每思边赵入对阙同开襟而乃咏白华先我返旧林
　　圣明首教孝予养时所钦烹鱼割红玉租橘堆黄金况当进舞者花甲方重寻【时京兆六十】春山驱騄耳万里忘岖我有一罇酒碧露芳沉沉既为修涂酾且作永岁斟薰风起通潞高柳栖鸣禽思归不能随双泪如雨淋他时罢笔札慷慨还抽簪待君来承明更作海客吟
　　古诗
　　噭噭孤鸳鸯唼喋清涟漪文藻萦外泽幽花蔽中池单情独皦皦戢翼还求雌相视寡偕偶所至恒乖离雄鸠善姚佚嚄唶尝见疑祗为锦绣张坐使罗网羁赋性本良姱与世无乖违修容蓄文彩还为匹者施怀俦不能侣至死犹相思如何罹愆尤恻恻来叹咨
　　二
　　櫩隙朝星移帏疎晓风坼怨女归曲房一顾三叹息堦药雕绛衣山蓝坏芳色曙影涵镜光问谁理容饰东园有狂夫中路怀匪测张罗近乌边怀金匿桑侧思以输乐欢因之叙俦匹岂知我有夫道逺义不隔井深念丝长弦断知矢急与子坚逺心高河展畴昔
　　赋得前山手可数
　　层峯列平畴曲屿聨高冈空庭敞嵳峩长贮云日光林扉逼栏启石当门张绾螺俨堆髻眠碛同卧羊有时射晴旭雾散无遮藏宛若书笇子累累纷在牀巨灵擘莲华丁士吹剑铓怀抱苟可通何用长褰裳晨兴抚家珍指计方未央
　　为侄孙友桐题伏生授经图巻子
　　伊昔秦火后典诰无完编所赖伏博士藏壁卄九篇斯时无孔书百两数未全先以此廿九教书齐鲁间其奈口授多襍之齐人言兼失旧章句诘倔谁与传以故太子令奉诏来牀前再拜请授业展巻捧几筵博士九十余齿落声喑然有女本姣小代为传与宣经从数防接字以脂香连义训并属读由此无阙焉生平景芳躅长望空沦涟何期虎头笔绘入鵞溪边白石有时烂高松有时刋惟是传经图皎皎千百年











　　西河集巻一百八十八
　　钦定四库全书
　　西河集巻一百八十九
　　翰林院检讨毛竒龄撰
　　五言格诗【五】
　　重泛宫亭湖效刘桢体奉贻周副使三首
　　泛泛宫亭湖沿洄出彭蠡山川互盘纡云霞散成绮念君蓬瀛姿沧波浩无纪岂无鸿蒙期流滥自兹始
　　二
　　苍鶂翔湖濵不与湖雁羣徘徊下洲渚藻荇相缤纷方其睇沧流岂不念青云摩天厉秋节唼非所闻
　　三
　　荧荧陵上苕灌灌丘中树苕花岂无姿累累且萦伫陵苕亦有姿樛木亦有枝愿言保层柯眷此纎蔓施
　　周括州南昌寓亭赠瞿生
　　括苍贤太守有友名瞿硎相将泛海峤掇食瑶华英春风拂行斿秋水扬归舲朅来度五岭遘我南昌城太守指之言是将飨丰龄百岁方半逮一采谷石成方还平原里高眺云间星与之伫匡庐延此天半青
　　于临川江上滩作
　　杪秋廻迅商戚戚泝江湍江水激如筈挽舟上重滩深浅清见底宛然还新安粼粼水中石可以涤尠欢修林蔽圻岸雰雾相郁盘雰解雾亦敛倾景浮清澜短候苦修涉佳盼良亦难况兼凛飚落隂蝉彻鸣寒瘁叶爱华蒨枯流恧潺湲畴谓南中荣我独怀瘅残寓物未更素中志随节阑谁当假寒葭目以蕙与兰
　　咏史
　　良夜不能寐起视星辰稀四顾何萧条孤雁当南飞寒辉耀层林团露野草腓俯首思古人两志胡相违柳惠事污君三黜为世讥周武称圣明西林采其薇
　　二
　　四海既混一六国咸归秦不虞汉代儒犹自着美新草泽甫窃发郡国先埃尘三川既沦亡轵道寃不伸人生有义分各自为主臣季布哭项羽王蠋悲齐湣乌鹊自有侣毛发亦有伦不观山谷间尙有秦遗民
　　施湖西白鹭洲讲席赠萧孟昉
　　清霜肃羣木丽景廻芳洲开轩抽众奥讲艺延八丘扬镳辑遐土抗旌逐良游先哲乆云逝绍圣良独忧湖西早毓徳尙席来躬修贤智效麕发激爽同川流璠璵既奠陈笙磬将考求徒然昭俎实谁与罗馔羞彼美起伃负秩秩扬牲卣执经数千人驩防咸孔周澄波挹源防叩铎袪纷紏晨暮获芳讯拟议开爰诹遂令鹭渚侧絶胜鹿洞幽西江有谧学孑孑无前俦宣城嗣徽躅大义盗讨搜吾乡连舜水溯泳靡自繇迁延奉筵几臬兀若赘缅彼素心士方合兼志侔发愤独勷受岂不成千秋鸿筵罕时觌嘉防难再酧投分托谣咏聊以播令犹
　　酬别徐二十二嗣定原韵
　　熙飚廻寒原零雨载修涂西游阻长薄逝将复改徂振防厉隰草抽缨结江蒲山川浩茫茫念子情郁纡迢遥故乡陌各以贫贱驱殊方幸连轨登陟延须臾如何又越服恻恻临路隅程生惄征县孙子叹迁衢行虽异豕鹿往与涕泗俱嗟君千寻姿誉我径寸株垂天茂文羽谬许同鹓鶵何当把腹毳附汝南溟图层柯防崇冈覆此下土荼
　　平年伯寿诗
　　泰山何盘盘海水何汤汤鳯凰栖梧桐鸑鷟鸣山冈伊予汝南叟起家承韩疆名阀共韦许奕叶垂宪章中朝歴南渡萃族移东扬翁本廊庙才委择任纪纲名迈孙劭辟事同范滂在庭嗣贤哲入室成琳琅陆暐见双璧陈氏推二方迄今视鸠玉眺望龙山阳徘徊共賔朋罗列纷酒浆祈年重古稀乡老尊三光况公揽徳辉贻此世泽芳蓬莱接良防水浅三为桑何如捧流霞一顾海水长
　　将雏篇为陈庻常母太君寿
　　秦稽接天姥逺在东南隅君子善养亲颜色方令愉每云母圣善少小曾茹荼负土越三世持户无一夫辛壬鲜良日在襁恒呱呱防脂课完读母口真卒瘏幸当项领成驱骋追皇途如何对扬切翻令温凊疎今値设帨日逺道承欢娱遥持一觞献重以万感俱东山有栖禽其名曰孝乌嗷嗷反哺乳将使尾毕逋一朝翔青云借宿上苑株纵或报育逺敢谓羽翼孤不闻丹山凰五采备徳符产子游四海所羡能栖梧沧波正清浅山谷仍郁纡他时返丹林百岁犹将雏
　　奉赠徐春坊先軰兼祝初度一十五韵
　　海岳不易生鸾龙与杞梓况秉参铉姿出入世所倚维昔仰蓬观格泽曜众美陟惊琼玉晖君家好兄弟孰悟金马庐偃蹇作后起岂有白发翁而辱青云友乃防镕造舒谦顺及庶士轩宇开上灵泰道方下济投赠饶案玉斟酌逮酒醴高义薄矞云崇情式波靡余思发文藻掞天一何绮自昔抱圭璧瞻彼诵有斐矧当皇路清周道正如砥君子重所生愿言毖攸始载咏崧高篇清风拂兰芷
　　送吴道贤南还
　　大雅乆不作下里笑折杨秋秋双鳯同变作釜与夫子怀傥哲特逹如珪璋气雄辟云海胷豁罗星房幽情本诘曲露技鲜葢藏有时起吟啸触节成文章劈流试剑影彻札洞箭铓独是钟律减学者眯羽商听声略沙识造管用黍量岂协朱孔弦徒厠黄门倡君来唱乐府古调追虞唐情文接师防谱数注令羊拍散有刌度契注生豪芒郑迷七均荀朂罢四厢何况元音乖但截中指僵念君季英裔生在周侯乡高门乆扩大骏烈时诵扬四世嬗清徳五亩余甘棠赐书简增汗予杖衣裹疮诸子列上舍羣从饶中郎四游及京圻一顾夸骕骦公卿争逢迎流俗罕颉颃其如姜桂性所至愁羶芗以兹幡然去有似鹤羽翔当其乘风行引吭鸣高冈倐然返遥海仍伏芝田傍长途絶篝笯濩泽无稻梁缅此凌霄姿一望犹倘佯
　　何使君归第诗
　　霜鞠被平野秋兰蔽江臯吾师本金闺揽辔渡浙桥文章布遥海意气凌青霄五马苍梧行抚此僰与苗相如乆驰檄马援增铜标角巾返东第卧辙环西郊何当散珠光白日还海潮
　　题水阁观莲图【为查又微作】
　　敞阁临广陂倚柱薰风生襟同碧梧爽气与流水清傍江有荷花呼童鼓两桨采之欲贻谁独立结遐想
　　纪恩诗【有序】
　　康熙二十八年二月
　　皇上以观河南巡【臣竒龄】初迎之嘉兴城北既而轸念河患
　　躬祷禹陵十三日渡江夜雪着曙满江口趋走不及徬徨跪道左侍衞驰询衔名去既则
　　皇上勒御马遣侍卫驰至跪所传
　　皇上问毛竒龄你病已好否对未好侍卫回奏
　　皇上顾之去暨十五日还渡【竒龄】复送之望京门外皇上望见复勒御马囘向亲问毛竒龄你病已大好否对尙未好又
　　问是如何病对是双足风痹不能站立之症又
　　问如何不调理对调理不能好及又
　　问则
　　天语过高艰于卑听侍卫呼答应乃对曰小臣毫末何足当
　　皇上垂问
　　圣恩浩大【小臣】何敢当【臣】叩首谢
　　恩遂首地三至讫然后控
　　御马复
　　顾之去窃思【臣】滥叨
　　主知侍从七载曾无杪忽有所补裨即请急以来又及三稔日为二竖所苦报称无地深用抑损虽心悬
　　魏阙而驽恋未遂何幸
　　圣恩惓惓垂眷再三即大臣亲切未易叨此异数么小病废何以得此犬马齿虽衰欲不鞭防僵足捐糜残踵不得矣因为纪
　　恩诗一章以志感激匪敢诵扬
　　圣徳亦以摅【小臣】幸遇之私云尔
　　生平苦椎防辑足东山阿何期
　　天门开垂老应制科【天子亲试者名制科】丞相上墨业择菜分侯莎
　　至尊秉皓鉴指事斥女娲【时　　上亲阅予巻独指摘链石语有　　御批票】遂尔官亲近日侍丹防椤槖笔纪鸿要作史愼细苛逡巡七载还日影甎边过中间荷
　　帝眷曾赐雕锦防
　　瀛台飨亲臣座末犹张罗于时最堪念三省校士多即就部宴时
　　宣予
　　殿东坡阁臣相迎言所进书蚪蝌
　　亲携至海淀歴歴经
　　圣睋
　　天语道才士
　　褒词胜温锅【时满中堂传予至阁门宣　上防谓所着通韵好有才学】　小臣感肠肉老泪如逝波不幸五父殡告归筮陂陀翕倐遘风厉三岁成巨疴迄今踞里门有鬼在膝防徒然仰
　　天阙何由侍
　　鸾和
　　圣人省方俗南下将观河愁闻沂沐滥厌听宣房歌敛圭向苗山埋璧祀窆窝【禹陵有窆石相传藏衣冠处】迎
　　銮樟亭东始得攀
　　御騧
　　皇恩尙垂恤驻跸宣玉瑳平沙防寒雪骤觉光风和天颜咫尺间轸是何病魔拜手复稽首小臣患跛跎伊昔授笔札日夕傍玉珂东防抱襆被蟠恋如蜒蜗相隔仅三稔弃置同败蓑巍巍
　　万乘尊犹认道上防土芥等手足温言重挪挱分卑尙如此情深可奈何所喜
　　圣人出甘露垂青稞大禹所巡地夜半来神鱓况复麒麟生正在舜水涡则是一游豫四灵纷防娑岂有扶舆升不即苏废瘸东南感
　　皇泽击壤遍稚妸何为卧蓬门启口时呿呿
　　集南湖即事
　　扬舲出乍浦高防南湖濵春流涨前溪朝日吐逺津结欢共遐迩慕类忘新陈临江接轻航大道驰广轮平居既修逖积岁多风尘何期愬难遘兼得叙所亲高筵倚长薄妙伎聨芳茵但憎酒车缓勿愁日驭湮迟之见没月将欲留经旬离怀未全抒良遇当再伸尝恐岁时迈对客为懽忻况兼道路难避人多苦辛清明断霜雪裹防如纶巾早行尙防头双髩已若银
　　秋日集城东何氏山庄
　　积雨散伏热新晴动秋阳凉风接单衣亭午到草堂疏沼澹云影层楼翳山光分黄野禾熟带绿江橘香莲枯露锦鸭桑落餐绵羊鱼笆截长陂虫茧络败墙佳客授素简主人持清觞谈议得快节投掷当乐方良时有代递高防非寻常况丁物变衰野行多悲伤人生苦离索逝者如沧浪好乐曾几何蟋蟀又在牀
　　泛舟
　　泛舟来南湖日没夜气侵北山有明月南山尙隂隂微风荡湖波跃跃如散金我欲看明月月在山树隙上山看移时满袖畵山叶虚闻水声动独坐心自恐下山问前舟露满舟上头
　　送姜黄门赴都
　　紫微曜层清列宿明天阶兴云郁文昌阊阖一以开君子秉亮节振藻扬九垓托身莅华要握笔相徘徊藻合识鱼在梧菶知鳯喈乍转青闼复入铜龙隈暂言隔通轨遂得聨清裁敷文播朝列将以跻上台璠璵炤日月亮能积中怀明堂贮鸿寳秘此鼎与鼒祗念幽壑侣徒抱中林材出处既已异去就临当乖结辔淩沧洲安能与之偕行将攀修衢与之咏康哉
　　答张生见诒
　　文鸟负翠羽扬辉集高丘东飞覔琅玕暂向洲渚游清河有佳士意气凌朋俦英年发鸿誉典籍披已优作赋类平子方略追千秋闻声愿瞻依常恐道阻修一朝整崇驾纵辔临荒陬相从挹言议宛与江海流明姿映寒日高兴乘清秋禅闗诵昙摩长啸居上头顾予赠佳什逺胜英玉投结軆近南雅敷文并商讴大道乆不作盛谊今难求殷勤讽来章聊以当泳游
　　双寿诗【为徐克家两尊人也】
　　高天敷崇文厚载扬丕熙肤华孰为材淑徳不可仪君子啓寿域逹人为邦基流徽及中闺寿母与令妻我欲溯自始因之风来兹南州本名胄北海垂华绥前乔郁根株歴植蕃溉滋加以两无慙克大卿长轨毗厥四有徳毕润钟郝姿偶当元防开周此星辰驰两纪竞纬络二离争融辉何用绂麟角孔庭饶青丝何用组鳯毛谢氏多彩东公授文章西母贻瑶琪南箕输酒肴北斗吹埙篪三君罗门庑八龙侍堦墀平生称俊及登堂拜贤懿亦有顾防彦酱酳工走趋我来扶玉杖玉杖修难持更为捧珠髲珠髲烦寳玑但进难老觞诵此无疆诗
　　蠡城公防诗【有序】
　　姜侍御东游蠡城同人公防于张春坊故宅酒半侍御出所擕伎童三人登塲防演皆殊姿妙艺相递为旦色歌扇招风舞裙曵地坐客皆心醉如是三日徐二十二朱三各起为倡韵属予和诗
　　清风起长林高树环深堂君子怀素心佳晤合两乡前屏列丹青下坐陪绮黄进此芳筵珍间以华烛光名优越数队别部皆成行急管凌繁弦嘈襍逾众常中酒出三姣绣帕朱裲裆千盘舞皆廻四目瞪若僵倚徙玉抛撇盼睇珠荧煌颊鲜胜郑桃喉转过谢杨鸡嘂换罏炭鸭睡添衣香侍御虽见惯亦复神思扬一日舘易设再日筵改张三日众心醉瞀瞀都猖狂古称殊絶伎间代始一章歌有緜子驹舞乃公孙娘今兹盛繁防曭防罗百昌良辰遘神观过此安可忘园集时彦骢马逢秋霜愿言保修期欢乐应未央
　　恭祝张母王太夫人寿诗
　　海上鳯九羽庭前树三珠方泉与圜流所蓄应有殊我友踵名胄伯仲同衾居微文成圭璋细行皆楷模在堂有老母本是乌衣姝其弟正义公【夫人弟三元趾于甲申之变自沈柳桥谥正义先生】湛身从灵胥防颔辞秭归博謇慰女嬃季子逺从王【季子张楞揭竿从王蹈海死】荷戈走荒涂未闻行絶袂但见望倚闾只今孔巢子【谓木弟南士也】犹结匡山庐持畚偕隐沦负米为欢娱南弧星当明北陆景未徂岁寒辨松高风劲知草枯从来祝千春但得诵九如惟有母徳宏俯仰思踟蹰
　　初入史馆作
　　昭代重文治翘车递相因
　　圣教开中天皎若星日陈
　　诏令下郡国荐逹如崔骃防对赐著作不止能亲民所念胜国史是非方未伸馆录既渐缺册府亦已湮因命合绳纂众腋同补纫载事在集意辨误需求眞记疎陋欧宋识弇诮向歆尝恐大政略要使陈编新谁谓石室藏便若海谷珍代易少忌讳辞一均见闻野稗过苛激翻足伤人伦靖难诟圣祖易嗣憎忠臣几有秘阁裁下与秽史邻生平负末学往欲追龙门何幸绍前修滥把拙匠斤内府给笔札下使供柴薪当此委借重敢不删述勤从来尙记善所效惟获麟如何紊褒讥遗论徒千春
　　蔡子伯庭前艺兰忽一茎两花过之有作
　　三阳扇融和百草尽疏布庭前有幽兰辉辉总衔露一苞发双茎比茎坼两跗翘然孤高姿团栾自相附初生本空谷不与凡草伍芳防托櫩楹雅意重囘互春风发新荣阶草展故素顾兹埤丽情相期咏修姱
　　二
　　猗猗庭前兰日出泛景光沙石莳有时汤茗沃已长谁言拥孤标所见非同方至徳必有隣草野应共藏古称君子佩不以幽不芳树蕙既百畮搴蓠亦三湘相将得俦侣勿道殊众常不见兰泽间新花满东堂
　　答吴生
　　方泉蕴良玉圜流产明珠藏弆既已深表见良独殊跂予薄兰渚睠念菰城隅五湖龙盘八彩看鳯雏文囿挺珪璧徳器扬璠璵于焉景遐标所在饶令誉违时变凉燠溷俗忘哀愉怀哉进退艰徂矣岁月除碧叶被丛薄彤云转林闾庭昏接新隂春还旧居高调不可和佳步难为趋何当挹流波再鲙双鲤鱼



　　西河集巻一百八十九
　　钦定四库全书
　　西河集巻一百九十
　　翰林院检讨毛竒龄撰
　　五言三韵律
　　漫作
　　好古不捜隐离居敢患贫忧愁损道徳思虑苦精神释饵还垂钓行歌以负薪
　　扶南曲歌词三首
　　琼栏开寳瑟玉柱动金丝流脸廻羞际含嚬送态时坐逺闻声细弹多入弄迟
　　娇歌金屋里妙舞玉堦前笛暖如含蘂花似踏莲春风时度响夜月更流妍
　　试马环俱堕凭筝袖有纹花隂齐却扇草短故翻裙后苑饶行乐千秋奉圣君
　　答寄防上刘雨峰逺贻
　　公干膺时誉刘生受世知文传豪士赋家近汉王陂贻我双琼玉临风解佩丝
　　揽胜高三楚兴怀及九秋披襟扬子渡振笔大河流何日寻刘表荆门驻桂舟
　　暂憇北干村接得剡知勃安子搆天章昭华龙质并勃安令子书问怅然累日
　　避地怀终悔还乡憇旧庐三年游子痛一纸故人书道逺谁须友天涯尙念予
　　遥劄从谁寄探怀看复惊语多思宛转感至记分明闻道朱铨部于今返上京
　　答大敬
　　绿白不相宜寒匏苦自知百年双鳯羽三叹五羊皮只羡梁鸿案何须苏氏辞
　　戯赠赘壻归里
　　春雨丝丝落清江细细流鹿车归故里鹊羽度中洲妇已工鞶帨人如解赘疣
　　客壻为家壻新姝即旧姝岐阳驱吕尚稷下返淳于带笑遮纨扇擕儿见舅姑
　　九日
　　九日匡庐下征帆尙未开但看青嶂立不见白衣来两年彭泽县眞负菊花桮
　　赠送吴明府
　　千室能为宰三年未有家倾城来祖帐载石上仙槎归早须栽柳行迟正及
　　询王三雅礼消息不得
　　不见王生乆传闻又逺行两芳乐苑一上岳阳城怀袖三年字烟波万里情
　　五岳游难到三亭使渐稀临淮吾未去横海尔安归朝露沾天下秋蓬卷地飞
　　旅寺
　　万里江关客三秋祗树林竿旌心极逺衣线泪融深日画朝阳影时听晩磬音
　　即事
　　绿缕搓园柳红裙擘井桃楼前廻马勒池上理鸦毛隔囿山逾翠当杯兴转豪
　　东墅
　　东墅听筝后南湖荡桨时荒园啼鸟雀高阁闭罘罳草长寻春晩花深下日迟
　　寄南士白鱼潭
　　春嶂开红药秋潭跳白鱼人传平子赋家受石公书何日同相访山隂道士庐
　　立秋夕
　　裁与叹徂暑又复咏招商那得秋衣换空看露叶光晩云停乍薄夜气坐生凉
　　新律移天道清飔度客闱河间星女焕林下暮蝉微自恨同梧树先惊一叶飞
　　漫兴
　　且饮南邻酒频寻北塶欢山花犹晩发垆妇耐勤看夜月来朝景秋风起岁寒
　　襍诗
　　古寺依山胜名园接水遥野桥穿树杪村女弄桑条风定丝难堕江空日愈摇
　　游峭石山亭
　　峭石横江口临崖置草亭大江来泛泛丛树覆青青鸟雀江边噪烟云亭下生
　　同诸公饮维扬刘孝亷宅
　　绿柳覆隋堤金尊泛竹西屏深歌扇小语细烛枝低人是愁中遇诗从醉后题
　　听薛婉弦索
　　不道雷塘夜还听赵壁弹江高飞雨急衣动落星寒一拨三囘住非因识曲难
　　七夕盼织女
　　天上佳期少人间别恨多一身长作客此夕枉临河未许穿金线谁当停玉梭
　　隔岁投银渚终宵望防云平桥乌鹊散故国女牛分何日乘槎去天边一问君
　　同徽之西美以重自湖寺晩归过大声园
　　湖近来幽访城高上夕阳鸟声春到杂人影暮归长欲过新营墅先停古道塲
　　对酒偶成
　　寄友题书嬾看天作问迟新游多未识前事每经思不耐听歌后无如对酒时
　　将行示家人
　　莫谓将离逺相牵泪满衣时违遗世晩贫乆住家稀试看庭前草年年上掩扉
　　小苑
　　小苑连山起平栏入水浮花低时触防藤蔓好维舟黄鸟墙隂啭红筝座上留
　　蔡以敬处士郊园
　　桃李三年盛湖山一卧长种蔬逢好雨送客在残阳何日还邻汝西郊旧草堂
　　西洲渡
　　吾爱西洲渡当垆候客程桥门映水直钗柱压花横春情问深浅波面绿痕生
　　重过清江访施湖西宿石溪寺作
　　去岁去湖西清江草色齐今来寻碧嶂江雨又凄凄何事留江郡逡廵上石溪
　　祗为经年别难忘千载情不因归国缓岂是爱江清朝雨随人至春云满寺生
　　雨过春城暗云深古寺开毛甡留榻处卢肇读书台山色门边起江声城外来
　　西子
　　西子持纱女罗敷卖酒家衣红因染茜足湿为浇花江上商船系门间阖扇斜
　　晩春郊行
　　绿水前溪涨丹花出郭稀柳边门影静日下雨丝飞村店重沽酒山亭一换衣
　　同南士宿西资僧房
　　古寺清秋暮羁人共夜阑桫椤双树静梵呗一声寒龙定开钟鼓乌栖下井榦
　　重经弋阳山水
　　不尽江山好重经岁序更万山午雨歇一路夏云生岂有浮家恋长随估舶行
　　绿水滩仍涨青山黛自浮新禽洲上出旧寺梦中游一日重经意千秋万载愁
　　八月十五夜怀人
　　凉夜静无烟清宵一镜圆自推瑶海上长挂畵楼前不共佳人望于今十五年
　　中秋夜眞州望月怀张五客解州
　　凉月中秋好天涯一望愁关山堆雪满河海荡金流何处同相忆眞州与解州
　　观竞渡
　　每恨浮江日重看竞渡时数舟迎甲士两防走童儿斾影云间起箫声浪里吹
　　棹发惊波逺龙过激水遥记观淮海渡似弄浙江潮厌甚流华竞悲哉树锦标
　　斜日争飞鹢清滩起和歌楼官张席绮浆女湿衣罗谁信三闾在中流唤奈何
　　山家
　　青山低北寨碧水到南庄夜虎仙人杏春鸠帝女桑村烟浮谷口林树见浔阳
　　半卸头效宫体诗
　　佳人最可怜莫若半卸头开函双钏落束髻一钗留红裳娇不卸停灯忆逺游
　　半上头
　　谁家小女子半作上头来发短鬟犹束钿低额未开私问钗茸小何得作重台
　　七言三韵律
　　西林桥畔
　　西林桥畔最堪思石路参差接野祠畵舫过时波似縠油车散尽雨如丝为送佳人渡湖去曾来桥上立多时
　　题陈左军别墅
　　几曾射猎蓝田外但见楼船横海囘偶倚水亭临水曲便裁花槛对花开春深系马花间树日暮呼鹰水上台
　　社
　　山村雨后动朝晖山北山南有报祈野老擕钱皆尽醉嗟予割肉未怀归勾龙布谷祠前舞新燕寻巢屋里飞
　　送张杉赴晋州幕三首
　　张子西游秦晋间朔风吹雪度江关驿亭柳叶谁堪把幕府莲花尔自攀腰下羊头三尺鞘近前双纽是刀环使君拥篲解梁州才子轻车汗漫游管记肯同阮瑀幕依人还向仲宣楼计程傍腊过河水何日乘春下陇头鍼线密缝慈母意韦弦两佩故人心长淮雪霁冰鱼合临晋风多塞鸟深每欲下帷留郗子可堪倚马送陈琳
　　九日登四望台
　　北干山头野菊开登高载酒且徘徊故乡犹遇重阳日新磴能通四望台况自旧游人散后十年不上此山来
　　饮垆下作
　　流落天涯年复年酒徒招我醉花前庐江小妇偏能美洛下名姝实可怜呉宠人前歌碧玉萧丛脸际似红莲山隂余氏女避兵南邻就家母论讽陶潜诗且出手书陶集相示母以命甡
　　曾与班姬较石渠可怜避地到荒闾暂为老母高堂客偏爱渊明处士书翠带萦防抽绿草胭脂畵字艶红蕖
　　雨歇口吟
　　黄梅雨歇在村西裁见晨光鸠复啼江郭几重林里雾柴门一线屐头泥春潮渡马浮来濶晓阁怀人望去迷
　　墙桃为东风所落
　　旅舘绯桃似早霞春风昨夜度来賖起看枝上留残蒂最恨池西聚落花布席不须开左幌登墙空自恋东家
　　淮寓谢友人各餽淮酒
　　玉瓮银缸慰客怀依然进食在天涯深慙屈子醒何用但作刘伶死便埋终岁无家难去楚一朝有酒竟如淮
　　黄媛介入越感赠
　　漂泊明湖又一年寒花相对意茫然三秋病入蒹葭路八口贫随书畵船南国乆无刘妹赋东征应有惠姬篇
　　重过杨桥
　　湘湖风起皱生潮十里平山一望遥坐趂凉风过湖曲重随枯柳卧杨桥红亭东去人犹在白鹭西飞影未消
　　即事
　　龙冈南下大江隈一日江头醉一囘堤边浣妇堆红粉竹里村酤泛白醅贴水浮萍随棹合中流野鸭近船廻
　　书亭壁二首【有序】
　　县城西十里永兴道到江为县人送行地曾于此送二客不能忘今兹二十年后物改人非送亦匪旧孱躬经行触忆生感聊占小律书亭壁云尔
　　望京门外长亭路鎭海楼边古驿台朝阳从地起浮浮春色满江来当年送客踌躇处无数桃花雨后开城西旧有三清阁道上分排几处祠遍地草花红漫漫参天杨柳碧丝丝曾来阁上凭栏乆正是祠前送客时
　　与美人着棋代语二首
　　砻晶作子玉为盘直直横横仔细安纎指防来红甲冷清瞳溜落碧波寒袖长翻却重排易手快停将欲换难明星朗朗布东厢就里聪明无过娘珠串乍连悬作结玉栏不断打成墙沉吟慢理眉间粉懊恼将输臂上珰
　　代美人答
　　粉豆纹楸解寂寥眼清心格又条条守便已知吾胜失彩何妨乞汝饶阿嫂行犹有待嗟君虎口不曾超
　　谢友赴扬州幕
　　水亭高泻玉壸冰六月逢君下广陵作赋参军推鲍照辟人太守有陈登竹西歌吹应难歇幕下图书愧未能
　　孔渡驿寄防州周使君三首
　　防阳云树郁苍苍万里秋风雁路长重到临川寻内史每从南郡忆周郎去年曾在章江夜十八滩前再举觞闻君长向崆峒望我亦将寻岭峤来寒岁两经安吉路清秋一上郁孤台虽无蕙草江边寄应见梅花郡里开箧中尙载燕都草川上遥看赣浦云酤酒輙思红舫醉裁书犹有碧蒲纹愿因孔渡知津吏寄与防州贤使君
　　遇蕃仙采山堂作
　　何处秋风度桂枝王孙迟暮不胜悲可怜花院人逢日正是亭臯叶下时严助上书须及早刘伶饮酒莫敎迟
　　龙安娇女曲二首
　　左家娇女锁金绳来拜龙安寺里僧踏索误翻衔食雀隔牕惊听扑纱蝇欲登铃阁行还住羞入珠龛唤不应娇女初来礼佛牙额头剪发尙垂髿从瞻白象能衔菓只问黄金好铸花游人指顾争相语云是墙东刺史家
　　寿张母
　　金鳯为寇霞作裾萱花五月北堂居自归桓氏曾提瓮为念王孙只倚闾【时张宦游未归】拜母可通鸡黍约称觞愿献谷城书
　　泛艇
　　春风泛艇若耶西细草繁花处处迷近防水牕红槅小满墙村女绿鬟低林边猎火飞春犬竹下炊烟唱午鸡
　　小艇
　　小艇红油一棹横平桥水满绿纹生树欹不碍斜穿入花底偏宜仰卧行山舘再停应有恨邻船一笑亦多情
　　丹旐词二首
　　萧萧古树落朝星驷马城西悲欲停仙姥乘云还昊阙使君扶榇到江亭引将丹旐廻樊口送去哀风满洞庭荒城松栢昼生隂松下谁为丹旐吟执绋行歌虞殡意褰帷上道使君心陈刍不尽川原草却赙还辞暮夜金
　　九日登楼示王生
　　登楼何处送将归缥缈长帆带落晖对酒漫愁江树逺卷帘时讶塞鸿稀偶同陶令探黄菊最爱王家有白衣
　　奉赠华葢山邹尊师二首
　　清都仙观华峰头高峙金银十二楼紫玉栏边晞绿发碧桃花下卧青牛何年示我三门诀共向蓬山顶上游华葢山人八寳紫霄宫府自盘桓虎衣娇女弹金瑟龙节仙官降石坛何年赐我盈箱药使我乘风生羽翰暂投湖墅吴氏园喜倪内史璠姚文学际恒对酒即席赋赠二首
　　高防正当湖墅曲良朝刚及暮秋天可怜张俭还乡日犹是黄公对酒年流水尚环佛阁后垂杨仍在市楼前岂为慱文思巨济每因读易想姚平游来不记亡三箧老去何曾拥百城此际喜看行秘在相逢莫惜酒杯倾
　　六言诗
　　短歌行【并序】
　　辗转日复日日廹人逺修游之期难矣谁为为之
　　离丘蔓草生花南近溪流若耶吴宫美人东家曾过前溪浣纱朝日阳春丽华相逢宛转轻车可怜中道蹉跎前溪日凋朱荷斜日秋风奈何谁为为之若何
　　破阵乐词【商调曲】
　　汉兵西出萧关十里旌旗蔽山列阵如云既破分弓却月能弯铠虱自飞银锁介马长衔铁环金阙贤王欵入玉门大将生还
　　僧舍除夕答沈效见怀原韵
　　绕屋数竿修竹临流几树梅花客程无限幽思僧舍依然旧家栢椀暗浮绿醑莲灯深罩红纱且留今夕欢宴安问明朝岁华
　　岭外梅花未寄江南柳色将舒故园春信难到客里残年又除钟磬幽寻僧腊辛椒俨傍斋居怜君念我意气浩浩淮流勿如
　　行横山过华严寺
　　溪北溪南佛寺山前山后人家望去千村红树行来一片丹霞
　　湖上吟
　　西子湖头荡桨陆公祠下当垆不是卢家少妇也胜青溪小姑
　　雨后山桃舒蕚风前堤柳垂条正月看将二月一桥行过三桥
　　送客
　　梁父城边走马袁公浦口扬舲送君十里五里同上长亭短亭









　　西河集巻一百九十
