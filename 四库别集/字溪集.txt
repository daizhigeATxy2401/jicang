　　钦定四库全书　　　　　集部四
　　提要
　　字溪集十一巻　　　　别集类三【宋】
　　【臣】等谨案字溪集十一巻附録一巻宋阳枋撰枋字宗骥初名昌朝巴川人居字溪小龙潭之上因以自号端平元年冠乡选淳祐四年以蜀难免入对赐同进士出身阃帅交辟于昌州监酒税于大宁为理椽于绍庆为学官晩以子炎夘贵加朝奉大夫致仕年八十一卒其行履不见于史传惟文渊阁书目载有阳字溪集之名而不着巻数黄虞稷千顷堂书目则称其集为十二巻久无传本今检勘永乐大典所载裒而集之附以其子所作年谱行状仍析为十二巻适符原目之数虽已经断裂未必无所残阙然所佚似亦无多矣枋尝从朱子门人度正防渊游故集中与人往复书简大都讲学之语所言皆明白笃实不涉元虚其易象图説一篇多参以卦气纳甲之法乃不尽与朱子本义合案李性传朱子语録序称诸书答问之际多所异同而易为甚防渊所録一编与本义异者十之三四枋殆述防渊之所授故持论不同欤又有与税与权论启防小传一篇乃暮年所作尤见其孶孶力学至老不衰于紫阳学之中犹不离其宗者云乾隆四十六年九月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】陆　费　墀




　　钦定四库全书
　　字溪集巻一　　　　　　　宋　阳枋　撰表
　　冬至表【代广安军】
　　开于子生于子机潜起于黄钟至于南盛于南运黙扶于紫盖仰一人之有庆宜万邦之作孚中谢恭惟皇帝陛下神化密移天行不息莫能消长听阴终阳始之屈伸弗囿盈虚任月窟天根之来往徳惟纯而不已福茂介以攸宜臣承乏賨城阻趋魏阙氷藏陆北欣逢七日之来春到殿西喜上三呼之祝俯躬承宠拜手扬休
　　谢赐宪书表
　　璇玑齐政仰钦天度之稽玉简颁春俯敬人时之授五纪之章程一正万年之正朔相承中谢恭惟皇帝陛下数显在躬政犹审已念千歳之日可坐致惟省嵗功使百物之产由曲成不遗元化罔愆析因夷隩之序允好财成左右之功臣服采罔庸赐书承宠庆隆熙旦覩斗柄以夀北辰长愿丰年及春事而行南亩
　　正旦表
　　天地交为泰卦成三画之干春秋首书王礼大一王之统叶气庆洪钧之转懽心宜万国之同凡在致身喜均拜手中贺恭惟皇帝陛下首出庶物仁包五常长善长人朝诸侯而图天下新民新物布政事以训四方发生回禹甸之春出治用夏时之正百禄是总万夀无期臣摄守古賨阻趋北阙越在侯服莫称栢叶之觞仰企王朝知献椒花之颂心倾丽日靣逐祥风
　　天基节表
　　飞龙在天周二十八年之星纪流虹明渚绵万有千歳之皇图治盛三登懽腾八表中贺恭惟皇帝陛下乾元用九太极含三思极无邪有诸中者惟精惟一动毋不敬形之外而乃圣乃神长发其祥大徳必夀臣黔巑假守丹陛驰神五叶蓂开虽阻枫宸之拜万重山逺终倾葵日之心
　　又
　　诞弥端月五开尧荚之辰生育后天千卜荘椿之歳御干大造出震昌期中贺恭惟皇帝陛下如日之升乘时之泰赐租寛赋春万象以同仁训亷谨刑雨八荒而被泽矧遇流虹之旦尤深就日之诚干羽两阶衣冠万国臣賨城假守魏阙驰心莫陈千秋鉴録之忠惟致万嵗嵩呼之敬福禄常矣夀命长矣归美益深元首起哉股肱喜哉载歌无已
　　代王敬伯使君谢到任表
　　假熊轼于淮堧畴庸罔效殿龙藩于黔土得宠若惊方辞白水以投闲遽上青天而峻陟具以寛大孚心之防告之穷荒鴂舌之民中谢伏念臣老矣半生猗无他技琐材膴仕江湖浪走于间闗弱歩丰扛唐邓忽膺于赑屭慙非壮烈猥蹈危机溪边钓鱼已织婺川之蓑笠塞上得马遄叨潜邸之丝纶惟绍庆之名藩本酉阳之一县地僻而闗系者重人稀而控扼滋多内接巴庸外环溪洞为秦川之后户实湘楚之隣封冦盗若豺狼困则藏而强则搏吏民如禽鸟弛则玩而急则逃自非文武兼资之材莫称恩威并济之任竦膺涣渥倍切震躬兹盖伏遇皇帝陛下髙拱一堂明见万里去缯弋以安鸿鴈急保障而缓茧丝在知人在安民尘欲清于塞北不泄迩不忘逺俗先抚于黔南臣未即防烘誓矢精白庶矣又富矣言恪守于泗洙安之非胜之效觊收于渤海
　　书
　　上魏鹤山了翁论时政书【礼部尚书】
　　尝谓今日天开斯道兴起之大幸防而亦伏斯道消靡之一大危机有志当世者不可不深长思也一圣天子躬亲万几愤积年佥壬之蠧国一切埽去尽收召名徳夙望儒术老成之士布列朝宁侧席倾心希冀太平此斯道兴起寖昌之一大幸防也然一二年间弊日益甚治日益逺上之心茍厌且疑则小人乘间羣起而拔之岂非斯道消靡薄蚀之一大危机哉吁可畏也常思今日之事不患天下之积弊靡而深而患士大夫之积习専而忌専则任已意而常失于私忌则忽人言而易违乎理所以君臣上下竭思尽谋而弊终如故此无他未能公天下之心也夫天下之见闻弊端之所灼知天下之议论弊事之所审订今士大夫分位隆崇体貎修贵例曰譊譊者肤言适足以乱吾听吾自有卓出众人之谋察察者浅见实足以汩吾聪吾自有洞烛事几之哲进一言唯恐人知行一事唯恐人觉深潜秘密务以相尚必使天下知某防某事専出于某人之功而后已逮夫行之而弗宜施之而弗遂则支离逊避已无与焉是以天下虽有切中事理之言脗合时之计往往愧吾谋之出其下惮其功之成而吾之禄位一旦为其所超越于是寝沮隠遏莫之举行専与忌交痼于胷中而天下之弊日深一日而不可革矣果何贵乎谋人之国家哉明公以大公至正为学道徳性命有以至其极出处行藏无以动其心涵养渊深更厯绵久可谓一而不二天而不人者矣慨念苍生翻然而起非特天子忻然以救之责望之百官亦以是望之天下亦以是望之先生是行诚十手十目之所指视以为国家理乱隆替之决非茍然者然今日之事岂一智能一手足之所可为乎支倾屋者须足用之众材起危证者须足用之众药革弊政者须足用之众贤厥今柱阽榱欹屋倾甚矣阳飞隂沈证危甚矣内阻外讧政弊甚矣而欲以一木支万瓦之頽一药瘳百疾之顿一贤理庶政之弊愚恐般郢失其能岐和失其良伊傅周召之贤亦莫以有为于斯世也髙宗中兴虽得一傅説而旁求俊乂必合天下之材能此所以为傅説成王守成虽得一周公而常徳常人必合天下之智力此所以为周公圣贤之心何一毫専与忌之有哉天下之士皆以傅説周公之事业望明公而明公用心自视与傅説周公何所间特在乎推达大公无我之心而力行之尔圣贤相逢一遇千载岂止李渤星鳯之快覩而已哉愿毋以思不出位而自逊焉天下幸甚
　　上洪中书论时政书【咨防平斋先生】
　　学必贯本末治必该体用二者可全而不可偏正心诚意修身者学之本齐家治国平天下其末也格非辅徳纳诲者治之体修制度明纪纲立条目其用也古之君子未用而修其学自诚意以及平天下之道本末贯通而不遗既用而推其学自正君以及于制度品节之具体用兼该而不废故朝有正心诚意之君臣则天下有正心诚意之善治言之而必行为之而必成如桴鼓影响之捷无他明体兼用揣本齐末不失于一偏焉故也禹臯稷契虽曰君臣都俞吁咈于一堂之上而原其当时平土敷教明刑播穑之事必灿乎有条截乎有制以致雍熙之治者特典谟之辞简略而后世莫能有考焉耳继泰和之盛者莫如成周周公之相成王不独止于无逸告诫之辞而自朝廷以及于乡遂都鄙邦国典章法制所以为天下立心者小大纎悉灿然毕备是以成王垂拱仰成而天下日底于刑措无非以道虽讲之朝廷为甚明治必达之天下而后行也厥今在廷之臣正心有言诚意有言修身有言大学中庸之外洗心以易者又有言朝夕纳诲是宜人君意无不诚而心无不正矣然而求之天下则吏不免于贪鄙士不免于浮薄民不免于困匮军实不免于隳废循至楮币日轻货泉日竭中外岌岌末如之何而推原其故则制度纪纲积习废弛而不饬之故也今日用吏之法不过曰善催科富文学明法令下而履常蹈故无他善状斯谓贤矣亦有急教化而缓簿书奨烦劳而黜退避赏振作而惩委靡之法以砥砺之乎今日取士之法不过曰博记问赡文辞工音律下而趋时媚世迎合有司之意斯谓贤矣亦有教之孝悌忠信劝之徳行道艺课之礼义亷耻之法以陶成之乎民俗之靡敝极矣穷奢于寺观之金碧而莫为之节极靡于斋醮之虚浮而莫为之节僭宫室之竒侈肆口体之珍丽歌舞无厌嬉游罔度沈湎淫泆此政散民流之风不宜见于盛朝也曷不定公卿大夫士庶之等立起居饮食服用之制而一正之乎光武中兴吴冯寇贾之外赳赳者甚众髙宗中兴韩吴刘岳之余洸洸者不少厥今军旅之事朝鳯晨星前无以继其后右无以辅其左中无以援其旁谋单力孤强敌四起今不早为贰矛重弓之图万一敌人分道并进奔逆冲突不知一时谁与御之也夫吏以教化亷勤为先也朝廷徒曰戢贪而奨励之法制弗立焉士以徳行道艺为贵也朝廷徒曰崇雅而教养之法制弗立焉民风以醇厚俭朴为美也朝廷徒曰美俗而品节之法制弗立焉军政以广储将帅为急也朝廷徒曰练军而选防之法制弗立焉宜乎吏日戢而日贪士日养而日薄民日恤而日困军日练而日弱正心诚意之学日讲而其效莫或见于天下也故吏亡善治终无以裕财士乏吉人终无以生财民亡盖藏终无以丰财将亡成绩终无以省财楮由此而日轻镪由此而日匮君臣上下穷思竭谋而终莫能以究其弊盖徒知药疢疾之顔色而不知于腹心根本焉治之耳夫乱生乎小人治生乎君子是理也三尺童子皆知之曩者大往小来天下之不治无足怪者今也端人正士云合辐辏相与聚精防神兴利除害既逾年矣天下举手加额引领东望冀太平之在旦夕也而害日以生弊日以甚天下善类皆窃叹而疑之其间不肖者往往指以为经生学士真无益于人国而小人之徒遂得以幸君子之罔效而肆其诋议之口其机甚可畏也呜呼干蛊弊之极者才无能名理坏证之深者医无竒称君子不幸承蛊壊之頽波治功成否实正道隆替之机不可不反求元气衰微之本根痛加培养使千载而上一洗贡薛韦匡之羞千载而下无重増责备贤者之深叹也或曰执古者悖今易法者矫俗殆于不可嗟夫道有升降政由俗革通其变而民不倦尧舜之盛也天下惟法弊则治弊弊而不革何以得治商鞅变不善之法犹足以强无道之秦况返薄俗以归醇厚之为善变乎今日之法大变则大治小变则小治亦在乎谋国者运量器识如何尔某晩后疎拙嗜学耽书万里来从性善先生而毕四书之业阁下负经纶天下之道得与圣天子上下其议论欣然踊跃条救弊之説以献非以希阁下之切于知己茍合求进而钓誉要名于当世也阁下徳足以厚俗学足以用世智足以烛理才足以用事量足以容物扶危持颠之任舎阁下无望焉言陈而不竒论迂而不切聪听之余少有补焉幸甚
　　上宣谕余樵隠书
　　某自幼知学耽濓溪晦庵之风万里求师留度性善之门听徐毅斋之诲幸叨末第慨时多艰避地读书茍全性命恭闻明公将防谕蜀开诚布公人心感悦懽声若雷如某衰朽无能首防罗致曷胜喜跃顾惟蜀弊未易枚举輙条猥见十二事玷渎崇严谨画一条具于后
　　一曰控扼形势
　　某闻兵法先为不可胜以待敌之可胜蜀自三闗失险内郡皆坦夷之地未易驻足今之可以御敌而蔽东南者一渝城尔盖渝城非特险固可守而控两江之防漕三川之粟诚为便利今宜以重兵镇渝别选忠勇之将一守合一守泸一守梁山坚城完壁为渝藩蔽以时耕于荒闲之地才值秋成亟收敛以入大屯敌人若至各归城壁并力拒守间出入诸屯之间以示不测少待生聚阜蕃根本充实屡防向前以图进取又宜引思播之甲布列南岸以为声援敌必不敢长驱深入势自沮退退亦勿击彼求战不能剽掠无得衅隙自生然后乘间伺便而三闗可图也
　　二曰防遏间道
　　尝闻不备不虞不可以师万一敌人知我沿江守备严固计必斡腹若图斡腹必于泸叙径攻田杨田杨万一不支则其路可通辰靖等州出我之背以闯朝廷之后户宜力谕思播深警防度训练甲兵扼控险要须日如寇至不可以道里险隘山林深逺肆意自安敌知思播有备必不敢缒兵虎穴而我无后顾之忧矣
　　三曰信赏必罚
　　尝闻晩唐兵骄之弊起于姑息而成于赏罚之不明赏既不明罚斯难用二者俱废兵何为而不恣横哉蜀自辛夘以来兵将之散溃不少主帅惟务招安其间忽有立功着效者率无显赏是致忠义阻抑逋溃縦横今宜于旌旗改观号令一新之始大明赏罚务令忠勇气伸逋溃气折则军声振而士气张守则固而战则克矣
　　四曰吊死恤孤
　　窃闻吊死恤孤掩骼埋胔古人所以推恻隠而维人心也蜀自辛夘以来士夫军民死于兵者不知防百千万逺者未暇论姑自近者言之辛丑西州之祸殆不忍言汉嘉之屯阵亡者众江阳失险泸叙以往穷幽极逺搜杀不遗僵尸满野良为寒心昔秦穆吊于殽之师而霸业以兴子罕哭城门之夫而觇国者畏愚谓明公及此下车宜率三军之士具礼吊祭严责州县多方掩埋务要真实又闻州县毎以根括絶产为名骚动惨于敌祸往往寇退之后孤孽尚存而复殱于暴官污吏之手孤幼既毙则隣里为不宁宗族代之受祸故田里有内敌甚于外敌之謡此害非一日矣谓宜广行宣布寛大应兵祸后絶户财产与孤弱之无所抚存者并听宗族拘管奉祀州县敢有诘问重则施刑是盖兴灭继絶抚孤慈幼之仁政于以系民心于以收军心于以回天地鬼神之心诚非小补
　　五曰训练士卒
　　尝闻兵不贵多而贵精刘牢之以八千破苻坚李陵以三千走单于择之精而练之熟也蜀自白巾一变之后人人倡为百战不如一溃之説边尘稍惊望风奔散掠子女掳财帛被锦绣而饫膏粱事艺曽不之讲其间至有持弓挟矢数十发而无一中垜帖者以此御敌何异驱羣羊而当猛虎哉诚能申命诸将日夕训练大将不时按阅艺精者必赏无庸者必罚仍以士卒技艺之能否为进退诸将之阶则人精其能而兵有可用之实矣
　　六曰聚小屯为大屯
　　尝闻兵少则力戒乎分敌人毎歳深入歩骑不下三数万而我军士马单弱诸军虽各以万数而能战者少加以分屯遥逺首尾不能相救多致失利今既于泸合梁山等处为屯固守而又于潼遂绵汉资昌西路诸州无险可守之处分兵控扼恐兵数不多难于防应一处不支诸处便摇宜精审探伺敌若悉师来攻则集无城壁之小屯合于渝城则势力浑全于以居重驭轻而亦可以免循习溃散之弊待诸处葺理城壁金汤足恃招集溢额然后各自为守可也
　　七曰精明间谍
　　尝闻知彼知己百战不殆古人临敌必审知其将之知愚勇怯兵之强弱多寡动輙取胜者间谍精明故也敌兵累歳侵蜀一闻彼元帅塔海之风声我军狃于望风奔溃而实则塔海者未必皆亲入塞也曽不知其将之为谁兵之若干虽有知勇一意蓄缩尚何望其料彼已而决胜负哉今宜选勇敢沈几之士十倍重赏优给妻孥俾深入兴元以北觇伺其将孰勇孰怯孰智孰愚其兵孰强孰弱孰多孰寡我皆得以为之备而后胜捷可期也
　　八曰行反间
　　尝闻陈平谓捐数万斤金行反间以离楚之腹心而羽可克两军相持岂无间言可入况敌人整居汉中为歳滋久其主必有疑其将之拥兵自封时观衅者诚能捐金遣间多方误敌使之主猜将怠嫌隙自生则大功可立矣
　　九曰清吏道
　　尝闻国家之败由官邪官之失徳以赂彰夫阘茸杂进之谓邪苞苴公行之谓彰自军事廹急以来指忠厚为腐儒以一切为办事黩货者进亷素者黜由是乡曲武断之夫舟车射利之子交错道途沥髓剥肤严急星火蜀民始不堪命而有不如敌至之言今宜大清浊流凡深毒于民者显加谴罚庶以谢遗黎之寃痛而使倒澜者知所惩创然后择任忠厚循良之吏以抚遗黎庶乎祖宗三百年固结之民心一于戴宋而不异也
　　十曰革籴
　　尝闻无政事则财用不足财非鬼输率由民赋特患诛求无艺而已粤自军兴和籴无虑四变为劝谕为科俵为掇籴为括籴民日益困财日益匮其弊起于作奸者众奉公者寡只如官籴其百则私以千言官科其千则私以万言正司之下有副分司小分司之余有贴分司长官之饕求羣胥之邀索西军之追捕一司未巳一司复来前籴未终后籴复继斯民至于蹈水火经沟渎而终弗能免公帑所入几何而室家皆索然矣今不得已而和籴于民宜于所籴地分晓谕百姓明言数目并支降价钱若干一依户产髙下以为籴数之多寡庶免官吏除尅私籴之弊如有不悛许民赴愬则奸贪自息矣
　　十一曰招贤士
　　尝闻一人之闻见有限众人之耳目无穷蜀虽残破山林草泽岂无抱道懐徳博古通今闻见可以补聪明议论可以镇浮靡而不能自见者乎谓宜旁谘广访凡一州之中选择公正练达不徇流俗不屈势利一二进士尽礼虚心俾各以其州其乡民生之利病吏治之媺恶歳事之丰歉物价之低昻不时来告庶得以为因革劝惩平凖之谋则应接事机疾如桴鼓而上下逺迩无壅蔽遏塞之患矣
　　十二曰读书治心
　　尝闻仕而优则学盖仕而学则所以资其所仕者益深明公天资虽已髙明学力虽已至诣然受任于艰难破荡之余军政民事日纷如猬宜于听断余暇亲近贤徳与之讲论正心修身治国平天下之学有得于心施于有政非惟生民受赐而明公优为圣贤之归矣
　　与约斋李守论时政书
　　每见州县凡遇灾伤多是畏惧不肯备申或虽申而不以实其心只虑大司谴责并疑州县以灾伤为辞避免科催而已为民父母只当抚字存防尽其在我且今时大司屡有赈救灾祸之实政大恵若闻此旱灾未必不恻然动心于峡山千里刀耕火种之民也昨曽言司徒荒政十有二虽古今殊时未可一一举行亦宜畧畧依彷圣人好意思择其可施行目睫者行得一分则民受一分之赐矣谨条明以呈一曰散利【郑司农云贷种食也】二曰薄征【轻租税也】三曰缓刑【寛刑罪也】四曰弛力【息徭役也】五曰舍禁【公无禁私也】六曰去几【闗市不征也如放舍钱之类】七曰眚礼【谓杀吉礼也】八曰杀哀【省凶礼也】九曰蕃乐【闭藏乐器也】十曰多昏【不备礼而多昏娶也】十有一曰索鬼神【司农谓求废祀而修之此不可尽信凡有功徳于民而祀废则当修若世俗淫祀如狄仁杰所废者不可修】十有二曰除盗贼【饥馑则多盗】此十二事防来都是救凶荒之政惟缓刑弛力去防眚礼蕃乐索鬼神则目前可行更在斟酌令得中而行之可也惟申灾伤一事不容缓不徒使逺州民隠上彻将来秋冬千里可为乞籴通财赈救之备也
　　答赵传之论夏时书
　　防不鄙庸谬教以春秋行夏时之説考证辨论委折详尽无复余蕴此岂一时臆説浅见所能到一再审谛亦疑左氏似有附防唯见康节论前古歳月日时却説春秋二百四十二年无一字之差则王周正月等书已经康节防过亦不曽辨正恐或以千五六百载而下轻变古书且当更入思虑缓缓辨证未晩又周礼曽有正月之吉始和布治教政刑于邦国都鄙则亦正月证据正月之吉却周正十一月朔也又周礼正歳观治象教象政象刑象之法则是正歳乃夏时建寅之月似此则亦有正月可证矣如正月繁霜此则音政不当以正月言要之以一月言亦无害以正月言亦无碍夫何苦拘拘孑孑攻此一字以别生疵病乎大抵夏时万世之政惟三王不相袭礼或以建寅或以建丑或以建子各尽三统之义而春秋冬夏竟取正于夏时而已不必深改也
　　上淮阃赵信庵论时政书
　　某窃闻胜不可以有矜心负不可以有沮心胜者负之所倚负者胜之所伏一胜一负皆有机焉惟善于用势者能识之李愬乘王师屡衂之余深沈不露抚循士卒出蔡人所不料以计擒呉秀琳擒李祐遂成平蔡之大功愬善于以沮为胜者也李牧因匈奴屡胜之势周密不出日享士卒示匈奴以至怯以计诱致使大举入寇遂成破匈奴之伟烈牧善于以怯为胜者也夫怯与沮此最敌人之所以易我而不设备而我之所以蓄威养鋭而立大功之几常人莫之能识而智者毎洞察而善乘之然而兵贵乎精食贵乎足善师者必勤课农桑劝百姓之耕以积谷薄商旅之征以阜货省无益之费以生财优待将校厚恤士卒与之同有亡甘苦表异其财能问劳其疢疾使之感悦爱畏生死与我一心然后精加训练令一可当百自然人人效死而乐战犹且勿轻于用敌小至勿击佯负示怯以骄其心而大至之一战可以定天下又闻战贵乎竒古之善用兵者未尝不择骁锐敢死数千人别为一军每两陈交锋视敌虚实或自将或遣心腹骁果者将之以冲敌陈昔秦王与宋老生战唐兵少却秦王引黑甲亲兵自南山驰下断老生陈为二遂擒老生自是毎以自随百战百捷此尤用竒之善者也方今庙论主守然所谓守者岂坚固不出敌来不战之谓哉亦欲生聚教训练兵足食以守为战而收坐胜之功尔然此则国公夙谋素讲之规模也山林书生不闲军旅不识战陈万里来从性善学得知俊伟勲业未能一见君子顔色乃欲摭简编中古人陈烂兵法冒凟髙明多见其不知量姑以致爱莫能助之之意云尔惟国公寛谅之
　　上淮西帅黄州杨伯洪论时政书
　　某尝谓知一心与天地同其大而天下之事不足以为矣夫万事根于一理万理根于一心是人之一心统万理而应万事其大固与天地等又何得以尚之哉世之人不知大其心而徒汩于事事日以众而心日以小屈于嗜欲屈于富贵屈于贫贱屈于患难势力生死纷纶杂揉莫知纪极盍亦以天地之大立其心哉此孔孟之心于天下万物来则能名而不流于随于天下万事至则能应而不入于累非他也心大而事小心体而事用心本根而事枝叶固未尝无困穷而困穷不存于孔孟之心未尝无患难而患难不存于孔孟之心将仕之答难仕之对天地静虚而忧歳月较寻尺者不足进矣接淅之行浩然之归天地寥濶而季孟之富万钟之禄不足言矣歌不辍于匡人之围与威武不屈同一雨雪之晛消矣讲道不衰于陈蔡之厄与何为弗豫同一利贞之性情也疽环之主南子之见其太虚之浮云而耦耕荷蓧陈代景丑之言其亦虫之鸣秋而萤燐之耀旦也固未尝无困穷患难富贵者孔孟之事而未尝有所困穷患难富贵者孔孟之心孔孟何心哉与天地相似而已矣明公一心之外无复余事荐举人所欲也明公则义髙炎凉而无好乐之心势力人所畏也明公则义轻王公而无恐惧之心弃置人所恶也明公则义安恬退而无忿之心夫好乐富贵所同也而无之则凡可以得富贵者弗茍合也恐惧患难所辞也而无之则凡可以避患难者弗茍去也忿贫贱所病也而无之则凡可以脱贫贱者弗茍离也行乎富贵行乎贫贱行乎患难是皆事之大者而明公无入而不自得焉其庶几孔孟之心矣充是以往临大节排大难安四国抚四夷经纶天地之大业又何往而不可为哉某晩学亡竒尝从性善先生游获闻晦翁求放心之説又从涪陵防先生游获闻上蔡惺惺法之説又于贤士大夫闻明公刚大之心与孔孟相似广于合为隣壤不时一见慢也今性善先生呼来东南使毕其学适明公建阃于黄踊跃趋风以快愿见夫居视其所处穷视其所不为贫视其所不取士之心大略可覩矣
　　代上游相国论时政书
　　宰相一心纲纪万化之根极存焉士大夫一心植立万化之作用着焉周公之相成王也以宅心为先而盈成之治基傅説之相髙宗也以沃心为本而中兴之业建以是知开物成务扶立世道存乎士大夫一心而已相公膺眷命于多事之际不难于为天下立其治而难于为天下立其心立者非他也以一公为执持而私意万殊不为之变迁以一正为専主而邪巧百出不为之转动进退百官以公正存此心无一信而一疑断制国论以公正守此心无或可而或否扶植天理谨初惟终开诚布公有始有卒使贤人君子知吾心主于坚定而乐于进小人不肖知吾心不可撼摇而甘于退务久其道虽愚必明虽柔必强国家自今其可为矣寳绍以来大臣心过乎立而士大夫之习流于阿端平以来大臣心无以立而士大夫之习流于靡嘉熙而后或鼓或罢无复端绪趋者澜倒转而为今日之更化矣更化诚是也惟不于此心焉求之徒汲汲焉从事乎其末制度改矣章程变矣此心之纲纪不持规模革矣局势新矣此心之主张不立愚恐责治愈急而成效益以逺也今相公智足以烛万化之原仁足以成天下之务勇足以裁事物之宜能人之所不能而不矜其能无事功之累矣识人之所不识而常晦其识无智略之私矣直方非讦中而不倚矣顺事非柔和而不流矣发舒如春夏而肃杀者存敛藏若秋冬而仁厚者在胷中盖有动而无动静而无静者以为之主持居今之世求变今之俗舎相公其谁望哉圣天子灼见俊心庸端揆位盖欲以相公造天下也流形肖貎生意一机如某者夫复何憾而亦又奚言然尝闻务广明者不以一已为明而后能极天下之至明务广聪者不以一已为聪而后能极天下之至聪相公虽实明实聪亦岂嫌于以天下为明以天下为聪哉国家不幸与敌为隣其患不可胜言矣破壊我藩篱闯突我堂奥廹蹙我疆土防刘我人民眈眈逐逐不极意侵占不止也我之所恃以抗敌者强兵裕民足财与修明政事尔京畿禁旅无几堪战荆楚慓悍一衂于三京再荡于淮襄今之守长江者不过组甲被练之末而益之以归顺之余也蜀被敌祸十有余祀精兵劲卒死亡什八晩后招集习溃畏战虽癸卯辅以南师大略不满五万城守棊布戍卒星疎脱有数道并出之寇何以御之西南遏絶日费支吾诛求征已殚罅隙斯民终歳勤动未尝一饱因之以饥馑给饷无所从出善后之防良切大惧然且鸿鴈嗸嗸集泽者鲜腴畴沃野弥望荒榛此根本所当深念者至于教化泯而不修刑政弛而不张纲常颠倒等威陵替使洛阳少年复生果止痛哭流涕而已乎此治之不立也而所以不立者士大夫之心也物欲防痼而正谊明道之心隳声色薄蚀而好徳乐善之心隳已私蔽塞而行天理之心隳前日心臯防今颠沛而共驩矣前日心夷齐今好乐而桑孔矣前日心松栢今恐惧而蒲榆矣滂纲不亷察龚黄不抚字颇牧不战鬬底寮委吏莫肯官官抱闗击柝莫肯事事上下小大茍且朝夕间有以效官振职称者不过总于货寳为周身之防岂真立其心以为天下国家哉亷其顽立其懦暴者畏而戢贪者耻而革一赏百劝一威百惩在相公一心主乎至公至正终始惟一以要事功之必成而已矣又闻之士大夫以宰相之心为心宰相以人主之心为心人主一心天地之所以位化育之所以成宗庙社稷由之而宁人民百物由之而安生杀予夺当谨操纵庆赏刑威当谨裁决是非邪正当谨察识而又有出入起居饍服玩好实天下安危治忽之所系者皆宰相论道经邦之要此孟轲氏深致意于大人格君心之非盖以治天下当在此而不在彼也説纳道徳开陈仁义辅赞于从容弥缝于密勿举明主于禹汤文武之盛而措斯世于三代之隆此相公素所抱负而天下之士亦以是望相公者也某忧爱之至不胜拳拳


　　钦定四库全书
　　字溪集巻二　　　　　　　宋　阳枋　撰书
　　代上程内翰论时政书【沧洲公许】
　　某尝谓君子立人之朝不难于为天下立治而难于为天下立道不难于为天下立道而难于为天下立贤治自道中出道由贤者出尧舜之治成于十六相汤之治成于商多士周之治成于济济多士秦之士贱而治刑名汉之士惟一董仲舒而治杂伯唐之士不知礼乐而治不及两汉甚矣贤之有益于人国也古之人所以罗致天下之士至于握髪吐哺三顾三聘不惮烦劳犹恐失之盖以不如是则不足以致天下之贤贤既不我至则无与推行此道而就天下之治矣此最古人聪明卓絶之所甚急而后世暗昧治体者之所甚缓也吾夫子道可兴周其答仲弓之问政必以举贤为要语子游之为宰必以女得人为急于臧文仲知展禽之贤而不与立则以不仁讥之使夫子一日而得邦家其为治不过如此孟子生于战国尧舜亲贤之説任贤使能之説贤者在位之説反复不厌于功利横流之冲盖知为天下立道为万世开太平当在此而不在彼尔明公生于孔孟千百载之下而妙得其心谓世非道不治非贤不立材在两间非茍生而浪出皆天地所以仁斯世而资一时之用者也予而进之援而荐之推而送之扶公道以遏人欲之奔驰明正理以排私意之胶轕此诚对越天地劢相国家之至心见逺虑长决非计廹切急浅效者之所能测识矣然天下之贤道尊者常恬退而不求于人知徳茂者常持重而不急于进取言静而不躁容安而不矜心荘体舒无一物可欲五色过目而聚沫五音入耳而烦声五味适口而嚼蜡可富可贫可贵可贱国君用之则安富尊荣子弟从之则孝悌忠信是以无尺寸之援知予之阶则沈回下僚跧伏林壑终身不得施行其道非抱道者之不幸不闻道者之不幸也
　　代上刘察院论时政书【应起艮斋先生】
　　今日之国事安于屡惩喜于屡新而不知以公忠坚久持其心吁斯亦甚可畏也已天下事误则惩惩则新诿曰人非尧舜安能毎事尽善固也然一之为甚矣今日以前为不是后日复以今为非今日以昔为当更明日复以今为误譬彼舟流莫知所届国是何时而定乎端平惩寳绍嘉熙惩端平淳祐惩嘉熙壊烂阽危之国势堪几惩而几新今日事势又一更矣把握者退公正者进大贤登于揆众贤列于朝遗贤旁求于野矣合于前者今已分党于昔者今已散规模局势灿然一新骎骎乎善治之顔色矣然天下之事不在法而在心不难于更而难于守制度改矣章程变矣此心之纲领不立司存易矣职守更矣此心之主张不定迟回歳月太平无象而近功浅效之芽蘖复生儒效谬悠而劲悍峻燥之砭剂复进精神粗守元气尽索吾之国其殆矣哉明公生于吾夫子千百载之后而心法于笔削之中不观丘索而洞明国风不泥载籍而深识治体谓诛死者于前不若警生者于后建明议论断断然尊王贱伯进君子去小人内中国外夷狄亦足以见胷中宗主必欲拨乱反正絶异政殊俗之私而大一统之归也愚犹望阁下以坚定凝久之説告之于君言之于相语之于百执事以坚久主心思以坚久立意向以坚久期事功无以不治事疑曹参无以战不利疑亷颇无以面折廷争疑元忠色色要其终事事待其定然后人得以展布四体而更化果可善治矣夫栖神养性之剂尝迂徐和缓能使人心志和平气体调适精神舒畅而不见其卓荦之功况今兵欲强而愈疲财欲丰而愈匮民欲安而愈臲卼任贤登儒责效旦夕不可必得则心意转而之他此正存亡之秋尤不可不察也
　　代上谢司諌论时政书【方叔凟山先生】
　　天下可畏而不足畏者有形之变不畏而深可畏者无形之忧有形之变其象显目手指视孰不详所备而周其防故曰不足畏无形之忧其机伏众目之所不覩众虑之所不及一旦窃发智者不能为之谋勇者无所效其力自非明烛物先虑周意表鲜有不临事错愕而失其指者季氏知以颛臾为忧夫子之虑在萧墙晋人知以强楚为惧而文子之忧在君侈圣贤明察事几毎毎如此今日天下之所通患人心之所怖畏者强敌尔吾君吾相勤劳宵旰以拯其图回近臣逺臣废忘寝食以尽其筹略智竭樗里力殚乌获有如执事庚子论敌之奏乙巳备御之防委曲切至而近时云南大理之陈计虑深逺其所以周防显然之变者算无遗防矣然而太子天下本所以系属人心而负荷大器者也闻建小学于中宫矣未覩前星之有烂闻选师儒而职教矣未见羽翼之已成社稷宗庙付托尚虚监国抚军委寄未决必欲仁孝洋溢中国施及蛮貊此其时矣而优游不断天下皇皇此岂末节细故乎君子小人进退即隂阳消长之大机阳过而亢则隂之生也必壮暑炽而炎则寒之至也必烈造化不能使两间纯于阳天下不能使人人皆君子元祐砭剂峻燥异时一网打尽之祸已伏于其中顾当时诸公未之察耳大壮四阳浸盛圣人乃以壮于前趾为忧夬以五阳决一隂大易深以壮于頄为戒盖芟夷蕰崇固古人无使滋蔓之成説而迤逦消铄尤君子逺絶小人之要道客邪已去刚剂尚投得无惴惴后忧乎善諌者谏于无形善虑者虑于未着天下深望阁下早陈而夙念之也虽然不以一已为谏而以天下为谏者谏之大成周司谏之职列于师保之后宜急于绳愆纠谬矣而今读其书则纠正万民之外一语不及于王岂非徳成行修材满天下则输忠贡直不特一薛居州邪阁下举元祐谏官得荐引滞淹是以材聚于朝而成久安之治真得谏臣体也敢为天下贺
　　与刘左史论时政书【应起礼部侍郎】
　　天子以史为友虽万乘之尊未有不须友以成而必以史氏为之岂非资其直谅多闻忠告善道足以辅君仁而成圣徳也欤尝观古之史臣于天子出入起居前后左右罔不在侧録善纪过记言书动使人主戒谨恐惧而中心以守至正友直之益莫大焉是非惟其公好恶当于理笔削足以信一时简册足以垂万世人主爱重敬尚而永惟至善之归友谅之益莫甚焉三坟五典八索九丘足以通乎古四方事书侯国纪载足以明乎今道化识其升降政治究其得失风俗知其利害人材辨其贤否日为天子诵言而诏爵禄之宜议赏赐之当使四海之内吏称民安政成俗美多闻之益莫尚焉至其从容讲议论思献纳相与切切偲偲者又不知其几然则史氏之责亦既重且难矣明公气禀清明天姿颖睿幼悟夫子心法如麟编惟其清故直惟其明故谅惟其頴睿故多闻盖有涣然氷释怡然理顺于言意之表者发为文章流出胷臆践履既久日用皆春秋天子敬爱登畀史友而日亲近焉将望明公相与切磋而尽用春秋于当世也其诸使明公博览载籍而明法于方来乎明公自升朝宁犯顔撄鳞尽友之直端慤信愿尽友之谅大本要务政疵民瘼孜孜入告尽友之多闻而熟危言一奏勤恳切至尤忠告而善道豁然开悟君心而纳之圣帝明王之域者天下之士莫不景慕咨嗟谓天子得友如此太平之功跂足可俟而熟危言之誉方快于羣心怠危言之传又闻于道路此某所以惕息忧惧思一至明公之前而究言之也夫臣子进言不以听之熟而有沮心不以言之熟而有忌心国家隂隂如日将暮沙混而澜愈狂谷昏而雾转塞有能大声疾呼为天下回颠迷酣梦者惟恐其震响之不续一或沮而怠焉则天下之事危矣储建国本明公首发而屡言之上大感悟矣所以挽回天命人心之大计膏屯尚需洊雷未震章无嫌于十九上危言不可以熟而怠也君子小人之説明公主持而力辨之上意知听从矣律转气随明萌未剔疏不嫌于数十万言危言不可以熟而怠也秦羡门汉方士唐法善果老之流率皆亏盛治而损至徳今霓裳羽衣耸摇中外执简奉法之事可容已乎章华铜雀芳林露盘无非长侈心而穷民力今琳宫华靡舆议沸腾祈招之诗可容嘿乎天下弊事丝縻绵烂未可言缕惟闵雨忧旱非友纪之大讲磨乎云汉八章首以何辜今之人为言而继之以宁丁我躬宁俾我遯则弭灾当推实心而不可事文为之末既曰靡爱斯牲圭璧既卒而继之以不殄禋祀上下奠瘗则事天当用实礼而不可崇释老之虚宁莫我听则不我闻天意固难测矣而何求为我以戾庶正则畏天当先修实政而不可狃祈禳之粗此某所以望明公之进危言也外患寖急非友道之大论议乎督府新建军心所归人望攸属国家頼以无恐维扬除授遽议其私夫公与私固未可知命将推毂事无中制所以専信任而责成功也有人焉安而召之危而遣之方用而遽疑之大敌在前心懐顾忌岂社稷之利耶蜀阃久任毁誉交至夫以全责人岂能尽善得不思敌势飚忽万民离散之时劳来安集谁实使之必欲议所短而弃所长人人其自危矣江陵故帅隣国爱之如父吾国恃之为轻重善人之云亡当虞殄瘁论者反以是为朝廷之福何以励功臣于三边而慰忠魂于九京哉此某所以望明公之进危言也呜呼天下惟进危言为尤难古之忠臣激切知无不言言无不行者天子必深信之深爱之深敬之夫然后得以极情肆懐而无所忌髙帝之子房太宗之魏征是也今天子于明公眷爱方切而隆太史友内史友之义则可以危言者惟明公一人此某所以力为是説而拳拳有望也虽然夫子既以忠吿善道语门人而必以不可则止终之非无意也忠吿善道者尽为友之义不可则止者全为友之道全为友之道者其説奈何曰不得其言则去蚔鼃之于齐王之类是也或难某曰迹疎者戒于言深位卑者戒于言髙予未登明公之堂而所言如此不几深且僭乎某应之曰公坦易人也乐闻忠爱之言吾托公之荫于枌榆诵公之文于方册盖有年矣不当以疎逺自外恻隠发于天真声以为贽惟明公察其非内交要誉而垂听焉
　　上蜀阃余樵隠论时政书【玠义夫】
　　今日之用蜀不难于靖乎外而难于靖乎内不难于一乎人而难于一乎天天者非髙髙在上之谓乃事物当然之理也为大公为至仁根诸心见诸事措则正施则行惟在乎识见之明持守之固动静作息举无非天何人之不信而从患之不弭而息哉北定中原庸可缓而七纵七擒之防所当先蜀民镇抚非所忧而开诚布公之説所宜急物有本末事有终始大公四达在在流行非武侯用蜀之逺规成算乎然武侯用全蜀明公用残蜀用全蜀如信击己降武侯且以开诚布公得之用残蜀如独拔勍敌不以大公至正临之其可乎今日藩篱破堂奥空敌情日险而日张城筑固矣不无斡腹生聚几矣不无闯荡孰不以为大怖畏而愚以为蜀之忧不在于古蒙而在于强兵悍将实意未孚则肘腋腹心倍费调停也明公力扶全坤可谓勤矣而毁誉并兴功庇全吴可谓劳矣而是非交起廷言雄乌物论雌黄此又人之所深虑而愚以为至不一者人所至一者天则日用常行尤不可不于公与仁而加之意也公者存此心之理于事物未应之前而使无一毫之或私仁者推此心之徳于事物当应之日而使无一物之不爱好恶喜怒得其中仁也亦公之布也赏罚予夺当其节仁也亦公之发也用舎建置合其宜仁也亦公之推也以是而抚军班资廪赐轻重视功必无赏轻之忧诛暴禁乱小大当罪必无罚徇之怨训练精号令明威信立而仁达乎军旅矣以是而恤民赋敛徭役得时之宜劳来还定惟日不足壮者安其业老者得其养鳏寡孤独废疾举得其所而仁达于田里矣尊爵厚禄言听计行以尽用贤之仁饩廪称事旌淑别慝以尽使能之仁捜逸举遗招来俊杰以尽举材之仁穷理尽性以达仁之奥清心寡欲以端仁之本念念公则事事仁纯而体之天而不人一而不二不累于事而能事天下之事不役于物而能物天下之物则可以位天地可以赞化育彼异已者盖将防然天运而窅尔神化矣顾何为而不诚哉然此皆明公所施设建置事也我仪图之维仲山甫举之爱莫助之某之赘也
　　与文活庵论时政书
　　向侍明公在漂阳时防论当今事势惟豁然大公者可以有为彼时似防稍是愚言今之强兵不过大公赏罚从士卒之望以防擢将帅今之安民不过大公政令从万民之欲以保恤生聚今之用士不过大公选拔从名实之副以登进贤能军心服民心安士心奋此孔明开诚布公之明效也在用蜀者力行之耳不瞻尊仪五载矣寤寐色笑愈逺愈切当机鸣籁应此事犹渉乎感自观我心景慕之诚无声无臭不可名状人谓某之敬信明公者爵穹望髙为朝廷所知大阃所重耳人以先生之拳拳于进某者身有防官学生叨末第耳岂知公之心与某之心俱不为是也人生到真孚好合处自然而然非富贵贫贱逺近疎数所能限隔此世间真至第一义惟公了然洞解对痴人前説梦不得也伏闻明公用包荒不遐之道为时捜才学生炎卯亦被拂拭阃台公车得出望外感至而惊适学生在棘闱不即贡状申谢一忱惶恐知明公能利天下而亦不言所利也昔伊川先生谓韩持国言见人可举何须其求彼时太平已有此语今之世求而不得者有矣未有不求而得者而明公举行古道足以砥砺頽俗抉开公正之路功效不浅但学生少年试吏前贤谓之不幸正此日夕提醒笃训俾効绵力不致亡补素餐以招造物谴咎如是足矣今一旦遭逢不世之遇非常之恩何修何饰而得此耶益当洗濯奋励致知力行以求止于至善而不为阘茸之归此所以为报塞殊异之恩私者也他非所知耳今日所以活蜀上防全在士大夫悔咎自新同心戮力而熟玩非常之变巧愈甚贪愈深一如明公所言可胜慨怅然孟子有言其教之不改而后诛之乎去年鹬蚌之势诿责有辞今事权出一运掉如意胡不发大号施大令革伪刬雕戢贪砺顽以慰中外望治之心而今既数月寥寥无闻其差强人意惟戊已建置数事而已风俗枢纽闗系局势更新之初诚能明示教条勤戒谨勅人非木石谁不磨淬若只包褁牢笼务息怨谤则栖苴枯稊日益暵修不待回风震薄而先自颠防矣古人干旌谤木森立治世此为何时尤当恢廓招延使岩栖穴隠山囚瀬絷刍荛里巷凡可以愈危疾而回急证者虽苦口澁舌防喉钓吻悉加听受采择施行其间公论舆言钱神铜臭梱载丰槖不恤国事阘冗翫愒者汰其尤以砺頽薄庶遗黎膏血不致百漏千渗未必不转弱为强易危为安此某所以望亟图之也且公之出处固不无其他窃议但君子所为众人不识夫子茍非大无道之国莫不欲勉强扶持逮夫兆足以行而不行然后接淅命驾至不税冕此时事体不遽至是惟公深察之也某平头七十不曽与世做得一事来日无多犹喋喋妄言诚愿须臾无死以观小康之成耳
　　与南畴王使君论时政书
　　排军姚受殴其妻入水律之以法自服死刑然其妻犯盗发觉姚受不胜羞忿正谊而殴之以致入水亦可谓有羞恶之心以军法原之不当抵以死罪闻法司具上绞刑法是矣而情未也昔呉起故杀妻求大将史氏且録功恕罪盖军法与国法不同故也姚受固非良善但议法原情当从忠厚欲望明公特加原贷从窜法施行诚为允当
　　与李和甫使君论时政书
　　窃思方今一路一州一县治少乱多日整龊而日凋敝者根原于上之人不能尽知人而官之官不能尽知吏而任之能知监司则一路清能知牧守则一州治能知县宰则一县理而监司牧守令宰又以知吏为难官无吏固无与任事而不知吏亦所以败事吏无禄廪可资无庆赏可慕其日夕给口腹肥妻孥者率皆取之于民而其所以得行其愿欲者莫非防蔽聋瞽欺诳媚惑致之而士大夫以藐然一心当众枉纷遝之冲纵有十分聪哲未能尽烛况骄惰懈弛人欲胜而天理微者乎
　　又
　　窃思居今之世在上者以知言为难在下者以进言为难人藏其心不可测度言固难知也然贵贱分而意向异进言亦未易也士方未达时碌碌亡竒与稠人为伍往来郡邑出入乡遂人莫畏惮而肆所欲言闾里之诵説四方之传道交游识知相与把臂促膝共谈当世凡民情休戚吏治善否讼狱争鬬是非曲直与夫府史胥徒邪正善恶咸得其实胷次豁如也一行作吏此事大不然矣前日之忠告相与谈议论辩者缄黙矣闾里之诵説四方之传道不接于耳昼坐防事夜居邃室郡邑乡遂不可得而出入往来凡民情政治争鬬讼狱府史胥徒休戚利病是非曲直善恶能否皆无自以得其实虽孜孜求言汲汲访问百虚而一真至于闺门之内堂陛之间亦将伺顔色嗫嚅委曲而不以实告其故何也一者分位有间恐致撄拂招谴咎而不敢言也一者利害所闗恐搆是非召仇怨而不肯言也一者务为掩蔽欲倚权势窃威福而不复言也此三者今世之大患防痼坚积牢不可破欲以言取人以言决事以言立政以言责效岂不难哉然尝求其説而得之大扺君子之言主于义小人之言主于利君子之言公正明白诚实洞达言为善言积徳言循理守法言长逺计其偏为鲠直激烈古方执一要皆归于义而已小人之言私曲将顺柔佞机巧欺诳覆防言击搏言掊克言违理越法言一切计较其甚则为侮玩陵僭暴横把握要皆趋于利而已哲人洞察如见肺肝间有效力似忠输欵似信随意似顺承风防似勤敏任仇怨似了办伺意向似机警胜烦缛似忍耐不过伪为足恭可暂而不可久上之人少有惑焉根脚轻挂则圆机便捷随吾之忿懥好乐而肆其欲者无所不至矣伊尹曰有言逆于汝心必求诸道有言逊于汝志必求诸非道此辨君子小人之大法也孔子法语之言能无从乎改之为贵巽与之言能无説乎绎之为贵此察君子小人之要机也孟子曰国人皆曰贤然后察之国人皆曰不可然后去之莫非精思极虑熟究详观求以得夫君子小人之真而为去取之决果能此道天下事何往而不理哉抑又有説逺言易听迩言难察舜好问而好察迩言文公释为浅近之言固切至矣而至于便嬖使令皂胥徒其言尤迩尤为易惑舜之好察亦必致意于此矣虽然知言在养气茍存于中者一息不由乎义理之正则七情为主而心听命焉小人乘间袭之其害有不可胜言矣故曰养而无害则塞乎天地之间塞乎天地则与天地相似矣又岂止于知言而已哉古今齐家治国平天下之学不出乎是也敢以为献
　　与南畴王使君论时政书【谨礼】
　　明公敛之心散之事者曰公曰仁而已设施注措念念公仁赋敛徭役事事公仁狱讼刑罚件件公仁播政逾年此心一致是宜王气顺布千里春融有土稔金穰之祥无木饥水毁之灾矣然自首夏以来霪雨伤麦弥月未巳虽天心未必非仁而人事尤当加勉窃谓赋敛致沴之本除经常大计之外有可寛者乞止絶力役致沴之端除急切营缮之外有可弛者乞停罢狱讼致沴之由除大辟要之外有所干连乞疎放灾伤之处宜加省视囏厄之家宜加优防深虑寃滞之召变密察怨旷之伤和去几以通商施禁以阜货索鬼神以弭灾殃古人于水旱凶荒皆祷于社稷山川之示所谓靡神不举非若后世但索之绀宇琳宫而已也夫诚者一心之徳万事之本天地鬼神之所以感格而祐助者也至诚而不动者有矣不诚未有能动者也
　　与绍庆太守论时政书
　　照防本府地产全仰麦粟二种以养人民以应军食自四月以来霖雨伤麦及五六分其将欲登场又连遭大澍两江泛溢异常近岸之麦漂荡无有山田未熟者亦摧落朽壊实是大段灾伤合下诸乡体访抄劄灾伤分数申闻大司乞赐照防本府居民仅如一閧平日聊生已难自去年及今年连遭大水而今歳尤甚舎屋资用漂荡失所者甚众合行厚加赈防具遭水之家人口姓名申大司使防合于何等桩积仓分那拨赈救庶几细民不致流离逃散水潦泛溢败稼伤民不可诿曰天灾流行皆人事乖讹之所致也雨剩为灾由吏冗召衅如某衰頽贪冒尚兹蝗粟非冗员而何自前已侥幸考满不即引去乃尔躐等权摄通判职事冗而又冗今天地鬼神显然示变欲使明公知小人之非据斥而去之亦已昭灼可见伏望即日收回事权并归使府管干某更不与闻庶几可以少弭灾变民得其安伏乞台察
　　与赵大宁书
　　三纲者人之大经五常者人之大伦职教化者所当明而司政刑者所当齐一也窃闻大宁之俗父子或至于相夷夫妇乃几于无别手足乖棠棣之思朋友昧伐木之义此岂末节细故恐一切笼垢韬瑕置而不问则风俗狃于淫僻谓在位终不我责也其患有不可胜言者矣乞明加晓谕凡从前不孝不友不恭不义不顺不忠不信者自今一切改悔惩创洗涤自新如或长恶不悛怙终触宪官有常刑决无轻贷郡置佥舎所以贰州长而尽公议也贰事者或不以公为心则长正不得已而至于总其权此救弊一説也然天下之事端无穷已之智力有限逮应接之久也事绪日以繁积而智力因之靡敝则隳废之患生而总权之中又不可不通其变也近者郡事无大小一归于明公之听断宿弊顿革人称神明然贰事惟即吏之成案谨署纸尾无复可否则恐情意或隠于裁决之余利害时伏于意料之表则又不无可虑者在莫若事闗机密所当断者决之自已其或事属迟疑贵在商确者仍付议舎审订上呈而太守明别是非断以已志而施行之庶几允合公议而无乖决之失
　　又
　　官置吏固所以举事而官任吏亦所以败事何则官以爱民为职吏以害民为心官以办事为念吏以废事为常官以省事为贵吏以生事为喜毎相反也自明公下车恤民驭吏懽声若雷可谓得为政之要领矣夫下民词诉一就案责本以收侵贰之权然吏案既专责民词则权虽不移于官而复移于吏彼其饕餮心胷谿壑肝胆得厚者公其私予轻者曲其直亲故者出仇怨者入求不满欲则淹延抑遏不为申理而民始受其弊矣莫若凡遇民词其或片言可折加霹雳手立决之其合与追防者着令佥舎即与当阶取责及时呈押太守详酌是非可否速为施行庶几民词不为舞文弄法者所困而佥舍亦免徇私操弄之弊民不乐与官为市此当世之通患夫民所不喜市于官者官之偿直不得其平也非官之偿直不得其平吏之因縁除尅不胜其弊也公爰自下车凡买民一物酌时酬直允极公平固非其它损下益上者比然出纳之吏占吝犹昔或公支而私除或予初而靳终或零取碎偿以淹其期或挂欠对逋以欺其久只如比者药物支缗先有二千除尅加之主者递相赢掠是致以下货而敷髙直官司但知责其不堪不知其弊端有由也又日来上供银色官价固已酌平支予未必尽实况后数目出入不无夤縁乞自今官买民物悉宜公平令民自操量度权衡并及时对面支直庶吏欺无所肆
　　又
　　发奸摘伏贵于如神断制予决不可使便僻侧媚窃闻而得知之也近者凶渠逮狱人人侧耳明公以恶未贯盈法从忠恕固理之所当然而脱桎梏者宣言以货免浮议徴籍虽言无根稽不足信谅然亦恐属垣之耳或聆君子忠厚之言假公以行私是未可知也但望明公今后黙审曲直断决在心案牍一成划然裁剖如掣雷流形迅雷逸发人人不及掩耳又安得议其是非邪
　　又
　　下之所以奉上吏之所以给公不侵诸官必取诸民未有毁其家倾其私而用之者也比者商税亏额戒戢务吏明公非不知时有衰旺则课有盈缩遂不过防小人乘时衰谢因以肆欺故曲矜之尔闻胥曹不体盛意遽至厚于有求夫専阑津司目前取给无非仰之商旅一旦或有重费安得不避名匿货否则重作横敛以偿其所用是欲责课之丰而愈见其亏也欲乞自今课颇亏只牒务取责具析如灼见果有欺弊即加断治庶免以私害公之弊
　　答御史李楼山书
　　窃闻庙堂急务在恢故疆谒陵寝愚以为当今所急者生聚教训以厚根本士大夫积习渐染私欲成风三十年矣在位者刚恶之与柔恶均为害民如欲天下平治在乎守令得人而择守令在乎监司得人盖守令者养民之本致治之基监司则又守令之表也本根既固则精神折冲何往而不济













　　钦定四库全书
　　字溪集巻三　　　　　　　宋　阳枋　撰书
　　答门人王复孙教授
　　所谕役役考文应用空度日子不曽靠实防得疑难回思沱江有进而今则退足以见贤友力行求至朝夕思念忧勤之功某披缄详玩见得贤友尚未到至理地头夫沱江讲求是知今时居官是行天下万事万物只是一个道理如考文应用无不是道无不是学贤友既司教职便是担当此事不是分外了朝廷立教官以养育人才是他合下不以徳行举人而以文章进奈何他不得教官只得承天子之命尽心考察使无负其职便是道便是学况举子时文亦是发明义理若他胷中见理不明笔下便不是当只是他説得而行不得亦奈之何有司观其是非亦可以知我之是非互相长益便是学矣非必一一读书诵诗然后为学也吾人事事如此玩心将来凑合通贯见得万事俱不是分外而泛应曲当皆得其宜便是一以贯之小大快活矣于退何有如应用之説亦着至诚尽心依道理做方寸无慊足矣何必以为烦乎若一件厌其烦只防好的做学便于此欠道便于此缺方寸便不快活便不与天地相似今人多是如此所以少到地头某向防伊川先生欲救大学之改试为课専修徳行而不尚举业因激成纷纷盖先生合下便要人做圣贤事业自是用心好然此顔闵以上人方做得今才无激劝便只懒残如何废得他举业当今只好于举业之外别立徳行一科精择而优任使尚文辞者渐渐消化则已日乃孚而元亨利贞矣某曩尝与文云山言之于明新堂长之时文以有拘不能行亦甚惜之所谓靠实防疑难未知所疑所难者何事此两字有在诗书上见底有于行事处逢着底然后皆有个道理以通之则何疑而何难且知险知阻是难易简便是他道理张弧载鬼是疑后説遇雨便是他道理行事则于日用间事亲从兄事长使下待人接物一一皆以此理酬酢何忧空度日月而不进乎天之所以为道只以一理溥万物而无心圣人亦然夫事物在天地间亘古及今扰扰纷纷无穷无尽我只当以他当然之理应副他去莫使此心随之而靡道如此某只见得如此若曰天运神化此圣人力量有事而勿正可也
　　又
　　来书备言应酬轇轕随事酌理此元是学天下事有正变好恶醇疵之异只防把我所见所能随分应对不容防好的而废不好的也且如此埋头排遣却莫忘了我良心善性并学的大义理自然不错路头稍暇则又将此心専一靠在圣贤谟训上必有大长进矣谊儒侄书写平日易説附以已见来求正某今载心力亦衰而目昏勉强随其所写解释去中间煞着思量但文字来往终不及对面説一过为洒落两有所拘只得如此
　　又
　　方今好学如君防人中心惓惓神爽飞越有非修阻所能间者外间有议某与君坐迂滞不峭厉卓絶者姑亦从之来书尚思沱江朝夕相于此事此亦将迎一端不必恁地计较某毎读杜工部黄山谷二先生诗如言时序百年心及老色日上面懐情日去心叹其立志不明感伤嗟戚难以入道夫子言寒往暑来而嵗成日往月来而明生天下何思何虑圣人吃教人如此如今学者不必思前虑后只恁眼前对副令与道合便是了当将凑鬬成就便见一以贯之往古来今同一轨辙吾友识见髙明所以及此
　　与黄循斋书
　　天地隂阳有体有用若只顺行都做一般左转有何作用须是干左转坤右运方只防交方只防变方只防生成万物万事万化男女一乾坤也人身血气荣卫脉络一乾坤也观诸身则知乾坤矣且以躔度言之随天左转者常星也逆天右运者五纬也若五纬亦随常星左转则决不防有变动灾祥吉凶造化亦可推测矣又如礼经君与夫人交献罍尊在阼牺尊在西君西酌牺象夫人东酌罍尊便是阳顺行隂逆行之义
　　与宋东山书
　　近又有双峯五行先后次序图説某亦见其不必如此此公学问粹明不知如何亦然惟辨证江西拟议周程之説为得之自太极图后今时煞有图象出了不知叔季乃有许多龙马文只是不曽见其有包羲神禹周文者出不知是如何
　　答宋东山书
　　所谕自壬至丙方觉无所谓顷刻丝忽之愧此则尊友信道之深行道之果欲罢不能而至如此敬叹敬叹至于步月林下心无一事想象道体恍然若游太虚不胜其乐便是曽防暮春舞雩咏归气象然道体不可想象更在实见得分明实见得至到则太虚便是自已心胷何止恍然若游而已哉当时曽防见得了行不至所以先贤言其巳见大意吾夀卿既到此地步岂不能入其域耶林下步月最好验夜气世人于此时都只酣睡全不惺惺夀卿如此自得诚所忻诵但恐只见得静中静更须识静中动又须认得动中静则昼夜通衢无非林下之月而林下步月亦无非红衢紫陌之所在矣曽记向有数句云若人大智慧耿耿笼中灯若人大福徳飘飘海上沤若人大方便一一空中雨此虽释氏语亦如知仁勇三者不相离着于一偏便不明备今私及之吾友谓与天地相似此是説大易之道唯圣人方了得今云顿然见得与之相似恐只是胷懐洒落萧然豁然不胜其乐若如此则不与之相似如惟天为大惟尧则之文王不识不知顺帝之则事事物物无一件不相合先天而天弗违后天而奉天时方是与之相似是甚麽様大某则诚所不敢也昔上蔡见二程説天下何思何虑程子与言固是有此道理贤友却道得大早后来上蔡云被此一句壊了二十年吾友莫只是容易防过否
　　与苏坤珍书
　　四书既能熟复则亦必有不知手舞足蹈处矣始入头在循行数墨记念成诵其中在精思潜玩触类而长务令见得先贤解説之外无限好的意思浩荡充周而于日用常行念念持守步步踏实自知俗人所同欲竞趋共走者渐渐毫毛之轻而吾身稍稍见圣贤地步但只见得明便猛勇着脚更勿回顾左觑右盼世间旁蹊曲径尽有悦人境界只是市井之道非我行坐歇泊处才目动心移景象随变恍然莫知所从则进修之功终不济事所言诗传固佳不知孙表所得者何事大率正变万殊只情性二字而风赋比兴雅颂各随时随事或可直陈或当谲谏皆流行一正理而已无邪不只是作诗者思无邪而诵诗者亦当思无邪方得不然诗是古人言志底何益哉所谓不能无疑且阙之防来防去疑者终亦不疑矣只须取其为我用者深玩潜体其余错误差舛不必深较徒费工夫虚度时日大阃之招已辞之矣某嵗晩健忘岂升堂白众时乎到只是此道要致知力行而已
　　与袁峡州书
　　承问某有何著述庸谬衰頽安敢妄有议论又见今时图像解説自为一家者甚多深惧斯道渐有薄蚀湮晦之患所以对人缄黙不乐腾口近来李侯求説易此书洁浄精微如何着语窃闻判府于轩冕一边不甚作意非真有所得何以至此但着武已髙与皓首青衫者不同圣贤仕止久速亦惟其可若当进而退恐未尽善但能富贵而志山林随事酬酢与世间扶植正理不致蛊壊尽有济益最一件要是汲引后学养育人材尝见南轩在荆湘与文公书多是説学校及人材可进可望先贤用心如此峡郡人物岂无可与语道者苐某未得而知之矣
　　与赵明逺书
　　人生世间光景无多而汩没利名蔽囿缠缚自少至老只在大黒暗中啾啾杂杂未尝见一防光明所谓醉生梦死意何为耶纵做到师相无伊傅周召之功勲瞑目之日与草木俱腐有谁称道爵禄贵显既不闗已而方寸义理不明则有大可忧者在此某日夜兢惕惴惧不以底事累其中者也今时士大夫同我则喜异巳则愠谀顺者易合而固忠告者难入而疎此君子常在野小人常在位士大夫全名髙节者少而玷缺玼瑕者多也
　　与族孙恪书
　　收书熟读无非切已实见得义利公私之判但其间限界欠倒断割截所谓十二时中无违道伤义之事颇觉大快如曽子吾日三省亦须自觉有克不尽处深自省察学者当于念虑一萌之初剪絶私意只令向中正一脉里行莫待到事上方觉便是悔亡意思至于事上恤民难可兼尽前书正説今时势要一事亦费讲明但人生天地间须要为民物作主持既已弹冠筮仕如何不事长如何便不仕得夫子歴聘诸侯孟子辙环天下便是板様只是善观防通以行典礼仕止久速止于至善如诺阳货之仕之三子之告骖灵公之乘见南子之礼皆是事长之法至谓武之愚不可及盖嘉其仕于卫乱间闗之际能委曲周旋而不失其为臣之正今时长官未必至于大无道不过催科聚敛开利源重征役损下益上此等要在平时忠告善道使心志相孚或有委折宛转曲言利害然后斟酌而行又须善谕小民使知所行之事大非得已若汝不从恐别有不恤之人务行一切必重受害人非木石宁不感动由是中行告公便是寛得一分处也荆公行新法明道至诚恳劝愿公勿做不顺人心底事荆公曰感贤友诚意使明道久于世新法必可谏止惜乎诸公攻激太甚遂使荆公一切执抝贻祸当世易中酌损之纳约自牖两句诚万世事长恤民之要法要在熟玩而力行之也乃为之箴曰人秉良心万里包括心有动静该贯事物方其静时虚灵湛寂公私界限精明别白应感而动理欲萌蘖同行异情遂判得失以静制动何事非得动而忘静为事物役求则得之罔间食息放不知求蔽固没溺愚智圣狂相去丝忽危哉微哉圣言不易致知力行兢兢朝夕
　　答伯强侄孙恪书
　　领恵书知用志之専烛理之明而力行之笃天下道理诚能如此下功夫求之不忧不到圣处所谓悟前言之太易便是唤醒了便是上蔡説天下何思何虑被程先生一言觉二十年用力错底意思今世人日日在易道中只是泯泯纷纷醉生梦死有觉悟之时只乍见孺子入井转首便都是内交要誉一串出来所以夫子言君子之道鲜矣所言公私义利有如黒白全要用心刚见善明此诚要领但亦要有委曲和防处而治家治国便有难直情径行处盖家亲而天下疎家难而天下易帝降二女而能嫔于虞舜必有至善尽美底道理所以周子言大哉舜也兹其试矣纳约酌损不只恤民事长用得齐家治国平天下皆有这様处其务学唤醒则侄孙今时巳入此境何愧之有更在力行吾已见侄孙欲罢不能之方寸见于出言着笔间矣如有立卓穷神知化宁无望乎
　　与文活庵书
　　所论人事衮衮本心期望者安在某谓世间人事如水流不盈物生不息春秋冬夏昼夜时刻去者混混来者纷纷无穷无已只是纷纶轇轕之中此心常静可矣此圣人能事事物物者也向日明公曽説定而后能静诚是吃学者于万事皆防説止如隔烟雾如隔窗纱所以闪烁不定更如何防静心既不静万境变迁七情驰逐相与鏖靡纒防有困而悔悔而觉者有乍觉而遄为所引去者有终身蒙昧全然不醒者某尝思世之人所贵所重所贪所求不过富贵功名膏粱声色文绣田宅金寳而已夫盈天地之间惟万物此天地富有之大业也而天地曽不之有人与天地相似而乃欲有天地所不有而其间得所愿欲又不过天地富有中之毫厘丝忽耳亦何足以为贵重哉惟天地不有其有故无所不有人欲有其有故终有所不能有人心本可以包罗天地而乃为天地之所包罗人本为万物之灵而乃自为万物之一物斯亦可哀也已今之驰骋角逐于利名富贵之塲者便如春华韶丽纷敷锦绣烂漫莺花八方轮蹄大地轩盖艶罗绮沸笙歌红衢紫陌懽娱游燕鬬妍媸角髙下较优劣称意者矜夸不如意者羞沮饫寝酣梦自道日日如此一旦风雨作恶红落成径緑暗涨天人迹沉沉园林寂寂益伤感而増悲戚耳达人大观便无此事公久到地位幸以向上一层指教之某向闻公言大丈夫须要淫坊酒肆皆去得此却是説成就了地歩某谓方得其门而入便随波逐流恐又是天津桥上防弄狝猴也且欲恁地斩絶待扑杀了四强贼却洞开门户如何向来沈晦见和靖问子见南子尹云不得不见沈曰先生敢见否曰不敢问何故曰只为某未到磨而不磷湼而不淄处某深佩斯言以为学生当随分量渐进然易中如闲邪存诚成性存存虽地位中人亦须要无时不谨也长学生忝荐无非乡之大老道徳文章薫陶渐染所致苐此事易以骄人趋造函丈望砭订愚顽令立深雪坐春风小小学生防赐瑶翰训诲期望如此何以谕其感耶所谓根本于一亷推行于一勇此二字未易承当更当反求其实勉而上之求以仰副盛心至于心诚以求之才力以充之始始终终敬以将之之训此又小子狂简终身行之者也
　　与黄循斋书
　　喜闻九重眷遇日隆一日何天之衢方将坦夷四达惟至理融明定力凝固超然大观一毫无以动其心爵禄可尚也而不可贪也富贵可有也而不可懐也宫室之美妻妾之奉所识穷乏不容忘情也而不可得我而为之也称美之言誉徳之辞可闻也而不可好也贤能者举之用之委之任之不必待其有求于我也愚不肖者逺之黜之絶之不必谓其异于我也异我而是舎已从之可也可行则行可止则止无必行必止可也可进则进可退则退无必进必退可也万事纷纠而一念真正之不移万虑交集而一心正固之不易人欲至此消矣天理至此安矣学力至此定矣君子独立不惧遯世无闷所以处大过者也双端之贻明公赠以财尺纸之敬鄙人复以言
　　与宋东山书
　　尊友乡约讲説极有功于后学然这般处极淡极深极难卒解要他立脚入头须是他愤悱自来求益方好如强与之彼亦轻视防置不以为贵闻蒲漕使招来甚佳古人抱道守素必待其求必待其问然后以序语之彼未虚心徒然为説便几失言而迂腐鄙执之名往往由是而起此道之所以不明不行也后辈明敏聪慧者甚不少只是着意时文猎猎诵圣贤纸上语才讲得些便道已晓了殊不肯潜心研究所以退省其私不曽行得一句一字原其所以都是举世利名相靡相尚师友讲磨父兄教诏妻子期望朋友里闾称誉赞叹不出乎是引得人心飞扬驰逐无一息停如何肯信性分中至徳至道是干父坤母分付来底他既不肯顺从父母之命却要在天地间立身只道父母寛慈都不管共为子职的一分不知将来做甚折合此某日夜浩叹无可如何而汲汲自照已身恐有人亦如此为某浩叹也承知科举文久不作且不觑有以见求道甚切味道甚深欲罢不能气象夫功名利禄直身外事有道者视不义之得真如浮云但古人不能忘情者只欲得君得位施其所学而已某毎拜书尚以此相勉者只欲尊友得时而进上慰夀母之心下副苍生之望耳非谓兄贪于此而从为谀説也所谓好猎之心又似不同好猎是荒怠私欲科名本是正上蔡只不合説礼记利乡举所以程子言不可与入尧舜之道病痛在利字上非责其应举也
　　与东山宋夀卿书
　　唐虞成周九徳三物之教却是上之人尊尚此以教人故人人自幼至长安其所习徳行修而人材盛至夫子时则难矣春秋方趋向功利夫子专尚道徳速肖七十真可谓狂澜之屹然者而顔子独称好学则顔子岂特七十二子之学哉志学圣人而已惟志学圣人所以只在心性上理防于人心惟危全然斩絶了择乎中庸一善则拳拳服膺亦不止于怒过二字夫子举此以答哀公亦必有意以某观之喜怒哀惧爱恶欲虽均为七情而末后三字最重浊为人心深累若欲变化气质当先从事于此次第当初顔子此处已轻却只在怒与过上作功夫便是曽子三省夫克已当从性天伦理处克将去人各有所偏须自防检不容执一论也后世只是学问文辞太胜义理全无董生能识之而时不见用所以功效不着这处亦有些天意在本朝硕儒辈出亦是聚奎之气使之斯道之传自濓溪始至文公而极然其始也可以扶持治世其极也又徒载之空言尤可慨叹台翰尾间一前言一往行须将身体认实践极是要不知后来有闻而踊跃者否若夫伊尹之志顔子之学説时止如此须要真到这地位是甚次第贡禹毁庙説汉儒议多丛杂难攷证只须用文公中庸追王太王王季文王章句或问解説一段极是分晓诸家都不及此之精明也尊友合下元刚果只客气稍胜今既善自变化便是横渠上蔡辈地位更沉潜涵养又有胜于此者二三友用功悠悠往往只是名利之习未尽夫子言我未见力不足者盖为仁由已心一专主便是但只恐理欲交战不真信得道理过则不免夷犹嵗月后辈则十分向时文一边自是难説然恐亦有自然解悟者出也
　　与文活庵书
　　学生领教帖贤回与防之意备见于辞训诲期望与师父教诏何异后生晩辈幸遇如此当拳拳服膺欲罢不能为逺大计岂容轻效世俗喜于进取而不思天地间圣贤事业哉防赐以神丹感甚幸甚尝闻人有内丹方服外丹谓水火相济耳某独居静心不为不久然血气早衰已在中嵗今稍窥见圣贤门户未有进入而筋骸四体若不相随故时需此以祛疾冀少假之年终闻至道非敢有意炼气希真之事也昔伊川尝合药与人有时自笑曰以此济人何其狭也然只做得这个事亦与先生今日之意相类
　　与袁泰之书
　　惟潜心进学必已得其门而入矣本经自不容不精究但勿止求为科举之学周官乃姬公治国平天下之法制然皆正心诚意中一理流出须于文辞义理向上体认圣人之心见得莫非天理流行异时此身得君行道便举而推行便是周公事业若其不见用则亦可施之于治家治身家与国元只一理只规模有大小若能使贯彻多少快活今人读了専用诸时文身与经自为两途有何济益如论孟都是説心法治法大学中庸皆然诗是心之吟咏书是心之典则轨范春秋是断案易是包括总统心性之书改头换面都只一理人能于周官制度认得治心修身之学煞是进了郑解尽好防只尚有时复出于一已意见非圣人豁然大公处其论荆公之失则皆得之井画一事亦难考大抵当时只説王畿一处可经理如秦川似亦可行其他土地不齐恐未可一一经界只如仙郡如何用此法只周公作经不容不如此立法当以意通之难为执着也某所居之对舟车民庐閧然成市虽掩门横编耳根啾匝因思青城山后有隠者三十余年人莫知所在或为樵者见之归语众共往则岩间留句云数株松栢凉无限一沼芰荷清有余若被旁人相问询老翁今日又迁居有似自家意思而某则不愿学此也
　　与黎世英书
　　伏惟山间静适西畴南亩之余涧禽幽吟野芳散馨开轩展巻真乐融与足以极天潜地洞悟万物之理而与圣贤豁然大公之心契合防防此贤友之所得而某亦以是期望欣幸于贤友者也时文之学不过一年可成每见吾友衮衮俗事不得相与审订商确今欲出而又阻算来此事何日可了天地间纷纶杂揉日复一日只要心不累着接物而不为物所物应事而不为事所事如斯而已大纲是自修进学防至理于心而着之于用功名之念未去则以余力习文章此亦游于艺之遗意富贵在天穷通有命只防信得过与信不过耳勉之勉之
　　与子侄言浩气章
　　养气一説观程子浩气一章是见得孟子十分透彻知其为坤学故以直方大配之防其兄弟与门弟子讲论于此十分精明而屡言之文公只为上有缩字故云以直养气然自反而缩只是自然当理之直恐非以缩养气大刚直三字似是浩气本体且防坤六二直方大便见得此是三徳大是对小而言刚是对柔而言直是对曲而言其不言至直而言以直则伊川尝云如治世之音安以乐乱世之音怨以怒语势当如此文公云直字连上句则直字似赘似言直与刚只一般既言刚则不必言直以某观之夫子言好刚不好学好直不好学则刚自刚直自直别是两事不相重复虽缩字是直然缩亦是义理自然恐非所以养气气本直矣若更将一个直来养他则直自外而气本曲矣安得刚大又以直养却似告子义外之意且孟子只説我善养吾浩然之气则善养只是涵养培养存养如下文必有事焉而勿正勿忘勿助长便是如揠苗助长便不善养耳若以直字连下句则是气本曲必须以直养而后始浩然恐非浩然本体且文公云盖有甚不得巳而当时亦不以为十分端的只为连个缩字后来文公于尽心章论游氏之失有曰至大至刚以直是孟子论气之本体则又以直字连上句所以某见得如伊川説方稳
　　与黄循斋书
　　明公春秋虽未髙而疾病防痼与衰頽等经营四方全借膂力坐困弱质岂胜丰扛如真诚恳切言之九重圣明必深加眷顾矣然后穷理尽性怡神养气斟酌饔飱以时调爕必可破拘挛而引遐龄也某笼鹤喜脱而气血就衰无日无疾子舍漫劝加飱岂容强嗜疏食菜羮随量易足惟耽羡义理无穷精思熟玩愈知其好于坐作语黙动容周旋必欲求止于至善而尝不免过与不及之偏老将至矣为学如此令人长慨数十年前用心之差而虚度嵗月也窃惟今时圆冠方履极情致思于科举之学而自已性分絶不加意所以文物盛而人材稀治道日衰时事愈促此时正宜讲明学术徳行为先而所急者不在时文当刋剔人心之蠧引之于圣贤迳庭于夫人动容周旋心思好尚察其受病之处痛下针砭俾或有用不然春花秋妍娱情悦目弄倒世界正坐于此
　　与教授王复孙书
　　世间聪明俊防非无顔闵之徳性游夏之文学亦尝备厯险阻艰难造次颠沛至于擢科筮仕浸溺于名利物欲之场道机变为趋时以圆转为了事矮牕残烬生柴菜根如隔几尘而读书守故歩者便为羲尊禹凿道之不明不行可知而贤友书书言问学之不进言言叹事业之不修岂特寥寥之晨星哉道与事不相离动容周旋逐处便是只有精粗显微大小之间随遇而中将来必有防万有于一元合散殊而无间者某衰晩无似欲尽日掩闗静观我生泝源徂流而柳絮欲停风不住又复一笑而起四顾无可与言则亦聊复尔尔
　　与前人书
　　君子以一身应天下之万务至中而止由敬而入中者天理之当然敬则持守此心流行乎一中焉耳性中仁义礼智发为孝悌忠信百行万善莫不皆有当然之则所谓在中也贤智过之愚不肖不及焉中只在也其运用酬酢动容周旋尝难于得其中者不知持敬而已敬也者荘肃谨恪耳目手足心思念虑无一轻茍焉斯有以见夫所谓中日由之行之至之终之其始若拘牵钝滞矫激迂疎及其渉厯之久应接之多持守之固自然物来能名事至能应毫厘丝忽动与中防而不容为言亦可谓小成也巳矣夫道不离乎事事不离乎中中不离乎心停停当当浑然自然心诚求之虽不中不逺矣古今无二道圣贤无二学愚不能过为之説也醉独醒浊独清大黑暗中一防明敬以此为希尹喜智慧笼中灯福徳海上鸥方便空中雨谨借此以为希尹勉希尹乡之善士也登戊午科同避地于白水相与讲求圣贤之道朝夕不置力行而笃信今将趋阙调官嵗月久则讲明疎求言已助予斯之未信何敢以告人輙书已见为谢涔蹄野马无益髙深姑致所爱敬焉
　　与族孙恪书
　　屡防言收放心之説足以见自觉已私为累欲克去之而力行求至如此予向从性善游诲以读程氏及洛中诸贤性理之学及朱文公提撕惺惺之説继从莲荡学易诲以只于日用常行求之由是见得功名富贵诚身外事惟性中天理是靠实合从事处其初甚觉走作间断有时不知不觉又入他处去元是心中私意未尽所致觉得入此学须以思无邪为先然后继之以毋不敬的功夫盖心应万事天下无一件不是自家当为的只喜怒哀惧爱恶欲易以移人须要见得此七件如何是正如何是邪如何是酌中的道理觑得分晓方可主一无适毎事做教彻头彻尾才思量不到便差错行去不好处了最闗系利害处是一已一家亲旧所识穷乏势要不可断絶极要照顾令合于中才无情便是木石死灰才有情亦易走窜去不好处所以圣人説人心惟危道心惟微惟精惟一允执厥中惟危处是要审思精一允执是要主一无适而力行孟子存心存此者也求其放心求此者也此事言时只是如此惟体认践履须十分下功夫初学非十年不见效如贤侄孙亦须五六年方有所得待到更事多致知久力行熟自然见鸢飞鱼跃戾天跃渊圣人顺万事而无心天地溥万物而无情的境界然后可以晓防同归殊途一致百虑天下何思何虑圣人之言是实见得而笔之于书不我诬矣夫子予欲无言又是极底一层无为而无不为无至而无不至到此处广大汗漫非片言尺牍所能通要是彼此相近同坐同行于出处语黙日用常行应事接物随处讲明然后两有长进今某块坐一方杜门养疴而贤侄孙宦海萍浮千里相望谓之何哉贤侄孙能人十已百人百已千必有自得便中见示以慰老懐
　　语门人王三应书
　　南方之强以柔胜刚北方之强以勇驭勇南方失之不及北方失之太过皆非中也不流不倚者当不偏于南亦不偏于北矫如当矫揉之矫过与不及当矫之使归于中也又论鸢飞戾天鱼跃于渊曰鸢嗜攫之禽也今自下地飞而至天自然顺风势而游扬不待用力胷中自见舒畅鱼贪饵之物也今自深渊底踊跃起来水上非是使然心中自见欢喜防他戾天跃渊的时嗜欲俱忘了道在天地间昭著分晓人能用力学到中庸之地自见他有妙理即是此意
　　诲炎卯
　　曽防言志浴沂咏归异乎三子自是他见得夫子之道不行于时莫春不寒不热红稀緑暗童子冠者是天真未漓气质淳厚正是尧舜之世前非三皇后非三代泰和极治无以逾此先儒以为有唐虞气象夫子毎乐尧舜观川上之叹便自可见曽防于诸人务进之中独得此乐夫子喜而兴之此章与吾斯之未能信相类然防只能言之而已故孔子于门人只言顔子好学大率孔子之教以务内为本其于利禄不欲贪泥惧学者以此而失其本心尔
　　诲谊儒侄书
　　知读过国风夙兴夜寐吟哦上下得性情之正便有永歌长言不足的气象若更读得雅颂毕时虽手之舞之足之蹈之亦不足言矣国风虽是变而人心淳厚至正开口絶无忿戾怨讪可以见当时人心而因以知先王之泽沦肌浃髓当初是几多涵养渐陶以至于此非只取其词章而已也今人所谓好诗只是写景状情脍炙人口否则工于夸鬬謟谀取宠于世而已康节言自从删后更无诗非知道者乌能识之侄所谓以戈舂黍功夫到时黍自白只要持久坚忍而已承问某自得之学某向从乐活莲荡二先生游畧闻一二语言心心念念持守思索如醉如狂莫知涯际后来都觉得从前做的事多只不是不知那时如何如此近来窃见得盈天地间富有大业万族万类改头换面纷纶胶扰于大气中天地只做包褁包定随遇对付元不费力所以生万物时只一个生便了亦无许多生了后来的节目故易简广大圣人之心亦与天地包褁的则子一様应酬事物只用一理付将去元不劳力其著书立言只理上发出后来人思索之却有许多蕴奥防义圣人説时元不计较到此今若不大定心胷包定万物徐徐接应来者醻答去者恁他却要一一将迎如何了当又一様入身去万类万族中东窥西防贪南爱北志意走作而物欲纷起便似红尘紫陌花栁嫣妍歌台舞榭逐处殊异我更轻裘肥马挈榼提壶驰骋赏玩少间时异景迁风雨摧落一向岑寂更无些子意思纷华中须见得索寞境界冷落中须识得温暖气象便能了当世间没要的事而此心方防到天理流行处也









　　钦定四库全书
　　字溪集巻四　　　　　　宋　阳枋　撰
　　书
　　诲少箕炎卯侄昻
　　向来曾説见得天地一个大裹万物零零碎碎尽在其中相争相靡相夸相耀各自见他别有世界可喜可乐而不自知特沧溟中一浮沤沙砾初何足道那是如此説正欲侄軰大做心懐令与天地同其广漠则自见得世间万事万物都不济事则心体静虚豁然大公仁道流行无边无际富贵利禄金珠寳贝屋宇田宅顔貎容色青春芳年纷竞驰逐从此剪断想后来所存亦畧见得是如此屡观来书于言语觇之矣此知崇之学也今既脱得此一边了却又湏于事物纷扰轇轕之中观之防通以行典礼春夏秋冬生养敛藏富贵贫贱浮沈利达少壮衰老饮食起居凡人情之所不能免者都一般一件与他接应酬酢令各得其宜各适其所而于应事接物处把前日髙明广大道理牢守坚执随宜区处而终不为他事物牵引帯累方是裁制得宜便见仁义凖则只是恁地更无不知不觉被他纒绕唤去做拖泥拽水的事矣所谓随而不随方不失为随应而不应方不害其应便是能定能应无将迎无内外此则圣人于天地相似的意思不是禅不是仙如此应来应去渐渐熟了便见得化而不测的气象似此下功方是有用之学所谓妙万物者亦初不离乎万物也若都齐遗了天下万事万物则学要做甚只是如今学者先要见得大本用十分功夫通贯合为一心之主大本既立然后生枝出叶开花结实撒出做不妨若心中初无此道理一向便要应事接物漫説于此要学圣人终只走向错处去做终身终无所得当初圣人教人自扫洒应对学去此是教初学小孩时事只縁孩童未有大知觉所以教他且恁地习去到他强壮觧悟时自与至道相防今侄軰既有年嵗当是大学成就之时不容更如此下功却从源头理防而散之于事事物物方得济事吾向来所言为知崇説今所言为礼卑説当初不言此一叚意使侄軰先穷究天地大本一边做然后合匝若知崇礼卑一时衮説恐又晦而不明烦扰紊乱则学不成所以又似与前贤不同者此则劣叔各有见而如此不欲拘于先贤之法门而要归一致而己承报及读诗传不觉吟咏之深夫求道亦如此未见道时只知浮世浊俗日夕所见似当然如此既见得至道了外面纷华便不干事所以行起坐卧云为动作只知参前倚衡都是此理静时如醉如痴动时如颠如狂凡作一事做一件必诚必敬盖心志精专用功缜宻古人事为多如此今世忽畧怠慢穷智力以求利所以见人诧怪他元不知其味不见其好也且如今时得一件古者制作便十分精工妙宻今人做他的不得便可想其不是一朝一夕草草仓忙的事今人读书便要及时省觧了当便要即日成圣成贤一不如所求当时舍放了如何学得大学中庸孔孟事业侄軰既有自得更宜精进此是自家心中独自晓觧的事不可与旁人説的亦不容着语虽着语亦不道得那妙处喜处自乐处终是説不得肫肫其仁渊渊其渊浩浩其天鸢飞鱼跃然是费形容了学如元凯徒成癖文似相如止类俳独立孔门无一事只输顔子得心齐亦必有间而及此开一侄亦煞进日夜与语甚畅快而有文公所谓説得太快之病天地间事不是一言片语可了禅家道大千诸世界普见法王身他説了曾做得甚如今只是力行能行得些子便有些子道理看人着力如何今人説做得一件是亦自好细思之一件事亦何曾都做得是只大纲个穏煞有未是在若太快説了将来便是不用功只成穷禅
　　与谊儒侄昻书
　　官事本不累人在古人是行所学今人只为不曾致知所以觉得反为人心之害去年黔中収侄书説小儿资质固好只恐为官事累今到此观之果有此意思此皆是未做官时学力不充见识未定一旦登仕版便随波逐流莫知主持今日日为他防检病痛颇磨得分数将来也是四十嵗方説得成就只令他就两考求教官逺阙而归十分下精神读书数年必有自得亦趂某未甚冬烘可与讲究耳今年杜门谢客把从前书仔细详玩见得越越难説难行越越下吃工夫而道愈精愈宻真见圣人立卓殊不可及又恨休官不早悠悠过了数年矣但血气顿衰亦觉光隂不多不知更进防分苦思与侄相逺不能日夕相近动着便説有时合当商量处甚多过时又多忘去纸上写归的能防何乎然心中所言笔端亦莫得而尽甚觉此地孤单只湏良朋数人相与订议庶道有所开广则乐何可言进可侄自是通晓明悟如侄与谈义理时下亦明知好处境界才言语落时又世俗名利没溺之态即复如故将来只是畧晓得恐行却难也若要大叚晓得须是十分痛将旧习扫除文公所谓从头拆洗然一畨亦不净且做十年説却须有得今人学得深知得实的人只开言出语动容之间便见了侄见性未必似进可侄时却深潜反覆然后得之所以便有服膺气象此尹张久暂之别处也某若西归只于山林村落潜心玩理求所未至不欲更泛泛悠悠坐失难得之光隂也某见今时煞有图象讲説了此学极是支离散漫后学必多讹误甚为斯道忧如今玩圣人之言惟日孜孜犹未见其当来本心是如何才见些子小小径路便跃如其中观喜呌呼作天来大世界唤人共看囬视数千年上圣人在何处某日夜为此惧所以不欲赘一辞于圣人经书只求为深造之学耳况世俗各有议论是其所是丁寜痛切言终无益讲説一事甚非叔之本心也近来便看中庸大学语孟否向时己晓得的今又不然了侄必自知之此学时时不同年年别有好处
　　与袁峡州书
　　领翰擘缄不徒故人之情隆厚其实亦足以见方寸静定学力至到令人景慕今时位望稍髙则辞未免有富贵态公谦谦有终非真自得焉能如是来教谓某留有余不尽地歩以遗后人似有未安古之圣贤仕止久速一惟理道义命是听岂复商功计效观孔孟顔闵曾雍便自可见某嵗晚叨冐便是造物不使过有所为况值时艰职守卑贱一件做不得漫食君禄实用自愧投闲置散乃分之宜存留地歩非本心也公心志恬退殆与某相似长令郎今嵗登第季驹已捧能书盛事一时萃聚然亦岂公用心谦退以塞此地歩防大扺积善之家必有余庆道理自然如此但积善者初不为有余庆而为之耳承知防得数秩书不虚度日月且自觉嗜学不衰鸡鸣而起不知年数之不足甚善甚善此意与发愤忘食乐以忘忧不知老之将至相类必髙明洞达一疵不存然后説得如此亦可以见教一二俾得以继踵蹑足同此乐否人生到得不知老之将至便是仁者不忧知者不惑勇者不惧分量某亦畧窥见此形象而行有不至殊自慊怅切望诱掖教诲之某意虽不在仕进却欲与同志之士讲明义理之学庶或有晚軰乐向此边则异时亦可助扶正道开淑人心亦不为素隠而无补于世也
　　又
　　相望千里江山隔人然声气应求有非逺近形迹之所能间此心亦不知其所以然想君子方寸均同此也忿山欲泽名塲利肆滔滔归徃不可御遏而契文悠然见南山文公言复小而辨于物是大黒暗中忽然一防光明逈与众别如契文襟期又岂止一防光明合下如此融透更愿涵养精进须到圣人无复境界某虽不日见睟盎顔色而每于辞气间决知能了此事如今眼前殊未见知而好好而乐之者某老矣无得欲投闲就僻更读圣贤书数年而时事未寜迩来局势又改不知秋声复如何只顽跧随分临时相度而己不能预为谋也近上投簮之请甚非本心顽軰不知人意却以光泉壤之説外自纷纷某谓挂冠求迁秩大是贪名自家既已不要此物是事都不计较便了何必更求人知邪此世人之失而儿軰乃欲效之亦足笑讶
　　辞平舟聘礼书【程都大名逄辰】
　　伏惟明公自建台至于开阃西川之士所以缋画殊勲絺缯盛德者充箧笥而盈几阁矣某腐火宵行敢近太阳飞邪惟明公持一定力而消危疑西蜀生灵倚公为命时迈其福则亦舆人之所乐道也某无一营营掩闗倦坐忽寳翰与殊礼俱来光宠华焕惊喜加集启缄伏读知君子用泰不遐遗而録小善于时事艰棘中创见盛典令人感慨兴起但某暮景方得师余三十年痛自鞭筞而乌头力尽病痛百出加以衰朽侵凌目昏健忘实不堪表仪后来之秀文公反小山操正为素隠者设某非敢膏肓泉石惟聪明不及前时道德日负初心视影崦嵫分当置散耳光霁融明必能悯而谅之腆仪不敢只拜敬就来介回纳名樽跪受荐尝但恐十分醉而光风一片飞耳鱼腹之南洪云垂天某父子得以相依陟此晏嵗开春曲望畀小学生奔走于前一缺彼时尚得支笻负墙与立防杨之雪至幸至愿
　　辞余古愚聘礼书【名晦四川制置】
　　兹承用上敬下专介赐缄曲有招徕之命且欲使国人有所矜式阁下求贤髙谊薄日月而齐霄壤矣某有何学问足以当此曩者曾闻性善度先生教以天理人欲界限不过日用常行随事省察服膺二十年斯之未信记问之学何足为人道邪加之崦嵫峻迫疾病零丁去嵗健忘目昏今兹足膝挛急正朱文公所谓无复强健之理某摧頽如此只得分安闲适委顺俟命实非隘轩冕轻后学以为髙也寳帖敬用袭藏腆仪不敢只受谨再拜授来介囬纳隆暑渐至歩足当骑边师老矣更冀感励将士茂立殊勲慰君民重望凭楮僣越伏乞钧照
　　与文活庵书
　　明公迹欲藏而道弥显上新美治化思贤侧席华职宠加温防促召在明公一毫无所加但生民熬熬日在膏火镇望先生道援斯世席之康荘南寜云萝烟壑恐非久焉依恋之所也某自顾摧頽与世乖谬日望温风庐月欲伴幽姿小草娯昼其间不谓化炉穹壤又归埏埴钧播中莫自隠退静思活庵胷次一理融明八荒同宇随物付予成象成形益足以见某之固陋寒浅恍恍然自觉如彻帡幪乐不可尽为感不足言也但恐一溺宦海把握不牢不无俯仰驰逐之迂濡首观頥失此良贵益用战惧昔伊川言今自供职只第一件便做他的不得和靖谓只当时起来便错了真儒大贤尚且如此不才何人敬当以理自守益坚初志黾勉奋发求进此道听其所成庶无负知遇而巳
　　与蹇晋堂书
　　某徃桃源寓居有灵岩一寺洞彻山后小溪清冷自洞流出寺亦髙敞幽邃可以娯志可以玩书然百念俱灰生此浮世无一物可欲只有一个性理是靠实受用欲得可共商量数軰共话防趣而不可得掩闗兀坐无言度日而己伏观来书立志髙孤见道明彻力行静定滔滔逝川有此特立人哉肃容企敬懐不能己继而静念天地变化草木蕃天地闭贤人隠皜皜易汚铮铮难全醊糟扬波既非圣人之道危行言孙全身逺害亦有良躅夫子仕止久速之规孟氏就三去三之论简兮之咏考槃之什绰有鸢飞鱼跃之天圆融和防左右逄原君子果无入而不自得也世道轇轕百累满前何日瞻晤一吐浩荡乎
　　与宋东山书
　　启防先天三画八卦图説所谓四正乃东南西北四方为四正故乾坤坎离为四正卦兑震艮巽便不是四正了其乾坤坎离谓之四正者翻来倒去一卦只是一卦变易不得故曰四正其震倒便是艮巽倒便是兑所以大过中孚頥小过便是两卦翻转作的便与乾坤坎离不同又中孚是厚画的离頥是大的离小过是厚画的坎大过是大的坎则四卦又是坎离之变乾坤变不得所以为大父母到这里坎离便不是乾坤矣两图方位似亦各有意未容便咎覆梓之误也文定八卦只言巽艮半用乾坤不用与文公坤犹半用干全不用不同抑别有见乎
　　寄示谊儒侄昂
　　昨赵传之书云易上下经卦不等对以反对算之元只上经当十二卦下经当十二卦亦见其用心好学却更令看上经当十八卦下经当十八卦隂阳爻防数皆等亦足见易之自然也近収黄都运书见教宋夀卿反乾坤二卦图説干后三画属坤坤后三画属干乃隠然之否泰他以十二月建律吕相生推之亦自好却要不用火珠林配纳甲法以为差误所以黄先生得得来问盖火珠林坤卦是乙未乙已乙卯癸丑癸亥癸酉夀卿云坤初六当未六二当酉六三亥六四丑六五卯上六已他要配成乙未乙酉乙亥癸丑癸卯癸巳所以见丑卯已属干是隠然之否卦他却未晓地右运之説黄先生则以坤下生故自酉至亥亥而丑卯己未亦差讲夀卿书尾又引麻衣易当于羲文心地上驰骋勿于周孔脚迹下盘旋此是戴主簿伪书文公所亲见而作文辟之矣夀卿未见文公説故引用然未知四圣人如何分心地脚迹又何驰骋盘旋也此囬黄漕使书已辨之矣
　　与宋东山书
　　纳甲不足以比禹文惟权其轻重自是如此然姑以拟其似云尔况以圣人在时斥去纳甲而不用乎大挠作甲子那时便有支干了圣人自晓得所谓治厯明时当时只付之羲和成周职之太史算来亦不创出于汉儒要此不必深辩吾人如今只是用心于内力求仲尼顔子乐处曾子忠恕一贯使心中义理如日之中天则六合之内不遗防小容光必照无徃而非日之所到也向伊川见尹言明説得一句是则令更涵养嵗月易过义理难穷直须要到精义无二何思何虑处若才见一义便执定论辩一二年尚凝滞不消亦一件病痛也乾坤坎离为四正此自康节及前贤皆如此説只以先天图中墨界子不正子午卯酉之中亦看得好但康节谓数常逾之不必乾坤坎离正端在墨界中譬如重庆府主岂必在重庆千里之中帝王都邑亦如此却须唤帝王所都为中正方得若用墨界为中则兄以何卦当之千万不必于此枉用功夫论纳甲事某不是道尊友无攷证亦不是要存近忘逺但尊友所説是律吕相生耳而纳甲又是配六爻法若言起厯自是用律吕相生若言纳甲又当从配六爻法两不相妨而不相合便如伏羲先天是定体的易大禹九畴是尊阳抑隂之易文王后天又是日用之易却不容伏羲之书执定其説而以九畴后天为不可信从也易学有多少千门万户曲学名家亦无不皆通则有醇疵偏全浅深而已尊友更数年淹该通贯涣然氷释怡然理顺便无这般拘碍那时胷襟与天地为一百家之説嘒彼小星亦无庸为言矣毎辱惠教虽不能熏香再拜未尝不肃容整襟荘诵字字句句玩而味之时一展玩以自警省来教谓一语不及毋乃以为不可教胡为发此言也岂贤友之心与气尚未平定乎南轩与文公书有云谓其怠而不敬与夫因循不敏则可若谓有意逆拒人则内省无是也来教有谓读书辞殆有怒髪冲冠之象理之所在心平气定而出之可也某安敢过分南轩但以前贤朋友之间毎每如此窃慕效之而乐为尊友道也夀卿言干上三画属坤坤上三画属干为隠然之否泰于此十二月建律吕相生中得之足见用功之深亦是一议然文公启防言成数中之七九为隂中阳似与夀卿言乾卦上为坤合至生数中二四为阳中隂却与夀卿所言坤卦上为干异后来文公与防先生言杨宗范説元亨属阳利贞属隂説得不是干之利贞是阳中隂坤之元亨是隂中阳干后之三画是隂坤后之三画是阳此却更当消详也夫月建自未而酉酉而亥至丑卯已序则然也而纳甲所配则地右运也己作图上呈矣但律吕相生法与八卦纳甲各有攸当如先天后天虽不同而用无不合文公与李方子説火珠林是汉人遗法后鲁可几问卜筮恐不如今之火珠林文公曰恐亦有这法如左氏所载支干纳甲配合似不可废如遇屯之比不用屯辞亦不用比辞自推一法恐亦不废此道理则火珠林亦未可轻议也夀卿言今古治乱昼夜皆否泰之运实为之亦有此理但有乾坤隂阳消长而后有否泰若举天下万事尽归之否泰则六十四卦中只否泰为主而不知其实乾坤为之恐寖失易之根源否泰元则文公屡言其有未尽处不及详覆夀卿又言能于羲文心地上驰骋不于周孔脚迹下盘旋此乃南康戴主簿伪作麻衣易之语文公常与可学言不知心地上如何驰骋此足以破其妄矣
　　与谊儒侄昻书
　　防和拙作俱善读易书懐几句极有至理到尾间一句尤见彻可与入德矣伊川谓和靖更在涵养敢以复告某非世所谓恬退者日日汲汲于此道恐嵗月之不我假决不为枕石潄流索隠之事耳所附数纸俟仔细看之惟是传注当时各据所见所闻而言岂能便合圣人之心汉儒虽号近古己有不可信处何况后来自非圣人复生岂能上通千载如洛中诸先贤及文公乃是理精义明故其言可依据虽不举合圣人之心亦不逺矣
　　又
　　比承附到伯强书而贤侄谓思无邪之难此不过念头初萌时着功夫便似船开头乗水脉様到是行处十分要照顾两边令无触碍直待泊得安穏方是所止处所言欲字善恶相半是矣又谓多恶少善算来善亦未曾少万事万物皆有善恶存乎其间天理人欲同行异情循天理处便是善徇私欲处便是恶也可欲为善欲善而民善欲诚意正心修身齐家治国平天下欲无言欲行王政何徃非欲何欲非善夫子言我欲仁斯仁至矣只欲得好处便皆善己所以七情不可去一只要在道心惟防上着意也
　　又
　　既于性分义理用功己深觉得胷懐浩荡活泼又当详悉讨究九经一遍观圣贤心法治法立经陈纪规模法度所以防人情立人极与世迭迁逓降不拘不执曲尽古今事物之变与夫天文地理风俗之异物产之宜其间推迁更改淳漓厚薄治乱兴亡之故一一看过使自心通贯晓觧然后见得为国为邦致理制治自有时措之宜如此方为有用之才有用之学不然只做得个谈经説史秀才与坐禅入定一般有事到面前便排遣不去圣人谓观其防通以行其典礼不是观防通便了须要行其典礼方得系辞焉以断其吉凶不只系辞便了须要断其吉凶方可夫子又言居则曰不吾知也如或知尔则何以哉学者须要自家了得人事分一日得君行道须是使天地万物四海九州含灵动植我有酬酢对副他教各自顺道理的着数手叚方得如此了方只説得用之则行舍之则藏方只説得穷则独善达则兼善方只説得如不可求从吾所好曲肱而枕之乐亦在其中仰不愧于天俯不怍于人若犹未也只是瞒人自欺为有愧怍亦多矣侄更勉之
　　答谊儒侄昻书
　　所谕性命之説甚见用功深至以某观之只是孟子道性善一句压尽天下万世论性之説无复可议盖自太极而观故有隂阳理气不可偏倚然理则自无所谓恶而气则不无善恶之异但太极所谓隂阳之气亦皆是清明淳厚的到得付诸人处各自地子不同便有善有恶所以前贤谓之气禀之性然此又是孟子下一层若孟子则直説继之者善未在成之者上説所以万世无理气虽同得于所禀却于向上的数层别了譬之传神渐模渐差不是当初真的了生之谓性告子只于人物生处便鹘仑地谓之性所以孟子后面用犬牛人折之便自窘了又何疑然气禀大率是隂阳寒暑有正变昏明清浊并人之父母情性气血资质各自不同却用太极説不得
　　又
　　来书言父母性情气血用太极説不得此固是他地子不同然末世气数亦与上古时别且自数十年来何曾有隂阳和顺的一年乖戾舛讹都不是熈熈怡怡时节加以地气四分五裂人生其间汲汲孜孜于利欲之塲昼为夜思都是物欲孟子夜气之説到此亦难讲了此事都不容説也防先生易説刋亦无妨然此则文公与先生讲论卦爻的言语防先生所得不在是也且如向来二弟问自强不息先生云你午刻要睡时振脑不伏睡便惺推去便是自强不息先生盖得易于忘象忘言者矣
　　贻炎卯书
　　闻汝得韩帅举次任便可求教官用功读书穷理必有进歩也世道纷纷澜趋川决立脚者少今时正如百万众人罗绮纷杂胶胶扰扰逰于百花园林锦绣巷陌春风骀荡光尘飞扬髙轩大盖朱轮玉騘冲奔戛击悦目娯心莫知所止却不知春树尽芳年减人散马寂景变象移有何着落古人谓万事看悠久只有圣贤与天地相为无穷耳余则浮花浪蘂剰紫闲红旋开旋落济得甚事吾祖宗世世积累故浑厚善良之气钟萃接续子孙多有贤质汝与开二亦可人意只是要力学力行诣彼道真入见圣贤了当巳身复以传子孙而及他人此亦是仲尼顔子乐处一件事也我熟了亦欲挂冠退休若更陈明甚觉失了本心此却待为汝言之耳丹药时亦服数粒颇觉有益然全是尽心黙坐存养则血气不至顿失也
　　答王三之书
　　雷风恒风雷益之义且如雷声自空而下被风更送他来如坠在人面前使人震竦便生恐惧修省之心所以为益也雷声自空而下被风却送他逺去其声渐小人便视以为寻常不生恐惧修省之心所以为恒也尝在鼓楼下听便晓此意当击鼓时适然有风吹送鼓声来震撼只在人耳傍便是风雷益之义当击鼓时被风送鼓声去其声渐逺而小便是雷风恒之义又曰离为阳卦而隂在其中坎为隂卦而阳在其中此是阳中包隂隂中包阳之义曷不观之火乎火之光明可以照耀四方八面而火之中常黒莫能自照是阳中包隂此离中隂也曷不观之水乎水之深澄湛然莫见其底有人入到水中开眼却见水底分晓是隂中包阳此坎中阳也又曰先贤论天命之谓性只是与人説影子要人自去讨究盖命是无极之真二五之精有生时付与我此道理则谓之性
　　寄谊儒侄昻书
　　两次収书即言观心煞是长进更在勉旃如今后軰少人才都是无人倡引之所以如此侄资禀正当可以入道只是识稍迟记稍缓亦无妨此和靖所谓将来保得者不知启防等书己看得熟未若前相与观者既熟更看伏羲一见河图如何便着乾坤坎离居四正兑震艮巽补四隅大禹一见洛书如何便次得九畴依彼次第如五行皇极有些道理易见其余畴当时极是难着此便是希贤希圣之一法门不可病其难不可空放过向所以説易有几多重数看了一层又一层髙在未易了下也某只在西湖九里松闭户玩易及看诗传不曾谒朝贵不复有所干求仕进灰冷唯小儿咨咂不已谓姚着郎云考致仕有赠典及泉壤此专求教官归更忍耻三年而入山林究竟所学耳近到文考功处渠虽事佛而于易学大非世人所见此一日问离卦中如何有网罟小过如何有杵臼夬卦如何有书契咸之九四夫子便説得许多何思何虑至屈伸相感一叚出来足以见其见到识明用功极深非常人比便是希圣之学某畧随见答之文文亦以为然
　　与前人书
　　昨所疑数事间有索之过处易学只看卦是甚卦究其名义大概了其六爻虽各随时取义然终不离得卦毋又只顺圣人言辞语脉求之便得其正亦不能执定拘前贤所解若有不通须玩究却只要平易不要﨑岖深逺不必背畔自为之説如夫子彖象系辞传是多少分明显著若説道理断只用夫子为凖不过详明之而已易元无出于圣人言语之外者只是力行求至行得一尺是自家的一尺行得一事是自家的一事行来行去到那快活时和前时讲不得的也都晓了若行处有阻滞扺碍亦因以见我所讲不通不明处易学二百余家当只详看伊川晦翁所言便有八九分明了众説只须猛省一观不必人人与之辨析如入通都大邑看珠玉绮罗文绣铺席处处熀耀花眼乱心到底只有正当靠实一两铺只主意于此买卖便了安能徧逐眼界遮拦令尽乎侄年己如许才见圣贤地歩分晓便勇力进歩且直截去源头坐定了徐徐纵观四方八面尽不劳心劳力便是登东山而小鲁登太山而小天下气象若今时只埋头章句文义煞然有旁蹊曲径万水千山到几时钻得尽此是十四五二十嵗时学来只得濓溪与李初平説话便如此所以某言千书万纸不若对面説一解为活卓也今既各有萦绊只务见是行终有到处
　　与谊儒侄昻书
　　此畨煞有晓解精进处更极致其知而力于行道无终穷愈玩愈明愈求愈有盖一爻一象该天地万物之理假使心思虽穷得至却未曾遇得此事亦轻易过了又复废忘一旦事来又无以应之所以学者只大概説得易而终不能用易也圣人心与天地一六十四卦三百八十四爻皆是方寸间事敛而为一散而为万随处随足随应随当目视耳听手持足行无非自然学者须要十分用力推究把持玩味纵未到得以一贯万亦防有五六分浸浸不己岂不涣然怡然矣乎勉之
　　与谊儒侄昻书
　　所言干健之学安敢到此不胜赧惧但拳拳自勉希见此气象而己所谓肥遯之心甚胜则某实欲志嘉遯之爻而未能肥遯者合下超出利名仕进之表不与世相接如某则奋身塲屋猎取科第但见世衰道防志愿必不得伸毅然投簮实非得已嘉且未能岂肥也哉老而益壮此王复槀之言可以警衰起懦却入圣贤阃奥不得贤侄自言读书之功拈起放地昨防希尹惠书正説官事埃尘都不成学某答云吾人防学壮行公既自科目中出职司训导身居幕府所干何事正当于日用常行泛应曲当件件物物以当然之理酬酢令无愧于心即便是学舍是不为更于何处作功夫若必待闲则合下莫染吏俗如顔闵様方得贤侄且欲架阁易起看春秋某谓易之理随百骸四体不呼自来不求自应左右逄原如何架阁得且易与春秋相为体用易便是春秋之体春秋便是易之用明得易则晓得春秋明得春秋则易在其中矣侄谓春秋真出于圣人之心法微显阐幽为可惧大概得之矣盍不思夫子得易之妙用耶夫子得尧舜禹汤文武周公之传于千百世之下不得已而作春秋寓刑赏劝惩于一言之间精微妙宻曲尽当时之人心天理而警省万世之人心天理无非阐造化明王法揭中正杜邪枉扶人极于天下后世此圣人之大用未易以管窥蠡测言语尽而文辞释也防夏不能措一辞劣叔谓非不能措辞圣人言近而防逺简而博浅而深不容一毫有所增损虽欲措辞多见其不知量只得黙识心防而己所以伊川终不肯解释畧説数条以开后学煞有好意思在文定不得已而释之其间尽引伊川之言其余皆叅帝王之法文公尚云但不知当时夫子之意果如此否则此书当研精熟玩而未容开口也劣叔近徃常德正与长儿评订一二今吾侄偶及此畧述其懐以冀沉潜玩心也所言俟求僻静教官一再消详夫嵗月易过官尘扑人终无暇日某以为或再防也钦定四库全书
　　字溪集巻五　　　　　　宋　阳枋　撰
　　书
　　示侄昻书
　　近来见得六十四卦三百八十四爻无非干之为虽改头换面取象取义各自不同只是一个乾道变化得恁地所以一爻便有一天理才天理处便只是干两间万物万化虽隂阳四时山河大地辗转生出然都是干健为主当借他面貌模子变化使形色散殊羣分不同而己只如人一生有多少胶胶扰扰的事元只是一心对付将去对付得成时只是一个干若心才不健处事便不成干所谓健非强猛勇敢之谓信得过看得彻行得竟处便是虽顺亦健也某见得如此行有不逮毎勉欲及之心力向衰照顾或不前如侄以为然望力行之漆雕开吾斯之未能信而夫子悦之盖信是真实信得过便不脚前脚后照东照西彻始彻终便是打得闗透时气象宜夫子深以为説也六十四卦只言九六不言七八盖九六则能变七八变不得了元下半截属亨亨上半截属元下半截又属利利上半截属亨下半截又属贞贞上半截属利下半截又属元循环无端不见其始易变易也随时变易以从道也道即易易即道如何随时变易却从道若晦翁在时此也着问不知当时门弟子如何亦不能疑难及此辞变象占是就以言以动以制噐以卜筮上説观象玩辞观变玩占是专就卜筮上説圣人説话横来竪去都合道理看易不可拘执当以类推譬如父为子隠子为父隠此只举一义若类推则君臣夫妇兄弟皆然如陈司败问昭公孔子只得对以知礼干健二字千难万难不便体得或学者能立脚做去也只做他坤顺的至于干健则未及也广是平铺的大是包上下四方大司徒广轮之数便是个广故广生则归之坤大生则归之干又曰广大配天地大明终始几句是易之大纲领下只説六爻一元一嵗一月一日一时皆然自始至终自终反始此事甚大孔子于干之彖言之岂可容易闲看过伊川取辞不取象亦未安盖有象之后方有辞以明之圣人取象只举大纲的如干终不只是这天与龙及人君两三事象有言圣人者有言君子者有言先王者亦只是举一义以为象便如画卦影子一般错综之法只是三数之五数之甘节伯夷叔齐也苦节龙逄比干也愚夫昧易而不知非不知也不能明之也才士口易而无益非无益也不躬履实践也童防有易而不露非不露也无人导之也太极日日判两仪日日分若理防得面前的便可理防得圗上的理气妙于无迹其体由象数而立象数显而易见其用该理气而神或谓乾坤生六子当初画卦时元同时生只是既画之后方见得是乾坤生六子
　　与宋东山书
　　近得观友兄易学一二如干自是有许多様説话但尊友言之太详不便説得那一个干如伊川解文公尚云説得人事尽好只是本卦爻未着实盖逰骑太逺不免失中军将也古圣人合下便説出那卦説中那爻后人犹自解脱不得所以先贤人一一疏解己説尽了只有些子未周致处更从而为发明之便好若要旁蹊曲径一一推穷寻究令无遗逸是多少言语虽极心思费辞説万万千千终説不尽而我反敝精敝神而支离蔓延矣某之学只是见得一句明便要行得一句到才行不到终日忧悒求其所以不到之因而必要至之徃往解説疏畧而于前軰议论不能遍阅亦自知其有寡陋之失矣
　　与黄循斋书
　　伏拜寳翰之来整裾荘读如坐春风曲防戒召俾承謦咳曷胜忻怿今之世望穹职尊不以富贵自髙则移气养体孰肯笃志斯道纵有意翻阅亦不过资舌本懿文华而已去圣贤岂不邈乎迳庭耶吾乡不以轩冕累其心而有志希圣者惟明公及文赵而已然年皆半百遭值时艰胷次大负抱久矣巻而懐之后辈利名纒防不肯摆脱闻一言半语以晓解心性此实大可忧者如公力可成就晚俊盍择其气质可与语道者罗而致之食息言语歩趋皆有所养异日成就出为世用必有可人意者此性善先生素志而不得遂者也公以为如何某比到此时获见学斋惜其登舟临别不及细叩所得防惠类藳亟启而观见其论河图数九乃本之鹤山正与税巽父所论不同疑而启问学斋云曾见魏立齐説文公晚年亦如此改正图説矣但某却未之闻抑未之见也启防乃性善先生所刋亲为之防未曾説九为河图加以希夷康节所传亦不如文公之语意学斋亦尊所闻而然耳似此便是后学无所折道终不明矣
　　与赵传之书
　　来谕云学问是静中涵养为第一义令人竟日欣然此便是文公静观灵台妙万化从此出的气象贤友识见广大自得已深云胡不喜但又云体騐省察随所发处逐件整顿则临事读书都觉有力如此却是涵养而后体认意似倒些所谓圣人将许大始终万物着在艮卦上以静为本动为用恐着在两字未莹八卦之义皆是自然不待圣人安排然终万物处亦不都是静煞有作用在自出震至成艮都是运动流转无一时停息如秋敛冬藏防他敛藏亦多少用功着力所以圣人言贞固足以干事干是十分用力在艮是时止时行动静不失然后其道光明静中元有动也夫子仕止久速便是如此前贤以明镜止水比圣人他终万物始万物便去了寂然不动之心毕竟形容不尽贤友言屈伸至崇德数语某都要如此看髙意以为如何文公赐祖师帖中语贤友看得甚好足见大有长进矣某老矣掩门兀坐于十二时中观三百八十四爻焜耀流转就其间求干健不息之理而捉摸不得徒切浩叹而己圣人迳庭逺不可到
　　与赵明逺书
　　比蒙谕诸儒训解元有説未尽处足以见极深研几用功精致但天地之道纷纶杂揉变化消息无有穷极自是先贤不能以言语説破伊川道説得七分算来有七分在后来文公备论详説亦只到得七八分万万千千如何説得尽如今只于先贤説了处与他疏解己大费辞元无穷尽况未説到处乎自强不息之语易説而自强不息之事难当一日之间多少事为能自强不息使件件纯乎天而无一毫人欲之私终竟一日便是日至如此存心煞是功夫力量方见得易之难行所谕虚心静对忽有所见便是复小而辨于物须是有懽喜活泼处了至于乍见隙光俄复失之便是未能自强或作或息又被私意引去矣然见得失处煞是好了可以体易矣其坤卦谬论只是説一卦都是坤顺当初如何有战野坚氷之戒盖是隂才一些不顺便有此害人才一些不顺便凝固物欲坚不可破疑阳而战野之事其随时取义自是不同然只要一个顺便无许多不好事文公谓占得坤卦便是大吉之卦则坤本自好何常与阳争只为沴气激成方不好阳生于下已是有朕兆以阳健而进势欲消隂老隂凝固嫌阳之来自是战何疑之有
　　与前人书
　　伏领赐翰句句谦卑自牧想判府作此书时心和气平融然天理之流畅更有甚人间富贵爵禄在方寸乎自非观象玩辞深有所得己自知之而人所不知安能如此台意之所到亦某意之所到曷胜喜慰忻怿邪所谓知四十九年之非便是豁然大觉悟云卷而日中天雪消而春四野文公论复其见天地之心有云如大黒暗中忽然一防光明便灼见天地之心判府七七四十九年一旦解悟非七日来复而何然此心元只在我不是今日方讨得只从前有些遮障未能致知格物被世俗昏昏引去如醉如梦今忽被书来唤觉见得天地广大圣贤事业本自如此乐不可言矣昔人有云我向大罗观世界世界只如指掌大虽则幻言亦有些意思但向大罗时却不是便了更要与理防
　　与前人书
　　判府玩心羲编妙极阃奥天理一説不徒言之知之好之而且乐之自非识见髙明洞见天地万物之理与吾身出处语嘿周旋动作同一流行同一运行安能及此便是身到长安四方八面道理交贯千门万户逐处洞开令人倍万喜悦虽则如今己到地位然便须委曲周折仔细与理防过向有人以谯先生见得见乃谓之象一句则三百八十四爻都在其中问文公者公云此只好説话三百八十四爻中有多少事在须一一与研究始得今判府既得其要领更望详其节目
　　与前人书
　　喜知官清事简留意易书今时不以好爵自縻而笃志好学者如判府文广史二贤皆能不以富贵累其心而求为圣贤之归蜀虽占危残破而生意不絶者以有此气脉充壮之耳天地间贤人君子所聚便可卜旺气向时明道先生见横渠不存而横渠门人寖寖雕谢以为闗中旺气衰深有可忧后果有西师扰乱天下骚动学士大夫闗系安危如此今人只知安逺之防在武功而殊不知有元气者为之张主此独可与足下道也但今时易学不下百余家皆能释字义讲爻象説道理而迹其为人则徃徃与易不相似则其所言未必真知易惟伊川易传言人事最切晦翁説易于卦爻义最精而二先生非茍言之实允蹈之后学于此折焉可也连辱教章言言以学为事则知义理之心胜而富贵之念轻矣昔伊川谓谢公师直以运使而能屈节问一主簿为深知易今判府即其人矣
　　答前人书
　　易惟乾坤二卦是天地健顺干断不可一毫私意议惟上九言有悔夫子言是以动而有悔则只説人到干上九便退有何悔若坤则于初与上致穉隂极隂之戒然以坤之本体求之则坤只是一个顺亦无坚氷战野之失自二卦之后则变化生生却多有悔吝凶咎所以夫子言易有太极是生两仪两仪生四象四象生八卦八卦定吉凶则或吉或凶却在八卦八卦相错之时所谓两仪四象只是纯然健顺之气那时未见吉凶在卑意谓玩易只须于四圣人卦爻象辞平易思量去使纯乎天理之正勿以后世人伪私欲参之并勿引惹背意方见得三百八十四爻都是洁净精防而吾之所以日用常行都自有纯然天理一脉平平坦坦安稳快乐所得彻头彻尾时是甚次第更説甚王侯卿相与夫释老升仙入定惊动天地便是剥之硕果不食伊川言剥于上则生于下人生至此上下与天地同流岂曰小补之哉某因判府屈己好问之笃率易言此便是濓溪令二程求仲尼顔子乐处所乐何事也
　　答赵传之书
　　所问河图生成数相乗为四十五生极于五成数至九合而言之五九合四十五及一年中八卦各得四十五自是可通大扺河洛两图是道之体用凡所谓道无出于此两图之外者莫不皆通愈求愈有只是要入身子体之为难只如孝弟二字一日十二时中有多少未尽善处须要行得似曾闵充而至尧舜方是极头来谕震干巽艮坤兑变而坎离不与亦看得分晓然兑震巽艮凡两卦倒转成一卦如頥大过中孚小过文公以为皆是坎离之变頥是大的离中孚是厚画的离小过是厚画的坎大过是大的坎则坎离未尝不变更细思之近来熟看双峯五行生出次序并金陵拟议周先生二程先生之説其释周程则善矣五行生出之次如邵子天开于子地辟于丑乃水先生又岐黄书论人之生也男先生左肾女先生右肾都是先生水其金木土圣人言其气双峯论其质又言程子未见濓溪太极图更当详思熟议也闻执经问道者甚众此尤当今仕进者之所无然某窃有一説姑以见意夫光明者聚蠧之阶铮铮者招怨之府有明伦之主而人情舍此安之此固慕羶懐德不容却去但谦谦有终劳而不伐功而不德归美从长无形一言然后为至希夷谓名者事物之所忌宜深体之所谓一阳至六阳疎宻始难终易之説甚看得好晦翁与门人亦曾以疎宻处为难説足下既言六阳则六阳亦然阳固难长易盈却方盛时已有衰倚之隂之盛顿然便在眼前却不知如何亦如此先疎后宻又春分卯中秋分酉中与卦不相应这处亦难説康节如此言时必复有意干凿度亦是一件文字但易书除希夷康节伊川晦翁之外或得或失中间亦岂无是处又如朱汉上辈亦有好处亦有不尽处惟麻衣易是南康戴主簿所作晦翁己辩其伪此却不必读也
　　与税巽父书
　　伏覩启蒙小传自图象至卦爻及上下经皆不离乎九仰见用功精宻之至益用降叹但其间畧有可商量处序中取扬子云谓文王重易六爻此汉儒之误前贤己详辨之矣恐更不必引用后学必生疑惑也河图虚五与十闗子明文公虽曾如此説却别用起一义以图观之则未尝虚也下又言河图洛书十无位洛书则可言十无位惟河图则十随五在中所以文公启防五与十相守而居于中则是有位矣所言六极与五福同居九畴此是洪范所陈耳箕子亦不敢分明説六极是十洛书分明除却十数今既言易学只当据图中见在説所言文王谛玩洛书而作后天邵子止言乾坤交而为泰坎离交而为既济置干于西北退坤于东南长子用事而长女代母坎离得位而兑艮为偶又曰震兑始交故当朝夕之位坎离交之极故当子午之位巽艮不交而隂阳尤杂故当用中之偏乾坤纯全故当不用之位似只言八卦交而为后天文公亦如此説却未见因洛书而作后天之法象也所画竒偶图竒图甚穏偶图二属乙十属癸此两数俱归坤今乃止言离巽更有説否十数盖乾坤鎻了头尾而六子居中也生成图较差他处尚未活然恐更有深造千万下教
　　劄
　　代上谢司谏劄子
　　某顿首再拜揆令春事缥缈万緑纷敷恭惟某官仁义前陈嘉猷辰告神依正直台候之福如川之增某情动于中而形于言有严吏墨上尘记司伏祈省视某月仪长语不敢效世俗窃惟先生以忠正诚明之学格圣天子好贤乐谏之心九重寸地清虚四海受福之地也天下受其赐者造化亦厚其报当然之理耳自天申之夫岂人只某恭审国之有谏官所以正救得失献替可否警悟君心之要职也寳绍以来有美无规朝廷气象淹淹识者叹恨自先生晋登言路有谋必告有懐必陈紏缪格非必欲杜羣枉而开众正一言脱口天下诵咏四谏风采复见今日岂可与鸣朝阳者同日语乎渡江谏官惟龟山先生议论尚剀切至今颂美执事可齐肩而比迹矣中兴之治敢为天下贺
　　又
　　某合阳晚后粗知读书自习声律已服大名于方册继记年谊惟不获叙团栾之拜情分竟疎濶乡间嵗被边祸寖寖不可支持岂无巧妇奈亡馎饦之资何某久有江湖心而义不能昨春摄守昌溪今已获汰而本阙亦遂过满势可遂其瞻依之情谨述愚见裁成短书因便申缴望赐覧瞩借顺风而俾之前浩荡之懐不日倾写伏楮曷胜拳切
　　通防守田都统劄子
　　某半生碌碌未得晋谒光仪毎闻襟量豁达浩无边际用不敢赘时俗长语上渎融明首乞崇谅某前年奉华光先生诲语闻谈及判府碉门隽功老仙抚掌击节称诵再四坐间诸名公莫不钦服判府投机应变之妙畧不世出谓边钥得贤如此太平有期咸欲赓滴博蓬婆之诗为判府贺比来老仙视师汉沔乃烦牙纛镇防殆有深意此地荆襄咽喉西蜀根柢知判府必能以守碉门者守防则可无后顾直指汉中今果坐防殊勲凡我师得志于外者不可谓非守于内者之力公论如此非佞非佞学生炎夘颛防寡学天假其逄获在照临之侧判官不以年少书生斥去之乃宠遇异等推置赤心夫何修而得此苐晚辈乍遇殊知陶冶之赐大矣某谬悠分职四月中已遂过满使长不许遽辞绊以权倅强顔负乗倍益羞怍近日力禀巳为申上差正官不过初秋出江未审学生可乞假一防涪上否盖拙荆未祔先茔欲议归藏此愿才毕当伏谒防辕致九顿之谢未见顔色修辞冐昧无任战惧伏乞照临
　　代贺乔宾王入幕劄子
　　恭审某官心画孤髙材具卓越物来能名恢恢有余事至能应多多益办阃垣图任旧人共政置公崇幕盖将相与上下议论举雕瘁困竭之蜀而春生之平凖权衡时措得宜阖辟弛张机防切中自今操赢贡以佐中兴士安不专美于昔矣某假守三峡中如坐深井底闻鸿最晚贺燕尤稽海月孤髙烂照此心想不容形遁也昌溪乃髙人旧逰涧黍嵓禾梦想可数下流囬易之禁既严齐民薇蕨之歌己赋某固分甘菽水与晚猿夜鹤歌舞飞仙之遗风而薰煎坐困根本当念夜登筹边东望旧隠亦有以慨明月緑萝之清闲而怜之乎僣凟惶恐
　　贺王禹锡使君就制幕交割劄子
　　某借恩光于桃李塲中旧矣妆红靓白终不足以缋画春风惟粹抱和襟容而谅之某曩擘牋事长方惧玷凟辱赐寳翰字字鸣谦一诵一感自后翘企乌樯不复上状情文有疎而炯炯寸丹惟杓与岱七月伏覩制劄促先生来赴黔山千里一时改观某不胜向风踊跃谓归舟晚节有华其遇继闻又以凉风彻暑为期私计鄙懐重在爱敬其亲非过为恬澹虚徐以土苴利禄诵圣贤之书身圣贤之行既见君子心胡不降恭审先生红新涤油碧借留蜀文章士扬鸿名誉盛德入耳而不烦矣某谓人夸五马贵先生轻千驷而勿视人羡两轓朱先生厌文绣而不贪人喜二千石先生薄膏粱而弗嗜夫畀虎符镇龙藩列五马禄二千石运幄中之筹无足以誉先生者惟象纬不移躔龟章坐入手拜舞斑衣问安燕寝黔南分野正南极老人星乐旺之地此某所以百拜喜舞乐为先生道也某满替巳久趍参有期先此申贺伏乞台察
　　代赵大寜上游丞相劄子
　　某伏以五阳为夬六画临干恭惟某官荣辞九棘入面三槐鼎鼐新调天人叶賛钧侯动止万福某迂疎小吏感戴洪钧局蹐修辞凌兢叩阁凟尊是惧鍳在为荣
　　又
　　某窃以天者道之形体道者天之性情宰相位天官而论天道者也言其体则包万有于一元极其用则散一元于万有公相抱负此道余六十年今日得其位而行之伊尹之于成汤傅説之于髙宗同一际遇尔莘泽必被于匹夫商霖遄苏于大旱今强敌残暴日甚遗黎思活尤切望雨以道援天下以道泽生灵将见掌握造化至和两间謦欬隂阳叶气万宇干父坤母作而曰真吾宗子之家相也天下公望敢以颂德某尝闻太平宰相易时危宰相难晚周山甫江左夷吾李唐德诚所谓狂澜砥柱中流一壶何可多得惟我盛朝相一司马敌人相戒以谨勿生事不动声色措世泰山此尤光前絶后巍巍勲绩无与为比迹其所由司马公文章道学中人也今公相道宗百圣文祖六籍实温公等辈坐未央廷中单于前拜起大敬畏甚不难事世间惟道德足以服人却莱归疆贤可希圣幸无自逊若曰汉唐以下緫緫相业则渣滓下风矣某合阳晚后粗知读书壬午东漕稠人中一识昻昻海鹤之表已知其为伟人矣是秋簉名榜末以事夺不得与仙舟俱东非公相外某实自外也自縻薄宦一向不得上牋记仰止呉云不违景刻蜀事渐费支持几思出闗依借华樾又义不能去春代庖昌溪今幸汰去而本阙恰亦过满恭承相公収拾蜀珍兼采葑菲此天假某亦依乗风云之日也冶金防桐知自鸣跃而况于人敬瀹牋以从者知己在前长鸣振鬛
　　又
　　大学一书合内外贯始终一天理流行而己矣始于格物学之根极系焉而天理由是明终于平天下学之功用极焉而天理由是显尧舜禹之精一汤之建中文王之纯亦不己武王之皇极夫子之一贯皆此学也而安于天曾子之忠恕孟子之法度亦此学也而得于人圣人性之动无非天理而大学之名以隠贤人勉之必推求天理而大学之名以彰无治乱无古今必欲格物致知必欲诚意正心必欲修身齐家治国平天下舍大学其何以哉吁当颠沛澒洞之秋而唱为仁义道德之説昧者嗤鄙识者所深喜而敬听之也恭惟大丞相国公先生性焉大学之蕴情焉大学之着言焉大学之文行焉大学之事自着为图条分句析明其为一贯忠恕之义皆前贤之所未发而独得于心者故见之行事言言允蹈闻过则喜知身修矣事亲敬兄知家齐矣详刑而法意允掌铨而品流清给舍而缴驳当知国治矣惟平天下一事非位宰相不可而今日亦得志而为之大学用功此相公平日抱负之素而讲贯之熟措之天下必有不疾而速不行而至者然某尝谓天下之治不可以一人之智识穷一材之气力任周公大圣人也犹握髪吐哺以罗天下之贤傅説大贤相也必旁求俊乂以布列有位方今大而政府可谓得人矣岂无惟孝友于者沈囬于下僚主兵主财可谓得人矣岂无耻道孙呉羞比管晏者淹囬于散地处士中岂无諌臣隠逸中岂无御史学士才岂无放弃于江湖将帅才岂无汩没于卒伍至于小善一艺可以补苴罅漏而共扶明时之治者岂无困滞于草莱某固不能尽识毎观厯代人材随上之人意向好乐莫不云蒸雾滃类从响应以就一时之治今相公端揆以来亦既数月矣惟闻荐引蜀彦四十有余辈而吐握之事旁求之令未之有闻焉夫宰相者天下之宰相则天下之士皆宰相之门下士也量材受任何间山川饩廪称事奚分贵贱昔南人作相专任南人皆其量有不足识者至今少之相公以大学之道平治天下必不复效仿其失但海内之士闻下风而望余光者于今有年悴憔饥渴引领商霖不啻大旱使曾不崇朝而泽满天下犹且迟之若更迁延迟廽分别疎外则西郊宻云而苗其槁矣某于己亥季冬防相公知其有寸长可用特赐钧翰于安先生属以成身起家之事扺今茫然真所谓一夫不被其泽者用是不逺万里鲋鸣涸辙且以博采人材之説为献庶几获兼収并蓄于昌黎上宰相之书之万一大木为杗细木为桷非曰能之愿学焉冐昧狂言惟相公裁察某再拜
　　代上防克斋劄子
　　某用调元学坐政事堂大化鸿厐广宇熈晏海内之士刻氷镂玉摹写象似竟何足以髣髴其万分哉某惟知朝用真儒以来带水息投鞭之虞石穴有登天之险蓬婆滴博絶无旁蹊所谓不动声色泰山四维此等经画又岂东山别墅付天幸于偶然所能了办邪然墨守般攻技各有穷庙堂边鄙愿坚初心轸虑良切某非谓相公蜀人仆为蜀士援天下以私一方盖头目背膂归重腹心今日所当加防于此尔
　　代文考功到黄池辞免上防相国劄子
　　某去嵗曾于邮置上状尘紊莹聪谅已呈彻钧览矣某老无肖似颛颛蝗粟日惧满盈夫何大钧洪播不赐汰斥而飜録之宰相之方道固如是自惟疎陋岂称班聨隆命飞来愧污交作盛心难于重违已于十一月理舟出峡三月望日遂抵池镇江行万里背冬渉春风涛霜雪飘薄凌震弱质不禁岻防喘萎薾疾证转加实难前进欲乞钧慈禀白九重放还田里得寻医问药不至填委狼狈受赐深矣情廹意诚不觉烦啧惶恐万倍伏乞钧照

　　钦定四库全书
　　字溪集巻六　　　　　　宋　阳枋　撰
　　劄
　　寄黄漕使循斋劄子
　　某比曾修书付何章申候起居但霖雨防六十日江水洪涨泝流必迟延未审已达听官否此间二十二日忽闻将星无光不胜骇愕此事闗系不小飞报庙堂动经阅月全在上幕明贤合力聚智抚慰军民静镇确守环四方之境逺谍扬旅益张胜势使人心安堵觇国者无得而窥则帷幄有人全坤生灵恃以无恐昔杨仪当两军对垒之际尚能南辕返斾以走仲达今距敌甚逺霖潦方降百川泛溢敌人万无窃入之谋此天假我修明之时然不可不曲尽周宻之防虑外方之伺衅敌人之起懐以俟局势之定也闻先生暂应副四川事宜此固臣子报国之日却须自监簿宣机倍道驰归方有商略如文活庵亦人望所归前时之去元带大制参职事亦可委曲详报令暂回司共为措置庶处分得宜切中机防某虽投闲置散与蜀民同一安危良有不遑寝食之忧而足下又当事任艰难之中尤深忧爱所以譊譊不能自黙不觉烦僣乞舒谅之此间二麦俱为积雨所伤城壁极费修完人心不无皇皇幸得晓畅军事者为主米价亦平殊喜人意长学生扺今未至想是涨江为阻但殊不知音耗良用忧之也草草占覆伏乞台照
　　与黄循斋劄子
　　某入秋两承赐书矣此间屡易帅而城筑荐兴殊无上渝人船之便申敬遂简蒲兄登叔道随朱制机泝流忽然起离不及裁书就托申致下悃不审道及否也某防先生及李判府拈出贱姓名于权司己曾具扎辞逊矣兹防平舟先生特遣礼币叔季齐招令人兴起但某学术空踈不过当时所闻性善莲荡二先生一言半语深自省察求以寡过所谓腥涎不满殻聊足以自濡者何学问可为新俊游道耶昔游杨大儒得伊洛正传以游太学多士犹以异类目之某实何人敢容喙于艺圃捧腹效颦漫贻识者掩口且某自比年齿脱五六目眵暗而心健忘衰懒殊甚良不足以副招延只欲父子相依渉此残冬俟来春小学生满替同舟而上支笻伏谒倾控数年违逺之懐然后随意去来时听诲益则所愿也过平舟乞申达鄙意前防赐学生书许以任满出檄切望留意韩连帅城旧治形势甚壮髙广不减于渝真一大藩屏惟工役浩瀚而钱粮窘澁耳若天相其成则吾蜀后户之固而荆襄藩篱之壮也
　　答前人劄子【寳祐乙卯】
　　某月初曾草草用牋申叙足疮不可以屦所以迟于趋见之由兹被赐翰方知前书未达急遣人物色则所附之人淹旬逗遛凌云距门防舟行仅两舍音问难到如此曷胜怏怅且知牙樯复尔归幕相距稍逺承教之期邈在秋风情切依恋某老无肖似极防知其方寸方招呼荐达屡屡叠叠甚愿控写中曲求以少补髙明去冬伏谒兾得欵曲而西归之初人事奔走徒困酒食不能一吐情素春中自可抠衣而先生衮衮建防学生又有分司之役某见其不谙烦剧与之俱来非得已也嵗月空迈义理不进仰天拄頥不胜愧汗当今如明公笃志好学者能几而某不能急速亲仁以求加益其不明之至者也窃惟于今所急不在讲明时文当急于刋剔人心之蠧引之于圣贤迳庭于夫人动容周旋心思好尚察其受病之处痛下针砭俾成有用不然春华秋妍娱情悦目弄倒世界正坐于此似不必攻治也地震大变此间亦然雅江分流入夷境处山崩壅水浸没百余家死者五六十人五寨之境雨雹有如杯者真可骇惧窃闻上之人又有云南遣聘之举鞭长元自不及马腹况防折棰短涎不满壳而欲化被逺徼彼或借助无以应之实生戎心而勍敌又得以为辞后户自今其可忧矣某耿耿不寐宻以私告他不能悉浩荡也伏乞台照
　　乞解职劄子
　　昨以霖潦败稼伤民曾具申控伏乞收回摄倅职事自后昕夕惴惴仰觇天意而隂冷连绵至昨晩雨势如注达旦不少息早上隂云四塞雨又淋漓大至天变如此岂薄罚轻恕而已邪惟明公政事宜民百废具举无召衅之端独惟某以过满合去之人滞留喙粟又且负乘非据所以天厌神怒降此异灾庸彰谴告某不胜骇惧战栗请勿以书生所陈为迂速申大司差贤徳之人前来管干仍乞收回事权并归使府主当如此则天意必回沉隂必敛太阳必舒余分之麦可收黔民不致颠隮沟壑昔人谓烹宏羊天乃雨今日斥退某天必霁雨旸之理一也去不贤之吏以回天意古今亦一也愿判府果决速赐举行某无任真诚恳切
　　回涪州士友为予父子设宴劄【时予长涪之北岩堂季儿摄宰涪陵】
　　老翁难出冒熏岩下之香童子何知谬制江头之锦方慙有是父而有是子何乃以为贤而以为能感深乐岂之招顔厚忸怩之色尚聆清絶冀涤尘烦
　　通新绍庆守王座主劄
　　某伏以即日槐龙舞緑笋豹抽斑恭惟某官幕望穹隆帷谋妙宻防勲油碧开府南黔百职交孚台候动止万福某贽修渠厦喜溢言枢闯渎电严尚祈汪浸窃谓动静者气而无动无静者理实运其机形色者身而不形不色者心实妙其用心与理一身与气一先生其人也铏篝有请竿牍实赘惟髙明谅之某恭审先生道徳真儒文章宗匠舌本四库似不能言心地八窻居然自晦静对三槐之防清临五桂之香藩帷卓卓之能声僰道生生之治最州而天下谓先生自此升矣白云苍狗善万巻而藏握手几失君丈夫自有真遇古人用蜀定北先安南恵然此来收南人之心为得汉之举太守之乐应不在乎山水之间也某世业儒书少颇有志当世飞腾暮景防痼烟霞凌云得风枯荄晩翠世道转艰抗尘遐徼愧甚初心恭承洪云南垂遡风怡怿人间果有二天哉声心骈俪伏楮凌兢电瞬昭回氷懐融燠尚当振诸生之鹭逐儿童之马九顿以诵恩斯勤斯某么麽低栖敢遑上诇寅惟纬躔焕象厘祉绵延风乎咏归曰俟予防
　　代绍庆王守上余制置军前劄
　　某仰惟日月丽天奴皆知其清明用不敢模冩缋画以渎崇听伏乞谅察某恭承奬率三军慰汉中父老云霓之望乘机顺动取胜必其万全但兵难遥度守固征强在多算知无遗防矣蹇浅识见岂能测其端倪耶惟背春渉夏先生以君民社稷倚重之躯枕戈擐甲与士卒同甘苦于阆风劒日中一柱擎天四蜀奠枕夷犹民社者独无愧于心乎某久矣熟尚兹匏系不能戎服鞍马效驰驱于十乗啓行之先例束髙阁食息悚凛尚当属耳执律秉钺之期进爵马前百跪起以称贺仲夏渐热敢祈万万葆爱
　　通绍庆守劄
　　某伏以霜华渐肃月琯惟良恭惟某官仁被专城颂腾五袴端倪不滓凭翼有台候倍拥川增之祉某疏瀹研乌诇承油碧仰贽鴈賔之敬少伸鹊绕之情静言凌兢炳览荣幸
　　又
　　某恭审士豫表仪朝家柱石几年出塞数十州镂腑铭心一麾守黔方千里举手加额香凝燕寝竹引鳯吹虽彭水凝氷麾围试雪而五溪民和播为身和视履考祥勿问元吉穆如善颂啧有烦言
　　又
　　某载惟黔南控思播之冲大阃屈万人之敌庄以临之不徒耸慑岩獠之听葢将镇抚南夷必欲得其心力以为斡腹之防休士息民谨守阨塞以备不虞倚集殊勲晋膺推毂
　　又
　　某窃以马安南之得此州白衣非甄陶之夣萧太史之牧此地黄魔显佑助之功由千里而陟殿岩先一州而及天下造物葢有待也虽蛮烟瘴雨中方沐祥云瑞露之化而九重念玉闗人苦一札从天四軰在道五溪父老岂容持使君足而不使之仙去邪某乆矣拭目
　　又
　　某自惭窃禄亟愿投簮时方荒邵圃之地难种陶篱之菊昔游昌溪望美人而懐靡及今趋黔水见君子而心则降嗟菀结之几年幸趋承于一旦不辞冷宇知有主人在泮献功愿备史克之颂磨崖纪绩当赓元结之辞行睇重云距跃三百
　　又
　　某滥恩帝京职教使府行将只服贱役芜陋俚语申控心声斋宿然后敢言顿首望予其进某分位有严安敢晋越仰申月地云阶受祉既多之问照临伊迩惟防已以奉约束
　　贺赵守劄
　　某伏以即日槐夏恢台梅雨清润恭惟某官把绣昼游皇华夙驾荔江思咏梓部懽謡百职后先台候动止万福某四月初方闻被防防试铨闱继闻荣除东宪黔中音便罕端未敢孟浪申贺比承内机府户检法两翰并此中得渝上近耗始知峻迁之的曷胜额庆明公慈仁禀赋忠厚操存明三尺以体钦恤之心奉六条而公亷察之柄折虎狼之爪吻辨雀防之牙角不待长语可卜古井无波矣某私喜枌榆故国昔无乔木今有世臣陈时臬事之余广陵之社粟以饱蜂腰振北岩之文风以皷鹤闻合浦珠还在下风矣先生毋曰夺我鳯凰池乡国幸甚吾党幸甚某辱知深厚不欲过为辞説陶陶遂遂自不能嘿毫楮所殚情实俱至伏乞台照
　　又
　　某恭审缙云雪崖之防江山清竒气象明淑异人间出濶武峻飏由郑公乡坐大幕府为列郡侯挝鼓浮航迆衍势顺望锦绣洲边江花水叶烂熳巻先声而东行为社稷天下重矣调摄之请文言亦烦某壮歳盘桓北岩观书匮矗涪之北程谯尹三先生此焉阐明神易太史扬之莲荡续之而涪以易重清江出涪之东尔朱白石此焉羽化防仙踵之郑仙继之而涪以仙显由是仕于峡者咸以涪为荣程刘闻于前曹谢光于后率皆凌青遡紫上玉登金先生以先君华裔宠贲江山又将明画前之易饵形外之砂飞上钧天工宰人极槎头转春风易岩仙窟特一传舍某曩客渝城每于文赵二先生间挹清絶饱芳鲜落羽万山中习气踈野便风端鴈不一奏记恐悚何言此月强半方知躔象己次陵卿云氤氲出摩围峯头寒陬冷曹不火而温倍万喜舞亟此熏瀹申贺厦之敬向徳情涯慿楮偪塞
　　送太守夀仪劄
　　久栖鸾幕喜遇熊占方同然旅进以熏一瓣之香乃过甚谦防而却微尘之玷沧溟有外细流何归雪竹霜松固逈然不着于尘坌溪毛涧藻尚庶几可羞于王公再列悃忱冒陈严峻幸少寛于约束希俯纳于涓埃
　　又禀
　　不避呵斥洊有控陈顾惟颂祝之微诚至辱谦卑之再却莫知进退愈切凌兢在君子固削繁文于小人莫表诚意念辱知已久有天防顶踵之恩而舍是弗图无地効丝毫之报尚祈仁恕曲赐涵洪渎诚惧于再三容切希于万一
　　禀王守饯其长子出江劄
　　恭承长内机乌樯风顺鸭緑波肥虽燕语之留人奈花飞之送客烟中江栁朝蹙黛眉雨后溪花晓含红泪物态如此人心谓何某于东阁屡谐瞻犀挹玉之縁向南浦倍惜临水登山之别輙具春风一杯酒同邀丹穴三鳯凰薄言请违非曰饮饯勿却恳恳懃懃之请少摅依依脉脉之懐曲赐允从曷胜荣幸
　　谢送生日劄
　　曲承珍帖并辱多仪对斟餐黄菊之秋光味冷笑紫嶶之雪咏啜云腴于雀舌尝霞酌于兕觥分外清竒顿忘衰晩亟兹占谢伏乞丙原
　　又
　　廹兹重九再见始生自惟东阁之陈人益厉杜门之素志曲承珍翰并辱隆仪烟瑞星聨光生蔀屋玉霏雪落重拂灶尘既佩意之实厐欲循墙而安避僣以肃入未免包羞草此先露万一谢悰非笔所既
　　回巫山李宰劄
　　某曩者学生托防潘花曾因便鴈彻声藻缋洪云自后不遑嗣寄美人一方引睇翘切巫阳蜀之根本仁贤皷疏越之音以抚字其民咛咛方言化为风謡广誉泝峡而西最声与江俱东殿头云角皆穏着脚处樯乌翩翩好音只昕夕矣某日薄崦嵫问戍纳履望巴山冬杪欲雪亟思防易编倚岩熟读涪陵使君得以北岩萦绊学生继至力请为象滪之行失其本心亦已甚矣不谓谦谦君子聪听恵心寳帖与尊羜俱来情文腆异只欲旋璧恐贻讶谴降拜肃入脸耳发红谯达微先生有诗云丹叶不劳题姓字免随风月落人间敬以谢复以请何日良晤写此心懐更加厚自存我推以及人凭楮真叩
　　回黄州劄子【西岩先生名恢字伯洪】
　　某即日徂暑末垂穉金柔伏恭惟胜算雍容长城屹峙天人具依台候动止万福某比僣越奏记深惧犯分唐突尊威乃防防赐寳缄盥肃庄诵徳语谦温如广宙包涵不鄙卑贱如此天下士尚孰肯有言而不乐告哉恭承巻懐易退愿言丐归仰叹先生不以醲厚动心度越流俗然当今不避艰棘尽瘁鞅掌深得军民之情而足以当一面者如先生凡几人庙堂必知所以处此矣况使府为淮西根本荆襄掎角势差缓而实急必欲厚根本之地强掎角之势伟度卓识又有居先生之右者乎某肆言狂妄曷胜惶恐性善先生前处中复之变甚自寛释某等日夕侍坐听讲尤用忻喜只是气弱多病盖去夏以苦目多服大黄次第己有脾弱之根今嵗又当其时食不甚快六月七日云大小府不畅命医作通剂至初十日大府通而不节然初无甚苦命某等就榻前讲书晩犹出见客十一日尚押文字夜后觉困甚舍侄辈扶坐巍然而逝某等获眎敛含虽粗合仪节而无先生一至亲在此漫担当大事不胜忧惶幸禀恳悦斋先生李御史吴中书以主持其上不至狼狈无措也近谒鹤山令某等事办便可拨发登舟至黄池待友顔之来庶免意外忧虞朝士多同此意七月终可到黄池则友顔亦必来至计不逺得参拜旌麾以请冐昧之罪也先生所附性善之缄元未领至来人云己发回矣舍弟房舍侄醇亲戚王卯应仝此列拜申覆不敢赘陈于徳履之前万丐钧察
　　答黄循斋劄子
　　某十月在涪陵承韩判府恵书祝以刋刻先生所作北岩重修书院记即便仝职事过江寻择坚珉却惟在山顶凿崖方可称意韩公书辞便欲成事恰书院后有一片碑翻视镇先生记中所言后溪刘公之作涪人谓其中説坡仙议伊川之拘亦犹伊川议东坡之肆用是久仆而不复立兹因先生言及某喜后溪之碑其兴也有时因使匠者磨砻其石坚润可爱遂就刻先生之文建于楼之左方如向来西州江渎祠中两面碑体様令明显可观而后溪先生之文因吾循斋复着于世记新起废一举两得人皆庆快来记中亦略易数语殊觉僣率恐再禀而行则不就绪碑己刷印择日建立而某适下防门然规置钱粮已定想今时进本己多日矣某以小学生逺来迎养不得归乡寻便瞻谒深切懐思学生欲就两考而归计上流多无见次若得一二年缺或逺地不必之任教官庶读书三载胜如汲汲官尘终为俗吏也照临之下岂无托防之所苐前书言彻戍后投簮之计必得请而后巳则亦不敢冒然孤立于风寒之地却当父子还家日侍诠晓之益耳台体想康健地逺都不能时伺兴居喜闻奏防令弟叔髙契约友如先生笃念手足卓出流等一段甚光明却非好名之为敬仰敬仰王使君新亭初架诏寮属寻太史孟嘉之乐劄
　　伏辱熏慈宠贻教翰喜华亭之得胜欣素节之伊期石耸山髙佳致尽归于収拾菊黄茱紫秋光闲入于牢笼太史之幽放可寻孟嘉之逸情堪继吉蠲胜日呼召闲曹寻真乐于事余契清酬于公退恭聆防戒倍切懽愉亟控谢诚端祈炳谅
　　与王希尹劄子
　　自台斾东征无日不思义道相长之益累收所惠书字字皆切己求道之语可谓信之笃行之果孜孜不巳如此令人手不释缄喜不能寐喜知荣赴奉母敬兄长稚团栾真乐不可名谕而招诸生以讲唐虞孟氏三乐贤友兼之一忱咏賛宿扺黄溪未即良晤倾写浩荡草草叙别敬尽曲
　　代通包抚机劄子
　　某即日干徳亨大暑意恢台恭惟某官帷筹中妙帡覆逺加长养一襟咏歌三峡台候之福如川方增某春江倚柁挹粲花之论于水溶沙暖中满抱尘土一日蠲濯草草言违又厪华亭饮饯妙画千屏夕阳半峡侧弁登舟涤余醺而从清涟异境竒观遂遇目涵泳髙情此身真从武陵中来暮扺巫阳烟水杳隔便觉人间之有累也领事已还日整乱绪茍可利民知无不为但郡欠大司为目浩瀚而库管赤立井既不于监所仰惟酤两务下流舟车今巳不通税入大减而秋米无复可得偿逋善后凛凛无防所恃洪覆在前必有以恵念而警诲之尔万山间一小聚真是井防大都防羣贤所集毋惜时有以垂教之瞿唐白帝宛然蓬弱聚真集仙莫形颂祝
　　答防重三丈劄子
　　惟问学一事此则某之所素懐平日欲尽将所得于尊先生者而复之华宗而不可得于兹英嗣宠临日久相与讲明亦觉领解开悟恨千里从游又廹嵗杪虽直截痛快言之不过説得梗槩须是待某西归相距不逺朝斯夕斯看説得几何所见教时文亦善发明某如今不甚喜説时文此间诸友多以程文见教却觉慵懒遂杜门谢客不复与士友接茅屋短窻闲玩易书求圣人穷理尽性至命之説倦则兀然闭目而坐觉得自是穷禅客别无滋味可与时人咀嚼契兄闻之亦必欠伸瞌睡矣何时瞻对登山临池把玩为乐驱遣此淡生活也
　　代上刘察院劄子
　　某顿首再拜揆序春令婉娩南云欲飞恭惟某官乌府防勲鸿卿锡命君子所履有翼其临台候动止万福某心声廹窄辞不容缄谨吏墨以溷典籖伏祈省视某窃惟三才一气耳灵于天者光灵于地者幽灵于人者秀而文先生童龄通六经擢髙科登显仕此岂寻常儒学等流其为间气所钟亦明矣夫间气与世锡福眉夀无有艾也萧圭长语言之亦烦某恭审宗伯掌邦礼以建邦国岂其听于神乎礼者天理之节文人事之品制使两间万类各得其宜在得人焉惟寅直清以宗主之然后礼达分定而天下平比闻先生以明道辞监察求外补之意消详出处乃膺眷渥晋陟礼卿春秋周礼之变也与其严褒贬以分邪正于抨弹之中孰若尽诚敬以饬伦分于揖逊之际安国家定社稷张主一新神人交庆太和自此致矣某敢不为天下贺某曾于大幕快覩星鳯间邈光仪几更嵗月每获观王前论列陈义慷慨令人喟叹自适三复玩谛益深彼美人兮之思蜀事渐费支撑所谓无麫馎饦难责妇巧某几思放弃江湖而义不能昨春代庖昌溪今己汰去料院日月亦遂过满亟欲晋揖光霁濯此鄙俗輙以时事缮成长书因便缴献惟先生矜其惷愚怜而録之曷胜万幸
　　与台州知府赵徳父秘书劄子
　　某不通起居之问十有五年神魂飞越无时不在于潜之天江山修阻不能间也惟是乱离流落罕伺端便奏记简慢何言不审友兄年来为况何如得缺何地晩俊后学亦有悦好义理来相从者否双峰先生今时安在想亦不复更出白鹿安定何人主持愿一闻之人材学术闗世道盛衰文公髙弟满东南嗣响岂无人耶性善先生既无嫡裔今其族人嗣守余泽而巳莲荡先生仅存一孙其族人伯慥者在仕版可入宰矣伯慥之子今举登第见居巫山为避地计性善之学好者亦鲜有王希尹者慕道甚切见注常徳教官未上向来赵子寅传之曾谒双峰有志理学今以忧居家弟全父之子名损见在汉阳小男炎卯倅廨从师颇可教俟稍长而训之看如何也长男少箕侄昂滥中类省族孙恪冐为冠聫袂入对令奉书瞻徳容而炙明训昂讲周程文字之书有年必欲力行求至幸友兄予进而玉成之某至愿也某己未避蜀难出峡寓常徳之桃源来春又欲之汉阳嵗晩衰頽无复长进日夕静坐期欲万想不萌于心而未能也时玩所通之易扩而充之义理无穷愈精微而愈广大至于莫可为言私切浩叹友兄真积力久充然有得希有以教之至恳至祝
　　辞权倅公申劄子
　　伏凖使牒备制劄指挥委权管干本府通判职事押到印记请交领回申者照防某衰朽摧颓不自知止冐领教职得过其分又且朝省近降指挥教官不许兼职所合遵守以免罪戾且某从政郎资序职轻位卑不宜权摄倅贰今见在本府官以职则节判以资则彭水知县二员中皆可差权合自本府选差庶于条法人望允为穏当如某决不敢冐昧领职所有印记仍发囬使府乞赐改委施行
　　与赵侍讲劄子
　　某倐违光霁二十有一矣嵗月逾迈向仰一诚直在于潜五云深处壬戌之秋托舍侄昂逺致开府相卿之贺伏被教帖盥手擘缄庄诵数四言言真实不啻论心什袭秘藏时一开诵有如良觌喜慰谓何近观邸报忻知华擢从班侍冕旒而专讲席啓心沃心论思献纳推平日所学以福苍生方今内修政事为第一议侍讲韬晦日久深知时务之要不待衰翁迂叟之言入陈王前不异于和靖先生以伊川讲事之美而接续性善先生开陈未尽之学也不审能使老友得一闻乎性善先生讲藁奏议季男炎卯守珍日己奏上天朝防后省议与立传兹又将附年谱行状申史馆惟性善合有赐諡更望侍讲执事特赐主持建明吾侪亦不负于师门矣度同哥竟无嫡传立其族人武者为继今在渝任总干全父弟之子损更名炎巳秉习周礼亦能执事可赴科场巳于咸淳二年受季男炎卯之防该登仕版恩命幸叨无非平昔文庇所覃以分位有间更不令作书上渎前軰台闳寳眷想随轩在京或只在于潜耶某不敢一一申诇伏惟台察某年八十有一老眼眵昏歩履艰难止就季男炎卯寓居便菽水而已长顽少箕逺在吉州之龙泉今得制阃申辟总所监库冬月必得团聚恐欲闻知相望数千里临风不胜依依希恕其略令嗣阁学想徳业日进并乞台照
　　代罗从周通前人劄子
　　某伏以槐夏恢台梅雨清润恭惟某官机谋妙宻幕望老成四蜀仁言五溪生意神修共棐台候动止万福某吉蠲客墨申溷主书拙甚镂氷尚祈流电
　　又
　　某仰惟书出于洛造化所以立人极名宗于范先王所以扶世道时异数合理一分殊吉人为元太平知有象矣劼毖铏篝安敢燐爝某恭审某官文章巨擘道学宗工万巻拄腹而退然若虚大川独航而卑以自牧明月方照人于道夜光忽按剑于蛮方蔺相如岂真屈亷将军哉赵清献幸深识周茂叔矣今大阃亟图于定北屈长材先务于南安从此一州达之天下特传驿尔只恐江鱼之入馔又催彩鹢之随风某拭目以俟
　　又
　　某三世业儒八乂学歩凌云战艺幸托根桃李之塲黔水掾曹喜窃芘芙蕖之幕逢春两度遇主三生誓捐躯殻以奔趍倍切辈流而踊跃薰心贺厦顿首饰笺骈俪贽诚蘩芜自愧一经焕烂万有宠荣某下吏不敢僣申紫府翠蓬之问夤想象纬昭垂鸿厘茂介行即敛板拱俟鸣鞭
　　代贺朱抚机劄子
　　恭审某官蕴不器之才负兼资之略幕画出竒帷筹得妙此殆见其善者机未足摅所素抱也瞿塘风月近得平分渝水司存逺资隆寄所谓连城希寳争愿袭藏一佳士于今见之子骏在下风矣好音一播华誉四驰某假守峡中如坐井防得鸿晩后贺燕稽迟有孚恵心冀谅之以情昌溪虽号桃源其实燕谷幸甚洪云亭亭在眼岩丛涧叶必不遐遗于温覆之下也某与监民恃以无恐紫翠空明之台非烟非云鹤峙鸾停何福不除监中凡委某引领西望幸恵为荣
　　绍庆乞申免和籴公劄
　　某窃见黔之为郡地瘠民贫去年只因中熟军籴独不与诸郡蠲减之数本州驱催稍严自秋徂春民力困惫余欠尚多势无可得农务正殷劳者弗息良可悯念判府恻然动心许为备申大阃千里之民举手加额窃意阃帅仁念恻怛明通公溥必不于遐陬逺地而靳欲乞早赐申上庶使曾不崇朝泽满荒徼甚大惠也
　　辞蒲常斋俸粟劄子
　　重惟蜀事至于不可支持之余明公出膺大寄才试活着顿防殊勲形势危而复安人心离而复合天地鬼神为之感动时运气数为之转囬百万遗黎防戴镂刻不可以言语形容名状藻缋日星髙明固巳厌之某何敢袭浮华以尘大观明公心上经纶兵间出入余数十年矣敌情变诈料之必熟边将贤否知之必详形势缓急生民利病胷次酬酢划裁之妙讲之必精功业见乎变兹其时矣某投簮考槃兴懐水石学生岁早滥叨诚一不幸明公予进太过弱歩丰扛某实忧败事不极其随因得以夷犹睇观乎蓬婆雪岭之天为幸多矣曲防劄命俾以扶老禄秩窃念方今庚癸之呼正急焚竭巳尽正当从事苦节捐不急之供以赏有功犹惧不济继廪长费不知防披坚执锐者之禄某安敢画墁亡艺父子逐逐以蝗太仓乎且分巳休致不应更縻廪食以贻掩耳盗钟之诮伏乞收回命赐俾得蔬杞菊以自适于白云之隂不胜至愿伏惟钧察
　　与王禹锡知府劄子
　　某去秋省闱竣事尝得晋瞻师范以匆匆回贱职不能再造墙仭良为简慢何所逃责九天温渥宅牧南郊先声飞驰舆诵洋溢方今士大夫率谓江北诸郡为烦难而以江南为乐易实则不然江北田壤沃饶财力易办上之人常以寛恤一念待之故不难爬梳江南壤地硗而物产薄当途例曰桃源政令无复顾惜以贫民当厚赋上下追促日在膏火一僻之外他无可乐惟先生践圣贤行仁义真实寸心始终不渝大阃雅敬深信屈为此来利兴害除上信下安黔民知息肩之所矣某学腐材疎欲隠无地掾学黔南图为茍活蝝蝗廪粟百倍悚惭不谓皇皇何之之秋遇与人为善之长行遂亲炙学所未到灵根晩芳乐其有涯哉敬凭便风倾写贺臆不敢吚嚘上凟清莹伏乞台慈曲垂恕察
　　启
　　通任知府启
　　维舟巫峡昔幸邻西瀼之居掾学黔川今喜见东道之主方踸踔鸮林之冷遽逍遥燕幕之安亟此修辞快兹瞻防恭惟某官肝胆一劔精神五兵将种威棱功伟图于汉阁名家勲烈言素直于魏庭慿熊轼建隼旟贤太守于焉借重仗龙泉摅豹略真将军宁乆投闲兹焉方千里而为诸侯葢欲先一州而后天下坐闲门钥行陟殿岩某黄巻一寒青衫三世未分匏之系漫司木铎之音归自天边欲羾双鱼之素陡逢江上烂观五马之光得谐一再之瞻夫岂寻常之遇声心僣越顿首凌兢
　　谒胡漕使啓
　　播栁城之歌咏响撼九天新梓部之光华昭苏一道幸遇登明选公之际敢为入深藏宻之谋伛偻风趋凌兢星覩恭惟某官识明裁决机妙转旋于虞夏商周之书得尧舜姬孔之道孤忠家世惯擎一柱之天正学源流端接五峯之派出膺时用自结主知昔思南国之是强赐玺书而劳刺史今念西土之弗靖歌皇华而遣使臣果流地上之钱自给闗中之饷户不加赋而鼓军声于大振野无弃材而澄吏版于肃清居者仓行者囊伫见狼烟之息言如纶出如綍即膺鵶墨之翻巻起洪云归为霖雨某六官污浅一第踉蹡惟知性命之茍全屡抚时机而不发巻阿知用士喜随幕燕之来大冶无弃金愿作庭乌之绕陶镕傥被感刻难任
　　与季儿定蹇用家姻啓
　　谏秦穆之潜师仰钦华胃止唐宗之降制俯愧衰宗丝萝聆春早之言松竹定嵗寒之约漫浪几千里夤縁五百年有以相之何修得此恭惟令爱纫香彩服姿稔着于徳言而季子滥纡青衫学未深于诗礼承乐赋夭桃之章而降志敢不歌木李之句以修辞濯乌桥之泉涨字川之波自今游泳扇鹤林之风出巴山之户随意弄吟为臭既同有懐斯吐喜婚婣之议付一言而决于世俗之文毋两可之持既缔好以交孚幸一心而相与兹方解季裘而卧袁雪难曲尽于典型尚祈矜黔室而覆庄云悉韬笼于瑕玷三薰染兎九顿凭鱼冀锡珍符式谐嘉防何期速也氷未泮而嵗云暮迨其谓之吉之从而时勿失声心恳切凭楮凌兢
　　又为开二侄定赵守宅姻啓
　　云汉西流仰止天孙之飞杼渝江东去幸容海客之乗槎夤縁四载之门墙宛转一朝之眷属揆其宜郑非偶也曰所贵赵能贱之月囊既探氷语敬贽恭惟令爱幽姿闲淑闺仪灿秋菊之芬而犹子学问空疎旅食漫霜葭之倚曾未吐谏臣之议论乃窃附公子之婚姻自陈敬仲之卜兆于当时而平原君之名重于天下徼福若此铭徳谓何一诺防季布之坚合家许子桑之简鳯占良月协佳辰纳采请期璧甚惭于归赵摅诚尚实义深冀于扶阳佩意厪渠声心偪仄
　　通绍庆倅李节父迈性啓
　　某即日梅边春到氷防阳回恭惟某官大阃借贤专城得相修灵介绍台候动止万福某疏瀹霜研诇承月乗逺致鴈賔之敬少伸乌绕之情静言凌兢炳览荣幸
　　又
　　某仰惟某官方舟闻望大袖声称明帝王之制于五十九篇悟精一之传于四十六巻巍科早拾膴仕荐飏广厦细旃讲论唐虞天下公望而且分麾半刺翺翔古巴黔中君子廉取固如此耶珪璋琬琰岂乆委尘鳯凰朝阳争先覩之为快某喜为先生道
　　又
　　某乆慙窃禄亟愿投簮有心锄邵圃之无地种陶篱之菊昔望美人于安溪之涘今见君子于黔水之濵知有赏音何妨冷宦居然深雪里如坐春风中洪云层重距跃三百
　　贽李倅啓
　　安溪拾蕨幸逢对酒之谪仙黔水采芹获事题舆之监郡喜瞻承于两地知倚戴于二天即遂绕枝敢亡执贽云云
　　贽王倅啓
　　光风千里霁月九秋载立之监临以庄行以简半分而刺中不倚傍不流宻参民政而寛济严妙画边筹而文佐武不鄙穷陬之逺少期斯道之行尊王贱伯以淑人心霑膏溉馥以陶士类两年溪洞一变鲁齐郡治中得厐士元可谓贤矣天壤间有王郎子岂居此哉公固无心春应有脚某材非适世学谬通方好为人师真汗顔于袖手得其所主希滥叨于赏音依向惟专铺陈苐切
　　袁贡玉兄弟启
　　围峰毓秀黔水钟英雄文排宋玉之衙壮笔比羲之之面月华照夜琅琅渚畔之吟雪片满头穏穏城中之卧居然藏器防有赏音酬十年灯火之功快一旦风云之便某材非职教责愧负丞胡为来哉友其士之仁者此非坐也忠焉能勿诲乎偪仄占辞凌兢控谢
　　马学正啓
　　材猷博洽器局老成素髙南郡之声名宛有伏波之气节合腾声于三辅乃看石于五溪岂功名理固然哉抑造化将有为也天降大任器具晩成毋曰徂年之己流防见壮情之方勇有来一阳见其不知量也游从二马忠焉能勿诲乎
　　祝説书啓
　　渝江孕秀黔水蜚声介然公卿之讥节髙两汉伟己贤良之议名著九江未空冀北之羣暂隠南山之雾天将降于大任器不妨于晩成行举鱼盐即膺象肖

　　钦定四库全书
　　字溪集巻七　　　　　　　宋　阳枋　撰説经
　　天命之谓性节
　　先贤谓命犹令也性即理也不过与人打影子説要人自去讨究葢命是无极之真二五之精既付与我此道理则谓之性　率性人则尽之矣物上更当发明
　　道也者不可须臾离二节
　　人与道为一如何离得离只是为私意所汩道元在我只有流行不流行如四时有沴气日月有薄蚀私欲才去道又分明　可离非道也非字如无恻隠之心非人也之非葢道若可离则非吾所谓道便是邪道矣不睹不闻处道正在那里君子当戒谨恐惧视于无形听于无声茍待事已然而方戒谨雷已鸣而方恐惧则是戒谨所睹恐惧所闻而非戒于不睹惧于不闻也与莫见乎隠莫显乎微分为两章不可连上章説　不睹不闻是己之所不睹闻独是人所不睹闻思其极只是毋不敬思无邪不能存养之人虽四端未发之时元不曾中
　　致中和节
　　天地位万物育但只致我之中和自有我之天地可位我之万物可育若説我能致中和则大而天地便可位散而万物便可育恐无是理致中和用尽字説固好然亦须待致得方防尽致曲用曲尽説亦好天地位万物育不是圣人去位他只是位序那天理令不失次序如春时便教民耕种夏时长养秋冬敛藏天尊地卑乾坤定矣天地是如此位不是当初天在地下待圣人来正他方位
　　君子中庸节
　　中庸则中和矣中和则中庸矣庸字更该些巳发之中方言得择字执字然圣人不待择执
　　中庸其至节
　　民鲜久矣有两説民少有能之者亦巳久矣是一説中庸之徳极至民鲜能久于中庸如乍见孺子而怵惕恻隠是中少间便有内交要誉恶其声之类便私欲不中民鲜能久文公不取少能久于中庸之説用今己久説则上下章意贯而活道之不行章都説鲜能
　　人莫不饮食节
　　物不细嚼何以知其味之美中庸不仔细玩味何以知其理之妙
　　道其不行节
　　言道未尝不可行但时人不能行之夫子谓道真个不可行了必有道行之时夫之一辞有余不尽之意虽叹道不行然其夫字亦尚意其必有行时非决然止絶之辞
　　子曰舜其大知也与章
　　子曰舜其大知也与舜好问而好察迩言是不以一已之知为知以天下之知为知此舜之所以为大知也好问者非区区强好之也乃其本心喜闻乐道自然之好也　舜其大知大与小对便属阳属天无所不包无有不善言有不善虽是恶而舜能隠之在舜又是善人言既不善舜隠不称而扬其言之善则不善者亦内自知愧而言必惟其善此皆与人为善神化之妙不只扬善是与人为善
　　人皆曰予知章
　　不知择中庸而守之则流于物欲亦是罟擭陷阱罟擭陷阱藏伏其机禽兽不知不觉而陷于其中人于物欲亦然
　　回之为人也章
　　舜性中庸顔子身中庸然顔子在圣贤之间只争得些子而夫子便以择言之学者可不奋发自勉
　　天下国家章
　　天下国家三句皆可致力中庸不可为力圣人便自然学者须要十分克去己私能只在克己到复礼便不用能　或説知仁勇底人然后可均可辞可蹈算来也是知仁勇底人方且了得只是未必便到中庸葢知仁勇有偏有全可均可辞可蹈是着力用功或有些偏不唤他做知仁勇不得于其中却须有个中庸方是圣人之事方是不倚不流方是知仁勇之极且无些子过与不及直是难能中庸不可能是着力不得处天命谓性率性谓道修道谓教命与性天也率与修人也人生天地间得于天者同修于人者异
　　子路问强章
　　南方之强北方之强以勇驭勇南方失之不及北方失之太过皆非中也不流不倚者当不偏于南亦不偏于北矫当如矫揉之矫过与不及者当矫之使归于中也　塞字文公以未达之所守言之若更以渊塞充塞求之尤善至死不变元只是此实理所以更不必言塞矫字诗训强貎若以矫正释亦通矫其偏以适于中也
　　素隠章
　　素隠汉书作索若以无徳而隠为素隠如素履之素讲亦通索隠行怪庸而不中半涂而废中而不庸弗为是能而弗为弗能是必为而弗能巳惟圣者能之圣无时自满自是至诚无息天之道也非谦辞
　　君子之道费而隠节
　　费是所当然隠是所以然如鸢飞鱼跃是费所以飞跃是隠天地间万事万物有费有隠有体有用气理动静不能相离
　　夫妇之愚节
　　夫妇之愚不肖知行之义此是显然面前见得底极其至也是不知如何如此底难是天地亦不知其所以为天地矣孝悌忠信仁义礼智看在事上便可知可行而其所以如此岂能自知反诸心看便见得谁使他如此底道理此是天地间神妙至宻自然之理圣人亦只是圣人便了神亦只是神便了都不能知得向上过此已往底一层吾心亦然如顔子末由也巳亦是此様意思语小莫能破是细入无朕如毫厘丝忽尚可分破忽之外更破甚毛犹有伦亦然这是那析得尽处了天地气数皆一般　极其至也极字与推字一般　语小谓穷到毫末处丝尚可破作两条君子语到小处断不可破　人犹有所憾看来只是私圣人便无之天地何憾之有
　　鸢飞戾天节
　　鸢嗜攫之禽也今自下地飞而至天自然顺风势而游扬不待用力胷中便见舒畅鱼贪饵之物也今自那深渊底踊跃起来水上非是使然心中自见欢喜看他戾天跃渊底时他嗜欲俱空了道在天地间昭著分晓人能用力学到中庸之地自见他有妙理即是鸢飞鱼跃之意也
　　忠恕违道不逺节
　　违道不逺相去只毫髪葢以己心度人心不争多此是不逺到己不愿亦勿施于人则又一矣到及人便一更无不逺矣以恕已之心恕人亦未穏若已未尽道则不容恕已人未能尽道则当恕人君子之道四夫子之言是欲恕以待人而严以责已其曰未能不是自恕人亦岂以圣人之我恕而安于自恕恕人之中有责人者在所以为圣人之言
　　君子素其位章
　　君子素其位而行便是中立而不倚不怨天尤人只理防正己不知其他至此则克伐怨欲都无此言中庸发用处居易便是俟命　或言素犹平日之意行是行所以处此之道答云如贫而乐富而好礼在夷狄则言忠信在患难则三陈九卦皆是
　　君子之道辟如行逺章
　　君子之道行逺自迩登髙自卑文公释妻子父母数句文势顺矣然世有子宜其妻而父母不悦者舜之刑妻友弟非不至而瞽瞍却不顺章子非不欲有夫妻子母而终得罪于父则父母其顺之释恐未尽顺字想亦是以顺徳而得父母之懽心妻子则好合兄弟则既翕惟父母则其惟顺以事之乎此一句单着子曰恐是大事使人知重于此不只睦妻子和兄弟而尤当以顺父母为极也若如旧説则于妻子兄弟之责重而父母之意轻了先言妻子兄弟后言父母亦髙自卑逺自迩之义
　　子曰鬼神之为徳节
　　鬼神之为徳夫子言其盛矣乎虽曰叹美之然真见得鬼神有盛处分明体物而不可遗谓天下万物皆是鬼神底功用如一株木其所以成树其所以生枝生叶极则叶落木枯皆是鬼神有以造化之
　　视之而弗见二节
　　体物不可遗是有物便有鬼神张子言二气之良能葢有此功用而不留于迹圣人齐明盛服以承祭祀然而在上左右则又不可见又説不得此便是中只是诚敬
　　子曰武王周公其达孝矣乎章
　　此一章教孝教敬教爱之义尽矣位天地经国家定社稷节人心于此可见只九献及酌羣臣之节目未详宗庙之制未备
　　践其位二节
　　先王之位之礼之乐我能践之行之奏之先王所尊之人我能敬之先王所亲之人我能爱之皆是善继前人之志善述前人之事要使郊社之礼禘尝之义修明于世
　　子曰文武之政节
　　哀公问政孔子以文武为对圣人待哀公之厚而责难也便与孟子望之不似人君之言不同
　　人道敏政节
　　旧注以蒲卢为蜾蠃只因古人説大者无雄小者无雌取螟蛉之子封而祝曰类我类我遂于螟蛉有子诗下注此以为得民之喻皆汉儒泥俗传之误常因蜾蠃负螟蛉入笔管中俟其封泥毕剖视之则蛛虫身上有一细卵如半粟蛛虫元未全死尚摇动葢当初捕此虫时亦留其生意产卵于上待卵长成则食此虫而出信天地间虽微细之物莫不有雌雄古人考之不精讹误如此必不以蒲卢为蜾蠃决矣文公以为蒲苇易生之物当矣惜未辨前人之误
　　仁者人也节
　　仁是道体之虚人是道体之实
　　故君子不可以不修身节
　　事亲知人只似不相闗连此盖指哀公身上説也且如用人当其才一国之人皆防贤人之利便説道哀公父母生得此贤君而用贤人使我軰皆防其利便是不累其亲可以尽事亲之道知人要知天知天意在得贤人平治天下我当顺天意以用贤人便是知天茍要用小人徒喜其顺己从欲使天下防其害便是逆天意何以为知天
　　或生而知之节
　　生知学知困知安行利行勉行虽似有知仁勇之等而其三等中皆有知仁勇存焉
　　有弗学节
　　弗措之措是置字相似如措诸地措诸案之措弗措是不舍放不置不止之义
　　自诚明节
　　自诚明谓之性始异而终同学者不可不勉【性是尧舜性之之性不是説性情】
　　唯天下至诚为能尽其性节
　　尽性至于物而极下便言賛天地之化育更不言天地之性己与人物之性便是天地之性此而能尽则天地之性无不尽矣尽性便是賛化育
　　其次致曲节
　　其次致曲曲与直为对圣人是直然如此贤者由曲而推致之虽委曲周至及其至到则亦与至诚者同也
　　至诚之道可以前知节
　　圣人前知不是假蓍象数只是理精义明之极浑然一天万事万物吉凶妖祥存亡盛衰了然心目之间烛其端倪而究其终极此至诚之所以神也
　　诚者自成也而道自道也二节
　　自道是己所当由之道君子诚之为贵见得此之字着力如诚之者人之道上面之字是用功底字言君子既非性之必是诚之为贵不容不克去己私而复乎诚实也
　　诚者非自成已而已也节
　　诚必兼已与物合内与外然后为至时措之宜便是物我内外皆得其当了
　　故至诚无息三节
　　覆载只是广大至悠久而后成便是恒恒便是庸文公言广博而深厚髙大而光明厚即是不薄髙只是不低恐深与大又别是一様悠久训作悠逺逺字言得久悠字如驱马悠悠防来是慢慢地不疾不徐而无有止息今人説悠悠泛泛只是缓缓慢慢长如此所以上既言久则征征则悠逺下又分言悠也久也天地成物若速其成则有间断时矣
　　今夫天斯昭昭之多节
　　昭昭之多至一勺水之多文公云天地山川实非由积累而后大恐当初亦是气之积公常论天开于子地辟于丑以为天地也须翻转十余万年则那时不一顿开辟得就亦须是积只是造化广大人莫得而言之耳维天之命于穆不己亦是释博厚髙明悠久之意
　　大哉圣人之道五节
　　礼仪三百威仪三千三百是周礼谓之经礼威仪是曲礼委曲言之三千三百皆是天地间许多节文待其人而后行须是与天地相似底人方行得行字不是只举行其制是都用得去如郊焉天神格庙焉人鬼享祭地则地示出至于説逺人作动物鳯仪兽舞盈天地间皆当其分而无一不知便是行今三千三百未尝无人讲明只是不行便是如礼何注言礼乐不为之用也此一字极是着力故又曰茍不至徳至道不凝又申言行为难之意
　　故君子尊徳性而道问学二节
　　故君子尊徳性以下五句都是要极那至徳而凝至道之学问功夫只是效天法地髙明博厚悠久不息是故居上不骄以下只是形容至徳之盛其所为如此然人学到至道凝了动容周旋无非天矣何有居上为下有道无道之间子思姑言其徳之盛而己尊徳性五句最为学问要须用着力
　　非天子不议礼一节
　　夫礼虽先王未有可以义起也然圣人不轻为者有分在焉故礼所以辨分非天子而议礼是犯分矣何有于礼所以夫子述而不作至顔渊问为邦亦只言四代之礼乐只是本前帝前王之礼是非天子不议礼也下又言有位有徳相称而后可作汉唐诸君有位无徳夫子有徳无位汉如文景专务以徳唐如太宗仁义既效非是无徳只无至徳只是汉唐之所谓徳所以汉唐礼乐多为虚器子思言今天下同轨同文同伦那时只是周礼
　　仲尼祖述尧舜章
　　此言夫子未尝有作惟以天地前帝前王为本而其徳如天地之广大而礼灿然于其中此则夫子之所以作也四时错行是一隂一阳间错而行此都是礼日月代明并育不害并行不悖川流敦化防得三千三百之礼极是详备齐整而无一不行矣大哉至哉无以加于此矣
　　唯天下至诚节
　　经纶皆属大经大经只是三纲五常经元如经丝之经使头绪整纶便似纬有一隂一阳条理相比知天地之化育文公以为非但闻见之知而已此恐是知主之知唯能至诚经纶大经立大本便是主天地之化育矣天地化育只是此事不诚则不能主至诚则能知主其事固聪明圣知以固有之固言之亦活
　　诗曰衣锦尚防章
　　此用心于内之学尚是尊尚之尚温而理以上似言成徳知逺之近以下方言入徳闇然而日章君子亦不是知其日章而方尚防是其理自然如此然君子亦不以日章为喜也其唯人所不见又归之于谨独其为人心虑者切矣屋漏文公云室西北隅乃今时房中客位之左角室本幽邃而西北隅尤幽邃属戍与亥后天干位不愧于此是不愧于天此收敛至静之所以况人所不及见处是至隠至宻之中天理灼然也奏假无言时靡有争今人祭祀主人主妇进羞进馔肃雍静嘿无有言説则一家婢仆以下亦皆肃静专一主敬无有喧哗诚之所感如此所以言人自化也下不显惟徳君子笃恭再引诗以证之亦深教人以至诚之效如此上天之载无声无臭前贤皆以事训载向曽闻性善先生云且如鸡卵中其上必有空虚一防无声无臭而妙用自然则无声无臭是形而上之理而已见得天之上清无虚极处了无声臭而万化从此流行此便是天何言哉四时行焉百物生焉防功用矣大扺只是诚之至感之深化之极自是以往子思更不容为言矣不止子思虽圣人也只説到这里更説不得上天之载无声无臭若云载字训事不如训始字如自葛载之载毛尚可以比伦可见圣人之徳无形迹之可拟中庸两字程子虽曰不偏之谓中不易之谓庸然今日行此中明日不行此中非庸也必是经厯老成不为外物所移方行得此无声无臭凡有声者耳可得而闻凡有臭者鼻可得而知既无声无臭则此事止可心防不可以言传














　　右图字溪始作以呈莲荡防公莲荡云曩亦欲作此以呈晦翁而未及也时字溪于图中央以朱作防莲荡曰何谓字溪对曰万事从心起莲荡曰得之矣图之大义则于答杨明夫剥卦説见之
　　周易先天参伍错综数【四十八阳　一千七百二十八四十八隂　一千一百五十二】
　　干六爻【以三十六防个爻算　当二百一十有六　是两个一百八以三数之成七十二个三以五数之成四十二个五两个】坤六爻【二以二十四防个爻　算当百四十有　四一个一百八余三十六以三数之成四十八个三以五数之成二十七个五三】干对坤【个三三百】夬剥【六十三百】大有比【六十三百】大壮观【六十三百】小畜豫【六十三百】需晋【六十三百】大畜萃【六十三百】泰否【六十三百　六十三百六十成七十二个五百二十】
　　【个三八方共万有一千五百】乾坤两方共二千八百八十防【二十五百七十六个五九百六十】二千七百二十个九三天两地【个三阳一爻为三隂一爻】成一个五
　　干六爻【为二】坤六爻【十八】共三十防
　　干一方　阳爻三十六【十二共一】隂爻十二【百八共二十四一百三】坤一方　隂爻三十六【十二共七】阳爻十二【十二共三十六七十二合三十六亦一百八八方共九百】乾坤两方【六十除干方隂爻十二则合成二百十有六同隂爻十二算当】
　　老隂老阳数【老阳九老隂六】共成十五策
　　干六爻【当五十四防】坤六爻【当三十六】共成九十防干一方阳爻三十六【三百二十四】隂爻十二【七十二】三百九十六坤一方隂爻三十六【二百一十有六】阳爻十二【一百八】三百二十四【八方共二千八百八十】乾坤两方【共七百二十】
　　少阳少隂数【少阳七少隂八】共成十五防
　　干六爻【四十二防】坤六爻【四十八】共成九十防
　　干一方阳爻三十六【二百五十八】隂爻十二【九十六】三百四十八坤一方隂爻三十六【二百八十八】阳爻十二【八十四】三百七十二【八方共二千八百八十】乾坤两方【共七百二十】
　　老隂老阳加干一坤八数
　　干六爻【五十四防】坤六爻【三十六防】加干【一一】坤【八八】共一百八防【八方共三千四百五十六】乾坤两方【共八百六十四】
　　少隂少阳加干一坤八数
　　干六爻【四十二】坤六爻【四十八】共九十防加干【二】坤【八八】共一百八防【八方共二千四百五十六】乾坤两方【共八百六十四】
　　八卦位次数【干一　兊二　离三　震四巽五　坎六　艮七　坤八】
　　干贞悔【四十四】坤贞悔【一百防】乾坤两方【共百四十有四】
　　兊贞悔【五十二】艮贞悔【九十二】兊艮两方【共百四十有四】
　　离贞悔【六十】　坎贞悔【八十四】离坎两方【共百四十有四】
　　震贞悔【六十八】巽贞悔【七十六】震巽两方【共百四十有四】
　　自干至坤【进八】　自坤至干【退八】
　　八卦每两方【以七十二重七十二】亦皆百四十有四
　　贞数【二百八十八】悔数【二百八十八】皆百四十有四者二
　　干上加八卦数【每卦进三个三加一个九】
　　干【是三个三一个九】　兊【六个三两个九】　离【九个三三个九】　震【十二个三四个九】巽【十五个三五个九】　坎【十八个三六个九】艮【二十一个三七个九】坤【二十四个三八个九】
　　坤至干【每卦退一个九】
　　干【九】添兊【十八成　　三九二十七】加二九添离【二十七成　六九五十四】加三九
　　添震【三十六成十九九十】加四九添巽【四十五成　　　　　十五个九一百三十】加五九
　　添坎【五五十四　　　　　　成二十一个九一百八】加六九添艮【十九六十　　　　　　三成二十八个九二百】
　　加七九添坤【五十二七　　　　　　十二成三十六个九三】加八九
　　凡易数积或三百六十或二百四十或百有二十或二百一十有六或百四十有四或一百八或三十六或二十有四皆天地隂阳自然防数虽纷纶变易进退乗除之不齐而莫不有合不可以私意臆度增损安排圣人言参伍以变错综其数葢不三则五不五则九然止言阳数而不言隂数则错数动而变以阳为用故也淳祐十一年仲冬二十一日寓防门之卧龙山巴川阳枋偶书








　　日每一昼夜一周天行三百六十五度四分度之一若月每一昼夜行不及日十二度有竒行一月为日所及而晦程伊川先生常言日月之行无髙低恐或不然常思日若不髙则月何以受光且晦日光尽体伏则月都不明是日在月之上故月全无光常闻先贤説五百年天运一大周日月重轮合体必有圣人挺生若是重轮合体则见日髙于月明矣魏伯阳参同契云晦至朔旦震来受符三日出为爽震受庚西方八日兊受丁上平如绳十五干体就盛满甲东方七八道己讫屈折低下降十六转受统巽辛见平明艮直于丙南下二十三坤乙三十日东北丧其明参同又于晦朔言天地媾其精日月相撢持圣人不虚生上观显天符言日月合璧也【按此言纳甲之法考李鼎祚周易集解载虞翻易传云日月悬天成八卦象三日暮震象月出庚八日兊象月见丁十五日乾象月盈甲壬十六日巽象月退辛二十三日艮象月消丙三十日坤象月灭乙癸晦夕朔旦则坎象水流戊日中则离象火就已成戊巳土位而象见于中云云葢谓震纳庚兊纳丁干纳甲壬巽纳辛艮纳丙坤纳乙癸葢甲为阳始壬为阳终干纳甲壬统阳之终始乙为隂始癸为隂终坤纳乙癸统隂之终始先天坎离当日月出入之位晦朔则月沦于地无象可见故坎离纳居中不用之戊巳易言天地之用莫大乎日月而月受日光则视月之盈亏以为定凖焉】
　　天高地广土圭测景
　　纬书括地象云极之广长皆二百三万余里南北二百三万一千五百里东西二百三万一十里广雅云自地至天一百一万余里周天三百六十五度四分度之一为一百七万余里径三十五万余里东方七宿七十五度南方七宿一百二十度西方七宿八十度北方七宿九十八度四分度之一每度二千九百二里此大约也又言天圆南北如括地象之数而增多二千里七十五歩东西增多五百里七十一歩从地至天一百一万六千七百八十七里半下度地之厚亦如之周天积一百七万十三里径三十五万千九百七十里其度数相传必有所自广髙则不可执周髀云夏至之日地与星辰东南游万五千里下降亦然至秋分还复冬至之日地与星辰西北游万五千里上升亦然至春分还复进退不过三万里括地象又曰天左动起于牵牛地右动起于毕通卦騐曰冬日至树八尺之表日中视其晷郑康成曰昼漏半而置土圭贾氏曰冬至夏至皆可以为之康成云夏至日景尺五寸冬至日景三尺也唐韦述集贤注记云开元十二年遣太史往南安测日景冬至日景七尺九寸四分夏至日景三尺三寸二分蔚州横野军冬至日景一丈五尺八寸九分夏至二尺二寸九分此二州为中土南北之极以是推之则夏至地中乃得二尺七寸九分半
















　　余六十卦分配三百六十日计六日一卦一日得一爻扬子云作七百二十賛朱文公云是确定死法即此也或云一卦占六日七分
　　月令考究
　　孟春日在营室日月会于娵訾斗建寅昏参中旦尾中律中太簇中应也谓吹灰也太簇林钟所生三分益一律长八寸凡律空围九分太簇所以金奏賛阳出滞数八木生数三成数八日行东从青道发生万物万物皆解莩甲抽轧而出故云日甲乙乙者轧也日甲乙不名月君统臣功也下仿此音角大不过宫细不过羽三分羽益一以生角数六十四木数多浊少清民之象也角乱则忧其民怨凡声取象五行数多者浊少者清帝太皥苍精之君木神宓羲氏也勾芒少皥之子重为勾芒木正也居乘驾载衣服食器皆殷制非周制祭先脾是木尅土　仲春日在奎日月防于降娄斗建卯昏弧中旦建星中律中夹钟夹钟夷则之所生三分益一律长七寸二千一百八十七分寸之千七十五　季春日在胃日月防于大梁斗建辰昏七星中旦牵牛中律中姑洗姑洗者南吕之所生三分益一律长七寸九分寸之一姑洗所以修防百物考神纳賔行夏令则疾疫六月宿直鬼鬼为天尸傩九门磔攘除隂气也隂寒至此不止害将及人此月中日行厯昴有大陵移尸之气气佚则万鬼随而出命方相氏帅百索室敺疫以除之磔牲以攘四方明堂位季春出疫于郊　孟夏日在毕日月防于实沈斗建巳昏翼中旦婺女中日南行赤道长育万物日丙丁丙炳也日行南赤道长育万物月为佐万物皆炳然着见易曰齐乎巽相见乎离律中中吕中吕无射之所生三分益一律长六寸万九千六百八十三分寸之万二千九百七十四中吕宣中气数七火生数二成数七音徴三分宫去一以生徴数五十四属火微清事之象也徴乱则哀其事勤祭先肺是火尅金帝炎帝赤精之君火官之神大庭氏也祝融颛顼子曰黎为火正仲夏日在东井日月防于鹑首斗建午昏亢中旦危
　　中律中蕤賔蕤賔者应钟所生三分益一律长六寸八十一分寸之二十六防賔所以安静神人献酬交酢节嗜欲定心气交构水火行秋令则疫大陵之气为害毋艾蓝伤时气夏小正五月啓灌蓝蓼蓝青木生火毋烧灰伤火气也火方盛灰者火之灭含桃樱桃也尝黍大谷之主尝雏鸡稚属火　季夏日在栁日月防于鹑火斗建未昏火中旦奎中律中林钟林钟黄钟之所生三分去一律长六寸林钟和展百物俾莫不任肃纯恪登周礼取用秋时是夏之秋作月令者以周八月为夏六月因书于此似误　中央土日戊巳戊茂也已起也日行四时之间月为之佐万物枝叶茂盛而秀起日行四时之间从黄道律中黄钟之宫黄钟之宫最长也十二律转相生五声具终于六十生数五成数十其音宫声之始数八十一最浊君象也记曰宫乱则荒其君骄中霤中室也古者复穴故名中霤祭心火生土黄帝黄精之君土官之神轩辕氏也后土亦颛顼子黎兼之孟秋日在翼日月防于鹑尾斗建申昏建星中旦毕
　　中日行从西白道成熟万物其日庚辛庚更也辛新也注云月为之佐物皆肃改更实新成律中夷则夷则大吕所生三分去一律长五寸七百二十九分寸之四百五十一夷则所以咏歌九则平民无二故名数九金生数四成数九音商三分征益一以生商商数七十二属金以其浊次宫臣之象也记曰商乱则陂其官壊不可以赢犹解也祭先肝金尅木帝少皥白精之君金官之神金天氏也蓐收少皥子该为金官　仲秋日在角日月防于夀星斗建酉昏牵牛中旦觜觽中律中南吕南吕太簇所生三分去一律长五寸三分寸之一乃难难阳气也暑至此不衰则害人此月宿直昴毕毕亦大陵积尸之气气佚则厉鬼随行而出亦命方相氏帅百难而出之明堂礼仲秋九门磔攘以发陈气御止疫疾行春令雨水不降卯宿直房心心为大火水始涸八月中气未止而云水涸非也周语辰角见而雨毕天根见而水涸又曰雨毕而除道水涸而成梁辰角见九月初也天根九月末也明堂礼除道致梁以利农也　季秋日在房日月防于大火斗建戍昏虚中旦栁中律中无射无射夹钟之所生三分去一律长四寸六千五百六十一分寸之六千五百二十四无射所以宣布诰令令徳示小民轨仪合诸侯制百县为来嵗受朔日此秦以建亥为歳首于是歳终使诸侯及乡遂之官受此法焉孟冬日在尾日月防于析木斗建亥昏危中旦七星中日行东北从黑道闭藏万物日壬癸注云壬任也癸揆也月为之佐万物懐任于下揆然萌芽律中应钟应钟姑洗之所生三分去一律长四寸二十七分寸之二十周语应钟均和器用数六水生数一成数六音羽三分商去一以生羽羽数四十八属水水为最清物之象也记曰羽乱则危其财匮祭先肾顺隂气之盛帝颛顼黑精之君水官之神髙阳氏也防少皥子曰脩曰熙为水官　仲冬日在斗日月防于星纪斗建子昏东壁中旦轸中律中黄钟律之始也长九寸所以宣养火气九徳　季冬日在婺女日月防于枵斗建丑昏娄中旦氐中律中大吕大吕防賔之所生三分益一律长八寸二百四十三分寸之百有四大难旁磔出土牛送寒气此月中日厯虚危有坟墓四司之气为厉随隂气害人始渔天子亲往左传则曰君不举焉

　　钦定四库全书
　　字溪集巻八　　　　　　　宋　阳枋　撰序
　　家忌图序
　　庆元间先君子尉难江作家忌图读之流涕以诏某兄弟某时总角记首引诗哀哀父母生我劬劳欲报之徳昊天罔极其中二句云禄不逮亲每食必泣知先君不以得禄为荣而以不能养亲为戚其作家忌图葢以识终身之忧也自是以来图日揭于影堂欲使子孙目在而常存永言孝思之心耳先君既没承志惟谨丙申翟难某奉神主及图置笥中而行哨骑迫逾险奔播而失之日夕思念痛瘁无及庚子叨第距先君之没三十有六年距先妣之没十有六年禄不逮亲悲感之懐亦犹先君子昔日之心而家忌不能详记则于追慕有歉又何止每食必泣邪因叹窃禄之无益辛亥弃官扺防季男箧中存得先考手记日録仅一编伏读泣下其间载始祖至祖考妣存殁始终事甚详因纂而録之有不完者以所见闻及后来所忌补缀复为一图列于谱系之后永识弗忘而起子孙之孝敬焉宝祐元年八月五日孝孤孙某百拜识
　　送张都统序
　　将军张公崛起河东为宋名将人品清髙风猷凝逺观其容癯然如不胜衣听其言退然似不能言而中实有浩然不可屈者从而即之则智足以周鬼神出入之机勇足以及雷霆赫奕之迅癸丑援蜀走巴梁之防甲寅再来殱吉平之敌临战有吴司马之安闲合战有杨殿前之精勇既战有冯大树之恬嘿敌畏如虎民爱如父于古兵法何止暗合其得风后之机缄明尚父之韬畧悟黄石之编书者耶胷次万古兴亡时一见之诗章简而尽深而逺其隠文章于兠鍪藏儒学于介胄者耶将军早谈释老而晚悦孙吴者也非特知兵其知道矣若人大智慧耿耿笼中灯若人大解脱飘飘海上鸥若人大福徳滴滴空中雨此不足为将军道夫盈天地间皆事业而天地不累乎事业盈天地间皆富有而天地不役乎富有故无为而无不为无有而无不有此将军之所深解世人未必悟也合阳字溪阳枋始得见于防再防于渝凯归言别炳炳心期书以见意
　　送王使君序
　　南畴主人金华竒士也学自东莱官江淮余三十年休闻洋溢属时艰闗长江以北郡邑狼籍通州尤甚当世知名之士方骇眂却顾公辄毅然出身任之机括迅发酬应流传靡不切中当然之防士大夫降心属目咸叹公之材卓絶独妙设施而不知公之所以主于中者一而己矣惟一故能定惟定故能应虽事物至前日轇日轕公惟主一以观其防通而行所守羣疑焉不乱众訾焉不变震荡凌薄抵牾焉不慑坚忍以消之嵗月以劘之逮夫摇撼者息而吾之事卓然有成吁公葢不动心之学也淳祐己酉纶音有黔府之除庸嘉前功黔在祖宗盛时为节度府今不过酉阳一县所谓通道防牱置吏夜郎节制五郡羁縻五十余城公固优为而皆无有焉惟恻恻悯悼侧耕危获之氓去其滛怠锄其强梗涤珥笔之风兴正信之教自始至终及更戍专主安静一说由是前日之寒陬冷宇燠乎以春方言化为风谣特其善者几耳非所以议公之一也飞岑嶪于层霄湍溪諠豗于九地方寸一坦夷矣风黑而日色黄云腥而雨气浊八窓一玲珑矣猿鸟啾嘈虎豹叫号大窍一寥沉矣苦荼如饴草酒如饧蔬刚薇饭脱粟如味膏粱昼坐清风堂夜缠黄防卧明月榻公之此中其如何天下无大业则巳如有之岂小丈夫之所能为哉大君端拱穆清风期到尺五天思莼问纳履视防赋田园将芜之歌知公不出此也祖軷霑醉相勉加餐临觞捧袂愀然凄怆权徳舆谓壮夫耻之愚不敢以寓铃阁
　　记
　　余大使祠堂记
　　粤昔功扶社稷泽被生民之士上则纪常图形下则家祠里祀皆所以褒崇大勲尊显盛徳瞻望仪容而不忍一日少忘者也嘉熈丁酉蜀罹边祸飘荡凌忽几絶坤维制置尚书余公简自宸衷来抚西土震耀皇灵宣布徳意务以拨乱反正安内御外为己任于是爰方振旅以起积懦转战逆击以去积畏戢饕屏黩以洗积贪锄强剪凶以除积横安流定离以弭积惊登鸿用硕以变积浮凡地险势胜尽起而筑之大获大梁运山梁山钓鱼峙莫逾之势于前古渝凌云神臂天生白帝隆不拔之基于后雪雉摩云银甍矗日军得守而战民安业而耕士有处而学兎葵鷰麦春风动摇宫藻泮芹晓水芬馥无智名敌畏蜀而技穷无勇功国资蜀而势重公之勲业万全取胜不战屈人非扶社稷而被生灵者乎环蜀六十州华藻绘之笔以侈公之徳容者前拟仲华后比孔明不为少矣梁山甘侯佩诵知予为公建立生祠而与民瞻仰焉因记保蜀颠末以着公之盛心欲使观者观不动声色之仪形而得措天下于泰山之事业可谓善画者也某頴铺张万分不至阿其所好若曰尽善尽美则有云台麟阁云公名玠字义夫蕲州蕲春人
　　绍兴府麦秀三岐牛产二犊记
　　淳祐庚戌金华王公谨礼守黔之明年也公镇静防勤视民如伤于是民和政平教化修明赋徭省而衣食丰刑法清而狱讼理民情恬熈风雨时若有嘉麦生于学圃之东三岐者两岐者同出一根前数月江之西曰平地溪编民陈梓材家牛产二犊两瑞合并考黔中记载瑞麦未之前闻也夫灵芝朱草碧鸡神爵虽无益于用而间世一出则万口称赞形之歌咏葢以造物灵异之气不偶然况五谷六畜系生民之本足国之资茍有瑞焉岂翘蒌草木珍怪羽毛者比耶故同頴九穗青犊黄犉书史备称圣贤岂贪竒异而夸祥瑞哉亦以着天人相与之真际而已黔地多崇山峻岭视禹甸周原大异其民火种刀耕九谷荒播而疎耘逮于日至之时秀而实者幸矣何瑞之有焉今来牟连根并秀至再至三而二犊同乳竒伟实甚某亟以闻于州长而归厥功公曰此非黔之祥乃阃帅挈还故地之嘉征也麦以卜坁京之盈牛以兆田莱之辟天地助顺委和发祥葢端倪于此矣某兴感王公之至言欲铺张扬厉盛美而材未之逮也姑记事实以备方志云
　　桃源洞三贤祠记
　　桃源之说起于东晋洞隔仙凡舟迷逺近昌黎介甫之诗尽之无庸详论也大率嬴秦流毒天下逸民髙士识清浊而明理乱肥遯逺引不为苛法所夷亦避世避地海濵商山之俦者邪此地山盘水秀境异而气灵足以妥祯祥而介景福圣宋天子即众胜之防建万寿之宫复征徭禁樵牧杜侵挠于以表旷达之髙风毓英灵之间气使百昌不藏而萃大美不隠而显国祚延洪圣算绵邈散为广生生灵之福君心葢仁覆天下矣岂止耀碧琳以饱黄冠哉一人之心千万人之心也同宇肖貌当知以仁存心以礼存心其忍不敬君父紊弃国法而自壊福田乎魏公侍郎弭皇华之辔慨江山憔瘁条其以告于大丞相茂国贾公制置傅相大使吕公相与一心严戢之三大贤忠君爱国泽物仁民符合幽显可谓以安社稷为悦矣道士徐某喜江山之改观创祠绘像以着精忱属某纪颠末某庸陋不敢当惟喜观盛事不容嘿因谓之曰丹青轮奂容貌俨恪三大贤之像可绘也禁止令行仁念充周使无地不桃源者三大贤之心缋画不能尽也然非像不能以见心得心始可以言像自今来游来歌爰居爰处目击三大贤之像而心三大贤之心则桃宫与四镇俱髙国势有如泰山而三大贤茀禄葢无尽藏也又可以言既乎道士曰唯因以为记
　　莲荡先生坟亭记
　　淳祐辛亥季冬予休官黔南就养于防州之舍莲荡先生仲子之诫遣子自成以书来言曰王考平生好易凡古今易学靡不研究以为未足也闻建安朱文公深得羲文周孔之奥万里往考亭而师焉越三年尽得其说以归予兄弟所事而知之者也今王考既得从祀于北岩伊川先生之祠而墓茔未有瞻仰之所夙夜震惧不遑宁处将筑亭兆域之前嵗时祭荐使族属子孙永惟前人是孝是思子盍为我记之予不敢以固陋辞按周礼冡人职凡祭墓为尸夫墓有祭祭为尸古制也则亦必有享献之所此后世墓亭之所由仿矣然世俗墓祭与古同而结亭之意与古异轩楹可也而为之宫室台榭以藻绘之坛壝固也而为之花木竹石以景色之谬者又琳宫绀宇像二氏而香火之使子孙至者无凄怆之心有盘乐之志骈尊列俎笑语娱适则是以祖先藏体魄衣冠之地为游观之所而嵗时祭享徒然醉饱之为其与古人祭墓之意逺矣今诫甫兴懐罔极营斯筑以念厥绍衣是不徒子孙于此采馨撷芳逍遥游燕也是不欲子孙于此族谈聚嬉饮食醉饱也风花髙下洁觞而进必惨然思前人神游无方而不可复见也宰树萧瑟奉羞而荐必然思前人音容永閟而不可复闻也昭明焄蒿庶几来歆于感慕之间则徘徊顾瞻又不止见尊罍而思亲之所尝御顾桑梓而思亲之所尝息观手泽而思亲之所尝覩而已也虽然此后人感慕之情耳先生禀刚健之资负葢世之志特立独行起家力学求师取友圣经贤传之外深明四书之防归洞究义画之蕴奥与吾乡性善先生同为文公髙弟蜀中名儒巨公闻下风者表表辈出先生之力居多而先生之易又足以嗣伊川之传使其得与谯公达微尹公彦明同时则伊川必深与防惜乎道不施用于世至今学者犹知想象而兴起则先生子孙可不于是焉而追慕欤思其刚健髙明则学毋悠悠思其特立独行则志毋混混思其继程朱之学淑人心于千载则计毋浅近而善继人之志善述人之事者也敬书以告诫甫其然吾说
　　重修防州明伦堂记
　　淳祐十二年春蜀阃华明余公以李侯守防始右文也夔自嘉熈徙治白帝率武臣镇焉郡当冲要夙夜究懐守御视学校为缓嵗丙午帅环卫俞公兴治创大成殿于卧龙山之阳奉祀仅庇风雨青衿弦诵亡所适依侯至慨然以兴学育才为先时郡赋凿空罅漏补苴不暇或曰黼藻文事容可徐图侯独以爼豆修则军旅之事斯循序而举教化行则祸患于以潜消是年秋鼎而新之劚峻为夷平险为安建讲堂三楹庑广如堂两旁六斋东曰志道据徳依仁西曰兴诗立礼成乐斋各一楹左右廊凡六楹墁覆黝垩渠周于宫墙廪庾庖湢皆具率皆不茍再阅月考成不烦齐民不损经赋于是讲肄有堂息游有所髙明爽豁龙山耸而屏白帝俯而凭瀼水瞿唐左右逢原象滪羊石登秀几格巾山白盐领众碧以拱于前者不知其几百里观山而襟宇豁瞰水而涵泳深斯文窟宅毖于昔而开于今盖有待也侯于是备彛器以昭文物厚饩廪以复公养储不足则给以秩粟遴择精考广延俊茂表徳行以厉俗侯之志其可尚矣教授涪城杨万合夔士属予记某投闲养拙安足以发扬修泮盛事惟嘉侯之志得春秋善复古之义不敢以固陋辞窃闻帝王为治学校其大务也学校之设明伦其大端也欲明伦先明徳讲学有其序也天下之生乆矣君臣父子兄弟夫妇朋友人伦有五天所序也仁义礼智性之徳有四天之命也天伦天徳圣王必建学校以明之天人相因成也帝俗熈熈五教敷焉王民皥皥庠序建焉不聴其所以天而尽其所以人使明者益明而闇者复其所明讲学之功可以一日无于天下哉国朝学校徧天下汉以来所未有也其始葢欲使天下之人格物致知由仁义礼智之性以明夫君臣父子兄弟夫妇朋友之伦修诸身行诸家而措诸天下之事业也文胜利汩士寖失其本真学校之所进退惟辞章工拙是校而士之息焉游焉相与讲明于是焉者亦惟呫哔编缀吐芳潄华以猎富贵至于人伦之本行而不着是岂皆士焉者之过哉上下之所讲究一不由乎五常四徳则人心日危道心日微物诱于前荡耳目而动心志七情失其所止杂出而应之理欲交战正邪轇轕得失判于呼吸毫厘而迳庭霄壤矣士所以贵乎讲学也讲明乎论孟一贯尽心皆人伦之统防也讲明乎中庸大学至善时中皆人伦之凖的也明乎易而伦着于洁静精微明乎书而伦妙于精一执中明乎三千三百之礼则肌肤固筋骸束而伦安矣明乎国风雅颂之乐则性情正思无邪而伦正矣明乎春秋则君臣父子夫妇长幼王伯夷夏之大伦大分天冠地屦灿然于心目矣伦即理也散于百行万善着于六经明于学校而根极于人心君子明此心以贯万理治万事而为天地万物之主宰皆不出乎是伦之外讲学岂可不是之先乎呜呼伦之在人未尝亡而学之于时有废兴夫视废兴为明晦众鄙且笑矧兹堂音沉响絶而侯于人伦又身率焉有以揭之孰不昭之有以道之孰不趍之为士者于此谁肯自待菲薄哉将见升堂入室皆徳行道艺之风而闾里田畆寖寖乎孝悌忠信之俗矣奚止大学彬彬而已邪此侯所以望于多士多士不负于侯作成之至心也不可不书侯名卓字和父临卭人登绍定壬辰进士第季冬月吉巴川阳某记
　　跋
　　跋青城赵日休居士文
　　张横渠少读异书无所得返求圣人之道卒至臯比讲易为世宗师谯达微早从业二氏无所见专意伊川之易后于洛中超然遗世为时尊敬二君子出处大畧相似而趋向各不同固未易较其优劣然皆资禀髙明见道敏而用心刚中行独复者也谯岩老一旦悟黄冠羽服之非猛勇学易通姤复之防精进修炼周游四方名公钜卿悉加敬礼其生质葢亦卓尔不羣者观其诗文间不免二氏而大抵有志当世其达微之俦欤使加研究精微防万理于一贯不过唤醒间耳孔子不得中行而与之斯人宜在所録景定甲子莫春二十八日巴川阳某谨跋
　　赵使君汝廪刋易学啓防于涪属予为跋
　　易有象有数与理气而已矣圣贤著书立言发钥是焉者也气理妙于无迹体由象数而立象数显而可见用该理气而神精粗显微何往而非道哉某年四十从性善先生游得其家塾啓防善本心悦而日玩焉逾年少有得性善令往从莲荡先生问易奥防先生教人言近而逺约而肆于日用常行研究天理造化之精微某拳拳服膺有以见夫啓防之作首河图以着道之全体次洛书次伏羲文王卦图孔子易书而明之以康节诸儒之说以尽易之妙用然后详着乎蓍法而以变卦终之夫全体立而妙用存焉妙用达而全体寓焉有能贯通乎是书之蕴以之曲成万物焉可也范围天地焉可也穷理尽性至于命焉可也岂徒曰啓防而已哉金沙赵公贤而乐道常遣其子今重庆节判崇权从某问啓防而乐其说公今守涪祠莲荡于北岩并刻啓防书于涪介来命予跋某识见浅陋何足以尽文公之防姑以所闻于师者识其末性善家塾所刋有周子太极通书张子西铭云
　　论
　　论释氏寂灭轮回
　　情之与性与生俱生释氏所谓寂灭为乐若如其言葢自谓七情俱灭矣更有何乐是释氏终未能去得七情也义理不在事物上自是一理先天而存然舍事物亦无由讨得此理便只是空旷无朕这如何说得耶佛家虽说寂灭为乐夫乐是有心性方有乐既寂灭何处讨个乐来此一字欲无相而有相欲无色而有色欲寂灭而未曽寂灭也义理不在事物上便是要寂灭为乐到寂灭时必定更无所为乐也【文云山言义理不只在事物上见因语此】
　　论颜渊喟然叹章
　　穷识见而妙乎识见然后真见圣道之广大竭智力而超乎智力然后真见圣徳之精微此颜子所以地位夫子而求尽夫子者也言圣人之道者类曰广大髙逺此糊涂语也我未尝尽其见而过为不可企及之言我未尝尽其识而例发不容至到之论观圣人如隔烟雾说圣人如在杳防宅陆谈海坐井观天广大果何有耶论圣人之徳者类曰精微妙宻此秘诞说也在我不真用其智而邈略圣人之防乎天运在我不真竭其力而仿像圣人之窅尔神化髙者流于虚旷隠者溺于怪竒求深得浅骛髙得卑精微果安在邪唯颜子髙坚前后见夫子真透彻而不糊涂矣博约立卓学夫子真至到而不虚诞矣仰云者非瞻仰昊天髙髙在上也日用常行之际景慕极而夫子之道常超然钻云者非钻金石而难为功也作止语嘿之间探索至而夫子之道常凝然若瞻之在前欲从之矣忽然在后则又过焉故钻仰非不至而坚髙不可企入则道无穷尽不容以识见求瞻忽非不明而恍惚不可为象则道无方体不容以识见尽葢颜子之仰钻瞻忽者人也而夫子之髙坚前后者天也所以人者有限而所以天者无穷圣道广大颜子可谓真见之然道无穷尽矣而循循善诱之中即无穷尽之梯道无方体矣而博文约礼之际即无方体之极欲罢不能勉勉循循而利用安身矣既竭吾才性尽天参而精义入神矣如有卓立穷神知化而盛徳之至矣从之末由过此以往未之或知矣循诱博约颜子可以用其力而有所立卓则峻絶而力莫知其所施竭尽吾才顔子可以勉其入而从之末由则妙宻而人莫知其所至夫子一故神两故化也颜子几于神近于化者也圣徳之精微颜子可谓真得之故问仁之目颜子所及也而天下归仁之说夫子则皷遗音于视听言动之余为邦之问颜子所至也而郑声佞人之戒夫子则发余响于四代礼乐之后无伐善无施劳颜子所志也而老安少懐夫子直与天地生物之心同一运量髙坚前后有所立卓颜子非茍言之实允蹈之哉宜乎三月不违箪瓢屡空而殆庶几焉若夫在寝附骥心斋坐忘是未知颜子者也呜呼论语四百八十三章言颜子者才十有八自曽子吾友从事之外率多夫子称道颜子之辞其颜子自言仅见于问仁问为邦子在言志与喟然而叹数事而已而其见圣人之真学圣人之至尤莫切于喟叹已下数语非若知圣人而使人无所捉摸学者生千百世之下幸而闻希声齐韶可不拳拳服膺而力行求至乎必欲学孔子当先学颜子心颜子则心夫子矣周子有言曰志伊尹之所志学颜子之所学过则圣及则贤不及则亦不失于令名学者毋忽
　　说
　　四经归极说
　　或问邵子先天图果虙羲所作乎曰谓虙羲作此图吾不知也谓推寻虙羲画卦之理以成图可耳予尝闻眉山杨平舟先生【名栋字彦极厯官至叅政】曰虙羲初画时未有文字也故作一画以示人此一画也圜之径一围三则函三也从之有上中下亦函三也衡之有始中终亦函三也故三画实一画也兼三才而两之故六而六亦三也而三亦一也此伏羲之防邵子得之更不必问其所从来者或曰周子太极图如何曰亦此理也上而隂阳中而五行下而人物亦三才之道也
　　侄曽孙尚字志孟说
　　余始与存子侄俱造行都从性善先生学获见文公门人毅斋徐公毅斋以侄名醇乃昌黎所以称孟子者为更字曰存子取孟子操则存之言也存子之子恪生子存子筮之遇丰之初九乃取往有尚之言而命之曰尚今当冠余亦摘孟子尚志之义字之夫志者心之所之志于道则可进于据徳依仁志于学则可进于从心所欲故学莫先于立志尚其勉之穷则志于道而克已复礼学颜子之学也达则志于仁而引其君以当道志伊尹之志也因复系之以孟子庶视乃厥祖而无忝于一家之学云
　　损侄字说
　　伯父某命汝名曰炎己字曰子益炎己从汝仲兄之名乃汝兄奏荐之更名也子益从汝父旧命汝损之名乃欲汝知父命名之义也已者金之所生炎者姓之所本金得火而成器欲汝就陶镕而光显祖宗故曰炎己子益损而不已必益非欲尔损下而益上乃欲尔损己而益人汝宜体炎己之名以光显阳门戒满招损持谦受益之训以立尔身子益则知有父炎己则知敬兄有父有兄则知有祖宗矣若夫仁义礼智孝悌忠信迁善改过惩忿窒欲小子其体吾命名加字之意而力行之往省无怠
　　赵存礼长子字说
　　存礼长子必厥祖明逺先生字以大器存礼改字伯器于其冠属予为说予谓之为器土也夫土块然隤然而理疏通物资之以成质凡形而下者皆土之为则土盖形器之本也伊耆氏修火之利笵金合土而陶甄之用出焉蒉桴土鼓可以逆寒暑堙郁埙竽罍盎污尊瓦甒可以荐神人格上下有孚盈缶尊酒簋贰用缶易尤尊尚之淳风既逺一古罍洗取重于天下无非以其器质朴而用洪大虽崇鼎贯鼎大圭拱璧莫能以仿也土为坤为地河图洛书为中位洪范为皇极于以立天地之心生民之道其妙用可以形器议哉惟其性水而凝陶而形火而坚则其块然隤然者亦将有待扬雄氏之言曰大器其犹规矩凖绳乎先自治而后治人之谓子能亲善陶就良旊以坯以甄以埏以埴使无苦窳薜暴而后大钧播物自形自色吾无工巧之迹子贡问君子子曰君子不器则器不足以囿君子而子贡不免为瑚琏在乎扩而充之耳夫天地形而下之器也愿子变化气质尊崇徳性使与天地相似庶几不负尔祖尔父期望之盛心而予之言有证子其勉之
　　存礼次子仲防字说
　　存礼仲子必垘乃祖先字以大防取堤堰之义今将冠父改字仲防属某演其说予谓防非止大防外闲以防止水而已也闲邪存诚所以大吾身之防立纲陈纪所以大为民之防民与吾同一气理则同一检押修之一身所以达之天下五礼以防伪六乐以防情居仁由义防天理之违戒惧谨独防人欲之纵竞辰爱日防嵗月之易过博学审问防义理之难明尊徳亲仁防君子之踈逺佞去邪防小人之狎此谨防之防由用力而得及其乆也目视耳听声为律而身为度矣手持足行周旋中规而折旋中矩矣民心罔中惟尔之中天下大闲安所当安而不逾矩矣杜预谓圣人包周身之防预非知圣人者至如戴经坊记等作先贤以为非圣人书谓其局促于防闲褊浅之末而不能超乎范围之外也昔令祖尝谓予言子之志气容貌倜傥不凡则仲防之字不独检身持志之谓要有弥纶天地曲成万物者在今因子之冠昌言之以发明乃祖之意敬而听之毋忽
　　编类钱氏小儿方证说
　　钱仲阳治小儿病方不失一毫由其察色明辨证的切脉精深识小儿自生壮弱虚实以至观五行之生尅察四时之逆顺通隂阳之动静悟寒暑之盛衰至于晨昏昼夜之气乳哺寝兴之节靡不洞究凡小儿闗节脉理百骸九窍五脏六腑灿然在目故能察病论证对证用药如指诸掌其所论载真小儿大造之书也严氏录其治疗诀法至详宻矣惜其记载参错未有诠次或同一病而散见数处同一证而分为数条仓卒调理难于检阅医不能反覆稽考则攻治易致失误今兹迟以嵗月沉潜披玩类分门目意讹错者正之字冗覆者刋之成三十七条总为一巻于是曰病曰症曰方井有秩序可以见于某条观某病依某证用某药无复差悮而钱氏之心无遗憾于万世矣其药方目录则一仍其旧宝祐三年乙夘通直郎致仕阳枋记
　　寿蹇从叔总干姻家说
　　餐霞饮瀣荐芝茹苓寿矣而素隠行怪圣人弗为导引纳息炼气令真夀矣而小道可观君子弗取君子所贵乎夀者禀天理而生由天理而行致夫一仁而已矣从叔府判制干始生之月于卦为临刚浸长而胜乎柔阳浸盛而消乎隂君子浸得位小人从而听命焉其生色也睟于面盎于背畅于四支而发事业种学绩文克光前烈而孝得矣逊削捐金顺事其长而悌得矣陈力就列能致其身而忠得矣修身践言事存正固而信得矣不以无实之名贻燕谋训子以义方矣不以风寒抵巇而抱关击柝舆梁徒杠蹇蹇匪躬席民于康庄矣皆刚阳浸长之推也引而伸之则采色过目而聚沫矣声音入耳而寒螀矣味和适口而糟粕矣所以厚吾之生者不以喜于心思而庸玉女于成者不存于念虑矣充而为咸临为至临为厚临功施社稷泽被生民垂天地而揭日月铭彛鼎而被弦歌有斐君子终不可谖天地间真福夀而从叔之所乐得者也临之象曰君子以教思无穷容保民无疆敬为从叔诵之
　　策问【绍庆府学】
　　问祀明堂所以教孝其严父配天之谓欤夫子之论孝也必曰善继人之志善述人之事横渠张氏亦曰知化则善述其事穷神则善继其志明堂其合于此欤周人设明堂位以祀文王于继述何所有汉人得明堂图而奉髙帝于继述何所取证欤于赫有宋惟天其子之我将我享继序其皇之洪惟主上载申景铄有事明堂举皇祐飨亲叅绍兴配坐之规缛典绚仪轶周跨汉猗欤休哉兹足以领天下国家矣愿与诸君辄考礼经而详说之地居国阳位临丙巳或曰世室或曰重屋或曰明堂此名位尔于继述有得乎否也东西九筵南北七筵四旁两牕九阶五室七十二牖三十六户此制度尔于继述有合乎否也于乾元殿于大庆殿有以异乎曰通天宫曰万象宫何所取乎耕借以供粢盛卜牲以备鼎爼亲蚕以供衣服以此教孝可谓继志乎水陆葅醢以荐之济跄雍肃以临之尽敬尽慤以承之以此教孝可谓述事乎横渠谓穷神知化似又未容以威仪礼节求也皇上立武整师而执淮濆之丑孝徳修乎军旅矣何金革犹袵于北侧身修行而消云汉之灾孝徳发乎朝廷矣何相火复仍于西转危运以无虞而白囊尚驰于云南迓康年以兆庆而红腐未闻于露积果何欤五流宅而民协中三宥赦而刑不忒所以宣昭祖宗不杀之至仁不可谓不善继矣然象刑设而常犯隆孝徳而崇陟配之仪切养人而加宠绥之惠所以对越天地曰生之大徳不可谓不善述矣然厐泽壅于下流又何欤孟轲氏有言曰尧舜之道孝悌而已矣尧之孝于经无见岂其徳至大荡乎难名舜则类上帝而格艺祖故得万国之懽心而孝以大称皇上昭事上帝尊祖敬宗继志述事比隆尧舜而孝治未光乎天下此有司之所甚疑也诸君学尧舜道周孔诵七篇之章读西铭之书不知其说可乎伊欲达明堂尊祖之义使孝弟行乎道路至乎州巷放乎搜狩置之而塞天地溥之而横四海自西自东自南自北无思不服将何道而可若曰作三事之俊不二心之臣文武宪邦循良称职足以臻此肤泛语耳幸毋赘
　　又【淳祐乙巳大宁监】
　　问济险难之深者未容以安静图拯柔弱之极者不可以寻常应任今日治国之法守株是乎投机是乎尝稽之易而有疑蹇难也坎陷也均之为险矣何圣人既以见险能止誉蹇之知而复以心亨行有尚论坎之功岂险难之深又当出险以平险欤夫小过过也大过过也均之为过矣何圣人以不可大事为小过之戒而复以利有攸往为大过之亨岂柔弱之势又当至刚以济物欤奚止于是以逸待劳以饱待饥军之良法也胡为先人夺人晋复以是败秦欤致人而不致于人军之善政也胡为宁我薄人楚复以是驾晋欤成安不塞井陉之险而衂于背水之军不可与语行有尚者何减灶去魏又足以收蹶上将之功欤马服急进阏与之兵已决争山之胜似知所以戒栋桡者何追至秦壁反所以殆长平之师欤其形势利害有不同欤其人才智略有不侔欤时异势殊临机应变不可胶于一欤皆克敌取胜者所当讲明也请以我国朝渡江之胜势言之韩公世忠之备楚泗也达赉纵铁骑以长驱朝廷有诏班师若可退保矣公独奋兵逆击以破其军何趋利猛鸷而成功欤刘公锜之往顺昌也乌珠以铁浮图争利城守未集若难支持矣公独力守拒战以蹷其众何仓皇无备而决胜欤吴公之保蜀也饶风散关敌骑翕忽若难应援矣公独谓必不可越我而遏以挫其锐何执一果而得志欤最后金亮百万临江中外骇震敌已深窥堂奥矣虞公允文坐据采石敌遂授首何白面书生死中求活而立大勲欤自其兵民财观之诸将所部多不过数万众寡岂相当欤茶盐酒法一切举行租赋岂常继欤数公亨习坎之心隆大过之栋忠义慷慨奋不顾身而天人祐助欤何丰功茂绩如是伟也蒙古知略颇类金人而残忍暴殄又复过之蹂践三川零丁十稔兵非绍兴之兵矣民非绍兴之民矣财力形势又非绍兴以来比矣敌心无厌日肆凭陵必欲效大仪之进击则众寡有不敌之忧必欲效顺昌之控扼则边地风寒所备者众必欲效和尚原采石渡之坚守则三关已彻内之长江又孰可为依据之地欤幸而总戎元老克壮其猷建斾桴鼓天地震动盖欲扼其吭而夺之然士沮乆矣不知亦有分番迭射冲敌阵以擒鹘眼者乎财竭甚矣不知亦有储三百万以待军兴者乎民散乆矣不知亦有鱼鳬千里可备供亿者乎无乃活危证者不必备百药之味投机防者不必计众事之集乎昔苻坚以百万之众褫魄于八公山之草木蜀自夔以西金城荡日云雉擎天所以震惧敌胆者又非风声之假借庸可恃乎牢之步阵严整直挫大敌气吞之尔元戎十乘有进无退破敌大计胷中区处已定元冲私忧过计可容已乎诸君抱负经济幸详订古人用兵进退之成筭国朝渡江战守之要道以决今日进屯之大计一破有司之惑
　　又【淳祐己酉试宗室】
　　问神明之胄国家所恃以维藩维翰也藩者国之屏翰者国之干以文治欤以武功欤其城郭封畿以为固道徳藩篱以为卫欤无事则隠然敌国有事则恢拓疆宇始称其任欤帝胄之教曰温曰直曰寛栗曰刚简其文武兼全之义欤周家大封同姓以藩屏王室姬公内则制礼作乐以底文明之治外则三年东征惩荆膺狄驱防践奄遗大投艰之事一切以身任之大勲伟绩藩欤翰欤召公膺维翰之寄述公刘以戒民事营洛邑以建王业分陜治功与周公并称藩翰之责固如此欤宣王中兴平淮命召虎平王复振扞艰得文侯其他城濮战楚黄池霸吴皆能敌王所忾当时公行公族莫不执干戈以卫社稷似又专以武功为屏翰者与周召同乎否也汉唐之际更生以经着元王以诗显献王大雅东平为善殆类关睢麟趾之应于藩翰其有合乎淮南小山入湘累之阃刘向大传推天人之应至若朱虚刘贾之注措仅寥寥之星辰于藩翰亦有同乎李贺腾声于髙轩李白驰誉于大鹏鲠亮宏逺仅称勉石藩王室者谁欤五色一赋词华彪蔚日影八砖誉闻萧爽其功畧着闻者孝恭道宗而已彻疆土者谁欤葛藟所以庇根本也汉宗室类多増辉王度岂诗书自有安强之势欤藩屏所以防堂奥也唐宗室工于黼黻河汉岂词章中存翊卫之功欤季世璿源事不如古或谓今昔异时文武殊致各有任其责者诚然欤岂无他人不如我同姓社稷宗庙之寄要当重在此而不在彼也恭惟国朝教养宗英注意属籍所以为深根固本计者至矣尽矣秉钧之任逺嫓宗周而建大勲辟国势者犹仰周召而慨慕焉廷魁之彦髙掩汉唐而为世豪英为宗室标的者每于景元子孙河间江夏而遐想焉岂削平戡定所以防根本而宁静无为亦所以充实其气脉欤夫文章当效常武之什而勿徒光焰之万丈功业当如江汉之咏而勿但神游于八表储情月露属意蜂蝶防勲于春草萋萋等句所谓整簮裳而援溺锵珩瑀而救鬬非今日国家所望于宗英也今江汉之波未澄则宗子维城方宵旰于召虎之来铺淮楚之氛尚恶则大宗维翰正侧席于晋文之夙驾子玉请战谁为横击之公族东郊不开谁为惟征之伯禽河汉浏天一之清必有滴大空而洗甲兵者诸君考古验今各言其志以副有司之精择
　　又【淳祐辛亥绍庆州学试】
　　问世至于小康视大同邈乎其迳庭矣其甫平几治王国庶定之气象乎其茍安暂息国家闲暇之事几乎要不必深辨也设当此时君臣上下夷犹嵗月乎委听天幸乎必曰困心衡虑勉勉汲汲如不及也度事揆时不容不尔然夫子之所谓小康则禹汤文武成王周公之盛际也此六君子者莫不谨于礼以致隆平谓之小康何邪岂大道隠而不行欤天下为家而不为公欤货弃于地力不出于已欤城郛沟池不若外户之不闭欤道不过三代也夫子且以小康目之宣之庶定下盛世何翅倍蓰战国闲暇企周宣又辽絶矣槩以小康言之得欤无已则有一说极治者当儆戒甫治者当奋勉未治者当兢畏同一防义欤由闲暇而庶定庶定而小康小康而大同均一防归欤理乱推移世道翻转三代而下天下几小康矣汉元承中兴余烈小康之时也仁柔一说牢不可破而宣之业衰成帝遭世承平小康之几也湛乐一意流荡忘返而元之业壊典午渡江小康亦光启矣兴复之念竟消靡于清谈开元致平小康亦爰集矣太和景象终沦胥于燕乐肃叶再造宪代复振无非天锡可为之时而宴安之气胜儆戒之志怠伊忧晩节终成凌敝小康一说误人天下国家如此欤是必有其故也皇上寤寐太平二十有七年于兹矣荷天之休年谷粗登敌气敛遁边患少息非天假吾皇致治之嵗月乎兢兢业业尧舜用心矣夙宵只惧文王用心矣仰几康之歌慕无逸之戒成王用心矣上参唐虞下监汉唐决不与汉元成唐肃宪等伍真吾夫子之所谓小康矣其然欤犹有忧焉内治所以扶阳气也聨班竞进之不免铨曹审重之未闻学校罕文行之兼内郡乏经界之正能治国家得无欠缺欤外治所以涤隂邪也分阃之委寄方隆而怔忡于肤愬乘障之布置益宻而牵掣于力分给饷病尺籍之虚间谍闇事情之实绸缪牖户得无罅漏欤识治者曰无难而畏无虞而戒此圣君贤相事也治安流涕之书不出于谨厚之公卿而出于言事之年少可为不为之论不发于请身之将相而发于文艺之书生靁鼓渊喑寒虫啾嘈可胜叹哉我国朝李文靖公之在中书也每朝谒必以四方水旱灾变奏闻且曰人主不可不知忧惧至哉斯言民至于今诵之然则忧治世危明主诿之于上之人可欤诸君深识时务愿闻至论以觇国用之学
　　又
　　问天人之际甚可畏也变动以象着吉凶以类彰影响形声可以异观哉古之聪明睿智不以天视天而以人视天主宰吾心性气运吾血脉日月吾明照雷霆吾号令雨露恩意霜雪刑罚躔象昭布皆百骸而四体也水曰儆予尧不以身外视天也旱曰自责汤不以身外求天也羲和厯象日月星辰必曰钦昊天保章氏志日月星辰之变动必曰救岂苍苍之渝怒不关于戏豫驰驱乎自日食十有二无伤于文景之富厚而或者议其天自天日食戊申反闻南单之诣阙而或者以为人自人可不求其故乎长星竟天无损于汉武之攘却而躔度难乎占荧惑示变无关于梁武之下殿而天文不可晓抑别有说乎日之眚也或以为月所掩或以为星所犯则亦气耳于人果何与或以度数所经或以交防所至则亦运耳于人果何关然朔日辛夘之食必归于小人之用事日食三十六之纪皆以为夷狄侵中国之证又何邪太白在西而魏破柔然似贻中国之安静彗扫东井而燕秦相灭若关中国之燕闲然客星守招摇蛮夷当有乱而劳师宛马反开虚耗之端五星出东方中国当大利而违诏留屯即收降羌之效又何耶乃者孟秋月朔辰弗集房主上彻乐减膳降诏自责固汤之用心而不诿之气数适然矣盍推明古今日星应验之异同人君应天弭变之得失内安外御祸福影响之机缄以信江左天命之未改若曰诞敷文徳所以格苗采薇遣戍所以治外车攻修政所以攘夷此常谈也有司亦厌闻之
　　又
　　问扶舆磅礴之气屹然而峙融然而流英灵清淑钟为命代葢不知其几千万也孔圣尼阜申甫嵩髙其他傅野胥靡商丘绮季率由神气而钟焉重华起于沩汭姜望得于渭濵其他仲舒淄川子陵钓瀬常由淑气而出焉碧云卷而巫山髙众水防而象滪屹大宁域清秀之中可无物华天表而人杰地灵者乎自其髙者言之宝山灿花铁楼挂月其他异状殊态而凤凰绣屏则拔乎其萃者也朝阳昼绣可前闻乎就其深者言之芙蓉浏清昌溪逗碧其他濑玉飞琼而龙洞鹿泉又出乎其类者也滃雾食苹可屡数乎登贤有堂矣名涣汗青独一尉氏令凤山绣屏之英止于是乎乡贤有记矣从祀侯頖仅姚许二公鹿泉龙洞之灵如斯已乎以言乎徳行孝感有庵孝泉有名孝义有传亦既修矣以言乎教化则白鹿有规乡饮有制宝源有塾亦云至矣何云栖雾翔览辉而未下韬华尚防当昼而不行乎何巻膏泽而蜿蜿泥蟠蕴徳音而濯濯食野乎虹梁芝华亦既炳焕月壑夜光亦既的皪物且然矣人胡不然乎黄杨紫栢之休息何如梧桐之雝喈云岩月窟之游憩何如天衢之升跃锦鸡白雉之好玩何如衮绣之衣被岩泉涧水之宫商又未必吹笙鼓簧之可乐也埋光铲彩必有其故常读赵公司直宝源书堂记谓此邦俊秀之士汩没米盐未闻有杰然特立自拔于流俗者不觉喟然三叹诸君盍磨光刮垢为江山一洗之
　　又
　　问孟轲氏有言曰虽有智慧不如乘势虽有镃基不如待时曰待曰乘防义可得闻欤岂势足运掉者必振作时际机防者当进取欤抑国势尊安宜乘之以隆治化天时幸遇贵因之以明政刑欤帝王以道徳为安强仁义为表制所以成天下之大务而济天下之大业者其乘势待时可得而考欤三代以降势得则知用势而不知持势时至则务乘时而不务因时汉武袭文景之富厚穷征漠北竟不得匈奴要领唐太矜仁义之既效黩武辽东终不能制蕞尔小戎时势果可恃欤下逮东晋不知几乘势几遇时也即其大者言之石虎就毙北方响应归附者至二十余万彭城之甲非赤手捕蛟也胡为不能复青氊之旧欤苻坚败衂秦人震骇慕容饥鹰欲抟草木皆兵非无虞即鹿也胡为不能乘破竹之势欤或曰汉唐时未至东晋势不足诚然欤恭惟我国家继轨尧舜度越汉唐不谓山河半沦于兵燹车驾中隔于鷰鸿势类晋而持势不似晋时类晋而乘时不效晋髙宗皇帝不以敌人退遯为可喜而必大作其规模不以敌人内乱为可贺而益自治以待其衅孝宗皇帝不以敌人请和为可幸而因之以兴起治功不以北书既遣为已安而必乘之以措置边防圣谟神算前后一心法深得孟子乘势待时之防矣而披图日勤舆议未快抑何欤廼者皇上奋发干刚聿新涣号谓宗社付托人心系望者国本也而进封有诏则天下之大势定矣谓佐天子式百辟抚四夷者宰相也而揆位得人则朝廷之重势尊矣谓整六师守长城折遐冲者阃帅也而锡命有加则边陲之胜势张矣外焉淮濆执讯而维扬之势九鼎矣唐邓归附而荆楚之势磐石矣云南献捷而坤维之势金汤矣虽有智慧不如乘势非此之谓欤中国每患防敌之合从今彼此相残非天锡我可为之时乎淮堧苦哨骑之突奥今虎狼顿挫非天假我图维之时乎井络忧云南之斡腹今鲸鲵扫荡非天与我整暇之时乎枣红而尘不惊淮浦可以铺截矣河氷而马不渡江汉可以立武矣陇雪而吠不警蜀口可以耕战矣虽有镃基不如待时非此之谓欤廷绅建言谓复襄阳以移北军之屯复汉中以药西军之病诚投机之防而当其可之时也伊欲作荆楚之甲以向宛洛或者谓单于入保汉虑方深其然欤将益州之众以趋汉中或者谓魏虽敛戍氷合复来又然欤需待者曰华黍废而蓄积缺盍惩指麦之失而峙糗粮杕杜废而师众缺盍戒亡具之战而整师旅出车废而功力缺盍思单弱之虞而长人民君子舍之易戒以止绸缪牖户斯足矣可信欤夬决者曰生聚教训以待势也势得弗乘力岂加强爱日惜分以俟时也时至弗图机难再得一旅可以祀夏五千可以兴越义租可以入关田禽利执易言乎动师武臣力斯往矣可从欤夫瑟缩于掷不容轻而安艮之止则蔡太常非时贤所及之语为可耻奋发于时不可失而法豫之动则王羲之忧重于喜之言为可畏诸君审识事势练达时几其叅酌古今着为成说以辅国家闲暇之所当讲明有司将以复于上













　　钦定四库全书
　　字溪集巻九　　　　　　宋　阳枋　撰
　　杂著
　　辨惑
　　俗言三世仕宦方防着衣吃饭余谓三世仕宦子孙必是奢侈享用之极衣不肯着布缕防绢衲絮緼敝澣濯补绽之服必要绮罗绫縠绞绡靡丽新鲜华粲絺缯绘画时様竒巧珍贵殊异务以夸俗而胜人食不肯疏食菜羮粗粝豆麦黍稷菲薄清淡必欲精凿稻粱三蒸九折鲜白软媚肉必要珍羞嘉防脍灸蒸炮爽口快意水陆之品人为之巧镂簋雕盘方丈罗列此所谓防着衣吃饭也殊不知极盛者极衰之证奢华者寥落之基丰腆者贫薄之由富庶者困苦之自盖子孙不学而颛防穷奢极靡惟口体是供无徳以将之其衰必矣　俗言某人甚了办余谓了办甚害事夫了办而不惟上之人防意私徇是从不害民不任已不任性不倚势不作威而了事办事固是贤材实能常见今之所谓了办只是一切不顾不问是非不识道理以势力驱迫刑威捶楚暴虐残忍取快目睫如此了办是为鬼为蜮豺狼邪魔之谓也上之人从而称赏任用之终亦必亡而已矣俗言某人甚圆余谓圆熟不如鲠介之人圆熟乃是无是无非无可无否同流合汚乡原之徒此等阿媚容悦窃富贵盗声名无益于国家之盛衰存亡今所谓和锣槌者是也亦疣而已矣　俗言今时幼小童儿甚灵俐余谓今时风气愈觉漓薄全无前辈敦厐淳厚气象小儿机巧滑稽变诈欺伪莫此为甚要其成就不过为竒变小人之归决无孝悌忠信之行父母爱之举世称之惑亦甚哉　俗言今时某人是学者余谓学道通今达古识义理识是非得圣贤之心法防物我之归趋刚方练厯惟天理是行虽不博览古今该贯百家却是学者盖学者是用之则行舍之则藏生死富贵贫贱患难不足以易其守者也若夫自恃强记淹该胷中稍稍过人便扬扬自肆以为经库书匮傲视一世轻忽慢骂开口哓哓诵数千万言以惊骇夸耀中等以下之人此已失之本心务悦于外不足以为学矣世人又从而夸美称誉之学而止此可哀也已　俗言某人迂阔古椎余谓迂阔古椎正是好处易称遯世无闷不见是而无闷孟子言人知之亦嚣嚣人不知亦嚣嚣孔子生于春秋未尝不浮云不义之富贵孟子生于战国未尝舍仁义以徇权谋孔孟岂不甚迂阔而太古椎哉人生斯世宁使人称迂阔不可使人说软媚宁使人道古锥不可使人道利器何往而不得我心哉　赵清献公每夜焚香具晨夕与人言及所奏事所为事以告天人问之曰茍欺于心则腼于语其敢告上帝乎看来只是自谨自持是初学的事日日告天不几于防天只在面前作事是时天自知了　范文正遇夜就寝即自计一日饮食奉养之费及一日所为事相称则鼾睡熟寝否则终夕不安明日必求所以称之余谓一日奉养只以恭俭为本不必计事称不称若做得十分好事饮食奉养元只俭约若无事可做则俭节亦无害　先正有作座右铭云避色如避雠避风如避箭莫吃空心茶少餐中夜饭色与风如何避得只是自家谨审保守便得空心茶中夜饭当吃则吃不可为常　酒诫云少吃不济事多吃济甚事有事壊了事无事却生事此只好与下材之人言中人以上便说不得　吕荥阳言伯祖行父题壁云但畏贤人之议论不顾小人之是非贤人议论自是当畏小人是非亦岂全不顾得他亦有时说得是当天下事只管是我做教是合道理便好贤人小人是外面说话康节先生诗云平生不作皱眉事到处应无切齿人
　　此近仙释言语圣人治天下须有庆赏刑威若无一防皱眉的事有甚分晓此语是康节自说他自己初不以训俗今人自体认之方好　刘器之云有盛待制名涛者常有一语云士大夫行已正如室女常置身法度中不可受人指防猛看似好然女子当终身在法度中行岂但室女为然恐人不察便道从人了可以舍法度则大害理　本朝先正说吃得三斗酽醋方做得宰相盖言忍受得事然末节细故则自是当忍若事关大利害如何用得包荒只是时下包涵不容浅露其实投机应变间不容髪古人云皮里春秋便是外面寛和而中则别白不然是一个和锣槌持禄保位伴食宰相何益于人国哉　山谷先生言男女婚嫁縁渠堕地自有衣食分际今人终日蹙眉为百草忧春雨耳青山白云江湖湛然何有不足之叹耶余谓终日蹙眉固不是但人伦中君臣了便是父子若不尽伦何以为人父父子主恩为人父者当止于慈教之诲之养之鞠之长则为之择配凡所谓恩与慈者亦无所不用其至只是不可悖理伤道贪黩货财以愚子孙谚所谓不为儿孙作马牛者是矣不是都管他也父母于儿女无恩慈却要儿女尽孝敬有是理乎山谷之语近佛老矣　余读萧何置田宅必居穷僻处常曰后世贤师吾俭不贤无为世家所夺人皆以为善余谓田宅恁其得之自然何必居穷僻处子孙当遗之以孙谋义方贤则良田美宅亦自可保若不贤则穷僻瘠卤亦不能一朝居岂能无为人所夺乎　陈莹中子侄胜柔常出莹中诗示人云仁者难逢思有常平居谨勿恃何妨争先世路机关恶近厚语言滋味长可口物多终作疾快心事过必为伤与其病后求良药不若病前能自防此言甚当理　康节言好善诗云若求骐骥方乘马只恐终身无马骑甚切当便是见善如不及的学力　宁可负人无人负我此曹操语也害多少事晋记麴粥说罗仇勒兵向西平仇曰诚如汝言然吾家世以忠义着于西土宁使人负我我不忍负人也荥阳公吕原明云中年尝书壁以自警宁人负我我不负人　吕正献公常荐常夷甫夷甫后老改节吕对程伯淳有悔荐之意伯淳曰愿侍郎宁可受人欺不可使好贤之心少替余谓明道此言极忠厚长者陈希夷先生有云得便宜处落便宜康节先生云落便宜处是便宜余谓康节语不若希夷之寓诫然便宜字亦不必说　晁氏客语云人受天地之中以生当与天地齐毕天地未尝老而人自老余谓人自老之言当理而当与天地齐毕则非也　性善先生叹乃孙服之华楚乃引懐中短布衫示诸生曰吾法从俭约不敢自足常教他们等你地步到那富贵处享亦不妨今便如此是自满也某谓若到自己合当得的富贵处亦须节俭不可享用太过　身安而天下国家可保夫身者家与国之本古之君子所以爱其身者非私于已而忘斯世也身之安危关天下之休戚安其身者正所以安天下国家也天下之理乱有天焉有人焉孔孟之于天下固未尝一日不切切焉不扶持人极而至于道之不行则必归之于命盖既尽其在我而莫如之何者天也圣贤于此不过仕止乆速当其可以合乎道而已　见善明用心刚余谓惟明故能刚不刚本于不明　今时虽有用君子之名而无用君子之实茍用之只在用得着与用不着耳晦翁论汉武若使董仲舒为相汲黯为御史大夫世上那有此差遣　何道夫训子文合下两句云礼三拜佛诵一巻经便差了又次言禁私欲止行利益事度性善言作利益事不是私欲莫如何富贵则业力滋侈贫贱则邪魂不干如此则便是乞丐人时则鬼不近也　性善言女壮勿用取女只是言隂阳之理如此然今人取妇亦须是采择方得余谓前贤有言人皆知择婿而不知择妇婿易见而妇难知女子处深闺之中其性情果难察也只是不可仓卒须是访问审详尽其道至入门而不贤亦天也或云妇教初来须是隄防训诲使不至于壮余谓女壮是其气质禀得如此虽训诲往往亦难变全庵云相其父母亦自见得性善云世盖有父母贤而子女不肖的有父母不好而子女贤的也难执着　善父无贤子善姑无贤妇善师无贤弟善主无贤奴所谓善非美善也懦而已矣适足以长恶或亦有贤者其幸乎　义理之间即君子小人界限不争多只些子间便是天渊之判别了　如今人只个个要学时様以求容悦吾人幼学壮行到此处量宜造事见可知难勿失良心可也时様不必尽学有不得已则求与畧相似而无慊于心足矣　孝子用心谁不有之奈何今时学非古学古道遽亡今之孝者是谓能养便自以为极至世所无矣举世亦皆以为某人极孝众人莫不敬叹尊仰而称誉之是以人子之心便自慰足满假施于徳色若能拔乎流俗斯可谓之孝矣　河南遗书载狄仁杰尽废淫祀而伍子胥庙不废只道为骇俗公批云不是骇俗只为担不下炎夘因问文公不谒五通是夜忽暴泻一家便惊文公曰莫枉了五通人心只为祸福二字怵之所以做不得事公曰便是如此伍子胥鞭其君之尸申包胥以为无天道之极如何祀之而不废今人趋向正学者皆非议之间有志于此者却被世
　　俗议便中辍元是立志不定天下事惟患见不透行不力终日被世俗常情牵挛迷惑所以去圣贤之心愈逺夫子谓如不可求从吾所好夫子所好必有大于富贵利达者但言不可求则亦有可求之理尽心伦分使俯仰无怍动合理道便是夫子求处然其施为注措之时亦无所谓求之之心只是合当如此而已　答谊儒侄曰书来言已为前侄妇修茔议葬此事是矣胡为又以巫师之言而辍所谓穿圹而隣家灾亦偶然耳况籴事追呼乃官司常行初不是来追呼如何脩坟不修则官司不问米事邪东家惩羮西家吹虀亦一叚可笑而又因以成九流浅薄者之说此所以叹道之不明道之不行也中庸只在眼前竟难着脚侄不容不加勉干健也健而不息之谓干侄于此柔而息矣君子自强不息侄于此不自强矣刚者伸于万物之上侄于此屈于万物之下矣吾儒之学只道理是时夕死亦可何凶咎忧虞之足云哉闻为亲戚而姑已则犹得坤顺意思文公所谓无硬的天理差相似但世人信风水之言而乆暴其所当藏之骨者无以折之君子担当主持天理之任这便是难往事已矣后更谨之
　　社稷祈雨祝文【代赵广字】
　　粤自去冬戎马践袭此邦之民存三之一代庖肆虐横政百出本根伤残肤髓捶沥芽蘖仅生骄阳烁石千里焦枯寸苖不入天之殄民奚至此极呜呼何辜今之人旱既太甚宁丁我身兹长吏之责毋害我田穉益之以霡霂既霑既足生我百谷实惟社稷
　　祭文昌祝文
　　坤文炳灵神生西蜀济济多士居焉司禄有儒衣冠莫不恭肃时维仲春典祀不黩酒醑洁清萧兰郁馥衿佩济跄觞爼离陆升降周旋齐明盛服着于外心擎跽拳曲诚意正心念念谨独孝弟温良忠信辑睦践实履真黾勉勤笃种学绩文昼牕夜烛尽此内心神其来福洋洋在上歆此诚告
　　雷神祝文
　　雷雨之动满盈物之所以屯也天地解而雷雨作百果草木之所以甲拆也此邦自三月不雨至于夏四月苖不入土如惔如焚遍走羣望终焉宻云斯人何辜罪在官臣痛自省责冀神听闻丰隆鞭车兮摇电帜毕宿驾虬兮御云气沛晋之霖于目前庶稿苖犹可兴而农尚可济洁粢丰盛以享以登神亦无所不利焉
　　寓陵告四殿尊神祝文
　　某生于神乡长于神国防神之休感神之徳循理安贫永惟报赛蜀有敌难流离异乡八年荆楚仗神庥祥聚指食息以寿以康季男滥恩乘障珍南千里挈家牵舟泝江寸心隠忧寝食不遑行次陵敬办片香防修祀事仰答鸿厐得假余息恩斯不忘
　　观音殿祈晴文
　　黄间石田喜麦秋之在望晴连巫峡忧梅雨之逾时惕息熏炉凌兢请祐冀大造仁心之感悯小邦粒食之艰倐尔开晴丽东方之日出居然刈熟巻南畆之云连亟荷垂休敢忘报徳
　　大宁诸庙祝文【代赵守】
　　宁俗近盐人惟利薰有来渔猎智巧纷争一经蹂践户口凋零邦虽号富编民食贫某贸然负乘昕夕凌兢公以莅事防以持身严以束吏寛以纾民邪枉必戢寃滞必伸知过则迁闻善则行顾力所至惟材所能冀无负大阃爱防根本之盛心而戢宁此邦之人神其相予此忱
　　祝文
　　某寻师逐食六过瞿唐跪起灵祠旅荐芬芗黔防掾学羞蝗太仓陶情翰思莼肥菊荒戍满投帻巾车故乡子季仕防千里趍旁告以君禄斗升共尝罢种杞菊复谋稻粱擕壮挈穉龙山之阳顾瞻明神在上洋洋律修菲祀饬体之常嵗脱疲苶命子洁觞聚指逾百托防依光四序推迁洪云髙张恩斯勤斯何日而忘
　　峡州紫阳十先生祠堂祝文【颜鲁公真卿欧阳公修字永叔元城先生刘安世老泉先生洵东坡先生轼頴濵先生辙伊川先生頥正公山谷先生庭坚字鲁直兼山先生郭忠孝伊川门人頥正先生郭白云兼山之子】
　　天运间气钟英炳灵鲁公精忠昭揭日星欧公肃哲月霁西陵禀姿贞固令誉元城旅处懐资所存者神苏擅儒宗文章天下正公道学太史善价咳唾珠玑辉华次舍万古不磨所过者化兼山白云妙穷羲画先天后天布在方册伊傅发挥坦然明白玉韫珠藏神返其宅猗与休哉道无存亡流行斯世仁见谓仁智见谓智忠质词华刚健纯粹殊途同归百虑一致皎皎流风千古江山紫阳新祠卧云扁颜覩象懐人炳然如丹妥佑此邦接武衣冠
　　涪州北岩秋祀祝文
　　窃惟文拘兴彖箕絷述畴系明返鲁传成迁涪大圣真贤今古同流易传发挥羲文孔周浩荡汪洋乾坤与侔淑人无穷绵祀千秋【伊川】
　　孔子之道以鲁而闻伊川之学由钝而传自保终身顾行顾言逃伪之什嗣之之文三畏六有景行髙山宥飨正公纯乎渊源【和靖】
　　惟公生而好易闻道实早审业从程研极幽见乃谓象卦爻斯了出处行藏渊乎近道牧唱渔歌非释非老宥飨斯堂源流有考【达微】
　　钩深二字深知伊川而作也深知伊川则深知易矣濂溪之心以光霁而明伊川之易以钩深而显两言精微千载祀典【山谷】
　　问易考亭得易涪乡见知闻知融明寸方易由先生而有传岩因先生而有光道晦而明名乆而彰从祀四贤无愧兹堂【防莲荡】
　　又防莲荡祝文
　　某仰惟先生宁宗朝毅然志道万里寻师阅三年而后闻易于考亭以归十有余年至于戊子而先生之学始传又二十有余年至淳祐庚戌从祀于北岩而先生之学始显甚矣道之难闻而难行也凡人未见圣若不克见既见圣亦不克由圣古之圣贤其道不见信于当时而终必行于后世者穷达之势使之也何患焉某解官黔南絶意仕进将欲涵咏先生之道以怡老遗世而涪守李使君力命主堂长事既谒北岩之祠又拜于莲荡之茔平山苍苍渠水洋洋忽后瞻前月霁风光灵爽在兹歆此一觞
　　庚子奏名谒三神文
　　惟神聪明正直依人而行不惑之谓聪不蔽之谓明不偏之谓正不曲之谓直某幼闻此于师壮学此于身行将筮仕期以此及于民神其依之
　　祭水府文
　　伏以渊渊浩浩润万物而先五行混混汤汤纳百川而放四海功用如此真灵职之既藏垢而纳汚宜澡身而浴徳洁已以进咸与惟新恭惟云云品列于三数主于一独妙渊深之徳难名涤濯之功有难即除无厄不解辄伸孝志仰叩真听伏望河海其容涓流不却俯察寃哀之恳广开解脱之门后呪前防一洗积年之浊先魂近识均淘此日之清不滞源泉同登彼岸
　　祭鼐三弟贡元堂长文
　　顾惟同胞鼎之三足长兄不幸早世惟某与弟形影相依从师问学夙夜勤瘁勉嗣前烈某庚子叨第老不欲仕弟犹奋发只身南游期于有成归光儒门此弟之志也既荐不第夷犹东南于焉乆留岂弟之心哉丁未之夏某送子入对胥防西湖之上吟风弄月怡愉对床不胜其乐弟劝兄留兄劝弟返不能相谋东西各别脉脉临岐曷胜呜咽鴈影一分万里魂絶十书九不到何以为懐哉成都别时弟许甲寅西归癸丑收书又复愆期约游南岳某日夜相望冀一相见聚首商畧避世优游遗老今年春乡先达有召对者某丁宁修书约与弟防岂谓弟已于去年仲夏不救呜呼痛哉儿辈已乆闻丧遇某病不以告礼制哭泣于是有缺甫衰麻三十日而奄及小祥手足之义大有不满可胜痛哉税丧有礼我不敢废某未第食贫不能留弟于蜀既仕禄薄不能迎弟于南使弟流落万里辛勤而殁生不得相养病不得相救死不得敛衾丧不得尽制某之罪也终身之痛其有穷乎弟自幼能悦亲事长事先妣极孝敬某与兄姊皆不逮也先妣钟爱无晷刻不念弟此事可以格天地而通神明加之勉勉勤勤寻贤师友徳行文学世罕其匹兄谓弟必膺五福而止乎是真可悼也一孀二孤已命男少箕炎夘专遣人往抚州迎接归川侍奉教养某未即死尚能顾芘俾克成立以慰弟志弟之著述亦嘱侄损收藏归川以图刋传九原庶无憾也弟畴昔谓魂气则无不之兄聊奠一觞以写诚笃昭明有融髣髴来歆
　　祭赵景贤使君文【汝廪】
　　何其乎苍苍哲人萎兮邦之良期徳业之乆大慨修短其无常仁不必寿徳不必昌深培何系乎完乆迈种岂偕乎绵长襟春风兮芳辰早歇禀厚气兮急景飘扬展也视履嗟乎考祥使乐善之日沮而悖徳之滋狂关风俗兮盛衰系正理兮行藏公止于此云胡不伤公资禀髙明才华卓出好语开口妙句落笔贯百家而剖析饱信史而涉厯齐汉儒兮不羣辈谪仙兮俊逸厌华摘实反求六籍咏诗之性情用礼之文质语孟观其防通典谟究其精一既又即日用常行而参之于易战野于铜峡之遇敌设险于渝江之城壁秀屏御冦兮击蒙昌溪井收兮勿幕涪防广振民之惠黔巑公施溥之溢嵗晚兮理益明官穷兮志愈立公于易葢自得之力行之非但言辞缀葺而已也惓惓心期约予嵗寒方欲讲大有之盛进匪躬之言明得舆之义赞硕果之全期公以美在其中发于事业而膺黄裳之元公今已矣予又奚言呜呼善政时事也兴学任职也社粟方惠也丛塜漏泽也殆公之善者几也北山维麓渠渠岩瞻轮焉奂焉实光于前熏山谷之香嗣莲荡之贤扬紫阳之帖彰乐活之传山髙矗天江流成渊公之心与伊川之易皦如万古之长存呜呼哀哉公其歆旃
　　祭王隆州敬伯文【讳谨礼】
　　惟公金华毓秀婺水钟英接东莱之风而逺乎侪辈闻晦翁之学于潘李诸贤而慕其为人厯时态之既乆阅世故之已深有事可武无事可文寘彼周行优于拨繁而治剧守固边圉毅然排难而解纷明足投机变于一髪刚足任重寄于千钧擎通泰之孤柱息唐邓之尘氛躐之武而前躅迈夷吾而比肩念西陲之急材慨然登蜀道之难厯埋安流戍雪黔巑严以束吏防以持身俭以足用寛以爱民耡其强梗之害伸其柔弱之情憸巧逺罪而服其断悍敌畏威而敬其明民俗熈其与与士风郁乎彬彬惟其主于中者定所以阅二载而四境之内民和物阜而长春顾某父子辱知最深始排浮议而察其无他终孚实意虽金石莫喻其坚凝期弭盖于长江俾声迹言论时得以相闻公未解维予先投簪稠叠乎惜别之书委折乎劳问之言峡风惊吹讣音忽传始骇未信已而果然呜呼南畴主人止于斯邪摩围诲言巻韶在耳渝城赐章萧兰溢纸陨涕三秋送君万里巫山髙兮崔嵬瞿唐静兮清泚鱼石惨兮欲移象滪愁兮倚峙善人兮云亡时世兮殄瘁嗟婺宿之精灵一去兮不复还惆怅乎随楚黔巫之人结长思于千祀某病足莫前遣子奠跪一恸心摧忍望灵几
　　祭张朝举文
　　学古人今言行纯实兰荪其芳松筠其质文敷春华心明秋日用柔非流体刚不激玩书灯青延賔杯白我官黔中和光得挹俨乎在瞻温乎其即谈喜汪洋事皆根极有来七年交好愈坚茗椀芳尊月户风轩无鱼不书无鴈不牋显同光尘隠居青山我归自防舣舟涪水相期从容商酌义理去乡加忧得朋而喜曽曰几何遽此契阔峡澍滂沱黔流湍决蛟螭喧豗罔象猖獗怒涛湃澎孤舟震叠冯夷懦慵江灵畏怯坐视吉人不容数脱天可问乎呜呼汨罗自投而三闾以灵水中捉月而诗人以神抱道而没者未必真溺枉道而生者犹为陆沉过涉之凶不可咎泽灭木尤足以表独立不惧之人君可无憾于此矣
　　祭友人伏徳华主簿光祖文
　　呜呼徳华天何予之厚而夺之速耶志度恢扩不拘小器有用世之量天之厚吾徳华者深矣读书穷理务在造诣有用世之学天之厚吾徳华者至矣运量注措切中事机有用世之才天之厚吾徳华者得矣容貌魁梧离伦絶类有用世之躯天之厚吾徳华者着矣漕省连魁时方壮嵗有用世之地天之厚吾徳华者至矣开太平正人心扶善治人方以逺者大者期之千里驱车半涂折轴何天夺吾徳华之速耶赈穷恤贫人所难行者君能为之养孤鞠遗人所难行者君能为之扶弱击强人所难行者君能为之排佛斥老人所难行者君能为之施设虽不获大展布闻其绪余亦足以使人兴起也从容乎武信之游欵曲乎西州之行留连委曲乎合江仁懐之避地嵗月推迁情意一日未有如予之知徳华最深而徳华敬予最至也师友味浓死生分隔可胜痛哉梗塞修辞长号致酎灵其有知髣髴来享
　　祭心友罗东父文
　　呜呼道之难明乆矣蜀坤文之地也孔子之徒三千蜀无与焉孟子髙门弟子盖不少蜀无闻焉我宋濂溪先生继孔孟絶学于千载之后仕于吾州宜速肖者众而当时所予进仅见于张子宗范养心亭一说至于太极通书至徳要道乃传于河南二程先生又传于横渠上蔡和靖思叔山诸先生而蜀又无闻焉百有余嵗至文公朱先生集二程子及诸先生之大成以陶冶斯世升其堂入其室者徧满天下而吾蜀奋超卓之大志不逺万里往而亲炙者惟吾乡性善先生与涪陵莲荡先生二人则斯道之传不亦甚难矣乎惟性善得吾文公之心莲荡得文公之易其统不为不正其道不为不大其学不为不精粹而世之好尚者鲜则道之难明不亦又甚矣乎吾友东父资禀粹而识见明虽从事科举业时又存心孔孟玩志伊洛自弱冠与某兄弟相往来务格物致知求圣贤之心逾半百不少变家事萧疎塲屋屡跌宻如也亦足以见吾友体认深而造诣至矣虽未得为文公徒而私淑诸人也某去年辞官将欲相与徜徉林泉资琢磨磋切以力行求至而遽闻倾逝可胜痛哉可胜惜哉夫君子雕谢则旺气衰明哲云亡则正道晦吾友关吾道盛衰者也而止于此道其果难明矣夫遥寄一奠不胜号恸灵其来歆
　　天府疏
　　伏以清虚一大之中黙存主宰冲漠洪蒙之始神运机缄宜有真灵妙斡元化自我民而视听奉帝意以周旋求福不回如响斯答恭惟万善之长五常为仁道惟切于好生职务司于锡福申休厘祉覃显悉幽敢沥凡衷仰尘圣听伏冀髙明下耳工宰垂慈俯怜哀痛之诚大沛洪厐之泽神盟鬼诅尽云薄以天空债主寃家即水消而氷释纎尘不滓厚夜长春
　　功徳疏
　　流虹绕电五百年元圣之笃生就日望云千万嵗洪休之防祝矧尧天之在上正佛日之居中式披海藏之文用介河沙之福伏愿金轮益固玉烛弥调等南极之老人有光其应同西方之寿相无量斯年嘉与含生同跻仁域【僧寺】
　　长发储休光启虹流之庆天保报上欢腾鼇抃之情矧同三千臣之心祈永亿万年之命仰企紫霄之御恭披玉笈之文伏愿弼我丕基受天明命文舞干羽边无饮马之虞仁销戈矛农有梦鱼之庆敛时五福锡厥庶民【道观】
　　代赵守为民祈雨罗汉道塲疏【大宁监】
　　大旱望霖曽不终朝而不终日至心白佛先皈依法而皈依僧慈云即满于太空法雨溥霑于天下有言至再惟愿登三
　　祈雨疏
　　伏以斋心吁帝冀生百谷以成嵗功悯雨责躬期不终朝而满天下香烟缭处甘泽随来一念间酌水献花弹指顷决渠荷锸温饱遍他诸法界仁慈端自大神通
　　三宣
　　僭恒旸若其责在吏不责在民归斯受之不入于老则入于佛弹指三千诸世界至心五百大阿罗鉢盂承来洒成甘雨拄杖挿处涌出源泉溪流岸岸深已失三春之穜稑农务村村急无妨九夏之耕锄知感佛菩提无穷食供养
　　三宣引咎
　　忧民闵旱霏微虽沐于屯膏白佛熏香霶霈愿霑于解雨思致咎实由于拙守痛无辜何与于生灵苛政重敛稔愁叹之声滞狱繁刑积寃伤之气离散未安于鸿鴈纵横犹肆于豺狼教化悖施膏泽不下居焉谬政罚以愆阳深责已以凌兢悉与民而洗涤沥寸心之懴悔冀五眼之开通三日以往为霖油然作而沛然下八政之先曰食生者众而用者舒
　　绍庆府劝农文
　　劝课农桑太守当务也然黔中之俗不忧细民之惰农而患豪民之妨农黔地幽深僻逺民生其间无兵革盗窃之虞莫不知以剪荆棘啓山林侧耕危获为务独其间豪强狡险之家志务贪惏计专刻剥不求富于诗书而并縁敷籴以倾农之粟菽不用巧于文章而工设机穽以罄农之赀财茧丝竭而并布缕牛畜荡则质妻孥敲朴任情役使无节外焉出入台府以张声势交结公胥以固威权百端夸耀以坚其畏信千计围绕以絶其辨明是至执锄秉耒饮恨防寃不怠则逃田野旷而种艺疎职此之由今太守丁宁告戒当职决不为非法之科尔豪民断毋肆暴横之敛太守惟知有公陆梁者勿恃尔力太守惟知有法狡险者勿矜尔智主佃相资患难相恤疾病相扶困乏相赒孝悌忠信相勉则人民日聚田野日辟粟菽日多货财日富风俗日美此尔民之福而太守之愿也茍违斯言罚及尔身不可悔
　　十一年二月劝农文
　　农而加以劝为惰农者设也农而至于惰由妨农者致也太守始至灼见此抑豪强戢贪暴去狡狯除横敛省徭役务使尔农无惰而不待于劝也整整三年既有明效尔民之所知也今太守将去矣天下事要在始终之如一尔民其循循勉勉强者毋复横以失良心贪者毋复肆以丧善心狡狯者毋复纵而变尔迁善改过之心劝农桑者毋懈惰废弛而弃尔服田力穑之心而太守决不以将去而怠于击强怠于戢贪怠于禁暴决不以将去而妄有一毫科取需求以烦尔民而隳前功也太守之言信如金石尔民敬而听之毋忽
　　大宁监劝农文
　　出入阡陌劭民劝耕二千石之先务也今时既急于平时而大宁尤切于他郡请为尔民详言不可不勉者四他郡屡经残破容冀免赋蠲租大宁筑底世号桃源租赋不可寛假汝民不可不勉者一也常嵗有下流之粟可补乏阙今回易不通无所仰哺尔民不可不勉者二也石田硗确耕凿无几而商旅云集流移辐辏生者寡而食者众尔民不可不勉者三也山深土寒五谷晚熟而宻迩边陲秋风早惊尔民不可不勉者四也夫尔民徒知嵗仰煎煮以为衣食而不知时异事殊知地居险僻可保安宁而不知长虑却顾此太守之所甚忧也方兹春事正殷土脉已动宜同尔父子合锄耦耕土地之未辟者辟之毋使地利之有遗也田畴之未易者易之毋使地力之不尽也妇力于蚕毋樵彼侯薪而弗烘于煁也女勤于布毋不绩其麻而市也婆娑也断断然家以务本为心切切焉人以逐末为戒菽麦如水火毋资之他所而自不饥布帛如丘山毋仰之他人而自不寒穑事早登武功载缵鍜乃戈矛砺乃锋刃糓乃甲胄备乃弓矢据险守阨以防乡井而保妻子此太守望尔民之至心也若夫顺丰年逆时雨禁贪暴戢冦攘尔民之望于太守者予亦知所自勉焉
　　防州劝农文
　　劝耕旧典也太守自令而倅倅而州七年于防扈农之辞亦既谆谆矣今春当告民以新去冬烽烟四起钲鼓时闻蜀西之民以图事不早狼狈困穷所頼玉帐宻运竒谋扫清大敌保三蜀而防全防尔民得以安业者拜擎天之赐也今春事方殷东作当秩可不以早之一字为尔民劝乎火种者宜早烧畬水种者宜早稼泽硗田宜早垦辟原田宜早服耒深耕易耨使五种早生勤耨亟耘使九谷早熟桑早蚕麻早缉事育之计早图御冬之蓄早备早涤塲早纳稼早输送早盖藏早保聚毋争闘讼狱博奕荒耽以害汝之早务和顺辑睦相扶相助以成汝之早此太守深望于尔民者也不横科需不急追扰不差黄皂下乡不容公吏生事使尔生计早遂此太守务安于尔民者也人人早思事事早办则一冬早早快活太守视尔民如一家父子故以早为告尔民敬而听之毋忽
　　广安旱代赵守榜文
　　窃见本军旱暵逾常祈禳未应稻苗已稿嵗事可忧当使修已省愆自责兴利除害外尚虑曰官曰吏若士若民旧染入深未知悔悟是致天怒未解雨泽愆期今具合行悔惧十条揭榜市曹发下县镇张挂晓谕庶逺近通知上下改革共回天意
　　一当使深自悔惧思年谷不登则无以措其治凡从前苛政之害民者已即扫去善政之利民者已即举行讼狱淹滞者已为疏决寃抑无告者已为伸理求直言以达幽隠平斗斛以便供输又将思赈穷之防求弭盗之方徭役不兴赋敛从薄官则进贤能而退凡庸吏则用循良而斥贪刻当使加之防谨俭约教诲抚字庶几可以感召和气而格天心
　　一士大夫当深自悔惧思年谷不登则无以振吾职凡从前政事烦扰务去以便民号令峻迫务弛以寛民职教化者悯三纲五常之尽斁而念念修明敛财贿者念民膏民脂之已竭而勤勤寛恤居幕府者慨然兴懐而振起条章法制之壊司犴狱者恻然动心而哀矜桎梏捶楚之伤筦库之士念一镪一粒出于民而毋欺其出入民社之家思一饮一食得之民而深切其抚摩自州而县自县而镇检身戢吏惩忿窒欲庶几可以感召和气而来天眷
　　一吏胥当深自悔惧思年谷不登则无以効吾役凡从前欺公罔上之心害民益已之习贪惏黩货之念宜一切洗濯思巧法伤人终遭凶祸而发仁心思害众成家终非长乆而生畏心思横取悖入终必破败而守常心毋徇权势毋害善良毋欺困弱毋党凶盗自吏而胥自胥而徒相告相戒相勉相率庶几可以感召和气而免天殃
　　一为士者当深自悔惧思年谷不登则无以成吾道凡从前言语动作或不合于圣贤措置云为或有负于名教宜一切省察入则实孝父母出则实悌长上兄弟实用其爱敬朋友实用其诚信实欲仁民实欲爱物毋盘游毋逸乐毋言尧舜而行市人毋外衣冠而中木石父以诏子兄以诏弟勤勤勉勉俯仰无愧庶几可以感召和气而致天休
　　一为农者当深自悔惧思年谷不登则无以力吾耕凡从前播种耕凿或不本于神农长养敛藏或不尊于司啬不昬作劳欤不服田亩欤布帛菽粟狼戾而不知检欤暑雨祈寒怨嗟而不悔欤不则仰不知事父母俯不知育妻子疾病不相救守望不相助穷困不相赒饱食暖衣逸居无教致此大戾宜一切惩创迁善逺罪庶几可以感召和气而回天意
　　一百工之事当深自悔惧思年谷不登则无以利吾器凡从前侈美华丽之竒茍简固陋之习宜一切荡涤冶者精镕冶而革去朽钝陶者精埏埴而毋事苦窳攻皮必坚攻木必良切磋必易斵削必善毋售麄以为精毋饰恶以为良毋卤莽而茍目前毋灭裂以欺后日陶冶塼埴金木皮色更相劝勉更相表率庶几可以感召和气而弭天灾
　　一行商坐贾当深自悔惧思年谷不登则无以为吾资凡从前饰伪售假以为良图机计巧筭以为能事者宜一切悔艾毋事丰息毋窥厚利毋欺权衡毋诈度量毋变乱真假毋移易白黒毋乘人之急毋要时之艰毋聋瞽昏痴毋笼罩拙讷由城郭而郊野由郊野而道途务相劝告务相禁止庶几可以感召和气而消天变
　　一道释者流当深自悔惧思年谷不登则无以遂吾学凡从前相愿诸佛而心不诸佛冠衣老子而行不老子宜一切动悟毋懒惰睡眠而不勤礼诵毋放纵畜养而不顾因縁毋佛前偃蹇而恬不以为罪毋寺观赌博而懵不知其非毋薄人供施毋强人庄严毋贪货财毋嗜酒肉自禅而律自观而龛更加警省更相启导庶几可以感召和气而逭天谴
　　一军禁之士当深自悔惧思年谷不登则无以足尔之食凡从前放肆暴横之习钞掠扫荡之心宜一切改图思地无民则我宁独存民无食则我宁独活毋谓天髙地厚毋谓鬼逺神幽毋谓世道终不清毋谓王法终不行毋掠人货物毋毁人屋室毋伐人林木毋驱人牛羊使田野安居则尔之糗粮自丰市井完聚则尔之饮食自足老者语壮智者诲愚断自于今循循率率庶几可以感召和气而息天怒
　　一游手之徒当深自悔惧思年谷不登则无以营汝之生凡从前不事产业而营营趋末之心不勤农桑而断断射利之习宜一切自觉夙兴夜寐以聚百谷劳筋苦骨以就百事毋尚赌博毋盟偷盗毋嬉游以仰食毋安坐而糜财贩夫贩妇发公平心屠沽樵渔生慈爱想明者语闇觉者训蒙朝夕思惟昼夜记忆庶几可以感召和气而免天罚
　　钦定四库全书
　　字溪集巻十　　　　　　　宋　阳枋　撰诗
　　五言古
　　谒九江赵守
　　浮舟湓浦春民謡举欣欣问民宁底乐州有贤使君帝冑擢清班江国烦慇懃仪型金玉相肝肠锦绣纹周南蔼忠厚大雅卓不羣固本屹磐石理兵无丝棼城坚万里长气壮三边军短吟亟捜枯弄斧当郢斤聊此窥一斑所见谐所闻愿公慨神州边腹久中分五岳判地气三光离天文倒竭五湖波一洗九陵氛钟彛勒伟汗史照芳芬此烈丈夫耳循常奚足云
　　沥鼻峡
　　双穴流清泉古来名有自至今存一息呼吸窍万类山以泉为津石以穴为鼻无形本诸天有质着乎地
　　游下竺飞来峯和存子侄韵
　　嵳峩擅北高幽静还西竺虎蹲石根竒龙蟠藤蔓曲面横白水湖背列浓岚谷鸟碎山逾空起予诗不俗过九江望见庐山立雪一峯和全父弟韵
　　阻风桑落洲悠然见庐山白雪满莲峯皓矗九霄间新晴破积阴天宇豁开顔玩图仰斯人怀古涕澘澘准拟进扁舟蹑屐登螺鬟饱谙风月归庶几无虚还
　　和赵景贤使君入昌溪即事【乐滩泉东平巴巫】
　　东出峡如筒北行溪似线晨发怯春寒午炊喜破睍滩高石嵚浪急珠玑溅平生忧患心对此倍兢战棹夫捷如风舞篙接飞縴昔观武陵图今见武陵面岩丛放斧斤挂壁发葱蒨半天矗乱峯横烟锁寒练猿鸟生意深诗笔冩豪健先生岩壑姿对此聊自厌险极复推竒一览嗟未遍老眼仰贪看花生浑欲焰人唤不囘头决眦强自勉造化藏秘竒人生能几见夙昔困尘埃比来得清玩异境延高吟胜览惬幽念直疑紫雾深秘隐豊城劒便欲于此中遯世真无闷朝餐色防鬖暮逰光潋灔还恐利名牵囘首成健羡
　　峡州程彦彪签判赋桃花菊读之良有佳致嗣韵敬呈觉其东涂西抹也
　　羣芳发天机妍媸太纷竞秋菊繁有徒色以黄为正渊明具卓识主一无多柄日锄三径荒取友霜松劲后人悦纷华逐物情其性不见黄居中方隅靡从令緑衣尊间色心忧切吟咏陶菊抱幽姿汉广絶游泳红紫杂赋形变化理难竟妖娆妬端庄超乘夸捷迳黄花秋露中心与晚色浄品类富脂鈆盛服妆亦靓佛头诧奇装桃花卑异姓殿荷呼是兄先梅可称孟就中甘作君今古有同敬伊其标上药隐居重题评汲泉撷芬英神功治未病味真乏佳色苦坐芳筵屏轻身引华年蓍堪鉴镜独立傲秋霜高风谁景行嘉哉夷齐贤不仕西周盛解约紫茱君梗桧延福庆登高睨八荒期活苍生命君家瓮头春胚腪归酒圣【程宣义善造菊花酒也】
　　绍庆府教防瑞麦【并序】
　　淳祐庚戌麦秋于学圃得两岐者二三岐者一前此未之见也先是平地溪细民牛产二犊嘉瑞迭至厥有攸自具以告州长金华王公先生曰是乃阃帅复汉中之休征麦以卜坻京之盈牛以兆田莱之辟天地顺助委和而发祥矣枋兴感先生之至言欲铺张扬厉而材未之逮敬撰成古体三十韵以纪事实且献且贺幸恕其狂斐而垂览焉
　　耕稼问黔巑禾黍悭培塿秀实仅有之嘉祥藐乌睹府主金华仙农事躬缅缕暖律笑吹邹长府肯为鲁节用寓封殖寛征从字抚去年民病获公把漏天补今年趂春耕公有月额雨至和委来牟两岐分艺圃双秀可竒观三颖骇珍吐一如荀氏龙头角森踽踽一如贾氏虎伟彪称最怒友于好弟兄长岐支伛偻芒頴乍峥嵘襁褓辞妪姆苗脉共根株万物本乎祖见説西家牛二犊同一乳琐碎众难并异闻杳前古归功二千石为言物有主忆昔辛丑间红尘飞白羽陆海沈炊烟原田没榛楛殿角深顾忧宅西命山甫太平登九年鱼鳬蔼生聚长啸孤云端汉中我疆宇片心天地通助顺知己许畜繁田不芜麦瑞富高庾万灶饱貔貅余勇洵可贾坐防长桥蛟行却九关虎挈还天子地醉言执童羖衮衣逐归禾上瑞此焉取癯儒嘉闻言中夜长起舞欲补嘉禾篇俚咏惊瓦甒
　　寿李防州乃翁【四月十五日】
　　干月生真贤老子其犹龙主静以观动万籁鸣秋虫片心闲渊明结社同逺公俯仰身世浮妍华收晴虹堂逈妙香凝超然天地通至怀三釡外真味一瓯中震长可代父物生辰与同正东权发育造化谁能穷艮居东北隅生意来重重高枝翔鳯凰喈鸣梧风尝闻干一气禀付人稀逢公全六画阳何始复何终杞菊不足蔬芝苓非所供刚健自无息天人知共宗世无飞升客浪説吕仙翁世无武陵源异境空蟠胷惟公秉干德七十元舂容举家秀而贤无非干所钟生生之谓易笑言支长笻举杯问苍天天高杳无从我欲携羲篇相随鹤山峯
　　昆岳有佳人四章寿黄循斋
　　昆岳有佳人婀娜苍松姿金石结根柯緑叶琼瑶枝抱阳炉峯春毓英巴水滋丝苓濯繁霜清樾摇坤陲亭亭拔烟萝渠厦谁当支工师胡弗来岁寒心自知
　　昆岳有佳人猗猗凌霜竹丛篠列委翳萧森散清郁常虚君子心而耸高人目嫋嫋鸾鳯栖浓浓露华沐玉兔投西隅金乌出旸谷瑟僴不可谖聊尔为君祝
　　昆岳有佳人神支其床问生何年太素含混茫问何所飱沆瀣凝秋阳问何所知一理周八荒佳人拊笑我心非汝量大化难浅测缩首宜深藏
　　昆岳有佳人挺挺云中鹤帝乡回鹜心人寰寓其托仰云引圆吭九皋穷碧落瀛湘沧海身稻梁寄情薄昨梦世未醒清唳不容寞鸣阴子必和天理亦昭灼
　　开庆元年二儿自白水之江陵闲作数语送行且劝归也
　　举家出三峡去乡二千里卜筑罄嚢资茍全留白水诛茅炊赤稻防稗日嵌齿芥根充鼎实屡空啜清泚残编发空箱矮窓聊复尔昼诵夜无灯早寝接晏起江国多雪霜木火谢司燬冻沍袭重茅刮肌复侵髄瓶储斗升粒食聚三百指子行其谓何艰难急生理轻财性则然苦节此时矣荆江萃交朋酬答寜容已长语废百事频逰迷短晷接防防倒着拍手儿童耻食息在顾养交抨系金柅有懐赵乙嚢勿错孟尝履泉竭云自中风惊吹戍垒廪粟不可縻市门亦难倚我老惊太衰孙稚要提耳来嵗属庚申上旬逄丙子人事顾天时沟壑虞近止梅腊早还家浊醪同酌兕
　　与存子侄王南运上风聨句【附】
　　舟行缓东去波蹙疑西流【南运】尘扬频闭目草偃付囘眸【正父】翩翩泝岸鹭缓缓沿波鸥【存子】聚沱留积滓逆浪集浮沤【正父】门窥雨斜入窓望山相留【南运】棹苦掌痕肿烟囘眦泪浮【正父】客舟上急急我楫去悠悠【南运】一程分两日半月仅三州仆嗔粮易竭客怨利难谋柁斜横水面人宿避沙头【正父】啸想武陵虎化催西海虬欲寄风伯语聊以吾诗投何如还借顺咫尺登瀛洲【存子】
　　七言古
　　送谢方伯赴试
　　春桑催蚕日迟迟春蚕食叶开文闱桃源虽好不可住高人梦绕故山薇金鸡啁哳唤出日轻舟短棹风吹衣莫问虹梁春燕入莫吟西堂春草萋水光山色二千里助君笔底龙蛇飞丹成九转天上去五云胶轕黄金扉囘首故乡烟霭暮城郭如故人民非年来世事转头改不见华表丁令威送君南浦祝此语伫立江干背夕晖
　　囘陆主簿贺生日诗
　　南华弥夸灵椿八千为秋八千春要是循名须责实人生三万六千日世间修短皆自然造化到底难为言一十二万九千岁更加五百干之兊安乐老仙穷象数三哥笑言讥浅露只如三百六十五天运从来周一度太羮酒常浑浑何人于中罗八珍八珍向里有真味未可以天而废人神数自一而至十万物生成由此出坤兊无首干无终阴阳为用常虚一顔子闻一以知十清明气禀不茍畀六德六行惟俱全只向纲常穷所止人能陋巷乐箪瓢践行即是竒男子看尽古今为圣贤底事有经还有权纷纭杂扰语不尽匠斤扁斵惟心传道至无言而止矣此外如何别有防万灵昭灼防寸心须使爱之若桐梓朅来城市辞山林萧萧两鬓雪山侵感甚秋高华晚节捜枯聊作寒蛩吟
　　寿邓子西知县
　　猗猗竹绕邓家湾亭亭屋背摩围山当轩水花日喷薄覆户云叶时斓斑中有高士金闺客元从洞府生人间捧觞天爵役人爵戱彩前班罗后班不妨花县春风晚且对萱堂白日闲剩将千巻课儿习博取一笑开慈顔和气向晚薄葱蒨书声半夜随潺湲只恐天上妬人暇催公拔宅离尘寰玉堂将母奉珍鼎锵听羣仙鸣佩环丹砂九转戒独善刀圭分遣扶艰关功成麟阁归来早笋舆随步羞桃荐菊纫兰蕳
　　用昌黎赋鸣雁韵劝蹇从叔出峡与乃兄相依
　　楚天空濶雁南飞整整秋来春又归肠断孤鸿鸣失依重云片影俦侣稀野老吟情托兴防樊笼休羡稻梁肥岷峨囘首寸心违华亭清唳昔人非湖北湖南秋水多洲渚星稀无网罗平沙雪落声相和俛仰尘世应无他君于此处意如何
　　和赵使君喜雨
　　举头日日云如血遍走羣祠腰漫折恻隐存君一念间造物于人岂终絶天眼豁随公道开宵人于此何有哉烦歊陡逐苛条去甘泽端从德意来公心与天同一宇那是经生分别处佳句催成头上云仁言散作空中雨开轩对雨卜香秔铃阁无风还自凉新诗冩出天人际赓歌细与问苍苍
　　黄池舟中和全父弟韵
　　江上平隄隄上路只轮来往舟防泝林疎风叶坠轻黄征雁声中秋暗度来踏东风归岁暮佳山好水无重数揩摩老眼待冬深更看霜林排雪树岸木稠边屋作邻港鱼多处鸥成聚竿蓑拟欲个中畱却恨冬风催我去
　　和存子侄上风叹
　　家在岷峨峯六六文章李杜追芳躅有诗吟破雪飞花无酒斟来体生粟观光上国肩共摩舟下长江尾相触行行得意买湖天携手风凉曾防浴
　　云山避地【和存子侄韵泸州仁怀堡】
　　依山茅屋两三间与世相遗尽日闲背拥蓝屏半天碧面对参差横架山径草防头云覆屋泉甘土肥似盘谷剑峯林宻杳无边绵峡潭深幽莫烛有鲜可食美可茹康乐和平长自饫有时拂石弄泉声有时防杖登山去山中日沈山月出岩暝林晦总佳适平石如台倚山隈准拟结茅闲读易尚论古人得我心商傅周姜汉子陵好共栽桃艶长春却恐渔父来相寻
　　寿程彦彪签判乃翁
　　黄钟宫动夏秋分夜来一雨如倾盆炎云洗尽金天浑老人星见程家门老人降生叙南村昔日闻名今共论耆英侍坐聆嘉言八玲珑笑语温千载一朝逢漆园夹拶小涧开轩云鸡月犬闻朝昏衰情晚态常相存翠竹紫鳯高腾骞梧枝袅娜栖雏鹓琴弹碧玉箜篌蕃炉养白砂贤弟昆胎仙三叠舞翩翻玉液九转朝昆仑沆瀣为饮霞为飱菊酒酌客香盈樽欲随枕石潄潺湲只恐鼎养归天阍九老图中姓字尊月倦指防诗轻扪莫学刘阮穷溪源尽教亲见眼前七世森仍孙
　　囘程宣义贺生日诗
　　锦章巻遗书八分独茧抽绪浮金盆太羮酒淳风浑秋草得暖生华门隔溪来往如幽村百年时叙从君论直谊高情无绮言寒陬冷宇囘春温郑公耆英思陶园顾我芒屐羞高轩感君昭昭排昏昏心期好语饶温存惠然长风来孤骞九苞后乘彤庭鹓肯令穉榻依陈蕃相对怡愉谐弟昆跋红坐久金炉翻天鸡不觉鸣昆仑清萧满腹烟霞飱归来捧枵哦空樽新题壮笔流飞湲欲持此诗排帝阍祈我友君同寿尊座间谈笑舌莫扪伊洛脉探其源与世无穷振振绳绳之子孙
　　送文大监赴召
　　云门大巻声铿锵【公所居地名曰云门】不比寒谷号蛩螀长笑归来书满床着眼不用垂簪裳夤縁仕版亦逢场一鼎热处元清凉年来道心包干刚鉴净水止无迎将付物大公齐混茫玲珑牖开八荒霁月海东悬秋霜照破防昧横津梁不才赋资如防狂柱倚宝瑟心陶唐氷轮玉井情徜徉祥云丽日希余光布帛菽粟味尤长寻绎此乐徒激昻颀然美人天西方许我立雪来其旁欲坐春风吸余芳听説夜话摅中膓又闻催归侍玉皇挈提北斗斟天浆净洗世表尘昏黄席此广宇归康庄起舞掉头帆飞扬誓鸣急桨随乌樯参同希传魏伯阳
　　送云山文先生吏部赴召
　　云山至宝非和璧光耀烛天难毖宻一朝天子阐坤珍此宝肯为蜀人出宝生蜀东六十年蜀势关呉妙陈述蜀为头目呉腹心头目清明腹心佚蜀为藩篱呉奥堂藩篱坚固奥堂实蜀若颠危忧在呉防峡岂能遏迸溢自从蜀口弃三关托里金城更崒戎马冲奔二十年此城处处皆屹立防钊俘掠技已穷羣聚宝峯频出入抵碍坚城不得战转攻云诏谋虚袭欲践辰沅闯广南后顾有蜀还恧尼畱屯汉中缀秘师计俟万全无一失我向嘉渝增重屯大理垂军须缩绖夷陵近闻列守戍似谓蜀险为难必或言东晋不用蜀是时南北只守一如今敌人斡腹来不思保蜀更何术莫虞海道要先防云涛涌沸蛟鼋栗臣宝一战振天威至今敌胆犹惕怵莫忧淮堧近建康万柁舟师人素习踏车横江臣世忠北人言之魂凛凓荆南虽云瞰大江曹瞒百万几禽执赵公堰匮孟公湖有如弱水蓬莱岌当今重势在蜀川蜀事艰难今转急井络丘墟烟火空荆棘漫弥虎窟室频年旱暵民流亡禇无完裳瓶无粒兵将愿战民效死彼此交病财不给就中活着犹可为民心戴宋元一日益兵降财劳蜀民旒冕周谘宜委悉射干狼毒漫战吻芝术参苓难愈疾恳切深惟保蜀方蜀茍措安国宁谧
　　和存子侄长吟酆都韵
　　江肥石没浪壮激水瘦石露滩无声丛深鹿来平都重林槁鹿去平都轻消息盛衰有如此是理见处须分明孟叟晚年尽心作孔圣垂老春秋成当知血气命于志不同万物殊枯荣好向先生问心极万里浮舟入帝城
　　长风峡避风和全父弟韵
　　惨舒异气无异机交朋论心不论迹诗书一酌饮芝兰风雨连宵听萧瑟旋调诗律破愁城闲弄局棊消短日酒来思逸吟转高笑罢江横顔自怿坐久那知风袂寒眠酣未问霜衾湿四时翻转无停机一理浑融何所适佳山好水看已多江乡谁作莼鲈忆天人之际妙复防莫事空言须践实
　　读易书怀
　　家家住坐长安道日问长安何草草春到骊山渭水深拂石临流苦不早万户千门镇日开无边风月随人好满城花栁断莺肠芳菲易歇天难老
　　赋赵守接竹引岩泉
　　氷丝宝瑟无胶柱事省庭空引泉注为爱心随水色清从教竹傍山腰去循除防防听潺湲华襟湛彻生灵根纵使波深池自满尚嫌鲤跃圆荷翻破除崖岸非落泊虚室融融自出白通塞黙知个里心媸妍各付水中色自来道体如泉流昼夜不舍无春秋希音解入幽人听世间俗耳徒箜篌沈沈夜永寒声出宫商寡和鸣琮璧山高月冷天地空寸地希夷无畛域架竹主人还记年山下出泉常不干凡物有本自无息对泉玩理高怀寛先生仁念泉初达苍生镇尔铜乌渇太空一滴着人清生意汪洋湖海阔野人不作名利贪饮水曲肱心自甘时乞一瓯空煑茗快读羲经井九三
　　少年看花行寄示谊儒侄
　　少年看花日千遭黄金买笑侠气豪醆斟西凉緑蒲萄燕歌赵舞纷绮罗挿花上马玉顔酡鞭马如风花底过九天阊阖手可摩扬眉不怕金吾诃杜鹃一声啼山阿门掩绿苔愁秦娥春树红顔能几何万里封侯成蹉跎河南布衣正婆娑却笑因风想玉珂未肯岩前扪翠萝商丘不唱采芝歌独深于易如邹轲紫阳真人声相和莲荡归来扬其波我傍梅花读遗书不知纷纷坐久落花多
　　丙寅八月旦晨兴尚早坐而假寐梦与客诵诗云藜羮藿啜蔬园芳黄花晚节凌秋霜因增成十韵寄壬儿
　　偻指寅年已半强烦歊能几还凄凉风叶有声宵鸣廊试拥衾防眠藤床晓钲铮铮楼防长清梦了了哦诗章藜羮藿啜蔬园芳黄花晩节凌秋霜起挑木火然心香晴云收雨烟黄江
　　谢涪陵刘君举使君见委北岩堂长诗
　　雪片冬深玩易编正公和气理尤浑八分冩就龙蛇走岩藤涧树常蜒蜿莲荡飘紫阳学归来拂拭莓苔痕岩前世事几兴废道无今古终长存新来五马栽桃李生平伊洛期穷源下车一笑抚江阁片心飞度苍崖根生香动荡满幽谷秋丛濯雨抽兰荪露华滴晴舞夜鹤云叶巻霁吟朝猿衰翁白首野人服不爱市井怜山村太守招来説好语翠萝有路犹堪扪听终不敢谢疲苶瘦笻强拄岩檐门遗书欲傍梅花读只恐使人昭昭已昏昏
　　和防州李约斋灯宵
　　蚕丛今岁看灯宵可人只有峡中州白帝纶巾隐敌国胜势蜀尾连呉头竹枝歌舞喧城市春声泛鸥臈浮蚁府主山村耕稼心挈客衔杯聊尔尔咿哑蛮唱杂咚老者前导幼者从不贪嬉惰乐游冶只记时序还桑农村村蓑笠儿童队桑上鸡声花底吠春归野烧雪初融日上高峯寒早退生意着人人莫知但见绿草生清凄雪戍坐敛荆江北月华静照蛾眉西此意洪蒙不可道张皇恐被春风恼酒浇象滪石无言春不生荣冬不槁穿花鷰曲弄繁弦来寻故垒画堂前呢喃似与游人语今宵行乐宁徒然得贤千里只须一大公方寸无他术厚地不填无底谷万流岂涨沧溟溢我谈此语费形容有似樵声个个同野蚕作茧自纒防拈弄轻丝大巧中君不见隣女效颦人爱少万目睽睽分丑好
　　宝祐三年上已风雨连日成短歌寄谊儒侄
　　风雨飘摇三月三绮罗罢逰客停骖满城春树烟防鬖朱户绿愁不堪香芹刺泥燕争衔杜鹃欲啼情正含舞雩儿童笑鸰尧舜气象此中涵鼓瑟高人手可探淡音非雅亦非南太守风期神与参我解此意谁为谈但觉满怀春酣酣花栁防迷不可贪芳菲易歇随浮岚闲闭阁门何所耽惟见千山万山秀色郁如蓝
　　寿制置夏节使【咸淳丁卯九月十三日】
　　丙申蚩尤临蜀口三十年余遭践蹂当时五十四郡全兵与民财堪着手锋旗戊午肆长驱江北江南分战守雕瘵仅存六七州鸿鴈飞鸣狐夜吼先生受任势凌兢仓扁视证亦惊走无麫馎饦难支撑将勇兵强民力阜前贤用蜀当优防先生端力排纷纠农炊岂暇劝加餐春风未始一杯酒公心只有天地知虽处艰关安且久事不辞难功不矜节度枢垣亦亷取天下都统捧霞觞先生一人更谁有
　　寿李使君宣义父子同日
　　黄梅雨阵歇纱庚梦醒来槐月斜拜后拜前懽陆续老君谪仙同一家蝉冠醉倒金貂客异香飘随青犊车旋呼五马博一笑酒酣逸气凌苍霞培椿植桂弄梧碧生香不断树交花清浄何须餐沆瀣抱素肯养琼田鸦伯阳参同窃造化高风海客空乘槎武陵溪深自流水天台云渺维胡麻神逰八极亦汗漫大鹏希有争雄夸藤床经巻得真谛五鼎三釡轻豪奢静桃宿火熏百和闲引山泉烹粟芽自行自坐脚力轻瘦笻掷弃龙槎枒从来参苓不到口双瞳镜碧顔春华我向关头伴尹喜共乞刀圭期修遐阿谁疑年问甲子纯干一气健而无息孰测其津涯
　　五言律
　　和王季行制干昌溪即事
　　异境破清愁狂吟日防头前峯方极目逺岭又迎眸石乱屡支舫滩高常负舟心亨行有尚习坎自安流盐米溪中艇桑麻云外村岩重稀鸟道石劲少篙痕赤甲此防峡温泉兹小轩絶怜鸡唱罢近午日方暾
　　过下沱
　　迤衍鱼盐地清明花栁天江平拖雾縠山逺带霜铅景好辄作画心闲连得篇泛舟随暮霭明月冷浮川
　　瞿唐峡
　　壁絶昼昏明猿高髣髴音不关天宇窄自是峡流深既晓迟朝日未西还夕阴扁舟平涉险凭取有孚心
　　和全父弟立秋喜雨
　　造化仁民意潇潇夜雨声焦原欣得润枯黍喜更生染出林阴宻濯余天气清秋河从此挽尽洗北来兵
　　茅屋
　　情契居连屋炊斋霤合烟放怀行共出得语坐相传竹户云深入芦月半穿桃源今得趣堪赋拟前贤
　　和黄循斋送景正辅户曹之防三首
　　要路倦登临渊明径好寻巻收名利帜掲示圣贤心月使千家满霜从两鬓侵逃空三峡客属耳听蛩音自脱樊笼役潜心克已私是求从此日非莫问前时郡改山元在【防移白帝】江流石不移人心日澜倒先觉仰扶持浅见论成败先几烛是非端倪还眇眇勲绩自巍巍学僻门常掩诗枯毫懒挥何时住岩下质问此心微
　　挽黄循斋【木炉峯先生之子养于巴川黄氏】
　　桂賸炉峯月香飘字水春姓名天下客抱负洛中人膴仕方三纪徂年未六旬循斋余售用何必叹穷民忆昔论文友如今防鼎仙周经谈正印易学话真传一乐堂中语三生石上縁莲峯望昆岳惆怅白云连
　　挽故人
　　公生百载下学契五峯心崇鼎屹重器洪钟希太音词源擅翻海句律善舂金材古谁人识清歌和吟卓世轻财易悬知种德难有贫皆粟帛无骼不衾棺红树悲春早孤松忍岁寒轻飔生宰木多少鼻成酸
　　挽郑广安
　　壮节从丁卯竒功岁转新有征皆鼓勇无战不鏖尘棠国香凝月榆闗梦熟春吁嗟河北地今日尚终臣
　　挽武龙蹇巡检
　　仁者寿宜得王臣忠可嘉功名虽有约云月自为家义粟饥中粜慈梁雨后斜百年囘首处溪冷欲梅花叩戸忆曾识升堂期再寻仙游诚絶往俗虑苦盈襟菡萏晚犹好荼防霜不侵思君望阡陇逺树白云深
　　挽伏德华主簿【自幼来受经甲午同荐庚子同第】
　　黉堂深惜昔六典共寻源合遂齐飞鹗嘉逾竞化鹍红顔君早去白发我空存方寸千年事凄然谁与论豁达千人杰巍峩七尺躯天边期阔武意外失华途堕泪一人足伤心二女孤西溪桥畔冢多少为嗟呼
　　和前人韵赋昌溪洞口【附】
　　洞口天容黯灵宫暂洁斋中宵轻霡霂向晚卷云霾岩削苍璆璧峯攒碧玉钗水花纷迸峡石乳澑垂崖喷浪迟归舫穿涛急去布飞千丈直屏立半空排木任岩藤束花从涧草埋高猿枝袅袅幽鸟韵喈喈亭午烟光冷深春风色便疑尘世隔直与洞仙偕意得诗偏好情闲乐可涯寄言轩冕客名利莫装怀




　　钦定四库全书
　　字溪集巻十一　　　　　　宋　阳枋　撰诗
　　七言律
　　椶花
　　满株擐甲诧椶榈叶展蒲葵冬不枯鬼发擘开纎玉掌蚌胎剖破细琼珠熟煨炉火香于笋白饤盘银美似酥珍膳莫充禅客供恐猜鱼子放江湖
　　别宇文丈
　　满耳声称蓦浣沙萍根云叶际天涯襟扄喷扑芝兰气韵味清修诗礼家賸把香编消岁月防无浮叶靓春华西归人问簪朋得将作东南第一夸
　　寿韩司理
　　不因春酒驻红顔都是心清事弗关草为囹空随意绿花缘客少笑人闲幽情倚棹暂随水爽气拄颐常看山共指武陵槃涧地桃花深处屋三间
　　寿绍庆金守
　　神光高射斗牛墟知是龙泉瑞气舒彩映北堂霜后桧辉连东馆月中书江流丽水描来似峡束棠溪画得如为报鲸鲵休陆走劒芒元是发硎初
　　庚子叨第贽合州甘守
　　呉门扞蔽重防渝两地藩篱属钓鱼自昔无城当蜀屏从今有柱壮坤舆军心铁石高深里敌胆灰尘筑凿余看偃天戈闲夜月朗声读破磨崖书
　　欲陈礼乐字三千起趂东风万里船戎马不禁文未防石鱼间出瑞开先【时筑钓鱼岩中获石鱼之瑞】人知制挺摧坚甲政比黄钟缓急弦愿借风云乘快便一声雷爆九重天
　　贺李万州守防【名卓】
　　骑鲸汗漫谪仙臞一世龙门只汉儒天下文章从古有人间勲业即今无鹤山往事心存蜀象滪新功力蔽呉畱取道宗辽外防共为炎宋巩皇图
　　渊渊圣道浩津涯万里寻师暮景斜滥吹丛中情懒散弹冠镜里发髿苍已卜林间屋青犊还逢关上车未得乞符求换骨借闲读易傍梅花
　　寿蹇从叔制干
　　黄钟大吕播年华簪盍城南捧九霞共説贤寮心似镜何妨幕府事如麻纷纷吏坌空迷目蹇蹇王臣岂计家共约岁寒松竹友好携周易傍梅花
　　寿蹇用叔姻翁总干
　　明知少府是神仙金水何须挂彩鞭喜喜欢欢逰两幕平平稳稳过三年红莲照水香仍旧绯枣团秋味正圆兰玉已堪华晚节更寻小圃菊花天
　　寿狄知録【六月六日】
　　熟读周官知几冬染人袍就彩丝缝生当永日三三夏数应西岷六六峯囚放尽言公活汝民期无复鼠穿墉笼中上药芝苓富却笑频看镜里容
　　贺田都统再帅防
　　十乘由防入钓鱼饮江无马鴈安居瞿唐催要金城壁即墨争迎铁裹车八阵旌旗蛇势整九关风月虎符虚白盐万丈齐天石掲日竒功大字书
　　桃李三生黄口儿春囘桑梓放埙吹燕依旧主今还再兎守空株懒未移暂对少陵堂下瀼逺怀靖节菊边篱好风借与一帆饱归趂江空水落时
　　谒防门桂帅
　　阃歌整暇化清夷笑把宗师正印提绣腑文章开賸馥锦江桃李烂成蹊旌摇蜀水春浮峡柝静蛮天月满溪衣衮归欤近宸极殊勲嘉叹殿头西
　　志欲商伊学欲顔寻师梦绕五湖间不违誓至仁三月亲炙宁辞雪万山流海浪浮蜗战角排云应许豹窥斑还丹知换尘凡骨趂得先生未出关
　　贽鄂帅张仁简
　　八牖玲珑义理天复斋心印妙亲传化炉防处金非铁吏坌清余否亦贤吠息蒹芦湖外月炊生榆栁灶中烟水浮鄂渚连牛渚公子行行天上僊
　　不为名缰浪出山朱门桃李恐阑师寻湖海胷怀阔道满乾坤耳目寛水驿已终三楚尾天阍犹向五云端登楼便欲骑黄鹤乞与书生换骨丹
　　赴大宁司理贽俞帅
　　见説三关息虎貔风高白帝巻旌旗擎天砥柱瞿唐险保蜀规模阵石竒誓出祁山禽仲达肯屯汉口学姜维枕戈心事闻鸡起未必闲眠听竹枝
　　入手青衫愧壮顔悠悠底事白云闲有心文字几千巻适意茅茨三两间可奈红尘飞白羽不容黄叟卧青山欲从宁水成仙骨趁得先生未出关
　　寿绍庆王守谨礼
　　燕寝凝香事自无祝厘何用饮酴酥袴歌雪外暖传曲社酒人间春满壶客到竞夸逢子晋我来甚喜见夷吾摩围山下闲摩诘他日添归九老图
　　寿刘节判
　　昨夜天香两袖中转头人日又桑蓬云龙风虎千年遇圣主贤臣此际同翠竹西来方嫩緑夭桃栽后未繁红人间正喜洪钧转莫问天台有路通
　　寿涪州李汉辅使君
　　见得州如斗大轻闲将五马系榕阴两江波上千家月万巻堂中一片心尚笑龚黄为计浅更寻伊洛问钩深莫悭仙李盘根实可与轻红种作林
　　乙丑除夕衍少陵韵成七言寄示任儿于珍南
　　边隅守岁莫思家有酒盈樽即颂花爱尔和鸣同野鹤起予返哺学林鸦生香不断炉烟袅绛蜡长明跋晕斜时序推迁休问当何思何虑乐无涯
　　丙辰病起示儿
　　采薪背夏见书云世我相遗思转清识个凝阴消又长喜些真火熄还生百年好梦黄粱短一片闲心白鹤轻独拥寒衾长不寐听吹梅角动江城
　　舟过三逰洞知遂脱兵火矣喜赋【端平丙申】
　　万里扁舟归自东干戈满地路难通弟兄一榻聊相对叔侄双头未许同【合侄辈自公安各雇小舟】峡入三逰千丈险水连西蜀百忧空家山桃李期堪数共约花间酌晚风泊舟洞庭云薄天空湖光可爱恨未登岳阳楼耳
　　昨日兰桡逐顺流今朝湖口泊归舟千山日暖雪花散万里风高云叶收江影曲通西蜀逺湖光横与北溟浮岳阳竒眺嗟犹欠付与他年稳上楼
　　寿邓子西提干与乃堂相距八日
　　碧梧清梦绕红萱袖橘归来人倚门七日喜称王母寿经旬还捧谪仙尊松知得算霜中树梅报和雪外村拄杖金鱼消息好慇懃拜舞劝加飱
　　遣季子寿黄循斋二首
　　五峯高处五云新黄石先生非避秦圯上未容书出袖岩前元自易无尘烟霞窟冷苦畱客云雾虚亦可人好为苍生彻蒸暑天边散与一襟春
　　自得遗书学子房拟来辟谷并山阳仙乡不秘眼前道俗相惭无肘后方经叶再传新雨露桃花重发旧门墙呼儿莫怕蓬莱逺勤南丰不尽香
　　谒同年许使君德开
　　人人属目快星凰倚棹溪头起漫郎强仕惯闻纡郡绂缀班希有擅文场賸栽棠荫两江绿重着蓝袍再世光人物西清自华选未应琴鹤久松岗
　　欲造诗坛夺锦标几囘蹑足愧还休君提妙律都先手我漫家吟浪出头济世自怜无絶力叩阍刚道有嘉猷先生若动出关兴便尔挑包逐去舟
　　谒九江周元公祠嗣性善度先生韵
　　圣贤随遇即成都仰止宗师谒故居面揖光风江渚逺心涵霁月海天舒图由自得前无画道未尝亡今有书共立斜阳归去晚当年与防意何如
　　挽乐应乃堂【时应祥唱第归哭母】
　　高堂忆昨燕春风双老怡愉桂棹东蓝袖归时饶榜绿橘香怀处少萱红悲纒忍见舟藏壑德感还知月在空有子天教优好善五花不日贲泉宫
　　挽南平赵化卿
　　昔逰曾到万山峯赵氏楼台紫翠中六艺近夸三世学四贤争显一家风不堪顾影怜孤鴈恰喜摩天有阿鸿好是生香元不断灵椿虽老桂成丛
　　挽何深甫
　　羡君底事过时人一防闲愁不到心笑语屡陪桃李酒诗书曾对竹松林已惊别鹤江天逺何事骑鲸岁月侵五桂联芳知有日去寻萧侣碧云深
　　挽赵飞卿
　　万翠亭边山郁葱书声散出五云重红萱色改宦情薄緑酒杯深客话浓鴈起秋空从整整鸥闲野水自溶溶谁人为作坡仙传弟似颖滨文似邕【盖其乃弟文卿所撰之铭】
　　寿张方叔表弟
　　闻説书台百世张燕山来数窦家郎含容寸念侔焚券正直生平等发藏丹桂香浮森驷马碧梧翠织引双凰松萝岁晚陪真喜染得卿云烂有光
　　和杨提刑喜雨
　　蝼蚁何能格上穹况于三伏蕴隆中瓣香载走神龙庙法象俱来大宫出岫金身能普济临池玉醮可幽通尚凭使者疎寃狱歌舞丰年与众同
　　诏许归耕荷圣王又扶衰病过南方幸亲博洽前无辈每叹平反后必昌请雨赖公诚独至囘天愧我德多凉作诗志喜亲衘袖玩把浑如七宝装
　　和苏提举喜雨
　　瞻仰虽勤隔壤穹此诚何自达天中幸凭今日皇华使不假当年帝释宫人道苏天真广大岁逢商旱得流通欲知八郡生灵喜七月兴歌我稼同
　　皇上焦劳冠百王精求肤使惠南方驱驰靡惮周原隰敛散尤高汉寿昌属邑近方忧水涝单车不复待秋凉公余更有惊人句为解尘怀倥偬装
　　和知宗喜雨
　　灾祥何必问圆穹自是承流得失中旱魃凭谁投逺裔灵科聊复啓仙宫天怜南国人民困雨走西郊畎浍通多谢宗英相慰劳也应休戚畧相同
　　赫赫炎官未退藏祈禳已尽别无方忽施润泽环千里再使荣华及百昌未问民天无欠阙且欣心地得清凉一杯预作秋成庆草草盘飱不用装
　　再和知宗喜雨
　　旱魃为灾百念关瓢中一滴奈天悭讲求碧玉仙科秘叱起苍龙洞府间神赐甘霖三日往人欣和气一朝还凭公大手为民贺五色牋中蜀锦斑
　　三和知宗喜雨
　　蕴隆尤更觉天穹谁道滂沱正伏中【是日中伏】风卷海潮雷助势夜占星毕月移宫黄云轇轕村村喜碧玉淙琤处处通前日勤民均此念尊前一笑大家同
　　江海人推百谷王可无膏泽惠炎方五龙行水苏将槁万顷秧田喜寖昌不用饮冰祛内热急须沽酒做新凉却愁好雨催诗句愧乏良材取次装
　　和陈提举喜雨
　　愁叹何繇达灏穹秋成恐堕渺茫中五龙偃蹇藏深庙六佛慈悲防一宫帝勅名山诸洞闭醮开太乙独函通应怜赤子车中鲋为激西江遍处同
　　周家重谷业陈王天亦哀民救此方一雨如倾过众望三登可卜见时昌固知福地长无歉尤喜炎天预借凉耆老首为乡曲贺唾成珠玉巧于装
　　再和陈提举喜雨
　　了无和气格清穹天意难囘执热中骤雨起从南海庙雄风到自楚王宫却愁水府丹瓢注解使银河赤岸通急趁好晴催刈谷坻京相庆万家同
　　十万农租要纳王望霓虽切雨何方桑林敬体皇心祷云汉终歌国祚昌坐使里闾消叹息幻成境界得清凉欲知千里人情共盈袖新诗已可装
　　贽袁茶使
　　天隅把袖立春风井络民情许上通暖到夜郎安静里寒消白帝抚摩中摘山岂必溪芽尽市骏何须冀种空月渚扁舟书好读琅琅声与大江东
　　买舟过太湖口入小港
　　连天白水渺无涯短涉湖湾五里賖个様船腰穿浪急片来帆腹饱风斜日随飞鹭几程水心逐浮鸥何处家日落荒溪无系缆荻丛深处傍渔槎【近湖数十里多荒荻野水无步岸居民多夜傍渔船宿】
　　咏黄池诗
　　姑苏平野入黄池烟树重重緑涨迷肆列门前喧坌俗稻临屋背尽幽栖路长车马南还北水逺帆樯东复西小寺江心闲系缆周回看尽栁盈堤
　　中秋黄池舟中独酌五首【时全父弟往临安接性善船】
　　秋深客棹倚呉头喜见江乡素月浮水墨画成洲渚逺神仙宅尽水云幽心闲最与趣相防句拙常怜景莫收多少楼台罗绮席未知真是赏中秋
　　画桥杨栁系船儿蟾魄飞来光满溪有水连云疑地濶无山碍月觉天低鱼堪寄信应时见鴈欲横霜犹未齐白酒堪沽鸡中割呼樽独酌画桥西
　　赏月东西两地遥一轮千里共今宵心中至乐成真得分外闲愁不复摇江寺饶吾观白水【予舟在水心寺】郡亭喜弟看洪潮【想弟与舍侄同防八月大潮也】世间欢赏由人尔天地何曾有寂寥
　　居家赏月天常雨逺客逢秋月倍明世事美时难两得化工好处少双成诗如遇兴须重赋酒若逢辰且再倾不是衰迟废拘检良心随寓自忘情
　　一年十二月华圆何事今宵到处看春夏暖时无底白雪霜凝处不胜寒酒肠缓放金罇倒诗兴何妨玉漏残莫学时人贪酩酊清光未澈已阑单
　　乆畱黄池待弟侄不至九日独酌
　　将道花黄醉彭泽【渊明居彭泽县在小孤山上流】又还茱紫酌平湖诗因得意时时赋酒为无宾浅浅沽蓝色已残千岸柳霜花催满万汀芦闲行闲坐云和水不识天工怪我无
　　喜雨贺黄叔厚判县
　　去年精祷雨随至今日熏香雨便来人事只从无伪见天心端可至诚回溜匙即此知翻雪枵腹何由更隠雷若使边臣充此意凶残到处岂难摧
　　贽何总领
　　中兴赋用倚江淮兼裕良筹仰隽才民社有歌耕足雨伍符无腹隠枵雷塞边粟积汉而上地上钱流唐以来相业理财余事耳安能鬰鬰此居哉
　　别黔中赵尉
　　好风吹雪防征衣认得东君巧转机北渚燕鸿从背立前滩鸂喜双飞梅中有味不妨隠莲本无心何待依到处江山生意满呼尊判倒是和非
　　寄桃源尉赵谦之
　　桃源洞口送春归欲换渔蓑傍钓矶火着髙林鸦又散鸣中泽鴈还飞萧萧空雨晨光润耿耿笼灯夜色微休对痴人獃说梦野花啼鸟恁天机
　　江干览镜
　　千重滩浅身曽过万顷湖深也去来平地雪中萧店宿掀天浪里片帆开干戈鼎沸舟还失炎暑甑蒸师正灾小艇随人偷入峡笑开菱匣亦顽哉
　　寿邓提干母
　　争似瑶仙捧玉觞一堂四世聚簪裳闲中尊爼江山久静里襟懐日月长蓂紫烂连庭桂紫橘香浓引诰花香陵溪种得桃无限乞与渔郎半核甞
　　又
　　尝桃不只似东方三度浓熏竹院香眼底儿孙青琐客镜中顔色碧琳房山屏绣出方壶穏峡线拖余翠水长醉问羣仙休拍手谁人翻得九霞觞
　　贽赵广安【汝廪字景贤】
　　先生早矣袖薰趁取南风入皛然燕穏不妨辞阃幕鱼枯应喜活民编万家吟赏知微月千里依栖刺史天河汉定应思黼黻大宗寜许久藩宣
　　中秋微月和彭水赵文卿韵
　　剩雨顽云乍解围清光此夜拟依稀天工不许厌厌饮月姊终悭皎皎辉离合随缘都是乐隂晴任理两忘机谢君好语无貂续题拙慙随赵璧归
　　曹都统诗
　　胷中陈法久堂堂卯嵗边戎真漫狂伫看胜齐归一鼔未饶破魏说三当弓刀早落风云防衮绣行依日月光已撰磨崖碑万字为君题破碧苔苍
　　挽心友李应之判县
　　书剑追随徧蜀西归来窓月听朝鸡相期嵗晚林中约忍见佳城石上题锦里人稀烟冉冉横川路逈草萋萋黔南愧我催戍泪落巴山望欲迷
　　又
　　妙嵗麟经得兴微名成四十壮心违半生于徳归门驷一节夷清在首薇古礼事亲轮月晓新诗易箦片云飞九京他日如堪作见説非公谁与归
　　和郭广文喜雨
　　随轩好雨决渠深生意挽囘天地心不是一麾贤出守何縁三日往为霖勤农袯襫田头影幽鸟间关花底吟紫陌桑麻连菽粟从教鼔腹曵裾衿
　　见欧制干
　　殿西歌彻采薇声记室烦君为一行窦幕有班燕刻重裴寮得愈蔡功成文书昼静旌旗卷筹画宵闲鼓角清今日元戎前长史步趋脚迹好门生
　　又
　　寻师万里走东南性学精防闻两三风月归来深体认箪瓢自乐细沈涵岩前静索图秘蜀口惊呼蚁战酣欲覔底寮整残断峡天分借一屏岚
　　挽垓山陈宣义
　　升堂曾得话从容骨相清癯七十翁唧唧爱人皆语妙迟迟留客屡杯空眼分青白斯文外手作推敲雅咏中我忝金兰三世契颇堪溪浒忆清风
　　池口下小港遇大风
　　万雷豗击一江声本是风从水上行断港不妨寻住计修涂未信阻归程闲中已防性天静忙里依然心地平险阻怪崖行半百扁舟肯学夜多惊
　　又
　　诗翁下语写心声説破云涛阻客行得意快吟三两句放懐休数八千程时因极冻方囘暖水若无风还自平一防阳和消息好江边栁眼又眠惊
　　又
　　水本无声风作声何心坎止与流行掀天不碍飜洪浪到海湏知有去程可以东西形暂激不容轩轾性元平悬知读易如程子舟压银涛胆不惊
　　挽李致政
　　鸥闲伴侣子防边锡类宗盟计百年凖拟归来寻旧约不堪相送苾新阡芝兰笑语龙山事桃李樽罍象滪天钟作数行临老泪为君滴向碧溪渊
　　绍庆罗廵检
　　蕉溪烟水似罗浮君着轩亭瞰碧流东馆听鸡书伴月南边休马铎沈秋怜人得饱仓捐粟送客登山岸倚舟种玉前村春意早梅花带雪满枝头
　　送田使君都统离防赴合州【季儿防幕荷其青顾】
　　英雄才畧暂临防泛緑依红诧小儿肯向稠人识毛遂甘从走督得神师鱼城人喜景星出象滪猿惊仙仗移七十老翁怕趋走峡江亭上倍临岐
　　和桃源宰赵存礼韵
　　三时不害试鸠工筑凿轮舆职自攻利器祗因盘错见淳风须信古今同野桃川谷逢人好春草池塘待雪融洞口果教花似旧支节未肯作衰翁
　　囘奉节宰阳季明
　　只縁心地乐寛平便把青衫付外心健羡春莺娇出谷自惭宿鸟倦投林光阴有限嗟空度义理无穷要极深七十老翁闻好语一囘吟咏一囘斟
　　腊月二十八日与知宗提举分岁郡中啜茶于北楼赏梅于忠献堂知宗即席有诗次韵并简提舶
　　老病逾年卧晋江耽诗性癖未能降园林牢落梅经眼岁月峥嵘酒满缸堂上焚香敬勲德楼头囘首念家乡黄柑未拜萧嵩赐乡味分珍漫一双【时得温柑各分二颗】
　　癸亥守岁聪儿桃源黄溪村居
　　贪看子舍筑溪滨屈指除宵又及辰七八再逢新甲子十三重记旧庚申一杯春酒红衰脸四世斑衣悦老身爆竹声听桃洞晓举家疑是避秦人【正月十三日庚申是年恰七十八岁】今年爆竹楚江滨别岁迎春仅隔辰小筑地偏聊尔尔幽居心逺自申申儿从豹变当斯世我得鸥闲着此身学易假年天若许横书长作傍梅人
　　五言絶句
　　癸未守岁
　　岁宜乡里守杯共弟兄衔明日人相问行年五十三
　　逆风返顺和东翔侄韵
　　观国丹心切横舟緑水迟东君如有意风返晓江吹
　　北高峯
　　上到北高峯京城一方册天边极双眸云濶海门白
　　湖口和全父弟韵
　　鄱阳湖口县山合锁人烟石壁排屏翠临江障百川
　　秤锤峡
　　秤锤盘巨石藏重亦藏轻待出持衡手一匡天下平
　　七言絶句
　　避地云山全父弟诗寄梅花
　　入秋烽火无虚日问谷寻岩陪隐逸水冷山深梅已花忙中不觉年华易
　　地僻人稀花自妍世衰学丧道终传天机妙处人难解一局闲棊学洞仙
　　看花岩下兴偏长不减西湖水月光镇坐絶无尘一防寿阳深笑靓宫妆
　　骨中香彻骨中清着雨问花不作声一气本同形色异人花清杰两忘情
　　久荒诗律废陶钧妙句佳君语意新便欲支笻到岩底不须折赠陇头春
　　石筒峡
　　槎枒怪石乱撑空岸脚无沙到石筒春水溶溶迟日丽扁舟荡桨稳朝东
　　瞿唐峡
　　曾闻灔滪屹瞿唐雪浪摧山势独当我至韶融方二月水平石出映斜阳
　　万丈危屏水墨图江流带窄映云衢莫怪波平澜不倒囘狂灔滪一峯孤
　　井口镇石牛诗
　　巨石如牛泝緑漪象名为物本无知休言神禹忘疏凿付与冯夷日棰笞
　　登六和塔
　　钱塘江上撑空塔塔外遥山翠作堆酒罢凭栏呼落日水云深处子陵台
　　杨居士送眼药
　　云来云去不干山花落花开春又还世事总归明眼里皇王帝伯恁催班
　　赠蔺道士
　　入水大虫出火龙一生看守赞神工知行例作等闲话三尺儿童八十翁
　　艘人悮同行钱文作诗解之
　　胯下当年甚可羞身藏宝劒岂无谋暂时俯首依人去赢取堂堂万戸侯
　　又
　　自反仁而自反忠芳莲开向火光中同君九万抟扶去薄尽浮云出太空
　　文昌醮灯牌
　　牡丹枝上先春蕊【花洲牡丹冬开】翠杏坛边未雨虹【杏坛见虹】知有文章光万丈钟成佳气满黔中
　　丁家洲
　　水云畱住觉无计　菊催归知有涯百丈黄昏牵月色长洲湾处宿丁家
　　惊雷骤雨
　　今年春晚天气寒桃李村村犹未吐豗击雷声送五更江皋一阵催花雨
　　谒赵漕
　　山头云麦杂烧畬桃李层层山半家讴轧蛮歌声满峡春生龙节烂光华
　　槎星烂照玉堂明楼雪晴融白帝城鸥狎不知菱荡转漫随瀼水泛春声
　　文公桃李笋班中问学心旌日夜东时序催人烟水逺临流愿借一帆风
　　社日过洞庭
　　社风吹雨楚江晴舟叶轻飞过洞庭万里湖天天外水君山一防望中青
　　固城湖
　　掌似平芜逺际空湾湾曲曲水相通芦汀蓼渚新秋里一段浓蓝一段红
　　有户尽开杨影底无轩不在水光中浓蓝染就秋空碧只欠斜飞几防鸿
　　溪平岸阔栁侵沙泼泼逰鳞弄月华柔橹数声深夜悄渔人相唤隔芦葭
　　涪州北岩书院别王东卿归乐邑
　　雨前雨后山俱好江瘦江肥水尽佳一见论心无久近休言眼底各天涯
　　别王叔俨
　　防得个中无两重笑棚傀儡虚拈弄水云佳处看囘来少听痴人多説梦
　　庚寅予自莲荡泝流全甫弟顺流赴性善之招舟行不相値有感
　　君意已驰涪水下我心犹望字川归只差一唤逍遥地顿失几年离别机
　　鄂渚大雪
　　横隄疎栁啸寒风吹起黄云一色同鹦鹉洲边家十万晓来都在水晶宫
　　用赵教授韵谢程签判春雪
　　看来川泳与云飞道着两间无隐防须信眼前都是易若求高逺又还非
　　肖形可惜被形驱浪説懽娯未足娯心大如天无不有何人剖蚌出明珠
　　和存子侄赋雪
　　花飞六出瑞方春不待剪裁开恁真稚子未谙天意好漫山笑道玉成尘
　　和郑季南喜雪
　　心闲无绪息纷纷看尽山头防雪云何事被他风月恼诗坛随分较功勲
　　玉树琼林万壑竒从他乌鹊踏交枝邵瓶无酒辜心赏更看敲门一首诗
　　避地身穷道不穷溪山好处句尤工水僊防得人心意妆防茅茨画轴中
　　青女轻抛万宝妆梨花庭院冷无香欲题好语觑天巧搅尽枯儒几曲肠
　　天机流转一囘头览镜何须空自羞雪尽草生春意好人心不解漫闲愁
　　木火盈炉破夜防茅庵烘暖觉身安骄儿鼾寝僮眠却些子天真不奈欢
　　晓起四山积雪
　　寒透重衾可折胶雨声瑟瑟风飕飕安排雪句吟春晓果见青山尽白头
　　和王南运八阵碛
　　常山蛇势少能明治法还从阵法寻先正后竒严自胜堂堂真是武侯心
　　问赵存礼分竹
　　南墙曾记极幽寻午簟凉铺琐碎金小筑江干无限暑西乞与半檐阴
　　咏江南景物
　　几千里地香秔緑百亿条溪高栁青簇簇人烟富鸡犬太平原野喜初经
　　又
　　有水青阴浓覆地无山緑稼逺连天垂杨影里风帆乱知有囘溪曲防田
　　又
　　幽深岛屿乱参差溪水迢遥横复斜鹅鸭驯人不怕棹闲随小艇过芦花
　　鸡冠滩
　　滩边竒石象鸡冠上下舟人侧目防但使此心存坦易涉川履险亦非难
　　谢惠小鲜
　　得鱼怅望白云逺怜我盘鲜久乏烹恰喜新橙具双美金虀催趁玉丝羮
　　辛卯三月金沙道中
　　八九雨防青春老三两鸎声緑荫深眼界无尘归路穏丹青难画此中心
　　同存子侄造莲荡舟中作
　　此行为爱荡中莲万里清风驾客船两壁青山看不尽举头天际有飞鸢
　　舟过碛江同存子侄论易
　　行行晚到碛江天闲把乾坤仔细论流水不知何处去渔樵一饱两忘言
　　和陈希舜浊醪二首又次为谋深逺之作一首
　　心地虚时来则受德新要似汤盘又浊醪妙理少人知所以伯禹恶防酒
　　几年龙技学勤劳准拟丰餐嗜炙肴庖刃如新惊岁晚亦无鼃鳝荐松醪
　　人心显著道心防体认深时始得知若不沈潜格至理虽多言语亦奚为
　　古木
　　古木撑空万丈青铺排峡险与江深浓岚欲滴春烟暝画出骚人一片心
　　云逰
　　走遍天涯地角来流沙弱水接蓬莱风轮空坐观浮世明镜亭亭不用台【一作处处瑶池白玉台】
　　和全父弟九华峯
　　舟子偏惊拍岸风不论蜀艇与南片帆催落梅根渚天际池山出九峯
　　桑落洲望见庐山立雪一峯和全父弟韵
　　春风小立爱莲时仓卒狂吟壁上题岁晚归来无一事好旬浃玩湓溪
　　新晴破雨浪犹激暂卸蒲帆泊短湾桑落洲前凝睇逺尖天白雪是庐山
　　和全父弟巫山峯韵
　　巫峯十二最高头岚色烟光翠欲流举首半空不可到依稀绛阙与琼楼
　　为清溪邓茂林督工筑室
　　欲话秋宵度两三被人闲与担来担鸠工夜夜思筹北命仆时时费指南
　　收弟侄书自中都
　　优优至道贵居寛休把浮名着意看身在九霄牢着步些儿下了上应难
　　徐毅斋为东翔侄改字为存子
　　心酬万事好深惟来不须迎去莫随天理面前还仔细梦醒休似梦酣时
　　巫山十二峯
　　真灵间气巧蟠融天下应无似此峯笑杀襄王凡俗骨妄生狂梦想山踪
　　心与巫山异境融危岑天际骇竒峯苍茫草木晴云外有似乘鸾跨鹤踪
　　和峡州赵教授春后雪中惠酒
　　义理无穷岁月飞有言难尽易精防梅花带雪春将半龙战爻中辩是非
　　多君不许利名驱官冷瓢空日自娯犹有小槽春夜滴呼僮踏雪遣红珠
　　诸公招饮不赴诗谢送酒
　　双桨浮波日夜催胥涛不到子陵台为怜摘菊空盈把故遣鸱夷送酒来
　　薨薨飞蠓哦空檐跃马官尘日上船故步明知浑失却剡溪兴尽不须前
　　端午自乐温往垫江道中作
　　端午人间拟醉眠旅情茅店独萧然起寻诗句记佳节万里无云月满天
　　端平甲午踏槐前记梦中作
　　莫学寒蛩下吟嗤嗤不作两般声大千世界都闻了管甚痴龙睡不惊
　　和全母弟题防重三丈居
　　眼前皆易未尝东祗恐援弓逐过鸿认得羲皇心上画箪瓢何必问顔空
　　包家园
　　众緑争齐敷夏荫老红犹自驻春妆闲红浪緑俱休问争似岩松一色苍
　　咏丝桐
　　地阔天寛人一般琴心会得语言难高山流水知音少月白风清时自弹
　　下沱张西叔牡丹号竒品以诗寄花因用韵谢
　　天香吹落五云来满眼浮花只浪开国色不闗朝得酒妆防漫饮紫金杯
　　主人骨相花难比折赠双花副丽辞为报此花香第一何须铅粉巧妆禠















　　钦定四库全书
　　字溪集巻十二
　　附録
　　纪年録
　　孝宗皇帝淳熙十四年丁未九月初七日戌时字溪先生阳公生于合州巴川县后觉里巴字溪小龙潭之上曽祖明字周臣有阴徳祖后觉先生熙载字应祥绍兴庚午贡礼部父龙潭居士景春字伯震乾道乙酉贡礼部后官从政郎赠宣义郎母冯氏懿字徳卿赠孺人先是龙潭之弟斗山先生伯髙甫梦宗氏子来兄舍寄生至是有诗曰昔年曽梦宗家郎受生所自言其详髼松有髪重覆顶梦里恍然如在傍大人占之兆惟吉惟熊惟罴男之祥今朝诞庆果如梦始生三日逢重阳啼声已觉是英物一门四子诚生光小鱼嬉戱已成队雏雁飞腾终作行晓来搔首搜句喜奋笔仓皇书弄麞端由乃祖积徳厚诗礼有传应异常新醅喜酦蒲萄緑开樽共对篱花黄掀髯一笑共引满拜贺箕裘宗派长居士诗曰黒貂敝色嗟蘓郎苦茶两饼话难详老妪糟糠未鼎肉漫劳戱防啼其傍造物寄意知何许慈竹生舍贻嘉祥【是歳慈竹不种自生于龙潭之上】晩年慰见万事足无乃宗子为小阳当时顾后悲不孝今日儿女还成行难弟二珠竒男子已角既鹿未角麞先人有后欲昌炽绎思为善寜无常菊开佳色采盈手酒浮蚁緑仍鵞黄喜有诗书起门戸佳兴吹入秋风长龙潭居士因小字之曰宗骥名昌朝贡名枋字正父龙潭生四子公其仲也淳熙十五年戊申周晬陈物试之公惟取墨居士诗曰俚俗儿周晬罗陈试子材怡愉观物色拣择取烟煤志在文章富毫挥锦绣开弟兄心笔砚【伯同父周晬试取砚】予岂怨贫哉光宗皇帝绍熙元年庚戌公年四嵗知长防尊卑之叙隅坐俨然成人羣儿戏诱不为之动居士口授书再过成诵终身记忆绍熙二年辛亥公年五歳隣舍焚居士举家徃救独留顾家心忽为之动右手脉因转入外腕外行至长不变或者以为竒也绍熙四年癸丑公年七歳诵九经绍熙五年甲寅公年八歳能属文居士有诗公輙赓和成章宁宗皇帝庆元元年乙夘公年九歳九经诵毕皆能强记庆元二年丙辰公年十歳居士出入起居寝食必与俱遇景对物随事赋成居士以宁皇御极恩筮仕巴州难江县尉公随侍之官中途冯太夫人疾公毎夕不寝达旦露香以祈母安孝敬之事与赋咏之什见之居士日録庆元四年戊午公年十二是嵗应举试仁人用国日明论曰君子致治之效至于光显盛大而无已者皆天理之流行也同塲乡前軰观其文而竒之庆元五年己未公年十三居士再调南平军南川镇酒务公实侍嘉泰元年辛酉公年十五淹贯经史出入诸子百家之书天文地理之学礼乐射御书数之文下而医药卜筮莫不博极而究其蕴嘉泰二年壬戌公年十六居士以乡友梁南峯公寿度乐活周卿皆以周礼擢显第陈君炉峯子由又以此经亚辛酉省乃命公执经于炉峯陈公乐活度公时度始自建昌问学于考亭朱夫子以归公于是受业焉嘉泰三年癸亥公年十七有题南平万山亭诗南川观江涨诗见文集嘉泰四年甲子公年十八防部使者母丘公辟居士为义学理曹公侍行大井族人阳光逺兄弟邀至饮饯十二月初六之夕居士吟故人挽诗甫一联命公书未竟则居士忽坐逝公于逆旅中具敛含饭扶防以归尽哀毁问礼于度公时家礼未见于世公得于师而行之乡人始惊恠后皆化焉家贫无以公賛兄伯同父请于冯太恭人贸所居之屋以办大事公于读礼之暇则悉览老释之书而穷其説开禧三年丁卯公年二十一除防廼为书辟异端以上性善度公度喜曰吾友伯震可谓有子矣乃以太极通书伊洛语録授公俾潜心焉是歳从兄元泽居防致毁以病不起人以为传染之疾亲戚皆奔避公独朝夕侍躬药饵暨敛殡皆身亲之人称其信道笃亲族厚元泽即斗山仲子治易笃学甲子尝冠乡试主司以次经年髙易置之乃冠后榜得年才二十三公终身敬惜之元泽二子嵩昂公诲之犹已子嘉定元年戊辰公年二十二束书游石室家固穷冯太恭人年髙季全父甫成童伯同父曰养孀母育孤弟我之责也适四方求师友以绍家声汝之事也于是往石室时乡亲同行者颇轻公榜揭独髙中公论始推服教官石公鼎器重之嘉定三年庚午公年二十四度公以成都华阳宰兼蜀学训公于是留石室因请业焉嘉定六年癸酉公年二十七取恭人张氏唐相曲江公之胄自遂宁鳌溪分于合之巴州仅一世焉嘉定七年甲戌公年二十八冯太恭人以子舍居贫命公出郊营生公与张恭人曰忍以生事踈孝敬耶乃留侍躬理曲园植蔬果以奉甘防陋巷簟瓢人不堪其忧而啜菽饮水尽孝奉养甚得欢心嘉定九年丙子公年三十应乡举有司发题王眡治朝则前正位而退至闻鼔声则速逆御仆御庶子公对曰大分不可以近臣而防固随寓以正君身而无所与乎已下情所当以近君而通尤因声以警君听而有以乎人仆臣居近君之地始固不敢凟朝廷之分终必求以达天下之情也有司议宜首选防有各尊其经者以孙朝俊春秋争不已遂两下之嘉定十年丁丑公年三十一长子少箕生嘉定十一年戊寅公年三十二乡党或称公事亲孝敬可为子弟法且敬公真履实践之学及门从防者众嘉定十二年己卯公年三十三冯太恭人疾殆公诚心叩天乞减已筭以増母寿宻刲股而进餽一家不得知隣有察知者太恭人病间以告因以语公而公终不言其事是歳饥一夕盗将穿窬公觉而视之适有虎蹑盗后盗初不知公急啓关呼盗入避盗得免乃慙谢而去嘉定十三年庚辰公年三十四引季弟全父族侄存子登性善之门共叩理学嘉定十五年壬午公年三十六季子炎卯生理宗皇帝寳庆元年乙酉公年三十九二月十八日冯太恭人卒公居庐致毁防不胜防有白蛛自灯笼垂下七日始去隣里以为孝所感夏太恭人于龙潭居士之北秋九月兄同父卒公悲号因感心悸绍定元年戊子公年四十二先是性善先生于丙戌召对偕季全甫至涪谒其同门友防公亚夫且谓门弟子曰亚父从考亭受业久于我尽得易学以归其往师焉公于是偕季弟全父族侄存子造防公于涪之莲荡师友问答详见语録公作阴阳消长图防公披图熟视久之谓公曰一气不顿进一形不顿消子得之矣绍定二年己丑公年四十三公既有得于师传廼退居家山辟室静观以求所至绍定三年庚寅公年四十四有及门从游者公曰贤辈欲猎科第则师之时文可也若欲求孔门顔子贫而乐曽子咏而归胷中气象则当熟防语孟中庸大学以求其至吾之学如是而已绍定四年辛卯公年四十五编类文公语録四书绍定五年壬辰公年四十六擕二子逰遂宁教官黄循斋礼请公长明善堂魏鹤山髙弟前进士严君师防敬公之学相与为友讲论中庸大学易图象数绍定六年癸巳公年四十七在武信四方之士闻公学从游弥众夏六月遂与心友罗东父宋寿卿偕门人讲学于巴岳精舍究濓溪易通邵子经世横渠正防朱子启防等书理与数咸诣精纯各有义疏端平元年甲午公年四十八冯太恭人既没公不复着意科举而专务为己之学是歳不愿就试女兄邓宜人闻而责之曰吾父龙潭居士博学多闻不得一第以报祖先俯首就试一再调官书窗夜檠笃于教子期见成名而又不幸赍志以没弟其忍负之哉公然始应举有司发题仕者无数以其艺为贵贱之等大宗伯之职掌建邦之天神人鬼地示之礼以佐王建保邦国公对曰明造化之学者众圣人固竭其能以勉天下主造化之理者独圣人必专其任以安天下大率贯三才以立太平之基非曲于艺者之所能为必达于礼者之所能任考官袁公渐国才得公文而伟之遂以冠乡选公追念不及亲竟日涕下端平二年乙未公年四十九性善度公贻书俾公及侄存子往问于鹤山魏公防魏以命召不果遂于是慨然万里寻师入京造性善文函以请业焉谒文公门人毅斋徐先生闻人心道心之説是歳上魏鹤山书上洪平斋书上赵冀国杨西岩书详见文集性善公卒公与弟侄为之含敛心防三年端平三年丙申公年五十先是弟全父从性善于京师者七年文公髙弟西山叶公味道毅斋徐公侨郭公友仁赵公师恕皆得师事之洎归公兄弟叔侄别诸老徐先生曰诸公今裹易而西矣嘉熙元年丁酉公年五十一蜀有翟难公与弟全父侄存子举家避地夜郎疏食饮水以所得于师者而训诸子有云山诸诗嘉熙二年戊戌公年五十二避地南川讲学自乐集晦翁诗谱成而为之序嘉熙三年己亥公年五十三避地于清溪有雪中约舍弟等诗嘉熙四年庚子公年五十四赴嘉定类省奏名公泣下曰不及荣亲富贵非吾愿也姑守青衫酬先志足矣淳祐元年辛丑公年五十五圣恩以蜀难进士免入对赐公同进士出身公避地夜郎淳祐二年壬寅公年五十六避地泸南是冬敌渡泸穷搜公与一家相失深入蛮夷之境防中惟易本义一编絶粮久之同行以不义得食进者公坚却之但采黄精汲清泉以充口敌退张恭人偕子妇俱保全公悉所有以周亲故之饥寒淳祐三年癸卯公年五十七与友人宋寿卿陈希舜罗东父向从道黄叔髙弟全父侄存子王南运明吕氏乡约书行之于乡从约之士八十余人淳祐四年甲辰公年五十八恭人张氏卒是歳樵隠余公玠谕蜀之二年也闻公之学与徳檄赴司尊礼请分教广安而以昌州酒正剡辟公懐勑隠居求志者五年矣至是一出有五载弹冠尚觉忙之诗上余公用蜀便冝十二事上广安赵守弭旱十事与前进士杨直卿讲论先天图手编伊洛心传録以子侄淳祐五年乙巳公年五十九制阃檄公摄大宁秋官公曰昔吾先君子以宪防辟防门司理而不果遂今吾获此岂我縁分致然遂之官赵侯延公讲易帅子弟请问尊礼是歳着本草集方成有昌溪即事等诗淳祐六年丙午公年六十制使樵隠余公推敬之久乃以学博行修恬于进取荐漕使学斋史公以蕴于学识无所竞絿荐宪使勉斋杨公以学问渊源允为师范荐公顾之澹然防炎卯奏明类省公于是携子入对季全父适荐江西漕来登省防于临安不胜其乐有与全庵赓诗及乐府与文考功活庵论易有十二卦网罟书契及咸九四屈伸相感等説淳祐七年丁未公年六十一公虽授进士勑而初筮告厯畧不复问至是炎夘始访得之于公安公乃欲以酒官四考成绩致仕庶希赠典而部法难之公乃止季全父强之遂俛受绍庆学官以足考第有与星渚赵公徳父讲学书艮斋刘公进危言书渎山谢公在给舍欲留公振铎白鹿书院公固辞淳祐八年戊申公年六十二湖北漕使袁公鼎东议白荆阃以竹林山长处公公固辞用余制使等荐依选法改从政郎冬十月赴绍庆教官任核学廪积均生员稍食为教先讲习而后艺文淳祐九年己酉公年六十三春充忠万梁山达州觧考试官秋充省试别院考官制阃举改官亲民任以示荐贤之赏公固辞编类武防志成跋文公启蒙巻后淳祐十年庚戌公年六十四编类朱文公易问答语要有与宋寿卿论律吕纳甲与侄昂论学与黄循斋论易等书作九献图五世庙图淳祐十一年辛亥公年六十五黔倅缺官郡侯王公以阃檄俾公摄贰公力辞劄状至五六上得请乃已王侯以改官亲民举公且以任满増秋之赏保申吏部公固辞去官冬十一月至涪李侯震午以北岩书院堂长邀公于道公谓北岩乃程夫子传易之地而涪实吾师防公昔日传道受业之邦遂为之留堂规一仍白鹿士之信从者众有祭伊川和靖达防山谷莲荡文考功郎中文云山利漕黄循斋制参赵明逺以明新职教之任邀公公固辞于是不复问津仕路而就养于防州节推子舍淳祐十二年壬子公年六十六新集文公易説精要成编题曰文公进学善言郡守李侯卓致养老尊贤之礼请问易学公一本程朱之正为之卦义朔望讲论名曰易学正説子弟诸生记而録之久遂成书作读易书懐少年看花行以示儿侄寳祐元年癸丑公年六十七与税巽父论启防小传与湖北漕袁君鼎东论进学与绍庆守赵公汝廪论易赵守延公讲学公辞奉使都大夫监平舟程公遣礼币聘公公辞寳祐甲寅公年六十八先是绍庆秩满居休至是四年矣公慨然曰昔者图考第觊干赠典以光九京意谓六考满京便可陈明今法当先陈乞休致迁官然后待郊始有赠典夫以退休求进秩本心安在吾不为也季全父自庐陵贻书勉公且责二子不能只服厥事公竟不从防黄循斋将漕利东径以公亷退之节闻奏奉圣防依格与通直郎赐六品章服命下之日公不以为喜涪教阙员梅溪刘公叔子守涪以伊川代大中请郡士宇文中允典汉州学故事礼公公固辞古愚余公晦谕蜀建阃之初访求遗逸知公学自考亭门人遂厚币延致于涪公力辞是歳为从子昂订正读易记寳祐三年乙夘公年六十九炎夘分司嘉定公就养循斋弭节古戎延公讲学公辞季子缀阃幕公乃结茅渝江之东琴书自娱开轩玩易大监文公循斋黄公明逺赵公钝斋王公讲洛中真率防则为之一出心友请问论学则出时寮及四方之士愿见者咸闭关谢有请其故公曰子居阃幕与闻军国之务而父受私谒延杂宾得无嫌乎寳祐四年丙辰公年七十少箕寓涪公就养有读易感兴乐章是歳全庵卒于抚州临汝公命季子逆孤孀以归而教育之寳祐五年丁巳公年七十一与璧山杨明夫论阴阳消长与宋寿卿合乡士就渝讲明乡约寳祐六年戊午公年七十二炎夘以阃命往播州应办粮饷以备南徼防敌整居西州防古主自将罙入公诏之曰大夫出疆茍利社稷专之可也宜乞师旅策使且调扬兵以纾父母邦之急开庆元年己未公年七十三敌围四合断流涪防以阻江道公为断桥之策宻上制阃夏江流肃清公擕子孙就居荆州之白水镇朝廷以公陞朝官遇寳祐五年大礼覃恩加父龙潭居士宣义郎母冯氏孺人公泣下曰不得生荣死而后赠顾亦何益景定元年庚申公年七十四皇上册建青宫赐爵一级加公朝奉郎又以炎卯陞朝遇大礼加公朝散郎训辞曰一人元良万邦惟庆赐为父后者爵一级汉制可考也日者青宫肇建缛礼崇成余庆溥将燕及人老以尔有子列于朝籍式敷殊渥以劝天下之孝诗所谓永锡祚者朕庶几焉往服宠光益绥夀嘏公诏子曰吾生平逺弃乎荣名何心于此然君命至重敢轻视乎汝尚勉防期毋负国九月公苦疮卧病凡三阅月未曽有呻吟声毎夜呼二子及侄昂各以所疑问子侄请曰病少间公曰病自是疮病于吾义理之心何与于是讲论未尝絶口一夕忽梦文周孔三圣相接语言梦侍性善讲学病间诗曰识个凝阴消又长喜些真火熄还生公至是头童者发齿脱者齯景定二年辛酉公年七十五先是戊午族侄醴族孙义方父子奏名犹未入对至是长男少箕从子昂族孙恪皆奏名公为之喜且书戒诸子以发荣盛大为惧其各谦卑自牧循天理杜人欲谨操修毋自满假有与王希允书东西天度月令等图景定三年壬戌公年七十六就养于峡州至喜亭与亲朋讲学不倦有与赵传之论艮卦义书是歳以炎夘遇景定元年大礼覃恩加公朝请郎景定四年癸亥公年七十七就养于桃源之广溪实少箕寓舍守歳有学易假年天若许横书长作傍梅人之诗详见文集景定五年甲子公年七十八以景定四年大礼覃恩加朝奉大夫冬十月季子守珍公教忠之言详于家训公奉理皇遗诏不胜悲悼曰老臣父子叔侄受恩深厚君即天也苐衰老投闲不能致毁惟啜粥累月以当防制然心防则待三年庶不悖圣贤之训而尽臣子之礼今上皇帝咸淳元年乙丑公年七十九自夷陵还蜀诏子舍举张恭人之防改葬于荆州白水之濵命炎卯以捧表恩官甥徳新以奉曲江之祀咸淳二年丙寅公年八十玩大学易本义校医书命炎夘以中奉奏荐犹子炎巳即弟堂长全庵之子也咸淳三年丁夘公年八十一以炎卯进秩中奉恩加公朝散大夫命长子以吉龙泉尉成资辟四川总属归侍命犹子昂干辟渝州节判相防讲学命季子炎卯省试毕乞祠侍养冠犹子炎巳而字之毎西望故乡追思祖祢輙感慨涕零拳拳以俭徳诲子孙秋分书未济之义以示犹子昂因大书白云清风之句于几上十月甲寅朔以易筮遇未济因举下经终于水火不交之説以诲炎卯炎巳王师以防至公喜举酒乐甚作诗庆制阃开州宁西之防草书贺友人赵徳父入侍经帏庚申之夕感异梦明旦呼子孙以梦语之竟日欢洽辛酉诏炎卯将防防别省壬戌分果核遗子孙僮仆应接亲朋有喜色癸亥黎明兴坐于牀呼诸孙娱侍语以家事溘然而终咸淳四年戊辰二月十六日合封于江陵府松滋县堆玉坪香炉寅山之原三月制使节度曹公据合州文林郎任荣从政郎王震午杜申孙蒲鴈友唐梦震赵酉泰度武修职郎李纯午蒲圣用冯南载何甲龙杜炎巳胡醴正奏名张觉费已孙等所陈具奏曰顷者恭覩玉音搜访理宗皇帝圣朝名臣文行内有山林官卑职防而事实可纪忠义之节显闻于时隠逸丘园孝弟之士事迹灼然者亦合立传姓名行下取索行状墓志奏议等缴申者臣滥膺阃寄敢不对扬窃见蜀之人材乃岷峨蜿蜒之气国家涵飬之泽三百年间彬彬辈出自有敌难人物雕瘁殆若暁星臣在蜀五年仅得朝散大夫致仕阳枋生于合州巴岳之阳字水之上弱不好弄趋尚不凡长受业于文公朱子之髙弟礼部侍郎侍读度正讲明理学最为精切继在涪陵从布衣防渊游防亦亲受业于朱子者一见即授以师传易学于是屏居家山以所得于度防者服膺焉其平生大概事亲尽道孝行着闻读圣贤义理之书辟佛老异端之説齐家以礼训子以忠睦族以义处友以信日用躬行于天理民彞殊无欠阙五旬擢第五载遯身懐勑家居阃臣推挽俛就冷官齿仅六旬慨然不仕投闲二十余年治心养性尚友古人以求道为工程以贪名为深耻家庭之内和顺有则二子俱叨奉常西蜀人士交口称誉之年逾八袠遂以考终有门人所集易説图象讲义等十二巻其文皆有益于世教允谓一国之善士官卑职防隠逸丘园遯世无闷实有可纪今合州乡士文林郎任荣等所陈阳枋平生学本朱氏孝行足称请以其行状文字缴进乞加旌别以示风化且其子炎夘官叨中奉爵列男封愿移其子之爵用表其父之名臣敢以实闻仰称明诏欲望圣慈特与阳枋下史馆立传不但发扬先朝嘉遯亷退之士其于砥世砺俗实非小补所有阳枋行状易説等书輙随状缴进须至奏闻者八月初三日缴进入内二十八日奉圣防付后省防详
　　咸淳戊辰夏二弟自白水墓庐以叔父字溪大夫年谱见示昂于巫阳三复感怆追惟我先代志尚诗书伯祖父从政孝亲最笃积学最勤髙尚好古不同流俗伯祖母冯孺人归于我黙识诗书恪顺吾伯祖之志迹其所为皆孝慈阴徳事诚有二程夫子怙恃之风伯祖龙潭公诗以纪叔父之生日晩年慰见万事足毋乃宗子为小阳宗法以有爵者为宗而阳氏科名由字溪始信不偶也叔父自少至长以诚敬为徳以伊洛为宗有由来矣夫发愤忘食乐以忘忧固圣人之诚纯亦不已之事窃以自明而诚者求之则吾叔父其人乎叔父自慊其闻道之晩汲汲孜孜其穷也不去贫贱而逺从道学之师其达也不乐仕进而一求为己之学盖发愤忘食而终日自强乐以忘忧而一物不累有并行而不相悖者故其晩年理道则不勉而中答问则不思而得始于曲能有诚终于至诚无息吾叔父有焉昂惧后之习其书者或以其无事以娯余年遂谓叔父无所用心则误矣于是乎书七月戊寅犹子昂感泣拜手
　　有宋朝散大夫字溪先生阳公行状
　　荥阳世家出帝髙阳春秋时在鲁晋楚者皆其胄也汉号玉田氏其后繁昌耽裕骛哲尼固休之元思义为峤城咸着节义为时闻人其在蜀者曰謩自汉元嘉与龚荣诣巴郡太守请分置垫江郡曰羣佐昭烈与赵云齐名唐末曰安仁起兵绵竹辅王建讨全忠厥后子孙散居劒以东国初君进繇武信鳯台为合之巴川县小龙潭后觉里人四世而至于曽祖明字周臣以阴徳孝行闻于政和间时人为着阴徳集武信有异人号净眼师阴徳公将谒之师先一日命左右曰巴川阳公将至矣已而公果来师谓公佛地位中人将传心印阴徳公辞曰纲常之大如之何其废之妣梁氏继仲氏祖熙载字应祥登绍兴二十年天府书乐善不倦守道固穷号后觉先生妣康氏父景春字伯震徳行文章为时师表捧乾道元年能书以宁宗御极恩官至从政累赠宣义郎号龙潭居士妣普慈冯氏懿行淑徳见于礼侍度公志铭赠孺人淳熙丁未九月初七日戌时实生公于后觉里巴字溪之上名昌朝甲午以枋名贡于乡字正父小字宗骥行鼐二师事考亭高弟性善度公正莲荡防公渊尽得其传登淳祐辛丑进士第懐勑五年俛调昌州酒正摄广安学官大宁理曹陞从政调绍庆学官摄郡通守志恬退隠居不仕利路使者闻于朝加通直郎赐六品服累封朝散大夫咸淳丁卯十月十日癸亥辰时考终命年八十有一门人因所居字之曰字溪先生公取武信张氏唐相曲江公之裔先卒赠恭人二子长少箕登景定壬戌进士第今修职郎季炎夘登淳祐丁未进士第今中奉大夫巴川县开国男又全庵之子炎巳为子荫登仕郎孙男四人孙女四人曽孙男女二人孙一人咸淳戊辰二月既望于江陵府松滋县香炉峯堆玉坪寅山之原公生有竒质岐嶷知长防尊卑好防笔墨简策终日端庄巍坐羣儿戱诱不顾也龙潭居士口授以书一再过即成诵九歳毕九经属文如成才居士有诗曰诗书有味嚼逾美编简无花开自香公和曰文章不数向歆軰姓字须教班马香宿儒厐子渊试以大旱汝作霖诗公赋曰岂但流王泽应须沃朕心时人惊叹成童博览羣书纲常名教之道古今治乱之源莫不洞贯医药卜筮之书天文地理之学射御书数之文咸精通焉时乡贤性善度公正自建昌受业考亭以归遂徃承学公慈孝出于天性侍龙潭居士刻不忍去防部使者毌丘公恪罗致居士为防理曹公年十八实侍行甫两舍居士夜坐吟挽故人诗曰五十三年堕鬓魂一朝埋玉骨方温公然釭秉笔书未竟居士忽坐逝公于逆旅中治防扶防时伪禁严家礼未见于世公请于度公而行之衰麻敛奠一遵古制先是龙潭公居官日有劝以俸金买良田为诸子计者因笑曰教子当以诗书田宅非所以爱之也暨殁而家四壁立无以为公賛议贸所居室庐以奉防事自是陋巷箪瓢人不堪其忧躬植蔬果以供慈闱甘防年三十娶曲江张氏冯太夫人以子舍食贫为懐命出居营生甫月余与张夫人私相谓曰忍以生事亏定省乎廼亟归侍奉菽水勤温凊咸得欢心防烹沃盥躬服其劳有代己者勿许也一时乡父老诏子弟孝飬者率称公为法焉冯夫人疾笃公露香祈天减已筭以益母寿宻刲股以进太夫人絶而复苏延七年然后终公执礼过哀有白蛛垂倚庐者七日闾里聚观咸称孝感公尊祖奉先孝敬纯一居室陋家庙务严洁家虽贫烝尝必备礼毎祭必思祖祢嗜而荐之濯溉灌罍必躬必亲前期致斋至恪及祀之日涕泗呜咽不胜望松楸悲恻感慨晩歳私谓二子曰吾于考妣夙夜追忆夫以大舜防防斋栗多厯年所犹终身慕之况庶人乎吾未冠而孤仅获事母数十年虽粗得欢心母殁十有余年始叨第无亲可荣只髣髴终身之慕而已二亲时若见之愈敬愈孝不敢越足于天理之外此心八十余年不曽向人道也公于兄弟极友恭事伯同甫昌泰如事父同甫染疴公尝药侍疾衣不觧带暨终以哀号过感心恙何氏姊居数防不举公竭力营之邓氏姊晩无依公迎养乱离必载与俱姊性严急寓荆州卧病久左右莫能承其顔者公年六十一矣泣下曰姊吾所与同胞性之寛严吾善能顺之于是躬药饵亲馈食问所欲而敬进之昼夜不解衣者累月与弟季全父同居怡怡如也人无间言避地夜郎全父疾殆公宻祷曰弟幼得父母之欢心长得伊洛之正传今疾革矣而犹未有后某则既有子可承祭矣生且无益于时愿以此身为弟请命弟因感异梦疾乃瘳全父负四方志考亭髙弟之在东南者皆得及门后终于临汝犹子炎巳生甫数歳孤孀无依公命季子取以归教养如己子而以咸淳郊荫官之从兄昌临防亲致毁寝疾人不敢近公独扶持始终不懈比敛含皆于公之手焉阳氏世以诗书传家故俗党未尝轻去贫贱凡生无以为养死无以为笄无以为行者公咸经纪之隣里乡党友助扶持曲尽其道友人李发明在缧絏中而非其罪公往他郡为之求救李丰其行槖比返仅縻扉屦余悉归之李曰为人忠交友信正父是也蜀有敌难避地夜郎山谷间防敌犯泸叙公与一家相失独深入不毛絶粮久之同行有以不义得食进者公坚却之但汲清泉茹黄精以充腹惟易本义一编未尝去手敌退而反张夫人及子妇亦免于难亲故罹祸者十八九公谓张夫人曰吾家幸保全天其或者全予以周众人之急乎于是悉所有以给困乏嗣歳张夫人卒防无以为敛乡人或有以饥渇为心害者公叹曰是可不亟求正乎乃与弟全庵南午侄存庵醇友人宋君如山罗君仲礼朝宗陈君晰之黄君应发举蓝田吕氏乡约推前进士黄君应鳯为长合同志行之正齿位劝徳行録善规过又与李君发明讲明乡饮之礼于以维持孝弟忠信之风一乡化焉公防居防读礼暇则取释老书阅之輙洞其源委而叹其虚无也免防为书深诋之以谒性善曰吾友伯震有子矣廼授以太极易通伊洛语録公读之自谓圣贤之传可以心防尧舜君民可以身致也于是专意理学其要以诚意正心为本而于日用常行间实践之防性善以君命召公请曰先生东矣吾将谁师性善曰笃志四书以为纲领而求其放心可矣且曰涪陵莲荡防渊亚夫游紫阳之门最久盍往师焉遂与弟全庵侄存庵束书造之防门庭甚峻惟难疑四书至问易则正色斥絶公固请不已莲荡察其志之专乃曰子于易有何所见因举所作阴阳消长图以进防熟视久之喜曰曩欲作此呈考亭而未也大扺一气不顿进一形不顿亏今子得之始可与言易也矣乃以一正八悔见乃谓象之防思无邪毋不敬惺惺法授之公豁然有觉故因雨后赋诗有曰霹雳一声风巻去谁家水舘夕阳天后防公殁性善入侍经帷祈归弗获公乃万里往卒业亲朋交书尼之而志愈笃过庐山诗曰饱谙风月归庶防无虚还谒元公祠曰图由自得前无画道未尝亡今有书既造性善函丈质问不怠居数月性善语之曰子学问包括只欠一以贯之因曰但收放心令勿忘而常敬自然随处透彻昔东坡讥伊川拘伊川曰吾日履安地数日公请曰自体认师言真见得伊川所履真如大官路快活气象使人寝不寐脚不住性善矍然曰子胷中透澈矣当时曽子专用力于内盖如此也毅斋徐公侨时在朝公徃请问徐以所得考亭存心之要语之曰道心为主人心听命元只是一个心人心不流于人欲道心不流于虚无便是察得精了心与道一一则不二此便是中公欣然有得鹤林吴公咏平斋洪公咨防鳯山李公性传鹤山魏公了翁敬公为学咸器重焉度公寝疾公与弟侄侍侧讲问不絶口暨殁公与同门友为之敛含执防后朝廷赠典训词曰卧病于数千巻之间性焉已尽敛含于二三子之手命也何言则一时师弟子讲学之懿已防圣朝之知矣于后公忆师之词曰求之髙逺则昭乎目前索之浅近则浩乎深渊无臭无声存日用间引予于寛夷而弛其防束纵予于大壑而辞于沟渎涵咏师言惟日不足公归蜀防湛溪李公孜将漕梓东盖考亭髙弟方子之弟也遂徃谒焉李公语曰毅二字不可偏主又曰士才有一毫希慕之心便是欲公既闻道于师隠居求志不复以贫贱忧戚累于心辟静室镇日独坐自騐此心未应事物已前本体气象因语学者曰吾心本然之天明镜止水即所谓未发之中也物来能名事至能应即所谓发而皆中节之和也释老之所谓明镜止水者静而无动者也吾儒则静亦定动亦定静而动者也喜怒哀乐爱恶欲须要见得此七件如何是正如何是邪觑得分暁每事行教彻头彻尾便是致知力行事业学者先要见得大本用十分功夫通贯令为一心之主大本既立然后枝叶从此生出明徳是先理防大本似镜子在这明了防有甚来便照破他妍丑分明今时人空只要随事做教好而大本元不明若大本明时随事付去便不劳力心未定时难开眼眼堪开处便存心要识得孟子大人不失赤子之心操存舍亡意思大学定而后能静境象存得心时眼界一番别一畨义理一日明一日心思不可太逺去得逺了少间收拾不来压捺不住虽应事接物只是在这里其对待不过寻丈间自然事去了心只在持守须定立志须髙当使頽波砥柱疾风劲草天理性之善也以语人孰不曰此所当循而终玩歳愒日莫之能由也人欲情之恶也以语人孰不曰此所当去而终胶固沉溺莫之能违也其患在于不能制心意是出萌底志是大槩向去底诚意是合下初萌时便诚诚者物之终始诚意到处便有物不诚无物须是致知格物知得这物理方防得诚若知尚未致只是防行索途诚之一字平时虽是涵养体认得明亦须临事之时更加提醒自然私意不生克伐怨欲谓之四贼克谓好胜伐谓矜伐怨不自责而怨人欲是私欲所谓不行者此四者不是便无却元在舍里只是牢固关锁不放出门若关闭不牢又走做事夫子所以曰可以为难只是掩遏不使出来而已仁者则浑然天理此四者不在其中矣定而后能静诚是吃学者于此如隔烟雾如隔纱窗所以闪烁不定更如何防静心既不静万境变迁七情驰逐相鏖糜纒防有困而悔悔而觉者有乍觉而遄为所引去者有终身懵昧全然不醒者或谓大丈夫须要滛坊酒肆处处去得公曰学者初得入学之门便学随波逐流不得且须恁地斩絶待扑杀了四强贼却洞开门戸向来沈晦见和靖问子见南子尹云不得不见沈曰先生敢见否曰不敢问何故曰只为未到磨而不磷湼而不淄处也愚佩斯言以为学者当随分量渐进如闲邪存诚成性存存虽成徳之人亦须要无时不谨也约友宋如山自以步月林下心无一事想象道体恍然若防太虚不胜其乐问者公曰此是曽防莫春舞雩咏归气象夫道体不可想象要在实见得分明则太虚便是自已心胷何止恍然若防而已林下步月只好验夜气但恐只见得静中静须更识静中动动中静则昼游通衢无非林下步月亦无红衢紫陌之所存矣或问一日十二时中无背理伤义之事公曰此言恐失之太快曽子吾日三省吾身须是自觉尚有不克尽处深自省察学者当于念虑一萌之初剪断私意只令向中正一脉里行莫待到事上方觉便是悔亡底意思乃作求放心箴曰人秉良心万里包括心有动静该贯事物方其静时虚灵湛寂公私界限精明别白应感而动理欲萌蘖同行异情遂判得失以静制动何事非得动而忘静为是物役求则得之罔间食息放不知求蔽固没溺愚知圣狂相去忽危哉防哉圣言不易致知力行兢兢朝夕尝曰愚平日只于人所不知而己所独知之处用功是则进非则亟加刬剔求以仰合前贤有所不能则朝夕汲皇而已不睹不闻是己所不睹不闻独是人所不睹不闻其极只是思无邪无不敬大庭广众与暗室屋漏无间无过一个敬诲门人曰吾人如今只用心于内求仲尼顔子乐处曽子忠恕一贯使心中义理如日之中天则六合之内不遗防小容光必照无往而非日之所到也愚之学只是见得一句明便要行得一句到才行不到终日孜孜求其所以不到之因而必要至之或问思无邪之难公曰此不过念头初萌时着功夫便似船开头乘水脉様到是行处十分要照顾两边无令触碍直待泊得安稳方是得所止处或问欲字善恶相半耶多恶少善耶公曰善亦未曽少万事万物皆有善恶存乎其间天理人欲同行异情循天理处便是善徇私欲处便是恶可欲为善欲善而民善欲诚意正心修身齐家治国平天下欲无言欲行王政何者非欲何欲非善夫子言我欲仁斯仁至矣凡所欲好处便是善矣所以七情不可去一只要在道心惟防一边也道心纯是善人心该善恶如恻隠羞恶是非辞逊便是道心四肢之于安佚目之于色耳之于声鼻之于臭口之于味便是人心大率人心自血气中来道心自义理中来也语门人曰君子以一身应天下之万务至中而止由敬而入中者天理之当然敬则持守此心流行乎一中焉尔性中仁义礼智发为孝弟忠信百行万善莫不皆有当然之则所谓在中也贤知过之愚不肖不及焉中自在也其运用酬酢动容之间尝难于得其中者不知持敬而已敬也者庄肃谨恪耳目手足心思念虑无一茍焉思有以见夫所谓中日由之行之至之终之及其涉厯之久应接之多持守之固自然物来能名事至能应毫厘丝忽动与中防而不容为言亦可谓小成而已矣夫道不离乎中事不离乎中中不离乎心停停当当浑然自然心诚求之虽不中不逺矣考程子论浩然之气一章是见得孟子十分透彻知其为坤学故以直方大配之也孟子道性善一句压尽天下万世论性之説无以复加盖自太极而观故有阴阳气理不可偏倚然理则自无所谓恶而气则不无善恶之异但太极所谓阴阳之气亦皆是清明醇厚底到得付诸人处各自地子不同便有善有恶所以前贤谓之气禀之性焉此又是孟子下一层若孟子则直説继之者善底未在成之者上説所以万世无理气虽同得于所禀却于向上底数层别了譬之传神渐模渐差不是当初真的生之谓性告子只于人物生处便鹘仑説谓之性所以孟子后面用犬牛人折之其辞便穷了公祭莲荡防先生之文曰先生在宁考朝毅然志道万里寻师阅三年而后闻易于考亭以归十有余年至戊子而先生之学始传又二十余年至淳祐庚戌配食于北岩而先生之学始显甚矣道之难闻而难行也凡人未见圣若不克见既见圣亦不克由圣古之圣贤其道不见信于当时而终必行于后世者穷达之势使之也何患焉盖公以戊子歳师事防公至庚戌长北岩堂实防公配祀于伊川之日也公之学有自来故逺近信从者众公于是循循善诱随其气之浅深而语之故闻者皆欣然动悟各有兴起当途达官闻风而慕争延置尊礼而考徳问业焉公曰愚意虽不在仕进却与同志之士讲明义理庶或晩辈乐向此边则异时以扶植正道开廸人心吾亦不为素隠无补于世也此时正学渐晦汲引晩进尤为急务宜于后辈中择其气质可与语道者罗而致之使食息言语步趋皆有涵养将来成就出为世用必有可人意者时有执经习时文者公语之曰本经自不容不精究但勿止求为科举之学耳周官乃姬公治国平天下之法制然皆自正心诚意中一理流出须于圣经文辞义理向上体认圣人之心见得莫非天理流行异时此身得君行道举而推行便是周公事业若其不见用于世则亦可施之于治家治身家与国元只一理只规模有大小今人读书了专用诸时文身与经自为两途到底有何济益如论孟都是説心法治法大学中庸皆然诗是心之吟咏书是心之典则轨范春秋是断案易是包括总统心性之书都只一理也为学者大纲是自修进学防至理于心而着之于用功名之念未去则以余力习文章此亦游于艺之遗意富贵在天穷通有命只防信得过与信不过尔防将来如今世上后辈明敏聪慧者甚不少只是着意时文涉猎圣贤纸上语才讲得些子便道已暁了殊不肯潜心研究所以退省其私不曽行得原其所以然都是举世利名相靡相尚师友讲磨父兄教诏妻子期望朋友里闾称誉賛叹不出乎是引得人飞扬驰逐无一息停如何肯信性分中至徳要道是干父坤母分付来底他既肯顺从父母之命却要在天地间立身只道父母寛慈都不管共为子职底一分不知将来作甚折合此某日夜浩叹汲汲自照已身恐有人亦如此为吾浩叹也考唐虞成周九徳三物之教却是上之人尊尚此以教人故人人自防至长安其所习徳行修而人材盛至夫子时则难矣春秋方趋向功名夫子专向道徳速肖七十真可谓狂澜之屹然者顔子独称为好学此岂特七十二子之学哉志学圣人而已惟志学圣人所以只在心性上理防于人心惟危一边全然斩絶了择乎中庸得一善则拳拳服膺亦不止于怒过二字夫子举此以答哀公亦必有意以愚观之喜怒哀惧爱恶欲虽均为七情而末后二字最为重浊为人心之累若欲变化气质当先从事于此当初顔子此处已轻却在怒与过上作功夫便似曽子三省夫克己当从性大偏处克将去人各有偏须自防检登徒子不好色而有滛行便是气质偏处后世只是文辞太胜义理全无董生能识之而时不见用所以功效不着我朝硕儒軰出亦是聚奎之气数斯道之传自濓溪而始至文公而极然其始也可以扶植世治其极也又徒载之空言矣吾人之学只是为己做得是勿便以为是便须勇猛自克加磋磨防功夫做得十分好了潜晦勿彰亦不必着心挂口却别去做一件纵做得万件都好且靠做一壁思量天地广大不言所利而生生无息是如何到那时节无一可説便是夫子予欲无言处也自不必言矣凡人生世间光景无多而汩没利名蔽固纒缚自少至老只在大黒暗中啾啾杂杂未尝见一防光明所谓醉生梦死究竟何为纵有伊傅周召爵位而无伊傅周召功业瞑目之日与草木俱腐更有谁人称道邪爵禄富贵既不关已而方寸义理不明大有可忧者在此愚日夜兢惕惴惧不以底事累其中者也尝又曰今之世望穹职尊不以富贵自髙则怡气养体孰肯笃志斯道纵有意翻阅亦不过资舌本懿文华而已去圣贤岂不邈乎迳庭耶又曰今人做功业终不及得天地生成万物防盛徳大业説做文章终不做得太和春温万物生意百卉妍媚中和气欣欣荣盛底气象做到甚处终不及圣人之道与天地相似况只是贪荣竞利的一边教做他天地内零碎的亦不能及也记防州明伦堂曰帝王为治学校其大务也学校之设明伦其大端也欲明伦先明徳讲学有其序也天下之生久矣君臣父子兄弟夫妇朋友人伦有五天所序也仁义礼智性之徳有四天所命也天伦天徳圣王必建学校以明之天人相因成也帝俗熙熙五教敷焉王民皥皥庠序建焉不听其所以天而尽其所以人使明者益明而闇者复其所以明讲学之功可以一日无于天下哉国朝学校徧天下汉以来所未有也其始盖欲使天下之人格物致知由仁义礼智之性以明君臣父子夫妇朋友之伦修诸身行诸家而措诸天下之事业也文胜利汩士浸失其本真学校之所进退惟辞章工拙是校而士之息焉游焉相与讲明于是焉者亦惟占毕编缀吐芳潄华以猎富贵至于人伦之本行而不着是岂皆士焉者之过哉上下之所讲究一不由乎五常四徳则人心日危道心日防物诱乎前荡耳目而动心志七情失其所止杂出而应之理欲交战正邪轇轕得失判于呼吸毫厘而迳庭霄壤矣此士之所以贵乎讲学也伦即理也散于百行万善着于六经明于学校而根极于人心君子明此心以贯万理治万事而为天地万物之主宰皆不出乎是伦之外讲学其可不是之先乎又曰今时圆冠方屦极情致思于科举之学而自已性分絶不加意所以文物盛而人材稀治道日衰时事愈促此时正宜讲明学术徳行为先刋剔人心之蠧引之于圣贤迳庭于夫人动容出处心思好尚察其受病之处痛下针砭俾或有用不然春花秋月娱情悦目防倒世界正坐于此又曰世间聪明俊防非无顔闵之徳性游夏之文章亦尝备厯险阻艰难造次颠沛至于擢科筮仕浸溺于名利物欲之场道机变为趋时以圆转为了事矮窗残烬生葅菜根如隔防尘而讲故书守故歩者便为羲尊禹凿道之不明不行可知矣读书之法始入头在循行数墨记念成诵其终在精思潜玩触类而长务令见得诸先贤解説之外无限好的意思浩荡充周而于日用常行念念持守步步踏实自知俗之所同欲竞趋共是者渐渐毫毛之轻而吾一身稍稍到前贤地位但只见得明便勇猛着脚更勿回顾左觑右盼世间傍蹊曲径非我行坐歇泊处所才目动心移景象随变恍然莫知所从则进修之功终不济事又曰三百篇诗正变万殊只性情二字而风赋比兴雅颂各随时随事或可直陈或当谲谏皆流行一正理而已无邪不只是作诗者思无邪而诵诗者亦当思无邪方得不然诗是古人言志防究何益哉夫道与事不两离动容之间逐处便是只有精粗显防之间若能体认必有以防万有于一原合散殊而无间者焉语诸子曰性分义理用功既深觉得胷中浩荡则当详悉讨经究史观圣贤心法治法规摹制度所以防情立极曲尽古今事物之变与夫天文地理风俗物产其间推迁更改淳漓厚薄治乱兴亡之故一一防过使自心通暁然后见得为国为邦致理制治自有时措之宜如此方为有用之学不然只是谈经説史秀才与打坐入定一般有事到面前便排遣不去古人之道不是观防通便了须要行其典礼方得不只系辞便了须要断其吉防方尽夫子言居则曰不吾知也如或知尔则何以哉学者须要自家了得人事分一旦得君行道须是使天地万物四海九州含灵动植我有酬酢对付他教各自顺道理的着数手叚方可谓用之则行舍之则藏穷则独善逹则兼善若犹未也只是瞒人自欺愧怍亦多矣又曰天地是一个大包裹万物尽在其中相争相摩相夸相耀而不自知特沧溟中一浮沤沙砾耳此説正欲学者大着心懐令与天地同其广大则自见得世间万事万物都不济事心体虚灵豁然大公仁道流行富贵利禄纷竞驰逐从此剪断此知崇之学也乂须观防通以行典礼春夏秋冬生长敛藏富贵贫贱升沉利达少壮衰老饮食起居凡人情之所不能免者都一一接应酬酢各得其宜把前日高明广大道理牢守坚执而终不为事物牵引方是裁制得宜便见得仁义凖则与圣人相似的意思方是有用之学所谓妙万物者亦初不离乎物者也若都遗失了天下事则学要做甚此又礼卑之学也时门人有以官事废学为叹者公曰抱关击柝乘田委吏无非是学只要行得都合天理而已吾人防学壮行既自科目中出身所干何事正当于日用常行泛应曲当件件物物以当然之理酬酢令无慊于心即便是学舍是不为更于何处作功夫若必待闲则合下莫染吏俗如顔闵様方得又曰伊洛之学只为朝廷崇尚所以人人熟读用作时文退而观其所行断无真履实践要是人心元不好尚此学乃与受业者曰贤辈欲猎科第则工时文可也若欲求圣人之道则当体顔子贫而乐曽防咏而归胷中意思方只是学语门人曰读书只是説一遍过却有何益如讲孝悌二字须是我身分中日用常行能事亲能事长方是体认得孝悌的意思如讲忠信二字必是我真个为人谋则尽忠于人为国谋则尽忠于国与人交则尽信于人方是体认得忠信的意思时事虽搅扰不可以此止进学之心只管理防自家功夫风雨如晦鸡鸣不已正防人操守昔文中子与门人讲道河汾后来皆为明时辅佐岂非多难之时正是养成治世人才出来乎公尤喜易嘉熙间与弟全庵侄存斋偕宗族朋旧避蜀难于符阳溪间采薇茹蕨拂石傍梅随事观理即象玩辞患难厄穷而不改其乐分教广安郡人前进士杨君甲率同志问先天图义象数之学摄大宁理曹赵侯汝廪辟鳯山堂请公日讲一卦命子崇樵师事焉侯于是相与讲明易书答问往还逐卦各有义疏梓部使者循斋黄公应鳯与公俱事性善毎以其同得于师者相与抉象数之蕴而发挥之约友东山宋公如山讲明爻象今载易编长涪北岩书院李侯震午刘侯叔子尊礼请问乃作三陈九卦等义疏时南畴赵公震揆之子子寅为郡民曹因从公问业就养于防李侯卓率子弟请问公一本程朱之学疏为卦义曰易学正説于卧龙山阳丈室斗牖讨论紫阳师弟子易学渊源及莲荡防公师传手编集其奥义为一书目曰文公进学善言居渝州厌嚣尘乃于东山结茅临流开巻自娱尝曰道无终穷惟愈玩愈明愈求愈有盖一爻一象该天地万物之理假使心思虽穷得至却未曽遇得此事亦轻易过了又复废忘一旦事来又无以应之所以学者只大槩説易而终不能用易也圣人心与天地一六十四卦三百八十四爻皆是方寸间事敛而为一散而为万随取随足随应随当目视耳听手持足行无非自然学者须要十分用力推究把持玩味纵未到以一贯万亦防有五六分浸浸不已岂不涣然怡然矣乎又曰易中天理元只以一贯万暁得一义众义皆通见得説不得非是不可説盖条理灿然盈天地贯古今不容枚举缕数圣人也只提起纲要不容以尽言此事只要力行而已又曰今时易学不下千余家皆能释字义讲爻象説道理而迹其为人则徃徃与易不相似则其所言未必真知易惟伊川易传言人事最切晦翁説易于卦爻义最精而二先生非茍言之实允蹈之后学于此折焉可也又曰玩易只须四圣人卦爻象辞平易思量去使纯乎天理之正勿以后世人伪私欲参之并勿引惹背意方见得三百八十四爻都是洁静精微而吾之所以日用常行都自有纯然天理一脉平平坦坦安穏快乐行得彻头彻尾时是甚次第更説甚王侯卿相与夫释老升僊入定惊动天地到此便是剥之硕果不食伊川言剥于上则生于下人生至此上下与天地同流岂曰小补之哉又曰河洛两图是道之体用只是要入身子体之为难只如孝悌二字一日十二时中有多少未尽善处须要行得似曽闵充而至尧舜方是极头又曰夫子彖象系辞传是多少分明显著若説道理断只用夫子为凖不过更与详明之而已易元无出于圣人言语之外者只在力行求至行得一步是自家底一步行得一事是自家底一事又曰易初未有物当未画以前只是浑然一理在人则湛然一心寂然不动喜怒哀乐未发之中忽然至虚至静中有个象方发出许多象数吉防道理来尝防启防巻后曰易有象有数与理与气而已矣著书立言发钥是焉者也理气妙于无迹其体由象数而立象数显而可见其用该理气而神精粗显微岂有异致哉又曰易圣人所以范围天地曲成万物穷理尽性至命通昼夜知生死无一不本于易只谓世人不能潜心体玩反折于二氏又曰易与春秋相为体用易便是春秋之体春秋便是易之用明得春秋易在其中矣夫子得尧舜禹汤文武周公之传于千百世之下不得已而作春秋寓刑赏劝惩于一言之间精微妙宻曲尽当时之人心天理而警省万世之人心天理无非阐造化明王法揭中正杜邪枉扶人极于天下后世此圣人之大用未易以管窥蠡测言语尽而文辞释也游夏不能措一辞非不能也圣人言近而指逺简而博浅而深不容一毫有所増损只当黙识心防而已所以伊川终不肯解释畧説数条以开后学文定不得已而释之其间尽引伊川之言其余皆参帝王之法文公尚云但不知当时夫子之意果如此否则此书当研精熟玩而未容以言语尽也又尝曰歳晩衰頽无复长进日夕静坐期欲万想不萌于心而未能也时玩所通之易广而充之义理无穷愈精防而愈广大至于莫可为言私窃浩叹公年八十曰吾老矣掩门兀坐于十二时中观三百八十四爻焜耀流转就其间求干健不息之理而捉摸不能徒窃浩叹圣人迳庭不可到又曰吾详玩从前书见得越难为言越不吃工夫而道愈精愈宻真见圣人立卓殊不可及也已又曰某年来昼日潜心终夜静坐见得万物生生化化皆是易道彰著发见中有个自然体段加一些子人为私意不得才一毫差便不是道自家心自晓得如此而着言不得安能以笔舌既邪有能同行止坐作随便得一説方见得乾坤妙用日日时时在日用常行中流转此是圣人观防通以行典礼之事多少快活处公谓易固形而上之道而实前民利用之书吉凶悔吝都切近日用常行文公本义只于占筮上説大槩不使人求易道于髙逺因欲取诸家卦林而折之览究甫及旬日而考终防州卧龙山读易书懐曰万戸千门镇日开无边风月随人好满城花栁断鸎肠芳菲易歇天难老又诗畧曰春树红顔能几何万里封侯成蹉跎河南布衣正婆娑却笑因风想玉珂未肯岩前扪翠萝商丘不唱采芝歌独深于易如邹轲紫阳真人声相和莲荡归来扬其波我傍梅花读遗书不知纷纷坐久落花多涪州北岩玩易有感曰乐意相关鸎对语春风徧满天涯生香不断树交花个中皆实理何处是浮华收敛回来还使气一轮明月千家防梅休用隔纱清光辉皎洁疎影自横斜观其词则其胷中自得可知矣公弱冠即辨异端之妄乃辞而辟之以上度性善其畧曰甚矣人心之易惑而难晓也世道之易颓而难挽也夫老氏清净之説起于汉文释氏寂灭之説始于汉明非先天地而生首帝王而出者当时无卓识之人以防本塞源遂使蔓延而不可止迨至韩愈始排斥之然二氏之于中国厯数百年入人也深而欲禁之譬如隄已壊水已决而遏其流不亦难哉又与李涪州震午书曰老氏之説信者尚鲜而佛之説则弥近理而逾乱真趋者澜倒不可拯救反谓其説足以笼络天地司掌造化天下之道不过小小智慧终不足以尽其方其光明照见十方而极其至也光明洞照亦不足以了其义是致小根小器陷溺其中而竟不知所以立佛乃生于周昭王时犹未入于中华至汉末始盛行非先天地而有其弃三纲五常尚未暇论而其説谓出入生死愿欲必从非一世事理所能究竟何尝免得生死遗得一世事理哉尝答大监寳谟文公复之书曰防教学生读释氏书某向在忧中详悉谛玩者二年知其乐性中天地遗眼前世界一刀剪断万想不着是大丈夫方做得底事但家世业儒骨非禅客只当守祖先之训以求圣贤之心玩羲易以防五经之防趣穷卦象以究万有之始终余二十年矣见得天地间纷纶变化不可名状而其间实有为之主宰者不动不静不増不减宇宙闲来闲徃形色自荣自枯皇帝王伯不可得而留天地鬼神不可得而诘朝不食夕不寐陶陶遂遂不知我之所以为我想西方极乐不是过也未审所居之室与王舍双林何似从防等辈与花智寒山何若须臾有上上等难名之妙非非想难到之境然某谓自觧即见性闻解非真性顿悟即正觉闻悟非真觉开眼合眼都只一般今生来生了无二致所得止此三缄其口久矣时有请识兰若作兴者公曰防定夫晩入禅学文公毎为不满横渠从佛无所得而入圣人之道极为二程所敬故某恪守先儒之言非圣人之书不好也自信殊坚所谕文字理不敢笔也防祷旱贻书李侯曰今人祷祈从事佛老以徼福夫释老所尚者素修纸币之虚文也天地之心可以虚文格乎况阴阳寒暑雨露霜雪皆造化之气释老安得操天地之权而握造化之机哉且龙神是地示享血祭者而以佛经纸币素修事之亦犹鼓瑟于斋堂也情与性与生俱生释氏所谓寂灭为乐盖自谓七情俱灭矣更有何乐是释氏终未能去得七情也昔韩退之不信佛未甚端的只是説佛若是小人焉得为祸福若是君子必不妄祸福其地位只是如此其自把持只恁地却元不见得佛是如何若濓溪辈便不与大顚説话了濓溪诗亦有讥退之处也公初为科举文一本理学不为时尚丙子乡举有司拟置首选而复下之冯太夫人殁公益无仕进意端平甲午公年垂五十矣曰进取非吾愿也女兄引龙潭居士责望意勉之强而后可遂冠乡选庚子类省奏名公泣曰禄不及亲乌足为荣姑罗青衫以酬先志足矣懐勑五年退居不调樵隠余公玠闻其学其徳檄分教广安而以昌州酒正寄绩然非公志也故谒谢有诗曰一名绊脚真成笑五载弹冠尚觉忙时郡境旱公条弭灾事以十自悔为劝时守赵君汝廪倾心焉境内啸聚相扇众不下千首恶谋掠府公劝以计执之有欲营救者公曰除恶务本若渠魁罔治患其已乎乃置之法贼之系狱也吿匿赃家白金者累千计公白府曰贼未刑有证对犹惧蔓延况己刑乎若穷诘必殃无辜纵得赃阃防将以郡利其财而入之罪也守悟举牍焚于庭人情乃安公又请榜谕乡邑凡能捕防以赃代赏胁从之人能斩贼首以告者除罪行赏由是佩犊之风稍息公甞鞠囚有杀妻自诬者曰盗杀吾妻若子里正惮追捕寃久不获伸公察其文辞视其衷服犹有血污公白府审鞠遂伏辜是歳歉而阃籴不免焉公曰当于不得已之事求得已之策请先量戸产髙下均敷籴数然后分委仁廉之官体访旱荒如一分旱则十分免其一余视旱之轻为差役籴办而民无怨矣郡庠规矩一本白鹿先徳行后文章尚理致黜浮薄时学廪久之核积乃沛然令官俸给悉举以俾掌计比还故里朋旧诸途覩敝箧中尚不满千钱大阃继檄大宁秋官公不得已承命过瞿唐赋曰可奈红尘飞白羽不容黄叟卧青山暨至官有丽于狱者公于其始至之初引问矜恻以诚信开谕之人无不感悟以实情自达故未尝施一刑而狱具由是案无淹滞千里不寃赵侯汝廪寘公郡幕遇数十年盘错之讼公一再翻阅不一二日之间明辨剖决迅雷不及掩耳而予夺无不得情吏无所容其奸民不可施其嚚险健讼之徒皆相告曰阳公亷明事一经其手则他日无复措翻腾之辞者吾曹谨毋以讼至公府也时掌秋纳公辟其塲广数十步令纳者聚米其中植旗以识而退毋喧嚣纷争然后探筹呼名纳者始得入令自槩量自入仓胥吏但于塲外唱筹书数而已从前转移输纳之苦填拥抄撮之患顿息公职教黔中其教以讲学为本课试为末择乡老之有望者悉加尊礼以仪后进由是逐末知本尚吻者革心黔之文物至今彬彬然也黔民火种刀耕禾仅充腹阃例行籴饷公请蠲之以少苏民力歳霖潦公以书诣府曰千里之地无土稔金穰之证有木饥水毁之灾虽天心未必非仁然人事尤当加勉窃谓赋敛致沴之本除常赋外悉冝蠲免讼狱致沴之由除重辟外悉冝疎放力役致沴之端除城缮外悉冝停罢灾伤之处悉冝加体量囏厄之家悉宜加优防古者水旱皆祷于社非但索之绀宇琳宫而已太守王公谨礼纳其言嗣歳书有年来年生于芹宫三岐一两岐二守归美于善教所召诗载郡谱中公在端平初万里寻师入京时端人正士布满朝廷皆天下人望而未有建明乃以书谒平斋洪公咨防畧曰朝廷有正心诚意之君臣则天下有正心诚意之善治厥今在廷之臣正心有言诚意有言中庸大学之外洗心以易又有言君臣讲磨不为不至然求之治道则吏不免于贪鄙士不免于浮薄民力困匮军实隳废循至楮币日轻货泉日竭中外岌岌末如之何推原其故则制度纲纪不立之故也夫乱生乎小人治生乎君子是理也三尺童子皆知之曩者大徃小来天下之不治无足怪者今也端人正士云合辐辏相与聚精会神兴利除害既逾年矣天下举手加额引领东望计太平之在旦夕也而害日以生日以甚天下善类皆窃叹而疑之其间不肖者徃徃指以为经生学士无益于人国而小人遂得以幸君子之罔效而肆其诋议之口其机甚可畏也平斋称叹问以当世之务公对曰今朝廷虽有用君子之名而无用君子之实所谓用只在用得着用不着尔晦翁云汉武若用董仲舒为相汲黯为御史大夫足甚次第今时那有此差遣耶尝上鹤山魏公了翁书曰今日大开斯道兴起之一大幸防而亦伏斯道消靡之一大危机圣天子躬亲万防愤积年憸壬之蠧国一切扫去尽收召名徳宿望儒术老成之士布列朝宁侧席倾心希冀太平此斯道兴起之一大幸防也然一二年间日益甚治日益逺上之心茍厌且疑则小人乘间羣起而投之岂非斯道消靡薄蚀之一大危机哉尝思今日之事不患天下之积靡而深惟患士大夫之积习专而忌专则任已意而常失于私忌则忽人言而易违乎理所以君臣上下竭思尽谋而终如故此无他未能公天下之心也今日之事岂一智一能一手一足所可为乎髙宗中兴虽得一傅説而旁求俊乂必合天下材能此所以为傅説成王守成虽得一周公而常任常人必合天下之智力此所以为周公圣人之心何一毫专与忌之有哉上淮东帅信庵赵公葵书曰窃闻胜不可有矜心负不可有沮心胜者负之所倚负者胜之所伏一胜一负皆有机焉惟善于用势者能识之耳上淮东帅西岩杨公恢书曰知一心与天同其大而天下之事不足为矣夫万事根于一理万理根于一心是人之一心统万理而应万事其大与天地等世之人不知大其心徒汩汩于事事日以众心日以小屈于嗜欲屈于富贵屈于贫贱屈于患难生死纷纶杂揉莫知纪极盍亦以天地之大立其心哉时洛帅既还公是以切切言之也时楼山李公鸣复为中执法倒屣延公问以时务之要公对曰窃闻庙堂在恢疆愚以为所急者在厚根本士大夫积习私欲渐染成风朝廷戢贪训亷之诏虽屡下奈何此弊防痼三十年矣夫在位者刚恶与柔恶均为害民如欲天下平治在乎守令得人而择守令又在乎监司得人盖守令者养民之本致治之基监司则又守令之表也楼山极叹服淳祐丙午上克斋防相国书畧曰扶立世道开物成务在乎士大夫之心今日士大夫之心何如哉物欲防痼而正谊明道之心隳声色薄蚀而好徳乐善之心隳已私蔽塞而由行天理之心隳前日之心臯防今颠沛而共驩矣前日之心夷齐今好乐而桑孔矣滂纲不亷察龚黄不抚字颇牧不战鬬下僚委吏莫肯官官抱关击柝莫肯事事上下小人暧昧掩覆茍且朝夕间有以效官振职称者不过总于货寳为身之防岂真立其心以为天下国家哉亷顽立懦暴者畏而戢贪者耻而革一赏百劝一威百惩在相公一心主乎至公至正终始惟一以要事功之必成而已矣上内翰沧洲程公许书畧曰吾夫子道可兴周其答仲弓之问政以举贤才为要于子游之为宰必以汝得人为急至于臧文仲知展禽之贤而不与立则以不仁斥之使夫子一日而得邦家其为治不过如此孟子生于战国尧舜亲贤之説任贤使能之説贤者在位之説反覆不厌功利横流之冲盖知为天下立道为万世开太平实在乎此上渎山谢公方枚书曰太子天下本所以系属人心而负荷大器者也君子小人之进退即阴阳消长之大机阳过而亢则阴之生也必壮暑炽而炎则寒之始也必烈大壮四阳浸盛圣人乃以壮于前趾为忧夬以五阳决一阴大易深以壮于頄为戒也上艮斋左史刘公应起书曰天子以史为友虽万乘之尊未有不湏友以成者而必以史氏为之岂非资其直谅多闻忠告善道辅吾仁而成圣徳也欤公寓防门时旱暵为灾谓防守曰淳祐丁未钱塘旱朝廷遣官诣天竺灵隠请祷愚尝曰毎思今时水旱凶荒率诣琳宫宇此季世俗习自东汉佛老之教兴方有此事但因仍既久人皆以为当然夫释老之奉间亦偶与雨旸之机相值岂真可倚恃者哉时读云汉之诗反复宣王救旱弭灾之道尝为书曰君者天地之子也民者天地之心也世未有为子而不知父母之心者今湖港枯涸此君徳之未洽而民不被其泽也井泉枯竭此国脉之不纡而民不遂其生也草木枯槁此邦本之不繁而民不被其养也旱既太甚乃不咏云汉之什以侧身修行爱民畏天骏奔走者不适方社羣望而适天竺灵隠披缁衣黄者流羣行通衢顷而片云忽兴则曰此和尚雨也甘泽霏霺则曰此观音雨也抑不思桑林祷旱云汉遇灾果如是乎大率云汉之诗以侧身修行为本至于祷祈则曰靡神不举靡爱斯牲圭璧既卒宁莫我听又曰不殄禋祀自郊徂宫上下奠瘗靡神不宗则惟以祭为重而不靳于圭璧牲牷之用此事天以实不以文之大训周官荒政十二无非便民之事至于索鬼神则以祭而享之盖鬼神者造化之功用雨旸实其所司于佛老乎何与今既已请祷在寺观不可改也已宜恪恭祀事于社庙灵享庶防反本合礼可召至和若责已省咎举行荒政则公必能讲求之矣又与当途书曰窃思居今之事在上者以知言为难在下者以进言为难人藏其心不可测度言固难知也然贵贱分而意向异进言亦未易也士方未达时碌碌亡竒与稠人为伍徃来郡邑出入乡井人莫畏惮而肆其所欲言闾里之诵説四方之传道交游识知相与把臂促膝共谈当世凢民情休戚吏治善否讼狱争鬬是非曲直与夫府史胥徒邪正善恶咸得其实胷次豁如也一行作吏此事大不然矣前日之与我伍而无畏惮者疑忌矣前日之忠告相与谈议论辨者缄黙矣闾里之诵説四方之传道不接于耳矣昼坐防事夜居邃室郡邑乡村不可得而出入往来凡民情政治争鬬讼狱府史胥徒其休戚利病是非曲直善恶能否皆无自以得其实虽孜孜求言汲汲访问百虚而一真至于闺门之内堂陛之间亦将伺顔色嗫嚅委曲而不以实告其故何也一者分位有间恐致撄拂招愆咎而不敢言也一者利害所关恐生是非召仇怨而不肯言也一者务为掩蔽欲倚权势窃威福而不复言也此三者今世之患防痼坚积牢不可破欲以言取人以言决事以言立政责效岂不难哉然尝求其説而得之大抵君子之言主于义小人之言主于利君子之言公正明白诚实洞达言为善言积徳言循理守法言长虑逺计其偏为鲠直激烈古方执一要皆归于义而已小人之言私曲将顺柔佞机巧欺诳覆防言击搏言掊克言违理越法言一切计较其甚则为侮玩凌僭暴横把握要皆趋于利而已哲人洞察如见肺肝间有效力似忠输欵似信随意似顺承风防似勤敏任仇怨似了辨伺意防似机警应烦缛似忍耐不过伪为足恭可暂而不可久上之人少有惑焉根脚轻挂则圆机便防随吾之忿懥好乐而肆其欲者无所不至矣伊尹曰有言逆于汝心必求诸道有言逊于汝志必求诸非道此辨君子小人之大法也孔子曰法语之言能无从乎改之为贵巽与之言能无説乎绎之为贵此察君子小人之要机也孟子曰国人皆曰贤然后察之国人皆曰不可然后去之莫非精思极虑熟究详观求以得夫君子小人之真而为去取之决果能此道天下事何徃而不理哉窃思方今一路一州一县治少乱多日龌龊而日雕敝皆根原于上之人不能尽知人而官之官不能尽知吏而任之能知监司则一路清能知牧守则一州治能知县宰则一县理而监司守令又以知吏为难官无吏固无与任事而不知吏亦所以败事吏无廪禄可资无庆赏可慕其日夕给口腹肥妻孥者率皆取之于民而其所以得行其所愿欲者莫非防蔽聋瞽欺诳媚惑致之士大夫以藐然一心当众枉纷遝之时纵有十分聪哲未能尽烛况骄惰懈弛人欲胜而天理防者乎当今大务只以贤材类进为急须是在王所者无非薛居州而布列有位散之郡国棫朴薪槱举皆吉士然后可以美新善治也已淳祐三年二月天子命余公玠谕蜀公条十二事上之一曰控扼形势二曰防遏间道三曰信赏必罚四曰吊死恤孤五曰训练士卒六曰聚小屯七曰精明间牒八曰行反间九曰革籴十曰清浊流十一曰招贤士十二曰读书治心季年边将有不能运掉者公以书遗之曰今日之用蜀不难于靖乎外而难于靖乎内不难于一乎人而难于一乎天天者非髙髙在上之谓乃事务当然之理也为大公为至仁根诸心见诸事措则正施则行惟在乎识见之明持守之固动静作息举无非天何人之不信而从何患之不弭而息哉至不一者人所至一者天则日用常行尤不可不于公与仁而加之意也公者存此心之理于事物未应之前而使无一毫之或私仁者推此心之徳于事物当应之日而使无一物之不爱好恶喜怒得其中仁也亦公之布也赏罚予夺当其节仁也亦公之发也用舍建置合其宜仁也亦公之推也故以是而抚军颁廪轻重眂功必无赏轻之忧以是而诛暴禁乱小大当罪必无罚偏之怨训练精号令明威信立而仁达乎军旅矣以是而恤民赋敛徭役得时之宜劳来还定惟日不足壮者安其业老者得其养鳏寡孤独废疾举得其所而仁达乎田里矣尊爵厚禄言听计行以尽用贤之仁饩廪称事旌淑别慝以尽使能之仁搜举遗逸招徕俊杰以尽举材之仁穷理尽性以达仁之奥清心寡欲以端仁之本念念公则事事仁纯而体之天而不人一而不二则可以位天地可以賛化育彼异己者盖将防然天运而窅尔神化矣顾何为而不诚哉时歳丁已金人谋大举入防公遗蜀幕书曰边患日起当勉劳将士厚加赏赐使之同心戮力以逸待劳商周弗敌一和而已彼张皇声势千撼百摇知不可动师老欲还因其困沮合我整鋭而蹙之则事功可立切不可以小队遏截彼已尝试必有深备今之所以活蜀上策全在士大夫悔吝自新同心戮力而熟玩非常之变巧愈甚贪愈深可胜慨怅孟子有言其教之不改而后诛之乎风俗枢纽闗系局势更新之初诚能革伪刬雕戢贪砺玩以慰军民之望其间钱神铜臭梱载丰槖不恤国事者汰之庶遗黎膏血不致百漏千渗则蜀事犹可为也今既数月而寥寥无闻焉其差强人意惟戊已建置数事而已若只包褁牢笼务息怨谤则栖苴枯稊日益暵修不待回风震薄而先自颠防矣今之制阃托虽重之重而有可以反重为轻之理事虽难之难而有可以转难为易之机势虽危之危而有可以易危为安之道今之所急在洗濯士大夫之心将军建置矣粮饷措画矣独士大夫无所激劝泄泄沓沓糜烂如故深可叹也夫约正黄君应鳯持节东宪公贻书曰喜知荷天之衢方将坦夷四达惟至理融明定方凝固超然大观一毫无以动其心爵禄可尚也而不可贪也富贵可有也而不可懐也宫室之美妻妾之奉所识穷乏不可忘情也而不可得我而为之也称夫人之善誉徳之辞可闻也而不可好也异我而是舍已从之可也同我而非反已违之可也可行则行可止则止无必行必止可也可进则进可退则退无必进必退可也万事纷紏而一念真正之不移万虑交集而一心贞固之不易人欲至此消矣天理至此安矣学力至此定矣君子独立不惧遯世无闷所以处大过者此也景定甲子节使夏公主西事两镇节相吕公俾炎夘与幕议公酌而诏之曰今蜀人心怒敌思奋此敌运将衰天道好还之时也在上者明赏罚公意见则闻风兴起在在皆兵昔之反戈者必倒戈而从我矣但当拯弊大壊之余葺理耕屯难计近效宜急遣鋭卒抄敌粮分畨迭出使野不能耕足不得逞然后以重赏致其渠元以间谍擕其心腹伺衅而动我得以制其命矣公心乎忧国论事切中时而志恬退不以利达为心擢第三十年诺仕职教才四考年逾六十即退休自适隠居求志蜀阃建学宸奎赐明心二字以淑人心活安文公复之实长堂事邀公振铎因谢曰曩闻度防二公教以天理人欲界限十年服膺斯之未信何足为人师耶一时当途嘉公廉退樵隠余公玠则以学博修行恬于进取荐学斋史公绳祖则以蕴于学识无所竞絿荐梓部使杨公令式以学问渊源允为师表荐公视之澹如也因致书文活庵曰此事恐一溺宦海把握不牢不无俯仰驰逐之迁需首观頥失此良贵秖深战惧而已先是公虽奉辛丑进士勑而告身印纸畧不复问歳丙午季子炎夘入对访得之以呈公欲挂神武冠适大参橘洲姚公希得为郎阅考第仅四书曰是未可及泉勉令在调注绍庆学官以归己酉较试忠南衡文别省阃帅畀举改官以侈得人公辞曰歳迫崦嵫冐顔职教苐以为纳禄之阶冀得赠典光九原而已安敢更希异数以速官谤明公风舟共济才俊满前效智效力者不少今公车之荐首及陈人非吾愿也乞收回荐牍改俾时髦俾衰朽得与鸢鱼共乐化机鼔舞中如受赐也樵隠曰世道奔趋而亷退如此可无崇奬以砺浮俗议闻之朝且致养老尊贤之礼公固辞有劝以荐牍授季者公曰不用则已又安敢龙断耶黔教及守固以京秩荐且以任赏増秩保申公辞之不就防郡贰阙人守以阃命俾公摄事公曰年老漫仕大失本心觊读遗书荐剡不受次任不图非伪也且明公以愚不为庸谬人者谓其恬退也谓其廉也今举不就任不图而恋恋摄官可谓恬退乎所当有之爵禄不贪不嗜乃营营于垂满之日可谓亷乎心口日日林泉而手足身体尚徬徨庖爼间其为人贤不肖何如也守不能夺今吏部左曹刘公叔子守涪防职教有阙书曰昔伊川代大中贻书宇文中允典汉州学有云贤者以类至惟贤能致贤某学伊川之学守伊川传易之地执事髙迈宇文今学掾虚席多士愿执经焉公辞曰尝读易至亢龙有悔夫子系之曰贵而无位髙而无民是以动而有悔夫亢龙本无悔只因动便有悔则当亢者宜静不宜动也离之九三曰日昃之离不鼓缶而歌则大耋之嗟防是耋耄之年只当投闲自乐不可复有希望也豫之上六防豫成有渝无咎夫子象之曰冥豫在上何可长也是乐不可极人贵知变不可防然防蔽而漫不知止也蛊之上九以不事王侯不累爵位之为髙遯之上九以肥遯超然心无疑顾之为得否则迷复之防过涉之防震索索之防有不可胜言之悔矣某视形桑榆佩诵圣训率履不越投闲置散不求仕进炳炳此心若已致仕而复求仕已挂冠而复弹冠立心勿常莫大于此不敢闻命也古愚余公晦帅蜀致礼来聘公曰明公于艰危洞之中不惟军旅之尚而弓旌四出不遗衰朽髙谊薄日月而齐葢壤矣向防度防二老教以明理欲界限服膺久矣斯之未信只宜安分自适委顺俟命实非隘轩冕轻后学以为髙也黔南去官居休之五年二子请曰既已投闲遗世盍以请老闻庶可荣祖祢公曰以退休求进秩是利而为之也吏部使者黄公应鳯以闻于朝加陞朝官赐六品服公不以为喜因答湖北漕使袁公鼎东书曰投簮之请非愚夙心顽辈徒知光泉壤而不思挂官得迁大是贪名来教乃谓某有余不尽留余地以遗后人此论未安夫积善之家必有余庆道理自然如此而积善者初不觊其有余庆而为之也答侄昂书曰干健之学安敢如此但拳拳自勉希见此气象而已所谓肥遯岂易言哉吾实志嘉遯而未能者也夫肥遯是合下超出利名不与世相接我则身场屋取科第但见世衰道防慨然投簮嘉且未能岂肥也哉大监奉使程公逄辰以礼币寓招隠意公曰某闻虽晩所学粗知体用窃尝谓文公作小山操正为素隠者设某又安敢膏肓泉石耶苐违师三十年乌头力尽病痛百出加以衰朽侵凌聪明不及于前时道徳日负于初心分当置散于表仪乎何有请辞有劝公俯为当途一出者答曰吾非沽名以为恬退也惟日汲汲于此道恐歳月之不我假决不为枕石潄流素隠之事尔大使常斋蒲公泽之继廪致饩尊养有徳辞曰方庚癸急呼焚竭已尽捐不急之费赏功犹惧不既散官长费不知防披坚执鋭者之禄顾愚何人敢蝗太仓乎景定庚申以建青宫増秩朝奉郎训辞曰一有元良万邦惟庆赐为父后者爵一级汉制可考也日者青宫肇建缛礼崇成余庆溥将燕及人老以尔有子列于朝籍式敷殊渥以劝天下之孝诗所谓永锡祚者朕庶防焉徃服宠光益绥寿嘏公谓炎夘曰我久避荣名而异数迭至非予本心然君恩也其敢辞尔尚勉之期无负国甲子冬理皇升遐公号恸曰吾家防国恩深厚苐衰耋不能致毁莫尽臣子之孝乃辍食啜粥累月书谕子侄之仕者取则焉公甞曰义利之间即君子小人界限只争毫髪便判天渊切须辨别得精判断得力亲党邓清溪选之宰江津日邀公与偕暮夜有防赂求转语于邓者公拒甚坚乡人自壁间窥见之出抚公背曰今而后信君之节丙申敌难邓寓镒金于公敌退归璧焉邓就以餽公辞曰始寓以义终餽以利可乎官于广安府有吏当罪以白金十五斤祈哀公坚却之且以语同列或曰盍举以闻公曰吏犯法以贿求救吾固不可受若举金以多其罪吾不忍也守闻而贤之丁酉敌难豪右率寓物郊舍有散失者责偿甚横公所防实多寓人惶惧请偿公艴然曰敌至之初性命且不保赀财岂暇顾耶今敌退而命茍存矣又欲徴赀财吾实不忍为一乡咸称长者公处已一以俭为徳官黔中衣一褐以御三冬有以臯比献者辞曰吾夜卧一破帐昼坐一胡床尚觉不安焉用是生平所储惟书数巻琴一张箱囊不贮资门人束脩悉以赒困乏友人王济之赠以诗曰阳子穷居在顔巷有田一防宅一区师门立雪得心传归来兀兀哦古书子妇时以鲜丽甘防为奉公輙涕零曰先世艰难积累以到于今我事亲时居贫养薄防之礼悉从俭约欲报之徳昊天罔极此终身大痛也今吾父子一家诞受好爵天又使我享兹永年长穉团栾蔬食菜羮已为至足何敢自吾以奢啓后人乎子妇举贰膳常珍之礼以告竟却不御因手书训俭数条以示戒云公因游荆楚间僦居白水掩关玩易训二子曰蜀祸如此吾三世全活岂非天耶冝谨操修使对越无愧可也公尝谓事亲者不可不知医良医济人功与宰相等壮歳即博极其书凢亲识有疾者躬治汤剂虽小夫猥居皆亲徃诊视毋倦好倾囊以实笼药以疾告者輙予有疲软患当用参附丹砂公为之分剂必诚或曰彼贱尔公待之如此祗损之福而益其疾公曰不然残疾颠连民吾同胞药可活人何分贵贱尝编类本草集方积歳而后成晩年取活人钱氏等书精加较定而为之证辨曰吾不能以道济斯人且愿以此少施活人之功尔公文章皆胷中道义一派流出故平易而造理不尚竒怪雅好谪仙诗体读击壤集曰诚是洒然快活然有康节之心则方防如此不然有弊终不若学孔顔曽孟大中至正快活无也公防时习书作山谷帖中歳善晋体遂臻其趣自成一家垂老细字楷书无一行草公至诚尽性之学表里无间险夷一节终始惟一其动容也色庄而辞温坐端而行舒喜不动心怒不形色粹和之气盎于面背皆此诚之形着也望其仪听其言虽有鄙吝之心不复萌矣乙未舟过小孤山风怒浪骇舟中失色有哭失声者公神气自如侄存庵同舟问其故公曰患难起于瞬息之间惟存诚俟命而已妄生恐怖何为也耶丙午泝瞿唐舟防覆公安然巍坐扺岸炎夘问伊川心存诚敬与释老不若无心之言何如公曰心岂可无必有事焉是也事者程子诚敬是也尝苦疮与侄子讲论不怠二子请少休公曰痛自是疮痛于吾义理之心何与耶公教二子先自洒扫应对慈爱恭敬迨有余力然后学为书数文章毎以服劳之事加之仆代焉弗许也门人以问于公对曰古之教者歌九徳以和其声音诵六诗以和其性情习六舞以和其气脉后人仅惟诵诗读书虽咏歌之遗意而所以教者不过以为絺章绘句之具大失古人歌诵之本心至于乐舞之教则千载寥寥不可复闻此人才之所以不如古也夫防小之时茍不服劳执事周旋曲折于恭敬揖逊之间则其心中既视小学以为凂已敖惰之所养成气质之所凝定比其既长其不动肆于礼者防希而乃欲使之收敛其身心以造入乎致知格物之学明徳止善之归不亦躐等而扞格哉暨冠举龙潭居士所定冠礼参之文公家礼而醮之曰循天理法祖先读书探道此吾之所望而为人子者之所当勉吾不过择贤师求益友以尽吾为父之道而已而汝之贤不肖则天也魏徴有言愿为良臣不愿为忠臣吾于汝兄弟则愿为慈父不愿为严父避地絫年簟瓢屡空戒二子曰夫子言白刃可蹈中庸不可能孟子言贫贱不能移威武不能屈正要在此用力慎毋以患难厄穷防良心又曰士穷不失义逹不离道当思所以穷而不失逹而不离处而深体认之有劝公俾二子为养生计者曰然但防孔门师干禄须学稼赐货殖宪贫顔空圣人当时之所与者谁欤后世之所称者谁欤且圣人岂不为养生计哉耕也馁在其中矣学也禄在其中矣则其所计者盖在此而不在彼也向闻紫阳门人徐毅斋云学者须要咬得淡菜根此中是一等真药防莲荡云疏食菜羮吾人之常至哉论也尝曰先世积善百有余年宗族后人多有贤哲只要勉学力行诣彼道真入见圣贤了当已身复以传子孙而及他人此亦仲尼顔子乐处一件事又曰后人之贫富贵贱穷达吾皆不以为意惟立身行己于两间能为天地干事有益斯世进学乐善与前贤为徒则所望也又曰士当顾諟天之明命贫贱富贵得防存亡皆天所以命于我者也知天之所以命之则当知所以安之又曰遇顺境不必喜令人志满而骄遇拂逆不必愠令人志慊而怠明道不计功正谊不谋利诚为可法长子少箕从子昆醴族孙恪义方后先类省奏名壬戌入对同时唱第公曰今方见祖先积絫深逺之騐而后人继踵为善之实然不可以此而自满假要当愈勉愈励付成败利钝于自然方是圣贤用心庶防天道之福善者可保其有衍未艾也防阃为炎卯发举以旌平反公戒之曰举之有无当听之自然人生天地间能与三才办得事便是不负盖载生成之恩如何去向上徼觊酬赏但亦有报应道理然决不可存在心中便有私意少间便有得则喜失则愠的血气生出来矣炎卯滥恩叨五品列男封公戒之曰爵秩日穹益务卑牧在上不骄以长守贵制节谨度以长守富官弥髙而身弥损爵益进而行益谦圣人格言汝则行之更当念天地祖先扶相我家以至于此何以报之祭祀烝尝此只外心要只大着胷襟尽循天理不可容者容之不可忍者忍之不可能者能之以忠君为心以子民为念饬已爱躬使俯仰隠显毫无愧恨则穹爵厚禄又不足进而日积月絫自然与天地相似功名富贵可有可无毋徒以禄养当求以志养此父之所责望也凡诲子弟宗族皆随其才器而语之今各集训辞成编以传后人公寿而康终身不曽扶杖年七十四卧病累月病间诗曰识个凝隂消又长喜些真火熄还生至是髪童者茁齿脱者儿歳甲子少箕调官归筑室于桃花源之黄溪公就养焉每良天佳月亲朋徃来迎引觞赋诗讲学无倦色鹤角巾编易张琴水边林下行吟坐啸乐其自乐守歳诗有云从儿豹变当斯世喜我鸥闲着此身学易假年天若许横书长作傍梅人年八十谓二子曰吾夜寝惺惺澄神静虑以观万化之变所谓乐天知命吾何忧穷理尽性吾何疑者庻防近之又曰我思先圣尼父徳配乾坤功垂万世得年七十有竒先师晦翁心传圣贤之道统学诏万世而无穷亦不过七十有竒祖先之髙年者止七十有七自计吾年加之以闰则去九十将不远矣何以得此日夜惶惧不敢康宁只是此心无刻不在圣经念念与义理不相释而万事不足以动吾方寸不知手之舞之足之蹈之优哉游哉聊以卒歳如是而己丁卯中元公作歌示儿畧曰白尽蒹葭衰从蒲柳我只松筠节君民尧舜老翁揩眼勲业毎燕居申天子孙娱侍则缓酌防醺命炎夘鼓琴以写真乐因曰毎常讲亢龙只是説过今亲履之但心神虽健而所学不加虚度光阴尔勉为善以绳祖武答造物则在汝兄弟若曰寿康吾安敢比望五福耶亲旧升堂请质所疑尝恐尊者坐倦少选輙辞公命留训诲谆切语极微妙则欣然命觞亹亹终日或至夜分乃已是歳公年八十一矣揆度前七日逰涂山矢词吁天备述滥膺五福莫报劬劳之意拂石潄泉逍遥絫日公平生于易学用功最深乾坤以下逐卦各有问答独未济卦未尝出口从子昂至是疏未济之义以请益公乃书曰上经之坎离乃全体之坎离而坎在离上下经未济之坎离乃分析之坎离而离在坎上夫坎离交则天地生物之功由是而成坎离不交则天地闭物之功于此而息古今盛衰得防存亡死生昼夜皆不出乎此天地一阴阳也人物一阴阳也阴阳一气也理反元气不反元大哉易也斯其至矣十月甲寅朔筮遇未济顾谓炎卯曰此是上下经六十四卦之终夫子言物不可穷是以理而言然天下之物未始有不穷底未济男之穷故受之以未济终焉终穷二字亦太明白矣吾寸心昭昭自见得死生昼夜之道盈虚消息之理皆是自然更不以动心矣汝徒期我髙寿爱亲真情自是如此然望实不到也因偶书曰白云无心闲渡水清风何意自开花闻友人赵公景纬除宗卿侍经帷致书曰方今内修政事为第一义宜体和靖守其师説之意而接续吾师性善开陈未尽之学性善道传正宗职跻礼侍犹未有諡此门人事也吾友其图之先是盛山克复戊午王师大防于宁西公曰国之福也蜀证其瘳乎乃为诗入贺制阃备述丙申以来蜀事之艰公忧国爱君尊师尚友盖殁身不忘如此巳未感异梦呼子孙竟日欢欣越辛酉炎卯被防防别省悲涕不忍离侍公诏曰君命也不可违明鉴裁公去取为朝家得人即忠孝也焉用作儿女态时亲朋云集登省者咸升公堂公连日谈论起居如常时癸亥子妇诸孙问安公正襟兀坐曰夜寝甚适神思极清肢体无恙乃呼诸孙娱于前且诏家事甚悉语既忽作謦欬声左右请问不应则溘然而逝矣呜呼痛哉不肖孤弟兄叩地号天百死莫赎长逝之容色虽仅及见而永诀之训辞不可得闻宇宙有终哀痛无极然后知前日未济之防乃絶笔之书忠孝之言即终天之诲怆距摧裂尚忍言之公享年八十又一积官至朝散大夫其书有诗辞一巻讲义一巻图象问答语録一巻书説中庸説辨惑正言记序题跋家训各一巻易正説二巻本草集方一巻藏于家越明年戊辰二月丁酉合葬痛惟少箕炎卯罪未即死躃踊涕血谨识吾先公生平行与事之不可冺者姑叙梗概以告葬于同盟防疚荒迷脱畧不次惟不敢一辞溢美以取诬亲之罪咸淳丁卯冬十二月不孝孤少箕炎卯泣血百拜谨状
　　从子昂捧未济之训泣而曰呜呼考亭之门从防者众自蜀而徃者惟涪陵防公巴川度公而二先生之学吾叔父字溪尽得之诣性理而逢其原抉象数而见诸用其存诚也无间于始终其为道也不遗乎精粗慈恕而刚果毅而温和性冲淡而不迂行清髙而不矫政公亷而不察文雅健而不竒辨异端明正学仕止惟其时动静合于易琴书自娱无他玩好韦布自适无他侈靡丹田自养无他嗜欲爵禄加之不为荣王公尊之不为贵患难怵之不为戚且备九五福防三达尊其尊祖敬亲则终身而慕其忧国爱君则至老不忘修之于身行之于家施之以遗后推之以诲人壹是皆以天理为主故觌徳者心醉闻风者诚服凡及门者各获所益如羣饮于河随量充洽易终于未济男穷之防诗终于白云清风之咏非乐天知命者乎生平惟务知行不喜著述今仅见者特讲学问答门生子弟之所记録尔昂壬戌入对梅溪刘先生议以字溪之学闻于朝欲得其文以告政府昂将举所闻易説对公闻而书止之曰学本为已非求知也慎勿轻出其徳盛而自卑学充而用晦如此公诚有希圣希贤之功穷理尽性至命之学昂知而不録实为有负然其年向九袠耳聪目明怡然理顺乐以忘忧极于何思何虑生荣死哀所以然者昂焉得而録诸夫士志于道惟诚惟一知至知终考亭之后有度防由度防而来我叔父字溪一人而已伊阳伯曰学者于道知所向然后见斯人之为功昂用不自揆抆泪百拜书于编末
　　跋谱系图
　　某年十二三时见先君子述阳氏族谱作图分送诸叔及大井诸兄盖庆元间事自丙申丁酉蜀难频作亲戚死亡畧尽谱系焚毁散失无有存者心甚悼念淳祐辛亥解庆学掾不复筮仕因阅家藏仅存先君手泽日録一篇开读涕泗记阳氏本原甚详自甲辰以后无复可考幸平日闻先妣言前世事颇谆輙以所闻见续日录所记复成谱系图而书之以存先君子之志而诏后人云寳祐元年癸丑仲秋四日子某拜首敬述







