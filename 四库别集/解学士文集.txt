解学士文集　　（明）解缙 撰 


　　●目录 

　　序 
　　一卷　　应制（古诗　五言绝　五言律　七言绝　七言律　文） 
　　二卷　　四言古　五言古　五言绝　五言律　五言排律　七言古 
　　三卷　　七言绝 
　　四卷　　七言律　七言排律　赋　辞　诗余 
　　五卷　　序一 
　　六卷　　序二 
　　七卷　　记 
　　八卷　　传　赞　行状　墓表 
　　九卷　　墓志铭 
　　十卷　　祭文　书简　杂述　题跋　杂文　策（五道）　附录 

　　●序 

　　罗洪先 
　　黄谏 
　　任亨泰 
　　蔡朔 

　　○罗洪先 

　　重刻学士文集序 

　　始余游东山经三麓而后跻浮黎浮黎者东山之巅也据是返顾培塿层迭环以百数当是时第谓高厚必资积累理固然耳后数年友人相期于衡百里而近望其高与东山似即而仰攀百折萦纡穷日乃至祝融之峯自峯顶下视旁无倚附缘麓一谷横四十里盖拔坤维入汉纪特立而博敷诸山非其伦也又数年入匡庐其它不异东山独瓦老峭峙得衡一体于是悟曰物固有至巨者乎彼名岳者山之至巨不由积累而高厚者也匡以五老亦得名垂譬之形貌两人戴立岂不矗然而不可为巨偏长拘行无以语圣贤之大亦犹是也夫圣贤至矣彼畧毁誉轻穪害视天下事无不可为而不可罔以世俗之见故卒应王佐而称高杰若是者亦谓巨人春雨解公几之方高皇挥斥英雄濯拭宇宙此何时也而公未弱冠天眷独隆成祖之初契符鱼水观其应制寓讽封事犯颜有郑公之正乳儿朝贵敝屣爵位有方朔之奇忤权蹈危投荒厉节有太白之迈保储忘身徙家戍边有柬之之烈是果积累得之否乎即使有歉于圣贤亦当不失为豪杰何则其才固自殊也世之知公者浅类以词翰赏之至论平生莫定题品伏闻仁庙尝曰人言解缙狂缙非狂士呜呼非日月之明哉公亦有言宁为有瑕□莫作无瑕石斯固且自况矣公蒙祸既酷藁□外氏洪先再过其下欷歔叹息不忍辄去会柱史遵化古松段君来江省吊古采言檄县礼葬将刻其遗文以传公天才逸发援笔万言不事属稿而又经籍没故多散亡从孙桐缉录凡十卷求加诠次稍剔其伪不尽删繁亦以见公不屑屑尺寸间所谓不由积累一验也呜呼览者其辨人中之岳安在无徒高卑之挍哉 
　　嘉靖壬戌春邑后学罗洪先撰 

　　○黄谏 

　　解学士文集序 

　　大江之西山川之灵秀最多者由得天地盛大流行之气为多也山川之灵秀磅磅而欝积必锺而为人蕴乎道德发乎文章着为事业以炳耀天下而垂万世者非得天地之气为尤多者乎唯其得是气之多寔为雄伟俊杰宏博硕大之才以乘丕隆之运而昌其所得盛大流行之气其宏辞巨笔足以铺张　神藻繤叙鸿业鉴乎有声烨乎有光弥满宇宙超轶前古使天下知　朝廷之大远夷知中国之尊后世知　今日之盛其为用甚博者不本于是气之所为乎自胡元运隳光岳之气分至　国朝始混一西江山川灵秀所锺而庐陵解先生缙绅出焉文章始复大振故在当时天下之广人物之众以及四夷之远千百世之悠久皆知有先生者又非本诸文章之发见乎古人之文见于经者是也岂雕琢而为之哉其出言吐辞于论事之顷皆成文章盖以大朴始散淳庞雅大之气在人犹多故也汉唐以来治虽不如古而述作乃或有古之风者抑幸而际夫天地之气漓而复合也以天地之气混合而为一未有盛于　今日如先生岂非得盛大流行之气于混合之日而西江山川孕灵毓秀之所生者乎谏在童稚始知人事时即知先生名先生先谪河州河州去敝邑二百里也谏生也晚恒以未识面先生为平生恨每得断纸点墨以为珍玩日临写之如接先生于几席之上暨得所作上　高庙书六十余事及五七言诗歌读之其论切时务其言格　石心其忠犯　人主其学之赡才识之高如布帛菽粟充溢庾藏视金玉虽贵绣锦虽羙而卒有益于人国之用莫是若也如士师用法虽不拘拘于律而权衡轻重之间自然合乎情而当乎罪也如削壁万仭瀑布奔泻而畧无滞竭如勇将雄师战胜攻取而志不少摄也其诗如古体诸篇使入太白集中孰别其为近时之作其言非雕琢其意卓然有见而非泛其气象严峻凛然而有不可犯之色也岂非一代雄伟俊杰宏传硕太之材也欤及来京师访其全集于先生仲子中书舍人祯亮家谓先生之于文有求辄应下笔滔滔不待思索虽千万言顷刻立就所作流播天下遗稿不复尽拾合存万无一二于是遍求大夫士家及闻人口诵而录之并谏所藏者共得古今诗二百五十五首文杂体共十七首为之挍编成集分为六卷乃积所得俸资括宗友用和誊刻五七言绝句事五十首因被　命修史日趋馆阁不暇以为南京国子监吴祭酒与俭闻之复寄诗一集及御医胡秉常处又得序记十余首所未载者仍为并入又增六卷自喜所得之富盖有待以完也今年春　皇上光复宝祚谏叨进侍读职朝回无事欲毕前工无几使交南　命又下矣兹工不果就重为慨然秋九月使自南回过广西龙川太平至横州贵县皆先生经行之地于致仕萧教谕凤岐诸君处共得杂文六十余篇诗百首梧州又得广西何布政孟焕所寄诗数首曩尝以类广而未考其作之先后兹于舟中按地里岁月远近而次第之共成三十卷先生虽终交广参议而而学士则天下人所共称而易知者也因名曰解学士先生集先生于洪武戊辰自吉来京师又一年赐归故里三十一年戊寅赴京扼于权臣谪西河州曹国公子李隆录登华岳诗闻始用为翰林待诏　太宗文皇帝为众心推戴登宝位先生即入应诏遂得大用又七年以广西巨藩出先生佐理后迁交趾往来湘桂苍梧海南思明龙州钦化题咏甚多此盖得其半耳昔为兴慨兹喜过先生故里与所经行之地所得之富尤倍于昔又非有所待乎十月丙申至南海廵按监察御史徐公迓予舟中因见是集特以示中贵緫戎及藩臬诸公交口誉谏较辑之劳又谓所集之文乃公天下事劳则固尔费难独任也咸助已资命工刻梓以传俾谏之心果于有成而使先生之文与名得传于后也虽然先生之名岂待是文之传而后显哉昔在　太祖皇帝　时先生以江西第一人贡至京师隐然名动公卿间暨登第即蒙　宠眷授中书庶吉日侍　左右谘访政事俾补甚多尝进封事切中时宜皆见采纳时先生年方十九毅然以天下自任虽老成练达莫之或先比之贾谊尚少而才亦优故　高庙之待遇又远过文帝虽百綘灌之毁而终莫易帝意此　高庙洪度如天地又岂汉文之所及哉柰何龙去鼎湖而竟遭权臣之害远谪西陲文庙正大统首召为翰林侍讲寻升学士凡朝廷诏勑及大制作大经典皆出先生乎与凡大政事大议论有关　国家生民之重者先生皆与之建储之议羽翼之功尤多其知之深信之笃任之专一时文臣未有及者虽在位不叉而道行当时功施　国家泽被生民声名之在天下虽遐方异域以及千百世之远无不知之初非待文而后显也诚以先生得之天地锺于山川本诸道德着为事业以炳耀天下而垂后世者必于是焉发之则先生之可传者未必不在是也鸣呼西江山川所锺前乎而有欧阳修文天祥数百年后复于先生见焉使先生久于其位其匡君泽民不在二公下使在德佑景炎之日其精忠大节凛然不可夺又未必不与文山相颉顽也观平日之直言正论如所谓事有不穷之变心有不易之主与全躯不学禇渊生嚼舌耳为杲乡死之语则先生之心可见矣予虽未识先生而于先生之文见先生之心读者尚于此求之 
　　明天顺元年冬十月望日赐进士及第奉议大夫尚宝司卿兼翰林院侍讲金城黄谏序 

　　○任亨泰 

　　古今人论文曰理为主曰以载道曰昌其气大要不出孟子知言养气而已古之人动静语默无非文者岂操觚输而后为文也哉后世之文愈趋而愈下非文之下也文与行岐而二之也今翰林解公缙绅自生七年以来至于今其文若干卷一时耆俊皆属而序谕之余幸同朝读之徒不释手而莫措一辞其间深自咎其言未至也因公之行以序论公之文庶几不至于謏亦不至于诬也闻公自幼能言谆敏超绝郡守令至其家或抱至膝上应声成文皆错愕惊叹稍长小心静密识量过人知读书为文皆不劳而习既敏而益勤父母惟其病之忧也时时劝之少息为文口占操笔皆立就未尝起草其简纔数语以足其多至万言不穷命一题一心不厌倦而思益精到崇正学而辟异端不为支离诞谩之说不为艰难辛苦之态随事置作洞视万世而耻规摹古人求其归则未尝异干古人也此锺山川河汉之灵南方极盛之会天资之明大非人之所可企而及矣甫十七江西以第一人贡于　京师士大夫素闻其盛名相期会连祍结驷往见公应答举止如平常不以为异既登高第擢甲科上及东宫奇其才眷注之隆前此未有即入中书知诰兼翰林内外制皆掌之谒告时刻上辄问安在尝与间语屡上封事上辄自持入其论思献纳亲故莫闻而中止才敏两制皆自以为莫及也廷辩直言闻者肃然其自处犯而不校居常恂恂人不见其愠怒光善开导人心奖劝后学休休乐善爱人之心一息不间浩然之气发心由理所以年甚少而巍然有硕大之望又尝自诵曰处其心常在熙春岩日之间则天下无可怒之人咸以为名言公之文所以汪洋大肆而无龃龉其间正直闲深而无偏陂之失未尝拘于一足之法而未尝失其一定之法也兼说万有贯通而时出之浚其源于六经要其归于周孔虽不求工文与行如影响之出于形声也混然天成卓尔出类集义养气孳焉未已余何足以知公之万一哉公名缙荐绅其字其族自唐家吉已七百年余每举进士必父子兄弟联迭以为常至宋有讳元者累破兀朮累功至封王元初从祖讳成速连三世国公其讳真我以名进士死节赠中书平章其祖也以名进士勑修宋书讳观者其从祖也其父元末辞参知政事为世大儒学者称筠涧先生公生名家道授有绪姿淳颖秀望之玉立 
　　天子爱惜其楷书至亲为之持研行草精妙绝伦善议论古事皆如目覩听者忘倦初与伯兄纶俱登第履历华要远方异域皆能诵说其名而　天子每临群臣诵以为荣且朂励诸王贵人皆注视之余非欲评公之文与行事如此以见公之为文天资学问充积发见不能自巳而至于如此初非若操觚翰而学为文者之所能至也 
　　明礼部侍郎襄阳任亨泰序 

　　○蔡朔 

　　士禀天地之正气出而为世之豪杰千百世之下足以起人之敬慕而信其为豪杰者夫岂无自而然哉若唐之韩昌黎柳宗宋之欧阳修苏子曕辈皆以诗文盛鸣于时在后世之学者举以豪杰称而师仰不置者盖以诗文流行于世有足征也洪惟我　朝太高皇帝混一华夏太宗文皇帝缵承鸿业以圣继圣四方豪杰风汉而云合然以诗文擅名当代则翰林学士解先生其一焉先生名缙字缙绅江西吉水人也余少从事于文学每闻长者诵先生诗文辄录而记之盖已知其豪杰迨壮入仕京师间得一二什若获珙璧益加甄重天顺癸未秋予以南京户部郎中出知湖广宝庆越明年春挥使女?乖侯深得内翰金城黄先生所编先生全集不自私捐赀锓梓以广其传其用心亦仁矣哉工完请余序予惟姚侯武将也尚能尊信而表章之顾余自幼而壮壮而老师慕于先生者得无一言以成姚侯崇儒之志哉先生自幼颖悟过人未十岁日诵数千言终身不能忘年十七中江西乡试第一会试廷试擢居首选经义策学录出为天下式继入翰林即知　制话屡上封事切中　宸衷当时廷臣莫能为之先呜呼先生之才本之天成岂易得哉观夫是集诸作立论措辞各有拫据至于新奇宏壮豪纵放逸一自胸中流出畧无适俗韵譬之长江大河一泻千里览者靡不心惊而目骇非禀天地之正气出而为世之豪杰者能之乎呜呼先生浙矣先生之作尚足追踪乎韩柳匹休乎欧苏是集一出播传中外吾知先生之名与韩柳欧苏长留于天地间虽千百之下诵其诗读其文感发而兴仰者??寽亦验其为豪杰否乎敬书此以质后之同志云 
　　天顺八年岁在甲申夏四月望中顺大夫湖广宝庆府知府潮郡蔡朔书 

　　●解学士文集一卷 

　　应制 

　　古诗 
　　五言绝 
　　五言律 
　　七言绝 
　　七言律 
　　文 

　　◆古诗 

　　河清颂（有序） 
　　四夷咸宾（有序） 
　　嘉禾颂（有序） 
　　白象（有序） 
　　瑞应歌辞（二十四篇有序） 

　　○河清颂（有序） 

　　臣缙承诏总修大明大祖圣神文武钦明启运俊德成功统天大孝高皇帝实录自渡江七年辛丑冬十一月三门碛下黄河清实启圣之征帝业田是遂成明年平江汉又明年服荆楚又明年定两浙又明年克姑苏廓清中原四表宁一乃即帝位纪元洪武之年三门碛黄河复清帝业由是而盛高丽来朝为海外诸国先殊方接武而至逾三年皇帝陛下重华恊德瑞应同符和元永乐之二年冬十二月戊辰朔十七日甲申三门碛之黄河清先是荣光烛天隐隐纷纷倏然卷收洞彻见底沦连五采间日迭耀乙酉之旦河两傍近白光汤滉如金镕如铅如汞如玻璃色悠样不定素练卷而掣之也居二日有玄文如绡轻幕水上如犁云隐空已乃若漆光可鉴黝然静深非涅而缁洞绝渣滓又二日乃见浓绿又如翡翠如青琉璃如远山黛绕碛下如苍虬翠蛟飞舞于流荇文藻之间望之而可掬也二日后如朝霞映日红云上波初阳迤逦花卉纷披倏如胭脂浮流薄腻一洗下见沙石如芙蓉丹砂灿然郁列于■〈毛瞿〉■〈毛俞〉绵绮之间可指而数也后二日如泥金霏屑隐约浮沉流薄采凤羽毛鳞鬣泳发潜动金芝晕文琮王在炼错杂班映莹无纤尘又如筑琥珀以为堤酿金香而注之也已乃微碧与天一色横渡乱流者扣舷鼓枻洞见眉发疑若步空虚凌倒影挽银河而下之也于是夹河观者耄倪欢呼矌古罕遇自河冿传播于晋绛之人相率来观肩相摩也自韩城播皆于秦陇之人观者扶携皆项相望足相蹑也四方之人行旅过之莫不为之惊喜叹息阅玩坐起裵禀而不能去者晋高平王遣使驰奏之继而吏民报至皆啚其状秦王上表贺献啚与晋人克合于是群臣上表永乐三年春正月戊戌越十八日乙卯乃复其旧实三旬有二日按所上啚咨询群言既审同异　恭惟皇帝陛下谦抑弗居谓何德臻兹称大祖高皇帝神灵然自陛下即位以来四方万国之外感恩慕德高丽日本安南占城暹罗爪哇西洋流球真蜡拂林览邦缅甸波勒迤比兀良哈女真野人西番哈梅朵耳鸟思尼巴天竺否召不约咸至于庭瑞应大来震动天地不可掩抑大平之业将由是而极监臣缙职司纪载欢欣无已谨拜手稽首而献颂曰天启圣明休命赫奕洪河屡清龙门之碣昔在大祖广运神武银河昭回洗涤九土洪河孔神佳气恊顺应兹昌运岁在辛丑云雷构迍河清献瑞既肇龙门天戈所指六合风靡景呪朝宗如河之水功德格天即位纪元龙门河清应干明年东夷始服三陲接踵如何奔趍有赴无壅我皇继统永乐纪元龙门河清亦越明年惟此龙门神禹所辟功在生民宇宙无极惟兹瑞应先后同符大祖在天昭昭不诬禹功帝德世万世亿帝德禹功与河俱东河源昆仑太古积雪九河骏奔溅目沃铁辟石回泷盘束地底龙门天开弦激猬起冲奔九地灭电走影声喧怒雷淖汨沸鼎经纬天文横绝地纪贯一百川罗络万里五行之生莫先于水四渎之列莫大于此于此考祥粤古是常昭兹大运塞其荣光虹飞雨翳雾密霞流倏阳忽阴乍辟乍收其腾氲氲其下缤缤其旁囷囷其隙纭纭海市青红仙神艳淑医凤骖麟朝暾若木转盻一空伏波凝席沉沙跃金垩壤荐璧惊鸥鹢群下顾毛羽隔岸见鱼空行曳尾星芒耀月影夹镜倒浸回光动植交映既自既女翕忽丹青黄旗紫盖春卉秋英五方岁融五纬宣精五运合一五采流形事有绝世久而后应物有绝伦久而后盛地辟天开多历年所尧舜重华卓冠万古草木咸若卿云烂垂干羽苗格箫韶凤仪于时河清荣光既塞不游不惊贡赋络绎冀通岛夷夹石兖导九河转输济漯浮于碛石龙门会于渭汭匪缓而渟曷胜舟载盈变谦流时移变易不有来今曷知古昔于昭大明圣圣相承殊音重绎日造在庭尧舜惟钦我皇日敬窹寐丹书典谟金镜祥谓不祥圣不自圣惟谦授益惟人无竞河流载清尚或如带圣寿齐天万世永赖河流载清龙门如砺圣德同天永赖万世 

　　○四夷咸宾（有序） 

　　皇帝临大宝之明年纪元永乐嘉与万方共跻仁寿一德咸孚休祥昭应民安物阜四夷毕来东若朝鲜日本暹罗东南若流球中山南北有安南古城西南海东洋爪哇鬼方缅国木邦孟定麓川威远八百老摘里军西若乌思尼八剌西北畏吾匈奴哈迷远者数万朝闻久引奉贡仪物皆至　京师其文辞称述盛德对杨鸿休诚服心悦发见于外殊音重译异服奇诡欢忻攸同向慕无已庶众聚欢天下抃喜咸相谓圣神光被如日月之照临天行雨施妙运莫测垂裳拱手于穆清而有生之类盛见于四方万里之远鼓舞辐辏而归之来享来王而不能已吾民何幸而臻兹嘉会实万世一时也朝之群臣亦咸相谓虞舜有三苗之征周公有戎狄之膺宣王逐猃狁而秦汉及隋疲弊中国力夫之争无时或宁唐宋否极上天厌罪命我大祖圣神文武钦明启运俊德成功统天大孝高皇帝起而定之不令而从不言而化八表同风四十余年皇帝以圣继圣北隆唐虞殊方归命者接迹而至宜有诗歌垂之颂声轶远古而过之又咸谓臣缙宜为义不可辞则合群臣之言从容奏写皇帝曰咨周家九夷通道大保进旅熬之训虞庭于羽既舞伯益有儆戒之箴故愚者常以小康肆志贤者不以外物动心朕方兢业于初服是何足云颂声其为作君臣相饬之歌以继虞周之治臣缙窃谓自古颂羙而寓规谏皆臣子摅诚委曲之小心臣愚不及此乃自皇上发之是访万世一时也谨拜手稽首而献诗曰皇帝明德与天同运华夏奠安四夷效顺限山顺海风气不通不招不约奔走来同梯陡踆阪航涉涛泷冱寒溽暑赤雪玄霜殊形奇丑异服纷庞■〈髟上忽下〉发焦赤睒聃深黄猩唇猳啄黎面文身祖疏椎结皮裳卉巾离披落索摇曳萦缠鞮鞻殊音侏离禽言吚嗢重绎舍馆授粲穷物式陈兼金玉瓒齿革羽毛服食器用皇帝勤俭异物非重厚往薄来怀柔无外八表同仁膺兹嘉会以心感人人心自归其来无矧往或追陋彼汉唐好大喜功本之不竞而末是从苟得其人不为富强苟得其地不足广疆耳目细玩惟彼所产躭玩惑心悔之已晚皇帝明德谨之于细慎始惟终图难于易照乘之珠众庶所喜讵若得贤照千万里四夷毕来众庶荣之曷若中夏一民无饥明良责难安不忘危小臣作戒贤圣是师 

　　御书赞（有序） 

　　•御书赞（有序） 

　　右丹书义字我大祖圣神文武钦明启运俊德成功统天大孝高皇帝御书今吏部尚书詹事府詹事臣蹇义为中书舍人时洪武丁卯春三月七日赐名也十有八年于此矣义初名镕洪武乙卯进士甲科孝陵亲擢为侍从掌外制时最重两制官非有文章学行□结上知不能得而得仕者亦皆合时誉义赐名后以忧去乘传归蜀臣缙以戊辰进士承乏词垣兼知制诰亲闻上语称其笃实明年起复同官出示此卷俾识其下方辞让而受　命为御史监察本贯江西未暇也又明年侍父南归缙之父载朝于　京师许为之颂以劝亦不果但归而语缙曰圣天子知人之明事必传于世宜有赞扬之以为天下训也缙尝念之不敢忘兹蒙　恩俱属东宫又同官也义因复出此卷惊喜感泣不知所云尚惟君父之遗言嘉以朋友之同志仰瞻　奎画之照临益竦寸心之惕励继自今而臣缙臣义之心敢有一顷刻一毫厘之非义乎他日史官书之可使之得无间然之义乎赞曰神明载兴开天应期经高纬厚翊赞书诗谟明训彰汪汪百川宣玉诎要约一言天尊地卑非义不定人灵物生　非义不成仁爱之施非义则墨礼贵适中非义则忒知有变通非义则谲忠信非义尾白奇拙惟义在心理之中正万物是制万事是宜则成辅相左右范围造化非宜圣人制之尺度权衡是有是特勿长以欲勿短以私勿以好昂勿以恶低勿高下手与人推移刚毅有执金石匪坚红光贯日剑气彻天人惟爱生有重于生人惟恶死有重于死惟义之归俯仰无愧惟义之全生顺死安于穆高皇天作君师殊音鼓舞庶草蕃滋矧兹近臣日毂轨朝渐夕摩沦肌浃髓丹书煌煌媲于天光天光霄晦丹书不昧耿若河汉五纬昭回夜光明月映璧琼瑰不昱于画贾祸长奢岂若丹书戒谨夙夜稽于古人岂无乌号岂无天球岂无赤刀岂若大训惟德惟义岂若帝训无偏无陂岂若丹书致或怠欲高皇师善惟日不足今皇继统图任旧人凡昔簪履既秉衡钧孜孜赞战战兢兢思恩思义遍告在庭 

　　○嘉禾颂（有序） 

　　洪武二十有八年秋九月壬辰朔庚戌北平永清卫之龙门千有异茎同穗之祥其三干合为一仍三穗者二二穗合为一仍二穗者六是岁大熟今上皇遣使来进群上表贺大祖圣神文武钦明启运俊德成功统大孝高皇帝亲御墨为诗一章以赐今上皇帝其诗道言创业之艰天命之不易除暴禁乱之师抚民致治之畧中言天赐丰登之屡史书垂示之严明堂禋荐之重末示谦冲戒谨之意为善不足之诚大矜下民之惠与民同乐之盛心溢于言表盖不以喜禾为可矜而以为可惧而思以自勉圣不自圣兢兢业业足以垂训于千万年今上皇帝服膺圣训念手泽之存讽诵追惟不能自已乃永乐三年九月朔旦用墓勤于石拓本装治成轴分赐诸王及近臣于是臣缙亦得与赐焉又适有嘉禾之瑞臣缙仰惟日月之光华昭著于天地其溢而上者为庆云为景星为霞五色其下者为璇珠为羙玉为丹砂使人欣慕而宝□者皆日月之余光也古先圣帝明王有日月光华之德其礼乐文章流风遗韵之传若诗书所刻百世之下光景常新犹足以使人欣慕与景星庆云诸福之物同一快覩而况身被其泽目覩其盛鼓舞涵濡其有不发而为华封之祝康衢之谣以自鸣其庆幸之万一乎实人情之所不能自己也拜手稽首而献颂曰洪武乙亥秋谷登朔方龙门嘉禾生三穗二穗交两腾异本同类同敷荣蕋珠金粟隔露凝亲藩锡贡来神京玉匣上有黄云蒸衮衣当曰御彤庭百辟忭嘉陈休征四野欢呼传颂声　帝曰俞哉稽之经旅命归禾凛不矜作诗致戒大丁宁昌言受命畏天明降福穰穰恐弗胜庸锡亲藩锺　圣情亦知玄德由兹弘十年事验　天威灵　圣孝通天推至诚永乐重华信有祯　赐诗日阅心屏营手泽犹存训服膺每御翰墨怀墙羹想当　睿思玉几凭智周八极通杳冥重念稼穑忧农耕暑寒怨咨怜独茕祗愿年登百谷成群臣环列忭且惊百神降鉴来轩盈云霞灼烁飞陶泓鸿章　圣藻驱风霆造化万汇皆流形工巧人为何足穪奎璋烂烂不可名但见东璧余光精刻以端溪紫玉英摹本装以龙鸾续颂锡群臣荷　龙荣天球大训河图并人文至宝奠八弦夜夜虹光烛大清　圣子神孙万亿龄万世黎民歌太平 

　　○白象（有序） 

　　粤稽成周象辂之饬以象礼大夫之笏用象诗穪象秭禹贡言齿革则象之为中国服用久矣交址诸国即唐虞以来南交之地五服五长之所疆理以象为贡岂古昔之常制也与惟我圣明受天明命全复唐虞成周之地迨南交顺附而驯象藩息于辇毂之下者四十余年矣迩者交人作乱圣天子命将征之师行未逾时而白象来献臣按昔周获白鱼而胜殷汉得白麟而定西域唐得白龟而平淮蔡白象之献安南克平之先兆也若彼汉晋魏唐宋九真林邑陀罗文犀之献以为异者以求而得之文皆无其应岂可与今日之盛相挈而拟伦哉臣谨再拜稽首而献诗曰圣人垂衣朝大清四方万国皆来庭考图按籍一疆理田赋贡错稽诸经占城交址古荒服汉唐列郡犹连城自从来季历当否沦入异境谁能惩蠢蠢小丑作威虐清问赤子行天兵感兹白象来入贡执讯获丑斯吉征维南巨兽有驯性视瞻四体多震惊肉豊味异鼻拾芬齿贝侧理雷纹萦时来变化北頳玉隐约有似蛟龙腾智能拒害思报谢驾车服戟由性灵传闻西竺多此物治平之世来南溟黄金罗辔昡晴雪琉璃络索分水晶月光夜寒催立仗露珠下滴摇光星天河浴出云浪涌玉山迤迢空中行杨花暖风吹不起白雨一洗堆银屏乃知和气有充塞地不爱宝呈华英中朝贤俊出济济泽及鸟兽通幽冥鸡鸣犬吠桑柘墨百谷披野云蒸圣情谦撝励宵旴虑及八表多鳏茕圣德万岁白象顾但喜指日南交赤子被圣德万岁万岁歌神明 

　　○瑞应歌辞（二十四篇有序） 

　　臣伏惟圣明大祖圣神文武钦明启运俊德成功统天大孝高皇帝开天辟地之鸿业运合乾坤包涵宇宙钧陶显幽自受命降神渊潜濠梁至在在位七十有一年天人洽合和应大来若所居红光烛天綘衣神人端简致词途中遇疾有紫衣馈食丹师出淮则淮泗水涌渡江而青云随之亲征婺州五色云覆军上下宁国亦然攻鸡笼山有龙盘帽英舟彭蠡至马当有白龙夹舟而上甘露降五纬聚河　流清龙马来廷野蚕成玺草木孕生并带连理嘉禾瑞麦之生见迭至雨晹时若臈雪应期五谷屡丰贤俊登庸下至技术皆可名世谦恭抑畏谨终慎始巍巍蔼蔼不可悉　洪惟圣天子达孝至仁缵承大宝重华日月光前启后瑞应同符益以驺虞神龟醴泉宝盖青鸾白鹤白象黄犀神人呼化日舒长四夷毕来视前益盛而谦恭之诏屡戒饬臣工者甚至尤与大祖同符合辙自生民以来未有盛于日者也臣聀在太史谨备书其事业为永乐歌词二十有二篇荐之郊庙勤之金石颂扬神明永乐无极驺虞出于钓许之神后山献之朝为驺虞献第一树石孝陵求厥跌龙潭山之麓得龟呈第二三门碛下黄河清凡三十有二日为洪河清第三醴泉出神乐观为醴泉涌第四有事于治城观五色云降自天中为庆云垂第五甘露屡降钟山治城草木沾润疑辉灿然为甘露降第六山东野蚕成蠒遗山谷作野蚕第七北京暨四县嘉禾屡坐作嘉禾生第八河南关陇暨四方郡县瑞麦迭见作瑞麦秀第九禋荐上帝有宝盖浮空而至于正阳门入于宫城敕不以宣作宝盖第十有老金羽衣至神乐观大呼万岁者三故复都邑已而忽不见乃知其神人也敕勿以言作神人呼第十一有瑞石呈图日月合璧重轮宛然作瑞石图第十二青鸾下朝天宫作青鸾第十三白鹤祥集以万数作白鹤第十四得白鹿于北京作白鹿第十五占城白象作白象第十六广西以白兔进作白兔第十七南夷屡献灵犀作灵犀第十八蒲芦上有文曰太平或取以献上郄之为本孕文第十九瑞雪应期作瑞雪第二十雨晹时若作雨晹时第二十一登俊登庸第二十二化日舒长作永日第二十三四夷毕来作四夷来第二十四 

　　驺虞 
　　神龟 
　　河清 
　　醴泉 
　　庆云 
　　甘露 
　　野蚕 
　　嘉禾 
　　瑞麦 
　　宝盖 
　　神人呼 
　　青鸾 
　　白鹤 

　　•驺虞 

　　圣德至同天地感驺虞应嘉瑞均许有山曰神后嵩岳之辅高岧嶤荣光紫气彻汉霄瑞霭密密并祥飙洽幽明神骏奔民欢欣月光荡样浮矞云晲视如有白石蹲非熊毛质异威若虓虎何其驯叄旗旦七夕烂渡江来云影灿如玉斯温雪斯温雪斯白白毛滃滃间花黑露漙漙凝石黑率舞明庭感　圣德感　圣德荷　上天永乐祯祥出简编大平万寿万万年 

　　•神龟 

　　瞻孝陵答大清丰碑铭神龟呈都城万姓腾欢声启土苍珉若平窦宂于烁霞流頳有物跧伏恬不惊质玙璠文理斑分方圆昂首穹窿正不偏两月照耀璇玑九宫戴履应星躔虚危夜夜光精连孕元气化亭毒鬼工攒月斧缩肉好中边巧承覆水精结珠漙漙镕铸妙合无瑕瘢吸沆瀸丽重渊绿文水虎垂银烂铅气火龙腾紫氛代毛洗髓翠薄坚水镇厚土寿齐天寿我　神明万万年 

　　•河清 

　　圣道成　圣世平银汉明黄河之流至龙门迸落九土千丈浑惟华勋暨大祖三千年德施漙荣光穴?幕河河献图五色照映氷玊壸昔洪武今永乐袭休祥颂声作河水经天横地洛腾氤氲下缤演旁囷囷潦云云海市青红艳采云纤尘静夹镜空露沙石海亟通离娄下见冯夷宫三旬二日古莫同　圣德至与天地比天也储祥不敢秘瑞应　神明万万世 

　　•醴泉 

　　圣德通玄泽融　圣孝格醴泉溢阐神珍示昭锡使蓐收灏气浮月华桂露琼芳流命素灵勑金精下汲东井输玄冥??斗北斗运璇星苾茀已觉椒兰馨味醇和气芳烈酒醴甘氷玊洁饮者痾痊沉一啜蟾光滴玊甃溢禽下卫覆以翼抃且舞侍朝夕庶类岂知蒙　帝力天遗奇祥示无极颂醴泉荷上天　圣寿征福绵寿域同跻亿万年 

　　•庆云 

　　钟山龙蟠海与江水润通银潢潢织女焕经纬线彩五色天机张天遣荣纡降成匹萧索轮囷耀朝日浮云积翠翻如练缥缈朱丝络金钿非丹霞非紫烟祥光郁郁缤纷纷瑶坛下覆香絪缊乃知和气为庆云良由　圣德通山陵光华旦旦歌虞庭　圣寿天齐亿万龄 

　　•甘露 

　　洪武年中　天子圣养老尊贤崇孝敬　御手调金鼎銮坡赐近臣赓歌洽四国　龙章宝翰尚如新轩輆宝鼎咸陈迹海晏河清在今日永乐重华万国宾继志述事崇明禋亦知孝感由天造歌咏宣章属缙绅甘露降钟山阳丹厓润灵草芳金光玉缜粲朝阳甘露降降治城琳宫满玊砌盈琼林琪树明华星甘露降降自天天孔垂灿五色鲜仁惠膏流通上玄潜灵厌浥敷纷纷饴密甘脂肪白竹苇瀼丽松栢天启神明昭　圣德万岁万岁蒙　圣泽 

　　•野蚕 

　　圣治康垂衣裳教养老重蚕桑野蚕成蠒弥山冈金丸玊果若林妆飞丝白如白云粲五采凝朝矄望中都若方春万岁稽首歌陶钧往掇取去如雨斧远扬载筐筥手挽缲车心口语　圣皇俭德符尧禹祯祥应王道成惟宽征帛缕盈万岁万岁歌太平 

　　•嘉禾 

　　圣治成和气盈岁丰禾生同颖同荣夹两塍十穗九十穗常合迸乃有百穗车箱盈实桴实好浮光晶金坚玊藻粲列星连茎迭叶瑞气蒸五色粲粲甘露凝连畴竞茁耆艾惊诗书所载信有征献于朝庭　天子圣情谦抑稽之经史丹垂光万岁承万岁岁歌太平 

　　•瑞麦 

　　瑞麦秀秀两岐歌汉谣世已稀岂知　圣世名重熙麦秀五岐常见之□萋萋实离离万里黄云覆金粟小家常剩百万斛来牟价贱不论钱瑞麦呈祥先百谷人民育万岁万岁仰　圣明圣明治世敷民福 

　　•宝盖 

　　泰阶平璇极明薇垣列宿垂光精宝盖冉冉来宫城闾阎照耀霞流頳缨络索锵有声从以玉佩和鸾铃黄金拥矗朱冕纮叶叶金弁玄复清五采相宣七宝成正阳鏆闼晨启扃损蠙委羽辙迹盈万神舆卫森霓旗神物降盐赫有征万岁宫中朝大清 

　　•神人呼 

　　神人呼自碧霄羽衣举霓裳飘星冠霞佩金凤翘神人呼震天声海甸腾山岳应万姓歌舞欢都城神人举疾风雨随流星减飞羽倏烁神光照区宇宇咸欢谣灵征同轩尧万岁山呼仰　圣明 

　　•青鸾 

　　琳宫启瑶坛丽绛节朝青鸾至哕哕跄跄威凤仪回翔炫转霏虹霓黛毛翠羽荫桂旗碧天碾出青琉璃缀??二采金明芝抃舞合欢和埙箎随帝来车徐徐度云英甘露濡上帝陡降情所娱感通　圣孝来寰区万世万年垂简书 

　　•白鹤 

　　皓鹤飞青天中澣海淮骖乘鸾车翠凤旗皓鹤舞朝扶桑暮玄圃弄影瑶池玉箫谱月玄精咏玉王?央项丹砂羽白雪千秋万岁见河清万里翱翔狎云月护瑶坛绕翠边行翩翩舞跹跹成群下遶金炉烟灵芝衔出上朝天寿域同跻万万年 

　　◆五言绝 

　　上赐虎顾众彪图 

　　○上赐虎顾众彪图 

　　虎为百兽尊谁敢触其怒惟有父子情一步一回顾 

　　◆五言律 

　　大皇大后挽歌（三首） 

　　○大皇大后挽歌（三首） 

　　姙女?似兴姬国涂山启夏王万方仁覆下奕世壸仪光赤子天空吁玄宫地永藏哀歌随逝水河汉遶天长 
　　翊运符坤厚承天恊睿谋星华光帝座月彩丽神州仙驭蟾宫远祥云凤阙收万方俱失恃挥泪湿清秋 
　　谥册徽音嗣山陵吉兆符圣情昭俭德陶瓦送灵车北地兴王运中山淑庆余仙游广寒殿长照　圣明君 

　　◆七言绝 

　　文华殿侍宴（二首） 
　　红冠白啼鸡 
　　白鸡冠花 

　　○文华殿侍宴（二首） 

　　昨日文华侍宴回中都父老一齐来讴歌尽祝千年寿更说词官总俊才 
　　侍臣自愧庙廊材得奉　召王万寿杯酒灔金波浮日月万方喜气一声回 

　　○红冠白啼鸡 

　　顶上芙蓉不用栽浑身如在雪中来平时何见闲言语一呌千门万户开 

　　○白鸡冠花 

　　鸡冠浑是臙脂染今日如何浅淡妆只为五更贪报晓至今犹带满头霜 

　　◆七言律 

　　武英殿喜雨 
　　宴文华殿时雪方霁宫树皆如玉石刻镂 
　　万寿节 
　　早朝 
　　应制（四首） 
　　春日早朝 
　　恭和御制宗泐韵 
　　蹴踘（二首） 

　　○武英殿喜雨 

　　春殿微微动好风密云将雨下长空鱼龙变化九天阔草木敷荣大地同洙泗夜添三尺水京华日长万年松小臣剩有为霖志一滴天瓢海宇丰 

　　○宴文华殿时雪方霁宫树皆如玉石刻镂 

　　上命取玛瑙盘和以蔗浆且啖且赋万年枝上雪花塞摘下传呼玛瑙盘薇露洒时珠的沥蔗浆凝处玊阑干鹓班左右题诗急鹤驾从容带笑看闻道征西人最若飞书昨夜到金銮 

　　○万寿节 

　　御气排空雉扇开金衣照日近臣来绿囊已进千秋箓黼座还称万寿杯三子吹箫双凤阙羲娥揽辔六龙回侍臣此日承恩泽散作祥风遍八垓 

　　○早朝 

　　紫禁追趋曙色寒景阳锺动漏声残两行银烛通双阙一道朝仪引百官星斗遥临花外落旌旗只在仗中看侍臣欲进阳春曲　圣主恩??采赋转难 

　　○应制（四首） 

　　璚阶玊殿迥无尘　天子临轩策小臣綘蜡珠帘光照曙紫驼银瓮色浮春扶摇九万飞腾异礼乐三千制作新草野书生何以报愿随丹禁丝纶 
　　粉蝶巍峩倚碧天九重阊阖五云边飞龙　天子黄金屋战马将军白玉鞭文苑花开千树锦御沟柳拂万条烟儒生幸际升平世永乐升平万万年 
　　禁乐初传玉漏迟九重门外直多时蓝袍拥日千官会绿柳生风万马嘶露滴铜盘露路近香浮龙衮御烟微书生十载灯窓下今日承恩到凤池 
　　紫金山上玊芙蓉佳气浮空拥六龙天地肇开洪武国星辰旋统大明宫文章才子声名远武畧将军胆气雄行过御桥流水外一泓含玊影玲珑 

　　○春日早朝 

　　金陵自古帝王闉此际风云庆会晨凤阁九重仙仗肃鹏花三月锦城新云开御苑千峯晓气转阳和万斛春安得致身青锁闼愿随冠服侍枫宸 

　　○恭和御制宗泐韵 

　　锦绣山河画素秋梵王宫绕　帝王州九天露下凉如洗百衲云蒸翠似流玉殿锦鸳飞欲下金炉宝篆落还浮诗僧久在红云里岂有涓埃荅　圣猷 

　　○蹴踘（二首） 

　　画袴分行两两纵当场蹴踘位西东上时沧海月初出停处青霄日正中八面四方无定在千回万转又相从亦知从谏如圜者鱼水君臣意气同 
　　制器由来尚象同彩球八面拱当中规圆日月蟠双凤满贮风云载六龙本是无心涵太极却能有物合虚空从知消长由真宰橐钥乾坤一气通 

　　◆文 

　　大明帝典 
　　册立皇后文 
　　立皇后诏 
　　大庖西封事 
　　太平十策 
　　论袁泰奸黜状 
　　论韩国公冤事状 
　　进实录表 
　　谢恩表 
　　伐作贺河清表 
　　贺平交趾表 
　　贺中宫笺 
　　贺东宫笺 

　　○大明帝典　 【洪武戊寅】 

　　惟大明开天辟地正伦复义通幽达明神识睿知用夏变夷啇周汉唐宋罔匹俊于放勋世系绪本颛顼周诸侯国于邪汉大司空浮裔丹徒句容族以显渡江穑于泗　玄淳笃庆　仁祖暨陈后习梦于休灵冠黄舍止索于牟秸糖璇圜苾芗曰食以食药既窹齚兰郁夙震有娠天历戊辰九月丁丑旦天光临焱腾采登众托惊己卯膨不怿　仁祖梦之寺抱拭千金人植璋于膂瑞窹瘳罔疢夕即焱兴夙祗于上下神灵动征止随阴郁有应惟不黩岁甲午梦江东有木天齐日辉帛书　帝翱翔太平羙中华霁岁乙未渡江挻登采石遂取太平恊于梦征止坊日升平舍陈氏诞　懿文陈媪贤梦龙见天云光烂然具盘金□讙曰太子生太子生及降陈胜大拔勍兵戡定建业宥密本基　帝曰咨尔善长文政文忠尔达尔遇春尔愈尔和尔大海尔璟尔惟战惟守毌或轻于戮无彼我皆天民惟天是鉴佥曰疑众降用刘　帝曰天下违于人人敢违天惟天殄矧有众克用威战鄱阳日重轮愈曰以火攻畴曰底哉俞乃言友谅卒死降十万　帝拜手稽首誓于将士曰惟毌杀有戮于一人罪及尔众众拜手稽曰唯命乃定姑苏乃定闽海乃定西蜀縳张士诚致陈友定走横廓降明婴四代而天下大定基曰惟　帝天生独禀全智文臣将臣惟成筭是视雷行电驰罔有发不利惟天授非人力是致帝曰朕罔闻知惟罔倾间以私惟克诚阴阳表里赫有明征非心黄屋拯生民于涂炭收天下于群雄继天出治经纶万邦由一心运量岁郊祀祗祗夔不敢仰视惠鲜小民一夫不获如灼于肌极天所覆罔不率俾　帝曰尔后妃惟居中罔有发于外尔外戚惟畏法毌以亲是恃尔寺人惟给事扫除是司尔将臣惟出则用众襄事则归于第罔以权或昵天休滋至　帝勿休曰朕德罔克臻兹龙据于顶不震不惊五纬聚河流清云绣卿凤衘图龙马来廷赤乌翔白兔见莲并萼木孕文屡丰年甘露降嘉禾秀麦迭然益至于菓蔬　帝勿休曰朕德罔克臻兹惟勿怠是非祥惟灾　帝经文神焕声中律度夙兴夜寐克俭克勤不修宫至不为游畋服御无华声色不迩绝不湎于酒受命五十载惟终始如一惟　懿文开天辟地神识睿知恊于　帝佐命丕图夙播于徽柔辅运臣心翼从惟谦不自庸承天时行克孝恭克俭克勤乃文乃武阴骘于下民惟至仁乃殂落民用诚若丧考妣 

　　○册立　皇后文　 【壬午】 

　　皇帝制曰粤稽古典内治之隆妫汭嫔虞涂山翼夏姬周之盛本自姜任厚德承天彛伦攸叙昔我　皇考太祖高皇帝龙飞启运身致太平亦惟我　皇妣孝慈高皇后坤元合德克相肇基日月光华照临下土化成俗羙有关睢麟此之风淑庆方亨壸仪犹在咨尔徐氏中山武宁王徐达之女为朕正妃内助藩国二十余年朕恭行天讨无内顾之忧济朕艰难同劝开国今寰宇肃清朕登太宝允赖相成成宜正位号今命使奉金册金宝立尔为皇后以奉神灵之统母仪天下表正六宫尔尚远尊古道谨守　高皇后之训夙夜儆戒永保贞吉耿光万年于戏敬之 

　　○立皇后诏 

　　奉天承运皇帝诏曰朕荷天地神灵　祖宗敷佑继承大统华夏肃清稽于古典夏殷周之盛亦资内助以致雍熙朕　皇考太祖高皇帝肇修人纪惇典庸礼臻兹治平薄海内外室家相庆功德兼隆与天同运亦惟朕　皇妣孝慈高皇后效法承天肃雍显相德配　圣神化家为国朕正妃徐氏开国元勋中山武宁王徐达之女达佐朕　皇考咸有一德格于　皇天天惟申命用休君臣笃庆荣裕始终毓兹贞淑嫔于肇封家政攸宁朕恭行天讨无内顾之忧厚德嘉贞姆仪懿范同朕恭勤保兹天命君临尔万姓之上是用于洪武三十五年十一月十三日命使奉金册金宝立徐氏为皇后正位中宫共承宗庙布告天下咸使闻知 

　　○大庖西封事 

　　上论公曰尔试思当今施政所宜直述以闻公退即日具疏遂上　皇帝封事臣伏奉　圣旨朕今命尔义则君臣恩犹父子当知无不言古云尔有嘉猷嘉谋则入告尔后于内尔乃顺之于外曰斯谋斯猷惟我后之德呜呼人臣咸若时惟良显哉臣谓成王于是失言矣历观载籍以来固以进谏之臣为善亦未尝以　纳谏之主为非唐虞君臣更相劝戒更相推让光昭不穷载为盛羙昔人有谮魏征于唐太宗者为其录前后谏章以视起居郎禇遂良虽未必然借令有之亦足垂世臣主同休停婚什碑臣窃谓太宗怒非其怒矣　陛下当曰符尧舜师表百王岂宜不比太宗则非臣之所愿望也臣愿与皋夔比肩不愿与魏征同列则臣之感恩服义悬切以为言者尤愿　陛下毌自狭小诚万世一时也　陛下挺生南服一统华夷功高万古此放勲也得　国之正皆非汉唐宋所及真所谓取天下于郡盗救生民于涂炭　命将出师皆受成筭不假良平不倚信布徐定燕都市不易肆女宠外戚寺人藩镇之患消融底定皆处之有法朕兆不萌矣不迩声色不为游畋既皆远过于汉宋又何谦逊于唐虞惟愿　陛下笃惇信之本右慎独之功登临若对之功益加密不覩不闻之地能无闲虽处深宫之内亦如郊祀之时即前日郊祀之敬继今日存养之功推所以爱臣之心以爱天下推所以待臣之心以待万物喜怒哀乐一听于天理上下四旁一视而同仁以天地为一体以天下为一人令出惟行也不宜于数改刑期于无刑也宁失于不经故令数改则民疑疑则不信刑大繁则民玩玩则不清国初至今将二十载无几时无变之法无一日无过之人　陛下尝教臣云世不绝贤岂亿兆之众果无一贤如古之人而尽皆不才者哉　陛下尝教臣云民不畏死柰何以死惧之良由陛下诚信之有问而用刑之大繁也宜其好善而善不显恶恶而恶日滋者善未必蒙福而恶未必蒙祸也尝闻　陛下震怒锄根剪蔓诛其奸逆矣未闻　诏画褒一大善赏延于世复及其乡尊荣奉　恩始绛如一者也或朝赏而暮戮或忽罪而忽赦施不测之辱则有之矣诚以陛下每多自悔之时辄有无及之叹是非私意使然也存养之功湏臾少加密耳是以有过不及也　陛下天性素严或差于急克伐怨欲臣知　陛下圣性所无也臣见　陛下好观说苑韵府杂书与所谓道德心经者臣窃谓甚非所宜也说苑出于刘向向之学不纯溺于妄诞所取不经且多战国纵横之论坏人心术莫此为甚韵府出元之阴氏鄙猥细儒学孤识陋蝇集一时兔园寒士抄缉秽芜畧无可采　陛下若喜其便于检阅则愿集一二志士儒英臣请得执笔而随其后上泝唐虞夏啇周孔之华奥下及关闽濂洛之佳葩根实精明随事类别以备劝戒刚其无益焚其谬妄勒成一经上接经史岂非　大平制作之一端也欤今又六经残阙而礼记出于汉儒蠢驳尤甚宜及时删改日御　经筵访求审乐之儒大备百王之典作乐书一经以惠万世以承唐虞　尊祀伏羲神农黄帝尧舜禹汤文武皋陶伊尹太公周公稷契夷益传说箕子于大学而孔子则自　天子达于庶人通祀以为先师而以颜曾子思孟子配自闵子以下各祭于其乡而鲁之阙里仍建叔梁纥庙赠以王爵而以颜路曾晢孔鲤配一洗历代之因仍肇起　天朝之文献岂不盛哉若夫　祀天宜复扫地之规　尊祖宜备七庙之制　奉天不宜为筵宴之所□文渊未备夫馆阁之隆大常非俗乐之可肄官妓非人道之所为禁绝娼优俾于变之民不迁于淫巧易制寺阉尊天子之贵不近于刑人执戟　陛墀皆为吉士虎贲趣马悉用俊良虽门户扫除之役命公卿子弟之贤任诸侯王于众职定久任法而加封待臣子于一体示天下之为公除山泽之禁税蠲务镇之征啇木辂朴居而土木之工勿起布垦荒田而四夷之地勿贪释老之壮者驱之俾复于人伦经咒之妄者火之俾绝其欺诳断所谓瑜珈之教禁所谓符式之科绝鬼巫破淫祀省冗官减细县痛惩法外之威刑永革京城之工役流十年而听复杖八十以无加妇女非帷薄不修毌令逮系大臣有过恶当诛不宜加辱治历明时授民作事但伸播植之宜何用建除之谬方向然神事甚无谓孤虚宜忌亦且不经东行西行之论天德月德之云臣料唐虞之历必无此等之文所宜著者日月之行星辰之次仰观俯察事合逆顺七政之齐正此类也元首丛脞则股肱惰而万事皆隳人君不以察为明　帝德罔愆则帝志应而天命用休　人君惟以德为政　陛下拳拳于畏天畏鬼神而所谓畏民者则未至也孳孳于治民治强暴而所以治心者犹未至也且粢盛之洁衣服之齐修举之时仪文之备此畏天畏鬼神之末事也　陛下岂诚以此为足以尽事天事鬼神之道哉簿书之期狱讼之断诏诰之勤钩巨之巧此治民治强暴之支流也岂真以此为足以尽治民治强暴之术哉古云天视自我民视天听自我民听孔子曰听讼吾犹人也必也使无讼乎惟一于敬则心即天祭不必渎而受无咎之福神不必劳而享□无为之治与天地合其德日月合其明四时合其序而鬼神合其吉凶矣近年以来台网不肃果若人言以刑名轻重为能事以问囚多寡为勋劳甚非所以励清要长风采也夫人自救过之不给何暇劾人之过人自以言为讳何能有谏诤之言御史紏弹曾承密旨未闻举善惟曰除奸但闻上有赦宥则必故为执特意谓如此则上恩愈重而不知被赦之人疑上好謏此辈皆市井小人趋媚劬劳之细术　陛下何不肝胆而镜照之哉何尝真有一夫持法固争谓某不当刑某当刑如舜曰杀之三而皋陶曰宥之三哉臣笃知　陛下轻天下之士者皆此辈无以称塞渊里也然谁不愿其父母妻子安荣哉所以谏诤实难祸愆不测人人之罪或谓无私而出人之罪必疑受贿逢迎甚易而或蒙　褒营救甚难而多得祸祸不止于一身刑必延乎亲友谁肯拾父母妻子而批龙鳞犯天怒者哉陛下进人不择于贤否授职不量于重轻建不为君用之法所谓取之尽锱铢置奸朋倚法之条所谓用之如泥沙监生进士经明行修而多困于州县屈于下僚孝廉人材冥蹈瞽趋而或布于　朝省骤历清华稚埋嚚悍之夫闟葺下愚之辈朝捐刀镊暮拥冠裳左弃筐箧右绾组符剔履之贱衮绣巍峩负贩之佣舆马赫奕虽曰立贤无方亦盍忱询有德是故贤者羞为之等列庸人悉习其风流以贪婪苟免为得计以廉洁受刑为饰辞故有无钱工役无盘缠之俚谚胡膀官人没啇量之童谣出于吏部者无贤否之分入于刑部者无枉直之判黜陡无章举错乖方八议之条虚设五刑之律无常天下皆谓　陛下任意喜怒为生杀而不知皆臣下之乏忠良也古者乡邻善恶必记今虽有申明旌善之举而无党庠乡学之规互知之法虽严　训告之方未备序礼讲学必有其地有其时先之以仁义而后之以法制则庶乎磨之有渐而行之有效如影之随势也今也应故事立虚文善恶二字芜秽而莫之顾长幼之民掉臂而不相楫纪纲不立节目无依势使然也臣欲求古人治家之礼睦邻之法若古蓝田吕氏之乡约今义门郑氏之家范布之天下世臣大族率先以劝旌之复之为民表率将见作新于变渐次时雍至于比屋可封不难矣　陛下不可视为迂阔而不切当今之急务也　陛下天资至高合于道微百家神恠诞妄恍惚臣知陛下洞烛之矣然犹不免欲以愚弄天下若所谓以神道设教者臣谓不必然也　一统之舆啚已定矣一时之人心已服矣一切之奸雄已慑矣天无变灾民无患害圣躬康宁　圣子圣孙继继绳绳所谓得真符者矣何必兴师以取宝为名　谕众以神仙为征应谓有所某仙某神孚佐　国家者哉且以传国宝论之潞王从琦已焚之矣屡求屡得真伪莫明假令真有之则区区李斯之书秦政之制何足为宝哉周武之时未有神仙符应书之所载可见也已而古今享国之长未有如周者神仙释老诞嫚恍惚何足稽哉臣观地有盛哀物有盈歉而啇税之征率皆定额是使其或盈也奸黠得以侵欺其歉也良善困于补纳夏税一也而茶椒有粮菓丝有税既税于所产之地又税于所过之津何其夺民之利至于如此之密也且多贫下之家不免抛荒之咎或疾病死丧迯亡弃失今日之土地无前日之生植而今日之征聚有前日之税粮里胥不为呈州县不为理或卖产以供税产去而税存或卖产以供税产去而税存或禆办以当役役重而民困又土田之高下不均而起科之轻重无别或膏腴而税反轻瘠卤而税反重此丈量之际里胥之弊也欲极其困而革其弊莫若行授田均田之法兼行常平义仓之举积之以渐至有九年之食无难者臣愚所谓愿除天下之征啇者此也臣闻仲尼曰王公设险以守其国故小邑必有城隍重门击析以待暴客圣人之所制也而近世狃于宴安隳名城销锋镝禁兵讳武以为　太平一且有不测之虞连郡至望风而靡良平不暇谋贲育不暇鬪武备隳之过也及今修治不直动众但　勑有司以时整茸宽之以岁月守之以里胥额设弓手课之以弓弩兼教民兵习之兵农开武举以收天下之英雄广乡校以延天下之俊义古时多有书院遗基学田旧业贡士有庄义田有族皆宜兴复而广益之夫罪人不孥罚弗及嗣连坐起于秦法孥戮本于伪书今之为善者妻子未必蒙荣有过者里胥必陷其罪唐虞之世四凶之罪止于流窜故殛鲧而相禹禹不以为仇舜不以为嫌况律以人伦为重而有给配妇女之条听之于不义则又何取夫节义哉此化原之所由也孔子曰名不正则言不顺故贾生欲易服色而定官名尚书侍郎内侍也而以加于六乡郎中员外何职也而以名于六属御史词臣所以居宠台阁郡守县令不应回避乡邦同寅恊恭相喝以礼而今内外百司捶楚属官甚于奴隶是到柔懦之徒荡无廉耻之节擎跽曲拳于进退下气怡色而奔趋一为下官肌肤不保甚非所以长孝行励节义也臣以为自今非犯罪恶觧官笞杖之刑勿用催科督厉小有过差蒲鞭示辱亦足劝惩矣臣但知罄竭□哀之欲言固不止此奉　命忖量急于陈献所陈畧无次序亦不暇组织成文冀以将来取誉惟　陛下幸垂鉴焉 

　　○太平十策 

　　臣闻有尧舜三代之君而法尧舜三代之治则超过唐宋而大平千万世者理道之必然也钦惟皇帝陛下德侔天地城尧舜三代之君而今之治尚未及唐宋此臣所以日夜有望于陛下也况臣蒙陛下之恩至深至厚刻骨铭心思所补报是以思当今之急务王政之大端不过十事而已一日参井田均田之法二曰兼封建郡县之制三曰正官民四曰兴礼乐五曰审辅导之官六曰新学校之正七曰省繁冗八曰薄税敛九曰务农十曰讲武谨条陈以献名曰大平十策惟　陛下悯其愚忠少加采览焉一曰参井田均田之法本无难事但以为江南地狭田少不可井治沟洫劳民而不易成且一时动摇令民失业故历代纷纭莫知适从唐太宗固有意矣而无其臣周世宗亦有志矣而无其时则大平万世之法固有待于今日也为今之计参井田均田之法而行之不以拘拘于方里而非劳民动众没沟治途而事事合古也宜令户部会今天下丁口若干田亩若干令民二百丁为一里里同巷过失相规出入相友守望相助疾病相扶持中为堂右有塾左为庠推其父老年高德厚一人处于中堂朝夕告谒而取正焉择有文行一人居于右塾民年八岁者入焉教以洒扫应对礼乐射御书数之文一人居于左庠民年十五者入焉教以诗书礼乐修己治人之方毌敢纵逸每丁受田若干亩庐舍邑居池井畜牧山林蔬菓之地若干亩树艺各随其土之所宜一里之人各治其私田若干亩而共耕公田若干亩山林畜牧之地亦如之民年二十受田老免及身后还田卖买田地则有重刑朝而毕出各事其事暮而毕入习学左庠后为中堂妇人相聚以治女工有地狭人稠土地硗瘠之乡有司资以舟车给其衣食徙之江淮之间闲矌之地孰不欢然以相从哉如此贫富何患其不均词讼何患其不息天下何患不治大平万世理有必然也一先将古人井田均田小宗之法及小学朱子家礼颜氏家训吕氏乡约女教及今义门郑氏家范等书类聚考订刋行天下长幼习读有亲族异产者务要实时同居共爨如有不遵迁于化外二曰兼封建郡县之制夫众建诸侯而少其地此万世不易之论周家以是长久天下之所共知也世儒议论纷纭不足稽考为今之计异姓不可封也惟诸王所封之地宜以一县令主治之一循古者诸侯之制择贤以辅惟世于袭爵其庶子十岁以上者□于水陆都会山川要害□处别封以一县择贤能之人辅之如此则岁有封建不过五六十年之间州县将尽为侯国而天下诸候皆陛下子孙矣岂不万年盘石之固哉一惟　帝子封王王之嫡子袭王爵庶子定封侯九年考其贤者封王次贤者封公其有过降为伯子男封地广狭并同有无子者他国庶子继立务要亲疏昭穆得其至当　一先将古者侯国制度考定成书刋行天下通知先给一本诸王一古人削地之法不可行盖削地益地后致强弱不同三曰正官名今之六部即古之六官而尚书之官本汉朝内臣如尚衣尚宝之类而以为六卿名实不相符矣侍郎之名亦自不通宜改从古四曰兴礼乐一今天下祭祀无乐宜详定颁行天下一古者庶人皆通音乐今天下和平宣令百姓并习音乐一宜令天下访求精晓音律通究礼典者条陈尽图以进一天下生员每间日习礼乐如出榜画图晓示之后无能通晓者或选乐生往教或令自求师如是数年之后今大常乐舞生及教坊司皆可罢斥矣一禁天下胡琴羗笛一应俗乐禁庶人不可作圜社一京城及天下官路宜分为五级广若干步中为　御道高于地若干丈其左官员儒士路一农啇行路一其右工人行路一妇人行路一使四民不收之人无自出焉古人男女异路亦此意也并以栏墙隔之墙高及肩于上印刻禁戒不许参越其士农工啇之人异其衣冠使四民不收之人无容其身士缁布冠鸟纱深衣漆为之骨簪履袜以白皮布任用黑质白缘其常服许戴今之头巾及　大明帽圆领衫丝绦皂靴等生员并同农王啇贾不许农台笠棕草任用上衣稍长下及于膝布裳履袜以布布草任用色以皂工帽以皂皮为之布褶履袜以布布草任用以皂啇台笠以行直领衫履袜白布布草任用以白　五曰审辅导之官夫辅导诸王宜择方正之士以佐王王必敬而礼之朝夕谘访今后凡王府官宜审试之一教世子之法及左右前后之官今皆未备宜先令搜求古法及贾谊之策而行之六曰新学校之政一每县学生员三十人府学百人每岁春秋二季县之儒士试于学试中曰俊士始入县学县设公宴迎榜至其家县官亲送二年各县之生员试于府以八月试中曰选士始入府学莫迎之礼亦如之三年乡试会试殿试如今制始曰进士每岁府学贡十人于国学曰贡士试中县官传榜名至其家府县滥取并有重罚　一开制科取士不用大臣保举余从宋制宜少取数名并赐进士及第前进士及三甲者许应　一宜今天下投进诗书著述官为刋行令福建及各处书坊今国学见在书板文渊阁见在书籍参考有无尽行刋完于　京城及大胜港等处官开书局就于局前立牌刻详书目及纸墨二本令民买贩关津免税每水陆通会州县立书坊一所制度如前一法帖本亦宜求善本类聚刻石一木　七曰省繁冗　一州县地方民户大小不均宜均平之官员繁冗不足为治州县繁要去处止用正官一员首领官一贝僻远去处止用一员若所用得人一人为之有余矣　一各处卷宗长幅大卷常有遗失令后每年一县将簿十二本赴　京用结勘合回县书写案卷其名衙门行移状词等项删去繁文止用小纸勘合一张广狭随文多少务要与簿相等立卷随即粘上于簿岁终六本觧赴　京六本收本处　一后堂设案六只橱六个吏当官前写办文书一置一柜于公厅专收文簿朝则官启之暮则官封之　一如事多未一年而卷簿满者许奏添　一以里长代吏胥禁子一年一更此亦绝奸吏之良法也　一各宜立铸钞库　一伪造钞者滋多刑之不绝宜于钞上置半印勘合流派字号盖一贯一号两贯同号真伪可辩矣　八曰薄税敛一宜令天下钱钞金银谷帛金银使用　一啇贾之利有盈亏都会之地有兴废今税有定额民必受害宜令各处税课随时多少从实征收或令百姓各人户上先行补纳官收税钱至冬均给还之则众轻易举官民俱利百姓无廵拦之困矣　九曰务农　农者天下之本而食者民之天故蓄积多而备先具兵荒岁旱诚不足忧也及　今天下丰岁正宜于天下要害之处每岁积粮若干民乐近输而国受长久之利计之善者也　一每一里设由畯一人以今之者宿为之专一廵察以警勤惰以农桑集要等书教之　一先将农桑集要齐民要术及树艺水利等书类聚考订颁行天下令各家通晓　一义仓之法宜悉讲求即令天下民自建立则虽有水旱不足忧矣　十曰讲武　一宜依唐宋旧制开武库盖郭子仪之徒亦出于是也　一古令通患郡县无城器械不完刍粮不备□贼长□所在风靡　今太平之世正宜于各处州县皆立城池令民冬月修筑就各处立武学　一各处夜则击柝守城各处生员尤当讲兵书习武事文武并用久长之术也　一□器木石草谷宜于武学之后各置仓库每岁成造时时检阅务要坚良　一武举凖科举之制　一国学宜高大其制环之以水春秋教以礼乐冬夏教以诗书早则升堂一揖退而会食各处其所听其自相讲贯学门之内听其自然止禁其戏言戏动无故而出学四时之季一试有不善责今改之一不改降之下等再不改免冠责之三不改加刑焉四不改屏之远方三年而不悔投之四裔终身不齿　一将武经之属考校而使之习武举定式宜参唐宋制　一大将凯还宴于学宫凡武举之子皆令入学可用则受之以职其不才则罢黜之 
　　右十策谨如前万一可采伏望　内降手敕付大臣施行不胜□甚臣复切念前者妄论边谋干渎圣听战兢累日以待斧钺之诛　陛下怜之不已赦其罪戻臣愈感　恩浸入心骨知　陛下既以臣为亲臣矣臣固不敢自同于众人也若此陈献非云报　国以见臣一介愚蒙拳拳之忠耳至于臣之许　国天长地久皆建功立效之时惟　陛下幸垂怜之 

　　○论袁泰奸黜状 

　　臣谨按袁泰本一奸凶素无学术谬登科甲忝辱宪台居无乡曲之誉仕无州县之声获罪刑徒尚遗贿赂侈然自安　陛下洗涤陛迁不思补报一恃奸权肆无忌惮廉耻荡然放僻尤甚槩其大节则不忠疏其细行则无礼罔曲直之是非纵喜怒为轻重法所当宥则深文巧诋必致其辜法所当刑或匿重见轻而缓其狱凡其罔　上之语尽是入人之私私卖恩惠于隐微诈受公平于奏对心毒口甘阳助阴挤伺察渊衷转意簧舌包藏众祸倾巧百端专行已意莫敢谁何每有奏闻恣其改削众庶衔冤官僚畜愧　君恩不得下施舆情不得上达此固天地不容人神共怒者也而况数其鄙猥尤可惭羞久玷清华大兴怨谤面目可憎素乏温和之气语言难状绝无恺悌之辞轻佻肆虐躁怒发狂出秽詈于朝堂视同寅如奴隶微而服食之骄吝传播儿童之笑言贪黩穿窬恬不知耻皆奴辈小人之所不为者臣将悉数其罪然不觉自惭汗下伏望发自　渊衷退人以礼觧其机务投置四夷以称　唐虞之治 

　　○论韩国公冤事状 

　　臣闻君亲无将春秋诛意臣子事嫌于不轨固天下之所共诛幽冥之所同愤者也然于事嫌不轨之中辩析几微之际此祸机之所不测骨肉之所难言者惟　明主能察焉窃见太师李善长与　陛下同一心出万死以得天下为勋臣第一生封公死封王男尚公主亲戚皆被宠荣此人臣之分极矣志愿亦已足矣天下之富贵无以复加矣若谓其自图不轨尚未可知而今谓其欲佐胡惟庸者揆事之理大谬不然矣人情之爱其子必甚于爱其兄弟之子安享万全之富贵者岂肯侥幸万全之富贵哉虽至病狂亦不为矣善长于胡惟庸则侄之亲耳于　陛下则子之亲也岂肯舍其子而从其侄哉使善长佐胡惟庸成事亦不过勋臣第一而已矣太师国公封王而已矣尚主纳妃而已矣岂复有加于今日之富贵者乎具善长岂不知天命之不可幸求取天下于百战而难危也哉当元之季欲为此者何恨莫不身为虀粉世绝宫污仅保守领者几人哉此善长之所熟见也且人之年迈摧颓精神意虑鼓舞倦矣偷安苟容则善长有之曾谓有血气之强暴动惑其中也哉又其子事　陛下托骨肉至亲无纤芥之嫌何得忽有深雠急变大不得已之谋哉凡为此者必有深雠急变大不得已而后父子之间或至挟以求脱祸图全耳未有平居晏然都无形迹而忽起此谋者也此理之所必无也若谓天象告变大臣当灾则杀人以应天象夫岂上天之所欲哉今不幸以失刑而臣恳恻为明之犹愿陛下作戒于将来也天下孰不曰功如李善长又如何哉臣恐四方之解体也且臣至疏贱非不知言出而祸必随之然耻立于　圣明之朝而无谏诤之士始者侧听私室引耳　朝端意谓群臣岂无忠智左右侍近必有为陛下言者公卿大臣必有为　陛下言者台谏御史必有为　陛下言之者臣所以忘其疏贱冀　陛下言者感悟臣甘就鼎镢无所复恨矣 

　　○进实录表 

　　伏以圣人受命启万世之鸿基史氏纂书示百王之大法是□尧舜之事载于典谟文武之政布在方策昭明日月炳耀丹青俾文献之足征实古今之通议矧创业垂统皆在于诒谋而继志述事敢忘于纪载鼎彛有勤　圣哲相承铺张极盛之闳休扬厉无穷之伟续历述前闻之作允为达孝之规钦惟　太祖圣神文武钦明启运俊德成功统天大孝　高皇帝应千年之景运集群圣之大成　天命眷顾之隆起徒步不阶于尺土人心悦服之固未三年已定于　京都龙飞云从而华夏变貊罔不率服日临月照而山川鬼神莫不攸宁有过化存神之妙有绥来动和之应英杰不期而会遐迩不令而从尽收当世之贤才大拯生民于水火群雄归命不戮一夫元主遁荒礼遣其嗣四方幅员之广亘古所无中国先王之典悉复其旧传圣贤道学之统守帝王心法之言罢黜百氏弥纶六经范围化工曲成万物天休兹至而兢业贯乎始终诸福毕臻而谦抑纯乎表里在位之久三十余年升遐之日万方哀悼比于近古邈焉罕俦汉高年不登于中寿光武运仅绍于中兴唐高祖因隋之资宋太祖乘周之业元世祖席累世之威皆未有若斯之盛者也钦惟　孝慈昭宪至仁文德承天顺圣高皇后天生圣善克相肇基侧微德迈于嫔虞开剑功超于胥永恊坤元之吉夙开文定之祥鸣鸠均众子之恩螽斯奄百男之应保合承天之庆简能造化之仁历考古之后妃盖莫盛于周室然挚任诞圣而无辅运之绩邑姜辅运而无诞圣之祥矧皆起于邦君或克成其世绪降及近世皆非等伦若夫同起布衣化家为国调元翊运参机赞谋正位中宫十有五年慈训昭明文德通理家邦承式天下归仁诞育　圣躬万世永赖目古以来未之有也钦惟　皇帝陛下体合乾坤重华日月上天申命卓然中兴焕帝尧之文章缵武王之继述孝事太祖有见而知发兰台记注之书而微以藩邸之副抽金縢石室之秘又考于世家之藏爰当嗣位之初首颁修史之诏臣缙总栽臣某等纂修慎选多士宴锡便蕃即开馆于禁中屡翻阅于几暇以百人之众历期年之久惟务校雠之事实无黼散之能魏巍道冠于百王荡荡功超于千古是知礼乐征伐所自必有训诰之文云霞华卉之生何劳绘画之力仰青天而瞻象纬尚奚罄于名言开玊府而见璠玙惟自庆其希遇困文序次莫抽一辞之赞扬据事直书永示万年之大训谨譔述太祖实录一百八十三卷缮写成一百二十五册谨伏关上进臣缙等无任瞻　天仰　圣惭惧屏营之至谨奉表以闻 

　　○谢恩表 

　　大祖皇帝宝录告成蒙恩赐臣等白金彩弊衣服鞍马加赐筵宴谨奉表称　谢伏以史册光华纪载　圣神之实惠　睿恩锡类诞敷雨露之均恩是知达孝爱其所亲至仁不择所施钦惟　与天同运如日是升至孝为天所相而谓孝莫先于显扬至仁为众所归而谓仁莫大于尊亲爰自　君临大宝之初即下修史之诏兢业万几之暇不忘开卷之勤臣筭缪悠末学承　命惶悚日覩　圣明之事手授传信之编　銮坡螭陛之书无庸黼黻石室之金縢之秘不费讨论但日食大官之膳又时承　异数之褒虽尽力于朞年实无加于毫末者也兹编次成书伏阙上进　恩荣稠迭惭惧交并锡以天闲之驷马颁之内帑之金帛荣及众足其用锦服焜煌照耀都城之耳目华筵沾醉驩腾士庶之榆杨臣缙等省已无劳服膺莫报　圣寿齐天一经行世幸附姓名于不朽仰惟日月之长存 

　　○伐作贺河清表 

　　永乐三年十二月二十九日平阳府报本月十日蒲州河津县黄河水清事干大瑞谨奉表称贺者伏以圣人在上瑞应河清旷古奇逢适当盛世钦惟　天地合德日月同明所以川岳効灵而光昭盛德也臣等居近河滨观兹上瑞九万里从天而降三千年一旦而清云汉昭回神人交庆 

　　○贺平交趾表 

　　圣人得位寰宇同春弘敷济众之深仁克广普天之鸿业华夷一统海岳均安恭惟皇帝陛下德合重华功高神禹万里救民于水火六师致讨于渠魁肃清岭徼之余风光复唐尧之旧境实有同于开天辟地之功启运肇基之盛也臣某职守南□躬逢盛事同欢情于亿兆祝　圣寿于万年 

　　○贺中宫笺 

　　天启圣明政资内助舆图益广臣庶同欢敬惟皇后中宫厚德承天深仁逮下迩以南夷弗靖师出救民肃恭宵旱之勤恊顺含章之羙是以母仪天下宗庙永安天之寿 

　　○贺东宫笺 

　　圣明启运　宝历应期大本奠安普天怀服敬大子东宫　睿资天纵圣学日新迩以南夷干纪边郡靡宁龙楼温清而弼谐虎旅感兴而用命是以救民之功同于创业之盛也臣某等忻逢盛事聀守承宣仰瞻日表之姿敬祝千春之寿 

　　解学士文集之一终 

　　●解学士文集二卷 

　　四言古 
　　五言古 
　　五言绝 
　　五言律 
　　五言排律 
　　七言古 

　　◆四言古 

　　解氏世系歌 

　　○解氏世系歌 

　　明明我祖本于轩辕至周武王二十世传唐侯再世号晋始大 【一作唐侯嫡嗣而晋始大】 庶亦有官食菜于解至今平阳粤余故乡以邑为氏传称解扬曰张曰狐皆显于晋后耻事秦散而多胤代丞相福着以鴈门不仕高汉 【一作耻事】 隐而终焉侍中道彪仆射曰祈子着簿书延年受诗万年将作罪徙炖煌尚书宗明生司隶光监郡詹事生中庶于少子曰胜烜赫继显建武侯封嗣子曰恭太尹 【一作太守】 都尉御史相史涉步征西相史之子及梁邹侯光于 【一作光名】 汉魏武功吏治考绩称最梁邹有子系及结育清声洁已伦贼所毒永宁有诏追赠葬祭济南着族晋史所志征西我系宾客散骑讳澈讳舆龙子舆弟将军式成护军奇之拜侯希石康晋燕师祈仕后秦明晋渎震父子仕燕侈止生镇 【一作震】 震业亢宗高士叔谦事具南史寔生观占尚书才华都俞天嘏济阴应恺慰藻侯北梦康世绩忠鲠周大司空 【一作司空将军】 生琬公琰事具唐史退翁其子讳隐官蕲始寓于此吉本庐陵子禹剌史肃宗之初世乱未靖 【一作此未底定】 同水臻善南山形胜鹧鸪迹符 【一作符岭】 胥宇延庆 【一作毓焉其庆】 禹字德远生干宠材参军武卫兄弟鼎台軿字德舆贞白赐谥进士兼善从美其讳金吾仆射一门皆贵桓桓世隆自西徂东建第营寨 【一作墙墉】 吉阳肇封力走黄巢退不言功子弼皋謩吴加尚书吴唐叔 【一作季】 世家袭 【一作亦衣】 紫朱文粲丽正儒将知兵 【一作南唐治兵】 保身亢宗迓宋之平 【一作及宋理平】 希孟伯轲魁名天圣生安及定吉甫彦圣熙宁进士吉甫参军五子文儒持国尤醇 【一作子五齐芳持国本醇】 千龄千秋必达必文敬之讳夤世精典坟五世辟雍世亦罕同笃于生春漕魁神童进士巽川其字厚甫龙翔天飞纂图序谱庄山上舍忠抗奸权辰峯典教德拟平园竹梧死节光于信史二妙同升人谓有子家君寿考训我奉先拜手陈诗几千万年 【一作讳夤下有曰必达之精】 洪武三十一年戊寅正月望日蕲州公二十世孙缙绅谨书 

　　◆五言古 

　　题吴山伍子胥庙 
　　过曲江张九龄祠 
　　题胡忠简公敕书 
　　谒青阳公祠 
　　题四景画（四首） 
　　墨菊 
　　杏林精舍图　为环州李允诚赋 
　　为康中正书 
　　送刘日升南游庾岭 
　　寄萧公逊 
　　西行寄同乡诸友 
　　南行寄友 

　　○题吴山伍子胥庙 【乙丑】 

　　朝驱下越阪夕饭当吴门停车吊古迹霭霭林烟昏 【一作桑麻村】 青山海上来势若游龙奔星临 【一作分】 斗牛域气与东南吞九折排怒涛壮哉天地根落日见海色长风卷浮云山椒戴遗祠兴废今犹存香残吊木客树古哀清猿我来久沉抱重此英烈魂吁嗟钃镂锋寘尔国士冤峩峩姑苏台荆棘晓露繁深宫麋鹿游此事谁能论因之毛发竖落叶秋纷纷 

　　○过曲江张九龄祠 

　　停舟曲江浒吊古谒遗祠岩岩始兴公遗泽芬在斯堂倾风雨萃碑断苔藓滋芳春奠行旅落日归文狸唐宫甘无事衡鉴良独持弼谐展嘉猷谠论非诡随■〈口雝〉■〈口雝〉朝阳凤粲粲补衮丝侧闻卧病没九庙烟尘飞渔阳突骑来中华混群夷壮哉砥柱功用舍共安危昭陵铁马空仙李祚久移惟闻兰菊存千秋恒若兹我来荐微诚载拜当前墀顾瞻相貌间丰度犹可师武溪何渊渊芙峯亦巍巍只今相业隆孰与前修期临风一长啸山雨来霏霏 

　　○题胡忠简公敕书 

　　渡江炎德衰颠倒由奸桧胡公进谠言直欲扫萧艾居然新州谪名震天壤内恢复事已非能保清静退孝皇眷先臣拔擢起滞废羽仪廊庙间议论犹正大丘园将佚老耿耿丹心在耆朋既凋谢一札重恩赉矫首仰干淳芳輶传异代龙章俨如新字画有余态前修不可作展卷一长喟 

　　○谒青阳公祠 

　　维舟大江浒西登皖城隅遐思浩无际怀古在踟蹰桓桓青阳公忠节隘寰区坚军守兹垒七载枕戈殳上书久不报援绝形势孤全家俱受死取义捐厥躯时去事已往令名天地俱我来拜英姿灵爽犹俨如褒封显幽愤庙食扬休都起敬仰余烈临风发长吁媲美巡与远伟哉皆丈夫 

　　○题四景画（四首） 

　　春阳忽将违红芳坐来 【一作米】 歇山深云木凋流水鸣鸣咽楼观隐空青幽人息环辙望来不可亲未得与世别 
　　夏云敛虚壑 【一作宇】 轻飙散林垧祖息坐幽宇 【一作轩】 曾无尘事缨硙泉响非聒聊且均凡情骐骥甘伏枥饲秣便清泠物情已俱逸樵路无商声 
　　秋山风露寒林莽忽摧落山家乐余暇宾客时剥啄开门扫败叶隔屋供醴酪忘情系城府野兴转淳村白云淡无心红树相罗络山僧亦忘机逍遥俯虚壑此景良已佳何用翔寥廓 
　　冬岭森瑶林积雪缟绝壁天飞失孤鸟万镜喧一 【一作俱】 寂何物行路入旅骑犹历历天高人事异长途未遑息独有高居月纶巾坐方适幽观失欢喜感遇相劳逸孤舟尽日横桂楫空倚石立待东方曒 【一作暇】 迢思无极 

　　○墨菊 【丙寅】 

　　春苗茁芳露贞脆无异姿濯渥等鲜研猗猗竞华滋秋风飒然至殒落纷蓬茨独兹异众草烈士当艰危佳色不为艳贞心常自持禀性夙已定造化无容私 

　　○杏林精舍图　为环州李允诚赋 

　　岐黄去我久世情恒忌医所以卢扁俦韬光隐蓬茨伟伟东　公著述无瑕疵游将有知已千载能求师庐陵市阛阓同姓业在兹翩翩去炎热寂寞山水涯再传志隐逸湖海自游嬉环州结精舍种杏成阴翳开花二三月遶天红雨垂勃如赪霞烂郁若云离披朱实破绿叶金凡坠春泥未有驯虎异林密众鸟栖鸟喧景益静坐起无愁思疾有不讳老问药施与之岁久功益茂孚信理不疑悠然顺造物自咏精舍诗采椽无梦寐藻梲非所宜咏茆试加剪环堵平涂泥户牖洞虚敞轩楹直无欹此居诚豁达足与明轩岐我家文水上爽垲颇自怡倦游二十载会有归来时医书亦通晓杏树阴成帷斯民跻仁寿皞皞同雍熙环州许来往共享黄发期 

　　○为康中正书 

　　怀君属秋夜散步咏凉天山空松子落幽人应未眠露滴梧叶鸣风飘桂花发中有学仙侣吹箫弄山月中正求书匆匆无暇有此佳纸而笔不称意为写真行草数字用笔傲让连属大槩如此其备则求之古人可也永乐丁亥十一月初八日缙绅书 

　　○送刘日升南游庾岭 

　　枫落字江云霜清寒夜月飘飘刘真长挥手捐佩玦鸿瑶箧中书久作红炉雪近别心已遥遐思几时辍明明空前镜照见丝与发子行勿迟留出门志已豁人心不如镜对面异燕越佩玦无用捐赠以双巨阙 

　　○寄萧公逊 

　　贵人难得意赏我在湏臾莫以心如玉探他明月珠昔称夭桃子今为青市徒鸱鸮悲东国麋鹿泣姑苏请看鸱夷子扁舟泛五湖 

　　○西行寄同乡诸友 

　　昔与六七友颉颃丽江乡上泝濂与洛下挞班与扬齐声逞逸翮万里云中翔都喻冀稷契熙皞窥虞唐未重闾里选誓作邦家光荣名各忝窃进退齐　昂周子最英特雄剑白有芒春秋六经学明月抱文章上下数千载历历陈兴亡刘君事高节友谊金玊相轻财好结客慷慨非猖狂落落遂寡合悲风激清霜于中独少者江夏真无双总角贯经史下笔神扬扬错落粲星斗翻腾倒湖江典章夙所习不愧琼与香风波荡萍梗各在天一方十年屡屈指会晤不可常死生遂契阔悲痛切中肠缅怀鬻熊后喧嘲孤凤凰饮啄既孔时嗈嗈出扶桑安定得吾弟接翅迎朝阳我行忽万里飘飘在河湟严亲且百岁慈母事未襄仰天指日哭泪若东海洋鸡鸣引霜角差逐奴辈行积雪照夜白羁孤转凄凉侏禽迩羌羯被服马与羊平波漉如赭鸟鼠凌苍苍人掘得鼠者此鸟悲彷徨神哉此恠异稽首夏禹王禹功遍安丰 【一作遍九有】 此土功最详我欲事著述有笔如长杠鬼神或呵护金石犹铿锵秋成买宝笈持以献吾皇 

　　○南行寄友 

　　结发事明主摛文翔凤池载笔侍帏幄衣绣当前墀煌煌沐　恩眷省觐归庭闱十年遭运否河陇孤栖迟东还未展翮一麾复南驰时来过乡郡访旧同遨嬉留连接欢宴不忍暂相违稚子知我去窹寐牵裳衣小妾中夜泣为言归何时丈夫四方志离别何足悲今逢天子圣底定如京圻多才实济济中外罗星棊治效日熙皞斯民信无为自当安蹇拙守此年合奇圣恩许谢事乐矣不复疑壸觞集群彦迟我从南归 

　　◆五言绝 

　　缙五六岁时长者戏之曰小儿何所爱应声作诗四首 
　　早朝 
　　赠西平侯沐英 
　　简胡学士光大二首 
　　谪西竹 
　　题王俊卿寿星 
　　白头翁图 
　　寄王恒斋 
　　寄刘日升 
　　寄渔旌野客 
　　赠写真刘士荣三首 
　　送西昌欧阳永清韶州训导 
　　题清沂书隐 
　　柬李仲侃客蜀忘归 
　　题画 
　　莺声 
　　题棠雀图 
　　胡马图 
　　题鴈 
　　芙蓉 
　　兰 
　　竹（四首） 
　　鲥鱼 
　　送人 

　　○缙五六岁时长者戏之曰小儿何所爱应声作诗四首 

　　小儿何所爱爱者芝兰室更欲附飞龙上天看红日 

　　又 

　　人道日在天我道日在心不省鸡鸣时泠然钟磬音 

　　又 

　　圣人有六经天地有日月日月万古存六经终不灭 

　　又 

　　小儿何所梦夜梦笔生花花根在何处丹府是吾家 

　　【余未能言时颇知人教指梦五色笔笔上有花花如菡旧者当五六岁来遂盛有作未甚能书往往忘不复记此由从祖渊静先生戏命赋成诗颇传颂不欲弃置因识于此聦明不及于前时道德日负于初心益见韩子之言为信然缙绅书】 
　　【附录　公孩童时父母恐劳心力戒作诗公领诺一日毋扫地那移鸡罩公见之遂口古曰凈扫堂前地轻那罩内鸡毋曰着你休吟如何又吟分明只说话又道我吟诗洪武中　　上遇雨　上问卿衣湿否对曰未湿上笑曰解卿言无实如何不湿衣公遂对曰前有明君在后有太阳随一日时雨降族祖渊静问曰此雨值价多少公对曰墙上三板湿地下一犁深问儿多少价遍野是黄金公若此甚多不能载载其一二以着公少时神异云】 

　　○早朝 

　　骢马五更寒披衣上绣鞍东华天未晓明月满阑干 

　　○赠西平侯沐英 

　　彩凤有遗雏喤喤泣载途　神龙亲哺育跃马赞皇图 

　　○简胡学士光大二首 

　　圣主开东阁群贤已满朝早骖孤凤尾侧目望云霄 

　　又 

　　青云坊下路万里此分襟俟有传书鴈相期弋上林 

　　○谪西竹 

　　作吏谋全拙从军事亦非乡心秋塞鴈尽日向南飞 

　　○题王俊卿寿星 

　　宝笈龙悬杖琪英绣绂麋德星槐树里长照万年枝 

　　○白头翁图 

　　倦飞甘白首竹实正穰穰不敢先尝食睥睨待凤凰 

　　○寄王恒斋 

　　先生天下士野客献龙头南极星如月河洲不可留 

　　○寄刘日升 

　　西河四千里暂去忆重回多种林园杏花时共举杯 

　　○寄渔旌野客 

　　最忆罗昭谏超然乐箪瓢归来万里道细细问渔樵 

　　○赠写真刘士荣三首 

　　仆也惭瓌伟丹青莱尔传皇风清蓟北有待画凌烟 

　　又 

　　积阴连十日定有上江风千里难为别因君羡去鸿 

　　又 

　　春尽故乡来秋深别我归宦情斜日薄犹自念庭闱 

　　○送西昌欧阳永清韶州训导 

　　献策黄金阙之官岭外州送君离恨少江水共悠悠 

　　○题清沂书隐 

　　清沂河上路芳草东西渡时有读书声云山自朝暮 

　　○柬李仲侃客蜀忘归 

　　寄语君严父乌江锦似花故园如此好安得不归家 

　　○题画 

　　溪船荡悠悠溪翁时相语何事溪上鸥向空忽飞去 

　　○莺声 

　　惊觉蘧蘧梦频闻恰恰啼只疑窓纸外却在柳阴西 

　　○题棠雀图 

　　秋实正离离差池未欲飞朝阳鸣凤起还向上林 

　　○胡马图 

　　破衲自风沙兼天压雪花草间狐兔尽归去　帝王家 

　　○题鴈 

　　昔与鴈同归今来鴈此飞殷勤嘱鴈过来往莫相违 

　　○芙蓉 

　　木末有芙蓉宛在水中沚若向春风开无人看桃李 

　　○兰 

　　幽兰不避春难为兰上雪纫佩焉敢多留根待风月 

　　○竹（四首） 

　　此君心事好不与众争荣秪许凉风至时闻玊佩声 

　　又 

　　渭水自悠悠年华春复秋竹林空翠影长伴月光浮 

　　又 

　　春雨蛟龙变不妨苔藓侵苍苍孤直者空洞本无心 

　　又 

　　王屋住来久篔筜最惬情水霜知晚节风雨耐寒声 

　　○鲥鱼 

　　记得长淮上金笼进御时秪今无贡献终日献涟漪 

　　○送人 

　　落日照大堤花间闻马嘶城头鼓角起相送午门西 

　　◆五言律 

　　回京 
　　赠东平侯韩勋之云南 
　　七里庄为李士鼎题 
　　题凤凰台 
　　听雪轩 
　　寄友（四首） 
　　寄胡光大（三首） 
　　寄宋子环 
　　发龙江（二首） 
　　采石 
　　东西二梁山 
　　荻港 
　　拏咤石 
　　李杨河 
　　小姑山 
　　彭泽 
　　庐山 
　　过生米市 
　　赠人 
　　清江晚眺 

　　○回京 

　　圣恩宽逐客万里听归来未上凌烟开先登望海台水围翠浪拥湖拓碧天开目断云飞处终身愧老莱 

　　○赠东平侯韩勋之云南 

　　青春二十余文武竟谁如手揭千钧鼎胸蟠万卷书誓心依日月尽力剪羌胡称尔封侯贵云台有画图 

　　○七里庄为李士鼎题 

　　七里幽居好江深钓艇闲石侨流水碧啼鸟落花班载酒寻春去哦诗涉月还陶然天地外万事不相关 

　　○题凤凰台 

　　久游龙虎国每上凤凰台一水浮衣带三山落酒杯东南形胜在远近画图开有感风云会从天五马来 

　　○听雪轩 

　　虚檐迸玊鸣入夜转分明风响不相似雨声无此清倚宪情不卷拨火耳湏倾想是梅花落梅花落更轻 

　　○寄友（四首） 

　　一自登天府声名举国传凤池皆缩首禁死尽推贤威凤青云上祥麟白日边上林人共喜几度锦衣还 

　　又 

　　风高楚天碧秋醉凤凰池京国三年客扁舟归独运满倾桑落酒折尽柱花枝政尔相思处逢君又别离 

　　又 

　　鹤发重华簪都门酒共斟家传三世学橐有二疏金圣主恩如海故山云满林承家贤子在相朂嗣徽音 

　　又 

　　久淹词馆寓新捧玺书还白发临漳水青云动楚山文称一道重政静百司闲后有湖南骑因之解别颜 

　　○寄胡光大（三首） 

　　前日及柴扉行休颇自怡问人别后事得尔寄来诗处世的如梦劳生能几时氷霜惟自洁穷达任何如 

　　又 

　　上蔡音书近高谈复论文六经悬白昼千载信浮云汉简何多凿秦坑亦合焚操觚任缓顂安得见华勋 

　　又 

　　斯文天所赋吾道晚初成闲若陶元亮狂为祢正平登高天已旷对月镜逾清坐到晨锺发寂寥三四星 

　　○寄宋子环 

　　圣恩宽逐客不遣过轮台谈笑潼关去云霞仙掌开故乡深念汝远道竟能来明日相思处高秋鸿鴈回 

　　○发龙江（二首） 

　　龙江候明发恋阙倍思亲风急回征鴈舟行别故人望中知里闬梦想听韶钧后夜多遥念风生淮水滨 

　　又 

　　仲氏同吾去伯兄还帝城重来应有日此别不胜情一二帆樯去双双鸥鹭迎到家无限好桑梓尽经行 

　　○采石 

　　采石矶过头浩歌歌北风英雄争战处今古有无中李白犹青塜桓温失故封五通遗庙在陈氏拜郊宫 

　　○东西二梁山 

　　舟行过绝壁望望似蓬瀛乱石差差下闲花丹冉生潮痕当日浅风浪一时平自昔当空立湏应作外城 

　　○荻港 

　　长江天设险成败百年中荻港鸣锣退天骄杀气雄三军犹未战两岸一时空万古奸臣祸谁云历数终 

　　○拏咤石 

　　巨石水中流巑岏水面浮端然劳砥柱恍若隔瀛洲风雨波涛险鱼龙窟宅幽江湖多胖迹来往一凝眸 

　　○李杨河 

　　自入李杨河青山两岸多马当峯夹险龙渡峡流梭突兀一拳石奔腾万顷波今朝逢小至击楫大风歌 

　　○小姑山 

　　海门第一关巨石水中间阴雨蛟龙出天晴鹳鹤还一川浮玊笋两岸见青山亦有摩崖宇苍苔点点班 

　　○彭泽 

　　青山围一县隐隐见人家乱石江边出孤帆带日斜翠添官舍柳香泛驿楼花不见陶彭泽湓城起暮鸦 

　　○庐山 

　　扁舟过彭蠡远远见匡山巨石危将堕阴云去复还平铺三百里高出九霄间久在风尘际览观心自闲 

　　○过生米市 

　　旧日闻生米如今属旧游仙人传有术我辈见无由枫□长洲晚仙茆旧宅秋平明闻磬响楼观在山楸 

　　○赠人 

　　汝父匆匆别心知去路长谁怜吾独往汝复鴈随阳泪洒惊秋叶登楼望故乡天怜归及早犹得拜高堂 

　　○清江晚眺 

　　清江临望处一一见乡山玊笥浮云去金川夕照残维舟访旧隐飞鸟倦初还归到仁山下渔樵日日闲 

　　◆五言排律 

　　过安庆谒青阳祠 
　　思亲堂 

　　○过安庆谒青阳祠 

　　旧日闻余阙连年过故封江声长不改山色更无穷庙貌空陈迹凄凉近学宫鹰鹯虽逐凤豺虎竟从龙忠义声名着奸雄事业空遗民思旧德后代慕遗踪尚有云仍在萧萧多老翁 

　　○思亲堂 

　　江右多名邑延陵着李思仙家传寿考宦谱益华滋陡岵劳行役云山属望依发身异杨显历代废戎机云路丹心烱迥堂白发稀岂渐毛义檄惟恋老莱衣释??曷看将近怀章足可知昼游衣锦日晨省及门时兰玉清风穆椿萱淑景迟南陔宜度曲既醉可言时举酒调珍膳安居奉履綦年年孺琴瑟岁岁乐埙箎积善臻遐庆苍旻不尔私 

　　◆七言古 

　　解氏源流歌 
　　题文山上巳诗后 
　　送曾仲浚归任海州 
　　庐陵城西玊虚观 
　　泰和普阁寺壁颜辉画 
　　贑州寿量寺中兴修造碑诗 
　　句容县茅山观东白道官能文章且长于诗无以为寿集杜子美诗二十句赠 
　　吉水三峯嵓真寺重修法堂诗 
　　题贑州徐生扇诗 
　　素扇命题 
　　寿星歌 
　　题寿星 
　　将进酒 
　　题卧龙图 
　　寄族中诸昆弟 
　　草书歌 
　　与胡郭二驸马奉天门和韵 
　　草书歌 
　　草书歌 
　　友恭堂歌 
　　琴清轩 
　　笔妙轩 
　　揽秀轩 
　　行路难 
　　采石吊李翰林 
　　中秋不见月 
　　月中丹桂歌 
　　霁月楼 
　　元日作 
　　求志山房歌 
　　送赵哲赴举 
　　梦仙歌 
　　听琴歌 
　　题山水 
　　白鹤图歌 
　　题松竹二鹤图 
　　庐山揽秀歌 
　　题黄仲简所藏巙平章石刻帖后 
　　送周同知考满之京作朝天歌 
　　送许志北游 
　　送刘孟雍之官清漳 
　　送如先 
　　送萧持高 
　　严进士昼游归乡有新婚之燕作此以期之胪传 
　　赠笔工刘节文 
　　寄萧时徽兄弟 
　　寄黄守一 
　　为李君士鼎赋南楼歌 
　　为姻君士鼎赋赏灵芝歌 
　　蓝氏如涧堂歌 
　　赠写真萧士信 
　　赠友人 
　　送陈孟旦 
　　送友人兄弟蒙恩侑还乡 
　　赋得字水成文送子鲁 
　　贵妃妙舞图 
　　桃源图为李志题 
　　题钱舜举折桂枝 
　　题梅 
　　题山水障 
　　枯木竹石 
　　题竹 
　　扇中竹树 
　　西川四景 
　　题所翁龙 
　　题牧溪虎 
　　题马 
　　过鄱阳湖 
　　长安别邹生 
　　西行示侄祯期还家 
　　送友人起服之京 
　　西行寄甥文莹 
　　寄胡敬方 
　　庐氏秋夜赋寄王院判 
　　寄新野袁上舍 
　　寄浪田锺鸿飞 
　　寄李时秀才 
　　謌鉴命相士铁崖诗 
　　段炳文四十有子歌以庆之 
　　再赠 
　　正月十五夜有感 
　　夜窓吟 
　　将进酒 
　　长歌行 
　　踏青行 
　　题雪景送萧典簿邦见还庐陵 
　　送萧检讨引高南归 
　　送刘希夔丁忧还乡 
　　送徐其 
　　送友人再入蜀 
　　送杨教授之邵武 
　　赠友人韩太守省亲还安豊 
　　望潜山歌 
　　池口阻风 
　　繁昌阻风 
　　白扇歌 
　　答胡学士光大 
　　过苍梧峡 
　　题扇（二首） 
　　纸 
　　笔 
　　墨 
　　砚 
　　水滴 
　　题泰和普觉寺壁上画水 
　　寄周吉士 
　　赵子昂梅竹图 
　　题王家节妇图 
　　东湖览胜 
　　送袁士梅之武昌 
　　送太尹郭子成之房县 
　　送伴读黄体方之汴梁 
　　送黄希永给事归 
　　吴山书院诗 
　　葵轩　 
　　双栢轩 
　　揽秀楼　 
　　鸣琴亭 
　　拙存斋 
　　题恒斋卷 
　　刘于京行乐卷 
　　龙山李氏行乐卷 
　　题琴歌 
　　万竿烟雨图诗 
　　胡马出猎图 
　　龙门行乐图 
　　松下有老人携童子抱琴 
　　春辉堂 
　　春萱堂 
　　云林书屋 
　　题于子通聚禽图 
　　戏笔买鱼歌 
　　筠窓读易 
　　题百子图 
　　挽辞 
　　怨歌行 
　　少年行 
　　赠萧士信 
　　桂林歌 
　　忧患中赠友人之子入觐 
　　春来曲 
　　吉水清潭集虚观诗 
　　吉文水西重修崇仙观辞 
　　寄希颜张先生诗 

　　○解氏源流歌 【丁卯载亲笔族谱】 

　　鴈门叔谦楚梁显元城之居琬公琰安史之乱迁庐陵隐退翁子禹德远干宏材生軿德舆从美蒹善同水居监世隆家 【一作营】 寨吉阳生弼皋谟迨事唐文粲丽正子希言解氏门祖朝元坊 【一作其子翔衢迁北坊】 希孟轲母曾氏是曰希言同父弟 【一作异母弟】 仁宗嘉佑徙鉴湖笃生参军安吉甫世维持国出冑监千龄庆迈亦接武承事必达夤敬之生春讳谷生登仕登仕兄弟有四人次子梦斗昭子字 【一作次四庄出昭字子】 昭子庄山二嗣贤 【一作庄山二子皆剏试】 应辰是兄应申弟辰峯浩轩学者师 【一作众所师】 辰叟叟是其字子元真我竹梧号子苍存我苍林老子文先我及子期立我则参亦其号时我子雨称时雨五兄弟者皆闻道浩轩有子观与蒙观我求我名蟾宫于上子修其本字蒙曰仲正观伯中八人真我登高第成我最季泰季通一源万派流汪洋一木万条阴蔽芾庐陵至是十一世万世子孙宜善继 

　　○题文山上巳诗后 

　　崖山云寒海舟覆六载孤臣老燕狱东风杜宇三月三五陵望断春芜绿墨花皇皇五十六写出江南愁万斛当时下笔眼如虎日落天低么神哭扬帆昔走仪真船手持鳌柱擎南天间关岭海血洒檄回首家国随飞烟六宫粉黛黄埃里汉火无光吹不起全躯肯学禇渊生嚼舌甘为杲卿死蓟门草碧春凄凄高官不换西山薇哀吟一曲肝肠裂劲气万丈蛟龙飞当年恨杀葛岭贼恨不刳心食其肉堂堂忠义行宇宙白日青天照遗墨落花寒食风雨时展卷如对龙虎姿再拜酬公金屈巵有酒不读兰亭诗 

　　○送曾仲浚归任海州 

　　吉州属邑雄西昌龙河武姥青玊光霸先城头雾气紫山谷祠下洪流泷黄头将军击妖贼万鼓天声响桥侧至今父老传诵之忠义名邦字深勒曾君世系出西昌初来吏部神扬扬三年佐郡压青衮九载相逢归故乡我服衰麻世所哀君今衣绣世所荣哀荣共在故乡好明日分襟无限情 

　　○庐陵城西玊虚观 

　　庐陵城西有黄坛五岳秀拔当天关黄君昔年此炼丹瑞雾倏灿霞采殷龙光腾腾霄汉间井水玊液温可飡丹成白日游区寰陡降佩玊声珊珊余光下烛凝可拔星冠云集振鹭班栋宇金壁垂云烂视厘祈祥夷险艰福庆大来若河山稽首上帝不违颜五风十雨如循环 

　　○泰和普阁寺壁颜辉画 

　　涂生少与鬼神遇家在吾乡社山住踏破山河画得名颜辉服役从之屡清贫四壁自辉手旋题粉垔分新旧匣移好事为汝留百年风雨人间寿泗州一盂卷沧海娉婷妖孽颜如灰水平咄嗟具汤水运持万斛青莲开胡奴金童发拳曲鼗鼓声喧呌万回玊环堆瓌不能扶天台惠林游国都扙头三国几英杰识者当时知有无忽从殿角见彪虎仓皇悔不弯弓弩走过盘拿值一龙前额披鳞咸争武两禅痴坐殊不惊松阴露滴秋冥冥寒山拾得笑何事老佛垂发东南行定光亦向长汀去千年狝猴作人语征也光华照末来胡邹那得相宾主光中兵甲血相溅石勒诸儿眼如鼠括囊笑杀万缘空酰鸡起灭何匆匆男儿一身佩宇宙后万亿刼应相逢神交语了未可终金鸡飞出扶桑红静庵道人正结夏赤脚拟踏崚嶒峯邀我题诗畣明月如此风流何远公古来梦幻当相续天地茫茫有形梏生事不岂随眼前世间何事非蕉鹿跨牛庵前芳草绿直上青天放黄犊机锋禁署腾玊霄风流太史黄山谷 

　　○贑州寿量寺中兴修造碑诗 

　　空同之山高嶙峋章贡二水城夹闉欝孤台前气氛氲异人感化通明昏庐氏花果真祗园珠林静镇廛市喧一弹指顷五百载苦行持立志孔仁度超刼灰敢呌阍精神有格回天钧缁衣寂寂乐复臻屹立砥柱洪河津金铺哭闼眩锦新庶士趋拱来如云祝仰圣世宗华勋万岁日月同朝曛万岁表揭太史铭 

　　○句容县茅山观东白道官能文章且长于诗无以为寿集杜子美诗二十句赠 

　　氷壶玊衡悬清秋神仙中人不易得往时文采动人主自恠一日声辉赫忆昨逍遥供奉班风雨不动安如山词源倒流三峡水时闻杂佩声珊珊先生早赋归去来鲸鱼跋浪沧溟开致身福地何萧爽石田茅屋荒苍苔绣衣春当霄汉立云近蓬莱常五色池上于今有凤毛秋水为神玊为骨百花潭水即沧浪星宫之君醉琼浆西望瑶池降王毋南极老人应寿昌 

　　○吉水三峯嵓真寺重修法堂诗 

　　嵓真之峯青插天中有佛手盘之圆佳花美竹秀以娟艳艳嵓窟开金莲大雄楼殿虬龙骞禅伯歌笑云里眠昔年曾此书石镌当时宾客何骈阗即今一十有七年梵宇咸备施周垣矧有余力及福田离相兴国危复存两贤高谊古所敦仁爱吾儒将赧然天龙守护鬼物跧坐看沧海思绵绵 

　　○题贑州徐生扇诗　 【戊辰】 

　　虎头城中十万家家家种得冬青树叶叶凉生五彩云看云直过江东去江东徐生真可人相逢忽若平生亲齐纨照落崆峒月赵酒醉觉南溟春扁舟远过维扬去三川浪拍银沙渚夜半凉风吹水衣顷刻湘云化龙虎徐生知汝一心凉贮看苍生待霖雨 

　　○素扇命题 

　　纸竹修成白似雪湏比银蟾光皎洁任君展放又收来覆覆翻翻重折迭举摇飘飘起清风能解三伏炎暑热玊堂学士也曾悬公侯常带朝金阙自从分别在人间每岁相逢五六月榴花喷火正当时梧桐叶落方纔歇 

　　○寿星歌 

　　红云昼绕金银阙楼观重重高日月人间未食 【一作荐】 瑶海梅灵颷已送燕山雪风吹　背秋色深庞眉皎首坐松阴名香一炷祝高厚八荒寿或同人心汉庭鸠杖劳君赐白水 【一作石】 水满自 【一作任】 煎煮道成合得再相逢天土蓬壸作宾主 

　　○题寿星 

　　玊堂燕寝眠紫云梦谒蓬莱东海君手招太白搴若木身骑箕尾跨南辰是时秋分日在丙南极老人坐真境精神散作白银光烟雾葱茏出东井萧萧两鬂明如雪笑我青年恶华发手持绿玊当我前度我长生九还诀朝来旭日开瞳眬按图忽见白头翁不知宇宙几甲子丹光满面生潮红长松团空结深绿芝草琅琅满空谷一泓清沼活灵龟数尺阶除伏驯鹿滔滔逝水催时改碧桃花发春长在请君细和白云谣小住崆峒八十载 

　　○将进酒 

　　故人千攀金屈巵进酒与君君莫辞仲子不援同产服孟公肯顾尚书期当歌感激风相结吴姬楚苎莫停舞黄河东走不复回白日经天岂能驻田文昔日甞经过朝酣暮乐艳绮罗高台已倾曲池废秪今谁听雍门歌我有一曲侧君耳世事悠悠只如此子云浪作投阁人贾生空吊湘江水春风南园花满枝莫待秋风摇落时东山啸起徒为耳来时莫负高阳池 

　　○题卧龙图 

　　百二山河龙彩　汉家蒿莱满宫阙中山帝子绝世贤散尽旌旗计成拙苍皇落日南阳低抱膝穷檐闻马嘶阴阴桑树转疏影何意忽感王孙知曹瞒欺孤如蜮鬼岂料君臣得鱼水三回鞭辔入柴扉主宾颜色皆英伟开心见诚两不疑指掌经纶见尚迟华容空令一兔走荣水徒惭六出奇堂堂云长悲若救区区陆子能深计相国空怀十倍才孙曹弱主皆为帝王双血寒铁夔鍪张邰梦衔金仆姑皇天竟夭中流柱江水空流八阵图云龙风虎护储胥白日高悬照肝胆徒今忠奋贯乾坤每读饮人动凄惨 

　　○寄族中诸昆弟 

　　自从到此忽三月每日扬鞭历城阙花骢蹴踏御苑尘南风处处飘香屑天阙黄云身世高亲舍白云情更切诸兄飘然绝世姿每念情亲思激烈江湖千里多风沙恨不日日见颜色都门柳色长青青上林莺声如有情长淮万古去不尽钟山朝日摩青冥又闻征鸿呌河渚双双紫燕鸣鵰楹纵观万物皆得所感我踯躅心未平乡人前日西江来欢呼倒徒争相迎家书一字千黄金何得许久无丁宁梦寐常思诵堂棣觉来不忍歌鹡鸰吾宗之盛闻自昔未有遗子金满籯抱玄白首不足怨况乃八世当莫京干将莫邪世不识屠龙斩虎人始惊丈夫落落事高洁苍蝇贝锦徒营营生逢尧舜难自弃况有门户凭谁撑古云学所以干禄但将无忝尔所生天生富贵时自来岂肯逐逐为纵横况闻进锐者退速人有高才湏检束但能鞭辟近里来左右逢原无不足古云兄弟真天伦怡怡勿以疏间亲千金万户皆外物岂以外物伤天真千流万派同一源千葩万卉同一根如何同气有乖剌致使天下夸雷陈兴言及此靡有他毋以彼此殊其心芝兰玊树遶庭砌我今惭媿临风前铿金戞玊闻钧天诸兄历落俱群仙明珠孕蚌发光彩瑜瑾在璞晴生烟信知囊括自无咎肥遯可以栖林泉高歌击壤天地宽仰事俯育俱陶然简夫轩轩气盖世飘飘直有凌霄志银河万斛洗胸中日解千牛刃方试思别展转不得寐零露瀼瀼鹤初唳同辈诸弟赖琢磨要使家声无废坠乘风翩然好下来素书先遣征鸿至最念从兄及朝弟自从生长无遗戾临池弦诵喜忘飡清夜高谈不知寐江南江北万重山今年去年别时汨在家长日思登天到此何由能缩地康宁足可齐中郎好与荣也相颉颃茅穿浅土利霜戟宝剑出匣生寒芒读书可以继祖父有道自足轻侯王我言再三尔当记正当努力斯时康 

　　○草书歌 

　　右军从龙天上飞神勇力挽青云旗天遣明月洗兵甲锦衣佩玊趋丹墀右军夙昔躭文儒见说生来尤好书墨池春浪玄蛟舞月中兔毫翻霜车雷惊电掣有得意神橐鬼钥轻吹嘘醉醒梦寐不释手指画往往施襟裾书成游艺无拘束岂肯倾心媚流俗挥毫落纸颇自珍露颗丽珠艳华屋昨者朝回多暇游人人拥马争来求云蒸雨洒一瞬息千树万树春光流我从结发工书癖二十年来厌陈迹耳畔空闻雨漏墙眼前未见锥穿石昭陵云蠒随风海熙陵枣刻今安在但见惊沙与夏云造化师资未曾改静观时听龙一吟笑杀人间痴冻蝇为爱右军好心事书家久许为同盟碧幢画壁庭槐绿黄金横带人如玊坐想羲皇画卦图岂知会稽入深木龙门镌石颂河清万岁千秋镇坤轴 

　　○与胡郭二驸马奉天门和韵 

　　珠帘月冷风惊幄翠被宵寒悄无乐小奴鼾睡呼不醒起见银河渐将落金炉添火试沉香偶坐高吟动寥廓当今贵人君最贵衮衮貂蝉事天爵甘心已许同断金苦口宁辞充一药我曹一官自身致看尽浮云生碧落少年莫学儿女情上古圣贤志当作宴安奢侈有深戒君不见汉家金张与卫霍 

　　○草书歌 

　　我生十载灯窓间学书昼夜何曾闲墨池磨竭沧海水秃笔堆作西眉山豪来酒倾八百斛醉后颠狂随所欲手持兔毫任锋铓扫破鸾笺千万幅一笔横一笔直金鎗竖地锥穿壁白虹界破青旻天清泉泻下丹崖石一点大一点小夜半流星随月走飞空弹石上云霄出海骊珠烁牛斗媚如扱花美女逞新妆勇如操戈武士当战场动如彩鸾紫凤争翱翔劲如秋蛇春蚓各奔忙态如浓云千万变势若睛空闪雷电秋空排云鸿鴈飞春江汹涌蛟龙战君不见王右军当年曾作笼鹅人丈夫有志亦如此笔下自有鬼与神 

　　○草书歌 

　　君不见张旭号张颠饮酒饮三盏醺来草圣传又不见李白号谪仙饮酒饮一斗诗吟一百篇我本江南一狂客非白亦非颠饮酒饮一石吟诗吟一千不信邀我到酒地边朝饮复暮饮挥毫落纸染云烟 

　　○友恭堂歌　 【庚午】 

　　猗嗟鞠子之歌兮念父母及兄弟予信兮况妻子之好合兮宜兄宜弟之具兮乐怡怡且孺兮令绰绰而裕兮视鹡领之于急难兮瞻鸿鴈之于嘹唳兮感历山之号泣兮与荆蛮之逃避兮虽吾生之庸兮犹成授之大器彼圣贤之重□兮是天下其如寄矧琐尾之私利兮纷冥顽兮绊示聆汉谣于春粟兮感郑庄之投饵宜人类之不为兮彼欣然而得计噫昏昏其流俗兮斯明明于今世堂赫赫以弘构兮联璧当其琼珶堂棣兮复承杜湑兮附丽琴雍雍而瑟如兮箎嘒嘒而埙逓尚油油其引类兮庶斯民之攸意 

　　○琴清轩 

　　大瀛海上三神洲飞仙挟我同遨游银台金阙丽霄汉琪花瑶草凉如秋中有神人粲霞绮脸若丹砂玊为指遥持三尺爨下之孤桐凤喙龙唇半焦尾芙蓉隐褥青石床慱山炉熏沉水香珊瑚鴈足水晶轸吴丝絙弦氷缕长一弦初试韵殊绝松稍轻籁鸣骚屑二弦再鼓声琅琅石上寒泉洒晴雪弹之三四沉且幽空谷倚兰香雾浮祥云捧月海底出海色含光凝不流移宫变征逾五六凤飞冥宜秋气肃神楼贝阙凛乎不可留离鸾翔飞鹤惊宿泠泠抚遍七弦终方壸员峤来天风神鱼跃出九渊浪潜蛟腾舞冯夷宫神仙惊骇揽衣起毛发萧骚飒如水恍然不知天宇皆肃清只疑身在氷壸里我亦与之渡海堧仙凡间隔三千年几回梦寐想丰采妙音落落无由传近登群玊峰遍 
　　踏丹崖石望见紫兰溪涓涓湛沉碧忽逢当日岛中仙谪降尘寰人不识玊童犹抱一张琴囊封古锦徽黄金开怀为我奏一曲坐令万木含幽阴群雄杳渺迥高迈似就钧天破聋瞶万斛烦襟欻扫除目旷神怡绝纤芥君莫是攀龙曾上九天飞学得轩辕数曲之所为又莫是早年出入宫禁侍虞舜记得五弦琴上南风诗不然何事列仙籍复向人间寄踪迹收琴且莫寻旧游共展飙车跨鳌极跨鳌极登玊京君弹山水调我续升天行与君唱和永终日尽写乾坤万古情 

　　○笔妙轩 

　　管城子尔能图天文又能貌地理六经修纂点画明群书著述文章美作之之始称蒙恬后来毛州刺史传近代喜称陆文宝如锥如凿还如椽喜书不择新与故一锋杀尽中山兔江淹梦断多才华班超投却终贵富闻君制作非寻常尖齐圆徤良有方当窓特书风雨作临池点染烟云香百体书中尽神妙金鹊虎爪生辉耀悬针垂露更清新不作拙工使人诮陆君早为人所称英气凛凛当青春何当携取献　天子图画麒麟阁上人 

　　○揽秀轩 

　　东西倚空看翠幙高骑势欲横江来青天月照芙蓉影凤箫声合松风回西山采薇客长往不可接孤高颜色照霜寒片片秋云剪松叶南山白石烂生烟叩角悲歌　　贤迩来山中亦萧索空结云巢拟谪仙王家东轩九江上时有山人独来往开窓直与东阜齐远见青云夹河上江流黛绾光相射对容题诗坐朝日便应欻入广寒游何用山行羡玊质 

　　○行路难 

　　倚剑且莫叹听我行路难世途反复多波澜焦源九折未为艰君不见汉谣斗粟歌未阑长门潇潇秋草残骨肉之恩尚如此何况他人方寸间又不见綘侯身荣应系狱贾生终对长沙哭功成更觉小吏尊才高宁避明时逐所以赤松子远赴中林期谁能吴江上见笑鸱夷皮骊龙有珠在沧海劝君逆鳞无浪披子推介山下屈原湘水湄当时枘凿一不量至今憔悴令人悲行路难难为言沧浪一曲且归去长安大道横青天 

　　○采石吊李翰林　 【辛未】 

　　吾闻学士真风流豪气 【一作雄豪】 直与元气侔金銮殿上拜天子叱呼宠幸如苍头杨贵妃捧砚石高力上脱靴兜 【一云贵妃捧砚力士脱靴】 平生落魄嬴得虚名留也曾椎碎黄鹤楼也会趯翻鹦鹉洲也曾弃却五花马也曾不不惜千金裘呼儿换取采石酒花间满泛黄金瓯醉来问明月映金波流 【一作明月金不湫】 大呼阳侯出江海骑鲸直向北极游我来采石日已暮潮生牛渚聊舣舟白浪一江雪滚滚黄芦两岸风飕飕我欲起学士相与更唱酬 【一作欲写佳句学士佳句满怀不敢搜】 恐惊水底鱼龙眠不得 【一作不得睡】 天上星斗散乱难为收草草留题吊学士学士不湏笑吾侪磊落与尔俱同俦 【一再迭此二句】 

　　○中秋不见月 

　　吾闻广寒八万三千修月斧暗处生明缺处补不知七宝何以修合成孤光洞彻乾坤万万古三秋正中夜当午佳期不拟嫦娥误酒杯狼藉烛无耀天上人间隔风雨玊女莫乘鸾仙人休伐树天柱不可登虹桥在何处帝阍悠悠呌无路吾欲斩蜍蛙杰其兔坐令天宇绝纤尘世上青霄粲如故黄金为节玊为辂缥缈鸾车烂无数水晶帘外河汉横氷壶影里笙歌度云旗尽下飞玄武青鸟衔书报王母但期岁岁奉宸游来看霓裳羽衣舞 

　　○月中丹桂歌 

　　婆娑桂树五千尺广寒宫中遮月色八月秋清桂吐花天香散乱神仙宅西湖吴叟乌角巾帝遣伐桂三千春终朝倚困倦无力婵娟免笑姮娥嗔我有开山新钺斧手持直上清虚府金桥银桥忽在前笑观霓裳羽衣舞一砍折枝柯二砍折婆娑三砍桂树月中倒四海不觉清光多太阴之君邀我见封章宜奏通明殿玊皇亲赐天樵民留我天廷十日宴明朝宴罢踏层云思量惟有斧随身袖中带得一枝出天下方知第一人 

　　○霁月楼　 【辛未】 

　　我昔乘槎度斗牛梦到黄姑天柱头姮娥手把一轮镜邀我广寒宫里游广寒之宫九霄上玊字琼楼屹相向白羽翠烟紫雾笼蛟龙盛住黄金傍天孙裁衣云锦香玊女织绮成文章左招南极益遐筭右攀北斗倾天浆一株古桂阴婆娑吴刚持斧休蹉跎千载寒苍塞宇宙八埏举棹逢山河是时白帝行秋令天与初秋金气应金茎欲采露花宜银汉无声云气静我起问姮娥圆缺何太苦何不长教似玊盘一序团团照千古姮娥笑予何太愚世间万物有盈亏不论春花何浓艳当时秋叶还凋衰四时寒暑迭来往百岁光阴犹反掌颜回好学陨青春彭祖千年亦黄壤问荅未及竟铜壸催晓筹金盘半欹倒忽向天西流金鸡酬唱忽惊觉毛发竖立寒飕飕向来行乐皆如此身在清江霁月楼 

　　○元日作　 【辛未】 

　　喜鹊双飞鸣飞鸣报春晓元日红云上赤乌万国山河青未了我曹与世真奇逢年年此日朝飞龙几回遥拜黄金阙几回导驾干清宫彩笺曾献平胡颂莲炬斜辉宫锦红屡得升堂拜家庆彩衣犹荷君王圣玊枕 【山名】 初疑风翼飘金声初响盘龙 【寺名】 磬南邻修善诵佛经东家吾伊读书声道人诵经心总好同善同心歌太平 

　　○求志山房歌 

　　云在山龙在渊云未霖养晦于阴壑龙未震蛰迹而蜿蜒所以古来隐居以求志长山大谷往往多才贤君不见孔明天下士志气凌苍天当年未受三顾宠躬耕只在南阳阡又不见鹿门有英杰别是人中仙耕云自得隐居志日今妻子耘其前我甞寄迹文江里独抱遗经究终始乱云堆土结松巢一片闲心彻秋水闲来却访朋江滨落花流水迷通津溪回路转得幽胜彷佛桃源春中有高世徒隐居谢世纷身同鸥鹭侣盟与泉石亲不识季伦富不知原宪贫胸中万事等孤鹤独立瑶台百尺之上月色传其真冥观六合间湛照无纤尘我时一见之翛然清我神呼儿具酒鲙金鳞瑶琴古剑乌角巾自言足幽志不是甘隐沦酒酣壮气横秋旻为君起舞君莫嗔山房之下日云迈苍生有待山中人我欲为君鞭起九渊之潜蛰与君共驾山头万斛之飞云致身直入九重人要使皇图万亿茫无垠 

　　○送赵哲赴举 

　　凤飞五云里意欲周八极浩荡乘天风超遥纵八翼赵兄英妙行玊山青云羃■〈罒历〉巫云间扪参拊井弄明月挽汲平玊归伊颜深灌莽罗络美才子云相如安在哉何时破浪驾飞艇共有看玊峡之水从天来 

　　○梦仙歌 

　　明珠昨夜纷跳荡天风吹梦直上九天上银浦流云压锦衾 【一作免塞】 露脚斜飞湿罗愰是时月姨捣药临丹炉霓裳曲奏皆仙徒泰阶欲升 【一什梦□睡醒】 若无力玊童两两争相夫湏臾丰霳阿香左右总来到 【一作湏听号召】 驾风鞭雭飞过蓬莱岛不老时吞玊液霜长生饱食金光草周旋遍历寰宇中九垓十极随飞翀安期羡门几同笑木公金母常相从手阅阴符与仙纂 【一作仙作收得阴府箓笈已满】 往来玊房与琼馆或遇滕六巽二扇威不知塞或到晹谷扶桑行行不知暖觉来飞落洞庭坝犹呼我是云中仙潇湘极浦知何处云雨荒台空惘然 【一作有时经过潇湘二女搔首仍□□】 鸣呼人间亦自有真仙何必土天跨白鹤 【一作只鹤】 

　　○听琴歌 

　　君是洪都人文采何彬彬一生节操氷霜厉十载交游湖海春有才不肯事生业往来惯作侯门客楼船海上钓金鳌车马门前攒绣轭行囊只载书与琴秋来冬去寻知音文弦弹出白鹤舞武弦调处苍龙吟一声小小昌盘内明珠走梅花落地听无声云淡风轻天杳杳一声高狂风大海翻波涛梧桐叶落敲窓响半空灵籁声嘈嘈一声缓松篁戞玊潇湘畔水声呜咽下寒川猿啸青萝夜将半初弦急切二弦迟鹤鸣华表风凄凄少陵无人谪仙死黄金难铸锺子期三弦四弦间征羽美人帘下低低语清风明月不等闲白云阳春奚足比五弦音韵谐宫商将军剑佩鸣相当游鱼跃波侧耳听五马仰秣思腾骧个中希声谁晓会伯牙志在千山外一似仙人蓬岛归云路天风响环佩琴中之乐乐孔多琴中之趣当如何琴调能使妻子合琴调能使君臣和琴兮琴兮有深意三尺枯桐托交契龙唇凤沼有佳名玊轸金徽富精致君不见大舜弹五弦又不见孔子操杏坛大哉圣人去已久大风漠漠难为攀方今 
　　圣德开光耀九重屡下求贤诏止当携此造金门律应箫韶入廊庙 

　　○题山水 

　　溪山有逸趣苍崖凌紫烟远峯落天半中有飞来泉苍茫楼观出林杪丘园四顾居人少夕阳往往见渔樵古树阴阴乱啼鸟望中峯高云锦帐如此溪山犹故乡玄潭观里三峯出白鹭洲边二水长碧梧翠竹连江岸 【一作白沙槎头乌角巾】 菊潭秋屿花争乱 【一作花纷纷】 好景偏宜白日游 【一作醉取旧时乐】 年华每被青春换 【一作人事恍忽如浮云】 寄语溪山如有情氤氲佳气常锺灵山中羙酒置千斛待我归来寻旧盟 

　　○白鹤图歌 

　　翼轸白榆光堕地化作长禽如老翁瑶池莲花雪中朵末叶微露丹砂红轩昂有意出尘表九万余里骞长风上天下天诉真宰朝食幽都暮琼海月中清泪露弹珠日下和鸣云散彩或随天帝参龙翔或驾群仙翳凤凰翡翠巢高混茫上皇皇四达无门傍溟渤昆仑所栖息天地侧身思咫尺吴都卫国两无情芳草寒烟几回碧鸡群误落终昂昂闲情不语春风长羁栖岂为稻梁计且向幽人事仙赏君不闻薛少保青田写真出天造一笔能将万壁开氷凡雪蠒传皆好又不闻杜少陵大篇短章神鬼惊长禽自可百千岁加之诗画何声名嗟哉二老世岂无何将军有双鹤图梅萼横绝角非孤水出花开香欲刳竹石落落莓苔敷饮啄不受爱者呼麾之不去喜欲舞招之不来不来磊落岂有轩车污不饥不渴天为徒如此高洁世所无如此高洁世所无上帝何不唤取归清都 

　　○题松竹二鹤图 

　　松寿千年龄竹苞回山植仙驭何方来偶此共栖息 【一作长方手闲松几挺竹几行翩翩双鹤来何偶此共栖息不随凡鸟争翱翔】 东游扶桑略西极下上九天仅咫尺时回啄食向苍苔会见陪风展轻翼松花雪落金粉香竹实贮以仈鸾凤九皋一声彻云表恠此人立何昂藏临皋梦断洞箫谱但见赤壁山苍苍丹砂作顶耀朝日白玊为羽明玄裳金芝瑶草尚厌饫肉食岂足充君肠清风徐来山月白起舞琪雪参差光乘轩肯受洪澳海 【不受列侯贵】 携琴羞与西山将 【肯受幽人傍】 天长地久护松竹凤鸾备驾天门翔 【一无此司】 松为栋梁竹为荡 【一作屋】 羽仪常侍北斗傍 【一作杂花不飘天香】 北斗斟酌白玊壶 【一作人言鹤寿龟筭】 南崖烂灿沧海枯 【一作我喜鹤谐宫商】 万寿千年应 【一作呈】 瑞图 【一作何时天上负书至我亦乘之朝帝乡】 

　　○庐山揽秀歌 

　　昔年拄玉杖去看匡庐峯远山如龙游半入青天中四顾无人独青秀五老与我同春容手弄石上琴目送天边鸿二仪自高下吴楚分西东洪涛巨浪拍崖下波光上与银河通汲涧玄猿弄晴影长松舞鹤号天风吹我不能立便欲起把十二青芙蓉弱流万里可飞越因之献上蓬莱宫羲娥倏忽遂成晚往往梦里寻仙踪如今不知何人抚此景树下一老与我襟裾同披图题诗要相赠气腾香雾秋蒙蒙子归烦语谢五老几时白酒再熟来相从 

　　○题黄仲简所藏巙平章石刻帖后 

　　忆昔琼林京国居时时得见巙公书长鎗大剑破秋水责人公子当璠玙贺家故物久沦没喜有此本留堪与精神意熊宛真迹今我熟视每叹吁子昂当日亦敛袵亦似唐有欧与虞后来藏者匪容易冀君重比干明珠再三莫与凡子语勿将至实他人狙 

　　○送周同知考满之京作朝天歌 

　　大夫益国之云仍高曾累世家庐陵忆昨元季四海沸先亲避乱依锦城锦城从来山水好岷峨高高倚晴昊扶舆清淑锺伟人容斋先生得名早丰姿不与凡俗同秀眉大颡仍方瞳携书三载齿冑监折桂一日登蟾宫先皇召见延英阁除书远逐辽东鹤练卒朝骑白鼻騧谈兵夜坐清油幕军中励志夸才雄飞书上奏明光宫　万乘解颜双阙下千官回首五云中讣音吹风动盈耳麻衣归卧青山里贾谊先蒙太守征谢安祗为苍生起天门里扣曕飞龙承恩佐郡来花封化雨三春桑柘绿东风九县桃花红公余扫榻看家谱静念故乡应在迩梦中听雨怀公楸马上看云敬桑梓去年入塞按边储将士百万随专车英风可继李北海令名不让侯尚书归来螺浦春光早种得棠阴花满道黄堂太守驰朱憣白发仙人拾瑶草又骑瘦马来文江巽楼下榻书满床我时得待文章伯再瞻风采题凤凰别来相忆心如病闻道朝天思报政庞统元非百里才郭公自是中书令官船明日泛长河扬花飞雪南风多攀辕卧报计已 【临岐操毫】 写赠朝天歌 

　　○送许志北游 

　　金沙夜照文河白唤得熏风送春色天回星转祝融旗剪剪蒲芽穿萍碧萋萋草色连天长离情飘若云茫汒四方上下几万瑞安得徤翮凌风翔彭蠡湖中月初出凤凰台前啖玊笛广陵桥头白雪飞大醉千日骑鸾归是时旌阳跨白鹤正向琼花垷前落载邀汗漫八荒游始觉寥阳隔溟漠我向金陵剌钓船锦袍约得瀛洲仙归来自扫南山石俯临绿水听潺湲传得琴心三迭高郢中白雪空徒劳君行忽向广陵去惊我魂梦心忉忉雨中风帆疾如马移时可到匡山下旧游五老殊阔疏锦字封残未能写山东六逸今何在乡郡三王不相待欲作歌词寄寸心山川摇落无知音 【一作欲作歌词贻故人动摇山川讵能载】 高词苦情转深壮游直得千黄金明朝且向江头别五云化阙相追寻 

　　○送刘孟雍之官清漳 

　　去年三月金门下爱子清姿最潇洒笑剪钟山五色云知是文章已无价我时正买西江船君亦送我龙江边长淮无波碧于淀杨花落雪东风颠今年相逢春又暮之官复指清漳去罗衫红映海榴天纱帽香生紫微露一觞难尽别离情闽山楚水烟冥冥太平正好事绥抚若有人来烦寄声 

　　○送如先 

　　我来环洲纔九龄君家大父如华星开筵坐客光照席门前车马喧不停是时君年适四五岁日方名巳知数匆匆聚散稍相违更后十年君十五读书城南结众贤我逐名利升青天青云生足时来下几醉湖舷江水边登山便上云霄岭掉艇不傍风中船迷花远浦拾翠羽弄月绮户清婵娟梦蝶轩高昼初永龙去尘惊思染鼎一枕耶郸倏一年悔后醒来尤酩酊都城大热金虞流忽见君来宽我忧为言万事徒为尔归弄江湖烟树秋 

　　○送萧持高 

　　少年便与君相识君家兄弟如连璧十年聚散不得去三载归休驩更剧却忆京城离别时相看岂忍遽相违归舟忽报龙关去使我坐起归心飞即今无事长相见如何又买湘江船寒砧落月一时响愁云片片悬青天腰间宝剑双龙纹淬以绿水生红云赠行直向洞庭去万有不测长随君 

　　○严进士昼游归乡有新婚之燕作此以期之胪传 

　　玊阶登群龙黄伞下覆天章红万人啧口道姓字一日宇宙声冲冲就中年少谁第一共道严武如冥鸿君君容台司典礼昭代制作蟠心胸过庭唯诺靡不究黼藻绘画明山虫正似黄琼侍台阁蓝田美玊辉山虹临川笔阵古莫比龙跳虎卧天门雄昼游锦采出霄汉乡郡归荣歌国风六珈象服苹藻洁百两如云桃李漕参差流采亦思服窈窕但乐琴与锺画艗归 【一作天工趋】 朝应及早上林梅雪当青松 

　　○赠笔工刘节文 

　　刘君志气雄且豪豪来不怕云天高夜深直入广寒殿拔取玊兔长生毫归来经过渭川曲快刀剪破琅玕竹急呼斗酒□蒙恬制作管城书满屋玊堂学士好者多门前车马日相过卖得黄金买书读读书万古名不磨人言善书不择笔我言书好皆笔力试将手墨一挥之龙蛇落纸云烟湿 

　　○寄萧时徽兄弟 

　　忆昔相逢尽年少自谓同心复同调细看玊树横九霄凡材已怯追翲飘别来??戚踏青云间惭愧飞腾玷华要风微海阔不尽输嬴得归来荷　优诏步行再上泸水东又是相逢七年后握手一笑直颜色高韵锵然入要妙棣萼匀黄春昼长紫翠兰苕竞华耀抱琴听雨元龙楼扁舟弄月成公啸倚傅江头看狎鸥御史山前展清眺杨花落尽天风急一雨连旬若天漏新书雅句重见褒坐来陡觉沉痾疗感君临别重依依船下潇泷疾于鹞思君展转不成眠空山一夜闻猿呌别来无日或相忘青天有月长相照北海无风不度鹏南山有雾皆藏豹丈夫知已遇有时天上风云岂屠钓 

　　○寄黄守一 

　　武功仙人黄初平孤云独鹤行青冥交予十载比金石阅尽时人流电惊一鑋落魄真如寄青眼非醒亦非醉会湏唤起金华羊共饮南山万年翠 

　　○为李君士鼎赋南楼歌 

　　昔年看遍江外山屐齿拆尽今始还满身犹带云气湿双袖尚染莓苔斑归家却恨归不早大行无如城东好盘谷悠悠不用寻桃源杳杳终难到故山日夕佳气浮水深流山城东头山光水色清掩映好处正在君家楼昼闲庭户无尘杂芝兰满砌天香发夕露浮沾处士衣清风为扫幽人榻池中水暖萍香时鲤鱼鳞甲光参差碧桃映日锦为树崖柳临风金作枝苍松拥盖鸣皓鹤清夜泠泠漱声作瑶池抱取月中弹玊酒携来花下酌赏心与景不相违山水旦暮含清耀陶令遥闻即解印谢公到此与忘归桐阴午巷辘轳响鸳鸯飞山荷花荡采山钧水恣幽寻停雨看云任疏放丹凤离离蜀锦红脆蒲袅袅生清风朝从涧阿拾瑶草暮向水底搴芙蓉昨宵寒梅放新蕋朔风冻合城束水要知清兴逼人来置身疑在氷壶里积庆孙子多才贤城东幽室城外田四时乐事都不减中间好处君独偏楼中有书数千帙山光倒浸溪流急好将家景赋新图墨光染透金壶汁便令下笔绝尘埃四面玲珑窓户开胸中自有凌云志明日韩公骑马来 

　　○为姻君士鼎赋赏灵芝歌 

　　李君家世积德门一门和气如云屯幽居　秀产灵卉乾坤造化成肧腪玊茎联芳新出土宝盖呈祥满　户灵光中夜吐虹霓仙质清晨沐膏露煌煌烨烨秀且肥不与众草同芳菲珊瑚出水生红润璠与剖石流清辉九茎三秀夸前古郊庙荐之歌律吕阆苑琪花不足言玄洲瑶草何湏数东坡梦见龙成形庭坚记取黄金荣商山疗饥保贞节谢君引喻垂芳馨君家产此符昌炽洪范终畴福兼备四种天成自不凡一心宝爱真为贵疑秀楼上秀愈添奇香飘座飞绣帘幽人纵赏欢未歇老仙躭翫心无厌我曹自是狂吟者一见灵芝索诗价挥毫酒墨为君题思若银河向空泻 

　　○蓝氏如涧堂歌 

　　匥田山水好清雅秀色寒光荡原野石濑浅浅地底来玊虹隐隐空中泻源分流衍成千涧湛月寒云影相射沧波日夜走禹门春风几度鱼龙化文江望族称蓝氏代有高人显声价上遡元宋几千载簪缨蝉联赏未罢只今满眼谁独贤绣衣御史青骢马忆昨南归拜先　升堂遽觉泪盈把为感先人德泽深令名久系南山下欲令孝思永不忘要作涧水供图画遍寻好手不易得处州高士多奇者相邀岂但三顾频曲巷衡门屡回驾彭君夙称湖海豪历览沧溟登太华抽毫点染诚余事慷慨临风一挥洒剡藤拂拭运天机翠壑云林遶亲舍堂中美人有高趣拄杖观澜剧闲暇恍然一见右平生孝思悠悠讵能舍图成把玩意无穷要使群贤结诗社蹇予自昔忝朋游例辱殷勤笑相迓事君益显事亲情笃孝如釿古来寡懿德昭昭揭后昆奕枼云仍总凭借覩兹高谊三大息世无燕许谁能写 

　　○赠写真萧士信 

　　太史公疑张子房状貌娉婷身不长如何运筹帷帏里见抚凡转诸侯王令喜萧郎来画我雄伟魁梧无一可只许双瞳傲月华祥云丽日春风坐粲然一笑笔生花香云合沓霏红霞谓予眉宇照今古鸳鸯岂羡为　鸦我感此言因叹息此言只许邹轲识凌烟功臣褒鄂奇房杜癯然乃无敌萧郎胸怀亦光霁脱畧形神有真珌琼林有笔徤如山请公亦来开尔颜 

　　○赠友人 

　　凤凰麒麟不世出往者空闻今见之乃知神物别有种亦若才隽超明时君当妙年好丰采毛骨自是千金姿方驾曹刘宜独步抗辞杨马复先谁逸气棱棱久无敌射策金门真破镝试将一剑决浮云已觉万人皆辟易白简晨惊玊笥班青续夜上金銮直阁外亲收进讲书榻前醉草平胡檄紫塞无尘四海清承恩衣绣许趋庭遥瞻日月辞龙衮笑拨烟霞上鹤翎长林花开啼早莺金龟解换双玊瓶春风如此不一醉壮怀磊落何由平 

　　○送陈孟旦　 【癸酉】 

　　白下昔逢陈孟旦渥洼风采称行空龙头虎榜湏臾事宝剑千金气似虹金縢竹简会澜翻孔壁尧陛指顾间壁上龙梭纔尺许时来风雨撼湖山 

　　○送友人兄弟蒙恩侑还乡 

　　凤凰诏下春日温鹡鸰原上雨露均连日昨枝辞高树联璧今晨归故园故园桃李正芳华儿怜女惜看红霞看花有泪欲满眼枝头干鹊声喳喳便应扶老出门去报道二难应到家买羊沽酒具华膳剪纸烧香赛神愿湏臾见面喜复悲预拟张灯乐终宴小童牵裾白发歌自从去后情如何共怜桎梏又同气缧绁起处遭麾诃暑夜更迭有传服风雪懰栗移交柯让肥诬服古已少目灸分痛那闻多阋墙御侮异永叹射牛作脯谁能间不见田家荆树枯只说周家棠棣粲即今友义成风流手足恩深百不忧但见人家好兄弟左提右挈意绸缪有口莫说都君井有耳莫听淮南谣平生乐只犹闲事同甘均苦思善易常思骨肉度间关复见光荣如隔世君家兄弟古莫比慎勿更为生别离居闲自可保终始永保百年黄发期 

　　○赋得字水成文送子鲁 

　　章江飞出贑石来大皋渡项群玊开神螺浦翠晓光发天狱山高青练向东江西江小水合章水中流何壮哉双洲横作两龙剑交锁石濑鸣春雷一点分明飞作笔上字成文下成吉沧田桑海说荒唐焉用河图洛书出文水生祥不可休坐谈孔孟思伊周萧曹管乐不作数倦游往往思扁舟陈君更在水西住几回击楫歌中流鹧鸪洞前薜荔晓赤石潭下芙蓉秋天风吹云卷大旗玊文深发清涟漪君今归去事仙赏我亦怀之歌式微 

　　○贵妃妙舞图 

　　太真选入明光宫龙髯天子梦寐慵家迁将相李林甫门諠市井杨国忠大家醉眼看榜落双持玊节敲梧桐凤凰去矣不复至独舞飞燕春风中宫壸龙渴晓漏尽锦屏翠褥金泥融霓裳曲度未肯终潼关战血烧天红呜乎纤腰一束柳条重如何舞得乾坤动 

　　○桃源图为李志题 

　　丹青妙手称良工笔端造化真无穷鲛绡一幅如当大江山尽入画图中晴云终朝锁峻岭钓叟长年卓孤艇鸟鸣洞口不闻声日出扶桑树无影仙桃□云花犹红严冬草色仍青葱人行相逢路间默鹤飞不到岩前松众山环遶如盘谷流水萦纡武陵曲彷徨几欲造其问去路迢诏难着足 

　　○题钱舜举折桂枝 

　　忆昔霓裳清梦游月中仙子参华辀九天风露滴蟾桂化作清香天地浮淮南小山如可招空遗金粟结离愁翠叶离披凤凰羽宝花瑟缩纷相摇往时相见今重逢天上人间路岂通明朝手把玊清去坐令四海生清风 

　　○题梅 

　　我观白榆千万树花绕天河看花去仙人不识造化奇种在江南更沮洳蒸翻朔雪冻作香唤回梦影凝新妆梅仙梅仙谁所指六籍已见敷项筐堂堂传相九天上商家霖雨来苏望化作塩梅鼎更深从此功名几千丈黄金铸鼎未论功白玊开花鹘神旺岳云遶空飞不去瞥见西湖一千树却同天上白榆花大庾山头更相遇诗人穷肩瘦于鹘长篇短章岂仓卒黄昏疏影弄横斜赋得蓬莱建安骨建安诸子昔未赋北客哀吟楚三户屈子无情不肯招离骚读罢长歌些月华辉辉大如斗浸在寒潭落虚牖倒源水冷起清冥化作盘空好身手我观画梅如画龙变化岂与常流通自从瑶台燕丹粉独立阊阖歌清风 

　　○题山水障　 【甲戌】 

　　青山白云何处无徐君示我非画图不信山水会移徙如此似是真蓬壶不然何许一尺素那得成群生白鹭 【一作写得山川带吴楚】 烂然忽见九龙舞 【一作遥峯上出插云霄】 峥嵘削出青天怒 【一作中谷空藏隐烟雾】 坐来眼空泰华小玊女峯尖青未了林深只恐月光微一鸟不鸣天地杳英英茅露垂玄珠卷舒倏烁仙凡殊记得曾随羡门子青云步步行相扶 【一作步步坐璠瑍】 手持一柱擎南天天风吹下金炉烟冥绵鹄鹤啄星斗玊井堕落青金莲莲花能红复能白朵朵红云生白石横拖绿水行其间唤取琼妃作朝食 【一作望入青冥组无极】 栢子膏残白玊盂 【一作炉】 芙蓉鲊熟清凉俱 【一作蓬莱水浅浮金鳬】 放筯飘然驾鹇客 【一作麒麟有圃凤有穴】 呼风谒帝承明庐 【一作万岁千年呈瑞图】 持将补衮余一片散在红尘撇惊见临川遗墨艳神仙旧游历历何能羡徐君见我歌慨慷物有至宝尤难将只愁雷雨沧茫会我亦乘之朝　帝乡 

　　○枯木竹石　 【乙亥】 

　　高堂白日风雨起恠石苍苍动云气藂深野竹动猿哀疑在湘江鱼船里举头却见青天青老树偃蹇虬龙形盘根九土比金石势与五岳争风霆丝萝引蔓自蒙翳苔藓附丽相纵横霜繁露重日栗冽坚氷积雪时亏盈栋梁之姿不易得天意岂肯随飘零新条旧发更修直老干轮茵更错节翠帷密叶膏沃光云景芳华重结实扶桑倚注启明东峥嵘载捧青霄日 

　　○题竹 

　　江南处处多修竹凉雨潇潇响寒玊孤根送出龙欲驰怒箨纔舒虎犹伏霁景时开忽往来清阴迥遶天垂绿我昔金銮夜直时月下风前时见之天然妙影落文窓展转江南劳梦思归来食实时斫根断渠流水分清妍深丛嫩筱山鸡语唤醒骑龙朝日边故人示我新图好淇园渭水空烟草此君真节万世同纵有氷雪自能保 

　　○扇中竹树 

　　当时十五二十过手弄素月云间磨广寒椎碎堕蛟室龙影欻入扶桑波向道仙人一桂树秋声那得万竿多洞庭日本通银河姮娥夜宴邀湘娥曙色鸡鸣柰乐何 

　　○西川四景　 【丙子】 

　　巫山天下无 
　　瞿塘天下险 
　　眉山天下秀 
　　雪山天下高 

　　•巫山天下无 

　　夏云岧嶤影空翠十二梧云堕半地化作奇峯天下雄飞入西川作形势楚襄微事何足云宋家小子雕虫文君不见今古兴亡几番雨世间何事不浮云 

　　•瞿塘天下险 

　　惊湍触石石欲落绝壁与天争一握江墅峡东转奔雷白日蛟龙怒相触望中砥柱何崔嵬曾见当年征战来禹凿汉江犹在眼金舆铁镇成寒灰行人记取秋风里云是瞿塘滟滪堆 

　　•眉山天下秀 

　　娥眉春月閗婵娟雷砰夜响空中泉江南客子喜空翠踏遍平羌江水边归来梦寐遶岩壑千花烂锦明帷幄起来如在娥眉巅画史新图为君作陇西太自去不还浣花草堂苔石班西川风景世闲少令人长忆娥眉山 

　　•雪山天下高 

　　雪山高在西极自从　　雪未消下视九州岛皆历历五丁力士移不来画师忽遣秋毫开南州溽暑昼方永展此清景何快哉君不闻啮毡使者去已久鲜能知味令心哀 

　　○题所翁龙　 【丁丑】 

　　海潮怒卷天风急白浪嵳峩雪山立老龙戏浪蛟蜃随爪甲尽带烟云湿古来画者谁最工神妙独有陈所翁嗟哉此图多变化雷雨淋漓笔锋下兴来展卷为君题不数僧繇擅高价 

　　○题牧溪虎 

　　阴森古木倒光影黑入苍冥万鵰隼烟微日落起回风下有于兔气深稳翩翩神鹊噪声频玊?微张睡初醒金眸照耀电闪烁雪仆 【虎仆毛可作笔】 离披意驰骋嗟哉此虎玄锦班 【一作梦中日月清都闲】 躭躭弛腹游人间腾身若便鼓余勇冯妇闻之亦厚颜 

　　○题马 

　　秋露溥溥王花白金鞍紫骝度 【一作耀】 香陌奚官稳控青丝缰天仗从容闲玊策归 【一作牵】 来意气闲且都欲饮灵泉惊沙碛何当披甲 【一作奇仗剑马】 尔行一日长鸣空冀北 

　　○过鄱阳湖　 【戊寅】 

　　鄱之湖兮云水沓万里晴光凈如扫相逢舟子问二姑大姑不似小姑好小姑昨夜巧梳妆秋月半帘玊梳小彭郎欲娶无良媒飞入庐山寻五老五老颓然卧不起彭郎怒趯香炉倒彭郎彭郎归去来陶令门前春色晓 

　　○长安别邹生　 【戊寅】 

　　西行十月至长安邹生万里东南还为言曾度六盘山山下临洮河与兰此行不必凋心颜大雪恐坠层氷间在城饮酒强自宽明日东西岐路难我渐辞家君渐留君在甘州思越州一去三年边月苦归到家时消百忧我心尤切念庭闱九十严亲双鬂垂倚门斜日望子归临风托寄平安字寒梅花发报君知 

　　○西行示侄祯期还家 

　　平生不作污漫游 【一作慕从赤松游】 骨肉满前宽我忧一时时醉黄花下万事不醒江波流早岁攀龙客天府浪得声名满寰宇归来自分闭门过岂 【一作谁】 料更为名所误旅影西行万里遥 【一作潇洒西逐秦】 黄叶飘萧更 【一作飘飘忽】 无数我向黄河似泛槎阿宜别我思还家一天鴈影阁秋色两地月色愁蒹葭蒹葭苍苍 【一作白字】 露为霜朔风吹女征衣裳料应一步一回首归到家时心转伤弟妹若相问为言各康强严亲且祝加飡饭我行十月当还乡 

　　○送友人起服之京 

　　结发相与友不异雷与陈风波荡涩梗所历为参辰君行初向河南时轻裘快马悬明珠光辉五采照行路悔不相从同曳裾遥闻鸿鴈声嘹喨冀得云中尺素书素书宛见陈重面我亦扬舲别乡县京华为客忽相逢雕盘绮食诸欢宴岂知宴集乐未终风惊木落亲庭空计音一纸泪成血僻踊祖括何匆匆我苦辞亲思显扬只言得禄荣高堂潘舆娱侍志所望墓木已扶情可伤祭之列鼎陈簠簋不似生前欢菽水更有睽离行役时去住存殁无能知君今得遇升平日忠孝兼全两无失三年再上青云路万口称场声籍籍脱却麻衣焕锦衣千金骏马如翚飞但看苍苍佩印绶与君同向江西归 

　　○西行寄甥文莹 

　　我祖西山鴈门下西行正直秋潇洒大雪雕弓射孽狐高秋玊勒驰天马却过并州是故乡先公 【一作我家】 并国汉侯王西江有家未千载南望白发怀高堂吾甥夙所亲 【一作爱】 执手未忍别黄叶下江皋离愁正如割 【一作切】 我当归思如渴相思凄恻重绸缪远在明年二三月 

　　○寄胡敬方　 【以下河州作】 

　　梁鸿海曲窜贾谊长沙谪儋耳苏子瞻夜郎李太白君家忠简在幽州功名自分随烟流一朝行召入宣室君臣鱼水还相投我视诸公岂俦匹十年曾侍金銮侧朔风吹梦入河州细语荒郊秋一叶临行天语重丁宁万里西行劳 【一作临行　圣主恩转深天语丁宁推赤心】 圣心乡人怜我休叹息羁鸟终当还旧林 

　　○庐氏秋夜赋寄王院判 

　　羁怀不自释终夜卧复起长风吹河声泻入茅屋里青天高高素月横露华凄落罗衫轻干将莫邪欲自见中夜忽作双龙鸣志士遭逢若不早远道忧心急于捣谩说咸阳与洛阳昨日莺花今日老我有母江之南盈簪白发丝鬖鬖柴门半掩绿树下落日凝望情何堪我有弟湖之北云梦君山万里隔三月归鸿又尽飞相思一字无由得金兰交契王使君一日不见心氤氲适来为别勿三载梦魂踏遍江东云平生只欲事高洁骨肉交游总疏绝慷慨临风一洒然泪痕满袖都成血衣袖初干夜向晨古来忠义多艰辛江乡有路且归去秋风野水堪垂纶 

　　○寄新野袁上舍 

　　孔明信卧龙士元亦雏凤南阳千载人星芒尚摇动友人为道留至今新野文学如乔林松根木下伏琥珀桂枝月晕生黄金云台先辈会风云鹿门肥遁犹清芬登高吊古歌慷慨冐使荣名羞后尘泮池芹藻如碧玊济济游歌思乐育琴瑟鼓奏合周诗义理周旋论更仆正如美玊在昆山山辉白虹五采斑又如璇珠孕漯渊午夜腾腾光烛天干将韫匣射斗牛骐骥绝足超燕然今年射策应相见承恩早拜　金銮殿凤凰台上聚星期先寄长歌如会面 

　　○寄浪田锺鸿飞 

　　人生倏如寄会少恒别离虽是形与影尚有不见时念尔同乡里咫尺在浪溪起望空叹息如隔天一涯浪溪之山九迭屏玊绳摇曳开青冥溪底金沙千万点注射日月浮光晶朝朝暮暮怀相见霜着心旌冻如练别时芹泮桃李花振落琼瑶千万片万片悠扬拂几筵念尔朂尔勤简编明年花开应更盛香风吹遶君王前 

　　○寄李时秀才 

　　新野南阳近郊郭秀产从来多卓荦李生翅出特俊贤皎皎瑶台雪中鹤自从少小攻书史万言日诵如流水下笔骞腾若有神麒麟独步红云里又如虎凤跃锵然韶钓鸣穆王八骏畧西极广乐轩辕张洞庭我爱李生如玊树蒹葭只拟长相倚岂知会晤不可常望断天涯百千里词林元老爱才贤闻说俊又心欢然明年奏赋朝 【一作趋】 天阙为解金龟唤谪仙 

　　○謌鉴命相士铁崖诗 

　　铜之鉴以见妍媸不若书之鉴以见是非人之鉴可以见善恶之端祸福之机河东薛相士自称老鉴师一双神瞳秋水碧三寸长舌霹雳飞曾相水边遗英作贵子道上单丁为富儿前年山东睡汉是龙虎今年鴈山处士非熊罴谈言一巾理予夺无依违见子劝以孝见父劝以慈见宦劝以忠直则正邪则欹鉴道如此颇合古人之教规铁崖道人读书与诗误蒙进士赐绯衣龙门上客一日速十年不调官何迟五湖相见谈出处许我再觐黄金墀我心自鉴复自断子卿唐举毌容知醉来吹笛客自去天青月在梨花枝 

　　○段炳文四十有子歌以庆之 

　　仙宫紫府八万里楼观重重五云起身骑獬豸随九皇大笑向天天亦喜后羿抱日浴九川骊龙吐珠下秋水昆仑瑶池玄圃裂黄河蹵天金鼎热晓入 【一作影入】 东溟堆早红夜凝 【一作露熚】 西极摇霜月凤飞欲下西河州 【一作忽作西河游】 银城铁锁监豼貅可怜枥下老羁的一身千里皆骅骝渥洼说在 【一作】 熙河近麒麟堕地真神骏风前绣树玊成华露颗灵芝金作晕亦知神物出每迟凤凰栖老梧桐枝空青间世伏铅汞松苓千载常垂 【一作垂长】 丝瓜家宿有孝子念梦叶正荷皇天慈挝锺考鼓慰亲寿大醉起舞欢相持生儿始知鞠育苦盍一念尔初生时四十年来如转轴常苦白日西南驰亲今白首尔长大 【一作儿孙子】 孙年似尔 【一作长大】 亲期颐□孙有子子似尔我歌此颂天应知 

　　○再赠 

　　明珠久在骊龙颔光彩惊人四十春玊皇案前留不住推下君家锦绣裀群蛟磊落欢未巳四座宾朋酒欲倾乾坤天上秀锺金人间瑞应玊麒麟 

　　○正月十五夜有感　 【河州作】 

　　小年行坐依慈母送腊迎春事樽俎自从元日说阴晴且向岁时将十五儿童夹路爆竹喧高引红灯笑嫫姯青狮傀儡动地来歌锺彻夜兼鼙鼓家家粉米如云形团脆蒸甘祀先祖驱傩击筑鬪喧呼剪纸粘花作歌舞云霞五彩团不飞青红楼阁开天府黄金蛟龙珠翠鳞十丈流泉口中吐登州海市未足怜河阳花县何湏数里民卖产事豪奢敝屣万金轻一赌我家不与世俗同弟兄伯叔联簪组满堂宾客皆雄奇新吟徤笔争蠭午我时三步诗即成诸生学士观如堵年年岁岁盛繁华只说江南好风土那知少壮遇有殊欢乐相兼又愁苦布衣十五趋蟾宫年年看灯天九重金门夜开星斗落玊柱尽作扶桑红群仙邀我饮河鼓大醉尚吸沧溟空南风飘飘亲舍远乘之便往辞飞龙十年宫锦灯花下都与从前观乐同一从秋暑别京国 【一作宫城禁暑烈鳌山】 山川万里书隔 【一作山川百里霞流丹有金悬银索锦锦班班小啄押出巠板二句】 东风一夜百花开 【一作花开】 散与羁怀助吟癖 【一作朵朵散入留怀间】 湛阳江月蹔淹留 【一作照俳优】 何侯祠前听棹讴江舡万炬芙蓉□赛杀两岸琉璃球那知今夕 【一作一夕】 在河州平生之交欢相酬大雨忽至灯不收更催添着龙□油醉来饶着紫绮裘移舡更作污漫游江妃唤取添金瓯自分江海终遨游岂知此夜来河州氷作灯笼□自矛逐日沥冻成□鞲衬以五彩悬银钩大雪大似金兜鍪我疑天公与人谋 【一作与天孙】 剪下玊屑如雕镂边城凉薄天所赒真成玊宇兼琼楼烹龙炮凤楼上头紫驼白马饫百羞惓惓夜饮岂解愁今知异域自风流向隅不觉双泪流任他欢乐弹箜篌严亲念我应不休灯光为我达宸旒相思何日大刀头 

　　○夜窓吟 

　　更深坐久烛光短人静红炉火初暖朔风吹得笙簧寒碎点霜华上银管揽衣拭目鴈行细梅稍月到松稍未敲氷化水浇醉肠写向吟窓敌寒气鼓鼙冻损声不动别院人添翠衾重笔尖欲挽阳和回蝴蝶无情入春梦朝来闲倚阑干立忽听林鸦报晴日殷勤细读中夜诗一笑云边乱山出 

　　○将进酒 

　　故人手攀金屈巵进酒与君君莫辞仲子不援同产服孟公肯顾尚书期当歌感激风□□吴姬楚苎莫停舞黄河东走不复回白日经天岂能驻田文昔日甞经过朝酣暮乐艳绮罗高台已倾曲池废秪今谁听雍门歌我有一曲侧君耳世事悠悠只如此子云浪作投阁人贾生空吊湘江水春风南园花满枝莫待秋风摇落时东山啸起徒为耳乘时莫负高阳池 

　　○长歌行 

　　有泪莫泣鲛人珠有足莫献荆山玊赤心徒使按剑看至宝翻今笑鱼目千金蹈海称达人五噫出关东去秦负刍无复遇知己空歌白石南山春楚卿相弃复何有于陵甘作灌园叟杂悬偶集鲁东门惆怅胡能事杯酒长风萧骚百草残长剑悲歌涕泛澜金台骏骨久已化瑶水风波不可攀畏途羊肠能折轴作诗为谢云闲鹄海上三峯久负期醉归休托平原宿 

　　○踏青行 

　　春风绿遍天涯路满院残红不知处西家有酒不肯赊愁坐茆檐日将暮出门时作踏青行晴川云暖花冥冥时人埙管吹落日难为一段江南情 

　　○题雪景送萧典簿邦见还庐陵　 【庚辰】 

　　先皇开天兆豊乐政似腊前雪霜作脆者坚良材者成流水不喧氷在壑　圣人御世垂衣裳春风动地千花香亭亭松竹洗膏露红鳞霞羽参差光璧水桥门三数株萧公直干尤渠渠灵椿树老在南极归荣起舞当桑榆庐陵萧家闻自昔撞鼓拷锺禄万石振缨青天接翼飞玉笋金门世通籍我生惯作雪中游忆者高皇泪暗流一年特许一归省明月挝鼓龙江舟迩来往事如惊电分羹颖叔令人羡乡人知我问如何勿言又忝金銮殿 

　　○送萧检讨引高南归 

　　新雨不成泥■〈车勾〉辀树上啼征夫怀远路家在大湖西别家今几度杨柳江边树念乡车轮下渐是中年路万事中年尚可期人生且莫长别离长别离向何方九河落花晴浦香玊睢斑斑鳬乳黄南望不见三高堂柰此游子思故乡我家萧君济世早功成身退合天道当时未必袪者贤挽不回之卧烟岛后来亲阅亏成事始识从初去时好我不能赤手縳虹霓又不能委身同草木生逢尧舜世肯受泥途辱昨者误奋龙门雷蝘蜓嘲之自云足忧者举觞酬白日唯有皇天照空谷张公二吴江生我有千载意不羡身后名为君写作送行曲曲中摧戞难为情君行不听我意不平明日买舡棹秋声亦秋东不窥沧瀛飘然如去白玊京湏君禹穴相逢迎相儿不见湏相待客行虽迟心不改 

　　○送刘希夔丁忧还乡 

　　我有一斗酒青天洒浮云浮云散尽月光醉天地与我同氛氲我有一掬泪送君归洒文江波人生禄仕为亲养得禄亲丧将柰何去年八月秋风清我尚衰麻辞玊京匆匆流电别乡里蚤夜载笔趋承明今年八月送君归忍着衰麻更彩衣寄言具庆高堂者莫遣徒为风木悲 

　　○送徐其 

　　徐君夙所慕一见青天开天孙四锦光垂地剪得吴淞江水来鱼龙鼓鬣抓波浪雷雨天台迷鴈荡笔下青红照凤池欻作虹流一千丈给事金门仍载笔高堂训典明朝日奏对句宣皆第一归来峻擢衣绣天高冠巨斧临青齐东边大海　　　民庶已觉多疮痍饮水食蘖分内事为子载诵皇华诗 

　　○送友人再入蜀 

　　昔年君去西川时白头慈母纫征衣衣成五彩相陆离出门意气生尤辉扁舟泝尽瞿塘险料想一险一度思庭闱白头慈母中夜叹严父寄书令子归归来复向西川去相看又作明年期人生飘忽百年内春叶青青秋已稀辞亲掩卷怀李密酒酣击筑思渐离丈夫老子俱可怜明日与君重相违君行慷慨当恐惧父母之年不可以父母许尔行勿疑 

　　○送杨教授之邵武 

　　昔在匡山下杏花手自栽杏花遶天发先生归去来归来双 【一作诣】 阙下故人满京华争修剡荐非所欲东望闽海回云车铜章四寸郡文学夏楚不用施方畧诚能动物物皆春 【一作无为】 人皆无如教官乐皋比坐拥春风喧服事弟子来如泉问咨唯诺皆圣贤教官之乐不可言为尔再 【一作为尔更】 赋菁莪篇 

　　○赠友人韩太守省亲还安豊 

　　安豊古名郡才杰信卓立世多忠孝家茂树翔鸾集淮淝之水青若葱蒙霍山高气势雄兴云出雨滋稼穑黄童白叟歌年豊岁时吴会商舡来山珍海错兼琼瑰家家相换易丝崇宾从逢迎逢举杯秋凈天寒事渔猎网罟归来何杂沓击鲜酾酒醉临流操舫弯弧仍射鸭土俗温良乐事多读书读律如悬河韩家有子更清淑楚楚琼林玊树柯自从推择升乡郡莅职廉平称物论十年从政在京华一日鹏程搏九万悬知印绶佩苍玉 【一作纹】 父母俱存有真乐文轩迎养载锦茵画艗归荣列仙乐人生得禄思养亲有亲具庆由苍旻朱衣象笏宜通显委?周迭恩荣表缙绅 

　　○望潜山歌 

　　东望望见九华远西望望见潜山高江中洲渚不可数但觉万舰春云涛前舡远似飞沙起从舡烟中来似蚁人生快意如此时顺风微波日千瑞安庆之城居要冲一掬之地能消万古之英雄纷纷谁可掇将去恨血不染江波红惟有龙眠老居士画得山川及文字更有余忠宣公百战死荆扬夜夜天光紫乔家儿女泪滴江水浑红颜得失何足论三千年事堪消魂举气嘘天天亦昏幸遇太平息征战却忆先皇泪霰吞声踯躅愁云屯仰视红日东方暾 

　　○池口阻风 

　　避风贵池口维缆临川渚白浪如山卷雪花黑云匝地飞阴雨此时鱼龙争沉浮江湖石裂无安流冯夷击鼓怒鼍吼恍惚可以追冥搜湏臾云散风暂思移舡买酒浇胸臆鲜鱼湏得岂问钱纵饮高歌忘岑寂便觉红光催入颜推篷且看池阳山九华苍翠杯中堕对景不复论乡关尊前携手有知己前程嗟叹徒为尔青云有路待我来一日南风欻千里 

　　○繁昌阻风 

　　繁昌夹前风阻客逆浪牵舡滞行色坐数归舡疾如箭俄顷飞帆浪中没我非寻常流宕人等闲不遇闲悲辛读书学得万人敌直将富贵轻埃尘君不见当垆逸才题驷马不如安石济天下古来豪杰为时出肯逐青牛度关者丁宁北风且少停会看一举登玉京未把升沉问聃尹欲共姬周论治平不湏对此汉坎坷世事到头俱琐琐成功拂衣归东山日高卧 

　　○白扇歌 

　　剡溪白□青篔筜素练翠涛 【一作白波素练】 霜雪光金刀剪出云一片入手飒飒清风凉可舒可卷不盈束不奢不俭惬人欲碧波潋滟海天平 【一作长】 清香潇洒淇园绿绝胜娥眉山月半轮秋又如渤海玉树珊瑚钩白羽之轻不足比齐纨之洁那能俦伟哉官样何从得不方不圆亦不缺 【一作天集天机妙无敌】 鼋鼍跃破玻瓈纹凤凰踏断琅玕节疑是姮娥月下裁狂风吹堕天山侧又疑冯夷捧出碧波心江妃水仙惜不得祝融南来鞭火龙闾阎尽在红炉中窓下书生当此际便觉两腋习习生清风飘然如在蓬莱宫又如驾驭羽轮颷车渡弱水十洲挂在氷壶里翱翔三千界扶摇九万里排云呌阊阖乾坤凈如洗何湏避暑子云亭何湏濯热瑶池水何湏更住白玉京何湏远访芙蓉城青冥风露非人世何如此扇之清清玉川子丹丘生胡不持之朝帝阙为我扫除天下热 

　　○答胡学士光大 

　　去年雪中寄我辞一读一回心转悲结交谁似金兰契举世纷纷桃李姿我观百岁湏臾尔人在乾坤犹酿器清醲糟粕总成空四海滔滔岂知醉我是浮云与世乖醉醒自是难相谐天地悠悠尚应尽百年草草为形骸吟诗作赋愁肝肾绝颖屠羊争笔阵□筋苦骨竟何为一榻清风万年尽襄阳太守何其愚沉碑水底夸龙鱼至今人笑陵谷改亡吴帝晋今何如我有穷愁何日宽酰鸡起灭闲独看痴儿细子能萋菲毁□荣辱吾何于今年春到花应早预拟南园踏芳草细看春色天下来万树芳花照晴昊庄生久矣喜逍遥陶令何曾恨枯槁啜醨一醉也徒然一诺千金永相保 

　　○过苍梧峡 

　　广西下来汉复滩三百六十长短湾潭心绿水缓悠悠长湾凝不流涓涓千尺静见底隔岸空行鱼曳尾忽然路绝山势回峡口江深如怒雷石觜凿凿森鲸牙龙腾虎踞如回车我行已过正月半一夜水生浮汉槎龙潜虎伏杳不见但见满江圆浪花浪花飞雪卷万瓦舡下高滩疾于马浪舡俱起空中击举柁齐桡不容力舟师持篙眼如虎指住石头轻一掷水痕奔箭石窦急老稚怀忧多掩泣齿声卜卜叩神灵抛纸烧香齐起立为言水浅仅容舠篙师失手争纤毫水声怒起两厓近撇漩指顾随洪涛龙君水白似相晓此水不大亦不小烧牲极酒谢神功好似春游在灵沼翻思初下象鼻山怕问行人多苦颜惊心乐水昭平驿卢患防虞不暂闲忽见苍梧山在目已闻莺语自间关岂知平地风波恶何处安流不险艰此心常似初来日三峡沧溟任往还 【右予自苍梧下平乐之作其险也如此遂成长句以晓世之处患难者书与端方必能识之】 

　　○题扇（二首） 

　　疏疏雨湿湘江云湘江美人思断魂苍梧帝子去不归锦城公子何时回我欲攀天偕取清风明月三万斛扫除□愁与昆明之刼灰刘郎刘郎绝代颇希有秋菊寒泉酌玄酒谈中风味心自知天下炎凉一挥手 
　　潇湘翠竹坚如石开刀削出长一尺安排玊笋鸳鸯行妆点丹山凤凰翼一阴一阳次第折开合浑如棕树叶西山淡月悬姮娥南园绿草飞蝴蝶拟是冯夷捧出碧波心江妃水仙惜不得祝融南来鞭火龙万国如在红炉中幽馆书生当此际惟觉两腋习习生清风六月烧空火龙起路土行人汗如雨动捋不至清风生亦犹孟子见王雪宫里 

　　○纸 

　　剡溪藤鱼网线捣剉如麋浸水涀神工抄作五花笺凤舞鸾翔云片片汉庭帝子爱如宝诏下蔡侯多制造文华殿上赋新诗　御墨淋漓尽章草 

　　○笔 

　　未用怨头白用时头转黑未用暂幽闲用时何逼迫湏臾索我风雷惊明时用我致太平君子用我流芳名鬼神见我俱潜形五经文字传今古苍颉由来知我苦十万雄兵我解和那用敲金兼击鼓 

　　○墨 

　　北方黑帝驱松使松使嘘烟满天地神工幻□玄霜飞一敛捣成乌玊剂脑麝匀胶香屑屑巧制如琴复如月休论价值重如金贵在玊堂堂上列出处相同毛与楮生也同生死同死结邻好个石乡侯亲我更亲二君子天池共沐恩波惯彩凤龙光几璀璨五经载道孰为先匪我传来那得兄 

　　○砚 

　　我家住在端溪里窈窕白云最深处吾宗骨肉徒纷纭惟我遭际明时器瑜麋见我性质实俾我日里相磨捺毛颖先生常似渴一软池中水将绝玊堂金马许多人惟尔三子情最亲爱我坚心磨不磷案头长立侍　君恩 

　　○水滴 

　　月窟一蟾蜍变化何所之秀拔三峯峦更蟠两蛟螭或化北海鱼或变南山鹿长河与百川一软归吾腹湏臾噀出云烟起濡毫细写龙鸾字笔底回春有生意解使云行兼雨施 

　　○题泰和普觉寺壁上画水 

　　曾生画水真是水乍见即有风云随神闲意静看渐远以手摩拂生惊疑曾生奏和人表字字同可浙江栯头坐几年彭蠡浪花分朵朵归来却扫青屏壁宝藏四围惊霹雳苍茫雾雨散不收白龙卷水当夏日始知曾生古来少又闻宝藏声粼粼一夜不眠鸡向晨并力欲剪且未剪怕有仲尼来问津 

　　○寄周吉士 

　　青原白鹭城迢迢下有文水明珠桥闾阎扑地锺鼎食多是先朝旧宦僚周家双井名最久华萼堂深介眉寿天章奎画动星缠大册高文垂宇宙昔人作郡多仁恩耄倪卧辙留攀辕遂令奕世有家族千里百里棠阴连白沙翠竹槎溪上别墅山泉恣幽赏百年嘉庆毓英贤二十青春登□榜凤凰池上忽相逢却忆垂髫欢爱同风波萍梗荡离合日月梦寐随西东禾川送别情何极龙田立马看山色对月高歌共扣舷簸荡玄潭老蛟窟画舡晓发清江湄望望庭闱思欲飞平原绿野有真趣西洞溪桥劳梦思前年重会箕山下独鹤孤琴暂潇洒当时霜雪徧郊原但见青松与梧槚愿君且保金石姿岸芷汀兰堪佩携与尔重寻旧时约青山白首同游嬉  

　　○赵子昂梅竹图 

　　王孙襟怀绝尘俗迥若篔筜在空谷又如仙子下罗浮雪月梅花氷映玊时将翰墨自写真心手相忘道机熟流传后世作者稀丹耆采绘工绝奇寒声夜读暗杳起妙画通神那得知 

　　○题王家节妇图　 【壬午】 

　　石火一击无流光心灰不假终能藏沉沦东海一千载用之瞬息成沸汤王家节妇非石坚生孩六月丧所天污泥不染红白莲鸾胶不续氷霜弦有子无子贤不贤大节明堂非偶然今有贤子孙满前节妇初心非所悛贞夫烈女无后顾惟有皇天不相负 

　　○东湖览胜 

　　十年不到豫章城锁蛟宫中新水生澹台祠下日乍午触热更上聘君亭聘君亭前无乱蛙此事或有非人夸聘君高风自于载况有湖水明丹霞望中西山青似幕参差开彻芙蓉花登高览胜兴未巳柳风吹天凉似洗青眼故人殊已稀慷慨更读南丰碑 

　　○送袁士梅之武昌 

　　汉家名臣芏风节流寓江南多阀阅淦西曾上烟云台望见桐花白于雪桐阴令族谁与齐高科显宦朱轮驰家君品藻进士策惊喜袁家双桂枝忽忽至今三十载令尹高情隘湖海旧日高峩豸角冠回天撼岳何英伟武昌大县称繁剧九万鹏飞不劳力年年使者观民风汉庭循吏拜三公 

　　○送太尹郭子成之房县 

　　昔日相逢淦西澨启口论心即相契新诗自谓力抗虎君亦沙场百战儿君家父翁氷雪姿老父张侯江海奇襟怀洒洒度晴雪态度蔼蔼飞虹霓眉塘夜雨春风颠酣歌数子皆神仙京城昨日偶一见转瞬湏臾今七年重瞳识别齐舜禹锦袍又拂金炉烟咨询抚字且作县磊落犀利终天然都门雪后泥一尺甚欲相送行如缘刚肠有泪不肯落杯酒未得伸勤拳凌晨听鼓入内直绸缪衷曲无由宣勿谓房州编户少中牟一县今流传 

　　○送伴读黄体方之汴梁 

　　与君结交二十年蒹葭玊树人共怜醉挥一笔万行字字字迥若珠玑连湄湘小邑弦歌废追趋复入承明地石渠天禄校诗书梁园巩洛随珠履曈昽晓日别西华东风已绕龙河花莫将音信便疏阔天下应时有使槎 

　　○送黄希永给事归 

　　干宁进士忠孝家芾田给事莹不瑕金锺早振璧雍序丹桂已掷龙门槎载笔彤庭舒化日归轩青树乱明霞干鹊先传慈母念夜鸟独感行人嗟及时彩服羞菊蕋何处南山萱草花 

　　○吴山书院诗 

　　天开象纬日与星地灵川岳万汇形羲书奎画河图呈万世照耀传六经贤传羽翼众喙鸣慱通贯一量重轻譬犹作室矩度程群材咸萃无奇嬴曲可使直陂可平指顾左右集大成吴山屹立太古清书舍临高疏牖棂紫云红雾栖前楹万家玊树森在庭牙签历历黄金縢万轴架插明星荧斗牛午夜虹光頳天官早岁甞躬耕食志余力篝火灯布帷黝黑积晕成秋囊或贮山下萤有草如带似尧蓂隐德自足通山灵时来九万随风鹏桥门璧水扬华英铁冠珥笔朝承明绣衣持斧白玊京从龙天飞掌铨衡春官侍从鸳鸯停乃知读书助修能万事转圜无滞凝他年有待悬车荣锦袍山下濯冠缨买舟相送试一登吴中俊彦来相迎欢呼共覩贤公卿乡人子弟传颂声重作吴山书舍铭 

　　○葵轩　为御史罗贯赋 


　　御史罗公玊色奇示我葵轩之好诗种葵遶轩花匝地心与赤日同光仪钱塘本是繁华县罗公独有葵花羡娇痴不恃儿女怜独与太阳看正面金鸡飞上扶桑红湛露沾衣吹紫茸覆盏金盘日初上锦袍赤芾大星东湏臾拜罢看重瞳火龙已驾青天中不欹不侧甚正直开口论事丹心同晚风吹天翠盖偃济济重臣皆蹇蹇戟手辛毗欲引裾毅色班姬正辞辇少年看花当作诗未觉造化如此奇暑雨移根补芳榭秋风折朵寄天涯惆怅相逢　北阙下为言旧宅多潇洒开窓云影入窓流开户风泉两楹泻是时读书奉母慈名轩已有青云钥忽来移栽九天上誓与皎日明相随旧宅又如官舍好醴泉甘露生朱草葵性年年似旧时绿衣换得班衣早会看骢马昼游归故园葵色生光辉 

　　○双栢轩 

　　罗君寓舍双栢树逸民先生手所栽百年雨露色深黑延平剑舞盘涡回五年城中几万户班枝花落真无数一叶荧荧瘴疠寒两朱兀兀青天怒先生歌笑遶百匝白鹤忽已来天阍月高上鹤入云去满地碧苔生紫云盘踞落落多月孙忍看燕雀竞朝昏及时正好为舟楫济众东西南北人 

　　○揽秀楼　为文辉题 

　　华山盘回岚气浓鸿鼎旋达烟树重静思盘作绿罗髻鳌溪削出玊芙蓉罗浮逸士乐其乐数仞危楼揽藂薄露桃云杏插丹青松栢琅玕秀城郭方壶圆峤真可求萦纡曲径通深幽数亩腴田盘谷晓一壶脊酒环滁秋酣来生据花间石斜倚龙泉看清碧又听禅寂石濑淙飞流泻瀑三千尺静思潇飒吹裳衣满怀爽气常霏霏浮云借向檐端宿好鸟飞从天外归楼中左右图书列楼土吟哦伴明月博带峩冠日往来谈论风生洒晴雪勿谓闲居远市朝芝岭曾闻词币招祗恐呜驺入空谷不怕云深山路遥 

　　○鸣琴亭　为橙溪罗显道题 

　　道边陈 【一作尘】 委摧折桐良工斲削回 【一作】 蛰龙朱弦一奏烟雾滃 【一作涌】 飘飘六合来天 【一作悲】 风初拟箫韶度寥廓又疑秋风洒幽 【一作秋】 壑高亭欲待 【一作得】 锺子期千载谁闻 【一作我亦来闻】 九皋鹤 

　　○拙存斋 

　　古人巢居无栋宇不识轩楹与穴处草衣肉食鹿豕游岂解烹煎弄机杼南华忽惊混沌死钻火调珍衣色丝尚赖天君坐垂拱康衢击壤歌雍熙后来巧逞多矜夸朝开暮落木槿花不见扶东老桑树枯枝犹在泛灵槎说是吾儿弄潮者何年舟楫到天涯 

　　○题恒斋卷　为王以中作 

　　蟾轮火精蚁旋磨万世经天天不堕循环辙碾食?蜀木食?过笼鹑辟镝丸坂过得天一□□□磋恒以干徤夕匪惰羲辉育若东风和尺有五寸南则讹白景熠烨金注科黑精腾腾氷嵯峨下有硕果势拙□相寻乍历隙不蹉真人起变易那忆龄因革岂易俄孔曰百世知靡他恒斋俭侈尧桀分承盈溜字柱以棼环堵覆土朴不文幕天席地醉眼醺无门无傍无域畛青天历落散绮珍八荒庭除列鼎裀古人今人迹可亲何作何息何新陈艳冶不达长生身抱一何必仙与神箕踞酌斗拥北辰四溟四簋饮吸空一气回薄西复东熙河两膝寓即容粟粒溟涬将无同薄海内外如斋中万民万岁颜如童相率恒朝万岁宫 

　　○刘于京行乐卷 

　　刘郎不是寻常者风流肯在他人下手中□着青丝缰□头走跨青骢马狎儿挟弹黄金丸刘郎坐据黄金鞍趱新衫子青沥沥细腻棕笠光团团焦桐藏在紫锦囊袖得玊帕花罗香回头一顾二三子舍娇含态变鸣珰刘郎半掩东风面桃花上脸阿堵光人生行乐湏及时河沙草绿骢马肥草头露晞君始出花稍月上君未归门前曲巷新甃玊家有黄金无不足子孙孙子满眼前□□如花千万斛 

　　○龙山李氏行乐卷 

　　金陵客舍惊秋早故旧相逢即倾倒未询市上新富儿且访山中旧遗老李君自昔称文儒双瞳烱烱长髭须石田茆屋堪为记流水飞云山自娱闲来乘兴无远迩竹杖芒鞋随去止世人笑咤任纷纷荣辱升沉同逝水别来五载未承颜几回清梦到柴关借问君今年几十庞眉鹤发颜如丹有时高斋成独坐心事悠悠忘物我秋风吹老涧边薇寒禽啼熟庭前果开壶与客更忘怀天然之乐谁相猜杯中绿酒经年熟几上朱弦旧日谐豪歌大醉便起舞华月窓前夜当午大儿三十喜延贤小孙七岁能歌赋知尔幽居乐更多渭川盘谷岂能过或从仙洞骑黄鹤每倚池亭看白鹅嗟予少小慕芳躅亦欲相从结茆屋禁林空忝受　君恩为赋新诗在空谷 

　　○题琴歌　 【甲申】 

　　有美人兮弹素琴天风落纸生徽音大弦泠泠小弦作九皋彷佛闻唳鹤初拟石间泻出泉又似松颷鸣万壑有时雪里对玊梅还将三弄相裵禀数行吹度听不见卷入仙阙金银台仙人闻之应叹息乘云便欲来相识手持一束白鸾纸与君扫却瑶坛石请君便弹天上谱天香满袖天花舞归来不记海生田世事凄凉半尘土殷勤□待人间曲清韵琳琅少能续市桥太守那得知时时击□昆山玊 

　　○万竿烟雨图诗 

　　高君昔年豪气如长虹挥手画竹如画龙烟云卷舒白日动雾雨变化当晴空长林倏忽千万迭尺纸摇撼银河通荆扬山开洞庭折宇宙飒飒生凉风纵观未辨节与叶脱畧形似超凡庸画名书法两不论笔墨之外疑天工为爱夏官少司为极口称道不觉言辞重便将妙墨等淇澳传播四海来诗同大篇短章悉绝好金宣玊振歌春容此君心事比造化岂天声色惊盲聋誓将松桧历氷雪笑拂蔓草纷青红夏官尚书更潇洒邀我赋咏无雷同太平达官剩闲暇几欲径造轩窓中推窓见画倘见竹烧笋作饭畴能仈击鲜酾酒集嘉客为奏流水朱丝桐剧谈古今合风雅俛仰贤圣追冥鸿万竿烟雨坐来霁共听彩凤声■〈口雝〉■〈口雝〉 

　　○胡马出猎图　 【乙酉】 

　　朔风吹沙沙作阵阴山峡口水数仞胡羯成群跨荌马驰驱并向平原射蒙茸貂帽狸尾鞭臂鹰欲掣窥远天弯弓宛颈取箙箭云里驾鹅应未见机心设险胡俗然烽燧年年烧近边秦筑长城费民力却令中国销锋镝包桑之计在防微武卫文教奋所宜先王不废搜狩礼端坐明堂朝四夷 

　　○龙门行乐图 

　　龙门山高插天起龙门水清深见底大风吼雪翻银涛天上火云烧赤尾东连螺浦西钓台三十六湾相萦回白昼彷佛号春雷恠石如笼云作堆南阳公子好潇洒行乐向此龙门下锦囊绣袱绿瑶琴紫裘乌帽玊骢马有时跻险蹑崔嵬洞观波浪胸怀开小姑二山不盈尺鄱阳一水大如杯兴来长啸山下去自觉精华与神遇酒酣握笔赋归欤飒飒花笺洒风雨信知出处非寻常九苞之凤巢梧冈天子龙门异岩穴何当携手入庙廊 

　　○松下有老人携童子抱琴　 【丙戌】 

　　远汀细草春茸茸潮回岸石高隆隆槎牙古树萝蔓蒙晴云遥映双青松粉花金屑坠早蜂落落偃盖惊虬龙老死不受秦人封几回傲兀氷霜中纷纷桃李争春红苦心不竞东南风抱琴散发何山童拄杖飘然一老翁扶携舍此将焉从我疑只是商山翁汉庭赴召何匆匆当时应被木石笑苦雨西风凤凰呌 

　　○春辉堂 

　　庐陵周子行纯孝作堂奉亲祝亲寿花随竹影漾■〈酉灵〉醁日舞斑襕卷长袖南山桥梓念不忘寸草离离春日芳出门莫道游子叹岁岁年年亲寿康 

　　○春萱堂 

　　越州孝子事行役彩侍潘舆映朝日岁时力作禾黍登昕夕承颜起居吉熏风种得萱草花北堂宴坐觞流霞人间五鼎未足羡世上浮名徒自夸雍雍琴瑟既在御嘒嘒埙箎亦相逓四时乐事满庭□一点闲愁无梦寐人言萱草解忘忧不知和气能相求若将陡岵兴哀叹得见宜男应更愁信知草木有同味熏莸自古难同器屈生蕙茞落沅湘谢氏芝兰长庭砌越州孝子独苦心二亲存没思慕深生祥下瑞无休日孙子绳绳嗣好音 

　　○云林书屋　为迹符高云题 【丁亥】 

　　南山当户青削玉苍苍古树屯云绿浮空长日蔽凉阴阁宇随风散晴煜江飙泠泠吸不动有意从龙翼丹凤秦岭时兴韩愈诗阳台夜入襄王梦萦林络石纷纷入杳冥昏默寒声泣翡翠叶中雨欲流珊瑚枝上晴犹湿中有高人结茅屋灯火琅琅夜深读案横汗简三百篇架插牙签千万轴中垂数字大如斗银钩铁画烟霞遶芸草春香辟蠹蟫琅玕昼影移蝌蚪阑于十二幽复幽遥吟俯唱畅悠悠清风明月自昕夕黄帘绿幕闲春秋朂君勉勉循天爵起奋遐龄耸寥廓为歌一曲长风生青云挂在天南角 

　　○题于子通聚禽图　 【戊子】 

　　水禽交交树禽语白鴈飞鸣满洲渚爱杀林边鹭一拳点破汀洲半江雨灯前展卷醉又醒谁将妙笔传丹青细观物理真自得吾亦结社来郊垧 

　　○戏笔买鱼歌　为陈检讨题 

　　长廊翠壁春风香千丝绿玊垂青杨沉沉雨湿鸳鸯瓦飞絮无声吹嫰凉百战徤儿花剌身雕龙缬锦青作鳞蛇子锁甲蛛网结甘作中年无事人鬓髭未受霜华染回首前年如过险厌说乱离欣太平短短衣裳骭不掩织成蕲竹黄琉璃两筥添担铅粉朱椎油熟纸细熨贴追逐儿童行买鱼小鱼剌泼金棱椀圉圉红黄云满满坐拌儿戏未论钱斜阳欲落篱根浅一儿欺之掩其目故故□□□回□两儿挈榼窥其鱼窃得欣奔踬而哭后来二女骞绣帘扶出细儿求乞添坐闱少妇意尤美如此九子皆纤妍画工画得无穷意纷纷百事皆如戏造化徒劳作弄儿秪许买鱼翁自知 

　　○筠窓读易　 【己丑】 

　　我家鉴湖山水僻七百年来读周易化龙江上栖凤林云淡风暄奏金石后来端简白玊堂鸾坡万行听鸾凤蓍草丛生紫云拥龟文落箨占星芒君家亦在欧乡住藜焰光辉旧游处深丛密筱映河图人在筠窓淡思虑秋霄露华滴蘂珠凉月正照窓中书研朱和露画奇车?禺轇轕造化论锱铢明年归乡定相见与尔细论羲画前鬼车童观再三读孔经晚乃亲韦编淡泊谁能味玄酒希声雅奏难为传高攀璇玑饮玊醴醉倒宇宙空中舟希夷歌诗念旧隐陶令作赋思归田筠兮筠兮有生理春雨一夕龙腾天 

　　○题百子图 

　　天无一日备四时人无一母生百儿何人笔端夺造化天时人事俱备知三三两两如鱼队日长游戏栏干外攀花折柳争后先采菊东篱相向背昨观此图三抚几多忧只为多男子生子当如孙仲谋人生一夔亦足矣 

　　○挽辞 

　　二南风化山闺门千载寥寥今罕闻余家寿毋保贞淑红芳白发如朝昏葛覃卷耳有师服樛木螽斯歌盛福锦衾角枕粲牙床朱芾金章艳华屋百两如云未足夸宜男绣□明朝霞紫鸾玊树青天下翡翠兰苕红茁芽谓宜寿考如冈陵松栢高高偃盖承如何一夜风雨恶吹堕黄姑织女星子孙有泪欲成河高堂梦觉惊南柯更征文字立穹石龟龙错落高嵯峨嗟峨自足感行人允显扬名在立身君不见陶??夋亭下墓至今犹忆泪沾巾 

　　○怨歌行　 【庚寅】 

　　弦奏钧天素娥之宝瑟酒斟流霞碧海之琼杯宿君七宝流苏之锦帐坐我九成白玊之仙台台高帐暖春寒薄金缕轻身掌中托结成比翼天上期不羡连枝世间乐岁岁年年乐未涯鸦玄粉白澹相宜卷衣羞比秦王女抱衾谁赋宵征诗参差双凤裁筠管不谓年华有凋换楚园未泣章华鱼汉宫忍听长门鴈长门萧条秋影稀粉屏珠缀流萤飞苔生舞席尘蒙镜空傍闲阶寻履綦宛宛青阳日将暮惆怅君恩弃中路妾心如月君不知斜倚长云和泪垂 

　　○少年行 

　　千金换宝剑短后缦胡缨银鞍照紫燕杂沓洛阳城各阳城中足年少陌上相逢开口笑按铗长歌猛虎词弯弓直上呼鹰道归来买笑何所驩白日推掷夜未阑百觞每共朱家饮一饭羞从漂毋飡胡姬二八垂两袖短笛横吹折杨柳一曲临风意气生珊瑚击碎乱从横春来秋去只如此五侯七贵为知己却卑侯嬴老抱关白首夷门不蹔闲 

　　○赠萧士信 

　　萧子我同年京华又同邸朝朝携入禁庐中欢呼醉眠秋共被是时士信故乡来聚首自争闻故乡事信也为人纯敏画得梓里精爽紧卿相传观皆省心为言顾陆嗟何近群公写诗请写真如此何必图麒麟十年归乡复相见旧友凋零泪如霰开卷长吟一洒然犹足相看旧时面 

　　○桂林歌　 【庚寅】 

　　永乐第八年庚寅春王正月廿有四一阳真人驾诗槎爱煞江流学文字游游漾漾清湖边清湖万倾涵青天桑野模糊藏暮雨柳洲绵亘锁朝烟诗槎泊在沧洲背忽见高林挺高桂桂家住得最清高不比寻常岩穴里借问春桂何事独无花不与群卉争繁华姚黄魏紫空富贵桃红李白徒豪奢春桂荅云君知否芬芳要在风霜后千林万木摇落时白蕋丹心分照耀翡翠堆里金粟黄千朵万朵联秋芳 【秋芳人名也】 金风满天散露气明月万斛悬天香昔年曾到广寒宫芳菲绝似金林中玊兔捣药不顾眄彩鸾起舞犹从容姮娥双双劝我酒蟾蜍蹲踞来称寿自言捣得不死丹昂头捧献前稽首金丹入手光陆离呼吸元气飡紫芝遂令卖药遍天下至今卖药仍卖诗卖诗卖到桂家去桂家留我千年住婆娑老树历氷霜延蔓新枝蔽风雨皎如玊树森成林 【成林亦人名】 湛如明镜磨精金 【亦有名廉镜者】 君家兄弟不易得一门同气还同心戒审屏改警非意 【有戒非审非屏非改非警非五兄弟也】 瑶环瑜珥敦信谊读书不负功名期好比燕山之窦氏昨朝林下华筵开花香飞入黄金罍门前长有车马至座间尽是鸿儒来相逢不饮真负人明香一炷时自熏兴来一扫千百纸龙蛇腾跃随风云随风云度银汉瑶池宴罢天上回斫桂烧丹金不换 

　　○忧患中赠友人之子入　觐 

　　我昔曾游阆溪上阆苑仙人过相访开筵醉月坐□花气吐虹霓各千丈葛山对面如屏帷白雨一洗青琉璃衔红飞鸟忽来下勾漏丹砂明日归武城公子携客来卿家欢甚怀抱开传觞踊跃催打鼓倒挽河水添金杯高悬大画画白鴈画者濠梁崔子西濡毫请我作诗句大玺尚有宣和题聿来宾从甚杂沓论古称今恣欢洽门竖岧峣百岁坊翠柳黄鹂声恰恰翻思此地盛文儒六一文星照碧虚凤凰瑞世西山　于菟孝感东门徐潭学士登金　武城直院祠先人当时墟田胜邹鲁弦诵日夜声相闻繁华事往文字存灵芝瑞草香氤氲麒麟绣绂光堕地鸑鷟和鸣鸾凤群别来倏忽二十载重寻旧梦无时改亭亭玊树立当霄天马空行见风采鱼笺索我远游诗并道严君劳梦思半生足迹厌江海陶令欲赋归田诗如何更有驱驰想壮士飘飘九天上买舟东下朝玊京彭湖匡阜入眼青大江横流作天堑万国如此宗神明观光禁御日五色访道乔门奏金石蕋珠宫里阅琼文金粟林中话空寂草堂古篆两三行正如金薤垂琳琅吴人天玺殒星石皇象字画蛟龙翔暇时载酒一坐卧明珠径寸当空堕拾装又作蓟门行折津之水浮蓬瀛天回北斗运此杯地合九城通杳冥黄发含哺鼓腹歌常从五夜听云和周宣中兴有石鼓奠鼎国学包山河君能覩此实奇伟下视五岳如坡陀会当拓取一万本便可拂袖归山阿买田筑室守金玉扶老携幻瞻羲和重来阆溪为翁寿与君握手同游歌 

　　○春来曲 

　　人逢春来喜我逢春来悲春来春去催人老百日光阴能几时去年当春发如漆今年逢春鬂若丝人逢春到好颜色我见春来头愈白一片飘潇似雪垂纵有春风消不得忆我初年十四五每到春来强欲舞读书一目数行下醉后传觞不知数朝辞家入　京国正是莺花二三月东风满路马蹄轻一日走遍长安陌此时红颜方少年瀛洲步武如飞仙常临螭陛奉清跸时拂云笺近御筵自从衰病困怀抱一回见春一回它趋朝上马要人扶形态龙钟貌枯槁寻常怕雨又悲风白日看花如雾中酒肠不惯易成疾诗句懒题那得工昔何勇锐今如此始信蹉跎真老矣吁嗟天运本自然寒暑倏忽相推迁老聃彭祖今安在瑶池溺水皆虚传眼中岂无旷达者击节和春来篇 

　　○吉水清潭集虚观诗 

　　洞天郁木仙所都避秦亦有骊山徒九仙同日上龙湖世传此事应模糊汉皇求仙温诏敷筑坛除道通属车玊笥天降仙冠裾环山百里草木孚清潭上有丹鼎炉危仙陡降来此图有唐中叶谁所庐太宁高君起集虚白沙翠竹相萦纡琼林瑶树枝扶疏文节大书照金铺鸾停鹄峙霞采俱塑像俪若天神趋观者起敬生怡愉祈灵集禧灾害除上应列宿斗牛虚万岁永奠东南隅 

　　○吉文水西重修崇仙观辞 

　　匡山有祠灵应彰上丽斗极通文章故家主者萧公纲晚有羽服腾芬芳琳宫璇题金壁光历年兴起无颠僵鬼神呵禁驱不祥祝厘覃福世道昌世与右族相颉颃 

　　○寄希颜张先生诗 

　　平生之友信侈矣亲若君门复如几堂堂玊树切云霄蒹葭有愿长相倚自古圣贤多轗轲世上儿子能臧否纷纷不足数含情向君吐窹叹未已辗转思折薪何如必资斧张负犹能识丈夫云长不可轻吴武红巾即系双鲤书殷懃为致西王毋 

　　解学士文集二卷 

　　●解学士文集三卷 

　　七言绝 

　　◆七言绝 

　　早朝赐笏自庆 
　　朝回即事（六首） 
　　山阴和太史宋韵（二首） 
　　寄胡郭二驸马并柬王左军 
　　寄驸马都尉郭公彦鼎 
　　泊江西城下（三首） 
　　西江谒孔子庙 
　　西湖 
　　寄友人（二首） 
　　寄王季敏 
　　寄映雪 
　　寄友人 
　　柬刘日升 
　　赴京道中 
　　重过南康 
　　过安庆（三首） 
　　镇江报恩寺超然楼 
　　西行 
　　贬河州（六首） 
　　登镇边楼 
　　登华山 
　　西行途中即事（四首） 
　　交年节日有感（五首） 
　　除夜（二首） 
　　己卯元日（二首） 
　　庚辰中秋 
　　感怀 
　　感旧 
　　闻莺有感 
　　重九有感 
　　和董纶南还（四首） 
　　清明日寄以中（二首） 
　　寄公复维恭诸友 
　　寄赵公复 
　　寄徐逊 
　　寄赵舍人 
　　寄叔昭 
　　寄友 
　　寄胡驸马河州作 
　　己卯蒙恩再过华山 
　　客中元夕 
　　送子恭杨先生 
　　寄新淦胡能定 
　　山阴和太史宋韵 
　　忆友 
　　郭珏 
　　子享参谋 
　　寄何岳 
　　过新淦寄胡能定（三首） 
　　雪后登钟山作 
　　永乐己丑恭遇太祖圣节有感（二首） 
　　送淳夫弟南归（四首） 
　　立陈彛训 
　　送边文进归闽 
　　送人往田州（三首） 
　　送吴子申（二首） 
　　送刘子章归庐陵 
　　送教授王芳荪之杭州 
　　送教授张子彛之成都 
　　送沈诚庄还皋兰兼简徐叔拱 
　　送徐大傅南征 
　　送高塘王子舟之巴陵学官（三首） 
　　送游达善（二首） 
　　送刘子禄给事佥宪云南 
　　送聂廷春之官东莞 
　　送邹季行 
　　送王知府归琼州（二首） 
　　送彭师举还乡（三首） 
　　送西昌陈孟旦（二首） 
　　送子高刘先生 
　　送刘日升 
　　赠萧世英（二首） 
　　赠萧宗 
　　赠镏若斋 
　　峡江别高峻（五首） 
　　别邓经（二首） 
　　别甘霖 
　　别周巽 
　　喜张宾旸相见 
　　别张宾旸 
　　别若璟因寄子环 
　　别徐崇威巡宰宜山时在峡江舟中 
　　寄朝夫文夫朋至三弟 
　　寄简夫弟 
　　寄胡光大 
　　寄元节（二首） 
　　寄进士倪以孚（六首） 
　　寄倪以孚（二首） 
　　寄张叔豫刘孟恂（六首） 
　　送刘子龄（二首） 
　　寄刘鳞应 
　　宕禾川二士（二首） 
　　怀仙寄何炼师 
　　寄非空长老 
　　寄邓维翰 
　　寄清江陈禧 
　　寄黄玄斋 
　　寄刘日升 
　　寄胡继先 
　　寄宋子环 
　　寄孟链（三首） 
　　寄二刘忆驼山兼柬幼学 
　　寄东湖诗隐仲山江丈 
　　寄康中振 
　　留别刘南州诗（三首） 
　　赴广西别甥彭云路 
　　永新城东 
　　过茶陵 
　　过耒阳（二首） 
　　过衡山 
　　浯溪 
　　兵书峡 
　　湘山寺（二首） 
　　湘南忆子 
　　过全州（四首） 
　　灵川发舟 
　　马玉阁 
　　临桂宣圣书院（二首） / 
　　桂林午日 
　　赠桂林苏桥驿夏驿丞 
　　桂林大墟 
　　兴安渠 
　　阳朔（二首） 
　　三合驿 
　　上北刘（四首） 
　　钦州 
　　化州 
　　思明州太子泉（三首） 
　　龙州（四首） 
　　市桥赠友 
　　市桥会郭千户作（二首） 
　　交趾和友人 
　　清远峡山寺 
　　岭南写怀 
　　韶州 
　　交州即事 
　　重过南安（二首） 
　　重过南安（五首） 
　　过丁家洲 
　　过十八滩 
　　过清湘 
　　交趾还途中赠士谦（三首） 
　　过赤壁 
　　过太平 
　　过九华山 
　　九日南还纪程（六首） 
　　题龙 
　　题虎 
　　马 
　　题孤鸦图 
　　新月（二首） 
　　明月纱窓 
　　虹霓 
　　题雪 
　　题猛风搅雪 
　　题茅山道士藏徽宗画猫食鱼图 
　　墨士祯终南书舍 
　　题竹 
　　题芦鴈图（四首） 
　　题青山白云图送廷琛 
　　周佥宪彦奇鹰 
　　题画（四首） 
　　题画 
　　玄圃野人（二首） 
　　南行题扇（五首） 
　　石田茅屋图 
　　杏花春雨卷为徐良医叔拱作 
　　题萧仲质如安堂 
　　题泰和邓昌嗣桥梓堂 
　　戏彩堂 
　　题方壶图 
　　观奕图 
　　题美人 
　　诗思图 
　　题达兼善小画 
　　题蔡君真迹（二首） 
　　兰室（二首） 
　　为王衡题竹（三首） 
　　题蔡学渊竹 
　　雪竹山禽图（二首） 
　　梅（二首） 
　　松 
　　白莲 
　　菜 
　　枯木竹石 
　　觅菊 
　　题林禽山雀图 
　　归云图 
　　题贤毋卷 
　　观奕图 
　　岁寒图 
　　题萧先生凤台图 
　　山水图 
　　题扇寄致广 
　　题松竹桂梅（四首） 
　　春夏秋冬（四首） 
　　鴈 
　　白头鸟 
　　画眉鸟 
　　蕨苗 
　　钓 
　　文武医卜渔樵耕牧 
　　题许由弃瓢图 
　　河边绿柳（二首） 
　　兰穗室 
　　子猷访戴 
　　贵妃上马娇（二首） 
　　受枣图 
　　戏题卓撒 
　　画龙为胡方极题 
　　杨务照耕读斋 
　　扇上竹 
　　墨鹰（二首） 
　　题画送熊给事 
　　题扇次光大韵（二首） 
　　环州精舍为刘于京题 
　　题画 
　　扇中竹树（二首） 
　　题刘彦达龙幛 
　　蹴踘为刘于京题 
　　题梅（二首） 
　　题扇寄王季敏（二首） 
　　李氏积庆堂（四首） 
　　寄慎独斋 
　　北斋春夏秋冬（四首） 
　　偶成（三首） 
　　朝回即事（四首） 
　　无题 
　　寄县令（四首） 
　　缺题 
　　和贺兴安塔诗韵 
　　赠澹泉罗彛伦 
　　寄钱习礼（二首） 
　　寄胡端方（三首） 
　　寄曹府唐愚先生 
　　忧患中寄友 
　　忧患中寄友人 
　　寄友（五首） 
　　忧患中寄家书 
　　寄孔秉中 
　　寄于仲宽 
　　寄李士鼎 
　　游采石古塘寺 
　　李白祠 
　　凌歊台 
　　过池州 
　　过安庆（二首） 
　　过小姑山 
　　过彭蠡 
　　过湖口（三首） 
　　过南康 
　　过庐山 
　　过鞋山 
　　过江西赠友 
　　过生米（二首） 
　　象牙潭 
　　过豊城（二首） 
　　过樟树 
　　过临江 
　　慧禄寺 
　　过新淦（三首） 
　　归乡二首 
　　忧患中哭沧江兄（十六绝） 
　　寄某山阴 
　　挽梧州学士龚球 
　　挽黄守一 
　　挽周宗伟 
　　挽倚传萧子郁 
　　挽季岳黄金华 
　　挽凤岐父尹平御史（二首） 
　　读柴望小传 
　　画像赞诗 
　　赞仲兄画像（三首） 
　　朋至弟像赞（三首） 
　　左蠡 

　　○早朝赐笏自庆 

　　圣主亲颁象笏时小臣心口誓天知天中五狱雄孤柱地涌沧溟护四闱 

　　○朝回即事（六首） 

　　圣主恭勤日万机每因朝退说前疑挥毫亲写蝇头字常见宫官报酉时 

　　又 

　　赤栏红映夕阳齐蹀躞天骐度不斯侍讲报来应锁阁乘舆又过御桥西 

　　又 

　　椰子南来百粤中黄藤纯束赤筠笼恩颁内阁分携去犹有大官黄纸封 

　　又 

　　大将平胡兀亮阿旌旗云拥照山河明朝借我双雄凤直上青天听凯歌 

　　又 

　　北京官酒甜于蜜高品传宣侑膳珍圣主御筵犹未饮便令分赐及儒臣 

　　又 

　　褁封荔子疑新摘紫锦囊盛白玊浆　宣赐贡来藤络雍寄还乡里识　恩光 

　　○山阴和太史宋韵（二首）　 【庚午】 

　　大秀千峯菡蓞开玊梁高接九仙台预从山顶结茅屋待等先生跨鹿来 

　　又 

　　令子能书逼右军新诗妙墨总超群明朝又向江头别遥望文星隔五云 

　　○寄胡郭二驸马并柬王左军　 【辛未】 

　　年年荣近六龙车共拂红云被日华一自山中杜门后几回清梦到天家 

　　○寄驸马都尉郭公彦鼎 

　　忆别汾阳近十年昨日金门忽相见又逐行云东与西夜夜边城雪如练 

　　○泊江西城下（三首） 

　　十年重到豫章城锁蛟宫中春水生澹台祠下日卓午触热更上聘君亭 

　　又 

　　镇蛟宫里晚云腥铁柱铿然闻作声自是至人维地轴千秋万岁镇南溟 

　　又 

　　好风急雨下西江一夜舡窓分外凉预恐寒惊慈母线起来先看旧衣裳 

　　○西江谒孔子庙 

　　淦西旧有素王宫三孔声名元佑中曾向西江桥上望沉沉碧水卧苍龙 

　　○西湖 

　　西湖日暖水流氷左蠡沙明岸欲萠无数好山看不尽望中绝顶几时登 

　　○寄友人（二首） 

　　十年不到紫宸朝望望群龙在碧霄正是怀人二千里江清月白夜迢迢 

　　又 

　　多情人道胜雷陈琼树肩随五见春今日不堪怀昨日落花风起见游尘 

　　○寄王季敏 

　　梦蝶轩中紫髯客年年对酒情相得那知一别倏两秋南望烟云长恻恻 

　　○寄映雪 

　　忆着家山即惘然南风指日尽穷边功名岂愿图麟阁为扫云林待我旋 

　　○寄友人 

　　采得灵山一叶春缄封寄与玊堂人河州此去无多日天下苍生仰凤麟 

　　○柬刘日升 

　　见说文园多病后又携书册卧乡山新秋诏许归来早药褁诗签任往还 

　　○赴京道中 

　　咫尺钟山似鼎湖神龙何处白云孤孤臣注目青天外又见祥云献瑞图 

　　○重过南康 

　　南康郭外水珊珊郡里衣冠会面难此日匆匆又分手扁舟相送到鞋山 

　　○过安庆（三首） 

　　此地频经战马过英雄回首复如何淹留莫更成嗟怨浦树淮云自是多 

　　又 

　　潮来潮去浪声齐雨急风寒易惨凄愁杀沙禽飞不去只将哀怨向人啼 

　　又 

　　莫叹风波行路难舟舡指日是长于东山不为功名出天下苍生望谢安 

　　○镇江报恩寺超然楼 

　　帝城天近瓮城高梵宇嵌岩结构牢试向超然楼上望大江东去涨银涛 

　　○西行 

　　八千里外河湟客鸟鼠山头望故乡欲问别来多少恨黄河东去与天长 

　　○贬河州（六首） 

　　客路凄凉万里余此心长照日光辉西行一步一回首上苑梅花寄一枝 

　　又 

　　黼座金舆梦寐通几回金殿语从容十年去国伤心泪洒向天河载六龙 

　　又 

　　一身去国片云轻白苎衣单万里程九十严亲离别苦夕阳挥泪倚门情 

　　又 

　　堂上白头亲九十西行万里赴轮台人间此是生离别何日金鸡放赦回 

　　又 

　　见说河州天尽头那知更有几多州乌思藏去尼巴国行来经年末得休 

　　又 

　　万里羁孤祗忆归将心日日到庭闱封书寄与南回鴈此去无劳更北飞 

　　又 

　　西去轮台今万里故乡应及早归来相随惟有青天月一夜思亲望一回 

　　○登镇边楼 

　　陇树晴云万里秋思亲独上镇边楼几年不见南来鴈真个河州天尽头 

　　○登华山 

　　谪宦西来登华岳黄河东去一秋毫可怜闲煞擎天手万里云霄日月高 

　　○西行途中即事（四首） 

　　圣主恩深宽逐客西行不遣过轮台河州只在三千里百二山河去却回 

　　又 

　　知己无如刘禹锡欲将诗句寄河州北来京国纔千里应有音书莫厌稠 

　　又 

　　四年寒食困羁囚山谷先茔无柰愁想见故园诸弟在夕阳挥泪更登楼 

　　又 

　　荣辱循环理自均一贫一富见情真平时尊酒逢迎满引手巅岩有几人 

　　○交年节日有感（五首）　 【三十一年作】 

　　白云亲舍楚江头安得天河着地流惟有月明相识旧夜来相伴倚门愁 

　　又 

　　时俗江南重小年河温此夜重凄然抱衾冀作还家梦想见严亲尚未眠 

　　又 

　　去年我为慈亲哭此夜严亲为我愁万里悲欢那可测何人灯下说河州 

　　又 

　　平生知己胡安定忆着佳时便一过岂料佳时今万里相思还有梦来多 

　　又 

　　弟兄相对忆家山强为灯花一解颜料得佳人欢会处金钱暗卜我当还 

　　○除夜（二首） 

　　皪皪红灯夜紫氛不眼羁思扰乾坤频将旧历看洪武明日东风属早春 

　　又 

　　陇右春回大雪来春风一夜早梅开青鸾飞入天门下化作琼林白凤冋 

　　○己卯元日（二首） 

　　凤历正元又早春每瞻红日思纷纷鼎湖龙去严亲老哭尽青天无片云 

　　又 

　　家住江南似鉴湖料他春色到平无不知此日参军庙谁写新桃换旧符 

　　○庚辰中秋 

　　三年客里度中秋前岁中秋遇母忧只见儿时彩衣乐半随风雨半随愁 

　　○感怀 

　　抽刀欲割水东流不忍离愁不肯休天上月轮如迕大如何挂得许多愁 

　　○感旧 

　　文成自许胜先秦得句平陵子建亲嬴得虚名身薄命何如陋室子渊贫 

　　○闻莺有感 

　　朝回缓步午门西烟柳和风满御堤塞北阵寒飞鸟绝莺声只恋上林啼 

　　○重九有感 

　　年年客里过重九旅进莫觞寿赭袍凤阙望来文水远龙山青出白云高 

　　○和董纶南还（四首） 

　　倚遍西南望翠华三千东路帝王家孤臣泪血知多少流到金陵入海涯 

　　又 

　　九十严亲两鬓华一身万里倍思家高飞却羡南回鴈又到金陵楚水涯 

　　又 

　　莫将琴剑老京华到处溪山即是家惟有熏风能解愠不辞相伴到天涯 

　　又 

　　羁怀长是忆东华梦想金陵即是家孤寝未酬明月落又随红日转天涯 

　　○清明日寄以中（二首）　 【己卯】 

　　前日仙人致紫驼野人□得翠为窝仙翁料得兼麟脯烂醉尊前白雪歌 

　　又 

　　江南只见清明雨客里清明大雪迷忽报瑶池春酿熟春风一趣到江西 

　　○寄公复维恭诸友 

　　延陵解剑为徐君后代青芬寂不闻乡里故人多意气岂无高谊薄青云 

　　○寄赵公复 

　　元朝三老府潭潭武靖贤王世所监大宋图书零落久为君收拾寄江南 

　　○寄徐逊 

　　十年天远神京路荣辱升沉两不闻此去双江纔咫只崆峒山隔万重云 

　　○寄赵舍人 

　　昨日长安大雪中相逢草草别匆匆河州一夜思乡客泪洒乾坤雪也红 

　　○寄叔昭 

　　我向临洮君度辽长城万里两边头即今都到长城外几许长城长似愁 

　　○寄友 

　　洪武年中泰运回桂花香里棘闱开砚池新渴蔷薇水天遣蛟龙送雨来 

　　○寄胡驸马河州作 

　　忆昔相陪侍　紫宸祥云初日照庼麟即今漂泊西河上敢道青云有故人 

　　○己卯蒙恩再过华山 

　　万里东归不怨嗟华阴两度见红霞如今又看擎天手掌上分明现玊华 

　　○客中元夕 

　　去年此日宴传柑两袖天香御酒酣今夜客中风又雨可无归梦到江南 

　　○送子恭杨先生　 【庚辰】 

　　几年物外逢颠道大笑猖狂醉碧山今日烟霞天上客不胜清苦忆人间 

　　○寄新淦胡能定 

　　庚辰取士魁天下又要名宗第一家桃李眼前看欲厌大开东阁咏梅花 

　　○山阴和太史宋韵　 【壬午】 

　　日华东上五云开阁老新从蜀道回染尽东风作桃李又闻南国咏台莱 

　　○忆友 

　　尔在湖南我在京别离两地最关情遥知此夜相思处惟向天中看月明 

　　○郭珏 

　　晚云飞扑玊騘归不断香风酒力微夜久坐怜明月好细铺花影绣罗衣 

　　又 

　　君上孤舟妾上楼望中烟雨意中愁江波若解离情苦一夜东风水倒流 

　　○子享参谋 

　　多病文园渴未消自从人日到花朝不知杨柳将春色绿到淮阳第几桥 

　　○寄何岳　 【乙酉】 

　　君家伯仲情如海一望南云思一回好护庭前双桂子初平去后几花开 

　　○过新淦寄胡能定（三首） 

　　紫淦提封十万家市南多见使君车凭将旧日阳春曲散作候官棠棣花 

　　又 

　　许逊山林紫淦边弹琴躭酒过年年信知伴鹤游诸洞何用攀龙上碧天 

　　又 

　　剧县闽中说候官喜君谈笑拂征鞍桑阴驯雉闲清昼相见弹棊赋荔丹 

　　又 

　　二十年来识隐君几回樽俎共论文只见出宰闽关去行见榕阴下度云 

　　○雪后登钟山作　 【丙戌】 

　　夜梦红云拥万娃参差玊手散琪花觉来直上钟山望瑞雪初凝衬晚霞 

　　○永乐己丑恭遇太祖圣节有感（二首） 

　　少事　高皇仅十年每因　圣节赐归舡丁宁天语看严父八十闲居似列仙 

　　又 

　　瞻望　宸游又十年三年宦辙到穷边天回地转星河近夜梦升朝奉　御筵 

　　○送淳夫弟南归（四首） 

　　扁舟新自海门来兄弟承恩入上台金匮琅函都写遍锦袍应逐早春回 

　　又 

　　吾家诗礼旧箕裘当代承恩孰与传三入翰林真忝窃莫言投笔可封侯 

　　又 

　　吉水城东旧鉴湖参军书屋景屠苏问渠一日千金者得似吾家风味无 

　　又 

　　芙蓉山下有唐阡筭到于今八百年归去殷勤看松栢白云常望五云边 

　　○立陈彛训 

　　豸冠归到故乡荣快覩清秋一鹗横自说三年应政事东山高望看云生 

　　○送边文进归闽 

　　当代边鸾最得名几回待诏话西清春风作伴归乡郡若见房山为寄声 

　　○送人往田州（三首） 

　　都城二月忽逢君为道南行路入云边境也知民待久莫言客里惜离群 

　　又 

　　圣主恩深四海春百年礼乐俗全淳去时已作皇华使正好咨询及远人 

　　又 

　　凤凰台下笑分携南望龙河入广西到日想应相忆处青山两岸听猿啼 

　　○送吴子申（二首） 

　　龙岩老守无一钱解官闭门经十年澜翻雅颂□作管出为诸生裁斐然 

　　又 

　　南望云台入楚云乡心迢逓更纷纭何因得共飞帆上细看螺江濯锦文 

　　○送刘子章归庐陵 

　　卷中题遍古人诗只羡刘真诗更奇绝胜骊珠千万斛蛟龙相让不相疑 

　　○送教授王芳荪之杭州 

　　十月霜华载客舟钱塘东去访瀛洲更无紫气浮衣锦只见文星入斗牛 

　　○送教授张子彛之成都 

　　之官远向锦宫城不用金牛役五丁庠序贤才古邹鲁献王声誉汉东平 

　　○送沈诚庄还皋兰兼简徐叔拱 

　　画舡载酒过枫桥送别东风雪未消此日相逢又相别监关西去路迢迢 

　　○送徐大傅南征 

　　勒马桥边去送卿送卿远去早回程朝廷不可无卿在卿在朝廷有大明 

　　○送高塘王子舟之巴陵学官（三首） 

　　仁山字水多君子忠厚如君复几人致意南巡老虞舜相思烟树不胜春 

　　又 

　　洞庭曾奏钧天乐水里鱼龙也会听自昔巴陵多俊彦好敷时雨细谈经 

　　又 

　　吾家叔父华容县舡到津头定一过小弟侍边凭寄意过庭诗礼近如何 

　　○送游达善（二首） 

　　庐陵山水似蟠溪林下偏宜隐者栖光照豫章徐孺子高风千载重江西 

　　又 

　　云物凄凉浅复深或浮□守或为□即如独善能兼善穷达何曾肯用心 

　　○送刘子禄给事佥宪云南 

　　夜郎西出入南中铜鼓声喧忆卧龙若有氷壶消瘴疠不妨千载又同风 

　　○送聂廷春之官东莞 

　　百里香林瀚海滨蜑人珠网露华新孟尝郄又之东莞露冕行看棠树春 

　　○送邹季行 

　　忆昔君家清白轩一回南望一凄然三年阙下纔相见君又承恩衣锦还 

　　○送王知府归琼州（二首） 

　　二十年中瞬息过又从丹禁共鸣珂喜君风度还如旧□觉于今白发多 

　　又 

　　东都循吏不曾多皂盖朱旛事若何见说琼台边大海近来瀛海不杨波 

　　○送彭师举还乡（三首） 

　　相送翩翩出帝都西风落日听号鸟即今便有千锺粟得似先生一日无 

　　又 

　　青山石径省元家五百年前书未涯致意阖门诸旧友香风丹桂几重花 

　　又 

　　一官未拜即辞荣孝养如山富贵轻愧甚蓬莱云外客赐归犹待颂升平 

　　○送西昌陈孟旦（二首） 

　　白下昔逢陈孟旦渥洼风采称行空龙头虎榜湏臾事宝剑千年气似虹 

　　又 

　　金縢竹简会澜翻孔壁尧阶指顾间壁土龙梭纔尺许时来风雨抬湖山 

　　○送子高刘先生 

　　三江江上刘夫子五百余年旧宦家十载京华重会面照人白璧敻无瑕 

　　○送刘日升 

　　濡桥轻雨落尘沙送子南行访汉槎为寄音书大庾岭臈前有客看梅花 

　　○赠萧世英（二首） 

　　十九年中别更逢逢君又别意重重煎茶扫地同明月相对弹琴到晚钟 

　　又 

　　江乡忆别异乡逢十九年中意万重沾酒满舡赊月色同寻流水奏疏钟 

　　○赠萧宗 

　　乡里相逢簇绣鞍客中重见别离难新诗为写齐纨扇一度相思一检看 

　　○赠镏若斋 

　　社燕秋鸿各自飞我来君去若相违西湖西畔梅如雪应有亲朋待子归（三首） 

　　又 

　　阿母当窓缝绣衣愿儿穿着念春晖却嫌相别落花里果老山头几日归 

　　又 

　　万柳千花沸酒旗南陵北苑草离离居庸关下泉呜咽又是东风欲去时 

　　○峡江别高峻（五首） 

　　雅山峡前春一日黄金江口水如蓝扁舟不忍分携去路拥梅花暮膳潭 

　　又 

　　踏破苍苔玊峡前是时微暑熟梅天乌纱白苎人如玊后夜相思望月圆 

　　又 

　　梅雨初收欲晚晴白沙官路马蹄轻大安桥上簪缨集似送高人上　玊京 

　　又 

　　从容语笑见情真交谊平生有几人明日分襟江上去送行恐逐马蹄轻 

　　又 

　　新篁如戟草如茵锦江风细波粼粼忍歌三迭阳关曲绝胜汪沦送故人 

　　○别邓经（二首） 

　　记得京华识管宁衣沾辽雪上青冥善吟李白诗千首能使时人侧耳听 

　　又 

　　龙门溪下水珊珊鲁公大书云采间烦君为借几只鹿待我重来骑看山 

　　○别甘霖 

　　甘家兄弟皆绝奇琼林玊树珊瑚枝忽然倾盖得知已花雨逢桥春暮时 

　　○别周巽 

　　二十年前同虎榜八千里外客殊乡匆匆又说明朝别离恨长江有许长 

　　○喜张宾旸相见 

　　我经客路八千里君住人间八十年一别东西又相见筭来都是地行仙 

　　○别张宾旸 

　　自我论交二十年家君相与十年前泉阿剑去张华在还有龙光夜斸天 

　　○别若璟因寄子环 

　　韦衣三回识　圣颜黑头归去看青山贤郎射策应期早相待红云玊笋班 

　　○别徐崇威巡宰宜山时在峡江舟中 

　　我上京师君复还匆匆潇峡酒杯间春风先到大曹镇桴鼓无声花满山 

　　○寄朝夫文夫朋至三弟 

　　我已西行及早回南山松栢好栽培平生忠孝兼兄弟常有音书日下来 

　　○寄简夫弟 

　　神雷白日呌晴空万丈寒湫舞蛰龙笑指池鱼也飞起共为霖雨九秋中 

　　○寄胡光大 

　　天狱山前别鹤群　金鸾殿上共承恩常时只忆同明月江上赓歌倒一樽 

　　○寄元节（二首） 

　　字江藂桂倚云栽　金殿传宣次第开万斛新条香粟满天风吹上凤凰台 

　　又 

　　崖桂偏承雨露浓彩衣先入广寒宫盘盘老干风雪外有待他年起热龙 

　　○寄进士倪以孚（六首） 

　　新安进士旧名家紫气龙光动物华不但古人有雷焕如何一水隔天涯 

　　又 

　　四书辑释日星垂倪氏声名海宇知中叶文华更清淑桂林争覩凤凰枝 

　　又 

　　引锥剌膝枕铃眠徒跣行沙髻自悬苦到功成便忘却卧薪尝胆亦徒然 

　　又 

　　我家曾有松文砚玊带金鱼出歙州贡士汪君能脱赠至今长念水东流 

　　又 

　　每读坡翁凤吹铭信知端石未为精若能知我穷愁者眉子金精付一泓 

　　又 

　　泓下龙吟岂化梭歙溪龙尾近如何故家定有收藏者满处千金未觉多 

　　○寄倪以孚（二首） 

　　孔璧遗经义可寻都因传注惑人心从头且莫生枝节记得全文直万金 

　　又 

　　每念斯文骨肉均紫阳阙里更情亲明朝再展青天翼九万扶摇海宇春 

　　○寄张叔豫刘孟恂（六首） 

　　绕县清江月一湾君家别墅在屏山当时故老犹能说情日笙歌夹路还 

　　又 

　　节义庐陵古所夸宋朝冠盖盛中华张君旧住禾川上里巷传呼御带家 

　　又 

　　禾川三湘总名贤山水余清世共传弦诵声多杂机杼上怜应许錻归田 

　　又 

　　梦中见说回仙观二月扁舟过永阳岩客有灵优诏许便从渔父钓沧浪 

　　又 

　　东华观在县城东先月楼前江水通莫向山头吹铁笛月来惟怕引蛟龙 

　　又 

　　久客怀归归便休乡园随处辄淹留淋漓宫锦千锺醉何用人间万户侯 

　　○送刘子龄（二首） 

　　解空寺里同游处鴈塔红榴几度花为问龙潭香沁水几时松下试新茶 

　　又 

　　高骈庙下青松树每到源头驻马看红雾白云都散尽祗宜霜雪共清寒 

　　○寄刘鳞应 

　　邹谷春回锦绣围比邻花木共光辉圣君造士恩如海宴罢琼林衣绣归 

　　○宕禾川二士（二首） 

　　欧奎遇我最深情资性温淳画不成昨夜重阳城下泊倚蓬坐月到天明 

　　又 

　　懒性重来只好闲受恩深处报恩难安边有日悬车后载酒重逢看碧山 

　　○怀仙寄何炼师 

　　雪母屏风月影孤碧云琪树两三株道童惯识钧天乐偷向阶前教鹤雏 

　　○寄非空长老 

　　禾川岭上最高峯飞锡时敲碧落钟檐卜□香月明里金盂分水受降龙 

　　○寄邓维翰 

　　经年两度还乡里九载相逢话夙心曾见诛茅新筑室门前嘉树总成阴 

　　○寄清江陈禧 

　　见说情人立彩旃定边何日是归年愁心剪得秋云碎散在清江落照边 

　　○寄黄玄斋 

　　来时萧峡驻轻舟惆怅初年作远游梦里相思不相见武功山下月轮秋 

　　○寄刘日升 

　　灵佑祠前想旧游里中谁念客中愁西风稻熟溪桥晚零落荷花几片秋 

　　○寄胡继先 

　　江东桥上一分手自惜相逢知几时今年秋桂作金粟便可预卜青原期 

　　○寄宋子环 

　　四十县车古所难黑头归去看青山贤郎释??曷应期早相待红云玉笋班 

　　○寄孟链（三首） 

　　每到秋时只忆家鉴湖秋水浸明霞湖中莲子千千斛的的凉心滴露华 

　　又 

　　微凉王好课书篇熟读千回见昔贤充栋汗牛都阅遍此心方解欲无言 

　　又 

　　零落归来万里身　圣皇深眷语谆谆偷生抱病文阳水洗得西风万斛尘 

　　○寄二刘忆驼山兼柬幼学 

　　东华刘子题诗处万竹亭诗看石岩孤负几回明月夜漱泉飡菊共清谈 

　　○寄东湖诗隐仲山江丈 

　　诗隐东湖看白云青莲翠竹自为群自从亡父哀謌断鐏酒何人与论文 

　　○寄康中振 

　　相别春云绾柳条相思千里路遥遥丘隅养就冲天翼迟尔乘风上碧霄 

　　○留别刘南州诗（三首） 

　　棠市南头初识君春风烟树乱晴云竹林樽俎承高宴宾从阶庭总好文 

　　又 

　　禾水云阳地势连君家习隐在南田条桑种杏闲清昼何必桃源别有天 

　　又 

　　待我悬车返故山相从吹笛月明间鹭江螺浦寻渔伴便胜神仙共往还 

　　○赴广西别甥彭云路　 【丙戌】 

　　多情为我谢彭郎采石江深似渭阳相聚六年如梦过不如昨夜一更长 

　　○永新城东 

　　宛宛禾川绿绕城东华观里晚云腥休将铁笛吹山月怕有蛟龙听得惊 

　　○过茶陵 

　　清江一曲弄晴晖树色山光绿染衣正好垂纶寻酒伴休官便买钓舡归 

　　○过耒阳（二首） 

　　蔡伦池上雾如纸杜老祠前秋日黄为问靴州江上水流舡三日到衡阳 

　　又 

　　何午陵墓有翁仲尚有残碑寄凤凰行过石桥江上路一林芳树近宫墙 

　　○过衡山 

　　欲过衡山看洞庭往来无暇不胜情秋霄跨鹤搏云下归路犹堪借月明 

　　○浯溪 

　　水洗浯溪镜石台鱼舟花草映红开不如元结中兴颂照见千年事去来 

　　○兵书峡 

　　百尺苍崖吼石麟兵书峡在楚江滨人心只是推诸葛木石无神自有神 

　　○湘山寺（二首） 

　　湘山寺起会昌年台殿参差碧嶂连须鬓苍然无量佛一灯常照泬寥天 

　　又 

　　湘山五百石罗汉鬼斧雕钻极恠奇无事冷然钟磬响满山风雨下来时 

　　○湘南忆子 

　　昔年陇右思严父此日湘南忆稚儿父子恩深总情切可堪东望望天涯 

　　○过全州（四首） 

　　陶生岩畔草青青唐介坟前江水声两岸鹧鸪啼不尽画舡挝鼓到全城 

　　又 

　　全城三面临湘水扑地闾阎百姓家溪女晚来争渡处满舡荷叶杂荷花 

　　又 

　　清湘书院何年起共说湘州柳仲涂想见皋比弦诵处云迷山鸟自相呼 

　　又 

　　国朝太守张君复种得青松夹路长夏日行人多驻马全州一万树甘棠 

　　○灵川发舟 

　　百丈山头两乍晴灵川江上水初生熏风隔岁如相约两度吹舡上玊京 

　　○马玉阁 

　　显庆塔中藏舍利塔□芳草自霏微山会坐倚杨梅树独对朝阳补衲衣 

　　○临桂宣圣书院（二首） / 

　　临桂学前花草香文宣书院旧宫墙闲时水洗残碑读犹有骊珠五色光 

　　又 

　　轩辕道士三湘隐广汉先生百世师几度乱离遗碣在势连星象镇坤维 

　　○桂林午日 

　　去岁端阳奉　御筵金盘角黍下瑶天黄封特赐开嘉宴回首熏风又一年 

　　○赠桂林苏桥驿夏驿丞 

　　微官自古重英贤孔子当初为乘田况时太平边报少苏桥驿里枕书眠 

　　○桂林大墟 

　　大墟江上芦田寺百尺清潭万竹围柳店积薪晨爨后獞人苳叶褁塩归 

　　○兴安渠 

　　石渠南北引湘漓分水塘深不作堤若使秦人多二纪锦帆直是到天涯 

　　○阳朔（二首） 

　　阳朔县中城北寺人传曹邺旧时居年深寺废无人住惟有石岩名读书 

　　又 

　　阳朔江城据石头唐碑犹在枕寒流素王庙貌城闉上晓日苍苍照画楼 

　　○三合驿 

　　荔枝子结虫窠绿倒黏花开女脸红望见石城三合驿便分岐路广西东 

　　○上北刘（四首） 

　　窦家寨前朝雨晴思罗港内水初生杨梅果熟春欲暮荳蔻花开鸠乱鸣 

　　又 

　　金鸡驿前津吏迎金鸡岩下江水声金鸡飞上九天去惟有空岩余旧名 

　　又 

　　双镜驿前双小洲年年于此竞龙舟翻思夺锦青天上河汉江声共北流 

　　又 

　　三月藤江听子规桐花细雨湿征衣遥知乡里逢寒食处处人间上塜归 

　　○钦州 

　　万里南交指顾间不应取路镇南关横州便出钦州去十日藤舡往复还 

　　○化州 

　　新持使节访蓬瀛巨浸东南合四溟神电卫城何处是半边山势一毫青 

　　○思明州太子泉（三首） 

　　思明江上涩如灰太子泉甘玊一杯见说马跑非异事渥洼原自产龙媒 

　　又 

　　马跑泉头曙色开隔溪遥见白云回汲泉摇动天边月天上银河欲下来 

　　又 

　　太子泉头数举杯镇南营垒尚崔嵬当年假道来交趾此地曾经玊节回 

　　○龙州（四首） 

　　龙州百尺石为城万户层楼树色青举网得鱼沽美酒满舡明月棹歌声 

　　又 

　　波罗蜜树满城闉铜鼓声喧夜赛神黄帽葛衣虚市客青裙锦带冶游人 

　　又 

　　交州出到龙州路瘴雨荒烟泣鹧鸪始信玊关长闭好欲将封事赞　皇图 

　　又 

　　广源江水绿于苔缭绕龙州学字回惟见七源江水浊常时风两彻天来 

　　○市桥赠友 

　　上将勋庸振百蛮偏禆威畧重如山市桥一堠当千里横槊青天白昼闲 

　　○市桥会郭千户作（二首） 

　　使君眼界空四海我亦平生不让人沽酒市桥明月夜分明星斗动麒麟 

　　又 

　　沙碛茫茫塞草肥桔槔峯上暮烟飞交河北望天连海苏武曾将汉节归 

　　○交趾和友人 

　　香罗迭雪赐衣新梦绕龙鳞忆圣君午夜薇垣银烛里漏声犹似日边闻 

　　○清远峡山寺 

　　绕涧水犀冬着花上方台殿俯烟霞云迷石室和光洞犹是轩辕帝子家 

　　○岭南写怀 

　　少年多病客南荒庾岭梅开早促装锦里春回定相见看花载酒上潇湘 

　　○韶州 

　　千里来寻故相家曲江南陌夕阳斜钧天此日开恒岳步上黄固望翠华 

　　○交州即事 

　　一骑冲岩到市桥夕阳烟树晚萧萧居人尚指高骈塔碧瓦朱甍半欲凋 

　　○重过南安（二首） 

　　不到南安十五年旧游堪恨更堪怜故人独有韩湘在忆毌潭边送别舡 

　　又 

　　庾岭关头曾置酒醉骑骢马下层巅山僧不记当年事请看云封驻锡泉 

　　○重过南安（五首） 

　　少年见说张横浦曾访南安旧谪居趺迹宛然存石础至今重到已荒蕉 

　　又 

　　庾关北望曙河流江右江边壮此州为有东坡两行字每看南斗近谯楼 

　　又 

　　南康膝此长桥路此去虔州一日程塔庙苍苍松竹里至今犹似旧时情 

　　又 

　　黄金市镇水湾环屋瓦高低竹树间西北有峯如翠黛舟人说是酒坛山 

　　又 

　　六出飞花玊满汀碧波江上晚扬舲羊褰不怕江风冷但看天边兆客星 

　　○过丁家洲 

　　贾相当年误国时丁家洲畔厚颜归谁知元宋皆尘土犹有行人说是非 

　　○过十八滩 

　　白浪滩滩跳雪珠青山片片翠萦纾杜鹃啼得花如血正是行人在半途 

　　○过清湘 【今全州】 

　　自到灵川日日晴客怀清梦绕神京兴安渠下斗初渴一夜雨来新水生 

　　○交趾还途中赠士谦（三首） 

　　碧落嬉游大醉中偶来岭外寄行迹玊堂金马频频梦黄鞠青罇处处逢 

　　又 

　　处士年年种菊肥几回霜雪满东篱春风天上移根种又见新承雨露时 

　　又 

　　二十年前处士家淋漓宫锦醉黄花即今童稚皆成长留客焚香细煮茶 

　　○过赤壁 

　　芦荻烧残曹怕舶洞箫吹彻子瞻愁昨从赤壁矶头过水冷鱼惊月一钩 

　　○过太平 

　　升平坊里见龙飞万古江东一段奇瑞草祥云沾化雨遗珠珥玊尚余辉 

　　○过九华山 

　　忽报荆山有堕弓生民挥泪湿秋风孤臣泪尽丹心在一似扶桑晓日红 

　　○九日南还纪程（六首） 

　　曾侍严亲到玊京画舡挝鼓豫章城此行又沐君恩重不似当年一日荣 

　　又 

　　庐阜横江气势雄飞流银汉与天通八千里外南归客肯靳鄱阳一席风 

　　又 

　　曾上松湖看赤城仙人道士远相迎一罇玄酒十年醉此日经过媿独醒 

　　又 

　　久知富贵薄云浮云影随风不自由樟树镇前今又过匆匆暂负阁山秋 

　　又 

　　平浪祠灵遍远夷英名一自重江西欲因为作迎神曲胜使儿童唱大堤 

　　又 

　　名山看遍让匡庐　圣主亲戎定八区从此直堪轻泰华东风西祝为天书 

　　○题龙 

　　际会风云妙有神飞潜江海间无津悬知岂为明珠惜颔下何曾有逆鳞 

　　○题虎 

　　老去玄文厌旧班行行藜藿满空山明朝再入麒麟□坐与君王镇九关 

　　○马 

　　骏马雕鞍破衲??少控弦犹自慕中华望穷万里无烽火只见祥烟绕　帝家 

　　○题孤鸦图 

　　栖迟顾影自堪怜肯逐群飞噪野田海色曈昽朝雨歇又随红日上青天 

　　○新月（二首） 

　　初三初四尚朦胧或似银钩或似弓谁把玊环敲两断半沉沧海半浮空 

　　又 

　　玉皇昨夜宴群仙醉舞霓裳宝髻偏失却玊梳无处觅晚风吹在碧云边 

　　○明月纱窓 

　　暂借幽亭一夜眠纸窓光露月华圆天宫怜我孤身客故遣嫦娥到枕边 

　　○虹霓 

　　彩绚斜横锦绣腰不湏用力自坚牢玊皇知得龙行日故搭天宫万里桥 

　　○题雪 

　　一片东来一片西轻轻落地不沽泥天宫知在排鸾驾故撒银花衬马蹄 

　　○题猛风搅雪 

　　满天风雪乱交加雪打风吹满面花风送雪来如玊片雪随风去似银花 

　　○题茅山道士藏徽宗画猫食鱼图 

　　仙箓从教满石床花阴睡觉赴云乡即今鼠辈都消尽饱食溪鱼化日长 

　　○墨士祯终南书舍 

　　终南山色照咸京洗涤烟霞雨后青中有墨家书屋在虹光午夜近前星 

　　○题竹 

　　河湟雪压松千尺不似江南竹一枝龙卧肯随春雾起朝阳还有凤来时 

　　○题芦鴈图（四首） 

　　闲随明月踏芦花摇落江南未怨嗟万里不辞天路远帛书曾到帝王家 

　　又 

　　霜影沉沉起暮寒秋云芦叶护阑干形骸已在希夷外不怕王孙金弹丸 

　　又 

　　一声啼彻楚天秋楚水湘烟凝不流岁岁江南又江北重来永可泊南州 

　　又 

　　双飞未似群飞好飞上青云献瑞图阵作太平天下字为君辞赋奏　皇都 

　　○题青山白云图送廷琛 

　　倦游谁不爱青山世上浮名好是闲绾住白云岩际宿任他流水去人间 

　　○周佥宪彦奇鹰 

　　几度秋风掠四溟草间狐兔不关情归来万里闲身在侧目犹怀上玊京 

　　○题画（四首） 

　　杨柳阴阴水阁寒扁舟系岸对风湍夕阳正欲下山去独倚阑干注目看 

　　又 

　　竹林茅屋俯寒江坐见风帆去渺茫不为五湖烟景好金寻渔父钓沧浪 

　　又 

　　松杉绝巘有楼台何处幽人拂袖回想是广寒天上客不胜清冷却归来 

　　又 

　　何处烟岚水竹居高人策杖赴归欤料应抗志浮云外静洗红尘读旧书 

　　○题画 

　　世上黄金难买闲白云只羡在青山那知天上无尘地亦有长松不可攀 

　　○玄圃野人（二首） 

　　玄圃泉头跨紫云瑶池花底醉青春蓝田彩凤双飞下琼署归来访玊人 

　　又 

　　玄圃瑶池阆苑东披衣散发对长松神仙官府无拘束王母蟠桃几氷红 

　　○南行题扇（五首） 

　　昨夜西窓散发眠梦魂飞上九重天广寒游遍清虚府拾得姮娥月半边 

　　又 

　　桂宫仙娣织吴蚕一片银蟾浸碧潭顷刻天风生掌握飘飘凉气满江南 

　　又 

　　行藏用舍皆由命野卷炎凉动合宜莫向秋风怨摇落年年还有夏来时 

　　又 

　　白扇白似白芙蓉荡漾月明秋水中美人摇动踏歌舞坐令六合来清风 

　　又 

　　记得天门颁赐时翚飞凤尾对晴晖只今流落江南去还有清风及四夷 

　　○石田茅屋图 

　　石田茅屋归来计长日呼龙种玊芝高卧熟眠应不忘五更风雨道涂时 

　　○杏花春雨卷为徐良医叔拱作 

　　世上那无秦越人君家医术又通神杏花疏雨东风软醉杀江南万斛春 

　　○题萧仲质如安堂 

　　二十年前侍隐君芝兰庭下正氛氲即今堂构承华扁依旧青青树拂云 

　　○题泰和邓昌嗣桥梓堂 

　　邓林桥梓日光寒静滴槐阴露未干误得神童公据在千年玊树长阑干 

　　○戏彩堂 

　　春风庭砌长兰苕堂上慈亲冠凤翘彩服尊前映朝日回鸾紫诰下青霄 

　　○题方壶图 

　　上清仙客衣霞裾鹤背刚风度碧虚见说当时挥翰处露华琼管月中书 

　　○观奕图 

　　尘中车马如流水每遇闲时日似年只在人间已如此何湏日讶看棊仙 

　　○题美人 

　　八骏瑶池夫不回娥眉萧飒镜中哀至今楚水荒台上化作行云梦里来 

　　○诗思图 

　　昨日孤山雪后过犹怜鹤伴费吟哦即今人在青天上一鹤相随亦厌多 

　　○题达兼善小画 

　　韦布长闲富贵轻玊堂学士寓高情平生不爱羊裘暖谁游江湖有客星 

　　○题蔡君真迹（二首） 

　　汴水东流宋社移中郎名字日星垂精神翰墨犹生气想见彤庭赐对时 

　　又 

　　端明书法继锺玊佩玊琼琚在庙堂见说当年推第一米家应自笑疏狂 

　　○兰室（二首） 

　　静室猗兰奕叶光幽偏媚服当非常移根再计归天上春到人间分外香 

　　又 

　　广文官舍未为寒虚室无人剩种兰金殿国香当御日几人曾敢举头看 

　　○为王衡题竹（三首） 

　　昔在君家看竹林前贤题遍映泥金即今尚想门前路篱落应添翠筱深 

　　又 

　　美人手持白纨扇画出亭亭竹数竿为爱此君心事好最宜炎凉最宜寒 

　　又 

　　长竿不用钓沧溟化作青龙万丈青常在天中承皎月人间万岁照升平 

　　○题蔡学渊竹 

　　能画故人今不见空余翰墨寄高情何时归到螺江上共倚琅玕听凤鸣 

　　○雪竹山禽图（二首） 

　　雪压篔筜翠叶低文禽声寂不闻啼上林春好无情到荆棘丛卑只共栖 

　　又 

　　翠竹寒消雪未收双栖梦醒更何求　君王六合皆灵囿饮啄飞翔得自由 

　　○梅（二首） 

　　灞上时来访隐君亭亭玊树照青春即今回首东风里万紫千红殷后尘 

　　又 

　　紫陌香尘锦绣茵争欢竞赏不知春未知摇落氷霜后能看梅花又几人 

　　○松 

　　饱历风霜节操坚偏承雨露更芳妍　朝廷此日求梁栋回首苍龙上碧天 

　　○白莲 

　　素娥缥缈下巫阳翠袂云容夺月光自是　君王怜玊色他时不敢负红妆 

　　○菜 

　　蔬茹甘香可疗饥莫云长是在茅茨调羹宝鼎挥金椀肉食曾无厌饫时 

　　○枯木竹石 

　　丛篁古木动森欝瘦筋入骨江南笔龙角冉冉生白云凤羽翛翛映红日 

　　○觅菊 

　　昨朝细读严君藁见有唐家觅菊诗秋雨三年隔今古东篱仍与傲霜枝 

　　○题林禽山雀图 

　　人间不见函封帖粉墨惊看落画屏山鸟飞来林雨后苍苔啄破子青青 

　　○归云图 

　　白云如练绕南山遥听樵歌紫翠间落日云头秋色晚望中应见鹤飞还 

　　○题贤毋卷 

　　吾伊声断熊丸胆灯火烟消墨篆帷不但古人有贤母看碑挥泪痛慈闱 

　　○观奕图 

　　去年曾到烂柯山看着残棊不肯还自是太平舒化日神仙都只在人间 

　　○岁寒图 

　　群芳摇落尽凋残惟有孤根耐岁寒为道沧洲深雪里独留苍翠与君看 

　　○题萧先生凤台图 

　　独骑鸾背去迟迟抱得琼瑶不忍吹仙侣不来天路远月明回首倍相思 

　　○山水图 

　　几多闲士拜金銮前代王孙未作官山水春游如此好贵人只许画中看 

　　○题扇寄致广 

　　乱云飞尽碧空凉剪得瑶台月一方惆怅广寒何处是美人今日隔潇湘 

　　○题松竹桂梅（四首） 

　　石上春松百尺长松花落涧水生香丁宁樵斧休戕伐留待他年作栋梁 

　　又 

　　修篁解箨出林稍劲节扶疏长凤毛停待他年坚似玊裁竿东海钓金鳌 

　　又 

　　桂树团团翠钦流灵根原自月中求东风吹动黄金粟散作人间富贵秋 

　　又 

　　潇洒寒梅吐玊葩暗香浮动老仙家应知鼎鼐调羹味几向园林傲雪华 

　　○春夏秋冬（四首） 

　　锦绣平铺春富贵笙簧长奏鸟绵蛮余生幸际升平世钓罢陶然独倚栏 

　　又 

　　闲观鱼鸟乐升平荷盖擎珠晓露凝杨柳风翻轻乍起黄鹂现出一团金 

　　又 

　　桂花风动忽生香金菊东篱艳艳芳携酒抱琴闲赏后天衾地枕卧斜阳 

　　又 

　　玊花片片缀梅稍闲作阳春好句敲恨杀姮娥轻薄相琼瑶拚肯满空抛 

　　○鴈 

　　水天摇落耀霜空枯荷淅沥鸣秋风冥鸿昨日铁山至一双飞下寒塘中 

　　○白头鸟 

　　风景肃条凤不鸣双栖田野更关情为谁愁得头先白一段愁心画不成 

　　○画眉鸟 

　　酾酒修眉最好音日长看画称闲心采禽果熟频啼处遥忆东风啭上林 

　　○蕨苗 

　　一拳打破地皮穿拿住东风不放拳直待子规啼夜月展开凤尾去朝天 

　　○钓 

　　数尺丝纶落水中金钩抛去永无踪凡鱼不敢朝天子万岁君王只钓龙 

　　○文武医卜渔樵耕牧 

　　毛锥端不让龙泉病在膏肓命在天钩罢懒经山下过一犁春雨伴牛眠 

　　○题许由弃瓢图 

　　白云松下日逍遥时掬清泉意更饶借问先生行此乐宫中圣主是唐尧 

　　○河边绿柳（二首） 

　　御柳青青近绿池迎春擢秀不违时皇恩天地同生育雨露无私亦共知 

　　又 

　　漫漫春风入舜韶绿杨舒叶乱莺调君王不肯娱声色何用辛勤学舞腰 

　　○兰穗室　为棒阳雷揖用作 

　　野人落在桂阳山盆盎前　种蕙兰金殿国香当御日几人曾敢举头看 

　　○子猷访戴 

　　一年三百六十日多少晴明好日头堪笑晋朝呆老子满头风雪夜行舟 

　　○贵妃上马娇（二首） 

　　宝马娇嘶辇路傍宫花如簇彩云香开元天宝寻常日不似闻铃一夜长 

　　又 

　　玊容花貌宴龙颜沉醉东风上马难不是侍儿扶不起只缘恩爱重如山 

　　○受枣图 

　　少小曾因读汉书当时掩卷笑愚迂世间那得西王母青鸟蟠桃总是虚 

　　○戏题卓撒 

　　一斧不成两斧成暂于低处立功名虽然未得居台辅且在人间正不平 

　　○画龙为胡方极题 

　　曾向青霄捧日来闲随宛骥濯龙媒呈图又拟游宫沼照耀金鳞海上回 

　　○杨务照耕读斋 

　　愧我躬耕忽已秋谩随稊稗出田畴即今那有看书暇悔不相从 

　　○扇上竹 

　　江南物物易衰荣氷雪炎天万变更惟有此君明月里更无圆缺与阴晴 

　　○墨鹰（二首） 

　　凛凛东风日未西珊瑚枝上蹔幽栖千山万恠藏踪迹野旷青天不敢啼 

　　又 

　　黑鹰度海下林峦怒目雄惊胆气寒良史笔端参造化为留芇气画中看 

　　○题画送熊给事 

　　剪得青霞补玊山洗门明月散溪湾茆檐四面无扃钥天上红云道侍还 

　　○题扇次光大韵（二首） 

　　江湖归隐遶烟峦只忆青松可耐寒天狱山前闲客少独吹埙笛月中看 

　　又 

　　山阴无客换鹅群只有王猷爱此君裁得渭滨烟际玊织成湘水月边云 

　　○环州精舍为刘于京题 

　　丱游记得环州路华屋青黎照绮疏天上只有如此好人间何处有蓬壶 

　　○题画 

　　楼垷青红锁翠烟树阴浓郁少青天此中谁是孤休客还有严装下濑舡 

　　○扇中竹树（二首） 

　　广寒夜折双鸾去竹实衔来朵箨龙一夜风雷鳞甲动坐看六合酒清风 

　　又 

　　仙人斫却月中桂种得琅玕百尺长不为垂竿钓沧海且湏结实饲鸾凰 

　　○题刘彦达龙幛 

　　道人飞入水晶宫手挽天河画玊龙一夜风雷绕南国海门桃浪涨春虹 

　　○蹴踘为刘于京题 

　　碎玊连云八宝妆踢时犹带万花香谁将云外团圆月移在人间蹴踘场 

　　○题梅（二首） 

　　画舡忆昔泛西湖落日登临□老逋倚树长吟香影句青山回首白云孤 

　　又 

　　春在南枝第一花清香不许世人夸吟成玊雪斋中句寄与江南处士家 

　　○题扇寄王季敏（二首） 

　　纨扇新栽似月圆素丝旋比雪霜鲜殷勤托赖相思月万里凉风共一天 

　　又 

　　乡里人来即问君平安湏是为离群莫谈近日音书少思遶青云与白云 

　　○李氏积庆堂（四首） 

　　李侯索我庆源诗此理昭明信者稀要识圣人端的意湏于动处见天机 

　　又 

　　万化根源天地心几人于此费追寻端倪不远君看取妙用何曾问古今 

　　又 

　　文水城东积庆堂文章翰墨倍辉光看看玊树阶刖秀始信庆源滚滚长 

　　又 

　　函谷争传老子来当时仙李善裁培城东一夜春风发万树千条处处开 

　　○寄慎独斋 

　　慎独斋前春水流东归沧海日悠悠毫分缕柝谁能识彻夜潺湲不肯休 

　　○北斋春夏秋冬（四首） 

　　北辰半落青天外海日斜连紫雾重背倚石阑成久立满庭萱草受东风 

　　又 

　　帘卷微风绝点埃海榴红滴露华开片云忽到窓前落直向居庸关外来 

　　又 

　　秋日斜明按露台芙蓉初共彩云开忽闻桂子月中落谁向广寒宫里来 

　　又 

　　玊琪阖昼向南枝零落残花雪作泥传语东皋千树锦可能先受北风吹 

　　○偶成（三首） 

　　海门曾炼玊为潮大醉沧溟月一瓢一鹤西飞重回首瑶池端在夜吹箫 

　　又 

　　兰苕霏雾作轻寒忆着江南思欲干愁绝侧身天地老封书何意写平安 

　　又 

　　平生忠义金天知自喜都无光□圭拟逐南风便归去片颿端不为相思 

　　○朝回即事（四首） 

　　少年　天子重边功亲到凌烟画阁中教密勋臣写图本常将殿扆作屏风 

　　又 

　　镂金腰带象牙锥散插红鳞玊宝枝旋猎一鞭还引马归来雉兔遶鞍垂 

　　又 

　　延英影对碧衣郎端砚纤毫各别床天子垂帘亲考试宫人手里过茶汤 

　　又 

　　云驳花骢各试行一般毛色一般缨殿前来往重骑过欲得　君王别赐名 

　　○无题 

　　谁识南阳诸葛公世情原不辨鱼龙双飞□□青云衣犹有金鳞在辟雝 

　　○寄县令（四首） 

　　都门卿相尽弹冠剩有文章送县官他日轺车采循吏蒲鞭应尚笑刘宽 

　　又 

　　昨日云间李紫薇又承　帝命任驱驰西去奕城六千里为言无鴈寄相思 

　　又 

　　赵广文来辱寄诗开缄云采动涟漪字江不用栽棠树丹桂林中寄一枝 

　　又 

　　一鹤东飞映日华洞霄宫里醉流霞道流即是神仙会未信韩湘顷刻花 

　　○缺题 

　　家世金驼出鴈门风流文采至今存当时故老犹能说长日笙歌夹路还 

　　○和贺兴安塔诗韵 

　　去年征骑度严山此日扁舟斗上还归梦不知天上远夜来先到　紫宸关 

　　○赠澹泉罗彛伦 

　　故人散尽独君存风雨相逢海上村尊酒饮阑情不尽更留余烛照黄昏 

　　○寄钱习礼（二首）　 【戊子】 

　　龙门桃浪破春雷照耀金鳞海上来又见呈图当瑞世文场极目擢高魁 

　　又 

　　三十年前早识君君家大父共论文亭亭玊树干霄汉五晕金芝结彩云 

　　○寄胡端方（三首） 【己丑】 

　　采石江头夜别离酒醒人去倚蓬时未知何处作重九惆怅无田共酒巵 

　　又 

　　故人南宿茶陵夜梦绕镜溪二鼓时忽忆去年上京国池阳携手看花枝 

　　又 

　　烨烨文星映上台调和鼎鼐待时来栻开天畔登楼眼看汝壬辰作大魁 

　　○寄曹府唐愚先生 

　　陇西贤王好宾客十年不见唐先生手编唐诗终夜读梦绕明月东南行 

　　○忧患中寄友　 【庚寅】 

　　金屋晓寒龙研湿玊阶春暖燕泥融如何一夜思乡梦只在文山字水东 

　　○忧患中寄友人 

　　手扶日月归真主 【公自注云为赞主储君故南迁交广】 泪洒乾坤望孝陵 【公自注云尝赴临高望遂西窜河州】 身死愿为陵下草春风长护万年青 

　　○寄友（五首） 

　　昨日金门进讲书君辞丹扆下阶除遥知彩服趋庭日何异神仙上碧虚 

　　又 

　　泪洒南云只忆君风波萍梗旧雷陈明年定有归来日共醉青湖玊带春 

　　又 

　　黄金径拟飡秋菊紫翠楼将倚晚松听彻雨声寻昨梦唤醒恨杀五更钟 

　　又 

　　荆山有璞价连城五色烟中彩凤鸣可叹卞和知献玊如何不与凤同行 

　　○忧患中寄家书 

　　野麋山鹿赋形偏辇路光华二十年圣主恩深放归去碧林红月拜青天 

　　○寄孔秉中 

　　旅邸相逢倾盖新别来弹指两经春绨袍记得当时赋独对西风感慨频 

　　○寄于仲宽 

　　欲写乡书寄故园行人已远意空存举头忽见南来鴈个个随君度塞门 

　　○寄李士鼎 

　　处世如君志有余近来凡事且踌躇君家祖父多阴骘早遣儿童饱读书 

　　○游采石古塘寺 

　　古塘姑熟小江边一路芭蕉绿更研破衲老僧余九十细谈太祖渡江年 

　　○李白祠 

　　李白祠荒但野蒿文章长共日星高想应只在祠前路曾见当年着锦袍 

　　○凌歊台 

　　宋祖凌歊老一隅先皇曾此定寰区黄山梦卜湏臾事千载兴亡迹可书 

　　○过池州 

　　日日南风送客舟舒州纔过又池州九华云卷芙蓉帐挂在青天白玉钩 

　　○过安庆（二首） 

　　半帆初日皖州城千古英雄此弄兵余阙剑随秋雾紫龙眠山似旧时青 

　　又 

　　连日桐城阻去舟长江无柰拍天浮川灵解识朝天客数遣风涛着意留 

　　○过小姑山 

　　彭湖水合大江东孤柱中流气势雄常想至尊戡定口御舟于此挟双龙 

　　○过彭蠡 

　　彭蠡湖边半是山风沙飞上白云间春来水阔秋来浅我亦乘舟去却还 

　　○过湖口（三首） 

　　湖口雨中沙卷雾龙城驿畔树齐云九江流与鄱阳接清浊分明见二痕 

　　又 

　　一痕清浊分湖口秋水南风拍岸齐望见小姑青一点匡庐回首大江西 

　　又 

　　归帆一到彭湖口便觉天光入画图却叹湖光涌秋色能令寒鴈呌黄芦 

　　○过南康 

　　仙台观里仙游处丹井虹流午夜光正是小春寒雨里满舡沽酒过南康 

　　○过庐山 

　　岧峣匡阜俯彭湖势入青天玊宇孤背面江湖三百里　至尊于此起龙图 

　　○过鞋山 

　　凌波仙子夜深游遗得仙鞋水面浮岁□不随陵谷改化为砥柱障中流 

　　○过江西赠友 

　　江西水清石凿凿士生其间多异才今去欧黄未为远要湏力挽古风回 

　　○过生米（二首） 

　　玊隆西上围生米贑水东流出小浇乌桕白沙红石岛游帷观里学吹箫 

　　又 

　　扁舟几过游帷观欲访旌阳事未能会借秋风双白鹤玊隆宫里问长生 

　　○象牙潭 

　　人家橘柚醉晴岚龙凤洲长势迭三西去一山如翠带舟人说是象牙潭 

　　○过豊城（二首） 

　　泉沙堤上水如马枫树湾头日射星紫气又随神物起夜收篙橹过豊城 

　　又 

　　斗□滩头水滴油篙师劬力挽归舟十年来往成何事愧尔还家尚黑头 

　　○过樟树 

　　十年零落宝金山又见珠楼映九关平浪祠前秋似练桂花香里客星还 

　　○过临江 

　　清江郡里多耆旧此会真如隔世逢乘月匆匆过横去舟人催语趁西风 

　　○慧禄寺 

　　慧禄寺前江水流萋萋芳草满汀洲十年不到临江郡依旧青松接画楼 

　　○过新淦（三首） 

　　紫淦风生阁皂秋化??夋亭下系归舟旧时历历经行处何异神仙汗漫游 

　　又 

　　阁皂山前紫雾浮龙梭亭下白波流秋风不管人间事只与蒲帆送客舟 

　　又 

　　早春游望过欧潭青竹红桃水似蓝钓艇画桥山色里令人只是恋江南 

　　○归乡二首 

　　归来弦诵闯儒关圣主恩深报愈难遥望故人天上远也无一字到人间 

　　又 

　　大风已喜凈边尘归到江南字水滨买断青山放麋鹿犹闻黄阁画麒麟 

　　○忧患中哭沧江兄（十六绝） 

　　兄忆螺陂字水西兄为和墨我题诗看山纵酒携宾客此是平生得意时 

　　又 

　　生离死别太匆匆兄骑西行我棹东回首白沙江上路夕阳黄叶怨秋风 

　　又 

　　会同馆前竹下居命友携儿看我时儿子友朋俱中选共占灵鹊噪南枝 

　　又 

　　承恩归去南楼上稚子同眠唤伯公借问邻家犹未了琅琅山寺五更中 

　　又 

　　兄弟同年复同道对床风雨每相钥那知但隔篱东水不见生离死别时 

　　又 

　　六月炎天看石陇三人马上笑烘烘当时注目寒潭水万古沉冤在此中 

　　又 

　　少小同舡上玊京五人今有一人存江山花柳年年发折柳看花欲断魂 

　　又 

　　同居官舍萧墙角同郡同宫六七人今日惟余一身在年年花发上林春 

　　又 

　　生死难忘手足恩一回思起一消魂梦中相见梦中哭春草年年生故园 

　　又 

　　相聚相欢两月余言谈犹未尽区区携儿号哭登舟去丘嫂圥亡有讣书 

　　又 

　　共泛西昌月下舟家贫为有稻粱谋却云但得长如此不愿人间万户侯 

　　又 

　　共看芙蓉天狱山遥怜世上几人闲田家有酒邀皆去尽醉相随步月还 

　　又 

　　冲虚观里看江涨又上中华礼白云还赴故人鸡黍约沉沉春夜细论文 

　　又 

　　共向东螺拜祖焇卢原度岭竹青青高歌烂醉卢山寺社下相邀去又醒 

　　又 

　　大江洲上同江浴消散田家乐事多烂醉竹林仍饮水曾云五鼎待如何 

　　又 

　　到家几日南荒去文水南头送别时惆怅吞声泪垂血此情只有两心知 

　　○寄某山阴 

　　金凤洲头倒玊壶铜塘浦口送飞舻他时记得分携处花雨春胜闻鸱鸪 

　　○挽梧州学士龚球 

　　雪滟兰馨衣锦斑领边犹带白银环亦知慈父伤亲处泪雨滂沱哭倒山 

　　○挽黄守一 

　　玊峡扁舟酒一罇此生何处更逢君秋宵昏黑惊相问哭尽青天无片云 

　　○挽周宗伟 

　　如何宵起梦偏长庭树生寒风满堂落月屋梁情似海此生无分识周郎 

　　○挽倚传萧子郁 

　　异姓真成骨肉亲此生此世更何人朝云一去悄无梦夜月窥人花自春 

　　○挽季岳黄金华 

　　旅邸魂惊月在床昨宵梦里见黄香废城衰柳空残雪哭断斜阳过太梁 

　　○挽凤岐父尹平御史（二首） 

　　凤衔丹诏下天来圣主临轩策俊才二十三年悲短命乡人空望绣衣回 

　　又 

　　青春白简绣衣郎六月寒飞满面霜文水东流有余恨此生不复见张纲 

　　○读柴望小传 

　　故旧三丧不弃捐柴君高义世人传当时泪滴坟前土应作黄金彻九泉 

　　○画像赞诗 

　　丰山隐隐似隆中垄亩躬耕意气同日射桑榆沧海晏且将斤斧试华容 

　　○赞仲兄画像（三首） 

　　彭城风雨夜连床说尽眉山感鴈行亦记建文初二载丹青曾画解中郎 

　　又 

　　仲兄剑气倚苍冥高义如山万镒轻说似世人都不解怡然一笑识丹青 

　　又 

　　每到京华欢聚时别情羁思共依依亦知玄发应难老一换新图记一时 

　　○朋至弟像赞（三首） 

　　事长时时到玊京每因道义识公卿翩翩白苎无尘土鸿鴈行中有至情 

　　又 

　　每听严亲教阿宜养充浩然吐虹霓即今人望衣冠表说是名家玊树枝 

　　又 

　　宗家每尽群兄弟岂用丹青向客夸后世有人询旧事□□□□聚京华 

　　○左蠡 

　　珠矶翠岫青如带左蠡风沙白似银一幅蒲帆秋水里鱼龙飞舞送归人 

　　解学士文集三卷 

　　●解学士文集卷之四 

　　七言律 
　　七言排律 
　　赋 
　　辞 
　　诗余 

　　◆七言律 

　　随驾登紫金山赐果 
　　修江东桥随驾往观 
　　春日随驾游钟山 
　　端阳赐宴 
　　早朝 
　　退朝即事 
　　早朝赐宴 
　　春日早朝遇雪 
　　早朝 
　　早朝 
　　新修承天门郭驸马韵 
　　洪武戊辰呈诸阁老 
　　省亲辞朝 
　　思亲 
　　挽驸马郭（二首） 
　　游神乐观访道士 
　　夜宿道院留题 
　　赠茅山道士 
　　和蒋山寺长老 
　　奉旨同父还乡谢恩诗 
　　赐告回乡 
　　与高知县惟善登中华 
　　翠竹轩 
　　题冲虚观 
　　正月初三祭始祖濮州公族议欲更旧门符山林城市寻常屋唐宋诗书第一家者予意不可因赋一律呈诸父 
　　洪武丙子承蜀府赐寄微和且欲一见自分不得往因以东平荅望焉（二首） 
　　奉天门外御桥东南莲花盛开陪邹侍讲同观赋此 
　　西行思亲 
　　寄妻 
　　和王驸马 
　　述怀（三首） 
　　回文诗（四首） 
　　题郭氏谱 
　　贺友人母寿 
　　题善耕堂为张子善作 
　　豁如轩 
　　映雪轩 
　　竹溪春晓图为刘孟雍题 
　　积庆堂 
　　坦居 
　　题一梦老人卷 
　　潭溪刘氏秋江亭 
　　琴月轩 
　　杏林小隐为华山英先生作 
　　送乌江曾惟简 
　　叔除华容赠行卷 
　　和刘应文韵 
　　和王恒齐 
　　松石轩 
　　翠筠轩 
　　思贤 
　　题郎中归隐竹轩图 
　　巢松云楼 
　　具庆堂 
　　刘于京雪影图 
　　胡氏思乐齐 
　　除夕寄萧时徽 
　　题扇 
　　牧牛图 
　　题菖蒲 
　　戏题鸡卵 
　　海青 
　　秋蝉鸣 
　　七虫鸟 
　　笔 
　　白猫 
　　咏铁笛送道人 
　　遍河浮萍 
　　三月踏秋千 
　　二女踏秋千 
　　蜘蛛结网 
　　洪武二十四年中秋前一日 
　　汉武帝思李夫人 
　　寄胡敬方西涧 
　　送人还家 
　　送王指挥还京 
　　送刘子渊还西昌其兄为御史 
　　送训导吴嘉靖还新淦 
　　送御史王处敬除攸县知县 
　　寄胡方平 
　　送王进士除太平府教谕 
　　送徐崇宪游湖湘 
　　过东梅郭宅 
　　子进惠柑 
　　赠翰林刘编修归娶还乡 
　　寄乡友 
　　送友 
　　寄友 
　　与凝节去兴国 
　　送承袭指挥 
　　送尚书归隐 
　　送将军南征桃花洞 
　　送指挥力士 
　　送指挥出征 
　　和锺光州见寄 
　　子布 
　　寄泥田周子布 
　　送中书舍人唐存恕省亲 
　　寄刘汝哲兼柬彭令德 
　　送许鸣时南还 
　　寄题乌江李氏孝友堂 
　　送周孟简 
　　又送归省 
　　送侍郎公差 
　　送户部尚书夏江西织染局 
　　送刘御史按交趾 
　　赠参政任勉之闽中 
　　和临江知府刘翼南（二首） 
　　送弟朝夫及第还乡 
　　送侄祯期还家 
　　和姚少师广孝见寄之作 
　　元宵倡和诗（有序） 
　　和石潭刘先生韵（一首） 
　　和逢吉朱先生韵（四首） 
　　题临桂七星岩（四首） 
　　谒周瑜庙（二首） 
　　平乐偶成 
　　元日有感 
　　中秋（五首） 
　　除夕有感 
　　苍梧值雷给事中 
　　苍梧即事（三首） 
　　吴川望海 
　　交趾即事（二首） 
　　交趾回送安成谢礼献（二首） 
　　苍梧八景 
　　北流勾漏洞 
　　藤县即事 
　　重会乡人康子宁于横州 
　　过思明府 
　　挽艾元晖 
　　送才人赴京 
　　赴京早发文江 
　　黄埠阻雪 
　　游承天宫（二首） 
　　游阁皁山（二首） 
　　江西（三首） 
　　至江西访孔宅 
　　元宵泊豫章 
　　吴城（二首） 
　　庐山（二首） 
　　登妆台 
　　小姑山 
　　大姑山 
　　枭矶 
　　发池口 
　　东西二梁山 
　　吊李太白 
　　汉武帝思李夫人 
　　重阳戊子年作（二首） 
　　立春寄萧子郁 

　　○随驾登紫金山赐果 

　　天晴随驾共登山中使传宣荐玊盘金谷人游红步障石房仙炼紫华丹猩红泣露珊瑚软鹤顶迎风玛瑙寒侍从词臣知此味渴中无惜齿牙酸 

　　○修江东桥随驾往观 

　　江东一带驾与梁鳌背金鳞漾水光夷狄称蕃来贡献君臣际世共明良云随凤辇三千骑日照龙袍十二章万福攸同寰宇静一人有庆兆民康 

　　○春日随驾游钟山 

　　大驾春晴着玉鞭钟山扶翠拥金僊琦花如雨三千界紫舞成云五百年风送花香浮衮服池涵宫树拂晴烟使臣侍从何多幸安得诗才似涌泉 

　　○端阳赐宴 

　　紫垣星象拱文昌玊署群才总俊良永乐乾坤熙盛治大明日月丽重光讴歌万国来祥瑞制作经天述典章佳节幸陪天上宴黄流满泛欝金香 

　　○早朝 

　　银烛荧煌夜色阑西华楼下漏声残天门掩映莺花曙黄道澄清叔气寒香袅玊炉开雉翼烛摇金殿见龙颜仙郎奏对封题罢一曲阳春和更难 

　　○退朝即事 

　　紫殿阴阴荫薜萝小窓无事客频过绿槐夹道蝉声集碧藓沿阶鸟迹多侍诏金门湏倚马退朝紫禁共鸣珂丹心一片期忠孝争柰高堂老去何 

　　○早朝赐宴 

　　君臣千载共明良侍燕枫宸锡宠光乌帽簪花摇翠绿金盘荐果间青黄九重天上鸣钧乐五色云中进玊觞丹陛叩头酬　圣主锦衣犹带御炉香 

　　○春日早朝遇雪 

　　乾坤阴惨碧云遮变幻江山景物嘉千里月华辉玊树九重春色堕瑶花偏怜孟叟吟寒句空笑陶公泼沸茶争覩京城多壮丽琼楼玊宇敻无瑕 

　　○早朝 

　　月色凄凉拂曙流黄袍遥在五云头苍松翠栢深林静瑶草琦花曲径幽树□都城千载　天连宫阙万年秋皇恩普洽华夷服四海平宁民物稠 

　　○早朝 

　　曾向丹墀辅玊皇亲闻天上说文章衣冠百世超元宋礼乐千秋迈汉唐化雨晓沾仙仗湿祥风时送御炉香承恩旷荡知何限皓首庞眉集万方 

　　○新修承天门郭驸马韵 

　　彩云高拱大明宫阊阖承天入望中月照璇题腾五凤曰悬金榜护双龙晨朝声隐轻回步炎夏凉生广莫风每簉鹓行呼万岁时闻温诏慰疲癃 

　　○洪武戊辰呈诸阁老 

　　黄阁编摩属老成文章落笔鬼神惊几回青琐陪高宴每有微言起后生细雨乍过西掖树熏风遥听上林莺自惭浅薄才无补愿竭忠勤于　圣明 

　　○省亲辞朝　 【洪武己巳】 

　　文楼清晓听鸡人独立丹墀拜　紫宸三着锦衣怀往事两辞金阙觐双亲吾家自信多余庆　圣主何私宠近臣霄汉有心惟捧日阳和布德物皆春 

　　○思亲 【洪武年间未赐归省时作】 

　　一拜严亲二载余晨昏定省竟疏违黄金殿上晴云动自玊堂前晓日迟一片丹心留上国几回归梦遶庭闱朝回讨论丝纶阁独坐黄昏对紫薇 

　　○挽驸马郭（二首） 【洪武己巳年作】 

　　凤池当日掌丝纶亲侍红云选土人华盖草辞占瑞鹊春和赐带绂龙麟新诗每逢蓬莱和高论时将古议陈蜚仗竟违成死别东风将泪恶车尘 

　　又 

　　前年草草生离日竟是平生死别时屡遣小诗将问讯可堪飘泊在天涯归期只拟同携手觅句应同一解颐几许月明禁不得江春水伴愁思 

　　○游神乐观访道士 

　　五云缭绕聚仙宫嘉意匆匆淡又浓药电有砂宜熟炼洞门无钥不湏封煮成白石诗千首读罢黄庭酒一锺我亦从来好清凈尘缘未断去无踪 

　　○夜宿道院留题 

　　明月中天云雾消酒醒凉思正飘飘星河不动秋空阔锺鼓无声夜寂寥露卞远山皆落木来沧海欲生潮仙家□误事无缘到虚负璚楼品玊箫 

　　○赠茅山道士 

　　雨余重过冶城来岩下松扉只半开绕屋苍阴多翠竹满庭春色独红梅道情尽在琴三迭交谊何妨酒一杯明日寻君重带鹤休嫌屐齿破苍苔 

　　○和蒋山寺长老 

　　圣主虚心论道玄宸章特赐起枯禅瑞浮云气来双阙光焕奎文动九天蒲座开亟风满室花池洗钵雨添泉经驼白马金重见绝胜摩腾入汉年 

　　○奉旨同父还乡谢恩诗 【洪武二十四年辛未五月初二日】 

　　布衣二十对枫宸手拨云霞日月亲视草笔参天地化判花心妙帝经纶眼空四海无知己天下奇才有几人圣主宠恩天地大小臣何以报阳春 

　　○赐告回乡 

　　久客归来宦况微独骑騘马访新知连宵未尽平生话明日如何忍别离桂子雨香松叶瞑菜花风细麦苗肥分明记得尚书梦红杏春生王树枝 

　　○与高知县惟善登中华 

　　县令行春酒□车一双鳬舄欵仙家晴看晓日浮珠树昏见河流涌玊华南极一峯撑宇宙五云双阙迥烟霞人生行乐真如寄懒问安期枣似瓜 

　　又 

　　山号中华福地偏一峯晴耸五云边削成翠玊三千丈立自鸿荒几万年天上有灯浑是幻人间无事只为仙闲来最爱东边阁笑拂烟霞白昼眠 

　　○翠竹轩 

　　萧公乐隐向清幽种得琅玕近屋头翠色入帘侵琖斝绿阴当户覆书楼八窓影散淇园夜四座凉生嶰谷秋我亦归休偏爱此携琴终拟访王猷 

　　○题冲虚观 

　　遍览冲虚益壮哉悬崖峭璧起楼台几多客旅潭边过无数神仙天上来蛰水尽教龙稳卧远松时有鹤飞回道人菜药归来晚洞口云生扫不开 

　　○正月初三祭始祖濮州公族议欲更旧门符山林城市寻常屋唐宋诗书第一家者予意不可因赋一律呈诸父 

　　九朝靖节扶龙驭十世联魁到凤池青史盛传当日事新桃昔换古人诗正三日祀参军庙七百年来显祖规共喜族人同北阮清明有约莫相违 

　　○洪武丙子承蜀府赐寄微和且欲一见自分不得往因以东平荅望焉二首 【丙子】 

　　帝子高居养道和儒臣进讲受恩多浣花溪暖青龙见濯锦江春翠辇过八极关河通使节百年风气转蓬科东平为善堪为乐三百篇诗取次哦 

　　又 

　　文渊阁下候鸣珂瞻望于今六载多春到锦城花匝地梦游丹府水盈科看云玊局依山入访道金舆载酒过自分不堪陪奉引秪将云汉日吟哦 

　　○奉天门外御桥东南莲花盛开陪邹侍讲同观赋此 

　　玊泉旧绕禁城流菡蓞开时满御沟翠盖拂波常带雨红衣照水未逢秋风翻凉影鸳鸯浴露湿寒香翡翠愁此处已看花似锦何湏远泛镜湖游 

　　○西行思亲 【戊寅】 

　　慈闱死别已经年九十严亲雪满颠徒步一身辞北阙苦寒万里到穷边斗牛注目青霄入葵藿倾心白日悬后土皇天念蝼蚁澹情先已赋归田 

　　○寄妻　 【洪武年间未赐归省时作】 

　　一去京华已十秋梦魂常在锦江游堂前土地勤勤扫架上诗书好好收禾黍熟时频照顾园篱破处且培修阿姑当奉儿当训辛苦终为远大谋 

　　○和王驸马 

　　忆昔金闺忝后尘莺花窈窕禁园春身随红日当霄汉笔遶青云动鬼神秦地山河形胜旧楚天风雨客怀新进怜九十严亲在黄发萧萧忆远人 

　　○述怀（三首） 

　　帝命臣归熟简编报恩情切去朝天塞鸿一呌惊谁梦宛马长鸣只自怜路去河州经几载眼空四海望山川覆盆日照乾坤大彩服归荣在卯年 

　　又 

　　闻道西羗路坦夷三千里外一娥曦英雄南北寻常事老太悲伤九十稀夜月书闱诗兴逸秋风驿路鴈声迟儒官莫恨文章误要识儒官显晦时 

　　又 

　　梦入长安散隐忧雨声到枕漾清秋檐花零落塞窓湿兰帐孤高夜气浮谩说故人俱大用不知老我竟何谋山中有酒难为醉一曲悠然自唱酬 

　　○回文诗（四首） 

　　年年自调曲吹笙乐处游人共笑行烟柳绿分双舞燕雨桃红落乱啼莺仙家酒琖千愁觧客馆山床一梦清弦筦和鸣春鸟好天阴半雨半开晴 

　　又 

　　伤悲少处乐闲身竹外窓开曲径深凉嫩爱书将扇却暑烦嫌酒把诗吟甞新得水凉沉李逸兴乘风晚鼓琴香篆袅烟青霭霭床侵树色翠阴阴 

　　又 

　　楼边竹度晚风清砌畔花笼夜月明鸥趁鹭飞孤渡远水连天碧一湖平浮云白处青山暮落叶红时晚日晴秋寂不知空极目游人远去寄诗情 

　　又 

　　看书对雪近前扉凛凛寒风透薄衣鞍马据吟孤客远石矶荒处老渔归漫漫晚夜垂云冻漠漠阴山暗霰飞欢极有醪无客共寒多尚活火炉围 

　　○题郭氏谱 

　　华冑遥遥将相家大唐忠武播声华素知勋业传青史屡锡褒封写白麻昭代源流传谱系明时嗣续振宗葩若为不负男儿志会见飞腾路更赊 

　　○贺友人母寿 

　　十月小春天气暄云旗何处下续翻瑶池瑞蔼来金母宝婺祥光炫玊罇哕哕八鸾迎象服融融双示鯸鱼轩歌锺华馆神仙旅共醉蟠桃实正繁 

　　○题善耕堂为张子善作 

　　几年尘俗不相关此志长存畎亩间麦垄春归云冉冉稻畦绿遍雨班班饥乌啼处烟含树黄犊归时月满山遥想当时莘野叟不知此地更清闲 

　　○豁如轩 

　　宽裕温柔积学功高轩新筑广函容量包元气鸿蒙外心与先天太极同洞达八荒皆我闼澜翻万卷载吾胸他时百万苍生治却在明公雅度中 

　　○映雪轩 

　　曾闻映雪有孙康几叶云仍意不忘华构方冬凝积素虚檐深夜透寒光恍疑尘世瑶台近更覩庭阶玊树长何日诛茆许邻并六花飞处尚徜徉 

　　○竹溪春晓图为刘孟雍题 

　　武陵溪远桃千树汴水春深柳万条何以此君多胜槩偏宜清隐绝尘嚣翠禽啼处烟如织绵箨裁来雪未消却笑此生惭六逸相思为寄白云谣 

　　○积庆堂 

　　凎水金膏浸碧华溪南见说好名家天边日月檐前系世上文章卷衷夸芝草晕随红药长彩霞常带白云斜尊中喜有嘉禾酿日共群仙醉晓霞 

　　○坦居 

　　幽居坦坦谢尘踪似与先人气味同云静泰阶平似砥潮回沧海直无东翩翩御冠红尘上荡荡伊祁化日中刬却昆仑筑场圃却将玄酒醉春风 

　　○题一梦老人卷 

　　高卧蓬莱最上峯希夷独许往来同三生风月形骸外百岁乾坤寤寐中槐树午凉秋秧薄梨花云暖夜床空黑甜自满平生愿不管东窓曙色红 

　　○潭溪刘氏秋江亭 

　　华亭屹立俯长流占断潭溪万古秋一霎金声人倚槛半篙寒绿客呼舟芙蓉露白江波冷梧竹风清枕簟幽车马红尘应不到此身何异在瀛州 

　　○琴月轩 

　　月来轩外自相寻人在轩中鼓素琴半榻影斜天浸水九臬声落鹤归林光涵石九秋无际冷逼氷弦夜正深我忆戴逵惭未识拟乘高兴借清音 

　　○杏林小隐为华山英先生作 

　　小隐当年远市廛杏花深处转幽偏一村矮屋疑勾漏数亩青山似辋川流水通桥春药碓闲云将雨润芝田华陀今见闻孙好雅度浑如董奉贤 

　　○送乌江曾惟简 

　　谈天有客气昂昂铁篴传家振四方大父声华悬日月贤孙音调泛富啇腾奔遡汉纤騕襄王树昆山呌凤凰邂逅槎山江口路摇动牛斗灿龙光 

　　○叔除华容赠行卷 

　　拜命趋朝出紫宸一官初受渥恩新来时共泛西江雪去日平分上苑春彭蠡望穷怀故国洞庭到处是通津华容凋弊劳苏息莫对双松岸帻巾 

　　○和刘应文韵 

　　异乡吟味转低回挽上银河挹斗魁甘露未埀新日月苦心谁识妙风雷玊堂挥翰先摛藻金鼎调羹未有梅待得上林花似锦玉虹翠浪棹歌回 

　　又 

　　金銮侍草诏平羗回首东风忆意乡侍女先颁红玊带宫官争系紫罗裳谩劳翰墨夸前事岂有琼瑶作报章若是纶音访遗逸画图应识浣花堂 

　　○和王恒齐　 【在河州作】 

　　自从杨子谈经后零落于今有几年夜喜天机云锦绚画看玉树彩衣新韶华舞凤光前圣兆应飞熊待老臣再遣龙奔三峡水犹能笔扫万家春 

　　又 

　　曾侍先皇燕紫宸宫官争识绣衣人螭头白简霜华重乌帽明珠露伙新缪忝地分当要职过蒙天语说能臣如今漂泊缠氷雪常想山河大地春 

　　又 

　　河州河桥似渭滨先生酷似渭滨人百年荣辱风烟改万古乾坤日月新槐树影浓占将相桐华药在用君臣玉堂如天上野草闲花别有春 

　　又 

　　布衣二十对枫宸今陌铜驼结贵人掌诰屡承恩宠旧读书未觉岁华新河州此日逢知己宣室何年访逐臣定有蒲轮天上至莺花同看上林春 

　　○松石轩 

　　手植青松不计年根株峙石翠相连勿嫌落子惊幽梦惟爱闲云伴醉 【眠半】 夜风声寒作雨一林阳气暖生烟昼长与客敲棋局忘却人间俗事缘 

　　○翠筠轩 

　　闻说华轩俯碧湍竹林适有晋衣冠光凝翡翠秋偏好色漾玻瓈夏亦寒留客何妨对棋局濯缨兼可把渔竿几回有意来相访只恐翻将白眼看 

　　○思贤 

　　八百兴周一钓钩人谋自古至□流除奢去侈苏民寞剪恶流奸觧世愁叩角欲为敲石烂弃侯不仕洗听湫是谁肯效前贤志共沐苍生演九畴 

　　○题郎中归隐竹轩图 

　　闻说刘郎侍谪仙竹轩不减洞中天蛟龙嘘气成楼阁岛屿无波到市廛鹤到诗坛通远信人看棋局惜流年卜居自爱三山好嬴得烟霞满目前 

　　○巢松云楼 

　　惟爱匡山五老峯结巢还与白云松当檐老干来秋蜃满座疏枝起蛰龙寂寞每教仙客过清高那得世人逢若为借得查州鹤洗涤尘埃一过从 

　　○具庆堂 

　　具庆传闻古已稀几人沉痛蓼莪诗青春彩服欢娱日永夜孤灯梦断时生寄死归何草草感今怀昔思依依信如菽水甘调鼎何用千锺叹藿藜 

　　○刘于京雪影图 

　　连宵苦雪结成氷谁剪鹅毛盖地琼白鹤立时惟见影鹭鸶飞处只闻声山林树木银妆褁殿阁楼台粉砌成不信与君高处望只看流水一条青 

　　○胡氏思乐齐 

　　接屋荷亭水满渠长松夹道影扶疏衣冠笑谑娱罇俎车马驱驰任卷舒茆舍行蓠金玊况风流云从古今殊追思前度为乐嬴得悠然一卷书 

　　○除夕寄萧时徽 

　　曾约同斟守岁杯荒城日听足音来地偏每取亲朋外客久那堪节序催刻烛有情同赋咏颂椒无侣重徘徊前盟独有寒梅在肯向天前伴雪开 

　　○题扇 

　　齐纨鲁缟谩纷纭曾似溪??溱独建勋玊斧裁成天上月金刀剪落洞中云三都价贵供赋词一榻清风却垢氛作字题诗緫相称练裙何必羡羊欣 

　　又 

　　汾阳公子在金川挥扇行吟爱碧湍风透湘帘云影碎露团荷叶镜光寒骖鸾驾鹤人千里明月扁舟行一竿我亦观澜沂沧海采风又拟奏　金銮 

　　又 

　　独上青霄跨紫鸾手挥明月下云端半弯素练霜威冷幅幅芙蓉雪色寒细擉龙头生翡翠轻摇凤尾动琅玕何时持向天门去十二琼楼子细看 

　　○牧牛图 

　　笛声吹度柳稍风叶叶晴云绕翠虹白石歌阑春雨歇青山半压夕阳重耕犁自足敲仙木膄液常教饱嫩菘文绣不衣金不络卧看天字月明中 

　　○题菖蒲 

　　三尺青青古大阿午风池畔荡晴波长桥有影蛟龙畏流水无声日夜磨两叶带烟生杀气五更弹雨和渔歌愁来只怕西风起消尽锋铓恨转多 

　　○戏题鸡卵 

　　圆不圆兮方不方却将天地尽包藏欲知内外两重白全在中央一点黄混沌未分先有象乾坤已判显形藏养成羽翼冲霄汉化作金乌运大阳 

　　○海青 

　　万里飞来度海西灵禽玉?不沾泥??双身吓破群鹅胆展趐惊翻万马啼势压凤毛嫌地窄气冲云眼恨天低生来自是鸾凰友不与苍鹰一样飞 

　　○秋蝉鸣 

　　透灵脱壳离黄沙游遍郊园不采花色似琉璃兼翡翠声如管笛共琵琶困穷叶底深阴处饥吸清风玉露芽秋来飞上高枝噪愁损孤寒百万家 

　　○七虫鸟 

　　鹊蜂燕鴈蝶莺蝉采蜜寻芳色更鲜早出茂林声噪噪晚归画阁舞翩翩喜传苏武胡中信闷鲜庄周梦里眠绿杨枝上曾啼晓一声鸣破慕天秋 

　　○笔 

　　竹管羊毫线札成如龙似虎伴书生渴来玊砚池中饮饱向金笺纸上行写表进章臣宰惧题诗八庙鬼神惊虽然不是龙泉剑曾与皇家定太平 

　　○白猫 

　　白虎无斑画不成粉墙游遍不知形一团白雪春犹在两点黄晴夜更明梅玊稍头难见影梨花枝畔只闻声龙楼凤阁藏头睡一片寒氷对水晶 

　　○咏铁笛送道人 

　　一段清氷百炼钢会飜宫征足辉煌裂开黄鹤矶头石惊落青鸾镜里霜王子佩珊新乐府翰林风月旧文章道人风月磨礲久却唤桓伊独据床 

　　○遍河浮萍 

　　鳞鳞相砌遍河阴料尔根深蔕不深些子浮云遮水面不容日月照波心数番波去终难去几度却沉又不沉多少游鱼潜在底渔翁难去觅钩寻 

　　○三月踏秋千 

　　歌管楼台景物妍羙人欢喜戏秋千丝绳挽看纤纤手画扳轻摇步步莲锦袖飘飘红杏雨云霞荡荡绿杨烟傍人未识风流处疑是空中降谪仙 

　　○二女踏秋千 

　　二女娇娥羙少年绿杨影里戏秋千两双玉腕挽复挽四只金莲颠倒颠红纷面对红纷面玊酥肩共玉酥肩游春公子遥鞭指一对飞仙下九天 

　　○蜘蛛结网 

　　倚网高悬不碍空墙西畔粉墙东闲时谩有千条计结后全无半点功只怕轻风闲浪荡纵教微露透玲珑因何惹得儿童戏跌到苍绳与蜜蜂 

　　○洪武二十四年中秋前一日　 【辛巳】 

　　已从七夕望牵牛又向今霄上楼太掖池半空月色广寒宫远使愁僧吟带月归龙济鹤唳随风过虎丘醉倒山城鼓角起不知醒后是中秋 

　　○汉武帝思李夫人　 【癸未】 

　　夺宠夫人逝不归秋风思起鴈南飞玉床高揭鸯鸳帐金殿空遗翡翠衣携手凝香何处再牵衣弄影果然稀椒房但顾丹青像织女分明近柴薇 

　　○寄胡敬方西涧 

　　凤凰山下幽居好七土江深钓艇闲芳树游丝牵白昼氷盘鲜鲤戏斑斓秋声绕屋凉先入月影如城夜不关右到市朝仍念此万金买赠始知难 

　　○送人还家 

　　九月江东白鴈飞京华游子赋南归湖天水落邮程速泽国霜清浦树稀秪念庭围疏觐省不知闾里重光辉秋风双桂阶前好定有天香拂彩衣 

　　○送王指挥还京 

　　共在红云侍禁闱经年离别思依依愁冲毒雾湘南去荣捧天书日下归绿树素琴重拂拭黄金锁甲旧光辉青春入奏随冠冕为操朱弦对紫薇 

　　○送刘子渊还西昌其兄为御史 

　　鸰原分手思悠悠乌府情多不可留归梦岂因为客久还家足慰倚门愁都城花落春犹在远岫云寒两年收逆旅相逢仍送别好传消息到沧洲 

　　○送训导吴嘉靖还新淦 

　　三月烟花绕帝畿都门分手各依依青山远道遥相送画舫中流独自归名姓已看登桂籍林泉不必问荷衣欲知此后思君处玊笥高寒隔翠薇 

　　○送御史王处敬除攸县知县 

　　璧水交游二十春京师为客又逢君尊倾月晕情深海笔染霜华义切云县郭远迎鳬舄贵故乡曾识绣衣纹自怜独抱终天痛见说归荣不忍闻 

　　○寄胡方平 

　　尔为童子拜家君为道名家自不群伯达已看金铸马季随还用锦成文龙蟠天岳青无际瑞合环洲气未分我忆乡闾无限好暮睛树碧氤氲 

　　○送王进士除太平府教谕 

　　前年曾到太平府再拜□康王诞圣宫姑熟镇闲城□铁凌敲台古树如龙宫墙地迥虹流远弦管声高法乐同又喜广寒攀桂客独携木铎过江东 

　　○送徐崇宪游湖湘 

　　绣衣桂史贤孙子小艇乘春过洞庭坐数落花离别恨望迷芳草古今情英雄几向斜阳暮沙渚空遗落月明但遇旧游湏纵饮百年身世一毫 

　　○过东梅郭宅 

　　只此东梅数亩宫昔年车马故隆隆宾延天下朱夫子派系汾阳郭令公女婿乘龙新德业诸侯五马旧家风惭无才力多称述写遍青青天外峯 

　　○子进惠柑 

　　九月明江日尚迟秋园菓熟正离离故人尺素青云下惠我黄柑玊露垂颗晕灵芝金作粟叶繁香雾翠为枝常年锡贡来凉国尚相金盘进御时 

　　○赠翰林刘编修归娶还乡 

　　少年归娶奏　金銮喜得天颜一笑看红锦裁云朝奠鴈紫箫吹月夜乘鸾灵椿堂上承中鐀宝镜台前结合欢从此梅花消息好青绫不似玉堂褰 

　　○寄乡友 

　　城南旧日相携处天地沙鸥不可驯谑浪论文諠彻夜欢游纵酒动经春云阳折柳今如昨京国闻鸡夜向晨近得乡园书一纸死生离合共谁论 

　　○送友 

　　早辞天禄校书荣又乞休官遂逸情□近玉堂看月色晓趋金阙听锺声红尘轩盖今无梦白石岩扉旧有盟归到故园松菊在门前五柳识先生 

　　○寄友 

　　章贡河边送别时挥毫谩为写新诗可怜萍梗多离合自信金兰有宿期衮职尽心惭计拙乡关无日不思归华山秋尽应偏好简简芳林桂树枝 

　　○与凝节去兴国 

　　平川学遶冬青树去逐青霜赋予衿受业几年知寸益娱亲一饭值千金琼梅桂月乌蹄早庐阜松云鴈去深遥想扁舟同处处不堪迢逓 

　　○送承袭指挥 

　　将军子孙志英豪执掌兵权压俊髦毡帐日高闲武畧柳营昼未阅文韬严君遗爵应承袭　圣主覃恩锡宠褒济世有才匡社稷行看勋业继萧曹 

　　○送尚书归隐 

　　方丈蓬莱海上仙璚林琦树香难扳王笙倚凤真仙下羽盖骖龙帝子还缥缈遐踪游物外琳璃醉墨落人间九天乐舞尚书履肯与壸公接佩珊 

　　○送将军南征桃花洞 

　　先君曾下虎头城七里滩头好驻兵早岁袭封追小范阳春布德比阿衡南征天上旌旗动上界云开鼓角鸣夜醉紫驼银瓮酒帐中不减旧时情 

　　○送指挥力士 

　　将军志气冠时髦五载安边政务劳千里命颁枫陛重三军令发柳营高春风马上看龙剑夜雨灯前阅豹韬归到辕门幸披覩愿施德泽及蓬茆 

　　○送指挥出征 

　　曾闻飞檄到长安促遣兵符命将官云拥旌旗离阃内风移舟楫去江千军威严肃干戈冷虏骑仓皇心胆寒早晚天山三箭定??守看奏对入金銮 

　　○和锺光州见寄 

　　侍讲金门进六经锦袍不倚赋先成江乡大节丘山重身世浮世富贵轻日丽中天王道泰星临万户玉符平先生植杖依南斗每念京华有至情 

　　○子布 

　　天门日涌大江来牛渚风生万壑衣青眼故人携酒共西眉今日为君开苍崖直下蛟龙孔白浪横空鹳鹤回南望青山怀李白沙头间渡古相催 

　　○寄泥田周子布 

　　莺啼花影飐红窓忽念君郎信少双人在碧霄将凤莬山衔宝月上西江云屏稳坐弹瑶瑟薇露清尘下碧幢粉黛殷勤看未足秋风万卷礼银江 

　　○送中书舍人唐存恕省亲 

　　与君同出周姬姓同住江西路未遥万里东归纔识面扁舟南去又乘潮赐荣足慰庭闱念承乏深惭禁籞朝心折断云无一寸不堪分袂镇河桥 

　　○寄刘汝哲兼柬彭令德 

　　璜冈冈上荇田田不见于今又几年身在蓬莱恩故里心随日月照南天青山尚忆庐原晓千里难忘故旧怜最忆东溪读书处几回??几回分袂小江边 

　　○送许鸣时南还 

　　先公每说前朝事惟道城南有许黄十载乱离多聚散两家契旧似潘杨后生不及亲函文方策徒能诵救荒令弟远来深慰意老怀何事又思乡 

　　○寄题乌江李氏孝友堂 

　　久客京华故旧疏愁心系鴈掠平芜一乡孝友如君少千古芳名映史书犹忆园林丹柰熟曾看庭院紫荆初搈花影里相扶醉羁旅年年媿不如 

　　○送周孟简　 【甲申】 

　　几载承恩雨露边文星夜入紫薇垣国风每颂周公羙霖雨深资传说贤天上皇猷增黼黼人间元气属山川承流宣化朝纲举定有声名达御前 

　　○又送归省 

　　曾陪学士拜金銮恩赐归田雨露宽柳满长堤嗟欲别花明上苑许重看彤墀日暖春来燕黄道天开晓拜官济世有才终大用京城争覩旧衣冠 

　　○送侍郎公差 

　　侍郎将命出金銮中使传宣左右欢关内官曹迎使节汉中父老识衣冠云开天华 【三峯晓雨】 过黄河九曲寒寄语渭川千亩竹西风愿早报平安 

　　○送户部尚书夏江西织染局 

　　忆者相逢醉梦迷大行云起狄高飞闲贵紫殿尚书履来看银河织女机补衮不嫌明主弃绣裳只合我公归江南三月新丝卖愿借春风脱暖衣 

　　○送刘御史按交趾 

　　虬髯白舄绣衣郎骢马南廵古越裳城郭緫开新郡县山河全是旧封疆天连铜柱蛮烟黑地接珠崖海气黄莫说炎荒氷雪少湏令六月见飞霜 

　　○赠参政任勉之闽中 

　　饶州棠树绿初浓又佐闽藩镇国东海岛帆樯千里外蓬莱宫阙五云中风回画省榕阴合雨过青林荔子红莫以凡情官内重古来方岳拜三公 

　　○和临江知府刘翼南（二首） 

　　大夫曾共趋青琐宗伯才名□誉髦奏伏青蒲三殿肃行随红日五云高交游萍梗随流转旧日风帆过眼飘坐爱石龙棠树好只愁天上有旌招 

　　又 

　　最爱能诗旧礼曹故家文献冠时髦天边晓伏千官拥阁下文星几点高金凤洲长秋色醉石龙城古晚云飘欣逢汲黯来为郡卧治淮阳不可招 

　　○送弟朝夫及第还乡 

　　东风擢第上瑶京金榜天门列姓名拜命已承丹诏重还家先着锦衣荣九霄日月瞻龙衮三月莺花出凤城自是送君乡思切仁山文水远含情 

　　○送侄祯期还家 

　　殷懃送子出京华父水东门是我家万里一身依旧业五年三载在天涯缄书欲寄青毛凤衣锦仍乘白鼻騧归到故园耆旧问　圣恩留赏上林花 

　　○和姚少师广孝见寄之作 【乙酉】 

　　名在三孤第一人乌纱白发照青春平生诗格刘公干晚岁风流贺季贞袍赐麒麟红锦丽诰颁鸾雀紫泥新身闲燕坐清如水始觉灵台绝点尘 

　　○元宵倡和诗（有序） 【乙酉】 

　　予友永嘉黄君宗豫在京师十余年每佳时令节开筵命觞宾客咸至赋诗相乐以为常世俗尤重灯节是夕宗豫辄依永嘉人法染纸为牡丹莲炬花叶焜煌雨露浓郁红光紫气盎然满室中予自斥逐东归今已七年凡五与其席今年予疾在告闻右庶子胡君光大即席赋花灯诗翰林修撰曾君子棨和之国子胡君若思为之序预坐及闻者皆有诗予为之击节而疾适愈宗豫过谓曰岂但元夕可观灯饮乎于是请予复从数客观灯饮酒至醉予亦赋一首仍用胡庶子韵而叙之如上云诗曰 
　　簇簇银花剪纸裁团团日上五云开高歌一曲争欢赏不用千金价买栽红焰乍分灯烬落綘霞初散月华来几回此夕陪珠履好客年年共酒■〈木杯〉 

　　○和石潭刘先生韵（一首）　 【丙戌】 

　　黄旗紫盖东南旺金薤琳琅满玉堂惭愧雕虫真薄枝瞻依日月捧余光攀龙有幸时方泰射隼无功器未藏孚惠庙前江上隐看山兴味与天长 

　　又 

　　元宵灯火神祠旺一系孤舟访草堂惊喜故人重会晤夜阑烧烛金春光石田旅馆星河迥潴水寒江雾露藏正是相思相别处至今离恨绕天长 

　　○和逢吉朱先生韵（四首） 

　　舳舻千里上京舡青雀黄龙势接连混一普天同庆日讴歌永乐太平年峯回桂岭朱旗绕斗转漓江锦缆牵归受宠恩何以报咏思天保玊阶前 

　　又 

　　一日春风散客愁粤南莺转树相樛吟成锦字谁能继舞罢玊人花见羞航海梯山皆入贡开天辟地属神谋绝胜苏武生还日綘节萧萧北海头 

　　又 

　　五岭南来笑再逢往来俱得话从容朝中遗老声名旧阃外将军礼数重名酒味甘椰子树新诗题徧林峯归荣矍铄趋东观者述犹堪禄万锺 

　　又 

　　桂岭祥烟五色匀早颁温诏意勤勤江边每候皇华使□下先瞻紫绮云振旅旌旗天影合严城笳鼓曙光分明年报政归东省共献铙歌荅　圣君 

　　○题临桂七星岩（四首） 

　　早饭行春野花榕叶露重重七星岩曲篝灯入百转萦回路径通石溜滴余成物象古潭深处有蛟龙却归为恐衣沾湿洞口云生日正中 

　　又 

　　就日门前春水生伏波岩下钓船轻漓江倒影山如画榕树交柯翠夹城村店午时俱乱呌游人陌上酒初醒殊方异俗同熙皞欲进讴歌合颂声 

　　又 

　　度水穿林访隐君七星岩畔鹤成群犹疑仙李遗朱实几见蟠桃结彩云石溜悬崖金烂烂瀑泉阴洞雪纷纷流莺满树春风转共坐高吟把酒闻 

　　又 

　　桂水东边度石桥酒旗邨卷见渔樵丛词歌吹迎神女野庙苹蘩祀帝尧附郭有山皆积石仙岩无路不通霄日长衣绣观俗行乐光荷　圣朝 

　　○谒周瑜庙（二首） 

　　永乐庚寅四月晦日船过周郎祠下与其裔孙季良子■〈日上永下〉观将坛徘徊久之饮酒甚适反而登舟江水拍天放乎中流谩赋唐律二首同游者龙孟超杨尚善胡端方宗训也 
　　巴丘古县周郎庙从祀其黄 【甘宁黄盖皆有望像】 共俨然三国已兴吴社稷二乔犹泣汉婵娟漳河碧草迷宫沼 【指曹操铜雀】 皖水青林遶墓田 【周郎墓在今安庆在松县】 盖世英雄非幸会东风赤壁尚年年 

　　又 

　　都督峯高玉峡山 【都督峯周郎兵处】 真君楼下水湾环周郎遗庙经千载三国声名振百峦绿暗寝园春树合□铺坛墠古苔班 【有周郎将台】 祈灵几度椒浆奠桂子飘香去复还 

　　○平乐偶成 

　　平乐孤城倚凤凰桂东江下入南荒考盘涧远度寒月火焰山危下夕阳贾客塩船苳叶绿野人篱落菜花黄春风细草茸茸锦洗盏停桡百和香 

　　○元日有感 【南迁之作丁亥】 

　　青云旭日乾坤晓万户千门锦绣春纶綍久为中悉客衣冠今作外台臣鴈飞霄汉声初远莺到园林花正新堂上白头身徤在诗成酒绿且相亲 

　　○中秋（五首） 【南迁之作】 

　　天上平分一半秋千岩万壑月华流蟾宫有客曾攀桂牛渚何人学泛舟预赏不湏徒酩酊高聊复寄交游姮娥肯尽来宵兴再遣寒光照九州岛 

　　又 

　　天风吹我上南楼为报姮娥得旧游宝剑莹光开玊匣桂花沉影入金瓯清涵宇宙三千界冷浸山河百二州醉倚画楼吹铁笛一声惊破九天秋 

　　又 

　　风卷浮云散九区海天沉彻月轮孤三秋爽气凌空碧一点寒光照大虚狂客醉酣歌白苎素娥起舞击苍梧何湏更觅神仙术我已藏身白玉壸 

　　又 

　　白苹红蓼万家秋月近中天爽气浮此夜不湏逢令节何人能与泛虚舟吹箫鸾殿□清影回首蟾宫忆旧游最忆去年明月好锦袍沉醉　帝王州 

　　又 

　　鹤驾闲游素女家广汉擎出玉虾蟆群仙海上开云鉴对我樽中饮月华万古清光流大地九天凉气绝纤瑕氷轮碾碾琉璃碧冷浸一亭丹桂花 

　　○除夕有感 

　　忆昔叨陪洪武日宵衣五漏在天边喜从今夕迎新岁坐到明朝说去年爆竹声中喧笑语杜陵身后少诗篇酴酥一饮惊残腊金殿知谁捧　御筵 

　　○苍梧值雷给事中 

　　花底相逢簇绣鞍嘉鱼亭上看回澜九疑六土成陈迹五岭三江亦壮观遗碣尚存唐岁月故家犹说汉衣冠咨询欲遍瓜期近使节归朝白鹭湍 

　　○苍梧即事（三首） 

　　苍梧城北系龙洲水接南天日夜流氷井鳄池春草合火山蛟室夜光浮千家竹屋临沙嘴万斛江舡下石头伏枕梦回霄汉近佩声犹在凤凰楼 

　　又 

　　梧州旧治扶桑国虎圈山名记大园延户举罾看水影舟人移橛认潮痕苹婆菓熟红包折荔子花开绿朝衣定知此夜扁舟客闲听村田社皷归 

　　又 

　　桂林东平下恶滩苍梧细柳彩云间拍天二水通交广耸日高城跨北由茒屋竹牌依右濑筒槽渔艇满江湾驿亭笳彭中宵发又报南天使节还 

　　○吴川望海 

　　吴川朝望水溟溟万斛龙骧一羽轻沙碛煮塩凝皓月潮痕遗贝丽繁星□州夜露金银气神电晴风鹳鹤鸣玊节南来真壮观安边归颂海波平 

　　○交趾即事（二首） 

　　交趾名藩百雉雄高骈塔在古城东弓刀选士军容肃铙角操舡节奏同粤女艳妆争长发夷人村皷共鸣铜可怜新息犹遗庙铜树风烟杳蔼中 

　　又 

　　富良江与海潮通五月风涛吼玊龙飓毌奔雷鱼卷雨归人争渡马嘶风碧天露下舆梁湿大将舟移岛树红卧病思明惊岁晚驿书先许觐重瞳 

　　○交趾回送安成谢礼献（二首） 

　　几度扁舟往复还野情只是爱乡山冲寒凛冽逾西徼触热炎蒸出百蛮暂对鴈行倾别酒又随鹓序簉朝班天书定许归来早洞里相寻亦觧颜 

　　又 

　　驱驰万里观天颜夜梦红云玉笋班传道雷霆取北虏已将霖雨洗交蛮陈情白日辞深殿觧绶黄云返故山洞里桃花烦致意叶心来实　人还 

　　○苍梧八景 

　　千古苍梧剑气明白云双锁鹤回程孤舟系住龙潜伏双井中分水浊清牛粪黄金遗古迹鱼生丙穴出嘉亭鳄龙已去无消息皓月清风一舜亭 

　　○北流勾漏洞 

　　北流县下古铜州平地山岩耸玉楼谁为丹砂赴勾漏人传青竹满罗浮杨妃井塌风烟古葛令祠荒草树秋却忆故乡山更好锦袍归去掉扁舟 

　　○藤县即事 

　　绣水东来古欝江古藤城郭镇南邦山云桥度飞虹并江月楼空乳燕双晴日莺花红绵帐春风烟树碧油幢吹箫唤起蛟龙舞金鸭焚香倒玊缸 

　　○重会乡人康子宁于横州 

　　去岁元宵奉禁闱午门锡宴敞彤屏教场火炷天星合光禄杯行雨点飞舞罢更催新度曲醉归未省湿朝衣定知此夜扁舟客闲听材田社鼓归 

　　○过思明府 

　　太子泉头曙色开仙桃花影覆层台摩天岭势龙骧去交趾人从乌道来蕃族金符犹什袭汉廷铜柱久荒摧西风笳鼓连云起十万山中猎骑回 

　　○挽艾元晖 

　　盖时文章二一柸荣华往事逐风休云迷泽国魂何处月满江潭水自流奔走市朝犹恨老苦吟诗卷若为收当时麟凤皆何在三十年来空白头 

　　○送才人赴京 

　　文江门外送行舟一段离愁挽不留已许青云生足下□持白玊到沙头莺花三月长城暮烟柳千门宿雨收想到春色遍凤凰台上好追游 

　　○赴京早发文江 

　　北风吹冷薄寒裘万里遥怜上国游雪色迷人明两岸江声入夜到孤舟春归忽听云霄鴈昼卧惟闻渚水鸥不为浮名相绊系故园花木兴悠悠 

　　○黄埠阻雪 

　　连日寒风雪未消扁舟尚阻去程遥青春作伴惭羁旋华甫为儒际　圣朝别意每劳乡友送愁肠频籍酒杯浇明当借得凌云翼徧看琼花散九霄 

　　○游承天宫（二首） 

　　玊笥承天老子宫平原十里万山中三千岁后桃花老二十四桥秋水通梅子庙荒秦树倒何君石在古苔封同游感慨知多少云物凄凉夕雾重 

　　又 

　　山如龙养冲霄鹤下见承天屋数楹南极有峯为玊笥西都无地起金茎水流不尽萧云墨仙箓空遗汉武名合着万金修史馆御香几度降青冥 

　　○游阁皁山（二首） 

　　到处名山曾一游今年紫淦更淹留凌云峯上九龙井阁皁山前双鲤洲宋元碑仆翠苔积草树日与苍烟稠登高吊古愁明月明月西坠愁无休 

　　又 

　　阁皁云兼野水流谩传先圣昔曾游岂知汉晋遗风远祗有宋元文字留山势北来开菡蓞关门南下壮金牛野翁为说天书降曾有红云捧玊楼 

　　○江西（三首） 

　　万室江边人语稠家家烟火夕阳楼滕王有阁迷芳草孺子无亭但古丘西去帆穑皆北向南来江水自东流可怜多少英雄客姓字消沉竟不候 

　　又 

　　十日离家今二十短蓬疏雨豫章城深惭吴楚多豪杰忍使田齐困甲兵驻辇路随春草合锁蛟宫度虎云腥　先皇雉堞曾区画创业艰难付守成 

　　○至江西访孔宅 

　　卿家难弟复难兄诗礼相传廑过庭云接西江承教雨天开东壁见文星八州事业空尘土三孔衣冠尚典刑沐浴清光今寂寞愿从沬泗学遗经 

　　○元宵泊豫章 

　　寒雪微消画舫轻晚来喜泊豫章城万家灯火遥看丽半夜笙歌自有声节节催人惊老大月华照客欠分明同游赖有知心在市酒同倾到二更 

　　○吴城（二首） 

　　吴城堤上草萋萋楼观苍苍树色稀一自英雄争战后两川鸥鹭自忘机青山拍拍风沙满红叶萧萧浦树稀遥忆故乡何处是望湖亭下有渔饥 

　　又 

　　扁舟系缆宿吴城南望凄凉感旧情银线一弯朝殿□□波万顷映祠庭地灵常覩风烟蔼水阔偏宜景物清来往江湖名利客丐恩几度叩神明 

　　○庐山（二首） 

　　每依南斗弄潺湲大白云巢似可攀浮水一星天上下步虚五老镜中间自从三代称全楚看到中原无此山莫道彭湖无胜事龙舟曾奏岂歌还 

　　又 

　　岧峣匡阜俯彭湖势入青天王宇孤雪霁锦屏张丽日云开空翠接洪都光分水影瑶珂佩色映林扃散绮疏淮蔡小池安可拟　高皇于此起皇图 

　　○登妆台 

　　半空岩石架高台过客登临此处来佩玉尚闻仙子去乘鸾疑见女郎回澄江水凈明妆镜绝顶云寒绾髻堆一望东南形胜阔何湏海上问蓬莱 

　　○小姑山 

　　两崖相夹石为门万水东流去不奔拔地一峯形自险擎天独柱势犹尊鱼龙并跃春初暖□雨来时昼易昏想见当午禹疏凿神功万古玉今存 

　　又 

　　小姑山耸势巑岏仙女游观驻彩鸾古庙向江通海窍妆台倚石傍云端双眉淡扫春山湿孤镜长明夜月寒旧日容颜浑不改今人应作半年看 

　　○大姑山 

　　庙镇鄱阳左蠡傍大姑对镜巧梳妆双鬟云亸金钗重十指春纤玊笋长贞洁肯为千岁女孤单谁呌一声娘神明识破风尘性誓不轻身嫁玊郎 

　　○枭矶 

　　万顷波光镜面开穹窿鳌背负楼台水连天色无边阔风逓潮声不断来春雨又随龙化去又阳长送鸟飞回麻姑几见成清浅何必昆明问刧灰 

　　○发池口 

　　水阔风惊浪迭堆扁舟临发更徘徊雪流翠巘春寒在日落黄芦暝色催鸿鴈影摇疏远信鼓笳声急堕残梅故园桃李先知暖想有繁花几树开 

　　○东西二梁山 

　　牛渚风烟接二梁山形如黛立当江人家避火为砖釡钓艇抛鱼上竹万里波涛天意在几多豪杰壮心降即今□野草闲花地故有幽香扑酒缸 

　　○吊李太白 

　　几度骑鲸访谪仙思君不见思茫然自从采石江头过无复长安市土眠牛女至今光寂寂江河依旧夜涓涓先生一去无消息留得声名万古传 

　　○汉武帝思李夫人 

　　夺宠夫人逝不归秋风思起鴈南飞玊床高揭鸳鸯帐金殿空遗翡翠衣携手凝香何处再牵衣弄影果然稀椒房但顾丹青像织女分明近紫薇 

　　○重阳戊子年作（二首）　 【成子】 

　　几回客里度重阳五岭兹辰望故乡薏苡肯将归上国□砂不为向炎方行林清赏应多暇菊径繁花尚未荒待得明年重锺衣锦登高载酒日千觞 

　　又 

　　出门明日是重阳王事驱驰忽异乡金殿赐糕开绮席客窓多梦忆君王雕虫薄技参帷幄鈌钺青冥下大荒稠迭宠恩何以报安边归去奏文章 

　　○立春寄萧子郁 

　　仙蓂七叶报初春气转洪钓雨露新已有香醪试生菜却无故友赏芳晨梅花东阁千林雪乌帽青山万里身为问锦官城里客几时借马到江津 

　　◆七言排律 

　　送刘孟宣赴京 
　　送廖自勤之九江 
　　寿高灞雪 
　　寄周子宣 

　　○送刘孟宣赴京 【洪武辛未年作】 

　　自怜世上奇男子惯识人中伟丈夫玊露甘泉浮宝鼎红霞朝日映珊瑚十年却扫思经济万卷深藏欲待沽剑气峥嵘射斗牛荐书腾踏到皇都一天皓月催行色万里青云入壮图贯酒携琴辞故里扁舟击楫过东湖高歌一曲鱼龙舞醉草千行鬼物逋执笔永怀多献述覆盆未思照好弘敷太平昭代千年运舞蹈逢辰万岁呼　衮冕端临亲擢王公一见定吹嘘通明治体湏才杰练达民情贵不迂紫禁彤廷行甚迩龙楼凤阁慎追趋新秋倚棹金滩上迟子归荣驷马车 

　　○送廖自勤之九江 

　　山人旧隐依青嶂湖海声名动缙绅隶古独存秦相国穷经又见汉家臣书连大厦看时遍洒满芳尊客到频鸥舍忘情■〈扌弃〉得失鹤言无意起沉沦湓城自此多名士文水□堪别俊人露气晓随征棹湿暖云晴护落花熏门生唯诺趋函丈邑里弦歌仰后尘吟对香炉云气迥行窥石镜月华新濂溪画永闲芳草湖水春深长绿苹旧日英雄烟雨暮昔时宫苑野堂春千年事往山如昨斗酒诗成笔有神亦欲买舟相送去共看江汉得麒麟 

　　○寿高灞雪 

　　唐室勋王世德流外家元舅古人俦一门忠孝抓天地万丈文章焰斗牛日暖有烟笼下玊夜寒无事识吴钓灞桥待雪犹持钓??幸野看云未掇耰虞赵诗雄追李杜巢由身老不伊周人间瑞应麒麟节竏岛贲来銮凤辀红殷江枫千锦树黄垂篱菊万金瓯酒倾东海乾坤大人与南山气势侔三百诗三百遍八千春又八千秋 

　　○寄周子宣 

　　秋水神清玊不如相逢别觉与常殊顾惭天上归来客要读人间未见书光霁堂中分太极清华坛上共闲居熏陶方寸乾坤大来往一川风月俱昨日不来成浩叹秋风又拟动郊墟寄言乡曲多英俊不弃狂疏幸启予 

　　◆赋 

　　善耕堂赋 

　　○善耕堂赋 

　　善耕为清河子善赋子善有田一区在邑之南其以善耕名有种斯获也乃作赋曰 
　　吾闻稼穑之兴耒耜之利感圣神之胼胝致万邦之作乂厥初神农始别嘉种或赭鞭之莫施吻敞伤而哙肿亦□重华供为子戢始号泣于历山戴冕弦而耕籍追列圣之遐矩兮勤有为之四体慨蒸庶之当然俗浇漓而愧耻乐尧道之翻然唫梁父而欻起箪瓢自给绝外藄于膏梁畚插苦饥能无怨于潦水非其力不食已服勤而纵弟是皆可谓之善耕矣亦有问津不知荷莜长往操豚盂于道傍夸鹓鹄于垄上膏膄内殖之三公贱贳自污之丞相之数者之于善耕皆不足与之论量矣若夫甘雨既濡土膏凝沃田器翻金乳泉映玉沟堘棊布原隰鳞属欢声续暮鼓以犹喧蓑笠映春苗而并绿插稼蔼晴云之散空举止动轻雷之起陆妇子竞馌以文筐田畯迟移其昼毂此其用力齐而趋事之速也至其耘耔孔勤布艺惟均既去荼蓼之害益辨稊稗之真师长亩于后稷嗤揠苗于宋人自涤场以献羔有遗利之及邻轮公上以洽足俾陈陈之相因此其无卤莽而不凶年之贫也虽然是耕之善而未及其所以善也彼其擅兼并之豪夺小弱之利厌颖粟于厩马饫芬香于户婢费麋狼戾弃掷迤逦如有仁者不忍睨视是耕有当然之利而初非所谓喻于利者也吾尝慕师保之风既复辟而明农盖务本之道所以为质而格物之理不可以胜穷将乞身于强徤之时而击壤于畎亩之中率惰农以趋事謌 
　　圣世之屡豊东阡南亩之孔迩黄冠野服携壸揭榼长年乐以相从 

　　◆辞 

　　和归去来辞 

　　○和归去来辞 

　　寰宇清兮银汉星槎天上归念人生之扰扰抚九地而深悲望道德之逾远逝悔尤之莫迨漓性真之淳一劳形役之是非忌流恋于声色便媚好于裳衣极已私之所欲昧降里而日微乘时附势蝇营骏奔毁誉适已党树私门积玊聚金谓世长存倏忽聚散荒台弃鐏荡外物之俱尽无灵丹以驻频盍洗心而绝欲信而求之易安忌怨恶于物我坦疑虑之机关达浮休于梦觉惟返听而内观复性初之本静庶天道之好还无纤芥之尘累聊乘化而盘桓寰宇清兮既与造物者游知药石之无补何蓬莱之可求与其躭世之乐曷若忌世之忧但随其分之所至若农之易其田畴陆行乘车水行乘舟为下必因川泽为高必田丘陵事入孝而出弟行坎止而乘流不出位以干犯不为物而戚休归去来兮千秋万岁同此时此心收敛归方寸终日营营何所之惟惩忿窒欲素年无穷期广玊山之播种驱六龙以耘耔援上帝之宝瑟和庆云之逸诗长归来兮天上后天而老复奚疑 

　　◆诗余 

　　词寄萧时徽兄弟 
　　词寄倚传萧时徽公腾 

　　○词寄萧时徽兄弟　　　满江红 

　　相见又离难割舍故人情味正当时过雨鹃啼惊风鹤唳云去云来星聚散青天白日难拘系只一江春水拍天流愁难睡思量人生在世到不如醉懒悠悠不会趋炎附势由他世态槿花心山中自好纫兰蕙对永夜月明天万里人难会 

　　○词寄倚传萧时徽公腾　长相思 

　　吴山深越山深空谷佳人金玉音有谁知此心夜沉沉漏沉沉闲却梅花一曲琴高松竹林 

　　解学士文集卷之四终

●解学士文集卷之五 

　　序一 

　　◆序一 

　　吉水解氏族谱序 
　　重修解氏族谱序 
　　解氏族谱题辞 
　　吉水桑园周氏族谱序 
　　宋氏重修族谱序 
　　吉水泥田周氏族谱序 
　　夏璜刘氏族谱序 
　　吉水白沙王氏族谱序 
　　螺陂萧氏族谱序 
　　欧阳文忠公家谱序 
　　城西萧氏谱序 
　　吉水倚傅萧氏族谱序 
　　虎溪萧氏谱序 
　　吉水金璧孙氏江东谱序 
　　岭口龙氏族谱序 
　　吉水桥头彭氏族谱序 
　　镜方彭氏族谱辩疑序 
　　吉水姜氏谱序 
　　吉水东门徐氏族谱序 
　　山陂庞氏重修族谱序 
　　王氏族谱序 
　　东门胡氏谱序 
　　刘氏族谱序 
　　蓝氏族谱序 
　　龙城毛氏族谱序 
　　江氏族谱序 
　　吉水寨瑞安成李氏南唐谱序 
　　东门邹氏族谱序 
　　吉水许氏族谱序 
　　吉水山原罗氏族谱序 
　　夏侯刘氏族谱序 
　　东门李氏族谱重序 
　　吉水余氏族谱序 
　　吉水庞氏族谱序 
　　堤平张氏族谱序 
　　乌江陈氏族谱序 
　　泰和王氏族谱序 
　　泰和杨氏族谱序 
　　泰和欧阳氏族谱序 
　　庐陵城西刘氏族谱序 
　　庐陵官草彭氏重修族谱序 
　　庐陵朱氏族谱序 
　　永豊湖西罗氏族谱序 
　　永豊水东罗氏族谱序 
　　永新逢桥左氏重修族谱序 
　　永新厚田周氏族谱序 
　　宝应金氏族谱序 
　　五镇倪氏衍庆族谱序 
　　南昌刘氏族谱序 
　　旴江胡氏族谱序 
　　新凎吴氏族谱序 
　　新凎丁氏族谱序 
　　永新田南刘氏重修族谱序 
　　吉水花园王氏重修族谱序 
　　永新东门张氏族谱序 

　　○吉水解氏族谱序 

　　解氏姬姓唐叔虞之子食采于解子孙以邑为氏今山西平阳府解州也予尝道经弘农入函谷关滨可而行百数十里太行中条在河东隔岸依依然如与人兼行也问其土人云渡河去解州纔一日程然以事拘系不得　造其地未尝不为之踌躇叹息而俛仰于百年之先也及过洛阳过豊镐覩文武周公之遗过武功有邰城后稷之始封皆为之裵禀顾望至幽拜姜嫄后稷墓下读其庙碑俯临泾水想见当时悲歌吊古悠然有感于中而所思益以远而益知亲亲一念之诚亘古今而不可冺岂可于其近而亲切者而反忽之哉故予以家谱自生七年以来即知诵习为之考证至于今三十余年未尝一日废以怠也旧谱相传自秦汉之际徙家鴈门今山西大同府也至天宝中有讳隐字退翁与子禹字德远并举进士及第退翁仕为蕲州司户参军德远为湖州安吉县令值安史之乱父子皆寓于蕲由蕲迁金陵德远用荐为吉州刺史因家庐陵同水乡臻善里今古水县西鹧鸪洞迹符南山之麓世传许逊治蛟孽迹其所篆符于此地故得名俗讹呼为积富而吉水县则南唐后主保大八年析庐陵所置或云隋大业中尝置而旋废史传不载不知其果然否也黄巢之乱吉之世族相与率乡兵拒欲之由是吉独不罹其害或云吉州有山名天狱巢亦闻而恶之遂敛兵去盖传闻耳今吉水县治有招义寨实刺史公之曾孙讳盛字世隆者所筑以御巢而子孙因家为世隆在南唐追赠仆射子孙皆仕为制置至宋仁宗嘉佑己亥仆射子之孙讳希孟字伯轲天圣进士茂州司户参军知廉州致仕子安字吉甫熙宁进士濮州参军秘书丞致仕父子始即县东之鉴湖书院居焉先是其傍有道院梁上二锺自相击以索击之一夕地陷名曰陷湖其曰鉴湖者因制置公之请而南唐烈祖所赐名也书院本仆射公之所作环垒而可见者有五皆为湖其前而傍皆有第宅周垣其南曰平湖北曰茭湖皆淤为平畴西曰青湖为江水所决独鉴湖与东湖夹两山之脊而潴其水虽有淤泥不至冺没尤多芙蕖遶岸林木蔚然解氏之居在鉴湖上者盘矗如旧而弦诵之声不绝宋丞相刘冲之少时游学其所题句犹在也缙上距濮州公纔十世家谱之传中更大乱收拾幸存世有纂续而其世年表婣家别录先垄啚志宗文啚记姓原记画像记显扬记委曲详尽比于他谱似为尤胜又出于欧苏之谱之先而世未能尽见也嗟乎自中唐以来七百余年纔三徙其居而不出于州里之间考其山川已有变易而一卷之谱犹存其旧子孙不失其业非连世之有积于已而有得于天安能不与山川俱变易而与时世俱转移也哉惟谱之所载已久虽山川不能无异者此考证之所为作也谱有显扬自唐至今每举必父子兄弟联芳袭武而起以为常其讳元者累功封太原王讳诚者连三世国公亦可谓盛矣然比于他姓功名富贵过此者尤甚多也求其能与此谱同久远而无所阙遗者则诚所谓绝无而仅有者也然则欲长有家谱而永亢厥宗者固有不在于功名富贵之外欤此谱之修续者为亲而作初非为人而作也凡出于吾宗而或贫而贱而不通于文学之类而流落穷困者而可不念而恤之欤其在祖法有不义当黜谱为讳其名字但书曰某而不绝其子孙者此文谱之所以为忠厚也况解氏在今山西固多而江西之族甚少其在庐陵吉水安福永豊永新万安新凎纔数房又皆不及鉴湖之监为鉴湖之子孙者尤当凛然于斯也旧谱无序先人以为不欲载之空言然予窃惟世年表记诸作可谓尽善而世未之知故序而传之使凡为谱者或来取法而有所激劝不为无补此又区区之用心也 

　　○重修解氏族谱序　 【丁丑】 

　　余方修族谱曰序将为天下谱法也或曰不其诞乎且天下之所法有欧苏二谱其法蔑以加矣曰嘻兹非滞于见小而不解耶苏氏谱独详所亲余尝谓其用心之不广欧阳公称其族来自唐末不显乃不知万安有梁国公墓碑尚存寔沙溪之祖本周将臣与宋太祖为布衣交太祖受禅义不屈其没也太祖强封焉则欧公考摭之太谬亦且未尝履历于江乡耳至如曾子固作谱而与史记诸书皆不合王安石作萧世基神道碑以干贞为南唐年号二公尚如此故知国史易考而家谱尤难也解氏谱自西汉至今洪武丁丑一千六百余年将六十世更数人之手凡几大乱纔五六播迁至宋咸淳闲人发芙蓉山王夫人塜前地得世系碑遗像具存墓碑亦在焉先世从祖江华公龙翔得以考正述作知在汉则有代丞相福司隶光东汉云中侯胜西晋扬烈将军结齐高士叔谦魏都督天嘏周大司空忠鲠唐开元学士崇质金紫光禄大夫琬皆本世系刻石藏之墓前者则朝奉公世隆也江华公善书能画于是因宋熙宁进士濮州公吉甫所修增益验事而置副本甚多尝置从祖田下房如山家收遇春秋时祭若忌日则展示焉元季之乱其嗣一藏民家为寇焦烈一寄虎丘山观为从父德先义士取去失于水寨幸先祖妣大夫人徐氏以的本遗像事略装其行李家君还自燕剔轴怀之崎岖随身屡失屡得出入锋镝灵诱贼寇皆神事之数见梦家君随所求获此固非天耶事别有记洪武壬子从祖季通先生持事略参取宗谱则宋绝定间从祖樗散老人一龙所修北江华公详略异耳比族所以存此以从祖叔母金壁邓氏乱中揭与田簿相随庇依孙邓家为义士得宝无坏斯亦天之意矣予自幼务此参之传记访之遗老广之于异闻历之于山境旧居必履指古墓必拜扫名家婣谱必借观而详审为先祖片言半语必手抄而质问焉抽金匮石室以验于古考曲誉妄毁以征于今自生七年至于二十年间未尝少懈洪武庚午将还京师从兄朋从尝共修事畧一卷亦颇明直然而尚恨未为平阳之观而下鴈门之拜也乡之遗事则颇审矣尤恨于洪武甲子从兄简约复见世系碑于水南民家参之所传较若昼一拟从辇取则其家见火光蛇怪其上椎裂粉散无复可求矣此兄亦尝以为痛惜是用载谋刻石椠刊?木以广其传其历代以来名人巨公翰墨文章巨编大帙难可备存姑摘其不可遗者着之若家之学士忠贤女妇贞烈则无不传其详而愚不肖亦咸载为提之以世次而昭穆不可乱矣表之以族房而亲疏不可间矣征之以时世而废兴之故交游之事不可诬矣存其遗书而流风遗韵可得而景想矣志其葬埋里居而慎终追远之事庶几备而足以使人兴起矣诚使天下之谱皆如是之期切也亦区区之用心故曰重修解氏谱为天下谱法也 

　　○解氏族谱题辞 

　　吾宗得于天者何其盛不得于人者何其阨哉天定胜人久而必信人定胜天偶然一时耳安知非至阨所以为至 
　　盛乎解在春秋之晋扬几不免于楚张候忍血制盛未闻功赏孤纔德举年不及施连世浸微汉兴福为代相后虽位侍中仆射不大显延年经学不传乃传他人万年教陈汤立大功不赏竟罪徙炖煌东汉至胜纔得世袭侯爵国除复微至梁邹侯父子显魏晋遭贼伦之祸宗族流离六朝十姓之随机数着功名亦数祸败至隋大将军忠鲠衍兵法夭死世但传其书公琰事高宗至玄宗传称为小人谗谮数屈黄巢之乱世隆举宗奋义障吉阳全活甚众纔得朝奉郎告身数通而已彭玕刼众归马殷时先制置公不从乱亦活万余人终身不言濮州公不悦于蔡京父子弃官隐居太原王佐宋高宗立殊勋汨于秦桧奋欝以死元氏编修宋史史臣亦私愤不着其先世里居但云不知何许人吉阳侯晖有文章而史云鸷猛木强荆南制置濳忠义天知贬死南安其战功甚多史不为立传评事公子宣于董德元为至戚德元显附权要公贻书切责不与相见江华公龙翔殁于王事夫人江氏能复其仇亦无褒恤国学公庄山先生以赋斥贾似道摈处于家易国公诚三世为公竟亦绝享太史公元亡死义子殁北方一门勤王战殒相继伯中先生兄弟连举海内知名为世所忌摈以不弟后伯中奉诏修三史论以宋为正统小人龃龉拂衣竟归山泉先生迯伪汉之征辞邓禹之见若是二千年来征辟不就道纳粟不受官者諎不绝书世不易业视当时鬼蜮能为祸害云化烟消死生堪羞耳正义不谋利明道不计功吾宗有为不致怨于人亦不责报于天天定胜人之说吾姑为此谱发有万子孙观于此者庶亦将有所感也夫 

　　○吉水桑园周氏族谱序 

　　吉水桑园周氏雪江先生讳志远仕元为东宫说书其犹子子直为太学先生君子与同出入于大司徒楚国欧阳文公翰林学士揭文安公之门子直不幸蚤卒独雪江与其弟静隐达泉交游于鬪争金革之会复际　明时予少得侍杖履听其议论及其世系私窃识之后其幼子子用驰羙誉愽涉经传尤长于史学得与之同乡校予方修家谱历访名宗质其疑难子用剖析据于周氏谱又加详焉其曰吉有周氏显者大抵皆出乌东皆曰乌东系出公瑾而不知公瑾何以有后于乌东有不知读史者指公瑾为都乡侯有以公瑾为汉周景从孙以忠为太尉以异为洛阳令则又读史三国志误之也瑜实景孙而陈寿以为从孙忠非太尉而曰太尉洛阳令晖也而以为异耳晖异遇害董卓而寿亦不知故曰其误之也今新凎峡江镇有周瑜将台台下有庙去市中北行可数里故汉巴丘县治也本传云下庐陵留镇巴丘即此也后云道卒巴丘则巴陵之巴丘县地志者弗考误以台为墓遂致论者争言其卒在今之巴陵墓在今之安庆宿松而不知其留镇实在古之庐陵今之峡江也瑜二子长循早卒次胤都乡侯罪徙庐陵后当召还卒于乌东长子豫袭都尉居汝南少子泰留守塜庐陵此公瑾之所以有后于乌东也其后子孙散处若今庐陵之观草永新之厚田安福之后林泰和之爵誉里吉水之渥田枥坑是也桑园之有周氏由吾仲山翁自枥坑徙也仲山翁之先屡更世变谱牒散逸其世次迁易之详也莫可考见此子用之辩同予少所闻未尝敢忘不幸子用早卒今年其兄子善子彦与其族人咸相谓予曰惟子上及闻诸老之言与亡弟为莫逆又于氏族之书号能辨愽庶几下足以启慈孙之心上有以正史传异同之缺不可无一言着于谱牒之末庶乎可以祛其疑后世有赖焉非惟族人可以祛其疑后世有赖焉非惟族人独私感之予辞不暇则遣其子孙恂来京师求之予不得辞为着子直等数小传记旧所闻叙之如此云 

　　○宋氏重修族谱序 

　　予少时读乡先生刘公岳申所为青原舍田记称宋长者故联魁家辄从家君质问其后贤得宋君若璟而与之交出其谱牒系绪明甚且尝同过吉安城西观长者所建塔云吾家世联魁子孙必有兴者此塔所以识此吾高祖遗言百余年于今矣予谓宋氏自天圣联魁至此既三百年尚未有继者若璟为之太息不能已予亦为之怅然也既而若璟复居庐陵与长者之居相接延客发其家君书出三世遗像请予赞以谱序为请予曰此联魁谱也而先君长者有遗言必有继之而后序之未晚也若璟跃然谓中子环曰是责在尔其藏以俟及永乐癸未之秋环以治尚书褒然举于乡若璟在吴中贻书谓予曰联魁谱序可作矣予亦欣然荅书可之明年环以其谱来且致若璟之言予乃因朝退之暇取其旧谱书而序之曰宋氏自汉中尉昌十二世孙晃以后世家广平后十二世至唐宰相文贞公始大显后世至绅唐末为御史中丞以言得罪始家开封之雍丘五世至宰相元宪公兄弟以文章学行复大显所谓联魁家以此元宪公之弟景文公子孙尤盛若璟之高祖长者讳荣甫景文公之代孙也自元初徙家庐陵若璟之交始居吉水若璟父子皆生于吉水而复居庐陵者不忘其所自出成公之志践遗言也予为兹谱之序所以重慎而不轻取必于二十余年之先者致爱于前贤而将有所激也环今擢进士甲科为翰林庶吉士自视于景文公兄弟为何如也于文贞公事业为何如也广平之谱有文贞公可书也雍丘之谱有景文公兄弟可书也庐陵之谱将何以继之也凡庐陵之子孙孰不为之惕然也 

　　○吉水泥田周氏族谱序 

　　庐陵乌东周氏自吴都乡侯胤始胤瑜之少子谪官而卒因葬焉子孙留居甚盛千余年于此矣隋大业间有曰汾翁再仕为会稽刺史避难因家袁州北门复徙乌东子举仁传数世至唐丞相墀亦其后也举仁之五世孙四承事号沂滨唐长庆中授徒吉水之渥田叶氏妻之以女因徙家焉一子整仕唐大理评事四孙显盛析为四房其苐二孙二十五侍御讳延光仕在唐末先祖都督公居南山居相迩也以女妻之侍御生国俭国险生政肱政肱生文佺文佺生仕胜仕胜第三子山甫生致道娶李氏寿百有四岁宋绍兴五年恩封孺人致道生谔字鲠臣元苻崇宁中在国学与安城刘云龙为同舍友晚称浩斋其卒也刘公为哀辞墓志令见才邵集中杨文节公有浩斋诗予緫裁永乐大典反复诵之而知其后嗣福泽之未涯也浩斋生尚文举于乡尚宾尚志皆以三舍法升仕其季尚忠号了了老人从游文节公之门其子彦宏号虎溪年八十乃卒第三子寿伯字椿年号清涧愽学耆德宋亡元兴所以维持江乡殷裕家业中兴渥田之族为世家之光卜筑泉溪规模恢廓豪杰之士也一子琦字廷玊号雪堂继其父志益以弘敞当时士大夫莫不敬羡之尚有刘先生为清涧铭其墓至今读者知清涧为豪杰者以雪堂为之子也雪堂之卒也大司徒楚国欧阳文公为之铭其墓以道学称之二子齐字方平号乐泉筮仕为西海道劝农使延佑特恩调广福都监同知太和州阶奉训大夫勋飞骑尉蔑永豊县男子志安仕为永顺安抚教授元定仕至奉议大夫知孟州雪堂苐二子云字天瑞号茂初筮仕同知永昌府太常礼仪院以明习国典举授社稷署丞先是雪堂别构于里之谌阳而署丞公寔居之其卒也廉使吴公伯尚铭其墓三子长曰都字伯洵太学生郊字仲源号源源予尝为之表其墓继清涧雪堂柱石其家者也源源三子壮字宗震有子子省子坚子殷晋字宗伟有子子鼎夷字宗坦有子子宣署丞公季子曰邻字季滨有子曰孚字宗信有子子嘉皆能承其先德者也宗坦以谱牒为重求予为之序序按侍御公于先祖有甥舅之亲今数百年而子孙犹相与往还知有考也侍御公之子孙固盛矣其它若训之为御史中丞从龙之为广西兵马钤辖泽之之擢宏词尧章之同知循州世国之直宝谟阁叔圭康叔之魁科甲君弼君实之举童科蝉联震耀于前代不啻数十百人难可枚举近世以科苐著者若闻孙为真文书院山长有名元季　国朝榘仲方为台州同知从善为吴江丞以文学显著彦奇由给事中佥宪云南孟温知黔阳县岐凤为大学正帷序为刑部主事仲容公明之典教黉泮今与予同事文渊纂修大典如德巽与公智相继为学官皆其卓然者也以武职显著与中之为清远卫百户克勤为镇抚是皆评事公之子孙也何其盛欤其有析居永新安福新凎新喻随处而盛者皆渥田之余庆也又抶益国周文忠公之祖正始迁郴其孙诜仕为吉州判官复与渥田通谱而取孚先之子寿耈为孙公之文集可考皆出于乌东者也□牒修于宋淳佑戊申暨元大德癸卯泰定丁卯皆尝续□武甲寅中重辑而修之者评事公十四世孙观国十六世孙静安庭椿景良恒吉仲源景容十七世孙焕伯尚文十八世孙孟泰也今宗坦拳拳以宗谱为念亟征予文晚生末学何能取重姑述所闻为之序云 

　　○夏璜刘氏族谱序 

　　安城刘氏系出任城兄弟二人曰瑕曰璞父幼彦仕西晋为太傅椽娶司徒魏舒之女瑕仕为安城太守夫人从之隐居安城人以为仙去今其居址犹存所谓南岳魏夫人坛是也瑕生三子曰赋曰赊曰贿赋后不显赊徙居潭州贿生三子承贶承崇承羙承贶二子曰谦曰某谦居安成之上村世有显者所以谓上城刘氏也其曰某者居泰和之九州岛承崇字景弘徙居永新中村长曰某次曰素素生沆字冲之宋仁宗时宰相世所谓后隆刘氏也承羙居安成之下村生六子其次曰知遂生通真通真元宾亦以儒显知遂弟知岳有孙讳弇字伟明元豊中举进士甲科仕至知制话其居云龙乡也人皆称云龙先生大文集行于心益国周文忠公称其可继欧阳公是也此其旧谱所载也余尝考之丞相沆自叙云系出安城盖承崇之裔孙孙相去三百年尝十余世乃至景弘其曰承崇字景弘者传写之误也丞相三子曰璩曰琢曰管之后曰某复居于安城性好猎因至吉水之夏璜社下有樟林甚茂犬逸入其下不见遂治居室徙家焉传数世当南渡之初以保障功得仕为吉水县主簿生二子长元可次时可性仁厚家富累千金三男曰志古曰志义曰志德志德生则贤则文则贤生德象德象生汝霖汝哲汝完则文有子曰德几无子以汝哲为嗣汝哲前妣先大夫人之女弟也少时尝过其家知其事之详其家先世皆好古愽雅儒术尤盛先君子每能言之元季志德举义兵贼焚其家谱为人窃去汝哲今始求得之修完考正请予为之亭汝哲自为童子时从予兄大经学时常以家谱为念及后从父历涉艰难人称其孝义及其长也孝友敦睦豊殖其家交友之问人无间言笃于族义竟完其家谱于数十年不可考证之后可不为之难能者欤安成之子孙多矣其间能如汝哲者知复能几人而凡同源而自昧者视此谱能无愧乎则此谱实有所感发也汝哲之宗族与后之子孙其尚念之哉 

　　○吉水白沙王氏族谱序 

　　吉水白沙王氏自宋南渡之先荆国公弟讳璟字子瞻始建厥家今驿亭其故宅也子瞻二子次子端礼字茂甫名进士起家有名生三子鸿举字南宾鹗举字南翔鹄举字南仲南宾有孙曰子俊字材臣是为三松先生其所居因茂甫之别墅今花园王氏其尤盛者也南翔宣和进士继羙其父生选字舜弼舜弼生岳字德瑞德瑞生可从可从生百川百川生君佐君佐生信甫信甫生子清字德懋德懋生天瑞字如春任　国朝为成都华阳知县二子九成九鼎九成二子吾省吾学九鼎四子吾隐吾贯吾周吾志予既为三松九代孙德基序其谱见立斋先生所为序详矣九鼎复俾其子吾隐示予此谱盖与三松同出于端礼者也少时读郡志已歆慕端礼祖孙之贤及见花园谱酬其素志得著名其间而南翔与南宾子孙颉颃竞爽若舜弼有子曰德昭德明至今繁衍德瑞八代孙仕为高邮州千户德明六代孙文德仕为凤阳指挥文武显仕又皆茂甫公之余庆也况予尝观荆国公世系实出琅琊父祖以上积德深厚荆公子孙居金陵者今虽侨寓他邑而抚州之境平甫诸孙宗族犹能守其家声予亦尝为之序其世系而知荆国之先人所积累者初不以荆公而有衰谢也今白沙花园两族相望指顾之间思水木本源之义诗书忠厚之传可不以先世为念而笃于亲亲之挚欤若其功名富贵则在于天得之者不必以为族人侈不得者不必以为族人歉族谱所以追念祖宗而垂训后人也 

　　○螺陂萧氏族谱序 

　　吉水螺陂萧氏其先自唐丞相复子俭家长沙其裔孙霁吉州刺史杨辂之甥也仕为杨吴武宁令始遗言谓其妻子家螺陂三世至定基化基世基始大定基官至殿中侍御史有传其后多显至昭甫再为御史益显世基为龙泉主簿其后以深夫为提刑大显化基为贑县簿其后萧夜乂讳兴以武功至武翼大夫特显今文献存者定基神道碑王荆公譔蔡端明书其它石刻列置檀桥院诏敕藏其家谱牒明甚祠堂翼然名公巨卿历代有述不待予之赘羙也 

　　○欧阳文忠公家谱序 

　　庐陵自春秋战国以来为吴楚文物之地伍子胥孙叔敖之徒多有遗迹若新凎子胥庙在半山庐陵敖城叔敖之故居断碑碊碣往往出于荒榛瓦砾之墟传记所不及采史官所不及录后世所不及知徒秘于私家子孙相传今千数百年予犹及见其一二得以补闻见之遗乃知欧阳氏谱比今世所传文忠公之所修续盖犹未得其详也按宋仁宗嘉佑之夏四月欧公归庐陵得其谱于吉水与其所藏者参校而刻之泷冈盖草草旬月之间耳宜其不及详也余尝过万安见梁国公墓穹碑石兽岿然尚存国公讳忠与宋太祖为布衣交梁国其追封也今宋史不及载而文忠公谱亦不及录推其阙遗者岂不多哉文忠公平生亦念念于庐陵者故不远数千里归葬其考妣刻石表阡期以不坏此其意可见也而或者各其思颖而不思吉此岂知公者哉公没后发奕辨子孙相继归于庐陵然皆始寓于新凎之万全盖欧公之归时李太伯在临江公托为买新喻田宅以居故也吉水同水乡臻善里则自发之孙绍世南渡随高宗至杭都堂审给部符今在迹符余犹及见之此其朂可信者绍世生日俊日俊三子长曰云居迹符次曰霖居新凎季曰雱字季泽始居吉水之螺陂雱生克用克用生炎起新昭州教授先六世祖生春之婣娅也炎起生梦旗进士靖江军节推节推生吾行吾行生师尹讳衡至正庚寅贡士号莘云予少时尝从讲学令子仲讷与予交莫逆予兄大经其妹婿也莘云既没仲讷亦蚤世其谱藏予家仲讷有子孝忠少鞠于予家于其长也授之谱与文忠公画像俾谨藏焉永乐四年丙戌孝忠来京师将谋刻之梓以遗其后人而予为之序其事如此且俾知此谱盖连世修明之比于文忠所辑为尤备也 

　　○城西萧氏谱序 

　　缙少时读家乘婣盟记见所载自汉元至元赫赫富贵非一家但里闬可指顾而及者则以先生长者问其门屋所在子孙尚隆替与否或喔然笑曰是其地者昔其崇墉奥室今其荒榛败甓而子孙莫知其亡适者也或曰是疑即今某所居而肆而圃蔬而田而池者或戚然而悲曰是其子孙固在而穷而愚以不学贫以不立者也或欣然羡而昌言曰是即某能世其家不坠其先者也丕显于时不凌益竞者也辞色三变缙固已疑其然其所以然不能细也稍长而备员汯从抽石室之秘荐见天下之书交当时之士于是吾乡婣家比尝赫赫者始尽穷其细而后知善恶之验于人子孙甚较着彰明不幸而不验者则甚少也城西萧氏济宁将相名家系出鄱阳王后十七世至护军萧忠国官庐陵凌子文仲来婿吉水张氏遂为吉水人世家城西簪缨蝉联诗书浸淑先族祖宋淄州刺史宾王诸孙如山婿云岫护军七世孙也先外氏封州高使君若凤进士公钺于萧氏皆重婣迭娅积善流庆日新月盛方殷未艾复始可期缙于婣家之末方与有荣焉者引高持此谱来请序三复叹歆益知护军而上将相勋业富贵璀璨又大于盛于近时者故家世德有如此哉予安得不反复深叹其十余年少长之间之闻见也欤引高名嵩中护军之九世孙云 

　　○吉水倚傅萧氏族谱序 

　　太史公记许由事言登山访其塜班孟坚自叙亦识其先祖葬处指可征信于后世者非明空也今吉安自随始为吉州汉为庐陵郡而吉水置县在南唐保大八年耳吉水故家若刘氏自安成来曾氏以避王莽之乱至者类皆未有吉州之先也予家与北门袁氏渥田周氏永豊徐氏之类又在中唐之世未有吉水县之先也惟白沙九江萧杨二氏之先未有吉州世皆在唐末其定居于吉水则际于置县之时而谱牒所载间有阙遗也予尝遍历于乡求诸故家谱牒而参考之则未有若今吉水倚传萧氏之家谱之且信也其源流记在嘉泰中丞相益国周文忠公作称唐八叶宰相复之观察湖南也子俭留居长沙俭生征征生旭旭生晟晟生处仁为吉州守寻还兰陵寓宇金陵子俨字茂辉复官庐陵迎处仁就飬因家庐陵县永昌乡之富原今吉水之文昌乡倚传也俨五子其曰元羽元鹗皆大官后皆不失为士饶财喜义名宗如安福戴氏永新贺氏吉水解氏邹氏彭氏颜氏水村张氏时贵若永豊木陂曾氏值夏胡氏永新易氏吉水毛氏段氏湴塘杨氏渥田周氏水北江氏皆其亲戚此益公所序可信也及观南塘书萧俨传前后皆合其行事历官则不如家传之详也及观螺陂萧氏谱亦云其先出于俭来自长沙而不着其岁月御史服自叙云出于俨而其谱以霁为始祖云霁舅杨辂公以工部侍郎守吉州因从之以策干杨吴干贞二年为洪武之武宁令死焉时年尚少遗言谓子孙必居九江族遂葬吉水墨潭将军由其墓在焉庐陵高村长官庙乘石存焉竟不着其父母意者霁之没也早子幼既又徙居文献中衰后三世至定基始克修明其谱而宦游之日居多故不及考见斯谱要之的然与之同祖同出长沙无疑也至于此谱称俨五子其一名元霁者岂即定基之祖欤至泰和萧安抚廉访谱序称唐末五季马殷乱湖南萧氏有十四尚书文元先生兄弟五人同筮所避乱处得坎之繇曰遇坎即止遂迁于吉之庐源尚书后徙居大池上作亭扁之曰星潭以示子孙不忘其初之意尚书二子叔济叔澄四孙曰佺曰保曰仪曰仁厥后蔓延散居于吉之属邑曰江曰溪曰波曰源皆其族所卜居又水有不同而其曰济曰仁又皆与九江倚传之谱不异岂皆源同而流别者欤抑其谱中更显者或欲愈张大其事序者非一人录者非一手传讹承谬不可尽信惟当取倚传谱为正者盖数百年未易稿纸墨精好使人爱翫不能释手处仁十世孙徽柔字时徽少与予善请为手书一帙以遗其后之人又与之登所居之近御史山拜茂辉之塜穹碑漫漶石兽欹危而岁时献祭其下者足相接也松楸望之欝然也盖如此谱非空言之比尝遍观于乡之故家未有若此其明且信者也序为手书时洪武丁卯今去之十有九年时徽来京请序予亦不为空言也故记其所考论之实序之如上云 

　　○虎溪萧氏谱序 

　　余尝过虎溪萧氏之故居犹存盖经宋及元而岿然独如灵光之在鲁其前人之厚德亦可见其万一复得其家谱观之始自南唐至宋而盛科目相望富贵赫然又观其卜地盖知盛族之不偶然少时闻伯舆先生名及拜巢云先生与家君莫逆益知其世泽之长今三十年矣巢云令子孟彬复以此谱见示皆宋元诸名公之翰墨辉映后先余晚生末学何敢措一辞于间哉但深叹羡书所见者而归之 

　　○吉水金璧孙氏江东谱序 

　　吾友孙中鼎好学知本隆亲于族取其家藏旧谱考访而笔削之九年乃成用心笃厚勤可知已古源流自有熊立国公孙帝七世而有虞氏为帝其姓姚啇均不肖也遂以侧微有虞阏氏为周陶正武王婿其子满而封之陈爵之俟而赐之姓曰妫至春秋时公子佗事齐桓为工正更姓为田氏五世而有田书齐景公俞为孙氏食采乐安生书凭凭生武为吴将生明食采富春世家焉历秦汉代显汉末躭为汉阳守卒二子锺旃葬躭吴城山世称白鹤塜是也锺生坚坚生权帝吴江东封安成工于宜春袁之孙氏自此始后宜春析为分宜县裔孙汝亢为分宜人宋英宗治平丙午判吉州族来聚处汝亢居庐陵之金壁其弟居水西有居水东富田市之西及居泉江者皆其亲族而金壁为尤盛汝亢二子长震初居下金璧仲曰巽初居上金璧震初二子明复明谦明复一子某官至大理评事评事之孙孟敬有文名明谦宣和中举进士官至太子侍读同知松江府事有能名其孙仕清以孝宗淳熙丙午及评事之孙孟敬并举进士孟敬早卒仕清官至翰林待制文章为时所重丞相周文忠公极称之与为友仕清生绍祖隐居教授多所造就绍祖生逢原逢原二子清淑家巨万笃于教子创碧涧书院以招来学生四男皆贵显曰克顺伸斋刘高仲极称之铭其墓曰廷佐廷璧廷望廷碧于家君为莫逆历官至正议大夫海道廉访使清淑累赠至吉水县子详叔好读书壮游南北富累千金专事施予或劝其置田宅遗子孙咲曰吾以清白遗之子孙足矣魏国靖文敏公子鼎为书清白家以表官至琼州从事督海运提举子廷震有文章称公岐嶷而颖孝恭性成尝观其兄就学默已识通人皆异之及长长身玉立声如洪锺动止有法人皆服之廷震尤忠厚一其父风姿状伟然谈论英发而恂恂未尝自伐中鼎祖父也中鼎间持此谱征予序余观杨文节公庆元丙戌谱铭其源流可信如此考之他志则宋元佑七年割庐陵之同水乡之新嘉里故上金璧仍庐陵而下金璧为吉水考之史传诸书又无不合者伟哉中鼎之善修其谱也冐甚姓者黜绝之嗣他姓者收之无后当绝者继之本其攴派虽贫贱而必录之紊其尊卑虽久远而必正之虽犯怨怒而必行之伟哉中鼎之善修其谱也吾闻国有史家有谱国史以直笔为可传家之有谱独不然乎信乎中鼎之是谱也□可法□□永传矣 

　　○岭口龙氏族谱序 

　　元盛时学士虞文靖公大司徒楚国欧阳文忠公以文章盖世吉水岭口龙氏可廷光廷皆仕有二公为文章称道此其人将与山川俱存矣予少时读二公之文而景慕之又闻季大父渊静先生之言备述其家富贵显融宾客之盛诗礼之崇尚恨不与之同世也盖渊静与兄仲中俱在龙氏师席与其三世讲论而先公亦尝与之交游于都出入于学士司徒之门今予又与可廷子伯澄交游笃厚世契之情谊岂偶然也哉其家故有谱兵乱遗轶伯澄惧其久而或冺也乃自十世祖讳衮字君章以下别其攴系考其世次定为一编题曰岭口龙氏族谱援其从孙孟超请予为之序余谊不可辞也按谱称自衮始居九江仕唐为持节使次子积徙居新凎之盘岭积之次子懃懃生元高又吉水岭口之初祖也五世至瑞甫号无心翁仕元初其没也伯中先生为之铭其墓其子季卿为八作监副使三男可廷仕为温州府长史于廷为福州教授光廷为东安县簿尚书兵部辟参行军府事此其极盛也季卿从弟季实号济川与揭文安公交游仕为万亿库提举可廷从弟时雨为通州学正景庐号西碧为抚州路学正景文公为瑞州教谕从子惠远为蒋家廵检九霄为蒙古学正惠远子公尊浦仕　国朝为灵副复以明经举为临濠府同知时雨子伯符为光禄典簿调广西田州长史卒于官此谱所载仕宦之显者也其有居新凎县治新喻湘潭蜀之松子溪又皆自岭口徙居也伯澄仲子彦伟居于谷村又至正年末也予观伯澄之谱其族不以戚疏而有所厚薄惟欲其族人子孙咸怀忠厚景仰前哲其用心亦广矣而其家富贵隆盛时使有侈靡纷华而无有能笃于诗礼以训以朂而学古入官者彬彬然安能施于后世哉予所以重有所感于先季大父之言而深有重夫伯澄之用心诚可谓能继先人之志欤龙氏宗族当共勉而守之后将益盛 

　　○吉水桥头彭氏族谱序 

　　庐陵彭氏族属蕃衍皆出于太尉玕玕之事迹着于史传着于郡志唐末之乱玕率家众起兵往谒南平王锺传命还镇吉水时吉水未为县故属庐陵地而今之兰溪曰相公坪即其起兵处也仓廪营壁遗址具存其前有张钦寨乃吴将屯兵与玕对垒之所后玕积功至吉州刺史后唐加太尉封安定王辞不拜薨于湖南后归葬吉水之豊口诸子散居吉贑抚州三郡予皆及阅其宗族又皆不若庐陵之尤为盛也吉水螺湖桥头彭氏实玕之裔孙盖与豊口坟墓为近洪武戊寅予与楚持上京师舟中语及宗谱楚持叹息自言去太尉玕二十世矣不幸谱毁于兵六世祖以上阙焉所能详者六世祖层寂翁颖异嗜学善谈论乡称遗直焉娶蒋氏二子长万山翁尤好施予人皆义之娶萧氏二子长景元壮游四方负气豪迈娶南岸张氏一子君义性至孝娶灞上黄氏三男仲珍当元季倾家举义兵谒参政危公保障乡井楚持之父也尝自太尉以下阙共不可知者详纪其实以示后之人予甚喜其不泛不诬也今去三十余年而楚持以所著求为序故畧着太尉之事本其乡里坟墓以为之证云 

　　○镜方彭氏族谱辩疑序　 【辛巳】 

　　甚哉公议之难明也而世谓尝明于身后非谓　国史之传足以考信欤未也时移事去过其旧乡询其故老称人之善者无所佞谀言人之不善者无所避讳考其成败之迹与其言行之遗以推原其用心庶几足以知之然犹未也国史固不足尽信贤人之隐德难知而凡传记所说私家之所纂录或友朋私与其所善子孙欲盖所其亲亦有奸谀未死之先逞其胸臆之见笔之于书以授其人令身后出之以为信实是非错谬又有甚于国史之传讹昔人有言人无所不至惟天不容伪欲知其人之善恶是亦在并视其子孙之隆替可以征之也唐末五季豫章庐陵之乱极矣锺传起乡兵策功至通显已而骄恣其下复乱赖危全讽彭玕兄弟起而救其弊粗定一方传奏釡讽为抚州玕为吉州虽由传所荐实唐室之命也杨行密既背唐以自为则胁江西从之独全讽及玕不从仍唐刺史之号各守境土以拒行密则二人者特立不从乱固唐之忠臣也厥后势孤援绝不得已而奔马殷未尝为之臣也殷亦念同盟以客礼待之独乡之传闻与私家纂录多毁其务报仇为剽击刼州人往臣于楚盖是时全讽死光稠降玕既去而行密尽有江西乡人亦有仕于杨氏矣玕固杨氏所恶也则其毁短玕者非私怨则为杨氏恶之矣玕之不死宜必有以报唐室者不幸梁唐继篡志不获伸惜哉又其事多散出于国史不得其列传独其子孙之盛有非私家所得而抑之者盖天之报之也故翰林危公木朴尝叙其族出于全讽建昌抚州之有危氏犹吉之有彭氏荣盛相埒两家善庆之积公议之明亦可得而征也予友彭君子斐以家谱来　京师名乡巨公既皆为之序乃以示予予颇通氏族之学请着予所闻以考正焉谱称彭宣氏事汉成帝为大司空而北齐陈留王乐其九世孙予按宣事孝哀以二千七十四户侯长平薨谥日顷子圣孙业嗣侯遭王莽始废而谱畧之成帝下距北齐将四百年未应纔九世疑上当有十字盖谱之增续传刻屡矣微或有此遗脱也又云陈留王六世孙景直值唐中宗为礼部郎官其后有构云天宝中袁州刺史李景以名闻上遣中使齐延立召之至再乃行上欲官之辞归遣中使房嘉送之加赐束帛号其乡曰招君有震山钓台石室其所居处今袁州宜春也予按宣家淮阳乐家安定而景直但云世居淮阳岂迁徙不常故畧之欤中宗时距天宝未远景直构云非父子则祖孙耳谱称构云之子始家庐陵而不着其先以何时居宜春予以他书考之盖自景直之先隋之季世而谱失其名不敢妄加盖谨之也又云招君之子兹宪宗时进士为进贤令三子伉倜维岳皆进士而倜登第在德宗贞元七年为令宜春父兹登第在其后盖兹十七年伉十八生倜倜登第时纔十九兹登第时年五十二相去十六七年耳以年少荣升而父差池晚世固常有此也倜生辅信州长史五子玕其第四子其世德既如此谱称其干符初投笔举义兵予按不着其居里按史称玕世家庐陵今吉水永豊故庐陵县地南唐保大八年始置吉水旋废雍熙元年复为县致和元年始置永豊今永豊之沙溪吉水之豊口坟墓具在玕以后唐长兴四年癸巳三月薨年八十敕葬长沙杨氏太和之五年也未四年而杨氏因亡始归葬折桂乡之豊口玕之生当在唐宣宗大中七年癸酉起兵时纔二十余耳州志称平湖有彭玕疑塜所居必在长溪豊口之间其为吉水人无疑也又云干符丁酉谒锺传命镇王岭按王岭在今吉水之兰溪其上仓廪府库之迹犹有存者其前有山曰张钦寨乃吴将屯兵对垒之所初玕以门第领胥徒为州从事即弃去归乡与兄弟治兵王岭非传命镇也传命以中和二年观察江西而抚州乱赖玕及全讽平之传始上其功为刺史未尝私谒传也谱称干化初授检校太保后唐长兴壬辰加太尉封安定王以疾辞不拜予按干化之时马殷尚在羁縻庄宗克梁殷始入贺玕不与偕行其志可见长兴封王之命犹且辞之朱温太保之命其不受可知矣然则但称吉州刺史者固玕之志欤今吉州自唐初所置故无城玕始筑宋季承相江公万里为守以兵少减其旧之半其故址襟山带江雄据要害元季措置绪余犹可想少年起事白首百战干戈从容不废讲学真豪杰之士哉故楚国大司徒欧阳文公以为使吉州遇时得君当不在郭汾阳下不虚语哉然予尝过华州仰思汾阳之风低回其故里而访其子孙又不如彭氏之在吉者远甚彼此先后所得又何较哉玕长子世家庐陵显者有慱士齐太子中允应求贺州刺史君醇御史中丞思永程伯子其壻也其在鄱阳汝励治平进士苐一吉水豊塘有方迥宝佑南省苐一人其在镜方有应瑞应星应祈方界晋起予皆进士子羙叔季新叔士龙九龄必达士杰禹玊德高子明子承仕皆有名吾子斐其后贤也增修是谱其善承先祖之志哉 

　　○吉水姜氏谱序 

　　姜氏在蜀为名家所居之重庆城中曰孝廉坊以其家得名也至宋末有讳未者仕为统制子绍甫当元初仕为吉安税使二子孝祥庆祥孝祥仕为福州镇抚庆祥号愚溪为吉水仁寿乡卢兜王氏婿因家卢兜生四男芳深益深芳远益达芳深四男所安所文所止所及益远二子用存所存芳远三男所容所谅所韶所及生仲攸用存生伯攸所存生伯伟伯俊伯侃所容生具瞻民瞻仰瞻所谅生从瞻孙曾林立自愚溪至今五六世矣表叔徐君夫人姜氏予幼承其饮食教裁知其家法之严世德之厚而伯攸父子兄弟往来相与如家人伯俊与共学同应江西进士举又自　京师同舟还乡里交情漆密成器又徐氏之婿良器今为县学生又予妹婿也修辑旧谱求为之序其家族业儒隐德之报蓬蓬云兴其所藏名儒翰墨有若先外太父灞雪高公申齐刘公揭文安公虞文靖公皆烨然足以发其幽光而庇其后嗣者也伯俊在太学成器仕而归皆尝求予序其谱因循不果为今良器之修辑加详而伯俊成器皆已矣其所以食祖宗之厚德而致名位之显融其所以为祖宗之激劝者其必有在于良器也良器勉焉实而详曲而畅谨而不妄予于是谱谅焉登名是谱者皆思所以无忝而后之子孙善继善承是又良器之所期而望也 

　　○吉水东门徐氏族谱序 

　　吉水东门徐氏其先金陵人至宋干道进士杭州通判彻尤显名其后益盛大通判字时敏有文章学行其没也葬东山杨长孺为之铭其墓夫人戴氏庐陵之世家生三男其季宣教郎茂贤能世其业五子受字仲容明字仲德亮字仲昭荣字仲华弥坚字仲识亦皆为儒仲华治书经有名人称华峯先生通判诸孙尤贤者也仲容三男南宫字岳卿南皓字广卿南老字寿卿　　子南祥字瑞卿鹏字飞卿南省特奏苐一人时称少九殿元是也华峯以漕举奏名授迪功郎合浦尉学者称清溪先生素以赀豪而爱人喜施次曰南崇字德卿南龄字椿卿南敬字简卿仲识二子人杰字叔儒人英字叔秀皆通判曾孙也岳卿二子文质字季直文彬字季章广卿子文焕字师尧寿卿子文蔚字季父瑞卿子文粹字季辅文璧字玊成飞卿子文洁字季玉清卿子文灿字季昭尧继父志乡称长者其葬也遇异人指示吉文水西言?筮曰卜此子孙显盛后如其言文龙字季从文海字季琛德卿子文庆字季寿文度字季宏文奎字季贤椿卿子文炳简卿子文哲字季甫文显字季忠文贲字季文叔孺子文慱文郁叔英子文敏文浚皆通判之玄孙也于是五世而季昭有子曰寿字仁叟号平远家富致巨万元初以赈施事闻旌表其门得仕为税使塩官所至以惠爱称揭文安公至以黄丞相拟之三男玊立国佐号坦然国瑞号瑞雪国祥号祥云坦然五子指南斗南城南东南起南瑞雪三子周南自南泉南祥云一子世南竞于勤学在元盛时赋声撼场屋先君子筠涧先生与城南世南俱避兵吉文水西相与为歌唱和伤时抚事忠义激扬其遗稿具在予每读之未尝不为发立汗下也恨其生也晚不及追陪下风亲炙仪刑听其余论城南嗣子学皋岿然晚节衣冠谈辨先达之流风尚在也学皋令子叔通叔逊叔迪又出示其谱啚二通其一则自南所藏本其一则学皋所藏而城南君子之手笔也于是通判公至叔通兄弟十世矣一门群从郁然竞发平远公之福泽尤未艾也予惟徐氏自嬴姓偃王之后历江左至唐有功以阴德显五代之际温虽擅政然亦不可谓无功德也是以其子侍郎公始居吉水又五传而知道思道兄弟孝友靖康之难共其毋走至水南知道流矢中颡血流及屦犹不辍行遂卒人皆称徐孝子厥后思道果得官至楚州团练使是生通判君才堪台鼎而仕止州郡是以有历世之报至于平远积而愈厚食报益敛仕止　　庆之所锺必将有待宜叔通之拳拳于谱俾后有所考见为善不怠也欤世言骤兴暴发盖常或有之然不知必其五世十世之间有厚积而人不及知其间一二世代不幸不学流失其谱牒而子孙不得闻是以懵然以为真由己之能自致此富贵也已以骤兴自聚而人亦以骤兴鄙之弃其祖德于无何有之乡此与动植无知何以异哉叔通既求为之序而且与续其世次于啚凡为徐氏之子孙者尚思所以宝传之哉 

　　○山陂庞氏重修族谱序 

　　永乐四年八月吉水山陂庞氏明叙奉其叔父文远所修族谱求为之序予方叹吉之人士多世家而能修续其谱者十无一二但持其旧谱以夸示于人而新谱谩不加省指其本宗以矜眩于已而族人谩不加恤且徒知以富贵名誉为高而昭穆尊卑或冺焉而不知察其修习者因恬而不知恠亦何贵乎旧谱之存也今文远此谱自七世而上以元季之乱悉毁于兵定其所可知者为新谱六世祖叔远创置祀田百亩岁时领所入以祀其先而族始大叔远有子五人曰季安季容季云季远季文皆读书应进士举增置祀田又二百四十亩宋季从信国文公举义兵倾其赀不恤也四世祖良甫又增置祀田合前后为五百六十亩课耕桑者二百余户以供祠事百役具盛盖可想见五十年于此矣明叙之祖弱翁希凯之少子而文德之季父也文凯且死弱翁尚少文德长矣又冢孙也于是乎文德而励以弱翁曰谨视之俟其长也授之田三百亩已而文德无子字弱翁曰明义而以子畜之弱翁弗居也遂告于族兄选翁为之说而更字弱翁焉弱翁死文德复以其子文方为之孙不幸早卒又十余年于此矣明叙不忍文德之无后嗣也乃告于宗■〈尚阝〉取族人之应继者明知之弟明魁以为文德后恩义两尽而族皆以为宜其昭穆甚序也谱之源委则始祖之居曰马田其分派者曰桑村曰山陂曰白石宗谱族数百人皆叔达之裔孙也叔达之先相传自袁之分宜来居此旧谱所载不可得而详而亦所不必详也于是新谱之有益于后人者至矣先君子当元盛时与字文昭者同游北京最相亲善及予壮而识翁与其子孙明叙少孤依林外氏以长于予有连也故尝从予游将复归山陂有志未遂予记曩时过山陂见古栢参天池沼萦带崇牗甲第与溪山相照映盖择居之得其所宜其子孙之久而益盛而不知先世之积善如此其至非寻常比也其家之豊殖将与此谱为始终其盛未可量也 

　　○王氏族谱序 

　　先六世祖先春先生东门王迪功之婿迪功讳有开字仁叔学有源委理宗朝以累举赠官母甘氏恩封孺人一门儒学之盛与予家相颉颃仁叔有弟讳克开字子周学问竞爽开禧丁卯乡荐恩科任福州司户改丞江华于先六世从祖巽川先生为同官其先金陵之世家也予尝修京城志书乌衣诸王皆故相家也至宋犹盏迪功之祖讳国器字彦昭宋绍兴初始避乱来居吉水吉水土桥田氏因婿畜氏后徙居吉水东门尤善教其子生四男元初元茂元正元人皆有学行而家富累千金迪功元初长子也迪功生季方季方生可炬可炬生廷会廷会生逊志生三男伯渊仲良季渊皆予叔父行也仲良今年七十余矣念其家谱中经兵乱烺烬之余掇拾记忆参互考订炳如也不鄙予谓通于氏族之学而又世为婚婣也俾为之序以传予少擭事先叔祖妣迪功曾孙廷贤之女又知其家内政之雍肃若此谱所载有讳恭叔明叔寿玊皆治书春秋为学官迪功四子皆进士曰季楚季方季忠季章也八世有讳绍者在元举进士有名予尝见其自写送胡小山诗清标绝俗信一世之奇才仲良慱学隐德不慕荣利喜为诗词冲澹纯雅百家之学无所不通信大雅君子也且成此谱于兵燹磨灭之余有功于王氏岂小哉 

　　○东门胡氏谱序 

　　先高祖庄山先生缔交存与为莫逆存与字荣祖有子杨从高祖学文行皆醇高祖以其子妻之杨仕为学官以卒其子士会是小山先生又学于予家与其弟士能尝出其谱系龙章索予之序题由是世为亲戚交游熟知存与公实出于南唐吉州刺史公霸之后宋忠简公铨之五世孙也其谱系虽存于乱离之后而粲然甚明予不述自存与以下为吉水东门谱存与在元初家富累千金以保障功为吉水州判官遂家焉翰林学士邵庵虞公铭其墓子六振挥扬拯持抃也振授浙东元帅府照磨挥授临江路新淦县主簿扬授建康路儒学教授拯授广东宣慰司奏差持授顺元路新安县主簿抃授广东元帅府译史振挥拯持不祀士会士能乃扬之后士能有孙曰端方好文学尤缮写命学于予其欲继前修之志不浅矣州判公之没也葬于仁寿乡之上槎其祀田遇乱芜废士能出其私田三十亩归之于公与族人共祀其祖而恐后人不知其拳拳之意也不鄙谓予通家子弟为之序述其意以为后人劝予不可辞也士能号小圃隐德忠厚今其此举存宋谱复祀田继先祖之志动后嗣之仁于胡氏承亢之功为不小矣而岂将无所激励欤是大有功于名教也 

　　○刘氏族谱序 

　　刘氏金陵人在宋有少一学谕来官吉水因家于城南之巽湖上后湖决遂滨大江家世业儒学谕有子讳尧夫尤笃学知名举进士仕为南阳教授五子苐二子义甫五子天瑞天与子源天佑天成初义甫有飬子曰天辅本水南萧氏起家殷富而无子乃以义甫嫡子子源为之嗣今子源有子二人曰仲濂仲海而子源本天源也仲濂本曰子泳仲海本曰子海以礼法正之天源合归宗而子海为天辅后可也不然天辅本异姓而出之亦宜也明翁少子信卿三男其季天韶少鞠于兄天性而曰子韶也后既长有子洪仕为县丞以卒天性复其序曰天韶人皆以为天性之能复于礼也今天源有孙四长谦仕为中书舍人间以其祖之遗命为谱啚一卷复其彛伦以示后世是与天性君媲羙也后之孙子其尚有考于兹夫尚有监于兹夫一 

　　○蓝氏族谱序 

　　吉有蓝氏自唐中叶其先中山人也有讳昶字东明者仕德宗朝为台州刺史二男长曰晋字仲元生长庆辛丑后仕为抚州金溪令因家抚州次曰胃字仲举长庆甲辰生仕为吉州丞因家吉水之富充仲举生钦字敬已娶灞上刘氏生二男文字贯道徙居万载武字贯勇生咸通丁亥号晓竹居士与妻邹氏俱葬里之石陂相传以为吉地晓竹生凖字仲平仲平生贞字正实正实三男辰字明宥已字观宿皆徙家清江照字文宿生勤字好敏仕宋为进贤尉子道字行中为奉先县丞二男成字大进宜春丞明字大清长沙尉皆在仁宗之世大进子和生字友义大清子顺生字友和世袭诗书又五传而至松坡五男曰文富文政文兴文俊文清字叔征号瑞轩宋登仕郎象州来宾尉德佑乙亥以义兵五千人从丞相信国文公讨贼擢江西帅阃参谋此仕宋之尤显者也文富生季文季尹季卿季德文兴生季渊季平季显文俊生季友季益季岩季明季保而文清有一产三男曰谓大谓性谓一者后皆以儒学仕有官即乡所称三瑞也季尹讳圣举号志伊仕为金溪教谕仕居之□吉阳城南门四男曰民秀民吉民先民信民吉仕为提举殊□院民信七岁时入郡学廉使柳公以嫩蓝堪染绿为对应声云高柳已拖金公奇之呼为神童后御史李公荐之朝为曲阜学正襄阳教授国子助教翰林国史院编修九转而为东平路推官以卒学者皆称千涧先生复居于吉水之南城此仕元之尤显者也季卿讳圣选号乐山为瑞州路儒学教授子民则为安福州学正民季为观山廵检季德讳圣道生民望民猷民章民用谓大生民宗民逊民表民立谓性生民初民本谓一生民寿民瑞民佑皆以儒学显名富充数百年来之极盛也际于天朝而民宗已有子成已为黄冈县儒学教谕民望有孙子贞为都御史民信有孙宗圣为监察御史民吉有曾孙继祖以太学生为东平判官都御史有子朂今天子亲试擢入翰林监察御史之子彦谧予兄子婿也与朂念其先自唐宋数百年来至千涧复修明谱牒至今犹可考证一门仕宦彬彬未艾而千涧之谱修于至顺癸酉至今永乐戊子又七十六年矣于是将修续之而请序于予予谓中山之族不可知而金溪万载清江纔数百里内亦鲜有闻诗书之泽何独厚于吉水富充与城南也欤凡修是谱者幸悠然而思之蓝氏仕于宋元者多矣参谋公独以忠义而卫国东平特以逸才而显融诸贤子孙幸思而继之所以大有光于兹谱者岂不在于来今也欤 

　　○龙城毛氏族谱序 

　　唐承元魏俗尚门第予乡世家盛于唐至南唐李主又承唐祚力慕复其制作求其故家如恐不及宋得江南服其文推衣冠胤冑多所拔擢婣家龙城毛氏来自三衢有讳让者为南唐大理评事至工部尚书其子讳休归宋即授银青光禄大夫守国子祭酒兼殿中侍御史赐紫金鱼袋守吉州迎其父尚书公就飬于官不幸捐馆州民争留其丧因葬州之龙城即而家焉其孝行有自来矣故世有孝子世有显仕若毛孝子仁载于国史闻于天下当时若欧阳文忠公忠襄陈恭公一时巨硕或称其文或叙其行如出一口若世称毛拔萃者则讳应佺仕至殿中丞仁宗赐之玺书荣赫昭显所谓龙城两拔萃者是也若世称毛神童者则皇佑进士仕至中散大夫轻车都尉讳君卿是也先祖濮州公吉甫于神童为子婿是以知其谱牒之详有在三衢者若开禧状元靖康忠臣绍兴台谏在庐陵者若至正台谏内翰其在龙城或父子联科或兄弟接武外而州郡牧伯内而侍从法曹史书郡乘班班可考岂寻常骤杰所能及其万一哉神童之后其裔孙省夫以孝友名家不忘其先拳拳于宗谱之传请予记其源流以示其后之人也予以通家乃不辞而书此以弁之若孝子拔萃神童状元有路人之口碑具存不待予言也 

　　○江氏族谱序 

　　吉水江氏系出曹州济阳唐末避乱徙居金陵又徙居新凎有讳濡者后唐为饶州兵曹生元晏七岁应神童举年十七登进士苐为国子愽士南唐亡诏辟为吉水县簿因家焉生崇举明经终尚书驾部员外郎累官刑部侍郎致仕子泽字宣臣荫补将作监主簿调筠州新昌令佥书判官厅公事迁尚书北部员外郎国子愽士出知道州生维申道州刺史中书舍人生恺为太子中书舍人子集轩为秘书校理秘教生蔓卿蔓卿生德琛元初仕为桂林教授二子长东注次梦晁东注二子长逢春徙居大洲次逢周仕为大使居灞桥梦晁生三男季高季常季洪皆居故州大德中季高长子允迪始居于东门予婣家子邹祖舆售其地允迪慷慨好义家富系千金喜宾客笃于教子当时名儒若竹西??仓筤二刘先生季大父苍霖解先生皆为西塾师与耕王先生辈皆出其门允迪所以延接四方贤士极至子崇德举明经仕为召城龙泉学官有所藏宣城诰命一通学士揭文安公提举岳申刘公皆为文称述崇德学行之懿而世家之庆不可诬也崇德令子伯昂元季与陈友定举兵于闽宣授参知政事次仲温少务为学尤长于诗号东湖诗隐尝手抄其谱系与名贤诗歌文章为二卷授其子彦政彦庸谨藏之彦政令子孔殷又参考诸族之谱辑其大槩来　京师请予序孔殷擢进士入翰林会病卒于不果为今年归乡彦政令子维翰维祯又询其族人正其为舛疏其分合之详复以予为请其用心实勤且诚也予为之历序其传叙俾江氏之子孙有所考而兴起且知其家世名儒而知斯文为可重也 

　　○吉水寨瑞安成李氏南唐谱序 

　　安成李氏系出南唐南唐书称宪宗生建王恪恪生超超生志志生荣荣生升是为烈祖生后主煜以子杰为吉州刺史开宝乙亥南唐亡与俱入汴至太宗太平兴国三年后主哀请遣一子归守坟墓由是杰复归安成安成之西接湖南攸县界有南唐兴王之塜前列三十六陂人以为清道水者至今犹存也杰字邦特二子曰坦曰垓与永新刘氏贺氏江氏世为婚婣子孙蕃衍坦生四子其叔氏西英西英生升道升道生誓誓生思诚思诚生仲祥仲祥生通甫通甫生十郎某某生四七郎四七郎生四郎四郎生小生郎生郎生六二郎二郎始居吉水生元一郎二子曰天祚天佑距刺史君五十世矣天祥生原道原达原道生宗白原达生宗辅宗昉宗白以永乐甲申擢进士为翰林庶吉士奉其父与叔父之书以此谱求　京师名士大夫为之序余惟盛德之后徧于天下积累之功岂可诬哉虽微颢不同要未有崛然而兴者刺史君隐居不耀连世亦未尝显予少时得见宗白太父祥云豪迈喜宾客与先公交友予又与原道往还宗白之擢进士也予知贡举予谓李氏其将复显于兹乎而宗昉又骎骎务学其庆未可涯也书于谱以俟 

　　○东门邹氏族谱序 

　　先九世祖宣教公学者称文江先生有高苐第子邹君讳俞字某宣和中举神童绍兴癸酉举进士第仕至节度推官因家予所居之东其先盖汴人也至唐中叶有讳思道者为江殷刺史始家杭州六世至凤仕为临川刺史因家宜黄凤生瓒为镇南节度瓒生筠后唐封潞国公迁乐安之沔川筠生天纬为荆南节度使天纬生辉望字望龙宋初殿中侍御史侍御生琦琦生轼国学内舍生轼生师旦师旦生守格守格生复邦为澧州判官复邦生锡圭锡圭生希哲为太子正学愈之父也俞生恒恒生清叔为先高祖巽川之婿季布凤叔仕至兵部侍御史有传清叔生舜咨舜咨生渊渊生天成天成生元忠元信元昌元昌子字伯泰仲琛谋以家谱刻之征予言予本其世系叙之如此今仲琛徙居于邑南门缔构轩豁称其心怀视故居在墟曲指顾之间故家之风度如昔也尚日务教子孙敦诗书以与此谱俱永传哉予亦与有荣焉 

　　○吉水许氏族谱序 

　　许氏姜姓春秋许男之后以国为氏汉末靖邵兄弟显名以汝南为望族而其显于唐者欧阳公所述宰相世系表详矣吉水许氏谱出于谯国公嗣宗其上世与表合后五世有景先为福州刺史家于福之石门为石门许氏又六世至讳济者宋端拱初始以进士显名再传至讳将者元佑中仕至礼部尚书谥文定始葬无为军而其讳某者政和初征之不起隐居于抚州临川再传而讳定之者以淳熙六年通判袁州讳升之者以干道九年为吉水学官因家于学宫之傍定之之卒也葬于袁州袁吉相去接境定之子克依于叔父因家于吉水之城南是为吉水之许氏系两派而皆出于征仕加者也其迁徙由汝南而家福州在唐末五季之初由福州而临川在前宋之末由临川而吉水则南宋之初也谱继自济始阙其不可不知也予尝读南昌地志云汉末之乱许靖奔江南卒于豫章令南门五十里有石麟尚在即靖所葬处而晋旌阳令逊又为之表其子孙亦往往居江西者予尝询其宗族虽久远疏戚不同大抵多出于汝南益汝南之所积厚矣又尝读家乘获闻先君子筠涧先生余论知许氏历宋至元居于斈宫之傍者若升之子持已其孙文明皆慱斈儒者而澹然云心父子与先太子竹梧先生交游笃密太父之未出而仕也云心礼为西塾师其家子弟与乡之俊秀成斈者甚众也其居于城南者若东厓晹谷山梧云东云间诸先生相继而起而山梧于太父为同门日孜夏会稽山梧之子婿也于先君子与同门世家往来尝亲教诲元季之乱予家避水西山梧令子茂明相与扶持尤厚予自少时识今武斈训导幼导攻文急义先君子尝慨然指以示予称道其世家之文采云心有闻孙捡讨南耕先生洪武中罢官来归得侍周旋过从谈论又见其修续家谱而为之序又慨然以门衰祚薄子孙失斈为惧然予观之吉水比于汝南诚为不薄矣今俯仰二十年间南耕与幼道皆卒而予皆为铭其墓南耕子鸣鹤出其家谱俾为之序且曰予非求为夸大也所以卒先人之志也先人之志以为修明此谱俾有易其所业者覩其名字之在列而与祖宗不相似未必无所愧而改也俾其学而未成者观其先之所立未必不勉而用力以求其至也至于富贵则非所论但不失为士以无辱于兹谱者矣是则先人之所望于族人也鸣鹤之言如此而必称先人其厚之意为何如哉予知吉水之族将与汝南抗而后之许氏又必以吉水为宗也 

　　○吉水山原罗氏族谱序 

　　吉水山原罗氏出于襄阳襄阳罗氏隋唐为甲族春秋江汉列国有熊之后裔也予家谱载宋仁宗景昭元年甲戌王曾为相士类翕集放进士榜得张唐卿以下三百余人而吉水流坑一门五董世艳其荣予先族祖以童科赐出身同年进士襄阳罗拯字时济仕为吉州推官而董氏与予家及古城曾奉先龙城毛偕皆以同年而敦契谊推官遂留家吉水之河口下浪鼓鸣冈是为罗氏之初祖也生三男长日宣字三德师事太傅彭公齐公伟其才器以女妻之彭公世家白珏日宣由是居于白珏之完塘擢历二年杨宽榜进士与萧定基之子汝励犹子汝霖永豊曾朝阳董淳之子掺皆同年而淳与推官公为同年士论称赏时相则临川晏元献公甚相爱重擢给事郎守秘书省著作即知长沙县通判邕州特勑守秘书承奉官生三男长抚辰出居于外次序辰嘉佑中举进士皆居完塘其季拱辰字次纬生蚪字仲晦世有学行笃于教子是生棐恭字钦若以诗经学入汴京为太学生高宗建炎初李易榜者仕至朝散大夫知武冈军政事蔚有时望其没也文节杨公状其行忠简胡公铭其墓世称不欺先生有文集行于世始徙居螺陂之枫山生三子长齐贤以父荫仕至瑞金县簿次尚贤字子行以父荫仕至从仕郎娶萧氏周文忠公之甥也恩封孺人赐冠帔生如川周文忠公荐知黄陂县始居螺陂之山原至今为山原之始祖也一子日戣生堲传五子献可复可与可廷可日复元出为族人后予少时闻先君子与建可父兄仕宦交游甚熟而螺陂湴塘之间萧阳世家其地罗氏科苐相望累有同年之好予尝屡过山原复可之孙敬简与一门群从周旋欵曲放歌纵酒文节杨公族孙子恭为西塾师每与出其所藏名书奇迹世续家谱井然甚明有若提刑萧公深夫所为序与其家所自着皆不可污徒为之击节兴叹其何先世之多贤而后嗣之尤盛也诗书忠厚之积岂不长哉予今年归自　京师敬简遣令子持家谱示予参之旧闻若合苻节因文考实悉数余萹虽然乡衮之文章在是罗氏之先德在是其后贤之在是予也晚生末学何能为之轻重欤若敬蕳尊崇令先祖率励族人用心亦广矣夫 

　　○夏侯刘氏族谱序 

　　叔毖刘君以明经起家为令长沙甚有惠政考满来　京师公乡故人争欲举荐圣天子亲擢北京工部员外即继而所以知举选入翰林与纂书史乃以其宗谱示予其先在唐末有仕为武功大夫团练使者提兵领安成因家于固冈传至讳儒者南唐保大中徙庐陵之夏侯其讳渊明者叔毖之四世祖讳表臣者叔毖之六世祖皆宋名进士分为上下宅终宋及元仕者二十余人入　国朝伯述知山阳县洋县致仕叔毖之世父也迫迪处士慱学能文性嗜隐遯七辞征辟叔毖之父也孟毖为岳阳丞叔毖之兄也诗书之积簪笏之传照映先后叔毖以布衣再传至通显岂不有由然哉而叔毖高祖碧岩翁藏书万卷尤笃意于宗谱修辑明备不遗余力曾祖芳洲公大夫楚山公当元季之乱保藏于倾覆流离之际无所遗缺伯述伯迪以亲之所爱惜也手书一编以遗叔毖游宦所至携以自随其所以拳拳于是者岂不出于常情万万也嗟夫杞宋之文献圣人为之痛惜鲁之分器不守春秋深致其讥然则世家宗庙之祀坟墓之守谱牒之存三者有失不得为人子孙之贤矣若叔毖之祖孙父子真圣人之徒欤真足以为世家之仪欤 

　　○东门李氏族谱重序 

　　谱之作者辨亲疏验次序别同异世之孙子而能念其初者则谱也予婣兄李纶字士鼎请予叙以谱求记因稽始祖李斌字三益仕宋理宗朝为散骑都尉奉命南行由金陵至吉水见山川之秀丽遂家于东门故子孙之繁且相继登宦而非他姓可拟今东门之派其来也有自其谱也有征况盘谷图序南楼诗歌予已详之矣何必嚽乎今后人士鼎能继述于兹予筠涧先生与士鼎祖父婣契往来辄出是谱予表兄刘君子璋作序今河南大参欧阳以恭所书皆名公巨笔特为士鼎相承修其谱亦义之不容辞也故僣笔书其槩庶几为李氏子孙之征 

　　○吉水余氏族谱序 

　　始兴余忠襄公十二世孙学夔奉其父之命以家谱求予之序按忠襄公以庆历五年报使契册坐习虏语出知吉州缘家因之中以事左迁将作大监还乡里阖门绝人事凡六年吾吉与始兴相迩也于世西昌陈氏有公俭与公厚善故其子仲荀为婿陈氏因买腴田数百顷遂子孙计遂有后于吉世业儒素九世而至友梅当宋亡元兴深衣大带不为夷习为乡之宗儒学夔之曾祖也夫以忠襄之仁贤其有后固宜又得友梅诸君为之继而皆未食其报也学夔之宗族继自今其盛岂可涯哉学夔登未乐甲申进士苐在二十八人之列学于禁林忠襄公之业其载显于是欤且曲江数百年来相望而起有唐相张公与余公二人而已皆有后于吉岂非知吉多君子而士风之可依故欤二公之见又何其相似也欤孔子曰里仁为羙择不处仁焉得知若二公者其不谓之知可乎宜其非他族之可及也余之子孙其善继之哉与张抗盛为曲江之光重以为吉人之劝焉 

　　○吉水庞氏族谱序 

　　永乐四年八月吉水庞君文远与其族人某纂修其家谱若干卷其犹子明叙以能书选入翰林求为之序予方叹之吉人士多世家而能修续其谱者十无一二但侍其旧谱夸示于人而新谱谩不加省指其本宗以自夸矜于己而族人谩不知怪也亦何贵乎今文远此谱自七世之上以元季之乱毁于兵定其可知者亦世祖叔达剏置祀田百亩岁时敛所入以祀其先而族固以大叔达有子五人季安季容季云季远季文皆读书应进士举增置祀田又二百四十亩宋季从信国文公举义兵其家贫不恤也四祖良甫又增置祀田合前后为五百六十亩课耕桑者二百六十余户以供祀事之役其盛盖可想见几五十年于此矣又忆先君子当元盛时与文远之兄文昭同游北京最相亲厚及予长而见选翁先生与其子孙一门群从窃叹其家相与如此 

　　○堤平张氏族谱序 

　　予读唐书知慕曲江张文献公直道先几遭谗不用恨不生其时见其像容而挹其下风也往年上庾关见所题字仰手植松晋拜祠下自以为晚生幸遇去年归自南交过韶州观风度楼遗址谒古祠下有唐徐浩所书神道碑铭像以铁铸故久不坏其墓去城十里而近然今城非故城故城在武水南今有佛寺其退休时所居也又过平圃驿云公之别墅公之主实在今南雄始兴县初属韶州后割以置南雄以此人但知求公故宅于韶城而不知今之韶城非唐之故城但知始兴为韶属县而不知今之隶于南雄也又其祖墓近韶城者山顶有石山岿然人号为貂蝉峯者亦可见人之艳慕公者如此也然历访其子孙无在者云多然徒他郡余益信吾乡张氏谱出于文献公者不诬也公之上世事具唐书宰相世系表但其传袭以为青阳之子挥为弓正赐姓者益妄说而宣王时张仲盖人之字而亦非氏其为出于晋大夫解张号曰张僎之后则可信不疑也吉水外固堤平近族相望指顾之间谱自文献公玄孙景仲宋初咸平中为吉州太守始其讳敦庆仕为袁州司空参军太守之父也其讳藏器长水县丞太守之祖也其讳拯仕为赞善大夫者太守之曾祖而文献公之子也予考之与碑铭表皆合太守二子焴为归善令爟为乐昌令焴生亭杰有子五人弘润之后居芜湖弘深为庐陵令其后居恩江镇即今永豊县石井银山沙溪唫田皆其分派也弘泽为崇仁令居乐安南村弘渊为虔州佥判其后居恩江杏源弘海为崇仁主簿其后居恩江迁蟾塘宋季梧守唐辅自序如此而谓自景仲居庐陵亭杰为盛亭杰五子弘深之后为尤盛今观外固堤平谱盖信然矣弘深子瑢居于唫田世以诗书科苐显尝三为解元两入太学至咸淳己卯梦龙雷龙兄弟联魁梦龙官至司业雷龙仕为编修瑢之后十三世至平叔有子五人廷简廷杰廷玉廷茂廷臣廷臣外固之初祖也廷臣五子季蒙季开季迪季允季允颉颃文儒乡称其里曰兴儒里季允二子伯恭伯修二难竞秀而伯修又堤平之祖也青山赵先生称其魁伟嵬岸识度过人机畧尤深言行必依于厚尝拔人死地以为当然其子无改于父乡称景良如伯修其孙无忝乃祖乡称先传如景良先传之卒也申斋刘先生铭其墓予又读刘文敏诸公所为秋景亭诗文与先季太父苍霖往来其师弟子间书札国初诸老先生所为尚质倾家举义兵事尝窃自叹若先传父子非可谓之夫遇之文献公欤尚质令子国宾之卒也予尝为之铭其墓尝欲一访旧堤平外固之间往来于怀也伯修伯恭二难之后今又将九世后彦相承金玉辉映修明后谱与族人竞劝为忠为孝立功立言文献公之复始予有望焉予欲庐陵之望重于曲江也 

　　○乌江陈氏族谱序 

　　世臣巨室自先生之世已重之所以立德行之先正风俗之本以为民望也庐陵自宋以来尤以世家相高仕虽显非世家不以为荣也文虽工非世家不以为重也惟德行可尊则世家始爱而敬之以朂其子弟此又世家之所以奖掖寒族也皆庶几有先王之遗风焉乌江陈司户家宋元之际富贵赫奕乌江又吾邑佳山处也园林亭馆之清华衣冠文物之都聚通儒游客之揄扬亦一世之盛哉而皆诗书之泽也其先陈之宗室为江州义门再徙永豊获龙司户之先九府君始自获龙居于乌江至梦村官至朝奉大夫安抚湖南知抑州至讳琪者嘉定癸水进士先六世祖江华公姊婿也至咸淳戊辰日升复登进士第为江州司户琪初仕亦为司户信州时称陈司户家以此也司户官非崇显特为人所慕尚如此非以其出于世家素为时望故欤凡今之为子孙者其可不务德行而益衍其诗书之泽欤予忝世戚兹方凛然以不辱其先为勉者伯珪伯琮以家谱介凝节刘司训走　京师求予序予姑致此意而归之伯珪兄弟去司户几世矣 

　　○泰和王氏族谱序 

　　琅琊王氏自晋太傅导佐元帝中兴存中华文物于江左三百余年有功于世道甚大故郭璞尝为筮之曰淮水绝王氏灭淮水岂有绝哉太傅后家金陵者久而弥盛有谱牒南唐世擢王公崇文为吉州刺史金陵之世家也其从孙贽字至之从之官因家于吉之泰和天禧初擢进士苐有文武才深见知于仁宗英宗初以礼部侍郎致仕官其子亿通判吉州以便飬厥后世不失为士淳熙中有违化原开禧中有讳圭者皆以进士得官其登名太学者比比有之元盛时有讳以道字臣则者因张伯刚李道复遇仁宗于汴固邀从入京固辞曰受父母命游汴而已归而弟子弥众竟以隐终于乎此其人非抱高世之节安能若是耶太傅公之遗泽未艾也其子子与愽学尤以诗名今行于世太祖高皇帝聘与讲书擢为福建塩运副使辞不拜其季曰子启仕为监察御史迁广西按察司佥事知崇庆州归老于家子与有子伯贞继为广东佥事今历官至中顺大夫知琼州府以子直官翰林修撰蒙　特恩即致其仕其荣盛为何如哉又何其与先祖遭逢相似耶直字行俭间持其家谱示予求予之序既疏其事如上而又必推太傅之世家明积善之不可诬也予居乡时尝登青原山得侍郎公之塜又下墨潭山至中邨得通判墓碑有读之为之三复而叹与太史公登箕山之感无异其谱所传岂不信有征哉矧先公与子与君为莫逆而子启君之出而仕也与先叔父同年幼时尝及拜谒而不能知其详惟琼州公念先君子之交契忘年相友虽班荆逆旅倾竭议论退而思其风度凝远中怀旷如久处而不厌往来思之而不能已非真可谓老成笃厚之君子欤行俭亦甚似公而谨饬侍郎公父子之名位事业将有继也如是足以为此谱之光华使后之人有所凭借扶持而世守之也 

　　○泰和杨氏族谱序 

　　予尝读先贤杨文节公自序其谱称古书传杨姓皆从木或者见子云传偶阙其点遂以子云为抑杨之扬非也德祖荅子建书云修家子云老不晓事则雄与修初非异姓也由是知凡谓杨有二族且以杨氏为出于晋大夫解杨之后者其皆不足信也序又称本朝欧阳文公志大雅墓曰九世祖隐朝生燕客燕客生堪堪生承休而唐书世系表则曰朝生燕客燕客生宁宁生虞卿虞卿生堪何其自相异也及考之宋文景公作虞卿传虞卿父曰宁子曰堪乃与表合盖志误也今按欧阳公作在表之先意者其时未有所考或据杨氏家传书之耳由是知家传承讹类有可疑者不特此也大雅自叙其谱云震之后生承休在蜀从昭宗以子岩从浙真宗时以家谱授职方公职方公复以授侃真宗时岩固尚在也而文节序称岩曾孙辂仕江南为虞部侍郎按唐守官志无此官或者偏方创为名不然则传者之误也今考之九江萧氏谱其曰霁者在吴干贞初以策干伪主得仕为武宁长官干贞之敕尚在乡先生题识皆云霁长沙人其舅于辂守吉州因家庐陵则辂之守吉实在唐末杨氏吴之初年而虞部侍郎者盖伪吴官号耳以时势考之岩在唐末时尚当少而岂有曾孙已仕刺史耶予尝意其必兄弟而皆承休之子耳而文节公所序乃如此何也读王荆公所为萧世基神道碑铭亦以干贞为南唐李氏纪年较然谬误抑又何耶然杨氏既多所至迭盛予尝观其间乡谱大同谱四院谱龙啚谱靖共两院谱蜀中院谱渡江院谱浙院谱浦城谱吉水杨庄谱上径谱湴塘谱小南江谱今翰林杨公士奇所辑泰和谱何其所随寓而盛也龙图已上不待言矣其曰靖共者长安坊名其在唐元和长庆一院不下数百口族长堂前有水榻朝退问安掷笏其上堆积明旦乱取以去俸钱所入至逾百万禄仕之盛古未有也唐季之乱播迁东西浙院之盛相吴越王六十年与钱氏相终始吉水杨庄湴塘自侍郎长子锐次子鋋始迁文节序称二族人国朝以来至于今第进士者十有三人杨庄居其九曰丕曰纯师曰安平曰求曰同曰邦又曰迈曰炎正曰梦信湴塘居其四曰存曰杞曰辅世曰万里杨氏自太尉以来大抵以忠孝文学相承而近世卓然冠吾族者忠襄公也公之死节有传矣而十三人者之中公父子及一孙一家而四人焉忠襄公即邦乂而万里之为文节公也观其自叙盖亦以为杨庄湴塘之极盛也浦城谱亦出自湴塘而至文公大年始盛及元延佑中公十世孙杨载仲弘又以诗名显亦以光于湴塘也今泰和之谱自锐之孙延安从上径其孙允素始居泰和又六世而至德明德宽兄弟积善于前是以德宽五传而有贤可是为延佑进士与仲弘同年后历官翰林待制致仕元史有传为泰和杨氏显盛率先世自是而两府君之子孙苐进士与明经入仕者并侍郎公亦既十有三人矣德宽君之后居其十二举进士者曰贤可曰升云曰起予曰自立曰相有官者曰公望公安公荣仲升曰子肃曰逸民与士奇也德明君之后居其一曰守吾也而公一子曾孙玄孙五世七人相继益显又何其与忠襄文节之合辙而同符也欤岂非其本同欤天之报善人不爽锱铢固如是欤今士奇以旧谱刻于延真观者不存而据旧之失其节续者列置后巷予考之世次华甫至定甫虽失其上三世然皆德明君之玄孙于谱为苐十世惠可以下为苐十六世也元可至达观虽失其上四世然皆德宽君之五世孙于谱啚为十六世孙但以某字补其阙而上有德宽德明二府君以为之宗下有惠可升云着其绪引而申之虽百世而谱之昭穆尊卑序而秩之又何嫌于有所阙而厘之于他卷欤予请合而着之他日延真之谱复出不易吾言也 

　　○泰和欧阳氏族谱序 

　　欧阳氏书神禹之后显于汉臸?日孟唐而率更公父子名位赫奕再传而微乃有后于告至今不衰其与予家相似也汉世予家受诗而欧阳氏治尚书至晋同预赵王伦之祸至唐初予家以武功显而欧阳氏为相至唐中叶予家为吉州刺史而欧阳氏继来吉州刺史因有后予吉欧阳刺史之系黄巢也先祖朝议公又实与之戮力今其战处故老犹能知之科名宦谱先后相望两家世契甚不偶然也又非他姓之可比也洪武丁卯予与欧阳允坚同自举于乡又明年其弟允贤复荐春官得严之教授以归往过之其族祖三峯先生出示家谱着自刺史八世后生工部尚书工部之七世孙仕后周为太尉家于吉之万安宋太祖建国时太尉已薨太祖代布衣旧交追封为梁国公后七世讳德祖者自万安居泰和蜀江德祖之兄讳毅事宋高祖护军参刘琦韩世忠之军屡破金虏为秦桧所疾困于常调其所受诰敕具在予先祖太原武襄王少隶韩世忠军考其岁月又当时共事者也予既与允贤各自叹息相勉为绍述显扬遂淹留蜀江者旬月别去十五年为永乐癸未允贤入为国子助教朝夕相见明年予知贡举得三峯之孙俊而奏之擢甲科入翰林与纂修允贤以三峯之书与旧谱一编来求予序予谓乡之氏族唐宋稍废赖欧阳氏中兴之其可为法于天下传于后世者岂待予之赞羙耶谱自刺史公以下皆文忠公所著尚书以下有监丞公所述与乡之先贤周文忠公杨文节公胡忠简公及萧文林吴西林晏桂山朱古平文词具在予无以加于其言者故叙其世契如此是亦重相勉之意蜀江之谱与泷江之谱相照映无疑允贤之居蜀江纔八世云 

　　○庐陵城西刘氏族谱序 

　　予读宋丞相益国周文公所为刘长者墓碑铭称其富累千金子孙皆贤由其笃厚行谊所至未尝不为太息曰孝者必有后不孝无后无后者非天绝之也自绝于天也益公之言兆至当欤今观孝章所示宗谱乃知长者之裔孙至今长幼数千百人富而知礼好学而能贤谓非盛所至不可也长者出自安成太守遐遐生贿贿生禋世家安成其后有讳景弘者徙家永新有阴德于吉郡事见唐史景弘二子长曰煦家吉水之夏璜煦子庚徙家庐陵城西之上邳仕南唐为金紫光禄大夫入宋以来多有仕者至长者而家益饶时称万石长者之后曰　宋宣义郎生次　生　二子曰元方敬方元方生敦复敦德敦复仕天朝为桂林知府升广东参政以卒号西愚二子曰敦信敦善敦信初从敦复游宦愽文隐德晚起为吉安学官孝章之父也永乐三年知山东贡举过　京师授其谱孝章求予为之序焉嗟夫人之所以异于物者知有人伦宗族知亲疏之等而追念其先之所自出也柰何世教既衰谱牒恵官姓氏无别其诞者借华冑以自冐是犹有好德之心而不知义而不是可怜而不足责也若其不念祖宗至有祖讳妣氏皆闻知见人有用意于谱牒辄以务名讥之称述先德者辄以冐昧疑之呜呼自不能念其亲又禁他人使不得念其亲独何心也哉求如刘长者之有后如孝章父子宗族拳拳焉于尊祖敬宗者难矣哉 

　　○庐陵官草彭氏重修族谱序 

　　元季之乱先君子筠涧先生以正至甲武招谕江西至吉安时文水东尽为贼所据家毁于兵往来依止水西庐陵官草路当要冲义士彭君宝林与先君尤厚善故以女妻其子宝林慷慨雄杰初以乡兵破走蕲寇复吉安城功苐一授水军万户岁壬寅　天兵南来即知事不可为取所授虎苻北面再拜焚之号痛欲尽念其父九十余内顾未忍绝而复苏遂杜门不出子志道代领其众因内附从常遇春下贑与朱文正守江西有功不言赏亦自勉归宝林竟先其父卒先君子为哭之哀言其父源源翁平生勤俭货殖累千金布衣粝食不妄费一钱及遇乱勤王宝林将兵在外翁调馈饷给赐与日费千金未尝吝惜予皆不及见之矣见其画像生气犹凛然也及登其所居齐寿之楼虽兵燹仅存钟皷在虚楼前古木数章枝柯切云下临清池远山如画想其意气之雄凯旋饮至徒属宾客之会于兹也可谓一世之盛哉而志道兄弟尤豪爽好客轻财重义绰有父风尝盛服驰骏马射鵰系剑划然长啸疑古河朔间侠士然最睦于宗族皆诵其家谱如流水谓予序之不果为后其族弟志昭与予即其始祖钤辖公所居遗址在官草路西之塘南地势宽广规制尤壮予为徘徊久之志昭复出家谱示予谓其少孤贫无依赖宝林父子鞠育教诲以至成立宝林没时以家谱为嘱先兄志道不幸即世志昭又多病恐一旦溘先朝露日就隐昧子孙无闻知盍为之序以传予甚感其言而亦以事不果为未几志昭亦卒今永乐甲申志道之子云路以随　龙功擢锦衣卫百户其弟云龙就省之以其家谱来路遂补其父而下若于世并述其父及诸父事着为小传而序其端且曰吾父之意也于是志道没十有五年矣按谱自汉司空长平侯宣世家淮阳九世至乐北齐留王孙景直事唐为礼部侍郎居袁州宜春生兹为进贤令子倜为宜春令始居庐陵之隐原子辅为信州长史五子散居于吉水永豊之间其讳玕者是为吉州刺史其后益大玕十一子具讳彦昭者为靖江节度使年百余岁薨于永豊沙溪之第彦昭十五子其讳师?者生德颙字子昂南唐附马都尉始复居隐原有仪卫五百余家大兴第宅官为陶甓于永和贵振江乡于子皆贤曰吉寿尧嘉喜尧仕至大理评事生程字万里赠谏议大夫万里生应求号南国诗人仕至太子中允赠金紫光禄大夫应求生思永仕至御史中丞户部侍郎赐第和州因葬历阳焉程伯子其婿也史有传夫人晏氏丞相殊之兄二子曰卫曰衍皆徙家历阳卫之子曰言?恣始自历阳来归因猎于官草之塘南犬逸入藂薄中不见夜伺之若有祥光起焉明日遂芟其藂薄治第居之是为钤辖公自湖南解官草塘彭氏之初祖也六世至讳端者见所居东面周坑有孚惠神庙当大路一夕大风雨庙屋神主皆拔去他所端兄弟素饶财喜营屋室以为天授即徙居之是为宝林之父也由是而家益饶嗟夫彭氏自唐历五季宋元至于今数百年代有显者谱牒明信是大有于庸众人者子孙岂可以庸众人自弃哉云之祖父所以重慎谱牒之意在于持守其身不辱其祖宗非徒以夸示而已也 

　　○庐陵朱氏族谱序 

　　中华士大夫以阀阅相高衣冠相尚号其族于江乡非江乡不齿士类其来尚矣洪惟　大明开基我太祖高皇帝继天立极纳天下于皇极之归列圣继统渐摩仁义涵濡教飬垂万年之统绪囿海宇以礼乐雍熙之盛乃治隆虞周也何其盛哉庐陵为四忠一节之邦江有邹鲁吉水又为庐陵县渡江而西有乡曰同水故家乔木蔚乎云连而朱氏世居焉惟朱氏出自高阳无远稽古苐以唐末以来有曰绚者戍守徽州婺源迨宋文公晦庵先生始大显于天下晦庵生塾字受之受之生钦字弘敬任宜春丞由武功绩至武德大夫庐陵参佐时爱庐陵嘉山水始定居于城外上卷按钦子三人曰执圭秉圭元圭执圭号可斋任泗州通判因家于彼秉圭号省斋居于清塘其子椿任重庆太守政声籍甚由秉圭而下其世次行字显隐徙历葬厝之详具载于清塘宗谱元圭号德斋徙于北乡莪田后分为上下族至四世孙德全又分吉水谷平德全生荣叔荣轩荣叔之子伯谦居谷平庙前荣轩之子季可分为上侧阜由德全而下其世次行字显隐徙历葬厝之详其载于谷平宗谱于乎昔者宣圣能言夏殷之礼而叹夫杞宋文献不足征也夫文者典籍之谓也献之为言贤也家国虽殊文献则一然则江乡之典籍莫尚于族谱故江乡之献贤莫嘉于孝友之嗣子以孝友之嗣子世其家必能宝家乘而藏之得其真辑家乘而修之慎其族藏得其真则如孔壁之书出而行之可信传于永世修慎其族则若邓林之木一本万叶不至冐附于他枝文献之足征不至在先世欤抑韩昌黎有言莫为于前虽羙而不彰莫为于后虽盛而不传今朱氏之羙且盛者彰于前而盛于后不啻君足矣虽然学贵修省德忌满假子不见水与木乎本硕而末茂矣又从而栽培之不既益硕且茂而耸壑昂霄梁其贝乎源源而流长矣又从而浚涤之不既益深且长而源泉混混朝宗于海乎夫如是则江乡之盛羙弥远而弥芳矣噫此宝斯谱者文献之足征也此观斯谱者孝子之心油然而生也诗云毋念尔祖聿修厥德诗云子子孙孙勿替引之书此为朱氏子孙勉 

　　○永豊湖西罗氏族谱序 

　　少时读丞相信国公祭罗水心先生文及罗沧洲吊胥涛赋未尝不为之低回叹息而志为之出涕也已而复为之羡慕夫人谁不死而不冺使人读文章想其节操恨不与之同时而惟欲考求其乡里世家其人状貌长短肥瘠伟陋与子孙盛衰如念其亲戚则亦可以无憾矣永乐元年获与罗君师程同史馆间以族谱托为之序予少从事谱牒之学又感二先生之节义不敢辞按五季之乱罗氏兄弟三人自豫章徙吉其居庐陵仲氏从边后世无传季氏讳寅为永豊湖西始祖至师程七十年矣其初谱牒每派各为字号以相识别详其本枝而亲疏不渝明其昭穆而尊卑不紊总啚之下既以名行字号生没葬娶八字为则书其梗槩又于各派之首别为小啚以所出为小传备书其事其立法既羙矣而族属既繁不能无盛衰之异迁徙不一其处会合不一其时因循岁月谱牒有不得而尽详也于实宾之十六世孙曰玄字用宾者取宾之九世孙讳才智字圣卿者有五男子皆字曰德于用得为近属也遂德五德谱如初谱焉今可见知为明甚其曰德清讳性者三子长俊季深甫宋宁宗之世再举乡贡深甫生上衡宝□丙辰进士鄱阳尉江西提刑知南昌县严讳忱淳熙进士道州江华尉江西运干通直即致仕于先高叔祖宝章公龙翔为交代官德诚讳恂四子沆字文甫嘉定庚午漕贡进士郴州尉知郴州洛容县文甫生士宾理宗之世再举乡贡用理字正甫是为水心先生景定甲申举于大学于先高祖梦斗为同年咸淳庚午释褐教授袁州德佑丙子永豊勤王兵败被执不屈死吉州狱信国文公制服哭之宋史有传时年已八十矣咏字衡甫理宗时直国子言??字仁甫淳熙辛酉进士莆田丞正甫三子安世字士嵩景定间京学教谕安行字士华理宋时两举于漕司衡甫四子希正字士充宝佑乙卯举于漕司希晏字士门淳佑癸卯举神童以军功授判福建同元以旧官强之不起希杨字士鼎晚号松野先生淳佑癸卯与兄希晏无举神童时人荣之及再举漕司皆苐一仪状明秀爽郎翁舟山一见以为天下奇才欲妻之以爱女以毋丧辞之赵菊山又欲以为婿知其母丧未葬难于发言因问其故哀戚不胜遂不敢言每与巽斋欧阳公湏溪刘大慱讲明道学造诣高远至今故老尤能言之其曰德宽讳昭先四子贡字叔伯四举于乡淳佑辛丑擢进士为新凎县簿应处字春伯绍定戊子乡贡开庆己未特奏名授泉州清湘尉登崇字良伯三举于乡淳佑辛丑与兄叔伯登第时人以为荣仕为英德推官以卒齐贤字敬伯嘉熙庚子初举进士二兄已三举四举偕赴春官同年戏之曰虽弟兄尚湏后举既而擢甲科遂以凤目之叔伯一子淮字士宁嘉熙丁酉举于乡苐一春伯一子文起字士永咸淳丁卯举于漕司良六子长虞凤字士龙咸淳丁卯举于乡苐三子惠儒字士迪理宗时两举于乡咸淳戊辰登苐为武昌节度推官荆湖制干元初征为江陵总管不就其曰惪恭者讳恪圣苐五子也三男康甫享甫达讳骧龙宝佑乙卯举于漕司享甫三男曰斗元字士中其仲子也咸淳庚午漕试苐一因徙事湖广漕司此五德谱彰然甚明者于予所闻若合符节也今师程续而修之者又非特为罗氏子劝庶以为天下劝也盖水心先生之子京学教谕士嵩生三男曰公宝字镇翁叔字时翁公举字十翁时翁即沧洲水心之孙也咸淳之末年以军功尉永豊与诸父士迪当元之初上书乞存赵孤以奉宗祀弃家至汴与宗室赵孟濚再议兴复有志无成慷慨英伟读其文章犹可想见而师程所以拳拳于家谱者恐其失而可惜也按谱系水心于师程为之父沧州为曾叔祖庭直讳槐孙其曾祖也曰宗佑字建德其祖也其父母号钓隐字伯与连世续学有隐德师程兄弟二人师程自史馆为国子学官惇厚有文章与人交久而益善其弟鲁从伯善何先生习诗洪武庚申以贤良举溧水县遇既归皆无愧其家者也师程所以续谱于古法所变更有旧序者有宋丞相信国文公丞相廷鸾马公孟濚赵先生　斋曾先生为于巽斋刘湏溪刘中斋吴草庐虞邵庵皆存之萹端有不待予之赞扬者也 

　　○永豊水东罗氏族谱序 

　　豫章西山罗氏其系绪最久坟墓遶村可指而数也至二十七世有讳仪真者唐末举进士历官塩铁使于宋太祖建隆元年始居于吉州之吉水永豊乡藤田水东醴泉院后至中和析永豊为县子孙为永豊人其在龙泉之滩头明德乡之高桥宁都之鹿原大布瑶永豊之严原金龙冈近水东之平田吉州之默林渡明德乡之上坪旱龙乱石燕巢塔冈山下水东下罗傍田圳口三角丘皆其族也毌虑数千百人自昔至今诗礼相承或仕或隐何其盛哉其始居水东也建慈先寺其后当雍熙中宗族尤盛铸景阳于醴泉几四百年尤可考见非臆说也绵延若是而且崇显其后必宏今塩铁二十二世孙文俊率其族人修明此谱生卒岁时婚婣族属如指诸掌坟墓遶村文若西山之可指而数也则今虽富贵者安能及哉抑岂其所居之地信得其所而风气绵密有以为之助欤其散而居四方者又无不盛大文俊俾来求予序者默林之四十世系伯初伯初去塩铁二十有三世矣则又不系其地而系其先之积庆为足征欤 

　　○永新逢桥左氏重修族谱序 

　　先七世祖评事公敬之禾川刘丞相冲之孙女婿也由是禾川宦族多与予家往来交友逢桥左氏其一也有讳询者举进士为国子四门助教于丞相为妹婿其讳戡者奏补郴州郴县簿丞相之女夫其讳颜者宋天圣丁卯王尧臣榜进士殿中侍御史讳书言者元豊壬戌黄裳榜进士朝散大夫讳友德者建炎戊申李易榜进士朝散大夫仓部郎中其讳师召者与犹子梦高同登嘉定己卯蒋重珍榜进士第其讳誉者开禧己丑毛自知榜进士仕知黄州以朝奉大夫直宝文阁守本官致仕其弟擢宝庆壬辰徐元杰榜进士为景陵尉一门死义庙食岳阳朝廷嘉之赐谥忠闵其它举进士及苐为显官相望后先终元至　本朝仕者不绝予先世或仕与之同年官与之交代学与之同业文字与之相酬荅至于父子兄弟联魁接武又事与之尤相类也考其先世有讳邺者字富书润之丹阳人镇江丹阳也南唐保大中避乱来禾川见地名有左坊而山水又奇胜因定居焉传十世至讳利见者春秋学有名宋淳熙丙午江西举进士苐一嘉定戊辰郑自诚榜登苐终迪功郎潭州攸县尉而宋将亡矣乃叙其族谱欲镵之石事未就至十二世孙敬又重修之而锓之梓实宋咸淳丙辰至元庚戌有讳寅孙者一名敬自华容教谕历官承事郎监萍乡州务本其父事之意而复修之始列其仕者为衣冠图于首萹以显其先而劝来者又将为亭于始祖之墓而扁之曰一初买田以供祀事而岁时会其族人竟未克如其志后三十八年为至正丁亥其子善咏兄弟告其族兄升谒文于一时名卿士大夫而乡先生申斋刘公麟洲龙公皆为之序刻梓以传而屠其从兄英祖卒其族人出田构屋卒其先志又六十年于此矣十七世孙彦冲达兄弟复取其旧谱重修之不远千里来　京师求予序予感世契之重信旧间之审听彦冲之言又知其今徙居安成去禾川为甚迩不曰安成谱而曰逢桥谱其不忘始祖之意为有在而谱之修续固可嘉尚若祀田亭构又必以次修举若诗书之习尤必以时朂励敦睦之意忠厚之传礼义之厚尢必致勉而此谱所恃以为存亡者也彦冲初不识予族子庭萱以书来且致其意予是以序而为　彦冲不惟以告其族之人于庭萱亦以是语之庭萱自予吉水迁敖城自敖城迁安成与彦冲事尤相类也故宜各勉焉亦通宗相传之义也 

　　○永新厚田周氏族谱序 

　　永新厚田周氏本于胜乡胜乡本于吉水渥田渥田本于袁之分宜分宜本于庐陵乌东上下千余年不出一郡之间随寓而盛亦可羡哉乌东族自公瑾子胤封都乡侯后徙乌东而卒葬焉至随大业中有讳汾翁者仕为会稽刺史家于分宜唐长庆中有以经斈徙于吉水之渥田渥田叶氏婿畜之夫妇没后皆得异人指示葬处云子孙繁衍文儒禄仕者相望至宋尤盛靖康之乱有讳平一字正宽者避地永新之胜乡绍兴庚午岁与周文忠公杨文节公同举于乡淳熙己未特奏名授迪功郎奉岳祠事亲以孝闻晚号槐堂子讳光孙讳仁曾孙以下皆以科苐显其讳士斐者仕为郴州司户居于鹄湖子讳思诚始居于厚田生正臣正臣五子其讳忠言者为真州司户参军至今又将十世矣而子孙不失为士连因颜贺左氏皆永新之世族忠厚相颉颃其益远而有耀可期也族谱中经丧乱颇有放轶真州六世孙孟恕兄弟参考旁求证之郡志各于谱图间以质之于予予尝忝从事于氏族之斈乡之世□序次待遍且泥田于予家世有连也不辞而为之序云厚田之子孙世当宝而续之 

　　○宝应金氏族谱序 

　　洪武三十一年冬予以非辜窜斥陇右宝应金氏子讳得为千户河州与相往来知予尝斈于氏族之书也与弟义辑近谱一卷求予序予受读之着其父之行事为详其父讳兴事太祖高皇帝和阳继从渡江累着功效后从征云南千户河州未几以其习知南中复往治其叛者遂卒于军得袭其父职兄弟和睦为时所称尤喜从先生长者请问所益于是执其近谱以泣曰先人尝谓得兄弟曰吾家世衣冠文物登显仕非庸碌者所可痛者中经乱离旧谱亡失然其迁徙流源尚能记忆尔其笔之书以示后世得兄弟时尚幼文字非深晓故但记之初金世家苏州范文正公之里人也祖考自元初为淮安路宝应县卒于官兴之父因家于上坊里生三男孟季皆早逝兴其仲也梗槩如此不能道其详先人尝欲与得兄弟自宝应归姑苏访宗族上丘陇不自意入南中竟殒不返得兄弟抱恨无穷将何以卒我先人之志乎予亦方抱终天之痛闻得兄弟言大戚遂不能为序今年义来　京师袭得官而得亦以去年五月死矣是重可感也义因复出此谱求识其说是亦可示于其子孙为无穷之思矣夫 

　　○五镇倪氏衍庆族谱序 

　　婺源县城东南五镇前市倪君世安所卜居也作寝奉祠修明谱牒以示后之人令子以孚举进士来谒诸名公能文辞为之序人无间言真实记也盖曰自得姓受氏来数千百年有远有近大疏有戚有富贵贫贱之殊矣其远者在所畧近者在所详虽富贵而疏者不援虽贫贱而亲者必收惟以别亲疏惟以叙恩义惟以明源流兹帷休哉故着自赤丘冈始在宋理宗时有大十府君赤丘冈人也来居于婺源城南四十里之大田传三叶至庚三府君生士安士刚士刚生伯汉伯汉生宗献世安之先府君也今其近属盖二千余指莫不详着焉以为此近而亲者也若曰自春秋邾武子封其子于倪以国为氏俊去邑为倪汉御史大夫宽是也其后又为倪唐汴州刺史若水梁州刺史潭字秋清兵部检校尚书封魏国公讳康民字时思即徽之休宁赤丘冈之所从出者士刚之从兄弟士毅府君谱之详矣世安谨而畧之以为是皆远而疏者也是所以为信而有征也是所以别亲疏序恩义明源流而示其后之人也欤 
　　铭曰　倪在春秋诸侯世冑汉有大儒唐有循吏徽之婺源善述善继道学师传政治德器有烨其光绵绵奕世 

　　○南昌刘氏族谱序 

　　南昌刘君允佩洪武甲戌进士今仕为怀庆知府以家谱授予为之序允佩予乡安成之故家也乃祖乐溪先生讳观行字大素与其兄观国字大初皆愽学儒者而尤邃于医大初以至正庚寅徙居南昌逮壬辰之乱至乙未而极乐溪亦将家避兵南昌城中遂家于东胡之南一子从周克大其业允佩之尊君也乐溪生七月大父太史公筮仕判安福先公在侍有同年之会六十年于此矣乐溪之没以洪武庚申予不及得而见之也今幸与允佩相识而且以谱序为托予岂能忘情哉安成刘氏出于晋太守遐奉母魏氏夫人家于官所有三子曰赋曰赊曰贿生礼礼生三子曰承贶承崇承羙承贶之后柝居上村上成太和承崇之后居于永新之中村后隆吉水之夏璜富溪永豊之白茅而后隆有相承楚国公冲之为尤显承羙之后居于下村元豊中云龙先生弇为尤显承贶之后亦竞爽代不乏人允佩之所从出者也云龙楚国之盛吾知其将有待按谱承贶生谦谦生锦锦生嗣嗣生立节立节生径径生煦煦生若深若深生邦臣邦臣生时升时升生礼礼生洪极字建甫与先祖俱为宋二婿时称郡马郡马生炎意炎意生务本始得刘河间之术名誉弇然乐溪先生之父也此允之先十余年世之所积累也族有异姓者出之无嗣者续之昭穆失序者正之子孙不许为僧道丧祭不许从异端婚娶不论财贿宗族不论贫富有事必告于宗子守名节不得为人奴隶保丘陇不得伤其薪木凡此又皆其家法之存于谱者犹可考见也呜呼此谱者何可一日无也然考此谱自晋至今千有余岁承贶之后盖数世乃至谦谦必承贶之子承崇之后数世乃至景洪景洪亦非承崇之子也景洪本名宏谱避讳作洪实楚国公之大夫也楚国少时从学于予家而远祖妣又楚国之孙女炎熹之娶于左氏也亦予族祖之婣娅故以他书考之而知其必有误者允佩尚信予而正之也至遐自从远而从玊者非是系出彭城楚元王之后与长沙定王发不相干者允佩之所自考据得之矣 

　　○旴江胡氏族谱序 

　　旴江胡君子昂出其家谱一编求为之序按谱胡氏始于金陵五代末有曰公霸仕宋累赠庐陵郡开国侯家值夏遂为庐陵祖曰杞徙居南豊后迁于南城则为今健湖祖由公霸迄今十九世中间诗礼簪缨之传历历可考其尤著者宋通议大夫资政殿学士忠简公邦行上高宗封事乞斩秦桧大理评事刚简梦昱在理宗朝言济邸事忤史弥远二公刚风毅气贯彻金石名昭史册落落与星日争光至今读之凛有生气是为胡氏之显祖稽古自十一世监察御史延祯山西佥宪子孙以来尚皆修饬礼义砥砺名节不愧负于前闻人是谱重编于延祯子淳完于其子原鹏从子原牧其书则承事郎福州府知连江县事原昂遡昂而上世次历官有详有畧自昂而下则其名某行某字某官某处娶某氏葬某处地又特着之详焉系其族虽贫且贱不弃匪族虽富贵在所不录嗟乎明矣哉胡氏之谱也不强其所难知不畧其亲且近昭昭穆穆秩然有序而无冐昧欺妄之愆俾为子孙者知祖宗之一原则夫相亲相爱相勉励以相周恤孝弟之心油然而生不至于途人之讥者庶在兹欤子昂好学善仕宦其于忠公刚简之事业知之素矣予特嘉胡氏之多贤也故又表而出之是为序 

　　○新凎吴氏族谱序 

　　新凎吴君节性以洪武丁卯与予举同进士于乡今为国子助教清慎恬退予敬君之有德也余尝过君所居玉笥乡何君石下玉笥山之秀色郁然苍翠而巨石有六离立平地洞穴奇峭草树葱欝泉流锵然过者为徘徊而不能去吴君之祖正道当宋末避唐小龙之乱自永豊来归至君九世矣予尝谓家世之盛与地之灵秀相符也君辱以宗谱示予云其先出于延陵季子至汉大司马大将军广平候汉十二传至元英始居于闽之邵武又二十六世至讳邠者九子通九流之术周流四方而子虞始居永豊之层山七世至某尤邃于医通天文地理访子虞之族至于永豊有刘县判者名家也爱某之才德以其子妻焉卜居于县西北隅仕宋为医学愽士轻车都尉子杏林先生继为大医院正是为正道之父正道以来避乱何君因葬焉何君吴氏之先墓盖自此始正道生世昌世昌生才卿才卿生明甫明甫生希汉希汉生礼礼生贵伦贵伦生仲信吴君之父也医术自某七世至希满而后大显希汉父子之阴德在人不少矣至今其族人多通其术益知吴氏儒术之施未崇显而医道于人者亦方殷而未艾也且节性今为太学官遇圣天子亲视学侍座听讲宴锡便蕃此千载一时之遇而吴君方且勤勤勉勉以教育英材为己任比于他官其功效亦未可一二计者其与处医而为者仁之及物事无不同而大过之天之报之将又必有大于今日者而此谱将不一书者他谱多喜借名位为张大以华其宗以耀人耳目此谱独断断焉无假辞无一妄语诚可信而有征者是又得于天之一也彼之杂以人为者乌足道哉 

　　○新凎丁氏族谱序 

　　丁氏出于齐侯吕伋后汉丁某以功封新安侯子孙散居越中至唐咸通中其讳珍者有官湖外因家焉后分上中下三院时谓甲族四世至思锜兄弟九人其季思觐少负不羁尽节于马氏史书称之忠觐之子隽字京贤孝友雍睦一门长幼百余人同爨而食不畜私财大中祥符四年乡之耆老数百人列状于　朝诏加旌表为树名木震耀湖湘化及鸡犬子孙进士及苐者相望而醴陵丁氏遂有闻于天下此见于翰林学士某所为记也后有讳昌者知临江之新喻县有惠政因家焉昌三子长曰暹居新喻县中次曰逊居丁村少曰遂居月桥下灞八世泰卿讳震徙居之新凎赦原诸子南忠南独南服南金南名南式皆名进士而赦原丁氏复大显于宋至元盛时有讳谔讳治者父子尝联科苐族人无不习诗礼江乡之未能或先也永乐四年南忠之九世孙彦珍以泰宁学官奉　诏来修书禁中出其谱请予为之序予惟赦原之显以文学新喻之显以惠政醴陵之显以孝义各以其盛者言之而三者常相有而不可相无也新安之功名则在于天下者可思仰而不可求望者也 

　　○永新田南刘氏重修族谱序 

　　予吉水刘氏族属盖多有之率皆蕃衍而派别甚严不以毫发混淆也若同江之刘出于翟斜在宋公非兄弟显名时称临江三刘其先世则欧阳文忠公所谓共父墓铭详矣然亦言自其祖父始大独南岭刘氏谓出于翟斜而上泝长沙定三为始祖不知其何以云也今永新田南刘氏元末之乱失其宗谱至南循南周兄弟六人念其自同江来居田南纔十世名讳字行大畧皆可记忆而未笔之于书恐其久而或昧也其叙曰始来自同江者曰庆甫生德中德中生勉仲勉仲三子曰清卿深卿济卿清卿生武良从兄弟凡六人武良生汉叟再从兄弟凡十二人汉叟生焕甫焕甫生仲鼎仲鼎生时敬南循南周之父也世积长厚隐约闾里但知其出于同江之上世若翟斜若长沙定王未尝远引以为华胃予甚喜其不与夸诩者类也若南岭本与同江源委一致在元文敏也生重修谱牒则所书严甚可疑者皆阙之于是其所以分合皆不可知予所谓不以混淆者如此而尚患其远引长沙也夫谱贵传信将来而已若田南此作初无浮泛之辞者信夫吉水之谱牒家法有所自来也欤 

　　○吉水花园王氏重修族谱序 

　　三松王先生之八代孙德基奉其族谱请予为之序予读郡志知元佑进士端礼名节又读三松文集想见其风流思见其子孙而与之论义也而德基适以谱牒来安其源流本抚州临川柳树下王氏荆国公之苐十宣教始来居于吉水之白沙今驿亭其故居也三世至端礼字茂甫归休筑别墅于西塘有花竹池馆之胜故人又以花园王氏称之其仲子南宾字鸿举领乡荐杨文节公为之行状见于集中可谓善继其父者也其子舜辅字大临号醉轩文节为之铭其墓其苐二子才臣字子俊是为三松先生所谓世济其羙者也三松之墓在白沙予尝往过之徘徊有吊古之感况今得覩世系之详居苐之遗流风遗韵尚可想见何其幸哉矧予家自唐至德初家于南山视所居密迩将乞身于朝亦归休于此庶几端礼之事尤相类也德基宗族甚盛子孙昌大未可涯泪尚相与颉颃与保其家声是予之所望也 

　　○永新东门张氏族谱序 

　　永新东门张氏系出清河房唐书宰相世系表详矣后唐时有讳德广字汉弼者青州清河县平陆人也以清远军节度推员外郎监永新镇因家焉卒葬胜业乡曲覩寺生三男孟氏居永宁新屋仲氏居定里镇时永宁尚未置县也季氏讳愿居永新东门愿生鹏鹏生诚诚生廉字本洁仕宋为修武大夫虔州兵马都押衙廉生端字仲厚仕为评事端生伯英伯英生志字信道赠训武大夫志生成字全羙邵州新化县尉赠朝请大夫成生钢字德坚筮仕靖江府户曹石湖范公与郑尚书丙清皆器重之四魁漕贡登淳熙八年进士第分教武陵知靖州平蛮有功郡守姚榘荐倅福州兼西外宗丞官满得俸钱二百万辞不受除知郴州入对垂拱殿宁宗嘉之尝仕孝治类编为丞相京□所叹赏其它著述多行于世其殁也葬刘相聦明台下左碣丞相益国公撰文右碣章尚书颖撰至今具存此南渡之初犹显者也钢生渊字明之初以荫入官后廷试特奏名卒官承议郎知江陵县渊生棠字景召以荫补将仕郎棠生焴炽焴字晋叔有文武才略佐吕文德幙府后仕至临安府铃辖遇明堂恩赐金带时穪张御带家以此也焴生垠垠生钥钥生性初性初生斯觉仕天朝为同知谪官德庆以卒是为山隐先生山隐生成器字子檝是为楫川先生生叔豫字顺动永乐乙酉试江西第一擢进士甲科为翰林庶吉士炽生墍墍生铨铨生与浩与浩生文惠号晚香翁生崇德力孝笃行与叔豫以宗谱求为之序见其家世显融成之弟翚仕为靖江提点赠正议大夫钢之弟锜以易经擢魁终朝奉郎鉴以父荫仕知横州镃授承信郎铎仕为湖广总干通直郎赐绯致仕渊有兄潞仕知昭州累赠中散大夫有龙川集行世弟湘与朱子为友仕终迪功郎监隆兴啇税溶授成忠郎洞濚皆领荐书濂授儒林郎洙三举奏名汉终知化州潜迪功郎淇修职郎棠有兄樇历官朝奉郎福建帅司参议弟樗贑州司理樟迪功郎橚武冈佥判栋中童科机荫授监征焴有兄燧登仕郎照武义郎累赠正议大夫烓焌爚熠并登进士第宋之亡也圻有兄旦字履翁登仕郎学士院检阅丞相信国文公以彭震龙戍永新大姓谭张颜氏倾家奋义叛将刘盘潜引元兵卒至力战不克张氏八十一房皆与其难独广翁厚翁兄弟数人得脱终元之世无显仕者至今又三十余房天之于善入将必有复盛于前者岂不在于今日欤且张氏盛时第宅阡陌台榭相望今或鞠为棒莽而子孙犹能守其遗经骎骎复进于显融则其遇难者适足以彰其忠义之杰特若揭文安公所谓前乎三代之所未有以彰宋德之休明者不其信欤又尝读郡志云吉水有张钦寨者杨吴遣□击彭玕于此对□后玕与战于枫冈再战再败遂奔马殷钦因留镇永新以遏之与此谱合而名字皆不同者入不知何以云也且唐末自杨氏据江淮与青齐接境监镇公青州人其必仕于杨氏而谱曰后唐者其又他有所据欤崇德叔豫今方修续此谱幸以他书考正焉 

　　解学士文集卷之五 

　　●解学士文集卷六 

　　序二 

　　◆序二 

　　送叔昭序 
　　送萧崇岳序 
　　赠宗平刘乡贡赴会试序 
　　赠赵用哲赴京师序 
　　赠萧观复省兄 
　　赠韩贤良序 
　　送习贤良赴河州序 
　　送王止中归永嘉序 
　　送葛维彰归庐陵序 
　　送高仲仁教瑞昌序 
　　送徐叔通游江淮序 
　　送陈子术得请归飬序 
　　送永豊知县赵君季通序 
　　北京重游序 
　　姚大同归襄阳序 
　　送新化尹萧崇岳序 
　　送徐中书调陕西理问序 
　　送徐广成之定远教官序 
　　送端木武库归溧阳序 
　　送刘君孝章归庐陵序 
　　赠刘季友重游钱塘序 
　　送彭秀才永年序 
　　送西昌陈孟旦序 
　　送写真萧士信序 
　　送廖伯琛序 
　　送裴孝感子彦归荣序 
　　送储先生赴官序 
　　送刘孟献诗序 
　　送周氏崇缙归文江序 
　　送徐宿州序 
　　送养蒙罗先生归庐陵序 
　　送萧典祠序 
　　送弟朝夫及第南归吉水序 
　　送周君崇效奉母归文江序 
　　送恂如赴京序 
　　萧九皐招谕底马撒南还序 
　　赠王广文考满序 
　　送王作昭府属序 
　　送河南参政夏君归天台序 
　　送太守赴汉州序 
　　赠以达倪秀才南还序 
　　送子环赴京序 
　　送张用礼赴京考满序 
　　赠周兴安朝京师序 
　　羣公赠言序 
　　送戚廷彦归天台序 
　　栢台思亲诗序 
　　顾谨中诗集序 
　　万竿烟雨图诗序 
　　西游集后序 
　　随所寓诗序 
　　为李君士鼎盘谷图序 
　　王氏节孝堂诗序 
　　山水之间序 
　　张氏迎熏堂诗序 
　　虚舟集序 
　　萧氏三世字叙 
　　永新周氏礼让堂诗序 
　　黄仲聚同声集序 
　　吉水庄西十老宴集诗序 
　　萧氏流芳集序 
　　杨氏济羙集序 
　　杨文川诗集序 
　　自勤文集序 
　　李氏孝节堂诗序 
　　彦奇周佥宪文集序 
　　缉熙小藁序 
　　椿桂轩诗序 
　　墨氏终南书舍诗序 
　　风木图诗集緫序 
　　清约诗序 
　　济川诗序 
　　萧斋清意诗序 
　　云间楼诗序 
　　北斋诗序 
　　村老诗序 
　　玩心斋诗序 
　　赠刘君允元诗序 
　　去思诗序 
　　送高唐王君子舟赴巴陵文学叙并诗 
　　梅邨序 
　　周君奇正字序 
　　寿岂堂诗记 
　　具庆堂序 
　　金璧孙氏映雪轩序 
　　舒啸轩序 
　　长春图诗序 
　　南山耕读序 
　　兰所序 

　　○送叔昭序 【壬申】 

　　乃今年夏暑倍于常年山中静人事有泉石据依犹困匮废弦儿童至忘饮食酣寝藂薄之间飞走喘暍思惟道途行役舟车欝焬其为烦苦最人所不能堪也黄君叔昭来别去视季岳汝宁将触热二千里远舟行出彭蠡乱九江乃学阳逻登陆步走又数百里而达季岳诚令弟以天子之宠羙才处佚地巍然拥皋比夏楚治群弟子而享其尊春宣圣人之道而禆造化之机非有难急虽持维也叔昭诚爱弟自三月得报辄行视之又即闻其便舟与乡人俱行李粗足欢忻无地士友劝之少迟今遂行而劝之姑缓不可矣初不知炎暑之苦烦也非人情天理于是为至耶季岳筮仕年甚少父母钟爱之大夫人惟其疾之忧致斋祈神翼之体往年归觐省将别屏坐不忍视其出门季岳曾与予言未尝不终夜感切也其前日过湖口纔三四日程不可一至家大夫人闻之彼此之情夫何如其切至也想其徙倚蓬窓之间风颿云驶瞬息过之见匡庐之苍苍彭蠡之洋洋俯仰兴怀盱衡而一怅也人情所不能堪也非叔昭之行无以慰之也亦大夫人志也人情天理于是为至也想其至也怡愉观见之顷汝宁之人相观而感者将有甚昔时服??咎鞬而拜道左者何也学校所以明人伦也季岳能得爱于父母兄弟如此其至者岂徒以情泥之私乎叔昭行矣 

　　○送萧崇岳序 【壬申】 

　　送人适万里者期以一二岁而见焉适千里期以旬月而见焉适百里期以二三日而见焉所适有远迩所期有久近事有得失而好恶之情生焉啇而归者充于财而喜游而归者充于学而喜挟艺而归者充于名而喜富贵而归故乡尤人情之所喜凡有求而获者亦莫不喜于是如期归昔之送者固喜见其喜而归送之宁不为之益喜乎是故人未有不好喜乐而恶忧愁也然比见行者出门而归得意尚何如哉必未能尽其道耳有如尽其道如否者吾不信也邑中萧崇岳氏姿貌环伟负文雅修然抱凌云之高志动观光之茂想心驰紫禁呈休于藻鉴之中试重于权衡之下如升天如登瀛不可以万百千里而期岂彼商游挟艺区区富贵之为量也宜乎送者乐与之意而吾乐为之序知其所以获不一一量也望其步云霄之间修青钱之选或周旋于皋夔稷契之滨先后于龚黄卓鲁之间锵琼组绶举于其职临于已者穪其贤齐于已者服其善下于已者安其生而莫知其惠焉他日虽履衣缔袍扬清风而载明月归舟文水之上崇岳之得志而喜有不必言而今日之相祖送而诗歌以叙别者其喜当何如耶视彼诸岳大小当何如哉然吾闻之啇而惰者失其所以啇学而惰者失其所以学然有求于已皆不可以惰也尽其道而后获啇贾犹然崇岳将求获于圣天子之宠秩与斯世斯民者必尽其道而后可行者勉之 

　　○赠宗平刘乡贡赴会试序 【丁丑】 

　　学在安详恭敬也修身齐家谓暴者能之欤事长使众谓躁者能之欤凡事皆然也至丁武士赵括之轾秦纪信之易楚使安详恭敬也宁若是欤夫卤莽而卤莽报之灭裂而灭裂待之人以诞慢恠僻之心而为急句苟且之事否则怨天怨人恶在其为学欤予观每岁大比应进士科者数千人患得患失每暴其志旅进旅退常易其心二者胥失之是以临文百虑在顾右瞩想得失之形鼓舞战争之气刬削于凌厉溃决而四驰此险易异而常踬于奇也亦或漫不加省肆笔疾书日望惊迟呼传诰蚤脂韦不合于从容陈熟兼仍于毂紏寂寞疏竭皆胷中诞慢之形善吾见亦多矣科之中否或有命而往往若是于心自谓何如哉施之文韦武备且不可于天下国家其可乎恶在其为学欤吾弟宗平刘氏名家良苦乃祖章江先生季大父伯中仲正门人高弟宗平学易有原委不浮薄用是以安详恭敬之说赠之 

　　○赠赵用哲赴京师序 

　　吉有赵氏其封邑也世有名显蝉联科第数十人今用哲又将试于春官对于大廷非先德欤用哲所以自立甚难其先人所以自立甚盛文章功业肩与齐而力倍始得为无忝故曰凡门弟高华自处甚非他人之比一第显荣在他人津津之益喜在用哲拳拳之奉持以言乎文章则如蒙庄远不如邹孟如成都不如洛阳如河滨不如昌黎如庐陵关西建安东莱皆善于文也用哲既贯通则所以自立又在此不在彼必有德而后有言若夫功业文章之一事德者功之本用哲勉为德而已奉持而不自喜则人曰少年登高科有高才能文章他人之不幸而有德之深幸用哲勉之诗云毌忝尔祖聿修厥德 

　　○赠萧观复省兄 【丁丑】 

　　唐书史官有曰萧氏有功德子民余祉在其子孙至唐八叶宰相名德相望世家之盛古未有也吾观宋史郡乘言宋仁宗皇帝尝大书其殿枉曰彭齐之文章杨丕之清谨萧□基之政事可为江西三瑞夫以瑞江西而皆在吾乡指顾之间兹非大死渥洼昆仑之玄圃欤宜其至于今尚贤而学竞令后人有可亲而仰闻其风予尝从观复得定基萧侯画像而拜之凛乎可敬而蔼乎可亲画且犹然矧若当时而闻议论乎又得宋君臣天章奎画照耳莹心温厚和平从容不迫君臣之间肝胆照应忠厚沦浃故家文物此其所以可贵而况观复之念先启后竞竞恂恂以家世自持令人安得不悠然而感仰而叹耶唐史臣但知八叶宰相在当时以为古所未有之盛又安知今日子孙尚能守其先德令人有所兴起耶盖定基系在唐丞相复之后见于诚斋杨文节公所考据其甚可信观复先去定基公纔十四耳予尝谓世大不言而化之师表有不道而进之学校吾乡节行文章多出于三瑞之后则三瑞有以倡之于前其功德益以远矣而况子孙乎就萧氏论之或以政事以文章以孝行以武功以贞节班班类相颉颃凡为故家贤者之后宁不忻然思有以袭其荣而蹈轨辙乎况其若观复一门为其子孙乎不以仕止隐显念之深而持之重观复之兄仪复仕于皖城牧民奉法亦惟先世为之师表观复不远千里而往省之告别于予观复以弟省兄固常事也以贤而仕又萧氏之常事姑于观复之行但以念深持重朂久而能言者亦以而歌之云 

　　○赠韩贤良序 【庚辰】 

　　寿州安豊名郡也其民淳以质其出而仕焉多孝弟之人盖其地沃水甘谷粟麻枲尤宜有大堰在高阜淮淝之水通舟楫西南蒙城上接八公山草薪材木之利鱼鳖不可胜食岁时戈猎鲜禽果蔬珍羙具足而东南吴越之啇贾尽集传致食器百物以相交易可坐而享四方之供飬礼义生于富贵故多孝弟有由然哉韩贤良邦推择为其州椽逾六年来锦衣亲军三年将仕有官职父母俱存垂白康宁彬深喜于得禄为飬其与友者亦皆欣欣然愿之也予惟其以中原之康乐孝弟之羙伦推择之英俊履历之明敏中外之淳谦而致有今日之庆也非有所厚积而薄发者耶虽然予知贤良之父母必善教诲也在乡郡固难在亲军岂易易哉至于今九载而有功无过又岂顷刻勉强而能至是耶想其安豊之康乐父母寿宁无日而不在念也得能保持而至是耶予知去此而翱翔也必愈高而愈敛也益宠益惧知仰飬之有日归荣之有期建功立事增光蒙霍之山悬车致政咏歌淮淝之水为父母扬名也为郡人增重也是所以祝颂于贤良也 

　　○送习贤良赴河州序 

　　国朝初置陕西行都司于河州控西夷数万里跨昆仑通天竺西南巨川入于南海元勋大臣先后至其处军卫既肃夷戎率服通道置驿烟火相望乃罢行都司革河州宁河等府县设军民指挥司治之与中原郡县等而善马之出布于天下先是民啇九虏利相售易或相杀害而中国之货马贵中国之货以荈茗为上盖夷人肥膻潼则群聚穹庐中置金煮荈茗调以童酪而济其肉食如中国之用酒视酒醴反若荈茗者其俗非一日矣予前年谪居履其山川访其图志神禹之道河积石寔自此始而积石西去河州数千里宋至积石军固唐虞三代之旧治周衰而摈于夷至今数千年而复其旧则其饮食嗜欲宜稍近于中国而　先太祖高皇帝因其利而利之也置茶马司河州岁运巴陕之茶于司官茶而民得以马易之夷人亦知有法禁忌畏杀害之风帖息而茶之缪恶亦少数年之间河州之马如鸡豚之畜而夷人亦往来慕知识效信义有仕为臣者不但茶马之供于利而已习君寅宾新金之玉笥入初为广得仓曹满升茶马使于河州也故备述其事以送之且知是司也夷夏之交义利之辨寅宾尚忠信而笃敬河州故唐虞三代之邦也且以告予兄高君焉 

　　○送王止中归永嘉序 

　　东汉之末清贞高洁之士遍于天下而徐孺子之风节世莫不高之及晋陶渊明知世完节敝屣富贵远离忧患放然自得世又从而高之为汉晋之士当以二子并称盖孺子以知几渊明以知止而予谓二子之高风邈乎不可及以渊明比之固当有径庭也夫方倦而后止心倦而后休所谓久动而思静者此特常人之情耳惟是先几而能虑先事而能权内能度己外能度时久静而不动其心夫岂常情之所能及哉永嘉王君止中少有逸趣读书为文以自娱而未尝以求知于人其壮适当元季遂隐居以老今鬂发萧然白矣念其弟时中之出而仕不相见者三十年闻其当考绩　京师不能己于情就其相见慰劳句日翻然复居其甥黄宗豫于予为同居相近也相与留之不可求予序以赠之予惟止中非所谓久静而不一动其心者此人情所最难吾徒所深羡而于止中见之也且徐高士陶彭泽皆穷于末时而君独逢时之休明则其所为诗歌必有以鸣　国家之盛而使二子为有知必自叹其不遇也王君然吾言嗣此当因宗豫而示之慎勿靳焉 

　　○送葛维彰归庐陵序 【辛巳】 

　　宋太史黄廷坚仕吾庐陵时葛敏修先生寔从之游后太史与东坡同知贡举得敏修之文相贺以为异人由是名起虽敏修之材学有过人者而非二公亦不能如是之传也今大常丞清隐敏修之后人也其兄维彰在　太祖时有以其名荐者今年始赴　京师以老得归清隐求予一言赠之曰使他日有传也予曰君兄弟固无愧于先人矣若予者岂不有愧于东坡而何敢望为君传也哉虽然维彰归而教其乡人子弟已修其德将自有不可冺者而何虑其不传也哉而何假他人以传哉 

　　○送高仲仁教瑞昌序 

　　先外大父在翁高封州有弟曰观翁愽古善篆籕从封州官下独屏一室澹如也封州仕有名宗族多依从斈有□长同列上下官慕封州辄争举辟为属为教官甚众观翁不屑也后家居食贫贱或劝之出为学者师曰礼闻来学竟以隐终子汝檝少从先太史公真我学于县斋游学隆兴益贫甚遇乱三十年无所屈家君素严亲客少顷狎幼时但见汝檝来家君未尝不迎门驩笑也欧阳可远素清踞尝谓终元朝无一人得其意独为汝檝饮连日汝檝去辙不辞永豊刘倩玊春秋学专门学士大夫踵门请授恐不得独求汝檝仲子德去教之数年曰吾尝以吾受师春秋学今老矣恐自我遂不得传也今德也可吾无憾矣德字仲仁又贫似其父然酒后耳熟嘐嘐然论说古今作文章琅然自歌自喜了不知王公贵人在侧也仲仁最善予友申之兄弟每与予坐顷乏未尝不慨然思吾仲仁也申之向又同在翰林暇日辄矫首南望曰东山何在安得见吾仲仁哉仲仁所居东山也仲仁得师友之爱如此有弟仲武最贤不幸早死伯兄仲智多才艺儒者仲仁事母孝而不幸贫且病日攻之仲仁尊君没后家贫病今二十年郡县万方辟之不起今　天子龙飞遂以瑞昌训导之举来试文章禁中对策直言慷慨殊不觉其贫病人也于是仲仁之贫守三世矣隐德亦三世矣瑞昌在庐山下有濂溪周子之风在焉愿无媿于濂溪以无负于三世无负乎师友也 

　　○送徐叔通游江淮序 【辛巳】 

　　大凡人之情闭户而兀坐也顷刻逾时之问犹可勉强终日及旬难乎其处矢若其艰危冐?犬立而喧嚣倦酬也盖□日及旬以及岁月者有矣若更年岁而迄无出户之情未之有矣浮游江海敖嬉都市风驰雨憩而波涛汹巇也未有不暂而觧顺久而厌畏之矣动而静静而动人情之常耳孔子曰吾岂匏瓜也哉又曰归欤归欤然则时行时止固圣人意也是故予尝喜游山所至名山辄游至于遐观高步之处豁然心开景明未尝不快忽然下幽履险辄心掉掉胆栗慨然欲还人生一世之内凡事亦犹是耳适情快意之处岂可常得而恋之哉彼其居之乐安恋而暧昧甚而寝阁之外一跬步而不愿踰者有矣出而逐求者不繁华之乡则物产之土四方水陆之都会也荡然以终其身而忘其家有矣而皆自以为得意而适情也而不知其皆不近于人情者也今徐享叔通甫去家居从容之乐而且独为江淮之游江淮风淳民俭非有闽浙之佳丽也叔通居而不便安之恋动而不繁丽之趋也其于不近人情者相去不其敻哉江淮　圣人之所兴王迹之所肇四方万国由是而混一也叔通之游岂不胜于行晋冀而思古圣人之遗风者乎然则适情之游既与众人异之而观风仰德之意又与古之贤士同矣叔通属予序而士大夫各为诗诗之序曰何曰江淮太平之基也叔通之游伟观也 

　　○送陈子术得请归飬序 【癸未】 

　　子术陈君名家世业儒术有司以材贡　京师母胡氏年九十余矣子术奏之　天子恻然许之拜辞即行翰林五经愽士张君伯颖其姻也请余叙其事而凡士大夫之能者皆与之诗余亦在乡里之末知胡氏之笃于慈而子术之笃于孝也兹行至　京师为官所迫想其拜辞之顷予必白其母曰亲老得付着在令典此别非久旦夕言还但尝止于藩阃必不远涉　京师愿纾起处之怀勿谓行役之念母必谓其子曰老亲康豫曾孙悦情且暮之怀必无所苦虽曰有早还之期愿汝慎远行之虑在家千日之易出路一日之难时而起居之节谨而寒暖之宜勿以老身为虑而为无益之忧于是鹤发扶扙班衣出门当兹离门之顷难为母子之情及其去日既远中怀念复母之念子者曰晨昏之定省馈食之尝进色难之在目欢娱之接心自吾子之不见于今几时也盖不能不为之慨叹于窹寐之顷子之念母必曰眠食之减增颜色之欣戚温情之疏问候之旷家人相告语使人通■〈忄尉〉劳将以安其亲之怀副其亲之望恨夜不即旦也盖不能不涕流于枕矣今而承优语之允俞得多士之歆叹近之为闾里之荣为其亲之庆远之为天下民俗之劝彩衣入门鹤发燕坐宾从毕来奉觞上寿子术益致其孝飬母氏益享其康乐隆上恩而有耀垂令誉于无穷此人生之至乐至荣万锺千驷不能以易其一日之顷如之何其可得也予往年亦尝蒙　天子之恩岁一归省不能子术之飬于斯时也尚以为平生之至快而今未尝顷刻忘于怀也后罹放逐抱恨无涯子术尚日谨其身兢兢祗祗必将奉其亲于百年全始于多吉母右余之有憾焉是所以望于吾子术也 

　　○送永豊知县赵君季通序 

　　古者百里之地为千乘之国后之大县倍之而自汉至今穪善治者邑民戴之如父母者寥寥载于简书何其少也予尝疑后之人不如古之人也然观载籍以来画州国分其间贤诸侯与贤大夫则亦寥寥乎不见其甚多而又岂谓后之人不如古哉仲尼之门聦明才质亦多矣独冉有季路为政事穪首季路之言曰子乘之国摄乎大国之间加之以师旅因之以饥馑由也为之比及三年可使有勇且知方也夫以季路之才当繁细之间催科烦扰公私困逼犹待三年之久而后尺寸之功可期也然大国之未必善而当有以事之师旅之兴不得已而当有以济之饥馑之灾不可测而当有以备之不可以缓弛废又不可以急迫理尝譬之治乱绳觧棼丝抽刀而断之非不快意也而无全绳矣故不可以急迫理也坐视而置之非不安且逸也而尺寸之功无所期又不可以缓弛废也惟定其心而不期急迫之效于其政而日新渐渍之功使其抚摩告教熟乎人之耳目诚知恻怛入于民之心志而后卒以事上也如子弟之事父兄用以济师旅备饥馑凡同舟之遇风家人之救焚无难色无私计而事无不理民无不安也故尝观圣门师弟子之问荅皆实理之可行非若后世之喜为高大而无实也吉有永豊县自宋致和中折吉水所置方二百里犹古千乘之国也此吉水为小介于大府督责所萃今时方艰难师旅之兴飞挽之劳幸未有饥馑之困而素以狭小之地雕弊之余催征者欲与庐陵吉水齐科而取具于旦夕之急兹非以季路之善政事者尚以为难而天台赵君季通莅政三年民皆悦之赵君惟其民是恤不计其身之利为之也是以抚摩告教熟乎人之耳目诚信恻怛入于民之心髓而永豊之人士君子至于细人穪道君如一辞也而余同郡之民亦穪之无间言赵君初以学官起家读书有得季路见之干言志而君果有以行其志者也又遇其难也尚日试之不已则吾见其称于当时而传于后世也简书之纪人岂能得而遗之也欤 

　　○北京重游序 

　　北京地形天下之雄杰险要士君子壮游奇伟绝特之观而名能文章抱负慷慨者常终其身而不能一至焉且以孔孟汲汲于济世幽蓟之国欲行仁政岂不能贤于滕费中牟绝长补短戞乎其难哉而不幸当献公子之时遂无孔孟之迹降及晋宋好奇之士若谢安王逸少之流宋南渡诸儒务为格物致知之学者僻处一隅皆无因而至焉及元氏入主中夏佐以姚刘许律诸君子虽因其迩于阴山以定都而地形之强实天下之雄杰险要抚据全盛几将百年一时文章亦颇有奇气未必非山川形胜风气之观感或有以助之也至于元季四方鼎佛而国都固犹晏然自若也盖其东连沧海西接晋冀前有弥潴大陆之利北有重关天险之固况非天命有归其主自逊于荒而以势利相持虽引百万之兵顿之坚城之下岁月之间成败利纯未知其势孰为得失也　天朝太平三十余年士君子壮游于北京者多矣若吾友龙虎张氏崇显盖尝往来而不□者也而予乃不能一遂其游观之乐每侍闻　天语退而稽诸简册所载信古人之不我欺当孔孟之时地之不幸而不得遇贤圣之人当晋宋之时人之不幸而不得混一之世及元之时时之不幸有贤智之士在形胜之地而不获中华之主虽有文章其所称道黼黻岂可与六经并传哉故曰其皆不幸也吾友张崇显今又将往焉其为我访湾河居庸与其豪杰俊人而谢之吾君无为而致垂拱吾民无事而乐雍熙一胜一豫将无不宜吾将酌直活之水磨碣石之颠作为文章咏歌盛世自庆其希遇固千载一时也某行旅多暇先为诗歌以俟 

　　○姚大同归襄阳序 

　　今季父山泉先生讳蒙在元以易学家居授徒子弟自远至者甚众进襄阳陶元干兄弟为最贤间尝一再至燕过襄阳见其人皆淳谨好学屡叹其风俗之羙而为后之学者将见孝弟敦实文质彬炳其出无穷也予窃识之洪武戊辰来　京师识都君从善与予兄尤莫逆间道旧故知李大父之学在襄阳都君实从得之以治其身淑其家而未指言也君以行文之余日尝从事于医发刘河间张子和之秘而又通于李东垣朱奉仪合其殊而一之君以老居　京师今子判大医院与予兄交游十有六年于此矣往岁其亲戚姚君大同当大祖皇帝在位推三皇开天立极之意建官医学以裁成辅相寒暑灾祥之偏品节纤悉其备也大同来试艺为襄阳医官都君贤父子称之无间于其乡人之言余以是窃识之矣及今　圣天子継统遵太祖高皇帝之制复建医学之官大同自襄阳来朝归为医官教其乡人也　京师大夫多为诗歌送之院判君请予叙余虽未与姚君交询院判贤父子之言称道之非一日既先有学行为之本而发其济世行道之心假医术为之用也区区售技以取价狥名而幸报拘于术之中而不能超乎师之外者皆不足为姚君道也又闻姚君兄弟相友爱虽古人之不能过初自京口徙家襄阳其兄大有居市中售药端坐读书兼治方脉明辨精悉大同官暇相与讲贯怡怡如也一市人皆化之今不幸其兄没久大同之思未尝湏臾忘也大同继此务求圣贤之学超乎其术以济斯人毋以医官为小也先季大父以布衣流风余韵存者如此而况襄阳风俗之羙在大同有以化之岂曰医师而已哉 

　　○送新化尹萧崇岳序 

　　翰林检讨萧君引高弟崇岳以才荐　天朝初授承临武县有能声擢知新化县事三年上最于吏部而归所治朝之士大夫咸作诗歌以饯之而引高同官王君又为序之崇岳且行复征予言予观群士之诗歌王君之序什则离逖之情劝朂之意备矣予尚奚言哉而引高于予为同官居邑且连于崇引之别可无言以赠之俟君秩满九载复来谒天官芳声伟绩着于上下登循史之传予不敢辞也姑书以征于后 

　　○送徐中书调陕西理问序 

　　中书舍人徐君崇威事　太祖历官有声所至下人感其惠寮友服其义凡与之相识者莫不称信其才敏无施而不可而未尝有所愧羡随所寓而安之而未尝有所陵胞怀洒落风裁凝峻诚可谓达理之君子而善为歌诗工翰墨皆盛唐作者之风又特其余事耳尔今上龙飞初首擢中书舍人知制诰既而念内外官长掌刑法司民命之至重也属天官慎重其选于是久关而君以侍从出为之君亦为素志于惠民也欣汴以从朝之士大夫为诗赠之而余与君同里余之从兄与君又皆胡延平之壻若古之人事业君之所熟闻也则告之曰予叔父尝为山东理问山东之人称其廉平胡延平甞为广西提刑西广之人亦推曰廉平廉平近事也二公近亲也崇威师之亦将有耀耀亦乡里亲戚之荣母以今日之近而忽之自近而远自今人而至于古之人无难也 

　　○送徐广成之定远教官序 

　　吾乡徐氏来自庐陵故宋孝子知道供奉选德殿仕致楚州团练使子孙蕃衍至林隐先生尤以长者称好施予家富累千金教子孙为儒者林隐先生先公外大父也先公少时大父宦游　京师由是往来外氏尤密训其祖子孙今先公捐馆舍六年而广成由邑庠贡于大学大学以为才廷试经义论策优等仕为凤阳定远学官兵与广成尊君耕乐为兄弟而年长再倍广成与余同年生日月差长乃祖奇峰遇乱时挈家与先公同居止余少时两家少长相过从伙虚日亲情爱厚不愧古人耕乐先以大学生分教山西既而仕为广东县官便道归乡人荣之先公喜甚常指为劝后余兄弟忝窃高科登　朝而奇峯物故已久独耕乐在又为之喜甚指以为广成劝今而独余得见广成之仕而喜而先公与耕乐皆不及见矣可不为之悠然而遐思乎原其家世积之忠厚迭出而显融又皆以儒术发身故宜以道德相勉而无以学官为小而无以廪禄为薄而无以英才为少明时公卿必取经术有行义而廉洁自着士之分内事也凤阳中都　天子乡也广成尚凛然思祖宗祖之传序与父师之期望哉 

　　○送端木武库归溧阳序 

　　圣天子尊临大宝之初雅知端木公孝思名即以问臣缙时公使朝鲜未还也及还与修太祖高皇帝实录书成受褒赏升擢武库员外郎偕奉训大夫合部人皆以老成推敬之未几又念今书学荒落惟公在国初获接诸老宿而翰林学士危公大朴侍制朔公俦皆尝受学于文敏赵公也公皆及师事之而学士宋公景濂子仲璲仲珩饶君介之宋君克温杜君叔循皆笃志于书公与之颉颃三四十年间遂空冀北无以为比者此众人所知而圣天子之所深赏叹者也于是屡书上进　上视其用笔转折微妙处指以示臣缙曰恨老矣犹可以淑后进也遂命选天下能书者日就学文渊阁命君董成之圣天子所以优待老成之意甚厚而公以疾不能造朝其子闰入朝告恩命慰劳还第以药其疾且冀其复来也　京师士大夫皆为诗歌送之而缙忝附丝萝之契末相与最久相知最深知天下之人知公之书者未必知公之措置设施知公之措置设施者未必知公之高见远识达道造微出乎事物之表也盖国初公之父为刑部尚书风裁压于朝着一时俊伟环杰之士仰尚书之高风慕公之令誉皆愿纳交而自少学于金华范祖干之门实朱品道学正传而公之所得深矣其视区区利达为何事哉宜当时俊伟豪杰之士知之者已鲜矣及后寓于洪州时赵铁峯熊云西熊西宇诸公学问金华同一传授其门人子弟如掑辰传先生伯机熊先生一见而契所闻相与推敬之缙以晚生识公于洪武时但知慕公之书及见公之议论也退而问于伯机先生不尝不洒然自失也由是辱公不鄙敬之重之后与同在史馆同直文渊阁早夜切磨未尝不自为之深慰也今公谢病而归优游家居以训其子弟宗族人乡党固甚适矣望余光而仰后尘者能不为怅叹乎然圣天子方思起公公之疾行愈金马玊堂之问可坐而待也姑书此以识一时之别云 

　　○送刘君孝章归庐陵序 【甲申】 

　　学必有师传朋友讲习而后有所成不然虽至白首犹为僻学也岂惟成德文艺亦然余少时先君子教以书辄举所闻于大朴危先生伯琦周先生而沂其源于赵吴兴以上未尝自为臆说也及教以为文辄举黄文献公欧阳文公之说而沂其于曾王欧苏柳韩班马董贾先秦以上极于六经之奥未尝自为亿说也及进而语诸道德辄举所闻于大父竹梧翁而沂其源于刘静春杨伯子以达于关闽濂阁又未尝为之亿说也是以一德之遇间有所见者实先君子师友之传讲习之余所及也继而登　朝以所为文求正于平仲苏先生先生与先君子受业于黄欧为同门于是倾竭所蕴为予言余始益有所见焉詹君孟举在元尝及子山巙公之门又尝听教于危周二公于先君子又同门而予与詹君同官为中书舍人忘心咨问又尽得其说与先君子之言无二不舍昼夜思惟至于今仅若有一发之见至于道德则自先君子既没世无复有讲论及此者是以碌碌将为庸人之归方慨然而自叹也庐陵刘君孝章家世忠厚父兄宗族各以道相朂及授徒环州尝与予友胡君光大游予亦闻之甚熟也去年光大延致来教其子予亦遣子从之游孝章甚勤于学嗜为文与书而其此来也其尊君惇信先生欲其讲于京师亦若先君子之望于予也惜乎为文为书吾党有大愧于危詹诸君子而道德之懿则又茫如捕风虽谈论且不能得其髣髴矣何以副痦孝章之意而承其尊公之志于是孝章将归惧无以复其尊公也姑序予之所就者以相觧归而求之家庭涵濡简编之讲论将必有大过人者倚需重晤孝章又必有以副吾之所望庐陵螺江二程之从周子寔始于此则庐陵固濂洛之渊源也俯山川之余辉宁不有超然而独悟者欤孝章毋若予之徒自徒也 

　　○赠刘季友重游钱塘序 

　　余少时读天下图经志书见其所称山水古迹名胜奇伟绝特盖不能以拾数予既受天下之命令禀赋耳目之聦明四时之运奔趋服乘得以识四方之远而又际明世逢昌运六合一家万里一侯有指者无不之也有行者无不至也舒豁其胸襟激扬其意气荡涤其迂腐消融其滞碍陶泳其中和不为事物细故之俱牵也亦庶几于天命令禀赋为不负而岂若是草壤木石之无异哉十七年始游庐田其后憩息栖贤三峡者再上鹤鸣双剑香炉峯观瀑布者一白鹿洞但得一过焉屡过之顾瞻咨嗟盖尝见于梦寐欲往而今未能焉七年前始得至华山登云台观时正寒大雪惆怅而西明年来归值雪霁又望见所为莲花峯铁锁高垂处无伴侣不得独去裵禀山下读灏灵碑刻庙中咏唐人诗逡廵久之至今又未尝不形于窹寐焉又闻广陵成都与钱塘之胜皆不能至焉但广陵已不如所闻独成都钱塘民物益聚山水銏华耀湖光潮信之观又成都之所无者诚不能自遗于胷中吾乡士友数年相见别去而住游焉予窃自喜以支自附其间也未尝辞焉前年宋君若璟于君子□刘君彦信皆尝往游而予赠之言今年刘君季友复来自钱塘盖季友深有得于湖山之趣而不为事物所拘视彼之拘拘于盈缩之利而不知年寿之有期戚戚于身家之累而不知得失之皆妄然于一生而将无湏臾之适者季友过之远矣彦信将之广陵而宋于二君尚在浙季友将复游钱塘也　京师士大夫皆为诗歌送之予因道其素志为序他日讫　朝扁舟锦袍相与观海朝之秋而醉湖山之月咏歌太平之甚未晚也明明舜华朝荣慕谢悠悠羁旅前行后舍所厚常薄矧曰交友分东西枝如反复手膝前酒边若出肺肝机如毫发陡起惊湍管鲍既远陈雷寡俦贤哉季子砥柱中流苍苍云松粲粲霜栢保兹岁寒朂尔令德播之声诗以永无斁□ 

　　○送彭秀才永年序 

　　京师予起而送之行有抱琴者随焉永年学琴数十年人皆谓永年能琴永年乐学将以行之也吉之学者六艺之文后世惟琴独存传有师法于古学其庶几乎永年必造其微矣余且与原其制粤自庖羲氏作而琴始制非庖羲不能作也虚其中通八风合四时取诸离其长当期之日广视六合前广后狭以言尊卑上圆下方象于天法于地取乾坤之义取身取物与地之宜鸟兽之文备矣故其妙微感鬼神动天地回风裂石鱼鸟仰而听之也永年造其微矣则于从政乎何有淧子贱不下堂弹琴而单父治非弹琴之可治也如有庸夫兀坐堂上拂弦视徽事谩不省以永之自治学如子贱不亦难哉盖子贱学于圣人审乐知政事物之应和调若琴鼓宫宫动鼓角角应其体备而用周也予贱与琴相忘久矣而民亦与子贱相忘于无事也单父之民囿于一琴之中而不能出胸臆之外也子贱何下堂之有哉贱之琴学造其微亦可见矣故曰学古入官官由是琴也不虚其中窒傲不通可谓琴乎可谓官乎尊卑定位方圆合宜法象既具可谓琴矣鼓宫尊重则不荒以骄鼓商清断则不陂以坏鼓角区别则不忧以怨鼓征感生则不哀以烦鼓羽清趣则不危以乱琴之妙微至矣于从政乎何有永年每弹琴灉灉冷冷坐以待旦非与琴相忘能如是乎吾欲其施干政矣故说子钱之琴以赠之 

　　○送西昌陈孟旦序 

　　生于勃然者无良木成于卒然者无良器勃然而拱则祥桑杸也卒然而成则瓠缶盎也松栢之生浮秊坚致其寿者又多产于倾崖绝璧之间彛卣之作假鍜炼之精铸治之巧尽人之力竭人之思而又沉蚀于土壤沦于雨水霜露之中而后赤者如丹绿者如翡翠登于贵重之用压乎金玊之珍也彼勃而拱桑之类野菌柔木非不溢然羙矣曾不可关朝夕而经岁年卒然而成者卤莽之工盎缶之伦土罃楮釜不炊而已破漏百出鹿坏不可收拾有之矣人之历忧患与凡富贵而得意者何以异于是哉古之圣贤不假言矣顾以予之所经历而自讼焉往时少年藉累世之余业无衣食之窘而有琴书之娱虽不溺于声色而不幸有过情之誉一荐而擢高科忝禁近受先皇帝春注之隆直行无前动与祻会顿撼抑欝者余十年今皇帝收之遗弃之中亲之帷幄之任而后稍自磨砺而尽悔其前之所为将几千古之圣贤回忠少时所遇无不如意者乃所为失意之机而凛乎其可畏其得至于今亦幸也吾友陈氏孟旦西昌之世家也其祖海桑栢翁与家君最相善其先君雅爱予予与其兄结为知己而其宗族亲戚无不相交游也去年孟旦从孟洁试艺江西其文既羙也而不合于考官黜落以归以予还　朝而光大胡公其亲戚也兄弟皆来视吾二人　京师视诵其所为文数十首说经史要义与诗书之难疑开辟无不洒然可听而可敬爱也视孟洁之高致雅情若无与于纷竞而皆未免于叹其学之勤而为天顿撼而抑欝之也予故具道某所经历与其得于天而失于人者以告之孟旦兄弟绩其旧学以俟夫天将必有大得意者沛然造乎圣贤之域享吾之所得而免吾之所失又有超乎富贵功名之外者区区之得失又岂足云者哉 

　　诗二首 

　　白下昔逢陈孟旦渥洼风米称行空龙头虎松湏臾事宝剑于年气似虹 

　　又 

　　金縢竹简会澜翻孔璧尧阶指顾间璧上龙梭纔尺许时来风两撼湖山 

　　○送写真萧士信序 

　　余少时学书得古之断碑遗碣効其布置形似自以为王矣间有谀之曰比之古碑刻如烛取影殆逼其真则又喜自负闻有谈用笔之法者未免非而不信也及稍见古人之真迹虽毫发运转皆遒劲苍润如画沙剖玊使人心畅神怡然后知用笔之法书之精神运动于形似布置之外尤不可昧而少之也世言画赵纵者二人其妻曰皆似也其一独得其形其二乃兼得其神情二人之画优劣遂判比之学书无异同者泰和萧生士信十余年前相见　京师以传神称于士大夫问今又见焉为之序而送以言世好不以似不似为工拙善恶丑好为羙之求诚世之大患也是犹学画者不择字体但欲增减点画一出私意析地之繁同天之省者其可诚若厶?之言也然士信之画形似布置既似若精神意态之征用笔遒劲之功幸亦取古人真迹用心于毫发转移之间而有得焉则形胜与情态两无可议不患世人之不好也予之学字者亦然所以勉士信也盖自勉也 

　　○送廖伯琛序 

　　予乡廖氏自宋中丞刚之裔孙来官吉水因家于邑之东溪世有文章行义之士余尝接其老成交其英俊且相与有连而伯琛甫之谦恭自识之至于今将三十年不异也盖余自为童子时伯琛之诸父昆弟与予交与伯琛年已长所以相敬者如敬其诸父焉后予出而仕而伯琛壮游四方间或相见未尝狎焉其客于溟南者累岁溟南之人未有不誉其虚已不伐也归乡与故旧相慰藉如在家时未尝出一语相加也是谴于圣天子方绥怀远人以礼义文物同中国而廖氏又素习诗书知伯琛师道之立于滇南久矣遂以为宣慰教授赴　京受命而朝之士大夫为之诗文以华其行而予独念伯琛者名其堂曰自牧盖力行所由始而学之所由进师道所由立也予可无一言以为之助乎夫人惟自满者所益非无益也其势自不能受也自高之人日就于卑污沦陷颠溢而不能已而亦不自觉也惟谦受者如大谷之生万物也如沧海之纳百川也纳之杯壤而不以为少塞之丘陵而不以为多而况区区之穷达得丧而足以动其心乎伯琛所以自牧之地其大盖如此固非但有以自立于滇也亦非教授于滇始也余所见三十年矣后百千万年而独不浮者在于伯琛之所将从事毋自画而怠也予于伯琛有望焉 

　　○送裴孝感子彦归荣序 

　　裴君子彦为孝感之二年其所亲刘何岳就省之还言孝感之俗朴以忠其民俭而兴于让田渔牧各事其业事而不浮子彦文之以礼节镇之以不烦孝感之民各适其适也予因谓孝感之易治而亦爱吾子彦之能因其俗也今永乐元年孟秋子彦以再考来　京师自府与布政按察两司官课绩皆言子彦廉能为政有方天官卿与之往复论难必欲穷其所以然且不明言善于爱民者子彦颜色自若徐曰固爱民恨催科不拙耳闻者为惭因曰若尝部馈饷程期急道里远孝感又小邑独能僦商舡苏民力商人服其信而民怀其德上司以无责而孝感以为绩若之何信孚于人称其易耶对曰信非一旦暮能立也惟事事信于人而且信于商则易然耳又曰若尝部孳畜赴汝南时暑雨道远同部送多亡失若独无欠阙若何以之术耶曰非有异也仁民爱物初无二理察其利害善恶欲时其饥劳逸勤迪其下人而心存乎是而于其事而怨疾之程也其失已或寡矣对犹欲他引讽之未已也问者遽曰诚是书上考且休矣其且去子彦悠然而退于是有母在年八十余矣子彦援例得归省扁舟衣锦耀荣金川之上　京师士大夫想其意气之欢愉风采之华溢既贵而有能名足以为亲之庆也又足为乡之欢也皆为之诗歌咏之予友金君幼孜请为之序余尝谓孝感易治而爱子彦之能月其合矣及今而知子彦尝催科之剧于抚字之余处之有法岂非仁者是不推长于镇静而又优于应变也书不能尽言也且其言益不繁杂也而皆有旨趣其意不迫切也而皆有风谕岂不可书以为序乎 

　　○送储先生赴官序 

　　公孙丑问于孟子曰夫子加齐之卿相得行其道若是则动心否乎孟子曰否我四十不动心此谓富贵不能淫也贫贱之不能移威武之不能屈穷达得丧祸福之凡自外至者皆不足为之动可以类推也岂惟孟氏为然哉饭糗茹草若将终身被袗衣鼓琴若固有之者舜之不动其心也鼓力渭滨不为之困心鹰扬牧野不为之得意处畎亩亦嚣嚣位阿衡亦嚣嚣然不阿衡畎亩之有异哉伊尹太公之不动其心也委吏乘田不足为之辱大夫司寇不足为之荣丈孔子之不动心也孟子曷不引以明之而宫黝之徒之养勇嘐嘐然与其弟子辨耶立言以为教辟而示之门引天下后世学者以入于圣人之途也骤而语之莫知乎其所用大矣柰何孟氏以来求若圣贤之不动其心者何其少也若今之所患仕者皆重内而轻外喜近而恶远乐荣要而厌卑官散秩尤以为厌憧憧然往来于心者日夜惟在于是心得所重所喜乐洋溢光采焕发于外而所轻所厌恶憔悴如被疾然呜呼知言养气之功是曾有一日之集也于是可以观人之尝学否也吾友延陵储君为先生有年矣一旦受命为王府纪善冒大雪中携挈妻子适万里其友皆驩然送之行先生之不动其心知命为　王府纪善不知其为外为远为卑官散秩也是以送者亦为之喜而谓予不可无一言以赠之知君学圣贤之学为众人所难也纪善以辅道为职非卑官散秩之比天子慎择之而命之寄以展亲之任非学圣贤之学如吾储先生者不可也况先生家世名宗族好德予少时已有艳慕之心知言养气之功尤当致其力以进于成昔者滕文公之见孟子言晓之而终遂不疑也今之　亲王岂在诸侯之下欤吾见其不疑于先生也必矣 

　　○送刘孟献诗序 

　　孟献刘君吾乡之世家也于吾家有连世之好其诸父明道举义兵保障其乡先生君子往来其间为之画计于时所居金滩之上当水陆之冲而民不知有流离之苦者几二十年刘君宾客之盛岁时宴集赋诗论文无异平日故其子弟皆知隆师友而无势利之习吾尝得其金滩八咏诗一编而读之皆一时名士所作美其家之先所积之厚既富而不忘其儒素吾尝为之击节叹赏与孟献一门群从极登临之适而吊其先人之遗迹濯清风追明月未尝厌也前年孟献以才贡京师历事四方将有超擢而孟献念其家政莫为之理子幼莫为之训援例得归而且自谓其膏肓泉石之癖不任于驱驰也拜辞阙下欣然而思曰吾清兴在金滩之上矣士大夫多为之诗而予为之序夫孟献之不习于势利不薄于朋友故有得于其家而去就之际胸次悠然有可喜者信吾乡之多君子也他日余得谢事而归相寻于浪波钓艇之间金滩八咏之编犹可赋而续之孟献先归以相待 

　　○送周氏崇缙归文江序 【乙酉】 

　　余尝侍先公得听教诲于雪江周先生先生仕元为东宫说书先生慷慨好义其出而仕也与其犹子子直俱子直得补太学生此在元盛世天下方以进士为至荣先生得官未上而子直卒即弃官归其丧因循祸变崎岖江乡不自悔惜先公与之交莫逆尝为余言而子直之配先大父之女兄也由是知其家世之详而喜与其后进交游雪江先生既没余获与其犹子子用同为县学弟子员交游益密常往来其家子用诸子姓皆好礼而甚文余尝与之登崇冈以延眺濯清泉荫嘉树赋诗饮酒醉而奕棋达旦笑语不寐其时虽旷荡不检束然狎而能敬余尝信子用之善教而诸子之森然竞秀必将大有成也于是俯仰十余年间子用亦弃余先亡余再往过之其诸子犹其在时前年覩江西荐书而崇述兄弟牵联得书去年余读进士卷廷中天子亲擢崇述兄弟二三以二苏期待之于是崇述之弟崇缙来省之盖崇缙少孤在群季中特淳谨遇我特厚其学又勉焉而未可量又将有光耀于崇述于其归也序之如此云 

　　○送徐宿州序 

　　崇威徐君天性孝友在乡里以善事其亲为人所称道后出仕时迎亲觐省之礼未尝有缺及调居广右边夷繁剧之所崇威恐非其亲之所宜处也劝以东归其亲不忍与之暂离也钊曰吾安之未几而崇威擢为中书舍人与俱至京师盖予因童儿时得趋侍后来别去二十年乃复见其父子娱乐于宦游羁旅中而皆欣欣焉此古所谓慈父孝子者于是乃复见其真而尝以此卜崇威之必将显融也既而崇威连任为官跋涉水陆往返几万余里道淮入关逾南山以出泝江入广人皆谓崇威之仕为不达也而崇威处之夷然无愠无怨安于义命不援不凌常有乐志古所谓夷险一节者复得见其真而又以此卜吾崇威之将显融也今而果用荐于宿州知州帝乡之重地民淳事简崇威又将迎其亲以就禄养以身教宿之人凡交游皆为之喜其亲必将闻而喜之也余之所以卜之者将由是而验又私窃为自喜也翰林庶吉士李宗白辑送诗得若干首而予为之序 

　　○送养蒙罗先生归庐陵序 

　　国初时乡先辈复仁罗公朴直无华受知先朝以弘文馆学士致仕而归玊带裘马之赐焜耀闾里未几卒而上思之不已即求其嗣将授以官而其从子养蒙以疾辞上亦不能强起之养蒙肥遯山林以诗书自娱从而受学者亦弗拒也于今垂四十年矣先朝至圣至仁天地之量于是亦可槩见其万一而养蒙豪杰之才韫于烟霞泉石之间而时时发于议论见于文章则人亦未必尽知而天之所以报之者盖甚厚而不薄也予家君学士君之交莫逆也由是养蒙与家君往来亦密而予因得识其为人及壮而归自京会于文江之西谌溪谷平之间学士君之风流固在每高谈剧饮坐客尽倾间语予曰吾无以报国家吾将谓吾子孙以为　国家之光吾老矣死且不杇亦先季父志也予甚壮其言及永乐甲申予知礼部贡得汝敬之文而进之蒙上恩宠擢之入翰林在二十八人之列则养蒙君之令子也又日与之游恂恂然务学日夜思所以承君之志于是益知君之善教其子而其前所以语予非虚也又明年乙酉君来　京师入见退就禄于汝敬未几而归兴如建瓴矣其仲子汝完又乘舟来迓之予惟君之出处从容诚有道之士也孟子所谓进退绰绰然有余俗者非罗君而谁与君之寿考康宁之福以为江乡之重者天之所赋未可涯也 

　　○送萧典祠序 

　　舜之命伯夷曰汝作秩宗夙夜惟寅直哉惟清季路问事鬼神子曰未能事人焉能事鬼甚哉祀事之难也所以动天地之感治幽明之如通隐颂之情积微着之渐其几不可测而其应为甚速其理不可昧而其事为至神以方寸之光辉洁白括今古于湏臾一六合而无间也而况祀事为官守宗庙坛墠坎瘗柴燎之所俎笾簠簋缻鼎之器粢盛牲涤酒醴之物升降俯仰进退之容繁简疏数寂灭权谋术数索隐行恠以欺世而盗名者则纷乎其间非敬直内而尽事人之道又不能也圣天子推恩复怋王于旧国以萧氏紫霞为其典祠紫霞庐陵人自少时飘然有出尘之想无物欲之累清而不同于俗是以寄迹老子法中洪武癸丑应太祖高皇帝宠召隶太常乐生陪郊庙之舞秩海岳之祀为乐师于藩府屡归省其亲与予见于　朝三十年不见其傲惰之容舜与孔子之庶几乎其有默契者焉而敬之一字终身诵之可也或曰秩宗司天下之祀而紫霞秉一郡之典且季路孔门之高弟也疑若未可同欤曰恶是何言也统万事者固当谨专一职者不容忽持满捧盈一杯水之事顷刻之心不谨覆溢之患响应幽明祸福无感之机岂有二乎哉孔门日致其省也于是紫霞佩印绶行矣其所与者籍田奉祠葛清隐太常奉礼彭永年及其郡人相与饯而属予序之 

　　○送弟朝夫及第南归吉水序　 【丙戌】 

　　予弟朝夫名绘以字行同出高祖庄山宋季大儒在大学以錻斥贾似道径归忠厚之德精慱之学富而好礼享高寿以卒而二子八孙若先祖直我与弟观我求我朝夫大父渊静先生成我尤知名当世观我求我请进士举而先祖登第为显官人皆为庄山之积德也既而先公筠涧与弟恭先同举于监又谓先祖之积庆也入　国朝诸公皆由科目出身仕者名声人咸谓先祖兄弟皆积德也及予与祠部兄又联登进士第又谓先祖之积德将多于前朝夫弟文夫举进士今为翰林检讨今年朝夫又擢进士甲科且敕赐南归续斈所以期待之甚重人皆谓渊静之积为盛也况朝夫自少失父渊静教之母刘养之及渊静没朝夫从予斈青灯勤苦甚与予相似今其归也又与予遭遇畧同也众皆以为祖考之庆岂不信然哉朝夫尚日孜孜焉务德俾后之子孙又有善继则人又将推而归之今日之荣光他日富贵皆不足自羡自期也 

　　○送周君崇效奉母归文江序 

　　崇效之先人于余家数世之交游亲戚皆非寻常之比而自余之身相与为交游亲戚者皆无愧其先人所未知自今以往余知后人两家之契谊能久而益笃而其几则兆矣吾以崇效之行卜之也余好书字而不妍媚好者或寡少而崇效见辄喜之好为诗歌而不绮丽知者已少而崇效每欲得之好为文章而不婉缛深知者尤少世之学而求之者未必皆其中情喜之也之三者崇效见辄求之盖真喜之者且曰他日传之子孙有以追慕世契而不辱斯文是或一助也于是崇效兄弟有官翰林崇效念手足之情往来数矣今兹其寿母夫人来就禄养而载念其家崇效即具舟远迎于以慰其兄于此慰其弟于家慰其母慈于起处之间千里之远不四于庭户不以为劳而甚于安乐之无兆示法于后之人具于孝友而且求为之一吾俾知其常有战兢不足之意而无纵肆自悻之心怀传家淑后之思而兆随俗取誉且以崇效之才兆不能取功名为世用也忍而碌碌所就者大其将有所感发者岂但余两家之契谊而已哉 

　　○送恂如赴京序　 【丁亥】 

　　恂如吾乡之世家也自吉州公耐轩先生以上世有显荣其在分宁尤盛此余平生之所慕也恂如距吉州公六世而复有俊才自少时已不凡吾甚为之奇望也及登进士第入翰林学问日有进吾又甚为之喜也日相切磋吾尝冀以相长也不幸丁内艰以归吾又为之叹息以思之也及归乡见其居丧有礼进学有加又甚为之慰且敬也今将还　朝吾且南去恨未有以为助也恂如既能以吾昔年之所望者为前日之喜俾予别而叹息以思相见而慰且敬也继自今复相见庶几有以助我乎重有以慰我乎使后之人相慕有加于吉州公乎是予所以致助于恂如也 

　　○萧九皐招谕底马撒南还序 

　　圣天子有开天辟地之宏畧经远光前之睿谟当数千年大混一之会所以有二帝三王所未有之疆宇有二帝三王所未有之太平汉唐事固不足论而凡贤才之出于今之世者何其幸欤而亦皆兆汉唐之所可及也若吾乡萧君九皋两奉使万里外其人皆倾心向服如在畿甸传之后世必有叹息追慕之不同时者而萧君又得诸名士大夫所为诗文皆足传示无愧者是以君之一人一事犹足与诗书所传联芳袭武如出一轨辙也而况又不止于斯乎君之奉使与一方向化之士风行草偃而况又不止于斯但如今之革面而已乎即以卷中诗文观之但区区云南一方词翰之美犹足起敬况天下乎且益以见太祖高皇帝化行之验昔之云南曷知有诗礼乎今三年浸淫邹鲁矣萧君奉使底马撒也安知明日之善俗有不如今日之云南诸郡邑乎是可坐而待也萧君以名家才子历职有誉况先世讳服者之使辽金讳渊之使湖南皆有名史籍致显萧君之有光于先祖遭逢圣朝将是通显亦可坐而待也萧君勉之予所以致位于公侯之子孙意甚重也 

　　○赠王广文考满序 

　　国朝承运肇基革元之弊当经纶草昧之机首务为崇儒崇道之礼是以太祖渡江之初辟礼贤馆于建康幸京口礼秦从龙　驻姑熟延陶主敬下金华币聘宋景濂等皆为名臣着在史册其后定制虽要职皆或以他才进惟学官非明经饬行不得与其选甚重为人师范如此及其教养得人视为成效升之冑监陡之翰林其有材充德大进位台鼎惟上所简拔其重学官之进用如此是皆以古者大贤之事期待之也今圣天子继志述事视学讲书勒名大学以风励四方自有学恔以来未之有也延平王君洪武丙子以治礼经举于乡仕为灵川教谕十有二年于兹矣灵川在桂林为小邑其俗不以家富子壮辄分爨异居各为身计虽有聦明俊秀莫能自资以为学入　国朝举进士者鲜有闻王君十年之间彬彬造就予因至其学舍取诸生所为文读之皆可与进于高明也王君可谓有效于灵川者也而又当满去吾知其将就升擢可期也其训导谭原福江智达与诸生不能已于情也求予言赠之予为推本国朝太祖与今圣天子所以待学官之意且俾王君以古贤哲自期也且其去此而富贵不足云但自宋以来师儒之学仕于桂林者有广汉张公东莱吕公至今桂林之人谈者尚有矜色王君勉焉使他日灵川之人谈者有矜色是所望焉不然是将有愧于灵川也 

　　○送王作昭府属序 

　　予庐陵佳山水多文儒重世族故多朋游之益有游赏之娱虽隐居终身而不厌也庐陵郡城南去不百余里为属邑太和昔黄太史廷坚尝为令于此爱山水之奇胜作快阁以临之将三百年来岿然独存予尝与客宴饮于斯买舡遡流放歌傲睨而得王作昭氏世家甚近其一门群从又恉文雅喜与予游也作昭方读书县学中尝私相语吾二人者虽终隐于兹不恨窃恐皆为宦游所迁也未几予果西迁积十余年还　京师而作昭亦以明经领乡荐又明年贡春官复相见欢甚已而连蹇困于小官作昭未尝废学侃侃自持其胸怀洒落则不异于在泰和之乐快阁之间者也遇今上擢为府属伸之久屈之中起之久困之余辅　亲藩资启沃共为忠与孝也文章之流传行义之宣着必致其君与东平河间媲美岂止为邹枚数子而已哉作昭勉焉庶几朋游亦与有荣耀焉 

　　○送河南参政夏君归天台序 

　　天台夏公廷简以洪武丁卯举进士历官二十年擢为河南参政　恩例得归故乡　京师士大夫莫不谓廷简之荣也于是翰林检讨王君孟晹谓予序以送之而且谓予不可无言也盖予与廷简为同年廷简学问文章诚不在同年后以疾不及试寄业太学中未尝有愠辞及历臬司狱讼清明德决无壅视同年鲜能及者廷简未尝有矜色后多擢为大宫廷简以事留不果廷简未尝有不足之意后出为县官上之人誉其能治剧下之人誉其能爱民廷简自负其能及再升　朝为埋官继掌铨衡人皆谓选士决狱事当不同廷简乃优为之又如素习及当迁擢又如昔在臬司时留不得遣廷简未尝有过高之望但闻其谦抑之言而舆论益不可掩矣圣明亲擢付以重藩又得归故乡为桑梓之荣自常情观之廷简不以常人之所愠惜者为不满而今岂以常人之所自喜为矜溢既不以天官刑曹与有司之职高卑烦简为劳逸为难易则岂独于今之藩阃之寄而遽为之动也哉想其桑梓之敬恭钧游之思念固无异于葛巾杖屦之顷岂以黄金横带而有异哉若夫廷简之素志则曰大行不加焉穷居不损焉又曰贫贱不能移富贵不能淫自余以往虽复入为公卿老而休佚悬车锡爵夙心不异于弹冠三命循墙俯偻益恭于筮仕其凡外至之荣无一毫动其意者此则廷简之志庶几在是而孟晹所以必征予言者其亦在于是心庶可与廷简乡之人道之也 

　　○送太守赴汉州序 

　　公潜刘君大父伯琛先尝与季大父求我举进士江西为同年时年最少隽誉洋溢故家君尢相与莫逆晚为郡学师家兄从之为弟子往来必过予家或淹旬月予时甚少辱先生奇爱之为之廷誉继而举进士江西先生为座主宴集堂中先生不胜其喜后予归乡而先生没久矣于是识公潜县学中恂恂然先生之仪刑也厥后受卷廷中从旁得见所对策深为艰服公潜能以文学世其家也公潜除为行人将命遍于天下未尝有过盖八年于兹始用荐为汉州知州不知以为峻擢也知者观之则已不胜其晚矣盖古称近民之官必先岂弟之德若吾公潜者始真可谓岂弟之君子者也吾尝私评当时之人其才智可取者不为不多求其可谓之淳而与从事于圣贤道学之工夫者公潜其可谓之绝无而仅有者欤且固亦本于其学有渊源故欤公潜又承恩归故乡上丘陇祭先庙为闾里之荣为乡人之劝士大夫多为诗而予序之如此皆非溢美者也 

　　○赠以达倪秀才南还序 

　　人之大伦有五而兄弟位乎其间上而事父事君中之为交友下而所以畜妻子也皆视其于兄弟何如耳有如善事君父而兄弟其疵焉安在其能善事君父乎有如畜妻子交朋友尽道矣而或阙于兄弟焉妻子朋友之心亦安能贴服哉是故夫子叹诗人之旨必以兄弟既翁为父母之顺世俗失事亲之道皆由溺妻子之爱而薄兄弟之情至哉兄弟之伦也所以合五伦而各尽其道者孰有不由于斯乎载观临沂王氏之所以兴至于今千有余岁孝友之行重见而迭出富贵之泽前继而后承其始本于休征兄弟之相友爱而子孙莫不视效焉至于近世九江之陈氏浦江之郑氏又皆于兄弟之相友爱始焉予尝诵以为人劝也新安倪氏故文献家以孚举进士居京师家严康豫遣其弟远来视之也父子兄弟之情何如其至耶春萱在望沐雨露之华滋兰玊交辉庆雷云之舒卷埙箎逓奏动人物之感兴也由是而以达之畜妻子交朋友之情可想见也由是而其事君父之情可知也皆于其兄弟怡怡然推之也以达将归复其大人也予为之序以赠之他日孝友之行重见而迭出富贵之泽前继而后承蓬蓬然益起于东南而与向之陈氏郑氏临沂王氏而袭美超轶而过之者工必新安之倪氏也夫其必新安之倪氏也夫 

　　○送子环赴京序　 【戊子】 

　　子环居字水西时从乡先生学余知其颖敏淳厚出于等夷也父居郡城时从予游西昌遇景觧物赋诗甚有奇气而其家世多大人长者积累忠厚予知必复振其家声也后予遭谗西迁适予会于京师归情深意戚依依然离别之怀甚使人不忍也因为诗与之颇以古道自期及还闻其益务为学继入郡庠举于乡擢甲科入翰林舍予寓所一榻萧然青灯勤苦甚有加于前余又有以知其志之高远也间与论事则视一切在外者皆以为适然随所寓而安无所动于中庶几闻道者既不汲汲于崇高亦不戚戚于穷困不以一人而喜之不以一人而毁之而蕴积之久将不以众之毁誉而喜愠焉于是予□而爱敬之以为前所以知之者不缪也中间不幸其尊君捐馆舍而予亦出临桂藩甚自惜其相违也今年予自京师还而子环遇当起复朋游多为之诗以远大期之余惟见其自幼至长日有增益语言文艺固已可喜每有制作鉴锵震耀浩乎伟然洞视古今词翰超卓予每为之击节凡今朋游之所期者谓富贵显荣乃子环之所不动心者可以坐而荚之也夫凡为儒者将无施不可而后无愧于天地孔子云不患无位患所以立况乎子环以世德之所锺朋游之所祝愿勿以所能自足而以未能为勉且慎无变其初志焉是吾所深望于子环也子环宋氏系出景文公云 

　　○送张用礼赴京考满序 

　　予观岭表民生之艰难与其山川之险恶风气之暄欝悯其习俗之乖离察其性之本善而治化之不难也盖其田少而土瘠拙于生事而习于傲惰敢于斗争而易于刼夺虫蛇毒螫草木蔽翳寒暄不时而不知节适也故病者多枉死而生者多贫难习俗之乖离由是也岂不重可悯哉而其好尚淫祀宴乐歌舞供其豪户惟谨至于猺獞苗獠号为好乱生事叛服不常者无不皆然间有得中州人士教之以识字者不以久近遇之于汝辄拜跪尽恭然则孰谓其性之不善哉予尝以为若猺獞苗獠者择其豪户之良因而管束之而有司与之分理以古者家塾党庠之制而立之师以教之顺其俗而习之以射御田猎祭祀燕享以渐而归之于正宽其赋役而渐摩之以礼乐也则朝廷有司之力足以制其豪户其豪户之积威素足以服其土人比于中州以为尤易也虽然未尽若予言而数十年来良法美意亦渐施行矣何其尚有梗者抑往往有司者之未得其道欤桂林之属县有阳朔襄阳张用礼为其县官三年矣将赴天官而阳朔之人士颂之予问用礼曰阳朔之民易治也先是用礼由大学生出为县于义宁宁与阳朔接境也义宁之民至今识之犹曰吾县父母也予问用礼又曰义宁之民易治也然则非可谓之得其道也欤予之所见诚是欤他日相见两县之民欣欣然而相告语者政成而化洽益知官于岭表者果不难于中州而必以中州之治治之也用礼将由是而擢升大官可期也 

　　○赠周兴安朝京师序 

　　国家考绩黜陡之法本于虞周而兴贤亮采之实庠序学校之教激劝成就之法远过唐宋故得人之盛治功之广书之简册传之咏歌皆可播扬之远迩光华于后先也若兴安令周永凤祥章贡人以大学生试艺高等擢官三年政成民信将考绩京师大夫士能言者颂之如出一口是虽由凤祥行能之美而其实本于上之人德泽所成也凤祥岂肯有一毫自负之心欤然兴安在广右水陆之冲湘漓渠水之所发源送往迎来者日相续也余尝为之作素位轩记本其舆颂而劝之备矣比他县令岂不尤难者哉则夫激劝成就之效于凤祥既往有其验考绩而升擢之于将来可期也今兴安之民于日望其归则其它日典大郡郡之民将于日望其来至于使天下之人于日望其归于　朝廷也是又予之所望于凤祥也 

　　○羣公赠言序　 【庚寅】 

　　余平生交友遍天下其爱厚者或赠以言积之久而成卷轴而藏之其间称誉不能无溢美而其事则皆实不妄也他日或有欲考见予平生者安知不有取于斯欤 

　　○送戚廷彦归天台序 

　　少宗戚存心洪武中夕进士也参政陕西时遇之逆旅间与言诗雍容温厚恺悌而不迫切甚似其为人也予甚敬之后为今官日与相见及丁内艰复来则其学益进而量益宏未尝有所动于外予益敬其不可及而未暇质其素也今年其犹子廷彦来省之则其质美而善学雍容而不迫又甚似存心者问之则云少孤母氏守节自誓育之以长而存心实教□之益知存心之不惟自治其身而又能以熏陶其兄之子其平居之素不问而可知也存心抚犹子恩逾已出而廷彦事之如父交相笃厚以昌其家此又人所难者也又知廷彦之母早年守节为其家荣则一家内外之间皆可谓古人中求之也所谓富贵而寿考将如川之方至而其源之深远则益有不可测者戚氏之盛岂可涯哉故田廷彦之归书其事为序用以为雍和孝义之劝 

　　○栢台思亲诗序　 【甲申】 

　　江西道学之士自陆夫子务以力行为先今学者耻为文藻浮华其于世教非小补也其于众人所慕而兴起尚如此而况于子孙乎家君以洪武辛亥主考江西乡试得临川陆先生昂夫荐之而知其文安世家也历官华阳卫辉归老而令子以贤人君子举守沂州既没而广平以大学生为监察御史于卫辉公为嫡孙沂州公为冡子三世继承仕而益显是卫辉公以过八望九之年致引寿考所以教育之如父母之存也卫辉公见广平之成立亦若沂州之存也是其处也不能无思也今广平之出而仕也祖孙之情相望千瑞安能无所思乎此栢台思亲之诗诸君子所以为广平之作欤广平之思亲也出亦思处亦思其思亦非寻常之可比也思皆沂州之情岂料其先父而陨伉俪俱逝遗孤孑然俾以士累此非人情之所至愿而孝子之所不忍闻固衘哀于罔极而抱恨于九原者也卫辉公之情固不料其子先亡也又岂料其享有多寿而及见广平之成立至于今日如是之盛耶是沂州有余未尽之孝在广平之所思也卫辉公有余未尽之庆在广平之所思也所以慰其没而安其存者之心在广平之所思也广平之思岂寻常之比焉然则固非徒思之为尚也思如文安公之道学修明然后为能不坠其家声也栢台之思又宜乎其思也文安公在当时政事烨然有声而仕不至于栢台也有材而无时也卫辉公沂州既不媿其先而仕不至于栢台也遇于时而无命也历世冲和萃于广平思所以称栢台之任必求无愧其家学也 

　　○顾谨中诗集序　 【即顾太常经筵进诗序】 

　　臣缙少侍太祖高皇帝蚤暮载笔墨楮以俟圣情尤善为诗歌睿思英发　神文勃兴雷轰电逐顷刻妙造　玊音沛然数千百言一息无滞臣缙辄草书连幅笔不及成点画上进财点定数咏而已或不易一字故常喜诵古人铿鍧炳朗之作尤恶咿喑齿?蜀龌鄙陋以为衰世之为不足观而天下之士为诗者鲜能得意焉有诗僧宗泐者尝进所精思而刻苦以为得意之作日余篇高皇一览不竟日尽和其韵雄深阔伟下视泐诗大明之于爝火也盖如泐者尤不足以当圣意圣凡度量相悬固如是耶近奉　内廷获覩先皇所御书籍见其题曰顾录诗集二篇盖先皇所尝置诸其左右深有得于圣情者也臣缙亟取而读之见其有高一世之怀而谓人莫已知洞万古之志而谓圣人可及谓麒麟凤凰可驯狎而九天可安行　帝所可趋而进也谓亿千百为湏臾而日月可抚弄星辰可挤掷也谓风云可嘘吸雷电可奔走造化鬼神可叱咤而使令也其所以自持者盖将与天地久存而列圣其徒也此所以上合高皇帝喜其诗不置而天下之知者以为云行水流与物无竞而不知者以为狂为愚也然皆不足以知之惟高皇帝知之臣缙知之于今而后世复有知之而将叹其不可得而见矣禄谨中松江人初以大学生典大常簿高皇帝郊祀有执事之荣后以才名数为人所排毁高皇帝怜而保全之予素见其诗所进上也今擢为　蜀王府教授予素相知而不相识也时年五十余矣一见如平生欢倾情论且以其诗集示予因序其意如上云 

　　○万竿烟雨图诗序 

　　钱塘方君孟观余交数年其谦虚直谅之美迈往凌云之气发荣长养利润群生之意蔼然而莫之能遏也其乡先生善书□□曰若吾友孟观之于竹也所谓万竿烟雨者非欤郭林宗谓黄叔度汪汪若干顷波世以为至论余言又岂非欤凡与孟观游者皆蔼然也高君为图以赠而能言者为诗嗟夫荆扬之间大山长林??困簵如篑荣瘁于峦烟瘴雨之间岂非可惜也哉使可引而置之大都辐辏之地纵观者可以日致千金而不已且器用可以化德可以形诸咏歌而卒莫能得也然则观高君之画亦庶几大都辐辏之地而有荆扬山泽之观无羡乎其所惜也观能者者所为之诗又似有出乎其画之外观方君之为人及诗与画两相忘其间而岂不真可贵重也哉君尚无忽于能言之意与高君之言而真无愧于古人而俾高君之言亦为至论于世哉为之歌曰高君昔年豪气如长虹挥手画竹如画龙烟云卷舒白日动雾雨变化当晴空长林倏忽千万迭尺纸摇动银河通荆扬山开洞庭析宇宙飒飒吹凉风纵观未辨节与华脱畧形似超凡庸画名画法两不论笔墨之外疑天工为爱夏官少司马极口称道不觉言辞重使将妙墨等淇澳传播四海来诗筒大篇短章悉绝好金宣玉振歌春容此君心事神造化岂大声色惊盲聋誓将松桧历氷雪咲拂琼草纷青红夏官尚书更潇洒邀我赋咏无雷同太平达官剩间暇几欲径造轩窓中推窓看画尚见竹烧笋作饮畴能供击鲜酾酒集宾客为奏流水朱丝桐剧谈今古合风雅俛仰贤圣追溟鸿万竿烟雨坐来霁共听彩凤鸣雍雍 

　　○西游集后序 

　　余友唐君以宁吉之永新人洪武甲子举进士为太平府推官谪居横浦二十余年每岁集其迎送序述悲喜离合与玩物适情之作皆在焉以较其今昔学问所进与交朋往来岁时事物之代谢可以备闲居之览而非有所刻削以求工以夸多而鬬靡狥外而为人也前序范君仲纶作称庐陵文章自欧阳后世有传续其论当矣特未知吾庐陵诗人之源流也始自周末有避秦者九人隐于玉笥多为四言诗刻之石间郡人往往效之而庐陵之四言诗始盛汉封安成王长沙王而淮南王宾客多往来荒祠古塜镵文俱存至晋许逊郭璞殷仲文皆游庐陵而五七言复盛至唐杜审言为吉州司户始大兴诗学庐陵之律诗尤盛吉诗人堂之作由是也南唐刘洞夏宝松擅其家宋盛时彭应求一作元忠称南国诗人江西诗派葛敏修擅其雄诸体备矣至元初而范德机授学于杨学睡学睡之子又从师德机即邵庵虞公所谓得范公之骨而庐陵之为歌行者大盛不可悉数若永新吾得一人焉曰萃乐吴先生以宁乡先辈也宜其所得者有绪故不求工而自工欤康君未老幸而所作当益富他日归乡拜诗人堂而重论焉屈伸荣辱进退万变而性情之乐易如一日雷电风雨晦冥万变而日月之光景常新也康君其必有以惠教我乎 

　　○随所寓诗序 

　　余乡兰溪曾氏有讳三聘者朱子门人也后奉使金虏死王事封忠节公弟三复三异亦皆有大名三异之后有讳师道者仕元为临桂尹其犹子从之家焉今孟鼎其从孙也士大夫皆为之诗岂非有见于隋时之义者程子曰君子之道为众所随与已随于人及临事择所随者皆随也人君之从善臣下之奉命学者之从义临事而从事者皆随也而岂同流合污之谓哉至于所寓则凡有形者皆寓也岂独以桂林为寓哉孟鼎不忘故乡谓予他日诸子稍长将遣之归拜先墓复求故居是果能不徒以桂林为寓而又将以随时之义遗其子也孟鼎真达士哉　诗曰大虚堪舆理气同寓人寓其闾方以类聚下士拘拘窘止室闾达人大观仁体寰区忠信笃敬蛮貊可居有如反此莫处州闾随寓而安载歌考盘考祥元吉视履其旋 

　　○为李君士鼎盘谷图序　 【乙酉】 

　　唐李愿隐居太行之盘谷其后子孙硕大以繁散而居四方者不可胜讣今古文城东李氏亦其裔也有曰士鼎者读书尚文克世其家多藏古器名画一日示余以先世所传盘谷图且慨然曰过殷墟而歌黍离瞻周道而伤戊草盖沧桑变迁之余人亡而士益以远若前日之盘谷不可得而复有矣前人之流风余韵不可得而复覩矣其所赖者昌黎韩子之文幸传于今不泯吾之斯图藏虽已久讵能保其长存不至朽且坏乎矧今文章巨公子宜无媿盍亦加惠一言以昭于后来庶图不虚作而前人益有赖焉余感其言展图而翫之隐然盘谷之在目乃指而告之曰兹其为太行之阳耶维谷之口维山之阿短桥匹马琴剑自随者非愿之归隐乎环乎两山深窈有容树林隐翳亭构翼然者非其盘旋之区乎至若泉出山间泓澄涓洁衍之为陂池者其可濯可湘之所也城平以旷土沃而肥原田之膴膴者其可稼可穑之处也洎乎彼丘之高可升而望此树之荿可坐而憩彼山有美可采而茹此水有鲜可钓而食者又其无适不安无往不乐之地也嗟乎俛仰之间其景象形胜数百年犹一日何斯图之臻妙若是也虽然使求之于其图孰若求之于其人于其人则韩子之文得之第缘文考迹思所以善继善述引之勿替则今日之城东犹前日之盛□又何拘拘于太行之阳徒食其旧德虚动其景仰哉 

　　○王氏节孝堂诗序 

　　海宁王氏女嫁木士贤早死王氏年财二十六一子始生舅姑悯其年少强使他适王氏以死自誓未几舅姑没鬻其奁中物以葬其父母亦无子纺绩织纴以养无所阙乏母病吁天刲股和药潜以进母病遂愈人皆以为孝感王氏虽经纪二氏而不动其夫所为一物以待其子之成立也人皆以节孝称之今其子既长字曰明善尤尽孝道人皆以为天报之也明善既新其屋为华堂奉母而乡人遂以节孝名其堂翰林曹吉士景辉来请记曰俾有劝也余职在太史乌能已于言哉王氏以一女子不为欲动情胜毅然自处难矣而又能使两家咸不落漠是能以义报夫以正事其舅姑孝事其父母而以身教其子有若明善之贤也岂不尤难乎哉庶几可谓全德其节孝有不待言而其才亦可羡哉世之男子有不如王氏者能无甚愧欤然世有喜为胶固不通之论孝者恒曰有兆兆妇人也有善兆妇人也不论常变而拘以一律夫岂可哉盖妇人处人伦之常闺门之内上有贤夫下有才子而强务家政者虽不得谓贤可也若处人伦之变夫死子幼舅姑死父母独如王氏者而其才不足以经纪两家则亦何道哉若有其才而不用则又将何以全其节孝哉故若王氏者宣传之世以劝则人家之绝而复续危而后安者将必多有之兆徒以诵王氏之才其有功于世道而不少矣此于之南亦何媿也 

　　○山水之间序 

　　今云南参政姚公与予交几二十年尝谓余所居浙东西佳山水虎丘孤山西湖天竺吴松剡溪若耶云门天台鴈荡凤翥龙导鹫山蟾伏登临眺望游咏渔嬉画船箫鼓不足为耳目之娱鲜食芳茹不足动口腹之欲逍遥徜徉不知山水之为乐也而况区区功名与富贵哉浮云无心风流蓬转历职官曹不为物诱陶然山水之间事至则应之而已功名富贵之过吾前者亦皆有可观而况胸中之丘壑哉余喜公之言若有道者及其事鼓??务委造次途遇握手论心未尝不欣然一叹也于是其言益可信也嗟夫人惟超乎万物之外则可以役万物屈于万物之内则万物役此理之固然也故飞鸟之失其山林而局以懋笼则悲游鱼之夺其江湖而拘之以勺水则困僻野之士包之以冠裳负之以佩绶而驱之以拜起则怨怼而不敢安此皆未能超乎物之外也若姚公者其心非屑然于山水间而山之峙水之流动静声色自不出于其方寸之间也矧其家在富春山之阳有严子陵之高风出乎日月之上者为师表于前宜乎造诣者至于如是之高远也士大夫为之诗若干首具如右 

　　○张氏迎熏堂诗序 

　　日元盛时叔祖苍霖先生教授于乡之泷冈江河口江河口界于吉水永丰二里山水合流山开岸豁土田月?高腴人聚物富春夏之朝风月之夕竹沙翠竹与青山钓艇交辉互映如在图画故其地又以白沙名而张氏世家其上故饶财喜宾客尤尊重儒者叔祖每归张氏子弟赍装送之舟相接也于时若申斋桂隐刘先生尤喜与张交游过从留连动淹旬月申斋则扁其堂曰迎熏其取义充以广矣盖谓张氏有堂构之胜而能致宾客之盛文儒赞导之美亦熏风嘘拂之使人快意也抑谓其家好施与赒人之急犹濯热解愠使人德之者如被熏风之嘘拂也抑其曰迎者何二者皆接于外者也非其胸中有浩荡之怀无局促之义推爱人之心为岂弟之行弦歌之适趣道义之有养也安在其能迎也哉熏风自来而与已不相与者樵夫牧子皆然也焉能达刘先生所以名堂之意哉张氏之有此堂自先传兄弟始将百年于此矣其孙永清永澄永澈皆与余善谓将新其堂而求士大夫之诗以自勉余为之序其事如此云 

　　○虚舟集序　 【丙戌】 

　　永乐初敕修金匮石室之书继是复有　大典之命内外儒臣及四方韦布士集阙下者数千人求其慱洽幽明洞贯今古学慱而思深如吾太史三山王君孟扬者不一二见然孟扬之为人眼空四海壁立千仞视余子琐琐者不啻卧之地下以是名虽日彰谤亦随之余每拟　荐自代不果且孟扬视功名泊如每有抗浮云之志期在息机与物无竞故其集以虚舟名亦可见其志焉余窃第其人品当在苏长公之列文之奇伟浩瀚亦类至于诗则凌驾汉唐眉山见之未必不击节叹赏思避灶而焬此余之论孟扬者如是他人未必知也孟扬在翰林越三年不欲示其长于人然一遇知巳与论古今成败人物贤否政事得失治道升降钊目如曙光辩如悬河真若超千古而立于独者孟扬固不欲专以文名越石父有言士绌于不知己而伸于知己余其有负于孟扬哉余其有负于孟扬哉握手都门出其集征余言遂敬书以复之 

　　○萧氏三世字叙 

　　泰和县南江浒曰清沂萧氏世居之至以姓名其滩则族姓衍蕃于斯可见矣今其一门三世父子祖孙寿考康宁后茂和顺白发酡颜彩衣交映固盛世之极祥极顺而生民之至乐至荣也凡有血气者谁不愿之此余于以德三世字序之请不能不为之感不能不为之庆也以德名复祖夫道欲其自得之也行有得于心则复矣以德当乱世崎岖奉母人以为难且幼孤而能复其至性至于有闻母氏今年九十余而以德亦颁白矣无愧其名矣以德三男长曰闻字士信识余于　京师十余年间无人不曰士信谨愿信人也则尊所闻而信于道也闻于师友者能信而行之而又信于人也仲曰生字士行人之生也直斯民也三代之所以直道而行也生理本直也季曰礼字士伦天理之节文人事之仪则夫人知礼伦理之明辨也士信三男长曰迁字于乔出幽迁乔克已从善也日进于高明也仲曰潜字于渊深潜以修不自跃也季曰止字于丘取诗之义于止知其所止也止于至善也三世之所固也其老者长者既不忝其名矣季而幼者可不念哉不忝者而无自怠未成者尤当自朂三世一堂吾所谓民生之至乐至荣也不可以不知也 

　　○永新周氏礼让堂诗序 

　　至理寓于人心至和发于造化合于人心未尝有毫发僣差也唐虞之群后德让启之让益至于泰伯王季之让文王化虞苪之让以动天地之化成极治之应此天地之礼让始于尧舜禹而后世则而象之者也若夫一家礼让则亦本于舜以礼让处于嚚顽傲狼之间卒成底豫之化施于后世莫不皆然于是能以礼让为国者无不召一国之和能以礼让为家者无不召一家之和以礼让为天下者无不召天下之和传曰一家让一国兴让讵不信欤永新周子安氏世居潥阳自　固有始家永新城中以以礼让律其身化其家其子伯鲁仲鲁叔鲁季鲁与其幼四人者孝友雍睦而仲鲁尤好学工诗皷琴师事贤士大夫以先达勤翁吴先生其妻之伯祖也极口称道仲鲁之为人且为之别字曰慎初以勉其成而为之说此非有礼让之实能得此于先生哉先生尝过子安喜其一家之和名其堂曰礼让而既为之记今年予因仲鲁侍子安与乐饮兹堂慨先生之不可作而尤喜兹堂之名非溢羙和气所召将有大于此时也合士大夫之诗若干首而为之序 

　　○黄仲聚同声集序　 【丁亥】 

　　盛唐诗人江右不多见其下如郑谷卢纶辈不足上拟□岑何其作者之寂寥也故二之盛而范揭二君子卓然起于千载之后虽雄视一世作者继起至今复大盛岂非啬于前而丰于后理固然欤予遍读近代与当时作者之诗于予乡里冀其复可雄视一世者得两人焉凤仪李君仲聚黄君也予尝欲与二君作诗集序因循不果者二十年今年南归偶得与黄君相见遍舟遡文江一日尽得其所谓同声集者渎之终日而不尔如远行客过故乡山水之华室居之丽耆旧之逢迎应接不暇何其快也何其快也予之所欲追踪古人者君辄能高步优入其间予之所欲出新意稍白凌励者君辄能脱颖而出吁何其得予心之所同然者欤此独未足以知君之趣深造之妙也君壮游湖海学穷高厚而遁迹山林不涉尘累超然远览殆陶彭泽初年之所未能及也又岂若盛唐诸君子工于为艺而至于斯欤他年予亦将乞身于朝归而与　君讴歌击取三百篇而和之使范揭二君子亦有光焉是又区区之志也黄君以为然乎 

　　○吉水庄西十老宴集诗序　 【戊子】 

　　萧侍御杨忠襄文节之里至本朝之初有十老者道存先生为之倡和而随之者萧之良曰从字与善衎字乐善杨氏则思忠思文道济廷璋彦璋彦敬刘氏子通合而命之曰庄溪十老相与月为一会会必饮饮必赋诗循环然亦时有嘉客若欧阳先生师尹孙廷望廷璧聿修家季父原禄鸡鱼蔬笋取具随时而文字之欢乐近所未有也且孰无老者田农草坐未足与此乐也孰无宴者膻围妓押未足与此乐也孰无诗者孤嘤寂咏未足与此乐也陶渊明而得十人者其必不为虎溪之游也矣若此十人者偶聚一堂偶为一会犹足为后来者之谈而况皆文皆贤皆寿连会而连岁也哉兰亭数篇犹或以传而况此盈帙也哉然予平生亦尝叙论天下是编也仅于吾吉水见之且十老者今皆有后能文乐善令子仲素求予序则十老者又前显后贤也难矣哉仲素诸贤勉焉老而继焉予时谢事则将继予季父为嘉客也 

　　○萧氏流芳集序　 【己丑】 

　　萧氏流芳集者泰和萧士信集其先叔祖其父与其所得名公贤士大夫诗文若于首习而传之将遗其后之人流芳百世也故曰流芳集集之意已勤流之意无极而是芳也非若凡草木之花□重焚之烟烬一时俄顷过目感心而已也文章关天地之运开人心之善其发也有所感则其感为无穷矣故金石可灭而文章不可灭者为是故也士信世家泰和之南曰清泝其先世藏书史图画文章至多兵乱荡毁故所存者惟是而已而元末慱硕鸿藻之士天朝坏伟名德之作皆萃此集谓之皆有感动于人也其叔祖得周号自愚翁善画龙寄迹老子之法中至今称自愚龙有名盖得之大玄子有传受也乡先生达如进士云章刘公侍郎子高刘公国学子所萧公海桑陈先生尚仁萧先生钱塘士谦高公进士清江聂公器之王传子贞胡先生皆推重其人谓其画特余事耳士信尊公以德少孤事母孝作仰事堂以奉宴处侍郎刘公所扁记御史陈君仲述学官廖君自强进士陈君士瞻先辈子与王先生进士子尚萧先生国学严君从礼校文尚仁萧公皆有题赞如出一口士信往年识予　京师予友萧子放姚与成皆争言士信善士可交继而两浙名贵人争誉之若状元礼部尚书任公克济侍郎张公子平翰林镏公三吾陈公子鲁家父及予所交者中书承敕近侍能诗者皆有赠言而陈君仲述为记其清沂书隐学士刘公三吾又详为之序序其善画又不在当时人有名之下者独予兄弟得相与往还乡曲也其人可称而画又可喜诸君子至以顾陆期之是亦足以自致不磨矣况又得是文章之重迭也欤是可以流芳矣其它翰墨图画亦称是好事者过清泝停骖觧舡亦可借而一观亦平生之快也士信昆季诸子森立可羡幸世守之 

　　○杨氏济羙集序 

　　杨氏文川先生讳中字伯允遗文七首诗三十九首济川先生讳舟字道济文二十六首季琛先生诗文若干首曰济羙者一家三世作也文川诗学范大史得其骨文得之虞文靖刘文敏师其意济川其从子弟季琛其孙也兹其为有传授者也微婉不流于委靡雄浑不堕于粗豪此予之所得见也季琛日进焉其当不论量者也 

　　○杨文川诗集序 

　　诗必有序自虞廷廖歌已然其拜首扬言责难反复声容可想善哉史臣之序也自是数千年无诗序周诗小序浅深可讥人皆知删后无诗不知三百篇已无序矣必畅其辞辞畅则作者之意显必婉其辞且恊其韵韵恊辞婉则作者之意微惜哉诗之序不传予尝序范德机先生诗至清江阁皂山之阳曰屈原先生故里也又历谕之百丈峯其寓舍也问其故老称先生退然清苦而崭然有不可犯之色辞吐貂畅制行凌厉故其诗类其为人有下视一世压古作者之心每及理道则冲然有穷洙澈泗之怀今观吾乡先生文川杨公诗则与范氏同一轨辙而尤超然有飘扬道学之心绝去烟史之累求其归于正者鲜矣闻之父老亦云先生傲睨一世冥搜远绝不为世俗流远之非介如也而其诗则寔从师于德机公又按文川忠襄公诸孙则其清苦廉厉又非特师于范矣诗非予所能叙故叙其人为之贤云 

　　○自勤文集序 

　　充充乎文哉文哉诗书六艺之文礼乐法度之文与凡言语文字之文着之简策者皆可谓之经天纬地之文也所以维持人心挟植世教事事物物各有条理非苟为是无用之具而已也故皆自圣人发之后世学焉譬诸由道以入国所由入者正大深远而不可测则其出也无穷昔者仲尼于诗书六艺礼乐法度言语文字亦皆斈之入于文王周公之道以至乎尧舜也集其大成吐辞为经尚惧夫天下后世学者不知所从入也删诗书定礼乐赞周易修春秋以为学文也所归往舍是而他求者非惟不足经天纬地而且有害焉庄周之学入于遯世其出也荒唐而已矣申韩之学入于刑名其出也惨刻而已矣苏张入于利害其出也纵横而已矣其为天地之害可胜言哉庄周簧皷老氏之说固以启虚无之教而贾谊亦斈申韩之文观其鹏赋已深有释氏之微意兆人心世教之害至于今尤烈欤若夫斈圣人之文者沛然而莫能御粹然而出于正邹孟氏而已耳其它所入者可量则其出也有限驳无以议为也譬诸商人身历远方珍恠之所象犀珠具之物知之不审得之不多其出有限而应无穷则又假杂膺伪以欺人之耳目兆其文之善为杂也由其斈之浅少无以应人之求也近世为文者尤甚患此反从事史汉战国百家方外之书剽窃奇漏纵横腐败神鬼荒忽胁肩謟笑极其镌巧形容以为古文有论及性理则以时文鄙之援及诗书则以经生目之是将为天地人心世教之害有不胜言者此予之所甚忧也吾友廖君自勤乃祖及其尊君其叔父其兄弟与予处连世为道义之交遘性理之斈予与自勤少之所习耳之所闻惟六经圣人之训虽传注训诂长而后能之诵之也是以出诸其口而笔之于书为文辞所谓荒唐惨刻纵横驳杂之说不惟有所择而取亦无所闻而不能焉予厥后稍喜观欧阳氏曾氏之文得其优游峻洁其原固出于经有入于精神于予心溉乎其有合也自勤之家法尤严目不观非圣之书其先祖常举为训是以自勤之交独得于邹孟氏为多也养气以直雄豪英伟而奔放浑涵知言之要明辨切实而引喻曲当取为谈天雕龙之巧绝无索隐行恠之说即其事之体而措其用语其理之常而尽其变未尝或昧于仁义道德经训而别为之辞也间尝得其近藁观之多所改定盖微近于荒唐辄改之微近于惨刻纵横驳杂辄改之所谓沛乎其不能御粹然而出于正其几矣且其于文字所不惮改者如此其学之所至心之所得有不可测者为何如哉若文之淳庞驳杂过其目者如辨黑白昭乎其不可惑也与之言理益辨而词益谦学益进而心益下听之而不厌诵之而不能于予心益溉乎其有合者而所忧者不足忧也其将息邪说正人心树世教以进乎经天纬地也予何足以知之 

　　○李氏孝节堂诗序 

　　古藤李伯方甫有女性至孝元季伯方仕为贵贺两州幕官女常随侍贺之僚有朱仕敏有子名童伯方许以适之当嫁而童死女为之服丧三年毕见世方大乱父母年老遂不他适养父母终身抚诸弟成立年六十七乃卒人皆以孝节称之予来藤其弟琼具言图为之显扬又云其先世家于藤高祖瑶曾祖震叟在宋元皆举进士祖文载有隐德伯方元季以文学吏事出身入　国朝以贤良征辞老不仕卒于　京师琼负遗骸以归李氏哀毁几绝事母廖加谨剌绣织纴以供甘旨未尝乏绝母氏之丧棺椁衣衾之羙封树之固尤为远迩羡嗟夫藤为县岭海之间孝节之士能与中州抗衡俪羙已足为难而况李氏一女子二羙兼备岂不尤难乎且未嫁而能守节者虽若过中然即其事而谅其所用心则庶几能权而合道者又女子之绝无而仅有者也余尝奉　诏纂修古今列女传有真定一女子与李氏事正相类盖彼念其夫家父母老无以养者而此见世乱已之父母老将为扶持者其设心操行同符合辙不计其利害而为之也彼幸而得朝廷旌之史官书之此不幸而未及旌异而乡人传诵之有弟能图为显扬予为史官将归朝序述当世遗逸必大书特书不可使李氏落漠也况其家世又儒者琼亦年踰六十为乡先生其后必有兴者藤之人士节孝成风相望而起未必不由李氏之风激劝之也其于世教岂曰小补之哉 

　　○彦奇周佥宪文集序 【庚寅】 

　　永乐庚寅春予自交广入朝道经虎头城下云南佥宪周君彦奇奉表行在驿舟夜呼相见欢甚出其文一编示予诘朝别去自赣至吉五百余里昼夜观之忘寝与食乡山在望不暇应接忽然舟泊交江之浒至家而尚在手宾客皆传观之共叹君之仕日显而文与之俱进也盖君生名家自少颖敏为学官宣城宣城固名郡君不以人师为自大也来试禁中问五经百史时务如古所谓宏词科一挥万言十解更端辞义俱伟廷中莫不叹服寻除囼博不拜擢刑科给事中日与□□司豪办昌言力争百辟皆靡遂超擢今官当方面之寄而奠夷夏之交勋旧宿将相与共事较之他方面宝马难能也人有日不假给者而君乃从容于文章若是其富也非不恃其敏而益勤乎及今又得其全而观之盖其所经历山川之雄又以煦而发之矣慨予平生所履与君有小异者尝登华岳穷河源而观于周秦两汉唐宋之所经营也有以豁其气焉不若君之所历者远且大也君之示予甚幸焉然昔者孔子惟南至楚西至于河予与君之所历有圣人之所未尝观也圣人之文存者可见议论有易大传叙事有春秋其荅问言行论语是岂有待于外哉岂有待于外哉 

　　○缉熙小藁序 

　　缉熙小槀刘隐君伯贞所为诗也伯贞故元文敏先生族孙家传诗经学而又讲于心云罗君宜有得于古者也江西十才子如万德躬诸公皆交游宜其有得于今者也合古今而一之其于词于谊而其学成矣遇乱既以隐终其所以感激仰昂固有用之才而深可惜也其词之工不在傅若金马伯庸下而世少知者其原出于三百篇而以缉熙名其槀其固不求人知者耶其子子长仕为县令以卒其孙尚坦示余此槀且为述其大槩然则缉熙之学岂无望于尚坦而岂独其诗也哉 

　　○椿桂轩诗序 

　　永新周君子安有子八人皆以孝友着闻子安夫妇康宁享其服养一堂之上和气蔼如也于是孟勤吴先生题其所居轩之扁曰椿桂以喻其父子之间芳茂荣盛郁然人望而爱之且以期寿考而必其显融也夫椿之灵祥虽不见于传记而神仙家多能言之吴先生于庄周氏所谓八千岁者大抵皆寓然尔则椿不必树于兹而惟视其人可也桂之芳华亦罕见于经传至古书所谓桂者旨今之药品而言是亦后之所称述者然以今视之则芬芳郁烈凡草木又未有过之者也取以喻诸人又岂无所感激欤彼之秽草恶水人望而恶者宁不可以为戒欤吾知周氏之不为异禀之变也其子名谨子慎初者尝从吴先生学锐然有志于事业者必不忝先生所以名轩之意也士大夫凡诗若干篇具如左 

　　○墨氏终南书舍诗序 

　　终南山述于禹贡与惇物鸟鼠精石诸山延袤千数百里禹道雍州山水往来经此故表识以为雍州之望而汉晋以来文人之歌咏侈矣至唐极盛韩退之作南百有二韵形容可谓备矣少时每一诵之往造其间而不可得后来京师与长安诸君子交游间其胜槩则又为之深羡慕焉岁戊寅之冬而迁河源过终南山下时大雪十日循山而至于积石穷愁羁旅之时遇瓌伟绝特之中亦稍偿其宿愿而访问往时故人皆无在者于是亦付之慨叹而已明年冬归又迫于期倍道兼行但见终南山人也早岁读书郡庠洪武甲子举于乡来仕栢台与予同官今为夏官少司马詹事东宫因复言予昔尝读书山中今书犹在而此心不能一日忘求善绘于啚士大夫为之诗子其为我记之羙哉墨君之不忘旧也自昔与予语终南之胜者若马君京任君砺任君靖崔君敬谢君谦赵君节郭君文等十数人今二十年间或在或亡各天一方今日相见者惟予与墨君情谊与往无少异也山未始有异书之所藏未始有缺墨君与山为体则其镇静亦终南山也仕与学理同而事异耳异君嘉言善行常接乎目每警乎心此心无一日不在终南书舍也所谓出处一致者岂非墨君之谓欤他日悬车还第予一得相从击壤一睹终南之胜咏歌太平之盛必有期也且俾诗之流传人有或忘其旧者读之未必不惕然而有感焉 

　　○风木图诗集緫序 

　　风木图诗集前后皆有序为筠阳箫君世英作世英父为开国将臣以武德将军出镇南海卒于官英护丧渡海归葬筠阳当袭聀赴官所故崇文熊竖之子所望为此图而翰林学士刘公三吾编修致仕羙和张先生国子祭酒季安胡先生为前后序为之诗者琼山学官赵考古先生给事王君彦举翰林修撰丁君显与一时名士大夫也嗟夫木欲静而风不止子欲养而亲不待此仁人孝子深悲疾痛之辞而凡有是心者莫不为之抚卷流涕而不能自己者天下之同情也而诸君子所以慰勉萧君者何其至耶盖以亲在致其养亲没致其思不徒思之为尚思所以显扬为孝之大也萧君两有文武可以立功立事诸君子所以相期待者为何如又将二十年来诸君子皆已物故君亦历涉四方驰射伊吾之比褰旗瀚海之南矣今方有事征伐宜乘时大奋出其素蕴佐元戌清激入典枢机出拥旄节树勋建德与古名将等然后相期江乡之上贲恩泉壤衣锦山林同歌风木之诗庶有以慰其亲于九泉者欤不负诸君子之所以期待者欤子之言庶乎其可传信于后也欤 

　　○清约诗序 

　　卓君民逸自号清约得翰林学士承旨宋公所为二篆字遒劲伟俪古意森然观者目动神悚当是公之子仲珩代书十数年已不多见矣况如卓君之节行廉介时岂多有哉卓君善篆喜为诗奉母隐居绝无声利居山之久景趣渐涵时时见于翰墨之间奇峭深慰自视来南宫父子以下不论也然未尝可少屈虽甚权势一语不合辄白眼相视近以能书入翰林圣天子所以待之甚厚君之志惟在清约曰此吾之所从入道也问以语之予谓语称陈文子之清与虞仲夷逸朱张之清伯夷圣之清使君处其地而充其操或能无愧者欤而孔门自颜子之约礼与曾子之守约皆由愽而反之约也而君之入道也遽以约无乃固而有所不通欤君曰不然也人之多言也吾约之则寡过人之多欲也吾约之则寡悔故处身以约则易安处家以约则易足应事接物凡以约则易从也且凡事有清浊若夫为刘欲者世之所谓浊也为廉洁者世之所谓清也至于读书缀文登山临水弹琴奕棋焚香煮茗之世俗类皆以为清事也吾未能忘情焉于清事之中而约之读书不求其甚觧也缀文不求甚工也山水之乐不至于为癖也若弹琴奕棋焚香煮茗之事有则举之无其且未尝求之也有之未劳神苦形务以悦人绝世以为高也此吾之所谓清也亦庶几于约礼者乎予曰广矣哉书之以清约诗序 

　　○济川诗序 

　　予亲戚刘氏彦济故元义士知吉州刘公明道之孙士琛之子也少有俊才干蛊用誉屹如成人未几而士琛卒于外彦济千里归其丧营葬甚治未几复□母家难相仍彦济应机接物酬酢万变人皆以为难初士琛之少也□于嫂徐徐无子士琛奉之如母士琛既没彦济尤能致孝今徐且年踰八十矣康强如壮年无叹息之声予又深喜彦济之能继其父之志为尤难也于是南耕许先生尝曰彦济当家难方殷之际众为危之而彦济生长绮纨乃能卓立济难处大条理其在于易有涉川之才因其字彦济也更字之曰济川以羙之且以为人子弟劝也予闻而善之今年来　京师得名士大夫所为诗若干首而请予序予惟昔者义士公之在元也百战以拒贼屹然为东南保障至岁乙巳守节而死此济川之公不可磨灭者矣是有功于世道者也若彦济年少緫家政事长慈幼举尽其道刘氏岂可少哉是于世道亦不可谓无补者也予尝见舟人之济川也樯倾柂危风激水驶舟中之人相枧失色独赖善操舟者凝神定志心无一息怠目无一息不存而后指挥转移之间风力水势轻重疾徐如六辔在手而张泛驾之足驯然听命其未济也无惧容既济也无矜色而后舟入赖以为安者也彼其恐惧失当者固不足道既济而有矜大之色亦无取嘕此心湏臾之或怠则未能无失者彦济其亦重勉之亦惟斯民之称情也 

　　○萧斋清意诗序 

　　按世说云萧斋天下之所由起也始梁武帝造寺时萧□云飞帛大书萧字其中后李约买归东洛建一小室玩之故曰萧斋也如约者可谓清矣然未知其用心果安在也吾乡文江白沙萧允文曰吾斋有清意也士大夫多为之诗予请言其用心也想夫一斋之中内盎瓿之不亲缗斛之不计牙筹金钥之不系其身而车马喧嚣市利之不接其耳也而居又甚得其所也隔江之山如东山仁山雄深厚尊秀丽奇拔朝阳夕阴春雨秋露风霜氷雪云霞烟雾变化呈露俯临几席高出檐危而又下瞰沧江厓倾峡东天日沃风涛起声颿樯动目与岩姿壑熊连延顾瞩于是者悠然清意可掬矣何必子云之飞帛哉异乎世之用心也今夫好古器物者人以为清好法书名画者人以为清好深居简出者人以为清好蔬食饮水不接流俗者人以为清谓陈文子洁身去乱而可谓清谓虞仲夷逸隐居放言而身中清庄周列女寇言谈之清也是皆其形于外者未必其彻于里也人谓之清意意者心之所发也反而求之则思过半矣故予尝为之说曰清天月皎年夜之无云微风淡波春明之向暖兹清意之如我心之所同然也哉邵尧夫谓人之知味也意得于我物无不可对山川之清与古器图史音乐居处服御之清清意固在也言若庄周列御寇而不汨其高虚隐若虞夷而不清于固必当理无私而至于仁也心斋坐忘而用心中彻可见矣岂系累于一斋之居求世之所谓清事玩者以实汨汨然役伇然以求之田舍之污浊何以异哉吾所以为允文言之不如是也邵子所谓人鲜能知者不难知也知其意则知其味得其意斯得其味矣允文曰萧斋清意也必诚其意意如斯而已诚则明矣明则清之至矣 

　　○云间楼诗序 

　　庐陵陈某居　京师自号云间作云间楼而能言者既为之诗乞为之序予惟天之高远也而云则丽乎天者也雨露之所施山岳之所出蛟龙鸾鹤之所游凡其在云间者而岂寻常之所可至也哉彼潢污行潦丘垤之下与斥鷃蝘蜒之凡近固不足语此也人莫先立志有处高而志近者则负乘之不过乎富贵有处下而能尊者则节士励行可以抗浮云某虽布衣遨游江海之间知天地万物之理洞视前古而无芥蔕于胸臆虽阛阓之居而自有超乎其不可及者不在于斯也 

　　○北斋诗序 

　　玄氏与赤氏为友周流南北赤氏之居南交也诧之曰天光赫曦万物洁斋向景而夷明烛无蔽不栗斯以寒拘每熙夷而傲聣振千仭濯足沧涯其人不为隩密疏通易知渴饮不厌清饥食不畏凝饮水茹蘖无所僵抑子之居殆不如是矣玄氏瞿然而笑戚然而笑戚然而悲曰吾与子行日中子曰暍而清冷之求也求之于外不居于内吾虽与子身南交而心予所居也玄冥敏寂清水坚雪凝不以日热不以火盛不随焰以驰守吾玄而自怡不觉署之切肌而庄生所谓入水不濡入火不热者非几欤然吾未尝专其固而居之怀也吾可以南而子不可以北也子且之吾北斋而观焉于是赤氏奋目举颐頳吻庚眉勃然曰我且适之玄氏不之拒也未至乎朔漠之野而已愁于燕易之方盱衡于凌层随指而栗踁曰予不能为此行也心服玄氏独与道俱不怀不热犹不磷碯也予闻此久矣前年西昌尚仁萧先生与观夫罗氏孟昭之北斋予举以诘焉先生喔然笑曰有是哉孟昭从予游今其子又从予游予尝谓道无不在也北斋之景与士诸君子能言者歌之咏之无所不至矣不知他日孟昭与其子出是北斋而南也东西行也能忘其日与萧公游而读书谈道如在北斋时否乎如常以是为心不炎之附而寒之栗也则先王之道无不在之言审矣今年先生没孟昭出此诗凡若干首叙以弁之 

　　○村老诗序 

　　古者四民士学诗书六艺修已治人然耻为工啇不耻为农循至两汉人有恒言犹以农者为力本啇贾为逐末近世以来则大不然士之厌贫窭者往往弃其学而为啇与工而稍得衣食也至诋斤士类为穷寒是尚欲使之躬秉来辟草莱事播种也不为所怒而骂者几希矣故莫不以农为贱而俚语谓之村犹言野人而鄙之也于戏此风俗安能而近厚欤夫士明礼义以立教农植禾稼以养生民无养则死无教则乱二者曷尝可湏臾亡哉故予尝曰天下不可一日无士亦不可一日无农若无工啇则器用不备而已财用不足而已不至于争乱而饥以死也故使天下贱工啇不过淳朴如上古不幸而贱农此生民之大患农之贱士由是而俱贱也吉水城东有隐者君子子同刘君为章江老先生之子家世儒者而季大父山泉解先生之子壻也经乱未尝废学而耻为章句之徒躬耕读书而无城府之迹纷华盛丽无所动于中其自号曰村老者诚不以俚俗所鄙者为然而以士农为可贱将以挽流俗而归于厚也吾乡之熏陶而化者亦多矣故曰隐者君子无无异词咏歌之成卷而予为之序 

　　○玩心斋诗序 

　　饵者鱼之所欲也而钓所以得鱼潭无鱼虽饵之投鱼可得而钓耶畜鷕雌以饵雊也业微雊饵将焉用耶人之有心也有性也仁也义也礼心智也故见父子而亲见君臣而敬见长幼夫妇朋友而悠然各有处也心有喜也而歌舞宴游与凡可喜者得以投其喜有怒也而后毁訾排拉斥逐摧挫与凡可怒者得以激其怒有是哀也而后进别与凡可哀者得以感其哀欢本于心而凡惊震得以使之摇爱根于心而凡眷恋能以使之动恶统于心而凡嗛逆能以使之兴至于欲心也心在于耳而音动之心并于目而色动之四肢口鼻与心一臭味安佚而后能动之也是故聋瞽绝声色邕?鼻瘅绝臭味矣而其有是心也犹未勉于羡而说之也心统性情无时不在人能反身而独玩其心也无物不有无玩不宜至足于方寸而无以他求矣是不为鱼亦不为鷕此?鸟饵钓安动而剌之耶予尝谓持高萧贤良之斋曰玩心而持高良以为然众人翕而歌之也固何待几楹丹月?只之玩琴书图史之玩与凡物之玩而丧志哉持高名志其能持其志矣玩心高明岂足道哉 

　　○赠刘君允元诗序 

　　人之出处有时其天素定而非人之所能为善识时者□听于天而已富与贵人之所欲不可幸而致也恶贫与贱曾可与幸而却耶彼凡物之见用于世者或萌蘖之生而已彼采掇供服食盖如是其早也其远且迟者至于数千百年而后一遇亦惟其时耳虽欲不如是得乎今天下少俊瑰玮英杰之士彬彬辈出阴阳和风雨时提封位万里之广以恬以熙政犹麒麟凤凰芝草诸福一出而家以为上瑞国以为祯祥下方卜邑得之不可为已有不贡之天子显之天下不正也今上方向用耆迈之士以淳天下之文厚天下之薄刘君允元以既老之才出而应时需拜赐于天子见赏于王公大人虽未有爵禄之命而东归故乡辄为衣锦之游亦可谓荣矣允元乃若有歉然者以为无心于富贵也予解之曰深山穷僻之所大木奇珤之物日月之所照临雨露之所培结含精萃华岁委时积一旦遇知于心为栋宇以建庙廊削圭瑁以莅天下为瑟瓒以奉祭祀人不以为恠以为当然且以为时行其行而非可幸而致也而况于人乎允元何慊哉 

　　○去思诗序 

　　去思诗篇若干夔浙之士民为常城刘君作也君事太祖时重守令之选往往被宠着声誉而君独以丞去当时之所谓难者也今秦府陈君廷介又绍兴人也乃示予此卷求为之序且曰闻刘君今罢官逸游复临夔浙语其在常山时几二十年矣而其士民思之形于讴歌此且常山之人思之宜也吾夔浙之人士若某某者但于其公事往还道晤语至今不能忘怀若此刘君诚不易廷介之言如此谓非今之尤难者欤彼之仕者或贫而纵欲或暴淫刑思以病其民觧官谢事回首厚颜民之视之亦若鹰鹯豺獭者然视此卷宁不重有愧乎而能悔则此诗之传不为无补也 

　　○送高唐王君子舟赴巴陵文学叙并诗 

　　唐虞之盛八元八恺而周之盛有八士或同出于一家以为极盛而皆本于学校修明之故也厥后唐虞兴学校盛所入于科举独贞元中韩愈等诸名士牵连得升以为极盛至宋科举益盛而学校与之俱盛若孙陈苏宋兄弟同出为宋之极盛元虽崇尚科举而学校之政不修于是名公卿虽由科第而出于学校者盖鲜其人洪惟我国朝最重学校而考其成于科目于是科第者俱出学校余县领乡荐者八人而六人出学校于是魁天下者二人登上第者二人一得归荣三得教官余友子舟王君名进得巴陵学官以往是岂徒为朋德致其抃野之私而已哉固以为天下贺见盛世将比隆唐虞三代八元八恺八士之盛而视唐宋又将轶而过之也科举学校已如此而为教官者又当思所以继其成也余于子舟同县人情不能已为之诗曰 
　　仁山字水多君子敦厚如公复几人致意南巡老虞舜想思烟树不胜春 
　　洞庭曾奏钓天乐水底鱼龙也会听相见巴陵多俊彦为敷时雨细淡经 

　　○梅邨序　 【癸酉】 

　　梅邨有隐君子以文华刚正之才凌励超卓之行坑志尘埃之表挹谢世纷而独适其清远闲放之怀访梅遶村行歌自逸怿行春容林邵之高怀希夷天壤豪杰人也且以桑榆之景夏庙啇庭不形于梦寐自谓梅邨以托其意焉夫人之随寓而安适可而乐则心憧憧而往其力徒弊劳而终无益也舜之居深山与木石居与鹿豕游野人之所宜也为天子而袗衣女侍天子之宜也野人而慕天子之所宜则岂其宜哉昔邵康节富文忠司马欧阳当熙恰而恬逸处京洛之繁华墅园宫室泉石花木之娱岁时宴赏鏕尘赫人此京洛之宜亦诸公贵人之宜也他如柴桑栗里西湖孤山霜丛雪树冷淡萧条渊明子野之适其意亦各其宜也若梅邨以老逸之豪饫山林之雅观游适息无所不宜闾阎之所隔远童雅樵牧之所不害也梅之花也宜村香与境俱清也其实也亦宜宗庙之时其荐也不遽及焉市鬻之竞其售也不早迟焉梅村宜昼风轻日明练平蝶迷望之拂之香如也烟霏雾横溟渤龙斗低昂暠皓鹇长鹤瘦云拥霞烘氷清玊虹摇摇而风蒙蒙而雨也蔽芾??幕历无所不宜也而霜雪之朝夕则尤宜也幅巾藜杖鹿裘羽衣童仆欣慰壸觞自随饮酒吹笛弹琴赋诗逍遥一村忘情忧乐而与世相违也游亦宜醉亦宜亦无往而不宜且既不以梅邨忧亦不以梅邨喜任其自生自遂于墟篱坎岸之间映带溪池弥高漫下不劳种结不事耨锄而花荣实未充悦口目备四序观游也况使是梅也或移之岩廊庙社庭砌之间辱于场师贩鬻之手拳根局土欝性盘条辇槛于富贵之间迩裀席之侧陪樽俎之间隔离风霜雨露之所不濡襜帷之所重沓为儿女子玩好抚弄孰若自息自成于邨野之间哉有如君子之身包之以冠裳维之以组绶喧腾之以舆马而朋萃之以万虑之经营也岂不劳于一邨之上与梅俱老哉乃知周公之富贵不如孔子之贫贱于吾隐君子之欣于所遇而宜其信然矣然则梅不以村为辱而君为荣君不以梅为荣而村为辱村亦块然不以君子与梅之荣辱也混得丧齐祸福一荣辱而独超然于一世之外也故曰隐君子豪杰人也非世俗之所谓豪杰也隐君子姓罗氏敬其名豫张先生之华由?日吉之名裔世家云 

　　○周君奇正字序 

　　彦奇以字通籍于君所君前臣名则以彦奇名矣其名正也不可以易则兼取奇正以为之字经权之道有当哉按正之义经奇之义权也天下之事有常变处事之方有经权所以贵乎奇正也当事之常而守其经虽圣贤不外乎而亦众人所可能也遭事之变而处之以权虽大贤惟不失其正而大圣之能事也奇正之义大矣哉奇正尚以伊尹周公之道自任哉若夫世说权变权术兵家之奇正悖理而伤道不正非吾之所谓奇正也吾惟权以通于经吾惟奇以达之正孔子仕正久速当其可亦可谓奇正也周君勉焉 

　　○寿岂堂诗记 

　　天地之气清温而和淑固塞而严凝也则为寒暑短长之侯人生而豫或多忧也则其天寿长短岂尝与之异哉是故仁者寿贤者寿乐天者寿理气之自然也至哉寿岂堂诗之作欤婺源倪君以孚其可以为孝欤其大人年踰七袠以孚裒然举于乡歌鹿鸣而来游于桥门壁水之间也无怀玊之忧有进德之乐其大人志也大人家居无望思之忧有好德之乐以孚善承其志也父愿子之尽其忠子承父而尽其孝其父非可谓之善慈其子非可谓之能养欤宜乎寿岂堂诗之作也予惟岂但其父能以岂乐而致寿考以孚必将同其寿是以能同其乐也是盛福也非父子交修之致欤其视耳?台亲之忧以亏其寿不寿其寿而私情之忧者其间相去何远耶予将见其归荣也垂金佩玊焜煌于锺鼎之间儿齿童颜欢忻于几席之上或迎养也华轩画艗嬉游于水陆其望而见者皆羡之为寿岂咸欲企而及之则而象之也斯时也父子交修之应不其盛欤是岩为婺源之人之幸欤诗之传岂惟当时欤诗曰　星回于天雷复于地管出其埃为日南至微微而着温温而熙甘雨祥风云庆日丽化舒以长拟寿而康显融终始严翼其堂曰寿而岂岂弟无疆贤父名子爱天之庆笙镛百世金石斯煌婺山沧沧婺源俱长 

　　○具庆堂序 

　　予乡于新淦旧邑为同郡由淦而上几百里由吉而下几百里萧峡之东山川清华有汉武梅□郭李伦彭真逸袁景立杜昙肃子云之遗迹有太白覆箱芙蓉赤松金柱云台瑞莲紫虚之峯大秀郁水之洞白莲金井流杯碧玊之泉金英碧茸水精月华芝草之祥黄氏居其间也其地之灵胜兹非庆欤宪文宪武及予厚善盖尝自萧峡而东舍舟而上白沙翠竹溪桥嘉树之阴有堂岿然高明爽垲山川之胜奄而有之顾瞻严署天宫主事周君文瞻之篆有在焉如玊树交柯珊瑚碎网宏大庄毅与堂称焉夫饛馈而牢醴具甘旨趋顺而恭敬具和而兄弟具怡子孙具其仪宾客具其宴喜矣而其尊君苍颜白发读书谭道内而母慈闺范其婉娩娣姒妯娌雍雍如也夫此其曰具庆也若他人有贤父母或子孙有不如意者外和而内敬外亲而内疏也岂能如黄氏之具耶然而宪武读书郡庠明伦讲学推与亲亲其乂度越寻常者爱日之诚油然而他人之欲澹如父母之存为庆之具而于无所谓福庆若富贵权势之类为曰求其具我者宪武兄弟无容心也何也父母具存皆天理也求具求福岂理也哉玊杯象箸必不羹藜藿此其具足者也被袗衣鼓琴正南面而不与以事其亲为悦也仕纯天理则笃其庆也宪武兄弟欢颜朝夕无不具者其它福庆之具不具又无容心未甞不具也已彼凡攀栢而伤读诗而感歌庐而叹藿者闻斯堂也宁不戚然而有感乎 

　　○金璧孙氏映雪轩序 

　　映雪轩人严凝五性而不纵漱涤万物而不从尚友千载鉴昭亿万众方炎□而已独凉也众方流赴而已独凝也众方暗投而已独明也人也映其明也雪其新此轩其显敞也名义在兹贤士大夫故作是诗也诗之义益以远矣若曰彼冐雪而今灞桥者逞其逸志赏雪而赋梁园者耀其雕心对雪而咏谢庭者巧其妖思也行雪而履败冻之好奇夜雪而泛舟狂痴之风流因雪而踰城兵人之谲谋也皆非映雪轩人之所拟若夫苦雪而关门以昼眠幸雪而窥明以夜读皆其可尚也而尚未知所用心也如在于钓名誉以干富贵也则雪如能神亦淮阴之于武阳耳且吾尝见市里之嬛儿田间之细农与城闉之儓西?服矣得传奇歌曲而方读之也穷日以夜焚柴映雪亦无不至矣其愚岂不甚可笑哉映雪轩人之恶是也如恶恶嗅由其生之本洁而莫之污也漱涤万物盖谓是也轩中不寻丈其义则包乎天地之外矣读书以乐志无所求于世映雪以名轩非若众人之尼也何也日可映也月可映也水可映火可映而鉴亦可映也岂独雪之为可映哉不知人之可映又有甚于雪也夫雪天地之清凝丰年之上瑞也古今之贤哲亦天地之精英国家之上瑞其犹雪矣直清之徒与熙志之朋洗心之圣洗耳之隐者其犹雪与不降其志不辱其身其犹雪也明哲保身者雪也高尚其事非雪乎不为利诱不为欲昏非雪乎映而见之见贤思齐虗明洞彻万境一视映之贤而得贤映之圣而得圣廓然大清此则映雪轩人之志也诸贤士大夫诗之意也映雪轩人者何庐陵之彦中鼎其字铉其名系孙吴安成王之裔云 

　　○舒啸轩序 

　　声之动也未始不由所感也雷霆之砰訇风水之震荡声之出于自然也锺皷鉴锵瓠匏之激越笙磬之击发之出于使然也皆假于器以出是声也人之歌呼悲号笑嬉哭咷噫嘤呻吟咏口?卬嘅然而大息划然而长啸者假于口吻喉舌升啛噏呼转运动定以出是声也声有万不齐感有万不齐齐以不齐而自然者出于器器虗而感生焉虗实相形动静相摩也孰为有形孰为无心理为有心孰为无心理为之主彼有无虗实动静皆宾来而子从此之谓齐之以不齐也凎人毛仲鼎兄弟即山林之靖逸元朝市之拏纷主于静也以舒啸名其轩岂七声体备乃独有适于口?萧乎登高而望远感物而兴怀雷电风水自然之声日变其前而不能动其啸之静也举足而近涉观物而匮烦感人而匮应浩然思安而划然之意块然其中不实其虗也然则其主也固无时而非恬淡冲安之地其感也固无往而非清和会适之天虽得于啸不泥于啸非若成公之赋盖拘拘也歌呼悲号笑嬉哭咷噫嘤呻吟喜亦未尝不啸亦未尝啸也啸以舒其志意所触所伤亦必舒而后能啸也何也山鸣谷应风起水涌此何如其感也仲鼎知使然之声不异于自然之声也天地万物固一体也则一轩一啸也心斋坐忘无以异也不然则春矧秋蛩嘤嗄灌莽之中皆有声也彼且何所感也仲鼎兄弟与吾友子宁善既已求其记则声感动静虗实矣之妙他日以予言告之非知道者不足办焉诸大士夫愿为舒啸诗更以此弁之 

　　○长春图诗序 

　　余亲范君画衣深衣冠履游溪山间一童子抱琴一袖书册一携壸挈榼随之盖有真乐者也生长华腴席累世诗书忠厚之庆无艰难生理之窘优游怡愉不慕荣利弹琴足以自娱读书识理得之家庭之训引壸觞以自酌经丘寻壑庶几陶彭泽之高风而又非倦游而悔昨非者沐浴圣世之荣光熏陶往哲之余轨辑和子姓之雍穆动静语默皆在春风中而自见之图画岂惟以自喻又将以示其后之人欤故曰有真乐者也天时有春夏秋冬而生物之仁未尝不流行贯彻于其间何尝有一息之停也哉仁人之处心无时而不推其爱无时而不有其乐何尝有所恃害怨恶哉范君既为此画而又名之曰长春图余所谓不惟以自喻而将示其后之人者非信欤范君诚有志于仁者之处心欤自今以至于期赜上寿可谓之长春也自身而家及于交际可谓之长春也庆流子孙享有盛福可谓之长春也天时之春人性之仁孟子云非由外铄我可以居之不疑能言者为之诗余为之序皆所以辅仁者也 

　　○南山耕读序 

　　予邑东南二十余里有南山幽栖云南唐时韩熙载尝游其间而诗人刘洞之所隐居也地以故得名而溪涧之萦回岩谷之隐映诚隐者之所乐也予父友静隐刘君尝辟馆于南山耕稼树艺以佚其老而延致一时硕学之士为子弟师与之观游论辩予少从家君过之见其方凿池种茶树花果经营缔构虽一别墅而公之胷怀洒落设施合度予时虽少私心欲慕谓即此可以推之其它而岂徒以佚其身而已哉是诚可遗之于其子孙者也后十余年过之则君已物故家君复予访君之令子子潀则弦诵之声琅然子弟后先宾客娱侍与君在时无异者而昔之所凿池已可举网击鲜茶之种者可采而瀹果实可供具而花卉之荣者烨如也子潀躬耕甚乐谈理甚胜家君为之击节叹赏曰幸哉故人之有子也今又十余年于此矣家君亦久捐馆舍子潀令子仲镡举进士来　京师以士大夫所为子潀作南山耕读诗求为之序予述其事俾世读书讲学与力穑者皆务本而有成效庶以为劝而且识予之感慨然 

　　○兰所序 

　　窃尝读刘肇庆梅南集观其自序历官领海位列于诸侯未尝一日安于朝廷之上未尝怨也保身明哲卒老以忠是以爱君忧国之诚往往声之言咏使人读而感焉其清足以励百世之浊其真足以愧百世之邪谅哉其有似于梅也梅芳有歇誉芳益遐谅哉其又加于梅也梅南吾不知其为人矣今见兰所所梅梅南之嗣尝读其如缟鹤逸群疏翎欲举飘然有摩天蹍岳之意老气横秋不可嬉狎谅哉梅兰同芳父子一道也窃尝观于兰矣有服用之兰服用之而不加异有幽独之兰幽独之而不加衰有损弃之兰损弃之而不加怨有春兰春风不能使其艳有秋兰秋霜不能使其葳或悬而益茂处困而亨也或无人而自芳处困而愈真也或与芝草同则善人之室为无愧或与桂椒伍则侈乐之宫而不污坏握之事君不拂其情也梦感而献兆不爽其应也若脆而坚知柔知刚清贞而洁雅宜乎与君子而方也旦人之同情未尝不好善而恶恶喜熏芳而恶恶臭也惟其陷溺于莸□也是以求洁与芳而莫适其所也兰无所不用其芳君子无所不用其善兰以芳为所君子以善为所为兰止于芳为人止于善各止其所也曾以出处造次颠沛而离其所哉政如水之必凉火之必熟如驺虞不杀如窃脂之不谷也虽强而变之不喜不能也君子之不能变而为恶兰之不能变而为莸也虽撅而纫之虽焚而沤之终莫能变而移之其天定矣予尝谓不知兰所之芳而善人之为兰所也盖久而与之化也而姑谓其然也兰所字作吉壮游岭海中丁乱离抢攘四十年所谓撅拔而焚纫之余本根固在贞性不亏春风秋露郁然而芳未有艾也人皆称之曰兰所其宜也其宜也是为序 

　　解学士文集卷之六终 

　　●解学士文集七卷 

　　记 

　　◆记 

　　友鹤轩记 
　　巢云轩记 
　　南唐黄氏庐阳书屋记 
　　周氏兰菊轩记 
　　行素轩记 
　　彭氏祠堂记 
　　吉水东门解氏新修观音阁记 
　　王氏揽秀轩记 
　　溪山读书处记 
　　竹林书舍记 
　　仁山书舍记 
　　金滩刘氏氷壸记 
　　福田翠竹记 
　　乐志堂记 
　　雩阳孙氏奉亲堂记 
　　仁山堂记 
　　恒斋记 
　　平浪事记 
　　三槐堂记 
　　永思堂记 
　　永怀堂记 
　　养志堂记 
　　周氏慈爱堂记 
　　爱敬堂记 
　　蒋山高氏爱敬堂记 
　　水西黄氏辞老堂记 
　　万安赖氏源流记 
　　徐氏孝友堂记 
　　熊氏孝友堂记 
　　双璧堂记 
　　胡氏寿安堂记 
　　师菜堂记 
　　永思堂记 
　　建阳王氏尊仁堂记 
　　博文斋记 
　　周氏思诚斋记 
　　双清轩记 
　　赤城霞气轩记 
　　龙潭曾氏莲竹轩记 
　　独秀山房记 
　　永丰睦冈罗氏松筠轩记 
　　吴山书院记 
　　杨氏重修祠堂记 
　　刘氏墨庄记 
　　庐陵城西玊虚观 
　　溪山万状图记 
　　画记 
　　望云楼记 
　　川上亭记 
　　三峯嵓真寺重修法堂记 
　　兴福院修造记 
　　生春翰墨之隙记 
　　螺陂萧氏祠堂记 
　　游马当山记 
　　重条崇仙观记 
　　后乐堂记 
　　刘氏诚心堂记 
　　张氏孝友堂记 
　　具庆堂记 
　　友恭堂记 
　　积善堂记 
　　秋堂记 
　　东皋草堂记 
　　一经斋记 
　　望华堂记 
　　崇节堂记 
　　悠然斋记 
　　素位轩记 
　　富溪堂记 
　　南麓斋记 
　　清潭集虚观记 
　　时敏斋记 
　　贑州寿量寺中兴修造碑记 
　　观澜轩记 
　　郑氏白云庵记 
　　私淑斋记 

　　○友鹤轩记　 【庚午】 

　　苏子瞻作放鹤亭记谓山林遁世之士虽荒惑败乱如酒犹足全其身而名后世南面之君虽清远闲放如鹤好之则亡其国故隐君之乐虽南面之君未可与易也然而鹤之为物固不为非常可喜之观如金珠犀象之可悦世俗得珍重然丹珠其顶洁其毛羽驯而善飞又能举其翼高下起舞称适人意虽世俗之徒鬬鸡走狗虽侠驰骋之暇或一见之亦未有不折然叹者也然终无笃好而畜之者每思于山林之野逸夫山林野逸之士岂诚笃好哉不知者以为笃好彼陶潜嗜酒皇甫士安嗜书以至啇山竹林之徒莫不名为有所好是岂真有声色臭味足以穷心志极嗜欲也哉寄情于物不拘于物也新淦黄君伯原自谓友鹤翁未及识其人观诸君子所以称道之者则其人固清真冲散不骛于外者非友鹤也有鹤者也庄周甞称庄丈人曰其钓莫钓非特其钓有钓者也吾故以云 

　　○巢云轩记　 【庚午】 

　　神仙不可谓无也然谓其与天地长存者亦诬也节饮食服药少病引年多或至竹岁或数百岁此理有之不可诬也故善学仙者为冀其理之所有不善者冀其理之所无为其理之所有则有优游恬淡之乐冀其理之所无则有艰苦沉溺之忧但于其炼丹服食起处亦可以观之矣金川黄氏宣器有炼丹之室而名之曰巢云轩也其能有乐而无忧者其殆庶几乎且吾宣器好古博雅而不溺于玩物有才不施而不溺于近名则必不溺于死生者也是以开轩煮鼎不为诞妄熏蒸光景炫耀丹砂伏而芙蓉秀此其轩曰云巢也铅水流而白云烂此其轩曰云巢也阅简编而兴亡之迹如梦谢名利而富贵之不婴夫何如其崇高以清也天何如其真固以安也不为风雨之摇动不为鬼贼之堤防不为尘俗之羁绁以其学道至无拘无累故曰云巢因其近似以自名也岂若愚夫道士泥九还之法以绝粒为能贪与天地存而反为服食所??吴者且德比伦哉若夫其轩居之胜金川玊笥暝晦万状献奇纳秀与其阶兰庭竹腾芳袭羙又与云巢相称也他日归荣遇宣器而为之赋焉 

　　○南唐黄氏庐阳书屋记　 【庚午】 

　　朱文公在□康其白鹿洞书院当时学者大抵皆四方之士其出于南康者甚少然余窃怪其陶彭泽之高风在前刘凝之壮节周濂溪之道学相望而起居于其间而又有若南轩张公相继守兹土而作新之而尚不能与它郡比隆于兹非可??密欤岂非欝积于山水之间清淑之气将久而后发欤抑地僻而民少欤不然与天游者人莫窥其际故不屑于名物莫能与之争故其后益竞欤白鹿洞书院在元犹盛先外大父灞雪高先生甞为南康推官以名进士喜为古文歌诗时出其所作以动诸生其间好者亦甚少后五十年为洪武庚午敕赐予归省其亲阻风庐山下识黄君重羙于学宫予至其家得拜其尊公知其家南康甞为白鹿洞学先生外大父倡为古文歌诗时其善之尤者老而益勤为余诵其诗予时尚少不能因以识其中之所存然甚自叹其识之之晚也重羙请为作庐阳书屋记余辄肆笔为之今十有六年重羙调官淮安出余旧作自视芜谬为之愧赧然改作之亦不能毫末有加于前也独余甞与重羙游庐山栖贤诸佛寺过壮节亭登临　　瓦砾丘墟榛莽弥望而白鹿已无径可通往黄子贤父子其家书尚自若也非其中之所积者厚而物莫能与之争也焉能至于是哉今重羙尊公已矣仰其学行如见尊公也尊公非所谓与天游者欤数椽之瓦万卷之藏奕世弥昌虽与庐阜争高可也 

　　○周氏兰菊轩记　 【辛未】 

　　慎初周仲鲁氏奉亲之暇读书鼓琴退扫闲轩尤喜种兰菊谓兰取其国香菊取其晚节是二物者春风百卉不能与之争高霜摧万汇不肯与之俱瘁是皆出类而拔萃者也士生天地间与瓦草木等亦何用有生也哉予以见仲鲁立志之高远也予甞以古之人拟之皋夔稷契唐虞之兰也夷齐屈子陶潜皆当时之菊也虽一花卉之微而臭味乃有相似者仲友岂非得尚友古人之义欤余甞过之见其培灌此二物而与之相忘于宾主之其隆师取友一念拳拳然不忘　翁吴先生所以启迪之者其有所源流哉予请以兰菊名其轩非若场师圃人躭溺于是之比也他日归乡复过吾仲鲁能以其余芳惠及于我乎系以诗曰 
　　郁郁芳兰春风澹如菊有黄花秋云粲如匪纫匪佩匪咀其英如宾如友实陶我情我节之真我德之馨不在于物而在于人我謌朂尔心无外驰乐哉素履永保期颐 

　　○行素轩记　 【辛未】 

　　位之有不同时之有不一曰时与位不同耶而道则一也盖时之泰可以进矣然君子有濡其首而止者时之否可以退矣然君子有贲其趾而行者故在易曰素履往无咎是知古之君子不系乎时之与位而贵乎行有素也使时之泰而进然处富贵而能安其素抑未甞以不泰此予于吉文赵君　　　名其轩曰行素予不可不记之 
　　好读书嗜儒雅恂恂乐易有长者之风廉介自持无慕外之意是以平日视富贵未甞有歆艳之色视贫贱未甞有频蹙之容此据其素履之间直能履道坦坦而有幽人贞吉之象也昔子思子曰素富贵行乎富贵素贫贱行乎贫贱此　　　名轩以是是知正心修身以致夫乐天命之实也欤赵天潢之族为吉世家勋庸爵禄其家之所素有衣冠礼乐举世之所素知今一旦子孙而又能安于其素非贤而能之乎 

　　○彭氏祠堂记　 【辛未】 

　　汉司空长平侯彭亘世家淮阳子圣孙业嗣贤遭王莽而废其后或居陇西安定或居河间或居江右安定之显者曰乐北齐封陈留王河间之显者曰景直事唐中宗为礼部侍郎江右之显者构云玄宗三遣使安车召之终不肯仕归隐宜春号曰彭征君生兹为进贤令始居庐陵吉水生三男曰伉曰维岳皆进士曰倜为宜春令始隐居隐□今庐陵山口也葬铁芒岩二子曰辅曰霁辅为信州长史霁亦中进士第信州生玕是为吉州刺史检校大尉事见唐史有子十一人其讳彦昭者事吴为靖江节度使加少保赐第居永丰之沙溪有予十五人其讳师?者字符卿生德颙字子昂复归于隐源五子曰吉曰寿曰尧曰嘉曰喜吉宦金陵迁鄱阳因□□其后显者尚书汝励知衢州汝方制置使大□□□□□□□字德夫南唐广陵节度使七子分居□□□□□□□岸章□□□丰溪福塘白珏显者曰齐□□□□□□□□□□□□其孙闻明瀛州推官尧之□□□□□□□□□□□□诗人生思永为御史中氶□□□□□□□□□□其后居历阳嘉之后居永丰喜字□□□□□□□□□源□家丰溪后有讳中孚者与□□□□□□□□□□中□子孙三世同登进士第人以□□□□□□□□□□父子相继登甲科而方回试南□□□□□□□□□□丰溪视诸族至今为尤盛旧有□□□□□□□□□□干亩每岁首聚其族之少长谒于□□□□□□□□清明日会族上坟收其田之入以具牢□祭毕而宴以叙情岁以为常洪武甲子喜之十三世孙庸简庸礼庸逊绍初一宁议以方塘地僻陋有紫霄观地据高爽观本彭氏所建一宁又寄迹其间乃荣于观南偏东向为祠凡族之显者皆合祠之取古之人叙爵之意且以为子孙劝其用心亦广矣庸简之从孙彦彬为归善令来请记予因名其谱系俾刻于祠堂之石其它传讹异说无惑焉且谱称寿之子亦居丰溪□丰溪之族固有两派而其源初不异也 

　　○吉水东门解氏新修观音阁记　 【辛未】 

　　吉水东门鉴湖上解氏祠堂之左旧有观音阁宋宗室赵某甞刻石像祀之盖元初也其后里中胡氏治隐居山后为游观之所又将为阁以祀观世音于是辇石像寘亭上已而阁因循弗果为先大父竹梧先生每过之见其像风欺雨驳慨然曰为何辇至此而又弗能阁之也盖心许之而不言及至正乙酉擢进士第便道养亲得仕为安福州判官即与至旧祠而阁覆之元李之乱阁火于兵石像岿然独存先君子欲为阁覆之而力弗能也甞曰是故解氏祠也祠后地高爽宜为阁以居石像其下为祠以祀我先精神往来其间也呜呼又十余年于此矣而缙蒙恩得还乡里乃以上所赐金新其阁而先君子之志其下为祠画先大父与先君子其中于戏神之灵也不以祀不祀为人祸福故大父先君子未甞以祸福千之而惟循理以求助盖祀之理如是也被若甞于其无聊不平之中呌号求请无所不至及稍得志外为刚悻抵斥以欺一旦遇祸则又恐恐然自讼其过冀以自免有幸不幸或怨或悔者曾岂知事神之圣哉而凡其祸福之倚伏者夫岂神之所为哉然则有所求望而希神之助者抑视其理之可否其所否者抑非神之所能助也 

　　○王氏揽秀轩记　 【壬申】 

　　渊涓线瀚山?泉截车峦蓝辉练白黛照虹霏盍?丰倏烁而清华润溢也兹秀色也非沃非鬻非沤非嘘非涅非鑢非练非织非入方之能为自然景采神幻所谓山川之韶润天地之精英扶舆间气也而亦非可牵而狎之执而薄之地王氏原鲤居文水之西曰九江一门群从好学而甚文览山川之奇蔼然而凝粹然而濚充丹府之华英缔冈峦于一致士大夫咸作揽秀轩之诗而咏歌之原鲤襟怀潇洒不合流俗其结清而揽秀也由其壮观四方闻见益广退而安适于兹轩也高明华敞称其襟怀若其名义之深远微着也则不可无记也用是为之记曰有浚涤之心者无尘凡之汨赋冲澹之情者多玩适之陶九江在吾邑有名节义文章之里秀出于东山文水之间磅礡掩映回洑曲折潭渊汇而林木萦带也流至兹轩之下泒分碛隐可数为九由是得名非一日矣借以比之匪庐九江之秀清华润溢一而已夫何歉哉且匡庐九江之秀千载之间惟李太白一人有揽结之怀然为永王逼胁流窜竟不如志又岂若原鲤之逢时自适哉或曰秀可揽乎应之曰固非可牵而狎之执而薄之也而但融于心目之间者坤干积秀入生其间最秀而灵山川之储发贤哲之挺生一是秀也原鲤一门不怠于学亦谓之览秀可也隆师取友好贤乐善谓之览秀亦可也名轩之义充之无往而不可也岂独山川之秀乎 

　　○溪山读书处记 【壬申】 

　　吉水县东行七里永丰江上凤凰山势翔动有钓台瀑布与严陵君隐居无以异也其隔岸陂陀平衍风气回合于人居尤宜先曾祖姑令子巽湖湖隐君为别墅焉有溪山风月楼在元盛时大夫士之咏歌至矣隐君令子仲芳为余娣妹少时甞往还顾瞻裵禀以为便有书数卷临清流荫佳树登山而望俯潭而渔虽酌清水饭脱粟撷园蔬而杂之亦曰乐哉千驷万锺何足道哉此予之夙志也予甥宗训少从予游闻予言甚熟于是优游奉亲读书二十余年予以所愿慕而不可得者宗训厌饫而深得之也岂若予之勤劳鞅掌哉虽然书不可不读有不必读者有不可读者方外异端之书不必读妄诞迂怪之书不必读驳杂之书不必读淫泆之书不可读刻薄之书不可读余少时无所不读是以舍溪山之乐而从事于外至今欲为山林之乐不可得也而后知昔之所读有不必有不可而今始欲取六经正文端诵而求之也宗训乃以溪山读书请为记前以为之铭又以此语复之宗训果能有得于圣贤也将以溪山乐处铭焉铭曰 
　　予甥胡宗训氏所居其先人之别墅也在里之钓台凤山之间丰水环之如带旧有溪山风月楼宗训有溪山读书处请予铭溪流无穷山色不改体物容众尚慎积下阙 

　　○竹林书舍记　 【壬申】 

　　子路使子羔为费宰子曰贼夫人之子子路曰有民人焉有社稷焉何必读书然后为学子曰是故恶夫佞者夫岂子路之本意哉圣人不斥其非而但言其佞盖深虑夫后世之弥文也然则书诚不足读欤非也读书以穷理以修身勿为□□而见于实用此乃圣贤之读书也后世之读书务餙口耳为文章以于利禄所言非所行所行非所言则曷若子路之论之为愈乎故赵抃之折王安石亦曰稷契皋陶何书可读有□而云耳不知上古之坟典卦画未甞非文字也稷契皋陶岂有不读书也哉吾卿陈氏秉献秉哲兄弟友爱出入必偕连岁授徒于某地邻壁相辉绛帐相接且曰吾在乡有竹林之乐甞扁其弦诵之所曰竹林书舍矣而安往无此君也哉岂可一日无此君也哉盍以名吾兄弟之寓处且以清直之节自励焉其可乎哉求正于予曰善哉书以为记且以读书之论先焉 

　　○仁山书舍记　 【壬申】 

　　文水北流十五□数隋吉州治山水回合洲渚棊布江中舟行东上五里东山吉阳峰挺立如植圭壁又如神人曳裾负剑而冠云也峯下有山方广左斜锐侧立右横平如两几望之布置相横纵画宛然仁字也故名曰仁山其下刘氏世居其刘君惠庭本太史文节公族采苏刘氏每有建书院淑来学之志延至时和曾先生成己子贞二蓝先生伯兄经纶先生相継为学者师曾先生以老病见退处杜门不伏接人事成已去终学官子贞为都御史其著述翰墨犹有存者读之可为一记尝往视伯兄遇夏日方永列广座长林中引涧水汨汨道几席下秋月丹桂香十余里冬时梅花盛开松晴雪吹堕檐间或横经论道煎茶赋诗取酒共酌不知日之夕也暇则出左右临眺仁山下三峯突起当山顶大石林立五色错杂每日初出霞相映或雨霁湿光相射灿芙蓉也又多石龛向东南下半岭寺楼殿基趾相缔构泉流出池清彻可爱竹子紫荆异花奇叶循山趾而北西为官道道边老树退露出池上枝干偃蹇叶茂如大羽盖惠庭垒石为座其下宾客来树下风四面来崇台广榭不与易也不幸惠庭捐馆子兄弟皆出仕子龄亦为家事所累各慨叹于风尘岁月之荏苒而仁山之胜固在也子龄来京师欣然请于予曰吾于先人书舍之前构屋数楹以为宾客之馆左右为轩牎聚古今图书以待来学者其前泉为池杂植花卉错间竹石以为燕休之适而吾子亦知大父子矣幸兹大平之暇君与胡君皆早得谢事以休于家时复追思旧游与后进之士讲道著书往来于此淑其人亦庶无兹山先人之志可少成于地下子龄或亦得闻其绪余亦少偿　　吾不孝之罪亦吾子之所不弃也盍为记之且请扁揭于其楣余与故君合辞而复之子龄曰吾志也扁之曰仁山书舍以俟后来予复归乡与胡君光大数人者来游复对床语达旦不寐继又从解空寺步深林中东山绝顶由仁山以归时时与子龄约未尝不欣然赴之也未几而余去胡君又皆出而仕又数年于此矣 

　　○金滩刘氏氷壸记 

　　氷壸者清洁之至也君子对之不忘乎清夫洞彻无瑕澄空见底当官明白者有类是乎故内怀氷情外涵玊润此君子氷壸之德也玊本无瑕氷亦至洁方圆相映表里皆澈喻彼贞廉能守其节凡今之人就列称臣当官以刻□为务在上以财贿为亲何异夫象之有齿以焚其身鱼之贪饵以曝其鳞故君子让荣不忧辞满为珍以备其德以全其贞与其浊富宁右清贫吴隐酌泉庞恭致氷席波洗帻缊被空里虽钓清人而所去远矣嗟尔在位禄存官尊固当徙廉勤之节塞贪竞之门氷壸是对烟戒犹存以此清白遗其子孙 

　　○福田翠竹记　 【壬申】 

　　福田正觉梁寺也在雩都县西其山蜿蜒而东来水田环之澄江带之青峯照之城廛张之土坟沃膏其于植也竹固宜而又边于南也其种良翠肤而玊理延林挺竿在中州华地金买膄加而不能得者而此不待功施不以货得燕处雍容坐而享其供悦也宜乎寂灭离伦之士往往循游而不反漠然而忘中州华地之乐也非其故欤今福田明觉院后翠田则又有甚右祥者初竹林光翠殊常而一竿特巨又翘出其林间唐季有僧吴伽慧佛也常放浪于寺午夜钊扣其巨竹歌吟达旦寺众未知其佛也怒而昔?斤之有芝产其橜五采相宣异香馥鼻久而不灭众始异焉未几举林枯死已乃复生泽有加焉故号吴僧翠竹及吴僧化后有巨竹笋其床下不数日穿其屋瓦欝然霄汉色泽大加也盖竹一二变而加异人共神焉中经丧乱荐就芜焚洪武壬戌寺僧了盟秋月始命为僧会竹以渐苞今十余年茂而加旧较之色泽不凡矣于是邑之奇俊若云咸集赞叹秋月因营缮之余功治为方丈朝夕对之凉□风而曝冬日赏晴晖而咏秋月霜晨雪夜声冷然而耳为之聦色凝然而目为加慧引领俯观动与心会若是非其僧之灵微与禅师之福善而若是耶余来纵观师引予坐其间时夏方半相与煎茶说佛洒然不知炎暑之烦嚣忽然不念中州之华地夫然后知方外之游有可乐者如此也时在坐者孙君思远倪君本直郭君季政万寿院僧南溟余乡善诗谈论切理尤与竹宜学官彭君子信启予记之 

　　○乐志堂记　 【乙亥】 

　　雩阳有山川之秀青山黛环巧比迭削城屋壮丽地大以延可列万家尚有嬴隙以为园池游憩之所宜隐者君子之所乐至裵禀而不能去也西昌郭君善敷尝作楼居以临山川密迩市喧志不乐也其令子季政谋改卜于今所在县治之北地势回环而邑之水萦抱焉径通窈窕市隐■〈氵靓〉靓深陶然不知阛阓之纷拏泰然而有山林之佳趣也于是远不离伦近不昵市清华宴适兼而有之此固善敷之素志而季政克成之乐其志也非善养欤虽然善敷之志隐者也季政举荿才为天子储养待用翔于京邑登于庙廊行有日矣而岂志善敷之所志欤抑将志阿衡周公之所志欤盖有之矣处则承亲之志一乐也出而行己之志亦乐也出也处也是或一行道也于是季政将无往而不乐也盖为善而后可乐若夫志于富贵则富贵得而忧之志于功名则功名得而累之祗见其忧未见其乐者惟能超乎富贵之中伸乎富贵之上而骎骎乎道德之微处则志伊尹之嚣嚣然于畎亩出则几几然于周公之庙堂也则其所乐之长由其志之大也彼何人哉希之则是予固喜季政之善处矣他日达施则此是望焉善敷儒者老成若梁演刘嵩练高胡行简揭平仲诸公皆莫逆季政学固有渊源也 

　　○雩阳孙氏奉亲堂记　 【乙亥】 

　　仲尼称闵子骞之孝曰孝哉父母昆弟称之犹曰私耳人无间言信矣哉圣人所以善成人之羙光明万古日月行天召哉不可磨矣孟轲说曾子与之孝曰可也无过分者而分内几乎尽矣孝子心无自足也轲之言参之心耳韩愈称董生之孝被于犬鸡人事天理一至于此哉予观本朝两制名卿之称孙思远辞荣归养征诸京师京师无间言征诸江乡而江乡无间言难矣予于子信彭君为近戚而思远又与子信为厚善也知其构堂以居而曰奉亲也有旨哉人惟知奉其身耳膏梁极味之奉其口也绣文极致之奉其体也雕椽刻桷极奥以奉其居也与凡可以奉其身者无不至也不知身者亲之遗体也微吾亲身曷从有哉其凡悖逆者虽不知其亲无不知奉其身也噫嘻亦愚矣未有以吾说告之者奉其身盖即所以奉其亲而不知所以哉则未有不背施而逆持者矣昔楚人有兄弟二人者其一人者富贵阪赫享献穷欲奉其亲而卒以祸其身其一人贫贱非其力不以食非义不以享养其亲数十年卒以无祸此岂极意奉亲而反不若率意而奉其亲者之无祸哉义不义云尔也奉之云乎捧持之洞洞属属然兢兢业业然仁义以奉其身则孝敬以奉其亲矣饮食供奉云乎哉予虽不识思远子信为予言盖知所以奉其身矣闵子骞曾子舆董子者岂皆三釡五鼎供奉者哉若问曾之奉亲可以勉之 

　　○仁山堂记　 【乙亥】 

　　德莫大于仁万物由是以生而天地所以为天地圣贤所以为圣贤皆不外是也言仁爱之理天地圣贤万物之所同有也天地合之为天地之德圣贤全之为圣贤之德万物有全有不全是以有仁有不仁之异也圣门教人谆谆以仁诸子务学孜孜为仁观之论孟所载何其详且着哉孔子未尝轻许人以仁亦未尝轻绝人以不仁或言仁之理或言仁之事或言仁之道有全体之仁有一偏之仁言为仁矣而又言近仁或曰如其仁或曰焉得仁诚可谓详且着矣而门人复记之曰子罕言利与命与仁岂其相谬戾欤不然也今论孟所载虽粲然毕备然在当时得闻仁道而相与难疑荅问者无几人非及门之高弟弟子则列国之贤君卿大夫也后之学者见其粲然列于简编习以为常而不知察其所以然全其有生之理哉章句之儒且视此为常谈矣余所以深喜张氏宗瑀名其奉亲之堂而曰仁山也其父子仲仁尽慈爱之道宗瑀尽孝养之礼着其亲之德期其亲之寿而父子共为仁也宗瑀好礼贤士少从予游其取重于乡里者其能慕古圣贤之言仁也比于章句视为常谈者岂不远哉又按吉水县志云东山下有仁山或谓以形似名或谓吉水素多君子有淳厚之俗而以为里仁人之表宗瑀居县中兹由截然朝夕在望是所以名其堂尤亲切而有深义也后之子孙升斯堂者仁爱孝弟之心有不油然而兴者乎 

　　○恒斋记　 【戊寅】 

　　仲尼曰日月得天而能久照四时变化而能久成圣人久于其道而天下化成恒之时义大矣哉大哉恒乎请言其细大伯仲雍言子游之乡有雄文粹学英雄恬退之伟人曰王恒斋先生寓河州指其斋居于予曰是恒斋也余曰先生松江之上有居乎曰有曰何斋曰恒斋也彼恒斋也此恒斋也出恒斋也处恒斋也动恒斋也静恒斋也隐恒斋也显亦恒斋也夫是曰恒斋也我恒斋也子亦恒斋也我知之矣物不可恒而理可恒斋不必定而心则定事有不穷之变而心有不易之主故曰得曰变曰通至不恒也而乃所以为恒也桑枢蓬户而瓮牗荜门圭窦而穴穿丹楹刻桷而峻宇山节藻梲而雕墙俭奢一丧颠倒何恒昨日之荣盛而今日之凄凉今日之凄凉而复为前日之荣光此忽来而忽往者一居室之细也而不恒如是粤若稽古帝尧之苰茨诸葛孔明之草庐伊尹之??幸野齐宣王之雪宫与陶彭泽之环堵与先生之恒斋也疑若不同矣不恒矣而想其在茅茨也在环堵也在莘野畎亩也在雪宫也坐也立也偃息也饮食也古今彼此动静出处隐显之间未尝不同也不恒也先生盍所以反其同而变其异乎斋居之奢俭兴废固不可恒而人之一心一动静之顷尤乃有大不可恒者处富贵而思淫佚当强盛而逞克伐处贫贱而思富贵厌安闲而慕权宠动久思静静久思动忘其心之恒而逐乎物之变也宣王以其国削也而况于草庐乎况于环堵乎宜乎草庐环堵之人莘野畎亩之人与茅茨土阶之大圣人皆有其恒而不恒之变无所动其间也故能与天地常存也王先生之恒斋将推以同乎圣贤可也先生家居力学时当繁华恒以恬退仕州郡繁冗恒以勤敏晏然如家居时寓河州老贫贱不能移励如州郡时诱人以善不倦雄文粹学英雄恬退之伟人也推而仿之于圣贤可也然则于伊尹孔明陶彭泽若是班乎曰几矣陶之环堵不恒矣其悠然则可恒如先生也其潇然则可恒如先生也莘野畎亩不可恒矣其嚣然则可恒如先先也然则嚣嚣然者时当大平将不可变而幡然矣乎是不可恒皆恒也先生忻然而叹曰有是哉有是哉吾且东矣先生名维臣以中其字铁崖杨廉夫高弟子云 

　　○浪事记　 【庚辰】 

　　平浪侯姓晏氏清江镇人也为人坏伟羙须髯质实耿介重然诺家业治??戒线隶临江军文锦局里有喻公者得道术有灵征乡人立生祠方画像于壁拊侯背曰若聦明正直能助我乎侯诰之俾啚其像于左越三年偶归自文锦局无疾而逝人以为尸解时父母二弟皆在数自外遣人通书馈送不绝叩之无不应者张真人遇风吕梁侯救之得免真人为章奏帝命提点九江八河国朝洪武中征云南军中人人见神在空中击贼枧其旗□字也云南平诸将咸以为言诏封平浪候不一岁中庙祀遍天下岁戊寅己卯予谪居河州家问不通时遇侯神降辄为言乡中寄书事皆验后予被征起侯豫呼之促装其神有如此者鸣呼岂非正直之气塞乎天地故欤而予所亲被其灵应如此者盖予时亲老在堂旦夕思慕诚与之合也岂謟溺侥幸求之之所能得欤凡后之人徼福于神者盖亦思诚之所至而有考于斯欤 

　　○三槐堂记 

　　夫两间秀出公卿者莫过三槐之王也宋大祖高皇帝干德年间王祜植三槐于庭后丞相赫赫然于朝其孙淹任吉州判十居高唐也吉水仁寿三王惟高唐华冑派清缙绅独显炳大江之西诸王氏岂敢等哉我朝君临大宝万邦毕臣都于吁咈赓歌戒梯山航海雍熙大和之治安平康乐之域而子舟兄弟卓然礼乐紬绎古今名登仕籍政余归乃构堂仙峯翠微之下扁曰三槐堂皇帝八年秋微予记之余曰三槐者翠光碧黛紫华金粟阴翳满堂托红日之炎来清风之雅绿影扶疏辉煌阊阖盖玻璃万珠之琉张翡翠一轩之幙至若玊于清秋香风扊扅金花炓辉是以登高科擢巍元举子奔忙槐阴之下而子舟兄弟登筵槐堂之上槐风馥馥清颷郁郁宜弹琴琴声清切宜歌诗煌煌者华萃衣冠之褒慱叙天伦之乐事而王氏积善余庆十世之功名唐宋车盖始祖德斋振缨大化珠玊子女含英咀华灿然膏梁文绣及舟之祖父□愽学君子孜孜仁义道大德重继之者而子舟子武兄弟辈十余人皆以文学发身仕显大者光于前烈者矣广厦阡陌依然干德年之间风是以三槐堂之有作也嗟乎非五云台阁排空挹汉乌可及也至于苦寙山林后生之辈岂可伦也三槐之堂非三槐也积德弥深天地储灵而子舟兄弟承先世佳庆至于后世岂无三公者乎书曰天聦明自我民聦明王氏兄弟风虎云龙显于 
　　天朝岂不复有作兴者矣余而为之记 

　　○永思堂记　 【辛巳】 

　　工部侍郎宋君大本洛西永宁人也与予相知二十年每念其亲未尝不泫然以泣而其言出于诚未尝不感动人也盖初为大学生从事栢府时余为御史家庭具庆兄弟咸在岁一归省则为余泣曰吾父之弃我也久而岁时不得视其松楸母之念我甚切而朝夕不得遂其温青均是人子也而何其不得于天也未几而君擢为山西提刑按察司佥事则又为余泣曰今兹衣绣西行道经故乡上先人塜松栢萧然迎母以安往顾胆依依视人之具庆者又乌能无感痛耶予亦为之恻然及予既失二亲西迁河湟遇君为陕西按察司佥事予方大戚几欲无生而君慰之曰君之于亲生者既不遗其忧而没者亦既少慰其志而今但思所以持其身以为显扬也若余于没者既不能少慰之于生前存者又橎迁东西而恐贻其忧也此尤所不堪者而岂可以死伤生耶予收亦泪而谢之后予归京师而君为刑部郎中遇圣天子龙发擢为礼部侍郎君迎其母来就养未几遂擢今官名其所居之堂曰永思取前国子助教陈南宾所为其父哀辞一通寘于壁间朝夕讽诵且以示其子曰奉觞上寿以慰其母慈而来请记于予予谓昔之所以思其亲所以告我慰我者皆是也而君之先人贤令也故秦陇之人至今祀之君尝涉万里来父遗骇而秦陇之人与君争者君之先人何以能得此哉君当致其思也君之先人位不称德而止一县令故天以君进六卿将成其志也而非徒食其报也是君当致其思也君之母慈淑寿考享有禄奉非以君为荣所以荣君也尤当致其思也夫惟位不称德则子孙思之黎民思之如德之不称其位则岂黎民忘之虽子孙或不思也君宜致思焉君位重矣思所以显扬甚不易也若夫思其居处思其笑语此则思之近者不足为君勉焉与予交久故不以颂而以规于是君曰唯唯书之以为记焉 

　　○永怀堂记 

　　同知吉安府周氏均福叙州人少失父母氏鞠之以长为大学生授卫知事于广宁广宁拯边地植立不易而能抗摧贵人遂改授京师府卫经历初用荐得超擢今官自叙州吉水道涂险恶湍悍将千里者六七母氏老未能至就养也均福作堂于私第扁之曰永怀盖自其为大学生怀时朝夕养不可得为广宁极边时欲迎养不可得及其在京也遣使迎养冀可必得矣而不可得者道路之阻修也王事之鞅掌也归省之期未及也十年之欝于怀而不释者往来朝夕信乎其不能忘也而斯堂之扁使民咸曰贵如周君而不逮飬其父未见其母也然则忧思之深如此吾凡有父母者可不知所以孝飬如周君之他日怀之又若何可动民之志欤先王设之庠序学校而习以诗书礼乐所以教民孝而为教之本凡有民社者皆当身任其责也耆艾思藿一味之需不能遂其欲建功树槐一事之措不能如其志者感物而兴怀者岂可忘于朝夕欤如徒事其名而实之不然也又岂斯堂之扁能使其心之忘欤周君当务其实而推斯心老吾老以及人之老也铭曰 
　　睇彼视用悠悠其永君子有怀未免归省惟孝克诚上通于天鱼鸟之子金石匪坚焕如之堂谨思勿滥一念辱亲百神所监奉迎有期归荣居乡邦人来观锦衣在堂　　锡类具庆　　邦人视效辰也不忘 

　　○养志堂记 

　　林平南直字正德蒲田之世家也今为广东人其尊君在元季游学濂泉书院遇乱隐居入国朝即遣直为县学生每归必谆切训诲服用稍侈正色餙之直举进士为吏部文选郎中出尹长沙调平南盖二十年来其尊君告戒之书未尝逾于三月之间也无一语及其私直尝积俸禄购衣服寄还为养尊君驰书戒之曰吾家旧业足供衣食无仰于汝惟尽心奉职慰老怀足矣轻暖非吾志也直尝三复于斯祗惧惟谨団寿母年逾七十康强如少壮人间尝告归省因尊君之志构堂而奉安居以命其家子与妇代之养焉至是士大夫闻其父子之慈孝也名其堂曰养志且赋诗以为其尊君寿正德不敢辞也且谓昔之举进士也先君子筠涧先生寔主考试求予一言以增益之余惟正德父之所以能教正德正德之能从教也诚可谓之能养其志之大而有子代定省之敬侍饮食之间祖孙相乐深爱婉容而又有以成其志之小也士大夫所以名堂之意不惟以羙正德而又将有以教其子之孝也余何以增益之哉但今圣人以孝治天下侍养褒封皆着在令典正德既扬历中外之司无忝尊崇之寄尚日孜孜于慈训兹众羙进位公卿希声简册岂不尤足成其志之大而慰悦其亲之心也哉余将为正德重赋之先君子亦与有荣焉 

　　○周氏慈爱堂记 

　　余兄朋来尝授徒周氏之馆爱其所居有山林泉石之胜景德又喜士好学多畜图书谈咲壸觞易以终日乃以其暇作松风赋示余读之惟恐不即其馆也继而携以趍京师京师诸文章家系节叹赏谓文固善矣亦可以想见景德之为人有此主而后有此宾矣景德以恺悌之资享优游之福而又得如解先生者为之师友必相与讲明圣贤之道虽撷藜藿而羹炊脱粟而饭酌清泉煮茗荼而味之亦足为人间之至乐而何得哉而不知景德内有奉亲之乐也今年贻书翰林检讨刘君宗平曰景德有老母年垂九十幸康徤岁时献寿致宾客旦暮升堂具甘旨数十年如一日未尝蹔离也所以得此者皆母氏慈爱所及也方其少也教以知书史然辄曰学求闻道非以干名誉也教以通农啇然辄曰业以资身非以丰财利也故学不致于谷用不致于贫不为名所溺不为利所狥陶然天地之间者母氏慈爱所及也因以名其堂且因叙右来请记其书事以实之 

　　○爱敬堂记 

　　昔者言子游问孝夫子规之以能敬子夏问孝勉之以色难孟孙问孝而告之曰无违何也爱逾于敬不可也严威俨恪非所以事亲也生事以礼可也葬祭而礼阙焉其可乎非圣人所以尽敬事亲之道乎凤阳吴侯山辉其大人金吾公捐弃之早而大夫人康宁在堂也同产十人孝友温恭朝夕承事士君子喜而乐告之善也乃以爱敬名其堂而求记焉颂羙之而规益之是本于圣人之教之意欤金吾公之没也既象贤而嗣　寿考室而非器　慕之于岁时而贲之于泉壤者闻既有于时矣则其于夫子之告孟孙者达矣但婉容愉色施朱传粉之　下气怡声妖謌慢舞之亵也则岂逾于敬而非小失也吴侯戒之承家主器有整齐专治之心驭众使下有便安资肆之气也吴侯戒之盖古人有亲在堂叱咤而之声不至于犬马防闲有道潜消默夺而不至触于几微将顺委曲尽诚感格而后于色难之道为能庶几乎故曰严威俨恪非所以事亲也此之谓也抑闻之父曰严父母曰慈母父非不慈也而有严之道为主焉母非不严也而有慈之道为先焉亦阴阳之义也人曰母爱人曰父敬父非不爱也而有敬之道为主焉母非不敬也而有爱之道为先焉亦阴阳之义也阴阳合德所以生也爱敬合德所以为子也慈严合德所以为父母也父父子子之伦也吴侯于斯堂也又将推之以教其子也夫子曰资于事父以事母而敬同资于事母以事父而爱同此之谓也且吴侯之同产十人六男子二女弟有孙焉有甥焉进趋起跪于绮席燕乐欢忻于俎樽以朝昕定省于慈颜也天下之亲孰有亲于此者乎天下之乐孰有乐于此者乎吴侯推爱敬之心以及其妻子妻子孙甥有不爱敬于吴侯者乎吴侯推爱敬之心以及于同产则凡同产有不爱敬于吴侯者乎其有爱而不敬者乎其有敬而不爱者乎盖世俗之言兄弟者但知爱弟也岂知所以为敬者乎爱而不至于亵慢敬而不至于严厉怡怡如也非君朋友之切切偲偲也如是为能推爱敬之心以及其弟也如是为能爱敬其亲也善乎诗之辞曰妻子好合如鼓瑟琴兄弟既翕利乐且躭夫子读而赞之曰父母其顺矣乎非圣人所以教尽事亲之道乎吴侯勉焉余故述以为爱敬堂记焉 

　　○蒋山高氏爱敬堂记 

　　子游圣门高弟也然余尝疑其节文委曲于心或有所畧盖其言曰丧致乎哀而止又曰与同志讲难大学之道自洒扫应对一切皆易之故疑其简易多大畧也至其问孝于夫子而夫子告之曰今之孝者是谓能养至于犬马皆能有养不敬何以别乎读者又疑焉子游之学文也夫子何以重言之至此子游其将何以听之吾恐其心有戚戚而顾回又详味其旨未甞以犬马指父母此盖指夫养孝之人与养犬马之人耳故曰能养曰有养者以甚言今之孝不如古所以微示子游而未尝斥其过也盖子游于礼之节文或有未备非若世之狎恩恃爱而恭敬之礼荡然无识如愽奕争道而以瓜葛为辞者比也甚言世俗之大坏以警子游之小失吾尝因言以求意而后知圣人未甞迫切也善乎先儒之言曰直恐其爱逾于敬使知考其心术之微或有偏胜之过发之于一辞或贵则与世俗无几矣故事亲如事天而必主于爱敬爱而不敬者常有之未有敬而不爱也余尝闻给事中金幼孜为言亲凎蒋山高氏系出归仙今其曰宗舜宗益兄弟二人读书能孝作堂以奉扁之曰爱敬盖习于礼而笃于敬惟恐其或流于世俗之贵也其亦尝味乎孔子之告子游之语欤不然何以揭之扁而又告其友而请之欤必其婉容愉色盎乎问安羞馈之节和气顺承乖戾不生宗舜兄弟之养而能敬必其母慈之爱而善教懿行之诚岂无本欤尚日勉焉而不沦其家庆未可得而拟量也 

　　○水西黄氏辞老堂记 

　　周任戒止孔氏戒得知衰迟之已倦遂卷怀而适安斯无荣辱于紏纷而直从容于遐福也圣贤之言岂欺我哉吾乡自水之西多连山长陵溪林蔚清风气绵厚其人多贤而不矜寿而克安元宋之间非可具举乃若诚斋先生辞荣高蹈老于林泉不与伌冑之乱此乡恬退之师表也洪武丙子余登黄氏某之堂耆年康乐子孙顺怡昕夕无抑欝之怀举止皆愉容之地于是周任孔氏之言为尤信而又以见乡之多君子也某常以语如京师公卿大臣皆愿推毂之且其温厚而不浮也某以老不任紏纷固辞以还故其堂扁曰辞老者此也夫人未尝无老而尝不愿其老强为而务得冐险而驱驰虽有高堂贤俊之任其不能一日安于其家者吾见亦多矣故辞荣者人情之最难而逸老者又贤知之所务辞爵一事物之微辞荣辞老此节晚之全人也其易得乎斯堂之构夫人岂无能如是者其易得乎 

　　○万安赖氏源流记 

　　江西庐陵人尚故家否者虽盛富贵不尚也故家又名以忠孝相尚否者虽故不尚也盖风俗然也是以故多君子而忠厚相承者故家亦自得若庐陵郡南百里邑万安蓝田赖氏自唐五季自宋及元积以文武显亦庐陵之难得者也赖始居虔之宁都自都兵公宦游归舟次万安遂立家焉都兵生料院料院公爱韶口之蓝田嘉山水盖尝观游一日大雪单骑来死焉死所气温独无雪马踣土掩其半走还悲嘶于庭料院之父都兵大惊随是马去之蓝田马伏死料院之尸在焉都兵叹曰是吉地天也其衣冠就葬以是马狥且营筑室聚族而居遂以义马名其坑至宣义公尝于所居前涧见夜有火光凿其处得石如珠烂然宵炳人以为祥光先是地名南干易名蓝田职此故也宣义家富巨万环数十里无外属既大而贤礼训益生祀田祠宇公所创也于是万安故家以忠孝相尚纔四姓而赖居其一传至将仕公至迪功郎至统领公隆佑后南奔馆焉付以奇宝多让不受至宣教公尝造海舟役重家稍落失万万不为意至金紫光禄大夫尊老先生兄弟三人判为三族居塘畔曰塘畔族居下西　　为下西族居岭下为岭下族尊老二子翰林校勘臞山先生国子学谕孝则皆以文鸣与承相信国公友善丞相幼时曾随其父受业教蓝田子弟止其家为大书尊老臞山学谕书院等字又题其杜曰聚乾坤清气争日月光辉则西涧叶先生之词也初丞相举进士时归见尊老坐堂上旗铃适至群儿闻皷声争走前视之丞相戏曰何视也尊老曰视天下状元后丞相果状元及第臞山有集行于世若唫边先生亦以诗鸣至秋霖先生两举进士至东窓举进士未节即弃志不仕至振宗季章季隆皆有文行祀祠虔洁以隐德终季章子佐才益树其家法祠祀之礼有加焉且与振宗议立石于祠以辉先德而垂无穷元季之乱庐陵故家悉为义旅佐才子所立奋曰吾家自唐宋号称忠义岂忍坐视枭獍之毒吾郡耶即披甲上马一呼乡民毕集帅千人前扼大江与贼战屡破之终元季之乱贼不敢犯蓝田是为总管作霖先生也先大祖高皇帝兵至九江即间道来归为乡导以定江西戡陈氏公有力焉洪武初召之京师自叹曰吾老矣不能将也子彦和率其众附先大祖皇帝御奉天殿授世袭百户吟边曾孙进德两举进士登冑监桉治山东行监察御史事洪武戊寅作霖季子九经迎侍彦和东归善道友祥先生之子子恭以隐德弗耀有光先世尝念祖德之膏流抚宗家之荣盛诗书之习益隆忠厚之傅而忝又将篡其世系建祠立石以遗后世嘱求记之予嘉九经子恭之用心仁矣赖氏之兴未有涯也故序其大畧为之记云 

　　○徐氏孝友堂记　 【癸未】 

　　吉水徐氏大族也其先金陵人元初有字平远者揭文安公称其明达轩伟亲贤好士周人之急或防以政迎辨理解大德初活饥民官横浦隆盐法利害上府议有织金文绮之赐开新场以便民民甚怀之其母年九十余辞荣归飬终丧改官富州屡摄州事大治百姓颂其羙上官荐其能其家世以尚书传授故达于政事使之通显当不在汉黄丞相下文安公富州人也即今之丰城公得其实故常自负以为确论于是郡大守率乡人士题其门曰好义之家而表其所居之坊曰普惠时元仁宗皇庆壬子也平远诸子皆克肖而孙城南书经学有名又讲于雪臞高先生高先生故宋儒有节槩城南学行銏进遇乱与先公筠涧于文水之西日为歌诗更唱迭和伤时抚事自视虽屈平杜子羙不其相远也城南子学皋尤为乡里所敬服令子叔通谓其家世好善本于孝友之绪余所谓亲亲而仁民也其弟叔逊叔迪合口一辞推原是意名其所居之堂曰孝友来京师请予记之予观世之为善者其用心诚伪不可知亦观其所咸登何如以知之矣自予耳目之所及乡之人自大德以来以活饥民得官者亦有矣求如平远得人称道至以黄丞相比之则未之有也有为善之名而富贵一时者又多有之求如平远数世之后子孙益盛而推广其志则未之有也盖其活人之心重以周而得禄之心轻以少而富贵之福其躬者又未极其报宜有其誉于当世而有传于后世本其好善之诚也不然自皇庆壬子距今九十余年徐氏之好义如一日而子孙之孝友彬彬出其门也此岂人力也哉継自今登斯堂而无媿于门者固不可以自负不益当有所勉其有媿于心者即不可以自懈而尤当有所惩盖或有愧于其心者不幸者也岂可以甘于自弃而无悔也哉此叙通名堂之意也或曰言孝必言友何也曰上堂具甘旨而飬其亲其同胞失所父母食之且不能下咽以即一事而观之孝者必友不友者必不能孝也又曰言好义而必本于孝友何也曰人有散金帛慷慨赴人之急而与兄弟争锥刀之末有喜声名结宾客而亲族流离曾莫之恤其至其亲亦漠然者则其好义皆伪而已予甞从徐氏父子兄弟与其宾客故人宴饮于兹堂之上而俯仰无愧者皆非世俗之所能比也 

　　○熊氏孝友堂记　 【癸未】 

　　吾邑熊氏为旧家少时识性字与先君子往来笃厚人也其嗣于建克肖其父与予往还今二十年间相継物故不可复得矣然固谓其当必有贤子孙也乃闻子建令嗣宣行宜恭奉其母慈克自树立兄弟自相友爱宜恭尤颖敏嗜学从师授经恂恂然儒者其祖父之积累而未享其荣者岂不在于兹欤又不出予之望外不能不为之深喜也宜文以事来京师宜恭实从之行将归乃俱见予寓舍且以孝友堂记为请曰愿有励吾夙心也余为之益喜方子建之亡也诸孤藐然故人视之为之叹息而今皆卓然知所学学而知所务固非口耳之呫毕而识圣贤之指归视闻过庭之训者乃有所不及岂不重有可羡欤舜之所以为舜者孝友而已推是道也以之治身以之治天下国家安往而不在哉彼有兄弟者以情欲利害之私启妻子谗邪之间家之不和身且不保者吾见尚多也由不念其亲而亲而致然也然固有孝于初而或变于暂或沦于久者又在其心几微之闻耳宜恭兄弟所当知也 

　　○双璧堂记　 【癸未】 

　　文与行或不两成名与位或不两得草木之生同本者或不两荣而艺之精者或不两能故凡事之羙者必不得两全而物之羙者必不两相似尾生孝已又称于文学蒙庄鬼谷或失于荒唐随光无位而名立齐景无足称焉东西枝荣悴之不同兑之戈不能为和之弓也事之羙至于两全物之羙至于两相似而莫能优劣之非天下之至难遇者欤有人于此文行名位精艺无不两得者是一人之身未足以为难也若嘉禾之异亩同颖贤人之异体同气并出于一时盛世以为上瑞丰家以为奇祥始以为至难者谓和气之锺而积善之度也金川有裵氏忠厚之家兄弟之贤曰子彦子俊子彦今年以孝感丞考续来京师其弟就省之过论故旧之间嬉游登览之际观其言行之可信容止之可敬怡愉而不狎眤直义而不诡随□同心孝事其母有闻于时人皆曰裴氏兄弟非所谓双璧者欤非所谓难其兄难其弟者欤其清华润泽温栗可嘉又岂若彼羙姿仪为交友同车共载谓之连璧者有虞之盛称元恺周室之隆称伯季皆兄弟之并羙昭昭于简编今当重其人而敬之者裴氏双璧之羙者皆当称道之在当时以为风俗之劝奖在后世以为简策之光辉与虞周并隆不亦韪欤于是吾友侍讲金君幼孜名其堂曰双璧为子俊彰厥善而子彦之羙益着中书舍人吴君平仲为篆书之而予亦不辞而记之 

　　○胡氏寿安堂记　 【癸未】 

　　芜湖之塔塘乡故家胡氏世业儒术其字景濂名湜者今为给事中曰均与先生名锡者其尊君也今年七十有四矣长子景声友顺于家既尽其孝飬而景濂夙夜孜孜以啚无忝以啚显扬以飬其志焉宜乎均与耳目聪明而其身无不安意气悦豫而心无不安乡之老者肩随论接而安其仪刑少者孝慈间业而安其教诲又咸乐先生之寿而安而且以名其堂也于是先生一己之安亦由二子之安先生父子之能安乡人长幼因之而举安也必将相率而劝曰先生坦夷不为沟渠自幼而老吃而颠危子之居者无拂戾而仕者有忠志乡人为之喜乐而莫或为之妬忌则岂无其故哉本乎先生家世儒者必有得于传心之妙一心泰若甚微而其效之大至于如此而不可御则継自今先生之学与寿俱长而未已既安且成求至乎极□将及夫子孙一家一乡皆学为先生之寿安也无髦荒之虞无戒得之累其大不将尤大矣乎给事君求予记予故推以告之 

　　○师菜堂记　 【癸未】 

　　金华距城三十余里曰白沙新溪其地壤沃良田朱士安兄弟失父赖母氏鞠育教训之至于成立士安常仕为河间府同知与仕真甚相友也今母氏七十余矣改筑室为定省之所岁时宴喜奉觞家人父子称寿宾客致问以为徤羡闾里纵观以为歆艳以为劝率咸曰曷不如朱氏兄弟之善事其母也于是余友翰林王君文英其同郡人也名其堂曰师菜而请予记焉夫世之称老莱子者皆言其老犹斑衣与升堂儿啼以娱其亲谓足以见其孝者此亦乌知老莱者哉夫常人白黑发至白首应事接物是非万变皆自外来非从已出朝暮之间有不可数者若老莱子能保其身于父母之膝下终身不异其孺慕之娱嬉想其一举足不敢忘父母于战兢惕励于六七十年之间曷尝有湏臾之间而能然哉是其为人曾子舆不是过也文英之善拟伦士贞士安之善朵必有见于斯非若世人之以浅观之以抑又闻老莱之辞楚聘也其妻能与夫同志则一家又皆有可师法者文英名堂之意尤不可以工观之欤 

　　○永思堂记　 【甲申】 

　　蒋君用文扬之仪真人父栎轩先生讳宫有文章元季擢进士丞兰阳以没母魏氏宋参知政事文山先生六世孙有贤行后兰阳君四年卒用文能世其家当迁官而以兼知医理用为御医思其亲之不逮飬也筑室奉祭如生如存名堂其曰永思而自王公名卿大夫之能言者翰墨文章光辉互映所以为光荣而尽劝勉者既无不备也余素多病蒋君辄能念之今年春余方有公事不家食而兄弟皆病于家余又不得扶持也微蒋君几危余深德君欲称述其事为谢君辞曰曷不记吾永思堂也且吾先君子力学成家时命不保常恐无以显扬万一冺没为大戾先妣家世大传常诲用文不辱其门俾人谓蒋氏有子魏氏有甥也言犹在耳而敢忘即而谓一艺成名为已足耶余为赧然自咎知君之浅也君之意不忘其亲日进于道而将以训其子孙也其为思也不亦永乎其为志也不亦大乎若永思之义则闽人吴曾客尝有言为善必果思为亲荣见恶必避思为亲辱当食而思当寐而思终其亲思之不废者庶几近之然犹未也蒋君于此审其几焉 

　　○建阳王氏尊仁堂记　 【甲申】 

　　建阳有隐君子王君佑字彦真所居为堂列其世谱以时会其族人而名之曰尊仁示欲尊所从出以仁其族也且奉其族諎来京师求予记予爱而读之知其出故闽王审知与五代史记诸书合曰嗟乎古今天下富贵利禄或有可以势力之能为而求者惟子孙之盛与其民思之没世而不忘则非势力之能为也余尝南至岭表见俗所谓白马庙者岁时歌舞享献不绝盖闽王云史称王与其兄潮起固陵入福州多惠爱常乘白马军中因以号至今庙中望白马仪卫若其平生时小夫稚子皆喜说之此岂势力之能为哉余固知其必有后也今观彦贞谱称审知其先出自周灵王大子晋十八世孙武成侯离之子元避秦乱居琅瑘审知以故在唐进封琅瑘后改闽王审知没后诸子延翰延钧延义继王及延政遭李景之祸族迁金陵延政有少子沙富王继修所生母抱之匿民间皆曰吾君之子也相与共覆护之得免因家建阳其孙宜保擢进士第因名所居里曰唐科累官知易州没谥文安谔宗初典禁兵建节镇江入拜右羽林将军兼御史大夫进封琅瑘侯谥忠献归葬千邑之南林次子铭夙以孝闻庐墓而终其后为南林族曾孙云寿举进士为御史生三男长濳御世家湖南为潭州族其季孝子羙世家唐科隐德德弗仕自号菊陂道人宋朝淳佑间晦庵朱夫子为扁所居曰君子堂五世孙仲孙有行义称于乡以园池花竹自娱喜延名士大夫而尤爱其族人彦真之尊君也彦真名堂之意固本其尊君之意而其先自闽王之能施仁于建州也是以有后之不绝如此若徒恃其先王之尊而安食其前之所积吾恐其非所以尊先王也夸誉而称羙奔竞于名利餙文章为膏馥求富贵而光华皆非所以尊祖之道也俟其有饥者而食之寒者而衣之有穷困而后扶持之有放僻而后教训之皆非所以仁其族之道也谆切于告教之辞纯粹其敬爱之实先寒而使之得衣先饥而使之得食凡事先戒而预防之不以俄顷忘其先生也始于名堂之义殆庶几焉不然但揭谱图叙先德假文章为称誉计贫富为亲疏贵贱为荣辱者其于名实为何如也凡登斯堂者或纣有取于余言先闽王所以后嗣不绝而庙食无穷者夫岂一时势力之能为也哉 

　　○博文斋记　 【甲申】 

　　翰林编修朱君文冕方举进士来京师予识之稠人中容貌词气望而知其博学君子也后当廷对予为受卷官见君所对策浩然切于理于时百余人如君之文者甚少予又窃自嘉其识之稠人中者不谬旨既而君果登甲科为给事中于时翰林侍读学士高君逊志喜古文词数与予言君之文且曰吾之予乡曲也尝知之乎余叹曰先生知其文亦尝知其为人乎公曰何为不知之非斯人亦不能为斯文也又窃嘉知君者非特予一人也后与予同修国史擢今官朝夕共事者数年又居相迩也间尝与出游啇确古今甚有增益君饮酒未尝醉与余言未尝狎有闻焉不知者鲜矣而君歉然自以为未至也乃以博文斋记为请而谓予有增益之也嗟夫予少而读六经之说诸佛之传训诂未能博而归之于经也天文历数推步考验之法观变玩占之事礼乐制度得失之宜未能博而一之于道也日用动静听言处事之机未能博而归之至当也细而万物之理大而鬼神幽显之情外而异端之所言举未能博其书穷其所失而悉归之正也予日夜之所孜孜也盖以为学颜子以至孔子者必从事于斯初喜朱君之博学而未及问其所以学今因名斋之意益喜江乡之学源委固在而朱君之果与予同志也虽然近世有论知行者或谓先知而后行先行而后知皆不当有先后言要以知行兼进为务天之高地之厚星辰之远也岂有凭陵九宵颠倒溟渤而后能穷其所以然之故哉求之吾心有可以包天地之外而无不知也此颜子所以诵其德于夫子而必继之以约礼也不然几何其不汗漫希夷徒慱而终无所归宿如彼荒唐之徒欤此又予与君之所当勉也 

　　○周氏思诚斋记　 【甲申】 

　　或谓司马文正公之学曰诚自不妄语始可谓之能诚乎知其所谓不妄者果尽出于天理之公而无一毫人欲之私欤未可知也及观公平生有疑孟之作有论性之篇当国之际设施措置未能大有当乎人心者恐亦未能至于诚者也又谓荆国王文公之学曰诚与觉俱至是将入于异端者乎曰未然也其所谓觉者亦庶几诚明之意是其初亦未有不善者也故其平生凡事执而不变守而不易自信甚专安知其不以为自论甚切安知其不以为明则其所谓不妄者固不免于人欲之私而于天理之公有间矣是岂能至于诚者欤原二公之为无不同其立心无少异其贤否之誉虽不同其不能至于诚则一也患在择之不审而已矣故今之学者欲从事于斯也其可不审思之欤广信贵溪周旭鉴氏青年有羙质其志甚远乃以思诚斋记为请夫思者不可泛而不切善可执而不通不可□而无所主也思其至善之所在即其至善之所在所不妄语者皆天理之公所不妄动者自无一毫人欲之私矣书以为记旭鉴勉焉毋若二公之失焉且时之好名者能从事于斯或鲜矣旭鉴其不有可嘉也夫毋若好名者之从事焉 

　　○双清轩记　 【甲申】 

　　锦衣卫镇抚刘君即其舍开轩树松竹于前题其轩之扁曰双清而尝语予曰余嗜好澹泊而玩物适情因物感怀自励以崇德未尝役至于物也闻取松之穉弱者畚土而筑之培灌之未几而其枝干条达浓叶蓊郁苍翠之色承霜雪而愈鲜葳甤之影动日月而常清也余公退之暇对之如接佳宾如待益友忘其鄙吝消其胶扰如在千岩万壑之中清风飒然清响冷然吾心泰然亦莫为他嗜好之所移也既而思之属辞比事可以审几引物连类可以穷理将求夫是松之比未过于竹者也则又取而种之及其长也二物甚宜风雨之朝霜月之夕端人正士之相语以去就也廉夫节行之相朂以赴义也而晴日闲舒之际又如直清之朋相与共立于朝也余因二物之相树吾前也盖不敢有怠心是非惟二物者之相宜也而又甚与余相宜也刘君之言如比是不几于道欤然余闻寓于物者不留于物清于浊者不激其浊谢其浊必自持以为清其清可易而挠也留于物者其患尤甚也刘公宦达扬历中外抗情物表对松竹之顷嗜欲澹然一刘君也议论樽俎之间敷奏大廷之上公清直亮嗜欲澹然一刘君也高怀雅量又岂拘拘然系于兹轩之内也哉吾知君之深有得□兹道也君名某字某凤阳人尝官闽中至今闽人喜道君之清节非韦布士所能及云 

　　○赤城霞气轩记　 【甲申】 

　　轻穷约者而后能甘穷约轻富贵者而后能超富贵盖轻穷约则不为衣食之所累薄富贵则不为爵禄之所移皆轻在外者也重道德者而后知道德之懿重问学者而后知问学之宗重恬淡者而后知恬淡之趣重在内者也今观夏君廷简之名其读书之所曰赤城霞气轩也飬其清明重恬淡矣安居弦诵重学问矣隐显一致重道德矣历官二十年而存衣萧然妻子无不足之意非可谓能薄富贵而轻穷约者欤且夫以霞气之霏翔日光之隐映朝暮有异而赤城之山截然屹立玊石内膄光景外焕穷万世而不异也夏君之重在内轻在外者谓非有得于斯欤或曰自君之先祖爱赤城佳山水因徒居焉然君之家学其渊源不其远欤不然彼之学书者观云而感观惊沙而悟者其何足为君之比方也欤赤城之山其犹君也富贵穷约霞气之往来也哉曰君赤城之所锺是亦其台然也诗不云乎维岳降神生甫及申君尚考求以副之 

　　○龙潭曾氏莲竹轩记　 【甲申】 

　　庐陵曾氏避新莽之乱来自鲁国盖千余年而学士益初巽初兄弟以文学行谊名天下乡里儿童皆能道其姓字其家在龙潭自其父宋兵部侍郎东轩先生始分于吉水永丰之间其乡曰迁莺则自其先始在南唐登甲科时赐名也然龙潭之溪山环合九峯白覆连延其后如屏帷高陂曲涧绮错虹绕余尝谓其人与居相宜也巽初之曾孙棨间尝种竹于庭植莲于池开轩临之以自怡而请予记予扁之莲竹而本其家之故事而为记焉其家在宋宣和中有讳闵者与其弟民瞻并举进士其所植竹一本两竿莲二花共干而民瞻擢甲科至大官遂以双秀名亭二百年于此矣今子棨所植始秀荣甚其将复为祥为休趾羙前修有必至之理也但其暝色朝芳舒霞立玊亭亭静娟千红万绿或微颷之奏林忽殊祥之动目千娃万枝艳不绮縠群贤聚止味不梁肉狎昵之爱莫婴而真淑之情至是比之乱淫哇而溺汗渎者天壤悬隔昭昭矣故凡一世之声色有足乎人之观听者子棨必不能以此而易彼也虽然是二者一物也有嗜始必溺心惟观物可穷理易称震为龙为篬筤竹为蕃为旉艮于木为坚多节竹于龙颜也故其发荣滋长朝夕丈寻者与凡草木不同也出乎震齐乎巽成言乎艮震艮竹之始终故贯四时而不改柯易叶也巽为木为白离于木也为科土稿干为塞为金为木果巽莲木也根于金故已荣于巽华于离离色赤莲之花者其正色也金白莲之本白者其实与本同也科上稿者其为房蔤也的中意味苦离也性寒干也故其芳以洁刚柔合德也皆非草木之比也子棨观物而悟理穷则如竹之于冬日也使人以为难达则如莲之于夏日也使人皆悦之则庶几无累于物也若于其荣悴　落裁培倾覆为祥为不祥屑屑然场师圃人之为则又深为物之所累者吾知子棨之无是也 
　　右记一首予十年前所作子棨今为状元及苐同官翰林出其旧卷乃误数字因为重书之余文视旧作无分毫胜处至于书则点画之间微觉有异不知何也因并识焉 

　　○独秀山房记　 【甲申】 

　　鲁王府纪善王君可贞请予为作独秀山房记自述其事曰贞世家溧阳樊川之上逶迤其前如带然东滨洮湖不二三里而近西望三茅瓦屋诸山近一舍许樊川水北折而南至于遫江以达于震泽而傍皆入洮洮滨有山卑小地志所不载故老相传曰独秀亦不知其何所始也九世祖宫教君在宋开宝间居于此为堂曰平远复湖居士飬真苏公见于赋曰矣三百年而堂毁于兵先君子复其堂于故趾名曰远山亦以承先志也贞又即堂西偏营数椽为读书之室题其楣曰独秀山房盖先宫教公与先君子名堂之意皆三茅瓦屋金坛诸山而于独秀之卑也则无独焉贞则以为诸山之高不及数十仭周围不及八千里而近不出云雨兴宝藏以利世泽民聚篁灌木纷然杂植大者不足充栋梁小者亦不足为木?矣桷之用兹山直块然培塿而已宜郡志之所不载而贞独取以累己故以名其室而尚慊然于独秀之名实不相符也但尝读书之暇则携足弟友生步而涉其极焉下视平湖汀莎岸柳风帆出没烟波苍茫一览而尽得之又环视诸山云烟浩渺金碧交映浮岚爽气在我襟袖顾瞻徘徊而不能舍则先宫教与先君之乐又兼得之今而幸际　　盛时智术浅鲜奔走宦途窃禄无补将老而衰病及之又甚有似于兹山而且有终焉退休之志矣宜某拳拳于兹山不能忘者愿先生有以述之贞虽不足道庶以慰兹山之得名也可贞之所述如此是固足以传也谦虚止足之怀高明广大之意岂惟可贞足以自淑其身而已哉是固可推以训其子孙者也余不能加毫末于是备述之以为记焉 

　　○永丰睦冈罗氏松筠轩记　 【甲申】 

　　彦节罗氏之良也青年羙质善学而好文其事亲孝处兄悌好宗族蕃以睦其家永丰之睦冈十余世矣其绕屋多长松修竹因开轩扁曰松筠奉亲之暇弦诵其间甚自得也翰林修譔曾君子启与人有连请予为之记余谓其长松修竹皆彦节所种也抑固有之耶抑彦节于二物也其性之所好耶曰否二物之生固自然畅茂条达也轩楹之开偶然相值非因松竹以作轩也虽因松竹以名轩非有所溺于物也而亦未尝无所取于物也彦节以身为松筠轩主人以松筠为宾友庶有资以成其德也旨哉曾君之言乎松竹之无声也风雨激之萧萧飕飕非竿非瑟非若姬歌窈窕足以娱人也松竹之色苍苍谅谅非翠非采非若粉白黛绿妖艳足以移人也松竹之无香也雨温风和熏蒸芳烈非麝非兰非有奇异袭裾而通体足以悦人也笋甘花腻轻黄嫩白杂之蔬果之筵供于醉饱之后一赏而已足盖亦可有可无而不足以动人者也是二物者之声色味臭皆非世俗之所甚好也而亦未尝蔓生易长不择地而出如浮莒之当车飞蓬之塞路纷纷然与人相随也彦节之隐处似之名轩之义是固不能无取欤若其曰贯四时而不改柯易叶者是彦节之心有所同然者固非有取于外也 

　　○吴山书院记　 【甲申】 　　　苏州人 

　　吏部侍郎兼左春坊左赞善许思温吴郡人也少时躬稼奉亲读书吴山出登大学为御史历职宪副遂擢今官于予有同寅之好乃请为文记其吴山书舍予平生足迹半天下恨不得一至吴中灵岩虎丘天平之雄峙湖江海潮之奇漫四方人物之都会每读昔人之文未尝不为之慨然大息也且夫世人之于读书也高谈道学者指以为丧志近务事功者弃以为无用于乎是岂尝知读书之理也哉自怠而厌其勤苦者托辞以饬非自昧而不达其义理者谤言以获短故例以儒生为迂阔而以文籍为陈言耳究其心亦未尝不知之也故有因其心而直晓之有不赧然而愧者盖鲜矣是故文字之作圣人开天辟地之机行乎阴阳而通乎鬼神造化万汇之所不能违者也而岂出乎此理之外哉而岂可指而谓之丧志而无用也哉六经圣人之书也诸史历代之书也诸子百家凡能言者之书心下至啇贾技术莫不有书择其善者而行未有不善也自天文律历地理农田水利风俗人才学校选举塩铁细务皆有书皆所以集事成功者也自昧而不通者而可谤之哉六经所以正心修身治国平天下而为道学之本也自怠而厌勤者而可假丧志之言以饬其非欤丧志之云为不精专者发耳不专志而务夸多鬪靡以为人也则又反不读书之为愈此有激而云者而岂可谓书之不必读也哉余生民以来观未有不知书之圣人者予尝以为流俗叹也许公之意与予合故仕显矣既请为之记其书舍以为子孙后世劝而使之有兴起于读书也为之记而系以诗 
　　天开象纬日与星辰灵川岳万汇形□书奎画河洛呈万世照耀传六经贤传羽翼众喙鸣愽通贯一量重轻譬犹作室矩度程群材咸萃无奇嬴曲可使直陂可平指顾左右集大成吴山吃立大古青书舍临高疏牗棂紫云红雾栖前楹万家玊树森在庭牙签历历黄金縢万轴架插明星荧斗牛午夜虹光頳天官早岁尝躬耕飬志余力篝火灯布帷黝黑积晕成秋囊或贮山下萤有草如带似尧蓂隐德自是通山灵时来九万随风鹏桥门壁水扬华英铁冠珥笔胡承明绣衣持斧白玊京从龙天飞掌铨衡春官侍从鸳鸯停乃知读书功修能万事转圜无滞凝他年有待悬车荣锦袍山下濯冠缨买舟相送诚一登吴中俊彦来相仰欢呼共覩贤公卿乡人子弟博颂声重作吴山书舍铭 

　　○杨氏重修祠堂记　 【甲申】 

　　宋杨忠襄公以大义死建康闻于天下其族属先后皆有节行盖杨氏建家于吉自门下侍郎知吉州辂始侍郎善待士唐末五季之乱士大夫多依之以居迓宋之平吉之名族视古为盛真宗大中祥符八年侍郎诸孙丕擢进士甲科仕至屯田员外郎知康州以清谨与乡人萧侍郎彭大博齐名真宗御宸翰书于殿柱曰江西三瑞仁宗皇佑初著作郎纯师以文章显蔡京之柄用也洪州通判存抗以直言格其请托卒为所摈卓然之行倡于忠襄之前至文节公万里以宝谟阁学士致政家居闻韩伌冑专权误国草谏疏毕愤惋不食死子长孺仕至安抚使直义之化沾濡蛮越击豪强不避近烕捐俸入七十万余代输民租不持一钱去凛然之节继于忠襄之后又若安抚使炎正与吏部侍郎孜皆见称于世不辱其家稽之史编古未有也于法皆当祀以表节行励风俗故元盛时杨氏之贤同知昆山州事学文始即文节公故居为祠规制广于前而田益加多岁久弗治田芜宇倾予先世与文节公有连少知读其文见与益国周文忠公及晦庵朱文公卿之诸君子过从觞咏想见一时之盛徒步谒祠下江东诸山如画屏列于前地据高爽宋崇陵御书诚斋字揭文安公所撰祠记刻石具在乔木苍然挺秀为之伫立顾望兴怀低面而不能去者久之永乐二年甲申八月初吉杨氏之贤季琛以旧臣膺京兆之举作令南海次修祠之颠末授予而请记焉盖经营于元年八月以今年五月讫工季琛实倡率其族人因其故六楹及余材可用者益以新木凡三百四十有奇砖甓五百有七增设始祖吉州公及屯田清谨公二龛诸小宗显宦序昭穆从祀废像设用木主刻世宗祀田祭器牲币酒数仪节科条于碑阴祭用冬至立春子孙缘岁转直祠祀祠宇坏漏辄饬母怠罚如科条所以奠祖而垂后可谓远也已可谓详也已于乎岂为杨氏而已哉 

　　○刘氏墨庄记 

　　宋丞相刘公冲之少时学于余家后贵显来谒有相儒僊客化龙栖凤之咏至今人犹诵之是时吉水富溪刘氏与之通谱冲之为之作序知其与迁莺灞上同所自出盖世族也今其裔孙仲选遣其子久常来京师请予记其墨庄且曰祖宗以来惟事诗书以淑于子孙墨庄刘氏之故实也幸弗辞让而遂记之予曰昔静春先生尝以是请朱子为记言刘氏自国初名所与通书记事皆儒先长者顾熹何人而敢度越众贤上纪兹事不当如是静春与之别五年致书以十数未尝不以此为言而后不得已而为记焉今予又岂可遽为记欤虽然慕富贵功名者未必得富贵功名惟慕夫忠厚之传诗书之习以淑其子孙者有必得之理也静春之意亦曰府君大人与先子之本意曰耕道而得道何在夫熟之而已不知者谓出于青紫车马之间诚切病焉是则墨庄之记有种斯获有来斯得而的然不在于富贵功名之求也仲选固静春之徒欤是不可无记以告其子孙及夫世之不知者也况夫静春与朱子倡明道学天下所知者也家本庐陵后居清江晚年积书构屋归老螺川之上今财二百年而无大不感者矣此理之有不然者殆亦天之未定也仲选教其子孙以仁义为菑畬也墨之种必有丰年固将趾羙禾川有虎庐陵而藏兴衰得丧系于天者岂仲选之所虑乎吾所志者所必之理而已以待夫天之□而已毋以不知者言为吾轻重也 

　　○庐陵城西玊虚观 

　　庐陵郡以山得名谓螺冈形如屋庐也而城西之山尤峻拔可喜望之嶷然神岁者五岳也世传西晋时江夏黄辅紫庭与二好于此学道仙去鼎剑丹灶存其故庐人号其处曰黄真坛学仙之徒往往依之至宋祥符天禧中道士徐保凝以次修其屋宇始名三官院治平三年彗见于壁复见于昂保凝诏禳之彗入于张以没真宗大挩赐劳之甚厚敕赐所居院曰玊虚观山故有五岳祠俗以其山而并呼为五岳观盖自是而盛于前矣政和五年省札许披戴十有八人有曾守静者得道尸解遂列仙籍主治朱陵洞天玄刘羙成者见梦吉郡守风送其舟达郡启棺如生望像祠之守静在时辟谷导引弟子甚众分为四寮至元兵乱幸而不毁至国朝而复盛今项如师者为郡纪来京师请记诘其所以兴废者皆不能道也予惟庐陵故长沙分野地去茶陵郴州境土皆一日程自轩辕皇帝以来属车之音在人耳目其所源流远矣至汉武帝诏天下名山备巡幸而玉笥山有避秦人何君六人者于此仙去遂表为洞天晋许逊葛洪之徒接迹于斯而俗视仙者如常人传其节食服药之法以致康少病者比比而是也故庐陵之人方拔丹鼎之说皆不足以惑之呜呼此此所以多淳庞寿考欤然则所谓学仙者之居以为恬淡□息闲静而嬉游亦不可得废也宜其代有兴葺之欤为之记而系之以诗曰 
　　庐陵城西有黄坛五岳秀拔当天关黄君昔年此炼丹瑞雾倏烁霞采殷龙光腾腾霄汉间井水玉液温可飡丹成白日游区寰陡降佩玉声珊珊余光下烛疑可拔星冠云集振鹭班栋宇金璧垂云烂祝厘祈祥夷险艰福庆大来何若山稽首上帝不违颜五风十雨如循环 

　　○溪山万状图记 

　　余有溪山之僻少时见日出东岭朝霞绚映草木奇秀每乘兴独往过水光湍濑倾岩瀑布与流溪津渡处渔家艇钓辄不胜喜微吟纵观不知日之夕也或朋旧过从携壸命奕为登山临水之观发不及栉屦不及系衣带不及尽理欻然赴之每至月出久之徜徉而归未尝厌也后来经涉世故拘牵行役不得自由顾瞻溪山如旧亲朋阔别之怀形于梦寐盖尝以为物生之地不同气质之性亦异江湖之鱼不乐于宫沼山林之马不羙于天闲贫贱之习不适于富贵闲旷之情不堪于掠束也溪山之游观岂有声色臭味之足移人也哉予本溪山之人拘于气质之偏习于闻见之迹而学问之功浅未能超乎事物之外也尝自知其僻焉余友蔡君学渊为言吴兴李华甫氏亦若余之僻且以溪山万状图求为之记展之盈数尺而所谓万状者固不出乎其笔墨之外玩适之余庶有超然而得乎僻者可以两忘幸因蔡君而命之也 

　　○画记　 【乙酉】 

　　右蕫源画一卷卷首画古松泉石松节处作点盘错萧森树木五株可爱来者三人一人扶笻且前一抱琴随之一以篙插舡将陡岸藂杂麓浓淡二人扶杖去滨水茅檐下俯视一人若手指器物者渡桥一骑驴者状畏怯仆童担右手顾其后一人牵学巨网一举小网小罩捞网中三艇泊岸下一艇钓一橛其艇负鱼登岸过芦苇中隐隐有小屋数椽作平沙无岸草木藂薄倒悬作风雨势三艘举颿坐舡屋一人有快然自适意楼观高出树杪古杉细泉云雾吞吐一人持雨盖走沙际风揭其盖力持之厓下有居室雉堞隐隐若江城者一人蓑笠而挽辂前曳后推之栢聚生泉下瀑桥渡一扶笻一骑驴者纔数点人离情状具层楼出山峡间林下阪杖而下者有艰难匮乏意两浦水亭一杖伛偻且登一帐而旴衡疑皆闲老人也两岸下挺相往来疑歌相和者茅亭泉上修竹掩映行者幅簉若闻其语咲树林高下烟横抹之隐显有无势入平野岸绝楼阁云雾中萝下垂拂江石疑若动者渔舡店泊青帘白屋鴈阵纵横忽不可数疑若燎喨山石潇洒丁杳枝亚淡波倒侵微茫平远纵笔肆意畧无雕镌愈玩愈觉其精到令人忘倦浑然天造霄壤丹青盖源画无疑他人不能至也画四十余尺无所脱畧众休备焉噫人之学问亦若源之画亦庶几哉 

　　○望云楼记 

　　京师天下之都会也极耳目之玩穷水陆之产既莫不可得见而有力者皆可指取至于富贵声利亦有求而得之者也得于此必忘乎彼得于今必忘乎昔有得于心者至忘其身以求足乎其心者有之也而况其桑梓之恭故旧之念与其乡里一人一壑之所尝游云烟景彩倏忽朝暮大动心于怅望而兴感者乎宜其愈久而愈忘之漠然曾不入乎梦寐者也然试与之论其畴昔而悼其旧故则未有不为之慨然者而至于其父母存殁之怀子孙贤不肖之感则有动其心至有叹息流涕而不能已者此人心之理所以常存不昧而有所陷溺者未尝无时而觉悟也使其每有所觉悟则无所陷溺虽富贵利声之徒常怀仁义忠厚之心必有长顾却虑之忧而无冥蹈瞽趋之失所谓一举足而不敢忘其父母焉则所以持守其身者不容不谨亦所谓虽蛮貊之邦行矣况为京师都会之观也哉余卿其家凎邑凎本隶庐陵金川玊笥襟带其间亦天下之奇胜其侨居　　京师数年慨然以为一日之居陿陋不足以豁其心意乃撤而新之为楼若干楹集乡之朋旧而落之张君子英金君幼孜请余名且记之余惟于某二亲有存感之殁怅望乎桑梓之间俛仰乎定省之际陡屺陡岵之诗歌之而欲无歌也北山之石蓼莪之篇赋之而欲无赋也鞅掌之隙少兴其怀时与宾客故人饮酒于斯也其所思者远矣请名之曰望云是楼南向而故乡之云物在望也凡吾乡之人有桑梓之思而不能引去者登斯楼而一望亦无几其少仰也 

　　○川上亭记 

　　吉水以东山为镇山势自东而南屹然数峯隐映一县其北一攴至上槎两峯离立如万马前驰而骑两后殿也又曰指其形槎然曰上槎也余尝以季秋逐桂香循溪水而入两山如峡时复开豁有野田竹树之观可数里至其源山势拔起水石相激微波萦回浸为平地居民康豫池可渔山可樵圃可蔬水田可畊稼而后死梨粟殽蔬之供具充定余婣家邹氏示贵自新淦来归连世为士元季之乱先公子鼎梅翁问闵义旅共历险难継而惟逊元英叔□从先公学于乡校后予女兄归于源深予往来上槎之□相接而邹氏亭馆之胜屡形于醉醒梦寐之间至于今不能忘也今年元英以景陵丞考绩称最朝于京师以上亭记为请且曰先祖尝自号川上作亭于溪水之滨余尝欲请记而以菲薄入仕内廷継复外补此心不能一日忘也兹新其亭他日幸比归荣相与道古今而宴乐之追思世契亦足为草木之光华也余然其言书以记之 

　　○三峯嵓真寺重修法堂记 

　　吉水县北行六十里至玄潭富溪之间舍舟而上十六里入嵓真寺唐定光佛贬汀洲时驻锡之地也后倚东山如列画屏鳌山当其前北华出其右初入寺时复峡周回若门户然数折乃至其三峯拔起闲静而深秀嘉花羙竹茂树蔚然石泉冽以甘土壤丽而沃为田以稼可岁稔为场而树果无不宜者是以自唐迄今数百年土木之工有焕无朽凡所以奉佛庇像而待宾客者未尝乏焉今山释有常者姓周氏富溪之旧族也尤能振起其教出典藏拜□之四峯禅剎即诸禅伯声誉烨然里中故家桑园周氏世为寺檀越往年先君子之友故元东宫说书雪江先生之没也葬于寺中之近先君子送葬还为吉寺中之胜有常之师峻极尚在而有常已知名当时矣予时尚少未能至其寺也洪武庚午余归自翰林雪江从子子用与予往游前进士艾先生元晖为撰碑记子用出石请予书留连几月余有常脱去边幅物我两忘飞觥奕棋起舞合乐歌声流云列石响振岩谷合予与子用携两家子弟宾客故旧数十人驺从骈填相与哗叹星月下猿鹤为之惊讶赋诗论文诚一时之盛哉于时法堂藏殿有绪未就也有常曰俟其成重为我记十有七年于此矣有常奉诏来京师修备禋祀毕将归因周编修崇述孟简兄弟叙其修造自洪武辛未迄今彩绘藏殿太士古佛应真塑像山门白云关藂林两重卧云室为安息之所岩主地藏阁读书玊华堂与法堂院其徒碧既叶赞成又念乡之离相兴国二寺皆法门分派中为豪右攘夺不一岁悉取而归之兴造起废轶其旧观皆能不私于己而有所成立皆可记也而予从子祯期与兄子壻周恂买一石砻而施之寺曰以刻兹记雪江之孙仲举擢进士而归曰当求善工俾刻焉遂书以与之先是有常画艾先生与予相送迎状于壁如苏子瞻佛印故事明年予又归乡复为兹寺增一画壁与此记俱可传也有常先归以俟诗曰 
　　嵓真之峯青插天中有佛寺盘之圆佳花羙竹秀以娟艳艳嵓窟开金莲大雄楼殿龙腾骞禅伯歌叹云里□昔年曾此书石镌当时宾客向骈阗即今一十有七年梵宇咸备施周垣矧有余力及福田离相兴国危复存两贤高谊古所敦仁爱吾儒将赧然天龙守护鬼物跧坐阅沧海思绵绵 

　　○兴福院修造记 

　　吉安泰和县西三里有奥福院相传始建于吹塘每晨夕锺声独震动于西溪若相应者咸以为地灵遂谋迁之即今所也宋遭兵燹荡尽所存元丰甲子井阑石记而已嘉定壬午永丰曾焕仕为大理少卿为大书其敕锡之额至元丙子寺僧弥纶始造法堂廊庑启玄修藏殿乡之豪曾佑甫修山门及锺楼刘和甫修前藏殿一时好事者翕然助而新之壮丽宏伟视前有加元季复毁于兵所存者法堂藏殿而已弥纶之徒宗海慨然有志于兴复节其衣食之余积好事者之所施储材石百用之所需不惮风雨寒暑殚其劳力其徒惠真与寺僧自圆克恊其志当洪武戊寅之春始作西廊望诸佛罗汉像金碧焜煌栋宇严翼崇信乐施众功垂就而宗海遽捐馆舍惠真继成其事亲至元丙子兴造复无愧矣昔予归自词垣尝坐宗海之居坐谈于松风凉月之下语予兴造之意而求记既诺之而未果为后十余年为永乐乙酉予复忝词垣惠真不远千里买船至京师谒予泣且言吾师宗海以永乐纪元之先一岁十二月日疾革呼惠真告之曰吾重僧寺记尝求于翰林解公已诺之而未获也吾且死若能毕吾志死不恨矣言讫而逝惠真不肖先师之志有可闵者予为悲之且无以却也惠真请之甚勒盖逾半年始克为之呜呼世之士大夫家袭礼义之教荒坠弗嗣者吾见亦多也宗海以浮屠之学异姓之师弟子而能汲汲于继其师弥纶之业而惠真间关远道致敬尽礼致宗海临没深悲之言以毕其志可不谓贤乎哉且世之言浮屠者为其善幻能以祸福动人故塔庙之建人往往趋之予见宗海及惠真皆淳谨不事智术而人亦乐助之兴造岂非其行谊自足有所感动欤若院之始建与其由宗海与其故老皆不能道也其或传以为今九百余年计其岁月在陈隋之际未可知其必然也 

　　○生春翰墨之隙记　 【丙戌】 

　　六世祖号生春讳谷传刘静春之学笃行而恶近名尝曰近世聚徒著书者多祸道学之名召之也由是及门讲学者皆能笃信终身未尝有叛去者淳佑己酉君举于江西漕司明年南省试及等当庭对以病免归与弟龙翔子孔晹及群从子姓杜门读书讲学为乐累世自唐至德以来畜图籍甚富家亦饶财即所居之东因高丘为台台下为屋窓户显敞园池交映东望则东山为吉水之镇山连峯参差秀丽雄杰嵳峩倚天青翠如渥其溢出为大平山如后猫蹲伏正直屋上每初晹绚丽其色正紫望之郁然实所居高丘山脊之连延也北望虎丘甘露两山盘回有人居先世者尝建书院其上遗迹宛然西郥南宋思陵所居鉴湖一曲故为大池唐末有书望其上即刘丞相沆少时受学处既贵重游有相儒仙客之诗今传于世后其傍道院屋梁上悬两锺自相击一夕地陷遂为湖今益平淤多芙蕖花每盛时绿阴隐映鸟鸣上下不啻如春晹之月也南望巽袖一峯卓然如玊笋独立于青空之下傍无蔽蘙芙蓉天狱诸山势与章江文水蓦然下驰虹霄雨霁卷帘坐观不啻如丹青图画也盖居当山水之会林花涧草腾芳献秀与寒暑绝异而又与城市相去甚远清时游赏驩娱弦管之奏与弹琴读书之声相闻灯火相接无穷愁寂寞之感者亦其居使之然也于是府君之友丞相信国文公大祥大书生春翰墨之隙六大字揭其齐而且以生春为府君号谓当不忘静春之意府君曰吾志也遂书生春而文公复为之记今一百五十余年矣中更离乱瓦砾丘墟至大叔父季通先生首辟草莱欲重构之而未果叔父原壁缵承父志为屋以居追惟信国文公之书与记皆失之命缙为文且述其事且为书六大字将刻之叔父以为不欲创为羙名不求文他人而属之缙者惟欲纪其实以示后之人是亦府君之志也尝闻信国之记有曰君家藏书有万卷芸香玊润群从子弟数十人言温气和或临池学书见风轻云淡之时或振笈发签即傍花随柳之兴又时纷利俗尘劳胶扰举无累于其问吾安得不名之曰生春翰墨之隙耶味斯言也其所从事固当有道学之实而无道学之名欤叔父景前修之芳躅服先世之遗训缙敢不服先世之格言效起予之往轨叔优游自乐于桑榆之景子孙绵延相继?瓞之余或由斯记也岂曰小补之哉上犹府君竟以隐德称平生读书好学今我既贵赠上犹尹龙翔以宝佑丙辰进士及第仕终归葬于折桂之韩桓岭季通于缙为高祖叔父为曾祖叔父今见族中玄孙则兹事流传今又九世矣 

　　○螺陂萧氏祠堂记　 【丙戌】 

　　螺陂萧氏祠堂者唐八叶宰相之后宋殿中侍御史工部侍郎广陵侯定基所建以祠其先也在螺陂之原倚山临溪廊庑寝室高门崇牗规制严肃周以外垣树以名木至今四百年世有显庸修咡弗坠元季之乱虽暂废弛逢今理平撤而新之视前益伟其仕有名者皆祔广陵之室而广陵与始祖武宁君俱为变世不迁之祖武宁君伟霁家本长沙宰相复之子俭所出也其舅侍郎杨公辂知吉州依居庐陵之膏泽上书□□□□仕为武宁长官没后遗言子孙必徒螺陂虽非始居螺陂之祖然其志也亦其泽也祠之为始祖宜也武宁□□而广陵始大甘家二弟世基化基皆仕有官子孙荣□□□宜公汝谐长兴公汝器祁阳公汝士将作公汝贤大理公汝励汝□在庆历初科与弟汝霖同年汝谐继之汝器登嘉佑第而公厂以绍圣继之继公厂者子厚也嘉定之渊与元丰之服相望而起为御史为提刑曰纲曰澥皆擢甲科其曰兴者以武功至武翼大夫显名当时其它不可悉数皆列祠之可敬可羡也况其子孙岁时瞻仰孝思之忱其所感发当何如哉余先也晚不及拜萧氏前闻然因祠堂尚有典刑顾胆肃穆为书之碑萧氏之祠虽百世祀可也且以江乡重也 

　　○游马当山记　 【丁亥】 

　　马当山在小姑十余里隶江西彭泽县连冈趾顶皆石蜿蜒腾跃自北而南江西正山之北厓俯临湍水不测之渊鱼鸟结巢栖息其间以万数人迹罕至亦莫得而害焉故见舟上下众呵叱之不为动回翔俯瞰磔磔然有声甚目乐也余少读载记感王孛?攵祷祠下事切慕神之灵且好文也二十年间往来经此常欲一造其上而不果永乐五年丁亥二月余自祠坦出临桂藩将妻子归江西十六日道出祠下时雨初霁湍濑甚急舟人极其力操舟乃得至小麓小径从东委曲而上巨石森列古木苍然有虎石状与虎无异进拜祠下望像盖唐人衣冠而宋石刻已称水官庙不知其何以云也唐宋碑碣无一存者石上题字亦多漫可见者唐大和中某及宋皇佑六年奉敕祷雨者某官而已庙祀姓万谓言旧有半山亭马迹亭石上宛然云昔神人之遗余亦徘徊之乃登舟从余游者男山呼娄金 

　　○重条崇仙观记　 【丁亥】 

　　吉文水西白沙九江之上有观曰崇仙肇自宋景定庚申元季始毁于兵至国初复以次完葺今永乐五年殿堂门庑冈不咸备垣墉涂墍罔不咸羙昔予尝游于兹覩其溪山回合乐其道流文雅焚香鼓琴赋诗饮酒醉卧于兹不知其几朝夕予与游者宾客骑从旁午观中之人未尝厌也其始与予交者吴玄虚为道官复于京师为文送之归乡数与相见忘情尔汝而观之旁多大家世族若螺陂萧氏湴塘杨氏山原罗氏前修后进辈行相望来游来歌必于此观观之创始者道士黄志林玄潭之髦俊萧氏之甥也萧氏自柳州通判联堂先生施舍田地创立观场及为屋以祠先王既而谓不可无住持者以主之因命其甥以供祭祀是为志林乃能阐大其教远近附之至今遂为丛林志林之才有过人者而微萧氏则亦莫能兴也按萧氏自定基御史得三瑞齐名厥后子孙接武而盛终宋及元未尝落莫近年萧氏祠堂复完予既为之文而今观中复来请记是岂非相为盛衰者欤其与志林同时至者严绍永刘可山皆有道行国朝复兴者道士郭楚川罗道田孙嵩高陈椿年周谨瑜也椿年为神乐舞生二十余年笃厚甚文玄虚之徒也今玄虚死久矣予至神乐观与□年话旧其徒刘忠乐在焉志乐之徒戴九霞遇建金箓加恩亦度为道士将与志乐南归余于是又有感焉为之记于碑外词曰 
　　匡山有祠灵应彰　　上丽斗极通文章 
　　故家主者萧公纲　　晚有羽服腾分芳 
　　琳宫璇题金璧光　　历年兴起无颠僵 
　　鬼神呵禁驱不祥　　祝厘覃福世道昌 
　　世与右族相颉顽 

　　○后乐堂记　 【戊子】 

　　圣天子尊临大宝纪年永乐臣缙当笔署诏奉天殿中圣天子若曰永与民同乐此朕志也其以署诏纪年□□圣言身修思永乐以天下二帝三王之盛心也斯世斯民万世一时之遇也昔者二帝三王以是存心一也其臣皋陶稷契伊传周召下至啬夫版尹皆同心至于海隅苍生庶类凡有心者雍熙泰和上下一体何其盛哉亦感应然也圣天子作于上宁无翕然应于下者乎北京刑部尚书黄公山东昌邑人洪武甲子举于乡入冑监事大祖高皇帝历官至工部侍郎圣天子首擢工部尚书调今官永乐四年师征安南受命先次广西镇调馈饷给乏绝明年安南平总治交址而政按察司又明年盗起海上师复来征兵民事剧叛服情变抚摩帖抑应对周旋于以体圣天子之盛心平安辑之俾同其乐无异于圻甸之中辇毂之下也是以竭其心思劳其耳目尽言而极论早作而夜思揣摩盗贼之情而惟恐一事失其机度量任使之器而推恐其一事失其当身体黎庶之艰而惟恐一物之失其所此其心无时而不忧也乃以后乐名其所居之堂而谓予记之且曰予有慕乎范文正公之言先天下之忧而忧后天下之乐而乐也嗟乎文正公之以使相出镇立功西邮而仁宗未究其用故上视周召有所未及者今圣天子所以任公者过于仁宗远矣而公岂惟慕于文正者乎虽然其言即周召之意也其心即周召之心也公慕之宜也令兹南交寻复绥靖公归朝廷雍容庙堂听都俞之声睹干羽之舞公之乐也以卿相之荣有庭闱之庆里门下车命服称寿亦公之乐也夫是之谓后乐也若夫世俗之所嗜好而矜夸者岂公之所乐哉然则所谓乐以天下忧以天下而庶几圣贤之乐者欤是将以名其家居之堂也岂不可以垂示其子孙哉公今所寓廨舍也亦将大书揭其间俾后之人知其乐之所自而咏歌圣天子氶乐之治于千万年 

　　○刘氏诚心堂记　 【戊子】 

　　成汤一言雨数千里宋景公一言荧惑退舍韩愈一言而开衡山之云天人之相悬绝如此而感通若此何哉惟其心之诚而已苟为不诚言与心违行与思异虽劳心焦思作伪揜之亦将日着其拙矣况望其能感通于天地也哉邑人刘道成氏以诚心颜其堂其亦有见于斯欤今夫万斛之舟制于数尺之柂人之一身制于一心行于州里行于蛮貊迩之事亲远之事君诚为之主安往而不感哉舟行而不制于柂卒然而遇风波且不得为全舟矣孰可无主于内哉道成与其子独清皆好善志之所尚如此为之铭曰 
　　人之大体曰惟心耳动以言宣行由义起方寸之间万物攸干惟诚与伪善恶之关登斯堂只思诚其意尚慎勉旃慎终如始 

　　○张氏孝友堂记　 【戊子】 

　　吉水城西张氏原良原杰原伟原伦兄弟四人皆早孤奉其母能以孝闻而兄弟之间怡怡如也原伦尤好学喜从事于儒者余友刘中书长谦名其所居之堂曰孝友而求予言以朂之夫原良兄弟孝友之实本具天性之真而非由外铄之也他人之同有是心者闻之宁不为之感动耶有是心而或有间之者又宁不大所媿悔耶善夫中书之所以名其堂也或曰二字之义甚大母乃未足以当之欤曰不然也其名虽盛善其义虽甚大而本心之同有不以圣愚而加损焉但能存之即无可愧一或间之其于人之名即有所不副也何也世之不孝不友而可谓之人乎或者又曰孝则灰矣而友岂足为之比乎曰是孝者之先务也观吾夫子赞棠棣之诗而命之矣故失之曰人能和于妻子宜于兄弟如此则父母其安乐之矣孝而不友伤其父母之心岂为能孝乎今原良兄弟之相爱本其母氏之慈母氏之甚爱其子本其严父之情也一堂之上奉觞戏彩而母子兄弟夫妇存殁之感俯仰一世悲喜交集有至情之所能言者而岂有一毫相恶之情间之哉而可使人得而讥之哉原良兄弟勉之哉尚致思于他日与闺门妯娌之和也 

　　○具庆堂记　 【戊子】 

　　自庚关而北数百里山还水纡如绾绮縠抱璜珥风气之锺发为俊彦而又多淳仁寿考华趾景贶和同溥博连邻比屋欢忻荣盛者常多憔悴悲离无几而且于人殷物聚溪矶扶淑之所则行其重而识犁眉欵其门而敬黄发扶携驩聚大非他郡之能度洁者也此固山川风气之常然若南阳之菊潭翁源之葛岭而亦圣朝仁惠之所命应之金川玊峡之间玊笥之峯骈萃秀丽而数百里之秀水又夹于两山之间人殷物聚若水东黄氏宪武二亲在寿考康宁之□兄弟如金耀玊映之祥彩衣焜煌白发逾耀谓之具庆孰不曰斯名之称情也哉夫庆出于天善由于人观宪武之具庆则其善可知矣然何谓之具哉有是安矣无是齐眉寿不可谓具也有是父母无是子孙非具也某惟思具大善伐日之庆宜乎其具矣 

　　○友恭堂记　 【戊子】 

　　诗云兄弟既翕和乐且躭而孔子曰父母其顺矣乎至哉孝子之情见其兄弟昭昭也舜忘谟盖之雠而俱知富贵其弟斯弟也瞽叟之所爱也泰伯文身而不用让季历以为君季历者大王之所贤也申生不详骊姬之赞而辞或者之言曰君安骊姬是我伤公之心宁死而不忍伤其父之心如姜肱不忍其弟蚤孤王览不忍其兄之同父皆本于爱亲一念之诚推之耳季安英伟人也尝构堂以居未几捐馆长子原某综其家原达弱冠原德尚幼相与升堂而念亲之不可见也曰吾父之作斯堂固以驩聚余兄弟而岂料其遽止于是吾兄弟可以一毫利不利生嫌隙哉死而有知不孝孰大焉由是相爱益笃为弟者愉愉而敬其兄未尝有违其兄为兄者怡怡而爱其弟未尝计其弟之宜恭此其能久而益笃将白首无变若夫兄而视弟恭之以为友弟而视兄之友以为恭交相责望兄施之株而弟报之两弟之尺而兄与之分一饮食衣服芥蔕于其意一语言进退计较论量其间锁锁焉屑屑焉视人之交易鄙夫之计与称裒引度沾沾焉其至参啇心可坐而待矣此岂得为友恭也哉原达兄弟相视如一体而人争誉之曰友恭且以其堂非其意也强而后从予遂从而歌之俾其同风　　歌曰倚嗟鞠子之歌兮念父母及兄弟予信兮况妻子之好合兮宜兄弟之俱兮乐怡怡且孺兮令绰绰而裕兮视鹡鸰之于急难兮瞻鸿鴈之嘹唳兮感历山之号泣兮与荆蛮之逃避兮虽吾生之庸兮犹成授之大器彼圣贤之重谊兮视天下其如寄矧琐尾之私利兮粉冥顽兮绊示聆汉谣于春粟兮　感郑庄之投饵宜人类之不为兮彼欣然而得计噫昏昏其流俗兮斯明明于当世堂赫赫以弘构兮联璧珰其琼珶棣鞠兮复承杜湑兮附丽琴雍雍而瑟如兮箎□□而埙逓尚油油其引类兮庶斯民之攸意 

　　○积善堂记　 【戊子】 

　　仲尼曰积善之家必有□□□释□之初爻履霜坚氷至义也盖事必从微而至着君子当务其微事必自几而至成君子当守其几必自始以至□君子当保其始故又曰善不足不足以成名小人以小善为无益而弗为也以释噬嗑之终互相发明以示人之善之当积也夫自一念之善至一事之善以至百千万事之善自一日之善至一时之善以至百千万年之善自一人之善至于一家之善一家之善至于一国大下之善为百千万年后世之善善之所积庆之所余也一念之善有一念之庆万念之善有万念之庆百千万年之善有百千万年之庆也必其善有余然后庆有余未有善无余而庆有余也亦未有善有余而庆无余也善外无庆庆外无善君子但覩其善之积而不期其庆之余他人但见其庆之着而不覩其善之微故知积善者岂非君子传心之妙欤鄱阳大舟许氏宗由其先来自乐平之铭口盛宗也□□善名其堂而遗其令子正印来求记其有味于仲□之训也其得传心之妙也危微精一所以积也四端万行所谓善也凡寿考康宁富贵福泽之来者皆所不求而自至也其于以名庆余堂者有间其知本矣其自铭口之宗所积盛矣而大舟之积又可见矣其父祖以上不待言矣其父子子孙之积容有间乎虽然其请记也非欲有增益于此乎则闻曹武惠王方冬不忍移其瓦甓虑伤蛰虫宋正献公少时见群蚁堕水编桥渡之此皆小善而出于至诚无所为而为之者推类充之贞积力久善之所及庸有既乎是可以为斯堂之记乎 

　　○秋堂记 

　　湘潭隶长沙府为属县地有山林之胜民乐樵渔之业有史姓居是世为丰家其字彦明者才质温粹乐善泛爱而与物无竞间于所息之处名曰秋堂因予亲友徐君叔逊之归吉水且属来请记予□未与彦明会又恨未获登斯堂以覩夫山川奇崛之胜但重叔逊之请姑以谂夫秋之为说曰夫名堂以秋者岂乐夫时之遂欤且物之春生夏长秋遂□成四时之序有不可易者而惟秋之气物受其变而能遂其性人之生于忧患而死于安乐者则亦以经变而能保其常此古人宜于老圃秋香而为之讽诵彦明之堂而名秋者岂是欤况彦明之父之仕朝两为司牧则平易近民载掌刑狱而治化为允以是险夷一节而始终不踰至彦明虽隐处乡邑闻声誉焯焯然如前时而彦明之雅操坚持诚又有得于是矣宜彦明之今日开三径以培植秋花之盛具百壸以招邀久要之人酣歌击节追古人于千载之上如屈原如贾谊怀沙鹏赋忠奋激烈凛凛乎尚与秋乎高于一堂之上又何古今之间哉此彦明之志又岂寻常之可窥余故重叔逊之请姑以是为记他日能历其地而目击其胜尚当泚笔书之 

　　○东皋草堂记 

　　草微物也春而生夏而长秋而霜降则槁而偃贫者无以货陶瓦则取以茨其舍故谓之穷□蔀屋亦有隐者君子轻富贵而甘穷约郥又居之以为高亦非有乡曰文昌多闻人望族溪山之所萦郁草木之所畅茂友人刘子植与其第九江司训子素居之自其先吾不知其几世矣心有显德如子植所谓隐者君子为人谦退不慕荣利歉然常若有不建者所居有东皋之胜因作屋焉予未之见也讯之则曰与所居相迩广不数步高不数尺因山之竹树以栋宇因其草以茨之山光云影风雨晦冥吞吐之间幽閴不可具状于是歌于是息于是游焉凄风苦雨听于其下有潇潇飒飒之声虹销雨霁观于其外有氤氲之气严霜冻雪巡檐而嬉有鏦铮之响无舟艧之施采绿之餙中边左右无一足以动人心目者至其清风徐来明月方皎万籁俱寂足以忘尘劳融心神观大钧亦草屋之一奇胜也予闻而高之为之言曰若不闻程先生云尝受学于周茂叔每令寻仲尼颜子所乐何事引而不发寥寥穷壤间□实从事于此莫非利禄之有以动其心也而易其志也子植兄弟可与语道者抑以为孔颜之乐诚在箪瓢陋巷之间乎亦随寓而安不系于是乎若必从事于是旦旦而念曰今日之箪食安知他日之不千锺今日之草屋安知他日之不渠门桓圭衮裳视□□为何荣广土众民视草屋为何安是固右动其心而易其志□然孔颜岂不欲有是哉亦不遇于□□□□□□□□□□□照出也处也是或一道也 

　　○一经斋记 

　　吾乡岭口□□□□□□□□□□□□林立亲姻和会而宾客辐□□□□□□□□□□□□礼贤先生先季大父观我主其□□□□□□□□□□易乃扁其斋曰一经中更乱离斋□□□□□□□□□何恨而一经斋之名固在也龙氏之□□□□□□□昌运复其故居构一经斋而使其□□□□□□□□□祖赐名也不可辞夫自汉唐一经取□□□□□□□□有皓首而不能穷者矧易之为书经□□□□□□□□岂易言哉嘐嘐然曰五经五经者竖□□□□□□□少读五经正文通大义于易也传焉而不敢试乃以书擢进士第二十年来常欲求大夫之门人学者而与之讲明也今来请记何幸如之设卦观象系辞焉圣人之情见矣耳易口易心易学者之情见矣不知翁何择乎此耶得圣人之心者其亦知进退存亡而不失其正也通乎是者安知五经之非一耶□启以予言复之造是斋而重讲焉 

　　○望华堂记 

　　元季兵兴从祖山泉先生兄弟避地于乡之鹅田弟子宾客多往从之其大族罗氏季华一门群从彬彬有逢迎之乐于是以华峯称之至洪武辛酉从祖门人莫子淳甫复过之则华峯死久矣其孙尚礼为堂于居之西徧而请名焉莫公取华峯之意而名之曰望华尚礼深以为慊而莫公为之记且谓其指顾之间宝华中华南华七华嵩华诸山　皆可望而思焉今去之又几三十年而尚礼与莫公皆不可作矣尚礼之子文昌原昌早世孙崇桂崇杞崇宪兄弟卓立什袭诗章咏思祖考之德未尝顷刻忘焉可不谓贤子孙欤环山积翠感霜露之沾濡善庆芳华将岁月之俱长持之以行能辅之以诗礼将见华衮簪笏之出于兹堂也不徒望思而且为人之望也 

　　○崇节堂记 

　　忠孝人之大节也能无愧于斯二者使后世有述焉其人盖亦有数耳然人孰无忠孝之心哉或哀于妻子或迫于利害见善而不能迁闻义而不能勇是以鲜能无愧也苟能锐然立志不以私胜不以利昏闻义而勇为见善如不及虽死生患难之际凛然而不变何古人之不可及哉是本人心之所固有也昔在宋季丞相江公万里自少以孝友闻及为吉州守创鹭洲书院祠周程夫子与郡之人士讲求忠孝大节风俗翕然兴起后人居鼎铉扼于权臣□车告老不忘朝廷襄樊之围六年而上不知乃为书数千言极道其事黜居鄱阳城陷之日从容就义此其忠孝皆无愧者后世述之而吉之人士犹景慕者其流风余韵有在也江氏思远以崇节名其堂盖景慕之尤深者而抑诗云岂无他人不如我同姓之意思文岂惟以忠孝自勉将遗其子孙以遗乡之人劝也登堂者能无感欤 

　　○悠然斋记 

　　吉文水西下四十余里鹧鹄山之西麓有地名迹符云昔许旌阳治蛟蜃焚符空迹之至此地故以名盖神仙所游奇胜之境而富俗云积声之讹也予亲戚??手纲朱君世居其地其所居之对则南山也望之如屏障予先祖在唐至德中始居于此至今犹曰解洲盖予于朱君近有亲戚之好而远有邻曲之雅每过之裵禀不能去甚有爱于南山也君之斋名乃曰悠然盖君抱磊落之才抗浮云之节胷次悠然与彭泽盖异世而同符者就而论之比于陶之所遇殆将过之乎盖其悠然也何方陶公之出而从事也盖料晋祚之移而其解印而归也而亦岂其初志也哉是则陶公未归隐之先固有不悠然者矣使其亦悠然处之吾恐其有杨子云之失也今吾??手纲则不然少逢亨嘉之运长无盛衰之感席祖考之世德遨游江海读书穷理夙有高世之志以为圣人在上群贤满朝大小之任各有人则亦自适而已安能以高世之志而为下人之屈哉充其操也虽唐虞之巢许何以过之哉且予尝谓夫人涉难而后悔历险而后惩遇□□□□□□之不可食者皆凡人之见也惟先事而知先机而应不罹于咎不陷于忧愁穷困之域所谓鸿飞冥冥者是岂凡人之所可及哉若吾??手纲是已然则招南山之白云挹南山之爽气歌南山之诗而与之宾主日相对而不倦者不知天壤之间若吾??手纲者几何人哉予以凡人之见出而仕者二十余年精神念虑皷舞思倦矣会当乞身于朝归营数椽寻邻曲之雅以与??手纲往还亦将无不悠然也姑为之记以俟 

　　○素位轩记 

　　余自洪武乙亥岁客游贑城季大父山泉先生之门人高君汝南为郡学官由是寓学中久之尽得交其学生横经论难情好漆密若今之兴安县周君凤祥其一也周君傅高先生易经学贡京师有名声于冑监既而选试独一人高等擢今官予复与相见十有五年于兹矣昔也少壮而今且班白矣然于初见时情怀论议皆不异焉盖人之常情方其未仕也有争名躁进之心及其既仕也有希高望远之意仕未崇显而衰病及之未有不叹老而嗟卑者也故其在学校一举足而望仕宦及其仕宦一举足而望卿相其身所处之地其心无一息之安也而何望其有及于物也哉为学官者无心于其教子弟为民牧者无心于爱其百姓憧憧然何暇于日用之间哉周君之学问故不如是盖有得于易之通而异乎常人之变也故其情怀论议无所动于外而穷达出处随所寓而安且以素位名轩而求余为之记焉余覩周君在郡学时安于郡学故学成而充贡在大学时安于大学故名立而登仕今其为令一县也安于为令设心措虑唯在于令之所当为也其惠泽之施及于物可知也兴安当路于交广湘漓渠水之所发源山林沮洳蒙昧险阻之间居民财二千余户以应府司大藩之供亿周君为政三年勉勉循循抚字而劝相之趋事赴功未尝敢后由周君之心在乎此而无外慕之私也予观自古之循吏往往皆入为卿相为三公号知大体不为爵位所动者非飬之有素其能然乎故其位三公不以为泰由其为守令不以为劳也守令其可易而视之哉周君勉之将由此为卿为相为三公亦安其心处之惠之及物也秪见其益多耳周君勉之母忘旧学焉为之记而系以诗曰 
　　君子之学用心于内思不出位不愿乎外见在所居随寓而安俯仰无愧心广体胖贫贱夷狄富贵患难物有万变蚊虻过前昔者大舜耕稼陶渔若将终身与大石俱及其登庸百暌时叙历试诸难纳麓弗迷被???皷琴若固有之亦有周公受遗负扆一沐三握一馈十起流言居东赤舄几几仰瞻圣哲有训于经居易俟命素位而行彼或小人行险徼■〈彳幸〉撞撞其思胡能有定勒铭于轩致羙周君依乎中庸与天其旋变而有常时则乘之存乎其人自天佑之 

　　○富溪堂记 

　　庐陵熂下罗氏为大族其柝居富溪者今历五世尤以诗礼相尚富溪发源帽岭萦纡而来环匝其居乃下出于五渡东入于文江夹岸多藂篁茂树隐映葱蔚信里仁之□胜也罗君允泰又富溪之杰者元季之乱举义兵保障乡井屡殄贼兵乡人德之年七十余乃卒其子三人曰贤德贤佐贤达贤达间从余上湘江渡桂岭导漓江而南凡百余日请于予曰予家于先祖源清始居富溪即以名其堂曰使吾子孙与溪之源流俱永长也幸为之记庶惠我兄弟且诏其后之人也盖无日不以为言余不得辞而于允泰之风流可槩见富溪之盛可征验贤达之意为深可尚也嗟夫富溪之源出于帽岭以注于兹不知其几千百岁也而未尝竭焉则由其有本故也若罗氏之在庐陵数百年子孙蕃衍随寓而随盛非其祖宗之积德以为之本安能至于是乎为之子孙者诚能益浚其源母竭其流亦若是溪焉乃无愧于名堂之意也而亦岂有甚高难行之事乎源泉有本不壅塞之则其出无穷世德在人不冺灭之则其盛也莫御是故思祖考之忠厚也则不可以刻薄思祖考之谦抑也则不可以奔竞思祖考之能学问也则不可以怠荒思祖考之务勤俭也则不可以骄奢思祖考之惠其乡邻睦其姻族也则不可以乖争不竭其流能浚其原如是溪也必将入江转海昭回两间于与河汉俱为荣光也贤达兄弟子姓可不重勉之哉余世家文水之上与罗氏为世交喜贤达不坠其先业也于是乐为之记以遗之 

　　○南麓斋记　 【己丑】 

　　季琛杨先生令子民服述其先南麓斋居之所以作而请记于予曰先待制忠襄公所居里曰杨家庄由庄之西行四五里南山秀出曰鹿峯传俗有老父乘白鹿于此飘然独去近之不见故以名云或曰以其形似也故又曰鹿角峯其前衍为平畴两山对峙圆如覆釡曰金鱼峯皆可爱赏山下有涧深倍寻丈比溪之水自旛竿岭东南注之迭石为崖其流直下望之如瀑布喷珠拥雪听之若鸣雷若震皷若骤雨至声远益清若鸣佩环若琴筑然先高祖学睡翁少传刘静春之学通诗书易春秋天文历数靡不研精着五经辨疑历法五行论等书行世在宋大学与诸生上书斥贾姒道之奸已而叹曰水火怒文明将食此天道人事将代易时也盖归乎哉中斋邓光荐信国文公皆为诗赠之故曰学睡者寓迹陈国南之意时皆称学睡先生始筑室兹山之麓而题其扁曰南麓斋四方学者争造其门以经学授清江范德机是为大史文白先生以历法授习古翁而习吉至今用之以天文数学授临川锺朗而南麓之学遂行天下至先曾祖文川翁又结交虞文靖公揭文安公欧阳文公中斋桂隐二刘公李业于范公之门范公尝赠之诗有曰始我南山居与子共朝夕服事子尊君恩义蔼夙昔而文安公称之曰范公之诗清江傅若金得其神庐陵杨伯允得其骨天下以为确论而文川不自以为至也退居南麓弟子弥进若渝川黎应物庐陵刘粹中里族扬撝谦皆知名当时元末之乱斋毁于兵乱后先从祖济川复辟馆于兹以授学者洪武中家君始为堂宇缭以周垣高明壮宏有加于前聚书数千卷俾黻与弟翼讲习其中而求得前中书舍人詹公孟举大书南麓斋三字揭之朝夕思惟继绍前烈未几而家君出仕为令海隅调官山东贻书丁宁付黼兄弟凛然孤陋无与讲明者昔先生尝辱顾之愿一言以自励焉余三复其词而叹焉予惟始游南麓时民服尚少然已奇之不谓其能文辞如是也且自学睡翁至今百有余年国家代迁陵谷俱变南麓一斋弦诵之声相续岂可以寻常盛衰视之哉百余年间经济道统之学所以维持人心世道者皆出于是也今之世济其羔者岂非天之意欤民服兄弟勉焉毋以俗学文辞自满无患讲明者之不至也尊君清修伟节所至着声循良他日入为卿相归休田里著书立言与功业益弘乃祖之风烈可期也余亦世家南山下泰为邻曲异时亦得乞身于　朝与民服贤父子往来讲习于兹亦可期也书于斋居以俟 

　　○清潭集虚观记 

　　新淦玊笥山自秦时有九人者避徒役来隐于此后稍稍散去数百里之间名山胜迹皆其所□若吉水清潭集虚观其一也观额自唐干封元年道士高士宁所奏请前白覆之峯常有白云覆之瀑布垂虹亦传有白云仙者于此得道自观中出而望之如玊笥然观后东山绵延如列屏障世传山顶晋时有杨仙于此冲举石上履迹宛然余尝游而见之虽好事者之为然亦未必尝有此人也观之左有北华山之秀其右则清潭白沙登江如练有渔人数家濑溅溅如鸣琴长松覆之鸥鹭并集于其间虽画图之□有不能及也但观相传为危仙炼药之所而观前有亭曰南阳以为邓仙而设余尝观玊笥何君六石有大史黄庭坚诗云九仙同日上龙湖尽是骊仙所送徒惟有邓君留不去松根榰鼎煮菖蒲亦但云邓君九丹灶之墟亦皆其所遗也而石又独云何君与诗不相应又疑邓乃何字之误抑二君固在九人之列欤夫所谓仙人固能往来人间又以清潭集虚山水之清华若此安知九仙者不常往来而至于斯欤观之兴造在宋犹盛殿堂楼阁岩岩翼翼长廊曲径与复壁重门相为掩映诚斋杨文节公题字具存余尝过之未尝不周回观览而慨然吊古于斯也其诸老宿若欧阳绍先黄通言李道一刘如云皆能修葺观宇以为其徒庇依入　国朝住持道士周若川班首若愚知观李希白郭尚阳皆能自树立观为藂林东西道寮之盛又有过于前者而未有记也永乐五年某征为神乐观舞生以记为请余未暇也又明年而成之奉诏来　京师循禋事异将归其观之始末复以请乃为之记而系以诗曰洞天郁郁仙所都避秦亦有骊山徒九仙同日上龙湖世传此事应模糊汉皇永仙温诏敷筑坛除道通蜀车玊笥天降仙冠裾环山百里草木??夸清潭上有丹鼎炉危山陡降来此图有唐中叶谁所庐大宁高君起集虚白沙翠竹相萦纡琼林瑶树枝扶疏文节大书照金铺为停鹄峙霞采俱塑像俨若天神趋观者起敬生愉愉祈灵集禧灾害除上应列宿牛斗墟万岁永奠东南隅 

　　○时敏斋记 

　　怠荒学者之贼也时敏学者之方也不敏未有能学者也圣人犹然也孔子好古敏以求之是也弓矢机张非敏不发轮舆斲削非敏不成攫猎驰骤非敏不获分争辨讼非敏不胜文章政事非敏不妙不凝虽曲艺凡事犹然也矧夫学圣人者岂不然也尧兢兢舜业业皋赞赞禹孜孜汤日新文王干干虽圣帝王犹然也说曰逊志务时敏是也有如不及之心与力而或有间之怠与荒中道之画也山溪之寒也前功废而徒敏也可不戒哉世之爝明血勇之士一且为功名文明之雄歆艳其中忽焉企而赴之效之则之介然之顷初心之发火焰焰水羕羕未尝不甚锐且敏也取卷书手阅目透若将吞噬大声琅然未数纸若三军之败甲委卷顾后而奔糜也犹胁于威而忍也竟数帋■〈塌，口代土〉然心力俱困昏然喟舍火水而息者甚多也其它肆笔点青黄当筵论礼乐忽然雷鸣忽然电驰忽蛙然息者虽外慕犹然也矧夫圣人之道非能有歆艳其人者哉则一饭思尧舜置七筯而庄蹻一觞慕孔子酒下咽而费货者何恨也乌在其为学哉故学在敏敏在时无道不敏无时不敏无时不处而不敏斯惟学者之方也可以一息怠荒贼之哉余平生无不敏之时以力敏事则事就以心敏志则志成心与力俱敏也知道以来十余年圣人之所志洋洋焉未窥其际也勉勉未能罢其力也此岂一朝夕之敏求可志哉郭君某以时敏名其斋也固将以求圣人自励也予喜与俱从事也请因是说记于壁冀如朝夕相讲切也齐在居之西仅完葺仰有山俯有泉左右琴瑟书史尽器皆麄足玩适而已家自宋居东梅后隶吉之吉阳门系出汾阳忠武王三十六世孙云 

　　○贑州寿量寺中兴修造碑记 

　　唐末卢光稠保虔韶颇着惠爱而塔庙之建在处而有若今贑州寿量寺其一也始有僧道诚隐居云泉之无忧山夙着苦行会光稠阖宫疾疫医乐祷祠弗愈或云道诚当治之乃礼请至对云即曰法华经可愈光稠如其言遂验欲赠谢之辞曰得一袈裟地足矣光稠乃捐东宅花圃建寺始名卢兴延寿以此也寻易为圣寿宋祥符中始赐今额绍兴中修造尤盛增塑佛释丞相益国周文忠公尝所游息有祠存焉至元壬午圯于水元贞丙申塑像者僧如一也至正庚寅修造者僧智就也荐毁于兵洪武中以赋役欣于　朝得委民佃僧众以宁者今住持僧荣安也荣安以推举童典藏当寺僧荡柝之际去而之四方岂不甚易且乐西崎岖陈乞沥胆呌阍以复其役以息其徒而又积累修造至于如此之盛岂不可以为贤乎且予儒者道不同乃于患难之际相恤如是笃于交友之谊与古人等不贤而能之乎是不惟于其徒能有所劝其行谊可嘉于人心世道未为无所补也故其修造翕然而人之泛未必不由于斯欤国朝置僧纲司治景德寺寺又亦圯荣安始莅官即修治之乃治之量其用心广大岂不又可见欤信荣安之为贤也为之记而系之以诗曰 
　　空洞之山高嶙峋章贡二水城夹闉欝孤堂前气氛□异人感化通明昏卢氏花果真祗园珠林静镇廛市□一弹指顾五百载苦竹特立志孔仁度超刼灰敢呌阍精神有格回天钧锱衣寂静乐复臻矻立砥柱注何津金铺兽闼昡锦新庶士趋拱来如云视仰圣世宗华勋万岁日月同朝曛万岁表揭大史铭时永乐庚寅正月也 

　　○观澜轩记 

　　天下之羙观未有过于水者江河之浸溪涧之流方其安行而无龃龉也滔滔涌涌贴然而莫测其际聒然而莫知其所至寂然而不闻其鸣声及其风与之争而石与之闻也则其声发焉如鼓雷霆震天地其势必下而归移于东也于此观之有似乎君子当无事之际处常行之安便焉或无甚异也及其临大节而不可夺当死难而不苟免鍧铿炳朗震动天地不二其操与水之万折必东何异哉此一观澜之一端也若夫道体之妙由其静而有本故能漙漙而无穷其往者过非有所逐也其来者续非有所迫也可以观此理之通而致诚之德焉林平南有观澜轩有图一卷书其说记于左图之工拙则余所未解而轩之作所未悉而亦平南之所寓意云平南名直字正德广东人 

　　○郑氏白云庵记 

　　先生姓氏宗法甚明庙祭威仪礼盛具备而丧葬有棺楟衣衾至尽卜宅兆为安厝犹甚备也余尝疑秦汉之际因其情之近而独隆于墓举庙祭之威仪姓氏之宗法反忽而不讲此后之儒者所以群起而讥其非古欤余尝以为本末不具而轻重失伦则有矣以为非古而妄为失礼而过举则后儒之论又益不足信也何也示法既废而无以合攴庶之分庙祭不具又无以辨昭穆之序岁时族属之礼或缺而丧葬宅兆至于下落乃因循不怪至欲举区区之葬祭而并之是先生所以维持族属人心者荡然而本末俱已也可不可哉然其恨于人心发于至情终非避仪所得而移者吾耳目所及江南世家右族多本其始迁之祖丘陇所在为之祠庭有圭田之守以为合族之机庶乎于先王之典存什一于千百者也乐清郑敏政氏自其先有讳祖常者登进士第擢知青田于乐清为近爱其佳山水因徙居焉自祖常在敏政之高祖小山曾祖介乡原德与友属徙葬者十六墓皆在盖竹山距所居五里而近有庵其间负山面海其扁有白云两大字宋大史黄文节公庭坚书也庵之前有亭焉敏政曾叔祖孝友先生神道之碑元大史黄文献公溍乡之所作也敏政之父宗范葬于盖竹之阳曰金山距庵三里而近有墓田若干亩岁时祭扫因以序昭穆于兹庵也盖自敏政之先世祖常入国朝叔父贵中同知杨州府贵权知麻城县而敏政之弟骥佥四川按察司事里俗又咸谓其先宅兆之吉盖竹灵秀之锺而敏政亦自喜其族人之盛如此谓是庵不可无记也吾想其居者望白云之归也如玊之温如青之凝如云母之重与肉芝之秀又如退夫逸士谢轩冕衣布素而休也曰吾家之出有似于斯也其无愧于吾祖宗乎其仕者望白霊之飞也如绵之舒如系之不紊如神物之绻□奇峯之翠如四皓之衣冠伟如入朝而趋佩玊琼琚也曰吾宗之处而出者有似于斯也其无愧于吾祖宗乎是庵在于变化而出与处者皆将有所顾瞻咨嗟也敏政来　京师求余记似欲以继夫两大史公之文刻之庵中俾郑氏子孙有考也敏政之虑远矣后之读予文者窹寐先王之意破儒者之所惑乎 

　　○私淑斋记 

　　有唐张文献公之远裔曰希颜生三十年而后从事于学志甚笃而坚守甚力而固以私淑名其斋索余记焉君顾名思义希颜者也而又喜孟子余岂可以无记哉孟子尝舍颜渊而学仲尼矣君又舍颜渊而学孟子无乃戻乎昔者王埙悦孟子韩退之告之曰求观圣人之道必自孟子始若沿河而下以至于海沿而不止虽有迟疾必至焉贤希圣孟子可以学仲尼士希贤学孟子以求至于颜渊孔子不难矣希颜力学坚固吾知择善广矣今一其所以名斋也又知其择善不骛于泛远而工于切近也岂不真可为善君子哉夫人有身人□爱之也爱而自私凡可以取诸人者无往而不尽其力□□其目私人之文绣好色以悦之爱其耳私人之管弦音声以乐之私凡天下之物可奉悦其身者万方致之以为爱其身也不择是非不量可否甚者至为盗贼皆自以为能奉其身而不知反以祸其身者皆是也惟圣人之道在人未远非如刍豢而可以适口非如声音采色而可以足耳目之私非如文绣锦縠而可以华其身也取之而无与禁私之而无与争也有之而终莫之夺也任意所私而人不怒任情所求而人不恶如深夜求水火而人无不与如谷种之物得而生之在我有余用之而不穷也近易而且无祸如此人惟不是之私而惟私其远且难者其可指而取也如此人惟取其徼幸而不可必得者吁此诚可为斯民长大息也希颜家田心匡坐一斋二十年余傍无諠哗其书满家朝思夕讽得于□之人者甚少而得于古之人者甚多味性命道德之言如目击古人考成败是非之由如目击古事而时出以验之于今骎骎乎自源徂流未有极也是以饭蔬自饱而不愿人之膏梁缊袍自安而不愿人之文绣绝意于荣名利达之求而惟善言懿行之是则曰庶几乎渊之拳拳轲之自反岂不真知爱其身知所取四意求而无祸哉于人之求其远且难者与其徼幸而不可必得者岂不贤之远哉余所以乐为之记也然孟子幼被三迁之教长资参伋之徒游梁适齐辙环千里之间其有得于见闻之顷日进于圣神之域其必有斍其进如孔子之自名非但谦词而已也故犹以孔子之泽未冺而已得其传为幸也于斯时也中庸其作矣然岂有轲书之七篇着明深切如今之不待于求人也哉是又使圣人之泽自五世而万世轲之功也希颜今得以端居一室而私淑其身不忘孟氏之功宜矣兹非幸欤然以孟氏之贤去圣人未远七十子犹多存者而凡载道之器未火于秦也孟子犹以为幸而得之则凡不幸而失之徒知私于物以祸其身者如今之人亦岂少哉今又去圣人若是之远而淑艾之道邈乎无传吾道惟一端而异端百家杂出其间希颜而私淑也其可恃其幸而不思其不幸之大欤诚非百倍其功千万其能不可也何也圣人之喻道也曰水哉水哉其自警也曰日新又新淑艾之功岂苟然而可哉艾之为治既有斩绝自新之义而淑之训善亦有疏濯澄汰之功江河淮济映彻万象涵天地而虗明鉴纤尘之可指其湛然澄莹而若是也而后谓之清淑也潢污行潦其本非不清也查滓未融而澄汰之功未至也曾可谓之淑也哉人之为善何以异此希颜于潢污行潦也能不凛然惧于江河淮济也能不惕然厉乎善其身而于贤圣似易而实难也而亦非在于高远也惟希颜而后可与论此可与为此记也其惟日新哉又日新哉又何记哉 

　　解学士文集卷之七终

●解学士文集八卷 

　　传 
　　赞 
　　行状 
　　墓表 

　　◆传 

　　太原王传 
　　伯中公传 
　　渊静先生小传 
　　解先生小传 
　　解先生小传 
　　赠参政筠简公传赞 
　　弘文馆学士罗复仁传 
　　萧定基小传 
　　王拙翁俊卿小传 
　　汪五十八传 
　　胡直翁传 
　　徐茂建传 
　　亡友六君子传 
　　东溪廖孝子传 
　　周以立传赞 
　　徐夫人传 
　　贾义妇传 
　　聂母解夫人懿德传 
　　胡贞妇传赞 

　　○太原王传 

　　解元字善长吉安吉水人竦眉俊目曙光玉立神彩铄人垂手过膝能百步穿杨华号小山基能以索持九牛却行尝桀骏马驰突贼阵往返如飞初起兵保安军德清积功授清涧都虞侯建炎三年诏肄韩世忠擢偏将军世忠出下邳闻金虏大至众心摇愕世忠忧之元便领二十骑游俘其生口备虏情俄而复出虏骑数千四面集掷身陷阵左右鹘击大呼声振刀甲一大酋惊坠马走众其辟易遁去以功授合门宣赞舍人苗刘之变从世忠讨平之苗刘走追之临平战良久抽戈解甲单骑尽擒之浦城四年三月金人攻浙西世忠激之京口横海舟以截江虏出小舟数千以长钩拔舰元跃入其舟大呼尽杀短兵击数十百人生擒数大酋仰掷之海舟顿绝无能脱者以功授忠州团练使统制前军讨闽寇范汝为及湖外诸寇功皆苐一刘忠者长沙剧戝也拥众数万据曰面山前阻水而营官军击之多失利有诏世忠及元进讨之距贼营三十里而阵众心惮之元单骑直前渡水薄贼营持丈八长矛据鞍四顾贼慑其状貌莫敢鬪贼环营皆望楼从高瞰下视其指呼倏忽四集世忠患之元得其情势归告世忠曰易与耳请为将军卒期破之乃率兵五百长戟居中翼以弓矢自领十余人一彭据望楼立赤帜麾兵四面并进贼惊扰迸散刘忠锜甲赴水元解衣入水生擒之湖外悉平攻相州观察使绍兴四年金虏及伪齐入寇世忠自镇江趋杨州元趋辰州金兵大至元度明日必至城下先遣百人伏于要路百人伏于岳广自以四百人伏于路隅令曰金人若过我先出掩伏要路者见我麾号则立帜以待金人必走岳广伏兵皆出又决河以遏之贼破必矣金人果走岳广元追获不可胜计时城兵不满三千金万户黑头虎最号骁勇直造城下会语元即跳下城擒之以威振两军未几兀朮怒督兵四面攻城元即却之追奔十余里金人自惊扰溺死十余万人攻同州观察使六年与世忠出下邳以数百骑虏伏兵万余人逆戟大破之授保顺军承宣使十年畧地淮阳玊札伶庄骑兵绳之敌骑数千来迎戟元挥弋大呼众皆争奋敌遂披靡后部骇惧元跃马大呼曰觧承宣今日以一骑临阵能战者与我战虏闻之震栗元因突入其阵大战自辰辰至午马足尽赤敌众大败加神授龙卫四厢都指挥使明年世忠罢兵柄为枢密使以元镇江驻札御前都统制以统世忠之众又明年进侍卫亲军马步都虞侯封太原郡公保信军节度使见朝廷专主和议屡表谏上不听知大功不建感激发病薨时年五十四赠检校少保晋国公谥武襄公孝宗追封太原王谥曰忠武夫先祖有善而不知是不知也知而不傅是不仁也不仁不知岂得为贤者乎故凡观于此者高惕然而有感哉 

　　○伯中公传 

　　观我名子尚入试名观临川吴文正公更字之曰伯中幼警敏嗜学不以食息废口不绝吟讽精思妙契至忘寒暑与客言谈乃皆不知虽在尘扰茫无所觉幼时大父庄山先生藏书万卷窃读殆遍大父久而方觉已甚奇之受学于季大父主静先生先生善导诱与尝举所见宋儒诸老宿德仪形嘉言善行令人竦然伯中益自刻苦父万安君清矌不仕家仅给无余独处一室隘甚人不堪晨起供洒扫园疏厨灶下书册不离手簟食瓢饮炊菽数边且谈且諟未尝知味天文地理兵刑历律靡不精究尤深于易考宋史如指掌着宋书一千卷天文星历一卷地理若干卷衍八阵图注武经刑书考一卷作万分历推步如神作儒家博要四书大义周易义疑通释古赋拦江网策场备要今行于世家君尝梦于东门岭遇宋儒者数人衣冠俨然进而揖之其一人曰我宋元晦也闻有解观我者善学汝知之乎答曰叔父也遂与之俱来觉而告之伯中乃独喜自名誉日炎起矣从学者益众天历己巳与弟蒙俱试江西主事林兴祖欲举为首彭士奇私于夏日孜兴祖怒甚捧两卷却立楹下徐弟为四五乃兄弟不失伦焉士论庆之同上春官不合乃留与吴文正公论辨星历宋书流诵古今不遗一字语尝通夕文正公遂以宋书属之至顺辛未南还壬申再举于乡再不弟至正癸未翰林典籍危素奉诏来起修三史伯中至京上书其畧曰辽与本朝不相涉又其事已具五代史虽不论可也所尝论者宋与本朝而已而所以定二国之统者盖有四说焉一曰明国朝之大体二曰稽先哲之成法三日证时贤之确论四曰审事变之微权恭惟世祖皇帝龙兴翔土征伐四克启运立极前无所因盖此班固所谓得天统者也当是时金源余糵尚假息河南至太宗皇帝然后平中原之地践为荆榛所得户口无百百万当是时宋犹夹攻之好世祖　皇帝之至元十三年然后平宋以上接百王之统东南之地繁盛富庶所得户口乃一千三百万是皆居天下十分之八由是论之天朝平金在先而事体轻平宋在后而事体重今议者乃欲以先后为尊卑而不知本轻重以正其大体且得以辨其先后不通之说夫今之职制先至者居右议者之论盖本于此臣愚观之先生者宜居右先去者可居右乎正犹人家长幼先生者为兄先死者得为兄乎推之于国先兴者为尊先亡者得为尊乎此先后之论所以不通也若论轻重则理易明矣今之断例二事俱发以重者论是重可以该轻轻不得以掩重也在礼祖有功宗有德太祖　皇帝以开创启运之功庙貌为祖世祖皇帝以平宋混一之功亦朝貌为祖盖以启运平宋二者俱重故也议者乃欲援金以为正统如此则承金统者实在太宗　皇帝然既以守成之德称宗即平金之事为轻明矣若天朝正统截自此始则推之于前而太祖皇帝得天统者不白矣引之于后而世祖皇帝接百王统者不着矣此轻重之理所以易明也有宋则及于汉而过唐其书则有若太祖太宗真宗仁宗有若高宗孝宗皆贤明之主其大臣则有若李忠定公张忠献公赵忠简公皆杰出之佐论道学则有周程张邵朱吕之继统论文章则有欧苏王曾之名世论逸隐则有陈搏魏舒林逋之清高论忠义则有若李右水杨邦又李芾文赵韩王李文靖公寇莱公王沂公有若范文正公富郑公韩魏公司马温公有若天祥之死节类皆炳炳烺烺足以追迹三代汉唐北之隘矣至于辽则与宋相邻百五十年今则首末百二十年辽惟圣宋兴宗二主历九十年金惟世宗章宗二主历四十余年皆与宋讲和号为承平然以元魏孝文兴礼乐崇文治方之恐犹有径庭也然则宋之为宋比之汉唐有光辽金之为金比之比魏而九慊譬之鳬雀短长其天素定恐非人力所得而继续增损也臣愚谓尝稽先哲之成法者此也先世郝文忠公谓纲目既正蜀汉之统而旧史尚仍陈寿之作乃着续后汉书以反之正姚文公谓昭烈既以帝不书名春秋法也时书名者恶其谖诈凭陵诱执中夏之君而戕之也金人之在靖康专以讲和诳惑为术卖国之臣从而信其欺屏辙守备括金帛巨亿以填溪壑卒诱执二帝駈迫三千口于绝域其怀谖从毒奚趐楚处之所为哉仁人志士至今为抚卷愤惋夫狙诈狐媚以取天下石勒犹且羞之矧大道为公之世乎仰惟天朝以淳庞忠厚天心修史垂训所宜耳法春秋永昭鉴戒若中华正统强不义者遂可躐居恐倾夺成风人欲肆而天理灭矣或者又曰高宗不能复雠尝屈节称臣于金岂复得居正统臣愚又应之曰唐高祖称臣于突厥矣然颉利卒为太宗所擒唐之统固自若也而何有突厥晋高祖尝称臣于契丹矣泣光入汴卒不能汉净则晋统自有继之者而何论乎契丹大秪仓卒举事不能仗义自立而屈已称臣于人岂待智者而知其失策故继世之君幸而如太宗则立雪其耻不幸如出帝则自底灭亡然而中夏有主则一夫之存亡固不容以变其统此五代史记所以系汉系周而初无与于契丹也有如高宗之失策特误于奸臣而又为梓宫太后屈尔方是时粘罕既死兀朮屡剉刘锜大捷于顺昌而岳飞乘势独克于虎视燕云之势陕西山东两河忠义之士猬毛而起自非秦桧矫诏杀飞举垂戊之业而弃之则金人其能坐而有之哉及孝宗继世定为叔侄之国则金世宗已让高宗为兄与澶渊之盟盖其怀谖纵毒奚趐楚处之所为哉仁人志士至今为之无几矣延乎理宗遂夹攻蔡城虽复天兵之力然而殄其祀屋其杜亦足雪九世之雠耻矣盖金之兴既在宋后而其亡也又在宋前宋统始终自当属于皇元彼何与于此哉臣愚所谓审事变之微权者此也诚以此说而勘会之则群疑氷释大道天明正宋统以槩举辽金公议表着人心压服永有辞于万世矣时任事多右金统又夷夏之辨当时所讳书上大忤群公亦径归其后书成天文律历多窃取公余论侄孙缙以洪武己巳尝录是书于华盖殿奏之亦庶几公之意也公尝于居近虎丘山讲学后又建东山书院于金钗岭扁曰丽泽斋弟子自远至者甚众公授徒广陵广陵天下繁华极处也然歌舞未尝敢近公整齐严饬目光如炬人敬畏之至正丁卯再举于乡明年试春官临川吴当见其文知之恐其复入也强诋黜之物论沸然太史公时在当坐上怒曰先生何书而后主尚袭旧号乃着国统离合论以禆其阙元清河公作淮安王神道碑言宋承中华之运世祖皇帝绍运抚图淮安王弼成至统宋正献公修世大典其叙平宋曰世祖皇帝遂能一六合以上接百王之统又述补邵一首曰元魏伯而王者也宋周之期功也辽之伯日抱珥也此非有爱于宋而私之也独东原谢端著书以主金辽亦欲自为非死而已初未尝谓可加于宋也且既以高为徽宗适传非汉晋疏属之比则昭烈元帝犹未得承正统于高宗复何疑焉甚者欲破五代史黜周以为四代史夫五代贤君仅有周世示而欧阳文忠公史笔与司马子长争雄乃欲易之以进刘君而使契丹不几下乔入幽之甚乎臣愚所谓证时贤之确论者此也或者又曰金人甞甘心于徽钦靖康统绝则金当续矣臣愚应之曰周幽王尝陷西戎之难平王东迁宗周黍离矣仲尼作春秋乃始明尊周之大义则周之统未尝由幽王而遂绝也晋怀愍亦罹青衣之辱元帝南渡神州陵沉矣朱子作纲目亦复帝晋之统则晋之统未尝随怀愍而遂亡也圣贤经世立法正以存天下之大防焉耳春秋书楚之子虔诱葵侯般杀之于申夫诸侯至是耶当有惭色公因至冑监倾动来观曰不识觧观何状乃你奇特耶公遂绝矣仕进至正辛丑陈友谅以书招之遂往劝以息兵保境友谅不从谢病觧机务为太常礼仪院判养病著书江舟破死焉归葬里之上斛山娶口城刘氏子五人 
　　太史氏曰公山弗扰以费畔季召孔子欲往曰吾其为东周乎孟子对宣王曰保民而王莫之能御也圣贤之意何以异哉朱子曰管宁卒于魏特重其人而伤其卒于魏是传也其考于斯欤 

　　○渊静先生小传 

　　先生讳子玊字成我小字泰吴文正公更字之曰季通晚号鉴湖老樗少沉静少言勤学不怠年十三理家事而成人声色不大而门内肃然居丧无阙礼者君子称焉四力于古学吴文正公招与共学不往虞文靖公归自翰林或劝挟所业往见可借助声名不从然斋居玩心高明含莫窥其际其来学者亦弗拒久之教授桐江之上慕而从者日盛随其材质诱掖之为学者师垂三十年中更乱离与人言惓惓忠义多所变化人比之王烈王通云圣朝迢下征贤群县万方起之曰吾壮盛年且不仕今老矣尚湏禄位耶卒不起至于振励士风扶树教基则深致其意吉之文献足征太秪皆其力也晚年教其孙兴寿荣皆能文章先生天性严重有威仪长身玊立双眸烱烱射人须髯奋张强横者望之屏风而士大夫率以为仪刑在治朝无所干誉处乱世无所屈辱诲人不倦出于至诚所过无后言所居无恶声周旋规矩从容大道要之圣人之徒有成者也 

　　○解先生小传 

　　解鴈门人自唐家吉已七百年余至对王封公德盛显极矣笃于先公元季乱至甲午南北绝一羽不通矣江西义旅城守至欲散公自京师乘单舸径贼中数千里至吉义兵城守复数群完保十余年公往来其间为之画策间道往返十□数迎得母父死王事殡贼中旦暮哭江上泪尽继以血感动江东西贼亦归顺以书说陈友谅归正不失为江都王其大臣左右大权欲兵之五王救之得免与其友孙本立等谋曰观陈氏多建置乱贼朝政靡宁势不可久天命在朱氏盍往归之举数千里内应是据陈氏之腹而扼其喉也众皆然之请往曰吾有老母家流离不可倾刻离诸君疾行无疑此转祸为福之机也传相告语陈氏所置官皆咐上江而木公往来豪杰间首谋也又往说熊天瑞于贑天瑞犹豫公即去之海道使者至以先祖死节事赠平章政事以参知政事宜授公公拜书不受国初李宣公刘伯温等皆荐召至京师固辞归处环堵三十余年上数召至赐劳甚厚尝御华盖殿问所以教朕者对曰明德慎罚上甚嘉纳之令缙侍还年几九十矣公在元盛时与弟阖业冑监者十余年自祭酒以下数千人皆拭目焉经明文揵为诗歌沉雄慷慨富贵流丽而抚一世尤善笔札五知贡举五魁冑监对众吐辞贤愚屏息所至人望而畏之然或酒酣谈笑一座尽倾公讳开先学者称??切简先生有书解文集若干卷男缙百拜 

　　○解先生小传 

　　解鴈门人自唐吉已七百人余至封王封公得盛显极矣笃于先公元季乱至甲午南北绝不通矣江西义旅城守至乱散自京师乘单舸径贼中数千里至吉义兵城守复坚郡邑完保十余年往来其间为之画策间道往返十数访迎得母父死王事殡贼中且暮哭江上哀感群贼为之护其殡及陈友谅陷江西公与其友谅尽杀陈氏官将复为其元其友以附　本朝元使者适至以先祖死节赠平章政事以参知政事授公公不受使者委之去公隐迹山中　国初李宣公善长刘中丞伯温等皆荐　召至京固辞归处环堵三十余年上辞礼甚厚公在元盛时与弟阖业冑监十余年自祭酒以下数千人皆试目焉屡魁冑监五知贡举气质刚方家法严如朝廷对众吐辞贤愚屏自然或酒酣谈笑一座尽倾公讳开字开元学者称筠涧先生有书解文集若干卷生元皇庆壬子得年八十七 

　　○赠参政筠简公传赞 

　　解鴈门人也自唐家吉已七百年余至封王封公德盛显极矣笃于先公元季乱至甲午南北绝一羽不通矣江西义旅城守至欲散公自京师乘单舸径贼中数千里至古义兵城守复坚数郡完保十余年公往来其间为之画策间道往返十数迎得母父死王事殡贼中旦暮哭江上泪尽继以血感动江东而贼亦归顺以尽说陈友谅归正不失为江都王其大臣左右大讙欲兵之五王者救之得免与其友孙本立等谋曰观陈氏多建置乱贼朝政靡宁势不可久天命在朱氏阖往归之举数千里内应是据陈氏之腹而扼其唉也众皆然之请往曰吾有老母家流望不可倾刻离诸君疾行母疑此转祸为福之机也传相告语陈氏所置官皆附上江西本公往来亮杰间首谋也又往说天瑞于贑天瑞犹豫公即去之海道使者至以先祖死节事赠平章政事以参知政事宣授公公拜书不受　国初李宣公刘伯温等皆荐召至京师固辞归处环堵三十余年　上数召至赐劳加厚常御华盖殿问所以教朕者对曰明德慎罚　上甚嘉纳之令缙侍环年几九十矣公在元盛时与弟阖业冑监者十余年自祭酒以下数千人皆拭目焉经明文徤为诗歌沉雄慷慨富贵流丽而抚一世尤笔札五知贡举五魁冑监对众吐辞贤愚屏息所至人望而畏之然或酒酣谈笑一座尽倾公讳开字开先学者称筠涧先生有书解文集若干卷赞曰 
　　大知几先沉雄伏义寿考百龄气盖一世方元极治公谓将乱叔世囏危不避其难单舸万里来莅江西江西义旅有言从之坚守十年系公一归崎岖间谍欲就大忠持木攴天历说群雄报韩不成安知若命晚节孤真克遇　神圣劳问宠锡顾其仪刑不思不夷既和而清百世之下庆云景星 

　　○弘文馆学士罗复仁传 

　　洪武四年丁酉弘文馆学士致仕罗复仁卒复仁江西吉水人初从陈友谅所为不乐为之用岁壬寅上兵至九江因援身来归上得之甚喜命侍左右亲任之从破友谅于彭蠡遂赍蜡书□□谕袁临诸郡甲辰上即吴王位除中书咨议复仁性率直每论事掯陈得失无有隐避由是待遇且厚及大兵围武昌友让之子理固守不下复仁往谕之至城下号恸竟日理性之使召入问故复仁盛陈上威德且曰大兵所向犹拉朽今不降城且屠城中民亦何罪愿早为之所庶家族可保也理惊愦遂降复招抚江西还为国子助教以老赐小车出入每宴见赐坐饮食丙午春使山西时扩廓帖木儿以恢复为名前后使者多被害被仁至折以天命人心所向扩廓一心善之即日遣还洪武元年迁翰林编修二年冬赍诏谕安南使无侵占城池安南未归即受诏复仁晓以大义其君臣慑服比归遗金贝土物甚厚复仁辞不可泊归奏之上多其廉让改翰林检阅未几拜弘文馆学士屡召与论事尝操南音以对　上以其质直多见听娋唯呼为老实罗而不名赐以诰命初复仁所居甚陋上尝往过之复仁方操涂具完壁上笑曰是岂所以处贤士哉即日　赐地城南门内寻乞致仕许之赍予甚厚陛辞复赐大布之衣而题其背曰性虽麄率忠直可喜赐此布衣放归田里时人荣之已而　上念之复驿　召至京师居三月悯其衰　赐玊带名马铁柱杖及家僮饮食之具复遣还至是杂于家年七十四深于易尤善为词赋在翰林有玊堂唱和藁云 

　　○萧定基小传 

　　萧定基字守一登天佑三年第任监成都市买务引江水溉田氏受其利多少有约会李顺之乱成都大豪樊氏盗改其约以一画夜为六昼夜由是他县岁铬之乃得其余水讼不决者二十年漕以属定基乃亲决水视樊氏县一昼夜水有与樊氏始伏罪诸县得水如故约召为监察御史里行蕲守王蒙正博势责赂诬属县长罪死诏定基往治定基为其随吏曰蒙正赂汝必受之以告我蒙正果赂之直三百万定基因以正其岳仁宗欲官其一子定基以逊其随吏除判开封府迁侍御史宜州蛮作乱以定基安抚广西定基驰至问所以及曰吾知之乃搜诸澄海忠敢士万人守要害戒诸将贼至乃击归则已蛮不敢动尝奏边臣多好喜功生事张皇贼势但当一镇以静则边日宁矣仁宗曰定基能如此可召用之赐书褒会三司度攴使王淇使江淮议盐酒事请与俱遂除三司盐铁判与琪俱使江淮至吉水除淮淛荆湖置制发挥使以官卒于家赠尚书兵部侍郎后又封广陵侯子汝砺汝皆汝器汝士汝?孙服皆有名时洪武丙子缙书 

　　○王拙翁俊卿小传 

　　翁姓王氏贵名江夏人父景仕元为水军翼万户以宽厚长者见称一军日夜抚循其人人得其欢心察其贫极者资之衣粮疾病给之医药三男贵子俊卿其幼也少以智畧闻岁乙未太祖渡江以其众徙授千户岁甲辰编伍为百户调守福州坐累谪戍河州自号拙翁平生遇敌勇与士卒有恩处财廉最有巧思凡交游久而益厚别去数千里遣其子佐求予传佐字良翰赞曰翁巧于治军而拙于治生巧于取善而拙于取名巧于顺时而拙于趋时真诚拙欤亦大巧若拙者欤 

　　○汪五十八传 

　　上所以合一华夷官家天下岂非天耶岂非天耶纳哈出倔疆朔方敢挟诈而胥会常郑公刼以数寸之刄??虎魄??就降即拥南行河水一夕大深断其后后众皆曰天也稍稍毕来汪五十八师众来归亦曰天也非不得已也五十八阿速人习其国书入大学粗涉传记颇淳谨元徙漠北为平章政事及来归上历官之四品亲制诰词兼译其国书赐之曰古之人有能顺天之道不驱兵以应锋镝而保众者不惟名显当时抑且福延后嗣朕观载籍岂一二人尔五十八自元运告终屯于沙漠曩者命将廵边师临瀚海尔知　天命有归兵不血刄中心诚服而来朕甚嘉焉今特授尔明烕将军佥河州卫指挥使司事俾亨天禄尔宜敬慎厥职益坚来附之诚则神人监悦身家永昌矣敬哉毌怠赐姓汪从传颖公征阿者失力八秃从李曹公征打里番又从征县上下山阪五十八本长于骑射然亦有功李曹公又遣收马于山后番番民争出马洪武戊寅十二月赴　召还京师与疾即行道卒长安初　上优之不令预政五十八亦恬退不争用能保其终始云子四 

　　○胡直翁传 

　　胡直翁名鼎子重器新淦县之萧峡人也少从乡先生聂政学春秋于清江元末父母避乱播迁能尽孝养遭丧葬祭无违礼且方乱时重器即念江西省治龙兴有城廓兵卫可依与兄琏俱徙家城中竟赖以安国初郡守程君国儒学行为时师表能文章于人少许可日延礼宿讲画条教舞舞后学名士毕集于洪每月季试五经大义琏治尚书而重器学春秋兄弟牵联得举国儒大称赏儒者皆屈服继而琏升朝为显官重器退而家居兄弟愉愉州闾相庆以为复见古道人或谓重器高尚不慕仕进曰非不慕也有司季试犹且应之不得仕其命也夫或誉其纯谨言行始终无违者问之辄谢曰有是吾以安吾生存吾性也与交朋处久而益善人或问之曰吾不能妄语故无失信耳或教为假托之辞而颈发赤竟不能妄齿谦恭乐易对家人穉子不异也遇人有急力可及则赒之乡邻有争竞片言折之莫不慑服笃于教子非义不言尝夜课读书自讽诵以分其勤未尝一语及邪曲且曰丈夫学圣贤之学志圣贤之志惟不以死生祸福介意则不负所学无不遂其志君子皆为然年七十有五矣人皆称之曰直翁而余为之传赞曰 
　　吾常往来萧峡金川之上吊子云梅福之遗迹想其高风而不得见其隐君子与之语及杜游龙兴见胡先生人或誉其高尚应之曰非不欲仕有命焉皆称谓直翁而考其平生之行无不然者昔司马君实自不妄语始而后行事无不可对人言者今直翁其近之矣且非倦游而克肥遯岂不超然子云梅福上欤 

　　○徐茂建传 

　　徐用中吉安吉水人茂建其字也其先世南昌相传为汉徐孺子之裔有讳向者家武宁来倅于吉始家吉安至讳明道者始居吉水之吉平时称丰山徐氏也有隐德其父海峯先生游官元都茂建从之游一时名乡士大夫皆知识徐茂建也借除建德威平镇廵检调为沈阳路儒学教授入为大都中卫教授训武人子弟升为福建儒学副提举入国朝不复肯仕因发病死二十七年矣其犹子铸业儒钺为中书舍人为余道其节行不可无传也赞曰 
　　余观潞国张公在元季风节凛然屏权奸赫熖之威昌忠义继承之羙可谓奇男子也及读其送徐茂建教武学序文拳拳欲牗其聦明奋其果毅使军旅俎豆之相为法也继而元亡独亲军后降福建坚守茂建所至不愧张公而竟以全节终夫岂常人之可及哉 

　　○亡友六君子传 

　　洪武戊寅予友黄君玊铉金华兄弟皆遭故死非其罪予深悲之又念平生故人自少至长相见莫逆者六人皆客死京师刘君朴字子素周君霖字子用廖君存字敬存廖君持自敬已敬存除学官未赴子用应进士举不中敬存尝为宪椽吏敬已除温州同知玊铉镇江知事金华自中书舍人出为汝宁教授其文章学行皆不愧古人与予每议论至于死后云云云亦各其心孰知其先逝而予独存且其所遭遇颠顿坎坷不得一仰其志又何其同也岂不大可悲也夫后死之托悠悠苍天盖尝过大梁径北印入潼关至大华终南山之下因记忆金华所为文不自为之出涕也恐久而六人者至湮没是予之责也乃着其大节作亡友六君子传 
　　刘朴字子素吉水泸江人也少有志节耿介绝俗然所交友死生患难托之皆能尽其义轻财重义然诺义论英发评古今人物贤否高下事之成败曲直毫发不爽由是寡合虽至亲洽出一语非义望望然去之其所不为虽死不可强其书清劲洒落为文章诗歌古雅典则世家治尚书系长沙汉王后宋初居郡之西昌石台吉州进士自刘济始其远祖也龙津先生讳镡者其从祖其兄伯川国初为户部主事有才后其尊君文明愽学隐德朴有子四人烨煜焯炳 
　　周霖字子用吉水桑园人自少以聦敏闻治春秋诸史百子溥洽无遗尝与共谈达旦上下数千载兴亡成败事如目覩耳听者亡倦善谈论亦寡合者应进士举不中死时纔三十余其家世自庐陵乌东徙居吉水桑园时高宗南渡也子用善教其族人子弟皆能文章有子曰绮曰綖 
　　廖存字敬存其父退省遭乱资遣东西以学挍诗经刻苦不懈国初与其兄敬先应进士举不中按察司辟为椽已而弃归学益进朝于京师一旦遇疾死子一人世家吉水东溪 
　　廖持字敬已敬存弟也自爽朗不群特与予善刑部公原禄称其志操及为隰州同知考满至吏部侍郎侯庸方好谀侫敬已入谒不拜庸据其力不中不岳死有子一人 
　　黄玊铉初名鼎字孟举少有羙誉于书无所不读通五经与弟金华齐名文章甚似苏子瞻司马子长皆善议论玊铉仕终小官然一世皆知名 
　　金华登进士第时年十八太祖高皇帝眷顾之甚厚有文集若干卷其家世自盱江为令吉水其曾祖立道多藏书其大父九衢慱恰老儒父粲称善人兄弟皆有子赞曰 
　　唐虞有八元八岂周有八士同出一家同显于世如彼其盛也今六君子者财出一州而所就如此夫何如其可惜也夫何如其可惜也鸣呼噫 

　　○东溪廖孝子传 

　　张锽伏质报父仇曹娥没水求父尸不幸而死吉翎代父受刑黔娄为亲请命幸而不死然皆自分必死矣幸不幸有命焉人尚怜而着之王子安河父南交□于海廖自公省父大宁溺于何死命也而心不展志不伸不其重可怜也呜呼妹固乐而奔驰闺闱固乐于行旅人不知命也有定焉当死也君亦死行亦死自公虽未尝必其死然曷尝计其死且而死于省其亲也若死于儿女子之手者乎于是王子安死千年而自公继之自公幼能文章跟经??兰史渊涓耿郎恂恪恭敬俨然貌不逾中人而所当马奋伋如电不可测其父敬先谪大宁四三千里水陆奇险自公岁往省不以寒暑需家有大父有母有叔父有弟侄有妻子家人众多当离别忍泪眦睫间强颜笑语慰帖老稚出门及童奴客旅相处曲折良难敬然粹然有德君子也然能动其愠喜自公见辄喜慰甚自公平生爱人一家人爱之自公幼孑孑然孤立人见者皆为变色自公死时洪武某年　月　日也其弟自勤祭以文绸缪缠绵痛苦情切甚读之使人堕泪初廖氏尝大显于吉吉称东溪廖氏有名自公大父退省先生卓行举世不可测与子叔父刑部公原禄相谓亲家敬先兄弟三人皆贤亦皆仕有名声其季敬已尤高洁不谐世特与予善自公兄弟四人皆善予尝岁时过从见其一座三世人跪起列侍森森郁郁或举觞论文川华月映顾盻如在图画中识者多云是家不偶然必将昌大未几敬已没敬先谪去自公死倏烁间惨然凄断若此何也赞曰 
　　玊也不必以圭壁骥也不必以羁的中道而折众所?呜呼斯人而斯溺 

　　○周以立传赞 

　　云有君子周闻孙以立者吴周瑜之苗裔也瑜之子都乡侯胤尝以事谪庐陵因家焉至隋有为会稽剌史者曰汾翁其六世孙曰沂滨唐长庆中徙吉水之泥田子孙遂吉水人以立高祖子渊曾祖应龙祖岳在宋俱以文学显父厚元世以隐德中厚尝手银汉书会要四十卷遗以立曰吾家世以儒名故读书一事不以盛衰显微有问也汝冥勉之以立服劝诲言励志于学与邵从子弟相磨砻讲论经义作为文章如水涌山积日就高广母宋氏得疾逾二年侍汤药未尝去左右母没水将不入口者三日衰毁骨立乡里称其孝至正辛已以经义举于乡明年赴春官中乙榜锡宴弘文馆占题赋诗学士大夫皆赏叹交荐入史馆值修宋辽金三史时当道者多辽金故臣之子孙而正统卒无所归以立会然抗论曰此纲常大事必求合乎天理人心之当者当以宋为正由是不合遂归又明年授鳌溪书院山长未几以父忧去官服阕用揭文安公子汯荐改授贞文书院山长既至学者皆曰是鳌溪先生也皆嬴粮相从而揭氏子弟尤众贞文学田若干先世贫负租者多逃徙以立至会计当悉蠲之于是贫不能入粟者负而逃者皆适厥居而怀其惠后有诏征起遭乱离朝廷多故未及试用服归贞文时生徒久离散乃取便道以归四郊多垒邑井骚然族人宗瑾愕然以立谓曰事不辞虽义不弃守况人心易摇散者难复彼虽众皆乌合不过旦暮事剽掠而已荀特重以待之彼无所得自当引去因其怠归掩而击之必成擒矣寇闻之遂不敢犯甲午大饥人相食避乱东西抚李氏婺妹畜孤甥不令失所丙申复就试有司居前邛江西行省以便宜除白鹭洲书院山长寻擢袁州教授欧祥据猖獗梗未及赴家毁于兵昆弟子姓多物故哀恸久之时大参全公将平寇乱以书招以立乃进平袁策三第全公甚奇之即欲署从事与共讨贼固辞弗就退与季弟维章避乱新金之石洞着尚书一览河啚洛书序说及平日所为诗文二十卷其志勤矣哉忽一日瀚沐端然而逝年五十有四有子一人曰会早卒以弟之子观为嗣观之子岐凤今为国子学正能世其家云赞曰 
　　士之修身饬行将有施焉然时不偶卒韫??卖以终身盖多有之周君者操心坚正行谊卓然智计论议表表伟伟可谓笃厚君子矣其身虽啬所施其流庆岂有涯哉 

　　○徐夫人传 

　　自关惟至于麟趾皆言妇人之德也而孔子录之后世史书或无之岂非关哉盖妇人有三从之义而家之兴废由之女子居室有致其父母违离兄弟姑姊妹乖逆故有贤女而父母安之归为厉阶伤思割爱睽和诊睦其覆车相厉也故必有贤配而家道成子孙之贤本其母之贤者固多也为史书以辅世教也其可缺哉其可缺哉新淦巴丘汉巴丘县治世多贤贵人士族齐梁宋室流散多依居故又曰萧峡元有处士徐朝英丧其妻时一女守贞甫六岁甚怜之已而再娶守贞事继母如所生继母亦甚爱之曰此贤女也必择所宜归遂以嫁士人子胡仲器仲器笃行君子也遭家毁于兵奉父母避地播迁数经剽刼而徐氏赍装独完卖以供膳盖未尝乏绝及遭丧葬祭无违礼仲器念江西省治龙兴有城廓时方乱可倚乃立家城中已而复毁之复立今且四十年浮沉闾巷之间傲睨万物之表白发萧然左诗右书足以自悞有子为显官有名声是虽仲器君之不可及丈而内助者贤岂少哉赞曰 
　　余读谕德胡君俨所自为　　氏墓志称其父训则知其母之贤欧阳子称母　　表其父阴德于戏　夫世之名贤孰不由贤父母哉重??率仲弓者万无一见焉兹殆非常理也 

　　○贾义妇传 

　　贾岳妻程氏之女也粗涉书传有德容年十八嫁为岳妻岳父羽初为海南卫镇抚摘广西岳涉岭海省之得疾还死琼州方疾亟时程氏许从死神伤不能哭遂自缢生与岳同年二十二殁时洪武丁丑也一子鞠于祖父母贾氏以武义闻至羽尤善文学士岳遂能为文羽字义甫今为横海卫指挥善仪其家中书舍人吴君仲平云赞曰 
　　慷慨杀身易从容就义难人于所当死亦有迫于势不能不死者若程氏其何迫之有所当为难也然琼在海外而民俗皆知暮其义至指其门叹惜之呜呼亦足以见风化之大行欤 

　　○聂母解夫人懿德传 

　　余族祖元翁先生有堂女誓不与凡子得心聂远先生之曾孙茂卿而妻之余解氏与聂为世婣心远字吉甫与先高祖庄山丞相信国文公同师欧阳巽斋丞相家居时心远主其家为西塾师至今予家藏翰墨犹宛然也予家谱有姻盟记着茂卿明经有贤行仕为郡文学其夫人相敬如宾夫人之母丞相古心江先生之孙女素闲家法夫人在家为贤女既嫁为贤妇为贤母出入富贵而未尝有骄泆之习勤俭和敬粹如也家谱所载如此元季之乱故家零落姻盟记所载已十无二三殊可感叹茂卿曾孙继善祖善少闻其先人之言屡以解氏懿德质之于予予深有感于沧桑陵谷之变而継善兄弟犹能有追远之意是将复与聂氏之家者欤况継善诸子皆可喜因盟记书之为解夫人懿德传 

　　○胡贞妇传赞 

　　胡贞妇曾氏讳静贞吉水兰溪人曾一中女也一中之先人讳三聘事朱子为门人高第弟子后奉死难使于金封忠节公家世荣盛贞妇自少传静寡言恭顺慈俭甫十七归于环洲胡氏原长忠简公诸孙也时方乱离寓居里之平原抚下事长礼度不踰涉险凝危知机善豫国初卒勤来归权舆家计至罄奁中物以给家众未尝恤也已而家益饶至累巨万未尝恃其富每训子息谓古云贵欲使可贱今汝曹知富欲可贫则不患贫矣识者诵为名言原长每有所诘责未尝辨激徐为申理下人怀服予少时从学其家塾亲承抚念覩其德仪盖古之淑德不是过也洪武士戌原长坐乡人连累当徒边原长死后与子妇刘抱其孤弱孙旅邸中弱孙会病卒刘即自经死贞妇亦自缢为人所救苏慨然曰吾夫亡不死者尚怜此孙弱故忍死冀养长之今后死矣而刘亦能以年少死义吾何用生为即嚼舌三日不食死时年四十二其子绍归自边始葬之于里之石屋山之原未葬时水囓其山畔几陷既葬乃日就平复水萦回如带亦甚异云岂非其贞烈使然欤赞曰 
　　曾氏以一妇人相其夫起家累万金无一毫骄溢此已足为难及临大节慷慨就义有烈丈夫所难者呜呼世之读子传者当何限愧之 

　　◆赞 

　　御史陈君仲述像赞 
　　周文忠公赞 
　　行省参政筠公赞 
　　杨忠襄公赞 
　　杨文节公赞 
　　胡忠简公赞 
　　胡刚简公赞 
　　萧评事像赞 
　　萧侍郎赞 
　　乐善萧公画像赞 
　　希瑞萧公像赞 
　　武宁长官像赞 
　　萧将军霁像赞并叙 
　　大御史萧定基赞 
　　遗安周公赞并序 
　　徐隐君画像赞 
　　徐士谦赞 
　　徐隐君赞 
　　徐学皋赞 
　　淛江行中书省检校许公画像赞 
　　秦王传胡子真赞 
　　虚舟子画像赞 
　　周均仁静像赞 
　　紫霞杯赞（并序） 
　　谭宅祖母画像赞 
　　钟馗赞 
　　朱嵩寿行乐图赞 
　　刘君南琴字赞 

　　○御史陈君仲述像赞 

　　闽人郑召甫名画有节操尝有驸马都尉偕郡马王恭逼致图其像投笔径去因大哭二公无如之何其为人如此余友陈君仲述为御史行部至闽昭甫为作柳溪独啸图如此柳溪陈君所家也在泰和县西召甫为人尚如彼陈君可知矣予既铭其墓复为赞云 
　　此簪缨数百年之良也此天下名进士也此天朝名御史也此　懿文太子至称之曰陈古文也天下之言也不待予言也而予史官也不得不言也 

　　○周文忠公赞 

　　一德格天四朝辅政功烈文章郁郁其盛 

　　○行省参政筠公赞 

　　大知几沉沉雄服义寿考百龄气盖一世叔世艰危不避其难方元极治公谓将乱单舸万里来莅江西江西义旅有言从之坚守十年击公一归埼岖开谍欲就大忠持木支天历说群雄报韩不成安之若命晚节孤真克遇神圣劳问宠锡顾其仪刑不惠不夷既和而清百世之下灵为列星 

　　○杨忠襄公赞 

　　奋舌骂虏剌血书裾利不可诱威不可驱处死生之际存万世之纲堂堂遗像日月争光 

　　○杨文节公赞 

　　文章足以盖一时清节足以励万世著书立言摅忠论事悬车逸老志不忘君凤凰麒麟景星庆云 

　　○胡忠简公赞 

　　忠足以抗权臣义足以折敌国日月争光正言卓识激吉士风回天之力 

　　○胡刚简公赞 

　　济邸之冤史相之权抗人所不敢抗言人所不敢言褒封袭爵振后光前 

　　○萧评事像赞　 【螺陂】 

　　七岁而孤两与乡荐重义轻财砥节砺行有志林泉无心冕爵封评事奕世荣显 

　　○萧侍郎赞 

　　武宁之孙御史之父人爵之荣天爵之富御家如公律身有度如贲松栢赠以工部 

　　○乐善萧公画像赞 

　　桂林之翘英昆山之粹丽水之精名家之老成肥遯而安贞袭蝉貂之庆结泉石之盟而启后人之承亦兰陵之德星字水螺陂之辉映也 

　　○希瑞萧公像赞 

　　其容萧其气舒身康强家裕如行称宗族义重乡闾其继承有子而克绍于诗书也欤 

　　○武宁长官像赞 

　　熊虎之勇胆风云之表仪斯人也遇则尚父不遇其时□其后裔亦承亦継相臣有赞如星日灿御史闻孙式佀其盻 

　　○萧将军霁像赞并叙 

　　萧将军讳霁唐宰相复之后有讳俭者观察湖南因家长沙子孙避马殷乱居庐陵舅氏杨辂仕杨吴为门下侍郎因请献书拜武宁令时县令兼掌兵权故称将军吴私茶禁严涂人袁八卦钣茶武宁捕击当死将军怜而释之乃献墨潭石牛潭为葬地石狮潭以居石狮潭今吉水螺陂是也子孙奕世显盛将军没后遂葬墨潭夫人周氏葬石牛潭乡人因庐陵旧宅祠将军为神能敷佑于人今观遗像犹使人凛然也然比观旧所见者色正白而此微赤殆传写之讹耳遂赞归于武宁之贤孙云赞曰 
　　帝王之裔将相之世熊虎之资爵禄之器才丰年啬德薄末施没而为神庆流后昆凛凛生气不亡者存 

　　○大御史萧定基赞 

　　蹇蹇在廷桓桓在边既文既武余其庸言国有信史如其贤如其贤 

　　○遗安周公赞并序 

　　公违润字仲德豫章公天骥玄孙也少师刘岳申先生及季大父仪之通易春秋遇乱后以已田给贫民优游隐居以终永乐甲申其孙忱擢进士为翰林庶吉士以画像请赞曰 
　　能推已之所有以与人又不近名学不目用而以教子孙慈非所谓隐德者欲其寿康宁得理之常者也 

　　○徐隐君画像赞 

　　此其壮也湖海之元龙其老也啇颜之绮翁结交当世之名士而不可挽之于显融是惟以诗书忠淑其孙子而可为善人之宗也 

　　○徐士谦赞 

　　此濂溪书院旧学生也英年气岸春晓云明晚节坚贞氷厓雪清惟贤智之称许非庸俗能重轻余交最久不能甄收然余有千载之名亦庶几东坡之巢元修也 

　　○徐隐君赞 

　　系万石之名家守一经之遗训抗志节于浮云得天地之委顺视东湖之曲与鉴湖之滨所遇不同蔼然四序之皆春也 

　　○徐学皋赞 

　　系金陵之世冑毓文水之旧家衣冠俨雅不亵于燕私言笑从容绝乎鄙野陪函丈穆如熏风君子之德君子之容 

　　○淛江行中书省检校许公画像赞 

　　公讳洪字彦章初仕为兵卫幕官有名升行省益自振起早谢事归乡为学甚力诗文清润可传诵然贫无赀宴如也子呜鹤以书选入翰林以画像求为之赞赞曰 
　　玊雪春温之容称其所存于中芝兰秋霜之誉符其所饬于躬其达虽一命而无愧其退隐不怨其穷左图右史庶几屡空至今视其彷佛犹可见履道之从容也 

　　○秦王传胡子真赞 

　　忠简之孙风流尚存义气激昂勇夺三军经卫文华列□瑞云翰墨辉煌飞凤翔麟昔时函丈煦于熙春今观画像俨端跸绅芙蓉之阳天玉嶙喻永示仪矩淑兹后人 

　　○虚舟子画像赞 

　　节仪文献世德之粹锺道学政术里仁之范镕精金羙玊之文其余工高谭卓识之见其蚁封吊湘江历南海方自以为达在玊堂金马人不知其穷沛乎其进未遣吾不知其所从仰天衢而独步信学海之孤雄也 

　　○周均仁静像赞 

　　愽学隐德不蕲知于当世有典有则以敷遗其后嗣意此能不植槐以责报于天传太极图而不以文字者也 

　　○紫霞杯赞（并序） 

　　紫霞杯友人邓君宗经传其方于越人邵大渊得之宋中书刘景辉景辉得之大白山异人用饮酒以疗弱疾尝献法徽宗赐名大乙焉宗经征予赞之赞曰 
　　剖丹砂割乳石杵玄金臼白壁阳遂辉方诸溢离化精坎成质规其形运干则虗其中涵太极假灵气荐琼液丹田滋玊池潏九虫遁三尸君齐日月寿罔息啇厥功畴敢匹羽觞弃太白斥宋太观主所怿锡以字曰太乙越之邑邓氏逸器斯制垂无斁以前翰林侍读唐愚士作也愚士尊翁处敬先生在国初为翰林应奉与先君交游而予与愚士为同寅其诗才清绝书法圆润为文典丽尤善谈论交朋友笃厚其疾革也予就视之一语不谬今安得复见此人哉且惜其无予诗文传者无几每或见之辄为慨叹余友邓君宝爱求为书庶以传之久远九鼎一脔肯可也 

　　○谭宅祖母画像赞 【母姓刘氏】 

　　陶唐氏之淑媛谭予厚之寿母一门四世乐至其所世之富贵巍峩衮黼不如此母寔天所祚鹤发遐龄子孙之祜 

　　○钟馗赞 

　　破帽蓝袍锺南进士曾托梦于唐玄宗起笔画于吴道子气像俨然鬼见即死 

　　○朱嵩寿行乐图赞 

　　南平王孙大布衣良玊韫璞青山辉有子鸣凤朝阳熙中峯魁岸期同归 

　　○刘君南琴字赞 

　　禾川棠市刘南琴求字赞余惟重华弹五弦之琴歌南风之诗瞽叟底豫之时盖不以位为乐而以得乎亲之心为悗者也南琴虽永感之下宁无终慕之思者乎孟子云尧舜之道孝弟而已矣南琴思所以不辱其亲则无媿于字义矣赞曰 
　　昔者大舜人伦之至动静语默皆可为师被袗皷琴而歌南风心愉体舒善与人同于时天下父子有定孝弟之风施于有政南琴念入孝出弟罔敢沴恭以间和气是曰调适若琴之理干干自修顾諟字义圣贤教人母间愚智中和动静上下一致勿谓南琴不可希冀吾气既顺塞于天地 

　　◆行状 

　　渊静先生解季通 
　　先兄沧江先生 
　　东门岭上处士徐君奇峯 

　　○渊静先生解季通 【己卯】 

　　解氏之先世家平易唐侯之裔孙有讳福者事西汉高皇帝为大仆居唐代雍门李唐中叶有讳禹者为吉州剌史由是为今吉安人呜呼公讳泰字季通一字成我三十三代祖讳胜事东汉光武封代侯十九世祖讳琬仕唐为御史大夫武卫大将军十五世祖讳軿唐昭宗征之不起咸通中诏谥真白处士高祖讳夤曾祖讳谷七岁善属文有名当世以隐遯终祖讳昭子宋大学上舍生上书言事得罪贾似道摈处于家宋亡以忧愤卒考讳应申剏试贡士万安学正母彭城刘氏先高祖妣大夫人邓氏尝梦人授以羙玊未几而生公故名曰子玊幼沈静寡言笑好读书鉴然如流满千遍无倦色或儿戏之辄以正对皆奇异焉年十三兄观我求我并举进士家事倚辨于公朝夕内外不闻叱咤之声事父母接宾客俯鞠诸侄皆如成人不为嬉戏时科目方兴二兄联科接武翕然有声朝野士人子观望歆动皆争径窦逞便捷侥幸一得而不第者更相抵排公深耻之承亲志不得已亦再至试三试有司俱不利绝意进取翫心高明究竟六籍旁搜百家悉能通晓尤善楷书不效妍媚而方正严重类其为人吴文正公尝以书招致之弟子公不往翰林虞公伯生南还馆于郡舍或劝公汇诗文求见冀可得荐亦弗从日以其学教于乡乡之豪乘势侈縻子弟率骄纵以食色货贿相鬪夸公善导之乃更上清俭其教根柢六经尤必以躬行为本始未尝以摘经属对顽不率者斥之后改悔乃更复之学史以春秋为凖绳拘之于迂纵之于固驰骤之于唐史五代史而陈范之徒在所不论诗以陶柳为户庭以杜为经上泝三百篇为指归而大白之豪纵所不愿学诸惟取荀杨文中而间亦喜老庄申啇韩非在所摈斥晚更授徒于同江弟子至者甚众因其材质多所造就时以河汾王通比之中丁乱离三十年与人言往往至洒泣激以忠义又时时为说说前史雅善扬抑群盗闻者惭服自悔恨甚众转相戒救无敢侮之者天朝龙兴公年五十八矣郡守令相先后至百废未兴懜弗有考又承　诏兴学校招集流散缮甲兵以供军需皆踵门投访公俱授方畧射影走丸不失尺寸已而辟之万方不起但劝以激厉士风扶树世教由是吉之人争相唐淬至于今蒙之不衰公有大焉既老家居宗族子弟善歌诗能文章者常五十人屈物命篇属而和之以为乐目之曰庭兰集所著文集若干卷曰老樗集更自谓鉴湖老樗云洪武二十一年六月一日以寿终于家临终呼宗族与诀且曰吾生平言行无足多于人者我死慎勿为世俗诪张假托以惑后世命孙约读渐卦一过赋诗衣服冠而逝享年七十七公天性严重有威仪长身鹄立双眸烱烱射人须髯奋张虽强横人见之侧足屏息士大夫闻率以为仪刑在治　朝无所干誉处乱世无所屈辱教人不倦所过无后言所居无恶声周旋规矩遵循大道要之圣人之徒也没之日闾里垂发戴白日有涕泣无道其不是者初弱冠丧贡士君未几丧母三四年间荐遭闵凶苫块居庐面黯然黑色而葬三丧礼咸冈缺初娶城南梁氏卒继室以王氏生子男三人琛璋皆先公卒珪绩学饬行世其业女子二人孙男八约绩绘绮缉绍继纯曾孙二闻魁望魁森然皆兰馨玊洁公疾病约绘昼夜侍衣不觧带汤药必亲尝余悉尽孝道以　洪武二十二年己卯正月三日附葬公于东门岭十一世祖考朝奉君之营从治命也缙极深奥塞所不能知其卓卓大者人所共闻见故摭为行状求立言君子铭之啚不朽焉 

　　○先兄沧江先生 【辛卯】 

　　于戏伯兄于予有父道焉有师道焉余兄弟自为知己也予少多病栉发系衣履至疡浣濯皆兄亲之大夫人甚怜予也所以抚育视大夫人志无拂焉诱掖之学循循焉其雅志隐居自娱选乡学升郡庠名声蓬蓬然起屡称疾家居先君子筠涧命予应乡翻然曰不使贤弟行也遂获荐进士第　洪武十一年戊辰也　上每临群臣诵以为荣又常曰大觧笃实先君子每有家书必取进览为之嘉叹曰非此父不生此子拜福建道监察御史治宁国还擢祠部主事寻除侍郎不果拜奏清理道释与修诸司职掌参定礼乐典鲁丧议谥监造送祭器泗州归奏图记皆称 
　　旨修国子监书板精校雠　上深眷顾之一日　召臣荐至内殿　诏之曰礼曹有狱恐累而兄今出之为应天教授勿以官为小京学也行当大用之世荐叩头谢翌日遂有是命诏皇亲子弟皆从学居三岁余以素刚忤欢贵人　上知其冤将释之先君子朝于　京师　诏若曰老子以八十之年跋涉江湖远来见朕父子至情可不令随侍耶遂与归时予先已家居侍暇日寻旧学如其素志此予兄弟自为知已所得深焉其生于侨居吉文水西金滩祖妣徐夫人钟爱之教以木笔昼地乱离无书大夫手写孝经论语占文杜诗教之从族父元禄学易族父奇之又从学高公文声公疾病昼夜侍尽情姑氏良人卒子幼积金委筐箧无数姿所为不私其一铢为之籍记而付之遇旧馆人之丧冐大雨号哭而随之十余里皆其少时天性然也尝授徒于乡之黄冈主刘公象贤公前室大夫人同产也所以事公尽道教其子尽诚改馆仁山与刘公惠庭相得甚托其遗孤恩若同气焉居　京师时同郡而县异者吉水四人焉泰和二人焉同釡甑爨余兄焉主久之而无间言笃于友谊不避难险素善属文书法精密既私叹曰吾岂与贤弟争能哉遂绝笔不为高视一世常语予曰惟贤弟知我余子皆碌碌耳为人雄杰有威严善谈论喜于用兵不如其志焉其先姬姓写门人也唐天宝中宦游江右庐陵高祖庄山宋国学进士曾祖辰峯元永丰县簿祖竹梧进士东筦县尹娶欧阳氏子男一人　春　永乐乙酉以能书举与天下试禁中　上亲擢第一俾肄业于翰林女子八人长适东溪彭怀次桑园周恂次城南蓝谧次螺陂萧肇敏次槎溪周光华皆右族余幼在室孙男荣宗孙女一人先兄字大经晚号沧江钓者曲艺无所不通尤邃数学尝曰吾寿止六九已而果然　永乐九年十月二十四日以疾终葬于乡之黎洞黄牛峡从七世祖必达府君之兆兹述其行求立言君子哀而赐之铭焉 

　　○东门岭上处士徐君奇峯　 【癸巳】 

　　先公遭乱世后再造厥家所与维持成就者异姓第一人徐君士奇也君讳麟奇峯号也系出金陵南唐中书令临淄土知谏子中书侍郎上饶郡公逊五男子皆居吉水东门合水焦源三族尤盛君之族在宋季又以孝子显名至君之祖林隐家富累忠厚长者先祖妣大夫其季女也择婿得先祖清苦儒者林隐生日诸婿亲戚具牲酒服玩献甚都林隐不一顾惟索先祖诗手探其怀中出之朗然诵喜见须眉诸婿亲戚咸有愧色座中人皆激励知儒者之为可贵而诸子皆深务斈焉君之父仁本早卒母刘氏守节教之与余居相迩也先祖妣尝维持之林隐在时先祖妣事重闱高祖妣邓氏大夫人尤严难事祖妣独得其欢心林隐虽一饮食必分遗其女然必先馈其重闱先祖妣视重闱食已乃敢食林隐没君母子継之亦然复遇乱先祖死节先公在元都未还君奉先祖妣一家避地三年先公始归后复业筑居至再与先祖丧葬皆君与子子畊主之先公被召留京师与中更乱离客于外妻子衣食计皆君父子维持之大夫人具甘旨家兄业诗书君之用其诚有古人之所难也且其时有嗾乱贼害君者闻其行战亦为之不忍责嗾者甚辨焉于戏君其它行义固多即其施之余家余耳闻目见甚详且实岂不可为人激劝哉使世之人亲兄弟同父母能若徐君之于先公也岂有参啇斗阋之患哉虽然林隐公之忠厚之风愈可见其厚欤君常推择为县从事佐县令费侯震远有惠及人交朋友和以正喜宾客悦慷慨岁时具觞宴余常侍执事覩其谈笑豁如也初遣子畊从勤窓王先生学所以奉事之如严君后余叔祖季通主其家子畊二子从学所以奉事之如勤窓此余所亲见也君之配妻氏尤贤如君之志所以经纪余家者君思虑有不足之至宜人补益为多抚余兄弟如子焉子畊入县庠从先公学成充贡为大学生分教山西擢为广东县官有政声君往视之至今两处人犹能道君父子之贤也卒以洪武丙寅墓在所居之西君既没之二十有七年而其孙广成为冬官主事归乡与相见其道旧故将求为文以表于君之墓余具道其卓行于异姓兄弟犹始终恩爱如此为状未尝一字谬为文与传者可以征之也 

　　◆墓表 

　　宗瑞周君 
　　周君宗祥 
　　鉴湖阡 
　　故解母高夫人鉴湖阡 
　　翰林修撰王君钦止先生 
　　鉴湖阡 
　　子素刘君 
　　幼道许君 
　　麟棷蓝先生 
　　处士张公 
　　翰林院检讨廖君 
　　户部侍郎刘君 
　　元乡贡进士周君 
　　章江刘先生 
　　处士刘君 
　　故处士周君源源 
　　溪涧周先生 
　　故处士周君尚志 
　　故处士宋君若璟 
　　倚富萧师文 
　　解处士元琛 
　　处士戴公仲京 

　　○宗瑞周君　 【庚午】 

　　先外大父封州高使君元之名臣居乡恂恂未尝骑乘时时与本立周君游尝闻先大夫人外大父与立谈咲盖亦恬淡之士也元季之乱本立之子宗祥举义兵为保障先君还自元都往来其间尝与余言宗祥善待士慷慨豪举有光其先世其弟宗瑞恂恂谨饬教授其家恬澹如其父也予生也晚皆不及与之游独尝亲于艾光辉先生与语其家之详也盖先生尝主其家其家子弟皆从学宗祥兄弟所以事先生者洞洞属属然庶几古之人宗祥之没也先生志其圹示予读之焉厥后因过其家与其子弟宴饮追思而考论其遗为之倚茂树临清流裵禀者久之今年宗瑞之子吾复奉予友胡君敬方所为宗瑞行朮一通不远千里至京师请为之表将锐石立于其墓之原使一家一乡斯世至于后世皆慕如兄弟瑞宗也何古人风俗之不可复哉盖奔竞于名利者世之大患而风俗之所由薄也胡君之称宗祥之举义兵也屹然为乡保障远近被兵丈辐辏于其里及宗瑞之门皆笃意教之衣食不给者就馆谷之每有所廉让赒恤不为矜色不为德容兄弟克尽友恭宗祥一饭杯酒宗瑞不在不举也且兵乱数十年后至于今如复承平之旧者比皆然独其兄弟所居??斗市数里不被兵燹民物按堵自国初已殷阜弦诵之声相闻每县令行春必至是四方来观相劝于乎吾兄弟之功夫岂少哉是不可无表也宗瑞讳郁澹然其别号云洪武庚午年七十有七矣 

　　○周君宗祥 

　　君讳监字宗祥吉水醪市人祖原善父本立皆笃厚隐约君少有智识父甚奇之曰振吾门者此见也稍长内外承迎罔有违阙元季之乱一市人皆求请君为保障君与子吾文誓众为义兵不蹈非礼皆挈家引却东山下以伺贼衅贼果焚醪市纵掳掠君之子率众逐人人皆奋以一当百贼大败走众志既定为营水陆以应官兵时吉安守臣梁克中治水军于大州大喜赉以白金彩币俄以功升吉水州判官甲午岁饥告籴于军门得粟以胀所活甚众邻邑之居民避贼者扶老携幼来依庇君君抚纳之如将不及行山寨致重赀请其仇家将甘心焉君荅书加赠黄金委曲谕觧之其人释然愧谢为家塾训其子弟其延先生亲执礼甚恭世芳抢攘弦诵之声不绝由是名士皆喜过之其性尤喜接宾客久而益虔岁时欢宴必尽醉乃已与弟宗瑞最相友爱今天兵南来君以兵属其子从征贑还亦辞营归飬君晚岁安徤子孙满前同堂而食庭无间言先公归自元都时与梁克中恊谋守吉往来醪市尝主宗祥父子尤相敬爱家君每为予言而予生也晚皆不及与之游而尝过其门识其后进子弟抚其手植庭砌之木皆已苍然可念名园台榭依然尚存门俯俯碧流之水毫发可鉴而其傍有庙丹青漫漶君之题字犹在壁间想其冠盖之都宾客之盛而君之平生志意岂不乐哉君生皇庆壬子七月十日没以洪武辛酉五月十五日享年七十娶陈氏能勤俭内助子男四人吾文吾忠吾信吾敏孙男十三人其墓在里大塘之原请之表者其为孙宜哲也 

　　○鉴湖阡　 【己卯】 

　　觧氏鴈门人自唐家吉已七百年余至封王封公德盛显极矣笃于先公其学以主敬为主戒慎恐惧终身未尝有一息之间然慷慨英伟料事如神对众吐辞贤愚屏息欧阳文公尝指谓先曾大父曰他日高年盛福之豪杰也果如其言乱雄皆知敬爱所在不敢兵有所断议众不能违晚遇大祖高皇帝待以前朝遗老　召与极论元事甚善其对既而曰国初何不仕对曰对初以二弟事陛下矣今以二子事　陛下　上慰谕叹息时　敕臣缙奉家书上览屡与吏部尚书李原名翰林学士刘三吾语而称之缙尝宴见必问及安否至起居细事缙被时恩得岁一归省卒许终飬时　洪武辛未五月也后四年复　召以长子纶侍还公感　恩邵德笃敬而诚于是年已八十有四矣公治五经皆有师授书易得之家传讲于竹坪刘先生始授春秋于如愚黄先生至正初入大学讲于吾素王先生元庆毛先生学礼于大古熊先生少时学诗于申斋桂隐二刘先生后益为古文辞诗歌师事黄文献公揭文安公卒业于楚国大司徒欧阳文公之门代为之文辞书礼楚公自不能办公弟阖年二十与公同日冑监监举公第一阖联得书二鲜名声卓然出数千人将会试中书而乱作矣公仓皇南归乘单舸径贼中数千里至吉时至正甲午南北音问久绝吉安守臣梁凖克中等至欲散去公亟往见之克中大哭拜不能起公正色责之曰我自京师单舸南来所过人闻朝死皆能拱手送迎王师百万至矣大夫行且受赏归朝何至悲啼自沮克矍然起谢公因求计策公为之移书招附群雄及他郡邑赖以完保十余年岁戊戌公移书陈友谅弟劝其杀伪主以归元而友谅谋称帝公因之南昌南昌为元守甚坚友谅急攻拔南昌公跳下城奔还与义士刘明道等拒之于吉水其伪将熊天瑞也雅之公敛兵去攻陷吉安遂上据贑公往说之因陈友谅以归元友定时遣江伯昂至以朝廷宣敕陷公之天瑞既许诺伯昂去而天瑞犹豫持两端公归吉与义士孙本立等谋杀友谅伪官以应友定而本立等以附　本朝海道使者复至自闽以先祖死节赠官以参知政事宣授公辞不拜使者委致而去公遂遁迹山中　国初以贤良征至京师悬辞明年戊申始克还癸丑复被征至江西以疾免归确乎廉分澹乎声利家法严如朝廷忠孝成于天性以父死王事时隔在万里忌日每临悲慕摧绝闲居深念终身未尝正席而坐母徐夫人故宋遗老林隐先生之女习经史性严毅公事之乱离生无一日佛其志殁无一日忘乎哀平生师友故人徧于天下寄之以死托以孤遗尽心竭力未尝自伐其劳未尝所怨于人度量之宋伟如也其文根极六经浑雄自恣乎时雨若决江河读之使人快意其诗虽在乱离绝无惟悴穷蹙之熊由其最善于言辞会文切理洞中事几酒酣乐作言?卓大笑座客尽倾其浩然之气可谓壮矣　于戏　少承　君父之教报之罔极言之痛心　洪武辛未五月初吉　上诏臣之父于华盖殿曰是子大才其以归教训十年而用之不幸　洪武戊寅五月十日乙酉　高后宾天是岁十一月二十三日乙未先臣捐馆遭谗窜逐泣血万里几欲无生今岁庚辰十月始得归葬先人于所居之鉴湖阡从治命也于戏□□君父之教学遂至于无成而已乎谨序次族行表揭子阡先公觧氏姬姓唐叔子食采于觧子孙以邑为氏后徙鴈门唐天宝中退讳隐仕为蕲州司户参军子德远讳禹为胡州安吉县令遇安史之乱同寓于蕲迁金陵居庐陵同水乡臻善里在今吉水水西之南山安吉生宠材讳干为左武卫兵遭参军生得与讳軿号真白处士处士生兼善讳从羙咸通中举进士兼善生世隆讳盛唐季之乱始迁于邑之寨里世隆生皋谟讳弼皋谟生丽正讳文粲丽正生伯轲讳希孟举进士为茂州司户参军茂州生吉甫讳安举进士为??菐州知录参军嘉佑己亥奉父隐居于塩岭之鉴湖上濮州生世维讳持国以三舍法升仕临江军新淦尉世维生庆迈讳千龄号文江文江生敬之讳夤敬之生邦卿讳必达邦卿子生春讳谷淳佑漕贡进士漕页生昭子讳梦斗号庄山大学生大学子辰叟讳应辰号辰峰元剏试贡士永豊教谕临川学正瑞州路儒学教授永豊县簿致仕先公大父也先公字真我讳子元号竹梧至正乙酉进士得便道飬亲仕为安福州判官还大史院校书郎授承务郎东筦县尹元季死节于乡有赠官祀于忠节祠母某氏里中林隐可之女林隐殷家有知监再世深德其助先公少从大父学于永豊于信于瑞通五经皆有师授书易得之家传讲于竹西沧浪二刘先生明德夏先生道益张先生而与畊王先生学春秋于如愚黄先生叔父苍林先生学礼于大古熊先生至正庚寅入国学师事黄文献公揭文安公而卒业于大司徒楚国欧阳文公之门乡先生伯周公大朴危公尤器重之居大学六年与弟阖恭先称二觧名名声烨然出数千人上至正甲午以先祖死节事闻归吉讨贼时南方已大乱吉安城守□克中等至欲散去公始为言朝庭德意宣谕祸福众皆信之城守复完然以母老常避依义　居入　国朝遂遁迹由中岁丁未征诣阙辞还县令费公震师事公　国初建学摄乡校后县令李公恒甫廉有治声事公尤谨遂一所学宫作兴士类公力居多岁癸丑以贤良征复辞归常主考广东江西湖广乡试　　　得人　洪武戊辰二子联中甲科　高庙数称公善教每有家书至必取视喜叹辛未入庙赐坐劳问有楮币之　赐以臣荐待还甲戌入朝以臣纶待还先公亘古之豪杰也魁崖山立威仪襜整音吐虹畅议论英伟昌言万众之中贤不肖皆为悚息平生交友遍于天下或寄以死托以孤遗尽心竭力无几微见于辞色刚毅严峻一木榻三十年土屋漏穿布衣蔬食颜如渥丹下至僮仆其外肃肃其外颐颐然盖其敬为主胷中畅豁无纤芬凝滞其自视如光风霁月人望如秋霜高岳焉此荐之学有见于绪余者如此也呜呼尚有之哉公生元皇庆壬子二月七日之亥没之以　洪武二十一年十一月二十三日之辰葬鉴湖上初娶刘氏継黄氏中无子継高氏先妣大夫人也子男三人纶大经纲大纪缙大绅女一人适庐陵彭氏孙男庄春山□娄金孙女长适东溪彭怀次适桑园周恂次适城□蓝谧次适萧肇敏次适槎溪周光华 

　　○故解母高夫人鉴湖阡　 【庚辰】 

　　解氏鴈门人唐至德初肇家于吉至今七百年余世贤内助先妣高夫人讳妙莹字淑琬高氏自南平王崇文裔孙逸为吉州判官因家焉曾祖龙光字申甫宋曹贡进士学者称草窻先生祖愿贤亦大儒学者称守忠先生以子贵赠同知泰和州事考讳若凤字在翁称灞雪先生至治辛酉进士朝列大夫知封州母周氏故宋进士周路铃之孙进士知天河县讳以仁之女家法严整累赠渤海郡大夫人封州公以大定乙丑判建昌又生于廨舍后历官南昌南安平江泰和公每就飬夫人亦从夫人封州第四女而最钟爱勤俭不骄宽柔能泰孝惠灵承出于天性时方盛极奢僣相仍夫人独尚简整鬃髹疑不屑盻朱鈆多闻卓识封州每致叹焉尝入室见黄金数饼即避出户去不问封州素廉有德之者致文绮数阚无人委之而去夫人见不顾读书自若自经史传记天文地理医药之书皆能论柝善小楷严正森密封州每择象犀金龙笔墨文笺赐之晓音律筭数门作歌诗辄弃藁纫制衣裳织绣麻缕女工之事无不敏妙尝同其女兄弟绣高王经象施于苏之天玊堂观者濆溢所至妇女婉而师之至正壬辰四月兄镗巨举义兵母周夫人卒于战舰五月先祖大史公讳子元兵败为贼执大骂死之先二日封州公在广攻龙潭贼中流矢卒于军事闻于朝使者由海道追赠推诚尽节功臣资德大夫中书右丞子金铨师踰年城陷死之赠推忠効节功臣荣禄大夫江西等处行中书省平章政事至正癸已巨提兵复吉水与贼战于乡兵败而为贼所杀吉州震骇家属流离夫人丧葬无违礼涕泣不食肉者逾三年其事父母及姑叱咜之声不至犬马未尝出一恶言先祖妣徐氏夫人最号严事终其身永尝拂其颜色其事夫义以顺相敬如宾不妄言咲尝诵曰妇有长舌维属之阶岂惟妇人多言多败人莫不然性不嗜饮尝曰先姑有言妇人嗜酒决非真良汝曹戒之岂惟妇人家之败子鲜不由兹其蓄牲必蕃息醪醴必旨甘其制诸饮食菜果醢之属皆简便有法着酒食议若干卷女德评若干卷高文海死节事一卷文海即巨也避难徙适无宁岁科机脱祸涉险履危沉毅镇安不形愠喜缙兄纶乱离无书夫人谙写孝经论语古文杜诗教之缙自能言时蚤夜训以敬身维持文墨不离其侧未尝令遯儿童嬉戏为吾宋元来政治民事记及日时无所遗缪又言封州公至孝于父母周夫人善事其舅姑故封州公儿女自幼时不能相詈周夫人念媵子同于己出夫人友之过于己同产由是笃于兹爱子孙六七岁犹不免于怀愠言善道无几微 【呵怒见于颜面诸孙多视如母克尽其孝焉其赈穷赒急如将不及待恤孤婺提携尽诚极爱人无间言每岁多病不废盥栉衣履蓻??衣垂涕弃置必于屏处敬终如始不以富贵患难有渝一旦忽谓子孙曰神仙盍有死死有人之不免吾年七十余子孙满前过吾父母兄弟矣但当与汝曹永诀不得不悲耳因泣数行下家人尽泣夫人止之曰死犹枯株生意不贯漠然气离愧无不一之休魄如遗矣葬送物备于亡何益金玊珠具尤非所宜本出爱私反成奇祸吾经离乱所见多矣葬我必依近地素衾结髢朴棺深隧斯可矣娶家人与诀端坐而逝呜呼痛哉时洪武三十年丁丑十二月二十七日之戍得年七十三生时乙丑十月十日之辰也三男纶纲缙一女适庐陵彭氏孙男五庄春广春山呼仍寿庆寿女七人皆】 在室葬所居鉴湖□从治命也 

　　○翰林修撰王君钦止先生　 【辛巳】 

　　呜呼功业既成而人推服之恩惠及人而人怀思之天下皆是也无功业而人推服无恩惠而人怀思古今天下之人甚少也若汉之贾谊唐之刘蕡其皆功业何所成恩惠何所及其文章亦甚少也然使人思而叹息之至今而推服之无异辞岂非世之人惜俊材之夙成悲壮志之蚤谢欤抑悯其不遇于时而以穷死欤诚有足以感动人心而非浅智者之所能度欤醴泉之浸不必为江河芝草之荣不必为松栢而人信其为祥若人者不必有功业恩惠而人信之而诚有感动人者凡谓此者将特其余事也予友翰林条撰王君钦止讳艮殁之日识者皆叹息推服而怀思之而悲哀之其朋友哭之失声将推刘蕡贾谊而与之同无异辞者又若非二子阨穷而不遇也其行孚于人者久矣君以失父自知读书为文其祖与耕先生治尚书学闻天下有著书经管见藏于家矜式主意四书经疑贯通能发前儒所未发两汉诏诰咸梓于世君尽其微为学愈励而家事未尝癈虽甚攻皆若亲之其母以君笃于孝君被病即告母曰我病且死幸有弟三人我无足哀夭寿命也其母以为达于理言不及其妻子妻子不为君忍父殁时弟皆幼今皆成立皆以为君笃于慈其族人亲戚无间言皆以为君难其在府学课试辄魁合府县不以为忌试江西乡荐第一人　上亲　震翰魁名天下赐进士及第授翰林院修撰未几设文史馆待之升秩一等分类秘阁书目预修　高庙实录緫集类要祁寒盛暑终日不怠与胡广等奏修时政记如故事参酌攸当屡上书言当时切务上皆欣然纳之饬身正色不可狎玩听其言侃侃如也然未尝妄言其所不可决不能诡随自奉甚约赒急如将不及与人交久而益敬此其行孚于人也类如此独其于死生之际从容安泰无毫发可怜之色预与母决敛手待终予往视之一辞不乱此足以信其平生所蕴非浅智之所能度者如此也曹孟德擅世奸雄咿嘤痛死不知贾谊刘蕡之死又如何也君文章雄伟光耀常曰悖于理而工于辞者非不知理悖也欲希世而盗名也吾切耻之诗喜古　一以理为主警策渊永字昼精楷皆称其为人其稿若干卷藏于家皆可传也君连世与予家友善其伯祖吾素尝为馆京师待我先祖真我吾素为翰林编修国子愽士卒于官家君在大学为之心丧以礼葬之其祖讳克耘与予叔祖观我求我同文??进士克耘号耕野元统癸酉科甲授吉安府同永新州事其族父无将与予同中洪武戊辰第君与予弟文夫己卯同举于乡知其族行莫予若也是宜为表而击以辞刻之其墓君为吉水带源王氏唐末袁之白芒来其先大原人也曾祖孟讳赠万安县尹祖妣曾氏赠宜人父其尹避地吉安城中千户宋以女孙女焉是生君年十六母氏与归带源娶沙田刘氏户部主事芸庵先生之女子男三人蓥铮锳墓在高岭园之原君生洪武戊申六月十五日殁辛巳九月七日也天子命护其丧者其妻之姑夫颜君子明也　其辞曰 
　　颀修容兮内正直勇往义兮不组饬少孤立兮炳文章笃孝友兮誉弥芳超腾骧兮陡天路希圣哲兮同轨度火始焰兮泉发蒙防读葬兮遭回风明情郁纡兮凛秋日高欲济无梁兮逝水滔滔华芝殒兮醴泉竭灵征长兮旨芳歇彼力渺兮任华张循涂倾兮永怀伤贤不肖兮非彼天何寿夭兮樗栎偏于乎钦止兮材行虽不施有遗思兮无穷期 

　　○鉴湖阡 【辛巳】 

　　呜呼缙少承君父之教报之罔极言之痛心我大明大皇帝以　洪武三十一年戊寅闰五月十日乙丑奄弃臣民先公以是岁十一月二十三日乙未亦弃请孤缙泣血万里几欲无生至今　　庚辰九月奉敕归葬先公于吉水城东门鉴湖之上谨叙族行刻辞于石先公讳开字开先学者称筠涧先生姬姓解氏鴈门人也自唐家吉世为家嗣始祖隐子禹父子皆进士禹为吉州剌史家吉文水西臻善里迹符南山之麓五代孙盛破黄巢于吉水因垒为家弟晖千牛上将军吉阳侯四传至茂州公希孟子参军安父子皆宋进士嘉佑四年居鉴湖上安生大学进士少府世维维生宣教翊善千龄弟千长少保大原武襄王千龄生八行贡士必达必达生评事夤生谷时称生春先生嘉定甲申举神童淳佑己酉漕试第一元赠上犹尹先公高祖也曾伯诚龙虎上将军易国武定公曾祖梦斗字昭子大学进士以赋斥贾似道摈处于家学者称庄山先生伯祖汝擑中书右丞易国忠毅公祖应辰字辰叟时称辰峯先生剏试贡士历永豊临川高安广信学官永豊主簿致仕父子元字真我时称竹梧先生元统乙亥以着尚书章旨　召见入大学至正乙酉登进士第判安福校书大史院出尹东筦道过家倾家起义兵败死之赠光禄大夫平章政事母徐氏夫人宋遗老隐先生之女先公事亲尽孝生无一日拂其志没无一日忘其哀慨然慕范文正公之恤其族人亲戚而力不能以至恨叔父时我无后以弟阖継之阖从元之卒子塞外以子纲継之平生师友故人徧于天下寄之以死托以孤遗尽心谒力未尝自伐其劳未尝有所怨于人治五经皆有师授卒业于大司徒楚国欧阳文公之门第阖字恭先二十同登冑监监举公第一阖牵联得书二解名声卓然出数千人将会试而乱作公归至吉时南北音问久绝守臣梁克中等欲散去亟往见为画计遗弟文先援授南台诏书招附群雄吉数群赖以完保十余公之力也隆兴路为元守甚坚公因之隆兴陈友谅急攻拔之跳下城奔还与刘明道等拒之吉水说其伪官以应陈定而其友以附　本朝海道使者复至以先祖死节加赠宣授公参知政事辞不拜使者委致而去遂遁迹山中　国初岁丁未征至京力辞忤台省意不召见亦不遣还明年戊申是为　洪武元年李宣公言之　上始克还为县学师多所造就吉水文学由是大盛　洪武癸丑　上复召公疾作辞免虽绝意仕进然独喜引拔后学屡强起知贡举　洪武戊辰二子纶缙俱中进士　上亟称公善教岁辛未　召见与语慰劳叹息时　敕纶缙奉家衵进览屡与群臣语而称之缙常宴见必问及安否至起居细事缙初被特恩岁一归省至是遣还侍十年明年复召以纶侍还公居一室三十余年足不妄动颜面丹渥须鬂黝髹孳孳圣贤老而邵康宁好德无疾而终其学以主敬为本戒慎恐惧终身未尝有一息之问慷慨英伟料书如神音吐洪畅威仪轩整昌言万众之中贤不肖为之怵惕对客挥毫谈论不辍一代文豪也而耻以文名确乎廉分澹乎声利家法严如朝庭忠孝成于天性人望如秋霜乔岳矣公生元仁宗皇庆壬子二月七日癸酉之亥少壮志撰述悉毁于兵晚所著书觧文集凡四十卷夫人高氏至治辛酉进士赠中书右丞灞雪先生若凤之女勤俭承骄宽柔能泰孝惠灵承??夕闻卓识恶言不出于口殁以　洪武丁丑十二月七日葬在公墓东南十步子男三人纶字大经福建道监察御史纲字大纪缙字大绅翰林庶吉士本贯江西道监察御史一女适庐陵彭氏孙男庄春广春山呼仁寿孙女九长适东溪彭怀次适桑园周恂次许适城南蓝安宁 

　　○子素刘君　 【癸未】 

　　先君子晚岁家居交游每至缙辄从仰送退而质问其人器量节操名位所至往往十不失八九其所最奇待称许而不幸连蹇不得志以卒者一人刘君子素是已君讳朴系前汉长沙定王发于翟斜永新皆同派始居泰和之石台吉州进士刘济川始立题名碑于郡学其远祖也其居于吉水文昌之沙田尤世有闻人尝读欧阳巽齐诸公文集见其先人与往来书及题咏知其家学未尝废弛中哀也及观其从祖龙津先生所为文则又尝私淑以为科举之资而其它文章又于季大父伯中伯正二先生所著述见之称道刘氏于予家非常寻常之比者亦世济其羙焉子素之尊君文明先生慷慨服义为乡闾推服比之王彦方诸公诚不知其孰为先后也尝止予舍先君子俾侍杖屦徜徉泉石随问而篬盖至今未尝忘也其伯兄子川为户部主事谒告而归又时时与先君子谈论饮酒赋诗水边竹下潇洒出尘退而与予讲学尤雅善楷书时邑中鲜能书者始自于川启发予亦喜慕之子素从其父兄来予家君君识其器量节操最奇待称许不置而常以朂予也子素不能酒家君至日子素必以诗词为寿家君每击节强以大盏辄醉言办英发家君大笑以为乐缙微观其二十年间待后进未尝或如是也子素穷性命之学刚明英伟一语非义白眼相视少违拂衣径去人皆曰介人也然忠信诚确轻财喜士周人之急文章典雅善书如其兄每以亲故不出仕后不得已试吏部试翰林得官客死京师时洪武三十年三月也永乐二年其孤烨来信其弟煜甚自力于学幼焯炳皆可教若子素之连蹇不得志以卒者其发舒将在于是乎其友翰林学士兼春坊大学士解缙为之表以竢 

　　○幼道许君 

　　吉水士俗尚世家亲戚朋友交游虽经乱离其父兄相与教诏其子弟子弟相与奉飬其兄若同堂一姓先君子为言若大父与如愚黄先生明德夏先生山梧许先生相讲习予与日孜夏君茂明许君皆从游日孜举进士先得名其所对救荒策山梧之所宿构也三四年夏氏黄氏已可感叹独山梧有贤子孙令幼道茂明之子也元末之乱予在元都若大父死节祖母寓于水西黄氏许氏相庇后予客洪州陈友谅破城人传言予已物故茂明事若祖母尽礼手书教而已是虽吾乡俗尚之厚若许氏岂不犹贤者欤幼道少淳敏好义甚有父风艾所当友也缙识之不忘后先君子学于环洲幼道时寓父妇家甚妇刘氏贤内助也善承夫志才能综理内外肃然下至臧获动必由义先君子每至其家必有饮食供具不过侈而必旨以嘉洁先君子亦必为之尽醉归途中语予曰其家虽一茶杯酒不茍简整齐如此亦可师法者也缙又识之不忘自是与幼道往还间语及乱事盖幼道生三年而遇士辰之変长于流离奔窜之日而卓然自立如成人未尝逐儿童嬉戏每寇至避匿辄抱其故书册人或嗤之曰金玊不足宝此先祖之遗何可弃也茂明入　国朝仕为武乡令以卒幼道事亲尽孝每率其家人鸡鸣而起力践古人之礼家人化之亦必以为异也居丧有闻人以许孝子称从平生慷慨厚于交友或有急难委曲周旋不避危害死无所归者辄为收葬闻讣则为位哭奠之尤轻财用困迫假求辄推与之洪武戊寅以明经举分教武学学在虎踞关上下临大江诸生每去后萧然如万山中人有不堪寂寥者一日大雪予往访之时已晚张灯煮茶武臣子弟稍稍来侍以酒果进与共赋谈论达旦观其意气无不满于心者予又益自叹先君子知人之明而幼道果然不以外物动其中为可师法也闻尝有亲戚之丧与俱送葬于　国南门之凤台里幼道慨然大息谓旅葬者有子孙不能归骨此何等忍人呜呼孰知幼道以永乐二年正月十七日竟客死虎踞关而亦旅葬于兹耶幼道有子清好学能世其家将举其丧归葬于乡环洲之原故为之表而系以诗曰 
　　慷慨许君高谊薄云缓急可倚性义是视事亲以孝可以教弟子恂恂草其轶骜君敏好学长于议论抵壁挥金未尝顾吝生不慕富死不怨贫其藏其密永利嗣人 

　　○麟棷蓝先生 

　　大祖高皇帝建都察院专治刑狱蓝公子贞及詹徽为都御史未几徽专任而子真左迁漳洲推官高皇帝慰谕而遣之几月而漳洲狱空属县南靖为山贼焚刼而县以民反闻军卫将出兵屠之公力请止单骑临视得其状白免获数万人公既没十有余年而其子日省请予表其墓于乎是非直道阴德故耶其世系百行翰林胡公光大铭已详不复赘为之诗俾读而歌思之蓝君中山自唐家吉宋季勤王连婣帝室烈烈文山忠贯日月研席深交矢死铁钺有孙万宇是曰瑞轩义质早凋笃庆后昆显赫麟棷瑞轩玄孙少失怙恃克由仁义慈训成之祖母王氏而亦盛宗泽流无纪天假续之迪其敏聦洞究经旨旁愽子史夕惕惟夤不慕青紫弱冠遇乱扶携奔窜主干仁里横经讲贯贼不忍兵几至化成匹休古史善效有征天朝洽一归安其家葢衍其学金辉月华三征七辟诏书旁午翻然振志教于人府抚民奕奕靡有亲炙教成浩归兹欲敛迹初志弗成高皇特旨　召擢重官朝纲以明进退从容识邪与正夫语丁宁海滨用靖隐德所覃活者数万草然不磨有读毋慢 

　　○处士张公 

　　余尝诵乡先辈传君与砺刘君仲修所为高明楼诗称张君明之隐德知其必有子孙也及尝游新淦识张君务本君明之子也少有羙誉为新喻学官见元室将乱弃官隐居种菊自娱口?夭傲一室因号曰西窓自予见之时鬓皓白神采和畅论议精确其妇翁盖滕君王霄之子杜于凎邑以女妻之此其时家富累千金连姻贵室独能不为富贵所溺超然觉悟中更乱离晚处穷约无芥蔕于其心者予又知其必有贤子孙也其族子伟慷慨好义尤与予善每为言西窓有子孙之贤予虽未及识而又知其族之多贤子孙之贤无疑也予有所亲黄叔昭谪辽海致书言张君文亮之文学行义不媿古人既而见之乃西窓之冡孙也初为县主薄令为学官母丧服阕奉状来请铭其先君之墓按状君韩息消字子微系出唐曲江文献公九龄之族而文定公复显于宋世家吉水之北门高祖讳国华宋末避兵于金城之秀峯门因家焉曾祖讳得新字鼎叔家故饶财尤好施与泽梁达路多所修葺未甞示矜人以为德祖君明也性踵善义以笃于君生十余岁诸经传注已备诵不遗乡先生陈玊樵最奇重之曰是子有性遇乱奉新抚弟称孝友尤着敦厚之誉元万户锺君清远老废于家无子惟一女与清远素相善者欲求子微婿畜之西窓以长子不许清远曰君惟知已顾我老无子得子微之厚孝敬以付托终老身身死且瞑目亦君子之盛德事也其可我辞西窓许之子微往来二氏尽其供飬人以为难尤务勤俭不喜浮华既而清远死而族求分财产即叹曰尔锺氏物也我何其焉其居室悉推与之别为小屋以居而奉外姑尤谨人皆称其义洪武乙亥三月六日得微疾呼诸子嘱以善奉大父及外祖父言讫而逝年五十二子男八人震文亮曰旭曰昕曰昭曰暄曰晹曰暐曰暺女适表庆锺氏后八年卒而文亮归始克合葬于邑之善政乡藤桥诸山之原余谓君之义可表也为铭诗曰世大隐德不侈其报报以后贤其侈可较询之张君轻利若尘推与弗取行义为仁纷纷薄俗争欲忘亲尚或观此盍亦还淳其庆可观我铭不诬有诽无劝人则非矣 

　　○翰林院检讨廖君　 【甲申】 

　　于戏余读甘棠之诗而知古之人善政遗结于人心久而益着愈远而不忘也然岂常多有哉予友廖君敬先奉诏起修大祖高皇帝实录既至而事毕　上曰是老儒即以为翰林检讨余退以告同官曾君日章王君汝王梁君用行皆举平君额曰昔吾县之父也问之曰岂弟哉古人不是过也廖君卒于官三君子哭之尤恸鸣呼好礼君子者或不恤小人善抚微贱者或骄于士大夫方以有上者或好而佞已为守则易尉而为尉则凌守也惟岂弟者庶几□是也岂不可全人也廖君之为县也其礼于士大夫君子可见已其初为丞怀庆之河内当西北之冲邑小事烦又当新附军旅所过供具浩穰县令久阙积不治廖君时年尚少也不数月政成郡守王兴宗宿望老成然严难事大叹奖以为不可及县清化镇啇税多陷匿布政司官来捕执其首为奸状事连迁余家征逋巨万不能定遂以委君君视百姓如家也区画贫富相补不数日足其所征逋布政司大善更置酒为谢而去君考满既垂发戴白拜至属道路多至垂泣者既至　京师时方以苏州为难治而属县吴江尤号繁剧朝庭谓君及兴宗俱有名也乃以兴宗守苏州而君丞吴江兴宗遇剧务辄以委君不得专治吴江也有富民二氏以水决圩田事数年讼不已至闻朝庭下有司督其理屈者沋氏修废圩岸几数十里岸废决已数年上下高深六数十尺弥望水决无迹可求而沈氏文以富闻天下兴宗谓使他人督之将谓其贿所溺事不集又烦朝庭遂以语尝他官他官亦皆恐惧莫敢往兴宗大言曰宜莫如廖县丞也君欣然往督其役为之方法巧思出人意表如期而毕沈氏亦深德君惟拜谢而已不敢发一言君精敏绝伦吏抱文案藂杂手署口诀倾刻而毕令簿拱手叹服未尝疾言遽色也使民皆不忍欺兴宗俱满考当去老稚遮道去不得行君后坐为人连累谪凤阳河内吴江之民就视之皆倾相望于道其居者夜则焚香祝之为之祈福人或问之曰君何以能得人心如此也曰吾不知也君视百姓犹吾子耳呜呼兹非但能鼓舞有才者之所能也君讳钦以字显宋御史中丞刚之裔七世谦字益仲受学于朱子之门仕为吉水县尉因家于县之东溪高祖彦翁曾祖季崇祖明德世为士父观字观民始于乡之双峰下号退省翁卓然独行君子也自言平生未尝对俗人一饭与予先君子交最好笃于教子积书至多君为儿时从先叔父刑部公学易君之弟敬存亦从学竞爽刑部公叹此廖氏双明月珠也君又从罗如箎先生受诗经名誉日起国初兄弟俱应江西进士举不中君召试　京师优等历仕至今官君壮游南北闻见充拓诗謌清丽而时发其奇雄文章典雅屡考试贡举川广之人士莫不谓君为藻鉴权衡也君之季弟敬已刚介寡合特与予善而君诸子自勤自廉兄弟尝仕而休也予与黄季岳兄弟过其家焚香看图画月明饭酒庭中徙倚竹树下出浴溪水中行歌相荅及君幸同官昕夕相见自勤为蜀府纪善来巧相值谈咲论旧俯倾湏臾而君遽以微疾不起万古永诀夫在常情如何其可悲君自永乐元年四月十一日拜翰林之命継修文献大成日务纂书业而未就以二年四月朔得疾寓会同馆先是予斋宿与坐夜语其孙祖还侍侧忽谓予曰是子聦敏可教惜吾恐不见其成立也乡人僚友问侯日相属四月十日夜遂没享年六十三妻王氏士族有懿德子男四人长自公省亲于冀北道卒予尝为之作传自勤自廉自谨皆儒雅自勤英伟善谈论知名当世自廉力学善为诗五月得讣告即涉大水来迎君之将归葬于乡山之原且奉状乞为之表将刻右揭之其墓君有女适陈伯玮胡方平有孙祖还祖回祖归祖欢祖兴世有庇赖也已于戏尝闻君孝友笃至为弟受罪自诬服感动狱吏为之垂泣涕 
　　天子初见间所惊见即以民疾苦对故能至　天子称道之卒也遣医劳问叹息之而吾党之士皆痛悟之他日史馆官不传之孝友必传之于循吏也 

　　○户部侍郎刘君 

　　宋皇佑元年冯京榜进士先茂州公希孟三举推恩特奏与吉水董偁兄弟四人及杨纯师刘良肱俱及第董世家流坑杨世家土?并塘先世家东门刘世家潢溪里今三百年来子孙犹相往还也诗书之泽岂不长哉良肱仕至通判蕲州其先家亿田里其讳鄷始迁潢溪良肱后世有显德洪武庚申诏以翰林典籍戴安之举特遣使征刘龙仲海以为户部侍郎良肱之十一代孙也非世有积累其能然哉初仲海少时也淳敏异常几冠遇元末大乱其父方远与其诸兄举宗奋义推申斋刘先生之子子永为盟主子末兵败走方远力战为贼所杀宗族无少长皆死仲海独与祖母彭得脱流离奔窜无宁岁余年祖母病新愈闻有兵至即付之匿山谷中复闻兵益近祖母曰盍去诸涕泣不可遂为兵所执至郡城军校令赋诗立就乃舍之奔还而祖母死矣负土为坟屡绝而苏人皆称其孝其为侍郎未几左迁为达县主簿九年民皆德之归家治生笃于教喜宾客意度蔼如也其寿七十有一其承宗承安承训承裕其墓在里大水磨店坑之原其丧祭一仿朱子所定其遗言皆出于正云 

　　○元乡贡进士周君 

　　宋承中华之统三百余年致治几于三代不幸辽金二虏糵牙其间至于元氏遂以夷狄入而代之诚有天地以来非常之变然一统者亦几百年有不得而废之者于是正统之论益纷纷然矣当元至正中危素始建言修宋史而二虏皆有故臣遂为三史于时以布衣慨然争之不合径去者吾家季大父伯中与里人周公以立也岂非伟男子哉盖当是时得入史馆以为至幸一俛首听事即富贵可指得而二公不屑也其视区区之富贵为何如哉以立所上书万言其畧曰辽与本朝不相涉又其事者已具五代史虽不可论也所当论者宋与金而已然本朝平金在先而事体轻平宋在后而事体重宋之为宋媲之汉唐而有光辽金之为辽金比之元魏而犹歉或曰金人尝甘心于徽钦靖康统绝则金当续矣臣愚应之曰周幽王尝陷大戎之难平王东迁宗周黍离矣仲尼作春秋乃明尊周之义周之统未尝繇幽王而绝也晋怀愍亦罹青衣之辱元帝南渡神州陆沉矣朱述纲目亦申帝晋之义晋之统未尝随怀愍而遂亡也圣贤经世立法正以存天下之大防焉耳书奏不报伯中复上书当时惟揭文安公与二公言合同馆皆雚然以为狂揭公深是之而不能主也呜呼虽一时废不用万世之下虽与日月争光可也季大夫之没以至正庚子周公没亦以是岁距今永乐丙戌春秋四十有七而公之孙岐凤为国子学官奉其族兄宽仲容所为公行状请为文表公之墓余不敢辞按状公讳闻孙自以立世家吉水之泥田其先自吴将公瑾之子都县侯胤居庐陵以卒子孙由是家庐陵之乌东至隋有讳汾翁者为会稽剌史遂复荣显又一世以唐长庆中徒家泥田遂为言水人高祖子渊宋上舍生祖泽之擢宏词科号磻洲先生当时之称大儒若郭湜溪罗涧谷皆门人也为阵书楼时称书楼下周家磻洲年八十余乃卒赵文敏公以道学称之祖镇国与兄世国俱登咸淳进士第世国仕直宝谟阁以论事斥贾似道忠言谠论天下诵之父厚素奇受之手写汉书以授而戒以无近名公由是从事于愽约至夜不就枕当食忘飡精思力践问办炳如也母宋夫人疾病病逾二年昼夜侍不觧带终丧哭泣几不能生至正辛巳举进士明年会试得乙榜特赐燕□文馆赋诗揭文安公大称赏之遂荐入史馆由是也财数月径题为鳌溪书院山长丁父忧服除为贞文书院山长弟子弥进与磻溪时相埒也免斈田逋租小民甚德之已而遇乱还乡里挨人宗谨倾货奋义为保障公为之谋主一日谍报群冠谋攻刼之宗谨以众寡为忧公方食笑曰寇虽众皆鸟合我兵保乡井人自为战吾宗不可一举足誓与乡闾俱存亡贼闻果散去宗谨由是保障十余年公启之也丙申载贡居前列行省以便宜除白鹭洲书院山长寻擢袁州教授未及赴而乱已极行中书省大参全公领兵数万来吉公为画取袁城策手写数言年甚备不能用公隐于新凎之石洞其后全公果败而公亦寻卒矣年财五十四葬吉水大畬山之原公娶罗氏有妇德后公八年卒子男一人曰会子嘉先卒曰观子宾以弟元瑞之子为后也女一人适福州卫知事孔体忠孙男三人岐凤其长也为之表而系以诗曰 
　　穷经学古愽以约文艳天葩露新萼群羽低飞慕巢幕矫首秋空泪双鹤直道三黜穷且乐借箸筹机屹城郭片言坐镇万夫却惜哉命与时枘凿千载英灵奠山岳 
　　故元将仕郎贑州路知事余公公讳字仁仲南康之星子人其先世居保定之完州始祖仕宋为南康军判官卒于任子孙因家都昌之土睦村大父友信元时为南康路斈教授遂移家郡学之傍父德元萍乡州吏目性醇悫惟务积善居官多惠政母王氏公自少时问斈充洽时辈皆推让之器宇魁岸巨颡豊颐广眉秀目面如渥丹髭发郁然可爱寡言笑不妄举动若泰山然其接人也则温如阳人莫不爱而敬之至正中以贤良荐擢贑州路知事时尚书哈海参政全普庵撒里二公守贑每图议军机重事公在左右匡赞居多丁酉红中围安庆公言于二公曰安庆围急当移檄省宪合兵赴援无安庆则江右不保矣既而其谋不用安庆遂陷公乃叹曰国事去矣何能忍耻而素飡耶遂以疾辞去时道路梗塞未能北还戊戌红巾陷贑州赀财掠尽僮仆散去公畧无芥蔕于中闻全海二公乃为之缟素恸哭者数日是岁移家居豫章城中壬寅春大祖高皇帝亲下豫章访求材俊有以公为荐者公方卧疾不能食同列者持文檄以瑞州上高知县强之行家人畏法乃舁之登舟至上高遂卒临终犹强起厉声曰吾见余海于地下无愧矣公生于元八月二十九日殁于至正壬寅二月二十八日享年六十有三其子奉柩葬于西山之阳张家山之原盖当时南康未有居民故也娶邓氏有淑德子一人复升洪武中累官至帰德州知州女一人玊贞适豫章文克明孙一人鼎登永乐甲申进士　为翰林庶吉士曾孙二人鹤年山年公襟怀豁达豪迈不羁急人之急如赴水火视财如土苴无所顾惜每见死而无棺者赒之有鬻物而被掠于市者出其值偿之其为善多类此呜呼忠义之士也其雄才大畧足以有为于世顾乃陷以幕聀不得以展其志犹汲汲以匡复为心谋既不用即翻然去官亦可谓进退有道矣公之子即显于昔今其孙又奋于科第致身词苑岂非公平生积善之所致耶公没之四十余年鼎乃状公之实求为表其墓予观公之行谊皆表表可称非他人所可及者不可使之冺而不传遂为尽之如此俾刻诸铭石用昭垂于不朽云 

　　○章江刘先生 

　　吉水章江刘先生既没之后十有七年其孙宗平为检林检讨将刻石为揭于其墓之原俾后之斈有所考也缙之家斈传于东山阳先生静春刘先生四传而至先季大父伯中先生讳观仲正先生讳蒙又讲于吴文正公慨然有得精思力践所至门人弟子麋至为从之乃建斈舍予里东山之下四方之人毕集为六十年间零落殆尽独章江刘先生肥遯丘园志行継笃师表一时教人不倦实无愧于道斈君子也盖其平生未尝发一非礼之言妻郭氏死时年　三十誓终身不再娶或微讽之辄曰有子足矣鳏居四十年如一日读书绝欲一榻萧然君子咸以为难少时斈易冬不附炉夏不挥扇造次颠沛书册未尝去手奉亲避乱所至遇盗贼不忍肆皆曰此刘孝子也盖诚敬之积自有感动人者如此洪武辛亥有司强举至京师以瞶辞题杜门不出门人子孙受斈者教之宗平夜诵习诸经史性命道德之说亦自诵以助其勤每至达旦因命为县学生曰其以行吾所斈焉尔必勉之性不嗜酒曰自圣人以下稍过即能乱德见醉者辄避不与见闻相诟病辄掩耳汗下曰是何忍出诸口也乡人亦多化之有出傲言者或曰章江先生闻之得无掩耳乎其人辄自惭先生讳珣自道章斈者称章江先生延佑丁巳七月二十四日没以以洪武某年月日年七十二子男一人子同山泉先生以其子妻之克肖仪刑嗣有隐德孙男二长宗平也名均次老寿先生家世荣显本令京师人自唐游宦吉之吉福宋季居于吉水之金滩其讳通者六世祖也讳立仁其高祖也曾祖潜字渊甫宋进士大庾簿尉备关尝立战功祖元字仲元大瘦君故饶财仗义建义塾于吉水古城延四方斈者聘湏溪刘先生为之师仲元为高弟子元初时未弱冠按察使辟为掾捧檄廵捕永豊湖西民千余家迁章贡司征调吉水摄县令而邑大治日以其暇讲斈于衡斋周先生心远聂先生古涧曾先生□轩刘先生靖轩夏先生奎峯梁先生高祖庄山觧先生故造诣高明辞官卒业因自金滩徙居于吉水古城之东季大父伯仲其子婿也父仕先斈于家累世为同门相师友闻之过庭之训莫不推先生醇儒也呜呼考其师友之渊源如此践履笃实如此又何必嘐嘐然有道斈之虚名也哉 

　　○处士刘君 

　　元泰定天历以来大向文治斈校聿兴吉水知州事则广平马称德也申斋刘先生为教授吉安一时名儒若临川吴文正公虞文靖公往来过从章缝间萃止为斈有称德谋以礼聘道益张先生与先大父竹梧先生莅教于吉水州斈登其俊良训以德义翕然有邹鲁之风余先生也晚幸间过庭之训若其它及门之徒鲜有存丈又幸得质问其微言大义与当时诸老仪刑文雅则处士刘君一人而已君讳本立字子源其先世金陵高祖讳尧夫仕宋知吉水县因家焉曾祖讳明翁再举于乡仕为南阳教授祖讳义甫慕孟母之仪徙家斈宫之傍训其子孙笃志诗礼其讳天辅君之考也家故饶财尤勇于义士至广州顺德踟长官司长官夷人服之已而厌薄荣利谢事家居乡人称其长者君少颖悟事亲交友甚得声誉进于州斈事先生甚谨后道益去而先祖官于朝不及卒业而所以端其趣向启其攴觧者高明正大自有以大异于人也乱离亲丧无遗礼人以为难及　国初知州事费君震李君恒甫君継来以兴斈为已任而庙屋阝?秋隘墙宇弗餙无以称乐育之意君以身倡率其士夫世家财力翕集百费且举至今吉水县斈为一郡称首君治家严而有恩冠昏丧祭参取温公朱子礼绝不用浮屠法抚宗侄如己出遇僮仆无恶言母稽氏没时九十余君亦七十矣哀毁终丧吊者为之不忍君内严外和与人交久而益厚尝里中会君坐上瓌梧奇伟须髯如画夷举日谈论如悬河坐客倾动竟酒无一人得而难之也君喜为诗间植□卉余少在斈宫时时退与共坐语或焚香命奕宾客在刻君独惟敬余未尝少而忽之也又尝指其孙谦为余曰吾家世儒者吾不幸遇乱竟不获一命立名称显其家声此心未始忘在吾孙也遂遣入斈为弟子员及临没又呼谦而属之曰必务成斈以亢吾宗母傲惰毋骄易吾寿止于斯矣言终而逝寿七十六谦以后升国斈与修大祖高皇帝实箓令为中书舍人向使君而尚在其喜当何如耶君晚自号源泉初娶陈氏先卒継熊氏子男二仲濂仲晦女四人李一敬胡叔芳夏子厚艾楚兰楈也男孙谦字长谦斋寿字长德宪续应金玊嗣法君生延佑己未九月十三日没以洪武甲戌三月十四日葬以十二月二十五日墓在折桂乡南山下石虎头之原永乐二年甲申既望谦自为状刻词于后为之素焉于戏谚有之千闻不如一见刘君之处士在元盛时获执经从诸大儒相问荅退而自守数十年竟不辱其门其视窥陈编以景想其万一者岂不大相远哉彼若晏婴者得为之执鞭又何羡焉又何羡焉 

　　○故处士周君源源　 【乙酉】 

　　先君子筠涧先生尝语缙曰吉文水之西有先知笃行之君子周君源源其人汝必往拜之缙承命往见时春雨方霁青山碧流华屋交映源源等以客礼瞻其仪容动静语默私窃自喜欲以复命先君子盖逾月而不敢言别焉闻其自逾五十即屏居一室子孙娱侍不见其几微怠忽之容逾月之间恍如昕夕但见猗兰遶庭花卉竞发源源服餙无华整洁闲暇图书器物仅可适情对客言笑竟无倦或焚香煮茶弹琴命奕雅謌投壸赋诗饮酒未尝大醉人无不贤不肖见者鄙吝之心自为消沮焉笑傲竹林花径之中逍遥于崇山幽壑之际乘月吹箫慨然俯仰之怀则非浅者所能窥而识之也源源讳郊自仲源士大夫尊称之曰源源寓年德高邵之意其家世自唐至今业儒术已七百年以族望予乡曰泥田曾祖清涧先生讳祖年祖雪堂先生讳奇始家谌溪考讳天瑞仕元为社稷署承公兄弟群从皆登显仕源源独膺家政事重闱以孝闻所以奉祭祀待宾客给内外不大声色而裕如时方元氏以为极盛也源源独深忧之所以调兵食捍乡井为备御计已默成豫措于区画然隐而莫之斍也未几而蕲沔乱兴时家涂炭源源抚其乡人皆如子弟亲戚终元之乱乡里不知有兵署丞公弃官帰老源源飬之无异平时署丞没齿无金革之恐江西廉使行省参知政事吴当之奔于吉也买宅居之其没也葬祭之尽朋友之义鞠其孙而以子妻之及　天朝兵将至源源先已谕其乡人曰天下自此无事矣按陼如故呜呼非先生知笃行之君子其能然乎源源主景泰乙丑没以洪武乙亥墓在乡新陂之原子男震安晋安皆先卒其季恒安孙贤刚杨孔宝曾孙寿康赦泰礼望澄玄孙三源源没后十年恒安遣侄刚来请表于其墓是为可无作也 

　　○溪涧周先生 

　　退处士而进奸雄汉史之失也予为史官鉴其失行天下求孝友笃行隐德而叙次之吾乡溪间周先生其一人焉天性至孝事継母龙氏尢谨人无间言先生没时年四十五临终稽首惟不以终飬为至痛哭其子启而属飬之母氏哭之哀动问者先生有弟榘字仲芳友受笃至勉之仕以图显扬洪武初举进士为侍仪出知中牟县同知台州有异政与古循吏等大祖高皇帝作彰善录榘在自编诵之天下书之国史先生友受教训所由然也兹非孝友之实乎先生自少聦颖嗜斈以亲故宁隐遯丘园周氏大家宗族以千数先生知其从子宽与弟榘之资可成就高远也延贤先生教之二人者果先后以文斈行义知名当时宽虽终一斈官而周宗之千数后生所知艳慕而兴起者必举与仲芳匹休而称二人之善者则又未尝不推本于先生也先生遇乱播迁飬生送死避尝险难再造厥家敦睦宗族修明谱谍于时宗先生曰止水桥林潢溪北冥源源隐山六先生者竹林欢聚华发交映好事绘为六老图而先生侍其间诸老稚敬重之号曰溪间以此也先生没时户?吕财十有九至令历仕为斈官纂书秘府声在士大夫间又与榘宽颉顽而继羙也非先生笃隐德之报安能致是乎先生没以后嗣单弱为忧而今既没三十余年诸孙林立皆秀而文先生笃敬隐德之实亦可因是而观之也先生系出吴都乡侯胤世居庐陵乌东唐长庆中徒居吉水泥田十二世祖元礼称孝子生孝感孝感生士元一元生宪尹号湖田湖田生孟声儒学有名号蒙泉蒙泉生学颜号沂溪是为先生之父母罗氏娶彭氏贤内助也子男一人公明户?吕户孙男道迪达进孙女二长适遂初次适宋审中先生没以洪武丙辰十月三十日生于元至顺庚申五月十五日葬于乡将军山之原从先祖也公明述状求予文表于其墓余惟孝友笃行隐德之实可传于世也故揭其可信者而系之诗曰 
　　世称大孝重华闵骞逮事继母而无间言世称友爱祥览彤诗恩义则至惟日怡怡笃行溪间孝古所难其为友爱师友之间训饬淳淳而情益亲以宗族显而甘隐沦竟以夭死而称先生誉高乡闾由其夙成我采遗逸以扬其清其显有子其寿有名过者必式视犹烈星 

　　○故处士周君尚志 

　　君姓周氏讳徧字尚志吉之世家也故宋制置机宜商英之玄孙同知循州尧章之曾孙漕贡士梦泷新民之孙庭秀之子今奉议大夫佥云南提刑按察使司事彦奇之父也先大夫人高氏元至治进士朝列大夫知封州赠渤海郡公灞雪先生讳若凤之女循州公外孙少承慈训循州之世德耳熟焉谓其先自唐长庆中家吉水泥田时称泥田周氏机宜之父讳云字从龙与益国周文忠公诚斋杨文节公相师友官至广西都铃始居庐兜时称庐兜周路钤家及庭秀居城南之丁田人又以丁田称所至名起盛可知也吉之人士自欧阳子倡为古文而皆从事于经学有古文之实而不矜古文之名与时文相訾病也自濂溪周道与二程子倡明道学而皆从事于行谊有道学之实而无道学之名以俗学相谤嗤也三百午来拟于邹鲁既无过情之誉亦鲜不虞之毁文章者述有功名教亦既不少若周纶萧服彭醇胡杓杨长孺曾三聘皆程朱之门镏静春晚居螺江之上若胡澹庵周平园杨诚斋李复斋王三松又皆朱子之同志吉之人士所传之实有源流哉余少闻过庭之训昏昧无应恐其久而弗昧也谋与彦奇刻石表于君之墓初予六世祖生春龙翔兄弟与路钤诸子皆受业东山杨长孺之门生春从兄齐贤又当受业于刘静春静春常宁宗之末卜居螺冈齐贤卒诸士人世家实经纪之所传性命义理微言之蓍皆静春手笔齐贤没传龙翔龙翔传梦卜了高大父也家君嗣累世传以淑诸人尝慨然曰数十年来观尚志之谊不辱吾门者也盖尚志少家君二十有二年家君始教而受学焉家君年垂九十而君亦六十余年矣岁时过从予及见其师弟子之情文论议明辨真一代衣冠眉发皓白相辉无一毫怠耄自肆之意见于颜面之间予尝与彦奇私真古君子之仪刑也君少失怙事毋马氏尽孝马氏训之益笃元季之乱奉母侨居乡落间犹务赈恤宗亲死于兵者葬祭之无违礼外舅宋与文无子养之终身临终指其爱妾曰必稼之母令失其所有强暴欲污之且刼君固不许卒稼之族有遗孤子女教育之尽恩义世家避乱者由是来依归乱定乃去家家怀慕有感泣者然平生正直虽至亲厚未尝一语相阿附乡人有争竞多诣折之或望庐而返路钤公有奉祠墓田式遵其典不坠族故有谱牒继续纂修之甚明彦奇之筮仕为宣城之教官也纂宣城嘉山水与俱至官历览而归与家君语移日欣然有所得者予能窥其际也君三男曰广寿曰语寿即彦奇也季曰寿南寿为县学生墓在里黄冈之原是为表 
　　于呼谓学有源流源深则流长又其畜也厚发必宏尚志既承家学得师传竟以隐遯及观彦奇年少起布衣试吏部尚书左右皆惊动连试文章禁中滔滔万言不穷擢给事中陈义忠厚识大体疏奏天子嘉纳传示群臣皆心悦大叹服未几峻擢彦奇慊然以为学未至也周氏将益盛大兹非学有源流哉 

　　○故处士宋君若璟 

　　君讳景字若璟宋氏世家广平迁江西之新淦由新淦迁吉水谱牒具存可考也至君之高祖荣甫号草洲当元初始家庐陵故饶财好施与人称为宋长者尤喜教子孙读书尝宅傍建塔曰吾家世联科子孙必有能継者此塔所以识时大德二年也草洲生长卿长卿生彬之彬之生成章则君之父也复家于吉水张氏君之母也至正癸巳君始生之年也少经乱离备尝险艰然外大家亦饶财尚义爱君甚厚未尝废学丧父时二弟尚幼君抚之极其爱家事扰攘君应之极其整奉母尽其道父没而家居亦饶此亦君之才能也尤善教朋友其涉患难虽文利害迫于前死生变于后君许诺其一言必不相负讳宁忘己之财不惜连坐累不悔必不因时随俗为俯仰毁誉此亦君之节义之尤喜接宾客四方知名士过之奉宴会连日夜无几微怠忽意躬执事迎送率弟子僮仆侍唯谨不以贫贱贵富一再过之三四过之自始至终无变异轻重凉热此君之恭敬诚实礼下人也壮游四方好登临吊古尝月夜棹扁升同予溯文字水入青原山观颜平原诸公遗迹裵禀宋长者祠下饮酒东坡洗耳亭注视溪水澹然忘归后同客　京师历览形胜为道予所未尝游处无所阙遗亹亹忘倦此君之襟怀萧散有得于游观者殆不可恻也尤笃于教其子严不至伤恩慈不至于掩义见人文章善者皆于抄以遗之日用常行之道皆以身率之诸子由是亦莫违其志此君之善诲而不离可谓天下之慈父也君尝以才举赴天官以子环入郡学援例得归永乐二年春正月子环领江西乡荐将赴春宫君归自淛舟行适值于池阳相见欢甚感动行侣且勉其卒业于予曰高祖之夙志于尔责偿尔必朂之家谱一编寄予序之谓死且不朽呜呼孰谓距是期年而闻君之丧则宁 【君之丁宁来此弓?台其】 旡之将死而深悲言意气豪姿貌丰伟望之玊立此君之蔼然可亲者去之久而可想见也赈穷赒之忠谋觧丝此君之余事也张氏本原之女宋宗室赵氏之甥也君之前室也长子琳至孝友张出也孙氏世良之女亦名宗君之后娶也子七人子环永乐甲申进士甲科翰林庶吉士女一人孙氏出也悦等十人皆君之孙也永乐三年乙酉二月二十六日君之考终也庐陵城西邓山之原祖茔之侧君之所葬也岁九月二十有八日君葬之日也自吉水复居教其子明经取高第以绳其世业修明其谱谍此君之志有成而无憾者也诸孤买石表于其墓而予述其辞亦以■〈忄尉〉君于九原也 

　　○倚富萧师文 

　　宋承相信国文公兵败于吉之空坑也有石大如数间屋忽然自山顶震落当路径元兵望而大惊稍却丞相由是得脱去邹鳯辈以余兵拒战死伤涂地父子兄弟相朂冐白刃以为荣吉水倚富萧文琬父子督馈饷亦在是役幸而不死退而笔记是日事甚详予获见之可羡哉吾乡之多忠义也而今宋史乃元之丞相传云空坑之战得赵孟濚绐元兵以免而已盖宋史作于元盛时故于丞祖事时诬陋至云丞相求为黄冠等语欺罔尤甚顾岂足为极相轻重然恐相袭讹谬不可辨也文琬南唐御史大夫俨之后倚富之墟俨之墓在焉文琬上距俨十世家世节义本其风流文信公尝大书余庆堂以朂之文琬生献可献可生季章季章生德祥字符佐皆忠厚人也元佐生天佑字师文元季倾赀奋义保障其乡乡道官军举宗血战贼每望其旌而靡元参知政事全公子仁承制授主簿不拜时里有剧贼拥众数万师文宗族梗其喉牙贼不胜愤图掘其先墓以逞师文与之苦战贼势益炽师文度不免即自取墓中遗骸身负之出走藏匿还与官军合势大破之其忠义节孝类如此诚有光于文琬常恨不得主师如文信公者与之一死光明俊伟可书也不然师文岂在邹鳯辈下哉惜哉守吉安者财一梁克中尚完城数年师文等不为无力也及天兵南来师文不忍贾勇谢散其徒遣弟师贤率壮士从宁河王邓禹破熊天瑞于贑亦奉身归第口不言功予因萧氏重有感于吉士多忠义又重有感于宋史之谬也考之元史又独着全子仁传而梁克中无之岂知子仁极不足道骄淫不事事无智畧其死为人所逼非得已者谬言羙名不如梁克中殆不如萧氏兄弟也而隐显若此可胜叹哉师文容貌儒者直谅敦实家富累千金一门三世同产百余口饮食衣服一出公帑庭无间言抚兄弟之孤逾于已出未尝一饭无宾客每食前方丈考锺鼓大饮高会连日夜人不以为侈远宗贫乡人赒恤之备至其卒于外而子扶衬以归吊哭之声震于戏何必附青云之士哉吾知其施于后世矣其母彭氏配李氏子士益字时用经室张氏子士季字时选士郁早卒士柔字时徽女适泥田周子鼎孙茂实英声海雩颖干震其生元延佑丁巳八月二十七日没以洪武辛酉二月六日葬里溪陵之原前葬里之下嵩今改卜焉前志有奉议大夫刑部郎中萧公用初作今为表特加详焉则按士柔所为状也士柔好学善为诗少时尝与之登倚富诸山临泷江之上想师文兄弟之高风英杰豪伟之气尚凌厉于烟云落照之问可激昂而兴慕故为之表而不辞也系之以诗曰 
　　溪陵有原青烟盘盘其瘗璠玙采云团团泷江之宾华第嶙峋昔有英杰令其子孙食之长怵惕露霜有此兰蕙接其荣光义烈轩天九族蒙恩于戏百世式象其贤 

　　○解处士元琛 

　　处士鴈门解氏讳琛字符琛渊静先生讳泰之子万安学正浩轩先生之孙宋大学进士庄山先生之曾孙也连三世不显仕而隐德益厚处士君曾祖缙绅之高大父也高大父诸孙显者亦多矣处士君年财四十六以卒而素志亦在于隐岂非种而不食有慕于庄山先生者欤处士生至元己卯没以洪武甲子缙绅时尚少覩渊静与王夫人哭之哀也渊静时年七十余矣衰麻白发吊者皆痛缙绅有以知处士君之能友也君之没至今二十有四年矣君三男皆学为士而长曰约字简夫尤文章隐如君状君之数千言俾为之表刻于墓呜呼君之临没也王夫人问何言但曰恨为子不终简夫从学渊静永能文章如今之所为状也今渊静之没亦二十年简夫又改葬君又能述古之群行啚不朽也渊静之哀与君之恨宁不可以少慰乎状曰君少从伯父观我求我学时二父已叹其颖敏十四遇乱侍亲避居于乡之高原未尝废学冠而及门之徒如雨愚夫竖子皆有启悟其乡人至今怀之与弟元章相友出入必偕昕夕讲学怡如也弟疾病扶掖之汤药必亲弟没抱尸泣三日泪尽继以血居常忽不乐郡县交荐辟之诸兄元漙元魁元震元禄皆出而仕君叹曰父母老矣贤弟亡矣诸兄又皆出而仕矣吾可复为利禄而离吾二亲耶乃衣短褐黄冠走匿于乡之韩相山之阴久之为小屋以居每三日一至亲舍怕戴星往来惟恐有记其姓名者躬耕治园圃读书自娱虽蔬果熟未献二亲不敢先尝喜饮酒不至甚醉但得微酡登山临流徜徉讽咏乡里群饮招之未尝赴治经不惑传注训诂以践履为先为文口占腹槀不以示人世好纷华澹然无欲状所称如此呜呼非可谓之笃实君子欤若简夫非谓善言德行能文者欤君之配比邻江氏名家有行与君同志庶几古所称老菜之妻者君次子縤质夫绍彬夫君之墓在乡之东营山之原诗曰 
　　鴈门解氏迁庐陵自唐于兹七百龄所希隐德多显荣有种斯获前可征处士后将莫与京起视韩相山峥嵘 

　　○处士戴公仲京 【戊子】 

　　处士讳祁字仲京姓戴氏其先自庐陵儒行乡徙居吉水东池曾祖梅首父如渊母郭氏能言时祖母罗口授古诗辄暗诵不忘七岁就外传终日不至家母氏钟爱因数召还问所业应荅如流学诗对皆有奇语事重闱以孝闻居丧尽礼洪武壬子伯兄孟敬以诗经魁贡江西得始兴儒学教谕卒于官不远数千里扶柩归葬未几弟季敏亦早亡兄弟遗孤子女皆幼所以教育昏嫁成就之逾于己出郭氏妹蚤寡居为经纪其家教其二子皆有成立里有争讼者皆求直焉从容和易词理感通莫不心服晚年子孙皆有成立屹然柱石其乡闾或徜徉山水或焚香肃傲宾客全无虗日延礼之未尝有惰容觞谈笑皆可书而诵之也余往年过东池爱其佳山水竹树藂秀室屋靓丽弦诵之声相闻甚艳处士之福履又读荅敬程文益喜其缜密想其人与地称也及闻处□之孝友益知其福履盖深有得于大也姻家邹颜乐隐君子也数称道处士如此余知其言之可信也处既没之后六年其子履常调为盐官成都便道过家谓颜乐以墓表为请其意甚厚而言甚确余又爱处士君之有子其庆未可量也处士生元至元丁丑没以永乐癸未配李氏子三人宁字履谦高即履常也洪武中以秀才举为东莞盐场使调今官某字履真女三人孙男五人孙女六人墓在其乡屋山之原诗曰家之柱石乡之仪矩孝友之风叔兹福祉其积也厚而大施易不观之门多令器郁郁彬彬才者之气 

　　解学士文集卷之八终 

　　●解学士文集九卷 

　　墓志铭 

　　◆墓志铭 

　　吴处士伯冈 
　　吴先生 
　　江孔殷 
　　夏侯时雨 
　　周夫人宋氏 
　　仲巽陈君 
　　故西山刘先生 
　　莘云先生 
　　周吾文 
　　高夫人 
　　故元邵武路同知萧公 
　　处士周君子深 
　　大明吏部尚书陈公 
　　故元闽海道廉访使孙公 
　　周宗振 
　　处士刘公文明 
　　孺人胡氏 
　　倪夫人邹氏 
　　故监察御史陈公仲述 
　　周君子仁 
　　萧益清 
　　夏孺人邹氏 
　　户部尚书郁公 
　　黄君仲简 
　　刘君允中 
　　彭生叙古 
　　奇峯高君 
　　处士张国宾 
　　侍御史沧江解公故夫人欧阳氏 
　　国子祭酒徐公 
　　翰林蓝君日省 
　　黄守一 
　　高汝楫 
　　胡时永 
　　刘处士维岳 
　　李祥云 
　　高御史 
　　刘处士从龙 
　　高宾晹 
　　周君北溟 
　　刘君象贤 
　　徐学皋 
　　古田尹胡公 
　　曾孺人 
　　清河丞徐君 
　　仲巽陈君 
　　倪处士 
　　刘君惠远 
　　周君子用 
　　畊乐徐君 
　　中议大夫吉安路緫管刘明道神道碑 
　　尚书郁公神道碑铭 
　　知思明府黄公神道碑 
　　重修福田明觉寺生佛道场碑 

　　○吴处士伯冈　 【甲子】 

　　新安齐国文公阙里也遗风余韵奕世犹存自宋亡元兴时则有若程勿斋吴义夫汪古逸赵子常郑彦昭汪德辅倪士毅朱引升郑师山唐三峯传至　国初以性命义理之学讲淑诸人皆不失为文公之徒也余尝闻而为之羙慕之今户科给事中兼司经局校书吴君彦守新安之世家也同官多暇因考论其师友渊源而君为余泫以泣奉唐君子仪所为其父吴处士伯冈行状求铭勒于其墓按状伯冈从学于子常彦昭而讲于德辅以下诸君子仪三峯之子也文公之泽岂不长哉若吴氏系出汉长沙主芮四男分居新安休宁歙县其后有讳少征者仕唐为监察御史曾孙瑶自休宁徙居歙之富饶瑶生叔臻臻生明明生超兴元甲子迁居海宁超生春春生天推推生琇为令休宁因劝农历诸乡爱金竹山之胜复徙家焉第四子曰依舒通守阆州曰者分居吴田依舒生子志志生泉涌涌生士隽隽生积积生道传传生琬琬生逢辰辰生梓荣宋廸功郎吉州泰和县主簿梓荣生彦松松生邦吕历官成忠郎致仕年九十余方卒生柔遇遇生贲龙元承道郎大平路繁昌县尹号屏山先生生之泰泰生渊字万顷号白云先生是为伯冈之父其配某氏伯冈之母也伯冈讳玊林甫六岁日计数千百言皆通大义成童有诗名习举子业侪辈推服试有司不利未尝恨父子师友之间讲明学问甚自乐也天兵下歙辟为参军未几弃去竟以隐终方元季兵兴时伯冈总其家政内外整肃事亲极孝飬尤克友其弟祖瑶　横一身当之而弟与亲不知也妻之元凤诸孙盗乘乱欲刼其家其家逃匿盗纵迹之欲加害伯冈尽出其私财与盗以免之其里人有疾众谓不可良医竟活之其收飬孤遗赈恤穷乏如将不及里中土宜稼而常以旱为忧出其私财凿山引水为渠既成而旱不为之灾民咸利之建义庄积粟以备祀先上冢聚族人宴会终给之里人咸服其义有争兢求直者或归就其质正呜呼仲尼有云施于有政是亦为政非伯冈之谓欤伯冈平生所寓意多见于诗有松罗唫稿二十卷藏于家生于元延佑丙辰五月十有七日殁于洪武庚戌十有一月四日享年五十五后十五年葬于　　之原配程氏宜于家族后二年卒年八十一子男二人长樵旱世次即彦守初为县学生以劳积擢纪善至今官阶从事佐郎女一人适江仕翔孙男果善功远孙女适江彦华铭曰　显德吴君笃实之学良贵既荣岂慕人爵拂衣辕门白驹空谷义倡于乡仁恒其族鄙夫吝财剖身藏珠矧曰众旱私资筑渠矧曰冠至求金求璧我竭我藏庇其亲戚其生也荣其殁敏宁其后宜昌不于名 

　　○吴先生　 【己巳】 

　　洪武丙辰先君子之友胡延平卒于官仲勤吴先生延平之妻兄也来经□葬事予从先君子识之胡延平之家见其英迈不辟甚敬服之先君子曰小子未见孟勤先生世称吴氏二凤是其兄弟予请问其详则曰先莘乐先生□而祖同时佐义兵而祖不幸殒于兵莘乐亦赍志以没其时孟勤兄弟年皆弱冠负文武才数以策于城守者皆不能用后皆如其言其父子豪杰之士也又曰元盛时江右诗人自范文正公揭文安公而下流而委靡独擅音节而不失其雄浑者莘乐父子其尤也去之十余年为洪武丁卯始及拜先生于家得闻余论慊其平生明年先生复之楚又后十余年得先生于史馆痛先君子之不复作每授教咸为之兴感先生亦念其故人之子愈加爱厚未几而先生蒙　恩得散地以伏其劳遂以捐馆闻予追平昔集次先生寄予书大篇短章词藻溢目老成忠厚之情及引教之意不觉其感怆之至也欲为先生述传而先生之子善存以庶子胡君光大所为行状一通求为之铭胡君延平之子先生之甥也知先生之家世群签为尤详谨按状为铭先生讳勤字勤其先大梁吴氏徙居于荆至讳某者宦南康子孙居庐山之阳宋淳化间有曰某者为永新簿因家焉曾祖原道妣某氏祖文振妣李氏父师尹字莘乐学者穪为桂山先生终永豊丞公幼敏悟初学语时能识钱上字人皆异之十七八为文章词藻天发岁癸卯大祖皇帝兵下吉安参谋郭子章有诗一名见谈论欢女平生即署公泰和令以亲辞洪武初征天下名儒试中书堂第一人大祖欲作兴儒学特除武昌教授学儒其化大行复以例免归楚王致书币迎为世子郡王师蜀王及湘献王交致书问深相敬慕永乐元年与修大祖实录特除开封儒斈教授周王待以宾礼世子独爱重之永乐三年二月戊辰　日卒于官公生先至顺庚午八月享年七十有六明年　月善存以其丧是归葬于乡某山之原孺人萧氏善治内争先十年卒子一人善存也一女适胡直先生晚居安福善存今为安福人孙男　　曾孙男　　公斈该愽手未尝释卷老而不倦为文章诗歌敏而甚工尤善行楷书在史馆时七十余矣运笔如飞馆中能书者数百人啧口穪叹天性孝友事継母尤谨待姊尽其敬抚犹子极其慈接物平恕而贤否甚明善饮酒遇宾客而故人倾倒达旦轩髯议论襟怀洞如也当念其先舍南康故曰匡山樵者居武昌曰黄鹤山樵晚更号凷翁皆以名其文集并六艺集若千卷铭曰　豪杰之才该愽之斈刚大之气壮而不遇时老而不大施其所自着足以传世煜然其光不可秘 

　　○江孔殷 

　　呜呼孔殷舍我而遽死耶今欲为汝墓铭执笔呜姻欲于复止者数矣不知其泣涕横流而与笔之俱堕也呜呼何其哀之至耶呜呼予尝特汝以为身后之托而反执笔以铭尔墓耶又尝恍然而自语曰岂梦寐耶而今汝真死矣几将一年青灯逆旋叙平生之事而为之铭时孔殷年十余岁时避仇乡之夏璜予读书东溪彭氏负之过庐原岭始教之斈其时已颖敏过人为编次杜诗作字端谨动止循良予方斈举子业每坐达旦辄从傍注视稍能通大意予甚奇爱之后数年予举进士得官侍亲还家始务为古文辞又尝坐达旦独孔殷与俱虽动静言笑无不视予所为者予又勉之曰求之古人我□□学其所为书札经义皆与予乱真予久自不能辨也其家世名儒南唐末知吉水县因家焉然赀富甲一乡观其意则一毫不以动心而专力于学其勤又甚似予也去乡而学遂成闻其举进士 
　　京师会试中居前列入对大廷　圣天子遣中使视之录其文以进文武群臣合口一辞皆谓其当第一既拆名乃第五勿论殊以为屈而孔殷歉然称已过分会有　诏赐还乡里孔殷为　廷臣所举留不得去入与纂衲孜孜不怠得疾旅舍予以事冗不得早夜视之以为至恨但少间时得一会语不及私不数日竟死呜呼其为痛宜何如也将殓之予视之犹见其血泪相和以流予兄大纪与弟淳夫往殡之城南之凤台里将以　月　　日是归葬于乡山之原其家世与予有连曾祖崇德龙泉教谕祖仲温父彦政母刘氏刘氏之母先大夫人同产也其母早亡大夫人视犹己女而江氏于予家比邻也两家往来甚密仲温之死也因哭先君子卧病岁余予是归自　京师方疾起予坐语移日不数日遂卒临终但语孔殷以力学大其家可谓光荣如其志矣而竟止于是耶其配王氏有子一人曰彛铭曰　其才学之伟而志气之巍而父母之钟爱而国人之期待而可谓遇时而命之哀已而已而 

　　○夏侯时雨　 【庚午】 

　　于戏飘风虽骤不能以阴雨杨其尘蛟龙虽神不能以白口离其伦慱硕龢裕德文之志虽贤不能自必于用虽用不能自必于显通此所以多欝回轗轲而卒以因终也古穪文人相轻余识文天下士道其乡先生文儒纷教谤誉角起究不可一差豁然不足■〈口〈文上巾下〉〉独山东豪杰文武士与吾乡隽庸人一口说夏侯先生霁学行山海可仰师于书无不读读皆通通则虑虑得善取予服守笃践以教人无发倦髦且益孳以故人皆悦从弟子进者将先后数十百人而波其剩者盖不许矣又凝远其风度不拘急若束缚者霞绚瑾正宴笑因事诱论尤倾动其座人歆怿忱化不自知觉夷俭艰通不为忧豫泰如也家居八十余皓皓髯发俨衣冠温然不怒甚可爱敬此众人所告予也今年春有儒者飬直其字手文字一通大戚邑邑若有求请者谒入且言则先生冢孙状其族来请铭也呜呼予生二十余年间先生十余年矣且聀在纪善恶敢辞铭按状则先生字时佐乡称时雨先生生元至大庚戌七月二十二日戌时殁以洪武庚午十一月二十七日辰时葬于乡之西车井头砻配张氏继室刘氏子男四人铨长文华应华文鉴刘氏出也皆先卒独铨终飬二十五日并卒女二适张伯帛曾应复孙男四泓即飬直也源温淳铭曰　粤稽夏侯萌糵于谯裔迁长沙爰吉是侨泸水之澨显衍孔昭代有卓杰在唐曰韶历宋逮元暨于　昌朝两有文武拥旗珥貂蝉联有耀激其青霄猗嗟先生含华在朝膄郁孔周窥规姒姚一命司教吉士惟杓再命临川抚民不恌河润膏施星辉岳岧金精失驭卷怀轶超遘于熙和嬉于德轺齐鲁大邦仰之乔乔自南自北感茗聆箾允也君子士林之翘人谁不死公有贤子子肖孙哲亿年未死我述铭诗以昭新阡从祖公友烨有旧文公未通显而克长贤贤者孔多晦一炳千潜德有耀卿云在天刻辞有泐斯文永传匪文则传世教不刊 

　　○周夫人宋氏 

　　于戏闺门女德之常固兴家之本而艰难运会相与扶持相助涉险复安光昭后嗣至隆休庆讵可少哉吉水泥田周氏显盛自唐中叶宋季路钤公以仁寿乡著名廷秀君在元盛时居邑中尚志君遇乱槎溪宋氏壻畜之与文君豪杰有智鉴曰非悟女有归老身惟此可托也已而葬之尽礼有所爱妾尚存护之为人所难宋氏不以一毫家居自恃也不以周宋财产有所豊啬不以周宋族姻有所厚薄不以二氏之祀享有诚伪事夫益致其恭顺教子益尽其义慈艰难运会女德之常至于如此也岂不有间哉是宜为铭其生以至正庚申没以洪武庚午葬乡之后坑子男三人曰彦清彦奇南巽也铭曰孝以义不骄智以慈善教不裕其年益其后 

　　○仲巽陈君　 【辛未】 

　　吉水俗尚儒学敬老尊贤豪伟之士喜宾客重然诺轻货财亲师取友畏敬奉承洞洞属属然少时所目曙仲巽陈君其一也予叔祖季通先生抱负奇节在元盛时虽吴文正公虞文静公尚不屈意事之　国初郡县万方辟之不□起人无贤不肖望之屏息其气象盖如此蜀?攵主仲巽家师席二十年无所忤拂间尝称其豪伟之士则仲巽诚有过人者欤非有过人之量者不能也宾客爱其礼友朋穪其厚家益费而益饶襟怀洞然志气轩豁慷慨赴义世不多有于戏岂不深可惜哉君生至正辛巳年财四十有八以卒时洪武戊辰五月三日也娶城东戴氏同水王氏子男二人安字叔宁鼎字国器女三人长适城南胡子渊次适富田萧永清幼适里中董源孙男麟字公姓端字公正纲章武模望皆幼君没有四年辛未二月十九日其子奉君之柩与妻戴氏合葬于吉水之南遇巽人指示其穴克符吉占君之父文彬尤忠厚相传为义门之族云铭曰 
　　陈氏之先有积德君袭余庆秉义烈慷慨豪举慕先哲亲师取友淑后昆表着英发中和淳坚珉勒只声沄沄 

　　○故西山刘先生 【丙子】 

　　古穪乡先生殁而祭于社祭之何也教施于俊艮俗成于长厚仁义所摩祸乱不作法施于民则祀之祀之宜也故西山先生刘公子彰始殁而人悲之既人而益思之所至祭祀之所宜也矧其子弟门人状其行欲铭之以不杇余可辞铭哉按状先生壮年敏英家门儒贵素位雄豪不解穷促言论锋发辞义卓然乡多儒者岁时过从囊出其文字上下颉颃其门如市及丁乱从祖赵州公举宗奋义日夜战其乡阖门多战死子彰亦幸而不死隐忧致病晚益羸喘洪武庚申以贤良征□　京师骨立奇悚遂以得还遇喘时或坐以达旦鸣鸣然讽咏书册不离手与疾忘苦洪武戊辰县官聘迎之训导于学乡人始知见吉人师弟子之礼其病卧于家弟子羸粮景从拜床下受请指画皆不逾时贡于乡举于监丙子之秋一日余方坐其馆座丄有报曰赵哲先生徒也举在前列先生之力也众宾客閧然走贺喜儿童妇子相问语喧动一市人维先主行过其父其父殷勤谢又报曰刘宗平生徒也举在前列先生之功也则又族拥先生行过其父其父殷勤谢又报曰先生令子廸哲前在试操笔疾书即投卷向蚤出漫不加省乃径得揵转相贺先生先生扶扙接拜跪不胜杯酌因谬曰吾弟子与子将图佚老为朝夕飬一及门辄欲去老者何所复望哉既而叹曰吾负荷先人遗业守经术以崇正辟异病且死不敢芜其勤以淑于人伐幸而有子若弟子将施于世死不恨矣未几遂殁时洪武丁丑二月二十五日也然则虽如古人释奠可也非祭于杜而已也先生家吉之泰和宋初徙吉水文昌夏朗高祖新民宋宝佑进士曾祖实翁元贡进士号竹坪先生伯祖震字庚振元进士朝列大夫知赵州世称濸筤先生祖庚达号竹西先生家君外舅也父讳凤字孟敬至正贡士母张氏公生十三年而孤事母孝赵州公及叔父贡士君鹤皋教之甚笃先是人称夏朗刘氏治尚书有名虽欧阳歙八世家传迨弗能过元盛时王充耘等皆出其门今惟先生得其奥以力行天□严与人义善谑谐不为虐建祠堂修谱牒亲亲恩厚白首不渝有四书耍览文集若干藏于家生至顺壬申十月二十七日得年六十六娶颜氏进士颜成子之女子男一人廸哲也名桓女适曾希参□后月余以哀毁殁将葬于沃塘山之源铭曰　蠹余烬本多糟粕浑噩授受汉已凿天昭汉回出伊洛关闽鸿硕□有作南渡惟吉擅郡斲蒙发刘氏显孔焯竹坪苍筤上下腭出其门者齐橐钥王氏之子益丹艧先生还淳守其祚投醺贝?只吸馋则嚼注之不克溢不涸夸尽务靡□确硌捕影捉泡醢深蒻榛窄不服施卤所先生之徒一渠彟吁嗟斯文重开拓宇宙所禆厚不薄此铭此行古可也 

　　○莘云先生 【庚辰】 

　　欧阳文忠公十六世孙违衡字师尹学者穪莘云先生至正举进士遇乱遂不复仕吉安守臣梁克中檄举义旗先生即遣子率豪杰千余人首治水军与贼战摧其鎽屡建劳绩竟死于阵先生以书万言陈便宜主将不能用先生曰事不可为矣隐居山谷间时四方大乱尚有学者义而从游先生不拒也入　国朝屡有荐者尝再至江西行中书省皆以疾辞与先公同年生而日月稍后兄事先公先公之应诏赴阙也曰吾必不仕将以死自誓子幼无可托者此可少念耳先生即许以子妻予兄谓先公勿忧也已而先公亦得告还人皆谓先生友谊无媿古人也先生于书无所不读读无不记虽山径地志稗宫小说医乐之术皆通柝融会予少时因市得四书集成阙乡党篇先生口诵予书之已而得本较之不谬一字而是正居多其精慱类如此平生未尝疾言遽色壮肃而和易学者尝谓如先生诚所谓恭而安者也所著文集凡若干皆可传先生没以洪武庚申年六十有八世为吉水螺陂人其先自文忠公之孙绍世得师符居吉水积符至讳雩者始家螺陂曾祖炎起宋进士新昭州教授祖梦旗进士靖江军节推父吾衡其墓在龙塘山之原子仲讷早世有孙忠孝少长予家今而请为铭于其墓故叙次俾刻之铭曰文忠余庆河汉输浸灌川陆草木荂俾其根抵枝扶疏文章懿行与之俱愽学隐德伍栎樗将施后嗣仍环瑜不信请考大史书 

　　○周吾文 

　　于戏予二十余年见周氏祖子孙三世读予家书见余从祖父及先君先叔父之文为周氏作者亦多有之而其家字吾文者先君尝谓予曰善承其父志其父宗祥其季父宗瑞兄弟友爱之人谓宗祥仁兄示瑞悌弟吾文令子余少皆不及拜其门而识之予家孰谓宗祥兄弟之墓皆予为文刻石识之而吾文之子宜哲复以翰林萧君引高所为吾文行状请予表其墓而为之诗安得不重为感慨欤按状吾文讳琛儿时颖悟好书大父本立长者有智鉴尝曰此奇儿也必兴吾家出入与俱设疑难令剖决出人意表及理家事井井就绪如老成人元季之乱佐其父举义兵保障乡里攘斥群寇礼下宾客抚纳流亡所存活甚众以功升吉水州判官家吉水之醪市人也共荣之已而内附从鄂国常公攻下贑升吉水州同知而祖母鄷氏卒因谢病免散其兵为农事事亲极孝飬岁时宴集宾客之盛舆马昭映固已下视陈孟公之流其一门四时同产合食庭无间言虽古称义门无以过之也于戏使吾文父子至今犹在也岂不成就为乡之模范欤于戏惜哉其生时秦定戊辰殁以庚辰葬于乡之草子山之原母陈氏妻陈氏子男三人宜大宜民宜哲也诗曰有羙哲人温其如玊山辉晴霞风采浓郁早知学问亲师择友义勇英谋志歼群丑时智时愚时止时仕人谓松云不斥其字德惠乡闾庆流孙子百世之下佳城欝□读兹有感尚想英风 

　　○高夫人 

　　解氏鴈门人自唐天宝中宦游□于吉世有贤内助先妣大夫人高氏唐南平王崇文诸孙逸为吉州判官因于吉水仁寿乡归仙里后迁灞桥大夫人讳莹曾祖龙光宋漕贡进士时称草窓先生祖愿贤赠泰和州同知父讳若凤至正进士历官朝列大夫知封州死于王事赠　官母周氏封州公仕为建昌判官大夫人生于廨舍幼薏淑精女工通书史封州公尝慨然叹息曰恨此女非男子每择象犀金龙笔墨赐之为小楷书森正严密封州公调官大庾平江太和公就飬大夫人从以长孝事重闱尝见遗金数饼即避去亦不以告人封□公素廉有德之者致文绮数端门无入委之去夫人见亦不顾读书自若其至性如此先祖妣徐夫人最严难事终身未尝一拂其颜色其平生未尝出一恶言盖周夫人世善淑故封州公儿女自幼时不能相毁亦不能詈骂人其抚子孙极慈爱待下尽宽裕遇乱东西播迁应机脱祸涉险凝危料事镇安出人意表其处贫困或终日不举火端坐剌绣旁无知者其治食馈酒醘醢果蔬极滋味简便有决着酒食议若干卷藏于家先兄祠部公乱离无书夫人手写孝经古人杜诗教之遇夜则与道古今圣贤故事及乡里名家忠信言行记及日时无所遗谬壬辰之乱封州公讨贼于广之龙潭为流失所中卒于军先??旦太史公死节于乡周夫人卒于战舰舅氏文海攻山寇兵败为贼所杀一门死义夫人涕泣不食肉者三年晚得肺疾常在床褥唾洟弃置衣履蓻??易必于屏处敬终如始未尝一息慢于人其天性然也临终时荐兄弟一家人皆在命之曰神仙亦必死死者人所不免吾年七十过吾父母兄弟矣但送终备物无益于亡者吾经乱离所见多矣葬我必于近地朴棺深隧素衾结髢斯可已矣言终而卒洪武三十年十二月七日之戌也泰定乙丑十月十日之辰其生时也卒之明年十月葬所居鉴湖上十一月二十三日先君子卒又明年庚辰葬先君于其前十步皆治命也 

　　○故元邵武路同知萧公 【壬午】 

　　元之季世天下四分五裂其间盗名字者无虑千百计独闽之陈友定起徒步至列将相百战首死为元东南烈士未能或之先也当是时吾乡豪杰多从之崎岖岭海之死不怨朝廷音问实籍以通先祖太史公真我死节事闻赠官先君子亦授资德大夫参知政事诏使来自海上友定遣江君伯昂与俱来且说熊天瑞于贑伯昂与公少相善也具言友定之意先公感激日邀里中萧克钦辈数中俱至贑说熊天瑞天瑞犹豫先公以大夫人老病不得行伯昂去报命克钦南逾岭表间入闽微观之崎岖两浙出金陵转巴蜀还寓长沙历相潭以归与先公谋曰吾观群豪智畧独友定忠义殆可倚也乃复之闽友定承制授克钦奉议大夫同知邵武路参其军事友定用法严往往致滥辄为营谋全活甚众尝引兵击贼建阳山谷间率过千余人围数重执长刀跃马奋击贼首两人直前来剌将及忽大呼辟易其众曰且止且止此吾父萧君也使诰之二人跪曰我尝见获于陈公赖君救之得生今虽众寡不敌我终不敢皆德而阵稍却罗拜而跪按治建宁光泽道中有七十八者执兵而前跪曰生我者公也每思无以为报今幸道经我里敢以白金百两为从者献萧君不识也其人各言姓名及所以营解生之状君慰谕却其献而去洪武九年随友定至京友定死君以亲老辞不仕归田里年纔四十二事亲以孝闻读书教子自娱祁寒盛暑手不释卷闾里亲烕子弟从学多所造就洪武戊寅六月四日终于家享年七十二于戏可谓全名盛福矣君生元大定之丁卯岁余母艾氏卒继母王氏鞠之爱逾已出岐艺不凡几冠从受书于安成罗先生学教授于乡卓然以不坠家为念而所以去就卒如此可谓难矣予尝闻之先公欲为传其事今子翰林捡讨引高与予同修太祖高皇帝实录见友定之事而叹萧君之不可作也引高亦感泣奉状请铭予不敢辞也按状公讳寅字克钦其字所谓文章曰航中集晚自谓航中叟学者称秋舫先生系出齐鄱阳王后居山东有讳忠国者事宋高宗为吉洲防御使子文仲婿吉水城西张氏子孙遂为吉水人高祖典簿公文布曾祖信可祖德永父云心皆世积忠厚连姻仕族君娶艾氏先卒継娶王氏涂氏子男五人长仲高其季子奎高皆先公卒次引高次冯高次持高皆能世家女子三人适仕族孙男十四人曾孙男三人以寿终之岁葬君于邑之仁寿乡落塘山之原铭曰　有伟萧君世之通儒纵观四方识其睿愚得所宜居之死不回从容进退锺鼎若违蔬食之甘韦布之温天锡寿祉有贤孙子毁誉之真身后乃定盍视厥家惟善无竞 

　　○处士周君子深 

　　君讳源字子深周氏世家庐陵自吴将军瑜之子都乡侯胤废徒庐陵之乌东后当召还以疾卒因葬焉少子留家冢傍传至讳桢者知吉水县因家于枥坑再徙至今之桑园子深为桑园人曾祖希贤号隐园宋咸淳庚午举进士祖方瞻父仁母傅氏君生而温和易直才畧通敏笃志于学师事玊润黄先生萃耘欧阳先生皆元季大儒经学捽善讲说尤以节操称之君事之尽礼一先生倾竭教之尽得其说而于书春秋之旨盖豁如也君少丧母扶柩葬之乡之东坛会天大雪骤积至尺余寒甚众皆殷栗停柩附火君哭泣痛绝独俯柩傍乃皆不知盖其孝思至性也尝辟地构精舍积书以训子弟岁时亲戚往还赋诗饮酒尽欢无忤喜事周恤蔼然忠厚人也余尝见欧阳先生为言以子深之才使究其所学盖未可量者呜呼岂以君以父丧哀毁致病奄忽而终年纔三十四娶曾氏有懿节自君之亡也三男一女皆幼至今又十八年长子恒字孟征恂字孟琏其季悦也女适罗氏孟琏余兄之子壻也君尝谓余训之后尝从斈于　京师今将改葬于　乡　山之原乃以状求余铭铭曰　世德之儒粟温瑾瑜居财务施笃志诗书轩髯论事砭顽订愚英灵不昧落月庭除后嗣之贤常理不渝于昭潜德可耀简书 

　　○大明吏部尚书陈公 

　　余奉　诏纂修大明实录观自岁癸卯戡定陈氏彭蠡之战至动星象众庶咸见而四方豪杰之士云合响应辐辏而争趋之虽汤武之得士未能如是何其盛哉至岁甲辰即　王位而浙江取次乎若广信陈公修大祖之尤注眷者也是以首擢理官讲画律令崇宽厚而省繁苛复伦要而黜姑息光明正大四方翕然知有一统之制作由北始焉継而又为兵刑之大者也唐世府兵之制稍为近古而未精密乃擢公兵部郎中而所以任将帅飬士卒得内外相维之体兵农相咨之意遂为万世之法而公之昭显成德益以着焉太祖初即位山东新山念济南重经王氏之乱民坠涂炭尤甚大将多练兵屯田其间非公莫可治也遂擢济南知府居二年而政成太祖嘉之以天官六曹之长而明经习制建官均职惟公是宜擢拜吏部尚书引据古典参酌时宜审地剧易制事繁简贵贱疏数远近宽严课功核实赏锡黜陡之类皆公启之未几卒于位継之者莫能移芴也今尝谓大祖之治天下也其事有绪而若素定于畎亩之中诚所谓天授之者而一时勋旧臣才硕德道全方备皆非近世之所能髣髴其一二者也于戏盛哉今尚书之公没四十余年始得其子九成为之状求为之刻词于石按状陈氏自彬始有闻干信之弋阳生应隆应隆生文光号南隐赠廸功郎生万理字德甫号梅涧任信州路历山长教授赠黄严州知州生三子曰谊曰天骥曰敏斈字志仲号亦梅官至平江路总管府治中弘字仕达荫韶州路乳源县主簿公之父也母张氏生至正辛酉九月十九日殁于洪武辛亥七月十三日享年五十有一葬梧桐鸿夫人杨氏今年九十余公没二年九成奉母隐居于桂徙南宁今家于贵县之郭门有子三人曰镛曰铭曰钾镛之子琏铭之子瓒铎之子瓛为之词曰　广信之山龙虎欝盘弋阳九华连峯巑岏笃生伟人逢时经纶悉所宜归乘运跃鳞　圣人好生明刑饬法与定章修惟存钦恤制兵之宜因仍历世寓农讲武经久无弊山东初下兵民杂居朱幡皂盖往来无绥期年政成归掌铨衡平均四海位冠六卿我抽石室用纂六经敬服德业副其声称着之简册复为此铭邦家之光闾里之荣 

　　○故元闽海道廉访使孙公 

　　公讳囐字廷璧其先吴安成王之裔家于袁之浒头八世祖汝亢宋治平中判吉州因家焉公由是为吉人曾祖仕清祖逢原父清淑号碧涧以公贵累赠至奉议大夫人常礼仪院判骁骑尉吉水县子母邓氏累封夫人公少负英伟之气壮游元都与兄克顺廷佐俱诸公贵人交口荐誉之从事典瑞院为兴和路经历廉谨自持而绰有干济典和当要冲岁中车驾所经供亿治禳无不应办而民无苦调河南行都水监少监治水利有声超擢佥湖东道肃政廉访使司事复升闽海道廉访使时天下已乱独陈友定起步障闽海公与之恊谋守城至十年友定败亡公脱身归隐五冈峯下自号樵庵享年七十有六无疾而终洪武丁卯十月二十八也公生元至皇庆壬子于先公为莫逆其往元都也里之豪杰周公敬存庞公文昭郭公中铉鄷公师愈与先公兄弟俱复又同旅邸至入仕皆相先后晚年家君辞荣杜门独喜与公啇徉山水间公又买山种树欲与乡先辈书义塾以惠教后斈岁时往还诗酒追香山睢阳故事公仪状甚伟声如洪钟尝与先公议论余时虽少未尝不凛然侍侧知公为前代仪刑也而今不可作矣后生末斈将何所依归也欤公娶刘氏封夫人子男四人子秉子复子桢皆先卒子崇泰其季陈氏出也公之嫡孙仲良不远千里遗其子自立来京师请余铭公之墓墓在乡之龙塘之原公既有玄孙矣孙男二仲良仲质曾孙男自立自强玄孙琼瑶玄孙済征沂浚浈淳铭曰　江乡之奇英胜国之全节有浚者泉流无竭 

　　○周宗振 

　　宗振讳震姓周氏其先自唐长庆中家于吉水泥田传十五世至雪堂先生讳琦徙居谌溪生茂初仕元社稷署丞生仲原讳郊宗振之父也宗振少颖敏而温厚在群弟子中伟然可念族父九鼎仕元以便宜行处州路緫管事有智鉴尝谓仲原有子仲原亦奇爱之当时名儒若书隐谦二李先生同里闬朝夕俾从学安成刘先生云章河南艾先生元晖资遣之卒　学遂有成元末大乱仲元举宗奋义上承藩阃下保乡闾抚纳流亡礼接宾客内治家政奉重闱和兄弟睦族姻虽当天下幅裂之际周氏一家一乡安熙和乐如未尝乱者宗振父子非可谓豪杰之士欤宗振之处乱世充承父志已大非人所可企而及者及其遭遇　明时孝弟礼让之风着乎远迩每岁时家庆仲景原华发交彩袁先后郁然而画宗振既没十余年是归自　京师拜仲原于谌溪仲原与予称道其孝友尚潜然出涕也退而与子子坚子殷即其钓游之所与读书之处图书具存兰蕙变叶疑其精神尚流动于芳馨韶润之表又云其姿貌豊伟善谈笑不至浮靡盖毅然可想见也呜呼若宗振之有诸中者固不可逆度然既及见其父之贤又观其子孙之高盛虽天阮其年而其有诸中而足庇及其远者不待逆度而知也今年子坚来奉其宗人君所为状请铭其墓按状宗振以元至正甲申五月十四日生没以洪武戊午三月二十九日年三十五墓在文江下鳌山之西南母杨氏妻李氏皆有懿德李氏抚飬训诲诸孤以长为族姻所称羡后二十六年卒子男三人曰坚字子省早卒仲曰刚子坚也季曰孔山殷也女二人长适刘彦澄次适龙彦资孙男寿康敏望铭曰　明父称孝子墓其慈妻服其义冥其家人亦充永固 

　　○处士刘公文明 

　　处士刘公讳澈字文明系出汉长沙王后繇长沙官吉之泰和因家于仙槎乡石台宋初有讳厚字济川者徙家于吉水泸江之沙田济川以字行咸平三年进士及第为黄州司理韩城尉累迁殿中丞判广州上骑都尉赐绯鱼袋十二世至讳居仁者公之高祖九高祖之弟南甫字山立号月涧年十七以治尚书擢宋嘉熙二年进士第为县安远能去滛祠人称神明警敏绝伦最为丞相江万里所重欧阳守道虽与为辈行然师事之其学传于公之曾祖字由圣号方壸先生大父讳芳字士楚环梧奇伟自雄其才府檄补永豊学官不就母萧氏夫人善治其家即池亭为塾礼延明师游学　　若提举申斋刘公小轩学士曾公皆为莫逆友五男子皆有文章中子镐为湖广行中书省椽迎之就飬时年已九十余玊立甚伟谈论卓然见者莫不惊动后无疾而终公之父讳铠字信中号信斋季父讳镡字持中号龙津年十九以尚书魁贡士江西宦游广海所至讲学若金华苏公伯其高第弟子也方元之乱也处士公与从兄文初弟文振以信斋之命举义兵保障其乡事父母尽孝季父龙津爱公如子公事之如父其疾也侍执汤药衣不觧带三弟皆早卒抚两犹子有成女兄有遗孤女择壻嫁之得所归遭乱葬十余丧无违礼和于宗党信于朋友慈于孤幼平居未尝见其疾声厉色而门内肃然尤好接宾客四方游士虽凶岁至无虚日其数至与久留者皆实不厌也谦恭礼下人蔼然虽遇童穉不异也父之友家破来依事之尽礼慕义来者数家咸馆舍而周给之为其子弟里有萧用初其人醇厚儒家者仕为刑部郎中以卒二人者自视虽古之管鲍雷陈不能过人谓信然里人有争竞多以公言而觧里有旱涝公率其众筑云陂以畜泄之公廉介而熟于礼谈英伟料事明决邑宰之贤者知公而不敢辟举每行乡饮酒礼公深衣大带从容就位人望而莫不敬爱焉公生元泰定甲子七月十一日殁以洪武永乐元年十一月十八日享年八十临终不乱呼从弟文同至与家人诀夷然而逝母鄢氏娶颜氏世嗣徽音子男三人檝字子川早有文学才名尤善书仕为兵部主事以卒桧字子植朴字子素仕为九江学官亦先卒女子三人王伯龄颜朝伟萧维舟其壻也男孙灿勋烨炼炜煜焯焘炳焰孙女三长适王艮翰林修撰次适萧审几曾尔雅公墓庐陵淳化乡消步之原铭曰　余父与文明刘先生善其诸子又皆与予善其父子在时如景山嵯峨群玊辉映令独其中子在予铭其墓呜呼余铭不辞不能不为之出涕也 

　　○孺人胡氏 

　　往年予新免丧叙大夫人行实表揭于庭中书舍人邹君尚友读而太息曰世但有孟轲氏耳若其母之贤而其子不能显扬以白于世者固多有之盖深有感于心者予哀未忘得从君问其详也今年邹君衰麻哭泣奉其母孺人胡氏行实来请铭予又读而悲之邹君之行义有遇人者父母之训入于其心而不忘也其尊君之言曰汝母年十六始归吾家吾既失恬恃汝母以勤俭相吾起家岁时□祀宾客之供伏腊之资常有余自汝母入吾家宗族亲戚长幼皆穪其有礼子侄皆慕其慈减获皆怀其惠内外无间言汝盍思所以显扬之且勤治其家俾吾一人之佚其老也邹君兄弟三人受命惟谨皆服勤力穑敬以供飬君尤笃志为士世父惟一子为朝夕飬有司迫遣之入县学为弟子员世父大以为戚孺人请于尚友之尊君曰君之兄惟一子不得旦夕侍膝下窃观兄之戚君亦以为戚也然君有子其季既业于士矣盍以代之幸而克显扬非惟君之子显邹氏之俱显也其尊君跃然以喜曰吾志也曰吾方欲启齿而君先之即往白于县以尚友见焉县为之喜即许代之学距家六十余遇休假是归省孺人必问所业及交际所闻见有新益孺人喜又必有劝勉否则虽不愠终日竟不出一语尚友自若无所容由是益不敢怠克贡于大学蒙　恩归侍复举于乡登进士第甲科授中书舍人　锡封父母谒告是归荣孺人又曰若知所以得高科跻禁近承天宠乎对曰二大人教训所及曰非也自吾闻汝家世积忠厚隐德未报若父平生未尝一念不为善惟日不足吾不敢违其志是以尔得至于今日也若徒恃善教善读学以臻兹宠荣亦末矣不可恃而怠也于戏是可不谓之贤母乎本其世家母仪有自胡氏在泰和野陂族大以繁宋季福荣翁从丞相信国公起义往来书札至今犹有存者翁之孙守明尤以隐德穪孺人守明之子也母王氏亦令族孺人生元至正癸未八月六日没以永乐元年二月八日是归于邹氏四十有六年子男三人世守尚友名进士曼女三人郭天锡郭敬简郭良壻也孙男崧常金如离邹氏世德于吉之万安县孺人卜葬于县南塘山之原铭曰　世称慈母慈母败子贞哉孟陆光于信史孰为父母不悦贤嗣身不行道训亦徒然啖肉教信断葱以度诚壹开之其谁不悟惟此明媛蚤是归于邹四十六年古人匹休克相于夫白妇宜睦于宗族 

　　○倪夫人邹氏 

　　少时读书传见鄱阳季友邹先生音释时时有补蔡氏之阙读四书辑释见新安士毅倪先生所会萃而折衷也心深慕之盖三十年而遇以孚倪贡士来大学奉其先母夫人邹氏懿德行求为之铭墓乃知士毅先生其族祖季友先生夫人曾大父也晚生末学得以称述少慰其三十景慕之心也何其幸哉按状邹氏世家东鲁季友之先徙居鄱阳兴德县东七十里曰朱田夫人之先府君恬于势利与倪公泽一交厚元季同兵干乡之大旧北上坑夫人甫六岁以孚祖妣深可爱之又六年遂聘焉明年夫人之母吴氏卒遂鞠于姑笄而成妇衣服饮食所以奉舅姑者一出于夫人之于妯娌尽和视诸子姓犹子乡邻有贫因疾苦随其力周之舅姑之丧不御酒肉者逾三年事祖姑尽孝初丧其父时継母弟幼丧葬周恤尽其情侧室黄氏有前夫子后亦有子育之尽其慈每鸡鸣而起夜则燃灯纺绩课诸子诗书以勒俭相夫呇第起家至康裕成隐德邹倪二氏先德之隆尚矣所以维持而中兴之者夫人皆有力焉于邹可谓孝女于倪为孝妇为慈母是可铭也已其生于元至正庚寅二月十四日没以永乐癸未六月二十日得年五十四葬于乡之杨邨叶家鄥子男三人以孚以达以德黄氏出也女子二人同寿适邹氏玊章适祝氏铭曰　颙颙世家闺门肇□孝事重闱淑德逮下胥宇崇崇人龢岁豊祭祀宾客处冈不共肃肃雍雍相夫之功视彼小家悍妬浮华曷不感兹樛木螽斯虽不永年世艳其贤金石照地蛟龙腾天 

　　○故监察御史陈公仲述 【甲申】 

　　公讳继先字仲述姓陈氏其先金陵人也十八世祖晖始居吉之泰和族盛至数十人业儒多宦达乡族无与为比有讳俊者尤多阴德俊生申中生先得学行纯正号菊存先生元初为贑州路儒学教授致仕以子贵赠万安县尹公之高祖也菊存生学礼仕至贑州路推官致仕公之曾祖也推官生以道湖州路儒学教授以之祖也教授二子长曰有庆即公之父也公生元至正庚寅四月三日推官昼而假寐梦神人持一皂纛竖其听事前窹而生公推官大异之曰必亢吾宗稍长颖悟异常儿七岁善属对授教先卒推官钟爱之未几遇乱推官没家益贫国公抚穉弟独与母萧氏居姑壻刘崧怜而教之学通诗经而又肆其力于古文隆寒盛暑手不释卷庶几贫而乐者也以郡学生登洪武乙丑进士第明年擢山西道监察御史调山东道出按治山西福建声光赫然小民与士大夫之贤者皆爱慕之还调广东道决狱称平勤争不怠一时章疏奏核多出其予暇则为文自娱求者甚众亦不拒之四方名士识与不识皆称陈古文而不名自来　京师夫人曾氏留家飬母独居舍一榻萧然亭无童侍疏食水饮十年如一日往来书问至家几百余帋无一语及私利洪武癸酉六月二十一日殁于官没之日橐无余赀箧无完衣廪无余粟遗书数册而已闻者莫不悲之曾氏同里人绍有先生之女亦能甘于穷约子一人曰赏永乐元年以春秋举其乡今年会试黜于有司蒙　圣恩得还乡里乃持其表兄翰林修撰梁潜所为公行状请予铭呜呼悲哉予少时家兄大经归自府学得公所为文家君读而称之曰故家有子孙后又得公庭对策读之益知羡慕后官　京师始与公相识同朝者几四年往来情好甚笃公广颡隆凖面目严峻身若不胜衣而言论确然大皆谓诚端士蔼乎其可亲介乎其不可于以私也今往年已尝为公铭忽梦见公以为未足以得公之详而公亦未葬也今公之子尝始克葬公于龙门山之原而赏之笃实又甚似公予又庆公之有子也乃悉按状而为之铭曰　有伟陈公出于名宗休祥先征誉望益崇乡称硕士为名进士为才御史传以文字籍湜之徒可参翱翔拟伦絜矩公有刚　龙河如池母姥如砥有铭斯阡有颂无已 

　　○周君子仁 

　　元季之乱吉水泥田周宗谨举义兵保障其乡　国初征至京妻子偕行辞不仕是归田里未几与其长子皆卒妻刘氏与少子原方五岁刘鞠育教训之宗族维持之以长其字子仁遂卓然立有成朋友称号之曰盘涧刘氏之能教宗谨之余庆也其先都乡侯胤之后居乌东自唐长庆中始家泥田曾祖方平号乐泉仕元为广福监丞以子赠飞骑尉永豊县男祖志安永顺安抚司蒙古教授早世盖两世以遗孤自奋所以为难能也先生有屋泉溪上兵后芜废力治之乐施礼贤内顾屡空而坐客赏满母刘氏多疾悉心奉侍以孝闻刘疾亟谆谆致教自誓榻前葬祭尽礼奉先谨事长敬处乡族和莅官事慎鱼池园蔬无负租帑赢羡上侍叔祖谌阳隐山二翁尽敬飬时家庆两翁华发辉映尊俎一门群从雅歌传觞蹈舞先后众皆谓周氏之福也耿介重然诺人有过面折之有争者求直片言理觧轻财好义族有贫不自存者常推济之母刘兄子少从依居如母志俾有田宅每岁代谷于人视年之豊歉为息钱多少人乐输之治第种花多酿林宴宾客箫皷沸然奏连日夜不厌意气豪爽而中情蔼如也近岁乡民为乱相戒母毁其居室伤其薪木非有恩爱及人焉能致是乎未乐甲申夏四月得疾弗愈呼其妻子教戒之命其族子公明状其行言毕而逝其生以至正壬寅六月六日殁以是月十三日年四十有三葬于乡大畬山之原娶刘氏事姑孝相夫顺训子严其所以能自树立而是者内助有力焉子男三人长曰永次曰顺女五人永字士永奉状求铭铭曰　少孤植立有卓识荣亲睦族喜宾客惠利及人沐膏泽栋梁之资拱把厄孙子绵绵食潜德 

　　○萧益清 

　　先君子为言在吉水元盛时西隅马氏宾客之会衣冠谈笑江风山月皆可传说而其时潭碧萧先生可达马氏壻也先生伯祖深夫提刑其家之规模施设又甲于江乡两家利泽岂不盛哉予每闻而心识之幸而识先生之子益清已八十余矣遄???凌云之气清纯愽雅之文蝉蜕出尘之高致先生可想而见也后数年而益清卒深恨见之日浅不得考论往事增益其所未闻也其子伯禹与予善伯瑀子淮又间从予游于是以墓铭为请按状益清讳堎晚号清溪钓者唐八叶复之后居长沙至讳霁者徙居庐陵没后遗言谓其子徙居吉水之螺陂又三世至定基兄弟始显名益清定基弟世墓之十二世孙也高祖中行赠宣教郎曾祖德夫赠廸功郎祖庄叟父可达俱隐德弗耀益清生而聦敏通诗经学贯穿诸史高谈极论坐客尽倾尤工于诗歌放逸自视邑大夫不难致也累蒙征辟皆以老疾辞乡之进进造就为多视其言谈举止不问可知淑人之功又如此诐可谓隐德君子云生元延佑已未没于永乐癸未葬中鹄乡虎坊之原配东溪廖氏生四男伯瑞伯琓伯瑄伯瑀能世其家女二人孙男十人公献公辅公盛公叙崇献崇简崇鲁通豫淮也铭曰　愽学而隐泉石其清操也高谈善教烟霞其笑傲也可谓人豪坦然其履道也子孙之多是将食其报也 

　　○夏孺人邹氏 

　　吉水北门夏氏为故家在宋南渡与先高祖同为大学生时穪夏上舍家簪缨蝉联至元盛时日孜父子同荐于乡时□联魁夏氏予先大父与先君子以世契往来情好笃密尝谓言其家法之善予生也晚皆不及见之矣但少时尝往拜成章元配邹氏孺人日孜从子妇也知书史时为言前时一门群从皆孜孜务学不暇营殖而家政咸理应事无乏予然后知当时故家子弟无不学学无不成者虽师友渊源之有自来而内助不为无补也孺人出自豊家而父母钟爱之而无所??毫駚逸之习有女兄早失母爱敬备至至其嫁之资装躬亲理之推让其所欲无所恡惜人以为难孺人初嫁时逮事其舅年已八十余矣喜宾客日为供具孺人躬亲理之宾客无拂其意者飬舅姑尤尽孝姑目叹曰吾晚年得一贤女钟爱之而已出遇乱相夫避难于乡丧葬无遗礼所至妇女皆怀念之至　国朝初成章卒四男一女皆孺人教训婚嫁外氏诸姑满室又皆经祀之俾有成立晚岁尤自立具旨酒隹茗礼其庄师教诸孙??名续世业永乐乙酉敏求果以易经江西乡荐而孺人不及见矣孺人生元至正庚午没以永乐甲申年八十五长子温子厚次曰安子安次曰庄子庄先君子念其故人之孤教之读书于邑庠颖敏称于侪辈壮游湖海襟怀旷如也不幸先卒季曰澈子澄予少与相善敏求其长子也由是亦尝讲学于予其孺人懿行请铭铭之言者而子激乃以属予予不得辞而为之铭孺人葬乡之　山之原其处也为贤女其嫁也为贤妇其孀也为贤母不惟善成其女而教其子皆能善不惟善其家而又及其父母家予以通家子弟皆闻懿范有所警戒孺人至享高寿子孙尽孝□谓全德也欤其姓李氏一诚尤敦厚士人有子让与敏求同为大学生孙男谦举谦常敏常道敏道勤敏求也服修京良震孙女适刘元素刘明　　曾孙男 
　　铭曰生长华膄不骄逸夫幼启且翼孝顺令仪庆无极孙竞以文学名芝兰玊树森在庭□考懿德征斯铭 

　　○户部尚书郁公 【乙酉】 

　　永乐三年八月五日户部尚书郁公薨于仁上遣官祭以文命工曹具视辍朝一日顾翰林学士臣缙等叹息穪其才呜呼公之哀荣始终固可羙　国家所以待臣庶恩礼之厚尤足以激劝于当世公之子孙岂不永有庇赖欤于是其子彬衰麻踵门泣而致公之治命请予铭其墓噫公与予交二十年未尝与汝亵狎亦未尝挟长杀敬礼予二人者亦自信为诚实洪武二十二年予侍讲　华盖殿中公始受命为户部度支主事赐名新明年□户部司属十二年升北平部郎中二十四年六月超授嘉议大夫户部右侍郎考满上于廷中穪誉擢尚书授资善大夫十三年于兹矣非才而能之乎抑公之盛福其祖考以来积累之庆非偶然而致也公家素饶财慷既豪举不为龌龊喜宾客乐于赈贫乏不为德也洪武中奏事庭中被顾问天下户口漕运地理险易计数时日应机响荅无遗谬自谓刘晏以下不论也晚岁多疾乃时在告　上甚怜公亦时自语予吾觉哀老恐旦夕先朝露不能报　国恩吾平生无卓异惟君知也幸与之铭其墓纪其荣遇而已呜呼公非可谓达欤公苏人也曾祖仲和祖瑜父德字铭本公以至正丙戌正月十四生于吴县洪武元年祖父迁居凤阳临淮县公随儒家焉公娶严氏综理家政严而有绪彬字孟父亦克孝敬尝属之予曰他日视之曰余故人之子即比子之荣也墓在临淮古城之原铭曰　古大司徒聀惇典礼驯扰兆民岂惟会计惟公奋身亦以恺弟恂恂怵怵爵禄之器历官有年光荣后先岂曰其才有得于天岂无人谋不如盛福崇崇其阡临淮之麓 

　　○黄君仲简 

　　黄君仲简既没之十年其女夫庞振舒应　　　诏来　京师奉前陈州守李君子仪所为状请予铭其墓予兄大纪与徐君叔通交口穪誉叹息谓宜为铭其凡知仲简者其言磊落可喜而悲思之呜呼去之十年而人尚不忘与其在世无异则其在世岂无制作以过者欤按状其既没家亦中废崎岖多难理其先业而克广之其有羸财辄斥以起其废其乡官陂之桥圯具甓与石要道士彭一宁董其役桥或而行者以梗枫子江当二水之交朝涉者或致没溺置舡而济者以喜株木陂溉田数千亩复之而岁以无旱邻里有贫民每春夏农事急无所仰食辄贷之谷而尝取其息为家塾延良先生教其子乡人子弟来学者皆厚待之治家严而有法事兄恭而有礼友爱诸弟抚育孤甥勤勤恳恳尤喜宾客四方游士过门礼接之如将不及盖人而尝厌当其广席酒酣抵掌论事中其肯綮豪气横放其磊落可喜盖如此予尝与之游登山临水从观阛阓之间为言其平生志意浩歌击节当时人可其意者殊少也又谓古之人远者姑勿谕近自元季躭溺宴客俗尚柔弱乡里富豪家士人子骤闻金草之声手足振掉目睒睒耳不听生而待毙妻子为虏可悯不足恤者何恨我先人誓入伏义奋擘一呼谋夫如云勇果四应东摧西剪莫犯吾乡迄为保障以迓治平至今室房有故宇图书有故藏里人无流离之若田野无荒弃之时山林无斩赭之虚一草一木之遗皆先人之遗泽也我恨当其时尚幼目习焉不能助我先人建大勋业先人亦赍志以没此古英雄奇伟之士所以汨没而无闻者类如此也审其言固倜傥可喜夷考其稍仕事驭众低昂有变权正合宜使愚能畏之因其小者大者可知或时以泄其不平披横予弯弧突骑猎逐平原旷野之中望之伟然文武可用亦庶几奇男子世岂多有哉于乎是安得不久而想见之尚如画也哉君讳敬号竹涧高祖显民始家于吉水曾祖端叔跃渊其先人也君生至正乙酉七月初二日殁以洪武乙亥闰九月十三日　时寓京师是归其丧者季弟礼与婿朱正也娶周氏里之名家子男四人复安既安居安太安早卒有陈彦素者亦其壻君墓在其乡鹧鸪山之原铭曰　噫慨慷言可绩才可惜金利不矛戟缜栗不为璧未秘兹石 

　　○刘君允中 

　　刘守中河间人宋末陷于金虏天下重其医术穪刘河间而不名其医上与长沙相接下与郾城为宗郾城得麻知几为作儒门事亲书能发明河间之旨世皆喜传之予尝过郾城求其遗迹访其士人咸其知几能文然不甚知医故其书多遗独刘河间自能著书若宜明直格之类行于世者甚多然又皆非具奥也其子孙后迁江南必有得其传者予因记少时闻吾县先辈刘君允中有河间秘书从其子彦升所借读而叹之曰吾固谓河涧当有秘书喜其是矣日升泫然以泣曰先子之所属也系本河间而莫详其世数矣予以质之家君君曰有之初允中之祖芳茂自河间徙居江州宋季达泉梁先生以医游江州义同伦合□俱是归吉水焉芳茂生德荣荣生允中子七人允中其季也目游淳厚寡言恪然忠信抚孤济贫不为德色至元中为吉水医学校授壬辰之乱遇贼于乡刄既及之有数人大呼而前曰是真善人何可杀也得免所至盗不忍害论其学行盖无媿于河间者也予窃识之允中人　国朝医术尤振治无不愈不获迎至以为枉死连郡人敬信之车舆骑从常络绎不以早夜绝其门尤通习地理百家之言不自炫耀退然若不胜与人言如恐伤之生延佑甲寅十一月二十六日没以洪武癸亥四月八日配毛氏子方升医有名江淮间先卒継李氏有家法亦习于医善训戒其子文升复升日升其季也君没时常少能自力于学后二十三年以书选入翰林始克状其行请于予曰知先人莫若君先大夫先大夫已矣得闻论说宜莫如君余往年尝欲辑次允中父子所治其病异效事継太史公淳于仓公传因循弗果为今亦未暇细也姑其所闻大畧为之铭曰昔在河间卓哉守真著书传术千载一人孙在江南书传允中谓药非补而惟主敢去病而已百发百中譬之用兵岂必持重我欲传之着其治功后有作者其书可宗 

　　○彭生叙古 

　　永乐三年乙酉夏六月二十四日庐陵彭叙古卒于　京师会同馆前之寓舍予临视之其言不乱明日　上闻为之叹息者允之先是　征天下能书者毕集京师两制臣共莅试东阁至是纔月余而竟夭死呜呼以一介书生薄技授　圣天子宠眷至于如此日给珍膳后犹追思之呜呼是亦足以无撼矣惜手未见其止也叙古庐陵之世家剌史玗之后居吉水之东螺元季徙家于乌江祖讳建中父子礼母李氏有连也叙古少颖悟不群肩目如画初从其季父子信授徙吉水县中予时家居无日不相见每纳凉舞雩步月江渚论时学书其年虽少与予有同也继而子信为学官雩阳予往过之为留月余其学益进予被病贑中叙吉米早夜视予病危与共卧起予疾愈乃归雩阳岂意不数目而子信死子礼不远千里遣叙古卒业　京师予馆之常坐以达旦后游莫不称其好学其在家父母钟爱之兄弟无间言生洪武戊午年二十有八娶聂氏有遗腹子一人曰观慧遣殡之京凤台门之里子礼将取其丧归葬乡山之原铭曰　才子务学英年俊发康□大车孰折其辖慈父钟爱公既白发跋涉湖江以返尔柩千古之悲尔铭尔寿君讳哲字用哲系出宋宗室汉恭宪王后五世至提举府君讳不侉从高宗南渡封吉水县子因家焉又五世至必□宋进士佥书吉州判官听公事元以为四会尹不侉高祖也曾祖启元启原祖叔顺父存诚君生而颖敏不为嬉戏稍长益务学好读书寒暑忘倦诗词出语惊人时学阙弟子员县官闻其贤欲招致之君之父亦慨然曰当使之立功名继前光遂入学名誉日起从子章刘先生治书经先生极口称道之同门之士皆自以为不及也洪武丙子中江西乡试进士举明年会试得乙榜时川蜀以学官□闻太祖谕吏部慎选江西人士为之遂覆试君得夔之梁山教谕梁山僻县学久废君兴废举败陶顽铸镰翕然遂与赤县等人皆悦之丁内难归乡生徒送之皆垂涕泣居丧无违礼殷阙调广之徐闻教谕其教化益盛于梁山明年今上龙飞君朝于　京师京师名卿贵人争欲荐君君力辞曰教官吾素志也事君以身不若事君以人吾多育贤才以为　国用顾不可耶遂不敢强归至徐闻以疾卒语不及私但谓弟谋曰恨无以飬老亲志年纔二十二君生洪武壬子没以永乐甲申明年乙酉谋始奉君之柩归葬于乡水磨坑之原母某氏娶龙氏无子予表弟翰林检讨刘君宗平与君同贡又同官蜀中少同事刘先生知君为尤详乃述状求为之铭状称君有智畧善谈论羙姿仪须鬂郁然事亲以孝闻尤善教其弟兄弟怡怡如也内睦九族庭无间言轻财重义喜周给其于友朋蔼蔼如也既没之明年朝臣尚有交荐之者部符下而君卒矣君平所为状如此皆得其实云铭曰　宜寿而天宜嗣而无后老父白首扶行送柩九族衰伤士林相吊呜呼无所归咎 

　　○奇峯高君 

　　外大父封州高使君讳若凤号灞雪先生尝觧官家居时扙屦过其族人亲戚或预言其后世盛衰罔不验每日吾家自南平后家袁州迁吉水之归仙里驸马房族最盛今诗书之泽又萃于灞桥一攴既食其报然官桥一房世积忠厚不出百年又当显融矣予少闻之大夫人遂得拜奇远于官桥之第与其弟子往还几二十年问奇远遇乱时战争得失之形与元之所以亡之故明着切实听之忘倦其长子节尤与予善饮酒尝达旦哗然諠笑不为忤遇予肆笔屡文醉书满帋群从环列宾客麋至奇远未尝不为之击节也呜呼予自少至长出处隐显念予不少衰亦平生之知己也奇远讳洪号奇峯祖廷珍父宁翁母宋氏四男拱文拱武拱朝拱弼奇峯墓在里之　原予为之铭 
　　性刚毅行质直勇而有礼奋义力生丙子终甲申寿非谓啬庆后昆不在其身在子孙 

　　○处士张国宾 

　　尝考唐氏族志张出姬姓青阳氏子挥为弓正赐姓张氏周宣王时张仲以孝友称后裔张开地三世相汉至子房仕汉封留侯世济贵显司空华相晋子孙散处襄洛河东始兴清河张氏皆祖留侯若吾郡冯翼河间中山魏郑汲郡亦皆姬姓终唐之世宰相凡有十七人故张说出河东九龄出始兴与之通谱是知孝友之泽大以遐忠志之风扇以广有功德于民隆以继食其荐报者无损而增益之也吾铭处士张公国宾之墓故尚论其世公讳观字国宾系出曲江唐末有居于永豊者称唫田张氏至宋有居于吉水者称外固张氏高祖自修始迁堤平故宋义士青山赵仪可铭其墓曾祖景良有惠于乡祖先传从学冲所彭先生通春秋有学行申斋先生刘高仲铭其墓父尚质元季义士以民兵拒贼者四年事亟师于郡还为其奴所害寇遂屠其堡公偕弟国琛赖伯母严氏计得脱走趋吉郡永和转徒泸江流遇十有二年辛勤来归复仇理家饬已奉公整截一致人皆难之公姿貌轩伟神精泰朗喜怒不形知虑完密取友尊贤蔼如也母之妹陈氏既嫁无所归公飬之如母葬祭克如礼士论称之其笃于亲赒其急类如此然本于天性醇笃也呜呼不可得矣公生至正辛巳七月十一日没以洪武乙亥闰九月十三日乡先生孙成允妻以女有妇德子三人长永清次永澄永澈女三人长适倚富萧芳桂次适县申北坊陈彦敬次适江口刘伯甫以洪武丙子十一月日奉柩归葬于桑园之原余志公之始终且为之铭曰　赫赫庐陵士民敦义桓桓相门伟也张氏宋元叔季祖孙奋义指天誓心谓山其砺景星庆云光灵不坠笃生国宾豪杰扬抑瑚琏其相让贤于锡栋梁其堪避材于栎享有余芳施有余恩于昭百世契此刻铭 

　　○侍御史沧江解公故夫人欧阳氏 

　　夫人欧阳氏宋名臣文忠公之后自颖复君于吉水之迹符有讳芝者为螺陂萧氏壻始居螺陂生炎起宝佑元年进士教授新昭州与余家有连六世祖上犹府君之葬也寔为之志炎起生梦旗咸淳四年进士甲科为靖江军节度推官不仕有文学兼通于医用以济人子衡字师尹至正庚寅乡贡进士学者称莘芸先生夫人之父也余少时读先祖墓志已知慕昭州公而莘芸先生家君莫逆也又尝受聘迎为考试官同被征起同得辞谢故户部尚书费公震初知吉水以家君二人者之相善谓宜相与为婚姻故夫人归于我家兄时洪武丙辰余未成童然喜为文字先生至余舍辄从问经史大义先生甚喜为文字先生甚喜谆恳教诲历年训诂不遗余说每至夜分夫人具烛火为酒食汤茗未尝敢言倦家君性严重治家刚明有法度虽臧获不能一出语违礼义外亲子侄至不敢仰视夫人温然不怒而整服于礼法家人辈稍有乖违畧顾视其容辞自不胜其媿者余兄弟亦素刚明余少尤明察人难当其意者夫人归于家三十年中间从余兄官　京师归葬二亲葬欧阳氏三丧其兄早卒经纪其家抚其余孤家君及大夫人在时穪其善综理予兄于家事悉其事一以付之无违其意者见予之幼而长仕而显融学而有文章致其意啨铭其父母之墓其子祯期今年来　京师受　圣上眷知以书学选为天下第一人被　特恩习书直　东宫将迎致之而夫人卒于家岂不重可哀也已夫人讳晚字季晚生至正辛丑六月十一日午时没以永乐乙酉六月十二日午时年纔四十有五母邓氏宋嘉定进士提刑刚之后余家鴈门解氏自唐世家于吉余兄纶字大经与予同登洪武戊辰进士第余大夫人高氏唐南平王崇文之后元至正辛酉进士赠中书平章灞雪先生之女夫人之归于我家年尚少凡女工织绣治馈之事无不循习皆大夫人教之也子男一人字祯期女七人长适东罗彭怀次适螺陂萧肇敏次适周光华次许适下璜刘某节幼在室孙男二人荣禄荣宗女孙一人辉真夫人之葬在中鹄乡五十二都东螺乙辰山戊辛向其铭曰　汉有星兮粲七襄孰殡质兮无遗光勒铭辞兮示庙藏 

　　○国子祭酒徐公 

　　永乐四年春翰林修撰徐公旭被　命为考试官无疾而卒上闻悼惜为文祭之　敕赐棺敛送之如故事先是公以妻子从之仕者十余年不家食念先墓祠弗饰子年十八行冠礼而速之是归傍无童仆与公友者迭为丧主受吊祭连旬乃已京师之人莫不艳公以为荣益知　圣主所意向而儒者之所为贵且重也公亦素有盛名其为吏考功也综核名实是是非非殿最严甚棘棘不阿人视其面莫敢发口干以私者以敬天下咸曰徐考功而被黜者颇恶之然亦莫敢谤也予尝与修太祖实录及纂书禁中又见公之学问文章过于其所设施者甚远而考功之名迹又但其毫芒也于是翰林邹侍讲仲熙授以公门生修撰吴漙所为行状序称公字孟昭少颖敏而沉默有高志年十四从乡先生蔡深渊仲受春秋学即通大义能属文为族父所奇重洪武乙丑登进士第为浙□□行监察御史入礼科为给事直日记注太祖欲□□才而用之命分教于□之房山丁父忧治丧有闻服□□凤翔教谕考河南乡试入　朝告归省兰母时已疾病公倍道芜行至家母病忽愈后数日竟卒人以为孝感服阕为安王纪善诏求直言公条上六事皆切当于时用荐为知州入史馆考试礼部贡士时称得人复上书言事当路忌之故除考功员外以为迂澜将不任事不知极卓卓树名如此何其知公者少也　圣上即位握公郎中与修实录成擢朝列大夫国子祭酒同僚以事中之调参议云南　陛辞上留居翰林乃以史馆修撰纂书　禁中为副緫裁遂以此终呜呼他人虽不能知公不悦公者亦众而　圣天子深知之所以恩荣终始为儒者之至荣也使公有年　圣天子所以任之岂但如是已哉状又称公性方严善固守不为流俗之所移学问亦非世之务为慱洽者比文章赡而雅居家在官尽职无所诡随训诸生皆有成就尤喜荐士所引拔甚多皆知名当时周人之急如将不及疾病艰危能为尽力皆信不诬者也予尝为公铭其季父之墓知其世居南昌五代之际有讳宗部者始居饶之乐平人宗部之后十七世孙讳式者建楼藏书以教子弟乡人号曰书楼徐氏又五世至应麟登宋淳佑进士第公之高祖也曾祖奇夫大学上舍生祖松友考公明皆业儒不仕妣江氏公娶某氏先卒継娶某氏子男二人恒九女一人尚幼所为文集若干卷藏于家公年五十有二将以某月某日葬其乡某山之原呜呼公之世德又如此而财及中寿子未有闻天之报施其不有所待耶铭曰岩岩徐公面目氷兢兢不挠庸俗惊严辞直气矜匝争谠论屡叩天子廷有嫉畏之莫敢轻怀谤议之造不成保全终始天威灵思文服义多友生万世不辱太史铭 

　　○翰林蓝君日省 

　　永乐四年春天下士会试南宫状出嚣然称屈圣天子临轩覆试副榜三百三十有一人余友蓝君朂中第二名特赐冠带同进士及第入翰林为庶吉士又四年授典籍欲其尽识中秘书　圣天子意甚盛也朂亦自感激又三年卒于官其兄绍永遣其子猷扶衬归葬于欧乡罗富之原且为状与其嫡子継昌踵门求余铭呜呼余忍为铭哉君自少从予内兄子章刘先生学朝夕相见当覆试余为读卷官去年相见饮酒慰劳甚欢而何意未期年而遂铭君之墓耶君自日省与予友刘日升生同年月日时皆洪武壬子十一月二十日之亥余去年归日升卒铭其墓今年归乡日省卒铭其墓皆余平生之知己也余安得而不痛伤耶日升卒时日省尚无恙也术者相视叹以为不验若是岂其术者可信耶而以君之才志气而止于是耶铭曰　蓝系中山自唐居吉颉颃文儒世有仕籍君有显考为都御史君少而孤御史贤子母陈娶侯二子三女継昌弟雷既丧其母升猷从子鞠育孝谊伯兄述状浪然陨涕里闬有表墓门刻辞苍苍山木云物昭兹 

　　○黄守一 

　　永乐四年丙戌之冬臈月辛亥夜梦吾之友黄君守一挈其囊书示予咲诰如平生然视其颜色甚憔悴黯然似非人也曰人谓君以前年四月死矣是岂君之鬼耶前持其衣袂空空然君谓之笑后泫然悲曰吾犹滞于冥漠未遽散也君能哀而为之铭请书之予者为之挽诗亦庶几有以传于后乎予即诺之且取片纸求为书数字为何人取汉书云其生在予家君辞不肯余曰君无后可托矣其遗书是归之他人曷若是归之我俾我子孙藏之亦足为君不扝之托旦书君生前月日可矣而不知梦觉今吾与君语者梦也持予书梦而索之耶则我不能知君觉而索之耶则又安有予书迹耶余方大悟鸡三唱东方白矣已而复梦为诸故人言夜梦守一索予铭其墓且为诸君求挽诗未几复悟日已高矣乃起握笔疾书记梦中语为之铭君金华黄氏后徙洪之分宁宋季居安福地北门其家谱甚详尝携以自随今不知其所在矣君家在安福以赀豪阖门为人所诬陷死君一身独脱走亡匿新凎之玊笥抚之大华遇异人颇得其道家书符呪之属用以随俗俯仰其非志也君喜为诗学唐人楷书谈笑谐谑动作人人有急难托之不避艰险然其义决然不随也入有过面数之由是亦多不合余贬河州时君欲徒步来会予东是归不果后闻予至家大雪中一日夜行百余里公至握手欢笑竟月予复抵　京师君送别于清江屡书报将视予乃以二十余年无家因赘居鹏陂廖氏得疾死焉无子君平生无玩好财货不甚注意散寄人处随丧不恤也盖一下视一世□年财四十有七呜呼其可哀也已墓在鹏陂而之原铭目名家之积厚不薄至于其身亦善学天之报施穷且恶殃庆之机毋乃错呜呼有恨缠寥廓 
　　予既作此铭捡箧中得守一旧纸一张盖十余年前寄予取其纸尾有大宁书识大宁者新凎人青年有俊才不幸夭死皆深可哀者也与守一同族兹因景纶令弟是归便用此纸写一通寄去鹏陂如霖如崇如缙昆仲凡知守一者皆观之谋石刻于其墓是故人之高谊也 

　　○高汝楫 

　　予舅氏楫斋既殁之二十有一年其中子德奉　诏来京师既见任纂之书而母陈氏之讣至仓皇南归投一编书示予则舅氏夫妇之潜德也本其系出于南平王崇文之孙逸为吉州判官因家于吉水之归仙里后又徙居灞桥楫斋其自号曰吾不能济世也且以名吾斋陈氏系出九江义门家于吉水之马田高氏世为婚姻陈氏祥翁之女也夫妇食贫力于教其子此可为后世法是宜为铭楫斋父观翁性狷介识古文奇字善篆籀先外大父灞雪先生在翁之从弟也尝以外大父官平江有欲荐之者辞归及外大父还家观翁尽室中人皆死惟楫斋在其讳锭也呱呱可悯外大父携以父官所至皆爱其淳敏字之曰汝楫而命之有室且曰是虽不显将必有后此予所闻于大大入也先大父竹梧先生与道益张先生初典教于邑学也先君子与汝楫同受业相得甚后经乱离与之往来□间人皆人善人虽强暴不忍加害先君子与人少倾狎少时独汝楫来必连日夜饮观咲灞雪世传地理之学虽亲子弟未尝轻授独授汝楫家君葬父母三丧他术者不信独决于汝楫谓予兄弟曰尔舅不设人此予闻之先君子如此也至遣德从学明师陈氏至脱簪珥供束修之礼处贫而乐怡怡然者又皆德之所自为编也德字仲任今为瑞昌学官兄仲智楫斋前妻陈氏孙男桂椊铭曰　既安既固兹父母之墓 

　　○胡时永 【丁亥】 

　　君讳希寿字时永一名昶吉水东门人曾祖讳荣祖元初以保障功为本州岛判官尤好施与建义惠社仓有司旌表其门祖违于广东道元帅府绎史父义贤字士能君英毅聦敏好学问经史子集靡不涉猎元季之乱士能奉母避兵予邑之南华君少长焉即自奋曰其父曰州判公徒步起乡井惠恤穷乏名闻四方致有旌门之荣伐旧居鞠为茂草惟大人许以身出远服贾事奉大人复归于故里与宗???欢聚徐啚为显扬计未晚也父遂许之壮游四方十余年乃还室归于东门至今崇墉叶构壮伟轩豁称其襟怀姿状秀逸望而可亲倾情吐论不事边幅结交皆当时名士予尝与之登高吊古论古事成败意气浩然人莫能测也君母竹塘王娶北门赵皆与予家有连予兄朋从又君之妹壻也予每与君转敛举自大醉莫逆君之长子正从于学所以托于予甚拳拳也予别君去　京师时为言术者论其岁在申酉不利吾平生欲立功业继祖父不幸已蹉跎又不幸如术者之言是将遂无所成而后已乎吾且遣是子入学为子弟员以成吾志正由是益克自奋励人谓时永有子矣呜呼而孰知君之命真止于斯而临别之言遂为永诀之辞也欤君得疾逆旅中知不可为买舟遡风疾驰归甫二日与父母妻子永设言不及私溘然而逝永乐丙戌五月十二也君生元至正壬寅二月十六日子二人长端方一字承方正也庆字善方女一人许适兰溪曾瓘弟四人希亮希和希敬希宁正将以永乐五年十二月二十三日奉君柩葬于乡水南山之原山向前期买石卢山之麓砻之以俟刻不远千里奉其兄敬方所为状泣而告予曰先君背弃之早正于子道不能致其分毫惟乞铭庶以慰其灵铭曰　英毅之姿学允殖壮游湖海浩气塞醉中放歌宇宙窄高情雅致世莫识啬年炽后艳双璧我铭誓天征斯石 

　　○刘处士维岳 

　　国初乡之老成先生夏退庵扬济川萧鱼乐以文学行谊师表后进于时刘公维岳寔从之游三先生既捐馆而维岳翰墨吟风弄月率尔成章皆适其意佳时令节投辖留宾性不嗜酒而礼意殷谈笑之间蔼如也里有争讼曲直咸质其平能与世低昂履险而夷辟曰舍扩先世之基与弟维舟友爱笃至父早卒筑北堂以飬母士大夫名其堂曰孝友而南宫尹彦正杨先生为之记能言者为之诗此其有得于三先生之教然也其先有玊溪者来自永觉阆田父惠远母彭氏娶曹氏子季椎季友季充季省季瑾孙男十曾孙男三其讳嵩享年七十三葬乡之传家山季友季敬喜宾客与予善是宜铭　铭阙 

　　○李祥云 【戊子】 

　　君讳祯字天祥祥云其号也姓李氏族谱南唐后王之子杰为吉州剌史南唐王从后主入汴已而归守先墓在今安成之西盖先主祖父以上咸在焉由是为安成人五世至通甫官金陵复为金陵人四世至子恩宦游吉水因家焉至君十三世矣予尝为其谱序君少事父母以孝闻天性端厚谨饬人已羡其不凡比长重然诺赴急难惟视义之可否不义决然不随也虽至亲狎或有过面折之使媿悔未尝狥意护其私言论磊落意气慨慷而轩豁人无不肖皆言敬之有赖情喜宾客真实无倦意贤士大夫至门连旬月延欵置酒高会赋诗论文居益久而意益勤其在元季为义士李思泰陈义治师应机昼策屡败寇兵故其殖产治第内外综理显明周密动合其宜至处于财豁如也尝得遗金经月余莫有言者自己物色求访得其人与之语面审然悉以归之其人愿分谢固让不受于戏此一事之微然最人所难能者以其诚廉也君之大畧声声誉动人人皆知之自以兹为细事也尝戒子孙勿以为异曰此人所当然若苟得是务则将何所不为汝等或遇此即若还之可也非义之财得之有祸于戏此其言又岂不可深信哉余先公筠涧与君交游闻此甚熟也虽古之人乂何以过哉君生泰定乙丑七月二十五日没以洪武戊午九月一日没时年五十四叔父母尚无恙也呼其子原通原达而属之言不及私其交友与西熟所延礼皆老师宿儒孜孜以道义相淑原通嗜学工诗原达敏而好礼兄弟友恭克继光烈义方之训益继益成诸子致身青云激昂步武声誉烨然倾动远近原□卒原达伟然柱石其宗豪杰而忠厚又皆君之余庆也君母王氏配彭氏先率継周氏子男三人泰原通也显原达也幼隶字原德女二人长适北隅龙尚彬次适城南周善政孙男十人宗白永乐甲申进士翰林庶吉士宗弼宗昉宗用宗沆宗观环传寿振曾孙男继保期冠期魁期超金穰长寿仙护琳孙瑶保孙女六人适西团张介申城西熊振威玊琳金滩刘庸德城东徐保饎上车曾□君墓在乡之黄原岭于乎南唐之亡也以弱功德在江南尤厚其子孙不绝理固宜然而祥云父子祖孙相承荣盛有加无替如此世岂常多有哉予少时与原通原达相善而诸子皆喜从予游宗弼死予闻而哭之痛伤其贤而不寿也余宗眆为县庠生有声场屋显融可期间谒予而言曰先祖没三十年矣而墓前之石有刻文家君痛于怀敢以状请铭于戏祥云君之隐德其可铭也已铭曰黄原之山气欝盘羙蓉天狱连峯巑其藏伊何世玙璠英年遇乱试危难兵谋敌气势诚桓豊家胥宇孝义存冠佩济济芝兰芬中心积微征以天后世有述永铭传 

　　○高御史 【己丑】 

　　公讳渐字以正姓高氏系出唐南平王崇文逸孙为吉州判官官因家于吉水之归仙里高氏有名至宋始迁灞桥漕贡进士龙光字申甫学者称草窓先生公高祖也赠中书右丞讳愿贤公曾祖也至治辛酉进士累官朝列大夫知封州赠推诚尽节功臣荣禄大夫中书右丞渤海郡公讳若凤字在翁学者称灞雪先生公祖也父讳巨字文海元季举义兵复吉水与贼战于乡兵败死之公生四岁而孤母曾夫人守节自誓教育之十余岁为伪汉兵所操主将爱之任以事与彭蠡战转之沔阳徙建昌乃得脱走还辛苦以供母从事先公筠涧先生于乡学洪武乙卯贡于京师试中书堂及御史台入国学分教山西平阳府安邑县还拜监察御史赏赍甚厚日侍游宴遇事辄谏大臣皆严惮　上甚悦之未几以母老乞终飬是归乡二十余年清苦如诸生人服其守太祖宾天与俱迁河州如居乡时　今上龙飞初召还拜监察御史用事者厌其老病左迁黄陂尉卒于官归葬于吉水之槎坪公生元至正庚寅六月没以永乐己丑闰四月享年六十娶金滩刘氏子男三人梧杮糵女二人梧字云干请予铭其墓予自少时与公善先大夫人兄子也大夫人教训惠爱之甚至予之西迁也实惟公是倚托道路跋涉患难不一至予不能堪公屡开释未尝不欣然相视而笑曰盖公之学问所得者深矣故闻其死时不乱且亦未尝预言期世之贸贸者乌足以知公哉非予亦莫能为之铭也铭曰　质直之质辛苦之学富贵不骄患难可托忠节之裔益培益振其后宜昌我铭可信 

　　○刘处士从龙 

　　洪武中里人能诵刘处士从龙在狱中所为诗百余篇皆思其母缠绵悲切同狱中人有母者当时莫不相泣盖坐系阅十月□所为诗多至如此其感动人又如此其学行岂不槩可见欤又以其母之多疾也力从事于医处方切脉审滇通析盖用心□一故能大异于世之泛泛者而推以济人于急不为市利不为德容诗云孝子不匮永锡尔类非从龙之谓乎其先出汉宗室家泰和之珠林后徙吉水文昌为夏朗刘氏其讳孜祖叔万父朋远叔万元季相叔惟允起义兵讨贼为贼所杀时甫六岁已知戚哀不肉食弱冠时朋远输租应役艰难百务怭能任之不贻其忧执亲之丧苫块如礼两以明经荐皆辞不赴训其族人亲戚子弟谆谆忘倦岁饥以币易粟力可赈者赈之而尤喜宾客过从欢饮情怀蔼如笃于教子皆为善士长曰鹳先卒次曰德华曰彭华季曰南昌其母颜娶萧氏其生以至正壬辰六月二十五没以永乐己丑二月十二日存省□号也墓在乡某岭之原孙男福成福德福兆福善福集铭曰　吉有夏朗刘擅经学处士存省怀瑜不琢孝孚于人人诵其言医药用施有先后亲亲仁民处穷而尊积富食贫遗其后昆 

　　○高宾晹 

　　吉水归仙高氏系出南平王崇文诸孙逸判吉州肇建厥家族大蕃衍柝居近里以灞桥显于元先是有相地者下葬记云九代孙双双领荐至治庚甲其讳钺与从弟若凤果联举于乡灞桥高氏遂以经学名天下钺字与谊号平陆若凤字在翁号灞雪先外大父也先是以平陆共学书后更易以易经登进士第而平陆独擅书经学江西两浙门人尤甚予少时传家学以平陆文为模范平陆诸孙予表兄也往还亲密得以追想平陆之风流不但其文可师法也家兄又尝为言立本号自卑平陆之子与先祖尤相善先祖当元统甲戌献尚书章旨时与讲论而其敦厚隐德尤可称道惜乎天下知平陆之文而不知有自卑为之子也自卑之子子宾又与其父如一人是其必将有后也于是得子宾之子原举而进之县学朝夕过从家兄爱而诲之甚笃予又窃喜兄之有子也中间几二十年家兄捐馆舍予亦出处离合与原父子不得如往时朝夕相过从方以为慨欢犹冀获乞身　朝廷归与共寻旧学而孰知子宾亦弃我而死矣呜呼惜哉原字建春亦兼学诗书有声场屋是建将继灞雪而显而享积世之余庆也欤于是建春以状求予为其父墓铭其可辞铭曰高君讳文其字子宾自少颖悟敬袭儒绅退庵夏君乡邦哲人从师事之岂惟艺文诗言其志蔼兮春雪里有刘氏族本芳溪经文节义显著一时有存敬翁淳直仪仪君处甥馆亲戚称之翁耄而独立嗣先卒亦有孤孙茕茕孑孑君尽事育老安少怀帡幪二氏古贤可偕隐居教授乐求心斋其号宾晹没岁己丑生元盛时寿六十九子原与享夭者曰荆女适王氏壻曰隆高其二季处亦归德门槎溪萧氏凤高显文玄关观吉君之四孙君有家法古道是敦临没之言道谊谆谆祖茔檀山为君之坟世有隐名征以斯文褒封有兆贲此灵原 

　　○周君北溟　 【庚寅】 

　　君讳志仁字恒吉北溟其号也姓周氏世家吉水泥田始祖沂滨唐长庆中迁自庐陵之乌东世有隐德曾祖友成祖齐用父开甫益勤俭好施与曰吾无以遗子惟积善急之他日庶其昌大乎君与伯兄东原壮游燕蓟诸公贵人争欲致之馆下君覩时事日异曰识时务为俊杰□是归奉吾亲得免于祸幸矣是归而盗果起宗人若水翁举义兵保障君命犹子助之督耕垦备岁凶已而果大歉廪有陈积施人贫乏莫不怀感事亲至孝颠沛之际汤药必亲尝丧祭必尽礼至　国朝尝构一新百废具举兄弟四人东源南溪西岫相与怡怡如也一门之内长幼几千指诱掖奖劝谆切戒谕无所不至尝指从孙璹曰是必为伟器后果仕为黔阳令尝有名与宗老止水乔林横溪东源隐山溪间往来倡和酒酣雅歌投壸掀然论辨慷慨英发尤好读书手不释卷笃于教子延礼居贞曹先生为西塾师先生卒其子彦通继之由是从学者多有所成家谱遇乱散轶未辑首倡族人修述锓梓以传所居前临溪涧水潦病涉甃甓为梁人甚便之临终犹戒子孙与之永诀呜呼是可不谓故家之贤者欤君生延佑庚申七月二日没以洪武壬戌十月二十四日墓在里之西符岭初娶曾氏先卒子一人曰涣原其名珪笃慎好学睦姻族礼贤士人皆称其孝友事继母郭氏尤尽子道人皆颂君之有子也孙男二人瑜字季良琮字孝纯孙女三人适仲冈李永绍罗子逵曾孙锺铨铎君后十有三年而焕原卒又十六年季良命其族子黄冈学官公明述其状来请铭于其墓碣铭曰 
　　脱危机致用裕如其志如其志倡勇为积能施如其义如其义礼贤睦族能得师子孝孙良田父慈春雨霜露云来思 

　　○刘君象贤 

　　元季之乱大家世族能卓然不为乱贼所污保其家复其盛昌其后者江乡甚不多见也予尝闻之夏璜刘君象贤谓兄弟首谋夜之吉安城报官军掩取贼巢穴事泄官军竟不至举宗为贼所屠亦皆不屈象贤独脱身与妻子俱走免贼平乃归乡治生筑居教子孙复其旧观其艰难转徒有人所不能堪者焉予谓闻贼首欲任用率其人相表里为辅车唇齿更遣致意甚厚使当时一听许宁不免屠害与艰难转徙哉君喔然笑曰所以为世家大族以其守礼义也予家在宋仕吉水县簿宋亡与信国文公百战守死以抗元帅终不为屈至元虽乏显仕然父祖以上感其恩泽亦百余年岂可伍枭獍为厉阶耶义举无成其荣多矣此先人之志也不然今日何颜复见家庙乎予深感其言归以告大夫人大夫人曰外大父灞雪高先生官平江在元盛时象贤其季壻也来平江未尝遂游事声色侈靡其家教训严外大父母称道之不置焉又闻之先君子云夏璜刘氏世本安福治尚书有名象贤大父诸父昆弟每过从谈论其学问渊源非泛泛然比也由是常喜从象问昔时事象贤深爱厚与之言历历未尝厌焉后予忝科第归自翰林往拜谒之象贤为之喜甚与饮酒日夜具道外大父遗训命其子汝哲与游观山水间指外大父所为上葬其祖墓而为道其所以然见前人之游艺罔不造其妙而象贤平生坦夷岂弟爱人乐善敦尚诗礼其得于家庭亲戚为尤至也又往年予兄大经授徒夏璜象贤实为之主汝哲亲授业焉象贤朝夕所以与余兄讲论多矣是予兄弟皆有所闻于君也君之丧也在洪武辛未三月九日予寓京师后予归乡君墓有宿草汝哲屡以铭为以事在不果为又二十年于此始克为铭君讳崇字德象象贤其号也族有谱予尝为之序曾祖时可至德父则贤母庞氏娶高氏再娶萧氏子男三人汝霖汝哲汝完女二人长适东溪彭季良次适东门江彦政孙男逸隐宽洪廸魁同伦仲绂六韬君生大定丁卯四月十三得年六十五墓在乡东坑之原铭曰清旷坦夷不为矫餙学问淳良家庭亲戚平生之言可禆世教有铭可镌有子能孝 

　　○徐学皋 

　　宋亡元兴吉水东门徐氏起家至万石然本儒者延贤先生业应进士举过其门弦诵之声未尝绝也虽富而不骄义而好礼由是部使者有旌门之举而仕为小官能有惠誉揭文安公以黄丞相拟之者平远君也遇乱出军需画策与亲戚举义兵保障水西者城南君兄弟平远诸孙也余不及识之见其与先公赓和诗有杜少陵之志而敬慕之也盖世储休庆而城南君之子学皋当　国家隆平之会归复故居衣冠典刑柱石其宗者余四十年一时学者欲考见前代故家之风流皆从君质问焉而君能乐以告人忠厚明辨听者莫不欣然有所得也予自少时先公奇爱之托君议婚君即云吾季女贤可以为归且术者云必为命妇遂许适予自始议婚至有外孙□□□□致位通显待遇一以宾客之礼诚意敬重每送予别临岐至江浒举酒宽慰祝愿深情缱绻依依然如知巳朋友在远道数千里数寄书问临终犹属其子孙致意予于戏子别去财岁余归而君音容不可覩矣岂不悲哉君讳泰字子开学皋其号也母萧氏早没君事继母胡极其孝事兄极其谨兄卒抚犹子极其慈教子孙惟事诗书务谨饬处乡闾人服其公正岁时宴集家延礼为上宾连旬日夜达旦饮酒不乱遇其醉恂恂然一谈一笑皆可听闻君真可谓之淳厚君子欤其家世本金陵中书令临淄王之谏裔孙余既序其家谱兹不赘述君娶曾氏兰溪大族宋公节公三聘诸孙曾心謩之女有贤行其祖辉甫徙居吉水北门家亦致万石君尝寓其贰馆珍宝无所私于此见君之夫媍于财利轻重何如哉子三长享字叔通次让字叔逊季吉字叔廸女三长适积符朱廷纲次适夏璜刘汝瞻孙男传保承尹保衡仪保升儁保茂??众保庶侃保宜保饎仕保禄侦保兴伟保大君生至正庚辰八月四日永乐己丑十月十七日卒年七十将以庚寅十二月庚中日葬于所居鉴湖之西阡诸子泣请予铭铭曰德内荣不誉名既固既安惟永宁 

　　○古田尹胡公 

　　予读元史至于危素建言择将帅任守令抚流民务农保境卧薪甞胆以图中兴而顺帝稍用其说京南之境几无旷土其所辟举皆能有功效惊曰是殆可以图存而何至于覆亡耶盖未几而素出为岭北令丞而所举者亦皆散去而元遂亡矣悲夫士不遇时虽或小试而终以冺没无闻可不惜哉此予于古田县君胡公之事而重有感也公为冀州路照磨素所荐也摄掌路事未几大治公奏事阙下而危公遂出冀州复没于寇时福尤为元守乃去为中书省照磨部岁贡入海赴都遇盗力战却之得达朝廷赐劳甚厚特授福建路古田县尹而事已不可为矣寓闽中杜门独处人以为迂大明兵拘至京恳辞还乡隐居七里庄三十余年以寿终于乎此其才智使之得究其用于危亡岂不有所维持哉胡公既没之十年其子直始以状为求之铭于其墓碣于戏是岂可不铭也按状公自警敏然恬然不事矜饰嗜学无倦其叔父小山先生为高安学官时年纔十三既从之官既归而充然有所进矣其始从学春秋于予祖叔苍霖先生继从果斋夏先生之于经其不既深矣乎二十北游举茂材异等授冀州枣强县教谕需次还家余叔祖伯中先生建东山书院于乡公从授易经居宿馆下逾二年乃之枣强任弟子自远至者数百人学舍不能容官深州衡水县调掾山比廉访司未行危公荐为冀州冀州治枣强由其为学官时信于人也此所以未几而致大治欤公祖妣予曾祖姑也先大父太史公真我至正乙酉举进士及第公适在侍亲见当时科第之荣先祖晚达而诸公贵人之相庆喜也每见予辄为言之盖深以为最其真厚之意为何如哉公为人长身王立须眉如画其声如钟乡先生祠辈若申齐桂隐二刘公大司徒楚国欧阳文公赴岩张公虞文靖公揭文安公皆极称赏而知之最深矣危公也公素善书楷法遒劲类其为人晚及子山巙公之门尝为书其曾大父墓铭而詹公孟举与先叔父恭先为同门同入禁中写书同以书名者也其方为枣强学官也或言前官匿丧宜往趣其去公曰吾□仕即为此耶且将待之其在福建省幕也有馈白金数百两却之而不言平章闻以羙公曰子何减于杨震公谢实无有其忠厚耻言人过多此类也平居教子弟谆谆以礼义为勉以刻薄为戒其弟时晦好种花岁时宴赏有箫皷之娱公为尽醉歌诗和之盖不以拂其弟之意弟卒大恸几绝岁时惨伤焉丧祭一遵朱子礼屏绝异端高居夷简读书自娱居无修饰仅蔽风雨凝尘不扫玊壸氷清湛如也其所得于大人先生者深矣永学小生焉能窥其际哉有子曰善字叔方直字敬方其季子也贤而有问学文章公之教飬培植又古人之所难能也公父士巽号巽湖先大父视为表弟而尤爱厚于先公公尝曰叔父慷慨豪举有古烈士之风兹其笃庆于公欤先娶萧氏后娶杨氏叔方子曰肃恢敏敬方子曰槩永乐己丑进士次棐盘棨公女三人长适带源王奇孟次适城南蓝宗勉次适东溪廖自勤今为庆府纪善公生至大庚申七月十一殁以庚辰九月二日享年八十一墓在乡陈方赤岭从先祖也铭曰今有胡氏旌为义门鼻祖植善华屋言言出其门者少皆卓然山立有官而不永年巽湖隐德萃于古田弱冠挟书徒步北燕起家学校其徒如云历仕有声荐剡有陈遂保晋冀抚其流民公去所部郡随以沦逾河蹈海断鳌补天崎岖转漕俾县于边公有先见杜门弃官隐处故山踰三十年从容进退庶几其全明哲保身胡公有焉 

　　○曾孺人 

　　孺人曾氏既没之廿有五年其孙三顾始奉前明乐知县彦翚王先生所为状求予铭其墓拒作状之岁月廿有一年而先生没亦十余年矣乃按状为铭曾氏吉水兰溪人宋侍郎弘廸家林塘生公藩宋黄州司户参军生立祖立祖生茂远其父也幼端谨父母钟爱之年十六归于银溪谢氏雷州教授道翁之次子愈贤闺门雍睦事舅姑相夫治产用致殷裕元季愈贤暨子主一尧一举义兵兵败家毁父子死难孺人奋志节抚孤幼再造厥家延致大儒山泉解先生永泰刘先生莘云杨先生为西塾师宾客之奉诗礼之敦崇视家之未毁殆有过焉尝夜自课纺绩励诸子勤灯火唔咿之声琅然人以孺人为善教焉　国初诸子联贡于乡历仕郡县迎就致飬思轩往来命服辉映煌煌如也人莫不称其盛福焉生元皇庆癸丑没以洪武丙寅子男七人女一人适王焕文其墓在苦行岭之原铭曰状穪孺人尝夜纺绩获盗问其母老家贫赈之以谷戒家人勿言盗卒为善于乎此王彦方之所难也而以一女子能之岂不与古之贤淑并穪羙哉 

　　○清河丞徐君　 【辛卯】 

　　前年从父原复丞华容为言国初侍兄原震为令清河丞得鄱阳徐君伯而进贤吴君庸为簿三人相得甚恊恭图治其民至今追思之遇夜共读书为诗歌文章饮酒相乐言不及毫发私眤刚济其柔则徐君没已久吴公在岭南而伯兄家居不相闻者久一念及之未尝不为之慨然太息也今吾又去为丞将以徐君为法不知今若簿有若吴君之与伯兄乎若有之华容之政将必有可观而民将思之也去年叔父语时不能细徐君之行事今年君之子奉君之从弟考功郎中旭所状行来请铭噫余所愿为也夫何敢辞按状君讳恕伯权其字也幼颖敏六岁知务学受诗于綗斋先生一试乡校辄魁元季寇陷乐平以乡兵数千来会官军复之主师第其功当受官辞不拜国初洪武庚戌以明经荐于乡明年得仕临清县丞水陆之会地剧而民贫方大乱之后中山徐武宁王宿重兵居守君周旋上下与之赞画教民礼让招抚流亡申雪冤滞至捐俸劝分以业穷困兴学校期年化洽调清河视临清为有加踰二年以疾卒于京师于乎丞固难于令者也君子所遇之难又如此所致乃如此汉有循良吏岂足多哉惜乎未见其止也君生名家少从先生长者充其格物致知之学故虽天文地理医药武经众技之说莫不傍通曲畅以辅翼仁义不流懦阔迂尝从世父处谦行道中遇仇人结众徂系之君奋挺大呼其众骇散有族人好酒如酗屡加以横逆顺受未尝一反唇其孝慈睦族类如此其自少年时一呼殄寇复其乡邑有功而不伐庶几仁者之勇岂不深可惜哉君尝自谓抱膝山人晚号钓雪翁文章有奇气凡若于卷藏于家生元泰定丙寅六月十九殁以洪武乙卯四月廿九娶　氏子男二人同高高腾县丞珠初仕为学官今为嘉兴府照磨其先自五季世始家乐平高祖刚显祖公达父处信母顾氏里之塔山君之墓也铭曰运于桷削梁栋其左　小邑大吏天啬其身裕其世 

　　○仲巽陈君 

　　吉水俗尚儒学敬老尊贤豪伟之士喜宾客重然诺轻货财亲师取友畏敬奉承洞洞属属然少时所目曙仲巽陈君其一也予叔祖季通先生抱负奇节在元盛时虽吴文正公虞文靖公尚不出意事之　国初郡县万方辟之不肯起人无贤不肖望之屏息其气象盖如此独主仲巽家师席二十年无所忤拂间尝称其豪伟之士则仲巽诚有过人者欤非有过人之量者不能也宾客爱其礼友朋称其厚家益费而益饶襟怀洞然志气轩豁慷慨赴义世不多有于戏岂不深可惜哉君生至正辛巳年纔四十八卒洪武戊辰五月三日也娶城东戴氏同水王氏子男二安字叔宁鼎字国器女三长适城南胡子渊次适富田萧永清幼适里中董源孙男麟字公姓端字公正纲章武模望皆幼君没有四年辛未二月十九其子奉君柩与妻戴氏合葬于吉水之南遇异人指示其穴克府吉占君之父文彬尤忠厚相传为义门之族铭曰陈氏之先有积德君袭余庆秉义烈慷慨豪举慕先哲新师取友淑后昆表蓍英发中和淳坚珉勒只声沄沄 

　　○倪处士 【癸巳】 

　　处士倪公讳赵奴字世安其先剌史讳潭若水昆季也尚书右丞其曾孙唐兵部检校尚书后封魏国公讳康民字时思由藁城徙歙子孙家新安之休阳至士毅先生以道鸣八世祖十公迁婺源还珠里高祖士刚曾祖震轩祖伯汉父宗献世有隐德业儒母江氏龙溪右族公生十三年应门干蛊稍长以家事自任二亲融融其乐兄弟怡怡如也亲丧庐墓哀毁有闻事祖母汪氏尽孝汪年八十余尝对宗族宣言如崔夫人者乡■〈尚阝〉穪无间言务于睦族严于奉先重墓祭岁时必躬诣拜扫鸡鸣而起致敬家庙对坐堂上训诸子姓治僮仆授业任事肃于　朝廷凡先世有为而废弛者辄复兴焉宗族乡■〈尚阝〉有饥寒患难随所得为赈恤之恐后至于津梁道路亦随力修治乡人有争讼诣门求直必以理觧涣然氷释岁戊子疫所举葬数十丧义望甚着邑大夫举行乡饮酒礼为上宾深衣大带揖让其间众皆谓古君子复见于今日也其平居和厚端重然寡言笑遇宾客至欵洽倾倒豁如也雅好读书能属文晚邃于地理之学毋初葬亲安学成视之曰必有水泉乃果然遂改葬焉祖居地狭以岁丁卯营筑居于五镇之南市卜曰当有显者至岁辛卯子以孚举进士入大学其信不诬类此然皆不以自名也尝手编族谱勉以孚亦善承其志家居愉如也永乐癸巳十二月二十九以疾卒其生时至正丁亥十二月十一日得年六十有七娶邹氏先卒子三人长以孚次以达侧至黄氏子以德孙男四人孝友孝敬孝谨喜庆欢庆女二人皆适士族孙女二人在室以孚□讣是归以且奉其柩葬于里之小龙冈以书求铭为之铭曰世德绵延躬行亦显其庆淑于呞贤是归视其乡阴骘如云恩加杇骨术究重泉华构翼如新阡岿如其存其没风流卷舒百行之原莫先于孝铭识其藏以昌世教 

　　○刘君惠远 

　　予方童穉家兄大经导予识刘君惠远一见谓家兄曰令弟酷似其舅封州高使君聦明刚毅起兵讨贼未三十取金紫如拾芥令弟酷似之可敬也且属其子子龄曰如此人可与之游也由是时过从家兄与之相德登山临水行吟赏酌促膝星夜平生履历倾竭叙论兄之所以治乱群雄所以成败　天朝所以作兴机深委备甚有条理盖积苦兵间勤劳三十年得一官辞不拜坚真不挠明炳几先与道周旋家兄尝谓予曰刘君惠远豪杰人也力挽虎射命中未尝自用善智出奇未尝自能家庭百口外戚与焉同釜甑爨截无间言严于教子笃于交友处于财豁如也儒术百家皆能通晓谈说无所脱遗人有竞皆心服其平兄之子容于外道远弗克归者逾十年徙步往资之以还尤善济人于急事寡娣甚有恩礼尝在军中主将欲杀一降人固争得免后以事谪于　遇其人报谢不识也每临患难无变其色辞衣裳必整饬起坐必庄敬音声必洪畅辞旨直方人无少长贤不肖皆严惮之得年六十有三病且没犹正坐不仆者久之于是没余十年矣予是归自　京师子龄惨然谓予曰先人知君而令兄知先人最深愿叩其一二铭诸幽即先人不辱知君矣予不敢辞按其先本黄氏太史公族君□州祖继芳继思子刘氏父庆甫母彭氏娶何氏继司子以弟之子子伟嫡司子寿子龄也女三长适萧銮仲适高节李适谢三顾墓在里槎坪之原葬时执绋挽车以千计子伟有男曰同祖曰恺悌曰欢子龄有男曰清曰庆曰平铭曰敢行义桓勇力明炳几伟卓识廉不利清不激材梗楠伍樗枥种之深报不食世子孙无极 

　　○周君子用 【丙申】 

　　子用出豊家自少卓然与寒士争勤苦不事华侈从师讲道氷糵自励寒士有志节者莫能有加也子用性颖敏甚六经诸史百氏靡不洞究治春秋折众传会微旨往往能通尝夜与共谈诸史至元金接近年事如指诸掌通夕目不交睷至明且然习以为常手未尝去书册此其颖敏甚而能勤苦所以为难也子用为文章精致柝理措辞不苟且一字论议似司马子长苏子瞻而纯正颇似过之诗歌在汉魏陶韦中鉴戞难辨然甚靳之不以示人平生知己惟黄君季岳刘君子素与予乃肯出其一二相读与之而尤爱余三人者之文每为击节其曰三君文必传世余阨于命所恃者有兄子述即今翰林编修崇述也果以文章鸣其子绮来求余铭刻于其墓其为人耿介绝俗做睨万物之表有设施谋书□其族人大兴于诗礼者子用也祖父以上皆名德环杰余获拜其尊君静隐不觉为之动容兴起也其先乌东周氏余既叙其谱兹不复鳌□讳霖主元至正辛丑二月十一终洪武乙亥十二月十二其墓在新市之西澨永乐丙申十二月甲申日改葬石羊矶之原其山寅甲向娶银溪谢氏子男二人曰绮曰其孙男五人容宁宥宜密铭曰其智圆其行方其学愽文艳光孚尹山耀贤所藏 

　　○畊乐徐君 

　　洪武戊午火学士徐均仕为肇庆府阳春县主簿阳春故春州也瘴疠名嵓闻者惴憟每使者当按行托故避去由是县豪得雄据为奸利县官至受颐指少忤触之辄死前后莫敢忤受颐指幸满考稇载去均廉知之至县吏白应往视莫大老叱曰何物大老复白此洞主老病家居宜就见叱曰若此外抑民伍也亟走来见不然且屠戮出双剑示之大老闻恐惧乘板舆至叱使下拜不得已蒲伏熟视谕遣之即伺其语有异而府符下问之遂系之狱均曰是其人必且来刼狱戒吏士操皷角栅其私衙自带剑挟弓矢披甲长啸大老二子果□将其众来闻之皆慑莫敢前诘朝羿两大?安石榴十数枝致馈皆黄金大珠也均不一视即麾出械系大老身送之府中后府官竟受赇大老贼脱归数至前所馈均丁再拒之发怒欲捕治大老震憟求府符调均摄阳江县阳江亦治服而均丁毌忧去此史氏之文也徐吉州大族南塘中书侍郎上饶郡公逊之后曾祖林隐先生先公外大父也祖本仁父仕麒母姜氏其遇元季之乱年财十三先公时在大学先祖死节仕麒挈予两家避难崎岖二十年经纪扶持克复安业皆其父子余是以知之尤悉子畊其字畊乐号也其少时聦敏十五六岁侨居授徒志行卓然从帅勤窓王先生治尚书离乱中成学羁胜事何以过哉　国初为县学生卒业先公之门洪武乙卯贡大学试中书御史台入高等分教山西夏县后官会同谢事家居以寿终其事亲事师诚恳至古贤人不能过也其享年五十九配王氏子男寿广成今为工部主事光广明少游邑庠女适姜　胡　萧　其墓在吉水查坑之原铭曰士行全勒铭坚千万年廉洁徐君之古坟 

　　○中议大夫吉安路緫管刘明道神道碑 

　　兄季乱兴蕲沔江右最先被兵列郡瓦觧既陷而能复者惟吉处群寇之衡与之百战终不为屈　国朝兵至率先图效股陈友谅者亦惟吉安吉安忠义之士固多有之若起齐民兴义兵保其全节子孙庇赖之乡人追思之题其墓曰元中议大夫吉安路緫管刘公神道碑惟于明道见之明道常客游元都时方溺于承乎人情伦隋权幸纵横即私谒所亲曰观天时人事不久乱将作矣所亲亦窃恠其言然谓刘公多卓识不□□言之公更以语先君子君子怃然曰吾意政尔为之柰何子先归明道即促装南还于是明道以大臣荐为袁州分宜县尹以母老辞不赴壬辰之秋乡人亲戚多劝絜□避匿即奋曰大丈夫死即为忠义鬼岂能向草间求活请勿开口吾虑之久矣倾赀发粟召募壮勇一日数千人造战舰连营江上招抚流亡人情悦附未几下流群寇数万议曰刘某结营江上郡城之铁璧也铁璧一摧上流可长驱而取也乃并力来攻百计御之群寇败走月余复至连营筑堡誓将必克连三大破却之郡城以安监司郡守奏为吉水州判官继以功升同知复升知州宣命下俄升吉安路治中兼义兵万户时江西行中书省距吉安上下五百余里内多寇兵刼掠乃遣从弟成治兵江西防遏上下五百余里肃然岁荐饥所活甚众参政全普庵萨里都事吴伯都剌皆緫兵分省于吉漫不事事惟公是倚孤军血战屡建奇功事间于朝朝廷遣使慰劳擢为中议大夫吉安路緫管兼管内劝农防御事拜命于家人共荣之伪汉主陈友谅遣其大将熊天瑞盛兵来攻与之力战几获天瑞吴伯都剌遣其将搭普来援反降之为先导公军稍却天瑞即长驱上流全普庵撒里吴伯都剌宵遁众大溃公收残兵保垒以竢而元兵终不至天兵南来公竟不屈卧病卒于京时乙巳六月十一日也公生元大德甲辰其讳照更名永武其先吉之安福人曾祖宗政宋袁州司户祖天骥元进羗副尉会川路同知知会通判事父仁寿元从事郎归仁州判母李氏娶王氏江州路緫管璋父之女子与简通漙环胜孙士嶦澄彦济士鼎士林彦鸿曾孙李安中兴季隆予先君子后归与公共事而予之犹子祯期其曾孙壻也通漙属之与简之外孙庞振舒求刻辞于神道之碑公墓在淳塘之原原其辞曰似汉诸侯世业儒历千百岁膏泽腴桓桓吉州少也孤力学行义忠孝俱手捧日月天一隅志通金石死不渝庆流后昆善誉孚峩嵸高坟世楷模 

　　○尚书郁公神道碑铭 

　　国朝复先王之典礼所以付任才能用长旧典裁成辅相以全天下之士保其初终恩兼新故大小之臣咸穪职业班班有可穪道者岂惟天佑国家而赐之以多贤亦国家深仁厚泽有以积累克称天心也鸣呼岂不盛哉乃洪武戊辰岁予以年少擢进士为中书舍人直翰林日侍讲　华盖殿中时时引选官居前讲官不避即顾问可否辄以直对一日见凤阳郁公于侪众中资貌环伟音吐浓畅威仪整齐知心异之上果赐名新即命户部度攴主事度攴掌内币赐予内直所与文渊阁相迩也会尝与之议论练达经历久相善也未几公升北平部郎中先是户部其属有四是岁分为十二故有是命进阶奉议大夫二十四年超授嘉议大夫户部右侍郎每奏事廷中　玊音顾问天下地理阴阳户口漕运之数民间利害无巨细皆向应无所遗谬在廷之臣莫不以难而谦然每事咨度其属能者未尝以精敏自多名位自高人又莫不以为难及考满遂升尚书益宽大得体不为锁屑授资善大夫丧母归葬凤阳宾客至者数郡盖公平生慷慨急于义饶财而好施尊礼儒生雅志喜交游不为冷热变亲戚有急患难不避治家有法综理微密而不伤于繁虽国家能曲成人才如公之才亦可谓难能者也今永乐三年八月五日公卒于官上赐棺敛祭之为素服辍朝一日士大夫咸以为荣公本苏州吴县人曾祖和祖仲瑜父德字铭本母某氏祖父以洪武初迁凤阳公随而家焉公娶严氏尤善理家公于家事不以为言而井然有条理无不举公生至正丙戌正月十四年六十子彬字孟文将奉公之柩归葬凤阳临淮公尝托予铭墓而神道之碑亦不可无刻乃序而系之诗曰泰运肇开贤汇生巨细咸植勋业成有奋布衣位六卿宽裕强敏岂惟承有善不伐贵不盈人道不恶天所矜有崇斯阡其永宁 

　　○知思明府黄公神道碑 

　　大明朝列大夫知广西思明府黄公墓在乡之莫萌岭翰林学士国史緫裁庐陵解荐缙绅刻其墓道之碑曰黄氏系绪陆终之封于黄今湖广黄州故国也春秋时与会盟尊周室后并于楚子孙益显且蕃思明着族宋仁宗时狄武襄奏补成忠郎充路分官镇遏境吐遂以得民怨思明周南岸之离山相传卜吉连世有官至训武君 【二男】 长游元都累官奉政大夫同汉阳路次袭知思明州元世祖命镇南王脱驩讨交趾为向导供给从王入朝世祖说之手抚其背亲酌赐之衣服金帛授勋虎符龙虎一将军广西两江道都元帅仍思明路军民緫管取南宁宣化莫氏大姓用元是为公之高祖至武毅将军兼南宁路緫管讳克顺是为公之曾祖其讳万山公之祖父娶于万承许氏六子皆贤武畧将军思明路緫管赐金虎符讳武胜公之伯也继为总管升擢广西两江道宣慰使司都元帅讳武宗公之父也公母夫人龙州赵氏杞梓盛宗世储休庆公违忽都字曰朝显弱冠而孤时方大乱邻寇陆梁镇之以静抚民治兵以俟天命后三年为洪武戊申　国朝兵下广东转指南宁即遣送印章受约束以归民皆安堵不知有兵明年己酉诏以思明路为府赐诰命印章仍惮之戒莫敢犯暇则与其属人弋游娱乐讲习御武其属人皆亲附之境内晏然安堵公真可谓豪杰人也后十八年为洪武丙寅十万山象出害民稼穑诏两通侯率兵二万余驱而捕之建立驯象卫思明府率其民助治城堑向道山阴峻除兽害未几得白象以献太祖赐赍之甚厚因言地瘴僻远不足立卫又明年有　诏迁卫横州明年己巳三月二十公以疾卒生至正丁亥五月三十享年四十有三夫人赵氏先卒子广平年十二継室以元海北道元帅知上思州英杰之女生子广成甫七岁英氏扶持其家后三年广平袭为知府卒年方十六又六年广成入朝嗣为知府比岁从征不遑启处公先葬在乡■〈用阝〉垄卜云匪吉圹有水泉度成咨询谋度梦寐惨伤以永乐元年癸未十月八日始得于吉所仍举赵氏合葬果去水泉佥于高爽而墓道之碑未有刻辞流涕而跪曰余家守此将三百年而当两世革命之际前有训武公后有朝列公实宠绥之不有彰微其何以示子孙俾思明之人有所考见哉斯言亦信可书而刻之广成子静学有子曰玹今为丘温卫指挥璘瑢瑗璕琮■〈王冈〉琉瓛其辞曰 
　　思明黄氏世阀阅宗历再纪疆里截元室肇基光烈烈锡以虎符兼王节归　朝稽首刃不血黎民安堵笑咥咥耕鉴岂知蒙　帝力家庆绵绵由善积与　国咸休子孙食我铭斯文勤其石亿万釿年哭东壁 

　　○重修福田明觉寺生佛道场碑 

　　雩都汉县也灌婴城在乌山明川秀地旺物繁德人善教藏席其间如是我闻福田明觉寺去城百余步违于江省倍之环山莅嚋胜叴于邑盖福田寺之緫名统其间者十而明觉为穪首近额也在寺之东偏本始自梁天鉴至唐末五季有僧姓吴讳文佑家于信豊失其师傅侣影方游闻贑之麂山秀异杖锡扳跻蛇驯虎伏树剎而居久而去之遂止于雩是时明觉曰僧伽院文佑王焉人穪为吴僧伽佯狂市肆荤酒无嫌尝持松稍行歌曰赵家天子乃宋兴之后人莫测知皆笑以为狂市肆无萌惊残及腹兵戈无衅悲血流毒嫉恶如秽闻善则诏由是或为凶人駈逐一日窜其园竹间大呼竹将为帚未几林竹枯死主家亦替人始惊异院之阴有林竹其一竿特巨僧伽尝午夜拷歌寺众疾而斮之不生芝焉邑人曾德泰垂老无嗣萌意饭之且而已欵其门言当有子已而果然有孙德俊者之汀州武平谒定应禅师师曰雩阳有佛僧伽吾法弟也寄之一扇舟还舣岸僧伽迎问而径取之由是昔之笑侮者皈依詈逐者媿悔而皆号为生佛矣观其明炳几先预知逆数悲歌浪语无不灵征可谓神也已至祥符己酉六月遍辞交友无疾而化邑人不忍火之塑而祠焉至于今不坏化之日邑人丘継兹遇于蜀之河梁问言疾应佝偻风趋追之不及継而数有见焉化身发鬂尝生义娣□氏暨锑工谢某月来凈之二人皆年老久而默祷愿发无生塑像忽若悲别者鬂由是斩不髽出二人者归无疾而化邑之人士水旱疾疫凡盗兵不涮之灾祈感响畣常有狂贼纵火方然望寺而灭又时毁寺恍惚遇佛投内而掺凡□功德利润雩人不可殚纪传之父老刻之金石其可信也已可谓灵也开禧敕封灵济大帅加熙加封慈佑咸淳加封慧应至于六字可谓显也嗟夫僧伽远矣有作于前有承于后不其大可喜欤自元盛时寺祖师荣昌三传为都纲广御彻今了明师法号秋月姓陈邑之着姓洪武壬戌天子命为僧会以金刚智惠积山海功因有维新撤旧之功于是火自御书阁延烧而生佛岿然独存盖圯坏宜易维天维佛所以启明师成此胜事也故曰不有废者其何以兴非欤善哉于是捐赀不恡叩善咸施殿堂门寝楼观廪湢一新其故伙哆其其矣维是一二同志若监院祖灯法号无照姓谢雩之城南人也岐嶷绝于荤茹髫镸?齿不为童游夙好修行与师丽行厥兄谢成尤能乐施种种无倦有力万寿院僧绍礼法号南溟范吉水名宗工诗善赞经营相度共树其教其果难能也已初寺有林竹巨竿伐后已枯死又云生佛化后有竹生其床下衍而益茂中绝者久之今欝然满山皆非偶然是可书也旧田寺三门有唐咸通三年记李少鸿书宋嘉佑元豊有王鸿记各一通开禧敕封一道石刻具存秋月尽能护持之是皆可书余初来贑见有坊曰生佛恠而问之少长争言昔吴生佛化来此出门不见固己异及来雩阳予友彭君子信偕邑人士孙君思远倪君直籍籍言其故且曰了明之善承也予质之老成郭公铭善日其信然质之广文黄辅君佑示其所记佥辞允是用立碑以照无极词曰　西方有佛言湮迹远中州生佛诸佛之选麂山奇嶥弃而弗阅雩多善人可以诱说猗嗟福田寺将千年有缘明觉佛来处焉放浪佯狂变化无方或亡或存或秽或芗久而益着信及懵庶灭而长存以福其寓当其在世慈愍利物捍患御灾有永无歇每岁六月不以蒸热填门轧衜白首髦结来拜??斥祈佛毋我违佛有凭处了明之为祗园布金旃檀作林雩多君子幸听予箴祸福无门吉凶相寻常如敬佛即佛是心 

　　解学士文集九卷终 

　　●解学士文集十卷 

　　祭文 
　　书简 
　　杂述 
　　题跋 
　　杂文 
　　策（五道） 
　　附录 

　　◆祭文 

　　同王以中等祭汪指挥文 
　　为张指挥代作祭汪指挥文 
　　又为张指挥作祭沈指挥文 
　　为李指挥作祭沈指挥文 
　　为潘千户作 
　　祭汪指挥故于长安 

　　○同王以中等祭汪指挥文 

　　人生五十不穪夭如公不可谓不寿人有寿而或穷如公不生可谓之通人或乘时而逞志如公亦不皎皎而不庸庸河州之人鲜议其过如公可谓有福而无祸公有可死公有不可人谁不死天相之有其所公在沙漠或可一死而公不死公证文县公不可死公在草野载驰载驱　召不俟驾而敢趦趄公行寔宜抱病而趋草野不死而死长安安荣体魄天相其全贤王致奠众庶哀恋知生之荣死且可羡向也公死沙漠芳名烂然公死文县谓之败军公死于家妇子之嗟公之赴　召而卒于道灵輀有华敬则可嘉呜呼言有尽而情无穷也我等羁旅叨陪下风古人云死生亦大矣死别万古再见无因来歆来格有泪沾巾 

　　○为张指挥代作祭汪指挥文 

　　唏飗憟兮悲风慨飘兮转蓬皓缟夜兮积雪瞥过目兮惊鸿哀人生之纭纭兮飞花浙沥而堕裀倏而聚散兮莫识其真天地为炉兮紏错舛分差百年之孔易兮何哀乐之不匀抚熙河之如作兮偶殊域之相亲出连辔兮坐连裀月夕清歌花晨屡过醉浓鲜而皷瑟晃霜露之鸣珂何欢不赏何赏不俱共窃禄以逢时兮聊逡廵于一隅冀悲欢兮顷刻决生死于湏臾见绯一作锦衣兮叱拨倏丹旐兮灵车望长安兮咫尺魂归来兮谪居陇山欝兮飞水流纡仰视浮云兮增感吁 

　　○又为张指挥作祭沈指挥文 

　　寿夭一理富贵一梦百年非久二十非促既威镇乎西陲不同腐于草木老泪如泉仰天一哭 

　　○为李指挥作祭沈指挥文 

　　惟我于公异姓弟兄怡怡友顺纤芥不形坐则连裀出则并辔何游不从何宴不预春花秋月嬉预庭砌公上　京师无日不思归来过从乐只无比及我出师祖道载送岂意凯旋公疾在疚悲恸之意亦何惨凄别去万古苍天何期夭寿命也达道奚疑 

　　○为潘千户作 

　　昔公元臣持衡秉钓崎岖戎马金龙玊鳞慕义来归归于至仁授以大官齿于勋旧有禄盈庾有马盈厩趋走兵民颐指皆应安享尊荣不烦以政阴所有寇公在佐师冐彼瘴疠出入艰危功成奏凯曾尔小疪谓公寿考以游以遨兼葭依倚庶有咨诹新命涣颁言旋于京敬承就道抱疾结缨虽殁于道亦艳其荣尊自王公下及士庶吊祭骈骈墓封树石有子归朝将继其忠公无憾矣我则悲痛曾未逾旬车尘未灭谁知前日之一别乃千万之永诀呜呼哀哉有泪如血 

　　○祭汪指挥故于长安 

　　相送城堙载笑载言人生朝露倏忽变迁哀讣来闻归于九泉想公卧病客舍凄凉寒灯寂寂夜月苍苍涓涓堕泪脉脉怀乡心悲骨肉痛切肝肠死生梦觉去往何常闻乎不闻来举予觞 

　　又 

　　城南祖帐公不重回辕门春霭公不重来画堂昼掩公不重开昨为欢乐今为悲哀皇皇春画家家夜台妻孥痛切呼天莫闻亲友临视咫尺不言此生此世再见无绿浮云黯淡去路迷茫露泣苍藓风悲白杨土壤同化托体山冈 

　　又 

　　崔马寒鸣流泉夜清送君去矣乃返幽扃此别最远千秋万言此恨最苦摧心裂肝悲风飒兮苦复苦长夜愁兮酸更酸梦中相见梦中哭春草年年生故园 

　　◆书简 

　　寄具川董伦书 
　　寄萧时徽 
　　寄萧子郁 
　　寄萧时徽 
　　家书 

　　○寄具川董伦书 【河州作】 

　　违远诲言荐将十稔天涯阔异感念奚云缙率易狂愚动遭谤毁无所避忌数上封事万言有分封势重辅导体轻万一不幸有厉长吴濞之虞那哈朮来归之时钦承　顾问宜待之有礼疑则勿任任则勿疑稍忤机权其徒必二此类非一后皆亿中封事留中又尝为王国用草谏书言韩国公事为詹徽所嫉欲中以危法又为屈膝之故竟致排诬累迹深文之语皆非律令所该伏蒙圣恩数对便殿申之以慰谕重之以镪锡许以十年著述冠带来廷元史舛误承　命改修及踵成宋书删定经礼凡例皆以留中奉亲之暇杜门纂述渐有次序荐将八载宾天之讣忽闻痛切之诚欲绝向非　先帝之明缙亦无有今日是以母丧在殡未遑安厝家君以九十年之奇门望思皆不暇恋冀一瞻山陵陨泪九土何啚罣悞蒙　恩远行杨粤之人不堪寒若复多疾病俯仰奔趋与吏卒为□仰回服事诚不堪忍昼夜涕泣恒惧有不测之忧进不能尽忠于　国退不得尽孝于亲不忠不孝负平生学问之心抱万古不穷之痛为天下咲为先生长者之羞是以数鸣哀感冀　皇天后土之鉴临得还京师复见　天颜少陈情悃或遂南归父子相见即走也更生之日临书不胜感切愿望之至 

　　○寄萧时徽 

　　去年腊尽别时岂拟至今未能得见区区复以家叔之丧触热瘴乡不自持谨果得疾困为姻亲忧令兄来已审吉履清嘉忻至无量継承惠书乃知伯启先生亦安和殷勤念恤感媿万千且相去无百里不承颜色又是一年人生会晤良难可叹承借唐书前八叶传为人借矣失萧俨传令兄芳桂已见续当录上区区岁前请见此外不一一向时有诗奉上不果今因附献 

　　又 

　　久远思念诚切春间有西行今知不果甚至至百年奚以为劳杜门随分日足为乐不意令兄选廷遽婴奇祸闻之痛心不可堪忍庆门有此实大恠事天道无知乃至是耶想骨肉之情固难割绝仍希节哀顺变秋序向凉必来致刍束之情庶可相见也 【挽诗见前集】 

　　○寄萧子郁 

　　前岁还家不得一面继闻有皷盆之戚又丁内艰远道难为情况今兹脱身瘴疠将遂　北辕冀与吾兄一见不知可如愿否子鼎不幸有此大变想必能一视之或可因此得会耶闻公逊有佳笔掷惠为感若中等不必也齐岳有笔在公咏处烦取还之 

　　○寄萧时徽 

　　区区自归日望一日相会而以葬事不得走见继闻先君葬事不得移情吾兄亦何见外之极耶陈尚书已为令先君作铭匆匆中不及多求然此已定 【有寄除夕诗编前集内】 

　　○家书 

　　奉白简夫座右缙窃禄　中朝碌碌无补比来伏计山林多暇问学日新惟深庆慰向闻士之自修不以外至者为进退荣辱况观望人成败为勤怠者尤细人之所耻为谅高明必不罹此役也近日独作间有经义时有小发明口诵手编未遑远寄积高明从朝夫不复一一尚冀赐示少慰区区惟深察之 

　　又 

　　月初下黄匠人到得书云子厚凝节信皆达慰甚慰甚又知二哥下来益喜不自胜但在此每月关米七石其余每石拆钞共七十贯又常留下三石粜四石得钞百余贯而马料豆每石五十贯稻草亦甚贵时时虽有赏赐随得隋用又作些人情表置些书画皆是虚花用了衣服靴帽饮食之类所费不赀尊兄所知也每日与人作些文写些字今皆无此工夫每日早出暮归人好事者亦少多是无钱红杮诸权贵人又皆与之绝迹妇女辈但知得纤湏即以餙其身首无一人得力者用钞如水无分毫相助者一子聋愚而自身旧疾时作未尝一日饮食快利酒已绝不能饮食名又隆盛隐忧自悼妻子不知轻尘弱草知复几时此为良苦也禛期夫妇仳离非有大故宜回旋之便中马料稻子对付些来我近收宋仲温字十余幅颇佳历代画像已讫老相公亦用绢画了书云诸幼捐弃不能无感人生至四五十来转见此等事多耳我躬不阅遑恤我后日升归来近况何似有便尤乞书报以正尽此月必归亦是月初得信宗平文夫皆安江西公据在刘水节处督并取在家大纪若来湖中有鱼鲊作些买些柴炭来赴会试者宜早来鉴湖阡今冬必湏添土老夫人明堂鄙意谓填平了好庶几隐隐隆隆接前面去也禛期前时将得天纲册子回来宜取自收藏之勿致违失千万千万 

　　◆杂述 

　　论作诗之法 
　　学书法 
　　评书 
　　书学详说（一） 
　　书学详说（二） 
　　草书评 
　　永新周慎初字说 
　　徐氏二子字义 
　　刘南周别字说 
　　刘君廸询字说 
　　李氏壸中春意书 

　　○论作诗之法 

　　汉魏质厚于文六朝华浮于实具文实之中得华实之宜惟唐人为然故后之论诗以唐为尚宋人以议论为诗元人粗豪不脱毡裘童酪之气虽欲追唐迈宋去诗銏远矣诗有别长非阙书也诗有别趣非阙理也不落言论不涉理路如水中月镜中象相中色学诗者如参曹溪之禅湏使直悟上乘勿堕空有严生之论可谓得其三昧 
　　又曰学诗先除五俗后极三来五俗一曰俗体二曰俗意三曰俗句四曰俗字五曰俗韵此幼学入门事三来者神来气来情来是也盖神不来则浊气不来则弱情不来则泛而不关于神不属于气不在于情去此外道也似是而非也非真所谓不浊不弱不泛也非得心得髓之妙也此后世之说愚谓异于古者此也 
　　诗三百篇之作当时闾巷小子能之后世之作虽白首巨儒莫臻其至岂以古人千百于今世遽如是哉必有说矣前人之诗未暇论爰以　国朝枚举之刘基起于　国初极力师古邹练其词旨能洗前代毡酪之气且其位置俱在前列仆向集选故首推重乐府古调较之新声尤胜江右则刘崧擅场彭镛刘永之相望而穪作者 

　　○学书法 

　　学书之法非口传心授不得其精大要湏临古人墨迹□置间架担破管书破纸方有工夫张芝临池学书池水尽墨锺丞相入抱犊山十年木石尽黑赵子昂国公十年不下楼巙子山平章每日坐衙罢写一千字纔进膳唐太宗皇帝简板马上字夜半起把烛学兰亭记大字湏藏间架古人以箒濡水学书于砌或书于几几石皆陷 

　　○评书 

　　学书之法非口传心授不得其精故自羲献而下世无善书者惟智永能窹寐家法书学中兴至唐而盛宋家三百年惟苏米庶几元惟赵子昂一人皆师资所以绝出流辈吾中间亦稍闻笔法于詹希原惜乎工夫未及草草度时诚切自愧赧耳永乐丙戌六月十八日书 

　　○书学详说（一） 

　　书肇于庖牺笔墨纸研皆世古用后世异其制尔书称作会纪于太常非可以力削为而诗称彤管知非始于蒙恬也三者仿此今书之羙自锺王其功在执笔用笔执之法虚圆正紧又曰浅而坚谓拨镫令其和畅勿使拘挛真书去毫端二寸行三寸草四寸掣三分而一分着纸势则有余掣一分而三分着纸势则不足此其要也而擫捺钩揭抵拒遵送指法亦备其曰擫者大指当微侧以甲肉际当管傍则善而又曰力以中驻中笔之法中指主钩用力全在于是又有扳罾法食指拄上甚正而奇徤撮管法撮聚管端草书便提笔法提挈其笔署书宜此执笔之功也若夫用笔毫厘锋颖之间顿挫之欝屈之周而折之抑而扬之藏而出之垂而缩之往而复之逆而顺之下而上之袭而掩之盘旋之踊跃之沥之使之入衄之使之凝染之如穿按之如扫注之趯之擢之指之挥之掉之提之拂之空中墬之架虚抢之穷深掣之收而纵之蛰而伸之淋之浸淫之使之茂卷之蹙之雕而琢之使之密覆之削之使之莹鼓之舞之使之奇喜而舒之如见佳丽如远行客过故乡发其怡怒而夺激之如抚剑戟操戈矛介万骑而驰之也发其壮哀而思也低回戚促登高吊古慨然叹息之声乐而融之而梦华胥之游听钧天之乐与其箪瓢陋巷之乐之意也是其一字之中皆其心惟之有絜矩之道也而其一篇之中可无絜矩之道乎上字之于下字左行之于右行横斜疏密各有攸当上下连延左右顾瞩八面四方有如布阵纷纷纭纭鬪乱而不乱浑浑沌沌形圆而不可破昔右军之叙兰亭字既尽羙尤善布置所谓增一分太长亏一分太短鱼鬣鸟趐花须蝶芒油然粲然各止其所纵横曲折无不如意毫发之间直无遗憾近时惟赵文敏公深得其旨而詹逸庵之于署书亦然今欲增咸其一分易置其一笔一点一画一毫发高下之间阔狭偶殊妍丑迥异学者当视其精微得之是以统而论之一字之中虽欲皆善而必有一点画钩则披拂主之如羙石之蕴良玉使人玩绎不可名言一篇之中虽欲皆善必有一二字登峯造极如鱼鸟之有麟凤以为之主使人玩绎不可名言此锺王之法所以为尽羙尽羙也且其遗迹偶然之作枯燥重湿秾澹相间盖不经意肆笔为人适符天巧奇妙出焉此不可以强为亦不可以强学惟曰日临名书无恡纸笔工夫精熟久乃自然言虽近易实为要旨先仪骨体后画精神有肤有血有力有筋其血其肤侧锋内外之际其力其筋毫发生成之妙丝来线去脉胳分明描搨为先傍摹次之双钩映拟功不可阙对之仿之如灯取影填之补之如鉴照形合之符之如瑞之于瑁也比而似之如聣伐柯察而象之详视而默记之如七十子之学孔子也愈近而愈未而愈至而愈未至切磋之琢磨之治之已精益求其精一旦豁然贯通焉忘情笔墨之间和调心手之用不知物我之有间体合造化而生成之也而后为能学书之至尔此余所以为书之详说也 

　　○书学详说（二） 

　　书自蔡中郎雝字伯阶于嵩山石室中得八角垂芒之秘遂为书家授受之祖后传崔爰子玉韦诞仲将及其女琰文姬姬传锺繇元常魏相国元常初与关枇杷学书抱犊山师曹喜刘得升后得韦诞冢所藏书遂过于师无以为比繇传廋征西翼卫夫人李氏及其犹子会卫夫人传晋右将军王羲之逸少逸少世有书学先于其父枕中窥见秘奥与征西相师友晚入中州师新众碑隶芜崔蔡草并杜张真集韦锺章齐皇索润色古今典午之兴登峯造极书家之盛若张丞相华稽侍中康山吏部涛阮步兵籍向侍中秀辈翰墨奇秀皆非其匹故廋征西始疑而终服谢太传得片纸而宝藏冠绝古今不可尚已右军传子若孙及郄超谢朏等而太令献之独擅厥羙太令传甥羊欣羊欣传王僧虔僧僧虔传萧子云阮研孔琳之子云传隋永欣师智永智永传唐虞世兴世南伯始伯始传欧阳率更询本禇河南遂良登善登善传薛少休稷嗣通是为贞观四家而孙处礼过廷独以草法为世所赏少保传李北海邕与贺监知章同鸣闻元之间率更传陆长史柬之东之传犹子彦远彦远传张长史旭旭传颜平原真卿李翰林白徐会稽浩真卿传柳公权京兆零陵僧怀素藏真邬彤韦玩崔邈张从申以至杨凝式疑式传于南唐韩熙载徐铉兄弟宋兴李西台建中周缮部越皆知名家苏舜钦薛绍彭继之以建南渡小米传其家法盛行于世王廷筠以南宫之甥擅名于金传子澹游至张天饧元初鲜于枢伯机得之独吴兴赵文敏公孟俯始事张即之得南宫之传时翕然师之康里平章子山得其奇伟浦城杨翰林仲弘南宫之传而天资英迈积学功深尽掩前人超入魏晋常得其雅徤清江范文白公得其洒落仲穆造其纯和及门之徒惟桐江俞□子中以书鸣洪武初后进犹及见之子山在南台时临川危太朴饶介介之得其传授而太朴以教宋璲仲珩杜环叔循詹希元孟举孟举少亲受业子山之门介之以授宋克仲温而在至正初揭文安公亦以偕法得名传其子汰其孙枢在洪武中仕为中书舍人与仲珩叔循声名相垺云 
　　饶介字介之号醉翁华盖山樵浮丘公童子亦曰介叟临川人游建康丁仲容壻畜之后卒于姑苏时岁丁未 
　　宋克字仲温一字克温吴郡人卒官凤翔府同知时洪武丁卯 
　　宋璲字仲珩金华人太史潜溪公仲子仕止中书舍人卒于洪武辛酉 
　　俞和字子中号紫芝山樵桐江人寓居钱塘洪武以布衣卒年八十余 
　　杜环字叔循庐陵人卒官水部员外郎时洪武戊辰 
　　詹希元后更名希原字孟举新安人号逸庵丙寅讷叟幼从父官胜国至洪武初为铸印副使后卒官中书舍人 
　　胡布字子中盱江人得书法于宋克一云或谓与克同受学绍兴老僧云 
　　揭枢字平仲豊城人 

　　○草书评 

　　学书以沉着顿挫为体以变化牵掣为用二者不可缺一若专事一偏便非至论如鲁公之沉着何尝不嘉怀素之飞动多大意趣世之小子谓鲁公不如怀素是东坡所谓尝梦见王右军脚汗气耶 

　　○永新周慎初字说 

　　吴先生所为慎初字说一通为婣家周仲鲁氏作也仲鲁兄弟八人其四人者皆以鲁为字盖欲其守钝如愚不务外也而其名曰谨故先生易其字而为之箴规言事亲交友皆当谨之于始而虑其所终凡事莫不皆然其言至矣为之诗曰　君子守身执玊奉盈慎之于始永观厥成跬步勿渝顷刻无怠一息之间或臻于坏洞洞属属服膺思戒谨之于朝勿怠于夕屋漏闲居中夜以惕周庙有器满终则倾惟谨于心勿震勿矜临深则惧履深则危其所慎者坦道常怀始之非难终之不易兢兢业业先哲同归 

　　○徐氏二子字义 

　　徐致字景高用力推致以求合于古人也徐效字景孺效前人也东汉之末贤士满天下清风高节邈不可攀者惟徐高士一人是时江右得名者盖少独以一人盖之也故范太史诗云向无徐二子万口薄南州士谦世居章贡焉夫非其苗裔欤兹以景高景孺为二子字以朂其成焉 

　　○刘南周别字说 

　　永新田南刘氏其先吉水同江人今十余世矣南周其佳子弟也其字之义取普徧而无偏党之私尽周旋而无砥滞之患其义善矣南周犹以为深远也请为别字以自最余为之字曰咨询取诗周爰咨询亦断章取义而凡人之为善者必取于人而不自用乃为可贵谦恭逊志虚已下人不耻下问以成其羙是所望也若夫异端他岐则又所不必泛咨也传曰乏周远思劳而无功咨询勉之 

　　○刘君廸询字说 

　　永新刘南循其先吉水人也谒予为之字予惟询字之义有所效率于古欲其取益于今也乃字之曰廸询而为之说使其询于老成人询于俊彦询于益友询于贱庶谦谦然不自恃而务取诸人以为善也其谁不乐告之以善也人虽至愚责人则明故蒭荛之言圣人择焉南循求之古人以为未足则又取于今之人焉归于善而已然不可徒询而已泛问远思劳而无功故又在于有以行之也故不徒曰询而必以廸为言者也廸蹈也非惟知之实允蹈之合古今人师而友之以善其身行道于人伦日用之间也斯无愧于其名也廸道询求孜孜勉勉循循而无间吾子其勉之 

　　○李氏壸中春意书 

　　李氏子谦从予说医予曰医者意也意有善有恶有公有私有诚有伪诚则公而善伪则私而恶故君子必诚其意不诚则人诚则天故君子必体于天天人不二也故人言曰天意曰春意天无意四时之意一春意之流行也夏之意春之意渐通也秋之意春之意通而极也冬之意春之意诚而复通也是以人物物物皆春其穪孔子者一则曰温二则曰温想见之者如在春风杏坛之间也穪曾点者曰春风沂水之乐也穪见程伯子曰如坐春风中也而穪医者亦嘐嘐然曰春风杏林也皆是意也善乎人有恒言又曰生意春意所以生也医以生人为意意与天一故医非浅技也非浅近私伪能通其意也故为人子者不可以不知医为人子者不知医之意必陷弒逆之罪非细故也春秋许悼公疟世子止不择医而轻用其药药不先尝而悞进于君有忽君父之心意不慎也春秋诛意谨诸微特书曰许世子止杀其君买是也其后止亦以惭愤卒意之于病亦大矣是故诚于生人之意医也微有杀人者皆其医之贼也亦足以自杀其身而已矣卢扁淳华之徒可见矣彼因意而致偶人之生也遂意其必能致人之死也此意一萌而医不及前日矣故意穷术必穷术穷而死而人不知也嘐嘐然犹曰张长沙病变一日而十二经偏不及药也而死谓有其鬼神也不知其术穷也生意之术本不穷其皆穷者因其皆不知圣贤天地之意也长沙信精于医之术也者其病也固已切其脉而预知之预知则预防预防则万术施而万药皆遍也心先乱意先穷不能居易而俟命呼吸导引调治攻钻而愈凿其天故以奇术致奇病也皆不诚其意戾于医之意天之意生之意也观于圣贤之意不容伪故其毙得其正焉得医之意也情怒利害之私也斯人之所同病也口鼻耳目之欲喜怒哀乐之情其发皆由于意皆能以致病也怒伤肝忧伤脾恐伤肾以怒治恐以喜治忧以意治意春意流行而医术无穷矣谦既得其说壸中春意扁其读书之室且畜医方居善药予又甚喜其曰壸中也有昆仑无外之心流通充满之意壸中为体春意为用也则举一室如在壸中也一家亦如在壸中也一乡亦女在壸中也众名物如在壸中也举天地而不外壸中其心愈广则意愈仁善无恶公无私诚不伪也而生意也春意也天意也圣贤之意也医者意也合而言之一也问医之学而说圣贤之学也非援儒入医也医者黄帝以后不得其说今数千年予故推本而发之庶乎通是意也迩之治心迩之事亲远之及物岂曰小补之哉 

　　◆题跋 

　　题縳笔帖 
　　题安义先生卷 
　　跋苏文忠公书 
　　跋大兄李邕墨迹 
　　跋临羲之帖与禛应 
　　跋宋真宗皇手敕赐杨丕 
　　跋雪月轩三篆字 
　　跋王鲁斋所藏晋唐法帖 
　　跋仙都手书硕画 
　　跋简约兄所藏樵舍舟中书 
　　跋欧阳率更书邕师塔铭 
　　萧氏虎溪跋 
　　跋萧氏族谱 
　　跋高氏族谱序 
　　跋前村黄氏家谱 
　　跋董伯琦墓表 
　　跋金幼孜所藏刘仲修书范太史诗 
　　跋王荆公所为萧定基神道碑 
　　跋萧服侍郎印历 
　　跋螺陂萧御史起家三赋 
　　题文丞相书简 
　　再跋催请书 
　　跋欧阳文忠知谏院诰命 
　　跋罗神童诗卷 
　　跋蔡襄谢赐御书诗墨迹 
　　跋苏太史书柴宗礼传 
　　跋赵子昂墨梅 
　　跋王侍郎所藏杨补之梅 
　　跋刘山阴书金守正诗后二首 
　　跋存耕堂后 
　　跋思绍堂 
　　跋袁端智拙逸卷 
　　琴逸轩跋 
　　跋化度寺碑 
　　跋胡忠简公撰郭大夫墓铭 
　　附郭大夫铭 

　　○题縳笔帖 

　　工欲善其事必先利其哭器书一文艺尔非得善书羲献复生无所用其巧吾寻常欲作佳书为传后计非陆颖笔不可陆颖本农家而善縳笔长子尤能知笔之病次子亦能縳笔而不废农事朴茂尤可喜农隙时读书农时手自耘种古者士大夫皆然风俗日薄遂不肯为尔 

　　○题安义先生卷 

　　义者天理之所宜利者人情之所欲惟能安于义则不至于利矣良辅勉之 

　　○跋苏文忠公书 

　　书之为艺非他艺比也历世圣贤重之盖宣人文施治化述六经应万事经天纬地不能外此至百千万年日用而不可阙者岂他技艺之能比哉是故自庖牺作书契三皇五帝无不在于书者世远不能得见其迹古文尚书与世传石刻亦彷佛其万一皆非缪妄者矣周人善篆书孔子为人作题扁大字观阙里床前砚延陵季子墓石可见矣汉晋唐宋帝王皆学书汉光武章帝晋武帝元帝唐太宗宋太宗高宗其尤也当时臣庶多能书者杜度张芝锺元常王逸少欧虞楮薛苏黄木蔡其尤也其志工于书也岂徒为人观羙哉盖天之文与地之文人之文一也景星卿云人皆仰之精金羙玊人皆宝之缪恶之书见欲贱之观且不暇何以垂世传远哉余尝惠世之不能书者不自咎其拙恶而以书为末技艺籍口也苏文公大节表着文章妙天下其书师颜鲁公规模淳厚筋骨隐映古意浑成中藏至巧如周鼎秦锺使人可爱固可以破愚起懦于千百载之下余既躭学古人书于文忠公此纸之不啻珙璧书之所进他日安知不与古人并传哉余姑识此为之兆云 

　　○跋大兄李邕墨迹 

　　右李邕永康帖米芾家故物也上有亲迹等印且在芾以摹本刻之甚为宝惜而此真本子友仁善兴中进之藏之秘府今卷首塘李邕永康帖六字高宗御书也宋亡归于元　国初流落于凤阳某家洪武庚子余里人侯成章得之里人殁后予兄简??勾购求以为解氏之宝好事者可以一览而足兼有装演题识具在皆为人椃去盖焦其伪此真者正不湏也 

　　○跋临羲之帖与禛应 

　　右王羲之帖在淳化第六卷宋太祖时王着定审真迹磨勒上石乃相传云木板岂固有两本耶及观太清楼大观帖乃徽宗再出秘府真迹与米芾蔡京等审定重刻上石比前又大不同想王着所摹今世无传者虽佳亦是飜刻耳此三帖绛帖差廋大体则与大观同然则今世所传固当以绛本为上人乃不知爱惜甚可嗤也 【永乐丙戌九月十八日书】 

　　○跋宋真宗皇手敕赐杨丕 

　　按吉水志杨丕字大中宋真宗祥符八年进士为员外也田郎改知康州据史书云大中祥符五年十二月立德妃聦明排群议立之令康州进贺今此敕所云即事也当时公知康州日无疑而州志所穪登第之年与此不合然必以史书与此敕为正此敕字画甚佳盖真宗极盛之时也但不知与书三瑞之时孰前孰后耳公之裔孙某出以相示为疏所闻宋制署某日及押敕皆至尊亲笔真宗与刘后坐阁中批荅章奏每至中夜其勤盖如此敕虽未知其何人书但押敕盖真宗御笔无疑矣杨氏子孙其宝之永乐丁亥十一月十五日书 

　　○跋雪月轩三篆字 

　　右雪月轩三篆字前中书舍人宋君仲珩书也仲珩讳璲金华宋学士景濂先生仲子名能诗歌而小篆之工国朝第一初学巙子山行草书而篆师张有讲于宋秀子吴志淳孙子林朱孟辨及见大朴危公乃合师献之行草而篆法以李斯为宗尝见梁朝有草堂法师墓篆字奇古及吴天玺中皇篆书三段石刻皆其纸观之至忘寝食遂悟笔法绝出流辈学士君亦甚爱其书每见佳处便曰写老夫名足可传世矣此三字余友萧君世英得之余犹及见有学士姓名印识萧君与予别几二十年中间亦播迁南北兹幸会于桂林复以相示则姓名印识不知为何人裁去萧君甚婉惜之俾予追书其事以示后之人若夫雪月名轩则有贤士大夫诗文所以穪羙萧君而劝之备矣余但祝颂君之必有以副其所期耳 

　　○跋王鲁斋所藏晋唐法帖 

　　吉文献旧邦必有金石文字之传往时临江戏堂帖乃镏次庄以淳化官帖刻之今在新淦县南溪水中绛帖已逸其半闻有存者皆模糊帖近归秘府人间皆不可得见矣此晋杂数纸皆淳化官本之外金华斋一百年前石刻也石久已不存独此拓本有鲁斋先生题识其文英宝藏之以示予岂惟字画之工与纸笔之精好其一时文献犹可因是想见也 

　　○跋仙都手书硕画 

　　翰林王君文英宝其六世祖仙都令手书诸葛孔明初见先生问荅吕蒙取关羽策羊佑平吴疏王朴献周世宗策寇凖澶渊出师事谓之硕画以寓其有为之志其子鲁斋装治为卷为之题识时淳佑庚戌二百九十有七年于此矣太史苏公谪仙都不以白其兄丞相致成功业予谓当孝宗之时无几可乘吴文正公尝有云志欲有为时未可为处丞相之时然后知其难耳宴安一隅夫岂豪杰之本心哉不然则古今天下无可遗恨天下之事矣悲夫有时可乘者不可以不为无时可乘者亦不可以强为硕画之传于后世英雄识世务之尚知所择焉可也 

　　○跋简约兄所藏樵舍舟中书 

　　书莫难于楷发而小楷尤难吾少时极用工至今未得其妙近见唐人墨迹乃皆畧重想其用笔亦甚高通篇顾盻精神是可为凖则也予此书颇慕之而笔不如意樵舍中书墨是广信玉山周家制颇坚细有墨光简约兄得此吉今纸有年矣因写渊静传一首寄回今年丁亥二月余南归简约又付予将赴桂藩六月持复京还至今九月二十八日樵舍舟中始得满卷中有处士墓表筠涧挽诗再杂帖数首真行草书小楷畧修盖周回水陆数千里时经五六年然后得此以见事之难成类如此后之子孙宝藏之毋怠是先世之遗德在焉 

　　○跋欧阳率更书邕师塔铭 

　　王鲁斋以此为范尚书家石本其石在庆历初得之南山佛寺即邕师塔所在则固以为当时真本矣但云初得已破为三段后置井中后出时必有讹损故此本但有二百余字是矣此今西安府本在伯仲之间而自咸淳己巳至今永乐丙戌又一百三十有八年矣比今本是初刻固为尤盛也鲁斋五世孙文英出示求识左方盖不求善模者刻之而乐石以遗后学者哉 

　　○萧氏虎溪跋 

　　吉水距县东南四十里有地曰虎溪萧氏居莘来寓于兹术者杨筠松之徒过而居莘饭之礼意笃至为指示所葬于里之黄土岭遂渐以繁宋景定咸淳科目尤甚来新以内舍生擢魁南省及第知江陵府家故饶财喜宾客子弟竞爽丞相江文忠公皆与交游所居因溪山之胜宏壮其府治有楼曰倚天购里宗之书而刻之芳州清池燕花广坐固多文字之会亦有声妓之娱余尝过其间俯溪山之胜槩爱亭榭之犹存视江乡之旧族如萧氏之在虎溪者甚少也今顺昌侨居距虎溪不一舍远尝恐其久而或忘焉既画为图求为记之士大夫从而歌咏之吾知其将久而不忘焉 

　　○跋萧氏族谱 

　　予尝过虎溪萧氏见其故居犹存盖经宋历元岿然烛如灵光之在鲁其前人之厚德可想见其万一观其家谱始自南唐由宋而盛科目相望富贵赫然益知盛族之不偶然也予少时闻德瑜先生名及拜巢云先生与家君莫逆知其世泽之长今三十年矣巢云令子孟彬复以此谱见示宋元诸名公之翰墨辉映后先余晚生末学何敢措一辞于其间哉但深汉羡羙所见而归之 

　　○跋高氏族谱序 

　　吉水归仙高氏谱序一称崇文卒于双村因葬焉一以为骈所葬考之史传皆不合实骈之子也俗穪高相公其讳昂者隐德不仕始为归仙鼻祖盖骈之孙也而谱以为子盖传讹之耳先外大父之祖始迁居灞桥外大父讳若凤兄号平陆兄弟文德显世父子仕皆尽节于元视前益有光焉子孙尚勿替引之洪武丁亥三月日 

　　○跋前村黄氏家谱 

　　吉水仁寿前村黄氏自五季中庐陵剌史光国始光国临川人自临川而庐陵由庐陵而吉水则自剌史始也剌史生级级生三男其季曰鉴分居默林后徙前村十四世至秀叔宋季进士任广东元帅府佥判子则正元剏试贡士授潭州教谕家世业儒资富能训为吉太族誉望洋溢先外大父封州高使君与则正之子以忠皆周路钤之孙子婿也则正之孙礼亨先公之妹婿也元之亡也先太父太史公举义兵黄氏调兵食贼愤尽室焚之得脱者纔数人今复显盛绍文绍宽则正之玄孙也念兵燹之后旧谱不存因其所得宗???图相与而修葺之亦可以示其后世也矧绍文居家有肥遯之乐柱石其宗绍宽仕路方亨翱翔青霄通显可期剌史公之功名又将复其始也予在通家之契与有荣焉 

　　○跋董伯琦墓表 

　　熏君伯琦昔常状其父之行求余铭不果为后奉诏来修书日与共事不意得疾竟死逆旅中不及为之铭然君之平生可谓洒落与人交友无愧于古今者也观张先生表文亦庶几得其实者三复怆然 

　　○跋金幼孜所藏刘仲修书范太史诗 

　　清江自范太史以攻诗之余兼力于书赵吴兴常推之以为不可及国朝来仲修刘公奋然拔特欝为一时宗尚固不在范公下也恨其命与时违卒陷陈子昂之幽没而大下少佑者甚可痛惜也初与先世交游三十年今又获见幼孜所藏则又知为幼孜先友也两家子弟抚卷慨然 

　　○跋王荆公所为萧定基神道碑 

　　右荆国王公所为萧公神道碑一通树立墓次岿乞犹存今属吉水县中鹄乡故舍之原碑为端明学士癸君谟书以御史之行荆公之文端明之书动人耳目摸脱固多御史十二世孙某惧其久而讹舛也蕲予重书此纸或刻之石又可益其久远但碑称武宁令仕李氏考其官诰则杨氏干贞其日李氏盖误也郡志御史后有庐陵郡侯之赠则在此碑之后故不及载云洪武三十年丁丑十二月初五日 

　　○跋萧服侍郎印历 

　　此宋吏部侍郎萧公讳服政和间除授尚书吏部员外郎考功印历也吏部历官事已具宋史本传予尝观其伴辽语录已深有靖康之忧惜哉公之早世也其从孙仲素又视予此印历为之怃然使公当执选靖康群小何由得进 

　　○跋螺陂萧御史起家三赋 

　　邵尧夫尝言宋家致治有三代所无者则其人才固有皇夔稷契之伦矣萧守一御史又当文明极盛之会文章事业卓然名照无极又贤子孙相继盛而益信矣此纸盖当时名卿相题其试卷起家三赋今赋已刻石而得失之故具如前所云予谓虽无此亦且不扝况复有此是鼎彛而瓒鬯绮裀而珍席足以骇人视听也萧氏宝此又数百年予谓无诸公品题亦且不杇予言又何重也哉俯仰兴怀为之一嘅洪武二十八年乙亥 

　　○题文丞相书简 

　　按庐陵自宋季惟崇政殿说书欧阳公守道以程朱学倡东南而湏溪刘辰翁心远方峯二聂先生最称高弟先有声名方峯讳济而心远即吉甫也文信公厥后方事欧阳公则于吉甫固同门而吉甫又先故此书尤致其敬其故可考也 

　　○再跋催请书 

　　聂继善方峯聂先生之七世孙也间以家谱求予序余家于聂氏世好相仍而方峯又为予族祖秀发进士子婿方峯侄以道仕元至广东宣慰廉声着于天下尝从秀发游为弟子往时丞相文公与其宾客故人书札或藏于家兵燹无遗独丞相此二书副本犹存故谨书而归之继善 

　　○跋欧阳文忠知谏院诰命 【抚州杨氏收】 

　　欧阳文忠公庆历二年三月知谏院诰一通与鱼周询等同受是命宣奉以制列御官知名者中书舍人孙□翰林学士吴育也其散官宣德郎勋骑都尉如故无所加也守太子中允特授守太常丞则迁守宫矣知谏院事则所升职也集贤校理先以中允充今以太常丞充故言依旧也敕旨言广辟言路崇设陈垣宜进官联往参谏列通篇专谏言也诰皆文思院织绫用吏部主事印其文则中书舍人选书令史所书归颖时平生所　诰分与子姓此诰是与庐陵尉房收者后赠直秘阁讳澈之祖迁居抚州遂携以往今秘阁之八世孙斋以大学生修书禁中出以相示为之俯仰大息或人论公思颖而忘吉哉或人所不知也近岁常遣人寻访公墓在今河南锡州新郑县思贤乡巍然独存但苏子由所为神道碑中经也烧稍剥落耳闻其傍居民及颖上旧居公之子孙皆无在者独吾邑水西迹符南山白沙螺陂二房实出公长子发之后发之子兴世兄弟宋南渡随驾来仕为太平守赴都堂给符据还乡今此符据及公拜参知政事封三代诰敕俱存迹符真象在螺陂又有发授殿中丞诰一通存泰和蜀江则公之族房也公之子孙散居吉之九县者尚多而颖上乃无之岂公有遗命使居吉欤公之行议文章非后学所能赞一辞者独旌述其不忘乡里之意以告其子孙且解世之惑者云 

　　○跋罗神童诗卷 

　　虞学士为罗神童题归来窓诗曰秀川隐君罗神童归来故园学种松神童八十眼如漆松树千尺形犹龙醉来爱眠松下石两晴饱看窓外峯想慕高风日已久安得杖屦来相从虞翰林负豪伟不群之气蓄宏辨衍裒之学出乎蝉联轩冕之家而际乎豊亨豫大之时文章禄位自有空天下小宇内之意平生诗文何管数万独此诗为罗先生作盖题其归来窓也相慕之云相从之语非一时深交义处遽能使之降其尊大致其殷勤□□如此神童公之高风百世之下可想见矣神童今有孙子澄侨居吉水故墅遗墅规模具存然皆不能如旧观之足以动人独子澄为予诵此诗且言虞公江乡往还后必过从更书氷雪相看四大守刻石犹存尚使予戚然而仰悠然而思也世间何物足以传不朽哉虞公先祖丞相雍公与先世荆南安抚公伯翔少保公善长御史都緫制元整俱事宋高宗皇帝而先祖太史公真我在元京相与莫逆自雍公至其身于予密五世交游遗文无一存者重可感也予所以尤愧于子澄之能忆此说也 

　　○跋蔡襄谢赐御书诗墨迹 

　　予尝读蔡端明文集载其所上谢赐御书诗一首后有益诏宋仁宗皇佑四年距今永乐四年丙戌三百五十有余年今此卷当其时所上真迹心藏之秘府此诏当在汇聚文集者故得之此诏存忘不可知而此本又不知何时流落人间然今虏元氏之变中元多故公此纸独为人所爱惜夫岂惟其书之善哉彼若蔡元长父子书非不工偶有传者人必不能以此易彼且论之者非有慨然而叹则必丑诋之矣又安能如此书之合口一辞敬羡而无间也而安可谓书之羙恶而不系于人也哉 

　　○跋苏太史书柴宗礼传 

　　缙受学于太史苏公平仲诵习其文知公之文必可传世也今夏官主事柴君以先处士君行虽不下于古人微太史之文亦安能卓卓如是哉按处士君之友金用宾括人待父宦游因家于杭元未尝仕矣已而内附遂不仕徙家义溪宗礼家近焉从假牛种耕植以飬母家益削而守益固或以其困也劝之仕终不出丧其母久而不克举日夜号痛人不忍闻宗礼方讲为举葬之用宾竟以哀毁卒其妻亦死宗礼恸哭告其朋友故旧出财力立举三丧葬之又负畚锸亲与其子封树会大雪手僵大不顾也嗟呼此宗礼之义诚可于古人中求之而其责用宾之朋友故旧有日用宾在时诸公敬重每不惜千万钱供具为宴乐用宾未尝赴今用宾死独千万钱不为举其家三丧则平日敬重者皆伪耳宜乎用宾不肯与诸君宴乐也由是人人感动处士君亦善言语哉传又言予不识处士君闻其义延与相见容止草率言未既不辞竟拂袖出去不知者谓纵恣礼法之外哉北乃所以为处士君也嗟乎其于太史公尚如此则其傲晲一世高视旷古岂不可想见哉太史公谓特立独行之事非特立独行之人不能为余谓此文之必可传也 

　　○跋赵子昂墨梅 

　　赵文敏公蚤岁喜画墨梅印以水晶宫图书固淛中有玛瑙寺或戏以为对遂不用此图书而梅亦少画闻之高竹闇云季常近得此纸有钱选舜举跋语其为公早年画无疑及观公所题二首追怀惋惜未尝咎其少之作不工者盖其才情之出不笔过人有自得之妙亦必有自得之喜固不足以尽识公之为人然亦可以想见公之为人也季常其永宝之 

　　○跋王侍郎所藏杨补之梅 

　　予卿先辈杨君补之世家清江所居萧洲有梅树大如数间屋苍皮藓班繁花如簇补之日临画之大得其趣间以进之徽庙徽庙戏曰村梅因自署奉敕村梅更作疏枝冷叶清意逼人而徽庙不及见矣南渡后宫中以其梅张之璧间有蜂蝶集其上惊惟求补之而已物故不可得矣其平生耿介不慕荣利故不俯仰时好不得而知也侍郎王君得此绍兴中作正其奉敕村梅已后晚年得意之笔重可宝也 

　　○跋刘山阴书金守正诗后二首 【幼孜父也】 

　　仲修刘先生文章识量节槩凛然不慕声利国初徽集贤礼书常拜官以瞶辞宋公景濂极畏服之其平生交友若季大父求我礼部侍郎曾公得之文学掾金公守正皆乡里莫逆也今刘先生无后人曾氏亦落莫独予家藏其手书若干本□年去家亦不知存否矣此其为金公书赠方壸道士诗金公令子幼孜宝藏每以示予为好事者持去情不能已遂俾予书之并识岁月传之后世古人交友之际可以想见也 
　　右山阴刘先生为守正金先生书所作诗一篇而又跋之如此先生令子幼孜侍讲每宝惜之为何人持去请予重写以见前辈交友同志文章如出一已相喜而不相忌如此虽然欧阳公作集古录序叹无君子之知己已而梅圣俞不及见为恨则虽前辈如此者亦岂多哉幼孜复俾予书岂谓拙书之可传哉亦使其子孙又见余一时相与之情耳初不见其书之工拙也 

　　○跋存耕堂后 

　　今国子祭酒胡公若思所为存耕堂记为清江刘子耕作藏余期年矣昕舒夕讽镫前酒边发明心学有味其言世之能有存者或寡矣而又以卤莽耕之不力之朂而田之咎者有矣故书此于记后以归子耕但能存者有种斯获无肥硗之异雨露之不齐也 

　　○跋思绍堂 

　　杜聘君清溪先生予乡道学之士也常至所居烟云台清流白沙竹溪森然而故址芜没为之怅然闻其故老云子孙有居闽中者欲见而不可得今观思绍堂然后知德基为聘君鲁孙而记乃乡先辈周君子治所作历序聘君师友之盛而江右为多德基岂能忘情哉且方以教官入选相见当有日必思有以慰予之夙心者德基岂能忘情哉 

　　○跋袁端智拙逸卷 

　　袁端智万安人寓于永新高子龙先生之子壻也先生没后龙氏益落端智所以经纪其家甚至盖忠厚之意有可嘉者今其曰拙逸岂少陵所谓用拙存吾道欤亦周濂溪之称隐欤岂大功若拙欤亦淳朴之意耳岂惟可以示之终身又将以遗其子孙也 

　　○琴逸轩跋 【为端方作】 

　　予归自词垣复之临桂通家子胡端正持其琴逸轩卷请予序其后匆匆中不暇为之聊塞责数语以副其意吾想子之寓言于琴也或焚香煮茶扫石待月一鼓则冷然再作则澹然若万丈银河一泻秋壑半空翔凤九皋鸣鹤其于五音之旨趣不可胜数而董宗器一记亦庶几得之矣今子岂以此为隐逸乎吾愿子母怠厥志他日出膺盛世羽仪天朝蓬莱之音与子一奏跻天下之民于熙皞泰和仁寿之域中然后可也勉之勉之 

　　○跋化度寺碑 

　　右欧率更书化度寺邕禅师塔铭石本王鲁斋先生自言儿时见其兄以此临学时二百四十余字其兄亡后鲁斋求补为全文而妍媸自见景定庚申人日所为跋如此至咸淳己巳春又得河南□谔隆兴初跋尾云庆历初其高王父开府公讳雍奉使关右历南山佛寺见断石砌下视之乃此碑称叹以为至宝既而寺僧误以为石中有宝破石求之不得弃之寺后公他日再至夫石所在问之僧以宝对公求得之为三断矣乃以数十缣易之以归置里第赐书阁下靖康之乱诸父取藏井中兵后好事者出之推搭数十本已乃碎其石恐流散浙右者皆是物也则以是为范公家本矣今又百三十年而鲁斋六代孙文英宝藏之如旧比今西安府学本清劲神采相悬绝矣大抵书法有轻重之势而近无石本类皆一体填奏字内筋脉举无存者余与他人言多不省今见此本乃知古人自有真也 

　　○跋胡忠简公撰郭大夫墓铭 

　　右忠简公所撰郭大夫墓铭淳古忠厚益非溢羙而郭氏亦至今不衰此铭有二百余年矣鼎真郭氏之艮也诵此铭甚求予书冀以淑其后贤于乎善之泽长将千万年曷有穷哉 

　　○附郭大夫铭 

　　教子一经份自早献贻厥孙谋蒙你宾荐云谁无子孰兮无孙克对无羞退之益云蹶蹶比比实取实似庆锺德门引之弗替诚齐发隐澹庵特书有不谓然是曰契需斲石锓辞以谷彼愚 

　　◆杂文 

　　萧氏本道新居上梁文 
　　萧御史祠堂上梁文 
　　持敬斋铭 

　　○萧氏本道新居上梁文 

　　伏以日月文明山河锦绣泰来恒久数百载之名家革故鼎新千万间之广厦奄山出色螺水生光恭惟某修身为本味道之腴杞梓良材值蓬莱之清浅桑榆暮景见华萼之光辉百福攸同有是父有是子二惠竞爽难为弟难为兄合璧联珠昭灵椿之风裁金声玊应发丹桂之天香昭代簪缨贤侯系绪岂比寻常之士族固宜高大于门闾碧瓦朱甍久矣呜珂之里绮窓绣户依然列鼎之家樽俎得岁时集凤阁乌台之最芝兰迎化日待龙墀虎榜之魁云汉天章世守帝王之谕墨牙签玊轴家传圣贤之诗书架海擎天飞云卷雨双虹并举六伟齐歌抛梁东泸水溶溶接大空南唐御史家风在五色祥光正欝葱西祠堂高耸与云齐松栢遶山青未了月明时有鹤来栖南御史文章冠斗南穹碑尚在招提境时有游人一驻骖北白沙潭水蝉光白山还旺气牡丹红人道萧门有阴德上天阙文星光万丈五色祥云奉玊皇神灵八叶肃丞相下一双白璧连城价忠臣孝子本同门定有声名满华厦伏愿上梁之后老者黄发而安少者青云得路闺门兆应于梦熊禁阙声驰于附凤公侯子孙复其始泰山盘石以同安鲁后周前天长地久 

　　○萧御史祠堂上梁文 

　　伏以动摇山岳久钦御史之家声突兀云霄又见诸侯之庙貌无忝祖考有贤子孙典则一乡光华四海恭惟杨吴武宁长官萧公霁王公华冑将相名家燕翼孙谋集大成于三凤熊飞胆勇尝小试于割鸡积本既隆发源益永宋天禧进士监察御史淮浙刑湖制置广陵侯守一惟孝惟忠亦文亦武烨烨九重之扁堂堂三瑞之名制置江南铁钺下青冥之重抚安广石蛮夷如赤子之归塩铁综沼富国何惭于刘晏甲兵镇静安边可比于韩琦三百万之奸赃片言亿决二十年之冤狱一日持平赠位列于九卿锡侯封于大郡日辉月霍煌煌相国之铭文虎卧龙腾表表端明之刻字立身有耀作则无穷汝谐秘书庆历征商清白着称于夷岛熙宁专对精忠耸动于朝廷汝士中舍因论青苗助役之法不避权奸遂以白头致政而归曾无顾恡昭甫进士监察御史大常大卿为名进士乃真御史常平提举希孔圣之料量将作监修比工垂而并羙鱼头骨鯾擢目宸衷凤采文华动于天听言辞劲丽固陵有翰苑之称议论刚方廷辨在栢台之最黄金白璧崇宁之官记犹存紫电清霜元豊之神明不扝朝绅属望士习争高是祖孙传习于豸冠每兄弟牵连于虎榜勘天禧之毡墨迨景定之甲科刖导旗旄文水九江之互映堆床袍笏仁山巽岫以争高终三百年可数十辈闺门得宸翰腾腾奎璧之清华童子识御书冉冉斗牛之紫炁是以有振振之公侯相传为奕奕之閟宫祖述唐书损益岐公之制度宪章宋典追踪路国之规模无雕楹刻桷之奢备前堂后寝之制祼献鲜华于绂冕岁时豊洁于粢盛俾炽俾臧善继善述恭陈舆颂助举修梁抛梁东螺溪好似瀼西东画栋朱帘撑玊字天回银汉耿花宫西鹗影横秋太白低旗旄昔驻黎州日蛮貊春风淑景移南南海人称市舶监珠玊象犀无一物清风归棹绿于蓝北北去长河天下白八月凉风吹桂香一门尽是蟾宫客上霓旌羽盖多仙仗神灵陡降玊京来蛰蛰曾玄昭景贶下时有祥鸟来戟架衣冠文物说萧杨一似当时有王谢伏愿上梁之后子孙千亿俎豆常陈粲洒扫于无疆腆蒸尝之不废曰将曰相聿来序爵之班尔公尔侯尽在燕毛之列普天忠孝万世太平 

　　○持敬斋铭 

　　有见梦于予者绛衣峩冠止中规矩不出户庭如有执持断断诚一循循仁义其徒有曰整生齐生严生肃生主一生无适生有然生惺然生者战战兢兢拳拳擎擎洞洞属属然指予言曰是灵台丹府泰然而端居者是持敬齐主人也其所持守患难不能忧富贵不能溢如匕鬯之持而雷霆有所不闻也不以幽暗目怠不以湏臾自间自末始有形之前将呈乎四达无穷之后后天地先天地前无始而后无终凛乎一于敬此其所持也颜冉尝从事于斯予恍然而悟曰子之居即我之居也而孰为主孰为宾也孰纷纷而多言也惕而叱之猛省不见尝谨识之不敢忘焉亲友康氏志高以持敬斋请铭孟子曰持其志也志高亦志乎圣贤之学哉天下莫不有是斋也而为之铭 
　　铭曰人各有心心动为志持之则存洞属祗畏匪若持满尚或措之勉勉循循拳拳无替自愚而贤自贤而圣成始成终□于持敬 

　　◆策（五道） 

　　一问六经以传注而明尚矣汉兴去古未远诸儒若马融郑玄讲贯岂不沿流遡源议者谓六经坏于汉儒果何所据乎董子之学较诸儒最纯亦有得于六经之旨乎唐去汉远矣韩子排斥佛老其文　于仁义道德果有以得不传之绪乎宋去汉唐又远何传心之奥尽出于濂溪以下诸儒而汉唐不及欤天之降才啬于数百年而盛于一时亦有其故欤幸悉陈之以观所蕴考试官翰林学士刘三吾批　五策凿凿皆实理字字皆文采非胷中素有是五色琅玕不能发为此作也宜冠策场对景星庆云丽乎霄汉而六经之文显麒麟凤凰在乎郊薮而六经之道明此世道之泰实吾道之泰也而文学之明正道学之明也夫六经啬于暴秦至汉唐诸儒出而后六经之文显又啬于五季自关洛诸儒出而后六经之道明执事所谓啬于数百年而盛于一时诚以离合之数不偶亨嘉之会尤难也钦惟皇上出乎类拔乎萃尊所闻行所知世道与吾道而俱泰文学与道学而俱明则今日普天之下率士之滨习六经之文求六经之道则必兼马郑董韩之学明周程张朱之道将超汉唐数等矣岂使后世之人议其名实之不相符文行之不相掩哉执事先生发策欲观承学之所蕴承学故敢妄言其所志于前而悉条其所陈于后焉尝谓气化有盛衰而道无盛衰世变有古今而道无古今故汉唐之去古未远而文运气化未大盛故马郑学之而未明董韩明之而未尽宋之去古虽远而适当气化大盛之时故周程倡之而遂显张朱継之而大明请历陈之马融康成之学愽且劳矣观其训释六经精明六艺于制度之文则沿革毕备于气数之末亦纤悉不遗真可谓愽学于文者然生徒女乐之杂穿凿附会之偏虽曰沿流而遡源其实弥文而失义关洛诸儒尝谓坏六经信不诬矣至于仲舒之对扬天子之庭铺张帝王之道仕天人之蕴奥发圣学之精微强学正心之语得乎大学中庸之旨正谊明道之言发乎大易论孟之意崇正学而不迂有以识天地之常经达时务而不妄有以明古今之通议谓春秋大一统足以见王道之枢纽论道之大原出于天足以明圣学之渊源此董子所以为醇儒也韩子之文渊然之光苍然之色深于道而发于辞宏其中而肆其外原道一书足以明圣人之道学佛骨一表足以正万代之人心忠在朝廷道济天下此韩子所以为大儒也然一则泥于灾异一则溺于功名愽爱之谓仁行而宜之之谓义先儒尝论其皆择焉不精语焉不详之病也天运循环无往不复宋德隆盛治教休明于是有濂溪周子者出发无极太极之蕴妙阴阳动静之根玊渊金井志虑高洁光风霁月胞中洒落而程氏两夫子得见而知之寻仲尼颜子之乐遵大学教人之方升二家似是之非续千载不传之绪明道则德性宽厚而规模广阔如丽日祥云和风其两伊川则气质刚方而文理密察如玊质金声规圆矩方使当时坐春风而□□雪者得有所依归后世仰泰山而瞻北斗者得其所模范又岂马融郑玄之所可伦哉迨吾朱夫子以豪杰之才超卓之见义理缜密如蠒之丝如牛之毛心胸开豁如海之阔如天之高集诸子之大成继群圣之丕绪所以过董韩为不少矣虽然泰之至者否之端满之至者覆之渐周程当文运亨嘉之盛而朱子当文运亨嘉之极盛而极极而衰一气化之自然耳自宋元至今有年矣倾否复泰则文明之治道学之兴正在今日予何幸身亲见之 
　　二问科举之设其来尚矣周制卿大夫三岁大比贤者能者是也至汉始有贤良明经等科　　明经居多唐之取士有二由学馆曰生徒由州县曰乡贡皆升于有司而进退之其临轩自试日制举不与焉不知与汉之明经同欤异欤谓科举不足以得人则制科得陆贽亦贤相也龙虎榜得韩昌黎亦道学君子也宋儒杨中立有云科举所得人者非科自足以得之豪杰之士由之以进耳其说然欤否欤今诸子由科目进矣岂无豪其人将为陆贽之有相业者欤抑为昌黎之以文章道德名者欤试言之以观所蕴对三代而上司徒之宾兴以其行三代而下有司之进退以其文故三代之人争自磨濯于礼义汉唐之人争自磨濯于文章德行而兼举是我朝取士之方也诸生之所蕴蓄又岂忍自负明时哉夫成周之制以乡三物教万民而宾兴之一曰六德智仁圣义忠和二曰六行孝友睦婣任恤三曰六艺礼乐射御书数此成周之世所以多士有济济之风吉人有蔼蔼之盛固非后世所能及也至若汉之贤良唐之生徒乡贡名虽不同其取之以文则一而已诚如龟山所谓豪杰由之以进者也故宣公之智如子房辨如贾谊刚直而术不疏达时之务通民之情慷慨议论足以感人心经纶谋谟足以赞王业辅成中兴之羙咸推内相之功是亦由科目而进者也若韩子之汲汲忠诚遑遑仁义上疏陈李贺之弊着论责阳城之忠忠犯人主之怒勇夺三军之帅徙鳄鱼之暴开衡山之云精神足以动天地文理足以感鬼神是亦由科目而进也执事所谓道学之君子也然则科举之取士实何负于国家也哉愚也受朝廷教育之恩感执事策之之意固志伊尹之志学颜子之学以求为当代之豪杰卓然自异于众人者岂能使韩陆之文章政事专羙于前代是亦上之赐也执事幸恕其言之狂而成其志之大则不胜幸甚 
　　三问学有国学有乡学夏校殷序周庠学则三代共之是也乡学有异制国学无异名果有其说欤西京以来郡县未有学也东都永平临雍飬老唐太祖大召名儒增广生员或以为未知所以为教也其故何欤宋之学制益密于唐世校官得人如胡安定之教苏湖之经义治事分斋君子有取焉其教之法可得闻欤诸君子力学有年被教育有素伊欲比隆三代飬士取士之盛取法安定明体适用之学其酌古今之宜而折衷之以对对礼闱春开多士云集执事先生文章之司命人物之权衡乃举夏商周之学汉唐宋之教而欲承学讲求明体适用之学以为酌古凖今之宜甚盛心也敢不悉心以对粤稽三代之学家有熟党有庠术有序故夏曰校以教民为义殷曰序以习射为义周曰庠以飬老为义皆乡学也乡学名虽异而实则同也国学有成均有瞽宗有上庠三代共之名不异其实亦同也若其飬士之法则声音足以飬其耳采色足以飬其目歌咏以飬其性情舞蹈以飬其向脉诗书六艺之教无非所以飬其中和之德而救其气质之偏也其取士之制则三年大比以六德六行六艺兴其贤者其取士之制皆非后世之所能及也迨夫东汉永平之治明帝临雍老拜老尊师重传酉?育馈酱以礼备焉大唐贞观之治太祖大召名儒增广生员论学讲学之意笃矣二君者无穷行之实有闺门之耻其本不立其源不清故所用非所飬所飬非所用有兴学之名无兴学之实不知圣贤大学之道信乎未知所以为教也至于宋兴学校大盛真儒辈出若胡先生瑗之教于苏湖各其材而笃焉如水利筭法各分经义治事之斋此先儒所以深取之也虽然执事欲诸生明体用之学诸生请酌古今之宜可乎诚分国学为经义治事之斋颁天下以礼乐法度之制使之春诵夏弦秋学礼冬读书明体适用厚本抑末则我朝之学校诚可与商周比隆矣至设施之详楷置之法展转于愚心有年矣幸承执事之问仰得述其梗槩焉执事以为可采进之天子之庭使立玊阶方寸地呌阊阖以呈琅玕不胜幸甚 
　　四问孟子篇终历叙尧舜汤文孔子道统之传若禹皋陶伊尹莱朱太公望之徒皆见而知之者而朱子序中庸云自尧舜禹以至成汤文武之为君皋陶伊传周召之为臣皆接乎道统之传举文武与尧舜并称又举传说周召而不及莱朱太公望之徒何欤且云孔子之时惟颜曾之传得其宗而孟子乃曰无有乎尔又何欤此皆诸士子之所讲明者愿究言之对执事先生奉纶音策多士以孟子朱子之叙群圣为疑而欲学者折衷之大哉问也敢不悉心以对夫孟子之叙道统在乎千载之前朱子之叙中庸在乎千载之后前乎千载者已但言其畧后乎千载者又岂敢无所考而妄为之说乎是故孟子之言取孟子之所知者而言也朱子之言取朱子之所知者而言也莱朱太公之传道在孟子之时尚有典坟之可据在朱子之时则无文册之可考矣今以六经考之则允执厥中者尧舜禹相受之心法建极者商汤周武相传之心法尧舜禹皋陶之法法稽之典谟而丁见伊传周召考之命诰而可知矣若夫莱朱太公则莫古于书考之于书则无征莫古于易征之于易则无传宜乎朱子不敢叙之也至谓孔子之时惟颜氏曾氏之传得其宗而孟子不历叙之乃曰无有乎尔则亦无有乎尔尽其所叙尧舜以下皆大而化之全体之圣也颜子以下大而未化具体而微故谓之亚圣则可谓之圣人则未可使孟子而叙亚圣也则必自在而不辞矣惟其所叙者圣人也故致自谦之辞而自见其不得辞者耳何疑哉尝观论语于终篇亦历叙圣人以及于孔子善达而在上则为法于当时穷而在下则垂宪于万世故继往圣开来学其功反有贤于尧舜矣夫岂有二道哉管见区区未知是否执事先生进而教之幸甚 
　　五问论语言人而不仁如礼何人而不仁如乐何以仁对礼乐而言是礼乐必本于仁矣又曰礼云礼云玊帛云乎哉乐云乐云锺皷云乎哉说者谓敬而将之以玊帛则为礼和而发之以锺皷则为乐是礼乐又本于敬与和矣岂敬也与仁有所别欤对仁者本心之全德和敬者礼乐之本原非和敬为礼乐之本谓和敬与仁心当有别愚请得而畧陈之夫礼只是一个序乐只是一个和故礼乐者和敬之文和敬者礼乐之本也无本不立无文不行笾豆簠簋之器升降周旋之节与夫王帛之交错者礼之文也苟非主一无适整齐严肃洞洞属属而将其礼则非礼矣是敬为礼之本也然非心德之全而私欲凈尽则岂有是敬哉柷敔笙镛之音屈伸缀兆之节与夫锺鼓之铿锵者乐之文也苟非至和之絪缊鼓舞动荡而发于乐则非乐矣是和为乐之本也然非心德之全而天理流行则岂有是和哉故圣人言人而不仁如礼何言虽欲用礼而不仁则无敬以将之而礼不为之用矣人而不仁如乐言虽欲用乐而不仁则无和以发之而乐不为之用矣此愚所以为明问复者如此也窃尝有志于学礼乐之事矣夫礼之秩然者即极天蟠地之机轴乐之纯如者即阴阳鬼神之橐钥天地一礼乐之主也愚何幸　圣人在上心天地之心兴礼乐之治敬以将之和以发之使天地位而万物育岂不盛哉虽然有虞之时舜之德致和于上夔之乐召和于下而伯夷为之典礼焉礼乐之兴固在于　圣君而礼乐之职亦在于贤臣执事倘以其志为可取则固当上不负天子下不负所学致君为尧舜之君致民为尧舜之民同囿于雍熙太和而后已幸毋以为僣 

　　◆附录 

　　内阁学士春雨解先生行状 
　　朝列大夫交趾布政司参议春雨解先生墓碣铭 
　　名臣言行录 
　　内阁学士春雨解先生墓表 
　　皇明阁学记 

　　○内阁学士春雨解先生行状 

　　公讳缙字大绅一字缙绅姓解氏其先居鴈门人唐金紫光禄大夫琬之孙禹为吉州剌史因家焉其后世有闻人曾祖辰叟宋漕举进士永豊主簿祖贞我元进士判安福州终东筦县尹父开号筠涧国子生元赠参知政事母高氏进士灞雪高公之女也公生洪武乙酉十一月初七日始未生时母夫人梦老人以深衣大带授之觉而异焉已而生公因取以为名公生而秀异颖敏绝伦为婴儿时母夫人画地为字以教之一见不忘父亦奇之每宾客过从公在提抱间有问辄对声皆成文由是众亦异之七岁能属文书过目成诵如流为诗謌操笔立就往往出奇语先辈罕及焉稍长益肆力于学日记数万言父子兄弟切磨讲贯自为师友通五经尤长于易书时县令姑苏沈士行闻公及其妹婿黄金华俱有名遂选为县庠生自是文思大进若水涌山出峥嵘浩汗不可名状一时名公巨儒折辈行与之交洪武丁卯年十九与兄纶暨金华试江西皆中选公以年少魁江右士由是名声籍籍明年春试礼部三人皆登进士第太祖皇帝嘉其年少颖异顾语廷臣曰解氏二子一婿并为进士非有贤父兄其能致是乎嗟赏久之公遂与金华皆为中书庶吉士尝应制春雨诗飬鹤赋操笔而成造语奇崛太祖益爱之其为庶吉士时日造中秘书因得翻阅所藏古今天下之书无所不记由是意会心融而其中宏愽深窈弗可涯涘时中书舍人詹孟举以书名世亟称公书有法而用笔精妙出人意表遂相与讲求古人书法悉得其要领当时有得其片纸只字皆珍藏什袭不啻重宝　上以其亲老二子皆仕特赐归省暨还朝改授江西道监察御史岁庚午　诏近臣有父在者皆得入觐时公父年八十余即日上道及谒见　太祖深加礼遇因悯其老特命公归侍以终飬焉公至家事亲之暇辄闭户读书率意为古文其于性命道德之奥诸子百家之说以至佛老方技之书靡不研究其造诣益深矣或半酣兴至落笔数千百言倚马可待未尝创藁人以太白拟之二亲相継以没既襄事用大臣荐起为翰林待记壬午之夏太宗皇帝入正大统首咨文学老成德望重者有言公即召至亲加劳问公应畣敏揵无所凝滞一时　诏敕号令颁布四方皆出公手于是　上深眷遇之拜翰林侍读学士其任职日侍左大论思献纳多所俾益永乐甲申春建　储东宫慎筵进以道义之说辅以圣贤之学从容启沃匡益为多焉上方锐意稽古礼文之事　诏修邛女传永乐大典诸书公为刊定凡例删述去取并包古今搜罗隐括纤悉靡遗公在朝专备顾问言论剀切无有所隐弥纶黼黻之功不可殚述其荐拔人才引进善类惟恐弗及岁丙戌以事出为广西布政司参议未几复调交址公至以夷人新附抚绥安辑不失其宜南夷安之乙未正月卒于北京享年四十有七娶徐氏继陈氏子男二人长曰祯应次曰祯亮女一人适上冻胡世恒卒之日其平生交处及从游者相与具棺隧权厝公于郊外丙申姻家子通判高原始归旅衬定窆于仁寿乡灞溪株山之原公生而秀朗目光如氷才具众长学贯千古　上既信任苟有益于国家虽违众而行无所顾忌四方之士为时所推许者甄拔无遗公退一室萧然惟留心翰墨挥泗忘倦言笑竟日不为崖岸其所著有白云槀东山集太平新说凡若干卷其平生行能可见者若此而其中之所蓄浅见薄识之士有不能窥其际也因具列如右以竢立言君子有所采焉 
　　奉议大夫左春坊大学士兼翰林侍读学士兼修国史门生曾棨状 

　　○朝列大夫交趾布政司参议春雨解先生墓碣铭 

　　呜呼此解公大绅之墓葬二十有二年矣其友杨士奇始克序而铭之序曰解氏姬姓其先居鴈门唐同州剌史涴之孙隐为蕲州司户参军始家庐陵之同水乡参军六世孙盛迁吉水邑中世有科第至讳梦斗宋大学上舍生生讳应辰元高安县学教谕生讳子元举进士授安福州判官兵乱守节死生开先号筠涧娶高氏进士若凤之子公之公母也公讳缙字大绅自幼颖悟绝人五岁父教之书应口成诵七岁赋诗有老成语十岁日诵数千言终身不忘十三尽读四书诸经贯穿其义理老成不能难也而文思溢发十九举汪西乡试中第一洪武二十一年会试礼部中第七廷试读卷者以所对策言论过高抑寘第三甲时兄纶及女弟之夫黄金华同登弟太祖高皇帝喜其一家三人出仕授纶礼部祠祭王事公与金华皆中书庶吉士日侍左右甚见爱重闲暇数召两人论议考其所学一日谕公曰尔试思当今施政所宜直述以闻退即具奏大槩言　陛下得国之正非唐宋所及取天下于群盗救生民于涂炭徐定燕都市不易肆而女宠外戚寺人藩镇之患消融底定皆处之有法矣不迩声色不殖货利不为游畎皆远过汉唐宋之君而无愧三代圣王矣惟愿喜怒一听于天理而推诚任使不以察为明又言　陛下拳拳于畏天畏鬼神治民治强暴然畏民者畏天下本治心者治民之本之言令不必数改数改则民疑刑不宜太繁太繁则民翫法司近有朋奸罔上倚法而奸二条下人殆难措手足矣及言　御览之书宜集唐夏商周孔及濂洛关闽之言随事类别以备劝戒又言六经残缺莫甚礼乐宜正礼经及访求审乐之儒作乐书及言祀天宜复扫地之规尊祖宜备士庙之制大常非可以肄俗乐又言僧道之壮者宜黜之使复人伦经呪之妄者悉火之以杜诳惑断瑜珈之教禁符式之科绝鬼诬破淫祀以底善治又言进人当择贤否授职当量重轻今大诰有不为君用之罪则仕者不复择矣又言古者乡邻善恶必记今虽设申明旌善二亭而无常庠乡学之教互知之法虽严训告之方未备宜取古人治家睦邻之法若古蓝田吕氏乡约及今义门郑氏家范布之天下世臣大族率先以劝旌之复之为民表率而致治不难矣又言易曰王公设险以守其国重门击柝以待暴客而近世狃于宴安堕城池销锋镝讳言兵事以为已治天下一旦或有不测之虞何以为备宜敕有司以时整葺宽之岁月守以里胥额设弓手课之射教民以农隙兼习兵且乞设武举以收英才又言宜广乡校前代多有书院有学田有贡士庄宜修复以教飬贤士又言极刑之禁虑有遗才给配妇人恐伤节义既奏　上嘉其识正公素与兵部尚书沈缙不合奏公入部堂索皂隶语嬉慢非礼　上虑公优闲怠逸即除江西道监察御史盖以繁剧玊成之也时都御史袁泰怙势家人横恣诸道御史欲紏之无敢执笔为章者公挥笔直就历举其过章上虽曲宥泰而一时多其直　上又虑公少涵飬将为众所倾召其父至父至谕曰才之生甚难而大器者脱成其以而子归益进其学又谕公曰朕于尔义则君臣恩同父子其归尽心于古人后十年来朝朕大用尔遂侍父归公天分高又感　上人恩归益自励而造诣深矣数岁高皇帝上宾容趋赴临权臣忌公者谓赴卧非　诏旨遂谪河州岁余权臣黜　召还以为翰林待诏太宗皇帝入嗣大位首索公既见寘诸　左右深信任之时朝廷诏敕与凡大制作咸出公手每预密议宠赉加厚升侍读数月升侍读学士奉训大夫　上初与武臣等二三人议建　储文臣惟金忠预皆靖难时股肱也武臣咸请立　皇第二子高煦谓其有扈从功上不听福等叩首靖不已终不听遂召公预议事已定然秘未发明年册仁宗皇帝为皇太子高煦为汉王进公翰林学士兼右春坊大学士奉议大夫又明年福等所初议颇泄于外高煦素不乐公言于　上曰藩府之旧无泄者其缙泄之遂出公为广西布政司参议授朝列大夫又以李至刚言公怨望改交趾八年入奏事时　车驾已出征北虏至京师见　仁宗而归　车驾还高煦言解缙瞰　上远出觐　储君径归无人臣礼遂微下狱后三年以病中素所交游出资敛之外侄高建春归其柩葬之高氏公死后家徙边仁宗皇帝临御特赦还而官其从子祯期为中书舍人公仕前后不十岁为庶吉士再岁御史永满岁为学士四岁两赞外藩皆席未暖初修高皇帝实录及永乐大兴皆为緫裁考会试者一读廷试卷者二声名在天下籍甚敦孝友重义轻利遇人忧患疾苦辄隐于心苟可用力尽意为之笃于故旧及名贤世家之后喜引拔士类或诮其泛爱者终不为变襟宇阔畧不屑意细故而表里洞达绝岸崖虽野夫稚子皆乐亲之求文与书者日辐辏率与之无厌倦意或言有不当与者笑曰雨露岂择地而施哉且人孰不可与进者不畏疆御承运库官张兴恃宠而横尝笞击人于左顺门公过之叱兴曰御座在此敢尔违犯礼法乎兴虽忿公然不敢一语俛首遽敛退同官沼职事或有失误公在　上前率引为已过明知人太宗常与论群臣　御笔书蹇义等十人名命各疏于下十人者皆　上所信任政事之臣亦多于公善而具以实对于义曰其资重厚而中无定见于夏原吉曰有德有量而不远小人于刘隽曰虽有才干不知顾义于郑赐曰可谓君子颇短于才于李至刚曰诞而附势虽才不端于黄福曰秉心易直确有执守于陈瑛曰刻于用法而能持廉于宋礼曰戆直而苛人怨不恤于陈治曰疏通警敏亦不失正于方宾曰簿书之才驵侩之心既奏　上以授　仁宗曰李至刚朕洞属之矣余徐验之　仁宗因问公建文所用诸人对曰此皆洪武中人才往事不足论已遂问尹昌隆王汝玊对曰昌隆君子而量不弘汝玊文翰皆不易得所惜者市心耳十余年　仁宗出其所奏十人者示士奇且谕之曰人率谓缙狂士缙非狂士向所论皆定见也公之文雄劲奇古新意迭出叙事高处逼司马子长韩退之诗豪宕豊赡似李扗其教学者恒曰宁为有瑕玊勿作无瑕石书小楷精绝行草怭佳其卒以永乐十三年正月十三日春秋四十有七配徐氏有贤德子男二祯应卒于徙所以祯亮孙男女各二人　太宗皇帝初召翰林七人入内阁其三出庐陵公与胡公光大及士奇也三人相与厚而相知深今独士奇在胡公墓上之石士奇书之公墓石未有书其可不书铭曰千里之足越国过都或一蹷之不虞楩楠□寻其寸之螙宁见捐于匠输郁乎纷纷承日五色竞瞻望以欣快何泯没之遄疾干将地下其神不死尚有光华天汉之涘　觧公没光大约余各为文字未及为而光大没余初为解公传去年得周恂如所录公洪武中奏对藁近得祯高将来世谱又改传为此文虽于公平素磊落轩豁意度有未悉然所为可传于后者在此不在彼也遂以授祯亮祯亮淳笃有为今幸蒙　天恩悉还其故庐园田则奉亲敬长之余一志于进学进德庶几称公之子而以副吾辈之望祯亮勉之　杨士奇撰 

　　○名臣言行录 

　　解缙字大绅江西吉水人进士仕洪武永乐间官至翰林学士兼右春坊大学士交趾参议卒年四十七公自幼颖悟绝人五岁父教之书应口成诵七岁赋诗有老成语十岁日诵数千言终身不忘十三尽读四书诸经贯穿其义理文思溢发十九举江西乡试第一洪武二十一年会试中第七廷试读卷者以所对策言论过高抑置第三甲太祖高皇帝喜授庶吉士侍左右甚见爱重闲暇数召论议考其所学一日谕公曰尔试举今施政所宜直述以闻退即具奏大槩言　陛下得国之正非唐宋所及取天下于群盗救生民于涂炭徐定燕都市不易肆而女宠外戚寺人藩镇之患消融底定皆处之有法矣不贰声色不殖货利不为游畋皆远过汉唐宋之君而无愧三代圣王矣惟愿喜怒一听于天理而推诚任使不以察为明文　陛下惓惓于畏天畏鬼神治民治强暴然畏民者畏天之本治心者治民之本又言令不必数改数改则民疑刑不宜太繁太繁则民玩法司近有朋奸罔上倚奸为奸二条下人殆难措手足矣又言　御览之书宜集康虞夏啇孔周及濂洛关闽之言随事类别以备劝戒又言六经残缺莫甚礼乐宜正礼经及访求审乐之儒作乐书又言祀天宜复扫地之规尊祖宜备七唐之制大常非可以肆乐又言僧道之度者宜黜之使复人伦经呪之妄者悉火之以杜诳惑断瑜珈之教禁符式之科绝鬼巫破淫祀以底善治又言进人当择贤否授职当量重轻今大诰有不为君用之罪则仕者不复择矣又言古者乡邻善恶必记今虽设旌善申明二亭而无党庠乡学之教互知之法虽严训告之方未备宜取古人治家睦邻之法若古蓝田吕氏卿约及今义门郑氏家范布之天下世臣大族率先以劝旌之复之为民表率而致治不难又言易曰王公设险以守国重门击柝以待暴客而近世狃于宴安堕城池销锋镝讳言兵事以天下为已治一旦或有不测之虞何以为备宜敕有司以时整葺宽之岁月守以里胥额设弓手课之射教民以农隙兼习兵乞设武举以收英才又言宜广乡校前代多有书院有学田有贡士庄宜复以教飬贤士又言极刑之禁虑有遗才给配妇人恐伤节义既奏上喜其识正上又虑公优闲怠逸即除江西道监察御史盖以繁剧玊成之时都御史袁泰怙势家人横恣诸道御史欲紏之无敢执笔为章者公挥笔立就历举其过章上虽曲宥泰而一时多其直上又虑公少涵飬将为众所倾召其父至谕曰才之生甚难而大器者晚成其以而子归益进学又谕公曰朕于尔义则君臣恩同父子其归益尽心于古人后十年来朝朕大用尔遂侍父归公天分高又感　上大恩归益自励而造诣深矣数岁　高皇帝上宾趋赴临非诏旨遂谪河州岁余权臣黜召还以为翰林待诏　太宗皇帝入嗣正位首索公既见置诸左右深信任之时　朝廷诏敕与凡大制作咸出公手每预密议宠赉加厚升侍读数月升侍渎学士　丄初与武臣丘福等三人议　储文臣惟金忠预皆靖难时股肱也武臣咸靖立　皇第二子高煦谓有扈从功上不听福等叩首请不已终不听遂召公预义事定然秘未发明年册　仁宗皇帝为太子封高煦为汉王进公为翰林学士兼右春坊大学士又明年以所初议颇泄于外高煦素不乐公言于上曰藩府之旧无泄者其缙泄之遂出公为广西右参议李至刚言公怨望改交趾八年入奏事时车驾已出征北虏至　京师见仁宗皇帝而归车驾还高煦言缙瞰　上远出觐　储君径归无人臣礼遂征下狱后三年以病死狱中素所交出资敛之外侄高建春归其柩葬之高氏　仁宗皇帝临御特官其从子祯期为大理评事了祯亮亦为中书公仕前后不士年为庶吉士再岁御史未满岁为学士四岁两赞外藩皆席未暖修　高皇帝实箓及永乐大典皆为緫裁考会试者三读廷卷者二声名在天下籍甚敦孝友重义轻利遇人忧患疾苦辄隐于心苟可用力尽意为之笃于故旧及名贤世家之后喜引拔士类或谓其泛爱终不为变襟宇阔畧不屑意细故而表里洞达绝崖岸虽野夫稚子皆乐亲之求文与书日辐辏率与之无厌倦意或言不当与者笑曰雨露岂择地而施且人孰不可与进者公不畏强御承运库官张兴恃宠而横笞击人于左顺门下公过之叱兴曰　御座在此尔敢违犯礼法兴虽忿公然不敢应一语俛首遽敛退同官治职事或有失误公在上前率引为已过　太宗常与公谕群臣御笔书蹇义等十人名各疏于下十人者皆上所信任政事之臣亦多于公善而且以实对于蹇义曰其质厚重而中无定见于夏原吉曰有德有量而不远小人于刘隽曰虽有才干不知顾义于郑赐曰可谓君子颇短于才于李至刚曰诞而附势虽才不端于黄福曰秉心易直确有执守于陈瑛曰刻于用法而能持廉于宋礼曰戆直而苛人怨不恤于陈洽曰疏通警敏亦不失正于方宾曰簿书之才驵会之心既奏上以授　仁宗曰李至刚朕洞属之矣余徐验之　仁宗因问公建文所用诸人对曰此皆洪武中人才往事不足论也遂问尹昌隆王汝玊对曰昌隆君子而量不弘汝玊文翰不芴得所惜者市心耳后十余年　仁宗出其所奏上人者示士奇且谕之曰人率谓缙狂士缙非狂士向所论皆定见也公之文雄劲奇古新意迭出叙事高处逼司马子长韩退之诗豪宕豊赡似李杜其教学者恒曰宁为有瑕玊不作无瑕石书小楷精绝行草皆佳其卒以永乐十三年正月十三墓碣铭并杨士奇撰　太宗靖难兵驻金川门即命诏召公既至甚喜始建内阁除翰林七人而公为首今内阁规制皆自公始及议储未决乃召公预议公言立嫡以长継曰好　圣孙　宸衷顿悟事遂定后丘福等泄此语于汉庶人怨谮不已乃调外任竟下狱邂逅以死固非朝廷之意实汉庶人之所为也謇斋钻缀赞曰 
　　奇才瑞世景星凤凰疏陈贾董文擅班杨恩同父子　圣谕煌煌既伏而骞谋谟庙堂评品十人策定元良言行毁至身陨名章 

　　○内阁学士春雨解先生墓表 

　　公讳缙字缙绅一字大绅别号喜易一号春雨江西吉安府吉水县东坊人其先世谱可考见公提携至成童即警悟超拔人目为神童未冠发觧水西第一及试礼部进　廷对即言论剀切不诡于时洪武中我　太祖特异其才命为庶吉士令日侍左右暇常谕公曰尔试思施政所宜直述以闻公退即上封事毋虑千百言一以尧舜三代为法汉唐宋以下姑置勿论已而复陈大平十策盖有陆贽之风焉授翰林中书居无何我　太祖欲老其才改江西道监察御史公即劾堂官不避忌盖有王章之风焉　太祖复惜其才召其父开至　谕曰才难其以若子归令益进学先是又常谕公曰朕于尔义则君臣恩同父子其授先朝隆遇也如是归数岁我　太祖已不及用公公即感泣蒲伏赴临论者以非召旨斥之谪河州寻复召为翰林待诏我　太宗入继大统素简其奇才速命访公既至喜甚寘诸左右每项密议多建所大制作永乐中复首选公与胡公俨胡公广杨公士奇金公幼孜董公淮杨公荣凡七人居内阁修洪武实录永乐大典公为緫裁盖有迁固之风焉升数月升侍读学士　上初与武臣议建储丘福等咸请皇少子高煦公力赞　仁庙仁孝居嫡长重以监国功宜承大统由是悟上意竟不一动摇封高煦为汉王进公翰林学士兼春坊大学士时如胡文穆辈六人与公后先公皆举之同升而上益信焉其受中朝知眷也如是未几丘福等泄公语于外高煦谗公遂落职出参广西议李至刚素惮公上公怨望遂改交趾车驾北征公以事入谒　仁谒而归高煦复谗公曰缙瞰上远出觐　储君径归无人臣礼遂征下狱寝以病卒家亦徙边人知不知咸悼之素所交游与公殡既外侄高建春归其骨于乡藁葬之高氏不封不树人罕识为公之墓焉洪熙初　仁庙御极乃赦其家从子祯期为中书舍人正统中复公家田庐追赠朝请大夫赞治少尹官其子祯亮为中书舍人公为人慷慨洞豁略不修廉隅鉴别淑□了无遗憾于书靡所不读善行草小楷尤精绝人购之至兼金不能易其所为诗文类如其为人然今有学士集并续集行于世后学仰之者率私谥为文艺论公者固未足得公之全以出处病公又乌能尽以是点公而使之相□程朱王魏之论定栾大夫祀梁王之往辄吾人又何虑而耻蹈也夫开落之在公公何讣哉古云乡先生可祭于社者公是也今公之死罹于青蝇而葬不能封驯至于今呜呼广有民社之寄其何能于公辞而更不能表以示民其何以彰公之德公德非俟广而后彰也其何将以践吾诺于同年兄刘以贞之前乎故命工碣于墓且以慰其曾玄之孝思以告其后之人曰行全者名终莫能缺也　赐同进士同身文林郎吉水县知县周广撰 

　　○皇明阁学记 

　　解缙字大绅世居鴈门厥后徒吉水遂为吉水人曾大父应辰元高安教谕应辰生子元子元生开先开生缙缙生而英悟奇绝五岁诵书七岁赋诗十岁日记数千言十九举江西乡试第一洪武廿一年讣偕如　京师考官刘三吾阅卷极其称赏名虽大振与凡纶暨女弟之夫黄金华同举进士　皇祖亲加简拔选缙及金华为庶吉士读中秘书日侍左右特被宠眷一日寓大庖西室　谕之曰尔缙试举今日施政所宜直述以闻缙即草以进其畧曰 
　　陛下得国之正非唐宋所及取天下于群盗救生民于涂炭命将出师皆受箴筭不假良平不倚信布安宠外戚寺人藩镇之患消融底定不迩声色不殖货利不为游畋又远过汉唐宋之君而无愧三代成王矣夫令出惟行不宜数改数改则民疑刑不宜太繁太繁则民玩法今好善而善不显善者未必蒙福恶恶而恶日滋恶者未必蒙祸臣愿笃惇信之本加慎密之功喜怒一听于天理存飬无间于湏臾夫人君不以察为明元首丛挫则服肱惰万事皆隳矣人君当以德为政常德罔愆则众志应夫命用休矣今畏天畏鬼神矣畏民则未至治民治强暴矣治心则未至臣愿畏民为畏天之本治心为治民之本祭不必渎受无咎之福神不必荣享无为之治经正则庶民兴故孟子讵诐行息邪说臣愿上沂虞夏啇周之华奥下及濂洛关闽之佳葩释老之庄者驱之复于人伦绝呪之妄者火之绝其诳惑断瑜珈之教禁符式之条名不正则言不顺贾生定官名易服色臣愿明经制以任诸侯王子众职推恩义以待百执事于一体大臣不施辱骂属官不加摇楚大礼乐不兴非所以恊神人臣愿配天复扫地之规尊征隆七庙之制祀列圣于大学祀孔子于诸学而又访求审乐之儒大备礼经之缺夫险要不防非所以保国家愿开武举以收英才择关隘以屯重镇额设弓手课以弓帑兼教民兵习之于兵农而又时申戒饬之令特重官守之防风俗不正非所以示民趋愿仿蓝田吕氏乡约及浦江郑氏家范率先于世族以端范则夫田税不均非所以厚生愿行授田均田之法拟常平义仓之举积久以岁月以豊财赋夫台纲不肃非所以厉清要长风采今御史紏弹咸承密旨未闻举善日除奸臣愿去朋奸倚法之条使民有所恃而不恐夫贤路不清非所以励顽钝奖忠贞今椎埋嚚悍列布朝省朝捐刀镊拥冠裳愿遵乡举里选之法使民有所劝而为善愿陛下推以爱臣之心爱天下推以待臣之心待万民幸垂鉴焉奏凡数千言上喜其识时兵部侍郎沈溍忌缙才诬其狎侮胥隶 【通篇只此狎侮胥隶四字与东里墓碣铭不相同也】 上虑其中伤即拜江西道监察御史值都御史袁泰构害张昶怙势恣横诸道御史莫敢紏其非缙执笔起草力诋其奸状又代虞部郎中王国用论救韩国公李善长冤疏上又虑其涵飬未至召缙父谕曰才之生甚难而大器者晚成其以而子归益进其学又谕缙曰朕于尔义则君臣恩同父子其归益尽心于古人后十年来朕大用尔未晚也缙侍父归感恩励志所造益深矣　高皇帝升遐缙趋赴临权臣构害谓赴临非诏旨遂谪河州未几召还入为待诏一日于宫中披览建文时群臣所上封事千余通命缙编阅有关政治者留览余悉焚之　文皇靖难雅闻缙名拜侍读学士阶奉训大夫初开文渊阁简用七人备顾问以缙为首谕之曰尔七人朝夕相与共事鲜离左右朕嘉尔等恭慎故在宫中亦屡言之然恒情保初易保终难朕常存于心尔等亦宜谨终如故庶几君臣保全之羙缙对曰陛下不以臣等浅陋俯垂信任敢不策励图报　上喜各赐公服又曰　皇后欲召见尔七人命妇其即赴柔仪殿见之永乐元年十二月壬辰上御谨身殿阅　高祖御制文集谕缙曰　皇考文章天姿高迈然亦学问所至观其所著皆天地之心帝王之度语简理至蔼然可见朕于宫中徧索宸翰不可得有言建文君自楚时并宝玺皆毁矣意者其有逸帙乎缙对曰国初佐命之臣理当有之于是遗书诸藩索之二年八月己丑缙呈大学正心章讲义　上览之至再谕之曰人心诚不可有好乐一有好乐泥而不返则欲必胜理若心能虚静事来则应事去如明鉴止水自然纯是天理朕每朝退默坐未尝不思管此心为切要十二月进文献大成　赐宴礼部是岁文华宝鉴成　上赐皇太子谕缙曰朕　皇考训戒太子常采经传格言为　储君昭鉴录朕此书稍加充广益以　皇考圣谟大训以为子孙帝王万世之法诚能守此足为贤君昔秦始皇教太子以法律元帝授太子以韩非书帝王之道废而不讲此所以乱亡朕此书皆大经大法卿等兼辅　东宫从容闲暇亦当以此为说庶几成其德业他日不失为守成令主嗣后纂修高庙实录及永乐大典命缙为緫裁官先是上与淇国公丘福等二三大臣议建储诸臣咸谓高煦有扈从功　上不以为然召缙密议事遂定立　仁宗为皇太子高煦为汉王加缙为学士兼右春坊大学士陛奉议大夫未几初议泄于外高照知之憾缙独深遂谮于上曰藩邸旧臣无泄者其缙泄之乃坐缙廷试读卷不公罪出为广西参议既而礼部尚书李至刚诬缙怨望改交址八年入京奏事时车驾北征　皇太子监国缙伏谒径归高煦闻之又谮缙私觐　储君无人臣礼复窜文址之化州检讨王儞在谪所邀与同趋广东之化州缙复上言请用数万人凿贑州　上大震怒征逮诏狱拷掠备楚词连大理丞汤宗中允李贯赞善汝玊编修未纮检讨蒋骥潘几萧引高经历高得晹及李至刚相継死狱中缙子祯应祯亮举家戍边　仁宗登极特宥还官其子祯亮为中书舍人缙襟宇矌畧绝无城府喜引拔士类如曾棨等二十八人俱所奖进　太宗常命缙评诸臣缙以实对于蹇义曰其资厚重中无定见于夏原吉曰有德有量不远小人于刘隽曰虽有才干不知顾义于郑赐曰可为君子颇短于才于李至刚曰诞而附势虽才不端于黄福曰秉心易直确有定守于陈瑛曰刻于用法而能持廉于宋礼曰戆直而苛□怨不恤于陈治曰疏通警敏亦不失正于方宾曰簿书之才徂侩之心既奏上以授　仁宗曰李至刚朕洞属之余徐验之　仁宗尝问建文所用诸臣缙曰皆洪武中人才往事不足论问尹昌隆王汝玊曰昌隆君子而量不洪汝玉文翰不易得所惜丈市心耳缙卒十余年　仁宗出所评十人者示杨士奇曰人谓缙狂士今知非强士也士奇铭其墓曰千里之定越国过都或一蹷之不虞楩楠百寻其才之螙宁见捐千匹输郁乎纷纷五采承日竞胆　似忻快何泯灭之遄疾干将地下其神不死尚有光华天汉之涘廖道南曰缙负奇气抱隽才意兴所到肆笔成章水抟蛟蚪陆剸犀象渊乎其不穷浩乎其有余其自视何如者而　高皇网罗英俊智屈群策当时翊运元臣虽亲如善长贵如广洋惟庸近侍如安如濂如观如素雷霆所击罔不震慑缙以一少年上庖西万言疏批鳞逆心罔所讳忌而　圣度优容令其进学才难之叹犹可想见规模真弘远矣召旋河陇践□清华密赞建储有故老旧臣所不及知独干运庙谟措神器于盘石视古英哲何以加诸然沮交址力抗权幸卒罹于谗莫之敢悲夫赞曰董子三策贾生万言誓日邅回朔风孤骞缙也奇才国士鲜俪遭际　真龙逆鳞弗讳河朔既窜日南载迁魂飞汤火殄瘁畴怜文贞铭辞勒于贞石潜光益彰煦耀方策 

　　解学士文集十卷终 
