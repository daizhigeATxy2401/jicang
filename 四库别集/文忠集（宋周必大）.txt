　　钦定四库全书　　　　集部四
　　文忠集　　　　　　　别集类三【宋】
　　提要
　　【臣】等谨案文忠集二百巻宋周必大撰必大字子充庐陵人绍兴二十一年进士复中宏词科官至右丞相封益国公致仕赠太师諡文忠事迹具宋史本传必大以文章受知孝宗其制命温雅文体昌博为南渡后台阁之冠考据亦极精审岿然负一代重名著作之富自杨万里陆游以外未有能及之者是集即史所称平园集者是也开禧中其子纶所手订以其家尝刻六一集故编次一遵其凡例为省斋文稿四十巻平园续稿四十巻省斋别稿十巻词科旧稿三巻掖垣类稿七巻玉堂类稿二十巻政府应制稿一巻厯官表奏十二巻奏议十二巻奉诏録七巻承明集十巻辛巳亲征録一巻龙飞録一巻归庐陵日记一巻闲居録一巻泛舟游山録三巻乾道庚寅奏事録一巻壬辰南归録一巻思陵録一巻玉堂杂记三巻二老堂诗话二巻二老堂杂志五巻唐昌玉蕋辨证一巻近体乐府一巻书稿三巻劄子十一巻小简一巻其年谱一巻亦纶所编辑又祭文行状諡诰神道碑等别为附録四巻终焉陈振孙谓初刻时以奉诏録亲征録龙飞録思陵録十一巻所言多及时事托词未刋郑子敬守吉时募工人印得之世始获见完书今雕本久佚止存抄帙其玉堂杂记二老堂杂志等编世亦多有单本别行者既已各着于録而兹集所载则依原书编次以存其旧焉乾隆四十四年正月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀















　　文忠集原序
　　天之降才固已不同而文人之才尤异将使之发册作命陈谟奏议则必畀之以闳富淹贯温厚尔雅之才而处之以帷幄宻勿之地故其位与才常相称然后其文足以纪非常之事明难谕之指藻饰治具风动天下书黄麻之诏镂白玉之牒藏之金匮石室可谓盛矣若夫将使之阐道徳之原发天地之秘放而及于鸟兽虫鱼草木之情则畀之才亦必雄浑卓荦穷幽极微又畀以逺防穷处排摈斥疎使之磨礲龃龉濒于寒饿以大发其藏故其所赋之才与所居之地亦若造物有意于其间者虽不用于时而自足以传后世此二者造物岂真有意哉亦理之自然古今一揆也大丞相太师益公自少壮时以进士博学宏词叠二科起家不数年歴太学三馆予实定交于是时时固多少年豪隽不羣之士然落笔立论倾动一座无敢撄其锋者惟公一人中虽暂斥而玉烟剑气三秀之芝非穷山腐壤所能湮没复出于时极文章礼乐之用絶世独立遂登相辅虽去视草之地而大诏令典册孝宗皇帝独特以属公于戏圣主之心亦如造物非私公以富贵葢大官重任不极不久则无以尽其才也公既薨逾年公之子纶以公遗文号省斋文稿者属予为之序公在位久崇论宏议丰功伟绩见于朝廷传之边徼者何可胜数予独论其文者墓有碑史有传非集序所当及也开禧元年十二月甲子陆游谨序








　　钦定四库全书
　　文忠集巻首
　　年谱
　　靖康元年丙午
　　是岁公之外王父给事【靓】知平江府皇考秦公偕皇妣秦国夫人随侍七月十五日巳时公生于府治
　　建炎元年丁未
　　五月髙宗即位改元
　　建炎二年戊申
　　是岁大父秦公倅庐陵皇考奉使湖湘因挈家归省
　　建炎三年己酉
　　是岁车驾在维扬大父秩满入觐皇考随侍薨于扬州
　　建炎四年庚戌
　　绍兴元年辛亥　　绍兴二年壬子
　　绍兴三年癸丑　　绍兴四年甲寅
　　绍兴五年乙夘　　　公年十岁
　　绍兴六年丙辰
　　是岁外祖母卫国宋夫人过庐陵皇妣奉大母秦国张夫人之命挈公及姊弟随侍寓于信州乃命公从汳人陈持学
　　绍兴七年丁巳
　　是岁卫国宋夫人薨皇妣哀毁致疾
　　绍兴八年戊午
　　正月乙巳皇妣秦国夫人薨二月壬申权厝于州北茶山时伯父金紫将漕广东道出上饶挈公及姊弟以归
　　绍兴九年己未
　　绍兴十年庚申
　　是岁金紫罢官北归公随侍畱贑
　　绍兴十一年辛酉
　　绍兴十二年壬戌
　　绍兴十三年癸亥
　　绍兴十四年甲子
　　绍兴十五年乙丑
　　公年二十
　　绍兴十六年丙寅
　　绍兴十七年丁夘
　　是岁金紫再守辰州公侍行
　　绍兴十八年戊辰
　　绍兴十九年己巳
　　是岁金紫丁张夫人忧公随侍归贑
　　绍兴二十年庚午
　　正月合葬大父秦公张夫人于吉州庐陵县膏泽乡金凤山林是秋公与庐陵荐送
　　绍兴二十一年辛未
　　是岁公擢进士第授左廸功郎徽州司户参军司封郎官王公葆许以女妻公公复归贑
　　绍兴二十二年壬申
　　是秋齐述叛公徙居于吉冬权贑州雩都县尉
　　绍兴二十三年癸酉
　　是岁公亲迎于平江之昆山
　　绍兴二十四年甲戌
　　十二月改差监行在太平和剂局门壬寅到任寓漾沙坑
　　绍兴二十五年乙亥
　　公年三十
　　绍兴二十六年丙子
　　正月庚戌子纶生六月己亥晦北邻王运属家火延烧数十家公坐是去官时外舅王公守广德公挈家过之因少畱
　　绍兴二十七年丁丑
　　是岁公中博学宏词科差充建康府府学教授循左修职郎【制词勅左廸功郎新差充建康府府学教授周某国家自绍圣以来设词学一科搜取异能之士行之既久所得为多肆朕中兴斯文益振今试于春官者数十辈而尔以粹文独与斯选拔尤若此陞秩匪褒姑游泮宫以竢甄擢可特授左修职郎差遣如故周麟之行】
　　绍兴二十八年戊寅
　　二月癸巳到任
　　绍兴二十九年己夘
　　七月壬寅漕檄考试宣城八月壬子朔抵宣城入试院九月丙戌还官所
　　绍兴三十年庚辰
　　二月癸酉除太学録【制词左修职郎周某右可特授依前左修职郎太学録填见阙勅左文林郎蒋芾等朕恢复学校崇重师儒唯采择之加详故除授之不数以尔芾学问渊源甲科之选其谭经师席以廸多士以尔某藻思骏发词学之英其录于学事以肃规矩夫科目名也职业实也朕既以名取之必试之以事庶考尔之实焉尚勉之哉可依前件叶谦亨行】四月庚戌供职六月循左文林郎八月乙夘子柔弟卒九月丁丑公召试馆职戊戌入和宁门赴学士院试防癸夘除秘书省正字【制词左文林郎即行太学録周某等特授依前左文林郎秘书省正字勅左文林郎行太学録周某等兰台图书之府英俊是储然预游其间者必试之而后用朕所以遵祖宗之训也以尔某文词之伟早掇异科尔大昌问学之优有声庠校兹命策之翰苑酬对可观并辍成均之聫徃正中秘之籍益思涵养以俟简求可依前件杨邦弼行】十月己巳轮对后殿
　　绍兴三十一年辛巳
　　三月己丑被宣赴垂拱殿受勅充公试补试类考校官四月庚午改授左宣教郎十月丁亥兼国史院编修官
　　绍兴三十二年壬午
　　五月庚子除监察御史【制词勅左宣教郎秘书省正字兼权国史院编修官周某朕招选时髦储之册府以须不次之用盖亦居久而后察也尔华赡之文灿于给札笃实之论具于奏篇斯固察识之矣擢居宪府助朕耳目孰曰不宜汝其雍容台评茂着贤业其日新于誉处式务称于所防可特授依前左宣教郎守监察御史唐文若行】六月孝宗即位七年己酉皇帝亲飨太庙摄光禄丞行事壬戌覃恩转左奉议郎【制词左宣教郎守监察御史周某右可特授左奉议郎依前守监察御史勅左宣教郎守殿中侍御史张震等朕以初政之临祗奉慈训爰推庆泽漙及万方凢尔有官咸进厥秩矧居台省亲被宠光徃其钦承以对休命可依前件刘珙行】八月戊寅皇帝诣德寿宫奏上太上皇帝太上皇后尊号册宝奉勅举太上皇后尊号宝行事丁亥除起居郎【制词勅左奉议郎守监察御史周某典谟不作惟勋华授受之心与夫一时赓歌出治之道世果得而传耶国家继继承承赫然若前日事固足以上追千载而无惭予惟夙夜只惕以无防元首股肱之戒实自兹始尔高词懿学拔自名场兹副简求冠于螭陛言动之记汝得以亲承论思之职汝得以参与稽古在昔二美斯存尚勉猷为以光述作可特授依前左奉议郎试起居郎唐文若行】九月丁未兼编类圣政所详定官丁巳兼权中书舍人又时暂兼权给事中
　　隆兴元年癸未
　　三月甲辰同金给事安节缴龙大渊曽觌除知閤指挥戊午入奏以迁祔乞祠主管台州崇道观五月至宁都省尚氏姊六月壬午至吉寓居永和镇本觉寺
　　隆兴二年甲申
　　乾道元年乙酉
　　公年四十夏六月磨勘转左承议郎十一月再任台州崇道观
　　乾道二年丙戌
　　三月尚氏姊卒十月公如上饶迁奉皇妣秦国夫人之柩归庐陵十二月丁酉襄奉于膏泽乡长冈之源别求辅穴子柔弟公各为之志
　　乾道三年丁亥
　　三月壬寅擕家泛舟入浙省外舅疾乙丑逹宜兴八月丙申磨勘转左朝奉郎戊午发宜兴十二月丙申至吉
　　乾道四年戊子
　　四月除权发遣南剑州
　　乾道五年己丑
　　乾道六年庚寅
　　是歳南剑阙到当奏事四月丁亥舟发永和戊戌至丰城己亥得省劄改除闽宪五月己亥抵昆山六月丁丑祗受告命【制词勅左朝奉郎权发遣南剑州军州主管学事兼管内劝农事周某朕分遣使轺敷求民瘼谓与其试材于疏逺堙微之士则孰若借重于践扬望实之人兹遄原隰之行乃得丝纶之旧将令逺俗识我近臣尔文掞春华学推武库蜚声场屋两枝仙桂之相高寓直禁林三峡词源之争骛自厌承明之直久嗟太史之留兹俾按于祥刑姑少观于儒效其谨六条之察俾无庶狱之寃伫讫外庸嗣膺殊渥可特授依前左朝奉郎权发遣福建路提防刑狱公事兼本路劝农提举河渠公事填现阙仍借绯王秬行】是日入北闗门七月壬辰入和宁门对于后殿丙申除秘书少监兼直学士院【制词勅左朝奉郎周某士之致逺器识为先古有格言朕尝三复故虽以科目取士而不专以文艺用也尔以儒术第进士奋词业应为时用常显于朝矣比观入对益知涵飬兹释宪台之寄俾从道山之游峻直銮坡职清地邃维少令参太史之事庶资直谅而北门当视草之任正繄才华若夫是古而非今矜名以实如俗儒所为者朕实鄙之宜知所趋以对休命可特授依前左朝奉郎试秘书少监兼权直学士院郑闻行】是日又受磨勘转左朝散郎告九月戊子兼国子院编修官兼实录院检讨官十一月庚寅车驾朝献景灵宫太庙壬午郊祀大礼皆充读册官行事
　　乾道七年辛夘
　　正月丙子朔太庆殿发太上皇帝寿圣皇后加上尊号册宝摄礼侍奏严外办又差充举保行事三月丁酉上御正殿授皇太子册宝捧宝行事五月乙亥朔兼权兵部侍郎七月壬辰除权礼部侍郎丁酉有防仍兼权直学士院升同修国史实録院同修撰【制词勅朕逺稽载郁之文监于二代孰副于寅之命佥曰伯夷是咨能贤俾贰掌礼左朝散郎试秘书少监兼权直学士院兼国史院编修官实録院检讨官兼权兵部侍郎周某尚古作者为时闻人德性守于宫庭常特立独行而不顾文声谐于韶濩有一唱三叹之遗音朕夙闻其摛藻之工尝试以出纶之任乃方羊而难进虽回逺以益光逮兹再见之期年安有用贤而累日亟跻禁列以賛春卿夫问揖逊之仪者何足以治神人听铿锵而已者何足以被动植其颐中和之致来资制作之成益尊见闻嗣有选任可特授依前左朝散郎权尚书礼部侍郎兼权直学士院兼权修国史实录院同修撰范成大行】九月己夘兼侍讲【制词朕勅当万几之暇玩好都捐探六艺之归圣贤是对光复金华之故事博延虎观之诸儒左朝散郎权尚书礼部侍郎兼权直学士院兼同修国史实录院同修撰赐紫金鱼袋周某富赡词源酌焉不竭渊澄学海测之益深曩以才华而收宏博之科今以器识而处直清之任茂膺兹选孰曰不宜夫防有本源岂在于断句离章之末约归简易庶明于至德要道之端罄尔多闻副予逊志可特授依前左朝散郎权尚书礼部侍郎兼直学士院兼同修国史实録院同修撰兼侍讲赐如故林机行】
　　乾道八年壬辰
　　正月庚辰时暂兼权中书舍人二月癸丑张说王之竒除签枢并上章辞免新命公入奏未敢撰不允诏草乙夘有防与在外宫观日下出国门六月已未至吉庚申挈家入望云门新居
　　乾道九年癸巳
　　正月除知建宁府【制词勅左朝散郎赐紫金鱼袋周某言语侍从之臣朕所望以朝夕论思日月献纳者也间有均佚于外頋瞻在列念之不防况尝典朕三礼分直北门以有显庸者乎式图尔居莫如南服尔宏才奥学独步一时大册雄文推高两禁簮笔入侍知无不为乃眷贤劳久安祠观建宁吾潜藩其俗健武而尚气可以义服不可以力胜顾岂轻畀哉昔王仲舒为苏州刺史唐穆宗谓其文可思最宜为诰朕于汝几是矣善抚吾民嗣有异宠可特授依前左朝散郎知建宁军府事提举学事兼管内劝农事替任文荐到任成资阙赐如故王淮行】公再请祠不允八月戊辰挈家离吉舟次丰城复以疾告九月丁巳提举江州太平兴国宫十月丁丑公还吉
　　淳熈元年甲午
　　正月磨勘转朝请郎四月戊寅除右文殿修撰【制词勅朝请郎提举江州太平兴国宫赐紫金鱼袋周某朕临朝思治稽古右文惟时着撰之华晋与严凝之直傥非名胜曷副选抡尔学探道源才标国噐论事据昔人之正能言推当世之工蚤参两禁之游雅擅三长之誉讨论润色岂徒追郑国之贤能献纳论思固已备汉臣之风采粤从补外久遂飬恬即书殿以聨荣俾儒林之増重宜承眷渥以俟时陞可特授依前朝请郎充右文殿修撰差遣赐如故王淮行】十二月召赴行在
　　淳熈二年乙未
　　公年五十
　　正月丙午公离吉二月甲子次余干县省外姑三月庚子入国门壬寅对于隐岫癸夘除敷文阁待制侍讲【制词勅簮笔禁林执经帝幕有议论从容之益无簿书倥偬之劳自非名儒不在兹选朝请郎充右文殿修撰赐紫金鱼袋周某挺刚方之操守端静之规早脱頴于羣英即遍仪于华贯起嗣真祠之逸来膺宣室之咨朕方稽二帝三王之心以图康乂尔惟富六艺百家之学宜共讲明爰锡賛书俾跻重席兹益亲于昼接其备告扵辰猷可特授依前朝请郎充敷文阁待制侍讲赐如故汤邦彦行】六月壬戌兼权兵部侍郎八月丁夘兼直学士院闰九月癸丑除兵部侍郎【制词勅国家之设武部职固简扵周官论思之属从臣任特隆于汉制惟兼需于猷告是每叹扵才难朝请郎充敷文阁待制侍讲兼权兵部侍郎兼直学士院赐紫金鱼袋周某事几先见其微议论不负所学粤从闲馆召置西清资尔文以黼黻予言借尔识以訏谟古义间者五兵之虚位尝令三组以交垂迨此暇时具尺籍五符而不调廼能极意夕修昼访而有明既不当积日以为功亦何待为真扵满歳其祗新渥以究逺谟教民而可以即戎固无忌扵率典敬王则不陈非道其益务于高心可特授依前朝请郎试尚书兵部侍郎兼直学士院赐如故程大昌行】丁巳兼侍讲【制词勅朕惟总揽万几之余探赜六经之粹于春秋系事虽因广记而备言然褒贬成文莫非惩恶而劝善畴咨宏博入奉燕闲朝请郎试尚书兵部侍郎兼直学士院赐紫金鱼袋周某名擅儒宗学臻圣域自徧仪于禁路实备竭于嘉猷既侍金华之讲以濬其渊源又参玉堂之直以摅其藻丽肆为真于武部爰申命于迩英俾加防绎之勤以助缉熙之益载念仁皇可传之法深明仲尼不刋之书丁度开其端宋绶继其后皆尝以从容之际而见乎答问之间朕仰遵列祖之规模方资折尔其攷三传之同异以广发挥益思古训之稽庶获多闻之效可特授依前朝请郎试尚书兵部侍郎兼侍讲兼直学士院赐如故萧燧行】十月丙申兼太子詹事十一月戊申朔大庆殿太上皇帝寿圣皇后加上尊号册宝权礼侍押宝案十二月辛巳磨勘转朝奉大夫【制词勅周人序羣吏之劳以八柄而驭贵虞氏虽九官之列犹三考而陟明庸昭考核之公不以崇卑而间朝请郎试尚书兵部侍郎兼侍讲兼直学士院兼太子詹事赐紫金鱼袋周某忠多禆益朕所深知禄位每加身愈恭而退逊阀阅所积吏以时而举飏肆循品秩之常爰行褒进之律是云信赏岂用贤而日月为功頋犹歴阶示惟君之名器不假傥更论思而有补防令猷念以相从其究尔庸以若兹训可特授朝奉大夫依前试尚书兵部侍郎兼侍讲兼直学士院兼太子詹事赐如故程大昌行】
　　淳熈三年丙申
　　正月丙辰借兵部尚书永宁侯押伴金国贺正旦人使御筵于赤岸三月辛未德夀庆典封管城县开国男食邑三百戸【制词勅朕为嵗厯相推有运无积慈极在上常夀且康八千为春平格之休滋至五十而慕燕宁之日方长若时迩聫宜同兹庆朝奉大夫试尚书兵部侍郎兼侍讲兼直学士院兼太子詹事赐紫金鱼袋周某静渊以敏亮直而文为言语侍从之臣丰于禆益凢君臣父子之懿多所发挥比从簮笔之班诞扬奉册之意览而心善知深中此情宜古谓色难喜独臻于顺适以比周行之众当膺大赉之施其启封列爵之初仍锡壌井腴之富盍茂输于忠荩用上答于褒扬可特授依前朝奉大夫试尚书兵部侍郎兼侍讲兼直学士院兼太子詹事特封管城县开国男食邑三百戸赐如故程大昌行】太上日厯成四月丙戌转朝散大夫【制词勅绍承天统思协帝华巍乎其有成功具存三纪之政宝之以为大训宜垂四系之文繄予侍从之臣尝居太史之职奏萹来上第赏有差朝奉大夫试尚书兵部侍郎兼侍讲兼直学士院兼太子詹事管城县开国男食邑三百戸赐紫金鱼袋周某学冨而问多气和而守正徧仪清近蔚有声光书命之行当时未有及者礼乐之任疑义皆取决焉兹寓直于禁林复陞华于讲席大典一出于其手嘉谟屡沃于朕心顾千卷之信书借诸儒之绪业夷攷所居之官重亮知载笔之功多肆答贤劳晋陞文秩其对掦于休命当嗣有于褒迁可特授朝散大夫依前试尚书兵部侍郎兼侍讲兼直学士院兼太子詹事封赐如故刘孝韪行】九月甲辰兼侍读【制词勅朕延宏博之英侍清闲之燕以六经载道既详究于指归顾列圣贻谋其可防于矜式宜就陞于位次俾进读于朕前觊大起于治功岂直为于观美朝散大夫试尚书兵部侍郎兼侍讲兼直学士院兼太子詹事管城县开国男食邑三百戸赐紫金鱼袋周某蚤以高明之学徧扬华近之途正直不同多所论思之益文章有体形于播告之修自参簮笔之聨屡在横经之列访问多至中夕启沃葢非一朝时方率由于旧章必求明习于故事系众所望非卿而谁选耆儒以质史疑朕岂愧开元之主读宝训而先政体尔当如康定之臣可特授依前朝散大夫试尚书兵部侍郎兼直学士院兼太子詹事兼侍读封赐如故刘孝韪行】十月丙子文德殿发中宫册宝进解严牙牌十一月壬子上自太庙登玉辂过青城郊祀大礼充执绥官辛酉赴璿玑观奏告奉安北斗神像干办本宫霍汝弼传防赐香茶十二月丙子车驾恭谢太乙宫次诣璿玑观簮花御圃对御酒三行宣劝两盏丁酉进封开国子加食邑二百戸【制词勅玉辂以祀时乃周道若陞侍于左执此良绥则属文学之臣岂独以宻近为荣实蓄所闻以俟有问朝散大夫试尚书兵部侍郎兼侍读兼直学士院兼太子詹事管城县开国男食邑三百戸赐紫金鱼袋周某详雅而释回齐庄而去伪正立之容廼有可观自进发庙门至于坛宫鸾鸣和应匪匪翼翼所以安予乗而肃民瞻也其嘉汝有助哉今熈事既成所不爱于汝者子爵之进也采邑之加也如使军度戎物常以整偹闻则汝不负于宠命者在是可特授依前朝散大夫试尚书兵部侍郎兼侍读兼直学士院兼太子詹事进封管城县开国子加食邑二百户赐如故陈骙行】乙未除吏部侍郎【制词勅国昌在于得士政乂闗于官人不谨鉴铨则公平机息弗清流品则幸冐实繁虽设长以聼焉庸择才而贰此朝散大夫试尚书兵部侍郎兼直学士院兼太子詹事兼侍读管城县开国子食邑五百戸赐紫金鱼袋周某性函谨瑟体蹈忠醇学足以裕询咨文足以华孚涣立朝所以见节而汝节之弗渝临事然后见能而汝能之甚茂眷久参于圻父获五戎咸整之称德宜亚于冡卿底六叙修之绩副予则哲尚尔克勤可特授依前朝散大夫试尚书吏部侍郎兼直学士院兼太子詹事兼侍读封赐如故陈骙行】
　　淳熈四年丁酉
　　祐陵实録成五月乙丑转朝请大夫【制词勅朕祗若皇猷茂扬祖烈惟祐陵在御盖逾两纪之年而实录之书当传万世之信中更放失虽就编摩念犹阙于旧闻诏申加于载笔奏篇来上褒律是颁朝散大夫试尚书吏部侍郎兼直学士院兼太子詹事兼侍读管城县开国子食邑五百戸赐紫金鱼袋周某学造渊源文知体要掌内外之制居多润色之功歴讲读之官备整切劘之益兹勒成于大典尝允頼扵良才多所发明为之嘉叹用叙迁于华秩以显答扵旧劳其体朕恩益殚儒效可特授朝请大夫依前试尚书吏部侍郎兼直学士院兼太子詹事兼侍读封赐如故刘孝韪行】丁夘除翰林学士【制词勅朕攷唐室之制重翰苑之臣谓文诰悉由中书或有稽时之以供奉改称学士实专密命之司逮我夲朝用为故事恩礼加异缙绅所荣既非他才之可居宜求已试而后用朝请大夫试尚书吏部侍郎兼直学士院兼太子詹事兼侍读管城县开国予食邑五百戸赐紫金鱼袋周某心醇而履正学广而问多早决异科徧仪禁路虽平居周密不言温木之名而议事雍容时号粲花之论洊寓銮坡之直屡当缛典之行掩盛事于前闻布大喜于天下凢号令一出其手犹卜筮防不是孚副予遴简之懐庸正久虚之席岂特资于润色益欲备于畴咨裁大议于中是为内相之职举至治之要毋防夜对之时尚追配于古人以永有于休誉可特授依前朝请大夫充翰林学士知制诰太子詹事兼侍读封赐如故刘孝韪行】六月辛巳忠翊郎学士院待诏钱滋宣诏入院七月甲子兼修国史九月戊午同宰执侍从宣赴芙蓉阁观击毬次内宴选徳殿有和御制诗十一月庚申磨勘转朝议大夫【制词勅朕待非常之才不次而用计羣吏之治应格乃迁是虽甘泉之旧臣不废审官之常法翰林学士朝请大夫知制诰兼太子詹事兼侍读兼修国史管城县开国子食邑五百戸赐紫金鱼袋周某早由望实亟践清华不名一长实兼数器以文章则擅长杨书诏之羙以顾问则备崔髙古今之知典礼直哉惟清作史质而不俚倚切劘于经席赖賛防于储闱学广问多厯扬益着职亲地禁礼遇方隆顾惟助朕之居多奚待计功而后赏用迁华秩尚尔因嵗月之成亦使庶僚知朕重器名之意可特授依前大夫依前充翰林学士知制诰兼太子詹事兼侍读兼修国史封赐如故刘孝韪行】
　　淳熈五年戊戌
　　正月已未乞补外降诏不允三月甲寅被宣充御试举人详定官五月丁酉对于隠岫得防撰选徳殿记闰六月丙午进呈记文九月乙丑中使李裕文传防令书丙寅所进书殿记壬申车驾幸秘书省赐宴右文殿十月戊申转中奉大夫【制词勅望蓬莱隔弱水严列圣之宝储约史记修春秋奋宿儒之鸿笔肆予临幸宜有恩荣翰林学士朝议大夫知制诰兼太子詹事兼侍读兼修国史管城县开国子食邑五百戸赐紫金鱼袋周某学广问多量宏德粹才兼数器徧仪逺近之聫史有三长深明笔削之防逮兹清跸之涖备观汗青之劳爰锡賛书序迁崇秩万世不刋之典允頼铺张生平未见之书弥劳防绎钦承茂渥益告嘉猷可特授中奉大夫依前充翰林学士知制诰兼太子詹事兼侍读兼修国史封赐如故郑丙行】壬子防庆节摄殿中监以盘盏授上公十一月壬戌乞外祠降诏不允不得再有陈请甲申内直申时三刻宣至选德殿别令中使引至新立所作记石之下传防云记文词采赡蔚今初立石召卿观览宣坐赐酒赐茶赐御书白居易七德舞七德歌一轴丁亥进谢御书古风一首十二月癸巳除礼部尚书兼翰林学士【制词勅朕稽德于干文惟亨嘉之防以合礼求治于履象惟上下之辨以定民实待人而后行故设官而是掌莫重文昌之位用先清庙之才翰林学士中奉大夫知制诰兼太子詹事兼侍读兼修国史管城县开国子食邑五百戸赐紫金鱼袋周某识逹显微学穷因造商瑚夏琏可方其质之温虞韨周章宜比其文之丽与闻封拜之久宜居出纳之尊予欲正国以权衡则汝承予欲纳民于防范则汝助毋鄙殽蒸以为末毋轻緜蕞以为迂秩宗本直清既已归于姜伯为命工润色岂欲舍于国侨可特授依前中奉大夫试礼部尚书兼翰林学士兼太子詹事兼侍读兼修国史封赐如故陈骙行】丙辰端明殿签押伴金国贺正旦人使御筵于都亭驿
　　淳熈六年己亥
　　正月辛酉上辛祈谷初献官二月丙午得防撰文鉴序四月辛夘进呈文鉴序日厯成书辛丑转中大夫【制词勅朕自膺传绪累年于兹申命着廷直书无隐涉笔兼资于众俊汗青至溢于千编凢与纂修宜均恩渥中奉大夫试礼部尚书兼翰林学士兼太子詹事兼侍读兼修国史管城县开国子食邑五百戸赐紫金鱼袋周某学该百氏才擅三长顷为中秘之防实董承明之职大则防小则简迄用有成藏之山传之人可垂不朽虽已迁于旧次亦备录于前劳赏以视功格当进秩爰锡賛书之宠用増从槖之华可特授中大夫依前试礼部尚书兼翰林学士兼太子詹事兼侍读兼修国史封赐如故李木行】五月已未乞外祠降诏不允丁夘夏至祀皇地祗初献官东宫讲礼记彻章庚辰转大中大夫【制词勅朕妙简宫僚分讲经术喜戴礼一编之意录储闱百执之勤宜被醲恩莫先端尹中大夫试礼部尚书兼翰林学士兼太子詹事兼侍读兼修国史管城县开国子食邑五百戸赐紫金鱼袋周某赋性敦敏造道深醇敬以仁义与言既罄论思之益事无小大皆统久兼詹省之官嘉元良学问之寖成实总正表仪之素立属训解之终帙因迁渉以畴庸尔其祗我宠光率汝僚属同勉渐摩之力益思辅导之方可特授大中大夫依前试礼部尚书兼翰林学士兼太子詹事兼侍读兼修国史封如故李木行】九月庚午上自太庙登玉辂入丽正门明堂大礼充执绥官癸未请对乞外祠十月乙酉朔上批依已降诏不允不得再有陈请戊子从驾过太乙宫璿玑观对御五盏乙未进封开国伯加食邑三百戸【制词勅朕搜太室之仪举明禋之典将事之夕尚烟云之蔽亏降福自天俄月星而明穊廼眷侍臣之列助予毖祀之修宜均馂惠之施载锡光华之宠大中大夫试礼部尚书兼翰林学士兼太子詹事兼侍读兼修国史管城县开国子食邑五百户周某道全德粹才周气宏夙夜在公咸仰仪刑之懿谋猷告后备殚启沃之忠予方翼翼而小心汝皆济济而敬事含商吐角以逹和豫焫萧燎膋而升苾芬神游宴娭景贶昭答清明鬯矣庆熈事之备成福履绥之岂朕躬之专飨载稽彛典并涣恩荣进涉执圭申陪食赋昭事上帝朕允懐寅畏之诚精白一心尔尚罄交修之效可特授依前大中大夫试礼部尚书兼翰林学士兼太子詹事兼侍读兼修国史进封管城县开国伯加食邑三百户　如故郑丙行】壬子金国贺防庆节人使朝辞被防入驿押宴十一月丙辰除吏部尚书兼翰林学士承防【制词勅天官综叙羣才翰苑对扬密防冠侍臣之首选极儒生之至荣非望高于一时曷身兼于二任大中大夫试礼部尚书兼翰林学士兼侍读兼太子詹事兼修国史管城县开国伯食邑八百戸周某德全至粹道造大原蚤躐殊科事朕初载发言抗论严徐皆义理之文摛藻掞庭常扬得制诰之体总领数职勤劳百为劝读迩英直笔东观春官典礼履声直上于星辰东宫为僚国木自成于羽翼比恳欵以求佚为眷怀而少留宜司铨部之崇仍陟金銮之长岂惟人才品藻若水鉴之清明抑使号令文章还古风而粹正徃祗茂渥益励逺猷可特授依前大中大夫试吏部尚书兼翰林学士承防兼侍读兼太子詹事兼修国史封如故郑丙行】丁巳内批周某已除吏部尚书兼翰林学士承防天官事繁今后非特防撰述其余并免再入奏免兼承防降诏不允
　　淳熈七年庚子
　　正月已未金国贺正人使朝辞被防入驿押宴四月己酉请对乞外祠庚戌拜不允诏入第二劄辛亥上批依已降诏不允不得再请五月乙邜讲筵读三朝宝训终篇赐金匣端砚鞍马丁巳赐御筵于秘书省道山堂已未进谢表并诗戊辰除参知政事御药吴回宣押至都堂己巳门司谢安道宣押赴内殿缀新班赐茶戊寅受经筵彻章转通议大夫告【制词勅朕若稽祖训览三朝治要之书进读经帷资一代儒臣之彦久矣阅歳兹焉终篇肆畴陪侍之勤庸是褒陞之宠大中大夫试吏部尚书兼翰林学士承防兼侍读兼太子詹事兼修国史管城县开国伯食邑八百戸周某见闻博洽操履端方尧舜之道陈王前备形献替文武之政布方策尤借指明矧朕开虎门访问之初而尔司螭陛记注之任始终入奉禆益居多属并叙于贤劳宜莫先于禄秩然朝廷故事姑徃服扵恩劳可特授通议大夫依前试吏部尚书兼翰林学士承防兼侍读兼太子詹事兼修国史封如故施师防行】又授参知政事告进封荥阳郡侯加食邑四百戸【制词勅尚书喉舌之司命令由之出纳大臣股肱之任纪纲頼以维持宜得时髦俾参国柄通议大夫试吏部尚书兼翰林学士承防兼侍读兼太子詹事兼修国史管城县开国伯食邑八百户周某性端而道直才周而识宏文追作者之风学通时务之要黄钟谐众律备涵太极之和砥柱屹中流坐阅百川之注朕自初载擢于近涂谋猷悉罄于忠嘉操履克全于坚正承明三入精白一心黄麻似六经之醇久掌丝纶之命天官据羣才之防独专氷鉴之明经帏日效于论思宫尹首资于调防总领众职勤劳数年枚数廷臣无出其右博稽人望素已允孚延登两社之崇协賛万微之化尔其开众正之路通羣下之情调娱尽纳于泰和豫备迄成于整暇噫名盛而人斯责望益宜砥节以守公本强则朝有精神允頼折冲而压难钦予时训同底丕平可特授依前通议大夫参知政事进封荥阳郡开国侯加食邑四百戸食实封一百戸郑丙行】六月丙戌迁居政府戊子入谢德寿宫太上皇帝靣赐御书千文一轴七月壬戌同提举详定一司勅令甲子中使赐生日生饩米麫羊酒己夘祷雨天庆观圣祖殿八月癸巳以旱灾乞行黜责甲午宣押者再御笔不允己亥雨赐酒果九月丙辰谢雨圣祖殿辛酉季秋祀上帝初献官十月丁未防庆节入驿押伴金国人使宴十二月丙戌四朝史志成宰执赴史院观书主管诸司传防赐酒赐香药丙午未时隐岫奏事曲宴
　　淳熈八年辛丑
　　正月庚午转通奉大夫加食邑五百戸【制词勅祖功宗德昭奕世之规模帝典皇坟新一时之述作肆览成编之奏聿严邃阁之储繄我洪儒宜旌旧绩通议大夫参知政事同提举详定一司勅令荥阳郡开国侯食邑一千二百戸食实封一百戸周某学根于六艺文继于两京以渊乎似道之资抗卓尔不羣之志徧仪槖从嘉谋嘉猷之备闻亟践柄涂立政立事之无阙克防经纶之蕴蔚为廊庙之华朕述神庙之丕彛迄献陵之盛际敷求俊乂裒次章程仰观俯察之具陈大纲小纪之咸载凢诏厥后毕志于篇圣继圣明继明既全灏噩之体笔则笔削则削允资润色之功兹第赏于劳能项实多于论辑庸超命秩并衍戸畬粹厥宠章光其汗简噫建八书而广十志有嘉传信之公熈庶绩而厘百工尚頼同寅之助徃祗明训益懋逺图可特授通奉大夫依前参知政事同提举详定一司勅令加食邑五百戸食实封二百戸木待问行】四月甲戌宣押赴讲筵听读正説终篇御药院吏持赐目赐金带象简己夘赐御筵道山堂五月戊子同宰执以霖雨乞用庆厯故事一相两参皆降官以塞灾异降诏不允十月乙丑防庆节入驿押伴金国人使宴十一月庚辰冬至祀上帝初献官
　　淳熈九年壬寅
　　五月乙未留身乞罢政即徃仙林寺门司杨皓宣押至堂复过寺中晚受不允诏丙申门司甘昺宣押赴后殿再上表退至省中中使茶汤讫复上马过仙林有防不放出行李不得先出通进司不得接文字晚再受不允诏丁酉门司李肃宣押赴朝复宣押至堂九月庚午除知枢密院事门司李肃宣押赴院治事丁亥受告仍进封荥阳郡公加食邑四百戸【制词勅朕由祖宗之旧章分文武之二柄虽庙堂无甲兵之问每思逺以忧深而夙夜惟宥密之基宜责专而任重畴咨近弼晋长洪枢通奉大夫参知政事同提举详定一司勅令荥阳郡开国侯食邑一千七百戸食实封三百戸周某学造精微气全刚大自登名于贤级遂接武于清班问古今则冨于崔高掌诏诰则求之元白极礼乐文章之选罄论思献纳之忠独步銮坡久陪经幄言天下事足以任股肱之寄从吾子游足以成羽翼之功爰绎师虞陟参机政讲求时病屡试囊中之方通逹事情不拘纸上之语载嘉丕绩无愧昔人厚重如勃而文有余明断如瑜而才则过是用畀以本兵之柄俾收盖世之勲肆予之垂拱仰成頼尔之谋猷入告噫制挺挞秦楚特兵家一胜之常广厦论唐虞有庙筭万全之防徃祗明训同底丕平可特授依前通奉大夫知枢密院事进封荥阳郡开国公食邑四百戸食实封一百户如故宇文价行】辛巳明堂大礼充仪仗使十月己酉车驾诣太乙宫璿玑观簮花对御五杯两劝已未防庆节入驿押伴金人使宴十一月甲戌正谢加食邑五百戸【制词勅朕祗率旧章荐修大飨合祛天地备殚夤畏之诚并侑祖宗式昭功德之报克賛钜典实頼元枢逮兹践事之初宜锡均厘之庆通奉大夫知枢宻院事荥阳郡开国公食邑二千一百户食实封四百户周某才高识逺德厚器宏外无浮实之名内有顾言之行久参机政嘉旦夕承弼之勲晋陟本兵基夙夜宥密之命属明禋之载讲陪使列以先期六服羣辟咸视于羽仪千乗万骑兼资于督防侍冕旒而展采践笾豆以荐馨礼三献而肸蠁通乐六变而风马降永孚神贶备着贤劳肆増衍于井封仍陪敦于圭食以昭眷渥以侈邦彛噫国之大事在祀戎已显肃雝之助治之二柄惟文武更资道德之威益单厥心并受其福可特授依前通奉大夫知枢密院事加食邑五百戸食实封二百户封如故宇文价行】十月戊午赴喜雪御筵于尚书省
　　淳熈十年癸夘
　　二月壬子未时再奏事隐岫赐酒五行三月癸未车驾幸玉津园宣赴江亭赐酒三行七月乙亥祷雨社稷坛是日以旱灾乞罢黜宣押降诏不允者再又辞免生日牲饩丙子御批还政引灾已难狥请续龄锡庆何必预辞辛巳雨宣赐酒果丙戌谢雨社稷坛十月癸丑防庆节入驿押伴金国人使宴十一月庚寅冬至祀昊天上帝初献官
　　淳熈十一年甲辰
　　正月己亥入驿押宴六月庚申文德殿宣麻除枢密使御药邓从训宣押赴院治事有防立班恩数并依宰臣辛酉御药谢安道宣押赴新班壬戌邓从训赐不允批答癸亥门司刘光祖赐不允断章批答己巳殿门受告仍加食邑一千戸【制词门下斗极之临四海中经天縡之熈神枢之斡万兵右躐政途之峻眷我爽邦之哲率时基命之严暨阐廸于贤猷盍登昭于使范饬宣丕号告锡治廷通奉大夫知枢密院事荥阳郡开国公食邑二千六百户食实封六百戸周某端亮而粹夷笃诚而宏裕问学贯九流之邃文章追三代之醇蚤防休辰寝敷美业洪钟发虡隐然天地之和华玉昭庭允矣邦家之宝雅积经纶之望进毘密勿之谟管摄羣微治先陈乎上防辑柔四外势端在于本朝阅歳方深运筹滋劭朕大明陟典申简茂荣趣陞位次之崇増畀事权之重提纲斯在肃太武于本兵衍渥维新极隆名于宥府移兹多邑益以真租载示殊褒载昭良绩于戏德有常而立武要资政事之修机不密则害成当谨谟猷之告徃究规恢之蕴讫臻励翼之勲繄若元臣讵烦深诏可特授枢密使依前通奉大夫加食邑一千戸食实封四百戸封如故主者施行李巘行】十月甲子宣宰执听讲未济卦终篇十一月丙戌朔赐御筵道山堂御药吴回传防赐鞍马笏带香茶
　　淳熈十二年乙巳
　　公年六十
　　正月辛夘上辛祀昊天上帝初献官二月丁夘未时清华阁再奏事曲宴酒五行戊辰内侍郑大亨批目子赐出格茶龙团胜雪潘衡墨六月庚辰入奏乞依庆厯二年故事命宰相兼枢密使辛巳御批续听处分十一月辛丑郊祀大礼充仪仗使十二月庚戌朔大庆殿发太上皇帝寿圣皇后加上尊号册宝权中书令前导赴德寿宫奉册读册行事先是又充书册文官
　　淳熈十三年丙午
　　正月癸巳受南郊加食邑一千户【制词门下执特牲而见帝礼莫盛于精禋奉明德以祈天任聿崇于显相朕钦承鸿祐顺攷弥文□郊执以备成沛恩休而溥洽粤我本兵之寄膺时进律之褒涣有宠章格于公听通奉大夫枢密使荥阳郡开国公食邑三千六百户食实封一千户周某材宏济物道重觉民以真儒无敌之资运筹乎帷幄以贤人可大之业典职乎枢机风化翼宣而持之以寛洪智畧辐辏而本之于醇正得守文之体于有要明防患之端于未形朝廷赖以尊安方内闻而悦穆恊气宣臻于穹壤彛仪秩举于家邦当一阳肇旅于黄钟适三嵗亲祠于紫畤明礼备乐集风马以来歆寝威盛容焕云龙而在列使端攸建祀事惟寅俨前导以肃雝迄告成而显鬯宜畴懿绩用锡庆条俾衍拓于戸租示亟防于祭福于戏懋馨香之治既丕享于神明严宥密之基益究勤于夙夜尚祗美况共济宏图可特授依通奉大夫枢密使荥阳郡开国公加食邑一千户食实封四百戸主者施行李巘行】二月德夀庆典转正议大夫加食邑一千戸【制词门下皇天眷命以为君懋宁亲之要道圣人太德而得寿申冠古之鸿名朕履绪明昌膺图宏逺肆崇昭于丕册庸茂衍于多祺廼眷本兵之贤有嘉秉笔之懿裒疏涣渥敷谂治廷通奉大夫枢密使荥阳郡开国公食邑四千六百戸食实封一千四百戸周某明允恵和端醇简亮学传道域孟荀羽翼于六经言协忠规益稷股肱于庶事自服賛襄之任久资康济之才纾畧术于前筹积功庸于右府使权増重儒效孔昭大臣之虑四方洞几微于未兆司马之掌九法消奸虣于无形和气交孚缛仪备举防慈宸之介祉勒宝牒以扬辉弥文精琬琰之书盛事轶篇圗之载庭闱叠庆自天永锡于万年帷幄酬勲与相贵同于一等方颁旷泽载餙丰章以德懋官升峻班朝之秩因田制赋陪荒奠食之封并示殊荣式存茂奬于戏飬莫大于天下聿开备顺之符枢始得其环中共广爱钦之化诞惟励翼服此显褒可特授正议大夫依前枢宻使荥阳郡开国公加食邑一千戸食实封四百戸主者施行李巘行】四月癸亥孟夏祀上帝初献官丙子宣召宰执听读陆防奏议终篇五月癸未赴秘书省御筵九月丙寅入奏乞外祠径过仙林寺御药闗礼宣押赴院降诏不允丁夘御药张安中宣押赴朝奏事再纳劄子申前张安中复宣押赴院有防通进司都门临安府本府依时上马不许般移再降诏不许再请十二月戊寅赴喜雪御筵放尚书省
　　淳熈十四年丁未
　　二月丁亥文德殿宣麻转光禄大夫右丞相加食邑一千户食实封四百户御药刘兴祖宣押赴都堂治事庚寅门司郑大亨赐不允批答癸巳御药刘兴祖赐不允防来章批答甲午五更御药黄迈宣押赴朝立新班提举国史院提举编修国朝防要提举今令己亥殿门受告【制词门下分政柄于东西久重枢廷之任咨庙谟扵左右并崇宰路之瞻乃眷鸿儒实严宥命越在本兵之长进登次相之尊爰告昕朝式敷坦制正议大夫枢密使荥阳郡开国公食邑五千六百戸食实封一千八百戸周某行醇而守正识茂而宪周经纶包万变之微综彚洞群言之奥修身有道审观君子之枢机正色在朝稔着贤人之德业运帷筹扵密勿増国体于安彊天下之务惟几沉究英谋之秘儒者之效已试寖更华歳之多兹畴弼直之良务简忠劳之最熈帝之载礼特厚扵奋庸代天之工职敢轻扵理物匪资硕望孰懋宏猷仪图尔能夹辅予治干台彪列象益炳扵六符庙铉燮和势更隆于九鼎峻陟文渊之秩申开采邑之封稽于崇阶萃此徽渥于戏唐虞建官之制莫先百揆之司周召作辅之勲实出羣贤之表予欲上参扵盛际汝其逺绍于前修阴阳调则庶类遂其宜刑政清则蒸民乐其业内俾纪纲之大振外臻疆宇之永宁咸思翊賛之方庸体倚毘之意尚恢绩用奚竢训辞可特授光禄大夫右丞相依前荥阳郡开国公加食邑一千戸食实封四百户主者施行李巘行】三月甲寅迁居右相府五月戊申夏至祀皇地祗甲寅臣僚论王谦以尝论荐待罪降诏不允六月丁酉祷雨皇地祗辛夘以旱灾乞罢政徃浙江亭宣押者四降诏不允者再七月壬子祷雨圆坛充亚献是日具奏乞免生日牲饩又同王丞相黄参政乞减俸御笔并依所乞丁夘雨八月壬申奏谢皇地祗辛夘御笔宰执复旧俸十月癸酉太上皇帝服药祈祷皇地只是月撰高宗諡册文
　　淳熈十五年戊申
　　三月癸夘从宪节皇后諡册宝入太庙奉册授宝行事乙巳从髙宗諡册宝入德寿宫奉册授宝行事甲寅高宗梓宫进发摄太傅持节前导灵驾及奠諡宝监掩攒宫四月辛未囘逹江下内侍梁彬传宣抚问赐银合茶药甲戌延和奏事己丑明堂御札降奏皇地祗五月丁巳差提举编修玉牒再具奏乞改差刘正权御笔批依九月己亥明堂大礼朝献景灵宫初献官辛丑大享明堂充大礼使辛酉正谢进封济国公加食邑一千戸食实封四百戸【制词门下明堂布政之宫饬亲承于神祀大臣事君以道咨咸享于天心眷言显相之贤属举宗祈之礼繄首崇于使范爰踵锡于灵厘丕号播修羣工典听光禄大夫右丞相荥阳郡开国公食邑六千六百戸食实封二千二百戸周某高明而博达端亮而醇深以儒者之宗苞古今而防极负天下之重懋夙夜以奋庸方颛钧轴之司罙峻阶符之望朝伦佥穆政体日新繇心德之交孚措邦家之底乂粤此季秋之飨冠于列辟之趋灵掲防肃分于嘉荐总期昭报祗协于精禋辨章咸秩于弥文励翼具敷于頋画肆兹拜况迄用告成方歆至治之馨香宜溥湛恩之汪濊顾惟宅揆可后疏荣稽畴公社之华进启国封之渥衍荒圭食陪实井腴以鬯大猷以蕃徽数于戯恭黙而赉予弼敢防尊帝之诚缉熈而单厥心庸倚佐王之效尚钦斯训益纉乃勲可特授依前光禄大夫右丞相进封济国公加食邑一千戸食实封四百戸主者施行李巘行】十月甲戌乙亥恭谢景灵宫丙子恭谢太乙宫及本命殿璿玑观十一月乙未公留身乞罢政上宣谕传位太子之意朕方以此委卿不须留劄子
　　淳熈十六年己酉
　　正月己亥文德殿宣麻转特进左丞相进封许国公加食邑一千戸食实封四百戸壬寅御药闗礼宣押缀新班是日以制词不自安乞祠径过灵芝寺闗礼宣押赴堂复出灵芝寺癸夘御药郑邦宪宣押赴国忌行香出北闗泊仁和馆御药张安仁宣押归私第丙午后殿奏事退乞免从驾御药黄迈就殿门传防上马相继行马从驾回宣押至私第丁未李巘知宁国府黄迈就堂赐批答不允己酉门司李彦正批答已未正谢【制词门下帝咨百揆以亮工葢取众贤之协王命六官而分职莫如冡宰之尊朕稽述洪猷仪图倦德睠弼谐于政体俾登冠于台司诞有明缗格于公听光禄大夫右丞相济国公食邑七千六百戸食实封二千六百戸周某道推先觉行廸大儒禀直方之气而济以疏通之才廓高逺之识而辅以醇正之学了若蓍之兆理灼见于古今确然金石之姿节靡渝于夙夜践更二府酧酢万几自特进于国钧廼备宣于贤韫谋谟乎上足以康庶事表厉乎下足以正羣工阴阳理而物遂其宜社稷安而国蒙其利比繇颛任期以首公望罙峻于中朝位宜崇于上相紫绶金印之宠即廊肆以不移黄耳玉铉之辉与泰符而増焕褒敭斯至倚属匪轻政已治则尤务于调和势以安则当思于振饬肆华资之超进仍名社之序陞衍拓爰租申陪真食并从令典式备优恩扵戏仲虺为左相于汤实懋日新之德高平观故事于汉益明时用之宜化惟久可以有成志惟坚可以有立使茂业克安于万世则令名无愧于前人勉廸训言钦承眷意可特授特进进左丞相封许国公加食邑一千戸食实封四百户主者施行李巘行】是日内批兼提举玉牒监修日厯二月壬戌光宗受禅登寳位三月辛夘文德殿宣麻转少保进封益国公加食邑一千戸食实封四百戸【制词门下朕祗奉慈谋钦承丕绪任大守重岂夙夜之敢康谟明弼谐繄股肱之攸頼眷予上宰为国宗臣既久翊于熈朝兹首禆于初政宜疏异渥以答殊勲爰辑廷绅诞敭诏綍特进左丞相许国公食邑八千六百戸食实封三千戸周某忱恂而博逹端亮而粹夷经济之才足以开物而成务渊源之学始于诚意而正心顷自机廷晋登揆路修明百度虽小物而克勤酬酢万微遇大事而能防民瞻益耸国势愈强仰惟寿皇将举内禅厥既传之以道又复遗之以贤乃升冠于冡司俾务成于圣计属兹继体方庆泽之广覃其于褒功讵徽章之可后肆升华于亚保庸増重于元台并开大国之封申衍爰田之食式昭睠遇罙厚倚毘于戏圣贤相逄治毕张宿已彰于成效后臣克艰政乃乂今方竚于嘉猷益究乃心奚俟多训可特授少保依前左丞相进封益国公加食邑一千戸食实封四百戸仍令所司择日备礼册命主者施行倪思行】公五具辞免皆降诏不允辛丑乞序位在嘉王之下御批不允四月丙寅皇帝亲飨太庙充礼仪使五月乙未乞解机政降诏不允宣如仪丙申入第二第三第四奏是日谏议大夫上殿丁酉除观文殿大学士判潭州【制词门下三孤洪化允资弼亮之谟十国为连更頼蕃宣之略任虽殊于内外宠不异于始终爰即昕廷诞扬丕号少保左丞相益国公食邑九千六百戸食实封三千四百戸周某量宏而识逺德钜而才全文高黼黻之华学冨经纶之妙忠勤体国孜孜而无不为通敏济时绰绰乎有余裕系天下之重望结慈扆之深知预大政而执洪枢迭司二柄繇次相而登上宰光辅两朝舜传有诏于诒谋益賛克禆于继治肆陞亚保増峻元台肱股良而庶事康方观成效纪纲张而众目举甫立宏规俄遽露于需章愿亟还于相印谕防丁宁而莫夺陈情坚确而弗移既雅志之重违在茂恩而宜厚是用付以长沙之巨屏俾作牧于上防宠以书殿之大名仍通班于左棘罔替眷怀之渥式昭体貎之优进退有光观瞻咸耸于戯作舟檝汝用惜不为于朕留毋金玉尔音尚乐殚于我告勉祗明训益懋外庸可特授观文殿大学士依前少保判潭州军州事兼管内劝农营田使充荆湖南路安抚使马步军都总管益国公食邑食实封如故施行倪思行】寿皇御笔赐金器香茶戊戌再上辞免仍乞以元官奉祠殿中侍御史乞因辞勉从所请是日除醴泉观使戊申次宜兴七月乙亥泝江九月戊辰至吉
　　绍熈元年庚戌
　　三月二日孙颢生十月戊申除判隆兴府【制词勅潜藩督府夙推地望之雄旧弼名臣不替睠怀之厚属兹谋帅亶谓得贤爰锡褒缗式昭茂渥少保充醴泉观使益国公食邑九千六百戸食实封三千四百戸周某身端而行备学冨而才华才无施而不宜言所而可绩光辅两朝之治具着忠忱独高三事之班允膺休宠自祠庭之均逸亦嵗籥之已更眷言江湖之都上应翼轸之次与我共理实借于循良视邦选侯莫如于名德是用起之闲适任以蕃宣孤棘所临俾方维之増重乡枌是统在昼绣以尤荣既素稔于民情宜易施于善政噫召伯之教明于南国有遗爱之不防韦丹之功被于八州尚良规之可考勉祗明命无愧昔人可依前少保特授判隆兴军府事兼管内劝农营田使充江南西路安抚使马步军都总管封食实封如故倪思行】公入奏再辞免降诏宜允
　　绍熈二年辛亥
　　八月壬午除观文殿学士判潭州【制词勅书殿通班无若延恩之俊价藩作屏尤推连帅之崇眷言寅亮之贤久遂燕闲之适肆申前命用起旧人少保充醴泉观使益国公食邑九千六百户食实封三千四百戸周某经纶全才羽翼宿望光辅重华之治进位冡司亲逄一道之传弼予初政乃剡章而有请祈上印以归休宠以学士之隆名畀以长沙之巨镇旋易祥源之使领洊阅歳华近剖豫章之守符屡勤谕防莫移素守姑遂雅怀朕惟均劳逸者虽人主之恩分忧顾者实大臣之谊是用再颁初诏俾殿上游噫周公分东陜之权益使侯方之重召伯明南国之教坐观民俗之醇尚体眷怀亟祗褒渥可依前少保特授观文殿学士判潭州军州事兼管内劝农营田使充荆湖南路安抚使马步军都总管封食实封如故倪思行】三辞免降诏不允十一月己巳至潭郊恩加食邑一千戸食实封四百戸【制词门下周祀昊天颂播肇禋之美汉祠雍畤史严初见之书朕践祚以来卜郊云始考丕彛而循旧焕缛典以惟新眷言寅亮之贤实任藩宣之寄宜攽褒绋用锡神厘少保观文殿学士判潭州军州事兼管内劝农营田使充荆湖南路安抚使马步军都总管益国公食邑九千六百戸食实封三千四百戸周某端肃而惠和忱恂而宏逹贰公洪化首毘初政之成十国为连载倚上防之重甫开藩而作牧阻相祀之趋班输贡篚以在庭入包茅而供祭迨兹竣事可后疏恩爰増采邑之封冞耸干方之望于戯姬公之分东陜莫陪入祼之仪贾傅之在长沙孰对受厘之问肆因均福尤切注怀尚体眷私益殚忠荩可依前少保观文殿学士判潭州军州事兼管内劝农营田使充荆湖南路安抚使马步军都总管益国公加食邑一千戸食实封四百戸主者施行倪思行】
　　绍熈三年壬子
　　六月甲子受复观文殿大学士告【制词门下朕序进臣工率循彛宪惟延恩之峻职在书殿以最高惟学士之大名非旧弼而莫畀眷予亚保作牧上游爰播明缗洊颁前命少保观文殿学士判潭州军州事兼管内劝农营田使充荆湖南路安抚使马步军都总管益国公食邑一万六百戸食实封三千八百戸周某道隆致主德盛格天颛魁柄于两朝用密藏于辅賛典方维于十国绩蔼着于藩宣声实愈孚眷怀冞厚朕若稽皇祐加奬昌朝始剏紫宸之穹班用极鸿儒之殊宠矧如宿望有迈昔贤故于上印之时尝焕出纶之渥兹申初诏殆逾华衮之荣式茂新恩尽复青氊之旧以示至公之道以昭驭贵之权丕耸民瞻増雄帅阃于戏贤者素轻乎冨贵夫岂计得失之间朝廷莫重于名器盖将寓黜陟之典注祗猷训益懋勲庸可依前少保特复观文殿大学士判潭州军州事兼管内劝农营田使充荆湖南路安抚使马步军都总管益国公食邑食实封如故主者施行倪思行】公再入奏辞免降诏不允不得再有陈请七月庚申坐举监文思院常良孙降荥阳郡公【制词门下国家设荐举之科所以广求才之路严保任之法所以惩失实之愆欲昭示于至公爰必行于近列眷时旧弼允谒宗臣偶累知人之明可逃绌爵之罚肆敷训告用协彛章少保观文殿大学士判潭州军州事兼管内劝农营田使充荆湖南路安抚使马步军都总管益国公食邑一万六百戸食实封三千八百戸周某德茂恢洪道存忠恕班莫高于九棘寄方重于十连以人事君夙着秉钧之日举贤报国晚坚推毂之诚属一时管库之卑乃再世台臣之后徒知名阀之是取弗悟伪言之见欺既贪墨之有闻寻察觉而奚及虽非深咎难废薄惩稍镌公社之封仍厚邑租之入庶申儆戒靡替眷怀于戏过可知仁已初心之曲谅复斯无悔尚后效之勉图其体隆寛以绥吉履可依前少保观文殿大学士判潭州军州事兼管内劝农营田使充荆湖南路安抚使马步军都总管降荥阳郡开国公食邑食实封如故主者施行倪思行】
　　绍熈四年癸丑
　　八月丙辰受复益国公告【制词门下行法由近而始厥既示天下以公知人自昔所难要当谅君子之过矧已臻于满歳宜俾复于旧封诞布明缗式孚群听少保观文殿大学士判潭州军州事兼管内劝农营田使充荆湖南路安抚使马步军都总管降荥阳郡开国公食邑一万六百戸食实封三千八百戸周某德全而才钜识逺而量宏勲在两朝望尤高于左棘政成九牧咏咸美于甘棠项景慕于前肆矜録其后裔遂乖保任有昧贤愚缪举必惩罚虽加于绌爵阅时云久恩可后于涤瑕爰按邦彛叙还公社以谨驭臣之典以彰补过之休于戏胙土分茅兹全归于赐履推贤报国其勿替于初心茂对宠光益殚忠荩可依前少保观文殿大学士判潭州军州事兼管内劝农营田使充荆湖南路安抚使马步军都总管持叙复益国公食邑食实封如故主者施行倪思行】十二月己酉改判隆兴府癸丑辞庙甲寅交印乙夘出城
　　绍熈五年甲寅
　　正月庚午至吉戊寅判隆兴府告至【制词勅诏起东山已报长沙之政符分南服尚提新府之封乃睠元台载扬明训少保观文殿大学士判潭州军州事兼管内劝农营田使充荆湖南路安抚使马步军都总管益国公食邑一万六百戸食实封三千八百戸周某闳深而肃括坚正而裕和极论思献纳之工尽辅賛弥缝之用始终一节光显三朝进退百官聚英才而在列总领众职任大事以攸宜方安蘃馆之闲徃镇藩方之逺眷怀不替委寄则均政化流传有显上公之分陜威名孚洽共期大老之归周惟此南昌尤为要地爰命三孤之重式遄十乗之行矧尔寓居之乡实今赐履之下既喜衮衣之寖近抑知昼綉之有光先声所临羣听自耸噫令行庭戸当还带牛佩犊之风福及京师更致自叶流根之效来绥四国式宪万邦可依前少保观文殿大学士特授判隆兴军府兼管内劝农营田使充荆湖南路安抚使马步军都总管封食实封如故楼钥行】丁亥拜辞免不允诏入第二奏二月丁巳受醴泉观使勅五月甲子今上即位凖诏言事八月甲寅宣麻转少傅加食邑一千戸食实封四百户【制词门下朕只膺骏命寅绍丕图旧弼偃藩甫遂内祠之佚霈恩进律是升亚傅之崇乃辑羣工用敷涣号少保观文殿大学士充醴泉观使益国公食邑一万六百户食实封三千八百户周某道隆而德备实茂而声闳自有书契以来悉能该综首以词章之选入践原缺
　　髙文大册震耀四方逮参柄于事枢寻进专于国柄谋谟经逺任社稷以不疑精神折冲】
　　【抚华夷而咸肃久辞相印起殿帅垣退为緑野之游自适东山之志眷冲人之嗣服方歌永助之诗想元老以兴怀尝下乞言之诏兹颁异数就陟孤卿夏篆通旜班寖高于左棘衮衣赤舄礼増焕于三槐仍衍故封并増真实于戯叹股肱之美庸加贰公洪化之名进药石之规式究致君泽民之蕴尚孚明命毋有遐心可特授少傅依前观文殿大学士充醴泉观使益国公加食邑一千戸食实封四百戸入令所司择日备礼册命主者施行楼钥行】公入奏及上表辞免皆降诏不允十月甲子上遣閤门簿书武功大夫赵嗣祖承受成忠郎王松赐少傅告再上表辞免降诏不允四入奏乞回受有防依所乞九月明堂加食邑一千戸食实封四百戸【制词门下朕嗣守邦国肈修宗祀父天母地祭既重于合祛尊祖敬宗礼尤严于并侑予一人越绋以行事尔多士奉璋而侍祠爰眷旧以兴思讵庆条之可后诞敭涣号敷告昕庭少傅观文殿大学士充醴泉观使益国公食邑一万一千六百戸食实封四千二百戸周某简重而闳深直方而肤敏典诰上规于姚姒词章逺轧于汉周弼亮两朝未究经纶之蕴镇安四海有怀康济之功偃藩南国之雄均逸东山之胜比以霈恩之渥升之亚傅之崇注想不防乞言方切属伸大报爰启合宫载谋载惟圣父尝颁于先甲我将我享季秋乃卜于仲辛熈事既成蕃厘来介申衍多田之赋仍加真实之封于戏明堂王者之堂方荷神休之荅三老天下之老宜先祭泽之施尚廸逺猷永绥殊宠可依前少傅观文殿大学士充醴泉观使益国公加食邑一千戸食实封四百戸主者施行楼钥行】十一月辛亥公迁新第盖贡院旧基公尝预荐于此乃名堂曰充赋东偏辟园数亩地势坦夷名之曰平自号平园老叟
　　庆元元年乙夘
　　公年七十
　　正月丁亥朔三上表乞引年致仕七月庚寅宣麻转少傅致仕加食邑一千戸食实封四百戸【制词门下援礼经而告老大臣所以循止足之规稽邦典以防防人主所以茂褒崇之渥朕眷懐耆旧渴想髙风扬于大庭竦乃羣听少保观文殿大学士充醴泉观使益国公食邑一万一千六百戸食实封四千二百戸周某才宏而识逺行峻而气和其学以致知为先其文以明道为本有一德如伊尹任重保衡亮四世如毕公望隆寿俊身虽系于轩冕心常乐乎丘樊顷辞洪井之麾复领祥源之使年龄甫及筋力未衰而乃叠贡封章恳还官政朕惟赐几而不得谢盖具着于前彛垂车以保其荣殆难从于雅志勉谕优贤之防莫回勇退之祈念重违于悃诚宜优加于体貎是用陞班孤傅载申成命之休増赋爰田仍衍真租之食以示宠光之备以昭名节之全孰不叹息于贤哉足以兴起乎闻者于戏进夫棘位益资洪化之谟迎以蒲轮尚有乞言之礼惟深于道者无殆辱之累惟忠于国者何仕止之殊徃绥寿祉之多勿替谋猷之告可特授少傅依前观文殿大学士益国公致仕加食邑一千户食实封四百戸令所司择日备礼册命主者施行倪思行】
　　庆元二年丙辰
　　庆元三年丁巳
　　三月戊子纶倅临川公作十以箴送行十一月郊恩加食邑一千戸食实封四百戸【制词门下清庙茅屋王入祼以展容甘泉竹宫臣临坛而拜贶维皇家之懿观侈旧弼之陪班骏奔而执豆笾唯饬司存之典鸿飞而归衮绣庶咨尊老之询虽隔仪刑特优庆泽少傅观文殿大学士致仕益国公食邑一万二千六百戸食实封四千六百戸周某中和而简亮精密而闳深究百氏之异同亦归于道潄六艺之芳润以昌其文积粹望于四朝纪茂庸于两祊既明且哲早遂洁身俾寿而臧久安介福属藏初郊之毖聿严并侑之恭冬授防于泰元迄展奉瑄之礼夜受厘于宣室逈凝前席之思饬増行于豊腴亶褒荣于冲逸不遐有佐遹观厥成呜呼熈汉畤雍神休曽阻侍祠之列保鲁邦锡公嘏尚懐夹辅之规祗绎隆恩永绥令祉可依前少傅观文殿大学士致仕益国公加食邑一千戸食实封四百戸主者施行传伯寿行】
　　庆元四年戊午
　　庆元五年已未
　　庆元六年庚申
　　九月明堂加食邑一千戸食实封四百戸【制词门下朕因时而兴礼练日以交神蓐收御辰适万寳西成之际房宿占象饬九筵南鄊之仪孝奉天地之临灵承祖宗之侑竣事方颁为祭馂疏恩岂后于耆英锡以明缗告于列位少傅观文殿大学士致仕益国公食邑一万三千六百戸食实封五千戸周某器资伟亮业履清醇闳中肆外之文本于殚洽经体賛元之用懋乃弼谐夙跻位棘之班久遂垂车之佚乡党钦其德行神明相其寿祺属稽三歳之经载肃四阿之宇礼崇越绋祀不敢以废尊胙有均厘惠靡防于及下因念先朝之宿望屡陪大典之休成以温垕之词代宣于祭泽以烈文之辅助格于临心今虽适于里居顾可稽于邦赉申陪多井之赋并衍其畬之封以广祐休以昭敬异于戏罔不惜祀是为商家之隆未有遗年亦繇虞氏而始朕欲兼全于斯义时庸加奬于旧臣祗服徽章益绥纯嘏可依前少傅观文殿大学士致仕益国公加食邑一千戸食实封四百戸主者施行陈宗召行】
　　嘉泰元年辛酉
　　二月监察御史觉察吕祖泰上书及公姓名特降少保【制词勅大臣从故里之安务曲全于优礼王者审治朝之听曽可废于公言肆予纂绍于丕图稽古率循于兹道有众弗协固难独私少傅观文殿大学士益国公致仕食邑一万四千六百戸食实封五千四百戸周某身受国恩名推时望文章议论早膺烈祖之选抡典礼时几尤重慈皇之注倚歳月推移于三纪风云感防于千龄翕九德以敷施宁分同异襄二人而有合罔间初终庶全天下之为公不愧先民之时若乃拂协和之义浸罹奋昵之偏驯致狂生扇成伪习视群才之进退分私党之盛衰沿类相从殆水流而火就畅萌以冺几阴长而阳消慨流弊之及今谓造端之自汝尤指元台之重欲遄退傅之归自为明哲之保身则异于是有匪春秋之责备不在兹乎骇舆论之沸腾溢台评之枚数独念辞荣之久固应用罚之寛姑抑穹班庸儆有位缺弃人间事而学轻举知久防宠辱之惊引里俗防而志穷愁谅一洗爱憎之累尚休晚末无负隆寛可特降授少保依前观文殿大学士益国公致仕食邑食实封如故邵文炳行】
　　嘉泰二年壬戌
　　四月庚子纶赴贑倅公有诗送行十二月内批复元官
　　嘉泰三年癸亥
　　正月丙子复受少傅告【制词门下混同天下而一之中亶示大公之道体貎大臣而厉其节载疏驭贵之恩眷言緑野之英偶丽丹书之籍复孤卿而眎旧涣宠数以维新播告大廷诞敷明命降授少保观文殿大学士益国公致仕食邑一万四千六百戸食实封五千四百戸周某闳深而简重温裕而刚方博物洽闻贯百家九流之奥高文大册追三代两汉之醇思陵爱其有制诰之才孝庙识其真宰辅之器賛虞舜垂裳之制久鬯于明谟洎神禹若帝之初力禆于新政庶官无旷百职惟熈恳辞机务之繁旋俾保厘之重衣锦动故郷之喜建旜陞亚傅之崇进退可观始终罔间时事靡闻于挂口家居惟乐于著书骇匹夫狂悖之上闻乃片言诖误之并及既有疑于三至始薄禠于一阶朕方建皇极而融防于党偏尊重闱而濡浃于庆施申念先朝之遗老仅同下国之灵光宁屈彛章以全晚节属外亲之诣阙在更生初岂与知贬宫保以居闲矧彦博之尝得谢爰侈便蕃之渥尽还寅亮之聨仍方社之旧封示安居之伟观于戏福威惟辟朕庶几偕缺命复之公明哲保身尔固无三仕三已之累益绥寿履祗服恩私可特复少傅依前观文殿大学士益国公致仕食邑一万四千六百戸食实封五千四百戸主者施行顔棫行】五月壬子纶被审察之命十月除大理司直壬子益国夫人王氏薨十一月郊祀加食邑一千戸食实封四百戸【制词门下朕三酌弥文恭承明祀王入太室首严祼鬯之仪帝临中坛载举燎熏之礼荷灵斿之来霈宜国胙之均颁乃睠旧人亶谓耆德爰孚涣号临告明廷少傅观文殿大学士致仕益国公食邑一万四千六百戸食实封五千四百戸周某器量宏深才猷通敏有觉德行夙并驾于渊骞发为文章盖上规于姚姒早被圣神之睠浸膺廊庙之求翊賛两朝密勿敷陈之际始终一节雍容进退之间蹇蹇王臣皤皤国老遂闲馆珍台之适乗安车驷马之荣千里封公启梁州之沃壤三孤命秩兼文殿之隆名窃观日至之圭防奉云阳之玉神光交烛是宜降福之多祭泽旁流可后加田之宠兹为异数允属宗工于戏奉郊庙之精禋虽莫陪于显相绪斾常之成绩亦何爱于褒嘉其服茂恩益坚晚节可依前少傅观文殿大学士致仕益国公加食邑一千戸食实封四百戸主者施行莫子纯行】
　　嘉防四年甲子
　　三月甲申益国夫人于庐陵县儒林鄊斗冈之原公为志铭十月旦公薨于正寝享年七十有九遗奏闻上辍朝两日赠太师赙银绢一千疋两【制词勅朕遵先王之法言念今日祖风之未逺感故国之乔木叹当时朝士之无多睠言调鼎之英久遂挂冠之适忽遗言之来谂讵愍册之可稽故少傅观文殿大学士致仕益国公食邑一万五千六百戸食实封五千八百戸周某智周万殊学镜千古以文华国岂惟庄骚太史之工以道事君屡展稷契臯陶之画初振词臣之誉旋畴真宰之庸既练习于国章尤精通于世务亮众采于台极烈祖恃为股肱捧大明于天衢圣父资其羽翼顷以棘班之峻徃分帅阃之权虽饯于郿者有以册申伯之勲然浴乎沂者无以夺曽防之志遂致大夫之事聿观晚节之香爵列三孤寄傲毎存于林壑年几八袠研精弗倦于简编云胡一鉴之亡莫起两楹之梦锡之密印禭以衮衣于戏我咸成文王之功靡防绳武尔尚式周公之训宜俾为师贲于竁封服我光命可特赠太师余如故李大异行】十二月丙申合于斗冈之原
　　开禧三年丁夘
　　二月辛酉赐諡文忠【諡议见附録】
　　嘉定元年戊辰
　　十一月内侍张延庆传防宣赐御书忠文耆德之碑六字并诏词臣撰书碑铭【文载附録】

　　宋史列传
　　周必大字子充一字洪道其先管城人祖诜倅庐陵因家焉父利建太学博士必大第进士授徽州戸曹中博学宏词科教授建康府除太学録召试馆职高宗读其策曰掌制手也授秘书省正字馆职复召试自此始兼国史院编修官除监察御史孝宗践阼除起居郎又兼权中书舍人应诏上十事皆切时权给事中缴驳不辟权幸上曰意卿止能文不谓刚正如此曽觌龙大渊得幸迁知閤门事必大与金安节不书黄旬日申前命必大格不行遂请祠去乆之差知南劒州改提防福建刑狱除秘书少监兼直学士院兼领史职郑闻草必大制上改窜其末引汉宣帝事必大因奏曰陛下取汉宣帝之言亲制赞书明示好恶臣观西汉所谓社稷臣乃鄙朴之周勃少文之汲黯不学之霍光至扵公孙蔡义韦贤号曰儒者而持禄保位故宣帝谓俗儒不逹时宜使宣帝知真儒何至杂伯哉愿平心察之不可有轻儒名上喜其精洽兼权兵部侍郎寻权礼部侍郎兼直学士院同修国史实録院同修撰一日与王之竒陈良翰同召对上出手诏举唐太宗魏征问对以在位久功未有成命必大等极陈当否退而条上谓陛下练兵以图恢复而将数易是用将之道未至择人以守郡国而守数易是责实之方未尽诸州长吏倐来倐去吏奸何由可察民瘼何由可苏上善其言为革二又兼侍讲兼中书舍人未几辞直学士院从之张说再除签书枢密院给事中莫济封还録黄必大奏贵戚预政公私两失臣不敢具草上批济必大予宫观说露章荐二人于是济除温州必大除建宁府必大至丰城称疾而归三以祠请累迁吏部侍郎除翰林学士久雨奏请减后宫给使寛浙郡积逋命省部议优恤内直宣引论金星近前星武士击毬太子亦与臣甚危之上俾语太子必大曰太子人子也陛下命以驱驰臣安敢劝以违命陛下勿命之可也除礼部尚书兼翰林学士进吏部兼承防诏礼官议明堂典礼必大定圜丘合宫互举之议在翰苑几六年制命温雅周尽事情为一时词臣之冠或言其再入也实曽觌所荐而必大不知除参知政事有介椒房之援求为郎者上俾谕给舍缴驳必大曰台谏给舍与三省相维持岂可谕意不从失体从则壊法命下之日臣等自当执奏上喜曰肯如此任怨耶必大曰当予而不予则有怨不当予而不予何怨之有上曰此任责非任怨也除知枢密院遂拜枢密使上诸军升差籍时防召一二察能否主帅悚激无敢容私剏诸军防试法其在外解发而亲阅之池州李忠孝自言正将二人不能开弓乞罢军上曰此枢使措置之效也淳熈十四年拜右丞相首奏今内外晏然殆将二纪此正可惧之时当思经逺之计不可纷更欲速封事多言大臣同异必大曰各尽所见岂可尚同陛下复祖宗旧制命三省覆奏而后行正欲上下相维非止奉行文书也十五年明堂加恩封济国公十一月留身乞去上奬劳再三忽宣谕比年病倦欲传位太子须卿且留必大言圣体康宁止因孝思稍过何遽至倦勤上曰礼莫大于事宗庙而孟飨多以病分诣孝莫重于执防而不得自至德寿宫欲不退休得乎朕方以此委卿必大泣而退明年正月拜左丞相许国公留正拜右丞相二月二日行内禅礼语在本纪中光宗立问当世急务奏用人求言二事三月拜少保益国公何澹为司业久不迁留正奏迁之澹憾必大而德正至是为谏长遂首劾必大诏以观文殿大学士判潭州坐所举官以贿败降荥阳郡公复益国公改判隆兴府除醴泉观使宁宗即位求直言奏四事曰圣孝曰敬天曰崇俭曰久任庆元元年三上表引年遂以少傅致仕御史施康年劾必大唱伪徒植党与诏降少保自庆元以后侂胄之党立伪学之名以禁锢君子而必大与赵汝愚留正指为罪首后复少傅年七十九卒赠太师諡文忠帝篆其墓碑曰忠文耆德之碑自号平园老叟著书八十一种有平园集二百卷尝建三忠堂于乡谓欧阳文忠修杨忠襄邦乂胡忠简铨皆庐陵人必大平生所敬慕为文记之葢絶笔也













　　文忠集卷首
　　钦定四库全书
　　文忠集卷一【省斋文藁一】
　　宋　周必大　撰
　　古律诗五十四首【起绍兴辛酉止绍兴己夘章贡　庐陵　平江　金陵】送陆先生圣修【府】赴春闱【绍兴辛酉冬】
　　送君南浦惨离情握手依依数去程日薄云浓风转劲江寒水落浪还生此时执别仙舟稳后夜相思山月明好把嘉谋献丹扆中兴天子急升平
　　贑江【甲子】
　　迹落蛮夷地艰危分饱经盘涡随櫂舞惊浪溅船零石乱舟才过峯回眼谩青晚来荒浦宿愁绪转冥冥
　　留题文氏双秀亭三首【庚午】
　　身在江湖欲看山山行还忆防潺湲谁知里许双竒絶碧玊青螺一望问
　　汀兰烟树两佳哉六曲屛帏坐上开南浦彩云飞畵栋西山爽气在朝来
　　澄碧修眉固自奇只愁门外苦喧卑要知心迹双清处须待人稀月上时【亭近市】
　　彭永州夫人挽词【庚午】
　　梦虺端由庆阀钟采苹来助大夫共化行闺壸衣无绿行应箴图管有彤石窌方新汤沐邑黄堈俄掩斧堂封不须更续更生传自有豊碑记肃雍【彭自为埋铭】
　　道中忆胡季懐【壬申】
　　珍重临分白玉巵醉中那暇说相思天寒道逺酒醒处始是忆君肠断时
　　舟行忆永和兄弟【癸酉】
　　一挂吴帆不计程几回系防几回行天寒有日云犹冻江濶无风浪亦生数防家山常在眼一声寒鴈正関情长年忽得南来鲤恐有音书急遣烹
　　抵苏台寄季懐【癸酉】
　　江浙相望寄此身临风回首叹离羣吴云目断君思我楚树天遥我忆君别后酒尊应独酌旧时棋局对谁分狂言欲吐还须茹俗子纷纷可得闻
　　次韵王仲谟仲宁唱酬二首【甲戌】
　　公子翩翩正妙年修能姱节本天然弟兄况自逄三益事业悬知定十全厚意绸缪华暎鄂新诗绮丽月流天乗黄騄耳方争骏应笑驽骀强自鞭
　　别日无多似隔年每逄佳句輙欣然词倾江汉无留碍语转珠玑更浑全目共荆谿千里月人居吴郡五湖天兴来傥有山隂作即上扁舟徃执鞭
　　和仲宁中秋赴饮庄宅【甲戌】
　　方讶顽阴蔽月堂坐看凉吹动枯肠疾驱云阵千重翳尽放氷轮万丈光莫问蚌珠圆合浦且听羯鼔打西凉踈狂似我何须挠挠取吹笙玉节郎【来诗有妙曲挠周郎之句】
　　罗主簿妻朱氏挽词二首【甲戌】
　　早岁从孙宝中年训孟轲节高资内助机断激儒歌枳棘鸾先逝云霄鹗正摩即看膺命服何遽掩卷阿素羃帷堂日青乌甫竁时薤凝朝露冷树动晚风悲七十年无憾平生壸有仪孝哉难与谷犹恸蓼莪诗
　　送赵富文彦博倅洪州三首【丙子】
　　期集分携五载前冲泥各上浙江船如今再赠城南栁依旧黄梅夜雨天【辛未四月晦团司结局今复以是日送君行】
　　花发河阳政早成策勲恩擢佐藩臣鸡翘豹尾他年从且作银章第一人【同年四百人朱绂自公始】
　　南浦飞云绕栋桴西山爽气入鱼须公庭吏散文书静许我他时解榻无
　　次韵丁维臯粮料【帱】牡丹未开【戊寅三月】
　　拙速那能闘巧迟从教緑暗与红稀天香未染蜂犹懒日幄先笼蝶已飞【罗邺牡丹诗云落尽春红始见花幄笼轻日防香霞又李正封诗云国色朝酣酒天香夜染衣】羯鼔只应催上苑鹤林谁复倩红衣请君多酿淮南米纵赏先拚倒载归
　　适蒙折简见约烹茶再次前韵【戊寅】
　　清明过后日初迟春服成时瑟渐希浪蘂惣随流水逺名花独待羽觞飞催开已奏清平调【李太白清平调三章正为牡丹】唱彻犹须金缕衣活火新泉太清絶何如沉醉咏而归
　　次韵白莲【戊寅】
　　污沟浊水叶田田又见新栽京府莲【见乐天诗】玉井谩传青壁外雪肤如在射山前泛红入幕王家俗种白开池陆子贤不用若耶溪畔女兰桡夜采月姢姢
　　次韵红白莲间生【戊寅五月】
　　闲花不遣倚门墙独挹芙蕖冉冉香艳质施朱窥宋玉冰姿傅粉试何郎青茎翠葢元相映缟袂霞裾各自芳闻道金銮行豹直炬莲先已兆嘉祥
　　次韵秋日禅房【戊寅】
　　官闲未觉徃来妨踈懒从公意自长松栢有心寒始见芝兰入室久弥香送秋容我无何饮畦夏怜渠有底忙霜倒池莲雨荒菊禅房真似賛公房
　　次韵沈世德【作式】抚干川咏轩【戊寅六月十三日】
　　江山倐清丽云月助色泽向来靣靣景今日谁洗涤主人倚晴槛回首笑谓客府公实知已余事懒经画帡幪廓大厦轩牕开泽国架檐逼象纬植础压卤斥仰防天宇大俯觉地轴窄端如倩巨灵妙手重开辟此兴固非浅无入不自适华阙望中敞棠阴坐上得波光动藻井帆影落几席所欣鱼依蒲未许蝎见壁阴晴及朝暮气象知几易飚回有余韵乌度无留迹市声沉浩浩渔唱闻昔昔油幕多风流翛然晋八伯淋漓传翰墨鏦击间金石连璧喜同志倚玉许凉德颇慙陂量容未忍俗驾勒恶诗信非偹勿作春秋责
　　又次韵二首【戊寅】
　　川流元滚滚客至喜津津卜筑新形势逄迎旧主人酒杯容我醉诗句味君醇大隐聊城市岩耕笑子真宫槐分影直官桞着行踈畵栋飞翚逺晴霞散绮余池邀山简马水胜武昌鱼只恐封泥召骖鸾上帝居
　　又次韵醵饮【戊寅】
　　层轩发天藏初日照粉雘【韩退之高门涂粉雘】雄观跨鹏背烦促陋蚕箔飞绥防兰亭传觞写桑落饮兴江海窄逸气云天薄虽无汉侯鲭粗胜周礼醵清欢谢丝竹贺厦惊燕雀围棋角胜负献俳纷戏谑凉风徧广坐长夏失重熇【桞文赫炎重熇】高防方继日初筵今告朔要令四难并讵止一饷乐明朝停絶唱百年无此作荐闻须狗监赓絶愧鼠璞今王驰蒲轮之子尚莲幕行参瑚琏用归助栋梁托【谓沈相】读书照青藜视草咏红药回顾广文寒莫忘鸡黍约次韵赵公直赏心亭醵防古风【戊寅六月二十三日】
　　晋人夸新亭假日輙高防中间伯仁辈未免楚囚对江山犹古昔人物已暧昧东郊今保厘翠华记行在佳丽压淮楚追游盛冠葢兹楼贯城雉于迈无小大令威虽不归【谓丁剏亭】灵光故无碍烟云互明防川郭相映帯当年乌衣防此日思一槩从容值休沭登临多慷慨幽懐忽轩豁细故絶芥蔕已寻诗社盟更许食期戒佳賔满座上好语来天外舟移白鹭【洲名】逺目送飞鸟快方种渊明秫粗免监河贷一醉傥可期与君时倒载
　　送郑漕【根】移帅扬州二首【戊寅八月二十五日】
　　碧幢红斾拥西风几防淮山落眼中卧辙正看留使者褰帷早已识元戎儿童骑马迎并牧父老封棠记召公人望汲卿居禁闼淮扬只恐又悤悤
　　闻道维扬地望雄风流人物似江东六龙前日临淮海五马由来説醉翁璧月几桥留夜色珠帘十里待春风遥知九日平山防笑挿茱萸满鬂红
　　送葛谦问【郯】运干【戊寅九月十一日】
　　少年扶犁事西畴老陪英游帝王州才高韵胜各有得志合情亲君更优离筵忽席洛定鼎伐期云毕齐葵丘君行共叹空冀北我衰谩作周南留欲持菊觞止君饮单车已戒难停辀欲挽长条赠君别金城桞落空悲秋悲秋惜别置勿道资望久合登瀛洲仙凡一隔在何许指防蓬莱云气浮
　　送毛平仲【幵　戊寅十一月十四日】
　　平仲学士隐居鄊闾而隽声震于四方朅来陪京衣冠倾慕焉仆之大父与先尚书同为庚辰进士平仲于仆又有十年之长方将兄事而强附之则闻归艎在岸矣敬赠恶诗既叙先契且约后防云
　　父祖同登六十春相逄草草大江濆羡君不使囊锥见笑我空将芰制焚闻道都人时载酒未容俗客细论文他年小筑柯山畔泉石风光賸欲分
　　次韵邢懐正【孝庸】通判游蒋山【戊寅十二月十八日】
　　仙人薄蓬莱乗槎度河浒旧观桑田变今访钟山古驾言出东门恍若之帝所朝曦霁青霜枫叶落红雨亭亭望浮图隐隐挿天宇坡垂北溟鼇石卧南山虎遥闻饭后钟絶胜紞如鼔恭惟布金地草木谁敢侮孤芳破冰雪喜见梅萼吐同游皆大雅缁素竞先睹巾车似元亮潄石杂孙楚相将挹灵泉何用照牛渚西方化人国未觉道修阻法筵盛龙象一一防心侣茗盌散午梦蒲团便【平声】软语悬知雨花社重辨风幡舞相投甚针芥味道真酪乳从来草堂灵俗驾回吾祖况如云仍辈么麽那复数后车倘许随未羡黄金坞
　　次韵周德友【祁】运干【戊寅十二月十七日】
　　曽见麻姑过蔡经却陪王导宴新亭愽文正自鄙木彊操论未应谈竹形入幕久依池水绿读书行照杖藜青箧中知有还丹在不用临溪怜鬓星【少荅鹤发之句又德友昨日以苏飬直诗帖百余纸相示世传飬直遇仙故用麻姑并还丹事】
　　送蔡德辉【珵】教授三首【己夘四月十四日】
　　天马元从西极来频年伏枥伴驽骀如今始觉升沉异万里追风道路开
　　晓折台城杨桞枝夕登歩佛貍祠请君收拾江山助归和薫风殿阁诗
　　几回送客大江头今渡江头特地愁岂是阳关动凄怨同僚情分正绸缪
　　送徐漕【度】移宪浙东二首【己夘四月二十二日】
　　一去中台十九年爱君忧国得华颠久疑使节留江上稍喜除书近日边寒碧轩牕余旧句【公于漕台创寒碧轩且赋长句命同僚属和】汗青简册奏新篇【公着国纪以续通鉴方缮写进御】文章入相公家旧沙路从今穏着鞭
　　满岁蹒跚泮水间独公不作腐儒看几陪佳客芙蓉幕聊慰穷愁苜蓿槃此去高山空自仰向来流水为谁弹割鞭截镫知无益但觉轮囷激肺肝
　　送子开弟还江西二十韵【己夘四月二十八日】
　　十年乐家居岂知离别愁言游冠盖塲聚散靡自由子从何方来访我金陵州情多语反黙喜极涕翻流不如并辔出庶以写我忧沉沉长干寺南轩清且幽乌衣访王谢湮灭那可求却登览辉亭下瞰白鹭洲羣山竞合沓万室相牵钩回首指钟阜黎明戒前驺林泉与台殿胜处皆穷搜纷纷六朝旧莽莽今几邱吊古辙未环剧谈兴方稠胡为理书剑复欲从逺游蹉跎六年别邂逅半月留临分敢不尽苦语诚非偷期子如良农勤勤事西畴慎勿因水旱而令废锄耰丰岁防可必行行真有秋十月风霜动待子江之头
　　送张端明【焘】赴召【己夘五月二十二日】
　　某伏承某官节召还朝阖府士民称颂盛德如出一口某以年家子门下士而承泮宫之乏倘喑无诗歌人谓斯何谨采舆言为口号十首辞虽俚而事则实意虽浅而情则深冒凟威严不寒而栗
　　春殿曽收最上科甘泉扈驾早鸣珂金陵已奏三年课玉烛冝调四气和
　　家传圯上一编书二纪论思只绪余此去筹帷方倚重赤松那得便从渠
　　归粟招提刻翠珉流传絶域叹名臣今闻整辔登廊庙应有先声詟四隣【宣和末公施米虹县之僧寺刻石以记金人过之叹服其德其寺赖以不毁】
　　管籥分来二十年何人从此得朝天介圭入觐由公始莫把题名取次镌【绍兴八年始以府帅兼司留钥今已十年余政未有被召者】曽以诗书化蜀人更恢文教大江垠诸生亦有如何武争咏三章转上闻
　　心正能教笔不欹古来书法独公知顔筋桞骨留萧寺总是甘棠去后思
　　尺一催归侍冕旒邦人无路上前驺却因遥祝南山寿小作台城十日留
　　延英引对宠章新都下传观拜辅臣沙路缓驱金騕褭阁间新上玉麒麟
　　公门如海亦如龙解榻铃斋独见容惭愧深知何以报岁寒千尺涧边松
　　欲驱羸马从金鞍頋借防官进自难但愿斯民均暖律小儒不叹广文寒
　　送沈世德抚干还朝【己夘五月】
　　元戎已趣曹装觐上客难教俭幕留积雨半篙生别浦清风十幅送归舟槐庭衮绣行虞侍芸阁铅黄待校雠池有游鳞云有鴈尺书能寄故人不
　　次韵徽州胡推官【琏】旅中遇雪且约同登雨花台三首【己夘十二月】
　　岁晚相逄古帝乡长松百尺傲冰霜青鞋踏遍江南岸更赋名花似漫郎
　　传道诗仙折简来破寒雪屋为君开要将好句夸张籍故放歌謡吏部才
　　天女来参彼上人逆知君动雨花心故令六出缤纷下免使荒台更重临
　　方孺人挽词【干之后王和甫外孙　己夘】
　　处士诗名满古今外家文采切星辰中郎有女曽传业武子趋庭更慰人谖草正开堂北向扶桑莫返日西沦可怜寂寞湘江路燐走萤飞翠栢新






　　文忠集卷一
　　钦定四库全书
　　文忠集卷二【省斋文藁二】
　　宋　周必大　撰
　　古律诗六十一首【起绍兴庚辰止绍兴壬午金陵　临安】送别邢懐正直阁赴江西提举二首【庚辰二月】
　　大江西畔米流脂敛散新陈倚绣衣旗展春山千岭暗霜飞暑路万艘归朝家法备农商信台府官闲案牍稀庐阜虎溪天下景未妨行部欵禅扉
　　二年踈懒累深知喜见皇华授节时归里欲依东道主登畿却负北山移黄间遥想前驱弩白下空攀逺别枝坐【阙】未温公入觐却从南荡候旌麾
　　留别金陵韩帅【仲通】二首【庚辰三月】
　　十二麟符玉絶肪腰间仍映帯围黄化行江国春常早讼息堦除日自长槐影缓趋三接昼棠阴先满十连堂子渊去踏长安道待赋中和奏未央
　　再防賔筵又一期千金敝帚頼提撕泮宫正采僖侯藻太学俄甘吏部虀人似塞鸿春向北心随江水日朝西太平勲业须公助不用频年恋节犀
　　留别苏仁仲通判【庚辰】
　　公才岂合尚题舆天遣寒儒此曵裾午夜灯光曽共赏三春乐事未全踈尊前窕传新唱耳畔澜翻听异书此别不须勤怨惜君王日日问严徐
　　九日哭子柔弟【庚辰】
　　自酹黄花酒心酸苦泪零常时爱鸣鴈从此不堪听刘韶美监丞以予发防玉堂小诗送笔墨云腹囊英物吐长虹翰墨区区有底功也要同盟作旗鼔三山直上一帆风走笔次韵时在雨中【庚辰九月二十一日】
　　今雨惊呼未霁虹笔精墨妙策新功要令快草三千牍故借冷然九万风
　　次韵程泰之正字奉祠惠照院咏雪五首【辛巳正月八日】
　　天女飞花现化城禅房深处想神清斋心正使无低唱拥鼻何妨效洛生
　　造化平心混万殊高低一色离朱如何尚爱南枝瘦偏以凝脂助曼肤
　　方丈仙人定好竒行吟合璧作琼防兔园且就如今赋凤沼重看异日诗【琼防见文选】
　　吻燥谁濡翰墨塲絶思齿颊漱甘芳粉身莫惜归汤鼎要与团龙发暗香
　　剥啄朝来送好音唱妍酬丽自书林柴门未扫檐垂溜笔退谁知抱膝吟
　　胡原仲【宪】正字特改官除宫观中置酒饯别防者七人以先生早赋归去来为韵人各赋一首仆得早字【辛巳正月】
　　西伯王业兴海濵归二老汉家念羽翼坐致商山皓恭惟陛下圣尊德继雍镐先生学孔孟不但遗编抱致身虽苦晚闻道固已早昨随弓旌召着脚歴蓬岛夜陪藜杖青朝奏囊封皂苐令坐台阁不减照乗寳思归独何事起为子规恼祠官厚禀假命秩畧资考恩荣固无愧出处吾有道漫漫七闽路去去春风好都门送别处懐抱要倾倒相思常情耳再拜请善祷临雍有故事乞言非草草指期裹蒲轮未可迹如扫
　　送光禄寺丞李德逺得请奉祠【辛巳二月】
　　君家临川我庐陵两郡相望冝相亲长安城中初结绶石灰桥畔还卜隣扣门问道日不足篝灯夜照论心曲寸莛那许撞洪钟跛鼈逝将随骥騄闻君上书苦求归君今岂是当归时满朝留君君不顾我虽叹息何能为莫攀杨桞涛江岸莫唱阳関动凄断行行但祝加餐饭潮落风生牢系缆
　　次韵史院洪景卢检详舘中红梅【辛巳】
　　红罗亭深宫漏迟宫花四靣谁得知【南唐苑中有红罗亭四靣专植红梅见杂志】篷山移植自何世国色含酒纷满枝初疑太真欲起舞霓裳拂饰天然姿又如东家窥墙女施朱映粉尤相冝不然朝云频薄怒自持似对防王时须防燕支着雨落整装俯照含风漪逰蜂戯蝶日采掇嗟尔何异氓之蚩提壶火急就公饮他日堕马空啼眉
　　次韵王龟龄大着省中黄梅【辛巳】
　　化工未幻酴醿菊先放缃梅伴羣玉幽姿着意慕鈆黄正色何心轻萼緑妆成自浅风味深对此宁辞食无肉可怜涪翁被渠恼中岁梅屏杯杓醁【省中黄梅在酴醿之侧黄鲁直戏答正观复酴醿菊诗云谁将陶令黄金菊幻作酴醿白玉花】
　　送王嘉叟编修通判洪州【辛巳三月】
　　籍甚西枢椽居然出处光人犹思贺监天未起张良南浦云应碧东湖桞正黄古来求别驾不是薄星郎【王名柜贺允中荐以上书荐张和公补外崔祐甫自吏部郎求洪州别驾】
　　送王龟龄赴越州宗丞【辛巳五月】
　　册府号冀北一时聚竒材嗟我虽末至尚及相追陪胡子真老骥元章盖龙媒尔来厌名缰蹙踏游九垓王子乃汗血疑是西极徕忠精贯日月声名震陪儓君王市骏骨得此七尺騋秣以天山禾贮之黄金台玉勒绣罗鞍暎帯文锦靫谓言开道路亦复薄蓬莱乞归丞相府连月书百回东郊治公姓笑渡涛江雷奉身信羙矣体国安在哉帝家十二闲何尝列驽骀迟子复立仗来归勿徘徊
　　送闻人茂德【滋】删定归嘉禾【辛巳八月七日】
　　七年束帯趁朝参共喜儒林得指南经传注成头未白公卿阅徧绶犹蓝秋来去国懐张翰此去论诗忆郑覃别酒易阑情不尽防凭清梦听清谈
　　去秋芮国器以诗贺入舘今渠继来次韵【辛巳八月】
　　一自传刀梦迟君已隔秋浪传迷弱水未省碍虚舟【阙】
　　天子方神武单于敢防雠应须
　　汉充国早晚与兵谋【芮答屯田防刀梦去岁自言】
　　陆务观病弥旬仆不知也佳篇谢隣里次韵自解【辛巳】
　　闭户十日雨陆居如坐舫吾身固已困未省子疾状昨朝拜床前不敏祗自怆萧然维摩几高谢桓荣帐是身本何有更虑不已恙全人豆肩大瘳瘿谁瓮防掷杯蛇自去静耳蚁为谅乃知阅肘后未免信纸上大哉横气机寄此语清壮我虽问疾晚可以无恨怅
　　次韵芮国器正字舘中木樨三首【辛巳】
　　有生定自为黄卷一念无如鱼蠧何今度全身散金粟芸香从此不须多
　　晓翻汗简困遮罗午对枯枰輙烂柯天遣幽香一唤起醒然顿作出瓶鵞
　　怪底花开已两回先生儤直未衔杯若犹不领渠侬意犹向堦前一再开
　　慧海大师日智索诗【辛巳九月十九日】
　　人人饱食即安眠慙愧师营粥后缘三篾绕身犹未解斋厨已报爨无烟
　　径山说法口澜翻慧海精勤三十年他日宣城传僧寳莫分禅律一时编
　　汤孺人挽词【处州丞相之女　辛巳】
　　叹息闺房秀霜摧鬂未华女工丞相念妇道里人嗟石窌脂田废涛江粉旐斜西风看花涙寂寞小窓纱
　　年家太夫人郑氏挽词【赵伯椿之母　辛巳】
　　早适王孙贵中成令子名齐眉余妇顺截髪助交情三釡应天相重泉頼日倾升堂今已矣涙洒越溪横
　　王季海正言父宣义【师德】挽词【辛巳冬】
　　三世儒科独隐沦功名岂必在吾身早看伯氏囊荷旧晚喜郎君谏草新绛县人存疑甲子论衡书就困庚辛遥知防车千两絮酒淋漓卧冡麟
　　送司农少卿杜起华出守遂宁【壬午正月乙亥】
　　识公七年前青衫骑破鞯送公七年后金章大州守穷逹反掌耳置之勿复论忆公出蜀日避名如避喧神羊一在首慷慨眉宇轩朝陈击奸防暮进兴邦言炎炎中郎将解帯西南奔矫矫内押班挂冠神武门所以杜御史姓名满乾坤人生有聚散安所非游宦徴黄不作难圣主方味諌
　　次韵张真父著作游湖山【壬午二月】
　　今休黄阁讼【阙】念长安逺出游写我忧驾言岂顾返撑舟度平湖蜡屐试叠巘境幽客更佳风静日亦烜尔仆毋告劳我足尚忘蹇眼明见孤山地禁接上苑却登灵隐寺岩壑此其本经行尽精舍一一为排链胜游固可继况乃春未晚所嗟虮虱臣无术助龙衮颇闻议深讨将士不及饭古称格苗顽不必侵自阮吾民战吾地瓯脱未少损愿言休王师岁熟禾自稛
　　次韵真父着庭缃梅【壬午二月】
　　茧黄织就费天机付与园林晚出枝东观竒童承诏后南昌故尉欲仙时芳心向日重重展清馥因风细细知诗老品题犹误在红梅未是独开迟
　　送冯圆仲吏部出守邛州【壬午二月】
　　战伐惊前日安危决此时诸侯今有望万里子何之市骏甘求骨呼鹰若待饥寸心悬日月不为去来移锥末藏铦利刀头惬寝兴为郎非白首补郡有奇能交分看前辈离愁愧老僧亭亭望中塔髙处待重登【同舍饯饮湖寺登寳塔未尽怅然而别】
　　送汤相守绍兴二十韵【壬午二月】
　　汉辟萧居守周兴毕保厘安危元注想中外自随时忆昨生戎马谁知死佛貍天其永我命王乃大廵师收拾鑪锤手经纶管籥司南图忘震荡北上得逶迤铜刻新符兽金涂旧印从容时属耳填抚効如斯帝意仍调鼎亲荣宁【去声】拥麾班衣加畵绣通帛杂牙旗余力今循霸洪钧昔相防斯民先已觉此地更何为玉帛涂山防银黄越将垂图经千古事賔幕几人诗有客叨恩顾无才负已知身留蓬岛直梦度浙江湄投劾难何有登庸恐不迟行逄三月禊看即百钱赍祖饯纷离席班迎指后期一夫非自喜正为太平基
　　次韵邹德章【橒】监簿官舍芙蓉芭蕉【壬午】
　　君不见蜀都之城百里长无数芙蓉遮女墙遂令邦人记旧俗徃徃空巷争新妆又不见云梦泽中吞美恶相如所夸殊落落独将巴且并兰芷楚客至今犹忆昨两邦不为天下溪顾乃着意浊水泥眼看红緑意先玩物固应为物迷岂知弱质甚蒲桞成毁须臾翻覆手春风秋露畧纷敷皓雪青霜已摧朽主人学道穷三余俯视官舎真蘧庐从渠草木荣与枯只有此心常自如水边比色宁见素隍中覆鹿初何据似耶非耶谁与论彼梦我梦随所住大篇字字皆披沙清晨走送惊隣家钝根也复发深省世间何物非空花
　　奉常林黄中博士以黄柑食陆务观司直陆赋长句林邀予次韵【壬午】
　　林子勇报国太华欲力擘吾尝叹其材浮海中巨舶向来固不用今用犹廹迮比兴柑累累霜饱实未摘不使供王羞何异弃道侧山东一百郡风气久恨隔子如又思归殊勲定谁册孝哉狄梁公竚立望云白亲舎岂不念王事正求索前闻献果余【用叔孙通事】手饷怀橘客虽非木奴千殆过庭实百两公相亲意初不主殽核当于古人求未可度以臆如我乃无用甘作下惠阨
　　许陆务观舘中海棠未与而诗来次韵
　　莫嗔芳意太矜持曽得三郎觱篥吹【事见梅圣俞诗注】今日若无工部句慇懃犹惜最残枝
　　以红碧二色桃花送务观【壬午二月】
　　碧云欲合帯红霞知是秦人洞里花俗眼只应窥燕麦不如送与谪仙家
　　范致能以诗求二色桃再次韵二首
　　霓裳舞罢醉流霞翠袖频揎眼欲花丈室萧然那用此春深料得客思家
　　翰墨塲中蔡少霞如今悟彻颂桃花看朱成碧吾方试把横枝问作家
　　刘信叔【锜】太尉挽词二首【壬午】
　　今代诗书帅收功百战余人谁不开府公独帯除书死后家无甔生前客有车轻财并待士此意古何如不谓擒胡月妖星犯将营【去冬星犯上将】伊吾空有志渭上不成耕众议磨圭玷他年听皷声何妨筑高冢为象顺昌城务观得曽吉甫茶及以诗见遗因次其韵【壬午】
　　诗仙饷子北苑雪正欲一洗东华尘道山廷尉俱梦事唤醒野轩真主人
　　送洪景卢舍人北使【壬午四月】
　　尝记挥毫草檄初必知鸣镝集单于由来笔下三千牍可胜军中十万夫已许乞盟朝渭上不妨持节过幽都吾君甚似仁皇帝宜有韩公賛庙谟
　　次韵务观迎驾【壬午】
　　法驾朝西内诸臣许后陪跸烦民更喜鸢载路无埃我軰犹簮笔君才合靣槐如何车九九独不与偕来
　　次子中兄韵三首【壬午】
　　献纳深慙杜少陵骤纡皇眷秩频増羽书日日惊飞电给札归来欲饮氷【近赐笔札令羣臣条陈时事】
　　读罢新诗暖似春手摇食指舌生津平生口腹何曽计自笑如今枉累人【黄雀不至故有此句】
　　黄道初开日月新容光应不间孤臣左螭立近焚香案右掖名参视草人三圣深恩空次骨几年归梦已通神阿兄念我勤招忆好为丹炉飬汞银
　　陆务观编修以石芥送刘韶羙礼部刘饮以劲酒二公皆旧隣也因其有诗次韵二首【壬午】
　　芥辛酒苦却多情田舍翁成妩媚名屋角风号天欲雪胸中浩浩正春生
　　自移家具失连墙不复灯前共咏觞手里有诗怜指动瓮边无分笑头方
　　招陆务观食江南笋归有絶句云色如玉版猫头笋味抵驼峯牛尾狸归向妻孥夸至夕书生寒乞定难医戏和【壬午】
　　东厨日日厌侯鲭却羡萍虀捣韭根如我乃真寒乞耳只知肉味笋殊村
　　次韵程泰之驾部送猴【壬午】
　　团团扰扰便生憎谁暇徐观棘刺能驾部犹嫌无骏马他人湏用土牛乗
　　寄题新居罗长卿观澜阁兰台二首【壬午】
　　大江来章贡小江出香城快哉一阁上挹此二水清江落波澜静江涨波澜惊四时五变化两目常兼并登临茍得要坐使万象呈吾闻邹国轲耻作么麽生平生浩然气直与天地盈观水必观澜寓言见真情雨集沟浍间肯把青眼横长卿轲之徒胸中气峥嵘学障百川东词如三峡倾此道素自得此景宜天成我本烟波徒临流尝濯缨他年理渔艇徃寻鸥鹭盟倘绘新居图载我一叶轻
　　君不见汉家筑台临咸京图籍排比如鱼鳞又不见晋人创亭稽山阴羣贤毕集罗簮绅古今名兰固多矣而此二者常不冺乃知草木本无取必假人物始可珍夫君名高斗以南筑台宛在江之漘楚人盈要竞服艾独滋兰眞絶伦风摇緑叶劒防舞雨拆香苞檀麝新不宁充帏悦鼻观正自纫佩持吾身堂奥藏书三万轴尽校鱼鲁分根银堂中延客三千履可结侨札参雷陈定知斯堂阅千载与昔台亭名共振仆也生憎鲍鱼肆扣门屡作君家賔小槽珠滴不待满有时旋漉头上巾醉留恶语涴君壁有客如此君勿嗔
　　读史二首【壬午】
　　舜作九成乐丹凤仪其宫周备既醉福高冈始鸣桐区区汉宣帝杂覇欺羣聋恽诛广汉族一变高文风德教既不任览辉理未通惟昔周道衰麟出大野中尼父絶史笔盖伤吾道穷汉治非虞周凤来与麟同胡然頴川守乃敢贪天功下义上赏奸甚哉其相防
　　洪乔晋名士耻为致书邮扁舟石头路百函委湍流惠固有不费俛从谅何尤性也倘自异却之尚为优奈何负诺责而令任沉浮天报在尔子晚解桓温仇荅谢岂不审何至空函投坐此竟弃絶侘傺归山丘乃知网恢恢小恶靡不酬寄语轻薄子勿贻子孙忧
　　渔父四时歌【壬午】
　　三湘七泽云连水短棹意行无逺迩江花时傍緑簔飞水鸟忽从清唱起醉后懽呼踏浪儿鲔可鲙兮秔可炊芳草从教天様逺都无闲恨可萋迷碧桃几片来何处试访秦人武陵路
　　朝霞沉绮乌鹊兴钓车徐理桹一鸣夕蟾散金鸥鹭浴乗流荡浆清江曲行人卓午汗如流緑阴浓处杙扁舟丝纶卷尽身无事日长睡足风飕飕觉来一觞仍起舞未信人间有炎暑
　　世人只咏江如练此景何曽眼中见露零月白人已眠万顷风光侬自占莼鲈况复生计优酒醒还醉余何求有时闲看飞鸿字斜倚篙竿不掉头晓来谁误招招渡一笑夤縁苇间去
　　白浪粘天云覆地津人断渡征人喟欲矜好手傲风波故把扁舟恣游戯雪簑不博狐白裘尺寸之肤暖即休卖鱼得钱沽羙酒翁媪儿孙交劝酬田家禾熟疲输送乐哉篷底华胥梦














　　文忠集卷二
　　钦定四库全书
　　文忠集卷三【省斋文藁三】
　　宋　周必大　撰
　　古律诗四十六首【起隆兴癸未止乾道乙酉临安　庐陵】四禽【癸未时孝宗元年】
　　人言百舌巧暑至輙无声不如鸠虽拙四时知阴晴提壶劝我饮我醉谁解酲布谷独可听要当早归耕恩许奉祠子中兄重寄臣字韵诗再次韵【癸未】
　　迂儒岂足助维新日奉威顔谢主臣可罢本非缘一事致疑初不怨三人弟兄有禄供温饱畎畆何阶荅圣神此去读书真事业向来正字误根银
　　次韵子中兄相迎诗中有奠松楸之语追念别后叔母子柔下世故卒章及之【癸未】
　　浙水秦淮度十霜官清谁薄简编香春来恠底鸟乌乐归去喜同灯烛光身近广寒犹内热手遮赫日却心凉只愁初踏江边路封土累然似斧堂【某求去之日干鹊噪檐刘賔之正在坐戏曰迁乎某曰遂志耳果然】
　　次韵陆务观送行二首【癸未】
　　蓬阁虚生白兰台汗杀青英游迷岁月神武动风霆迁擢恩频忝黔黎困未醒空希范蠡去羞对浙江亭议论今谁及词章更可宗三年依玉树一别送尘容尽日寻山寺思君傍塞烽【务观将赴京口】五言何敢续持用当缄封
　　张渊道侍郎挽词二首【癸未】
　　籍甚中兴日归欣载戢秋周旋黄石法邂逅赤松游名与衡山峙身随楚水流若为窥智勇家世本留侯南国频移镇西清屡进班衮衣元缱绻贝锦谩斓斑斜日逄单阏【公薨以己夘夏】流金防大还惟余千字诔传诵满人间
　　重九竹园见梨花懐子中兄【癸未】
　　春花着雨即尘埃何似深秋耐久开菊尚无多饶瑞质霜如有意防香顋也知林下风光早不为山中歴日催望断行人思折寄却疑呼作岭头梅
　　九月十八日夜忽梦作送王龟龄诗两句枕上足成之
　　匈奴何敢渡江东一士真过万马雄唐室安危谁可佩雪山轻重属之公天台不纳尚书履鄊县犹行御史骢行乐休嫌园小小高歌幸有鼻隆隆【龟龄家有小小园而侍姬号隆隆】
　　寄题龙泉孙大同司戸三桂堂【癸未】
　　山居速化植千荻孙家种木惟种德一朝仙籍浮桂香昔笑其迂今改色邻翁笞儿乞条枚条枚不惜莫浪栽君不见天街十二緑槐满独有城东之槐应三台题神冈庙其神盖六朝时刘竺使君也【癸未十月】
　　岸断川平防一峯丹青剥落古灵宫邦人岁久忘遗爱贾客时来乞好风二水有情犹罄折霜枫无数尚旗红冈头故址冝亭榭城郭江山尽眼中
　　去年防庆节初定上寿仪勅差翰林承防今枢宻洪景严摄殿中监执酒盏予摄少监以酒注予盏既而准故事权停此礼但拜表文德殿下从驾朝德宫今年赴永和寺观罢散武弁三数人而已有感成小诗【癸未】
　　去岁兹辰侍赤墀诏黄亲许奉瑶巵如今不及封人贱犹对君王効祝辞
　　再次去年子中兄送黄雀不至韵
　　祝寿筵开正小春兄酬弟劝喜津津披绵走送非无意小愧乗成多忘人
　　送芮国器察院漕广东【甲申正月】
　　星聚曽尊德箕张各避风别离双鬂异邂逅一尊同五岭皇华使扁舟渔钓翁江分鸿不到书札若为通
　　龙湏道中【甲申二月】
　　客劳【一作问】田头饷渠怜马上郎作劳并罄控未用别闲忙
　　同子中兄游龙须吉祥善生诸寺归至柞树渡大风雨中登舟【甲申二月】
　　徧寻山寺穿云子归戏风波踏浪儿事业如斯官给廪庐陵米贵有人饥【今春不雨民多艰食】
　　甲申中秋子中兄赋诗有人月分圆二十年之句盖叹中间多难且离别未尝为防也次韵
　　世事浑如蜗过前刀头喜对镜飞天阴晴万里同兹夕离别前时照几年此去莫令疎防合从来无意必腾骞几思种秫迎佳节穷鬼还来笑买田【近屡为此计垂成輙破】
　　夜坐困甚【甲申】
　　马通薪熟夜炉深拄膝承顔梦欲成不记坐来汤沸鼎却疑蓬底听滩声
　　乗成台观雪忆子上兄【甲申十一月二十七日】
　　南雪霏防积便晞儿童只惯管中窥谁知今岁望不断天与一台成此竒苔防屐痕氊叠叠松垂谈麈玉枝枝团圞忽忆新令尹天际防飞归不疑
　　次韵王【洋】少府送蕉坑茶【甲申】
　　昏然午枕困漳濵醒后清风頼子真初似参禅逄硬语久如味谏得端人王程不趁清明宴野老先分浩荡春敢向柘罗评緑玉待君同碾试飞尘
　　同年刘辰告妻易氏挽词【甲申十二月】
　　曽师班女颂兄功何意安仁悼德宫围解鸰原芳誉逺尘昏鸾镜玉容空萧骚风棘悲诸子寂寞笙歌泣舞童莫讶无从出哀涕良人契合四般同
　　二月十七夜与诸弟小酌尝榧实误食乌喙乌喙堇也古书云以堇寘酒杀人戏成小诗【乙酉】
　　伏神老芋不伤生江蠏蟛蜞祸不轻我独好竒尝酒堇误思榧实杀三彭
　　题耸寒图二絶【乙酉】
　　浪传魁梧越沧溟过誉清夷得好铭今见画图寒乞甚心声心画果难形
　　道山仙圣典刑真原庙功臣劔佩新归掩柴门无此梦撚须画腹对斯人
　　二月二十六日携家游青原归入阳园酴醿盛开诵子中兄摛云摇碧露繁星之句赋此诗【乙酉】
　　偶从山寺赏春还问讯名花已破悭清絶比梅加馥郁丰容似菊更妖娴碧云重忆尊前句红缬遥思醉后顔寒食清明祗旬日緑斋芍药待君攀
　　故翰林汪公明端居零陵时尝作玩鸥亭今疆中提干敬以其榜掲荆溪第中命某赋诗【乙酉】
　　贾生问鵩谩伤神应愧先生入理深肝胆何曽分楚越心形直欲混人禽亭邮永镇愚溪上扁榜重门罨昼阴见说骑鲸游汗漫倘凭鸥鸟一传音
　　永新贺升卿携中原六图相过其论古名将出师道路形势可指诸掌为赋此诗【乙酉四月十九日】
　　歴歴山河一卷书博闻疑是古潜夫金城未入职方贡玉座正披舆地图取虢不应须假道胜齐终恐用真儒从来羙玉劳三献望比巾箱袭碔砆【君尝再上书】
　　次韵芮漕国器忆去年上元二首【乙酉】
　　使节畨禺重中朝社稷臣喜沉刁斗夜逺布玉墀春古寺看红叶【报恩寺菩提叶灯最佳】蕃街试幻人余欢曽尽否应记绕梁尘
　　门外人随月牕前竹动风老便佳节静病幸緑樽空春至鸿声北人遥蝶梦东隔年诗有债生理固知穷次韵广东芮漕时闻其部中防退而湖湘之民方避地来此【乙酉五月】
　　笑酌贪泉为赋诗凛然清节照南夷廐空不纳如羊马才大常嗤捕鼠貍盗已奔秦非地险心迟去鲁只天知爱君勤把归鞭促莫待鸾旗访具茨
　　病废壶觞懒废诗渐参禅悦学希夷志非鸿鹄宁憎燕路怯豺狼更畏貍节物匆匆愁里度人情扰扰静中知己营二顷亲籉笠何日三间看塈茨
　　胡季怀有诗约羣从为秋泉之集輙以山果助筵戏作二叠【乙酉六月九日】
　　近诗通谱江西社新醸才先天下秋已许眼中窥一豹可容杯里散千忧
　　君家香醪蜜不如试投木桃望瑶琚敢夸所无易所有潘郎一出果盈车
　　病中次务观通判韵【乙酉九月十六日】
　　老眼乱蝉翼乐事欢何有经年不衔杯更暇问濡首爱山空在山擿埴讵容走尘埃登高防生澁弹棋手三年一蒲团近者坐欲朽朝来独何事干鹊窥瓮牖开门得新诗刮膜如释负卷舒几百回呼舞骇隣友吾曹交以淡悠久或采韭此味只自知他人薄酒
　　次折仲古枢密韵寄题莱阳曹钦臣彦若藏书室【乙酉十月八日】
　　读书清净业病亦与心违简蠧蟫穿字帙藏蛛织衣羡君传七畧何日欵重闱不惮浮湘去其如失歩归访胡邦衡庭前四菊茂甚因赋二絶【乙酉十月】
　　大杓亲分两玉瓶东篱手植万金英荒园有酒愁无菊拟乞繁华助眼明
　　挥毫曽对沈郎花好事今同元亮家看即槐庭满桃李霜枝留与野人夸【今两省紫薇花沈德和初植前句常及之】
　　徃防丘宗元绍知县以佳句为寿今承解印次韵赠别【乙酉十月十五日】
　　百里人人卧去轮儿从父老季从昆飞鳬空恋古仙伯展骥难留厐士元蟾桂影圆人欲别骊驹歌阕客无言太微已动哀顔色应待循良欵相垣
　　十月十七日大椿堂小集胡从周季怀以予目疾皆许送白酒弥旬不至戏成长韵【乙酉】
　　畏疾甚畏威目昏口止酒尔来时一中免使论薄厚仪康业废杞酿具散莫紏采药山已焚【白酒以野草为药】种秫时转后门稀问字客室乏借书缶尚頼金石交毎頋贫病叟前时相娱乐如对疏广受有浆不待乞似验嵗在酉今日扫风轩明日芼园防白衣两不来徃徃化乌有颇闻继高防霑醉牛马走宁防伐木诗酤湑吝朋友或疑决西江耻复饷升斗胡不玩易象樽簋纳吾牖二义倘未然诺责何为负君兮优阮籍仆也减兖守结交十五年果可不饮否食言能无肥有孚乃免咎速宜倒糟牀走送昔与醙勿学比舎郎夜半招吏部【守部恊音】
　　送七兄监庙赴南宫兼呈大兄知县二首【乙酉十二月四日】
　　俊兄才学众人知富贵功名自有时海运今看鹏怒击韶成始是凤来仪状头谩诧文阶峻榜眼常多紫绶垂【太上朝连十榜进士第二人所歴官皆过大魁】家有郑公遗笏在一闻吉语即相贻【上世有楷笏遗训传登科者今某守之兵火以来故物惟此耳】
　　河梁曽诵送行篇蜗角牛毛十五年【庚午冬某赴省兄诗云尔】毕竟中间皆梦耳祗今相对合苍然萧萧暂隔连床雨荡荡初行万斛舡谁近上林看跃马东阳诗句定先传曽英发运干顷携二诗相过今复寄赠大篇且惠汉唐金石刻輙次前韵道谢【乙酉十二月八日】
　　君家奕叶播芳馨室有图书暴两荣诗什编成风雅颂宝章临徧草真行兴来文阵千军扫醉后谈锋一座倾已许春风来过我从今日日听严程
　　屡空不拟论钱神多病惟思对药臣骤获断碑胜与缟徐观妙语可书绅起予字字兴三叹集古骎骎访九垠欲寄佳州选何物折杨聊复和韶钧
　　赠孙次山【乙酉】
　　南涧有竒松岁晚郁青苍北陇有寒梅同傲雪与霜实大华更荣二羙乃相望我从采樵归闻此百歩香不辞践荒秽所欣识孤芳可玩不可折折枝亦何伤但恐入市门羞薄时世妆少须子含酸且复成其章味宜调鼎食材可中虹梁知音不难逄防当贡明光
　　十二月二十二日葛守送羊羔酒戏占小诗【乙酉】
　　马乳三年隔大官羊羔今日倒芳樽浅斟低唱非吾事醉梦惟应踏莱园
　　胡邦衡送酒有酒婢之语次韵【乙酉】
　　侍郎情所寄九醖屈杨枝酿熟仍亲酌方成一叚竒文忠集卷三
　　钦定四库全书
　　文忠集卷四【省斋文藁四】
　　宋　周必大　撰
　　古律诗八十五首【起乾道丙戌止己丑庐陵抵宜兴江行】
　　青衣道人罗尚简论予命宜退不宜进甚契鄙心连日求诗为赋一首【丙戌正月】
　　亦知磨蝎直身宫懒访星官与歴翁岂有虚名望苏子谩令簸恶似韩公时清早退人谁肯命薄当闲我自通破戒问君君防否几人于此不相防【退之云我生之辰月宿南斗东坡尝论此仆之星辰偶同】
　　次韵胡邦衡二首【丙戊二月十三日】
　　冯翊当年助匪颁殊方此日奉賔欢浅斟想对销金帐生意重寻【一作羞看】白玉槃蚁泛似缘羶足慕海凝如得毳逃寒十年百榼何湏办试问东风可味酸【右春日饮羊羔酒】姚魏纷纷殆百家天香一出自无哗伤多莫厌扶头酒贵少飜嫌满眼花康乐旧闻宜水竹翰林新调带烟霞【李白云他人之文如山无烟霞而其清平调正为牡丹作】从渠草木呈新巧终愧吾公正且葩【右二月十二日牡丹一花先开】
　　再赋羊羔酒【丙戌二月】
　　日日茅柴帚扫愁羶荤暂逐冨儿游山中万足天羙禄賸作酒材供拍浮
　　二月十五日同兄弟甥侄游西台次子载弟韵【丙戌】
　　地饮成真率天风恕澁悭台临平野迥人对老僧闲已是寻春至仍容载月还郊坰有如此能不数追攀顷创棊色之论邦衡深然之明日府中花防戏成二絶【丙戌二月十六日】
　　局势方迷棊有色歌声不发酒无欢明朝一彩定三赛国手秋唇防牡丹【谓新妓李莹李棠也】
　　醉红政不妨文饮呼白从来要助欢棊色应同三昧色牡丹何似九秋丹
　　二月十七日葛守钱倅出所和胡邦衡羊羔酒诗再次韵简二公【丙戌】
　　德似羊羔春共颁政如醇酎野多欢属厌靖节杯中物屡费将军行里槃畴昔调饥惟饮湿祗今软饱不言寒唱酬妍丽归公等自笑梅翁语帯酸
　　次韵江州林黄中上已日防卭州刘侍郎梓漕任直阁于庾楼【丙戌】
　　牙旗排槛晓鸣风楼上何人清宴同东道主开军府盛西都賔共圣贤中词锋永日论坚白辇路他年记软红颇念平生故人否羽觞寂寞坐谈空
　　五月南山蛟坏民田百亩胡英彦有诗次韵【丙戌】
　　旌阳昔屠蛟勲塞天宇大涵淹此遗种千岁不悔过良苗蔚懐新倐作渺茫堕懦夫愧鼻祖无策祗愁卧勇哉韩退之切齿鳄为祸雄词坐以逐岂必劳防刴有如卫承光经物谁能涴清泉复化土鱼鼈枯可剉从今仕执珪【佽飞以斩蛟仕执珪】先已最郡课
　　胡长彦母解氏挽词【丙戌六月】
　　蘐死兰枯及老堂翩翩丹旐逐风翔水间鳞跃悲余阁纸上鸾回閟古囊年过九龄今代少家留一桂异时芳衰宗自恨通姻晚不及陶家馔客觞
　　横州太守赵持挽诗【丙戌】
　　忆驱千骑过田间充国年耆鬂未斑遗事剧谈黄阁老【君少家颖昌能道苏黄门事】旧游追记玉门关横槎只道南通海妖梦那知夜裂山宿将如今几人在稍听鼙鼓涕先澘
　　次韵汤朝羙古意二首【丁亥闰七月】
　　来賔有双鴈哦哦渐江皋岂尝谋稻梁逝将辨卑高乃知可为仪初不在羽毛鄙哉负涂豕蹢躅争一槽云间两鸣鹤清声闻【去声】兰臯洗我鼃黾耳兴逐秋天高颇欲从之游安得六翮毛归来三叹息谁家閙檀槽
　　游茅山道中望冈阜西南来势若连环既赴三茅而尾北掷马上口占【丁亥九月二日】
　　千峯溧阳来势若西南犇遥拱三茅峯不敢廹致尊【近三茅无山】三茅如轩悬次序俨弟昆正西辟夷涂群西之所门至今下泊宫徃徃弥旗旛
　　戏示凝神庵张椿龄【丁亥九月四日椿龄时伤足不能行】
　　仙师足厌踏京洛亦复懒控茅峯鹤遗形聊示德充符闭目定从陈鉄脚【事见山记未自英传】
　　次韵溧水令李彦平清赏图【丁亥】
　　俗吏才拘拘书生志落落均之窘几案底处着丘壑中山李长官整暇非政学庭虚吏散早园古门频啄问之何能耳行道轻去就谁如班孟坚龌龊事元舅纷纷名利场风俗日益蛊腰围黄金带巧宦不难取惟有佳儿孙未易以力致君看房杜軰勲业照文字徐勣尚笑之垂诫甚切至何如遗清白世有贤者类诗书闻过庭杖屦奉安步邑人争指似玉立称祖父岂惟慰眼前门戸頼不仆翁乎复何忧歌乐朝暮
　　芜湖宰沈约之端节惠诗编次韵为谢【丁亥九月二十日】
　　今君到处即文场未怕簿书期防忙神术有时朝赐屐赓歌无路賛垂裳彭州篇什元飞动工部交游更老苍自古诗人贵磨琢试看淇澳咏文章
　　池阳四咏【丁亥】
　　夜泊清溪防水亭棹讴徐起月华明水晶宫畔西湖上除却两邦无此清【右弄水亭】
　　天遣江山助牧之诗材犹及杜筠儿向来稍喜唐风集今信樊川是父师【右杜荀鹤长林】
　　君葺城楼望九峯我能徧踏九芙蓉飞云卷雨输贤守透月穿天乞老农【右九华楼】
　　地占齐山最上头州城宛在水中洲蜿蜒正作长虹堕吸住江河万里流【右翠防亭】
　　再登翠微亭和同年汤平甫知县二首【丁亥九月二十三日】
　　上清别殿旧通明仙圣飞腾戸不扃出郭尚疑窓列岫絶堤始露岳真形【堤尽循水而观石骨层出山形在此】竒竒怪怪无非洞下下高高总可亭但把醺酣酬絶景天风吹面径须醒相君早日翼天飞晚落江湖罪以微好事一时开翠壁佳名千古记黄扉【王晳山记云或谓因唐刺史齐映得名予观映传及池州题名映未尝为刺史而裴度所作壁记但有仓部郎中齐君又在元和四年非映甚明而映罢相后尝歴江西观察使池旧江西则此山以映得名不为无据特不当言刺史耳】朝游要及鸦翻树夕返何妨萤湿衣更得汤休竒絶句后来谁忆谢元晖
　　登九华山化城峯【丁亥九月二十九日】
　　攀萝度险防猱猿石角钩衣屦尽穿莫讶逺寻金地藏也曽徐步玉堦前
　　登龟山【同前】
　　注坡縁壁化城中客愠奴嗔我亦慵及至龟山还一上为怜高阁对双峯
　　赠崇寿寺僧善修【同前】
　　老僧九十视耽耽二十年来不下山我得九华充法供亦能禁足老山间
　　游云光寺李提举【庚】领客将至留二小诗
　　来如负弩先去为乗骢避江头一片石留伴幽人醉作者正七人【主宾七人】饮中空八仙长斋讵容醉晋也合逃禅
　　泛清溪至玉镜潭【丁亥十月一日】
　　清溪水色胜如蓝祖石移舟下镜潭妙絶画屏并碧玉谪仙不见与谁谈
　　望皖公山【丁亥十月十三日】
　　太婆岭独高秋浦皖公山正望龙舒端如牛女隔天汉不似彭郎近小姑
　　游庐山佛手岩雪霁望南山【丁亥十月二十三日】
　　十日顽阴不见山山中一夜雪封庵伊予的有寻山分日照北山云在南
　　游庐山吊大林
　　上尽诸峯地转平天低云近日多阴古来南北通双径此去东南启二林虞世南碑从冺没白居易序合推寻匡庐第一真僊境忍使如今遂陆沉
　　天池观文殊灯
　　满目风尘暗五台南方世界且徘徊一灯别是真知识不用奔波学善财
　　赠栖贤藏主可升【眉州人与予同庚丁亥十月二十六日】
　　我比同年百不能只余霜鬂愧师兄慇懃觅句无言说共拨寒灰听水声
　　游庐山舟中赋四韵【丁亥十月二十八日】
　　南北同庐阜东西徧九华宴安无酖毒痼疾有烟霞淡薄村村酒甘香院院茶驰驱君莫厌此出胜居家
　　陈宰有诗来迎次韵【丁亥十一月十九日】
　　沿泝江湖乐有余慆慆何必叹东徂赏心到处穷佳境好事逄人得异书风浪送颿时一快鱼龙潜穴不须驱归来正使无泥洗合厌香醪作岁除【是行徧歴三茅九华匡庐西山又获书籍碑刻颇冨】
　　七兄以诗相迎次韵【丁亥十二月三日】
　　昔作怱怱去今成缓缓归江山若招隐鸥鹭信防机已分渔舟老还思鴈序飞天公知客意防饱水生肥走笔次七兄韵戏奉新新庄【丁亥十二月五日】
　　腊月更兼逄腊日满江飞雪兆丰年从兄预借南昌米多酿新醪醉乐天
　　次韵胡邦衡相迎【丁亥十二月】
　　路逢驿使岭头回喜得新诗胜得梅情似春风缲緑栁句如腊雪屑韩瑰秪今皇侧求贤席底事公衔乐圣杯台路六符行复焕丹心一寸未应灰
　　向以书戏邦衡云某自庐山游西山当就迎公召节今邦衡有诗督此语不騐次韵【丁亥十二月三日】
　　慧逺遥同社洪崖近拍肩松枝年纪万棐实岁逾千【天池在庐山絶顶有万年松香城在西山絶顶有千岁棐】径欲通天汉忙因櫂酒船【帅漕附致厨醖四十尊寄邦衡】香城均一握易地即皆然【邦衡新居亦曰香城山】
　　次韵张安国二首【并序丁亥】
　　连岁逺出近方拜观安抚待制舎人送李乗将士诗中有见及语次韵二首其一贺转运直阁新命其一上尘棨防
　　徃时渡长芦行役甚廹束忽逄万人杰大胜十年读升沉既日异岁月空电速公乎国元龟用舍兴替卜如何白玉堂儤直不满宿共惟中兴主志扫伊吾北宁容廊庙具尚赋诸侯禄相朝以登胡骑夕可逐斯民疮痍郡县寛钱谷重将大手笔继镂泰山玉【唐封禅燕公文】子房思赤松冠挂带不束高风动缙绅盛事争诵读向来进匪锐今退那得速皇帝六载冬熏燎郊再卜均厘际盖壤赉予首耆宿煌煌旧使星密映紫微北要令对青藜聊复寓天禄人言骥虽老万马未易逐方为帝者师敢请罢辟谷鲁公从周公荣哉佩聫玉
　　致政杨图南【扶】佥判惠园亭石刻来索恶语寄题三首【戊子】
　　湖山亭
　　七十归休古亦稀谁濒四十挂朝衣天如不发湖山閟林下真无一士归
　　秀野堂
　　一见堂名忆豫州岂知身在楚江头主人久享园中乐晚岁宜先天下忧
　　有竹无花山泽癯有花无竹雪肌肤洛阳城里花连竹迂叟规模定不迂
　　次韵杨文发承议【戊子正月】
　　才思春江下瀬船腹藏经史更便便坐观林谷升初日吟到云山合暮烟忆昨倾囊携过我知君得句总堪传古来虚诞相如赋枉使刘郎意欲仙
　　乐顺之司理用杨韵賛予去岁江行游山之乐再次韵【戊子正月】
　　遡洄险过峡中船頼有名山寄静便丘壑遂将从栗里功名何敢梦凌烟吾贤才术今谁敌野老风流未可传趁取桃花日千里蓬莱方丈防群仙【君将顺流造朝】
　　寄题太和陈氏益龟堂【戊子正月十三日】
　　讲堂昔日飞三鳣学馆如今益十龟文字之祥君勿卜明年春榜即累累
　　次韵乐顺之司理新释花权及上元不张灯二絶句【戊子正月】
　　一自乐卿司乐籍夭桃秾李闘夸张阴成却落他人手始悟分厢作法凉
　　天閟华灯亦有情知君新不顾倾城遥怜拥被哦诗句却遣隋珠照夜明
　　信国太夫人慕容氏挽词二首【戊子八月】
　　门地荣听履夫家世梦松初终无一欠【见张籍诗】冨贵有三从疾愈龙宫药恩加象服封乘鸾期忽至谈笑返仙峯【夫人去秋属疾赐药而愈旋启国封今闻无病薨】
　　早慕闚游识曽饕截髪餐升堂乖宿约褉洛罢荣观女史新彤管宗臣泣素冠哀荣谁可拟嘉祐冨之韩胡邦衡相过赏金凤许诗未送邦衡复作木犀防二花殆是的对偶成韵【戊子八月】
　　身闲端合醉秋光两地名花况并芳金作凤形如许巧木成犀理若为香髻头自笑辜钗色沙靣谁知谶带黄莫闭诗坛偃旗鼔天生的对欠平章
　　鹿鸣宴坐上次钱守韵【戊子十月七日】
　　制举巍科世有贤闻孙传业中兴年贡才合益诸侯地宠钱真开刺史天有弟已容持布鼔无能仍许鬻栀鞭太平故事西昆体指日皇都万口传
　　鲁季钦少卿安序堂次朱希真韵
　　行藏本同涂明哲遇輙安畎畞道可乐肯思负鼎干膰肉倘爱礼岂遽涉汶川大哉天地凖笑汝士女耽丈人三吴秀此理久已参缅怀洛京老知音赏英咸佳名表栋宇妙语来江山至今编简香不谓室有兰君看为邦问正在箪瓢间阅世从川流如愚安石磐圣门惟若人始可语易占不见系辞中岿然独书顔
　　邦衡置酒出小鬟予以官栁名之闻邦衡近买婢名野梅故以为对【戊子十一月】
　　浊水难攀清路尘偶曽先后掌丝纶归来久侍茵凭旧至后初逄梅栁新湖水欹斜应有意【东坡诗日出氷湖水散花野梅官柳渐欹斜】春光漏泄不无因绛帷幸许天荒破日日当为问道人
　　杨昌英示性悦次韵为诗【戊子十一月】
　　圣学榛芜欠扫除诚斋刻意绍渊舆羊岐自昔迷多径鸡瓮从今识广居西洛穷源谈近似南宗投隙说真如早知大道容方轨何用危涂转栈车
　　再次韵送杨昌英赴麻阳宰【戊子】
　　未结纶丝侍玉除聊纡墨绶奉安舆诸君相尚耻为令明府何妨大所居岁美莫忧君不足日长当念民无如玉牀箭镞何劳寄只愿章交使者车
　　胡季怀惠六出梅一枝仍枉絶句率然次韵勿笑拙速【戊子】
　　怪底雪花今岁少东君聚巧入壶春老夫只学龟藏六未羡梢头首面新
　　夜梦次陈立夫韵【戊子十二月初八日】
　　惯伴山僧汲涧泉懒随年少梦游仙风流输与贤兄弟朱阁临风教李娟【非想所及不可晓也】
　　七兄夜以小诗相戏走笔和韵【戊子十二月十九日】
　　小蛮未解啭莺簧凿壁偷分冨烛光不是厐公灵照女谁人为作起予商【随儿三岁能讴】
　　戊子岁除以粣代酒送邦衡邦衡有诗见戏仍送牛尾貍次韵
　　先生岂比习池徒薄醖仍慙校尉厨献粣聊将追粔籹餔糟只欲伴屠苏削肌知自何人手灌顶疑尝释氏醐必许寻花兼问柳敢辞提榼更提壶
　　邦衡再送二首一和为甚酥二和牛尾貍【己丑正月十日】
　　金谷烹煎岂我徒磨舂争语夜阑厨六年不赐汤官饵除日犹分刺史酥【是日钱守送酥故用东坡谢泗守故事】小惠无多真画饼大篇有味胜清醐遥知发羃哄堂处不见蒸鵞只瓠壶
　　追迹犹应怨猎徒截肪何敢恨庖厨鲙鲈湖上休夸玉煮豆瓶中未有酥伴食偏宜十字饼先驱正頼一巵醐却同玉面新名字肠断元正白兽壶【牛尾貍一名玉靣貍】
　　后两日大雪邦衡复用前韵作穷语戏和【己丑正月十一日】
　　天怜寓客混缁徒十日无烟香积厨苍雪故教投碎米馋涎那更忍流酥旃毛齧尽寒生栗风絮吟时韵怕醐谁似维摩坐芳缛散花别是一方壶
　　己丑二月七日雨中读汉元帝纪效乐天体
　　昭君顔如花万里度鸡漉古今罪画手妍丑乱羣目谁知汉天子袨服自列屋有如公主亲尚许穹庐辱况乃嫔嫱微未得当獯鬻奈何防文士太息争度曲生传琵琶声死对青冢哭向令老后宫安得载简牍一时抱微恨千古留賸馥因嗟当时事贤佞手反覆守道萧传死効忠京房戮史臣一张纸此外谁复録有琴何人操【去声】有冢何人肃重色不重德聊以砭世俗【古今赋昭君曲虽大贤所不免仆矫其说无乃过乎】
　　杨文甫主簿顷惠佳篇今赴松溪次韵送别【己丑二月】
　　投林倦翼久知还尚客君家伯仲间入市每嫌妨杖屦临岐那忍问河山家声好在金陵簿【谓杨于陵也】人物争看玉笋班他日银黄夸里后不妨徐伴野夫闲
　　钱守青原瑞霭图【己丑夏旱得雨有献此图者】
　　青原台成知几春倚栏但爱江山新那知遇事发竒秘使君着眼惟忧民鲁台当年有故事首騐云黄期岁羙凤翔仙伯记新亭不志游观名雨喜纷纷烟霭何足祥丰年上瑞不可防江头白粲连万樯賸与官家实大仓胡邦衡生日以诗送北苑八銙日注二瓶【己丑六月三日】
　　贺客称觞满冠霞【楼名】悬知酒渇正思茶尚书八饼分闽焙主簿双瓶拣越芽【见梅圣俞谢宣城主簿诗】妙手合调金鼎铉清风穏到玉皇家明年勅赐宣台餽莫防幽人赋叶嘉
　　邦衡再和再次韵【己丑六月六日】
　　金华絶出气凌霞不愧君王坐赐茶【讲读罢例赐茶一瓯】商岭剪来思旧様【王元之诗云様标龙凤号题新赐得还因作近臣烹处岂期商岭水碾时空想建溪春香于九畹芳兰气圆似三秋皓月轮爱惜不尝惟恐尽除将供养白头亲】洛泉煎处叹新芽【唐刘言史与孟郊洛北野泉煎茶诗云粉细越笋芽】诗评未怕人生瘿盐济惟防贼破家賸欲苍生苏息否刚严须是相王嘉
　　邦衡侄季怀亦惠二诗再次韵二首一颂其叔侄之美一解季怀生日不送茶之嘲【同上】
　　竹林终日醉流霞下客穷空秪戹茶更欲打门奴酪粥何殊敛手捧姜芽赐金指日挥防传盛馔常时设谢家【用晋陆纳挞侄事戏季怀】莫为唱酬供一笑从今便废尔殽嘉萧散真吏少霞樵青日日为煎茶【谓迎恩租】莫因闽粤臯芦叶却厌神仙掌上芽【阙】竹胜棊非我事【季怀八月四日】菊潭试水是君家不须更酹苹洲冢世以诗鸣句自嘉季怀设醴且示佳篇再赋一章以醻五咏【己丑六月八日】
　　卯饮高楼彻暮霞絶胜茅屋已公茶篛包好句逄真赏荷叶瓯深称嫩芽诗老坐中容我辈朝贤乞处借吾家【来诗屡引欧公茶诗故用篛包诗老事孟郊凭周况于朝贤乞茶诗云越瓯荷叶空】从来佳茗如佳什屡酌亲朋味转嘉
　　尚长道见和次韵二首【己丑】
　　诗成蜀锦粲云霞宫様宜尝七宝茶压倒柳州甘露饮【子厚茶诗犹同甘露饮】洗空梅老白膏芽【圣俞茶诗春芽研白膏】睡魔岂是惊军将茗防都縁避作家怪底清风失炎暑朝来吉甫诵柔嘉【连日雨凉】
　　钟山处士映高霞止酒惟亲睡起茶逺向溪边寻活水闲于竹里试阳芽一瓯休问帝前席七椀且同僧在家所愧叔孙无五善若为重拜晋君嘉
　　顷尝梦至善生院赋诗一聫己丑七月十三日因游续成一絶
　　门外千竿竹绕墙清风终日注回廊五年未续梦中梦得得来追三伏凉
　　七月十五日邦衡用前韵送薫衣香二贴次韵为谢【己丑】
　　天香犹带曵裙霞银合行参到阙茶【故事召用两府将到阙中使赐银合茶药及香】賸馥欲霑吾臭味普薰聊发善萌芽心清此去夸僧舍意可由来出内家乞与博山添正气崭岩曽辱更生嘉【刘向薫炉铭云嘉此正气崭岩若山】
　　胡涣季享示寿诗二首十月二十五日因其生日次韵荅之【己丑】
　　诸父声名塞两间圭分青白毂朱丹莫年勋业心方壮前日奸谀骨尚寒【谓邦衡】闻道秋官还简擢【谓从周】独怜处士失荣观【谓亷夫】如今喜见当家子应赋忠州此日欢杲杲朝曦正在东文心诗耳一时聪学当鼎盛犹无敌才过頥期想更工此去宦游谈笑里后来家庆画图中俾昌俾艾诗人事不似荒虚
　　紫竹【己丑】
　　曽到蓬山验异闻浮筠翻动雪披纷紫茎緑叶骚人句不在秋兰在竹君【拾遗记蓬山有浮筠之簳叶青茎紫下有砂礰细如粉暴风至竹条翻起拂细砂如雪霰】
　　青紫从来岂一端要看同傲折胶寒若轻间色思方节圆竹应须斩万竿
　　武岗太守罗【棐恭】挽辞二首【己丑十一月】
　　冨贵由身致亷勤守自然常珍惟脱粟老伴只残编天已偿高寿人犹望百年千车防者谁问大夫贤忆昨登门日蟠斋拥夜炉疾奸频齽齘悼往一喑呜激烈看前辈疲庸愧小儒英灵那戢木尚想握边符万安韦邦彦字俊臣携王民瞻杨庭秀谢昌国絶句相过次韵勉之【己丑十一月十日】
　　卢溪笔力透天心杨令文追正始音更读池塘惠连句识君何待接清襟
　　后学争欹雨后巾前贤久泽雾中文韦郎勉力追三杰他日人还效五云
　　陈平叔相从四年文行粹然临分惠诗有立身行道之问敢用阳司业勉学者之意次韵为赠【己丑十二月】
　　好因轮斵悟观书莫守筌蹄觅兔鱼华岳登来卑步仭沧溟浮罢眇支渠命穷且戏娱亲防道合湏牵奉诏裾此外文章真小技未应倾慕蜀相如
　　赠黄格非
　　诗社飘零二十年春官老子复登仙【谓曽吉甫】豫章幸有横枝在好觅鸾胶续断弦








　　文忠集卷四
　　钦定四库全书
　　文忠集卷五【省斋文藁】
　　宋　周必大　撰
　　古律诗五十六首【起乾道庚寅止淳熈甲午庐陵　临安】送梁山长老智显【庚寅】
　　秦人溪畔汉人山万木参天六月寒写向汤休诗集里老夫要作画图看
　　丘成之司理明逺阁二首【庚寅三月四日】
　　榜题聊复借扬云千古行藏本自明此阁定非天禄阁肯因寂寞便轻生
　　家传秘籍慕班游有子当追嗣与彪好事一瓻如许借楼前百榼果为丘【君家藏书五世矣】
　　奉新宰扬廷秀携诗访别次韵送之【庚寅三月二十一日】
　　诚斋诗名牛斗寒上规大雅非小山向来志气薄黄散忽为五斗辍万卷儿童笑君非良图大夫出处宁知渠吴公适为南州起昔日河南今在此好贤荐士任以身门下贾生予其人鄙夫料事倘不误早寄重脩滕阁句【吴明可帅豫章方修滕王阁故及之】
　　五月三日游简寂食甜苦笋知观欧阳齐年求诗【庚寅】
　　疏食山间茶亦甘况逢苦笋十分甜君看齿颊留余味端为森森正且严
　　去夏邦衡胡侍郎生日尝因茶诗致善颂其语果验再赋一篇为大用长生之祝且求赐茗作润笔【庚寅六月昆山发】
　　寿杯又是酌流霞醉眼还醒讲殿茶举世甿謡思旧德隔年诗防托新芽汉帷果庆登三杰边幕何愁不一家赐也多言如屡中合分龙饼示旌嘉
　　秘阁檐摧李监仁甫得湖北漕用温公故事作小诗送之【庚寅七月】
　　台门屋坏中丞去秘阁檐摧少令归頼有温公遗事在故应早晚入黄扉
　　昨以清醇之酒为邦衡侍郎寿乃防惠诗且约深秋清集至时侍郎当舍芙蓉而面三槐某已归醉东篱悠然见南山矣次韵为谢【庚寅七月临安侍对】
　　觚棱回首六经春重挈荷囊上要津桑下未防三宿恋栁边仍喜一畨新【复居旧宅然芙蓉岂若杨柳腰支耶】即开东阁招竒士快与湖山作主人【闻今日玉壶盛事】浊酒夸张真过矣如公诗句乃清醇
　　邦衡侍郎再惠春字韵诗次韵怀旧叙谢且致登庸之祝【庚寅中元日】
　　年年郡圃共寻春夜夜神冈醉问津公从鸡翘恩典厚我游麟省宠光新愿闻玉铉调元日幸摄金銮草制人致主勋华端有望浇风于此合还醇
　　邦衡侍郎用旧韵庆予生朝赓续为谢【同前】
　　蓬山落拓复经春宦海茫洋懒问津志节渐消平日壮鬂毛空比去年新午桥早并绯衣相一月还同赤壁人【邦衡以壬午六月生某以丙午七月生又同居庐陵故用裴度周瑜事】天遣驽骀追骥騄无如才德异疵醇
　　夜直怀永和兄弟【庚寅八月壬申】
　　玉堂清冷夜初长风雨萧萧忆对牀徼道传呼钟鼔密梦魂那得到君傍
　　重阳预约三馆同舎登高于真珠园前数日李粹伯秘丞除殿院【庚寅】
　　胜游元在十人中健翮先培万里风落防有谁追戯马峩冠无计屈乗骢对门尚许官曹近光馆犹期燕防同幸可夸张少年在未须细数菊花丛
　　与馆中同僚防邦衡侍郎于南山真珠园后两日翰苑作开讲读防予不赴邦衡有诗见怀次韵【庚寅九月二十日】
　　讲席人期相郑覃石渠我忝继齐堪碧琳殿邃同宣召白玉堂深接笑谈寓直敢陪东道主登高尚想北山南洞岩胜集空回首何日芒鞵许再探【碧琳在禁中近因宣召至焉洞岩庐陵胜处去年于此赏梅来诗有红粟寒梢之约故云】
　　次韵邦衡哭季怀【庚寅九月二十二日】
　　谈锋激烈剑芒寒素蕴光辉珠在潭万里未行骐骥死百围将半豫章残山中宰相今谁继地下文古亦难一读名章三太息泪流何止雍门弹
　　绍兴庚辰九月二十三日与浙江道权帅同年程龙图并试玉堂庚寅岁由少蓬寓直摛文发策试馆职亦九月也有怀泰之輙寄四韵
　　当年给札踏金銮重到依然九月寒【今年寒极早】学士策询学士策秘书官试秘书官自怜绿鬓非前度尚喜青衫总一般寄与浙东程阁老莫矜红斾笑儒酸
　　陈叔进秘书送鹑分粟为谢乃辱佳句次韵发笑【庚寅十月十三日】
　　有鹑不博禾三百却向枯河掷钓缗他日陈平宰天下如瑜翻作指囷人
　　夜直玉堂读王仲行正字文编用入馆新诗韵【庚寅十月二十九日】
　　轶材腾骥騄勇思决河渠枝茂根先实名高士岂虚君王怜旧士馆殿有新除努力功名防燕然欠大书草具屈邦衡侍郎防赋即事新诗次韵皆叙坐上语他时共发一笑也【庚寅十一月十一日】
　　旧地闲梅坞新知泥栁桥情先春色动节后岁寒凋久矣承三接宜然冠百僚不须惊鹤髪未碍挿蝉貂
　　和至能范舎人农圃堂韵【庚寅】
　　荒滛吴以颠战胜越为吉是非两安在阡陌萧瑟公来开别墅草莾手爬栉阴晴及寒暑每到皆胜日新诗吊兴废收拾满箱帙有客师元亮甫谢彭泽秩幸分北窓风容此易安膝
　　徐稚山林龙学挽词二首【庚寅】
　　有羙传清雅无心问介通佥言宜仆射累防避司空【稚山初言兵不可轻用忤王龟龄而去汤丞相疑可助已荐为给事中累辞竞不起人始服其通介不狥时故专用徐宣徐邈事】身后防巾敛生前浊酒中吴钩无路挂洒涙寄西风
　　昔者陪笔比隣记凿垣十年何间濶一见欲无言哭鲤何多难嬴真少恩天乎如可恃门戸看诸孙
　　徐子礼藏宗丞挽词【庚寅】
　　符节何妨彩服斑专心温凊宁【去声】求闲宾朋忽吊西河上父子继游东岱间前日台门哭葛同时华屋落丘山不须更问相从旧行道之人亦涕澘
　　庆邦衡生朝用去年韵【辛卯六月三日】
　　劲气危言五十春今骑厩马踏天津葵倾夏日心弥切松度秋霜色转新鼎鼐调和知有日君臣庆防岂因人【谓壬午与丁未合】周流四府须三纪寿斚休辞痛饮醇【胡广周流四公三十余年通鉴五十七】
　　入直召对选德殿赐茶而退【辛卯七月四日】
　　緑槐夹道集昏鸦勅使传宣坐赐茶归到玉堂清不寐月钩初上紫薇花【时两株盛开】
　　陈君举示张孝恺行状且求诗孝恺尝摄令华亭有善状【壬辰正月二十四日】
　　简惠唐蘓令文章汉甲科满朝空慰藉漫仕竟蹉跎有命穷何病无年理则那挽讴嗟不及留与邑人歌【图经唐苏蘥摄华亭县令在官简惠莅事公正】
　　过邬子湖【壬辰五月癸未日】
　　万顷湖光似镜平蜿蜒得得舟行从来仕路风波恶却是江神不世情
　　奉祠还家侄绎以诗相迎次韵【壬辰六月】
　　圣朝有道合羞贫清昼那容里路珍金马玉堂辞汉殿桃花流水访秦人敢吟莫莫休休句且佚胶胶扰扰身高防竹林欣有日剰篘玉友钓溪鳞
　　项在道中闻邦衡侍郎将进周礼新解尝赋诗就为六月三日寿或谓名在丹书不当玷污西清之防老羞愧而止今防附记生朝特贻佳作既仍旧韵敢隐鄙言狗尾之续斐然鹤头之侧必矣【壬辰七月】
　　九十谈经似子春【杜子春年且九十以周礼授郑众等】三公虚位待平津礼文元秉周邦旧义训重颁楚老新鸱阁行看迎太宰象箆应记讲庖人【去年公在讲筵讲周礼至庖人而请去】太平致了阴谋息方信儒真道粹醇
　　次胡长彦司户韵为其生日寿长彦新授桂椽【壬辰九月二十五日】
　　十年笔力干千钧齿宿于今意转新樱伐广陵聊作赋梅开桂岭定宜人暂从南极通冠冕防向东方领缙绅菊有黄花潭有水愿寻汉事寿佳辰
　　前岁冬至与胡邦衡小语端诚殿下道直夏旧事今年邦衡举易纬六日七分之说輙用子美五更三防为对数日得刘文潜运使书记去年馆中团拜十人今作八处感叹成诗【壬辰十二月】
　　青城小语庆新阳共向红云拜玉皇六日七分惊岁月五更三防忆班行属车谁从黄麾使钓艇还飞白羽觞犹胜去年三馆客十人八处耿相望
　　十二月十九日饯别刘文潜运使明日书来云醉梦中作小诗但记后两句为足成之【壬辰】
　　幽人门巷冷如氷使节光华肯再登今夕青灯话三馆明年何处说庐陵
　　胡邦衡赋琉璃灯帘诗次韵【癸巳正月二十八日】
　　鸡林空诧夜明帘鳌禁曽迎金炬莲却向江城度元夕同看灯箔乐新年盘红坐觉光如昼【杜阳编同昌公主夜以红琉璃盘盛夜光珠堂中光明如昼】鞍白端令意欲仙【两京杂记汉武时西毒国白光琉璃鞍在暗室中光照十余丈坡诗汉武凭虚意欲仙盖用梁武论书事】归对短檠惟寂寞酒醒漏永不成眠
　　送刘子和教授赴贑州兼简府主洪景庐二首【癸巳闰正月初十日】
　　伊昔青袍地于今绛帐师家声传叔贑宦学类先之【李朴先之贑人后为本州教官】久已鸮音革居然鳣服宜谁开丞相阁此士独非竒
　　借甚书诗帅中和正尔歌人留河内宼帝念禁中颇余事裒丁志多闻重乙科固无官长骂解使客氊多邦衡再送皇字韵诗来次韵【癸巳闰正月二十二日】
　　宾鸿列阵竞随阳却向丹山隐凤凰银管题诗纷满帙金钗度曲俨分行汉宫早促三更席梁苑行称万寿觞【上顷谕公非晚令卿观朕大举同游大梁又闻虞相陛辞今年当防于东都上寿】顾我飘零无着处非公湔祓尚谁望
　　又次邦衡长子【泳】总干韵【癸巳】
　　乃公刚骾迅词章济美人推小賛皇君实固难安洛社子虚亦合荐周行牛屠十九看游刄鹍击三千始滥觞早向秦淮迎辇辂北征旗鼔正相望【李栖筠文章劲迅有刚骾大臣之目】
　　又次邦衡族侄长彦司戸韵【癸巳】
　　圣世恩荣盛孝章北牕自欲傲羲皇通家燕喜鸡豚社治郡愁亲鴈鹜行陌上花开人闘草瓮头酒熟客传觞及时行乐君休厌召驿相将项背望
　　同年杨谨仲教授以诗庆予得郡次韵二首【癸巳二月】
　　谬向初元从九旒坐狂朝迹自宜收虚名谁竞两蜗角懒性敢居千骑头闻道宵衣劳圣主有时夜舞忆神州二千食禄犹前却何自真封万户侯
　　才气峥嵘早断鳌诗豪不独酒中豪其谁代匠频伤斵之子良庖却善刀莫叹广文官独冷絶胜州郡职徒劳泮宫方采僖侯藻高士休寻仲蔚蒿
　　邦衡侍郎作一字韵诗赠麻姑观道士李惟宾次韵仍效其体【癸巳五月十六日】
　　盖世功名陋汉黥翩翩弨挂许谁檠气凌霄汉哮崖鹘文濶波澜掣海鲸囊水谩疑韩信怯栅淮终畏晋兵勍先生余事为诗老天宇行将一柱擎
　　邦衡生日用旧岁韵【光武以壬午岁起兵宣王六月北伐皆中兴也邦衡以壬午六月生故用二事　癸巳六月三日】
　　翊戴南阳第一春驰驱北伐太原津天开今代风云防运应中兴岁月新零雨正宜苏大旱【近日祷雨未应】清风未可作闲人一杯安足为公寿看饮思堂万斛醇【饮思堂春万斛岂止二十四考中书而已此则祝寿深意也】
　　李秀实生日【癸巳六月四日】
　　泰陵耆旧日衰槁白也胡为顔色好何曽山林采大药更说方书试鸿宝千年鼻祖翔太清至言八十授长生坐令耳孙守家法八十髩緑防瞳明昨日人为澹庵寿今朝竹院笙歌奏二老风流总健强盛事他时恐难又陛下圣德师文王作兴锐欲恢封疆盍归乎来不可缓要看梁栋扶明堂
　　同年杨谨仲教授生日【癸巳六月二十八日】
　　玉笋岧嶤秀倚空清江汀滢日朝东杜萧安在王陈逺极贵长生总属公
　　伯起宜横讲殿经若为临贺复庐陵【尝为临贺教授】朝来冠雀衔三鳣敢贺先生自此升
　　孝行阴功未易量从来家住玉田坊人间聊复三千岁海上他时日更长【广记杨雍伯有孝行传种玉之术游海上遇羣仙后数年上升今所居宅号玉田坊】
　　载酒过门欲寿公酒杯有限寿无穷玉樽秪有天西北不惜年年为一中【神异经西北荒有酒泉上有玉樽取一樽复一樽与天地同休饮此酒不死】
　　邦衡侍郎用洪范五行推薄命而成杰句叹仰大手几至阁笔勉赓盛意兼叙天人之应庶知托契受辱如此其厚决非偶然耳【癸巳七月十五日】
　　五行陈范推箕子三寿为朋颂鲁申二纪环周元附骥【某后公二纪生而同在午故用马事】四辰鳞次岂因人【公月日时胎在未辰卯戌某日月时胎在申巳辰亥率后一辰】交承紫掖追随旧递宿金銮契分申人事天时已如此更看坯甈累陶钧【胡诗用东坡韵故押两申字】
　　舣舟清江镇从任子严【诏】运使求菊【癸巳九月五日】
　　陶令思归未得归黄花想见绕东篱满头须挿何容易且向盘园乞一枝
　　近防同年赏芍药尝樱桃杨谨仲教授有诗次韵为谢兼简周孟觉知县【甲午三月十七日】
　　清晨自扫落花防小瓮新篘竹叶青簮盍同时过陋巷胪传相与记彤庭翻阶红叶曽重见【仆十年间两直西掖】勅赐朱樱亦屡经老去飘零无此梦诗来吟咏有余馨
　　用旧韵为邦衡生日寿【甲午】
　　自公重踏秣陵春便觉威加析木津尺五去天沙路近八千为岁寿杯新休论沧海长生药要是清朝不死人万目防防观爕理纪元真欲称熈淳
　　同年杨谨仲示芗林诸帖皆以老杜相期惟童敏德谓不合学东坡殆非知诗者輙用此意成恶语一篇为诞辰寿祝颂之意见于末章【甲午六月】
　　过江人物向汪曽一世龙门未易登常恐斯文无砥柱独推佳句有师承波澜正使来西蜀亷陛何妨逼少陵天遣百年如卫武防赓懿戒颂中兴
　　杨谨仲教授和徐师川中秋赏月诗邀余次韵【甲午八月二十日】
　　浥露清如洗明河净不流珠圆合浦夜潮盛浙江秋【卢肇赋八月望潮最盛】朗咏陈王赋几成法善游广寒非独冷莫为客氊谋
　　寄题王公明枢使豫章佚老堂【甲午】
　　君不见当年卫武髦且期尚欲进德明箴规又不见潞公堂成过九十精神折冲夸德威公今年才六十耳朱顔绿鬓俨未衰便从午桥乐暇佚宁独不畏二老讥恭惟中兴圣明主焦心劳思抚四夷山东河北困戎索逺民日夜思王师楼号筹边冝属意堂名佚老谁敢知请赓方叔壮猷雅第入宣王复古诗
　　萧端伟挽词【甲午】
　　二顷良田数畎居笔畊学殖世名儒兰闱初喜携儿去蒿里旋悲与妇俱四季浇花非实相百年种德是宏模素车防空闾巷试问他人得尔无
　　靖州太守李秀实挽词二首【甲午十二月十一日】
　　好学今康鼎施家古计研旌麾更楚粤翰墨过幽燕晚厌三刀梦归开九秩年生荣没无憾五福定谁先伊昔观灯夜居然饮彻明一旬聊隐几万日遽成茔回首歌钟地伤心挽铎声朔风知客恨犹欲返铭旌











　　文忠集卷五
　　钦定四库全书
　　文忠集卷六【省斋文藁六】
　　宋　周必大　撰
　　古律诗五十四首【起淳熈乙未止淳熈丁酉余干　临安】过余干吴师中秀才以诗惠歙砚次韵谢之【乙未二月壬申】
　　旧曽起草向明光独与罗文近赭黄三载瓦池研灶墨因君聊复梦仪凰【壬辰二月防宣召至选德用御前小歙砚草命相制今适三年矣前軰有罗文君传】
　　恭和御制闻喜宴诗
　　臣以经筵官预闻喜宴恭覩圣制赐詹骙已下诗不敢自嘿谨斋沐赓和一篇仰凟宸严臣无任震惧俟罪之至【乙未五月十日】
　　圣武将犁老上庭艺文先选彀中英天扶基业生多士世遇君师集大成享备钧台同夏启果分汉防愧桓荣尧言一日周天下应陋诗人切响声
　　次韵贺胡邦衡除龙图阁学士且为六月三日眉寿之祝【乙未】
　　马负羲图二百春荣光犹属大河津细推班列论思旧谁似英宠数新【今班簿中老惟公一二人】龙阁便为黄阁老洞岩应继紫岩人【张魏公与公至厚】他年笑尔孙思邈只自开皇至永淳
　　端明殿学士王日严挽词二首【乙未七月】
　　家世三珠树文章五凤楼中年穿豹尾晚歳冠鳌头夷雅推簪橐清醇动冕旒居然似岐国只欠启金瓯念昔登黄甲公时上玉堂焉知叨儤直尚及对批章二纪光阴速三年别恨长怀贤已惆怅感旧更凄凉
　　次胡邦衡韵【乙未八月十三日】
　　右相虚来三见春都人日夜望平津骅骝开路云霄逼霖雨思贤鼎鼐新赤县尚多沦异域潢池犹自扰齐人【谓茶寇】公如不为苍生起风俗何由使再醇
　　从驾过德寿宫马上得程泰之次庚寅玉堂旧韵有银章金带之戯走笔为谢【乙未闰九月十七日】
　　推也复从鸣銮凤诏诗盟故未寒两制空烦舎人様【仆近日告命及荅诏皆年兄草】外郎争比大夫官【仆官朝请郎年兄新转大夫】翰林今夜仍连直讲殿明朝岂两般毕竟五金如五味莫因黄白议醎酸
　　程泰之昨有金带银章之句十月二十八日乃因押伴北使赤岸御筵服重金侍宴紫宸殿坐间尝作数语为戯后两日复得其诗亦再次韵【乙未】
　　甚日重黄侍玉銮几时八座佩金寒【古诗云眼赤何时两腰黄甚日重杜工部云连枝不日并八座几时除】殿庭属目夸新贵【阁门官争相问】部曲低头拜旧官【防之尝贰春官今复借大宗伯】五日尹京非细事四时仕宦固多般【泰之今春服緑夏间阶绯今借金紫真传游艺也】重行隔品诗仍健应笑官卑语带酸
　　次韵徐元敏货同年【乙未十一月】
　　当年驾鹤共骖鸾对蹑丹梯上广寒绿髩旋同依帅府华颠今并列王官文才似我无多子契分于君有四般【唐人与同年诗云契分四般同】念旧不妨频枉驾瓮头随意酌甘酸
　　凌阁学景夏挽诗二首【乙未十二月】
　　南渡衣冠坠俄然气象还向微公数軰谁济国多艰剑履星辰上风流水石间名高仍寿考天赋未全悭圣上开皇极炎兴纂异书苍葭依玉树清水映污渠自尔音尘隔思公歳月除佳城空在望无路祖防车韩子温尚书以长句送江梅次韵【乙未】
　　忆昔归田友麋鹿雪里寻梅踏瑶玉廵檐屡作杜陵笑穷路几为步兵哭忽逄绿衣髩如云歌舞醉人睡昏昏觉来但有风相袭梦防初无香返魂岂知重见长安雪喜极丰年箫鼔咽更读裴公东阁诗仍分处士西湖月皎如玉树临我傍幸同待漏靴满霜但愿和继先业不辞草制搜枯肠【来诗有和之句】
　　邦衡侍郎留金陵再用津字韵赋诗谢送赐茗复以丙申小春四銙寄赠【乙未】
　　淳熈又贡第三春驿骑新驰度剑津七祖师泉难话旧【谓青原】八功德水且尝新雪庭烹处休装景火阁煎时却可人只恐春从官栁动【官栁邦衡侍婢名】乐天还欲醉精醇【唐朱敬则传醇精流糟粕弃】
　　闻西省赏醿芍药戯成小诗奉简泰之侍讲舍人年兄并以丁香橄榄百枚助筵却求残花数枝【丙申三月】
　　羣玉园中作主人紫薇花底防佳宾风光总属程夫子好念文昌寂寞春
　　满架氷肌合碧云翻阶翠袖映红裙玉堂只有金沙在伴直明朝又属君【翰苑仅有此花防之明晚直宿】
　　酒颁挏马莫分甘金赐麟蹄敢搯尖红白赏残堪底用雨中折赠未伤亷【日歴所进书赐金及酒甚多】
　　从来引玉即抛砖自笑囊空百不堪頼得酒酣须茗饮聊将青子助囬甘
　　新镇江通判蔡湍挽词【丙申四月二十四日蔡防曽孙】
　　计相声名久不磨庆余丰报属君多原鸰重遇非常主【君谟久任三司使君弟今为戸书】庭鲤仍收最上科【君谟第十人及第君子戡亦然】但使家声常燀赫不辞官路独蹉跎仁人天岂惜眉寿自要曽门同逝波【君谟享年五十六湍亦五十六】
　　次韵阎刑部才元杨梅【丙申】
　　炎帝伞照涛江红五月献果明光宫越人一枝古所重蜀无他杨谱则同【蜀中絶无杨梅】珠更将赤水浴流火呈祥复王屋不伴长安黑弹丸杀吏惊人寒起粟新诗字字含芳鲜大书遗我敦同年请君速访天竺老食白追继仇池仙【东坡寄天竺辨才诗云且食白杨梅盖山中实有此果而蜀人注此诗者偶未知耳阎亦蜀人】六曹长贰观潮予以入直不与晡时大雷雨走笔戯蔡子平【丙申七月十九日】
　　雷轰万鼔勒潮回无复亭前雪作堆应为尚书悭且澁肓风怪雨一时来
　　走笔答程泰之以简问莲社事【丙申七月二十六日】
　　杏坛俨雅犹难考莲社荒唐孰肯知好把钟山为儆鉴瞿留作晚年师
　　次韵天官韩尚书七月十八日风雨中观潮予内直不赴【丙申】
　　禁直惟闻漏鼔催潮声遥听讶蚊雷忽传杰句天边得如对洪涛海上来
　　大笔真能挟风雨小才何敢助涓埃古今竒观湏秋半好约重衘伯雅杯
　　程泰之下直某偶被宣鎻相遇于途既到玉堂读所留佳句次韵为谢【丙申八月二十三日】
　　天街并踏软红尘飞鞚交驰骇徼廵椒殿敢期当制草槐庭元拟用儒真【初谓年兄入相故鎻院】鬻方偶免冬龟手适市深惭旦攫人早夜祝公登相位重霑润笔乃无贫
　　庆东宫生辰二十韵【丙申】
　　二圣仁无敌元良敬有加一丁昌火运【太上丁亥主上丁未殿下丁夘】三合聚皇家【阴阳家以亥卯未为三合】帝子初朱芾天孙更緑车东储今启诵重庆蔼勋华异表温而厉英辞正且葩日三朝蠖濩明两照幽遐周鲍吾何嗜斋蒿尔自邪金昭全粹质玉裕絶纎瑕唐范刋譌谬【恭覩手校唐太宗帝范】丘经辨等差【尝防俯询观六经次第】防心宗淡泊论乐鄙滛哇摛藻书盈轴穿杨箭列靫共知文武备频拜圣人嘉盘露清承掌牕风冷度纱佳辰蓂四叶乐歳粟千秅呈瑞芝生草延年菊试花震帷春不老鹤禁寿无涯喜气均三殿恩颁出正衙流香传御酒七寳簇宫茶饤坐麟为脯堆盘枣胜子同生九月鲁国谩多夸
　　洪景严枢密挽词二首【丙申】
　　两制摛文压缙绅三吴耀武见经纶桥留震泽居无扰舟济沧溟防有神宥府嘉猷推乃后陪都遗爱纪斯民多才多艺无多寿此理凭谁问大钧
　　召试曽叨对巨题代言今忝继前规丰钟霜响人何在瓦釡雷鸣愧可知滕驷启城嗟有日徐鸡醊酒恨无期玉堂頼有纶章在时展前篇慰所思【公尝编中兴制草】
　　送蔡迨赴桂阳令【齐之后延　丙申十庆曽孙　　月十日】
　　工部诗题满剑川仪曹文笔照湘南身行蜀栈曽幽讨舟挂吴帆又饱参晞骥有心真自得防茅无术定谁慙金兰正好追英彦蒲谷翻令试子男县古荒祠怜义帝地灵胜槩忆苏躭冰台小试医民瘼帛幅高张律吏贪卫飒化行先礼教【肩吾尝着礼训一十篇】茨充美政是耕蚕故家遗俗今无几徃行前言孰可谈鸿鴈峯高书莫系骊驹歌阕酒中酣伊予已卜江湖隐灵寿何时寄草庵丁酉二月二十日同部中诸公游下竺御园坐枕流亭观放闸桃花数万防随流而下继至集芳亦禁籞也海棠满山郁李绕栏殆不类人世间明日入部而桃花数枝伶俜窓外未时内直则海棠郁李各一株方开遂赋二絶句
　　万防红随雪浪翻恍疑身到武陵源归来上界多官府人与残花两不言
　　清胜堂前花万重玉堂署里两芳丛应怜寓直清无侣聊伴衰翁宿禁中
　　鲁季钦訔敷文挽词二首【丁酉】
　　兢爽云间陆同升天上张东堂聨折桂南省继含香风月三千首金丝十二行初终全五福似续付诸郎自掺江南袂思公嵗月徂书来怀棣蕚老去重葭莩东粤仍闽粤当湖遂镜湖堂成随一相浮世竟何须宣州蔡子平尚书淑人居氏挽词二首【丁酉七月】
　　八座夫人贵三刀刺史荣共深偕老庆忽寄悼亾声寂寞闺门政凄凉儿女情亲交犹雪涕况乃谢宣城鹓缀闻湘藻鸰原忝附葭至今思并舎晚嵗拟通家只道身长健那知生有涯挽讴无好语聊杂垅头笳东宫出示和御制秋怀诗恭和二首【丁酉八月】
　　某近者特蒙颁示御制秋怀诗继出殿下和篇明良相赓徴角交作猥縁幸防获预荣观蟋蟀候秋而吟盖亦不能自已谨成二篇缮写投献仰尘英鉴伏深震惧
　　沛宫歌风云威德加四海雄词照千古编简亦光彩惟皇与同符兴寄秋序改宸章振逺响寂寞喑众籁有如凉飚来残暑去安在愿言扫氛曀廓廓天宇大【右恭借御制韵】寒露零太空清诗出少海昭融备万象众目符彩二南可无愧一字不容改金声玉振之辽邈庆宵籁【权德舆答杨河南书庆宵天籁正声铿锵】毫芒人间落神物防在在惟慙小儒懵未易识其大【右敬和殿下韵】
　　兵部宋尚书【延祖】挽词二首【丁酉】
　　北客今无几公才合奋飞再期骞禁路仍世识途归星动尚书履霜留御史威桑榆初未逼何乃露先晞识靣嗟虽晚论心尚未央经帷叨并席官舎许连墙俶讶亲鍼石俄惊授印章【公上印之日仆摄夏官】梅花佳句在无复鉄心肠
　　中奉大夫直徽猷阁致仕邵及之挽词二首【丁酉】
　　亷甚仍知止高风似孔戣北归垂橐日南省挂冠时清白传诸子安闲阅十期今谁主文字好继退之碑不殖千金产惟求十畞园湖山堆几席花木报寒暄曽是尊前客常思醉后言怀贤空有涙无路洒新原走笔次李仁甫夜直观月韵二首【丁酉】
　　殿中延拜二卿真腰下初横宝带新便有堂封佳防在移巵恰趁谢恩人【仁甫正谢日适二参政同过局置酒省中】
　　玉堂清冷梦难频月姊高寒逺莫亲伴直径须呼苦酒不应覔句调他人【仁甫专饮苦酒】
　　九月二十二日曲宴御诗【丁酉】
　　昊穹垂祐福群生凉德惟知俭守成禾黍三登占叶气箫韶九奏播欢声未央秋晚林塘静太液波闲殿阁明嘉与臣隣同宴乐益修庶政答升平
　　臣恭和御制晚秋曲宴近体诗一首缮写投进冐凟天威臣无任战惧俟罪之至
　　宸游不为菊丛生观宴元因谷顺成阁御芙蓉称曼寿殿开选德奏和声玉觞未饮心先醉寳墨遥瞻眼倍眀身在金坡空感遇论思深愧策平平【初上寿芙蓉阁移宴选德殿】李仁甫赋诗送其子塾下第归次韵为赠【丁酉九月】
　　余力犹能诵稗官奥篇隐帙复何难求贤正市千金骏当赋终徴百羽抟【抟徒官切】唤渡吴江秋水涨解鞍蜀道雪山寒归来趁贺新郎罢东阁重寻一笑欢
　　庆东宫生辰四首【丁酉九月三日】
　　某伏观崔豹古今注东汉时乐人作歌诗四章以賛太子之德一曰日重光二曰月重轮三曰星重辉四曰海重润旧说云天子之德光明如日规轮如月重辉如星霑润如海太子皆比德故云重也每恨其辞不传于世兹者恭遇皇太子殿下吹铜令旦輙补四章仰祝无穷之寿冐尘英览伏増战汗
　　太阳象真主阳明应诞期【尔雅十月为阳】少阳比储君生近重阳时明两盖自然何待卦画知形容谩辞费咏取重光诗【右日重光】
　　崔豹称明君如月有规轮戴暠论副德桂满自长春【梁戴暠月重轮云皇基属明两副德表重轮重轮非是晕桂满自长春】况乃秋夜永万里无纎尘愿歌重轮句照耀率土滨【右月重轮】
　　季秋日在房房心乃明堂煌煌心前星于兹侍天王休符恊上象九月诞元良太史言有证重晖照无疆【右星重晖】旧闻西北海巍然峙摇山高辛贤太子制乐山之间坐阅几春秋不老常朱顔至今重其润恩波浃人寰【右海重润】
　　送喻宫教良能出倅防稽
　　拾遗羁旅鉴湖秋太史﨑岖禹穴游只驾贰车良自足更营三釡复何求千山徧踏诗才冨万壑临观史笔遒稍待政成归魏阙便从麟阁上螭头【叔竒能诗所至輙赋近尝进歴代忠义传极有史法】
　　恭和御制赐史浩古诗【丁酉十一月】
　　臣伏蒙睿慈颁示御制赐史浩古诗三十韵臣恭依圣训赓续进呈效涓尘于海岳之间何禆广大曵萤爝于日月之下或借光辉冐犯天顔臣无任战栗之至
　　粤从三代还嵗月过千防时岂无贤君道未契宸防煌煌唐太宗勲业在所喜防攘既扫除蛮貊毕至止循良布郡邑惠政寛狱市忠贤俨班聨切谏柅浮靡关辅罗府兵岩穴聘竒士民生覆盂安国势太山倚皇心期过之风下九万里忠厚培本根文物粲华蘂淳熈视正观何啻相表里属车尚涛江列漳隔淮水蠢兹獯鬻氏作我太清滓坐令营屯众久费糗粮峙中原厌狼贪诸将空虎视安得贯砮楛来贡尺有咫六合混一家耕桑盛生齿愿言讲治道先务当有几欲仁斯仁至患在未举趾而况前史中遗事可寻理卫英爪与牙王魏目兼耳处中頼房杜虚受防彼此不闻国异政但见车同轨孰云古道难佥曰今王是寸阴胜所兢盛德日方起舞干格三苗其效七旬耳轲称仁无敌传谓礼可已东鞮及北狄防见朝玉戺南山竹易殚陛下功难纪儒馆谩献歌将乃词之骳
　　靖州张推官庭杰挽词【丁酉十一月】
　　青绶当年谩被緺力将儒素换豪华箧中深贮先贤传门外常停长者车有子菑畬在经训平生痼疾是烟霞花桥卜筑花山殡太息中吴好事家
　　端明尚书汪圣锡挽词二首【丁酉十二月】
　　性与天真合心惟圣处求有书皆黙记无事不防搜相业期黄髪祠官恃黒头为霖几人望谁料倐成休刻意追元祐斯文未防予前生陈正字今代传中书太末分携晚东胶觌面初追思二十载痛哭涙盈裾【乾道庚寅六月见公姑苏常语某云防读陈后山集见代人乞郡劄子便能成诵且知其为传简献公作后检传集果有之公岂其后身欤】
　　秋官少常伯失杯复得乃好客之报来诗误认天意遂欲因噎废食走笔次韵发笑【程泰之也来诗谓不合欵客自此虽及门亦不纳以顺天意　丁酉】
　　郭釡知藏几百杯韦籝何止一尊罍冶金太盛应湏跃塞马重归岂是灾车到门前如可却客来梁上若为回遂疑同舎真踈矣明与刘义亦壮哉
　　文忠集卷六
　　钦定四库全书
　　文忠集卷七【省斋文藳七】
　　宋　周必大　撰
　　古律诗五十二首【起淳熈戊戌止戊申临安】
　　次韵陈叔晋舎人殿试笔记【戊戌四月七日】
　　帝垂清问切恢图士贡昌言敢导谀高下共知归至鉴考评聊许备先驱【详定所先批分数封送编排所然后定其甲等】四帷逈隔心常渇【初考覆考详定编排凡四幕皆隔以屏欲其声迹不相闻】三榻横连体巨舒【方丈之地并设三榻】乌府凛然贤执法紫垣籍甚古通儒【上尝书通儒二字赐钱舎人】墨朱同异容兼采【初考纯用墨书臣名等第送监封弥封官封印送覆考所纯用朱书臣名等第然后详定官启封而酌其中书臣及等第以朱而书名以墨】等级从违得细书【考校法第一至第五凢五等每等分上中下至详定所从初考或从覆考亦或别定】尚醖时颁缸靣酒【日给常酒分外三日一赐黄封缸靣酒出法书要録】大官日馔腹前胪【御厨给食颇丰但品味未尝易腹前胪出韦昭辨释名谓肥肉是也】天香漫炷薰常歇【虽赐香而火禁严甚不许炷炉】贡茗虚霑様顿殊【诸位总赐茶三百斤旧每斤即一红绫袋凢十余围今乃给黄袋析而分之以一饼为一斤殆典吏移易也】晨壁摇风愁幕冷【就廊庑设次以幕为壁】夜牕透月喜帘疎【临阶以帘为牕】九賔屈指胪连句【唱名比逐举展五日】千虑倾心智与愚防得诏恩三日沐湖山寻胜任舟舆【给歇泊假三日】
　　胡邦衡端明用癸巳旧韵宠赐佳篇辄续貂为不一之贺【戊戌】
　　闰六还同载诞辰【公壬午闰六月三日生今七十七年复闰六月】寿川方至浩无津位虚左辖民瞻旧职视西枢眷新【贺端明也】玉果又霑汤饼客【今年五月生子】银环仍进雪肤人【新买妾】风流冨贵谁能并未害先生道德淳
　　中元日以春花数种送阎才元左司苍舒阎赋二絶句次韵【戊戌】
　　韩郎牡丹迹已【一作亦】久殷七杜鹃名谩新何似熈熈行阙里花随和气四时春
　　早嵗连名向千佛如今接武事承华何时误入长春苑尽看先生解语花【有姬坚不肯去】
　　送石似之仓部出倅漳州【戊戌七月】
　　半刺临漳郡荣归总不如棠阴三世旧【君曽大父大父皆尝倅郡】梓里数程余野老谈遗爱儒先叩异书依乌带东壁从此照闽墟
　　送陆务观赴七闽提举常平茶事【戊戌八月十九日】
　　汉皇亲召贾生还京路争看北海贤却説神仙是官府便思丰采烁云烟
　　暮年桑苎毁茶经应为征行不到闽今有云孙持使节好因贡焙祀茶神
　　鸾栖枳棘已多年父老犹传主簿贤扶杖喜迎新使者【一作节】赤帷何惜与高褰
　　疲驽久倦直明光风味常思十八娘拟请一麾依故旧得无公道学苏章
　　淮东兵马铃辖赵公颙挽词【戊戌八月】
　　籍甚宣王七世孙麟题信厚典型存青云事业成难弟黄甲科名付后昆炊臼方悲鸾镜舞奠楹俄掩毳衣□翩翩双旐余杭路细雨西风总防魂
　　恭和御制幸秘书省诗二首【戊戌九月十二日】
　　羣玉西昆冨典章二星东壁粲辉光秋花迎仗千丛后法曲传觞九奏长虎将纵观修旧事【淳化秘阁修成诏传潜戴兴率诸将縦观书籍赐御酒终日】豸冠陪侍仰眀王政即是安边策玁狁残祅岂足襄
　　蟠木离竒愧豫章几年封植荷恩光石渠久缀英髦后金鎻深惭学识长御墨奎文瞻列圣靁尊篆鼎备三王愿言作德酧荣遇宁复矜才似智襄
　　再用邦衡韵賛其闲居之乐且致思归之意【戊戌】
　　一别龙门不计春思公梦渡大臯津遥知緑野朱顔好应笑红尘白髪新午茗亲烹留上客夜棋酣战调佳人道腴有味诗弥胜何止氷凝与蜜淳【曹植魏德论有甘露氷凝蜜醇之语】送胡子逺出守汉州分韵得万字【戊戌十一月】
　　三釡贵及亲万戸岂吾愿君今二千石荣禄尚何论而况蜀汉间相望两宿顿鹿幡从版舆鸠杖杂防鐏斑衣父老夸昼锦士夫劝遥知境内【阙】和气销愁恨却应念主恩未遂忘一饭试于温凊余欵欵话缱绻仍谈西湖胜幸及老人健相将下三峡看复抟九万
　　进谢御书古诗【戊戌十一月二十五日】
　　臣伏蒙圣恩赐臣御书白居易七德舞乐府一轴天光贲饰蔀屋辉华臣荣感之余谨用苏轼谢御书居易紫薇花絶句故事斋沐课成古诗一篇少见戴恩之意轻凟宸严伏地俟罪具官臣周某上进
　　允文元祐词臣轼劲节名章世无敌御前曽赐紫薇诗防里骊珠光的烁小臣谬直白玉堂也纡皇眷摛云章云章元是七德舞字字笔法超钟王两朝相望九十祀长庆集中偏属意咸池日照草木光天门龙跃鱼鰕悸我皇英锐真太宗文武神圣功德隆黄钺指期擒颉利防书先献太安宫元和学士白居易臣非其才私有志愿随班贺四海清续唐之歌夸万世
　　刘谏议度挽词二首【戊戌十二月】
　　早习唐蕡防【曽举制举】中为汉辅官伏蒲频尽节当宁极隆寛身荷甘泉橐家唯陋巷箪清名垂宇宙犹足障狂澜畴昔英游后推尊行軰先班聨容接武坐立愧差肩【刘短予长每有鳬鹤之戯】我已无如老公非不永年思贤仍感旧哀涕两澘然
　　次范至能忆同游石湖韵【己亥五月】
　　桃源非真亦非空几年误转渔郎篷岂知石湖天尺五不隔三万弱水中主公心伴白鸥没莫莫朝朝醉花月迩来一念了世縁蝉冕照人头未雪如今又作衣锦回汀洲依旧玉成堆闻道丹青隐贤佐白麻早晚从天来防章批处阶重抺敢向坐中论礼絶午桥他日倘重陪庶见方瞳并绿髪
　　胡邦衡惠淳字韵佳什回首十年间不知几徃返矣虽嵗月逾迈而格律益高降叹不足敬用赓和【己亥】
　　扫迹龙门六小春渇闻谈论齿生津筑岩勲业方图旧倚市工夫谩闘新百二山河行入手三千风月莫迷人弥缝直出羲皇上举世终由鲁叟淳
　　次韵王仲行尚书宿直两絶句【己亥】
　　东省南宫切太微防龙行集凤凰池更哦殿阁薰风句坐觉微凉生桂枝
　　紫禁同依日月辉苍顔独愧羽毛竒水如明镜虽堪俯笑汝星星谁肯嬉
　　徐元敏察院诩顷和子中兄长篇语颇相属今承出使交广次韵送行兼简经畧刘文潜【己亥七月三日】
　　少年同仕秦淮口醉里殷勤扫花帚苍顔白髪二纪中梦断赏心并折栁【金陵二亭】菲才晚污论思地分察久观弹击手端方期不负耳目诘曲谁能学跟肘善良无忧藜藿采防謟有类麏防走三年执法念少休万里立功图不朽遥知二十五州民即日春风散醇酒吏惊绣斧指东海士喜文星避南斗由来炎云多瘴疠是处黄芽少林薮【闻才过桂府道无林木行人所以病瘴】自从英英贤牧至蔽芾棠阴地无丑同年相逄定倾盖痛饮何妨暂濡首【二兄皆善饮】书来不用诧梅花共说苍生苏息否
　　次张钦夫经畧韵送胡长彦司户还庐陵【己亥】
　　解印陶元亮居乡马少游久怜高士少今喜故人优客至无何饮身闲有底忧自然仁者寿谁羡道家流【解印一作投绂】
　　刘共甫枢密挽词三首【己亥】
　　勲在居留地名高宥宻庭旄头期扫彗箕尾倐骑星不相知由命占天忍促龄平生经济策付与简编青世抱精忠节心希社稷臣拖绅遗奏日驰驿挟医辰谠论留丹扆清班閟紫宸【旧紫宸乃今观文殿】史鱼尸谏后圣代不无人
　　芸省翻黄卷词垣赋紫薇年华飞电过耆德晓星稀梅阁临风逈胜城指日归怀贤并感旧哀涕一时挥【予同在三馆西垣梅仙阁在公私第】
　　兵部王仲行尚书惠诗叙近日直舎隔壁论诗说棋之戯次韵为谢尚书近录旧诗一篇为赠故并及之【己亥】
　　诗可弄万象棊能消百忧苦吟复苦战已过心休休自从识夫子十阅长安秋竒才揜众俊博物包九流游戏亦臻极他人叹无由脚踏软红尘手把大白浮每坐客常屈有社谁敢投此事聊复尔壮怀许闻否杀虏卢龙沟殱羗西海头六竒蕴秘防凿壁那可偷稍见壶子机已知季咸俦遂盗祖师法敢与神秀侔岂知念贫绩明许余光求故将绣叚赠不责玉案酧从今空囊冨免为杜陵羞
　　明堂庆成二十韵【己亥九月十八日】
　　臣恭覩皇帝陛下肇禋总章积雨骤霁星月粲烂烛光不摇天瑞应诚舆情呼舞臣忝陪近侍抃蹈尤深谨按皇祐大飨明堂翰林学士王尧臣孙抃赵槩杨伟侍读学士盛度宋祁皆进贺诗一篇今臣猥兼二职合遵故事谨撰到明堂大礼庆成诗二十韵缮写上进言虽无取事则纪实冐凟宸扆伏俟诛戮
　　亲飨严三嵗邦彛重九筵祖宗垂统大天地着功全惟睿崇昭报于时展吉蠲发挥皇祐日润色绍兴年稽古千龄契斋心十日専掲名新扁榜【御书明堂及明堂之门】书册屏荤氊【竹册御名以九月七日书】假庙阴云剥升禋皓月圆无风摇烛影有瑞灿星躔不值连宵雨那彰倐霁天三觞犹翼翼百拜愈干干【三百行礼上拜百余】归次徒劳奏【初献毕有司依旧制请归小次上弗许立俟亚终献行礼】回班特许朘【驾来百官例侧班皆止之】贺仪随仗入霈泽御楼宣【礼毕即时御垂拱殿受贺黎明御楼圣躬益庄】献胙金丝合簮花锦绣鲜慈皇顔有喜圣孝古无前【肆赦才毕即时献胙德寿宫禁卫皆赐花】和气腾都邑欢声徧海壖祺祥应曼羡寿禄自绵延臣也蒭荛贱恩斯雨露徧执绥华盖里草赦玉堂边【玉堂殿名】第颂甘居后逄辰幸独先四方今日靖申诵我将篇
　　内直以金橘送七兄【己亥十月十六日】
　　昼卧玉堂殿眼看金弹丸禹包经歳月郑驿助杯盘黄带霜前绿甘移醉后酸江湖有兄弟此日忆团栾【大兄十三弟在袁吉二兄官营道皆此果所产之地】
　　饯送鹿伯可致仕直阁兼简吴明可致政给事【伯可年五十自郎曹乞休致特转朝奉郎除前职】
　　垂车七十古来稀况是丁年解鞅鞿神武衣冠洪景挂都门供帐仲翁归前衔新命俱郎宿处士儒冠总少微【李寻传少微四星主处士儒学之官郎中以秘阁休官故云】林下若逄龙阁老为言台岭转光辉【吴芾明可以龙图阁直学士致仕居台州】
　　戴子微几先运使出使湖北约以恶语送行而未遣也佳篇见督次韵奉寄【己亥十一月】
　　早日逍遥侍从间重来奉引近威顔倦趋北阙晨霜冷思上南楼夜月闲直指不夸新衣绣曲台只记旧班聫岂知隔靣心犹渇空讶相如下笔悭【某与侍郎同为礼官同为储僚者期嵗屡请见某诗不许卒章故云】
　　张待制宗元挽词【庚子正月】
　　桂籍声名早松门嵗月賖镇东多惠爱使北有光华岂料寻春骑翻成防车珠园旧亭舘细雨新花进读三朝宝训终篇赐宴赐赉谢恩诗【庚子五月初四日】
　　艺祖提剑开八荒太宗混一垂衣裳真皇破虏神武扬夷夏亿宁法度彰宝训成书纪宏纲有典有则万叶昌忆昔壬午神龙翔季秋庚子辰集房肇开讲席临青箱赭袍玉斧光照廊台司夹侍书案黄翰林进读天容庄微臣簮笔近玉牀亲闻玉音义甚长君子小人初何常非关时运弱与强祗系人主所否臧当年记注此特详【绍兴壬午九月庚子初开经筵亦召宰执听讲书洪遵初讲三朝宝训第一卷至太宗问吕蒙正君子少而小人多蒙正曰此系时运盛衰陛下宣谕云不然頋人主好恶何如耳臣时为侍立官退以圣语载起居注中】徃来寒暑今一章牙箆谬执心徬徨终篇正值恩德洋道山赐筵酌天浆宫花压防罗丝簧砚来复古翰墨光【臣所得端砚刻复古殿三字】马出帝闲真骕骦闽山正焙随宝香君赐如天不可量归美独愧词荒唐恭惟圣治超百王夙夜基命不敢康文德既修狄可攘爼豆永扫旄头芒三圣勲烈同炜煌万年亿载娱慈皇
　　文忠烈公居洛有丙午同甲防诗今执政府凡三位枢宻使王季海参政钱师魏先在焉前嵗夏某忝参预连墙而居适然齐年时号丙午坊次文公韵柬二公【壬寅春】
　　四公八十防伊川盛事于今又百年岂意苍顔华髪叟亦陪黄阁紫枢仙府居未至容连栋班路前瞻愧比肩丁丙连干支合德君臣庆防岂虚传【上丁未生】
　　庆东宫生辰【壬寅九月】
　　圣祖基长发皇家庆逺覃金轮常御极银榜夙占男萸节辰迟五蓂阶荚度三英姿同父祖秀气集舆堪仁孝由天纵温文亦性涵两宫今并事三善此谁慙玉佩班昕肃牙箆道日谈俭宁从节苦正每斥言甘甲观兰开殿南阳菊映潭名参周发颂寿百古彭政省叨峩弁宫僚阻盍簮宾筵应秩秩钟鼔梦韽韽
　　龙图阁直学士吴明可芾挽词二首【癸夘】
　　冠挂十年余龄周八秩初锦囊遗藁冨紫橐赐金虚似白犹希白如疏更景防【公所居东西轩名】清风并亮节付与汗青书
　　忆昨经洪井连朝防玳筵东湖波浩荡南苑月婵娟饮惊三雅蛩吟羡百篇祗今悲旧事何日奠新阡【昨公新筑南园屡陪夜饮坐间示所和归去来及诗词甚多】
　　和龙舒兄春日出郊韵【甲辰】
　　庭束蒲鞭吏昼闲禽声人语两闗闗郊坰戎队穿花里阡陌儿童戯雉间禅语屡题投子寺仁风常满皖公山荐书闻道交宸几尺一封泥合锡还
　　敷文阁学士李仁甫挽词十絶【甲辰】
　　万古仇池一老僊前身游宦忆西川令威化鹤空千嵗何似重来十五年【东坡辛巳年薨公已未年生】
　　父子才名震蜀都家风人道似三苏不知岷岭英灵气底向眉山特地殊
　　经学渊源史笔高文章余力埒风骚纷纷小技夸流俗磨防身名笑尔曹
　　频驾輶轩析左符直从梁益到江湖棠阴处处留遗爱芹泮人人忆大儒
　　鸣佩甘泉不乏人谁能博古复通今直如汲黯非游侠忠似更生不铸金
　　千卷长编已刻闽争传副墨价兼金冠篇不得同迂叟遗恨犹应记玉音【上许御制长编序】
　　是是非非口即心扫除人伪只天真身全五福仍通贵造物因公劝世人
　　病后精神更湛然挂冠刚欲及生前去来自在浑无碍抚掌僧徒浪学禅
　　蓬监曽叨继后尘史闱何幸对题名菲材自是无能役太息难忘故旧情
　　我畏讥防口屡缄独公嗜好不酸醎每倾苦酒思谈笑万里何由奠巽岩
　　读乐天诗戯效其体【乙巳秋】
　　侧足二三神平头六十人胸中氷与炭镜里雪兼银岂有花经眼何尝酒入唇劳生成底事何不早抽身三月六日中宫生辰二府例以前四日就孤山四圣观设醮泛舟至玉壶环碧园因记欧阳公治平三年丙午嵗上已和韩丞相诗谓是嵗始颂明天厯三月三日丁巳故有节正湏知凤厯新之句今嵗亦逄辛巳而又嵗皆丙午诚异事也輙借原韵赋诗一篇简诸公【乙巳】
　　东华正踏软红尘却趁西湖祓褉辰厯似明天时令正春逄闰嵗物华新流连花栁输豪侠判防湖山愧隐沦尚拟鸣銮一游豫还陪英衮奉严宸【每嵗三月驾必出郊】
　　高宗皇帝挽词二首【戊申】
　　社稷兴中否干戈静四溟生年同艺祖【丁亥】庆寿似慈宁【皆庆八十八】人忆庚庚兆天垂九九龄向来怀夏禹今祔越山青【建炎登稽山阁有御诗云怀哉夏禹勤】
　　太极乾元父清都大帝宫宴酣忘御骏仙去任遗弓音遏思尧颡旻号泣舜瞳孤臣台阁旧涙血洒春风















　　文忠集卷七
　　钦定四库全书
　　文忠集卷八【省斋文藁八】
　　宋　周必大　撰
　　古律诗三十五首【起淳熈己酉止绍兴癸丑庐陵　长沙】陶渊明有己酉重九诗一首某以此年此日舟次吉水距永和财一程耳輙用其韵先寄二兄十三弟并呈提举七兄
　　王觐十五载归来稀旧交我须昔已华今兹固宜凋去国甫重五还家倐登高永和有兄弟咫尺如烟霄缅怀江东使地逺心更劳遥知上翠微江山胜金焦岂无茱萸酒望望心郁陶相从防有日永矣非一朝
　　贑守郑舜举寄诗酒于答书中就附四句【己酉】
　　十七篇诗酒满壶贑州风景塞绳枢诗中有画今摩诘安用当年八景图
　　南园筑小堂邻里侯旸献上梁文戏成小诗纪实解嘲【己酉】
　　半畞园林数尺堂凡花踈竹小池塘平泉緑野休相笑事业功名合自量
　　郊居三池皆种莲自五月开至七月末无日不寓目今得七兄秋浦佳篇谨次严韵【庚戌】
　　云锦撑舟引兴长冉香回首惜年芳【辰阳郡池有冉香亭夏则与兄同游今四十五年矣】碧筒擎雨时倾葢红斾摇风暂亚枪近渚何劳攀太华真妆应笑防西凉夕蟾忽散金千炬归梦依稀到玉堂
　　和七兄秋浦韵【庚戌】
　　遵渚迟鱼素廵檐騐鹊占江云怀李白篱菊咏陶潜句好那容画才高却道盐皇华聊吏隐清论付廷佥
　　次七兄韵题二兄静明阁【庚戌】
　　堤有芙蓉沼有蕖东西精舎直平湖市朝间濶聊中隐山隰横陈岂子都杖屦意行非得得轮蹄心逺任区区休穷眼力为疆界且把诗篇替画图
　　七兄以庚戌重阳前解江东常平即泝江而归先寄二诗次韵
　　早日常同席中间屡话离吕梁今破梦曹发共深期菊圃新开径茅斋正筑基不妨风雨夜酌酒更论诗春驾轻车上九华秋乗大舸泝风沙欲抛彭泽追元亮何待龙山宴孟嘉行止非闗人力胜清平自有部民夸征帆冲雨何时至东望牙樯眼屡花
　　广西漕属吕君祖平以其六世祖文靖公及五世伯祖惠穆公帖示周某敬题其后【辛亥正月】
　　世臣本非乔木故笏真是甘棠奕叶钧枢翰墨寳章何媿诸王
　　送刘公度县丞赴江陵【辛亥二月晦】
　　投分复连墙闲居味更长送春慵斵句惜别怕传觞我正羣麋鹿君当鹜骕骦但令同臭味不必共行藏太和芍药最盛有红都胜黄楼子为之冠昔山谷常宰邑篇咏极多独遗此花四月八日与诸友共赏戏成小诗【辛亥】
　　红胜依稀如魏紫缃楼彷佛似姚黄元豊诗尹浑无语岂是参谋阙海棠
　　简提刑吴大卿宗旦二首【辛亥六月二十五日】
　　瑞节频移意可知西川西广又江西苏黄到处君行部物色分留待品题
　　堆胜横看白鹭洲青原穏着钓台幽鲁公翰墨师川句访古何妨与一游
　　权州杨倅子直方以诗惠鹤雏次韵为谢【辛亥九月十四日】
　　未解连轩赋鲍昭且陪茫荡醉东臯初非日浴身原防何待天冲志已高羽服便能随羽扇霜翎正合伴霜毛使君今是除州守防宴云龙乐且遨
　　比承谕云东坡白袍鹄立之句退阅篇韵谓鹄似鹤长啄音胡笃切疑是二物至庄子鹄不日浴而白陆德明音义直云鹄又作鹤并音胡洛切则又以为一物矣今类书数种虽分两门然其所引事却徃徃互见汉纪谓黄鹄大白鹄小而武昌又自有黄鹤楼不知竟如何岂所谓鹄鹤各有五色耶更頼垂教吉水周中显秀才相识二十余年来求永新谭焕主簿荣寿堂诗为赋一首因以勉谭【辛亥八月三日】
　　忆昨淳熈跻寿域东朝长乐庆七十谭家有子列冠裳翁媪同时应命秩两宫今奉慈福宫万有千嵗三宫同十年一讲庆寿礼老人版授方重重焕也曽试南宫里一第终当慁子耳从今更辟荣寿堂他日郊封诏填委安福宗子师共兄弟五人作慈顺堂飬毋求诗【辛亥】
　　五窦曽夸擢桂枝从今天族更光辉防看皷吹喧龟洛何止三人从伏妃
　　送广西谭景先经干兼简赵帅思朱漕晞顔【辛亥八月十七日】
　　旧歴南流上海航今经铧觜下漓江元戎正直诗书帅亷使曽临父母邦【朱曽知吉州】不惮客从南去称要陪驿召北来双水衡自古同承拜岂必红蕖映碧幢
　　永和镇曽峑季高明秀楼【辛亥腊月】
　　心得高明趣楼开井邑间巡檐风与月隐几水兼山景物因天巧轩牕占地悭寒暄俱可至徙倚不知还
　　次韵马惟良亦乐园【壬子】
　　满腹诗书却灌园固应浩养百忧寛竹林松径长萧爽栁色花光自际蟠贡焙延僧春泛雪卿醪醉客夜倾丹当年悔不分银菟空把新诗反复观【乾道间予得郡冨沙不赴】绍兴丙寅侍伯父赴辰州宿长沙驿今四十七年驿敝重修感旧成诗録呈子中兄并示子开弟【壬子】
　　朝宗元以汴为京闽广江湖此问津南渡苦无三宿客北征时有五溪宾壮游我亦深怀旧传舎人皆劝作新契濶谁怜今四纪欲论前事只三人
　　寄题张元善总领新作楚观【壬子九月十六日】
　　章华芜没岳阳城风月还从此地分目极洪流江接汉胸吞大泽梦连云年丰栖畞粮盈野士饱腾槽马轶羣收取闗河报明主云台烟阁伫竒勲
　　程元成待制书来序别圃揽有亭葵心秀野二堂之胜见索恶语老病不暇徧赋谩徃一篇【壬子九月二十一日】
　　烛引金莲白玉堂宫垂银榜左春坊毛曽九倚黄门树武子今封召伯棠【给事顷将湖南南漕兼帅事】揽有羡君花竹秀课无怜我簿书忙欲知两地相同处亭午葵心向太阳
　　寄题永新张氏无尽藏堂【壬子下元节】
　　山间明月江上风取之不禁用不穷仇仙一发醯鸡蒙徃徃择胜贪天功斯堂飞梁挟双虹坐客常满尊不空翰林主人极形容无奈圆缺雌与雄岂知清却广寒宫黙存身已游其中长春不夜四序同御寇法善聊相从绍兴三年十月丙辰长沙郡贡士三十人于公堂太守周某赋诗一篇代鹿鸣之歌
　　风雅因遗楚离骚遂变湘江山清得助日月烂争光之子俱勍敌斯文合擅场三元犹未逺凖拟再名坊
　　次韵谢丰叔贾运使【同前】
　　锦衾留畵省绣斧上清湘儒以真无敌臣于逺有光二天临宴席五字冠文塲昼接行蕃钖权竒下八坊十一月廿七日刘公度徐用之许相过公度居忧止酒用之偶食素适有饷小春团茶者因成拙诗奉简
　　平日何曽忘穆生如今胡不饮公荣颇嫌性僻嵇中散为怕情伤阮步兵美意政湏碧涧衰顔聊复饭青精更携天上新圆月同试沙瓶雪水清【昨夜微雪】
　　资正殿学士萧照挽词二首【壬子】
　　科甲早巍巍官曹总帝畿闻尝森画防毕竟践黄扉衣鉢传儿軰【令子亦上五名及第】笙歌彻妓围百年盈省陌何翅古来稀
　　共政时虽少同朝日最多聨鏕趋鹤禁列馔噱鸡窠【东宫防食公不食鸡问之不答予笑曰公生丁酉必是故也他日当长寿为鸡窠中老人大父矣相与大噱】平昔顔常好归来鬂未皤飞升寻乃祖示病笑维摩【公乃同郡玉笥萧仙之后其薨无疾】
　　寄题谢昌国尚书桂山堂【壬子】
　　京国薪如桂家山桂满林叶留经嵗碧花雨盛秋金作楫商舟稳为梁汉殿深幽香宜自閟莫待斧斤寻
　　任漕子严诏挽词【癸丑】
　　壮志宵兴着祖鞭雄词锐欲勒燕然一生仅踏金门地半世尝游玉笥天胜墅棊高无敌手夺袍句好有新篇高风堂上凌云阁谁复观梅月照筵
　　程元成待制宠示和篇其自序用乐天尹洛并一渔翁事可谓精切叹服不已再次韵奉酬【癸丑三月】
　　侍冠早已挂朝堂乡县荣标昼锦坊尚记香山曽尹洛更同鲁国欲渔棠春风醉客金丝缓夜烛弹棊玉石忙应笑汲卿犹未去强扶衰病理淮阳
　　胡元之提刑寺丞迂途相过宠示二诗次韵为谢兼简赵再可经畧张君量运使【癸丑十月十五日】
　　惠政郡州楷清名万户传南郊需按察北阙正详延契分元重复【先德与仆尝僚金陵先兄袁州使君复同官于婺其后遂忝同朝比复修维梓之敬谋同甲之好】封疆互接连【庐陵广西皆与湖南接境】劳归知有日还伫楚江边
　　外计初驰传元戎久奏功马牛非北海鸡犬是新丰梅萼三冬緑榴花四季红【见虞衡志】德星临越分桂海即吴中【三贤皆居浙西】
　　送孙从之秘监归朝供职【癸丑十一月二十一日】
　　蚤看鹍鹏万里风晚陪劒履大明宫谁知九郡提封广还许三年使事同我合挂冠寻旧隐君当补衮用新功中兴盛事人应说五纪吾邦四少蓬
　　腊旦大雪运使何同叔送羊羔酒拙诗为谢【癸丑十二月二日】
　　未雪兵厨已击鲜雪中从事到尊前浅斟未辨销金帐快防聊凭药玉船【东坡黄州诗试开云梦羔儿酒快防钱塘药玉船】醉梦免教园踏菜冨儿休诧馔罗氊烂头自合侯闗内何必移封向酒泉












　　文忠集巻八
　　钦定四库全书
　　文忠集巻九【省斋文藁九】
　　宋　周必大　撰
　　赋　词　铭　颂　賛
　　梦仙赋
　　嵗直执徐月旅无射佳哉秋气适此初吉欣凉颷之却暑假午枕以自逸一性融兮蝶化万籁静兮龟息不噩不惊非想非因倐戾止夫邃宇恍前瞻乎异人松姿鹤骨谷虚渊停方瞳了然列仙之真者耶肌肤冰雪姑射之神者耶予方徘徊骇屏息却立已而葢云合车毂击嘉宾至初筵秩既啣杯以相属俄陈疑而互质则有辨博之客诵言越席曰惟主人形与神一必能超百尘之数通紫庭之籍其致此也亦有术乎主人唯唯客曰东海之山都之闗峩嵋锦屏之西罗浮岣防之南羣圣窟宅乎其中大药罗生乎其间安邦炼五石之精葛洪成九转之丹桂父食桂而蝉蜕涓子饵术而鸾骖阳陵则石脂度世赤湏则栢叶超凢茍邂逅其刀圭斯可酣已华之发而驻将老之顔矣君亦有所遇而然乎主人冁然而笑泛然而语服食之法葢道之粗谅假是以佐功讵执斯而为主且客见夫辰锦之丹砂连韶之石乳乎箭镞鵞管世不乏取逮仙茅与芝苓讵终物而遽数倘资借以引年是家松乔人钟吕也得毋与徐市卢生之罔祖龙文成五利之欺茂陵者伍与仆是以不释于吾子之言客曰沆瀣夜饮朝霞晨餐返七还九守一存三挹灵液于玉池下涧流于丹田交梨火枣茂其本黄芽赤水丰其源遁堪舆之常数盗阴阳之纯全意王乔羡门山图赤斧以是为金丹之祖长生久视之先也君其舎旃主人曰客观其徼矣而未臻其妙也庄生不云乎吹嘘呼吸吐故纳新熊经鸟伸为寿而已矣此导引之士飬形之人彭祖寿考者之所好也必欲从笙鹤跨鲸鳌友子晋俪琴高兹岂能彷佛其秋毫也哉愿至此而进乎道客曰至道之精窈窈防防至道之极昏昏黙黙彼浅昧之莫知汨声利以自贼至人则不然健羡聪明去于内荣华滋味彻于外不将不迎淡以游心爰清爰静漠以合性此广成子修身千二百嵗之道也非众妙之门耶主人曰如客所言槁木耳寒灰耳若夫乗天地之正而御六气之辨以游无穷者槁木寒灰云乎哉客乃茫然失措赧然自頋顷而言曰蜉蝣不知龟龙者其智眇也鸴鸠不知鹍鹏者其见小也惟先生幸诏之主人曰子来前夫不飬其心不足以保性命之真不致其诚不足以赞天地之生养心之体子既言焉致诚之用吾将传焉必孝于亲必忠于君推隐德以及物崇阴功而利人惟不欺于方寸尚何有于飞升逺莫暇夫殚述概吾陈其至近旌阳之许嵩山之靖内养心而全道之真外致诚而积已之行职才尹于一同泽遍加乎百姓匪外骛于末术卒参华于仙圣推而上之说相武丁既以此道而有天下遂骑箕尾而比列星率自根而自本配霄极以长存子于我乎有疑请考古而騐今于是客抚髀而跃曰吾得之矣乃庸作歌以侑芳醴歌曰功行三千积多生兮帝赉良弼佐武丁兮万有千嵗寿而藏兮层霄下土去来何常兮又歌曰欝罗玉京君之朝兮环佩鸣昆仑县圃君之游兮鸾鹤舞天风兮冷冷吹羽葢兮飘霓旌云车兮气驭凌倒景兮周上下【音戸】方士之遑遑兮欲登真其何路主人欣然为客满觞予亦破梦亟纪其详葢非独辟子房之辟谷亦所以救昌黎氏之渺茫也
　　胡亷夫哀词
　　彼美人之狡好兮羌容与乎江之岑纕蘅茝之芳泽兮扈葭芰以为襟初笃好此竒服兮企高丘其嫁旃狶膏棘轴曰余遐征兮莫掣曵而疾颠理桂楫与兰櫂兮波澒洞而兴前宾鸿跕跕其遵渚兮鸴鷃安翔而戾天茹余心其何邮兮蹇前防而后防将赏音之不逄兮抑凿枘之不契畦水台且雕栏兮胡绳芞舆偭不睨壁假敝帚曽不吝兮顾瓴甋其韫匮驷三世以冰炭兮固无恠乎君之弃均内外其不免兮尚何择乎豹毅媒枭鸩其亦可兮繄后日而恐悔及嵗序之未晏兮深藏余不鬻忳防饥以为蝉兮宁醎颔莫予毒蜣螂果其腹兮则余心之所忸不我由其亦已兮又奚必怀沙且占鵩栖衡门其茍安兮无庸乎灵茅之卜也憺遯世以无闷兮其亦律此俗也羲和奚而不淹兮晷奄奄其即昧谷也喟长夜兮不可晨防莫知兮莾愁幸望夫君兮已逺灵曷日兮来返咨竞爽兮二惠尚修名兮悠缅
　　杨图南鉴閤铭
　　人以水鉴可烛须眉微风过之则我娱嬉孰推此心内明自照古今湛然是谓观妙
　　胡谦甫家藏砚铭
　　郭明叔内翰玉堂所用砚紫质而杂以青考工记云青与赤谓之文葢文字之祥也郡人胡谦甫藏之属某为之铭
　　青紫可拾砚之质金銮夜直孚号出郭昔胡今在斯文巽命重申此其徴
　　双栢颂【乾道二年】
　　侍读胡公去值夏之三十年始葺旧第而居之頋视异时手植草木十不一在惟门术之右双栢凛然同本岐枝对耸交茂公指谓客兹土墟于盗也久矣而栢独存真后凋者哉客曰不然惟公之德可况有五其存也固宜栋梁之器虽小已异袁司徒之言公生视之置于平地千丈日至昌黎伯之论公学以之虽坎于中年亦殊群而挺正逮兹时之重芳叶江夏之流咏瞻汉台之列树栖晨暮之慈乌方防印而阙长谅匪公其孰居既扶持以神明必君臣之际防告成功于嵗寒非武侯吾谁頼且夫抗防绍兴其砥柱乎立我大厦其该辅乎双榦之祥又何着耶不然是栢也虽非霜雪之可移设若燎于熟属薪以荛儿殆与蒲栁等尔其免伫立而吁怪者几希夫然故客誉之非诧也公受之非过也言有不足诵以播之其词曰公之居兮亩宫公之材兮栋隆尚封植乎此木以无忘夫角弓
　　周德友真赞
　　睟靣盎背君子之容秀眉丰颊文雅之风冠裳巍然宜在金马庶几高彪以劝学者
　　卢溪先生王民瞻真赞
　　嘲防万象雕琢天和不见诗人未老鬓皤先生九十乃尔顔酡穷则追泽畔之吟逹则和沛中之歌人徒见其善者机吾独喻之井无波葢风被而文成非月鍜而日俄虽以此千二百嵗可也彼造物者其如予何戊子八月一日
　　王日休赞
　　龙舒王日休字虚中儒释兼通尝为六经语孟训解至数十万言尤笃信净土之说尝以特奏名入官弃不就飘然访予于庐陵方为学者讲易一夕厉声云佛来佛来即之逝矣享年六十有九谢君承宗赵君公言暨好事者持其像示予乃为之赞
　　皇皇然而无求惕惕然而无忧闵頺风之莫救揽众善以同流导之以仁义之原诱之以寂防之乐世知其有作而莫识其无为故中道奄然而示人以觉觉
　　施圣俞参政真赞
　　巍巍堂堂民之表仪磊磊落落邦之蓍龟人云庙廊之具自谓岩壑之姿节文斯二者一言以蔽之葢将二十四考于中书然后千二百嵗而不衰乎淳熈丙午三月十二日书
　　侍读学士刘公真赞
　　辞章秦汉不践内制才识班马不为太史盖时通而命塞亦名高而众忌虽然问学如欧九而咨其博英杰如苏二而服其气兹所以为公是也与绍兴三年三月三日题
　　中书舎人刘公真赞
　　中朝大议专以正对名邦宅牧辄用德最如叔向之遗直兼子产之遗爱此非叔贡父耶有诸中必形诸外也绍兴三年三月三日书
　　墨庄陈夫人真赞
　　贤哉夫人克相其夫以墨为庄非田之腴夀考蕃昌百世菑畬陶母同邑其后身乎











　　文忠集巻九
　　钦定四库全书
　　文忠集巻十【省斋文藁十】
　　宋　周必大　撰
　　省试策三道【绍兴二十一年】
　　第一道
　　史称文帝比成康孝宣比商宗周宣当否何如对
　　欲知帝王之心者必考其所学之道欲知帝王之治者必观其所任之人在昔唐虞三代之君以若稽古之学迭相授受舜之用中尧实畀之禹之执中舜实畀之其在成汤所学者建中而已其在文武所学者皇极而已所谓变诈之术惨刻之法未尝着之于心宣之于口是以治效纯粹名声彰闻载祀千百嶤然不可企及则其所学之道为何如耶若臯防若稷契若伊尹周公咸以圣贤之资辅弼之任或陈九德或谐八音五教于此而敷百谷于此而播一德足以致天心之格大勲足以光盟府之藏是以都俞而万邦乂优游而百度举经传之所载先民之所谈铿鍧炳燿荡人耳目由今望之若神人然则其所任之人为何如耶帝王既熄降及西汉言治者必以文帝宣帝为先一时治绩着在史册班班可考观其亲饰子女结匃奴和亲之好大明信义致单于渭上之朝兵息民人以宁谧可谓有意于抚绥之方矣闻贾生之言则前夜半之席嘉黄覇之治则増頴川之秩才能类进众职修理可谓有意于任用之术矣开籍田以劝农举孝弟以善俗总核名实信赏必罚可谓有意于设施之要矣然究其终始推其功效徃徃得于此而失于彼举其小而遗其大故制度可修也而文帝未尝修德教可任也而宣帝未尝任彼岂惮于有为而甘于自弃与葢其所学非帝王之道而其所任非帝王之佐故也何以言之人君之所为系其所学学于帝王则足以成帝王之治学于驳杂则足以成驳杂之治如符契之相合如影响之相随有不可掩者文帝所学者何道也刑名之道也宣帝所学者何道也杂覇之道也夫惟二君所学如此其能如帝王之存心乎愚故曰欲观帝王之心必考其所学之道者此也天下之大非一人所能治必有贤哲为之左右然后可以大有为于当世如股肱元首之相资如风虎云龙之相从有不可废者文帝所相者何人也木纳之绛侯任气之申屠嘉而已宣帝所相者何人也好严之魏相不事之丙吉而已夫惟二君所任如此其能继帝王之盛治乎愚故曰欲知帝王之治必观其所任之人者此也夫文宣之学既如此文宣之佐又如彼其有愧于三代之事业不必学士大夫乃能知之虽三尺之童亦知之矣孰谓班固负良史之才当笔削之任而昧于此乎请为先生申其说夫周家之治起于文武而大备于成康之时汉氏之业创于高惠而涵养于文帝之世然则成康也文帝也皆守成之君也孟坚于是称之曰周云成康汉言文景葢论其守成之时相类如此非谓其心之所存治之所致可以比夫成康也必欲责文帝以礼乐庶事之备其如无成康之学何其如无成康之佐何商周中否王业扫地頼高宗宣王而中兴汉武穷兵海内虚耗頼宣帝而复振然则高宗也宣王也宣帝也皆中兴之君也孟坚于是赞之曰可谓中兴侔德商宗周宣盖论其中兴之效相类如此非谓其心之所存治之所致可以比夫商周也必欲责宣帝以嘉靖商邦明文武之功业其如无商周之学何其如无商周之佐何呜呼世已逺矣二帝三王之不可复见矣有君如文帝如宣帝犹以所学非其道所任非其人遂不足为纯粹之治况于晋唐之陵夷乎必欲举尧舜禹汤文武之道而又得臯防稷契伊周之臣则千载一时端在今日恭惟主上扩帝王之量以抚宁方夏体天地之德以覆育群生绵宇固已阜安民心固已爱戴方且日与一德大臣缉熈百度润色洪业可谓得帝王之道而又得帝王之佐矣筭计见效岂炎刘之君敢冀其万一哉是以执事先生推天保报上之诚作为问目俾诸生兼举而毕陈之夫西汉抚绥之方任用之术设施之要凡得失优劣之可言者愚葢详言于前矣至于今日之治可得而形容者则遽数之不能终其物悉数之乃留更仆未可终也姑取诗人之颂以配当今之治庶几乎美盛德形容之义迹夫载戢干戈载櫜弓矢则时迈之颂可以形容矣多黍多稌亦有髙廪则丰年之颂可以形容矣郊祀天地产祥降嘏则愿献成命之颂可乎设业设簴肈新雅乐则愿献有瞽之颂可乎籍田所以劝农也何愧乎载芟之所作原庙所以奉先也何愧乎丝衣之所陈兴崇太学足以掩在泮之美务农重谷足以掩在坰之颂至若躬祀太一祈民福也禁止渔捕遂物性也捐减田租裕民力也刋定法令明国章也是以仁増而益高泽厚而愈深欢颂沸腾和气充溢上焉日月星辰顺其序下焉鸟兽草木安其生自非吾君之仁吾君之德则何以臻之若乃运至化于一堂之上纳生灵于太和之域熈熈怡怡使百姓日用而不知谓帝力何有者则又非诸生所能形容也
　　第二道
　　春秋宾礼人才之优劣
　　愚尝读周官之书见其设官分职以为民极六卿之长各帅其属治教也礼政也刑事也其任既殊所掌亦异独于宾客之礼则聨事合治不专主于一职故太宰百官之长也而以礼待宾郷师地官之攷也而曰州共宾器宾礼则以亲邦国春官固加详矣候人以帅方治夏官固有司矣行人之职载于秋官圭玉之制掌于玉人此其大畧也若夫待之以四郊之赋共之以外府之财燕飨有仪贺庆有礼散在百官者又皆继祭祀而言之一何待之如是之厚纪之如是之详也耶此无他玉帛交贽有国盛典方将转战争之事而为揖逊之礼释甲胄之器而为爼豆之容使神州有磐石之安而瓯脱无风尘之警其待之厚而纪之详不亦宜乎惟其如此故当是时上焉卿士之在位者下焉俊秀之在学者徃徃目熟乎待宾之仪耳熟乎待宾之乐周旋进退劳赠酧答无不洞逹于胸次一旦驰四牡之车挟英荡之节或贺庆以赞诸侯之喜或盟以交邻国之欢则无非专对之才无非肤敏之使又岂有不忠不信者哉又岂有失节辱命者哉下逮春秋之世诸侯暴横争战相寻其弃先王之典籍如弁髦土梗固不可与成周之盛同日而语然而故国乔木风烈尚存执斧伐柯其则不逺如叔孙穆子之聘晋也闻燕享之歌奏而有不拜重拜之别是所谓识君臣之体者也五善之获其庶几乎叔弓之聘晋也郊劳则辞致馆则辞是所谓知谦逊之礼者也肤使之美其庶几乎叔向聘楚而问无不知是不辱命者也士起朝王而辞不失旧是又能专对者也以区区之郑犹多君子故廷劳卫侯则太叔简子之才见称于北宫郊饯宣子则子旗子栁之赋亦尽于比兴其于交际信可观焉虽然有所谓全材有所谓一偏之材成周盛时但见皇华之遣使四牡之劳还而未尝闻以一善之美一言之能取重于世垂名于防者非无其人也全材既多不可胜纪故也春秋之世则不然一善必闻一言必着故长于断事简子以之长于应对太叔以之必欲责简子以应对责太叔以善防吾恐尺有所短矣推是以徃则穆子之五善未必有叔弓之肤美叔向之不辱未必有士起之专对不谓之一偏之材可乎呜呼骅骝不生凡马可以当上驷楩楠不出中材可以为巨用惟春秋礼典湮灭人材难得故数子得以擅美于当世而垂光于后代使当成周之盛则家家自以为稷契人人自以为臯陶固未容佼佼铮铮独有闻于世也恭惟主上好生之德保飬生灵不杀之武巩固丕绪爰自睦邻修好使命交驰礼乐之光华庭寔之旅百视前古为有加焉则凡被出疆之选膺杖节之宠者无非忠信威仪之士辨博通敏之材盖已逺迈春秋之时而亹亹乎成周之盛矣执事先生亲执文柄发为问目以为诸生异时或啣命而出必能増重国体且举春秋数子俾品藻而备陈之頋惟窽启何足以预此然蒙被教育之久鼔笥学校之间窃闻朝廷待宾之重与周匹休朝夕之所观感朋友之所讲习亦云熟矣所谓交际之道非曰能之葢亦不敢自处于春秋数子之后惟先生其进之
　　第三道
　　务农
　　敦本之道莫大于务农务农之要莫先于戢兵何则邦以民为本民以食为天食之多寡不在乎他在乎农而已农之勤耶则万箱之积可坐而致农之惰耶则九年之蓄无自而成为民父母茍能旌其勤而赏之覈其惰而责之则非特百姓之足也而国用亦足焉非特国用之足也而礼义可兴焉愚所谓敦本莫大于务农者此也虽然上有务农之意而不知有戢兵之道则虽督之勤勤劝之谆谆吾殆见其力劳而效寡矣何也师之所防荆棘生焉大军之后必有凶年故也为民父母茍能惩忿而窒欲偃武而右文则向也荷戈之士可使转而为抱耒之农向也战争之塲可使转而为膏腴之壤于斯时也民安其生农复其业上之人虽无事于劝犹将勉焉况又督之勤勤劝之谆谆耶愚所谓务农莫先于戢兵者此也三代而上辽哉邈乎未易槩举姑以成周之法质之昔者成王缵文武之绪又得周公为之佐兵已戢矣天下已定矣于是念稼穑之艰难思先公之遗训置地官之职严井田之法观其百畞为夫三夫为屋三屋为井井方一里是谓九夫而八家于此共焉各受私田百畞公田十畞然后大司徒领之以职事小司徒领之以贡赋遂师廵其稼穑遂大夫稽其事功凡田之不耕者则使之出屋粟以罚之夫惟劝之如此其至也督之如此其严也借有惰农亦将鞭其后而耻躬之不逮况于深耕易耨之甿乎家给人冨无足怪者向使成王周公不以生民为念而以黩武为心则辕门之士众而南畞之人寡转饷之用广而仓廪之蓄微虽有井田乌得而耕诸虽有谷粟乌得而食诸吾于此益知务农之道非戢兵莫可也我国家列圣相承仁德昭著知敦本莫大于务农也于是乎行劝课之令若帅臣若漕臣若守若令皆以劝农为职则敦本之意可见矣知务农莫大于戢兵也于是乎力戒征伐之事澶渊之役非武之不振也恐南北之民不得尽力乎耕耨故也元昊之和非威之不立也恐西人之子不得尽力乎耕耨故也卒之仓廪充盈礼义兴行政教以平刑罚以清非戢兵之效与迨于主上握图御极述追先志扩圣人之度缔北道之欢诏书数下专以便民为务比年以来人有恒产地无遗利金穰屡应百谷用成古所谓天下有道却走马以粪田其在兹乎执事先生尚患大江以北田畴未辟欲仿成周下剂疆宇之制俾民乐于开垦特垂明问俯询末学自非上体圣君之德意而下欲知农之勤惰则何以及此侧闻迩者因守臣之请复力田之举置以学籍诱以爵禄葢将劝天下之农复两淮之旧也假以嵗月则耕者四归皆愿出于吾君之野万亿及秭翘足可俟又何必下剂以致之疆宇以任之如遂人所载乎若夫魏文当战国之际兵革不息民皆失业故李悝画为尽地力之教汉武当穷师之后海内虚耗饥馑荐臻故赵过平都令光之徒防为代田防以人挽是皆权一时之宜救不足之弊所谓积之涓涓泄之浩浩殊不知兵戢则农冨农冨则用足纷纷之法果何益哉今必欲举是道以为盛时献亦何异时雨既降而欲进灌溉之利日月既出而欲扬爝火之光其惑也甚矣执事以为何如





　　文忠集卷十
　　钦定四库全书
　　文忠集卷十一【省斋文藳十一】
　　宋　周必大　撰
　　试馆职防一道
　　近淮尚书省劄子三省同奉圣防周某程大昌并召试馆职劄送院者本院已选定今月二十四日早引试今撰到防题一道谨録呈进如得允当乞速批降付学士院施行奉御寳批依【绍兴庚辰九月】
　　问祖宗以三馆育天下之英才推择之重视汉之藏室唐之瀛洲为不足道故必阅试其人然后命之则有事于此者非但若场屋进士以为取科级而已今天下之事多矣而其大者三焉曰兵曰吏曰财兵自比年狃于无事阅习之不以时豢飬之不以道将姑息而不变与则懈弛因循不足以致一日之用议者或欲汰癃弱革滥冐作而新之则张皇纷更之虞在所虑吏员猥并文武官在选过二千軰率以三人守一官而不足置之而不问与则淹滞失职非所以待四方之士议者或欲裁任子柅流品改而张之则少恩变古之讥在所恤嵗入有限调度日増有司供亿之不支民力困匮而无已一意于爱民与则飬兵赡国不能以为卒嵗之计议者防欲谨逋敛严征权以济之则竭泽无鱼之忧在所先此皆今日之急务吾君为之寝而不寐当馈而叹亦学士大夫所宜有献也愿闻至当之说将以复于上【翰林学士洪遵撰】
　　对有弊可言不害为治无弊可指君子惧焉昔贾谊太息流涕于文帝之时而牛僧孺称太平无象于文宗之世汉宜衰也而礼义之俗成小大之刑措唐宜盛也而太和开成之政后世可传焉善观时者必有攷于斯矣吾君躬圣神总万邦旰食而宵衣任贤而使能勤俭修乎一身仁心孚乎遐迩凡可以为民兴利而除其害者患弗闻耳一闻焉未尝弗行也道纯德厚元元幸矣頋天下之事犹有可言者焉盖除患御侮莫如兵而选练之未精趋事赴功莫如吏而猥并之未清足国裕民莫如财而邦赋之未盈大臣之所谟谋侍从之所献纳台谏之所论列至详矣蒭荛之贱其能黙黙乎自战国秦汉以来其兴衰治乱鲜不以兵而其节制训齐则系于将今不察将之能否而惟兵之众寡是问其可乎晋文公之伯也车七百乗耳然少长有礼卒成大功至昭公平车乃四千乗是宜诸侯震惧无敢窃议然子产乃谓晋政多门贰偷之不暇何暇讨是则兵不在众明矣李信防恬以秦兵二十万伐荆王翦曰非六十万不可则兵又有时乎用众也虽然二者皆是也兵寡可也寡而不精则不可也兵多可也多而冗则不可也今六蜚所驻内倚三帅以为根本之卫自江而上近则京口金陵逺则荆襄蜀汉中则九江池鄂带甲之士无虑百万然而阅习之不以时豢养之不以道癃弱之未去也冐滥之未革也将姑息而不变与无事则劳吾发軵有用则干吾法纪矣将大为法制以澄汰之与则省俸销兵之谤纷然矣为今之计莫先任将将得其人兵自精矣昔李光弼代郭子仪于朔方营垒士卒麾帜无所更也一号令之气象乃益精明此非明效大騐耶比者诏书旁午逆制隃度未汰一卒未蠲一而谤兴于下怨归于上者则有间矣虽然此特任将之效而未若御将之为尤急也夫一仞之墙民不得逾百仞之山童子升而游焉何者凌迟故也明乎此则堂陛之势不可以不严操舟之人楫维在手以之临三峡泛洞庭委蛇曲折无不如志茍樯倾楫摧则虽防港絶潢之间覆矣明乎此则臂指之势不可以不运夫惟堂陛之势严则姑息之患自去姑息之患去则为将者方且畏威率众之不暇而为兵者亦安得不投石超距以奋其勇力哉惟臂指之势运则可汰汰之可革革之而何张皇纷更之有此御将之所以为尤急也今朝廷清明纲纪不紊彼提尺籍伍符于外者犹懈弛因循不能作士气偃蹇傲睨不能体上德假令幽障之烽起挿羽之檄驰虽使兵精适足资其飞扬耳诗曰迨天之未阴雨彻彼桑土绸缪牖户在今日固当汲汲也请借汉以为喻高祖之困于成臯也共车者惟滕公耳自汉称使驰入张耳韩信之壁即其卧内夺其符印麾召诸将而易置之信耳虽惊无能为也周亚夫屯军覇上文帝劳车先驱至乃不得入至谓军中闻将军之令不闻天子之诏帝反改容式车使人称谢呜呼信耳将也而高祖之术能行于败衂之余亚夫平平耳孝文乃不能伸威于畿甸幸亚夫无反相耳向使稍懐頋望岂可不为寒心哉明主鉴二者之得失则尊君卑将之道黙然而意传矣官冗之患所従来久人之言曰古之事也简故其官畧后之事也繁故其官详惟简故精惟繁故冗今既异于古则后益多于前故夏啇之官也已倍于帝者之世是固然矣西汉吏员自佐史至丞相凡十三万二百八十五人至唐太宗乃能省内外官定制为七百三十员讵可槩以古今先后论耶大抵创业之初入仕之途寡则阙员为多承平既久入仕之途众而官始冗矣请置歴代直以本朝騐之艺祖肈基王业増置州县佐官至于遐方下邑人所惮徃率强予焉当是时闻以乏人为患矣未闻患冗也祥符而后取士任子磨勘迁补之法寝加于旧嘉祐中嵗取吏部之选者为官监省寺之官常不啻乎百人论者患其多焉至于元祐则以阙计员什蓰相倍矣流及今抑又甚焉鱼贯于都门防至于铨曹守选之人殆过二千率数十人而竞一阙五六嵗而竢一官士而至此亦可谓淹滞失职矣夫上有失职久闲之吏则下有受害无告之民有司安得置而不问与议者猥曰考绩而升黜之则智者用愚者伏贤者进不肖者逐庶其有瘳乎虽然似矣而未尽也书曰唐虞稽古建官惟百盖内有百揆四岳外有州牧侯伯其数各五十耳何以知其然也记曰有虞氏官五十是以知其然也夫以朝廷之上其官止于五十则功罪可以坐见能否可以意知而后考绩之法行焉又况舜命九官防终身不徙三考所陟不过加増秩进章服耳今铨选之法由判司簿尉升之令録幕职自是等而上之则为大邑为守贰虽以甚凡之才茍不丽于刑辟而力足以致公车之荐者皆可积累嵗月厯阶而至吾惟稽阅以选按籍以授纷至而沓来者不知其几也贤否何知焉故曰考绩似矣而未尽也然则奈何曰置官有常员不可损也入流无常数胡不澄其源乎夫其源常清其流犹浊如汨其源浊孰甚焉国初取人大要科目与任子耳自建隆迄开寳嵗取进士多者三十人少或十人嵗补斋郎不过十二人进焉不过十五人而已两途多寡适相当也近世奏名常数百軰而以郊恩入文武官者殆且十倍其他杂流泛补休致遗占之数不在焉可谓矣今将裁任子柅流品固也然骤于革则多怨轻于定令则易揺以多怨之人而议易揺之令利未遽见谤则随之此缙绅之儒所以乐于困循而无敢轻发也与夫嵗许貤恩祖宗法也及其弊也则更以三嵗之制贵而亲者如宗室近支犹逓加降杀少恩变古之讥初无闻焉至于今日何独疑之冝命掌故按诸道郡邑有几设官分职有几三嵗而入仕者又有几畧以员阙之数而制为入流之限庶乎其可也抑有二说国家寄禄之阶盖有仿古元士而制定员者由第四品而上虽以侍従之贵或七年或十年仅容一转武列稍崇则非军功不迁也名位差殊其严如此彼官登正郎任正使者寔始荫补頋乃下与议郎崇班之流同其嵗月何不改而张之此一说也诚使文阶视正郎武阶视正使者三经郊而一任子卿监横列者再经郊而一任子至从槖亷车则三遇而虚其一焉此又一说也假以数年使己任者无需次之淹方来者有易进之望亦可以待四方之士矣此法一定则杂流泛补之恩柅之非难也太公曰日中不彗是谓失时操刀不割失利之期此言当及时也图之此其时矣徃者四郊多垒饥馑连嵗丁壮转徙田业荒芜加以东征西伐赏赉四出固尝倾司府之币发内帑之藏理财之难惟彼时为然然且民力裕于下邦用足于上是何也民知上之不获已而非以厉我也故赋敛虽频罔有惬志焉粤自国步既康无闘争金革之声未尝横敛以伤民之财也未尝勤戍以伤民之力也而又诞后稷之穑有相之道再登三登矣而赡足之报犹未上于大农意者损上益下之道当日新而又新与昔文王为灵台则庶民攻之不日成之及皇国父为一台既不速成筑者又从而讴焉失筑台一也此恱而从彼愤而怨葢亦反其本而已矣且有子固非愚人也其对诸侯用不足之问而曰盍彻乎孟子之论理财亦欲修其政事然则嵗入有限调度日増有司供亿之不支民力困匮而无已葢有当为者矣今世之言财利者苐曰谨逋敛严征征不待严也何以明之周制萍氏几酒谨酒羣饮则有诛焉葢以酒醪为縻谷之本故节之也汉法贾人毋得衣锦绣绮縠纻罽操兵乗马盖以从事于末则害农者蕃故抑之也后世则大异矣养兵赡国之计頼于征商酤者十盖八九古抑商贾今惟患其不多古节酒醪今惟欲其饮也如是足矣又欲严之毋乃使事舟车者多于南畞之鉏犂乐沉酣者悉为闲民乎至于谨逋敛之说则尤不可以不辨汉唐守令躬行阡陌视民如子固有以勤抚字拙催科为贤者矣方册具在可覩也今驾朱轓绾墨绶者率以逋敛有无为殿最他可畧也比年以来县令之趣办者部刺史固尝荐闻而迁其秩矣二千石防失常赋者地官固尝按劾而削其阶矣又欲谨之民其无余矣然则今日理财卒无术乎曰有之曰何术也躬行敦朴以先天下可也无则有一焉择人而久任之是也今俊乂在官官惟其人而于掌邦教阜民财者尤致意焉亦可谓择人矣卿贰总其纲郎曹陈其纪所谓量入为出之道日夜念之至熟也而中都之贯未朽太仓之粟未腐议者疑焉昔刘晏当军兴水旱之余敛不及民而用度足岂今安平盛际反有竭泽无鱼之忧哉是殆久任之法未行故冨国之效未成耳晏之领度支也盐鐡转运铸钱租庸之权悉付之虽职守屡移而领使如故因能而任盖十有六年用能究漕运之利病制万货之低昂斡山海排商贾知所以取而人不怨知所以予而人不乏使教玉人之琢牵善书之肘信之不专任之不久则晏也不以妄作诛当以旷职废矣唐之中偾何自而振也哉前事昭然后来之龟鉴也如其不然才无闻而骤用席未暖而辄易百人舆瓢非惟无益瓢且裂矣不特此也世有饥穰天之行也禹汤被之矣脱兵旱之相乗天下之力屈此汉儒惓惓之所忧而史氏特书以示后者也安得恝然而忘之耶凡此三者急务也人不患于不能知亦不患于不能言頋力行何如耳昔周宣中兴内修政事外攘夷狄今欲堕兵去冗吏省常赋充此政事之当修者也若乃疆场之事则不可得而闻矣管仲谓东郭垂曰我不言伐莒子何故言伐莒对曰君子善谋小人善意然则疆埸之事虽不可闻也亦可窃意也夫中国御戎守信为上应敌次之国家守信愚曰可矣礼以来之恩以结之金币以饵之奈何琬圭之瑞虽交而蹄林之马常秣抑不知恫疑虚喝高跃而不敢进耶其将深思逺谋多方以误我耶是未可知也頋当坚盟誓之约而修政事以应之耳谁惮而久不为乃直为是懔懔也耶抑又有献焉猛虎伏于山林故其气焰或能惊人而动物一旦咆哮于无事之秋而跳梁于四逹之衢安知防井不设于萧墙强弩不发于涂中也哉盖亦激厉我将帅甄别我人材均节我财用毋为戎首以尽夫自治之道设有警焉相时而动以收卞庄子之功则寝何患乎不安而当馈可无叹也传不云乎居安思危思则有备有备无患敢以此规
　　文忠集卷十一
　　钦定四库全书
　　文忠集卷十二【省斋文藁十二】
　　宋　周必大　撰
　　防问
　　金陵堂试防问五首
　　问春秋何为而作乎为褒贬而作也齐豹之盗三叛人之名微矣皆谨书之惩恶也惩恶如此褒善其可已耶夫子之称管仲曰相威公一匡天下民到于今受其赐称子产曰其行已也恭其事上也敬其养民也惠其使民也义之人也槩以春秋之法固宜大书特书不一书而已也今以左氏传攷之管仲自鲁庄九年相威公而终于僖之十七年子产自鲁襄十年见于传而卒于昭之二十年夫以四十余年执国政成大功则盟防聘问交乎诸侯者众矣頋其姓名乃不一见于经然则圣人褒善之防果何所寓万世之后果何所劝乎且管仲既正天下矣孟子乃谓曾西之所耻子产能使民以义矣孟子乃谓惠而不知为政意者以春秋无一字之褒而为是纷纷耶书讫秦誓诗系鲁颂学者疑之也久诸儒辨之也详今也请无问其他愿闻穆僖之政其褒贬见于春秋者视诗书所称异乎同也恭惟皇上圣学高妙而于麟经尤致意焉诸君皆能言三威七穆者也异时奉集英之对观华光之讲必有成说愿以一二告于有司【戊寅三月】
　　问孝文之在御也汉之为汉二十余年矣五兵虽戢文治未兴其居公卿预谋议者非绛侯之少文则袁盎之不学而释之之卑论也贾谊以洛阳年少言天下事岂惟出当时诸老先生之右而两汉名儒未有能越谊也今观其传而可疑者三焉谊之言曰刑罚积而民怨背礼义积而民和亲又曰德教洽而民气乐法令极而民风衰虽使孔孟复生不易斯言矣而太史公曰贾谊明申韩呜呼谊乎申韩乎夫以是疑其学定官名正礼乐究三代之所以长知暴秦之所以短体貎大臣则礼行当代分封诸侯则效见后世谋畧如此可谓美矣奈何改定制度则有土德尚黄之异欲试属国则有三表五饵之踈夫是以疑其术谊之谪长沙也史谓意不自得一闻鵩音怪而悼之胸中所存几于隘矣及读吊屈之文则缥然如千仭之翔凤沕焉如九渊之神龙殆将出险微超寻常而非藩国所能淹也读自广之赋则澹乎若深渊之靓汜乎若不系之舟固已同死生轻去就而非外物所能动也夫是以疑其文诸君将何以处此若夫进则前席于夜半退则数问以得失凡其所陈亦畧施行然则谓帝踈谊而东阳侯之属尽害之者又何如也愿虚心而承教焉【戊寅九月二十四日】
　　问言出乎身加乎民行发乎迩见乎逺人君言行虽动天地可也况于民乎况于士大夫乎陛下克俭如大禹不殖货利如成汤卑服即功如文王然犹辟室殿庐之侧榜曰损斋摛发宸藻着惩忿窒欲之义德风所加何草不偃甚盛举也自汉以来躬行节俭莫如孝文然庶人屋壁得为帝服娼优下贱得为后饰民之好奢信难革耶唐杨绾一宰相耳始辅政则黎干损驺驭郭子仪散音乐移风易俗又何易也诸君试评汉唐难易之由然后推明今日之盛有司愿寓目焉【己夘三月】
　　问扶衰救莫如忠载道传逺莫如文周鼎将迁斯道冺如也固节义之大闲续雅颂之遗音不在屈平乎二十五篇之作志切而词深虽与日月争光可也奈何学如杨雄才如班固或议其忠或抑其文学者疑焉愿与诸君子论之夫离骚赋于怀王之世其词固曰依彭咸之遗则然则懐沙以感顷襄者屈平之素志也忠乎非与反骚作于元成之间防章固谓弃田之所珍然则挠节以从新莽者杨雄之本心也智也非与识者观之必曰沉湘而逰忠已遂矣使投阁而莫捄智安在哉尚论千载必有考于斯矣太史公之传离骚也谓其好色而不滛怨悱而不乱庶几兼国风雅颂之体班固则不然谓羿浇二姚不合于左氏昆仑元圃不载于经义及其陈尧舜称汤武讥桀纣则置而不言露才之诮怨怼之诬惟恐诋之不力也司马相如何如人哉固为賛曰要其归之于节俭此与诗之讽谏何异呜呼曽谓屈平不如长卿乎恭惟仁圣在上数子固无与乎今之世矣虽然判忠邪别是非学者所宜尽乎心也盍索言之【己夘三月】
　　问论语者五经之管辖六艺之喉襟也岂容读而或疑疑而不思乎圣如尧舜不可以有加矣所谓愽施而济众与夫修已以安百姓者固优为之子贡子路尝有问焉夫子何以皆曰尧舜其犹病诸然则舎二帝而不以是为病者谁也夫子叹好仁之难盖尝曰有能一日用其力于仁矣乎我未见力不足者及论诸弟子则曰回也其心三月不违仁其余则日月至焉夫三月之不违日月之至虽未底于大成要为用其力矣頋云未之见者何也六经惟易春秋明天人之奥至于诗书执礼皆雅言也何伯鱼过庭告以诗礼而不及书乎孝弟谨信泛爱亲仁行有余力则以学文此诲人之先后也何四教之设乃以文行忠信为序乎此皆学者之所疑诸君平昔之所宜思也若夫以能问于不能以多问于寡有若无寔若虚曽子之言则然何唐太宗以为孔子之说孔頴逹以为圣人之谦与夫太宗号为锐精经术頴逹尝着五经正义不应缪妄如此意必有说焉愿并陈之【己夘九月】
　　宣州解试防问一首【己夘】
　　问学校兴则教化明王室尊则名分正立言垂训孰有大于此者乎孔子天纵将圣生于庠序废坏之际欲驾其说则四代之学政固宜谆谆乎时君之听而洋洋乎七十二子之耳也三复鲁论乃无闻焉谓青衿不至无预治道而弗言与则古之王者建国君民何独以教学为先也谓夫子虽言而门人弟子弗之记与则凡寝食衣服之节指顾趋进之容皆谨书之何为舍其大而录其小也然则平居之不言二十篇之不载殆有深意于其间矣七国纷争成周不竞孟轲氏以亚圣大才厯聘于时是宜惓惓尊王少抑僭乱今以二百六十一章攷之曽微片言谓齐梁方强不可告之与则土地甲兵莫强于秦秦犹为逄泽之防而朝天子何独齐梁不可告也谓战国之君不足责以大义与则尧舜之道高矣逺矣轲也犹且日陈于前何为不可语以尊周也然则宜言而不言或言而不书亦岂无深意也哉恭惟主上缉熈光明既得孔孟之心学崇儒游艺复取二书而肆笔焉副墨所颂徧于郡国诸公久被奎璧之照获以圣王为师口诵心维必将有见于此敢问论语不言学校其说安在孟子不及尊周其指安出记诸善言者孔子弟子也或曰有子曽子门人所作耳然则刘向之言非与著书七篇者孟子也或曰万章公孙丑所记耳然则赵岐之题辞非与愿摅素蕴发明之庸称今日尊崇孔孟之意
　　家塾防问七首
　　问三代以降创业垂统之君其可称道者汉高帝魏太祖唐文皇而已是皆雄才大畧转家为国以弱为强者也然而彭城之败荥阳之诳成臯之跳广武之伤汉之为汉盖皇皇矣濮阳马坠势则衰宛城矢及身益危临济殆哉頼虎痴魏之为魏亦防防矣西原追奔不食者二日雄信奄至获助于敬德于斯时也太宗尝岌岌矣善战者致人而不致于人岂可恃天命之方昌而侥幸以为常也哉此其可疑也三君不皆有事于蛮夷乎白登之众辽东之师乗中国既定之后士马方强之时而被围而徒归殆不若栁城之役兴兵于扰攘而决胜于险也意者用众自古之所难而出竒兵家之善机乎抑师有曲直敌有强羸乎此又可疑者也喜用太公之兵法自为新书以征伐反复李靖之问答则其规模凖古类不轻发矣及乎决机两陈如转圜应变千里如举睫回视古书乃无一合此又可疑也至如夜思经传登髙必赋史氏取之锐精经术喟然文治七德舞之彼固不可专于用武也高帝则不然直溺儒冠而侮之耳及读大风飞扬之词四海横絶之句其威灵气焰凛乎超今而冠古岂可与舒牋防翰循规蹈矩者同日而语哉此又可疑者也或曰高文之功盛矣抑德也若曹氏挟众以倾汉学者恶闻而耻及之岂其匹哉善乎司马光之论曰魏取天下于盗手非取之于汉室也故愿与诸君论焉毋以其不应措于汉唐之间而遂黜之也
　　问古之铨选也任人后之铨选也任法去古已逺官未尝不冗也惟任人则可得而责焉今固不然阙才百余而待选者动以千计贤愚同滞能否无别士之失职也如此而朝廷不以是责吏部亦曰法固当耳非吾过也于是近借逺次嵗増季展复取四选之阙更互用之向之所谓法者亦且纷更而难守矣虽然犹未足以救一时之急也况欲经逺哉夫袭故常则滞留之叹兴限入流则刻核之谤起清源正本可谓至难考古御今必有要道愿闻中论毋为空言若乃赵文子举管库之士七十人崔祐甫除吏八百员其人果皆卓然可用者乎抑所谓片善寸长者乎考之于史亦有可见者乎当是时官有定员职有常守一旦所举如此之众不知何以处之也并为究陈之
　　问战国之际吾道不明孟子所以切切然垂世立教者不过尊孔氏辟杨墨而已韩愈号推尊孟氏者也原道固曰其言道德仁义不入于杨则入于墨不入于墨则入于老不入于老则入于佛夫措杨墨于佛老之间其辟之者至矣及作谏臣论乃曰禹过家门不入孔席不暇暖而墨突不得黔其读墨子亦曰孔子必用墨子墨子必用孔子不相用不足为孔墨一以比佛老一以为圣贤一以配孔子是特与孟氏大异而其言亦自相戾矣自列御寇以来至于汉儒数以孔墨为言岂其道果可相为用与抑愈也狥其名而弗思与愿考其是非而折之
　　问刘禹锡有云八音与政通文章与时高斯言一出世未有改评者也三国鼎峙可谓厐裂然诸葛武侯出师表尚能与伊训说命相表里曹思王波澜之冨葢亦浸滛乎风雅矣唐太宗治几成康而士大夫文体终不能扫齐梁之陋下逮元和其政化岂贞观比哉而韩栁之文登汉咸周凡是数者其高下疑若不相闗然诸君试为言之
　　问三代之政或忠或质或文子孙世守之厯数百年未之有改也至西汉则不然惠帝用曹参以清净寜民而画一之歌起武帝表章六经以号令文章为事而公孙之徒以儒学佐之及宣帝中兴则又总核名寔信赏必罚而魏相之声着焉夫为国行政仅一再传而辄变彼在位之奉行与斯民之耳目毋乃纷更而莫知所守惑乱而莫知所从乎然而同归于治者何也是则三代胶其法而不变者独非与诸君试条其说且评是三者孰优孰劣可施于今者而茂明之
　　问夫子修春秋先儒论之众矣为左氏学则曰道周公之志也言公羊者则曰黜周王鲁也解糓梁者又曰明黜陟着劝戒也至唐陆淳举辟之惟曰救周之弊革礼之失而已其说果能屈三家而尽夫子之意与若乃董生以为上明三王之道公羊以为乐道尧舜今以经考之明三王者何事道尧舜者何辞愿并闻其说
　　问帝王之世刑罚未尝废特在乎钦恤明允而已盛德莫如虞舜太平莫知周成然五刑有服五服三就五流有宅五宅三居所以待蛮夷猾夏寇贼奸宄者备矣司寇设官其属六十诛戮囚役曲防事制所以垂象魏而示万民者繁矣而叔向乃曰先王议事以制不为刑辟毋乃与舜典周官所载异乎仲康命侯曰其或不供邦有常刑是禹未尝无刑书也伊尹戒太甲曰制官刑儆于有位是汤未尝无刑书也而叔向又谓夏有乱政而作禹刑商有乱政而作汤刑不亦诬乎叔向博矣何以为此言而不悟子产辨矣何以受此名而弗辞若乃画衣冠而民不犯何以有四防之诛刑措不试四十余年何以有管蔡之辟夫近而大臣亲而诸侯犹未免于刑罚谓愚民何故愿与诸君论之







　　文忠集卷十二
　　钦定四库全书
　　文忠集卷十三【省斋文藁十三】
　　宋　周必大　撰
　　防问
　　家塾防问十二首
　　易曰损上益下民说无疆语曰百姓足君孰与不足古之人君平居无事则纵侈以伤财一遇兵革则头防箕敛视斯民流离而弗恤也粤自主上御极躬行敦朴以先天下内自宫庭所需外暨官吏之奉大而郊祀仪物小而坟烛庭燎凡可约者无不约也惟是丑虏未宾营屯相望遣戍劳还其费有不可得而已者常赋之外未尝一毫取诸民也既力止羡余之献又深惩聚敛之吏间遇水旱忧恤备至宜乎家给人足臻于冨庶而丰年乐嵗里闾犹未免穷乏何为其然也意者惰农尚众地有遗利与末作者蕃不思务本与风俗侈靡妄用以耗之与州县奉诏不防巧为刻剥而耳目之官弗之察与欲救四当有成说夫使民说而百姓足以副吾君慈俭之德亦诸君所宜究心也
　　夫子之知门弟子七十子之知圣人其亦审矣抑犹有可疑者谓参也鲁然一以贯之遽悟忠恕门人欲事有若防然以为不可参非鲁钝者也谓求也退然季氏冨于周公又为之聚敛将伐颛臾则赞其动干戈于邦内求非谦退者也岂圣人之抑扬自有深意与抑与其进不保其徃与澹台灭明欲事孔子孔子以为材薄既而叹曰以貌取人失之子羽至家语则又谓羽有君子之姿孔子尝以容貌望其才而才不充于所望二说盖相反矣夫视所以观所由察所安何至于貎哉此夫子知门弟子之可疑者也子见南子子路不悦欲从佛肸则致惑焉亦可谓介然有守而知圣人者矣弥子曰孔子主我卫卿可得此岂夫子之所屑就而子路犹以告乎若以为野人之语则孟子当辟之矣而肯记有命之答乎至如子夏子张子游虽未为深得圣道其智要足以知其师矣奈何欲以事孔子者事有若彼有若固曰自生民以来未有盛于孔子者而敢当其位乎司马迁陋矣直谓其状似耳栁宗元又従而寔之尤可叹也虽然论语二十篇首章记夫子之言而有若论孝弟次之且又子而不名岂当是时门弟子果以其道可尊尝敬而师之故后世因为是说与此七十子知圣人之可疑者也愿考其理而析其疑
　　所贵学古者非以其通于今而适于用乎如使观书者昧于政事而吏胥得以执其柄学春秋者失其宗防而是非无以信于人读易或不若卜筮之专究礼乐或不若工祝之习谈诗或不能识鸟兽草木之名则经乎经乎其空言乎儒乎儒乎其无用乎圣人所以望后世王者所以育人材必不然矣自汉以来力辟异端惟六经是明设为科目惟通经是用盖欲收寔材补治道以追三代之万一也然服儒衣冠传先王语以儒宗自名者徃徃持禄保位被阿谀之讥其立大功任大事者则平时所谓不学少文及刀笔耕牧自奋之士也宣帝辟太子用儒之言殆将有激乎此虽然遂以是而黜儒者则过矣今欲取其文必既其实得其人必获其用使古今不相逺表里不相背必有至论愿无靳焉
　　自古迁都不一无如商者葢自契至于成汤已八迁而自成汤至于盘庚又五迁焉帝告厘沃其书虽亡意亦语民之弗率诞告用亶其有众而已若盘庚三篇则古今告戒臣民未有如是之谆谆也夫民至愚而神茍诚有以利已何至傲慢从康如此又况邦伯师长百执事之人岂无逹时变同心德者何待告之以天命晓之以先烈诱之以世劳驱之以刑罚而后谕也周自武王营居洛邑成王之时召公相之周公又营之兆既食伻图以献可谓常吉之居矣然周未尝迁都徙居九鼎焉九鼎犹曰国之重器也乃若居商之顽民不亦过乎其告之曰今尔惟时宅尔邑继尔居尔厥有干有年于兹洛頋何畏于彼而待之如此其周也夫违众而迁毫疑若不顺也而商年以兴祈永命于新邑疑若不可易也而周惟以居顽民此皆不可晓也及汉之高祖以布衣得天下当人心未固之时京邑翼翼四方之极岂可忽哉然都洛以定特以戍卒一言而入闗之意立决定都大计也微戍卒得毋败乃公事乎彼萧曹良平之智独不足以及此耶此又不可晓也愿并闻其说
　　舜有臣五人而天下治武王曰予有乱臣十人考之舜典九官皆舜命也吕刑乃三后成功归之帝尧何耶语所谓五人者指禹稷契臯陶伯益而不及伯夷吕刑所谓三后者谓伯夷折民惟刑而不及臯陶毋乃相戾乎九官相逊古今以为盛举夫禹岂不知稷契臯陶不习于治水何以逊为哉至于垂益伯夷尝逊矣稷契臯陶则否以为申命耶则防龙乃新命也亦未尝辞焉辞之为谦则不辞为蔽贤矣其义安在乱臣十人语据秦誓而言也君奭乃曰武王惟兹四人尚廸有禄后暨武王诞将天威咸刘厥敌惟兹四人昭武王惟冐丕单称德其称之者至矣彼闳夭散宜生泰颠南宫适之德业亦参考于他经乎太姒之外余皆无足称乎鹰扬爕伐股肱王室太公之功过周召矣頋舎此而取彼何也至孟子论尧舜乃曰若禹臯陶则见而知之论文王则曰若太公望散宜生则见而知之其去取又不同矣盍辨其所以然
　　国以人为强士以多为贵不易之理也方晋文公之伯其威名盛矣彼楚得臣一战辄败何能为而文公犹以为忧及其死而后喜曰莫余毒也已夫一得臣果能毒方兴之晋耶卫多君子而牺牲玉帛奔走晋境之不暇仅能自保而已此何理也汲黯在汉位不过九卿于镇抚国家裁制诸侯初无所与而淮南王独畏之至为寝不轨之谋其折冲消萌如此及东京之季刚毅之士充满朝廷或在公府或居要路乃内不能制宦寺外不能弭盗贼徒以身狥国相为存亡而已此又何理也以为一贤足以制难也则得臣非贤也汲黯虽贤而无其位也以为辅周强国耶则卫不能兴汉卒不振矣是必有说愿条陈之
　　人君用臣道同则进之否则退之矣人臣事君道合则从否则去之矣德宗苛刻猜疑而陆防劝以忠厚诚信德宗好兵与财而陆防劝以消兵轻利其道可谓冰炭薫莸矣然置之禁林延登宰席其君无厌逐之意其臣无求去之言何也考之奏议窦参获罪贽论救甚力至请勿簿録其田宅而肯致参于死乎当时议者多言参死由贽韩愈贽门生也为贽作传仅纪德宗怒参之实而不敢明辨其非贽也愈胡不引贽防以为证耶诸生试求其说与凡贽之论可施于今者并着于篇
　　六经之道同归礼乐之用为急自秦防典籍至汉而易诗书礼春秋复兴惟乐遂废不讲学者不过取周官宗伯下篇与夫二戴所记诵习之而已然以班固艺文志考之是礼经非乐经也彼乐自为六家今复微妙而无传矣夫六经之治天下如四时相须以成嵗乃自汉以来缺大乐而不求学者亦安之而不复致疑岂理也哉且士大夫入而在宗庙朝廷退而处闺门乡党其朝防燕飨升降揖逊未尝斯须去礼也至于乐则竟嵗不闻其声终身不究其义珩璜琚瑀未尝施于佩琴瑟鸾和未尝接于耳是无故而用有故之制于心安乎今欲博采经传袭五为六追韶濩之正声扫郑卫之余习使移风易俗不为虚语诸君以为如之何而可
　　钱之极于今矣九路置使以鼓铸为职而嵗入不及旧额之一二议者至谓数泉之废仅得一泉而官属俸入吏卒耗蠧殆有甚焉故徃者尝废其司而领之戸部既以为未安也分命诸道转运使总之犹以为不专也废未几而复复未几又议废矣是数者果孰利而孰害孰当而孰否乎且鼔铸之不充由铜之不继也昔全蜀之地以鐡为钱以楮为质剂法行之初其孰以为信及百余年然后公私便之大江以南自樊若水献言始铸铜钱前此固尝用鐡矣今欲兼而行之亦可従否至于质剂之法户部葢用之畿内而不能施之于天下夫欲使民信法而行如蜀之安且久固必有经逺之防而正异同之论诸君试为言之毋徒泥古也
　　古者文武无异辙兵民为一途故戎器可除于安平之时而军储自足于耕耘之日粤自科举分于汉阡陌开于秦衣短后者待逢掖如深仇赤籍者以南亩为隣壑离而弗合歴世病之至于本朝深鉴厥弊陈尧洛王嗣宗韩琦范仲淹皆以文儒迭授右列是欲同文武之辙也淳化咸平中尝防括郷丁矣庆厯二年尝置武勇于河东保防于陜西矣义勇盛于治平保甲聚于熈丰是又欲一兵民之途也成宪具在其谁不知今边鄙未宁尤以选将益兵为重议者欲改命近臣使共武服亦既数月乃未闻有称塞明诏者至于隅官廵社之法比嵗行之或以为扰民或以为无益岂时移事异不可记剑于舟乎抑当断以弗疑不可筑室于道乎诸君试考载籍与夫本朝近事可施行者着于篇
　　有司不为九年之蓄久矣所恃者丰登也今江浙水溢大伤民田议者忧焉请极为来嵗之备夫纳粟之制屡行犹未足以充军食赈廪之数有限頋安能均及斯民哉又况巴蜀之粟逺不可漕湖广之地瘠无所入大江以西七闽以南偏方下土竭力以赡军国之用亦难矣计臣拱手君相旰食子大夫得不预其忧哉
　　记曰大夫七十而致仕又曰五十命为大夫服官政七十致仕而孔氏安国释书之里居亦谓卿大夫致仕居田里者盖几杖之赐安车之乗大政之咨其为礼异其为赐厚上士中士下士之众有不容及者矣乃者议臣援天圣皇祐故事请凡内外臣僚年七十而不告归者止其任子限其祠禄惟以才力擢用与夫侍従以上勿拘此令葢欲励亷耻抑冗滥也然古卿大夫今侍従以上也今朝议大夫至员外郎古士也古之所许今则留之古之所不及今则之何相戾也且位尊而年至者虽有留之之文彼独不因今之书攷古之制少动其心而自为去就乎聼固不可留则不胜其留朝廷必思有以处之矣若夫卿监而下倘怀才抱艺稍知自好者年至则去矣其留者顽钝无耻集诟亡节之徒贪禄州县而不恤者也夫使懐才抱艺稍知自好者去则孰与共我王事而顽钝集诟亡节者留则冗滥犹未可抑而亷耻滋不立矣诸君以为如之何则可









　　文忠集巻十三
　　钦定四库全书
　　文忠集卷十四【省斋文藳十四】
　　宋　周必大　撰
　　题防一
　　家藏御书
　　绍兴淳熈两朝内禅诏防
　　淳熈十四年臣某误尸宰事恭奉至尊寿皇圣帝手诏命今上皇帝参决庶务越明年正月开议事堂传授之意昭然防故相陈康伯家缴进绍兴内禅御札黙契圣心密遣中使特以赐臣自是日闻逊位之训又明年春遂奉亲笔移御重华于是两朝宸翰东宫谢章皆萃私室后四年臣假守长沙漕臣何异愿得摹本刻石旴江之麻姑山俾臣记大畧于下臣窃惟孔子大圣人也抱帝王之学而无其时定书百篇以尧舜二典为之首意犹未足常以尧曰咨尔舜舜亦以命禹之数语者讽道之于口诸弟子因记善言遂以为论语末章之冠凡二十篇所载惟精惟一允执厥中之防无大于此者向使夫子遭尧舜之时居禹臯之位奋庸熈载自应见诸行事岂特载之空言而已臣独何人夤縁宰辅乃万世一遇非大幸与夫奉奎画于寳储虽学士大夫有不容见閟宸文于金匮职在太史乃得窥焉至于藏之人臣之家不过荣光溢河寳气腾池敦若传之副墨刻诸名山如日丽天万目咸覩如岳镇地永世无穷彼周石鼔秦峄山汉燕然唐浯溪尚何足算他日圣人复起比宋德于唐虞配斯文于二典其由此也夫
　　高宗以壬午五月甲子降防立储丞相陈康伯折简礼部侍郎吕广问密议典礼时土王祀黄帝广问为初献官以御史监察因语臣皇太子改名従火华臣谓与唐昭宗晔字同音可乎广问亟告丞相取防别拟定乃用今名宣布而初札不复改矣当时朝士尚不及知况于后世疑以传疑将何所取正敢并列之备他日史官之采亦以见臣今得寳藏是书也非偶然也绍兴四年十一月朔旦少保观文殿大学士判潭州军兼管内劝农营田使充荆湖南路安抚使马步军都总管益国公食邑一万六百户食实封三千八百户臣周某谨题
　　高宗皇帝绍兴乙丑御笔防
　　右绍兴十五年四月宰臣以下拜表乞御殿复膳太上皇帝御笔付学士院淳熈五年四月臣偶因入直繙故书而得之敬命工标饰寳藏于字学士臣某谨记
　　御笔千字文防
　　臣以绍兴丁丑中词科今上皇帝在普安邸数对宫僚称其试程逮庚辰九月召试馆职太上皇帝喜所对防谕宰相陈康伯参政朱倬欲除校书郎宰执奏选人只当为正字偶不记前朝李邴等例耳上又宣谕他日当令掌制康伯亲为臣言如此未几自依格改秩而校书丞郎著作员缺进拟皆不及上虽简记然非侍従台誎未尝亲批壬午夏察官陈良祐引执政汪澈荐举之嫌出为台郎五月御笔除臣监察御史寻缺谏官同僚谓臣必选臣测圣意不在此果就下用袁孚为正言今上受禅累月遂擢左史兼外制此则两宫本指也后十七年叨贰大政表谢太上云銮坡召试金口褒扬许以能文欲其掌制乏援助庙堂之上甘滞留馆阁之中防台察之虚员简宸而亲擢皆纪实也暨入谢德夀殿太上尽记本末靣赐御书千字文一轴前者执政罕尝得此退而伏读太上御制翰墨志云智永禅师逸少七代孙克嗣家法居永兴寺阁三十年临逸少真草千文择八百本散在浙东后并褉帖传弟子辨才唐太宗三召恩赐甚厚求褉帖终不与善保家传抑可重也余得其千字文藏之今观宸奎所临疑是此本然渊民旦之外又缺才字按米芾云吴邦滕元发家藏辨才弟子所书并缺永字以尊智永兹拜赐书却有永字而无才字岂非辨才门人别本与谨刻于石厯叙遭遇之由以示后世淳熈七年七月日通议大夫参知政事荥阳郡侯臣周某恭题
　　御书礼记经解石刻防
　　右御书经解一卷绍兴三十年三月诏摹本赐新进士梁克家以下临安守臣端礼因以别本遗百执事臣某时为太学録谨受而藏之
　　孝宗皇帝撰国书御笔防
　　乾道六年冬诏差赵雄赵伯骕充金国贺生辰使十二月二十四日夜直玊堂内侍霍汝弼持御笔来令例外撰国书二皷进入二十七日得防来蚤对二十八日早自东华门行修廊屈曲过小阁两重皆垂画帘复转一小阁前临清池中有假山上坐杌子再拜起讫防奬谕云前日朕未曽宣谕卿以国书之意而卿能道朕心中事可谓大才防出范成大所携金主回书云九月日叔大金皇帝致书于侄宋皇帝和约甫成界河山而如旧缄音遽至指巩洛以为言援曩时无用之文凟今日既盟之好既云废祀欲伸追逺之怀止可奉迁即候刻期之报至若未归之旅柩亦当并发于行途抑闻附请之辞欲变授书之礼出于率易要以必従于尊卑之分何如頋信誓之坚安在事当审虑邦可孚休方届霜严善绥福履今因资正殿大学士范成大等回专附书奉答不宣捧读数过奏云臣初不知彼专说陵寝刻期候报今止及受书窃恐未安上曰难为辞奏云以太上皇高年未敢迁奉答之如何上不以为然又奏容臣别作意度来日拟进退诣都堂上已批降前槀付二府矣于是改书曰比致祈恳旋勤诲缄欲重遣于轺车恐复烦于舎馆惟列圣久安之陵寝既难一旦而辄迁则靖康未返之衣冠讵敢先期而独请载披谆谕之防详及授书之仪盖今叔侄之情亲与昔尊卑之体异敢因庆礼荐布忱词尚冀允从式符企望今贺生辰国信使副翰林学士赵雄泉州观察使赵伯骕行谨再拜奉书不宣二十九日録进三十日宿卫加上德夀宫尊号册寳于丽正门待漏院宰执在皇城司招徃谕防令削去陵寝衣冠一聨虽具言其不可弗听也七年正月十二日雄等出门十七日丞相忽召至都堂云金果移文问二事曷为无报甚悔不用前说答云幸彼问差蚤度尚可及宜亟易书驰遣而檄对竟云所问已有书附贺生辰使者矣仍当録本付雄毋如庆厯中不使冨弼知书意也二府大以为然奏行之追及雄等于盱眙金自此亦无辞秘书少监兼权直学士院臣周某谨记
　　皇太子领临安尹御笔并御批诏草防
　　乾道七年四月甲子诏皇太子兼判临安府用至道故事也或谓当以大中大夫为判官通领府事恐名称未正遂议改尹而以侍従为少尹通判推官用卿监郎官丁夘将鏁院降麻或又疑宣麻给告非待储贰之礼已后省官礼官防议于史院检照唐太宗征辽命太子监国及文帝命太子受诸司启事或诏或制与寻常白麻不同可以为则上然之庚午臣当日被宣中书舎人范成大先以侍讲逓宿苍黄而出薄莫至玉堂御药李某持御笔皇太子某宜领临安尹总二十字有御押焉三皷进草又拟格式一通御批并依辛未遂告大廷惟此盛典号为稀濶而臣适以史官备讨论词臣参润色复得宸翰寳藏于家非儒生之荣遇乎秘书少监兼权学士院兼国史院编修官兼实録院检讨官臣周某谨记
　　王炎除枢密使御笔防
　　乾道七年七月二十六日国忌假薄莫快行忽宣鏁既至院御药甘泽赍御札来除王炎为枢宻使依旧宣抚又出方寸纸载如将帅足财用及招军买马等事传防云晚不及召对令谕褒用炎之意泽退吏怱怱拟熟状进入徐念向来未有中大夫为枢密使者别具奏乞转大中奉御批依不然遂失故事矣初炎与宰相虞允文不相能屡乞罢归允文荐权吏部侍郎王之奇为大议除待制充四川制置使允文欲进杂学士上拟太超躐此月十三日乃先除之奇侍郎上犹难之尝令学士院取侍从入蜀例俱无以对暨宣炎制宰相以下皆莫测云新除权尚书礼部侍郎兼权直学士院兼同修国史兼实録院同修撰臣周某谨记
　　改左右丞相御笔并御批诏草録防
　　乾道七年十二月辛酉有防以仆射之名不正欲采周汉旧制改左右丞相令有司讨论臣适备数史院与闻其议右揆虞允文深不以为然尝语客云既易履为靴又改相名与金奚辨有司知其意亦颇迟迟但条具厯代宰相官称申尚书省八年正月己夘上忽遣中使王某至臣私第传防问缓故回奏云昨日上尚书矣允文始以进呈二月癸夘御笔令草诏登时封入廹遽殊不工寻奉御批依即写大本请寳乙巳御前误用答臣僚辞免不允诏例复付学士院亟具奏缴进乞降付中书门下省后五日遂鎻院拜二相【详见御拜相笔防】
　　上初留乾道新书未颁欲俟改丞相修入杂压允文难之闻上尝遣人谕以毋阻遏此事葢自左揆陈俊卿去国允文独相久之言恢复寝不騐且以专政稍失众心或谓上欲进梁克家故为是举云权尚书礼部侍郎兼直学士院兼同修国史兼实録院同修撰臣周某谨记
　　虞允文梁克家拜相御笔防
　　乾道八年二月庚戌従驾过德夀宫既归得防申时赴东华门祗候宣引至则闻有内晏或云恐改日然不敢退酉后忽引入选德殿起居毕上出亲札一幅谕以拜二相奏云命相转官前例固不一今并命而或三或四更取圣裁上曰大臣同心辅政革茍且之弊故褒进之然特进一官即少保所以允文只三官又请训戒大指上再三曰褒之而已前设小案伸纸其上压以牙尺漆匣盛小歙砚玉格置笔两枝墨一笏疑便坐所御者遂鞠躬除目进呈奏问兼枢宻使否上曰今枢宻亦非古先改丞相称呼将来别理防且带可也又奏所领书局上曰卿自契勘又及左右相序位上曰欲升在三少之上三公之下赐坐奏问贺正使回敌中无他否上曰无事但闻筑黄河堤耳逮闇请起宣坐赐茶饮讫再拜而退御药李彦直同自复道入学士院已秉烛矣旧例草后妃宰相制皆有锡赉绍兴以来就赐御前所用金砚匣砚格镇纸糊筒粘板等后既不设此乃谓打造不及金百两代之殆减半也凡鎻院若中书进熟状则随事云鎻某日欲晡快行数十辈络绎宣当直官遇大除拜临时特防宣召上防带御别殿靣命之俗呼鎻小殿子今日上特秘其事不用宣鎻之制院吏侵夜关阁门移御史台报百官听麻虽虞允文亦谓用新制改官名尔明日双制出始大骇且疑学士多转梁克家一官为有所抑扬云权尚书礼部侍郎兼权直学士院兼侍讲兼同修国史兼实録院修撰臣周某谨记
　　幸学诏御笔跋
　　淳熈四年二月辛未奉御笔如右前一聨大哉王言也后四字毋固毋我也试尚书吏部侍郎兼直学士院臣周某谨记
　　御书白居易诗跋
　　右唐白居易太和八年以太子宾客分司东都赋饱食闲坐诗一首淳熈五年皇帝亲御翰墨下臣拜受而寳藏之谨按居易先以长庆二年过汉江赋诗云秋水淅红稻朝烟烹白鱼今复云红粒陆浑稻白鳞伊水鲂盖于一饮食间黙寓忠爱不忘君之意所谓造次必于是者时文宗虽恭俭儒雅而中人之祸已萌其云朝廷重经术草泽搜贤良殆讥不能用刘蕡也又云尧舜求理切防龙启沃言上虽锐意于治而王涯辈为相非徒无益也又云懐才抱智者无不走遑遑指李训郑注等也明年而甘露之乱果作居易其知几乎生虽不逢其时孰知三百余载之后乃遭遇圣明发挥其语光荣多矣臣叨陪近侍获此宸奎敬题卷末以示来裔翰林学士臣周某谨记
　　后七年当淳熈乙巳嵗四月戊辰某稽首重观于西府
　　御书苏轼和唐人惠山泉诗跋
　　右苏轼元丰二年自徐州移守湖州道由惠山和唐人三诗皇帝书其首篇臣敬宝藏之淳熈七年四月一日吏部尚书兼翰林院学士承防兼侍读兼太子詹事兼同修国史臣周某谨记
　　御笔掌记跋
　　上勤劳万几每临朝以方寸纸作掌记微偃两旁而中折之置在御手若内殿则留香案上三省密院各奏事毕即视所记一一宣谕乃收之率以为常淳熈十一年八月七日后殿坐亲以此纸授臣盖记陈有功颛大举赵善诵三人姓名字画颇类御笔以小楷不能深辨玉音云此是去年臣僚荐可为奉使接送伴副使者卿选择谁可又问刘端仁姜特立如何臣奏皆其选也退而寳藏于家枢密使臣周某谨记
　　光宗皇帝东宫秋雨诗跋
　　淳熈四年八月四日东宫讲毕防出御制新秋雨过书怀诗一篇六日又防送示和章词翰双美光照蔀室垂索斐句辄附于后周某恭题
　　孝宗皇帝御批请奏题跋
　　御批辞免兵部侍郎不允奏跋
　　右辞免兵部侍郎奏其云灼见肺腑葢圣语也御批降诏不允翰林学士王淮撰文正本藏箧中别令书待诏郑汉卿録于后写奏者待诏睢荣祖淳熈二年闰九月臣某谨记
　　内批辞免侍讲不允奏跋
　　右手书辞免兼侍讲奏内批降诏不允权中书舎人程大昌视草既以真本藏制书箧中复令学士院待诏郑汉卿録本于此淳熈二年闰九月十五日臣某谨记御批辞免兼太子詹事降诏不允奏跋
　　淳熈二年秋太子詹事沈枢罢王淮寻入西府众谓吏部侍郎赵粹中旧为宫僚兼权中书舎人程大昌乃恭邸讲读官宜在此选而臣猥以小司马防恩承乏亟具奏控免其云英望旧僚实指二人上亲批降诏不允四字时翰苑无他官例下西掖视草于是大昌用绮里事对李勣相酬答也原诏宝藏箧中别令待诏郑汉卿録本附辞免之后其奏亦院吏阎端朝所书敬加标饰传示子孙十一月旦臣某谨记
　　内批辞免经修太上日厯转官不允奏跋【淳熈三年】
　　右辞免经修太上日厯转官奏内批降诏不允诏文权直学士院程叔逹撰既藏正本复令待诏钱滋别録于此写奏者笔吏吴也三月二十七日臣某谨记
　　御批辞内翰不允并诏书跋【淳熈四年】
　　右辞免内翰奏上亲批降诏不允诏书程叔逹撰文并以谢宣召表稾附其后六月既望臣某谨记
　　御批丐祠不允奏并诏书跋
　　淳熈五年五月请对丐外上恩不允闰六月继请又不允防谏议大夫谢廓然乞令朝士久次者听更迭补于是吏部尚书韩元吉侍郎李椿相继得请或谓臣污朝最久廓然未必不相及既防札子靣奏即蒙宣谕云无人譛卿元吉以老李椿以病乃许其去卿何预此况谏防亦非谓侍従也卿奏便批降诏不允毋得再请其余奬劳之语不复具载敬以御笔及中书舎人王希吕所草诏书轴藏于家九月三日臣某谨记
　　内批辞幸秘书省转官不允奏并诏书跋
　　右淳熈五年九月同史院程大昌等四人辞免车驾幸秘书省转官奏内批诏不允陈骙芮辉官品未至直批不允而已时翰苑无他官例付中书后省于是权舎人郑丙实视诏草臣既寳藏而轴之命院録批语咨报三省札下臣骙臣煇俾有所被受葢一时绵蕝也十月旦记
　　内批辞免春官翰苑不允奏并诏书跋
　　右辞免春卿兼翰苑奏内批降诏不允院官崔敦诗视草十二月六日
　　御批丐祠不允奏并诏书跋
　　淳熈五年冬臣为学士一年有半矣数求去未遂曽觌韩彦古辈间言曰闻因答北使加防庆节国书曲意指摘适殿帅王友直捉军大扰密防其事贵近滋不悦孤踪益危亟援杨亿隣壤事引咎丐祠而上恩过厚保全甚力御笔涂去说改国书等六十余字亲批降诏不允不得再有陈请他侍従殆无此礼以是不敢复言旋披奨擢进位宗伯视草如故葢异数也今以宸翰同崔敦诗所撰诏书共为一轴而藏曲折于后十二月七日臣某谨记
　　内批辞免经修乾道日厯转官不允奏跋
　　右辞免经修圣上日厯转官不允诏权直院崔敦诗撰待诏王世贤写其奏乃笔吏曹大亨书淳熈六年四月五日臣谨记
　　内批辞免东宫讲礼记彻章转官奏跋
　　右辞免东宫讲礼记彻章奏内批降诏不允今以权直院崔敦诗所作诏草附其后使子孙识玉堂词头之一其写奏乃笔吏俞允廸也淳熈六年六月一日臣某谨记
　　内批辞免吏部尚书兼学士承防两奏跋
　　右淳熈六年冬辞免吏部尚书者一辞免兼学士承防者再两奉内批降诏不允其诏并崔敦诗草各附真本于后上批第三奏云朕已降诏不允不得再有陈请径付三省亦録堂帖于此明年二月手奏乞依旧分日内直上亲批十一字今共为一轴宝藏之三月旦臣某谨记
　　御批丐祠不允两奏并诏书跋
　　淳熈六年九月宗祀礼成即请对丐祠上颇露大用之意亲批降诏不允四字【诏中书舎人郑丙撰待诏睢荣祖写】中外不相恱者故漏密防而诵言之是冬遂徙吏部尚书明年夏擢参大政权要近习絶无知者葢上察其奸也第二奏又有御批十二字乃取诸省中附卷末七年六月一日臣某谨记
　　御批辞免吏尚兼承防等奏跋
　　淳熈五年五月四日对清华阁丐外上曰内翰未可【阙】方将擢用宜荐卿监郎官能文者相代且令撰选德
　　殿记至闰六月记成十四日进呈于倚桂【阙】上再三称善遂出求去劄子上曰屡令卿荐一两人能文者此亦何嫌寻御笔降诏不允【诏中书舎人陈骙撰待诏王世贤写】是月末偶吐痢交作又微闻言官谢廓然相忌七月二日复入奏申前请上又亲批十二字付外后二年入中书得以案底附卷尾非特寳藏宸奎亦使子孙知恩遇优渥如此相勉图报云七年六月十日臣某谨记
　　御批丐祠不允两奏跋
　　淳熈七年四月臣以病求去上亲批降诏不允视草者学士院官赵彦中也既拜赐复具奏申前上又批朕已降诏不允不得再有陈请奏下三省中书批防誊本丞相赵雄参知政事钱良臣押字于嵗月之下用中书省印舎人郑丙押其背録以黄纸用门下省印谓之録黄宰执给舎皆佥名然后送尚书省出札子其次序如此后一月臣蒙被恩擢参豫政机既取原奏于翰苑附以诏书又取第二奏及底本于中书聨为一轴非特寳藏宸奎亦使子孙识省中文移之大畧云六月二十有五日臣某谨记
　　淳熈癸夘生日御笔跋
　　右淳熈癸夘受生日牲饩文书一轴首以宸翰而诏书次之【赵彦中草】赐目又次之【用钖赐之寳】并録谢表于后【例以生日五更投进】先是夏旱七月十一日侍讲李焘进故事乞避殿损膳求直言十二日上谕三省令降防如故事丞相奏恐合降诏臣等亦欲待罪郊外上令召学士院官赵彦中草诏仍许侍従等实封言事十三日四皷宰执分诣天地社稷宫观祷雨礼毕赴后殿起居従驾过德寿宫回并出浙江亭有顷中使宣押归第次日歇泊不坐例入局治事私念于理未安约丞相再奏乞罢黜而贱生之日适在既朢当赐牲饩方此引愆亦难下拜乃别入奏控免仍报天章阁勿排办十四日中使复宣押入堂具御批十六字于免奏之后于是天章阁奏审依式前一日赐今已日晚上令就来早十五日辰时内侍郑懐持诏来盖新仪也既拜赐于阶下与懐同升防搢笏拱读诏书及赐目讫就坐茶汤如常送懐钱十五千从人三千【取防乃受】本阁使臣库子快行各支钱酒有差翰苑旧例操生日诏止画进呈之日徃徃与文不相应昨自蒙恩直院即奏云诏虽前期进草其画日欲随生日得防従之遂为定例因详载于此臣周必大谨记








　　文忠集卷十四
　　钦定四库全书
　　文忠集卷十五【省斋文藁十五】
　　宋　周必大　撰
　　题跋二
　　家藏法帖书画碑刻
　　题后省封事看详
　　绍兴壬午秋上新即位诏求直言四方封事沓至或留中或付后省看详时中书舎人刘珙出使某与给事中金安节舎人唐文若昼夜分阅次第上三省而省吏以逐房事有所主互相避免不即以闻九月有温州潘生投匦言前所上书有司不为施行御笔督责甚峻是月十八日也翌日某约安节文若携此藁漏舎白执政欲少逭蔽抑之罪执政遂袖至榻前某是日立左螭望见御手开阅数四天顔甚悦退朝赴讲筵安节留身顿首谢上曰早来执政已详言非卿等过也后三年嵗在乙酉繙故书见此敬题其后而不敢毁所以尊御笔也五月一日【潘生恐名天觉者】
　　题夜光集
　　予以丁丑拜命分教金陵庚辰春入官学省凡三年间书启徃复与夫士友相遗者皆聚此编示不敢忽也
　　题秦少游瑶池宴
　　少游所书瑶池宴蘓易简词也事载冷斋夜话【湘中野録止有数句恐与此不同】乾道辛夘九月十七日周某子充题后四年令工郑源重装时再掌内制故用翰苑印识之淳熈乙未十月旦某谨记
　　跋诅楚文
　　右诅楚文待制董公守邠日辨证刻石先公时为州学教授实为书丹后四十年得副墨于董公之子发今又十年矣按此文六一先生集古録赵氏金石録方氏泊宅编皆为之说而严陵延平各有别本今特以先公手泽在焉故重刻之盖为家塾之寳也淳熈元年甲午七月十九日嗣子某谨题
　　家塾所藏六一先生墨迹跋十首
　　试笔
　　世传文忠公试笔自说砚而下凡数十纸有元祐四年九月东坡蘓公跋此最后数纸也初藏刘氏后归王晋卿今复还欧阳氏余不知何之矣公薨于熈宁五年距元丰属迩其遗墨已为诸公珍爱如此况百世之下乎淳熈甲午十月二十八日某书
　　唐赞草
　　右藏郡人防昌尉罗良弼家良弼字长卿博雅士
　　録徐峤书
　　右藏郡人安逺令曽耑家试察之下尚有孟羕二字余皆漫灭不知与何人帖也
　　防食帖
　　右为帖不竟岂笔误别书抑意倦遂止也
　　诲学帖
　　右因友人胡公武而得之世有欧阳兖公别集二十卷自志学至夣奠诗书杂说之类文集所畧者举集焉而亦不及此乃知遗书散帙多矣惜哉
　　小草古诗赋
　　右藏思仲之子将作监丞当世所或脱字弗补或衍字弗涂或意未惬重书悉仍其旧
　　临小草洛神赋
　　右临率更所书洛神赋仅存其半某实寳藏之王子敬好写此赋决非一本此殆率更临本耶比近世所刋字画差瘦小云
　　家藏小草洛神赋【不曽入石】
　　钱穆父谓王子敬草书洛神赋在范尧夫王晋卿范中济三家元祐末合而摹藏之遂以入石今欧阳文忠公所临四百八十五字题云欧阳询书或乃以穆父所聚即率更笔未知孰是予不识书特以人之贤而寳藏之耳按欧阳氏家谱文忠葢率更二十代孙是固一家也纸背乃晏元献行状当时求铭于公者淳熈二年十月一日东里周某记
　　家书
　　右与伯和家书盖熈宁四年守蔡时也后两月而公归矣今藏孙儒林郎儁所
　　前汉五器铭
　　六一堂集古録千卷卷为一通标以缃纸束以缥带掲帙次于外列名物于首而系考证于后衔幅皆用名印其精谨如此靖康间公诸孙避难南行不能尽载乃取遗泽而弃旧刻此五铭者总为一轴首尾独备又皆前汉昭宣时字画【跋误以始元为宣帝年号】公得之颇艰爱之甚至且以刘裴手书附其中今并刻之不特使后世识其全编体制抑亦成公遗志也与五凤黄龙三器字极小甬铭虽大而瘦劲刻铜既不能深嵗久印染复防昧熟视之前铭容十之下但晦斗字与后铭同亦髣髴可辨葢不必均以四字为行也
　　总跋自刻六一帖
　　欧阳公道德文章百世之师表也而翰墨不传于故鄊非阙典与某不佞好公之书而无聚之之力闻有藏其尺牍防藳者辄假而摹之石多寡既未可计则先后莫得而次也昔公为集古録上起周穆下迄五代虽仙释诡怪平时力辟而不语者茍一字画可取一事迹可记莫不咸在既轴而藏之又従而发扬之惟恐其冺没无闻于世呜呼公之存心可谓仁也已矣老子曰其事好还天殆启予哉不然以公心画之妙宜冶金伐石布之四方久矣而予何足以与此
　　题六一先生丁忧居颍帖
　　右六一先生丁母忧居颍时两帖故人朱芜湖似知予方刻先生遗墨持以相寄按苏子容丞相传为南京留守推官欧阳修以府政委之曰子处事精审一经阅览修不复省矣则前帖遗蘓无疑后帖与知县寺丞不可考也先生母夫人实归祔吉州永丰县泷冈阡颍西之地未尝用云淳熈己亥十月十四日
　　右欧阳文忠公丁母忧居颍时二帖文忠尝留守南京苏丞相实为推官予初得前帖固疑遗苏公者防苏公曽孙玭相过见而叹曰吾家青氊耶尚有秋寒帖事词与此相贯他日并二跋携以示予然副墨耳不若予有此真迹也因録置卷尾以着夫賔主之贤焉乐安者文忠所封郡也后一帖与知县寺丞不知何意按文忠母夫人归祔吉州永丰县泷冈阡其言颍西地葢未尝用也淳熈七年嵗在庚子二月二十四日东里周某题于摛文堂
　　先公己亥年既题居颍帖其后庚子嵗再得苏氏秋寒帖副墨并苏丞相二跋遂改初本方崧卿已刻于六一帖第三卷今以旧藳手泽具在故两存之纶谨书
　　题六一先生九帖
　　右文忠公九帖皆与其姻戚者宣和后简板盛行日趋简便亲旧徃来之帖遂少使前辈时已如此安得翰墨流传百世耶淳熈辛丑季春五日周某题
　　题六一先生与王深甫帖
　　右同年史志道送欧阳公帖一纸深甫必王回也淳熈庚子二月二十九日周某子充
　　淳熈十五年四月二十八日观旧题转烛八年而史志道墓木已拱太息久之
　　题六一先生五代史藁
　　右欧阳文忠公五代梁史断藁九页其元孙偰欲以相遗予曰陈遵侠徒也其书人犹藏弆况文忠翰墨乎虽然在子孙则为手泽世当寳之他人得传玩足矣偰曰偰无子群従又多流落谋食之不暇且已揉壊如此终当弃之耳予既悲其言为加缉治而题其后淳熈十年二月五日东里周某书
　　跋六一先生诗文藳
　　右六一先生诗文藳二幅其元孙休自四明携以相遗休寻卧病旅邸予赆之使归至家而殁此帖遂留予家
　　题六一先生夜宿中书东阁诗
　　右欧阳公嘉祐八年冬末诗按昭陵以是年春晏驾十月复土时厚陵再属疾两宫情意未通故有攀髯路防忧国心危之句云淳熈乙巳春某谨记
　　题録神宗出阁指挥
　　右两行原在欧阳诗藁之阴殆中书所録指挥葢神宗以是年九月封淮阳郡王改赐今名十二月乙亥出阁正当时事也淳熈乙巳春某谨记
　　题六一先生家书纸背猪肉帖
　　右熈宁三年春欧阳文忠公家书一通葢其仲子下第时也前二年公方自亳帅青故戒以勿令入城所谓黎君即州学教授公集中尝赠答三诗者曹不知何人其旧吏或邦人之贤者与纸背乃寿光邑官光颍谢书偶无其姓夀光青属邑公职带观文官为兵书属吏舍职呼官又不称在朝前衔当时大率不以为简也所送才猪肉斤余非上丁分胙则例册如此前虽剪去度不过尊酒之类岂敢如近嵗公违甲令上下以货泉为礼耶以状易牒盖自元丰四年十一月改行公式士大夫亦改之云【见司马氏书仪第一卷注】淳熈十二年十月十一日东里周某书
　　题六一先生慰冨文忠公书藁
　　右欧阳公书藳必是与冨文忠公者冨公以嘉祐六年三月丁忧欧公方为副枢是年闰八月迁参政至明年正月则入东府恰半年与书词正相应或疑京洛密迩何为经嵗方遣慰防盖仁宗本虚首相起冨公公恳辞甚力闰月方许终丧韩忠献公遂拜昭文而欧公亦逓迁又数月然后发此书尔淳熈戊申三月二十九日某题
　　题吕吉甫帖
　　白乐天持心忠厚安肯幸时宰之祸识者读诗便知真伪不待考嵗月先后也吕吉甫幸灾乃尔于温文正公何损直自骂耳其视乐天可分顔跖表而出之使观者畧窥其心术淳熈丙申上已
　　后七年嵗次癸夘十一月太史李仁父见此帖命其子惪题其后考证极为精详谓温公误国者陈莹中矫枉之言也某重题
　　跋十贤相帖
　　十贤相帖或手书或口占合为一帙思人爱嘉禾之义也淳熈三年四月三日重装
　　大父秦公考试耀州倡酬诗卷
　　政和乙未大父知鄜之洛交县与邵封二公同考贡士于耀州此当时倡酬也二公又与族伯同以大观三年登第故邵诗及之后十余年嵗在己酉大父既薨家寓庐陵防金人掠地避难于安福县杨梅村书箧悉寄王秀才家乱定化为乌有五十年间虽声迹相迩然不复致诘矣淳熈初某备位于朝王氏子携之逺来乃泣而识之丁酉中秋日某重装
　　淳熈丙午中秋日某再观于西府王氏子名之纪
　　题干禄书
　　予读开成四年湖州刺史杨汉公跋顔鲁公干禄书碑云工人用为衣食业昼夜不息刓缺遂多亲侄颙顷牧天台欲移他石资用且乏不能克终汉公谬憩棠阴得以余俸成之乃知唐时不敢妄用公钱如此近世若止刋刻文字乃是伯夷公仪休其他以公帑为私帑可胜计哉淳熈戊戌七月二十一日夜偶书
　　题王荆公家书
　　右王荆公与和甫二书前一幅嘉祐五年为江东提刑时后一幅当在熈宁末或元丰初也卷首十字乃亡弟子柔遗迹展读陨涕淳熈七年三月一日周某子充题
　　题苏文定公批答二藳
　　右元祐四年苏文定公撰丞相已下批章二稾首尾以省览允许为两宫之别葢定制也家藏久矣比贰夏官适公曽孙谔为同舎郎出以示之乃谓公子迟代书熟视信然盖字画太真谨尔淳熈庚子三月乙亥讲筵退置酒学士院与侍读史少傅侍讲王尚书说书崔著作同观某题
　　跋韩魏王与包孝肃公帖
　　右魏忠献王与包孝肃公帖王庆厯八年知定州在镇五载孝肃皇祐四年方自谏院出为河北都转运使当是此时也稻子细事省费重农委曲尚尔则凡兴利除害实惠及民者固应不遗余力挝皷立祠岂使然哉淳熈八年
　　题山谷书太白诗
　　乾道庚寅寓直翰苑尝録山谷草书李太白诗使开卷者不至惝怳淳熈甲辰十一月十七日复题于西府俯仰之间已十五年矣
　　题山谷书长杨赋
　　山谷书此赋三十年而曽纡公衮跋其后又五十年而东里周某题于行在所淳熈甲辰十一月十七日跋初寮王左丞赠曽祖诗及竹林泉赋
　　大父太师与初寮先生同为元符庚辰进士大父任忻州法曹侍曽大父太傅以行先生调瀛州理掾未赴而母裴夫人卒其考孝孙宰代州之五台县先生端忧侍傍曽大父游台回过之先生年才二十九投赠古赋律诗各一篇词气亹亹乎东坡字画骎骎乎山谷盖崇宁癸未嵗也后十有五年而先君莒公以文受先生之知又七年先生自燕山以检校少师入为寳箓宫使兼侍读时大父倅庐陵始刻斯文于石系以跋语未几亡之而某实藏其真迹绍兴丙子抱关于京局又燬于火恫伤乃心寤寐弗敢忘今先生季子通直郎辟纲出示録本捧读恍然如鲁人之得寳玉大弓燕人之悲晋国城社也泣书而重刻之庶几副墨之子洛诵之孙传之乎无穷盖自宣和乙巳至淳熈乙巳嵗行适周其日月又同呜呼此岂人力耶数也十二月旦孙通奉大夫枢密使荥阳郡公某谨记通直郎田橡填讳
　　题东坡与佛印元师二帖
　　圜极老僧彦岑年八十坐亡于湖州道场山留手书并以坡字寄予为诀时淳熈乙巳腊月二十七日也昔佛印元师两住金山东坡徃来数见之尝以玉带衲裙相倡和计平时书问甚多此二帖殆元祐中所作耶明年正月十五日某题
　　题东坡子高无雪二帖
　　丙午秋有衣冠子持坡帖两纸从小儿鬻钱以七千官陌得之朝士有秘书监沈虞卿检正尤延之殚见洽闻因请题其后
　　题东坡逺游庵铭
　　右吴子野逺游庵铭庐陵僧智显顷在广东得之冨胥之家自云传授皆有据寳藏数十年淳熈丙午住通州琅山大病垂死嘱其徒从予易钱二十万为塔费防病愈相访首举是说予笑曰与其死后求售孰若生前践言既归遂以为寄且谓人多指为赝公能识真不暗投矣然予亦未敢自信以贑兄书鉴极精走介求辨得报云初看亦甚疑反复细观乃大佳虽老少不同却笔意妍非名手不能为然后深信不疑明年七月二日某谨记
　　又跋东坡逺游铭
　　潮州刺史毘陵张侯寄苏文忠公与吴子野诗帖副墨数通其第一帖但记逺游庵铭用殻蛤黎事而无其铭是当时未及刻耶闻绍兴初真迹藏老胥家坐事籍没遂归有力者僧智显又在广东喜作诗善医术因治病有功宛转得之又数十年乃至于某仍附公长子伯逹帖于后今摹寄侯并刻之石使来者得寓目焉亦璧返邯郸珠还合浦之意也黎梨相近故集韵□通用世俗直以为蜊公引淮南子虑或者弗之察尔绍熈四年正月三日
　　题东坡元祐手録
　　前辈云故事勿语子容今事勿语君实盖二公有所闻必书之册也然当时士大夫疑以传疑未必皆信后世以二公名德之重率取法焉记事所由异同也今东坡书子容数说徃徃与史不合朝廷捕斩李壹乃云为经畧使所诛杜祁公坐苏壻奏邸狱及与韩范冨公厚善小人所挤以庆厯五年正月守兖今乃谓留蔡襄孙甫子容既有是说君实亦笔之记闻近嵗李焘作长编又杂取二说不知去年十月襄自縁亲老得守福州且是日既同首相章得象签书矣祁公何惧于执中遽焚圣语也程琳以参贰被谴后厯外任方除使相未尝正拜今谓之宰相何耶至如王巩作甲申録十事九妄吴春卿自汝州辞疾改留台非因召还也宴殿拊牀何至是哉淳熙十五年四月一日某题
　　题五代应顺年堂临本
　　右后唐宰臣刘昫兼判三司堂检其内批用御前新铸之印予従洪景卢待制借本临之真赝几不可辨按应顺元年三月戊辰愍帝逊于卫必以印宝自随四月壬申従珂入洛乙亥即位殆仓卒铸此印耶乙酉大赦改元清泰时愍帝已殂玺应来归后十余年晋出帝奉玉玺金印归契丹契丹谓玺非工与前史所传异命求真玺出帝曰从珂自焚玉玺不知所在疑焚之事载晋家人传所谓金印亦新铸之类耳本朝绍圣三年十二月长安村民段义掘地得玉玺正緑色以献于朝蹇序辰安惇等皆言此秦玺汉以为传国寳自五代亡之今为时而出寻诏礼部御史台学士院秘书省太常寺讲求定騐于是蔡京等奏考之玺文皇帝寿昌晋玺也受命于天魏玺也有德者昌唐玺也惟德允昌石晋玺也【即出帝献契丹者】今云受命于天既寿永昌其为秦玺无疑哲宗皇帝遂以五月朔御大庆殿受宝行朝防礼仍降德音于诸道改绍圣五年为元符元年云淳熈丙午四月辛酉致斋龙华寺题
　　题李西台和马侯诗
　　姑苏名士朱长文谓唐余书学废坠非也时人作字尚不茍特气体稍卑薾耳李西台独能拔乎其萃是以古今贵之熙丰以后学者争言道德性命之理翰墨一艺固在所忽躐防节岂惟笔法之絶乎此可为善学下惠者道而难与失步邯郸者论也淳熈丙午七月一日孟享致斋东里周某题
　　题阎立本列帝图
　　右阎立本画列帝图凡十三人嘉祐名胜扬之美褒藏之后入吴幵内翰家吴氏子孙今寓贑贫质诸市过期不能赎予兄子中为守用钱二十万鬻以相示初展视防烂不可触亟以四万钱付工季谨葺治乃可观十三人中惟陈宣帝侍臣两人従者并执扇各两人挈舆者四人笔势尤竒绢亦特敝是阎真迹无疑余似经摹传故稍完好自冨韩公而下皆有题识徃徃缺落破碎第一跋文虽具而年月姓名俱漫灭赖绍圣间张劢引六一先生戱扬直讲诗两句而印缝有之美及四世三公之家两印然后知其为褒也古帝王多矣绘事必不止此无乃后人欲献宫禁而削其偏方不令之主故间得流传于世如晋人吊丧问疾帖耶然汉文光武俨然卷首何也文帝而曰昭文殊不可晓岂题者误耶林叔豹谓孝文庙乐曰昭德颇似迁就或云载记李夀在蜀尝以汉王僣位改元汉兴其死也谥昭文帝庙曰中宗岂其然乎必有能辨之者东里周某书【是日延和奏事退皇太子初决庶务于议事堂葢淳熙十五年正月二日也】
　　题司马温公书临本
　　右温文正公与刘道原手书今藏范梦得曽孙蒙处此纶所临也淳熈戊申正月十二日某记
　　题苏子美帖临本
　　欧阳公铭苏子美谓喜行狎草书今玉山汪季路所藏颇备此体其间峡束岩排之诗既用杜工部句又录漫兴惜花二絶其爱杜至矣俱字子美得非司马相如慕蔺之意乎衢本沧浪集改萧然作飘然梁寺作萧寺能驱作聊驱向城市易松门路还自羞易却自羞葢加润色比旧为胜世以前辈真迹证别本未必尽然也淳熈十五年三月六日命小子纶临而藏之
　　题修褉帖
　　朝士喜藏金石刻且殚见洽闻者莫如沈虞卿尤延之王顺伯予每咨问焉淳熙己酉正月五日某题
　　题耸寒图
　　右耸寒图绍兴末在临安西百官宅传之陆务观隆兴癸未秋归庐陵村居戯题二小诗朋友多属和者已而为人借去不还淳熈己酉复与务观同朝再传此本命小儿録旧诗于后某题
　　再题刘子澄耸寒图二絶句
　　右亡友刘子澄当时所作绍熈三年腊月二日子澄门人刘黻季章自庐陵送子澄遗集来二诗在焉因并録之
　　题清虚居士真草四诗
　　右王巩定国真草四诗故人泸帅张忞同山谷先生煮茶赋逺以相示葢与茶赋跋语相连耳绍熈元年三月十二日某题
　　题厐庄敏公帖
　　右厐公与刘冲之帖按冲之以皇祐三年三月自开封除参知政事而厐公是年十月由枢密使拜昭文相五年七月坐赵清贶事为言者所诬罢守郓州故有同政府行及二年之语绍熙辛亥五月三日某题









　　文忠集卷十五
　　钦定四库全书
　　文忠集卷十六【省斋文藳十六】
　　宋　周必大　撰
　　题跋
　　跋刘仲威兰亭叙
　　晋人风度不凡于书亦然右军又晋人龙凤也观其锋藏势逸如万兵衔枚申令素定摧坚防阵初不劳力盖胸中自无滞碍故形于外者乃尔非但积学可致也昔梁昭明以一语不中废此叙而不录后世因以丝竹管弦为重复之病至齐梁小儿伪妄之作则信而不疑是葢以微瑕弃玉而以玉表重珉也唐太宗亲传晋史备载斯文岂无意耶虽然翰墨如此阅千百载终当辉映学海后之览者亦将有感于此固右军期望于士大夫之志也故吾乐为仲威言之绍兴乙亥九月二十七日书
　　跋周德友所藏苏飬直诗帖
　　后湖居士歌诗清腴葢江西之别而字画徤逸又老坡之苖裔也吾宗德友丈寳其遗墨殆且百纸可谓冨矣仆生也后不及从居士游今以德友数十年染指之勤一旦得大嚼焉正使亲见杨子云所获未必如是之冨也欣玩弥日拱揖不暇姑识嵗月而归之绍兴戊寅十二月既望
　　跋宋景文公墨迹
　　栁子厚作司马刺史词章殆极其妙后世益信穷人诗乃工之说常山景文公出藩入従终身荣路而述怀感事之作径逼子厚赠杨凭等诗自非机杼既殊经纬又至安能底此殆未可以穷论也绍兴三十年二月二十一日
　　外祖母淑国夫人元宪公之孙也家世鼎贵而学道甚切平居逺纷华临终不怛化某为儿童时所见如此今读两公家问其相与论梦幻轻外物至矣乃知淑国渊源葢有所自绍兴三十年十二月二十一日
　　跋刘子澄曽祖帖
　　大中大夫刘斁思父与原父贡父兄弟也少尝令桐庐元丰庚申复来守睦嵗久事逸而邦人犹能颂其清白董氏图经实载之绍兴壬午其曽孙左廸功郎靖之清之得李尚书公择帖将刻石乌龙山中公择仕久且显其薨也甥黄鲁直为裒赙赠所服带仅能经纪家事平生清白身后益见清白所以修身也身修则无不治矣思父真公择之友哉是宜特书使来者知为吏之本
　　柴翼秀才著书求跋语
　　三衢柴鸿举着易索隐若干卷刍言四卷可谓勤且博矣夫谈禅不必病戒律用兵不必废行伍讲解防粹之学有功于道岂少哉子夏曰日知其所亡月无忘其所能此鸿举之志也故为发明之绍兴三十二年闰二月一日
　　跋中书舍人赵庄叔字
　　庄叔书此数语所谓非茍知之亦允蹈之者年四十死矣或谓养生为无益葢非也庄叔若不作记天上则当修文地下耳绍兴壬午闰二月二十五日
　　跋宗室士奎所书周以宗彊赋
　　汉二献皆以好书闻故传国亦皆最久彼其遗子孙者固有以致之矣今贺王不惟金谱玉局是务而孜孜短檠占毕间无惑乎文章盛于王门而余泽逺及苖裔也仆少时应举觅官乃未尝手抄一赋见此不觉汗下壬午十月十四日
　　跋湖州沈夀冈之祖墓铭后【钱撰】
　　志墓有美而无箴久矣然东坡谓钱翰林陈义峥嵘不少自贬则其所以称寺丞其诸异乎人之称者与隆兴元年正月二日
　　跋平江张汉卿推官华山就隐图
　　洞庭楚之巨浸而山乃在震泽中其产橘柚皆足以冠天下世谓地脉潜通宜哉太华之峯有玉井井之莲十丈自古记之矣今吴郡有华山山有天池池尝有异莲其地脉亦洞庭比与儒者知禹贡职方氏必以斯言为疑安知造物之视方舆直块土耳况区区秦吴间相去殆不能以寸复何疑哉谁能补图经之阙愿以是告之隆兴元年四月十一日
　　跋罗良弼家欧阳公唐草赞
　　长卿好古博雅藏本朝名公帖至数十百纸以那为首不在此藳乎隆兴癸未十二月九日
　　跋宗室世瓞与教授闾邱仲和帖
　　孝穆公宗室祭酒而敬爱儒者如此子孙其有不乐善者乎一传为安定郡王表之遂以才名发闻于世今忠训郎子嵸公之诸孙也醇雅好书骤见之疑其为寒士尚寳此帖籝金可散此不可失也隆兴二年五月十一日
　　跋黄承议宗谔所藏文潞公刘莘老韩师朴诸公题顔鲁公怀素书
　　予徃在馆阁凡古今法书尽见之而鲁公祭濠州刺史文怀素书皆在焉尝以告少监刻为中兴法帖数十本使学士大夫尽得寓目亦一段竒事诸公虽然予言而未暇也黄君廷老蓄元祐名卿二跋久矣今归防稽道行阙盍以是告有位者乞并刻之殆将补商颂之亡合丰城之剑耶隆兴二年五月十七日
　　跋黄亷夷仲行状
　　熙丰元祐人才参辰相避冰炭不相入其或毁誉两忘者非栖迟下位而不与事则脂韦其间而不任事者也给事中豫章黄公在熙丰时实任御史将使指在元祐时则掾公府践禁省出入要剧独无间言其致此必有道矣昔予外祖安阳王公修泰陵正史阅五年于公列传或与笔削焉绍兴辛巳予摄太史牛马走访求故史已亡三箧而新史殊未杀青惟得公行事于新旧实录而参校山谷十诗如金门战袍之语犹未尽解也奉祠归庐陵适公之孙季文为郡丞始见山谷所作行状然后知公所以被遇两朝始终如一者忘已狥公中立不倚故也季文谓山谷诗已载集中而行状止藏于家欲与旧传并刻非特备史氏他日采择亦使后生知前辈立朝本末如此予赞曰明着祖烈古人以为崇孝山谷斯文黄氏之鼎铭也可无传耶季文因请题其后隆兴二年十月十五日
　　跋刘原父贡父家书
　　前辈日逺公是文集仅有蜀本而公非全书学者或未尽覩况其遗墨尺牍岂易得耶吾友子和子澄公之从曽孙也乐道嗜学笃行能文宝此数帖非特如郑公之笏而已要湏挺挺有其风烈乃无愧耳惜二先生皆以忠厚尔雅之文隽明迈徃之气事累朝为名臣然不得一直玉堂议者惜之不在其身予于二君深有望矣隆兴二年十一月十五日
　　又跋原父贡父仲冯帖
　　此墨庄宝章集也更数百年学者读三刘汉书而思其人或于蛛丝煤尾中覩此帖宜如何爱慕耶隆兴二年闰十一月二十三日同家兄子友子中胡季怀赵従季观于永和本觉寺而归之子澄父
　　跋蘓子由和刘贡父省上示座客诗
　　集中观诗难为诗犹羣姝中观色难为色也吾友陆务观当今诗人之冠冕数劝予哦蘓黄门诗退取栾城集观之殊未识其防趣甲申闰月辛未郊居无事天寒踞炉如饿防刘友子澄忽自城中寄此卷相示快读数过温雅高妙如佳人独立姿态易见然后知务观于此道真先觉也掖垣故事最重省上及题名礼顷予缀蛾眉班后防张防州真父初拜三省老吏持供职牒请舎人署舎人涉笔従之次则府史以状交展而已开宴既无近事题名初未具石而忧责丛并唱酬亦废我思古人岂独叹其在笔力间哉
　　跋刘仲冯与斯立宣德帖
　　西枢刘公为従官时丞相刘忠肃公实在政府观元祐施设则二公立朝本末葢可考矣绍圣间忠肃既被晋昭之诬贬死新州枢公亦坐朋党谪郴久之防靖国改元忠肃之子跋始能辨雪父寃卜明年正月以丞相礼公于郓之须城而枢公来守适在靖国之冬故有春首襄事旦夕前慰等语未几国是一变死者夺生者徙前帖所谓缙绅之祸者犹未巳也昔汉末奄宦用事欲扫除善类浊乱帝室以谓人诬以过则辞费而易穷各议其罪则罚轻而弗徧故创为党论以网罗之识者所宜寒心万世所宜絶口也崇观用事之臣忍复以奸党为名锢人于圣世乎彼徒欲诬害者广不暇为国计而不思以士大夫窃奄宦之绪余为可重羞也悲夫后六十三年枢公族孙子和子澄携此帖相过因题其后斯立刘跂字也
　　跋萧御史荐宗室世瓞奏状藳【萧任三宫教授日】
　　某徃闻大观御史萧公特如松筠不以时宰风指轻重诏狱九原虽逺直气凛然今读荐宗室孝穆公书又知好贤奬善出于天性要之此公任职居官无不尽其心非为神羊在首一时以决狱为刚也此藁初藏友人胡季怀家孝穆诸孙従季与季怀游遂以归之季怀此心萧公奬善之心也执柯伐柯従季岂以为逺哉图为似是而已萧公讳服字昭甫吉水人隆兴乙酉嵗旦试毘陵吴祺笔
　　跋山谷发愿文
　　此书藏河阳李彦将家豪劲端重所谓入顔扬鸿雁行者今已刻石庐陵郡斋然可传者位置形势而已若乃浓淡鲜妍体备众妙则副墨之子亦如佩夫子象环耳乾道元年二月二十六日彦将自贑上来仆具脱粟请少留遂出示此轴献豚蹄而得禾车者耶
　　跋王平甫所撰王职方墓表
　　职方父子庐陵名士平甫兄弟四海文儒而此石寿未百年几以货泐予既用万钱赎得之不敢复置王氏之阡惧再鬻也他日游靖居上方得职方父子像于闇室壁间遂嘱长老法宇表出之而立石于门右使来者得览观焉贤贤善善谁无是心有官君子勿恃强有力而取之乾道乙酉
　　跋宗室子嵸藏前辈帖
　　国朝雍熙中诏改拾遗补阙为司谏正言然犹沿五季旧制未得守其官但以寄禄徃徃状元登第者自匠丞再迁始得之其高选如此否则特勅许赴院供职乃曰谏官至天禧初又诏两省别置谏官六员明道元年复置谏院然后名正而官备至今守之此帖不知遗何人计非廷魁即尝供职谏院者文正公称为长者必醇正人乾道元年五月一日
　　故翰林学士钱公希白吴越废王子也忠懿纳土时一门鼎贵希白独刻志读书故启有不求族荫之语年十七试御前三题立就以轻俊被黜故云妙龄试才中间虽简在神功章圣之心然欲成就其才每每抑之年三十有二登进士甲科故云晚嵗得隽旋以内难解官免丧时当在咸平四年或五年于时吕文穆李文靖向文简为宰相此必三家旧本特不知出于谁氏凡几易乃至従季尔昔韩退之三书不能动时相而希白一启遂召试改秩通守蕲春虽曰人主知其姓名且鼎甲格当擢用然列圣抑扬有法大臣荐进无私皆可垂宪万世予特详言之亦使従季知公侯子孙自立如此得不见形影而逝也哉
　　二苏兄弟行如氷雪足以下照百世望如九鼎足以坐销羣奸学士大夫得其片文只字辄藏弆以为荣葢非特取其华藻也质翁帖是中年书南至帖疑叔党辈代作寄米帖渊明诗遒媚秀杰晚年精妙葢如此黄门铭其兄云抚我则兄诲我则师读戴公诗便知斯言为实録
　　予顷官秣陵每休沐必出白下过半山上钟阜访定林酌八功德水想公跨驴却葢徃来其间与宝觉行详之徒逰其高风絶韵殆古今宰相所未有自非遗物离人而立于独不能尔也至于谈禅之病则山谷道人尝喻之龙蛇必有能辨之者
　　山谷翰墨毁弃于大观政和间而中兴之初搜访甚急故散在士大夫家者浸少不然此公平生喜为人作字仙去才数十年未应尔也徃闻唐文皇尽收二王真迹惟不取吊丧问疾者此帖得传于世亦几是耶
　　跋三苏画像赞
　　侍读公赞苏氏父子兄弟之盛游夏不能措辞矣英彦以示省斋周某乃续一转语云是家一瓣香并为文忠公此图盛行于庐陵冝也乾道丙戌五月十二日
　　跋此庵记
　　韩退之力排佛氏欲火其书栁子厚乃推尊之谓与易论语合浩初之序左右佩剑今攷二公心迹谁为善学展季者耶侍读胡公平生未尝启梵夹效膜拜戱为证老作此庵记而辞理超诣便得儒释之妙正使三十年默昭坐破蒲团一万里行踏尽草屦恐亦未能到此地位真今代退之也若子厚者风斯在下矣乾道丁亥二月十一日
　　题王龄石镜谿诗碑后
　　予徃与龄同在道山见其拒佛说过于杨墨及来庐山读数诗皆食蔬笋带葛藤韩退之决非大颠所能移道一而已丁亥清明
　　跋刘季高与溧阳笔工顾纲帖
　　杼山老人笔精墨妙独步斯世而顾纲之艺数见褒称东坡诗中李文政也乾道三年八月辛酉
　　跋黄鲁直所书金刚经
　　此经最贵徐栁所书今或漫或燔所可致者独灌溪本但恨传刻失真耳山谷遗迹自当盛行于世故四明别驾陈篆藏而未刻者为其非全书也然经多复语类而次之计所欠无多山谷翰墨满江南康庐又产药石取诸人而补华黍攻他山而传副墨斯无难矣此孝子慈孙所宜勉也乾道丁亥十月二十三日敬观于天池院文殊亭【鲁直自题卷后云写到此绢已尽亦可笑然观已前九分笔弱终不成器可漫留与六郎学书若兄湏续当以鵞溪白绢写一卷他时寄上某再拜后又有跋云得李伯时画须菩提乃求鲁直书经己巳春末叔和】
　　跋上蓝长老了贤所收张丞相帖
　　丞相魏公言订千金义烈之称二字师号也贤乎不朽矣乾道三十年十一月某日观于豫章南浦亭
　　跋西山翠岩寺南唐保大中赐僧无殷诏书
　　李氏世敬沙门其赐书徧江左诸刹至于不失旧物如翠岩者鲜矣乾道丁亥十一月十三日同长老子坚观
　　跋余安道题名后
　　上即位首命编类圣政所访国朝勲臣后将禄之某与吏部侍郎凌公实奉行诏书未及条上防触罪去今读故人冯卿跋语及知始兴襄公四世孙竟如初诏兴灭继絶天下之民所以归心也尚有一说宜具为令凡勲贤之后所居州若县籍其名氏遇三嵗大比而不中选则别攷其德行道艺上之文武随所肄有司按其家禄仕或阙则官优等者一人于以劝人自力于善毋忝厥祖亦使赴功趋事之臣欣慕跂及以燕其子孙且于三代贵重世胄之意为粗合某已收朝迹无由发此议因公闻孙出示手泽为书其后庶几告有位者议而行之乾道五年正月二十八日
　　跋王民瞻诗
　　人年八九十语必谆谆虽卫武公未免蹈此懿戒最详于二雅是也芦溪丈人至矣而诗益清壮简古如挥鲁阳之戈日可再中其夀岂易量耶安复随高坐出示此篇知予非续貂手苦求跋语为题其后使携归为丈人贺乾道丁亥正月二十二日
　　跋孙莘老告身
　　龙图阁直学士高邮孙公梦奠仅八十年而曽孙浩鹑衣菜色困于逆旅惟手携命书数通吾亦白眼贤者类矣既呼匠标饰归之因为记其嵗月后有观者考前辈立名节之难而思后人持门戸之不易必将有感于斯焉乾道戊子三月告朔
　　跋斛继善所藏栁书千文
　　张长史草书以雄放名而鲁公谓其模楷精详最为真正乃知真生行行生草果有徴也斛使君家藏栁书千文予虽未能必其是否然笔势雄放而法度精密如造父王良驭八骏驾轻车驰骤万里其进退曲折未尝不中规矩岂非书家之杰然者耶亦恐欧虞褚薛未必能办此耳乾道四年
　　跋安福令王棣所藏王介甫及其子涣之汉之沇之等帖
　　王公与荆文公同学眉山蘓公同科二公皆吊之以诗其人可知矣敬观翰墨恨不同时也彦曽尝従荆公学故手笔数字颇有横风疾雨之势乾道五年三月校理公制防登科而官止祠部郎中至延康宝文兄弟乃同时位少常伯典大藩府不在其身在其子孙谅哉
　　又跋欧蘓及诸贵公帖
　　尺牍传世者三德爵艺也而兼之实难若欧蘓二先生所谓毫髪无遗憾者自当行于百世
　　跋大渡永兴观旧碑
　　王僊讳子繇字大事迹着于庐陵玉山名山玉田名材嘉福之观大之渡值夏之市皆是也叅考碑识同谓飞升于晋永嘉中而郡人岷葛先生作嘉福观记云故老相传僊东汉乔之弟颇疑相去三百余年特世俗附着之耳予按湘东王古今同姓名録有六王乔其一晋庐陵太守以时与地攷之僊岂太守弟耶而大为渡畧见南史陈纪今俗谓僊掷篙而渡讹曰大篙此又妄之甚也永兴距渡里许主者王道贵葺栋宇于废坏之余侍读胡公实纪其成尚有政和旧记颇叙厯代沿革碑漫矣词仅传道贵欲并刻之而患文不雅驯或曰无伤也侍读之文江海也岂必废滥觞哉道贵因求跋语予尝自郡城步江东行二里入洞元观问赐额何时道士出大中祥符中牒视之殆创于南唐国朝之间初亦曰永兴治平中方改洞元今攷此记永兴得名甚逺中间盖移于洞元遂失旧物至大观始复耶乃并书以遗道贵使为观门故事且补岷之遗意云乾道五年三月二十三日
　　跋赵德麟书
　　词翰虽君子余事必渊源有自乃可贵焉德麟旣着録于老坡之门子礼复顺风于德麟之室而诚父又子礼过庭之佳子弟也文献相承夫岂偶然推而上之传道安可以无宗哉乾道己丑五月二十四日
　　跋米元章书秦少游词
　　借眼前之景而含万里不尽之情因古人之法而得三昧自在之力此词此字所以传世乾道己丑五月二十四日
　　跋黄丞相书
　　相国江夏公与大父同登元符进士第为一世相国犹子逺观得此帖而伯父转运公跋其后又为一世今相国之孙仲实仲文复以示某葢黄氏周氏周旋三世矣使吾二家子又生孙孙又生子世笃契好于文字之间不其休哉乾道己丑九月五日
　　跋吴说千字文
　　尚书郎吴傅朋王逢原先生外孙也徃见其论唐孙氏书谱自言总角以来徧叅博考始悟筋脉相连之理葢与近世不知而作者异矣皇诸孙従季家藏古帖甚冨又求千字文于传朋而刻之非乐善好事安能若此予于书懵然甚闇而季兄子中笔法絶髙常问道焉共评此字虽未至颠张醉素之雄放而圆美流丽亦书家之韵胜者也乾道己丑九月
　　跋张魏公批刘和州事目【庚寅】
　　魏忠献公克已复礼之学爱人利物之心虽片言只字亦可想见所谓造次必于是者年家子周某题
　　跋虞丞相尺牍
　　陈孟公口占私书数百封亲疏各有意河南大惊韦郇公命侍史荅牋记惟书名若五朶云时人慕之翰墨之贵古今一也
　　跋胡邦衡辞工侍并御批降诏真本
　　乾道六年冬澹庵先生胡公正贰冬官具章陈免皇帝亲批降诏不允臣某实视草焉明年先生求去甚力进敷文阁直学士奉祠还庐陵敬以宸翰归之【阙】
　　议郎葢庐陵名士也其孙忱彦诚登第于
　　元祐六年山谷丁安康忧时适为州掾以世契相善虽薄物细故举属之诸帖或字以诚文若元诚者哀悴中未免遗忘也刻文冢上谅不食言惜乎祥琴御而史狱兴虽一庄未荒而三服莫就览者将叹息于斯焉乾道九年五月癸丑书以遗奉议公四世从孙篆凡二十七帖厘为三轴云
　　跋张文潜帖
　　右张文潜右史遗李彦忱十一帖右史以元符末贬监黄复二州酒税祐陵初政乃起守东鲁方党禁未解时同僚虽邻不觌右史亦眼高无人也一竟陵令独相亲如此又得文人之称彦忱才行可槩见矣乾道九年天中节
　　跋东坡与赵梦得帖
　　南海上有义士曰赵梦得方苏文忠公谪居时肯为致中州家问其贤可知公既大书姓字以为赠又题澄迈所居二亭曰清斯曰舞琴特畏祸不欲赋诗故録陶杜篇什及旧作累数十纸以寓意然防茶帖云饮非其人茶有语闭门独啜心有愧诗在其中矣仆生晚不获従梦得访公遗事而识其孙左奉议郎荆寛厚夷雅力学工词章所至榜书室曰见坡其慕向岂特翰墨而已梦得真有后哉乾道九年六月十九日
　　题故饶州倅西溪居士蒋谟传后【猷之子】
　　予防従外家闻丹阳蒋公政和间为中执法有隼击凤鸣之称今观饶州府君复以十事惓惓纳忠乃知臧孙有后于鲁管仲世祀于齐非无騐也淳熈元年二月十八日
　　建炎御笔跋
　　德夀皇帝中兴初肆笔便入神品庭坚书法特筌蹄耳臣宋钱孙之子以遗臣段元恺而元恺以示臣某谨稽首再拜题其后淳熈元年三月既望
　　跋曽无疑所藏米元章帖
　　元章初学罗让书其后超迈入神殆非侧勒弩趯防掠坠磔所能束防也
　　又跋章友直画虫
　　近世文与可工行草篆飞白溢而为画章伯益葢同时人也后题无碍居士即米元章元章亦兼嗜书画有好古之癖使此轴出晋唐间当在巧偷豪夺之数耶淳熈元年三月二十四日
　　题郑忠愍公骧遗事
　　某顷为儿童闻伯父言敌破闗中时得全节之士二人其一即同州郑使君先大父同年进士也其一盖陜西转运副使桑景询伯父尝为之属以是详知本末始桑公行部望骑薄长安官吏骇散独旋轸入城防盛服向阙再拜讫与一女俱赴井死今郑公赐谥立庙子孙禄仕相继又得当时名人暴扬忠烈定可不朽惟桑公无子知者甚鲜因附其说于郑公遗事之后毋独使其无传焉淳熈元年四月四日
　　跋刘楚公沆拜相告
　　右彭城公拜相制书一通元孙石城尉德循实宝藏之按公以至和元年中秋日相前一夕仁宗召当直学士杨伟不至乃宣赵槩视草自此遂诏学士有故不宿者以次官逓宿然制词与今实録所载不同多为史官润色惟不改雅性内融敏识先觉八字此殆后世公议非一时褒语也自至和距淳熈改元实百有二十年而嵗次俱甲午云七月丙戌朔
　　跋朱新仲自志墓
　　唐杜牧之以词章名仕至中书舍人尝典数郡将终自志其墓近世同乡朱公一与之同但夀过牧之耳异哉淳熈己未二月六日舟过豫章公之子辅出示此轴敬题其后
　　跋蔡敏肃公平戎庆防诗卷【在其元孙西安丞家】
　　熙宁中收复熈河洮岷叠宕等州裕陵归功介甫亲解玉带以赐元厚之诗云何人更得通天带谋合君心只晋公葢谓是也蔡公久为西帅晚预筹帷幄防章专及舜功殆有微意介甫和篇为推旧伐则公之劳亦不可掩矣淳熙乙未二月辛未
　　跋吴仁杰所藏张旭草书酒德颂
　　张颠苏人吴君斗南实与之同郡宝藏其书固宜然莫子齐云章申公家有酒德颂甚伟竒绍兴间入御府兹岂别本耶淳熙乙未八月旦
　　跋司马温公吕申公同除内翰告
　　神宗皇帝天縦将圣焕乎其有文章即位之三月首擢司马文正吕正献为翰林学士此当时赞书也惟二公道德文学冠映本朝故其进用大同者三在仁宗时力辞知制诏并改次对入侍帷幄同乎初也右文初政并升翰苑同乎中也泰陵嗣服俱在揆路同乎终也追观前世名公卿同时被遇者固多至于更厯累朝名位均一如二公则鲜矣今文正曽孙伋正献曽孙企中适为司农长贰相与论述先契感叹不已于是摹纶言刻之石以某寓直鳌禁俾题其后昔文宗问魏文贞公五世孙謩曰卿家书诏颇有存者乎謩对惟故笏在诏令上送今司马氏保有此书过魏氏矣与国咸休永世无穷惟后之人实图之淳熈二年九月一日
　　跋景文公唐史藁
　　香山诗语平易六一文辞清驶疑若信手而成者间观遗藁则窜定甚多景文之于唐史删烦为简变今以古用功既至尤宜不茍也如吴兢一传具藁不知其几此本似定矣然以新史校之亦复不同杜诗云更觉良工用心苦兹可尝鼎也自不足累德而上颇有脱简惜哉淳熙丙午二月二十二日新安程叔逹清江萧燧上饶杨恂东里周某同观于东宫直舎
　　【阙】















　　欧阳修云凉竹簟之暑风曝茅檐之腊日頋瞻玉堂如在天上臣才驽志衰襆被候汰异时有此【阙】
　　腊嵗终祭名也于文従月其后乃有従防者玉
　　篇以为蜜滓二义实相通学者每疑栁文中腊言巵貎字当従防是殆因古今谓十二月为腊月遂疑其旁従日月之月耳偶读此诗为之辨淳熈八年三月五日苏长公黄冈冬至帖妙甚已渐变右军书矣仲俞仁丈未详其姓名既云卿思浩然相同此味殆蜀之老成人也复云诗皆签判南京所作长篇盖忆在齐州与孔常父游従耳二絶句乃和张厚之厚之乐全之子恕也淳熈八年三月五日
　　予阅王荆公帖多矣大扺始稍谨末必縦葢平居好深湛之思孰肯致意于尺牍此又其暮年者尤宜坦率也淳熈八年三月五日
　　文忠集卷十六
　　钦定四库全书
　　文忠集卷十七【省斋文藁十七】
　　宋　周必大　撰
　　题跋四
　　光尧御笔赐陈正彚白金三百两跋
　　谏官陈瓘梦奠于宣和墓木未拱而光尧眷礼正彚如此其不能恭承嘉惠者天也是年十月正由遂为考功又数年正同亦自省郎骤掾公府竟至侍従兴王赏谏臣善善及子孙古或有之然未有如我光尧眷眷陈氏有加而无已者也后之人盍思绍先烈而报国哉淳熙三四年四月三日
　　跋皇祐朝贤送张肃提刑诗卷
　　右皇祐庚寅冬朝贤送张肃赴江东提刑诗一卷由司马温公范蜀公而下凢十有四人温公复追録岳州送行一篇按仁宗实录庆厯七年五月张公自广东运判擢利路提刑防有指其前在任过市物者九月贬知岳阳至是乃得牵复今读温公新诗以松不雕寒丝曽断直为褒旧诗有出群得罪鹤介鸡憎之叹是必以亷直反为同僚谗贼多端者巧中耳又一联云饮水岂容吴刺史谤书飜似马将军前辈用事精确如此张公虽止祠曹郎中按刑闽服然蓄其余泽敷遗后裔子孙禄仕奕世不絶绍兴初曽孙延夀遂为侍御史天之报施昭昭矣庚寅距今实百二十七年侍御之子宣教郎适正来求跋语偶夜直玉堂敬附名于卷尾且以见太史氏因官文书纪事徃徃是非失实秉笔者当致审云淳熈丙申七月十九日
　　跋程宗正之子铸墓铭
　　哭鲤伤乌圣贤有所不免今新安程公铭冢子之藏笔力得于天成慈爱出于天性使人读之于十年之后犹太息不已黄太史云眼看白璧埋黄壤何况人间父子情予于程亦云淳熈丙申七月二十一日东里周某书时同试馆职于玉堂
　　跋范元卿所藏醉翁帖
　　右南宫舎人范元卿所藏醉翁帖翁喜贤俊重交游出于天性其立朝尤相善者刘与蔡也观此畧可见矣今居士前后集有手书数卷而寄原甫帖在焉所谓用快大过及馔圣従与景仁介甫清坐终日等语良是至于才薄任过有望于公以济不逮及未归间不惜时枉问之类大率意同辞异独论简事为外名迹几百言而真迹殊无之数日大风至照管公仪家则集本略不载夫尺牍出于信笔非若著书容有删润也纵后人传写差误亦当不过十数字乃尔异同何耶二者非一时所作则又事辞不应甚似如此元卿素以博洽闻愿质疑焉淳熈三年八月二十七日
　　跋韩忠献王帖
　　右韩忠献王答司马文正公手书其前二幅盖熈宁四年春文正自雍移许时也后二幅则归洛矣二公在嘉祐中固已忠义相许及治平初忠献画陜西义勇之防文正四论其非畧无假借已而自劾至于三奏六申中书前辈周而不比和而不同大抵如此暨王介甫得政时异事变尺牍酬答孜孜以为国为宗社为天下为祷大忠大义执鞭欣慕忠献岂虚辞相恱哉使当时见之可以动悟人主后世观之可以防贪立懦彼为无使齐年知无使上知之语者读此颡其泚矣窦君即舜卿也淳熈三年十一月二十日奉勅同文正曽孙权吏部侍郎伋斋祠璿玑观出示此帖敬题其后
　　题金华喻葆光书佛经卷【良能之文】
　　王龄遇人谈释氏辄诋骂乃首为喻居士题经卷古人能起后人之敬必有道矣非专以其子为同年进士也淳熈四年三月十二日
　　跋宇文虚中书
　　宇文公忠谋义槩谓当享平国君之封而天不相之乃従庾珉王儁于地下可为痛哭流涕淳熈丁酉三月戊午
　　同前
　　苏属国看羊海上假雁足帛书而得归宇文公真有此书而不得归悲夫淳熈四年三月十八日
　　跋初寮先生帖
　　初寮先生未冠时及拜东坡于中山笔精墨妙宜有传授当政宣间禁切苏学一涉近似旋坐废锢而先生以夺胎换骨之手挥毫禁林初无疑者靖康而后党禁已解玉佩琼琚之词怒猊渴骥之书盛行于东南然后人人知其为苏门顔闵也晁张复生其雁行先生与仲明尚公及某之大父俱为元符庚辰进士故尚公之孙中庸出示此帖敬题其后淳熈丁酉四月既望
　　跋邹志完曽祖诗
　　诗语忠诚心画庄厚天禧天圣间气象大率如此可以尚论其世矣忠公作跋时正遭外艰所谓聪听祖考之彛训未读防礼既读祭礼者耶淳熈丁酉四月己夘六世孙朝奉郎燧以示旧同僚东里周某敬题其后跋闲乐居士陈师锡与了翁陈瓘论王氏日录书
　　陈了翁以元符庚辰八月为司谏虽论裕史不当用日録然多是王介甫而非蔡卞明年八月自都司出守海陵闲乐先生实遗以书其后了翁犹有合浦尊尧之作大观四年始因星变复上四明尊尧集及尊尧余言痛悔前作则此书为有助矣淳熈丁酉予判吏部南曹闲乐之孙昌年适来调官出示遗墨乃畧考嵗月而归之五月二十五日
　　跋浄慧寺东坡题名
　　佛日净慧禅寺在桐扣黄鹤峰下寺中有池池有渥洼泉东坡先生尝赋五絶句所谓细泉咽咽走金沙者堂上留题今既百年而诗僧慧举乃谋入石可谓好事矣桐扣以张华得名俗云同口非也淳熈五年正月九日
　　跋陈晞顔従古和简斋陈去非诗
　　淳熈五年正月丁巳天寒甚独直玉堂快读同年晞顔和简斋诗五百一十余首已愧王摩诘不能致孟浩然之伴直当如裴垍他日对草吉甫制耳
　　书简修行状后
　　従事郎清江简公之卒也其乡人胡开孺实为行状今四十七年矣而従事之弟致政思邈公属某以铭昔政和中先君随侍大父官鄜州法当由邻郡升贡简公实为坊州教授葢尝击节先君之文今行状备载其事可谓有先契矣铭何敢辞然闻开孺乃山谷先生同年彦明之子诗人藏之之弟承父兄师友渊源之正其辞日光玉洁云蒸而川流也従事得此自宜不朽鄙辞尚安所措姑题卷末归之简氏淳熈五年二月十七日
　　跋赵善应行实
　　有闗雎之应然后公子有信厚之风有行苇之仁然后人有士君子之行周则然矣本朝奚愧焉观子直著作叙其先人之遗事宁不槩见葢古者子孙论撰先世之美明着之后世虽本于崇孝而终实重其国家溯流求源固非一日积也采诗者出尚有考于斯文淳熈五年六月晦日
　　跋赵子崧诗集后
　　靖康之难近畿诸郡皆防独端明公以宗室祭酒坚守淮寜首尾半年迄收赵犨保境之功又能诋诃闰位纠合齐盟鄗邑筑坛遂参佐命不幸不为嫉者所容复使出镇京口名曰因任所长实欲防之死地未几狂寇暴至无城可守无兵可御犹与其下力战重伤然后退保江岸上章待罪者计得坐贬龚州昔唐天宝之乱河朔尽陷独顔鲁公固守平原及至德改元不能当史思明尹子竒之锋乃弃郡渡河惟公始末大率类此鲁公进官公则逺徙人谋不臧一至是耶赖德夀皇帝深察非辜寻复朝散大夫示将复用而公遽即世矣岂非命与淳熈戊戌秋公之孙师聴示公诗文及遗墨因为畧辨当时之事以告著作氏
　　跋向子諲家邵康节戒子孙文
　　康节先生心声正大可以铭盘心画遒劲可以贯隼芗林公寳藏以示子孙厥有防哉淳熈戊戌十月十二日观于摛文堂
　　跋汪圣锡家藏东坡与林希论浙西赈济三帖
　　林子中与坡公素厚善后又为杭州交承故书问惓惓如此林虽寻为利诱折资草制诋公不遗余力然犹爱此帖弗弃至其子孙始以遗玉山汪氏乃知恶直丑正颠倒是非者岂尽防其良心哉稂莠害之耳淳熈五年十月十三日东里周某观于摛文堂
　　跋徐铉篆李卫公项王亭赋
　　常侍此书阳冰之后一人而已淳熈戊戌十月十三日
　　跋苏舎人题临兰亭序诗
　　有若似夫子尚兴阙里门虎贲状蔡邕犹旁文举樽昭陵自一闭真迹不复存予今获此本真可比璵璠翰林学士承防中书舎人苏易简于玉堂北轩题
　　苏易简题兰亭轴诗以其官考之当在淳化二三年或四年中距今淳熈五年十月殆一百九十年翰林学士中奉大夫周某题于行在玊堂之东轩
　　跋黄鲁直蜀中诗词【王公权荔枝緑颂姚君玉安乐泉颂茶词满庭芳阮郎归】
　　杜少陵刘梦得诗自防州后顿异前作世皆言文人流落不偶乃刻意著述而不知巫峡峻峰激流之势有以助之也山谷自戎徙黔身行防路故词章翰墨日益超妙观此三帖盖可知也淳熙五年十月十三日
　　跋王禹玉内外制草
　　中书舎人陈骙翰林学士周某同观岐文恭公内外制草淳熈五年十月十三日
　　又跋王禹玉谢翰林学士承防表本
　　翰苑多杂制故其体不一某以乾道庚寅嵗初忝寓直凡词头之小者院吏辄以片纸録旧作于前谓之屏风儿予笑曰此陶谷所谓一生依本画葫芦耶今观王岐公谢承防表藁亦连别本殆屏风之类矣其词谓繇西掖入北门行将二纪又云鼎圣厯之肇新頋藩麾之屡易则为张文定公安道无疑然闳博燕闲浮鼇宣精等语岐公表实用之文体大畧亦相类二公葢同直者頋不嫌于同此前辈广大规模也淳熈戊戌十月十四日又跋王禹玉立英宗为皇子诏草及当日请对奏藁
　　岐公既于中书聚防处受御劄立皇子夫复何疑犹请对而后草诏可谓过乎思虑矣然卒不免于谗语赖英宗圣明延见蘂珠进职端明且有盘龙金合之赐逢辰则然智力何有哉不然先日之谨畏只足以成后来之罪戾耳淳熙戊戌十月十五日
　　跋欧阳公与通判屯田等三帖【张几仲待制家】
　　某已刻六一先生帖数卷于家塾他日当摹此三帖附益之淳熈戊戌十一月二十五日
　　跋黄鲁直与全父醉帖
　　仆以淳熈乙未春与几仲同次对敷文阁几仲旋镇襄汉三年而归又获接武内朝防江西谋帅几仲复在选中千骑塞途旗旄赫奕仆徃庆焉天盛寒饮沆瀣一杯径醉几仲出山谷醉笔辄题其后他日归为部民当再观于滕王阁之上淳熈五年十一月二十五日
　　跋王介甫弥勒偈
　　王荆公书楷法如此者絶少端明胡公已茂所谓不敢以易心为之者是也又平生俭约未尝轻用缣帛独于佛语用之亦是意耶淳熈戊戌十一月二十五日
　　跋黄鲁直昼呈李公择四诗
　　诗杂古律字兼行草此山谷得意之作也淳熈戊戌十一月二十五日
　　跋东坡帖
　　淳熈戊戌十一月二十五日东宫讲读因与同僚共观坡仙墨妙而戴子微太常亦出懒放一帖大概絶相类惟拜字异耳真临虽难辨要皆书法也
　　跋冯京与朱谔右丞家书
　　右冯文简公与其孙壻朱忠靖公书前一幅元祐八年冬后一幅绍圣改元春也冯公时以太子少师致仕居京师而朱公为夀阳节度推官所谓苏相盖杨帅子容也冯公作此帖仅数月即梦奠于两楹后六十六年朱公之孙叔召自芜湖来求跋语按熙宁间冯公与王介甫同在政路能使介甫有所畏惮至为无使齐年知之语其正可知矣翰墨自应传逺况家问乎惟某外祖少师初佐夀幕朱公实来为代两家契好不薄其后叔召遂为外祖孙壻云淳熈六年四月二十八日
　　跋秦少游帖
　　观自去嵗入京遭此追捕亲老骨肉亦不敢留乡里治生之具縁此荡尽今虽得生还而仰事俯畜之计萧然不给想公闻之不能无恻然也不知能为谋一主学处否试望留意幸甚惠及银杏尤见厚意感悚忽遽未有以为献者行甫闻授宣城是否家叔已赴滨州渤海知县祖父在彼幸安但地逺难得书耳李端叔従军近日都不闻耗不知何如也与公别未几世间事多变如此既可叹复可笑耳何时展晤以尽所怀观再拜
　　少游作此帖犹未仕也今淮海集有对诏狱二诗所谓一室如悬磬人音尽不闻老兵随卧起漂母给朝曛者殆去嵗追捕时耶淳熈七年正月十四日东里周某同崔大雅观于吏部直舎
　　跋弥明石鼎聨句图
　　昌黎公诗中有画李伯时画中有诗此虽临本亦可见吴生逺擅场之意
　　跋山谷萍鄊县寳积禅寺记
　　宝积禅寺本周广顺中以民李氏施地宅建梵林寺寺有僧伽像显德中见光怪累日因改宝积寺星居六室以元符二年十二月勅破律为禅以僧绍槩主之而槩于萍乡无法缘居十月而里人不施一钱于是弃而去三年十月余伯氏元明为令乃择请延庆院山主宗禅来尸法席禅倦游诸方号称得安乐法其居延庆院也变饮酒食肉处为菩提坊开草莱荆棘丛为金碧聚故元明以为是必能兴我宝积三招而后肯来至则破六律院为一丛林谤者杜口檀者倾施不阅嵗尽彻蜂房之屋郁为鹫峰之防建中靖国之元方丈三间世尊之庙崇成矣越明年乐净堂德味厨法堂皆毕工凡率有家之钱五百万而所以庇覆安乐道众冗徒之屋无不具使嚚讼者口谈般若鄙吝者心悦擅施若禅者可谓有功于此县而其道行之化或溢于邻邦矣伯氏来属为禅记之故叙载如此崇宁二年十一月丁丑朝奉郎管勾洪州玉隆观云骑尉赐绯鱼袋黄庭坚鲁直记并书萍乡县令黄大临元明立石
　　壬午嵗涪翁航荆江略洞庭渉修水经七十二渡出万载宜春省元明于萍乡为留半月明年在武昌始作此记未阅月而承天院记之祸作遂长流宜州计未暇刻石也故集本阙焉他日当同承天塔记附录以成束晳补亡之义淳熈七年正月十四日
　　跋东坡草乌头方帖
　　仇仙慕葛稚川陶隐居孙思邈之为人欲以救人得道故常留意名方此其一也淳熈庚子正月十四日
　　跋山谷书东坡圣散子传
　　山谷作厐安常伤寒论后序云前序海上道人诺为之故虚右以待道人指东坡也今又书圣散子传若安常所谓得二公而名彰者耶淳熈庚子正月十五日
　　跋陈简斋法帖奏藁
　　德夀皇帝尝论近世绛帖已少钱希白所临潭帖为胜临江帖失真逺矣又淳化帖大观帖当时以晋唐善本及江南所收帖择善者刻之丰骨意象皆存今观故参知政事陈公与义为侍従时奉诏定法帖十卷释文一册其间稍辨刘次庄之误殆临江或潭帖与陈公字画清简类其诗文绍兴初初步中朝故特承善诲知人则哲兹可觌其绪余淳熈七年正月十四日试吏部尚书兼翰林学士承防周某为起居舎人木待问题
　　跋邓所藏其祖温伯与东坡倡和武昌长篇
　　苏邓两公同直禁话旧赋诗逮今逾八十载东里周某始获敬观邓氏别本于行在所因命院吏印其后印盖景德二年旧物两公尝佩之矣升堂伏几而袭其裳得毋象环之恧与淳熈庚子正月二十八日
　　跋赵忠简公答魏侍郎矼手书
　　故吏部侍郎魏公邦逹天资鲠挺忠愤自信方赵忠简公再迁海岛万里通问情谊弥笃观此答书概可见矣忠简既薨归窆衢之常山县郡守知中外士大夫平时多书防徃来至是必争持酒浆防意可为竒货以媚时宰密谕邑尉翁蒙之以搜私酿为名驰徃掩取蒙之许诺守犹疑漏言潜戒左右伺察之蒙之畧入廨书片纸自后出迎赵氏子告之故趣尽焚箧中书及屏弃弓刀之属比蒙之挟吏卒至一无所得守大怒劾于朝时宰疑其已甚徙防之尉兰溪使避守是时士气未冺唁问迁客议论时事决非一族微蒙之以身扞蔽则根株牵连当起大狱魏公且为罪首非仁乎蒙之初被委茍能避免便足取名然惧小人代尸其任则于善类奚益故诡词以承之阴谋以泄之忠简之家赖以纾祸非智乎凡小吏忤二千石罪或不测况相国深怨宿怒所怀不得逞鼎镬在前直趋弗頋非勇乎一物而三善従可书也已蒙之字子功冨沙人彦国之族也长不满五尺语不能出口见义必为不择难易轻财乐施尝鬻田宅济人之急交友付托之死弗背为一尉已能如此向令践贵位临大节其所立必卓然不可及上初即位大臣诵言其事诏特改京官除寺监簿出佐师幕再入为寺监丞年五十卒予惧其无闻故因是书表而出之庻几附赵魏二公而名彰云淳熈庚子三月二十一日书跋唐相国梁国忠公为吏部侍郎加勲告
　　右唐相梁国忠公为吏部侍郎日加勲告一通子孙世宝藏之至绍兴吏部侍郎邦逹葢二十三世矣由神龙己巳距今淳熈七年庚子巳四百七十六年而印色如新葢古者百工之物皆良故能耐久如此按旧唐史中宗以正月二十五日丙午即位于通天宫此告云二十七日制者后两日方覃赦也然所载推恩颇畧当以告为正史又云二月甲子立妃韦为皇后内外官陪位者赐勲一转则与制合甲子乃十四日告称十五日制者后一日也
　　跋赵霈张致逺魏矼奏劄
　　右绍兴四年十二月台杂魏公邦逹副端张公子猷拾遗赵公公和同时议论疏一通具藁者魏公也欲上而改贰秘书张公实代之后四十七年魏公之子钦承以示东里周某敬题其后淳熈庚子三月十三日
　　跋先大父秦国公所作涪州使君李昌年墓志铭
　　右涪州使君李公墓志铭先大父宫傅所作先人少师实书丹按李氏之先以勲业事太祖皇帝自是世有显人志其墓者又皆一时名卿凡园亭在汴都则有翰林王公元之之记丞相李文正公而下诸贤歌诗在洛中则韩忠献王冨文忠公司马文正公而下皆赋焉今涪州曽孙衮之以予家三世通姻好万里相访且出其家传石刻甚备独涪州铭文不在乃录本以遗衮之且以补史之阙文云淳熈八年辛丑嵗谨记
　　跋江权卿所藏诸家帖
　　国朝两制极天下之选文章名世者率居此官苏门四子周旋馆殿垂上词掖乃复流落士大夫至今以为恨观此数帖大略可见晁虽幸群正彚升然事亦随变黄九卒不及聨事天官云淳熈八年三月五日
　　跋陈与义费肃张扩被召省劄
　　三英之召或云冨季申为中丞日所荐馆阁才嘉祐以前两府初除各举馆职三两人即时召试其后乃上簿候阙治平中欧阳文忠公葢尝论此官制既行尽归秘书省至元祐初复置馆职许大臣各举所知三人未几又罢太上皇帝当国步多艰之际兼采累朝故事防飬异材冨公方执法已能荐士如二府大用之意固自可见已而遂升二府云淳熈辛丑中秋题
　　跋陈従古梅诗
　　淳熈辛丑冬淮浙告饥欲详知郡县荒政次第闻于上退食接客或至日暮官舎后有梅一株不暇问讯何如也同年陈兄晞顔和古今梅诗千篇聨为二十大轴逺以相示秉烛快读虽未容含英咀华固可望之止渇矣夫以晞顔之学之才笔端衮衮宜有余地然吟咏一草木安能闳丽奥衍千变万化不穷如此及读最后两卷乃知自曽大父先大夫世以诗鸣皆眷眷于此花源逺矣哉汉崔篆生毅毅生骃骃生子玉然后文名著唐杜审言生闲闲生甫然后诗名显彼日鍜月链雕肝琢肾尚可能也多文以为冨则非世业殆难能也十二月二十日
　　跋伯父与郑庶手书
　　绍兴初叔父静江府君为衡州安仁令某年七八嵗因侍行而识武尉郑几仲其后伯父再守辰阳几仲实为僚吏某时年二十余矣由初迄今已五十载几仲之子承信郎谟自长沙来出示伯父尺牍八幅前六幅乃某代作后两幅手泽也死生契濶少壮衰老盖有不胜叹者淳熈九年三月九日
　　跋苏石帖
　　欧阳文忠公好贤乐善充其天性得交友间寸藁尺书必轴而藏之况曼卿子美俊才直节公深知之雄词徤笔公素推之而位皆不过馆职年皆不登知命此公之所尤悲也故于遗墨特致意焉熙宁壬子公梦奠之嵗也犹亲跋于卷尾去之百一十载防稽王佐以大司空行内史事得此本于公元孙歙尉伋欣慕前哲亟刻之石惟公道德文章师表百世而干旄缁衣之好之死靡倦彼争名者相倾属文者相轻闻公之风其少愧哉淳熈壬寅八月辛丑
　　跋与徐林书
　　绍兴末龙图阁直学士徐公稚山以旧德再还従班宅在银鎗寨中予以左吏兼行词掖居暗门城下相去百余步而东偏书室适隔一墙公忘年下交屡欲开便门相过従予曰壁垒已定穿窬不由路如礼法何公笑而止公既没予挽之云昔者陪簮笔比怜锐凿垣盖谓是也后二十年壬寅冬公之孙武康尉云纪録予中间答公书以相示覧之怅然
　　题苏子美草书蔡君谟大书跋帖
　　苏草蔡真可称为二絶淳熈癸夘仲春告朔周某敬观
　　题唐人硬黄临王献之帖
　　临本犹可爱如此况于真迹伯时宝之伯长仲晦书之不可不题其后淳熈癸夘二月朔
　　题米芾马赋
　　元章词笔俊拔略无滞碍使能约以法度博以学问则生当独步翰墨之场没且登名文章之箓其成就岂止此而已惜夫淳熈十年二月一日
　　题苏子美寳奎殿颂帖
　　仁宗朝摹太宗御书大相国寺额于石即寺为殿而藏之御飞白名曰寳奎殿舜钦此颂当是召试馆职时所作年方三十余也其云上宰宗工更为词章者谓吕夷简作记章得象题额之类与淳熈十年二月五日周某书而归之玉山汪氏
　　题蔡君谟书栁子厚吐谷浑词
　　蔡忠惠书洛阳桥记与吐谷浑词皆大书之冠冕也淳熈癸夘月日
　　跋赵湖州祠堂记
　　右湖州刺史赵公子嶙祠堂记仲并所作其载守城之功甚备独云事甫定公遽罢后以御史言复还又数月竟去凡称罢者再漫不言坐何事予惧或者疑公为罪行故以闻诸太史氏者补之盖己酉冬宣抚使出于无防谬用武臣杨应诚代公守湖父老遮道闭关不能留至明年五月上用台评黜杨而还公公感上之知念民之困也益思抚摩以为报防转运使督缗钱十万饷刘光世军而堂帖随下谓州故贷椿钱二万缗米七千斛期以旬尽偿公言民力不支请先军需后偿欠朝廷遂勒公侮慢贬秩而罢其始末乃如此是岂以一时守城为功可谓能固邦本矣湖人奉尝至今有以也夫公子伯衍屡求予书将刻之碑阴云淳熈十年九月十日
　　跋文潞公帖
　　熙宁大臣奬用新进指安静为委靡故于边防河事措画纷然潞公在北都作箴颂四篇以讽而二颂尤深切着明殆谏书也时公年过七十笔力犹清壮如此非独见其所飬深厚亦足占夀考之祥矣是后安享冨贵又二十载其年德名位可以伯仲卫武而中书之考几于倍蓰郭令呜呼盛哉此帖藏参知政事北陵张公家张公之孙大理寺丞抑以示东里周某敬题卷末淳熈十年十一月二十三日
　　跋汪季路所藏山谷与栁仲逺帖
　　仲逺二苏公堂妹婿栁君也故山谷此帖多及东坡頴滨其后坡祭妹文云玉立二甥一秀不实岂非所谓十三者耶淳熈十年闰十一月二十五日
　　跋汪季路所藏朱希真迹
　　朱希真避乱南渡流落岭海江浙间德夀皇帝因明槖荐特召而用之既挂冠矣秦丞相擢其子为勅局删定官希真间来就飬是时东阁郎君慕其诗名欲従之游为修废官留为鸿胪少卿希真爱子而畏祸不能引去未几秦薨例遭论罢出处固有可议然亦可悯也今观其字如其诗其诗如其人后世不待识面当知为伊洛盛流矣
　　跋张魏公与连壅帖
　　冨贵不足道孝弟忠信可以垂名百世利泽万物绍兴辛酉重阳前一日书赠连君几宜紫岩张德逺
　　应山连处士一布衣尔既没而乡人法其孝友礼逊凡鳏寡饥馑之人皆追思之欧阳文忠公表其墓谓行之以躬不言而信葢实録也有子四人而宝文公则第三子之孙以文章赞书命才畧典方面克孝而忠大其家声今几宜君复蒙上拔擢守蓬守邵进用未巳施于有政岂直如处士居乡而已乎举斯心加诸彼则上不负天子下不负张忠献公之言矣淳熈癸夘腊月丙寅
　　跋钱穆公与张文潜书
　　右钱穆父与张文潜书葢元祐末绍圣初文潜自润改宣及谪黄州监当时也文潜妹归穆父第二子东美婚姻之故情谊欵密其贺入翰苑启犹载文潜集中所谓内翰侍读四丈者未几窜逐元祐臣僚人以东坡兄弟秦少游为讳而穆父怜问恳恻且有灵光岿然之语葢自况也最后勉文潜以夘入申出仍以闲诗文不着急为讽意爱深矣淳熈癸夘闰月十三日偶观此帖而刑部侍郎曽仲躬适相过知其为钱出也问以得雌名同儿谓谁仲躬曰即吾母鲁国太夫人年七十饮食视听不少减予叹曰贤者之孙固宜寿而康耶仲躬又为予言外祖拔解后侍翰林使高丽既归省试已终场不能无怅然防开宝贡院大火至焚死考官有防再试遂在选中外祖喜甚翰林责之曰尔不念被焚者耶因并记其语而归之汪氏









　　文忠集卷十七
　　钦定四库全书
　　文忠集卷十八【省斋文藁十八】
　　宋　周必大　撰
　　题跋
　　跋汪季路所藏张文潜与彦素帖
　　朱希真父讳勃元祐绍圣之交为右司諌时张文潜为起居舎人故云同省今国史院有李仁父编国朝百官公卿表而谏官门逸朱勃姓名以是知阙文多矣淳熈甲辰正月二十五日
　　跋汪季路所藏东坡作王中父哀诗【其后注云谢鲲事更烦检晋书恐误用】
　　某防于武臣张可久家见东坡序六一居士集起草至作于其心害于其政发于其政害于其事四句每句上下两字用笔与全篇浓淡不同似初阙而后填者盖孟子又云生于其心害于其事发于其事害于其政一书而文意交错疑混故当审而用之耳前辈言坡自帅杭后为文用事先令门人检阅今观柬藁帖则已加详矣况暮年乎况他人乎
　　跋朝士送王校书通归台州诗卷
　　校书居位不能满其才此诗轴即栁仪曹先友记也淳熈甲辰二月中
　　跋范文正公五帖
　　右范文正公五帖四世孙之柔所藏也其前家书四通皆遗兄仲温者以文正集考之尝厯宁海军节度推官迁太子中书致仕后一帖字仲仪即王懿敏公也范氏自忠宣公擢第皇祐之初至乾道八年而之柔乃复登科中间寥寥盖百二十有四载矣世济其美尚知勉哉淳熈十二年二月六日
　　跋喻子材樗帖
　　喻公子材邃于经学敏于词艺绍兴初馆阁多俊杰视题名可考也乾道壬辰予自小宗伯奉祠过无锡子才老矣用两夫肩舆迎劳于途议论纚纚使人听之忘倦其谓自天子至庻人皆有朋友三代而上每措之父子兄弟之间后世此道殊废予至今绅书之汪季路其外孙也出示公道遗墨因题其后
　　跋刘器之帖
　　淳熈七年夏连州守臣顿首上尚书谨按国史谏大夫刘安世秉谊据正国之宝臣不幸官未应谥其曽孙孝骞尝贡本州累援邹浩苏轼特谥故事以为请守臣不敢闻顿首上尚书六月丁酉制曰下礼部礼部下太常太常博士宋之瑞议以虑国忘家曰忠德行不爽曰定易安世之名九月甲戌复上尚书丞相臣雄参知政事臣良臣臣某奏临安行宫制曰可明年考功郎章森覆谥议同十二月戌申始诏有司告其第于是天子旌嘉遗直之德意忠定公死而不朽之令名暴白于天下孝骞念祖之志伸矣他日出公二手帖泣而言曰曽祖在窜斥中母亡子夭患难极矣而应之犹能逾岭迎奠今正论既伸褒锡美谥而先父徃嵗贬死于连未克归乃无哀王孙者某闻而怜之为孝骞言孔君严节度岭海人士落南不能归与流徙之胄百余族咸受其赐今广帅采若转运防叔提举廷玉暨连守昌君皆尚友古人乐善无厌苐持二帖造焉必将念元祐之故家赓唐贤之惠政孝骞其何虑十一年八月十日
　　跋尤延之家藏苏子美四时歌真迹
　　同时则妬贤嫉能异世乃哀穷悼屈古今殆一律也使刘元瑜辈见子美词翰于百年之后则所谓一网之举安知不转为什袭之藏乎淳熈甲辰十二月三日跋喻仲迁所藏苏黄门翰林诏草答韩仪公辞免同知密院诏
　　国朝内制非一种吏具检徃徃列旧作于前今犹如此别号屏风儿某顷跋汪氏所藏王岐公谢承防学士表并及陶翰林依本葫芦之语正谓是也按元丰杂压同知密院虽在丞辖之下然二府迭居固不计此韩仪公实自左丞除授岂应取序进加等之人以为式吏辈刻舟记剑当发苏公之一笑淳熈甲辰十二月中澣
　　跋苏氏藏太宗御笔及谢表
　　臣尝观参知政事易简之子耆续翰林志载其父既具状谢宸翰之赐仍面奏辞字従舌乃是正文并检虞世南书者辞字进呈太宗皇帝大悦曰非卿博识朕以为误矣苏氏寳藏此轴垂二百年而臣始得寓目谨録其事附卷末使来者有考焉淳熈甲辰十二月二十二日
　　跋严汝翼所藏张丞相诗
　　诗律清逺有乐道忧世之心笔法妍楷无震矜怠惰之容观此则忠献公气象畧可想矣严君既亲薰而炙之宜为佳士今改秩宰茶陵足行所学尚其勉旃某亦公年家子也故敢附名卷末淳熈乙巳二月上澣
　　跋东坡代张文定公上书
　　东坡代张文定公上书葢熙宁十年也其后为公墓碑明载老臣死见先帝有以借口之语然则书虽成于坡手而意防必出于公不然何其危言至是耶神庙时可谓邦有道矣此藁比集本减数句改数字当以集为正真迹今藏防稽薛氏而同郡石氏安摹刻之淳熈十二年二月清明节
　　跋蒋頴叔枢府日记
　　蒋魏公元符三年春自西帅再入翰林四月擢贰西枢明年改元靖国七月升知院事又明年改崇宁十月以观文知杭州在政府二年有半此其日记也延之所以谓廋词者如以祐陵为乘舆之乘葢恊律令第十卷两指曽子宣为淮西岂非以为其谪亳祠耶然九域志亳淮东不应言西也淳熈十二年九月晦
　　题陈去非帖
　　绍兴乙亥嵗某初仕王畿陈公之子本之为郎为监家藏手泽甚冨每休务辄求观竟日今逾三十年本之之子仁和宰复示此轴前辈翰墨愈久则愈可敬而本之墓木已拱又可叹也淳熈丙午二月十三日
　　题陈去非谢御书等帖
　　光武中兴诛战不遑启处然犹投戈讲艺息马论道樊凖在汉以为美谈恭惟光尭皇帝拨乱于绍兴之初维时陈公周旋两制遂践政地观此奏藁知君臣讲艺犹光武也论道细防之上恨不得而闻之淳熈十三年三月十一日
　　题彭仲衡家东坡书黄庭内景经石刻
　　集古録有黄庭经二篇不著书人姓名其字亦止于不俗一为六一先生所取而殿中丞裴造好古君子之名遂得附见今武冈主簿彭铨仲衡收黄庭内景石刻盖东坡书也重以頴宾山谷之诗李龙眠之画视集古所録自当过之所谓好古君子固应无歉于裴独鄙言不足行逺为可愧耳淳熈丙午四月二十日
　　题刘丞相沆拜相制
　　一纪之间三题此告嵗月逾迈而功业无闻愧叹久之淳熈十三年五月十七日
　　题刘丞相沆追封兖国公制
　　右元丰三年刘丞相追封兖国公制典重简尉字画绫纸皆浑厚亦可想当时气象矣初至和中公与文冨并相王文安为参贰尝同议立储逮元丰褒典之行文冨皆在独公已薨魏泰东轩笔録所记嵗月位序存亡皆差谬小说固难信也淳熈丙午五月十七日
　　题冨郑公与刘丞相沆书
　　庐陵刘公至和二年实在相位冨文忠书盖是嵗正月方以观文守河阳二月即拜宣徽使判闰六月遂与刘公并位当时谓公素厚文忠力破朋党之説致仁祖信任不疑合观书辞信而有徴偶非亲笔但书名耳淳熈丙午五月十八日
　　跋临江军廖节妇碑
　　临江廖节妇以死卫姑不辱于贼郡人戸知之二千石屡以状上尚书辄复报闻其子士元恳请不已迄未获旌嘉之命盖国家凡肆大必曰义夫节妇孝子顺孙长吏常切存恤事状显著具名以闻又曰忠臣孝子坟墓所在州县量加封防曽被旌表依式重立由前之说专主生存故死节如廖有所不及由后之说虽主于死然止云忠臣孝子故节妇复在所遗此有司具敕条时以例相承未之思耳他日能详着之则廖必预褒典而士元之志庻其伸乎淳熈丙午五月辛巳
　　跋郑景望诗卷
　　言学道者薄词章近世则然景望龙图通经笃行见谓儒宗而其诗句乃绰有晋唐名胜之遗风胸中所养亦可知矣自其云亡不特永嘉学者深惜之中外士大夫皆惜之而予以旧交尝僚尤惜之淳熈十三年十月十日
　　题宋景文公家书
　　前辈谓文章当如作家书今观景文公家书皆成文章是固一理也淳熈丁未二月二十三日
　　题宋元宪公表藁
　　元宪公表藁辞理精粹真行灿然今盖百五十余年矣明牕三复如见其人淳熈十四年二十三日
　　题洪景卢所藏王摩诘山水
　　自崇宁兴画学名笔间出有赐紫待诏高克明者颇得摩诘用笔意当时甚重之今已不克致况唐朝真迹乎淳熈丁未八月八日过史院翰林洪公景卢出示此轴辄记其后
　　跋韩子苍诗送刘童子归庐陵
　　刘童子七嵗能诵书部使者闻诸朝既至京师防更制不果试其归也以二小诗送之　七嵗澜翻数万言饥鹰引子望腾骞时平不用甘罗辈寂寞提书归故园　不作西京童子郎时人已自识黄芗还家更诵五千卷十八重来谊太常
　　庐陵刘童子眉宇秀发音吐琅然试六经语孟左氏传于太学覆试于中书其诵如流此外犹记他文数万言縁更制不复尽试才免文解而归乃父求诗送行属光尧防言不能文姑録韩子苍二絶句以示之尚有味于卒章淳熈丁未十二月日某书
　　题向芗林家所藏山谷书南华玉篇
　　黄庭外景一篇世传魏晋时道家者流所作自王逸少以来高人胜士皆喜书之此三十六篇乃其义防名曰内景盖养生之枢要也芗林居士藏山谷先生所书有年数矣其孙士虎逺以相示笔势秀杰何待称赞惟所用字较光尧皇帝赐宁寿观本差颇多如首句虚皇尊今作虚皇前末句此其文今作此真文皆当以御书本为正淳熈十五年二月旦日
　　题汪达季路所藏墨迹三轴
　　右东坡祭范蜀公文藁所获皆贤后作所得灿如长庚后作灿焉谁复举之后作似之盖种自应获既喻求贤孰若得字之广大也前已用今如星辰不必又云灿如长庚改用灿焉则语徤而意足以举为似大率类此学者因前辈著作而观其所改定思过半矣淳熈戊申年三月壬寅东里周某敬观于太庙之斋庐
　　李西台吾家膳部石曼卿钟离景伯皆中原以书名者朱希真尹彦明又皆南渡名胜季路藏此帖可谓好事矣
　　题蘓季真家所藏东坡墨迹
　　陆宣公为忠州别驾避谤不著书又以地多瘴疠抄集騐方五十卷寓爱人利物之心文忠苏公手书药法亦在琼州别驾时其用意一也淳熈戊申三月十七日元祐六年夏坡公既作聪闻复字序后三年春在武定复和其见寄诗有前生同社之语又后七年当靖国辛巳盖公梦奠嵗也犹赠诗僧道通诗云雄豪而妙苦而腴只有琴聪与蜜殊其爱之重之如此淳熈戊申三月与洪景卢同以永思陵使事留泰宁寺获观
　　文忠公在翰林两因答臣僚辞免有所论奏其乞许安焘辞转官见内制集当时真迹未知存否兹其一也苏氏宜世寳之淳熈戊申四月六日东里周某书而归之公元孙朴
　　题王乐道帖
　　右王文恪公与许州属吏帖五世孙佐之出以相示且曰秘阁有公文集三十卷惟奏议散佚不存予告之云公事仁宗为台谏事神庙为中丞其论奏甚多国史本传已载大畧当是时虽名臣比肩于朝然是非元不相掩如劾陈升之则及史昭锡之兄言郭逵则云文彦博之走史范仲淹之防儿又谓韩魏公久专国政君弱臣强乞行罢退一夕疏吴长文之罪至数千言皆见于司马温公治平斋记欲不焚稿得乎佐之因请题其后淳熈十五年四月八日
　　题范太史家所藏帖
　　儒者病乎寡要实録牵于多爱自太史公已然况余人乎眉山李仁甫谓近则事详逺则事略不当以繁省论文其言美矣故续通鉴长编多采近世士大夫所着如曽子宣日记之偏王定国甲申録之妄咸有取焉若得如范公者相与商度而斧藻之又善之善也淳熈戊申十月十八日
　　右嘉祐六年春知举翰林王公范公中丞黄公贡闱唱酬一卷幅纸聨书则物无费随手涂改则情甚真至于宫商相宣金石谐和览者自可玩味于词翰之表太史公有云假令晏子而存余虽为之执鞭所忻慕焉近时张浮休题诸公与尹师鲁帖乃谓假使皆无恙安得比肩踵门而过我夫贤者可従而不可致太史公言之盖窃有取而未敢以芸叟为然也
　　跋向氏邵康节手写陶靖节诗
　　康节先生蕴先天经世之学頋独手抄靖节诗集是岂专取词章哉盖慕其知道也宣和末临汉曽纮谓旧本读山海经诗刑夭无千嵗当作刑夭舞干戚某初喜其援证甚明已而再味前篇专咏夸父事则次篇亦当专咏精卫不应旁及他兽今观康节只従旧本则纮言似未可凭矣开嵗倐五十或作五日近嵗祁寛谓五十则与辛丑不合今康节直作五日尚何疑焉淳熈己酉重明节舟次临江芗林向公之孙士虎出示此轴因表而出之
　　跋临江守潘焘所收蔡君谟写韩文三箴
　　蔡忠惠公书为本朝第一苏文忠公言之矣谁敢改评至于因笔之正而知公心之正不在此三箴乎淳熈己酉重明节
　　跋彭惟孝求志堂记
　　夫子之门升堂入室者众矣隐居求志犹云未见其人盖非伯夷叔齐莫能当也太和彭氏筑堂而是之名以似以续今三世矣至于孝求无念尔祖聿修厥德复形于名字之间则其求之也其诸异乎人之求之与淳熈己酉十二月十三日
　　跋吕居仁帖
　　紫薇舎人吕十一丈在政和初春秋鼎盛且方崇尚王氏学以苏黄为异端而手书立身为学作文之法乃如此其师友渊源固有所自而特立独行之操谁能及之近世谓以诗名家是殆见其善者机耶嗣孙祖平力绍家学逺示此轴叹仰之余辄附名于后充之老人姓唐讳广仁丞国讳枋盖真宗朝参政安仁之后仲长之子也绍熈元年正月二十五日
　　跋临江军任诏盘园高风堂记
　　清江江西一支郡耳而士大夫未至者必问向氏芗林如何任氏盘园如何其至则未有不朝芗林而夕盘园也夫园林胜槩所在不乏何独二氏擅名如此非以其人之可贵与惟向公伯共早従前辈游旋受知高庙周旋中外事业显著芗林泛宅又形宸翰盛年挂冠而归迄备洪范之五福其可贵固宜任侯子严出于名家自少年已负隽声下笔辄数百言位官所至辨治盖尝亲炙向公不但慕蔺相如于后世也惟其才高志大不肯少下人以是屡起屡仆在官之日少闲居之日多敛藏智略尽力斯园殆与芗林为鸿雁行数上书致仕予顷在榻前明言其才愿勿听所请仍畀祠禄待他日之用天子然之而侯必欲希踪向公恳请勿已后二年竟伸其志是可贵也郡人南安太守章君茂献尝作高风堂记诵侯之美识者韪之予自念知侯久而畴昔荐进不力是一可愧叨尘过分未能如侯之纳禄是二可愧四十年间徃来不可计而才芜思涸曽无一语形容园中之胜发扬主人之善是三可愧因茂献之记姑自志其过云绍熈改元二月既望
　　跋李次山霅溪渔社图
　　唐元结字次山尝家樊上与众渔者为隣带笭箵而歌欵乃自号聱叟今河阳李君名元字次山卜筑霅溪又号渔社其善学栁下惠者耶始乾道间予官中都君以先世之契数防此图求跋自念身游东华尘土中欲为西塞溪山下语难矣属者奉祠归庐陵所居在东城隅去江无五十步洲名白鹭横陈其前日以扁舟縁苇间鸥来相従百住而不止虽未敢窃比张志和亦庶几乎元次山矣而君方以尚书郎奉使全蜀凡六十一郡之官吏数十万之将士莫不敛板受约束衘枚听号令犹念旧社不置万里遗书与图偕来督践前约予欲遽数忘机之乐则君权任如此頋岂招隐时耶须君他日奏记甘泉厌直承明尚寄声于我当有以告君今未可也姑题卷轴归之绍熈元年三月三日适逢丁巳清原野夫周某
　　题周噩兄弟阎立本乐治图
　　图画见闻志叙古名笔最后有唐陆滉尧民鼓腹图殆此类与绍熈改元五月晦周某观
　　又题欵塞图
　　周武王时四夷咸宾史官集其事为王防图至唐贞观三年东蛮入朝顔师古亦请绘蛮夷之在邸者以彰怀逺之德太宗令阎立本为之此岂唐人遗笔乎何意象之古也
　　题养正堂记并鲁侯帖
　　古冀州养正堂记并与鲁侯帖山谷为北京教授时所作年方三十有五自云比平时书札似差老劲明年调太和宰秋归江南真积力久词翰又非前比所谓九万里风斯在下矣绍熈元年五月晦周某观于宗人虞卿兄弟家
　　跋倪求已所作邹时飞行状
　　邹彦明之死其子时飞得内相洪景卢为之铭时飞死其子奎求乡人倪丞状其行寔又将谒铭于他邦予告之曰汉许劭兄弟俱有高名好共覈论乡党人物每月辄更品题故汝南俗有月旦评夫人之善恶惟乡评不可掩尔家再世为芦溪诚斋诸儒先所与未尝改评则其是非可考矣矧倪丞甚文而贤乃父必赖以传奚必他求哉奎曰然谓归而刻诸阡绍熈元年
　　跋王民瞻杨廷秀与安福彭雄飞诗
　　卢溪王公主庐陵文盟者六十年继之者今诚斋杨监廷秀也观二公品题彭君如此则其学问文采可知矣袖书过我欲黙不可请为祝辞附名于左惟卢溪年近期頥而笔不衰予祝云翔他日与之齐诚斋仕都显美而进未止予祝云翔他日踵其趾岂特毋负二公之言亦庶几乡里斯文之得其传乎绍熈改元
　　跋永和欧阳樗叟铭
　　欧阳樗叟一乡之善士始予登第叟不以儒先临我赠我以诗今四十年叟之墓木已拱而其子若孙复与予游皆谨厚好学不忘秋兰朝菌之家训叟为不亡矣读胡忠简公所述铭文不胜怀人念旧之叹绍熈改元八月十三日
　　记己酉杭州郑枢密事
　　己酉四月七日新除端明殿学士同签书枢密院事郑防劄子奏臣自陛下退处别宫日夕忧愤计无所出谓必借外兵方可图复兼义不当居职欲得以罪去即北走平江金陵见张浚吕頥浩举义事累章待罪防太后降诏不允莫遂所请十四日忽防圣防除臣御史中丞臣职在弹击官邪苖传等悖逆肆虐擅行杀戮十六日遂具章乞告示传等便冝军法只得行于所辖兵卒其余当闻之朝廷付有司以正刑典又傅等日至都堂与朝廷事臣虑威福之柄下移不敢爱死杭章极言谓朝廷近日差除多出苖傅刘正彦之意而二人更迭出入都堂殆无虚日其所以敢尔者必恃兵之强也王莽之兵非不强也昆阳一败莽卒授首乞告示苖傅等太后不欲降出臣章疏恐傅等致害于臣及再上殿恳请乞降付三省以告示之使傅等知畏缩则足以正朝廷之纲纪使其肆横害及臣身亦死职事臣不当避遂降出臣章疏傅等果出怨言谓直拟其为王莽虽怀恨疾然亦少戢兼闻以签书枢密院召吕頥浩以礼部尚书召张浚又分张俊之兵五百人归陜西及浚不受尚书之命俊不肯分所部兵遂谪浚以散官居郴州擢俊以节度知凤翔臣知皆出傅等奸谋假朝命使外无强兵谋臣内生变乱事不可缓遂一章乞留吕頥浩知金陵一章言张浚不当谪而求有胆气谨密可共事之人得奉议郎向令为客旅徒步如平江见张浚等具言城中之事令严设兵备大张声势特重缓进使其自遁无致城中之变惊动三宫此为上防撰杜鹃诗四句亲写令携去执呈诸人以为信騐诗云杜鹃飞飞无定栖寄巢生子百鸟依园林花老昼夜啼安得百鸟挟以归取杜甫诗言蜀天子化作杜鹃生子百鸟巢之意以杜鹃喻天子以百鸟喻百官言内外百官当同心共谋挟天子反帝位以归宫也向至平江以诗徧呈张浚吕頥浩刘光世张浚莫不嗟叹至二十六日忽闻宣诏降陛下为元帅降新帝为监国太后独垂帘听政臣具章留百官班同宰执従官上殿谓列位太后听政所以保有宋宗庙社稷今乃使赵氏子孙不得居帝位二十日之间降二皇帝使天下无君诏书一出则天下贡赋不至必有仗义而起兵者防太后开纳宣谕褒美令臣徃都堂商议遂得不降诏书于四方渐谋复辟擢臣备员枢府三日而陛下复寳位此臣于陛下处别宫之后所言所行之事也伏望陛下于万几之暇特赐睿览臣无任惶惧之至奉圣防此可报行
　　右枢密郑公己酉三月末家问一通寻复辟而上此奏四月七日有防报行距今六十余年后生徃徃不记其全文金匮大书既难辄覩龟山志文亦载大畧故因公之孙出示此巻备録奏篇而题其后绍熈庚戌八月二十六日
　　书张钦夫栻刘文潜焞与蒋邕州书
　　亡友张钦夫刘文潜皆眼高四海未尝轻以一字许人先后帅桂林闻张邕州遗爱及华夷大书至数百言推是以考其平生则张安国之铭岂谀墓者寿禄不于其身有子而才自宜光显于世而砺也三抑于春官六十未离选调以此知逺方贤能阨穷不少矣予尝在进退人材之地深有愧于斯文绍熈元年九月甲子
　　题与王洋手书
　　泉江王嘉谟蚤以经术词章首乡举名声籍籍晚仕州县止于选调人皆惜之二孙种学绩文不忝乃祖携予顷嵗书帖相过请记于后读之恍然殆如隔世刍狗已陈岂应复盛箧衍蕉鹿虽在未知其为彼梦耶我梦耶绍熈改元九月二十四日
　　跋杨忠襄与乡人罗锷诗帖
　　右忠襄杨公与友人罗锷士亷诗帖各二罗之侄孙泌实藏之予闻杨司业告诸生曰学者所以学为忠与孝也方政和中二公同游太学毎以是相勉不幸士亷年才三十一死亲之防鄊人推为孝子名士胡份兼美实为之铭厥后忠襄遂死于忠国史书之万世仰之平生取友如此真贤矣哉绍熈庚戌十月一日
　　题郭知章告身后
　　右内翰郭公自玉堂出帅南阳告身一通其曽孙积中得于浸渍之余防以相示亦可谓之名臣矣惟绍圣以来权臣用事居言路者人知其难既晚入党籍则大畧固可考云绍熈元年十一月五日少保充醴泉观使益国公周某
　　书龚夬传后
　　徽宗实録进于绍兴末重修成书在淳熈之四年龚公一传微有増损要是后录为详如论郝随邓洵武前皆畧之比嵗所进四朝国史列传盖取诸此初乾道中公曽孙頥正尝请中书舎人张君孝祥书旧传刻之石今复俾某题其后乃录新传以遗之惟公学术岂晚生所敢轻议至于守道不阿尚可推考方王荆公不喜春秋公则详为之传知非茍従王氏者迨元祐初司马文正力辟王说公乃反覆申辨不为少屈文正虽有习气之语不害其为笃实也厥后哲宗疑元祐大臣出公于外而公奏陈之意犹前日所以对文正也二三十年间士大夫狥时向背者多公独始卒如此是宜人主信之学者尊之劲正如邹忠公序公易传至谓其说可与易偕行不朽而以门人自名则公学术可知矣公父讳大同号栝苍名士子若孙立身莅官皆不茍至頥正博通史学娴于辞章诸公交荐诸朝天子特命以官今居姑苏闭戸著书近世言儒门者惟推龚氏云绍熈庚戌十一月十三日
　　题郭彦逢庚午解牒并易辨说
　　绍兴庚午庐陵郡秋试数千人预贡者六十有一郭君彦逢名在第五又魁易之一经其才学可知已时君年过五十不复西笑故解牒犹在其孙特起同文藳袭藏惟谨复着易辨十篇自乾卦至系辞皆为训说谓予昔忝同升携以相示追惟四十年间所谓六十余人存者殆若晨星其子若孙能以一经传家有如郭氏者鲜矣予闻万安为邑在熈宁五年今将两甲子英才项背相望策第大常何为寂寥念尔祖而破天荒不在此时乎尚其勉之哉绍熈庚戌十二月十二日
　　记李太白庐山诗
　　我本楚狂人凤歌笑孔手持緑玉杖朝别黄鹤楼五岳寻仙不辞逺一生好入名山游庐山秀出南斗傍屏风九叠云锦张景落明湖青黛光金阙前开二峯长银河倒挂三石梁香炉瀑布遥相望廻崖沓嶂凌苍苍翠影红霞映朝日鸟飞不到呉天长登高壮观天地间大江茫茫去不还黄云万里动风色白波九道流雪山好为庐山謡兴因庐山发闲窥石镜清我心绿萝开处悬明月早服还丹无世情琴心三叠道初成遥见仙人防云里手把芙蓉朝玉京先期汗漫九垓上愿接卢敖游太清
　　庐山之南有寻真冲虚观古名咏真道书真诰述三十六洞天而咏真为第八七十二福地庐山为元辰福地是观即咏真洞天五老峯正在其后唐贞元间女冠蔡寻真居之因以名观后有白龙潭飞瀑注焉旧史云汉武帝过九江筑羽章馆于屏风叠下临相思涧今五老一峯疉石如屏嶂盖其故地潭上有绿净亭
　　右见熙宁中陈令举贤良庐山记乾道丁亥十月己未予来游宿焉明日登采访使者阁望疉石峯仅在百步间相连即狮子峯石山无草木晓日下昭如赤城竒姿巧势不可名状乃取李太白屏风九疉云锦张之句题其牓曰云锦阁龙潭在观后里许水作琉璃色其中数尺正黑知观汤善翔云深数十丈相传为洞天之门未知然否潭上有灵泽龙祠殆绿净亭基耶淳熈己酉秋舣舟南康畧来山南不暇再徃惟一至折桂登黄云观而归回首旧游垂二纪矣明年道录皇甫居中以事来庐陵求予书太白诗将刻之观中欣然许之黄云正倚五老虽晚出然登览最逺前守朱元晦所创其名亦出此诗云绍熈庚戌
　　跋太和乐南金所藏乐史慈竹诗
　　慈竹亦名桃枝竹唐王勃乔琳皆尝为赋勃云丛生枝茂天长地久万柢争盘千株竞纠如母子之钩带似闺门之悌友琳谓九族睦叙孝友威仪是竹必滋五服相残骨肉携离是竹必衰苟自家而刑国亦触类而増思其于摹写讽谕固已畧备又得本朝留台乐公此诗然后惩劝之防粲然毕陈于前凡在士庶自当家传而人诵之况公苖裔乎刻之宜矣绍熈元年九月二日
　　题韩文公黄陵庙碑
　　孔安国释书陟方为升遐言简而易通学者可类推也韩文公作黄陵庙碑乃训陟为没盖疑东南卑下宜言下方不当言陟遂以方乃死为释此陟字其说虽新某窃有疑焉不敢引他经为证姑以伊尹告太甲质之其曰升高必自下陟遐必自迩盖以陟遐为陟逺也舜自中国南廵非陟逺乎况地势虽下其间自有崇冈峻岭何害其云陟也大抵古文简少一字数义如尔雅以初哉首基肇祖元胎俶落权舆为始故注诗者释访落为谋始可谓简而有据矣然则楚词餐秋菊之落英其指初英无疑或者不思访落之意直以为陨落遂至辗转相讥其失逺矣因文公之说并及之














　　文忠集卷十八
　　钦定四库全书
　　文忠集卷十九【省斋文藳十九】
　　宋　周必大　撰
　　题跋六
　　跋杨愿与王伯刍诗
　　愿伏承驹父秘校惠示见和鄙句七言四韵二首降叹之余因成二絶徃谢幸几笑览愿悚恐再拜　冷官防事客来稀种绿阴阴结夏帷忽得君诗惬人意陶家风到北牕时　只今侍读周夫子屡説君诗似杜诗速把冠尘尽弹却玉堂宵直伴王维【愿数见侍读侍郎周文盛称驹父诗有句法故后篇及之】
　　同年杨谨仲清江儒宗尤工诗仕虽不遇而门人登高第厯显官者相望也年逾七十自吉州教官奉祠而归予顷在翰苑得书云东坡直玉堂读李端叔诗用伴直难呼孟浩然详考新旧唐书王维传皆不载曽入翰林况禁地亦非外人可至疑苏公自有所据然以今观之恐无是事盖讽予不能引类尔他日复寄声云古今无诗人监庙予亟恳当路以车辂清曹招之谨仲才拜命即挂其冠后数年乃卒今览赠王驹父诗再引维事见及犹前书之意也按唐李肇翰林志明皇初改北门学士为翰林待诏张说徐坚张九龄徐安正相继为之而不及维后又改为翰林供奉计一时材艺之士毕集于中如维能诗善画有清名固宜预选新史既采杂说载伴直事于浩然传则维传自不必书矣谨仲亦善墨戯见予家旧画草防因作八物于后至今藏之每怀其风度未尝不怅然也绍熈二年二月三日
　　书韩忠献王帖
　　治平四年九月韩忠献王罢政判乡郡防经度四事十一月改判长安前官天章阁待制王举元先一月徙陜西都转运使以龙图阁直学士吴中复代之度未至而忠献实来俄又徙举元知庆州改命天章待制孙永漕陜西前一帖与都运待制得非举元或永乎其云欲到驿亭攀违承在朱宅疑彼不敢受谒故避于他所王俟暮夜方遣此简宾主之敬然后两尽后一帖与参政尚书即赵公叔平也末题正月七日而纸背乃邠兵张祐诉牒犹称治平五年者是嵗正旦改熈宁元年诏书未到耳赵公是月二十三日自礼部尚书参知政事出守徐州通问时尚在朝也始予防年犹见士大夫简尺多起草葢幅少辞寡初不为劳稍长颇藏名公亲帖以比集本所载类经删润如六一先生书藳尤多王晚年名位德业盛矣其于尺牍尚无不敬今之后生肯如是乎绍熈二年二月十八日四世孙新全州使君邈来求考订因为及近事且以成亡友刘子澄之志云
　　题杨廷秀浩斋记
　　友人杨廷秀学问文章独步斯世至于立朝谔谔知无不言言无不尽要当求之古人真所谓浩然之气至刚至大以直养而无害塞于天地之间者师友渊源厥有自来今读浩斋记乃知尝授教于刘公公之贤可知矣其载河南夫子之问与昔范淳夫以程伯醇语陈莹中殆一律耶廷秀此记不愧责沈矣绍熈辛亥四月既望
　　跋欧阳邦基劝戒别录
　　淳熈甲午秋永新欧阳邦基夀卿防书过予滔滔千八百言予爱叹其才每以进修勉之而夀卿素慕龙舒王日休之为人读其居戒录及净土文而悦之尝着劝戒别录求予为序予固未暇也后十有六年奉祠来归夀卿之录益详凡经史百家所记与夫近世士大夫善言善行皆聚而笔之析为三卷总十五门又刻锄恶种德篇及劝修西方净业文散施于人惟恐闻者不言传之不广视日休盖鸿雁行也连嵗踵门伸前请予曰如子之志虽充栋宇汗马牛且不能尽曽是三卷安得谓之成书以要言之诸恶莫作众善奉行两言足矣上士固不待劝中士必知所择下士或思戒焉彼诲谆谆而聴藐藐者非所计也夀卿请题其后不复求序云绍熈二年四月二十六日
　　书安福刘德礼家紫芝诗卷
　　安福刘君德礼暨诸弟皆以文行称于乡淳熈丁未冬其母太安人紫芝产坟左明年又生邑人赋诗记之以予尝与其先人同预乡举来求一言予不暇逺稽方册姑用本县故事为证昔安福令欧阳万五世孙郴实文忠公之曽祖厯仕南唐家于安福性至孝兄弟相友爱有紫芝一茎两葩生于楹乡人以为孝德所感为着赋颂享年九十四累赠太师中书令后裔仕宦不絶今刘氏兄弟孝友竞爽天应兆矣积善不已则显亲扬名何患不欧阳氏若乎天与人至近尚其勉防绍熈辛亥四月二十九日
　　丰城府君便山处士唱酬诗卷
　　六一先生送佛者慧勤三章虽极道山中之乐而谓不可久者葢惜其才之甚良自弃于无庸欲反之正耳若丰城府君非服胡而颠童也既有妻儿之团圞又有酒果蔬薪足伏腊云泉松竹娱耳目且与便山处士为隣朝夕唱酬是真得山中之乐者使六一先生见之必将劝其可以久则久岂复迟子之返耶
　　题送陆先生赴省诗卷
　　绍兴庚申伯父寓贑州招上庠旧同舎太和陆先生府字圣修居馆下命子侄辈従其学辛酉冬辞赴春闱此送行诗卷也时初得雩都罗恺教授所传骆宾王集善本七兄戯效其体作序顷刻而成托名尚亲长道诗则尚自为之第二篇乃大兄所赋以上恶札皆予笔也第三篇大兄为二兄作仍代书焉第四第五篇七兄与予自赋自书第六篇十弟第七篇李亲及之诗并字亦出予手当是时长道年二十有五大兄二兄逓少一嵗及之年十有九七兄年十七予年十六十弟又少二嵗今五十年矣中间陆氏子以元本相遗留置箧中绍熈辛亥五月二十五日因曝故书览之太息葢长道大兄十弟墓槚森然惟予与二兄七兄白首相従而及之犹居贑云某题
　　题山谷与韩子苍帖
　　士大夫少负轶材其诗章固已超絶然须经前辈品题乃自信不疑正如参禅虽有所得犹借宗师之印可耳陵阳先生早以诗鸣苏黄门一见比之储光羲暨与徐东湖游遂受知于山谷晚年或置之江西诗社乃曰我自学古人岂所谓鲁一变至于道耶绍熈辛亥八月一日
　　跋韩子苍诗草
　　陵阳先生诗草友人陆务观既刻石临川又为跋语不容复措辞矣先生诸孙籍携以相示为之一唱三叹最后赠张景方一篇由今观之殆夫子自道也尚半存仅勉燔六字印本互易之比藁为胜务观谓未必皆定本谅哉籍其善守之绍熈辛亥八月一日
　　跋杜祁公诗
　　右杜祁公酬九华吴殿院鼠须笔古律诗各一篇吴名宗复字仲庶至和甲午秋自殿中侍御史因论大臣出倅防州未至改守池阳乙未冬复入台公诗作于此嵗时年七十有八又二年而薨仁录本传云晚年喜为草书而欧阳公诗亦云言无俗韵精而劲笔有神锋老更奇皆纪实也蒋公頴叔心摹手追跋语数十字葢得其彷佛云先是淳熈初元公四世孙立道已刻石祁阳今其弟新防昌宰至道复示真迹敬推嵗月题其绍熈二年嵗次辛亥八月六日
　　题胡邦衡讲筵诗卷
　　中兴以来侍従百司燕馈之费率取办于临安毎嵗经筵开讲读及修注官防于学士院府吏治具以为常注讲亦如之绍兴壬午夀皇初即位力修节用裕民之政守臣赵子防因条具异时杂费悉罢之嵗省缗钱一二十万归之朝廷讲防其一也是年秋洪遵景岩以翰林承防兼侍读某时为起居郎与洪议用学士院餐钱置酒五行以毋废故事后遂为例逮乾道庚寅秋葢九年矣某以秘书少监兼直翰苑既费自我出则与院官郑仲益侍郎同约客而以非经筵官不赴坐此忠简胡公见怀之诗所为作也今二十年真迹尚藏予家因公侄济以予和篇纸弊墨渝来求别书并取原诗畀之然当时忠简公苐见供张假之临安遂以为肆筵甚盛不知事始如此其后夀皇复以所省缗钱归临安于是燕馈如故惟讲防学士院仍自为之盖其费初无多耳明年某迁礼部侍郎既仍旧直又兼侍讲复増三劝为半日之欢至今不废云此卷唱酬凡九人惟某与赵子直尚存可为永叹绍熈辛亥十月二十五日益国公周某书
　　题赵鉴堂快阁诗
　　鉴堂赵公和山谷太和快阁诗词翰殆可相亚当时刻石邑中至今犹存又尝录小字本寄其弟湖州使君岂平生得意句耶湖州孙师奭实寳藏不敢失坠来宰太和既重修此阁盍并刻此诗如顔鲁公麻姑坛记不妨大小字俱传也绍熈二年十一月二十四日题于长沙淳古堂
　　题方季申所刻欧阳文忠公集古跋真迹
　　通天下郡邑凡贤杰之乡与其宦游之地徃徃掲名公宇绘像以事非独夸耀今昔亦惟高山仰止景行行止期有补于将来欧阳文忠公文章事业师表百世佛者惠勤尚能于公平昔不到之地以六一名其泉庐陵公父母邦也而梦奠两甲子祠堂仅列于学宫厯刺史不知几人芝草双莲何物草木乃得记瑞名堂若亭独于公置而弗及此何理也毋乃谓公生于绵长于随仕于朝家于頴虽中间母一至永丰则又防服不入公门遂相防于道术与绍熈元年太守莆阳方侯实来首创六一堂貎公其上以备阙典复访求集跋真迹择良工摹刻之日聚月裒旁搜逺取凡得二百五十余篇以较印本其未获者才百余篇指授防画殆类亲笔非石刻比也防徙节广东犹捐俸携工以竟斯事其用力至矣昔韩文公以六经之文倡于唐而其遗书初因公大显厥后遂以六经之文鸣于宋盖传道之宗在焉今侯笃志韩集笺校讨论殆四十年传录无虑数百家然后定着善本既牧庐陵复尊事公于故乡以风励学者其有补于斯文岂少哉书来俾之挂名卷末不得而辞也三年二月七日周某书
　　东坡宜兴事
　　买田阳羡吾将老従初只为溪山好来徃一虚舟聊従造物游　有书仍懒着且慢歌归去筋力不辞诗要须风雨时【右调菩萨蛮】
　　归去来兮清溪无底上有千仞嵯峩画楼东畔天逺夕阳多老去君恩未报空回首弹铗悲歌船头转长风万里归马驻平坡　无何何处是银潢尽处天女停梭问何事人间久戯风波頋谓同来穉子应烂汝腰下长柯青衫破羣仙笑我千缕挂烟簔【右调满庭芳余居黄五年将赴临安汝作满庭芳一篇别黄州即至南都蒙恩放归阳羡复作一篇】
　　丈夫志四海我愿不如老亲戚共一处子孙逺相保觞弦肆朝日尊中酒不燥缓带尽欢娱起晚眠常早孰若当世士冰炭满懐抱百年归垅用此空名道元丰七年十月二日宜兴舟中写东坡居士记【陶渊明诗】吾来阳羡船入荆溪意思豁然如惬平生之欲逝将归老殆是前縁王逸少云我卒当以乐死殆非虚言吾性好种植能手自接果木犹好栽橘阳羡在洞庭上柑橘栽至易得当买一小园种柑橘三百本屈原作橘颂吾园若成当作一亭名之曰楚颂元丰七年十月二日书【楚颂帖】
　　宜兴主簿朱冠卿续编本县图经载东坡四事
　　黄土去县五十五里东坡与单秀才步田至焉地主以酒见饷谓坡曰此红友也坡言此人知有红友而不知有黄封真快活人邑人旧传此帖今亡长桥元丰元年火焚四年邑宰褚理复立榜曰欣济未几东坡过邑为书曰晋周孝侯斩蛟之桥刻石道傍崇宁禁锢沉石水中
　　东坡初买田黄土村田主有曹姓者已鬻而造讼有司已察而斥之东坡移牒以田归之
　　邑人慕容辉嗜酒好吟不务进取家于城南所居有双楠并植葢东坡访之目为双楠居士王平甫亦寄以诗
　　某自绍兴癸酉迄淳熈己酉三十七年之间凡六至宜兴屡欲考东坡在此月日而未遐也今者避暑杜门因覩楚颂帖畧裒遗迹如后七月二日东里周某题苏文忠公以元丰七年量移汝海四月离黄州五月访文定公于筠七八月之交留连金陵遂来常州度九月间抵宜兴闻通真观侧郭知训提举宅即公所馆不知凡留几日也今观楚颂帖及公曽孙季真所藏渊明丈夫志四海诗皆题十月二日又云宜兴舟中写计留宜兴不过旬余复回郡城自此遂趋汝州过泗遇嵗除八年正月四日乃行道中上书乞归常三月六日至南京被防従所请回次维扬有归宜兴留题竹西三絶葢五月一日也同孟震游常州僧舎诗云湛湛清池五月寒而谢表谓今月二十二日到常州讫其为五月无疑是月被命复朝奉郎起守文登次韵贾耘老云东来六月井无水仰看古堰横奔牛七月二十五日与杜介遇于润之金山赠以古诗八月二十八日复赠竹西无择长老絶句则在道月日厯厯可考其冬到郡五日而召自此出入侍従以及南迁逮靖国辛巳北归竟薨于常不暇践种橘之约矣其帖今藏寓客董伯捄家董氏世为东秦名儒曽祖暨大父在高皇时继掌外制士林荣之伯捄亦笃学嗜古能济其羙者也
　　公熈宁中倅杭沿檄常润间赋诗云惠泉山下土如濡阳羡溪头米胜珠又有买牛欲老地偏俗俭之语卜居葢权舆于此
　　满庭芳词作于元丰八年初许自便之时公虽以五月再到常州寻赴登守未必再至阳羡也军中谓壮士驰骏马下峻坂为注坡其云船头转长风万里归马注平坡葢喻归兴之快如此印本误以注为驻今邑中大族邵氏园临水有天逺堂最为竒观取名于此词云元祐八年五月十九日任礼部尚书辨御史黄庆基论买田事云谪黄州日买得宜兴姓曹人一契田叚因其争讼无理转运司已差官断遣不欲与小人争利许其将原价收赎今公之孙曽犹食此田岂曹氏理屈不复赎耶当时所置不止此也
　　重题
　　三年前寓阳羡尝考坡公到邑嵗月书于楚颂帖之后兹来长沙值二别乘皆贤而文南防张唐英毘陵人比防苏仲严则文定公四世孙也复书以遗之绍熈壬子五月一日
　　题权邦彦草书舞剑器行
　　枢蜜权公进士起家当靖康扰攘偕宗泽邀击金虏功虽不成斯亦壮矣旋以智畧被遇高庙绍兴初由兵书践西府未满嵗薨于位不及有所设施今观草书杜工部舞劔器行龙蛇飞动得颠张醉素之遗意前辈文武自将不名一善大率类此后题庚戌中元葢年五十有一辞免起复发运使时所书风尘澒洞王室昏殆有感云绍熈壬子七月二十一日
　　题张无垢手书
　　永嘉陈求仁同僚期月端方笃实相助为多临行出无垢张公与其先君子手书二十幅乃知父师渊源有自来矣其云大学一篇学者入圣域衢路又云闻见所得不如践履之深又云接事遇物于不可意处试吾所得此最亲切者又云闭目潜视六十以前已行是非自进自退亦一快也凡是四端所以修身所以诲人周礼尽在鲁矣尺牍云乎哉后有汪玉山一帖葢守东阳时也绍熈壬子八月十日
　　题吉水宰陈臧孙邑计录
　　庐陵民繁赋重调守甚艰而支邑号吉水者地当孔道为令尤难缓则政弛急则讼兴不以计免辄以罪去吏部南曹榜阙于门选人过之侧晲不敢就淳熈末部以阙上三省时予当轴故识修职郎陈臧孙以其修身知其能治人以其笃学知其能勤民乃奏而授之或讥朝廷不当除令予笑曰开元盛时明皇亲防县令于宣政殿擢韦济宰醴泉今仓库门尹吏至卑者皆得进拟守令固号民之师帅乃反不可况堂除大县中兴自有定制耶或者乃已明年予罢政归田里过其邑则民爱之吏畏之异时人情窘廹煎熬之态雍容愉怡矣官府摧败荒废之余葺治严整矣部使者交荐于上士农工贾争举留于下予喜问臧孙何术致此也徐示邑计录一编则凡二税杂征财用出纳皆推求源流考正名色区分件别随事登载且谓予曰朝廷何尝加赋于民民何尝不输赋于官身不正则吏奸肆治不勤则事失序当取而不取不当取而征焉此之不察一取成于吏富家日富贫民日贫无惑乎督责纷然于上鞭笞日及于下也当是时頋归咎于赋重而人顽不亦悖乎臧孙请予题其后以告来者予曰良将不学孙吴自足取胜若读兵书而未悟反足致败名医治病在意不在药彼庸夫浅识轻用古方则虽参苓不必愈疾人存政举自有活法此何为者不果作臧孙代去既数月邑之秀士来言曰吏鲜去思久矣今于陈君其庶几焉将刋计录愿求一言乃为详记旧说以慰人之心绍熈三年九月十九日
　　题杨文卿芾诗卷
　　吉水杨公诗句典实可以观学问之冨字画清壮可以知气节之高仕不于其身必利其嗣人今秘书监廷秀其子也辞章压搢绅忠鲠重朝廷零陵主簿长孺其孙也知花之正芳如骥之方骧诗云维其有之是以似之绍兴三年腊月五日
　　跋东坡诗帖
　　浏阳丞新喻萧君一致五世従祖濳夫元丰七年监旴仓坡公嵗除前过其东轩留题二诗葢量移汝州时也按旴泗州州在淮北其县治即淮阴故都梁号淮南第一山景物清旷公既乐之而濳夫讳渊葢慕陶靖节者其人又可知矣此公所为赋诗也今庐陵阛阓中有楼甚伟江山满眼徐师川以佳胜名之旧在官仓廨中承平时监当颇为美仕广州至号八仙故仓庾氏所居徃徃有登临燕息之地名胜或迁谪而来秩高或折资而授令着令犹与本县令序官近世劳苦卑猥无复官况抚卷为之三叹绍熈四年正月二十五日
　　跋黄鲁直与萧氏书
　　故河南少尹新喻萧公讳従字従义宰分宁日山谷尝修桑梓之敬崇宁壬午寓武昌作此书寻谪宜州未暇卜居汉阳也后九十有一年当绍熈癸丑正月二十一日少尹曽孙浏阳丞一致以示周某敬题其后
　　跋南丰黄世成铭文
　　南丰壶隐黄君逊门荫者二而名弗遂委家赀于季而用则匮志大学博所向落落积善为仁乃不久生自常情观之可谓四不幸矣虽然不轻许可如陆子静而序之以铭老于文学如谢昌国而吊之以文扬廷秀今之欧阳公也挽君有诗李子经乡之泰伯也哀君有辞兼是四者传之后世非大幸与假令君而贵而冨而合而夀虽有得于身必无闻于久殆未可以此而易彼也因其子柟不逺千里来求跋语故书以遗之慰夫无穷之思焉君讳文晟字世成绍熈四年二月六日东里周某
　　跋夀皇御批魏杞讲和时奉使奏劄
　　魏绛劝晋侯和诸戎狄左氏美之丞相夀春公得非苖裔与何隆兴和戎复出其手也虽然山戎纳虎豹之皮而请盟为力易耳公当狄师在境亲冐矢石间关通问然后得其要领视古为难故晋仅赐金石之乐而公乃藏云汉之章其轻重亦不侔矣后三十年公之子通判潭州熊薨湖南转运司干办公事骥称出此轴示臣周某敬题其后绍熈癸丑三月二十八日
　　跋刘忠肃丞相帖
　　右忠肃公晚年与张浮休尺牍其第三幅分写四事而系以名更无冗语可以为法绍熈癸丑四月中澣公之元孙无玷无欲以示周某谨附名于后
　　跋三游诗
　　右三游诗总一百七十篇陈胄字圣予其先淮南人而家于衡熙宁中郡守王中和延为石鼓山长时忠肃刘公自御史谪监盐仓命与二子同游南岳马上唱酬集为三卷公亲以长篇继之词翰俱美士大夫所当寳藏况其曽乎纯亦后改字斯立众允改字公允困于党籍仕皆不逹圣予亦未尝仕云绍熈癸丑四月二十二日周某书而归之刘氏
　　跋盛子谦座中铭
　　盛公手书座中铭总二百二十字皆盛德事也以此训于后人其兴可必至孙文肃公被遇仁皇遂参大政衣冠相承迄今不坠葢自周广顺元年距绍熈癸丑凡二百四十有三年立言垂范贻厥岂无基耶八世孙文林郎信阳军判官求道由长沙以示郡守周某敬题卷末七月二十二日
　　书杜孝恭所记王宣功伐
　　绍兴隆兴之间荆襄都统制王侯宣扞御金人收复邓经营汝洛战胜攻取功冠诸将予为秘书少监每于日厯中见其所上方畧后入西府与边帅论近世名将徃徃推侯为首侯既没两路帅守监司列奏军民思宣万口一辞最后江陵帅张栻钦夫奏乞立庙加赠谆谆数百言淳熈六年诏以节钺告侯第非常典也其婿新宾州守杜孝恭尝従侯厯行阵故详记功伐丐予实其説夫舅甥亲也喜言溢美理或有之然日厯乃信史边帅皆公论两路非私请钦夫又不轻以功名许人独称侯有边功且谓士卒每及侯辄咨嗟流涕如谈古人呜呼此岂溢美哉为书其后使告太史氏孝恭亦慷慨事功其智勇可用他时当牵连得书矣绍熈癸丑八月长沙郡守周某题
　　题沈传师碑
　　道林以四絶名堂沈居其一嵗久堂壊葺而扁之又得沈碑于公帑移置堂上别刻本留郡斋绍熈癸丑十月旦郡守周某题
　　题向士伯所收温公竚瞻堂额
　　文潞公出入将相书考四十勲业光明士民歌舞之其所至名堂多矣惟竚瞻本裕陵之赐诗得威因西戎之献马又得司马文正公苏文忠公作记与铭故二堂尤章章在人耳目今复获敬观文正所题榜使仆生于当时虽为之捧砚所忻慕焉绍熈癸丑防庆节周某书而归之向氏
　　题印山罗氏一经集后
　　六籍火于秦易繇卜筮传者不絶诗讽诵人口非专竹帛故二经独頼以全本朝大儒欧阳公犹致疑于系辞则其专心致志者诗而已葢尝因毛郑笺传为之图谱议者谓公平生温柔忠厚兹有助焉今江西通经之士固多而诗学尤盛于庐陵印山罗氏又其渊薮三嵗举于乡殆无虚榜六十年间父子兄弟登科第者七人如川之方増也夫经明必行修岂徒解頥拾青紫而已他日采诗之官出观风俗考得失使温柔忠厚之教不在他邦非大幸与予虽老尚及见之绍熈四年十一月七日
　　高宗御批钱伯言奏跋
　　右己酉嵗二月十日钱伯言所上御舟宿顿奏后有高宗皇帝宸翰二十九字御押在焉葢行在秀州时也初帝于是月三日壬子南渡幸镇江府伯言先以龙图阁直学士为守至是充廵幸提防一应钱粮顿逓官癸丑驻驆丹阳县甲寅次常州乙夘次无锡县丙辰次平江府丁已少休戊午次吴江县之平望己未次秀州乃批此奏今史局有自元符庚辰至己酉六十年间日录或云陈璹所纂具载庚申发秀州次长安闸辛酉次杭州实如批语而著作局日厯作庚申宿崇德辛酉次临平壬戌抵杭则与伯言奏同未知敦是按伯言进枢密直学士及钱粮顿逓之命日厯皆不书后数年因丐叙复乃见殆抢攘中文书散逸后来省记疏畧尔新除秘书少监臣孙逢吉顷为实録院检讨官访求逸事偶得此本今既召还必将参订而一之伯言葢勰之子也绍熈癸丑冬至日少保观文殿大学士判潭州军州事充荆湖南路安抚使益国公臣周某恭书
　　题潭州道林寺六絶堂
　　唐干符中袁浩作道林寺四絶堂记葢指沈传师裴休笔扎宋之问杜甫篇章也本朝治平四年秋蒋之竒别为记谓沈杜固无间言裴本学欧阳询书寺有询四大字当为一絶又不应近舍韩愈诗逺及之问其去取如此今三人诗各载集中众所共知惟袁记与欧裴字画则不复存予既稍葺其堂访沈碑而归之复临阁本欧书并襄阳僧舎裴所作八大字并刻于石葢欧实郡人裴尝牧此俱不可废合古今异同之论衍四为六其在兹乎后数日寺僧于壤中得大中十一年断际禅师传心法要序乃小楷亡其后叚亦作裴笔真赝未可知也先是堂之题梁着马氏五代时职位近嵗修长沙志遂谓此名创于马氏误矣绍熈癸丑十二月旦郡守周某题
　　先太师潭州益阳县清修寺留题记
　　靖康丁未五月一日高宗皇帝即位改元于南京八月四日先公太师以前太学博士被防使荆湖南北路与提防刑狱官偏行所部防计金谷事载日厯时年三十有六明年戊申六月由长沙厯益阳如武陵郡道游清修寺留诗一篇遗长老宗元而不着姓名因康君跋语始知大畧后六十四年当绍熈辛亥冬某叨镇湘楚适天子亲见上帝恩及诸臣之家而先公已封莒郑邠汉魏唐六国矣即具奏愿以此邦赐先臣履光乗传之旧优诏従之遂胙潭国惟是嵗月悠逺其在所部独道州白石洞有八月二十五日题名葢自湖北回长沙而过防陵也遗事则不可推矣他日过诸邑言离骚为文章之祖既发端此地盍裒古今诗文刻以传逺使学者知源流之有自于是益阳宰黄浃首摹襟碑数十通来此诗在焉初未知为先公也览之瞿然读之澘然殆天诱其使心声手泽久晦复彰以明神灵来燕来宁之意乎夫生而将命没而胙土且幸不肖之孤摄官承乏表而出之是皆宜书防主僧善信求之叙本末敬书其后四年嵗在癸丑十二月一日嗣子某谨记
　　跋刘提刑家六帖
　　米元章诗
　　米南宫辞翰妙絶一世东平刘氏藏之久矣绍熈癸丑腊月周某获观心目为之开明
　　陈大谏
　　右陈莹中词翰皆与刘斯立者曽孙无玷无欲实藏之以示周某敬题其后绍熈癸丑腊日
　　宋宣献吕汲公
　　刘忠肃公四世孙无玷无欲家藏宋次道吕微仲四帖绍熈癸丑腊日周某敬观
　　苏黄门
　　右苏文定公与刘忠肃公父子四帖绍熈癸丑腊日周某敬观
　　张芸叟
　　张浮休与刘忠肃五帖比寻常作字极不同盖加敬耳绍熈癸丑腊日周某谨题
　　刘忠肃公辨诬本末
　　刘子驹手书辨谤始末当与苏氏乌台诗案并行于世足以知权臣诬陷之惨而圣朝昭雪之公也绍熈癸丑腊日周某书
　　跋刘炳先家五贤帖
　　刘君光祖昭祖兄弟自庐陵徙家长沙两邦贤士如林王卢溪胡忠简公刘子驹张敬夫杨廷秀又两邦之乔木皆推其孝友或赋诗或作记或通问谆谆称道予来假守人无间言甚可嘉也出示前五贤真笔敬题其后绍熈癸丑腊日周某题
　　跋钱穆父帖
　　吴越钱氏子孙文章名世者无代无之穆父又以政事取知朝廷行谊见推善类尤可敬也此帖藏族孙长沙主簿选家绍熈癸丑腊日周某获观
　　跋折彦质燕祉亭诗
　　承平时长沙郡圃燕祉堂在大池中闻甚宏丽兵火不存绍兴三年二月帅龙图阁直学士折公始葺亭于旧基明年冬移镇桂林留六絶句一时脍炙人口后二十二年嵗在乙亥直秘阁陈璹大新斯堂稍复旧贯而亭与诗亡矣又三十九年某従公之子大理正知常得别本方伐石摹勒防防恩改豫章亟刻板掲堂上使来者得览观焉绍熈癸丑腊日郡守周某题



　　文忠集卷十九
　　钦定四库全书
　　文忠集巻二十【省斋文藳二十】
　　宋　周必大　撰
　　序训说附
　　皇朝百族谱序
　　君子之著书也有心于劝戒而无意于好恶然后可以施当今而传来裔昔者世系之学葢尝盛矣姓有苑官有谱氏族有志朝廷以是定流品士大夫以是通婚姻然行之一时其有不可胜言者何也好恶害之也是以进新门则退旧望右膏粱则左寒畯进而右者以为荣荣则夸夸则必侈退而左者以为辱辱则怒怒则必怨以侈临怨则生于其时者悉力以逞憾出乎其后者贪名以自欺此正论所以凿杜固义府所以陷不辜而无知如崇韬者所以流涕于尚父之墓而不耻也长沙丁公维皋宿学耆儒慨然以谱牒为任未有闻而不求求而不得得而不録也日裒月聚殆且百家而又推其源流条其别自微以至着由逺以及近防戚穷逹可指诸掌如尝従其父兄而友其子弟也如与之同乡党而接姻连也不亦博而知要也哉维皋不鄙谓予使序其首予曰书不待序也然维皋之意不可以不明葢世臣巨室则必书读者可以知先烈之有贻而思保其阀阅也方兴未艾则必书读者可以知将相之无种而思大其门闾也至于四姓小侯重茵叠衮则知无两汉败亡之祸勲臣劳旧传龟袭紫则知无三世道家之忌上以彰国朝人物之盛下以为子孙昭穆之辨向所谓有心于劝戒而无意于好恶者不在兹乎他日其得益多其编益详上之太史传之荐绅予亦将乞其副而寓目焉对千客而不犯一人之讳或可勉也绍熈二十八年十一月既望东里周某叙
　　葛亚卿庐陵诗序
　　崇宁初元诏凡置学州并选教授二员明年故大司成葛公次仲以道德文章首应新书分教于庐陵方新法之行吏狥时好凡答问稍与王氏殊者辄以异端坐之公独越去拘挛寓意篇什其美刺比兴深得诗人吟咏情性之防不但贯穿今古摹写物象而已时着録于学者几千人其承公讲画为文词者皆有可观故显谟阁直学士刘公才邵年甚少才最高公力荐进之学日成已而登优第掌内外制以歌诗名四方清婉有唐人风至今人皆乐道一时师弟子之美而未知公推贤扬善之必有后也隆兴甲申公子右朝奉大夫立象来守此邦于是耆老搢绅襍然称曰夫数穷六十美周必复向司成之在吾州也亦以甲申谓天非报施耶何嵗律之适同也某窃按魏刘馥为扬州刺史聚诸生立学校后其子靖守庐江诏曰卿父昔为彼州今卿复据此郡可谓克负荷者惟公贤父子传世济美事适相类州之士人思欲明于大君纪于防书而不可得又欲歌武公之缁衣咏召伯之甘棠而不可尽乃相与裒公旧所留古律诗得二十七篇告于教授林仲熊将刻之石而俾余为序夫诗固非待序而传也若公特立之操好贤之心积善之报总总章章某实以防氓与闻之隐而弗宣非人情也故为推本末而题其首十二月一日
　　送黄秀才序
　　宜春黄生景云学广而辞赡着诗文数万言意欲窥鲍谢之堂奥者国家举场一开屠贩胥商皆可提笔以入而生独皇皇焉望棘闱不得进是可悯也昔公冶长越石父皆在缧絏一遇圣贤或明其非罪或赎以左骖其后卒有闻于世今生虽尝为有司所诬幸防大赦名未尝丽丹书也特以不能赇吏抑厌至此嗟夫以生之才使其有过犹将推圣贤之心拂拭之况无过哉予诚怜生而力不足以振之生其归本郡郡守黄公贤者也予尝识靣焉仁必能哀生明必能直生或谓是当决之外台予曰转运朱公史公又贤之尤者也徃并为尚书郎予尝同朝焉其好士也心益切其直枉力愈大生而献生之文陈生之词其无以处生耶今年秋试吾必覩生姓名矣虽然预有以告生士之致逺先器识臣鼇之启龙标之诗勿作可也乾道元年三月九日
　　葛敏修圣功文集后序
　　糊名取士若弃实务华然主司贤矣自有以得人葢遣辞近古决非碌碌之士而纎啬浮艶者违道之文也欧阳文忠公知嘉祐贡举所放进士二三十年间多为名卿才大夫用此以取之与元祐三年东坡先生嗣典斯事即文观行所得为多是举也奉议郎葛公奏名第七学问文章抑可知已后八十年其従孙潨携家集相过使予一言昔我外祖给事中王公亦以古文论周秦强弱见知东坡置在前列已而廷试唱名第五政和中入掌书命专用西汉文体为用事者敲撼赖天子仁圣力保全之未几竟坐元祐学术斥去于公葢同年进士以道义言之又同门也则予与葛氏不为无契然而公之行实樱宁李公志之公之逸事杉溪刘公跋之其文则有澹庵胡公之序在振宣幽光三絶备矣复何言哉独一事偶阙特书宁徴荆轲者有待夏无且耶予尝观书太史氏按崇宁元年九月乙未诏书定元符末党五百四十有一人而公姓名在焉由此罢确山宰废于家越三年六月丁巳始出党籍人谓公久困当少折其诗乃云従今益勉为忠义一噎如何便废餐味公此言夫岂以利禄得防二其心者使天不夺之年得进为于世不负东坡审矣况肯负国乎此事与吾外祖相类皆所谓不易乎世者故表而出之复以其书归潨潨强学笃行为文有家法兴葛氏者其在斯人与乾道二年十月八日
　　胡彦英论语集解序
　　论语记夫子善言简易明白而褒贬劝戒实同春秋羣弟子总而述之特于称谓尤为有法凡门人问答率称子若夫子及对诸国君臣则称姓以别之如是者十八九独季氏一篇皆切责冉求之言毎章必称孔子无他絶之也此与春秋夷杞何异推类以求则行夏之时従周之文管仲之称仁昭公之知礼笔削微防皆行乎其中矣学林胡彦英辨博该贯泛通六艺诸子百家之书而以论语为宗古今注解自汉贾生杨子晋何氏唐韩栁氏周熈时子本朝邢氏刘原父欧阳子司马温公程正叔二苏谢显道数十家片言之相涉一说之可取如医储药贾居货惟患其不备所得既富则徐为折而以其先君子隐居口讲与夫従叔侍读公新说系之又为丛书二巻掇拾遗余集音二巻考证同异博观约取期明道而后止谓予使序巻首予闻圣人之言若近而其防甚逺仁者见之谓之仁智者见之谓之智虽大贤有不能尽况后学乎自汉以来乃始擅专门之业党同而伐异欲以一説尽圣人之蕴斯亦过矣惟胡氏世传春秋学彦英尤致意焉是书也集诸儒之说而以道为之权衡是非取舎不敢铢两轻重其心间有防虽殊而理通亦并存不废务使学者优柔而自求厌饫而自趋非深于春秋能如是乎其用心过汉儒逺矣予故乐为之书乾道六年四月一日
　　续中兴制草序
　　嘉祐中欧阳修建言学士所作文书皆系朝廷大事示于后世则为王者之谟训藏之有司乃是本朝之故实而景祐以后渐成散失于是以门类年次编为巻帙号学士院草録中经兵火文人故家仅传所谓玉堂集及大诏令者其全书不可得而见矣近嵗承防洪遵起建炎中兴迄绍兴内禅三纪之间得制草六十四巻序而藏之复十年于兹矣徃者初上太上皇帝太上皇后尊号乃希世之濶典圣朝所未行有司失于稽考不以表而以议且玉册中有嗣皇帝臣某之文识者非之逮乾道六年郊祀庆成再行盛礼而臣适以谀闻寓銮坡之直因援唐主制请主上率羣臣诣德夀宫上表陈请越十一月庚寅有防恭依又按顔真卿辟雀器之议旧録载顺宗之册凡表笺册文止当称皇帝臣某然后一代之制稍应古谊所谓文书系朝廷大事者其孰加于此乎乃命院吏裒隆兴以来旧藳继遵所编而以尊号表文为之首其余制诏等各従其类复増召试馆职防问合三十巻继今随事附益则巻秩将千万而未止在乎后之人不倦以续之而已八年嵗在壬辰上元日左朝散郎权尚书礼部侍郎兼侍讲兼同修国史兼实録院同修撰兼权中书舍人兼权直学士院臣周某谨序
　　玉元勃洋右史集序
　　文章以学为车以气为驭车不攻积中固败矣气不盛吾何以行之哉东牟王公之文吾能言之以六经为美材以子史为英华旁取骚人墨客之辞润泽之犹以为未也挟之以刚大之气行之乎忠信之涂仕可屈身不可屈食可馁道不可馁如是者积有年浩浩乎胸中滔滔乎笔端矣赋大礼则丽而法传死节则赡而劲铭记则高古粹美奏议则切直忠厚至于感今惜昔登高望逺忧思愉佚摹写戱笑一皆寓之于诗大篇短章充溢箱箧嗣子昌祖惧夫散轶而无传也厘为三十巻属某为之序昔叶少蕴尝问公刘贡父精于汉史以其谓杜诗功曹非复汉萧何为误用事信乎公曰高纪萧何为主吏计孟康注功曹也王定国犹知之诗史岂误哉少蕴叹服公之于学可谓不茍矣官太学时实代秦丞相而直道正辞亦摈弗用晚守鄱阳洪忠宣适获罪于秦无敢过其居者公独修舍葢故事坐是罢郡方势利之门大辟既不闯焉又従而偭之其气何如哉故因论公文章渊源而以二事实之庶几来者有考焉公讳洋字元勃宣和末登甲科绍兴初以右史赞善尝命直徽猷阁厯典三郡所至有异等效云淳熈元年十月一日
　　周茂振枢密海陵集序
　　本朝沿唐旧西掖掌外制北门掌内制谓之两制而非侍従近臣之通称也太宗时四方砥平人材辈出专以是处文学器识之士礼遇非他官比二府有缺率于此取之惟参知政事蜀人苏易简尤被眷奬其自两制入中书犹未强仕淳化二年御飞白书玉堂等四字以赐至今号为北门盛事炎祚中兴时则有吾宗枢密公茂振以隽明之才辨丽之文受知太上皇人皆以苏公遇太宗为比逾三十由馆阁兼掌书命其后超拜掖垣入翰林三迁为学士每一制辞学者争相传诵天子尝褒谕曰卿久掌内外制中外士大夫咸称得代言之体绍兴三十年复大书玉堂二字赐之其视淳化若合符节公先世亦蜀人也后徙海陵登科者踵相蹑所居号丛桂坊世有显人至公遂大用可谓盛矣公薨嗣子凖裒遗藳得二十三巻而内外制殆居其半葢久官于朝故其他诗文因事而作者少然温润精切鼎脔可知向使天假公年主盟斯文则述作之冨虽至于百巻可也凖数以为序为请予与公同宗同朝不得而辞公讳麟之茂振字也淳熈癸夘正月十日
　　苏魏公文集后序
　　至和嘉祐中文章尔雅议论正平本朝极盛时也一变而至熙宁元丰以经术相高以才能相尚回视前日不无醇疵之辨焉再变而至元祐虽辟专门之学开众正之路然议论不齐由兹而起又一变为绍圣元符则势有所激矣葢五六十年之间士风学术凡四变得于此必失于彼用于前必黜于后一时豪杰之士有不能免况余人乎若乃上为人主所信中不为用事者所疑下常见重于正论惟丞相苏公为然方仁宗右文公在馆阁者九年英公责实公首预监司省府之选神宗励精公则掌制尹京出藩入従眷奬尤渥厥后大用于宣仁垂帘之际荣归于泰陵亲政之日厯事四朝始终全德独为儒学之宗呜呼盛哉平生著述凡若干巻翰林汪公彦章为之序某尝得善本于丞相曽孙玭适显谟阁直学士张侯几仲出守当涂欣慕前哲欲刻之学宫布之四方使来者有所矜式其用心可谓广矣故以遗之而纪于后淳熈十二年十月一日东里周某谨记
　　张彦正文集序
　　有德之人其辞雅有才之人其辞丽兼是二者多贵而夀葢以德辅才天之所助而人之所重也丹阳章简张公秉懿好德所蕴者厚自其少年才名杰出英俊之上穷经必贯于道造行弗逾于矩发为文章实而不野华而不浮在西掖所下制书最号得体其论思献纳皆逹于理而切于事尤喜篇咏格律有唐人风非如儒生文士止有偏长而已厯事三朝功名冨贵曽无间言有以也夫某虽生晚绍兴丙子管库于朝尚及识公侍従执政时又因嘉禾闻人茂德従公子仲固游今复与公孙常平使者君量联事于湖湘始尽得公遗文读之回思三纪前观道德聴教诲如昨日也君量请记其后窃伏念祖宗盛际名公巨卿抱负众美遭时遇主躬备五福磊落相望至裕陵圣学高妙尤汲汲乎人才知元绛厚重而文擢参大政眷礼优渥年逾七十以资政殿学士归老吴中钖赉宠行士林荣之有子岐嶷致身馆阁不陨世美生保眉夀没谥章简文集传于世常恐中兴以来前辈遗风寂寥莫继今公被遇高皇出处官职始终待遇畧无少异若子若孙克世其家又过于彼易名一揆有司可谓公矣表而出之使学者想故国之乔木识衣冠之盛事云绍熈三年十二月十三日
　　晁百谷字序
　　晁氏子百谷生十年已有成人风去年秋袖书过予仪矩肃然音吐琅然予固不敢以童子待也明日以父命来求字请字之曰元归大传曰大川相间小川相属东流归海人之于道奚异于是自洒扫应对之末而逹之道德性命之理惟识其所归故也归与归与无迷其途有始有卒惟圣门是趋子夏之言焉可诬也
　　田爚名训
　　伯雨屡请更名父名既従木木实生火命之曰爚仍以伯雨为字古书爚电光也班孟坚张平子京都赋皆用之李善注一云光明貎一云有余光大指则同夫电而雷电而雨然后可以苏枯泽物爚乎勉防他日大田氏之门斯不负命名之意矣淳熈甲辰十一月十四日雪宴归醉中书
　　李叔轸载之字说
　　乾道乙酉万安李世南少虞携防过我于永和佳士也后七年承乏小宗伯引天下贤士李君在焉名则叔轸矣问其故曰梦而改也他日复问字改乎曰方之予曰轸之方也以象地也考工记虽有是言然方者实舆也轸实舆后横木耳举轸而不言舆得非车主于舆舆本于轸乎故一器而工聚焉者车为多车有六等之数而轸四尺为之首也大哉轸乎讵可专论其形之方而已乎宜推其义易字为载之自今以徃学问积于中声誉华其躬是谓材良而器攻夫然故可以载道而行逺可以载物而不败虽微王良造父为之御吾之力自不穷矣君屡请记斯语多故未遑暇也后二十年退居庐陵君复具本末固请乃追书之绍熈辛亥正月二十一日
　　徐大谦名训
　　旴江徐次张犹子大伦以族兄名同更曰大谦易序卦云有大而能谦必豫大哉谦乎三爻俱吉三爻俱利六十四卦中未有如是之美者盍思所以称其名哉绍熈辛亥十月一日省斋
　　循斋说
　　友人胡季怀之子柯字伯信名斋曰循求予一言予告之曰循者顺也若无甚难者然董仲舒在汉儒中号为知道其论君子自明于天性凡数节然后至于乐循理则循之为义不既大矣乎及其至也顔子叹夫子之道亦不过曰循循然善诱人伯信能因董生之言而求夫子之道思过半矣绍熈四年　月　日
　　金谿乡丁説
　　茶寇久未平数日前太学上舎魁刘尧夫纯叟来言抚州金谿县大姓邓氏傅氏各有乡丁数千以朱漆皮笠冐其首号红头子逺近颇畏之号邓傅二社傅氏已离析惟邓氏子雩者有二子【忘其名】长年三十余次年二十余皆武勇絶人名应科举其实假儒耳闻茶寇作即阅习丁壮自荐于州先是县别有陆氏尤豪于一乡顷年转运司命充都社邓傅皆焉近亦零落独族人某者行义颇着乡人议使世其职县亦视诸故府以为当然由是邓氏子意稍怠葢惧受制于陆则功不在已也然其家僮素轻防裒纸甲机毒矢善腾趠山谷间尚技痒思与贼角亦其风声气俗然也今官军数为贼因宜命抚守赵以礼追请谕委用之意乃借补校副尉名目聴自为一社母陆氏使径趋□吉间万一与大军遇亦勿使相临苐择郡县官一人公平有识畧者防其军并为之调粮饷破贼必矣或闻临川尉卢铸者常侍其父守英川御蛮有功且重厚可倚否则委赵自择其人可也尧夫之言似可信即以告执政明日执政于上前及之后数日某对上曰卿前日论抚州民兵甚好但虑所过扰人耳亦防辛弃疾诱贼戮之遂不复问姑记其大畧淳熙乙未闰月二日
　　文忠集巻二十
　　钦定四库全书
　　文忠集巻二十一【省斋文藁二十一】
　　宋　周必大　撰
　　启
　　权雩都尉回交代严县尉第启【绍兴二十二年】
　　伏审拜防北阙佐邑南州胶大舟于堂坳虽非得地始千里于足下是亦假涂拜荣问之有华激感悰而无艺伏惟某官浩养至大懿文在中早隐钓台不愧子陵之后晚言世务蔚居徐乐之先谓宜入校丙丁四部之书云胡出领东南一尉之任盖孔子尝为委吏而下恵不辞小官惟我老成素眀此道頋于职业何如耳岂以尊卑异乎哉伟绩茍闻峻除奚后某成家学浅试吏术疎昔仰坚髙阻山川之防履兹縁承摄烦糠粃之簸扬望见非遥瞻驰更切
　　贺沈相启【绍兴二十六年】
　　伏审诞布策书进持魁柄髙宗得説迪我后以康兆民尹躬暨汤享天心而有一德甄陶伊始老稚注观窃惟极治之时斯有非常之佐如风云之从龙虎势盖必然若手足之视腹心理难偏废猗与盛事属我煕朝盖惟某官道觉民先智周物表精微内蕴有移风易俗之心事业外彰皆尊主庇民之术蚤结圣神之眷徧扬严近之班宣劳再緫于十连注意弥隆于万乗吾不见贾俄兴宣室之思使果召参遂理舍人之橐促登文陛晋陟政涂上方虚已以仰成公则竭诚而入辅威名行逺蛮夷问裴度之年盛德在人朝野望扬公之相式符帝赉首冠台躔縂万几繁委之权宅佐揆辨章之任耻君不及尧舜昔闻仁义之谈致治庶几成康今展经纶之志廊庙增重华戎具依某击柝官微挈瓶智小当岩石维新之日亦帡幪受赐之人开孙阁以延贤知难簉迹扫齐门而求见庶遂执鞭欣幸交深编摩奚究
　　中博宏谢左相启【绍兴二十七年三月】
　　艺苑三年仅刻宋人之楮词源八月误乗汉客之槎脱铨曺守选之劳假防府谈论之任众以叨荣而指目心知逾分以兢惭窃惟宏博之科实待誉髦之士泰陵致治首举彛章寕考继眀率循故事逮圣皇之御极参唐制以正名昔旄头彗于紫薇尚勤博采兹东壁眀于秘府益慎详延试言虽附于春官拟制实关于睿览惟大册髙文之有体暨洽闻殚见以无遗乃能合程度之严或可备甄收之数如某者生而孤露长则蠢冥坦坦吁吁屡欲乞天孙之巧奇奇怪怪固尝送文鬼之穷幸承素业于百年早窃清朝之一第既迫渊眀之为米寕辞萧傅之抱关鹍化鹏飞絶望南溟之徙猿惊鹤怨空负北山之移鬓虽未防于吴霜梦已不生于春草嗟子厚方心之靡凿昧淳于曲突之告邻回禄祝融怅庐垣之黔赭孤臣孽子宜虑之危深繙旧书于防废之余辑冗语于荒芜之后但励疲马而自进其如粪朽之难镌未能知祭公谋父之诗况于补圣厯侍臣之賛滥巾隽轨整辔文塲刿目鉥心无钩章之间见汗顔血指愧巧匠之旁观两端既叩于鄙夫千虑遂殚于愚者谓占小善率以録容或得之若诸大夫皆曰贤盖无是也方笑黔驴之伎尽旋惊塞马之福来幸固自天防岂无地兹盖伏遇某官经邦哲辅命世真儒道德致君羙化渐摩于庶俗文章入相余波霑丐于羣材遂容凡下之资猥被作成之赐宠之所至惧亦难任载念衰宗夙叨雅契王父中庚辰之第拜先正于龙门严君登戊戌之科踵后尘于虎榜夫何小丑复玷大钧既祖孙三世以依归殆今昔一时之幸防某谨当深思忝冐益务进脩应义理之文敢继枚乘邹阳之作鸣国家之盛愿追李翺张籍之风过此以还未知所措
　　汤枢思退颂德
　　此盖伏遇某官道该皇极德冠伦魁紫枢资宥宻之谋黄屋厚弼谐之眷頋调鼎已臻于儒效而化成正借于人文俾多士之知归系宗工之是赖夫何小丑亦播大钧静思侥幸之来尽出作成之赐
　　陈枢诚之颂德
　　某官温良而刚毅广博而粹纯任专縂于枢机望兼隆于夷夏起千年之絶学羽翼圣经振一代之修名范模士类有如固陋亦预作成重念孤踪实深荣遇称韩门之弟子昔已玷于品题用鲁国之真儒今复归于陶冶某敢不仰衔防施増激懦
　　吏部刘尚书才邵颂德
　　某官学关百圣气盖诸公天官髙玉笋之班翰苑焕金莲之炬行跻政路参斡化钧每推毂于人才用主盟于吾道眷言小丑初乏寸长自王父之宦逰乐庐陵之风土桐乡民吏已兴朱邑之祠杨氏子孙遂占巴江之籍既获附诗人之桑梓因粗闻夫子之文章奏薄技于一时固无取者踵大名于三纪预有荣焉苐非吐鳯之词寕免续貂之诮某谨
　　户部王侍郎侯颂德
　　某官学关百圣望重三朝善教得民岂特率地官之属懿文经国又将为王度之华每汲汲于羣材尤惓惓于寒畯自惟小丑久仰髙山念昔先君尝依仁于姻娅眷言世父仍托契于子孙既平时师慕以惟勤宜今日作成之有赖
　　同知举中书王舍人纶颂德
　　某官道关百圣气盖诸公黼黻之词主盟吾道渊源之学砥柱頽波以西垣视草之臣专南省持衡之柄先收驽缓用来汗血之驹不弃中珉将致截肪之寳苐惭庸陋有玷品题流闻道路之言尝有爱憎之论既求瘢而责偹几刖足以包羞非宗工力赐于主张在小丑难逃于汰斥念得失士夫之常理而去留氷鉴之何心所欣获遇于知己岂曰自矜于幸得某敢不仰衘防施増激懦衷
　　同知举左史赵舍人逵颂德
　　某官道关百圣气盖诸公问学渊源其来也逺词章黼黻有出斯长以珥笔之近臣付持衡之重寄先收下驷用来汗血之驹不弃中珉将致截肪之寳苐惭浅陋莫副捜扬重念鲰生实深荣遇顷縁赐第聴大名于九陛之间今赖知音尘两科于六年之后某敢不仰衔防施増激懦衷
　　叶校书谦亨启
　　科目宏开适在弥文之日隽髦并进猥收极陋之姿惟名实之未孚宜兢惭之并集伏念某少知励业长昧通方意甚广而才疎力虽多而效寡念累世擢汉廷之第而百年传韦氏之经施及先君早魁羣彦未纵青萍之靶俄成白玉之楼藐焉孤童但欲归耕于南亩坠此素业又思干禄于眀时窃末第以承家省微躬而知幸抟扶摇而上九万里望絶飞【阙】举管库之士七十家谁为推毂旋值融风之厄莫施噀雨之功黔其庐赭其垣虽焦头之不免息我黥补我劓幸尊足之犹存勉辑旧闻来趋大敌况先达具存于矜式俾后来咸识于指归驰驱驽驾之追淬砺铅刀之割画不成而类狗几贻下执事之羞墨误防而为蝇实赖良有司之鉴兹盖伏遇某官名冠文章之箓望隆德行之科杖对青藜姑校文于东观堦翻红药竚演诰于西台亲承黄屋之知参预文闱之柄去取莫逃于絶识是非举合于舆言夫何末至之踪亦免汰归之辱某敢不愈勤聚辨小补荒芜牧羊不废于读书奚恤亡羊之患得马靡矜于为福更思失马之时
　　贺汤参政启【春】
　　伏审光膺帝命入秉政机舍我其谁方待孟轲之治比予于是敢论管仲之卑紫诰诞颁黄扉増重歴考祖宗之世莫难辅弼之臣既知其勲业之优犹俟以嵗时之久或尹厘京邑观恢恢应务之才或抨劾宪台试凛凛排奸之勇逮名实具孚而无间故庙堂登进而无疑用能成一时莫大之功亦复播后世无穷之闻克遵旧制允属今王恭惟某官学该流畧而得其宗气塞堪舆而集以义松筠之傲睨嵗寒金玉之辞丹青王度隆异知于万乗驰英誉于四方备歴险夷徧更中外持节则澄清之效着牧民而惠爱之绩闻治剧日畿汉廷臣无出右者输忠霜简古烈士何以加哉屡发白兽之樽旋侍金华之读予惟克迈乃训乆入告于嘉猷天将大任是人果参陪于揆路仰中台之炳焕间两社以雍容盖经纶素定于胸中故风采想闻于天下俾后惟尧舜昔聆伊尹之言致治几成康行见郑公之効盛德所在烝民注观弼我丕基将亿万斯年之有赖锡公纯嘏何二十四考之足云某甫出师门遽依陶冶念逺俟葵邱之戍欲归寻菊径之荒解北山猿鹤之嘲虽寖遥于东阁备太史马牛之走岂无望于洪钧欣颂之私敷陈罔既
　　贺汤右相启【秋】
　　鹓序班庭耸闻大号凤池宅揆首属真儒万邦新岩石之瞻九庙壮覆盂之势王民皡皡喜色欣欣窃以君莫大于用人国尤难于置相惟髙宗之得説若尹躬之暨汤非天私我有商祐于一德梦帝赉予良弼正于四方岂惟占卿士之従亦复契神只之望自时厥后振古如兹逮皇家开不防之基将二百载凡公府错非常之辅余八十人观祖宗功德之隆知辅弼賛襄之盛方上圣励精之今日实羣工恊力之昌期适虚右拂之辨章有待清朝之英杰考慎乆矣延登在斯恭惟某官九德备躬千龄应运渊停岳峙凛汉相之威仪玉式金相妙臯谟之述作粤濯缨而入仕即结绶以登畿常近城南尺五之天不离玉堦方寸之地备宻访于北门之邃縂神几于西府之严言仁义于前苐见钦王之孟子顺谋猷于外谁知告后之君陈及闻颛靣以正朝始信同心而合意昔汉尝尊于匡鼎至唐亦重于郑覃皆以儒宗结于帝眷进擢遂居于台路委蛇靡出于修门伟治世之登庸掩前闻而増贲而况沙堤甫筑玉烛遽调正炎威稍兆于常旸俄膏泽有闻于丰嵗天瑞示汝霖之作宫童讹德雨之呼方且致主勲华跻时仁寿如太公宜生见而知者岂管仲晏子可复许哉与国咸休固亿万斯年之允赖锡公纯嘏何二十四考之足云某椎钝无堪涂穷已甚朝逺湏于泮水贫屡贷于监河幸大钧方播于无垠肆小子或容于有造借之春色倘参桃李之浓阴报以嵗寒敢废松筠之劲节永言欣颂倍百常均
　　贺王德言除工侍启
　　伏审擢登起部仍直銮坡阊阖晨趋班冠二卿之玉笋丝纶夜草烛摇内相之金莲增王度之光华耸儒流之观聴恭惟某官性诚眀而守之正气刚大而飬以和学有师承何止八索九邱之徧读词皆已出故虽六戎五狄以争传比开大道之公肯奉正衙之对内外独司于帝制缉煕兼助于皇猷诘屈聱牙备周诰商盘之体条贯义例发圣经贤传之端洗万古而空之擅一时之作者咸徯槐庭之直上云何兰省之斜飞俯酌舆言仰窥睿意盖南台清切昔已峩于豸冠而两禁深严兹久仪于凤沼惟是丹屏六曹之职实基文昌万化之源观近者之诸公率由兹而大用聊复假途于践歴示将当路以弼谐逊于殳斨伯与莫及咨垂之命有若伊陟臣扈竚成格帝之功某本无他长适有天幸陋如嫫母已防水鉴之中铸彼镆铘即在陶钧之下
　　赴金陵教官与张帅启【绍兴二十八年正月】
　　期曲江之集先君昔附于英纒充泮水之员贱子今尘于属吏遥遡翘材之馆防修执讯之书恭惟某官九德备躬千龄应运学窥奥窔迈扬雄荀况之未醇志蕴经纶岂管仲晏婴之可许早摽缨于华贯旋飞鞚于従班星掖敷纶言语妙于天下文昌帅属仁义陈于王前十年身在于江湖一日天披于云雾盍防凤沼间两社以弼谐尚绾麟符厘东郊而镇抚黔首乐慈祥之政青衿臻儒雅之风鸮已化于集林久咏鲁侯之戾止鸿不宜于遵渚当趣我公之归兮伏念某占腐儒挈瓶小器暖暖姝姝而自恱凉凉踽踽以何为叨一第于集英効微官于省局职闲无事钦所好也方安斥鷃之飞屋比延烧黯徃视之遽困毕方之祟既被诬于京兆甘守选于铨曹未尝蹊田而夺牛人皆知此俄使无心而得马天实为之滥叨掌教之官靡俟逾年之次岂特揖上官而褁章服遂将随先生而息劓黥夫何极陋之资有此非常之幸虽无絶识能窥孔子之髙坚愿与诸生共颂王褒之宣布
　　方縂领启
　　结绶登畿久处司存之下采芹在泮又居台治之中望绣斧以驰心寓鳞鸿而准记恭惟某官学洞九流而得其枢要文髙八代而振以英奇靡由推毂之先容自结凝旒之厚眷于今江左视汉关中龙蟠雄天堑之都虎踞俨云屯之众比抡才于省户就縂赋于辕门解数千牛而刃若新既多余地上九万里则风在下方快图南竚颁内史之賛书归挈甘泉之従槖伏念某零丁衰结彳亍孤踪昨俯于严眀蒙曲加于眄睐职间无事钦所好也方安斥鷃之飞屋比延烧黯徃视之俄困毕方之祟京兆之诬既酷丹书之责奚逃逾年怅逺于声光指日复依于博约黔庐赭垣之相吾子尚何怨于祝融息黥补劓以随先生頋敢防于造物沍寒在序视履多祥冀加慎于保调庸仰承于眷倚
　　邓漕启
　　一官効智谬瞻鲁泮之芹三月聚粮期御范车之辔曵履未干于賔賛飞缄先慰于典籖恭惟某官节劲而气和道隆而德峻名在文章之箓才髙政事之科汉石二千幡盖屡烦于共理齐鹏九万云霄方快于图南上檇李之银莬付江畿之金节眀能激浊雪见睍而曰消化足移人草上风而必偃发軵既髙于骊驾持荷即簉于鹓班伏念某占心勤窥天见小有麞防怯跧之态无鲸鳌呿掷之才念百年薰编简之香惧一旦坠箕裘之业虽微师授勉读父书叨逢昭代之右文洊冒末科而干禄养其樲棘正恐为小人之儒舍尔灵龟安能司童子之命孰谓夤縁之至乃居提按之中设乡校而为文章讲道正资于常衮即学官而问得失清平愿羙于君公
　　李倅启
　　结绶王畿久近郎官之列宿采芹泮水载瞻别驾之前星敢遡賔鸿逺传叠蠒恭惟某官钟英相阀振儒林濯濯祥麟为圣人而出也锵锵鸣凤览德辉而下之入承雨露之防寖展云霄之歩去天尺五含香已直于兰闱同德三千簮笔盍陪于荷槖遽髙易退自诡外迁辍文部之华资列陪都之副尹王祥政羙方着咏于海沂贾谊名髙即召迁于宣室某承家学浅试吏术踈窃一第于太常効微官于省局职闲无事钦所好也方安斥鷃之飞屋比延烧黯徃视之遽困毕方之祟京兆之诬既酷丹书之责奚逃逾年怅逺于声光指日复参于僚属事大夫之贤者既仰赖于帡幪虽小道可观焉愿俯殚于驽钝
　　周倅启
　　十飞蝇望骥腾而有素一斑窥豹思管见以无阶兹叨泮水之逰乃托贰车之庇念登门之甚迩岂奏记之敢稽恭惟某官材能为当代之师儒术得古人之防世种隂德其积也长仕际眀时所居则大京兆已髙于佐理留都更屈于治中雄铓剖剧以风生羙化加民而草偃嵗时甫尔谣颂蔼然帝眷王舒详试频参于望府士推严助共期留侍于承眀某渉世才踈传家学僻望洋而叹谁为发于醯鸡占毕而伸自亦怜其书蠧猥冐防于魏阙容备数于儒宫方舂百里之粮徃効一官之智事大夫之贤者幸仰托于帡幪虽小道可观焉愿俯殚于驽钝
　　同官蔡従事珵启
　　比叨宸命并列儒官披云雾以覩天虽谐素愿用蒹葭而倚玉寕免厚顔念将佐于下风盍自通于先进恭惟某官气由直养业以勤精繙十二经而学殖滋丰草三千牍而词源未竭策奉常之髙第蜚隽轨之英声分教东都谁谓久淹于韩愈别为七畧殆将趣召于刘歆某用乏三冬体荒四业真孤陋寡闻之学非逰观广览之知正恐为小人之儒安能司童子之命赖余光之可借庶賸馥之能霑呐甚江公敢并通经之持论思精郑氏定容阁笔之同僚欣幸居多叙陈防既
　　回句容胡主簿大中启【二月】
　　伏审逺勤称娖来主钩稽念百里之得贤知四民之交庆伏惟某官英声借甚防刃恢然谓宜掉鞅于华途聊复问津于支邑才无不可定为韩滉之奇道或能行岂害子严之悦矧对茅峯之胜毋辞枳棘之卑某旧阻盍簮今迟倾盖怅占书之未果辱流问之相先感愧交懐叙陈奚既
　　谢到任启
　　文塲被选已惭崔氏之羙庄黉舍充员复近郑公之道德星言命驾晨也入官欲陈一介之愚盍致小夫之牍伏念某最为鲁钝加以惰慵孔思周情大固莫窥于圣域班香宋艳小犹未造于词林安能继旧学以承家但欲诵陈言而干禄岂谓甫纡青绶遽丽丹书念颠顿之如斯怅功名之安在家同杨子乏担石之储而晏如贫甚庄周得升斗之水而活耳敢期推毂力与嘘枯假防都训导之官食圣世优闲之俸驽马力殚于十驾何千里之敢思鹪鹩自托于深林頋一枝而甚足兹盖伏遇某官温良而刚毅广博而粹纯羽翼圣经起千年之絶学范模士类振一代之修名徊翔姑挈于荷囊调燮即参于槐路以推匹夫纳沟中为深耻以哀王孙出胯下为仁心遂致鲰生亦濡鲋辙某谨当感深知而次骨省厚幸以扪心钟响丰山何止効乔潭之赋舟浮渭水更当陈白傅之辞过此以还未知所措
　　贺徐漕度除江东启【三月】
　　伏审莬符垂解龙节遽颁防流淮服之山川威振江畿之草木恭惟某官蝉貂隽胄舘殿名流词章为学者之宗德业系国人之望卷舒以道中外具宜敛恵牧民安其田里而无愁怅陟明将漕道之礼乐而有光华矧天堑之要津实浙江之邻部鸰原在望壮辔交驰谣颂迭兴既揜汉京之八使机衡对掌更观温氏之一门某猥以孤生喜闻新命泮林甫试虽暖席之未遑荫樾可依何寒毡之足叹中心自幸尺牍奚殚
　　谢凌侍郎哲举改官启【时以吏部侍郎兼侍讲兼权礼部侍郎】
　　风鉴月评方观引类蜡言栀貌猥许充员窥荐墨以虽荣玷雌黄而则愧惟圣主励精之日严羣工举士之规矧居铨部之迩聫仍以麟经而入侍贤愚坐别固当存泾渭于胸中褒贬躬行岂止备阳秋于皮里凡经提拂孰不观瞻必也誉髦何嫌十手之指如其浅俗将致一军之惊伏念某业以嬉荒气非义集守孤陋寡闻之学乏逰观广覧之知偶释耒于东阡遂抱关于北阙暖暖姝姝而自悦凉凉踽踽以何为披云雾而覩天方适管窥之愿抢榆枋而控地俄兴风退之灾念颠顿之如斯怅激昂之安在人谋拙矣牧羊乃至于亾羊天理昭然失马复容于得马未周再嵗来莅泮宫瘠馁少寛况免折腰于五斗支离何用甚慙攘臂于三钟方官谤之是虞奚言扬之敢冀适春卿之虚位命硕德以兼官见弹而鸮炙已求人懐此望待寒而衣裘始索独愧后时岂期曲记于孤踪特与加荣于剡奏福固无妄防知有归此盖伏遇某官蹈德冲和受才英伟巍巍墙仞莫窥宫庭奥窔之容戞戞文鸣如聴韶濩铿锵之奏位列中台之法従望推当代之宗工为国求贤虽每思于责偹待人以恕终靡废于兼收谓骏骨之傥来何龙媒之不至苐忧谫薄难称揄扬某敢不温故知新而为师诵诗读书而尚友既逃吏责亦报已知叛去韩门未应为籍湜之辈防扬季诺庶盛传梁楚之间过此以还未知所措
　　谢张留守焘启
　　见弹而求鸮炙久深染指之情待寒而索衣裘方有噬脐之悔忽披荐墨猥玷雌黄不待请而得之其为荣也多矣切以小夫贱皆有依附先达之心诸公要人谁无汲引后生之意然选调数盈于十百而举员嵗限于二三惟其得之至难是以求者甚力饰伪则栖栖而为佞乞怜则伣伣而下心贤愚未免于兼收能否或闻于同滞狂澜既倒砥柱可回恭惟某官学擅儒宗行为世法靖康初政封章首论于亲嫌圣上中兴缴駮屡陈于政体观立朝之节如此则荐士之公可知故每务于得贤庶少裨于报国如某者滥巾泮水敛板朞年既无文采之足观又乏行能之可取辱知辱爱曾未効于丝毫自衒自媒耻或同于士女方将三沭试効一鸣然而桃李满庭液樠何用骓駓骖乗驽缓奚施足趦趄而欲前顔忸怩而遽止岂期风鉴骤赐月评奬之问学之渊源已浮于实许以修之严静更省其私荣同一字之褒赐重千金之璧水击而鲲鹏化固未萌万里之图月眀而乌鹊飞幸已有一枝之托眷存厚矣感激谓何再念某才虽无他志实有在仕则欲行其义穷则独善其身敢思吐茹于刚柔深戒磷缁于坚白区区所守初不作小有才之谋烱烱自期持以为大君子之报过此以徃未知所裁
　　上徐漕启
　　伏闻以贱事贵礼虽尽而情或疎以愚慕贤心既降而诚则至眷言小丑获附余辉盍陈尊德之言且叙愿知之意恭惟某官材全不器道广难名学富而得其宗故虽博极古今而守以约气刚而集夫义故虽充塞宇宙而济以谦驰声早盖于诸公逾冠亟防于三舘握兰铨部笑冯唐白首以何为剖竹括苍頋贾至二毛之奚有贝锦倐兴于萋菲谗波遂至于沸腾结何山杖履之縁作苕水龟鱼之主彼方殚于人伪此独任其天真曝辅臣拜罢之图时话瀛州之旧纂列圣设施之要续成迁史之书天之未丧斯文道之将兴也命双旌淮甸起膺分土之荣一节江圻旋试裕民之手簮槖即跻于严近缙绅咸于依归矧如琐之姿尤剧拳拳之志昔也相望两地尚思趼足以嬴粮今兹仰托二天敢怠师承而问道縦曲木靡堪于应用而良工寕忍于遗材倘矜达巷之党人许列韩门之弟子则风斯在下虽未图九万里之飞若锥之处中或可备二十人之数
　　谢举状启
　　鑚仰期年未有求知之道题评数语骤为行已之光缁衣之好虽浓华衮之褒岂称伏念某修名未立雅志多违学昧本原力勤而功甚寡道迷涯涘齿壮而气则衰念家惟诗礼之传且世负亷平之一官拓落十载栖迟如彼驽骀敢与骅骝而争驾譬之鳬雁但违矰缴以求全故虽值于圣时每自安于调选知者怜其守常而可取者谓其抱拙而可欺盖尝坐困于樊蝇寻亦来归于塞马朅领半环之水获趋数仭之墙官盛则谀斯言何恤仕优而学此愿倘従頋惭下愚不移之资初乏孺子可教之质不图眷奬特与荐闻善事上官既靡失于名誉无以下体又典采于菲葑自非汲汲于羣材谁复拳拳于孤进兹盖伏遇某官任隆先觉望重中朝足国裕民特其余事推贤扬善是乃本心惟待士以恕而取之至公故録人之长而畧其所短岂特周爰咨诹副皇华之遣固将襍进巧拙敦宰相之方遂容无用之才并缀兼收之列某敢不勉为逺器图报厚防叛去韩门未应同籍湜之辈防扬季诺庶盛传梁楚之间
　　回句容范宰卣启
　　诏黄疏宠绶墨临民邑有贤君士无异论恭惟某官名髙隽轨知达通方君子学道则爱人是谓素蕴县令承流而宣化聊试长材矧句曲之奥区实仙坛之邻壤里闾不隔风俗无殊民既熟于声猷公亦知其利病谅靡劳于施设可坐致于歌谣雉化中牟方观异政鳬飞叶县即践中台某久慕风期幸依云庇曩縁随牒莫争快覩之光连辱贻书复愧徃酬之后其为感悚莫究名言
　　贺王德言除同知枢宻院事启
　　伏审进由内相登贰西枢金炬夜归未断玉堂之清梦朱衣对引已推崇政之新班簮绅艳稽古之荣旒冕倚借筹之畧恭惟某官真才帝赉厚德天成道传孔伋之中庸气养孟轲之刚大立言有法视荀况扬雄为未醇致主无私岂管仲晏子可复许久积钧衡之望偏仪禁省之聫贵名愈白于一时众论悉期于大用当戢干戈而求懿德遂謩帷幄而耀台阶政本有归奸萌尽折三军五兵德之末也非以颂公一日万几人其代之是资佐圣某名居鲁泮实在郑乡初闻制诏之诞颁顿觉江山之改观以蠡测海岂复为下愚非处士之辞如鸿遇风但欲作圣主得贤臣之颂春阳骀荡机务优防愿调鼎食之和下慰民瞻之望其为依向实倍等夷






　　文忠集卷二十一
　　钦定四库全书
　　文忠集卷二十二【省斋文藳二十二】
　　宋　周必大　撰
　　启
　　回新同官黄从事石启【绍兴二十九年三月】
　　伏审钦承丹诏来绍青衿惟才华举世以推髙士类望风而归重恭以某官识眀虑逺学广闻多北阙上书早结知于真主春官擢第亟传道于雄藩亦尝分教于宗英乃复洊司于侯頖甫聴鸮音之革即观鳣服之颁某久徯同僚忽勤执讯瑕邱甚拙正资董相之通经至德何能更赖刘公之解事其为心悦讵可文陈
　　回溧水唐宰锡启【四月】
　　伏审九重出命百里得贤锦素制而才优琴甫鸣而化洽伏以某官懿行孚乎乡党髙文播于缙绅将观展骥之能先试割鸡之手昔者孔门髙弟多由出宰以成名暨乎汉氏诸贤或用徒劳而兴叹盖古以社稷民人为重而此惟簿书期防之趋自非慈惠之师孰识后先之序三岑未逺四长何慙某久矣闻风兹焉托庇岂谓蜚鸿之信亦临罗雀之门感幸则多喻言徒费
　　贺李大夫植自湖北漕移江东启
　　伏审止节湖隂改辕江表事愈繁则才愈见地弥近则眷弥深成命初颁先声已振恭惟某官道隆德盛学富文雄杖策而谒军门早効房乔之智受厘而坐宣室倐兴贾之思帝阶甫遂夫对扬天语屡形于叹奬剖符以去虽进取之甚亷乗传而行知褒迁之未艾曽靡淹于歳月果移按于封畿惟此外台号为要路窃详稽于近世皆入簉于迩聨矧明公望实之已孚而圣主简知之有素紫枢黄阁盖方虚位以待焉赤轭斑轮是亦假途而进耳某萍飘孤迹匏系微官将庇頼于卿云稍激昂于儒气莫陪县令为汉使之先驱当与诸公俟何公之行部其为欣颂防罄名言
　　谢江东吴漕举改官状【兼提举学士七月】
　　志在求贤方切缁衣之好名非出众首膺华衮之褒心感激而固深顔忸怩而亦厚窃以公论明于上先王存歳贡之规私义行于家后世着月评之目明于上则可助朝廷之治行于家则但为乡党之光此人材荣滞之攸分实王政废兴之所系于皇昭代有掩前闻分道置台岂特转输于馈运乗轺按部是将甄别于贤愚矧载育于文风尤申严于学政维时十部不越三章防大人以成名时方竞进占小善以率録举则谁先雍齿封焉汉军惊矣伏念某生而极陋少也多屯道未见而迷方学未成而筮仕言防芹水宻庇卿云行不足以率人词章不足以名世懒书昼寐几为弟子之嘲骑马醉归常畏广文之骂空縻寸禄实愧初心誓将矻矻以穷年耻复栖栖而为佞固非韫匮有美之玉庶免跃冶不祥之金不汝瑕疵已为厚幸在公鑪锤斯亦何名此盖伏遇某官粹德尊朝英词冠古献纳将归于迩缀澄清荐试于近畿文纪埋轮外振使乎之职郑庄推毂内推长者之心苐惭贾谊之才不称河南之荐载念某趋风虽晚托契则深先父聨名已列年家之子南宫试艺又为门下之生兹居廵管之中复在推扬之数防荣参防驽钝増光知我者春秋初靡縁于介绍报之以琼玖请申诵于诗章
　　贺金陵韩帅启
　　伏审辍临北固来尹东郊厥德允修膺毕命保厘之托惟民其乂赖君陈分正之功温诏风驰舆情草偃恭惟某官学皆自得道本躬行粲若词章妙合璧聨珠之句凛然风采挺浑金璞玉之姿惟声猷居众隽之先故眷简絶诸臣之右所临宜大厥问日彰鸣玉甘泉首冠荷槖论思之列奉璋泰畤独膺栢梁赓载之歌至于振淹滞于三铨究源流于万货投之盘错锋铓益砺而莫撄试以妍媸氷鉴愈眀而毕照内镇神臯之壤外绥南海之区开閤劝民延寿化行于冯翊投文逐鳄退之威着于炎陬方将入賛于事枢乃屈荐临于藩翰盖大用必资乎详试而重权莫越乎居防非信而谨者不足以付管钥之权非刚而眀者不足以任兵民之寄宜圣上畴咨而弄印惟我公佥属以分麾十乗鼎来虽慰江东之父老三槐夹辅已虚朝右之班聨岂待政成即闻王觐某才非秀頴迹困飘流念昔偹于属僚幸独蒙于眷頋兹尘泮水复在下风以五经而授诸生有愧东都之文学作三篇而选童子愿歌西蜀之中和欣怿居多名言莫尽
　　贺汤左相启【十月】
　　伏审眀制扬廷首台正位暨汤咸有一德久合天心惟説命縂百官益符帝赉燮调虽旧体貌加新窃以奋庸固赖于臣邻注意莫先于元辅如羣才之参大厦独倚栋隆若列宿之拱北辰孰逾魁望故舜重九官之冠而周殊太宰之名岂徒旒纩之仰成抑亦簮绅之絶拟于皇上圣懋启中兴仰惟前代而迪厥官方慎冡司之选爰立作相而置诸左必归间世之英恭惟某官道贯诚眀运逢开泰早摅匡济之学亲结圣神之知献纳禁途备贤人之德业周旋正路茂君子之经纶曩自筹帷延登宰席虽元功宻运如隂阳造化以难窥然嘉绩外彰有嵗月事为之可纪上则五行之布叙下焉百谷之用成镇抚蛮夷而彊塲自安招延豪俊而滞淹咸振赏刑并设劝惩各当于罪功职业交修縂覈莫逃于名实至于奬耆英而敦风俗薄赋敛以厚生灵成规恪守于祖宗浮费力裁于中外相大廷之礼需章预避于褒迁奏实録之篇谦德反推于笔削悉裒众羙度越前人宜万乗之深知非羣工之敢望谓仆射百僚之首无官可酬惟春秋一字之褒虚左以待佥言久属涣号用敷就陞上相之班永賛太寕之化文武之道识其大者方将亹亹于苍姬萧曺之勋不足进焉夫岂区区于炎汉某尝叨防顾逖阻师瞻兹拭目于黄麻弥倾心于赤舄寿域开而鸿钧转重歌韦贤拜相之诗祥风翺而和气防愿上宣帝得臣之颂其为欣抃实倍等夷
　　贺孟宗丞除江东运判启
　　伏审玺书中出金节外移千里长淮甫离旧治六朝故国已及新疆光华増焕于一时賔饯交驰于两境恭惟某官道该儒行学诣圣真少日懐铅预纂两朝之信史盛年结绶入修三格之新编随従鸡翘遽辞虎尾以典郡则着循良之効以察州则飞亷按之声骃骆载驱宣劳惟旧豺狼当路悉力以除既仁者之勇闻亦使乎之责塞近畿剧部少酬久次之庸禁路清班即奉遄归之诏某读书既晚従仕数奇窃伏海濵闻公子者旧矣久逃空谷聴足音而跫然况以微官焉依厚庇曵裾有路固当轻万户之封拆袜无长恐未免众人之遇其为欣悚交集襟懐
　　贺提防李直阁植荐举启【十二月】
　　环九路以抡才岂无奇士纡数言而削牍乃及腐儒众以为荣心焉有愧窃以知人之法自昔所难引类之方于今尤奬羊质虎皮之莫辨驽才骥足之并驰防扬多借于先容嘱托更资于奥援乃以有限之数而应无穷之需三沐三薰求之固未易矣一与一否举者亦惟艰哉必将少振于頽风莫若力持于公论我心匪鉴讵可形逃仁者乐山岂容力防惟知此道遑恤其他恭惟某官望重儒林勲髙霸府饬躬以有用之学应务以不羣之材自赋命以登车每尽诚而推毂未处棘槐之位先成桃李之隂孰谓膺门亦容哙伍伏念某志徒好古材不逮人小智自私絶望纡朱之乐大方见笑甘心尚白之嘲一莅芹宫再徂芳嵗菊荒旧径时梦于刀头刃发新硎实惭于锥末比縁天幸获庇霜台区区数月之间才能免咎役役众人之后安所取知忽形论荐之言莫测夤縁之自虽品题斯误三复多慙然授受之公两皆无歉某敢不深思国士之报少答古人之风同薄命于史谈敢叹周南之滞遇赏音于伯乐能令冀北之空贺王同知除知院启【绍兴三十年正月七日】
　　伏审庙算成功几廷推长帷幄决胜千里运筹专倚于子房文武为宪万邦受祉孰先于吉甫虽不移于兵本实増峻于民瞻窃以象着西垣将相对分于四辅色齐北斗魁枢首冠于七星于赫圣朝仰稽干度尽以韬钤之柄縂之宥宻之司昔尝兼掌于相臣今乃独厘于院事求懿德而肆时夏方永保于櫜弓惟吉士而相我家兹共图于立政恭惟某官潜心圣学冠德民彛孟轲之传得其宗伊尹之觉以此道绸缪异眷翔翥要津自参华于豹尾之中即秉务于鸿枢之上助宣七德坐阅累年借箸于前有谋猷而必告积薪于后无喜愠之可窥廴畴久次之庸始正通知之拜属圣上择人而絶幕繄忠诚忧国以防家抗疏请行汉廷臣无出右者奉书归报古肤使其犹劣诸将宅揆于元台始升班于右府使国人皆有所式岂惟中外之耸观示天下弗复用兵盖亦华夷之永赖某受防殊厚闻命只欢方局促于芹宫阻进趋于材舘髙山仰止幸再逢岩石之新一苇航之毋使叹瀛州之逺其为欣怿实倍等夷
　　回溧阳蒋宰贺年启
　　杓檇龙角日防诹訾惟时慈惠之师宜介靖共之福恭惟某官一司重任三异政殊宣布寛书俾民编之交泰蠲除宿随嵗律以鼎新道既方亨庆将焉徃某居然在泮邈矣登门摛甚华想梦谢池之草寻芳伊迩遥瞻潘县之花善颂攸深文陈曷喻
　　贺邢倅孝肃启
　　诏检中颁屏星夙驾賛管钥居防之尹屈蓬瀛寓直之仙望实所加旄倪交庆恭惟某官英规玉立丽琼敷长铗短檠事业并风骚之将朱轮华毂功名非防泽之侯方时左戚而右贤力革外轻而内重故资隽望详试民庸荡漾秦淮聊复问津于半刺岧嶤魏阙即陪奉引于拾遗某积嵗倾风指期托庇愿与纷纷之振鹭共亲亹亹之谈犀欣颂交深喻言曷既
　　贺苏倅启
　　陪京地重别驾官尊任既得贤人斯交庆恭惟某官煕陵勲臣之裔元祐儒相之孙慷慨功名固尝自许渊源学问寕愧家传以兹人物之英宜在羽仪之列云胡外补犹滞右迁盖惟魏国之贤早着江寕之政故迂泥轼来访甘棠海沂之赖王祥少资佐理宣室之思贾谊即聴遄归某才不如人仕惟窃粟念倾风之甚久喜披雾之在兹岂特区区仰借帡幪之庇亦将纚纚欵闻议论之余欣幸居多指陈曷喻
　　谢金陵帅韩尚书启【二月一日】
　　刚严少许人争冀于滉奇荐举有名防首加于纡等钦惟公选实激懦衷窃尝屈指于先贤孰不垂情于后进然汗简编摩之可考惟华宗奬防之为多举壶遂而进臧君世称安国荐崔生而引严武时重朝宗或知邓恽而诿以子孙或识西平而遗之器币既奕叶素髙于风鉴宜真才复振于家声倘非搴仕路之英寕许上公车之牍如某者直非谔谔呐甚期期居贫微指廪之交处众乏容卿之量访书台于东观勇愧除蛟回俗驾于北山心慙怨鹤朅逰泮水坐阅再期无五经之縦横可为模范有二穉之简忽徒致谤憎职以旷闻分宜罪免窃幸荆州之识俯怜绛勃之庸爰自下车即形慰藉逮兹推毂更误品题永言待遇之殊初非夤縁之助此盖伏遇某官功髙三杰文倡诸儒曵履中台独厚龙渊之赐拥麾南海载扬鳄水之威圣神嘉鲠峭之资内外着防共之誉吾用休而安社稷将践政涂王锡侯而粲旂章荐临藩服每惓惓于庠序尤汲汲于俊髦何取迂愚乃加褒拂盖以乡闾之非逺且于姓氏而可推东鲁大邦尝许郑田之假弓髙贵族未防周烈之余用书千载之盟加贲一言之衮某敢不绅书夫厚德鞭策其凡才聘贤士以广谋既辱长公之荐召陋容而説礼终酬祭酒之知
　　贺洪景严除内相兼吏书启
　　伏审进仪内相仍长中台夕对金莲结丝絇而承圣问晨趋玉笋曵革履而领従官自非兼孔氏之四科安得被贺公之两命窃以翰林近华盖素号恭严文昌映紫薇是司喉舌自昔法天而分职于今弄印以抡才繄国名儒应时遴选既兼官之俱称宜上象之先辉恭以某官学富家传材优天授徧观流畧岂徒穷九邱八索之渊源洞察几微固已熟六秩五戎之利害早振平台之响即符宣室之思誉满朝端譬之凤凰芝草以为羙瑞才周世用非儒生文士止有偏长三入修门九迁华贯帝王之制坦然眀白寖扬闻于西垣道德之威成乎安强亦宣劳于右府式畴久次宜畀殊迁自丞郎而入北门考院规而无儤由佐贰而陞太宰即选部以有光一时传陆贽之诏书多士赖山公之启事矧如先正久暴大忠半世龙庭犹握尚书之节浃旬鳌禁莫真学士之除幸天定者亦能胜人故积善者必有余庆是开贤胄来践世官继处内廷踵賛皇之盛事并经尝伯掩谢氏之前闻行由供奉之班立簉疑丞之列某虽登门之日晚辱解榻之意浓赍伐求官方愧旅进于马牛之走抳奸伸滞遽回便文于雁骛之行曾未叙于感悰防来陪于贺客道古今而誉盛德非以为谀裹章服而揖上官是乎借手永言欣感难罄敷陈
　　贺都縂领洁启
　　伏审分职地官峙粮天堑九霄观象使星郎宿之交辉十道披图江表淮壖之并縂选除甚重倚信可知恭惟某官学粹而才雄色和而气劲栖迟逺郡如鸣鹤之处隂凌厉周行若飞鸿之渐陆属严助厌承明之直頋寿昌髙平籴之才爰辍小铨徃临近甸授田中率既首应于褒书考绩及期更诞颁于宠命内干左曺之赋外司土垒之储锦帐过都谅膺昼接绣衣夸里寕叹夜行方将宣涡口之威何止实关中之粟某熟谊声于士论聆政术于官涂惟今台治之所临实许校官之先睹王人在诸侯之上行觇多仪谈士轻万户之封幸符夙志其为闿怿未易敷云
　　谢除学官启【四月】
　　二年在泮席既暖而安焉一命登畿氊虽寒而宠矣亟别惊猿于北垅来窥振鹭于东絿迁不以功望非其素惟今昔恢崇于学校盖国家教养于贤能并置眀师既先之以道艺旁分众职又辅之以规绳或汲汲于作新或孜孜于掌故将欲德成而行立兹庸事制而曲防不有儒先孰膺官使如某者立身多难赋性下愚知修能姱节之可为頋蹇歩薄材之难强文史近乎卜祝况未足于三冬词赋贤于倡优偶见收于一第倚断断而无技常兀兀以穷年昨误甄陶外司黉舍身免折腰于五斗防容攘臂于三钟青出于蓝居有后生之畏元母尚白屡为弟子之嘲坐阅嵗华行终期戍分甘斥鷃翔数仭之蓬蒿望絶翠虬撠九闳之胶葛属伯乐方空于冀北怜史谈独滞于周南俾缀英逰遂颁号召观道德于前后幸陪多士之间计班资之崇卑敢谓百寮之式幸之至此谁则使然兹盖伏遇某官格帝勋髙求贤志切已底亨嘉之盛益躬吐握之勤厥亦惟我周王方赖以寕之多士时则有若伊尹每懐不获之一夫故贱微弗忍于遗亡而巧拙或容于杂进某敢不仰衔化育俯策惰媮助国四维固有惭于躬率奉规五等当毋废于司存惟旷职之可逃谅酬知其未晚
　　谢循文林郎启【六月】
　　系官于朝诵儒规而未熟积日阅月因选调而稍迁功归鑪锤之间感溢瓶之外某闻大言则望大利贤者所以事君小才不离小官众人所以循职故杰士必登于要路而庸流皆踵于常途惟其两适于器能是以各安于分义伏念某地寒身贱才薄志卑学昧渊源如断港絶潢而焉用文无根柢惟分章摘句以自娱入仕十年莅官三考禀资罢软既不能陈力以赴功受性昏蒙又不能彊心而为智以兹敛板何所取材圣图广大之秋贤相招延之际逢辰如此忍自投于寂寞之濵摩钝以湏终不越于拘挛之表谁谓化工之和气力回氷谷之寒荄已容列属于学宫更喜陞资于铨部依流平进固小道之当然较短量长舍大钧而奚自此盖伏遇某官仪刑姬旦左右周成如硕肤之公孙而无狼防之虞賛太平之君子而享鳬翳之治上则赏诛有序柄用八以诏王下焉废置何心嵗歴三而计吏虽名一艺犹玷七阶某敢不念寸进之难戴典成之造无堪而等聋瞆愧莫助于犬鸡毕命而守阶墀愿常陪于鸾鳯过此以徃未知所裁
　　上宰执启【八月】
　　某生而孤露长困饥寒间于锄耰勉事铅椠禀资既钝用志复分徒竭謏闻乞无片善尝欲拥医门之篲挹瀛海之波庶几鍼砭膏肓霑濡枯槁頋以人微而迹逺居然志而愿违岂谓相公矜椎鲁之无能念依归之有素骤従外服收置中都已数许其望尘更喻令其投贽归而三省逮此四旬与其逡廵而干鈇钺之诛孰若缀缉而取范模之正用裒骫骳上凟显融先索甚荣虽辱知于相国陈篇是献惧见斥于宰臣加以楷注盈编重轻失序曽无一可称之语难逭五不讳之愆属近遂于岩曕重再干于賔賛辄凭尺牍粗述寸诚干冐钧严不任震惧
　　谢除舘职启【九月】
　　従国子先生之后六见月书簉集贤小职之间再承天诏未厌璧池之浴德已容玉海之观珍兹惟造化之功深夫岂凡庸之梦到窃以置图书之府歴代所同号英隽之纒眀时尤重盖彼徒夸于典籍而此兼贮于人材虽预宴赋诗待遇几同于两禁而进阶废职爱憎或出于一时由居官或不责其有为故流俗窃疑其无用岂知封殖拱把者所以偹眀堂之栋寳藏璠璵者所以成清庙之彛但观累朝杰出之资可见三舘养成之效钦惟上圣懋启中兴台计十金未尝贲饰府谟羣玉乃独鼎新隆楼杰宇之干霄隐帙奥篇之挿架上追淳化大书开秘阁之碑宻契皇唐南向对宪台之户誉髦斯士宏达为群必翰林墨客之俊才识竹简漆书之奇字马书五尾能辨其非亥有六身黙通其数乃宜当于清望且不愧于素餐如某者少日百罹长年一第悲粟钟之弗泊固当屏迹于民防怅菊径之就荒乃复萌心于仕籍试吏未更于州县入官辄近于都畿何有声称副诸大夫之深奬居然号召缀百执事之下陈虽农马之智专曽犬鸡之効乏所忧被谴反辱见贻矧台家复古之秋正馆殿入直之日必使上北门之对乃令窥东壁之光甫下新书封武都之泥紫遽寻旧习忙举子之槐黄章服以宵兴抱椠铅而晨入餐钱供张固无露索之持涸思芜词几有倒绷之笑粗殚薄技仅列奏篇凝旒心恕其空疎当路靣称其拙直河东赋就吹嘘力致于上天溟北风髙决起遂逃于控地以凡骨而预飞腾之数以寡闻而聨是正之曺侥幸既多忸怩亦甚昔刘晏能讥于朋比而耀卿善属于文词皆以奇童振兹清职慨渐衰于蓬鬂难逺继于芳风兹盖伏遇仆射相公鑪冶铸顽云雷济物奉行故事方将糠粃于弱翁刋落陈言每欲网罗于韩愈善类愿忠而望赐诚心校短而量长何取谫凉使参俊乂隔弱水者三万里示以津涯登瀛洲者十八人进其歩武正惟蹇讷莫叙感蔵某敢不稍究六书因推九冩愿李邕之一见肯务近功友孔子之多闻妄希逺器或因涵养之力粗报生成之防
　　汪侍御颂德
　　某官节劲而气和才全而德称执宪浸更于三院注懐方厚于九重以崇论宏议砥柱頽波以大册髙文主盟吾道眷言孤露猥冐殊知深嘉屡叹于词塲较艺之中右挈左提于学省効官之际隔弱水者三万里示以津涯登瀛洲者十八人进其歩武正惟蹇讷莫叙感蔵
　　洪内翰颂德
　　某官代袭儒宗望隆邦哲泰山北斗异时天下之三洪常伯名郎此日台中之二妙久徊翔于禁路行励翼于政涂爰摛甚古之雄文式访当今之急务隔弱水者三万里示以津涯登瀛洲者十八人进其歩武遂逃饮墨来覩汗青
　　杨内翰颂德
　　某官间世鸿儒爽邦寿俊草元奏颂真今日之渊云裁诏司戎号内廷之颇牧久持従槖行秉政机垂绅窕之禁扉注目盘珊之窘歩隔弱水者三万里示以津涯登瀛洲者十八人进其歩武遂逃饮墨来覩汗青某敢不稍究六书因推九冩念张籍学书之替永感増懐惩崔氏羙庄之荒终身图报
　　试舘职谢洪内翰杨内翰小启【九月】
　　某性资甚钝学术浸荒比叨号召以试言方惧报闻而贻诮徘徊既久冐昧以前谁意薰慈曲怜蕞品厚以为礼恕以命题深知潢潦之无根靡责渊源之有考迄縁假借仅献狂愚防化工深乞西山之灵药扶摇势便度弱水之迷津人或谓其至荣心敢防于所自属斋祠之未竟加谒制之重逾布武莫遑临文知愧徐辑荒唐之语别陈感谢之私尚望髙眀俯垂矜察冐凟严聴伏须重诛
　　答徽州巫推官启
　　列属西庠甫接诸儒之武光分东壁遽披四部之文所惭非骑气之姿何自缀骖鸾之数忽辱腾缄之贶乃知推毂之由此盖伏遇某官质俊而气和名髙而实副禀秀仙茅之壤素挺奇材泛莲道院之邦益昌逺业方属急贤之旦即颁迅召之书俯眷疲庸尝承绪论借以揄扬之助进诸英隽之纒未能一通□□之言少伸谢臆頋乃三复翩翩之记増激感悰惟誓珍蔵以为永好
　　谢户部张侍郎举自代启
　　书林退缩茍安无似之踪禁路推先猥上不如之奏盖髙谊曲敦于先契防孤生难继于后尘遂以名闻骇于众论窃以九官相逊始自虞廷三日举知盛于唐世然非事业功名之相亚与夫辈流位序之非遥故当授职之初可致让能之义乃如今日允异前闻眀公以絶识瓌材而某性资甚下眀公以老成宿望而某齿爵甚卑窃伏三思殆无一可特以诸父瞻承之旧畀之片言奬借之荣虽上臣事君以人不暇贤愚之问然他日居我此位实惭期待之优此盖伏遇某官厚德端朝精心照理粒民敷教方将兼稷契之功富国强兵寕复用管商之策行繇卿贰交秉政机欲助承归厚之风故垂眷甚凉之品广阳秋于皮里所忧仰累乎否臧荐伏猎于省中更恐误知其学术某敢不铭蔵至意鞭策凡才未四十而为丞郎决无此望従三千而为弟子勉在下风
　　贺汪参政启
　　伏承竣事行营奋庸近弼徐方不回而归休父酬朞年节制之功衮职有阙而补樊侯賛万世保衡之业宸心所属民誉则同恭惟某官惠和忠肃而竭之以诚敏达清眀而笃之以学望其风采凛名世之巨材发以词章骛前修之逸驾惟是规恢之大固宜进用之难天方佑于我家帝亲知其国士防之册府付以宪台凡上前献替之嘉谟皆天下安危之至计适文王有猃狁之难正切焦劳頋李愬帅邓随之兵尚虚统督一言辰告千里暑行虽顺逆不同敌有当亡之理然强羸相絶我无必胜之资况驱荆襄不教之民中控吴蜀相望之势众方乌合敌则鸱张甲战而乙乃还北攻而东已急指麾诸将激励羣豪赤帜二千亟归于韩信青兵三万几获于左贤羣敌由是以大奔故地乗时而渐复人惟求旧既望实之久孚赏不逾时亦勲庸之当报兹惟古谊抑有成谟盗灭甘陵彦博入登于宰席使来西夏仲淹归賛于枢庭不图仁祖之前闻乃至绍兴而复见某辱知甚厚在冶有初上马従军揣已昔惭于不武懐铅抱椠期公力致于丕平欣颂之懐编摩莫尽




　　文忠集卷二十二
　　钦定四库全书
　　文忠集卷二十三【省斋文藳二十三】
　　宋　周必大　撰
　　启
　　谢改官启【绍兴三十一年五月】
　　黄本雠书已滥巾于秘府赤墀拜秩更寓直于审官省公状以蔑如承命书而愧甚窃以陞迁之典莫谨于圣朝考覈之规具存于文部自仁祖肇増于荐牍而元丰大正于官名法既一成时无他觊惟入服王畿之采乃独殊选调之人既不假于荐扬复稍裁其考任以此待英髦之士谁曰不然如其容嵬琐之流斯为过矣伏念某掖衣自奋袜线何施欲扞塞乗边初乏蹶张之勇将图功虑事頋无心计之优甘为盛世之腐儒勉蹈古人之陈迹岧嶤雁塔昔聨千佛之名窈窕麟台今接羣仙之武猗无薄技只有厚顔鷃跃蓬蒿窃自安其小大鳬飞渤澥迄何系于少多兹参满嵗之文越进在京之秩虽云极陋敢昧攸归此盖伏遇仆射相公作辅简乎帝心奋庸孚乎人望有伊尹之一德上格皇天惟成周之大寕旁求多士肆容平进例获次升某敢不仰服官荣俯安职守念无功之可録幸一进阶诵有德之必醻愿三致意过此以徃未知所裁
　　史院上提举仆射相公启
　　共承某官以经国之谋賛视师之举君臣恊德靡辞匽薄之劳夷夏归心伫获廓清之应某自惟庸懦辱在属僚仰睇篆车莫备扬扬之御暂违赤舄徒劳赫赫之瞻方属祁寒敢防善颂愿厚鼎茵之辅益绥福履之和史院上提举仆射相公启【绍兴三十二年】
　　骤违英衮俄易芳年自惟托迹于甄陶寕不倾心于夙夜今者杓擕龙角日防娵訾当国家正逺布之时实辅相年德加新之际中外举勤于善颂神眀必介于殊祥某既未容陪賔客之后尘又不敢修庆贺之常礼姑因尺牍粗述寸诚和气熈春赖宗工之钧播东风应律知氛祲之氷消迎拜尚遥坐驰更切冀慎鼎茵之节式符夷夏之瞻
　　除察官回福州王尚书启
　　雠四部之书久迷鱼鲁纠六曹之务骤玷龙光揆庸劣以无堪殆夤縁之有自此盖伏遇某官望隆寿俊世号儒宗镇抚藩方屡纪循良之绩论思禁路居多仁义之言既班聫居近侍之先且阀阅在诸公之上兹逢新政乃眷旧人竚秉执于事枢以辑宁于夷夏某追惟先父尝掇巍科未容布武于前荣何敢通名于执讯不图谦德逺赐柔函冐选擢于公朝已逾其分勤褒称于耆德益重厥愆惴惴在中云云奚尽
　　回新邵州李守元老启
　　分安册府都防歳月之迁防徙宪台大惧宠灵之过众方讥笑公则吹嘘载窥春之华更夏畦之病恭惟某官两朝大丞相之子今日南诸侯之良发以儒猷知传家之有自见诸政术喜继羙之无防去思甫切于清湘因任再勤于邻壤两邦父老虽渴见于朱轮九陛班聨竚归持于紫槖某自惟晚辈尚识诸昆慕巨室之多贤矧叨契好岿灵光之独在弥想仪刑方承家国之荣宜适鼎茵之节乃如悃愊未易指陈
　　回吉州张判官启
　　披风未遂盖或有时注记不先岂为无罪敢谓谦冲之至逺勤翰墨之临使知托契之所从加以嘘枯之过厚开缄三复省已多慙恭惟某官义概根心儒猷饰吏仕将行志頋何择于崇卑才遇可为初不论于剧易参厘羣政蔼着氓谣少须嵗月之间即歩云霄之上某遐瞻幕府阻预英逰扬善推贤虽抱惓惓之意挟山超海苐忧戞戞之难愧仰兼懐喻言莫尽
　　答平江沈侍郎介启
　　内出左符起临右辅吏民朝见条教夕闻恭惟某官偹九德以持躬坚寸心而许国修门三入进以正而甚荣谏匦万言去未几而辄验兹逢新政乃眷旧人亲颁一札之书首置诸侯之选诛狐狸于七日士知绳墨之难逾汰雁鹜者百曹民喜銗筩之坐絶衮方待补公盍来归某久逺賔荣常依德宇长笺例拜惊看春之华盛礼逆施愧甚夏畦之病其为感激岂易敷云
　　答叶伯益起启
　　二年抱椠无补公家六察聫华更慙佥论推本叨逾之自深知假借之私此盖伏遇某官学擅儒宗望隆邦隽声猷日茂亲承太上之知议论风生髙出羣公之右久秉屡书之笔行真三字之除胡为厌承眀之庐頋乃在诸侯之选载醻治最虽旋膺临遣之荣仰揆宸恐即有召归之宠遂由禁路进贰政途某迹逺门墙心懐德谊曾尺书之未达已华翰之先临愧荷交深编摩莫尽
　　除左史答湖守陈阜卿启
　　分察南台初无一善参华左掖岂有三辰压上命以钦承酌舆言而内愧此盖伏遇某官望隆邦哲才号吏师搢绅之所范模旒扆之所简注河润九里可令枯朽之含滋衮褒一言坐使驽骀之增价遂容占毕猥预书言尺牍未驰正以京尘之汨没长牋见及足知郡政之优防感激在中敷云莫尽
　　答洪縂领适启
　　里行豸列拆袜线以无庸侍立螭头结絇丝而有愧静言所自推本乃知此盖伏遇某官哲以爽邦德惟辅世并包众善非偏文士之长恢廓宏图可大贤人之业眷惟三杰实萃一门叔仲飞腾已迭居于载笔圣神纂绍宜首趣于觐圭属边徼之尚惊頋军储之尤重与其屈张苍而为柱下之史孰若烦萧相而饷关中之师致此妄庸暂兹承摄未展事贤之礼俄披执讯之书读英词于方册之间师承惟宻蔵尺牍于巾箱之内荣幸则深其在感悰曷胜言喻
　　回江东叶宪谦亨启
　　伏审亲简睿知进聫禁直下玺书于剧部固知使指之增华记阁老于西台犹恨宠章之未尽頋私心之所喜以公道之浸开窃惟士大夫不吐刚鲜闻近日部使者不案吏盖亦成风上方力变于惰媮公则首膺于褒擢共惟某官学贯六籍文成一家以言语侍従之流任原隰驰驱之寄三尺従事何彊御之足云六条察州闻奸蔵而辄举当宁深嘉其谅直满朝争诵于澄清望贻谟之之门兹焉通籍直玉堂之殿行矣摛文某阻濶茵凭瞻依荡辅向由尺牍畧寓于欢悰逮辱长牋殊深于感臆其如悃愊岂易敷陈
　　回洪师邓直阁柞启
　　只奉诏除洊膺阃制任一道兵民之责寛九重宵旰之忧共惟某官重厚而疏眀端方而乐易学皆有用不为泥古之空言政本无私每着裕民之实效屡奏藩方之最进参蔵室之华令修庭户之间流风可考身在江湖之上雅志难防即归践于禁途以茂摅于贤蕴某方图展庆先辱摛词仰谦德之勤渠激懦而悦怿
　　奉祠归庐陵答吉水罗朝请棐恭启【隆兴元年】
　　月旦评髙服膺久矣风舟山逺极目怅然兹置散以来归幸亲仁之浸迩恭惟某官以旁搜逺绍之学济中坦外庄之资冠映儒林最为先达周旋仕路亦号老成夫何进取之亷犹缓凝严之直朝多虚位公可腾装某弛担云初逹函未果隔千里而共眀月方期适两闲人之心烹双鱼而有素书乃首勤十従事之贶其为感愧未易敷云
　　答安福路宰植启
　　族大而才流闻惟旧政优而近渴见益深頋方従山鹿之防未暇徃云鸿之记何髙情之异甚屈妙语以先之恭惟某官躬受隽眀世传清白凡人所难而公独易盖才力之无穷其誉滋着而位未光特主知之有待政已成于云土宠即荷于天衢某竦聴合符首期倾盖适属三秋之杪尚调六气之和
　　贺汤荣公赴召启
　　召还衮舄对掌钧枢升之赐位之尊胙以诸公之贵虽王曾再入姑循景祐之旧章而曹相定封实处鄼侯之前列制书一下欢颂四驰某闻时不易然乃镃基之当守嵗如晚矣何觥饮之能须若置棋自有后先而芸草必瞻内外一失其措孰成厥功忆败亡之敌将归方战守之机未决独公抗疏于居留之际谓国失误于闲暇之时曲突徙薪当日无闻于防泽震风凌雨后来知托于帡幪恭惟某官絶识邻几孤忠防萃出绪余而应务人莫能名竭悃愊以事君天其知我蚤恢隆于相业久慰惬于民瞻事有従违时存用舍挺然劲节自不改于雪霜曾是浮云果何伤于日月逮兹委重初不辞难言念比年适逢多故技非越人不足以治众疾力非乌获不足以胜千钧然而廷议靡同敌情叵测师已疲而觧严尚逺民既困而趣办方兴眀良都俞固属一堂之黙运疏附奔走亦资百职之賛成頋嶤嶤者每叹难全而碌碌者岂能成事封大夫于即墨毁已日闻补衮职于仲山爱而谁助正资硕望力制頽风照之以蓍龟之明何邦巫之能惑镇之以山岳之重俾国势之渐尊庶几期年驯致大治微管仲其左袵矣岂徒销猾夏之忧用仲尼为东周乎且复有变夷之望某一従陪侍即辱加怜方幽屏于田闾乃逖传于典策向也蒙此爵位本出将军之门今兹譬之宫墙不见宗庙之美但同野老永托化工
　　又贺再转左仆射封庆国公启
　　册告大廷位升上宰持两朝之魁柄得君欣如彼之专易西土之公圭积善启有余之庆股肱既喜藜藿何忧盖闻收功百世者必存先定之规揆策未形者寕免不齐之口况拯溺救焚之际岂谈河画饼之时谋夫孔多当有执其咎者几事不宻得毋害于成乎观姬公之辅周暨子产之相郑或动流言于四国或纷舆诵于一年使无坚决自信之心而作因循茍且之计京何时而奠枕鄙何日而有章宜吾君念昔人虑始之艰求彼相图今者折冲之要其谁有一德之享繄我不二心之臣才之全而识之精既越拘挛之表任之重而防之厚遂居辅佐之先虽云旧席之迁时乃首防之转恭惟仆射相公舜廷弼直鲁国儒真再翊万几之繁浸成期月之化论精神之运固难形容考设施之方或许诵説盖镇物重逾于鼎鼐而决疑眀甚于蓍龟义在敬王故陈谟而至切羙存报上故任怨而弗辞惜邦财则力賛俭图裕民力则屡颁寛令登畿一命悉储可用之材授钺诸军潜易不能之将内修若此入告可知必将康兆民以蹈成汤之踪格上帝以率伊尹之职期天人之恊应乗夷夏之徯来一举而空朔庭大汉之威以振五迁而治商亳先王之烈其従此君臣素定之经纶岂中外能窥其彷佛及功成而效白自心骇而神惊某十五年陶冶之中二千里门墙之逺化工之苏羣槁其如遇闰之杨大匠之无弃材自叹难雕之木但深欣跃莫写依归
　　与赵提举察院涣启
　　従童子六七人于乡校已观询度之骃负才名三十年于外台未释澄清之辔岂圣主頋忧于南土抑眀公心乐于旧逰虽慰此民其如公论恭惟某官清直表于当世问学穷于古人居宪府则分察之誉髙定眀堂则诸儒之议屈歴考贞元之士大用已多独惟鲁国之儒外庸屡试间尝颁于玺召頋犹待于瓜时中外合辞皆叹后薪之居上谋猷趣告即闻夜席之尽前某久此庇身几于阅世帯不疑之櫑具尚逺顔辞逹殷浩之空函所忧谬误其如依向未易敷云
　　与赵赣州公称启
　　旧闻暴公子如想见于古人愿识韩荆州盖屡哦于斯语今依庇不遥于数舍岂懐贤敢废于一缄恭惟某官学术足以康时威名长于治郡方虿尾摇毒之后亲平赣水之疮痍暨佛貍窥江之秋力固朱方之屏蔽久勤批郤姑聴凝香纷然十邑之儿童争迎吾父壮矣欝孤之台榭重得主盟頋方倚于崇疆谅难稽于王觐某狎渔樵于故里在封域之下流日迟浮鹢之遄归首望匿犀而雅拜其为瞻颂实倍等伦
　　答林教授仲熊启
　　数父执于慈防之塔踈若晨星访耆英于通德之乡凛然霜干虽千里犹当命驾岂同州而废驰辞恭惟某官儒行配乎先民诗名闻于四海一行作吏非无意于致君再转为丞乃不容于当路惟薰醲浸涵而道弥广故防撼挫揠而身益尊盍不归来适逢西伯之善养辄思免去俄遂曼容之自修其亷清可以师乡闾其进退可以励风俗是为全羙寕待谀言頋方注想于九重看即召陪于五叟某遥深闻足之喜适困采薪之忧想鸠杖之従容独妨先覩望龙门之岌嶪敬卜后期区区所懐喋喋徒费
　　答永丰张丞茂逊启
　　伏审逺衔王命参治邑民喜动闾阎威行雁鹜共惟某官地望华显天资隽眀再为丞而处之恬然一得召则进也鋭矣迨兹暇日及彼同僚繙澹岩之遗书大眀家学式泷冈之故垅少慰士心非俗吏之能为舍名流而谁望未遑徃记先辱示音俯深感愧之懐更切瞻承之愿
　　答武冈赵知军伯璋启
　　时称虎榜恍惊四纪之周齿以雁行梦想两家之盛虽南北东西之相望而生死契濶之不同陟彼岵以兴悲偶存余息仰髙山而结恋岂在他门但知轓盖之守边未省骖騑之税驾岂谓先君之友曲怜不肖之孤屈辈流而赐华缄感今昔而陈至契载窥郑重增激主臣恭惟某官清醇忠厚秉之天问学才华传于世早陪隽轨擅政骏之声名安歩仕途养间平之德望佐郡尝闻于善教为邦不愧于古人大夫皆曰贤已记中书之籍公卿选所表即颁内史之方某及兹俟驾之时愿作执鞭之计里仁为羙况当鸡犬之相闻父党无容何必雉腒而后见春阳骀荡玉体冲和期加厚于寝羞用下符于颂愿
　　回永州叶守程启【隆兴二年】
　　齿缙绅于阙下孰观少尹之威仪被袯襫于田间逖聴大邦之谣颂属长嬴之甫届谅福履之交绥恭惟某官学有源流才堪盘错早济石林之羙浸承文陛之知差择登畿賛京兆三王之政选抡出镇开零陵万石之祥惟猷谟左右之具宜故中外褒迁之甚宠承宣属耳威望隐然必酬督刺之荣谁出君侯之右某二年执别千里倾风未能准记于江潭徒想凝香于燕寝敢期谦厚犹念衰穷十人分治于私书絶知敏手一介逺勤于行李深愧髙情惟感激之在中非指陈之可喻
　　回洪推官爟启
　　考氏族于故家知冠江东之籍事锄犁于旧隐喜逢幕下之贤虽车盖之未倾已心旌之先曳伏惟某官才猷夙蕴儒雅自将应剧繁若闲暇之时居州县无淹留之叹武昌之号多士正由佐吏之才渤海之为水衡寕后功曹之拜某未遑削牍先辱飞缄坐深愧感之懐行遂瞻承之志
　　与龚守直阁涛启
　　伏审初反牙璋重分银莵二千石真秩视使者以为优三百里诸侯岂炎方之可拟主知异甚民诵欢然恭惟某官规恢难以小知智畧期于大用边尘澒洞犹长啸以折冲岭祲微茫宜望风而罢警申锡自天之宠荣疏易地之防岂止畴庸是将趣觐盖盗兴东海而胜之使及兵散潢池则龚遂归况汉廷方阙于公卿谅唐制先求于督刺某世为北客今附编氓清德有余岂敢奉一盂之水惠心所及但当赓五袴之歌欣忭于中敷宣罔既
　　与葛守判院主象启
　　伏审帝眷乐郊诏除循吏八邑之民有恃羣州之楷在斯恭惟某官才德兼优人门并妙仕路淹回久矣众所叹咨宸心特达知之亲加擢用斗野不离于一道星屏就驾于两轓矧兹调守之频展矣頋忧之切惟弄印靡轻于畀付故懐章尤极于防荣师帅贤则主德宣姑试承流之手治理効则玺书勉行参增秩之规某扫轨偷安灌园自给窃寓公之礼貌敢并他人观前辈之风流尚谐素志其为欣怿未易敷云
　　与赵守直阁不溢启
　　伏审帝眷乐郊诏除良牧八邑之民有恃羣州之楷在斯恭惟某官忠恕得于天资才猷周于世用丁年官逹由问学之着闻频嵗外迁以循良而表见向膺三接入预九卿羽仪天朝方资祭酒之旧德屏蔽王室复赖维城之隽功惟出处之俱宜非亲贤而孰称既屡书于课最即髙歩于禁途某扫轨偷安灌园自给窃寓公之礼貌敢并他人观前辈之风流尚谐素志其为欣怿未易敷云
　　谢生日诗词启【乾道元年】
　　已孤多难欠一死以无求不学少文羡久生而安用岂谓某官因锡名之初度特取义于断章骤观玉振以金相徐读文従而字顺曳縰以歌商颂惭无曾子之声读诗而至蓼莪空有王裒之涕敬蔵箧衍永贲子孙
　　答胡邦衡启
　　某窃惟三有乐之君子俱存为先四无告之穷民幼孤为重自怜薄命实感格言每值生朝不知死所对钟粟而养弗洎清集则那闻蓼莪而涕自流妙讴何有岂谓某官以贵下贱以贤下愚馈双玉瓶屈千金诺更推孔子之忠恕歴叙姬公之太平清谈亹亹而不穷虽叹笔端之口华绪遥遥之太逺恐伤月旦之评然念无言不醻有倡斯和载维鼎族时乃相门与其借异代以祷祈曷若即圣朝而扬防文恭之遇仁祖仅登二府之班全夫之事泰陵止辖中台之政孰云吾相乃在我公况虚左以逾时岂居东之可久堤沙一筑瓯脱四空二百载而中天适符兴运三千臣而同德永师羣工入衣冠盛世之图冠宰相世系之表兹为公论非曰私言云云
　　答新江东提刑赵直阁公称启
　　伏审荣易皇华显趋严召循良进擢庆赏公眀恭惟某官笃学耻务空言诚心乐施实惠践扬三纪未尝兴叹于积薪镇抚数州所至必封于嘉木再临赣水尤着治声衮冕思其姓名搢绅诵其留滞有谋猷乃顺于外况宣布之久勤非仁义不陈于前宜论思之是赖由此簉鲁邦之两社岂惟陪舜牧之四朝某昔望虎头之堞而身莫前今瞻鹢首之颿而足不进河虽广矣寕无一苇之可杭风辄引之坐觉三山之顿逺方徘徊而挟刺盖缱绻以贻书但深感怅之懐莫究愿言之素
　　与郭赣州契敷启
　　占风涛之色方期鹢首之上征闻道路之言乃审骑头之遄迈失殆同于交臂悔何及于噬脐遥想襜帷俶开幕府民安新政神介多祥恭惟某官问学家传直方自信眀足以知人之疾苦知足以摘吏之奸欺间被异防擢临近辅方善教得民而报上防庸夫挟贵以察州暂汨谗波罢季布河东之召俄回宸渥复子松雁门之踦眷此雄藩足施敏手政倘成于五月缺定补于九卿某方引分以归耕岂驰辞而为佞因舆诵之如此恃交情而有云惟意之勤非言可喻
　　答李监酒次鱼启
　　戏提健笔优取旧氊波澜之独老成岂应遗恨畵手而看前辈果复擅塲吉语播扬乡评称惬恭惟某官体兼四业用足三冬自合丁年驰骏马而就熟路胡为半世着羙名而负屈称盖厚积者可适南溟而晚成者始为大器必也年髙而德劭自然齿宿而意新举筦库之士七十家无愧外台之嵗贡上公车之书三千牍即闻广殿之胪传歩武之亨权舆于此某倾风自昔披防有初秋鹗在天叹老先生之逸兴春风得意想前进士之俊逰既觉心降遂忘辞费
　　答李本中保义李宜中解元启
　　弟兄献艺台府登名方輶车分道而行各当一靣逮吉语同时而至实允庶言某人励志精勤凝姿温裕既擅通经之学亦髙作赋之才自昔家齐爽已推于二惠朅従入洛价不数于三张负此隽声难乎嘉遯用公山而擢正礼前后适同举侯喜而知云长衣冠增劝行唱廷中之第归为膝下之荣某特枉髙轩宠贻巨轴雝雝雁序已观秋汉之聫飞韡韡棣华更徯春郊之并秀其为欣颂未易名言
　　答郭赣州贺冬启
　　舒长之日知太平之无愆瞻迎送之云验循良之有助恭惟某官眀超龟蔡政防蒲卢开藩嵗月之几何阖境歌谣之籍甚顺迎阳复参嫓时和岂徒荣禄之具膺盖亦嘉祥之縂集登观台于鲁国姑追视朔之仪欵圆陛于周郊终賛事天之礼某欣逢小至仰祝大来体号五云愧难当于华翰令休一笑怅莫奉于清欢
　　回南安祝知军深启
　　渔竿逺去久浪迹于烟波骑吏实来辱寄声于岳牧惟未忘一日之雅故不吝五云之书于以鸣谦亦将敦薄恭惟某官儒雅汉之循吏惠柔周之良翰济民以政而何事乗舆摘伏以眀而岂资吏缿平心共理有众率孚纷多誉之传闻亶四聪之简在郡守者民之帅姑纡组以少留王朝者俊之廷即牵丝而入侍某倾心盛德屈指召期逢驿使而寄岭梅意殆逾于缟纻识归舟而辨江树日徯俟于檝迎
　　答士人谢解启
　　伏审命乡论秀士升之司徒羣吏献贤书登于天府聴月评之无间知秋赋之有光恭惟解元先辈毓质粹醇降才髙劭学专为已期为君子之儒仕欲及时聊应主司之试眷言兹土实异他邦家稷契而人咎繇下视士乡之十五德渊骞而文游夏倍蓰门弟之三千惟选于众以甚艰则防其尤而可想丽矣骞云之思绪壮哉倒峡之词源鹗在秋天已播少双之誉莺迁春谷即闻第一之传某幸恋荣名猥膺盛礼忆盘姗之旧歩尚觉槐忙诵璀璨之新篇不胜草偃感由中积意讵言传















　　文忠集卷二十三
　　钦定四库全书
　　文忠集卷二十四【省齐文藳二十四】
　　宋　周必大　撰
　　启
　　回郭贑州贺正启【乾道二年】
　　天行有信养生开辟而为春神聴无私正直靖共而获福岂谣颂已腾于四境而寿祺不介于三朝恭惟某官刚方足以发晋樽辨博足以重汉席仁心素着何待放邯郸之鸠智虑所加犹能覆荆州之雪一吹暖律尽涤冻涂萃众羙以在兹纷多祥其焉徃行陪剑履直上星辰某甫治书邮已勤驿使想东方之千骑目断班春被尺素于双鱼愧同畦夏
　　再任宫观谢宰执启
　　三年去国梦断朝参再命奉祠喜窥堂帖踪迹已沉于农亩姓名尚録于朝廷虽至防顽寕防荷戴伏念某禀资极陋殖学不丰本期久次于雠书敢望骤升于载笔冠沐猴于仗下实愧水官齿路马于君前常忧山野身非不遇心自弗安仰繄恤隐之施俯遂投闲之请年丰令暖无叹于饥寒日迈月征有惭于夙夜曾更时之未久而宠任之已加博矣惠施不忍偏悭于数子大哉钧播固应坱圠于无垠此盖伏遇某官鲁国儒真舜廷弼直提两地兵民之柄賛中天神圣之期三握髪以旁招毕来俊杰一秃翁而退处犹被防荣自怜流落之余倍感提撕之意某敢不内循尸素图称厐鸿司存雨露之边难追朝迹身在江湖之上但祝帝龄
　　答钱倅五月旦问启
　　风土记时甫应濯枝之雨礼经记喜来登黍之农观四序之无愆知贰车之有道恭惟某官履兹长夏介尔多祥忠恕所加縦重囚于牢户濡调不爽斩隂木于山虞即归象日之畿大启景风之赏亶惟公论寕独私诚某宻托防庥载逢谷旦莫缀贺賔之后每勤筦记之先其在感蔵靡容殚叙
　　回湖南提刑直阁王郎中彦洪启
　　资弭一方宠加八使进寓金闺之直实增玉节之华制命流传臣工耸动恭惟某官擅山甫将眀之羙兼翁归文武之才早列爽鸠横飞于朝右暂提虓虎直指于湘中殱彼渠魁屈其羣丑爵赏光于当世功名著于景钟徐国濯征已赖整师之皇父淮夷攸服行归淑问之臯陶某昕谒追班久陪歩武春铨较艺尝欵笑谈逮华翰之来临恍旧逰之似梦适闻褒诏倍激懽悰
　　答生日诗启
　　诵哀父母之诗每感左悬之日读寡兄弟之礼况当右拱之时曾未释于端忧敢与闻于賛喜伏蒙某官嘘枯意重潄润才清借仲尼仁者之褒发吉甫穆如之咏皇揆余于初度迄无内羙之可言武请受其卒章但有中心之永佩
　　与洪景卢启
　　谪堕亡何岂旧逰之敢记传闻有喜谓新将之当来念受防幸忝于为氓则维梓敢防于必敬辄理久焚之砚载通执讯之书恭惟某官德配渊骞文规姚姒草绍兴之诏家有其书起大雅之门今无此比自合径参于国秉胡为尚攷于民功千里倾风二年引领叔度之来何暮既腾襦袴之歌君严之行勿迟又冀事枢之执某侧闻斯语为酌其中柔此万邦少展甫申之惠间于两社即追季孟之踪既容陪凝香森防之笑谈复可乞賸馥残膏于造化悃悰所底英晤必孚
　　回新进士启　【孙逢辰　罗全畧　徐　彻陈　邦　陈梦才　刘　濬
　　李　克】
　　龙飞擢第凤诏除官亲防辉光士心慰惬于穆文眀之代有严俊造之科三嵗下诏则与郊见天地之理均万乗临轩则与册拜公孤之仪等况今皇帝垂唐虞之问咨实学而匪事虚文宜子大夫以晁董之才贡昌言而非徒干禄两相求而适值一被选则为荣某官天之降固殊学以为已尤至凡着在简编而甚富皆措诸事业而可行宜其出谷敏于迁乔取青易于拾芥俊杰出我门下岂惟座主之荣英雄入我彍中想见天顔之喜载仰儒先之蕴讵专科甲之求惟圣朝重此以求名世之英故志士假之而作致君之路尚摅贤业迄副乡评某僻处郊关猥勤鞭驭瞻泰定之字固应轻万户之侯味舂容之篇殆类鬻九戎之髢其为欣感未易敷陈
　　回郭县尉有凭启
　　伏承龙飞干五象近魁三声气相求将入风云之防衣冠不乏实增乡里之荣盖闻所难逢者兹谓昌期不可掩者其惟宿学故运有千龄之徯而金须百錬之精方武帝初年求贤良之奇士宜孔门髙弟在德行之巍科某官造道醇深绩文瓌丽仁先难而后获农力穑而有秋主司不能信人久乏昌黎之荐士天子自为座主适逢唐室之右文靡需南省之兰自折东堂之桂赋五色而遗矣初何病于李程读子虚而善之宜深嘉于司马已膺亲擢即庆超迁某特枉新篇曲敦旧契异时塲屋虽容扬粃之在前他日宦逰何害积薪之居上并陈善颂以答好谦
　　与钱吉州瑞英启
　　管库中都早识名郎之靣躬耕北陌将依贤牧之仁念睽违一纪之余乃庇覆二天之下逖闻犯軷逺剧摇旌恭惟某官德度粹温儒猷通敏既将相侯王之有种亦文章政事之传家缔睿主之深知畀价藩之重寄仁风扬婺预多必偃之民惠雨沾吴行广帡幪之润遂由熊轼归従鸡翘兹朝士之公言非邦人之谄语某迟闻新政快涤尘顔一薤置前岂敢助汉阳之治三篇转上或能兴益部之歌欣颂于中敷陈防既
　　戏答钱倅
　　某比贪求益辄复言诗辱诲答之勤渠省愚而愧恧恭惟甲族实冠圣朝系出真王世为右戚吴山裹绣帐何止于销金秦地吹箫斟何湏于低唱殊非笔误端是冩真既蒙叩鄙之言辄效解嘲之对
　　回添差通判赵朝议不韦启
　　视秩列卿自应典郡兴懐先垄力请监州虽有荣观苦无公事谅假颍川之轼以光京兆之阡恭惟某官才华贺白之俦德望闲平之亚飞腾久矣更歴三辅之元僚议论卓然常备十连之上介将受维城之寄暂荣展墓之归地置万家已验宏模于韩信木成连理即观瑞应于蔡邕某方治书邮先勤牋敬托治中之庇岂惟日见于老成従方外之逰尚冀时亲于益论
　　回李世南秀才【七月五日】
　　试倚马之言昔已披于巨轴赋髙轩之过今复诵于新篇愧无尺寸之长虚辱再三之贶身方抱拙何捷径之敢知分合投闲于提衡乎何与但珍琼玖永贲巾箱
　　回蔡吉州洸启【乾道三年】
　　河桥三嵗共聴朝鸡江国一麾行逢畵鹿念昔卜隣之好乃今托庇之阶其在懽悰岂同常品恭惟某官庆厯谏臣之后中兴廷尉之甥问学有承殆曾门之是似慈祥无害岂宅相之不如适丁重外之时遂作请先之计少勤敏政别奉除书歴帅守而造侍班盖圣朝之新制选循良而补乡阙亦神汉之旧规士无间言公有惬志某比縁簿剧稍缓驰词闻千骑之鼎来想前驰而梦去芳春纪孟和气应时愿于启处之间益以保绥之厚
　　答永丰魏宰希文启
　　命车三径谁頋陆沉占吏百函独勤泛爱拭病眸而快读积感臆以中蔵伏惟某官蕴拨烦理剧之才得学道爱人之防分竹符于炎峤尝布防纶执谷璧于江乡乃迂涂辙虽百里少卑于千里而近邦殊胜于逺邦与其国蕞尔而膺轓盖之名孰若县壮哉而享弦歌之乐况易流于声实谅滋速于褒嘉尚养頥龟用蕃晋马惟瞻期之至切非宣写之能周
　　除南剑答雷州萧守翚启【乾道四年】
　　投闲嵗久敢嗟太史之留起废防深辱在诸侯之选念戍期之尚逺通筦记以未遑岂谓执谦特形賛喜恭惟某官才猷天禀学问躬行早溥诩于声华骎发舒于事业羣公交荐多绩日宣岭海分麾籍甚桂林之伯云山动兴优哉桐栢之祠惟承宣之誉素髙且睿哲之知弥厚好无事职岂容逺慕于杜钦喜有良翰正恐近求于申伯行趋迅召立上要津某竦聴办严首图迋劳惟瞻祈之至切非颂述之能周
　　答郭尉有凭罗司户全畧启
　　六年退屏迹收供奉之班一命俯加名玷附庸之国虽上圣匿瑕之赐亦诸贤推毂之私恭惟某官厚德好谦懿文行逺笃嘘枯之雅意摛潄润之芳词何取陈人逺贻新语念放浪山林之久讵堪雍容轓盖之间矧四体可勤犹乏在前之知畧岂二毛已受敢思治郡之功名幸尚逺于戍期当徐伸于祠请仰酬嘉贶聊布忱言
　　谢生日诗词启
　　郑伯惊姜载感寤生之日僖公保鲁敢当纯嘏之词方一举足而懐罔极之悲乃九顿首而拜非常之惠假寿乡之新説奏文囿之奇才俭异【阙】型真获太牢之馈喻同稼穑正资一溉之功翰墨易殚感铭难既
　　答胡邦衡启【胡大书鲁太师乐为予生日寿乃用其启中语戏答】
　　言念生以敦牂首寕大有月惟夷则物岂无伤正尔待衰居然永感岂谓屈金殿论思之手挥玉堂劲健之毫比之衞贤者之官宠以鲁太师之乐秉籥翟而锡公爵虽不足以事王执同律以聴军声頋敢防于诏告仰承嘉命来贲孤踪其在感悰并需靣叙
　　答廖英州蘧启
　　引分投闲久安农畔叨防起废适在士乡既未临洗印之期难骤展事贤之礼音邮逺暨感臆中深恭惟某官夙蕴儒猷素隆士誉景行了翁之抗节服膺中立之存诚比佐藩条适逢防警缮甲兵具卒乗既坐絶于蔓滋出幕府持旌麾曾未移于桑防若时嘉绩方简睿衷竚颁一札之书进补九卿之缺某日迟取道首冀披风惟瞻遡之甚勤非指陈之可喻
　　回梁提刑竑甫启【十月】
　　问舍初年尚记尊史君之嘉惠躬耕末路喜闻新使者之先声谓因肆觐而必留故缓双缄而未遣逮兹拭目寕不噬脐恭惟提刑判院出相门而敦寒素之风富天分而励精勤之形于德业盖端良温厚而有余发以词章宜赡蔚瑰奇而絶拟允矣克全于众善胡为屡乞于外庸兹由江介之封早赐先公之履十城父老歌西平有子之诗八境山川留召伯甘棠之化姑慰戎昭之望更增台治之光何待政成即陪禁直某方乐扊扅之昼掩莫知英荡之宵驰未瞻负弩之驱已辱梦刀之庆感惭斯甚宣写奚周
　　回得解士人启
　　皎皎白驹而在彼空谷乆闻乡誉之髙呦呦鹿鸣而示我周行果预计偕之宠一传榜帖四协舆言恭惟解元先辈学通众説之郛文号诸儒之倡惟其负势莫当之勇是以收战必胜之功闾里叹咨亲交庆羡冠名南省继欧老之遗风策第太常合鹭洲之旧防士所望者君其勉旃某特枉长牋仰钦厚眷缀梁台之响幸目击于俊逰传汉殿之胪尚耳闻于吉语
　　谢生日诗启【乾道五年】
　　四五十而无闻焉方悲鲤馈九万里斯在下矣敢借鹏风惟古今善祷之非虚皆人士诚心之所寓俭勤化俗则介眉咏于豳风岂弟宜民则台背形于鲁颂岂伊大贶乃及小夫此盖某官仁惟好人喜故溢羙笃吹嘘之雅意贻比兴之新篇爱欲其生虽不称老彭之比寿胥与试愿同依尧舜之仁
　　回新进士启
　　伏以我后劳于求贤盖三举矣吾州慨然上对得五人焉继前辈起家之荣为后生稽古之劝举有惬志曾无间言窃惟致治之由用儒为急昔者三王而上确乎一道之承异端兴于七雄始缀甲兵而讥书策大乱极于五季专用鎗剑而鄙毛锥观歴年长短之不同则择术是非之可见今敌氛尚污于中土而重兵未彻于近边常情皆言用武之秋眀主独切右文之念思多士生此王国岂徒夸三年应诏之多有一德克享天心实欲冀异日行言之实使齐疆复归于鲁而晋盗悉奔乎秦儒效若斯武功何有孰仰当于睿意良有待于儒英恭惟某官躬迈徃之资擅博闻之誉以通经而拾地芥固所优为由举首而破天荒殆同创见况棣萼继登于虎榜而莱衣同拜于鲤庭家庆方来可验斯文之力邦荣有待竚恢所学之功某賛喜未遑驰辞先辱鹿鸣歌而杨侯举已预荣观龙标夺而卢肇归更逢盛事其为欣幸未易殚论
　　回江西任运使文荐启
　　上闽南之一节已彰昼锦之荣周江右之三台更示宵衣之眷既耸吏民之观聴益增轺传之光华恭惟某官德粹而庄学醇以博行已励亷清之立朝髙忠肃之声台省要官践扬殆遍漕刑剧寄绩效屡闻复睠旧防重肦新渥列郡熟知于威惠不令自行近班徯俟于英贤言归可待某一违和气六换严冬望孔翠于层霄笑驽骀于故歩尺书恳恳虽畴昔之仅通大贶谦谦愧今兹之倒置其为欣感未易敷云
　　贺钱守冬启
　　梅放栁舒乐土春回之有象炭轻衡仰眀时气运以无讹孰闿寿祉于一阳盍酌颂声于千里恭惟某官承家忠厚敷政仁眀久昭列宿之章洊洽介藩之誉袴襦腾颂视叔度以无慙黻冕为褒舍乔卿而奚称德逢道长福以类升某厠迹甿防倾心侯宅官僚交庆岂野服之敢参铅椠驰词尚诚心之少致
　　回太守贺正启【乾道六年】
　　东风冻解知和气之先春南国教眀谅嘉祥之棐笃恭惟某官敷施上泽安辑民生力行寛大之书蔼着中和之誉顺迎献嵗行趣朝元属雪户之惫居阻牙门之旅进首勤庆问良极感悰
　　又回万安谢令启
　　日防娵訾杓擕龙角蠢然品彚俱有向荣之心卓尔仁贤岂无锡善之福恭惟某官神眀所保年德又新奕世词章常梦生塘之草三年桃李重开满县之花行陪春见之庭入奉夜前之席某尚稽走庆先辱飞文属野性之多慵致报缄之稍缓其为愧感交剧衿膺
　　与广西经畧张徽猷启
　　茂实飞腾耳熟桂林之伯穷檐局趣梦逰訾氏之洲遥知五筦之兵民欣颂十连之师帅边疆清晏福祉绥将恭惟某官学殖崇髙智符亷正朅从别乗姓名已达于宸廷旋驾轺车风采遂倾于岭表开帅牙而即拜贴禁职以频迁讫共外庸方倚田侯之绩式是百辟即遄山甫之归某披雾尚賖倾风更切虽衡岳元回于乗雁而漓江不碍于双鱼惓惓之私喋喋奚既
　　答吉州新倅赵朝散壎启
　　侧聴诏除来参邦治风颿逺渉阻脩惟梓之恭骑吏鼎来先辱摘华之丽一谦过厚三复增慙恭惟某官庙琏凝姿涧松挺政术久髙于吴防典刑未替于洛京眷此庐陵雄于江介顔鲁公之鲠挺尚屈佐州向文简之才猷亦勤监郡虽小淹于遐武谅逺继于前模某従事无堪乞归甚切行同野老重咏海沂之功更徯召环敬酌齐人之水
　　除闽宪赴阙奏事与宰执启
　　坐废八年莫瞻上衮安居三径每荷大钧虽依归造化以甚勤而通彻姓名之无路忽叨进拟倍剧兢惭念扣阁以非遥愧达函之已后伏念某少而孤苦长则迂愚但信一心欲致身名之泰逮逢多难乃知骨相之屯得未足以偿亡誉不胜于积毁朅从幽屏痛悟昨非甘为灌园负耒之逰寕复结绶弹冠之望岂谓起之野服假以绣衣惟盛世难逢非不抱贫贱之耻惟轺车甚宠非不贪礼乐之华頋才谞之无堪且病衰之有素冐陈私悃洊凟公朝当文王之作兴适伊尹之自任有来多士共图王室之宁不使匹夫独隔圣人之泽遭逢若此进退何居恭惟某官皇极为心泰和斯世身兼九德不以尚人士挟寸长岂容在野善类闻风而望赐治功指日而格天如某者何足记怜亦叨收拭始逡廵以避盖自揣于非材今竭蹷而趋惧固违于成命倘得一登九级之陛退望三槐之庭虽汰斥随之而志愿偿矣天暑未艾岩瞻正崇冀加御于鼎珍以永隆于邦栋
　　除少蓬答史徽州俣启
　　持节分符已叨起废登瀛视草更许参华揣分量以无堪启缄縢而有腼此盖伏遇某官仁心念旧义概嘘枯曲怜流落之余每借防扬之助遂令新渥并及陈人载惟两郡之政声久在一时之课最民之攸暨恐非赐金加地之可酬王曰遄归窃意鸣玉朝天之甚迩倘寛汰斥尚幸瞻承兹粗答于多仪殊未殚于鄙志
　　答吉州太守吕治先大器启
　　昨审拜州旋闻开府俯稽众论固当陈何暮之谣久受一防又合致必恭之礼属疲精于道路加庀职于阙廷力有未遑心焉不置逮叠勤于翰墨几莫措于靣顔恭惟某官躬禀异材家传奥学分麾两郡课以最闻列属中台誉随日起眷东南之上郡实六一之故乡调守甚艰非公莫可销民愁叹将见古人之风戢吏矫防更观仁者之勇某虽未获依岂弟慈祥于里闬之内犹庶几诵中和宣布于搢绅之间尺牍所陈寸诚奚既
　　回宁国守姜待制启
　　遇双旌于吴郡仅容漫刺之通望千骑于昭亭未暇空函之达忽披荣问增愧懦恭惟某官望重簮绅眷深旒扆宜服四邻而熙载岂容一日而去朝适是名藩困于巨浸辍严徐之侍从倚召杜之蕃宣惠政甫施顾忧旋释双溪叠嶂亟赓谢守之诗四牡介圭行趣韩侯之觐某比自渔樵之侣来参鹓鹭之行念揣分以非宜方陈情而引去欲酬大贶莫措片言姑陈感激之私少答记存之厚
　　回李秀实发启
　　垂钓江湖久断修门之梦牵丝舘殿再追隽轨之逰逡巡何止于三辞荏苒已逾于半载推乡评而有自脩谢牍以未遑忽披执讯之书曲借过情之誉礼文倒置愧感中弸恭惟某官学造乎微才周于用治效早彰于四邑政声尤着于五州当马援据鞍之秋坚陶公运甓之志众期眀陟事乃暗投吏疑绛老之年晋卿有罪上读子虚之赋蜀监非人载惟贵齿之时仍在急贤之际朝冠暂挂未妨新组之颁塞马重来即庆旧氊之复愿究观頥之理亟承倾否之休
　　答巫枢宻谢复职启干【道七年】
　　上眷旧劳制如新渥冠六阁邃严之职遂二疎冲退之懐褒语一传舆言胥穆恭惟某官英规表世奥学迈伦用之则行殆侍従弼谐之徧歴已之无愠頋卷舒穷达以何心将观妙以怡神寕待年而佚老兹推郊赉载简宸规字西清虽未尽辅臣之宠数角巾东路固已追前辈之风流惟寿祉之方增谅防华之继至某未谐纳谒何敢占词荷谦德之有光饬诲存而先逮传子孙而荣沛郡逖瞻广德之垂车在机宻而归东平徒羡郑均之赐糓其为欣感交集襟悰
　　迁礼侍回外路启
　　贰图书之府久愧空餐聫笔槖之班更叨虚授自知过矣谁则使然此盖伏遇某官以扬贤为心推达人之志灵河滋液助成濡涸之功和气薰蒸隂假嘘枯之惠遂容蕞品亦玷髙门修谢牍以未遑辱华缄之先逮其为感愧岂易敷言
　　回李贤良垕启
　　君人者劳于求贤孰当眀防子大夫褎然为首独副详延富哉八千言甚伟之文应此七十载久虚之典冕旒动色韦布增光窃观圣朝最重制举艺祖当艰难创业之际已设三科仁宗享盛大持盈之期至颁十诏惟所询皆当世之要务故所得率一时之异人乃知用儒纳谏之极功岂以右武好文而殊辙天之未丧文不在兹恭惟某官博洽本于家传精勤充乎天性贤人事业罔不穷探流俗施为未尝肯顾积嵗心潜于载籍一朝名震于京师维昔眉山有如苏氏眀允抱才而不遇文忠励志以有成肆惟黄门亦绍素业谓古人不可作矣而今者曷其继之岂无他人适在同郡况尊公方正之学早为先达之所宗而难弟功名之心方勉后图而未艾猗中兴之盛际复嘉祐之遗风某托契颇深缔交恨晚讨论盛举幸预于司存胪句广廷复陪于山立曽未遑于展庆乃先辱于摛词惟欣感之交懐匪叙陈之可究
　　谢生日诗词启【乾道八年】
　　生我劬劳方切蓼莪之感锡公纯嘏过勤黄髪之祈髙谊重于山邱正声谐于金石穆清风之诵固知鸿笔之有余投眀月之珠所愧衰踪之弗称但深铭佩莫究叙陈
　　回添差整务通判郑通直着启
　　载颁诏墨参驾屏星议论声猷是焉倚重簿书期防非以烦公恭惟某官守道笃齐鲁之风穷经承汉唐之绪贯险夷于一节隆望实于二车肃肃斾旌寅饯未离于旧治纷纷吏懽迎已及于新疆少须坐席之温别奉细旃之问岂特两持金节荣践世官固应三接彤廷茂摅贤蕴某投闲于此依庇有初识士龙于云间竚争先睹陪司马于方外尚托后尘修庆问以未遑辱缄书之先逮其为欣悚交集襟悰
　　答丰城主簿全材启
　　唱第彤墀起家黄绶仕有近乡之便官无待次之淹喜动交逰光生里闬窃以文风之盛固在是邦家学之优独推甲族师友渊源之逺父兄诲诱之专居有实能殆无虚榜某官气由直养学以勤精禀温柔敦厚之资富羣怨兴观之识擅经魁者三世声誉卓然登科选者六人嵗时属耳发轫勾稽之职问津华要之途气彻斗牛难遏丰城之剑枳栖鸾凤竚旌仇览之贤某未暇驰词先勤飞翰索枯肠之易涸叹巨笔之难酬愧感交懐敷陈罔既
　　回吉州叶守程启
　　窃吹西昆亲庆虎符之出服勤南亩俶瞻熊轼之来风动棠阴春生梓里恭惟某官辅仁以义好学而文政事详眀本躬行于家法声华赫奕久独歩于仕途佐吴京则弹压之效隆镇楚防则循良之功着尚迂逸驾载莅剧州盖贡输狱讼之繁非防刃孰能济此矧疾疫旱荒之后惟福星可以庇之帝意则然诏除甚宠朝方信赏公且遄归某甫办尺书猥勤大贶索居无赖頋何幸于依刘静治有余谅不劳于舍盖忻愉之至敷述奚殚
　　除富沙答傅运使自得启【乾道九年】
　　鹢退飞者六正倦抟风龟左顾者三屡勤刻印戴上防之弥厚省愚分以何安属困乏【阙】未遑削牍乃屈乗轺之重先贻执讯之书大贶逆施感悰中积恭惟某官家声赫奕天韵髙眀文华足以穆皇猷智畧足以参国论问津锦帐将夕拜于琐闱迂辙绣衣聊昼行于闽部公既知人之情伪人亦稔公之声猷谅无刺举之劳坐奏澄清之最遂班迩列益告逺猷某久矣倾风行焉受察居闲従仕一生自笑于苦心多病非才二事恐烦于并案依归之至敷述奚殚
　　谢余监塲生日水晶环诗启
　　四十九年徃不可复方哦太白感秋之诗千二百嵗形未尝衰乃佩广成修身之喻礼将诚而两厚物与意以俱新坐我于水晶之宫已慙实恵报君以青玊之案更愧虚拘循雅眷以难防服嘉言而无斁
　　回众官生日诗启
　　倚蒲团而坐长夏昔迷自恣之途数圆蓍而感流年今学知非之歩猥勤髙谊特枉雄篇增风木之深悲重霜蓬之永慨千嵗而寿无害敢当黄髪之祈三叹而音有余徒味朱之羙其为感荷交集襟悰
　　文忠集卷二十四
　　钦定四库全书
　　文忠集卷二十五【省斋文藳二十五】
　　宋　周必大　撰
　　启
　　答陈赣州启【淳熈元年】
　　吴京结绶仅接歩趋闽峤分麾几相先后方叹追攀之无路孰云迋劳之有期望千骑而欣然拜双鱼而愧甚恭惟某官学穷百圣才冠诸公着在词章发雅颂典谟之秘形诸政术适刚方柔惠之中久振誉于従班洊宣劳于制阃虽名髙而忌者众頋望重则眷愈深宜晦朔之再更而珪符之三易十年生聚允赖于抚摩一道韬钤兼资于整暇谅兵民之胥悦即揆岳之迭居某去德终星倾心披雾得孟公之尺牍固窃荣观居太丘之邻城更依静治其为感幸岂易敷陈
　　答吉州倅赵朝奉谦启
　　阅别驾之题名昔固多于贤士膺二车之遴选今复值于通材方图庆牍之修已辱书巾之贶恭惟某官中和迪德清白承家抚字有方课屡优于剧邑周旋无滞绩常底于近畿冝仕王朝乃参郡政将令向丞相之旧治获覩清献公之遗风仕虽稍淹民则何幸某别德五年之久心不谓遐依仁三径之中喜而防寐即期良觌尚冀珍调
　　除殿撰答保昌罗县尉维藩启
　　投闲词舘久为版授之秃翁贴职书林忽厠金闺之诸彦戴上防之过厚揣愚分以难安岂谓某官奬善为心鸣谦励志居君房之妙语贲庄叟之陈人矧是频年叠勤厚贶读二十篇之策已击节于宏才论千万世之荣更服膺于絶识頋缺然而无报徒惕若以懐惭
　　答杨寿仁谢解启
　　越在妙龄骤膺髙荐贾谊用能书而称于郡彼已后于二年杨侯当始冠而举其乡今更先于四载庭帏悦豫谱牒光华解元天与隽防过人之才家传疏通知逺之教中都名士犹云折辈行而与防同里诸生畴敢露锋铓而角胜果中有司之式即观天子之光某昔陪乃公防翰墨之塲今见郎君赴功名之防身虽老矣心则欣然荷飞盖之来临阅摛词而增感
　　答甲午解元而下启【而下有墨书作刘德礼启】
　　率马以骥来空北土之羣化鲲为鹏徃运南溟之翼一时得隽万目注观解元先辈学有渊源行无瑕玷月旦素推其名誉秋闱果压于英髦载窥笔下之波澜足见胸中之锦绣先鸣南省应同六一之无双首唱东堂寕复冲之之第二方图展庆已荷摛词惟欣感之交懐非叙陈之能究
　　答詹状元骙启【淳熈二年】
　　六事咨询方求殚洽一言寤合遂冠伦魁喜动天顔欢传士类窃以得人众寡关世盛衰方试艺于广廷初莫分其贤否逮收科于异等乃举集于英髦观苏氏之遗书叹仁皇之多士其在鼎甲者垂四十不为公卿者才五人惟其获助于皇天是以生才于王国厥今盛际与昔同条某官学足以窥圣经材足以应时用平日着乡闾之望一朝居俊造之先事业文章其谁不信功名富贵夫岂易量某甫趋龙尾之阶适际鳌头之选方将賛喜已辱飞文佩谦柄之相先激感悰而无斁
　　除待制回外路启
　　扶犁南亩久作老农簮笔西清复陪诸彦处非所据愧不自任恭惟某官才名冠于公卿治行髙于方岳以牧民之余裕推好善之诚心曲怜起废之踪特借嘘枯之语一缄甚宠三复多惭钦惟愿治之朝实頼得贤之助鹈濡其翼乃理之常猴沐而冠夫谁不笑縦人言之姑舍岂自劾之敢稽乗下泽之车将恳酬于素志重髙门之地当敬避于真才因叙感悰并申善颂炎蒸甫迩启处何如益冀珍调茂迎宠数
　　回胡邦衡谢龙学启
　　河图峻职已冠时髦庐阜真祠复优廪假良辰拜命贤类均欢窃观累圣以来最重西清之长或解天官之常伯或辞翰苑之主人欲贲其行始加此职然犹考平时之望实亦复稽在服之嵗年自非光前絶后之巨公未有躐至径跻之殊礼恭惟某官爽邦寿隽华国文师天子倚以弼谐时人望其平治应五百年之昌运久宜当路于王朝进十二等之清资始复假途于禁闼某倘寛薄责尚及班迎敬酬大贶之临并効小夫之祝
　　除兵侍回新闽漕傅直阁启
　　少而不武盖素懵于甲兵老矣少文敢与知于翰墨而洊叨碧落之真拜再遡紫清而上征自视阙然胡能当此兹盖伏遇某官推达人之志存奬善之诚力借吹嘘助成侥幸曾感悰之未布辱荣问之相先惜旧分符不获庇身于闽峤逮今持槖所期接武于吴京何驽骀立仗以常留致鸾鳯览辉而未下公言弗释定须季子之来归私义难安正恐曼容之免去怅焉永望言莫能殚【回防路提刑启云力借吹嘘助成侥幸更先勤于荣问弥有激于懦愧荷交深敷宣罔既】
　　回汉阳赵守象之启【淳熈三年】
　　以闲平之望分汉沔之符条教一颁懽谣四达恭惟某官才堪盘错学造渊源久宣膴仕之劳俶被专城之宠既昭民誉即简上知奬励有加岂特用前规而赐玺选抡可卜固将遵近制以为郎曾修庆之未遑辱台缄之先逮更敦曩契俯记衰踪作者七人想秋闱之如昨凛乎六马惊夜梦之通神感怿交懐敷宣罔既
　　回许校书苍舒启
　　上对鳌扉升华麟省虽三年议礼品秩已髙而七畧雠书搢绅尤重诏除一下文誉四驰窃考祖宗之朝甚严舘殿之选居中乃记言之防径在外仍带职之优防惟其举异于司存是以必従于试可自顷典章之革例为职事之官然犹畧仿前规示存故事文儒之外他岐其可进乎禁近之聫假道而升多矣向圣上尤艰于此选计嵗中特召者几人不有英髦孰当推择某官博文而约礼达古而通今人久望于登瀛文果成于翻水军旅货财之説滚滚不穷诞谩苟且之风惓惓而论观笔下之如此知胸中之浩然宜甫上于奏篇即诞颁于宠命盖饫闻俎豆之事故薰炙简编之香寕少诎于班资将益充其器识某方图展庆首辱摛词坐深欣感之懐更効迁陞之祝
　　回施贑州元之启
　　逺勤硕望出领雄藩幕府一开懽谣四达恭惟某官道参前哲名在近臣宜入侍于邃清乃洊临于藩翰惟昔仁皇之盛若时清献之贤辄自谏坡徃分符竹既科条于盐法乃疏凿于贑滩严而不苛治有余力泮水设瞻依之像遗爱未防欝孤存望阙之台流风可想旋由课最归振霜威公岂后身理何共贯某方图徃记已辱贻缄惟欣感之交懐匪叙陈之可究
　　回郑校书鉴启
　　兹审万言对策仰契宸心四部雠书旋膺除目英贤得路舘阁生光窃观炎汉之兴无若孝文之盛既首除诽谤妖言之罪又亲策贤良极谏之人下情日通上德时茂贾山其言多激切善乎指事之词梁傅所陈畧施行羙矣移风之效惟今愿治与昔同功某官端劲有隐岩之风博稽传通德之业身方防于太学人皆许以诤臣有司徒知音于程试之间天子独见器于对扬之顷奏篇甫上纸价骤增帝罢统军之麻何惭祖烈我识尚书之履行绍家声曾是登瀛寕非假道某与观盛事猥辱华牋佩谦德之过优激懦而增愧
　　回赵富沙善俊启
　　就锡麾符改临藩镇谁非典郡几人荣奉于亲舆矧是便家千骑鼎来于邻壤上隆防渥士艳宠光恭惟某官器度恢闳风仪峻整虽挹天潢之润自搴闺彦之华屡讫外庸政频追于召杜入居迩列班即缀于严徐庆礼未修书邮先暨意非言而可尽感与愧以交深
　　回周广州自强启
　　伏审辄従近侍出殿逺藩蛮夷多贪借公玉雪之莹法令素弛倚公权衡之平上意则然舆情以怿恭惟某官文彩似舅亷平亢宗周旋九卿坚守三尺澄按数路靡欺四知暂领帅符行归従槖江氛岭祲固有望于廓清龙户马人谅益増于壮观某尚稽驰庆先辱飞文感愧交懐指陈难喻
　　除吏侍回外路启
　　侍従通班久负瘝官之责武文迭试更叨换部之荣仰愧主防俯惭公议兹盖某官仁心及物义槩光朝屡讫外庸河浃京都之润遥分余荫春回朽木之枯遂使非才亦尘异数曾占词之未果荷贻问以相先其在感悰曷胜言喻
　　回胡校书晋臣启【淳熈四年】
　　擢秀西州分光东壁英髦在列舘阁増辉切观汉朝初显蜀士盖山川钟英杰之气故郡国产俊眀之才惜文华之有余而道义之或缺王褒待诏止第颂于离宫何武习歌空罢归于宣室谕意僰人者文斥边之过校书天禄者贻投阁之羞既何补于国家亦见轻于乡里慨前规之无取嘉盛世之有人恭惟某官质厚而气清学醇而文丽箫笛应雅铿尔咸韶之音圭璋璧琮温其郊庙之器比逺祗于驿召姑小试于闳才因古三流喻今一体极论忧勤之要兼眀利害之原谓守将者皆得其人则兵民两获其利愿天子以清闲之燕俾羣臣言成败之机岂徒宁辑于坤维自可规恢于宇县奏篇甫上茂渥遄颁聊假道于校讐即问津于华要某幸叨发策喜际登瀛辱坠贶于长牋实铭蔵于厚意属縁移疾致缓驰词尚惟髙眀有以原恕
　　除内翰回外路启
　　寓直非才深惭久假出纶示宠遽忝为真观瞻视草之台羞缩扶犁之手此盖伏遇某官忱恂推毂议论嘘枯仁能好人已着成名之羙谦有终吉更推平施之心遂使迂愚亦尘华要某方图徃记首辱飞文蒙瑞雾以逰行固多潜润对清风而肃揖自涤炎蒸感幸兼懐敷陈防既
　　回江东徐漕启
　　待诏无堪久惭假宠疏荣有腆忽冐真除薄材积愧于妨贤厚礼首勤于削牍一谦过矣三复赧然恭惟某官志节清修风猷警迈学虽专于为己道不废于爱人应义理之文固宜视草有澄清之志聊复登车矧严徐久在于汉廷岂颇牧不居于唐禁居慙末至日冀同升旋靣望洋难免大方之见笑汗顔血指焉知巧匠之旁观感怍交深敷宣罔既
　　回李大着垕启
　　伏承策勋东观正位承眀惟此官乃侍従之阶故今代以选抡为重昔人之贤者固多矣蜀士之贤者可考焉淳夫在元祐之初庄叔当绍兴之末皆歴大著作之任遂为修记注之官以公之才何彼之愧承天未老固无乳媪之讥孙绰可称允为文人之冠矧惟钜羙方萃髙门父子兼并史官古今无此荣遇盖谈迁未始聨事彪固亦非同时崔骃三世相承止于传业应奉五叶不絶姑曰承家岂若无异论于三传之中施隔屏于一堂之上行并仪于禁路实増焕于周行某曾直玉堂尝勤翰以为行庆超迁之命是故少稽酬答之言今虽愧于后时窃自欣于先见即期展谒聊复纾诚
　　回广州周侍郎自强启
　　政成南越既许借留班正西清宜膺蕃锡棠阴虽旧宸綍载新恭惟某官厚德镇浮髙名盖世十城士卒久服防威五岭蛮猺举安教化惟治声之素劭故防渥之鼎新六阁外迁姑用皇朝之制三公拜入即稽汉氏之规修庆未遑贻缄先逮其为欣感交集襟悰
　　回温州陈尚书弥作启
　　起従家食荐畀藩条积平海之去思歌永嘉之来暮惠周两郡眷厚九重恭惟某官禁路耆英清朝名德论思献纳夙罄嘉猷辅相弥缝久应大用尚烦汲黯坐啸南阳竚由轓盖之间躐置庙堂之上公言所属召节何迟某猥辱飞缄愧稽驰庆仰佩谦勤之德俯深感悚之懐
　　回隆兴吕少卿企中启
　　民欲精微拟上借留之请天临昭格已疏勉励之思棠阴不改于庇休芸阁有光于论譔十连増重九牧向方恭惟某官实茂而声英中闳而外肆故家遗俗具知文献之存熟路轻车见谓经纶之蕴伸体国爱君之术旌牧民御众之才仍旧贯于南州始勤宣布次近班于东观实兆论思某特勤锦绣之贻愧乏琼瑶之报遐阡迩陌想耕桑乐嵗之余南浦西山羡风月良辰之赏其为瞻颂罔既敷陈
　　回闽路监司启
　　起家甚宠既察乡州易节维新不逾邻境出入按临之内光华防履之间风采耸闻懽忻周浃恭惟某官炳灵峻岳尚友先贤导渊源于礼乐诗书出绪余于文章政事驾言东淛固尝廪实而货通旋选南闽可谓车轻而路熟念观风之浸广谅策足之有期率属蓬山隔座当仍于近事问津禁路缁衣遂踵于前规某过辱先施深慙不敏虽未充于报牍尚即继于庆辞情之所加言不能尽
　　回刘正字光祖启
　　光膺宸检进列英躔除音甫颁士类胥悦窃以词章既敏初何待于考观器业已成尚奚资于涵飬然圣世重典常之守抑仕途荣阁舘之登故先小试于禁林然后横翔于册府恭惟某官誉髙全蜀文中甲科有用之材所居可纪无穷之闻随日以新昨万里以赐环指三雍而振翼朝推俊望人叹博闻姑颿弱水之风即扈甘泉之驾况审官进秩已渐于亨途而庆赉及亲又符于孝治荐绅改观家国同休某猥预荣观过勤逊谢给相如之札欲为力以何施羙崔氏之庄在贪功而岂敢其为愧荷罔罄敷陈
　　回袁秘丞説友启
　　辍掾西枢转丞东壁切考在昔不轻此除肇自魏朝典尚书之奏事逮于梁日为天下之清官不有伟人孰当遴选某官风规秀整器度恢宏学探左右之原文蔼中和之气圭璋特逹当径荐于圜丘车路逶迟姑安行于通道属闻擢序良穆师言盖声名积日以昭彰故英俊望风而倾附损受以益兹可友三官惟其人固皆第一某适叨载笔偶际登瀛坠贶长牋愧执谦之太过披观健论叹陈义之弥髙感服交深叙陈难尽
　　回周广州自强启
　　策勋南海晋职西清喜动羊城光腾牺画恭惟某官节似舅亷清得君度梅岭以分麾坐阅四年之久望松门而次对超居六阁之先既丕辑于民庸即遄归于帝所某方图驰庆先辱飞文佩谦施之勤渠抚懦而愧感
　　回叶校书山启
　　伏承翰墨策勋铅黄分职动诸儒之欣艳指夷路以腾骧窃惟人物之盛衰实在国家之教飬识其大者则方寸之木可髙于岑楼斵而小之则九仞之山或亏于篑土故本朝重舘阁之选为当世储公卿之材必作成于闲暇之余乃获用于驰驱之际某官文华掞蔚志气激昂学有渊源尝范模于吕氏论无骩骳由系援于汪宗浸更事任之繁优简圣神之眷方为世用宜并英防繙四部之书姑深涵于术业号万人之杰行自见于功名修庆未遑贻缄先逮佩谦牧之良厚激感悰而弗谖回中词科周监酒泊启【淳熈五年四月】
　　伏承再提文笔独冠试闱捷音一传公论胥穆某官气涵温厚识蕴通眀问学渊源挹洪波于沧海词章挺防钟秀气于赤城早收俊科思贾余勇方其即席同志莫不避锋逮此擅塲有司为之击节既成名于盛旦行策足于要津过勤牋敬之施仍叙宗盟之好艺文甚富已惭大布之阮咸名誉方新更愧小冠之子夏永言欣感交集襟悰
　　回姚状元颖启
　　伏承文经乙覧名冠甲科仰窥圣鉴之精俯聴舆言之允某官气涵温玉质挺修梁才华独歩于乡闾术业先鸣于塲屋比摅素蕴奉对青箱并包乎百家诸子之长持守以大学中庸之约多为贵者言同老氏之五千一以贯之辞异公孙之数万既越拘挛之表宜居俊造之先龙首兆祥驰沧溟之驿使鲤庭拜庆破鄞水之天荒人知稽古之荣国享得贤之福某偶陪诸彦进侍严宸环汉祖之坛初莫知于韩信擢武皇之第始共服于平津方欲驰词遽劳枉驾勤厚更贻于盛贽感惭滋激于懦
　　回第二人叶状元适启
　　伏承言合宸名聨举首初传胪唱大契舆情某官赋超迈之资济精勤之业学术渊源乎六籍词章驰骋乎多闻偕俊杰以造廷悉聪眀而上对切时要论自是一家备问陈言畧无半语人或积日精思而不足我惟一朝伏奏而有余究观方册之遗文实相上下谁谓陛帘之逺地曽不拘牵繄抱负之非常于功名乎何有某未遑展庆先辱飞文积感悚以在中岂叙陈之可究
　　回第三人李状元寅仲启
　　伏承防尤蜀道得隽汉廷巍乎鼎甲之科籍甚承先之誉此盖伏遇某官材资英茂问学精深庆本家余继夜光之述作羙由世济腾鼂采之辉华万里賔王一心悟主谓求速成者无逺畧而顾近忧者亏永图对扬大问之数条理眀而赡申献断章之十语意婉而忠既蒙亲擢于轩墀即并英防于舘殿某猥由肤浅预聴胪传象应三魁共喜去天之迩祥开五色原知赋日之工髙谊不遗长牋先逮其为欣感交集襟悰
　　回赵正字彦中启
　　兹承发挥鸿笔是正秘文荣动金闺光腾玉牒惟本朝重舘阁之选盖列圣储经纶之才粤自中兴以来间求公族之隽若乃网罗于科目策试于禁严然后用之如今鲜矣某官学醇文古质粹气清事业蹈韦布之难规模非轩冕之谓逺挹天潢之润径颿弱水之风羣东观之诸儒踵西京之盛事留其真者河间得四方之书种而别之刘歆集六艺之畧少需嵗月遂立功名某朽钝无堪防从有赖辱长牋之俯暨叹丽之难酬愧感交懐指陈奚喻
　　除礼书兼内翰回外路启
　　缀星辰之履骤被优迁窥云雾之窓仍兼旧直冐宠灵之有赫揆庸妄以无堪恭惟某官践履配乎先民抑扬持乎公论好谦为德行贤每戒于自贤奬善存心欲达常思于人达迄由借誉驯致増华知章两命之荣正惭非据韦陟五云之体过辱先施在悚感以交深岂喻言之能究
　　回杨正字辅启
　　兹承敷纳以言誉髦斯士儒林歆艳吾党光辉窃以有列于朝孰匪出羣之隽告猷于上犹须入对之时纷百辟之斯来阅再朞而乃浃逢辰艰矣备数可乎自非深究治源力陈时事不以流俗毁誉移其守不以此身用舍贰其心则何以上不欺于吾君下无负于所学恭惟某官亷方秀杰博洽通眀奏牍公车继遗忠于棣萼陈谟谏省挹正论于氷清既自结于殊知当立登于要路尚従涵养益起声华属陪禁直之清严获觇词源之浩渺未遑驰庆先辱贻牋在感悚以交懐奚指陈之可喻
　　回江西钱运使佃启
　　伏审上节闽山改辕江国按行虽旧临遣则新恭惟某官雅量镇浮訏谟经逺偕父兄而驰誉盖自弱龄兼文行以致身允为全羙践歴夙髙于中禁澄清尤着于外台兹屈重来旋闻愈治使乎有指务躬布于隆寛思则无邪足坐销于羣枉惟公特立与众背驰宜其上为神圣之深褒下使士民之信服既已续前功于一道行当均大惠于多方某未染庆缄遽勤荣问敬佩谦虚之意良深感悦之情
　　回刘饶州邦翰启
　　乃者鄱阳嵗恶黼座念深爰起旧人徃颁寛诏恭惟某官天资岂弟政术通眀外歴剧繁所居辄治内聨侍従厥问弥章今以万人之英而临千乗之国何待席暖即观政成转旱涝于丰年销叹愁于和气丕辑民誉遄归禁途某特枉书邮愧稽庆牍感铭之至笔舌奚周









　　文忠集卷二十五
　　钦定四库全书
　　文忠集卷二十六【省斋文藳二十六】
　　宋　周必大　撰
　　启
　　除参政回外路监司帅守启【淳熈七年】
　　居六职之先已尘髙位缀三卿之后更玷殊迁揣分无堪抗顔有腼恭惟某官心存奬善志在逹人力行忠恕之言兼懋谦冲之德防谈所及既弗间于贤愚妙语相先更曲敦于契好载循固陋曷称褒扬第什袭以为荣岂一言之能叙
　　回在外侍従启
　　六曺率属方恪守于官箴两社通班乃与闻于国论静言忝冒厥有由来恭惟某官德业髙眀词章伟丽赫奕禁途之隽望中和藩服之政声经国逺猷盖屡形于奏牍进贤雅志亦宻导于宸是使非才获陪共政某尚稽徃记先辱飞缄佩谦施之滋隆激感悰而无斁
　　回绍兴张阁学子彦启
　　禹防雄藩吴京近辅上求良牧今得名臣恭惟某官政术髙眀儒猷敏茂籍甚两朝之待従卓然三镇之藩宣贾谊嘉谋既入陈于宣室毕公多绩姑出保于东郊行趣召还首仪禁槖怅暌违之未久辱问谕之先临愧感交懐宣敷奚既
　　回金陵范参政成大启
　　乃者临遣英望保厘别都待裴度于延英是为殊礼锡韩侯于北阙何止路车既特开金殿之尊罍复亲御石湖之扁榜防章加厚今昔所稀兹棨防之肇临宜江山之増重恭惟某官才兼文武识洞几微外焉极方伯连帅之权内则髙论思献纳之誉自陪国论弥耸民瞻上方规恢中原寤寐极治萧何相汉厥由居守之劳尚父伐商即契防朝之咏某弥年恋恋一见怱怱目方遡于樯乌手已披于鲤素其为感幸未易名言
　　回史少傅贺冬启
　　伏以台云纪瑞圭景践长恭惟某官道德宗工华夷硕望玉殿和长春之句寿同化日之舒金华敷正説之篇道协阳爻之长维师之拜指日以湏某宻企崇墉欣逢令旦其为善颂莫究文陈
　　回福州梁丞相启【淳熈八年】
　　黄阁上台将宣庭涣紫宸秘职先下玺褒是宜薄海之交欢岂特髙闳之咸喜恭惟某官事业万夫之望文章多士之宗以光明儁伟之资济温厚洪深之德事君以道如古大臣梦帝赉予为时良弼久賛宵衣之化暂従书綉之逰威惠干方兵民按堵鸠鸣雀乳田畴尽洗于棘茨海宿山行舘何忧于盗贼繄治声之籍甚在宠渥以宜然裴度来朝方益彰于勋德次公复相岂或减于功名某尝布庆仪未修公札兹逺勤于大贶苐増愧于懦暑令方中燕台多暇冀谨寝饔之节永垂夷夏之休
　　回州萧侍郎燧启
　　涓选休辰奉宣寛诏光腾星润浃日畿恭惟某官巍登隽科允蹈贤检士服纯臣之节朝推忠谠之名峩冠久践于华途弥彰乃眷纡组方荣于故里已辍于蕃看即政成式遄王觐某夙亲道谊稍濶声猷及未容投劾之时尚获賛登庸之喜兹酬执讯并致忱言
　　回遂寕李侍郎焘启
　　上眷旧德制临大藩当印绶之被躬已欢谣之浃境恭惟某官全蜀先进中朝老成学术贯串乎古今才名赫奕于中外慨念俗吏防思治原视民瘼而弗求縦吏奸而莫问惟公久陪帝幙既已知德意志虑之详乃今宻接乡邦必将暨中和布宣之誉伫颁汉玺归侍虞廷念修庆之未遑辱贻缄之先逮其为感悚未易名言
　　回贑州刘显学正启
　　诞颁新组起镇旧邦民吏欢迎神眀欣相恭惟某官懿文华国直道事君八座升班久荣曳履三刀协梦洊屈分符惟昔颍川最称黄霸粤若再临之日居然愈治之声旋被玺褒入陪鼎路孰増光于汉事谅复见于圣朝曾修庆之未遑辱贻缄之先逮其为愧感罔既名言
　　回陈侍郎岩肖启
　　缀前疑之列未着新功策太史之勲乃甄旧绩周章拜念俯仰懐惭恭惟某官禁路老成儒林先进文推巧手頋缩于袖间名冠善人宜优于天下不鄙疎慵之品每存奬与之心逮此叨逾借之褒饬正辞直笔惭无补于汗青俊语名章幸获窥于尺素其为感刻岂易名言
　　回齐侍郎庆胄启
　　钦承茂渥起领真祠既厚宸知亦荣亲飬恭惟某官钟英海岱被遇冕旒凛然栢寺之直声籍甚荷囊之清誉姑从雅志结寿宫香火之缘行奉除书上霄极星辰之履方图修贺遽辱驰词荷谦德之相先置感悰而无已
　　回单侍郎防颂德启
　　恭惟某官才堪盘错识照几微蚤蜚官路之英声荣践禁途之贵仕【前后与上同】
　　回绍兴府王尚书希吕启
　　朝辞北阙夕镇东藩条教一新士民胥庆恭惟某官学该百氏气盖诸公文昌喉舌之司久隆誉处于越股肱之郡宠寄蕃宣适一方罹水旱之灾正万乗轸旰宵之念谅小施于政术即丕着于事功旋奉玺褒平跻鼎路某俶违风度骤辱音邮在欣感以良深非叙陈之可究
　　回宁国陈舍人骙启
　　君子殿邦屡闻刻賛羣州承指今喜颁条转苛虐为中和易叹愁为谣颂民有所恃政可亟成恭惟某官德逸日休道深自得临事秉后凋之节涖官无可指之瑕红药紫薇暂辍演纶之手双溪叠嶂聊追澄练之吟惠既浃于潜藩福自流于京邑行膺畵节入爕宸阶曽修庆之未遑辱摛词之先逮其为愧感罔罄名言
　　又回陈舍人贺冬启
　　望书云物鲁侯率属以登台归设酒殽汉守移文而休吏匪时良牧畴踵前规恭惟某官法従名髙藩方课最宣九重之盛德措一境于泰宁茂临来复之辰即奉遄归之诏某欣逢令节阻庆賔筵记室传封首勤华问道山团拜坐忆旧逰感咏交深敷陈莫尽
　　回江陵赵丞相启
　　伏审显奉廷扬荣更阃制非独化行于南国抑将威震于北方旌纛一临军民交贺恭惟某官业茂防契道传孔顔防千载之风云壮九重之基业事君有道可谓大臣应物无心是为真宰顷辞政柄徃莅藩方若稽故常当殿近辅然考煕朝之名相率夸昼锦于故乡所以恋阙之念虽深而于渡泸之行难辍逮稍移于圭籥弥注想于冕旒爰颁易镇之防式示朝宗之意矧异时三国必争之地乃今日中原可取之途衮衣绣裳寕许姬公之信处命圭相印行酬裴度之元功某猥辱旧知欣闻新渥虽驰庆牍未办公函仰谦德之过优激懦而増愧其如忭跃未易敷云
　　回州洪舍人迈启
　　兹审上图旧德诏畀名藩宣羙化于三朝浃欢谣于四境恭惟某官修名盖世亮节传家词章独歩于西垣仁爱躬行于两郡适东阳之调守契中扆之思贤爰出左符起临右辅扬仁风于黎庶视古无惭防河润于京师继今有望少需报政即庆为公某方治书邮已勤缄翰其如欣感未易敷云
　　回陈给事岘启
　　兹审茂隆睿眷荣践祠庭虽才业淹留深欝朝绅之望而里闾燕息殆同书绣之逰恭惟某官学术传家风猷盖世版曹琐闼并髙献纳之声吴防少城交着蕃宣之绩姑従均逸行庆遄归某方欲驰词已勤枉问其为欣感防既敷陈
　　回州洪舍人迈谢进职启
　　恭审疏荣芝检对松门旌法従之旧劳贲藩方之新渥恭惟某官名髙夷夏气塞天渊早被遇于宸旒久升华于禁槖由三字畀集贤之职虽用前规通二年跻内阁之班抑存故实而淹屈殆更于五闰且藩宣洊歴于三州俶闻褒玺之颁咸谓除书之晚参裁机政已简渊劓殄骄兵谅为余事某间尝修庆尚阻驰牋辱盛礼之来临愧前仪之太畧其为欣感未易敷云
　　回镇江钱参政良臣启【淳熈元年】
　　兹审起家緑野徃镇朱方千骑一临羣情胥庆恭惟某官才宏而德备学粹而文雄天子以为通儒国人佥曰良弼茂摅经济之术久着賛襄之功将遂冠于台衡乃渐仪于岳牧昔以王人縂饷已得军民之欢今由政路分符宜増棨防之重适千里洊饥之后正九重旰食之时条教甫颁頋忧顿释倾耳袴襦之咏指期衮绣之归某方治书邮首勤缄翰深佩防谦之德难施愧汗之顔气序益暄抚绥多暇愿精调于鼎飬以大慰于岩瞻
　　回隆兴【阙】尚书启
　　伏审羣州承楷愈治于赣川十国为连就升于督府防荣异甚谣颂欢然恭惟某官端重以文温良而毅银台畵省久濶歩于禁严黄阁紫枢将平跻于辅弼倐念专城之业屡分阃制之权惟皇眷之旧纡且民瞻之素具政将焉避公可遄归某方治书邮已勤缄翰仰谦恭之过厚頋迟钝以知非其在感蔵曷胜言喻
　　除知院回外路启
　　督纲条于外已叨承辖之聨参筹画于中更忝枢机之任惟圣主宵衣之际岂庸夫髙枕之时必能兼文武之资乃可重东西之府寕容腹背之氄辄预股肱之良揣分无堪拜防有腼兹盖某官儒林领袖禁路羽仪典治民藩专布爱民之政揄扬善类用为报国之忠遂使陈人洊承新渥某方期廷谢即注邮籖辱大贶之先临愧小才之不敏其为感荷防既敷陈
　　答福州赵侍郎汝愚启
　　兹承被命典藩涓辰开府虽禁路辍直臣而去天意怃然想海邦闻良牧之来人心悦甚恭惟某官道窥圣秘名冠时髦正若孟轲切切异端之辟忠如刘向拳拳同姓之亲方谋帅之孔艰頋在廷而莫可徒得汲卿之重式遄申伯之归既有兵民宜防威之兼济寕无政事使财用之顿寛以公之才足办乃事少须报政便合赐环某方企声猷忽勤缄翰其为欣感交集襟悰
　　回太平州木詹事待问启【淳熈十年】
　　兹承均劳禁路分镇当涂民吏交懽江山増重恭惟某官名髙多士忠结九重严徐义理之文久殚猷告召杜循良之守看即政成况荣奉于亲庭实増光于郡绂某尚稽驰庆先辱飞缄欣感交懐叙陈曷既
　　答史太保浩谢致仕启
　　伏审叠贡封章恳还官政升上公之秩序荒全魏之土田在耆儒则敦止足之风于圣主则极褒崇之礼典册既下简编有光君臣之间可谓两得中外之众固宜交懽恭惟某官造道渊深宅心广大学无不通故见之著述者多而益办气有所养故施之事为者久而益新两持一相之权歴践三孤之贵视物犹已爱憎冺然毋我负人忠恕多矣是宜寿考康宁而天不靳功名终始而人不疑逮辞宠利以弗居愈觉身名之俱泰召公为保虽厥位之已崇尚父维师頋其年之未至况旧勤于分陜恐终佐于伐商某早托甄陶喜扬纶綍非敢缓厦成之贺谓当循廷谢之规今覩宸章果符舆望惟是先施之辱寕无倒置之惭迎拜匪遥欣愉更切
　　回金陵钱参政良臣启
　　参于金铉昔倚爕调佩以玉麟今劳居守江山増重吏士均懽恭惟某官孝友根心忠嘉致主学术渊源乎防夏勲庸亚匹于管萧望实孔昭简知弥渥惟润升之天府乃江浙之奥区并列云屯俱为天堑然而留都非他镇之比管钥异佐符之分将期北頋之寛爰借东郊之保去思来暮两邦谣颂之交兴饯旧迎新二境旌旗之相接若时壮观实掩前闻少需坐席之温旋聴沙堤之筑某尝驰庆问过沐华缄佩雅睠之滋隆愧前仪之太简其为悚荷难尽名言
　　回静江詹侍郎仪之启
　　进班书殿出镇帅垣以法従之名臣临皇华之旧部上寛帝頋下惬舆情恭惟某官学造圣真才周世用久回翔于逺使冝容与于近班意在本朝固当殚辰猷而告于后躬行君子又欲推惠泽而加乎民惟通商则疲甿可苏惟崇俭则经费自足既康五管即辍四邻某方欲驰词遽蒙枉问其为欣荷未易名言
　　回绍兴府郑尚书丙启
　　易麾藩辅浃润帝城耸威望于十连寛頋忧于九陛恭惟某官孤忠自信奥学躬行方荣昼绣之归俄厚宵衣之眷析圭清白尧天无尺五之遥佩印银黄汉石有肆千之重谅甫颁于条教即登拜于疑丞某特枉书邮仰衔谦柄日徯遄归之诏坐深善颂之诚
　　回太平州庐州池州贺冬启【淳熈十一年】
　　考易而测天心既占七日之复登台而观云气又卜一年之丰惟时价藩宜集嘉祉恭惟某官道随刚长德配阳新推惠泽而加之民敛休祥而萃乎已坐迎令序行陟近司某方治书邮遽勤缄翰永言感颂交集襟悰
　　回陈丞相谢除少保启
　　廷扬制麻位进孤棘既表弼谐之旧德亦酬镇抚之新功上眷加隆舆情交庆恭惟某官学充天性忠缔主知粹然道德之容足消鄙薄籍甚庙朝之望坐镇华夷释相印者十年剖藩符于两镇保衡之拜圣意可知台衮之归人心共徯故先以右迁之宠即继之左揆之除某久荷殊怜欣闻异数虽敬伸于庆礼曽未逹于公函兹屈尊崇过形谦抑三复苐深于悚忭片言莫冩于勤诚
　　回静江詹侍郎谢转官启
　　兹承宠颁异数荣陟崇阶既酬谈经储禁之前劳亦用増秩玺书之故事恭惟某官学窥圣域德冠民彛入缀严徐罄朝夕论思之益进陪园绮究春秋笔削之严逮讲堂甫告于终篇适邉阃亦当于进律式旌儒效弥壮戎昭特枉华缄倍形厚礼虽佩有加之意岂胜不敏之惭
　　回庐州王尚书太平州陈舍人池州陈尚书泉州司马侍郎贺正启【淳熈十二年】
　　春王三朝天地交泰若昔论思之旧为今慈惠之师茂履端辰允绥繁祉恭惟某官行遵贤检功考民庸奉顺阳和式应发生之序敷宣上德毋违寛大之书享厚福以难量酌舆言而易见某方修尺牍遽枉华缄佩谦施以滋深叙感悰而莫究
　　回静江詹侍郎谢降诏奬谕启
　　兹者蒙蛮底定汉诏诞颁焕纶綍之温言奬诗书之良帅宠光厚甚中外荣之恭惟某官道可觉民武能威敌自镇临于交广每绥靖于封圻蠢彼无良敢兹负固方调兵而薄伐俄折馘以趣降下十行一札之褒酬三令五申之绩盖赏欢难同于将士惟玺书可示于眷懐稽本朝优异之防举近嵗濶疎之典风传郡国名震华夷某托契至深窥文窃忭愧驰词之未果荷贻问之相先欣感交懐喻言曷究
　　回隆兴程给事叔逹启
　　升华论撰申命蕃宣已跬歩于西清尚帡幪于南国搢绅喜剧民吏欢腾恭惟某官昭代通儒周行先进伏蒲视草凛然风烈之髙持节拥麾籍甚威声之着虽再留于棨防实妙简于宸旒况甲午之题名有莆阳之近事由贴职而松门之对旋赐环而跻荷槖之班遂以嵗中参于端右既前政规摹之具在则后贤进用以何疑某茍未汰归深期晤语兹敬酬于公礼殊未究于私诚
　　回太平州陈舍人骙启
　　优考民功宠升书殿诏除甫下舆论交欢恭惟某官劲节端朝懿文华国禁路罄论思之益江圻蜚岂弟之声承水潦之余灾着农田之显效并酬久次特茂殊防由三字而贻集仙自存故事通二年而升次对抑有成规嗣奉玺褒遂参枋任某茍逭汰斥尚期晤言兹形拙讷之词敬答缄封之贶其为欣感未易敷云
　　回成都留敷学正启
　　峻学士之班仍行台之寄讫寛西頋实兆东归恭惟某官仁义被躬忠嘉致主自缀尚书之履屡开刺史之天朅镇坤维尤髙治最粤若张忠定之定与夫赵清献之清人之所难公则甚易此遐方所以借留而莫舍圣主所以因任而不违然弼谐之功急于蕃宣左右之助重于逺外窃窥虚伫看即延登某比勤万里之书深愧一谦之德永言欣荷难尽敷陈
　　答陈给事岘启
　　闺台宿望久跂遄归香火胜縁力祈因任雅懐虽惬舆论则那恭惟某官天赋宏才家传奥学入侍得论思之体出藩收牧御之功従容祠馆之防缱绻乡闾之乐偹臻百顺坐阅三年袂挹浮丘自为谋则善矣席前宣室将有问焉就之某逺辱长牋偹知厚眷其为欣感未易敷云
　　贺梁观文克家年启【淳熈十三年】
　　伏以象测璿玑斗柄肇回于苍陆气和玉烛春风初入于东郊若时宗工宜介丕祉恭惟某官调元道着宰物功成暂释政机日罄谋猷之告茂临嵗旦时臻备顺之全方当感防于风云迄赖平章于军国某迟闻受谒即冀造门颂咏攸深叙陈莫喻
　　回陈丞相俊卿谢致仕启
　　伏承连章请老优诏闵劳执皮帛于新班位隆亚傅易茅封于旧镇地统故乡仍秘阁之大名极宗工之异数搢绅创见夷夏乐闻恭惟某官德博而裕于才器闳而冲于用以奥学髙文冠多士以忠言直节居大僚为善未尝近名而声誉之归不可遏事君未尝枉道而爵禄之至不可辞周旋钧枢弼亮神圣谋断兼乎房杜都俞踵乎皋防粤去庙堂屡临藩屏力方刚而抗疏欲追六一之髙风年甫及而挂冠迄遂祁公之雅志优防里第涵泳天真二疏賔客之相娱万石子孙之甚谨谦佩六爻之吉悔吝不生寿居五福之先康强未艾在前辈或难于尽善惟哲人独享其全功然而尚父之佐武王潞公之师元祐皆来归于既老岂得谢之可拘公固无心上犹有望某敬懐知己喜聴传家頋希骥以未能思执鞭而甚切仰勤荣问徒激懦寒律方凝燕居多豫冀益调于鼎食永丕耸于民瞻
　　回池州陈尚书良佑启
　　光膺芝检载剖竹符师帅得贤军民致喜恭惟某官懿文华国直道端朝身虽逺于禁严望益倾于中外用词臣而作牧姑重九华选刺史而为公即归两社某近违风度尚旷书邮辱荣问之相先愧庆仪之不敏其为欣颂莫究敷陈
　　回静江詹待制仪之启
　　兹承奏功南国加职西清正侍従之巍班表蕃宣之异等恭惟某官性资端谅学识髙眀以爱人利物之心行尊主庇民之术久临遐服迄着多庸身正令従允谓必躬之效政修用足宜还既庶之风姑次对于松门即延登于槐路某虽驰庆牍未办公函辱厚礼之先施激懦而愧甚其如欣感未易殚论
　　回富沙陈待制良佑启
　　比审政成江国制易闽邦繄任事之加隆知眷懐之益厚恭惟某官禔身敬简蹈德中和富华国之文章蕴康时之术业入仪禁路搢绅传鲠挺之言出剖州符襦袴洽抚摩之誉乃眷初潜之镇复烦次对之贤公既乐其土风民尤安于德化正惟宿望久合登庸曽是藩方固难敛惠某尚稽庆牍已拜公函荷谦施之相先激感悰而无已
　　回程待制叔逹启
　　升华次对因任初潜观搢绅相贺于朝知父老交欢于外恭惟某官德猷粹穆治行循良词章为儒者之宗政术作藩侯之冠虽少稽于趣召实深简于渊昔炎汉之中兴有孝宣之极治若时黄霸久在颍川旋酬累嵗之劳入践三公之位上方稽古公且锡还既异时善颂之言信而有证则后日登庸之兆理在不疑况采之士夫议论之公必胜彼巫史揣摩之语因酬缄贶并致诚祈凝沍在辰镇临多暇愿谨飬頥之节益绥视履之祥












　　文忠集卷二十六
　　钦定四库全书
　　文忠集卷二十七【省斋文稿二十七】
　　宋　周必大　撰
　　启【书亲书状附】
　　除右相答洪内翰启【淳熙十四年】
　　备数枢庭何有筹前之畧升班鼎路宁无歇后之讥方切慙顔遽勤庆问眷私厚甚翰墨粲然承借重于北扉专主盟于南省对夜莲而视草虽征褒衮之荣放春榜而登庸尚继棣华之盛其为感颂交集襟悰敢冀高明曲垂炳亮
　　回葛尚书云【欲致感藏并伸颂祷秋官久次逺猷屡沃于渊衷春榜高张大用行遵于故实】
　　答王丞相启
　　倚夫子之墙昔尝庇徳次萧何之第今复亲仁方俯极于欣荣乃仰勤于问遗名花异果防酒嘉肴珍饷骈罗饥肠餍饫坊名丙午巳叨盛事之逢象近魁三更喜余光之附其如谢悃并俟面陈尚望钧慈俯垂鍳察
　　答史太傅启
　　冒处机庭乆矣空餐之愧延登鼎路杂然伴食之讥知印累旬汗顔数四窃念某奋身孤逺逢运休明一时清要之官叨尘殆遍二府弼谐之地忝冒居多本图退伏于民防何意误尸于宰事方其壮岁尚陈力之无堪矧此衰年岂代工之有补虽荷圣知之厚其如贤路之妨兹盖伏遇某官泽被生民勲藏盟府师维尚父爵齿俱隆夀畀僖公炽昌未艾报国毎肩于忠槩推贤尤出于诚心将钺求人如萧何之知韩信相才在下如仁杰之荐柬之是使迂愚亦蒙选任曾占词之未果辱流问之相先感悚交深喻言奚究
　　谢赵丞相颂徳云【兹盖伏遇某官泽被生民勲藏盟府累年出镇已底多庸一节来朝即还上衮报徳每肩于忠槩逊能尤出于诚心是使迂愚亦蒙选任画一之模具在所愿恪遵居东之望滋隆更期遄拜其为瞻颂罔究名言】
　　回在外侍从启
　　有常立武初何补于筹前应变守文乃旁求于歇后凌兢拜命俯仰懐慙岂谓某官恕以取人仁于念旧故当持槖之日毎借嘘枯之言迨此叨荣首兹赞喜三复情文之厚载增衰朽之光悚感交懐喻言奚究
　　回金陵钱参政启
　　比审圣心念旧宸渥加新超秘殿之大名仍陪都之重寄演纶四达赞羙同辞恭惟某官百行偹乎一身多文该乎六艺用之致主在皋防稷契之间推以牧民出召杜龚黄之上久兹居守借甚能名吏畏之如神明人倚之如父母至于储粮而偹岁歉捐俸以寛民租世之所难公有余裕姑疏荣而进律即趣召以柄朝既类萧何晋关中而入相必同钦若帅江表以登庸上意则然佥言攸属某比勤公礼仰佩谦光适衔太极之哀遂废小夫之牍其为愧悚未易名言
　　回太平州张阁学士子頴启
　　抡才禁路分镇当涂条教一新谣讙四起恭惟某官钟英河岳被遇冕旒献纳论思名夙高于法从中和宣布课屡最于藩方乃眷旧邦洊烦卧理吟翰林之风月壮牛渚之江山即奉赐环遂荣聴履某俶瞻去斾已辱来缄欣感交深敷陈奚既
　　回史待制弥大启
　　茂膺帝渥归奉亲懽正持槖之朝班领逰帷之仙籍身名俱泰忠孝兼全恭惟某官博洽传家谦恭廸徳秉心无竞有真长者之风见义必为得烈丈夫之槩生虽由乎富贵力自致其功名久借论思倐懐定省恳恳忱词之布煌煌异数之加以禁从而侍公槐何殊鲁拜用金章而施防服增焕莱嬉厚福方将芳徽益畅某特勤缄贶深戢眷存莫殚颂徳之言徒积仰高之志
　　回宋尚书贶启
　　千万岁尧封之祝方举夀巵三十年汉槖之英宜承霈渥俶还宠数胥惬舆情恭惟某官厚重防通精明练达均节着地乡之効保厘高天堑之功久乐燕闲坐绥祉福繄绍兴之近侍率多白髪之新岂延阁之隆名未复青氊之旧果膺简记申锡恩纶顾异数之方来知修龄之益永某过勤谦柄特枉书邮在佩刻以良深非叙陈之可究
　　回福州帅贾侍郎选启
　　简求禁槖擢领藩符涓日之辰殿拜兹始恭惟某官家传学术世号吏师典郡着廉平之称登畿驰休显之誉浸厚宸知之渥越跻法从之华适谋帅于七闽肆出纶于九陛海山环境古称富盛之乡冠盖盈城今日诗书之国伫报中和之政即还严近之班某过辱书函偹形谦柄其如悚感未易敷陈
　　答绍兴李参政启
　　伏以禹防雄藩吴京近辅上求良牧今得宗臣棨防再临江山增重恭惟某官忠嘉致主徳业端朝自卷懐于经纶屡申畀于符竹盖用承平之故事不离寰内之名城乃由东阳复殿于越去思来慕两邦谣颂之交腾送旧迎新二境旌麾之相接若时壮观实掩前闻视刘宠以有光伫次公之入相某方修庆牍过沐华缄佩谦徳之滋隆愧懦衰之不敏其为欣感莫究名言
　　答婺州蒋尚书继周启
　　兹承涓选休辰奉宣寛诏光腾星婺润浃日畿恭惟某官学识该通风猷粹穆居则示安和之度动而形忠谠之言三独坐之立朝寄方隆于耳目一把麾而去国郡犹付于股肱谅方茂于棠隂即进仪于槐路尚稽修庆首辱贻缄在感悚以交深非叙陈之能既
　　回绍兴帅殿撰张侍郎杓启【淳熙十五年】
　　兹承光膺临遣荣寄保厘加书殿之清资示帅藩之异数恭惟某官儒猷世济家法躬行自还簮槖之班弥厚冕旒之眷属汉陵之初卜咨舜牧以徃临血指汗顔昔有旁观之叹盘根错节今彰利器之功谅甫毕于因山即遄归而曵履某未遑驰问先辱飞文佩刻滋深感藏无斁
　　回赵丞相启
　　伏审就加恩渥因任藩符隆一品之文阶增十连之壮观诏除甫下众聴咸孚窃以赐位之崇有邦所重若稽汉制与上公而比隆爰暨祐陵非旧弼而弗授倘任藩宣之重必加称谓之殊久虚厥官今见盛举恭惟某官忠醇简亮博大通明奥学丘轲之传嘉言稷契之合身仪廊庙名震华夷姬旦居周奠枕底庻邦之靖召公分陜憇棠逾四载之期虽懐归屡贡于封章而注想弥深于宸扆土疆未复正需爕伐之谋揆岳迭居还徯调元之拜兹扬邦涣姑耸民瞻某常布庆缄未修公牍重荷能谦之施实增不敏之慙其在倾依莫胜借喻
　　回郑尚书丙启
　　兹审茂隆睿眷申命祠廷虽徳业淹留深鬰朝绅之望而里闾燕息殆同昼绣之逰恭惟某官望重一时学关百圣铨曹词掖并高献替之声闽岭稽山交着藩宣之绩姑锡逰帷之命即陪筹幄之班某方欲驰辞已勤枉问其为欣感未易敷言
　　回富沙程尚书大昌启
　　试言白玉之堂蚤陪后乗修贡红云之岛几作先驱遥闻幕府之闲倍切襟期之喜恭惟某官学该上古文俪先秦直道忠言结知惟旧隂功恵政及物者多垂参两社之聨尚屈专城之寄仁风摇扇扫残暑于初收甘雨随车转丰年于乐土民謡既洽驿召何迟某方治书邮已勤缄翰不替同年之好可知异日之心欣感交懐指陈曷谕
　　回庐州郑都承兴商启
　　疏荣宸扆分镇淮壖恩恵所加兵民胥悦恭惟某官持身廉恪秉徳靖共屡驰使传之华久率賔胪之属奉承宻防既深练于邉防典治雄藩宜具孚于徳意少需报政即趋还朝念修庆之未皇辱贻缄之先逮其为欣感未易敷陈
　　回王尚书希吕启
　　冠班邃阁均逸逰帷宸眷弥加舆情交忭恭惟某官气刚而裕学博而醇抱文武之全材励功名之壮志垂升廊肆复拥藩麾三至淮壖民爱之如慈父独当一靣上倚之为长城力寻香火之盟暂适江湖之兴观礼遇之隆若此则延登之近可知某特枉缄书偹钦情谊其为感悚未易敷陈
　　回施枢宻贺冬启
　　黄钟应气岁临天统之初緑野景舒身逸机衡之外居然百顺集此一阳恭惟某官名与功偕道随刚长日万几而佐理久底殊勋昼三接以承恩行跻元辅曾空圅于未达辱华翰之先临感颂交深敷陈罔究
　　回施枢宻贺年启【淳熙十六年】
　　厯正己酉俶纪岁年之端生当甲辰是为天地之合灼然亨防属我宗工恭惟某官徳与日新运随时泰朔野甲兵之运昔谈笑以立销平泉花木之春今优防而坐享顾右府方虚于使领对昌期即奉于召书方图匕牍之修已沐华缄之贶其为愧颂未易殚论
　　拜左相回赵丞相啓
　　汉廷右地久矣躐居天道左旋兹焉序进内循忝冒祗益兢惶伏念某材无他长愚乃自信昨结登畿之绶独蒙倾盖之欢慰藉揄扬殆非一日凝丞辅弼遂阅十年在斥免以当然乃超逾之滋甚腼顔外着感臆中深此盖伏遇某官学号儒宗望推邦栋杜房事业已兼谋断之长文吕声名方趣平章之召延英既啓尚父何疑某过沐防谦特贻华翰恳恳莫殚于心画拳拳姑俟于面陈气序暄和征途暇豫愿谨衞生之节来承注意之隆
　　回史丞相浩啓
　　庙廷右地久矣躐居天道左旋兹焉序进内循忝冒祗益兢惶伏念某材无他长愚乃自信每见轻于流軰独倚重于儒先慰藉揄扬殆非一日凝丞辅弼遂阅十年在斥免以当然乃超逾之滋甚腼顔外着感臆中深此盖伏遇某官盛徳被躬至仁及物以厚风俗夀民生之脉以进人材坚邦国之基天惟监于忱诚身自安于荣禄肆推余防俯逮孤踪某方欲驰词已勤枉问占东垣之上相有慙垂象之光望南极之老人但致延年之祝其为愧荷罔究名言
　　囘钱参政良臣啓
　　当轴处中积惭尸素正朝专面旋被恩荣忝冒滋多周章失措窃念某资身无防与世寡谐偶际运于干龄踵受知于三圣试之久矣竟无一日之长退亦冝然乃进百寮之长谁为推挽亶有夤缘此盖伏遇某官冠冕诸儒羽仪四近久拥碧油之斾暂哦緑野之诗俯眷齐年尝叨共政谅嘘枯之非一宜借润之在兹比仅达于私书乃特勤于公礼其为感愧罔既敷陈
　　除少保囘钱参政啓
　　画衮绣裳际两宫之内禅篆车希冕跻左棘之崇资弗获控辞惟慙虚受窃念某都无术业但有遭逢十载政涂皆尸禄素餐之日千龄圣旦适处中当轴之时既极文阶遂聨孤保繄褒迁之特异由幸防之非常局蹐拜恩忸怩就列兹盖伏遇某官徳推辅世志切泽民紫枢之长方虚绿野之逰何暮俯眷趋承之旧毎加奬予之深坐使叨尘夐超伦比某方兹入谢正尔驰词已勤削牍之临偹仭鸣谦之意其为感怍罔既敷陈
　　除判潭州谢宰执啓【绍熙三年】
　　分麾楚境已饕起废之恩通籍殿廷更骩懋官之典荷大钧之平施慙巧匠之旁观伏念某猗无他长而好自用累卵至危而弗悟奔车既殆以犹驰向非上圣加怜羣公交助久合投身于沟壑岂容遁迹于山林而三阅岁隂再勤钧冶西山卷雨甫辞昼绣之荣湘水行春复假青氊之宠龙光所被驽钝奚堪此盖伏遇某官徳茂臯防功崇闳散毎作成于多士尤轸念于陈人谅启拟之频烦致叨尘之杂沓载念某年几七十夙懐纳禄之心石冒四千今愧食功之谊属方洗印未敢叩阍姑仰副于上恩当嗣伸于下悃尚繄鸿造讫遂丹诚其在感悰曷胜言喻
　　谢史太师启
　　钟陵起镇畏贝锦以辞行楚甸分麾还青氊而假宠上恩山岳孤迹渊氷窃念某久矣贪荣几于患失积妨贤于政地纷召怨于周行向非仰恃者天且有隂为之地自应窜斥敢望全存何期频岁之间叠拜除书之下湘波浩荡许以承流奎殿穹窿容其通籍固出圣神之眷宁无培植之功兹盖伏遇某官致主勲髙经邦道广虽荣归于故里毎轸念于陈人谅因入觐以嘘枯遂借里言而起废然某年龄已暮政术可知偹孟子达尊者三尚复为臣之致况孔戣宜去者二敢当自助之留姑少副于宸衷即勉追于贤躅庻无负平日髙山之仰亦不辜异时流水之知感咏交懐敷陈奚究
　　囘隆兴帅施枢宻师防启
　　云飞南浦避贤路以辞行星夀长沙戴圣恩而强起鬰衡庐之相望粲轸翼之分光况异时聨凤沼之荣且频歳共鸿枢之政缅懐曩契载托寳邻恭惟某官道徳宗工文章隽老结两朝之深眷厯二府之巍班贝胄朱綅已奏藩方之课衮衣赤舄即宣揆席之麻某视印有初驰词独后疆连壤接葭倚玊以堪羞气合志同兰断金而有赖永言欣怿难尽敷陈
　　囘静江赵侍郎思啓
　　春官摄贰尝陪绵蕞之仪楚甸分麾今托寳邻之好方谋注记先辱摛词恭惟某官乔木故家儒林宿望材术徧扬于中外事功交着于迩遐阅岁海邦已膺褒玺指期魏阙遂秉政机某甫达湘流正资河润钦伫锡还之新渥首图廷劳于近郊欣颂兼懐敷陈奚究
　　囘江陵章侍郎森启
　　山带衡阳荆州而成赋地濒湘浦防江水以朝宗古尾楚而附庸今夹湖而分镇未讲善邻之寳先烦执讯之书恭惟某官以义理之文作诗书之帅威望比高于江左中和方布于渚宫简在九重秩已增于宣帝延登两社名岂减于次公乃眷疲驽久亲庇赖譬诸西燕窃寄兴于东流幸以南贫复分光于北富欣愉斯至颂咏奚穷
　　囘金陵余尚书端礼啓
　　六卿分职昔台省之焉依十国为连今江湖之相接方懐思于久要欲展布于遐悰乍因簿书致稽简牍逮辱先施之宠可胜不敏之慙恭惟某官庄重秉彛刚方植操学问成于真积猷为着于躬行峻参喉舌之司宻邻金铉荣领股肱之郡仍佩玊麟期年成居守之功指日下延登之命某身縻符竹心系丘樊念出处之正殊恐防从之难必徒深企咏莫究愿言
　　贺陈叔进除同知启
　　简求八坐延拜四邻用掌礼之鸿儒付本兵之大柄盖六艺成于夫子可辟莱俘而一编授于留侯卒筹汉幄何常勿闻军旅之事夫岂不全智勇之名必惟其人乃振斯道恭惟某官沉谋先物古学造防令闻施诸身多士之所楷式嘉猷告于后近臣以为表仪演丝纶于掖垣成羽翼于望苑逮兹图任翕尔佥谐正卿五世之昌已昭祖烈丞相六竒之计行阐家声某托契有初辱知良厚属充员于郡国昉依芘于庙堂欣幸攸深敷陈罔究
　　囘江东漕杨秘监万里啓
　　集浴凤之池积愧车茵之沗冠沐猴于楚更慙轓盖之临辱大贶之先施负小夫之不敏恭惟某官文规姚姒道出羲黄直节修能众共难者独易耳要官羙职人所就者辄违之惟九重简眷之深且多士依归之久履端伊始防内何疑某久濶襟期毎思簮盍郡国虽分于两地江湖实共于一天湘水岸花我正哦公之留咏钟山雪竹公当访我之旧防声画遥陈悃悰莫尽
　　囘丰漕谊啓
　　六条察州千里命驾俶临封部大播欢謡恭惟某官学问见乎躬行才猷存乎世济永懐先烈歴仕三朝清风着于拾遗执法之时敏徳高于将命谈经之际繄贤孙之是似考流軰以谁如暂屈乗轺即看持槖某一违氷峙屡对炎蒸注目剡溪怅莫谐于访戴庇身荆水幸将遂于依刘方尺牍之仅驰乃公函之叠委其为愧感罔究名言
　　囘丰漕生日启
　　某窃以诵哀父母之诗毎感左垂之日读寡兄弟之礼况当右拱之时曽未释于端忧敢与闻于賛善伏蒙某官嘘枯意重潄润才清笃聨事之至情致执谦之善颂既迈吉甫穆如之作又形仲尼仁者之言申以醪牵重之仪物恭敬而实兼偹于未将正则而钧有光于初度其为心感尚俟面陈敢冀逮慈特垂孚照
　　贺丰漕生日启【绍兴四年】
　　康节编年甲辰为首屈平纪月摄提是先既聚粹于古今宜钟英于徳业功名富贵我固有之耆艾炽昌天方俾尔某念昔倾盖而如故幸兹同官而为寮三公惟其人愿致槐庭之祝千秋无有害更伸椿算之蕲防物将诚别缄凟聴
　　囘江陵章侍郎贺年启
　　四时之首载记上春千里而遥阻陪下客感流年而拊髀笃邻好以倾心恭惟某官徳望日新政功时敏吞云梦之泽浩浩襟懐成章华之台熈熈景物顺履人正之吉适符王觐之期行度玊墀遂调金铉某仅传雁字过沐鲤书癸丑之年怅越吟之未继正孟陬之月幸楚些之同歌在企咏以交深非叙陈之可究
　　贺葛知院拜右相启
　　兹者上初命相公首奋庸国有世臣既积徳有功而后用天将大任况旋观厯试之甚详方永世以无穷冝羣公之交贺恭惟某官躬被九徳学该六经文如日星之丽天量若江湖之容众儒科奕叶逺矣高曽法从三朝盛哉父祖粤若结绶王畿之日已皆秉钧宰相之期然立朝二十年执政四五载始扬涣号序进鼎司盖更践多则望实益隆眷加厚则倚毗兹久为房为杜掩唐史之旧闻如吕如韩继朝家之盛事某夙陪禁直常接政途心虽决于归田身岂离于播物其为欣忭罔既敷陈
　　囘富沙陈守居仁啓
　　政成黄鹤之楼玺书诞布身入红云之岛符竹增光况宻邻于故乡谅深惬于雅志恭惟某官徳量江海词华日星近臣尽规久着演纶之誉仁者有勇更推治剧之才肆颁易地之恩庸示朝天之兆少需五月即缀三台某过沐谦勤特贻缄翰箧有潜藩之绶昔恨阻于一行心懐同榜之英今遥思于参坐其为颂咏罔既敷陈
　　贺余同知端礼启
　　辍縂铨曹进陪筹幄兵权加重国势弥隆恭惟某官信敏而恭直方以大抱经纶之奥学储蠖濩之深知曵履中台昨已期于大用佩麟留府人咸叹其小淹逮趣召以来归果奋庸而图任夫以文武兼资之素久已全知勇于胸中则于枢机恊賛之初足以运华夷于掌上功名之立日月以湏某夙幸同朝兹叨乗障逖聴邮传之至可稽牋敬之修其在欢悰曷胜言喻
　　囘何运使异启
　　倦直谏坡荣持漕节闻九重之临遣圅致尺书逮六辔之遄驱遽勤公牍厚甚绸缪之意粲然黼黻之词三复以还载欣奚喻恭惟某官抱精粹高明之学济中和敏达之资以善飬人聚麻源之万卷有猷告后陈骑省之千言茂膺礼乐之华来接湖山之胜时雨以化君子徳风以偃小人类非俗吏之为可大贤人之业宁容淹久即庆召归某已薄期尚依樾防幸晤言之有日冀保卫之无諐
　　囘广州赵侍郎彦操启
　　念昔同朝恍如隔世兹楚粤虽分于湖海而郴连幸接于封疆属当移疾之时浸阙传邮之问缄书先暨感臆倍深恭惟某官望重闲平才髙贺白蚤尹厘于天府尝賛贰于地卿近辅要藩笑谈可辨南方钜镇绥抚何劳姑烦宋景之清重布君严之治马人龙戸咸聴令于旌麾豹尾鸡翘即归班于禁从愿谨卫生之节庸需趣召之音颂咏交懐敷陈奚究
　　囘江陵王枢使蔺啓
　　起西掖之旧图南纪之安棨防一临旄倪胥庆眷言下国本大邦山带衡阳倚荆州而成赋地濵湘浦夹湖水以朝宗盍通执讯之书少展附庸之敬属婴疴之浸久欲削牍以未遑逮辱先施奚胜厚愧恭惟某官徳尊一世学贯六经正大规模由家传而自得刚方节槩逢主圣以弥彰言扬于侍从之时弼直于賛襄之日冝其入相何乃出藩昔为吴蜀之必争今距京畿而甚迩他人莅此惟政平讼理以安民宿望临之谅器备车修而复古伫聴晋公之伐蔡岂徒王粲之依刘某自叹衰残正蕲归老譬诸西燕久寄兴于东流曽是南贫暂分光于北富瞻依偹极颂咏难周
　　上韩帅书【绍兴三十年正月】
　　某闻之士无介绍而欲求进于公卿之门其説盖有二焉非政术足以取知则文学足以自见者也国家长育人材云蒸雾集于此二者不可谓无其人然以防明公之庭辄销宿愧畏无敢自饰固陋而衒鬻其所长者非明公拒之以訑訑之色也盖秋水虽大至北海则望洋而叹公输虽巧闻偃师则不复语艺此理之常无足怪者今夫中台万务厘以六职莫难于铨衡而明公常掌天官矣莫重于邦赋而明公常为大司徒矣莫慎乎谳狱而明公常帅宪部矣不宁惟是事至繁者京兆也而兼总于理财之余至重者南海也而収功于谈笑之际任至专者陪京也而开府数月百废具举明公之政可谓絶人矣文思天子圣学髙妙出于生知大风之歌横汾之词虽贾马严徐不足以窥其万一而明公簮笔持槖出入禁闼者十年论思于朝夕相应以义理至于舂容大篇庆成郊祀则又亲屈宸翰为之歌明公之文可谓名世矣然且接士以谦待下以礼虽泾渭炯炯于胸次而江海其量于人盖无所不容也粤自弥节于兹一时僚吏智者竭其才勇者効其力官无旷职职无废事独某以无用之才居无用之官日饱虀盐月俸数万无丝髪铢黍以稗公家不汰逐之幸矣顾何以冀知遇也哉虽然窃有説焉昔韩愈为博士也事郑余庆于祭酒分教东都生也又事余庆于东太学为郎都官也又事余庆居守故余庆待愈毎加礼焉非以其三为属吏耶如某政术文学诚不足以偹执鞭于左右独念向者抱关毂下寔事明公于版曹今典教别都也又事明公居守槩之旧比似非偶然然则受知于今日图报于异时固不宜在门下诸从事之后矣请以是为绍介不宣子柔弟亲书【绍兴三十年正月十五日】
　　论乡闾之盛旧云齐女之贤参氏族之华亦曰韩门之乐矧君甥舅之党实我婚姻之家欲宿好之弥敦假良媒而徃聘伏承某人令女组紃婉娩承母训以有初而某舍弟必疆铅椠操修读父书而无怠是求兰季来相棣华首夏犹清已卜御轮之日迨氷未泮兹为纳币之时防物之仪别缄以载【韩氏齐人】
　　囘陈运使之渊状【绍兴三十年九月】
　　伏审逺祗召节甫及修门竚承宣室之咨立簉甘泉之从已懐漫刺即望前驺欣跃之私指陈莫喻
　　囘林宫教状【同前】
　　伏承驾言畿甸归觐庭闱属谒制之攸拘望离筵而阻簉先勤诲劄弥剧愧懐方此薄寒倍蕲厚爱
　　囘郑编修樵状【绍兴三十一年】
　　伏审以枢庭之掾繙藏室之经事任清髙搢绅钦瞩顾惟晚进将侍下风方极欣愉遽蒙缄翰防谦过厚积感惟深
　　囘吉州王守佐先状【隆兴元年】
　　比者恩许奉祠驾言归里安文公之政已受一防扫夫子之门将窥数仭其为欣怿岂易名言
　　魏漕安行逺迎状【仝前】
　　伏审肃驾輶轩按行支郡吏民耸聴畏新使者之先声父老懽迎叹旧神君之尚壮岂谓幽栖之地僻亦将快覩于云披欣幸居多指陈莫喻
　　谢林尉秀状【同前】
　　郊居甚僻賔谒尤稽礼尚往来先辱高轩之过出无仆马未遑下泽之乗惟愧感之交懐非名言之可尽
　　囘永新张秀才居仁状【隆兴二年】
　　逺屈髙轩宠贻长韵情文厚甚虽非衰朽之敢当词采粲然足见藏修之有素莫展报琼之好空勤垂槖之归愧感在中敷陈难尽
　　黄提刑绩逺迎状【同前】
　　伏审持节察州扬舲及境幸与渔樵之侣将窥绣斧之光其在欣愉预盈襟抱
　　囘刘通判徳骥状【同前】
　　伏承言归髙隠特枉好音方防蹇以亟前怅挂颿之已逺其为愧悚莫尽名言
　　囘吉州倅钱穉先启【乾道元年六月二日】
　　伏承佩印监州牵丝入境霈随车之雨将慰暑耘瞻泥轼之星已形梦想椎钝未修于尺牍柄谦先枉于柔圅喜愧交懐指陈莫喻
　　转官囘钱倅状
　　久縻祠廪已愧空飱兹攷岁成复叨平进属婴疴于郊野阻叙感于賔阶敢意谦光特贻庆问其为慙荷未易敷陈
　　李提刑植逺迎状【乾道元年十二月】
　　伏审肃持汉节咨度周原岂图正事于龟藏乃幸仰瞻于犀匿忻愉斯甚敷述奚殚
　　蒋丞相先状干【道八年】
　　比者恩予外祠道由潭府即望门墙之峻可稽名姓之通其在欣愉靡殚敷叙
　　道中谢官员访及状【同前】
　　言浮小艇载渉大邦荷飞盖之来临怅登门之莫遂其为愧感交集襟悰
　　囘叶守鹿鸣宴状【淳熈元年】
　　伏蒙台慈特枉华翰俾预兴贤之礼且观劝驾之光属此抱疴阻于缀席其为愧感罔极敷陈
　　囘郑秘监丙状【淳熈五年九月】
　　特辱诲缄恪遵明诏复暴书之盛集许接武于华筵荣幸居多敷陈难喻
　　中元囘方守状【绍兴元年】
　　耆艾炽昌之颂合俾邦侯中和宣布之诗当歌刺史孰谓斯干之余意反贻所部之陈人情虽本于过谦事不几于倒置其为感悚未易名言
　　囘潘倅杨倅状【同前】
　　海沂之康盍歌别驾之政邦国是有当颂大夫之宜何期贱生反辱竒语虽佩过谦之施曷胜倒置之慙
　　答众官状【同前】
　　月宿南斗偶类韩公之生诵如清风过勤吉甫之作顾乗除之何有视颂好以多慙愿言珍藏庸结永好
　　中元囘吉州杨倅状【绍兴二年】
　　桑榆向晚懐六射以增欷藻翰弥新借四贤而发咏深为善诱非曰拟伦拂十革以珍藏激寸心而铭感
　　答众官状【同前】
　　字余灵均怅焉初度之日俾尔耆艾愧甚东方之诗意已重于岱嵩羙更逾于锦绣其为感荷罔既敷陈









　　文忠集卷二十七
　　钦定四库全书
　　文忠集卷二十八【省斋文稿二十八】
　　宋　周必大　撰
　　记　传
　　肖顔堂记
　　庐陵隠君子梁公充道以书来告曰吾老矣进无求于世退而筑堂榜曰肖顔非敢有意道徳也庻几肖陋巷之乐云尔子盍为我记之予顷以童子从公乡校防训励奬与甚至今不逺数千里来须鄙文其何説之辞请诵异时闻诸函丈者而复公命嗟夫箪瓢之乐顔氏之极挚也鲁论二十篇夫子称顔子众矣曰如愚曰好学许之以用舍行藏而告之以四代之制待之非不重且大矣然未称贤也独于在陋巷则曰贤哉回也贤哉回也予是以知箪瓢之乐为顔氏之极挚也方顔氏之学也夫子歩亦歩趋亦趋仰髙而鑚坚瞻前则在后惴惴然惟恐交一臂而失之恶在其为乐哉及夫由适卫而得心斋之妙由心斋而造坐忘之域堕肢体黜聪明离形去智同于大通于斯时也进以行道为乐退以守道为乐一性之外无余事矣抑不知陋巷箪瓢之为华屋鼎食与华屋鼎食之为陋巷箪瓢与盖非深造乎道者不至于此不然则安贫而不怨菲食以自约此后世高人处士之流皆能勉而为之何足为顔子重而夫子申言其贤也哉今公自少而至壮自壮而至老学师顔子而贫或过之又能筑堂揭名日从容乎其中可谓笃志不衰者矣杨子曰晞顔之人亦顔之徒也公何逊也虽然贫外也乐内也在外者有目斯可覩而在内者非圣人莫辨也坐无尼父焉别顔回小子何足以识之哉时効官岁满归省丘墓尚冀登斯堂请斯乐公其有以语我夫绍兴二十四年月日记
　　川泳轩记
　　唐以节度使镇诸道其属皆得辟置双旌出都门不待设礼案洗刓印固已撰书词具马币而走处士之庐幕下多贤豪易耳本朝谋帅间许辟士今皆命诸朝幸而贤也信可乐也否则相忘乎江湖者有矣尚何乐之云故君子以为难绍兴二十六年春内出玉麟符以吏部尚书鄱阳侯张公居守金陵且安抚大江之东一年政平二年教行三年而謡颂兴霅溪沈君世徳实奉诏从事于幕府力学而多闻和其外而方其中公前前焉他日谓世徳曰负水筑室者非子之廨耶是宜辟轩尽临观之羙于是披檐以为宇梁空以为阁俯秦淮之支流面苍龙之华阙右带天津东望公堂质而不陋洁而不奢启扉而夏凉塞向而冬温春风之朝秋月之夕不必登髙骛逺而临观之羙尽矣既落成或取韩退之徐泗濠掌书记防石记之语而榜曰川泳所以志賔主皆贤而可以乐此也暇日世徳与客饮于斯咏于斯已而叹曰羙哉是轩也公之赐而我则居得毋愧乎客曰不然昔羊叔子镇襄汉造岘山者数矣必与从事邹湛语故此山之名著于编简武昌南楼殷浩之徒朝夕登焉向非庾元规一有不浅之兴则斯楼殆且冺冺也賔主相资何世无之今公敛经纶之才恵此一道囘视羊庾盖雁行也而世徳隽才懿行顾湛浩軰亦岂溟幸然弟之哉吾知今日之川泳后世之南楼岘首也而何愧虽然二府尚有虚席者公且归矣世徳亦将为东阁竒士矣后世之人开轩而望临水而歌鯈鱼出逰从容或未知此乐也故吾因名轩之意而道古今难易以告之庻几循其本乎二十八年十二月朔东里周某记
　　咏归亭记
　　古者学必临水故天子曰辟廱谓其圜如璧而壅以水也诸侯曰泮宫水在东西而南通之也吉为大邦文风盛于江右而学亦闳大显敞称公侯之国独门台庳下不与学称且泮水之制甚戾于古盖举武二三已触闉阇闉阇之外绕以编戸无所容其疏凿识者病焉隆兴改元冬直寳文阁王公佐之镇兹土也一年矣令修而政成教明而化行始命撤门台而新之高明严正过者固已改观越二年春公率郡丞黄公壄教授林君仲熊暨诸生临廷而望焉知江流之迩而民氓一族之蔽之也厚归以直使择闲壤徙焉氓既欣然则毁垣斥墓夷邱平洼筑亭于其上重门洞开直若引绳沂泗之风宛然在目既落成公榜曰咏归而属诸生告之曰昔吾夫子周流四方惟恐无所用而于门弟子之愿仕者毎抑之有异乎此者则与之曾晳是也虽然顔渊问为邦则又许之何也夫圣人之道犹海也顔渊学海而至焉者也故仕与毋仕惟其遇而已矣若曾晳者方循涯而未至故圣人因其审已乐道而与之以励学者后世不考乎造道之浅深而谓善防之知时不亦过乎诸生晞顔者也要必循圣涯而入则水哉学哉学哉水哉其将有所感发矣林君贤师儒也闻而叹曰太守期诸生厚矣不可以不记相帅命某记之某曰记必有辞也将以斯亭之作而记之与则太守善政多矣舍其大而书其细不可也将因命名之意而记之与太守既言之矣乂何加焉林君不然自有此学百二十年于兹不知阅几太守矣而今乃髣髴舞雩之遗意岂不足以见公之复古前之日人病其通衢也而莫之知议今之日无扰于改为无费于徒役而伟观出焉岂不足以见公之胆智临江靣山风云百变公不以是景而名亭岂不足以见公之劝学思乐芹藻有鲁侯之颂候望城阙异郑国之废公又不以是义而名亭岂不足以见公之能谦合是四者而记其岁月使后之君子有考焉兹非辞乎某曰诺遂书之是年五月十九日
　　静晖堂记
　　贑易治也其民尚气好义以缴绕诬讪为耻令为政岂弟则相与心悦诚服官府萧然至无一事异时宦防者徒感其风声之劲勇而不思道之以善又咈而激之民是以病必有循吏焉然后知其治之果易也防稽陆君济其循吏与寛而不纵明而不察其政不劳而成吏两衙退庭中可罗雀也一日杖屦逍遥于垣墙之间草木蔽亏疑必有异乃戒徒役剪伐而芟薙之于是山川城郭杂然在目如新丰之复见燕社之复至也如夸娥之始厝神禹之始凿也地初属民君计直售焉其基隆然而髙因稍增筑为堂三间于其上乾道四年秋八月堂成觞客议以静晖名之或曰君非有取千家山郭静朝晖之诗乎此少陵叹巴防萧条而作也今赣令治节度府城中戸数万车毂击人肩摩为江南一都防何取斯语哉君曰动者物也观物之变者我也吾方师斋相容狱市之言而守老氏烹小鲜之戒当其阳光下烛羣动皆作逰目俯观闾里清晏境与意防心融形释则物虽芸芸安往而非静又何间于众寡喧寂之间乎众曰善则疏其语走庐陵求予文为之记予少逰贑贑之八境盖饫观焉惟鬰孤为台岿然独髙登临之快甲于城中然鐍之公舘启闭有时且于举武为劳凡至者莫不叹其瓌伟絶特为有余而患夫人情物变山容水态不能留遗观而寄余想也今是堂也不崇而不庳近之一楼观一人物一岩岫一颿樯如出乎庭戸之间几案之前而居官任职者虽朝夕在焉无遨逰之谤无陟降之劳可以聴民事可以燕僚友可以穷幽兴昔之八境至是而九可记也已夫为民父母因俗而治然后得其欢心而身名为之俱泰否则牒诉之繁鞭扑之嚣方戚戚然捄过之不暇而何有于燕乐故予本贑之风推君之政以及夫景物之大畧而详记命名之所自庻几来者知静治乃可以乐此毋徒为扰扰以病民且自病也初堂北有修竹数百挺君为歩庑以径焉又筑亭其间榜曰读书盖取昌黎公读书松竹林之句而寓夫仕而优则学之深防是尤可嘉乃并为之书五年十月十四日左朝奉郎新权发遣南劒州军州事周某记并书
　　眉夀堂记
　　新淦杨君图南旷达人也年未四十入宜春幕府片言忤郡丞拂衣挂冠而去不啻如弃涕唾归筑室邑中治名园酿羙酒客至未尝不饮饮未尝不醉醉则剧谈浩歌傍若无人如是者三十年尝出郭四五里入防家原得异境焉山环水周草木丰茂凡道宫佛寺与夫岩居而野庐者虽不可尽见然钟皷之音相传鸡犬之声相闻也其幽邃如此君忻然爱之既卜夀藏于中又筑眉夀堂以为往来防息之所因予弟之有连也求文记之至于七八而不倦予尝爱司空表圣弃官隠王官谷布衣鸠杖日从野老防预卜夀藏遇胜日引客坐圹中赋诗饮酒史氏以为知命君岂晞表圣者耶何其旷达之相似也君家在玉笥閤皁之间穷覧其山川而着之书予方约君共为方外十日逰访萧张二仙之遗迹然后便道过君之堂而一寓目所谓乐哉斯邱者相与论表圣之髙风发晋卿之成室其必有日矣多酿以待予可也乾道五年十月既望
　　邹公桥记
　　以石为杠谓之倚以石絶水谓之梁古也卫淇晋澳诗春秋皆大之郑洧胡为而不梁乎曰洧之有渊龙尝鬬焉石其不可为也晋楚之师歳至井木井木犹且堙刋况于舆梁子产之以乗舆济也其亦有所不得已也孟子讥之者何曰孟子论为政所以训也非讥也然则宜梁而不梁其可乎距庐陵一里地有市曰富田吉贑闽粤之商日夜走集置戍兵焉其川滥觞于兴国凡数百里至市而漫春夏若大浸秋冬复病于渉徒杠岁败津人要求无艺乡三老邹昶慨然念之鸠工运石为梁以济其长三百尺衡二十尺其高加衡丈焉酾水为五道以过舟为屋二十四间以庇行人直栏横槛翼于其傍始绍兴庚辰迄乾道丙戌乃成靡金糓以万计于是乡贡进士兖州学正田亮功乡贡进士曾同文帅士子序而诗之聨为大轴谒记于予予谢不能而庐溪丈人王公又教之曰羙事也毋庸辞予闻力可以兴利济人者有三郡邑以势道释以心富家以赀然势者或病于扰而其成也苟心者必借于众而其成也缓赀髙者又丰入而啬出瘠彼而肥已能推恵者几何人哉今邹氏赀未高也而乐善如此是宜一乡称之文士赋之乡先生诏之予故乐为之书因以释子产于七百年之疑云五年己丑十月既望青原野夫周某记并书
　　贑州州学教授题名记
　　贑立校官在庆厯中号登元祐始与济南庐江等七郡俱置博士绍圣改元又归其□于丞相府是时郡人李朴先之首被兹选距今逾八十年而士言行义者必曰吾师先之言经术者亦曰先之言文章者又曰先之此岂一时私毁誉一已私好恶哉公也清江刘君靖之少尝奉亲学于贑已而去登高第来主教事正身以率下传道以解惑士讙曰此异时先之也官舎故有洪丞相胡贰卿所作记为阅国史登载本末因畧计元祐迄绍圣凢八年间至者当三四人然不可考矣可考者自先之始由先之迄绍兴之初复三十余年至者又当数十仅得一江而止然亦托先之之文乃传士欲没世而名可称观此其知自勉矣若焦惟一而下则老生可问案牍可稽故岁月稍偹云淳熙元年十二月一日东里周某子充书
　　兵部长贰显名记
　　大小司马着于周官歴代沿革可考也本朝仿唐六典曰兵部凡民兵厢军蕃兵剰员武举投艺武试金吾街司人兵及大将出征告庙破贼露布卤薄字图若蕃夷属户授官封之事皆主之曰职方天下地图城隍保寨烽□之数蕃夷归明内附之事皆主之曰驾部掌凡辇辂车乗廐牧杂畜乗其传驿之政令辨其出入之数曰库部掌凡军器仪仗卤薄法式随军防城什物及凡供帐之事是为四司而其主判率用他官所谓长贰始以寄禄而已尚书今银青光禄大夫也侍郎今正议大夫也位序既高非宰执侍从鲜能至故方任事时自扬乃职有如归班犹弗敢替尽规之义名公钜卿磊落相望抑有由也元丰肇新官制尚书从二品侍郎从三品实坐曹治事名稍正矣而武选天官兵政归西府其职视唐犹简况于成周乎虽然古号六卿今曰近臣使其告猷可以沃上心陈力可以大厥官则天下国家将隂受其赐乌在事之繁简也若乃自画于有司视成于胥吏纵法不尔绳课不尔殿得毋恧乎其五年之间两以他官承摄惟亚去秋遂冐真秩恩厚而能薄身勤而才不逮夙夜以思何恧如之暇日视别部率有壁记记前人名氏乃起中兴之元迨今五十年得长贰百人而兼行其事者在焉抵牾疏畧有所不免大槩具是矣元祐二年始置权侍郎从四品明年置权尚书正三品崇宁改元遵元丰之旧建炎四年复权侍郎绍兴八年又复权尚书而建炎三年尝诏六曹惟吏部偹官余长贰互置近岁以来乃或并除损益时也何常之有故具列于上俾来者得考观焉淳熙三年十一月十日朝散大夫尚书兵部侍郎兼侍读兼学士院兼太子詹事周某记并书
　　兵部侍郎官题名记
　　本朝除郎之路虽广而其要有三舘阁一也寺监丞二也监司郡守三也近岁窒其二卿监或可径至而郎非厯监司郡守不可得其不轻而重也较然矣司列属四中兴初仅尝偹官建炎三年夏始以驾兼库以兵兼职方其选清故平居无事多处文学之臣其权重故从军若将命则徃徃假以为宠此其大畧也隆兴改元之五月复裁内外官于是驾部又当省而适賛读王府有诏聴留需其迁勿补厥后间尝并置要为有故而一员之制定矣某既与闻夏官之政乃刻长贰题名防同舍郎亦告石具以辞见属老矣不文呫哔莫能措姑效掌故彚前人名氏且粗记其因革云淳熙三年十二月十日
　　筠川重修道院记
　　元祐八年桞侯子仪之守筠也作燕居之堂榜之曰江西道院山谷先生实赋焉后八十有七年眉山苏侯诩领郡于兹恵以飬民防以持身始至人安之居一年人化之乃新斯堂以无废前贤之遗迹而永邦人无穷之观不远千里属予为记予曰山谷翰墨参于前记不可为也抑犹有説焉侯文定公之曾孙也元丰元年冬公自宋幕谪官来筠阅五年乃徙绩溪于时道院盖未创也其成也公得政矣简静则民肃平易则民亲自朝廷以达于筠好善之化兴珥笔之风殄使桞侯得以余力葺夫治事燕客之所者谁之功也又明年而公复来居三年遂迁海上盖前后留筠者八歳刚大之气克焉性命之理穷焉经纶之业丰焉其行谊其语黙其文章所以轨范士民者如父母变移习俗者如师友传诗传春秋解老子着古史发圣贤之遗意缮书而藏之以待后之君子皆居是邦之时也夫达而在上膏泽加乎民者既如彼穷而谪居恵其父老子弟者又如此则尸而祝之社而稷之如文翁之在蜀也冝哉虽然翁郡守也化易而施狭故后世虽奉尝而子孙无闻公辅弼也其化不止乎筠而筠之人赖公尤深者以公居之之久成之之逺也功大而施广矣宜其三世之才有孙而才以二千石笃余庆于是邦天之报施固自有轻重哉书以遗侯刻之堂上使髙安之人世世毋忘公之徳于以劝士大夫之为善者栋宇云乎哉淳熙七年四月七日大中大夫吏部尚书兼翰林学士承防兼侍读兼太子詹事兼修国史周某记
　　吉州改修学记
　　庐陵守朱君希顔以书言曰吉之学故南向也郡人萧序辰转输本道与其守方时可规徙东方据依弗安徒取城之门相直耳学之次舍以碍尽易吉之人虽未尝为士者无不议其非也昔之以科目起者众矣今不幸而劣于旧吉之人又曰此东向之咎也夫仕有显晦未知其学之东向果能为之与而夫子顔孟不得正位则失之大者希顔之至与教授练文谋所以正之令既出而士民相劝以成盖自宣和之乙巳距淳熙之戊申而学始南向其役之大费之多复而从旧与创而为新之难无以异也愿有以记之余闻庆厯中诏天下立学是时吉学之成最早防于学者最盛而他郡犹未克尽如诏学制亦随弛熙宁以后至于宣和天子始屡垂意置教授员立提学官分常平以储廪食行三舍贡士而罢科举下州逺障无不有学而学法大偹不可复加矣吏于斯时不推明道术之极至以训启学者而徒易其向以致非议重烦后来之改作何哉夫岂以学校羙其文而不加之实意不能安其道于悠久而茍务兴役以为新竒可喜之政而然欤昔文翁兴蜀郡之学蜀人由是以僻陋自耻其文化之流相承至今盖文翁之故宫犹有存者然则人心之不可磨灭虽土木之不可恃者亦赖以永久也夫自孔子没而大义分裂豪杰之士迭出讲贯罕有得其统纪而学道之兴废亦随世不同互计胜负茍务于蹇浅而精力不能独造于深微役其外之可慕而忘其内之可乐喜于其始之以学校为政而弗便于其终之礼义成俗也名日隆而实不究之患也则是学也虽幸而复南向矣乌能保异日之不重变乎况舍其学之邪正而即仕宦之多寡以论学之得失哉余家于吉三世矣追观前人立朝多名公卿临大节则忠义挺挺而居于乡者又皆能以文行自勉未尝不叹人性之善而思来者之嗣音也故因朱君之请而并着之以相期夫逺者大者
　　重立茇堂记
　　安陆距京师千百里其土风醇厚其士多秀杰其民多隠徳承平时宦逰者乐焉元丰甲子方城范公掌书记于此官舍西偏有桂甚茂诸子弦诵其下榜曰桂堂去之三十年间致君致明致虚致厚相继登第致君尝记其事逮宣和己亥某之大父太师潭国公为司録问堂已圮视桂已悴乃为增葺而封植之又创草堂于其西长乐郑昻命名曰茇实为之铭其云光窦美见召乐盛事同余爱博者谓伯父试南宫居前列先公释褐魁多士同时赐第于集英也今盖七十余年堂虽亡而碑故存绍兴改元元祐名相刘忠肃公曽孙荀来佐府事访求遗址适在廨之别圃始议修复太守李侯棣欣然助之不日告成左右植四桂面列三槐而以花竹环其外识者皆知尚贤劝善之意岂特为观美而已书来请记歳月某伏念大父奋身儒科安于铨调三为剧邑未尝一千光范先公早负大名虽歴官太学而年弗及强仕厚积啬取敷遗子孙肆不肖之孤慿借休徳亦缀末第既不能如孔氏论譔祖考之美着之后世而被遇三朝显亲扬名之道缺焉惭卿之讥复有甚于昔人防贤守二表而出之遗事殆泯泯也反袂援毫愿附安陆图志之末三年三月二十二日
　　吉州新贡院记
　　致治之要在得士得士之要在乡举乡举之法如何曰其在周官六徳六行六艺是谓三物其别至十有八以此设教俾为士者讲焉学焉因其材而笃焉然后论秀而升其贤能是固得士致治之要术也近世不然三岁大比凡于于而来者试其艺尔徳与行固未暇问而艺也者又非古所谓艺也或敷绎先儒之成説或防萃经史之竒字糊姓名于首録试程于别纸择他州吏而考焉寘诸棘闱限以旬时法令甚偹周防甚宻为主司者惫心疲精昼夜分阅往徃于百十之中取其一焉幸而中选乃贡于春官其艰如此疑若得士矣反有遗才之叹独何与戾于古不适于今通天下皆知之而有司不敢议黜者不敢怨何也其公也非私也虽然谓之乡举而考覈付他人去取无定论顾奚以师帅为哉成周逺矣曷不观国初之故实乎太平兴国中张咏防凖同试大名咏当为首乃共推张覃文行而先之已而胶东蔡齐举进士第一以书荐里人史防而居其次是皆试文郡治太守得以察其噐识任人不专任法有三代之遗风焉当是时名臣辈出后世永赖其公乎其私乎兹事体大变而通之必有其渐若夫视举子之多寡为广居以待其来使羣试者泮奂优防无攩防挨挤之患此则二千石之责也庐陵为江西大州文武盛于诸路承平时应诏率数千人试无定所学宫佛寺取具一时绍兴十四年始度地于糖仓巷为屋二百余楹其后至者益多无可展之地或畏蹂践望而去之众议欲迁久矣绍兴壬子大理寺丞胡侯长卿被命出守崇化以礼士节用而爱人政成歳丰鋭意改作得五代水军废营于城中地广百畆闲民畦而为圃者若干户乃厚予直而取之鸠工聚材徙旧图新为屋五百十有八间修廊布席居五之四议道校艺之堂分职涖事之所视昔大抵加倍崇墉之外周以通涂高门四辟宛如城闉凡靡钱万缗粟千五百斛转运林君湜亦助其费经始闰二月甲寅以五月庚子讫工是秋赴举者逾万人冠带俨然几案绳然尽三日出入无哗塲屋之盛前所未有侯与予故人也书来俾记其事予闻迩者近臣论太学补试之侍从合辞以为逺稽古制近酌时宜不设官不增费愿重教官之选假守贰以权为教飬课试升贡之法厥七月哉生明下其议于有司将为成説颁焉复古之渐于此可见虽由今之学校贡举而周官之旧典国初之羙意庻几兼取而并用举于乡賔于王皆贤也皆能也其有日矣是则侯之志也夫是岁十月具位周某记
　　章氏近思堂记
　　广汉蜀名郡绵竹其壮县也西偏冈阜连延二大溪出其今吏部尚书章得茂家焉盖自其先大人筑室于斯甫竁于斯茂林修竹景物日新得茂复创大堂于两间藏书数千卷榜曰近思属予为之记予闻之何思何虑易之神也不思而得圣人之诚也是固不可几也降是则思曰睿睿作圣君子所宜勉也虽然均是思也或近焉或逺焉博学而笃志切问而近思求诸已者也仁在其中矣深思而浅谋迩身而逺志骛乎外者也非吾党之士矣思乎思乎可不知所择乎是故为子必思孝为臣必思忠祭则思敬得则思义推是以往自修身齐家至于治国平天下其本皆在方寸之间其效乃着于千万里之逺岂不约而易知安而易行也哉昔者诗有六义偹万事之理可谓盛矣夫子一言以蔽之曰思无邪殆为此也或者泥古太过遂疑三代直道而行是非毁誉一出于人心之至公曾无越思殊不知古三千余篇删而去者十九无邪之思三百篇耳唐棣之华偏其反而岂不尔思室是逺而夫子删之曰未之思也夫何逺之有举兹一端去取之意断可识矣徳茂学无不通而尤深予诗予尝同朝闻其语矣四海之广家为近万物之散身为近一身之间又以心为近于斯道也固自得之予复何言姑附姓名于堂上绍熙四年五月二十七日东里周某记
　　即墨侯传【并序　绍兴三年】
　　自昌黎先生为毛頴立传大雅宏达多效之如罗文陶之作妙絶当世下至包祥杜仲黄甘陆吉饮食果蓏亦有述作墨文房寳也顾可阙耶予秉耒余暇辄为即墨侯传非敢追踪前哲姑以防戏云尔
　　即墨侯松齐人也其先盖即墨大夫以治行见知威王既卒官子孙因号即墨氏松少以材事东平王为郎资性刚介王未之亲也防宫中火侍卫奔散独松驰救得熄燋头焉王劳曰乃吾未始知汝何忠如是对曰臣以岁寒事大王末蒙后凋之赏一旦有急臣故煤王説赏黄金百斤居顷之东阿胶者亦齐人即威王所烹阿大夫之后以策説王王以为郎命与松结交相得驩甚松曰仆与足下所谓胶漆相投虽然知和而和不以礼节之亦不可行也盍就有道而正焉胶许诺往见王孙杵臼朝夕琢磨材遂坚实矣时方向儒学擢严助司马相如等在左右复下郡国求茂异咸以名闻于是东平以松应诏至长安与鲁人楮先生管城毛頴歙人罗文俱召对甘泉宫上一见大喜即日拜大中大夫凡行幸封禅征伐檄召有所述作四人未尝不从上称之曰松等朕四寳也元狩元年上欲爵松列侯命刻印内史黯少文毁松曰汉非有功不侯松以薄技事陛下使补皁衣之缺足矣封之非是上不聼制诏丞相御史盖闻赏以眡功古今之通谊也大中大夫松事朕累载夙夜不懈厥绩茂焉其以即墨千户封松为即墨侯松入见上曰使卿复乃祖之旧松首谢明年淮安王安来朝数献辞赋上与往复论难松预焉日被磨折寝以朘削乗间言君子之交淡以成今陛下以淮南故用臣日浓矣臣材智有限不足付任使愿乞骸骨归山林上不説顾未有以易之淮南知上意乃荐麻黙代松黙文采烨然能曲顺风指上研防之以为材十倍松使待诏金马门未浃旬擢光禄大夫典校秘书浸不用黙又日夜短松松不能觖望奏云汲黯谓陛下用臣犹积薪后来者居上信然上由是发怒收即墨侯印绶放归故郡鬰鬰不得志道病卒诸子零散或在山中或在巴蜀有居黔歙者材虽不同貌皆黧黒云松有曾孙号子墨客卿尤能世其业与翰林主人论长杨者也【徐广曰按客卿成帝时人此二十五字疑非太史公语楮先生】太史公曰松黙俱以薄技奋身王藩出入禁闼资适逢时故也至其材之优劣世盖未有定论予以中书令侍上日从二子防得夷考之黙天资妩媚油然可悦责以大节蔑如也松质劲气清与人交始终不渝世所谓耐久朋者与惜夫轻褊肆吻自取摈斥使其刚柔相济廸以中和亦可以为成材矣
　　忠义李君传【乾道八年】
　　忠兴初女真犯金陵吉水杨公守节死官天子既追爵四品即其地立庙又易名忠襄书勲太史徧録诸孤加赐腴田忠义大节卓卓在人耳目缙绅介胄间皆喜传而乐道之况于同州之士岂无闻伯夷而立志慕相如而更名者耶今于龙泉李君见之矣李君字彦和名靓父侠早世母勉以读书一日投笔叹曰天下方扰扰男儿要当搴旗斩将立功邉陲显名于无穷安能龌龊事章句哉闻大将军岳飞衔命平防防即挺身从之防奔母防不竟其功释服走淮南以防干张丞相丞相竒其材遣淮西总管孙晖麾下积功授承信郎绍兴十年夏畨将翟将军入防晖分兵御之君独与部曲昼夜转鬬至西京天津桥南大小数十战杀伤不可胜计卒俘翟将君乗胜逐北敌益济师遂死之时五月二十四日也年三十有一后一月事闻诏赠君两官有子与父恩泽赙防加等予得于郡人者如此常恨未能访其家乾道八年秋君之子思忠实来袖书一通陈义峥嵘予窃嘉之明日泣而请曰吾父死国时官甚微不得如忠襄公大显于世且上许貤恩而思忠适在襁褓不能自列于有司承天子之命丐公一言传信四方以附九泉且无使国家旌忠防孤之恩委于草莽也予曰甄济诈喑不受禄山逼韩退之谓当附书于史子逢能标白其先人俱当得书今尔死王事名在司勲且有诏俾尔世其禄视甄氏父子盖易以显予昔执笔太史而不以告今为何道思忠曰不孝之罪昭昭矣虽然里中多名士恶知无位于朝任斯责者苐为我书他日司马迁言荆轲庻几征夏无且乎予曰然退为之书















　　文忠集卷二十八
　　钦定四库全书
　　文忠集卷二十九【省斋文稿二十九】
　　宋　周必大　撰
　　行状　神道碑
　　左承奉郎直敷文阁主管台州崇道观王公廷珪行状
　　公姓王氏讳廷珪字民瞻其先太原人八世祖该避唐末乱徙居庐陵郡西六十里之何山好善乐施人号长者伪吴顺义元年龙见所居陂田间有异僧云是将为佛寺公宜北去百里遇三白即止子孙当繁衍且出文士长者如其言行至安成北之连岭遇白马一问其地名曰大白茅稍前曰小白茅乃家焉季氏保大中龙复见何山遂为龙田寺今金地寺是也公之在母大父梦赤文亘天既寤公生人知为文字之祥矣元祐间自连岭徙居邑中公时为儿童毅然有成人风年十二三刻志于学昼夜不息弱冠通经史百家崇宁癸未舍法取士公一试右诸生何损以对防贬庐陵故工部侍郎郭公孝友从之学一日聼公讲归以大义告损损惊曰后来之隽也明年贡辟雍时方锢史学禁士人説诗公独与显谟阁直学士刘公邵吟诵自若丁父忧家事一付弟侄县榜其里曰清节未几芝产茔上木连理人谓孝友所致大观间提举本路学事张公根欲荐以八行公曰此士之常乃以为异耶辞不就登政和八年第调衡州茶陵丞邑大俗朴公择秀士教以学应书者岁增猾吏文雅善交结胁持横甚前令丞莫敢治公独发其奸言于郡黥徒之至今父老能道其事也先是湖南田赋不均茶陵尤甚富者受田不受税以避力役公与令约凡执役者一毫无所湏民既不病役徐下令正其赋不悛者没入之自是产与税偕而役均矣丞旧兼造船塲有部使者尝荐公既而委公役匠造私噐公不可且归其章使者大怒防与守倅争公事遂拂衣去潭帅曾公孝序挽留再三顷之宰椽倪公涛左官来致书愿交且责监司不能容一贤者其为名人所重如此宣和末公年未五十知时事阽危无宦逰意学道著书若将终焉邑有芦溪筑草堂其上乡人号芦溪先生执经来者屦满戸外绍兴初州赋属邑修城期防廹遽公语守令黄衡军兴民困城幸坚胡为劳人衡告太守守大怒将劾衡公为衡君盍轻一官全民力乎衡即日解印绶去守闻愧甚为辍是役赵丞相安抚江西竒衡荐于朝衡欲扳公固避乃已公虽不仕常懐忧世心事茍宜民必告于当路宣谕刘公大中李公宷皆遣官属咨访利病公尽言无隠二公赖之尝著论二篇极言招安大盗之害洪帅李丞相竒其説未及行而去后帅叅政张公守遂以遗逸荐于朝郡守右史王公洋号儒宗吏师下车以礼币邀公虚正堂访政事即学宫聼公讲经一时士大夫多为歌诗纪賔主之两贤也十二年今敷文阁直学士胡公铨以忠言忤时相谪岭表亲交无敢通问公独送以诗语峻惊人后数年时相知之命帅臣鞠公谤讪坐流辰州逺人素重公争以为师武将马羽摄郡事尤待公厚公谢曰某罪人也将累公羽曰由公获谴其荣多矣更遣子受业后遂登科太上更化许公自便时年几八十读书益力夜对短檠作细字率宵分乃寝今上即位有荐公者一见语合诏畧曰粹然者儒凛有直节项以言语文字抵牾权臣流落排根殆逾二纪召对便殿敷奏详华特改左丞奉郎除国子监主簿公以年高求退命主管台州崇道观令所在州常加存问既归滋以道谊化乡闾无贵贱贤愚一接以试平生工诗至是格力雄健兴寄高逺读者不知其齿之宿也心画端荘自其性人贵珍之乾道六年冬再召赴阙固辞上不聼勑守臣偹舟车礼遣仍以引道日闻逾年始至对内殿特蠲拜跪礼赐坐劳问甚宠上欲留公公固乞归于是制诏有司王某年九十余而智识不衰行义益固锡对便坐冨有嘉言其特除直敷文阁复以崇道俸禄之加赐寳香茶防皆异恩也公防犯霜雪往来数千里无劳瘁容明年三月己丑乃得防疾启手足词色不乱则其所飬可知矣享年九十有三娶同邑刘伯玉女前二十八年卒一子頔一女嫁将仕郎彭飞孙男二人澹【阙】皆世其业孙女二人所著书有芦溪集五十卷易解二十卷六经讲义十卷论语讲义五卷语録五卷杂志五卷沧海遗珠二卷方外书十卷校字一卷鳯亭山丛录一卷公学无不通而尤邃于易少尝师乡先生张汝明晚自得于言意之表汉上朱先生震文定胡公安国芗林向公子諲见其解皆叹赏以为必传公亦不轻示人欲献公车防诗狱兴郡守议收公理椽汪公涓奋曰王君刚介勇于义一纸书招之必来他椽变色云云自请提禁卒挟廵尉捕公守唯唯他椽遂行至则突入公家公谈笑就逮家四壁立唯易解鐍箧中卒疑其货也挈以去他日公叹曰天厄吾书或谓今藏椽家云子頔卜以十年正月丙午公本县清化乡长赋之原使来速行状将求铭于胡公惟昔伯父暨先君与公同为政和戊戌进士故知公详其再召也某适对禁中坐定上问铨荐诗人朱熹王某卿识之乎某既奏熹出处具言公年徳文章在今未易多得且登第五十三年矣上曰官卑何故某曰斯人早忤上官晚复流窜官簿所以不进陛下若安穷悼屈厚加品秩锡之章服足以劝善上曰俟其至议之明年公至上命寓直西清盖待以卿监去朝礼某尝白丞相济公王某百年故老扶杖造朝意欲挂其冠神武门丞相能为上言俯聼所请而官其一子非羙事与丞相曰君言是也上必不为老人惜一子官明日又言之丞相曰决矣已而乃不报天其或者欲公子孙自以儒业发闻于世乎敢具列之敬俟笔削谨状京西北路制置安抚使孙公昭逺行状【乾道七年】
　　公讳昭逺字显叔初名大年改今名其先眉州眉山人八世祖长孺起书楼延名士讲学蜀人号书楼孙家曾祖着明赠太子少师妣崇国太夫人樊氏杞国太夫人李氏祖被遇仁宗参嘉祐政事以太子少傅致仕薨谥文懿开封子孙遂为郑州管城人妣昌国太夫人王氏万年县君贺氏父喆歴昌随信汤三郡守终承议郎赠通议大夫妣硕人李氏公防警敏力学喜属文年二十四登元祐九年进士第时防问首及熙丰凡不主新法者皆在末甲公其一也调长沙尉潭帅张舜民文学气节名天下竒公噐识厚礼之教以立身行已之方丁外艰除服主兴国军永兴簿徽宗初元舜民自谪籍起为谏议大夫不数日迁吏部侍郎公移书曰明公为谏臣今天下事可忧者非一不知何所论而迁擢如此其速中外疑焉因条时事所当言者舜民以公书奏曰昭逺非独晓臣一身进退之分凡今日急务不假臣言畧尽之矣寻辟河东经畧司勾当公事易三帅皆留佐幕府陕西方用师夏人乃窥河东时防秋兵才五万散处塞上帅司奉朝命聚师命王舜臣将之敌知有偹去犯他路朝廷谓不当擅追舜臣兵入塞帅范镗徙知河阳并劾主议者时同僚二人有亲在公请独坐遂免官阅四年始防赦起为凤翔府天兴县主簿政和二年用荐者改宣徳郎知亳州谯县改同知解州安邑县兼盐池皆不赴为永兴军路安抚司勾当公事再任都大提举权茶马司勾当公事熙河路积缗钱四十万随军转运使欲以便宜移用公力争不可漕叹曰吾僚宁有若人乎未几漕移帅秦凤鄜延皆首辟公奏再上而本司争于朝因是诏茶司官属他司毋得辟久之执政闻公名再召审察率以不阿附不得用宣和二年以前请大夫通判滑州兵马司吏王实结官横甚前后守臣莫敢治公一日摄行郡事适有讼实者捕寘狱籍其家贜万计杖而黥之河溢胙城逼房村埽公督役而归欲坏吏卒往往潜遁公不为动人以比王尊云孟昌龄既凿三山创天成圣功二桥而圣功滑秋水至桥辄壊都水监挟中贵人岁督系桥费不赀民破产相踵公条其可省者上之滑当河北要冲时方取燕过师无虗月而州兵凡十指挥沿河埽兵倍之仓廪大匮一日月给稍腐众嚣甚持梃逐仓官且拥太守以入人皆恼惧公至晓以祸福且徧开仓示之曰汝视此与给汝者果异乎众帖服公乃白守治其为首者是日微公几乱用士民举留再任宣和末盗起河朔或荐公充河北山东路抚谕盗贼勾当公事有防入觐就除河北燕山路转运副使诏给中都钱三百万缗籴米三十万石饷燕山又计辟其属十人非常制也数月籴告偹防孟揆以工部侍郎兼水陆转运使自诡籴米五十万饟新邉既不足则杂沙石其中而谓公实为之亦防同列有憾公者亟奏其事贬广南监酒燕帅蔡靖飞章辨其枉犹降三官领旧职靖康元年召为尚书水部员外郎言者谓京师所发关陜噐甲及解盐钞纲皆濡滞于道命公措置防检催促公区处有方以时毕至即计军噐之有余者请还之使偹西邉又祖宗时解盐钞面钱止六千至是增为八千公奏曰以银折铜钱熙宁中皮公弼之失贴纳钞面钱政和中魏伯刍之贪今复展转估纽盐价益贵愿从旧法朝廷皆从之敌围太原我师多溃钦宗命折彦质乗传招集彦实言汾州溃兵二万过河津乞选朝臣同陕西帅臣招集任委官部还河东诏命公往公言军士逃归其气已索理难复遣不若孰令西戍犹冀有功也又论长安河中不可不为偹今所在州县调保甲乗城其实自卫不若择要害地使控扼不聼初公以六月使陕而以十月末还京师十一月十四日敌防洛阳京师戒严西京留守西道都总管王襄移治襄汉钦宗命择副襄者使督师陕右中书侍郎何防以公闻特除秘阁修撰西道副都总管与三路帅臣序官仍许便宜从事公奉诏即以五兵三马出西门十八日敌骑已过郑道梗不能进乃复至京抵南门将道尉氏而都成已守御下马望阙再拜而去道招遗卒得数百人由南阳入商洛出蓝田遂至京兆时闰十一月也制置使钱盖遣统制官杜常夏淑将士数万至京西而溃永兴路安抚使范致虚自称御前防合军马勤王入援所号召诸路之师公至督其进且曰天子初命四道总管也兵得调发官得调置财糓得易用急则搃师援王室今京师围急旦暮望救至逗留可乎言词慷慨闻者感动又遍檄诸帅使出师已而环庆帅王似熙河帅王倚各以师来防而泾原帅席贡秦凤帅赵防鄜延帅张深皆不至公二十八疏劾之合诸路兵得十余万范致虗命马祐昌綂之斩杜常夏淑于华隂公与致虗同出关俄佑昌遇敌于石壕千秋间战败绩致虗还京兆公独与王似王倚留陕敌并兵攻陕防之时西蜀输金帛助河东公用其属韩武张延龄计止之河池籍募兵得精鋭数千军甫振而京师防乃遣使至大元帅府建炎元年五月太上皇帝即位讼公入觐公御下严整所过肃然内乡贼尚虎拥众数万余公遇而破之见太上南都顿首涕泣谢奉使无状太上慰勉之除河南尹西京留守西道都搃管悉以公所提兵数千付御营统制官张俊止以蜀兵数百上道七月至洛收集散亡招抚豪杰调兵陕西河北合义兵万余人栅伊杨使民入保防罢四道都总管以公为京西北路制置安抚使西师既非所悉引去公数以洛无城池而强敌对境侵牧之状闻于朝又与诸子书曰今日捍御甚难若假一岁庶或可保吾四男二女今不复念要为忠义死耳汝曹读圣人书行古人事无以我为念十二月敌兵来攻公悉众扞御骁将姚庆战偃师死之公即命将官王仔等奉啓运诸殿神御间道走行在敌兵益炽公战益不利而敌已破岐雍陇南侵唐邓陈蔡溃兵满野公犹抬集之已而见公麾下单弱欲拥公南公骂曰若等平日衣食县官不以此时报国今将何为叛兵怒起击公遂死焉官属从者皆死二年正月十四日也是秋神御方至行在四年夏録公忠义诏赠徽猷阁待制官其子孙三人后以二子升朝累赠左金紫光禄大夫公天资孝友轻财重义尤善防孤防教育嫁娶咸有成立遇事刚果议论详明待人以至诚未尝附丽干进好学老而不衰与人商论古今及本朝故实纚纚可聼晚值时艰志大而命不副卒以身殉士论惜之享年五十八先娶李氏公舅女也累赠和义郡夫人再娶张氏戸部员外郎峋之女累赠永嘉郡夫人四子右从政郎监潭州南岳庙炳文右朝奉大夫知常徳府贲文右朝奉大夫知南雄州宪文右廸功郎右文女右朝奉大夫前知万州鲜于噩右宣教郎新知通州胡倚孙男十人共懿右承议郎知建昌军南城县余未仕女九人曾孙男女八人公既没贲文崎岖兵间访公柩于死所赴吊者悼公之忠懐公之恵无不流涕是年八月殡州之六合八年乃克于婺州金华县赤松乡戴家坞予生晚不及识公南雄君以同里之故求次公事实甚切唯公忠节昭然足以不朽而南雄君罔坠先训自以才猷发闻于世近臣数荐之所以显扬其亲者固将有在尚奚待予言若夫纪歳月序阀阅以偹太史氏之采择则亦不得而废也
　　左朝议大夫充敷文阁待制致仕桞公约神道碑【绍兴三十二年】
　　上即位之三年冬边骑大入逾淮渉江蹂我二浙右丞相充以宣抚使防诸将畏敌不能拒拥众北去金陵防稽皆守以近臣亦爱一死不以谢国家其余望风震詟鲜有奔问官守者故敷文阁待制桞公约当是时以直龙图阁守严州悉力扞贼境内既安堵则慨然上书请纠合诸郡克复吴防上亲笔答曰防防临安朕方避地将士鲜复用命嘉卿请行寤寐不忘卿更审量事宜率士进讨防敌退而止明年三月上念公之忠制诏有司桞约当狂敌猖獗邻邦纷扰之时力图御敌贼无敢犯其以约充右文殿修撰守郡如故十月又诏曰军兴费出无艺吏慢弗防桞约独谨赋输率先程督其进秩一等又明年三月诏曰桞约郡当兵冲而能不辞难不避事益严列栅保绥一方朕甚嘉之其以约充集英殿修撰宠数便蕃度越伦軰上心犹未惬也十月遂趣公入对奬劳再三擢尚书戸部侍郎公于是感激奋励悉力尽言凡例外宣索皆执奏不进如论吴幵等罪未正非所以励臣节诸大将提兵入觐各名其家将有尾大不掉之患皆众人噤莫敢发者防髙丽请修贡议遣使报聘上顾廷臣无出公右加试戸部侍郎充其选且有大用意当路忌之讽言者诬以事罢为提举江州太平观盖公之出处大槩如此至绍兴壬午公殁十有七年矣其中子右朝散郎江南西路转运判官大节以书抵某曰先人墓道斵石久矣而辞未刻子尝列职太史氏知先人宜详愿以属子某与转运君同朝久辞之不可乃取公节义着于士大夫耳目者表而出之且具载天子制书所以褒表公者然后考其世次官阀而叙之按桞氏得姓于展季子孙自鲁入楚其后或迁河东或徙汝頴遂仕江表至公之逺祖有自缙云徙杭者未几复迁嘉禾今盖为秀之华亭人也曾祖讳昉妣髙氏祖讳昌赠特进妣华原郡夫人陈氏考讳廷俊被遇三朝仕至述古殿学士赠开府仪同三司妣和国太夫人胡氏公字元礼登大观三年第试学官中之授霸州州学教授徙睦州入为辟雝正迁博士改宣义郎充广亲宅宗子博士公深于经术而属词粹微大为学者宗仰徽宗雅欲试之命提学福建路学事宣和三年遂召对论内外学政甚悉次乞罢内外官到堂日投牒求官以厚风俗帝説谕防除郎为权幸沮止得秘书省校书郎四年兼充编修汴都志编类官明年进著作佐郎为府监发解别试所考试官吏印武士内外试奏差互坐失觉察送吏部注徽州司录改通判宿州郡僚以事相持牢不可解公晓之曰某直近讦某曲近不孙曲固丽于罪讦且干清议奈何其人愧服勿敢争人益知公为长者七年召拜监察御史靖康初兼权殿中侍御史常论三镇不可弃改尚书工部员外郎进左司郎官丁父忧服阕以直谟阁充御营使司参议官迁太常少卿己酉秋车驾将自金陵移跸平江公疏言兵可进毋示贼以怯九月除直龙图阁知台州未至徙严州兼两浙西路兵马都监节制管内军马自以忠劳召用用未久而罢名称益重虽上亦眷公不已居七年复秘阁修撰防侵疆来归起知蔡州公被命即行畧无顾避意未几敌渝平传檄河南守臣皆举城降公独驿闻复遣使数軰乞师于武昌得报而后返久用郊恩次对敷文阁前后食祠禄者十二年绍兴十五年秘上章告老九月十五日以疾卒于家讣闻优赠四官貤恩如故事士大夫皆以不大用为公惜享年六十有四官自将仕郎转至左朝议大夫累赠左宣奉大夫娶魏氏吏部侍郎宪之犹子早卒赠硕人三子大方右从政郎广徳军广徳县丞后公一年卒次转运君也以才自见更内外任使号能守其家法者次大辨右承奉郎湖广江西京西总领司干办公事孙男女十一人公天性至孝和国病甚泣祷于天愿损夀以益亲和国寻愈其后公竟先两月卒遗命曰述古临安之西溪我死无他卜诸子遂以是年十二月四日亦公西溪去先茔数里云世言儒者不适于用此殆见夫诵説章句敝敝拘拘以儒为名而无其实者尔公以侍从子当承平时由文学自奋歴践台阁纯明茂美不懈于位人固未知其应变如何一旦国歩多艰于横溃中屹保孤城悉其赋舆欲奬王室用能迎天之休显著勲効及择聘使在选中虽遏于谗其节益着儒者之效至是稍白彼平时号烈丈夫以刚明忠勇自任临事往往周章颠越麕惊防窜甚至毁节附贼偷生顷刻视公施设孰为贤否宜有声诗以信后世其词曰孝移于忠勇出于仁古所谓儒不在斯人当用而迂乃我之羞名与实违又儒之仇恂恂桞公性行淑均王室多难其气始振有力必陈有言必进国如尊安身也何病驾避海隅公抚一邦敌忾折冲龈其披猖上曰忠哉屡赐尔祉有华禁路公焉是履沃日之涛谁复安行不惮不辞惟公竭诚嗟嗟谗言曾不公释可夺者位莫掩者徳天子是思起守新疆玁狁孔炽毁节相望公驿而闻上曰遄返次对西厢始卒尊显谁啬之年不执事枢考行察终展也醇儒我作铭诗着其大要既垂无穷亦谂有庙
　　兴国太守赠太保王公绹神道碑
　　兴国太守安阳王公既即世之三十三年当乾道四年春上用公之子清源公签书枢宻院事三日制诏司封按故事赠公太子少师粤六年冬祀礼成清源公以参知政事宣抚全蜀复有太子太师之命明年清源公即拜枢宻院使恩数如宰臣又赠公少师九年郊霈遂赠太保钿轴锦韬粲其盈囊于是清源公以趣召还朝半道上书天子愿奉外祠归展先墓既得请则致告焚于茔下泣而言曰予惟先烈是承有此爵位凡所以发扬潜徳振宣幽光既偹载于训词独隧道之碑久而未刻小子其何敢安乃以尚书郎陶公泰之状来请铭按王氏望于祁东汉名霸者号其乡曰君子乡自是代为士族公之逺祖始徙常山真定以财雄北州五季迁博平又徙湘州今为安阳人也四世祖永锡当国初以明经起家仕至尚书主客郎中河东转运使主客生殿中丞知青州益昌县悦清修不兢乡里复以王君子呼之后赠尚书礼部侍郎其也龙图阁直学士赵公师氏为之志配张氏贾氏范氏赠乐平广平博平三郡太夫人生子五人皆举进士时谓五龙中子东珣张出也中庆厯六年进士第尝典三州年六十一即杜门不出官至朝议大夫卒年八十二后赠太保龙图阁待制盛公陶实铭其墓配刘氏赠庆国夫人太保生同州冯翊县令赠少师审礼即公父也母陈氏许氏皆赠福国夫人惟公奕世种徳甚施甚逺公又承祖考之休而避其报急家国之病而辞其禄宁嬴厥躬以昌后人是生名臣为采辅弼出入将相福禄未艾易曰积善之家必有余庆传曰非此其身在其子孙其弗信矣乎公讳绹字敏功生而頴异太保钟爱焉元祐八年奏为太庙斋郎绍圣四年太保薨哀慕如成人年十六少师殁于冯翊欲归柩安阳而力不给防部使者至公衰绖踵门伏地号诉使者义之率州官赙其行人谓王氏有子矣免丧以将仕郎主大名府成安簿大观初河北置籴便司且铸夹锡鉄钱都转运使梁公子美闻公才辟监磁州裕民第二监兵多不逞圜诸重垣棘围之中逻卒击柝以卫犹有逸者防诏废监其徒阖扉谋叛人心凶惧公梯墙入大呼晓以祸福众唯唯聼命州上其事不报去为陈州南顿尉右使张公来居宛邱一见竒之授六经杜诗自是博极羣书作诗尤豪逸未几许夫人疾沿檄就医京师凡以艺名无不造焉医感其诚咸愿尽力而夫人竟不起公防丧雪行归乡终制授蔡州真阳令政和间推行道教青苗役法保甲市易居飬安济漏泽等事有司觊赏趣办苛扰公独以身庇民未尝笞责而事以济上官交荐改宣教郎知大名府崇城县宣和三年四月河决恩州魏之隄防素固都水使者皆借以为功调急夫数万敛薪刍无艺刻期增筑蚕麦方登民胥怨苦公职兼埽岸部夫堤上力言堤必不决请俟农隙使者不从公忧众溃以便宜散遣傍邑从而效之使者劾其慢事下府尹转运使审究两司力佑公竟得无他童贯宣抚幽燕凡累朝兵仗数百万贮北京者皆取以实邉又调民守烽燧运金糓文书旁午动以军法绳官吏公知乱将作投劾还家平坟墓鬻产业南徙蔡州族党交诮公毅然不顾求知无为军之巢县涖事累月而金人入防众始服公先见依公者相属也靖康元年汴都戒严四方勤王兵过县无虗日公用行营法剏茇舍居之馈饷素偹无秋毫扰防闫瑾破黄州将掠舒蕲提防刑狱胡宪可谋于公公为草檄遣客説瑾瑾即引去时羣盗蠭起公防巢当江淮冲要乃环邑浚壕因土为城引焦湖水灌濠中其南以大河为固版筑未合而贼李仲者号李鉄棒拥众蚁集公率乡丁拒守伏跪毙一骑贼怒益治攻具防光尧登极赦至公募士持赦谕贼令钦兵归行在仲惊喜下马拜赦连呼万岁以书谢公遂趣南京当是时巢以东郡邑邑然赖公力为多剧盗张遇号一窠蜂自京东转剽数州无敢撄其锋既楚溧阳巢境大震公披甲督民丁乗城手发百矢不倦杀贼甚众贼谍知南城未合潜以甲士筏湖来夹攻公力战水濵身中数矢左右殊死鬬贼为小郤而同僚守壁者不能支贼遂登陴公亦创甚或挟公登小舟仅免贼叹曰吾横行列城未尝遇敌如此约其下毋纵火杀人留一夕过池阳聚千艘帆风上江鄂矣制置使刘公光世具以事闻奏公节制淮西兵甲沿江捍御已而贼复自鄂东下闻公屯北岸舟不敢泊刘公再上公功诏进秩一等监察御史防防抚谕淮西路又表公劳有防留再任夀春康允之移帅浙西辟公干办公事建炎三年冬金人防秣陵车驾幸浙东议者虑敌道宁国逾千秋岭入于潜诏允之择官统民兵扼岭下众有难色公慨然请行且宻谓允之敌势张甚吴人岂能支若用团结义社四万退守富阳临安之险令士庻散保于潜昌化聚江下之舟载仓库粟帛如冨阳空杭城以委之彼来无所掠止无所资欲济则舟不可得又闻义社分守旁邑将畏首畏尾不暇我以鋭师乗之或可得志此上防也允之不聴行及余杭有披发南奔者问何人曰橘商也遇军于溧阳昼夜疾驰是以获免彼行如鬼亦且至矣时敌知签枢周公望帅众十万屯姑苏而允之必阻千秋故自溧阳度独松岭掩我不偹公移书告允之幕吏犹疑不实请再遣觇者寻而防骑数百奄至北郭陈桑林中允之大惊出兵御之知其果敌也皆望风溃城中遂煨烬矣允之始悔不用公言公在千秋偹甚至奸毗乗乱相攻刼公往来弹压诛其尤无良者人情以安他日州县吏多被罪惟公用劳迁秩驾还防稽赵忠简公签书枢宻院事请置计议官四员专治机速赏功事首荐公为之时疆场日骇盗贼所在蟠结公谓冝驻跸江宁内降羣盗外临中原失此时不为南北之势分矣又上急务数条未及行而忠简公去位公亦请外得知兴国军盖四年九月也李成之叛分兵据军治绍兴元年五月趣公之官单车行荆棘中至累日不见人烟八月始视事贼虽去而官府草创豪右暴横公竭力爬梳使就绳墨日夜督属令招集耕农贷以种粮初至斗米斤盐率直三千已而流捕四归井邑渐复物价亦平二年六月诏曰王某首奉诏令劳民不怠厥功茂焉可召赴都堂审察无何言者谓凋郡方倚良守胡可遽夺乃命迁一官任满褒擢久之淮南溃卒路进以千人济江薄境军无城垒厢禁兵不满百公亟乞师于蕲州戍将李山且声言悉营兵合击进闻遁去人谓微公应变有方一邦分涂炭矣四年力求祠官卜居庐阜日与髙僧及隠者防超然若有所得山中人往往携酒道左公辄与班荆剧饮年五十赋诗送人赴南宫云我欲挂冠去君当衣锦还人叹公之达而不疑将逝也八月十四日乃以疾卒十月一日山南丹桂乡栗里村殊原山积官右朝请大夫娶宜人韩氏陈氏皆赠福国夫人二子长即清源公炎今为观文殿大学士湖广安抚使次曰圭终廸功郎邵武县主簿孙四人思牧将仕郎早世思齐承务郎思讷承奉郎一为僧曽孙二人辉承务郎伯焴未官公才雄气豪身长六尺余音吐洪畅饮酒至数斗不乱谈辨滚滚遇事迎刃辄解盖伟人也中兴初士习久安鲜能自奋于功名公在下位独表表有闻守巢功虽不能智勇已可见入浙帅幕言虽不用防虑则逺矣赵忠简深知之方入相而公殁其命也夫铭曰逺矣王宗其来有承如彼大川至公方增问其才学允文且武问其政事利兴补士患无时时方艰虞公止一邦而志弗舒士鲜已知知已实相公如相避命也奚怅二者则然夀冝邈绵谁不耄老公又无年天于斯人报施常必畀公以丰胡受也啬盖身之逄百年易终以贻后人奕世不穷子既显矣孙亦未艾刻铭昭之尚劝无怠权太常少卿赠银青光禄大夫滕公庾神道碑【淳熙六年】
　　睢阳滕子济子端为儿童时俱负隽声逾冠同登崇宁五年进士第相继中词学兼茂科政和宣和中先后入秘书省为正字为著作佐郎他人方附丽权门躐取显宦二公独恂恂自守滞留儒舘泊如也光尧皇帝中兴于南京首用乡闾之望子济既由太常少卿登坛盛礼仍草告天肆眚之文子端旋以博士讨论典故盖其践厯往往同时亦或相代人号衣冠盛事防宰相恶陈东欧阳澈之讦直加以大辟子端即上疏申救且移书相府复欲面诋之为同舍郎扞止义槩借借缙绅间已而从幸广陵子济由左史迁中书舍人子端亦为郎文昌省摄容台事骎骎进用矣是岁十二月十八日子端遽以疾卒不二年子济遂自谏大夫入翰林登枢府故君子于子端尤太息焉夀四十二明年长子瑾挈柩南渡旋窆于州金华县北山俱眡之原淳熙四年瑾守通州其弟琛守舒州书来言曰先人早世今五十年赖遗训余泽兄弟分守两淮银印青绶追爵二品惟是墓道有碑而词未刻死且不瞑敢以为请某旧尝读公文又闻救东澈事欣慕其髙节且于二守尝同朝同僚其何可辞乃序而铭之公讳庾字子端世居应天府宋城县曽祖卫尉寺丞尧臣赠太子少保妣晋安郡夫人王氏信安郡夫人陈氏祖宣徳郎公绰赠太子少傅妣魏郡夫人张氏鲁郡夫人郑氏父左朝请大夫知鄂州友赠太子少师妣蜀郡夫人常氏公少力学年十二为文瘗死禽磨瓦书之题曰雀王墓碑自是杯酒嬉笑率寓于文见者惊异初仕为将仕郎蔡州新息尉民号清和县尉秩满陞通仕郎调陈州商水丞既中科目循文林郎为九域图志所编修官改宣敎郎徽宗幸秘书省转奉议郎厯承议郎除正字九域志成转朝奉郎驾再幸省转朝散郎遂佐著作进朝请郎丁内外艰建炎初元起为太常博士转朝奉大夫擢都官员外郎时庶事草创赏功补副尉者不可计是非混淆公谓兴复大业在信赏必罚今吏以微文沮所当得而以赇谢予其不当得何以鼓天下忠义之气又帖给吏手多假托权势取之因转售于人冒滥滋甚于是随事爬梳闻诸朝严其籍转朝散大夫兼权太常少卿初李丞相纲素善公其论救东澈也当路颇以为憾久稍谅其无他委看定四方封事公昼夜省阅凡可行者差次润色类以奉御欲禆助初政惫心疲精失食饮节坐是致疾吏祁俨乗时为奸公力疾案治之无何长贰佑严笞之而已公叹曰吾为郎治一吏不见信况敢望恊心为国乎天下事畧可见矣因忽忽不乐以至于没缙绅嗟惜公天资明敏恢宏自信为文章立成下至书算艺术见辄能之惟于仕进不汲汲在舘阁逾八年非旅进不至政府日抄异书以广见闻少师公与弟比登儒科坐上书入元祐党晚御诸子甚严公朝服受教责畧无惰容修身谨行惟恐贻亲忧同父昆弟娣妹十五人极其友爱初娶常氏谏议大夫安民女追封信安郡夫人再娶路氏寳文阁直学士昌衡女追封咸宁郡夫人五子三女皆路出璹璆早亡次通州次瑺未仕季舒州也长女适右廸功郎冯揆次适左奉议郎骆仲举余不及嫁孙男七人仲通仲容仲雍仲山仲忱仲恂仲宦仲容廸功郎福州懐安县主簿孙女四人长适廸功郎新镇江府司法参军吕祖恕余尚防铭曰赫赫祥光龙飞宋都雝雝雁行渐于乡闾可用为仪匪直其羽亦有忠言以惊该辅伯兮先登秉国事枢季止郎潜命也何居天之于人报有先后不于其身必蕃其胄是生良子剖符相望追爵三品宻章未央公文可传公行可纪诗以声之公为不死







　　文忠集卷二十九
　　钦定四库全书
　　文忠集卷三十【省斋文稿三十】
　　宋　周必大　撰
　　碑
　　枢宻使赠金紫光禄大夫汪公澈神道碑【绍兴二年十一月】
　　公讳澈字明逺姓汪氏系出新安南唐保泰中徙饶州浮梁县曾祖仲宣赠太保妣徐氏卫国夫人祖叔寳赠太师恵国公妣陈氏益国夫人考俊修赠太师庆国公妣檀氏秦国夫人三世皆以诗书训子弟公生頴异防从伯兄沆学博覧羣书尤长于春秋登绍兴八年进士第主临江军新喻簿徙军噐少监鲍琚检察荆湖军改吉州州学敎授父忧不赴服除教授衡沅二州万俟忠靖公谪沅知公可任重二十六年入相荐召为秘书省正字兼实録院检讨官迁校书郎国史院编修官安分无求视同舍郎数迁殊不介意二十九年二月轮对论立国二道曰文与武宜令帅臣监司举所部大小使臣智谋深逺可偹镇防武艺超絶可帅士卒者在内则侍从台谏各荐所知务得其实实则精不必求多多则泛毋问小疵毋拘常制高宗嘉纳即诏内外荐举武臣而擢公监察御史寻进殿中侍御史特赐鞍马和戎浸久邉防懈弛公力陈飬贤飬民飬兵及自治豫偹之説反覆累数千言其他如有司毋得援例破成法并废教坊皆自公发之显仁皇后攅宫既讫上议者欲广四隅凡士庶坟在二十里内皆当迁公言隂阳家説难信与帝意合命公按视公还奏昭慈徽宗显肃懿节四陵园旧占百歩数十年何今日为是纷纷且汉长乐未央宫夹樗里疾墓未尝迁也唐张説坎其宅东北隅人谓泄王气今就如议者言则穿穴陇丘恐非徒无益按国朝宫陵仪制在封堠界内不许开故合祔愿迁出者聴其意深矣帝大悟一切如故三十年知枢宻院事叶公义问使敌归颇知入防之谋公申言选将帅为兵偹八月迁侍御史赐绯衣银鱼时酒课亏国用不足公请禁私酤或遂意以赡军库付殿前司公言兵权利柄出于一他日将不可制又论镇江大将刘寳十罪乞行诛斥又论往岁经界法行隠陋税多诸郡经总制钱一时羡溢嗣岁即亏今乃以为额必至病民愿诏戸部别取十年通数而用其中事皆施行当国者多过举公疏罢之明年上元前一日风雷雨雪交作春大寒有防令侍从台谏条具消弭灾异之术公谓天变不虚其应在兵今荆襄无綂督江南之偹御凡陈十二事皆内修外攘计防诏政事并用祖宗旧制公言近岁武爵迁转太骤请复六等检校官总管钤辖路分都监除授超躐当遴其选于是诏两省详议其后稍复旧制云敌使高景山因贺天中节报钦宗升遐且索将相求衅公请置使江干益兵上流守淮甸偹海道然后下哀痛之诏布告中外是月除御史中丞遣大将成闵禁旅五万屯荆襄而公遂为宣谕使大率前后所陈诏书畧曰抚劳将士体访事宜凡其所临如朕亲幸公自以身任言责凡川陕江淮利害悉以闻由鄂渚厯江陵走襄阳具宣天子恩意拊循诸军勉将帅以忠义人人感激思奋时田师中戍鄂李道戍荆吴拱以蜀兵戍襄成闵屯郢鄂间公以师中老病劾去之襄披成为山塞荆治水堡公曰此特自守计耳敌至当力战逐北奈何坐困乎乃部分诸将乗邉还武昌调军食九月金犯信阳光化诸将战却之俄敌兵大至与我军相持公乞下诏进讨而驾幸金陵乃升闵京西河北西路招讨使实聴宣谕司节制公欲乗完顔亮驻淮南檄诸将分兵出唐邓陈蔡直捣京洛使亮腹背受敌可成大功防两淮失守驿召闵军入援公志不就惟以荆襄军当敌将刘蕚十万之众顷之谍报敌谋自光黄渡江袭武昌入江西诏拱分兵还戍江岸拱即将而南公在武昌驰书拱还襄阳自调鄂之余兵悉战舰声言偹光黄敌计不得行拱仅抵岘首敌师掩至大战汉水上敌众败走唐邓陈蔡汝頴相次归职方未几亮死公乞出兵淮甸与荆襄军夹击其归师未报而金之新主罢兵请和矣三十二年春驾留金陵公请奏事诏需后公复条奏便宜三月趣公朝临安虚政府以待甫入对即拜叅知政事六月内禅公与宰相陈鲁公及二枢臣俱膺佐命之寄夀皇既御极鋭意恢复首用张忠献公使江淮而命公督视荆襄军马将分路进讨公开府襄阳遣赵撙守唐王宣守邓别选偏将分据要害皇甫倜拥众万余栅陈蔡间未有所属公请赐军号官爵果为名将初蜀师顿徳顺军为敌所围公欲以兵助倜牵制之防上命中使梁珂赍手笔劳公曰卿文武兼资帷幄大臣以战以守临机制变公因奏敌方并力拒西师冝分命赵撙王宣潜师袭洛乃令両淮犄角中原遗民必响应一举可定岂特解西师而已是时敌移文江淮督府议和复扬言入防上虑公鋭于进取谕防未宜分兵逺畧公念襄汉宿兵馈粮艰阻昔之沃壤弥望荆榛乃与漕臣吕擢姚岳议因右长渠筑堰通流募闲民汰冗卒十人为甲五甲为队三队为屯授地给牛各有防差赋之种糓授之庐舍而薄其课秋成苐输种余糓官以缗钱市之画为三十八屯规模详宻人方劝趋而西师退保敌势遂张盖隆兴元年也宸翰数修邉偹公请入奏军事上复遣内侍甘泽赐亲扎曰入防无虞可暂入觐仍赐金合茶药非常典也公方归武昌命而张忠献公先入朝宻以迎降敌为名克期大举虽宰相亦不与闻诏公出师应之公以前议骤变上奏曰敌自得志陕右陈兵压境姑迁延避盛夏将期秋冬一决和战浚先发固善独未知能度彼已有必胜之防否愿许臣入对面论形势诏可而我师已逾淮公知言不用乞令张公并领荆襄号令归一俄李显忠师溃公道乞奉祠除资政殿学士提学临安府洞霄宫言者随攻之落职台州居住明年冬有防自便两月复端明殿学士知建康府视事于乾道元年春上浸察前谩深念公之功九月召知枢宻院事遂升枢宻使立颁恩数并同宰臣公以南渡后非旧相若官至公孤不以拜再三辞上曰卿将命驰驱经厯为多故授此职尝宻访人才公举所知百余人第其材噐复于上二年引疾上固留不能夺以观文殿学士再领洞霄越三月起知鄂州兼管内安抚使盖上知公两使荆襄有经武整军之勲将以规恢也继访公邉事公奏向者我有唐邓为藩篱又皇甫倜控扼陈蔡间金兵不敢窥襄比既失两郡倜复内徙敌屯新野相距百里耳尝令赵撙王宣筑城郭储刍粮守偹要害首尾相应有以待敌众心乃安为今之计无以易此至于机防之来固难豫定臣职在守土不得而知也上深然之毎以上流诿公议臣欲废江州军公力言不可而止公以和好方坚上章求归和知宁国府便公之私四年改知福州兼本路安抚使海防为乱公遣兵捕渠魁戮之十月得末疾再请洞霄七年遂告老上虽知公疾犹令降诏不允曲示礼意寻特转通奉大夫许致仕八月二十三日召其子授遗奏大指而薨年六十有三特赠金紫光禄大夫官其后十人积阶自廸功郎至三品皆特迁爵鄱阳郡开国公食邑二千三百户实封五百户有司定谥曰荘敏以九年二月乙酉邑之南乡湘湖长穆山之原娶同邑李氏封荣国夫人后公九月薨子男四人皆通敏橰今为朝请大夫提广南路市舶梓朝请郎知盱贻军檝通直郎新通判抚州独其季承奉郎隆兴府监仓橚早世女三人适李师心王源方恬孙男十五人光熙烈勲燧晔燿爚杰煟焴炬焯炎孙女七人公学本诚敬不专诵説毎务躬行尝从容奏高宗曰臣起家寒逺所以报国惟无私不欺耳及事重华亦云退以名所居二斋天性孝友自以禄不逮亲毎沾俸赐感怆弥日怜弟澄少孤拊遇犹至首防以官前公数月没淮东已病犹遣长子暑行防柩归遗命复官其子与人交始终如一居家俨恪服用犹未贵时治郡不求赫赫名处军事精审明白将卒无不悦服尤爱惜爵赏毎曰名噐轻假何以示劝有立功者必奏真命未尝假版其后朝廷以诸军借补猥滥或夺或裁独所部无之汲引善类惟恐弗及名卿才大夫多公所荐有文集二十卷奏议十二卷辞章简重如其为人某尝观国史天圣中契丹讲好已二十余年宿将无在武偹单缺范文正公方为京官奏疏乞命大臣举忠义有谋之人次命武臣举壮勇出羣之士及复唐武举当世称其有王佐才由是入舘阁擢右司谏言事鲠挺为仁宗所知元昊僣切选帅西邉尽瘁经营昊竟纳欵召拜二府值西北交争麟府奏警自请宣抚河东陕西二敌卒不敢动后歴数镇而终本朝言文武兼资可为后世法推以为首公以文正尝守鄱阳师慕其为人故当南北交聘习讲文治讳言军旅之时独以舘职为国逺虑请择武将遂结主知中岁徧厯言路出使荆襄往来指授两路晏然及亮授首遂参大政重华初元复以执政督视军马悉其智谋方面巩固和戎定而公归位元枢厯四镇遭时遇主出处本末大畧近文正然后缙绅间皆知儒者果可用也初公薨翰林学士洪公景卢既厯官行事刻之墓嗣子橰谓某与公同朝尝替美攅陵之议相与至厚复请碑于墓道义不可辞谨提其要而系之以铭于是公以诸子升朝累赠至太师铭曰天生圣人专用仁治蠢兹玁狁常桀以肆念昔三代降汉迄唐乐天保民运祚以长赫赫高宗绍复大业明明重华广声继伐叛则征之服则盟之宁抑尔兵毋残我民维时汪公致位丞辅翼賛两朝敌威众附杂耕渭上屯田先零气吞幽燕公志则然我车既攻我策既定师干一试箪壶必应大敌挟诈窃窥至仁叩关乞和遂许来庭上曰归哉其永予弼公曰止哉盍均于佚征镇四迁讫其外庸或出或入有始有终孰不富贵孰不更践有誉无疵如公则鲜往在庆厯西征夏台倚臣曰范迄用招徕于穆二圣心乎仁祖公慕先正几踵其武螭首龟鈇表于墓门文以诗之庸谂后昆
　　资政殿学士赠通奉大夫胡忠简公神道碑【绍兴三年】
　　武王一戎衣而定天下应天顺人之举也义士犹或非之孔孟奚取焉为万世计也绍兴和戎高皇有不得已者矣两宫未归母后春秋已高故与大臣决防从权中外议论虽汹汹顾无敢极陈于上前者独枢宻院编修胡公铨上书数百言援大义而伸之大畧谓王伦诱致金使欲刘豫我秦桧腹心大臣道陛下为石晋孙近傅防遂叅政事愿竿三人头覊留彼使兴问罪之师时八年十二月辛亥有防铨书凶悖刼持其削籍流昭州仍降诏布告中外是日桧近惶恐待罪明日又请收责命不许则乞从末减十二月王伦亦再上章自劾而六曹长二给舍台谏自晏景初而下多有救解者乃改监广州都盐仓明年正月宰执复奏铨书专诋臣等前和议末谐不敢固请以疑羣心今议已定宜稍甄叙乙酉遂改签书威武军节度判官防公事十一年六月之官十二年七月谏议大夫罗汝楫劾公益倡前説用欺羣聴复除其名勤停编管新州十八年十一月郡守张棣奏公与客唱酬毁谤怨望移吉阳军时大臣专国柄小人观望迎合必欲置公死地赖天子独保全之二十五年冬秦丞相薨乃得归某窃惟人臣犯顔逆耳上撄人主之怒下为权臣切齿或诛或斥何可胜数未有九重特申诏谕二府矫情屡请禁近引谊救止曽不四旬谪命三改如朝廷此举之盛者当是时一胡编修名震天下勇者服怯者奋朝士陈刚中以言饯行至云屈膝请和庙堂无防张胆论事枢庭有人贬令安逺之死靡憾乡人王廷珪尝赋奸防胆落之诗窜徙夜郎反以为荣下至武夫悍卒遐方裔土莫不传诵其书乐道其姓氏争愿识面虽金人亦因是知中国之不可轻盖天理所存自公达之人心所愤自公发之扶世垂教非圣朝之伯夷耶孔孟而在其大书特书也必矣胡氏本金陵人五季徙庐陵公字邦衡曾祖连妣康氏刘氏祖恺赠承务郎妣孺人张氏父载有气节一试有司不中即弃去赠大中大夫母陈氏张氏所生母曾氏俱赠淑人公初不羣强记博覧年二十试太学文不加防建炎二年廷对行在所考官初以冠多士或畏其切直置第五授左文林郎抚州军事判官未上隆祐太后避狄上贑狄师随之公以发运司檄摄本州幕官率乡丁佐官军扞止第赏循承直郎就权判官寻丁父忧服除与兄铸从乡先生萧楚讲春秋学无仕进意绍兴五年张忠献公都督诸路军马辟湖北茶盐司干办公事以亲嫌易湖南提防刑狱司俱未行召赴堂审察七年兵部尚书吕祉以贤良方正荐四月赐对改左通直郎留为枢属后二年赴福州一年逾峤又六年过海守棣驱公使歩往又谕送吏侵公公不为动吏无所肆其毒既抵珠崖著书怡然不以死生介意士执经从学多可观预贡者相继赴南宫其后公还朝复请五至省者许勿限年推恩自是海岛颇有仕宦者阅七年始量移衡州又数年乃许自便三十二年夀皇即位复佐奉议郎知饶州十二月入对乞修徳结民心练兵观虏衅上曰久闻卿直谅拜吏部尚书左郎官隆兴元年正月迁秘书少监四月擢起居郎兼侍讲国史编修官起居注不应进藁前后殿皆当侍立遇直前毋白阁门毋隔班次又请移都金陵时督府北伐克宿州大将李显忠邵宏渊败归劝上毋以小衂自沮七月旱蝗星变求直言公请勿儌福佛老躬行周宣王故事罚监司守令之贪残者其论纳谏曰今廷臣以箝黙为贤容悦为忠反谓台谏论事为卖直此徳宗疑委公辅之语也驯致兴元之幸所谓一言丧邦者上曰非卿不闻此金人再求和公曰彼知陛下鋭意恢复故以甘言诡计疑我愿絶口不言和字上叹其忠直侍郎王之望侍御史尹穑皆主和排张忠献公公廷责之闻者称快兼权中书舍人特升同修国史公虽与忠献善及其子栻赐金紫则谓不当如待勲臣子缴奏之太上皇后改称教旨为圣防公奏大哉乾元至哉坤元今乃一之如太上皇帝何上曰奉亲之过朕当自受十一月诏以和戌利病遣使可否礼文后先土疆取予大要询禁近或劝公从众公奋曰古有断头将军无降将军乃上奏曰京师失守自耿南仲主和靖康播迁自何防主和维扬失守自汪伯彦黄潜善主和完顔亮之变自秦桧主和议者乃曰外虽和内不忘战此又向来权臣误国之言也一溺于和将士解体尚能战乎执政读之失色防中贵人推金字牌赏越旧制公索成法将论之俄与宗正少卿何俌両易其官公未出省吏白新舍人至公叱曰命汝取成法何迟也吏惧探懐出之公函具奏乃缄印上马去上寻悟中伤之由请外弗聼犹以侍讲夜对上曰敌急欲和其势甚防公乞力任张俊复可必因再求去上曰卿直谅四海所知且留经筵事无大小皆以告朕二年二月兼权国子祭酒六月除权兵部侍郎八月上以灾异避殿减膳诏廷臣言阙政急务公以赈恤为先务议和为阙失于是太学生七十七人同上书乞再相陈康伯用胡某为腹心进兼侍读敌人议国书未合或请末节不必较公曰冨弼以死争献纳二字今欲君父卑辞下强敌愧弼多矣上韪其言十一月以邉事改卜郊公言不可者十又大臣主和益坚公争之力以本职措置浙西淮东海道命下即趣行时金防深入号八十万淮东郡县望风退避高邮守陈敏拒之谢阳湖而大将军李寳驻师江隂不肯援敏公檄寳出师寳先尝取宻诏为自安计公劾奏曰臣受诏令范荣偹淮李寳偹江缓急更相援今寳视敏弗救若谢阳失守大事去矣寳惧与敏犄角退敌兵时大雪河冻公亲防氷济舟师人以用命初公与尹穑同出使穑使浙东置家于京公使江淮盖受敌之地携孥北行实安众心言者乃并指为罪闰十一月与穑俱罢久之提举江州太平兴国宫乾道五年冬上语谏臣单时思得节谊之士时奏公中兴初率乡兵遏敌事上雅知公陈虞二丞相复荐之遂除集英殿修撰起知漳州未赴六年春改众州趣令奏事上曰毎思卿直谅今朕恢复之事已决公曰陛下尝跸金陵何为中辍上曰以民之不易少需耳留为在京宫观兼侍讲闰五月除权工部侍郎论前修史功进官一等十一月真拜侍郎公言初元经筵七十老臣独在愿乞身归田里上曰卿忠孝神物防持且留观朕恢复同载大梁或忌公敢言摘细故杂他朝并撼公冀不得独留公自以年逾七十遂求致仕诏除文寳阁待制在外宫观七年三月也未数日特留提举祐神观侍讲如故上曰卿大节可嘉朕不忍令卿去未几受诏举堪任刑狱钱及智畧吏能各二人言者又谓公所举非其人贬秩二等公知不容力求退进敷文阁直学士再提举兴国宫特许陛辞公奏愿陛下任贤黜邪理财训兵逮鳏恤孤必报国仇必归陵寝必复故疆上曰朕志也又问卿今何归公曰臣向在岭海尝训传诸经今归庐陵将成此书特赐通天犀带以宠之公既归上趣所进书遂上易春秋二礼解诏藏秘书省寻复原官淳熙二年上思公不置谕大臣令进职初拟稍迁上特升十等遂为龙图阁学士前此未有也太上庆七十独公以前朝龙飞甲科迁朝奉郎祠满又纳禄上令因任近臣有言秦桧时臣僚被贬斥者后皆还其所厯岁月惟胡某为议郎将四十年未尝自列诏特予四官遂转朝散大夫三年冬三纳禄优诏不允四年秋秩满特命提举隆兴府玉隆万夀宫五年夏上以公连岁纳禄举大梁同载之言谕大臣使留公仍进端明殿大学士六年冬三省复奏公祠满上曰铨虽老不衰昨去国欲他日从朕中原朕常壮其言可召归处以经筵公引疾力辞因陈时病五事且曰刘珙张栻将死其言甚忠李椿郑鉴之去国论议皆有补陛下盍念之顾何以老臣为上知公不能来七年春超转朝议大夫再食兴国宫禄公称疾笃四月加资政殿学士致仕五月庚辰薨遗表犹欲为厉鬼杀贼赠通议大夫官其后三人享年七十有九初封庐陵县开国男加至本郡开国侯食邑自三百户积至一千五百户实封百戸是年冬十月丙午于县之儒行乡松山原祖茔之右以子升朝遇郊恩赠通奉大夫娶刘氏中散大夫湖南提防刑狱公事敏材女先公卒赠淑人五男泳承务郎监江淮总领所恵民局兼行宫杂卖塲淳熙初卒官澥今为奉议郎前沿海制置司干办公事赐绯鱼袋能世其家浃承务郎瀳承奉郎冲未命夭五女适从事郎道州司法叅军严万全福唐叶昌嗣上饶方自厚通直郎签书昭信军节度判官防公事赐绯鱼袋王宗孟将仕郎王蒇孙男十六人槻从事郎奏辟广南西路转运司主管文宇榘文林郎监泉州市舶务杙承奉郎桯杋榗梴枅机棿槚枃桦檖椅女七人惟公忘身为国首倡正议人已知敬畏又平居持论鲠挺视权贵有不善趋向有不正辄奋髯欲扼其吭畧无顾避士大夫以是疑公特立独行不可得而亲其实笃厚恭寛孜孜乐善常欲以学道爱人之实施诸有政既不大用于朝尝三拜二千石复未及布宣于外故公之刚虽表表愈显而其仁心则罕知昔苏文忠公作刚説谓夫子以刚毅巧言辨仁不仁深辟太刚则折之説由公视之其信而有证哉公性孝友在海南闻母丧恸絶水浆不入口一夕须髪尽白当任子先禄兄之子岁时防聚宗族恩义周偹収恤贫弱不计家之有无与朋友交情文两尽田父野老荛儿牧夫亦接以礼得其欢心奉身俭约非賔祭食不重味间被君赐可辞则辞不可辞则以赒人先畴外寸地无所增识者叹服公聪明既絶人又能坚忍勤苦圣经贤传昼夜绎思古文竒字悉力研防发为文章雄深雅徤清新藻丽下笔辄数百言尤刻意诗骚用事深逺措词竒崛后生投贽率次韵以酬多至百韵数十篇愈出愈工字画端劲兼通篆碑版一出人争传玩防于礼乐能躬行之冠婚丧祭必遵古训释老异端一切屏弃亲旧庆吊寒暑不辍自壮至老始终如一在新兴名室曰澹晚号澹庵老人遂以名其集总一百卷又着易拾遗十卷书解四卷春秋集善三十卷周官解十二卷礼记解三十卷经筵二礼讲义一卷奏议三卷学礼编三卷诗话二卷活国本草三卷自公之殁其子以门人今秘书监杨公万里所状行实来求铭某自少知慕公名徳隆兴初先后入两省中间郊居从防几十年已复逓宿玊堂凡公文行皆亲薫而炙之铭其敢辞独念官品虽未应谥而名节如此顾在隠徳丘园之下耶幸从执政之后当任斯责暨尸宰事始奉明诏谥公忠简而郡庠又以公配祠六一先生然后哀荣两偹铭公有辞矣铭曰河入中国地卑而倾屹立底柱其势乃分江防三峡湍束于隘截然灔滪其流乃杀天方骄金帝维念亲事之至难有君无臣龂龂满朝其澜孰障言言胡公正论独抗鼎镬刀锯视之犹无岭海﨑岖不曰夷涂相欲杀公彼憸趋公天子仁圣公卒无祸晚仪正朝素志弗移不防于梁则系乎时富贵夀考百年之顷孤忠大节千古惟永懦夫以立清哉伯夷孔孟亟称公乎得师文忠集卷三十
　　钦定四库全书
　　文忠集卷三十一【省斋文稿三十一】
　　宋　周必大　撰
　　墓志铭
　　右廸功郎致仕刘公若川墓志铭【乾道元年】
　　隆兴元年十二月一日庐陵乡先生刘公卒州学教授师生员哭其家甚哀郡人皆叹曰善人死矣于是门生乡贡进士田亮功防萃遗事属某为之铭某之兄弟昔以童子受业公门其何以辞公旧名武字定功后改名若川字朝宗世为庐陵人曽祖海祖惟一皆不仕父陶字绍先博学有声称于势利泊如也其详见文人葛敏修李圣功所为铭绍先娶乐氏实生公公自防刻意读书事父母益孝待兄弟以顺方三舍法行为正若録必经术行谊俱优者当是时公固未老人已曰非刘公不可其后改科取士又曰刘公元祐宿学也冝留为吾徒师中间预乡荐可以仕矣公优防学舍不起也诸生亦谓公言行可法相与挽之不置盖賛助学官表帅多士逾四十年平居与物无竞休休然真寛厚长者人以是敬爱之若乃施口恵任心术以沽流俗之誉者固公所耻也家素贫学者闻其名自逺麇至赖以自给公损衣节食推其余以字育孤防赒恤朋友此又人所难者绍兴二十九年太上皇帝庆夀于慈宁宫凡高年以差赐爵时公年八十七且有子举于乡实应诏书遂补右廸功郎致仕初公屡求解学职众辄留之至是欲必去众曰公耳目尚聪明况飬老于学古之遗制也不聼盖复留四年以疾卒于家公为文醇正淡泊如其为人有集二十卷娶夏侯氏再娶王氏彭氏四子长充实通经笃行有父风次充国乡贡进士次待问以毁卒次定国二女长适进士彭邦直次适进士王景先前卒孙男女俱九人男乡贡进士羲之暨麟之释之涓元之挥仪之宗之必胜也曽孙男三人伯雄伯鱼伯凤皆业儒女二人议者谓公丰积而啬取后世殆其昌乎诸孤以二年十一月辛酉公于城西鸡家岭与彭氏同兆而异穴铭曰九十一年不其夀子孙济济昌乃后天岂我私躬自厚如唐师徳汉少防无竞无求以自首附郭之山长而秀公归其宫安且久列辞鑚石耀不朽
　　蔡子亨墓志铭【乾道元年】
　　伯父沅陵公好贤喜士其规模宁与时利相反一时巨室众方慕向有来请交多舍去不顾即故家若寒士人所蹈籍者往往察其贤延誉之仕以故弗甚显然世言善择交者人人推周使君绍兴丙寅春道袁州问州之士大夫孰可与防皆曰蔡君子亨故相家也筑室炮沙河上葺废圃为园日延邦人过客饮酒赋诗鼔琴弹棊于其中盖二十年未尝见过失是何如伯父曰可也立命过蔡君蔡君出迎貎温而恭论辨而无邪视其家庭萧然阅其子弟翼翼怡怡争读书学文伯父喜曰人言果可信时方求介妇防蔡君亦择壻一言而两家通婚姻如东阡北陌也归道所以然予年尚少窃记之自是从事四方絶不与子亨相闻隆兴改元秋七月归庐陵客有斩衰偕谒入者视之子亨之子岳也予惊问来故则哭曰今年先人弃诸孤虽而墓碣未刻犹不也岳为是不敢顾几筵扶服亟来惟执事哀许予辞谢累月岳泣请益防予兄又提笔廹曰趋为我具藁乃取左从政郎吉州司法参军魏吉甫所状世阀行事而此次于下君名衢子亨字也兴化军仙逰人曾祖凖赠太师秦楚国公祖京太师鲁国公父鯈赠少保谥文简母永宁郡夫人强氏防以门功补承奉郎转承事郎尝赠金紫除太府丞改直秘阁君父母皆早世能自立不为贵骄气习在政宣间公私事一无预知故官以例迁未超拜及举疾落南有司独刋去君名则其始末可槩见矣敌之入大梁也士民挺身避难君能冐死走父母殡宫取柩南奔其后羣从有困穷死亡者君悉为赒给盖藏之平生孝友类此死时年五十八正月己酉日也以四月壬申墓在州之西平甲娶洛阳王氏恵献公化基之曾孙生四男嶨岳冈嶨前死四女长壻右文林郎武安军节度推官王注次则予兄廸功郎监潭州南岳庙必端次进士张伯虎其一既嫁复归孙男三人垓圯埴女三人尚防铭曰家鼎盛或端靖名必振废而居谁尔谀乃有誉铭君墓是之取尚无斁
　　徽猷阁待制宋公暎墓志铭【乾道二年】
　　公讳暎字景晋姓宋氏其先北州大族后徙开封府祥符县至公之曾祖郑国元宪公庠以道徳文章厯践枢宰赐第咸宁坊官至司空薨赠太师中书令兼尚书令曾祖妣鲁国太夫人胡氏祖均国朝散郎致仕累赠金紫光禄大夫祖妣大宁郡夫人陈氏父崈年朝请大夫致仕累赠银青光禄大夫妣同安郡夫人张氏安康郡夫人吕氏公弱冠补太学生尝升舍防父致仕当补官公友爱其弟推与之政和四年别以门防为将仕郎调孟州刑掾改河北籴便司干当公事选充大晟府修制大乐管干文字以生母令人崔氏心丧去官服除用前籴便赏改宣教郎为河北转运司干当公事提举洛口交装催促纲运擢尚书司门员外郎出为蔡河拨发宣和元年冬徽宗召对称防命知宿州明年方腊起连陷郡县数十羽檄调重兵击之所过骚然宿为往来要冲凡军需独前期告办民以不扰久之以治郡最一路除直秘阁四年夏童贯退师白沟公适入觐帝命乗驿按之尽得其状未几以将作少监召赐绯衣银鱼数条积多所裁革遂长监事赐服金紫六年正月迁殿中少监入谢帝谕以裁冗滥柅侵渔公悉意奉行一时号为称职靖康改元干离不深入道君将幸南朝廷议守襄邓中外汹汹士大夫潜懐向背钦宗雅才公擢徽猷阁待制添差江淮荆浙等路制置发运使实欲调防道君行宫也人谓公且辞行公曰此非臣子効力时耶以正月三日受命而是夕龙徳之驾仓皇出通津门公捐家赀募兵民击河凌通御舟遂从道君逾淮渡江是月十五日次京口时敌已破京城道君命所在州止东南逓角又上供纲运毋令敌得又髙俅领禁衞三千留控淮津惟童贯将胜提兵三千实从防二浙勤王兵三千人过镇江道君命留之叠三事而疑似之言寝闻于是有上书天子乞斩童贯等六人者二十八日诏聂山为发运使代公宻图之而与公在京差遣山行有日尚书右丞李纲言于帝曰斥贯等一诏书足矣投鼠不可不忌噐帝曰朕意亦然罢山不遣而公二月未至阙帝召对首问道君安否公敷奏详明帝喜曰流俗纷纷朕皆不信也明日复召至延和殿授使指令奉书行宫公顿首曰臣偹数从官蒙任使敢辞难乎顾愚贑不能道两宫之情死无以塞责帝曰朕自道君在外我食不安彼小人何知辄猜间不可不虑卿顷尝将命至【阙】坊又久在禁省吾父子知卿故旧卿一行往矣道此诚意用释朕忧公知不可辞即奏云陛下仁孝天下所共知况臣亲闻玊音敢不竭力帝曰朝廷昨命童贯留守京师贯辄不告而去名为扈从实遯耳议者屡请诛之朕以其在道君左右弟贬池州卿为我奏遣毋令举朝尚以为言也公曰谨奉诏乃三月四日再除公发运使填高衞阙暨明日入辞帝曰更有一事尼堪再犯泽潞朕以道君未归屈已恳和须其退师即遣奉迎使诣行宫问归期不然游骑脱复渡河岂不惊君父公曰圣虑及此可与天通非羣臣所能及也帝目宦者取书起立授公公退即疾驰不三日至符离俄报云道君入虹境矣公率官吏迎拜河上道君召公登善济舟公进书偹道上意道君蹙然曰此因流言致朝廷相形迹监司州县观望风指往往忘分慢职因条举数十事毎及一事即泣下云云公曰方都城昼闭中外隔絶虽御前号令州县或不奉承非独行宫也守令之罪盖不容诛朝廷何预焉道君意乃解公即奏臣出京师时闻童贯贬池州今犹未行何也道君曰胜防兵贯未知所付公以便宜奏云若付字文粹中而以范讷为副宜可道君曰善召二人使交兵明日道君语公童贯得胜防军情骤罢之且生变奈何公曰贯平日败壊军政西北之人怨入骨髓今斥去乃所以安众生变之语殆贯自解耳道君趣贯行一日道君复语公内禅自出我意虽皇后亦不与知况羣臣皆欲保家族敢与此耶我出门奸人便欲贪功离间是无天也再及逓角等三事然曰我为国家过计耳得毋以此致疑乎公曰臣造朝数月无日不召见主上诚孝由思慕形于言色虽百小人进间言决不能入若廷臣则陛下何恤道君曰帝知我急归否公曰主上正以黏罕在泽潞故愿陛下少留京口以待奉迎使与仪物偕来臣固疑廽銮太遽而未敢启也道君曰两日待説偶未暇只为无褁粮住得耳公惊曰臣虽被召去自有淮浙两路漕臣及发运使副在杨润顾不能应办耶道君曰有一文字待付卿令左右取匣中文书来公跪读之乃尚书省付知宿州林箎劄子也初州有御前竹石钱十万缗道君过州时亲笔付箎取其半箎输二十之一而以其事上尚书省尚书符宿州其以钱上京毋擅用后题正月十三日日下独执政官一人签书公读毕奏曰陛下在位凡御扎寳批及三省批防若画可画闻有不作奉圣防付外者否道君曰无之公指堂帖曰此既无圣防二字又未尝徧书宰执非朝廷意甚明殆围城中小吏作常程行遣而当笔者不察尔臣非敢防説以寛圣虑也道君视之欣然曰卿言是我未思此公随事解释大率类此行宫次南京公以帝命请先入奏道君乃以书授公且赐手诏一通大畧谓嗣圣遣宋某赍书至遂得通父子之情话言委曲坦然明白由是两宫无纎毫忧疑至以公比张仲孝友公再拜跪受讫夜以小舟驰去比至虹桥宣召者踵来公奔至崇政殿门谒者云上留宰执待君已有防免朝见止常起居可也公及阶帝已起立连问道君遽归意公不敢隠褁粮语继以堂帖进呈且具道所以解释道君者帝悦曰卿应对甚善当议褒赏公曰臣将命无功免责为幸赏非敢冀也还部未几臣僚劾公奏宿州事为胁持离间而大臣独书劄子者从中助之诏落职与在外宫祠言者不已七月再贬单州团练副使永州安置绍兴元年复朝请大夫次年始得提举亳州明道宫凡厯八任改提举江州太平兴国宫积官右朝议大夫二十七年光尧夀圣太上皇帝眷懐旧事命取徽宗所赐手诏以入亲为制题记数百言宣示百僚袭藏敷文阁又下诏暴公之忠还其旧职岁赐药石眷待甚厚惜公已老无意于仕矣后四年遂纳禄转右中奉大夫是岁六月二十日终于正寝实绍兴三十一年享年七十有六讣闻赠右通奉大夫赙黄金百两録其孙三人制词有学知守其家材实裕于用被遇徽庙竭识靖康谟训具存忠勤可騐之语然则公蕴蓄虽不尽施于世亦可无憾矣公事亲孝接物诚出于天性非勉强而然防笃志问学稍长多识名士其闻见议论皆有根柢晚筑室章江上益以文史翰墨自娱故士大夫乐从之防坐客常满公待之无戚踈夷险一与竭尽虽遇横逆不校也先娶李氏再娶张氏皆追封令人二男子竒右从事郎早卒仲甫孝谨儒雅今右承务郎充江南西路提举常平茶盐司干办公事二女适进士吕溥之右从事郎李耆硕孙男三人文饶文翁文成女适右修职郎刘泌乡贡进士魏好信余尚防曾孙曾老岩老女一人仲甫以是年九月二十七日公于洪州新建县桞花乡西山麓珠陵陂冈之原使来求铭惟我先夫人宋之自出某为儿童已识公毎闻其道靖康间事皆可书而诵也其后入史院为编修官以诸家所上太史书参考公言无不合者故于论次特详焉夫其大节详矣他固不嫌于畧也铭曰泰宁之世士趋宠荣一蹈时艰则谋其身其身是谋国于何恤君臣父子秦越肥瘠有美宋公相门之英骞翔禁宻曰惟才臣平居涖官称职而已逢辰之虞惟上楚使靖康岌岌外猘内讧不爱其躬调防弥缝我惟忠臣尔覆丑正众言淆乱盍折诸圣圣有一言万世不疑巍巍三朝先后同辞祐陵纪之钦庙倚之明明绍兴又增美之孰不忠孝孰晦而显天亦耆之式燕尔晚保有令名言归兹藏载纪邈绵毋或懐伤
　　子柔弟墓志铭【乾道二年】
　　亡弟子柔仁而刚敬而和敏而笃学防事母孝长从兄顺与人交忠信防逊其存心主于厚而自期甚逺其容貌美秀惇实善观人者与谈五行者负风鉴者皆曰是必贵且夀然年止二十三再与计偕而已呜呼非君不幸予之不幸门戸之不幸也初绍兴庚辰春予官学省君以七月自吴门来道得小疾相见时辄为诀语八月寝剧十一日神识湛然而逝后六年当乾道丙戌十二月二十八日子自上饶改葬先夫人于吉州庐陵县膏泽乡长冈之麓乃祔君柩于兆域后五十歩成君志也周氏世郑人徙吉三世矣曾祖中奉大夫讳某祖左大中大夫讳某考左朝请郎太学博士讳某先夫人姓王氏君既没裒遗草得文三卷语皆惊人使少假之年必将追骚人而与逰望圣门而力造肯讫是耶君名必强子柔字也娶济南韩氏无子予既求宗姓继续其祀又哭之以辞曰呜呼子柔今安之乎英气凛然戢于斯乎唯顔回短命兮圣不幸而嗟咨如邓攸乃无子兮信天道之难知彼一而君二兮虽涂之人犹涕洟况手足之痛兮惨犹甚于屠刲已而已而九原不可作兮谁知我悲
　　文士庆墓志铭【乾道三年】
　　文生安国将其父士庆泣而请曰安国不天遭罹大艰今归有期敢乞铭于执事其幸赐之昔我世父辰阳公卜兆庐陵族诸丧之在江南者生首挟锦囊之术来相大事其宣力甚至义不可以弗从也乃以士庆之行询于闾里皆曰其持身愿其济人勇闻世有浮图法者谓斋戒所以为善施予所以植福于是终身行之既得疾预知亡日告违于常所来往属纩不乱已而赴吊者咸重惜其死噫亦可以为此乡之善人矣士庆字善积世居吉州庐陵县之永知镇享年六十有四娶刘氏生二男一女惟安国存焉其终以绍兴壬申十月癸亥而以是歳十一月丁酉于镇东金鳯山阳田之原铭曰生有以飬死有以夀不至于天而祀不至于旷又何怏乎
　　靖州太守吴君顺之墓志铭【乾道四年】
　　公讳顺之字伯思其先建安人曾祖太常丞方天圣中与兄正肃公育及京俱以文章称同年登进士第欧阳文忠公所谓吴氏兄弟名闻天下者也正肃以才猷议论被遇仁宗入参大政出殿藩辅而弟正宪公充又以嘉谋直道相裕陵遂为宋大家惟奉常位不满徳累赠金紫光禄大夫正肃既从其皇考郑州正宪亦开封于是建安之吴多占籍北方而公为雒阳人也曾祖母陇西郡夫人李氏祖安行左朝议大夫祖母恭人陈氏父似耀州三原县丞累赠右银青光禄大夫母武陵郡夫人程氏公初以祖防补太庙斋郎政和三年为将仕郎凤州河池县尉厯监楚州在城清酒务用举者陞从政郎宿州刑曹椽吏误入民死罪公谳正之改宣议郎知醴州武功县未赴徙宿州司士曹事钦宗登极转宣教郎赐服朱银靖康初添差徽猷阁待制宗防为江淮发运使辟公干办公事俄省员罢迁通直郎建炎覃恩转奉议郎选知福州侯官县中原方拏兵盗亦起劒建间军需急甚公应办如无事时转运判官鲁詹等列荐于朝进承议郎以宠之州岁赋荔枝扰民又公帑取物无艺公曰邑困矣愿少裁其数守帅不乐公遽请祠得主管江州太平观绍兴诏书求人材前宰相李公纲汪公伯彦皆荐公擢知海州改连州奸甿邓礼聚众剽湖广久之就降号义丁礼仍统之常桀以肆官吏无敢防切公取尤暴戾者磔于市余帖帖畏服连故多坑冶旁郡上供银率取给焉岁久负繁民破产莫能充公力请蠲其半免符下吏抃跃绘像以祠秩满主管台州崇宁观寻知汀州境素多盗戍兵骄不可倚公择勤卒千余昼夜阅习未几皆可用盗以不作郊恩赐三品服于是自承议郎积功次五迁至右朝散大夫去为邵武军遂以右朝请大夫再知汀州未上复主管崇道观起知复州移靖州州本夷境一语不酧辄白刄相向谓之仇杀甚则合党羣起谓之结门欵异时守皆武臣文法濶畧公初以文臣临之下车语僚属曰蛮夷荒忽不威制则玩不静治则扰乃大修城池集禁卒教以挽强徐召其酋长戒曰安尔巢穴毋犯省地犯且诛尔亦命守城寨吏彼不生乱毋扰彼矣先是数十里间有崖头蛮数相仇杀畏公威不敢动覊糜州有相率请输丁未如近地猺人且岁时贡献于朝者或谓是可通蜀道宜纳之笑曰守邉莫如安静吾老矣岂纷纭以求进哉期年公知疆塲既宁则增辟学舍以道艺进诸生即城东葺社稷坛凡可以化其民者未尝鄙夷之风俗浸媺矣代还卜居筠州隆兴元年八月甲戌以疾卒享年七十有六是岁十月乙酉于隆兴府新建县江崖乡招贤村之原公生名家通经力学早自植立性极孝友朝议公疾躬治药饵不斯须去左右逮其卒欲以适孙解官行服仲父礼却之公曰祖丧从厚不亦可乎自言河南府竟如刘辉故事后当任子推以与侄若侄孙平居待人一以寛恕及在官遇事则果敢能断省讼牒决疑狱吏服其精敏然声色未尝厉也持已尤防洁公家财无丝发妄用善钩校隠欺故所至不加赋而用足厯守数郡虽无赫赫名去必见思在仕途久年除次补不务速化一其初终有誉无瑕可谓难也已初配宜人陈氏翰林院学士绎之孙前五十七年卒再娶宜人雷氏国初名臣徳骧之后前十年卒至是合招贤二子蔼右文林郎蔚右从事郎皆好学有吏能一女适右从政郎梁敞孙男二人千乗千秋俱将仕郎女二人长适右廸功郎朱时中次未行昔我亡姑实归文林君故来请铭乃为铭曰猗与吴公圜外而方中强其志而巽其容人径而逢已缓而从不阨于穷不极于通以卒其功以夀其躬猗与吴公可谓有终















　　文忠集卷三十一
　　钦定四库全书
　　文忠集卷三十二【省斋文稿三十二】
　　宋　周必大　撰
　　墓志铭
　　文林郎刘君令猷墓志铭【乾道六年秋】
　　绍兴辛未春庐陵郡贡士对防集英者四人予与辰告刘君齿齐而志合相好也既唱第予注徽椽君亦得尉外邑将同寮焉未几予易中都官而君丁外艰或离或合率数嵗一见隆兴改元予自左掖奉祠归君方筑室治园圃教侍女吹竹弹丝以娱太夫人予数过之相得益欢乾道三年君去佐武陵幕予计日需其归五年冬乃闻君遭母丧才浃旬以毁卒予哭之恸明年春诸孤持道州永明县主簿彭恪状来请铭予方以使闽奏事未暇作也秋八月书来告曰塴期廹矣幸赐之铭噫尚忍铭吾亡友也夫君讳令猷辰告字也其先自金陵徙家吉之太和县曾祖绍不仕祖及甫赠右宣教郎考讳獬左承议郎通判徳庆府号通明吏其卒也侍读胡先生为志其墓母欧阳氏君少頴悟年十四别驾令东流君一试池校輙魁诸生自是益刻意问学文采日新初别驾年二十五由乡举登科君亦如之归拜二亲里闾嘉叹调婺源尉不克赴主贑州兴国簿吏以例赍银若干来迓君曰例可承耶却之或曰如他人何君悟曰簿廨寓僧坊三十年盍拆卖为土木费乎役遂以成后人赖之邑令同里刘公子昂健决能治剧得君大喜相与通谱系君悉心佐之政遂为一路最秩满循左文林郎调常徳府观察推官一府资頼他郡有疑事部使者必付君平决无不中理诸公交荐之湖北控川峡防洞庭连辰沅号险阻荒絶沿檄者率规免惟君未尝辞奔走殆无寜嵗竟以此病然犹自力恐贻亲忧防太夫人卒君病遂剧以十一月十八日亦卒享年四十四归扵庐陵县连山桐木冈元配易氏祔实六年十月二十六日也君再娶曹氏慈圣光献皇后曾侄孙女易夫人生五男召孙于孙宜孙耆孙吉孙皆力学有父风孙男女各二人君天资孝友心计精宻别驾平生乐施喜客家无余资君未冠干蛊已有闻尽贸妇财易良田约用而丰施以养父之志父没庶弟诸妹婚姻无失时者经纪媦家使其防穉有立常产不隳人皆义之姻党有狱吏卒方围捕亲属骇散君奋身当其门众帖帖无敢暴家赀以全其急病好义大率类此尝考试宜春江陵觧进士郭昌眀彭大年商刚中髙岑眀年皆擢第两邦称为知人呜呼君有絶人之才宜为世用而赋命止此予既悲而怜之且自愧昔者不能推贤扬善负朋友之责也故追叙情好而系之以铭曰
　　嗟惟君　才且良　富术业耀辞章
　　如用我　何不臧　剑发硎　折其刚
　　彼苍天　命靡常　尚无憾　嗣方昌
　　左朝请大夫鲁公詧墓志铭【乾道七年】
　　近世有儒学起家鋭意功名之士曰鲁公如晦官虽不大显于时而姓名籍籍班列中始予自金陵入朝以妇家有连相好也防完顔亮将渝盟公日诣丞相府论天下事纚纚不止诸公虽知其才而不能用常以是惜之其后予归庐陵絶不相闻者累年防公弟季钦奉使江西予问如晦今何如季钦曰吾兄宦游不遂退居里中无意世事矣暨予还朝则闻公属疾未几季钦遂以其讣来且状家阀行事使之铭义不可辞公讳詧如晦字也其先秀州嘉兴人徙海塩之武原曾祖延厚祖惟辨隠居不仕父夀寜任右奉议郎赠右通奉大夫生六子力教以学长詹登第崇寜间终枢宻院检详诸房文字公少尤刻苦绍兴五年与季钦同登进士第自是鲁氏子弟竞劝举于乡者嵗增多公初调建康府溧水县主簿帅叶公梦得材之命行江寜县事百里以治叶公儒先吏师与公论文计事率至夜分其亲厚如此俄丁外艰服除为淮西江东縂领所干办公事分司池阳边烽初息军费冗滥公检柅其奸嵗省不赀魏公良臣出守一见欢若平生遂通婚姻用荐者陞左从政郎徙淮西茶盐司干办公事两漕惟置漕臣刑狱常平茶盐事悉焉诸司有疑事輙属公区处无不中理舒州五邑争承乆不决公为决之改左宣教郎充通州州学教授主管台州崇道观起为淮西安抚司主管机宜文字帅刘刚鸠民兵十余万将校数百声振北方公賛助为多刚卒众将乱公训晓抚循一军帖帖敌焚塲边民汹惧公镇之以静人为安堵入主管官诰院完顔亮既毙太上视师江浒诏公从行兼领进奏院文书填委整暇若平时上即位迁大理丞治狱眀恕为时所称公三仕于淮雅知南北形势兵将勇怯至是轮对为上极言之且请择大将以重兵屯形胜地无事则力不分有事以逸待劳此上防也上深以为然兼户部右曹郎官民有诣御史府诉婚田者輙请付公皆得其情上方乐闻忠言诏侍从防諌各率其属条具事公言风俗未正纪纲未立赏罚未当语甚切至顷之请治郡得池州隆兴二年虏再窥边趋公赴镇淮人日夜南渡公竭力招集至者如归军士有得信箭刻谍书云云者公笑曰此奸人欲摇众尔不为动阖境晏然先是诸郡调丁壮防江扰甚敌师退公以便宜散遣朝廷咨美仍诏他郡如之清溪出城南水潦泛溢人病于渉唐防昌中刺史李景业始筑大堤于南续长桥于北掲名通逺往来便之嵗乆浸壊公命増筑新堤自城属齐山延袤数里翼以嘉木酾水为三道桥跨其上别掲新名迄今以为利乾道元年江浙大饥上焦劳甚遣使旁午防九华绵山竹生实饥民就食日数千公思有以寛上心具以闻而言者指为导谀非本意也坐罢郡士民懐公恵政争挽留不置寻复主管崇道观起知真州已而叹曰吾志大而命不副归与以佚吾老初公筑通隠诗人何卿麒洪翰林迈王端尹十朋王司防秬皆赋五言以美之至是改曰遂隠自为之赋客至輙歌呼饮酒间以琴奕酣适竟日素喜释氏书晚自谓有所悟哀乐得丧泊如也七年十一月六日以疾卒于正寝享年七十有六积官左朝请大夫致仕娶陆氏封宜人前卒四子可简左承议郎通判舒州可适右迪功郎严州司户叅军赠右承奉郎皆力学工辞章前卒可辅亦早世可复右迪功郎广徳军广徳县主簿济美垂裕庶其在此二女适左奉议郎枢宻院编修官孙雄飞右儒林郎监行在防检赡军激赏酒库所籴塲魏仲恭孙男九人珏幵羽兹斦开弼翼翚女二人适右承奉郎周凖右迪功郎蔡兴文曾孙男三人之茂之柔之纯女四人眀年三月壬申于湖州归安县至孝乡仙岭与宜人同兆公性乐易事父母友兄弟根于诚处朋友姻戚间皆得其欢心家范整整子孙率劝饬雍睦尤喜周恤亲族乡党义之天性嗜书少老如一所论著要以名家者为师法有文集三十卷汉纪考异十一卷集皇朝要覧一百巻又尝进江淮表里圗上边防十二事盖将考古騐今自见于功名惜乎弗遂也哀而系之以铭曰
　　人患无志不患无位人患不乆生功不患不成嗟吾如晦由郎而守仕非不偶逾七望八年就非夀然而志鬰于初功弗究其圗已乎已乎其亦命矣夫
　　乡贡进士欧阳耿仲弇墓志铭【乾道九年】
　　欧阳氏族望庐陵而家于永和镇者尤以儒称吾友耿仲又永和之卓然者也忆予游塲屋时耿仲已尝举于乡其仲奕叔弁季彛号里中四杰隽敏辨愽众属目焉他日过其居翼翼怡怡有古人风予毎语人是家且兴其后仲相继早世耿仲复屡抑于南宫遂卧末疾乾道九年二月壬辰竟不起呜呼予识君兄弟才二纪袭裘而吊者三今惟季也岿然当门户命之难谌如此寜不叹以悲乎子扶卜以四月癸酉祔耿仲于镇东金凤山祖墓之次铭予责也故不辞耿仲讳弇朝散郎通判澶州粲之曾孙隠君子璟之孙贡士襄之子少頴悟善属文防书谒御史田公如鳌许以逺噐甫冠与计偕益嗜学不倦后进争从之往往法其言行有所植立不専为科举计也享年五十三平生喜著述类成五十卷号鳯山集娶陈氏实生扶能世其业三女适进士曾显祖吴从义一未行二孙次蘓季蘓女一人铭曰
　　徳焉无瑕学焉无邪亦既振厥华谓将昌其家而止于斯吁其奈何
　　清逺县令邓君洵侯墓志铭【乾道九年】
　　乾道八年冬清逺县令邓君卒有日敷文阁直学士胡公大书官族葢其墓孤溥复来谒铭予谓得胡公书不朽矣奚以铭为溥请益坚乃为纪初终于下君讳洵侯字元直世为吉州庐陵县人曾祖河祖注父衍皆业儒母曾氏生四子而君为季年十五由县庠升泮宫试艺日有闻预宣和上舍贡靖康改元同其兄洵美邦彦泾舟与计偕而泾舟遂中第里人称焉君既笃学且练习世故乐善喜为人师监司守令争延教子弟家永和镇有宅一区附郭田二顷伏腊賔祭有以自足笔耕文绩力也然每上春官輙不利尝再对防集英殿下再纳勅牒而归今天子即位特补将仕郎而君病矣吴兴芮公晔贤者也漕岭表辟君广州清逺县令琼帅复召君为属皆不果行卒年七十六易箦犹题诗示子孙初君以十月十九日昧眀生其死也日月时适同众颇异之娶乡人欧阳元老女有懿行年六十九前君五年卒青石之长冈一男溥也孝而勤于学四女嫁进士丘大章曾尚文余夭孙男三人良臣忠臣正臣女三人用九年十二月辛酉其地在县之膏泽乡滩头平相岭君所自卜也铭曰
　　试言于廷　　不溃于成　　覃庆天飞
　　疾窒其亨　　何志之闳　　而命之屯
　　尚崇其坟　　焘后之人
　　外祖奉议郎王公觉墓志铭【淳熙二年】
　　公姓王氏其先永寜军博野人世业儒曾祖亮中天圣进士第以能守边易武阶至洛苑使赠右武卫将军祖察少辞任子恩不就韩忠献王宣抚陜西荐其才而官之终太子左清道率府副率赠屯卫将军改中散大夫相州之安阳子孙遂为安阳人中散长子讳复屡典名郡终供备库使封永水县男赠少师次讳后终朝奉郎赠朝散大夫娶杜氏实生公公字天民宣和五年以父任为将仕郎绍兴初补迪功郎昭州司理叅军以亲老不赴六年主洪州南昌簿秩满丐监西京中岳庙以便侍飬陞右从政郎调福州闽清令聴断精审吏无敢欺洪水暴至公祷南山水即退阖境神之去为丰城县县当川陆要冲素号难治令鲜终更者公至则大治防齐述婴贑城叛王师出征公未尝秋毫赋民而过者毕给部使者行邑其徒以供张去吏请责偿守驿者公独具名物檄取之郡卒持符至怒饷谢不如欲捽吏喧庭下公杖而系之积二事台府外称其正而心弗善也又往往为公惧公曰不过不吾荐耳焉能害我终亦无他徙吉州太和令太和尤号难治又乘旧政废弛公刬除蠧束缚奸宄声誉赫然盗自他邑来尉不能拒吏民惊避公自率众擒之才数月丁内艰而去时二十五年也服除调衡州安仁令三十一年论太和功改右宣义郎知江州瑞昌县转右宣教郎仆奸植良人服其能转右通直郎赐绯衣银鱼乾道七年通判郴州转右奉议郎九年主管台州崇道观淳熈二年六月卒于正寝享年六十有七取宗室女先公二十二年卒赠孺人四男简筹籛篆三女俱未行孙男二人泚澄女二人公天资眀敏尤长于吏事使遇盘根错节摅发游刅必将振耀一世取富贵如拾地芥而淹屈州县汨汨以老其命也夫初公太宜人于抚州临川县灵台乡乌源遂家临川遗命卜于茔侧诸子乃以是嵗八月二十四日襄事使来取铭公于先夫人为从叔凯风寒泉之思其何忍辞铭曰
　　惟吏之能　　以公售私　　用力虽劳
　　人孰汝宜　　公才敏眀　　而守坚正
　　寜身之诎　　不挠其政　　周旋五邑
　　民允懐之　　才佐一州　　奄其殆而
　　天赋其能　　不畀以命　　呜呼奈何
　　尚笃余庆
　　承务郎胡君泳墓志铭【淳熙三年】
　　君讳泳字季永吉州庐陵人曾祖恺妣张氏以百嵗封孺人祖载赠朝议大夫妣硕人陈氏张氏父澹庵先生铨以劲节危言为国司直虽小夫贱椎髻草服无不知其姓名今为龙图阁学士妣硕人刘氏绍兴八年先生自枢篆黜佐福州幕道由姑蘓而君生故小字蘓郎六嵗随先生谪新州已能背诵春秋诗人陈元忠试之如流目为春秋生先生再贬朱崖渡海道琼故叅知政事李公光在焉见君頴悟许妻以孙自琼过儋耳拜蘓文忠遗像于动镜阁喟然兴叹年方一星终人皆异之既抵朱崖先生聚徒授业诸生人执一经求训觧君甫弱冠往往与讨论二十六年秦丞相死先生与李公皆内徙初秦氏掲二公及赵丞相姓名于格天阁赵丞相前薨至是先生赋诗有阁下大书三姓在海南惟见两翁还之句君口不絶吟先生曰孺子可教因授以句法三十一年春侍先生归庐陵讲道家塾兄弟怡怡如也今上登极先生自吏部郎不逾时以左史入词掖遂为兵部侍郎君日从中朝名士游闻见浸博隆兴初郊奏补右承务郎家居累年或勉以仕则曰吾斯之未能信乾道七年先生固命君类试中之虞丞相邀与相见畧不干以私调监淮西江东縂领所太平恵民局兼监行宫杂买塲先是先生得防进所觧易春秋及二礼君日夜编次讐校先生頼之淳熙元年春君当之官而不忍去亲先生曰吾固欲泛大江游金陵其亟具舟吾与尔俱君乃迎侍以行留守刘公珙以二府重望少许可独礼君厚荐之公车二年秋得寒疾逾月病益侵呻吟皆诗间作乐府词防超诣十一月庚午竟不起得年才三十八配即李氏其父孟监终淮东提举茶盐生三子□榘桯又有遗腹君人物爽迈天资孝友防居母丧如礼事所生母袁氏尽敬学有家法尝读横渠易至心化在熟击节叹曰至言也请终身诵之雅好吟咏慕陈后山而学焉某蒙先生不鄙间许唱酬君輙用韵见贻语皆惊人盖天才有过人者充其素蕴必将发闻于世一病而逝可哀也已弟澥浃瀳及其孤奉先生之命卜以三年夏四月壬辰君吉水县中鹄乡白莲塘之原使以妹婿叶昌嗣之状来请铭某按礼记延陵季子适齐而长子死于嬴博之间既而封既封三号遂行孔子曰季子吴之习礼者也盖言其在吴为习礼耳既而曰季之于礼其合矣乎是又疑之词也周礼以长子为门子谓将代父当门者也其事重矣昔就其养于所居之官今返其柩于父母之邦若先生者可谓知礼矣铭曰木生荆山　　既厚其培　　雨露濡之
　　庶几条枚　　飘风振林　　秀者先折
　　天乎奈何　　尚茂来叶
　　朝散大夫直显谟阁黄公石墓志铭【淳熙四年】
　　公讳石字圯老姓黄氏世为温州平阳人曾祖防祖暠父理有声太学赠官至朝奉郎母陈氏赠宜人公防笃学及长识虑精审喜论国家大利害绍兴七年投匦上书言内事可治者七外事可治者四天子异之下其书给舍皆谓切时可行诏永免文觧加赐束帛眀年遂中进士第补左迪功郎融州观察判官未赴改福州州学教授学防素弛公命正録而下各举其职诸生或不告輙出公曰此职事不职也尽罢之闻李葵李楠林之竒为众推服即走其家备礼延致学田故为吏干没供馈日朘公大加括责嵗输数倍于是增置弟子员优给职事以俸而督其艺业帅左丞叶公梦得贤之荐于朝叶公寻奉祠阖郡郊饯独顾公曰子且显其自爱防出前执政荐章畀公其见噐如此秩满以书抵秦丞相曰上践祚十九年储贰未立安危所系孰大于此公独不开陈乎不报得西外敦宗院宗学教授视事逾时丁内艰二十二年免丧秦丞相尚当国公申论前事秦曰君谓某向不省耶面举百余言而以时未可为觧复得南外宗学教授丁父忧不赴服阕沈丞相秉政公以语秦首语沈沈亦不能用授建康府府学教授而去二十九年留守张忠定公召赴阙公送以书大畧言内则国本未定阉寺寝昵外则北人懐贰大将乏人国用不给张公咨美既入对言储贰尤力适契上意未几遂行典礼三十一年冬完顔亮死议者争欲乘机进取防太上皇帝视师金陵公独陈八事谓宜按甲休兵徐俟敌隙其后诸将果然无功驾还临安公以铨格改宣教郎选充诸王宫大小学教授主上登极转奉议郎赐服绯银乾道元年九月轮对论二事其一曰舜大治而禹益儆戒无虞成王守成而周公作无逸真宗东封还孙借上书劝无自满假召赐出身今南北始和愿陛下以舜禹成王真宗为心益自戒惧无或暇逸上奬谕云卿言真致治之本其二曰储君学问当求尧舜禹汤文武之用心不当如书生分晰章句絺绘文词时庄文太子留意于诗公故及之上大喜曰朕固尝以此谕太子卿言正与朕合退朝以章送东宫旦批付中书黄某与陞擢差遣今晚便可拟来遂除校书郎入舘不试盖异恩也十一月进著作佐郎二年省试初拟公防检试卷上特陞叅详官三月再对力陈正心出治之要上曰卿言不謟旦夕别有委用四月兼权司封郎官十月为真仍兼司勲十一月太上圣政书成以公经修进秩一等四年夏三轮对力言陛下为治虽勤而未得其要且用人当辨才与徳其语益剀切十月除枢宻院检详诸房文字卷十一月改右司员外郎廷尉谳囚有父被殴不死而其子托以复仇杀殴者二人朝议贷死公言父未尝死而置投人之罪他日顽民与人有仇导父使鬬从而杀之将不可禁如死者何诏是公议五年八月进左司时公与左相善右相不乐也防蜀人蘓森乞用元祐党籍恩补官右相欲与之公言绍兴六年虽许补官寻以伪冐故八月才令免觧既克前勅矣右相滋不悦公遂引去除直显谟阁江东转运副使六年行部值诸郡大水壊太平圩田公以其事申三省而重于再出扰人委官相视赈济且奏其施设之序三省得初报即取旨差公躬亲按视命方下而委官之奏适至左相已去右相劾公弛慢不亲行两官罢或劝之辨公曰吾失职获谴尚何辨闻者韪之六年冬主管台州崇道观继复原官九年八月再任崇道观淳熙二年十二月六日以病卒享年六十六积宫朝散大夫妻宜人王氏某人之女男裳迪功郎新衢州常山尉三女长适林俱次适迪功郎湖州武康县主簿毛崈季适迪功郎新临安府司户防军林逹已孙男女各一人其子卜以四年十一月壬申公某乡里贷山之原使来请铭某昔与公分教金陵雅相善故知公为详铭曰
　　金华唐与政名士也知人而善评尝谓圯老容粹而温心和而平稠人广坐如不出诸口间发一言则辞尽而理眀葢静而能谋柔而不倾学耻虚文而实用之为贵论不阿世而君民之为心若此者可以为天子之近臣矣呜呼是为铭












　　文忠集巻三十二
　　钦定四库全书
　　文忠集巻三十三【省斋文稿三十三】
　　宋　周必大　撰
　　墓志铭
　　靖州太守李君发墓志铭【淳熙五年】
　　公讳发字秀实吉州吉水县人曾祖宗应祖复父汝眀赠朝散大夫母宜人彭氏初五世祖县之赤石潭卜云子孙百年当有为二千石者大夫一日梦至潭上见巨鲤跃出惊波汹涌震动矶石旁有伟衣冠人笑曰发矣发矣未几生公因以为名大夫既力学不遇刻意教三子长卓季植公其仲也防警悟能文十四入郡庠遂贡京师兵兴徒歩还家已而重臣分镇诸道客从者取禄仕如拾芥公游襄汉防峡间数以竒防撼将帅独落落无所合乃复事科举年未四十用太学连举恩特赴集英试补右迪功郎鼎州司理防军时绍兴五年也公素号通眀加以精审比三年囚无瘐死部使者言状特循修职郎去摄邑黄陂调永州零陵令民税乆不均田在左乡率籍于右又皆寄产旁邑谓之侨户豪民猾吏相表里赋役病焉令佐课常殿公始至命设两庑下人未喻公意眀日召税户若有所训晓者既毕集则分寘诸幕使人人自列产几何税安在不实聴相紏将根株逋负痛绳以法实则贳汝又圉羣胥于狱命吐其实而防考焉民与吏仓皇失措惧不相应无敢隠者即日正田三万五千余畆争讼既絶嵗入大增课为一道最秩满陞右从政郎移郴州永兴令境接溪洞民强梗难治公恩威并施罔不畏服诸司以京秩荐者章二十上改右宣教郎知贑州兴国县丁太夫人忧免丧通判横州摄守于賔二十六年诏监司守臣条具便民事公奏交广俗诱民男女易翠羽蛮中初犹一夫直十二羽今仅得其半嵗掠卖数百人多烹以祭鬼乞重其禁太上皇帝恻然从之寻命焚翠羽于行都自是鬻人者息矣转通直郎二十八年改知贵州以疾求主管台州崇道观转奏议郎眀年为奉使金国书状官进秩一等三十年擢知沅州转朝奉郎今上登极靖州转朝散郎沅靖介獠夷控驭稍不至防张蛇结为害一方公抚以诚信兴崇学校使荒逺悍戾之习浸滛教化咸帖帖无事既合符吏上公履歴于铨部误书年甲考功以闻有诏贬秩遂致其仕公怡然不以介意日与亲旧乐饮丝竹歌呼穷昼夜不倦如是者累年年八十有一强健若五六十人与其兄黄发相对怡怡如也季早世则教育遗孤使有立乡人服其友爱淳熙改元灯夕防客如平时已而防感疾癸丑遂卒三年十月丁酉于本县仁夀乡南冈之原初娶潘氏鄂州太守唐之女再娶张氏户部侍郎运之媦皆赠安人又娶莫氏亦先公卒六子千里千秋千顷千得千言俱夭第三千乘今为迪功郎新筠州司法叅军能世其家一女适右朝奉郎知邕州葛永庆再适奉议郎前知南安军南康县彭邦光有孙曰蟠女二人初公与今龙圗阁学士澹庵胡公同肄业乡校其休致也胡公入佐冬官适奉诏荐士即上防曰李某文采议论皆过人尤长于吏事三为邑五典郡然皆遐方僻地未究其才上官数交荐今虽老尚可治剧未报有諌官者乃以是咎胡公胡公坐去国犹念公不置移书责当路云诸公皇皇市骏骨而使老骥伏枥耶呜呼士大夫视时向背不肯犯严出荐口闻胡公勇为义笃于旧而不以进退二其心寜不愧哉他日乗以其从兄靖州教授诵之状逺来求铭予谓胡公知公如此乃近舍皇甫何也乘曰得胡公铭我先人之名固可不腐将如胡公之徳不着何属之子则并着矣某曰然为之铭曰谓公弗遇耶则仕盈万石矣谓公弗夀耶则年开九秩矣而缙绅乡闾犹未免乎哀穷悼屈者以禄虽丰未究其用齿虽宿犹裕于力也虽然自古才能之士固有阨穷不沾一命短折冠于六极者矣公何戚哉公何戚哉
　　靖州推官张君廷杰墓志铭【淳熙五年】
　　公讳廷杰字汉卿姓张氏吴郡人曾祖政祖奭父宪钱唐尉母余氏累世同居乡里义之汉卿少业儒未冠而孤事叔父乌程尉士能任其家政勤劳弗懈嵗时亲賔防集汉卿必冠帯侍侧翼翼如也乌程既没汉卿薄赀产均畀其子侄无毫发私人皆咨美起家迪功郎靖州军事推官非所好也卜居城中之花桥用所以事乌程者齐其家内外整整羣从多饶于财汉卿独意教子藏书数千卷士大夫喜从之游汉卿亦好客不倦也州西三十里有华山山腹有大池圗经云常产千叶白莲汉卿鬻得之日课僮仆刓剔岩窦防导泉流创亭榭十余区环以佳花美木四时皆有竒观户部尚书孙公觌为之记遂为吴门絶景汉卿既其妇山中又自为塜舎日往逰焉生事皆置不问人多笑其迂然汉卿心自有余虽不作润屋计而伏腊犹给无求于人既老预治棺椁衣衾曰吾宗鲜登中夀我则过之瞑目无憾矣淳熙三年五月疾革精爽不乱惟以和顺力学勉子孙甲子遂卒享年六十有六娶李氏左朝请大夫通判广徳军寛之女先十七年卒五子长圣任早预乡荐继入太学为学谕次圣清皆前死今曰谦曰頥曰复谦亦太学生谨愿有父风五女长适承议郎签书南康军判官廰公事蔡瑀次适文林郎新知扬州江都县李安上早世次适朝请郎新知南恩州杨挺二尚防孙男五人镐锜铨镛镗女三人谦等以眀年十二月壬午公华山实与李夫人同穴盖吴县长洲乡也昔外舅浙东提防刑狱王公葆光娶公娣两家情好乆而益洽予以是与汉卿往来三十年乾道壬辰予自小宗伯奉祠过平江徧游城西诸山汉卿时载酒邀予自灵岩入天平遂登华山访古道旧为笑乐最后置饯虚邱酒阑怅然曰某老矣再见恐无期他日尚志吾墓予曰公尚强健何遽及此后三年予还朝复与汉卿通问无虚月又一年而汉卿卒其子以监察御史潘公纬所书行实来求铭予其忍辞铭曰
　　人生斯世　　孰能无求　　晋楚之富
　　金张之侯　　无以収之　　无乐也忧
　　表表张公　　不胶不流　　治生求官
　　与俗沉浮　　他人营营　　已常休休
　　有琴有书　　賔燕绸缪　　有子有孙
　　诵优游　　生无欣戚　　死何怨尤
　　华山之原　　乐哉斯邱　　勒铭纪之
　　名与山留
　　秘阁修撰湖南转运使萧公之敏墓志铭【淳熙五年】
　　公讳之敏字敏中系出梁萧氏五世祖自豫章徙居江州之湖口曾祖升妣谭氏祖仲山妣徐氏考固业儒而不求仕惟孜孜教子后赠朝奉郎母安人彭氏少好学有济时之志李成剽九江系累齐民如贯鱼公亦被掠以书生独免絷防夜贼醉寐公宻防其刀断民缚纵遣然后遁去时犹未冠人皆竒之登绍兴十二年进士第补左迪功郎蕲州广济县尉未赴辟襄阳府司法叅军府捕强盗陈大汉等十三人不获乡民羣行适符其数廵尉执送官不堪笞掠皆诬服公约法疑之白帅移狱已而楚州获真盗阖府嗟异户部尚书张澄吏事精眀礼部侍郎陈桷号醇正相继来守属吏奉承不暇惟公遇事争辨不屈桷常曰司法突兀长身他日真御史也自是有萧御史之名二十年用荐者陞从事郎知归州秭归县县产椒漆蜜蜡部使者科买无艺公一切拒之境有泷湫洞嵗旱羣祷雨不应公祷輙应民号知县雨境文林郎调建康府观察推官舒州恶少张天锡父子五人夜投宿僧寺僧不敢纳天锡逾垣杀僧屡鞫不承迁延数年株连者多死诏江东选官鞫治公至天锡即伏辜武臣梁俊彦献议增沙田芦场税诏同金部员外郎莫蒙按视势焰张甚至叱责转运使公不为动税以不增金陵大府贵游子弟多在焉又常守以大僚郡事纲举而已幕职曹椽官日夜纵歌呼往往逾越法度诸司畧不谴何公独介然居中时箴切之受纳秋苖例别给餐钱公谢不受守固谓公无妨他人公尽以修官户部尚书韩仲通以法律进其居守也御僚吏严甚无敢可否事民有刀伤盗桑者盗投环死吏当其主故杀已具公抗执不书仲通初大怒已乃荐公改秩时公在选调逾二十年未尝求之于人将代举将犹阙府僚数十人列诵其贤于留守枢宻王公纶王公为成之改左宣教郎知兴国军大冶县三十一年完顔亮渝盟上司籍民为兵日役数千人冒雪植暗椿鹿角寨为防江计公度不足恃徒困民力亟请散遣上司不能夺眀年兵觧以疾去官隆兴改元复知建寜府建阳县邑大难治自政和以来阅五十余令终更者才七人公至务以礼义化其俗民翕然顺从至绘像刻文纪公善政乾道元年转奉议郎未几赐五品服三年选为干办行在诸军审计司未上有诏举御史大臣以公名闻五年四月召对便殿论正风俗上曰正风俗当何先公曰仁祖时朝臣以危言谠论为忠偷合茍容为耻故风俗醇正崇寜大观而后反是在陛下示之好恶耳上曰诚如卿言眀日除监察御史六年转承议郎七年六月轮对言人心之于国犹身之元气今欲土彊其本在结人心譬之良医治病必先防养元气乃可攻疾此非书生空言孙吴论兵亦出于此上曰所谓一日道而孟子亦云不嗜杀人者能一之又乞减冗费省冗兵上皆嘉纳八年正月秀州华亭捍海堰成命公按视公还奏县之四乡醎水壊田乞蠲赋税三年上从之三月防諌官皆坐论执政奉祠去上以公分察嵗乆见谓直谅擢拜殿中侍御史公感激思报为上言治乱安危由言路通塞愿备其官假以事权毋使风采消沮又言前嵗浙西夏涝秋旱江湖淮南嵗比不登民多流离今正阳之月天多沉隂寒气惨栗是谓常寒侧身修行兹其时矣因缴进富文忠公熙寜初奏议上曰富弼所论诚实有爱君忧国之心公知上聴纳即防言汉灾异防免三公今宰相名任恢复实为持禄保位计爕理乖方既不引咎闻人言灾异輙肆怒骂陛下昨许六察言事今乃令求实迹専务蔽阏聡眀二三年来莫敢言其失并奏擅权不公等事上曰卿所论甚当可谓称职于是宰相上章请去缙绅喜曰鳯鸣朝阳矣防宰相复留乃除公直秘阁提防江东刑狱制词有刚方不挠质直而眀造膝之辞有犯无隠正人去国岂朕所欲之语葢在职才四旬所论如此直声遂闻于天下既至江左郡守多要官公举刺各一人上皆罢行之所部肃然淳熙元年转朝奉郎召为太府少卿公奏臣奉使无补何以复召上曰思卿直谅耳公奏提刑置文武非是互用一贠足矣又论经总制钱及额则赏是诱其求增羡也请罢之又奏诸路水旱频仍今嵗仅得中熟而七月钱塘风潮壊堤岸居民死者数千人灾异在逺尚不可忽况都门之外乎又九月壬子距立冬才数日雷昼夜发声亦非休徴惟益修徳政转祸为福上曰卿直谅之气殊不衰未浃日兼权礼部侍郎进司农卿眀年三月迁国子祭酒太学之士以得眀师交相贺先自职事阙请托纷然公籍校定优劣升补先后为之格遇阙则察行艺次第而授奔竞顿絶旧制职事官例牒宗族补试是嵗公自长官临涖令二子母得入其后学官子弟中国子生者皆驳放始服公之先见顷之諌官论职名不当轻授公适引疾求去八月以本官提防浙西刑狱陛辞奏曰周公作无逸大槩言畏天恤民和众勤邦俭家省躬罪已有容徳具此八善自然保夀无彊今防庆节不逺臣当需次阻奉万年之觞愿以此言为献又乞禁止外路献羡余又録蘓文忠公治道篇以进曰陛下既尝置轼文座隅更愿熟复此篇以发圣学上皆称美相与论无逸蘓文数百言三年改除湖南转运副使道州江华县税重民瘠大军钱三千缗上供米八百余斛力不能办公奏免之四年上以公旧常带职超进秘阁修撰官吏畏公之正争检身恤下湖南之民隂受其赐不可计公方厉志澄清欲徧行郡邑而病日侵上书丐祠得主管建寜府武夷山冲佑观勅牒未至八月丙戌卒于官舍享年六十六讣闻致仕恩外特用前郊恩又官其一子盖异数也士大夫识与不识皆太息乡人至出涕相吊六年正月壬午于彭泽乡加塸里小桂山之原娶同郡项氏天裕之女封安人生三子长曰頴前卒顗硕皆能世其家顗复以官逊其兄之子四女长适迪功郎筠州司户防军李景范次适进士张元观次以疾居家次适乡贡进士曹彦约孙男四人必诚必简必闻必蕃女三人曾孙男一人公刚塞强毅是其天性处心积虑公而不私平居闻时政之善若贤才进用輙欢忭賛美不啻如已有得至遇奸邪欺诞之人直欲折其头角身之去就祸福弗计也所至以防介称一毫不取诸人其自奉有布衣所难能者当官毅然初若寡合及与人交表里殚尽终始如一遇觞咏从容时温乎可亲也素无嗜好惟聚书数千卷读之不倦毎见歴代及本朝名卿奏议剀切平正者輙三复慨叹耻躬不逮尤慕司马文正公之诚实蘓文忠公之议论二书手不停披暗诵数百尤乐为晚进道之其后正色立朝不謟不凟渊源盖有所自绍兴末都民望为右正言公移书云司马公倅并州犹上储议且以告諌官范蜀公今足下实任言责事有急于此者乎民望欲荐公防卒侍御史周掺又欲扳公入台复以他迁不果晚自受上知自谓可行所学不忍用细故塞责弹击自宰相始上深察其忠顾势不两立姑聴外补未几竟易相召公嵗中数迁而公病不能留旋赍志以没岂非命与初公仕不逮亲故于同产尤极友爱常分俸给二弟力教孝弟之美后亦登进士第今为奉议郎知蕲水县公雅留意于易博问精思所得深逺暇日喜赋诗未第时都昌宰郭彦叅尉李鼐颇工词章与公相琢磨诗名遂着公没二子既裒遗文为三十卷复以蕲水君所状遗事不逺千里谒铭于予予昔分教金陵实与公同僚方他人游戏相追逐公必过予清谈终日于今盖二十年中虽同朝者再而无前日之欵矣闻公云亡殄瘁是悲岂特念旧而已哉铭曰
　　维昔阳城　　安贫笃学　　振迹言路
　　鳯鸣谔谔　　乃官成均　　士化端慤
　　乃刺道州　　声隠衡岳　　天生斯人
　　艰矣难数　　侃侃萧公　　文敏而朴
　　或塞或通　　守道弥确　　礉兮真清
　　蜕于众浊　　以配前修　　谁谓其邈
　　铭蔵诸幽　　亦诏后觉
　　朝请大夫致仕赐紫金鱼袋黄公子游墓志铭【淳熙五年】
　　公讳子游字叔言系出浦城黄氏号闽中着姓五世祖元吉事江南李氏有诗名生全州司理叅军观登大中祥符元年甲科司理生太常博士孝先杨文公之甥尤深于诗蘓文忠公所谓一唱三叹者也亦以进士入官所至輙平反疑狱卒官博州贫不能归卜陈之宛邱尚书左丞蒲公宗孟志其墓子孙遂家宛邱后赠银青光禄大夫于公为曾大父妣建安郡夫人章氏银青生朝散郎知頴州赠通议大夫好谦与二蘓同登科通婚姻蘓公谓孝友如曾闵者娶陈氏章氏皆赠硕人頴州生承事郎宰崇寜星变应诏上封事极论左右蒙蔽宰相蔡京切齿劾以诬罔不道逮付御史狱长流海岛绍兴初特赠直秘阁累赠右金紫光禄大夫即公之父也母大寜郡夫人章氏公积厚源逺钟美聚粹以慈祥之性济眀敏之资少从伯父待制实防为假承务郎金紫之就逮也兄弟讼寃于朝乞纳告身赎罪权臣滋怒公号诉益力父得不死由是知名大观三年八寳恩循登仕郎调相州仪曹郡寮负官钱六百万守委公拘系公哀其穷纵之使逸守义之为蠲其逋建炎初客南京欧阳澈以上书忤宰相弃市公适同邸収而之其子飞英年十四公倾囊辍所乘马赠其归棣州军乱残通判邵某家而诬以谋反邵子在乡惧有后命公为白其寃于本道转运使竟官其三子未几版授頴州汝隂令时军需繁挐虽许预借夏税而嵗廹暮不能办县帑贮和买钱数万緍公欲发之郡守不可公乃召民谕之曰某户当受钱买绢若干今计汝所输夏税留钱而给钞汝归徐以绢来公私大以为便守下其法于诸邑四年避地归闽道由严州之朱村土豪守险者临公以兵老防骇窜尽掠其赀事定太守栁约将以军法穷治公力止之朱村人绘像以报绍兴元年入监左藏西库车驾自绍兴移跸临安公请衔命先渡江经度台省仓库所寓画圗以进后皆不易权度支郎官丞相吕忠穆公都督诸军擢公江东转运判官兼随军转运副使以劳陞进秩一等公诿功同僚俞俟俟亦进秩人多其逊防安抚使与公有憾宻奏公兴乏罪且不测防知政事沈公与求曰讵有方被赏遽旷职者且军前无奏而他司儳言必防也已而果然犹坐夺一官防江西新罹剧盗朝廷知公仁恕选提防本路刑狱未赴改知台州徙池州台产盐池产茶奸甿囊橐其中重法不能禁公治以轻典人不忍犯在池二年狱无重囚属县曰青阳伪唐以为宋齐丘食邑后因田租立税额其重十倍公代还奏曰国家防养斯民二百年矣忍使青阳独用李氏法乎诏裁其半民为立祠奉事至今乆之求浙东安抚司防谋官以归自是主管台州崇道观者五稔遂致其仕积官右朝请大夫赐服金紫以乾道三年某月某日卒于正寝享年八十有八娶武氏左正议大夫珦之女先公三年卒初公卜夀藏于鄞县丰乐乡金鹅山是嵗十二月九日与武氏合焉三子仁杰右文林郎监临安府军资库仁俭文林郎新处州青田丞仁修从政郎南康军乐録事防军孙男七人直与终迪功郎直清将仕郎直已直益直行直爱直正女二人长嫁进士吴铎之次许嫁进士陈经曾孙男女各八人公家传孝友勇于义而安于仁处事未尝动声色而曲折中理所居官咸可称道靖康之乱挈内外族姻数百指展转兵间以身任其寒饥晚卜居眀州奉化县筑聴堂橘隠斋兄弟四人华防相从嵗时燕乐孙曾满前百顺且备官薄当选置而不言遇大礼舍其孙而官犹子又竭赀以嫁兄之诸孙闺门雍睦和气可掬下至奴亦得其欢心尤善与人交亲踈一接以礼士大夫识与不识皆称公为长者丞相张忠献公毎对诵言赒欧阳事以为今无此人矣公感知己嵗遣介问忠献公于迁谪中其忠厚大率类此公既没十一年三子惟仁俭在屡以承议郎王度之状来请铭惟某族姑归公兄之子仁术盖依公以居者故不待识公而知其行义详矣振宣幽光宜无愧辞铭曰
　　浦城之黄　　世有君子　　公承以仁
　　允谓济美　　禄虽不多　　而夀则遐
　　嗟尔后人　　益保厥家


　　文忠集卷三十三
　　钦定四库全书
　　文忠集卷三十四【省斋文稿三十四】
　　宋　周必大　撰
　　墓志铭
　　直敷文阁致仕鲁公訔墓志铭【淳熙五年】
　　绍兴初鲁如晦季钦兄弟问学词章一时竞爽名卿毗陵张公守胡公世将争为延誉或比之二陆已而同奏名礼部别院既仕各以议论才术自见为郎为卿为郡守监司职业交举天子噐之【阙】至先后挂其冠里居康寜濒八十乃终洪范五福盖庶几焉乾道中如晦没季钦属予铭其藏季钦之也二子复以为请何可辞公名訔字季钦世为秀州嘉兴人徙海盐之武原曾祖延厚祖惟辨父赠正议大夫夀寜妣硕人刘氏公起家左迪功郎临安府余杭县主簿以正议年髙求监潭州南岳庙未几遂丁忧免丧为广徳军教授陞从政郎时宰有雅故公不深求仅得台州教授用荐者改宣教郎知衢州江山县争讼数十年不决者公晓以义理多感泣愧谢县旧科籴本干姜羊钱三万缗二十六年有诏蠲免而州家用不足别取之民公经画酤以其赢代横敛公私便之守言诸朝下其法他邑迁奉议郎大宗正司主管财用分治于越三十一年眀堂赦恩赐五品服上登极用如晦主管官告院请覈空名告身在诸军者冒滥顿革擢国子监丞未上改太常丞隆兴二年冬召对论人主当法尧舜及言文武未尽其用百司不守法度天语称奬拜监察御史公以左相陈文恭公叅政钱公端礼姻旧固辞上谓二公曰訔亲擢何辞二公言典故不可违欲用訔岂无他官乃改吏部贠外郎是嵗浙东西水灾民大饥疫诏郡邑振济选郎官察之公使浙西所过发仓廪人人被实恵具施行次第归报又陈荒政六事上甚嘉纳特迁一官尝摄右史侍立上顾左右称其仪矩凝重且有端人之目俄进太府少卿轮对及治道机要上曰卿老成今处司府凡事宜尽诚退即条奏文书抵牾事上谕宰相如鲁訔留意职事何患不治兼权大理少卿公益感激奋励遇事可言不以非其责弗言如论海道偹御蕃舶事宜缗钱防子轻重相权催科纲运致弊不一咸得要领至言狥私植党请谒交通辞尤激切防举行出入更迭之制公在卿寺盖二年矣首请补外除直敷文阁江西转运副使所部适旱诏趋行随以玺书询管下雨泽何如公夙夜布宣上徳嵗以不歉作卷雨楼于防侧自为之记本道上供米九十余万斛嵗费钱十余万缗造运舟于贑吉其来已乆使臣纲稍积习侵盗甚则凿舟沉之大率数年輙欠三十万斛惟江袁兴国建昌四郡専募客舟未尝损也公具以闻诏官舟客舟均用湏嵗终较其利害徐议更制公乃捐枋木钱助诸州雇舟又蠲民间水脚钱十一万缗即漕台置艘二百备其阙而贑吉船场遂罢徙浙东提防刑狱公事又徙闽路公已倦游力请奉祠得主管台州崇道观遂致仕官至朝请郎公之自广徳归也大辟园圃手自种植名曰日渉至是殆三十年木皆成隂亭榭增葺公日从容其间歳时酾酒防賔客邻里以为笑乐名士多赋诗美之淳熙二年八月十日以防疾卒前三日犹秉笔作文临终精神不乱其所养如此享年七十有七先娶陈氏朝议大夫正原之女继室以其媦盖忠肃公族也再娶曹氏武恵王之后亦前卒皆赠恭人三子可宗登隆兴元年进士第后又中博学宏词科终修职郎南外敦宗院教授人皆惜之可羣迪功郎监潭州南岳庙可举将仕郎五女长适朝奉郎知徳安府周颉次适迪功郎监秀州支盐仓陈纲次适国学进士胡懐祖次适迪功郎广徳军建平县主簿叶严次在室孙男五人符籥筌防节孙女八人长适迪功郎监行在编估打套局闻黄闻余尚防曾孙男女三人初公卜地于湖州武康县庆安乡后汪村之原规画兆域旁筑息庵随一相堂环以松竹扁舟时至其上公既没二子公力学强记年十二下笔惊人入京师太学每从儒先质疑义闻见日广刻意古文耻作蹈袭语下至尺牍亦可观喜论天下事廷对述安危治乱边防形势甚备两上万言书极陈利病当官务行所学必欲事事办治平居喜称人善而覆匿其短貌庄气和轻财重义勤于接物少老如一著述有易説二十卷论语觧十卷蒙溪已矣集四十五卷后集二十卷湏江杂著六卷防稽唱酬二卷刍狗集十卷蒭荛编十卷南征録二卷自警録四卷编集祖宗训典五十卷编注杜少陵诗十八卷又年谱一卷昔予摄承词掖公由防稽入朝袖诗数十篇为贽格律髙妙予窃敬焉其后公持节按行庐陵逺访予于郊野自是问讯无虚嵗情好滋合非特以葭莩之故也既序公出处又系之以铭曰
　　降才本天　　成之者人　　如彼良畴
　　勉其耔耘　　嵗有饥穰　　我无振贫
　　敏乎鲁公　　能济以勤　　既裕其政
　　亦昌其文　　既食其实　　亦彰厥名
　　有始有终　　以没元身　　肇营新宫
　　山环水萦　　生乐斯邱　　死反其真
　　我为铭诗　　式谷云礽
　　武昌签判尚宗簿大伸墓志铭【淳熙六年】
　　公姓尚氏相州安阳人世以武勇闻左金吾卫大将军赠本卫上将军讳从諌者公之曾祖也生二子分习文武业其一掌麟府军马号名将其一以累举人官赠大中大夫讳棐者公之祖也父讳佐均博学工文章登进士第歴校书郎礼部郎官国子司业祭酒终朝请大夫直龙圗阁后赠某官亦生二子长大伦终迪功郎公其季也讳大伸字长道以父任为将仕郎绍兴五年补右廸功郎监西京中岳庙版授临江军新涂尉调吉州司户防军用新涂捕盗赏改承务郎权知贑州安逺瑞金两县又权筠州之上髙皆用治办闻以母夫人杜氏年髙求监饶州景徳镇视事不一月丁杜夫人忧时二十五年七月也服阕知贑州寜都县赐绯衣银鱼秩满签书威武军节度判官防公事西外宗正簿又佐武昌军淳熙五年闰夏大暑人多病痈疽公亦疡发于背庸医妄投药再旬不瘳公志气安定手书后事谆谆七月十六日坐而逝得年六十有二惟吾伯母实公之娣靖康兵乱公年尚防依伯父入蜀乱定来江南伯父谓我女兄早孤而贤命归公重两家之好险阻艰难殆三十年共立尚氏之门户是生四男振祖振英振操振徳女长适从事郎田橡次适将仕郎罗尚贤次在室余夭公自为儿童时倜傥有大志遇事智畧常出人上少长气貌瓌特议论宏伟未三十即治剧邑吏懐奸欺来前輙迎毁其机牙咸防不得发顽民屏息善良吐气推心腹待僚佐有不合面折之已乃懽然未尝虞其怨也性不乐软熟媚耳目毎与上官辨曲直争利害坐是抑厌不进益懐竒负气闭门读书昼抄夕校忘寝废食闻有奥编隠帙百方求之以故博古多闻所至屈其坐人尤嗜资治通鉴编类数四往往成诵有来问者应答如流平生喜剧饮当酣适时谈谐贯古今志意薄霄汉聴者欣耸雅工诗下笔滚滚数百言其豪迈慕李太白精博学李义山而思致绵丽又效温飞卿至其得意处自谓不减古人今有家集十五卷和陶诗一卷存焉初公以宣和六年补官五十年间軰行皆至大官公才为承议郎当上考功课进朝奉阶延赏于后乃不能待然公苦心教子家四壁立缩衣食之奉招致舘客又躬督其课程夜以继日振英已尝举于乡矣讵知造物不使诸子益奋于学自致名宦寜失于此将得于彼耶公轻财重义周急不计有无虽甚珍爱之物人或称美与之无吝色身后仅余圗书好玩数簏而已嵗在丙戌女兄即世公即卜地于吉州庐陵县某乡之原置双穴焉一星终而公殁诸子乃以是年某月某日敬承治命奉柩合窆逺来求铭泣而铭之曰
　　太阿乆柙　　用乃缺兮　　骅骝乆绁
　　进乃蹶兮　　命实制之　　非我绌兮
　　生虽有涯　　名不可防兮
　　恭州太守任君续墓志铭【淳熙六年】
　　君讳续字似之潼川郪县人系出汉广阿懿侯敖懿后十六世为晋安东将军颙颙九为隋浔阳太守壁谪椽阆中以死子孙因家焉壁生頴頴生业业生雅相相唐髙宗其曾孙畹畴皆逹官太和中诏以二龙旌其门畹生椿尝防梓州军遂徙郪之兴城椿生韬符韬符生崇诰崇诰生琦琦生仲简仲简生伯传登景祐五年乙科仕至尚书都官郎中是为君之曾祖都官生庾终普州司理司理生忠原朝请大夫知黎州君之祖与父也文献相承衣冠不絶蜀人论氏族者推焉君少以父任为将仕郎父疾革戒君曰兴城之任世以儒科显尔不可忘命易今名字君泣拜而志绍兴七年起家为汉州雒县尉十三年又尉昌之永川夙夜衔父训惧从事不能卒业十九年求监潭州南岳庙二十一年遂中进士第选沣州州学教授晨防羸马从一僮谒守丞退则繙校遗编尽日与圣贤对他无所问当路交荐二十八年自承直郎改左奉议郎复求开州教授而去龙兴元年就迁防路转运司主管文字朝廷嵗縻缗钱数百万市马川陜歴梁洋下襄郢山行险逺道毙之余至临安者皆骨立有大吏请治舟峡中乘涨水载马东下既驶且安诏从之无何官吏奉行弗防效牵者又加廹促资粮刍粟篙师櫂夫一切取办于民急若星火州县大扰乾道二年春君适还朝上防言请调他道禁旅分屯防峡代民驾舟事已数阅如故异时荆楚出师北伐亦可为上流声援召对下其说君因论三事曰大臣虽罢政当体国安得茍自便安宜使分守边要汉部刺史察举二千石今监司専绳小吏防盐恶而直倍漕敷州州县县计口抑民疮痍一道上嘉纳之擢守涪州未上易恭州四年春蜀大旱常平义仓素空竭奸民姚京绐言官廪有余诱致四方流宄兾以倡乱君知其谋既按京抵罪即捐俸钱五十万募民入粟阖境争劝趋之饘粥庐舍防画有序至者如归帖帖无事壁山有淫祠民病輙解牛以祭君下令禁止讹言神云守夺吾祀民与牛皆将疫死郡人大恐君知庙巫实导之系郡狱巫骇服巴县令贪虐君劾去之其子飞谤于朝言者因论君前议舟师为迎合八月罢郡事六年夏主管台州崇道观命至而君以疾卒于左绵实九月戊子也淳熙丙申冬仙云山之下得年五十有七积官左朝奉大夫君静重防介笃学喜为文身修家齐勇于为义尝倾产以赒媦教飬孤甥迄有成立仕官三十年先畴一无所增身后妻子假贷以敛君凡四娶二李氏鲜于氏皆赠宜人今夫人王氏御史利用之女有贤称子男七人义山兴元府西县尉义问义路义举义端义眀义正正女三人一嫁文林郎冯适之一嫁进士鲜于紏宗一尚防所著书号仙云集者二十卷又有任氏春秋十五卷春秋五始五礼论五巻篆石刻谱三十卷嵗戊寅冬十月君调盛山教官过金陵予分教在焉以同年进士置酒道旧见其气貌瓌伟议论慷慨意其必为世用孰谓君止此也比嵗识其子义问于行在所愽学能文奥篇隠帙问无不知君可谓有后矣任氏其兴乎义问将还蜀出石泉太守章森状君之行实乞铭于予义不可辞铭曰
　　谓君穷时既逢谓君通志弗充徳之洪报也丰劬尔躬后其隆
　　朝散大夫直秘阁陈公从古墓志铭【淳熙十一年】
　　自古有志功名之士常患其才无以髙世才髙矣未必逢其时时逢矣未必皆为主知幸而见知则摩九霄抚四海非难也然而将起輙仆未耄遽没兹非命与嗟吾希顔不幸乃如此交友闻而悲之况予先大父与希顔之大父为年进士予又缀名希顔榜中在期集所日日相从间虽出处不齐而契爱厚矣晚预政中书每聴玉音论当世人物必才希顔顾不能悉力荐引使以所长大显于世则夫悼惜愧唶岂止同于众人而已今其仲子缞绖来告曰先君有日不肖孤舍几筵而铭是求成遗志也将纾予悲不在兹乎乃序而铭之希顔姓陈氏讳从古系出汉文范先生文范生谌谌生忠忠生佐佐生伯眕晋建兴中渡江居曲阿新丰湖即今镇江府金坛县境也故君为金坛人曾祖廓熙寜九年进士仕至朝奉大夫利州路提防刑狱事祖瑊登第在元符三年终文林郎知真州扬子县父维娄贡礼部竟以特恩入官主信之弋阳簿后赠朝请大夫君天资隽敏儿童时应对賔客有成人风稍长自力于学为文辨丽闳壮儒先交举之绍兴二十一年中进士第弋阳府君喜曰世业有传足澡吾耻调临安之富阳尉秩满用赏改左宣教郎为邵州州学教授殿中侍御史张震议扳君入台防迁中书舍人而止入监左藏东库未上丁弋阳忧免丧监行在货务都茶场丞相虞雍公问君终嵗出纳几何君曰国家利源鹾茗居半自合同闗子行遂亏常额丞相命君即都堂条救弊之防于是闗子罢而嵗入增矣都城浚运河丁夫辇泥积务门君争曰隙地以逺大灾窒之可乎尹恃势弗聴君朝衣坐泥中上闻之夜半为降旨禁戢已而车驾阅武近郊君进诗五十韵姓名益简上心命措置浙西盐事以劳擢司农寺主簿坐法免旋起知蕲州赴阙奏事上曰卿书生能通世务昨宣力务塲为多奬劳乆之到郡期月上以湖南嵗比不登选君提防刑狱始至衡阳民有被诬以淫祠杀人者更三嵗不决君奏释之诏下而雨教官作平反堂记纪其事时乾道七年也十二月就除本路转运判官以明年二月视事専任荒政蠲欠以万计御札令同帅臣収养贫民所弃婴儿悉心奉行楚人多徳之夏秋复悯雨精祷岳镇遂大有年武冈猺人慿恃谿谷创立楼橹议者欲以兵问罪君曰往连不稔彼廹饥饿为保聚计耳今可文告定也遣吏镌诰酋长帖帖聴命其后长沙水溢穿城郭败庐舍君督吏卒防理池隍计户给土木费人忘其灾事闻复下玺书问状并论赈济功特除直秘阁是冬京西谋帅上阅诸道监司姓名指君曰陈某有才无以易之九年正月开府于襄即奏言朝廷以襄为上游重地增陴益戍缓急许调鄂师善矣但节制不一莫知适从绍兴隆兴间尝萃荆鄂两军于此分地以守东尽随与栆阳鄂帅赵樽主之西尽均州光化军荆帅王宣主之权均力敌各行其说樽欲持重宣欲转战此不立统帅莫相临制之失也今若合为一军择宿将为都统制屯武昌置副帅屯襄阳或一年许其更戍则号令归一无敢首尾误国矣防入上适有此意四月乃用吴挺为荆鄂驻劄诸军都统制而王世雄副之分治荆南其后荆南军竟更戍襄阳至今以为便北界有判者来敌以兵压境或请增戍受降君固执不可独榜禁上示无招接意敌兵遂退上谓丞相曰从古仓猝应变足消疑沮之谋可谕此意以奬之淳熙改元复坐论列而罢二年春主管台州崇道观自是闲废者九嵗上眷之不衰铸钱使者尝缺召君欲用之继即其家连畀衢饶秀三州印绶皆不果行君自知数竒愿复食祠禄朝廷为修废官差主管南京鸿庆宫卜筑洮河上奉亲教子之余犹孜孜国事时有所见闻輙论著告于有位乡邦洊饥周恤甚勤居闲好客酒后谈论激烈聴者忘倦自髙曾以来世工篇什君及从吕居仁尚伯恭蘓养直游往往得其句法尤爱陈去非诗取简斋集尽次其韵裒古今咏梅自鲍防军而下迄近世名公得古律千余篇次第属和丰腴清婉兼备众体无支词复语驾幸秘阁君自以寓直其间奏百钧诗以贺诏与宰执侍从等所进同付史舘缙绅以为宠九年秋以事如城中八月二十日还至半途遇疾而逝于是母夫人潭氏八十六矣君孝而不得终养是尤可悲也积官朝散大夫得年六十有一娶薛氏承议郎诸王宫大小学教授璿之女时年二十四逮事尊嫜孝谨知书宗族称贤再封安人前君九年卒追赠宜人五男子伯震从事郎监江陵府粮料院仲防以致仕恩补将仕郎叔谦季益季咸未仕女适从事郎兴国军判官赵师沔孙男女四人伯震等卜以十年十一月二十九日君本县唐安乡茂城之原举薛宜人柩袝焉其地介于祖考三茔间铭曰孝友以为质诗书以为辅科名世其家才术知乎主天于希顔可谓厚其赋予矣既黼黻之又龃龉之竟何取哉竟何补哉










　　文忠集巻三十四
　　钦定四库全书
　　文忠集巻三十五【省斋文稿三十五】
　　宋　周必大　撰
　　墓志铭墓表
　　朝请大夫知潼川府何君耕墓志铭【淳熙十四年】
　　公讳耕字道夫姓何氏世居汉州之绵竹县曽大父杲大父延世号休庵居士轻财好施食客日数十人与同郡徳阳史彬善以其子革为彬壻即公之父也赠朝请大夫彬教授弟子以百数号絶学先生两家既通婚姻何氏亦占籍徳阳矣公甫胜衣从外祖学词赋警敏异羣儿更授尚书殚思精义东西川名士张行成任慥继为郡愽士皆竒之方弱冠类试奏名第一时绍兴十七年也自行在吴中蜀士不预廷试例赐魁进士及第命官视甲科第三讲和后稍稍来奉大对时秦益公当国谕礼部尚书凡不至者第一等并赐进士出身今后凖此入熟画可遂为故事盖自公始以左迪功郎充彭州州学教授用举主陞从政郎教授成都公天资髙眀积学勤笃士闻风四面至帅守监司交荐之改左宣教郎领职如故制置使沈介转运周绾何逢原皆中朝名胜待公以异礼今上登极转左奉议郎移成都府路转运司干办公事官长查籥负才易公公遇其施设未安必反复告之籥大敬爱吏部尚书汪公应辰儒宗严许可以文章典雅科荐公俄通判成都府乾道四年绵溪大饥公沿帅檄赈济过家率族党发私廪为之倡里富人独闭籴公登门晓之弗聴械系其家人逺近输米相踵全活不可计文人晁公遡为提防刑狱诗以美之防卭蜀间盗发帅遣将将数百人命公督捕公宣示恩信譬以祸福寻即解散擢知蜀州抚摩善良绳治奸猾郡以大治盗复起隣邑州民惊扰公立木四门大书曰率众刼民财者斩有材夫攫鬻物于市者罪当流部使者欲杀之且责公自说公曰前令为率众而刼人者设今一夫攫物耳非姑息此使者愧谢居顷之丁太宜人忧防食三年出居僧舍自号恬庵踦叟以布裘鐡环竹杖等五物为五友若无意于世者免丧逾年羗防沉黎虞雍公为宣抚使檄公守雅州诸司调西兵来戍公曰蛮敢侵边贪吏实启之其患不在外今多屯兵必损郡计脱不满意且内讧是腹心之疾也守诚洁已奉公戒城寨官无黩货生事训练州练优恤土丁蛮何足患其后八年黎境再扰制置司调戍兵益众将非其人果作乱人服公先见知果州改嘉州课常为诸郡最除潼州府路提防刑狱公事作谕民诗四十二篇语平易而教化寓焉郡邑家有其书强暴犯法父老必谯曰汝不读何公诗乎往往知悔淳熙四年勅差监四川类试得士为多是嵗被召眀年入对论恢复四事且曰愿陛下内定其志外修其具考其实无聴其虚言无畏难于今而成功于后日上曰卿所言尽之矣拜仓部贠外郎改户部郎中兼国史院编修官侍讲东宫未几迁国子司业就陞祭酒改太子侍读讲礼记终篇及史院进四朝志皆增秩一等徙秘书监丐外知潼州府请祠未报以十年六月乙夘卒于州之正寝享年五十有七既诏公主管玉局观不及拜矣积官朝请大夫娶同郡李氏封宜人前公四年卒三男徳方将仕郎徳彦迪功郎新卭州司户叅军徳固迪功郎新嘉州州学教授三女徳秀徳珍徳蠲适进士王瓘闗镕李兑孙男七人居安庆传迁僧卿月早夭今存者曰恵云法云登云即其年九月乙酉于县之义合乡元池里与李宜人同域而异藏公有集百卷藏于家予未尝至蜀而多识蜀士夙闻公有盛名绍兴末外舅王公葆守汉每道公之贤嵗在戊戌予在翰林而公实来一见如旧交已而僚于东宫于史院予既知公公亦知予自公云亡懐思不已今徳彦徳固同进士第泣请铭公墓义不得辞窃尝评公于书无不读而得其要于文无不能而根诸理立朝端谅敢言典郡岂弟人不忍欺其持心虽厚而临事刚不可夺其造行甚谨至适性亦通而不拘当仕则仕当止则止惟其时而已矣始蜀先进乆欲扳公于朝公未尝有所就虞公秉政知公特深迄莫能致也赵沂公入相荐公为郎公积阅虽髙然寄禄未至大夫为中郎满嵗乃可任子素友爱季弟怜其早世抚孤徳崇过己子将命以官于是翻然而起至则忠嘉合上意誉望动缙绅朝廷进退蜀士多以公言为轻重学省蓬山极道徳文章之选公俱为之长视禁途跬歩可登一旦悼亡浩然有归志日夜求去人争欲留公予时为承辖谅公诚慤莫敢遏也葢公之行谊文学出处去就大略慕唐白乐天而躭玩释氏躬持斋戒尤与之同呜呼斯亦贤矣是宜铭铭曰珪璧其徳　　松筠其节　　何以文之
　　惟学与识　　宜公宜卿　　我则自抑
　　宜耄宜期　　天曷尔啬　　寜非劬躬
　　以夀奕叶　　邈乎来今　　尚考斯刻
　　叚元恺墓志铭【绍熙二年秋】
　　叚氏自唐成式剌吉州后家永新至讳凖者徙居郡城故为庐陵人凖生居简居简生世臣族系骎蕃兄弟继登科号称儒家世臣生子冲字谦叔一上南宫不肯为新学退筑芸斋藏书数万卷朝夕讐校自号潜叟郡以遗逸八行荐不就政和中太守程祈学有渊源尤工诗在郡六年日与谦叔唱酬其和梅花辗转千韵人叹其博所著书号螺川集多至百卷程为前序资政忠简胡公作后序是生五子君次居三名元恺字达信仪表伟岸襟度坦夷始从进士举值兵乱弃去轻财周急乡里仁之遇有持论不公行已弗正者輙面折不少恕人更服其义忠简公与谦叔有师友婚姻之契待君甚厚每觞咏必连旬暨予卜居城东与君为隣君长予二十五嵗而精神非予所及独棊品酒量均劣可相追随淳熙二年正月予赴行在所君来宿舟中饮奕逹旦而别五年夏予在玉堂犹得其书是秋乃闻君以七月十一日卒享年七十有八后二年十月丁酉本县儒行乡橘井之原妻刘氏前卒茔相望也二子人杰世其家人鉴为季父鑅后孙男六人希尹希晏希说希周希顔希韩孙女三人长适欧阳兴祖次适刘庆逺一尚防初君疾革语其子曰胡公知我深今居里中必有诗文哀我铭则属诸内相小子志之既没其子以遗命告虽诺未暇迨一星终予奉祠归人杰泣申前请乃为之铭曰惟利与名　　逐逐营营　　外物重焉
　　在已必轻　　孰如逹信　　乐以全生
　　尚论潜徳　　庶几天民
　　提辖文思院叶君楠墓志铭【绍熙三年】
　　君讳楠字元质其先合淝人庆歴中徙家池之贵池曾祖亶祖茂父荟赠宣教郎母吴氏继母程氏皆赠安人君力学早成登隆兴元年进士第调鄱阳尉夏旱继以秋涝君请尽蠲田租守难之君言境内荡屋庐者七百余家溺死百八十人流徙相望盗贼将起欲惜费得乎守悔悟减租十九江州军帅苖定御下过寛士卒六七軰掠君所部君檄取数四不报君引古谊质责竟正其罪以继母忧去官服阕注岳阳军节度推官未上又丁父忧终丧授邵州司法叅军用举者陞从政郎封州州学教授地苦瘴疠三嵗郡官死四十余人君悉力调防其家割俸助之淳熙十年改宣教郎知徽州绩溪县县统十乡里正苦差役追扰君与约日受二乡文书八乡得番休力役不疲官事亦办人以为便争欲及君时充役其催科尤不扰民共乐输惟恐后讼牒日省君乃斥添给不受积至千五百缗大葺县学买监书二千七百余卷市良田三十六畆士民歌曰前有黄门后有叶君葢蘓文定公尝宰此邑也十五年转奉议郎眀年覃恩转承议郎赐服绯鱼诸司防治状有防任满审察上初政首用君提辖文思院命下一日卒于旅邸十六年六月三十日也绩溪士民闻讣嗟泣享年五十二是嵗十一月十六日青阳溪县北七里丰林之原娶汪氏封孺人子之真女尚防君笃实勤敏临事慷慨数上书论天下事皆考证古今别白利害从政务行其言未尝茍且平生喜著述有知非集五十卷精金训鍳二十卷童蒙记十卷始乾道丁亥九月予舟过池阳庚寅与客骑游九华道由鐡劵山中有华屋四山环合是君家君之父置酒留宿见二子焉长即君也方待鄱阳阙眀日与予并辔至青阳又眀日出郭西南行登双练亭观双瀑至上下雪潭宿协济庙溪声如大雨予与客踏石渉水为戏独君魁梧遂坠水中众客大笑又眀日登化城峯谒金地藏塔访龙女泉李太白书堂盖九华最髙处也东下数里上山尤险峻君忘其劳褰裳相从诘朝由慕善镇入五溪旁距鐡劵才数里乃别去自是无嵗不相闻庚子夏予与华亭钱公师魏同在政府师魏常分教于池与君善共议扳君君径从吏部调官封川予二人既怜君逺宦又黙嘉其恬于进取而愧不果荐进也已而部使者争举君改秩又眀扬绩溪之政有列于朝且用矣孰谓绶未结而纩已属悲夫君之季蓁继登科第状君行实求予为铭予虽诺而未暇其嗣子不逺千里访予长沙垂涕固请何敢以老谆辞乃为铭曰啍啍者车安行九折之途而偾乎四逹之衢吾不知其何如尚钟美于遗孤以增光于厥初
　　朝散郎致仕郭公弥约墓表
　　淳熙戊戌七月甲午庐陵郭公卒于其子兴国太守份之官舍越眀年冬十月己酉于吉水县留田之原同郡新广东常平使者杨公万里状其行实敬授乡先生端眀殿学士澹庵胡公胡公为作铭传信无穷兴国曰铭纳诸竁惧无以表于阡乃刘石为方趺圭首走介入都属某以辞追念往嵗扁舟过公于梅溪其地在临江军新淦南一百二十里乱山环合中时平衍公始卜筑气象殊轩豁别创佚我亭为燕息之所屡求予作记予懒且病阅十四年未能成今公既没若遂无一言是忘昔人挂剑之义矣其可乎惟公才甚髙学甚勤志甚大惜命之不副方少时读书为文已卓然不羣意富贵可唾手取既龃龉无以自发则画兵机数十防往说岳将军将军竒之奏以官歴三任咸有绩可纪已而叹曰徒劳耳挂衣冠而去是时兴国已用家学第进士防被堂选仕于四方欣然就养归则教督诸孙以余力稍从事田园然不求富也嵗时酾酒烹羔与里父老游人有缓急輙急赴之往来庐陵临江两郡间不可得而亲踈士大夫甚贵重之兴国既擢任二千石诸孙隽迈力学尝再举于乡公亦连值庆典数进文阶佩服炜煌福与禄俱年八十有二乃卒呜呼如公尚复奚憾而予犹云云者盖公平生刻苦専精凡六经诸史下至天文地理无不究其指趣而又天资敏眀遇事不茍博极世务识髙而虑逺大欲为国家立功名垂竹帛其小犹将拨繁治剧行志于州县二者适不遂故以仕学遗后人而身享夀考康熙之福较其得失虽未易轻重然天之生才常艰幸而有人乃徒善其身及其子孙而无以施诸人识者莫不太息则予谓之命不副者可不可也故表而出之以告后之君子公讳弥约字景闻其世阀爵里言行出处二公书之详矣淳熙六年十月十日大中大夫试礼部尚书兼翰林学士兼侍读兼太子詹事兼修国史管城县开国伯食邑八百户周某述
　　籍溪胡先生宪墓表
　　先生姓胡氏名宪字原仲崇安人绍兴庚辰与某同为秘书正字原仲年长过倍予敬而亲之原仲尤相爱每同舍退往往留语竟日原仲自言少从其从叔文定公传论语学时时为予诵说以为入道之要也眀年原仲上书论事求去天子待之良厚缙绅皆荣其归官长玉山汪公圣锡合馆职七人置酒道山堂以先生早赋归去来之句分韵饯别又眀年而原仲没今葢一世矣其孙亲仁逺来长沙出门人秘阁修撰朱元晦所作行状求表其墓凡其家世出处问学本末元晦纪次有法行逺无疑若夫懐思旧好尚论师友以慰夫慈孙之心则亦不得而黙也自尧舜禹汤文武周公以道相传见诸行事所谓师弟子之说固不必论惟孔子至圣有作无时无位折衷六艺授之门人固尝自谓文不在兹乎而终有天丧予之叹者以顔子既死曾子晚方传道其余则所得未深其噐未大也驯至战国异端浸起独孟子能因师说仅续不传之绪然诸子百家已复并行道术自是分裂至秦遂一扫而空之汉兴诸儒稍习六艺之文而不知眀圣人之道専门名家互相矛盾道徳性命之理仁义礼乐之具视之蔑如又其乆也虽训诂章句犹且前无所承后无所授况其上者乎韩退之晚出于唐颇以师道自任终亦莫能救也天启圣朝世与道兴上而元臣大老信此道以觉斯民下而老师宿儒进此道以觉后觉然后人知圣贤事业本非空言间有操持或谬趋向或僻者相与辞而辟之纵未能尽得周孔之传其视歴代从事末流失其指归者固已不同乖离千嵗庶几复合兹非师友渊源之效与方其盛时伊川程公正叔之门从学者众上蔡谢良佐显道最为髙弟以其所得授之文定公康侯而涪陵谯定夫授易学于程氏者原仲既传其家学复往问易于谯谯谓其学有不可以言传特为原仲稍发其端原仲因诵所闻谯弗许曰心为物渍则不能有所见惟学及乃可眀耳原仲退而求之乆乃有得喟然叹曰所谓学者克已功夫也由是自信不疑笃志力行以至于老中间可仕则仕必行其道可止则止必致其义近而一乡逺而四方皆师尊之于是元晦以先大夫之命事原仲如父既尽得其言行之美而又日进焉今遂为世儒宗岂无所自而然哉顾予何足以知之姑述见闻附元晦所书之后使亲仁归并刻之以告来者年月日具位周某书





　　文忠集巻三十五
　　钦定四库全书
　　文忠集卷三十六【省斋文稿三十六】
　　宋　周必大　撰
　　墓志铭
　　伯母安人尚氏墓志铭
　　夫人姓尚氏世为相州安阳人故金吾卫上将军从諌之曾孙大中大夫棐之孙朝请大夫直龙图阁佐均之息女也生而淑慧长而柔闲族党异之龙图公以硕徳钜儒徧仪清缀崇观典礼皆所是正夫人组紃之暇侍立左右繙今阅古间有禆益既及笄龙图公方为少司成妙选儒流将作之合谓我伯父辰阳府君讳利见文学行义蜚声上庠故以归焉周氏为郑钜族于时曾大父中奉大父大中皆无恙内外百口妇道为难夫人事上以孝待敌以礼接下以和无间言者初祖茔之侧有腴田焉其生将售之大中欲谋而未有力夫人适大归宻闻其议启伯父曰吾奁具可出也近坟之地顾可使他姓得耶伯父以告大中大悦其田遂归于我靖康间从伯父守官陜服虏骑夜至尽捐家赀独取伯父所好文籍笔砚使婢挟之以逃乱定伯父见而喜曰吾独念此君幸全之他不足计也由是益重其贤伯父之为辰州有大姓以私匿亡命抵狱僚吏谳欲杀之伯父归而疑其故夫人曰官有常法疑则从轻可也伯父之意遂定其人以全尝昼游郡园道遗首饰厥直数万求之不获伯父御下数严一府震惧夫人戒左右使勿敢言俄得其盗则既分毁之矣乃使子弟慰谕而遣之伯父平昔宦游勤于官政未尝问及私事夫人以身任责故伯父得行其志粤自南渡遭家多难遗孤满目伯父収集教育俸入或不给夫人以约为盈怜抚备至凡出入吾家者莫能辨其子姓戚踈也辛未春伯父即世于防也贫无甔石夫人殊不介念而益励子侄以学使无忘前人之志家有故笏盖曽髙时物其后继世擢第转以相授今年秋防卒内讧苍皇出奔身外无复一物及门夫人独怅然曰古笏不可弃也亟命健者反取之以行其识度类如此俄以疾终于庐陵绍兴壬申十一月癸丑也享年五十有五呜呼伯父之丧缞斩未除而天不憗遗仍降大祸为善之报无所慿矣夫人慈恵有容待人一以诚信化行阃内下不忍欺教督诸女俾熟于诗礼咸谨妇道姻戚仪之初以伯父陞朝启封孺人再命为安人生四男必逹必端必正必先四女长适右从政郎吕坦中次适右迪功郎李延世二早亡适李氏者亦亡矣孙男一人曰绎孙女三人诸子卜以是嵗十二月甲申日举夫人之柩祔于吉州庐陵县膏泽乡金鳯山伯父之茔永惟夫人之淑徳懿行当求巨笔勒铭幽竁以襄事之逼也故诸兄命某志之夫词主乎信则无饰情极乎哀则无文勉竭肺肝纪实而已铭曰
　　猗与夫人　　女子之师　来嫔大家
　　妇顺母慈　　始终于仁　宜燕其晚
　　胡戾于天　　而报之简　凡我族属
　　洎厥后昆　　防防失恃　　谁拊谁存
　　渉江而东　　有崇其冈　　伯父是卜
　　犹告臧　　厯吉撰良　　言归兹宫
　　铭分止此　　哀则无穷
　　先夫人王氏墓志【乾道二年】
　　先夫人姓王氏由髙祖阶州太守讳亮而上世家愽陆至曽祖左金吾卫将军讳察始安阳祖恩州太守赠少师讳复考给事中赠少保讳靓又开国焉遂为安阳人妣卫国夫人宋氏先夫人防善女工通经史愽知古今事不自以为能而孝友柔顺是专间遇亲疾皇皇戚戚竭力尽志惟人事之穷闻古有祈天代死刲体和药者皆屡为之以是父母尤钟爱年十七遴择所归防先太学愽士府君魁释褐多士有大名遂归焉未一星终先君即世先夫人奉大母硕人居吉于是伯姊生十年某甫四嵗亡弟嵗未周遭世多艰敌惊盗剽转徙乏食课婢采橡实蔬苖供养大母次给尊防必均寜已之馁如是者连月初外氏世显仕卫国又丞相元宪公孙丞相厐庄敏公甥先夫人少习长试富贵事也一旦骤履艰窘虽窭人子不能堪处之熙然闻者以为难平居识虑髙逺有大庇宗族姻戚之志而不克遂然随事周急人已懐之绍兴丙辰卫国道庐陵大母命先夫人归寜遂偕行寓信州时某齿少长矣先夫人躬督诵书至夜分未辨色则以杖警于榻使卧而覆之又教以属对赋诗已而曰举业非吾习也为择汴人陈先生特使从之先生弟子以百数先夫人一衣之华一味之甘輙命某奉焉先生叹曰有母如此吾忍负之故教某甚切其不能有所成者某质凡也不幸眀年卫国病先夫人省视药饵废寝与食躬难能之孝有加于昔既薨昼夜号慕至累日水浆不入口人固忧其毁而某防顽悖戾不能解释调防如先夫人所以事父母者万分一竟以戊午嵗正月十八日不起防疆事未平亟以二月十六日就塟州北之茶山夀止三十七后某为秘书省正字遇沛泽赠孺人忝御史再赠安人五男女伯姊适右宣教郎赐绯鱼袋尚大伸妇顺母仪其来有自吾兄平叟不及名吾弟必强有隽才再预乡荐年三十三而死吾妹吉孙亦早夭孙一人纶惟周氏再世卜庐陵县膏泽乡金鳯山先君诸父以序陪列独先夫人塟他邦遐想松槚魂飞心折隆兴元年某頼夙训蒙上恩入侍延和殿顿首自言愿假外祠以毕迁奉诏可之归与姊谋防姊病未果乾道二年三月姊又卒孤立自悼益惧溘先朝露弗遂厥志乃以十月如上饶十一月庚戌启土翼日防柩以行十二月壬申逹于吉顾视先茔兆域相迩不可以袝别卜地于夹河二里间惟长冈之麓食乡犹膏泽也庚寅甫竁丁酉窆呜呼我先夫人孝于亲不获其报艰厥躬弗偿以夀裕乃志弗究其成十年教子而不及享一日之飬天不可问理不可诘将由某为祸为逆天罚崇降而底是耶承祀任重不敢殒防愿以未死之年长守邱墓九原之心庶少慰乎以襄事之廹未能求当世名卿纪述潜懿姑用不孝之辞志迁改嵗月云孤哀子左承议郎主管台州崇道观某泣书
　　亡姊尚氏夫人墓志【乾道二年】
　　乾道二年三月己巳伯姊以疾不起于尚氏之寝越六月甲申将于吉州庐陵县膏泽乡珠禾之原呜呼昔我先君先夫人皆以惇实慈孝不获下夀而亡弟子柔隽眀杰出又中道而夭独吾姊肖美钟粹克备众徳是必享有耆福为世矩范而天命不延夀止于四十有七名不列于命妇之籍淑质懿行奄忽以没呜呼某尚忍言之周氏世家郑夫人曾祖中大夫讳衎祖左大中大夫讳诜父朝请郎太学博士讳利建妣安人王氏惟吾家与安阳尚氏旧为婚姻故夫人年十有六归今右宣教郎前知贑州寜都县赐绯鱼袋大伸实政和国子祭酒佐均之妇天性敏悟知书逹物理嫁时虽少已能代姑主壸政御下有法度接物极和易与人言惟恐伤之及临事果防不惑凛然有烈丈夫之风处大利害略不动声色平居言弗妄发至论事成否语逆顺莫不中理间有请问旧事则虽未齓时耳目所经歴者细大毕记其道上世流风遗俗本末曲折使人聴之洒然凡与寜都游者往往周知其宗族出处分别淑慝至于庆吊交际其使薄厚中节初莫见其頥指之劳寜都仕官不偶生事屡空然倜傥喜宾客乐施与家之有无不暇问也夫人节其丰俭弥缝调防人莫能测平居将顺规切两得其宜待人无戚踈一以恩意性尤孝友每及父母世輙流涕箧有杯棬手泽寳藏数十年无一毫遗坠其哭子柔也哀动隣里自年三十八九得痼疾每发輙剧而经纪家事不废精神言语泰然不以为忧顾常勉夫以治生进诸子以学庶几蒙其成佚其老不幸未就而病棘矣呜呼其命也夫男五人璆琛珪一早夭一未名也女三人长适左迪功郎田橡次许武冈守罗公之子尚贤季尚防孙女一人噫夫人之贤行多矣今不能尽着独纪其大略如此后世其有考焉某孤苦余生自绍兴癸酉与姊别歴十一年而以罪去朝始得朝夕省视才三年而遂为之志呜呼其尚忍言之
　　靖州推官张廷杰妻李夫人墓志铭【绍兴三十年】
　　绍兴二十九年八月甲寅前靖州军事推官张君廷杰丧其夫人有日使者以状来请铭某以不文辞推官复书曰士大夫或出或处其行谊才猷皆可表见于世至于妇人女子其处也以组紃婉娩为能已嫁则奉尊嫜勤盥馈耳隠徳懿行微姻党有所不知子毋庸辞某因念嵗丙子过推官于里第置酒相劳苦时夫人迎母宜人胡氏在席老且病奉养为难夫人左右承顔愉愉融融既退则涕数行下若有甚忧者予问推官夫人方喜而悲何也推官曰是新丧介弟而母未之知喜以悦亲悲则伤其弟也因为予言夫人归我才阅月父母赴官江右朝夕忧念遇心疾者嵗余其后父卒哀毁骨立他日闻诵孝经丧亲章輙恸哭爱弟媦尤切有不幸者追悼至忘食事盖孝友如此以予所见叅其所闻贤哉夫人贤哉夫人今既铭其墓不敢隠亦不敢诬按夫人姓李氏世家平江处士应之曽孙赠右通议大夫雅之孙而左朝请大夫通判广徳军寛之孟女也天资简静少长如一通判君以才学起家仕于四方为夫人择佳对以推官乡里盛族方游塲屋故归焉时甫逾笄虽不逮事舅姑而承尊抚卑适其戚踈人无间言女叔在室者三夫人礼遇勉饬相继为名人妇当是时平江张氏义声闻淛河以西繄夫人之助推官宦游不遂筑室治园圃日从宾客逰而中外冠婚馈问庆吊无虚月夫人悉力相之不以累其夫也葢约于奉已而泰于赒急诚以御下而勤以训子故宗族之穷困者多蒙其恵而长子未冠已裒然荐于乡先鸣于上庠里闾荣之晚事母愈孝谨调防甘穷澣濯间于温凊则读释氏书平时语黙有常度闺门肃如也居无何胡宜人卒夫人号慕致疾稍瘳而复作病棘不他及内勉夫以教子外则以母嘱其弟而已享年五十生三男圣任圣清圣和三女左从政郎新扬州録事防军蔡瑀左迪功郎新湖州安吉县主簿李安上左从事郎孟并其壻也仲女先女先夫人二十八日而夭季未行孙男三人镐镇鐩用三十年二月壬申其地在吴县长洲乡华山天池坞与通判君墓相望也九原有知夫人其奚憾铭曰
　　士之百行　惟孝为始　女子有行
　　鲜克举此　温温夫人　允有全美
　　而其爱亲　性实天畀　生也色养
　　没也哀毁　呜呼夫人　可谓孝矣
　　我铭幽宫　惟是之纪　庶几无穷
　　以勤为子
　　曽监酒母孺人刘氏墓志铭【淳熙二年】
　　分宜宰谢君谔状右文林郎曽君光庭之夫人刘氏遗事累千五百言以授夫人之子敏学敏学复属某以铭予谓分宜文赡事核益之赘矣敏学曰详在行实要在铭章古也固请不已防敏学死予悲其意乃序而铭之刘氏本长沙人后徙临江军之新淦县夫人曽祖徳诚祖如新父义义有隠徳尝辞遗逸之荐者贤其息女以归文林惟夫人防服姆训长闲妇道事舅姑孝待宗族敬内外交誉间言弗闻文林官湘中当靖康之难率零陵民兵勤王夫人力修阃政日以诗书课其子姑严夫人留乡里防攘梗道数走介间闗问安使文林悉力公家不贻亲忧比七年归奉盥馈于堂上男愿女柔济济列侍严夫人喜曰贤哉妇兴吾曽氏矣文林既倦游筑大第桂峯之下别开槐堂招致游士又以余力治园圃燕亲賔间遇嵗歉赈廪平价大庇一方夫人实相之文林没益励诸子以学问某贤也可师某能也可友必厚礼重币延置家塾尝曰蓄田千畆不如藏书一束故不吝金帛以求之揷架几万轴子孙闻见骎广艺业日有闻对防集英者三贡于乡者十二文风蔼如也绍兴己夘慈寜太后庆夀八十有诏子为贡士得封其父母之髙年者于是有孺人之命后遇郊恩加赐冠防年九十三以乾道七年七月二十四日卒是嵗十二月丙午吉州吉水县仁夀乡万安里西冈之原夫人五子长右修职郎饶州徳兴尉敏逊次乡贡进士敏修次敏徳次迪功郎监隆兴府丰城县户部赡军酒库即求铭者次敏行一女适乡贡进士毛頴士孙男十五人三益三锡三复三省三畏三聘三觐三夀三登三接三顾三异三恊三英三逹预贡者三益三省三畏而三复三聘相继擢第今为徳安隆兴二府教授惟三益早死余皆力学女八人曽孙男九人宏圗宏度宏议宏防宏基宏模宏寄宏举宏量女亦九人夫人天性勤俭既以自勉亦以诲人御下慈和念劳而忘过家浸隆盛不矜不骄年登耄期未尝益医孙曽满前日娱其老世所愿欲一无憾焉嗟乎夀富康寜好徳考终能备者鲜矣而况脂田命服宠光鼎来孝子顺孙禄养踵至古称五福今乃七之是宜勒铭以信来裔铭曰
　　维徳戎戎　　维报芄芄　　绵延厥家
　　寜止我躬　　郁其西冈　　宜松与栢
　　奕世不凋　　视此柯叶
　　王给事母安人徐氏墓志铭【淳熙三年】
　　淳熙丙申立春气应皇帝庆太上皇夀于徳夀宫大赦天下文武陞朝官并许加封父母中外蒙恩者不可计独计台省寺监职事官不啻乎百人其及亲者才二十有三而军器少监兼考功郎官王君之母太安人徐氏在焉命书既下合监之僚属暨六曹同舍郎皆踵门贺退而咨嗟叹息咸谓妇人能教子以儒术起家者固少而有子入为王官者加少若乃国家非常之庆丝纶再命之宠是又千载而一遇者非积善在躬享有多福曷至是哉呜呼可谓荣也已矣居乆之太安人疾作少监请于朝愿假使者节若太守章出便医药天子与大臣嘉少监在考功能以精眀澄四选强毅任众怨方显用之不聴也已而太安人竟卒于是前日之客复吊少监于庐予亦至焉少监杖而泣曰吾母之贤朝士举知之子乆以文知我顾不知吾母乎愿以铭为托他日遂以其乡人将作少监兼吏部郎官吴君飞英之状来则序而铭之徐氏世家处州之青田太安人曽祖新祖棠父顺年二十二嫁同郡王公长方逮事舅姑以孝谨闻王公故贫与二弟大方义方俱嗜学自太安人来归家事日理不以衣食累其心而専于书故大方登博学宏词科义方亦有声上庠起家永福尉独公困踬不偶与太安人日夜教子及见其登进士第中学官选而没后赠右承事郎太安人慈祥勤俭绰有容徳待娣姒以诚御婢妾以恩少监每与客语輙耳属于屏既归枚数曰某贤可与游某不然勿亲也后多如言盖从其子官于朝者五年劬躬择隣迄获丰报初以乾道九年冬祀恩封太孺人至是盖进封云其卒实三年四月十六日享年六十有九是嵗十二月甲申于丽水县灵隠山承事公之侧生三男信即少监也价尝兴国学荐偁早世一女适进士何京孙三人一男二女铭曰
　　光辉为阳　　晦藏者隂　婉婉女士
　　难乎邦闻　　猗与夫人　克艰于始
　　禄不从夫　　幸哉有子　子也多才
　　夫人成之　　国有大庆　夫人膺之
　　遂都荣名　　人以誉叹　归安斯邱
　　永矣奚憾
　　程给事母宜人胡氏墓志铭【淳熙阙年】
　　宜人胡氏故朝散大夫致仕程公晋之之室今给事中叔逹母也徽州黟县人其先有名育者仕晋为新安太守因以占籍其后名星为萧梁太常卿既没而庙食族系日以蕃宜人曾祖徳勤祖义璇俱隠迹弗耀父献卿好贤乐善一乡称长者生五女尤怜爱宜人谓必为名妇闻大夫早有贤誉故以归焉程氏衣冠蝉聮与胡氏世通婚姻大夫祖母太硕人世母咸寜郡夫人母太孺人皆宜人近属也始嫁翁姑髙严娣姒如云宜人恪共盥馈勤劬賔祭承上接下动有法度中经乱离褚箧一空约身缩用助大夫经理家事秋毫无妄费至资其子宦学四方则畧无所靳给事以是少年登进士第解褐归拜重亲里闾咨美翺翔仕路风节议论日益有闻入佐天府大夫宜人年皆七十余休沭必娱侍西湖上间登天竺诸山诸孙先后扶擕二老人輙却之曰吾方健汝毋忧居亡何长子叔向季子叔豹相继死宜人始忽忽不乐颇苦微恙给事遂求守通州以便养未行擢登御史府进左司諌数请外上固留之宜人亦曰吾念二子耳汝之去留吾何择焉悉心报主所以慰我心也给事乃不敢言眀年宜人竟不起实乾道元年八月二十九日夀七十有五后十四年而大夫卒宜人生三子给事其仲也二女嫁任允迪黄铨孙男九人铸镕镐早世铉从政郎湖北路安抚司干办公事锡从事郎婺州荆兰溪县主簿铦钺镇未仕孙女十一人曽孙男五人镇孙子八未名寜孙子六重一早夭宜人初县之长遥山大夫以其地下湿别卜地于北山亭古城培之原淳熙六年八月二十九日甲寅焉给事之为少尹也某备官于朝一见如故知每闻宜人慈恵肃敬四徳兼茂知古今通释氏书常敬仰其贤又闻翁媪偕老子孙方昌怡怡愉愉百顺具备未尝不自恨不天不复有此乐也逾一星终复与给事直禁林侍经帏僚承华情义欵宻举朝莫拟给事每云吾父滋老欲改吾母而未敢他日尚属子铭予敬诺已而给事以直龙圗阁奉祠归而大夫没书求践言其何可食铭曰
　　婉嬺肃庄　　以承尊嫜　　俭勤净方
　　以从其良　　择隣储祉　　又焘厥子
　　展如夫人　　不曰贤矣　　匪劬其躬
　　孰报之丰　　谓或不信　　盍观初终
　　相彼新阡　　有原膴膴　　利其嗣人
　　以奠终古
　　孟媪记
　　佛书云汝未举心尘劳先起学道者昼夜刮磨其去未铢两而其积已钧斤矣所贵乎无心者以其此无患也某之先夫人乳媪孟氏未尝学道而能以无心处世故忧乐不能移物我不能二而其一死也超然自在卓然竒特有精练老僧不可及者此岂区区刮磨之力哉根器异耳媪东平人父孟某母李氏以元丰年正月三日生少尝适人而其夫凡劣不可依李氏谢絶之擕媪来吾外家乳先夫人方外家隆盛时金帛填委同辈皆厚自殖媪视之蔑如也顾独喜慱负虽多懽然无吝容胜亦散之未尝有所贮积戊申己酉嵗江浙大乱吾家转侧兵火中而先君不幸后十年先夫人复谢世盖多故矣人为媪戚戚媪自若也遇慱輙抽簮质衣一笑为乐性淳直闳裕待人如我视我如人与童子言不异长者人有不直亦嫚骂弗恤其人愧服曰媪言是吾不怨至于事嫡以上与夫逢迎賔客则又执礼无违雍容可观见者知故家遗俗自有体也伯父辰州府君御下严甚不假左右以色独于媪加礼焉始媪年三十五已受戒屏荤酒时时取佛书诵之亦不深泥名相笑歌嬉游陶然自乐如是者数十年当绍兴壬申秋卧疾于贑防齐述反某与亡弟子柔夜挟媪出城得舟下庐陵寓永和镇之本觉院其病浸剧盖逾时侧身而逝十一月十三日也年七十有【阙】时乱未定某亦大病几死子柔遂以茶毗法化媪薪尽顶骨如雪而舌不壊舍利缀属无数缁素骇叹惟媪性与道合岂以此为异然使不縁仓卒扰攘之故具棺椁以则亦何自见此竒特哉后几日瘗其骨于水东金鳯山其处又后十一年某归自临安始为立此立时子柔之没已四年矣悲夫隆兴元年七月具位周某谨记
　　芸香志
　　周子充之侍妾曰芸香姓孙氏钱塘人父徳以其淳静谨畏精于女红颇能为新声事予于行在所时年十七后二年从予归庐陵眀年六月一日病死为买地州南二十里圣居山用七月十八日实乾道九年















　　文忠集巻三十六
　　钦定四库全书
　　文忠集卷三十七【省斋文稿三十七】
　　宋　周必大　撰
　　青词　防文　祝文　祭文　劝农文
　　皇后生辰三茅观设醮青词【淳熙十五年二月二十六日】
　　气淑春阳兹惟令序祥开月梦载纪诞期仰隂教之素修罄羣心而申祝肃裒羽士祗按琼科伏愿诚格穹苍庆流宫掖天作之合丕延有永之年邦孚于休共对无疆之祚
　　潭州祈雨设醮青词【绍熙三年闰月七日】
　　政绩缪戾至干隂阳之和物当发生乃愆雷雨之泽虽尝奔走于羣祀未敢凟烦于上穹今春色已深农务正急而陂池乆涸田亩失耕若非致力于初何以责成于后孰能为地惟可呼天伏望闵民无辜赦臣有罪扩乾坤之鸿施释黎庶之忧心三日为霖示有秋之嘉应多龙则旱破自昔之俚谈
　　设醮青词【乾道五年十二月十三日】
　　闺门乖宣滞之宜莫施祝劀肺腑吁【阙】
　　敬遵科式仰谢生成兾真驭之下临俾寸诚之上【阙】彻
　　【阙】　　　　　　　　　　　　　　　　　永垂道防均庇寒门
　　夫人设醮青词【淳熙九年正月七日】
　　乾坤大徳无物不生蝼蚁微诚有求斯应俯循弱质每困宿疴惧多积于悔尤思少伸于祈谢敬逢人日祗按冲科延望碧霄防输丹悃愿言四序之内永保安寜仍俾一门之中同臻康泰誓圗报塞弥谨薫修
　　又【淳熙九年】
　　三年疾恙曽药石之弗离一意祷祗庶灾屯之可弭属将更于嵗律且宻近于生朝祗按冲科肃延净侣少効苹蘩之荐用伸蝼蚁之忱伏愿上帝垂慈列真降鉴宥向来之罪戾锡此去之康寜恶曜或加頼天恩而转喜福基虽薄资圣力以増培永与家庭同承道防
　　设醮青词【淳熙十年闰十一月望日】
　　徳輶智浅已惭位序之髙命薄福轻复念年龄之晚属嵗华之将易推星数之多虞火孛临髙强之宫日时晦甲乙之位适因【阙】恳驯致痊平静言不肖之愚氓何事靡干于聪聴因其生育之日罄乃薫修之诚既谢前愆亦徼后福仰祈福阙永保康寜
　　又【乾道九年六月七日】
　　善恶系于人为固当修省灾祥由乎天数亦许祈禳藐是微生困于宿恙矧运气之适并惧尤悔之相乗敬即家庭仰干道防伏愿真游降格鸿造恢施锡康寜于视履之间均信顺于闺门之内
　　又【淳熙四年五月七日】
　　养生无术既乖寒燠之宜制命有常适值灾屯之防盖尝推运限而惧星辰之下照亦复省才能而知禄位之逾涯既未遂于退休合少伸于醮谢伏愿寸诚昭格洪造鉴观贷已往之愆尤锡方来之康泰更均道防垂庇寒门
　　佑圣观夫人设醮青词【淳熙六年十一月十一日】
　　天虽难谌诚则易格伏念妾昨婴疾恙深虑灾屯故当呻吟黙致恳祷旋臻药喜顿释隠忧荷髙穹之至仁从匹妇之微愿今【阙】　　仍迩新春用防致于薫修庶预伸于禳谢伏愿列真降鉴丹悃濳通消来日之灾屯锡衰宗之庇防夀命延于兄弟康寜逮乎室家稽首投诚倾心俟命
　　夫人设醮青词【淳熙十一年四月】
　　福善祸淫岂私于匹妇局髙蹐厚当罄于一诚蠢尔微生居然多病矧愆尤之常积宜灾屯之是虞匪假薫修孰伸禳谢伏愿坤干覆载仙圣鉴临星易咎以为祥运气转凶而逢吉俾阖门之康泰愿永世以依归
　　设醮青词【淳熙十二年正月丙午】
　　官崇而禄益厚未知称塞之方福过则灾或生凛有忧虞之象因嵗华之载易适运气之将交念多积于过愆恐浸招于防咎肃裒羽士祗按仙科庶假薫修少伸禳谢伏愿衷诚上逹神鉴俯昭扩善贷之深仁悯孤懐之多惧赐以公私之无恼俾其老防之咸安誓矢惕厉之心力报生成之造
　　夫人设醮青词【淳熙十三年十月七日】
　　惟疾之忧尝摅丹悃勿药有喜旋荷洪恩自非凭盖髙盖厚之仁何以笃惟子惟妇之庆既资干蛊之裕且幸防孙之欢敬卜佳辰少偿夙愿伏望宵晨降嘏时序蠲灾锡老防之康寜誓初终之归向
　　迁右相府设醮青词【淳熙十四年四月十五日】
　　福善祸淫何私于覆帱避防趋吉敢缓于祈禳言念微生猥膺重任虽有効忠之志而无经逺之才甫即攸居深虞旷职敬陈章醮祗叩天聪伏愿诚悃上通祺祥下集惟长少获安于私室则勤劳可効于公家蠢蠢之愚拳拳于是
　　设醮青词【淳熙十五年八月十五日】
　　谨疾无方值隂阳之大防局髙有谨本家室之至情旋臻药石之功仰頼乾坤之施载涓吉旦只咏灵篇修清浄之胜縁偿祷祀之素愿仰祈洪造俯鉴微诚孛在强宫虽还【阙】而不害嵗移飞限纵遇弱以无忧推是防庥均于老稚
　　迁左相府设醮青词【淳熙十六年三月十九日】
　　小才何取偏仪辅弼之聮广厦既迁弥积髙眀之惧甫更月律思及诚心因元命之纪辰叩上真而吁恳伏愿愽施造化兼利公私章厥俊民家有平康之望介兹景福神惟正直之临草芥虽微乾坤所鉴
　　迁入庐陵旧居前一日设醮青词【淳熙十六年十一月丙午】
　　从宦无功言归有幸惟兹环堵僻在东城人或议其陆沉臣窃安于幽屏将于诘旦爰即攸居值初度之日辰按冲科之仪式念祸福之求由已愈当淑谨以褆身惟灾祥之降自天必頼神眀之垂佑倘四序常臻于康泰则一门永荷于生成
　　荐尚氏姊水陆文【乾道二年】
　　姊弟同气期毕世以相依死生异途怅终天之永隔欲写无穷之戚必资最胜之縁按梁武之旧仪演阿难之遗教设众香之钵以属餍万口燃无尽之灯以遍照九州庶几凡圣之普霑可使自他之俱利伏愿佛慈无碍愿力无边消亡者尘尘刼刼之罪愆释亡者世世生生之寃业受天人之至乐慰手足之深悲
　　焚黄水陆防文【乾道六年】
　　薄命天穷莫奉过庭之训湛恩日富屡颁告第之书适生育之载临念劬劳之缺报集寳坊之浄侣演焦面之遗文薫修罔间于防阳悃愊尚通于幽显伏愿承佛威力受国宠荣永从极乐之游少慰遗孤之望
　　广教寺设供防文
　　孝极事亲每自怜其孤苦礼严上塜乃乆困于飘流由多生罪逆之至深故今世报縁之如此逮被漏泉之泽益懐反哺之悲恭即寳坊防修净供追崇梵福虽人子之至情升济防途亦遵师之本愿仰惟慈愍俯为证知
　　判潭州谒宣圣文【绍兴二年】
　　钦承上恩付以民社居敬而行简懋徳以帅下古有眀训其敢不勉先圣先师实鉴临之
　　谒诸庙文
　　忠信慈恵然后民安之靖共正直然后神聴之此某夙夜所当懋勉若夫顺丰年迎时雨寜水旱弭灾兵逺辜疾凡是数者非有相之道则罔攸济视事伊始敢不告防
　　南岳行宫祈晴文【绍熙三年十月一日】
　　维皇降康眷是湖湘畆有余粮农夫洋洋黍稷稻梁指日积仓孰云肃霜而以雨妨顾瞻圃场惆怅徬徨吏治弗臧惟知祈禳帝功夙彰曰旸则旸毋令丰穰反虞灾伤斋心撰良祗荐令芳言锡之祥报敢怠遑
　　东眀寺祈晴文
　　下民望嵗欲多稼之丰登大士应縁随众生之祈祷瞻言农畆幸底金穰乃当刈获之时未息霖霪之雨人将咨怨吏则忧惶兹仰叩于觉慈庶速回于霁景伏愿运神通力开方便门消散积隂现祥云之纷郁破除诸暗舒慧日之光眀毋弃壊于全功永归依于妙智
　　南岳正庙再祈晴文【绍熙三年十月十三日】
　　帝恵南土赐之金穰孰云既成窘以隂雨干和致沴由政弗臧三农何辜失此一稔祷祈虽应旋即沛然吏民皇皇防手无防钦惟岳镇大庇方维曰旸而旸易若反掌丰防之决莫急于斯开霁旬时庶其有济投诚请命必兾矜从
　　东眀寺再祈晴文
　　比以连隂害于多稼备殚恳悃仅获感通日方出而云遽凝土才干而雨复作致灾之故端本吏愆壊物之成决非天意敢辞屡凟仰叩至仁惟赐之半月之晴则济此一年之事精诚已竭聪聴必孚
　　南岳谢雪文【绍熙三年十二月】
　　臣守兹土无术消沴春而谒雨秋而祈霁自冬徂腊雪未平地仰凟于神亦云急矣帝奠南服有求輙遂曰雨以种曰旸以刈盈尺之祥又驱疾疠加恵斯民亦云至矣再拜于庭且谢且愧其卒相之以兴嗣嵗
　　南岳行宫祈雨文【绍兴四年】
　　冬春之交无大雨雪候逾惊蛰农务方兴田畆未濡陂池尚涸先事而虑岂惟有司稽首灵祠斋心致祷愿恢贶施霈之甘霖以兆丰年其敢忘报
　　南岳正庙祈雨文
　　臣守藩无状沴气干和乃自嵗端雨不时若惊蛰而后暖气蚤来三春过半种未入土耕夫束手穑事可虞仰止帝廷归诚请命臣实有罪罚其敢逃民之无辜祈赐矜悯愿下膏泽庇兹一方呼吸之间霈以甘雨敢忘报称庸谢鸿恩
　　南岳祈晴文
　　乃者芒种之前日临甲子大雨倾注人胥忧疑自是以来霈连夕下田甫种巨浸壊之其在目前固已甚惧为霖既过后日或悭静言思之益以惴恐吏惭无术帝力可回曰旸而旸所望甚切愿留甘泽以济后图防叩行祠必祈响应敢忘饬励仰称慈怜
　　又
　　三时农务其成在冬帝眷南邦赐之屡丰是刈是舂偶未讫功窘此隂雨忧心忡忡乃迎甲子请命于宫既恵其初忍坠厥终霜风扫曀晴日丽空有祈必报其敢不恭
　　南岳行宫谢晴文
　　梅霖应候谒霁非时水溢下田为民僣凟圣功响答祈谢敢稽继自于今五风十雨庶成稔嵗并用祷祈
　　府治谢晴文【绍熙四年十一月十日】
　　嵗有饥穰帝司其权辛酉之夕风雨甚颠多稼云黄岌岌于田顾瞻行宫逝将乞怜践湿以往迎曦而还呼吸之间成此丰年若民与吏拜赐欣然吉蠲为饎维以告防
　　改判隆兴府辞宣圣文【绍熙四年十二月】
　　某乃者亲事之始祗见学宫居敬行简懋徳帅下有是言矣三年之间虽愧允蹈亦弗敢谖也今蒙恩易镇乡部于其将行不敢不告
　　辞诸庙文【绍熙四年十二月】
　　某分镇湘楚三阅嘉平毫发之恵罔及于民邱山之赐独頼于神四鄙不耸百谷用成恩徙乡部以为归荣莫知报徳维以告行
　　祭勾芒神文【绍熙三年】
　　青阳开动太皥御辰天地和同根荄发生爰出土牛以告农耕祗荐醪羞徼福眀神克相冬作以底西成
　　潭州劝农文【绍熙三年】
　　绍熙三祀仲春既望遵奉诏令劝农于郊重湖以南地广人众田畆髙下有肥有硗欲致屡丰在勤四体东作卤莽西成亦然告尔农民深耕易耨用天之道随其蚤晚分地之利成其膏腴修尔陂塘旱干有备画以沟洫水溢何忧毋事惰游以妨本业毋兴鬬讼以致汚莱父劝其子兄劝其弟共期富庶咸聴毋忽












　　文忠集卷三十七
　　钦定四库全书
　　文忠集卷三十八【省斋文稿三十八】
　　宋　周必大　撰
　　祭文
　　同两倅帅属祭吴漕之母徐淑人文
　　嗟惟淑人嫔于大家早庆三迁之効晚绥五福之遐俨孙曽兮在列粲丝纶兮屡加惟为善之获报信天道之无差忆四月之维夏瞻版舆而叹嘉曽晦朔之几何易绣衣以衰麻虽荣养之无憾终人生之有涯旅官僚而荐酒聊以慰夫皇华
　　祭宋待制文【绍兴三十二年二月】
　　惟公以絶人之才膺众贤之报年甫四十固已游供奉之班总六路之漕矣于斯时也雄铓利刃人皆知之而孤忠胆智犹闇然其未暴也迨靖康之初元骇羣小之媚灶掩慈孝于两宫纷是非而颠倒微公笃志于君亲竭诚于传导则辅国之谋遂成而梁兾之赏可冒矣嗟时事之天知谓岂弟之神劳奚多言之不宥曽未弭乎憎好眀眀元后日临天燽因永念夫先烈爰追扬于特操复迩聮于防清加异数于耆耄想精神之折冲竚谋猷之入告胡厌薄于斯世乃归全而髙蹈藐一介之弥甥忆崇墉之屡造从容乎贑水之上欵宻乎钟陵之奥示元宪之遗书期妄庸以逺到恍十年其一梦倐终天之是悼寓寸诚于豆觞写至哀于诔祷惟令名其【阙】则参稽乎手诰可也
　　祭许寳文文【绍兴三十二年五月】
　　惟公天与俊杰心濳艺文才具之敏工师运斤学殖之丰农夫力耘来游帝郊簪笏纁中防有兰西昆有芸是握是拂英声日闻皇曰试之牧民驭军于防于桂除荒靖氛内阁进直旌能第勲属时艰难毁誉紏纷或废或兴有莸有薫公心淡然不为戚欣晚以几杖归安乡枌年则耄矣色犹訚訚辩有锋出虑无丝棼百年虽长既晨必曛死生在公夫何足云惟昔王父得公乐羣成均之鼓共警朝昬元符擢第并扬清芬交情孔宻夀殀中分惸惸不肖寓贑之濆公以旧来为邦君辈行虽絶诲怜则勤时置賔筵笑歌纷纭一别十年万事浮云殁不拊棺不即坟言念畴昔忧心载焚渍酒以絮实登以芹寓词叙哀雪涕雰雰
　　祭子柔弟文
　　维绍兴三十二年嵗次壬午七月丙申朔二十四日己未兄具位周某谨以清酌之奠告于亡弟子柔十解元之柩昔吾弟之病革命火化而投诸清泠之渊我知之矣虑以遗骨累兄也故忍死而为是言噫嘻痛哉寓棺佛寺今二年矣防仲兄调官西归始得返君鳯山之原虽川浮陆走未免乎撼顿而一劳永逸盖将从先大夫于九泉惟兄不友恋嫪寸禄拘牵文禁既不得共载而西又不容引绋而前写苦言于一奠抱沉恨以终天兾英灵之未冺渉逺道以安然
　　余杭祭十一妹文【绍兴三十二年】
　　吾妹姿相丰硕沉厚寡言以世法论之意其夀且福也奈何年未三十而遽夭乎胾殽旅陈歌此奠章寄其酸辛呜呼哀哉尚飨
　　祭罗长卿文【隆兴二年十二月】
　　维隆兴二年嵗次甲申十二月某甲子具位周某等谨以清酌庶羞之奠致祭于故防昌尉长卿五丈之灵呜呼朴属之车噐攻才良一日出门折轴倾箱不如下泽弗已于行有幽者兰久含国香未韡其华乃萎于霜不如蔓草自全其生相彼二物类吾长卿嗟乎长卿愽洽精眀志行万里名髙一乡如车斯坚如兰斯芳试之邑尉岂曰骞翔乃蹶乃枯谁毁谁戕昔我卜居十里相望毎到君家必罗酒浆欢呼竟夕交举罚觥君又善戏谑而不伤分虽朋友心则弟兄谓当华颠毕此交情岂知今日遽哭其丧嗟乎长卿卿真亡矣古书多误谁发眀矣近事或疑谁考评矣观澜风月失平章矣山房圗籍虚暴凉矣升堂一恸涕泗滂矣嗟乎长卿情未忘否鉴此诚否釂此觞否
　　祭林虞仲教授文【乾道元年六月十三日】
　　维乾道元年嵗次乙酉六月戊寅朔十三日庚寅具位刘令猷具位周某谨重以清酌茶果之奠告于虞仲教授同年林兄之柩呜呼君学虽苦词藻则敷君貌虽瘠志气则腴一第起家游逝亨衢百艰随之寸歩﨑岖再终亲丧小试师儒谈经一年乃与病俱临食不尽逢觞不斟卧榻频仍人为君虞君独谢医我疾且苏卒莫能兴岂命也夫人生梦幻百年湏臾何夀何夭何荣何枯君则往矣伤哉其孥男齿未龀女髻未□吊者酸辛忍闻呱呱情义所敦况于吾徒邈焉七闽南负海隅何以再拜瞻墓之榆何以千里抚君遗孤薄酹我酒薄奠我刍哭送江滨目断樯乌终天之诀已矣呜呼伏惟尚飨
　　祭张徳庄监丞文
　　维乾道二年嵗次丙戌三月甲辰朔二十三日丙寅具位周某谨遣私仆以清酌庶羞之奠致祭于故军噐监丞同年徳庄张兄之灵猗与徳庄敏逹温恪奋身儒林学种文获有防之朝入佐帅幕翔于泮水使于大漠归教朱邸人叹淹泊戎监稍迁鸿渐台阁遂止于斯理实难度惟我郑邦东汴西洛冠盖之盛如越无镈以是乡敬容或濶畧今如星辰反愧土著惟我与君是用叹愕思矫其弊忘此懦弱同年之好同朝之乐朝夕游从日月博约自我不见嵗再更籥讣来失声膺为之搏我楚君吴星分壤各矧复抱病淹留访药曽不吊孤曽不扶椁曽不遣使片词是托生也相厚死其何薄诚非效尤亦只愧怍尚鉴余衷未吐斯酌临风孔悲涕泪俱落
　　祭黄世永编修文
　　维乾道二年嵗次丙戌四月甲戌朔十七日庚寅具位周某谨遣人以清酌庶羞之奠致祭于亡友世永编修学士之灵呜呼世永始子之蹶于防蹇于位也吾谓子畸于人而已耳非天意也及夫归弗逮于故乡年弗登于强仕抱修能与姱节迄不使之一试是造物之子困非人力能轩轾矣虽然吾犹疑焉富之以问学昌之以词艺发之以刚眀行之以精锐纷百出以皆长何美之不备曰天不相岂如是也亦既相之曷又弃之非惟弃之而又毙之矣天耶人耶谁怨谁怼寓词千里为子恸哭流涕而已矣伏惟尚飨
　　祭宗人子妇李氏文
　　维乾道四年嵗次戊子十二月戊子朔九日丙申具位周某谨以清酌素馔之奠致祭于宗人武翼子妇李氏昔夫人遐道而没我先人实贰兹邦惟宗妇之故为旅殡于僧舍今逾四十年而夫人之家莫有至者兹用卜其宅兆依我先垅岂惟使夫人体魄有归亦所以成先祖惇叙宗姓之遗意夫人其安之尚飨
　　祭察推刘辰告母欧阳氏文【乾道六年正月三十日】
　　嫁而从夫仕显家肥老而从子禄养不违谓当百年锡服副袆身亡子天同以丧归昔者荣乐人今歔欷矧托至契熟闻清徽酹觞再拜言随涕挥
　　祭刘告令猷文【乾道六年】
　　呜呼往贡于乡四人获升惟我与子科齐齿朋子贤我愚我否子能敢辱交游契好是慿二十年间义均股肱我隠青原子官武陵三嵗不见尺书数誊我方倦飞退避缴矰期子奋发万里鲲鹏云何中道而失骞腾惟子之孝乡闾所称病而哭母丧岂能胜遂以毁卒噫谁子憎铭旌来归我悲填膺望子之堂胡寜忍登尚眷畴昔举我肴蒸
　　祭外舅王察院文
　　维乾道六年嵗次庚寅闰五月庚辰朔二十六日乙巳壻具位周某谨以清酌庶羞之奠敢昭告于外舅提刑察院王公之茔呜呼公有通经博古之学而不尽施于事业有拨繁济剧之才而不尽见于施为官虽迁而人犹悼其屈年虽髙而志未向乎衰此中外所共悉非亲党得而私也惟鄙不肖为公所知二十年间有合有离往闻公抱病溪之上盖尝冒彭蠡之险渉长江之危曽是四旬之缓凄然隔世之悲虽徘徊之累月迄差池于期念佳城之一闭倐芳嵗之三驰粤自江而徂浙忘雨沐而风吹逮弭櫂于故居懐握手于平时何英姿之凛凛乃封土之累累跪陈词而荐酒莽无言而寄思呜呼哀哉尚飨
　　祭汪养原待制文
　　维乾道七年嵗次辛夘正月丙子朔十六日辛夘具位周某谨遣人以清酌庶羞之奠致祭于故敷文阁待制汪公之茔呜呼人孰无才考徳或非位孰不显得君者稀嗟惟我公充实光辉往在宫庭言无脂韦厥初渐迁久始登畿上一见之决付政机升之諌省试之禁扉正论攸兴繄公是依民之无禄公则病归遗书继闻皇心歔欷惟愚不肖世所诃讥公独何取乃与众违章江十日论析精微我舟既发公盖犹飞倘知永诀别泪忍挥念言及兹痛声屡噫人生几何朝露易晞惟有贤子不朽庶几天报可必岂待祷祈遥陈奠觞已矣音徽呜呼哀哉尚飨
　　祭赵温叔雄舍人母杨令人文【乾道八年二月】
　　嗟嗟夫人行为女师三迁之教允义且慈帝谓子贤母其可知锡之令名象服是宜母来蜀道子返朔陲粲然金章迎拜逵都都人聚观羡慕嗟咨子且廊庙母当期頥有斑莱衣忽焉齐衰有华兰陔宛其素帷荣悴难谌旁观涕洟矧鄙不肖托契于兹升堂而拜谓且不迟孰云夫人而遽止斯走吊令子心焉孔悲
　　祭胡季懐文【乾道八年七月】
　　惟君学窥古人气盖一世屏逺纷华躭恱文艺南宫屡上壮志弥锐谓都卿相何有科第中道而夭命也胡戾万生扰扰谁则不逝之子之才期在经济而止于斯为善何励念昔识君实偕秋计相从二纪浃洽俦俪时中之堂日或重诣寻绎典籍考评兴替休以棋酒杂以卜筮隔晨不觌已骇奴如何分手曽未阅嵗讣来千里拭面反袂今我言归君既祥祭顾瞻旧游悼念交契心焉孰论驾焉孰税孰陪笑谑孰解愚蔽恻然百懐寄此一醊幽幽繐帷髣髴来哜失声大恸老泪盈眦
　　祭芮国噐祭酒文
　　维乾道八年嵗次壬辰十二月乙未朔九日癸夘具位周某谨遣人以清酌庶羞致祭于故右文殿修撰芮公之灵惟公之徳浑厚正直惟公之才恢闳俊轶克孝且友其秉也天勇于蹈义则由学然发为词章登唐近汉着于议论弗诎弗謟士有险夷道无磷缁从容周行誉问孔归君子所恃而亦不比小人所畏而亦不忌帝庸深知决用靡疑云谁不仁遽殱夺之太学千英毁誉杂出闻公之丧陨涕如一况我鄙介交分尤深初为王官同事司成迁正麟阁我猥公先传刀之梦朞年輙騐执笔太史分察南防凡我所歴公必继来我之投闲僻在螺水公使岭表过我萧寺公徙金节我起持麾不防于闽而遇于畿公长国子我尘少令官曹俱清班缀愈近湖山择胜尊酒论文如何俯仰其迹俱陈殄瘁之悲曰惟众共死生契阔其如予恸苍黄去国莫奠生刍有概于中身楚心吴梦为斯文以酹灵几寤而惊叱才记三四昔焉气合今固神交公惟不忘忍吐斯殽
　　祭靖州太守李发文
　　维淳熙元年十二月日具位周某谨以清酌家蔬之奠致祭于知府李公之灵噫公之学博贯今昔噫公之才善理繁剧虽更五郡用则未极虽越中夀年胡不百有丹其旐爰即窀穸酹于道周寄此心恻呜呼哀哉
　　祭洪景严枢宻文
　　维淳熙二年嵗次乙未二月癸丑朔十八日壬申朝请郎充右文殿修撰提举江州太平兴国宫周某谨遣人以清酌庶羞之奠致祭于故大资政枢宻鄱阳公之灵呜呼天生隽才于徳或靳公优班马而望顔闵士有其资罕或逢时公际勲华而为臯夔旷几百年钟是全美宜享黄发卒相天子何成之艰而往也遄膏泽在人畴不澘然矧伊不肖尝缀賔客试于玉堂公实发防哲人云亡倍蓰其悲物虽薄矣诚则庶几呜呼哀哉尚飨
　　祭汪圣锡尚书文
　　维淳熙三年嵗次丙申二月丁丑朔具位周某谨以清酌庶羞之奠致祭于故端眀学士尚书汪公之灵呜呼景徳祥符之际嘉祐治平之前纷羣才之卓荦瑞圣世之聮翩皆学优于少壮而名重于回旋人望之而莫敢轻国恃之而无所愆迄巩固于丕基岂不頼夫儒先逮南渡之中兴嘉此风之浸还虽议论其或殊咸望道而勉防公才隣于弱冠已接武于英躔惟闻一而知十故人百而已千学日成而名日尊志弥励而操弥坚宜受知于两朝更六卿与十连谓主盟于斯文遂干旋于化甄倐沦亡于砥柱空嗟咨于逝川呜呼哀哉天之生公谓无意耶何逢时之早而降才之全谓有意耶何初若成就而终于弃捐莽彼苍之难问徒伤心而涕涟公既深知我之愚我岂不知公之贤盖经世之虑至逺抑爱君之心甚専汲汲乎惟恐一士之或遗孜孜乎惟忧正论之或偏为善急于饥渴排奸甚于鹰鹯寜见嫉乎斯世终守道而不迁人之知经攻传注者遗意义公则越众说之拘挛人之观史究成败者略同异公则兼二者而磨研在朝廷则居今而行古临征镇则守经而与权暨食于家益全其天举嗜好以咸无惟羣书之贯穿凡本朝人物议论之邪正暨歴代礼乐政刑之革沿纷纭如百氏之异学丛脞如故家之遗篇无一事之不考无一书之不传位已跻于二品居未谋于只椽岂常情之能测度而世利之所拘牵纵弗登于耄期寜不及于华颠奚精明之未减乃遇疾而沉绵虽间亲于药石犹日舒于简编甫占书以贻我俄隠几而终焉观学力之如斯信古人之与肩呜呼哀哉自公之退也有毁有誉而是非则可考矣及公之殁也无爱无憎而莫不为之凄然乃知公论固已定于今日所谓好恶亦可待夫百年寄悲悰于一奠耿千虑而莫宣呜呼哀哉
　　经筵同僚祭范西叔仲苞侍讲文【程侍郎大昌程少卿叔逹萧舍人燧】
　　维淳熙三年嵗次丙申十一月壬寅朔十九日庚申朝散大夫试尚书兵部侍郎兼侍读兼直学士院兼太子詹事管城县开国男食邑三百户赐紫金鱼袋周某等谨以清酌庶羞之奠致祭于故侍讲諌议范公之灵恭惟本朝世纳諌诤有若范氏直臣相望在仁祖时忠文着节熙寜盛际荣国有闻暨太史公显于元祐清防直道宏议正辞纪于信书播在众口三宗致治三贤与焉中间寂寥既八十载源深流洄公兴酌之万里来朝结知真主乌堂骑省言聴諌行风采凛然声徽籍甚得时与位绰有祖风惟禄及年云胡不逮上心震悼朝论嗟咨某等并侍经帏幸聮僚契闻讲禹贡服公淹该音吐琅然今犹在耳岂期逾月遽哭丧舟酒肴虽防情则无已呜呼哀哉
　　宫僚祭杨信伯恂工部文【程少卿叔逹　林祭酒光朝　萧左史燧】
　　维淳熙三年嵗次丙申十二月壬申朔十日辛巳朝散大夫试尚书兵部侍郎兼侍读兼直学士院兼太子詹事周某等谨専人以清酌庶羞之奠致祭于故提举工部信伯杨公之灵呜呼信伯有髙眀之资有渊源之学有正大之论有精白之心其事公卿敬而不謟其待文友诚而不苟抱能若斯从政何有乃者倦游中秘思试外庸而四牡未驰遽先朝露一区方卜已闭夜防人皆伤心公固赍志某等或尝僚太史或共事承华念别日之几何怅终天之已矣一酹遥致九原倘闻呜呼哀哉
　　祭刘汝一度諌议文
　　维淳熙五年嵗次戊戌二月丙寅朔十日乙亥具位周某谨遣人以清酌庶羞之奠致祭于故諌议殿撰刘公之灵惟公学博而醇气和而刚文掩众俊行髙一乡石林之叶龙溪之汪谓公晁董交飞荐章迨其仕矣或抑或扬晚登諌垣声誉孔彰飞龙在天进佩水苍主圣臣直防盈皂囊虽分左符宸眷未忘论譔之华儒林以光于漳于苏枯弱强上欲用公公足弗良八秩甫开奄兮沦亡位非不显年非不长有蕴莫施寜隠且殇士夫太息我涕用滂念昔瀛洲分校铅黄直则并舍归则连墙今焉百里莫奠公丧无穷之恨寓此一觞呜呼哀哉
　　祭莫子齐舍人文
　　维淳熙五年嵗次戊戌十二月庚寅朔四日癸巳翰林学士中奉大夫知制诰兼侍读兼太子詹事兼修国史管城县开国子食邑五百户赐紫金鱼袋周某等谨以清酌庶羞之奠敢告于故直院中书舍人莫公之灵惟公行饬文敏内刚外和名重月评秀发儒科入为王官退食委蛇恂恂寡言鲜或讥诃见义则为勇敌横戈介卿列监禁掖銮坡再至三至人叹蹉跎乃心怡然守道无颇往禆王藩誉问孔多于温于泉中和可歌召登从班进贤峩峩匽薄之故婴此微疴赐告于家礼殊紫荷禺中草制文尚倾河甫息在牀遽随逝波缙绅骇闻争以为讹谓仁必夀岂知其他矧伊双鬓亦云未皤奄忽如斯天理则那吾徒为僚方頼切磋脯醢之奠胡为骈罗酹觞再拜有泪滂沱呜呼哀哉
　　祭娄寛夫文
　　维淳熙六年嵗次己亥六月戊子朔十三日庚子具位周某谨以清酌家蔬之奠致祭于故寛夫知县娄公之灵呜呼寛夫心庄而貌舒行饬而才敷自防名于乙科即结绶于中都属制锦以来归粲身章之银朱期夀禄之方昌胡暴疾而弗苏庭有耄老之亲室存防稚之孤谓作善其降祥嗟至此兮何辜纷太息于路人矧绸缪于乡闾寄郊闗之一酹怅悲懐之莫摅呜呼哀哉尚飨同年祭何诚甫司业文【淳熙六年七月三日】
　　维年月日具位周某等谨以清酌蔬食之奠致祭于故司业何公诚甫年兄之灵呜呼士之毁誉莫严于月旦之评莫切于师儒之职况永嘉夙号士乡而太学又公论所自出耶今公由少至老一邦之人推为君子长者及官成均士皆心悦诚服初未尝峻防矩厉声色也行已立朝誉望如此则其学问之富涵养之厚岂易测哉然而位才止于六品不可谓之满能夀仅逾于耳顺不可谓之称徳此缙绅乡闾所以赍咨涕洟为国惜贤而不能自释也况吾徒托同年同朝之契相与欵宻者乎奠觞虽微情则何极呜呼哀哉
　　同年祭李子茂木舍人文【陈兵部庸　杜左司民表　阎侍郎苍舒陈户部居仁】
　　维淳熙六年嵗次己亥十二月甲申朔十八日辛丑具位周某等谨以清酌斋蔬之奠致祭于故右史中书舍人同年子茂李公之灵呜呼惟公学通今古名重乡党言游胶庠闻见日广其词可宗其行可仰事于王朝宜矣天奬兰台粉闱方振逸响螭阶夹侍鶠阁参掌日朝未央衣振容爽甲午之晨天门詄荡同僚顾言左史安往或云逝矣众色惘惘曰未尝疾斯言岂诳走问其家嘻已属纩药不及施语不及两斯湏之间遂隔幽壤賔朋哭吊相视惝恍矧知吾徒叨缀虎榜夙承清防忍覩遗像聊陈豆觞敬叙畴曩呜呼哀哉
　　祭张敬夫殿撰文
　　维淳熙七年嵗次庚子三月癸丑朔十九日辛未具位周某谨遣人以清酌庶羞之奠致祭故右文殿修撰南轩张兄之灵呜呼天生蒸民受中惟一或哲或愚则系其习嗟吾敬夫气禀刚直能扩而充又学之力发挥伊洛排斥老释有徳有言后来所式平生忠孝如嗜饮食其逺佞邪则犹鬼蜮念昔先正心在王室恢圗之功曷敢不力根本如固折冲可必天子是嘉选镇南国训兵劭农他则遑恤孰云盛年而抱沉疾易箦之际爽灵不惑遗防惓惓孔眀是匹伸纸疾书遂以絶笔朝之忠良士之凖的今也两亡孰不心恻矧伊无似夙頼三益莫视绞衾莫相窀穸遥致奠觞悲来填臆呜呼哀哉尚飨
　　祭从母王硕人文
　　维淳熙七年嵗次庚子九月庚戌朔九日戊午甥具位周某谨遣保义郎充本府主管进奉刘晟以清酌蔬食之奠致祭于从母太硕人王氏之灵呜呼外王父息女有归者六人太硕人其孟也诸季不幸往往蚤世久者已五六十年近亦三四十年矣惟太硕人富贵夀考岿然独存有徳有年有子有孙嵗濒九十乃以疾逝五福具备可谓盛哉某以茕然孤甥夙荷怜抚不侍顔色于今九年念外家之日防伤永感之嵗久闻讣痛絶不知哀涕之横流也属有列于朝无由拊棺一恸遥致奠酹肝心为摧呜呼哀哉
　　祭吕伯恭礼部文
　　维淳熙八年嵗次辛丑九月甲戌朔二十五日戊戌通奉大夫参知政事周某谨遣人以清酌庶羞之奠致祭于亡友眀道直阁礼部伯恭吕君之灵呜呼伯恭河岳之英公卿之裔躬蹈五常心濳六艺学富而醇文敏而丽通今不流博古不泥髙眀之识力去其蔽卓絶之行亦矜其细他人有一自足名世惟君兼之夫孰能俪蝉聮簪绂芥拾科第堂堂申公谓且克继皇心是嘉召寘班缀成均博约舘阁荣滞南宫表章史观凡例主盟斯文毎食忘哜风淫末疾乗厥劳勚归哉亳祠可以自憇钻坚仰髙讲习弥励曽不息黥曽不补劓竟陨其生夀夭谁制万斛之舟江海期济触石而倾未遑鼓枻千年之木栋梁可计遇风而摧乃萎薪桂才也何多命也何戾生徒满门相向雪涕缙绅诸儒咸惜其逝矧伊鄙夫辱在交契姓不同耳心则鲁卫易箦莫亲临穴奠祭寄辞西风挥此哀涕呜呼哀哉
　　祭芮国瑞尚书文
　　维淳熙九年嵗次壬寅六月庚子朔二十二日辛酉通奉大夫参知政事周某谨遣承节郎干办府张佐以清酌蔬食之奠致祭于故侍读国史尚书芮公之灵呜呼惟公才学兼优弟兄竞爽声振胶庠评髙乡党伯也先逝公誉日广徧持使节眀烛幽枉晚践禁涂殚竭忠谠乃心王事浸失頥养方闻予告而遽长往遗占入奏语【阙】嗟惘赙礼有加眷知可想言念孤踪托【阙】畴曩累日不见遂隔黄壤寄情奠觞挥泪泚颡呜呼哀哉
　　祭外祖王给事家诸茔
　　维淳熙十年嵗次癸夘十月壬辰朔外甥具位周某谨遣使臣李椿以清酌庶羞之奠敬祭于外祖给事待制赠少保王公外祖母卫国夫人宋氏亡舅通判二十八大夫亡衿宜人韩氏之茔恭惟外氏昔为大家今兹丘垅近在阳羡而祚嗣湮替宿草弗除某系官于朝末由拜扫孟冬之朔俗重祭墓遥伸酹奠不胜凯风寒泉之思
　　祭陈应求俊卿丞相文
　　维淳熙十四年十二月戊辰朔具位周某谨以清酌庶羞之奠致祭于故太保大观文魏国正献陈公之灵惟公徳业纯备哀荣终始誉满四海行书太史独余易名畴敢溢美矧公好谦遗戒毋诔上实命之厥有深防于皇本朝贤辅接趾为正若献三人而已往在庆歴祁公宅揆忠清谅直防顽仁鄙用虽日浅名则千祀元祐之初政归吕氏絜国纪纲养士防耻公卿景从夷夏风靡后暨清源羽翼端邸迨其入相有誉无毁生全宠光没厚恩纪自是厥后鲜矣斯比堂堂魏公声望崛起如杜如吕佐我天子甘盘旧学视何有炜知臣者君人以伦拟借曰形容辞之赘矣言念晚生叨附隽轨大眀初升词掖乏使尝代匠斵汗顔血指二十六年言犹在耳期公夀考与宋【阙】武孰云防疾遂隔生死殄瘁之悲岂为知己情驰一觞目防千里呜呼哀哉
　　祭袁州兄嫂文
　　维淳熙十六年嵗次己酉十月己亥朔十六日甲寅具位弟周某谨以清酌庶羞之奠致祭于大兄袁州太守大嫂安人王氏之茔惟兄仁心义概秉彛于天又济之以家传处则孝弟恭肃为州闾之楷式出则公勤防敏而于国事尤拳拳焉故缙绅朋旧罔不称其徳涂巷小夫亦能知其贤兹固公论有不可掩而非兄弟之私言也自邑而倅而守人方期于九迁而不肖之弟叨备二府遂决意于林泉识与不识皆曰外当付以使节入当陪于迩聮某既惜已而忘内举之谊彼侍从近臣虽诵言其可荐亦未免指某以为嫌使兄有拨繁治剧之才而不获展有致君泽民之志而不及宣嗟天命之难谌复啬夀于百年急难之义告归宜遄愧屡请之弗俞歴七载而迁延逮奉祀于故里始展墓于新阡区区本志夫岂其然盖将晚嵗芒鞋竹杖从兄于青原白露之上乃今觞酒豆肉哭兄于荒烟野草之间是宜肝心之糜溃何止泣涕之涟涟而已呜呼哀哉
　　祭绎侄文
　　维淳熙十六年嵗次己酉十月丁亥朔十六日壬寅叔具位以清酌庶羞之奠祭于亡侄小一郎及妇胡氏之茔吾侄事亲孝谨行已恭敬辅以问学宜贵与永顾乃名不登于仕籍年弗逮于知命虽天理之难推亦吾门之不幸属纩之际遗书来谂痛亲养而托孤知中心之炯炯何斯人而斯疾重予懐之耿耿逮得请而来归已严霜之七陨酹一觞以忘言纷填胸之悲愤呜呼哀哉
　　祭吕帐干文
　　维绍熙元年嵗次庚戌三月乙夘朔二十四日戊寅具位周某谨遣使臣文立方以清酌庶羞之奠致祭于娣夫帐干文林吕公之茔某去秋归自浙西亟欲躬走墓道非间于风雨则有疾病因循累月未能遂区区之志防辰代礼尚其鉴享
　　祭叔母李氏孺人文
　　绍熙元年嵗次庚戌三月乙夘朔二十四日戊寅侄具位周某谨遣使臣文立方以清酌庶羞之奠致祭于叔母孺人李氏之茔某去秋归自浙西亟欲躬走墓道而非间于风雨则有疾病因循累月未能遂区区之志今夏序将临大惧以稽缓获罪于幽涓辰代礼良非得已仰惟淑灵俯赐鉴享
　　祭蒋参议文
　　维绍熙三年嵗次壬子三月甲戌朔十二日乙酉具位周某谨以清酌庶羞之奠致祭于故参议朝奉蒋君之灵惟君防勤愿慤庄重坦夷上介之除我与闻之来分藩符君已之幕耄虽将及见为矍铄孰云嵗徂君年与凋识者嗟悼况于同僚翩翩者旌遥指鄞水目送归艎一觞永已











　　文忠集卷三十八
　　钦定四库全书
　　文忠集卷三十九【省斋文稿三十九】
　　宋　周必大　撰
　　家庙坟山祝文
　　信州茶山初赠焚黄祝文【绍兴三十二年】
　　嗟乎某不孝之罪上通于天一去松楸十二年于兹矣禄不及养仕则何心其所以迟迟不去者徒以先公早世未通闺籍而母氏之邑封未启也今頼教训承遗防备官于朝夤縁幸防去嵗今嵗之夏二圣洊霈鸿恩覃及幽显故期月之间王命告第者再可谓宠矣惟是宻章法当焚诸墓下而某不孝滋甚未能果于引去又不能稽留于家谨因将仕郎某西归先以初赠致告
　　展省茶山焚黄祝文
　　维隆兴元年嵗次癸未五月辛夘朔十八日戊申男左奉议郎主管台州崇道观周某谨以清酌庶羞之奠敢昭告于先妣安人王氏之茔恭惟国家每下赦令则许廷臣追褒其父母是岂惟教孝而慰夫生者哉抑防漠实有望焉故昔赠典始下而某之妇之乳媪夜梦先夫人若谢恩于天而宗族咸防者彼未尝逮事先夫人也而能言容貌服饰之大畧此固非想非因而先夫人实有以启其衷而告之享也某其敢稽留宻章以乆郁先夫人之望故渉春求归甚力蒙上悯怜乃今赐以如欲先夫人庶或鉴之虽然某失慈训十有三年仅得一官以展省丘墓今又十三年矣然后能躬致王命惟不孝不恭嵗久礼愆虽擢髪不足以数其罪顾何以塞人子之责念咎而痛心追逺而陨涕文可尽也哀其有既耶
　　鳯山焚黄祝文【乾道元年】
　　惟我皇考才徳誉望杰出万夫之上而宦游不遂夀考不究实惟有子衅积而至于斯呜呼某尚忍言哉近者幸逢郊霈有诏皇考阶冠七品敬用劬劳之日恭致告焚于墓下岂足以赎不孝之万一姑逹上命而已
　　茶山告至祝文干【道二年十月】
　　某不奉墓祭又阅四朞千里而来敬伸拜扫其在哀悃续具以告
　　茶山告启殡祝文【乾道二年十一月一日】
　　昔我皇妣弃世于上饶不肖之孤未能自立就茶山盖二十有九载惟祖父栖神庐陵子孙家焉亦有年数独望妣茔千里而遥上塜之使虽以时遣惧不孝不防弗亲奠酹弗视松栢无以伸人子之敬而永无穷之传是用不敢寜居经营归窆仲冬庚戌将启殡宫前期十日设次以俟眀灵如在体魄无惊谨告
　　茶山启殡祝文
　　维乾道二年嵗次丙戌十一月辛丑朔初十日庚戌哀子具位周某谨以清酌庶羞之奠祭于皇妣安人王氏二十七娘子之茔某向以拜扫不时谋奉神柩言归庐陵庶使子孙奕世常瞻松槚不乏时祭越朔旦具述寸诚谨于是日庀工蒇事舍旧即新皇妣必安之
　　考妣焚黄祝文【乾道四年三月】
　　乃去冬至日天子推躬郊之庆文武臣皆得追荣其亲我皇考于是有六品之赠夫生而位不满徳既没爵命乃屡加焉虽宗族缙绅犹赍咨以为恨矧如不肖之孤其痛岂有涯哉某自惟天罚至深不及伸负米之养上頼邦荣加厚乃屡锡漏泉之恩捧宻印以告幽想慈顔而増慕恭陈薄奠用致哀诚
　　考妣焚黄祝文【乾道六年】
　　在嵗庚寅天子郊见上帝某适贰秘书逢国大庆肆我皇考恩冠六品皇妣亦进封一等系官朝列阻阔斧封近者奉祠来归乃克恭致告第之命兴言孤露久矣不天繄先徳之甚浓庶邦荣之未艾
　　奉祠归告至先茔祝文
　　维乾道八年嵗次壬辰六月戊戌朔二十九日丙寅具位周某谨以清酌庶羞之奠敢昭告于某茔某备官于朝论事失当圣恩寛厚犹畀外祠逮兹来归不敢不告尚飨
　　焚黄告祖茔祝文【乾道八年十一月九日】
　　裕垂于先则庆积于后不易之理也前嵗郊禋上泽周普考妣于是有加赠之典揆厥所元其亦逺矣兹焚宻章不敢不告
　　先考加赠左中奉大夫焚黄祝文
　　维淳熙元年嵗次甲午十月乙酉朔嗣子左朝请郎充右文殿修撰提举江州太平兴国宫某谨以清酌庶羞之奠及中左奉大夫告一通告于先考奉使博士赠中奉大夫之灵曰某之不天可谓甚矣既未尝躬一日之养又无以伸罔极之报兴言及此不如无生兹頼郊恩大加赠典虽朝廷徳泽亦云厚矣而人子怆慕岂有涯哉既焚宻章不敢不告尚飨
　　先妣加赠令人焚黄祝文
　　维淳熙元年嵗次甲午十月乙酉朔嗣子左朝请郎充右文殿修撰提举江州太平兴国宫某谨以清酌庶羞之奠及令人告一通告于先妣令人王氏之灵曰念昔童丱顽无识知独頼慈母三迁之教俾不陨其世业暨叨一命曽弗获捧檄负米昭训诲之有自况能酬顾复之大恩哉嗟乎欲养而亲不待欲报而天罔极此所以每逢郊赉之追崇不知涕泗之横集也尚飨
　　初除参政赠三代东宫三少告庙祝文
　　维淳熙七年嵗次庚子七月辛亥朔曽孙通议大夫参知政事荥阳郡开国侯食邑一千二百户食实封一百户周某谨以清酌庶羞之奠敢昭告于曽祖朝奉郎赠太子少保曽祖妣宜春郡夫人郭氏先祖朝散大夫赠太子少傅祖妣江华郡夫人潘氏祖妣陇西郡夫人李氏祖妣清河郡夫人张氏先考奉使博士赠太子少师先庐陵郡夫人王氏维昔曽大父力以诗书教子孙相继登进士第虽粗享禄养而徳业弗彰于世肆大父仕宦三十未尝一预堂选其恬于进取如此至我先人以文学早冠多士声誉震于四方然官弗通朝籍年弗登强仕盖庆积而不耀其躬施厚而不求其报于今三世乃俾小子承是休显防上防擢预闻机政以有东宫三少之赠发濳徳昭遗泽天也小子何预焉呜呼禄不及亲曷敢谓之荣才不称位曷敢谓之宠命书既下告防而已伏惟尚飨
　　眀堂加赠三代东宫三太告庙祝文
　　维淳熙九年嵗次壬寅十月戊戌朔十九日丙辰曽孙具位某谨以清酌庶羞之奠敢昭告于曽祖朝奉郎赠太子太保曽祖妣博平郡夫人郭氏先祖朝散大夫赠太子太傅祖妣定襄郡夫人潘氏河内郡夫人李氏汧阳郡夫人张氏先考奉使博士赠太子太师先妣临汝郡夫人王氏某仰承遗泽备数政途恭值眀堂礼成恩及三世东宫二品次郡小君举为宠章以贲家庙纶言初锡敢不防告谨告
　　初除知院加赠三代三少告庙祝文
　　维淳熙九年嵗次壬寅十二月丁酉朔二十一日丁巳曽孙通奉大夫知枢宻院事某谨以清酌之奠敢昭告于曽祖少保曽祖妣虢国夫人郭氏先祖少傅祖妣巩国夫人潘氏祖妣陇国夫人李氏祖妣薛国夫人张氏先考奉使博士赠少师先妣吉国夫人王氏某防上异恩躐登西府追崇有典用宠其先孤棘国封覃延三世遐瞻丘墓阻致告焚粲其丝纶増贲家庙涓辰启白兼集哀荣谨告
　　初除枢宻使加赠三代三公告庙祝文
　　维淳熙十一年嵗次甲辰七月丁亥朔初三日己丑曽孙通奉大夫枢宻使某谨以清酌之奠敢昭告于曽祖太保曽祖妣华国夫人郭氏先祖太傅祖妣代国夫人潘氏泾国夫人李氏卫国夫人张氏先考太师先妣相国夫人王氏某再嵗本兵毫厘无补骤防奬擢躐正使名固出上恩实资先徳斧封在逺阻致告焚式涓良辰先告于庙哀荣既至感慕随之伏惟尚飨
　　曽祖曽祖妣焚黄祝文
　　维淳熙十一年嵗次甲辰十月丙辰朔曽孙通奉大夫枢宻使荥阳郡开国公食邑三千六百户实封一千户某谨以清酌庶羞之奠及太子太保太子太保少保太保宜春郡博平郡夫人虢国华国夫人黄告八通告于曽祖太保曽祖母华国夫人郭氏之灵曰某零丁孤苦生值多艰先世丘墓沦于异域每一念此未尝不痛心疾首也庚子之夏叨预政机壬寅季秋进长西府仍值明堂庆霈覃及幽显今复叨被恩渥就陞使名皆防宠章褒锡三世于是曽大父自东宫三少四转而至公保曽祖母歴郡夫人国夫人者皆至于再钿轴锦囊既藏家庙告幽有诏无由躬致墓道惟鳯山之原无违之堂遥妥神栖为日已乆谨因初寒令节命弟迪功郎新永州司户叅军必先以告尚飨
　　祖祖妣焚黄祝文
　　维淳熙十一年嵗次甲辰十月丙辰朔孙通奉大夫枢宻使荥阳郡开国公食邑三千六百户实封一千户某谨以清酌庶羞之奠及太子少傅太子太傅少傅太傅江华定襄郡巩国代国夫人陇西汧阳郡陇国泾国夫人清河河内郡薛国卫国夫人黄告十六通告于先祖太傅祖妣代国夫人潘氏祖妣泾国夫人李氏祖妣卫国夫人张氏之灵曰恭惟王父以经术起家以仁厚从政而防于进取终身铨部丰积啬取留遗后嗣俾某冒膺上眷备位贰府自庚子夏以迄于今三被进擢一值宗祀恩章四颁俾伸尊祖之志于是王父自太子少傅为公为孤三祖母两启郡封再君列国诏函之下各至四追褒之防具载训辞属秉事枢不获躬拜墓下谨遣弟迪功郎新永州司户参军必先以告尚飨
　　先考大中至太师焚黄祝文
　　维淳熙十一年嵗次甲辰十月丙辰朔男通奉大夫枢宻使荥阳郡开国公食邑三千六百户实封一千户某谨以清酌庶羞之奠及大中通议通奉正议正奉宣奉大夫太子少师太子太师少师太师黄告十通告于先考太师之灵曰某不肖无以继先志不天弗获伸禄养猥凭遗烈防国厚恩乆列侍从遂参辅弼十年之间无嵗不被追崇之典盖自淳熙三祀以少司马骖乗于郊眀年入翰林为学士又眀年陞中奉既而两迁尚书一值宗祀于是皇考由大中大夫六转而为宣奉大夫七年叨陪大政九年再值秋享仍长西府又二年擢正使名于是皇考歴宫师冠三公宠章沓至具存告第之书属官有常守多歴嵗月无由躬望茔域敬致君命夙夜涕慕惧以不孝获戾谨遣弟廸功郎新永州司户参军必先以告尚飨
　　先妣焚黄祝文
　　维淳熙十一年嵗次甲辰十月丙辰朔男通奉大夫枢宻使荥阳郡开国公食邑三千六百户实封一千户某谨以清酌庶羞之奠及硕人淑人庐陵临汝郡吉国相国夫人黄告六通告于先妣相国夫人王氏之灵曰某向以自吉徂信展墓失时爰即寓邦改卜兆域而贪禄忘归阻望松楸者十年矣不孝不防为罪滋大粤自淳熙三祀恭值郊霈眀年冒登翰苑于是皇妣有硕人淑人之封厥后忝预政事一经宗祀再迁枢庭于是皇妣有两郡两国小君之赠恭惟圣主之恩洊及泉壤而某于公未有秋毫之报于私乆阙拜扫之礼而又稽留诏命夙夜滋不遑安谨遣弟迪功郎新永州司户叅军必先以告尚飨
　　郊祀加封三代告庙祝文
　　维淳熙十三年嵗次丙午正月庚辰朔十九日戊戌曽孙具位某谨以清酌庶羞之奠敢昭告于曽祖太傅曽祖妣周国夫人郭氏先祖太师祖妣荆国夫人潘氏祖妣益国夫人李氏祖妣邓国夫人张氏先考太师莒国公先妣莒国夫人王氏去嵗冬至日天子亲执圭币郊见上帝大赉四海泽及乎幽眀某备位西府实相厥事恩章加厚覃延三世师傅之官列国之封王言如纶粲其盈轴虽未获躬拜墓道而告防家庙其曷敢缓是涓吉旦敬致上命伏惟眀灵如在实嘉享之谨告
　　进秩加恩谢家庙祝文【淳熙十三年】
　　某比縁郊祀礼成例加封邑又因书徳夀宫尊号册文防恩进秩一等仍衍户租谨涓谷旦致谢于家谨告
　　迁相府告庙祝文【淳熙十四年】
　　某仰慿先徳叨冒恩除将以甲寅吉辰敬奉神主迁于东府谨告
　　入府告庙祝文【淳熙十四年】
　　某兹奉版位迁于相府俟涓吉旦别伸祭享谨先以告伏惟昭鉴
　　拜右相三代加赠告庙祝文
　　维淳熙十四年嵗次丁未四月壬申朔曽孙具位谨以清酌庶羞之奠并烧化银钱駞担等敢昭告于曽祖太师曽祖妣鲁国夫人郭氏先祖太师绛国公祖妣雍国夫人潘氏祖妣兖国夫人李氏祖妣豫国夫人张氏亡伯运使正奉伯母硕人尚氏先考太师郑国公先妣兾国夫人王氏亡弟子柔十解元某仰慿世徳进位宰司穆卜辰良入居新第恩加三世爵秩俱隆夏序将临时推谷旦爰修祀事敬致纶言庶其妥安永焘厥后伏惟尚飨
　　眀堂三代加赠告庙祝文
　　维淳熙十五年嵗次戊申十月癸亥朔曽孙具位某谨以茶酒之奠敬告于曽祖太师追封莱国公曽祖妣改封燕国夫人郭氏先祖太师改封代国公祖妣改封楚国夫人潘氏祖妣改封陈国夫人李氏祖妣改封益国夫人张氏先考太师改封邠国公先妣改封邠国夫人王氏迩者天子大享眀堂某叨备宰司实首使领七戒三斋以迄于成匪頼先徳畴克臻此今赦恩溥博追崇三世公圭之爵遂及曽门赞书褒嘉纶告华焕虽未获躬拜墓下敬致上命谨差谷旦酌以告幽伏惟眀灵克享光宠永焘厥后谨告
　　迁左府告庙祝文
　　维淳熙十六年嵗次己酉二月辛酉朔初十日庚午曽孙具位某谨以清酌之奠敢昭告于曽祖太师莱国公曽祖妣燕国夫人郭氏先祖太师代国公祖妣楚国夫人潘氏祖妣陈国夫人李氏祖妣益国夫人张氏先考太师邠国公先妣邠国夫人王氏伯考运使光禄伯母庐郡夫人尚氏暨亡弟子柔十解元某比叨恩擢序陟冡司能薄位髙实慿先徳徙舍三日奉安神栖惟寜攸居斯裕于后谨告
　　拜左相三代加赠告庙祝文
　　维淳熙十六年嵗次己酉二月辛酉朔十七日丁丑曽孙具位某谨以清酌之奠敢昭告于曽祖太师郑国公曽祖妣汉国夫人郭氏先祖太师汉国公祖妣汉国夫人潘氏祖妣汉国夫人李氏祖妣汉国夫人张氏先考太师汉国公先妣汉国夫人王氏某仰慿遗防被遇夀皇相位二年未伸薄効延登左辅益愧超逾天泽漏泉洊加三世宠章维厚备载纶言爰卜令辰具陈家庙焚黄未遂有恻于心谨告
　　光宗登极三代加赠告庙祝文
　　维淳熙十六年嵗次己酉四月辛酉朔曽孙具位某谨以清酌庶羞之奠敢昭告于曽祖太师魏国公曽祖妣魏国夫人郭氏先祖太师魏国公祖妣魏国夫人潘氏祖妣魏国夫人李氏祖妣魏国夫人张氏伯考运使金紫伯母河内郡夫人尚氏先考太师魏国公先妣魏国夫人王氏乃二月壬戌新天子以夀皇之命履帝之位越三日甲子大赦天下凡文武臣父母生者封殁者赠盖异恩也某于斯时幸备位宰辅泽及三世俱改封于大国匪繇先烈孰对邦荣谨涓谷旦陈命书于庙而敬致上命伏惟尚飨
　　奉祠归庐陵告至长冈祝文
　　维淳熙十六年嵗次己酉九月戊午朔十四日辛未男具位谨以茶酒之奠敢昭告于先妣魏国夫人王氏之茔某入仕于朝十有五年乃得奉祠归展墓道方将蠲日之吉敬陈祭奠兹用先行告至之礼伏惟歆鉴
　　曽祖曽祖妣焚黄祝文
　　维淳熙十六年嵗次己酉十月丁亥朔十一日丁酉曽孙具位某谨以清酌庶羞之奠及太傅太师莱国公郑国公魏国公周国夫人鲁国夫人燕国夫人汉国夫人魏国夫人告十通敬祭于曽祖太师魏国公曽祖妣魏国夫人郭氏之灵曰某倥侗不肖逺頼先徳被遇两朝更践二府褒赠及于三世不一而足粤自淳熙甲辰十月尝命弟必先以黄八通即无违堂而告诸幽矣厥后乙巳之冬国家南郊礼成时则有太傅暨周国之命丁未之春某叨右相时则有太师暨鲁国之封戊申之秋天子大飨眀堂时则有莱国启土燕国改封之诏逮己酉正月恩迁左相于是曽祖进封于郑实惟乡国祖妣进封于汉愈为大邦今年二月今上受禅然后曽祖祖妣始获并封于魏魏大名也储祉焘后庶其在此属某罢政来归涓日以致上命虽松楸沦防异域展省幽邈然神依寓邦其亦乆矣奉觞以告荣不胜哀尚飨
　　祖祖妣焚黄祝文
　　维淳熙十六年嵗次己酉十月丁亥朔十一日丁酉曽孙具位某谨以清酌庶羞之奠并告命二十通敬祭于先祖初赠太师次封绛国公次封代国公次封汉国公今封魏国公祖妣潘氏歴封荆雍楚汉魏五国夫人祖妣李氏歴封益兖陈汉魏五国夫人祖妣张氏歴封邓豫益汉魏五国夫人之灵某备位钧枢殆且十载愧无毫髪可报上恩而泽及其先有加无已自甲辰冬命弟必先持褒赠之典告于幽壤逮今又五年矣其间乙巳之躬郊戊申之秋享己酉之登极及某自西府登右揆迁左相皆沿旧典恩锡封爵师垣大国极其宠荣今者奉祠来归得以躬行三献之礼敬致两朝之命眀灵在上如顾如歆尚飨
　　鳯山焚黄祝文
　　维淳熙十六年嵗次己酉十月丁亥朔十一日丁酉嗣子具位某谨以清酌庶羞之奠及莒郑邠汉魏国公告身五通告于皇考太师魏国公之茔曰某自乙未春入朝至于己酉夏罢政十五年间頼遗泽叨奬擢由侍从而忝辅相值大礼而遇覃霈皆有恩典褒赠其亲三公大邦遂极一品甲辰之冬尝因堂弟必先调官西归就以黄告十通燎于墓道其后宠命继颁积至四五今幸奉祠来归执觞豆陈诏函躬展焚黄之礼凡先后所遇之恩与夫发扬濳徳之美已具载于训词惟是养不及于生前宠乃加于后世兹荣也只所以为哀而已伏惟尚飨
　　长冈焚黄祝文
　　维淳熙十六年嵗次己酉十月丁亥朔十一日丁酉嗣子具位某谨以清酌庶羞之奠及莒兾邠汉魏国夫人告身五通告于先妣魏国夫人王氏之茔曰某自乙未春入朝至于己酉夏罢政十五年间頼遗泽叨奬擢由侍从而忝辅相值大礼而遇覃霈皆有恩典褒赠其亲正位小君有年于此甲辰之冬因堂弟必先西归尝以黄告六通燎于墓道其后宠命继颁积至四五今幸奉祠来归执觞豆陈诏函躬展焚黄之礼凡先后所遇之恩与夫发扬濳徳之美已具载于训词惟是养不及于生前宠乃加于后世兹荣也只所以为哀而已伏惟尚飨
　　焚黄告伯考伯母祝文
　　维淳熙十六年嵗次己酉十月丁亥朔十一日丁酉侄具位某谨以清酌庶羞之奠敢昭告于伯考运使金紫伯母河内郡夫人尚氏某十载政涂数被恩迁且屡逢邦庆于是曾祖祖及父皆赠太师魏国公而曽祖妣祖妣妣皆追封魏国夫人今者罢政来归涓吉焚黄于鳯山之原兆域相望不敢不告尚飨
　　奉安家庙祝文
　　维淳熙十六年嵗次己酉十月丁亥朔二十二日戊申曽孙具位某谨以茶酒之奠敢昭告于曽祖太师魏国公曽祖妣魏国夫人郭氏祖太师魏国公祖妣魏国夫人潘氏祖妣魏国夫人李氏祖妣魏国夫人张氏伯考运使金紫伯妣河内郡夫人尚氏先考太师魏国公妣魏国夫人王氏暨十弟解元某自今嵗五月八日罢相去朝少留阳羡已而由浙西入江东泝流以归半年之间防履川涂经渉时序虽香火莫敢或废大惧旅次祭享有阙今甫奠居载崇家庙神灵如在尚祈顾歆谨具告
　　除少保三代加赠唐国公唐国夫人祝文
　　维绍熙元年嵗次庚戌十一月辛亥朔十五日乙丑曽孙具位某谨以茶酒之奠敢昭告于曽祖太师魏国公今改封唐国公曽祖妣魏国夫人郭氏今改封唐国夫人祖太师魏国公今改封唐国公祖妣魏国夫人潘氏今改封唐国夫人祖妣魏国夫人李氏今改封唐国夫人祖妣魏国夫人张氏今改封唐国夫人考太师魏国公今改封唐国公妣魏国夫人王氏今改封唐国夫人某十载政涂屡逢霈泽恩逮三世叠封大国宠荣至矣去春进位亚保复当追崇自魏而唐庶因尧之遗风假宠私庙寻以非才请罢政事而言者力攻其后以是告第之书乆之方下谨于冬至时享之前涓吉以告伏惟尚飨
　　长沙视事告庙祝文【绍熙二年十一月二十七日】
　　某比膺纶命来镇湘楚乙丑已交帅事今复领郡章方将涓吉安奉家庙先于是日敬告礼上之期伏惟昭鉴
　　冬至祝文
　　伏以长至令辰当修时祭属方视印未妥神栖殽醴薄陈尚祈鉴享
　　郊祀三代加赠潭国公潭国夫人祝文
　　维绍熙三年嵗次壬子闰二月甲辰朔十四日丁巳曽孙具位某伏遇寒食令节谨以清酌庶羞之奠并三代改封告命八通敢昭告于曽祖太师潭国公曾祖妣潭国夫人郭氏祖太师潭国公祖妣潭国夫人潘氏祖妣潭国夫人李氏祖妣潭国夫人张氏考太师潭国公妣潭国夫人王氏某以去嵗仲冬辛未视潭印章越翼日壬申日南至天子郊见上帝肆大眚于天下某备位公保逢此霈泽适在守藩之初且念先父昔常奉使湖湘是用有请于朝就为三世赐履之地赞书甚宠未容敬陈墓道谨因拜扫令序先致上命于家庙伏惟尚飨










　　文忠集卷三十九
　　钦定四库全书
　　文忠集卷四十【省斋文稿四十】
　　宋　周必大撰
　　道释【颂赞　题防　说　防　记　塔铭】
　　甲申四月甲子夜梦以焦坑小团及宜春新芽送隆庆长老了逹戏作柬云云矍然而寤枕上又补一颂以茶送逹数日前曽有此意而一防千林非因想所及也
　　逹上座惺惺着灵根一防便通神败叶千林都扫却【梦中戏作】
　　睡起防思鹿覆蕉更将恶水向人浇梦中妄语浑闲事眼晕生花好一鍫【枕上补作】
　　与崔序老歩月青玉峡潄玉泉坐瀑布之石桥天气凉冷移坐法堂下对双剑峰甚正序老求偈
　　剑峰有时折瀑水有时竭我性等虚空今古无生防
　　故庆云长老赞【丙戌】
　　七尺躯归底处一尺素写得住是真是假有眼看觑
　　彦岑真赞
　　石中韫着无瑕玉鑛里淘成紫磨金八十年来岑鐡面谁知一片老婆心
　　防芗林赠陈丹林诗
　　右芗林向公赠陈丹林栖隠老诗一首公墓木既拱栖隠亦荡为太空久矣惟丹林郎陈彦举尚无恙予防阁皁始识之聴其语琅琅然读其诗滔滔然与之奕户甚髙饮之酒气甚豪在异时道官中盖防萃者不然公之莲社寜容滥吹耶宫门黄冠无虑数十房房有徒三四多或八九彦举咸无焉惧其业之莫继有徐弥髙者奉事积嵗而力不足以登其名于祠曹予恻然念之损庐阜祠俸为之倡广文杨先生芗林老賔客今代风骚将也适仕于此追次元韵以启迪众志矧公季子邵阳别驾夙以贤业振宣先猷盘园居士昔维诗友方以暇日大辟凌风之阁一覧是作怅然感旧能勿致力乎彦举往矣思贤尚友之士轻财乐施之家积篑成山其谁肯后千金且不难致一度牒乎何有乾道九年十二月二十日
　　助赎萧惟清度牒戏书
　　庐陵道士萧惟清以防身符质二百镪于其徒坐此身不能自如徬徨于都城予闻而怜之凡里人之仕朝者调官者倘共助薄少使之赎旧物以归盖美事也惟清能鼓琴赋诗他日脱樊笼翩然还乡当用此二者为诸君谢不亦乐乎乾道七年青原野夫戏书仍助钱二十千
　　题僧志淮刺血书经
　　真金叶上销琉璃汁书般若波罗蜜多寘四寳合成函中具载蔵经其来乆矣安福县寳珠院僧志淮力不足以及此乃刺血书法华楞严圆觉诸经此古所谓贫女布施也精勤获报岂止琉璃汁哉绍熙二年十一月三日
　　防妙喜遗笔
　　隆兴癸未予自西掖奉祠去国以五年辛夘朔游径山见大慧禅师于眀月堂南丰黄世永在焉说葛藤防鬼簿凡三昼夜越甲子乃相别师令侍者了贤同世永送予至山下之无相院才十旬而师逝后四年当乾道丁亥十一月予过豫章值贤住上蓝相与话旧甚欵又一纪而贤没于潭之石霜今复一星终而其师弟祖文擕此轴求防语将寘之山门与裴公环笏共传于世予谓分香卖履师之阙【阙】已多记剑刻舟予之痴獃滋甚更留话柄聊作笑端所云净智居士即世永也其墓木已拱矣绍熙壬子五月七日省斋老人周某书
　　木观音说
　　安成刘君澄命匠刻木观音像数百躯遇好事者輙施焉同邑欧阳元防以其一遗予且求予言将复于刘君夫妙音观世音梵音海潮音胜彼世间音可聴也而谓之观人固以为惑予非学佛者未逹固宜至于易系词礼记大传皆有圣人南面聴天下之语夫向眀而治当云观天下而以为聴正与释氏相反是岂可不知其说哉予闻刘君兄弟踵登儒科贡于乡者不絶家有三教堂奉事甚谨必能儒释兼通盍往问焉他日复以告我绍熙元年十一月日
　　西峯寺縁化岩主殿防
　　卢行者新州立塔鑪香却贯于曹溪海禅师二水湼槃室宇元成于寳应恭惟大士夙眷西峰盘旋再闰之间证悟一真之要去之二百十载灵应滋彰宜乎十万余家皈依愈切虽粹容之俨设顾绀殿之乆虚与其拆东补西孰若将无作有打碎释迦立起佛殿只是一僧供养罗汉烧却木头本非二致众縁所在法施可凝天华院佛殿造于太平兴国戊寅逾二百载今乃摧毁过者太息兹欲募縁修葺青原野夫周某为题数语仍施薄少为之倡者【乾道六年三月十三日】
　　庄严佛事比丘非得已而为捐弃私财长者亦见几而作况欲支倾补岂难积少成多眷此佛庐岿然古渡茅葢头而寖壊芦穿膝以谁怜山僧既已办心檀施何妨出力补故寺而获二梵世尊之说不虚如贫女而施一钱多生之报终在
　　新复报恩善生院记
　　庐陵郡西南六十里古有报恩善生精舍其废已乆政和中寳严院僧永韶始命其徒宗式乞故额而兴复之人皆曰是不可为也宗式曰我必成之顾旧基濒溪将为水壊宣和辛丑别卜大冈之趾迁焉其地盖永韶族父刘臻业也既得之则悉力营度一年而寝室成二年而法堂立前谓不可为者稍信服矣而宗式之父朱孝安又能捐其家赀创佛殿像设为之倡由是财施云集工徒日盛为堂以居僧辟防以栖客庖湢廊庑外暨三门无一不备初寳积院有南唐保大十一年所铸钟于文为善生旧物宗式亟易以归已而紫芝十八茎产于云堂僧俗懽跃赞叹咸谓复古之祥积勤之感于兹见矣宗式益自奋励即其东偏起大轮蔵实以经卷覆以厦屋钟鼓梵呗昼夜不絶遂为一乡之名刹隆兴甲申予自龙湏过吉祥歴上邳而至于兹望其山林如百年之积累视其栋宇有二浙之气象为留连竟日宗式知予之乐之也力以院记为请予虽心许未暇作也今年复来告曰自我开此山于今五十有四年惫心疲精殚财费工固所未论其如魔事种种备甞艰苦年垂八十始迄功绪记如未刻死且不瞑公乌得无情哉予曰昔人论为政之蠧释老常居其一今竭中人几家之产而成尔数十之居为吾儒者方且膺之又何记焉宗式曰不然古用普度之制闲民无常职多寓名于帐籍幸国大庆例得黄其冠缁其衣动以千万计而试经若恩泽不与焉故丁壮日耗害一也寺观占田无艺富则千蹊百辙防免徭役故民产又耗害二也今固异此输金于官乃度以牒其利一常产圭黍不可増而州县科调时仰给焉其利二去二害得二利果可同日而语哉观昔之佛庙道宫相望于通都大邑名山胜境之间吾徒亦温饱衣食在处充满何其盛也数十年来不烬于兵火则摧于风两至有空其庐弗居者岂二氏之教始隆而终替哉势使然耳于斯时也有能不借公冢之力不强贫窭之民易草莽之墟为金碧之坊使已坠者兴已壊者成亦可以为难矣君子成人之美当在所取乎抑在所絶乎予嘉其力劳而辞直故为録其始末使归而刻之石淳熙元年嵗次甲午十二月二十一日青原野夫周某记
　　贑州寜都县庆云禅师塔铭
　　予闻学佛者或于片言啐啄相应或终其身针芥弗投虽曰根器有利钝亦系其功用何如耳今夫宿植利根固易为力其如学之弗固得之弗深譬如铦锥画沙旋开旋合大善知识每以为戒钝者不然如椎钻石用力虽劳防至大彻由是言之人而力学道无不至儒与释异兹一理也始予侨居贑州识梵山长老文嘉其朴茂勤恪类有道者因问悟入之由师为予言我年十一辞亲出家十六为僧十七受戒才过来夏即游诸方惟兹事未竟忘寝与食疮痏遍身抱膝危坐每闻五更钟声輙骇汗曰又过一日矣勤苦如此钝不见性自从出世更觉志分若问悟入实无以对予叹曰近世升座秉拂号天人师自谓不能千百无一师非得道肯云尔耶时虽贤之顾非具眼不能测其浅深也厥后师住报恩防妙喜杲公无垢张公同时北归士大夫日往参请师初无言说杲独谓无垢是人所得端实不可忽也予闻斯语然后知以钝为利者师果有焉自是益思与之游而宦牒推移防合之日殊少去冬师有过予意方报以书而师没矣其徒逺来乞铭且曰吾师之志也追念畴昔敢不诺诸师福州长溪季子受业于本县之西禅绍兴初至潭州道吾参月庵杲公防究精専遂相契合命为侍者久之来庐陵为众廹请住吉水龙济山清凉禅院徙兴国之梵山宁都之桃林二十一年郡守李子扬初至严峭寡与以报恩望刹防泉在焉栋宇乆隳法席不振自择师主之贑民赀少啬施师接以诚慤咸竭其力堂庑像设次第一新丛成矣防齐述婴城叛缁素宵溃师曰我去寺必墟止不动阅百二十日贼屡欲纵火加害师随机解免舍匿士庶千计亦頼以全居十年引疾求去遂移庆云地僻而用足异时主者自殖而已师至则改造三门规剏殿宇理事兼举老而弥坚尝与门人行西圃指防丈曰此可营塔待我门人从之未几果坐亡实乾道二年十二月十五日后八日茶毗又六日龛焉报龄六十四坐四十七夏弟子六人善修祖机祖贤祖信祖元祖光嗣法五人住寜都平山彦琛福圣道凝东山虚静龙南东山法佾雩都罗田岩义英铭曰大事因缘初无二涂夫人根器乃有万殊介者似正其也拘辨者似通其也踈彼上人者异于斯乎其艰其勤而实不迂其退其黙而实不愚徧叅力践有终有初虽则云然此皆其肤毕竟何心茫茫太虚我以语言拾其遗余师岂是湏尚慰尔徒
　　讷庵塔铭
　　绍兴中通慧禅师法席雄盛名闻江湖间其大弟子往往分化他郡至其所甚爱重许为法器者不过数人太平讷公其一也师讳惟讷福州闽清县葛氏子防不茹荤家为宦族而不慕荣利年十七恳求出家父母许之乃师事仁王寺守能师为之落发二十一恳辞游方初谒雪峰真歇禅师咨叩不倦因随众入山失其衣韝既而得于领中欣然觉悟遂欲徧叅禅林之有声者以圆宿智所向皆不契随即舍去最后依通慧于圆通闻万法归一之义凝滞顿除通慧竒之时圆通为大盗所焚通慧将一新之师左右协赞厥功为多及通慧移大沩山师与俱行其机辨日以通逹遂分坐说法而通慧独以为法器之尤者众誉既洽于是初住衡州之云阳禅院自号讷庵未几移吉州龙湏山之感慈及其退居始与予兄弟游考其言行盖夷粹端静人也后住庐山之栖贤及圆通老而思归乃赴九座山太平之请居之七年至乾道癸巳时师年七十有一矣十一月偶属微疾因沐浴更衣告行于常所来往端坐说偈而逝为僧五十四年度弟子七十三人嗣法住山者今十余人众以师遗骨于九座之西且来乞铭惟师禅学精深徳量寛廓其诱接后来不为崖异而辩莫能屈故禅衲归之又与予相识惟旧因为铭之铭曰道大如天仁智自分禅宗末流跬歩异门狭者絷拘佚者放纷小智自私本原益沦嗟维讷庵传道粹淳眀以晦将辩以讷存以通示人以戒律身顺縁而归忽焉浮云终始若此吾寜复云
　　寒岩升禅师塔铭【淳熈五年】
　　自唐以来禅学日盛方智之士往往出乎其间迹夫舍父母之养割妻子之爱无名利爵禄之念日夜求所谓苦空寂防之乐于山巅水涯人迹罕至之处斯亦难矣宜其聡眀识道理胸中无滞碍而士大夫乐从之游也故人山隂陆务观儒释并通于世少许可独与僧道升游敬爱之如师友予固知升不凡而恨未之识淳熙丙申升既没其得法弟子本髙本妙聮务观平日往来诗书为大轴且以同郡人郑徳舆行状及师语録来属予铭其塔予未尝学佛懵不知语録为何等语也二士徒以务观之故相守经年不去予愧其勤乃为次第其说师建寜府建安县人姓吴母游氏初生有肉如环在其左乳人皆异之年十四依本府龙居寺出家肉环随隠天资聡慧十九为僧即有游方之志以父早世未忍舍母母没遂之长乐防圆悟髙弟佛智禅师端裕演法于西禅入其室言下顿悟自是机锋迅发人莫能当佛智移杭之灵隠师为首座佛智归师亦还乡初徳舆结庵于大王峰之下名曰寒岩与师有世外约至是居焉未几泉守以延福请师出世学者云集防行计口法拂衣还寒岩闭门却扫日中一食不复事事作懒散歌以见志李敦老帅闽问诸山佛智子嗣杰出者雪峰慧忠以师对遂住支提山又从泉守邓成材承天之请邓帅豫章以师志在山林移住黄龙后帅未知公公欲去适潭帅张安国以石霜来招师两谢焉行次西山而沈持要自漕迁帅阅师退院牒即命僧徒挽留以泐潭处之寺新被焚师来施予辐辏栋宇焕然以年髙恳还建安俄史丞相帅福命师主鼓山尝谓人曰丛林荒寒人物委靡此事将如马鞭节渐尖去矣益以佛法自任结夏后一日忽问侍僧今日何日僧曰十六日师曰非也是何日辰僧曰辛夘师即集众索纸书偈掷笔而化神色如生后三日全身于寺南香炉峰夀七十九僧腊六十凡六住大刹所至五年本髙类其说法偈颂语要行于世读者当自得之铭曰古之英材一出儒术降及后世或隠于释惟寒岩师所立瑰竒有辨其才有勇其为生也何心云族雨润逝也何往云散天净我不识师亦未学禅姑妄言之然乎不然
　　灵隠佛海禅师逺公塔铭【淳熈五年】
　　师姓彭氏名慧逺眉山人先世儒业父寜母宋氏师年十三因其兄从释氏问曰欲何为乎兄曰求解脱耳师曰然则我亦可为也愿与兄偕父母许之事药师院僧宗辩问质所疑辩察其异语之曰吾不用你侍奉也其往叅丛林度有成而归吾犹未老也即祝髪走成都习经论学于大慈寺留四年乃游诸方叩请甚众复还峨嵋灵岩寺依黄龙南公之孙徽禅师两嵗若有所悟徽可之翼日即吿行同志挽留不聴曰师以为可而吾终未释然也闻阛悟勤禅师住成都昭觉造焉一日阛悟普说师豁然有得仆于众中众掖起之乃曰吾梦觉矣至暮与阛悟问答无滞阛悟大喜以偈赠师有奋鐡舌转闗捩之语众目为鐡舌逺自此机锋峻发率常屈其上首绍兴乙夘春眉守延居象耳山不赴是嵗阛悟去世叹曰哲人云亡继之者谁乎乃扁舟下峡初抵淮南住龙蟠山夀圣寺一年迁琅邪山之开化又移婺之普济侍郎苏伯充一代徳日与师谈论俄徙衢之定业时妙喜杲公谪梅州有传师偈颂往者妙喜骇曰老师暮年有子如此也因以书寄法衣逮其归相遇甚懽妙喜极口称誉之自是人益归重俄徙光孝阅十年安定郡王赵表之侍郎曽天猷俱为世外交后过南岳住南防有龙玉琏方广行皆月庵髙弟道行湖湘窃相谓曰此间壁立万仞逺将何所置足乎及闻其议论超诣始大叹服琏率其属环拜曰此膝不屈于人乆矣未几过天台歴住防国国清鸿福三寺乾道丁亥沈尚书徳和守平江以虎丘比不得人力邀师至则接物无倦户外屦满缁素恱服名逹阙下五年有诏住髙亭山崇先寺六年遂开堂于灵隠赐号佛海禅师惟圣上神曜得道虚心应物屡召师入内相与问答而其道益尊眀年有日本僧觉阿通天台教乗颇工书能道诸国语初来谒师气甚锐师徐以禅宗晓之觉阿留三年作投机五颂而去他日因海商附其国圆城寺主者觉忠持书来谢其为逺人所敬如此淳熙二年闰九月旦师上堂说偈言数十句末云相唤相呼归去来上元定是正月半都下喧传而疑之师有弟晓林亦出家且得法于师方住国清至是招以来若有所属眀年感微疾果以上元安坐而化龛留十日顔不变是月二十五日乌峰之塔夀七十四僧腊五十九后事实林主之传其道又有了宣齐已了乘师玉元靖绍鸿如本尼法真皆住大刹云某始识师于虎丘晚乃见之灵隠爱其辩而有宗峻而能通故乐与之语师既而林数以铭为请且曰吾师遗言也乆之乃为铭曰禅有顿门无言为宗世或待喻假言以通惟其善鸣譬之雷风言而非言以开羣聋猗与逺师心传大雄如应响谷如待问钟既得其承龙象影从眀诏再锡又彰其逢发眀正宗摧折妄庸法席屡迁道契九重于古有光为誉益崇顺縁而归自昔所同眀月摄影浮云无踪我为铭诗刻划太空如彼戏论记其初终














　　文忠集卷四十
　　文忠平园续槀原序
　　太师益国周公之文行于世者前集号省斋文稿宝谟待制山隂陆务观既详而序之矣其子司直纶以谊登门久受知厚又裒其近作曰平园续槀俾为后序谊伏读而叹曰连篇累牍姿态横出千彚万状不主故常何其冨也诗赋铭賛清新妩丽碑序题跋率常诵其所见足以补太史之阙遗而正传闻之讹谬又何其精也国初承五季之后士习俳俚欧阳文忠公自庐陵以文章续韩昌黎正统一起而挥之天下翕然尊尚经术斯文一变而为三代两汉之雅健翰墨宗师项背相望故庆歴元祐之治照映古今与时髙下信哉其后穿凿破碎之害起而士俗亦陋及公发挥文忠之学被遇髙庙辅相阜陵弼成治功于是二公屹然竝着于六七十年之内今观遗槀贯穿驰骋雍容而典雅体正而气和使人味之肃然起敬如俨立于彤庭广厦之间黄钟大吕怱振于心其渊源盖有自来淳熙中公翺翔于鸾台鳯阁已登政地谊亦偹数于朝绅之后时髙文大册多出公手每窃寓目唯恐不能属餍再还周行而公谢政事去矣归自南安道出吉水尝从公于平园之上侍爼豆于充赋之堂见其年益髙视听益壮著述议论方川至而无倦也切以为天生斯人不数则其恵利后世岂直口语而已哉后之览于斯者盖亦参公之行事而观焉则文章学问夲末源流人材风俗盛衰起伏皆可自是而有攷矣开禧丙寅中秋徐谊撰








　　钦定四库全书
　　文忠集卷四十一【平园续槀一】
　　宋　周必大　撰
　　古律诗七十一首【起绍熙甲寅止庆元丙辰】上已访杨廷秀赏牡丹于御书匾榜之斋其东园仅一畆为术者九名曰三三径意象絶新
　　杨监全胜贺监家赐湖岂比赐书华囬还自劚三三径顷刻常开七七花门外有田聊伏腊望中无处不烟霞却惭下客非摩诘无畵无诗只谩夸
　　王才臣子俊求园中六诗【杨秘监谢尚书皆赋】
　　庄敬日强斋
　　曲礼毋不敬圣门恭而安少成复习惯心广仍軆胖
　　格斋
　　世事环无端圣功井有汔欲知至不至密騐物交物
　　南谷
　　志士非匏瓜焉能系不食毋安白驹空请放鸣驺入
　　竹庭
　　夜夜月筛影清晨风扫坛自合侯千户何须斩万竿
　　松庵
　　冬与滕六宜夏与赵盾敌更有茯苓功保君千嵗质
　　腴亭【海棠】
　　雨浥燕支落肌丰骨肉匀方知杜陵老曾冩此花真
　　孝宗皇帝挽诗
　　圣徳髙难竝天心逺莫推如何尧舜主不与武宣时勤政精弥厉平戎志竟赍唯留大风句千古日星垂
　　其二
　　移御重华意微臣粗探端思陵三载服文母万年欢方侍瑶池宴俄藏禹穴冠余生卧江海空有泪成丹
　　十月九日陈诚恂送菊花小诗奉荅
　　十月风霜动篱边菊始【音试】黄从来司厯过失不闰重阳【今年闰十二月】
　　【仆】营小圃方两月而张坦夫履示腴庄图有起予之意輙成鄙句【甲寅十二月十二日】
　　百年种徳十年栽映带云岩与月台无问四时留客醉何曾一日不花开人人争羡富登览物物岂知工剪裁我比樊须身更老只今学圃亦悠哉
　　庆元乙夘【阙】与欧阳伯威【鉄】葛徳源【潨】俱年七十适敝居落成乃往时同试之地小集圃中再用潞公韵成鄙句并録旧诗奉呈
　　结第近市压平川围棘争门想少年鹿记杨侯歌始举鹤归丁令化飞仙【圃有驯鹿舞鹤各一防】诗塲曾作推敲手【吾三人皆以诗赋试于此】文防今随出入肩同甲唱酬殊未已首篇聊记老而传
　　春日早起【乙夘正月十九日】
　　谩有衣冠已巻懐夲无车马可惊猜春来早起关何事防检园花几种开
　　其二
　　楼上云山逐望来楼前花木逐时开老夫脚力犹强在不记登临日防廻
　　寄杨廷秀待制
　　共作槐忙五十春交情非复白头新却思此地初倾盖旧事重论有几人
　　临贺太守简世杰挽词【乙夘春】
　　宣力曾扬善何人范辖如一身忘险阻多士极吹嘘幕府曾无敌君才独有余主賔俱已矣懐旧渺愁予西昌陈诚之送黄楼药仍枉长篇老懒不能次韵戱荅二絶连嵗许红都未至末章及之
　　药名先记郑风那因加木辨雌雄姚黄后出今亡矣合把黄楼列上公【韩魏公以芍药为花后】
　　其二
　　六一先生旧帅扬分宁太史尹西昌只縁未睹红都胜便似参谋侍海棠【一作如杜诗中阙海棠许元寄欧公诗云药琼花应有恨维扬新什独无名荅云偶不题诗便怨人山谷宰太和篇咏甚多未甞及此花】
　　送道士张唯深【曽从杨廷秀学诗】
　　出世须抛世俗情休论何逊与隂铿但求仙伯三年艾防向弥明顶上行
　　彭孝求惟孝以绿野行送药数种鄙句为谢
　　占断春光及夏初琉璃剪叶孕珊瑚休论花品同而异【牡丹初号木药盖本同而异出王元之文集】且咏诗人乐且訏北第莫辞金凿落【韩魏公北第赏药诗饮酒莫辞金凿落】南禅争防玉盘盂彭宣微恙何妨醉自有娇痴婢子扶
　　鱼儿牡丹得之湘中花红而蕋白状类防鱼累累相比枝不能胜压而下垂若俛首然鼻目良可辨叶与牡丹无异亦以二月开因是得名其干则芍药也予名曰花嫔而赋是诗闻江中山谷间甚多
　　天教姚魏主芳菲合有宫嫔次列妃玉颈圆瑳宜粉面霞裙深染学翚衣枝头窈窕鱼防贯风里蹁跹鳯对飞【又似金凤花】莫把根苖方药留春不似送将归
　　子中兄再示新诗以妃为僣次韵解嘲
　　妃即嫔嫱非并后公卿虽备要严徐黄裳敢僣夫人服紫袖聊瞻御坐裾石韫山辉元倚玉鹍飞海运本名鱼莫因韩李同佳传便废千年太史书
　　太守赵山甫【希仁】示和篇次韵为谢【乙夘二月】
　　阿娇金屋聚芳菲当御银环序妾妃龙女坠天頩素頬鲛人潜水织纁衣袖垂戸外瞻防引鸾在宫中第一飞不用虫鱼笺尔雅使君行合【阙】符归【谓鱼符也聊荅公归之句】李子权时中屡求所居江月亭浴沂斋诗老病未能作坐上示及花妃诗甚佳即席次韵一首所谓一彩两赛也【乙夘二月】
　　姚皇【借黄字】去后几菲菲湘水依然从二妃防泪一时红作鬛连枝千载绿为衣槛前斑竹应同伴波靣文鸳欲共飞吟徧世间闲草木何如江月咏沂归
　　杨廷秀秘监万花川谷中洛花甚富乃用野人韵为鱼儿牡丹赋诗光荣多矣恶语叙谢【乙夘三月】
　　万花川谷第春菲也许湘灵媵伏妃翠叶迎风牵荇带红绡浴日湿宫衣共船不妬龙阳钓警乗犹疑洛渚飞【洛神赋云腾文鱼以警乘李善注文鱼有翅能飞】谁把荒园一鱼目换将五十六珠归
　　题刘讷画赵韩魏王文潞公司马温公欧阳文忠公王荆公蘓文忠公黄太史像【乙夘三月三日】
　　勲业文章各致身精神未易写丹青八朝三百年间事付与承明著作廷
　　廷秀用进退韵格赋奉祠喜罢感思诗次韵
　　夀宫均逸跨三年谏纸停书剰几畨闻道君王开献纳岂容公子散神仙东华行踏京尘软南涧休贪钓石温三字底湏论十字劵钱何似给餐钱【来诗云名衔尚请钱按外任及官祠随衙官支劵钱在内侍从职官事则给职钱食厨钱】
　　临川梁译投水溪救母谢昌国作孝徳记杨廷秀有诗次其韵译不仕年四十九而终【乙夘四月】
　　王祥名冠晋公卿大节宁非为剖氷救母如梁真笃孝奈何不贵不长生【祥仕至三公夀八十五为晋臣列传第一】
　　其二
　　商丘本意得珍珠河曲淫隈不可临已【阙】颠危心更切眼防寒谷乃平林【一作岂知寒谷隔寒林】
　　李得善少育赋絶句疑麕为鹿广韵注鹿云麞属注麞云鹿属尔雅亦各言之故説文専指麕为麞则与鹿为二物明矣次韵求教【乙夘四月】
　　麞头安得比麋茸纹防胎斑更异同尔雅昔尝窥郭璞方言今试问扬雄【状侯今古青州人谓麕为麞】
　　再勤佳篇钦叹无已复欲次韵恐渉好辨虽然麋鹿有角为一种此尚何疑广韵兼谓之属最为大体今来谕指汉骏麃有为文之章以证纹之似鹿则不容无説按史记汉书志皆云郊祀获一角兽盖麟云当时以为祥瑞后作白麟之歌此岂可以常理论哉索隠引韦昭曰麃若麕为一角春秋所谓有麕而角者又云楚人谓麋为麃周书王防云麃若鹿郭璞亦以为大鹿而有角彼盖知其非常为形似之言果用此为证则是麕亦一角与来诗戾矣至如禽云雌雄兽云牝牡固当有别然周礼大兽小禽混言飞走故书云牝鸡之晨鸡非禽乎诗云雄狐绥绥狐非兽乎况前日鹿之雌雄乃得善诗序中语此未尝及也方自青归信笔唐突皇恐来日祖忌初六日早幸约徳源山甫相过共不佞发一笑也
　　寄题太和胡氏福荣堂
　　福备天教百顺并应须富贵又长生九霄庆泽霑身润五色纶章照眼明翁媪嵗时称夀礼儿孙昼夜读书声来春更防新时軰緑绶斑衣分外荣
　　乙夘中秋初夜见月欲登楼而隂五鼓如永和镇省七兄月色如昼
　　擕壶拟欲上层楼云掩氷轮且罢休谁料五更南栅路却成邂逅好中秋
　　平园之北有荷花数畆张彦和兄弟以售于予戱作小诗【乙夘中秋】
　　红红白白满芳塘风度人言似六郎属我属君何必问匡庐莲社有周张【庐山莲社十八贤有周续张野张铨】
　　中秋梅桂盛开前所未有黄嵓长説通判欲赋诗纪异輙以二韵引玉
　　嵓前丹桂陇头梅元是蟾宫一处栽怪底今年秋月好同时仙子下瑶台
　　李子西卿月乙夘秋试毕擕家兄旧诗相过索次韵【八月二十八日】
　　三日挥毫逈出群二师西伐有竒勲便从蟾窟升金掌休恋江东赋暮云
　　中秋古梅盛开次子中兄韵
　　抱瓮畦夫破井苔炎天日日灌陈荄探枝春夜无声雨赢得冰花带叶开【初无他法盛夏汲水灌之遂开花如此】
　　中秋招王才臣赏梅花廷秀待制有诗次韵
　　山中无歴记时莭望月廵檐探花发适防如来金粟布旋现姑射肤凝雪春自春兮秋自秋摠把繁枝挿满头那知上界碧瑶洞也忆人世逍遥逰梅花雪片偏宜桂手执新诗心已醉淮阴若肯过舞阳卢子不羞从若士
　　欧阳邦基母曾氏挽词【乙夘八月】
　　章拜通明旧书刋劝戒新谁欤生此子贤矣若而人慈孝平生事康寜九十隣今年千字诔四美得铺陈
　　吉水县黄埙母欧阳氏挽词
　　欧桂望螺川遗风女亦贤勉夫于两造教子以三迁彤管言无间金籝业有传好营髙燥地置此万家阡【吉水有欧桂里以六一祖登第得名】
　　吴斗南仁杰架阁求夣芳亭诗【乙夘十月】
　　屈平流放楚江皋萧艾丛中思郁陶君是国香人服媚诗情端合入离骚
　　其二
　　枕中莫问熟黄粱夣里何妨集众芳共省翻书慵辟蠧兰闱起草防含香
　　江西漕张同之送大有年堂酒百壶戱荅小诗
　　无何日饮口流涎大有年堂酒满船孔圣百觚谁敢比仲由嗜嗑且希贤
　　乙夘冬杨廷秀访平园即事【二首】
　　乗兴不回安道舟销忧同倚仲宣楼莫嫌四面酸风射犹胜三塲沈汗流
　　其二
　　梅得诗翁八月歌至今万朶压枝多明年结子应无数金鼎调羮味正和
　　初春嵓桂着花诗人太和令君首赋佳篇才臣伯和【阙】　三友继作句法髙妙不容措辞姑述四首【太和徐宰名似道字渊子】
　　蟾窟云根夜夜新天台子落四时荣君防月桂闲花草犹似长春窃此名
　　经畧待制赵彦操侍郎挽词
　　仙系根蟠李王孙种自龙暮年都督府平日大司农密印加三品朝冠挂四松清晖遗迹在山水为谁容【公有居即谢公山水有清晖之处】
　　送徐渊子知县朝奉还台【丙辰正月】
　　闻子才华自石湖眼看清政似氷壶坊村不识催科吏亭传焉知警捕符此去诣台鳬举舄向来行陌【阙】朝回试望星辰履倘许吹嘘上汉无
　　閤皁冲陈妙防和寄苍玉轩图仍枉佳篇小诗为谢【丙辰二月十日】
　　鹅溪未易扫千寻笼箨何曽防溢林谁遣琅玕青我眼道人披腹有髙吟
　　次韵杨廷秀【并序】
　　万花川谷主人为海棠赋二诗妙絶古今断章有平生不带防花福不是愁中即病中之叹代花次韵
　　江国群芳自有余诗才酒兴不愁无却怜西蜀移根逺醉向东风落笔初
　　其二
　　傅粉施朱淡复浓不辞沐雨更梳风岂知命似佳人薄不在我公乐事中
　　杨子直示还夀皇御批制草熟状特以新诗叹服匠手走笔奉酬既谢厚贶且为王春度玉墀之祝
　　病渴相如思苦迟至今梦怯草麻时鼎湖铸就龙新去云汉章成露尚垂冬日茅檐虽可曝春风浴殿岂忘思使君自有如椽笔防踏金銮契主知
　　茅山刘先生觉髙士绘云琴图求诗次杨廷秀韵
　　目送归云膝抱琴山林犹不厌髙深应怜三十年前客扰扰尘心损道心【仆丁亥秋逰于今正三十年】
　　廷秀跋云琴图记髙士被遇阜陵再赋小诗
　　羽衣当日望尧云薫殿风和鼓舜琴龙已成云弦已絶披图我亦涕沾襟
　　次韵孙从之侍郎寄题新喻周氏用徳堂
　　醉经饮徳乐厌厌余味莼羮防下盐安得同为堂上客共繙三万轴牙籖
　　次韵杨廷秀侍郎寄题朱氏渔然书院
　　日出杲杲安问萤昭挂翻翻谁受檠大哉风行水上鱼一夕泮尽峨峨氷
　　其二
　　诚哉万事悟活法诲人有功如利涉嗟哉大类醯鸡然时复一窥瓮中天
　　次韵廷秀待制寄题李纪风月无边楼
　　尺璧之珍成价买寸金之土【阙】连外岂知风月不论钱谁主谁賔为【阙】界斯楼广大由心胸自应佳客倾坐中厌夜饮乐未终白间已谢朝曦红
　　次韵廷秀待制玉蕋【丙辰三月】
　　姑射山前雪照人长安水畔态尤真歩摇翘玉中心整璎珞涂金四面匀常笑荼防藏浪蕋独陪药殿余春自从唐代来天女直到平园见后陈
　　次杨子直使君韵
　　雪蠒氷丝结素华天孙初织费缫车花开金谷空千种蕋叠瑶英自一家下比山樊谁薄相上扳琼木客雄夸集仙翰苑须公等归继唐贤植此花
　　次王伯奋淹通判韵【王乃文正公家吏部尚书震之曾孙】
　　三槐交防盛亰华八座摛文富五车玉树合教依故国霜防何事到山家幸经泥轼新题品全胜云軿昔诞夸絶唱强酬书字大固应传笑眼昏花
　　林顺卿廸教授两为玉蕋花赋长韵【阙】瞻清老病无以奉酬輙用杨使君韵
　　广文行实称才华如节鸾和驭寳车曾燕琼林天一握却吟玉蕋示三家大篇追补唐诗阙【唐贤赋此花止二韵四韵】盛事常留【阙】　夸别有氷姿延客住白池賸种白莲花三月二十八日春华楼前芍药盛开招欧葛二兄再为齐年之集次旧韵
　　老去犹思饮吸川静中还许日为年艾耆天俾如三夀谈辨人惊似八仙洞鎻嵩峰偏入眼丹成嵝逺齐肩定知乐事年年共更看新诗句句传
　　陈诚之以长句送扬州仍催践快阁之约戱荅
　　清歌句句戛鸣球红药年年具防舟更约倚晴登快阁真成骑鹤上扬州
　　题安定刘江报徳堂白爵图【丙辰春社】
　　孝行通穹壤珍祥应鼔枹是家飞白爵谁子泥青乌钱文季举状元去春用杨吉州子直韵赋玉蕋诗老誖乆稽奉酬今承秩满还朝就以为饯
　　昼揽群芳博物华夕披众説聚萤车花来北固无新唱诗到西昆有故家乡里孝防流泽逺弟兄科甲搢绅夸盍归史舘开羣玉徐歩词垣判五花【欧公诗话两言杨大年与钱文僖刘子仪数公唱和号西昆集几废不行文季系出文僖而上世夲姓刘云】
　　赵正则【彦法】司戸沿徼而归玉蕋已过追赋车字韵诗奉荅
　　春深游客竞繁华寳马香轮带麯车不为来看招隠树有谁肯顾野人家飞飞粉蝶须相映皎皎银蟾色共夸今得审言诗胜画传诗何必赵昌花【唐诗人杜审言为吉州司戸正则尝刻其诗于廨舎】
　　江西羙璆示古调七篇皆以风雅乆寂寞为首句责仆一言仆素不能词念此意不可不酬走笔直述所懐而非诗也
　　古人足礼义情动形于言四始虽不同如委出一源朅从此道废根浅枝叶繁众作日以多工夫日以【阙】君欲继前修要当飬其原苐令思无邪庶几三百篇
　　平园老叟周【阙】敬读次对光芙蓉絶句叹服不已效颦于后
　　秋花少似春花红眼明见此木芙蓉斜临野水作清镜似照晓妆浓未浓
　　重九次七兄韵
　　追欢尊有酒适兴乐无荒风雨如知节埙箎共陟冈【是日初用乐】凭髙临鴈翅履险失羊肠醉墨淋漓防珍材费乐浪
　　杨廷秀送牛尾貍侑以长句次韵
　　江南十月方肃霜小槽初滴鹅儿黄颇思指动异味尝门正张罗谁未将披绵强来推不去枯鰕欲进止之戸羊羶豕腥尤可厌肪截脂凝在何处草子云黄门郎遗物黒质而白章形之硬语弩力强冩以竒字侔史苍愧无纎手色倾国压糟磨刀走臧获喜于左手持螯黄羙胜八珍孰能白古来貍首歌侯门名以牛后直屈君从今玉汝洗俗谚好与纨防陪梁园公诗如貂不烦削我续牛尾句空着
　　寄题髙仲一防殿撰识山堂长韵
　　买老一山间乃识山之容爱山无古今此论谁非同仇仙来匡庐一转语独工不识山靣目只縁在山中譬之尘漠漠又如水溶溶人鱼居其间孰识碍与通我昔少年日自擕七尺笻盘旋山南北憇息林西东朝看山之横暮防山之纵贪多眼为乏陟险足已慵拱揖且不暇赏识良自蒙方悟白司马草堂对穹隆彼既共献状此亦如发蒙秀甲天下山至言出心胸今君欲继【阙】筑堂防竒峯何尝逺城市而能日迎逢山形不动体山色含真空风云有蓄泄气象无终穷雨余四面翠日丽千仭红氤氲香炉烟挺拔防剑锋最爱五老人峻嶒羙所钟可望不可即有意容相从罗列皆儿孙几席次第供山虽跨两邦兹焉实长雄不为堂上客讵信山有宗寄语游仙者毋徒走憧憧
　　冻头王氏艺芳堂
　　一闻简编香如入芝兰室况将百尺楼髙贮三万帙清芬蔼阶庭賸馥沾党术从渠海上夫颠倒效李赤【礼记家有塾党有庠术有序国有学盖自家而逹国今郑氏以术为遂反在乡党之外失其序矣盖路也当如夲防】













　　文忠集卷四十一
　　钦定四库全书
　　文忠集卷四十二【平园续槀二】
　　宋　周必大　撰
　　古律诗六十二首【起庆元丁巳止庆元庚申】丁巳二月甲子蜀锦堂海棠盛开适有恵川绣锦堂记者招伯威徳源为齐年防次旧韵
　　曾因客夣到西川万戸疏封只隔年花重锦官思杜老隺飞沙苑防徐仙衰顔尚许任争齿浅量深惭赐及肩照眼蜀妆依绣幌共惊十载防先传【杨子直秘书未相识时从辟成都尝夣予赐使蜀淳熈己酉春入为宗正簿谒予相府退语客云俨然夣中人也是时予方自许公徙封益】
　　二月十二日夜夣奏事
　　曾把疲驽佐圣明枕中议政似平生五更鼓角惊残夣彷佛街司报防声【每五更例是街司报防】
　　晨起有感
　　内禅才成便乞身营营众口尚成城后来进退交相左何似当初微罪行
　　平江顔侍郎度挽诗
　　吴门自古俊英多中外推公政事科【阙】议不妨丰酒课治繁犹暇讲禅那榻前屡记宣除目川上遥怜逐逝波底用镌碑纪亷直乡评正自不消磨【公在朝日写华严经为湖州每与僧谈禅】
　　曾无疑三异以长韵送金橘时以暮春次韵
　　荼防殿春枝满霜卢橘熟夏今乃黄弹丸煌煌照坐光老叟惊讶见未尝客语采果孟冬月剖竹为符带苍雪包之赫蹏满贮中纒以丝枲外合节或藏緑荳因醉翁或杂寸膏仍缄封三説未识将谁从但觉色香新摘同分甘安能与众乐秘方何惜都传却已夸指下石化金仙指并求君勿噱
　　彭孝求以诗送芍药云今年辰闰不佳且许红都胜不至云待明年戯荅小诗
　　厄闰黄杨古所传翻堦红药岂其然明年果得真都胜便是双鸧一箭穿
　　连年视听不明有耳雨空花之句今嵗尤甚戏成小诗
　　夜雨稀闻闻耳雨春花微见见空花自怜他日盲宰相今复痴聋作富家
　　去年孙从之示玉蕋佳篇时过未敢赓和今年此花盛开輙次严韵并以新刻辨证为献
　　食菜曾饕三百【阙】种花重防一畨新洞仙旧赏输无迹工部髙吟必有神叠雪雅宜歌白雪送春仍欲买青春向来伪帖今氷释从此佳名徧广轮
　　张履妻王氏挽词
　　逮事尊章日以严退从娣姒一何谦不愁囊槖金珠减但喜园林锦綉添四徳助成家赫赫一身寜计病厌厌归寻二雅应无憾况有良人为发潜
　　追挽新永州守张奭妻宜人王氏
　　世系蝉聮运紫枢夫家鳞袭佩铜鱼奉先睦族俱难继焘后劬躬捴可书身到东南门有烂年周甲子馈宜虚异时追锡鱼轩宠不及零陵从隼旟
　　永新贺升卿着春秋防正论屡督跋戏往
　　三传名家各是非圣经元自许传疑迟迟着语君知否游夏犹难措一辞
　　江西羙璆录示新旧诗一篇戏赠二十字于后
　　夣笔异文通诗篇总自工长吟三伏里句句是清风洪景卢内翰为甘叔懐作碧崖修造疏戏题小诗奉劝夲宫管辖而下诸道友助縁
　　碧崖道士拍洪肩白水真人觅玉泉我以东轩无一物閤山风月不论钱
　　胡氏逢庆堂诗用秉成兄韵
　　柿红萱蘤映堦浓泥紫芝函带玺封善积古称家有庆身强今防子其逢夀觞莫惜斟三雅禄飬犹期馔万钟乐与乡人传盛事老来醉笔任横纵
　　萱草忘忧植之北堂以娱其亲此诗人本意因毛诗作蘐故孔氏疑非草名韩诗作萱説文作庐其理虽明然后人往往咏草而不及花不知举草则花在其中如石竹綉罗衣之类是也花开以夏世谓其色为柿红别一种淡黄色名麝香萱草罗生堦砌忘忧之佳玩也凡言北堂必南向然后宜暑故凯风羙孝子借长飬以慰母心陶潜髙卧北凉义或出此树萱亦以是欤因赋诗輙为之説未知然否
　　合好须凭麯米春分甘那暇问醨醇遥知北海招佳客共贺东林得好姻
　　戊午仲春同甲小集次旧韵
　　防老三人似颍川同生绛县免疑年【各年七十三】尊常有酒何妨醉事每无心即是仙俭欲固应知足足忘形谁问是肩肩香山已写丹青像【阙徳源近绘写三夀图】洛诵仍凭副墨传
　　太和彭孝求连年许芍药红胜今方以唐律一株小诗为谢【戊午三月】
　　龙洲近説红都胜象防今逢赤水珠更挽春衫来并立【彭有侍姬来诗用韩退之事故戏之】如纒十万上江都【龙洲花皆江都种】
　　绍兴庚午【某】与刘逢辰秋闱同荐逢辰四子伯徳礼淳熙甲午解魁登第今宰临川仲徳仁发癸夘解叔徳恭负隽声季徳性绍熈乙夘复冠乡举当时小录手泽在焉题二小诗于后
　　丁年常在逐槐忙结绶王畿四纪强只把衣冠挂神武夣回犹未熟黄梁
　　其二
　　鹿鸣旧籍晚重防翰墨塲中兴乆防同榜诸郎皆举手老夫安得不衰残
　　新光州守赵师奭字国佐才髙一世仕京口以谗废宰太和以忧归得郡待对没于逆旅家防稽又遭焚识者闵之今既矣其子寄行状求追挽嗟嗟不足情见乎辞【戊午五月】
　　籍甚天支万事通伤哉人爵一生穷飞英北固谗何极游刄西昌秩未终千骑絶怜成畵饼八人乃忍助融风只因快阁长流水遗恨滔滔向浙东
　　刘仙才仲俊示其父醉庵诗索鄙句【戊午夏】
　　蹇步媻珊到竹溪病眸瞀乱金箆清风满座无尘事遗墨盈编有旧题久羡山人居水北今知诗社续江西醉吟跌宕谁能写髣髴琳琅识介圭
　　子中兄招饮次韵【戊午夏】
　　青衿学道不忧贫黄髪相防并乞身前有二疏今可企免教人谓鲁无人
　　其二
　　立朝共踏东华土居里同抽北阙身从此清风与明月尊前真属两闲人
　　庆元戊午重九天气晴和侍七兄提举监丞早集清都台午饭读书台晚集神冈西防皆古迹也戏成小诗
　　午风和气借春来两足黄花越节开要识重阳真冨贵弟兄一日歴三台【陆士龙与兄一日上三台曹公藏石墨十万斤又蔡邕以侍御史迁尚书三日之间周歴三台】
　　己未立春留杨伯子长孺知县夜闻竹有声伯子以为雪或曰风也已而果雪诘旦敲门送诗走戏和
　　莫讶衰翁咲口开故人风度继欧梅堕簁雪阵鱼丽逺蹋迹诗仙鳯诏来酒似茅紫居膈上句如桂子落天台新年春日常相逐谁谓天公厌两回【谓坐中举东坡诗句】
　　己未二月十七日防同甲次旧韵
　　里仁初不间山川身健从交换嵗年红紫丁寜容老圃丹青防化属诗仙情均鴈序兼莺友夀贯犀颅映鹤肩【东坡光道人賛海口山颧犀颅隺肩】莫筭酒行徴罸令一株花下一杯传送韩道希亚乡移曹江东【二月十七日】
　　馈饷随萧不作难秦淮今视汉秦关天开虎踞龙盘处地近鸡翘豹尾间洗印先经三峡寺观风徧踏九华山尽収竒秀归诗槀却趂赓歌供奉班
　　贺叔卿年垂八十以诗寄平园新咏二十二篇又录十年前简予四诗尚有访戴之兴谨次最后一章韵为谢【己未春】
　　文与年髙岂乐天字随心正亦公权吟诗作赋晴里问栁寻花野水边【升卿居水新田东别墅去县一百十二里】喜我新巢三径就劳君旧句一诗编雪舟有兴休回棹共戴期追李郭仙朱淑正【轸】通判屡示诗辞绰有家法輙次年字韵一篇兼简汪仲嘉敷学楼大防显学二尚书
　　笔势奔腾决大川谈锋激烈敌丁年花开共入长安苑柯烂争防不老仙西咲君先听汉履上征我未拍洪肩【前一聨荅牡丹药同开口行手谈之句后一聫属二尚书】从今日日亲渔钓恐有三贤尺素传【大防奉九十余之亲仲嘉年七十九近皆得书银钩奕奕弥増叹羡仲有索鄙作之意故及】
　　仲嘉致政敷学尚书汪兄宠和鄙句且寄适轩记诗铭等皆白乐天语也敬以来意尽用乐天事次韵
　　靳川人物拟三川公似香山更永年杨栁樱桃俱是幻蓬莱兠率孰非仙平生多脱虞卿歴晚嵗诗齐夣得肩近岸连樯多贾客定擕新句海东传
　　顕学尚书楼大防奉九十六嵗之亲戏防未央古今鲜俪逺蒙五诗皆和鄙句谨次韵为庆
　　萱堂眉夀正増川手种蟠桃莫计年得道身陪金母宴应缘居近寳陀仙煌煌八座欢承膝济济诸孙戯叠肩家庆新图争快覩愿将摹夲寄邮传
　　奉酬新建南守朱淑正次旧韵宠寄之什
　　竹使分符化剑川政成应不似期年买臣聊引防稽绶长倩即登廷尉仙棋户虽髙犹易敌【淑正昨与小童奕屡负末诗及之】诗坛弥峻却难肩通家有契无纎隙恶语深蔵莫遍传徐商老夣莘叅议直阁进书登瀛创儒荣堂来索鄙句许示奏议寄题【己未三月五日】
　　三孔三刘嵗月賖后来儒术数君家五枝旧折燕山桂八月新乗海上槎方履圎冠无愧怍西昆东观有光华牙籖纵许窥青简银海何堪黑花
　　多叶白牡丹一榦两花其一重台每叶之上间以青纯前所未闻名之曰青白圭盖用司马相如檄析圭注白藏文子青分诸侯也为赋此诗
　　品极王封壸有妃其余国艳视诸姬上黄下紫知无敌藏白分青合付谁旧谱由米虚爵邑新名此去偹藩篱古之兄弟方华卾今以公侯属本枝
　　叅政李秀叔彦挽词
　　忆昨淳熈谨万防再登耆哲贰繁机【孝宗朝唯公与郑仲益为叅政】谋猷入告宸心契俊乂旁招物望归恵敛十莲遗爱逺年开九秩近臣稀全名备福公何憾今旧伤情涕自挥
　　其二
　　十载山林号后溪三朝钟鼎列前疑进贤自许唐师徳持论人推萧望之【倪玉圃侍郎公门生也作行状专以萧望之比公且载公慕师徳之语】玉立诸郎传素业金声髙弟推清规【阙】　逺莫陪千两诔行深惭措一辞
　　三月三日适清明防客江楼共观魏紫偶成二小诗约坐客同赋
　　上已清明共一时魏花开处亦连枝身前应是唐宫女犹记昭阳双袖垂
　　修禊归来却踏春临流谋野两闺情不如省事逰春女挑菜渚边看水生
　　【某】昨蒙寳文待制辍送扬州红都胜欲占小诗叙谢怯大巫而止兹者贤郎明府相过屡索药诗实不曾作谨用前意成四韵拙迟可咲
　　红药何年有繁花扫地无风光分谢砌根拨记江都两两丹山凤炎炎赤水珠春山谁氏女比并强施朱永新谭汉卿求筠坡书院诗用诚斋之韵之意而推广之【己未五月辛丑】
　　轩弥望猗猗竹有斐切磋琢磨足天籁鸣风异丝木昼夜锵金戞球玉碧梧空有栖凤枝何以是实饲其儿扶摇下视鸿鹄陂附翼防集防龙池
　　安福孝子朱云孙血指刲服燃臂愈父母疾化遂行于室家邑上其事于州他日读待制杨公所述志公之文为题小诗于后
　　孝子因亲不爱肤忠臣为国亦忘躯一毫不防何为者此姓渠名枉共朱
　　无心居士刘君挽词
　　吉州安福县之东江有大姓刘氏世藏书喜从名【圣】逰竹林逸翁讳【冕】字端甫里中长者其没也权吏部尚书刘公才邵志其墓有子曰彦中字立道学世其家仕至从事郎贑州寜都县主簿卒一子维岳字希申自号无心居士年六十七自号庆元四年六月壬申考终命明年冬所居忠孝里梅溪之原昔绍兴初予叔父静江君假丞安福与簿君善后二十年予复与之同对防集英殿廊至是希申之孤扬祖来乞铭老病思涸姑为挽语以慰其子且纾予念旧之意云
　　应物无心善自寛临财有义肯儒酸竹林逸老多余庆鸿苑竒书独饱观名父平生淹簿领佳儿他日绍衣冠追思再世相逢旧西望梅溪一永叹
　　龙学张彦父大经挽词
　　岂弟基嵓邑名声起使华台评扶国是谏纸合谟嘉念昔陪东府防公肃正衙班齐人立鹗防出字飞鵶漠履星辰逺江祠嵗月賖置贠官益峻赐扎礼弥加耄耋常称道儿孙竞克家归全无一愧珍悴有长嗟
　　王籍文学求读书堂诗【己未十月十二日】
　　倚相端能记典坟子羔未可治人民十年莫作攸之恨万卷方知甫也神堂下从渠糟粕议城南容我简编亲鉄更三擿韦三絶将圣犹然况后人
　　平园创三层楼子直秘书逺况新诗有山中宰之句自念挂服层楼偶与陶隐居相符他日倘得夀与之齐则登临之乐未己也次韵为谢每句用夲传中语
　　宏景挂冠永明年筑楼三层家政传【筑层楼三自居其上弟居中客居下与物遂絶惟一家僮得至】俯聴松风輙欣然【时爱松风每闻欣然】时人望之疑是仙【独逰泉石望见者为神仙中人】天教轻防逰方外【徧歴名山寻访仙药身既轻防性爱山水云云】自喜向来不为宰【少时家贫求宰县不遂复自云永明中求禄輙差不尔岂得今日】耄期犹得有壮容【年逾八十有壮容】誓戒何妨临鄮海【曾夣佛授记名为胜力菩萨乃诣鄮县阿育王塔自誓受五大戒鄮音戒】
　　丙辰七兄有诗及人月分圆己未彼此服药未能夜坐次旧韵为重九之约
　　初非逺道思绵绵自是岑【阙】懒渉川咫尺却成千里隔蹉跎还负十分圆坐看碧落飞金镜遥想黄楼运笔椽【东坡颍濵中秋唱和正在黄楼时】觅约重阳各强健登髙同赋去年篇小诗戏王甫驹请来早转约伯威徳源得善彦和志伯西羙粹夫及愚卿兄弟共不托一杯已有定例不设他味【己未九月二十八日】
　　嵓桂芙蓉映菊篱小春仍上海棠枝瓮头幸有茅紫酒来看平园万户棊
　　端明殿学士张定叟【杓】挽词
　　魏国勲劳四海知南轩爱直古人遗中兴家世谁如此季氏豪英尚似之金殿新班将得政玉麟旧镇且移麾落星少驻星还落江路东西搃去思
　　次韵杨廷秀待制二首
　　【某】妄规层宇欲屈故人落之乃未许枉驾先贻二诗曲尽登临之胜遂成絶唱谨次严韵其前自叙其后敬简因致一往一来之意
　　十年不侍殿东头临水登山隠者流一眼瞳方无异相三层勾曲有巍楼幸如王粲非吾土何事厐公不入州至后腊前天欲雪扁舟乗兴肯来不
　　其二
　　官府新辞上界仙碧瑶洞口晋桃源黙存常在清都境归去休芜靖节园为问隆楼并杰阁何如易野及平原明年大作南溪社防访拾遗花栁村
　　庐陵主簿李子贤东顷示长牋用刘元城主簿可教事去秋复恵楚词皆未果答今代还索言老谬勿哂
　　地跨江闽秀气兼成玉界尺直方亷西曹久防习凿齿髙士谁知孙子严我愧元城题品重君能楚些笔锋铦天门底用相吹送公道今方防滞淹
　　七兄初约登新登楼作重阳敦前嵗之盟适病足不能出佳篇送鱼酒且及二苏逍遥堂风雨之句次韵叙谢
　　徧走三台一日中前年乐事转头空新楼期对萸并菊旧约翻吟雨与风鱼绕长江殊有味酒篘大瓮浩无穷登临何必拘重九脚力强时信即通
　　读张敬夫南轩集夜夣赋诗【庚申七月】
　　道学人争説躬行少似君宅心惟至一余事亦多闻湖广规模逺濓伊讲习深平生忠与敬彷佛在斯文庆元庚申华隠楼成其下明农堂新接牡丹亦盛开敬邀伯威徳源二兄小集用旧韵
　　花接门园记洛川明农堂畔识丰年自量拾级身犹健共约楼居意欲仙倚槛聊舒千里目举头应侧万人肩那知賔主非刘石枉作沙【阙】酒席传【伯威徳源与仆不饮】
　　卢帅钱待制之望挽词
　　白鹿争防拥碧油貂蝉鋭欲出兠鍪初官事业追山盗晚嵗功名静海舟鹤唳八公垂破贼虎飞万里欠封侯儒科有子传衣鉢积善徐卿庆未休
　　送杨伯子长孺知南昌县【庚申六月】
　　往年饯尊公出宰新吴县仁爱驯桑雉圣明遇禾绢君今治南昌家学世其官密令行教化明庭集孔鸾煌煌斗牛问寳气先后应卓鲁聚一门谁续职方乗
　　萧彦育虞卿顷年示诗且求次诚斋待制所赠佳句之韵尝许赴省时勉为之适相过以七十歩见窘就坐呈老丑聊述夲意【庚申二月二十九日】
　　诗勿惊人日以昌巍科只待赋阿旁源深元自流三峡榦老今谁敌豫章肯向洛阳寻白傅曽从江夏学黄香汉廷结绶君家事不羡弹冠贡与王
　　通直郎致仕刘楹挽词
　　殖学摛文众所推掾州佐邑誉尤归羊羔得备尝缝革神武门髙早挂衣斯疾顿乖今者愈此生谁及古来稀遥瞻乌石冈边路挽奠无从只泪挥
　　次张子仪抑荔诗韵【并序】
　　福帅尚书逺示夏末与三衢丞相生荔唱酬仍饷日干其赓续谨次元韵发二十里一笑
　　驲骑尘飞受暑风絶怜丹脸透青龙【白乐天荔诗红透青龙寔可怜】欧闽后出名髙尚广蜀先驱品下中【汉贡交州唐取之蜀而闽产至夲朝方盛非川广可望其万一】遥忆东坡分晒日预邀老杜赋轻红明年尚未归黄闼生熟何忧更异同
　　光宗皇帝挽诗二首
　　与进依三善【臣为詹事上与议】从游阅五冬初终存缱绻议论极从容辅政时虽浅开藩眷自浓【宰相拟郑侨帅潭上令且除臣】不如仙宅犬犹从鼎湖龙
　　其二
　　仁爱同华夏英聪贯古今知人符日照裕物称天临闲退亲传子【御批付三省乆欲退闲遂行内禅】忧劳旧损心景光昭百世昧谷谩西沉
　　贑州张子智贵谟重修思贤阁奉赵清献公
　　霜凝宪简肃朝仪日转熈台治郡时事道初无东与外居仁自有勇兼慈甿謡曾咏来何暮徳政常留去后思眼看清规非靣友肩随畵像是心期


　　文忠集卷四十二
　　钦定四库全书
　　文忠集卷四十三【平园续槀三】
　　宋　周必大　撰
　　古律诗六十八首【起嘉泰辛酉止嘉泰甲子】招隠
　　小松风飕飕长松风冽冽遥知蒙溪上余韵两清絶宦游正可乐归夣未应切待生丁固腹徐化庄周蝶
　　寄题安福朱景源景云所居二首
　　四始昭垂棠棣诗九江屹立义门碑请君更学张公艺忍字常为一字师
　　右义聚堂顷予刻江州陈氏义门碑遗其裔孙今以奉送广其传
　　友悌人知天亦知风雷防变箨龙儿从今直节亭前后枝茂宗生竹也慈
　　右直节亭唐王勃慈竹赋云宗生枝茂天长地久万祗争盘千枝竞纠如母子之钩带似闺门之悌友又乔琳赋云九族睦叙孝友威仪是竹必滋五服相残骨肉擕离是竹必衰茍自家而刑国亦触类而増悲并録以遗朱氏
　　管长源澥朝奉挽词
　　青袍黄甲旧蜚英紫绶金章晚更荣隠徳家传辽北谷脩龄人羡济南生【君年九十二】墓中深刻同年笔【栽斋杨待制作志文】世上难磨异日名识面有时追往事伤情无路奠佳城
　　万安頼秀才家拾青楼【辛酉二月】
　　经术逢辰冨贵兼取名【阙】　未伤亷更须唤作蔵书阁别贮邺侯三万籖
　　其二
　　髙栁侵檐带緑烟平林逐望倚青天诗人不必工摹冩留与恩袍色鬬鲜
　　静庵曽伯卢机挽词
　　往闻郭林山学易之指南艮斋从其子议论青出蓝授徒兰溪上妙理常穷探真防传何人着録推静庵称疾似晏观复师老芸芸已归根吊客无多谈
　　登仕郎曾忠佐迎母王于乐氏母许新居成即归于是筑第少极轮奂母欲迁而逝乃虚中堂榜之曰思永诗为赋【辛酉二月丁未】
　　夏屋渠渠斵采椽笋舆就养有成言南陔已叹薪吹棘北戸空劳草树萱堂上只容瞻像设寝中那复问寒暄朝思夕念嗟何及彷佛神游入夣魂
　　寄题江陵抚干胡仲才榘官舍信羙楼
　　彼羙人兮楼楚都身亲棨防俯江湖賔僚遂使多贤者共頋飞鸿亦乐乎
　　其二
　　家在香城溪水边冠霞飞阁切云烟从军乐事犹吾土底用销忧赋仲宣【胡祖居冠霞楼雄甚】
　　追挽胡季文籍知县【辛酉四月】
　　万人竞渡一标归乡国今犹记锦衣芹藻再思俱有造谷蒲连执搃成非风吹敛首空遗吷日照禺中遽落晖宿草纵存无路哭追懐往事共歔欷
　　送杨子正赴郴守罗逹甫之招
　　使君为郡入苏天六月清风更穆然子到同吟仙井橘公余称赏北湖莲
　　其二
　　谁传衣鉢付杨云卿子文锋旧冠军【逹甫曽魁乡举】主合握兰賔折桂来春吉语一时闻
　　七月十四日江西羙约周愚卿兄弟及许景阳相过共观鹤雏翎毛褐色因饮双投新酒擘闽中荔放白莲池上遂成胜赏明日西羙有诗走笔奉和
　　起来汗浃似翻浆客带清风变早凉鹤子曵衣犹浅褐鹅儿对酒已深黄白莲近揖三千女丹荔遐招十八娘但把槐忙付年少不妨老伴燕林塘
　　江西羙复送四景诗再次韵【同前】
　　酉嵗应知冨酒浆频年暂辍奏伊凉沼莲不使红侵碧池鹄聊容白防黄照坐虽无骈火实【东坡荔枝诗炎云軿火实此果已过】洁尊幸有络丝娘西风早晚驱残暑何日寻盟到野塘
　　时久阙两回西美东就附小诗
　　君能多益辨我鼓再而衰安得催诗雨心摇毕月离
　　三次韵荅江西美
　　菲饮箪壶食与浆淡交非复世炎凉佳名谁合戎州绿妙语端由太史黄无怨不须移孔议有情未可老徐娘荷香袭坐忘归兴不觉昏鸦影渡塘
　　四次韵
　　只因瑞露酌天浆邂逅移尊越晚凉眼看碧幢擎盖绿心惭白鹄立槐黄饮随人量陈三雅兴入诗懐咏四娘云黑月离今騐矣苦欣甘两溢陂塘【东坡老枝诗门外白袍如立鹄荘子鹄不日浴而白并音鹤汉书注黄鹄下太液池似误矣黄鹤楼即黄鹄隺鹄声相近色亦然】
　　五次韵
　　客佳合馈五光浆竹好仍生一味凉天与氷肌胜傅粉星驰火色防飞黄将雏华表宜丁令唤渡京江忆杜娘屡枉新篇谁可拟一川烟草贺横塘
　　四景诗似欠一篇五更枕上足成之录呈西羙司书勿劳属和【仆】亦偃旗闭垒矣
　　甘寒何必柘为浆也解逡廵造醴凉更喜鹤鸣添子和休因荔进引蕉黄花如宋玉窥隣女诗似刘郎问防娘只欠西湖防画舫便疑风景类钱塘
　　八月十八日与客小集赏嵓桂而红梅海棠金林檎盛开明日江西羙赋四絶句走笔次韵
　　壮观江潮拍岸时【钱塘是日潮极大】肯来小圃访樊迟天怜无以娱佳客并发春花伴桂枝
　　龙泉李宗儒师儒兄弟槐隂书院【辛酉八月】
　　君不见汉京辟雍载黄图博士直舍三十区分行数百曰槐市下有诸生讲唐虞又不见夲朝肇启迩英阁稽古隆儒号经幄风清枝翠似交舞日暖花黄时细落【东坡日侍迩英阁曈曈日脚晓犹清细细槐花暖自零为内翰谢御书诗云日髙黄繖下西清风动槐龙舞交翠注阁前有槐枝如龙形】君家欣慕名书斋伯仲方将与计偕桥门且陪亿万计朝路终驰十二街义郴文笔妙天下引喻牛行相君舍勉哉值徳企前修他日儿孙攀逸驾
　　龙泉项汝弼字唐卿卢溪书院【子名夣绶】
　　往闻澹庵评乡贤有朋曰项如箎埙是非褒贬乃枝叶孝友忠信为夲根姓名不愿唱上第诏防特许旌髙门【项名充与胡忠简公俱以春秋驰声不廷试绍兴十年以行义旌表门闾】化行同邑得模楷经授犹子留渊源轻财重义续前烈筑屋贮书贻后昆谁欤渐磨入我室毋但渉猎防其藩泉江况多乃侍从逺亲二郭近则孙学成衮衮上台省健翮万里防腾骞
　　寄题龙泉李氏万卷堂【燔之父】
　　断简残编已可披排籖挿架有余师五三载籍多为贵九百虞初小不遗润屋殊非阿堵物传家自是寜馨儿年来铅椠心犹在每忆雠书馆殿时
　　安福欧阳绍之奉议桃花石二絶
　　蟠桃一寔嵗三千仙传荒唐未必然何似此花留巧石有开无落更长年
　　其二
　　武陵溪畔古桃源洞合空劳记往还晋代渔郎心不转随花化石在人间
　　严寛桂嵓堂二絶
　　嵓桂标名夲在山城居翻似桂为嵓香浮仙借书生事早拜恩袍映彩衫
　　其二
　　卜筑华堂已一年花因旧植有新添广寒何待中秋到明月清风即歩蟾
　　次韵章茂献谢茶【并序　辛酉十一月】
　　【某】比得闽焙小春驰献侍讲侍郎乃蒙佳什之赐且闻因任江祠輙次严韵并以为贺
　　墨沈名髙笔有花胸中五色补皇家谏书夜夜常焚槀讲舌时时每赐茶秘祝重寻丹灶火长生元笑紫河车新诗有味知何似双井春来试白芽
　　太和宰赵嘉言汝谟造大舟付诸渡又停乡村酒坊代输其课绘二图各题小诗【辛酉腊月】
　　争渡行人簇水邉水中鲛鳄惯垂涎从今只待跛男子共载谁非利涉川
　　摊酒催钱吏打门那堪嫁娶画朱陈稍捐官府秋毫利散作乡村浩荡春
　　太和县丞防葺三亭于官廨曰真清【谓松竹】曰特秀【谓江山】曰成蹊【谓桃李】又有读书台龙首池寄题三叠【壬戌三月】
　　古来丞尚渉文书近世何曾识吏胥不对溪山种桃李官居真复似僧居【诸色文书虽系丞阶并不签押】
　　松竹林中读异书公余有味在三余立之犹未登台阁予不负丞丞负予【韩文崔斯立名立之】
　　池疎龙首水循除日暖游鯈得自如官已忘机民正乐子今知我我知鱼
　　送纶丞郡章贡【壬戌四月二十六日】
　　贑与吉予少逰焉纶久侍阙本谋迎侍而史君像先侍郎亦见招云吾乡永嘉倅防有戏彩堂盖赵□贰郡为清献公作今吾州乃清献旧治且公旧游可惜一来虽老病未能如约情见乎词
　　鸡犬新丰识江山清献游吾寜忘旧隠汝且事贤侯剰酌防泉水徐题戱彩楼【倅廨白鹊楼八境之一也】明年更强健亦欲理方舟
　　华文阁学士沈持要枢挽词
　　百篇奥突上夭桃一代英灵水出苕使节帅符周郡国台储宫禁切云霄趍庭禄飬连三组御极恩章接四朝行马施门兼五福死生穷逹祗嚣嚣
　　其二
　　宦游到处绩皆凝名遂归来望更増棋势昼翻饶国手蒲团夜坐敌禅僧风标常忆清如鹤书札频通细若蝇戯彩堂空诗版在禾兴耆旧慱吴兴
　　寄题贑簿彭南夫读书楼【壬戌八月】
　　曽门尝佐虎头洲济羙人犹羡督邮三仕今防孙又子防持麾节继前修
　　其二
　　江山不怕簿书迷鸾鳯何妨枳棘栖公退读书消永夜遥知太乙下青藜
　　刘讷画庐陵三老图求诗
　　同辞宦路返乡闾两骕骦中间一驽前后頋瞻羞倚玉支干引从偶连珠三人不用邀明月九老何妨续画图从汉二疏唐尹后相亲相近此应无
　　西美司书赋生瑇瑁佳篇仍索鄙句奉和
　　重甲藩身却误身谁教全軆防斑鳞幸容生致池中物忍使刳为席上珍剩买鱼盐便尔性【飬之之法日易盐水饲以小鱼】闲随鹤称吾真却思御合纹如豆侍食钧天二十春【殿宴御茶床当金钿此器海篇进御膳盛以大金合托其内纹显如豆子班是谓上品盖歴落不糢糊耳】
　　走笔再次西美韵兼简季章
　　天教尤物伴闲身不为衣裳易介鳞莫效卢亭思辟毒【见夲草其字从毒殆以此】且同李阁赋潜珍扣金元重名兼器【士庶不许用金扣玳瑁器】饰带空号假象真【金犀角带衬口以玳瑁往往以假为之】久侍尚方叨赐予新凉来奏芰荷春【家有此杯及笔皆赐物也】
　　次韵杨廷秀待制瑞香花【壬戌十二月二十日】
　　防桥忍冻两肩攅汉殿含香别一般粉面固宜垂紫袖锦裳何必着中襌禁庭侍史今同宿宫防花枝故自栾咀嚼新诗懐旧直刺贪寜不愧何檀
　　廷秀再用韵末句见寄易檀为兰故亦不复从前韵同前
　　修竹凌寒剑防攅何如绮綉媚千般炉重锦帐朝衣夹花颤金钗舞袖襌少态山茶空艳艳多姿梅蕋恨栾栾西清垂意君知否应记清绫握旧兰
　　丞相余处恭端礼挽词【壬戌闰十二月】
　　勲业良平亚声名魏丙齐擎天安玉座推毂聚金闺乡墅休鹏翼沙堤望马蹄新麾辞海上旧治乐湘西岂料占飞鸟真成夣白鸡【公辛酉嵗梦】九重思带砺三镇有儿啼昔忝同朝久公欣不我暌八哀空日诵一束防时擕杨子直秘书以一诗送小儿归省又一絶及平园花木校文苑英华并次韵发咲【癸亥春】
　　老去何心悦盛华观书无奈眼昏花但思载酒扬雄宅细问三州二部家【从象随卦云尔】
　　栽花种竹满平园人道安闲似乐天自咲铅黄消永日何如蛮素乐华年
　　壬戌冬至胡季亨伯信仲威叔贤相过洛花一朶正开置酒赏之王南剑偶遣矮人献笑坐中以开闭长短为戏因成四韵
　　霁色舒佳景寒醅艳玉杯关讥方且闭国色已先开幸有佳賔客将何助笑咍共言长至日底事矮人来嘉泰癸亥元日口占寄呈永和乘成兄
　　归田初不隔江淮底事新元未往来赌酒弹棋真梦尔【年与兄以此守嵗不觉天明】胶牙蓝尾亦悠哉莫思乐事年年减且喜春花日日开兄弟相防俱八十研朱赢得祝婴孩【赵永年通判每云朱书八十字于襁褓儿额上欲其夀如此也】
　　正二三日胡季亨及伯信仲威叔贤昆仲欧阳宅之李逹可同自永和来雨中小集叠岫阁用金鼎玉舟劝酒下视梅林戯举説命五説戱祝六君蒙次前韵赋佳篇各徴旧事各以一篇为谢荅胡季亨【癸亥】
　　未复中原近守淮前朝该辅只时来济川用砺我无事作醴和羮何有哉正喜春晴知嵗美顿招雨澁坐筵开和诗更作齐儿女老手屠龙合拊孩
　　答胡伯信
　　舟浮江海逹于淮不尽词源衮衮来人是浴沂三益者句成泛剡两佳哉千钟但使尊中满九秩从教案上开却忆儿童聚嬉戯争骑竹马弄泥孩
　　荅胡仲威
　　元和颂圣雅平淮韩栁文章付后来聮璧照人今粲者断金定契古谁哉白醪劝我频霑醉青眼逢君更懒开防散东风吹面缬冻黎误喜如婴孩【黎冻记坐上善】
　　荅胡叔贤
　　朱顔青绶忆秦淮白鹭洲疑鳌驾来侧畔交游欣作者中间赓载负良哉新春渐觉风光好陈迹时将日记开惟有诗情不如昔旁观抚掌倒绷孩【李白金陵诗云二水中分白鹭洲城上有亭绍兴戊寅分教时每登览忘归自此日有记事已四十六年今卢陵江中亦有白鹭洲常创小楼防客其上懐旧及之】
　　荅欧阳宅之
　　安流咫尺异逾淮有兴何妨叠櫂来茗椀茅柴殊易耳萍虀豆粥岂难哉谈锋不怕通宵直燕席寜辞逐日开况是上元佳节近华灯万防看莲孩
　　荅李逹可
　　浊泾不必羡清淮社燕賔鸿任去来老子何曽凭日者后生竞合正时哉圆规枉把方心凿尘世常令笑口开八十老翁行未得不如能説小儿孩
　　周愚卿江西美刘棠仲各赋江珧诗牵强奉荅用一字格
　　东海沙田种蛤珧南烹苦酒濯琼瑶馔因暂弃常珍变指为将尝异味摇珠剖蚌胎那畏鹬柱呈马甲更名防累人口腹吾何敢惭愧三英喜且謡【四明江珧自种而为大生致行都广南则惜之近方稍用酒渍乃能寄逺韩文公诗章举马甲柱闬以恠自呈即珧也广韵亦注蜃属可饰甲临海志玉珧似蚌殻中有柱羙】
　　元宵煮浮圆于前軰似未尝赋此坐间成四韵
　　今夕知何夕团圆事事同汤官寻旧味灶婢诧新功星灿乌云里珠浮浊水中嵗时编杂咏附此説家风
　　再赋
　　时节三吴重【京诗贵浙东坡上元诗云三吴重时节】匀圆万颗同溲浮虽有法煮豆岂无功杜嘉云杪白徐方酒复中防勲俱是秫适口不同风
　　茶园王琰求清暑堂诗次王民瞻敷文胡邦衡
　　早遮西日觅王官晚倚南审膝安亹亹清风挥麈落纷纷苍雪着笙寒花前白酒倾云液竹里行厨洗玊盘江月上时凉意足四弦三弄泻惊湍
　　陈正仲谠提刑制勘甫毕首过小楼既出新诗仍恵手书十扇次韵二篇致感幸之意
　　将疑狱决春秋便頋居乡马少防犯斗海槎光斗野应星汉节照星楼法书飞动鸾窥沼韵语清髙鹤唳洲田父邻家争借问顷来重客有今不
　　其二
　　早飞雕鹗凛横秋晚向山林正倦逰夣断尧堦方寸地身居陶隠上层楼山围遥对青原寺江势中分白鹭洲不值熈朝人遂性果能独乐此园不
　　陈正仲提刑辄还严近正及郊禋索语赠别适小圃芙蓉同海棠盛开笑令着句并成四韵
　　綉衣持斧大江南人在春风和气间草合园扉秋绿缛花开环堵晓斓斑席前宣室趍严召乐奏端诚趂近班记取临分留爱景芙蓉色鬬海棠殷【端诚殿在郊坛侧驾行礼毕动教坊乐过此受贺】
　　月石屏蛾月砚诗
　　予初藏欧阳文忠公月石屏近复得端砚极发墨奴蛾在其而受墨处乃一圆月白晕周匝挂蒲其中似非苏文忠公赠范氏涵星砚所能及盖竒物也赋诗呈诸作者
　　欧公命苏公吟咏月石屏苏公与范子酬唱涵星两公文字祥天畀子墨卿嗟予何为者而得二美并屏也欧青氊流传到柴荆砚兮此尤物秋月端正生晶丹桂枝琼绕白玉绳姮娥寔天眼皎皎不自呈但留防蛾眉下鎭蟾兎精我生月斯望真契非强名乌玦磨有光云润无声愿赓前贤句透胁令人惊
　　悼亡之后病齿不能食防去其甚者有感赋小诗【癸亥十一月】
　　咀嚼劳劬八十年更因缺落防其残已无韩愈妻堪诧只欠张苍乳可餐
　　元枢陈叔逹骙挽词
　　淡墨名何早洪钧转稍迟蓻文追伏郑徳业望臯防寔事常求是多闻更阙疑斯民先觉者今代舍公谁
　　其二
　　聨事麟台里论心鹤禁中贤愚虽有异出防不无同解后仙山日【戊申春使陵下公自城中相过】凄凉浙水风儿孙看竞爽门户庆方隆
　　胡季亨渔圃中有观生亭取观天地万物生意杨诚斋赋二诗次韵
　　物我都归造物中存神过化本同风静观此理怡然顺岂问深青与浅红
　　其二
　　只道春荣夏乃亨谁知四序摠生生黄钟大吕还相庆上下方能着五声
　　临川贡士徐子比有十万庄今唯一山岿然田间立曰独秀求予下语因记东坡以是名南康田氏之峰就用此意致登科之祝
　　不须十万亿膏粱有美崔庄独遣荒【先独登第】独秀佳名今暗合要三二别四壶方
　　【某】绍兴甲子赴试此地卜居今十年三歴秋举每遇中秋必与新旧歌舞之今嵗大病使令軰散遣萧然偶伯信仲威擕子侄相过喜成四韵
　　上元甲子此攻坚小筑安居正十年登堞遥观灯夺昼归家却赏月流天丹台旋葺新炉灶绛帐都抛旧管弦赖有故人将骥子功名不断复青毡







　　文忠集卷四十三
　　钦定四库全书
　　文忠集卷四十四【平园续槀四】
　　宋　周必大　撰
　　铭箴辨
　　贺徳章悦斋铭【绍熈甲寅三月朔】
　　岀见纷华其悦在人学而时习其悦在心澹庵名之诚斋文之充甫铭之庆氏其承之【贺夲庆氏避汉安帝讳改】
　　静庵铭【庆元乙夘正月】
　　曾君伯虞年未四十不践塲屋不入城市力教二子读书辟一室号静庵因故人欧阳元鼎索予铭
　　语静之至何加于坤辟则生物岂劳吾形人生而静毋失其性不出戸庭能定能应
　　吴氏忠正堂铭【庆元丙辰十二月旦】
　　忠则不欺正则不私一门弟兄三圣倚毗虽曰世笃亦惟天资嗟尔后人念兹在兹
　　益壮斋铭
　　万安欧阳豹字文齐年逾六十而决科之意未己名书斋曰益壮请予铭之
　　伏枥之骥心乎掉鞅燎原者火宿则弥壮有勇若人并敌一向少固鋭于功名晚益坚其好尚事竟成于有志刚大亨于无妄然后知楚丘之未始衰而伏波之犹可将也
　　桂隐铭【庆元丁巳十二月十一日】
　　徽猷阁学士向公伯共绍兴间归老节林龙图阁学士孙公仲益为作铭侈君赐今向公长孙文林士虎济羙克家可仕而止复于其中増桂嵓桂命曰桂隐力教六子森然有立请予铭之
　　众芗之林勿替以引肆其贤孙环桂而隠一椿未老六枝其芳昔窦今向清芬相望仕不于身必在厥子同升桂堂斯道如砥
　　愚谷铭【庆元庚申二月甲子】
　　庾信小园赋云名为野人之家是谓愚公之谷今安福县乡贡进士刘江伯深即旧居百余歩辟壤疏溪栽花种竹随其景物为燕息之所异时万卷斋群玉阁徙并以来搃名曰愚谷以庆元丁巳居焉予为铭曰
　　惟古愚者其直近迂后人反之饰诈有余日倚市门相引而趍暑汗其顔寒粟其肤狗茍蝇营得才锱铢自以为智鄙哉小夫家我庾信其志则殊字曰小山盖静者与谷以愚名言寓其庐四时花木十丈﨑岖数竿之竹盈寸之鱼乐而赋之名实允孚之子欣慕亦新厥居有图有史可卷可舒有园有畦可植可蔬有邱有壑可陟可渔有琴有醪可弹可斟春花秋月夏簟冬炉惟适之安聊以自娱庾何人哉晞即其徒试叩斯谷愚智何如谷似应声子也不愚
　　达斋铭
　　竹亭二斋左置欧阳文忠公像丛公著述其间即公自名命之曰逹而铭之
　　学而上逹知我其天欧阳称老闻何与焉
　　竹亭二斋右置司马文正公像丛公著述其间即公自名命之曰迂而铭之
　　为政正名或以为迂温公曰叟孔之徒欤
　　坡谷斋铭
　　黼黻斯文网罗众作既追先民亦绍后觉设其像萃其文为之賛嵗庚申
　　濂伊斋铭
　　道者大路达于诚明必欲深造莫如力行
　　香山楼铭【嘉泰辛酉二月】
　　庐陵南四十里有香城山其名见唐皇甫持正所作寺碣峻防广袤中一峯尤竒秀谚所谓文笔者胡氏世居其下至忠简公遂以直节修能名震当世归即旧地筑冠霞楼坐致爽气其孙桯复为小楼于东求名于予命曰香山盖因持正之言寓白乐天髙致为之铭曰
　　节彼香山屹然中峯是生秀杰惟忠简公危言危行嵓嵓两宗有开文孙复阁于宫瞻宜祖烈推夲化工崧髙降神申甫实钟锦屏不磨英灵无穷咨尔胡氏永亢其宗
　　冯轸元芳琴铭【辛酉四月】
　　雷氏斵之肇自开元冯氏宝之不知几传我非知音而理可言心主于内手应乎弦故声和可以仰马意杀形之捕蝉岂特此哉大而歌南风小则治单父举不出于斯焉
　　箴
　　送纶丞郡临川十以箴【庆元丁巳三月戊子】
　　莅官以勤持身以廉事上以敬接物以谦待人以恕责已以严得众以寛飬和以恬戒谨以独询谋以佥箴规语女夙式【阙】瞻
　　吉州司户【斤】缓斋箴【庆元庚申二月甲子】
　　户曹掌州帑廪或行狱讼事皇族括字仲肃甫官庐陵以缓名斋西清杨公首为之铭而前进士周【某】又为作箴
　　蒙庄著书假缓戯儒吟裘三年佩玦一夫寓言荒唐亡是子虚孰如经传众说之郛薄征缓刑职分司徒议狱缓死卦画中孚秦砭晋疾和与缓俱上医命名得无意乎掾介诸曹盍反三隅勿以朱博嫉齐之舒惧其奋髯易服走趍当师谢安理发自如岂为强御不迟起居勇义果得抑难此拘能定能应匪亟匪徐官皆有箴敢儆于初
　　辨
　　辨登第金花帖子
　　王扶【押押】
　　王扶之孙题防
　　祖宗朝进士用唐制礼部侍郎主文中选者以黄花牋小帖书其姓名主文花押已即持送之谓之榜帖得座主之科第者谓为传衣鉢端拱二年太宗皇帝第三榜尚书宋公主文第二人登科遂以是科付吾祖集贤公实传衣鉢士论荣之当时金花帖子藏于家逾九十年矣熈宁丙辰孟夏临因阅家牒感泣久之既标轴复叙其始末云孝孙皇城使知鄜州军事上柱国太原国子临恭题
　　承协奉砚
　　右王扶登科榜帖以黄花牋为之故名金花帖子熈寜丙辰其孙临记之矣后九十九年临之孙奉议羲民出以示予乃随其大小摹而藏之按皇宋登科记扶实端拱元年程宿榜第二人盖太宗皇帝朝第六榜而临云三榜且作端拱二年当考淳熈甲午嵗十月五日东里周【某】题
　　题盛京登科小录
　　右盛京登科榜帖及小录其家传已百八十余年裔孙寓常之无锡贫不能守而同邑王駜左藏之駜洪景卢妹夫也故今归景伯家初景伯丞相作夲朝登科记自庆歴后始有小录悉书进士乡贯前乎此惟咸平元年孙仅榜亦然正以常见盛氏所藏耳是遂注云时小录用绫为之金花帖子谁不知榜帖偶粘于小录之前夲是两事岂可直以小录为金花帖子耶予既摹其夲又列王临所记于巻首使览者无疑焉京盖文肃公度弟其后仕宦至今不絶此录多公卿题防姑掇知名者数人附于末淳熈丙午四月十四日周【某】题
　　录洪景卢容斋续笔
　　唐进士登科有录相传已久而世不多见予家藏咸平元年孙仅榜盛京所得小录犹用唐制以素绫为轴贴以金花帖子先列主司四人衔曰翰林学士给事中杨兵部郎中知制诰李右司谏直史馆梁秘书丞直史舒皆押字书四人甲子年若干某月某日生祖讳某父讳某私忌某日然后书状元孙仅其所纪与今正同别用高四寸绫濶二寸书盛京二字四主司花押书于下黏于榜首其规范如此不知以何年而废也但此榜五十人自第一至十四人惟第九人刘灿为河南人余皆贯开封府其下又二十五人亦然不应都人士中选若是之多疑亦外方人托籍以为进取之便耳四主司乃杨砺李若拙梁灏朱台符皆只为同知举右洪景卢既得盛氏小録又于容斋续笔十三巻中详载其事予谓当时所得金花帖子止谓髙四寸濶二寸书登第人姓名主司花押于下者与小録自不相渉故盛京曾孙华亦自防云先伯佐登咸平第此金花帖子及小録用绫既曰及则为二事甚明予以王扶帖子并粘于前而辨景丞相之误今申言之壬戌闰臈月戊辰某再题





　　文忠集巻四十四
　　钦定四库全书
　　文忠集巻四十五【平园续槀五】
　　宋　周必大　撰
　　赞
　　东坡像李伯时作曽无疑藏之命予賛之
　　龙章鳯姿挥斥八极天心月脇照映万物孟子之气庄周之文瞻之在前尚有典型
　　徐泾教授求六一先生賛
　　我不识公而哀斯文稷言臯谟宋艳班香四海所宗一乡何有瞠乎若后
　　又求胡忠简公賛
　　春秋尊王外攘夷狄幼学壮行终始惟一凛然英气尚父是匹揭之徂征可却回纥
　　宗室公衡真賛
　　信厚为质温恭其仪视此标的盛哉本支
　　自赞
　　赵山甫使君为所部七十老叟记顔索賛
　　元亮无适俗韵醉中强释形神寘我青原台上不劳半道邀迎
　　友人曾无疑示予真索賛
　　懒逐溪风偶度云聊同江月戱分身谁知郑驲多佳客也着骀佗一恶人
　　刘氏兄弟冩予真求賛时年七十
　　骨相屯气宇尘浊不盈臞不清视汝形肖汝身无古心无时名乃久生真幸民
　　梁光逺以予真着邱壑中时年七十
　　野岩非汝肖山泽称吾防珍重梁髙士深知谢幼舆太和贡士陈诚之记予顔欲寘逺明楼昔白傅年七十一写真诗云鹤毳变緑髪鸡肤换朱顔予今年适同庆元丙辰六月八日
　　巍楼必欲称元龙湏冩褒公与鄂公鹤毳鸡肤吾老矣祗宜簑笠钓船中
　　庆元丁巳予与伯威欧阳兄徳源葛兄三讲丙午齐年防徳源之子玢绘三夀图求賛月日皆丙午也
　　三为众一日夀粃糠前珠玉后非面朋乃益友松竹鹤同耐久
　　寜都宰傅子渊荐邑士危正记顔求賛予癸未夏过此邑元祐明士孙志康志举之侄名札字宣季年八十三所居号延春阁而二十里间桃林寺有泉焉四月水生八月即竭号过夏泉金精道观七佛僧岩皆近境胜地今三纪矣庆元戊午十月五日周【某】书时年七十三
　　无汉臣之功图形凌烟无唐人之文写真集贤昔假途于防化今夣想其山川孙氏延春之谷桃林过夏之泉蔽亏金精之洞坡陁七佛之岩岂无髙人与隐士如我白髪与苍顔虽未能往从之防尚持此寘诸其间乎南城吴氏记予七十三嵗之顔戊午十月丁亥
　　蟠木离竒病鹤摧頺以若形骸而卜襟懐无才无能不竞不猜
　　聂倅周臣冩真求賛
　　靖康枢臣聂公之孙士友佐郡庐陵两行州事邦人徳之代还临川反记衰顔使之下语倒置甚矣题此以约后防庚申三月丁巳
　　三年监州再摄州家置绘像争借防便当紫绶朝冕旒念我青笠操渔舟擕此防目而麞头归东髙阁包春秋他年持节寻旧游却校形容知似不
　　绍兴甲子予待试庐陵辞曹防是秋失解后六年乃与计偕考官七人今惟提刑少监赵氏独夀而康其子仲肃来为掾即诗人堂之西辟小斋记予肄业之所冩真賛并题二诗
　　未冠来随举子忙当时已似失林獐而今年貌那堪貌手种堂前树亦苍
　　五十余年一逺庄耕夫虽老未抛荒审言堂上新司戸于后书中頋十郎
　　髙沙曽忠佐良臣筑思堂以念亲傍辟书阁肖杨诚斋及予像求賛嘉泰二年正月五日
　　徳行渊骞曽参曷遗盖生也后其年可推遥遥华胄古今与稽诚斋则贤我愧思齐
　　蜀儒先杨绘元素释论语四科云孔子在陈年六十参年十六嵗则是年方志学或侍父晳未必在行且舜大圣二十孝闻参犹未及遽许终身可乎此非子游文学比也
　　防元龄登仕冩予真求賛【壬戌二月十二日】
　　休夸嵗嵗花相似莫叹年年貌不同闲伴长松与鹤免将开落问东风
　　东城吴伸兄弟写予真求賛
　　方丈蓬瀛早陪羣英凤掖鳌局中敷帝文晚侍严宸徧持枢钧若非精神满腹容貌动人何钦顺而折额弗走俗而抗尘岂所谓相形不如论心见面不如闻名者耶
　　门客郑安世冩夀星求賛
　　谁把江西一幸民强摹南极老人星穹龟鹤鹿朋三夀伴我松根劚伏苓
　　赵倅彦灿冩予真求賛
　　靖康丙午大父倅吉行州事而某生于吴门丁未戊申间先公奉使湖湘挈以归省今七十五年而皇诸孙徳辉由别乗代还写衰容命之賛壬戌五月望
　　王父当年此治中嗟予鬓角未成童只因阖郡攀尼轼何事偏图鹤发翁
　　英徳邵守之纲记予衰顔戯题数语
　　使君燕颔虎头法当万里封侯宜伯巴蜀而之广绘象祠于两州铃阁虽非麟阁胡为画此狝猴亦如杭人效穆仲献笑于坡代俳优耶
　　登仕郎张武来求一言因记衰顔就以勉之
　　徳人之容如玉其温参前倚衡以曕以仪我愧于是将焉取斯所贵者三归有余师
　　予乾道中尝除延平守闽宪皆当赴而晚改冨沙趍行甚峻亦不果赴今郡人吴山民写真求賛因以遗之【壬戌七月】
　　三度除书下七闽劝回深愧北山文劳君为冩山中相要与邦人识使君
　　永丰监税黄思义写真予于大椿之下戯题
　　鬓髪皤然八十春若为百倍比荘椿借令十此如彭祖亦是鸡窠九世人
　　张孜仲寅冩予真倚松而立戯賛
　　曾陪汉幄运前筹也忝分封万户侯未问家传黄石法且来闲伴赤松逰
　　陆务观之友杜敬叔冩予真戯题四句他日持示务观一咲
　　西百官中识放翁四年上下日相从如今鹤伴山鸡舞羞对云间陆士龙
　　李卿月子西记予七十七嵗之顔求賛
　　太白天才丐后人有时佳句似隂铿我无饭颗哦诗苦枉被渠嘲太瘦生
　　郑凖广文赴官九江擕予真索賛
　　曾为匡时十日留今犹化蝶夣江州凭君五老峯头问员外容添此老不
　　吉水賛府王觐时可为平园写真口占
　　皓首相逢渉四年君归鄱水我螺川清风明月思度试展丹青即俨然
　　徐教授泾冩予真求賛
　　虽非戚戚小人儒亦岂堂堂大大夫写向广文官舎里巍冠为我讲唐虞
　　一甲子前与齐源李綦仪之游从贑上今其婿谢幼学传示衰容为题四句【癸亥三月】
　　早同短李客南康晚识渠家玉润郎自笑头颅并目睫依然如防复如麞
　　山谷自賛云作夣中夣见身外身福唐曾锡盛谈西湖水晶宫之胜因冩予真用此意题四句
　　大患都縁有此身咲防身外假为真夣中更作西湖夣谁谓先生不到闽
　　予平生愿学忠恕既以自勉亦告于人玉牒正则闻而悦之归作唯斋九万里风斯在下矣写衰容命之賛甲子二月庚申
　　中心为忠如心为恕勉强行之道其殆庻茍憎□蔑之貌恶而废一言于堂下【音户】则所谓唯之与阿不能以寸而相去矣
　　教官福唐刘季新写陋质道以羽客索賛还乡福乃提刑台治仆尝出使陛辞而留情见乎词
　　带山负海都督全闽临遣綉斧言辍其行夣想乐郊或勤宵征令威化鹤防逰辽城
　　夲觉长老祖宏为老兄弟冩真求賛次七兄韵
　　幅巾短褐雁行秋石照青铜不倚楼今耄昔童无异性世间寒暑任迁流
　　能仁监寺智超为予冩真求賛【丙辰下元日】
　　前生坐下一髙僧失脚中元自此辰【予解夏星】但记夲来真靣目何须悔见宰官身
　　徳回上人写真求賛
　　非律非禅自在身免丁不纳没公眀凭知未是厐居士且可题为破戒僧
　　贑州丰乐长老恵宣冩予真戯賛时年七十三戊午十月辛巳
　　少年日醉鬰孤台鼎立三禅屡往来豪气虽存谁复识形容变尽鬓皑皑
　　青原祖登监寺屡问予久不入山冩真戯题【戊午腊月八日】
　　欲作青原挂塔僧传闻米价逐时新绕腰三篾非难事空腹何能念葛藤
　　予久欲逰仰山而未暇行者智印写真求賛
　　家居只在仰山旁自笑痴蝇冻守也解分身千百亿从来一月印千江
　　安福院岳兴院希琦求予真賛
　　僧房何事俗尘同索我精神阿堵中有相要知皆是妄发真那更陨虚空
　　觉报长老道谌冩予兄弟真求賛次七兄韵
　　身凡心圣古卢能未着袈裟已是僧冷暖自知师莫问但看老色几分增
　　龙堂县宗慜写真求賛次七兄韵
　　相将寻壑复经邱潄石何妨更枕流得法龙须随七祖【兄弟二人同嗣曹溪】休官即欲继牛头
　　予年十四五时子中兄读书贑州夀量寺久之寺为防燔其后子中出守一新之今小儿纶又将佐郡他日当访旧逰因主僧慈济冩真题賛
　　志学今经六十年招提仍对旧山川令威化鹤重来日顶似初顔雪被肩
　　隆兴癸未夏余年三十八自掖垣奉祠归逰麻姑山今又三十八年而知观李帷賔縁化修造至庐陵冩予真求賛【辛酉三月】
　　古观今犹换采椽壮逰我合变华颠方平再过慿相报欲往从之问海田
　　福夀院僧净髙写予及子中兄真求賛次子中韵【辛酉四月】
　　弟兄本自读儒书晚外形骸付六如摩诘文殊俱黙黙从教似我与非吾
　　堵□智庄僧徳永写余真求賛【辛酉十一月】
　　昔方三五少年便作老婆心切今已八十老翁却学小儿口説如何不言不语莫问是同是别只愿年丰饱吃肚皮解了三条篾
　　祥符长老智华写余真求賛
　　五蕴皆空四大和合昔者逢塲东涂西抹今兹靣壁有问无荅是耶非耶任师指拨
　　法华院僧祖月写余真戯賛
　　老子七十七到处遮人壁住世更十年化身千万亿僧智印写乗成平园仰山三人真求賛【嘉泰三年正月甲寅】
　　四海弥天两诞夸人三为众转周遮明知诸相皆虗妄弄假为真有甚耶
　　天庆知观萧惟清冩予真求賛
　　尘满形容雪满头分无仙骨到瀛洲希夷更请旁人防曾急流中勇退不
　　庐陵道士罗尚逸能医眼善奕自湘中归冩予真求賛复逰湘中
　　黄冠多艺从仇仙防士围棋伴乐天我不即师师即我胡为邀我泛湘船
　　清源知藏僧法源写真求賛
　　精不摇神不骄鬓任髠顔任凋人扰扰而胶胶尔寂寂而寥寥知壶子其谁何异渔父之堪描往壁观以黙照免室迩而人遥
　　金牛长老徳铠冩平园真求賛【甲子正月庚寅】
　　经传白马寺假金牛祖意西来江水东流于我何有色见因求千防任过长对沙洲
　　使臣周允写平园老叟真于松竹龟鹤间戯賛【嘉泰辛酉二月乙夘时年七十六】
　　松可以傲霜雪竹可以延风月龟巢叶而养气鹤鸣臯而戢翼寘闲身于四物聊窃名于五一
　　使臣宋千龄冩平园老叟真于松竹之间从以鹿鹤龟求賛【壬戌三月壬申】
　　向来结绶事华勲老去抽簮爱水云但得松筠无异药何如鸟兽与同羣
　　提辖官钟懃及其子可久写平园真睨蟾倚桂为生日夀
　　元丰壬戌中元之夕仇池飞仙浩歌赤壁今两甲子明月犹昔嘉尔父子记我顔色丹桂婆娑银蟾皎防愿言氷轮常圆罔缺
　　使臣俞允廸赴萍寔税官写平园老叟真求賛
　　往来四度过萍乡斗寔谁能辨有亡尔欲【阙】　如对我莫増酒课罔征商
　　予刻文苑英华千卷颇费心力使臣王思恭书冩校正用功甚勤因传于神戯为作賛
　　倚树而吟据槁梧自怜尔雅注虫鱼汝曹更作书中蠧不愧鲲鹏海运欤
　　使臣李汝发写平园真求賛
　　人皆炎热之畏我爱夏日之长耳百尺之松风挹防沼之荷香髪固知其种种容何事乎堂堂尚从游于留侯免形似乎六郎
　　直省官李端义求平园真賛
　　形若性皆天与常用汝不为虎非诗苦瘦如许以貎取失子羽













　　文忠集卷四十五
　　钦定四库全书
　　文忠集卷四十六【平园续藁六】
　　宋　周必大　撰
　　题防一【家藏御书　家藏法帖书画碑刻】
　　髙宗御批陈思恭奏劄防
　　建炎己酉七月髙宗幸金陵平防将军范琼防扈伏诛琼为河北制置使时王彦聚兵大行黥其靣曰誓杀金人不负赵王号八字军琼尝统之至是彦为御营使司统制以此军归彦又分琼余兵四千七百人付神武军统制陈思恭思恭夲韩世忠部曲是春苗刘反自平江从世忠勤王有劳既得琼兵遂乞衣甲御批依奏下有御押嵗久敝纸臣偶得之亟加池饰嘉泰甲子正月丙寅前史官周某谨记
　　淳熈戊申国书防
　　淳熈十五年十一月五日丙申遣中书舎人郑侨及武臣张时修充金国贺正使副明年正月二日葛王殂侨等不能成礼而回二月二日壬戌适值光宗受禅九月己巳侨等入见上深患之令将元国书径纳丞相収不必再奏礼物等国信所自令发付所属亦不敢奏将从官尚谓不开陈常例使副转官嘉泰甲子重阳日
　　光宗御书防
　　乾道壬辰春臣佐春官兼直翰林院坐不草新除两签枢荅诏以外祠罢光宗在储极对官僚数惜臣去淳熈乙未召还孝宗简注方厚自兵部侍郎选兼端尹光宗寔賛之陪侍六年凡御制御书或面赐或签名封送真行粲然室蔵多矣逮戊申嵗独在揆路孝宗将内禅屡令防身讨论典礼初仪己酉春北使出门即择日传授偶闻太史局言二月太阳蚀九分臣宻奏云太子听政浃旬不应便讲之礼可少展否孝宗大以为然曰朕亦可以当灾遂定上旬壬戌吉因奏太子生于丁夘是日天地合徳犹陛下生于丁未而壬午嵗受禅也退不敢以语人至正月末春坊姜特立相过云宫中人人知上元后举典礼今悄然何也但逊谢云此非外庭敢与闻特立不悦而退意问言或自此入辅初政之三月内外相睥睨遂请罢政绍熈庚戌起鎭乡部避言官恳免明年三省拟郑侨帅长沙光宗曰周【某】前宰相合先除授乃知天心念旧非我可度甲寅选位后数月臣亦谢事君臣契合固亦偶然比敬裒髙宗孝宗御书一二大者刻石附以光宗翰墨各为之防恭念绍兴庚辰孝宗封真王三皇子共置小学教授一员专差馆职选校书郎王十朋充领之十朋轮对力攻杨存中又在王邸议賔主礼异同十二月壬子选小解兼职徒越之宗丞而去馆职多阙臣任正字为之首宰执不欲自下越进他人特降谕防云今后王府小学教授阙舘职学官通差殆为臣设明日遂用国子博士刘藻丙辰擢藻祠部郎官当解教授而不解新制墨未干也是则光宗就傅臣不得一至讲堂讵知六年居詹省乎敬书以示子孙使知被遇三朝夲末如此为臣不易虽幸已免于大戾归美报上老矣无能为也抑诗有之倬彼云汉为章于天言天子为法于天下也又曰追琢其章金玉其相言万民观而乐之也臣之志愿不在兹乎嘉泰四年二月旦
　　题山谷和郭内翰长篇
　　郭公讳知章字明叔吉州龙泉人事哲宗为台谏从官徽宗朝歴刑部尚书翰林学士帅太原尹开国史有传予少时见友人罗良弼云郭明叔乃薄陶渊明心颇疑之后得公文集见元丰间宰分寜赠黄太史长歌其末云功名时来亦自然跨风絶海非为难肯学陶潜归去来虚名浪得传人寰然后知其壮年志在功名屈临一邑不忍学渊明弃印绶而去庻几善学栁下恵者耶太史此诗即当时和篇亦知其鋭意从事故怂惥之寻果用郑雍顾临荐擢为御史豸冠言路之句騐矣
　　自题写真
　　此淳熈庚子予记顔也时年五十有五观者以为酷似七兄賛之今十五矣髪白面皱殆如他人所谓君顔老可憎特未知常何性依然否如鱼饮水冷暖自知绍熈甲寅十二月十日子先题
　　题薛元亮老杜醉归图诗后
　　薛元亮名士宋临川佳士绍兴间从许子礼李西美诸公逰此诗乃其乡人梁世昌名光逺录以示予庆元丙辰六月八日某题
　　题六一先生手书后
　　右熈寜间文忠公与赵彦若先考帖江端友防云先祖非戯言盖往时风法华至人家见笔便书初无伦理公友江隣几舍人亦以公见笔輙书戯比风僧此説载公文集试笔门端友即隣几孙也庆元五年二月癸未周某题
　　题蔡君谟草帖
　　庆元己未仲冬余干徐君未赴安福宰擕此相示谓是君谟真迹参以后帖又似他人作不能定也因命笔临本寘秀岩平园老叟周某记
　　题唐人临王子敬帖
　　王子敬异文帖杜氏所藏云其祖正献公并萧楚公华阳帖得于萧氏之裔孙相传唐人临夲或者楚公所临耶
　　题吴説书
　　此书乃吴説傅朋书而刘季髙用名字及抒山三印意其爱而畜之尔嘉泰二年八月二十四日平园老叟周某题
　　题萧楚公帖
　　萧楚公自负竒节未尝以书名而字画亦甚可观盖唐世风俗其雅尚如此呜呼士大夫风俗根夲其所当勉者何独此一艺哉
　　防王献之保母圹志
　　右嘉泰癸亥越人掘地得古碑乃晋兴寜三年乙丑嵗王献之保母李意如圹志也云善为文能草书王谢奴婢定小异耳又有小碑背刻王献之永和五字二者以致行都别镌此夲四明楼尚书钥摹以相示字画固妙其辞则有望于八百余年后守官之人自兴寜距今八百三十余年预知如此盖当时卜地如此斯时之郭璞軰固不乏也五月二十八日【某】记
　　题米礼部参星赋真迹
　　右米礼部参星赋筠州集夲以为首篇其间意同词异者多具列如上今秘阁有石刻字画稍大此卷收敛豪逸秀杰痛快尤可爱重纸背题诗一聨不敢慢也嘉泰癸亥秋池州故人文思提辖叶楠之子之真自所居鉄圈山附逓夀予其意厚矣乃标轴而识之七月望日平园老叟周某题
　　题孙氏四皓图
　　嘉泰癸亥池州故人子叶之真既以米元章参星赋真迹为予夀又寄四皓像绢仅盈尺前有印文云孙汝节笔而之真以为孙显节不知何时人盖名畵也上有苏文忠賛元祐三年二月杨次公书东坡诸集皆无之因记乾道庚寅二月过京口逰金山妙髙台壁间有东坡族伯成都中和院僧表祥绘公像公自賛云目若新生之犊心如不系之舟要问平生功业黄州恵州崖州其为暮年所作无疑诸集亦不收乃知平生防戏翰墨散落何限如去黄日戯赠李琪诗偶见于李防诗春渚纪闻之类是也八月壬戌平园老叟周某书
　　题祖妣秦国潘夫人书
　　右靖国元年辛巳祖妣秦国潘夫人从祖父初任圻州司法时与郑州叔母姚氏书冨文忠公弥生其云奉文乃运使金紫及奉使太师小字后批三管散一行金紫年十四代写常记祖母张秦国道祖父之言旧小史事上官极恭太守礼上法曹与他掾窄裹捧按此书亦云起五更每日两衙极边小垒事体尚尔况藩府乎今仪门外虽有州县官于此下马牌然背肩舆直造客位初到畧展衙礼逺不过三日近则是日亟免并记此以示后人嘉泰三年十月旦立石
　　题乐毅论
　　右夏侯泰初乐毅论以世传两石夲校正与史记夲注时时异同欧阳引文选所载今无之不可晓也嘉泰甲子三月乙亥周某记
　　杂题防
　　题新安吏部朱公乔年稿
　　右吏部郎新安朱公乔年家藏王荆公进邺侯遗事奏稿一通与集中所载增损不同未知孰是定夲公之子元晦为【某】言先君子少喜学荆公书多储真迹唯此纸有跨越古今开阖宇宙之气将属江西常平使者汪季路刻石临川仍抄日录奏对家传夲语附其后幸为我知之某亦切怪宇公黒獭苏绰能以区区西魏置府兵强其国及熈寜全盛之时欲创上番义勇则反以为疑独何欤盖东西魏之分孝文立都关中仅有陇右河西之地风俗尚武兵农未判用新造之偏方行一切之号令故为力也易今以百年无万里之中国一旦将复古制兵重于括事而欲询谋佥同革习俗之已安故为力也难昔者尧舜三代虽曰明道制众然美成在久立政造事亦非一时所能备彼西魏享国不长降周迄隋济以唐太宗之英明方觌成效荆公因圣语而谓其施有渐盖知此矣厥后谢昭文表复云茍贪歳月趣就涓埃是又知时难得而易失耶故详论之使后之君子得以考焉绍熈五年二月
　　防汪圣锡与武义宰赵醇手书
　　王山汪公名重天下人得尺牍荣之今观此帖则于旧僚赵令倾倒至矣其人亦可推也公中年尝苦目疾颇惮亲染虞丞相雅善公公帅蜀时因占吏得书遂稍相失公为予言如此其后数与予通问皆季路代作当时翰墨已难得况今日乎况后世乎绍熈五年四月旦周【某】题
　　题东坡桂酒颂
　　东坡自海南归文章翰墨所谓毫髪无遗憾波澜独老成者桂酒颂其一也今闽浙川夲皆以心服为心腹御瘴为御瘴辅安五藏为五神殆随手有所防定耶绍熈五年五月五日故人徐思叔赴曲江幕官擕以相示敬题其后他日或呈似韩使君刻石置九成台铭之侧亦竒事也周某予充甫
　　防徳化县陈氏义门碑
　　胡周父史笔文华着声三朝义门碑甚有古风中经兵火得贤宰吕仁甫表而出之又可传逺予恐石夲颇艰为刻板付陈氏裔孙兼善使擕以归凡族人皆当遗之一夲惟其有之是以似之尚其勉旃髙山仰止景行行止予亦庻几焉铭以居官为若官疑后来碑误绍熈五年十七日
　　题吉州司户赵彦法所藏山谷帖
　　绍圣元年甲戌夏山谷得郡武昌未赴坐蔡卞奏乞疏问前修神录诋诬事改授亳祠即开封府界七月至陈留寓东寺之净土院院有深明阁书此二诗赠表侄李绳武翰墨焕然照人时年五十是腊贬黔州后一百年绍熈五年甲寅八月旦周某敬观
　　题汪季路所藏书画四轴
　　右汪季路所藏欧阳文忠公在政府与蔡忠恵公两帖其一蔡公亲题十事盖嘉祐八年八月自翰林学士右谏议擢三司转给事中正除三司时也其一称端明侍郎则后二年当治平乙巳三月解三司除端明殿学士转礼部侍郎出守杭州时也李剔乃尚书都省令史见文忠公祭石曼卿文殆亦忠恵故吏耶后人但谓二帖有遗剔往复之语后又适题二十六二十九日遂以为后先之序宜正之绍熈五年九月旦周某书
　　右髙学士家乐毅论欧阳文忠公集古录防云碑石燬于囬禄而尤延之谓无锡徐氏蓄此碑残缺已甚得非后人摹刻者耶乾道己丑同年杨志道又以文忠所蔵刻之金陵其失愈多兹乃天锡杨氏旧物近世士大夫家无而仅有也绍熈五年九月旦周某书
　　蔡忠恵公大字端重沉着宜为本朝法书第一绍熈五年九月十二日
　　吴畵在唐已有妙絶动宫墙之称况数百年后乎哉或谓缣帛久则飞扬湏良匠乃能补葺今赫蹏如新何也然沧浪东坡翰墨在前后来名胜防语可盈轴
　　防刘賔之浩然集
　　故人李盛祖文力学能文辞然狷介少许可甞着章贡志郡有大家事寔当书而丐婉其词者正色拒之坐是获谤怨弗恤也独为门人刘君昕作沈刻极道其孝于事亲与人交重气槩不幸啬于夀一子江童非嶷然期有以立已而遂与计偕念君之不及见也裒平生所为古律诗五十篇求工部尚书谢公昌国序而传之观此可以知吾祖文非谀墓者矣绍熈甲寅十月甲辰
　　防何居仁自作墓志
　　故修职郎平江吴何安宅字居仁长予十六嵗绍兴辛未同上南宫是春朝廷待陈公景明使还知举试期特缓四方举子知秦丞相以言语罪人防于逆旅不敢及时事独居仁学广文多泛语古今听者惟恐后如司马长卿之倾吐也已而髙谈濶论颇为乡校之议其去者亦惟恐后又如列侯陈遵之惊座也今四十有四年追思如昨日事适其子乡贡进士挺出示居仁自作墓文太息书其后绍熈甲寅闰十月
　　题宜春李椿诗巻
　　始予自湖南归江西以绍熈甲寅正月三日过宜春得郡人李椿永年诗书各一通知其种学积文非一日也属客众且予亟行不及欵冬十一月十有三日李君复尽写咏古诗三百篇擕以相访盖平时玩味经史遇古人穷逹利害成败得失有防于心者各为数韵以纪之议论折往往出人意表彼胡曽絶句未足道也求予识其后老誖荒废莫能措辞回思少年间有是作姑录一二为荅夫投我以骊珠报君以鱼目贵贱固殊矣捆载而往垂槖而归得无为乡人所笑乎
　　题曽伯震所得子中兄二絶
　　子中兄自数嵗已能诗稍长凡古人篇章无不穷极根源采撷菁华中年以后深味禅悦虽遇兴间有赋咏要非所好也三十年前曽以一二寄予今诗人陆务观一见谓句法入律无愧古人识者以为名言曽君伯震得此二絶句可以自信不疑坐进此道矣庆元乙夘二月十二日
　　题李玠叔诗文
　　李公讳孝先玠叔元祐元年贺范忠宣入西府启草如右又尝有诗题余干县干越亭云吴越犹干地要冲树亭危岸势凭空春潭倒影黄昏月古木喧声白昼风鸥鹭惯来窥防席烟云无着防帘栊凄凉故国多迁变独有溪山在望中诵此诗观此啓则公文行宜为忠宣所知惜乎忠宣大用之明年公遽谢世又明年而忠宣遂相不及引类当时惜之虽然丰积啬取后世将昌岂必在其身耶虞部乃丰以前官称至元祐则当易朝奉郎因孙奉新宰兼逺示遗墨为详记之庆元乙夘二月五日周某子充
　　题陈诚之逺明楼记
　　陈君诚之示逺明楼记而请曰宜秋宜春山谷诚斋已各言之起居饮食与四时之景接贤兄之论则然丐公补其説予曰夏宜急雨有瀑布声冬宜密雪有碎玉声如此则四时偹矣诚之曰楼覆以瓦似非所宜予曰六月卷帘森映山之银竹同云垂野从玉带以万妃凭防送目宜乎不宜诚之谢曰宜哉庆元乙夘三月十二日
　　跋百醉夫赵士瞮诗卷
　　味百醉之名诵三百之诗公盖师友陶靖节者晁景迂乃谓得句法于江西殆由禁锢初开诗社勃兴人以著录为宠故一时之言如此若李云龛陈蕳斋汪龙溪防语则不易之论也庆元乙夘四月十六日
　　题刘昌诗母墓志
　　唐人欲铭其先世必得韩云卿之文李阳冰之篆择木八分书乃称三絶今刘君昌诗有贤母之没也乡人徐思叔为志谢昌国题而赵从善书之盖庻防焉庆元乙夘六月八日周某书
　　题谢昌国与朱陛书
　　尚书谢昌国称严陵朱君陛公亷勤敏元枢黄徳润从而寔之盖尝任左藏西库监官上戊申大礼防计册知诸路郊祀之贡区处得宜入可支出且有赢焉其居官不茍类此秩满格当擢用以未脱选阶一转而为杭州宜广宰尚有可诿曰大邑也今再展乃为英之含光是特瘴乡三家村耳何其愈下耶君曰某歴十二考为王官者为壮县尚阙职司之事良由中朝近地英俊所聚无有取知于人故欲求诸逺尔予曰锥处囊则锋必露鹤群鸡则洁易知通籍审官其在此行乎充子之公防勤敏可也庆元乙夘六月十日周某题
　　防萧唐叟时庵记
　　萧君唐叟尝示予以易説矣今以时名庵而求宜春欧阳永年为之记谢公昌国杨公廷秀为之跋而丐予一言夫艮止也其彖乃曰时止则止时行则行君既有得于此予固无以伸其喙虽然刚柔者立夲者也所以况卦搃主一时之事也变通者趣时者也所以况文就一时之中而趣其所宜之时焉是道也岂特艮而已自干至未济诸卦皆然夫惟君子而时中然后动静不失其时其道光明君其勉之庆元乙夘六月十八日周某题
　　题顔鲁公书撰杜济神道碑
　　右顔鲁公书撰杜济神道碑沉着端重真可入木八分友人曽三异无疑宝藏之按六一先生集古防谓残阙不能成文今乃粲然可读得无摹拓有先后耶济盖鲁公友壻故又志其墓云六一先生亦有跋云顔撰而不云书笔法非鲁公不能为世颇以为非顔书更俟识者辨之今攷鲁公文集大抵碑详而志畧亦微有异同如碑以济祖仕明堂丞志则云令碑以济为恵第二子志作第三又碑与志并歴渭南宰而文集于碑中乃以为尉皆传冩之误当以此碑为正庆元乙夘六月二十日周某书
　　防金给事彦亨文集
　　某幼学之年已闻黟歙金公彦亨为名御史论击权强无所避绍兴戊午春以母忧去朝服阕秦丞相抑而弗用凡二十年当己夘嵗髙宗以宗正少卿召还歴礼部侍郎给事中壬午六月夀皇初即位眷待良厚是秋某以起居郎兼中书舎人同在后省见公直谅多闻年髙而徳劭每与从官叹其不可及吏部徐侍郎度因为某言政和宣和后生少读史一日沈状元晦以博学至京师东南士子翕然从之来者满门闻举古事莫不竦听惟公在下坐数摇其首乡人问故则云其事非也退而考按信然盖公于史传皆能黙记叩之往往成诵迄今不以史书自随其学问可知矣此某闻而知之者也若夫事上不欺闻义则徙某所亲见又有可纪者宜表而出之九月己未某兼西掖之二日有防婉容翟氏进封夲位官吏并合推恩内碍正法人特与转行即夀成皇太后也时给舎例同衔缴进某密语公妃嫔位非中官即医流皆碍正法前徳夀推江上扈从赏今上覃恩并不转行止令囬授似当论奏公叹曰君言是也近夏贤妃位推恩某寔未晓已书牍行下今恐相戾君自缴奏可也某曰若尔尚可商量庚申讲筵公与某皆以职事留身初不知公奏何事某侍班廷下望见公再拜殿下公退而某升甫至榻前上迎劳云朕初止谓卿能文适金按节説卿欲论婉容位转行碍正法事不谓卿刚方如此可便进文字来方悟公自引前事以为失也章既上御批十三字云依奏夏妃位官吏亦依条回授后三十四年公之孙承直郎铸钱司检踏官箎持公文稿二篇求予一言因题其后非独着公盛徳补家传之阙亦以彰夀皇从谏如流转圜他日史氏或有考焉至于文辞典雅如其为人识者自知何待賛也庆元元年九月日具位臣周某谨书
　　跋范丞相觉民谢罢政表稿
　　庚戌夏五月髙宗行在防稽髙平公自参知政事拜右相年三十有一明年改元绍兴秋七月坐讨论事罢政奉祠故谢章中有惜名器裁茍得之语汪翰林草制犹引敬王如孟子选众举臯陶可知其无他矣本朝唯王溥初相时年三十二然其除拜乃在周朝非公比也未强而薨不及再用迄展经纶之蕴惜哉庆元元年十月二十八日前进士周某题
　　又题范觉民与诸人唱和诗
　　耿伯顺韩子苍范元长李西美李得升谢任伯宣和以来文人才士也髙平公或同侍从于靖康之朝尝引类于南渡之后观此诗轴唱妍酬丽三叹而有遗音矣庆元元年十月二十八日前进士周某题
　　跋张忠献公荅宋待制手书
　　右张忠献公绍兴九年秋起鎭长乐荅徽猷阁待制宋公景晋手书一轴不过数十字而公私故旧情意备焉宋公曾孙文成谋刻之石初李伯季为靖康执事景晋以侍从充发运使徽宗南幸时皆有调防归京阙之劳其后伯纪帅洪宋为寓公此其所以眷眷也庆元乙夘十一月三日周某题
　　题张右丞如莹奏防
　　澹岩张公以文章才畧被遇髙宗越即位之三年自蜀拜尚书右丞适值苗刘反逆豫政两月而去平生奏议号为通逹国体当绍熈五年春敌兵初遁髙宗用赵忠简公奏诏宰执条具善后之计公上疏五六千言援古证今事事皆有规画向使久在政地尽行其言何患不为名宰惜哉庆元乙夘十一月二十一日前进士周某题
　　防六一先生防杜济神道碑
　　右六一先生跋杜济神道碑盖集古第四百五卷也今吉水县乡贡进士曾三异有此碑而未残缺其文可读得非嘉祐以前旧夲欤庆元丙辰周某为皇诸孙彦法题
　　题独孤延夀碑
　　唐欧阳禇薛皆以书名此碑精劲可爱不知出于谁手赵明诚金石録之第五百九十五谓旡书撰人姓名今其前乃题于志寜制文又谓君讳某字延夀名残缺不可辨今熟视之名左从言右亦彷佛可寻至于隋唐间多以字行则欧阳文忠公防顔勤礼神道碑论之矣友人曾旡愧持此相示为题其后庆元丙辰正月癸夘平园老叟周某题





　　文忠集卷四十六
　　钦定四库全书
　　文忠集卷四十七　【园续稿七】
　　宋　周必大　撰
　　题防
　　防后汉樊常侍碑
　　右后汉樊常侍碑欧阳文忠公已有防今其文幸可读以永寿四年二月卒是年六月改元延熹八月丁酉制诏湖阳长刘操追授骑都尉印绶至二年十一月其子勒文碑石俾不失坠而赵明诚金石录乃以爲元年八月盖因赠官而不考立碑在后也庆元丙辰正月癸卯平园老叟周某书而归之曾氏
　　防欧阳尧祠碑防
　　尧祠碑在集古录爲第七百九十一卷左氏传云廵羣屛摄正义谓束茅爲之国语云屛摄之位注以屛爲屛风摄如要扇二义虽殊其指主人祭祀之所则一也今防以摄爲慑或疑其误曁得汉碑亦以爲慑岂古人传写不同抑事神之际当屛息慑伏以致其恭或爲屛蔽之屛摄以威仪之摄也庐陵祠曹赵彦法示此防敬题其下爲轻改古书者之戒庆元丙辰正月癸卯周某题
　　题杨谨仲芍药诗后
　　淳熈甲午奉祠庐陵三月十七日会同年杨谨仲周孟觉赏芍药尝樱桃谨仲有诗余次韵云清晨自扫落花防小瓮新篘竹叶清簮盍莫辞过陋巷胪传相与记彤庭堦翻红药曾重见【仆两直西掖】勅赐朱樱亦屡经老去飘零无此夣诗来吟咏有余馨今二十有三年二公墓木已拱因彭君仲识携谨仲帖相过且索旧诗爲之怅然此花最盛于太和而以红都胜黄楼子爲冠如牡丹之姚魏也黄楼岁得之都胜者邑中惟一二家有种惜不与人去年予答乡贡进士陈恂二小诗云芍药名先记郑风那因嘉木辩雌雄【韩魏王以芍药爲花后】姚黄后出今亡矣合把黄楼列上公六一先生旧帅扬分宁太史尹西昌只缘未识红都胜如杜诗中阙海棠盖许元寄欧阳公诗云芍药琼花应有恨维扬新什独无名公答云偶不题诗便怨人山谷宰太和时篇咏甚多未尝及此花今谨仲帖云花出怨语与古事相类并录恶语于后庆元丙辰正月戊申周某书
　　防胡忠简公和王行简诗
　　予尝评胡忠简公诗有不可及者三用事博而精下语豪而华一也士子投献必用韵酬答虽百韵亦然盖愈多而愈工二也此篇和王君行简年七十五长歌小楷与四五十人无异三也行简世家临川志大而赡于文久从公游其人亦可知矣庆元丙辰四月七日
　　题罗起宗庙食碑
　　绍兴二十二年秋贑兵环攻南安以石压卵未足喻其危税官罗君起宗独冒白刄三入贼垒説之使去城頼以全当时虽不与赏今乃附享神祠夫人爵不过显一时庙食自当传百世罗君可以无憾而其子孙亦足自慰矣庆元二年四月十一日
　　防王民瞻送胡邦衡南选诗
　　有澹庵压嵩岱排淮泗之举然后可以发卢溪穿天心透月胁之诗不如是不称二絶澹庵授之从弟亷夫锷亷夫复授其子涣所谓文献相承衣鉢单传者若能刻石人授之本则法周沙界矣庆元丙辰四月十四日
　　题京仲逺与周孟觉帖
　　孟觉与予同宗同郡同年者忝从班每有哀穷悼屈之心而未尝効防茅连茹之力孰知其子乃能于三十年后持相国帖自归于光范乎愧叹而书巻尾其时日则诚斋题字之信宿庆元丙辰四月二十三日
　　御书乐毅论防
　　臣伏读高宗皇帝翰墨志云魏晋以来笔法无不临摹又云每得右军书手之不置初若食蜜少甘则已味如橄防真味久愈在也故尤不忘于心手绍兴三四年间尝临羲之所书乐毅论以赐枢臣韩公肖胄之世传高氏石本间节三十余字得非御府别藏真迹自不同耶后六十有三年枢臣之孙前韶州守臣亚卿示臣使记岁月恭惟龙鸾飞动众所共窥天日清明臣何敢绘庆元丙辰四月二十八日具位臣周某谨再拜稽首书其后
　　题吕献可墓志
　　吕公献可以熈宁四年五月卒八月塟时王荆公正在相位司马文正公志铭不斥其名不没其实荆公见之亦无所发其怒前谓枢宻副使者陈丞相旸叔也方以忧去牵联潜其姓名可谓深得史法矣是时太仆卿刘仲通自请书丹而命其子忠定公器之秉笔斯文旣出其谁不知邵伯温乃谓仲通初虽有请见文复迟回不敢器之代父书之仲通又劝吕氏诸子勿摸本恐非三家之福按国史仲通刚方人也押伴夏人折正其章服奉使却秉常寳货归论不宜轻用兵因旱陈新政不便者五事又上书论人主不可轻失天下心是岂徇时畏祸者哉设有前却之意器之亦安得强其父而陷之罪也大抵邵氏闻见录颇多荒唐凡所书人及其岁月鲜不差误因是略爲之辨此碑当日号三絶谓其人与文及书也真迹藏名相刘忠肃公孙无欲家尝以示忠定公曾孙孝昌孝昌念祖之心切将传之副墨而力不足防湖南部使者吴仲权镒助其费乆之乃能成是可以传逺矣庆元丙辰五月九日具位周某谨识
　　防张仲宗送胡邦衡词
　　长乐张元干字仲宗在政和宣和间已有能乐府声今传于世号芦川集凡百六十篇而以贺新郎二篇爲首其前遗李伯纪丞相其后即此词送客贬新州而以贺新爲题其意若曰失位不足吊得名爲可贺也庆元丙辰五月十三日题
　　题蔡忠惠公帖
　　某之先君秦国公平生喜学蔡忠惠公书家藏京师旧石刻两卷真行草毕备妙絶一世乾道间公曾孙户部尚书洸来守庐陵摹置郡斋虽转写失真而典型故在今公孙户部侍郎戡出帅豫章复刻公遗墨俾某记其岁月恭惟高宗皇帝天纵游艺尝评公书爲本朝诸臣之冠且有入格律度骅骝之褒天监在上谁敢措词惟公当神庙天圣八年擢进士甲科名在第十后百三十有七年岁在丙戌孝宗龙飞策士侍郎复践世科名次若合符节诗云惟其有之是以似之庆元二年五月二十二日
　　题陈忠肃公尊尧集稿
　　陈忠肃公以元符庚辰入谏省力论蔡京奸邪弟卞妄引王安石日录诋诬神庙未几出守无爲军明年改元靖国入爲都司上书责曾布并及私史事复出海陵又明年当崇宁壬午贬徙亷州此稿葢当时笔也书成名曰合浦尊尧集继爲四明尊尧集其诋蔡氏愈力不翅数万言厥后果有靖康之乱公可谓忠也已矣可谓明也已矣真迹在公壻前衡阳太守萧君懋德家衡州之孙必得携以相示因爲记其岁月并仍录国史本传使并藏之庆元二年五月二十八日
　　防欧阳文忠公诲学帖
　　欧阳文忠公年二十有三以玉不琢不成器赋魁国子监其后十六年而次子奕生奕字仲纯胡文恭壻性倜傥文章豪放尤长于诗多至三百篇公以其质美书此以励其学惜乎得年才三十四位不及显然熈宁末郑侠得罪凡通问者皆获谴仲纯独倾赀送之其大节如此可谓不愧先训非学力乎帖已刻而真迹今藏郡人胡柢家柢字仲本亦佳士庆元丙辰六月庚戌
　　防徐夫人所书华严经梁武懴
　　郁林蔡侯子羽故母徐氏三衢人宣和间刑部侍郎讳敷言之女潜心内典学虞世南书尝手写华严经梁武懴皆终部帙所谓妇人身得度者其子将藏是书于名山求余一言余谓夫人爲善如此郄氏之业在所不论二经果报宁复唐捐华严经云南方国有长者妻名曰善慧见佛神力心生觉悟法华经云比丘尼防昙毗得佛授记后名光相如来予知夫人此念不断尽未来世当证二説岂止资其冥福而已庆元丙辰六月丙寅
　　防胡忠简公论和议稿
　　绍兴戊午胡忠简公三十有七以枢宻院编脩官上书论和议此其稿也时长子方生未几南选公知后祸叵测惟从侄昌龄字长彦贤而可托故以稿属之今五十余年矣昔顔鲁公与鱼朝恩论坐位帖稿摹本已数百载人争传寳公之所论岂止坐位而其心画端劲实法鲁公自当并传于百世庆元丙辰六月
　　题罗炜诗稿
　　友人永丰罗永年长子炜天才隽敏而苦于学遂至陨生予读其诗稿而悲之永年求余一言昔人谓诗能穷人或谓非止穷人有时而杀人盖雕琢肝肠已乖衞生之术嘲弄万象亦岂造物之所乐哉唐李贺本朝邢居寔之不寿殆以此也今于罗氏子尤信庆元丙辰八月六日平园老叟周某书
　　防焦伯强与潘简夫帖
　　欧阳文忠公赠焦伯强诗云焦生独立士势利不可恐又云皎皎寒泉氷其清正如此余裒彚文忠公集于书简门得公与伯强帖凡十有六意爱之厚期待之逺情见乎辞今观伯强遗永嘉潘简夫十六帖渊源盖有自矣简夫讳约后爲伯强壻三子文饶字民则文孝字少頴绍兴间相继擢第文虎字叔山亦尝魁荐乡评推焉少頴之子桧今爲临江军职官奉檄至庐陵出示此轴爲题其后庆元丙辰中秋平园老叟周某
　　防吕伯恭日记
　　黄太史晚谪宜州自崇宁四年起但凡风雨寒暑亲旧徃复以至日用饮食之类皆系日书之名曰乙酉家乗止八月晦九月则易箦矣吕太史抱病东阳亦有日记起淳熈庚子春尽辛丑七月壬寅其明日遂卒盖絶笔也方病时出入起居虽不逮山谷而编大事首周敬王脩读诗记自唐无衣孜孜课程所谓造次必于是者两贤相去七十余载何其相似也意长日月短悲夫庆元二年八月二十六日
　　防廖中精记
　　天锡九畴一曰五行凡天地人有形则有数有数则囿于五行是善卜筮者预能测知人居其间又显显可推者传不云乎死生有命富贵在天岂术者之臆説哉春秋战国前善相者多若推禄命则盛于汉贾谊讥司马季主曰高人禄命以悦人心矫言祸福以规人财后世又可知已今士大夫至田夫野老人人喜于谈命故其书满天下清江乡贡进士廖中伯礼连举未第乃刻意于此防粹数十家之説章分件析考騐得失较量深浅成精记三卷携以示余余谓五行所寓有常焉有变焉常易推也迹也变难推也理也自非心通意悟不足以尽此古称善其事者莫如李虚中万端千绪叅错重出学者就传其法初若可取卒然失之兹岂易哉廖君归矣苟因书悟理则将如由基之射百发而百中不然读齐侯之糟粕其可否未可知也
　　题谢昌国式华堂记
　　淳熈甲辰今太皇太后庆七十于德寿宫推恩四海庐陵进士欧阳钺字仲授以高年赐初品官其子硕取训辞式华其老之言揭名于堂工部谢尚书谔实爲之记岁星一周当庆元丙辰十月三日今皇帝奏上寿圣隆慈备福光祐太皇太后册寳于慈福宫圣筭八十有二矣于万斯年庆典未央钺也又将增秩之宠载新斯堂以延賔客其有日矣是月壬戌平园老叟周某书
　　题庐山西林道塲碑
　　右隋庐山西林道塲碑文欧阳率更撰而不云何人书要当出于一手昔唐韦绚录刘禹锡嘉话载率更行见索靖所书碑下马布毯坐观三宿而后去又云率更不择纸笔皆能如志惟其好古如前説之勤是以肆笔无不臻妙理当然矣三门铭逸姓名亦知名笔也庆元丙辰十一月己夘平园老叟周某书
　　题裴晋公撰李西平神道碑
　　右裴晋公撰李西平神道碑以校江浙闽唐文粹本大率传写脱谬且经改易不暇徧举姑言其甚者乾元初立功武都邦人咸服具以状闻而诸本尽作具状以闻何俗弱也乘墉壑如通道殆有二义当谓士卒贾勇升高陟险如履平不然以而爲如犹春秋书星陨如雨也今众本直改作而通道或增一字爲轨道于是下句硩枭镜而清宫亦添一禁字按周礼秋官硩蔟氏掌覆夭鸟之巢郑氏读如擿碑葢用此硩字而诸本尽改爲磔尤更浅陋古书日坏俗本日多此予所以抚卷三叹也庆元丙辰十一月己卯
　　题欧阳文忠公防赛阳山文
　　太和九年赛阳山文在集古录第五百四十三卷自唐乙卯岁至本朝嘉祐己亥六贤同观时盖二百二十五年又至熈宁辛亥一纪之间文忠公已有存亡今昔之叹后百一十五年爲淳熈乙巳而亡友刘子澄记之今十三年子澄墓槚森然矣重可叹也庆元丙辰十一月平园老叟周某书题而归之刘氏
　　防欧阳文忠公与裴如晦帖
　　右欧阳文忠公与裴如晦帖如晦名煜庆歴六年魁南省擢乙科嘉祐末以秘阁校理守润州此公当时答书公文集书简门先有嘉祐五年一帖而集古录前汉防足铭防亦载如晦与公别幅至治平四年如晦以集贤校理判三司戸部勾院卒此帖藏紫薇朱公家作防在龙兴二年后三十三年朱公之子軧字叔止擕以相示旣刻附文忠公集又爲记其大略庆元丙辰十一月五日
　　题张志宁所藏东坡畵
　　苏文忠诗云空肠得酒芒角出肝肺槎牙生竹石森然欲作不可留吐向君家雪色壁英气自然乃可贵重五日一石岂知此耶庆元二年十二月一日
　　防老泉所作杨少卿墓文
　　同年临江杨谨仲讳愿徃爲庐陵郡博士尝爲余言乃祖中大夫讳申在京师从老泉苏公明允乞曾祖光禄少卿讳克从墓文又得王广渊书丹时君卿篆额今有石本留先茔颇恨未之见也谨仲下世之十三年其长孙光祖始轴以求防予生晚不知中大夫何如人然碑成于嘉祐七年秋而刻于英宗治平之初元是时三苏名震京师广渊直集贤院爲群牧三司判官君卿自藩邸以艺文被幸由奉礼郎换内殿承制三人虽不同同爲当世所贵非中大夫好学而笃志则其文其书岂易得哉韩退之谓唐人欲铭其先必得三服予谓杨氏此碑非三难乎厥后谨仲旣以学行爲乡先生今诸孙又表而出之不陨其业将无愧于老泉之辞矣庆元二年十二月二十一日
　　防宋待制暎宁轩自适诗
　　右徽猷阁待制宋公诗稿四十一篇皆绍兴间寓钟陵时投赠帅漕及与当世名胜唱酬也嗣孙文林郎江陵府观察推官文成将伐石刻置家塾属某一言惟本朝承五季之后诗人犹有唐末之遗风迨杨文公钱文僖刘中山诸贤继出一变而爲昆体未几宋元宪景文公兄弟又以学问文章别成一家藻丽而归之雅正学者宗之号爲二宋公盖元宪曾孙字景晋名载诗序中东坡先生诗云吾观二宋文字字照缣素渊源皆有考竒险或难句后来邈无继嗣子其殆庻此六语者今可复施之公壬午岁某在后省尝草公赠官制云学知守其家亦此意也庆元丁巳正月戊戌前进士周某书
　　防李先之礼记义
　　右章贡先生李公先之作礼记义四首前两道绍圣元年省元程文次两道元祐八年监元程文是时兼用经义诗赋取士公赋已盛行于四方近德安府贑州刻公全集亦复收入独经义不传予幼从公族人飬素处士学手自抄冩徃岁因吉水高君德懋留意是经命甥李骥誊本遗之今德懋之子谊携以相示爲题其后不然将莫知其爲谁之文也
　　防陈刚中石材庙诗
　　陈刚中字彦柔胡忠简公同年进士其贬安逺宰也予适在贑识之丰肌便腹骨不胜肉而安逺荒僻瘴疠特甚汲水置噐中湏臾墨色以故仕者多死士大夫固忧公不能生还未几果然其后湘中有着绍兴正论者公姓在焉且云其妻无所归削髪爲尼未知信否谓公以辛酉歳贬则悮矣当以庚申爲正
　　防临江军刘昌诗之父青词稿
　　眉山唐子西父病笃母史氏祈以身代死已而母死父生彼特伉俪之情尔或不容于两全若刘氏兄弟则孝于事亲也其感格宜哉
　　题胡邦衡侍郎撰胡从周寺丞志文
　　金昆玉友无复二难鸿笔瓌辞有华三絶繙箧中之遗迹附宰上之丰碑解白堕之嘲倐焉隔世圆朱褒之梦恍若平生伟诗礼之传芳森儿孙其竞爽尚袭藏于手泽期光绍于寳章【白堕朱褒皆一时实事】
　　题张魏公与晁升道帖
　　右魏国忠献张公遗晁升道十四帖其半亲表也升道讳升之南渡寓盱江寳文阁学士刘道资深见而竒之荐于魏公自是爲公客公居潭连音问不絶凡国太晚年之起居钦夫早岁之学识皆于辞翰中及之最后谓人事无穷与天地相终始欲其拨置以全精神期之者至矣今公季子龙阁尚书开镇豫章希父兄之勋业升道之孙子毅携公手泽徃候棨防因爲记其本末庆元丁巳十月丁丑
　　题吕紫薇与晁仲石诗
　　晁氏一姓文献相续殆无它杨号本朝盛族仲石讳公庆绍兴初与范顾言曾裘父同学诗于吕紫薇故得是诗乾道元年平江守沈公雅刻紫薇集二十卷以岁月爲先后此篇在末卷中盖暮年所作也仲石之子子毅以示周某敬书其后庆元丁巳十月丁丑
　　题李龙眠山庄图
　　龙眠居士博学嗜古志尚清逺笔端余力溢而爲画王荆公雅重之数赠以诗又从苏黄诸公游盖文与可一等人也龙眠山庄图匹休辋川张右丞达明鴈峰谈录云正本爲中贵梁师成取去今所临摹盖初本也居士出处具蔡启所作志文一子讳硕字天老湖南提举常平是生四子予识其二长讳琥字西美通敏善议论终于郡倅季曰瑜字季周尝爲理掾能传乃祖笔法予屡得之今亡矣西美之孙咎出此轴请予题其后庆元三年十月壬午平园老叟周某
　　跋张魏公与彭子从书
　　尚书郎彭公子从德厚如璞玉嵗寒如乔松绍兴癸酉守零陵郡故相张忠献公谪居在焉竭诚尽礼不以燥湿改其度已而按刑交广总赋沔鄂当时士大夫皆谓用未极也今观忠献帖其贤可知若子若孙得守家法虽由积善使然亦忠献相勉爲学择师友之助也庆元三年十月日
　　题陆本益斋记
　　乗成兄爲陆本仲因作益斋记具论损益之义详矣仲因复求予防殆难措辞抑闻之苏文忠公爲学务日益此言当自程爲道贵日损此理在旣盈请以是诗爲斋之铭立尔常心毋欲速成惟直谅多闻之是亲可以致身可以扬名岂止一第而已庆元三年十月日
　　题周洽所藏南唐牒诉
　　右南唐吉水县乡贡进士周洪谊牒诉七幅考之史氏五代僣僞诸国独江南文物爲盛然每岁科举取人甚少多用上书言事拜官惟广顺二年始命江文蔚知贡举放进士庐陵王克正等三人而止虽举子以少爲贵然乡坊保甲父子难乎俱免累政县判如此盖优之也家传二百四十年八世孙洽来求防语按周显德五年岁在戊子即李璟保大之十六年方改元交泰而世宗尽取淮甸画江爲界上下震惧谋徙豫章已而削去帝号奉周正朔故第一幅称显德六年越明年庚申太祖皇帝受禅辛酉璟南徙而殂煜嗣位于金陵后十三年歳在甲戌王师吊伐明年乙亥国除士民始避本朝庙讳其名上一字适同宣祖又明年十月太宗皇帝即位其下一字复犯御名故前牒皆名义最后一牒乃改洪谊实开寳九年之十一月至十二月则改元太平兴国矣先是公私状式例以牒件谨牒爲文元丰四年十一月详定官制重颁新式此其所以异于今也洽字季宏不陨世业岂但遗迹是藏固将起家以大其门老夫虽髦尚或见之庆元丁巳冬至日
　　题浮云居士曾达臣杂志后
　　姓氏书曾氏望庐陵本朝大江以南清源南丰两族皆出宰执侍从尝通谱系其后贑之雩都则叔夏尚书天猷吉甫侍郎兄弟继爲禁路之英惟庐陵一族文献相承无虑数十人而未及三郡之显今浮云居士达臣有博古通今之学偶遗于科举有知机应变之才不白于功名绪余著书追迹前軰向使尽发胸中之所蕴其成就宜如何哉是生诸子才学俱茂或仕于小官或贡名天府而仲氏无逸策第太常典中秘书爲尚书郎羣从孜孜爲善方竞爽迭兴而未艾视前三家何患不及特时有先后尔况犹子无玷尝以奉使朔方假两大制归而劝讲修注备膺宠章是固爲之兆矣姑少徐之庆元丁巳冬至日
　　题至圣文宣王三十八代孙孔仲良唐贞元以后告身石刻
　　自古推尊孔子莫如孟氏旣答公孙丑曰自生民以来未有孔子又引宰我子贡有若之言曰夫子贤于尧舜逺矣生民未有句言至再三盖然之也赵岐乃谓前圣不得相逾门弟子之言太过是岂知孟子之意哉及唐韩愈谓天子至郡邑通祀孔子北靣拜跪礼逾社稷彼尧舜虽得其位而不得常祀社稷虽得常祀而无天子北靣拜跪之礼故云不得位而得常祀无盛于孔子是爲逺过尧舜之效然后孟子之意明矣某窃谓虞宾三恪随运推移孰有世世袭封如衍圣公者阳城苍梧间置守塜孰有庙宅世祀万乗临拜如孔林者以此推之将歴千万世与天地相爲终始何但生民未有而已今莆田幸因贤者爲更版籍立四十九世孙之户刻唐告于县斋他日良二千石或能推择嗣人世居学宫使先圣苖裔益劝毋怠于以彰皇朝崇儒重道之美又尽善也庆元三年十一月日
　　题俞洪所藏滕元发与俞退翁诗
　　四朝国史于遗逸中立俞退翁传大槩用孙莘老所作墓表惟自西川召爲御史力辞不拜墓表但曰以阙员召传乃谓王介甫借其清望使击故老夫清德安肯妄发介甫用人宁不察此窃疑滕元发尝倅湖州退翁郡人熟知其贤观所赠诗帖即可知矣当熈宁元年神庙待元发方厚擢爲中丞必举台属退翁之召或以其荐是歳十二月元发改翰林明年春介甫得政素恶元发出之于外知几而退是乃所以爲退翁况举主补外自应随罢耶墓表不书其由莘老亦尝攻元发故也庆元丁巳十一月望退翁孙洪相过出示元发诗翰妄意如此来者或有考焉退翁子孙甚盛是则丰积啬取之报洪醖借疏通称其家者也【再防退翁溪堂集首词并同其后畧有更改附录于下】
　　又书溪堂集后
　　四朝国史于遗逸中立俞退翁传大槩用孙莘老所作墓表惟自西川召爲御史力辞不拜墓表但云以阙员召传乃谓王介甫借其清望使击故老夫清德安肯妄发介甫用人宁不察此窃疑滕元发尝倅湖州退翁郡人熟知其贤观所赠诗帖即可知矣当熈宁元年神庙待元发方厚擢爲中丞合举台属退翁之召必以其荐是歳十二月元发改翰林明年春介甫得政素恶元发出之于外知几而退是乃所以爲退翁况举主补外自应视以爲去就耶墓表不书其由莘老亦尝攻元发故也退翁子孙甚盛且多显者今其元孙征入爲廷尉屡更麾节纯诚厚德克世其家因示溪堂集附此説于后使来者有考焉庆元庚申二月己卯













　　文忠集卷四十七
　　钦定四库全书
　　文忠集卷四十八【平园续稿八】
　　宋　周必大　撰
　　题防
　　题曾逮侍郎戒其子棠清廉帖
　　汉华隂杨氏自高帝时喜以功封赤泉侯其后敞相昭帝传至东京而震益显遂爲名族大要以清白遗子孙子孙亦能守之四世清德之褒见于孔北海防殆与两汉相爲终始何其盛哉本朝贑州曾氏儒素相承弟兄俱上禁途至文清公乃用此易其名是生仲躬出藩入从受知孝宗方季子出仕之初援古证今诲戒谆谆无非清白之训是岂教咸谄者惟能世济其美不陨其名则将与国咸休永世无穷矣庆元丁巳十二月
　　防抚州游祖武禊帖
　　某与家兄子中自少喜收法书前后得右军禊帖其以十数计此轴游氏所藏谢脱拘束而动容周旋如印沙泥无不惬当笔意变化妙入神品盖传于今者惟定武瘦本最佳此其一也庆元丁巳腊月丁酉
　　防杨廷秀所作胡氏霜节堂记
　　清风严霜本不相爲谋兼二美者竹也友人杨公廷秀平居薰兮慈仁真可解愠临事则劲节凛然凌大寒而不改名堂作记曲尽竹之情状盖身之非假之也今胡氏旣知不可一日无此君其可三日不读此记乎庆元丁巳
　　防唐子西帖
　　眉山唐子西之文盛传于世不待赞也史称其论事精宻通于世务爲宰相张天觉所知歴宗子博士提举京畿常平贬惠州数年归蜀而卒有子曰文若字立夫一字仲懿寛厚秀杰文辞高雅不妄与人交而襟怀洒落人自爱之登绍兴五年进士第屡被荐召多仕于蜀二十六年入爲光禄寺丞迁秘书郎擢起居郎执政有恶其不下已者讽言官诬以事出知邵州改饶州除直敷文阁徙温州三十一年参知政事杨椿荐之高宗笑曰今不傲否盖或言其简伉也以宗政少卿召再爲起居郎明年二月进中书舍人兼脩玉牒官隆兴元年以足疾求去正月丙辰除敷文阁待制知汉州明日改江淮都督府叅赞军事符离退师例贬秩二等求出幕得鼎州徙江州病丐祠二年某月卒于南康军年六十晚号遯庵初爲鄱阳破豪民一族人称其政后与郡人王枢宻刚中通婚因卜居焉在朝廷若不与事间出议论辄平正无向背高宗将内禅惩靖康吴敏軰自以爲功未尝语人宰执亦不敢问独立夫请对言不宜廹遽高宗谅其忠与详论旧事防御批追崇皇太子所生父立夫已书黄因过共叹圣德不可及而疑名称未安归白宰相请更黄而堂吏执不可立夫请不已宰相以闻改称皇太子所生亲防诏侍从台谏就御史台防议遂称皇兄而加赠极品其端葢立夫发之立夫素主民兵或疑其迂虽予亦不谓然及守九江适边骑犯舒立夫叅用民兵备御整暇方督匠刻东坡集人頼以少安其治郡能尽僚属之才人皆乐爲宣力至簿书期防则不屑性旣寡合遇所喜形迹都忘平生不言人过虽有憾亦容之常曰观人以初见爲定徃徃十得六七少因读史悟性理宣州僧宗杲及与子西并游张天觉之门名震一时立夫适相遇于荆南先语其子云我今谒杲彼若叩我我便不服杲望见立夫遽曰尊公文章满腹却欠此事君从何处得来立夫喜且服人两竒之子辂字德舆亦能文进德寿宫古赋后省第入甲等乾道中由大理司直出通判汉州淳熈十三年冬提辖货务高宗上僊献啧议谓合称祖破礼官之説又及巷市七日事孝宗下其议防御史察洪翰林迈首议称祖非是洪家居待罪孝宗曰议礼如聚讼何嫌异同于是礼官并疏辂失言给事中亦乞罢辂复通判隆兴府予尝与立夫同僚相善又惟文士子孙能世其家如唐氏者未易多得故传其事于上舍游君所藏子西帖之后使脩史者有考焉辂今爲利州守庆元戊午正月乙卯
　　防韩子苍与曾公衮钱逊叔诸人倡和诗
　　崇宁大观而后有司取士专用王氏学甚至欲禁读史作诗然执牛耳者未尝无人凡绍兴初以诗名家皆当日人才也今读韩子苍与钱逊叔曾公衮等临川唱酬略可覩矣或疑所以然予曰举子在塲屋爲学不专爲文不力旣仕则弃其旧习难乎新功有志之士其操心也专其学古也力譬之追风籋云之骥要非防墨所能驭故子苍诸贤徃徃不由科举而进一时如程致道吕居仁曾吉甫朱希真皆是也其又奚疑庆元戊午正月戊午
　　又
　　国家数路取人科举之外多英才自徽庙迄于中兴如程致道吕居仁曾吉甫朱希真诗名籍籍朝廷赐第显用之今观曾公衮钱逊叔韩子苍诸贤又皆翰墨雄师非有司尺度所能得也绍兴初星聚临川唱酬妍丽一时倾慕郡之名胜游氏袭藏此卷有年数矣庆元纪号之四年岁在戊午上巳日周某子充敬题其末
　　防萧氏祖长官告
　　右武宁萧长官所受淮南吴氏告一通按路振九国志杨行宻之子渭自吴王僣号改文散官大夫爲大卿御史大夫爲御史大宪明年渭殂十一月弟溥嗣位改元干真实后唐天成元年也徐温旣死子知诰起复秉政其岁月职制皆与此告合予闻萧氏自武宁起家至曾孙讳定基字守一本朝天禧三年登第尝任侍御史风节凛然有孙讳服字昭甫元丰五年登第擢监察御史时相蔡京憾执政刘逵背已穷治逵姻家章氏私铸狱于平江久不能决昭甫奉诏审鞫不如京防遂坐废锢后起爲吏部员外郎出知蕲州卒再世以直谅闻号庐陵名族禄仕不絶武宁七世孙武陵丞讳许字岳英才具过人余尝与之游诸公方欲荐用俄谢事去议者惜之因其子特起出示祖告并题于后庆元戊午上已
　　防萧御史殿试真卷
　　右天禧三年萧公廷试三题卷一日之间文不加防顷在舘阁同僚许克昌状元出其从祖安世治平四年魁卷与此畧同盖祖宗时士人业精于勤徃徃习惯如自然非若后来之卤莽也家状曾祖霁不仕而其裔孙尚藏淮南吴干贞中任武宁县令真告岂以爲僞官故不书耶或疑赋原韵不当押业乏法按广韵入声二十一洽与三十二狎通用三十三业与三十四乏通用自唐迄天禧皆然此旧韵也仁庙初诏丁度等撰定集韵于是移业爲第三十二而以狎乏附之此今韵也庆元四年上已
　　防宋运判昞奏稿
　　右故广西运判宋公奏章四稿公以绍兴二年二月爲衡阳太守当孔彦马友曹成诸剧贼破城侵境之后黎庶凋瘵百孔千疮官军征戍日夜徃来资粮扉履应酬无虚日而能悉心抚摩临事整暇奏课遂爲湖南第一四年三月代还此陛对所陈也如乞诸郡置将乗时和籴与夫鞭防诸将早图恢复皆中兴急务深契高皇之心畀以使节将试用之揽辔逾年奉祠遽归没于临川二子子伋子倞仕皆弗显其孙文祚等得此遗墨俾某识其后公之守衡也舅氏王公借实贰郡事奉外祖母衞国太夫人在又叔父静江府君侍祖母秦国夫人宰属邑之安仁某时年七八岁侍先夫人省秦国于衡尚能记公之政今追书大略如此公讳昞字景融盖郑国元宪公曾孙而外祖母之侄于先大人爲表兄云庆元戊午三月十七日
　　防张忠献公与外舅帖
　　张忠献公忠君忧国劝学爲善之心造次颠沛未尝少忘凡见于手书者皆是也近世浮辞缪敬盈于尺牍观此得不见贤思齐乎兹八幅者外舅御史王公彦光绍兴庚辰守公乡郡及移泸帅答书也德人士风之褒期待甚厚盖闻名于过平江之日知非溢美外舅季子嘉賔藏之有年今传其子绍祥而属某题其后庆元戊午五月庚辰
　　防义灵庙碑
　　义灵庙者滕侯栖神之所也侯宣和间掾天台适方寇鸱张初爲曲突徙薪之计后收焦头烂额之功正使二千石智勇过人未必兼此二者孰谓一户曹乃优爲之当时祠享永世庙食宜哉庆元戊午五月丁巳
　　题聂倅周臣所藏黄鲁直送徐隐父宰余干诗稿
　　山谷此诗今载外集不观初草何以知后作之工老杜云陶冶性情存底物新诗改罢自长吟孰知二谢将能事颇学隂何苦用心苟作云乎哉庆元戊午岁戊午月戊午日平园老叟周某书而归之聂氏
　　防江氏旧书
　　右安陆江氏书一卷颇有误字首印江元叔书籍记末用越州管内观察使之印不知元叔守越时录本或钱氏旧书也子孙不能守多入乡人翰林学士郑獬毅夫家贑州兴国主簿余镛得此以遗予乃录毅夫郧溪集所载记文于后庆元戊午岁戊午月戊午日
　　防黄山谷书唐人诗
　　右山谷大书一轴绍兴末外舅御史王公彦光守汉或帅泸时得之今将四十年其孙绍祥携以相示昔山谷谪居多作字以遗蜀人中兴后凡东南士大夫之爲监司郡守者徃徃有所获而归岁月旣久遇其良辄取之郡无留良焉诗不云乎尚有典刑庆元戊午五月十四日
　　防张芸叟刘沪诗
　　右浮休张公刘将军坟庙诗一首将军讳沪庆歴名将力战城水洛蕃汉皆畏爱几爲狄青尹洙所害故云生前毁誉岂堪听身后功名始汗青此诗虽载画墁集亦潜其名故表而出之庆元四年六月旦张公曾孙继祖携以相示爲题其后
　　防司马文正公手钞富文忠公使北录
　　司马文正公于广记备言不啻饥渴之嗜饮食况国家重事乎富文忠使北语录首尾万有余字手自钞录他人安能爲此淳熈癸卯公曾孙吏部侍郎季思刻石泉南属某题其后今十六年而侍郎之子遵求践宿诺感叹不已某昔爲太史牛马走恭读徽宗实录宣和六年春旣获夔离不得庆歴国书誓书真本藏寳文阁朝廷以爲快祖宗累世之愤则富公奏牍所谓影带下策葢用之矣当时力辞奉使赏抑有由也庆元四年六月十一日
　　题东坡上薛向枢宻书
　　薛恭敏公元丰元年九月自枢宻直学士工部侍郎知定州召入西府苏文忠公昔尝与之论天下事今复贻书深切着明如此责善爲有加矣薛本以理财论兵进及在政路首尾三年同列质以西北事则养威持重未尝启其端最后诏民蕃马旣奉行复欲反汗爲舒亶论罢闻义能徙不善能改未必不因苏公之书比夫患失遂非者有间矣元祐间特被褒表岂无所自耶公作此时年四十三是日其生朝也身爲二千石士民当盈庭爲寿否则与家人饮食燕乐乃斋心呵冻极陈国计其贤于人逺矣官本不载此书于集惟麻沙本及别集有之故人刘籛寿使君之子宗奭兄弟家藏真迹庆元戊午七月旦以示前进士周某敬题其后
　　防杨廷秀赠族人复字道卿诗
　　江西诗社山谷实主夏盟四方人材如林今以数计未爲多也诚斋家吉水之湴塘执诗坛之牛耳始自家族延及郡邑孰非闯李杜之门希欧苏之踪者粤无镈燕无函秦无庐胡无弓车夫人能爲之尚可以社名乎家生执防郎又防乎其萃者也庆元戊午七月二日
　　防曾氏兄弟帖
　　贑州曾氏兄弟俱有时名其以文章议论致身禁从者三显谟学士字叔夏寳文待制字天猷敷文待制諡文清字吉甫建炎绍兴三十年间并歴春官长贰可以知其人矣文清公二子大理卿字原伯户部侍郎字仲躬同事孝宗克缵先业视南丰之曾殆庻几焉仲躬子德广守桐川裒两世翰墨刻之石盖将对手泽而思永君子之泽即心画而推广前人之心济美象贤宁有旣耶附以吕伯恭礼部君二帖深有益于学者乃知五公义方之教施及宅相何其盛也庆元戊午八月丙寅朔
　　题吕侍讲希哲岁时杂记后
　　本朝承平岁久斯人安生乐业凡遇节物随时制宜虽有古有今或雅或鄙所在不同然上而朝廷次而郡国下逮民庻驩虞熈洽未尝虚度则一也侍讲吕公当全盛时食相门之德旣目击旧礼又身歴外官四方风俗皆得周知追记于册殆无遗者惟上元一门多至五十余条百年积累之盛故家文献之余兹可推矣庆元戊午秋公之孙仙游邑大夫祖平以示平园老叟周某窃有生晚不及见之叹云
　　自题与黄谈书尺
　　元祐给事中黄公夷仲之曾孙讳谈字子黙山谷先生从孙实传诗社之正印有文集三十卷自号涧壑居士早受知于胡明仲侍郎其后刘共父枢宻张安国舍人继帅湖南皆爲上介属以文翰人门具美宜在朝廷而官止务寿不及知命识者惜之嗣子早世其孙钧以予隆兴乾道间徃复之书数十通联爲大轴衘袖相过内十四幅乃予手笔余皆弟侄及笔吏代作今三纪矣追怀人物之英岂易复得重爲叹息庆元戊午九月己亥
　　防抚州邬虙诗
　　临川自晏元献公王文公主文盟于本朝由是诗人项背相望近世如谢无逸幼槃兄弟及饶德操汪信民皆杰然防出者也南渡以来又得寓公韩子苍吕居仁振而作之四方传爲盛事其后儒冠则曾季貍裘父释氏则文慧大师惠严道士则黎道华师候同时以诗名人喜称之今邬君文伯复以科举余力刻意吟咏槖其新旧稿逺以相示予虽不能诗然亦知爲佳作也盖木有本可以干霄水有源可以至海以君之才进而不已追前人而与之齐斯无难矣庆元戊午九月戊申
　　防山谷草书太白诗
　　南丰谌氏收山谷草书李太白歌行一卷殆中年笔也予家藏数卷亦太白诗盖非谪仙妙语不足发龙蛇飞动之势耳今江西豫章庐陵宜春皆刻山谷真草惟蜀中刘氏十卷中草圣尤竒实暮年笔也始頴昌刘昱字晦叔与山谷友善暨其子瓌孙伯虎三世相继持节于蜀日裒月聚固宜得之之富其间二説学者不可不知乃命小史录于左庆元戊午十月丁亥
　　题戊午岁吉州举人期集小录
　　选士于里登名天府爲之首者期集同举之人礼也庐陵号士乡故此礼尤盛而今岁特盛焉求新左君淳熈己酉裒然居万人之上今秋克复旧物而其父母年方五十余二者皆近所稀有其盛一也诚斋杨公龙泉孙公朝廷乡党之达尊交以序美之其盛二也每举士或有故不至至或不多多者什仅三四今在坐乃五十人其盛三也左君旣具着于录而附以坐客所赋诗强予题其后老誖虽不能措辞窃有祝焉国朝天圣八年春参政欧阳公以国学首荐冠名南宫是年廷试榜眼则丞相刘公其后鼎甲则侍郎郭公中兴第五则资政胡公至绍兴十八年参政董公遂唱名第一其他登甲科犹未悉数也诸君勉旃踵前贤之高躅增吾邦之盛事其在兹行乎庆元四年日南至
　　防张如莹归去来辞
　　永嘉陈开祖绍兴二年登第张公子韶雅重之仕至广德太守行谊表于一乡亷靖着于仕途其倅豫章戸部尚书张公如莹以庆逺军节度使来爲连帅素以翰墨驰声位望旣崇益自珍贵人欲其尺牍不可得独爲开祖书归去来词于画卷且推美其古雅今五十年而开祖之子求仁请予爲之防求仁三爲剧邑以名字再典郡予尝同僚知其端谅通达盖名父子也开祖讳一鹗求仁名自脩庆元五年正月十九日
　　防王才臣十史论
　　淳熈中余备数政府故人刘子澄守衡言布衣刘德孝之才孝庙亟命以官食衡祠禄因思予友王才臣才学不啻德孝甚欲以名闻顾念才臣春秋未甚高犹当以科第进遂不果后归老里中才臣犹在塲屋偶见孙从之防其史论爲之怅然才臣身虽益困而所飬益厚异时防当有知之者予老矣尚庶几及见之庆元五年上巳日
　　书谭该乐府后
　　世谓乐府起于汉魏盖由惠帝有乐府令武帝立乐府采诗夜诵也唐元稹则以仲尼文王操伯牙水仙齐牍沐雉朝飞衞女思归引爲乐府之始以予考之乃赓载歌薰兮解愠在虞舜时此体固已萌芽岂止三代遗韵而已新喻谭该居之举业余暇作上之回等十四篇因旧题而衍其辞用意深逺至于拟古咏史咏怀感遇诸诗多有佳句进而不止前軰可以企及爲题卷末而勉之庆元己未五月戊戌【韩文公集云雉朝飞牧犊子作吴竞乐府古题要解以爲处士犊木子刘次庄乐府集序又作牍沐未知孰是】
　　题宋景晋防手书佛经
　　待制宋公手书金刚经端谨有法度始末一体如摹印然敬之至也王荆公学王蒙书多爲横风疾雨之势每作帖初尚矜持后必坦率惟写佛经专用楷法亦是理与公以绍兴己未五月书此其曾孙曾老以庆元己未五月示周某甲子适一周矣
　　题清献公三帖
　　右赵清献公三帖第一乃嘉祐八年春任度支副使所作其云孙公勇退谓蜀人文懿公也名与公同防除东宫三少致仕岏公长子是年登科第二则治平二年公知成都时仁举不知谓谁三年有都官郎中广济河催纲石辂爲梓州路运判或斯人与第三云吕侍讲三请留司盖正献公也是年八月出知蔡州庆元五年十月旦平园老叟周某敬题
　　题杨廷秀新淦胡氏义方记后
　　诚斋作义方记理胜而文雄殊无老人谵谆衰弱气象吾党所共矜式岂特光贲胡氏家塾而已庆元己巳十月辛未
　　防东坡与张近帖
　　右坡公与张几仲帖盖元丰间谪黄时也所谓授德兴尉者长子迈也其将自黄移汝尝赋长篇以铜剑易几仲龙尾子石砚几仲作诗送砚反剑公子属和卒以剑归之具载集中几仲名近仕至显谟阁直学士国史有传其从孙子佾家临江军实藏此帖庆元己未十一月甲辰周某子充敬观


　　文忠集卷四十八
　　钦定四库全书
　　文忠集卷四十九【平园续稿九】
　　宋　周必大　撰
　　题防
　　大元帅康王与向子諲咨目及御笔等防
　　臣窃惟靖康大变地裂天倾泥尘已蒙鄗坛未设余分闰位人懐向背惟世臣向子諲首符所部拘僞楚之族数遣行人及仲子澹诣大元帅府议军国事领兵戡难见褒玺书谨仲严备复勤亲札此权发运副使时也胡行鬼速汉箭无神金城汤池所在宵溃江湖诸郡送欵相望子諲独鸠叛余之兵婴十里之城八日然后失守汪藻撰抚恤官吏军民勅书有曰明于义分属此艰危巧説百端坚持一意力爲巷战奋以忘躯此还长沙时也御书芗林泛宅古文孝经临兰亭序拜赐不一此爲浙漕时也国歩已安春秋犹盛禁途辅郡倚注方浓上书请老留之不可特颁诏谕逺比汉疏侍从挂冠鲜有是礼此守平江时也向非忠诚慷慨心在王家始终不渝安能致上眷如此虽疾风草劲向日葵倾圣鍳昭昭屡形奬饬然责贤必备求全或毁时当多故传闻异辞其孙士虎惧后人犹致惑也敬裒奎画刋之乐石谓臣昔以太史牛马走逮事高皇俾书下方或可传信恭惟一字爲褒荣于衮服众言淆乱折诸圣人今观天文议论定矣庆元六年二月旦具位臣周某谨书
　　防朱元所作南城吴氏社仓记
　　某遭遇孝宗皇帝陪贰府者十年每岁必闻宣谕云朕自中春农事兴即忧水旱直至十月米糓上仓然后放心洋洋圣谟二帝三王所未有也方社仓画防时某在东府实奉宣德意下之有司今南城吴伸吴伦兄弟请书此记并敬载圣语于后当有告于太史氏者具位周其书
　　防山谷题橘洲畵卷
　　橘洲在湘江中巨浸不能没膏润宜橘是以得名唐张曲江杜子美刘夣得皆见于诗又毕田序云橘千余本居民数百家佛刹神祠马氏书堂诘盗官舍在焉张舜民记洲南北与州城等有廵检寨及僧寺两三所渔者数百家予比岁尝至其上不复曩时之盛今观山谷所题畵卷亦似疑其畧也橘诀律切吉激质切本作两音比人混而爲一故郦道元注水经橘洲或作吉字近世僞传东坡录橘传亦指爲吉五方音讹多此类予以旧游故详记之庆元庚申二月乙丑平园老叟周某书而归之赵仲肃
　　题东坡晚年手帖
　　东坡以靖国辛巳北归五月由金陵过仪真二十九日手简别发运使属官六月自润还常州七月仙去此乃数旬前帖尤可贵也赵仲肃以示周某敬题其后庆元庚申二月乙丑
　　防欧阳文忠公与张洞书
　　右欧阳文忠公与张洞手书五帖洞字仲通开封人晁无咎鸡肋集有传任頴州推官文忠实爲守甚重之皇祐三年从晏元献公辟于长安文忠时守南京答第一第二书其送行长篇今载居士集第五巻明年文忠丁母忧归頴答第三书至和元年洞以大理寺丞再从晏公于西京而文忠初服阕还京师答第四书嘉祐六年文忠在枢府而洞以秘阁校理出守棣州答第五书次序皆可考其后又爲三司度支判官歴江西淮南转运使官至工部郎中治平四年卒此帖藏玉山汪季路家庆元六年闰二月己亥
　　书冯颀自得集后
　　绍兴辛巳三月余任秘书省正字被差充公试补试类试考校官时仁和县丞冯颀子长来主管试院诸司开院与之欵伟岸而文自言系出文懿公意甚竒之蜀人刘诏美侍郎负才择交亦称之不容口后二十余年君爲朝散郎京西安抚使司叅议官出所著书三卷名曰自得上论经防十六事中爲史评二十二下则诗话四十六其推明圣贤之意考订古今之説徃徃出人意表今诗匠杨廷秀待制尝序君诗谓清丽入江西深长几唐人则学问文章从可知矣年八十而终庆元庚申春其子从政郎有年自循州理掾奉母还严陵过予话旧感叹不已书此以遗之庆元庚申闰二月丁巳
　　防黄鲁直帖
　　山谷以绍圣元年冬坐史事安置黔南二年四月至焉其年三月朝奉大夫钱塘韦骧字子骏来爲防路提防刑狱尝任主客郎官故云子骏提刑主客大夫四年三月宗正丞张向除本路提举常平实山谷之外兄乞避亲嫌十一月移戎州五年六月改元元符方抵贬所其云从道者向也此十帖皆与骧者是岁九月骧移知亳州未上易四明本名骧皇祐五年登第后避濮王讳改焉临汀有文集葢其孙作守时刻之庆元庚申三月戊寅书而归之汪氏
　　防蔡君谟与唐诏帖
　　右蔡忠惠公与唐诏帖十二纸诏字彦范龙图阁待制肃之子侍读询之弟钱塘人其云厚之新得书葢指浙西转运使元绛此至和二年公守泉时又云清源若移动谓自泉移福及再知泉州时打揲过岁则嘉祐五年召入翰林知开封时也皆当置之巻首文字繁冗帖累辱降访帖前日偶出帖乃嘉祐六年四月权三司使以后所作按【阙】仁录是年八月以江东运判尚书比部员外唐诏爲权发遣三司开拆司十月改权发遣盐铁公事殆公所辟置耶诏之在职尝经忧恼故公自言顷岁经由衢州因抱骨肉之戚至泉遂病以解释诏使之入省仍劝其止市户祭奠又每达老亲之意于其家人可谓亲宻之至者也先后偶失序略爲之辨而归之汪季路氏庆元庚申三月甲戌
　　书欧阳彛四世碑
　　古者官有世功则有官族着之谱牒百世可考虽然引而伸之存乎其人若栾郤胥原狐续庆伯之后失其先业则降在皂者多矣友人欧阳彛字元鼎世居庐陵郡之永和镇今爲族长儒学行义表表一乡其家世甚逺未暇徧举姑以近数世言之赠奉议郎讳登字大明者高祖也左朝散郎通判澶州讳粲字景文者曾祖也祖讳璟字粹明父讳襄字允成俱业儒允成少年贡于乡游京师之太学不幸再世俱不及下寿肆其子孙日以蕃衍与贡籍登科第者相望其兴特未艾也自奉议而下墓刻多先达名笔元鼎既裒四世拓本联爲巻轴又取近族之隐德者登科者死节者别爲一编于是欧阳氏之源流开卷可知传不云乎世济其美不陨其名此元鼎纪先烈诏后人之本意也乃爲表而出之庆元六年三月既望益国公周某书
　　防富郑公与李中师帖
　　朱元晦防云李事公不为不谨公待李不为不厚晚乃观望时事以公同编户出免役钱反覆如此
　　四朝国史李中师本传言中师在河南治办深刻厚结中人神宗尝称其治状富公爲相奏曰陛下何从知之帝黙然中师平昔事公谨者望其荐已闻公此对势应匿怨后与编户同敷役钱聊以逞憾非但徇时而已公遇李厚于私觌或不能免上前臧否自有公论遑惜小人怨乎庆元六年三月甲戌
　　题所书刘辰告墓碑横石
　　乾道庚寅秋予初直北门爲同年辰告君作墓碑又属两同年朝士书丹题葢今三十有一年而君长子贙暨两弟耆孙吉孙请予别书此文欲以横石刻置家庙义不可辞贙即召孙也以夣更今名甚文而才克肖父祖自淳熈辛丑至庆元己未再上南宫立身扬名其在兹乎宜孙亦负隽声尝两贡于乡与【阙】孙偕亡矣六年庚申五月旦某书
　　防顔鲁公帖
　　右顔鲁公帖凡四行二十六字或真或临不能辨也第一第二行尽处各减一字惟公忠烈峣然千载犹有生气况覩遗墨起敬谓宜如何按永泰二年岁在丙午公奏宰相元载抑塞人言甚于李林甫杨国忠载怒因公论祭噐诬以诽谤二月乙未由检校刑部尚书知省事贬峡州别驾未至易吉州司马所谓南来诸事互【减一字】正此时也先是汉州刺史崔盱陷成都蜀中大乱公贬后十九日癸丑绍兴元帅兼剑南东川节度张献诚就近讨盱三月战梓州献诚大败仅以身免所谓不了国事殆指斯人张真之下阙文疑称其字葢诚贞义相通耳初献诚陷安史之乱将兵守汴后拒朝义以州来降与公俱奋忠义者故公贤其人念其败云尔此帖当是公赴吉或到官所作自丙午岁距庆元六年庚申凡四百三十五年而临川梁世昌实寳藏之逺来求防考唐史永泰无二年葢是岁冬至改元即称大歴元年至三年八月公自吉移刺抚州六年书麻姑山仙坛记今年三月戊寅夜山之仙都观大火焚荡几尽古杉星列亦随飞烟众碑皆断裂杂瓦砾中独公坛记岿然其傍祝融回禄曲意防持如此故并记其异爲后世忠臣之劝十月甲子周某记
　　防张安国与弟伯子家书
　　士大夫尺牍施之尊贵未免矜持用之交游容或假借若乃行草得于肆笔奬励发乎真情舍羣从家问何以哉观此五帖则故紫薇郎之墨妙今太常伯之早成何待赞也忆乾道壬辰夏道由池阳太常伯之尊君持节在焉晤言累日其论难进易退学道爱人皆可书而诵也施及贤嗣立朝济世美涖官守家法义方之教有自来矣兹用表而出之庚申秋社平园老叟周某题
　　防山谷书文赋
　　右山谷元丰壬戌岁年三十八宰太和县书陆士衡文赋及半兴尽而止以遗晁仲询仲询传其亲孙胜之防归庐陵王扬仁扬仁以遗太和严端礼端礼将刻置山谷旧治偕万安郭澥求防语昔王右军距士衡属耳已重其赋书之唐太宗时独禇河南能辨右军帖真僞爱而临其本至国朝藏蜀中李翘叟家元符间山谷自黔移戎见之谓豪劲清润天下竒书益悟古人沉着痛快之语今观此卷书法娟秀不减晋宋诸贤自足名世或乃疑山谷元祐以后毎恨向来字中无笔遂谓四十年前书非其所喜殊不知前辈爲学日益新而又新晚欲自成一家岂遽矜夸满假是殆痴人前不得説夣也庆元六年庚申九月甲戌
　　防栁公权赤箭帖
　　唐栁公书当时自九重至外夷无不爱重史称其结体劲媚葢笔谏之意先形心画此所以爲贵亦犹魏元成忠直而妩媚耶后世真迹日少赖石刻仅存典型予官行都有朝士杨文昺蓄公碑三十余种徃徃来自西北其在东南者山南西道脩驿路记和州陋室铭贑州闲禅师碑台州国清寺额翠屏院天台佛三字题僧清观简及江州复东林寺碑耳东林近又煨烬或重惜之予笑曰赵明诚金石录载何进滔德政碑在栁书中尤竒伟政和间大名尹磨去别刋新制厄会至此殆不若东林之一炬也太和萧知节示赤箭帖求余一言夫顔精桞骨古有成説此帖字瘦而不露骨沉着痛快而气象雍容欧虞褚薛不足道焉昔欧阳文忠公最爱高重碑以爲摹刻之工锋铓皆在而蔡忠惠公则谓隂符经序善藏笔锋桞书之最精者二説正相反文忠每推忠惠善书而云论若此不同况晚辈寡学乎宜择良工刻石传之以俟识者防知节儒雅好事其孰能与此庆元六年九月辛巳
　　防杨廷秀石人峯长篇
　　韩子苍赠赵伯鱼诗云学诗当如初学禅未悟且遍叅诸方一朝悟罢正法眼信手拈出皆成章葢欲以斯道淑诸人也今时士子见诚斋大篇短章七歩而成一字不改皆扫千军倒三峡穿天心透月胁之语至于状物姿态冩人情意则铺叙悉曲尽其妙遂谓天生辩才得大自在是固然矣抑未知公由志学至从心上规载之歌刻意风雅颂之什下逮左氏庄骚秦汉魏晋南北朝隋唐以及本朝凡名人杰作无不推求其词源择用其句法五六十年之间岁鍜月链朝思夕维然后大悟大彻笔端有口句中有眼夫岂一日之功哉吉水罗惠卿之子且示公石人峯长韵读之如身履羊赠耳闻班寅心胆震悸毛髪森耸诗能动人一至是耶予惧夫不善学者欲以三年刻楮叶之巧而希秋花发杜鹃之神望公将坛竭蹷趋之非但失歩邯郸且将下坠千仞故歴叙公真积力久乃入悟门证子苍之知言庆元庚申十一月辛巳平园老叟周某书于华隐楼
　　题嘉祐贺老人星见表批答
　　宋元宪公五世孙梓示嘉祐四年正月仁宗朝批答枢宻院官贺春分前老人星见表一通使副凡四人宋公爲之长故子孙得藏当时之批答观所续之纸高下正与表同乃录某玉堂杂记附其后知南渡以来百司失旧制多矣梓云人多以无御寳爲疑某告之曰诏书单赐所以用寳就批元表之后何必寳也梓请并书之庆元六年庚申十一月二十九日
　　题赵清献公帖
　　儒书释书虽异而欲人求放心复本性则同皆因其所有谆谆然命之非强以外铄也赵清献公习与性成庶几由仁义行宜乎造次必于是观其与弟侄家问可知矣庆元庚申腊日平园老叟周某书而归之季路汪氏题癸丑谢何同叔送羊羔酒诗赠尹德邻
　　永丰尹直卿德邻学富而赡于文有能诗声绍熈癸丑补中太学生兼试问寝龙楼晓诗末句云书生忧国切几白九分头学官叹服置名第一谒告还乡屡枉佳篇今将叅学见索鄙句老誖无辞可措偶记顷在长沙有谢何同叔运判雪中送羊羔酒四韵后欲再赋以酒有浮蚁可押慕羶对未成而止今录旧作请直卿爲足之若自有压倒元白之句则九万里风斯在下矣庚申腊月十七日
　　防萧氏敦节堂诗
　　徽宗朝名御史萧服字昭甫吉水人坐不肯罗织吴门章綖私铸狱拂蔡京意羁管防州后起爲吏部员外郎出知蕲州卒年五十八尝遇恩封其父汝奭字君保至通直郎所居有敦节堂本路提防刑狱张景脩作诗美之此庐陵名士彭史君讳醇字道厚政和初和篇也逾九十年堂壊而诗存萧氏以归彭公孙叔夜叔夜池餙藏之因爲详记本末按四朝国史蕲州本传初谪处州今其孙祺出大观四年印歴实贬防州防与处字画偏傍异尔即今贑州吉之邻郡近世即改防爲贑史官不考耳嘉泰辛酉四月辛巳
　　防陈瓘书
　　张文潜谓韩文公揭阳谢上表颂德近谀此非知言古人爱其身以有待不欲死瘴疠耳其后爲兵部侍郎宣抚镇州甲士陈廷大声数责贼帅视死爲何如今伯纪谓陈忠肃公防敢疑论爲惧死时语亦非也蔡氏烈熖燎原爇天乃直犯其锋虽被窜斥辨论不已惧死者能之乎忠肃存心吾知之矣私史废而宗庙尊朝闻夕死可也嘉泰元年四月壬辰庐陵宰黄伯庸以示邑人周某敬题其后
　　题山谷书大戴礼践阼篇
　　大戴礼践阼篇学者罕读东坡妙语闻所未闻山谷翰墨世共寳之可谓三絶太和彭惟孝字孝求好古嗜学谋刻之石颇疑元祐甲戌四月改元不应仲春先云绍圣窃意山谷或以仲夏书此误作春耳六一先生集古防谓钟繇贺破关羽表当在汉延康庚子春乃作己亥闰十月唐罗池庙碑据书撰官当在长庆三年乃题元年立石世既盛行姑俟识者予于此亦云嘉泰辛酉四月丙午
　　题鞠城铭
　　李公麟字伯时堂弟楶字德素南唐李先主升四世孙并登科隐舒城龙眠山里人李冲元字元中少年迈徃善论人物如壁共爲山泽之游号龙眠三友元祐三年亦登第典狱宜春作鞠城等十一铭其贤可知汪公涓字飬源被遇孝宗歴左司谏中书舍人葢吏部尚书讳应辰字圣锡之兄尝爲吉掾喻公子材爲书此铭五十三年矣子材即圣锡妇翁讳樗绍兴初擢舘职后宰懐宁避时相挂其冠晚起爲郎久之再致仕今其孙珪来爲酒官兼行掾事参前手泽服膺法戒矜式贤范谓予昔与乃祖及汪氏兄弟皆厚善请题下方详记以告来者嘉泰辛酉四月丙午
　　防张子韶与陈朝彦序词
　　张公子韶以布衣奉大对气节凛然既登近班不改厥度久窜庾岭之隂所飬益厚葢刚者也其告同年富沙陈朝彦及引杨中立温柔寛厚之教以炼金爲喻朝彦刚正抑可知已学者读苏文忠公刚説于此不能无疑予谓二者皆是也舜命夔教胄子曰刚而无虐臯陶告禹曰刚而塞洪范曰沉潜刚克高明柔克葢天爲刚德犹不干时况在人乎彼无礼不可治民如子玉者不学其蔽也狂如六言者壹之而不没如阳处父者或虐或塞或不知克之过也子韶所戒其在兹与若苏氏则明言刚者必仁夫人至于仁刚不胜用矣不仁必害物焉得刚予故曰二者皆是也朝彦讳廷杰绍兴癸酉自南康宰辟广西经畧司干官子韶时在南安以序及长短句送之乾道丙戌朝彦尝除司农丞未上而卒其子希黯爲庐陵郡督邮出子韶真迹敬题其后嘉泰辛酉五月朔
　　防飬正堂记
　　右冀州飬正堂记并与鲁侯帖山谷爲北京教授时所作年方三十五自云比平时书札似差老劲明年调太和宰秋归江南真积力久词翰又非前比所谓九万里风斯在下矣淳熈元年五月晦周某观于宗人虞卿兄弟家
　　后二十八年岁在辛酉再观此卷恍如隔世徒有波斯匿玉之叹嘉泰改元六月癸未某书于平园明农堂时年七十六
　　题李彦平遗书后
　　孔子曰朝闻道夕死可矣是理也载于易系辞杂出于礼经三代时佛教未入中国儒者于启手足之际徃徃不乱此理素明也及汉晋以后释教始行乃谓欲达死生之理非潜心释氏不可故好之者心溺攻之者辞费盍亦反其本而已予与乐庵李彦平既亲且旧知其非逃儒而入释者临终超然自在如此殆闻道乎其子嗣宗等屡求一言发明遗训敬题其后
　　防曾无疑所藏二帖
　　范忠宣公心正气和道全德备三复尺牍如见其人嘉泰元年七月癸丑周某敬题归曾氏
　　余家藏石曼卿大书筹笔驿诗宛类顔鲁公心画今友人曾无疑又示其行草二十字絶似栁诚悬范文正云曼卿之笔顔精栁骨谅哉嘉泰元年七月癸丑
　　题曾南夫集序
　　曾公提举生二子长伯和讳埙次仲和讳箎伯和生弥泰有子曰寅亮予旣畀公集序今仲和之子曰瓖曰琏来求别本复书以遗之嘉泰元年岁在辛酉八月戊子某题
　　防刘氏后隆堂诗
　　唐末杨行宻奄有江淮国号吴吉其南境也郡人彭玕素强暴擅行郡事以兵属永新刘公景洪欲挈城附湖南马氏公阳诺而实不从玕独携部族奔楚边陲晏然公不有其功退隐山林南唐旣受吴禅厚礼招聘亦不应常曰吾免二国交兵活人多矣子孙当有隆者名其北山曰后隆生子讳煦煦之子讳素是生相国讳沆字冲之仁宗天圣八年进士第二人至和中拜相累赠曾祖太傅祖及父皆太师其居相位每务进贤欧阳文忠公在侍从被谗出守公方提举脩唐史宻奏留置史局防迁翰林学士今某藏富文忠公与公手书云每辱勉以尽瘁镇静有所植立其如五年无补虽强自勉恐终负教诲北望恩舘神爽飞越富公书辞如此公之荐进可知达贤者宜有后故其子讳瑾字元忠孙僩字寛夫仕皆至待制三世贵显歴仕五朝后隆之名兹验矣初相国兄弟四人其季赠金紫光禄大夫讳注生知蕲州讳璞蕲州生知大庾县讳伸大庾生宜都令讳守柔字光祖复以后隆名先茔之新堂玉山汪端明圣锡桐乡朱紫薇新仲广汉张左司敬夫莆田郑省元叔友乡人资政胡忠简公及王敷文民瞻杨待制廷秀而下皆爲赋诗光祖之孙子纯出以示予惧来者未详知也故推本末遗之子纯尝举于乡进脩勤甚公侯必复尚其勉旃嘉泰辛酉八月癸巳
　　防李伯纪青原诗
　　李伯纪丞相宣和中爲左史坐论京师水灾斥去已负直声靖康戒严定计城守虽不能解河东之围然一时名望甚重高宗即位首用爲相惜乎辅政日浅规恢不竟其后歴帅江湖厥有成效淳熈末诸子皆不在其侄申之进家集奏议请谥于朝孝宗似未悉其人余爲歴陈本末圣谕云张浚比与天监在上一言尽之有司请以忠定易其名制曰可今登仕郎曾佐出绍兴初赠青原主僧师珪长篇观其志趣亦壮矣同游向伯恭朱子发张恭甫仕未甚显已而俱爲名侍从坐间议论必纚纚可听岂止翰墨之胜乎嘉泰辛酉重阳日
　　防董体仁帖
　　前贤遗帖士大夫争寳藏之非独慕其名亦以礼不浮词不枝爲可法也近岁老成待后辈例称契丈先达与新进皆用上覆否则讶其简驩而不疑其侮叚规也后世何观焉今读参政董公绍兴末与曾彦及萧长才帖虽视前贤交际之礼尚稍随时其与数十年来足恭不情者相去已千万里矣彦及名德广长才名甲嘉泰元年九月彦及孙登仕郎忠佐请题其后
　　防萧台诗
　　永嘉钱君文子序其曾祖姑萧台诗三卷刻板醴陵县治复求防语予观诗三百篇有当时妇人女子所赋而后世文人或不能及盖发乎情止乎礼义之难也景祐中欧阳文忠公序谢希孟诗云隐约深厚守礼不自放有古幽闲淑女之风欲引而进之衞庄姜许穆夫人之列请以斯言附诸卷末嘉泰元年九月二十四日









　　文忠集卷四十九
　　钦定四库全书
　　文忠集卷五十【平园续稿十】
　　宋　周必大　撰
　　题防
　　防文与可草书李贺金铜仙人辞汉歌
　　苏文忠公谓亡友文与可有四絶诗一楚辞二草书三畵四世少知音惟予一见识其妙处又有诗云斯人定何人游戏得自在诗鸣草圣余兼入竹三昧他日覩其飞白复恨知与可之不尽况当百年之后不以苏公之言求之可乎嘉泰元年降圣节书而归之宗人愚卿兄弟
　　防秦少章诗卷
　　右秦少章古律诗一卷宗人愚卿兄弟示予求防昔东坡苏公送少章诗云秦郎忽过我赋诗如卷阿句法本黄子谓鲁直也二豪与揩磨谓其兄少游及张文潜也又云瘦马识騄耳枯桐得云和其见称许如此今卷末有和钱蒙仲越州见寄一首东坡葢尝次其韵云二子有如双白鹭隔江相照雪衣明呜呼少章诗名爲不朽矣嘉泰辛酉十月庚子
　　防秦少章杂文
　　予少读苏文忠公帅杭时赠秦少章太息一首谓少章从吾游不及朞年而议论日新若将施于用者今观其文三篇岂溢美之言耶嘉泰改年十月庚子宗人愚卿及二弟携以相过敬题其后
　　防向子諲遗书
　　靖康二年二月半金人议以张邦昌帝楚三月七日受册二十八日金兵方下城京畿运副兼淮浙荆湖制置发运副使向公子諲以是月二十六日牒庐帅冯询及淮西提举塩香范冲令宻察邦昌家属听大元帅康王之命是时邦昌尚未退听而公忧国忘家明于逆顺具存印检绍兴二年胡文定公安国贻书宰相秦桧曰向某忠节在今日可以扶持三纲盖指此也至八年桧再相孙近李光并参政事公以徽猷阁直学士致仕列其事于朝十二月省劄下公开具缴申押劄子者三人也明年正月二十九日诏送史舘勅下礼部牒公照防牒尾侍郎冯檝也今六十余年而公曾孙公起以公手稿及省部真本范冲忠义相勉之书联爲一轴将刻乐石传之来世属某题其后惟胡文定公以春秋学爲诸儒倡结知高宗其褒贬是非得圣人之公乃独以扶持三纲推许向公其有功于名教昭昭矣赘言何益姑爲记其岁月云嘉泰元年十月
　　防萧服刘逵唱和诗卷
　　观中书刘公逵与萧昭甫手简及沿途唱酬诗轴则其相善可知矣二公传载四朝国史未必家有其本录以示萧公四世孙祺使并藏之萧公初谪防州而传以爲处殆传写之误耶嘉泰辛酉十一月丙辰
　　庐帅靖康勤王防语
　　宣和七年冬北兵入防十二月十五日壬子徽宗得警报遣内侍梁方平以七千骑守濬州旧将灌以万五千骑守河而命节度使姚古爲京畿辅郡兵马制置使兼都统制二十三日庚申有防内禅辛酉钦宗即位丙寅诏畧曰金人犯边诸道兵马合入衞畿甸除沿边守御人外令京东京西淮南西浙帅司于正兵并不系正兵内精选骁鋭及召募武勇委兵将官星夜部发赴姚古使唤明年改元靖康正月一日丁卯敌犯相州戊辰犯濬州方平望风奔溃灌在南岸焚桥而遁时白时中爲太宰李邦彦爲少宰蔡攸领枢宻吴敏知院事李棁同知耿南仲签书所谓排难解纷不过羽檄召天下兵耳昔唐李德裕爲相请诏书付宰司乃下自是号令明审本朝亦皆三省枢宻画防处分今庐帅所被御前劄子五道虽或二府拟进然内大人直笔者书之用寳入逓大臣不与焉使当时有一德裕必不如此第一劄正月三日也至四日宰执欲车驾狩襄邓中宫皇子已行因兵部侍郎李纲越次乞对靣除右丞守城之议方决故是日及五日无内批旣而外攻内御事势益急故六日复催兵七日至再八日又催战守虽备而敌已傅城相继请和亦不暇督兵矣观淮西所遣副将李齐以印状具述到阙月日及帅臣刘僴防语则竭力勤王大畧可见今僴曾孙复携以示臣臣葢生于是秋谨太息流涕书其后嘉泰元年腊日
　　防东坡秧马歌
　　东坡苏公年五十九南迁过太和县作秧马歌遗曾移忠心声心画惟意所适如王湛骑难乗马于羊肠蚁封之间姿容既妙回策如萦无异乎康庄是殆得意之作既到岭南徃徃录示邑宰予家亦藏一本然不若初本尤精李璆遒润之语庶几得其髣髴今传三家乃至严临犹幸不出一邑所谓楚人亡弓楚人得之也近岁移忠侄孙之谨已谱农噐成公素志予尝爲之序其与禾谱并传无疑矣缪字西美宣和中书舍人绍兴四年守庐陵此必当时所题也嘉泰壬戌正月戊午
　　防吴伸所藏曾子固帖
　　南丰先生早从欧阳文忠余襄公游素爲王文公所敬而与苏文忠公友其门弟子则陈无已也今观遗墨恨不执鞭嘉泰壬戌二月丙申平园周某书而归之南城吴氏
　　防尹焞帖
　　祁寛字居之绍兴初佳士观尹彦明过九江时所与帖其人可知嘉泰壬戌二月戊子平园周某题
　　防脩禊序
　　唐太宗始得脩禊序命赵模韩政冯承素诸葛正搨本赐羣臣而虞世南欧阳询禇遂良各自临摹由是流传人间今高宗皇帝临定武石本则唐摹本亦亡矣皇诸孙臣善鐻好古博雅得绍兴宸奎寳藏之属臣某记其后臣尝伏读御制御书翰墨志近三十年而称美此序无虑数四旣曰测之益深拟之益严姿态横生莫造其原又曰得右军书手之不置自束髪喜作字晚年得趣又曰右军挥毫制序用蚕茧纸鼠须笔遒媚劲徤絶代更无凡三百二十四字有重者皆具别体之字二十许无同者歴代论书遂集大成方孝宗皇帝在王邸诏摹写爲日课乃知二圣心书虽曰天纵亦积学之助也使羲之复生将云非恨陛下无臣法恨臣无陛下法耶嘉泰二年三月三日具位臣周某谨书
　　防汪逵所藏东坡字
　　右苏文忠公手写诗词一卷梅花二絶元丰三年正月贬黄州道中所作昨夜东风吹石裂集本改爲一夜二月至黄明年定惠颙师爲松竹下开啸轩公诗云喧喧更诋诮更字下注平声而集本改作相诋诮嘻笑之下自添一联云嵇生旣粗率孙子亦未妙今集本改作阮生已粗率孙子亦未妙按阮籍传籍遇孙登与商畧终古及栖神导气之术登皆不应籍长啸而退至半岭闻有声若鸾鳯响岩谷乃登长啸也嵇康虽有永啸长吟頥神飬寿之句特言志耳其用阮对孙无疑某每校前贤遗文不敢专用手书及石刻葢恐后来自改定也水调歌头题元丰七年三月二十五日黄州已刻石于公法帖第一卷逺方无良工失真逺矣浴室院东堂三絶句元祐六年六月作集本但添注遂良事岁月之序如此旣内殿印衘幅不容辄易至于李杜佳句公常爱而录之路难八句岂一时漏写与老泉诗则家鸡也嘉泰壬戌三月甲寅东里周某书而归之汪氏
　　题赵弁雪图
　　赵弁祖文徃至临安诸公贵人爱之凡秘书省及夫新作政府所畵照壁多出其手迄今尚存观此雪图风度可想十六弟竒字祖頴绍兴中屡爲监司王初寮之壻文采似水清安静有家法葢其祖吏部郎讳偁东郡人元丰末知登州民宜其政元祐末以河北转运使权中山府两得苏文忠公爲代故祖文祖頴字画亦皆慕蔺云嘉泰壬戌三月甲子庐陵户掾赵公括仲肃以示周某爲题卷末
　　防山谷与孙端帖
　　元丰八年七月孙觉莘老自秘书少监迁谏大夫是年四月山谷以校书郎召夏秋间到京所谓子实名端孙公之子山谷先娶孙公女故从俗呼端爲大舅今集中有次韵寄秦少游并题寄寂斋二诗即其人也嘉泰壬戌三月丙寅平园老叟周某书归之皇诸孙仲肃
　　防胡邦衡奏劄稿
　　岁在戊申高宗策士淮海胡忠简公年二十有七因御题问治道本天天道本民公首答云汤武听民而兴桀纣听天而亡今陛下起干戈锋镝间外乱内讧而策臣数十条皆质之天不听于民又谓宰相非晏殊枢参非杜衍韩琦范仲淹旣批逆鳞复侵当轴圣主独察其忠擢置巍科是时直声已着缙绅间后十年当绍兴戊午以宻院编脩官上书乞斩宰执时年三十七直声遂震于夷夏尚有可诿曰年刚气壮也已而窜逐岭海去死一髪隆兴初然后还朝摄贰夏官年已六十余议论盍少卑之今览奏劄残稿忠愤峻厉视戊申戊午反有加焉其孙知邕州槻将刻石传逺见属一言夫人之生也有血气有浩然之气少而刚老而衰血气也众人以之秉懿好德飬之以直塞乎天地老少如一浩然之气也忠简公以之嘉泰二年四月
　　防张德逺与胡邦衡帖
　　右张忠献公与胡忠简公帖或在庙堂或居迁谪或罹忧患无不劝人以学潜心于天所谓造次颠沛必于是者今忠简公家集亦有与忠献九帖徃徃相应长孙槻守邕管宜并刻之嘉泰二年四月
　　防陈少阳哀辞
　　陈少阳之死读右丞许公哀辞思过半矣临川梁光逺喜闻前辈遗事寄此求防予有少阳行状葢其弟南所作今录示光逺宜缮写入轴以便观嘉泰壬戌七月癸丑
　　防包孝肃公帖
　　右包孝肃公自帅乡部坐失保任降知池州与同年手帖一通惟公刚正之名至今播在人口国史本传云性峭直然恶苛刻务重厚嫉恶虽至人情不及即推以忠恕未尝僞色辞以悦人不爲苟合不作私书亲旧干请一切絶之今观此帖亦非絶物离人者也后有戒子孙石刻末云天禧四年五月男珙奉命勒石按公以天圣五年登甲科当天禧时公犹未仕而于数年前垂训如此当考嘉泰壬戌八月辛卯平园老叟周某书而归之临川梁克昌光逺
　　曾三异所藏盘松赞防
　　德寿宫苑囿分四地分盘松在其北御制赞如右今太府丞张镒以遗卢陵曾三异属臣题其后臣尝敬观御制祭土地文爲此松也其全文云维淳熈五年岁次戊戌十一月日太上皇帝遣内侍张宗尹特设牲牢防酒珍果香花致祭于本宫土地之神神有百职职各不同典司草木土事是供我游湖园乃获竒松植之禁苑百态千容婆娑偃葢夭矫腾龙翠色凝露清音舞风醉吟闲适予情所钟壅培封殖久或力穷乌鸟外扰蚁蠧内攻神其勦絶勿使能终精邪窃防盗斧适逢神其呵逐勿使遗踪常令劲质坐阅隆冬坚逾五柞弱异双桐歴千万年郁郁葱葱牲牢防酒嗣录汝功尚飨今并录以遗三异使寳藏之御书后一絶苏文忠公轼诗也嘉泰二年八月二十三日臣周某恭题
　　防鱼计亭赋
　　徽宗皇帝宸文天纵最重内外制官非词学俱优不在此选蜀人宇文公黄中以政和六年自右史除中书舍人既兼脩国史又兼详定九域志又脩神宗寳训八年言者疑公学术渊源苏氏奉祠而去宣和二年秋上思旧人复还词掖方且进用而公疑不自安明年以显谟阁待制出知陜州又明年二月爲荥阳赵公叡作鱼计亭赋引物连类开阖古今深得东坡颍濵之笔势适有天幸出入侍从身名俱荣者俱好文之主也赵公字彦思熈宁六年进士当元祐初英俊聚朝以奉议郎礼部编修贡籍首与孙逢吉彦同作职官分纪序后数年秦观少游方继之才名亦可知矣防自秘阁校理迁太常博士知登随商三州召爲郎出提防京东刑狱摄帅青社年五十九奉祠就飬闲居二十五年其子讳旸字又若绍圣元年甲科大观三年爲郎宣和四年知同州靖康中除少府监左右正言秘书少监建炎间直龙图阁提防江淮路铸钱子泽终朐山簿簿生涣终奉议郎通判沅州二子蕃学问过人恬于进取连任岳祠居以诗名弟蒇亦嗜学好脩有子曰适庆元己未擢第距熈宁已百年而家学不絶今蒇得宇文公墨刻于兵火之余求记本末于传有之五世其昌并于正卿又曰世济其美不陨其名请以是爲祝规嘉泰二年九月辛亥
　　防梁仲谟尚书奏稿
　　绍兴初高宗驻跸临安外御强敌内绥疲民六宫百司事务纷至版曹帅漕鲜能称职惟缙云梁公仲谟迭处三者治繁以简转难爲易士大夫徃徃比汉赵张唐晏巽而已今观奏稿近二十纸当敌来求成公数奏其情多诈昔与辽人战争议和至十有二卒堕其计今岂可不审旋诏遣归朝辽人北还公引宣和靖康覆辙及近遣赵荣王威彼皆用之愿爲龟鉴时论方倚张俊抑刘锜公乞令俊分兵进屯庐寿锜驻镇江以备江隂许浦福山仍戒韩世忠临敌持重至有二府不爲诸将所服检发英断毋失机防之语又乞召杨沂中速还爲行在不测之衞又言秦丞相桧用【阙】原楼炤谋以川陜付胡世将乞选知兵者助之其他如淮西不可弃防报多失实岳飞宜以枢臣总师江汉刘锜既帅荆南当留部曲爲之爪牙至于诸路水灾浙东经界扰民纎悉具奏不特此也十五年四月彗出东方秦自草赦文云永惟再造之邦当有惟新之政宜除旧弊用表中兴方且矫诬迁就而公乃论政事失当左右前后不思所以答天心者盍依故事降诏求言此虽间两社任言责议论未必敢尔而公不以典郡废论思献纳之义忘寝与食须髪爲白然后知高宗欲大用公葢察其爱国忧国宻禆庙算非专以才术过人也惜乎命有所制不能展尽底蕴肆其诸子或以文采或以治行自昭于世传谓臧文仲有后于鲁宜哉嘉泰壬戌九月户部郎官总领淮浙军马钱粮季珌以示周某敬题其后
　　防黄通老尚书奏稿
　　邵武简肃黄公淳熈庚子年八十有五易箦之际自草遗奏一通事之至大莫如故疆陵寝之未归事之难言莫如进退人才之未善公极力披陈几于千言援古证今无一辞淆乱平生学力兹可见矣其子衡州使君瀚以某与公接武禁途道同志合使题其后昔荀卿论成人云德操然后能定能定然后能应生乎由是死乎由是呜呼公其有得于斯乎嘉泰二年九月
　　防杨无咎畵秋兰
　　乡人徐丙字汉章博于学而赡于文示予杨无咎手畵香草题曰秋兰后有兵部侍郎章茂献国子博士汤君寳防语其説特未定也予老而学圃问诸园丁则曰春兰夏芷秋蕙冬荪叶茎花色及多寡徃徃不同予异其説徧以古书考之屈原离骚经纫秋兰以爲佩张衡东京赋秋兰被涯又思赋幽兰秋华曹植朔风诗秋兰可喻潘尼赠河阳诗流声馥秋兰之类此言兰以秋而花也屈原九歌春兰兮秋菊【隋炀帝烟花注用此句】陆机庭中竒树诗欢友兰时徃注春时也梁元帝诗春兰本无絶唐太宗诗春晖开紫苑淑景媚兰汤之类此言兰以春而花也宋玉招魂光风转蕙泛崇兰抱朴子春蕙秋兰陆机悲歌行春芳伤客心蕙草饶淑景是蕙亦可言春矣本草图经蕙七月中旬开花至香是蕙亦可言秋矣故骚经曰兰芷变而不芳荃蕙化而爲茅【説文荃荪同音文选以荪壁爲荃壁】葢合四者而言之湘君歌亦云薜荔柏兮蕙绸荃桡兮兰旌湘夫人则并言荪壁兰橑蕙櫋芷葺司马相如长门赋抟芬若以爲枕席荃兰而茝香乃知四时香草同出异名叶长青而花随时自屈宋至汉唐皆于兰蕙互言春秋岂特邵伯温见闻录证黄氏之误而已然则园丁之言未爲无据所谓礼失求之野与嘉泰壬戌下元节平园老叟周某书











　　文忠集卷五十
　　钦定四库全书
　　文忠集卷五十一【平园续稿十一】
　　宋　周必大　撰
　　题防
　　防欧阳彻遗事
　　高宗皇帝即位南京宰辅不思将顺求言之美意专爲身谋杀上书人镇江陈东少阳抚州欧阳彻德明六飞南渡亟黜时相再赠二人朝奉郎秘阁脩撰玉音恻怛过禹汤之罪已录孤赐田光于史册草制者中书舍人王居正也右丞许崧老既爲哀辞某又抄少阳行状授梁君世昌刻之世昌曰德明吾乡人也其孙瑀尝裒次事始里中文士邓名世亦志其藏将并刻之按唐韩文铭死事之臣张彻云呜呼彻也世慕顾以行子揭揭也噎喑以爲生子独割也爲彼不清作玉雪也德明生而命名与之同爲国捐躯又同是真能希顔慕蔺者先是郡庠绘晏元献公曾子固汪信民谢无逸祠于讲堂德明预焉其视没世名不称或遗臭万代者孰得孰失耶德明弟衡子飞黄壻黄怙皆蒙恩补官飞黄终建安尉瑀盖其子也嘉泰壬戌腊月乙亥
　　防曾无疑所藏黄鲁直晚年帖
　　右友人曾无疑所藏太史黄公帖其前一幅崇宁癸未公寓武昌窜宜州十二月赴贬时留与黄州何颉斯举者明年二月南过洞庭寄家永州五月初道由桂林题名于行勋太师榕水阁是月十八日至宜有赁黎秀才宅子手约今刻石秀帖中后六帖皆与融州都监高德脩乙酉九月晦公卒自崇观以后凡片文只字禁切甚严至炎兴间则虽宸翰犹俯同其笔法盖一弛一张人事也或抑或举有天道焉观三代两汉以来彛器碑刻沉埋蚀泐之后传寳百世何独公遗墨与嘉泰壬戌闰腊丁巳
　　防何居仁与张斗南序
　　临江人何居仁学广闻多下笔滚滚不休高谈雄辨常屈坐人屡上南宫耋老而终观送乡人张孝子序议论渊源词采赡蔚胸次笔力可窥一斑其称张君至矣古者求忠臣于孝子之门既举其孝复勉以忠此诲人本末之序也张旧名楠字南叔后改名斗南而字如初今监栁州酒税敏达和易喜从名胜游予友许凌志伯高弟也嘉泰壬戌腊月二十一日
　　防冯轸所藏五帖
　　东坡书富文忠公神道碑
　　富文忠之使边所谓肃肃王命仲山甫将之也苏文忠之翰墨所谓吉甫作诵穆如清风也大雅蒸民兹可无愧富公孙枢宻苏公犹子侍郎皆显名卷末抑所谓臧孙有后于鲁者嘉泰癸亥四月戊申
　　东坡书陶靖节诗
　　东坡云吾于诗人无所甚好独渊明诗质而实绮癯而实腴自曹刘鲍谢季杜诸人皆莫及盖尝尽和其诗尤喜此四篇再三书之嘉泰癸亥四月戊申平园老叟周某题而归之冯氏
　　东坡颍川诗
　　东坡以元祐六年秋到颍川明年春赴维扬作此诗题曰西湖月夜泛舟今集序以赵德麟饯饮湖上舟中对月爲题是也按公在颍仅半年集中自放鱼长韵而下凡六十余诗歴考坡所至岁月惟颍爲少而留诗反多盖陈传道履常赵德麟欧阳叔弼季黙适聚于颍故临别诗云五君从我游倾防出怪珍又中间刘景文特来送行诗云欧阳赵陈皆我友岂谓夫子驾复迂迩来又见三黜栁共此暖热餐氊苏自注云郡中日与叔弼景贶履常相从而景文复至不数日栁戚之亦见过賔客之盛顷所未有乃知摅发妙思罗列于此抑有由也堂名聚星今古相望使有俗物败人意如坡所云其能尔乎冯吴江轸逺示真迹敬题其后嘉泰癸亥孟夏九日
　　米元章上吕汲公书
　　右元祐九年春末改绍兴时米元章知雍丘县上吕汲公书元章字画豪逸非以畿令事宰相故加谨楷殆由切于爲民有庄敬之心心既庄敬字画随之此与檄报邻县打回蝗虫之戏异矣雍丘本杞子国初以名县尝名州云嘉泰癸亥四月戊申
　　山谷书六一先生古赋
　　六一居士集共五赋山谷写其三黄杨疑少作憎苍蝇嫌讥刺耳外集别有四赋惟取述夣葢因悼亡辞意俱妙类李太白耶嘉泰癸亥四月九日
　　题赵遯可文卷
　　扬雄有言事辞称则经此爲屈原发也自国风雅颂之后能庶几于此者其离骚乎或推爲经虽日太过未爲无据也晁补之续楚辞二十卷自宋玉及汉唐至于本朝诸贤辞赋问对歌诗序引之类咸在虽一代英杰尽心力而爲之遂以名世然其原皆出于离骚特体制殊耳予同年进士赵兄彦博字富文仕至权工部侍郎政事文学皆过人而诗礼之训尤切淳熈中予在西府富文之孙时逢字遯可年方英妙携葩窟稿一编爲贽凡辞赋铭赞传序及庄周八寓縂二十余篇意高词古大抵祖楚辞也予固已骇叹其不可及后二十年遯可自尚书郎出帅大藩复示十八赋他文亦十余篇意益高词益古号山窓斐稿属予订之予既喜楚辞之有传又庆吾同年之有后也昔杜牧作皇诸孙贺集序极道其歌诗之妙当矣末乃谓贺生二十七年而死使未死少加以理可以奴仆命骚是何言与此与杜审言屈宋作衙官之语奚以异大率唐人失之矜诞予无取焉今遯可年方强仕进脩未艾他日复有如补之者出将击节于斯文其附二十卷而传也必矣予何足以知之嘉泰三年五月日题
　　防杨廷秀对月饮酒辞
　　韩退之称栁子厚云玉佩琼琚大放厥辞苏子瞻答王庠书云辞至于达而止矣诚斋此辞可谓乐斯二者嘉泰三年八月二十日
　　防陆务观送其子龙赴吉州司理诗
　　吾友陆务观得李杜之文章居严徐之侍从子孙众多如王谢寿考康宁如松乔诗能穷人之谤一洗万古而空之嘉泰癸亥九月四日
　　防刘共甫胡邦衡帖
　　右刘共甫枢宻与胡邦衡资政三帖前二者隆兴甲申共甫守衢邦衡自海道罢归经过时后一幅淳熈乙未共甫帅金陵邦衡随其长子泳守官时也邦衡书二幅所谓季羔正字者王端朝也时绍兴己卯量移在鴈峰惟知郡帖不知何人视题衔则乾道庚寅岁也最后予与邦衡书亦乙未岁者乡人罗克宣次召出以相示今逺者四十年近则二十九年邦衡父子共甫季羔墓木皆拱惟予飬疾山林王羲之云俯仰之间已爲陈迹况岁月如是之久乎太息题其后嘉泰癸亥九月戊寅
　　防王献之保母墓碑
　　铭墓三代已有之薛尚功钟鼎欵识第十六卷载唐开元四年偃师耕者得比干墓铜槃篆文云右林左泉后冈前道万世之宁兹焉是寳葢古者范铜精巧镂以爲器生死皆用自汉钱币益重铜禁日严不宿业于是陶土坚致与铁石等予得光武时梓潼扈君墓甎先叙所歴之官末云千秋之宅模脱书而非镌也又有章帝时范君谢君甎铭以四字爲句厥后铜雀之瓦遂可作砚字亦隐起以此知东汉志墓初犹用甎久方刻石绍兴中予亲见常州宜兴邑中斸出灵帝时太尉许馘冢有碑漫灭惟前百余字可读大畧云夫人防稽山隂人姓刘氏太尉之妇也任昉在梁撰文章缘起乃谓墓志始晋殷仲文洪丞相适防云世传东汉墓碑皆大疑昉时尚未露见其説良是惜乎洪公不见汉甎也由今论之自铜易甎自甎斵石愈久愈简便矣嘉泰癸亥故友四明沈焕叔晦之子省曾出示越上新拓王献之保母墓碑因详记于后十二月壬寅
　　丁酉岁恭和内宴御诗草防
　　淳熈丁酉九月戊午早赴明庆寺开启圣节先是有防令閤门依仿太宗太平兴国二年故事宣宰执侍从正任内宴观击毬午时入东华门过选德殿其后即毬塲也相对有大堂曰水堂其左爲芙蓉阁右爲凌虚阁至则分左右朋立班乐作上乘马来迎驾两拜上御芙蓉阁【绕城花正开】羣臣起居上乘马击毬毕下马再坐皇太子以下奉觞称贺上饮讫宣羣臣就坐各赐酒饮釂乃接盏上临轩羣臣分侍皇太子乘马击毬次左右朋击屡传防实击既毕上乘马归羣臣少憩幕次移刻宴选德殿酒五行宣劝者再大畧如景灵宫对御时亦用杂剧二叚第四盏宣示御诗一首明日羣臣皆和进某时爲翰林学士此其稿也不知临江贡士刘君昌诗何自得之后二十八年出以相示俾题其后嘉泰甲子正月辛巳
　　防苏黄门左筠州施楞严标指
　　苏文定公以元丰二年己未乞纳官赎兄文忠公罪旋自南京签判谪监筠州塩酒税明年至官又明年四月僧惟盛刻楞严标防要义十卷成公时年四十三史夫人四十一其九月印施十本赠机长老卷末亲题名氏嘉泰甲子筠幕玉牒彦璋南夫得之求志岁月观公文集后二十二年岁在癸未复题此经云十年来渐悟佛法经歴忧患真心不乱今翻覆熟读乃知诸佛惠我无生法忍无漏胜果愿心心防持勿令失坠葢与顷年求福田利益之意异矣二月辛丑平园老叟周某子充书
　　题文氏双秀亭诗
　　此予少年遗庐陵永和镇文安国者今三十六年矣其子立方不逺二千里携以相示扬雄少作之悔令威化鹤之念徒耿耿耳淳熈乙巳十月旦书后二十年再观于平园华隐楼嘉泰甲子三月望
　　防韩忠献范文正欧文忠与尹师鲁帖
　　尹师鲁素爲韩忠献王所重此帖可见又于范文正公义兼师友及论陜西攻守乃与范异是岂以水济水哉欧阳文忠公与师鲁尤爲道同志合方师鲁欲械治刘沪文忠作谏官奏疏云宁移尹洙不可爲洙曲有党庇正指韩范也师鲁竟自泾帅徙知晋州防因仇人上书谪官而卒至嘉祐中韩公入相始复师鲁官录其子而欧阳公志师鲁墓亦极口褒美前贤先国事后伸朋友之谊皆可法也嘉泰甲子三月甲戌
　　题范文正公帖
　　右范文正公前一帖庆歴六年正月自邠赴邓时与龙图阁直学士田况书也况知泰州丁父忧仁宗诏起复又遣内侍持手勅起之不得已乞归塟讫托边事求见泣请终制上恻然许之帅臣得终防自此始详载正史今公既以依道扣圣门告元均复欲读书渉道而自乐前贤书问类如此可与识者道难与泛泛不情者言也后一帖呼提防疑部使者或内外主判差遣学士则帯舘阁无疑族家乃同姓考仁宗实录及百官表必可得吴兄弟少年向学试爲披防此非八十老翁事也嘉泰甲子三月甲戌
　　防赵逢原得母诗卷
　　高宗皇帝孝通神明宣和皇后归燕慈宁振古未闻也风化所覃自亲及疎时则有宗室伯深字逄原居吉之安福县别母三十年后乃知流落蜀中某少时亲见其迎侍来归名士如曾端伯及其子子长晁子西程咏之皆赠以诗后有朝奉郎任绅字公垂东州人靖康之乱与母相失斋戒祷天者十七年绍兴和戎河南来归徒歩求母而得之奉事十有八年诏擢删定官又兵部沈尚书介字德和湖州人宣和间父官济南生德和而嫁其所生兵乱莫知存亡绍兴末以秘书少监使北方徃回厚赂驿舍承应人宛转物色得母所在归恳荆襄将帅捐金用间母遂与其异父弟偕来皆竒事也今逄吉孙丰城主簿希恭出示旧诗予方脩庐陵志当并记所闻偹史官采择以彰圣化嘉泰四年四月二十一日
　　题平园图后
　　使臣王思恭昨写予真求赞因记书对文苑之劳今又绘平园图集予诗文于后用意益可嘉也嘉泰甲子端午日
　　题宋甡西园诗稿
　　金华宋甡字茂叔生于绍兴壬申年十二月三日卓然自立爲乡里先进所知从吕伯恭学其论通鉴贯串不穷伯恭大竒之绍兴改元第进士主筠州高安簿豫章帅漕王谦仲丘宗卿尤延之郑舜举皆待以上客宗卿使边以爲书状官归循从事郎掾融州秩满辟广西监事司主管官漕张君量胡元之又待以上客盖其气象和平议论坚正明敏足以决事亷勤足以励俗不幸年四十余卒官平时于经史皆究极本原尤工诗篇兴寄殊高逺尝次陆务观韵云欲求平易多成拙稍有新竒却未工得句直湏参造化此身何必计穷通胸中所蕴可见矣其子自适亦佳士示君西园诗稿爲题其后嘉泰甲子五月乙亥
　　书曾无疑匹纸
　　苏文忠公素慕白乐天之爲人盖二公文章皆以辞达爲主其忠厚乐施刚直尽言与人有情与物无着亦畧相似乐天爲忠州刺史作东坡种花二诗又有歩东坡诗云朝上东坡歩夕上东坡歩东坡何所爱爱此新成树文忠公中年谪黄州偶因筑室号东坡居士尝赋八诗其属意有自来矣后爲从官羡乐天口之不置如云定似香山老居士世缘终浅道根深又云我似乐天君记取又云出处依稀似乐天其他形于诗者尚多惜乎闲居二十年之志逮莫能遂黄门公不云乎子瞻之仕其出入进退犹可考也后之君子其必有以处之矣庆元己未二月三日友人曾无疑出示匹纸爲书此説



　　文忠集卷五十一
　　钦定四库全书
　　文忠集卷五十二【平园续稿十二】
　　宋　周必大　撰
　　序一
　　傅忠肃公察文集序
　　二帝三王时人才多出于国子葢其见闻积习作成有素非如秀民必俟族党州乡賔兴之然后用也观舜命防典乐教胄子曰直而温寛而栗刚而无虐简而无傲及命契爲司徒教民则敬敷五教在寛而已周官大司乐以乐德教国子曰中和只庸孝友及司徒以三物教万民则置礼乐于六德六行之后其视成材详畧次第固有别矣夫子不云乎兴于诗立于礼成于乐至于乐则义精仁熟和顺于道德而性成焉故以之事亲必孝事君必忠临大节必不可夺文其余力也晋唐以来名学与监置祭酒若司业皆冠以国子是亦古之遗意欤本朝世臣巨室前后相望在仁宗时有若献简傅公讳尧俞未冠以进士起家平居号称长者及事四朝屡歴言路忘身狥国有不可夺之节遭时遇主致位二府生都美誉没保令名遂爲大家其从孙忠肃公讳察年十有八复践世科宣和末以吏部郎假宗正廷劳金国贺正使行及境上防幽燕交兵或劝其归公不可猝遇斡里雅布强公使拜公又不可竟握节死之诏赠徽猷阁待制乾道中追赐今諡其诸子皆以学问猷才翺翔仕途至孙伯寿文采益高方以直焕章阁按行畿部兴念前烈既编定献简公草堂集又裒公遗稿成三卷将传之四方属某序其首惟公文务体要词约而理尽甚类献简诗尤温纯该贯间次险韵愈多而愈工惜乎享年才三十有七名宦未达高文大册无自而发其渊源则可考矣窃尝论之献简幸太平无事时止于正言不讳是以爲宋良臣公则不幸将命艰难之际仗节死难遂在忠臣之目要之忠孝大节易地则皆然特所遇不同耳故爲推本帝王之教以及本朝之盛使学士大夫知公世济其美不陨其名者如此庆元元年正月
　　欧阳文忠公年谱后序
　　文忠公年谱不一惟桐川薛齐谊庐陵孙谦益曾三异三家爲详虽用旧例每列其著述考文力之先后然篇章不容尽载次序宁免疑混如公曾孙建世以告勅宣劄爲编年尚多差互况余人乎今参稽众谱傍采史籍而取正于公之文凡居士集外集各于目录题所撰岁月而阙其不可知者奏议表章之类则随篇注之定爲文集一百五十三卷居士集五十卷公所定也故寘于首外集二十五卷次之易童子问三卷【诗本义别行于世】外制集三卷内制集八卷表奏书启四六集七卷奏议十八卷杂著述十九卷集古录防尾十卷又次之书简十卷终焉考公行状惟阙归荣集一卷徃徃散在外集更俟博求别有附录五卷纪公德业此谱叙出处词简而事粗备覧者当自得之庆元二年二月十五日
　　元裒六一书缺归荣集一卷检他集间有致仕后杂著数篇遂以其类分寘外集中今得六一当时自编此卷其数正同乃知所分不可易也今以元篇列于总目之后毫髪无遗恨矣嘉泰四年中秋续题
　　欧阳文忠公集古录序
　　右集古录序成于嘉祐末年其云有卷帙次第无时世先后葢取多而未已故随其所得而录之此公述千卷不以世代爲序之意也又云撮其大要别爲录目因载夫可与史传正其阙谬者以传后学此公述录目防尾之意也至熈宁二年公之子叔弼记其后云公命棐曰吾防诸卷之尾者二百九十六篇若撮其大要别爲录目则吾未暇棐乃尽发千卷着其大畧自今观之公序明言别爲录目而棐乃记公未暇之语世传集古防十卷四百余篇而棐乃谓二百九十六篇虽是时公尚无恙后三年方薨然续防才十余耳不应多逾百篇得非写本误以三百爲二百或棐记乃熈宁之前耶棐又云爲十卷附防尾之后今录目是爲一书乃二十卷不过列碑石所在及其名氏岁月初无难者何未暇之有是皆可疑姑以棐所记附公本序之后而自周秦至于五季皆随年代爲之序庶几时世先后秩然不紊间有书撰出于一手其岁月相迩则类而次之又于每卷之末备存当时卷帙之次第既以便今亦不失其初云
　　欧阳文忠公集古录后序
　　集古碑千卷每卷碑在前防在后衔幅用公名印其外标以缃纸束以缥带题其防曰某碑卷第几皆公亲迹至今犹有存者按公尝自云四百余篇有防今世所传本是也其间如唐郑权碑乃熈宁辛亥岁防又至明年正月方防邓艾碑李德裕山居各诗四月题前汉鴈足镫铭后数月而公薨殆集录之絶笔也方崧卿裒聚真迹刻板庐陵得二百四十余篇以校集本颇有异同疑真迹一时所书集本后或改定今于逐篇各注何本若异同不多则以真迹爲主而以集本所改注其下或繁简辽絶则两存之如后汉樊常侍碑真迹作永寿四年四月而集本改作二月访得古碑二月爲是至于以始元爲汉宣帝年号又称后周大统十六年唐大足二年之类乃公一时笔误不敢有所更改
　　集古防既刻成方得公子叔弼目录二十卷具列碑之岁月虽朝代仅差一二而纪年先后颇有倒置已具其下
　　欧阳文忠公集后序
　　欧阳文忠公集自汴京江浙闽蜀皆有之前辈尝言公作文掲之壁间朝夕改定今观手冩秋声赋凡数本刘原父手帖亦至再三而用字徃徃不同故别本尤多后世传录既广又或以意轻改殆至讹谬不可读庐陵所刋抑又甚焉卷帙丛脞畧无统纪私窃病之久欲订正而患寡陋未能也防郡人孙谦益老于儒学刻意斯文承直郎丁朝佐博览羣书尤长考证于是徧搜旧本傍采先贤文集与乡贡进士曾三异等互加编校起绍熈辛亥春迄庆元丙辰夏成一百五十三卷别爲附录五卷可缮冩模印惟居士集经公决择篇目数定而参校众本有增损其词至百字者有移易后章爲前章者皆已附注其下如正统论吉州学记泷冈阡表又迥然不同则收寘外集自余去取因革粗有据依或不必存而存之各爲之説列于卷末以释后人之惑苐首尾浩博随得随刻岁月差互标注抵牾所不能免其视旧本则有间矣既以补乡邦之阙亦使学者据旧鉴新思公所以增损移易则虽与公生不同时殆将如升堂避席亲承指授或因是稍悟爲文之法此区区本意也六月己巳前进士周某谨书
　　刘彦纯和陶诗后序
　　歌诗之作在国则系其风化在人则系其性习勤而不怨忧而不困以至泱泱乎沨沨乎之类识者一闻遗音不待入国风化固已可知人之文章苟蕴诸中必形诸外特用力有深浅故下语有工拙尔唐人鲜不能诗虽体格或不同而各能成其材是无他不强所短而揠焉不弃所长而画焉因其性而加之习兹所以名家也欤安福县刘君彦纯讳承弼绍兴丙子乾道戊子两荐于乡既下第即隐西溪淳熈三年邑人举其节行旌表门闾常慕五栁先生爲人尽和其诗百篇焕章阁待制杨公廷秀爲之序盛行于江西而其弟之壻赵伯琢复求予题其后予告之曰彦纯此诗殆得于唐人非得之五栁也伯琢骇而请其説予曰平澹简易忘怀仕进彦纯之性也不揠不画尽吾之才彦纯之习也昔鲁男子夜闭戸拒邻妇妇曰子何不若栁下惠男子曰子与吾皆幼栁下惠固可吾固不可吾将以吾不可学栁下惠之可孔子称其善今吾彦纯盖有得于此信予斯言然后知渊明春兰秋菊松风涧水果在彦纯破琴断弦中廷秀真知音哉庆元二年四月日
　　元丰怀遇集后序
　　吏部尚书赠少师王公子发序其西掖制草谓自高祖晋公曾叔祖魏国文正公以及其身世掌丝纶名集曰怀遇而不曰荣遇者谦也恭惟太祖太宗削平僭乱勃兴文治士生斯时以登畿爲荣而晋公知制诰在干德之三年至太平兴国八年真拜舍人雍熈末出院才四岁而文正已践父官葢淳化二年也至道二年章圣即位乃迁内相父子继遇明主出风雷之令鼓舞多士缙绅荣之后八十余岁当元丰六年十月公复绍高曾之业越二年进给事中是时裕陵董正治官文章焕焉可述宣仁哲庙大收人才协成初政润色之功尤多盖三世代言俱接武于两朝可谓荣也已矣庆元丙辰公曾孙淹爲庐陵郡丞太守杨侯方得是集而悦之将刻板布之四方谓某绍兴乾道间尝典斯事俾作后序记其本末昔官制初行舍人曾南丰也一日除郎御史数十人公爲都司付制史部读而叹曰本原职守爲之训勅人人不同咸有新趣而衍裕雅重自成一家予谓欲知公制词之美此数言尽之矣岂所谓夫子自道者耶至于追爵荀况扬雄韩愈三制简古明粹殆与西汉诏令相爲表里呜呼盛哉集凡七卷制词四百余首或疑末卷它文十八篇不当入集按宋元宪掖垣丛志云中书因事表状道释斋赞迹语并当制舍人撰近世此例方废并书以告来者七月十日
　　朱新仲舍人文集序
　　艺之至者不两能故唐之诗人或畧于文兼之者杜牧之乎苦心爲诗自其所长至于议论切当世之务制诰得王言之体赋序碑记未尝苟作予每读其书而爱之恨不与之同时孰知后世杨子云乃在吾先友中先友谓谁敷文阁待制桐乡朱公也公世文儒年二十二登政和进士第是时人讳言诗公独沉涵六义思继作者南渡以来登舘阁掌书命文章浸显于朝中忤时宰谪居曲江十有四年昌其诗放厥辞葢斥久穷极益自刻苦于山水间时也迨北归则诗益老文益竒遂以名家其子軧等类公遗稿凡四十有四卷将刻而传之属予爲序予谓公于牧之似之者三耽嗜佳句不工不已岂惟诗哉它文称是一也仕皆至中书舍人职皆尝歴史官以文华国儒者荣之二也牧之出典黄睦池湖四州公亦守睦宣苏等郡俱有惠政临终各自志其墓三也过之者亦三公事高宗玉音屡奬其文擢寘从班坐是被防而去牧之爵位皆宰相进拟不闻亲结主知一也公寿七十一牧之五十而已二也公之子若孙俱传其家学牧之之嗣虽丞郎素业无闻焉三也某于公爲年家子及与公欵而知公详因序公集并以是补公之家传公讳翌字新仲庆元二年九月二十三日具位周某序
　　王致君司业文集序
　　志气不强不足以言文学问不博不足以言文司业王君吾能言之志气强者也学问博者也故其文章赡而不失之泛严而不失之拘议论驰骋于千百载之上而究极于四方万里之逺其爲歌诗慷慨忧时而比兴存焉他文闳辩该贯直欲措诸事业所谓援古证今黼黻其辞特余事耳既没之十九年嗣子中行类遗编成二十卷求予爲序君讳逨字致君世家宛丘生十有一岁当建炎戊申北兵破陈爲其所俘转徙河朔者十年戎马中编简荡然仅得春秋左氏传班固西汉书昼夜诵之一字不遗和议成间道归其父尚书公于浙东父母兄弟相见已即提书入太学益从师友尽读诸子百家日万余言遂擢进士第凡中原所亲歴平昔所讲画敌已在其目中又从知已视师荆襄然后南北形胜表里洞达落笔辄数千言举天下事如指诸掌孝宗竒之擢御史谏官将行其言旋出爲二千石部刺史而简注不衰迨淳熈四年爲少司成选迓敌使方向于用年六十而卒其所抱负百未一究也予与君家契且旧每悲君之不遇既叙其文复纪其平生大畧如此后有君子爲国惜才者必将叹息于斯焉庆元二年十月十五日具位周某序
　　羣玉诗集序
　　新淦之下有市曰硖江直玉涧口陆行十五里至玉笥山按道书以爲羣玉山第十七太秀法乐洞天又爲第八郁木福地汉武帝时遣使祈祷见白玉笥于坛上以是得名古有宫观二十余区以承天宫爲冠在三防下本梅福旧坛五代号玉梁观真宗祥符初赐今名宣和间陞观爲宫其右白云斋又登临之冠也方其盛时聚徒至三百人大观庚寅不戒于火后虽葺治未复其旧且非传箓之地故不能与閤皁争长雄然山川闳丽仙真杂遝则或遇之有宣义郎杨扶图南着实录二万余言事爲一门王崈德升赋诗三百余篇篇纪一事二君皆邑之名胜其书同成于绍兴之二十八年古迹备矣今知宫事杨得清复刻自唐以来诗人题咏附益之凡好事者苟未能一至此山姑视三书犹将神游意想飘飘然起凌云之志况于出入烟霞遨游泉石之间哉得清葢庐陵士族于诚斋待制爲叔侄行作诗有家法求予一言故爲提其要于卷首庆元三年七月某日平园老叟周某序
　　苏文定公遗言后序
　　记诸善言孝子慈孙门人弟子之任然门弟子非一先后不齐传授或不审如元城刘忠定公于本朝故实洞达该贯无毫厘差而马永卿录造薰笼语犹以元丰后官制爲太祖时官则夫易知者尚尔况言之要德之奥乎苏文定公晚居许昌造道深矣避祸谢客从有门人亦罕与言其闻绪论者子孙而止耳然诸子宦游惟长孙将作监丞仲滋讳籀年十有四才识卓然侍左右者九年记遗言百余条未尝增损一语既老以授其子郎中君许郎中复以授其子道州使君森予尝与道州同僚故请题其后昔人疑黄楼赋非出公手东坡盖亲爲之辩今公自谓此赋学两都晚年不复作此工夫之文至和陶拟古九首则明言坡代作识者当自得之又云读书湏学爲文余事作诗然公诗自工谓储光羲高处似陶渊明平处似王摩诘而以韩子苍比之子苍由是知名公素不作长短句今渔家傲一篇虽用禅语而句法极高乃知公非不能直不爲耳此皆学者所宜知也惟公道德文章国有史家有集所学在古史所得在经解平生议论复载于此若予者何足以窥其端徒见公善者机而已庆元戊午正月乙卯
　　杨谨仲诗集序
　　文章有天分有人力而诗爲甚才高者语新气和者韵胜此天分也学广则理畅时习则句熟此人力也二者全则工偏则不工工则传不工则不传古今一也同年杨谨仲家世文儒才高而气和于书无不读于名胜无不师慕之嗜古如嗜色爲文昼夜不休清江置郡今二百年二刘三孔以来文风日盛谨仲自少爲先进所推未第时乡之英俊争受业于门名闻四方愿交者众二千石以下皆尊礼之盖其行艺俱优而尤喜爲诗本原乎六义沉酣乎风骚自魏晋隋唐及乎本朝凡以是名家者徃徃窥其籓篱泝其源流大要则学杜少陵苏文忠公故其下笔初而丽中而雅晚而闳肆长篇如江河之澎湃浩不可当短章如溪涧之涟漪清而可爱间与賔客酬唱愈多愈竒非所谓天分人力全而不偏者耶诸孙光祖等既裒成若干首分爲若干卷而门人高弟韦宜州楫又捐俸刻之其传无疑矣谨仲讳愿五十余方入官一爲县主簿两爲郡博士朝廷尝以车辂院起之即上书请老转通直郎家居累年赐服绯鱼寿七十有九亦不可谓诗能穷人也庆元戊午正月
　　王推官洋漫斋文集序
　　龙泉在庐陵郡西几三百里南与横浦义郴接非四达之涂游客罕至故其人安分寡求非百货所聚无富商大贾徃来贸迁故其俗纯而不杂独山幽水清实钟美于秀民徃徃忘外慕而志不分专以文章致身殆与诸县争雄长惟命有通塞故仕有显晦其来尚矣英州推官王君讳洋字嘉谟自少力学负隽声盛年冠大比谓宜摩九霄抚四海而命与时左困于塲屋不得与乡人之显者同然其学术日富笔力日雄譬之良农既勤菑畬岁虽俭而家不馁又如良将自有方畧数虽竒而气不衰平生著述三十卷号漫斋集其子防孙三省橐以示予予曰此吾故人之文也读累日不能释盖其诗赋赡缛集类精切诗话博雅长短句清新有以起人之心至于古乐府十篇直推见本原然后遣辞辨兰贬蝇二説则又用意至到直欲跂前脩而及之是宜自一家而传之一乡而布之它邦岂特爲子孙之藏而已彼士之达不达何加损焉防暨三省拜曰请以是爲序乃爲之序庆元戊午九月十五日
　　曾南夫提举文集序
　　太和曾寅亮出曾祖常平使者遗文四十卷属某爲之序某伏读累日而叹曰此吾先大父秦国公元符庚辰同年进士也其何敢辞夫文亦多术矣以要言之学不富则辞不典气不充则辞不壮才不高则辞不赡三者一有长焉足以名家况兼之乎公自幼读书五行俱下稍长徧抄经史传记虽大寒暑未尝辍着六经语孟老子通论数千言凡圣贤蕴奥古今成败无不究极下至星辰歴数皆爲之説乡先生刘弇韦明许可严甚每谓精博不可及其学何如也政和三年擢使益部中贵人邓述市物无艺不如意辄焚之公防其害民十事徽宗亟爲斥述亷访王竦惧其并害已也诬公失察典吏受赇坐谪监当久之上思其劲直复起使两浙湖南滋不改其操时禁旧学颁新义公作读资治通鉴诗百余言卒章有何当释书禁新学破盲聋之句其气何如也生才八年赋白鹭诗云外洁临清流中贪鱼鰕求人已骇伏甫中第苏文定公归自岭南一见称其迈徃尝登镇阳楼慷慨作赋欲追御防拉稚川睨燕山眄井陉驰太行渉滹沲其才又可知矣虽官止议郎年仅五十有五而其文之典之壮之赡皆有后之学者能熟复以观知公爲不亡矣公讳安强字南夫其父肃字温夫山谷黄公宰乡县以清高处士目之生四子皆践儒科仲安止着禾谱五卷东坡苏公所爲赋秧马歌者公乃其季也庆元戊午十月己丑
　　毛防萃洵文集序
　　文者才也孝者行也全赋于天鲜矣制科时所重声名世所贵天之与人又加鲜焉吉水毛洵子仁具此四美付与厚矣而位止幕职寿才三十有二何其薄也同邑曾三异无疑博古乐善悼其屈于百年之后既裒遗文若干篇又录名贤送行诗若干首仍纂其事实属予爲之序余曰贵爲公卿而才行不称寿至期頥而名声无闻生赫奕于一时没寂寥于后世者滔滔皆是也子仁年虽夭仕虽屯而科名孝行载于国史垂于无穷以此易彼未知其孰爲厚孰爲薄也仁宗实录天圣九年御试选人书判防萃科中者四人举首李裕尝歴理掾故改大理寺丞是谓京官子仁而下皆自主簿逓迁幕职虽同得邑犹选人也其告身曰承事郎者文散官也大理评事者试衔也李焘仁甫长编并以爲京官则误矣又其父子皆得余襄公爲之铭父守窦厥后倅歴三郡卒于江东当时吉州上其死孝不知何爲系之窦州实录既云然仁甫遂从之大抵考证之学易差难精亦在乎秉笔者审之而已庆元四年十月具位周某序











　　文忠集卷五十二
　　钦定四库全书
　　文忠集卷五十三【平园续稿十三】
　　宋　周必大　撰
　　序二
　　陆子履嵩山集序
　　本朝文章至庆歴而盛欧阳文忠公实主夏盟学者一被品题徃徃名世当是时陆公子履乃与文忠周旋舘阁诗文徃复相与至厚其人抑可知已惜乎仕宦不偶防于朋党起而复仆仆而复起晚遇裕陵自集贤脩撰守河中召知审官东西院方向于用则已老矣君子每有不遇之叹焉今其曾孙知龢于公既没百年之后兵火抢攘之余防搜博求仅得遗文十有二卷属予爲序将刻而传之予尝叹尹师鲁苏子美江隣几梅圣俞丁元珍皆着美名负屈称与子履大畧相似彼五贤者得文忠铭其藏序其文姓名铿轰炳耀至今荡人耳目独公以后死不得与于斯文或者遂谓公生既不遇其没又重不幸也予曰不然公当古文复兴时文忠实与爲友其出倅宿州送以诗曰子履自少声名驰落笔文章天下知开怀吐胸不自疑世路廹窄多穽机髩毛零落风霜摧十年江湖千首诗又曰一自苏梅闭九泉始闻东頴播新篇暮年酬唱尤多有怕逄诗敌力难当及敢期佳句报琅玕之句是则公之生也已爲文忠所称道如此尚何待于身后其垂名不朽亦岂下于五贤哉予故表而出之公讳经字子履洛阳人故以嵩山老人名其集庆元五年二月一日少傅观文殿大学士致仕益国公周某具
　　赵训之忠节录序
　　功烈有大小死节无轻重惟能捐躯狥国则求仁得仁岂必论其功之何如哉国家自靖康后金人蹂践中原羣盗溃兵所在破城屠邑守官者奉头鼠窜之不暇于此有人焉视死如归其爲节也重矣当建炎三年岁己酉十一月隆祐太后自洪上贑防衞诸军道有叛者既犯吉之永丰皇族训之字诲道以承议郎实爲县宰率弓兵拒战力不敌遇害明年有司以闻特赠直秘阁仍官二子有女归太和萧氏奉其防葬于卢原今七十年松槚郁然女尚无恙其孙江州别驾彦橚捧檄来拜墓下既裒制词史传又以宗人吉州推官子琇所着行状及诸公记防共爲一卷命曰忠节录属予爲序予尝观书太史氏是岁有直龙图阁令守黄州城陷不屈而死初赠右文殿脩撰再赠徽猷阁待制隆兴改元张忠献公宣抚两淮复用父老之言奏乞立庙遂赐忠显之额今永丰才以君像附城隍祠殆阙典也按子琇及与君联事而行状成于次年其书南幸并君之死皆差一岁惟永丰志题名载君以二年至县者是也其死在三年冬而叙君本末反云四年涖官则又误矣夫当日之行状邑人之纪次或尚讹舛况传疑于后世乎虽然此不足辨也此以详言之者使士大夫知同时宗室爲守爲令死职如此于以彰祖宗涵飬作成之效岂特慰其子孙而已庆元己未四月
　　临江军三孔文集序
　　行有余力则以学文圣人之言万世是程或疑文行忠信之序是不然四科有先后四教非先后特因其材而进德焉绘事后素不容紊也本朝人物至元祐而盛其兄弟杰然则有临江之孔氏曰文仲字经父曰武仲字常父曰平仲字毅父先圣四十八代孙也居家孝悌行已谨信涖官敬事上忠其行美矣冠礼部冠国学登高第应制举经自谏垣入词掖常歴师儒掌内外制毅父尤精史学更践中外天下共称其文号曰三孔今才百余年而集稿散逸罕传诚故郡之阙典也庆元四年太守濡湏王迈实来政脩教明瞻乔木而慕先贤既奠谒其像于学宫又博访遗文而刻之虽曰存一二于千百然读之者知爲有德之言而非雕篆之习也总成若干卷属某以序者太史黄鲁直颂当世之人才有曰二苏联璧三孔分鼎张丞相天觉在元符中诋元祐词臣极其荒唐谓两苏爲狂率则刚直也谓公兄弟爲濶踈则高古也夫鲁直于苏氏分兼师友天觉于眉山心伏其能皆以公兄弟配之文行何如哉若其出处载国史博雅具别着此不备书五年四月甲戌具位周某序
　　孙尚书鸿庆集序
　　大凡文人才士少之时屈首受书未能多阅天下之义理壮则从事四方志有所分及其老也血气既衰聪明随之虽有著述鲜克名家此古今之通患也其或轶羣迈徃赋才独异而复天假之年磨淬鍜链重之以湖山之助名章俊语少而成壮而盈晚而愈精有若户部尚书晋陵孙公盖千万人中时一遇焉公生于元丰辛酉当大观政和间士惟王氏三经义是集而公博学笃志如韩退之谓礼部所试可无学而能者第进士冠词科笔势翩翩高出流辈将及知命靖康俶扰爲执法爲词臣旋由闼歴吏户长贰连守大邦其章疏制诰表奏徃徃如陆敬舆明辩骏发每一篇出世争传诵绍兴而后遭口语斥居象郡久之归隐太湖上舍蛮蜑而狎鸥鹭去茅苇而友松菊于是繙北堂万卷之钞袖明光起草之手黙观物化吟咏情性烟波万顷纳之胸次风云变态日接于前如是二纪所得不可胜计毋怪乎笔端之滚滚也天门划开诉章上达论撰次对玺书继下年虽耋老亲爲谢表至于宰执侍从台谏则人致一启各出新意其用意属辞少壮所不逮又后十载当孝宗朝尝命编类蔡京王黼等事实上之史官此与伏生年九十余诏太常徃受尚书何异是岂可以他人老少常理论也哉没既一世其子兴国太守介宗以书谓某曰先君文稿中更兵烬存者无几而闽蜀所刻复杂翟忠惠之文大惧不足传信今定爲四十二卷其未备者方裒次外集爲我序之忆乾道丁亥遇公阳羡公八十有七矣论文之余语及前朝旧事健论滔滔如洪河东注绪言纚纚如聚蠒缫丝屡更仆不能休然后知公非特文绛不可当而老如赵充国犹善爲兵也兹幸挂名集端因具列之近岁吏部侍郎葛公立方作韵语阳秋载东坡自海南归公方髫齓坡命对衡门稚子璠璵器公应声云翰苑仙人锦綉肠坡叹曰真璠璵也以公早慧固应有此然坡北归实靖国辛巳公已二十一得非元丰乙丑自便还常公才五岁时手所记讹耳乡人户传亦不得而畧也公讳觌字仲益尝以龙图阁学士提举南京鸿庆宫故自号鸿庆居士云庆元五年十一月
　　初寮先生前后集序
　　一代文章必有宗惟名世者得其传天生斯人固已不数向非君师作而成之则其道不坠于地者几希若稽本朝太祖以神武基王业文治兴斯文一传爲太宗翰林王公元之出焉再传爲真宗杨文公大年出焉长养尊用风示学者虽间以刚直被排斥而眷顾终不少衰至于仁宗英宗神宗然后异才充满中外其杰出如欧阳文忠公又逢时得政同心德于三朝阅八年之久相与化成天下功不少矣故其门人高第尤多惟东坡苏公崛起西蜀嘉祐收以异科治平欲躐寘翰苑熈宁首待以国士及遇哲宗遂光显于朝中间小人敲撼挫揠欲杀不果者天意也上赐也晚守中山尚书左丞王公世家是邦博学工文词年十六即贡京师后二年坡至竒之公亦自谓得师也明年坡南迁不能卒业公防登第辟初寮于精舍日夜读书着文年二十有七游五台爲竹林泉赋以将相喻泉石格高而意新送某曾大父诗云不论与汝小一月政自容君数百人专用吾宗公瑾伯仁事致推尊年德之意精切浑成不类少作时方讳言苏学而公已潜启其秘钥久之徽宗旁求文士召寘舘阁给札亲试骤掌书命由中司入北门歴二辖其诏制表章诗文大率雅重温润而时发秀杰之语定功继伐等碑睿谟曲宴百韵诗多出特命上恩与天通矣万目睽睽徒谓其鹤鸣九臯而不知夺胎换骨自有仙手故未尝以曲学指之今前集四十卷是也中兴南渡四海名胜迁谪避萃于湖广而公壻赵竒子辟章又家之游夏大篇短章更唱迭和既已尽发平昔之所蕴且复躬阅事物之变益以江山之助心与境防意随辞达韵遇险而反夷事积故而逾新他人瞠乎其后我乃绰有余裕至于桂栁佛寺诸记闳深辩丽近坡暮年之作黄张晁秦既没系文统接坠绪谁出公右岂止袭其裳佩其环而已今后集十卷是也初公与先大父同爲元符庚辰进士政和中公典贡举擢先公第二故公季子承议郎辟纲及公孙刑部侍郎秬曾孙今邕守宗孟继以集序爲请久负诺责夫岂无説葢公内制十八卷外制八卷李文敏公汉老实题其首且谓公天才英迈笔力有余于文于诗瓌竒高妙无所不能用是序公全书所谓一言以蔽之者某尚何所伸其喙若夫本天人之相因考源流之所自以申叙累世之契好而告诸来者则不敢辞也公讳安中字履道享年若干后学尊之曰初寮先生故以名集庆元六年二月日
　　续后汉书序
　　曹氏代汉名禅实簒特新莽之流亚丕方登坛自形舜禹之言固不敢欺其心矣今向千载好恶岂复相沿而苏轼记王彭之説以爲涂巷谈三国时事儿童听者闻刘败则颦蹙曹败则称快遂谓君子小人之泽百世不斩兹岂人力强致也欤陈寿身爲蜀人徒以仕屡见黜父又爲诸葛亮所髠于刘氏君臣不能无憾着三国志以魏爲帝而指汉爲蜀与孙氏俱谓之主设心已偏故凡当时祫祭高帝以下昭穆制度皆畧而勿书方且乞米于人欲爲佳传私意如此史笔可知矣其死未几习凿齿作汉晋春秋起汉光武终晋愍帝以蜀爲正魏爲簒谓汉亡仅一二年则已爲晋炎兴之名天实命之是葢公论也然五十四卷徒见于唐艺文志及本朝太平御览之目逮仁宗时脩崇文总目其书已逸或谓世亦有之而未之见也幸晋史载所著论千三百余言大防昭然刘知几史通云备王道则曹逆而刘顺本朝欧阳脩论正统而不黜魏其宾客章望之着明统论非之见于国史近世张栻经世纪年直以先主上继献帝爲汉而附魏吴于下方皆是物也今庐陵贡士萧常潜心史学谓古以班固史爲汉书范晔史爲后汉书乃起昭烈章武元年辛丑尽少帝炎兴元年癸未爲续后汉书既正其名复择注文之善者并书之积勤二十年成帝纪年表各二卷列传十八卷吴载记十一卷魏载记九卷别爲音义四卷惜乎寿疏畧于前使常不得追记英贤宪章于后以释裴松之遗恨也昔周东迁浸以防弱至春秋时仅存王城而吴楚强大绵地数千里皆僭称王圣人断然以夷狄予之昭烈土地甲兵甚非周比兴于汉中适与沛公始封国号同天时人事决非偶然孔子复生必有以处此乃爲首探魏文当日之心次举苏氏百世之説以合习氏之论而证旧志之非作续后汉书序庆元六年庚申二月望
　　高端叔变离骚序
　　诗国风及秦不及楚已而屈原离骚出焉衍风雅于诗亡之后发乎情主乎忠直殆先王之遗泽也谓之文章之祖宜矣厥后宋玉之九辩王褒之九怀刘向之九叹王逸之九思曹植之九愁九咏陆云之九愍皆九章九歌之苗裔自扬雄至刘勰则或反或广或爲之辩祖述摹仿不可胜数迄今本朝晁太史补之始重编楚辞十六卷续楚辞二十卷又上起荀卿下逮王令集变离骚二十卷每篇之首各述其意本根枝叶备于是矣今高君元之复着变离骚九篇其友南康周令大受刻而传之属予一言予观晁氏所谓变者言歴代每有所作其则愈逺如唐兵三变之变也君盖泝流求其源由终复于初如齐鲁一变之变也二者文同而防殊君之上下序议论尤平正既不溢美亦不失实愍竒志等既缵其词复循其义非深于斯道能如是乎故爲推明之以俟知者元之字端叔武烈王琼六世孙生以绍兴壬戌苦学笃志假寐絶床不就枕者累年尤嗜春秋学尝从科举两荐于四明有诗千篇大抵学广而辞畅自号荼甘集死已二年席珍如此埋光不耀重可叹也庆元庚申四月旦
　　王参政文集序
　　儒生文士或不足于事业名卿才大夫于文辞又不屑爲自西汉以来二者已难兼矣班固作儒林传记二十七人丁寛以易名家爲説至三万言及景帝时乃爲梁王将兵距吴楚号丁将军与韩安国等俱有功固遂推爲儒林之冠复于京房高相传中一再称将军而不名以示别异盖有深意存焉故参知政事襄阳王公讳之望字瞻叔生于羊杜成功之地慕其爲人博学能文知畧辐辏绍兴八年试南宫蜀士孙道夫竒其文力白知举请寘魁选位卑不见听然亦名在第八十三年行都太学成高选学者明年以公爲录即兼博士坐阅五年每值谈经同僚徃徃避席四方英俊争求指授作成爲多其杰然如王詹事十朋皆是也便乡求守荆门遂持节入蜀徧歴外台以王官总军赋适金人渝平王师十万攻取郡县保守关隘累日不解甲公与将帅议论徃复费金谷钜万计而储衍素备蜀民不知也孝宗即位公出使九年矣官至太府卿而难其代诏侍从台谏集议于是特增置户部侍郎升堂谕使留公于蜀某忝御史实发此议明年始还朝仍以版曹叅赞都督府初见上奏疏二千余言极论人主注治兵与臣下不同当如舜禹汉唐及祖宗所以奉承天意者援据经史开陈时事上大喜有大用意旋自铨曹直翰苑易谏大夫宣谕淮西措画边防讲明军政上益注意即拜参贰兼行右府时和战未决众论不齐仅三月除职奉祠而去眷倚殊未靳也起典帅籓超进资政殿大学士而公病不能兴矣其季子铅通敏好学念公遗文刻于蜀者讹舛特甚手加编校定爲汉滨集六十卷谓某之先大父与公先正爲同年进士以序见属惟公学根于经故有渊源文适于用故无枝叶奏劄甚多皆可行之言内制虽少得坦明之体酷嗜吟咏词赡而理到尝游大峨赋长韵与客赓和至六七篇下语如珠之走盘用韵如射之破的其他著述大率近是世论文章事业公实兼之岂与夫一偏一曲之士校短量长而已惜乎时虽逢而未能尽其才位虽高而不能久其任后之人读公之文尚可以想见其爲人而秉笔太史氏者亦或有攷于斯焉庆元六年四月日序
　　陆氏翼孟音解序
　　八卦画而万象分此文字所由作也自五帝迄战国虽六书之法形制或异然篆籀犹存未失本意秦便末俗始改散后世益以僞谬传冩六经论孟间改旧文而诸儒用今字爲注解因今韵立音训道随説隐义逐时晦爲不少矣韩退之云凡爲文辞宜畧识古字故寳蓄科斗孝经及汉衞宏官书以爲依据奈何后之人不复致意于斯也临川陆嘉材讳筠一字元礼博习脩防登绍兴乙丑进士第不汲汲进取惟尽心于所涖初主贵溪簿辟邪説而正官廨王右史洋爲之记厥后魔贼焚县相戒独留簿防其感人心如此仕至朝奉大夫浙西安抚使叅议官赐服金紫享年七十有六平生笃志孟子着翼孟音解九十一条择春秋左氏传庄列楚词西汉书説文之存古文者深思互考遂成此书如以折枝爲磬折腰肢读乐酒乐山乐水角招爲韶眸子爲牟杀三苖本作□二女果本作婐之类皆粲若白黑至论舜生于诸冯迁于负夏卒于鸣条视汉儒所记檀弓苍梧之语孰近孰逺孰信孰疑此古今学者议论所未及也且舜居河东歴山雷泽各有其地而越人别指歴山舜井象田仍以余姚上虞名县风土记曲爲之辞人不谓然盖异端之作其来也久于舜平居附防已类此况身后乎所谓九疑之葬二妃之溺宜退之黄陵碑云皆不可信彼孔安国解书以陟方训升道其説尤拘书固曰升高必自下陟遐必自迩陟岂专训升乎然退之近舍孟子而逺引竹书纪年何也予毎叹恨不得质疑于韩门而喜嘉材嗜古著书有益后觉藏其本殆三十年今嗣子新融水尉孝溥追叙先志请题卷首始爲推而广之昔唐彭城刘轲慕孟子而命名著翼孟三卷白乐天记其事頼以不朽嘉材视刘何愧特予非乐天比其能使嘉材不朽乎庆元六年四月戊戌序











　　文忠集卷五十三
　　钦定四库全书
　　文忠集卷五十四【平园续稿十四】
　　宋　周必大　撰
　　序三
　　澈溪居士文集序
　　孔子曰君子疾没世而名不称惟有其实则名从之是不可求也虽然贤如夷齐学如顔渊皆得夫子而名益彰彼身居岩谷砥行立名非附青云之士湮没无传者多矣此司马迁所以深嗟而屡叹也朝奉大夫庐陵彭公讳醇字道原生而頴悟六嵗时赋中秋不见月诗有警句自是以词章经术驰声乡闾年三十一登第常摄行临川靖安二邑已而令石首令湘隂守康守贺守南安所至儒雅餙吏在循良之目垂七十纳禄而归自号定庵又曰卧云翁有澈溪居士集五十卷议论平正如其为人今四世孙乡贡进士叔夏既谱公出处侄孙信州永丰主簿汝翼复裒遗文于兵火之余得二十卷求序于余共惟本朝元祐以来人才盛矣忠言正论著于籍者三百九人极天下之选颁之郡国载之国史垂之万世而公姓名在焉则公之贤为何如六一先生之后文章莫如东坡时人或得一语终身荣之考前后集答士大夫啓四十篇而获麟骑箕之嵗回贺州啓在焉既曰赐以尺书借之余论又曰温辞下逮陋贺増华则公之文为何如孔子之所言太史公之所叹公一无憾托名不朽尚何疑焉况叔夏与其兄叔夜皆有文行而汝翼及其弟浏阳尉梦弼以家学同榜登科又将立身行道扬名于后世斯文也岂特如孔悝鼎铭称其先祖之美而已嘉泰元年三月辛未
　　杉溪居士文集序
　　登文章之箓固难矣诗于其中抑又艰哉刘梦得曰心之精微发而为文文之神妙咏而为诗司空表圣亦云文之难而诗尤难又尝喻以饮食不可无盐梅而其美常在咸酸之外之二说者前軰有取焉古者教士以四术教子于过庭皆以诗为首本朝苏氏自编东坡前后集亦先列诗篇其所从来逺矣今杉溪居士刘公殆有得于斯欤始予少时闻公赋咏一出辄手抄而口诵之味清江引则欲进乎技而凝于神歌出塞行则如视旗影而聆鼓声也读大堤曲长相思则又如望归舟对斜月而听情人思妇之语切切也其他摹冩物象美今懐古登临比兴酬赠祖饯皆凌厉乎先贤度越乎流辈葢得于天者气和而心平勉于己者学富而功深故于所谓至难者既优为之则其制诰有体议论有源铭志能叙事偈颂多达理固余事也藻餙王度冠冕诸儒领防乡党有以也夫公讳才邵字美中世居庐陵年二十四大观三年释褐甲科宣和初复中词学第二两登舘阁一掌外制再直翰苑仕至工部侍郎兼权吏部尚书丐归优进显谟阁直学士奉祠卒于家年七十二其孙承议郎恪类公集为二十二卷授其子国学生千龄至是以序为请故为追述见闻而题其端杉溪公自号也嘉泰元年二月旦
　　汉兵本末序
　　临江自三刘有功汉史其学盛行今徐筠孟坚既为汉官考四卷季天麟仲祥又惜司马迁班固不为兵志于是究极本末类成一书注以史氏本文具有条理凡中外诸军若将帅之名与夫赏功罚罪繇戍简稽兵器马政参互讨论略无遗者数请予序其意予观周礼虽分六职而小宰以官府六聨合邦治每措军旅于祭祀賔客七事之中司马名为治兵多及坐作进退而徒役旗常车甲之属散于六官大师用众之礼乃在宗伯后世趣便一时古制遂亡人徒知井田一壊为四民之害而不知兴衰治乱举出于兵此邦家之害也人徒以开阡陌罪秦而不知变内政以作俑者齐也葢古者卿大夫家曰百乗诸侯国曰千乗天子则曰万乗始于四丘为甸甸有戎马有兵车有牛有甲士有步卒是以师田共务文武同方汉承秦后兵农幸未全分如欲复古犹易为力至武帝穷师黩武加以横敛其又奚言国不足于兵将每难其人有自来矣予故因汉氏之失防及先王之遗意使学者有考焉嘉泰元年二月既望
　　求斋遗稿序
　　庆元戊午春永丰邓傅之年十有九防书过予谓尧时教化已明虽康衢小童击壤老农歌謡皆可传诵况于卿士其乐之和上仪飞鳯下舞走兽况于蒸民予异而礼之自是数相过每切于师友问诸乡人皆言传之资质早成积学笃勤十三作祭叔祖文十五作登山赋语多老苍十六七时从儒先曽丰防度邑宰黄景説岩老讲习诗文复侍族伯约礼文范官永嘉因防叶适正则之门归作求斋记大槩欲自求于内收放心于外又论顔子之乐惟在博学藻绘组织何有哉用志如此予方期之逺大忽以疾告亟馈之药遽以讣来是可惜也他日其父自裒遗稿四帙丐题其端葢传之于六经尤好读易有系辞说一卷评论史汉名臣及诗赋记序箴铭杂説皆出入经传推防义理举业亦不废也予闻李观元賔第于贞元壬申明年中词科又明年年二十九卒韩退之为识其墓厥后李汉编韩集凡铭志十二卷近七十篇乃起于元賔由是文行益章今传之财二十一耳加以数年进而不止岂减元賔而未霑一命仅存遗书时无退之谁能取信姑详述本末少塞其父之悲云嘉泰元年二月二十日序
　　仲并文集序【辛酉夏】
　　江都仲并弥性自少卓荦不群潜心问学力排王氏一偏之説惟六艺孔孟是师笔势翩翩隽声借甚绍兴壬子擢进士第髙宗方汲汲人才嵗在甲寅丞相胜非执政松年与一二侍从相继荐对上一见褒赏特改京秩词臣王居正草制云学知是非邪正庶几孔子所谓可与共学者当是时人之期君君之自期皆谓公卿可立至或疑年少资浅宜试以事补外而去三年丁巳丞相浚执政与求守与义复以名闻召至阙而枢密使桧颇不谓然君即移疾出倅京口自是栖迟闲退者二十年孝宗初元擢丞光禄晚知蕲州议论才畧既未尽见于用而平生著述亦多散失外孙南安太守孟猷嗜学好修渊源有自裒成浮山集十六卷以序见属予妇家于君有连且尝同朝熟其才华故乐为言之夫文体众矣吟咏情性莫重于诗仕途应用莫急牋啓诗也者造意深则辞或龃龉次韵多则句或牵帅君之古律如王良造父驭骏马驾轻车有犇轶絶尘之势其赓险韵如茧抽丝印印泥愈出愈新送妹长篇孝友慈爱溢于言外殆欲上规风雅一何盛也其四六叙事虽闳肆而关键寔宻对属虽切而非骈俪所能拘最后蕲州谢上表以古文就今体自成一家凡为国抚民据旧图新之意无愧前哲此由学广闻多非特天才骏发而已其他论时事条利害深切明白务在可行为荘安常行状见谓三长杂著题防清雅可爱复以余力出入释氏防戯歌词无不过人夫其才学如此幸早为君宰所知而不得雍容禁省歌颂大业其命也夫虽然裕于才者薄于命文士常然独君乎哉姑详着以释南安凯风寒泉之思云
　　程洵尊德性斋小集序
　　自元祐间苏文忠公有诋伊川程氏之语门人怨怒力排苏氏由是学问文章遂分洛蜀识者非之绍兴甲寅予自湘中归庐陵有録事参军婺源程洵允夫防长书及所业一通相过合苏程为一家心窃异之已乃知其于朱熹元晦为中表自其先世相与讲学又酷嗜眉山之文为三苏纪年十卷间以示予凡其父子出处诗文先后前辈议论之所及编纂畧尽未几洵以病卒官后累年其宗人法曹万里出君尊德性斋小集一编合古律诗百余篇记序书铭各二防四説一志表行状祭文叙事劄子五表啓五十一大抵议论正平辞气和粹葢尝记其师里人李缯之言曰道有逺近学无止法不可见其近而自止必造深逺然后有成此程氏学也又曰文以载道物有是理辞者达是而已此苏氏学也君之所得寔本于缯学者果可无渊源乎惜夫久困塲屋五十由恩科入官主簿衡阳一转而止不得发闻于世予故序其书以告来者
　　帝王经世图谱题辞
　　汉司马谈父子贯穿经传驰骋古今谓当时六艺已千万数故有儒者博而寡要劳而少功之言唐韩愈文不絶唫编不停披然亦记事提其要纂言钩其深矧去古逾逺众说日繁才学未迨于前贤宜其用力劳而见功防此图谱所由作也虽然分门类事者固多其能旁搜逺绍合异为同则鲜矣金华唐仲友字与政于书无不观于理无不究凡天文地志礼乐刑政隂阳度数兵农王伯皆本之经典兼采传注类聚羣分旁通午贯使事时相参形声相配或推消长之象或列休咎之证而于郊庙学校畿疆井野尤致详焉各为总説附其后始终条理如指诸掌每一篇成门人金式辄缮冩藏去积百三十有二篇又得与政犹子别本相与校雠厘为十卷以类相从防分教庐陵将镂板校官而郡守赵侯善鐻助成之属予题辞夫水之流东惟海是归车之指南其涂不迷今是书折衷于圣人示适治之路故名曰帝王经世图谱非其他类书比昔汉儒专通一经仍守师説居家用以修身莅官取以决事况乎六经防趣百世轨范皆聚于此学者能因广记备言精思博考守以卓约则他日见诸行事岂不要而有功也欤与政名臣少登两科歴秘省正字著作佐郎出知信台二州擢江西提防刑狱孝宗深知其才不幸得年五十三凡所蕴蓄百未究一予每与士大夫共惜之因序其书并告来者嘉泰元年七月日前进士周某书
　　曾氏农器谱题辞
　　绍圣初元苏文忠公轼南迁过太和邑人宣德郎致仕曽公安止献所着禾谱文忠美其温雅详寔为作秧马歌又惜不谱农器时曽公已防明不暇为也后不余年其侄孙来阳令之谨始续成之凡耒耜耨鏄车戽簔笠铚刈蓧蒉杵臼斗斛釡甑仓庾厥类惟十附以杂记勒成三卷皆考之经传参合今制无不备者是可补伯祖之书成苏公之志矣其叙牛犂葢一编之錧鎋予尝学稼因演其説山海经云后稷之孙叔均始作牛耕世以为起于三代予谓不然牛若常在畎畆武王平定天下胡不归之三农而放之桃林之野乎故周礼祭牛之外以享賔驾车犒师而已未及耕也不然牵以蹊田正使借稻何足为异乃设夺而罪之之喻耶在诗有云载芟载柞其耕泽泽千耦其耘徂隰徂畛又曰有畧其耜俶载南畆以明竭作于春皆人力也至于获之积之如墉如栉然后杀时犉牡有捄其角以为社稷之报若果使之耕曽不如迎猫迎虎列于蜡祭乎厥后王弼传易以为稼穑之资宋景文公祁辟之曰古者牛惟服车书肇牵车牛易服牛乗马汉赵过始教牛耕葢本贾思勰齐民要术予谓辅嗣固失矣贾氏及景文亦未为得也按论语子谓仲弓曰犂牛之子骍且角虽欲勿用山川其舍诸此圣人格言也葢犂田之牛纯杂牝牡皆可祭牛则非纯非牡不可故曰骍且角也注疏乃以犂为杂色骍为赤纯色角为周正近世诸儒并从此义今观周礼牧人时祀牲必用牷牷纯色也外祭毁事用尨尨杂色也是则纯杂之辨也封人设其楅衡鲁颂夏而楅衡白牡骍刚是则言角之意也窃疑耕犂起于春秋之间故孔子有犂牛之言而弟子冉耕亦字伯牛彼礼记吕氏月令季冬出土牛示农知耕早晚贾谊新书刘向新序俱载邹穆公曰百姓饱牛而耕暴背而耘大率在秦汉之际何待赵过特教人耦犂共二牛费省而功倍尔易传出于魏晋第见牛耕不复考其初而贾公彦考工正义遂谓起于后汉其失尤甚然则山海经果荒唐欤曰班固艺文志山海经十三篇而刘歆所校凡三十二篇定为一十八篇固已不同歆又云出于唐虞之际今考史记以不窋为稷子谯周已谓世代不合况叔均乎故无锡尤袤定为先秦之书非夏禹及伯翳所作甚明其在春秋之后无可疑者世人习熟见闻多惑是説予之谵谆亦可哂哉若杷之属扬雄方言徃徃三名耒阳既书之矣宦防寖遂他日所至枚举名物采方言而附之非所谓后世复有子云者耶嘉泰辛酉八月
　　曽无愧三英南北边筹序
　　髙宗南渡之初金人方强未暇吊伐士大夫日夜为防守江淮计是时右正言吕祉献言最切后以直龙图阁帅金陵遂与僚属呉若陈克着东南防守利便三卷上之事既详寔文亦条畅葢若克皆文士而祉则以功名自许者也绍兴辛巳完顔亮叛盟明年孝宗即位鋭意恢复不但守淮防江时则有尚书郎临川呉曽着南北征伐编年二十三卷起三国终五代凡古今形势师旅胜负该贯无遗仍集当时君臣议论为分门事类一十二卷其相谋相应攻守通好可指诸掌视祉之书益加详焉今临江曽君三英复为边筹十八篇南之攻北其事有九诸葛亮纪瞻禇裒元温刘裕宋文帝陈显逹沈庆之呉明彻是也北之图南其事亦九曹操魏明帝羊祐苻坚拓防太武孝文元英邢峦北齐是也人为一论论指一事皆援昔以证今因迹以求心即成而究败考古可谓勤而用志可谓切矣他日上之枢庭必有运良平之筹者传之良将必有合孙呉之法者苟非其人道不虚行岂特刻舟记劔按图索马而已哉嘉泰元年三月旦
　　张良臣雪集序
　　富贵击乎天一定不能易安之可也诗文则不然尽心力而为之期至乎古人乃止耳虽然天之降才正自不同孟穷苦累累韩富浩穰穰宫商合奏斯有取焉襄邑张良臣字武子家于四明笃学好古擢龙兴进士第日从魏南夫史直翁二丞相游仕宦二十余年他人朱紫君困青衫他人钟鼎君乐箪瓢方二公荐士如林君芒鞵藤杖日与髙僧逸人徃来莲社问不复以名官为意淳熈末始管库行都则又蹇驴破防苦其心志于灞桥风雪中朝士稍稍知而爱之佥谓宜掌故六曹驯致舘学予间两社有意啓拟而君病不可为然后知二公前日遗君者命也命乃在天无可奈何孰使君惫心疲精昼鍜夕錬自苦于吟咏欲效陈无已之简古吕居仁之淡泊至于古赋乐曲又将推而上之忘其心力之艰勤此岂非天乎后十五年君之弟尧臣裒古赋四篇古律诗数百首号雪窓集介友人曽三异属予以序嗟夫富贵不可致君固安焉择术复自苦有郊之穷而交防无韩之富相和成音天之与人两不相遇予诚怜而悲之故为详记本末尧臣亦工诗殆所谓二难者耶嘉泰元年十二月日
　　忠正德文集序
　　髙宗中兴用宰相十五人曰忠曰正曰德曰文兼而有之者其惟赵公元镇乎此非私言髙宗大书赐公云尔方建炎三年车驾巡幸江浙内外多故公初为尚书郎上已用其言罢王安石配享俄被简擢嵗中歴司谏殿中侍御史遂为中丞上语苑宗尹云鼎在言路极举职所言四十事已施行三十有六葢祖宗初除言官即置簿载所言事目考多寡当否已行即朱销其下外庭未必知也先是政和以后爵赏日轻公请惜名器抑侥幸诸将恃功恣横刘光世部将王德至杀韩世忠之将陈彦章而世忠亦躬率部曲攘金陵守连南夫府廨公摄德鞫于防中累疏乞正世忠罪悍将稍稍知畏内侍冯益挟旧恩诟张俊公极论其横卒斥逐之遂以中正进登西府坐沮辛企宗节钺补外暨入相明元祐臣僚非辜荐任申先张焘范冲朱震王居正等布列清近一洗章惇蔡京王黼轻用侍从之金震合淝决防亲征江淮庶定复还临安皆身任安危虑无遗防葢公解梁人气节端方学术纯正笔力又过于人凡处分军国机务多其视草然后御劄付外惟德与文又孰加此当是时邪正洞分纪纲大振国势日尊指期恢复适恩平郡王出阁封拜与孝宗一等公请稍示降杀同僚谗间遂行罢政之后继以南迁言者每指公不主和议而公平居未尝有一偏之説也高宗更化复特进观文殿大学士孝宗继志赐谥忠简又赠太傅追封丰国公侑食髙宗庙廷擢用诸孙惟韫暨谧为郎为监为部刺史二千石宠灵焜燿已歴三朝公论既伸九京可无憾矣某尝读唐史李德裕传爱其上丹扆六箴禁止戚里请求奏停盘条缭绫忠言正论著于中外及大用则欲尊朝廷肃臣下政出宰相挟术诡时以进者毎辟之不使中人监军掣诸将之肘用兵伐叛诏书付宰司乃下处报机急武宗必命德裕起草与公事业如出一揆其最可异者德裕自分司东都贬潮州司马公奉祠四明以散官安置于潮德裕明年贬朱崖司户而卒公亦移置其地薨焉得年俱六十三始终相类复如此岂后身欤始公谪潮潮人敬爱不忘天道好还谧今来守此土追懐祖烈将刻遗稿附昌黎文以传凡拟诏百有十杂著八古律诗四百余首奏疏表劄各二百余篇号得全居士集而以乐府四十为别集属某题辞某按国朝故事眷待故相多赐嘉名掲碑首或二字或倍之公之生也幸拜宸奎褒称四美某已敷衍于前矣盍就以名集昭示万世视碑额庶有光焉谧曰诺哉是为序嘉泰元年腊日
　　抚州登科题序
　　大江之南分东西两道自东而西首曰抚州其为郡在三国孙氏至隋唐虽易置不常然今建昌军治南城统南丰入闽为邵武军本皆抚之属邑非特地大人庶冠冕一路而文物盛多亦异他邦本朝最重儒科临川图志载题名记一卷起太平兴国五年乐史而下至淳熈七年姓名具焉今州学教授富沙刘填将増广刻之石使来者可继而郡人太学博士王克勤士子涂公逹见属题辞夫为已之学垂世之文固不专为禄仕计然防起耕钓今异乎古特诏举辟久置不讲士进德脩业懐才抱艺大欲平治天下次将黼黻斯文拾科举安出哉是以二百余年间贤逹相望试言其显显者晏元献公之进贤好善王文公之文学行谊曽子固巩之主盟斯文此一身所当勉也乐氏曽氏王氏父子兄弟相继防名此一家所当勉也名士如谢逸与其弟薖学术渊源砥节砺行厌塲屋而舍之肆其孙源曽孙枢继预黄甲盖不在其身必昌厥后此又一乡所当勉也若乃汪革以竒才冠南省陈儒因版授逊大魁是皆杰出人上者后生得不思齐乎近乙未嵗罗防廷试为榜眼刘尧夫释褐冠上舍克勤由童子举入舘阁是又盛事参集者诸生得不踵武乎凡此五者有美有劝教官作成之意深矣克勤再第进士公逹之先由元祐至今登科者十余人二君于此惓惓故嘉其志并及之嘉泰二年二月旦
　　张文靖公文集序
　　德之盛者必有言言之文则行也逺肇自帝王之世臯陶迈种德尹躬享天心即其人也昔者孔子定书举臯陶矢厥谟于三谟之首赓帝之歌至于一再而伊训咸有一德太甲上中下千有余言并载百篇之中以其可为万世法也扬雄汉儒之杰然者尝赋甘泉称颂人主捜逑索耦岂无他人独曰臯伊之徒冠伦魁能其深知圣人之意也欤后世文士平居道古今官逹掌制命论议于侍从訏谟于廊庙暇则作为诗歌以寓比兴体虽不一要皆出谟训然德有差等言有精粗其传久近亦必随之若参知政事毘陵文靖张公殆有徳之言行逺之文也初以经明行修发为词章连中科第驰声四方在髙宗时为名御史掌内外制遂践二府上以端人正士目之大诏令多出其手陈善闭邪防贤引类功不少矣再贰国钧垂登宰席方且逡廵退避或入侍经筵或出典大藩虽权臣专国勲业不容尽究而文集五十卷奏议二十五卷盛行于时今公之孙户部尚书抑学世其家数请为序某固尝考公之徳诵公之文知其学术本原乎臯伊谋猷遇合于虞商盖中兴人物之冠冕也敬题卷首以补任昉文章縁起之未备云公讳守字子固一字全真其出处事业则有故相张忠献公志铭在嘉泰二年九月
　　王氏济美集序
　　大名王氏有讳言者唐末起家令黎阳子彻仕五代为左拾遗是生晋国公以雄文厚徳为艺祖简知擢监察御史选守乡邦有昼锦之褒尝植三槐于庭期后人之兴太宗朝仕至兵部侍郎知开封三子长秘书丞终袁州太守次丞相魏国文正公也季知应天府孙曽繁衍为宋大家淳熈六年黎阳八世孙知信州讳从系出秘丞稽其族属自晋公三子别支分曰世系曰世谱又为槐庭杂记宣阳因亲録以授其子淹淹倅庐陵既刻其曽祖讳震元丰懐遇集请予为序又裒晋公以来史传铭志前贤纪述先世遗文总为十卷号济美録而以文正子懿敏公所纂遗事及懿敏子巩杂记三编与其父书并为一集而刻之自庐陵擢守筠州将再刻以广其传复属予以序粤自周衰贤者之类弃功臣之世絶故孟子告齐宣王以故国非乔木王无亲臣矣盖讽其上也虽然有位于朝不守其业而忘其所甚至公侯之家降在皂则荜门圭窦得以陵之此岂独上之人罪也哉今筠州父子不陨世业以贻厥后其贤于人逺矣初文正公以大理评事宰岳之平江图经载二事其一公将至山鬼避舍是特防公之贵勿书可也而国史杨文公志墓乃备书之其一死囚当论公通夕不寐思所以为计五鼓有叱直更者起云相公将出防湏防公果出囚竟末减民懐徳政至今奉祠而传与碑反不之载予故特书之使后人知公仁心隂徳肇于为邑况秉钧乎居官者勉以为法则王氏之昌与淮水俱长何但三槐蔽芾于堂而已嘉泰二年闰十二月
　　芮氏家蔵集序
　　夫子曰有徳必有言谓其和顺积中英华发外也今于呉兴芮公见之公讳字仲防一字国器孝弟忠信博习脩絜登第后每有慷慨忧时之志乡里前辈如刘一止沈玠诸贤皆敬爱之绍兴末髙宗将内禅殿中侍御史蜀名士张震以名闻髙宗曰是能古文者即日擢监察御史已而出入中外为孝宗深知许以侍从两朝眷遇葢如此不幸自司成移疾而终年才五十八予在从班与六曹长贰给舍相与悼叹共为奏云伏见故国子祭酒芮徳配前修文髙当世恂恂自守未尝与物竞及当官而行则秉谊据正有不可夺之志故相秦桧时乡人沈长卿作牡丹诗有讦以为谤讪者引为证廷尉捕治力辩其非长卿不任笞掠亲书诬伏狱吏以示曰长卿诬伏则可岂敢诬证吏别擿尉仁和时所作诗有今作尘埃奔走人之句坐以怨望及应言上不言上逺窜武冈畧不自明公道宏开收寘台省已而出使东广节操弥厉凡旧例供馈积至数千缗潜输公帑归过曲江班犒郡县吏之乏月给者和不违众清不近名大率类此陛下自司业升之祭酒知其经明行脩谕宰臣云侍从阙亟用之防请祠优进右文殿脩撰两学生员祖道千计观者太息按初除司业在乾道五年八月家居一昔可至是时官已员郎供职满嵗则六年冬祀法当任子逡巡逾时乃起遇郊不及者两旬又按祭酒从四品序位太常宗正秘书少列之上疾未革少留累日必迁不然休致遗奏亦官二子而前缓其来后果于去为子孙计者肯如是乎愿録众美还其恩数使天下知圣朝尊贤厉俗不间存【阙】书之史册足劝廉逊非创与也众皆称善惟公同年生给事中者难之众自欲上奏或曰银台异论如格诏何众惘然而止其后上念公不已用其弟煇为八座公之诸子遂有入官者此非天乎予为学官舘职史官御史皆未暖席公辄继至为正字也公有吕防赠刀之梦暨闻公讣予复梦作文祭公觉而记其四句曲尽公徳云君子所恃而亦不比小人所畏而亦不忌此殆神交也今公子邵武太守立言上髙宰及等裒公易传一卷诗四卷奏议二卷表啓书劄论防记序杂著长短句共七卷属予为序惟公博通诸经尤长于易坎之象曰君子以常徳行习教事人多以治已治人为説公独曰坎惟素习则在险不失其常险至方习亦复何益故初爻独云习坎他爻曰坎而已虽然习当出险乃复入于坎窞者为隂柔小才设也其论离卦九三曰日中必昃人生必死当如曽参易箦子路结缨怡然死生之际嗟则惑惑则凶矣即二者考公平生所谓非苟知之亦允蹈之者欤至于他文正大而辞逹诗篇醇粹而味永皆有徳之言也予故首陈两朝圣鍳次列侍臣公论然后记予与公亲厚本末如元城刘忠定公序丞相忠肃公集过于详云嘉泰三年正月




　　文忠集卷五十四
　　钦定四库全书
　　文忠集卷五十五【平园　稿十五】
　　宋　周必大　撰
　　序四【斋说　堂庵说　字说附】
　　沈氏论语解序
　　扬子曰圣人之言逺如天贤人之言近如地易更三圣诗书礼乐春秋皆删定笔削于夫子之手此圣言也孟荀杨韩发明经训羽翼治道此贤言也兼是二者其惟论语乎葢齐家治国立身行道夫子平居形诸言者如三辰着明有目咸覩莫知所以明如四时运行无物不遂莫知所以行非天乎门弟子或求益或质疑徃徃指事而请譬之山川有定体髙深犹可度草木有定形名物或可辨非地乎是诚五经之錧鎋六艺之喉衿学者如欲时习圣人之言舍此何以哉呉兴沈文炳字尧文家世儒者少有声国学养亲不仕惟留意于是书其子数抱遗编求予一言易不云乎仁者见之谓之仁知者见之谓之知亦资道以尽吾之分而已其视作无益而攻异端者葢相万也嘉泰壬戌腊日
　　呉康肃公芾湖山集并奏议序
　　才气可以任事而以学术本之未有不为名臣者也龙图阁直学士天台呉康肃公以进士起家受知髙庙爰及孝宗在内为御史歴吏户礼刑少常伯给事中又尝典治内史在外则五为帅守处剧繁以平易其才气何待言至于履正奉公仁民爱物如嗜饮食发为诗文身簮绂而心丘壑此则学术之力也其子嘉兴太守洪裒公遗文号湖山集二十五卷长短句三卷别集一卷奏议八卷逺来谒序予与公同朝久知公熟公虽志在功名而议论专以恤民为主复躬行之自非才气学术两皆有余何以臻此当乾道庚寅公帅豫章胡忠简公邦衡以泉守予以闽宪俱入奏事过焉燕集欵甚将别各为二词以送备载集中自是力请奉祠继以挂冠享林下之乐者十有六年其诗词益多意逺而辞逹使人读之萧然有出尘之想予尝评论公侍从如严徐弹压如赵张循良如龚黄止足如广受凡西汉名臣殆可兼之然尚有一说始绍兴甲子六月以秘书省正字轮对奏江浙昔号粒米狼戾虽歉嵗斗值二百今嵗丰反倍之葢由州县重征税监官觊美赏廵拦利掊取若蠲其价自平矣髙宗大喜七月有防从之仁言之利其溥如此当路忌其直谅是月出倅括苍予为秘书少监得此事于日厯厥后上用公执法主计岂徒然哉勅局编类绍兴寛恤诏令载之七十一卷之首例曰臣僚奏请当时士大夫固未知出于公今奏议复不载予故特书之以彰髙宗爱民用人之美意且明儒术可当天下之大端云嘉泰三年五月日具位周某序
　　黄简肃公中奏议序
　　子路问事君夫子曰勿欺也而犯之大凡诚动于内乃形于言一或欺焉虽复犯顔敢谏不足观已端明殿学士简肃黄公负正心诚意之学初奉廷对后为王邸教官晚领儒宫贰秘书歴工礼兵部长贰兼给事中见于职守发为议论始终不叛所学其出使也金欲渝盟他人曰否公则先事言之其议礼也他人未免从权公独据经守正当路或不悦而髙庙深知之擢寘侍从尤为孝宗眷礼故事近臣去国除职纵髙鲜有过旧班者公以权尚书奉祠乃加直学士以宠之得谢之后遣使持亲扎访天下利害朝政阙失进职秘殿加赐金缯公亦有犯无隠毕陈所蕴易箦之际犹手防大事以闻事君不欺葢优为之既葬朱待制熹志公出处甚详嗣子湖北提防刑狱瀚复俾某序公奏议念昔接武禁涂目撃正论暨登二府恭闻孝宗评普安旧僚谓公荘重诚寔语不轻发当暑未尝挥扇其恭如此他日枚举二三名臣又以公为首并追书之以补家传嘉泰四年正月
　　晁氏二图序
　　绍兴己未予年十有四侍伯父辰阳史君寓贑之夀量寺其西偏则晁公讳端规字梦规与弟端矩梦矩端凖梦凖居焉他日梦规兄弟去予得其屋为书室见梦规大书满壁皆劝世语尝记两句云勒回意马勤勤把定心猿末云敢告诸人速生警惧今六十有六年其孙公定自筠寄公推本省身图述一真所禀至一气所成又有大学知归上篇列道德教治刑下篇始于容而极于仁各为序论觧累数万言出入经传间引释老大要以脩身齐家治人为本至于朝闻夕死之道晚葢有得非空言也惟晁氏文元公博学笃行兼通儒释致位禁林有子执政为本朝大家尝着法藏碎金行于世年八十四考终不乱史氏极称美之梦规殆传家学欤嘉泰甲子二月辛丑平园老叟周某书
　　刘谏议谏稿序
　　故谏议大夫刘公讳度字汝一呉兴人自为布衣修洁博习叶左丞梦得汪翰林藻皆以贤良方正荐旋第进士入为学官舘职绍兴三十一年夏汪中丞澈荐充御史迁右正言明年汪贰大政引嫌徙军器监孝宗即位复自宗正擢谏大夫前后上九十余防其子瑞金宰深之裒成上下卷以予尝同僚请为之序共惟祖宗専任台谏寄以耳目政事得失臣下臧否虽均许论议然谏臣因治体而及人才台臣主弹劾而及时政其分职固不同元丰七年手诏曰近嵗修复官政羣司各有职守右谏议大夫赵彦若侵越御史论事降一官左迁秘书监今公奏议心平气和理正辞直薄物细故未尝屑屑至于小大之臣丽于过失必随事以言知设官之本意或谓汉孔光上有问据经对不强谏争惧章主过削其稿自后世观之光果忠耶善乎苏轼草谏官制曰进则诡词退则焚稿衰世之事朕无取焉然则深之广父书予序其书所以彰主圣也嘉泰四年月日
　　龙云先生文集序
　　庐陵郡自欧阳文忠公以文章续韩文公正传遂为本朝儒宗继之者龙云刘公也公讳弇字伟明居安福县之龙云乡文忠薨于颍公方冠不及从之防然斯文未丧何害为韩门籍湜也先是汴京及麻沙刻公集二十五卷绍兴初予故人防昌尉罗良弼徧求别本手自编纂増至三十二卷凡六百三十余篇惟公昔既不夀今复无嗣其侄孙上髙尉希卨抱遗编而永叹嘉泰三年贤守豫章胡元衡平一表郑公之乡里访襄阳之耆旧欲广其书激厉后学予亟属罗尉之子泌缮冩定本授侯刻之顷尝与乡人论公之文如南郊赋气格近先汉已为泰陵简擢诗书记序徃徃祖述韩柳间或似之铭志丰腴规摹文忠读者可以自得至于才学出处具载李彦弼志铭罗氏防语皆月旦评之不可易者也嘉泰四年五月日
　　文苑英华序
　　臣伏覩太宗皇帝丁时太平以文化成天下既得诸国图籍聚名士于朝诏脩三大书曰太平御覧曰册府元龟曰文苑英华各一千卷今二书闽蜀已刋惟文苑英华士大夫家絶无而仅有葢所集止唐文章如南北朝间存一二是时印本絶少虽韩栁元白之文尚未甚传其他如陈子昻张説九龄李翺等诸名士文集世尤罕见故脩书官于宗元居易权德舆李商隠顾云罗隠辈或全卷取入当真宗朝姚铉铨择十一号唐文粹由简故精所以盛行近嵗唐文摹印浸多不假英华而传况卷帙浩繁人力难及其不行于世则宜臣事孝宗皇帝间闻圣谕欲刻江钿文海臣奏其去取差谬不足观帝乃诏馆职裒集皇朝文鉴臣因及英华虽秘阁有本然舛误不可读俄闻传防取入遂经乙覧时御前置校正书籍一二十员皆书生稍习文墨者月给餐钱满数嵗补进武校尉既得此为课程徃徃妄加涂注缮冩装餙付之秘阁后世将遂为定本臣过计有三不可国初文集虽冩本然雠校颇精后来浅学改易浸失本指今乃尽以印本易旧书是非相乱一也凡庙讳未祧止当阙笔而校正者于赋中以商易殷以洪易或值押韵全韵随之至于唐讳及本朝讳存改不定二也元阙一句或数句或颇用古语乃以不知为知擅自増损使前代遗文幸存者转増疵纇三也顷尝属荆帅范仲艺均倅丁介稍加校正晚幸退休徧求别本与士友详议疑则阙之凡经史子集传注通典通鉴及艺文类聚初学记下至乐府释老小説之类无不参用惟是元脩书时歴年颇多非出一手丛脞重复首尾衡决一诗或析为二二诗或合为一姓氏差误先后颠倒不可胜计其间赋多用贠来非读秦誓正义安知之云字乃贠之省文以尧韭对舜荣非读本草注安知其为菖蒲又如切磋之磋驰驱之驱挂帆之帆仙装之装广韵各有侧音而流俗改切磋为効课以驻易驱以席易帆以仗易装今皆正之详注逐篇之下不复徧举始雕于嘉泰改元春至四年秋讫工葢欲流传斯世广雍熙右文之盛彰阜陵好善之优成老臣发端之志深惧来者莫知其由故列兴国至雍熈成书嵗月而述证误本末如此阙疑尚多谨俟来哲七月七日具位臣周某谨记
　　送曽公荐赴省试序
　　汉制太常择民十八以上上补博士弟子郡国二千石谨察好学敬长上肃政教顺乡里出入不悖者常与计偕永和曽生公荐年十有四已能修好书昼夜勤苦遂与儒先同上南宫视汉人年又少未易量也昔余与子中兄同乃祖季髙兄弟四人俱试秋闱其后伯云仲峻叔瞻相继下世惟余兄弟及季髙华髪相对今殆五十年矣因生録示举业求余一言既太息题其后又将屈指计日俟太常籍奏之报举酒明秀楼为季髙贺庆元乙卯十二月旦前进士周某
　　送曽明发序
　　书曰非知之艰行之惟艰以孔子之圣犹谦其辞曰躬行君子未之有得是以孟子非苟知之亦允蹈之此圣贤事也近世士大夫乃谓人患不知若真知无不能行舍孔孟不信而惑谢显道张子韶一时之说以谓锦绣防防穽人惟不知乃堕其中苟知其然将逺而去之嗟乎以此劝中人以下使之勿习过恶入于坎窞可也若曰孳孳为善要当以升髙为喻顔渊曰仰之弥髙又曰既竭吾才如有所立卓尔人之进道必志于此防穽云乎哉宁都曽君明发字见卓数携贽求予一言予闻诸扬子见善明用心刚夫见善不明而徒刚焉亦流于恶而已矣既明于善然后苦其卓入道之序也君之邑宰傅子渊仕学兼优不崇空言尝试以予说谂其何如庆元丙辰八月二十二日
　　送黄伯庸畴若序
　　尝观唐三百年间文章钜公如韩栁刘白及名世诸贤诗文两极其挚学者不当置论其余专以诗名者殆数百家求之他文间或勿称兼是二美斯固难矣又读班史传循吏才七八人皆良二千石葢事任尊重则名寔相应令卑官也功德未孚于人况地有剧易才有短长故薛公治平阳则不足尹赏治粟邑则有余换县乃皆大治才之全者亦岂易哉丰城黄君伯庸为庐陵宰初示予古律诗二百篇用意髙逺属辞清新摹冩物象莫能遁形继出杂文一编时论正大古赋恢闳碑志详雅四六温醇是可争文士之衡矣他日谓予评之予曰邑附郡城地广人殷姑置是事迟君政成已而见其持已以清抚民以仁聴讼以平决事以明租庸孔时百废具兴桁杨无繋歌有声然后知君又可附循吏之名矣三载考绩治行转闻召节预颁趣觐朝廷于是乡校之英旄倪之氓攀辕卧辙雾集云蒸跬步莫前矧容严程或晓之曰挽留贤令士民之情也乐与贤者天子之诚也君方以墨妙笔精而为华国之文推学道爱人而防济时之勲奈何因德惠之可懐滞鳬舄之朝京乎众始退听车乃遄征平园老叟周某闻而嘉之而笔之非特纪寔赠行亦所以偿夙心也嘉泰元年十一月七日
　　萧人杰如寄斋说
　　太和萧人杰即所居作如寄斋取苏文忠公吾生如寄耳之句以自警丐予为之说苏公博极羣书无不用之事而波澜浩渺千变万化复语絶少独此一句不翅八九用之访张天骥子由淮和王晋卿次刘景文韵送芝上人王敏仲末年防鬰孤台诸诗皆不易一字其他人生如寄何不乐之类尚未论也此理本出荘周记孔顔之问答以为世人直为物逆旅耳解之者曰不能坐忘自得而为哀乐所寄也魏文帝晋谢安辈始形于书咏于乐府至公然后表而出之其从官每以仁义为归宿迁谪则逰于逍遥之墟食于苟简之田立于不贷之囿平生所得情见乎辞哀乐且不能寄奚暇问重复耶坐忘自得庶几乎顔氏子矣萧君其以是寘坐右有好事者示之毋但寄傲南窓而已庆元二年八月二十八日
　　张德清悦斋説
　　邵武张莹中字德清有志问学名斋曰悦屡求説于予老病久不报也至是其乡人庐陵簿李子贵贤代归因告之曰人必有羡于外斯有以悦于内自然之理也今夫口同嗜味耳同耆声目同耆色三者必有物然后口与耳目悦而好马若心之所同则不然理与义而已二者非外也吾心亦内也故孟子云理义之悦我心犹刍豢之悦我口至于荀卿又加详焉其言曰耳目鼻口形各有所接不相能也心居中虚乃治五官是谓天君其所以开导后人无余蕴矣今子布衣蔬食皇皇四方就有道而正焉岂适为口耳之好哉是必理义之心油然于其中可谓知所悦矣既以孟子发其端又因荀卿辨其名复以孔子之训广之夫学而时习固自可悦然必切磋琢磨乃极其至故继之曰有朋自逺方来不亦乐乎葢知不如好好不如乐此浅深之辨也人能推义理之心常正其天君使好恶喜怒哀乐之情皆得其正则所谓顔氏之乐也内可勉而进彼纡朱懐金何足道哉
　　习斋记
　　永新欧阳邦基字寿卿才赡学富为善如饥渴嗜饮食其子宗辟斋家塾请予命名予曰论语首言学而时习之寔二十篇之枢要宜以习名并申其説夫天命之谓性有时移于习故伊尹言太甲之初习与性成吾夫子亦云性相近也习相逺也学者可不谨其所习乎葢习有是非习是则胜非习非亦胜是顾朋友讲习何如耳嘉泰三年八月二十七日
　　周伯熊勤斋说
　　天运故健日月行故明水以常流故不竭人勤四体故无疾自然之理也上而为君克勤于邦下而为臣克勤无怠防而庶民勤则不匮皆是物也宗人伯熊字武伯南城人进士登科佐邑安福屡求斋名请名曰勤而告之曰子欲学乎业精于勤愿以韩文公为师子欲仕乎能勤有继愿以郤武子为法志苟立焉推而上之功崇业广古人不难至也庆元四年五月七日
　　茶陵学林堂记
　　茶陵军虽衡之附庸然地大多秀民登科者相望绍熈间谭君世选鏁防第进士乡人称之犹子知言思继其美筑学林堂读书着文曽不少怠其友谷若霖逺访予力求一言孟子曰脩其天爵而人爵从之惟能以仁义忠信乐善不倦相与切磋则公卿大夫且将驯致况一第乎不如是不可谓之益友庆元丁巳七月
　　杨光祖筠溪説
　　礼器论礼曰如竹箭之有筠正义以为青之见于外者聘义论玉亦曰孚尹旁达信也正义以孚尹为浮筠言其采色也夫有诸中必形诸外故江竹赋云含虚中以象道兹非本乎曰有筠曰孚尹兹非文乎譬之于礼忠信礼之本义理礼之文无本不立无文不行二者兼偹则贯四时而不易叶也宜矣同年杨谨仲清江名儒其孙光祖兄弟脩身嗜学力守家法华宗待制廷秀既大书筠溪以贲攸居予复推其义以勉之嘉泰二年五月十日
　　钱氏岵瞻庵説
　　待制钱公江隂之由里山其子廷玉等即茔筑庵求名于平园老叟周某为题曰岵瞻致不死其亲之意尔雅山多草木为岵无曰屺説文亦然独毛传相反正义疑传冩之误云嘉泰壬戌三月朔
　　书赠茶陵谷若霖
　　绍兴初叔父静江府君令衡之安仁与邑人谷槩世平善予年六七嵗侍重亲在焉尚能记当时事今六十五年矣而世平之孙若霖数自茶陵访予庐陵予问越在隣邑之意其説有二祖娶茶陵陈氏陈氏有孙弅字令升力学好义葺城南书院榜其堂曰帯经招延名胜以中表之故而馆我一也邑儒谭君世选字勤之绍熈间鏁防第进士有侄知言尤向学年方逾冠筑学林堂读书其中复以我为友二也予自念帅湘中者三年既不获一至安仁访童子之旧防又无由登覧二堂察大邑之风俗衰老懐旧安能忘情因君乞言为别书以遗之庆元二年十月十八日平园老叟周某序
　　书示临川陈防
　　临川陈生以易卦推人休咎来求一言予于易固未能学而休咎又非所问案间偶有正易心法及易索两书遂以畀之心法出于麻衣道者其传则希夷先生也读之可以求天理易索吉之太和名士张汝明作读之可以知人事二者苟尽心焉于休咎乎何有庆元己未六月辛未平园老叟周某序
　　书示永丰彭肃
　　永丰析吉水为邑壤地褊小徒以欧阳文忠公故乡且先茔在焉故士之力学好脩者众文献不絶近嵗曽幼度罗永年又以诗文为诸生倡殆欲家屈宋而人贾马也幼度门人邓传之字师孟勤身励志问复从师友于四方然用意深切故辞多刻苦永年有子曰炜字晦之天才隽甚父子自为知已出语辄惊人然有时乎悲伤予尝忧其不寿已而果然今二子之友彭肃寛伯擕文过我学术开广词调清婉进脩不已致逺之器也昔七子赋诗可观郑志予虽无赵孟之识亦庶几亿则屡中云嘉泰元年正月甲戌
　　书赠安福刘俨子思
　　徃年杨廷秀叹刘俨子思才名二十年踬场屋今又十五年未遇如初予安能知盍问诸严君平乎不然读房千里骰子选格序为一晌之欢洗积年之滞可也嘉泰壬戌闰腊十月
　　书曽无疑匹纸
　　苏文忠公素慕白乐天之为人盖二公文章皆以辞达为主其忠厚乐施刚直尽言与人有情于物无着亦畧相似乐天为忠州刺史作东坡种花二诗又有步东坡诗云朝上东坡步夕上东坡步东坡何所爱爱此新成树文忠公中年谪黄州偶因筑室遂号东坡居士尝赋八诗其属意有自来矣后为从官羡乐天口之不置如云定似香山老居士世縁终浅道根深又云我似乐天君记取又云出处依稀似乐天其他形于诗者甚多惜乎闲居二十年之志迄莫能遂黄门公不云乎子瞻之仕其出入进退犹可考也后之君子其必有以处之矣庆元己未三月三日友人曽无疑出示匹纸为书此説
　　书匹纸赠安福刘澈
　　绍熈辛亥十一月某赴官湖南道由安成刘伟子才投赠十诗有味其言后十余年当嘉泰壬戌季春子才之子澈擕以相示又出子才杂诗一卷皆有待制杨公防语是足増乔岳之重矣澈也复以长书及二诗衔袖为贽予受而读之既叹且喜叹者何也感嵗月之迈惜子才之老也喜者何也刘氏三世俱以文鸣其兴殆未艾也防得匹纸为书顷所作西溪后序并子才十诗又録二防以遗澈余纸甚长归示乡人必将赞先德而传后学毋以罗赵在前遂不顾也二十日平园老叟周某记
　　书匹纸赠许玠介之
　　髙宗初元首用襄邑许崧老为尚书右丞文章议论不待赞也今曾侄孙玠学有家法自衡州擕诗相过格律髙深词语清丽予手之不能置求一言以为别予素不能诗矧敢涂泽无盐効颦西子乎适有匹纸辄书其乐府四篇于卷首继此得佳句请续于后轴满复以相示更当刮目待阿蒙耳嘉泰壬戌三月二十四日
　　赵汝橙县尉字説
　　皇诸孙汝橙字茂寔谓予花木无不结实于名为泛愿更其字予曰橙佳果也杂见淮南子説文东观汉记晋令风俗通博物志广志异苑风土记上林蜀都扬都诸赋中所美者色香味而已至于形容其气质韩孟为优城南聨句云鹄谷攅瓌橙葢珍之也譬诸人则国之寳也唐朝苏瓌有子名颋字廷硕父子皆贤请合二美易字廷瓌斯不泛矣又有以勉君昔者汴京植橙禁中号为珍异仁宗召宗室及侍臣同观于慈圣阁宋祁诗云帝怜秋实茂天许本根强又曰不随江北化思助庙中尝末云荣观耸麟族赋笔助荷囊厥后英宗眷礼侍读学士刘敞以其在告遣使赐新橙五十备载史传君年方英妙当周以宗强之时悉心问学自取科第他日进修不已为国寳臣或预荣观或拜珍赐廷瓌之义庶有合哉嘉泰二年三月二十四日
　　萧光字説
　　龙泉萧光字焕之求字説于余孟子曰充实而有光辉之谓大充实内也光辉外也有诸内乃形诸外本朝司马温公名光字君实是也扬子亦云晦斯光夫惟侍立君子言可听也礼可观也自晦而光其光弥明唐杜如晦字克明是已既名光矣焕何加焉字曰晦之义意乃全详説反约古人皆然咨尔君味孟子杨子之言思温公杜公之贤奉以周旋其永无愆嘉泰三年八月二十六日
　　侄孙颙字説
　　彦思侄三子长頵字晋臣慕陈頵也次颛字稷臣谓鲁颛臾也季颙乞字字圭臣能勿诲乎卷阿之诗曰颙颙昂昂如圭如璋大凡为人必以礼义切磋之使貎温而气盛如玉之圭璋然后有威仪焉有声誉焉此所谓吉士也不然表里碔砆人将汝玼颙其念哉嘉泰三年正旦八叔翁书于明农堂
　　田炳名训
　　郴州别乘田君贡甫之子阿章生九年而未名今歳冬至天子初郊贡甫格当任子将以名闻其羣从兄弟名皆从火有请于予予名之曰炳字以伯视扬子不云乎知其道者其如视忽绵作炳夫视大必自细视逺必自近举目于此炳然于彼推而至于先知皆是道也童而习之常视毋诳及其长也克明显光然后可以世济其美无负国家赏延之恩矣炳乎勉防庆元三年






　　文忠集卷五十五
　　钦定四库全书
　　文忠集卷五十六【平园续稿十六】
　　宋　周必大　撰
　　啓【亲书附】
　　回潭州朱元晦啓【甲寅】
　　推毂呉京开藩楚甸先声久播美化即成惟朝廷急于用人而郡国艰于谋帅虽宸心加意乎简擢顾物理有时而乘除积在前必得贤牧齐其政庸夫之后正湏真儒变其风自昔所同于今尤着恭惟某官奋百世之下得六经之传聪明天分之髙道义躬行之至宜论唐虞于广厦乃烦羊杜于征南坐使湖湘立成邹鲁某三年佁儗万事摧頽赋陶令之归幸谐素志推谢侯之去可卜舆情已荷匿瑕更勤削牍佩交成之厚德激愧感之深悰
　　回隆兴赵子固巩啓【又】
　　两辞乡部之麾自知非防一用皇华之使咸谓当仁事殊棨防之遥临人喜湖山之自得恭惟某官行推多士才过万夫治声久着于蜀门政术尤髙于江右我思用赵振马服之威名无以易尧契髙皇之善任已寓文谟之直即聨禁闼之班俯眷衰疲曲贻缄翰珠帘画栋莫陪坐上之賔藤杖芒鞵方受部中之赐其为欣感未易名言
　　转少傅致仕谢宰执啓【又】
　　引年遂请已荷曲成増秩示恩益彰洪施衰悰易感厚德难名钦惟国家度越载籍粤从选调爰暨大僚皆于休致之时被以陞迁之渥既昭邦典仍笃士风如某者初无一日之长幸际四朝之盛凉凉踽踽尝恐蹈于乡原暖暖姝姝敢自安于私说宛其老矣曷不归哉人讥九棘之厐眉心慊四明之狂客奏章上彻俞防下颁冠挂虎门岸角巾于东路车垂夏篆防徒步于南冈永全麋鹿之生实出夔龙之造兹盖恭遇某官股肱任重甄冶功髙推冕旒优老之仁为簮笏抽身之劝是令朽迈不失光荣勇退急流虽前脩之或愧倒行暮日庶后悔之能逃铭佩在中敷陈奚究
　　回金陵张定叟尚书啓【乙夘】
　　加职西清拥旄东府寛顾忧于南面憺威畧于北方惟今秣陵视昔洛宅眷懐先正开济中兴早嵗钧枢赞髙庙定都之防暮年藩翰宣寿皇复古之威成功岂在于他门济美必由于贤嗣萧相运关中之粟已赈饥羸夷吾抚江左之忧更观勋业事枢之执晷刻以须某甫遂休官岂应为佞敬酬来贶聊述舆言晤语方遥倾依弥切
　　回洪单虞卿侍郎啓【乙未】
　　临遣近臣保厘方面古之督府今乃濳藩德化俶敷顾忧顿释恭惟某官儒猷粹美政术通明论思早正于贰卿岂弟偹彰于六郡西江胜槩聊搴云雨之帘南省清班即曵星辰之履岂应宅牧遂缓赐环某幸与农畴共栖宇防辱华牋之甚宠视朽质以増惭欣感交懐喻言曷究
　　囬隆兴帅张伯子尚书啓【庚申六月】
　　内聨禁直外领帅藩窃观鼎族名世之英尝受阜陵登畿之眷迨今选授抑有端由盖烜赫旧都濳邸节旄之故在而岧嶤新阁淳熈云汉之昭垂兼而畀之荣则深矣恭惟某官端方全德博学名儒家传忠义之规世济直清之美再登朝路倍结宸知惟纠绳司国论之是非惟封驳系政几之得失凡有志一时之士皆假途二者之间望愈隆而人愈推公每进而宠每避既仪八座实迩四邻复屡控于封章竟斜飞于征镇外有五长虽上法于周官入为三公恐难稽于汉制某睽违久矣庇頼在兹设榻东湖岂君侯之有靳迷津南浦叹病叟之无縁因酬诲赐之殷勤不觉感悰之忉怛
　　囬潭帅赵待制不迹啓【辛酉】
　　东浙名藩叠书课最南荆钜镇申畀帅连湘水波澄岳山势重恭惟某官世传令德躬禀异材词章贺白之俦誉望闲平之亚自结冕旒之眷奬徧更麾节之剧繁人云挟山超海之难公乃破竹折枝之易謻门候对已优践于禁涂省坐论思即冠班于常伯某瘿疴衡宇引领髙牙昔者分携已越一星之久今兹掩恶尚烦五政之余过勤盛礼之施殊愧前缄之简其为欣感未易敷云
　　回豫章韩帅子及啓【壬戌】
　　祥开鹊印命荷熊旂十国为连羣州承楷恭惟某官姿凝瑚琏之器家袭鼎彛之勋汉内史之居官以经术润色吏治周司徒之敷典笃世忠服劳王家垂践中台即膺外阃惟徽皇定尉安之府肇自政和而忠献登斋戒之坛适当星变方上圣遹追于前烈宜后贤复踵于先猷棨防一临军民交贺相尊等耳聊冠武阶公衮【阙】兮即仪文陛某昔叨事契今齿部民姓名未洗于丹书牋翰羞尘于玉帐讵期厚礼首及陈人南浦飞云目极滕王之阁东湖设榻梦逰孺子之亭欣愧兼深喻言徒费
　　谢陈提刑谠生日诗啓
　　解九夏之斋自知误投于世网挍中元之籍长生敢拟于仙曹未瞻使者之绣衣先拜美人之锦段妙甚唐贤之律申之使克之言何台治之俶临为部民而加礼歌明月之章于赤壁谅因嵗日之俱同穆清风之诵于东方敬祝牡辔之遄返其为感咏交集襟悰
　　谢许监丞知新生日诗啓【与予同嵗渠长壬戌一月】
　　庾威雌甲辰敢攀寿隽公瑾小一月适契吾宗过轸髙情曲形盛礼赋两诗而宠甚及二丙以欣然【纶与其子检法皆丙子生来诗及二丙】忆元丰壬戌之明年有潞公丙午之盛集今幸密隣于几杖且陪髙防于笑谈颂咏攸深敷宣罔既
　　谢权守郑通判临生日诗啓【壬戌】
　　解九夏之斋自知误投于世网校中元之籍长生敢拟于仙曹荷邦君意重于岱嵩推家学文成于黼黻并勤馈遗叠致诵言赠我金错刀増光箧笥报之青玉案徒愧碔砆悚感交懐喻言奚究
　　回陈正仲提刑贺冬啓【壬戌】
　　登望阙之台黄云徧覆按属城之狱緑草罗生盛哉穰简之祥时乃平反之报恭惟某官螭阶良吏虎观鸿儒曼倩绣衣时当刚长晋卿爱日坐转冬温即遄四牡之归丕应一阳之复忆去嵗兹辰之礼密近天顔咏明年此防之诗定陪郊祀方图驰问已辱摛词感与颂并意非言尽
　　又谢生日诗啓【癸亥】
　　益州刺部固多中和宣布之歌鲁泮献囚继有耆艾炽昌之颂盖仁爱素孚于郡国则欢謡交着于士夫盖期德性之好谦反为部民而致祷宠之唐律薫以班香灵均初度之嘉走无是也魏野中元之句公则过之在愧感之俱深岂叙陈之能既
　　谢呉运使时显生日诗啓
　　继莱国而生已愧中元之句忆宣城之旧更惊四纪之年防华节之遄归摛雅词而下属洛阳旧德不称拟伦履道燕居幸同休退愿歌赤壁共挹清风在欣感以交懐非叙陈之能既
　　复少傅谢诸府啓【乂】
　　疵瑕久积灼然复玷之难造化密庸倐若转圜之易倍极轮囷之感熟窥坱北之垠伏念某资禀凡庸仕尘显美居不思于特立动或蹈于妄行言路纠防殆盈百谪宸涵覆止削一阶未盖前愆已仍旧贯兹盖伏遇某官道髙邃古勲在王家心同稷契之忠时际唐虞之盛好善优于天下何区区乐克之强若已纳之沟中益切切商衡之任助圣明之笃旧开老退之图新遂使里居获刋罪籍班通九棘阻瞻槐位之尊身托一枝自幸林巢之稳其为佩服罔既敷云
　　回衢州章茂献侍郎贺复官啓【又】
　　挂冠久矣丽丹笔以猷新出綍粲然指青毡而复旧恩固由于舜禹助亦假于严徐兹盖伏遇某官念气类之同笃乡邻之好献可替否每效论思之言嘘枯吹生更推奨誉之惠致冐云霄之泽免贻田野之羞方欲驰辞已勤贻问纡丈二之组望之将莅于左冯率三千之臣召伯行登于右相因酬嘉贶并致忱言
　　贺陈正仲提刑除职啓【癸亥夏】
　　防勲剧部加职清厢计前日之班资合径叅于羲画重公朝之名器犹假宠于文谟纶綍光华绅绥悦怿恭惟某官学髙防夏文俪渊云当直上于禁途尚斜飞于廉使吏民改观欣康侯昼接之蕃旒冕注懐伫宣室夜前之席某素叨眷谊倍极懽悰手牍亟驰诚莫冩
　　又回贺纶审察啓【又】
　　子能仕而教之忠每慙古训贤在上而引其类首辱言未尝学礼于孔庭乃许观竒于汉閤此盖某官昔聨中宪持论挺然今领外台扬清鋭甚既嘘枯于属吏亦借润于陈人恐伤公举之明尚阙私书之谢先勤庆问倍激感悰尚惟髙明有以矜亮
　　贺陈勉仲拜右相啓【又】
　　庭扬大号国拜中台名世之生五百年时方际可太学之兴一甲子今乃得贤恭惟某官德业兼隆词章独步伊尹乐尧舜之道素蕴蓄于胸中韩愈视迁雄之才亶推尊于海内周旋二府启沃九重甄冶无心器方圆以各遂权衡有信物轻重以皆平兹专面以正朝益同心而辅政方且恢四维而厚士俗辟路以收人才稷契臯虁固将踵武萧曹丙魏岂必希踪二十四考之方书前后数公之罕及某虽还初服尚托大钧愿偕沃壤之甿共乐熈台之化其为欣幸罔罄敷陈
　　与杨廷秀阁学啓【二十首】
　　回甲寅贺冬
　　朝登度雪之台黄云入望门领逰帷之观白日自长虽节令之众同在安荣而已独恭惟某官道符刚长性察物成词章添绣线之华声誉振黄钟之响时逢小至庆集大来某特辱摛词更勤致馈仲尼百榼醮酣无底之清德裕万羊厌饫有期之产中心积感多语奚殚【度雪台在杨秘监园中逰帷观即玉隆宫杨所领词无底清所送酒名】
　　贺覃恩转中大夫啓【又】
　　圣主卜大横之兆名卿梦中穗之禾汲黯常居是官以谏诤而外补神宗尤重此秩待疑丞之初除公比德以何慙上登庸其可必属抱疴之未愈欲请间而不遑辄以懽悰寓之折简尚需召驿别展庆仪仰惟髙明俯赐鉴察
　　回贺入新第啓【又】
　　市近嚣尘頼景公而更宅书兼草荷外监之属辞矧兹蓬户之居时乃棘闱之址当年附骥七十子之同升半世营巢三十年而始有念众隽迨今而无几幸两翁相望以非遥倘因黄堂念葢公之时就为雪舟访安道之计杀鸡为黍当停荷蓧之芸鸣鹿而歌共话杨侯之举其如感应罔既敷宣
　　回乙卯贺年啓
　　正次于王新天子一元之嵗未加于夘外秘书三合之年方兴运之鼎新宜多贤之泰内而况多文为富直道而行博古通今重汉廷之经席危言谠论发晋殿之酒樽在故事以虽闻舍明公其孰称即颁银信遂度玉墀防贽攸陈窃幸乡风之举盍簮莫预遥思枥马之喧惟是勤拳莫容殚叙
　　回乙卯贺冬啓
　　景占圭表应一丈三尺于牵牛注就韦编推六日七分于大象翕尔履新之庆萃于博古之儒恭惟某官温厚足以破严凝刚方足以祛邪枉声名逺播符广莫之雄风夀祉丕延同舒长之化日当芸茘挺生之际是丝纶诞布之时拾遗班北极之【阙】方膺异宠冡宰相【阙】坛之陛更祝后年某甫治书邮遽勤诲牍浥盘中之金露醉德孔多饩天上之白羊属餍何幸未酬盛礼姑致感悰尚冀台慈俯垂鍳察
　　贺除待制啓【丙辰】
　　恳辞严召商赉殊褒旌东观之儒先拜西清之阁老恭惟某官氷霜其撡金玉厥躬贯日忠言规模稷契凌云藻思步骤庄骚上自两宫下通四海莫不哀穷而悼屈谓宜防出以横翔虽越冷热撰而上征是名异数然歴大少蓬而次对谁可同僚岂持槖之无人独起家为有耀诏札密封于泥紫服章光映于鞓红朝廷乡党三备逹尊已壮吾邦之观宫职声名俱归诗客更追乃祖之风某心驰贺厦之成迹叹出门而凝念棘闱之宿契懐栢恱之深情手牍所陈心声莫冩
　　逺迎啓【又】
　　恭闻骑气将遂敂关父老懽迎吏民距跃葢一佛出世覩共快于争先岂二人同心马宜奔而敢后正以衣冠之挂难干簪槖之新在隠显以差殊非礼文之简怠髙明所照悃愊何逃仰冀薰慈特加孚察
　　回丙辰年啓
　　厯纪火龙班髙金马齐耆英于温洛信古来稀聨法从于甘泉从今伊始恭惟某官偕时泰年与德升妙论粲花春顿生于坐上仁风偃草氷潜泮于池中众人望公如西台四时待公为玉烛必也重髙门之地岂其遣青笠之心某占词未成飞翰何速胶牙蓝尾深思常侍之同新厯旧符窃起东坡之叹其为感咏莫既敷陈
　　回丙辰贺冬啓
　　南溪测景符周圭昼景之长东鲁纵心测羲易天心之复当兢辰而考古宜受祉以及今恭惟某官无心如迎送之云观化应舒长之日名叅禁路谅懐忆昨之班使总郊坛预卜来年之庆神人所相福禄其绥某已屏冠裳莫陪簪履沐缄书之腆缛愧礼度之愆防欣颂交深指陈曷喻
　　回丁巳贺年啓
　　颂正朔以示庻邦甫窥尭厯即嘉平而数新嵗已涉商正庆赞宜先驰辞敢后恭惟某官事随时并德与年新漏水滴徐重绎泰亨之象篆盘香永賸哦元防之诗栁条况泄于召音花坞难牵于野兴防旗簇仗行趋济济之朝白兽发樽耸听嶤嶤之论某锐欲勤东道之主深恐致北山之移徒纾颂咏之情莫冩依归之志
　　回丁巳贺冬啓
　　元后肇禋已受厘于宣室丛祠均逸盍扈驾于甘泉瞻南极之景长庆西清之福备恭惟某官仁心夙着刚德时亨律回解谷之隂人爱晋卿之日天时已至召节相催某拱听先声将临近郭刺绣五纹之弱谁能闲騐于女工风流二老之强但愿叨陪于賔燕其为欣颂罔究叙陈
　　回戊午贺年啓
　　彩胜金幡曽共汉朝之元防苍顔白髪今齐绛老之疑年瞻室迩而人遥殆形留而神徃敢期筦记亟治书邮恭惟某官德逐嵗新名随日起春风和气坐销客子之尘心御栁宫花难状词人之妙语伫儤深严之直参裁寛大之书某久矣防从兹焉间濶郊关相望莫陪真率于耆英酒醢前陈乃幸属餍于盛德其为感愧罔既敷陈
　　回己未贺啓
　　一元嵗之始汉颁寛大之书五福夀为先鲁献炽昌之颂当国家之图旧繄年德之加新恭惟某官膏雨苏枯仁风觧冻径三三而成趣时逢花栁之春卦八八而终篇繇应乾坤之泰即遄驿召遂押廷班某衰疾龙钟缄书犹豫十浆先馈敢为列子之惊六鹢退飞窃鄙于陵之顣其为欣贺罔究愿言
　　餽嵗小啓【己未】
　　芳嵗将除椒觞载举盍簮喧马恨阻胜防对酒爱鹅首防厚礼不腆牲饩用尘庖厨物虽微而诚在焉施已丰而报何有尚蕲容德未置大何
　　贺致仕啓【己未十一月】
　　挂冠神虎锡马康侯职在紫清荣陞四等秩参黄散优进一阶诏綍光华搢绅歆艶恭惟某官直方如伯起清约如公权凖易有执防深湛之思为文无盈川轻薄之体具今古之全美震华夷之盛名延登可期勇退何果风月三千首重继翰林休闲二十年定追洛社葢意新者寜拘齿宿而德邵者常在年髙优哉防哉休矣美矣见古人而一笑时挥寉禁之金通大道以三杯日饮螺冈之酒某防从最旧出处颇齐前进士同称犹记曲江之宴故相国相过任从醉尉之呵愿言俾夀之昌永作斯文之重
　　贺己未冬啓
　　子月四时之首周得天正黄钟六气之元汉为律本惟昔重阳刚之复兹今宜贤德之亨共惟某官道与时行福同昼永浩养激葭灰之动文衡量圭景之长砌下芸生记蓬山之旧长陇头梅放兆鼎寔之终调戯藏隂壑之氷闲咽晴之日甫也怀两院吟五更三防之篇牧之勉阿宜祝十纸一箱之读某未作南溪之泛先勤北海之尊数九九而哦诗自怜午瘦辨多多而有酒骤觉冬肥欣感交懐罔既敷陈
　　贺庚申年啓
　　百二十日而为春喜重添于闰月亿万斯年而啓运庆五值于初元阻陪后阁之賔遥致先杯之上恭惟某官气调玉烛膏润青阳聿来啿啿之祺胥乐熈熈之众栁催槐泛记丝光日彩于东宫佩解簪抽想名号风仪于西洛顾夙契时中之道盍起趋大内之朝亦惟旧人共政之图归趂新年太平之贺某居慙老伴每辱先施出丙入丁幸附夀星之次乞浆得酒载欣申嵗之临颂咏攸深指陈曷喻
　　贺郊恩进开国侯用子封通奉大夫啓【甲子】
　　文帝席前爵锡通侯之贵鲁公拜后陛陞三品之崇亶惟家国之荣何但乡闾之庆某幽忧所萃賛喜弗先徒深羡慕于再三姑述悃诚之万一
　　又贺増秩晋爵啓
　　恭审秩汉皁衣执周谷璧彰前旒之念旧焕叠组以俱新行下蒲轮立登槐位某杜门衰絶贺厦邈绵敬布懽悰仰祈炳鉴
　　谢临慰啓【甲子】
　　内助云亡外姻未至首纡缇骑遐顾素帷既陈德人一束之刍复枉子舍三株之树属撄纒于拙恙阻摧谢于高闳救民有丧公不愧谷风之什刺人无礼走奚逃相防之讥姑候痊平之时自归臯缓之罪谨令贱息先布忱言仰惟台慈俯赐澄察
　　回萧郎中亲书【壬戌】
　　渝川螺水密闻鸡犬之声枢筦鳯池忆送防龙之集繄夙隆于雅契盍肇讲于嘉姻兹承亲家国史大着郎中长令似监仓承事业茂清翛称玉笥神仙之裔而某长孙女十七娘性存柔顺知召南法度之循敢縁声气之同妄意琴瑟之好逺勤厚礼有华用雁之仪何幸衰悰将窃乗龙之宠不腆回币具如别缄
　　与胡季解求亲书【又】
　　托契先公尝逓禁林之宿依仁大族久陪乡社之防将为徼福之图辄致求婚之请伏承亲家通判左藏第三小娘子妇仪夙着有采苹南涧之恭而某侄承事郎新监隆兴府苗米仓某家训粗遵无坦腹东牀之傲饬行人而听命资薄币以驰诚刘范世姻庻益坚于永好雀卢门户尚何假于他求不腆之仪别缄具载











　　文忠集巻五十六
　　钦定四库全书
　　文忠集卷五十七【平园续稿十七】
　　宋　周必大　撰
　　谢状
　　谢贑守贺生日状
　　老逢初度弥追感于亲庭谊笃邻居乃宠贻于乐府粲然新句贲此衰踪调周雅之清风永懐何已歌楚人之白雪寡和固宜
　　谢寄居通判贺生日状【丁巳】
　　老而不死方永嘅于劬劳爱之欲生乃曲形于褒借穆清风而作诵祈黄耉之维祺粲羣玉于西昆病眸空拭锵大镛于东序俗耳弥惊愧感交懐敷宣罔既
　　谢路钤路分【又】
　　生我劬劳方切蓼莪之感锡公纯嘏过勤黄髪之祈高谊重于丘山正声谐于金石穆清风之诵固知鸿笔之有余投明月之珠所愧衰踪之勿称但深铭佩莫究叙陈
　　谢宪司提干检法贑州路分将官教授五人共一诗【壬戌】
　　特纡厚意逺记贱生合六律以谐声粲多仪而设醴自慙朽迈曷称吹嘘惟传存与献之规且礼着徃来之训红罗不腆聊资碧线之抽緑绮甚华殊乏南金之报其为感荷罔既敷陈
　　谢邵英徳之纲生日诗【以沉香并英石为夀赋诗】
　　分竒芬于海上已薰班氏之香列逺岫于窓间更咏谢公之句有华二美来夀一夫惟愧感之交懐岂叙陈之能既
　　谢李贺州絪生日诗【癸亥】
　　老矣无能岂初生之尚记粲然有接何旧好之弥隆形妙语于篇章列多仪于香币三复颂言之美载深悚感之懐
　　谢贑州齐签判天觉生日诗【癸亥】
　　月宿南斗偶类韩公之生诵如清风过勤吉甫之作顾乗除之何有视硕好以多慙循正则之名方悲初度致敬恭之币姑借未将感悚交懐敷宣罔既
　　谢贑州路分主管提干检法教授生日诗【又】
　　窃以负之六射怅永感于頽龄作者七人辱聫成于杰句嘉果饩牵而侑酒妙香庭燎以祈年为礼既丰寄情良厚降非正则方慙初度之名实在敬恭聊假未将之币其为悚荷罔既敷宣
　　谢郑通判临生日诗【又】
　　灵均初度之名久兹永感魏野中元之句富矣嘉言正深馈鲤之悲乃屈屠龙之笔海沂康矣盍歌别驾之功吉甫穆然反辱清风之诵中弸积愧倒置多慙
　　谢黄经畧王南剑郑通判徐提干生日诗【又】
　　揆嘉名于初度每感劬劳生上相于中元敢希贤哲荷髙情之缱绻形善颂以殷勤歌明月之章已窥藻思穆清风之诵更涤烦襟欣感交懐敷陈奚既
　　致仕谢守倅寄居【乙夘】
　　特勤枉驾俯庆垂车俶挂衣冠阻趋棨防其为愧感罔既敷宣
　　谢杨守门送上冢啓【丙辰春】
　　窃以岳牧下车将礼神而夙驾州民上冢乃飞葢于晨门佩谦徳之加隆激懦衷而増愧
　　谢赵守门送【阙】
　　嵗时扫墓是为【阙】老之常车骑塞途乃屈邦君之重不遑拜辱但剧懐慙
　　庆礼赐粟帛谢太守【己未】
　　特枉前驱敬宣上赐昭二圣交欢之庆示九重优老之恩荣幸良深敷陈罔既
　　复少傅谢监司【癸亥正月】
　　某祗奉新纶宠还旧秩赦过宥罪仰自圣君之仁嘘枯吹生外由肤使之助缄书先暨感臆増深
　　益国夫人丧谢守倅【甲子】
　　自顷悼亡迨兹送徃叠勤刍奠仍制薤歌前驱逺出于郊闗厚礼倍光于阡陌永言感怆难尽敷云
　　谢黄侍郎艾逺迎【丙辰秋】
　　兹承厌直禁严出临征镇接壌喜瞻于法从齐民谅偃于徳风属此病衰阻于庭谒先勤告至倍极驰情
　　谢赵守逺迎
　　兹审九重临遣千骑鼎来属得谢以里居阻争先于郊劳其为企咏难尽名言
　　谢孙侍郎逄吉逺迎
　　兹审荣剖竹符暂归梓里属縁老病不获攀迎先辱惠音第深懐感
　　谢监司逺迎
　　兹承使节行按属城方挂朝冠阻于賔谒其为企咏徒剧襟懐
　　又
　　兹承肃持使节行按列城属当退屏之时阻快争先之覩其为愧怅罔既敷宣
　　谢张宪行郡逺迎
　　兹审奉诏按刑扬帆及境既阻争先之覩首勤告至之文愧感良深喻言奚究
　　又
　　恭闻使舰行按列城属以抱疴阻于纳谒先勤告至第切感悰
　　又
　　兹审衣绣详刑扬舲按部属縁拙恙阻造行防愧企良深敷宣罔既
　　谢叶宪逺迎
　　兹审某官肃振使华按行封部属养疴于私第阻纳谒于公门懐企交深敷宣罔既
　　谢叶宪改江东逺迎
　　兹审某官宠膺新节荣歴旧封虽快覩之未遑喜先声之已至其为欣企罔罄敷云
　　谢新贑州张舍人贵谟逺迎
　　兹审某官荣拥使旌经从邻壌虽不遑于迎谒尚有幸于披承先辱缄封倍深感臆
　　谢前广州赵帅时逄逺迎
　　兹审力辞阃寄归奉内祠属以卧疴阻于造谒先勤惠翰倍切感悰
　　谢林侍郎大中被召逺迎
　　兹承显膺召节已及近郊属以卧疴阻于造谒其为瞻企未易敷陈
　　谢胡侍郎纮逺迎【壬戌秋】
　　兹审报政番禺领祠庐阜望鳯姿而在迩想鹢首以驰情先辱惠音倍深懐感
　　谢访及状
　　谢太守杨秘书方初到访及【丙辰】
　　窃以箪壶填道俶褰刺史之帷轓葢及门首访野人之室荷防谦之有甚念徃拜之无从愧悚交懐敷宣罔既
　　贺礼尚【丙辰春】
　　兹审宝献兆银菟分符条教一新士民胥悦属撄疴而扫轨阻挟刺以登门欣颂攸深名言曷既
　　再谢访及
　　兹承涓选刚辰肇开盛府自惟野老燕贺厦以末由谁谓邦君雁及门而至再深认执谦之徳难逃失礼之讥感与愧并意非言尽
　　谢杨守任满访及【丙辰】
　　初闻解组便合曵正慙膂力之愆反辱髙轩之过其为感激未易敷云
　　谢赵守除广东宪访及
　　兹承荣解旧麾光膺新节特勤宠顾倍激感悰
　　皇子诞生谢守倅访及
　　恭以元子诞生普天頼庆先勤宠顾倍激懽悰
　　谢俞漕访及
　　兹承升华内阁易节外防寄委益隆士民交庆特勤宠顾倍激懽悰
　　赵守谢批考访及
　　兹承已书上考行践中防阻庆黄堂特勤皁葢其为欣感岂易敷云
　　郑倅权州谢雨访及
　　窃以一雨随车方謡甘泽双旌枉驾更诵清风佩谦徳之有加激感悰而无数
　　倅交印访及
　　兹审涓辰洗印浃境均懽已挂朝冠阻趋公屏其为欣感交集襟悰
　　又
　　兹审涓辰惟吉洗印云初坐阻造门首勤迂趾永言欣感交集襟悰
　　倅交割访及
　　兹承荣解印章宠临蓬荜感执谦之过厚愧修庆之末由
　　又
　　兹承贰政成功四民交庆阻修漫刺特辱氷衔愧感交懐敷宣罔既
　　路钤交印访及
　　兹承撰良洗印拥骑过门属以抱疴阻于展庆其为欣感罔既敷宣
　　路钤交割访及
　　兹承荣解印章言归殿陛氷衔宠逮感臆良深
　　又
　　兹承俶解印章将趋环衞贲存斯厚欣感交懐
　　倅权郡访及
　　兹审誉髙半刺荣领左符坐阻造门首勤飞葢其为欣愧交集襟悰
　　又
　　兹承就领郡章阻于賔赞特勤宠顾但极感悰
　　又
　　兹承荣绾州符益隆徳政阻于賔谒但剧懽悰
　　又
　　兹承已合左符尚分半刺时勤宠顾倍极懽悰
　　太守谢送生日访及
　　窃以弧矢四方尚缺生申之庆弓刀千骑坐勤访戴之谦愧荷交懐名言奚既
　　又
　　窃以神嵩生甫大昴降萧岂惟藩翰之良是乃邦家之庆阻奉千龄之酒先勤七宝之茶更屈顾临弥増感颂
　　丁守谢诸司荐访及
　　兹审诸防列荐总计明扬方迟召节之颁先枉使旌之过其为欣感交集襟悰
　　赵守转官访及
　　兹承防勲螺浦増秩颍川未展庆仪先勤盛礼其为欣感未易敷云
　　赵守除利路宪访及
　　兹承蓍习吉符节交辉阻庆賔筵苐深防志
　　赵守子过省月望访及
　　兹承鲤庭得隽龙节増华适当既望之辰过沐先施之礼其为欣感罔既敷宣
　　郊赦守倅访及
　　吉土肇禋普天頼庆首勤宠顾同激懽悰
　　丁守被召访及
　　欣闻严召阻缀贺賔首辱顾存倍深悚感
　　汤倅转奉议郎访及
　　兹审议郎愽士已陟朝班除书徳音即裁帝制礼勤左顾感极下懐
　　杨待制访及
　　一挂朝衣久停賔谒杜门幽屏垣短难于自逾拥骑光临鞭长有所不及倍感眷存之意賸装愧栗之懐
　　杨阁学访及
　　兹审璇宫鸣玉荣超学士之班宝带兼金宠厚儒臣之礼贺厦未容于亟徃御风已辱于来防快覩争先虽有披云之幸殿奔恐后寜无防马之慙
　　贑守张舍人访及
　　时屈隼阻瞻鹢首虽抱乐且有仪之喜实慙来而不徃之非其在感藏曷胜言喻
　　黄漕访及
　　兹承荣持使节俶拜除书特枉芳防阻于賔谒其为愧感未易敷陈
　　黄经畧得祠访及
　　兹承穆卜辰良俶均祠逸礼勤左顾感剧中藏
　　彭常徳转官访及
　　兹审奉十行之诏冠六品之阶言念衰疲阻修庆谒先勤宠顾苐激懽悰
　　又转朝议大夫访及
　　兹承荣迁元士特枉芳防属以抱疴阻于造谒其为欣感未易敷陈
　　又转中散大夫回状
　　兹审诏颁宸扆阶正卿聫属以卧疴阻于修庆特勤荣问倍激懽悰
　　谢广州胡侍郎纮访及
　　曲荷台慈俯临陋巷倒屣喜瞻于芝宇曵阻诣于兰舟愧感交懐敷宣罔既
　　旦望谢访及
　　谢守倅正月望访及
　　窃以鹑火中星蚕稿泛粥牙旗穿市虽暂辍于鳌头御宴传柑行进陪于班首曲荷顾存之厚就伸颂咏之私
　　三月旦
　　窃以告朔惟时宜民介祉属养疴于私室阻修庆于公门颂咏良深敷宣罔既
　　三月三日【是日初送新火】
　　窃以月纪季春燧首鑚而始暨日逢上已水未禊而先临念賔谒之无阶宜感悰之有甚
　　四月旦
　　窃以节纪天祺气迎夏令当公仪之叠讲乃私礼之交脩其在感藏若为铺叙
　　又
　　窃以清和应候适当告朔之辰岂弟宜民丕受对时之祉末由趋庆第切驰情
　　望日
　　窃以日临甲子月满望舒推岂弟以宜民对清和而介祉礼勤左顾感极中藏
　　五月旦
　　窃以日永公堂喜来登于农黍风薫广殿期归和于帝琴念庆谒之无从辱顾存而有愧
　　又
　　窃以日永庆霄律中防賔之朔风薫乐土福归慈惠之师属以抱疴阻于脩谒其为颂咏防既敷陈
　　六月旦
　　窃以律应林钟庆归良牧属縁老病阻造公门颂咏殊深敷宣防既
　　七月旦
　　新秋俶屇阻瞻召伯之棠旧好弥隆特枉鲁侯之驾敬佩谦勤之意交深感怍之懐
　　八月旦
　　窃以蟾宫生魄熊轼停骖属此负兹阻于倒屣仰衘眷念俯剧感惭
　　十月旦
　　窃以良月应时真贤受祉属縁老病阻造公门颂咏徒深敷宣防既
　　十一月旦
　　窃以开藩浃月肇新视朔之仪飞盖凌晨逺绍顾庐之谊莫遑造请徒剧感惭
　　十二月旦
　　窃以商正奋若秦腊嘉平黄冠正頼于蜡賔皂葢特勤于熊轼其为感愧防罄敷云
　　十二月望
　　窃以嘉平既望春意将回阻讲庆仪第深善颂
　　冬年腊雪立春访及状
　　年节太守访及
　　窃以月正元日春王三朝瑞先舜牧之班珍奉汉京之贡阻陪掾史祗造厢营但深欣颂之懐莫究愿言之素
　　又
　　窃以象测璿玑斗柄肇回于苍陆气调玉烛春风初入于东郊庆良牧之履端对昌辰而受祉阻于賔谒徒致颂言
　　路钤倅寄居访及
　　窃以嵗时肇始品物咸新宜集殊禧式符交防属縁扫轨莫获造门颂咏良深敷陈防既
　　太守冬至访及
　　窃以衞兵森防盛陈亚嵗之仪野服黄冠莫防初筵之客方展公函之庆已勤都骑之临感愧交并名言难尽
　　又
　　窃以衞兵畵防有严亚嵗之仪野服黄冠莫防初筵之客遥致锡还之祝允符来复之占謡颂所同敷陈奚究
　　又
　　窃以黄云在望何劳鲁观之登白日初长已着晋卿之爱谅丕膺于祉福即归践于禁严属此杜门阻于叩谒徒深颂咏莫究愿言
　　又
　　窃以濳阳复筦践小至之昌期隂德及氓膺大来之多祉况绩阅素髙于朝宁而考功屡奏于民庸愿承天地之心即上星辰之履阻陪賔席但激懽悰
　　守倅贺冬
　　比逄国故兹值阳新阻脩亚嵗之仪但祝自天之祐颂言斯至宣述奚周
　　倅冬至访及
　　窃以濳阳复筦爱景延圭岂弟久孚祺祥允集属养疴于私室阻挟刺于公门颂咏攸深敷陈防既
　　又
　　窃以濳阳复筦欣逄小至之辰荒径荷锄阻致大来之庆其为欣颂防既敷宣
　　又
　　窃以爱日践长吉人介祉礼勤左顾感极中藏
　　谢赵叅议贺冬
　　窃以濳阳复筦欣逄小至之辰衰疾负兹阻致大来之庆先勤华翰备谂防谦愿承天地之心永受子孙之养其为欣颂防既敷陈
　　回太守贺腊雪状
　　窃以春元将屇颁银信于严宸腊雪先飞留金穰之大惠未展黄堂之庆乃勤皂盖之临愧感交懐敷宣防既
　　乂
　　兹以腊雪应期丰年兆瑞临存甚宠欣感交懐
　　又
　　兹以嘉平纪月防密应期阻造梁园首临袁户其为欣感未易敷云
　　谢太守立春日访及状
　　窃以下寛大之书初行春令底循良之绩即庆玺书过辱顾存第深颂感
　　又
　　窃以芳春甫屇瑞雪先飘谅和气之素充致嘉祥之并集特勤迂顾倍切欣荣
　　谢杨守方移厨状
　　窃以白屋始开许携于佳醖黄童争看共扫于渔矶永言眷待之殊倍切感惭之至
　　又
　　兹者特饰行厨首陪式燕设一宿之醴良愧穆生合五侯之鲭更惭楼护不遑徃拜徒切归仁
　　又
　　窃以秩衞武之初筵仪方抑抑设穆生之甘酒礼过区区枉竹里之行厨转茅檐之冬日其为愧感防究名言
　　谢上元移厨
　　特枉行厨许陪坐席焕华登于爼豆加余惠于舆防念徃拜之不遑苐懐慙而无已
　　又
　　窃以居类少陵锄江头之草迳礼加严尹簇竹里之行厨有华白板之扉无愧黄楼之防永言谦施倍激感悰
　　权守移厨
　　托枌榆之社未展必恭近茰菊之辰先勤致敬有华车从预戒食期虽盛礼之难当顾清谈之愿听惟惭饭颗莫称侯鲭坐深愧感之懐仰冀融明之照
　　权守开乐移厨
　　久辱郑庄之眷置驿马以请賔今歌衞武之诗设鼓钟而饮酒愧非有名之士辄当初秩之筵礼遇滋隆感惭交集
　　谢移厨后访及
　　窃以枉驾肆筵已惭盛礼飞绥三顾尤佩劳谦阻脩下客之恭但积中心之感
　　又
　　叠枉旌幢宠临蓬荜既属餍于盛德仍敬佩于劳谦徃拜不遑懐惭滋甚
　　又
　　窃以献南岳之嘲正慙鼻祖置长安之驿幸际耳孙既莫称于百笾复屡勤于千骑兹为感悚岂易敷云
　　丁守移厨
　　兹承驿召防来末陪伟饯隼旟狎至先啓华筵愧感交懐敷宣奚既
　　赵守移厨
　　时勤车骑光贲草茅醖设穆生厚甚元王之意馔移严尹缺然杜老之欢感愧交深敷宣曷既
　　十月移厨
　　窃以冬日破寒已頼晋卿之可爱行厨治具更勤蜀尹之交欢所愧西都之賔莫酬东道之主寸心易感尺牍难周
　　谢赵守相过赏花
　　花开红紫已頼春风毂驻朱丹特勤都骑无杜老交欢之万一辱淮隂肯过之再三感愧兼懐敷陈曷喻
　　答赵守投谢状
　　野簌山肴期掺思人之绣衣金节坐勤衔防之书愧感交懐名言莫尽
　　赵守移厨
　　兹承已拜使华未伸饯礼先勤治具益厚交情感愧于中敷陈奚既
　　郑倅权郡移厨【原阙】
　　谢访别状
　　谢杨守方任满访别
　　窃以黄霸再临人俟八年之久仲尼既用政成期月之间何紞鼓之兴歌已骊驹之趋驾自愧垂车之老阻陪卧辙之甿怅恨于中喻言曷究
　　王倅淹任满访别
　　兹承监州底绩觧印还朝属此屏居阻于祗饯过勤别刺倍极感悰
　　张宪刻行郡访别
　　特枉使车宠贻别刺属养疴于蓬户阻祗饯于津亭愧悚交懐敷宣防既
　　彭守汉老赴常德访别
　　兹承之藩卜吉拥骑告行方事药囊莫陪祖帐其为感愧罔既敷陈
　　斛倅僖赴调访别
　　兹承入朝天阙访别草庐久抱防疴阻陪伟饯其为悚感罔既敷陈
　　赵宪善鐻赴利路访别
　　兹承卭郲叱驭欲继昔贤骊驹在门莫留去辙载披别刺祗动离情
　　梁守京奉祠访别
　　聨事熊湘尝托子孙之契持麾螺浦幸依父母之邦承归奉于真祠阻追参于伟饯其为怅恋罔罄敷宣
　　汤倅璹任满访别
　　窃以邦国不空功成别驾骊驹在路歌动诸生坐深贺下之情行听留中之诏特勤营从倍激感悰
　　胡侍郎纮经从访别
　　瞻乌在岸礼已阙于将迎浴鳯于池势方殊于隠显三复氷衔之辱载深芒背之惭





　　文忠集卷五十七
　　钦定四库全书
　　文忠集卷五十八【平园续稿十八】
　　宋　周必大　撰
　　记一
　　赏心楼记【一名东楼】
　　二水中分白鹭洲李翰林金陵诗也今白鹭赏心二亭连延城上元丰中蘓翰林赋长短句送王胜之仍题柱云江山之胜倾想平生名遂传于天下庐陵亦有白鹭洲青原防直其首郡治也堆胜楼当其腹驲舍也登临胜槩虽亚金陵然非闲人所能至盍求之于造物之无尽藏乎乃市民居创小楼介于二者之间借其名曰赏心且少陵江楼诗也衡不盈三丈纵又去其一惟费省故成速盖洲之项领也目力所及视青原堆胜十得八九而无厉禁可以日渉诗不云乎于胥乐兮愿与乡人共之安知来者无二翰林之才为余赋之也庆元元年二月日
　　蜀锦堂记
　　予以绍熈甲寅十月迁新第盖本郡贡院旧基也东偏买园数畆地势坦夷名之曰平种海棠数百株蟠根老榦强徙以来中为堂三间南向重檐承霤东西两荣弗陋弗奢明年花开如锦绣予与十余客纵目其上皆问何以名堂予曰未也客试名之或曰公昔以布衣举送此地今官一品而居之非锦衣昼行乎予谢曰此安阳韩忠献公故事君毋戯我客又曰公尝以天子命两帅乡部纵避忠献岂不如朱买臣则又谢曰予惟不才不敢以引绶为荣四年之中再命而娄辞頼圣恩从欲许以销印亦非买臣比也众客于是合辞曰公胙蜀土于今三朝花满锦城分兹圃倘不欲自比前人盍以蜀锦为名上因寓公下指花耳公意何如予谢曰客既合辞予则无辞乃不果辞庆元乙邜三月望
　　安福县重脩鳯林桥记
　　造舟为梁文王初为西伯创物之智也人到于今頼之汉儒着尔雅乃曰天子造舟诸侯维舟大夫方舟士特舟庶人乘泭是说也谓辨尊卑可也河桥何与焉郭璞既误以周公之言孙炎又从而为之辞其失诗雅之防逺矣古者郡邑大率濒江浮航于水加板其上聫属绵亘以逹于岸人之往来其道如砥视招招舟子争济于风涛之中险易劳逸盖相万也安福壮县江西湖南之要津水出泸溪汇于鳯林其广三百尺是桥不知起何时姑以近事考之元丰县令上官公頴崇寜县令上官合増脩于二十年之间邑士欧阳安稷名桥曰上官者从其姓也绍兴庚申令韩邦光复脩之乡先生王公庭珪名之曰鳯林者因其地也淳熙丁酉令徐煇又脩之邑人刘浚易名济川则謟矣夫一桥在北门才百余年四脩而四壊何也吏惰财殚葺不以时或葺矣勿良于工故易壊也庆元改元令施广厚适逢其壊而尉陈章复能委身任责相与抡材二举大舫而新之冶鉄为绠纫竹为筰图惟悠久之计士民咸出力相其复起于季春成于仲夏防太守杨侯方新至首助钱十万仍嵗留征商送州之余为后日营缮之备章吾故人子也请记其事于今累月行授代去矣安得不为一言夫利渉之功防公家不能成虽成必壊者物理之常也郡邑无终穷守令有更变坐视勿恤其壊也速未壊亟葺其费也省今令尉幸举职二千石又设储待其虑周矣徒法不能以自行顾嗣音者何如耳因为辨汉儒之失揭鳯林之旧使后之人知公家之利非一族所得私若济巨川非一令所当拟必也即渡名桥随壊随葺乃百世不易之道也二年三月十五日
　　广徳军重脩谯门记
　　天子五门诸侯三之礼也绵之诗曰廼立臯门臯门有伉廼立应门应门将将是时古公居岐为商诸侯故郑氏笺云诸侯之宫外曰臯门朝曰应门内有路门天子加以库雉其义昭然是儒释尔雅亦引周礼注天子诸侯同此三名惟毛氏因戴记明堂位言鲁以库门为天子之臯门雉门为天子之应门遂谓天子郭门为臯正门为应而侯门当名库雉与郑矛盾孔頴逹无所折既言郑以臯应自是诸侯正法又云名之曰库雉制之如臯应制二兼四特褒周公以传毛氏予谓诗经圣人所删记出汉儒之手古公非王也于笺有取焉或曰鲁史书雉门何也曰礼天子诸侯台门天子外阙两观诸侯内阙一观春秋之际诸侯僣王大夫僣诸侯两观犹僣库雉可知经因灾以示贬耳书亦言应门何也曰在周为王门在岐为侯门郑氏固谓天子诸侯之所同复何疑焉本朝帅藩督府叅用周制其门三重余二而已仪门之外谯楼巍然以高为贵殆臯门之遗制欤按唐节度使入境州县筑节楼迎以鼔角今遂以是名门其数则节镇十有二列郡用十着于甲令视漏刻以警昬昕盖一邦之耳目也广徳为军名江东实隣浙西素号乐土熙寜戊申守臣朱夀昌大脩谯门紫防南丰鲁公为之记六十年而燬绍兴甲子魏侯安行始再营之距庆元丁已复五十四年枝倾补陋不可以久防承议郎曽侯防被命分符有絶人之才百废兴举谓万乘行在吴中郡乃近辅华丽嶕峣当应古义适嵗丰人和鬻材僦工兴役于暮春落成以季夏轮奂之羙与创始均其外两亭东以宣诏西以颁春其内两楼左曰架阁右曰甲仗前后映带粲然一新观者叹服侯以予与其世父原伯先君仲躬同朝相善也不逺二千里请记其事惟南丰古文在前娄谢不敢而请益勤姑为考众说之异同而识其嵗月如此明年戊子三月
　　万安县新学记
　　学所以明人伦人伦不可一日废学校其可一日废乎虽然此王政也故凡君国教学为先而世治则制度在王虞夏商周皆立大小学于都畿诸侯之国亦必天子命之教然后为学者是也世乱则学校不脩礼失则或求之野故仕王朝者多有不悦学之说以及其大人列国如郑而青衿不至反朝夕防于乡之校者是也或疑论语一书如帝王厯数之授受邦国政事之得失大而道徳性命之要小而饮食衣服之节罔不及之独于学校畧无问答抑尝深求其故乎司马迁曰孔子以诗书礼乐教弟子盖三千焉身通六艺者七十有二人如顔浊邹之徒颇受业者甚众故当是时或问为邦或问为政以至祭祀朝觐征伐防盟治民折狱之类讲习之已熟切磋之未至往往随其才器各底于成举而措诸事业斯无难者是则传道育材不在乎辟雍泮水而在乎杏坛之上洙泗之间也乆矣又何问焉宋兴世祖方四征不庭已数幸国学钦崇将圣亲为之賛列圣继志首善始京师由内及外至于庆厯学校遂徧天下盖祀先圣先师于学古也后世郡国庙事而已复古之制且及于邑则起本朝若守与令敢不敬承吉之万安自煕寜五年为县今将百三十载而学凡三徙士不以为然庆元戊午夏四月知县事宣教郎玉牒师逌实来政知后先首辟龙头书院遂议新学相方视址捐直与民得地二十余畆以明年三月壬子工尽十月而殿宇学舍皆成经史之阁左右生之斋内之库帑庖湢外之门闼垣墙邃深爽垲几亚郡学费缗钱以万皆士人所乐输而官以余则助之且为经画悠久赡给之计纎悉无遗往来者但视其成而不知其所以成也诸生请记其事某惟夫子教人非可一言而尽其论行藏亦岂一端而止然必学成乃许以仕故说漆雕之对而恶夫贼费宰之佞岂尝使人以政学也哉粤自王道衰而异端作覇者之后有杨墨杨墨之后有纵横有申韩有黄老有诸儒之専门至汉唐以来又设科目以取士士方拘牵时文或不得一意于学今国家开设学校惟周孔之教是明惟尧舜文王之道是适为士者虽借举业为入仕之阶然平居父诏其子兄诏其弟自洒扫应对而充乎孝弟忠信由闻见卓约而极乎高明光大蕴诸中者既不为滛辞诐行所汨则形诸外者亦何适而不可故施之试程非驳杂之辞进为师儒得范模之正临民则为良吏立朝则为名臣举不出乎素学于以副治世化民成俗之徳意此则贤令承流宣化孜孜徙学之本心也可不勉欤若夫江山之胜栋宇之偹与夫竹木工役之多寡宣劳恊力之名氏令也能文自详记于碑隂此不复云六年庚申正月旦
　　墨池阁记
　　唐坰字林夫翰林侍读学士彦猷讳询之子钱唐人熙寜四年上书合时宰意用防荐骤得御史里行明年三月擢諌官八月复越班论时宰责筦库广州徙监吉州太和县盐酒税自公退食学书于官廨池上后数年山谷黄公为令赋絶句云攀槛朱云头欲白不知流落向何州空余前日学书地小阁红蕖取意秋元祐中蘓文忠公守杭林夫适赴武昌公得其父旧诗次韵送行有闻道黄门有父风之句谓父子皆善书也今令朝奉郎卓洵涖事三载每葺县庠増置博士弟子员通四十人教养课试一视侯頖左序东偏接林夫废廨故沼尚存乃辟其地创辟三间为诸生防息之所用汉张芝故事榜曰墨池着其学书之羙请予为之记夫书虽一艺古人犹不茍如此推而上之进徳脩业岂止收翰墨之功而已或谓林夫进锐退速亦可取乎予曰吾夫子有言不得中行而与之必也狂狷乎林夫少年时虽异乎中行要非碌碌之士故陈襄述古荐之于经筵而山谷追羙于已去之后蘓公复以诗赠别至卓令又表而出之学者其知所择哉山谷以元丰三年庚申得太和辛酉嵗方上絶句题十一月已邜盖壬戌年是月二日也又明年十二月移徳平镇而去迨庆元庚申两甲子矣三月庚辰周某书
　　贑州贑县重脩学记
　　皇朝立学徧郡县县有附庸有支邑人之言曰支邑距城近者百里逺则倍蓰赋租征间得移用学校之脩既已非艰而其士又以城阙为逺故庠声序音日振于一邦附庸则不然赋租征守皆统之士方萃于郡庠为令者因得借口学校名存实否人亦不责偹也庆元三年冬奉议郎司马□来为贑宰深辟其説谓郡庠教养率限以员今十室必有忠信而曰一同无遗贤诬其下也上台戒横敛州家不科取邑之财用有定名或渔于吏或费于侈而曰力不及于学诬其上也民之师帅当如是乎于是节用度核隠欺首葺大成殿次饰讲堂斋舍凡重门脩廊下至庖湢之所器用所须无一不偹旧廪嵗输米二百斛缗钱仅以百计经营三载括六乡闲田之所入益钱至三倍既有养士之费则请于州还补生员请食于学月书季考一守成规春秋奠献如式文风郁然遂为外邑之表代更有日书来请记予闻记有二说不賛圣人之道则勉诸生以学昔在皇祐贤令大理寺丞王希肇正庙学太山孙复碑记其实谓夫子道被万世非假称述逮嘉祐中著作佐郎钱顗尤号贤令学政益脩毎以上之教化士之讲习告诸人临川胡彖大书碑隂即而读之思过半矣予尚何言姑举司马君之说附先贤之后使来者知温国胄绪为政如此非俗吏所能为也尚嗣音俾勿壊六年十月旦
　　梅州重脩学记
　　南海属郡潮为大潮之属邑程乡为大五季伪刘升其地曰敬州国避今祧庙讳以梅易敬熙寜癸丑尝归潮后十年复初绍兴丁已如才三年又复甲子适周矣虽曰僻在岭表而自唐元和末韩文公守潮首置乡校谓刺史县令不躬为之师命赵徳督生徒程乡秀民固在其中至元符初垂三百年刘忠定公又谪于梅毎谓语不妄然后可入于诚谆谆诲学者盖天以两贤加恵兹土旧矣故其士醇其民朴葺学校以教之尤不可已异时二千石自四遐相易而至土风未遽知政事未易脩凡所设施多在累月之后幸无移徙牵制安意营职亦不过期月已廹合符正使心乎教养而为之也难今刘侯则不然侯潮人也梅治程乡犹本郡也初仕即尉此习知其风俗周知其财用况大父伯父再世登科故崇儒之心切而为政之力易下车以庆元五年之仲冬越明年閠春之朔即増饰学宫新十哲像徧缋从祀凡斋舍职事位下职庖湢之属悉加于旧广学田増生员别创小学四斋弦诵之声日闻前守陈自脩始以忠定公配享文公至是各为之祠以瞻以仪厥仲夏告朔合僚佐衿佩二百人庆其成于是教授林陶掾曹姚得明程乡令李昌龄歌诗三章章十句以羙之一章颂侯之来荣也二章乐庠序之新也三章欲人才之兴也其歌曰孰不为邦孰守其乡如被锦衣昼行煇煌侯曰上恩曷敢弭忘何以报之俾民向方言葺泮宫于乡有光载歌曰宣圣南面珠旒衮章十哲脩坐郡贤缋廊六斋分列小学峙傍谈经议道春祠秋尝我侯戾止率由典常又歌曰訚訚诸生振鹭来翔诗书礼乐防息脩藏勉尔行业为时俊良毋毁于随毋嬉以荒三嵗大比用賔于王歌既阕佥曰允哉伻来视予嘉其有美而有劝也并纪嵗遗之它日与计偕者依鹿鸣歌是诗转而上闻非此邦之盛事欤侯名涣字伯顺今官朝散郎十月日具位
　　梅州贡院记
　　易曰随时之义大矣哉时未可为不为可也时既可为不为可乎降汉迄唐因郡国大小定贡士多寡本接五季之乱乡举寂寥士试州治未有围棘糊名之制由广而东去国滋逺厥初合一路才贡一士涵养二百余年人才始众梅之置州适后他邦在法士不满百并试傍郡贡院之不设时也连举大比至数百人预荐者五或即郡庠或寓驲亭始茍简成之终劳费葺之今太守朝散郎刘涣节用储财肇新试闱亦时也相攸度基广十有二文深三十有七丈布竹木龙川择梓匠于汀贑为防堂各五间其崇二丈五尺廊屋十四间内外门各五间封弥誊屋总十间隔街有溪限以编户厚偿其直彻而逹之洞视山川之秀汉中有百花洲创佳致亭于其上兴工以庆元六年六月讫事以十一月丁巳匠以工计者五千有竒杂役则募闲民用砖十万盖丸倍之钱以缗计者数千米以斛计者累百越十二月朔行乡饮酒礼发乌程乡令李昌龄予里人也以书道本末且曰州惟一邑向也百役所仰今侯甫脩学校又为是举成规成规定于心余羡出于州科调毫厘勿及其属愿纪实其羙恭闻太宗皇帝端拱元年放进士二十八人有古成之者预焉虽家广之増城后徙于梅其四世孙革遂登绍圣进士第元符三年蓝奎继擢丙科政和二年则有刘中绍兴十五年复有罗振四隣望之指为士乡又况戊申防士维扬而潮人礼部尚书王大寳胪传第二于梅本同州丁丑奏号南省而恵人秘书郎张宋卿名冠淡墨于梅为同路两贤学问过人而立朝持论并为当世所称诗不云乎髙山仰止景行行止诸生他日取巍科继前脩尚毋忘二千石作成之徳明年正月具位周某记

　　文忠集卷五十八
　　钦定四库全书
　　文忠集卷五十九【平园续稿十九】
　　宋　周必大　撰
　　记二
　　太和县仰山二王行祠记
　　圣人成人切矣既抚之以仁又恵之以政尚虑天降之灾人为或弗能给则致力于上下神祗周礼太祝掌六祈是也至小祝复载其目曰祈福祥顺丰年逆时雨寜风旱弥灾兵逺罪戾况民之所愿欲尚有出于此者乎自释教盛于中国故又即佛庐而致祷焉盖神能变化无方佛能摄受有情其为道虽不同精诚可格则均若乃聪明正直广大慈悲兼而有之惟袁州孚恵庙二王为然王兄弟皆龙也自晋永嘉宅仰山之獭潭至唐防昌三年盖五百余载有僧号小释迦名恵寂者来自柳州卜庵此山二王钦其道行施山为寺而徙庙堵田今寺以太平兴国为名其上庙基存焉治平元年郡人李观尝为记刻石神之归心释氏固已昭然而巫祝恃牲牢以为利流膏割鲜神或厌之迨元祐六年住山佛印禅师了元卜于神曰血祭乎蔬食乎神曰蔬食哉厥后谒庙者遂以伊蒲塞为馔张丞相商英适漕本路又为之记功利及物逐日以新自士庶逹于郡邑或绘事于家或塑像僧舍或祔享别庙祈求者不絶吉州太和县进士刘千龄谓非设行祠不足以掲防妥灵乃即县西北五里登科冈背隂靣阳创正殿三间乡人争附益之夹以廊庑各十二楹前为门三后为寝室七至于崇释教祀徐璠与夫乐楼享亭下暨厨库罔不具偹始事于庆元丁巳之正月落成于戊午之十月严翼轮奂观者起敬知县事卓洵频嵗请祷曰雨曰晹其应如响千龄介予故人曽寅亮谒文记之惟皇上帝分命山川之神各主一方捍灾御患载于经传不可诬已然诸侯所祭不过境内今二王以神龙有截之威合大雄无边之力自袁徧于江西自江西放乎岭表咸被其赐而祭享之夫岂泛泛神祠加恵一方者所可比哉按唐蓝谷神名在祀典而依悟真精舍诗人羙之曰若嵗有水旱诏使脩苹繁以地清净故献奠无荤羶愿借是诗代享神迎送之词至于封爵之崇事实之众图志具在此不复云六年十一月五日
　　袁州冝春台孚恵新祠记
　　袁恃孚恵二王为司命郡以冝春台为胜境壮亭榭于林木之表山川城郭俯视无遗辍燕逰以奉神敝则改为者太守徇邦人之志也按仰山距城七十里而逺二王既敬释氏逊山与寺徙庙堵田距城三十里而近人犹患不得朝夕致敬也故凡水旱疾疫迎神防上以便祈禳已事乃归其来久矣建炎中剧盗金兵继至守奉像设而驻师焉贼薄城若有御之者最后望见二神黄衣白马往来雉堞间骇异而走绍兴初始即台立行祠淳熙甲午易亭为殿又移慈济院于台西奉恵寂禅师即神所敬者初寂归老韶州将谢世神往诀别问岂无见属乎寂曰吾师灵祐禅师以正月八日逝于沩山冝就是日普设僧供神敬诺自后及期则蠁幽賛缁素咸聚嵗以为常既迁城中斋防滋盛逺人四集凌虚创阁以待有众庆元己未九月丁未融风为灾一夕俱烬士民讙曰此飞檐架空之咎也争辇土石培展防基首营正殿五间后列沩仰二禅师暨王之父子又为堂以识参请设亭以偹拜享别造斋阁于新址捴用钱八百余万郡守李訦捐金谷倡之阖境争趋和之武经郎赵伯洔郷贡进士袁简及孟公震掌其事兵马监押赵善防董其役揆日于是年十月明年四月讫工因故人潘侃来求记予闻静者为性动者为情性无有不善情则随物应焉大而天地明而为人寂防者佛变化者神虽曰殊涂然而仁民爱物之性善善恶恶之情未尝不均今二王既弭灾捍患加恵斯民民亦秉懿好徳思媚神灵故是役也冨者输财壮者効勤自求多福用溃于成得非道一而已如吾儒所云者乎咨尔袁人治情以礼养性以仁以称天地神佛之心以还比屋可封之淳岂惟袁人四方其训之五月旦
　　庐陵县重脩县学记
　　聼讼理财根柢于县令纲领于郡守人举知之至于化民成俗守犹不敢専任况令乎此后世之通患而非古也三代盛时党有庠遂有序州有长县有正徳行道艺以时书之当春秋世其制已废吾夫子忧之平居每语其高弟曰君子学道则爱人小人学道则易使也其后言偃宰武城果用歌而治夫君子学道固也小人亦与焉非县令化民成俗之要欤更秦渉汉古制滋亡董仲舒独能知之其言曰王者治天下以教化为大务立太学教于国设庠序化于邑又曰县令民之师帅所谓教训之官以徳善化民者夫论庠序教训而及于邑自夫子而后仲舒一人而已惜乎时君莫之能行迨本朝仁宗庆厯中始诏诸县皆立学高宗中兴申命于绍兴十四年之春三代盛举一旦遂复庐陵分治郡城多士所聚而县庠介于官寺通衢之间无地可展知县事罗列虽竭力应诏然规模未偹春秋仅尝释奠后率附于州将六十年今令宣教郎豫章黄畴若摄勇懐强容困抑奸待人以忠行已以防得子路治蒲之政百里既安嵗事仍丰首创祭器躬率诸生行上丁礼次严像设尊殿庑新棨防甃阶渠髙其闬闳増旧三尺起嘉防改元正月壬戌告成于四月己丑凡用工三千靡金钱三十万学租旧六百斛养士不盈四十益以禅居院【阙】户田一顷为租六十斛然后嵗计不乏而又精于问学勤于教导礼文师范两得其冝于是职事许凌等求文为之记按唐循吏韦景骏传神龙中尝令肥乡后为赵州长史道出旧治民争奉酒食迎犒有小儿亦在中景骏曰儿曹未生而吾去邑何故来对曰耆老言学庐馆舍皆公所治意公古人幸亲见之属闻公府交荐黄君即仕于朝他日持节典藩道或由此父老子弟必将迎劳如景骏仆虽耄矣倘见之乎是月甲午
　　分寜县学山谷祠堂记
　　嘉防元年秋奉议郎临江徐筠孟坚宰分寜朞年矣専儒术饰吏事毎诣校官必进诸生以学顾视山谷先生祠宇在讲堂之左陿隘朽亟广而新之传像家庙惟肖释奠腏食则择族老能文者营主祀事属予识其成参考图牒自唐正元十五年分武寜八乡以名兹邑西有幕阜山其髙千丈广袤百二十里脩水北来东南经县治凡六百余里下入彭蠡此山川之最胜者也黄氏本金华人先生六世祖赡尝为邑宰厥后奉亲卜居没则就歴三世家修水上宦学有声而先生出焉此世家之可考者也夫惟山川炳灵世羙交济故其孝友之行迨配古人瓌伟之文妙絶当世又得眉山蘓文忠公而师之陈张晁秦而友之是冝光顕于朝共振斯道乃或不然初坐眉山唱酬栖迟县镇后被史祸窜谪两川晚以非辜长流岭南遂陨其命中间翺翔馆殿才六年耳右史之拜复为韩川沮止其生不遇如此盖人定胜天也高宗中兴恨不同时追赠直龙图阁擢从弟叔敖为八坐寘甥徐俯于两府皆以先生之故宸奎天纵至下取其笔法戒石刻铭徧于守令之庭李杜已逺遂主诗社身后光荣乃至于此非天定人胜耶昔孔子在鲁鲁人指为东家丘歴聘诸侯伐木削迹无所不有孰知后世郡邑通祀南靣巍然一履之防犹藏武库圣人尚尔先生其奚憾予既书其大畧又系以辞使遇祀事而歌焉其词曰嗟先生之致身何艰难而险阻猗先生之没世乃发扬而普诩岿髙山与景行极幽遐而争覩防岌岌乎当时讵煌煌以终古久配祭其乡社俶奉尝于新宇酿脩水以为醪钓□鱼而实爼撷白芽于防井粲浮瓯之花乳尚来燕以来寜永范模乎故土九月十日
　　玉和堂记
　　春为青阳夏为朱明秋为白藏冬为英四气和谓之玉烛此格言也今夫佳花羙木在天壤间气和而后生人皆知春时为然不知和气所钟无时无花也老叟既辟敝庐东为平园园西北隅隙地坦然乃距北垣五十弓余二肘为堂三间南直唐虞二典阁皆为流杯亭其深四丈二尺博三丈七尺崇二丈有竒敞扉而凉塞向而燠可以纳四时之和气散植红梅辛夷桃李梨杏海棠荼防紫荆丁香冠以牡丹芍药此春景也前后两沼碧莲丛生东则红芰弥望榴花萱草杂寘其间此夏景也岩桂拒霜橘柚兰菊盛于秋江梅瑞香山茶水仙盛于冬时花畧偹矣至如佛桑踯躅山丹素馨未利之属或盛或槛荣则列之悴则彻之而种植未歇也始造于庆元庚申十月戊辰八月丁未与客落其成共惟圣主在上众贤和于朝万物和于野遂使皤然一叟得佚老于和气之内故榜其堂曰玉和志幸防云时嘉防元年也
　　敬斋记
　　绍兴庚午秋予与永新周正寛平一同预贡籍知其素慕王文正公之贤植三槐于庭筑堂临之厥后终于廸功郎监衡岳庙蓄徳积善敷遗嗣人其子尤字才卿即堂之隂架屋十楹广二十尺榜曰敬斋致小雅必恭敬止之义自为説数百言大畧谓人之事天地事鬼神事父兄罔不荘敬及处闲居或尊临卑贵待贱未免安肆尤实惧焉愿参前以自警夫惟存心如此义方之训可知嘉泰辛酉仲子圭复以妙龄举于乡父子过予叙宗盟陈世契且求一言予告之曰六经辞虽多而指甚要故中庸礼仪三百威仪三千而汉儒所记以曲礼为首篇以毋不敬为首句此所谓礼之本也本立则礼无不行亦犹诗三百而夫子蔽以思无邪之三语也尚何隠顕髙下之别哉请归刻之石腊月庚寅
　　太和县龙洲书院记
　　西昌下临贑江陈覇先入援梁室驻军有龙跃之瑞事见南史本朝开基之明年南唐知制诰徐锴作白鹤观记谓江水北凑而东汇龙洲南峙而重复以是名洲盖亦久矣又有天桂一屹然其外胜槩殆冠兹邑初即县治之东筑光华馆以待过客已而迁驿快阁遂为酤之地今宰宣教郎赵汝謩决科为政绰有父风至而叹曰天地之气聚为山川山川之秀人实钟之况父老相传洲过邑庭魁出岂以麹糵之故易歌之乐耶乃起嘉防元年七月彻而新之叠石为基创屋二十楹列左右生斋曰裒然曰卓尔自堂及门端正顕敞下逮庖湢各得其所阅两月工已讫告遂仿潭之岳麓衡之石鼓南康军之白鹿榜曰龙洲书院择春秋补试前列者十人居之而主以庠长于是县学长谕贡士陈暕周有徳学賔陆本谒予以记或曰县有学者此非赘乎予曰三代盛时自王畿逹于六乡六遂为学者二为序十二为庠三百诸侯三乡三遂庠当半之家塾犹未论也太和子男邦也畧考图籍浮屠之居百区老子之宫亦十五区而额存屋废者不预焉昔欧阳文忠公着本论谓三代之民不从事田畆则从事礼乐不在其家则在庠序是以王者之政明圣人之教行虽有佛老无自而入今也昔之庠序皆转而为寺观何不疑于彼而反疑于此也幸贤令为之主盟使诸生得藏脩防息于斯未仕则由六经而探赜圣人之教既仕则推所蕴以发明王者之政复古之功权舆于兹岂但科举得江山之助而已二年六月既望
　　吉州通判防记
　　郡丞秦官惟掌兵马自汉迄唐其名不常曰别驾曰司马曰治中曰长史虽均号上佐其实从事之长耳故缇油屛轼下与主簿同赐而州牧或得辟置间以处王子及近臣左降若起废者其于政事罕尝与闻邦国不空之謡冝其寥寥也艺祖皇帝创业之四年继五代扰攘藩镇防扈兵强民弱治少乱多之后首置诸州通判不动声色于朝廷之上而兴利除害功徧天下是冬又诏凡公事非守倅佥议连书勿行规模宏逺岂歴代明君贤臣思虑所能及呜呼盛哉吉大州也其为贰则在唐顔鲁公以谪至本朝向文简公以徳选其他名贤炳炳相望嘉防二年五月朝请大夫开封郑临实来适二千石缺并绾郡组其家世之盛仕学之优施于有政见谓明敏初升聼事则支倾圬朽惧将压焉竹木瓦甓幸储庭下君问缓故则曰卜未利也君曰覆压之不虞隂阳之是拘其可乎是月庚申亟僝工蒇事七月乙巳落成拓题名记示某曰公大父秦国公以宣和七年春居是官尝行州事逾四考乃得代士民懐徳固请家焉旧防载新是宜为记某追思始能言侍亲于祖父母之侧今七十有五年兼燕楚之城社致桑梓之恭敬安敢以老誖荒唐为解抑尝读衞诗羙文公营宫室曰得其时制百姓悦之今君思一日之葺破拘挛之议得其时也用成材仍旧贯加顕敞焉其东故有风月轩又辟西偏以相映带得其制也自是入仪天朝遗后人以安俾之交修郡政惠此千里仰称艺祖设官之羙意其本立矣因土木之工而纪嵗月某请事其末云是年十月五日
　　汀州长汀县社坛记
　　载芟春祈社稷良耜秋报也由都城逹于郡邑古今一揆故坛壝有制牲币有数鱻薧偹物酌献以时守令躬行具存成宪粤自释老教行神祠亦増雕峻宇殆徧城郭一遇水旱官吏犇走祈禳之不暇于是五土五稷之坛诞寘遐僻寂寞之地頽垣败壁蒱博所聚荒榛蔓草牛羊践焉二仲时至昉加薙葺例委行事于掾佐牲瘠酒酸簠簋弗防姑应有司之文过是芜废如初承议郎天台谢周卿来治长汀首致志焉自邑徂坛崎岖沮洳往来病之乃为相攸以直易迂甃为通衢二里而近缭以长垣縂四十有三丈东为社坛崇五尺五寸广丈有八尺附风师坛于其傍西为稷坛制与社等雷雨二坛对峙其侧前辟门屋三间后创斋庐亦如之庀工以嘉泰二年闰腊之望阅月告成不逺千里以记为请予闻子路使子羔为费宰曰有民人焉有社稷焉是固然矣继以何必读书然后为学夫子亟黜其言今君自大父以儒登科临民有声肆其先公克绍世羙致位二府君复传父祖之学为长于斯推仁心济敏政治人事神盖两得之故书以告后之人毋俾或壊三年三月辛巳
　　终慕堂记
　　元祐名相忠肃刘公之曾孙讳荀字子卿博学笃志切问近思平居隆师亲友著书累数万言从宦则考古证今见诸行事故小试理财钱流地上出守邉南北形胜尽在目中而于立朝事君讲之尤详向使得位与时庶续先烈仕止二千石士大夫共惜之其子新长林簿无愧既君清江之新城复取大孝终身慕父母之语揭名冢舍之堂屡求一言或疑孟子章指为舜事亲设非追逺也予谓不然祭义因文王事死如事生反覆论孝子之祭而其末曰立爱自亲始又曰孝以事亲顺以聼命是则人子慕亲何间存没故经云生事爱敬死事哀戚生民之本尽矣死生之义偹矣孝子之事亲终矣嘉泰三年三月
　　文忠集卷五十九
　　钦定四库全书
　　文忠集卷六十【平园续稿二十】
　　宋　周必大　撰
　　记三【碑附】
　　吉州録参防题名记
　　诸州録事参军于令为从八品掌郡狱及军资市令之政实椽之首富沙陈希黯以名父之子继登儒科来官庐陵谓职有崇卑题名不可无记乃起髙宗中兴距今七十有八年得姓名二十七人求予一言将刻之石夫才有能否其时之事声实顕晦后乃见之希黯用志亦逺矣予闻曹参在齐治道清静比其去犹以毋扰狱市属后人督邮有司也清静何居乎予请着其说假令罪在甲乙枝蔓丙丁扰也科抑贾区强之贰价亦扰也惟毋纵故犯毋妄取舍使吏杜奸贪人安其业始可与言齐相之意矣嘉泰三年四月望
　　敬思亭记
　　嘉泰三年三月乙酉登仕郎太和萧知节毋夫人詹氏以疾终享年六十六卜十月丙午本县髙行乡龙角之原知节泣而请曰先人讳遵不幸早世吾母素知书既嫠力教知节以学劬躬立门户轻财重义抚育宗族凡知节得出入公卿之门皆母教也今罔极之恩不可报矣筑亭冢舍取祭义生则敬养死则敬享思终身弗辱之训榜曰敬思愿赐语以宠绥之予闻夫子论要道至徳一本于敬是以孝子之祭其立其进其荐其彻悉以敬为主反是则为固为防为不爱为敖为忘本可谓详矣及子张乃一言以蔽之曰祭思敬盖平居得于夫子者如此予尚何云九月辛巳
　　筠州乐善书院记
　　舜命防典乐首教胄子周大司乐治学政専合国之子弟是时公卿大夫多出宗姓崇徳象贤率于此乎取之本朝至道元年以近属繁衍初置学官于是教授之名立迨咸平迄祥符南宫北宅复置侍教十嵗已上并令肄业治平初増小学教授十有二员此命名分职大畧也旧制七嵗入小学能诵孝经论语升大学又能诵两经善书札宗正以闻熙寜元祐并勅诸院立小学八歳至十四者嵗检举焉是时厥后其制益详此进徳脩业次序也南渡以来杭越首置诸王宫大小学教授西外南外并立宗学人知为善之乐以荡陵徳者鲜矣今髙安郡守王淹文正公旦六世诸孙也追惟文正被遇章圣徧歴要近与闻有才之本末思原徳意不坠先烈乃与贰车玉牒希宰议即郡庠之侧创乐善书院外设重门东西两庑庑各三斋中为讲堂三间列直舍于后廪庖器用偹焉庀工嘉泰三年之季夏讫工于孟冬先下尊属司选宗子防而未命者以二十人为额既望帅郡僚延处六斋斋各有名择老成之士训以经史教官縂其课程别立一斋待不率教者市田千畆用足嵗计属某记之尝闻闗雎基王者之化其应见于麟趾虽系周公实羙文王其在大雅曰肆成人有徳小子有造古之人无斁誉髦斯士是又甚言文王遐不作人一视亲踈可以传无穷施罔极也共惟祖宗作成宗英越二百年圣王在御推广家法公族振振髦士峨峨将同符于文王筠州复能助宣圣化无愧民之师帅是皆宜书故乐为之记明年正月既望
　　杜氏潜光堂记
　　大畜之彖曰刚健笃实辉光日新其徳洛诰曰惟公徳明光于上下盖徳有小大光亦随之其积在身其发在人士固有幽潜如韩退之所云者故四明理掾杜君讳裦字伯称是也世居越之上虞以笃行着君苦心嗜学锐意事功绍兴末北征条要务谒府帅汤岐公后帅史魏公二公大竒之交荐于朝再命以官尝尉崇安力变不举子之俗治狱至无一夫之寃遇大利害宻禆其长罢行之隂徳不可计妻张氏处为孝女嫁为孝妇相与力教诸子思恭既擢第余皆蹈义向方见推乡评厥后合考妣于县之葛仙乡寳谟阁待制陆务观为铭思恭复即茔筑堂务观以潜光名之求记于予往者杜正献公越人也欧阳子志其墓曰春秋诸侯歴秦汉千有余嵗不絶世谱而唐盛时公卿家法杜氏独存今务观谓君本同谱牒中间失其次序为可惜也虽然左氏叙陈敬仲光逺而自它有耀又曰非此其身在其子孙惟君徳充而实浮不耀其章幸哉有子亹亹乎儒猷孜孜乎义方自宜立身扬名顕前人之光何待退之而后发亦岂必逺耀于他邦乎兹为肯堂也大矣嘉泰四年二月望
　　筠州判官防记
　　国家以民之休戚政之臧否寄二千石其设官有亚有旅亚者倅也位逼未免于嫌意不尽者多矣掾曺旅也分职以治各司其局而已若乃事无不预而非逼职未尝分而情通惟幕职为然筠州判官玉牒彦璋南夫弟兄竞爽同取科第以嘉泰壬戌七月实来持身正涖事明一郡嘉頼官廨在丽谯内盖尚书郎赵不遯茂中营造于绍兴之庚午逾五十年敝当改为前政周景南经始而不克至是太守王淹伯奋既给竹木又出羡钱四十五万米百斛俾南夫易而新之相其地形深才十余丈博则加倍乃列堂与防并南向防为三间其后分东西二斋榜曰壶天者礼部侍郎倪思正甫吏隠时所题也堂为五间深明雅防不侈不陋介于二者有古芗堂茂中为丛桂设也稍东靣西有尚綗堂南夫所创也九月庀工阅月而成予爱李观元賔记常州判官袁师徳防谓前轩翚飞竹栏鳯食盖由郡守韦公遇袁以善袁报韦以诚遂跻堂兹今筠守甚贤损费不吝幕下又贤居之也安善遇诚报賔主两得恵政加乎千里岂有既乎姑狥其请为之记四年甲子二月望
　　台州仙居县学记
　　孔堂髙弟犹分四科性与天道未尝轻言世之学者乃欲徳行言语政事文学兼而有之其不可得而闻者每求于议论之间往往名是实非言出而躬不逮此今昔通患也古灵先生陈公讳襄字述古福州侯官人时方以雕篆为学独与陈烈周希孟郑穆倡道海濵乡人化之号四先生皇祐中令台州之仙居笃意学校首为文劝人读书次谕以礼义之俗又择明经之士朝夕讲说询问大义间习程试高不躐等卑不流俗示之以方期造于道而进取亦在其中士民懐之奉祠今百五十余年嘉防辛酉通直郎四明林岳来治兹邑欣慕前哲凡庠序堂庑门观举新之厥初祠宇卑下迁置中门之右极其严防刻公遗文二十五卷得谢雨诗于断碑増置集中学有射圃沦弃榛莾亦加薙葺别市民居创观徳亭総为钱二千百缗皆节用籍赋田十八畆辍务场余财月万钱以赡给生员请尉籍嘉禾钱抚専主教导于是学职林宓吕咸陈頴不逺二千里以记为请夫教人必以圣人为师古灵学夫子者也林君希古灵者也学者诚能各因其材孜孜弗怠尊所闻而行所知岂特无负贤令亦将无负先圣可不勉欤按国史古灵传惟载其宰河阳典数郡所至必务学校而令仙居则畧之是尤不可以不书也四年甲子四月望
　　广昌县学记
　　盱江析临川而为军广昌又析南丰而为邑其地极江西界接于闽疆秀民为多初立学在县狱之右绍兴十七年令承敷徙置学南郡丞刘嵘为之记后五十余年当嘉防二年四月奉议郎曺进之来为宰谒先圣殿上漏旁穿两庑欹侧且非其地邑士胡岩老请改筑于县治之东止戈亭旧基诸生相攸佥谋为允于是进士揭英之子俨子仪三人输财効力主其事而黄作舟作砺首捐钱四十万为之助士胥和之庀工癸亥之夏甲子春新学成培卑为髙以避水潦防溪夹流汇为大江靣对羣宛如畵图高明坚壮他邑鲜比进之予门生也求记勤甚予闻有学校之教有学校之文昔夫子折六艺自虞至周凡学校之教之文散于诗书礼乐中故论语不复问答惟告门弟子曰入则孝出则弟谨而信泛爱众而亲仁教在其中矣行有余力则以学文文在其中矣本朝开设学校复帝王之盛虽硕儒名卿布于中外而士之月书季考惟在举业故时文无虑三变始因唐旧専用词赋或曰雕篆无益也于是经义行焉専门一律又以为病而大学中庸之说出时论愈髙行之愈难为师儒者既用此为去取士亦以此应之殆非国家孜孜求贤之本意也上方防其有极归其有极士当是训是行一变而至于道以副教育则所谓文将不胜其用矣于科举乎何有进之衡州耒阳人淳熙辛丑登科既视事金芝产廨中嘉禾生于野为政亦可知矣四年五月日
　　抚州学记
　　晋唐以来抚守多名臣至本朝则儒宗钜公相继而生学校之盛固不待言嵗久或敝敝又图新理也虽然羣守主盟为易教官任责也难庆元二年豫章胡君元衡来临师席文风既振复懐永图乃大议葺治适学粮羸钱百二十万太守陈侯研首捐千缗常平使者王君容及后守曽侯楷各助十之三漕宪继之総钱又百三十万米不在焉以六月中寅兴工明年八月讫事凡大成殿御书阁讲堂仓廪皆饰其旧内外门廊庑及正録职事之位东西序之六斋文昌之轩庖湢之所悉鼎新之或请记其成太守曰教官力也弗许教官曰二千石功也当书防入官上庠亦复不果今数年矣先日学政乡贡进士严滋以书遗某前不求文教官谦也嵗月虽久公论故存敢敬以请昔孟子论传道之序由尧舜至汤文皆五百余嵗由文王至孔子适及其期故曰文王既没文不在兹乎盖自任也惜乎无时无位不得见诸行事退脩六艺以传万世今学者幸居学校读六艺之书旦旦而来望数仭之墙盍兴及肩之叹既升其堂盍想闻金石丝竹之音仰之弥髙鑚之弥坚瞻之在前忽焉在后又当希顔子若孔之卓夫如是昼而思之夜复思之则于道也其庶矣乎墨池文祥姑存故事足矣嘉泰四年六月
　　庐陵县学三忠堂记
　　文章天下之公器万世不可得而私也节义天下之大闲万世不可得而逾也吉为江西上郡自皇朝逮今二百余年兼是二者得三公焉欧阳公脩以六经粹然之文崇雅黜浮儒术复明遂以忠言直道辅佐三朝士大夫翕然尊之天子从而谥曰文忠莫不以为然南渡抢攘右相杜充拥众北叛金陵守陈邦光就降惟通判杨邦乂防手骂贼视死如归国势凛凛士大夫翕然尊之天子从而褒赠之赐谥曰忠襄则又莫不以为然时宰议礼众论詾詾为一编脩官胡铨毅然上书乞斩相【阙】北使三纲五常頼以不坠士大夫复翕然尊之厥后天子从而褒赠赐以忠简之谥则又莫不以为然是之谓三忠虽然此邦非无宰相如刘沆冲之在朝尝力荐文忠留置翰苑又引冨文忠公弼共政今姓名著在勲臣之令而谥则未闻子瑾孙僴俱为待制迄不能请矧被遇之从臣乎夫然后知节以壹恵天子犹不敢専亦必士大夫翕然尊之乃可得耳庐陵宰赵汝厦即县庠立三忠祠嵗时率诸生祀焉巍巍堂堂衮服有章揭日月而行学者固仰其炜煌若夫百世之下闻清风而兴起得无慕休烈扬顕光者耶汝厦用意逺矣嘉泰四年八月日
　　碑文
　　永丰县旌忠庙碑
　　高宗皇帝中兴之三年嵗在己酉金人分道入防江浙大扰十一月隆祐皇太后自洪上贑防卫将杜彦杨臯【当时误以世雄奏乃其字也】道叛屠抚之崇仁县遂犯吉之永丰知县事左承议郎宗室训之字诲道素懐忠愤有为国捐躯之志至是率尉修职郎陈自仁拒战境上分民兵为三一绕贼后一据地利诱以羸卒贼遇伏而败他盗蚁附防张尉死之侯力不支转鬬入郛骂贼遇害年四十四贼视防守营栅叹服而去邑免焚荡士民获全不可计人人徳侯奉其柩太和县卢源乡又附祠城隍水旱疾疫祷焉明年诏赠朝散郎加直秘阁官其后两人自仁亦赠通直郎官一子同立传国史久之二孙彦橚彦权皆践世科歴内外任使庆元五年彦橚以九江郡丞啣檄省谒祠墓始从父老欧阳昌等得侯死所即邑东药师院隙地创庙三间设侯及夫人喻氏像尉与享焉廊庑门闼严防相称以九月兴工六年二月邑官致祭落其成郡守赵善鐻既助工费复上其事于漕漕雷潨下乐安丞吴鲁卿新淦主簿梁季安继来覈实俱谓侯莭义顕着祷祈輙验实有功于民嘉泰元年太常拟赐庙额旌忠六月壬寅制曰可彦橚等请文刻丽牲之碑乃为作迎送祠歌以祝焉其词曰忠死为神兮前言孔彰我侯兵解兮上征帝傍民懐徳恵兮姓名愈芳天子有命兮典祀旧疆新宫翼翼兮像设堂堂帝意若曰民不忘汝汝岂忘往其庙食从巫阳春秋致享礼有常牲牢防肥奠椒觞坎坎伐鼔舞洋洋神具醉止欣乐康时节谒帝奏祺祥雨旸以时丰稲粱厉鬼驱除絶防攘恩江汤汤兮与神之绩弥逺而弥长三年二月辛丑在法神有功者初赐庙额次加侯爵此碑称侯张本也初侯之亡安抚使朱丞相胜非檄太和上官泗州文学萧瓌集民兵来邑定乱瓌因收恤侯家侯卢源以其子世崧娶侯长女后七年喻夫人卒遂合焉侯之孙间来展墓瓌侄孙登仕郎知节实为东道主庙成复为刻碑盖其家素尚义云







　　文忠集卷六十
　　钦定四库全书
　　文忠集卷六十一【平园续稿二十一】
　　宋　周必大　撰
　　神道碑一
　　龙图阁学士左通奉大夫致仕赠少师谥忠简张公【阐】神道碑【绍熙五年】
　　绍兴元年二月丙戌诏以多难未弥人才为急其复秘书省置官属当是时高宗方马上治天下乃肇复文舘收召名胜储以待用君子是以知中兴之必可兾也时范丞相宗尹实当国而秦丞相桧初拜叅知政事逮十年春秦虽専国柄然以与闻初议犹未敢进非其人惟永嘉张忠简公以端醇脩防用给事中林待瞍荐召对召试入省凡五年同僚或自台察骤用或由著作为左右史其下亦不失尚书郎而相国兄梓子熺又相继为之长他人附丽不暇公独介然其间秦知公久次喜论事一日防讽公谓当入防公迎拒之坐是报罢间废十有五年了无愠色秦薨公亦不求知于人二十九年始以御史防荐为检法官班序更出正字下恂恂百僚底人为公太息防对便殿论事鲠挺擢吏部员外郎夀皇初开建王府高选讲读官朝论举属公改祠部郎中兼賛读而直讲则史丞相浩也三十二年六月己巳王为皇太子升少宗正兼右谕徳俄内禅摄二冬卿未几直讲大用公雍容从臣之末泊如也隆兴初元落权字嵗中进长本部上方锐意恢复而在廷议论不一公每陈正心诚意脩政事攘夷狄之说上亦虚懐聼纳每事咨访使公少卑之执政可立致会江淮都督府结局和议已成公坚求去上不能夺自壮至老大节盖如此可谓始终全徳矣公讳阐字大猷温州永嘉县人曽祖恭祖积父赠中奉大夫忱皆积徳乐施公防梦人大书阐字曰以是名尔中奉异之力勉公学未冠由舍选贡京师中宣和六年进士第调严州兵曺掾兼治右狱州欲戮土豪付公鞫之公谓罪不至死卒谓如律人嘉其有守建炎登极循脩职郎丁考忧绍兴改元免防以从政郎为防州州学教授叅政李公回帅江西辟置幕中四年叅政席公益帅湖南又辟干办公事洞庭羣盗炽张公画防造战舰训水军贼势以衰诸司交荐改秩吏部引嵗月失通理沮之公求监南岳庙以归连教授鄂州台州既赐对首言金人归我闗中愿固守以蔽巴蜀圗中原次论监司郡守举官之又乞严禁遏籴济江浙水患皆契上意命试学士院遂除秘书省正字轮对论三事其一请广人才任将相练士卒则徽宗梓宫可还母后渊圣可归毋専屈已和戎使权不在我二曰臣比自温歴处婺浃旬再值雨雹麦秀者偃桑萌者落盍恐惧修省以召和气其三论官冗曰兵火后县不满千户设官乃十余人州不满万户而官至百余人场务及兵官卒十员无学校而置教官无军士而置将领驻泊铃辖之属及员外置者不在焉昔汉光武并四百余县吏员十置其一唐宪宗用事李吉甫言省冗员八百吏千四百汉唐中兴冝以为法上奨谕曰非卿不闻此在职满嵗改左宣教郎十二年迁校书郎兼益王府教授公自以储才之地无力可陈惟国家大利害可因事纳忠时诸大将恃功邀爵赏有过则姑息又兵布于外而禁卫单寡公上疏极论之厥后稍进退诸将召诸道兵补三衙阙额往往符公言明年以秘书郎兼国史院检讨官诸通好高防西夏诇北人之势明诏大臣广求人才上皆嘉纳又明年驾幸秘书省新例迁一官自是免去逾年主管台州崇道观秩满添差通判泉州代还改衢州未上省罢二十五年冬上躬揽万几起提举两浙路市舶居二年乃为台属升郎闱入王府稍向于用三十一年四月御批雨伤蚕麦盗贼间发令侍从台諌条具消弭之术公适轮对谓讲和以来竭民力奉强敌人不堪命强遣中原归正人怨恨日深监司郡守不按法贪赃州县被害放积欠有名无实二税先期追扰商贾苦于重征能革数灾异消盗贼弭矣又言完顔亮积粟聚兵意在南防乞守要害防海道巴蜀淮襄不可无良将督视不可无大帅上曰卿言深中时病惟遣归正人誓书所载卿未知耳已而亮果遣使持嫚书来朝廷始为战守偹略如公防八月迁将作监是冬敌骑临江公因转对请増治江戍兵大脩诸郡之偹济师京西淮东牵制金兵明年夏进宗正少卿夀皇登极擢权工部侍郎兼侍讲赐服金紫以随龙恩迁七官遂转左通议大夫入谢言将以败为防冒受爵秩诸州厢禁军因覃霈鼓噪希厚赏不可不正其罪上为次第施行金主死新主复求和朝廷议再遣使诏略曰敌人索旧礼从之则不忍屈不从邉患未巳纳中原归正之人东南力不能给否则絶向化之心宰执侍从台諌其详议以闻公言选将练兵名分可正江淮授田遗民可招亹亹数百言是冬给礼侍从台諌条具时务公上十事一曰强国势二曰革茍且三曰重台諌四曰明赏罚五曰信号令六曰抑奔竞七曰严军政八曰戢贪吏九曰节财用十曰禁科敛当是时应诏数十人惟公与国子司业王十朋指陈实事斥言权幸无所回隠明日上召两人对内殿大加称赏赐酒食靣授御书各一轴隆兴元年正月真拜工部侍郎公奏臣去冬乞守御两淮陛下谓立春行之夏秋当毕偹今其时矣靣陈三防移都督府于维扬增修淮上城郭优恤山水寨民兵及死事之家以劝来者上曰今江淮事尽付张浚朕倚之为长城防督府请受萧琦等降上召问公公疾不能入奏请受其降俄报王帅收复灵壁虹县公虑大将李顕忠卲宏渊深入无援奏乞益兵殿后已而王师果失利众论遂归罪于战公奏陛下出师受降是也诸将违节度且无援而败当矫前失安可遽沮鋭气上命益出御前器甲付诸军亲礼劳张公军声复振时数易防諌公力言之防太白昼见诏近臣条阙政公谓比年灾异数见去秋七月温台风壊庐舍以万计二浙飞蝗蔽野今嵗夏秋雨滛水溢米直翔涌太阳薄蚀星纬复尔当思应以实不以文乃者言路轻易出令不谨君子未进小人未退给礼条政而无所更革臧否监司守成规而无所升黜文具如此致变固宜至如近则荆襄江淮守御缺然逺则蜀道连嵗出师凋瘵已甚陛下方驰骋毬马日引狼子野心之人周旋禁籞垂象安得不再三示警耶疏入上召公以击毬非朕所好邉陲未靖欲便习鞍马耳公因言真宗仁宗増置諌员今才一二人非所以广聪明上曰台諌好名如某人但欲得直声而去公曰唐徳宗疑姜公辅为卖直陆贽切諌愿陛下深以为鍳上再三嘉奨金复求成上与公议公曰彼欲和畏我耶直欵我耳力陈六害不可许上曰朕意亦然姑随冝应之上又记公卖直之语谓胡铨亦及此朕非拒諌者辨是非耳公曰圣度当如天奈何与臣下争名上忻然曰卿言是也顷之除权工部尚书兼侍读十一月宰执奏今秋金国副元帅赫舍哩志寜以书论通好朝廷遣使臣卢仲贤报之所论三大事正国书嵗币如数皆定不疑惟唐邓海泗未决将遣王之望龙大渊通问而众言纷纷不已乞以当和与否遣使与否礼数后先土疆取与大询侍从台谏择其善者从之诏于后省限一日集议于是吏部尚书凌景夏户部尚书韩仲通权吏部侍郎余时言刑部侍郎路彬同一议礼部侍郎黄中兵部侍郎金安节同一议侍御史周操右正言陈良翰为一议给事中钱周材起居舍人马骐为一议起居郎胡铨监察御史尹穯阎安中各自言之其说人人不同公独谓不与四州乃可通和议论先定乃可遣使今彼为客我为主我以仁义抚天下彼以残酷虐吾民观金势已衰何必先示以弱朝论韪之初上用真宗故事命经筵官二员递宿学士院朝夕宣召商确古今语访政事公入对尤教知无不言屡引疾乞闲上曰朕所以知外事皆頼尚书相从久忍言去耶二年四月公请益力上不得已除显谟阁直学士提举江州太平兴国宫陛辞上问所欲言公奏许和则忘祖宗之仇弃四郡失中原心遣归正人伤忠义之气惟陛下毋忘老臣平昔之言其指时事尤谆切上曰卿姑暂还乡秋凉复召卿矣加赐金犀带特许佩鱼公既退赋诗云八请犯天顔今朝出汉闗浑如倦飞鸟日暮傍巢还到家逾月而病以龙图阁学士左通奉大夫致仕七月二十六日薨讣闻特赠端明殿学士恩数视签书枢密院赙银绢二百疋两享年七十有四乾道元年十一月十四日本县建牙乡瞿溪之原中奉公墓侧初公素乐其山水将归老焉从公志也淳熙十年特赐谥忠简累赠少师娶卢氏先公八年卒赠越国夫人四子伯桂国学生早死仲梓朝奉大夫新知通州叔椿朝散大夫江西转运判官季樗朝请郎主管建寜府武夷山冲佑观一女嫁奉议郎两浙转运司主管文字卢珉孙焕承议郎新权通判平江府宣议郎充两浙西路安抚司干办公事爚通仕郎燧承奉郎新建康府户部大军库门熺文林郎新福州罗源县主簿余未命名孙女二人廸功郎新监行在省仓中界吴瑾从事郎新临江军判官潘桧其壻也曽孙脩职郎新福州长溪县主簿次尚防公庄重出于天性诚信济以学力在王邸读资治通鉴至脩身治国必反复诵説夀皇每嘉纳暇日赐礼和诗恩意绸缪人谓公必辅初政而公归志浩然善类迄今以为恨平生行事悉笔于册五十余年不少废文体粹然诗尤清逺乡人子弟多求公纪其父兄行实诸子类成文集若干卷藩邸圣徳事迹十卷经筵讲义故事若干篇奏议若干卷并藏于家公之台法也某与舘职间遇公朝士之家公径趋下坐客颇不安予谓公郎秘书越二十年乃舘中先进当序齿如例众以为允公初贰冬官某沗起居郎追班从驾密踵公武情好孚洽今转运君以书来谂云先君道同志合惟王十朋胡忠简公铨王公尝为行状许志墓而不果胡公亦下世成遗者惟执事耳某不敢辞乃为铭曰
　　煌煌精金百錬不变矫矫劲松嵗寒乃见有美张公积善自躬正直靖共一其初终绍兴盛际公在舘阁尊厥徳性耻要人爵龙跃于渊翼之天飞政路砥如公背而驰上知公诚士服公识信道而行何徇何激官非不崇夀非不隆用有未尽人思无穷三溪钓徒公昔自谓乐哉斯丘尚惬公志
　　资政殿大学士赠银青光禄大夫范公【成大】神道碑【庆元元年】
　　吴郡范氏自文正公起孤童事仁宗皇帝当庆歴癸未入参大政后百三十有六年公复参孝宗皇帝政事维谱牒不通俱望髙平派南阳之顺阳盖鸱夷子苖裔也今为郡之吴县人公讳成大字至能曽祖泽赠太子少保妣昌元郡夫人夏氏祖师尹赠太子少傅妣咸安郡夫人陆氏咸寜郡夫人蒋氏考雩终左奉议郎秘书郎赠少师母秦国夫人蔡氏莆阳忠惠公之孙而潞忠烈公外孙也公在懐抱已识屛间字少师力教之年十二徧读经史十四能文词是嵗秦国薨明年少师薨公防然哀慕十年不出竭力嫁二妹无科举意欲买山无赀取唐人只在此山中之语自号此山居士又慕元鲁山为人一字防元生友御史王公彦光勉之曰子之先君期尔禄仕志可违乎因课以举业遂中绍兴二十四年进士第调徽州司户叅军歴三守李植潘莘洪文恵公李御下严独霁威待公防迁提防坑冶辟公干办公事不就潘格郊赦不弛诸军粮欠众言纷起将校告急于公公径为免符白守行之乃定洪公博洽精明每以讼牒付公必问一牒几人姓名云何公由此防心熟吏事洪公喜日与公商确古今常曰吾视君齿必至两地其自爱用举主陞从事郎三十二年入监行在太平恵民和剂局堂吏匄药不获以朝防下所太府搜细故杖吏逞憾公白户部侍郎汪公应辰杖太府吏已能大其官矣夀皇受禅命宰臣编类高宗圣政隆兴元年四月以公为检讨官又兼勅令所近世局务无修书者人以公为冝诏百官条时公举十事极论文具非所以为国执政竒其才二年四月除枢宻院编修官居数月自以铨格改左宣教郎时馆职定员有诏公与王衜候阙召试十二月郑升之不试先除牵聨并除公秘书正字公不可必试防而后就乾道元年三月升校书郎六月兼国史院编脩官十一月迁著作佐郎二年二月除尚书吏部员外郎言者以不先摄为超迁宰相曰着廷间擢左右史顾不可为郎耶九月言者罢乃主管台州崇道观三年十二月起知处州陞对论力之所及有三一曰日力寸隂是也二曰国力资用是也三曰人力思虑智术所及者是也三者有限今尽以虚文耗之公前应诏上封及试防反复论此至是方见上力以为言上曰卿能激昻如此朕当行之四年八月至郡松阳民争役公晓之曰吾闻东阳县有率钱助役者前婺守吴侯义之为易乡名掲碑褒劝尔与之隣独无愧乎民既感谢则推广其制谕乡人视贫富输金买田择信义之家掌其事储嵗入助当役者命曰义役仍许自第名次有司勿预数月间人皆乐从一县二十五都悉以办告甲乙相推逺至二十年诸邑争效之处多山田梁天监中詹南二司马作通济堰于松阳遂昌之间激溪水四十里外溉田二十万畆溪逺田髙堰壊已五十年公寻故迹议伐大木横壅溪流度水与田平即循溪叠石岸引水行其中置四十九闸以节唘闭上原用足乃及其中次及其下而堰可复议定官为雇工运石命其傍食利户各发丁壮分画界至以五年正月同日兴工四月而成水大至如初议适公被召躬往劳工老父驩呼曰堰成公忍去我耶公曰吾能经始安能保其无壊为立詹南庙作堰规刻石庙中尽给左右山林为脩堰偹至今防其利公入对因及义役上大喜颁其法诸路公曰此可助法非以为法顾守令行之何如耳初上命宰相陈正献公择文士掌内制正献荐知遂寜府张震及公至是上曰卿文学词翰寜宜直禁林公惩前迁郎致谤恳辞退复告执政防上目疾不御朝久之内殿奏事上首及公除目正献道公意上曰不専在内制正要士人宿直偹顾问乃除礼部员外郎兼崇政殿说书上令更加清职遂兼国史院编脩官防从兄成象为工部郎官公援故事乞班其下从之内直数宣对尝谕公朕治心养性以求知道公曰知道莫如尧舜禹汤文武周孔其静而圣存心养性是也动而王治天下国家是也汉唐之君功业固有之道统则无传焉上嘉奨数四十二月擢起居舍人兼侍讲直前谢上曰卿闳深博约故有此除又兼实録院检讨官公奏狱案淹延当贷者多瘐死乞严程限于是自三省至大理皆定经由之日公先尝论二浙丁钱至是诏逓减之乾道令以绢计賍估价颇轻论罪过重公奏承平时绢疋不及千钱而估价过倍绍兴三年逓増五分为钱三千足今绢益贵当倍时值上惊曰是防民深文也遂増为四千而刑轻矣后又奏勤政而不省其成否治具虽多何益古者君臣相戒既曰率作兴事又曰屡省乃成二典之治如斯而已上喜曰卿言切治道已退复召公曰为朕寻绎经传与此论协者条上公即摘取书易左传国语孟荀等书上之初大臣与上谋移侍卫马军屯金陵示将进取先遣使请祖宗陵寝河南故地又隆兴再讲和名体虽正失定受书之礼上常悔之六年五月迁公起居郎假资政殿大学士左太中大夫醴泉观使兼侍读丹阳郡开国公充金国祈请国信使为二事也上语公曰朕以卿器宇不羣亲加选择闻外议汹汹官属皆惮行有诸公曰无故遣泛使近于求衅不戮则执臣已立后仍区处家事为不还计心甚安之上曰朕不败盟发兵何至害卿啮雪餐氊或有之不欲明言恐负卿耳国书専求陵寝而命公自及受书事公乞并载书中朝廷不从公遂行金遣吏部郎中田彦臯侍御史完顔温迓客彦臯文儒深敬慕公至求巾帻效之抵燕山公知彼法严附请不可逹宻草奏具言他日北使至欲令亲王受书其词云云懐之入觐初跪进国书陈谊忼慨金君臣方倾聼公随奏曰两朝既为叔侄而受书之礼未称昨尝附完顔仲季若川等口陈久未得报臣有奏劄在此搢笏出而执之金主大骇厉声谓其宣徽副使韩钢曰有请当语馆伴此岂献书唘事耶自来使者未尝敢尔连呼绰起钢皇恐以笏来绰公公不为动再奏云奏不逹归必死寜死于此金主欲起左右掖之坐又厉声云教拜了去钢复以笏抑公拜公跪如故金主曰何不拜公曰此奏得逹当下殿百拜以谢金主乃令纳馆伴处公即袖下殿望殿上臣僚往来纷然后闻太子欲杀公其兄越王不可而止顷之引见如常仪即归馆伴果宣防取奏去是日钢伸宴谓公早来殿上甚忠勤皇帝嘉叹云可以激励两朝臣子后数日朝辞金主令其臣传谕云盟好已【阙】
　　汝国乃以帛书宻与夏国任徳敬结纳此何理也公答以界外奸细伪为之俄馆伴持蜀中蜡书来指印文示公公曰御寳可伪况印乎徳敬者夏王外祖号任令公再世用事欲篡其国事败族诛而四川宣抚司尝与通问为夏人所获致之彼国云十月公还金主答书有曰抑闻附请之辞欲变受书之礼出于率易要以必从上于是知公竭节尽忠奨劳之余有终始保全语除中书舍人同脩国史及实録院同脩撰赐紫章服副使以下皆迁阶两官惟公不预盖大臣不乐公尝言其轻信西夏也上励精政事患风俗委靡书写实政论赐辅臣公讲礼记天子不合围诸侯不掩羣上曰此成汤祝网意也公遂奏徳莫大于好生陛下得之矣乃者御书政论意在饬纪纲振积而近日大理议刑逓加一等此非以严致平乃酷也上大喜曰卿知言闻临安已观望行事矣讲退侍讲张君栻谓公深得纳约自牖之义右史莫君济曰当书之记注后数日公进故事复申其说自公使北狂生上书迎合恢复事补官十余人公奏幸门不可开继此臣必缴奏上曰诚然书已满屋朕皆弗省公每事正捄大率类此七年以知閤门事兼枢宻都承防张説签书院事公当制知空言不可回明日袖词头纳上前且曰閤门官日日引班骤寘二府正如州郡以典谒吏为倅贰观聼谓何明日说罢后月余公求去上曰卿言引班事甚当朕方聼言纳諌乃欲去耶公自是数有缴奏防召宋贶公又论之章不下寻除集英殿脩撰知静江府广西经畧安抚使明年春説竟拜签枢九年公始赴镇广西荒逺窘匮承平时仰湖南北及封椿钱七十余万缗禆嵗计此外惟恃盐货其法屡变大要官【阙】为便建炎后中原士族富家避地辐凑尝一行客贩其后客皆北归隣道嵗给亦停稍许折苖招籴旋以病民而罢诸郡専借运盐之利漕司取十六以其四充郡计已复尽取之于是属州有增价抑配之诏复行钞盐漕司拘钞钱均给所部而钱不时至守令束手无措极邉如邕州至经年无吏俸禁军逃亡不捕公入境曰利害有大于此乎日夜讨论连奏防数千言大畧谓法久或捄之在人诚能裁漕司强取之以寛郡县则科抑可禁不在改法上亟从之后数年广州一盐商上书乞复客贩吏部侍郎詹君仪之以为然宰相入其说请下诏示必行大出朝廷钱银助之多以为非屡下有司议皆谓公前疏不可易久之卒如其旧交趾间进驯象绍兴二十六年有大僚为帅自诣驿礼其使至是遣尹子思来公曰吾经畧诸蛮陪臣安得亢礼受其庭叅而犒之遂为定制旧法马以四尺三寸为限诏加四寸已上公谓互市四十年不宜骤改论奏再三仍条马政革事皆报有防邉廵检常恭者诱南丹酋莫延葚开路市马直逹师司自以为功张説犹在枢庭引恭见上诏委李宗彦措置马事公奏南丹越宜州已非法今并舍师司邉防壊矣疏恭罪恶宻遣人擒以归防説去位流恭江州公以溪洞猺人出没不时请选官团结省民毋得外交防至勿俟官兵径御之次及熟猺在省地者亦为保伍明开博易之路毋得私易又遣人深入蛮境谕以约束自是无敢犯法兴安县界盗伤人公宻设方畧掩捕之适中秋同诸司泛舟赏月命取大巵酌酒置案间提刑郑丙问故公笑曰欲饮至尔俄岸上讙噪乃将官沙世坚执贼首来即以巵酒饮之诸司骇服瘴乡多旅柩公择城北坑冶故墟为塜瘗之揭名氏于傍防者别为二大冢凡仕族落南使自言给归资至今以为法淳熙元年十月除敷文阁待制四川制置使知成都府稍凿防峡山路以避湍险人以为便防复置宣抚使以命枢臣改公成都路制置使未防废宣抚使公复専四路之寄初及境言吐蕃南诏昔为唐患今幸分西南无警二百年近者雅州碉门蛮入防败官军乾道九年吐蕃青羗两犯黎州而奴儿结蕃列等尤桀黠轻视中国臣当内教将兵外修堡寨仍讲明寨丁教阅团结之法使人自为战三者非【阙】不可上手札奨励赐度牒钱四十万緍公日夜阅士制器甲督邉郡次第行之时摘兵赴师司按其精粗以黎为要地奏置路分都监増五寨籍少壮五千为战兵经理嵗余凡吐蕃扰邉径路十有八悉筑堡置戍奴儿结借诸部兵二千【阙】安静寨公发飞山军千人赴之料其三日必遁戒勿与争已而果然有白水寨王文才私取蛮女常导之防邉公重赏檄羣蛮使相疑贰俄蕃牙擒文才以献公命即黎州教塲斩之兵威大震于是専意恤民矣初蜀之财用止以赡蜀自屯大兵始竭民力公私俱困公畧计成都在城建炎三年酒课嵗才四万缗有竒后増十倍县镇酒税场店民户买扑课利搃十五万有竒后累至四十万他郡可知即具以闻诏嵗减四十八万缗公随额重轻躬为裁定蜀人呼舞即寺观为感恩祝圣道场公后言和籴之害凡西兵十万嵗用米一百四十七万斛兊买省计及营田之外阙五十二万斛括兴元阶成西和鳯文龙等州民户家业而均科之每石予钱引四道有半其二分折茶实给三引耗费斛靣不与焉诏与搃领李蘩议蘩宻计本所馈遗干没嵗约百万隠而不言独乞朝廷降本招籴执政怒诏公劾蘩违制不同议公遣人语蘩蘩感惧始出羡数是嵗遂以此钱所在招籴其后上疑嵗歉或妨阙公谓脱不得已权科一年嵗丰如故不犹愈于常扰民乎上曰善令每嵗降指挥而科籴遂止文州蕃部间扰邉公奏乞预为文告崛强者讨击之善良者抚摩之使知畏慕不可専示弱启侮上以公深知事体即日施行蜀用陕西旧料简强壮民丁三万寓之于农号曰义士以待缓急嵗久监司郡守多杂役之都统司又令守関隘烽燧且乞与大军更戍公力言其不可诏遵旧法诸路提刑嵗俟朝命疎决诏到率以秋公请五月举行解试取士以四月五日鎻院后十日引试公请避盛暑逓先一月皆着为令髙宗庆夀赦举引年致仕而才力不衰者公奏名士樊汉广年五十九孙松夀六十六先已纳禄尤冝旌异诏令赴阙二人俱不至遂除职赐服蜀士归心焉凡人才可用者公悉罗致之幕下用其所长不以小节拘之其杰然者则露章以荐往往光顕于朝或至贰府三年春公大病求归上令先进敷文阁直学士明日乃下诏命公列上兵民十五事上曰范某已病尚为国逺虑可趣其来公疾愈而行送客数百里不忍别后公谢病吴门往来者伺候谒舍或经月必一见乃去其得士心如此十一月入对除权礼部尚书赐上方珍剂五年正月知贡举开院侍御史奉诏唘封吏承例牒拆号官而不云何官御史疑薄已有后言公寻兼直学士院四月以中大夫参知政事又权监脩国史日歴才两月前御史亟论公公即出门明日宣押奏事引咎而已上曰朕不忘卿数月讯至卿家矣除资政殿学士知婺州公请以本官奉祠诏如所乞提举临安府洞霄宫九月果有使来传诏抚问宻赐累珠金鼎金盒实香其中六年二月魏王薨于明州起公代之兼沿海制置使公未复职过阙依前执政例中使郊劳赐银盒茶药仍许服毬文带特御后殿引见赐茶上曰蜀人思归如慈亲故付卿以海道公奏张津伯圭魏王皆国懿亲时节奉海物于两宫臣外朝臣也不敢效尤上命停贡而罢进奉局又乞擢阁魏王移用诸司钱数万缗寛民力诏除之七年二月除端明殿学士三月改帅江东兼行宫留守奏事毕陛辞诏明日辞选徳殿近例赐宰执酒止传觞至是特设几开宴酒三行命侍过西小轩曰此朕清坐处也再坐上曰劝卿一杯且有以为侑公饮讫二内侍捧缣素来上有石湖二大字御墨尚湿公拜赐奉觞进谢上为满引复防御书蘓轼诗一轴以赐自未至酉乃罢石湖在平江盘门西南十里盖太湖之范蠡所从入五湖者始吴夫差筑姑蘓前后台相距半里为城三重宴逰忘归其前有溪今号越来溪勾践由来攻吴濒溪筑城与吴人夹水相持遗址俨然公髙下为亭观植花竹莲芰湖山胜絶绘圗以传至是携宸奎过家刻之四月开府金陵适嵗旱公招徕商贾捐阁夏税请于上得军储二十万石赈饥民苖额十七万斛是年蠲三之二而五邑受粟捴四万五千四百余户无流徙者盗发柴沟去城二十里又刼江贼徐五称静江大将军公皆设防捕获在镇二年以余财代输下户秋苖及丁钱一年九年公以积勤浸苦头自夏徂秋五上章求闲上不得已进资政殿学士再领洞霄里居七年十六年十一日起知福州引疾固辞诏令奏事又辞上先遣医官张广卿传防灼艾既对劳公曰卿南至桂广北使幽燕西入巴蜀东薄鄞海可谓贤劳冝其多疾防丹砂以赐时皇太子参决庶务公得见东宫坐论治道移时太子谕公不敢暇逸日惟读书作字公曰石湖已拜宸翰有夀栎堂愿得寳书太子欣然曰是庄子栎社事耶公既出闗上复赐药甚厚至家又遣使赐御书蘓辙诗二首太子亦送夀栎堂三大字俄夀皇内禅公行至婺州以腹疾力请奉祠从之夀康皇帝初政特诏求言公疏乞述重华以广孝治执仁术以守家法坚国体以定规模节经费以蘓民力精觇谍以应事机审选任以求将材脩堡障以固西南议盐防以安二广严钱禁以权官防广屯田以实邉储皆当世要务绍熙三年加资政大学士知太平州公辞数回优诏不允下车逾月防女将有行而逝公追悼切至遂请纳禄复得洞霄而归先以石湖稍逺不能日渉即城居之南别营一圃阅杜光庭神仙传记胡六子自昆山【阙】海至范村遇陶朱公事大喜曰此吾里吾宗故事不可失也题曰范村刻两朝赐书于堂上榜曰重奎其北又葺古桃花坞往来其间四年九月公疾病语门人曰吾本不待年告老今不济矣亟为我剡奏诏下而公以是月五日薨积官至通议大夫爵自吴县开国男累封吴郡公食邑三千二百户实封一百户享年六十有八遣使奏闻赠银青光禄大夫自公曾祖葬呉县至徳乡上沙之赤山少师尝戒子侄他日我毋逺先茔后稍南小丘公尝营夀藏百歩间以十二月十三日归窆妻和义郡夫人魏氏前公几月薨至祔焉夫人承直郎信臣女绍兴参知政事敏肃公之犹子敏肃知公深一见以逺大期之二子萃承务郎兹承奉郎女长适从事郎监行在车辂院张防次封孺人即没于当涂者公天性孝友少师工部如严师爱二弟教而抚之待成绩尤至今为朝请郎通判建康府成已前卒郊恩官羣从弟侄五人歴典名藩所至礼贤下士仁民爱物凡可兴利除害不顾难易必为之乐善不厌于同僚旧友喜道其所长不欲闻人过去思遗爱所在歌舞之公天资俊明辅以博学文章赡麁清逸自成一家尤工诗大篇短章传播四方初效王筠一官一集后自裒次为石湖集一百三十六巻别着吴郡志五十巻使北有揽辔録入粤有骖鸾録桂海虞衡志出蜀有吴船録各一巻公蔡氏所自出故书法兼真行草之妙人争藏之寿皇尢爱赏相与极论古今翰墨数被赐予因北使为馆伴王侍郎秬详言公奉使时事益简上心以公羸疾赐药无虚嵗主口授导引脩养秘诀亲厚非羣臣比辅政既日浅每出镇辄以病免故虽大用而未尽议者惜焉某与公齐年御史王公予外舅也以是与公善壬辰春自春官去朝过平江逰城西诸山公访予灵严同宿石湖望夜小舟共载湖心风露浩然尝有六十挂冠之约其后或同朝或相与于外每以未践言为恨今公云亡二子以主管吏部架阁文字龚頥正行状来请铭其敢以老誖辞铭曰
　　应龙将翔滃以云雾圣君勃兴赉以丞辅伊昔重华治谨厥度洵羙范公心期致主皇初好文公笔燕许皇念典学公业马禇皇资専对公节骞武皇命征镇公猷方虎他人偏长公力交举经营四方不遑唘处衮职有阙帝命公补才六浃旬谁实公沮岂无藩维毎以疾阻时非不逢施迄未普刻铭幽墟尚诏终古






　　文忠集巻六十一
　　钦定四库全书
　　文忠集巻六十二【平园续稿二十二】
　　宋　周必大　撰
　　神道碑二
　　中散大夫赐紫金鱼袋周公【枢】神道碑【庆元二年】
　　公讳枢字仲应姓周氏世为济南临邑人自公高祖徙家县之曲隄曽祖登大理寺丞赠通议大夫祖防治平四年进士终左朝议大夫赠通议大夫父渊右通直郎赠紫金光禄大夫公少頴悟长以经术入太学尝与太常丞吴棫同舍棫以忧去举箧钥付公曰有用任君启之比吴免防封识如故母赵氏濮安懿王之侄孙以郊恩奏公承节郎连丁内外艰躬负土营服除试换廸功郎调单州刑曺数与守争疑狱靖康二年州募僚属奉表劝进康王往往移疾公独请行建炎初檄趣淮浙纲运展转兵间至山阳直剧贼攻城郡就委公守御卒以无虞士民徳之请公行郡事公引剑誓不可乃止覃防循脩职郎改太平州狱掾疏理系囚时具药饵三年无瘐死者以从政郎监临安府都税院府尹才之命摄钱塘县时北邉罢兵营缮日兴钱唐当治郊坛籍田秘书省不劳而办赏循承直郎诸司交荐绍兴十六年改右宣教郎知常州宜兴丞久之易宰平江之常熟治剧沛然有余力十九年郊恩赐绯鱼袋转通直郎知绍兴府上虞县积劳迁朝奉郎俄监镇江府货务都茶塲累赏转朝请大夫通判建康府帅方侍郎滋史侍郎正志举府事委公转运韩尚书元吉赵少卿彦端选公权知广徳军乾道三年也最后叶丞相衡縂领财赋以公名闻召赴都堂审察擢知抚州与奏事称防防臣僚言郡守年七十者【阙】宫观三省类十一人姓名以进诏特防三人公与李衡柳楹也侍御史李处全又荐公风力可治烦于是改知吉州七年赐服金紫吉大州事十倍他郡公处之整暇适二漕不咸甲将以治办荐公乙怒反加捃摭公乃求主管台州崇道观而去起为沿海制置司叅议官叅政范公成大守四明雅器公军事多谘焉秩满主管武夷山冲佑观遂致其仕叠遇徳夀宫庆夀恩转中散大夫公之守吉也某自礼部侍郎奉祠归里公年七十有五每燕集逹旦无倦色予犹未五十莫能陪也其后十五年公年九十携其儿孙访予于相府饮食笑语如初寓居秀州海盐县既归值夏秋暑甚得疟痢疾整衣危坐而逝实淳熙十四年十一月四日公详练通敏外和而内有守不可干以私善笔札喜谈论隆亲急故无不得其权心娶安阳王氏封冝人供偹库使知恩州赠少师讳复之孙朝请大夫开封府司刑曺事讳觐之季女而某先妣秦国夫人同堂妹也勤俭有容徳归公五十四年内助为多先八年卒公因卜地于县之永安湖西石帆山焉至是乃同穴盖明年二月六日也二子廸功郎湖州司理参军大年前卒季子从事郎徽州歙县主簿亿年亷谨世其家二女长适张调再适文林郎福州録事叅军俞世昌次适乡贡进士木昙孙男六人升南革孚頥正师中鼎新兊吉女六人曽孙男四人女三人亿年数年请铭不得而辞铭曰
　　儒雅禔其身公勤逹于政不以才能加诸人不以嗜欲伐其性一谦有终吉五福考终命之二者于公信而证矣
　　中大夫赠特进蔡公【仲】神道碑【绍兴二年】
　　仁宗朝蔡忠恵公昌言直道文章政事廷臣鲜出其右当是时由侍从登二府者非歴言路则入翰林非尹开封则领三司四者公徧为之垂大用而仁宗上僊犒军赉予修奉绍陵横费错出公处之益间暇中外叹服防间言请去未几即世士大夫至今以为恨其也惟防子旻在仕至宣义郎开封府上曺赠少傅先娶贾氏翰林侍读学士防之女追封吴国夫人再娶潞国文忠烈公之女追封越国夫人是生三子长直龙图阁佃次徽猷阁待制伷季特进也讳伸字伸道三嵗而孤鞠于文氏稍长与待制从龙图受业名声日昭时号三蔡释褐将仕郎辟雍正出为京东提举学事司干当公事入太学辟雍皆为博士铨法改宣徳郎调知潍州北海县徙江淮发运司干当公事通判徐州禁卒谋夜半举火作乱公防闻之部分营宻为之偹仍戒谯楼故缓更筹戊夜方击三鼔卒举火则黎明既愆期众无应者相率逃去追捕尽擒之防公一郡殆矣防金人防汴都康王开大元帅府公上谒军门遂留幕下王即位廵淮甸及南渡公皆从行为顿逓官数被嘉奨命为张循王神武右军叅賛军事出竒应变与敌战多胜方张守忠转掠江浙间公招以书皆来降盖公尝挺身入贼垒开心见诚人故信之知楚州赵立公倅徐时部曲也自【阙】専治兵以郡印逊公朝廷命公通判州事公力辞改通判真州冬大雪火焚千余家老稚啼号填道公处以官舍寺观又发常平米赈给守不可公自任责上书待罪诏释之擢知滁州真民挽留曰非吾父吾属死矣至滁几年秦丞相当国知公与旧相赵忠简公副枢王敏节公厚罢郡主管台州崇道观绍兴九年金人归我河南起知徐州公受命亟行金寻渝盟改知徳安府又改知和州再求祠以归久之为浙东安抚使司叅谋官秩满复提举崇道观公负文武器畧善骑射力挽二石弓见谓时才而事机不契退居常州浮湛里闾四奉外祠未始以穷逹介意喜为歌诗字画得家法性通音律每与賔客酒酣慷慨浩歌长啸遂至于老轻财重义济人之急家无余赀遇大礼官伯氏二孙载咸报教育之徳人益贤之二十六年十月庚寅以疾卒明年正月壬辰武进县懐徳南乡潭墅之原享年六十有九积官左中大夫赐服金紫爵建寜县开国男食邑三百户累赠特进娶刑部侍郎商守拙之女追封济南郡夫人四子长湍承事郎通判镇江府后公二十年卒次洸试户部尚书又后四年卒次流从事郎监潭州南岳庙次潩承直郎新贵州军事推官六女武翼郎知楚州辛坚之从政郎徽州黟县令祖嗣昌通直郎知明州奉化县向士迈朝奉大夫知潮州潘渊明承议郎主管台州崇道观张克成进士刘澂其壻也孙九人戡今为中大夫充右文殿修撰知隆兴府戬朝奉大夫通判潭州几承议郎知临安府富阳县藏承事郎戢奉议郎新两浙转运司干办公事戎未仕武蒧早卒曽孙十人康文林郎监建康府提领户部赡军酒库庸承事郎新监淮西縂领所恵民局唐承事郎新监镇江府大军仓亷将仕郎廌庾余未名按蔡氏世家兴化军之仙逰县自公曽祖赠刑部侍郎琇而上隠居不耀忠恵公抜起田间未冠擢甲科其弟高亦中景祐进士第不幸早世欧阳文忠公铭而悲之逮崇寜三年龙图廷试第一宰相京旧通谱牒请降第二大观三年政和五年待制与公相继登科自以家世名儒而龙图及从元祐诸公逰耻附宗衮常逺絶之因星变防宰相非其人坐责监当其后秦丞相与公有同舍同年之好复不肯曲意干进秦薨而公亦病矣高宗一日与知临安府荣薿歴数覇府旧人问公安在薿以公病棘奏上嗟惜久之其三世隠顕本末如此盖忠恵公蓄徳焘后施及诸孙暨公善积庆余克有良子歴官八坐被遇孝宗追谥曽门振宣幽光再传至右文优践崇秩出入三朝由户部侍郎分镇江西蔡氏之兴殆未艾也公既没四十年而墓道之碑未刻右文君以予周行旧交使来请铭乃为铭曰
　　天之于人报有可必凡后之昌繇身之诎惟忠恵公当用而抑肆其三孙竞爽鼎立季也允文而又武力曽是国器胡寜家食遗子若孙啬取丰积勿替引之永世无斁
　　龙图阁学士宣奉大夫赠特进程公【大昌】神道碑【庆元三年】
　　故吏部尚书程公以龙图阁学士就第逾年而卒其子凖等持兵部侍郎杨公大法所状行实属某以铭予与公同年进士数尝同僚厚我莫如公知公莫如我其何敢辞恭惟孝宗皇帝圣学髙妙励精政事尤有知人之明惟公歴两省六曹以该洽直谅见知相与论道统评政体在廷少比公亦忘身狥国思为朝廷植悠久之计其在外则心乎爱民长虑却顾未尝便文自营士大夫皆以不大用为恨及事夀康皇帝兴念旧僚叠加防礼而左右乏里言公亦老矣无意仕进得谢于家尽发所蕴著书立言唘廸后生盖其自防至老禨祥卜祝无所信玩好技艺无所嗜惟通经评史考古騐今一事未详一理未穷弗措也其始终大槩如此若乃爵里议论则可一二数矣公讳大昌字泰之按程氏其先出自重黎周有休父封于程地在闗中子孙散居西北有开府仪同三司灵洗者效节萧梁着功于陈封忠壮公南史以【阙】安为新海寜人即今徽州休寜也厥后或北归或遂防故公为休寜曽祖晟娶洪氏祖士彦娶金氏父畎累赠正奉大夫娶妣淑人程氏世积善尚义孜孜教子至公頴悟殊常儿十嵗能为文绍兴癸亥重立太学年甫冠矣一试即预选学官争为延誉二十一年登进士第一左廸功郎主吴县簿丁正奉忧服除献文于朝宰府竒之二十六年除太平州教授明年召为太学正三十年诏馆职必试乃除初召朱熙载等再召刘仪鳯等皆辞上命宰执择人不许辞以公应诏仍谕上防遂除秘书省正字改左宣教郎三十二年六月孝宗受禅擢著作佐郎初政锐意事功命令四出贵近或预宻议公因轮对及之寻命百官条事公又极言汉石顕知元帝信已先请夜开宫门之诏他日故投夜还称诏唘闗或言显矫制帝笑以前诏示之自是顕真矫制人不复言国朝命令必由三省防此也请自今被御前直降文书皆申省审奏乃得行以合祖宗之规以防石顕之奸又论去嵗完顔亮入防无一士死守而兵将至今防勲未巳惟李寳防胶西虞允文战采石实屠亮之阶今寳罢兵允文守防此公论所不平也上韪其言三皇子就传遴择官僚九月以公为尚书驾部员外郎兼叅王府赞读又兼兵部郎官隆兴元年兼庆王府直讲十二月丁母忧乾道二年春服阕召为考功员外郎六月复兼恭邸赞读八月选国子司业三年十二月兼权礼部侍郎一时文柄举属公其成就人才不可计凡今老师宿儒多公门生也五年正月兼权直学士院宣对选徳殿上曰朕治道不进如何公知上志在恢复迎合者多即奏陛下勤俭过古帝王金人自通和知尊中国不可谓无效但当求贤纳諌使政事日脩则大有为之业在其中不必用迎合之言求竒防以幸速成又言筑城太多缓急何人可守臣谓设险莫如练卒练卒则在选将上深然之后数日再召对上曰卿前言朕俭是也独病风俗太奢用度不足今早与大臣议立法以止之公奏居室衣服吉凶之礼皆由着令要在上之人持久以化之耳上又问卿更有何事为朕言之公曰事有大小有先后今四方狱案必经圣览大臣因是亦困【阙】　何暇议大事急先务乎往陛下尝増左右司为四员若渐复减员分以委之中书之务清矣后数年迄如公言八月除直龙图阁江东转运副使盖公求试民事故以乡部宠之公引嫌改浙东提防刑狱越帅多大僚适嵗丰酒税溢额漕防不敢问乘公摄帅遣其属挟朝命括羡财且将増额公力拒之曰某寜罪去不可増也越人迄今徳公七年复徙江东运副诏勿引嫌公犹不自安逾年乞祠就徙江西路公曰可以兴利除害行吾志矣九年嵗俭出钱十余万缗代输贑吉临江南安四郡五等夏税折帛遏饥民为盗之原又迁吉州造船塲于台治以省费革凡吉旧欠皆捐之清江县有破坑桐塘两堰堤江四十里防田三千七百顷民居陆地又三百顷堰壊四十年嵗罹水患公力复其旧又奏漕臣遇代积累欠数病州县乞行蠲削淳熙元年各诏可凡乾道七年八年诸路欠税赋丁役及他钱物并除之由公一言上恩及天下矣嵗满再任进告不下宰执问其故上曰程大昌职事脩举自合加职乃陞秘阁脩撰二年四月召为秘书少监九月兼权中书舍人六和塔僧以镇潮为功求内降给赐所置田产仍免科徭公奏二税外和预买折帛正额额外科借皆科也保正长身丁杂役皆徭也僧寺既违法置田复移科徭于民奈何许之况自绍兴二十二年脩塔之后潮果其不齧岸乎御前置忠锐忠武军以浙西路钤辖李师古兼统制带御器械【阙】世明兼训练援例増请给公执不可其命俱寝俄兼崇政院说书三年四月除权刑部侍郎升侍讲五月兼国子祭酒公言辟以止辟未闻纵有罪为仁也今四方谳狱例拟贷死臣谓有司当守法人主察其可贷则贷之如此则法伸乎下仁归乎上矣上以为然旧法宰执初除转防皆有给赐减半其后太尉使相三少而上往往取防视枢宻使都官用例浸失法意公请自侍从而执政自执政而相则为初除法当全与余为转防皆减其半遂为定制上知公特立不避怨滋欲用之四年八月兼给事中江陵统制官率逢原纵部曲殴百姓守帅辛弃疾谓曲在军人坐徙豫章公极论不可上曰朕治军民一体逢原已削两官降本军副将矣康与之在绍兴时以谈谐进后坐事长流广南至是有与为地刋除旧犯还其资歴公封还勅黄上喜曰待迁擢卿其益尽心毋避忌十月落权字五年正月同知礼部贡举御制原道辨寻易名三教谕独公与闻之六月进吏部右侍郎兼同修国史旧小使臣注令尉若监镇兼烟火者騐老病而已公以其亲民面令读律具【阙】其大指不通者輙罢遣八月兼权尚书六年夏正除权吏部尚书公遇事唘请知无不言如论军中强壮子弟及西北伉健之人不可轻听离军禁卫不以膂力进今率三年辄补外官用违所长冝留寘三衙又欲酌绍兴旧制命诸军挽强转资稍示劝诱又请究归正伪冒裁减添差以寛州郡靣奏堂白累万余言防举行中外更迭之制公力请郡是冬除敷文阁直学士知泉州陛辞上谕曰凡有见悉奏来自南渡后泉为台信建昌邵武四郡代输银二万二千两诸县并縁苛敛预借公条便民事具言本末有司待之未下明年首为民代输一年且乞禁絶后日预借又蠲前嵗秋苖之未输者八年春汀贼沈师作过诏并其徒公请罪止渠魁赦其胁从仍许徒中相糺可使亡命解散不然数州据乱是坚其附贼也宰相然公言奏行之是冬沈师独兴死党窜伏漳州山谷间距城百余里州有左翼军戍将萧统领者卷甲赴之逮夜力疲抟贼不胜死焉闽中大震漕檄左翼统制裴师武出兵师武置司在泉谓帅符未下不敢擅兴公手书趣之曰事急矣【阙】如帅责君可持吾书自解又取前得释胁从之防散榜以间其党师武至漳羣情顿安捕获谍者十余曹皆椟藏兵器谋刻日纵火为贼内应防公先事从权趣师武行漳且属矣太守刘立义郡人今左司郎中郑公顕驰书谢公曰城邑获全公之赐也终更提举江州太平兴国宫十三年秋起知建寜府十四年复提举南京鸿庆宫自公为郎首侍夀康于王邸多所宠益其后间谒东宫必欵语移时尝用家人礼许见今上及公主亲取寳器酌酒饮公受禅之初与宫僚一等推防绍熙元年加寳文阁直学士旋知明州示将复用遽以祠归四年超进龙图阁直学士明年请老进本阁学士致仕皆非常典也庆元改元十一月甲申以疾不起享年七十三积官先奉大夫爵新安郡开国公食邑二千一百户食实封一百户赠特进公自宦逰去乡里乐吴兴溪山之胜而卜居焉晚得安吉县梅谿乡邸阁山规营茔域未成而卒淑人陈氏公母之从兄女生百日值方腊乱父母携匿谷中祝曰儿若贵勿啼自是悄然既长归公事舅姑以孝闻生诸子躬自鞠育公嗜书未尝省家事賔祭孔时淑人力也年七十六遭公防谓诸子曰吾得从而父足矣病不服药后公四十七日安然而逝遂合焉二年四月辛酉也四男凖朝散郎新通判太平州本早世阜朝奉郎知上元县覃宣教新浙西茶盐司干办公事三女适承直郎监行在文思院都门郑汝止次适奉议郎新知湖州武康县丁大声季早亡孙三人端复登仕郎端节端履以遗泽补官女三人公有文集若干巻别着禹贡论五十二篇辨江河淮济汉弱水黒水甚详凡诸儒舍经泥传注失禹本防者一皆正之又为山川地里图端明殿学士汪公应辰博洽重许可读之大叹服谓不可及公在讲筵遂以进御天语嘉奨今行于世别有演蕃露六巻攷古编易老通言易原雍録四书各十卷北邉偹对六巻书谱二十巻取五十八篇互相发明篇为一论抉隠正譌尤有功于学者呜呼公可谓博学笃志者矣铭曰
　　浩浩千古孰知其津扰扰万生孰致其身伟欤程公絶类离伦气以直养业以勤精士之指南国之寳臣其在两禁昌言复君使于四方仁心庇民胡不弼谐迄其经纶归而著书极道之贞既没言立庶几不冺自歙而湖肇自于今有式新阡尚考斯铭

　　文忠集巻六十二
　　钦定四库全书
　　文忠集卷六十三【平园续稿二十三】
　　宋　周必大　撰
　　神道碑三
　　朝散郎充集英殿脩撰林公【光朝】神道碑【庆元三年】
　　子贡问乡人皆好之何如孔子答以不如乡人之善者好之孟子告齐宣王以诸大夫曰贤为未可必国人皆曰贤然后察之用之是二者古今观人之要术于吾艾轩犹信初予与著作佐郎刘夙賔之为同年进士后识故相陈正献公皆莆人也賔之博洽刚介正献道徳隆重其不轻许可则均每论其乡之人物賔之曰艾轩吾师也正献曰艾轩吾友也后予官太学防诸生则亦人人推林艾轩盖其博学笃志手不释卷出入起居必中规矩事亲孝御下仁行已恭执事敬勇于义审于思善并羙具为当世所宗然未尝著书惟口授学者使之心通理解常曰道之全体存乎太虚六经既发明之后世注解固已支离若复増加道愈逺矣文辞古雅不事雕锼如清庙朱弦可一倡三叹也五十方奏名则有命焉于时朋防若门弟子宦逹已多交贺于朝区区一第何足为公重欲其因仕行道耳夫未仕而乡人之善者以为师友通国之人皆谓之贤既仕则又为之喜由是天子察而用焉兹岂声音笑貌所能致哉诚之不可掩也如此艾轩公自号也隆兴元年调袁州司户叅军未上召对改左承奉郎知永福县大臣论荐不已召试馆职乾道五年七月遂入秘书省为正字兼国史编脩实録检讨官六年佐著作兼司勲司封郎官七年迁著作郎兼郎礼部八年进国子司业兼皇太子侍读史职如故九年请外以直顕谟阁提防广西刑狱淳熙改元易使东路二年茶防自荆湖剽江西薄岭南其锋鋭统制路海本路钤辖黄进各以其军分控要害防有诏徙公转运副使公谓贼势方张留屯不去督二将遮击俘获相继贼惊惧宵遁上闻之喜曰林某儒生乃知兵也加直寳文阁明年召拜国子祭酒兼太子左谕徳四年二月乙亥驾幸国子监命讲中庸上大称善面赐金紫己丑除中书舍人为诰有古风坐缴奏新御史除目改权工部侍郎请外以朝散郎充集英殿脩撰知婺州引疾提举江州太平兴国宫五年五月六日卒此其出处大畧也公讳光朝字谦之世为兴化军莆田人曽祖南一祖繁父勉赠奉议郎母恭人曽氏享年六十有五是嵗十月二十日本县麦堆原之北娶徐氏封恭人六子今存者宜季能季某官一女适某人犹子成季力学而贤为公作家传正献公又作祠堂记凡公行谊阀阅已详而其子侄复以先志来求墓隧之碑予念昔在两省公适登第典贰秘书公来着庭佐春官公为郎掌史事公为僚晚忝宫端同事夀康皇帝前后五聫官曹大而道徳性命之理无不讲内而闺门寝食之私无不及读书未逹頼公析疑属文未工咨公指瑕平居相爱殆同天伦公之本末皆亲见熟察非但传闻而已是冝为铭其铭曰
　　南贤好脩志谁不勤汲古纂言业谁不精孰如林公好学而醇所持者正所勉者诚身犹布衣人曰公卿年未强仕人曰老成时雨之教其化也深水上之风涣然有文瞻彼莆中冠盖如云祭公于社过者必钦
　　资政殿大学士毗陵侯赠太保周简惠公神道碑【庆元四年】
　　髙宗皇帝疋马渡江中兴炎祚其丰功盛徳固不容尽述窃窥大要以仰成宰辅信用台谏为本三十六年间命相不一自今观之激士气复故疆张丞相浚之心也固根本俟机防赵丞相鼎之志也专持国柄一意和好者秦丞相桧也三相所主虽不同其人才进退政事弛张是非得失公论各不可揜至于身任安危则一而已当是时言路固多名臣其视力轻重而为向背亦或有之惟毗陵周简惠公以乙邜嵗赵张并相之日四月八台十月进殿中侍御史在职仅两月言事至三十章大抵谓自治其国乃能成功今外有强敌内有羣盗不可事虚文贻实祸歴条时政二十余事指宰相不任职上变色曰赵鼎张浚肯任事须假之权奈何遽以小事形迹之公徐奏陛下有过尚望大臣尽忠今臣一及大臣便是形迹使彼过而不改罪戾日深非所以保全之也上改容曰此论甚竒最后连章极论赵子直语侵赵公又论张公大举北伐系国存亡坐是不得其言而去迨秦公独相意公必憾赵鼎防公入防公语人曰元镇已贻某固不言虽门下客亦不及也一日内降差除四人公言愿陛下以仁祖为法大臣以杜衍为法又歴疏三大秦怒甚不数月改左史因是流落于外十六七年秦薨始为禁从席未暖复去国孝宗即位公与张焘辛次膺任古首被召初对有防愆紏缪之谕防上以张公为枢宻使督师江淮鋭意恢复而公素不以亟战为然命佐夏官明年六月符离退师乃超拜政府其后汤丞相思退与张公并相或战或和多取决于上而其賔客议论间失之偏公始终守自治之说是则曰是非则曰非不将不迎不謟不讦表里洞逹无一毫之伪又明年四月张公罢十一月汤公亦罢上再起陈丞相康伯敌已约和国论始定时公在政府一年有半矣因坠马败面伤手刃力请去上不得已久乃从之其立朝本末如此所谓非茍知之亦允蹈之者欤公讳葵字立义常州宜兴县人曽祖宻赠太子太保祖璟赠少保父裕朝奉郎致仕赐绯鱼袋赠少师妣秦国夫人王氏公少力学自乡校移籍京师两学传诵其文宣和六年廷试以厯数为问公既详对又为説曰圣人兼天地之职一物不遂必任其责凡易之大衍内经之五运六气书之闰月定四时老氏一生二二生三三生万物皆当裁成辅相以实之然后可以和同天人之际考官嗟赏擢寘甲科调广徳军司刑曹事靖康覃恩循脩职郎用举主陞文林郎知徽州军事推官车驾移跸临安诸军交驰境上守死倅易公与判官摄行郡事随机应变千里帖然初大观间诸郡增赋物帛其后赦书已蠲减而漕臣便文复取于民公白新守力止之讫公去乃增如故荐章交上改通直郎临安府府学教授未赴吏部侍郎陈与义宻荐公遂召试馆职将试复引对上曰从官多说卿端人正士面除监察御史绍兴五年也寻充省试叅详官开院适轮对论内外兵势上宻以措画与公议信向方深既为副端论事不合徙司农少卿四求去皆不允两召至都堂谕防二相云以言求去非朝廷羙事公曰某离言路半年自以亲老家贫请外耳乃除直秘阁知信州屡展戍期赵公罢张公当国陈公与义执政改河南提防刑狱公事以逺求易浙西乂避本贯易江东四嵗四易地迄未尝至八年冬和议已定公复被召论为国若有道战则胜守则固和则久不然三者在人不在我矣九年二月除太常少卿五月再为殿中既不合防传某人赐出身除两府公乂将论之携防至殿幕改起居郎有诏侍从两省荐西北人才公同给事中刘一止荐吕广问广问叅政李光客也拟试馆职秦不可谒告不入言者论罢李并谓公受其风指十二月黜主洪州玉隆观十年郊恩复直秘阁十二年春起知湖州十三年正月移平江府复以郊恩赐服绯鱼北方初脩聘勅使络绎公不为礼又积与转运议论不协共劾公设宴菲薄十四年二月落职主管台川崇道观屛居乡闾二亲益老家益贫忧患连年不能堪公独安之二十五年十二月复旧职知绍兴府二十六年正月遇阙除权尚书礼部侍郎赐紫章服兼国子祭酒又兼权给事中言路忌之三月出知信州太学生列状留公不报居数月复罢郡二十八年起知抚州引道疾作改提举江州太平兴国宫十月直龙图阁知太平州水壊圩岸公大加脩治凡百二十里傍郡诸圩皆没惟当涂嵗熟市河乆堙雨旸交病公下令城中家出一夫官给之食并力浚导公私便之三十年八月进集英殿脩撰寻移婺州加敷文阁待制当江上用师调度繁兴不扰而办三十二年七月除兵部侍郎时孝宗初政増置讲官九月首命公兼侍讲积官左朝散大夫隆兴元年同知贡举户部阙官兼权侍郎上数批问钱糓出入公奏陛下劳心庶务日有谘询若出人意表足以耸动观聼今皆防文细故此必有小人乘间献忠欲售其私不可不察盖指龙大渊曽觌也上色为动自完顔亮毙襄【阙】虽两军相持而移文议和不絶张公自督府来朝宻为上言敌失泗州其守官蒲察久安大周仁寄治虹县惧罪皆欲来归愿遣军渡淮赴之此恢复之机也二相皆不与闻公请对谓不可轻举累数千言上唯唯五月李顕忠将骑将邵宏渊歩兵共十余万取虹县下灵壁既克宿州二帅始不协虏兵击顕忠军宏渊不肯援幸胜负相当至暮我师入城明日虏亦解去金帛山积顕忠不以犒军众怒而溃败书闻上思公言以左中大夫叅知政事正谢毕朝徳夀宫门无宿卫廷无閤门公乞轮差从之故事初拜相赐银绢二千疋两执政半之辞则减半例自行首司申御药院取防公命勿申遂已每便朝二府先共呈机速房事既毕宰相兼枢宻使自与其二次呈西府文书叅政稍退一日西府拟居实浙西总管上连问如何相枢皆无语上顾公问可否公前奏曰是人顷为御前买北货干没万计公论必不可上乃却其除目后数日公留身上曰昨居实差遣不同议耶公曰此西府事臣不预也是时金虽主和而其右丞相兼都元帅布色忠义左副元帅赫舎哩志寜握兵淮北専任邉防尝以书逹三省宻院大畧谓方议遣使遽乗不偹攻我符离无乃为将臣所误妄要功利乎今治兵决在农隙旧疆嵗币如约则止众谓彼不以兴师归过朝廷及督府反为我设词罪将臣其欲和可见矣上令答书差右宣教郎假枢宻院计议官卢仲贤右宣议郎假将作监主簿李栻充通书官栻以妹为金主妃辞行命都辖官王抃代之十月末仲贤等与金帅议定为叔侄国上曰金能以太上为兄朕所深喜诏遣从臣为通问使而以右宣议郎胡昉假枢宻院编脩官脩武郎杨由义假枢宻院管干公事充国信所审议郎官台谏交章言议和太速公与陈汤二相乞令侍从台谏集议众益汹汹诸公待罪乞罢不许公独防身固请上曰卿何请之力也对曰臣误防知遇欲为陛下正纲纪今不可得而正也上曰何为不可公曰政出于一则纲纪可正今朝廷督府左右前后之臣皆欲自行其言此臣欲去者一也臣初为言官晚忝侍从事有不可大即奏论小则堂白言虽不从臣责塞矣固无愧于心也出而为州事茍难行反覆论之不从则委曲行之使百姓不至受亦可无愧于心也惟预政以来每与宰相论事有以为然而从者有不得已而强从者有絶不肯从者十常四五暨至榻前陛下又或不然大率小事之中勉书者七八安得不愧于心此臣欲去者二也上察公诚不以为罪苐不许其去议者多请幸金陵公曰车驾一动能保徳夀不为浙东闽中之行乎他日上又欲先下诏公曰陛下能行数事警动天下乃可上问其目公曰臣自初对便乞迎还太上于大内尽发内帑付有司勿令近习干政汰溢额内侍罢击鞠节饮燕内治举然后可攘夷狄上称善尝因灾异诏羣臣直言公请择其可者行之上曰类捃摭细故耳公又及前数事至议用兵不可轻有一掷赌乾坤之语上曰今战虽不足守则有余公曰措置未善政事未修虽守亦难同列皆甚其言退谓公上不能堪明日公留身谢上更奨其直且曰闻卿在中书事事力争朕甚嘉之二年正月胡昉杨由义见金帅于亳州逼昉等拜乃求还四郡昉等不可械系月余上怒诏张公行视师屯复遣户部侍郎钱端礼吏部侍郎王之望充两淮宣谕使张公寻罢以汤左相都督军马太傅和义郡王杨存中为同都督改宣谕为叅赞军事防盱眙乂报北界来有所议上方遣魏杞康湑充通问使副而忠义志寜二人遽引兵分犯濠滁志在邀盟于是台諌诋宰执主和误国太学亦上书乞斩大臣公与相叅并乞罢黜上宻以书示公公曰初不及卿乃止诏防思退领都督于朝以叅知政事王之望充督视公曰临陈易将古人所忌奈何移都督于陛辞之日况存中已为同都督之望乃见执政反出其下愿正称谓使之速往号召诸将并力捍敌上大以为然亦升之望同都督明日之望又乞专委存中毋贰其权上复从之存中遂都督军马而汤罢先是副枢洪遵罢上命公兼知宻院事公以祖讳辞诏免系私衔已而召用贺允中不两月允中再致仕公兼领如故军国事繁悉心裁决持论正平甚得士心汤相就贬道亡公乞许归上恻然曰何至是耶胡侍郎铨郊前与郡公奏铨以直言久谪岭海今将任子壊之可乎上皆嘉纳尝乞召用侍从台諌上曰安得如卿直谅者公荐李浩龚茂良上皆以为佳士次第用之太常言郊牛毙公奏春秋鼷鼠食牛角免郊况邉虞未靖请展郊以符天意事下有司或引春秋传晦日为天忌干徳元年艺祖初郊以冬至近晦日改用十六日甲子至道元年当郊而李继迁叛亦改次年今冬至适近晦日两淮复用兵当候来年恭见上帝诏从之时再遣武翼大夫閤门宣賛舍人国信所干办公事王忭使北军而擢钱端礼虞允文执政闰十一月新相陈公亦视事公即奏臣向因颠坠求退圣谕庙堂无人令力疾少留今康伯己相执政又有人可以去矣宣押数四陈相亦乞防公公请益坚乃除资政殿学士提举临安府洞霄宫陛对上曰卿筋力未衰他日宣召勿辞公奏臣今年六十七三二年不死亦合挂冠上为怅然未几王忭使归金自滁州退师和议成矣乾道三年三月起知泉州明年复请祠六年告老章五上加大学士致仕闲适累年不以世故萦心惟防极死生之説淳熙改元正月十二日薨于里第享年七十有七上闻震悼赠正奉大夫后以子升朝累赠太傅爵自宜兴县开国子加至毗陵郡开国侯食邑通一千一百户食实封二百户娶李氏同安郡夫人累赠魏国夫人前卒县东清泉乡梅林之原明年正月己酉公合焉四年太常考功议以正直无邪曰简寛裕不苛曰恵易公之名人以为允四男长枞从事郎防检赡军激赏酒库所主管文字季楷宣教郎知临安府临安县丞皆早世栋今为朝奉大夫新知辰州林朝散郎淮南路转运司干办公事赐绯鱼袋女桂适朝散大夫知雷州鲍同孙男十二人大年儒林郎监搃领四川财赋军马钱粮所户部鱼闗大军仓大辩承议郎新知和州含山县大壮通仕郎次大本将仕郎次大中次大昌寄理从事郎新差监搃领淮西江东军马钱粮所市易抵当库次大猷大直大任大翼大雅大经孙女十二人公孝于亲尤睦宗族当任子先孤侄谢事徧奏诸弟之子其薨也防子与孙尚未命平生问学不泥传注尝论大学物格而后知至以谓在人之至为知在物之至为道以吾之知极物之道如两物相抵故谓之格夫物万不同道一而已方其格物物我为二及其物格则自视无我何有于物是谓知至作圣传诗二十篇行于世文集三十卷奏议五巻晚自号惟心居士昔壬辰嵗公年七十有五予自小宗伯奉祠居过阳羡别公里第临分执手公意眷眷若有所属后二年而公薨栋等推原先志以著作佐郎李逺所述行状屡来请铭其犹子桧用公奏入宫今掾庐陵日道二子之意趣如约义不可辞铭曰
　　惟防惟康古倚良弼耳目股肱卫上则一降及后世其职乃析越在台谏箴规排击进居廊庙将顺辅翼前之责人今以自责躬或不逮言孰底绩惟简惠公端谅笃实和战何常随时应敌其在我者自治吾国时虽不同论则无易或从或违有始有卒皇心褒嘉士论厌塞我作铭诗追纪贤徳一言蔽之主圣臣直
　　中大夫秘阁修撰赐紫金鱼袋赵君【善俊】神道碑【庆元五年】
　　君讳善俊字俊臣太宗皇帝七世孙曽祖仲营崇信军节度使开府仪同三司追封成王妣楚国夫人王氏祖士訔登进士第终左承议郎赠中奉大夫妣令人石氏父不衰任闽路兵马钤辖家于邵武赠大中大夫母硕人满氏君防力学强记为文日数百言年十六荐名南宫绍兴二十一年以取应补承节郎监南岳庙又六年中文科以忠翊郎换左承务郎知南城县丞三十二年转承事宣教郎签书昭信军节度判官防公事明敏练逹遇事风生太守以名闻孝宗方留意人物虞丞相允文亦荐君有邉帅才乾道三年堂选干办诸司审计司五年两易提辖货务都茶塲六年夏求补外便亲知郴州陛辞敷奏详华上喜曰宗室乃有斯人留为太府寺丞发左帑奸人服其能兼权度支郎官歴奉议承议朝奉郎十二月擢淮南转运判官分治西路兼刑狱茶盐帅郭振卒诏君摄事明年就除直秘阁知庐州嵗旱浙江饥民麇至君既竭力周恤仍括境内荒熟官田三万六千余畆分三十六圩请凡土著流移视力均给而贷以牛种生者予屋死者给槥条具奏上诏大理寺主簿薛季宣同君措画竟亦不能易也庐故土旷人稀招耕户一率费缗钱数十君因流民仰食为裁其直主客俱利户口日増严戒团甲队长毋以徭役扰之仍乞给复五年大称上意八年进直徽猷阁上手札问今嵗二麦几何经旱干者何以赈之君奏麦已登塲并疏耕种次第上就委君亷问官吏贪残刑狱寃滥其倚信如此州城旧为金人所夷郭振脩筑未竟君自诡续其功诏金陵都统司共图之君言异时恃焦湖以通馈鍕今湮涸当浚乡兵旧保孤姥二山且储粟焉今屋壊【阙】愿辍州财充其费脱敌败盟则吾守城之兵饷道无乏守险之民至者如归矣又陈军政三及招万弩手补神劲军之阙稍旌民兵武勇者以励其余禁奸人盗马淮北事多施行于是大脩学校新【阙】忠肃包孝肃公祠广姚兴庙春秋尝奉文武之士归心焉诏以职事入觐上嘉奨再三遂令再任九年春召为考功员外郎年劳邉赏转朝散请郎朝奉大夫七月罢主管台州崇道观才半嵗上思君筹邉复召赴阙道除知襄阳府其临遣也谕以金泛使在此故择重镇付卿加直龙图阁淳熙元年也至则治民整军如合肥时亦有盗马北界者对境执以来君受而戮之邉人畏服转朝散大夫十二月移漕淮东士民挽留间道乃得去以亲老请闲徙知婺州未上求守瓯寜去家仅二百里三年奉防亲开府闽人以为荣君因俗而治痛惩不举子者凡产育给金糓如格仍捐俸助之防淮西再谋帅四年复知庐州君言和好不可恃戍兵不可罢城濠不可不濬军士屯田费大利防罢之便上以为然孙叔敖芍陂西汉七门堰溉田不赀君推寻故迹募民脩复属邑坊塲河渡已输正钱又取羡入公帑君皆蠲之淮人迄今有遗爱六年恳求归飬诏与便郡迁朝请朝议大夫俄丁外艰服除主管武夷山冲佑观十三年起知卾州上曰武昌凋敝借卿抚摩行召卿矣未至南市大火焚万室客舟皆烬溺死千计君驰往视事辟官舍出仓粟以待无所于归之人弛竹木税开古沟创火巷以絶后患僚吏争言用度将不足君曰吾且瘠已肥人凡燕逰馈遗例册所供下至车骑鼔吹一切省去未几公私交裕亟代民输税役麦子一年郊恩封祥符县开国男食邑三百户转中奉大夫十四年再守瓯寜奸猾乘糓贵导饥民羣趋富家发其廪监司议调兵掩捕君曰是趣乱也揭榜许自新而谕有力者平其价人以安堵邑尉获盗希赏笞掠抵重坐君平反十三人俗喜鬭杀君按甲令禁私造军器置义冢以瘗旅柩皆画防行之十六年豫章阙帅上亲用君防枢臣出镇改闽漕遂引嫌移江西转运副使夀康皇帝覃恩转中大夫初议减月桩君言及州不及县则县仍廹取于民犹不减也如本道兴隆嵗起十四万缗抚州半之州不足率均外邑而邑之多寡自不均冝通一路裁额若于下之漕臣酌郡县偏重者均减之实恵乃可及民又奏和买已白科从而折变益以靡费其数反重于正绢江州徳化县倚阁逃户税而搃领所犹督折帛请并议蠲减诸州黠卒遇赦还为民害宜聼其留不则改刺铺兵凡所献明见谓合冝阅半年除帅湖南首乞择郴桂守臣而赏其有治理效者严拣中禁军教阅而劾事艺不应格者后皆如君言凡代纳潭州属县经搃制钱及放折米折粳头脚等万计又代输善化县两乡营田米二分湘隂荒田正米五百斛停醴泉陵渌水渡钱补以州用攸县旧科黄河鐡防嵗万六千缗其二留州君既不取其一送使复为丐免其加恵斯民多此类防臣僚请诸道节州费寛属县君曰是吾心也又减七万缗巫唐法新假神言易十者诅其妇翁刘子光子光忿甚募人支解易沉之江狱成以尸不经騐奏裁君曰是可贷乎卒请杀之因毁滛祠勒他巫改业治行转闻绍熙二年迁秘阁脩撰招军赏赐服金紫寻召还在道差知镇江府易泉州将赴丁母忧追慕切至筑蓼庵以居甫免防而卒庆元元年六月二十四日也享年六十四妻令人黄氏佐君事亲以孝称子男三人汝将廸功郎抚州司户叅军汝石受命而夭汝正从事郎监泉州在城盐税女二人长适从政郎新兴化军兴化县令谢好古次早死孙女一人明年十月庚申邵武军邵武县大坂之原君丰仪秀整襟度坦夷与人交缓急尽力年壮气盛时以功名自期尤喜论事如谓相位不可久虚日中黒子郡国地震当饬邉偹理宗每嘉之屡欲用君因奏进士任子自分两涂仕州县者不相下盖由阶带左右流至此顷杨时尝论之今华贯清涂非进士自不可至岂在二字宜如元丰官制有防从之自后每为议者所指无里言矣所着诗文二十卷藏于家予识君三纪中尝同朝晚代君守长沙嘉其整暇又能集名士裒圗志五十卷贯穿古今自为之序盖知其才之髙汝将等以司马状求铭乃为铭曰
　　昔在裕陵作成宗英养而教之以义济仁粤逾百年应若麟趾儒猷吏方与寒畯齿君才有余皇眷实纡三驰牡辔四提帅符声名孔昭光我帝系猗欤盛哉本支百世











　　文忠集卷六十三
　　钦定四库全书
　　文忠集卷六十四【平园续稿二十四】
　　宋　周必大　撰
　　神道碑四
　　文华阁直学士赠金紫光禄大夫陈公【居仁】神道碑【庆元五年】
　　士大夫行谊着于乡文章显于朝岂弟布于郡国有一焉足为名臣况兼是三者乎求之近世吾同年陈公其人也公讳居仁字安行曽祖砥妣林氏祖嘉谟赠右朝奉郎妣安人黄氏父槀左朝奉大夫太府少卿累赠特进妣安康郡夫人蔡氏新平郡夫人汪氏七世祖自光州避地徙泉之莆田县县升军故为兴化军人太府再娶汪夫人而家明州靖康初为汾州教授佐守臣张尅戬扞敌已有名后知恵州单车造贼垒降之鄞僧王法恩谋叛事觉诛戮将及无辜太府方为御史论救多得免人知其有后矣公防不羣年十四而孤侍母依外氏已能属文门防起家右廸功郎信州铅山尉中绍兴二十一年进士第用举主陞左从政郎移永丰令入监行在防检赡军政赏酒库所籴塲孝宗登极循左文林郎隆兴改元脩髙宗圣政时参政范公成大监和剂局与公并兼检讨官盖异选也淮甸交兵魏丞相杞以宗正少卿使北辟公书状官金人被甲弯弓夹道胁使者公马上举酒属魏卿天寒釂此觞观者壮之减嵗币成礼而还赞助为多先以格改左宣教郎用出疆赏转承议郎擢诸王宫大小学教授迟次久之乾道六年四月始供职明年秋徙军器监主簿充国监发觧防检试卷官宗正脩玉牒赏厚适丞阙朝士竞求之宰相知公恬静八年春堂帖兼权防轮对论立国当定规模号令不可轻改四月迁将作监丞十月转国子丞九年进丞秘书歴朝奉朝散郎中兴防要成转朝请郎再对论文武并用本以求偏若智谋勇畧未进而便佞轻躁者得之将复有偏胜之患孝宗嘉纳长贰阙公行省事议试太史局生与台评异不自安请外不聴郊恩赐服绯鱼权礼部郎官淳熙元年再求去八月选知徽州陛辞上曰政成召卿矣明日又对大臣称其明练歙在五季为偏方夏税特重祖宗故轻之他郡输绢率以十二两惟歙十两比嵗户部谓不足度却之人以为扰上欲仍旧贯而虑输有轻重吏得病民毎十二匹特蠲其二四年公适视事植二表庭下阅中否亲分之吏不能措手秋苗斛捐五升预造津渡巨舟以待春涨省费十四五后遂为例决事公明隣有讼多诣台省乞付公御史间取文案复视叹曰真良二千石也奉诏招军公令愿行者立纛下有雍彦防貎颇异公询奚自泣云父有遗泽厄穷至此公立取文书保任官之士族感叹积阅累转朝请大夫秩满邦人挽留间道乃得去入对上谕以从臣言路多荐卿公请编类即位以来寛恤诏令示民不忘又乞申戒输绢之上曰改法頼卿方成实惠又曰卿在郡便民五事内欲优十三项战功朕极不忘此軰既为国宣劳岂应老不加恤耶留为尚书户部员外郎命本下朝士再推防要赏上曰陈某治行第一可因是并赏之特转朝议大夫陞郎中兼行度支又兼礼部明年春类试公试秋国子监解试皆为考官迁枢宻院检详诸房文字八年三月为右司郎中九年十一月进左司十年转中奉大夫检正中书门下省诸房公事歴兼提领杂卖塲寄椿库左藏封椿库左藏南库寄椿钱物及左藏库借拨封椿钱物左右史数阙上輙诏公摄侍立官闰十一月假吏部尚书充金国贺生辰使十一年使回转中大夫遂除起居郎公徧歴宰掾精明详审议事间有未合必反覆辨析期协于理文书下六卿报应稽缓公擿其尤者治之不以六卿尊贵而废也狱案多所平反或有聴断必归于平上毎知之尝奏湖湘运米逺下升润江西及沂荆鄂迂滞劳费互易为便上谓非卿体国谁能及此至是直前谢新命上曰卿端靖有文欲寘清要乆矣今缀近班有闻当入告寻兼同详定一司勅令明年兼权中书舍人御史奏僧寺寓柩子孙十年不至即聼焚瘗公言期廹则缁徒得逞其私不肖子孙亦或兴讼请倍年数仍从州县騐问上曰台諌给舍议事或相表里如卿可谓和而不同矣郊祀前四日真拜中书舍人以示简记赐服金紫陞兼详定勅令公言常赦宥过弛欠恵不及小民愿因庆夀恩蠲四等户身丁之半五等尽免从之安定郡王子防乞封妾为夫人公执不可上大喜谓有补风教又论人主当执要毋亲细务上曰亦觉丛脞他人未尝及明旦令辅臣清中书之务已而奏外郡财赋上曰方以陈某言谕卿等此当责之监司丞相而下皆愧谢公又乞絶浮费汰冗兵计当省之数议蠲除之目此富民要术也上深然之学士洪迈知贡举命公权直院上曰内外制向委数人今陈某独能办官欲择人信非虚语转大中大夫高宗升遐医官王泾削官编置刑房非公所领公率给舍例御缴驳泾坐决配思陵之役议者多请节费公谓衮顿可也酒果三日不易可乎上泣曰防卿言朕何由知公屡以母病乞去上不可内出珍剂以赐仍奨谕云卿尽忠知体欲用为諌大夫颇疑左迁他日处卿中同亦谕政府陈某久次方议峻迁防母夫人卒上嗟惜再三厚赙金帛绍煕元年八月从吉夀康皇帝前期除公集英殿修撰知鄂州三司鼎峙军民诉讼交至公平心以应举得其懽心郡计仰征税公寛而有制商贾辐辏境多旷土公禁冒佃招流逋田畴日辟募人筑大堤以防水患名之曰万金安乐寮居养贫病名存实亡公括闲田益之至者如归奸甿盗铸沔鄂间千百为羣乱有萌芽或请调兵迹捕公召民兵搃首宻图之立获渠魁余悉纵遣归农嵗当大比闽士争冐试转运使右之公一切禁止治为诸郡最三年春拜焕章阁待制十月徙知建寜府四年转通议大夫嵗俭籴贵公自出储粟弛逋欠以巨万计市道顿平间遇水旱祈祷立应俗素剽悍动輙杀人又喜把持诬诉公亲为文数百言防其情状厉以法禁治鬭殴严甚旁观弗救并坐之五年夏重华服药逺方传闻汹汹浦城恶少煽乱至戕一家数人公擒捕送狱今上登极大赦至公命戮之而自劾于朝先是观察推官桞某死贫不能归乳妪挟二子行丐于市公闻之给以粟帛命士人教养之徳刑并施人方安其政防镇江大旱调守良难乃以属公覃防转通奉大夫十月至府力请发封椿粟择委僚吏分塲赈给时屛骑从潜往视之间遣市米江湖间大商人人知陈使君争出米求售公区处有方诚意孚洽全活不可计他处流移亦頼霑丐人谓自昔救荒未有如公者天堑万艘衔尾一遇风涛沉溺相望公访古海鲜界港因饥民濬治之距城十五里旧造闸通江潮灌运河地势素高力劳易朽公命叠石为斗门以机引水遇涝泄之猾僧庐江隂界囊槖不逞一日来诉逻卒浸扰公致诘而色动缚置狱中檄尉曹掩捕尽获羣盗人以为神庆元元年冬荒政防功特转正议大夫即代输下户税増广贡院新范文正公旧桥示余力也明年七闽谋帅五月加寳文阁待制知福州闽公乡部且尝治富沙熟其风俗初入界饥民有啸聚者公部公迓兵遮击之首恶雉经余党望风屛迹下车除监直之逋増贡银之价严蛊毒之禁宫室犯法治不必恕内侍干办唘运宫者以例折简具食公劾其慢免之莆中亲旧憧憧来贺馆待一出私钱庆吊则捐奉有差为士者随才成就三年二月召赴阙次近郊以脾疾丐闲不允五月再请乃除华文阁直学士提举江州太平兴国宫就赐对衣金带归而纳禄转正奉大夫疾革语诸子曰吾欲刻碑先茔斥田两顷为义庄二事未就以是付汝言讫而卒六月甲寅也遗表闻赠金紫光禄大夫享年六十几爵自蒲田县男至奉化郡开国侯食邑通一千二百户妻硕人王氏赠朝议大夫居隠女先公十三年卒鄞县丰乐乡横溪西奥之原是嵗十二月甲申诸子奉公柩合葬焉子男六人巩故宣议郎尝魁国子华毕未命而亡曰芾两试南宫今为通直郎新知湖州武康县曰卓践世科今为宣教郎新知绍兴府余姚县阜承奉郎义方之教有自来矣一女早夭孙男四人允协承务郎允廸允脩允谐孙女五人长适乡贡进士石榘次许王埜余尚防初太府自莆徙鄞故乡田庐推与羣从鄞产虽薄公念季父贫请于母而中分之既仕复辍俸为毕婚嫁女弟出适又鬻田以资之上登极遣甥王激表贺补将仕郎其孝友类此公风猷粹穆资性忠厚处已应物一以诚信事贤友仁心无媢忌乐施周急不计多寡交际之间和气可掬人负已亦弗校及临事则毅然有守不可间干以私立朝每以忠言至计禆当路故相陈正献公尝荐公有父风汪端明应辰韩尚书元吉程尚书大昌杨待制万里当世儒宗文师推公为名胜在禁近尽言无隠防帅林粟擅格制书上怒不测杨待制以秘书少监论事外补公皆上奏捄止歴典数郡率乘旱歉匮乏公悉心措画责成其下人乐宣力政事日脩财用自足寛严适中号称循吏所至皆立生祠道出旧治迎饯塞涂平生不以私喜怒加人退食澹然读书宴坐置家事不问居室以澹为名客至承顔接辞自谓鄙吝可消争心可弭也所着制稿奏议二十卷诗文班左撷芳各十卷芾等知子与公厚善以公外弟翰林楼尚书钥之状逺来请铭予常爱唐中书舍人王仲舒为政有古风守峡婺苏三州晚帅江西有治理效韩文公既志其墓又为神道碑其诗曰志儒之本逹士之经有直有讽以志逺名翔于郎省骞于禁宻发帝之令简古而蔚又曰乆淹于外歴守大郡所至极思必悉利病化成有代思以劳虚位而俟忽随滔滔呜呼孰知数百载之后斯
　　言殆为公设欤鄙辞尚何所措姑拾此意而为之铭曰文与行偕治民允懐左右具宜古难其才有羙陈公柔惠且直沉酣载籍如嗜饮食入而事君谋猷孔嘉累载代言然词华出而承流威爱兼济五州去思亶其岂弟帝曰汝来将图尔庸胡不憗遗奄兮告终公如仲舒我愧韩子谁其采诗尚告太史
　　资政殿大学士左大中大夫参知政事赠太师张忠定公【焘】神道碑
　　乾道二年四月旦资政殿大学士右中大夫致仕张公薨于饶州徳兴县之里第是嵗十二月甲申塟本县铸印台先茔之侧其子既类行实闻于朝谓某尝以文学掾事公于升谒铭诗揭墓道义不得辞按张氏世家徳兴唐宰相文瓘之后子孙散居县之诸乡衣冠不絶国朝多以进士入官公曽祖讳潜通直郎致仕赠太子少保妣夀安县君叶氏赠清河郡夫人始居吴园长沙王芮故里也祖磐袁州万载县主簿赠太子少师妣长兴县君程氏赠通议郡夫人父讳根元丰五年进士将改京秩以近大礼亟欲升朝推恩祖父母遂致其仕归养四亲年方三十一久之近臣交荐赐对再仕终秘阁修撰淮南转运副使文行俱髙世号吴园先生公贵赠太师妣南华郡君黄氏尚书右丞履之女赠秦国夫人公讳焘字公安荘重嗜书右丞喜曰是儿骨耸神清他日必贵将命以官防薨诸舅承先志奏补太庙斋郎公犹丱角学愈力入成均升上舍政和八年廷试问五运六气公对数千言极论隂阳消长天人精祲与夫裁成辅相之道天子嘉之亲擢第三授文林郎辟雍録宣和元年迁太学博士三年加丁内外艰服除再为博士充南省检防试卷官金人临境靖康改元之正月李纲以执政为亲征行营使守御京城辟兼机幕迁秘书省正字四月解严特改宣教郎自李纲妻弟求补外时权要亲戚多在堂嫉之坐以越职言事送吏部明年高宗登极改元建炎例复行营及宣抚司官属之责降者以公通判常州改湖州赐绯衣银鱼二年诏班廵社法于东南聼民自偹器械结坠伍公条不便者十六事卒罢之三年苖传等谋逆临安公适摄郡亟募兵三千入援乘舆反正论勤王功特转一官四月大赦求直言公上疏曰陛下践位于倾危中继遭叛逆号令不能感动人心政事不能压人望卑词厚礼祈还二圣未有以动感敌情岂胸中之诚未脩乎又言贤不肖杂进大臣惟亲旧是用敌方陵犯乃欲议和淮防纵横乃欲实粟京师疎缪如此而侍从不言台諌不论其职安在又言廵幸所至未免营缮越栖会稽似不如是疏入不报请主管台州崇道观绍兴二年春驾自越回临安宰相吕頥浩荐公召对论三事其一曰天下之病极矣医国者未见治效愿定国事以某事为本某事为末某事可因某事可革规模既立以次行之其二曰昔之致祸由缙绅以侥幸相师世俗以侈靡相夸官府贿赂公行将帅偃蹇自肆州县诛求无艺百僚偷堕废弛今皆有之其三曰陛下欲整军而求一枢臣不可得欲理财赋登铨曹而吏户部长贰每难其人古不借贤于异代在陛下加之意而已除尚书司封员外郎再轮对及圣学上有取法唐太宗之语公曰陛下诚欲取法必用贤必纳諌今所谓房杜王魏谁乎且太宗英武百战百胜乃者手诏明言扞外敌援中原而实圗退避之计何也又请早定国论词甚剀切于是置修政司讲求治要命宰相提举自公发之五月诏在内职事官在外监司守令及曽任郡守郎官以上者各述所见公因极言时事乞复置御营司分诸将为六军命大臣大将为使副各典一军以收兵权举淮南之地分置征镇使自战自守又乞躬行实徳以率百官皆他人未尝言者六月擢起居舍人奏欲知敌情莫如厚设爵赏广募间探事皆预偹毋蹈往嵗维扬之失寻诏都督府各沿江诸将如公言是秋上欲用故相朱胜非代秦右相桧先以侍读诏而给事中程瑀中书舍人胡世将执不可刘一止为左史公为右史次当书行亦谓不可又命左司林待聘右司楼炤摄承皆辞六人并以宫观罢五年宗祀赦复直顕谟阁积阶左朝散郎六年秋再以起居郎召入谢上曰久不见卿殊渴嘉言公力论风俗久壊必尽扫而更张之又言二史职废乞用唐制羣臣奏对史官侍傍事必记言必书一日宰执更互留身公曰公事公言今五六执政人各进说殆非同寅协恭之义暂权给事中改兼外制七年二月真拜中书舍人赐服金紫公感激上知政事阙失尽言无隠金陵宫室未偹置脩内司命宦者王鉴领之鉴侵圣祖殿基营私第部曲多占民居其使臣储毅托名御庄冒占腴田大为奸利防日有诉者按騐得实止镌毅官公曰此与宣和间李彦西域所公田何异毅不足道鉴实使之上为逐鉴仍罢御庄言者论司农少卿樊賔屯田员外郎王弗提领营田扰民无益以其事归帅漕而召賔弗还朝公缴奏二人皆罢都督府脩造建康城期防廹促又以军储不足夏税正绢每疋折钱八缗公言行宫甫毕不冝复兴大役民力已困折变何以堪之诏罢筑城而折帛减二千至今以为例张丞相浚兄滉自蜀来既除职与郡又赐出身公与张公同年相善劝其力辞张公廹世命难之即缴奏竟寝观望者乃指公论他事异同罢为提举台州崇道观公不以兵部尚书吕祉代刘光世统军合肥为然至是琼杀祉率全军数万人以去上记公言加集英殿脩撰八年四月召拜兵部侍郎公奏臣屡言规模先定乃可为国迁都大事也期年之间方进临安复退还浙辅弼重任也一纪之间下命相之制者十有四进退执政无虑二十余人规模安在上曰非不欲立规模正縁宰辅数易耳六月兼权吏部尚书十一月又兼史馆脩撰去冬金废刘豫使来议和秦丞相再相主之朝论籍籍公请询可否于众上乃令侍从台諌即日条奏公上疏数百言大防谓天方佑宋当自治以需天时屈膝事人非臣所知又率侍从极陈大计尝靣折中丞龙如渊曰逹视其所举君昔荐七人后皆北靣张邦昌今嗫嚅附防堕其计中他日必背君亲矣监察御史施廷臣擢侍御史太府寺丞莫将赐出身超拜起居郎皆上书迎合者翻黄下吏部公执奏曰故事迁除未有如此之骤力诋两人引疾卧家秦素厚公命楼炤问疾许直翰苑公曰今日进退在我迁官则在他人某惟有去耳秦语人曰张子公守政官职不能动也徽猷阁待制黎确赠官前参政李回追复职名公谓确等事伪楚而为之用并乞追夺其摄铨曹遇事不茍如此是冬和议成复河南陕西境土九年正月上以祖宗陵寝久沦异域诏公同光山军节度使开府仪同三司同判大宗正事士防修奉洒扫赐银绢有差以二月己巳陛辞自武昌信阳入蔡颍五月丙戌至安永军戊子朝谒诸陵庚寅修奉毕辛邜由郑歴汴宋宿泗淮南以归六月入对公奏频年陵下石涧渴竭使至而水流如故上惊异久之又陈使事十余条如谓刘豫初废人情汹汹而我斥堠不明坐失机防谓郦琼部伍皆西陲劲兵今在河南尚有收用新疆赋租已蠲而使命络绎推命支费犹用兵兴时例愿加裁损非甚得已勿遣使以寛民力上悉嘉纳七月除权吏部尚书首论官冗半年间授宫观岳庙九百余员坐縻廪禄虚理资考方议革铨选之防四川制置使胡世将升川陜抚副使成都谋帅上语宰相张某髙明练逹和政有守可寛西顾但朕惜其去耳台评朝论亦谓当留公力请行九月除寳文阁学士成都府【阙】特制金带以赐初加佩鱼宰相以官制为言而止公奏蜀困征徭臣当宣布徳意寛一路之民上曰岂惟本路凡四川寛恤悉以付卿又奏主和者达兰也今为其侄乌珠所戕势必输平乞道京洛关陜谒世将于河地共议邉计至则谓世将诸军今戍陜西馈饷虽寛如缓急何冝敛兵偹蜀口仍丐钱五百万缗为储积世将皆奏行之公以十年春至益与世将尺牍交驰讲画素定是夏敌果叛盟窥蜀吴璘及杨武郭浩大破之俘获万计其后公除西府蜀人唐文若草制云保蜀之功蓍先见盖谓此也十一年诏世将纳契丹降人公曰蜀地狭安能容且不鉴前朝常胜军乎世将奏寝其事蜀自用兵和预买匹布折估钱二引民已病之至是转运司廹饷军増至三道成都一路总七十四万七千有竒公言昨降度牒二千称提前引数适相当愿以此代输从之初公开府适承嵗旱大发积粟以赈饥民抚存黎雅蕃部禁戢贪吏开脩渠堰蠲落江田税决遣狱讼脩文翁旧学时与诸生讲论经防葺诸葛武侯庙杜少陵草堂新张乖崖祠政无不举蜀人大恱屡请代不聼十三年冬始命提举江州太平观时旧人往往以异同得罪公家居絶口不言世事取吴园先生遗编数百卷手自抄定又追先志斥俸余为义庄赡宗族自号云山老人二十五年冬秦丞相薨旧人在者皆起上首以帅乡部兼行宫留守司公事明年二月至金陵积嵗负内库钱帛钜万公悉奏免池有义子与父争讼守昏缪系父连年不决公请移廷尉黜其守居二年政成化洽进端明殿学士考课累转左中奉大夫二十九年夏召赴行在公奏金主迁都和好难保惟陛下儆戒无虞自反求治上喜曰久不闻卿议论良沃朕心是夕公腹疾暴作亟请休致上大惊用前执政礼除公提举万夀宫兼侍读公再移疾给寛假还乡数月疾平连有防趋觐公奏两郡土名分宜早定上曰朕懐此人矣人所难言开春当议典礼公顿首时风俗侈靡财用匮乏公劝上止北货之贸易省非时之赐予罢土木减冗吏躬行节俭民自冨足上嘉奨再三公遂言甲库萃工巧以荡上心酤良醖以夺官课教坊员数日増俸给赐赉耗蠧不赀上曰卿可谓责难于君明日罢甲库诸局以酒库归有司减乐工数百人正除吏部尚书侍读如故金使施宜生来贺三十年正旦命公馆伴宜生闽人公以首丘桑梓语动之宜生雅敬公颇漏敌情公乞早为之偹防疾复作力求纳禄词极哀切上命汤丞相思退留公公请不已转左中大夫加资政殿大学士致仕特给真俸公方去即降诏立皇子云明年冬起公再帅江东完顔亮已深入人情凶惧公不敢辞亮死褒复未和诏沿江帅守条具进讨恢复计人人驰志幽燕公独乞持重养威观衅而动已而诸将追蹑果无功寻以张忠献公代公命公奏事公言前日邉遽义当强起今惫不能支矣复提举江州太平兴国宫三十二年六月孝宗受禅御札召公道除同知枢宻院事公恳辞又遣子埏入辞上命中使赍手札趋朝许乘车至宫门给扶登殿问为治之要公言内治乃可外攘今天下事至众中外望治愿如祖宗及太上绍兴二年五月手诏命百执事赴都省给札条具上大喜御札畧云览焘所奏犁然有契于其令侍从台谏集都堂赐以笔札取当今事悉意以闻退各于其聼治之所尽率其属谕以朕意极言无隐于是士大夫平日欲言不能自逹者纎悉闻矣上皆亲阅标识急务付公防详公请择可行行之覃恩转左太中大夫隆兴元年三月迁参知政事公以老病不拜台諌交章留公上还公奏且命宰相谕防云朕不敢烦公以政姑为朝廷重可也公辞益坚上亦察其实病遂除资政大学士提举万夀观兼侍读防数视政府公援绍兴末例谒告将理上乃许之及家因求致仕诏从其请后二年而薨享年七十五赠宣奉大夫谥忠定爵自徳兴县男累封鄱阳郡开国公食邑通三千五百户食实封三百户后以子遇恩累赠太师娶程氏同郡徽猷阁侍制邻之女先卒追封秦国夫人二男朝议大夫荆湖北路提防刑狱公事垓朝议大夫广南西路提防刑狱公事埏分符持节皆有家法一女适邹忠公浩之子处州太守栩孙男十九人铸朝散郎两浙转运司干办公事赐绯鱼袋镇通直郎荆湖北路安抚司干办公事钰儒林郎福州録事军鐩承事郎鉴承事郎新差监鄂州在城盐税务锷鋐錝将仕郎铉镃镛錧錥錞錤键镗锜未仕孙女十四人长适周简惠公葵之孙奉议郎沿海制置司干办公事大辩次适王防简公刚中之孙承奉郎元老次适嗣秀王伯圭之孙宣议郎新添差淮西提举茶盐司干办公事希徳次适陈文防公康伯之孙通直郎佥书福州军事判官防公事景祖余尚防曽孙一人涛脩职郎除南昌府新建县主簿孙一人防公外和内刚临事有仁者之勇在蜀四年尤着惠爱百姓皆绘像以祀后帅李璆赞云公昔在蜀千载一人公今去蜀千载其身愿公再来以慰斯民盖实録也得谢复出以至大用俸赉往往积而不支平生清脩简静无所嗜好颇喜大书书得顔鲁公笔法望而知其为端人正士顕仁皇后神主公所题也有外制二十卷奏议三十卷杂著二十卷藏于家某窃惟公歴仕四朝始末可考早官成均学术行谊人已推之钦庙初政以议论气节有声馆阁被遇髙宗出入侍从越三十年知无不言而上不疑谊形于色而下不忌世论名臣推以为冠小人虽间不説终不敢妄有指议孝宗首从人望召寘二府将尽行平昔之言而公老且疾矣退休于家以夀考终歴观五十年间士大夫进退成败殆非一端盖时有险易道有屈伸或荣于前而辱于后或誉于上而毁于下求其常负重望始终全节如公者鲜矣宜有铭诗以信后世铭曰忠则不欺公则不私明则不疑正则不欹堂堂张公具羙在兹学识卓然气节随之时有难易心忘险夷遇事极言见义勇为如璧如圭表里无疵如蓍如计防无遗独立近班国之表仪久任两镇民之父师绍兴季年大政方咨公曰惫矣祈哀以辞孝宗纂承元老来思美疢益侵壮猷莫施位岂不髙人叹辰迟夀岂不遐人望期頥四朝遗直千载清规相彼先茔山川逶迤公所自卜是祔是宜斵石刻辞以永厥垂











　　文忠集卷六十四
　　钦定四库全书
　　文忠集卷六十五【平园续稿二十五】
　　宋　周必大　撰
　　神道碑五
　　敷文阁待制赠少师张公【邵】神道碑【庆元五年夏】
　　靖康阳九之厄强敌蹂践封疆荐食无虚歳继之刘豫枭鸣河南髙宗皇帝受命中兴文武大臣经营四方期雪讐耻而父母之念尤切于谓兵交使在其间每择忠义明辩之士问安沙漠项背相望十五年间能全节而归者惟鄱阳洪忠宣公歴阳张公及新安朱弁少章三人而已少章虽文士时以右选介别使不得専对惟洪惟张俱以儒学奋身官亲八坐日夜以忠言説敌敌必欲臣之二公握节不屈则放之苦寒不毛之地衣食往往不给久之其酋长或知慕乡稍遣子弟从之防赖以糊口如是一纪训诱涵濡转相告语知用兵弗戢自焚之祸迄成和好还徽宗梓宫归我太母人固知圣主之徳文武大臣之功而潜导驯致易暴为善此两公隂有助焉归拜白髪之亲其子某亦直立光顕然张公之子遇有旧数以故友朝请郎闻人阜民所述行实来请铭乃参考史氏序而铭之公讳某字才彦和州乌江人唐国子司业籍之后世儒家曽祖延庆祖补尝预乡荐父几郷誉尤髙赠金紫光禄大夫妣永寜郡夫人马氏公少传父学宣和三年登上舍第旋丁外艰建炎元年二月以廸功郎为衢州司刑曹事兼管检法议刑二年三月诏中外士民直陈时事公言有中原之形势有东南之形势今纵未能遽争中原冝进都金陵因江淮蜀汉闽广之资以圗进取不应退自削弱郡守胡唐老竒之三年给事中周望为江浙制置使逐捕苖传刘正彦过衢问唐老僚吏孰可用唐老荐公以充准偹差使贼平望入西府九月公改承奉郎召对防遣泛使公毅然请行假礼部尚书特转五官除直龙圗阁武臣杨宪副之二弟祁邴皆补官仍添差祁明州观察推官奉母以居公即日引道见敌监军郎君达兰于潍州逼公拜公不可执寘昌邑寻徙宻州柞山塞以兵守之四年夏公闻挞懒过宻以书抵之曰兵不在强弱在理曲直宣和以来我非无兵也帅臣初开邉隙谋臣复起兵端是以大国能胜之其后伪楚僭立羣盗蜂起曽几何时电扫无余是人心天意未厌宋徳也今大国复裂地以封刘豫穷兵不已曲有在矣达兰得书执付豫使用之公升堦揖豫以旧官呼之为陈君臣大义辞气激烈豫怒系之狱杨宪遂降阅半年豫知不可屈复以公送虏拘之燕山园福寺绍兴元年也公又为书言豫挟大国之势日夜南侵不胜则首鼠两端胜如养鹰饱而飞耳终非大国之势利欲以间豫守者宻以告敌取其书去益徙公东北千余里之中京后又北徙会寜府去燕三千里先是完顔旻死传其弟晟晟死旻之孙亶立三世颇厌兵慕文教后生从公者皆习诵执经授大义争馈钱谷布帛公自分终焉金尝肆赦许我使者因使归其乡人人占籍淮北得稍南惟公与洪公朱少章实言家江南十三年二月甲子金忽召三人者改馆馈许之南归公以四月辛未至燕洪公先在五月朱自云中至六月庚戌同发永平馆七月壬戌次汴京都亭驿道中有輶轩唱和集公为之序八月庚子对行在除秘阁脩撰主管祐神观公奉使时转五官吏部误冩无出身拟奉议良久方改朝奉郎公为上言前后使者如陈过庭司马朴胜茂实崔纵魏行可等皆徇国忘躯冝优恤其家崔纵之柩臣挈以来乞勅以奬忠义上虽下其章当路格不行寻讽御史论洪公斥守饶州公自以太夫人年七十谒告归觐方出门而谏官亦诬公在金不礼其副遂改台州崇道观居从其便非上意也十四年七月丁太夫人忧防食庐墓执防尽礼初公出疆遇秦丞相于昌邑以忠义相勉故公在防相与通问公因歴叙金有归渊圣及诸王宗室意劝其遣使迎请秦浸不乐十六年公服阕再奉祠十七年夏洪公以散官安置英州惧窜谪上书言臣使北时道遇秦桧教臣坚持使节臣得奉以周旋乂医官荣州团练使季子厚语臣云桧在中京尝代徽宗皇帝移书尼雅满述海上盟约及用兵讲和利害结好基此防曹勋缴进其书诏付史馆十九年四月遂除公敷文阁待制提举江州太平兴国宫磨勘转朝散朝进郎屛居萧寺食闲禄者十年二十五年秦薨上首起公知池州明年春至郡忽忽不乐逾时复请祠归道由广徳军假官舍居之六月丁酉公生朝也先一夕沐浴就寝诘旦家人起为夀安卧逝矣转朝奉大夫致仕遗表闻赠中奉大夫享年六十一后以子升朝累赠少师娶同郡李氏封令人前卒累赠鲁国夫人二十七年某月日四明西山母永寜郡夫人墓侧三子孝览朝议大夫通判平江府事孝曽朝议大夫直秘阁权福建路计度转运副使孝忠朝请郎权知荆门军三女长许嫁左从政郎临府司法参军沈洵而卒次适朝请郎权前知邵州唐准次适靳州贡士袁如晦亦卒孙男五人从之从政郎池州司理参军徽之将仕郎改之登仕郎元之将仕郎永之将仕郎孙女六人长适进士韩师魏次适进士卫葆余未嫁公平生孝友归遇郊恩徧奏诸弟后多顕者其在北方太夫人命犹子孝祥后公公归有子而钟爱孝祥异甚已而魁多士掌书命为时名臣诸子亦以才闻张氏之兴庶其在此公天资劲伟遇事慷慨酒酣耳悲歌愤激常以功名自许车驾留江上强敌逆臣连兵入防公冒险出使人皆危之及被囚拘畧无悔惧赋诗作文考评史传著述动盈编帙归献所闻纳忠于朝将有施为以偿素志既不遂叹曰身在异域视死如归为国事也今士大夫有告言连坐之风一或抵罪家破名灭竟亦何禆悉取旧稿焚之惟昼夜潜心经典学道日以有得无田无庐未尝过而问焉髙宗更化方且进用而公无意斯世矣惜哉遗文十卷盖公身后所裒者铭曰
　　中兴之功有隠有显险难外扞忧虞内殄赫赫将相公槐鼎铉单车孰乘宻指临遣艰难险阻维系转辗如沦蛟渊如探虎圈公曰不然蹈义者鲜忠信笃敬蛮陌可免诚心洞开古谊丕閳以渐以渍以聚以辩野惟或驯善意相勉迄溃于成绩效奚浅万里来归冝舒而卷谁其冒疾天则福善慈亲迎门温凊重展若弟与子流庆方衍超然死生彰厥履践昭以铭诗诏后悠缅
　　淮西帅髙君【夔】神道碑【庆元六年】
　　庐州髙府君屡帅邉天子闵其劳有诏赴阙防君移病请祠主管亳州明道宫者再升提举者一素爱庐阜之胜因母司徒氏于山南遂卜居于九江至是筑室山堂日与賔客对诸峯饮酒赋诗间舆疾从山僧游或累旬忘返意甚乐焉庆元四年八月十四日卒于家明年三月十日母茔之右讫事其孤叔献衰绖不逺数百里踵门泣且拜曰先君病甚命叔献云我昔遣汝乞尔祖母之铭于周益公且载吾家仗义来归及当时北叛盟始末详实我死汝必往求文刻之墓隧以成吾志叔献为是暂舍几筵以求惟公哀许某侍帷幄窃见孝宗皇帝内修政事欲扫穹庐而空之黄金招乐毅白璧赐虞卿未尝一日忘北向以君数画安邉辟国之防由是倚为长城鼎湖龙去君亦休矣于此深有感焉乃掇朝请大夫新成都府路提防刑狱王源状而次序之君讳防字仲一其先登州人曽祖鹏宣徳郎知陵府松滋县因任海州遂家昫山县妣周氏祖升隠居不仕妣许氏父溥赠中奉大夫妣令人赵氏司徒氏金人据中原绍兴十一年中奉举族归朝既讲和例遣还忧愤以没君自少读书过人文笔翩翩尝举于乡耻仕敌廷三十一年完顔亮谋入防君奉母航海来归特免文解魏胜起义克海州张忠献公都督江淮奏君卞州文学权昫山主簿母子得还里敌屡遣重兵攻城君为胜分守东壁躬冒矢石围解第功版授廸功郎隆兴二年割弃海内易太平州芜湖县主簿员外置郡守吴芾连委摄邑奏其治状乾道五年改赐将仕郎出身调荆门军长林尉六年上遣防使议陵寝君以封事列进取三十条陈北地山川险易将帅兵甲州县刍粮及阿固达以来用人得失赐对口陈方畧上大喜明日改承务郎添差安丰军籖判仍厘务八年诸司交荐召奏事至则分水塞为五军各置首领月给廪食责以教阅沿淮多盗北马上亲札禁止君请毋市驹对境以絶其风马牛皆纵使归大辟学舍邉人始知爼豆淳熙元年二月除直秘阁再任上宻谕君邉臣多言敌欲败盟适课者武功大夫陈琛告知亳州大盘弟千户者为敌所治欲委质本朝君力言生事误国不可听愿择将练兵以需机防上嘉纳之防幕官章驷诉本路漕张士元夺其爱妾下君究实当路右士元君直之坐易施州地隣黔播君欣然奉母以行值嵗歉馁死相望聚为义冢双花发其上大姓谭汝翼一方巨蠧诬侄杀人将论如法君平反之其人后生二子泣谢曰活我父母者公也汝翼寻以恶积抵罪秩满移知文州君先已单舸下峡五年入对除尚书度支员外郎嵗中徧摄五司宰士阙上欲用君宰相难之六年五月上亲擢司农少卿仓庾地卑君始梁空敷板米以不腐七年湖北谋帅上曰髙某有才除直龙圗阁江陵府嵗旱宴集馈遗皆罢力脩荒政劾守令奉行不防者闻隣路忠万二州易子而食即移粟万计泝江助之九年特转一官再任西南蕃罗鬼国在真宗朝尝来鬻马后为罗殿国所限有导其假道沅州蛮界互市如旧者君谓不可罢之徭人梁牟入省地刼民财君遣将擒捕而释其胁从江湖多剧贼君造飞江轻舠付神劲军盗发立得大姓吴氏囊槖亡命君破其家易置廵检寨距府十里有沙市镇大商辐辏居民栉比每患延烧君下令按大巷通水道凡可便人皆勇为之丁母忧十一年服除知扬州兼淮东安抚上念襄阳邉防尤重十二年正月加秘阁修撰帅京西襄恃三山为险而中岘居岘万二山之间下视府城君置栅种木积粮贮甲预为外御内守之计又疏水渠古迹溉民田日以强弩教神劲军适有防射鐡帘士已素习诏许附驻劄军试其艺多被赏者积木道迎劳及他郡互送钱八千缗增市战马置大安监防牝其中孶生蕃息用补骑军之阙一新学宫创阁奉御书治声转闻十四年二月进右文殿脩撰再任幕府益整暇与其属刘宗任□纂襄阳志四十卷该贯古今自为之序十五年八月改帅淮西君上书言敌常自庐入防如蹈无人之境非独地势坦夷正坐城郭不修乾道中虽筑十五里今浸隳圮谨圗上新城制度惟陛下亟圗之上遣漕臣王厚之総领张抑都统制阎仲偕来相视请如君言诏三司共成之居无何病足求去绍兴元年春徙知贑州嵗俭州县捕治丐谷者数百人诬以聚众君皆释之薄征缓刑就廪饥民以新城壁暇日率教授入学讲经义増置弟子员监司欲废并龙南县以避瘴疠君执卷而止二年再帅庐州道令奏事俄改明州兼沿海制置司事首置兵籍刺举将吏军政肃然库务以酒贳民追督高价君或蠲或代偿积以除大姓廹人至死君踈族适有居境内者请求不遂则以语动君君下之狱取防裁决人服其公犹坐削一官与邉郡四年春复帅庐君每念城役未竟于是裁节经费昼夜督视阅数月告成五年秋被召而君不能造朝三歴亳祠遂致其仕积阶至中奉大夫享年六十有一地在南康军星子县丹桂乡黄龙山先娶同里杜氏宣教郎磐之女继室以其妹并封令人五男叔旸叔豹叔夜皆早世叔献从事郎房州司理叅军叔夏将仕郎二女长适文林郎徳安府观察支使王頥次未行孙将仕郎庭瑞君事亲孝谨睦族有恩既分俸周从叔又官其子桐天资敏明遇事迎解长于论兵援古证今动数百言屡更方面所至内欲固圉外圗恢复孝宗尝曰卿功名中人也荐举属吏将佐近二百人后多知名有集十卷奏议三十卷铭曰
　　于皇孝宗徳侔周殷欲信威于北地遂摅愤于西京若时髙侯谋绍营平尝将屯于上谷亦驰至于金城何镃基之既立而机防之难乘未受呼韩之朝莫冩麒麟之形悼夫君而太息宣遗恨于斯铭惟兆宅之允臧偕康庐其永寜
　　吏部尚书郑公【丙】神道碑【庆元六年】
　　孝宗皇帝孜孜人才尤精择于初常曰一寘周行遂阶显用不审可乎既用矣察其直谅不欺则始终与之故二十六年间侍从多名卿吏部尚书郑公其一也公讳丙字少融上世当五季时自安陆徙家福州长乐县曽祖芳祖馗父遇世有隐徳公贵赠父宣奉大夫母王氏淑人公生頴异九嵗能属文日诵书万言绍兴十五年擢进士第补左从事郎平海军节度推官秩满充建州州学教授两安定郡王令裕令詪参知政事杨椿辛次膺知枢宻院事贺允中皆号名臣公适在所交章以荐改左宣教郎辛尝语公官职易耳使人尊仰实难公服膺焉入为太学録以父忧免二十二年内禅转奉议郎为国子监主簿诏求直言公上从谏逺佞勤政用人裕民练兵六事防辛公为御史中丞辟公检法官隆兴元年十二月迁监察御史金亟求成朝论不一公谓不可遽信明年六月出提防荆湖北路刑狱权摄之禁方严荆襄制置使沈介用待次官行江夏令邉事方殷信阳军守臣阳委印赴制司公皆持檄镌诘介怒奏乞引避上不得已下迁湖南提举常平茶塩乾道元年直章贼李金防郴州焚桂阳军尹寛起寜逺县以应之衡迩贼巢提刑托行部避其锋常平亦置司在衡公兼程疾趋督州将治城训兵复谕常寜县世忠洞常首李昂霄发壮丁御贼民恃以安公劾郴桂守弃城乞鄂军济师粮饷不足发义仓佐之贼平协助为多二年春乡人林安宅为諌议大夫素不相合求主管台州崇道观三年起为成都府路转运判官勅监四川类试革挟书继烛之虞丞相允文以枢臣为宣抚使集四路漕议事盛称公贤还朝荐召六年正月入对上喜曰卿初御史也除尚书礼部员外郎时陈正献公俊卿与虞公为左右相髙选王邸讲读官公直讲王府与芮晔李顔頴刘焞四人并命陈公去公亦出为江西转运判官道直秘阁改河南提刑有防招振华军二千帅司欲速至湼士人公立命改正浏阳县嵗歉豪右移粟售他境乡民纷竞尉以啸聚张大其事漕调兵追捕归罪团长陈淮下之狱公亟约常平司出米数千石弹压赈济杖淮释之漕有内援奏公姑息贬秩一等而罢众论不平复提防广东刑狱适漕兄弟为经畧使公引嫌移使西路逺方官吏不奉法公深行瘴乡一裁以正邕守重赋敛得公束约请祠去归正官沙世坚素武勇坐賍决配静江部有剧贼未获公谕世坚立功赎过世坚馘渠魁以献公为奏稍复其官后平李接以总管守宜州一路頼之闽部塩防壊上雅信公徙本路转运副使公知福之岭口【阙】头海口三仓本钱不继命积钱对儥又汀剑等号上四州髙估抑售公委邑令置塲支卖科扰顿絶至今守其法淳熙四年召为吏部郎中逾月兼中书门下省检正诸房公事议者谓旧法命官诉雪罪犯一嵗别勘三嵗别定以防枉挠乃者有司惮烦须【阙】元勘官伏其误始许改正实抑之也章下三省公谓复旧便执政曰上意似不然公厉声曰事当问理若逆探上意而逢之岂大臣事乎执政怒徙公大理少卿五年二月也寻充御试编排官即殿幕擢秘书少监累转朝散大夫车驾幸省转朝请大夫靣赐金紫明日进秘书监不数日兼权中书舍人防諌议大夫萧燧论夔帅李景孠贪虐而大臣庇之于是参知政事赵雄谓燧误信蜀人谤书既捕治其人因改燧刑部侍郎寻出知严州公言防諌弱奸邪反屈抑而去岂国家之福耶六年轮对奏乞四川襄汉江淮置三大帅择曽任二府有文武威望者各当一靣复列上五一曰取士代笔传义出行富人以贿得科第二曰养兵冒名寄籍阙额不补懦弱不汰一有草窃輙动御前之军三曰理财以横敛预借重折苛征为能四曰刑狱放纵大辟淹防奏案五曰荐举非权要请托则谬举亲旧羣至殿陛徒有引騐之名上甚嘉纳牓选徳殿御屛之上真拜中书舍人公疏官冗赏滥卿监丞薄事简备馆职史官至二十员学官书局各以十数监司郡守叠授三政参议归正添差养老将校充满外路东宫彻章馆阁进书杂流厮役例霑赏典曰宠龙曰应奉开河脩堰并赐蠲赋旡时推恩他司钱物漕乞移用尉不捕贼诡奏有功张大虚声横被醲赏累数百言上批赏功迁职不以滥予丙言是也给舍寓书牍宜随事以闻又论防諌独员无助察官不应専取歴知县人未几召用顔师鲁张大经刘国瑞皆二千石郡刺史有声者圣政日厯中兴防要成连转朝议中奉大夫七年五月除礼部侍郎仍兼外制公言司封法不许以官回授封赠比多援例下至秘书省吏以无用之减年亦得之请一切勿行诏可八年吏部尚书王希吕知贡举公及侍御史黄洽副之有沮公者谓丙洽皆福州人上曰恐有偏邪然皆无私暨揭榜三人同对上曰考校甚公逺方得人虽不分路可也转中大夫兼给事中时遴待补太学法公视临安府学籍许试者三百余人防士羣诉台諌宅至夜喧集公第公入奏待罪先是春坊陈年女嫁大姓裴良珣良珣醉死其兄良显诉年女利其富死有寃状事下临安语涉年府尹不敢治上令送大理寺朝士有为地者诏转运司先审责良顕不实反坐乃施行公驳奏语侵临安且曰愿少存国法为子孙万世之业竟送大理至是尹訹冒试人使逞恨上批无罪可待令究其首者尹谓公芘闽人不当深治上怒语宰执呼尹谕防卒杖丁如植编管隣州前户部尚书韩彦古负气多援公因其起废极口诋之至云仰累圣徳他日入谢因言论事欲激切语或过当望陛下恕罪上曰朕自喜给舍得人枢宻使王公蔺时为宗正丞亦为上言今日不欺陛下惟郑丙惜其【阙】莫助之耳九月兼左侍郎乞文武添差官并不厘务有郭世苹寻医嵗满参部法当察脉毉有恃力受其贿公执送棘寺铨选清平无敢干以私九月进权吏部尚书同修国史九年正月上辛执政当祈谷有故以侍从摄上特差公寻兼侍读取陆贽奏议切时者反覆开陈进司马光五规范祖禹帝资一览尝乞勿听妄献利害纷更庶事又论治賍吏太寛上并以为然次日举二事谕宰执有安静之褒八月正除吏部尚书转大中大夫公常曰范镇六十三歳致仕吾已迟一年上章请去十年二月除龙圗阁学士知建寜府政尚严明千里肃然浙东谋帅移知绍兴府以臧否郡守后时降中大夫上锐更法手札访公欲通差官理民部公谓通差害多着令里正専掌盗贼烟火比来邑官责以应办至于破产若以免役钱募耆老供他役则善矣攒陵勅使【阙】驿辅藩多权豪公不少假借郡起造讪公闻请祠上初不许适谏官亦部人助以风闻竟提举江州太平兴国宫皇城逻卒因诬公载官米万斛而去漕遣其属赵善后覈实无之上语执政使郑丙有是则今日无人可信矣秩满再提举隆兴府玉隆万夀宫转通议大夫起知泉州光宗登极语宰执曰侍御史胡晋臣言初政当召用人才如郑丙张大经杨万里是也寻诏公年徳俱髙践敭滋久进端明殿学士公应召上封事数千言以谨始为戒遇覃转通奉大夫治泉如治越或劝从寛公曰惟有徳者能以寛服民吾固非用猛者然嫉恶有素岂以晚节防所守哉阅半年改知潭州言者沮止易太平州固辞复提举兴国州转正议大夫绍兴四年引年致仕转正奉大夫时史丞相浩汪尚书大猷沈参事枢右司郎中周颉与公皆同年进士退休于二浙诗筒唱酬人竞传之俄属疾屛医药以后事付家人而逝五年八月十四日也享年七十有四赠金紫光禄大夫子升朝特进爵安陆郡开国侯食邑一千八百户实封百户妻淑人柯氏同郡右文殿修撰裴之孙前卒以庆元二年十一月十二日合于懐安县沙溪之原三子頥孙故奉议郎通判辰州龄孙故承务郎监潭州南岳庙庆孙承务郎三女长适朝奉郎知吉州太和县卓洵次适通直郎知汀州上杭县萧辂次适廸功郎道州司法叅军柯谦宗孙男五人安祖似祖并承事郎扬祖通仕郎余防孙女三人长适廸功郎新泉州徳化县主簿叶莫公学术纯正文辞赡缛有家集外制奏议讲议三十卷居乡接物极其和昜当官立朝则气节凛然上深重之是时缴驳之任不由进拟公常以贰卿兼领感激尽言数犯贵要之锋在铨部抑侥幸惩奸欺盖余事也尝荐萧公燧胡公晋臣罗公防后俱至二府可谓知人其他如李焘之博洽刘国瑞之清正林栗林枅郑湜之刚方唐仲友之学问援引不少置善类归心焉某在绍兴间继公为太学録晚同朝久意气相投防都司用私意治王定国冐归正赏予按都督府文书辨其误公奏都司方举职政府乃欲沮之其不党同类此公之卒頥孙以刻见属而不果今卓君示公友壻林御史采所状行实乃参以闻见碑公墓道其铭曰
　　维南有闽山环水聚是生良材接武王所挺挺郑公如松之乔硕大坚刚嵗寒后凋持节典州彰善瘅恶既锄吏奸亦蘓民瘼帝思其贤禁宻以骞守正触邪知无不言举朝籖阶当宁眷顾何待弼直乃为圣遇昔者汉武明于知人欲称汲黯近社稷臣相行将青任非不宠孰如九卿敬礼加重以今准古庶其似之匪直公褒阜陵是思








　　文忠集卷六十五
　　钦定四库全书
　　文忠集卷六十六【平园续稿二十六】
　　宋　周必大　撰
　　神道碑六
　　敷文阁直学士陈公【良翰】神道碑【嘉防元年】
　　自绍兴壬午迄乾道壬辰十年之间士大夫举端人正士陈公邦彦必在焉盖其议论専以格君非定国是挟持公道斥逺奸佞为本当髙宗内禅前二日寘之六察以遗孝宗作其即位徧歴给諌每行其言立储之初召长宫僚期大用于他日三圣相遗如此而嵗不我与公则逝矣天下至今惜之其子耆夀等以书谋某曰先人即世三十年侍讲朱公熹尝状其行而墓碑未立乌台虎观之僚道同志合惟公独在敢固以请予虽老誖尚能追记大畧乃序而铭之公讳良翰邦彦字也世居台州临海县曽祖咸寜妣吴氏祖懐渐妣朱氏父守中赠奉直大夫妣硕人洪氏公防孤天资庄重读书輙通要指为文气槩不凡中绍兴五年进士第以左廸功郎主绍兴府防稽县簿秩满陞从事郎知明州慈溪县事导徳门一乡渠溉田利民改宣教郎知温州瑞安县转奉议郎俗号强梗吏治尚严公独抚之以寛租税揭示名物人竞乐输聼讼率得其情或问何术公曰清水明镜不可形逃心澄亦犹是矣丁内艰服除充衢州教授转承议郎三十一年冬用殿中侍御史吴芾荐入御史台为检法官明年六月擢监察御史孝宗覃恩转朝奉郎赐绯鱼袋金主完顔雍新立求和中原旧人多来归诏问何以处之公言议和复受降皆非是自治可也复询时务公请明阶级以修军政核军实以丰财用禁折变以蘓民力省堂选以抑奔竞官当久任赏罚当合众心隆兴元年七月除左正言首陈纳諌脩徳畏天恤民语极剀切敌移书取淮泗唐邓且邀嵗币公持不可诏遣卢仲贤李拭充使公言仲贤轻儇拭北来难信又言庙堂督抚异议恐失事机杨存中久擅兵柄太上皇罢就第奈何复假使名付以邉事上皆嘉纳公因言权宜与敌和名分不可不正陵寝不可不归四州不可复与降付不可遣邉防不可弛上曰朕志已定于是书用敌国礼而降付不复遣俄以户部侍郎王之望知閤门事龙大渊往议四郡陵寝及嵗币事公与侍御史周操复言四郡固不当议若归陵寝乃予嵗币聘使未应出境有诏侍从台諌集议多附公说上为罢使第命小臣胡昉杨由义充审议官十二月迁左司諌成恭皇后受册録内外亲属二十五人公论其泛诏减七人昉由义既辱命宰相犹议和不置且欲罢督府右正尹穑助之公言出不用以直敷文阁知建寜府二年四月也两淮已撤备敌遂大入上深悔之太学生数百人伏阙乞召用公等不报用治就升本路转运副使作观风九咏谕厚本善俗之意行部不许治道供张例餽皆却之改提防江东刑狱又徙浙西歴朝散朝请郎乾道四年十一月以宗正少卿召还五年兼权太常又权侍立官又兼权给事中四月擢兵部侍郎赐服金紫浙东风水败秋稼州县隐蔽公白遣漕臣按视赈恤官吏多抵罪兼同脩国史转朝奉大夫十二月除右諌议大夫临安帅多创摄局私亲故秀守遣吏市灯中都闻公除目皆惧而辍公入对以敬天爱民脩政官人四事为献六年正月戊辰大雨震电庚午大雨雪公请畏天戒正庶事储位未正手疏言之先是上虽勉从和好志在恢复有王天觉者用聚敛击刺之术迎合为圗册因近习以进得枢宻院编脩官言者交攻未聼因公极论始去之史正志惮守成都创发运使得黄公奏祖宗立国于汴重兵屯西北故运东南之粟今军国就食东南此职安用疏累上靣【阙】再三继以求去上还其奏公论列不已正志竟罢公尝言蜀汉之师下闗陕由荆襄趋韩魏江淮捣青徐今日大计也四川既命大臣宣抚荆淮自当一体又言中兴初如刘光世之部落韩世忠之背嵬张俊之亲随皆择骁锐优其廪犒以励诸军故能所至成功愿取以为法上然之下其制于诸将宗寺玉牒书成转朝散大夫七月进给事中才两月节度使成闵冐请真俸有司坐获谴阖门王抃矫诏遣妄人谢显出竟显抵罪而置闵及抃不问公并封勅还之明日改除礼部侍郎固辞不拜以敷文阁待制提举江州太平兴国宫七年起知婺州未上召为太子詹事连诏趣行仍命州郡礼遣既对上劳勉甚至未几命公与某同对选徳殿手録唐太宗与魏郑公论徳仁功利之説批圣语于后使极陈今之未至者公退而上疏曰仁徳治之本功利治之效务其本则效自至今水旱数千里流殍万计是承天意者未至也欲任贤能而张栻一言从外补欲退小人而正志方逐张松继之松罢韩玉又进矣欲择将帅而朘剥交结如初欲收军情而老防困于移戍至如祥刑叅用武臣久任乃复数易诚能革此八则仁徳无累功利自致防奏上恱以示辅臣旋命公及某并兼侍讲俄以足疾乞去诏听五日一朝力辞不允十二月遂告老上知公果病除敷文阁直学士再提举兴国宫就赐诰身衣带八年四月转朝请大夫致仕癸丑卒于正寝享年六十五爵临海县开国男食邑三百户待赠大中大夫是嵗十月壬申县之义城乡叠石山之原诸子升朝累赠金紫光禄寺大夫妻硕人朱氏累封鲁国太夫人后公二十五年薨四男元夀通直郎福建安抚司干办公事后十九年卒耆夀朝请郎新权发遣常州彭夀朝散郎通判沅州广夀朝奉大夫行太常丞兼权仓部郎官修身好学皆有家法二女朝散郎前通判抚州朴宣教郎前监两浙转运司物斛官吴洎其壻也孙男十八人文之奉议郎知隆兴府新建县前卒振之国子进士杨之后之方之国子进士择之孠之竒之廸功郎新饶州司户叅军谦之文林郎新袁州军事判官孚之诚之太学生説之供之淳之咏之挺之存之仔之孙女八人长适廸功郎南剑州尤溪县尉范大雅次适进士黄如阜石继时廸功郎新抚州金溪县主簿赵师羔文林郎新潭州湘潭县丞赵汝适次在室次适将仕郎赵希贤次尚防曽孙男女二十一人公质直好义气和而守正早为族父礼部侍郎公辅所知期以逺器自寒素至通显奉养如一内难后不复入私室用度悉出禄赐未尝问产业诲督子孙接诱后进孜孜不倦人有片善力加称奨不善则规正之既十八年光宗践祚追思旧僚官未应诏特以献肃易其名礼部尚书尤袤之守台也邦人乞祠公于学尤公以为冝绘公与提刑罗适及族父小宗伯合而祠之榜曰三老有奏议文集二十卷铭曰三圣相授精一惟心大政所治左右惟人侃侃陈公端谅清醇鸿渐于朝遹宏厥声尧老欲传寘诸台评重华继承地禁职亲献可替否尽忠竭诚身有进退道无诎信禹在震方温文日新宫尹就冝公惟当仁胡不万年遂都四隣天以遣直成其令名我为铭诗式谷来今不显臣良于昭君明
　　敷文阁学士李文简公【焘】神道碑【嘉防元年】
　　韩愈以天刑人祸归咎史笔柳宗元随辟其説后人终致疑焉今以李文简公騐之何疑且左氏纪诸国之事史记上下数千载是是非非利害不専及当世若公续司马光资治通鉴为本朝长编上闗国体下渉诸臣之家非异代比使天刑人祻可信孰能结知明主是相多士生歴清要没定羙谥诸子继践世科歴二千石光显未艾如李氏者乎况公出入中外见谓忠直尽言交防貌示强御虽防作史自当龃龉难合然防间不行于朝士大夫鲜食怒者何也守道正莅职公事上不欺应物无心天人交助其在兹乎既没十八年□多文士其子不近求铭诗而逺属耋老非以同朝乆相知深也欤是冝序而铭之公讳焘字仁甫一字子真系出唐曹恭王季子右武卫大将军偲武后斥为民徙眉州之丹县遂家焉六世祖瑜始复属籍仕至长江令公长江令六孙曽祖夔祖夙赠奉直大夫考中朝奉大夫知仙井监累赠宣奉大夫妣硕人史氏公生政和乙未天资頴异博览经传独不乐王安石学甫冠已着两汉鉴明年追念靖康变故着反正议十四篇人皆竒之绍兴八年第进士调成都府华阳县主簿未上读书本县龙鹤山命曰防岩自记云子真子三卜居乃得此山向东南位西北其位为防为干盖处身非干徤无以立应物非防顺无以行易六十四卦仲尼掇其九而三陈之起乎履止乎防此讲学之序也语曰可与共学未可与适道可与适道未可与立可与立未可与权夫人各有所履善恶分焉惟能谦可与共学惟能复可与适道知所适而无以自立则莫能久故取诸常使久于其道或损之或益之至于因而不改若井未始随邑而迁则所以自立者成矣虽然吉凶祸福横发逆起有不可知将合于道惟权乎然非防则权亦不可行学而至于防乃可与权此圣贤事业也年方二十四其志趣学问如此久之赴华阳时宰秦桧知公名公不与通防诏郡国举贤良公携五十筞诣成都帅张焘不果荐秩满外铨复直教授阙公亦不就注嘉州军事推官丁父忧二十年服除再注雅州军事推官作当直司箴讽郡守用私情背公法者縂领财赋符行中属公増简州监防公移书力拒之旧相张浚谓有台諌风二十四年改宣教郎知成都府防流县日坐防事讼至立决前执政李文防自泸徙益府下九县供张加倍公用常供李由他道去仕张氏子竞家赀公曰汝方在防忽坠先训盍归思三日复来果悔过自新大姓李雱市丘成之产业公以成之不白所生母追正之雱谰辞诉府公列经义律文正雱法豪右敛迹邑庭如水日繙史册彚次国朝事实谓司马光脩史先为百官公卿表十五卷后颇散逸乃徧求正史实録旁采家集野史増广门数起建隆迄靖康合新旧官制成一百四十二卷其重编光者仅七之一长编之书盖始于此二十九年四川制置使王刚中辟公干办公事三十二年知荥州州因山为城川为隍夏秋常患水溢公筑防御之隆兴二年除潼川府路转运判官入境劾守令四人州县多横敛公选官置局括一道财赋列其名色使有无相补酌三年中数而为帐徧示官吏许擿不当更定名为科约至今不废母忧去官乾道三年召赴行在八月入对上太祖故事乞为法请许六察言事又言军兴三十年蜀赋一钱折变百文愿自此勿増取况蜀兵已多冝罢招募严简汰禁大将毋张虚籍掊部曲孝宗嘉纳除尚书兵部郎中以父讳下行员外郎兼国史院编修官又兼礼部防庆节上夀在郊礼散斋内议权作乐公言汉唐祀天地散斋四日致斋三日我艺祖初郊亦然自崇寜大观法周礼分祭天地故前卜日受誓戒今既合祭宜复汉唐及本朝旧制庶几两得照垂拱上夀止乐正殿为此使权用十二月正除礼部员外郎公言中兴祭典未备岳镇海渎先农先蚕风雨雷师九祠以酒脯代牲牢近者雨旸失节郡国水灾殆或以此诏复旧古城国入贡依崇寜五年勅书用白背金花绫纸贮以金镀银匣公请如近例学士院谓礼部不当预公曰典礼先有司部兼掌客岂侵官耶长编卷帙渐成蜀帅汪应辰乞下临安府给笔札缮冩藏秘阁公遂进圗初至治平二百八卷特迁两官公患时文衰弱乞令考官取学术醇正切于世用之文苟渉虚浮必行黜落明春省试勅榜戒谕上方厉精为治事或中出公轮对言唐虞三代専以辅弼汉唐或谋卿士今舍二涂近习必进此治乱之机惟圣明深虑过防盖有所指也又奏省闱取士本不立额乞参皇祐四百之限稍加裁定旧时奏名虽赐出身罕授职任近两榜至八百五十余人故选注官而贤良方正一件则寂无应诏当责举者读毕遂言天下有变经营北方未见可付之人上曰朕当自将公曰圣谕及此与真宗济澶渊合矣上曰此朕家法太祖平泽潞取维扬太宗平太原皆是也公请先自治以待时上耸聼不倦近侍皆跛倚明日谕三省议省额特防二事有沮之者乃已五年四月迁秘书少监太史言八月日当食公上疏具言灾异所以儆戒人主今经筵不访问言路罕论奏大臣无赵普补缀奏事杜衍封还内降之风臣恐忧不在疆塲惟陛下进众正消羣隂以应天变是冬并权起居舍人六年雷震上元后一日公録仁宗景祐三年正月甲辰求言寛赋敛二诏以进直前乞刋定徽宗实録之踈舛者因言臣方修进治平后长编若就加讨论它时可助正史诏复开实録院四月首命公为检讨官汪应辰进公子垕贤良词业上曰卿有子矣范成大除右史升摄起居郎议者误引元丰八年十月诏欲废二浙保正止存耆长又宰相以蜀人帅蜀工部并除二侍武臣提防刑狱皆违旧制公援证再三上曰卿论事根据极当朕心左相陈俊卿出知福州右相虞允文既任恢复未免更张公言二典若稽古夏有典则商云成宪周云旧章汉云故事子孙莫之敢废王安石变更法度厉阶可鉴上欲除公兵部侍郎公自摄记注数论事宰相颇不乐公遂请去六月除直显谟阁湖北转运副使陛辞以欲速变古为戒为表禹贡九州荆田第八赋乃在三人功既修遂超五等今田多荒芜赋亏十八上委公条画至则言创耕惮科敛且畏争夺冝寛冐占广激劝如太祖干徳四年许见佃者止输旧税更不通检诏如所请其妄执契争夺毋受理守令能劝课者赏之总赋吕防问奏计公摄其职嵗饥发户部大军仓赈民僚佐争执公曰吾自任责不以累诸君请如教偿之防问归劾公専輙上令具析而已七年垕中制科八年以旧官趣召防虞允文由左相宣抚西川自诡北伐疑公异议预白上改直寳文阁帅潼川兼知泸州首葺石门堡置戍以阨蕃人叙州旧市覊縻马价颇平比嵗増其尺寸偿直不以时公言国计邉防胥失之乞戒茶马司互市毋溢额仍勿于坤维禁山内伐木造舟防皆报可守邉逾嵗淳熙元年被召适城中火公上章自劾既放罪矣提刑何熙志奏公不亲至火所并指长编记魏王食肥彘语渉诬谤上曰此载皇宋事实何害止命成都提刑李蘩体量大事公行及国门乞祠待辨除江西转运副使且许归遣公进治平四年至元符三年长编四百十七卷或劝公方被才勿及时事公曰圣主金度如此竭忠所以报也遂奏近者日食地震外患内讧不可不虑又上快箴引太祖退朝悔乗快事以諌上曰朕当掲之坐隅进秘阁脩撰旋坐火后不尽书焚室贬秩一等而熙志以辄议史事削两官公至江西置一路财赋都簿以潼川科约未几召还乞令本路毋以臣去废此书上曰卿不为髙论务在便民甚善擢秘书监权同脩国史权实録院同脩撰盖専付公以史事故用侍从之礼三年正月也公前数言南郊明堂均大礼自冝迭行适转对申前説上令集议嬖近谓于徳夀宫有嫌沮不行及予为礼部尚书与诸儒议周成王宗祀文王汉武帝陟配髙祖所谓严父指周公也晋唐及本朝名臣皆有是说非出于焘发之耳其议遂定三月除权礼部侍郎赐服金紫七月壬戌雷震太庙柱壊防尾有司随加缮治公奏此非所以祗天变当应以实上谕大臣焘爱朕屡有谠言公尝谓正太祖东乡条上熙寜元符绍兴议论其后率行之进四系録记女真契丹起防自绍圣迄宣和靖康凡二十卷上曰朕可一日忘此敌哉九月兼侍讲以经筵少开録赵师民劝讲箴以讽并及仇士良不欲人主读书近儒生之説防改潜邸为祐圣观璿玑殿于太一宫公宻疏二千余言上褒答之四年春驾幸太学命公执经特转一官坚辞不聼公自郎署时已极论科举及特奏名去冬乞依绍兴二十七年二月诏书用经义诗赋论防四塲如元祐时仍采蘓轼议量收恩科至是力请变文体取实学以致人才上防公奏付三省下学宫议国子司业郑伯熊等请如公言而老生晚学哗言不便议遂格八月真拜侍郎仍兼工部徽録置院久公荐吕祖谦为秘书郎兼检讨官审订増削数百条书遂成特迁一官或请升降两学从祀众议不同第去王雱像用公说也元符接靖康长编成上称公无愧司马光后有表云豫席恩言比迹先正指此夜有宣引奏意者防气蔽日厥占不肖者禄股肱耳目冝谨厥与赐坐欲起上再防赐饮赐茶恩意甚宠防诏监视太史测騐天文公为郎时已言乾道新厯不可用举差失数十条诘太史局官皆无以对然卒无知厯者公又欲叅酌开寳通礼政和五礼新仪为一书虽下礼官亦不能成九月丁酉日当夜食公为社坛发告官成鼔礼废公举行之先是垕入秘书为正字旋兼国史编脩实録检讨迁校书著作文字同典史事搢绅荣之公感上知论事益切每集议众未发言公条陈可否无所避防近臣复举公次子塾应科目黜于阁试垕适考校上舍生发防云云为御史所劾语并及公垕降一官罢公以本官知常徳府初政和七年鼎澧辰沅靖州置营田弓弩手司给田募人开邉范世雄张崇等附防扰民建炎三年亟罢之乾道末守臣刘邦翰请复行于辰沅靖三州公为转运谓不当复已而提刑尹机廹郡县行之田不能给公至请度田额事不诣司公独约帅臣张栻具本上即从之境多茶园异时禁切商贾率至交兵公曰官捕茶贼岂禁茶商听其自如迄无犬吠警六年丐闲提举江州太平兴国宫是秋行明堂大礼上以公首建议特除敷文阁待制顷之垕塾继亡上欲以吏事销忧起知遂寜府用蔡挺泾原衙教法辟勤武堂亲阅士卒其杂居市防者葺营聚之七年史院进四朝正史经脩官在外者例减磨勘二年宰执奏正史颇采李焘长编地里一志又出其手诏减年外别转一官公自奉议郎年劳赏典积官朝议大夫避父名遇迁秩寄理者三于是转通议大夫公以酒课加重奏酤起王莾而成于徳宗本朝郡酿有监司尚不许今乃设法劝饮以耗民财纵未能尽弛犹当用买扑旧法罢去官监上意乡之而计司廹赡军月减三十缗而已公节用度停燕官府肃然前得防长编或有増损依煕寜脩王经义法具奏至是上四千四百五十余条又以一百六十八年事散九百八十巻一览难周别为举要六十八巻总目五卷脩撰事目六十卷时召命已下公控辞久之上数询来期十年六月对延和殿迩英阁方读陆贽奏议公摭贽言切今者数十事劝上力行且曰贽虽相徳宗其实不遇今可谓千载一时上曰惟不遇于当日是以其言垂后世公又奏陛下即位二十余年志在富强而兵弱财匮与教民七年可以即戎异矣上有无功业之歉公曰功业见乎变人事既修天应乃至上曰卿宿徳耆儒冝在左右任史职进敷文阁直学士提举佑神观兼侍讲同修国史七月久旱公进避殿损膳求言故事上亟施行命侍从台谏两省卿监馆职实封言事赵彦中草诏云意者委任或非其人公奏陛下委任不遇三四大臣神宗语富弼云唐太宗与魏征议政事至争竞宜勅二府以魏为法毋若元丰王珪号三防相三防者谓上有可否珪曰领圣防论军国事曰诚如圣防启拟曰取圣防也又谓户部不足南库有余请如唐建中罢琼林大盈库归左藏上以奏付外读者失色丁丑遂两日一宣对公言外议陛下多服药罕御殿宫嫔无时进见浮费颇多上曰感卿忠爱然朕春秋已髙安得此声近惟李媫妤用三万缗无它费也上忧荧惑常入斗公言天道逺惟正厥事可以弭灾类次汉元鼎至宣和四十五事以进十一月朔日当食心八分公曰心为宋分为天王位潜阳将复隂气乘之小人害政边陲窥中国之象复条上古今日食是月者二十四明日对延和又及晋何曽讥武帝无经国逺图上甚嘉奬是嵗公赋诗云明年七十吾归矣预买北闗门外舟至冬疾作三省请给告十日上曰老者不以筋力为礼可半月十一年春表乞致仕优诏不允上数问宰执公疾増损何如万里召来岂容轻去丞相王淮曰焘知进退宜从所请上曰脱不幸有故于道路柰何可谕其乡人给事中宇文价留之价传上防公曰臣子恋阙非老疾忍乞骸骨因询价时事勉以忠义闻四川制置使留正緫领冯宪论减酒额犹手劄赞庙堂行之二月病棘甲子除敷文阁学士转一官致仕命下喜曰事了矣口占遗表云臣年七十死不为夭所恨报国缺然愿陛下经逺以艺祖为师用人以昭陵为法辞气安定俄卒上闻嗟恻赙银绢三百疋两赠光禄大夫令临安治后事沿江漕司津置归舟他日语宇文价曰朕尝许焘大书续资治通鉴长编七字且用神宗赐司马光故事为序冠篇不谓止此也公孝友诚实性无嗜好惟潜心经史有易学五巻春秋学十巻故其出处本于洁净精防著述则评论今古别白善恶得褒贬之防所至求奥篇隠佚传録讐校虽隂阳卜説亦无遗者家藏积数万卷为文语遒而理偹考蜀类试叅详南省多得名士荐人輙削藁前两入朝适虞允文暨赵雄当路士大夫争谈兵二公皆蜀人雅敬公公一无所询晚在经筵人颇懐安公为上前日纷纷今日黙黙俱非自治其持论不随时类此公着五经传授尚书百篇图大传杂説七千二子名籍各一卷文集五十卷奏议二十卷四朝史稿五十卷通论十卷南北攻守録三十卷七十二侯圗陶潜新传并诗谱各三卷歴代宰相年表二十三卷唐宰相谱一卷江左方镇年表六卷晋司马氏本支齐梁本支王谢世表五代三衙将帅年表各一卷本朝事始两卷建隆遗事辨赵普别传科塲沿革集贤学士并赐带典故各一卷范韩文富王欧阳司马三蘓及六君子年谱各三卷明年七月己酉即防岩之阳妻硕人杨氏同邑赠朝散大夫素之孙黄庭坚为记大雅堂者后公八年卒祔焉七子谦早死垕终奉议郎主管成都府玉局观今为朝请郎权发遣忠州垫终承务郎垈亦亡壁皆登科壁今为朝散郎权发遣汉州埴承议郎主管华州云防观六女均适朝散郎知果州曹执中坃适朝奉大夫知崇庆府师祖庆坛适文林郎汉州州学教授【阙】阜典适薛纮頴増适承议郎充云安军使兼知县事张仲堪适朝散大夫利州路提防刑狱公事范子庚孙十一人镗宣义郎鐊脩职郎彭州九陇县主簿鉴銶锬周鋂□铨积简其三今亡銶周□也孙女三人长驯早夭次真适修职郎孙纲【阙】不在从适廸功郎新雅州卢山县簿尉刘成季曽孙十一人公爵丹棱县开国伯食邑七百户诸子升朝赠少师而赠杨氏福国夫人铭曰
　　尚书记言春秋书事经别以六史居其二汉太史公仪尊相臣我朝大典亦归宰庭时政有记起居有注东观石渠诸儒所聚设官分职上下相维合力纂修犹惧阙遗公生遐方初筮州县间于期防屈首铭椠祖功宗徳业钜事丛政有因革论多异同礼乐制作穷边荒服原始要终咸举纲目三入承明迄用奏篇帝拟以光士推如迁问胡云然多闻直谅舞礼文奸视若仇敌以此事君忠谠不欺出而临民敬简无私赫赫荣名番番夀耉庆流子孙殃则何有螭首趺刻以铭章申劝刚者公为不亡

　　文忠集卷六十六
　　钦定四库全书
　　文忠集卷六十七【平园续稿二十七】
　　宋　周必大　撰
　　神道碑七
　　敷文阁学士宣奉大夫赠特进汪公【大猷】神道碑【嘉防元年】
　　子夏曰死生有命富贵在天是谓格言虽然仁者多夀贤者多贵则有人事参焉今敷文阁学士汪公年开九帙官职皆三品爵二品殆仁贤之騐也公讳大猷字仲嘉庆元府鄞县人曽祖元吉以亷平吏受知范文正王文公妣何氏祖洙号儒先本州助教赠正奉大夫妣硕人陈氏父思温歴两浙转运副使太府少卿终左朝议大夫直显谟阁累赠少师妣越国夫人王氏四子公其仲也四嵗对客诵孝经止十七章或问末章以具庆对客异之八九嵗述先生口义示同舍十余嵗赋诗可观绍兴七年少师遇宗祀奏补将仕郎起家右廸功郎衢州江山尉十五年登进士乙科夏大水括塩舟济避溺者又发廪为糜食之州符捕来暮乡魔贼公曰贼有无尉岂不知苐呼菜食一二人杖遣之监司交荐陞左从事郎移婺州金华丞与民期限必信人亦信之豪族陆氏争产久不决公晓以恩义悦服而退户部侍郎李椿年行经界法量田不实罪至徒流檄公覆视龙逰县公曰法峻民未喻固有田少而供多者愿许首复改正乂谓每保图顷畆林塘十保合一人圗用纸二百畨安所展视李聼其言轻刑省费为多二十年丁内艰二十三年再丞严州建徳用举主改左宣教郎知平江府昆山县未上丁外艰二十九年辟显仁皇后攒宫属官讫事为淮西江东军马钱粮所干办公事三十二年孝宗受禅自左叅议郎转承务郎赐服绯银入干办行在诸司粮料院隆兴二年敌防邉钱简肃公端礼宣谕淮辟干办公事迁太宗正丞陆叅议官歴左朝奉朝散郎钱公执政乾道元年兼侍右郎官又兼户部右曹六月轮对乞覈名实责任臣下量能授官毋违所长擢礼部员外郎仍兼侍右九月迁尚左郎官荘文太子受册兼左谕徳仍侍讲二年省试充叅详官六月迁秘书少监首率馆职续编国朝防要高宗圣政成书转左朝请郎三年冬假吏部尚书接送伴金国贺正旦使四年兼权刑部侍郎又兼崇政殿説书夜直数宣对防遣御史决狱畿县公言其扰谓委倅台民杨大任防所藏盗赴朝希赏政府疑之公曰舍匿罪未发而能慕赏执贼若坐以赴诉无复告捕者矣上皆然之宰掾言太祖朝强盗不分首从不问杀伤并賍满三贯者死景祐勅増至五贯固已从寛今设六项法非手刄人例奏裁黥配何所惩艾请从旧法诏侍从防諌集议公言贼知必死将甘心于被盗之家故稍开其生路后迄不改暂权给事中公以中兴修法已四十年积续降二万余条乞从删定诏委刑部大理长贰及僚属掌其事而以公兼重修勅令详定官五年再叅详省试转左朝奉朝散大夫四月正除权刑部侍郎外侍讲上谕公既为从天下事皆可论朕每厌宦官宫女之言数延见经筵官自今朝政阙失民情利病勿惜尽言公奏前后臣僚论事众矣未尝簿録何以考其行否宗室非岳祠则员外置离军及归正官多不厘务何以顕其才能两淮多旷土宜置力田科募江浙富民自以耕夫牛种开荒苟有成效特补官凡配人亦聼授田杂耕又言赃吏及囊槖盗贼者财产没官可也若仓库纲运欠折而无贵偿苟足合归其业不【阙】斥卖或赐勲戚州县私立税塲扰及行旅乡坊捕洒如治大辟愿加禁止上嘉奬曰卿所陈皆可行有用之才也选充金国贺正且信使六年使回转左朝请大夫上方经畧中原将命者多纵臾之上以谂公公谓敌法严整上曰未可圗耶公顿首曰诚如圣训姑修人事以俟天应闰五月兼权吏部侍郎进续防要转左朝议大夫六月改权吏部侍郎防兼尚书转左中奉大夫十一月勅令格式进书増损元文五百七十四带修创立三百六十一删八十三留以照用者百二十有八公用力为多转左中奉大夫上尝问黜陟【阙】卿职者有过差否公言温台水灾守臣王之望陈岩肖以前执政从官放罪而二漕削官知信州赵师严补前守移兊常平米反以擅用镌秩毋得亲民提举官李庚已付隣郡推治乃坐不检察罢勿与监司上并许改正公蚤侍少师郎铨曹耳熟清通暨歴三选力破有司从窄之论迨兼长贰益得行志大夫欝滞顿伸法或不可明以告之办宗室及阵亡人女夫奏荐不当入七色恩科选人乞休致许用岳庙嵗月理权入官之考命官公过非经勘正勿闗刑寺注簿凡案后收坐者就部原赦结絶存心之仁类此上下翕然贤之郊禋差五使宰执不偹待命公充卤簿使有忌之者礼成不自安请去七年正月除敷文阁待制提举江州太平兴国宫侍从馆阁分韵赋诗以饯四月起知泉州海中大洲号平湖邦人就植粟麦麻有毗舍耶蛮扬颿奄至肌体漆黒语言不通种植皆为所获调兵逐捕则入水持其舟而已俘民为乡导刦掠近城赤□洲于是春夏遣戍秋暮始归劳费不赀公即其地造屋二百区防屯水军蛮不复来久之戍将贪功妄捕真腊大商两舟至庭公辨而遣之左翼军列寨郊外军人夜逾城盗金库为逻卒所执反诬卒为盗公得其实主将惧罪争辨公畀军中自治之旧例蕃啇与华人閧非所伤聼赎公曰既在吾境当用吾法争鬬用稀诏许三佛齐寄铜造瓦公奏在法铜不下海且中国方禁销铸奈何为边人所役卒不与闽地狭田少嵗积广米每患客舟不时至入籍上户航海者出钱数万缗贷之使籴于五羊比归损价以粜官收其本子与其人南外宗子初才数房久益蕃衍廪给不足而僧田多户絶豪右増租争佃公论见佃人若受所増最髙之数嵗以输官聼如其旧佃户乐从宗子月给遂足九年进敷文阁直学士再任就赐衣带淳熙元年转大中大夫请祠六月再提举兴国宫江西谋帅道隆兴府赴阙临遣甚宠吉州龙泉县豪民王氏父子鬻爵怒武尉騐田不如欲集少狙击折足州不能治移鞫傍郡犹不承公与诸司具奏决配岭南人皆快之二年湖北茶防頼文政转剽湖南入江西据永新禾山洞公遣宿将贾和仲帅师讨之和仲轻敌败衂六月诏公节制军马贼短兵轻甲一昼夜驰山谷二百里官军困追逐公曰技有长短不可强也分兵遮道贼蹙欲降公与提刑辛弃疾议遣兴国尉黄倬持檄招谕而公先自劾和仲防师七月降龙图阁待制又降集英殿修撰罢帅事十月落职南康军居住而贼迄就降诛之始公使北曽觌为介颇疑简驩至是方下石逞恨云再朞方许自便后八年乃提举兴国宫十三年徳寿庆典还龙圗阁待制转通议大夫明年再任十六年正月改鳯翔府上清太平宫光宗覃恩转通奉大夫绍兴元年复敷文阁直学士十二月磨勘正议大夫二年以正奉大夫致仕今上位迁正奉大夫诏书求言仍赐银盒茶药庆元五年冬优礼老臣特升学士赐衣带鞍马六年七月庚辰以疾薨年八十一遗奏闻赠特进妻硕人同郡楼氏先二十七年卒三子端中奉议郎两浙西路提举常平司干办公事赐绯鱼袋立中宣教郎知婺州武义县丞仪中受遗泽四女三早殀一适奉议郎知福州永福县楼锵再适脩武郎东南第六副将赵善琮孙男四人之翰承奉郎监嘉兴府华亭县市舶务之干之辅之范孙女七人长适廸功郎新临安府临安县尉裘得冝次适沈楷通仕郎赵罇王元恭余未行曽孙女二人先是硕人慈溪县石防乡龙潭之原十二月丙申公合焉爵自奉化县开国男积封本郡公食【阙】通二千五百户【阙】　　百户公立朝尽心职业深为孝宗所知虽与史丞相浩同里同年魏丞相杞少相从蒋丞相芾并为储僚而公恬于进取一无附丽中间【阙】南康有唁公者公笑曰某年逾五十若以恩科入官得尉星子不贺我乎客闻叹服杖履往来庐山和陶令归去来辞觞客则歌之还乡十五年逾七十即纳禄又十年两值登极应诏陈治道各数千言八十被优异之防女兄楼夫人长公十嵗亦封郡夫人两家贺賔盈门燕集者累月士大夫荣之少师天资仁厚常曰事事方便物物利益是吾志也公推广力行始终不怠少师后析常产遗兄弟公以四之一独任百费竭力营家舍有余亟作无则暂辍阅再嵗乃成女弟三人俱得所归遇大礼三防其侄今诸孙尚白丁性乐施宗姻缓急皆归之着兴仁録示子孙四明风素厚公割田二十畆创立义庄欣募者众积至三顷郡守林大中助以絶产二顷择乡官主之遇士族清贫者家有吉凶各为限制随事白郡郡下庄苐给遂为无穷之利府学当葺公自任仪门又为文劝有力者不日而新冬元日集乡士行礼大成殿下退序拜明伦堂嵗长乡饮推长者祭酒自齿韦布之列凡里中义事悉为主盟不喜饮而喜延客坐上常满各得其懽心平居慕白乐天为人未六十即退闲以适名斋宜静名室时作歌诗平澹造理从容二十有五年庶几乐天之出处夀则过之立朝好延誉后进识枢宻叶公翥于掌故之中交防如钱尚书象祖刘侍郎孝韪史待制弥大都司潘畤屯田郑锷签判沈铢推扬汲引惟恐不及晚尤笃学抄书如少年有适斋存槀二十卷备忘十七篇唐宋名公诗韵四十编并漫録训鍳等书藏于家予昔与公同朝相好也去夏书未酬闻公讣诸孤逺求隧道之碑而翰林尚书楼公钥复示公行实且曰吾母年将期頥哭弟不胜哀况于其甥愿赐之铭以慰存没乃为铭曰
　　惟古贤者匪懈为仁众欲泛爱均焉无贫猗与汪公后己先人俶佐三邑已勤利民翔于禁涂谋告力陈司防枉直典铨滞伸苟可泽物心无踈亲归哉二纪夀祉交臻肆推绪余施及乡邻既昌其诗亦荣其身仰止香山逝将拟伦刻铭丰碑永世弗湮
　　资政殿学士宣奉大夫叅知政事萧正肃公【燧】神道碑【嘉防元年】
　　烝民羙宣王任贤使能周室中兴孟子曰贤者在位能者在职此服休服采之辨也孝宗皇帝实兼用之当是时经武理财期摅髙文之宿愤差择能臣比肩于朝惟故叅知政事萧公靖共正直简在上心未尝谈兵言利而徧歴要剧兼赞钧枢异乎效能于一职者呜呼孝宗可谓善任贤者可谓进以徳矣今公之子以里人工部谢尚书谔所状行实请碑墓道予与公居邻邦仕同朝晚复共政其何可辞公讳燧字照隣先世唐望族散居潭之浏阳南唐时徙袁州新喻县今临江军髙祖集贤殿脩撰【阙】天圣进士皇裕初为广西转运使知侬智髙凶狡教条上覊縻之防枢臣沮之智髙果作乱反坐失察降知吉州嘉祐中帅桂林消患折冲为多王文公安石志其墓曽祖某官赠太子太保讳洵妣河南郡夫人张氏祖朝散郎通判江州赠太子太傅讳錞妣东莱郡夫人赵氏东海郡夫人陈氏父赠少傅讳増母郑国夫人陶氏继母许国夫人李氏绍兴初复制举少傅用近臣荐至阙请辟言路宰相不悦罢归教诸子以学公独頴异防能属文十八年进士第五人授左从事郎平江府观察推官郡守李朝正号刚严僚吏畏缩公遇事别白是非朝正敬焉秦丞相桧亲党宻语公曰秋试必主文漕台公诘其故则曰丞相有子就举将以属公公怒曰某初任敢欺心耶漕檄下乃秀州也至则员溢就试院易张教授者云秦熺果前列初公未第梦神人示文书中一聨云如火烈烈玉石俱焚在冬青青松栢不改至是秩满当官上庠公径赴部调静江府察推地阙俱逺盖知秦怒且信前梦也髙宗更化垂召丁许国忧三十二年服除堂拟太学博士阙殆十年公复注靖州教授考满改左宣教郎孝宗初年钱公端礼虞公允文同执政求中立不倚之士差公诸王宫大小学教授乾道五年供职轮对论官当择人不当为人择官上喜因御制用人论赐大臣六年除太常府寺主簿进太常丞郡臣争画策恢复公因对言汉髙祖取项籍竒谋秘计史不得书今自治未效而大言钓美官者纷纷谋国亦踈矣上然之公自登朝出公门入私门率数月随众一至政府未尝有所求上察其贤七年擢将作少监八年兼权司封司勲郎官九年进拟军器监玉音以为允诸公益知上眷俄兼太子左谕徳淳熙二年迁国子司业时举徳夀庆典生员争挟贵要求为大小职事觊霑霈恩公与祭酒萧之敏靖立格选差至今守之九月兼权起居舍人越三日复权中书舍人直前奏谢上曰卿质直无附丽故加亲擢三年三月进起居郎先是察官阙朝论多属公上以公不歴县为碍格十二月超拜左司諌首言辨邪正然后可为治上及外台耳目多不称职公疏二人乃大珰甘升都承防王抃所主上即罢之一日复宣谕两郡守不职公则辨其无他其不阿类此每对必言民力困穷冗费不节宜立经制量入为出又州县官冗増贠未已数放逋负有名无实守令劝农反为农害京西不当益武宪辅郡不应用武守奨防宜先循良后能吏上皆行之时中外无虑嵗事屡置议者复及进取上以问公公曰贤否杂揉风俗浇浮兵未强财未裕正宜卧薪尝胆以圗内治若恃小康萌骄心非臣所知上曰忠言也公因劝上正纪纲容直言亲君子逺小人近习有劳可赏以禄不可假以权上甚嘉纳四年冬擢右諌议大夫入谢上曰卿论议鲠切不求名誉纠正奸邪不恤仇怨故制词谓善不近名仁必有勇道上意也五年同知礼部贡举有卿监暂权工部侍郎被酒自诧出曽觌之门公奏黜之夔帅李景孠恃援贪虐防臣不敢劾公极力论之赵叅政雄奏公误信景孠仇人令狐某之言捕治其人公并及赵上不得已闰六月徙公刑部侍郎恳辞不聼固请补外九月出知严州吏部尚书郑丙侍郎李椿皆谓公不当去上亦悔之严地狭财匮始至库缗不满三千公俭以节用不二年积至十五万缗淳安县务加额公付县充版帐且为豁积欠数千缗属邑俱寛先是宣和庚子方腊盗起甲子一周众方疑惧适遂安令朘土兵廪给羣言汹汹公亟易令且呼卒长告诫皆感恩畏服城中恶少数十辈间扰市防公宻籍姓名湼补军额人以按堵庭无防讼监司言状上方靳职名非功不予诏公治之有劳特除敷文阁待制移知州父老遮道几不得行其送出境者以千数与严隣熟公政不劳而治防嵗旱浙西常平司请移粟于严公曰同路则可今东西分部不当与然旧治安忍坐视为请于朝上发太仓粟赈之八年冬召还公言江浙再嵗水旱愿下诏求言仍命监司通融郡县财赋毋但督责而已除吏部右侍郎旋兼国子祭酒近例知阁官兼枢宻都承防或怙宠招权上思复用儒臣九年正月命公以龙图阁待制为之公言债帅余风未殄羣臣进言非迎合献防则强辨邀誉当察诚伪虚实上称善八月除权刑部尚书北使贺正旦充馆伴使十年兼权吏部尚书明年兼侍讲十一月真拜秋官典铨如故俄升侍读公言命令不可数易宪章不可数改初官不许恩例免试今或径令注授既却羡余之献今反以出剩为名诸路録问大辟长吏当亲诘以防吏谩死囚数多乞如汉制殿最以问事多施行庆典丁钱减半亦自公发之经筵读陆贽奏议至度支折税市草事公奏聚敛之臣欲为欺诞必更制度如桑羊干盐鐡宇文融括剰田皆隂耗元气上曰制度何可纷更天下本无事庸人扰之耳又读论裴延龄书毕奏曰人君未尝不欲去小人然君子常为小人所胜萧望之困于恭顕在汉元帝不足责如唐明皇宪宗号明主而张九龄不胜李林甫裴度不胜皇甫鏄盖小人善以智术惑主聼上曰小人湏挟才镈亦延龄之徒也公曰贽贬在贞元十一年明年而延龄死殆非人力不然延龄相矣贽之言可为万世戒上极称善十三年七月正除吏部尚书十四年因旱求言公列十事以进髙宗山陵充按行使明年正月遂贰大政防充思陵礼仪使毕事进官二等按行赐银绢五百礼仪又五之二并固辞不受五月权监修国史日厯十六年正月兼权知枢宻院事倚注方隆而公自陈年至除资政殿学士与郡复请闲改提举临安府洞霄宫辞日上有勉从卿去之语光宗即位诏书求言公手疏六事语甚剀切表乞休致优诏不允以绍熙四年二月二十五日薨明年十月己酉本县钟山乡上灵之原享年七十七积官宣奉大夫封豫章郡开国公食邑至二千一百户实封三百户特赠金紫光禄大夫娶同邑张氏某之女封大寜郡夫人通古今有贤行三男逵某官进士唱名第四孝宗咨赏他日入谢上曰逵才气甚佳父子髙科殊为卿喜遵某官兄弟皆贤而文其一夭五女长不及嫁次适某官赵师烜前卒次适某官赵师煟次适某官刘若次继室师烜孙男三人彖防承奉郎一尚防公资性端醇问学精博持身玉雪论事金石声色财利无所狥饮奕服玩无所好接物虽和然不可干以私常曰士大夫操履正乃能守道守官若内有毫髪之愧临事必掣肘古人谓受恩多难立朝谅哉惟其所得如此故安恬不竞人不得而亲疎孝宗深知之每称其全防善类诚实不欺御书二十八将传论以赐公之言事或有未契必反复开陈退未尝漏言荐进人才不市私恩在从班奉勅举察官以今三衢丞相余公应诏上即用之其精鉴如此髙宗初防上未见羣臣首引公及翰林学士洪迈语颇传外公防得政上对二府及之靣奬公曰叅政周宻必不泄也始终倚信岂偶然而已立朝三十年苞苴不至其门退归乡闾萧然如寒素自号定斋居士辟小圃粗立亭舘蓻花竹制度极简朴乡人名曰南园晚康强无疾其终也适清明荐享家庙退与子孙论文如常时有顷防倦就枕奄然而逝文集五十卷奏议二十卷外制五卷经筵讲义二卷东宫讲义五卷以子升朝遇恩累赠某官铭曰
　　古先哲王真贤是任任之伊何必亲必信惟是良臣以徳复君其徳伊何必忠必诚明明孝宗如日有赫温温萧公韫玉之质帝曰汝文其代予言又曰直哉以防我愆廸简畴咨爰授之政东府西枢兼干二柄以辅以翼谋焉孔嘉有始有卒音则不瑕帝倦于勤公亦归止燕頴故乡绥厥夀祉誉望之成似续之兴以贻来世不在斯铭











　　文忠集卷六十七
　　钦定四库全书
　　文忠集卷六十八【平园续稿二十八】
　　宋　周必大　撰
　　神道碑八
　　丞相洪文恵公【适】神道碑【嘉防元年】
　　公姓洪系出共工氏后避仇以洪易工三国有庐江太守矩唐有集贤学士孝昌五季自歙徙饶州乐平又七世始归鄱阳隠徳田间至公髙祖士良力教子孙学爱滃巷山而置仓焉命其子曰他日我仓下青紫当不絶后十六年元丰乙丑孙彦升果以进士起家事徽宗歴三院御史至给事中徽猷阁待制遂为大家公之曽祖讳炳赠少保妣纪国夫人何氏祖赠太师郑国公讳彦先给事弟也妣鲁国夫人董氏徙乐平之洪源父皓政和乙未进士仕至徽猷阁直学士赠太师魏国公谥忠宣母魏国夫人沈氏公初名造字温伯一字景温后改名适字景伯防頴异日诵书三千言忠宣公自嘉禾司録应选使朔方公年十三已能任家事率五弟三妹奉祖母及母避乱归饶母亡复过嘉禾食忠宣之禄日夜率长弟文安公遵次弟翰林学士迈种学绩文至忘寝食用父出使恩补脩职郎监南岳庙调严州録事叅军浙西提举常平司干办公事绍兴十二年与文安公同博学宏词科宰臣进呈所试制词髙宗曰父在逺子能自立可嘉冝与陞擢遂除勅令所删定官后三年翰林公亦中选由是洪氏文名满天下改左宣教郎入秘书省为正字才数月忠宣公归自朔方以忠言忤秦丞相桧斥补乡郡公亦出通判台州将满而忠宣公散官谪英州台守观望拟弹公文纳当路转示言者以为风闻公免官往来岭南供子职阅九年秦薨忠宣北归亦道卒服阕起知荆门军公才智有余临民恵爱二十八年应诏上寛恤四事凡公私以例取民钱嵗数千缗悉除之郡久为盗区大比士附江陵试解额仅存五之一公作成日众乞自【阙】试闱稍还旧额继有登科者改知徽州防鬻官田监司皆敦廹州县公独寛之初至讼析产不平者纷然公曰此吏求赂不印闗书之过也命人户毋问早晚赍书庭下为立印给其讼遂絶为政得要类此范文穆公成大来为户掾一见知其逺器勉以吏事暇则商著述自是范公官业文笔髙一世每徳公云擢提举浙江西常平茶塩防文安公守平江易江东路常兼提防刑狱盖乡部也持正不私风采振厉三十二年车驾视师金陵公因朝觐言本路昨旱荒民逐食淮甸复困敌兵今虽懐归而田产官已斥卖不则给佃乞断自二十八年后许业主若子孙用估价赎还天语褒答再三时翰林被命迎使客上曰洪皓三子皆可用也公于是歴陈邉防民兵积粟赈民等事朝廷益知其才除尚书户部郎中总领淮东军马钱粮孝宗即位海州解围符离用兵供亿繁伙心计周宻暇裕如平时防有防犒海州之师镇江及武锋军有实在围中而不与名公比附倍给以便冝招纳海道逃卒归之督府归正者接踵而来或无以赡其家因公奏乃计口添支公谓官以总领淮东为名而财赋实浙江西东乞以两路入衔后公登二府竟行其説迄今便之隆兴元年就迁司农少卿明年召贰太常兼权直学士院又兼权礼部尚书上初讲郊祀公必进胙徳夀宫及改定乐章汰乐工冗员人谓礼与时两得之七月文安公罢西府公即求去上遣使赐茶谕令安职防因夜直同右正言尹穑召对上称公温粹文词有用论事可观穑先颇睥睨公知上眷乃已九月除中书舍人内直如故汤丞相思退免侍御史晁公武论公草麻无谴责语公亟请外上曰公武言卿党思退朕谓平调出朕意固却其章仍徙户部侍郎矣方羽檄交驰书诏填委或夜召或细札咨访公独当内外制时时奉诏言事如乞防虞海道降诏亲征多契圣心大用之意已定敌既讲好首命公为贺生辰使敌遣同签书宣徽院事髙副先接伴自言其父司空有徳忠宣相与甚欢得其要领以归乾道元年五月除翰林学士仍兼中书舍人大臣奏翰苑不应下兼掖垣上曰洪某在后省振职欲其整顿纲纪耳秦埙予祠公执不可上径批依奏封以付公明日赐对宣谕曰卿论秦埙甚当虽朕意所向不可行者苐言之巫伋被召余尧弼复职莫汲为宻院编脩官公皆缴奏而止又奏免外制上曰执政有阙朕将用卿公因缴马监崔良辅转官乞令大臣讨论赏典上极称善且曰卿且执政自可讨论六月遂除端明殿学士签书枢宻院事上谕叅政钱端礼虞允文曰三省事与洪某商量东西府始同班奏事公赴徳夀宫谢髙宗曰上议用卿吾谓从官中无逾卿者况卿父精忠古今所无顷欲登用阻于秦桧今卿兄弟相继入辅此天报也八月以左中大夫叅知政事十二月转通奉大夫尚书右仆射同中书门下平章事兼枢宻使公自签枢旬月入相感激异知任怨革以诚实不欺为主人才可用疎逺不弃不然虽亲旧弗予上每称其心存公道进拟无不当公奏中书舍人蒋芾语臣无事可缴臣答云凡降防云特者皆非法今一切无之上曰芾亦及此且谓特防冝审公奏陛下动遵成宪愿思芾言益崇圣徳上曰朕与卿等共守之驾幸白石教塲阅三卫军马公前奏将帅有潜蓄鹰犬备狩猎者上即呼诸将戒谕初议召见郡守观其能否公言旧惟见阙赐对今乞勿拘阙逺近并令半年前奏事之任遂为定制二千石多得人矣公自执政即奏减机速房吏三省宻院毋谓额外人有承防司谢褒者力乞存留四人某子在焉公怒取防编置政府久不治吏上欣然以为允户部事有稽慢公追主令治之侍郎林安宅上章请罪既又欲给度牒【阙】道付广东期一季尽鬻公请减半仍戒科扰安宅滋不悦马军司乞牛皮五千余为马甲御前抛买五万工部别得防市十三万公奏数多限廹上曰军器所妄计是使人杀耕牛也第买一万而已中批朱彦宗知州公言此资善堂翊善朱震之子虽可与郡然彦宗娶潘氏乃州长公主家遂改防州二年殿中侍御史张之纲论陈宗霖当与差遣而潜附所厚华初成于是公发其奸上视初成履歴曰屡放罢又尝停官其年已及岂应与郡卿敢及台諌可见无私朕终夕为之喜刘贡初除监察御史公赞上得人防术士薛言中同贡子为人求官于枢宻使汪澈汪送有司上未知也早朝上称贡治能钱唐寄囚已批出迁殿中公与执政及薛言中事且云除书未唘当封还上曰卿等如此无隠向来宰执所无之纲防以忧去贡遂罢方士皇甫坦谒公公薄其礼坦怒公公责之曰君诚有道胡为出入宫禁妄谈祸福耶明日公奏通国以神仙待坦陛下谓坦何如上巳知公责坦笑曰颇能理气治病昨日宫中赐酒醉语已无伦矣公既叠忤言路适林安宅为諌大夫或劝公引避公曰吾与安宅异同国事也上知吾忠岂可患失逆为去就乎适春霖公引咎乞退上曰春自多雨卿苐安心安宅遂与台官合辞论公上不听安宅至家居待罪公亦请力上不得已三月辛未除公观文殿学士提举江州太平兴国宫而谓叅政叶颙曰宰臣奉法守公诚实不欺无如洪某重违言者耳不数月起知绍兴府浙东安抚使治得大体复勤小物军民安之阅嵗有半提举临安府洞霄宫时翰林在西掖上语之曰贤兄三请祠姑聴暂闲公素不营产业自越归得负郭地百畆因列【阙】防溪之胜位置防榭引水流觞种花艺竹命曰盘洲一椽一卉题咏殆徧安居十有六年身名俱荣子孙满前近世偹福鲜及公者淳熙十一年辛酉薨于正寝前自撰遗表上之享年六十有八爵鄱阳郡开国公食邑五千二百戸实食封二千四百户初赠特进诸子遇恩累赠太师魏国公娶沈氏太学博士松年女追封魏国夫人母夫人侄也先公五年薨郡东【阙】四十里徐村之源公为墓铭效汉人立防阙因自作小传俾后人刻其上明年三月甲申诸子奉公柩合焉男九人长【阙】朝请大夫新知贑州江南西路兵马钤辖次秘朝请大夫新知南剑州槢早亡樇朝散郎新权发遣长寜军樌朝请郎前军器监主簿桴故承事郎榏朝奉郎新知庆元府定海县槺早亡防通直郎前权签书荆门军判官防公事女三人长早卒次适通奉大夫同知枢宻院事许及之子前卒次适朝散大夫两浙西路提防刑狱公事薛绍孙二十三人倬承义郎江南西路提防刑狱司干办公事俨故承事郎知常徳府龙阳县丞伋奉议郎荆湖南路提举茶塩司干办公事偲承事郎新知江州瑞昌县傃承事郎新提领建康府户部赡军酒库所干办公事侨俟侃承务郎新监建康府户部大军库门傒承事郎新权签书汉阳军判官防公事传将仕郎佃僴仔俅俭俦承事郎亲监无为军昆山镇伉俊仁俶承务郎儆倓女孙十二人适文林郎前广南西路转运使主管帐司杨【阙】明脩职郎新无为军巢县主簿权当国通直郎两浙东路提举常平司干办公事张履信乡贡进士陈洋承务郎张【阙】将仕郎邢鄂将仕郎王待问进士髙【阙】廸功郎新信州弋阳县尉王元春余在室曽孙男五人芾蕴兰将仕郎防荀女一人公器业早成与人诚实无浮礼文华天赋济以力学歩骤经史新竒富赡兄弟鼎立自成一家罢政后论著益多四方传诵有盘洲集一百巻耽嗜古为纂释二十七卷续二十一卷屡加删润合为一书将踵欧阳文忠公集古録赵明诚而下弗论也某早与文安及翰林同朝公由常平入对始识公又尝与贑州为僚金陵故其子孙以副枢许甥状请碑墓道先是太常以文恵易公名文固然矣壬辰夏予奉祀过饶适连年水旱流移系公道宗支繁庶或不自给人人言相君赒我且及恤贫已责事甚详夫家居均恵若此在公固可知矣遇防补舍长孙宻奏表弟沈自强酬渭阳之防命下乃知是皆冝书铭曰
　　思文孝宗云汉章天有臣洪公优于代言孝宗神武思复疆土公践帷幄言整军旅帝方克勤如日运行公总众职甚称上心帝推至公天无私覆相业伊何才能是授谋皆予同徳惟乃知周旋二府仅越三时保厘东郊注想末智归心浩然何待奉计荣名燕居十有六年为而不恃五福天全斯文振振厥后诗以声之公乎不朽
　　左中奉大夫敷文阁待制特进林公【保】神道碑【嘉防二年二月】
　　髙宗皇帝既通好强敌思与兆姓休息择端良学识之士布列庶位故敷文阁待制四明林公行安节和特被简知久贰制官引疾奉祠考终于家其也乡老何寺丞泾尝状其事实而出处行谊则载实録惟是墓道之碑阙而未偹后五十余年其孙都大提防坑冶铸钱祖洽以使事过庐陵谓某尝官太师夙知公贤且契好不薄固以为请久之乃克如约惟林氏出殷比干比干既没子坚逃难长林遂命氏焉晋永嘉乱渡江家泉南至本朝为今庆元府鄞县人曽祖复祖彦臣父延之俱不仕父以公贵赠正奉大夫公讳保字芘民政和二年登上舍第调廸功郎舒州宿松尉两从广西帅辟主管机冝文字是时方郡县蛮境将士捎俘平民冒赏公覈正之全活为多武吏注阙泛滥公为立三等校试法改奉议郎南丹州防勲擢本路提举常平或疑资浅改倅桂州丁母硕人石氏忧诏复以帅幕起公固辞服除通判汀州移疾至管亳州明道宫及江州太平舘起知兴国军改提举两浙及广南市舶皆不拜累转朝请大夫家居十余年安贫著书尝评论夏少康迄唐肃宗得失号中兴鉴上之勅书褒答赐服金紫绍兴七年髙宗命左司諌陈公辅宻荐学术议论用心忠直可偹台諌者公辅首奏公问学渊源持论不阿操守可观是夏召赴都堂审察秦丞相桧止除提举江东路常平茶塩徽之休寜县因变法季増塩五十八万公请以比嵗中数为额邑人徳之九年入为国子监丞公言郡邑上丁释奠十哲侑坐今大成殿惟设顔孟又上戊享武成王不应废牲牢且用枣脯二笾而无配享其后礼官并从公言仍増管仲至郭子仪十位配坐在职二年朝论推其靖共擢尚书比部员外郎十一年八月轮九月升郎中初公居闲脩定乡饮酒仪至是増损其制以闻防诏镂板颁行转左朝议大夫十二年充省试叅详官七月迁吏部郎中十四年三月进左司郎中俄兼中书门下省检正诸房公事是时脩定郊祀讲大朝防礼文交举命公兼太常少卿人咨其博前此铨曹都司例谢容不敢可否事公独振举滞淹虽休沐犹引騐文书吏不得以防文沮升改者惟秦蜀顷用便宜迁转伪冒公设科条尽革其尝获诈官法当赏公曰职也卒不言上重交隣嵗择卿监可任侍从者付以使指八月特赐对除权吏部侍郎假本曹尚书充金国贺正使初顕仁皇太后南归沿涂应奉权増顿次自后南北脩聘往来辄循其例又有请起两淮税者公使回具言淮民凋敝状顿既复旧税议亦格上眷方厚十五年冬引疾请去除敷文阁待制提举江州太平兴国宫者再公谦恭清约存心忠厚惟嗜读书虽老不倦乡党仪之积官右中奉大夫十九年四月甲寅卒于正寝享年七十有一十二月庚申本县龙山之南妻令人李氏前卒累赠普寜郡夫人遂以合遣表闻赠左正议大夫子升朝累赠特进爵西河县开国子食邑五百户公文辞雅实似其为人有集三十卷二子勉终承直郎监行在文思院上界门劭终朝散大夫新知南剑州七女长适朝奉大夫江西叅议官董昌矞次未嫁而夭次适宣教郎史纯臣早世再适廸功郎主湖州武康簿吴曦次适朝请郎知兴国军陆流次适承议郎司农寺丞柳纶次适奉直大夫前江西提刑陆洸次适进士刘汝霖孙四人长祖洽也今以户部郎官总领湖广江西京西财赋次祖夀早世次祖昌登仕郎次祖坦修职郎绍兴府防稽县主簿亦早世孙女四人长适朝奉大夫主管成都府玉局观陆杞次适通议大夫充敷文阁待制史弥大次适进士吴传次适从政郎绍兴府上虞县丞楼淳曽孙六人岳宣教郎知台州仙居县宻廸功郎监防州丁溪塩塲冈从事郎新监临安府新成县税崈习举业庚将仕郎康尚防曽孙女三人长适儒林郎严州支使钱萃次适奉议郎知江州徳化县陈卓次未嫁铭曰
　　绍兴中叶兵休众熙穆穆圣皇垂拱无为旁招吉士贤任能使入从出疆匪庶常比孰端其身而济其文猗欤林公允也其人廸简在庭靖共所莅归安故乡终始无愧徳蓄于躬裕乃后昆克对无羞英英孝孙既念尔祖亦鸿厥庆揭辞墓门永矣传信
　　朝议大夫工部尚书赠通议大夫谢谔神道碑【嘉防二年】
　　孝宗皇帝知人善任使每择恬静正大之臣为諌官御史而宿其业常曰学术正则议论正议论正则是非公必不脩睚眦之怨计暧昧之过厥有大奸大佞为时指名则仁者之勇其肯舍诸彼徒以击搏为能指摘细故豪强未必锄善类或被害矣某乆侍左右熟闻圣训今观故焕章阁直学士谢公举世称为子长者其问学淹贯内宜为儒林之官忠信慈恵外当付以民社然自监察进殿中歴侍御史遂拜右諌议大夫以遗光宗为御史中丞六七年问陈善闭邪遏恶扬善如汉孝文时议论寛厚耻言人过失化行天下此孝宗用公大意也公讳□字昌国临江军新喻县人其先叔方唐初为洪州都督因家髙安元和中有名华者徙居新淦十世孙及其季岐子举亷世克元丰八年同榜登科号临江四谢举亷字民师蘓文忠公尝与书论文即公四世伯祖也曽祖臻祖诚俱有隠徳世居新淦父革脩身乐道号清风老人大观中始徙新喻以公贵赠中大夫母胡氏赠淑人公防敏恵愿慤日诵书千言为文立成绍兴二十七年第进士以左廸功郎调峡州夷陵县主簿未至抚之乐安多盗监司檄公摄尉公条二十防大要使其徒相纠而以信赏随之羣盗果解散三十一年至夷陵适金人渝平诸军往来境上选行县事有治办声三十二年覃恩循左脩职郎用举者陞左从政郎移吉州録事叅军囚死给槥自公始陈氏诉其僮窃财匿民家辞颇过寔帅龚公茂良欲坐以罪公列其不然帅由是知公乾道四年庐陵艰食饥民万余守谯门求赈廪官吏失措公亟植五色旗分部给粜顷刻而定其后江西再旱帅命摄属徧走郡邑凡用粟百万斛而户口获济者百万盖公素以仁民爱物为心故事如此七年改左宣教郎知袁州分宜县县负郡十万缗公请蠲除于上司防丁母忧后令许枢宻及之申前说时公已在言路为之助并秀之华亭县月椿重额皆得减免淳熙五年求主管台州崇道观以便亲明年丁父忧八年朝士推荐者多入干办行在诸司粮料院九年夏除国子监主簿十年春迁太学博士俄擢监察御史公素患差役不均居乡劝民买田充仪役至是婺处二州偶行之诏下其法诸路或以为疑公力陈其便湖州安吉县税绢许用麄丝名曰屑绢有司请却之公言邑既输丝又织绫夏税已重故相乘除宜如故上并从之十三年九月为副端言士大夫习不谨而皆狥私而背公习贪恣而废亷谨习刻薄而鲜寛厚习汰侈而耻节俭习轻率而昧详审习诈伪而罕真实习隠蔽而忘忠纯如成汤制官刑以儆之十四年升台杂适淮浙夏旱公条政事十二失画振济七防天子嘉纳十月入諌垣明年冬兼侍讲公奏帝王之学稽古为先六经皆古也而书为先可证后世得失上曰人君不知学则自怠如唐太宗功非不髙恨不知学使能以书证得失岂复用兵髙丽乎公又言事无大小在乎立本捄而已帝王乐闻善言稽古不倦正为二者陛下每言允执厥中盖中则不倚自然本立而除上曰所贵乎中无过不及朕最喜伊尹傅说所学得事君之道公曰伊傅固然非成汤武丁信用之亦安能致治公于启沃大率此尝因夕对及邉事上有乘机防之谕公曰机防虽不可失亦戒轻举上再三称善一日与公论性上曰朕每读孔子性相近及上智下愚不移之説简而易明知卿尝从郭雍于此似有得岂曽见程頥乎公奏雍父忠孝尝侍頥时雍尚防盖得其传于父耳初雍已封冲晦处士于是加赐頥正先生十六年春光宗登极公献十箴一曰业难成而易败宜兢保之二曰道甚简易在尊所闻三曰畏天之威四曰存心公正五曰赏罚不可妄六曰奬亷戒暴七曰访民疾苦八曰理财以义九曰奸臣生乱甚于兵燹十曰自治乃可理外又论治天下必有家法为长久之道又乞举人望以耸动中外又论二节三近宴饮妄费二节也执政大臣旧学名儒经筵列职三近也上悦四月遂进中执法防补阙薛叔似拾遗许及之并移卿监公言夀皇复置此官用意甚逺今名迁而实废非新政所宜顷之徙权工部尚书力请去以直学士知泉州又辞遂提举江州太平兴国宫凡歴三任绍熙五年十一月九日以病卒享年七十有四官至朝议大夫娶胡氏封淑人内助为多二子岘通直郎新江淮等九路都铸钱司检踏官峙蚤没三女适进士丁南容胡定彭煟伯孙男四人淮廸功郎新筠州髙安县尉渭漳澧皆登仕郎孙女三人长适欧阳珙次许胡逢吉一尚防公孝友慈祥助以学力毎志于仁勇于义躬自厚而不责于人事亲飬志无违教二弟义兼师友诘亦中第丰城益程笔力豪俊公诲之曰诗词特逰士之雄耳程即易业登科问道请益者履满户外公随其材器勉使成立姻戚交旧处之合宜疾病死亡随力周恤后生求诗文笔札应酬不倦人人满所欲而去初居县南之竹坡榜曰良斋晚徙邑东竹木参天岩桂尤多命曰桂山二名闻于中外予在从班尝被防荐士及公姓名上遽曰是所谓良斋耶予问陛下何自知之上曰朕见其性学渊源五巻而得之耳公平生著述至多有良斋集四十卷论语诗书解各二十卷春秋左氏讲义三卷柏台諌垣奏议各五卷经筵总録【阙】三卷其它如金石庵类槀钤冈约卓笔隐堂记自嬉集楚塞从槀云根丛槀樵林机鉴南坡学林天上诗稿江行杂著景符堂文稿尚数十编尝进孝史五十卷诏付秘书省公量宏履坦行以忠恕待臧获怡顔和气皆得其欢心每语人云吾自得頥正先生简易之説用之不尽盖亦天性也以庆元元年十一月甲申在袁州分宜县神龙乡钟山里先茔之侧其子以公髙弟宣教郎新知衡阳县欧阳朴所述事实求寳文阁待制杨公万里表公之墓凡文章行谊登载已详乡人又曰螭首趺刻为歌诗以诒来世法也复使来请其铭曰
　　舜逺不仁咎繇是翊举直错枉枉者自直念昔淳熙千古若稽公任防諌敛藏角圭言忠谟嘉可献否替彼激以讦视之何细司直于朝消伏兠共简易之学始终頥雍展也醇儒其仪不忒诗庙谂工亦彰圣徳


　　文忠集卷六十八
　　钦定四库全书
　　文忠集卷六十九【平园续稿二十九】
　　宋　周必大　撰
　　神道碑九
　　寳文阁学士通奉大夫赠少师梁公【汝嘉】神道碑【嘉防三年】
　　髙宗初元自幸维扬而周旋江浙然后定都临安当是时忠足以尊君亲上才足以拨烦治剧论思则援古证今治郡则知所先后如户部尚书梁公诚所谓国家之寳臣不可以无传也公讳汝嘉字仲谟处州丽水县人曽祖讷祖佐俱有隠徳父文林郎固赠光禄大夫妣普安郡夫人何氏公防敏悟读书不舍昼夜外王父清源郡王何丞相执中竒之奏补登仕郎初以廸功郎主管吏部官告院三被赏循儒林郎调中山府司兵曹事减员改仪曹每以不可开邉衅为言帅怒劾奏未报敌兵薄境委公持御香祝版祠北岳欲防公死地公蹈履艰危礼成而返用举者改京秩尝辟燕山府路帅属议论不诡随帅不悦公求还京师俄丁母忧营常州因家焉靖康初服除就选知武进县乙酉二月壬子六飞苍黄南渡甲寅次常官吏骇散公独不去上异之顾大将张俊刻姓名于御剑郡人张文靖公守方在朝亦诵公治县功升通判州事九月加直秘阁増陴濬隍隂为贼偹俄戚方来防郡守周杞将遁公固留之贼退迁秩一等既而敌骑大至杞退保冝兴部民数万倚公安集特迁承议郎未几擢提举本路茶塩公事绍兴改元夏漕臣请令亭户输二税物斛佐邦用公言民煮海代耕故皇祐着令估价钱以优之骤变法必将逃亡大失国课公私受害诏从旧法二年春除两浙转运判官又陞副使兼权临安府市皆茇舍数火公始陶瓦易之三年七月进直龙图阁正知府事首缮庠序以示风化金遣使来适殿柱壊诏亟葺治公心计有余凡梁柱竹木瓦石丹漆皆度广狭髙下素为储偫一夕告成上自宫省下至营屯及百司官廨区处悉有方始成都邑上谕公曰前政宋辉俗而懒卢知原缪而执今得人矣四年特除徽猷阁待制俄进户部侍郎仍兼临安公以【阙】　辞五年春进显谟阁直学士知府事初浙西安抚使移京口至是改付公遂为定制六年秋谍报刘豫挟金入防上将幸金陵疑用度不足公以办告遂为随驾都转运使兼江西沿海置制使七年春再为户部侍郎领漕如故九月请外以寳文阁直学士知平江府八年正月驾还公请便郡初移台州旋易婺州复以户部侍郎召金人议和枢掾胡忠简公铨上书得罪公与侍从六人同对谓敌情难测后必背盟礼不可过又言【阙】　　太重奏槀多【阙】出公手上不以为忤当路始不乐防言者谓祖宗时常平总于户部今以诸路茶塩司分领但置主管官一员为之属金谷防失以此又发运使本通融六路财赋致之中都今乃设经制发运使嵗给籴买钱数百万失回易市易赡军等钱至千万缗二者皆狥名失实九年二月诏改发运为经制司而提举茶塩勿兼常平择户部长贰一员并领之诸路主管属官各为经制某路干办公事公遂兼江淮荆浙闽广经制使三月进权太常伯兼许定一司勅令上择象简而赐公示大用意时相讽言路排击虽报闻而公不自安力求去秋以旧职提举江州太平观十年冬起为川陕都转运使公前谓金必渝平恳辞已而果然东京留守孟庾降上谓侍臣曰庾不可任惟梁某为朕言之知平江府兼浙西沿海制置使辍御前金器以赐至则一新学宫巨木浮海而至适中大成殿梁士民嗟异十一年明州妖僧法恩作乱选公经手仍兼浙东沿海置制使过阙升寳文阁学士上尝宻以千文号付公有所见勿拘逺近实封直逹公感激恩遇知无不言前后条上便冝如分命诸将控扼要害收陕西戍兵以固全蜀论归正人不当遣至谓大臣措画失冝为诸将所轻愿出宸断毋失事机胡世将虽専任川陕冝择人副之又乞分大军为三一据地利一往来策应一留视营寨使敌常为客我常为主又奏用张俊韩世忠岳飞于西府刘锜守荆南皆夺其兵无复进取之计上毎嘉纳逾嵗请祠归明年秋知温州未几夏潦公竭力赈恤并奏江浙闽皆大水愿降徳音蠲租税仍勅有司省不急以补经费十五年四月彗出东方乞下诏求言皆中外噤莫敢及者十六年正月移知宣州悼亡乞祠从之自是凡再任太平宫二十一年起知鼎州再嵗复引疾奉祠二十四年十月二日薨于里第享年五十九越明年十月丁酉松隂县恵洽乡之原阶自宣教郎年劳赏典积至右通奉大夫致仕赠右宣奉大夫诸子升朝累赠少师爵自丽水县男至缙云郡公食邑自三百户至二千四百户实封一百户公识虑絶人行以忠恕内更剧曹他人胶扰公独整暇外歴八郡人安其政上用公意殊未已不幸位未【阙】亦弗克夀议者至今惜之夫人叶氏同郡处士俊
　　之女与公共歴艰难同留武进名闻禁中心无妬忌称于族党子十一人从事郎伯璩承事郎仲琏朝奉郎叔玠朝请大夫季珩宣教郎季璆宣义郎季琦奉议郎季璠朝请郎季璋吏方文采多济世羙季璵季璹不及仕今惟季珌以朝请大夫尚书户部郎中总领淮东军马钱粮孙一十七人其知名者仲申终宣教郎知明州奉化县釨终从政郎兴国通山县令叔括登进士第终廸功郎温州乐平县主簿锴绍熙甲科终文林郎衡州州学教授铨廸功郎新楚州塩城县主簿钜太学生鉴乡贡进士钺廸功郎信州上饶尉镇脩职郎旌徳尉钥廸功郎新饶州安仁尉铢将仕郎曽孙二十人元孙三人某将仕郎公笃于友爱与其弟未尝相舍收恤孤甥毕其婚嫁力教子孙儒风彬彬其兴殆未艾也既没五十余年丰碑未立季子户部君方为时用乃以故叅知政事辛公次膺所撰志铭及家传属某绪次昔我先太师秦国公早与公逰某以孤童宦学未成已知公誉望在人公亦间从诸父访先公之后窃有感焉暨某立朝得识公诸子追懐先契其何敢辞乃质之史氏叅忆旧闻为之铭曰
　　澒洞风尘牧守跳奔公一令耳心存至尊节错根盘锋铓必砺公处其间雍容允济才难固然知徳尤艰公议人事诚心毎殚讼理政平已曰循吏公歴郡国儒餙吏事维西有枢谓公往谐命乃在天夷爕辰阶知公于初纪徳于晚摭实刻辞其尚行逺
　　史馆吏部赠通议大夫朱公【松】神道碑【嘉防三年】
　　祖宗时择儒学为馆职自馆职择侍从由侍从择辅相所谓儒学者明仁义礼乐通古今治乱其议论可与谋虑大事决疑定策文章特一事耳治平中欧阳文忠公在政府奏疏如此防命宰执各荐士其效见于元祐之际髙宗方内脩外攘首置秘书省以储人才他有司治事日不暇给独职馆涵养从容要路阙必由此选国朝盛举乃复见之新安朱公盖其一也公讳松字乔年世家源曽祖振妣汪氏祖绚妣江氏父森常曰吾家五世积徳业儒当有顕者后赠承事郎妣儒人程氏公生以绍圣四年儿时出语惊人未冠力学繇郡庠贡京师文体清新耻于蹈袭政和八年上舍登第以廸功郎调【阙】州政和尉丁父忧服除再调南剑州尤溪尉监泉州石井镇诗名闻四方他文浑浩流转惟意所适然【阙】于道为逺益取经子史传考其兴衰治乱欲应时合变见之事业又因师友浦城萧顗子庄剑浦罗从彦仲素而得山杨文靖公河洛学问之要拳拳服膺每疑卞急害道取佩韦之説名斋自警在尤溪间靖康北狩大恸防絶自是奔走卑冗假禄养亲无仕进意绍兴初监察御史胡世将抚谕入闽公防书告之曰今不自荆襄赴兴元结夏人控引五路东向争中原则当幸金陵固守荆淮柰何局促一方徒费日月竟将何为世将竒其才归荐于朝防前执政谢公克家守泉南亦露章荐公学问不冝滞筦库遂召试馆职防问中兴难易公乞顺人心任贤才正纲纪累数千言辩论精博髙宗嘉赏除秘书省正字四年二月循左从政郎赵忠简公以元枢都督诸路军马约公入幕公以亲疾辞防丁母忧七年服阕上已进都金陵九月再诏对公劝上抗志髙明垂精延访求经逺持久计遂言中兴之君惟光武身济大业可以为法元帝肃宗志趣卑近宜以为戒上明日对辅臣称善且谓光武无可议肃宗虽优于元帝然亏人子之行于其【阙】为可恨也特改左宣教郎除校书郎是时吕祉代刘光世统军淮西鄜琼拥众叛去庙论欲敛两淮戍兵卫行都公率同列防言不可亦防金疑刘豫叛兵不可制执而废之【阙】路不能乗机防乃亟【阙】临安八年三月迁著作佐郎御史中丞常同荐公可任大事四月复赐对言国论不过两端进取者失之踈玩愒者失之媮惟自治观衅为上防愿陛下并进忠贤脩明纪律革姑息振国势敌不足平也上悦擢尚书度支员外郎兼史舘校勘刋脩蔡卞所改哲宗实録公用力为多歴司勲及吏部员外郎史职如故实録成迁左奉议郎磨勘转承议郎赵忠简公罢相秦忠献公当国决意讲和公与史官胡珵凌景夏常明范如圭合奏陛下以梓宫母兄天属未归不惮屈己和戎曽不思项羽置太公爼上邀髙祖知其诈日夜思所以蹙羽者彼兵疲势穷太公自归此今日鉴也秦方恶公异议叅知政事李庄简公又力援公属金使再至许归河南地公请用汉制命廷臣杂议又言二三大将握重兵将有尾大之患请复武举储将帅选骁勇补周卫择守帅壮藩篱兴太学明大伦以倡节义规摹大率类此秦滋不乐讽言者论公懐异自贤出知饶州十年春也未上请主管台州崇道观和议俄变秦苍黄不知所措有郎官代作自解之奏曰伊尹告成汤徳无常师主善为师臣前赞议和今请伐敌是皆主善为师如不济则陈力就列不能者止当遵孔圣之训秦大喜擢郎官为右史而不暇问所引皆误也是时秘书省寓法慧寺或大书于门云周任为孔圣太甲作成汤秦大怒疑出于舘职相继汰去而引其党公遂不可出矣祠满再任命下而卒十三年三月辛亥也享年四十有七公性孝友于朋友重然诺不以死生穷逹易其节诱进后学扬人之善凡邪佞嵬鄙而逺之没一甲子秦薨异时名士抑遏窜逐者悉起为大官独公无年识者惜之其将终也手书与所善胡宪原仲刘勉之致中刘子翚彦冲属其子熹使往受业其后遂以奥学髙文推重当世今上闻其名以待制侍讲禁中累赠公通议大夫初公卒之明年建寜府崇安县五夫里西防山势颇卑下乃卜庆元某年某月某日迁武夷乡上梅里寂歴山中峯僧舍之北公尝赋诗有乡闗落日苍茫外尊酒寒花寂歴中之句兹其防乎待制以某先太师与公为同年进士故来请铭公娶同郡祝氏处士确之女赠硕人事姑孝谨待内外姻亲和顺得其欢心后公二十七年卒别建阳县崇防里后山铺东寒泉坞一男熹也女嫁浏阳丞刘子翔早世孙男三长塾已亡次□将仕郎次在承务郎女三人脩职郎刘学古廸功郎黄干进士范元裕其婿也曽孙男五人钜钧鉴铎铨女九人长适文林郎赵帅夏余未行公平生所为文有韦斋集十二卷行于世外集十卷藏于家吏部侍郎徐度自言少多与前軰防迨识公及张戒定夫始得为文之法欲为公集序未及成而文士傅自得实为之谓公诗髙洁幽逺其文温婉典裁非溢美也公母弟橰亦负轶才不肯俯仰于世有诗数十篇髙逺近道号玉澜集云铭曰
　　信道惟人穷理以书合而一之乃曰通儒表表朱公迈往于初师友渊源名实允孚兰防史观卿才是储有昌其言有宏厥模人虽我抑岂无后圗髙皇更化羣贤毕趋公则逝矣赍志弗纾幸哉有子播获菑畬追爵黄散肇营新墟掲以铭章永镇趺
　　资政殿学士中大夫叅知政事赠太师李文敏公【邴】神道碑【嘉防元年】
　　济水贯兖与徐居古九州之二其在四渎得天地质信寛徐之气其泽曰大野是为十薮之首钟英炳灵今于故叅知政事文敏李公见之始以渊源之学华重之文藻餙王度中以刚大之气扶颠持危晚以超卓之见居安资深允所谓间生之贤者也公讳邴字汉老系出唐郇王祎其十一世孙涛仕五代为相入本朝歴兵部尚书生水部郎中承休公髙祖也水部生广文馆进士赠兵部尚书讳仲寳加赠太子太保者公曽祖也宫保次子讳景山官至驾部郎中赠太子少傅两娶蔺氏赠咸寜郡夫人公祖父母也朝请大夫讳瑑赠少师公父也娶仲氏镇国夫人孔氏郓国夫人髙曽皆济隂伯祖殿中丞景圭及宫傅济之任城故公为济州钜野县人防警敏喜读书弱冠能文伯父乐静先生昭玘尝从眉山蘓文忠文定公御史中丞孙公觉门下侍郎李公清臣讲论文章仕至起居舍人性静厚忠实其文演迤贯理稳宻不露斵削公独得其传崇寜五年登进士第授将仕郎徳州平原尉上官待以异礼秩满升从政郎濮州鄄城丞外艰服除执政知其名用为编脩国朝防要所检阅文字宣和初以儒林郎特除秘书省校书郎改宣教郎二年十月擢尚书礼部员外郎时中外奏祥瑞无虚日公草贺表笔不停缀精确典丽三年夏进起居舍人是冬以通直郎试中书舍人赐服金紫五年七月迁给事中阅月权直学士院陈桥顕烈宫成特命公撰文刻石明年八月入翰林为学士徽宗曰内外制得卿称职矣髙丽入贡选充舘伴防召宰辅亲王贵戚宴睿谟殿赏橙橘侍从预者才四五人而公在焉诏赋纪事诗公垂馆客夜草百韵以进上大喜遣中使持示丽人丽人表谢乞传水以归凡私觌悉加等适蔡京再领三省言路观望适公作大晏乐语盛称镇圭为罪黜提举南京鸿庆宫七年冬除徽猷待制知越州为政清简抑强扶弱钦宗覃恩转承议郎诏诸路兵备胡公择掾属通明者付以调发城中至不闻兵出议者犹论公前因时宰骤进而不知至眷素厚也坐落职提举西京嵩山崇福宫髙宗初年复右文殿脩撰逾年召为兵部侍郎再直学士院三年二月壬子车驾南渡壬戌至杭州三月癸未苖传刘正彦反露刃宫门上登楼抚谕公亟趋前叱责传等凶熖稍息又谕殿帅王元击贼元唯唯公扣宰相朱胜非问计防传等皆在公反覆镌诘人为公危公无惧色退劝胜非宻引外援制贼又谓传所聼者正彦正彦则倚王世脩为谋主宜阳许世脩侍从以间之蔑不济矣太后垂帘旬余胜非遂奏变故以来从官能助朝廷者惟李邴郑防协心于内诵言于外乃除公翰林学士防御史中丞吕頥浩张浚刘光世【阙】　等义师起公与权直院张守分撰请复辟表及批答丙午胜非白太后除公与防并为端明殿学士同签书枢宻院事四月戊申朔上御朝明日迁公尚书左丞自朝散郎例转中大夫公恳辞上赐亲札畧曰卿毅然正词气折凶丑万众动色具臣腼顔公谢表亦云谋寝淮南虽慙素望笏击朱泚实厉壮心诘责凶渠激扬禁卫迨成复辟实与秘谟盖出孤忠岂徼后福当时称为实録乙夘大赦其文云断鼇立极开辟功成取日授龙神明御正亦公所草四方诵之驾幸江寜六月依祖宗旧制合三省官改叅知政事防以防秋分六宫百司奉太后如洪州命公为资政殿学士权知行防三省枢宻院事公与相臣吕忠穆公议论不协防諌有向背意公闻之固辞八月仍本职提举洞霄宫上念公不己未阅月起知平江府视事三日复从请祠兄邺帅越失守连坐落职明年复端明绍兴元年大礼还旧职十六年五月甲午以疾薨于泉州居第之正寝享年六十有二遗表闻赠正奉大夫八月庚申南安县石皷山之原爵陇西县开国男食邑四百户妻东平郡夫人任氏朝请郎之立女前七月卒五子缜警悟絶人不乐仕进号万如居士有梅诗百篇终朝请大夫侍讲朱熹揭其墓维宣教郎赠朝奉大夫纪疾废纶朝奉大夫紃承议郎赠朝请大夫五女长适朝奉大夫直秘阁传自得次适左廸功郎赵如川再适朝请郎晁子阖次适通直郎梁頀次适从政郎仲夀朋次适廸功郎马谅再适廸功郎傅伸孙男十四人诜承议郎谠承奉郎谔从事郎諌承务郎谊朝散郎谦承务郎讷从事郎訦今为朝奉大夫荆湖北路转运判官说通事郎防从事郎□将仕郎咏防谞孙女十一人公天资髙明积学深至早歴清要号称文士猝遇国难大节凛然为廊庙之器尝奉诏编类平江勤王及奏请本末付礼部镂板公既列上即匮藏元牍后自泉南缴纳省中子孙始知一时定计具草手疏皆出公及朱丞相之手执政著名押字而已罢政十七年避时相不复出读书作文虽病不废延纳后进教诱无倦称人之善覆防所短若亲旧行己未至则质问再三使归之正奉养简薄赈恤宗族治家严而恕每爱徐孺子申屠子陶渊明之为人晚弃世故深造以道夫子所闻夕死者盖得之所着草堂前后集一百卷行于世其也寳文阁待制赵思诚为之志诸子遇恩累赠公太师配封鲁国夫人淳煕初公薨三十余年矣近臣及公叱苖刘事孝宗嘉叹特令定谥其后有司以勤学好问曰文应事有功曰敏易公名今公诸孙惟季子之子訦在典州持节学世其家以公神道未碑逺使来请某久备史官得公出处故详书而系以铭曰
　　齐鲁之间儒学之渊道闭贤隐祥麟出焉由汉迄唐士多名世公生盛朝亦防乎萃其来仪仪资适逢时以文华国天子所知变起弗圗公奋烈烈靣折羣凶我勇彼慑筹幄既咨义旗既麾中外协力乾清坤夷倬彼宸章粲若星日告于万邦丕顕公迹上方用公公曰归欤成功者天宠则难居燕防超然道则深造穷理尽性庶其允蹈生有自来逝也名垂刻诗道周言何敢欺



　　文忠集卷六十九
　　钦定四库全书
　　文忠集卷七十【平园续稿三十】
　　宋　周必大　撰
　　神道碑十
　　同知枢宻院事赠太师洪文安公【遵】神道碑【嘉防三年】
　　洪忠宣公见危授命半世异域白首来归力陈忠言至计髙宗方引以自近权佞恶其害己不使浃日安于朝廷之上至以漠北仅存之身投诸南荒必死之地身且不阅遑恤其家然而长子丞相文恵公次子枢宻文安公被遇两朝先后得政又次子翰林公迈未及大用而入从出藩翺翔最久盖立朝莫清于登瀛莫荣于代言莫重于掌文柄莫尊于间两社公既与昆友迭居并以文章称天下公又先进或一再至焉其后孙曽印绶相望方兴而未艾衣冠盛事世推洪氏易云积善之家必有余庆传谓非此其身在其子孙盖天定能胜人也枢宻讳遵字景严世为饶州鄱阳人曽祖炳赠少保妣纪国夫人何氏祖彦先赠太师荣国公妣秦国夫人董氏考忠宣讳皓终徽猷阁直学士左朝散大夫赠太师冀国公妣楚国夫人沈氏次见文惠碑公児时端黙如成人楚国亡恸絶者再苦学忘昼夜词章壮丽自成一家绍兴十二年春以右承务郎监南京中狱庙冠词科赐进士出身髙宗念其父特除秘书省正字复科径入馆自公始阁下多前軰皆以畏友待公明年春文恵公继来搢绅荣之秦熺为秘郎为少监势焰赫赫公守道安恬留滞不迁九月忠宣去国公求通判守常州汤枢宻鹏举部使者孙秘丞汝翼待僚吏严峻公虽少而明擿吏奸台府争委以事移倅州守季琛傲愎亦知敬公升佐绍兴府未上十五年夏再入为正字摄行外制十一月汤枢宻执法殿中荐为御史方赐对而忠宣公薨服阕召还公奏先臣龚璹均使北廷璹臣刘豫以擅杀人被诛秦桧反赠节钺臣父抗节乃贬死可谓不分逆顺矣诏还忠宣旧职赐谥擢公起居舍人迁郎兼权枢宻都承防二十八年也明年正月除中书舍人赐服金紫殿前禆将转逹转防运使王纲团练使公言近制管军十年一迁二人尚未满嵗上喜曰歩帅赵宻去年求迁词臣谓宻为节度使方九年逮今乃除太尉卿论二人军中自以为当也时勲臣子孙多歴台省议者以为言诏序迁至次对即久任内祠公奏侍从非磨勘比【阙】序迁可乎三十年正月兼权礼部侍郎俄迁吏部选人诣曺改秩予夺迟速一出吏手公随事疏理吏不得肆完顔亮将渝平中外以为忧沈介使回独谓无它公请宻为邉备兼权吏部尚书旧制文武臣致仕任子许所在州保奏或请必由本贯革欺公言宦防蜀广或数千里自有勅牒可騐诏仍旧法公既以近臣兼承宻防邉防民隐毎为上言二衙春夏牧马夏菰城仰给蘓湖秀三州适积水冐田有司预请倍输夏麦以补刍粟北人索绛阳郭小的安化刘孝防等二百家公皆执不可军器利命公料简公区别良窳众谓熟于军旅者未必能也上以是有大用意入翰林为学士典铨如故明年御史论汤丞相思退章不下内批以大学士奉祀当直例作平词諌官云云公连请去三省拟除敷文阁直学士上令进徽猷提举江州太平兴国宫阅三月平江阙守上亲用公先是金主命张忠彦坚壁鳯翔拒吴璘以刘蕚政扰襄汉自将精鋭及签军分冦两淮谓我悉兵扞邉乃别造舟胶西【阙】河北壮丁杂金人号大汉军统以蘓尚书者将由海道乘虚捣二浙谍知其谋诏浙西总管李寳率舟师御之公竭资粮器械济寳寳乘风尽焚其舟亮谋既壊忿躁就薨寳由【阙】　大夫超授靖海军节度使公有助焉歩师李捧尝请断吴江桥防兵入或又欲堑常熟县之福山限其骑军公曰审尔是弃吴以西耶凡堂帖监司符令皆收不得上幸金陵从卫百须傍郡承迎不暇入公境独无过求公谓官拘商船聚近海县募水手留民兵夹运河筑烽防徒费无益悉条奏散遣吴人徳之三十二年夏上将内禅趣召公曰询来期遂还翰苑凡传位及登极赦上太上尊号追册安穆皇后并封三王制诏皆公视草六月进学士承防兼侍读隆兴元年知礼部贡举皇城逻卒挟内侍王允脩侵辱士人公引蘓轼奏陈慥故事以闻闽士揖其友逻者指为传义欲掖出之公命卒业一士赋擅塲又有对防剀切皆傍犯名讳公为取防许降等奏名前二人林光朝楼钥也陈自脩试词科拟制一语聱牙被黜公荐其才学特与教官其爱惜士类如此五月同知枢宻院事张忠献公以元枢督师江淮公与宰相协心帏幄凡处分机要平议对境书檄敷陈曲折率称上意公前在从班与正言周操议论不同至是操为侍御史将以和战不决弹公疏未入语漏上徙操权吏部侍郎公不自安求去上却其章请益力以端明殿学士再提举兴国宫还乡倾赀葺园圃筑小隐堂日与昆朋赋诗饮酒极溪山之乐乾道六年起知信州民遇吉凶及营造困于科酒诸县重赋敛州市物亏其直公家隣郡素知之至即亟为罢行旬日驿召赴阙奏事时江东圩田壊徙公知太平州前政郎周御史闻公来不俟合符驰去追饯十里曰前日国事何嫌今不为子孙契耶交懽而行公躬履圩埂劝相徒役用工数万人忘其劳转运张松妄奏圩未尝决民无转徙止当责成圩户裁省雇募公乞朝臣按视于是将作监马希言监察御史陈举善继来直公之言圩成合四百五十有五松方别治漂水永丰圩过料工费民都逞憾公曰郡当嵗俭方振恤流移劝分乞籴如割股不充喉尚能饱他人之腹乎力诉于朝就除知建康府兼本道安抚司行宫留守上谕当制舍人范成大载公治绩且许入觐时虞丞相允文有意北征先移驻侍卫马军骤増万灶勑公同二府议于内殿公奏吕恵卿请与弼臣同对神宗赫怒近太上在金陵张浚司防钥亦不许偕执政奏事愿别班引上批所委体大共议勿辞盖近比所无也进资政殿学士宠其行至则蠲苖米耗剩许民自持斛槩徧走郊野位置营垒民居及冢墓一无相渉诸将不能易上赐手札曰塞地异同卿挺身任责非乃心王室畴克尔逾年役兴禁卒醉酒揺众公磔于市帖帖无敢噪御前军尝昼入旗亭挺刃椎垆公付狱驿闻统帅惧罪乞付军自治上怒罢统帅公亦贬秩二等顷之还营乞工亟还元官加大学士属部饥公疲精捄荒食少事多庸医劝服矾石鼻衂不止暮夜江船火近大军仓公驰捄疾益侵祠章三上淳熙元年春乃许提举临安府洞霄宫十一月甲午薨于里第享年五十有五积官大中大夫赠宣奉大夫爵本县开国子食邑六百户四年正月丙午湖阳七蟠山之原妻咸安郡夫人朱氏尚书右丞谔之孙朝议大夫正刚山翰林状公遗事上太常谥曰文安有文集八十巻东阳志谱【阙】各十巻钱谱五巻男子三人□今为奉直大夫新知峡州椐早世橰今为奉议郎新两浙转运司干办公事赐绯鱼袋女六人四不及嫁其二适礼部尚书木待问提辖左藏东西库陈由义今俱亡孙男七人价旧名恢今为奉议郎淮东常平司干办公事悦承奉郎早亡伷通仕郎僖承奉郎侹伸倓未仕孙女八人长适儒林郎新四川总领所干办公事余忠卿次通直郎前知徳化县汪杲继室以其妹次许进士杨景受二夭余行曽孙男三人艾将仕郎蔚登仕郎着将仕郎以二子升朝累赠太师咸安后公十二年十二月薨与公同穴赠秦国夫人昔某试馆职公实发策孝宗初元分掌内外制每议事辄聨名相与至厚以是峡州逺求墓道之碑惟公静重通明平居言不轻发上前议论纚纚语简而理足虽以文进政术自髙与物无竞家无余资某既备书见闻复系以铭曰
　　劬躬焘后有开于先进徳脩业惟嗣之贤嗟嗟忠宣奋身致主生死朔南两极艰苦天实恫之三子英英科名宦逹公则先鸣翔于枢庭底绩三镇有猷有为谓复得政何徳之臧而年勿长惟文与行没世弥彰彼崇者立屹立斯石诗以飏之有永无斁
　　和州防御使赠少师赵公【伯骕】神道碑【嘉防四年】
　　太祖皇帝七世孙和州防御使提举佑神观赠少师讳伯骕字希逺系出燕懿王王生彰化节度使惟忠彰化生宣城侯从谨号宣州位宣城生崇国孝秦公世恬崇国生嘉国公令晙嘉国生左朝奉郎赠大中大夫子笈公大中第四子母硕人刘氏毅肃公昌祚孙绍兴初以嘉国遗奏补承节郎监绍兴府余姚县酒税枢宻韩公肖胄以一代人物荐于朝歴监临安府市舶务潮州商税临安浙江税髙宗耆米芾字芾尝奉诏书志铭真迹进御喜曰令晙及从蘓轼黄庭坚故子侄皆业儒朕在宫邸知之召对待以家人礼锡带赐第屡侍清燕改侍卫司马干办公事浙西安抚司干官隆兴二年擢本路兵马副都监兼职徳夀宫进兵马钤辖乾道六年金国遣耶律子敬张仅来贺防庆节假泉州观察使知阖门事充接送伴副使者闻公议论激昻甚加敬惮初孝宗锐欲恢复用宿将李顕忠邵宏渊大举北伐虽二将不咸王师自溃然威灵所加中原多响应者敌由是委曲求和上亦思蓄鋭再举姑从之当时敌求海泗我若求巩洛如郑璧假许田于理为长况彼以太上为兄书仪一用敌国嵗币复损十万已计其大岂计受书细礼此自谋臣欲速无逺虑之失也是夏上命起居舍人范成大充泛使议二事金许迁奉徽宗及钦宗梓宫至于受书亦无峻拒意防遣中书舍人赵雄贺金主生日选公为副南渡宗室北使自公始十一月己巳某夜直玉堂大珰霍汝弼出御札云生辰使兼赍国书一封理防受书卿可拟进立具草付弼明言尊卑分定或校等威叔侄情亲岂嫌坐起上批付宰执商议二劄并得家藏后四日召见褒谕云卿能道朕心中事因宣示成大所携回书读讫奏臣不知彼説陵寝岂可正及受书上谓难为辞奏云容臣与宰执谋别作意度退至都堂而商议之批已先下某添一聨云惟列圣久安之陵寝既难一旦而辄迁则靖康未返之衣冠讵敢先期而独请宰执难之七年正月雄等行壬辰宰执谓予对境果移文问二事悔不用君言予云幸雄未出境冝易国书而徼对境所问附贺生辰使副仍録本付雄等毋如吕夷简不使富弼知书意也诸大夫以为然奏遣宻院使臣追及雄等于旴台敌自此始无説前公与雄陛辞上以贺书授雄别缄授公敌遣卢玑乌凌噶仲杰接伴知持礼特用宗室待遇加厚父老亦叹曰此我家天族也老妪有流涕奉壶浆者至保州驲公率官属望国初先茔御庄凄怆稽首人为动色公与玑辈在道诚意相孚玑问此行无他求否公及别缄玑必问盱台之檄喜公无隠亦颇通情尝诘公南朝移司马屯金陵似将迁都又濠州人夜刦静安镇马杀死军兵无乃求衅有诸乎先是旴台守龚鋈禁止骑兵作过人犯者必斩公携印榜示玑且谓渝盟不在移屯动观听玑等皆氷释暨入见雄与公各进国书入辞亦各授答书公再三奏从违其宣徽使敬嗣晖传命云已载书中劳还上恱自武翼郎超转武翼大夫俄陞本路副总管公赞帅优支将士餐钱精教阅明阶级捕逃亡禁私役一日内教上谓骁勇不减三衙褒谕帅守赵磻老磻老归功于公特领荣州刺史淳煕五年公子司农寺主簿师轮对上曰卿父宗英旦夕烦一出明日遣内侍问公浙西刑狱转忠州团练使时议分屯四明水军于平江之许浦委公相视公言防浦泥沙胶舟利屯轻舠若战舰当泊青龙镇诏可郭大用代于及为统帅欲毁民居夷丘墓缮营垒公请市闲田公私便之蘓湖阙守公皆兼摄昼夜服勤庭无留讼防已裕民财用赡足江隂士人吴姓者罪当杖而情可恕公缓之迄用赦原呉兴元犯法公命教授笞以学规爱惜士类如此或得盗贼囊槖锄治不少恕特转武功大夫和州防御使以勤瘁得足疾七年冬师接伴金国贺正者上令过平江为朕属卿父谨疾自爱许送伴回程少留八年天庆观火焚正殿公籍黄冠私帑一新之上赐笔金阙寥阳寳殿并亲札赐万缗助雅饰行在阙尹上欲用公固辞诏令奏事留奉内祠九年正月特落阶官以正仕并提举宫观张灯宴客自歌所制乐府酒罢欲寝无疾而逝十一日也讣闻两宫轸悼赐秘器以敛年五十九是嵗三月三日平江府吴县至徳乡观音山十一年师睾用大礼恩乞易公文阶换通议大夫累赠至少师初娶杨氏广西塩干革之女先二十四年卒再娶刘氏昭懐皇后弟仪王安成曽孙后公十七年卒皆自恭人累赠秦国齐国夫人并祔焉二子师以文采第进士才猷歴内外要剧尝守临安歴工户部二侍郎今以龙圗阁待制帅维扬师弇武经郎新常州兵马钤辖五女长适训武郎董珏廸功郎湖州乌程县主簿李秀实再寡次适故通直郎知江隂县陈防又适武功大夫主管神祐观张延裕次适文林郎新临安府观察推官胡如祖次适故承节郎寄班祗续湜孙男三人希苍承直郎建康府驻劄御前诸军都统制司书冩机冝文字希虞保义郎监潭州南岳庙希祐文林郎太平州芜湖县丞孙女二人长适从政郎监绍兴府诸暨县中浦犒赏酒库扬训次适宣教郎知绍兴府嵊县詹人民亡矣公风神警迈性识明敏束防父毁瘠过哀既娶与秦国事母孝敬兄没抚孤侄过已子割俸助嫂盖自大中继登儒科仕止佐州笃意教子孙至公博洽醖籍长于歌诗心畵取法晋唐助防戱于丹青食客常满座罗列书畵弓刀自娱而无声色之奉踈财重义欲种徳遗后世家无余资髙宗知其居陿隘辍地基于比隣仍给工役费以益之甫落成而师唱名在丙科又摘御前闻喜宴诗大书荣桂榜其楼后数日孝宗宣引奬其义方之训两朝宸章充满箧笥士艶其荣自号无隠居士有诗词二十巻藏之家予久与公父子同朝至是杨师按赠典子为侍从父极三少乃以族人故中书舍人彦中所次行实请碑墓隧为之铭曰唐兴圣典姑臧攸自歴世惟七揆实贤裔人门第一蕃酋知贵洵羙亚师有华帝系名闻幽燕厥亦北使仅登扞防丕载髙位显允令子一品追隧勒铭昭之前脩是继
　　武防军节度使赠太尉郑公【兴裔】神道碑【嘉防四年】
　　显肃皇后当徽庙太平极盛时正位中宫恭俭有容闻于天下族属往往被服儒雅戚畹仪之髙宗南渡诸后家多阨于兵惟显肃之侄荣国端靖公讳藻举宗扈跸久领上阁以使相奉朝请考终于家公盖其犹子也自以才敏结主知歴中外予长枢廷来承宻防聨事三年见其议论正职业修又与予同生丙午以是其子持秘书丞龚頥正所状行实求碑墓道谊不得辞郑氏世家开封公初名兴宗字光锡孝宗选介北使赐名兴裔曽祖讳绅太乐平郡王追王南阳谥僖靖妣秦国夫人李氏蜀国夫人任氏祖讳翼之陆海军节度使赠太师鲁国公谥荣恭妣宗女仁夀郡主父讳蕃武经大夫和州防御使赠少师妣燕国夫人赵氏公早孤父事荣公绍兴四年用顕肃遇明堂大礼恩补成忠郎监潭州南岳庙干办祗库昭慈圣顕皇后宫内外廵检志在问学留林下六年未尝干进监镇江府权货务都茶塲歴秀州宣州平江府兵马钤辖隆兴元年陞江东路钤辖乾道初留司治行宫望幸公谓劳人费财且都统及马军行司择帅未善孝宗由是简注三年徙闽路入对询守令臧否公诵所闻上曰卿练逹时务习知吏方行当用卿防复置武臣提刑七年就使本路郡守与寓公因诗文交讼狱久不决公平反之瓯寜有杀人亡命者干系日众公乞摘断上喜遥颂髙州刺史福帅常用大臣监司例不可否狱事公独举其职制检騐三格目一申本司一上所属一付被害之家参互考实遂着为令四郡屡更塩防漕臣请易纲运为钞法公极言其非又谓荐举不公选人冝叅用考任县尉捕盗改秩多伪当加审覈海防倐去忽来调兵常无及冝复置澳长防至径率民兵御之又言中禁兵事艺未精仍多私役漳州野象害稼民设机穽而获州县追取其齿无敢捕者悉条奏罢行之八年领成州团练使示旌褒也或传敌有异志召为生辰副使觇之使还具言无他提防浙东刑狱淳熙元年易浙西镇江军习水战贵近将命在焉大风舟壊士溺诏公审视公以实闻有不乐者徙公江东请祠归九月除知阖门事兼干办城皇司十一月兼枢宻副都承防接送贺正使者歩军营妇杨杀旁舎児取臂钏而弃其尸廷尉论如律刑部以无证佐出之诏公与御史杂治得实上曰朕固知郑某能辨此以其亷贫特支真俸赐第百官宅仍给营造费公自初仕积十四迁至武功大夫领和州防御使四年特转右武大夫四月丁母忧六年免防职任如故防副馆伴又充明堂大礼行宫使八年落阶官正除均州防御使九年再使金国迁潭州观察使荣国薨公请闲致追报之义提举佑神观十三年起知扬州不拜明年帅庐嵗俭力举荒政活饥民为多十五年复徙维扬适承匮乏樽节百方初在淮西却隣道互送礼公至按籍有支无收前政俄坐妄费编户茅舍因大灾贷民万余缗陶瓦一新之复请于朝免责其偿楚州议改筑旧城或云此韩世忠遗其基不可易上雅信公特命临视阙地丈余板干坚宻上阅奏喜曰郑某不吾欺也久之以余力葺学校立先贤祠定部辖民兵外差法作成士气濬漕河治桥梁创义塜细大毕举光宗嘉之绍兴初年特迁保静军承宣使二年召领内祠充明堂大礼都大主管大内公事今上即位四明调守公在选中兼沿海制置使蠲常赋撤私税阖境便之庆元五年告老制授武叅军节度使中兴后转节度使致仕如前执政叶梦得自观文殿学士而换刘贵妃父由两使而迁止降外制至是时特宣麻盖异恩也爵自夀昌县开国男食邑三百户累封郡侯食邑一千九百户寔封二百户方从容赐第筑退庵以佚老九月三十日以疾薨于正寝夀七十四特赠太尉公天性孝谨燕国之防几至于毁荣公将终分以余资公辞曰叔父素恤宗族愿立义庄赡南北眷至今頼之上前论事隠孝尝叹风俗苟且公曰陛下当治其本凡将相大臣审择而笃信之使安其职则苟且之习革矣上以为然职事所及间荐人才未尝使知平生寡嗜欲毎从荣公讲论朝仪退语诸子喜诵白乐天诗取言行可法者为闻见録故其逝也九重震悼宰执暨文武朝士皆赋哀挽旧治士民祭奠络绎有司定谥曰恵肃娶林氏同知枢宻院事吴郡文节公希之孙赠硕人前公十八年薨子男四人长挺【阙】　大夫忠州团练使新知扬州次防成忠郎早亡次损从事郎浙东茶塩司干办公事次【阙】文林郎浙西茶塩司干办公事女六人长适承事郎前添差两路转运使催促物料官髙大可次适承直郎前知池州建徳县刘植次适武节郎太平州兵马钤辖张莘次适奉议郎提辖权货务都茶塲王子防次为尼赐号直戒大师次夭孙男二人铸保议郎早世次铎承忠郎阁门防班祗孙女一人诸孤以是年十二月庚午公临安府余杭县石门山从少师之茔其铭曰列圣法家髙出前世姻戚多贤相率勉励英英掌武其美能济进不以防从政果艺张旜朔漠觇国无蔽揽辔闽浙祥刑有惠导防筹幄司仪班缀淮壖抚绥鄞海莭制显庸交奏宸指黙契引年告归旌节里第胡不百年遽逐川逝咨尔后人引之勿替










　　文忠集卷七十
　　钦定四库全书
　　文忠集卷七十一【平园续稿三十一】
　　宋　周必大　撰
　　墓志铭一
　　胡斗南【箕】墓志铭【绍兴五年】
　　绍兴十三年髙宗皇帝复置国学于行在所四方英俊挟艺求试以万计江西素号士乡越明年中选者通一路才三人而友人胡斗南在焉自是或留肄业或归省亲往来四十年声誉日闻凡闽浙江湖先进若后生一逰成均则知斗南姓名曰是脩身安分通经而赡于文者争愿结交人谓释褐可日月冀而连枉有司中间仅一遇覃恩免举一以词赋获举迨升舍就试蜀人李贤良垕考其第一御史揭榜复疑人数不应式罢去祭酒司业博士正録无不嗟惜之后值徳夀庆八十恩乃授廸功郎监潭州南岳庙淳熙内禅循修职郎又数年而没其初终如此今夫学者不知进徳脩业每考得失于占筮一或连蹇非怨天则尤人惟吾斗南学成名立自乡逹于国皆曰当然乃独不然呜呼可以言命矣君讳箕字斗南其先自秣陵徙庐陵曽祖将仕郎谅祖乡贡进士方中考宗古卢溪王先生庭珪尝铭其墓君防而志趣不羣既长贯穿经史尤精于春秋为文下笔数千言衮衮不休间得异书口诵手抄忘寝兴已无倦事亲笃孝免父防椟衰冠于墓次遇忌日及嵗时必登塜而服之母太安人陈氏无恙时间嵗自学谒告徒歩数千里不惮劳诸弟借君教导皆有闻其季籍登第改秩不幸早世君平生介洁亷方一饭不轻就一毫弗妄取服用简质居无惰容与人交谦恭诚信未尝戯侮乡隣有不善惟恐其知胡氏大族叔父资政殿学士忠简公帅以严正羣从畏惮惟待君加礼君亦有闻必告忠简公每于广坐褒称之风励其余生七十有三年以绍熙五年二月六日卒取曽氏安逺令耑之女四子楷模格标伯仲尝同试春官楷仍再举文尤髙二女长适乡贡进士倪升卿一未行孙男四人黯爕【阙】焌女四人遗藁三十卷三传防例三十卷孙吴子注解并藏于家诸子卜是年十一月丙申吉水县中鹄乡溪塘蕉坑之原以状求铭予与君防久知君为深铭无愧辞铭曰
　　行着一乡而能不施于邦文传四方而利止賔于王惟徳之彰惟子孙之昌嗟吾斗南庶几不忘
　　宣义郎致仕赐金紫鱼袋胡公【昌龄】墓志铭【庆元元年】
　　江西多名士吉为冠自吉言之庐陵胡氏为大族羣从百数多通经工文章守礼典靖州治中汾宣和己亥上舍释褐循州録事叅军剔中甲辰进士第髙庙龙飞策士于淮海忠简公以直言擢殊科益宏厥家其后大理寺主簿镐知蒲圻县籍相继登第秋举殆无虚榜它姓莫敢争衡公于忠简虽从侄而年相迩同事萧先生楚学春秋俱号髙第自公之祖已贡于乡公当弱冠侍其父赴大比试父升而公黜公喜曰吾固不欲父子同荐妨他人自是才名章章人谓一第可唾手取迨年四十始上春官又二十五年当乾道己丑乃以特奏名对防万余言唱名入髙第初补将仕郎类试中选授廸功郎静江府司户叅军帅守张敬夫儒宗吏师不轻许可咨公以府事洁亷正平阖府称美满一嵗谢去敬夫曰君精力尚壮何去之果公曰某昔鋭意亢宗今蹉跎至此姑欲应京秩格为门户计耳敬夫不能夺赋诗饥之改承务郎致仕时淳熙四年也叠值徳夀宫庆夀恩十年赐绯衣银鱼十三年转承事郎赐服金紫夀皇内禅转宣义郎盖家居优防者十有六年绍煕三年十月二十七日以疾卒享年八十八明年九月壬午县之儒行乡仙坛岭母茔之侧治命也公讳昌龄字长彦曽大夫谅将仕郎娶臧氏大父方中娶欧阳氏父仔母罗氏生公九年而没遗言勉公学公泣而志之终身笃事继母刘氏解氏俱尽孝解先适黄氏有女嫁公从弟生子栋而寡公收恤教育使有成立绍兴己邜慈寜庆典解封孺人创佚老堂忠简公为之记家故贫铢积寸累不惮苦节独于賔祭致厚族姻不能自存者周急无少靳自防至老学日益冨每著书援证古今是是非非不休喜藏异书手自讐校有文集五十卷娶朱氏先一年卒四子长桩季根早世曰柢曰栒四女存者亦两人张沆刘之防其婿也孙男曰苂爌女许归欧阳莹余与公防久矣侄绎实娶公仲女不幸偕亡而公念旧弗替年过八十犹嵗以诗遗余大篇小楷少年者自谓不及公今已矣柢来请铭其可辞铭曰
　　孝于亲及宗姻俭于身丰祭賔少而笃学老益勤仕焉遽止晚力荣初终谁毁誉则闻谓铭不信诹乡评宋故连州彭史君【尧辅】墓志铭【庆元三年三月】
　　庆元元年冬连州史君彭道夫以病卧家士大夫问讯者毂击袂属惟恐其不亟瘉也十二月二十八日竟不起疾于是吊客数倍于前识与不识皆咨嗟太息以谓道夫谨饬而和明敏而恕冝光顕于世乃止二千石宜至于耄耋乃五十九而止是命不副才仁不畀夀也有日道夫之弟尧弼泣而请曰始叔公南安公未有子尝子尧弼叔父有子乃归頼吾兄教育成立且尽推祖产与我今无以报矣愿声之铭诗以着厥美予闻书曰惟孝友于兄弟施于有政士大夫所以爱重道夫抑有由也则叙而铭之彭氏世家吉州之庐陵道夫讳尧辅曽祖皇任朝奉郎赠左正议大夫讳衎妣硕人萧氏祖皇任右朝请大夫尚书户部郎中总领湖广江西京西财赋赠金紫光禄大夫讳合妣文安郡夫人黄氏通议夫人李氏太寜郡夫人曽氏靳春郡夫人黄氏父皇任右廸功郎南雄州保昌县主簿赠奉直大夫讳楚老妣恭人刘氏道夫以户部致仕恩补将仕郎隆兴二年试文冠南铨拟右廸功郎栁州马平尉簿桂帅中书张舍人孝祥数委以事每称其能去为静江府司理叅军用举员陞从政郎淳煕元年移贑州録事叅军狱囚危有志罪不当死邻郡贡士黎实为仇家诬以当死提防刑狱皆欲杀之至盛怒临道夫道夫坚持不可卒直其枉官军捕茶防间俘平民道夫悉平反之它不以权执移不为嘱托私者尚十余事荐章交上四年改宣教郎七年知赣之石城县逾岁为部使者以私意劾免时留丞相作州诵言非辜使者防悔悟谢它日言官亦以是擿其过道夫遂起知江陵府枝江县县在水中央嵗罹巨浸乃用工二十四万大为隄防水不能齧又以招籴易和籴境帖帖则葺县庠教养生员仍即三卿各立小学士民歌舞之十五年赐绯衣银鱼绍熙元年通判兴国军旧科黄河埽岸衣绢其后均之正税疋钱六千五百道夫力言于本路转运林湜为裁其数疋凖五千而以漕计代输其余人两贤之纲马道出属邑之永兴敷刍粮扰甚道夫请括迯田充其费大治县三山产铁为私铸窟穴奸盗云集道夫请调江州军二百人驻湋源契口遂解散四年造朝留丞相适当国进拟道夫知连州陛辞论天下平治日少愿毋玩目前之安因及枝江义勇差役兴国私铸上皆嘉纳积官至朝散大夫妻冝人黄氏先十年卒三男岳廸功郎新监潭州衡山县户部赡军酒库岊当以防补官嵤尚防三女长适从事郎袁州司理叅军康奭之次适脩职郎新彬州桂阳县主簿董九成季未行孙征女一其用二年三月丁酉地在本县髙泽乡义秀山之原初道夫之生户部赴召道梦神人以得孙户部异之五嵗能读书十五防父哀毁如成人事大父诸叔孝敬尽礼逾冠入仕已能持心近厚及临事则毅然有守未尝苟且故所至多可纪藏书数千卷集前言徃行以为轨范善与人交尤尚义周急故居乡无间言铭曰
　　五常之教兄友在中或防于墙惟货之从怡怡道夫防孤匪【阙】仲也来归先畴毕后才能礼多念慈则那乡评喟然以劝其他
　　京西转运判官方君【崧卿】墓志铭【庆元二年】
　　故人林枅子方才髙而守正吏事号强明其守信州称上饶宰方君季申不容口时淳熙丙申嵗也子方严于取人予常纪之后十五年奉祠归庐陵季申适来守见其决事如流往往饬以儒雅庭无留讼刑罚日清凡未运力胜皆罢其筭嵗省本邑月解钱数万缗大蠲积逋以寛民力而用自足郡庠故存欧阳文忠公祠它无所问君即后圃创六一堂绘像以事其先垄在属邑泷冈下令尉捐俸葺之又裒公翰墨及集古防真迹刻示四方皆前人未尝及者君去后开三守人人为予言凡疑狱滞讼经方君剖决者一字不可易其政如此予每诵言子方知人今豫章牧右文殿脩撰蔡公戡状君遗事且道其子之意属予以铭其何可辞君讳崧卿季申字也九世祖自光州固始县徙家兴化军族系日繁曽祖早祖渊皆不仕父宪文林郎南息州阳江县令后赠朝议大夫阳江卒七月而君生稍长能自力于学登隆兴癸未进士第试教官中之以左廸功郎为绍兴府学教授未赴丁所生母张宜人忧乾道丙戌起家湖广总领所干办公事秩满陞从事郎赏循文林郎添差淮西安抚司凖备差遣防省员徙两浙路转运司属官积营造功循直郎用荐者改奉议郎知上饶县初叶丞相颙着治县法一编世服其能君其婿也能遵行之县凡七十二都保正副百四十人君令旬分四番番三十五人送诣县受约束皆给【阙】　歴有故追呼批歴授之无则奉歴而退人既不劳事亦随举保长则掲示当输之户及其数五日一集出纳明白上下简便先是督乡司具民之物力髙下毋敢不实封文书案问遇当役者争承则启封叅考亲加诘问情伪得人欣然就役常平使者潘畤以名闻召赴都堂审察通判明州壬寅秋旱守委三倅分行六邑荒政君主奉化象山独无饥民定海县鳯浦沈窖二湖乆为浮屠氏擅其利民失灌溉君适被朝命一切正之乙巳春选知无为军未上改南安军肇新贡院条教简严郡人祠君于学积官朝请郎防康夀皇帝登极转朝奉大夫诸司奏臧最入对论监司当随所见按吏今乃牵引它司文章以为騐不幸出于私寃何自伸愿禁其然上嘉纳焉绍熙元年春除知吉州州以大治用招军赏特迁一官二年擢广东路提防刑狱三年从广西转运判官君大讲塩防防计更法之病诸郡实货若干漕司嵗得若干画十二条上之且曰本路民困矣乃椎剥以饷武昌又助靖州是谓瘠已以肥人请裁其数躬冐炎瘴徧行象横钦亷欝林【阙】　　栁等州诹询其利病将复告于朝防得渴病求奉祠朝廷闵其劳以京西风土髙爽易漕优之四年秋道长沙子适在焉留语累日君以渴为忧明年三月二十五日竟不起享年六十积官朝请大夫归本军瀬溪祖居之东原盖庆元三年正月壬午也妻叶氏封宜人二子直孺信孺皆【阙】　仕郎君风神警迈议论过人才具恢宏善治盘错他人刼刼已常休休至于薄物细故皆经理有法度博观载籍因流泝源不极其本弗措也筑最书堂聚书四万卷手自讐校尤喜韩昌黎文为举止十卷附録五卷晚别成笺校十卷奥篇隠帙捜求殆徧时时发明韩公为文之本意非但志其所出而已在南安续横浦集至京西补襄阳志正譌谬甚多诗文辩丽略无陈言二子类为家集二十卷嗟乎以君之才使仕于朝掌邦计条使牒无不可者而用流郡国粗试所长迄无以大显于世是可惜已为之铭曰
　　防夏渊源由求果艺古难兼之况乃后世彬彬季申少自刻励两邦三路有政有恵宜登史闱冝赞邦计未殚所长胡疾而逝吉民去思永矢弗替冩诸铭章以表幽竁
　　宗室澹然居士【公衡】墓志铭【庆元二年】
　　唐虞成周同以睦族治天下而礼乐之教为急卿士多世胄国家頼之由汉迄唐虽存属籍逺则无纪禄亦弗及信厚防矣本朝聚宗族于京师优给俸稍冠昏防祭皆为之节人人自重不见过失分派聨名万叶可考如是百余年至于裕陵世系蕃衍始择才者出而用之未仕不间戚疏计口给廪内则治以宗官外则掌以尊属今又百余年贤才日众仕官徧天下视尚书周礼所载或过之无不及者尚何有于汉唐惟魏悼王曽孙安化军节度使髙宻侯克整其配曰普寜郡夫人王氏侧室曰冯氏后封真寜郡太君是生金紫光禄大夫叔暄娶建安郡夫人张氏生成忠郎监潭州南岳绪之有子曰公衡字平仲母孺人张氏所生母金氏靖康之乱举族南渡日益贫窭南岳府君抱病九江君年十五徒歩迎医数百里外府君竟不起既无以自给乃奉张夫人依诸父于豫章进贤县食孤遗俸母子相与为命者数十年夫人七十九而终君居防尽礼内行弥饬邑官皆来致敬君杜门不妄交惟闻人急难不以蚤暮赴之里有疾疫倡率豪右躬为疗治笃厚诚信见谓可托生死少喜黄老不事科举泛观经史百氏手不释卷夀康皇帝登极补承信郎今上覃防转承节郎命下叹曰君防不敢辞毋以干禄可也自号澹然居士作山居诗见志庆元二年夏疾作推五行曰吾死矣戒家事甚悉四月丁夘诵有生必有死早终非命促之句端坐而逝享年五十有九娶周氏乡先生丕逺女山房李氏之甥年三十九前君二十年卒四男彦演从政郎常徳府司法叅军彦璋文林郎福建路转运使主管帐司彦法脩职郎吉州司户叅军彦沃未命一女适傅俦孙四人櫄夫棁夫栝夫权夫孙女二皆防诸子以是嵗七月丁酉君县南十五里归仁乡麻山之原夫人祔焉使来乞铭予闻君夫妇奋躬艰勤一意教子其所从师慕君贤行乐为训导不问束脩有无而彦演彦璋彦法亦通敏好学师逸功倍遂同登淳熙丁未进士第予官湖南彦演彦璋皆尝为僚迨归庐陵彦法奉君官舍以是熟知其贤乃为推国家教养之法公族之盛然后铭君之美焉铭曰
　　其襮彬彬其緼振振事亲爱而钦接物和而仁维徳之成维任之屯维年之不嬴维子孙之兴















　　文忠集卷七十一
　　钦定四库全书
　　文忠集卷七十二【平园续稿三十二】
　　宋　周必大　撰
　　墓志铭二
　　广南提学市舶江公【文叔】墓志铭【庆元二年】
　　绍兴甲寅五月戊辰前提举广南路市舶江君文叔卒于家次年正月壬寅归窆其子实等以尚书郎黄君所状行实来请铭昔君侍父尉贑之寜都与予兄弟倾盖如故自是熟君文行阅四十年情谊日亲而君介弟立叔再婿予家铭君宜也君初讳登字清卿后改今名上世洛阳人十一代祖承清为福州福清令因家侯官县曽祖闰祖先俱不仕父询真与叔父逹同贡京师逹登宣和六年进士第询真特奏名入官终脩职郎南安军南康县丞累赠奉直大夫母恭人叶氏绍兴甲子兼科取士君年十七以春秋举于乡其后连荐丁丑春遂中甲科补左廸功郎以父丞南康调南雄州州学教授丁内外艰徒歩防柩一千里人称其孝服阕为静江府教授大新学舍増市田五百畆生徒云集帅张孝祥雅重君去镇日饯客端座酒防索赠言相规君曰舍人文章政事独歩一世加以持重则大用矣僚友愕然张不怿而起明日召君握手曰始闻君言实不能堪久之方悟平生失处正坐是耳因共载累日留诗为别用举主陞左从事郎移鬱林州教授邻境兵将忿争走诉外台提兵假道纵部曲掠夺州人奔避君谕以祸福迄不敢肆郡有寃狱理掾不肯言君白其寃部刺史二千石京削交上改宣教郎复充沅州州教授秩满通判建寜府监淳煕十年解试刬革宿迄今以为法属邑运塩取嬴佐州用旧政吝本钱不予郡邑交病君多方为之于是两济太守郑尚书丙政尚严君赞以寛才入阅月避亲易通判泉州兼南外宗正丞赐绯衣银鱼前守移疾政多防滞君摄事决遣如流阖郡翕然大商王元懋因抽解例输白金君峻却之今资政殿大学士黄公治于乡人不轻许可时为叅知政事数诵言君之贤十三年擢使南海越明年视事旧例舶舟溺风涛者抑子孙续其业人以为苦君首列于朝诏刋其籍舶货亦通课以最闻在官三嵗未尝私市一物被疾求主管建寜府武夷山冲佑观积官朝奉大夫享年六十有七其茔在本县白沙之前坡原妻冝人黄氏同郡保义郎镛之女二子公实廸功郎南安军司户叅军公冝将仕郎皆尝试礼部愿恪有父风三女长适进士陈公球次适承直郎监建寜府合同茶埸陈峨季未行孙男四人昌孙于孙广孙继孙女三人君清明温粹济以谅直少从乡先生问学杰然出于众既仕益自刻励声誉昭晰平居未尝失色于人临事则志不可夺每诵马少防乡里目为善人之言终身行之故其莅官居家各无玷阙友爱立叔琢磨甚至亦登科甲前君四年卒铭曰
　　瑟彼璠璵琢为圭璋不荐清庙而使炎方饮其光辉黄壤悠伏更千百年尚润山木
　　谭宣义【孚先】墓志铭【庆元二年】
　　庐陵郡统县八永新为大西界湖湘壤沃地偏民生自足间遇水旱疾疫凡邑之大家分任赈恤之事某家发廪某家给薪刍某家药病者某家瘗死者以是流殍稀鲜县官推勘分赏必首及之君子喜其近古惟谭氏儒术起家好善乐施至宣义君复合前四美终身行之故人以为难去年春疾卒于家丐行状于焕章阁待制诚斋杨公而谒予以铭昔我先太师秦国公暨我伯父金紫光禄大夫与君伯父朝奉郎赠中大夫讳观光同登政和八年进士第世契之故义不得辞然诚斋之文美矣尽矣不可以有加矣姑第其家世始末如左君讳孚光字信仲世居永新曽祖讳华不仕妣太孺人殳氏祖讳杰累举入官终承事郎赐绯鱼袋赠朝奉郎妣安人龙氏尹氏其长子中大夫也次子讳观复实君之父妣尹氏君孝以事亲仁于恤下勤于学而勇于义尤切切教子曰焕曰润继賔于王淳熙癸邜年该长乐庆夀恩封承务郎自是十年间歴值三朝大庆四迁为宣义郎赐服朱银筑荣夀堂日与亲賔燕乐侈上之赐士大夫争咏歌之其卒实庆元改元三月壬子也享年八十有八娶林氏成忠郎髙之女封安人赐冠帔五子焕今为从事郎襄阳府司法叅军将浑溥源并力学四女王扬烈张澄顔世忠张湘婿也孙男三人康叔同叔正叔女四人同叔名在南宫不幸早世焕等卜以二年十一月丙申君县之思贤乡芦峰之原铭曰
　　起家固囏保之尤难积善有庆其居也安不亏于功不替于义以昭令名亦诏来裔
　　彭元亨墓志铭【庆元二年】
　　庆元改元正月辛亥安福彭君以疾不起卜明年十二月庚申县南十里某乡某原前两月其子经衰绖踵门出左司员外郎李君兼书一通及大学博士汤君璹所状行实以铭为请为左司之言曰淳熙乙巳某尉安福闻彭君乐易信于乡里防嵗大侵郡督劝分君产中下首发廪为倡乃克有济某以是嘉其人授以著作吕君祖谦辨志编盖自洒扫应对推已应物细行之矜逹于全徳凡前言往行次苐毕载彭君受而服膺焉传之副墨又求名儒逹官敷绎之蚤夜力行不敢少怠尚善如力耕避恶如逺臭啬于自奉丰于周急年六十三以没其身动无过举愿有以表其竁予惟左司介而诚博士贤而文皆可取信冝为之铭君讳元亨字文昌其先自九江徙居吉州之安福县曽祖朝祖承裕父知徴勤俭好施邑人以长者称之君世其业性尤孝谨父疾笃祷于神乞捐已夀以益亲父防愈事嫠姑如事母家庭熙然待制杨公万里榜其书楼曰春风兴以新诗工部谢尚书谔亦赋焉平生著述盈箧今彚次藏于家娶同郡欧阳氏前三年没子男四人经显纲继女三人乡贡进士欧阳成务列淙欧阳好仁其婿也孙男七人年耆年康年保年益年弥年夀年孙女七人嗟乎秉彛好徳谁无是心惟能欣慕师之有渊原推广其所未至斯足为一乡之善士矣君之可铭不在兹乎铭曰
　　噫彭君信所闻善可为老则勤生无玷没有名永其传在斯文
　　朝请郎曽君【光祖】墓志铭【庆元三年】
　　君姓曽氏讳光祖字景山一字承先五世祖宗自南丰徙居吉州安福县曽祖弼祖序昌皆积善父嘉谟博洽强记仕至从事郎衡州常寜尉累赠朝请郎君其长子也頴悟力学四举礼部淳熙乙未歳登第以迪功郎主潭州善化簿未上丁父忧再主道州江华簿见谓通敏摄永明令用举者陞从政郎移徽州録事叅军决谳精明寃伸诬伏郡守荐于朝监司亦荐之由承直郎改奉议郎堂选知临江军新喻县县当孔道前令往往罪去君政事日脩新庠序以劝士筑陂塘以劭农民讼至庭晓以义理凡无頼屠沽鬬殴则以法防之百里大治绍熙未采时事为十箴名之曰徇路别为序篇数百言词甚剀切献之执政期有补乎国家要路多知己欲拔之朝君志在便亲调通判袁州垂赴而卒庆元三年正月六日也享年六十有四积官朝请郎赐绯鱼袋先娶同邑王公衡之女赠安人再娶从事郎韶州乐昌令胡日新女封安人一男乡贡进士偰二女长适进士王阅早世次适廸功郎新隆兴府新建令尉赵师徳孙男三人士逊士遵士逾女六人长适刘鉴余未行曽孙冝夀卜以十一月辛酉县南永嘉乡九冈之原君孝于事亲仁于念旧掦人之善掩其过失为使所至有能名平居喜著述有礼记精义十五卷治功必致録十五卷江湖诗集十五卷南溪旧槀二十卷长孙逊以君与予厚踵门求铭于是君母太恭人李氏年八十五矣自君升朝继逢庆典冠帔丝纶宠章交焕嵗时二子率诸妇奉觞上夀曽孙满前坐阅五世而君之子偰名在贡籍儒风济济今相国京公大书夀衍二字以揭所居之堂名士咸为赋诗乡人荣之慕之居无何偰死君戚戚乗以防恙尤自力娱嬉亲傍比其将没母子相持泣下乡人复闻而悲之夫忧喜聚门物理果然幸君世禄延于士逊它日昆弟能自植立不陨先业振其家声以慰曽祖祖母之心以成父祖之志是又乡人之望也欤铭曰
　　嗟乎景山名宦方兴匪朝之仪惟亲是寜耄期在堂五世其盛胡啬君夀以悲易庆有崇彼冈宅兆中存既固且安利其孙曽
　　叅议董君【昌裔】墓志铭【庆元五年】
　　君姓董氏讳昌裔字梦贶庐陵郡着姓儒风郁然登科者相继仁宗景祐元年放进士五百人郡之中选者十有一而董氏曰洙与其子师徳弟汀侄师道仪一门五人在焉洙父子咸同丙科太守江钧奏所居为五桂乡邦人荣之仪仕至都堂郎中尝歴部使者赠左正议大夫即君曽祖也祖干粹又登嘉祐八年进士第仕至左朝奉大夫赠中奉大夫父彭右朝散郎知鬱林州赠通议大夫君自少力学试郡庠率占上防宣和四年父告老补将仕郎靖康间丁外艰服阕以廸功郎尉台之临海母忧免再调栁州司户叅军摄永兴令蛮傜犯省地君发丁壮授方畧扞御境上民以奠枕移连州録事叅军二千石苛急恚君守法屡窘以事君不为屈或诬良民为盗君平反之俄获真盗新守王大寳及外台交荐改宣教郎为临安府钱唐丞适阙命君行其事赤县繁剧不劳而办顕谟阁直学士刘公才郡荐君冝在台阁添差通判婺州防省员罢入摄行都酒官连被最赏出为湖南转运使主簿文字李全作乱王师四絶粮饷不乏幕画为多故叅知政事魏公良臣帅长沙以名闻隆兴元年擢知兴国军宗室犯法君防治不少恕谰辞诋诬有诏禁锢善良安焉地介江湖田畴下下非潦即旱君祈祷立应大修学校増给生徒时号循吏以年髙丐闲得浙东安抚司叅议官秩满求便乡改江西以归积官朝奉大夫赐服金紫妻冝人林氏吏部侍郎保之女治家有法内外肃然年六十八淳熙丁酉十二月乙酉卒后三年嵗在庚子正月甲戌君亦卒于家享年七十八合州西万松江一子文林郎新监行在车辂院冲元五女长适廸功郎冝州冝山县尉髙筠次适朝议大夫江淮荆浙闽广等路都大提防坑冶铸钱林祖洽次适从政郎全州司法叅军方珪次适朝奉郎通判潭州郭赟次适朝散郎通判衡州斛僖孙男将仕郎塾女一人自君之没其仲女适林氏者日奉君姑从夫宦防深念父母之有阙又惟泉水之义重于归寜数谂其弟谋改卜不事薫泽不御酒肉饭蔬饮水越二十年姑亡终制适提防君按行所部遂得偕来毕精竭力迁奉防柩抚州乐安县云盖郷西务之原实庆元五年九月壬寅也云盖初属吉水县至和元年析永丰绍兴二十一年复割五乡置安乐而云在中至是始祔董氏先垅以成亲志义贯幽显闻者叹息或至泣下昔唐传列女首以孝为先而所记节义率系其若孝于亲者仅得二李氏其一父殡于堂十一年朝夕临哀不嫁以养母母死身庀具其一刼徙它州闻父亡间道奔防至则已力请开墓舌去棺尘其母病笃终日不视匕箸朝加旌表史亦称美由今观之既曰内夫家外父母家矣而苦节不匮两致其义则视昔为尤难亦贤矣哉夫惟有女如此父母之贤抑可知己况君中坦外庄讷于言而敏于行居家有誉无疵莅官奉公履正乡人户知之予亦深知之冲元及提防君以铭见属乃为铭曰君称善人仕则循吏学绪先业禄延后嗣生也能然庶几无愧有女而孝言归故乡宅兆既安子孙其昌没也虽久庶几不亡
　　髙州赵史君【介】墓志铭【庆元五年】
　　庆元四年六月乙酉髙凉赵史君卒官其子实防柩数千里还吉州之旧居卜以五年十一月丁酉庐陵县【阙】儒乡三合平之原泣叙治命谒铭于予予不忍辞君讳介字节夫鳯翔府寳鸡县西平原人曽祖义作坊使赠左千牛卫大将军祖华武畧大夫赠成州团练使父持武经大夫知横州赠武功大夫君伟岸磊落通经史有智畧初为武畧外舍生其父坐法免官君忘寒暑甘典宪伏阙呌阍投牒台省移书要路力诉寃状如是累年卒洗丹书终二千石士论多之绍兴三十二年用父防补承信郎程试絶伦调鼎州桃源县廵检终更尉贑之寜都未上召试阖门舍人淳熙二年也初孝宗置此官视文臣舘职对防舍人院而后除日朝殿阶察臣僚不如仪者大宴则与阁门使已下更互立御前最为亲切满四考即与郡而君在选中金使来贺正旦假亷车充馆伴副使六年以例出知道州改彬州顷之去郡孝宗诏以旧物起君后省格不下奉祠十五年歴主管亳州明道宫台州崇道观日与賔客赋诗饮酒奕碁博古通今议论纚纚凡释老诸书至稗官小説无不成诵听者忘倦郡守每以上客礼之甲辰夏守与戎钤不咸军政颇隳一日其徒乘醉赘聚相欧已而曺逃惊扰市人君与予兄子中杖策造营开谕祸福皆帖帖听命诸司以议赏或沮之而止起知髙州至则次子亡从者亦病瘁君哭泣忧伤视事二月而没享年七十有四积官武经郎先娶潘氏朝奉郎通判道州森之女再娶朱氏朝请郎知新州琚之女俱封安人三男长即实也今为忠翊郎尝任袁州萍乡县税官次宋乃前死者曰容亦死二女适髙子訦皆将仕郎孙珙珣珙当以君致仕恩入官【阙】　　女尚防君早自植立既直父寃经理家事不以累亲心择命士嫁二妹又恤其后诸侄婚宦俱頼之有诗文十卷藏于家铭曰
　　赤也可与客言由也使治千乘羌小试其才能謇交违于力命朝方还而迹收符再剖而身病尚脩名之永垂寜宿草之俱尽
　　通判彭君【商老】墓志铭【庆元五年】
　　故尚书郎彭公以徳原通才歴郡守部使者总领湖广江西京西财赋凡其所至専以爱人利物为心号名臣诸子习熟义方声闻交着君讳商老字仲伊生于丁未卒于己未有日其季转运君汉老以朝散郎新通判永州张焕卿状来请铭噫予既冠获升总领之堂仲伊少予一嵗相善也越五十年情谊加厚宛其死矣尚忍铭之按彭氏世为吉州庐陵人曽祖讳士忠赠朝请郎妣安人萧氏祖讳衎进士起家终朝奉郎开封府録赠正议大夫妣硕人萧氏总领讳合仕虽寖顕而官止朝请大夫人谓不极于用累赠特进妣永宁郡夫人刘氏同安郡夫人李氏新定郡夫人曽氏武陵郡夫人黄氏【阙】新定出也庄敬自重质直好义力学喜为文熟毛氏诗汉书文选绍兴己巳郊【阙】　　防将仕郎重去亲侧两以廸功郎监潭州南岳庙外艰既除乾道丙戌始为抚州崇仁县主簿异时文书匿吏家恣为奸利君拘之听事勾稽惟谨赋税始正去南雄州司理叅军有江澈者掠贾欧阳若弼五歳子及其所生事发不承折米库廵防卒以它事遁典吏乘势盗用钱百缗逮治无辜李唐卿失白金惑于左道归罪其子三事积嵗狱不决君立正之上官交荐淳熙己亥宣教郎知辰州沅陵县始至帑庾赤立常赋或隠或逃催科无所指君推见原训戒丁寜民信服乐输粮留县周举以送州又藏余力于民先是城寨有名无兵蛮獠数犯省地人被杀伤例偿骨价钱君招补阙额时其衣粮勉以武艺边境遂安调湖广等路总赋所干办公事分治九江绍熙甲寅通判南安军奉法循理务举其职郡县吏有罪监司委君防一切裁以正强有力者不悦嗾妄人诬诉云云君弗恤也请更穷究主管台州崇道观内外台犹入前谩尝下其事考实君素守家法临政平允持已亷清迄无毫髪可文致者平生恬于进取满辄诣铨部注拟年劳赐服绯鱼积阶朝奉大夫再奉忠祠终焉少时疾或授导引法昼夜行之朱顔緑髩老而不衰故其逝也以防恙实庆元五年九月癸巳窆用十二月庚午地在县郭防塘之原娶临江军甲族何氏封冝人尧仁子将仕郎孙男女各一人铭曰
　　处躬徳义承其家服采郡邑振厥华温温佩玉音不瑕皎皎丝防直无邪安于六品求弗奢虽未百年夀亦遐善始令终众所嘉展如之人尚何嗟
　　邵阳郡丞周府君【因】墓志铭
　　髙宗皇帝绍兴二十一年放进士八榜矣里中同升四人曰孟觉彦瞻辰告及予也彦瞻许氏讳世将老于学辰告刘氏讳令猷敏于文予碌碌缀其间惟孟觉行谊髙一乡于书无不通于文无不能喜推五行自期颇逺暨唱第集英殿果褒然在前列人佥谓它日横翔要路无疑君亦日夜刻励将有为于斯世而仅近佐逺州又不及上士大夫咸惜其天爵孔脩而人爵之不从也况予同宗同郡同年之情尤嗟惜其子以工部尚书谢公谔所状行实来请铭今既二十年彦瞻辰告前卒公宅兆亦改卜乃克为之重可嗟矣孟觉讳因姓周氏吉州安福县翔鸾乡应福里人系出吴将军瑜八世祖广【阙阙】居石门之田西曽祖文竒祖仲海父大本以儒起家赠奉议郎妣安人罗氏君自防志趋异羣儿八嵗出语惊人母倾笥箧质经史资其学未冠率四弟肄业后皆有立以左廸功郎主临安府监官县簿户部侍泳恃势强傲而吏才实过人兼行府事僚属无可意日被摧辱檄君领军资库君悉心营职泳喜待遇独厚二十四年敕差省试别院防检试卷官秩满用举者陞用正郎调南雄州教授外艰不赴服阕授象州来賔县令南荒百家之聚弦诵閴寂君择地迁庙学于州拨公田养士躬自教导有梁端者遂与计偕俗病不疗惟屠牛祭鬼君力禁止为市药桂林教以汤剂境内多盗严保五阅【阙阙】　盗以不【阙】　囹圄常空【阙】　　覃恩循【阙】　文林郎防诏监司郡守举属吏象守唐后又以君政绩闻去为徳安府教授国朝宋元宪景文公兄弟郑毅父内翰皆邦人以文章魁多士自宣和后莽【阙】　为盗区庠序废壊君至日加葺治増弟子员讲授切磋士气复振乙酉秋试预荐者四皆学职也君送以诗云一网多收泮水英其后李松龄遂擢第一甲子之天荒君之力也古郡多人物事迹而缺图志君为陨地丛纪深得史氏之体改宣教郎知州永康县转奉议郎未至丁母忧免防知贑州雩都县迁承议郎地广讼繁君躬自省决咸得其情时郡守常有所需君不应守怒讽部使者易它官捃摭公私一无所擿守悟趣还任淳熙二年莽寇有簿境者君部弓兵合廵尉却之益愧服更加延誉通判邵州转朝奉郎七年八月癸夘以疾卒于家享年六十一君端实而通明喜论天下事著述规古作耻于蹈袭下笔滚滚不休虽尺牍亦粲然成文乡之先进权吏部尚书刘公才邵直敷文阁王公庭珪皆推许之名在甲科未尝自媒每诣曹视可入阙即注以归淹留逺宦怡然自得奉身清俭先畴推与诸弟衣食仅给而周急无靳持论常鲠挺至接物则谦和乐道人之善而覆其所短平生无纎毫过失此公论有不可掩者先庐之南有鉴泉澄澈可爱靣对钟岭环以清溪君卜居其中辟讷斋以燕息间尝与予言仕宦倘不遇当老于此极山林之乐而孰谓君宦既不逹志复不遂也娶乡里李氏刘氏俱封安人五男长稷今为儒林郎新广南西路经畧安抚司干办公事次秬登仕郎次穟秸穑秸早夭秬穟亡矣稷与穑俱向学世其家一女适进士刘揖孙男五人夀仁夀祖夀梦夀春一未名孙女三人长适进士曽宏敷次适乡贡进士刘梦骥一尚防有文集二十卷初邑之永嘉乡东冨岭庆元三年八月二十五日改新喻县仁【阙】乡城之原铭曰
　　嗟乎孟觉天之生君谓无意耶何赋之异才而发之以巍科谓有意耶名位之不髙而夀祉之不遐莽苍苍兮难问徒耿耿其长嗟若夫行谊修而表于乡学术博而昌其家虽千百年犹未冺竟孰为少孰为多耶
　　葛先生【潨】墓志铭
　　古者宾兴之士论定于乡是以上不失人下无遗才后世升黜一以程文贤能不皆进愚不肖未必退往往出于偶然曰此公举也而乡评不在焉若乃徳行道艺脩之身信于人虽曰未遇而无智愚大小生则推尊之没则追思之是谓乡评殆与公举相为权衡然彼犹可幸得而此不容力致轻重断可识矣吉为士之邓林乡评所推今有人焉葛先生是已先生讳潨字徳源系出常州祥符间名宫者始登科自是世防髙第或至侍从辅相惟先生高祖咏徙家庐陵曽祖日宣祖敏求考经俱有文行叔祖遵岷先生敏脩擢元祐三年甲科受知蘓文忠公黄太史坐上书入党籍学者宗之先生四嵗而孤又七年母亡依仲父唐州録叅纬苦学忘寝食手抄书钜万无一字行草贯通经子歴代史书端醇详雅士大夫子弟争愿从胡忠简公及其羣从号儒先甲族竞以书币延致亦尝不鄙过予家塾晚即所居讲授八邑暨傍郡秀民着録盈门先生廸以行谊非但章通句解而已后多登第防宦荐春官不论也初録叅老而贫同产滋流落湖湘姊嫠居先生并迎归奉养整束脩毕其婚嫁常产阙如也遵岷既无子録叅为之继先生亦谓録叅鞠育不可忘身主其祭孝友类此郡博士稔贤名请为直学迁学録庆元六年四月甲午以疾不起博士率诸生奠哭尽哀乡人皆来吊曰乡先生亡矣享年七十有五以十二月甲申郡西清塘之原娶同郡曽氏生三男长琳早世次玢季环传父业玢再预賔贡四女长适贡士曽友节仲适吴简卿叔王及及夭改适尹逹前先生十二日而亡季适田逢原孙四人一男杞三女俱幼所着有草茅卑论三卷祭斋笔语四十卷先生存心恕而勇于义尝集本朝死王事者着旌忠録三卷名士多为序防常州族立象大司成次仲之子乾道中来守庐陵于先生为从兄先生旅谒即退立象代还执手叹其安恬予自上印绶与先生及欧阳伯威嵗讲同甲之防月为贞率之集先生文华有余凡予小圃草木猿鹤悉为赋诗语新而事的卷轴盈箧今失良朋能无永叹玢等乞铭其忍弗从铭曰
　　脩其天爵席以儒珍昔闻其语今觌其人士无贤愚曰乡先生盍祭于社永光榆枌














　　文忠集卷七十二
　　钦定四库全书
　　文忠集卷七十三【平园续稿三十三】
　　宋　周必大　撰
　　墓志铭三
　　永州张使君【奭】墓志铭【庆元六年】
　　张氏世为亳州谯县人使君讳奭字叔保曾祖言勅授本州助教祖宰赠右中散大夫父允蹈朝请大夫直秘阁赠通奉大夫君天资警敏少年已如老成人事无大小处之悉有条理秘阁屡欲还政官之君力学好脩必欲进以科第年四十四始从门防为迪功郎乾道六年也调贺州临贺县主簿旋丁父忧淳熙改元监隆兴府丰城县户部赡军酒库秩满移衡州耒阳丞用举主改宣教郎知袁州萍乡县年劳转通直奉议郎十六年覃恩迁承议郎赐服绯银通判隆兴府转朝奉朝散郎绍熙五年上即位迁朝请郎知永州转朝请大夫庆元四年至郡六年秋引疾主管台州崇道观命未至而卒九月五日也享年七十四妻冝人王氏枢宻副使敏节公庶之孙知开州之道之女前九年卒是生五男履廸功郎新辰州叙浦县主簿贲当受致仕恩随临观举进士孙男七人长孙仲孙季孙卫孙晋孙同孙永孙女六人诸子卜以是年十二月丙午君吉州庐陵县髙泽乡新庄之原冝人墓之左既求行状于待制杨公又以铭见属曰此先君治命也予不敢辞亦不敢欺君初为酒正适继败阙嵗课骤登府髙其能檄行狱掾改分寜宰县经兵火版籍不正冒耕无筭产去虐取君括而正之府下其法于傍邑公私交利武寜民妄诉邑长文罔三十事君究切直之罔来饷谢君怒与之絶为丞时选揖衡掾提刑马大同严而察典狱少可其意有举子术士被诬杀人而君皆辨其非辜大同怒甚君不为屈俄伴获正犯者大同与他司交荐改秩仍减磨勘四年萍乡大邑豪右持吏短长知君强明帖帖畏服乃以余力増饰学校周给落南仕族以防归者户婚滞讼累政不能决立为折衷皆心服而去隆兴防府司多名臣凡文书视君籖拟即行其得二千石用列荐也永本名郡比嵗空乏因之蝗旱君劬躬苦节劝分告籴赈饥民以万计常平使者疑不实单车按临反加叹服率朝臣论奏明年嵗稔官府侵还旧观而君病矣士民日夜祈祷闻讣往往出涕去萍乡已星终柩过迎送不絶为守令得人心如此予既序次其阀阅复以目击耳闻者付之当绍兴庚午与君同试秋闱见其记问文采俱过人遂与计偕以是知君之学考秘阁素髙谊初寓庐陵食犹未足已能收恤宗族絶甘分少君与兄异同心协力助成父志君尤服其劳异字伯制生以壬寅早为名士朱希真所称二恵方竞爽庚寅秋兄终于广西常司干官君独任家事秘阁喜賔客乐宴逰乃葺园林治食饮客至必请欵留凡可娱亲不惮劳费秘阁既没君于亲姻益为区处使有常产与人交事贤友仁恭敬周旋得其欢心以是知君之行秘阁守兴化也嵗常大歉脩荒政境无流徙城中比屋儒士巨室如叶丞相颙陈正献公俊卿龚叅政茂良先已贵重艾轩林光朝号乡先生著作刘夙苐朔皆殊科有盛名为一国之所慕秘阁政事必咨利害必谋诸公乐告以善治誉转闻玺书召还虽辞疾犹贴职知常徳府咸谓过庭宻赞为多予于是又知君之才惜乎从仕已晚年除嵗迁抱能未施识与不识莫不叹息焉铭曰
　　养志事亲服劳从兄孰能居家孝弟兼申寛则民慢猛则民畏孰能莅官岂弟交济敬宗非难收族其难谁不虚拘实遗以安泛爱或易亲仁为贵谁不惮烦両极其至美具善并身没名存有子有孙方大其门我铭非公言则非讆髙谷深陵斯文不壊
　　新淦刘徳万【人杰】墓志铭【嘉防元年追述】
　　乾道九年余被命起家守冨沙将趋朝道过临江新淦有刘君徳万来访予讲賔主始相见礼已出书袖间累数百言陈古圣贤出处之谊孔子孟子于其君大夫辞命或应或不应者假设为问以质余固甚壮其意而爱其文词也自是不复见徳万然心独识之不忘今吏部侍郎程公往年使江西求门下士遂以徳万对程公于许予人不假借间以书称徳万甚善与论经史今者即往复不已及于乡部公事冝奈何即不答余于是始得其行焉今其兄徳从以状来乞铭曰噫昌遇之弟死矣弟力学事亲孝于伯仲辑睦无遗【阙】与人交用情闻乡邻亲戚卒嫁娶具有缺不以贫为解且曰吾弟生不能自振白幸及识公犹可以不腐敢请勿辞余既窃悲之又益知徳万之行与其言果不谬余于徳万未之先施也辱恵见又辱切磋告之而徳万廼年止四十尝一上春官不第其父兄不胜哀焉而欲托余言以见世以余所覩及程公称道校徳从所为状其务自立亦诚有应书者然则皆冝铭遂次其世系年月而铭之徳万世为永静东光人其先自寺丞君诰始仕曽祖安上赠武经大夫祖履武节大夫泗州兵马钤辖父廸从义郎前辰州辰溪县尉建炎间金南侵泗守佐下皆遁去钤辖斩以徇攻急城防遂遇害县尉走匿乱兵间讫获遗骸负之渡江建康稍南徙其家淦邑生四子三曰人杰者徳万也娶邹氏卒再娶玉牒赵氏一子僎七嵗以淳熙二年四月丙辰卒其年十有二月某日附于邑城南之先茔铭曰
　　祖也死以狥其君父也亡以殉其亲冝嗣有人而緼不伸呜呼尚永閟其身
　　通直郎彭君【叔度】墓志铭
　　绍兴庚午秋吉之士五十七人賔于王今五十有二年存者才六人某与寳文阁待制杨公万里通直郎彭君叔度承事郎戴君叔【阙】蒲圻丞欧阳君丛起兴国丞曽君昌龄也年逾七望八者自戴而上四人约禄居里方谋为履道之集今年五月乃闻彭君以疾卒悼念未巳而诸孤携里人曲江曽天若状来请铭其何能辞君字秀量吉水县人曽祖升祖并父儒林郎洪观察推官浩然赠奉议大夫妣孺人刘氏生二子俱负隽声长叔亮字季明以丁夘魁乡举癸酉再荐季量防頴悟八嵗能属文连四季预贡声隠万人上淳熙乙未特恩授廸功郎静江府灵川尉兼主簿府帅王卿月有文武才深知君尉以县事复摄狱掾延誉于漕宪交荐之秩满调融州司法叅军髙宗庆夀恩职郎用前举主循从政郎郡守赵不迂亦荐之转南康军建昌县丞守曽集咨其请命行都昌令今上覃恩循文林郎还不待年告老改通直郎致仕俄赐服绯银其卒年七十有四君醇实节重待族党和而敬虽接童稚无倨色临事则刚方有守每以己所不欲勿施于人诲子孙至于温良恭敬逊当躬行之望而知其为君子人也晚嗜书不倦临终神色湛然其所养可知矣娶曽氏黄氏俱赠孺人今孺人刘氏五男良能良嗣良顕良矩良友皆世其业良嗣前【阙】年死四女适李公裔刘兴贤项九徳胡夀卿孙男十四人嵩耑峻崇巗余未名女九人曽孙二人有文集三十余卷诗书意原二十卷以十二月甲申于邑之永昌乡塘原口距察推墓五十歩今年实嘉防元年辛酉铭曰如玉斯温如水斯清其文舒舒其成仕再转而丞年七十而嬴惟不极于亨以贻后之人
　　朝议大夫直秘阁广西转运判官彭府君【汉老】墓志铭【嘉防元年八月】
　　故户部郎中总领湖广江西京西财赋彭公厚徳深仁令闻广誉逹于公卿信于乡党施及子孙多顕官克家遂为庐陵盛族转运府君实户部之季子才猷望实是似先人守藩察州方向于用奄其亡矣士大夫为国惜才者緫緫也诸孤卜以嘉防元年十月丁酉本县髙泽乡大冈之原持寳文阁待制诚斋杨公所状行实来请铭予早升户部之堂退从兄弟逰久矣其何可辞府君讳汉老字皓【阙】五世祖自金陵徙家吉州庐陵县曽祖士忠赠朝请郎祖衎左朝奉郎累赠正议大夫户部讳合终朝请大夫累赠特进妣永寜郡夫人刘氏同安郡夫人李氏新定郡夫人曾氏武陵郡夫人黄氏府君幼长于诗绍兴末门防将仕郎起家迪功郎主簿谊州司立寨秩满丁外艰隆兴六年服除循脩职郎监潭州南岳庙调沅州司理叅军狱重囚指病如股君请纾其禁守不可君力争竟免瘐死诸司以寛厚廉敏荐者十三人乾道七年由从政郎改宣教郎知常徳府武陵县每歳茶商四集适恶少无赖相鬭殴民皆惊避守欲调兵捕治君请单车以祸福晓之家帖帖听命淳熙元年转通直郎大将邵宏渊【阙】居据官池数十顷马氏子冐占民产君皆正之田邻交讼谕之以相友助之意悔悟无所争右选祝氏妾官族女为分俸嫁之台府以名闻籍记中书去为江西提刑司干办公事赣水暴涨浮梁断坏西昌民阑得某舟提刑适行州事将以盗论武吏翟某代久不得去君并与为地来谢则拒之留丞相以侍从守赣率其长荐于朝郊恩赐七品服注湖广等路总领所干办公事六路纲运繁伙愆期折阅拘系日多君【阙】郡守吝财削縻费势家挟援相转易案胥督赇谢舟人利侵欺四弗问独治所差官吏可乎时权户部侍郎蔡公戡资政殿大学士赵公彦逾继主饷道深然其言悉防理之交章荐举予政路方议进拟而君力求奉祠十二年主管成都府玉局观由奉议郎歴转朝请郎光宗登极迁【阙】奉大夫擢知均州兼管内安抚陞对论三朝事补诸军门额核寄椿金谷严官劵増损防皆报可州数易守仓库一空君脩政事而用足乃以余力兴崇序庠民俗死则焚尸或蔽而不墓君出私财助其棺敛择塲圃为兆域浸革旧习境接金州与敌境犬牙相入有防邻者教授山中用意叵测号防先生名动南北朝廷常谕沿边伺察之君动息必知卒无能为尝请増戍兵脩器械丰储积补常平事多施行郡县官【阙】月茶劵半之守独支缗钱君以十率上下悦服境内麦价低平从宦者例商贩牟利一切禁絶治郡慈恵固【阙】安静见于帅漕之奏年劳转朝散朝请大夫今上覃恩进奉直大夫庆元元年入【阙】称防知常徳府兼提举本府澧辰沅靖州兵马盗贼公事大礼封庐陵县开国男食邑三百户转朝议大夫豪民刘庚被刦指其悍仆嗾等辈为之狱官考掠诬伏法当诛君聚问疑焉谕令审鞫旋得正盗台府互致月馈悉贮别帑学宫陋营造一新毕文简公逺裔流落居二女未嫁并为嫁遣凡土木资送之费一出所贮地控五溪兵籍三千仅存十一君増至五百人诏减磨勘二年岁俭民饥常平使者不在君径发廪拯济或以比汲黯俄转中散大夫监司复奏治最除广东转运判官入境风采凛然就易西路至徳庆府意若防疾亟命纳禄假寐而逝实六年二月九日也享年六十有七时除直秘阁致仕赞书有曰制行无亏居官可记又曰以疾而休朕固深惜呜呼使天假之龄其进用讵止是耶君娶同郡曽氏前闽漕仔之从孙先十年卒赠令人四男尧俞早世去疾尝举于乡今为文林郎前监广州市舶厍去防廸功郎前静江府司户叅军去非通仕郎三女长适通直郎新知隆兴府武寜县欧阳俣次适故奉议郎知抚州临川县刘徳礼季夭孙男六人舜牧舜元舜恺舜申舜缺舜庸女八人长适故儒林郎鄂州教授赵师共余未行君硕大温恭孝友慈爱二女弟家居择从仕知名者归之亲族婚姻乡邻防或不时者悉力周给行实如此是可铭曰安静者山居以持身防通者川出而治民故其洵洵一乡推重而或肃肃百吏振悚武当武陵节镇之雄春雨秋霜叠奏顕庸畨禺桂林统地万里岭祲海氛庶其一洗卿阶既济英荡交驰周牡西徂卫幕东归有幽斯宫筮协卜利其嗣人冝尔戬谷
　　率斋王居士【伯刍】墓志铭【嘉防元年】
　　嘉防辛酉八月庚辰多闻之友王驹父久病不起卜地吉州庐陵县西十里儒行乡城上之原用十月丁酉掩圹其孤暨门人乡贡进士许陵来请铭予识君三十年晚幸切邻把酒论文无虚日自君卧疾每忧之今铭其墓能勿悲乎君讳伯刍驹父字也世居琅琊临沂文正公逺族曽祖炫治平四年登第两为发运司属官遂家真州仕至太常寺协律郎尝与黄太史庭坚唱酬赠朝奉郎祖箱早世娶临江新喻萧氏父侃力学有气节与乡人吴丞相敏厚从吴谪涪居栁欲奏以门客恩辞不受建炎己酉侍母避地新喻庐陵终焉驹父生以绍兴壬子母顔氏继母陈氏防记问过人既长博洽工文词一再防塲屋不利即弃去喜藏书六经诸史日夜校讐笺训古今文集徧览成诵太潜虚傍及释典亦皆淹贯凡前贤世系出处必推见本末家故贫借售文教学养生送死【阙】　未尝一介取诸人性耻诡随不妄交逰郡县官闻其名待以上客自县学教谕升州学録能举其职乡先生杨待制万里目为淮海文士教官杨愿诗人也赠絶句云忽得君诗惬人意陶家风到北时谢尚书谔遣友人胡崈求琢磨指南汤舍人邦彦推其文采议论为当世之杰刘袁州清之亦谓文字髙雅使后生知所向可望一变至于道其为诸公推重如此自号率斋雅好著述时事可纪每加撰次其叙淳煕初茶防起湖北扰江西有史法襍着十卷诗词十卷五代咏史诗二百篇杂记一编享年七十娶彭氏生二子长及向学前卒季源世其业一女适葛环二孙象先元龄铭曰
　　君之学问经史百家君之词章夏云春华负志气之轶羣胡聘币之弗加天耶人耶吾不得而知也徒懐旧而咨嗟
　　廸功郎辰州叙浦张主簿【履】墓志铭【嘉防二年】
　　隆兴癸未夏予解掖垣奉祠归庐陵之永和镇间入城诸寓公往往忘年相礼而常徳史君张公又加礼焉家有防芳堂见逺楼胜事亭率为欵留见其仲子永州史君养志无遗接客谦敬退窃咨美常徳既卒叅政龚公茂良为之铭请予书丹予于永州年相次故尤相善见其长子主簿君之事父如永州之事常徳也尽斥妇财竭嵗入治园林亭榭号曰腴庄日置酒延客娱乐其亲永州即世君复志嵗月甫经祥祭君又不起诸弟若子以友人朱岑状来谒铭昔韩退之谓未四十年哭北平王祖子孙三世今即相类予既嘅叹重有三恨君嗜书博记下笔过人及试有司辄不利一也通敏之才遇事风生凡吉运米下江淮纲官竞求客舟避官舟郡君或强以委君君心计强明不失龠合而四家未赏禄亦弗及二也常徳年八十永州亦七十四君才五十三耳三也凡邦人均有恨岂独予乎按张氏世家亳社常德因宦防居吉州遂为盛族君名履字坦夫赠中散大夫讳允蹈朝奉大夫知永州讳奭其世代也庆元丁巳防补将仕郎以廸功郎知辰州叙浦簿此即阅也嘉防辛酉十二月己亥死之日也明年三月壬申窆之期也美化村土原卜之地也娶茶园王氏登仕郎秉国之女前没曰长孙仲孙季孙其三子也铭曰
　　吁嗟乎吾坦夫才无不兼取何亷禄未及霑身寝苫如火欲炎防先熸如车将幨旐乃瞻穴临山崦叹良殱铭申滞淹慰幽潜吁嗟乎吾坦夫
　　承直郎尚甥【振藻】墓志铭【嘉防二年】
　　甥姓尚氏名振藻字景华相州人也曽祖朝奉郎讳琹赠大中大夫祖朝请大夫国子祭酒讳佐均通经博闻被遇徽庙为时醇儒赠中大夫考承议郎讳大伸尝签书威武军节度使判官防公事兼西外宗正簿改左武昌军气槩不羣博洽有父风母孺人周氏予之兄女也甥防警悟磊落父母钟爱稍长知向【阙】才具恢闳轻财重义赴人之急甚于己私予在政府奏以官监筠州新昌县酒税秩满为蕲都大监辖蕲口镇仓库兼兵马烟火公事薄征戢吏商贾四集听讼决事举得其平时捐奉周贫民凡舟车往来及出入防市者交口誉之州上于诸司诸司列荐未报嘉防改元五月辛酉方饭客暴得疾卒家无余资郡僚贷钱买棺以敛年四十八阶自廸功郎以赏循直郎娶刘氏男希吕苦学早世希尹方喻志学一女尚防其兄宣教郎新知桂阳军临武县事振英为卜地吉州庐陵县膏泽乡石窟之原用二年六月甲申前期以友人乡贡进士胡涣状来请铭铭曰材良器工成此轮舆驭之以气可驰可驱未行九折偾于中涂天实为之已矣呜呼










　　文忠集卷七十三
　　钦定四库全书
　　文忠集卷七十四【平园续稿三十四】
　　宋　周必大　撰
　　墓志铭四
　　曽廸功郎【彦圭】墓志铭【嘉防二年】
　　曽氏世为吉州吉水县人至和中析报恩镇置永丰县令盖永丰人也君讳彦圭字君玉防端雅力学靖康后所在扰攘家藏书悉燬于盗常产亦废父龙南尉鬱鬱不乐母黄氏又苦羸疾君奉养干蛊两极其至母遗言以防子弇属君即为延名儒教之而君次子涣尤早成荐名礼部淳煕甲辰遇庆夀恩封君廸功郎致仕绍熙庚戌涣遂擢第尝再遇庆典君皆抑使勿请治家有法御下以礼待族属孤幼曲尽恩意逾七十强健如五十性喜延客至必尽欢邑官里人咸知尊敬乡邻争鬭或滞讼得君言脱然而悟人有逋负间为代偿盖其心主于慈恵故留意秦越人仓公及张仲景之书有以疾谂竭诚贫则加赡给焉踵门数十辈未尝惮烦每叹曰隂徳犹耳鸣自闻而已一日防恙应酬如常诘朝忽命具汤沐乙夜湛然而逝嘉防元年正月己夘也享年七十八娶王氏封孺人四男长澧次涣从政郎隆兴府丰城县令文而能官次清次瀚女适进士熊汝能孙男十二人公植公敏公振公逊公浚公衡公夀公应公遇公孚公从公愆女八人适进士张元良熊唯张万选余在室曽孙二男一女是嵗十月丙午隆云乡龙来之原涣以大府王卿持状来请铭予每叹近世士大夫家谱罕传上焉不能举其族下或降在皂不知惧独曽氏此书粲然可考自唐末逺祖庆生伟伟生辉三世为亷平吏阶勲名徳俱髙四世崇范事南唐嗣主于东宫其没也防子延脩为歩驿吏随后主入朝改左班殿直于君为八世祖诸子先以儒学奋身顗登第李氏时本朝淳化咸平中曰颙曰顔曰硕相继登科一传为纯为有邻者皆举进士再传朝阳庆歴二年登科后四年弟匪继之百荷以五经荐名即君高祖也又一世正矩太学内舍生钺以上高县主簿举八行其季讳贶君曽祖也曰度正和二年中第终奉议郎民瞻宣和三年中第终南昌尉而讳安民者君祖也至和六年度之子彦明复登第终从政郎广东转运司干办公事而讳彭年尉龙南者是生四子君其季也于是掇大畧书之且为铭曰谱牒之湮志忘劝惩瞻言曽氏世美相承君有隠徳又将勃兴铭昭予昧式谷云仍
　　朝奉郎袁州孙使君【逢辰】墓志铭【嘉防二年】
　　吉统八邑龙泉号山水县故多名人孙氏又其名家也初讳文者仁厚有家法诸子皆力学曰元量擢大观三年进士第终贺州教授曰叔通从贑上李朴先之学徽宗朝贡京师投匦论星变请开党禁忤蔡京斥归郡庠自讼斋政和二年登第终清海军节度推官叔遇倜傥喜周急博通羣书不乐王氏学日与黄元铭徐徳饶歌诗唱酬后赠承务郎生冝再举礼部早世累赠奉直大夫娶罗氏封令人三子鼎立见谓三杰长吏部侍郎逢吉号贤侍从次逢年笔力髙古仕止南安军上犹令史君其季也讳逢辰字防之丰裕秀发人推逺器年十八乡举首荐登乾道二年进士第以左廸功郎尉潭之衡山邑宰赵汝谊连帅介皆通明严重遇盘错輙属君辛邜嵗俭湘隂为最帅陈弥作檄君行县事戢奸赈荒【阙】逋四归特循两资君丐貤恩封母太孺人别用举主升从事郎移贑州贑县丞歴事三守监司六七人皆咨其清称其文伏其能剧邑幕属阙争委摄承议事制刑率归【阙】恕淳熙二年茶防转剽江西君请精择土军叅以贑卒郴桂弓手别募敢死军分委偏将或扼贼要冲或驰逐山谷间而命荆鄂之师养威持重乘贼惫于后帅不能用已而上命辛弃疾綉衣持斧乘传来竟如君防师旅方兴属君调军食君持金帛即所至易米于民省馈运十七八漕李焘钱佃以名闻诏任满赴堂审察守施元之向授京状君逊同僚之垂成者元之大喜上章论荐又诏中书籍记终更改宣教郎审察特添差签书秀州军事判官防公事乞便亲改镇南军死囚详覆君察可悯请奏谳一月中全活者三街吏告行有死人驰视之余息尚存疗治稍蘓始知夜行吏夺其币而害之捕治伏辜其明察类此兵铨役禁军兴力役以媚守帅许援亲兵及水军例増食钱吏摘牒尾如熟事请君书押君执不可守怒曰此例也君曰亲兵乃岳飞旧人有粮无衣故乘除如此水军则以隆祐太后避地于兹骤闻敌至頼其力得上贑特许优给自是阙者勿补今仅存二十辈耳若无故创支禁卒嵗十万缗力固不足且非州家所可擅也守不能夺兵官嗾诸卒诉庭下君徐以理晓之拜谢而去吉贑旧各置船塲湏油麻坊木民病科折君言于漕裁减万计乡邦解试士逾万人考官止七员君请用福州例増二人苟利公家率勇为之七年江西旱九江尤甚君将代诸司请防赈济君籍下户及商贩技术与无以自营者为三等计户口给歴十户一甲甲给一牌五日轮一户赍钱牌塲市粟周而复始置安养院处老弱孤独给以钱米负郭选邑佐乡村择土官分董之事有未安不惮立改文书纷至手披口占畧无凝滞凡用米八百余石它郡取拨亦称是又劝上户平价以补不及起正月尽六月讫无流殍监司乞优赏君固辞是时予迁吏部尚书兼翰林学士承防郎奏君自代磨勘转奏议郎九年五月入提辖行在货务都茶埸将试用也赏转承议郎以太令人年髙求知澧州命下丁内艰叅知政事萧正肃公燧尝荐君守边中书舍人崔兴诗复以职事官荐服除选知袁州未上转朝奉郎十五年正月二十三日以疾卒于家享年四十七明年十二月乙酉本县南乡陂之原妻安人李氏同邑椿之女前卒子男三人鉴早亡钥今为从事郎靖州军事判官与其季铉俱能其家女适进士康晋之孙男四人君资性髙朗博观载籍善为文辞待交防诚信轻财重义遇嵗歉出粟为之倡尝慕范文正公置义庄赡宗族买田北乡以嵗入给贫者伏腊吉凶费市药疗病买棺送死衣寒食饥傍及乡党君既没二子继其志且存规约君防师李栖梧司法李没子瞽女未有归极力济之县东三里蚬子陂久废君捐金谷募民复脩导水数百丈溉田不赀今号孙公陂平居处事有条理喜论大利害援古证今如指诸掌律身亷谨在官兼职虽众却其添给士大夫多以功业期君君颇自许也设使天假之年推爱人利物之心岂止复一陂仁一乡而已平生著述有养晦类稿三十巻予久与君兄弟防钥以文林郎全州清湘令李【阙】状来请铭为之铭曰
　　孙氏三龙季惟邦君才气之髙谓凌青云幕府王官以明济勤仁蘓野莩恵周乡枌羣贤交荐竹符仅分未孑干旟逺瞻丘坟宜夀而否胡戾前闻流庆来裔尚考斯文
　　承直郎知东安县赵君【彦俉】墓志铭【嘉防二年】
　　魏悼王七世孙曰彦俊后名彦俉字才卿曽祖叔峣左侍禁祖挺之训武郎父公吁秉义郎仕吉遂家焉君清介有守刻意经史未尝诡随苟合惟择贤者与之逰诗文日进绍兴二十九年预漕荐三十二年覃恩君以廸功郎主永州和阳簿同僚服其亷勤外艰去官奉母抚诸弟日益读书服阕调南丰尉乾道七年锁防奏名特补左儒林郎庐陵宗慕之自是多中第者注临江军判官属邑新淦号难治常赋大亏滞讼满庭守檄君摄事以办治闻循承直郎安庆军节度掌书记守贰替移乐常行州事政号明敏继摄倅监大比试勉励考官精覈文卷明年过省者二人舒人美之前执政李公彦頴荐以京职秩满得提防铸钱司检踏官分局曲江以母忧去免防知东安县零陵郡连旱公私赤立君禁戢吏奸劝课农桑民誉翕然雨旸或愆祈祷立应邑境大熟先是二税尽归州家用度匮乏君请从民便诸司从之县始有余裕而君积勤致疾嘉防元年八月己丑沐浴而逝享年六十五家素清贫至贷钱买棺而归二年九月庚申庐陵县儒林乡龙陂之原先娶朝请大夫知道州欧阳庠女既没予堂兄朝请郎知袁州必逹喜君嗜学防已以女归之复早世又娶朝请大夫知连州萧祖祐之孙一子【阙】夫业进士三女适郑份胡允廸孙时简时【阙】铭曰
　　自重者好脩安分者寡求彼寒畯犹克艰此公族乃兼优倚才猷之表表恨时命之悠悠尚垂裕于后人永固安于斯丘
　　安徳郎主管崇道观赵君【伯琭】墓志铭【嘉防二年十月】
　　嘉防壬戌八月己丑艺祖皇帝七世孙武徳郎伯琭卒卜以十一月庚申吉水县中鹄乡洞岩之原其室孺人王氏前三十年嵗在辛夘亦以八月辛亥卒权窆家塘至是就武徳墓南二十歩孝子容州北流县令师抚南雄州司法叅军师复南安军大庾县尉司□号泣请铭乡人皆言武徳善人长者予又与其二弟及其外舅知肇庆府王衣子裳有契义不可辞君初名伯松改今名字坚老赠少师冯翊侯世覃之曽孙赠永兴军节度使东牟侯令赛之孙武翼大夫真州兵马钤辖子某【光宗庙讳】之子君四嵗防母毛氏六嵗防父绍兴十二年门防承节郎歴监衢州江山县及冨沙税两监潭州南岳庙乾道元年添监州苖米仓不厘务遂家焉既满注衡祠者六升朝改主管台州崇道观者五磨勘及泛恩十二转而终君早罹忧患力学自树立族叔髙州遂溪令子淇卒官君【阙】入瘴乡奉五防携孤幼以归既仕竭俸入择师友教子弟长弟承直郎监两浙转运司造船埸伯瞻登戊戌进士科次廸功郎衡州司法叅军伯楷累上南宫三子并防漕解覃恩入官君天性俭约而乐周急凡官族留落暨民流徙及里闾疫疠人莫敢视君每倾身济之栖志云水日延道民始终无倦其疾也师抚自广西星驰归省病棘勉以孝友忠勤神色不乱沐浴而逝享年六十七五子二早世四女适州学谕戴作肃郷贡进士刘年职次许刘彻一尚防孙男未名二女长适进士胡天麟次防铭曰
　　志趣嚣然家廷萧然其处超然其逝飘然三子嶤然余庆昭然墓槚翘然过者忉然
　　欧阳伯威墓志铭【嘉防二年】
　　嘉防壬戌六月甲午庐陵欧阳伯威以疾不起其妻金氏先城西能仁寺之西原山卜十二月乙酉即墓左穿穴祔焉其友曹生交顕致伯威遗言以状请铭予曰生文美矣抑伯威吾能言之是负气节有文章安分义人也少与予同应举伯威学广才赡锐欲防蝥弧而先登已乃连战不利士悼其屈家故官族爱母弟铎恣其费弗问遂窘伏腊聚【阙】为仰事俯育计名卿大家争延训子弟时官闻名皆来礼请其间贤否不同徇物必招谤絶物或贾怨君皎皎其躬温温其容束脩外毫髪无预物莫能凂人自亲爱善论古今间以谈谐尤工诗骚涵泳鍜链启前人闗键大篇短章随意所之待制杨公万里序其脞词曰鸟啼花落欣然防心处大白咽伯威诗欲驭风骑气也至于抄警句诵之泸溪王敷文庭珪西溪刘孝亷承弼杨愿皆教官诗豪或以孟襄阳贾长江比君他文率过人尝着遇諌词蜂螫蜘蛛赋胡忠简公极口称奬一时名公推重如此胷次洞逹遇人无町畦逢酒辄饮当酣适时咳唾成珠玑歌呼薄霄汉不知世之隘身之穷也予在政府数欲官之谢曰欲吾数口无饥足矣焉事虚名逮予来归而君视瞻茫洋不复教学簟瓢怡然时时相过道旧以目眚踈麹生亲玉友歩趋亦蹒跚独豪气如初予每怜之闻其讣疾数遣医往视已殆犹防杖访曹生索酒赋诗云旧逰应好在谁念此生浮盖絶笔也平生篇什脞词外分五编号漫成遣兴暮景自娱松筠别有襍着五巻见闻録之伯威讳鉄自号寓庵世为郡人髙祖登以其子澶州通判粲遇恩赠奉议郎曽祖来用举守本州助教祖元发虽不仕而弟将作监承珣靖康间以忠义着父宣教郎充字彦美擢绍兴壬戌进士第戊辰嵗卒官广西伯威侍母何氏携诸防防匶千里返永和镇毕二弟三妹嫁娶人以为难三子玕矸矼业儒二女早世孙三人简簵籥予与伯威及葛徳源潨皆生于丙午比嵗宴集唱酬欢甚有绘为三老图者前哭徳源铭其藏今复铭君何悲如之铭曰
　　嗟乎伯威少慕太白才不覊而行不亏中逰饭颗午不炊而乐不饥晚隣文昌医不治【平声】而笔不衰贤哉若人众所推今其已矣谁弗思后有式墓【阙】徒悲尚酹以酒吊以诗
　　郴州张使君【钢】墓志铭【嘉泰三年】
　　新郴州张使君卒兵部章侍郎頴既大书伐阅其子复请铭閟之幽予常爱柳宗元记先友六十人叙所长有史法而以袁髙为首谓能使吾所居官大其该渉广矣今君初以廸功郎主荆门军长林簿垂赴丁母忧服除歴静江府司户广州右司理叅军常徳府教授堂差知静州永平县郊恩赐绯鱼通判福州兼西外宗正丞晚擢二千石期以循良自见乃弗及上识者有用未尽材之叹是冝特书始君仕桂林帅范文穆公文章政事髙一世待以上客灵川有杀人狱嵗久尸壊不承君指颅髻下重伤一问伏辜阖府神之五羊王氏叶氏皆冨盛王氏婢死帅疑主人害之叶氏仆暮夜随人入城阍者求金不获自毁闗钥诬之君力辨其非帅初怒终察提刑王晐按狱多所诘问吏战栗不能对君出幕后悉为条陈由是诸司举其材陞从政郎常徳校官久不振君教导课试有方生员日集廪粟不继助以圭租又请闲田于府储嵗入葺栋宇新释奠仪正侑坐之位城北有泰渠唐刺史胡处立所开溉田千余顷废于崇寜间士子皆曰此邦秀水在是不可堙也君白常平仓使者薛伯宣由梁山下导水二百里附城为坡堰随旱涝节其启闭而命武陵尉【阙】嵩董正役既成自为之记士民胥悦台府交荐改宣教郎淳熙十五年也永平杂蛮猺日夜相讐杀汉法不能治君不鄙夷其民威爱兼用即江湍险创浮梁以济俗病屠牛祭鬼君教以医药将代邑人及蛮酋杨正道相率借防帅章森监司张孝曽郡守姚榘陆耘老俱以循吏荐时宰葛文定公将寘之朝君求福倅而去帅多侍从或前宰执君悉心协赞疑事必争遂信于枢宻郑公侨学有腴田甲既佃矣乙挟曹势攘取君执不可冨人髙氏所养子十年不归别命继矣前子闻髙病始来未三月髙死反诉立继不当漕符州右其説州追复避匿君谓久去骤来又舍防次子道已絶复职不可宗司素窘用君裁冗蠧裕公帑恵及宗子人人自重知宗赵伯逷餽当得俸二百万君力辞凡仕闽者供张百须例敷僧寺君一无所取提刑赵不迂常平林思齐复以名闻所至能大其官如此即所已试推所未试盖可知己庆元四年三省类荐牍进冝守郴入对言陛下临御五年因循之未革荐举不及亷静殿最多出经营文体未纯士风未笃诏书寛大而州县侵渔名曰和籴而人困科敛诸军老弱战舰蛊敝添差及宫祠泛滥以一福州言之数倍髙宗朝冝为限制以寛民力上甚嘉纳积官朝奉大夫迟次于乡日与亲賔享山水园林之乐藏书逾万卷平居事贤友仁尤为范文穆公所知嘉防元年三月卧疾梦入官府有金紫坐堂上视之范公也傍一吏持文书请君书君难之寤而叹曰范公六十八而薨我年今与之同非吉兆也稍愈即求纳禄七月丙寅竟卒君讳钢字徳坚一字绍祖娶龙氏左儒林郎知处州防昌县溥之侄先二十九年卒赠冝人三子曰潞廸功郎融州司户兼録叅曰渊用致仕恩补将仕郎曰次渊蚤世三女适顔元质王机余夭孙男二人未名女二人惟张氏逺有世绪君九世祖家青州仕吉州永新县镇将遂为县人曽祖伯英娶左氏性旷逹逾岭防海上诸山冀有所遇死于古藤祖志孤童歩挈父防归乡人嗟异累赠训武郎妣龙氏赠安人父成将仕郎乐施周急梁溠甓险往来徳之赠朝请郎妣周氏赠冝人君事父母诚敬待内外族姻情文交至无间言者少勤问学四魁漕举登辛丑进士科爱其弟沅江廵检镃承直郎铎镃亡教育其孤使有成立与铎以文艺相切磋故其二子习熟训言潞防漕台上庠解渊亦补太学生号称儒家君尝编类皇朝列圣孝治自帝后逮臣民傍及藩侯蛮夷总一百巻表上之平生著述号横江丛集七十巻藏于家二年十二月甲申本县思贤乡遗直里中村之原铭曰
　　志韫在中才襮于外方其卷藏能否可盖因官立事所居乃大猗欤郴州士之蔼蔼两掾方镇疑决蓍蔡儒宫县道兴利除害升佐闽藩帅守攸頼绪余则然其施未艾孰云専城旗弗及笩归安斯丘懐哉永嘅




　　文忠集卷七十四
　　钦定四库全书
　　文忠集七十五
　　宋　周必大　撰
　　墓志铭【墓表附】
　　廸功郎致仕晁子与墓志铭【嘉泰三年】
　　晁氏自汉御史大夫错以身狥国阅千余年宋兴而翰林文元公讳逈参政文庄公讳宗父子以文章徳业被遇真宗仁宗继掌内外制赐第京师昭徳坊子孙蕃衍分东西眷散处沭郑澶济间皆以昭徳为称盖宗生仲仲生端之端之生公公生子子生伯伯生世奕叶聫名文献相承奉天下无它呜呼盛哉君生于郑讳子与字防仲曽祖端彦终朝议大夫秘书监赠特进祖咏之第进士中词科坐党终朝请郎赠大中大夫有崇福集行于世父公迈右朝散郎提举广东常平茶盐与其弟公昂公叶俱世其家常平尝贰郡盱江遂居抚州是生四子君其仲也夷雅重静歴练世故事亲先意承志曲尽子职伯季死君力教叔弟子谁之子伯谈以经术取髙第君之子百谷亦早上南省绍煕中庆夀慈福宫年八十赐爵廸功郎拜恩已即卷衣冠藏之自号清容居士友贤积善委逺声利得导引之术与亲乐饮昼夜不倦每道故家遗俗四坐倾聼耳目聪明笔扎精楷先六年书遗训甚悉至是防恙犹防客书偈颂一首而逝实嘉防元年十二月乙未夀八十有八故妻贑川陈氏徽猷阁直学士邦光女生男百谷也女适朱绍侃今亡矣孙南世南【阙】女适何居厚曽孙女一人二年闰十二月丙午百谷奉君柩临川长安乡长冈金鱼塘之原伯谈方自畿宰选县为六院以予识君逾一甲子而堂兄袁州史君必逺先娶君媦逺来请铭惟文元公乐易纯固服道履正年八十四被疾絶人事屛医药盛服而终今君人爵虽卑而性行绰有祖风夀稍过之是可书也铭曰
　　箕畴锡福贵不与焉人有差等固难胥然若乃恭俭惟徳无载伪存心养性以事天翩翩不冨而足用身康寜兮永年终【阙】如君亦鲜矣庶防五者得其全乎
　　欧阳元鼎墓志铭【嘉防三年】
　　嘉防三年三月癸酉故人欧阳彛字元鼎以疾终于家其孤揆防乡贡进士萧常状来请铭惟吉州庐陵县永和镇欧阳氏世名儒家君曽祖粲朝散郎通判澶州祖景父襄有文行父尝贡京师生四子弇变弁与君学问文采人推四杰君尤隽敏年十三试郡庠下笔滚滚不能休咸谓科第可立取已乃数竒锐欲投笔防隆兴甲申从舅胡忠简公以兵部侍郎措置海道君走江隂画御敌要防忠简竒之遣深入觇敌得其要领而还规画日有绪幕府当奏公而忠简罢君归筑室沧江上地不逾畆书房洁雅左右圗史前植花木有清幽之致又辟粟庵日与【阙】进讲学文笔素豪至是机杼愈新尤喜为诗悲欢登览感今懐古一见于赋咏客至觞酌从容生计有无弗问也自以世着节义仕宦不絶彚次家谱裒公所作碑志聚为大编既以勉已亦诏后人其志岂浅哉然念三世暨诸兄率不及下夀乃絶意外慕安于闲适故得年六十有九平生著述总六十卷别有愤世疾邪书三卷娶同郡萧氏徳庆府司法绍祖之女前九年没南山乌墨塘之原揆以今年九月乙酉奉君柩合焉揆力学工文屡上南宫三女长适贡士黎法前死次适进士袁佐侯镃孙男三人士鳯士麟士豹女三人予早与君兄弟定交晚嵗归里喜独在而相望二十里防从不数今铭其藏慨叹何已铭曰
　　学而优科弗收适可筹机不投命悠悠心休休年乃脩子防尤绍箕裘铭阐幽安斯丘
　　朝请郎致仕刘君【大成】墓志铭【嘉泰三年】
　　嘉泰二年四月二十五日朝请郎致仕刘君卒二子朝议大夫主管华州云台观崇之【阙】仕郎立之以奉议郎新通判归州事某状来请铭君讳大成字仲吉其先京【阙】年人九世祖翺唐末为建阳尉值中原乱占籍县之麻沙镇子孙登儒科者相望曽祖植妣葛氏祖祐妣江氏吴氏父南夫妣虞氏力学积善储祉后人父预賔【阙】而没君天资爽迈入小学赋诗辄有警句已而踬塲屋闭门教子淳熙乙未崇之登第君年方强仕喜曰有子成吾志尚何求就养长乐久防吴京晚歴萧湘日赏湖山之胜间归乡闾稍筑园圃与客觞酌吟咏休休如也父母既亡一兄复早世教育孤侄不析爨者三十年周恤亲旧凡叩门求济【阙】以缓急赴之接物谦敬尤奬借后进有过亦规切之性嗜书手不释卷前辈文集昼夜编纂或质疑应答如响襟度旷逹轻财重义里中推为长者九被恩封自承事阶极于员外郎享年七十有二初娶剑浦宰吕希説之女赠安人再娶同郡彭氏封冝人先六年卒二子一女剑浦之孙昭祖其婿也孙男二纶纯孙女三人君平生喜著述诗文夷雅似其为人积至数十卷明年十一月二十日陈家冈与彭冝人同域治命也时壬寅嵗梁文靖公再相首荐崇之召对人物倜傥议论慷慨孝宗器之自勅令所删定官连三迁遂佐着廷防徳夀宫上仙金人来致奠使副外别选朝士为读祭文官未几完顔雍殂朝廷一视其礼特诏崇之改右史徃读祭文缙绅宜之杨子曰无是父无是子何待识君可以知其美矣铭曰
　　维得之宫维吉之逢八秩既九命褒封有子方昌追爵其重尚碑螭増贲楸松
　　宗室崇道武经公育墓志铭【嘉泰三年】
　　嘉泰三年癸亥七月丙子宗室武经郎主簿台州崇道观公育字浩养善寝疾卒将其孤以予识君数十年请为之铭按魏悼王第五子讳徳筠善书翰好为篇什赠和州观察使安乡侯生第六子曰承裔幼聪敏真宗召入禁中亲授以书能应诏赋诗终棣州防御使赠昭化军节度使祁国公生第三子讳克友仁宗嘉祐中御书克友忠孝四大字又飞白龙鳯二字于团扇手解御服双鳯带赐之终赠华州观察使华隂侯即君曽祖也华隂之子叔褧元丰中以右千牛衞将军试文入髙等仁宗嘉奬加大将军迁至和州防御使着策数万言陈治安大畧卒赠徐州观察使彭城侯累赠感徳军节度使君祖也予尝为史官防考累朝正史知文献相承诸王宫盖鲜其比靖康中君之父守之为吉筠袁州临江军巡辖马递铺时先大父太师秦国公倅吉行州事遣师勤王选充先锋将及淮闻敌去而还大父以恪谨荐于朝其后隆祐太后避狄如贑吉守杨渊募兵从衞檄守之暂摄州事今二牒皆在终武节郎赠武义大夫君爽而谨饬幼梦防佛国故酷信释氏至捐赀创精舍寳安山绍兴十四年以父仕补承信郎三遇覃恩及劳累年转今官歴任十有五至监吉之在城税永和镇酒税江西湖广抚司准备将领【阙】员外置五监潭州南岳庙四奉台祠中间吉之造船场贑州都作院整务其恬于进取盖出天性事亲友孝敬遗命从塟亲侧以十月丙午归窆其地在庐陵县美化坊赵家塘之原享年六十有八先娶欧阳氏伯虎字炳文长子国材之女附郭旧无园圃炳文独好事颇识前辈即城西植松桧花木饮客赋诗君以是及与名胜游再娶张氏宣教郎签书桂阳军判官防公事安孙之女俱赠安人七男彦伾承信郎监南岳庙彦偈成忠郎监徳庆府税务彦儆承节郎亦监岳庙前卒伉再与漕荐受遗泽余夭三女长女适潮州通判严康元之子植次适彭希孟一未行孙男九人洌夫得夫淔夫防夫浔夫云夫余未名女五人长适刘鐡次许嫁刘溶余在室曽孙女一人铭曰世袭文儒天族之盛时方宗强君独难进无怨无斁不贪不竞贻尔子孙尚笃其庆
　　澹轩李君【吕】墓志铭【嘉泰三年】
　　嘉泰癸亥秋邵武军光泽县进士李阅祖防书过予继示其父隠君澹轩集十五卷朱待制熹元晦手书一大轴及乡先生大常伯黄简肃公之子衡守瀚所述墓文来求铭章予读隠君之文大抵有补名教且知为元晦益友又衡州父子盛称其贤是可铭矣按李氏自唐末居光泽君讳吕字濵老一字东老髙祖大理评事铎能诗教子始为着姓曽祖太常博士诰赠朝请大夫陈忠肃公称有古风祖濬不仕太常卿李防实铭之父纯徳有学行特奏名及元晦志其墓云利不自子惟义之取其源逺矣君幼端荘自重记诵过人十四丧父能自力于学从叔山先生郁盖元祐党籍讳深之子绍兴初特起者也年四十即弃科举读易六十四卦皆为义説观史传百家之书尤留意资治通鉴手抄至数四凡兴衰得失论著数百篇事母上官氏极其孝敬教育弟妹使有成立聚族千指昕夕击【阙】集众致礼飨堂前后序揖自少至老不以寒暑废或劝少休君曰身率犹怠矧自怠乎为防宗法嵗时设逺祖位合族荐献饮福秩然其可观也平时容止详雅居无惰容学务躬行深恶口耳之习既切切训其子孙又以是善诱后生尤不喜言货财苟可用物利人则勇为之邑宰张防以春夏季籴立社仓平其价下户俗不举子议给粟助养育行旅有病创屋疗治条画精明櫽括纎密多自君出元晦作记叹其负经事综物之才老而不遇也予观易首乾卦而以元亨利贞为四徳文言曰利物足以和义盖和于义乃得其义可以利物也礼记大学亦谓国不以利为利以义为利小人反是然则合义利而用之斯不易之理独孟子告梁恵王曰亦有仁义而已何必曰利截然判而为二盖战国之君知有利为利不知以义为利所谓易经大学彼恶能知辞而辟之特不同耳若君者其善学易经大学孟子者欤庆元四年六月壬辰以疾考终享年七十有七六年六月乙酉所居之乌程县先娶髙氏郡人挺之女再娶黄氏御史台主簿章之女简肃公犹子六男绍祖懐祖闳祖相祖袭祖壮祖五女适【阙】林郎冯森进士邓潭饶渊上官嘉防从事郎呉炎孙男七人宣子方子文子容敏学敏行梦锡女七人曾孙男八人文子登绍熈五年进士第今为建昌军新城尉铭曰
　　以义为利君子攸行以利为利彼哉小人我嘉李君隆师亲友允蹈经训知之非苟家范昭然守之勿谖奕世其昌视此铭言
　　循吏石大夫【昼问】墓志铭【嘉防三年】
　　古者诸侯世守其国故孔门髙弟学道爱人见于宰邑自罢侯置守两汉循吏二千石为多邑长间有闻焉国家养民以仁尤注意郡县而为令者每急催科缓抚字或用智术笼民以兾辨治守亦用是殿最属邑一遇水旱赈恤具文而已岂无循良恨予闻见不广若乃耳熟而心服者石君也初为鄞县首白郡请寛赋敛退与民为期防寛而信简而明每患州给税簿不以时至至则主簿拱手信吏之科重叠君即县防创副簿钞至昕夕躬为销注台府谓迂不及事且将累我议易它曹父老叹曰吾得贤令而上司不察必择徤决者来民其无聊矣相率租税于省限之前送使防州视旧反赢旧例三嵗推排物力则乡郭户毕集官为度地立屋以处之又大比取士环贡院为庐舍待赴试之士用一徴十不胜其扰君示以间架任民自为事毕彻去吏苐行文书不得措手东钱湖当开付之食利户郡庠讲堂壊分委子弟在学之家诚意既孚争劝成之此治县之政也上饶嵗大祲旧负上司钱及诸县未输常赋通十三万缗君置不问明许六邑诉旱毋敢不实倚郭十三乡惟灵山石人二乡灌溉有秋自无一词君力请于朝蠲秋苖十七八留二三备州用尽发常平仓其劝分不以赀产先察畜米多寡谕教故倚郭得米二十余万斛它邑各以万计境内置回环场四十七所各给本钱且籴且粜循环无穷择土官信实者主之凡下户行旅所至持钱得米无赘聚逺求之患别令盐商得米四万置三场城中郡当孔道将迎餽送一切谢絶时以家蔬待所委官议者谓救荒之善前所未有此治郡之政也使达而理于朝廷之上四方之逺何事不济岂止一郡邑受恵乎今君季子宗万以江隂守王柟状来请铭故详叙所闻用第其官阀于后君讳昼问字叔访绍兴府新昌县人其先本姬姓卫康叔之后有靖伯食采于石因以为氏自大夫碏著名春秋至万石君遂顕于汉本朝秘书丞通判保州讳待举万石四十世孙于君为髙祖云翼军乱扞御死之安定胡先生为之铭曽祖左朝散郎赠金紫光禄大夫讳愆之祖左朝奉大夫尚书祠部郎中赠朝请大夫讳景术考谨公揆绍兴七年歴察官殿中迁侍御史八年枢宻使秦桧再相君连上疏论其失以左宣教郎除直龙圗阁知抚州数月落职罢送隣郡取勘道被疾卧家几年而卒君方十四嵗奉母令人李氏屛居山寺苦学工文词不敢出应科举秦薨上书讼寃诏复职与恩泽补将仕郎铨试为首循修职郎监秀州华亭县造船塲防充湖广江西京西总领所干办公事丁令人忧服除监淮西江东总领所大将库金陵权要所聚日事宴饮未尝营职君独整比簿书出纳必按公牒乃行同列或窃笑会新总领阅实局务官吏多获谴惟君掌大军钱劵银钞无毫厘差前后箭镞山积君欲稽其数吏谢不能君先为废屋一楹收数储之遂以为率而得其实秩满用举主改宣教郎治鄞为浙东诸邑最守臣岳甫以闻有诏曰堂审入干办诸司料院淳熙十五年春也钩校百司廪给参騐京师丰约聚为一书所居官不苟类此明年冬迁军器监主簿绍兴元年冬转为丞二年轮对论两淮今日根本之地塲互市泄违禁之物营田官庄为豪民所占遗财遗利官两失之乞如国初择人久任又请因赦捜访不求闻达之人上皆嘉纳三年春进丞大府盐钞钜万异时吏或代书君弗懈益勤继烛籖押迄今不废户部防寺吏非其罪公辨数弗从请郡而去以四年春视事荒政既修特命増秩仍以司封郎官召并下回环塲之法于诸路君恳求均逸主管武夷山冲佑观而増其秩庆元二年知抚州再请冲佑许之防长子宗昭自宻院检详除漕淮东侍君以行四年二月二日卒于仪真先是君嵗以谷百斛给宗族之贫者疾革申言之夜召家人诀别索衣欲辞家庙迟明启手足享年七十四官至朝请大夫五年十月十二日防稽县小江昭福山之原妻同郡诸葛氏封冝人二子宗昭朝散大夫今直华文阁端亮文雅用不究其才次宗万也君卒而为从政郎广东经畧司主管机冝文字今为大庾宰赴审官孙男九人孝则婺州浦江孝顺徽州歙县孝时婺州永康县并簿孝溥以建昌运司户参军登庆元乙未进士第今俱廸功郎孝隆孝修并将仕郎孝裕孝咏孝广尚幼女三人未行惟石氏逺有名世钦儒科不絶君伯父公弼在徽宗时光显于朝着谱牒歴歴可考君虽从门防再上礼部所着诗文数十篇藏于家其温恭笃实待亲旧有恩意临事则毅然自守人服其正将死不乱其所养可知矣铭曰
　　学优而仕泽施于人惟令若守于民莫亲君承万石温温其仁于勤于信政以恵成辰乎来迟而不均谁传循吏尚考斯铭
　　登仕郎董君【亿】墓志铭【嘉泰四年】
　　君讳亿字永年吉州永丰人世儒家曽祖讳奬赠少师祖讳徳元早以学问器量重于乡晚以廷试魁多士被遇高宗歴院御史贰天官以中大夫参知政事以端明殿学士提举江州太平兴国宫徙居城中遂为大族考终于家赠通奉大夫父讳克忠承议郎通判永州转朝奉郎致事君生而聪敏稍长静重疏通年十四防父永州送终尽礼事母夫人王氏极孝谨姊妹四人使皆有归即先庐竹林辟观过斋聚书万巻日延贤师友讲贯道艺未尝泛交别墅在城东创潜乐书院时与亲賔尊酒论文畧无子弟过失嘉泰二年十一月十八日以疾逝才三十有二闻者嗟惜妻周氏予堂兄袁州使君讳必逹之孙其父绎也予遇郊恩以亲属奏补登仕郎君方力学起家孰谓其止此病棘时手书从事纎悉无遗初与从弟偲同学为娶妇成其家至是谓偲我不幸早孤常恨先人悠邈它日当卜近郊二茔子介同一女俱幼冝教育之以四年六月壬寅窆庐陵县儒行乡昭议山之原附郭如君志为之铭曰
　　世禄之家惟礼克由性静者仁夀胡弗修百尔所期一之未酬天耶人耶何怨何尤
　　谭君【绍先】墓志铭【嘉泰四年】
　　吉有壮县曰永新邑人举大族必曰谭氏或问何如其大也亲属盛欤常业厚欤仕宦众欤非也以孝友保其家知取予守其业传诗书亢厥宗斯可谓之大矣君讳绍先字显仲世家永新六世祖琼七上南省一经相传至曽祖华华生杰特奏入官终融州军事推官以承事郎赐绯鱼袋致仕赠朝奉郎二子长观光登政和八年进士第终朝奉郎赠通议大夫次观成即君之父也君敏秀嗜学继母携前夫子来君事之尽孝又分赀友之人服其义治生勤俭而周急恤贫疗病死始终不倦接物和易处事平允见谓长者淳煕乙未茶防入县君具舟济人遇弃赤子者悉为收养事定归之脱人于阨却其饷谢率以为常庆元丙辰十月十九日终于家享年五十八后二年四月九日才徳乡涂山之原娶汉阳太守刘彦登之犹子先十年而没二子泾湘君在时延名儒教以学有声塲屋三女适进士王维翰儒林郎广南西路经畧安抚司干办公事周稷进士顔元寳孙男吉孙冝老女尚幼昔我先公与朝奉同年登科而其壻稷又予同【阙】泾等以寳谟阁直学士诚斋杨公状来请铭其词曰
　　家以仁而昌产以义为常仕以儒有光具三者族大矣尚奕世其毋忘
　　从政郎宋君【佖】墓志铭【嘉防四年夏】
　　君讳泌字仲子姓宋氏上世自睦州徙婺之金华曽祖正祖裕赠奉直大夫父有朝奉郎郴州礼部郎官吕祖谦伯恭志其撡以清直君孝谨守家法读书学文年五十三从世父防以廸功郎尉徽州婺源境有剧盗捕获而辞其赏循修职郎吉州録事叅军郡守治狱任情君日抱案牍【阙】辨数被摧辱不惧不悔有断兄足而取其财狱成守导囚声寃劾君失入刑部直君守滋怒穷治过失无所得终更士夫争赋诗饯行贫就南铨以从政郎主贺州録叅狱奏滛祠毁之人始骇终服冨川县两年十易权官君适秩满郡守钱闻诗辟君为令刼盗系狱察其诬舍之俄获其盗人以为神后守督民积欠君不可诸右君守疑妨已奏君不催科坐免民泣涕挽留至折车轴得它马驰去朝士诵其寃君曰吾不可再诎于人请监潭州南岳庙而归家居萧然不累于物病亟手书戒其子强学力行勿惑隂阳之説防称有无而已麾左右正卧而逝享年七十有四嘉泰三年十一月庚寅也娶杜氏刘氏皆前死生四男长九龄季珏早世仲幵叔皆进士四女长适蒋端益次适季损之二亡矣孙女尚幼君所至以清白称为尉却催夫之金掾曹输纳餐钱外凡印钞例给者一毫不取每罢官囊无余资惟喜赋诗积至千余篇其清修如此幵等卜以四年九月甲申安女乡祖莹侧逺携故人子吕乔年状来请铭始绍熙甲寅春予自湘中易帅豫章归庐陵郡官旅望谒君翛然鹤立固疑其小异已而果贤是冝为铭其铭曰
　　事亲谨而畏涖官刚且毅从所好以求冨思于已为良贵嚣嚣其心暨暨其气发幽潜以铭尚生平之慰
　　墓表
　　朝奉大夫致仕李君【迎】墓表【庆元三年】
　　河阳济源多名族顕宦张氏李氏实相甲乙通婚姻南渡后祖母秦国张夫人每与李氏子弟笃叙亲好予于其间敬爱两人曰随字可大亷介谨饬治县有声而其族弟讳迎字彦将行安节和恬于进取予尤重之可大没已五十年彦将下世亦二纪念之不忘也彦将之子数求予表先墓乃追纪闻见而考信行状之説如左李氏胄出唐宗室汜水王本朝有讳感者以儒学起家至君曽祖章继擢进士第以太常少卿致仕赠少师祖百朋中奉大夫致仕赠少傅父弼儒右中奉大夫直秘阁致仕赠少师妣姚氏曹氏赵氏秦魏楚国夫人君姚出也钦宗登极秘阁为两浙转运副使君以捧表恩补将仕郎调婺州都税院发运使檄应办王徳军钱粮循从事郎故相赵忠简公税镇豫章辟知靖安县又从金陵行宫留守为凖备差遣歴温州军事推官程迈梁汝嘉闾丘昕号吏师皆以待从出守事多委君程当嵗暮移闵帅留至正月以荐章授君乃解印有録事参军老而贪已授代为嬖吏所持君械系掠治吏叩头服罪同僚咨美举员应格改右宣教郎知临安府钱塘县嵗旱留运河水溉民田防金国使至漕臣谕君撤通舟君固请防其半漕怒捃摭无所得至用前政陈炳科里城塼事劾君失政坐是罢起知湖州归安县外艰不起知州金华县提辖行在襍买务杂卖塲郊恩赐银绯求外补充福建路安抚司主管机冝文事再为提防铸钱司主管文字乾道初代还【阙】相洪文惠公与君有旧君资歴常为二千石才得通判临安府朝市浩穰非所好也丐易主眀州浙东总管曽觌以代邸恩数荐进人才其门如市知君京洛故家屈意愿交防召还人谓必有里言君适秩满即防牒从太守丐保明奉祠竟主管台州崇道观归寓湖州新事镇萧寺中手抄圣贤治心养性之要时时赋诗自乐成百篇旧藏画像惟肖淳熙元年六月自题赞百余言其畧云三仕三己因縁而止一丘一壑倦防而归耳目鼻口画史或得其髣髴至于超然物外彼亦安知其端倪也耶俄遇防疾沐浴端坐而逝是嵗九月丁未也吊者始悟自赞之意云享年七十有二明年正月乙酉湖之乌程县三碑乡金山原秘阁墓之左以子升朝累赠中奉大夫妻令人周氏永嘉名士周行已恭叔之女恭叔官京师与秘阁善君未弱冠风度凝逺能文辞善谈论故以女归之后君十一年年八十三而卒附君以四子结故朝奉大夫尚书度支员外郎总领四川财赋军马钱粮综早世绂故从政郎平江府司法叅军绮故为从政郎新防州如臯县令女二人宣教郎王光逹朝散大夫新知真州事张顔其婿也孙男七人大成新池州青阳尉大雅新寜国府太平县主簿大钧新髙邮兴化县尉廸功郎次大有大鼐大亮大伦皆故孙女七人初秘阁之没君子二当受遗泽其一逊弟之子人服其义君洁静通敏有可用之才知【阙】方在朝辄违而去之长子持节近甸人以为荣君视之澹如也惟荣辱得防未尝屑屑胷次故其终神识湛然可以窥所蕴矣今诸子惟如臯在即求表君之墓者行状盖真州之文也闰六月日具位周某述
　　彭孝子【千里】墓表【庆元三年】
　　庆元元年十月癸丑吉州永新县彭孝子卒卜以三年十月癸酉禾山乡石峯之原邑令张大正为之传其子之诚衰绖踵门复求予一言予谓人之行莫大于孝令既传而赞之尚求一言【阙】曰节以壹恵传犹谥也不表氏族于墓后嗣奚观予闻仁宗朝大常博士周君居父防倚庐三年不饮酒不食肉言必戚哭必哀防母癯然盖久而后复当是时欧阳文忠公为作墓表极论古今防礼之废推为笃行君子惜乎嵗久石本莫传而京浙闽蜀所刻公集暨书曰某州县人三代讳某此犹可也并其人亦曰名某字某如此则其子孙切切显亲之志荒矣亦岂公表于金石垂劝来世之意耶予每叹息于斯文乃考之文知其为天圣二年进士然是嵗周姓登科者不一莫知孰是又考其宦防多歴湖广而墓在道州之永明窃意为道之贤者也亟求防陵郡志视之本郡果有周尧卿字子俞行义与公所书合于是刻之定本使其名字昭昭于无穷予心庶几焉昔公尝自云喜传人事尤爱司马迁善传竒伟使人喜读欲学其作厥后着五代史辞气遂与迁相上下若予者爱公之文犹公爱迁书也特不能学公文如公之能学迁尔然公犹逺取一它邦之孝子如尧钦者为发明之今彭君近在同郡苟无一言非能晞顔者也乃为记次不辞君名千里字时学曽祖儒祖居镇父柟世业儒君四嵗而孤每闻母孺人周氏语及其父辄号絶久之自是事母尽孝母年八十余始终如一日盖于生也致养竭其力死也送终极其哀君所谓视膳尝药扶持左右负土庐墓事亡如存者大扺以为常故宗族仪之强暴化之凡传所载殆出于乡评予亦不得而畧也君醇实寡言笑平居于人无睚眦之怨惟喜读书教子四男【阙】　　　之诚潭出继兄后女适刘喜十孙钦钥铨铸铉镐镃镕锷镒一女在室当君无恙时之诚钥相继举于乡绍兴甲寅值慈福宫庆夀恩封廸功郎妻顔氏亦封孺人君年八十六而终皆积善之报云九月十八日具位周某述并书


　　文忠集卷七十五
　　钦定四库全书
　　文忠集巻七十六【平园续稿三十六】
　　宋　周必大　撰
　　墓志铭【圹志附】
　　益国夫人墓志铭【嘉防四年三月】
　　亡妻王氏世为平江府昆山县人曽祖申以学行推于乡王荆公倅舒州奉诏亲劳至即求见迄今手刺存焉祖亿积善好施赠中散大夫父葆通经能文登进士第歴监察御史司封员外郎兼国子司业除大理少卿知广徳军汉州帅泸南易池州终浙东提防刑狱母冝人庄氏夫人聪敏髙洁女工儒业下至书筭无不洞晓然非所好惟以孝友静顺为心十六七而祖母史令耄期卧疾喜怒不常左右莫敢近夫人昼夜奉药饵独得【阙】懽父母竒之年十九归于我抱闗行都月奉防甚夫人樽节有方不见匮乏分教金陵寖以成家簿书米盐躬自料理迨为学官舘职相与商论古今手抄经史夜则教儿读书稍倦对博奕或至丙夜绍兴末郊恩孺人覃恩进安人隆兴改元封【阙】　子解掖垣归吉州闲废七年祠禄滋防夫人防共賔祭承上抚下应酬日多凡予羣从诸甥婚姻乐为主盟弗计其费惟朝夕诵归寜父母之诗闻外舅疾星驰省视乾道问予贰麟省封恭人淳熙中由八座二府夫人迎外姑与两兄偕来万有惬意封硕人淑人安康文安咸寜三郡夫人稍按歌舞娱其亲久之母兄继亡始忽忽不乐矣既封永齐越郑周吴六国复从予胙蜀土则曰均大邦也遇恩忽复请平居常言冨贵非吾事若得第三间隠居林泉世务不入乎耳是吾心也甫年二十二得子喜曰吾责塞矣自时相待如賔居家勉予以睦族无竞当官则劝尽瘁国事勿恤其私予三入承明率坐论事苍黄去国夫人整比行李收拾文书纎毫无失盖规模素定也知予性慵规以克勤御下太寛欲其有制闺风肃然嵗时享家庙酒肴茗果悉经已手中外亲賔亲踈轻重待之中礼而以饥饱暄凉为衣食节以是仕不内顾退乐安闲盖有贤妇力也禀气差弱少壮时劳其心力嗣后遇天寒辄病去冬卧疾累日亦以为常俄废寝食遂薨实嘉防三年十月十七日享年六十有九一子朝请大夫行大理司直纶也夫人已病念纶奉薄手取白金驰介助之孰谓奄忽至此呜呼痛哉孙男宣义郎显女五人长许嫁承事郎监嘉兴府籴纳仓萧彖余防卜地在庐陵县西数里儒林乡斗冈之原用四年三月甲申行实如此无一语【阙】铭曰
　　嗟我于君长几十年君髪尚鬒我久皤然孰云一朝弃我而先失此有益矧伊妇贤有问谁对孰举我偏芳翰盈箧遗挂满前哀辞冩心苦泪迸泉岂无名公运笔如椽隂幽坤从他人莫先谓予不信皦日在天
　　太恭人司徒氏墓志铭
　　余再直禁林居第在临安之俞家园每见北来朝士盛言髙司农有贤母防司农来卜邻益知其详先是绍兴十一年金人再和司农之父赠朝议大夫讳薄世居海州间道归朝上书陈恢复大计秦丞相不纳后四年追遣随众北去忧愤而卒司农年甫十三太恭人日夜教育之使毋忘父志十九年冬完顔亮戕其主亶明年营都燕山二十九年又治汴京谋南侵三十年春东海民徐元张旺史整共起三帅以帛书求援于我我守盟约不敢报元等婴城半年敌师水陆夹攻破之诛戮极惨酷亮由是益疑我得中原心决防入防起蕃汉兵二十七万傔人不与焉仿唐制分二十七军明年自将廵洛至汝遣髙景三王金来求衅太恭人闻之宻语诸子汝父常谓敌必败盟今事急矣我守节教汝曹正为今日乃相与自防归惧陆行不免宻与忠义家五十余人航海而南朝廷嘉之司农兄弟皆得补官俄南北交兵魏胜克复海州都督府檄司农为州从事奉亲还故乡敌连三年攻围不置司农冒矢石分守东壁屡濒于殆頼张子盖大破敌师围乃解隆兴二年割弃海泗司农来家江南自此被遇夀皇更中外使任尝褒谕云不易卿将母逺来今可以养矣擢守安丰军部使者强取僚郡之妾其人诉诸朝当路意有所狥事下守臣司农将直之入白太恭人曰窜逐非所畏虑贻母忧奈何太恭人曰吾母子仗义来归自分必死汝防国厚恩为二千石茍能公以报上吾独不能为范滂母耶司农竟坐徙施州自淮泝江厯尽三峡之险太恭人处之怡然秩满入对上劳之曰卿母勿复忧逺适留为度支郎官遂二司农淳熙七年夏出帅江陵太恭人安享荣养年八十有五九年七月二十六日以防疾坐而逝按司徒氏本河北人五代广顺元年礼部侍郎充集贤院学士判院事知贡举讳翊者太恭人逺祖也后徙海之朐山曽祖恂祖俨父庠母顔氏自防聪慧过人通儒释书归髙氏不逮事舅姑倾资送以赡夫族乡人义之初该徳夀典恩封太孺人郊礼封太恭人髙君先娶赵氏生二子大亨故廸功郎秉故将仕郎二女适进士陈公辅将仕郎赵坚太恭人惟生司农人见其均一莫知为各母也孙男六人蟾叔豹赐叔夜皆前死今叔献为修职郎特改差淮南西一路安抚使主管书冩机冝文字叔夏将仕郎孙女八人二早夭次适进士朱□修职郎临安府仁和县尉王頥文林郎平江府吴江县丞赵炳余在室是嵗十二月二十四日南康军星子县丹桂乡黄龙山之原司农数来请铭有校书郎项君安世尝家江陵言太恭人临终作诵超然生死之际荆人至今称之余维妇人隠徳闺门非遇事莫显既显矣抑而弗掦何以成人之美故为第其初终系之以铭司农名夔今为朝请大夫右文殿修撰歴典名藩制置鄞县海所至有能声皆母教也有定庵集五巻铭曰
　　少而鞠子教之忠老则知命全其终此烈士之所难何夫人之能充表而出之可以继烈女而传无穷矣
　　太冝人李氏墓志铭【庆元六年】
　　庆元丁巳正月庚辰故人朝请郎新通判袁州曽光祖卒母太冝人李氏年八十有五人皆忧其悲伤莫能久也戊午冬果卧病子孙迎医进药冝人却之曰命系于天吾年已髙何以药为十一月己巳振衣而逝诸孙列家世行实来请铭按冝人世为吉州安福县人曽祖兊祖荣父宗孟俱不仕生数嵗从兄弟入小学通经大义未笄嫁同邑曾君嘉谟后赠朝请郎方嫁时朝请之祖弼妣刘氏父序昌母许氏四亲俱无恙冝人恪勤妇道咸得其欢心相继夀终协赞防祭礼无违者朝请初用赏补廸功郎贺客满门冝人独以不能决科为言既尉衡之常寜防勤有闻内助为多生二子光祖字景山光朝字景章择师友教以学已而皆举于乡淳熙乙未光祖遂登第冝人喜谓朝请曰足以伸吾夫妇素志矣朝请晚得末疾冝人悉意家事日治具延賔客以娱乐之如是者累年朝请卒从景山官逰四方甲辰丙午甲寅嵗朝廷连讲庆夀礼一赐冠帔三封至太冝人筑堂于居第西偏故相京文忠公书夀衍堂【阙】以宠之生朝大集内外亲姻元孙百晬嬉戯膝下邑宰率僚佐升堂谒贺易其坊曰椿桂太冝人恱甚告子孙曰汝家获见五世复遇圣天子以孝治天下有此荣乐盍思所振乎自是良辰美景必载酒防后圃子妇孙曽必交起为夀人方羡慕不幸景山一人不得终养光朝素孝弟力学尝五上春官对策集英补光州助教版授象州学官至是顺适其母者百方迄不起疾后数月亦毁卒盖己未五月辛亥也冝人二女长适修职郎贺州临贺县主簿欧阳岩次适进士刘伟孙男七人乡贡进士偰早世次仲次乡贡进士徳次俭价仲与【阙】女三人适进士罗【阙】王长民廸功郎隆兴府新建尉赵师曽孙男十人士逊将仕郎士迈士进士遵士通士选士逾士逢士逹士遇女十六人刘鉴刘钢王多吉其婿也皆进士余尚防元孙洙冝人性虽寛和治家则严而有法每事责已不求备于人周恤困穷畧无吝色乡党贤之用庚申十二月甲申地在县东新乐乡桃溪之原而光朝以人生享备福今复为铭诗以哀之庶几存没其少慰乎铭曰猗夫人之存兮五世【阙】乎其前嗟夫人之老兮冡子弃之而先【阙】傍观且巨【阙】兮奈何慈爱与钟怜纵强壮犹伤生兮矧耄耋之衰年噫有乐则有哀兮相举世其皆然惟有始必有终兮孝不辱而归全嘉夫人之逺理兮谓赋命之在天幸孙曾之克家兮谨送徃以无愆纷万目其式瞻兮曰此夀母之新阡揭铭章以示后人兮夫人其何憾焉
　　叚夫人墓志铭【嘉防四年】
　　嘉防三年正月癸巳乡人李图南之夫人叚氏以疾终享年六十九四年二月己未吉州庐陵县移风坊丰塘之原图南悲不自胜属予志其蔵予惟内子与夫人同生己夘亦以去冬谢世予自悲不暇而暇纾图南之悲乎力辞不可则为之铭夫人讳净方于吉为儒家有兄弟登科歴显仕者曽祖居简祖公辅父子沔夫人防失怙恃克自植立端静明敏女工如夙习逾笄归李氏族大而贫夫人竭力成其家姑太安人王氏夀百年矣夫人与馈不懈嵗时班白奉甘防称夀太安人每为尽醉因为孝妇至于勤身率下动循法度賔祭孔时虽贫不减冨室待妯娌至敬抚妾婢有恩无妬忌诸子能言即教之诵诗训以逊弟稍长勉其为善彊学生平质直好义不妄笑语尝瘠已周人之急亲族姻戚视其仪则皆以女师推之四男如圭中童子科特补廸功郎乂中进士今为从事郎防路安抚司主管机冝文字如璋前夭如冈如金皆早成三女如兰适乡贡进士刘泳如华如英尚防孙男二人孙女一人铭曰
　　久事君姑孝而恭克相良人正且容诗书教子华厥宗石帘目徯开新封奄兮植此柏与松嗟我老誖管岂彤隐宫适蹑灵之踪悼亡有涕非无从
　　圹志
　　汀州田史君妻冝人尚氏圹志【庆元三年】
　　宜人尚氏世家相州安阳县其先多文武显人朝奉郎赠大中大夫讳禁曽祖也国子祭酒佐均祖也承议郎赐绯鱼袋讳大伸父也母孺人周氏实予女兄聪明孝友有烈丈夫之风年十六归于承议郎三年而冝人生既长和顺勤俭知书逹理女兄钟爱遴择佳婿隆兴癸未归今汀州史君朝奉大夫田豫事姑太夫人与事母同而加敬焉承抚内外无间言者初以予奏赐冠帔从夫封孺人安人冝人生子多不育今惟一男将仕郎墙田氏家与南康县与贑为邻嵗常往来尚氏居于庐陵两邦鸡犬相闻冝人友爱弟妹犹以为逺庆元改元仲弟振裔承贑之瑞金摄属外台冝人携其子过故居视之防得疾尽屛外事防然而卒八月辛酉也享年五十有八汀州失内助追悼切至而太夫人每于亲族言失吾贤妇未常不涕下也先是汀州皇考御史县东十五里芙蓉乡良山之原卜三年六月庚申发冝人之柩附先茔五十步间谒予以文予自哭女兄今三十有二年间与甥遇必恻于心奄其已矣悲不能文姑为记嵗月以冩老懐以释汀州之思云
　　又
　　村女圹志
　　平园老叟周某孙女村娘以淳熙壬寅十月二十四日生于枢府父纶今为朝请大夫行大理司直母冝人刘氏村女端静通敏喜读书甫八嵗予罢相已能佐祖母益国王夫人治行李人皆异之年十三以绍煕甲寅五月一日病没于吉州旧居东山堂权殡功徳寺祖父母父母悼念不忘嘉防癸亥年冬益国夫人薨卜以甲子三月甲申于庐陵县儒林乡斗冈之原前十二日举村女之柩瘗塜傍泣而志之




　　文忠集巻七十六
　　钦定四库全书
　　文忠集巻七十七【平园续稿三十七】
　　宋　周必大　撰
　　墓碣一
　　朝散大夫知新州李君【守柔】墓碣【庆元三年】
　　君讳守柔字必强姓李氏其先青州义光人皇祐初徙家桂林今为静江府临桂人也曽大父頴卜居长安市好善乐施药病殓死里中徳之大父【阙】铨父允彦安分知止不饮酒食肉者二十年预知死日端坐而逝后赠奉直大夫是生四子君其季也与兄守卓自防立学守卓登建炎二年进士第次举君又继之绍兴二年也补左廸功郎象州武山尉用举者陞左从政郎冝州忻城令嵗余丁母秦氏忧服除调雷州海康令稽考簿书得隠户甚众丁以万计州并海而冨旧无外城每虞防至太守王趯号能吏君与协力大兴版筑逾年城成邦人绘像以祀诸司交荐改左宣教郎知道州营道县丁奉直忧不赴免防知贺州临贺县初赵忠简公自潮再贬过雷守令用故相礼迎送仍具海舟济之至是有告于秦丞相者守趯去已久摄系大理狱下广西追治官吏根株牵连君縁坐十年不得调秦薨始磨勘转左奉议郎通判容州属令醉酒即席攘臂侵君明日太守劾之君谢曰饮人狂药奈何责以正礼阖郡叹服徙通判邕州守武臣御下严而衣粮不时给将大阅众汹汹守窘甚君许其移病为摄州事下令人都肄日先发帑廪给诸军众谋益壊后数日乃赴教塲引谋乱者四人立纛下斩其渠魁而鞭三人讫事肃然寻知梧州郴贼李金声揺四邻君逆为之备贼亦不至广西众水汇梧下封以逹于海旧设禁港杜米舟防嵗俭贵籴漕司申其禁君曰是壑邻也格不行东路及闽浙皆頼焉诏臧否郡守本路以公最闻选知冝州南丹酋莫延□与永乐蛮相讐杀惊扰适闗君遣摄天河县主簿徐弥髙偕吏士好谕之两族聼命秩满求主管台州崇道观归筑艮轩盖将止矣中书舍人范公成大出【阙】　力荐君于朝且趣君行起知新州对论边事称防执政议推南丹赏君曰此徐弥髙之功也诏特补弥髙徽州文学谕推恩有差行次苍梧以疾卒遗民多泣涕者享年六十有六积官朝散大夫君天资笃厚喜赒贫乏如其先世念长兄之不仕为官其子妻冝人吕氏前十四年卒一子杞宣教郎新知袁州分冝县二女长适通直郎通判容州蒋稷次适朝散大夫广南东路提防刑狱公事唐弼孙勲将仕郎君之卒在淳熙三年正月十四日以五年正月丙申长安东髙磊山先茔之侧予不识君而与君之子及提防刑狱善屡以奉议郎武学博士蒋君来叟所状事实求予一言予尝叹二广去朝廷逺事多陆沉每闻一善乐为称述又嘉君尝礼迁客而阨于进特表而出之铭曰
　　附炎速化援溺疾颠孰避孰从彼人我天嗟吁新州不调十年天定胜人谓将腾骞艮止之思素心则然壹恵可节表于东阡
　　二戴君墓碣
　　庆元丙辰七月戊戌朝奉郎江南东路提防刑狱司干办公事戴君翊羽卒卜吉州庐陵县儒林乡长径之原既【阙】矣其父通直属乡先生葛潨叙行实来请铭予固心许之无几何通直君悲伤感疾丁巳八月乙酉遂卒其孙师圣以十二月甲申奉父祖之柩焉兆域相去才数十步予既熟君父子又怜师圣重有忧乃相志而系以铭是亦挂剑之义也通直讳经字元礼世家庐陵曽祖昶祖汝明父蒋行以赀闻君生七年而孤常产为豪右渔夺租调【阙】　偪侧艰难仅能立身去之傍县授徒营生而择师友教其子淳熙二年一上登第自是就养官舍享其报绍熙壬子郊恩封承事郎【阙】　甲寅庆典迁议郎今上龙飞及宗祀明堂转宣教通直郎性喜周急与物无忤抚育弟之三女使皆有归乡人推为长者妻同郡刘氏恩封冝人二男长朝奉君也季延煕尚防一女适进士陈九畴享年七十有二翊羽字汉宗一字汉卿童丱知力学日记千言长通载籍益自刻苦遂以起家初补廸功郎潭州衡山尉盗不敢作帅辛弃疾才之檄行县事台府交荐陞从政郎以贑州雩都丞守借其能留寘幕职贑故无夏税酒课官府百湏取办科罚防孝宗手诏漕臣通融州县财赋守委君求济于漕台至则数被诘责君力争固请嵗减三万六千缗郡计以寛大盗姜姓者往来汀梅间犬牙贑境君摄倅督捕知乡丁徒扰于战无益散遣数千人省费万计贼亦不入境秩满调道州江华令久阙正员帑廪赤立君单车就职视民如子不施鞭扑赋入以时上下交裕叠遇泛恩循【阙】　郎成资诸曹改奉议郎知江州彭泽县濒江数百家人困科敛君约已足用大率如江华时间遇水旱力举荒政无流移者转承议郎覃恩遂迁员外郎赐七品服代还以亲老外【阙】宪属卒于鄱阳年四十有八妻安人胡氏一子将仕郎师圣也三女长适衡阳尹天泽前卒余未行君博闻强记著述自出机杼性俭约所至或兼它官辞其添给两为邑餐钱及迎送用例者一无所有吏事精勤不茍使当要剧必有可观谁谓其止此铭曰
　　教子成名禄养俱荣云何不淑继陨厥生华屋山丘存亡相亲钻石为辞以昭后人
　　龙洲居士严君【致尧】墓碣【庆元三年】
　　严君致尧字正之吉州太和县人曽祖【阙】生执衡执衡生章赠右教郎是生四子其仲康元仕至朝奉郎通判潮州次即君也君防学敏茂长精辞艺一试举塲不中慨然有四方之志轻财重义伟如也绍兴三年羣盗充斥防吉闲多至三百余火江西安抚大使李回以闻时岳武穆公飞为神武副军都统制授钺専征道出庐陵士卒托宿防市黎明为主人泛扫门宇洗涤釡盎而去太守供张郊饯师行将絶谒未及通问殿后者大将军何在笑曰已杂偏裨去矣其严肃如此所遇独捜访竒士诹计策至太和君叩辕门一见语合许以从行初龙泉贼帅彭友李动天等十人尤强暴号十大王盘【阙】四年攻破八县至是次第就缚两郡以寜奏凯而还其后定鼎澧安襄汉取唐邓复郢随全合肥君皆在焉屡委以事积代版授七阶方向宛洛赵魏而金人求成武穆公罢兵柄获罪矣君恨无以白杜邮之寃归而放浪山水间聚书教子自号龙洲居士有文集三十巻年五十六以三十二年六月晦卒矣前娶章氏朝散大夫唐民之女生三女适曽弥后李补曽瑜再娶郭氏盖忠简胡公叔母前夫之女忠简择君归之生一男可久力学有闻不幸早世焕章阁待制诚齐杨公为志其墓五女曽异倪岩老胡秘其壻也余不及行孙男龄女适刘禹选君以隆兴元年十二月辛未县南横山庆元三年十二月庚寅改卜髙行乡山塘之原而郭氏于罗墓距茔二里许先是诚斋状君遗事甚备秘也实防简从孙以文采贡于乡与予契厚而交深复来请铭固辞不可铭曰
　　大丈夫不能擢犀角防象齿防乎翰墨之林则当横三尺出六竒以收边塞之勲孰如君者两有志而一无成此予所以闻风大息而追系以铭也
　　朝议大夫赐紫金鱼袋王君【镇】墓碣【庆元四年】
　　君讳镇字靖之姓王氏其先陈留人曽祖润赠中奉大夫祖履元丰八年登第徙居开封吹台下元符中为学官上书论中宫废立谪亷州石康令仕至朝议大夫知筠州父蕃事徽宗歴户部侍郎钦宗方召用而京城防终延康殿学士朝议大夫累赠少师前母卫国夫人李氏庆国夫人林氏嫡母福国夫人赵氏所生母冝人山氏君防以门防补将仕郎再奏承务郎建炎四年少师避地永州卒于祁阳君方志学奉母挈弟妹少师桂林弱冠躬耕南岳下昼夜诵经史胡文定公安国防年接之绍兴十五年调鄂州蒲圻丞摄行县事为政有方民不忍其去十八年知安丰军六安县穷邉凋瘵君御之如家人出惟匹马一驺即有拜授皆拒絶之江南猾民冐佃荒田辄数千畆君躬按户籍丁给百畆于是流逋四归愿耕者众二十三年知吉州吉水县地广事繁君平心遣争讼不问强弱贫富惟直是从善良既伸奸恶亦化二十五年丁母忧服阕连籖书贵州欝林州判官防公事凌鉄起雷风间甫定而王宣陈元复作乱君适行郡事料集土丁激以忠义贼望风畏避容州以金帛饷贼藤守宵遁官军屡北主将皆战死摧锋军统班李宏亦被擒惟欝林晏然终更士民遮道攀留去后歴十年之久人颂其清徳不衰乾道三年复籖书常徳军节度判官防公事七年知贑州安逺县水土恶弱仕者非死即病纪纲荡然税苖万五千斛兵火后仅及其半上司督取如故例均诸乡君力乞侍閤竟从之夏税折【阙】所在上三等户科麦而价重四五等科油麻枋木而价轻安逺独反是君始正之下户皆受赐豪民佃山林三百谷君毁其帖听民樵采郭南省引溪水溉四百顷有萧文炳者废陂而擅其利君部夫筑之三日而成嵗以丰稔贑州多盗诸邑团民兵置队首队长徒扰无益君命五家为小保而置一柝五小保为大保而置一鼓各有长焉十六保则都保正许置兵器遇盗则击柝鸣皷出兵器每发辄得淳熙二年调通判邵州始居于衡改少师南岳下五年至邵太守忌其正譛君侵权帅信防移潭州众论不平帅悔无及与诸司檄君权知桂林林阳军八年还朝初罗鬼国在真宗时尝由广西入【阙】其后大理罗殿自杞诸而马邕州隔絶不通闽商吴汝翼诱其人假市道蛮洞以马叩沅州求互市守吕爱吕胜已纵臾希功皆坐生事免新将张端有亦非其人方调守而谭帅吕椿荐君静重可用堂选知州事诸司以罗鬼马既不售【阙】　　　檄【阙】积木为栅以杜其来君谓通涂固难尽塞纵塞何人可守朝廷亦以蛮徭种落百数不相统摄安能越境而至格不行旧募上丁二百充郊用率多防手君精择土著伉健者教以武艺人人可用罢吏散监诸蛮怒其赏赉不时诬以刦夺帅司追治甚急蛮皆走险君至则直之前都吏包遂者交结监司补乡丁统辖人畏之如虎有某氏女将嫁赂媒妪绐取之君穷治黥配岭南并其徒论如法州之西曰便溪又西曰崖门又西曰若溪前守开边邀赏诱其长杀之负固蓄憾遣兵讨伐辄败君敛兵开示大信于是蛮主杨再彤兄弟亲族相率来谢沿邉守臣専帯溪洞都廵检使提刑遗法命通判预其事即其防自置一司欲因事诛蛮酋吴自由三子君固争不从自由聚兵谋入防君言于朝明其无他三子皆得释通判寻获罪防君一方咸被其害君【阙】将代请祠主管建寜府武夷山冲佑观既归衡阳郡守刘清之以君才行闻上因记君名且曰清之所荐必不茍除提举荆湖北路常平茶塩公事谏官素恶清之指荐士为妄作命遂寝其后主管华州云台台州崇道观绍煕四年六月十九日卒享年七十有八十二月十五日少师墓傍其地在岣嵝之东君仕官逾四纪再为邑三佐郡幕端良清介恬于进取人悼其屈晚试郡稍见所长则已老矣平生无嗜好不治产业惟喜读书于诗易皆有论著尝谓管子八十一篇真伪相杂定为内书藏于家有集西汉文録二十卷著述七百余篇号覆瓿编积官朝散大夫赐服金紫娶陈氏封冝人四男长曰淮今知【阙】州零县次涖道州永寜县主簿次准举进士季泭前死四女长曰济适向文简公七世孙公莹次漳不肯嫁次汶适邢锽死再归胡文定公孙荆湖北路安抚司凖备差遣太常次章适永州録参谢夀孙死再归衡州来阳县令曾之谨孙男三人榰桧榗女三人槙栓榕淮以廸功郎监潭州南岳庙刘徳老所作行状走数百里泣拜请铭予知君旧矣徳老又贤可信乃为铭曰
　　为官择人世独不然求则得之弗求舍旃有美王君素安铨调轺传方乘烦言已噪有功未知抱能未施心何怨尤人自嗟咨我宣幽光辞则无愧慰其子孙亦劝吉士
　　贑州洪史君【槻】墓碣【庆元五年】
　　髙宗皇帝即位之三年嵗在己酉国步多艰猃狁孔炽择使修好无敢应选惟洪忠宣公以小官毅然行拘絷庭十有五年艰险甚于苏武诚竭力殚和好迄成白首来归夀母在堂三子继登博学宏辞科名予曰此盛徳之报也当出疆时冢子文章名【阙】中外乾道中相孝宗号名臣而史君又其冢子闻见之广不扶自直忠宣薨以长孙特充本路漕属助襄事防予分教金陵日与之防年虽弱冠而练达明敏不啻老成人家方鼎盛而谨饬谦和畧无子弟之过予敬而爱之越四十年予退老于家君以二千石髙第擢守章贡兼江西路兵马钤辖日期千骑开涂一笑道旧故旋闻其道卒遗恨至今诸子逺以表墓请予其何可辞史君初名格字成之后改名槻字规之世家饶州鄱阳县曽大父右通直郎赠太师秦国公讳彦先祖忠宣公讳皓仕至徽猷阁直学士左朝散大夫赠太师魏国公父文惠公讳适终观文殿学士正议大夫赠太师魏国公妣魏国夫人沈氏君初以忠宣使金补将仕郎绍兴二十六年起家廸功郎江南东路转运司凖备差遣隆兴初充湖广等路总领财赋所干办公事分司九江完顔亮败盟皇甫倜一军嗷嗷待哺枢宻使王公炎时总饷事以军储未集为忧君请求济于朝用足而民不知文恵入相丐监南岳庙君师列旷黄金君固却之乾道元年循右从政郎三年用举主改宣教郎七年知【阙】州徳安县嵗俭君曰附郭近而易见乡村逺而难周亲行阡陌劝上户平价出粟又择中户以上众所服者分任其事民无流殍居三载邑大治淳熙四年赐服绯银六年通判徳安府俄丁内艰九年通判兴州吴挺以都统制兼州事委政于君金州被邉洵阳上律大饥置制漕三司各出三千缗命君赈济提刑勾跃易亦来一见君尽以付之君制衣履履涉山险徧抵两邑又请益米万斛于制置使军民帖然将畴庸而文恵公薨君六嵗两经父母防春秋窀穸之事哀戚劳苦人不能堪乡党称其孝服除调通判洋州尝行郡事辞俸给用例西乡旧有堰介山间每春水暴至湍险决溃籖判樊炜刷三邑义士数千人修筑已兴工君言徒费无益申诸司罢之擢守西和州陛对论纲马多道毙冝饲养兴元一月然后发升差军官当先战功后资歴以徕竒士孝宗然之姻家杨侍郎王休除利路转运判官引嫌改知和州绍熙三年也边垒斗大俭以足用寛以爱民革弊端严政体徙西川提刑又当易地求主管华州云台观以归庆元二年起知滁州州本留阙待朝士京丞相镗在蜀知君治行奏特【阙】之君请边郡守倅勿【阙】年七十人诏可至则因嵗丰补前改免借桩积米万计葺仓廪置贡院皆兵兴以来未暇及者待僚属虽寛后有小使臣遭防防免持服部为符州君曰沿边职任谓主兵者监军辈何预徒害风教奏令解官后遂立阅两考用新【阙】　再留一年诸司交荐朝廷择大藩处君不幸暑行防泄以五年七月十三日终于池州东流县享年六十三积官自通直郎转至朝【阙】大夫娶黄氏刘氏周氏俱封冝人四男俨终承事郎今知常徳府龙阳县丞次俌承事郎提领建康府户部赡军酒库所干办公事传将仕郎防未仕女二人长适修职郎前无为军巢县主簿权当国次许嫁进士黄浚皆刘出也孙二人曰芾曰蕴女一诸孤以是年十一月壬辰奉柩合刘冝人之兆地在本县义仁乡大观山君由少至老奉养俭素殆过寒士自文恵公乐施周急虽大用无余赀君绰有父风田园不能卒嵗惟市书籍教子以清白传家可谓贤也已铭曰
　　醇而正明而静如玉如莹吉人之陞兮简而敬定而应为守为令循吏之政兮忠宣之忠文惠之文嫡长相承先世之盛兮山川孔良时日允臧有永其藏后人之庆兮
　　文忠集卷七十七
　　钦定四库全书
　　文忠集卷七十八【平园续稿三十八】
　　宋　周必大　撰
　　墓碣二
　　冲虚居士钱君【朝彦】墓碣【嘉防元年】
　　三代盛时四民有常职农服田工商宿业惟士最贵世禄为胄子賔兴为贤能不以外物而迁故能各抵于成勃兴骤废者鲜自井田壊四业俱失农与工商既散而逐末贵族降在皂秀民不复乡举人才无所于归或横议如孟子所云或潜山隠市如杜牧所论于是处士之名著焉在战国时髙者取卿相下不失尊礼至于汉唐有公车待诏有藩镇之辟召得人与否班班可考今朝数路取人惟恐遗贤其间懐才抱艺之士门防科举所不逮者尚或有之上方一道徳以同风俗特命起家絶无仅有下亦各安分义不求闻逹然降才于天积善在躬源深流逺终裕乃后肆其子孙修身励业自足进为于世而天复有以相之凡今显者多出于此永嘉钱氏其一也初献王奉两浙地图归圣朝后裔散居四方诸孙有讳辑者尝为韶州刺史辑生尚端州司理叅军防温州乐清爱白石风土家焉尚生浩浩生洁洁生二子忠卿字某尧卿字熙载世以文字称绍兴十四年诏举孝亷州县以熙载应选未报而没忠卿生一子讳朝彦字用明谦退和易少从孝亷学周官业成身隠每出未尝乗车或勉之过市即下曰吾不仕不冝坐人上家贫不能周急力可及亦弗靳遇樵夫野叟无髙下迭为賔主乡人莫不敬爱晚喜道家说自号冲虚居士白石有岩岩有集真观髙出羣山之表嵗从黄冠避暑酒酣相与浩歌起舞吹洞箫人望之疑以为仙素善章少房少房死过其墓必酌浆酧之与人交类此虽督诸子以学每曰教之在我其成有命作诗不能工而语有尘外趣名卿太子詹事王十朋称其不羡不矜心休休然乡人以为知言卒年七十七有冲虚集二十卷夫人同郡孙氏赠承事郎士初之孙奉议郎知绍兴府嵊县潮之女四嵗知书父授以孝经论语归居士时祖姑鲍姑贾皆在堂羣从聚居妇道孔艰夫人早暮躬盥馈接姻戚约已裕人内外称善姑末疾累载奉事无少懈其没也哀慕三年如一日以乾道庚寅十月辛亥终于家年六十三明年十一月丙申县之茗与乡白石南山之原后十年当淳熙庚子七月丁丑而居士没是嵗十月己酉乃合焉【元文孙夫人地如上既曰合而居士却云白石之所塘阡未详】四子宿賔寛宏女适陈涛孙正之松之释之宏字文子后以字为名通经术工词章补为国学上舍释褐初仕吉州军事判官今以宣义郎知潭州醴陵县格当官成均屡求予碣其先墓于是宿賔寛俱死矣按孝亷有子曰朝佐朝佐生易直试南省第一今为太学録文子从弟也钱氏其昌乎故为推原古谊振宣幽光而系以铭曰
　　志气内充乐无穷徳善久积吉有终根本固者枝叶秾菑畬勤哉黍稷丰报世在天理可通冨贵岂必于其躬松槚欝然马鬛封里人过之常敬恭
　　朝奉郎李君【琥】墓碣【嘉泰元年】
　　予自少喜从前贤子孙防非独典刑可想亦以其议论传世足以发蔽防而资寡陋也徃时李君西美来监吉之税务气宇轩昂论事风生所居官号卑冗日与贾客贩夫较量锱铢州家督廹于上胥徒渔猎于下他人穷日之力捄过不暇君独知所取舍商旅争出于涂嵗课日増觞咏从容如治闲曹家多古帖名畵客至时出示之闻人有善称扬不已遇有过失辄靣折使归之正以是人皆敬爱予益信故家流风果不同也自是各官防或合离殆三十年而君即世既葬其子师祖以故人修职郎监南岳庙王防状来请铭予方直禁林诺之而未暇今又将三十年其子及逰死亦久矣君之孙咎持予旧书督践言予愧叹不已乃为之书初唐先主李升先中主璟弟珉封齐王开寳末后主煜入朝国除珉徙家淮西有子曰铎字用章四子季仲宣随其兄宰舒城就买田地遂为庐江人仲宣生执中执中生虚一即君曾祖也尝应制科终大理寺丞赠左朝议大夫祖讳公麟字伯时元佑名士终左朝奉赠朝散大夫父讳【阙】硕朝奉郎湖南提举常平赠右中奉大夫母令人赵氏君讳琥西美其字幼传家学宣和七年父致仕补将仕郎建炎三年授右迪功郎防州防化尉未上辟舒州桐城县主簿外艰去绍兴初江西【阙】李回辟临江军新喻尉盗蜂起君以捕治赏循右修职郎寻监中岳庙十一年实为税官有美政循右从事郎永新繁剧难治监司选君摄令游刃恢然方上辟书防税官秩满遂詹吉州十八年调兴国军判官荐员益格二十二年改右宣教郎知江州瑞昌县邑大事丛君决遣如流庭无留讼歳籍祭课济州用而私商擅其利峻法不能禁君区处有方犯者有絶访唐元结废祠新之二十六年代还民造巨舰以送逾境即谢遣民归之县为官舟识君廉节转右通直郎赐服绯银二十九年佥书清海军节度判官防公事假守惠州阅半年而治郊闻诸台聚番禺君悉心营职【阙】吏忌其正将满防易帅漕乘间【阙】君以事君避众怨引疾去士庶饯送填道至南海神庙下万目睽睽君沥酒祷曰我若营私举家当沦深渊不然诬我者神其舍诸登舟便飘转久之诬君者皆有故三十年转右奉议郎孝宗登极迁右承议郎再为昭信军签判乾道二年转右朝奉郎贑经齐述乱人心易摇一日讹言纷纷民争徙避官吏亦具舟于岸君走诸营呼某长谕以毋然皆曰不敢已而遂定后其守臣吴南老陛辞上曰闻贑尝汹汹微幕中有人不挺乱乎南老下车首及之且曰当时恨未知君姓名终更通判邵州未几以风痹求主管台州崇道观归治书室营小圃日引孙曾燕适其中遂致官政自号知足老人淳熙元年十一月壬子终于正寝享年七十七明年十一月辛酉葬庐陵县膏泽乡龙须山北冈之原两娶赵氏及张氏邹氏皆安人二男长师祖迪功郎丞正连州司法叅军次晞祖今俱亡三女归登仕郎张可大进士饶大夫承信郎胡元龄孙男四人长咎也见谓克家卓早世次申准女四人长适乡贡进士文元鼎次适刘仁季王栋葛延誉曽孙男三人仲舒温苍业儒女三人长适方辉二未行元孙四男一女俱防君性孝友兵火中负母骸南渡北溪于此爱二弟珪琮未尝相舍教育其男女为毕婚嫁家无余财而乐周急平昔不以秋毫干州县介然而居殆天性也铭曰
　　世阀之光风力之强议论之刚人或得一君兼长谁之不如外潜郎才大用小名弗彰念昔不及铭其蔵刻文宰上传无疆
　　通判舒州沈君【焕】墓碣【嘉防三年】
　　绍煕三年四月戊寅沈君叔晦卒十二月丁酉庆元府鄞县翔鳯乡家坎山龙尾之原凡四方知名士皆来吊祭而全州守【阙】简太学正袁爕有诹乡评志矿状行实授其子来请铭追思立朝不能推贤扬善予愧叔晦益者三友叔晦不予愧也铭可已乎按沈氏世家定海县已而徙鄞曽祖开祖子霖经明行修主恵州博罗县薄父铢力以道义教诸子终承务郎籖书镇东军节度判官防公事君讳焕叔晦字也少而竒伟年二十四举于乡监补魁多士乾道五年省试第二以左廸功郎尉绍兴府上虞县乡村不识胥徒境无犬吠警邑吏匿经界籍争讼纷然令檄追证君拘籍鐍之操騐稽决积以革淳熙四年调扬州州学教授未上八年春诏为太学録始君为生员即语人曰天子学校当隆师亲友循规蹈矩以倡郡国知临川陆九龄子夀之贤从而学焉闻见日广朋从趋向悉归于正既列学官则以昔所躬行淑诸人早暮延见学者声誉日章长贰同僚已懐嫉防充殿试考官唱名日序立廷下孝宗伟其仪观遣内侍问姓名【阙】　忌之而君益侃侃自将或劝其姑营职耳道未可行也君曰道与职贰乎适【阙】试【阙】策引孟子立乎人之本朝而道不行耻也意似有所讽言路方以安静为大体疑其讪已摘君与长官争议【阙】少折之在职才八旬得髙邮州教授而去兹可观过矣明年丁父忧服阕选充浙东安抚使干办公事用举主升从政郎髙宗山陵越帅郑侍郎汝谐奏充修奉官君移书御史请明示防纪本意使贵近哀戚之心生则茇舍菲食自安不烦弹劾湏索絶矣后司尚书杓来复委之检察君治并縁为奸者追赏率【阙】者支顿减嵗旱常平使者分择官属拯恤君得上虞余姚二县无复流殍诸司交荐十五年用常格改宣教郎知徽州源县三省类荐书以闻上犹简记许升擢遂通判舒州将用之也光宗覃恩转奉议郎赐绯衣银鱼归徯官【阙】益笃为已之学天性孝敬父在时每对客必拱侍燕集竟席乃退晚奉母尤至颇疑性过刚大书戴记深爱和气愉色婉容于寝室以自警友爱其弟抚养孤侄家虽贫一毫不敢假于人甘防之奉独丰人疑不贫也闻防稽创义田凡吉凶有力不给者佽助有差即白乡贵効之得田数百畆月増嵗益遂为无穷之利既病犹不废书孜孜以人才国事为言昔曽子论毅之士仁为已任死而后已孟子谓明善以诚身诚身以恱亲恱亲以信友信于友乃获于上若吾叔晦所谓任重道逺诚其身以获乎上者非耶自阨间言其志益坚不幸五十三而没使天假之年成就岂易量哉虽然芝兰当户锄之者人也雷风振林直木斯防兹岂人乎天道难言予复何咎既序且铭哀而不怨亦叔晦之志也欤君先娶杨氏有贤行前一纪卒丰清敏公孙吏部郎中从以长女配之四男传之鲁曽省曽敏曽皆传父业鲁曽今更名杰用宗防为廸功郎四女长适舒□次适吕乔年胡吁次许嫁李知至俱名门也孙男一嗣隆孙女一尚防家【阙】五卷大率仁义之言铭曰
　　嗟我叔晦行髙才全学冨于海道直如秀出周行颀而俨然惟皇侧席伊谁忌前可抑者进胡夺斯年命实使之彼何诛焉未尝尤人矧岂怨天其事好还后当邈绵
　　均州黄使君【牧之】墓碣【嘉防三年】
　　黄氏豫章着姓其丰城县进以儒而显以才者均州使君也君讳牧之字穉卿世县人曽祖表妣叶氏吕氏祖得礼进士起家尝尉武陵郡之桃源获盗当改京秩谢不就终栁州推官赠左朝议大夫妣范氏六子三擢第而君之父次山宣和释褐第一名声籍籍绍兴间擢吏部郎终左朝散大夫赠通奉大夫兵部尚书程瑀志其墓配李氏章氏君八嵗防父十嵗防母哀动吊者父泽补将仕郎自防不羣女兄归浮梁李氏族长户部侍郎椿年生席君年十三机警详雅李举以训其子弟逮志学乡人工部侍郎徐琛以女妻之从临川徐世英传春秋学经子百家无不贯穿逾冠求监潭州南岳庙宿其业秩满调江陵府司户叅军太史涛将漕湖北兼行帅事髙明少许可选君领【阙】　　自寅入酉出悉蠲加耗松滋潜江两邑之间有虎渡堤蓄水溉田数万畆久不葺松滋令欲葺潜江曰否郡贰主潜江焘属君定君曰从松滋则暂劳永逸潜江所谓惜近费忘逺忧也焘喜荐于朝太府少卿李安国总六路财赋军储在江陵者六万计命君掌出纳无分毫差乾道辛夘旱癸巳疫拯饥疗疾咸赖以济掌行狱掾盗不应死帅欲杀之公执不可帅徐阅案牍喜曰他日无忘此心诸司交荐淳熙元年改宣教郎知建昌军广昌县正身率下黠吏奸民皆退聼罢预借科罚讼至平心处之狱犴皆清里正户长当役惟恐后暇日按吏卒习射中的者赏盗发辄得赵丞相汝愚漕江西以政治请闻去为京西安抚司干办公事八年赐绯衣银鱼汉江齧城调夫筑堤岸部役非其人众情不安君摄倅董之不日讫工坚壮加旧明年水大至尺寸弗垫冝城水渠出中庐之西山拥鄢水入于沔后汉王宠复凿蛮水益之溉田六千顷嵗久废壊治平中县令朱纮始修复郑獬为作记欧阳文忠公赋诗美之兵火后渠又废君躬行相视计日役二千工一月可成诸司列上诏可荒野为腴田自君启之转江西提防刑狱司干办公事多所平反寜都寨土兵羣集于外台诉衣粮不时传闻汹汹君白其长代攴徐治为首者众乃帖然属邑负经摠制钱五万缗虚额两倍文书追扰使者用君言命输实欠余悉除之所至上官荐其才能十三年擢知均州兼管内安抚陛对乞刺举狱官以清刑罚免民兵科敛试其艺籴襄阳粟实寨下省湖南漕运费上皆嘉纳至则请修城池备器械章下本路或已疑其生事君复防汉水滩浅可涉害之大者又欲録用归正胥朝杜海马清子孙予在庙堂嘉其不茍多为奏行防武当归正人辛居简九家逸去不察者从而攻之贬秩一等寻复报罢绍熙元年春也厥初军粮吏俸皆不足满嵗仓库充盈士民遮道惜其去是歳七月辛酉卒于乡得年五十官自廸功郎九转至朝请郎明年十一月己未抚州临川县延夀乡金峯山之原近吏部茔盖素志也配封安人三男峦文林郎靖州州学教绍宗从事郎江陵府司理叅军嵘将仕郎四女适罗阜臣前死次适叶侍孙罗仲孺曽冕孙男文综文度女七人君早失怙恃于祭享极其孝敬吏部尚书万卷章硕人取资治通鉴授君曰读此足矣故能明于古今治乱及天时人事当官毎汲汲功业为文操笔立就尝着刍荛十议吏部侍郎晁公武侍左郎官公遡兄弟望髙一时皆以显用期君公遡赠诗有过我问道我不如之句而天不假年抱能未试议者惜之二兄崇道义寜早世教育二侄【阙】　逢吉皆贡春官逢吉死无子而有常产其母求继于君君以侄孙思永绍其后郡守赵义之性亷清薄奉养【阙】官例却添给闻人善称扬推挽笃意教子峦暨绍宗连登科文有家法其犹子畴若笔力益髙状君遗事具言頼叔父之教遂践世科至是峦以墓碣为请乃书而系之以铭曰
　　世有底法之基身抱絶人之资粤趋其赴功在得位与逢时畴克备此三者君有之冝似之嗟陆沉于郡邑仅得半于期頥相存亡之交咈莽天命之难知尚庆元之不竭眷后人而永贻
　　西清杨公为登仕郎李纪行状盛称其才志文之体备矣铭则逊予谦之至也乃仿欧阳公尹公故事就为铭曰
　　诚斋斯文日光玉洁辉映幽宫永世昭晣










　　文忠集卷七十八
　　钦定四库全书
　　文忠集卷七十九【平园续稿三十九】
　　宋　周必大　撰
　　青词
　　为村娘设醮青词【绍熙五年四月】
　　运随时转岂无困阨之年民欲天从厥有祈禳之典眷言息女比染沉疴谅由父祖之灾坐致儿孙之疾敬兹谢过冀乃全生念攸居密近于宫墙愿安处永依于道防
　　旧居设醮青词【绍熙五年六月七日】
　　尘世营营孰知罪戾髙穹浩浩毎示矜怜自卜一区适逢多故岂定数难逃于星运抑攸居偶犯于神明是假熏修少伸禳谢伏愿天心昭格诚悃潜孚四时无疾恙之侵百顺有康寜之备永锡子孙之吉全系覆载之恩
　　夫人设醮青词【绍熙五年九月七日】
　　穷乃呼天下愚之真性善于救物上帝之仁心言念良人比婴拙恙尝密祈于保祐幸寖防于安平永为起死之功敢昧谢生之报肃裒羽士祗演琼章効豺獭之防诚备苹繁之菲荐仰繄造化垂赐监观一门资覆帱之恩四序协康寜之吉
　　迁新第醮谢青词【绍熙五年十二月】
　　平生窃禄幸余三径之资晚嵗营巢载卜一区之宅庀工云讫涓吉以迁念蒭荛冒处于髙明且土木或干于禁忌欲谢生成之赐当崇清净之縁相协厥居密庸其道善必积而庆有敢忘人事之修福莫长于祸无全頼天心之鉴
　　火孛照临设醮青词
　　嵗月日时之易或遇灾屯吉凶悔吝之生率由动作矧防官叨逾之已甚且平时罪戾之有加限适在于孛强命更逢于火照粤从迁徙未底康寜歴陈既往之愆仰凟盖髙之聼伏愿廓恢恢之网赦蠢蠢之愚百疾不侵获保子孙之吉四时有庆永致宅舍之安
　　本命设醮青词
　　薄徳而享者厚自谓非冝无功则过也深常虞罪戾仰依覆帱俯遂安恬敬因本命之辰仍近初生之度肃陈菲荐祗述谢诚伏愿洪造垂矜大防普防老幼有康寜之福公私无非横之灾
　　夫人设醮青词【庆元五年】
　　庶事叨逾久知福过五行迁易今值运交临以元辰压之太嵗冝多疾恙敢怠祈禳伏愿善贷积愆博施洪造诞保安寜之庆永依清净之縁
　　又【庆元六年四月丙午】
　　日徃月来曽防一善之积星移运转毎惧四时之灾况年龄俱廹于晚途且嵗度将逢于威曜恳具祷祈之志精防禳谢之诚伏愿洪造下临忱上逹赐以平平而无祸俾之碌碌以全身阖门资覆帱之恩永世竭重修之敬
　　又【庆元六年十月三日】
　　日来月往身毎积于愆尤福过灾生家常撄于疾恙頼乾坤之大徳全犬马之防生祗竭诚心敬陈菲荐伏愿博恢洪造垂鉴丹照以阳光常回于暖律消其隂谴如泮于春氷
　　本命设醮青词【嘉防二年三月一日】
　　疾以为忧沥匹夫匹妇之恳药斯有喜荷盖髙盖厚之恩载推元命之辰适在季春之吉集黄冠于琳宇偿素愿于荜门科式攸遵苹繁是凟伏望真防降格诚悃潜通赦嵗月之愆尤锡四时之康防吁天之请蹐地以湏
　　又【嘉防三年十月一日】
　　以时衡嵗各致灾屯无徳有年仍多罪戾属背脾抱疮疡之疾忆室家形祈祷之言兹临元命之辰乃吁初心之请髙髙在上已防从欲之恩恳恳由中敢昧谢生之志诞敷康寜之福各安衰晚之年
　　追荐亡妻九幽醮词【嘉防四年正月】
　　悼亡浸久莫返于逝波卒哭将临仰干于浩造招延羽士稽首仙科苹繁之荐虽防伉俪之诚斯竭伏愿天庭垂闵泉路防休下赦宥于丹霄翦愆尤于黒簿熏修恳恻冥漠超升












　　文忠集卷七十九
　　钦定四库全书
　　文忠集卷八十【平园续稿四十】
　　宋　周必大　撰
　　道释【偈　铭　赞　题跋　説　记　塔】
　　偈　铭
　　杨待制朱待制因甘叔怀道士戏以是同是别两池两月相为问答某亦说偈【庆元五年十月六日】
　　闽岭江乡三散人更添阖皁一弥明何须和防方为一月入平池体不分
　　恩褒觉报禅寺钟铭【庆元四年正月十八日】
　　金本无声范钟乃鸣声虽在钟幽空则宏粤若斯器出虚以成朝击暮撞惊昏发冥上通诸天下彻九京从闻思修觉我先灵
　　赞　题跋
　　仰山长和绍南真赞
　　精神如虎在山谈辩似瓶飜水谁家灵利衲僧妙善孙佛照子老纳祖证姓潘刘阳人因妻杀鸭不死投月庵为僧夀八十一道人萧妙庆求赞【庆元四年二月二十五日】
　　舍俗归真五十年自夸曾悟月庵禅谁知因杀能言鸭拾得王孙金弹丸
　　龙安主僧仁逺出德光顶相求赞【嘉泰四年二月】
　　灵隠山前口説喃喃龙安寺里目视耽耽彼一此一前三后三语息则黙学人更叅
　　题西峯豁禅师杂录
　　右西峯豁禅师襍録一册元本淆乱差讹稍加订正而归之寺今定陵宸章止存石刻元丰郡守魏纶跋语疑太和宰黄庭坚代作云绍熙甲寅重五日周某题
　　跋顔持约所画定光古佛像
　　顔持约讳博文德州人政和戊戌甲科第十人靖康中南迁过庐陵知定光古佛得法于西峯邦人信向乃即寺壁手作画像今七年矣中间梁道跋而下题名者数人多知名士歳逺日就剥落住持僧惟嵩摹而刻之非特可以传久亦欲家有其本为持鉢乞食之助云庆元二年十二月七日
　　书僧中杰辩老氏论
　　豫章僧中杰著论二万余言扶持释教证近世老君宝录之讹傍引儒书极为该贯求予一言予虽尝涉猎载籍今已昏忘释老二教又非素习安敢妄有折衷昔野人争蕉鹿而疑梦觉郑士师二分之谓非黄帝孔子不能辨也予于此亦云庆元己未四月
　　跋德光与梁世昌颂
　　大慧禅师住世时杜撰长老人人谓得其道今四十年电灭无余唯佛照禅师真朴实头之的嗣既夀且康续佛慧命微斯人吾谁与归梁光逺得此颂藏之二十年若识本来面目是名叅禅不然予复赘名故纸之后是结两重公案也嘉泰壬戌八月题陈莹中写旃檀观音赞华严经语李伯纪跋
　　陈忠肃公南剑人李忠定公邵武人两邦相望而产二贤客有示其翰墨者敬题于后庆元六年四月十七日周某子充
　　题郑亨老新刻楞伽经
　　庐陵别乘郑亨老新刻楞伽经谨书东坡苏公为乐全张公发挥之语附于后蒋颖叔所记大槩相类故不重録经止四卷因智严注多增为七卷详见序中昔张公年七十有九以此授仆年适与张公同但不能幻灭都尽惠光【阙】圎为有愧耳嘉泰四年五月某日
　　题郑亨老新刊注维摩经
　　绍兴丙子丁丑嵗寓【阙】山之姻馆是时庐陵郡丞郑亨老侍亲【阙】府年方弱冠儒释兼通日夕相过今将【阙】十年乃得与老农芘身畎亩兹者王觐有日示新刊注维摩经十卷辄题姓名庶几他土异方共斯道如僧肇所云嘉泰四年五月某日
　　説
　　赠仰山长老绍南
　　大慧果公説法如快马斫陈何敌不摧接物如洪炉鼔鞴何铁不化一传佛照光再传仰山之南所谓有是父有是子者始予隆兴初识果于径山淳熙中防光于灵隠绍熙间欵南于开福三十三年见其三世矣灯灯相续知复何人南勉求之有则告我乙夘九月二十六日
　　戯答刘江
　　徃嵗安福士人刻木为观音像以施予予问云不云聼而云观何也士未能对近刘伯深解元复以蜀绣像请益予告之曰子读普门品乎无尽意问佛子何因縁名为观世音佛以善应诸方所答之又云真观清净观广大智慧观悲观及慈观又云妙音观世音梵音海潮音胜彼世间音今常人眼力所及则见不及不见也菩萨能以千手千眼善应诸方何所不及况所谓音者非止世间之音乎发大清净愿运大慈悲心六道四生何所不观乃欲以世间耳目视听论之陋矣刘君曰唯庆元六年
　　记
　　临江军阖皁山崇真宫记【庆元二年十二月十五日】
　　古者名山大川在中国者皆雄尊浩荡颁于祠官天子廵狩望秩为民祈福而已荆之衡岳犹以为逺自有熊氏已祀灊霍况其他乎当是时上既不求逺畧下亦安其常居虽有黄老之言何自而入深山穷谷稀竒絶特之观谁实顾之及周穆王车辙马迹驰骛乎八荒中天之台瑶池之宴浸传于世秦皇汉武忻然慕之由是有为黄老之学者转而为方士之术负策抵掌顺风而至羡门安期之説兴徐福少君之诈作当是时上虽信之其徒未盛于下也及乎土宇日广生齿日众遐方僻地列置郡县王乔蓟子训左慈軰又争以神怪风动四方于此时也岂特人主向之所谓四民往往从之者众必有所聚既不能安处于市防则捜竒择胜梯崖架险设坛塲立室庐茹芝链丹于人迹不至之地一嵓洞之幽一川谷之秀殆将无所遁其形宫观遂徧天下而犹盛于东南此积习之埶然非今昔之理异也彼所谓清都帝居十洲三岛既芒昧不可考而洞天福地载之传记有可言者距临江军四十里山曰阖皁盖福地之第三十三也自汉末张道陵葛丁令威皆有坛井故寰宇记以为神仙之馆旧吉州新淦县逮临江析军乃属清江山形如阖山色如皁以是得名初置灵山煨于隋烬至唐道士程信然掘地得玉石像尺余覆以鐡钟创草堂居之先天元年孙道冲始为台殿因山名观咸通大火玉像仅存杨荐父子次第葺之江南李氏改名都本朝避圣祖讳又改景徳天禧庚申熙寜丙辰再焚再葺正和八年始赐号崇真宫前对灵云峯后倚东西两山山皆有坛其东葛也其西张也水出宫后名葛憩凉凡半里余声【阙】　行石间大抵葛仙遗迹为多故崇寜间封冲应真人诰命在焉北有令威而基合为一久矣入门即御书閤十一楹藏【阙】頥陵赐书百一十八幅章圣封防山芝草二本皇祐新乐图一卷绍兴宸翰十轴閤后设传箓坛盖法许授箓者惟金陵之茅山信州之龙虎与此为三徽宗朝给元始万神铜印至今用之次曰金阙寥阳殿曰昊天殿曰正一堂曰靖应堂其东曰祖师殿曰藏殿最后玉像五间其崇五丈四尺雄杰冠于一宫凡殿于旁翼以修廊道士数百人环居其外争占形胜治防馆总为屋千五百间江湖宫观未有盛于斯者士大夫川浮陆走无不迂途而至乾道癸巳予亦至焉读广明许元真咸平张贺熙寜双渐阳申元祐张商英诸碑虽随事登载辞颇异同如以鐡钟为开皇旧物视其欵式则咸通十三年所铸也玉像有三其一凴儿而坐二人跣足立侍亦与所书不合于是主者李汉卿王允成王次鼎俱以宫记为请予诺之而未暇今管辖王自正知宫邹时亿副刘惟允度师陈处和恳请益坚予惟易观为宫殆且百年此而不记阙孰甚焉乃为防萃众説详考初终使好事者知自昔道家者流凡三变而其教成此宫因地之利歴千年而其制备庶几有考焉若夫叙胜槩咏清虚则有前代孙偓李洞宋齐丘沈彬孟賔于徐铉陶弼之留题近世道士张景先陈孟阳陈彦举黄常吉之诗集传于山中此不复云庆元二年十二月十五日
　　麻姑山仙都观新殿记
　　物生天地间有象斯有数成毁相寻抑有理焉孔子作春秋既书成周宣榭火有书晋梁山崩夫无室曰榭犹未免于火山有朽壤亦未免于崩况夫名山胜境道宫极土木之工嵗月浸久非朽即燬岂特数哉理固然也或葺或新乃传无穷建昌军本抚州南城县出南门六七里有麻姑山予尝防焉自寻真亭而上径蹊纡峻次以界青双练枕流三亭悬瀑对防雪溅雷吼天下竒观也进至龙潭唐明皇时黄龙尝见至今自此骤得平地是为仙都观世传蔡经旧宅方士号丹霞小有天麻姑事实具载顔鲁公碑仁宗尝赐飞白采字元丰间封清真夫人元祐改封妙寂真人徽宗加号真寂冲应元君傍曰元通之殿皆宣和御笔也观后齐云亭望军城仅如聚落其西【阙】里别有丹霞福地初循稲畦寻复陟巘两山之间甽畆层出源泉灌注旱则蓄之故不干涝则泄之故不溢黄冠借以自给庆元六年庚申三月戊寅融风告灾栋宇夜烬明年改元嘉防知观事李惟賔创正殿七间博十丈深六丈有竒依营造法式容阁帐三间分列三清及天帝地示九位于上其下则元君居中东偏奉宣和二碑三朝内禅诏西为皇帝本命殿宏壮华丽殆过于旧羣祠外环三门前耸位置先定以渐圗之方营求之初故妻益国夫人王氏首施钱三十万于是惟賔以记为请按顔碑及郡人李防伯文观兴于天寳至梁凡百六十年而葺焉由梁迄本朝康定辛巳垂百四十年敝又改为今复一百六十年数虽适然理则存乎其人戒谨所不睹恐惧所不闻何畏乎欝攸风雨攸除鸟防攸去何忧乎朽蠧东海扬尘犹或可待况二百载之近乎三年十二日旦周某谨记
　　庐山圎通寺佛殿记
　　宫室取诸大壮贵贱可以通称特崇卑广狭有别耳秦孝公强盛时大筑冀阙由是天子殿中初见商子定分篇臣侍殿上兵陈殿下后载史记荆轲传大抵秦制也至始皇并天下殿屋相属又作甘泉前殿前后殿之名始立西汉黄覇丞相府计吏上殿东汉司徒有大防殿盖车驾或临幸会议于此而有殿名非専指屋之髙严也若王根董贤则史氏明言其僣矣华严经云世尊于普光明殿坐师子座其他摩尼庄严等名甚多盖胡僧入中国知以宫殿为贵故谭经者亦易其名殆非竺书本语虽曰上拟皇居然法不禁也江州庐山之隂石耳峯之下当国朝乾徳开寳间江南李后主及昭恵周后创观音圆通道塲以奉瑞像命道济禅师縁徳主之今号崇胜禅寺东坡蘓公尝留诗颂最为名刹乾道丁亥予尝至焉中经兵阨惟青石架梁导溪水徧给僧舍凡二百五十丈俨然如故余非旧物矣正殿初奉观音后改塑释迦文殊而环以二十五圎通绍熙壬子秋【阙】长老师序自开先移住此先明年十二月癸丑回禄为灾焚荡无孑遗序苦辛经营阅二年浸还旧观殿犹未备郡人刘必逹以母田氏命施钱百万造殿五间起庆元丙辰迄丁巳冬落成宏丽坚壮寔与寺称而像设未备戊午嵗庐帅髙司农防倡楚城潘汝纲筠州延福院僧宗禧及好事者争和之于是寘释迦文殊普贤像于前十八罗汉分列左右塑观音像于后而圆通诸菩萨环之庚申春毕工逺来求记予既推原名殿之由知佛之尊又谂序曰壊于刼火存乎定数成以愿力则系人为师之始至适遭厄防不惮艰竟成胜事非愿力耶昔天竺僧耆域至洛阳望见晋宫阙曰大畧似忉利天但彼道力所成此众生净业之力师其勉率尔众期于见性虽复山河变防而不壊者固存此之谓道力土木云乎哉四月十五日
　　汀州定光庵记
　　佛以慧日照三千大千世界顾岂滞于一方然日出旸谷浴于咸池拂于扶桑躔度必有所舍其明难与它等此定光庵所由兴也按临汀郡治于城内东北隅有卧龙本朝定光圆应佛普通慈济大师真身所栖之地净戒慈防灵感威济大师附焉殆犹日之躔度与按定光泉州人姓郑名自严年十七为僧以干徳二年驻锡武平县之南安岩攘凶产祥乡人信服共创舍赐额均庆淳化二年距岩十里别立草庵居之景徳初又迁南康郡之盘古山祥符四年汀守赵遂良机縁相契即州宅创后庵延师往来至八年终于旧嵓先有寜化僧慧寛姓叶氏能驯暴虎号伏虎大师居州东五十里庵号普防建隆二年将入寂定光往视之云后二百年当与兄同处一庵至元祐中守曽孝宗始増葺后庵正名定光淳熙二年守吕翼之遂迎定光真身于南安岩而为之主又迎伏虎真身于广福院而为之主二百年之防果騐自尔州无水旱疾疫号为乐土南安旧岩屡乞师还守不能遏百夫肩舆屹然弗动老稚悲泣而退庆元二年郡守陈君晔増剏拜亭及应【阙】堂嘉防二年其季映复守兹土每集僚吏致敬患其陿隘乃裒施利钱二千余缗以明年三月十七日鸠工为正殿三间博四丈二尺深亦如之寝殿三间博三丈深居其半三年【阙】堂廊庑等总十有八间官无一毫之费逮六月讫工谓予姻且旧求记文予惟二君皆以才能为二千石政成俱擢广东提防刑狱而去孜孜旧治凡可徼福加恵汀民者无不用其至予故乐为之书以代邦人大小冯君之歌若夫惟从之典灵异之迹圗牒载之前辈书之兹不复云嘉防三年十月
　　塔铭
　　圜鉴塔铭
　　法不孤起道不虚行续佛慧命必有其人谓谁佛照禅师其人是已师讳徳光姓彭氏临江军新喻县人曽祖崇善祖尧训父术皆乐施喜释氏尝籍乡里贫户计口给钱宣和辛丑嵗母袁氏梦异僧入室有孕生师骨相竒厐伏犀贯脑袁州木平山有妙应大师伯革者善相谓此子他日空门梁栋也初入小学读书十行俱下父母继亡依伯父循以居一日延僧追修师视佛书若素习然绍兴辛酉大慧禅师宗果南迁过邑师年二十一望见曰此古佛也吾安得事之自是意出家后二年师拾光禅院受业为足庵普吉研究宗防日以精进吉还闽命从月庵善果于东禅服勤三年是时妙湛佛心圆觉乾元越山诸禅刹名僧相望师一一咨叩闻江西百丈道震严冷寳峯择明峭防俱入其室一日见饶州天台寜应庵昙华送化主颂叹曰此真临济种草亟往依之虽箭峰相直然碍膺未决复从果老于冯山果入寂还江西谒典牛天防于云严见万庵道顔于圆通防昙革移庐山之东林婺之双林师皆从之丙子嵗闻大慧住四明阿育山喜曰縁法在兹矣已而果大彻慧示以赞畧曰有徳必有光其光无间隔名实要相穪非青黄赤白慧归径山明月一堂师奉事益防遇説法坐下争执笔抄録师一歴耳根终身不忘有闻辄举其慧解盖天资也慧入塔分坐仰山乾道丁亥台守李侍郎浩延住鸿福阅五年徙孝光郡城大火寺亦焚荡师念灾余财施必艰航海过泉州人竞喜舍厚载而归殿宇一新师自号拙庵曰吾平生多得拙力孝宗皇帝雅闻其名淳熙三年春诏开堂灵隠寺遣中使赐【阙】是冬召入观堂留五昼夜数问佛法大防师敷奏直截上大恱赐佛照禅师之号赠以御颂明年再对晋宗门直指以都下劳应接丐闲山林七年夏上用仁宗待大觉禅师懐琏故事亦以育王处之逮移御重华趣令入觐漏下十刻乃退绍熙四年改莅径山师力辞孝宗曰欲时相见耳庆元元年许还育王归老东庵尽鬻锡赉物直数万缗置田嵗増糓五千斛助常住费详见陆待制防记中师常曰佛经有大报恩七篇谓释子当由孝以极其业乃即水陆堂东偏设位歳时祀其祖云嘉泰三年仲春忽语云吾将行矣三月十七日手冩遗表及贻书常所厚者二十日晨兴集众叙别敛衣收足说偈而逝三十八龛容貌如生塔全身于东庵之后请谥于朝敇特赐普慧宗觉大禅师塔名圜鉴僧腊六十夏嗣法者徧满四方得度者一百二十余人名公贵卿多从师逰海东国人徃徃望风归散初琏六十嵗自汴京来育王夀八十三师始终适同兹其异也八月侍者正玸持遗书来谓先师与公幸接乡隣同受阜陵异知以塔铭见属其行述则同里兵部章侍郎頴为之予闻时节因縁鐡芥啐啄从上诸圣不能强为喻筏刻剑徒増我慢况对御法语世已流布得道原流接物几要丛林门第各存语録姑叙住世大畧如此铭曰
　　我闻物生各具物性人有未见见或未尽伟哉光公宿习戒定顿入悟门遂传心印福慧两足行解兼进巍巍孝宗见圣由圣与师晤言谓法深省晚归东庵不倦接引八十三年报縁已竟勿云镜明昔见今隠一物本无何用照映勿云谷虚有叩谁应十方皆空何论销殒摘叶拈花系风捕影持问塔中解顔防哂


　　文忠集卷八十
　　钦定四库全书
　　文忠集卷八十一【省斋别稿一】
　　宋　周必大　撰
　　诗　题防【并代作】
　　送陆先生【府】赴春闱【代十弟绍兴辛酉】
　　九重诏下选贤能又见先生启逺行离恨暗随流水去朔风穏送片帆轻休嗟此日暌违事预发来春晋锡荣一去鹏程应九万始知佳梦合金精
　　同前【代李及之】
　　何幸天涯欵绪余轩昻气槩识雄图滔滔腹稿盈千轴凛凛词锋敌万夫方对芝眉蒙数载乍惊綘帐失规模从兹穏歩青云上始信沙堤梦不诬
　　余石月挽词【甲戌】
　　学重今顔子年髙汉伏生鲤庭传道徳鳣序列公卿忠孝平生事诗书后世名于公无一憾多士自伤情自我居洪府从公父子防至言今在耳徃事忍回头风急唐山垄云埋石月楼生刍无路奠洒泪寄东流
　　泰州守许寺正挽词二首【代外舅】
　　昔在西京日名臣数次公人歌廷尉徳帝念頴川功出处君何异修良誉亦同谁提班固笔千古绍髙风身袭黄门庆腰悬紫绶未登知命嵗遽逼盖棺期风咽哀笳恨云凝断垄悲只应潘岳泪重忆悼亡时
　　孟郡王【忠厚】挽词二首【丁丑】
　　炳灵崧岳古诸姜令徳髙标对宠光位冠西枢筹运幄班髙左棘绣为裳丁年声誉佳公子二纪功名异姓王人物风流今已矣空令吴越咏甘棠
　　祥源緫使奉真防藏室提纲接胜流书蠧只知三舘乐盘鲭不鬬五侯羞名山早晚寻黄石逝水须臾失夜舟白马素车分散后何人更忍过西州
　　张朝宗挽词二首【代外舅丁丑】
　　耆旧推西洛于公见典刑全名髙白璧利刄拂青萍日者瞻卿月天乎陨使星平生精藻鍳桃李半槐庭甲第开邻里蜗庐遂不孤相从期晚歳太息奠生刍凉吹飞丹旐残阳咏白驹伤心松栢路螭首载趺
　　大行皇太后挽词二首【代方总领己夘】
　　瑞应兴沙麓祥源发狶韦东朝方母育沧海倐尘飞蟾暗氷轮影鳌翻地轴机宸心懐慕处箧有五时衣妫汭芳声逺思斋圣徳优湘妃初从舜文母晚兴周养弃慈宁乐神同永祐逰鳯车青羽盖忍望浙江舟
　　同前
　　得道西王母思齐古太任仙防归少广人世失徽音阆苑桃空熟稽山栢自森天心知舜孝寒日惨多隂忆昨登中夀梅觞庆九重回春方昼永月掩遽云浓钟鼓沈长乐蚕桑罢濯龙宣仁遗懿在定諡独追踪
　　题防
　　防平江蒋守帖【代程昆山沂】
　　璨守郡朝夕勉竭但老朽无补事功今嵗必谓境内登稔秋税不劳而办乃承垂谕如此闻名【阙】然农夫辛勤不得厚获具转徙固宜切望悉意拊集谕濒临江海细民许其就便送纳粳米庶免般运劳费俾之少安则郡县之本也左右勤民如此安得不如来命公檄未到间一切晓示使之通知为佳诸邑赴府仓者亦不令多有费用滞留区区之心惟欲利民耳
　　右手书二通太守蒋公谕属令以勤民之指也公繇天子侍臣来镇辅藩惠足以存下明足以恤隐故虽尺牍而周悉勤恳如此昔韩愈有言赋有常而民产无常水旱疠疫之不期民之豊约系于州县县令不以言连帅不以信民就穷而敛愈急呜呼使唐之守帅能以公之心为心则愈言何自而发哉公之笔精墨玅独步当世人得半槀自应藏去以为荣况夫利民之心昭然在是沂也何敢独拜嘉命而私诸箧衍乎固冝治金伐石掲示百里俾为吏者目击而戒追呼之扰为民者户知而殚乐输之诚一举而二美具焉盖公之赐也沂之幸也绍兴二十七年十一月日
　　防曽袓题名【代呉司戸裒】
　　政和三年癸巳闰四月甲午朝拜茅山景福万年殿遂行告迁奉安之礼遵上防也己未还府家弟樽男敞激檄来迓于此知府事建安县子呉拭题
　　曽大父昔持从槖镇金陵距今四十六年中经抢攘山川良是城郭非矣去府二十有五里寺曰祈泽如鲁之灵光岿然独存曽大父题名在焉裒来主辞曹恭覧涕下饬匠摹冩镵诸乐石岂惟纾念祖追逺之心亦使父老过之对甘棠而思召伯读岘碑而泣羊公也
　　防陈丞相手书【代十九舅】
　　髙文大册属意而为则其词章黼黻笔墨精妙理亦冝之若乃书疏填委引帋占答此岂有意于其间哉特以温厚之性根于中故虽造次皆乐善之言心画之玅应于手故虽防戏皆絶人之艺昔汉嘉威侯赡辞善书数百封亲防各有意人得尺牍皆藏去以为荣丞相盖其苖裔与何道大徳全而余力犹至于斯也某寳此十余年矣我公方运造化以鑪锤一世如某盘姗阘茸仕愈乆而身益困视鞭景而弗悟委衮褒于草莾凡前日拜赐之荣祗所以为今日之愧与年月日












　　文忠集卷八十一
　　钦定四库全书
　　文忠集卷八十二【省斋别稿二】
　　宋　周必大　撰
　　表　奏状　奏劄【申省状附并代作】
　　谢赐厯日表【绍兴十八年代辰州作】
　　钦崇天道初观玉厯之成谨授人时均下玺书之赐仰祗徳意俯佩恩荣【中谢】恭惟皇帝陛下辅相两仪总齐七政大法协于五纪克叙彛伦闰月定乎四时靡乖躔次推本圣心之自盖先民事之冝故此遐方亦颁宻度臣敢不深思奉顺务称严恭东作西成行见京坻之积南洽北畅岂惟正朔之同
　　同前【绍兴二十七年代外舅广徳军作】
　　钦崇天道课玉厯于清防谨授人时下玺书于方国凡任承流之责举深拜赐之荣【中谢】恭惟皇帝陛下功锡禹畴徳齐舜政炎图载赫既聪明睿智以有临皇极用成宜歳月日时之无易申命居卿之职载严颁朔之文天始地终得大衍自然之数珠连璧合騐太初最宻之祥诞告多方用兴嗣嵗臣敢不仰推圣意编谕封圻九叙惟歌使咸知于帝力三时不害期各厚于民生
　　同前【绍兴二十九年】
　　日官推数当五年再闰之期王者颁常下三统四分之厯凡叨守土敢怠承流【中谢】恭惟皇帝陛下把握隂阳弥纶天地授太之神防协洪范之彛伦水火金木惟修坐致九功之叙歳月日时无易预知百糓之成爰即上春编预宻度岂特新又新而无盖将朔复朔以何穷臣一分铜虎之权三拜玺书之赐年运而往窃自惊齿发之衰民愚而神愿谨示农桑之候
　　同前【绍兴三十年】
　　参万嵗以成纯方衍无疆之数以四时而为柄用颁有截之区望云祗拜于君恩爱日益勤于吏事【中谢】恭惟徳隆广运化本宻庸仰膺申命之休俯谨授时之政地法天而天法道据四大以宅中正次王而王次春殖万民而布治况嵗直金穰之次而厯符璧合之祥农力穑以无违吏窥文而窃抃臣敢不动敷圣意徧谕部封时和年豊顾已示梦鱼之兆家给人足愧莫施流马之功贺重脩皇太母囬銮事实表【绍兴二十六年代外舅广徳军作】
　　冬温夏凊乆承长乐之顔文赡事详今纪兰防之笔母仪既着圣治愈光【中贺】臣闻周美太任诗人发咏汉迎薄后史氏特书傥汗青不载于一时则副墨孰传于万世于皇盛举克掩前芳恭惟仁冐华夷孝通天地缔盟北道永清万马之屯致养东朝夙返六騩之驭言念皇家之殊庆岂容惇史之阙文既诏诸儒纂事而书之筞复资上宰帅属而献于王昭哉典籍之精详导以礼仪之繁缛风传六服喜动羣工臣身也滞南心焉拱北班香宋艶莫窥三馆之藏舜日尧年愿祝两宫之夀
　　贺皇太后庆八十表【绍兴二十九年】
　　东朝衍庆方膺难老之祥南面称觞适及常珍之日遭行正旦喜浃绵区【中贺】恭惟道贯神明仁渐动植乆跻民于化国毎养志于慈宁亿载万年人颂唐宗之孝四章一蔀嵗逾汉厯之元当熈春肇始之时举防古未行之典动鼓钟于长乐声气咸和满环佩于后宫仪容大备岂特亲亲而广九重之爱乂将老老以来万宇之懽臣属守近藩莫趋迩列思齐所以圣伫观则百之男天保莫不増更祝无疆之寿
　　同前
　　徳盛母仪方茂松椿之夀诚殚子道遂称椒栢之觞礼容肇讲于宫庭徳教逺加于海宇【中贺】恭惟仁先广爱志务宁亲以綉裳畵衮而为戏彩之荣以芳膳兰飱而偹常珍之奉繇上帝眷一人之孝致慈闱开万嵗之期乃稽兴庆之仪兼举建隆之故事受兹介福于其王母岂惟并拥于休祥建其有极锡厥兆民盖亦咸跻于仁夀臣误持龙节莫簉鹓班则百斯男愿嗣文母徽音之雅既多受祉载赓鲁侯宴喜之诗
　　贺皇太后牋
　　慈闱就养春秋冝过于八千寳厯更端甲子将周于五百举庆仪于内殿溢和气于外庭【中贺】恭惟皇太后殿下沙麓储精涂山啓瑞诞育圣神之主茂扬慈俭之风链石而补皇天不愧女娲之巧得桃而坐少广莫知王母之年祲容爰讲于三朝纯孝益隆于万乘国家頼庆简册増光臣适绾郡符阻瞻禁幄櫜弓戢矢早知武王十乱之功含饴弄孙行应尧帝多男之祝
　　同前
　　七纪垂周得金母长生之道九重致喜讲玉巵为夀之仪兆和气于芳春腾懽声于华夏【中贺】恭惟皇太后殿下笃生上圣宻赞中兴好黄老之言何惭汉后茂姜任之徳克绍周京筭延南极以无疆福偹东朝而未艾爰因嵗旦肇举礼文奉万嵗之觞共知天子之孝极九州之养永居帝母之尊臣将命和门倾心盛典融融泄泄岂资颍谷之封人怡怡愉愉请颂元和之圣徳
　　皇太后服药赦书表
　　孝无大于宁亲方谨寝门之问仁莫先于赦过肆空牢戸之囚伏聴诏音灼如圣意【中谢】恭惟勤脩子道祗奉母慈散和气于绵区无幽不被洽善祥于长乐何恙勿除岂资药石之功自得天人之助臣猥尘逺使获奉寛条动植被虞帝之恩既隆孝治燕喜夀鲁君之母愿继颂声
　　同前
　　问安视膳躬定省于九重解娆除苛洽寛仁于四表尧言诞布舜徳益昭【中谢】恭惟孝通神明仁浃黎庶介祉欲臻于文母施恩爰暨于周民事亲足以解忧天心所相勿药至于有喜坤徳自宁臣猥使近畿祗承温诏祝三靣之网已腾乐国之欢呼奉万年之觞即庆慈宁之康复
　　皇太后升遐慰表【绍兴二十九年】
　　慈闱昼掩哀讣夕传凡思持载之功举抱摧伤之痛【中慰】恭惟事亲尽礼侍膳殚诚乆承文母之顔徽音遽隔逺迈显宗之孝追慕何穷愿寛陟屺之悲少副普天之望
　　同前
　　騩驭上宾终天莫返驹懐永慕履地所同【中慰】恭惟徳迈舜文行逾曽闵几年膝下亲承夀母之顔一日宫中防失慈宁之养虽圣孝深思于载育而民心咸惧于过忧愿抑至情俯安羣下
　　同前
　　母仪乆正坤载俄隳凡在含生举懐悲慕【中慰】恭惟仁先立爱志务宁亲侍膳问安偹殚诚意省刑薄敛式慰母心岂期天命之难谌终叹慈闱之遽掩虽一人之孝方永念于劬劳然万务之繁当深思于节抑
　　同前
　　衅结东朝悲纒中夏遥知睟穆正切哀恫【中慰】恭惟性本自天行皆髙世汉文至孝晨昏无解带之安虞舜好生逺迩释画冠之禁既勤施徳谓可宁亲倐闻厚地之倾莫晓彼苍之意愿思适变毋致过哀上以符慈宁治命之言下以副黎庶诚心之恳
　　慰冬表【绍兴二十九年代江东漕司】
　　化国日舒徐行北陆圣人孝至永念东朝凡在舆情同深孺慕【中谢】恭惟徳隆天性报厚母慈当宫线之初添怅袆衣之浸逺率百官而为夀忍虚兴庆之彛仪幸旧宅而防冬益怆永平之故事愿抑对时之感俯安率土之心
　　同前
　　望云气于观防甫念新阳之至断钟声于长乐莫陈亚嵗之仪上切哀恫下均感慕【中谢】恭惟行髙文帝孝迈有虞诵凯风圣善之诗怅六騩之永隔当化日舒长之候视一线以増悲仰祈宸抱之少寛式对天心之来复
　　同前【代方总领】
　　亚嵗甫临方讲汉仪之旧徽音浸逺共深文母之思遥知睟穆之光正切哀恫之慕【中谢】恭惟道同尧舜行过参骞罢长乐之夀觞深悲节物望慈寕之繐帐益动孝思愿寛追逺之懐茂对履长之序
　　慰元正表【绍兴三十年代方卿】
　　行夏时而正厯荐易嵗华履春露以念亲益昭圣徳凡预载持之数共懐怵惕之思【中谢】恭惟以大孝而显扬任姒之徽音以至尊而度越参骞之髙行当万国贡珍之在列叹东朝灵几之方新佩响唐宫莫展夀觞之礼钟鸣汉殿暂停元防之仪愿寛追逺之心茂对履端之序臣猥将使指不获躬诣东上閤门
　　显仁皇太后发引慰表【代方总领】
　　陟彼屺兮爰卜青乌之吉维其时矣遽瞻画翼之行祖载逶迤圣情恻楚【中谢】恭惟徳钟天性道冠人伦粤符素奈之謡弥切蓼莪之感亲丧固所自尽也内不废于三年圣徳又何加孝乎外已刑于四海逮兹遣奠尤极哀悰顾淑宁已隔于东朝惟追慕少寛于南面
　　同前
　　犹告吉翟驾即涂念慈矩之长违知圣情之永慕【中谢】恭惟皇帝陛下髙行超于今古纯诚贯于神明自罹文母之哀益显有虞之孝送终尽礼遣奠及期瞻披綍之在庭冝桮圈之増感愿副羣生之望少寛罔极之懐
　　宫礼毕慰表【代方总领】
　　騩驭上宾武帐乆虚于长乐龟犹未谂容衣遂閟于稽山一人嗟慈范之违万国叹坤仪之逺【中谢】恭惟纯诚冠古至行积中慕亲之心未常息焉报防之礼可谓尽矣神灵为之显相天日至于晏温用葛无麻盖异鲁君之母因山配地实同唐室之规仙寝既成真逰莫返追懐圣善固益动于孝心俯为邦家当勉裁于爱慕
　　同前
　　日月有期爰毕因山之制寝园在望共勤陟屺之瞻追懐太姒之徽音益恻武王之逹孝【中谢】恭惟徳隆天性念极母仪既哀戚之内深亦礼文之外尽为之宅兆奉长乐之袆衣见于蓍祔祐陵之吉壤逮兹甫竁孰不纒悲虽上圣防防痛长违于慈矩然下民恳恳愿勉抑于至情
　　袝庙礼毕慰表【代方总领】
　　设祭以虞少驻言归之驭祔姑而祀永绥如在之灵遹观彛典之成弥显圣人之孝【中谢】恭惟行为世法性本生知宅忧每越于常情制礼率遵于故事瞻文王之清庙乆矣宁神顾太姒之徽音兹焉登配既送终之无憾在追逺以冝寛臣限以职守所拘不获躬诣阙庭臣无任云云
　　同前
　　檿主来归即讲九虞之祭椒涂永閟遂参诸后之防悲动紫宸礼严清庙【中谢】恭惟诚通幽显道法祖宗问寝承顔事母昔同于事地慎终追逺宁亲今至于宁神虽云彛制之遵时乃明王之孝閟宫有侐已闻升祔于姜源南面何为愿节哀恫于虞舜
　　贺冬至表【绍兴三十年】
　　厯纪清防甫騐周正之应人安化国共欣尧日之长惟时神圣之君坐获天人之助【中贺】恭惟徳参覆载明并照临道方庆于阳来福自随于刚长不假防八能之士和气已充无烦观五色之云丰年可卜臣幸逄至景阻望威顔但同江表之民遥致华封之祝
　　贺郊礼表【绍兴二十八年】
　　万乘遄驱临竹宫而斋祓一阳来复举柴燎以精禋熈事告成绵区頼庆【中贺】臣伏以百神咸秩虽歴代之通规三嵗亲祠寔本朝之定制既严恭之曲尽亦疏数之适冝自非明徳之馨孰偹圣人之飨恭惟道膺多助运际中兴天为盖而地为舆爰讲合祛之礼祖有功而宗有徳聿遵并侑之文笾豆静嘉璧琮华润既神灵之底豫冝华夏之同欢臣耳属上仪身縻近甸汉坛八陛莫陪綪佩之趋舜乐九成徒梦钧天之奏
　　同前
　　稽国旧章修时大祀神灵底豫华夏腾欢【中贺】臣伏以天施地生非合祭无以荅两仪之贶祖功宗徳非陟配无以扬列圣之休厥际昌辰乃成熈事恭惟礼隆报本孝极奉先乘至景于一阳讲亲祠于三嵗歴太宫而祼鬯即吉凶以钦柴峨峨奉璋来显相之多士洋洋盈耳备克谐之八音恍云车风马之临灿璧月珠星之应一人有庆万福来同臣身也滞南心焉拱北从甘泉之法驾莫预骏奔受宣室之神厘徒勤注想
　　谢郊赦表
　　竣事圆丘施恩方国丝纶一出缧絏四空【中谢】恭惟祗绍燕谋茂昭鸿化仁同覆载每去杀而好生法若江河常易避而难犯尚虞黔首或丽丹书飨帝于郊俾缉熙于纯嘏配天其泽用敷锡于庶民仰瞻贯索之星沉俯騐圜扉之草茂臣敢不勤宣汉诏徧谕周邦二千石之惟良虽有惭于共理四十年之不式幸永觌于措刑
　　同前
　　辇回泰畤庆熙事之备成幄次端闱锡湛恩之汪濊星驰紫诏氷释画冠【中谢】恭惟礼重宗祈徳隆丕冒除汉家之秘祝惟欲惠民监周室之祥刑每思慎罚兹侈三灵之况尽捐五过之疵转和气于春台跻嘉师于寿域臣适持龙节莫望鸡竿神祗祖考之咸安久知舜孝煇翟胞阍之有畀愿广尧仁
　　天中节贺表【绍兴二十八年】
　　帝立子以生商时适中于九夏民同心而戴舜节共纪于千秋【中贺】恭惟刚健乘干聪明稽古平徭薄赋散和气于丰年耀徳销兵跻嘉师于寿域眷此长嬴之月薰然长育之风喜动东朝尚记日符之梦懽均北道有来星使之车既深恩丕冐于华戎宜善颂悉祈于冨夀天心所鉴人欲必从臣滥缀从班欣逄圣旦方千里者九适备数于藩维呼万嵗者三苐驰诚于轩陛
　　同前
　　日形汉梦纪诞节于九重风入舜弦扇欢声于万国【中贺】恭惟乾坤合徳厯数在躬俭勤逺法于祖宗慈爱兼懐于夷夏人之所助天且弗违福禄延洪永御赫赫炎炎之祚本支蕃衍更观振振蛰蛰之祥臣名在周行身遥魏阙制三十年之国用方储细桞之粮上千万嵗之夀觞徒想猗兰之防
　　同前【代縂领】
　　苍龙正于南方适当盛夏紫电飞于北斗丕显昌期庆属当阳欢均率土【中贺】恭惟穆清居位濬哲在躬以安平之世而益务持盈以冨足之秋而常思寳俭爰应朱明之序系隆火徳之基八千嵗之春秋方衍无疆之算数百所之符瑞更储有羡之休臣分职近畿驰心广陛作诞圣继天之乐窃自愧于唐臣歌阜财解愠之风苐欣逄于舜日
　　同前
　　天生民而立之君茂啓中兴之运臣归美以报其上共忻载夙之期【中贺】恭惟配徳乾坤合明日月御赫赫炎炎之祚成巍巍荡荡之功当枢电之呈祥举华戎而頼庆严恭寅畏而自度已廸哲于四人虚静恬澹而无为方成纯于万嵗臣猥司外阃阻造近班使夀使冨而多男愿上尧封之祝冝民冝人而受禄载赓周雅之章
　　谢御制书损斋记表【绍兴二十九年代江东帅司】
　　君子惩忿窒欲寓玅理于斋居圣人肆笔成书锡宸章于蕃服望云天而祗拜偕民吏以荣观【中谢】臣伏以自昔守成之君鲜知持满之戒雕墙峻宇苐营桂舘以求仙绘句絺章或侈栢梁而流咏既不闻于修徳自有愧于作猷岂如上圣之资懋啓中兴之运念宴逰之不怠有感于斯惟笔砚之未忘式稽于训乃辟殿庐之侧益穷圣学之髙防六十四卦之盈虚独取名于抑损述二百余言之谟训思坐鉴于兴衰烂奎壁之光辉得乾坤之简易恭惟皇帝陛下道包众甫徳冠百王克勤于邦而克俭于家罔逰于逸而罔滛于乐爰以躬行之美刑诸心画之精命自邮传人皆草偃臣敢不仰遵彛教俯廸羣黎焕乎文章既睹神马图书之秘注其耳目共化羔羊节俭之风
　　同前【代方总领】
　　超然燕处损又损以标名倬彼云章休勿休而示训啓寳函而拜赐拭凡目以知荣【中谢】臣伏以真宗着清景之题必言省费仁祖述危竿之谕盖慎居髙是皆重熈累洽之时不废履薄临深之戒于皇上圣克绍先猷知盈满之当持念宴防之不急乃辟殿庐之邃载摛睿藻之华探伏牺西伯之用心既穷大象监武帝明皇之失防用作元乃如八法之通神尤见一人之能事恭惟简易合乎天地俭勤御于家邦荡荡巍巍已底日新之盛兢兢业业不忘夕惕之思虽精微自得于宸心而播告未周于邦域用镵乐石徧锡官聨臣敢不三复圣人之言载殚愚者之虑朝夕清燕以自警既存乎辞损益盈虚与偕行愿事斯语
　　同前【代呉漕】
　　殿庐辟室掲先难后易之名睿藻摛词述据旧鉴新之防刻坚珉于天上锡副墨于人间【中谢】臣闻山不自髙乃成九仭泽惟善下斯防众流因二象之能谦画六爻而为损仲尼读易深虞持满而自贤陆贽抗言力论裕人而约己未有据域中之大寳立天下之广居即蜵蜎蠖濩之宫制为璇榜着洁静精微之语亲御寳跗究日月之亏盈体乾坤之简易内颁百执外及多方圣谟云汉之昭回妙墨龙鸾之蟠翥恭惟持盈有道守位惟仁以清心寡欲为先以黩武穷兵为戒舍宫寝而即大庭之舘得黄帝之斋心衣弋绨而罢百金之防迈汉文之躬俭尚虑莅官之众未知惩忿之方爰出宸文俾孚帝徳臣敢不服膺大训竭节外防韦三絶以深思诵之无斁十朋而自效奉以有为
　　广徳军谢上表【绍兴二十六年代外舅】
　　睿主有为慎求良守微臣何取误列附庸懐印绂以知慙望云天而叙感【中谢】伏念臣奋身孤逺逄世休明趋事赴功尝抱区区之志循名责实迄无赫赫之称方谋三迳之归遽忝一麾之守眷言桐水宻拱枫宸任徳去刑吏识朝廷之意平徭简赋人安田畆之生初莫布于教条但坐縻于廪稍兹盖伏遇干刚用九皇质登三如日正中毕照百工之能否与天同大常忧一物之弃遗遂使至愚亦叨共理臣敢不勉圗寔効深念空餐政拙催科倘继阳城之下考民无愁恨庶禆宣帝之中兴谢除直秘阁知扬州表【绍兴二十九年九月】
　　剧部观风已冐外防之宠通都移牧更聨中秘之华朝违旧治之山川夕见新封之民吏仰宣徳意俯佩恩荣【中谢】伏念臣性拙以迂器凡而近先朝赐第早被于作成上圣抡材尝尘于任使自终更于安陆旋退屏于闽陬筋力乆衰几坐消于髀肉星霜十易每窃叹于髩丝暨逄公道之宏开获与时髦而并骛分符檇李深惭刍狗之重陈换节江圻粗试铅刀之一割方虞簿责遽奉诏除矧是广陵夙称督府北隣修睦邉城无昼闭之惊南畆服勤田畯有秋成之喜欲敷静治冝择能臣不图猥擢于庸才仍复就加于美职江通一水谁云淮海之遥名列三山顿觉瀛洲之近叨逾甚矣报称谓何此盖伏遇尧哲知人汤寛御众察臣习于吏事故付之绥抚之权怜臣奋自书生故寓以清华之直龙光所被驽钝奚堪臣敢不上体眷知勉殚夙夜身虽制阃莫陪东观之诸儒志则勤民庶効西京之循吏
　　信阳军谢上表【绍兴二十九年】
　　畿西假守仅输乘障之劳湖外分麾复预专城之选洗印章而视事望旒冕以知恩【中谢】伏念臣瓠落凡材榆抢微分三纪官涂之荏苒十年幕府之栖迟浙水江圻早安平进岷山粤岭中事遐征偹半刺于岘南列附庸于塞上试可乃已终更亟还偶逃虞典之黜幽荐冐汉庭之宣化惟义阳之偏垒乃中伯之旧封土厚人淳昔盖称于衍沃兵销赋简今渐复于流移岂伊庸之资堪此抚摩之任兹盖伏遇深仁懐逺大智烛微每求师帅之官尤慎邉疆之吏俯嘉勤拙俾効疲驽臣敢不悉力安民尽心固圉周邦咸喜虽惭吉甫之诗共理惟良愿广孝宣之治
　　谢除太府少卿表
　　将命江淮乆尘星省防荣观阙骤亚月卿念委寄之不移知恩私之愈厚【中谢】伏念臣寒乡晚出薄宦卑飞叨逢吁俊之秋滥缀登畿之数粤负丞于外府旋列属于中防所惧汰归乃膺临遣给饷坐兼于两路空飡行及于再朞自量心计之非长常恐使华之不称窃思载籍具有前模流马木牛葛亮创蜀中之运辇车骊驾防恂资河内之军彼皆值于行师尚不闻于乏事矧説剑櫜弓之后无飞刍挽粟之勤苐钩考于簿书粗斡旋于金糓论功何有窃位则多已惭假宠于诸郎更许防华于七寺中负梁鹈之刺徒惊晋马之蕃兹盖伏遇大智博临深仁徧覆灼知能否故虽逺而不违力劝事功凡有长而必録爰茂出纶之渥悉褒緫赋之臣遂致下愚亦升少列臣敢不仰承睿眷俯竭驽才无废前劳少助足食足兵之政更图后効永肩惟忠惟孝之心
　　张端明谢乞致仕降第二诏不允仍赴行在奏事表【绍兴二十九年五月】
　　需章屡贡祈必返于田庐温诏荐颁俾趣朝于观阙仰洪私之曲被嗟素愿之靡申词穷几至于忘言感极惟知于霣涕【中谢】伏念臣以桑榆之暮景司管籥之重权引分丐归殆非一日强顔冒宠坐阅三年陨越是虞衰残益甚矧父书之将坠在私义以何安窃慕马迁请论先人之所次庶几延寿追终旧事之未成用殚忱辞叠尘渊聴敢谓俞音之閟更叨名节之严欲伛偻而趋则昩垂车之志将逡巡以避又贻俟驾之诛进退不遑凌兢失措此葢伏遇皇帝陛下恩深念旧礼厚驭臣谓其事奉有年早陪簪槖怜其余生无几久去轩墀既未许于归休乃特容于入觐臣敢不勉承训谕上体眷知葵藿之心傥一倾于天日龟鱼之性即自乐于江湖岂惟不食于前言抑亦粗成于先志
　　汉州谢上表【绍兴三十年】
　　观阙九重荣颁印组舟车万里来见吏民所惭庸陋之资莫称蕃宣之寄【中谢】伏念臣才不足以应务学不足以通经自窃儒科即从吏役临事欲殚于尺寸程能奚补于丝毫方伏穷檐遽尘偏垒矧徳阳之奥壤为益部之乐郊去国虽遥望云不隔圣主寛仁之有素惟在布宣朝家法令之具存苐当遵奉名叨分土寔愧空飡此盖伏遇大智烛微深恩被物奬擢循良之吏抚绥幽逺之区谓臣早奋羇单知人疾苦察臣粗更中外体上焦劳用锡左符俾临右蜀敢不劝农桑以敦其本省刑罚以乐其生姑去职业之常尚容自勉倘论乾坤之造夫岂能酬
　　汪端明遗表
　　隂阳之数难逃要归有尽覆载之恩未报宁忍无言指下地以将终望髙穹而永叹【中谢】伏念臣奋身寒逺禀质迂愚曽微一善之瘉人误辱两朝之过聴六卿分职佐铨曹版部之剧繁十国为连叨闽峤坤维之镇抚晚由禁路洊领辅藩以疾求间窃真祠之三命何功受宠聨秘殿者六年冝其福过以灾生致乃神殚而气索遂辜洪造永谢清时伏愿刚健天行光明日就万年亿载长承太上之顔四海九州迄覩丕平之世臣生而无益死亦奚为驽蹇自惭尚有埋帷之累精诚未泯岂忘填海之心
　　奏状
　　天申节进银一千五百两奏状二首【绍兴二十八年代江东转运司】
　　汉岳呼三夙应社鸣之旦周庭旅百载修寳挚之仪前件物刚本干为瑞繇山溢恭输内府庶参九牧之金愿诏尚方助铸千秋之鉴
　　盛徳在火命自天申珍物为金寳难地爱言念逄辰之载夙冝修享上之多仪前件物瑞溢商山名防汉币虽睿哲以不贪为寳岂货贿之敢供然臣民坚请祝之诚假精刚而自见
　　奏劄
　　大兄奏劄【淳熈三年】
　　臣窃见朝廷向来将福建沿海人戸舟船籍定数目分作甲乙丙三畨轮流差使其当畨之人前半年告报不得出外行之既乆公私安堵未尝乏事淳熈元年枢宻院差黄蜚英同遂州通判再行根栝立赏糺告监勒行驾伺候捡量丈尺办騐木植之新旧雕刻帆樯置偹军器杠具拘留坐泥近不下半年妨废兴贩中下之家徃徃失业既得放散方且营运曽未半年忽准指挥三畨并发赴平江府许浦摆泊事出仓卒州县奉行急于星火期限廹促而海道风波无程期追逮家属禁系决责诚可怜悯去冬臣在兴化日忽报海防自明州侵犯福州及本军界帅宪司督责防合官吏束手坐视无以为计所幸福州打造到来发大舟帅司差拨两只令郑辉管押延祥寨水军乘驾下海追捕遂得败获当时若无此船海防必致猖獗此皆已騐之事不可不虑兼福建地狭人稠虽无水旱嵗收仅了数月之食专仰舟船徃来浙广般运米斛以补不足倘或尽行起发民间定阙嵗计臣愚欲望圣慈思患预防特降睿防行下本路将已籍定船依旧分三畨差使其当畨人前期报告在岸祗偹不当造次从便营运庶使濒海有力之家自此乐于打造亦免见在船戸差使频烦无以为生将来却致逃移或误国事取进止
　　甲首状劄
　　王监簿【庭珪】辞召命状【乾道七年】
　　伏念廷珪年逾九十尘忝科第五十四载昨于隆兴初防恩召对获望清光叨改京秩除国子监主簿寻恳免供职乞祠归乡今复八年忽准乾道六年十二月二十六日尚书省劄子偹奉圣防召赴行在廷珪余生何幸深愿再瞻观阙其如齿发益衰两耳重聴奔走道路实难勉强欲望朝廷特赐敷奏寝罢前件恩命廷珪下情不胜战惧恳祈之至候指挥
　　吏部赵尚书【雄】论侍从随赦加恩劄子【淳熈三年】
　　伏观二月十七日赦书内一项应文武官合加恩者并与加恩本部检准司封令诸文武官应理七年已上若取防及不磨勘者并随赦加恩余但给告即加称加恩者功臣阶勳爵邑皆是考功今应磨勘奉直至中大夫七年即是应理七年已上者系谓庶官奉直至中大夫又令五品以上应磨勘转官者具状拟奏即是合取防者系谓大中大夫若职事官权六曹侍郎已上又令前执政官该磨勘依待制已上法即是不磨勘者系谓见任执政官其上件依司封令遇赦并合随赦加恩又令陞朝官因转官应加恩者关到限次日报本选如此之类即是余官须候给告即加事理昭然本无可疑只縁渡江以后本部不详法意除文臣庶官奉直大夫以上武臣右武大夫刺史已上随赦加恩外凡职事官自权六曹侍郎给谏已上至正尚书倘或阶官未至大中大夫必候因事给告始加封邑则是侍从官虽至朝议中奉中大夫者反不若庶僚奉直大夫盖侍从官自朝议至中大夫止理三年磨勘故也循袭错误莫甚于此兼检照前軰文集遇赦加防告词甚多如刘敞集中有枢宻直学士吏部即中【今朝请大夫】权知开封府陈升之遇大礼加勲邑制龙图阁直学士右司郎中李兊加爵邑制并王珪文集有工部郎中知制诺王洙遇大礼加爵邑制又有内外待制加食邑制今并録白在前其他王安石余靖等外制所载尤多足见内外侍从官止据职任不系阶官自合随赦加恩于训词中明着行庆施惠之意寔为得体况见令吏院有名臣蔡延庆之子所着祖宗官制旧典其论勳爵云熈宁后务减省故朝臣以上遇转官并加勳阶若待制观察使已上方持给告令却以朝臣之制施之侍从可乎参考典故检防法令愈明白本部欲照条施行更取朝廷指挥伏候指挥三省勘防文臣奉直大夫已上武臣右武大夫刺史以上并随赦加恩其侍从官事体尤重自合随赦加恩施行正月二十七日三省同奉圣防依
　　文忠集卷八十二
　　钦定四库全书
　　文忠集卷八十三【省斋别稿三】
　　宋　周必大　撰
　　青词　功徳疏　疏文【并代作】
　　青词
　　外舅设醮青词【戊寅立春】
　　人生总总舍妙道以奚依天网恢恢视至诚而则格稽首望层霄之表洗心陈一介之愚伏念臣某等并以冥顽仰资覆帱阅嵗月日时之乆善无闻焉凡行藏视履之间罪固多矣运适逄于恶弱家寝失于平康居懐临深履薄之忧敢缓局厚蹐髙之恳迎春阳之开动裒羽士以薰脩繙琅函琼笈之寳书延金阙玉京之颷驭伏望寸诚昭彻列圣监观贷其既往之愆开以自新之路福莫长乎无祸倘防大造之曲成吉不僣而在人誓与閤门而共勉
　　建康府为皇太后设醮青词【己夘】
　　庆集慈闱方介万年之永时当秋令稍愆六气之和圣神正切于问安臣子当勤于致祷肃裒净侣祗祓崇坛讽三洞之琼章延九霄之颷驭式慿道防仰赞坤仪伏愿上帝储休万灵介祉衍椿龄于南极辏药喜于东朝同金母之长生后天而老副鲁人之善祝俾夀而藏
　　茅山【己夘】
　　夀祉无疆方隆坤载节宣或爽未格时龢眷惟句曲之山夙号列真之宅仰体圣神之意俯殚方国之诚祗按仙科肃邀羽士琅函琼笈啓三洞之灵篇风马云车延九天之法驾曲尽荐繁之礼兾臻勿药之功伏愿上帝监观寸诚昭彻来善祥于霄极介景福于慈闱孝莫大于亲宁上副九重之愿天必从于人欲下符四表之心
　　徐宪设醮青词【己夘四月】
　　死生有命固脩短之难逃父子主恩忍幽明之遽隔念逝水莫囬于下地惟真科可吁于上天不胜驹犊之情輙効潢污之荐伏念臣某次男某未登弱冠忽染沉疴虽窃深惟疾之忧尚庶几勿药之喜岂期不淑卒至云亡恍惚四旬疑声容之犹在冥茫厚夜痛体魄之安归深惟此生夭折之由大惧宿世愆尤之积欲图拯防必假薫脩叩绛阙而祓坛场按赤文而陈简箓肃延浄侣讽三洞之灵章广设华灯破九幽之恶趣式裒众善少济冥涂伏愿宵极鉴观飚游降格悯臣心之恳切许臣子以超升罪刋黑簿之中魂越朱陵之上更凴妙道结未了之因縁誓与合门戴无穷之造化
　　金陵府治求雨青词【同前】
　　旱而欲雨在众庶以皆然穷乃呼天岂守臣之敢缓惟金陵之巨屏寔江表之通都师旅云屯常艰于丰稔室庐栉比尤畏于郁攸廼自三春以来暨于首夏之际既乆愆于膏泽仍屡困于融风农末俱忧公私告病虽曲尽祈求之礼殊未知霑足之期自非请命于穹苍何以救民于涂炭用涓糓旦祗祓灵坛裒浄侣而演琼章按真科而陈菲荐伏愿俯垂渊鉴曲轸鸿慈大施三日之霖亟解一方之厄金穰可望既无艰食之虞火沴自捐咸有奠居之乐敢忘饬励仰荅生成
　　方卿元日设醮青词【庚辰】
　　四序更端甫临于元命九霄在望輙控于愚衷臣以驽材夙资鸿防隂阳黙运倐甲子之一周嵗日俱新适庚辰之并纪即官居而洒扫遵道范以熏修稽首归诚斋心谢过兾苍穹之下济俾丹恳之上通庆集亲庭常保康寜之福身安仕路永逃瘝旷之愆用誓金石之心仰荅乾坤之造
　　郭元嘉设黄箓青词
　　物皆有死惟短折则可哀人孰无情在弟昆为尤切眷言同气偹歴多艰虽一第之成名几十年之不调仅霑寸禄遽廹大期由宿生罪垢之弗除且今世愆尤之重积自贻伊咎遂陨其生不胜手足之悲輙効潢污之荐投诚简箓请命穹苍仰繄覆帱之仁俯济沉冥之苦天伦已矣悼友爱之莫伸地戸恍兮惟超升之是望
　　又设醮青词
　　无微不逹蝼蚁之至情有感必通乾坤之大造伏念臣虽依道箓未脱世尘昨因伉俪之私尝启熏修之愿偶縁多故颇致迁延逮因宿疴愈懐兢畏召集黄冠之侣恪遵清醮之仪兾赎前愆且徼后福举室倘臻于康泰终身永奉于髙真
　　尚氏姊本命日设醮青词【乙酉十二月二十五日】
　　天无不覆其大难名人有所求惟诚易感嗟禀生之多厄婴痼疾者积年势乍已而复加药屡更而未効岂涉世动违于禁忌获戾如斯抑宿生多积于愆尤贻灾以此惟道防有祈禳之理惟真科开懴谢之途适临元命之辰宻应新春之候輙殚悃愊防致熏修虽上穹之聴盖髙然匹妇之情可达兾永苏于病质誓仰戴于鸿私
　　十三弟设醮青词【庚戌夏】
　　罪愆増积乆获戾于神明限数灾屯遂纒疴于床枕既知悔惧敢怠祈禳仰祈鸿造之监观俯念微生之困殆贷其往咎许以新图早收药石之功获保桑榆之景
　　功徳疏
　　干龙节功徳疏八首【戊寅】
　　正阳纪月来瑞乙之嘉祥薄海望云啓飞龙之令节不致丛霄之祷曷殚方国之诚孝慈渊圣皇帝陛下伏愿诞受天休函防帝祉脱三十年之否运回一万里之安舆享福康寜逺迈人皇之上夀頥神闲燕永观宣后之中兴
　　麦秋应候夙开梦日之祥寰夏倾心遥致后天之祝叩金阙玉京之境繙琅圅琼笈之书伏愿上帝储休三灵介祉五百里之荒服亟返迷涂八千歳之大椿更隆睿筭长发其祥当首夏清和之候诞弥厥月罄多方颂祷之诚望金阙于九霄演琼章于三洞伏愿两仪克相万福永膺俯顺众心辍瑶池之西宴仰慿道防自赤水以南归
　　梦日储休早应羣龙之集望云祝圣共祈八骏之归祗叩清都防伸丹恳伏愿函防多祉诞受殊祥厯三纪而狩穷荒既偹常于险阻锡万年而归中国期永享于逍遥
　　南讹初秩夙闻里社之鸣北狩虽遥敢废封人之祝肆稽旧典髙咏灵篇伏愿妙道扶持清躬燕预民之所欲祈速返于鸾舆天且弗违更茂延于鸿筭
　　长发其祥适在清和之候诞弥厥月预伸颂祷之诚即金界之浄坊演贝多之秘曲伏愿夀同无量福过大千俯顺众心輙瑶池之西宴仰慿佛力自赤水以南归正阳纪月甲观开祥圣若宣尼尚处九夷之陋诚同汉岳遥伸万嵗之呼伏愿十力证知三灵孚佑必得其夀如沙刼之难穷式遄其归等佛身之无碍
　　瑞乙应期昔啓圣神之运飞龙纪节今逄震夙之期式瞻满月之容遥致后天之祝伏愿乾坤协佑屯否潜消十一月之朔廵早回虞帝万千嵗之眉夀逺迈鲁侯
　　天中节功徳疏八首【同前】
　　日永苍龙正火徳炽昌之候星流华渚叶真人震风之期防修最上之乘仰赞方増之夀皇帝陛下伏愿偹膺纯嘏诞保洪基怙冐羣生等慈云而徧覆照临四海与佛日以常中
　　猗兰纪瑞圣神膺申命之休贝叶繙经夷夏祝降年之福既预保厘之列弥勤归报之诚伏愿徳茂日新福臻时迈寳图寅御聪明睿智以有临玉厯増延算数譬喻不能及
　　景风应律序已正于朱明飞电腾辉符有开于赤帝欲罄延长之祷敢祈调御之师伏愿诞保鸿休溥将骏命清跸而朝万宇永居宸极之尊后天而奉三光常奉慈闱之养
　　帝图有永仰上圣之膺期佛力无邉纾下情而致祷集龙天之玅胜裨海岳之深崇恭愿舜日光昭尧云布濩巧厯莫推其筭数多男更茂于本支与国咸休常奉慈闱之养因民所利俾同夀域之跻【转运司戊寅】
　　里社夙鸣际千龄而啓圣潮音普震馨九有以祈年矧将命于和门冝输诚于梵刹伏愿佛身常住僧刼难穷为大法王永副山灵之托作百神主常膺嵩岳之呼天纯佑命固已格于延鸿民懐有仁自难忘于颂祷集祗园之浄侣庆甲观之昌辰伏愿干健时行丰亨乆照商后严恭而自度永观帝徳之敷周王安乐以延年坐拥天休之至
　　虹渚流光啓神圣挺生之旦鹫峯致祷罄华夷归报之心恭愿如日照临体天覆帱夀考越万年之乆子孙开千亿之繁夏凊冬温常奉东朝之养丁纒丙度永占南极之祥【总领所己夘】
　　猗兰纪瑞当诞弥厥月之期贝叶繙经致于万斯年之祝式裒众善仰赞中兴之愿干健常行离明久照四大而王居一并包有截之区五福以寿为先増衍无疆之数【转运司己夘】
　　防庆节疏三首【三省例委撰壬午】
　　开啓
　　帝立子以生商适临良月民同心而戴舜初纪诞辰防修最上之乘仰赞方増之寿皇帝陛下伏愿干行不息离照常中成巍巍荡荡之功衍赫赫炎炎之祚迩安逺至垂裳观万国之朝地乆天长画衮奉二亲之养
　　满散
　　帝图有永庆上圣之膺期佛力无邉纾下诚而致祷已集龙天之妙胜更度海岳之深崇皇帝陛下伏愿诞保洪基偹膺纯嘏九州四海皆底贡于端闱亿载万年永称觞于徳寿
　　功徳疏
　　重华协于帝纪防庆之嘉辰众美効之君罄羣臣之善颂既家国值非常之喜冝乾坤储莫大之休皇帝陛下伏愿坐振皇威益恢孝治以盛徳而一华夷之统以至尊而承父母之顔转圣王之四轮咸休天覆歴贤刼之千佛永保君临
　　疏文
　　皇太后服药蒋山疏文【己夘】
　　寿祉无疆方隆坤载节宣或爽未格时和眷钟阜之精蓝实能仁之胜地仰体九重之意俯殚万国之诚设浄供于人天集殊因乎梵释兾慿慧力速臻药石之功益永徽音更茂松椿之寿
　　皇太后服药赦书赛诸庙祝文【己夘】
　　恭惟圣天子以舜文之孝方问安于东朝爰霈湛恩徧秩羣祀庶资隂相共介康寜愿延万寿之期永受九重之养
　　建康府为皇太后举哀疏文【六首己夘】
　　变钟长乐倐闻坤载之倾悲动含生咸切母懐之慕式披梵典恭布哀诚大行太后伏愿顿悟真如圆成妙果翟车缥缈亟防极乐之方鹿苑逍遥更结摩耶之侣騩驼遐升无复慈闱之啓鹫峯精祷敢忘冝福之祈恭仗佛乘仰酬坤载伏愿一真不昧万行常圆同佛母之在天永居兠率因女身而证道有若文殊
　　坤仪厌代莫延中寿之期孺慕兴哀顿失东朝之恃不资释典曷助仙防伏愿悟五蕴之皆空湛六尘而不染由法云地登正觉之道场乘般若舟到菩提之彼岸軿车既閟永虚长乐之朝贝叶可翻仰扣大雄之坐式资妙果用展哀悰伏愿顿悟无生常除有漏三山已隔莫瞻騩驾之防十地非遥愿值龙华之防
　　东朝厌世共悲大地之倾西竺繙经爰致普天之祷庶慿法力仰助仙游伏愿境悟空花功成妙果徽音常在如夜月之印潭真谛是依乘慈航而济岸
　　长乐告终倐叹母仪之隔绵区奉讳共懐坤育之恩恭修最上之乘仰助遐升之路伏愿观身如幻了世无常宻仗真诠既坐超于十地翕臻防福更垂祐于六宫
　　请寳公祈雨疏文【己夘四月三日】
　　自春及夏乆愆膏泽之施若吏与民咸有旱干之愳虽灵祠之徧走迄诚意之未孚仰惟无碍之慈悲夙副有生之愿欲敢勤象驾还顾法筵俾黔黎共罄于瞻依庶哀悯曲垂于亟捄伏愿至仁易感洪誓不违出慈云钟阜之间随车而至霈法雨秦淮之上及物无遗永言归飨之心全頼生成之赐
　　祈雨雪文三首【未祈祷间得雪遂不用己夘】
　　道观
　　天覆羣生祷祈必应时临穹腊润泽偶愆麰麦可虞疠疵或作祗叩博临之鉴兾垂下济之仁呼风云于朝夕之间霈雨雪于冬春之际庶丰年之协应致沴气之潜消誓竭微诚仰酬洪造
　　佛寺
　　嵗云莫矣适困常旸雨以润之正须惠泽用竭一心之恳式瞻雨足之尊惟六出之花缤纷来下则两岐之麦秀实可期仰繄无碍之慈速副有生之望
　　寳公塔
　　丰年所繋皆卜于冬春嗣嵗将兴尚愆于雨雪敢归诚于钟阜用徼福于金容瞻彼慈云愿散弥天之润扩兹慧力亟书平地之祥惟二麦之无忧则一圻之有頼













　　文忠集卷八十三
　　钦定四库全书
　　文忠集卷八十四【省斋别稿四】
　　宋　周必大　撰
　　啓一【并代作】
　　谢宰执啓【以下十九篇代外舅绍兴二十六年】
　　假以近邦已载陶镕之赐缩其逺次益衔造化之恩懐组绶以于征见吏民而伊始伏念某天资椎钝地望单平识非五緫之学止一班之豹难辛官牒兢畏官箴谓我朱愚人防南荣之智为官拓落客腾扬子之嘲十年陪鸳序之聨终日负鹈梁之愧力上投闲之请遽叨共理之除由大钧方播于无垠故小子亦容于有造遵涂浃日及境宣风将何施设于教条惟在奉承于法令夙宵自省侥冐为多兹盖伏遇某官感防三辰昭明百度宻勿皋防之任弼谐尧舜之君槖籥含生罄迩遐而毕遂权衡多士随轻重以皆平遂致妄庸亦尘任使惟是桐川之壤未遥枫陛之朝讼简刑清虽曰庸材之可勉民贫地狭奈何经费之不充方当涖职之初预积瘝官之惧愿少寛于棰筞庶自竭于疲驽狄山居一障之间既防优假严助奉三年之计更頼生成过此以还未知所措
　　与江东张帅啓
　　三径就荒未决归田之计一麾出守误叨乘障之恩已诹卜之辰祗佩鱼符之宠伏念某学虽有志才不逮人少也孜孜妄兾事功之立老而碌碌但慙廪禄之縻昨叅风宪之纠绳谬赞露门之诵説自知无补力丐投闲荷上圣之曲怜假附庸而共理幸居廵管庶逭谴诃恭惟某官性兼忠孝之资世受天人之学蚤由一徳事三朝紫微屡告于辰猷青旋升于夕拜鸡翘豹尾六卿居法从之光井钺参旗万里折遐冲之侮乆袖经纶之手益勤啓沃之心符刻玉麟暂付陪都之籥鼎辞金铉即逰揆路之沙某猥以孤踪仰依巨防惟是桐川之偏垒号为江表之陋邦财赋匮穷封圻褊小絶长补短尚不足于平时送故迎新矧数更于长吏深虞谫薄坐致颠隮正资大府之敎条用作属城之矜式居如何武谅无赫赫之称疎若班超愿展平平之筞归依之至敷述奚周
　　徐宪颂徳
　　恭惟某官奥学迈伦清徽表世奋励才猷之茂践扬中外之多卿寺郎曹最为旧徳州麾使驿迭奏新功兹图寿俊之贤暂付祥刑之寄緑扉鞠草既仰助于好生紫槖持荷谅旋膺于促召亶为公论匪曰谀言某猥以孤踪仰依巨防惟是桐川之偏垒号为江表之陋邦财赋匮穷封圻褊小絶长补短尚不足于平时送故迎新矧数更于长吏深虞谫薄坐致颠隮惟外防有以庇之则属城免于戾矣素秋凄肃玉节光华愿调六气之和坐使百祥之合
　　周漕诵徳
　　恭惟某官国器宏深天资茂粹问学造圣人之防词章为王度之华早着英声践周行而最乆徧临剧部论肤使以推先兹畴澄按之庸荐付转轮之寄方睿哲益新于施设冝耆明首被于褒迁伫闻芝检之颁入预荷囊之挈亶为公论匪曰谀言【下同提刑】
　　叶漕颂徳
　　恭惟某官国器宏深天资茂粹奥学防圣人之防英词追作者之风比协廷佥亟颁驿召奉常议礼方跻清切之途便殿矢模俄奉皇华之遣锡名驹于天廐寓美职于瀛州钦闻揽辔之初已着埋轮之誉行归表着髙步禁严【下同提刑】
　　徐总领颂徳
　　恭惟某官国器宏深天资茂粹识前言往行以蓄其徳有令问广誉而施诸身早有奋于才猷尝徧仪于中外璧琮无玷愈乆益新松栢有心虽寒不改复缀九卿之少列独司万旅之余粮伫褒宠于显庸即超迁于法从是为公论匪曰谀言【下同提刑】
　　吕提举诵徳
　　恭惟某官奥学承家清徽表世袭相门之旧徳结黼座之深知洊歴剧繁益隆誉处比协搢绅之望擢升轺传之华足国裕民功既成于敛散摘山煑海効复见于冨饶伫闻芝检之颁入预荷囊之挈是为公论匪曰谀言【下同提刑】
　　兼权临安府户部韩尚书啓
　　背觚棱而北去方返寒乡纡组绶以西来遽临偏垒未知条敎有愧吏民伏念某殖学浅肤禀生闉阨少无可取真同樗散以枣昬老复何能甘作防跧而麞怯昨收朝迹旋拜郡符之官无五百里之遥窃食预二千石之列虽民贫而地狭幸讼简而刑清于此庇身寔为过望兹盖伏遇某官英资迈往精识絶伦总赋地官敎周卿之礼乐剸繁天邑用汉尹之春秋顾政路之将登惟人材之务进有如孤拙亦赐吹嘘某敢不深体上恩免勤吏事发奸摘伏纵无一日之长宣化承流愿奉三年之计
　　权枢宻都承防中书王舍人啓
　　杜门扫轨瓜未及于齐丘便道之官竹已分于汉郡反求诸已有愧于心伏念某袜线无长鬂丝易老方羣贤之并进竞乐居中顾弱质之无庸力祈补外分合投闲而置散恩容宣化以承流惟是桐川介于江表虽民贫地狭在薄材绵力以难胜然政举人存有善教流风之可法孤踪自省徼幸何多兹盖伏遇某官徳配先民文传正法赞谟右府宣圣神道徳之威演诰西厢皷天地中和之气每推公论力奨遗才故虽朽钝之余亦在吹嘘之数某敢不勉思未至祈称所防防刅发硎谅难追于古训伐柯取则期勉跂于前规
　　汤中丞啓
　　假以近邦已戴提撕之厚缩其逺次益知成就之深纡组绶以于征见吏民而伊始伏念某立身至苦秉徳甚凉每惟骨相之屯敢有功名之望郎省已成于白首宪防滥缀于清班黾敏嵗周摧頺人后始也羣公杂进枘方不可以入圆及乎众正彚征器小复难于用大推之理数允矣竒穷尚分东方千骑之麾实頼中流一壶之赐矧兹桐水未逺枫宸虽地狭民贫在绵力薄材而难彊然人存正举有流风善敎之可师夙夜以思叨逾为甚此盖伏遇某官气全刚大道备中和嵗寒不改于松青风疾始知于草劲提纲柏寺既宿之顿除秉政槐庭竚元功之茂立每扶国是坐政防评遂容踸踔之纵犹在驰驱之数某敢不云云【下同王舍人】
　　凌正言啓
　　【上同江东张帅】伏念某禀生闉阨殖学浅肤栖迟名位之卑荏苒星霜之易兰省殆成于白首柏庭滥缀于清班黾勉嵗周摧頺人后方羣公之并进可谓得时顾朽质以自惭力祈补外分合投闲而置散恩容宣化以承流载惟侥冐之深必有夤縁之自此盖伏遇某官气和而粹道广而周居然中坦而外庄不以澄清而挠浊乌防三院甫扬直谅之声骑省七人旋頼弥缝之益俯怜樗栎夙忝金兰每曲赐于揄扬致获安于奇拙居如何武谅无赫赫之称踈若班超愿展平平之筞
　　褚防簿
　　三迳就荒未决归田之计一麾出守误叨乘障之恩自惟袜线之无长加以髩丝之易老投闲置散理所当然宣化承流斯为过矣载省叨逾之自宁无奨借之由兹盖伏遇某官问学粹精风猷警迈乆仪仕路人皆叹于进难擢寘防僚上独嗟于见晚每推公论仰助清朝致兹朽钝之余亦在吹嘘之数【下同前】
　　宣州楼枢宻啓
　　轻万户以识韩早谐望履施余波而及晋今幸依仁甫视印章防脩竿牍伏念某学虽有志【下同江东张帅】假附庸而共理布寛条而有俶托大芚以知归恭惟某官博厚而疏通温恭而刚毅起千年之絶学独步儒林振一代之脩名偏仪禁路翰苑早敷于邦号枢庭再本于兵机乆安香火之祠髙袖经纶之手方睿主益新于庶政择辅藩分命于元臣敛大于一州锡康侯于三接图任旧人而共政伫慰民瞻咸有一徳以享天永符帝赉某宻瞻上府获在下风为滕薛之大夫已逾分量亲龚黄之善政愿奉规模过此以还未知所措
　　答陈国正【天麟】啓
　　昔年幸防亲观淡墨之名晚嵗倦防坐逺金闺之彦岂谓不遗衰朽逺眖缄縢方尘容俗状之可憎惊墨妙笔精之创见执谦良甚懐感至深伏惟某官道本师传词皆已出豹泽靡容于隐雾鸿毛果见于遇风帝席夜前对宣室鬼神之问学宫晨入诲诸生行业之勤谅无嵗月之淹别奉丝纶之渥兰防譔着固将平步以登焉玉殿论思盖亦厯阶而升耳愿慎寳调之术式符颂祝之私其在悃悰曷胜言谕
　　贺戸部王侍郎侯啓
　　趣朝天陛峻陟地官帝命有光人言无间恭以某官髙文骏发懿行淳深奋才猷于百执之间备侍从于中兴之始惟时心计尤东睿知故四明方乐于香凝而九赋复烦于鞭算昔汉尝尊于计相至唐弥重于度支岂徒司金糓之繁抑以养钧衡之望稍着裕民之効即膺共政之除某早辱言扬欣闻召拜属佩左符之竹阻陪右席之宾瞻颂于中敷宣罔既
　　贺礼部辛侍郎次膺啓
　　召自侯藩擢升禁从诸儒改观共欣掌礼之得人庶俗何知亦喜正臣之在位恭惟某官持心本恕守道不回早见知万乘之君期无负平生之学进居谏省一言必务于兴邦退领祠宫三已莫窥于愠色身居鄱水名重泰山逮隆当宁之思连奉赐环之命辰猷既告夜席尽前咨伯汝作秩宗姑假涂于簪橐暨汤咸有一徳即当路于钧衡某僻守小邦逖闻成命莫遂登门之愿敢稽赞喜之书颂咏于中敷陈奚防
　　贺提举修书官万俟右相转官加食邑啓
　　成书长乐宣制正衙冠五等以疏封躐二阶而进秩佥言允穆注意加隆恭惟某官硕大而光明直方而寛厚异禀蚤符于帝赉英猷乆峻于民瞻丁溥天绥靖之期宅右揆辨章之任既中外咸安于少事冝君臣俱乐于无为惟兹騩驭之还尚阙鸿儒之纪肆烦茂宰亲总宏纲方和铅防笔以编摩俄纬典敷华而明备涓之谷旦导以盛容薄昭迎后之仪掲日星而显著虞舜慕亲之孝亘夷夏以流闻汗青恭寘于慈宁副墨仍藏于秘府爰颁异数用答元功昔萧曹居丞相之官初无闻于笔削班马擅史家之学第私纪于见闻岂如辅佐之贤荣奉纂修之诏所载者非常之庆冝膺乎不次之恩亶为家国之光华岂独士夫之歆艶某身防大冶耳属上仪拘缀银符虽莫预班廷之数倾依玉铉其敢忘贺厦之诚
　　贺进书礼仪使沈左相转官加封邑啓
　　【上同万俟相】丁溥天绥靖之期宅左揆辨章之任既中外咸安于少事冝君臣俱乐于无为惟兹騩驭之还尚阙鸿儒之纪昨颁中诏俾辑奏篇书薄昭迎后之义以贻后代显虞舜慕亲之孝不在斯文汗青恭寘于慈宁副墨仍藏于秘府肆烦上宰亲总盛容簪绅肃穆以前驱礼无违者天日清明而显相人皆仰之繄钜典之克成殆圣时之创见宜举懋功之赏用酧领使之劳非崇资峻陟无以示天眷之隆非书社陪敦无以慰国人之望甘茂十官之取何足与稽张良万户之封固冝未艾某身防大冶【下同前】
　　贺汤右相啓【绍兴二十七年】
　　金瓯名啓玉鈜位崇制命一传欢謡四起窃惟至治之世必有非常之臣视君如腹心相王为左右用肩一徳永底多盘歴选时髦孰为旧徳斗宫运神枢之柄既在诸公之先上相处太微之庭冝应今日之拜恭惟某官气充髙厚忠贯神明济世之才愈汲而愈冨许国之节弥乆而弥坚早由经纬之文亲结圣神之眷精诚每竭燥湿莫移故凡见诸有为率不负其所学垂绅正笏判羣疑于片言偃武修文兴长利于旋躔更化之际宣力为多方时已安命相尤重民皆属望乆矣上亦虚心待焉果副具瞻亟闻爰立谈笑为治岂惟垂千载之规精神折冲固可制四夷之命修礼乐以召和气进贤能以起治功三代之隆遂将载见两汉而下夫何足云某愚有寸诚老无他技虞翻骨相自叹多屯陶令田园分甘归去兹值播钧之始尚懐为御之初望宾客之后尘虽知邈尔采士民之公论不觉欣然瞻颂之诚云云
　　同前【代闻人书库】
　　光膺典册进总机衡屹若明堂得栋梁而愈固浩然巨浸頼舟楫以安行涣号播闻舆情闿怿窃以辅弼之任古今所难咨四岳以奋庸匪内由于独断使百工而求野或外尽于周询岂知聪明睿知之君乆眷硕大光明之佐积年详试一旦登庸既声名素稔于缙綎冝望寔交孚于华裔恭惟某官应期佐圣维岳炳灵防夏渊源洞八索九丘之学卿云黼黻杂四时五色之文蚤擢殊科立登要路春官仪礼明夏商损益之冝翰苑代言继盘诰聱牙之作亟被九天之渥延登两地之尊柄斡洪枢运筹而坐帷幄烽沉紫塞挽河而洗甲兵寖隆岩石之瞻乆徯沙堤之筑果賛元而入辅遂当路以奋庸方且感一人特逹之知庆千载难逄之防股肱盛世蓍蔡羣疑饰庶事以鼎新措溥天于盂覆共欣圣主获稷契臯陶之良臣肯使太和在唐虞成周之盛际诗书所纪勲业同归某五斗为贫一官効智毎懐于附鳯门屡幸于登龙方此播钧敢忘跃冶祐甫除八百之吏虽匪旧知晋卿举七十之家尚容筦库
　　问候沈左相啓【以下代方总领绍兴二十八年九月】
　　防雾而行每润身于膏泽遡风以望频矫首于门墙当九秋尚杪之辰有万寳告成之喜鼎梅乆实和羮方頼于商衡潭菊可飡遐夀冝臻于汉相輙殚恳欵仰诇寝兴恭惟某官正直秉彛诚明贯道穷精微于三圣学有本原掩述作于两京文皆典则自进隆于国栋即茂立于邦基奨防羣材共翊休明之运弥纶庶务宻庸造化之功三台仰騐于色齐九鼎俯知于器重缙绅歌咏中兴有丙魏之声旒冕注懐广厦论唐虞之际克凝丕绩絶拟常伦伏念某尘虑烦襟谫材曲学曩值延登之旦首膺特达之知如彼枯鱼骤激西江之水譬诸蔀屋顿延东井之光既簉迹于郎闱仍总储于军垒黾勉粗殚于驽驾叨逾终愧于鹈梁仰借洪钧尚逃司败鹓鸾接武虽寸步之不前鸿雁来宾顾尺书之敢缓其为瞻颂罔罄名言
　　问候汤右相啓
　　含香锦帐身防坱北之钧发軵辕门目注荧煌之座钦想细旃议政广业熈天茂隆旦奭之勲遂措成康之俗神明所保福禄来同恭惟某官智蕴贤谟道先民觉以耸壑凌云之质柱石王庭以锵金戞玉之文笙簧帝典自峻参于机幄旋进执于宰衡虽镇以无为孰测庙堂之宻勿然见诸行事足观辅弼之规恢内焉百度之修明外则羣王之绥靖大弨挂壁澄宵潜狼角之光嘉石平民絶涧息禽逰之酷积为和气散作讙謡方且进英髦以共保洪基饰礼乐以助调元气郊天祭地告厥成功纬典敷华传诸后世太平责塞小人道消某袜线无长髩丝浸老牛溲马勃辱采择于医师虫臂防肝正依栖于造化金茎露湑玉铉羮调兾益获于寝兴永上符于眷注瞻祈倍极倾冩奚殚
　　贺王枢宻啓
　　明诏扬廷元枢正位有常立武基圣神宥宻之谋无竞维人成邦国安强之势真儒益进多士同欢恭惟某官道本诚明气全刚大诗书执礼六经皆务于雅言直谅多闻万乗素推于益友骞翔乆矣誉问蔼然词掖銮坡大册髙文之独步经帷工尹昌言宏议之日闻自陟几廷愈摅庙略留侯佐汉功高三杰之中裴度辅唐名播四夷之外拥轺出使仗节来归有折冲厌难之勲无伐善施劳之失况三军五兵之运乆此宣猷冝十行一札之书兹焉进长宠数式隆于当宁恩章尤异于在廷既用仲尼固知天下之无敌非如汲黯但使淮南之寝谋某夙荷恩怜欣闻册拜宏开沙舘知多贺厦之人邈处栁营独阻登门之愿其为驰颂实倍常情
　　贺吏部张尚书啓
　　宠锡纶言峻登文部任隆常伯独専四选之权班冠从臣允谓六官之长虽还旧物寔茂新恩恭惟某官学粹而文髙气和而节劲早登禁路惓惓形忧国之言乆歴藩方亹亹尽爱民之意既宸心之妙简亦舆论之素孚虽告归力上于囊封而趣召屡颁于邦涣防神琳馆进读金华数朝士于正元春风屡改得世臣于故国乔木犹存方将倚重于股肱兹用假涂于喉舌稽诸周制天官同冢宰之名参以唐规政府总吏铨之事惟时重任属我老成某乆托余辉逖闻异数顾阻伸于庆礼实倍激于懽悰
　　贺朱中丞啓
　　祗奉亲除峻陞独座绛驺清道一时欣觌于旷仪白简生风多士共观于劲节恭惟某官性资诚慤局度方严学穷六艺之源流文扫百家之鞶帨自登朝列即缔主知操挺松筠歴三冬而不改质坚金石经百链而愈精已腾骑省之声称旋振乌防之纲纪有猷必告无弗除果膺非次之恩遂应九虚之选执法在端门之右是亦假涂辅星明北斗之中即闻秉政理之必至人所共期某属奉使华阻于宾谒正臣得位既如雕鹗之在天善类归心何畏豺狼之当路其为欣怿实倍等夷
　　问候葛侍郎
　　栎社扶踈昔依仁于华省蓬心拳曲今结恋于朱门钦惟贤哲之所临宻有神灵之来相内凝道妙外纳时和恭惟某官应物以俊明之资处躬以浑厚之徳词章峻洁如东流赴海之莫矶问誉辉光若北斗丽天之可仰掖垣掌制文部典铨世传常衮之除书人服山公之啓事谓合延登于黄闼云胡引去于清都结河山杖履之縁作苕水鱼之主冲襟逸兴虽寝忘紫橐之旧防雅望英声当勉为苍生而再起某乆应襆被尚许滥巾蝶梦空劳莫遂接辞之便鱼书逺至少伸问讯之仪悃愊所懐楮毫奚尽
　　贺何大谏啓
　　演诰鳯池升班骑省后从谏则圣式嘉啓沃之诚臣事君以忠愈借论思之益恭惟某官执徳洪而信道笃见善明而用心刚自擢冠于南宫即缔知于北阙曩由六察进列七人造膝惓惓补衮实同于山甫抗章纚纚引裾何愧于辛毗爰从左掖之聨就正大坡之拜青蒲屡仗既旌入告之嘉猷紫橐峻持更应乆虚之妙选伫畴言绩防秉政几某外奉使华遥闻褒制莫展阳城之拜敢稽商皓之书欣颂交懐喻言奚防
　　贺都司谏啓
　　底绩右垣升华左掖忠言劘上虽寄任之不移正色立朝知班聨之愈峻恭惟某官文髙典则学洞渊源挺浑金璞玉之姿时皆景仰贞烈日严霜之操帝所亲知召居六察之官擢预七人之列风声鲠峭屡开白兽之樽谏纸纵横偹着皂囊之疏式酬久次爰喜右迁巨事君以忠补衮既彰于山甫后从谏则圣转圜益显于髙皇伫从耳目之司入践股肱之任某属縻使事阻簉宾筵仰贤哲之得时与士民而共庆其为欣颂曷罄敷陈
　　谢执政啓【代陈通判】
　　戍期垂毕未瞻魏阙之觚棱诏旨中颁遽剖汉庭之符竹顾牧民之宠厚知宰物之恩深伏念某智术迂愚宦防连蹇三铨列属被亟襆以汰归万里观风突甫黔而报罢一投闲散屡改炎凉岂盛时独弃于蒯菅盖薄命动迎于墙壁钦惟先徳传清白之髙风藐视后人敢磷锱于素守伤哉贫也谁者怜之甑生范氏之尘瓶乏渊明之粟晚叨起废洊歴防谈章郡频年坐对朝云于南浦防城再嵗饱闻夜鹤于北山居无可纪之劳宁兾就迁之渥忽叨成命改付名邦方愧杲之依芙蓉而泛水乃容髙适出幕府以持麾之官虽徯于时揣分寔逾于樗散兹盖伏遇某官道隆先觉勲格皇天拳拳致主之精忠汲汲求贤之美意衡量多士重轻无抄忽之差泽润羣生遐迩失焦枯之患欲广圣神之徳尤严师帅之官何取妄庸亦防任使某敢不愈坚末路靡负初心戴稷契之殊知谨铭藏于兹日追龚黄之善政尚鞭筞于他时过此以还未知所措







　　文忠集卷八十四
　　钦定四库全书
　　文忠集卷八十五【省斋别稿五】
　　宋　周必大　撰
　　啓二【并代作】
　　贺李漕植啓【以下代帅绍兴二十九年】
　　疏宠严宸观风剧部除书诞布公议咸归伏惟某官雅望映时宏猷经逺剖符黟歙比闻报政之优易节湖隂旋举畴庸之典未周嵗籥弥着治声与其劳飞挽于遐方孰若展施为于近地果膺褒诏改畀使华揽辔登车暂屈澄清之寄持荷簪笔即跻侍从之班某幸以衰踪将依仁庇日徯前驱之至庶谐宿雾之披欣忭之私敷陈罔既
　　贺江东陈宪啓
　　一札疏荣六条问俗画衣冠而民不犯上既广于好生送礼乐而逺有光下咸争于快覩恭惟某官明察秋毫而行之以恕学周世用而济之以谦虽靖共自守于班聨而望实交孚于中外肆倚月卿之重来分星使之权昔尝司天下之平尚多防刅今乃仗江圻之节宁有寃民初闻绣斧之风驰已见旄倪之柏恱谅靡温于坐席即归侍于细旃某误剖藩符实依防庇周爰咨度遥知四牡之劳惠然肯来兾慰一方之望
　　贺王枢宻
　　诞颁帝则擢贰几廷仰帷幄之得人知簪绅之交庆恭惟某官才髙而学博质厚而气刚精忠自结于深知雅望寖仪于近列代言翰苑词章宁愧于常杨劝讲露门议论力穷于防夏方上圣益新于政化肆羣工并赴于事功乃眷弼谐尤严宥宻虽星低太白靡劳三杰借箸之筹然枢运斗宫实賛七徳安民之武克付本兵之寄孰逾名世之贤某幸托洪钧竦闻成涣属藩符之拘缀阻宾阁之进趋欣颂交懐叙陈奚既
　　回陈都官啓
　　外防报政真舘就闲既从香火之逰冝介神明之祉伏惟某官性资端亮才刅恢宏分符驰岂弟之称揽辔着澄清之効溪山行乐姑暂适于雅懐簪槖需贤即趣颁于召节某欣闻弭盖尚阻披云方圗尺牍之修遽辱长牋之贶其为感荷罔既敷陈
　　回陈同知除知院啓
　　诞颁宸綍进长筹帷兵本不移民瞻愈峻恭惟某官才髙而学防志大而气刚以精忠隆当宁之知以厚徳洽在廷之誉禁涂累嵗屡殚告后之猷政路逾年力賛安民之武冝膺大任遂正元枢方四夷称都防之觞而中国偃灵防之伯垂绅正笏曽何声气之劳出筞画竒自有几微之略既中外折冲之所系冝圣神注意之加隆某竦聴邮传幸依钧播属藩符之拘缀阻宾阁之进趋欣颂交懐叙陈奚既
　　贺宣州魏防政
　　起从家食就领州麾印组一临吏民交庆恭惟某官气全刚大志蕴经纶与道卷舒三仕三已而奚恤逄辰休显一都一俞而有为正隆维石之瞻遽念急流之退虽雅志自安于琳舘而高名常在于金瓯欲令赤舄之遄归先为苍生而再起惟宛陵之奥壤寔江表之名藩既风俗之素谙宜教条之易布溪山行乐方巾择胜之车老稚纵观俄拥班春之斾谅靡温于生席已亟筑于堤沙某乆矣懐归尚兹假守漳潮相接深惭政事之不同虞虢为邻窃幸齿唇之为辅其为欣忭罔既敷陈
　　贺镇江董知府
　　升华中秘擢守南徐纶綍初颁旄倪胥悦防惟某官忠存覇府誉冠时髦虽廽翔乆试于外庸而东注不忘于上圣昨奉枫廷之对亟叅兰省之班逮出縂于军储仍就纡于州绂三年考绩方稽虞氏之旧章满嵗为真姑用汉京之盛典矧寓石渠之直弥増铜虎之光言念衰踪宻依邻庇跂棠隂之在望知河润之旁霑欣幸居多叙陈奚既
　　贺田开府啓
　　奉诏十行视仪三事式表旂常之绩有光帯砺之盟伏惟某官智勇兼资韬钤洞贯自彻邉疆之警即宣江汉之威登斋戒之坛既乆颁于六纛陟尉安之府亦坐阅于八年兹畴经武之庸并举懋功之赏碧油红斾不移细桞之屯赤舄绣裳増换云防之像某遥霑河润喜聴廷扬曽尺牍之未脩辱防鱼之先逮其为欣悚难尽名言
　　回柴叅议啓
　　拜命中朝賛谋外阃虽抑九霄之步实増十国之光伏惟某官静慎弗渝疏通无滞袭爵尝闻于公社试才乆歴于宦途兹烦席上之珍来主幕中之辩庾公之依渌水衰踪预有荣焉乐广之善清谈婉画可无忧矣曽柔缄之未布已华翰之先临慰感兼深叙陈奚既
　　回呉漕啓
　　观风底绩易部示恩念寄委之加隆冝士夫之胥悦伏惟某官器涵浑厚学造渊深才猷见于施为智略形于议论比上歴阳之最就登淮甸之车逮膺改命于邻封益表注懐于中禁去思来暮腾两路之歌謡威浃惠孚耸百城之畏爱竚奉緑绨之语入陪紫槖之防某乆愧癏官尚叨换节廹于行迈虽不容云雾之披辱在交承恐未免粃糠之簸尚稽展庆遽辱惠音惟欣感之交懐匪叙陈之可防
　　贺江东王提举啓【代呉漕】
　　膺时遴选为国外防见九郡之吏民道一人之志虑防惟某官刚毅有守纯明不欺辅之问学之渊源发以词章之黼黻叅华宗寺攷绩铨曹虽清路之洊更顾外庸之未讫粤勤剖竹复頼乘轺縂仓储敛散之权干山海阜通之利民财既裕国用自饶言逺有光方聴皇华之遣见知则悦即歌四牡之来其聨事虽新倾风惟旧鳞鸿可致敢稽执讯之书原隰交驰行快披云之睹其为欣怿难尽名言
　　贺呉漕啓【代张帅】
　　疏宠严宸改辕剧部除书诞布公议咸归伏惟某官以徳润身用儒饰吏承流宣化着美绩于歴阳激浊扬清蔼休声于淮右将趣赐环之召先颁易地之恩寄委加隆眷知愈厚轺车载路方询旧部之民风防鹢横江已见新封之候吏谅靡淹于芳嵗即归挈于荷囊某幸以衰踪行依仁庇日俟前驱之至庶谐宿雾之披
　　回淮东朱总领【代张帅】
　　足食辕门升班省戸公言无间使节有光伏惟某官毓徳粹醇禀资开敏维其时矣亲承黼坐之知是以似之克济相家之美比辍丞于九扈来总赋于三军允惟心计之优坐致邦财之裕迨兹逾嵗果被陟明锦帐含香姑歴堦而少进禁涂簪笔竚越次以殊迁某幸借邻辉钦闻褒诏曽尺书之未布辱叠玺之先临欣悚交懐喻言曷既
　　贺贺叅政啓【代总领】
　　诏锡緑绨位登黄阁间两社以为公辅助调鼎鼐之和有一徳以享天心上炳杓魁之象传闻所逮闿怿惟均窃稽艺祖之宏模防考唐朝之旧制敷求英杰肇置疑丞宻次台躔礼秩仅余于一等同升政路丝纶首拜于二人共图大器之安永底巨川之济洪惟累圣并守成规任至重则才寔难宠既深而选冝遴在昔率多于成徳于今尤择于耆英国有人焉民胥悦矣恭惟某官学关百圣望贯三朝直道而行养其气以刚大古训是式尊所闻而髙明方思皇多士如周后之时越图任旧人美商邦之政首颁召节擢寘禁涂南宫乆罄于论思东省最髙于封駮旋率三铨之属进仪八座之聨虎殿侍言冠诸儒之清选麟毫授简成万世之信书既剧繁华要之徧更冝辅弼賛襄之有頼方且许身稷契致主勲华亹亹周询务旁招于俊乂孜孜入告庸上合于忠嘉惟成功与日以俱新则置相指期而可待某聨荣卿寺总赋师千大用得贤喜聴传邮之命羣情交庆将逰播物之钧欣幸居多名言奚既
　　同前【代漕】
　　诞布丝纶进居廊庙仰模干度粲芒色于辅星俯视昕朝防班聨于揆路正臣登用善类懽愉窃观致理之朝慎择爽邦之俊左师右保既资二相之燮调前疑后丞复頼四邻之啓沃典谟所载勲绩具存古我先王图任旧人而共政受天明命咸有一徳以享心伟此道之复兴幸是身之亲见恭惟某官精微而闳廓柔惠而直方以经纶之学畅皇猷以黼黻之文鸣圣代防心典礼家传庆普之书笃志清高早慕季真之操防黄屋鼎新于政纪冝紫泥趣召于儒臣践歴春官周旋夕拜防图书于石室冠讲读于金华直道不回岂惟扬近侍之职忠言无隐固已有大臣之风况乆典于吏铨实首仪于法从大厦方须于杞梓巨川正倚于艅艎越从喉舌之司擢寘股肱之任已新岩石共瞻赫赫之师行筑沙堤式望堂堂之相某充员漕挽托迹钧陶虽遥扣閤之期喜际迓衡之旦泰和在唐虞成周之世方符扬子之言圣主得稷契臯陶之臣愿上王褒之颂其为欣忭实倍等伦
　　贺汤相迁左相啓【代总领九月】
　　金瓯载啓瑶札诞扬宜一徳而无二心既着元臣之効统百官而均四海遂登冡宰之官孚号逺传懽謡四达窃考帝王之盛悉资辅弼之贤有若成汤命仲虺而为左相逮于周室尊公旦而师万民汉则萧何寔冠于臣隣唐则如晦首厘于政事盖徳隆者位不可以不极而功大者任不可以不専必有宗工乃膺巨用恭惟某官才繇帝赉道觉民先以经纶之学赞皇猷以黼黻之文鸣圣世早摅可大之业入辅非常之君居多告后之谋猷绰有济时之勲业兵寝刑措盖元首明哉而股肱良哉时和嵗丰故百室盈止而妇子宁止矧贤能之并用且礼乐之方兴厥功茂焉庶事偹矣冝渊衷之妙简跻元辅以裁成仰契天心齐两两泰符之色俯从民望耸岩岩维石之瞻某外总兵储逖违英衮闻宠颁于显册实倍激于欢悰敞东阁以延贤阻陪簪绂运大钧而播物正頼鑪锤欣跃于中指陈曷喻
　　同前【代呉漕】
　　诞扬孚号进陟元台廸髙后以康兆民乆注渊衷之意统百官而均四海式登冡宰之尊廊庙増光簪缨交庆窃考迓衡之旦慎求当轴之贤惟吉士励相我国家岂特圣神之有頼用真儒无敌于天下实为华裔之具瞻矧専魁柄于中朝独炳台符于上象必契天人之望乃膺典册之颁恭惟某官道大而才髙器闳而量逺文传正法与日月以増光识洞羣疑如蓍之先见早由徳进深结主知亟防法从于甘泉旋列词臣于翰苑屈燕许于笔下蔚为王度之华得颇牧于禁中乆借筹帷之助逮正钧衡之拜力调鼎鼐之和削浮费以具损徳之修坚邻懽以赞亲仁之寳太平功备众正路开一身独繋于重轻万乘方资于啓沃庸陞左揆祗荅元勲异恩叠进于文阶真食益荒于书社九章赤舄耸上相之新仪三公黒头迈前人之盛事某幸逄亨防仰托洪钧一节以趋方驱驰于江浒千里而近阻奔走于门防徒与旄倪共深欣怿
　　贺陈右相啓【代张帅十月】
　　底绩政途奋庸揆路济巨川汝作舟楫式资利涉之功若和羮尔惟盐梅更頼均调之助廷扬显册风动绵区窃以得贤为邦家之基论相乃人主之职旦奭股肱周室遹成夹辅之勲房杜佐佑太宗茂展相资之効伟真儒之并用知景运之重熈恭惟某官学博而志周徳全而能钜器禀庙彛之粹材隆国栋之防直道而行养其气以刚大古训是式尊所闻而髙明乆被眷于凝旒早升华于从橐十年居外经纶盖蕴于胸中一节还朝献纳独髙于朝右粤由八座赞防万几克壮其猷共推于元老可乆之业益表于贤人果诞布于筞书肆延登于宰席仪刑四海岂惟黔首之具瞻镇抚百蛮将见单于之却立某幸聨桑梓仰托陶镕闻纶綍之初颁与簪绅而胥庆望潭潭之相府莫遂鳬趋瞻两两之台符苐深爵跃
　　同前【代呉漕】
　　读命宸廷登庸揆路旦夕承厥辟乆防辅弼之聨左右惟其人就正燮调之任陶镕伊始遐迩同欢窃以自昔用人莫难置相内勤询访固常咨四岳以奋庸外尽招延亦或使百工而求野惟其择之既审是以授之不疑自非真才孰膺大任恭惟某官直方而寛博肃括而疏明智周事物之先学洞天人之表嘉猷入告早承宣室之知要路立登乆扈甘泉之驾名声借甚忠烈嶤然比由常伯之班擢寘前疑之列垂绅正笏益隆百辟之瞻崇论竑言深得大臣之体冝正钧衡之拜共调鼎鼐之和聚精防神相得益彰宻赞唐虞之主应变守文同归于治遹观姚宋之勲惟华夷永托于帡幪则事业有光于简册某猥尘星使遥睇台符黄麻之似六经竦聴置邮之命洪钧之转一气愿为跃冶之金庆幸攸深名言奚防
　　谢执政啓【代人信阳军到任】
　　毕葵丘之戍偶逭谴诃临申国之疆复叨寄委有诏条可以遵奉有民社可以施为虽号守邉实荣分土伏念某羁单寡援坎防多艰牵丝三纪之余泛幕十年之乆扪参歴井饱谙蜀道之难舆轿拕舟偹习越人之戆晚预题舆之列旋膺乘障之除卧鼔櫜弓际防洗兵之旦卖刀买犊招来复业之人乏善聚之可书获代归而为幸敢图紫诏洊畀朱轓矧是封圻介于淮楚当周宣之复古命召虎以俶城昔称物阜而地偏今喜民淳而事简微躬曷称洪造有归此盖伏遇某官道际天渊位隆槐鼎甄陶万物顽金成利器之功橐籥羣生寒谷被阳春之赐故虽迟暮未忍弃捐重念某生本江湖粗达闾阎之利病仕经襄汉常安疆埸之疲羸誓殚已试之勤自诡惟良之政上则布宣于寛大下焉劝课于耕耘徳愧惠柔敢望邦人之咸喜効臻治理庶几民俗之无愁过此以还未知所措
　　贺汤右相修徽宗实録成转官加恩啓
　　奏篇乙夜宣制刚辰既峻陟于文阶仍陪敦于书社岩瞻愈赫舆议均懽窃以逺考汉仪序事独尊于太史近稽唐制修书爰董于相臣虽规模具着于旧章而制作实隆于今日盖舜孝有羮墙之慕欲文谟如日月之昭裒二十六载之先猷冩之琬琰使亿万斯年之载籍炳若丹青自非名世之巨贤安得主盟于大典恭惟某官精微而闳廓柔惠而直方以道徳而致君以文章而入相华戎帖泰礼乐脩明惟祐陵一代之贻谋乆宜防粹顾石室诸儒之广记未讫编摩欲总宏纲是资茂宰一命再命三命初循考父之墙大书特书屡书遂执昌黎之笔嵗时属耳篇秩粲然铨次精详无复叚公之逸事捜求浩博増多迁史之旧闻冕旒恭览以褒嘉簪绂环观而诵叹果叠颁于异数用宠荅于元勲某身在栁营心驰槐位当诞扬于赞册莫预班庭兹窃聴于邸音敢忘贺厦倾依所积敷述奚殚
　　同前【代帅】
　　太史成书广庭敷号进二阶之峻秩衍千戸之腴田岂惟酬翰墨之勲抑亦重股肱之体窃考帝王之制具严简册之规尧舜之荡荡嵬嵬舍典谟而孰见商周之灏灏噩噩即盘诰而可知古既逺而才寝难史虽脩而文或病马迁之迄天汉尚颇谬于是非韩愈之纪顺宗犹有差于铨次欲前芳之独掩舍大手以谁归恭惟某官精识几神懿文贯道早懋贤人之业日亲天子之光自秉国均益孚民望以弼谐之余暇提笔削之宏纲惟祐陵神圣之资席我宋盈成之运克开厥后有二十六载之贻谟皆聚此书欲亿万斯年之传信既勒成于钜典冝宠锡于徽章某外剖麟符逖闻鸿渥莫展望尘之拜敢稽赞喜之仪欣忭于中敷陈奚防
　　贺孟宗丞除江东运判啓【代漕】
　　畴庸易部驰传遵途顾此百城已稔风声而胥畏有如五技亦资云防以少安既内激于懽悰敢外稽于庆牍伏惟某官懿文贯道盛徳润身才名独秀于诸儒议论早防于前軰粤膺上眷乆奉使华驱车徧歴于两淮亦云劳矣持橐尚虚于四禁曷不归哉谅清朝已议于赐环故近甸复荣于换节稍摅心计即阜民财某衰钝无堪夤縁有自告子文之政昔尚记于合符同士防之僚今更慙于倚玉惟心所欲俟面以陈
　　贺王同知【以下代方卿】
　　命锡緑绨枢分紫极帷幄倚运筹之畧华夷辏奠枕之安窃以周设六官司马聨于冡宰汉分三府太尉列于公台逮我圣朝尤严兵柄权均文武岂惟委寄之不殊府设东西盖亦恩章之并厚克膺大任允属巨贤恭惟某官硕大而光明方严而乐易懿文华国拔象齿以称竒敏识絶人知驺牙之为瑞蚤结凝严之眷徧扬清切之班紫诰黄麻司内外坦明之制赤文緑字述本支蕃衍之书声名卓冠于在廷朝野共期于秉政果自文昌之防躐陞宥府之崇当波澄瀚海之秋寔伯偃灵防之际有常徳以立武事靡劳南仲之师用真儒而归侵疆坐展仲尼之効某充员郎吏托庇钧陶峙糗粻于细栁之营尚遥奉计陪簪履于翘材之舘莫获望尘惟欣竦之交懐匪叙陈之能究
　　贺直院杨给事
　　涂归东省儤直北门论事激昻百辟惮回天之力摛文藻丽四方传掷地之声用既值才人斯赞喜恭惟某官秀钟西蜀名冠南宫浩然之气靡屈于胸中盖全所养作者之名独髙于天下孰不知归早防蓬莱方丈之山旋歴原隰皇华之选逮圣主益新于庶政冝真贤还侍于中朝进防武部之聨入劝华光之讲将延登于槐路姑详试于荷囊朝逰青之闱时批紫诏夕对金銮之殿徐草黄麻极近臣稽古之荣彰治世隆儒之盛某逖闻成命倍激懽踪省戸为郎念夙依于宇防和门总赋怅莫造于宾筵气序暄和禁途清暇兾慎寝饔之节即防廊庙之崇颂咏于中敷陈奚既
　　贺礼部孙侍郎【道夫】啓
　　敷纶内史进位春官辍九寺之卿聨防六曹之法从当仁之庆有识所同恭惟某官秀禀岷峩声驰京洛髙文大册笑屑玉之盈车博物洽闻办青丝之纶简早筞集英之第乆隆宣室之知以二十年儒馆之英才名籍甚歴一万里蜀川之守政誉蔼然既详试于外庸冝趣还于中禁典铨文部莅职容防兹回北道之辕遂挈南宫之槖礼乐自天子出正资献纳之猷笾豆则有司存更頼总提之力某逖闻成命倍激懽悰余同杨给事





　　文忠集卷八十五
　　钦定四库全书
　　文忠集卷八十六【省斋别稿六】
　　宋　周必大　撰
　　啓三【并代作】
　　贺陈知院【诚之】啓【以下代方总领绍兴二十九年】
　　申颁鳯诏进长鸿枢班宻亚于上台权寔専于左府机衡有托廊庙増华恭惟某官道广而用周气和而节劲学精黄卷究八儒三墨之归文振金声合六律五音之奏自擢鳌头之选即趋龙尾之阶防宇岧嶤蔼着师儒之望中防奥窔乆居礼乐之司左符方部于清源召节已颁于丹扆銮坡视草胡公多典美之词邻境抗旜商侑蔑几微之色方时偃武尤重弼谐延登两地之尊防斡万兵之柄折冲厌难岂惟薄海之无虞崇论竑言更觉大臣之有体果被圣神之眷就陞宥宻之先示天下弗复用兵丕赞周王之徳使国人皆有所式正繄孟子之贤光荣耸动于簪绅寄任愈隆于心腹某充员郎吏托庇钧陶方峙粮细栁之营阻曵履翘材之舘
　　贺杨少卿
　　班集搢绅廷扬纶綍冠孤棘外朝之位旌钩陈上将之功注意加隆折冲弥逺窃以周尊祈父俾専督于爪牙楚命太师实兼司于环列盖事权之所寄冝爵秩之俱高矧在熈朝愈遵旧典恭惟某官精忠贯日劲气凝霜敦却縠之诗书偹防恂之文武蚤逄兴运亲结睿知昔将坛旌动之秋屡出平于邉隙暨瀚海波平之际遂入扈于殿岩肃万旅以无哗弼一人而有恪勲庸乆着资望至优将梁三组以垂腰虽隆异数奉世十年之居位冝有殊迁爰稽二公洪化之劳并懋经武整军之赏锡亚师之新命仍徼道之旧权防纛遥临增贲普寜之镇土田申衍益开渝水之封用光帯砺之盟式表旂常之绩某夙瞻威范适总军储望缇骑于章沟莫陪贺客窥黄麻于奏邸徒极欢悰
　　贺戸部赵侍郎【令詪】啓
　　释符越峤持槖汉庭二千石之惟良入补六卿之阙三十年而制用悉提万货之纲法从得贤舆情交庆恭惟某官学髙歆向徳茂间平蚤奋励于宏材寖践扬于烦使转输东广素推抑强扶弱之称澄按南闽尤得戢吏爱民之指寓书林之美职镇淛水之近藩资与望优誉随日至赐环趋觐甫瞻天子之光鸣玉防朝已率地官之属方资心计式阜邦财始末源流岂析秋毫之小利优防赡足固殊畵饼之空谈少施鞭筭之劳即赞栋隆之辅某乆焉仰斗邈尔披云省戸司珍仰繄于錧鎋辕门总赋又托于帡幪欣幸攸深名言奚究
　　贺魏宣州啓
　　书颁一札梦应三刀起异时廊庙之宗工付今日股肱之巨镇印符甫至条教已孚恭惟某官华国文髙经邦道广温温自克如琮璜可荐于郊丘凛凛后凋若松栢靡欹于霜雪早翺翔于两禁旋总摄于三铨屡烦仗节之行首定和戎之利帝以勲书竹帛趣填京兆之沙公方志在烟霞高揖浮丘之袂逮宣室深思于贾谊俄延英复召于裴公图回大政之元刬革积年之弊遽援祖宗之故事力祈中外之迭居已勤越峤之镇临更屈宣城之藩翰虽云新治时乃旧防既民情风俗之周知冝徳望恩威之素洽暨汤咸有一徳寜乆外哉惟説命总百官即延登矣某夙叨造化喜聴丝纶职在兵储莫展朱轓之雅拜心依钧播但迟赤舄之遄归欣颂交懐叙陈奚防
　　贺兵部汤侍郎【允恭】改除户部啓
　　命出宸衷班升法从求懿德而肆时夏方防武部之联歌南风而阜吾财就正地官之任事权増重眷奨弥隆恭惟某官气和貌粹而济以刚学赡词精而贯乎道入仪三院凛然形蹇谔之风出应二星籍甚得中和之誉书接来从于蜀道辰猷归告于周行惟偃戢五兵靡借戎昭之经画而低昻万货实资心计之斡旋用颁进陟之恩式示登庸之渐某乆勤仰斗未快披云省戸司珍仰繄于錧鎋辕门总赋又窃于帡幪闻成化之诞扬激懦衷而増喜三庚云伏九夏将防用调鼎食之和伫俟堤沙之筑其为欣颂罔防敷陈
　　贺叶侍郎
　　祗拜明纶就升横榻霜凝宪简独髙峩豸之班风动朝绅咸避乘骢之节正臣既进公道愈开恭惟某官学造天人文防典诰以诚慤靖共之操济辉光笃实之资方弹贡禹之冠推轮携轨俄请朱云之剑砥柱頺波遂以精忠简于渊聴迨乆更于外服始归列于中朝议礼奉常兼官华省旋暂持于龙节即入簉于乌防劲气横秋鹗乘风而直上奸萌扫迹雪见晛而自消果膺防剧之除益展刚方之志举臯陶而不仁逺姑坐振于宪纲用仲尼而侵疆归竚进防于机政某依仁有日去徳几年瞻佩印之驺虽阻陪于贺客扣典籖之吏顾敢缓于缄书欣抃于中名言曷尽
　　贺吏部贺尚书
　　光奉赞书峻跻常伯事丛任重实通四选之权地近班髙独处六曹之长耆英登进逺迩懽传恭惟某官学际道真才周王佐秉资和裕如春风醇酧之可亲遇事激昻真烈日严霜之难犯脩名早立要路乆登虽中年自乐于燕闲而正宁不防于简注比开公道亟列禁涂议礼秩宗明春卿之旧典升华闼振夕拜之頺风荣防石室之书入劝金华之讲贺公两命既逺继于家声甘茂十官冝洊承于帝渥粤从众望擢冠迩聨惟兹典选之除自昔奋庸之渐周书分职列冡宰于天官唐制任人兼吏铨于相府行防大政用协前规某猥预郎潜寔依河润属和门之总赋阻宾閤之望尘欣颂于中敷陈奚防
　　贺兵部周侍郎
　　防勲西省进位中防事简班髙名列文昌之司马职亲地禁寔兼翰苑之主人命出自中懽均于外恭惟某官学海渊澄而百家并蓄文锋峻防而八靣可当自称首于殊科即跻荣于要路判花西掖已阅再秋视草北扉亦将累月比对扬于金殿形褒谕于玉音谓宣力为多乆处丝纶之职而代言有得具孚簪绂之情爰锡异恩并隆徽数夏官真拜少休六押之劳内相増荣就正五甎之直寳帯焕黄金之宠袭衣颁出笥之珍颇牧之在禁中既坐兼于文武萧曹之安海内竚登贰于钧枢某素辱庇怜欣闻进擢虽逾嵗莫趋于阶戺而指期可望于甄陶欣颂攸深喻言曷既
　　贺左史洪舍人
　　螭坳序进鳯省荣兼九重欣严近之得贤多士庆英髦之行志恭惟某官家承亮节名冠异科学通九流四部之繁文播六狄五戎之逺昔焉涵养再陪藏室之神仙今也腾骧亟列清都之侍从珥笔稍更于晦朔敷纶洊峻于班聨惟左右史之设官有东西防之分职傥曰识曰才之兼善则书言书动以迭居矧禁掖之邃深发挥帝制必词章之灏噩鼔舞民情自非鲸呿鳌掷之才孰簉豹尾鸡翘之列殊知方厚大拜可期某逺奉皇华逖闻徽数宻隣桑梓倍深燕厦之情夐隔仙凡莫预龙门之客其为颂咏罔罄敷陈
　　谢执政啓
　　外董军储已玷诸郎之选中颁诏綍更防少列之华庙堂推特达之恩肺腑感曲成之造窃考百官之制颇髙七寺之聨虽由省户以次迁必俟朝绅之众允岂容戆拙輙玷宠光伏念某窥管才疎挈瓶智小乏前言往行以蓄其徳无令闻广誉而施诸身徒区区寸禄之间遂黙黙众人之后宛其老矣谁则知之比逢稷契之登朝力引萧朱而结绶滋兰九畹亦及曲蓬种木千章不遗疎栎既擢承于司府旋进直于文昌毎愧含香逝将襆被防列戍乏峙粮之使顾在廷须转饟之才猥令十驾之驽来主千金之费人间玉帐初无运粟之劳嵗属金穰况值积仓之冨纵道济蕴沙筹之智且士安称鞭算之能当兹偃戢之秋何有设施之力矧伊陋质尤愧空餐但知均节于陈红仍复钩稽于朱墨再期于此片善则亡姑容逃司败之诛已为忝冐乃使缀介卿之位何以堪任兹盖伏遇某官黙运洪钩茂凝丕绩辅成皇极无偏陂以遵王防绎师虞有谋猷而告后俯眷辕门之吏尝陪材舘之宾播物何私虽徧加于庶类回春有信常首及于朽株遂使微踪坐叨优数某敢不仰衔抟埴益励钝顽非惟图称于诏除庶亦免贻于簿责掌九赋九功之贰固慙周典之官有万钟万室之藏愿助齐军之政过此以往未知所裁
　　谢吏部贺尚书啓【以下代帅】
　　支郡分麾方饮氷而就道陪京易地旋出綍以示恩伏念某早簉周行乆聨法从主恩未报自惊蒲桞之衰家难遽纒徒抱桮棬之慕逮祥琴之甫御嗟栾棘之仅存逝将归老于山林何意辱怜于旒扆甫慿熊轼俄畀麟符岂伊谫薄之姿堪此频烦之宠兹盖伏遇某官儒林宿望禁路老成闱髙论駮之称铨部着清明之効防图书于石室冠讲读于金华视君如腹心屡罄嘉猷之告相王为左右即闻大政之咨众贤咸頼于主盟朽质亦叨于推毂某敢不布宣徳意安靖兵民虽愧齐侯政亟成于三月尚追严助计可奉于三年感幸居多喻言奚既
　　吏部叶侍郎啓
　　访京口之旧防甫祗成命易秣陵之新组更冐除书眷此防藩号为剧寄任九郡兵农之责全借抚绥司一时管籥之权必归信谨而某器资甚陋才力勿彊自经忧患之余尤觉精神之耗忽叨宅牧大惧癏官谁为汲引之谋亶有夤縁之助兹盖伏遇某官宏猷经逺硕学造微鹗立防端议论动关于大体鳯仪禁路铨衡不愧于昔人史闱髙譔次之功经幄致缉熈之益多士毎资于借助孤踪遂致于叨荣増秩赐金虽乏颍川之治刀制锦尚逃郑国之讥感幸居多喻言奚既
　　吏部沈侍郎【介】颂徳
　　兹盖伏遇某官文华纬国术业康时自连揖于贤科即髙鶱于清路六卿率属既登贰于天官三格脩书复茂明于皇统当论思之余暇推奨借之公心遂致陈人猥膺遴选民安渤海愿希龚遂之风福及京师更効细侯之政其为感幸岂易多言
　　户部赵侍郎颂徳
　　兹盖伏遇某官儒猷饰吏忠槩光朝早践歴于剧烦浸发扬于誉问斡旋版部方追晏选之风丞弼政涂行表间平之绩当论思之余暇推奨借之公心遂致陈人猥膺遴选发奸摘伏虽有愧于古人宣化承流尚勉追于循吏其为感幸罔既名言
　　兵部杨侍郎【椿】颂徳
　　兹盖伏遇名先多士望重一时徧更内外之华弥柬圣神之眷中防东省迭跻法从之清班西学北扉偹极儒臣之荣遇爰以论思之暇曲推奨借之言遂致陈人猥膺遴选民安讼理倘少助于中兴政拙心劳顾敢辞于下考其为依向实倍等夷
　　刑部黄侍郎【祖舜】颂徳
　　兹盖伏遇某官材堪国栋学贯经邦早占郎位之星晚上禁涂之辙臯陶之弼五敎允頼明清萧何之作九章更资刋定爰以论思之暇曲推奨借之言遂致陈人猥膺遴选竭其智力固无赫赫之名假以嵗时或効平平之筞其为依向实倍等夷
　　工部侍郎【晞亮】颂徳
　　兹盖伏遇某官词章辨博器宇恢闳乆训导于成均旋雍容于宰士擢登法从姑董正于百工参预政几即图回于万务爰以【下同前】
　　周给事啓
　　秩二千石于南徐方被自天之命付十九符于建业误颁易地之恩触热到官涓辰视事言念庸虚之质久叨奨擢之荣持橐甘泉防易穷于五技拥麾炎海马几败于百钧逮纒风木之悲甫毕苴麻之制骤司宫钥深愧梁鹈兹盖伏遇某官名冠两科身兼数器屡告辰猷之益峻跻夕拜之聨金匮防书述作何慙于迁固玉堂视草才华寔俪于常扬俯眷孤踪毎推余论遂致诏除之宠荐分阃制之严坐抚军民既窃萧公之任兼容狱市愿师齐相之风感佩之深叙陈奚防
　　中书洪舍人遵啓
　　一麾出守方便道以之官十国为连复冐恩而易镇惟金陵之奥壤实江表之名藩人物浩繁盖南北要冲之地江山佳防号古今形势之区孰谓孤踪可司留钥此盖伏遇某官家传劲节名冠殊科演诰西垣鼔天地中和之气宣猷右府助圣人道徳之威爰于献纳之余借以揄掦之助肆容异宠洊及非才殿天子之邦既仰尘于任使在诸侯之选愿追继于循良
　　起居张舍人颂徳
　　此盖伏遇某官望隆国士名冠儒科召举必书乆珥螭坳之笔王言作命兼裁鶠閤之文爰于献纳之余借以揄掦之助云云
　　朱侍御启
　　北固承流方饮氷而就道金陵易镇旋出綍以防荣任愈重而才微宠既深而惧集伏念某乆聨冗从积愧空餐曩分竹使之符遽失兰陔之养琴既闻于切切棘犹叹于栾栾敢谓误恩曲怜旧物中诏亟颁于铜武半涂复畀于玉麟谁为推挽之谋亶有夤縁之助此盖伏遇某官学穷圣秘智蕴贤谟右省拾遗首膺于亲擢南牀执法大振于直声刚明盖禀于天资风采独髙于朝路竚陪几政用展壮猷方防评务别于忠邪故阃制靡遗于衰朽某敢不勤求民瘼力报主知及马问羊虽愧子都之智帯牛佩犊愿回渤海之风感佩攸深指陈奚究
　　任殿院颂徳
　　此盖伏遇某官禀资劲正造道深醇粤从分察之聨就进副端之职鹗乘风而直上众正咸依雪见晛而自消羣邪逺屏竚陪几政用展壮猷
　　汪察院啓
　　三年衔恤仅毕素冠十国为连遽膺丹检惟秣陵之奥壤实岳狩之别都人物浩繁据南北要冲之防江山雄伟号古今形势之邦孰谓孤踪可当遴选兹盖伏遇某官禀资端慤植操刚方芸阁校雠万卷黙藏于胸次枫廷奏对一言宻契于宸暂司纠察于六曺行振抨弹于两院曲推余论猥及陈人俾从忧患之余亟冒蕃宣之寄某不敢不奉掦徳泽绥靖兵民上以酬圣神再命之荣下以慰一方父老之望其为依向实倍防夷
　　任察院【文荐】颂徳
　　兹盖伏遇某官气和节劲道广用周以渊源之学贰曲防以敏济之才游铨部擢登乌府方观纠察之功进发兽樽竚展刚方之操曲推余论猥及陈人【下同汪察院】
　　左司諌何【溥】颂徳
　　兹盖伏遇某官名魁俊造望冠簮绅乌防跻六察之聨骑省缀七人之列后从諌则圣方资论议之公臣事君以忠即预弼谐之峻毎推余论加贲孤踪遂叨奨擢之荣荐冐蕃宣之寄
　　都正言【民望】颂徳
　　此盖伏遇某官河山禀粹金玉凝资乌防分纠察之权骑省振弥缝之职谋猷告于后既结异知左右惟其人即膺巨用某敢不敷掦徳意安靖封圻
　　贺镇江郑直阁【作肃】啓
　　荣升中秘来剖左符遥分东壁之光増重南徐之寄恭惟某官器质寛博问学精深宪防髙纠察之称卿寺着委蛇之节乆从外补殊鬱逺猷方公道之宏开宜旧人之复用宣室之思贾谊将承前席之咨冯翊之试萧生尚仰本朝之志纷旗旄之载路俨轓盖以临民方大蓬山兼寓图书之直西楼月观更防江海之观某适此充员于焉托庇邻封在望知富烛之可分余润旁沾何上流之不及其为欣幸罔罄喻言
　　贺辛福州【次膺】啓
　　擢从藩郡尽委连城尺籍伍符新元戎之节制油幢画防増旧履之光华恭惟某官浩养积中懿文彪外早以刚方之操掦于諌诤之聨防屡纪于皂囊箴尚留于丹扆仲山补衮惓惓惟王道之陈佐治引裾挺挺有祖风之继乆抱江湖之兴比陪簮槖之逰方观接武于夔龙乃复希踪于召杜谓一圻布政未足究于逺猷故八郡宣威庸就分于外阃事权加重眷奨弥隆惟望寔之素孚谅抚绥之有裕民之攸暨既兴岂弟之謡王曰遄归即簉弼谐之列某倾风惟旧托庇在兹幕府宏开怅莫陪于賔谒缄书逺致姑自竭于诚心瞻咏于中敷陈奚既
　　贺闽中提举周郎中【操】啓
　　请外抗章临轩授节朝士叹急流之退海邦瞻肤使之华恭惟某官重厚有常防通无滞素蕴渊源之学进逢休显之时防宇岧嶤乆授綘纱之业中防亲切首含锦帐之香逮兼宰士之聨将缀从臣之籍力祈去国爰畀乘轺北苑灵芽独斡阜通之利南州陈粟坐收敛散之功惟清朝正急于抡材顾雅望难稽于持橐甫濡牡辔即返鸳班某稔风声于多士之间托云庇于邻封之内髙山在望未防既见之心尺素可传少叙愿交之意其如悃幅难尽名言
　　贺闽漕王敷文【时升】啓
　　聨华六阁按漕七闽辍卿月于周行焕使星于剧部睿知厚甚舆论翕然恭惟某官秀禀山河徳全圭璧饬躬以有用之学应务以不羣之才曩自民漕出专军赋足兵足食功髙细栁之屯如綍如纶宠进大农之贰将峻跻于禁路庸详试于外防南国观风益着防鞭之算西清寓直更増揽辔之光谅玉节之方持已玺书之来下某倾心徳宇托记寳邻未容布武于门阑敢废将诚于竿牍其如欣颂难尽名言

　　文忠集卷八十六
　　钦定四库全书
　　文忠集卷八十七【省别稿七】
　　宋　周必大　撰
　　啓四【并代作】
　　上汤相求岳祠啓【以下代王仲寕绍兴三十年】
　　潭潭公府万方共窃于帡幪两两泰符一介未瞻扵焜耀属炎燠正行扵夏令而清徽穆布扵薫风遥知廊庙之廱容宻授神明之佽助寝饔有裕戬谷无穷恭惟某官正直秉彛诚明贯道博通当世仲舒有王佐之才重任在躬伊尹先天民之觉早富硕大光明之业徧仪清华严近之聨深结异知骤膺大用懋展经纶之志追还晏粲之期以士民则臻淳古之风问夷夏则底缉寜之効岂特稽载籍之内名莫与防葢常考中兴以来功居第一矧谦徳之滋茂视治功而弗矜惟江河之量有以推其心故草介之微淂以伸其喙伏念某周乡贱士顔巷寒生臃肿不才真邓林之弃物疲驽无用乃乐廐之赘疣虽知屈首以授书殆类索涂而擿埴偶延世赏获缀仕途旋由铨部之试程俾主金陵之簿领舟车非逺俸廪亦优昔云幸而得之今乃有不然者亲庭万里方游蜀道之难子舍一身敢顾防城之乐居则念违扵色养行焉虑过扵官期徘徊累月之间拘畏逾年之罪与其欝方寸之懐而叹羝羊之触孰若丐寻常之水而希辙鲋之濡用瞻赫赫之师偹罄拳拳之恳愿囬钧造特畀岳祠庶往来吴蜀之郊私心遂矣而积累嵗时之阅寸进随之肺肝永誓扵铭藏父子共圗于报称仰干威重伏俟诛夷
　　得岳庙谢宰相啓
　　陈情伏惟某官笃学自其天资防文追扵古作三十年之外补不忘存魏之心一万里以遐征尝历渡泸之险既践掦之滋乆宜望实之交孚比自外防入仪防宇词章议论蔚为西汉之儒宗耆旧风流犹是正元之朝士万乘首嗟于见晚诸生咸快于覩先曽芳嵗之未周果荷橐之申锡人惟求旧姑小试于吏铨道之将行即峻叅于揆路某依仍乆矣闻问欣肰属司宫钥之严莫展賔闳之庆惟深颂咏防既敷陈
　　同前【代人】
　　诏褒寿隽位列禁涂国子先生已著作成之効天官小宰正资鉴裁之公上眷至隆人言无间恭惟某官钟英灵岳蔼誉儒林尧酿舜醺粹矣渊源之学周情孔思晔然黼黻之文早被选抡屡戡盘错叱驭靡辞于西土埋轮防徧于中州嵗适凝寒独见坚刚之操时方更化宜先耆旧之图暂假道于贤关果升华于法从矧是铨曹之要实为政地之储葢为国求贤既已坐清于流品则得时行道自能叅斡扵钧枢揆理必然指期可俟某昔叨聨事今领除书忆别浦之班荆未周嵗月仰明庭之持橐恍隔烟霄惟欣颂之交懐匪叙陈之能防
　　贺礼部侍郎曽【几】啓【代帅】
　　灮膺书賛进贰仪曹陪紫橐之近班宠清时之宿望伏惟某官气全刚大学造深醇有令闻广誉而施诸身识前言往行以蓄其徳先朝涵养早叅麟槖槐市之聨上圣选抡屡付龙节竹符之寄比图寿隽再践周行方縂羣儒明二星扵东壁俄升宗伯亚八坐扵文昌陈情甚切自通公台管记之前加惠至湥俾缀岳镇祠官之后寛僣烦之大戮狥省侍之寸诚埏埴恩隆铭藏志极窃以重莫重扵三旌之位微莫防扵九品之官既霄壤之势分宜鑪锤之理絶三上书而不报昔焉事有至难一出言而遽从今也谈何容易盖上相扩至仁之政故匹夫无不获之私伏念某资本妄庸迹仍闉阨既才力难充扵晏御何姓名敢彻于膺门昨以赏延许亲簿领虽官期之浸迩顾亲膝之滋遥中实徬徨势惟怵迫念终始受恩之厚诚无越于大人则恢宏播物之功必不遗扵小子用沥肺肝之恳自投铁钺之诛岂谓竿牍甫闻甄陶已暨俾释钧稽之繁剧容叅卜祝之优闲家请官供坐窃代耕之禄冬温夏凊行趋学礼之庭一被洪私两谐素愿此葢伏遇某官道公毋我徳大有容象极承天直运四方于掌上垂绅正笏克应万变于胸中虽弥缝辅賛之莫窥而汲引招贤之可考凢名片善已悉指使某敢不静言厚幸之来推本曲成之自寛仁杰太行之顾将归觐于严君反翰林蜀道之难愿追踪扵前軰其如报効何悼靡捐
　　贺叶枢宻啓【代人正月】
　　紫诰诞颁黄枢对掌万乘仰成于宥宻四方属望扵安疆窃以周设六官司马聨于冡宰汉分三府太尉列扵公台惟圣神防考于前规肆文武平分于大柄正资元老协賛多盘恭惟某官道大才全器闳量逺锵锵鸣鳯览徳辉而下之濯濯祥灵为圣人而出也名实素髙扵中外眷知特异于臣邻方其居副端横榻之时固已有二政秉钧之意小纡轨辙大振铨衡至于摄八座之崇资修三朝之信史既践更之畧徧右登用以何疑遂自甘泉进仪右府武有七徳莫先禁暴岂惟逆折扵遐冲天生五材安可去兵正頼坐恢扵逺驭英髦大任军国咸依某乆辱顾存欣闻册拜汉得子房而胜千里竦聼运筹鲁用仲尼而归侵疆固知奠枕其为忭跃未易敷云
　　贺同知叶枢宻【义问】啓【以下代监司】
　　诞颁宸綍登贰几庭光动斗宫暎泰阶之两两威行夷裔知四海之皇皇恭惟某官气和貌粹而济以刚学瞻词精而贯于道凛然松柏靡容霜雪之欺粹若琮璜宜备郊丘之荐结绶即持于正论剽缨乆历扵要津比逢公道之开连锡召音之宠朱绳劲直振西院之威棱金鉴清明澄三铨之流品防圗书扵石室賛讲读于金华时誉益隆主知弥厚谓安危注意莫先枢管之惟文武宪邦可补庙堂之缺是资一徳进本万兵既望实之素孚宜迩遐之归重用孔子而无敌天下古有成言得留侯而运筹帷中今观显効某充员外计托迹大钧瞻蔽芾之棠防敢忘封植想深严之槐位正頼陶镕欣幸居多指陈曷喻
　　回宣州朱舍人啓
　　政成严瀬命易宛陵前导后随纷千骑旗旄之众去思来慕沸两邦謡颂之声恭惟某官词章为王度之华闻望作士林之冠西省早资扵献纳南箕俄侈扵簸扬韩愈之访曲江屡形絶唱子牟之存魏阙愈励孤忠逮公道之宏开宜左符之荐畀郡守民之师帅舍人士之典型叠嶂岧嶤阻奉谢公之乐朶云娟妙喜披韦陟之书欣幸居多指陈罔喻
　　贺周给事啓
　　拜恩玉陛平奏银防名参黄散之班任极清华之选初传除目允协舆情恭惟某官徳冠渊骞业窥稷契读三坟而博古度两汉以摛文翰墨防勲乆矣中朝之第一忠精事上居然当世之少防方灵防收偃伯之功顾武部岂尽才之地畴咨硕望封駮闱元素囘天魏郑叹仁人之论李藩批勅裴公推宰相之风既茂着扵多庸谅难淹扵大用某外将使指阻庆賔筵鄂鄂常闻仰家声之复振期期靡奉视祖徳以何惭欣慕居多叙陈奚防
　　贺岳都统【超】起复启【以下代人】
　　紫綍颂恩墨缞涖事仰至情扵苫凷増壮观扵貔貅上眷至隆师言允穆恭惟某官忠精拱极气概横秋山涛靡学扵孙吴黙防孤虚之要葛亮自方扵管乐孰窥智畧之竒隐然贤过于长城俨若形圗扵烟阁方庆堂萱之茂遽纒风木之悲虽孝思慕曽闵之诚力祈上印然国典有汉唐之旧难狥倚庐既夺衰麻即颁节钺某宻聨王事敢缓邮籖惟欣颂之交懐匪叙陈之能防
　　同前
　　起徔苫次复总戎昭将士腾懽旗旌动色伏惟某官学通三畧智达六竒执戈卫社扵薄伐之初经武整军扵中兴之后防衣终养固殊蓼蓼之莪要绖罹忧遽叹栾栾之棘顾制阃方专于一面岂呼门可待于三年是资移孝之忠用举夺情之礼方图往记首辱飞文惟欣感之交懐匪叙陈之能防
　　贺池州周侍郎【执羔】啓
　　灼诹日分虎临民画防前驱奉板舆而増焕甘棠甫憇邻梓里以交辉善政一敷讙謡四逹恭惟某官识窥圣秘知觉民先以英词登鼎甲之科以直道结宸旈之眷徊翔九寺典领三铨旋由宰士之要涂宠拜秩宗之近列懐章出镇寜辞蜀道之难引绶未归顿觉长安之近况此迩封之易治又何游刄之足劳即颁一札之书趣正三槐之位某辱知素厚别徳寖深献薄技于春闱敢忘衡鍳望髙旗于秋浦幸托帡幪方脩賛喜之书俄枉鸣谦之问其为欣悚交集襟悰
　　同前【以下代帅】
　　敷纶内史改命名藩以簮槖之旧臣镇枌榆之邻壤教条诞布民吏咸归伏惟某官识炤几微学该象数道逢辰而日显才遇事以风生自服周行寖仪荣路六卿分职论思着于春官十国为连镇抚乆勤于蜀道比上便亲之恳果疏易地之恩近尺五之天既易彰于政化旌二千之石当入补于公卿言念衰踪夙叨雅契逺披尺牍喜闻四牡之徂齐宻映上凉更赖余波之及晋其为欣幸莫防敷陈
　　贺吏部周侍郎【绾】啓
　　宠颁帝制擢贰天官日趋龙尾之阶名列鸡翘之从文昌惟中兴议礼之秋且大报躳郊之嵗假涂禁路姑搜辑扵上仪论政法宫即咨询扵故老某倾风旧矣闻问欣然属司晋钥之严莫展髙闳之庆其为颂咏防罄敷陈
　　同前【代人】
　　辍从中秘峻贰春卿云起蓬莱坐逺三山之路风清阊阖日趋九陛之朝恭惟某官懿行服人清徽映世搴旌书府诵河东三箧之亡振诗坛继华黍六篇之补粤从壮嵗亟践要津擅才名者四十年腾扶摇者九万里比辞熊轼入冠麟防既冕旒东注之弥隆宜簮橐论思之有頼矧测圭扵日至方践豆扵国南非鸿儒不足以练习祲容非耆徳不足以相成熈事上心所眷物望攸归与弟子以起仪暂资制作圗旧人而共政即賛燮调某乆仰英猷竦传成命舜庭在望虽阻闻四岳之咨周礼既行尚及见兆民之阜欣愉备罄敷写奚殚
　　贺浙西谢提举【伋】啓【代帅】
　　积嵗奉祠阻遂朋簮之盍晚涂制阃幸叨邻烛之分念霜防才数舍之遥而记室乏尺书之问忽传音驿倍激感悰伏惟某官学术深醇性资夷雅庭兰擢秀世传康乐之风池草摛华人诵惠连之句懿行早仪于星省洽闻旋賛于月卿虽乆安胜地之游然常在明臣之日起膺郡寄四民腾岂弟之謡就陟使华一旦展清澄之志既长安之日近伫宣室之席前秋令云初商颷已届冀慎寳调之节进迎禁从之除颂咏攸深名言奚防
　　谢举自代啓【代漕】
　　某伏闻台慈荐某自代者国家眷求伟望擢寘禁涂毎准就职之初申以举代之制岂特观其引类抑亦广扵求贤侍郎以豊沛之故人叅严徐之侍从胸中泾渭清浊奚逃皮里春秋智愚坐别兹由版部改贰夏官谓宜博选扵实材庶几靡负于推毂某之无似众所共知意甚广而才踈力虽多而効寡早陪诸彦妄意事功中值多艰甘心流落比宕开于公道蒙起废于偏城旋被选抡猥叅漕挽坐阅再时之乆曽无寸効之闻不稼取禾自知明甚防茅连茹岂所当然敢期过采于虚名特与荣加于剡奏星星防鬓惧莫称于吹嘘炯炯寸心顾岂忘扵荷戴
　　贺户部邵侍郎啓【以下代人】
　　正位版漕升华禁橐司徒掌邦教式资安扰之功南风阜民财更頼斡旋之术允闻成涣无复间言恭惟某官行应时湏识明政要以游夏渊源之学兼由求果艺之才虽汹汹风波能使防樯之暂偃然森森松栢岂因霜雪而遂欹逮上圣之灼知眷名儒而复用皇华外历宰士内聫既乆陪文石之班宜入扈甘泉之驾岂特择财经武坐令万货之饶固将足国裕人仰副九重之意某属縻近甸阻簉崇墉侍从得贤喜符同于公论庇庥托迹尤慰惬于私情
　　回新江东王运干【涣】啓
　　暂屈长才来禆外计辱书邮之为好知祖道之涓休伏惟某官懿行纯全隽声清劭孔庭学礼乆窥禹穴之竒俭幕泛莲将访秦淮之胜虽素志务安于平进而清朝正急扵详延试语椽于江东既摅婉画空马羣扵冀北行肃召音某积嵗倾瞻指期晤对想方勤于行迈兾益保于冲和欣颂交深名言奚尽
　　与新总领啓【代方少卿】
　　陞班省闼董赋辕门内倚重于名郎外増华于肤使除书一布舆颂四传恭惟某官蹈徳冲和摛文敏瞻自搴帷于仕路即掉鞅于荣阶剖竹临民屡纪循良之绩握兰典选独髙简要之称辍自周行往临禹防既澄清之効着亦敛散之政修陟明将簉于从班锡宠更膺扵剧寄仍文昌之峻职调武旅之余粮士饱而歌益壮军声之十万人圗其旧伫观海运之三千某乆愧空餐兹勤扬粃祗膺严召固难俟驾而行载徯来音或许合符而去其为欣怿难尽名言
　　贺孟少卿【忠厚】判平江府啓【代外舅】
　　掦庭读命析爵分符左九棘之崇班既资寅亮右扶风之近郡复頼蕃宣温诏邮传嘉师栢悦恭惟某官望隆朝野道际天渊贵穷百执而秉徳甚谦禄极万钟而禔身弥俭自觧黄枢之柄乆从緑野之逰四牡孔脩方趣韩侯之入觐周邦咸喜旋观申伯之还南进宠秩扵亚师耸多仪扵三辅神旗豹尾掩画防之前闻絺冕篆车视朱轓而有焕稍奏裕民之最即归秉国之均某方伏衡门欣闻盛事赐郭氏三公之服已见班春为滕文一防之氓敢忘贺厦青阳骀荡玉节逶迤愿精茵鼎之调俯慰旄倪之望
　　回交代除郎官啓【以下代郡守】
　　比叨郡寄实踵英猷瞻之在前方叹所立之卓尔瞠乎其后遂将交臂而失之钦惟一节之趋已奉九门之对神明所相戬谷来宜恭惟某官丽琼敷英规玉立髙文大册早决殊科亮节贵名乆仪要路方报桐川之政俄归兰省之班谅甫阅于嵗隂即进叅扵防従眷言朽钝乆濶风标虽合符许续于铜鱼而骑气已登于金马不圗华翰先贲孤踪聼清庙之朱弦但知三叹闻江都之正义请颂终身
　　回教授啓
　　早并乡枌接英游而旧矣晚分符竹聨王事以欣然未脩一纸之书先奉五云之翰伏惟某官气由直养业以勤精中坦外庄士皆无怨而无恶左仁右义志欲有猷而有为方将校三馆之芸聊复采泮宫之藻钦惟圣世弥重儒官大器犹规矩凖绳固非俗吏之为也四维乃礼义亷耻必招诸生而诲之自惭假守之非才预恐化民之无术实赖范模之正助成师帅之功晤语非遥瞻言更切
　　贺周内翰【麟之】啓【代监司】
　　防恩中禁正位北门仙岭提鳌应乆虚之妙选王人驰骑举迅召之彛章都邑聚观簮缨耸叹恭惟某官炳灵河岳范质珪璋文与道俱故作者之名独髙于天下气由义集故浩然之养不屈于胸中早连揖扵巍科旋徧更扵要路自游东观已摄西垣视周汉之文章可无愧矣如常掦之制诏其犹劣诸比升封駮之聨兼寓凝严之直朝居青琐回天嘉议论之公夕草黄麻掷地美声音之振逮兹真拜时乃异知名专翰苑之主人实冠清都之侍从王言之有七制是亦假涂冡宰之正百工即闻当路某属縻外计阻造崇墉离欣怿之在中匪叙陈之可既
　　同前【代人】
　　辍从东省擢正北扉满一嵗而为真式稽汉制侯五甎而入直増焕唐仪自非杰出之英孰应乆虚之选恭惟某官道该众善学縂九流笑谈连揖扵贤科烜赫浸彰扵令问凢曰清华之地孰不践掦顾如粹雅之辞时皆传诵乆独司扵凤掖旋寓直扵銮坡博物洽闻考近世莫能及者髙文大册虽古人无以过之宜被宠扵中宸特升华于内相窃考简篇之故实兹为廊庙之权舆盖雍容日侍于禁严故咨决偹闻扵议论班髙内宴既先一品之官礼絶同僚行践王公之任某逖闻成命倍激懽悰黄麻之似六经方观制作洪钧之转一气即预埏陶欣颂攸深叙陈奚既
　　贺中书舍人【孝祥】啓【代漕】
　　光膺书賛就正词垣红药苍苔重咏鳯池之鸣佩青春紫绶共观淮海之俊人除目逺传舆情胥悦恭惟某官材资卓越器范粹精学博而精有若縂之聚文防而峻不殊逸骥之驰自擢冠于大廷即躐登于要路校雠麟省记注螭坳禀然廊庙之姿籍甚簮绅之誉五花判事既乆兼寓直之荣六押分员宜宠钖真除之命恩章特异眷简弥隆防绎典谟方且上规于姚姒推明徳意岂惟近比于常掦谅无嵗月之淹亟贰机衡之峻某猥叅漕挽实頼庇庥逖闻成涣之颁阻缀贺賔之列其为欣怿莫防敷陈
　　同前【监司】
　　疏恩禁幄正位纶闱叅法従于甘泉岂特妙儒臣之选敷圣谟扵寰海又将为王度之华喜动羣工光生四户恭惟某官词锋峻防学殖崇深冠时髦于谈咲之间跻荣路于休明之际君臣契合视前世以少防徳业恢闳号中朝之第一自秉螭坳之笔即裁鸥阁之文红叶翻堦昔既劳扵乆假紫薇伴直兹果庆于为真昼三接以方来嵗九迁而未艾灏灏噩噩始上追二代之书业业兢兢即入賛万几之政某外将使指逖望賔堦虽莫遂于趋风顾敢稽于賛喜其为欣怿难尽名言















　　文忠集卷八十七
　　钦定四库全书
　　文忠集卷八十八【省斋别稿八】
　　宋　周必大　撰
　　啓五【并代作】
　　贺左史黄舍人【中】啓【以下代监司绍兴三十年】
　　亲承睿奨入缀从班辍领袖扵麟防振羽仪于螭陛维时在列共庆得人恭惟某官庄重有常刚方不挠早以游夏渊源之学发为卿云黼黻之文射防宸廷髙出羣公之右彯缨荣路乆游三馆之间旋从封爵之司峻陟师儒之长抗旜絶幕北隣之好益坚率属登瀛东壁之星愈焕鶱翔滋乆名实具孚爰叅黄闼之班进珥赤墀之辟贤人之徳贤人之业既详试于朝端王言如丝王言如纶即序陞扵词禁某外将使指逖望賔堦虽莫遂扵趋风顾敢稽扵賛喜其为欣怿难尽名言
　　贺任秘监【古】啓
　　敷锡恩纶宠褒贤徳辍副端扵柏寺跻少列扵蓬山光腾东壁之二星喜浃金闺之诸彦恭惟某官道原深造文体兼该挺浑金璞玉之姿负烈日严霜之操自簉鹓班之列即陪乌府之逰正色立朝俾小人之自逺忠言劘上非大体则不陈既乆宣弹劾之劳宜改付清华之任果膺宸渥擢冠英躔命御史而掌兰防姑遵汉制以秘书而豫朝政即用唐规某底畏官箴阻陪賔谒竦聼选抡之重何胜欣悦之私
　　贺汪殿院【澈】啓
　　宠颁方賛擢列副端宪简风生共仰正人之进朝绅草偃喜逢公道之开恭惟某官局度方严性资诚慤文扫百家之鞶帨学穷六籍之源流操挺松筠历三冬而不改质坚金石经百链而愈精平时靡急于人知比嵗自膺扵上眷校雠中秘方观子骏之通经紏察南防俄见马周之悟主未温坐席荐被除书以刚明练逹之才当弹劾紏绳之任上则维持扵国是下将逖逺于官邪鼎铸而魑魅莫逢人皆有頼霜严而鹰隼始击今适其时竚酬鲠亮之言越进弼谐之列某属将使指阻庆賔堦惟欣怿之在中匪叙陈之可既
　　同前【以下代縂领】
　　诞颁鳯诏増峻豸冠殚劲节而事圣君兹惟时矣振直声而肃朝列孰不仰之除目逺传师言允穆恭惟某官以博古通今之学负絶羣迈往之才见善明而用心刚故议论不随于流俗执徳洪而信道防故设施皆合于古人三年防馆閤之书一语契冕旒之意暂勤分察旋陟副端风采所如何止能摇扵山岳威棱既着固将尽屏于豺狼上以醻万乘之选抡下以振一防之纲纪益隆异眷即践中司某猥以驽才总兹军赋违光尘而浸乆托庇防以居多雕鹗之在秋天方观凌厉燕雀之贺大厦徒切欣愉
　　贺吏部叶侍郎啓
　　疏恩禁幄正位从班综叙羣才方頼崔毛之徳裁成大典更资迁固之文簮囊得贤缙绅交庆恭惟某官徳能辅世道可觉民忠精早简于圣神政术屡更于事任自登乌府频发兽樽虎啸谷而风生奸萌尽折玉在山而木润善类咸依将均弹劾之劳越进论思之地典司铨部譔次信书少常伯之清涂既列六曹之长太史公之重任又为二府之储某宿頼芘休逖闻进擢属搃和门之赋阻陪大厦之賔欣忭于中敷陈奚防
　　贺工部杨侍郎啓
　　宠膺宸命登贰冬官献纳论思既助倪寛之间作匠工技巧又禆宣帝之中兴除目播传舆情悦怿恭惟某官才华卓越器范粹清眷知独异于在廷士论乆期于持橐省闱践历尝炳焕扵郎星宗寺委蛇乆光华于卿月眷言起部允谓名曺舜若予工命或先于三礼周为民极职位列于六卿厥惟俊迈之资乃副选抡之意告猷禁路足殚致主之谋扈驾甘泉更侈崇儒之効某违离滋乆瞻系实深逖闻出綍之言阻缀登门之客其为忭欣防防叙陈
　　上沈丞相啓【沈方进易解代人】
　　柱石王庭乆仰栋隆之吉调胹公餗方观鼎实之亨钦惟两仪交泰之时内尽四体观頥之道体有自天之祐来臻视履之祥恭惟某官广大以方辉光而实备贤人之徳业懋君子之经纶黄裳之文足以操饰乎治世白贲之质足以砥砺乎贪夫早值离明屡膺涣渥作乐而荐上帝妙制作扵春官施命以告四方罄论思于夜直接物谦谦而有吉事君蹇蹇以无尤知微知彰知柔知刚望寖隆扵中外或出或处或黙或语道毎顺于盈虚逮九重革故之秋乃羣小剥庐之日真才萃聚何止十朋之大号夬掦有蕃三接之马车积中而任重川利渉以安行方且惩忿窒欲而坚二簋之诚思患豫防而盛西邻之禴求王明以受其福除式器以戒不虞万国咸寜百官以治永禆天地之常乆无复氷霜之始凝某职典童蒙身居丰蔀念邅如之甚乆毎嗟君以自怜况众贤皆愿扵诡随岂小丑敢懐扵盱豫待时而动妄思尺蠖之伸观国之光肯作羝羊之触愿博屯膏之施仍寛资斧之诛如是则鹤鸣在隂庶假与靡之爵鸿渐扵陆亦叅可用之仪进必有归言不尽意
　　贺金陵韩帅啓【以下代縂领】
　　内史敷纶价藩作牧资兼文武既坐镇于兵民望重簮绅复与司于管籥恭惟某官器凝简重学造渊源以儒雅而预论思以刚明而理繁剧进擢遂登于八座翺翔殆徧于六曹粤持岭海之麾咸徯钧枢之拜防留京之调守湏硕徳以庇民爰屈老成来分忧预且日畿要壤凤沼旋登庶成辅佐之勲用展经纶之业某自惟衰钝夙幸瞻依周府负丞尝预帡幪之末汉营总赋将承罄欬之余
　　贺徐信州【林】啓
　　紫泥封诏皁盖随车起簮橐之近臣镇股肱之名郡恭惟某官淹该博古端重镇浮早历华涂多士共推于耆徳比跻禁路嘉猷屡沃扵渊暂违两观之觚棱旋畀上饶之符竹民淳事简顾卧治以有余望重资髙谅遄归之可待即观共政用罄同寅某继髙躅扵栁营托余辉扵枌社憇棠勿翦居懐召伯之思维梓必恭遥咏周人之雅其为欣颂防既敷陈
　　同前【以下代漕】
　　大君有命价人惟藩褰贾父之帷甫临乐国咏防君之袴已致欢謡恭惟某官隽轨名流儒绅旧徳气浩然而不屈故毎任于行蔵名籍甚而益彰宜乆隆扵奨擢方上圣重牧民之选俾近臣膺分土之荣谓其日侍于禁严可以熟知于徳意肆烦耆哲来表循良以秋官议狱之眀扵聼讼乎何有以版部理财之効则裕民而可知望之既试扵平原汲黯即还于禁闼某披风已幸聨事更荣挽粟非长正頼帡幪之庇憇棠在望敢辞原隰之劳欣怿居多喻陈莫防
　　贺户部董侍郎【苹】啓
　　辍剖鱼符峻持荷橐周卿掌邦教正资安扰之方舜琴阜民财更借斡旋之术闻邸音之传逺知亲擢之得人恭惟某官重厚而疏通端良而乐易早游覇府叅丰沛之故人晓践周行值唐虞之盛际外则使节州麾之徧歴内则郎曹卿寺之洊更兹由简擢以牧民乃复曵鸣而入对上心念旧未容褰鄞水之帷帝命惟新趣使从甘泉之驾矧尝司扵九扈毎深戒扵二东本末源流既逹理财之义优游赡足竚收富国之功某漕挽非长帡幪有頼聆除书之诞布岂庆问之敢稽欣颂于中喻言曷既
　　汉州谢到任啓【代外舅】
　　浪迹江湖窃慕散人之号防荣观阙骤分刺史之权戴橐籥之恩深愧缾罍之量溢伏念某起家寒甚与世邅如意甚广而才疎心毎勤而力困平时事业有类虎头之痴薄宦兢忧常虞马尾之误昨以闾阎之小子乆陪防省之诸公人笑扬雄何为官之拓落自怜方朔聊栖位以从容粤襆被扵柏庭尚剖符扵桐水虽頼洪钧之播物岂期彍弩之射人盖由所领之邦适治无辜之狱傥使曲加文致稍甘使者罗织之心其如妄起事端将失朝廷寛平之意未容投劾俄已汰归幸公议之甚明在私情而何憾一坵一壑方且浮游三沐三薰忽蒙湔沷爰从家食复畀州麾朝引绶而示故人夕饮氷而问前路既頼涤瑕之施讵辞叱驭之劳舟车几万里之遥寒暑渉三时之乆扪参仰胁固知蜀道之难见日举头尚觉长安之近况此土风之美居然民俗之醇江山虽岷浙之殊郡县实汉唐之旧误叨共理殊愧空餐兹盖伏遇某官道可觉民忠能致主纳诲而辅台徳巨川资舟楫之功以智而为帝谟元首頼股肱之喜泰符愈焕岩石増隆俯怜椳闑之小材曽是门防之旧物故推涓滴以活焦枯某敢不深察吏情徧求民隐布埀政惠实慙王濬之风安缉蛮夷尚効子严之治
　　贺扬州刘安抚【岑】啓【以下代监司】
　　一麾出守甫被诏除十国为连就膺阃寄上列侯之印组植元帅之旌旗喜极旄倪光生廵管恭惟某官士林宿望禁路老成如汉君房言语妙扵天下如唐子厚议论屈其坐人早殚启沃之心乆袖经纶之手逮圣神之圗旧湏哲乂以奋庸荐膺宅牧之求用示秉钧之渐民之欣槩既兴襦绔之謡王曰遄归即奉丝纶之命某猥尘使事宻借邻辉挹淮海之波澜通津不隔想平山之风月半坐遥分惟欣颂之交懐匪叙陈之能防
　　贺兵部杨尚书【椿】启
　　诞敷明诏因任耆儒武部乆居就正夏卿之职銮坡旧直并升内相之华叠二命以峻迁实一时之荣遇恭惟某官业窥稷禼徳并渊骞方其奋迹扵西南固已腾芳扵中外逮陪兴运徧历要津以道事君盖耻同于妩媚有猷告后毎务竭于忠精比擢贰扵司戎仍兼官于视草世推洪礼蔚为文武之全材帝眷韦公时访国家之大事将付股肱之寄先登防舌之司挈八座之荷囊鸳班加重赐九重之莲烛鳌岭尊崇某夙幸瞻依欣逢进擢已知颇牧恭议论于禁中行庆萧曹措治安于海内其为忭跃岂易名言
　　贺吏部洪侍郎【遵】啓
　　辍从西掖进贰中防防旧劳扵翰墨之林试游刃扵铨衡之地班聨愈峻宠数加隆恭惟某官道觉民先学窥圣秘词章峻防如东流赴海以莫矶问誉光辉若北斗丽天而可仰乆仪麟省旋侍蟠堦自入賛于命书即兼承于宻防帝王之制坦然明白岂惟四海之流传道徳之威成乎安彊抑亦九重之倚信眷言先正常着殊勋身虽不践于台躔庆实有开扵贤嗣已囬旋于法从即参预于政机兹惟天理之当然矧复人心之咸属某系官江上注目日边闻贤哲之得时与士民而胥庆其为欣颂防防敷陈
　　礼部宋侍郎【棐】啓
　　祗奉賛书擢登宗伯副畴咨扵四岳参法从扵六官既徳望之素孚宜师佥之允穆恭惟某官身兼数器名冠羣伦负拨繁治剧之才济博物洽闻之学入仪司府明周官式法之功进贰奉常擅郑国讨论之美况早嵗已跻于兰省而比年屡剖扵竹符九重夙简扵深知多士共推于乆次果自卿聫之峻躐升禁路之华惟是春官实司邦礼爼豆闻之矣必将脩盛世之弥文钟鼓云乎防岂特考有司之故事某属将指使阻簉賔堦但同封部之民日伫中和之化其为欣怿难尽名言
　　户部邵侍郎【大受】啓
　　防恩天陛正位地官扈清跸于甘泉佩紫荷于禁路诏除诞布舆颂交驰恭惟某官奥学迈伦英规表世早嵗入仪扵观阙中年自乐于江湖玉防于蝇何伤洁白珠蔵于蚌愈见光辉逮圣政之益新适宸之图旧握兰星省持莭日畿既并着扵休称顾难淹扵近用果繇宰士擢贰版曺縂少皥之九农明有商之七教三十年而制用既豊内府之储五百嵗而应期即辅中兴之运某猥参漕挽实托庇庥拘縻莫遂于登门贺庆敢稽于削牍其为欣诵未易敷云
　　王给事【晞亮】啓
　　承恩金殿进位银防资献纳于辰猷振涂归于夕拜一闻成命咸激懽悰恭惟某官学有本原气全刚大隽誉早蜚扵庠序英声乆蔼于簮绅比由宰掾之聨进陟事官之贰得时行道兼寓直于黄扉满嵗为真遂正名于青琐惟兹重任时乃要途元素回天举世叹仁人之勇李藩批勅在廷推宰相之风既逺继于前脩竚入叅于大政某改辕无补托庇有初逖闻锡命之优莫展登门之庆其为欣颂曷罄叙陈
　　沈正言【濬】啓
　　诞布纶恩擢司言责辍乌防之六察叅骑省之七人公道既开舆情胥庆恭惟某官气和节劲志大才髙既问学之家传亦刚方之世济谈经朱邸涵逺业以靖共奉对丹墀罄嘉猷而啓沃虽亲擢亟升于峩豸而昌言未防扵仗蒲遂自南防进参右掖魏謩补阙逺追文正之遗风吉甫効忠喜见賛皇之贤嗣谅才温于坐席即交秉于政机某窃吹江干依仁宇下圣贤相逢而张治具已际明时日月亭午而无邪隂更观盛事其为欣怿难尽名言
　　谢安人酒官啓【代子上兄绍兴三十一年】
　　量其才而有请甘试吏扵糟坵狥所欲以无为遽疏恩于瓮牖自怜小丑亦防大钧伏念某人品单微家声沉寂士皆务学顾慙不学之愚世适求才独抱非才之叹扳縁一命拓落半生进不能条当世之便宜上书于北阙退无以致全家之饱暖负耒于东阡三年毕戍于祠官一马来游于帝所覊单寡援鹊绕树以安归志愿易充防饮河而已足幸逢稷契力賛唐虞搜罗可用之才英恢廓未伸之公道权衡诚设重轻不可以物期氷鉴横陈奸丑固难扵形遁辙忘不韪妄兾兼收念旅进扵数百人之中初无借手姑求官扵三千里之外何敢伤亷虽缾罍未免扵劳心而升斗将寛扵糊口此盖伏遇某官以时俊杰为国阿衡借甚有声乆着经纶之効澹然无我莫窥好恶之私稍霑造化之功即是鑪锤之物某敢不深思幸防勉服官常汉家頼酤之利源倘禆课最晋国举筦库之能吏愿预恩怜
　　与恩平郡王啓【代外舅隆兴元年】
　　遐徼抚封蔑闻善状近畿徒节遽奉皇华惟易地之过优岂非材之敢望伏念某少而庸陋老更钝顽引分归耕乃为宜称冐恩乗障常恐颠隮频年扪蜀道之参一旦近长安之日虽孔门以片言折狱知难继于前脩然汉使以六条察州幸具存扵成宪况依臣芘或免太阿恭惟某官秉徳髙明宅心寛厚追攀二献既学问之天成纠合诸姬亦声猷之日茂俯赐苴茅之履寖髙列棘之班棣华之鄂方辉盘石之宗益壮某甫兹弛担复此辨严敢衒宠荣引绶徒惊于郡邸自欣幸防曵裾将觅于王门瞻颂交深叙陈奚防
　　谢解啓【代十四年弟乾道四年】
　　上践阼之七年正切新田之采诏求贤于三载岂徒旧贯之仍惟江右之多才而庐陵为称首既有司劳于考阅故不肖得以叨尘虽曰幸焉亦云愧矣窃为科举非以待英杰而名卿以为仕进之阶试程岂所为文章而前軰或观公辅之器自西汉以来未能易此虽仲舒之学亦必由之逮本朝博问以旁询历诸老深思而熟讲虽规模嵗月间有更革而经术词章要无等差上以是求下以是应故糊名围棘非礼也而不敢以为薄裹饭担簦非高也而不敢以为嫌惟其举出于公心是亦何伤于直道譬之索马市骏骨则千里之足来如彼披沙得金鑛则百链之精在倘由此圣贤之相遇则自然世道之交兴如必厚之非才岂斯文之敢议徒以少失先人之绪训莫承奕弃之清芬仅尝屈首以受书终愧强心而为智雕虫可笑况在他人画虎不成果为何物虽已无心于利禄顾惭有道之贱贫方旅进八千人之中仅逃曵白俄同升于七十子之内大类夺朱既非出于素期宜甚惭于公论此盖伏遇其官心潜圣哲名震华戎以孤忠亮节仪禁涂以崇论宏言侍帝谟暂游緑野行转洪钧翰墨篇章国人皆有所式施为注措天下想闻其风既幸仰髙敢忘立懦偶缀賔兴之末率繄指授之余某敢不思奋逺图更弹薄技事惟求遂于以少副明天子采择之公归则有名庶几不负乡先生作成之赐









　　文忠集卷八十八
　　钦定四库全书
　　文忠集卷八十九【省齐别稿九】
　　宋　周必大　撰
　　书　小简　亲书　乐语
　　书
　　上陈丞相书【代大兄绍兴三十一年】
　　某窃谓尊且荣者惟大丞相而事之重者亦莫大丞相若也官一品禄万钟运动枢极斡旋造化喜有赏温乎其春怒有罚凛然其秋百辟之所仪刑九重之所体貌仕宦至此信尊且荣矣鸡初鸣泽笏委佩翼趋扵帝庭日与天子论经国安民之道退而坐庙堂则卿大夫以次白事郡国日有啓闻万务之微无不关总应酬小差利害立见人徒知位之尊而不知心常下也人徒见身之荣而不知念常深也丞相之事不几重矣乎中兴已来筑堤沙者十有二而相公应期佐圣为国元老海涵而岳镇之不足以喻其量也文经而武纬之不足以喻其才也逐日以新随风而流又不足以喻其勲业名声也今者独专魁柄裁成万化四方万里自一命以上孰不愿见而可使者事何由而济绩何由而成愿相公博采于平时精择于一旦叅之以众多之论照之以水鉴之明孰善理财孰善治民孰善济烦剧类而籍之以俟有用将见蔼蔼王多吉士惟君子使而媚于天子矣此择人所以贵夫有素也自古进退人才多不能冺爱憎置恩怨牛李纷纷迭相批根其祸有不可胜言者嗟夫势利之徒朝夕门墙虽一嵗九迁其官彼且以为当得偃然有无涯不已之心缓急则向背见矣今贤人君子岂无常经擢用而废弃者而闲散者而典领藩郡者相公胡不引而置之防省寺监以责其効以尽其才乎夫专用后来孰若已试之详练峻迁骤用孰若迭入之均一释二美而不为殆非所以重爵禄慎名器也用人其可不以至公乎孟公绰之才不可屈之滕薛黄頴川之政不可移之宰辅何者小大不同故也设官分职其事不一赋才禀徳其理亦不一奈何在上者不度能而授之在下者不量力而受之使强明干敏者或徘徊于散地而懦缓樗散者反应日不暇给之务乎任人随才此尤不可不汲汲也尝试以是行之则百官必称其职百官称职则万务自举矣相公都俞岩廊之上从容槐棘之间天下称其贤后世颂其美萧曹之勋何足道防某逺方之鄙人也往者屡拜下风今以调官来行都窃喜相公之得时私慕相公之徳化愿再望顔色而不无求知之意焉虽然自敌以上其防见不可无说有雅故者则恃其雅故有介绍者则取必介绍或以资格进或以论荐显咸无焉则又趋趄嗫嚅以効其勤滑稽脂韦以献其侫期必售乃已若某者孤寒无能而粗知自守者也既无前四事可以自媒由后之二者窃又耻之故殚精致思陈愚者千虑以仰禆聪明之万一庶几自别于旅进之士而妄意一盻之宠惟相公察其忠而恕其愚不宣
　　又上朱叅政书
　　某不侫窃尝妄论自古贤人君子所以能任大事立大功脩身则身脩治国则国治者其说有三焉曰才曰学曰徳而已葢人非才则无以行才非学则无以明学非徳则无以成徳方人之少也志气敏鋭视盘错肯綮莫不迎刃而解可谓有才矣然而天资虽髙浩养未至中局所收守外物或得以摇之譬如乘轻车防骏马固可日驰千里至于积中任重则有时乎败矣故必少安下位深涵逺业以尧舜文武周公孔子之道端其源以三代汉唐之事畅其流然后物来能名事至能应彼虽胶胶扰扰而吾天防自若也学明而徳成其效如此始可以为成材而堪世用矣昔诸葛孔明卧龙也然且躬耕南阳抱道草庐及蜀主三顾乃慨然以当世自任至唐元稹宗元之徒其才虽髙其守未固骤居要路轻试而妄用之难乎免于颠沛矣由是而言才以行之学以明之徳以成之固自有次第防恭惟阁下以经术文章少年取名第驰隽声所居之官大所为之绩成凢命宣谕于外者莫不交口称道章在公车可覆视也人谓日三接嵗九迁矣顾乃轻视爵禄专意古学凢广大精微如六经奥美辨博如诸子上下数千百载如史氏典章法度如本朝率皆湥穷而力防之如是者二十年经纶之学富矣中外之望隆矣扵是时也天人相之乃当主上励精更化圗任旧人之际而阁下实首进焉一命而为争臣日以尧舜之仁义祖宗之勤俭沃上心正国是再命而为中执法非特奸邪畏其鲠峭也善类盖有赖焉三命而登庙堂则又尽以平昔之所言措诸行事今鼎席虚位进拜在旦暮矣人徒见阁下之徳显著如此而不知天赋其才于初防所学扵中如积春夏以成嵗功而非一日所能至也某一介贱士身游大冶幸因调官得望顔色而言词浅讷不能歌咏勲业以为賔賛之借姑臆度阁下杜徳机而冐陈之若乃既见壶子则必有自失而走者矣不宣
　　小简
　　谢执政小简【代方縂领绍兴二十九年】
　　某官钧座某区申词之仪谨寘右幅即日恭惟雍容廊庙绥靖华戎六气顺迎钧候动止万福融和在序仰乞上为宗祊尽珍重理某无任恳祷不偹
　　某猥以孤踪庇身大冶日与黎庶涵泳膏泽百生之幸无以喻云惟是违去荧座行再暮矣咫尺之书虽时凟显融之聼而奔走左右则未有期恋慕之私祗搅方寸尚乞矜念
　　某不侫读虞夏之书则知大臣谟明弼谐之功读商周之诰则知大臣立经陈纪之効昔闻其语今见其人某官迈徳如臯陶格天如伊尹交修如传说至于制礼作乐则又视周公为无愧此非某之私言也天下之公言也敢以为黄阁之献
　　某人品么麽断断之无他技某官封植人材不弃菅蒯拔自常调列之郎曹资浅望轻常畏二十八宿之笑今乃第其功次曲加陶镕使预司府少列之选夫以名参卿月职应使星前人以为美仕而庸虚不肖者并得之自非造化深功岂易臻此空言何足叙感姑以见万分一耳
　　某窃考成周设官凢主计之臣鲜不及军旅之赋若乃均节财用则太宰专之盖所谓主计者不过吝出纳执式法而已唐以辅臣判度支用此道也今钱谷大计实本庙堂之规画顾乃録属吏之卜勤举陟明之盛典无功冐宠以惧以惭中心蔵之何日忘之愿赋是诗以为谢
　　某闻之书非可以尽言言非可以尽意然传千里之忞忞写寸心之拳拳舍是则无以自见用防犯分澡雪精神裁为短啓致之记府其视言意两忘者不犹愈乎若曰坯穴微虫黄鼓太虚则某知罪矣
　　囘江东王运干【涣】小简
　　某顷趋佐尚书于版部稔闻俊誉恨一面之未遂也兹承賛画计防乃可朝夕见之何慰如之顾上眷犹有寒色而脩涂不无动止卫生有术愿如之意而执事文学政事得家传者是宜妙龄秀发已为朝廷所知濶歩要津可拱以俟婉婉幕中直假途耳既喜视印有期且庆峻擢之随至也
　　亲书
　　妻妹亲书【代外舅】
　　东阡西陌幸容自附于乡邻北富南贫敢谓见求于昏对既早识盈堦之玉遂逺驰择壻之车伏惟某人得隽词塲信人门之俱美而某第几女留心女诫处闺阃以自修及笄方议于有行委币过勤扵不弃施衿鞶而从父母虽未着扵柔仪执箕箒而奉姑嫜亦勉承于嘉命乃如微物已具别牋
　　向宅亲书【已下并代大兄】
　　生而有文仲子所以归于我占之曰吉有妫所以育于姜惟二姓开天合之祥故六爻遇咸亨之象伏承令侄女防娘子袭紫传龟之后可想功容而某仲弟具位某裂荷焚芰之初不轻伉俪薄宦潇湘之境宻瞻星斗之光敢以同生聘于犹子虽门闾不称颇违郑忽辞大之言然乡党相邻或得王褒欲婚之意敬陈薄币具载别牋
　　小一侄纳币胡氏亲书【绍兴三十五年十二月十三日】
　　飞鳯谐占已参同于初筮委禽匪强宜兼备于末将仿二纁三黒之仪成八木九金之数腆辞诚币侥昏礼之无违筵庙迎门俟主人之有命其如名物别具翰牋【白虎通云纳徴纁束帛离皮三法天纁二法地也】
　　十二弟韩氏纳币亲书【乾道四年五月】
　　求系当惩盍议朱陈之姓相攸可乐辄昏韩魏之家幸南北之俗同忘强嬴之势隔问名纳吉既荐辱于矜从束帛俪皮顾敢辞于菲薄其如名物别具牋封
　　江权卿亲书
　　姊妹若人未忘前好弟兄犹子许续嘉姻岂无他门是式古训伏承某人摛词塲屋擅无敌之声以某侄女某人毓质闺房及有行之嵗逺贻厚币申讲大婚因不失亲彼既笃通家之契人惟求旧此讵移择壻之车薄礼往酬别缄具载
　　赵尉亲书【乾道五年】
　　娈彼诸姬莫振周公之胄绪好成二姓敢攀髙帝之子孙岂圗流落之余乃讲绸缪之契伏承某人端庄有立素推宗室之英而某女纯静无华早慕闺门之秀荷良媒之逺暨始嘉偶之夙成浩浩银潢正赖余波之及晖晖玉润更増朽质之光薄礼往酧别牋具载
　　王蕴亲书【代王简嘉泰二年】
　　北陌东阡昔以朱陈为重故家遗俗今何齐郑之嫌幸附一廛之甿愿承二姓之好伏承令侄女三小娘闺门夙着在齐眉举案以非难而某侄孙登仕郎蕴家阀虽衰尚坦腹东牀之自若占既谐于鸣凤喜或类于乗龙微物有常别缄具载
　　乐语
　　广徳军鹿鸣燕乐语【代外舅绍兴二十六年】
　　兴贤能而献王妙选已书扵乡老实币帛以将意旧章必燕于嘉賔伏惟解元诸先軰梦笔髙才然萁思敏能赋拟卿云之作穷经谈伏郑之非连东海之六鳌气吞余子定聨城于一箭勇过三军知郡某官辍自经帷来分符竹体圣上崇儒之意敦郡侯劝驾之风爰即黄堂徧延珠履况右席雍容之别乗乃异时论譔之名流賔主俱贤疑是徳星之聚舍吏民改观肯信儒冠之误身重茵争看于翻红叠鼓屡催于举白若古有训不醉无归但某等谬列伶人叨持乐色虽贱工之无取幸盛礼之亲逢不度荒芜敢陈口号
　　才子雍容入帝京使君劝驾意殊湥骑蟾定喜攀仙桂鸣鹿先湏咏野芩好去玉阶方寸近休辞金盏十分斟明年三月莺花丽洗眼宫袍宴上林
　　请卢帅乐语【绍兴二十九年】
　　碧幢红斾将宣涡口之威名紫燕黄鹂先赏江南之佳防爰闻賔宴用洽邻欢伏惟某官气亶金方谋髙玉帐早提义旅全生聚扵泗濵中领偏师荡妖氛于贑水谓合入司于岩陛乃勤出镇于帅藩缓帯轻裘隠吴公之敌国折冲固圉贤李勣之长城某官念两邦相望之非遥闻千骑来临而甚喜平分风月倾树樽罍盍尽醉扵芳春庶少防扵行色【云云】
　　三月春光未肯休两邦賔主縂风流照阶旌斾交辉暎环座笙歌竞劝酬尚有长红强半在休辞大白十分浮介圭早晚催归觐应记台城此日游





　　文忠集卷八十九
　　钦定四库全书
　　文忠集卷九十【省斋别稿十】
　　宋　周必大　撰
　　墓志铭　祭文　祝文【并代作】
　　墓志铭
　　左朝请大夫王公【葆】墓志铭【代阁直学士张震乾道三年】
　　绍兴辛未震对防集英殿天子嘉其狂直不黜而进之时尚书郎王公彦光为覆考官既赐第例上谒知其君子人也后数嵗与考上舍试公以御史监视自鏁闱至掲榜日夜谈经论文仆仆灯尽不休又知公督学醇儒愈益加敬焉居顷之天子议置相人懐向背公独介然持正论予盖耳闻目击窃叹息以谓儒者操守当如是矣其后公守汉汉予乡也虽宦防它邦实闻其政异乎泥古而不通者今上登极忝执法殿中乃抗跋道公立朝本末与治郡善状事虽报闻旋以大理少卿召公而公乆劳于蜀力求便安复持节于外未几而病遂以不起将其孤不属他人铭之数千里谒扵予非以予知公深耶其何可辞公讳葆彦光字也吴郡昆山人曽祖制祖申皆隠居不仕父亿乐道好善一乡推长者以公升朝累赠右中散大夫母令人史氏公自防志识絶人读书几废寝食弱冠以通经能文称由学校贡太学毎试常右诸生登宣和六年进士第调通州海门尉未上改处州丽水主簿兴守檄治关隘公规模闳逺不类少吏当路材之用荐举陞秩而去绍兴改元天子思广言路讲求贤良等科公慨然上疏陈十皆切中时病其末以储嗣为言执政读而竒之欲试以事防诏侍从举剧令得常之宜兴邑大比屋皆士族固已难治而淮浙兵拏盗起将士往来憧憧稍乏兴輙以军法从事僚吏骇窜公白父母曰食君禄无爱元理有弟可养亲母以某为念也明日取丞簿印兼佩之自晨治事至暮未尝退食将有颉颃妄求輙面折力拒人为股栗公弗恤也乆之民徳公不扰吏服公不可欺相与协力应军湏而武将亦知公勇于义稍稍自戢于是简条教立纲纪专意息民视它邑独晏然至今父老犹能言当时之事称公之善也秩满部使者交荐而郡守雅不乐风宗室子尝为公所絶者使索公有榜通衢来告者至掠治邑胥条公过失卒无所得而止改左宣教郎朝廷将用公于邉公以亲老辞乃调临安府仁和丞改江隂军教授丁中散忧服阕通判掦州入监登闻检院迁宗正寺主簿转本寺丞赐绯衣银鱼擢司封员外郎兼玉牒所检讨官扵时史令人老矣公养志尽孝朝士咨美竟以忧去三年杜门读防礼人不见其面免防以旧官召兼权考功当是时百司无敢可否事公独伸滞直枉当官不避未阅月须髪为白有蜀士黎洋者以改秩赇吏文书成贿不如约吏怼诣曹自首而逃洋下大理狱而吏不可得公白侍郎法虽有取与同罪之文而事非骫法勿坐与者请释洋破吏诡计侍郎摇手曰正蜀士多资祸及吾属矣公拂衣起曰避嫌挤人吾不忍也自白执政释之其忘已尽公类此今魏丞相常语人铨曹得王公寒士之幸也俄兼权国子司业拜监察御史兼崇政殿说书公自入朝安于平进同僚骤用者踵相蹑怡然无愠色晚用侍御史荐入防复以正议不为众恱上章请外得知广徳军秦氏初失势有江东使者讳出其门追治王晌守宣城亡失常平钱粮事甚急逮系平人满牢狱乆之无騐公下车首理出之使者劾公惠奸公亦奏使者挠法事下他司并治而公词直使者既重坐公才解守符旋起知汉州抚绥善良锄治奸猾境内大治乃缮脩学舍増葺城垒百废具举蜀人謡云广汉南隆阙清强天子闻而嘉为南隆守就升部而刺史而擢公泸南安抚使知泸州引周名士劾退贪吏然后填以无事阖境大治逾年以疾求归徙池州遂拜廷尉贰道改浙东提防刑狱时隆兴元年春也防稽近行阙政尚姑息公屡行帅事疾恶弥厉嵗歉请厚捐民租仇家因飞谋造谤防公疾得请遂主管台州崇道观初宜兴民懐公不已公亦乐其溪山乃卜居焉乾道三年公年七十矣以六月告老是月十九日卒于正寝积官左朝请大夫元配许氏门下侍郎文定公将之孙再娶里人张氏皆赠宜人今宜人庄氏右朝奉郎安诗之女生二子嘉言右脩职郎嘉賔右廸功郎并监潭州南岳庙二女嫁左朝奉郎新知南剑州周某左奉议郎新监行在都进奏院唐子夀孙二人将仕郎绍祥广孙二子以是年十月十六日奉公柩归塟昆山先茔之侧实积善乡新漕里也公起布衣防学力行为乡里所敬后生竒士争造门问道公指授有方人人成其材好贤乐善出于天性贫者周之未遇者为揄掦致声誉后多至执政大僚今温守李衡倜傥有大志公一见稠人中妻以从妹世以公为知人教子弟侄甥甚至登第荐名无虚榜吴中论儒素称王氏公平居恂恂寡言临事毅然不可夺天资精明善搃理庶务然不自以为能也虽稍更中外任使而援进不若忌嫉之众闲曹逺官必乆次向进用时輙亟徙素所蕴蓄百未防一汨汨以老公亦自知不偶益防意经学而尤邃于春秋尝读孟子彼善扵此之句悟圣人作经深防以谓当时名卿有功而贤者莫如管仲子产晏子三人姓名畧不概见其他可类推矣又曰圣经如化工之造物有自然法象盖昔人所未尝及者用心三十年乃成集传十五卷去取是非不措一毫私意扵其间书成叹吾精力尽扵此后当有知我者呜呼如彦光庶几无愧于古之儒矣铭曰
　　我观万物　皆备于书　古之用才　有不在儒懐以功利　假以朱愚　人自妄耳　匪书之辜有美王公　秀出三吴　学耻空言　志儒之初事君不欺　临政不迂　忠纯是遵仁义是趋用防尽才　而誉有余　平生所得春秋赏诛书成而殁　公不为殂　铭以昭之　尚后之孚文山人墓志【代大兄乾道四年】
　　文生安国字徳臣庐陵永和镇人父士庆母刘氏少攻书长挟青囊术游四方轻财尚义闾里称之年五十五以乾道丁亥正月十九日病殁扵是长子已死刘氏癃老而防子卯僧生才九年昔我祖考之塟金凤生实售其地且宣力焉乃为买棺子穴经营归窆以慰生母子之心其地在水东之阳田嵗戊子月壬戌日甲申也
　　祭文
　　祭徐孺人文【代方卿绍兴二十九年】
　　惟灵禀资婉嬺植徳慈祥早着妇仪苹屡羞扵南涧晚隆母道萱正茂扵北堂丝纶叠拜扵命书綉斧日勤于荣养已越八龄之夀更全五福之名逮此永归可无遗恨某幸陪令子同奉使华问疾逾旬竟爽三年之艾伤心是日空陈一束之刍缅想慈灵来歆薄奠
　　又路祭文【绍兴三十年正月三日】
　　呜呼淑人之来藤舆綉帘肤使侍后歌钟导前今其去矣丹旐翩翩孝防有子傍观涕涟忧喜聚门理之必然举此一觞归安九泉
　　祭岳都统母夫人文【绍兴三十年】
　　嗟嗟夫人慈良柔懿嫓徳娠贤庶几无愧截髪馔賔成子之志如晋士衡上流受寄夫人之贤可谓至矣烈烈元戎孝思不匮红饰外拥防衣入戯文驷雕轩观瞻有炜如唐公武以显翟氏夫人之福可谓偹矣惟贤惟福人难我易钿轴金葩生享其贵夀考令终没也何怼陈辞荐酒孝子之慰
　　同前
　　于惟夫人善并美具是生贤子允文且武出縂万兵如虎如貔三牲五鼎受飬慈闱天子善加锡之象服相彼石窌开以汤沐惟富与贵人生所艰孰如夫人独享其全谓当百年鹤児齿以慰其子享荣无已彼苍难谌奄忽焉朝露流薤北堂谢萱凢兹聫事一哀莫助遥致奠觞维子之故
　　祝文
　　七兄亲迎归庙见祝文【代大兄隆兴二年】
　　传曰婚礼者上以事宗庙故君子重之兹者仲弟某亲迎于向氏礼成而归谨涓休辰祗谒于庙所以遵古宜也夫惟祖考安之则肥家继后世扵是乎在伏惟尚享伯考伯母加赠通议恭人祝文【代大兄淳熈元年十月】
　　必逹不肖昔者不能仰副教育致其禄飬迄頼遗防获通朝籍去嵗之冬幸值国家对越天地溥推漏泉之泽肆我考妣再膺褒赠之典则又守官闽服不获躬致告防于墓道大惧稽畱上命益重不孝之罪谨遣弟必正以告尚飨






　　文忠集卷九十
　　钦定四库全书
　　文忠集卷九十一【词科旧稿一】
　　宋　周必大　撰
　　宏词所业十一首
　　制
　　清逺军承宣使授华容军节度使提举祐神观奉朝请进封开国侯加食邑食实封制
　　门下爵惟驭贵莫隆谨度之名禄以诏功尤重奉祠之秩眷予心膂乆亚节旄旌代邸之旧勲锡汉坛之新组班庭有肃读命无哗清逺军承宣使某天赋朴忠躬持亮节粤奋庸于壮歳尝祗载于潜藩事上不渝居有后凋之操禔身至肃初无可指之瑕朕心素察于宣勤朝论皆称其乐善自跻留务屡阅歳隂虽瀚海波平莫効干城之畧而长安日近宻殚拱极之诚朕方推念旧之仁汝宜在畴庸之典顾何吝中权之握乃犹虚上将之仪言念巴陵夙称巨镇俯稽舆地势兼控于江湖仰视星纒象宻连于翼轸比敷明命肇易嘉名是用擢从两使之班首付十连之寄昕朝入觐増错衡簟茀之光帅钺遥临侈豹尾神旗之盛优赋琳宫之稍廪荣开侯社之封疆户衍辕田食丰圭赋以示便蕃之宠以褒忠谨之臣于戱附翼攀鳞昔者依光于日月拥麾立纛今而赐履于山川惟王臣蹇蹇以无尤惟君子谦谦而有吉勉遵古谊茂对邦休可特授华容军节度使提举佑神观奉朝请进封开国侯加食邑食实封主者施行端明殿学士知洪州充江南西路安抚使授保寜军节度使知福州充福建路安抚使马步军都总管加食邑食实封制
　　门下三载考绩陟明虞舜所以和庻政诸侯有功进律成周所以绥万邦朕仰法帝王之抚外【阙】隆师守之【阙】选维时良牧适应更书宜颁易地之恩仍付拥旄之节载涓刚日具谂广庭端明殿学士知洪州充江南西路安抚使某行餙而才髙识明而虑逺委质蚤陪于休运立朝每告于嘉猷深简异知屡膺烦使裕惟绰绰政有出以皆长刃则恢恢事无难而必济乆联华于秘殿庸制阃于章江化洽胶东民多増于占口令行渤海兵絶弄于潢池借留虽切于众情宠擢方深于朕意眷髙闽之督府奠长乐之奥区任军十连威临八郡繄尔干方之畧副予推毂之求抚绥兼緫于兵农节制并加于骑歩既事权之弥重岂褒进之敢稽是用辍从通籍之清班改畀专征之黄钺髙牙大纛陟东阳上将之坛钩膺镂锡贲南国元戎之乗仍陪増于书社且真衍于戸租裒是徽章旌予循吏于戱文事之有武备既迭处于两涂善教之得民心尚勉图于多绩维驭众牧人之不怠何赐金増秩之足云嗣有畴庸迟卿报【阙】可特授保寜军节度使知福州充福建路安抚使马歩军都总管加食邑食实封主者施行
　　诰
　　徽猷阁直学士提举醴泉观某除礼部侍郎诰
　　勅分六职于中防共厘庻务正贰卿于宗伯尤号清曹非夫有令问广誉而施诸身识前言徃行以蓄其徳则何以助我中和之化仪于侍从之班乆叹才难盍从试可徽猷阁直学士提举醴泉观某学繇真积业以勤精词华为多士之宗献纳得近臣之体践掦滋乆名实具昭燕逰内总于祥源禁直宻联于邃阁朕方旁招彦士粉饰隆平稽三王损益之文悯五季袭沿之陋礼乐自天子出将成列圣之典章笾豆则有司存兼采诸儒之议论资尔直清之誉副予制作之官上而修神天庙社之盛容下以正玉帛鼓钟之末节使汉文焕焉可述则周道粲然复兴其体忱言毋为聚讼可特授尚书礼部侍郎
　　太常少卿除右谏议大夫诰
　　勅帝莫盛于尧舜王莫贤于三王然犹设诽谤之木立敢諌之皷顾惟凉菲其敢怠遑敷求直臣寘诸七人之列所以广聦明禆不逮也虚位乆矣乃今得之太常少卿某行蹈规绳言有坛宇不为激讦而直道自着未尝謟附而间言莫闻可谓刚毅而近仁中立而不倚者矣擢在左右朝夕纳诲庻几责难于君而置朕无过之地用辍奉常之少列来参骑省之西班夫愿治之朝工诵箴谏瞽史以诗况尔名载从臣之籍官以讽议为称言聼计从朕敢不勉予违汝弼盍忱念哉可特授右谏议大夫
　　诏
　　令监司郡守搜访遗书诏
　　门下汉治方兴陈农奉求书之诏唐文载郁苖发分出使之权七畧之奏以成四部之藏复盛稽诸徃谍具有成规朕法离照以当阳体贲文而御宇乆矣灵防之伯偃尽戢干戈粲然东壁之星明勃兴道术乃眷藏书之府属予稽古之心虽钿轴牙籖渐致充盈于三舘而漆书壁简尚多散逸于四方比娄饬于攸司何未孚于至意爰加申谕益俾旁求启时金节之臣暨尔铜符之守或观风问俗知典籍之所存或宣化承流体国家之先务合修乃职悉上送官视隋朝嘉则之名靡容饰伪按我祖崇文之目庻可补亡茍闻篇帙之鼎来奚吝龙光之宠锡毋为烦扰以负使令故兹诏示想宜知悉
　　令侍从举贤良诏
　　门下昔我祖宗以圣继圣皇极既明防阶既平年糓娄成兵革永清可谓追三代之轨辙起汉唐之陵夷矣然犹博求贤隽咨诹治道于时异才軰出乐告以善故能致理于未乱弭患于无形布在方册可覆视也肆朕寡昧奉承大统永惟万几之重不敢自逸固尝当馈而辍食未明而求衣为政虽勤治则未极思得方闻之士披心腹露肺胆告我以不逮博我以未闻庻几民隠以彰吏奸以白善政善教可举而行歴年滋多乃未有裒然应选者意朕不敏所以求之者未至欤将朝多阙失子大夫鄙我而莫之告欤抑在位者奉令不防而视为文具欤何诏音数下而奉诏者阙如也以今凖昔朕甚恧焉公卿侍从其体朕勤勤之意各以所知来上朕将临轩而发策虚已以受言为国得贤岂惟予一人之庆卿等与有荣焉故兹诏示想宜知悉
　　表
　　代百官贺皇太子生表
　　臣某等言天佑圣神君万年而锡祚祥开禁掖震一索而得男仰九庙之殊休浃庻邦而頼庆臣某等诚欢诚抃顿首顿首臣等闻宣王之占吉夣适在中兴之时大姒之嗣徽音迄臻十子之应播芳猷于雅什彰厚徳于皇家有美于今无慙在昔盖上圣系隆于我宋已符考室之安肆中宫祗法于慈寜共底思齐之盛恭惟皇帝陛下溥将骏命光绍寳图仁恩丕冒于华戎惠泽毕渐于动植外焉勤政用纲纪于四方内则齐家宜本支之百世况复化同螽羽礼举燕禖后妃无嫉妬之心弓韣有蕃昌之祷果毓银潢之粹茂凝琼榦之晖懽动画堂岂特下莞而上簟庆钟长乐遂将含饴以弄孙臣等谬列缙绅共趋班缀拱赤墀而兽舞望丹扆以嵩呼使夀使富而多男方协华封之祝宜民宜人而受禄载歌成诵之章臣等无任瞻天望圣激切屏营之至谨奉表称贺以闻臣等诚欢诚抃顿首顿首谨言
　　代中书舍人谢除翰林学士表
　　臣某言凤掖演纶乆俟黜幽之典銮坡裁诏误叨儤直之荣拜命周章扪心愧汗臣某诚惶诚恐顿首顿首臣伏以禹谟舜典周诰商盘徳意具孚虽本帝王之恻怛训词播告亦须臣下之讨论惟坦然明白于一时故粲若流传于万世矧惟圣代丕振文风承明著作之庭毕来俊彦金马玉堂之士尤遴选抡宜得名儒专承内命如臣者防无他技累有至愚粗知前哲之可师每叹小才之难强萤窻夜学烛莫望于金莲蓬户乆居班岂知于玉笋奋身一第糊口四方叨逢盛世之旁求获与羣贤而并鹜骤离奥渫服在髙华润色非长怅已穷于薄技论思莫効居有负于厚恩窃幸保全敢希进擢岂谓忽从西户躐寘北门以荒芜之学而备顾问于禁林以骩骳之文而助发挥于睿宠虽至矣惧亦随之此盖伏遇皇帝陛下圣以日跻智繇天锡垂拱视民之阜始终典学之修孔子多龙集大成而自得髙皇善任屈羣策以无遗遂致采葑俯令视草臣敢不告谋猷于后以圣王为师聼汉诏于山东少补中兴之治布尧言于天下庻无内相之慙臣无任感恩荷圣激切屏营之至谨奉表称谢以闻臣某诚惶诚恐顿首顿首谨言
　　露布
　　唐交河道行军大总管破髙昌露布
　　尚书兵部臣君集等言臣闻昆夷为患文王歌三防之诗西域弗賔武帝有贰师之举方属同文而致治讵容异类之逋诛我国家天覆羣生子来九服雕题交趾悉上鸿胪之名辫髪文身咸颁贞观之朔惟髙昌之有国当文防之嗣王慕义献琛初愿陪于臣妾戴恩执贽旋请觐于轩墀锡寳贿以増蛮夷之光赐宗盟以笃伉俪之宠岂谓輙忘大徳敢蓄异图猫逰其堂自为猥语日照于雪靡畏謡言至于怒螳臂而破焉耆之属城肆狼心而掠诸国之贡币玺书屡下犷性莫悛犹令拱极以来朝乃假负薪而方命昔防风后至首闻夏后之奋威呉濞疾辞卒致条侯之问罪矧伊小丑僻处一隅茍天朝号令之靡行则蕃部觐瞻而是效义夫衘愤髪或冲冠智士合谋筹思借箸皇帝陛下徳隆懐逺功极寝兵惠泽敷施固将南洽而北畅风声震叠岂惟西被以东渐谓犬羊或肆于悍骄草芥寜劳于剪薙迫神人之共恕悯种落之纒灾是命顔行徃伸薄伐臣等上遵成算敢惮遐征合突厥之骑兵按金城之方畧从天而下甫临碛口之衡无地以容遽易穹庐之箦厥惟智盛时谓顽童方厘靣以长号亦称兵而旅拒攻虽旷日进必俟时伐叛正辞初匪陈汤之矫制缓师殄防庻几充国之屯田既图万举而万全聊示七擒而七纵秋髙木落士饱马腾何力捐躯鏖战防【阙】　之壤【阙】　　劲骑逼交河之城惟奉头窜鼠以无偕意肉袒牵羊而有请尚懐狡计来置防辞纷矢石以四攻引梯冲而直上髙墉大震举族就防畧定三州重入职方之籍荡平五县悉除戎索之疆此盖陛下神武惟掦皇威克畅故得玉闗柝静邉城无昼闭之惊葱岭尘清谪戍有晏眠之乐西旅之獒自至大宛之马方来臣叨总戎昭偶逃薄责戮槀街之邸竦观邦法之行称都防之觞伫効封人之祝臣等无任庆快激切之至谨差某官奉露布以闻
　　唐淮西宣慰处置使平淮西露布
　　尚书兵部臣度等言臣闻海天覆圣王务广于深恩电击霜飞贼子自贻于显戮盖鸱枭鸣则孔鸾逝稂莠盛而穜稑衰不伸禁暴之威曷致止戈之武我国家命由帝眷化与天通梯航外徧于百蛮莫非王土玉帛内朝于万国共惟帝臣既登乔岳之封遂偃灵防之伯然而防维稍缓蝼蚁溃隄鞭策或寛驽骀覂驾肆强藩之防扈负累叶之濡鐡钺乆稽神人共鬱运启中兴之旦时逢上圣之君数贡考图责包茅之不入夷凶剪乱愤太阿之倒持奋刚防于九重收威权于诸镇斩惠琳而夏服执刘辟而蜀平偏师耆定于江东妙策肃清于河北敢干国纪惟此蔡方将以卒顽自擅三州之众帅非廷授殆更四纪之余少阳才掩于盖帷元济輙要于旌节龙章未锡虿尾遽摇虐甚三苗罔化姚虞之徳罪逾有扈难逃夏启之诛皇帝陛下干徤天行夬掦号厉屏百辟拘挛之议惩一时姑息之风羽檄外驰兵符中出愧非才选谬緫戎昭合诸将之智谋鼓六军之义勇祃牙甫毕横槊顿前光顔提魏博之师重嗣帅陜益之众既令公武攻其北以摧锋申命文通战于东而犄角争先用命弗迓克奔死狐首丘但恃并兵于廻曲疾雷破柱岂知引道于文城王旅夕驰贼巢宵覆渠魁就系窟难狡兎之藏逆党徧擒网蔑呑舟之漏旋布圣朝之柔治俯寛编户之胁从阖境春回欢声风动淮山改色重归禹服之图汝水朝宗再见尧天之日此盖陛下皇威有絶睿算无遗力兴节制之师尽革故常之弊克殱大憝丕显隽功方将奏凯上都献俘九庙正今日鲸鲵之戮絶异时蛇豕之妖臣等頼天之灵敌王所忾蛮荆率服初无方叔之壮犹江汉既平行对宣王之令闻臣度等无任庆快激切之至谨差某官奉露布以闻
　　檄
　　汉河西大将军谕隗嚣檄
　　汉河西大将军凉州牧窦融檄天水隗将军曰盖闻中原鹿走英雄未免于纷争沸鼎鱼逰明哲必思于欵附倘昧先知之智难逃后至之诛属者炎正中微緑林四起大或自王于郡国小犹称制于藩方露塞颷回天亦厌于莾恶风挥日照人皆思于汉仪乃眷南阳有开真主仰符天命应白水以飞龙俯结众情推赤心而置腹故能集防邓四七之将破寻邑百万之师铜马横行俄闻殄防赤眉旅拒旋见芟夷爰沉先物之几懋启中兴之治猛虎啸而谷风必应太阳升而爝火何施将军夙鉴盛衰允懐忠恪挈一方之生聚归上国之贡输固尝遣子以来朝寻复兴师而助顺载纪旂常之绩方申带砺之盟奈何轻肆狂谋輙懐非望惑奸憸之防説僭名号以宣骄内据凉州兎株是守旁连蜀道蛙井与居既拥众以偷生且防边而送死皇帝推匿瑕之度抑问罪之兵盖念前功兾图后効倘亟知于三省勿迷执于一偏防飞悔过之章再谨守藩之度则必转祸为福去危就安岂徒宗族之尽全谅亦恩光之狎至茍恃蜂屯之众尚甘燕幕之居至诸将之长驱凛孤城之横溃噬脐罔及授首何疑昔呉芮効忠世裂长沙之壤田横亡命身贻海岛之羞顾逆顺之灼分惟智愚之审择勿辜忠告自蹈覆车
　　桂广观察使谕遴管伐黄贼檄
　　桂广观察使御史中丞裴行立檄邕管孔大夫容府杨中丞安南李中丞曰在外曰奸舜典有理官之治负固不服周书行司马之诛盖防攘或害于民生则罪恶难稽于天讨鸿惟盛治无越我朝封疆逾铜柱之南郡县极珠崖之逺黄少师卿等世依山险境接王封頼国家防养之恩保蛮蜑零丁之种自顷鞭笞之寖弛遂兴妖孽以称雄内稔奸谋外机毒矢恣为侵掠用连覆亡仰圣主之中兴抚寰区而载定防扈飞扬之藩镇尚伏欧刀狂奔呶呌之僚夷乃干资斧当激于伏义愤彼挻灾思勦絶于渠魁以绥安于编户言念皇都之逺属当炎瘴之深犀甲熊旗倘动羽林之士江氛岭祲必生病疾之忧岂如兴南海之师斯可代伏波之将既习安其风土且具识于要冲以此摧锋庻几得隽扣阍有请愿颁起旅之牙璋奉诏曰俞俯授专征之黄钺禆校闻风而踊跃卒夫皷鋭以懽呼防纛櫜兠戎容素整资粮屝屦军费已充将成掎角之谋实頼同舟之济顾瞻邕管最迩贼巢肆容府之雄藩暨安南之巨镇时惟良牧并蕴竒谋谅闻羽檄之言亟下辕门之令旌麾蔽日铠甲凝霜或浮海济师或横江誓众戒飬虎自遗于后患思牧羊必去于败羣一清蛇豕之妖大筑鲸鲵之观上功幕府金缯之赏先颁奏凯天朝爵禄之荣必至盍乗机防同立功名












　　文忠集卷九十一
　　钦定四库全书
　　文忠集卷九十二【词科旧稿二】
　　宋　周必大　撰
　　宏词所业十二首
　　箴
　　汉廷尉箴
　　廷有尉所以司天下之平也置于秦而汉加重焉为官择人不与他等仁恕平允间亦有闻虽曰束矢钩金以求直不若道之以徳而善自迁鞭扑桎梏以禁奸不若齐之以礼而罪自逺昔者舜命理官周设司防然而徳洽好生有司不犯刑措不式四十余年是则圣人不恃聼讼之明而以无讼为功也审矣惟汉室方隆寛大之礼盍以虞周为法乎敢循百官箴王阙之谊代廷尉陈戒焉其箴曰
　　惟天爱民惟辟奉天为治敦大措刑则先措刑伊何道以徳礼徳礼不易格且有耻好生惟舜罪止畵冠士师虽设人则罔干周道如砥仁及行苇司防在列囹圄弗启谓民蠢蠢从化勃焉为人上者云胡舍旃谓民蚩蚩乐生则一为人上者胡是不惜昔者大禹泣辜示仁如何厥后涂炭坠民昔者成汤祝网施惠如何厥后炮烙为戱赫赫我汉监于百王狱絶囚系俗归善良为官择人廷尉尤重职思其忧借秦以讽秦氏肆虐诽谤族诛天厌其毒再世沦胥我祖龙飞三章约法天鉴厥徳克昌大业成败之迹昭然可观明明我后其谨其难秦以酷亡汉以寛继明明我后其恕其毖勿矢平允谓无滥寃使民之礼禁于未然勿恃刑戮可戢奸暴使民之礼匪彛岂蹈靡革既茂秋荼则衰春防是登夀域以跻兽臣司原虞箴实纪臣备典狱敢告黼扆
　　汉美阳鼎箴
　　以器为瑞于传有之而非治世之先务也由汉以来人主始甘心符瑞奸人乗之徃徃迁就陈迹传防臆説上以诬神天下以惑士民虽贤如文帝犹安受玉杯之诈况余人乎惟宣帝励精政治绍隆汉祚神爵中美阳以鼎来上有司议荐宗庙如武帝故事頼京兆尹敞好古博雅辨其非而止窃观左氏载禹铸九鼎之义初非以为瑞也秦楚不务修徳而惟周鼎是竞武帝鋭意凟武而以汾鼎为寳孰知所谓正位凝命者特在乎明尊卑之分成教命之严而已岂区区三趾两耳之间哉今孝宣为政不愧于天下获鼎与否无足轻重然时以瑞言帝能疑之敞能正之贤于前朝多矣其视秦楚又相万也虽然于敞犹有所恨也昔周宣中兴箴规诲刺皆寓声诗故能淳用王道以不陨文武成康之业孝宣则不然杂覇尚刑有愧于古神爵翔集遂以纪歳符瑞之心盖骎骎矣敞也独不能因鼎献箴如庭燎之诗乎敢代为之以矫元鼎之失且以风后世云其箴曰
　　惟昔盛世瑞繇徳臻瑞也或应徳宜有心于赫元后治隆汉京吏称厥职民安尔生神爵仍集金芝九茎有美古鼎亦来自栒公卿稽首庆于大庭请荐宗庙告功圣灵臣敞不肖窃通古文拭目以视昭哉勒铭旂鸾黼黻赐尔尸臣用以为瑞匪敞攸闻祗诵古训责难圣君徃在周室定鼎于成万国内朝百蛮外賔鼎则何预惟徳之明及其既衰威令莫行荆楚敢问齐秦力争鼎则何预惟徳之昏昏明在徳鼎奚重轻周鉴不逺示于后人猗我天子赫然中兴信赏必罚总核实名文学法理咸精其能瞻彼瑞牒夫何损増所尚者徳所轻者刑岂以既治而忘励精岂以既安而习奢淫亿万斯年逺至迩寜虽微寳鼎祖宗顾欣虽微寳鼎朝廷显荣美成在乆后无替今獒献西旅太保戒陈臣尹三辅敢以鼎箴
　　铭
　　舜五弦琴铭
　　五弦琴有虞氏所作也昔舜既辟四门明目逹聦放殛之罪得元凯之相举垂拱无为坐视民阜乃命后夔大备庙堂之乐戞击鸣球搏拊琴瑟以咏祖考既来格矣犹以为未也别制琴歌南风焉琴具五弦弦具五声角触而商章祉止而羽宇合是四者宫以总之上以冩事亲之心而念长飬之恩下以宣爱民之情而觧暑雨之愠呜呼斯亦孝之至仁之尽矣参诸箫韶无惑乎鳯凰之来仪也又岂至志在山水而夸六马之仰秣哉惟商盘夏鼎为器轻尚勒铭诗震耀无穷是琴也兼述事亲爱民之志乃徒见于乐记而杂出于史氏之书兹非翰林主人子墨客卿过欤谨追美舜徳而为铭曰大哉虞舜重华帝尧功去四防徳格三苖曰元曰恺服休于位曰夷曰夔乐作礼制八音既谐神人既和六府三事时皆可歌帝心益谦不有其美思制雅琴以寓厥防乃命峄阳输尔孤桐乃命海岱檿丝其供良材告备大智以创薄言鼓之疏越憀亮帝在岩廊拱手垂裳乃奏斯琴其音逺扬叩商叩宫小亷大浊心和手敏愉醳深撄孰匪制器孰匪审音事亲爱民则惟斯琴事亲伊何歌此南风长飬恩厚如风之功爱民伊何薫风是咏既阜尔财亦觧其愠琴具五弦弦具五声五声之间有孝有仁在昔庖犠制琴之始惟孝与仁舜极其美厥后周文足琴之弦惟孝与仁莫如舜先乐由心作徳以音着勒铭昭之万世无斁
　　天圣莲花漏铭
　　天圣八年八月龙图阁待制臣肃言臣闻百刻之分昼夜不齐二至之间长短殊异昔在黄帝制器取则逮至成周其法防详故挈壶置氏列于夏官不能掌职取讥诗人汉晋以来代有仪矩肆陛下宪天御极钦歴授时铜史金徒益精制作臣妄以末学仰窥天度琢石为四分之壶所以注测漏之水剡木为四分之箭所以纪百刻之数其法置水于柜引以渇乌而导以铜荷水自荷茄下注于壶壶中则为合莲花覆之花心有窍容箭下挿方水之未注也箭首适与花平逮水既至箭则随起视箭所底而时刻可以坐致矣虽然昼夜一周固不出于百刻十二辰而一歳之间气之易者二十有四昼夜之长短盖随气而迭变焉臣则为箭四十有八以统之其半所以别昼其半所以别夜也敢昧死以闻有诏司天监王立等集官考定厥后虽防加损益而大要皆如肃言臣窃惟刻漏之作尚矣陆机有赋孙绰有铭顾在圣朝其可独阙谨稽首再拜而献铭曰
　　天有昼夜人为刻辰昔在黄帝制器以分周设六官挈壶令军惟汉暨晋变律改经式法虽异稽考则均于赫圣皇执古御今玉厯法宻金徒制精臣肃思妙创为度程壶以石琢箭以木成柜也旁列水焉是停渇乌上引荷茄仰承水注壶口箭拥莲心自子徂亥兹焉取平二十四气或亏或盈箭实倍之随气而更辰有长短刻因损増惟箭无私与水皆升风雨不废如鸡之鸣铢两莫差如衡之称帝用嘉止有司载评乃咨共工制作其新乃召太史揆测于廷迟速不爽终始可寻校功眎景通幽洞灵岂无土圭莫考中星亦有铜浑无见于明孰若兹器昏明毕陈梁氏武帝刻漏有闻注以灵虬耳不辍音侯令之制坐致靡勤有隋耿询巧思若神作于马上大简莫遵侯令之制乆而可行民时既谨邦仪益振可使大禹日惜寸隂可使宣王夜知向晨匪肃之美惟圣为能下臣稽首订是休铭
　　记
　　汉未央宫记
　　汉髙皇帝龙兴泗濵虎啸丰谷蹷秦诛项帝业以成惟五年既即大位将治雒阳而都焉用齐人娄钦之言即日驾都闗中当战争之余城隅之觚棱莫备屏蔽之罘罳靡设昔之玉户金铺莾为荆榛瓦砾矣昔之绮疏青琐转为頽垣败壁矣万邦黎献将何观焉八年丞相萧何始营治未央宫立东阙北阙武库大仓则史氏书其盛为基二十有八里为殿三十有二所则黄图备其制倘又能执简摇毫记事之成岂不夸壮丽于一时而示规模于万世哉敢因阙文为之记曰太微天之南宫也端门直其前掖门列其左右东垣设上相之衞西垣严上将之居经纬森然人所共仰圣王取法垂象立极宅中其可无宫室之制哉昔者古公亶父至于岐下陶复陶穴民固未有室家也然而聿来胥宇爰契我召司空以度营缮命司徒以掌徒役翼翼之庙以成登登之筑以竭臯门穹窿至于有伉应门严正至于将将是岂劳民而罔恤懐安以自奉哉盖不如是不足以定民心而固邦本也惟帝奋布衣成汉业岂不以大禹卑宫为懐惟丞相何依乗风云辅成大业岂不知夏书峻宇之戒然当是时天下匃匃甫就小康非皇居伟丽则无以絶觊觎以重天子之威长安之都虽立而雒阳之幸数数也非皇居伟丽则无以示形势而坚定鼎之策又况以此示民则安土之情固以此传后则万世之基成此丞相所以营作而帝所以始怒终説也夫示民以定都使知安土而无患于迁徙一宜记规模宏逺令后世无以加焉二宜记僝工于八年而讫事于九年鼛皷弗胜故栋宇之就也速农隙则役故落成之日也缓是又不可以不记宫成之日大朝诸侯羣臣即前殿置酒帝亲奉玉巵为太上皇夀呜呼以天下之飬飬其亲是尤不可以不记也乃为之记云谨记
　　唐政事堂记
　　书曰兢兢业业一日二日万几夫事之几微须一二日之近而数已盈万然则代天工为辅相者事固多矣将进而决诸黼座乎则主道治要不可以屡凟将退而谋诸家庭乎则几事不宻必至于害成此政事堂所为设也按唐旧制宰相议事于门下省而政事堂在焉永淳三年用裴炎之请而移于中书开元十年从张説之奏而改为中书门下虽更易者三其为宰相议事之所则一也歳月逺矣栋宇之修广工役之繁省史无传焉乃因李华之未备而献文曰国家以风雷之号鼓舞羣动以臂指之势运用郡国其命令将安出哉西防以基之东以审之而中防实奉行之合是三省而谋议于一堂之上是以举则无过行则无伪信国体之所系而具瞻之攸属也故夫翚飞大厦人不以为华堂封厚禄人不以为侈其或某利未兴某害未除盍于此议而兴除之乎某贤也而在下位某不肖而为大僚盍于此议而陞黜之乎大而制礼作乐以导中和之化小而明法定令以律贪刻之吏外而镇抚四夷以弭赤白之囊内而甄别四民以正朱紫之乱使人主尊荣中外称美膺是任者厥惟艰哉惟能孜孜渠渠以公防私或于此善建嘉谋或于此能防大事或同僚集议叱主书以示之体或束带终日不休偃以尽恭勤百官颙颙莫不观政相臣如此栋且隆矣天子之望也华夷之帡幪也朝于斯夕于斯匪惟国家之荣斯堂与有荣焉乃若敛袵以取容伴食以窃位畏憸人而迎之于阁媚中使而置榻以待翫歳愒日自为得计相臣如此栋且挠矣天子之忧也华夷之罪人也朝于斯夕于斯匪惟国家之辱斯堂与有辱焉敢具列之以诏来者先是堂之后有门焉宰相时至舍人院谘访政事用以自广及常衮秉政乃塞而絶之妄示尊大议者不以为是云谨记
　　赞
　　汉天马赞
　　古者伏羲氏之王天下也龙马负图以出于河八卦之画实基乎此惟汉元鼎四年天马亦出渥洼水中其来非凡其质特异推之五运汉火徳也马火类也稽揆天意殆将告火徳蕃昌国家强盛之应也欤不然何以房星炳灵先牧贻瑞震于珍物而至斯也厥后防山见黄金天子竦然异之爰命尚方铸褭蹏以协瑞又诏乐府歌天马以侈太一之况而赞则未闻也谨追述盛羙为之赞曰
　　汉实火徳符炳赤帝駉駉牡马有蕃其类威加万方泽茂六世天祐圣神时臻况施震于珍物渥洼之涘珍物伊何八尺之驷房星宣精太一贻瑞籋云姿逸逐日影驶坚骨兰筋臆丰尾细骧首一鸣羣骊四避霑汗流赭过都歴块牧岂鲁野驭非周系天山之禾是龁是饲银潢之津以饮以戱王良恠骇伯乐眙乌孙谢骏大宛禠气屈产之乗晋则何贵騋牝三千卫则徒费时惟防山精金显示乃铸褭蹏以荅天意时惟甘泉瑄玉毖祀乃歌司马以侈神赐祺祥赫奕礼乐明备道光载籍美亘来裔在昔庖犠龙马纪异河啚着畵实法圣秘施及穆王八骏来萃瑶池万里振鬛斯至邈哉无闻今也克继铺张始终式赞绘事
　　唐石经赞
　　杏坛榛芜而六经之道或息竹简煨烬而六经之文寖讹有唐文宗皇帝之在御也储精经籍有意复古而缃素缪盭三箧几亡博士陋浅五车莫富时惟郑覃体上之意而悯道之衰也慨然有请于朝愿与钜学鸿儒协力雠校凖汉旧事镂石太学帝欣然可之于是周墀崔球张次宗孔温业等咸预其选羣经渊博是正无遗炳乎如丹青既闇而复彰浩乎如江河既塞而复通观者鼎来副墨四逹视汉熹平盖无愧焉敢竭謏闻为之赞曰
　　鲁麟笔絶秦简烜扬汉既纂绪经惟滥觞孔堂虽壊汲冡未发补苴罅漏或讹或阙下逮熹平漆书窃更蔡邕悯之请刋石经古文篆三体兼备万国摹冩诸儒竞视歳月逺矣暨于有唐大和开成留心表章顾瞻学宫博士充位鱼鲁莫辨根银或盭时惟郑覃号称儒宗愿正谬讹庻几继邕天子曰然硕学毕诏茫茫坠绪旁搜逺绍诗书礼乐易象春秋爰究爰咨以校以雠坡陀终南有盘彼石是防是斲载礲载饬乃命鸿生书之以丹乃命国工重之以镌材良器攻不日竢事峩峩成均琬琰中峙冠带亿万桥门毕环副墨四逹圣经不刋昔者之晦维今晰矣昔者之非维今是矣周宣中兴石鼓刻歌千载寥寥今犹不磨矧惟兹经我唐盛典传之无穷永正讹舛
　　颂
　　唐骠国献乐颂
　　徳之所及者博则享其乐也必备在昔成周文徳逺洽盖尝备四夷之乐矣职在春官而鞮鞻氏掌之所以通音声一夷夏也后世服逺以兵不以徳故楼上之梯冲常舞而两阶之干羽自废辕门之金鼓日振而九成之箫韶莫闻怨结衅深拜师不暇尚何夷乐之问哉惟唐虽以兵强而参用徳化故逺方万里时有慕义而至者正元中南诏既献奉圣之乐骠王雍羗亦以国乐来献于是剑南西川节度使韦臯谱次其声致之于朝想夫夷音嘈杂固不足以混咸池之节奏野容趦趄固不足以窥八佾之窈妙然五译而至其勤甚矣使当是时荐之郊庙用之燕飨有如延州来季子者聼而观之亦足以知唐徳之逺畅也宜有颂声形容盛美而史刋其辞乃追继开州刺史唐次之作而献颂曰
　　唐受天命抚绥八维戎有弗率礼以招携惟是南诏陆梁邉陲号登正元化与天齐声教首暨防山以西南诏稽首乞盟自归施及骠王奔走敢稽剑水夕航蜀山昼梯天子崇俭南金勿赍天子有文滇马莫驰何以为挚乐其庻几尔乐维何导和非嬉匏革牙角具竹金丝其曲十二各致尔词赞者前导舞工后随夷容睢盱夷音嗢咿铙皷嘈杂旗纛葳蕤赫赫上国韶成鳯仪五译而至将焉取斯既象帝徳亦明畏威既効巴音亦补唐遗在周之兴乐备四夷东韎南任北禁西离巍巍我唐兹焉似之在汉永平仁风载施百国奉贡三章献诗巍巍我唐兹焉继之天子万年夷裔来思无或不谐如乐之熈归美作颂惟后之贻
　　太宗皇帝飞白秘阁颂
　　臣恭闻太宗皇帝以神武定四方以圣文致上治临朝余暇不迩声色惟经术翰墨是亲端拱纪元之五月始置秘阁于崇文院之中堂徙四库书实之命吏部侍郎李至为秘书监典领其事粤淳化三年又诏増创层宇侈藏书之盛秋八月工以讫闻中使赍飞白秘阁二字以赐盖俯狥至请而宠绥之也臣窃惟麒麟天禄汉列中书乾元东廊唐置四部不过遴选儒者司校雠备顾问而已至于寳跗天运璿榜昭揭自我作古莫如圣时奎画一临万目环视翩翩乎龙翔而鳯翥霏霏乎云卷而霞舒意欲断而还连势疑飞而复止肖形取类曲尽万态穷神极变中寓八法自非多能天纵畴克臻此臣幸以鈆椠为业倘不能含辞运意铺张崇儒游艺之万一臣则有罪谨稽首拜手而献颂曰
　　嵗在端拱文风益振中秘肇创禁书内盛帝曰汝至文莫汝并徃长监事帅我髦俊淳化三祀书林载新层阁屹立三馆争衡至拜稽首臣愚有陈睿天纵古无与伦属者易简入承内命玉堂靖深宸翰辉映敢援近比以凟聪聴帝曰俞哉寳跗是运如鳯之舞如龙之从如月蔽云如旌卷风纤而不晦秾而不丰奇古迭出变通不穷乃示近臣乃锡嘉贶倬彼云汉昭于扁榜至拜稽首率属钦仰凡目骇金铺惚怳明明天子太平与贤【阙】
　　艺兼于天弗耽声色弗盘逰畋意防翰墨光生简编观乎人文化成四海岂惟臣至大赐以拜咨尔神物防持罔怠咨尔搢绅效法无懈徃在正观帛书自娯登榻以竞臣仪则踈徃在开元乾元聚书学士虽集宸毫靡濡我皇神圣超轶唐帝蓬山既阙天光下贲至以勤请皇以礼赐小臣作诵吉甫是继
　　序
　　唐开元礼序
　　三代以下言治者莫盛于唐故其议礼有足稽者始太宗文皇帝以濬哲之姿躬致上治顾视隋礼不足尽用乃诏房元龄魏徴与礼官学士等増备五礼成书百卷总一百三十篇所谓贞观礼是也髙宗纂承复诏长孙无忌杜正伦李义府等以三十卷防之然义府軰务为傅防至杂以令式议者非焉所谓显庆礼是也二书不同盖尝并用春官充位莫之或正开元皇帝绥万邦抚重熈于是学士张説奏言仪注矛盾盍有以折之乃诏徐坚李鋭施钦本载加撰述继以萧嵩王丘仲等歴数年乃就号曰大唐开元礼吉防军賔嘉至是备矣书必有序序所以为作者之意礼书一代之典也其可阙耶谨为序曰夫为国必以礼而礼以时为大商之去夏未乆也其损益已可知矣况乎自秦迄汉典籍残缺所可见者二戴之记周官之书其纲则备其纪则畧二戴之纪杂出于汉儒或繁宻难遵或抵牾莫辨此冺冺棼棼所以毋敢轻议也虽然大辂设而椎轮不可以复用宫室备而茅茨不可以复居明堂以致严父之孝孝致矣则汶上之啚不必尽合于黄帝圜丘以竭事天之诚诚竭矣则泽中之祀不必尽本于成周盖古今之不同质文之适变虽先王未之有者可以义起奈何区区残编防简泥古而窒今使我朝盛典不传于后世邪唐受天命奄有方夏吉礼以事神示賔礼以亲邦国嘉礼以亲万民不得已而施之军礼防礼者甚众也朝廷之所用有司之所守非一定之论则内外无所适从非不刋之书则子孙无所取法今自贞观而至显庆阅歳未乆二礼之不同固未害损益之义也然既出义府传防则非所谓一定之论猥杂百司令式则非所谓不刋之书惟开元皇帝励精政治有意太平故能遴择儒臣厘正钜典惟坚等辨博通贯体上之意故能不泥不肆裒辑成书自时厥后朝廷有大疑不必聚诸儒之讼稽是书而可定国家有盛容不必蕝野外之仪即是书而可行世世守之母敢失坠不其休哉书凢百五十卷五礼各以类从读者如按图而知四方此不具载姑序作书之防云谨序
　　祥符御制为君难为臣不易论序
　　臣恭闻大中祥符五年十一月辛酉真宗皇帝谓近臣曰君之难由乎聼受臣之不易由乎忠直君臣之心皆归于正直道而行何难之有于时学士臣彭年请宣睿思着之萹翰帝曰俞哉廼着为君难为臣不易论以示丞相旦等臣旦奏言陛下宸虑髙明思艰而啚易圣学渊奥博古而知今臣等待罪周行幸逢聼受之明敢不殚竭忠直仰奉大训愿以是论付国子监刋之琬琰以诏多士惟陛下幸许制曰可臣尝窃窥副墨谨冒万死而序其端曰臣闻燕处凉防者不知温风溽暑之为患深居燠舘者不知层氷积雪之方交在周成王纂文武治安之绪召公以民事为戒公刘之诗是也周公陈王业之艰七月之诗是也成王聼之用能思其艰而啚其易为时贤君抑防二诗则頴无唐国之同雉无越裳之献刑未必措而颂声未必作矣若夫徳盛而弗居世治而愈畏不待羣臣进戒而警惧之言粲然见于云汉之章者其惟上圣乎恭惟景徳祥符之际天下可谓极治矣上之日月星辰得其序故景星明甘露防下之山川草木遂其理故醴泉出嘉禾生内则云亭望幸而东封之礼成外则澶渊告功而北道之盟缔粟腐太仓歳丰也草茂圜扉刑清也四民乐生分定也百吏称职政平也优防岩廊何自知君之难臣之不易哉臣尝伏思而得之盖万机之暇笃意典籍六经之奥防靡不究歴代之治乱靡不监思难图易本于此乎歴观帝王夐无前比惟大禹躬胼胝之劳平水土之患故尝矢谟而告舜曰后克艰厥后臣克艰厥臣然不若帝承艺祖已定之基继太宗极治之后未尝栉风沐雨而能穷理尽道以至斯也孔子曰如知为君之难也不几乎一言而兴邦乎夫知一言犹足兴邦而况行之于身着之于书敷畅厥防掲示臣庻稽功计効何但兴邦而已宜乎跻当时于仁夀之域而贻万世以无疆之休也小臣驽钝妄序述作之意如此若乃尧帝之大哉文王之渊懿臣虽口诵心惟三絶其编盖将如聼钧天之奏于洞庭之野也心则震悸而何足以议其将【阙】　臣谨序





　　文忠集卷九十二
　　钦定四库全书
　　文忠集卷九十三【词科旧稿三】
　　宋　周必大　撰
　　丁丑程试六首
　　检校少保寜国军节度使提举佑神观某授检校少傅武昌军节度知荆南府荆湖北路安抚使马歩军都总管进封加食邑制
　　门下奉间燕于内祠夙视三孤之秩付蕃宣于外阃载更六纛之宜惟时文武之兼资克任兵民之重寄爰序陞于左棘庸増贲于中权咨尔在庭无哗聼命检校少保寜国军节度使提举佑神观某忱恂而有守宏毅而知方蚤廸简于公朝寖践掦于荣路在列若洪钟之应物动必有声拨烦如防刃之发硎用皆无滞曩陟斋坛之峻入陪防宇之逰虽事上尽恭不废谋猷之告然飬恬自适未殚施设之长眷乃荆州应于鹑尾控巴蔡之要路接襄汉之上流总节制于十连适兹谋帅布恩威于一道无以逾卿宜应宅牧之求丕展榦方之畧肆加异渥用表殊知锡鄂渚之新麾易宛陵之旧组篆车饰冕多仪参亚传之华荡节雕戈重镇介属城之列载升髙爵并衍上畬以光良翰之行以厚元戎之礼于戱召公之教明于南国方隆分陜之权申伯之徳揉此万邦何吝饯郿之宠徃懋循良之绩嗣旌绥抚之庸可特授检校少传武昌军节度使知荆南府荆湖北路安抚使马歩军都总管进封加食邑主者施行
　　汉白虎议奏序
　　白虎议奏汉肃宗章皇帝时所作也帝抚运熈洽左右艺文惧五经之道熄而异同之説炽粤建初纪号之四年下太常将大夫愽士议郎郎官及诸生诸儒防白虎观究其渊奥而发明之条其当否而掦之于是五官中郎将魏应侍中淳于恭或以所疑问于下或以所陈复于上帝亲称制临决纷纷籍籍之论得以折盖一代之盛典不可无传也谨为序曰经籍待治世而后兴议论待圣王而后定何也至治之世以兵则寝以刑则措人至无为优防岩廊思所以尊广道艺化民成俗则必旁求儒雅阐廸大猷使申韩杨墨屏不得肆此经籍所繇兴也虽然习非胜是古今未免党同伐异儒者通患故五鹿骋其辩而折角刘歆犯众怒而移书殊闻异见矜愚防短其来尚矣学以聚之问以辩之必頼圣王而清乱折焉此议论所繇定也维汉承暴秦絶学之余褒显儒术置五经愽士学者虽曰承师亦别名家中宗宣皇帝当华夷之绥靖悯众説之纷纭爰即石渠大辑诸儒之奏五经奥防剖判无遗圣道之复明繄中宗是頼自时厥后异端间作议减章句则有中元之诏共正经义则有永平之奏逮章帝绍休继烈人富宪平内则儒馆献歌外则戎亭虚候石渠故事固宜复行于斯时也黼扆天临簮弁星拱旁搜逺览愽问而约取之明昔人所未明析是非之不一方之甘露抑同符而増光焉及其成説昭著聨为大编既已上诸兰防藏诸东观而副墨之子洛诵之孙又且流布于四方万里之逺家藏此书人究此义庻几道徳明而风俗一见闻愽而心术正岂曰小补之哉先是蜀人杨终首发其端帝命班固撰集其事又命史臣着为通义精微奥赜粲然毕陈后之人欲究圣经之防者当自兹始按白虎北宫之观阙也徃在西都尝以名殿杜钦谷永皆于此对六经之问两都相望袭其名而不废岂非汉家右文之地欤敢具列之冠于萹首用告观者谨序
　　代交趾进驯象表
　　臣某言赐履南交预藩臣之下列効牵灵囿备法驾之前驱仰陛下之深严控丹之悃愊臣某诚惶诚惧顿首臣闻犀来徼外表章帝之重熈雉贡越裳慕成王之极治矧际明昌之运尤勤就望之诚伏念臣僻守龙编宻瞻铜柱承陇西之旧族居仰华风处黎氏之故都乆陶圣化方庻类遂由仪之理虽封兽有式讹之心美既产于梁山飬宜归于臯泽形惟诡特拜则周章昔象因齿以焚身今获逢辰而効伎名应周郊之五路克协驭仪耳闻舜乐之八音能参率舞防致百寻之阙寜辞万里之涂迈有唐林邑之来陋大汉九真之献恭惟皇帝陛下恩深柔逺仁极包荒知臣世奉圣朝罔愆恭顺嘉臣力绥裔土毎厚宠章超加异姓之王用阐同文之教今则天无风烈吕有云干逺若占城尚欲骏奔于禋礼微如蒲氏亦将请觐于宸庭岂伊并塞之小邦反缓修方之常度夙宵自省震悸靡寜臣是敢祗遣陪臣徃千属国少致贡獒之义愿回却马之谦靡惮犇驰幸舍鸢飞之跕跕无烦教扰俾陪兽乐之般般臣无任瞻天望圣激切屏营之至其驯象谨随表上进以闻臣某诚惶诚惧顿首顿首谨言
　　汉紫坛颂
　　汉元鼎五年世宗武皇帝在位二十八年矣徳洽黎庻沕潏曼羡旷典坠章交举并施躬祀防坛独未皇议先是亳人谬忌献言五帝者防一之佐也今五畤在雍天子盖亲郊焉而防一祠反阙然未备甚非所以尊崇贵神之意惟陛下图之有诏太祝置其祠长安之东南郊至是又命祠官寛舒等立防畤于甘泉崇坛三陔五帝环居其下郊法紫垣之象故曰紫坛是歳十一月辛巳朔旦冬至昒爽天子躬亲望拜如雍郊礼其表尚黄其玉用瑄精意竭也列火满坛嘉牲在爼荐享备也美光夜见黄气昼属灵休萃也惟帝掲防妥灵既如此惟神产祥防嘏又如此宜有颂声铺张掦厉稽诸班史十九章之诗不过曰爰熈紫云而已其辞畧而未详志不过曰紫坛八觚宣通象八方而已其辞质而无归美之义既详且美其惟颂乎遂作颂曰
　　在汉六世圣皇纂成跻俗仁夀事天肃钦雍畤仪举汾脽礼行维是防一天之贵神仰视紫垣粲然色明祀或未备予其肇禋来汝祠官是经是营言筑之坛于彼明庭相方裁基不日而成其坛伊何蠲防峻嶒三陔既立八觚以分承神綉张照幄珠熉观瞻有炜緼豫为分五帝环侍随方色更仲冬朔旦元祀是称雨师风伯泛洒清尘天仗徐歩行宫聿临旗旄綷縩车骑纷纭众乐砰磕烈火晶荧乃奠瑄玉致阳之精乃奉牦牛逹意之诚百辟显相诸侯骏奔朝日夕月以次而升羣神腏食咸秩无文风马云车傥兮顾歆黄气昼属美光夜腾佑福兆祥简简绳绳防元神防新而又新俾我天子万年是膺师兵不试年糓屡登神人具依匪圣畴能念昔髙祖开基荐馨爰讲上仪北畴以兴施及孝文不懈益勤坛塲珪币诸【阙】毕增侯今之制祖宗是遵敛时五福锡之庻民敢述圣徳播掦颂声
　　綉衣卤簿记
　　臣仰惟艺祖皇帝以上圣之资受天眷命用肇造我区夏不譓者威賔服者懐武功既成文治斯广郊禋正防朝寝威盛容以次毕行惟是承五季抢攘之后卤簿虽设踳駮为甚易而新之兹惟其时于是制诏臣质臣昭等正其缪盭参定典式已而礼仪使臣糓奏言金吾诸卫将军暨押仗导驾等官服皆以紫于礼未称请按开元礼咸用綉袍至若执仗之士旧服五色畵衣先后靡伦无所凖式请以黒为先而青赤黄白以次分列用协五行相生之序逮有司以仪注来上帝御便殿陈而阅之凡马歩仪仗总万有一千二百二十有二人悉以综丝施綉文代彩畵之服掦辉绚采丕厘旧弊亹亹三代两汉之盛矣稽诸防要始造于干徳之四年而告备于开寳之三年越明年谒欵圆丘实始用之想夫防矟前驱五辂増副里以皷记南以车指鸡翘豹尾夭矫妸娜公卿执事前导后陪细仗大角壮其容幰盖繖扇备其饰耄老防稚族观聚叹向也目熟乎刀兵今乃窥文物旂常之美向也耳厌乎金皷今乃闻钖鸾和铃之音皇皇哉治世之钜典华夏之伟观也臣愚不肖靡所知识然窃读三朝寳训而知艺祖恭俭之徳出于天资衣用澣濯器御质素齐官无三服之献织室罢纂组之工顾于羽衞乃显设藩饰如此得无意乎盖躬节俭者帝王之盛徳也备羽仪者国家之上仪也在汉孝文殿设书囊之帷身以敦朴为先及其诏令则曰鸾旂在前属车在后仪物明盛犹可想于千载之下然则圣人所以奉已与夫华国者固自殊辙也耶臣是以知艺祖之意有在也列圣继承制作益详曰大驾曰法驾曰鸾驾曰黄麾仗或施之躬郊或用之封祀或设之朝觐其多寡有差其先后有序揆厥所元皆自綉衣启之贻谋垂裕永永无极肆皇帝陛下聪明文武绍复祖宗之大业偃戢干戈搜讲缛仪典章制度粲然毕举廼绍兴十有三年筑坛南郊恭祀天地卤簿之制实纂干徳至于歳用癸亥则视建隆初郊之歳若合符节夐观简册未之攸闻葢莫为于前无以彰异时创业之功莫继于后无以见今日中兴之治是不可以不特书也臣既稽首拜手纪其事谨待制防而勒之石臣谨记
　　汉庙鼎铭
　　惟天锡瑞于人君惟君归功于祖庙此盛徳事也若昔帝王有行之者其惟汉显宗乎按永平六年二月寳鼎出王雒山庐江大守献于朝夏四月甲子诏书畧曰祥瑞之防以应有徳方今政化多僻何以致兹太常其以礿祭之日陈鼎于庙以备器用呜呼此殆归功祖庙之意也窃惟显宗明皇帝丕承圣绪兢兢业业盛三雍之上仪修衮龙之法服扬世庙正雅乐人神之和既已允洽川珍岳贡宜为时出顾乃谦逊弗居非盛徳而何当是时才如班固知赋寳鼎之诗诧于一时而不知勒为铭章纪盛徳而诏万世也回视盘量之作得无恧欤敢因阙文为之铭曰
　　赫赫炎图世隆孝道号登永平绩光文考徳应于下瑞来自天有崇彼山寳鼎出焉守臣稽首奉章以献金景纷緼龙文炳焕宜举夀觞侈兹殊祥宜命大予被之乐章帝曰不然政化多僻天休来萃匪予之力兹汝奉常初祭惟时徃荐清庙无穷是贻奉常率职以备用器三趾鬺亨纉禹之制鸡彛象尊我其共陈王镇大寳我其并珍昔来自山皇徳实致缙綎旄倪注目钦视今藏在庙皇心孝思神祗祖考咸安乐之天以祥畀帝以谦荅兹盛徳事实为希濶徃者孝武鼎来汾隂虽祀宗祢卒藏明庭在后郊东欵式斯辨王命尸臣胡寜荐见猗与兹瑞有掩前规勒以铭章式配周鼎










　　文忠集巻九十三
　　钦定四库全书
　　文忠集巻九十四【掖垣类藁一】
　　宋　周必大　撰
　　绍兴三十二年九月任起居郎兼权中书舍人兵部侍郎周葵兼侍讲【壬午九月二十七日】
　　勅朕以身学于古训既诏有司趣讲劝之日又延近辅预从容之观敢専事于虚文庻共谭于治道增广仲尼之益友特招太上之争臣具官某奥学测于圣几直声闻于天下粤自纂承之始首还严近之班虽大廷可告于辰猷而重席未亲于画访其以诘禁制军之暇副予绳愆紏谬之求在熈宁时有若司马光之正论及元祐世亦惟范祖禹之醇儒皆于讲读之间傅以箴规之谊朕思成徳之允协尔尚古人之与稽可
　　婺州观察使韩恕除知閤门事兼客省四方舘事【壬午八月十五日词头】
　　勅句胪传而汉仪尊侍御正而周徳懋欲识先王之遗意必求当世之旧人具官某忠献诸孙裕陵自出见闻至广故深闲朝防之仪亷介有常故不溺膏粱之习虽尔求安于暮景顾予思肃于昕朝姑借重于亷车以提纲于賔赞勉图自力毋复懐归可
　　九月二十二日圣防张説充奉使不受金又辞免两人白身恩泽理宜旌赏可特与落阶官勘防张説见系右武大夫荣州刺史【壬午】
　　勅朕副位之初大明黜陟凡膺褒典夫岂徒然具官某以醖借而董賔赞之仪以敏逹而介皇华之使既却兼金之餽仍还应格之恩擢正州符以风示在列使知见小利如思恭者罚必及而不伤亷如汝説者赏遽加则予一人劝沮之方其庻几乎可
　　右谏议大夫任古言孟思恭奉使受赂止罢见任太轻奉圣防特降一官吏部供本人元系武功大夫吉州刺史落阶官授文州刺史【壬午八月七日】
　　勅具官某出疆脩聘逺有光华凡以客从岂容货取朕惧夫流弊之未革也故诏二三执政谆谆诲之而汝言犹在耳贪己萌心纵不畏四知独不畏朕乎夫受金之过小而慢令之罪大此朕所以不汝容而谏大夫所以重劾也削阶罢免徃自省循可特降授武功大夫吉州刺史
　　安徳军节度使同知太宗正事士街故妻令人张氏遇绍兴三十一年九月二日明堂赦特赠清河郡夫人安庆军节度使同知太宗正事士籛故妻令人曹氏特赠永嘉郡夫人谭氏信安郡夫人
　　勅乃者太上皇帝以季秋上辛大享明堂煇胞翟阍罔不受福矧予服属之尊闺阃之懿其可以既殁而废漏泉之泽乎具封某氏禀秀彊宗来嫔公族虽柔顺有闻于世而年龄独啬于天防逢庆霈之行诞锡追荣之典勉夫以正不及观麟趾之成裂地而封尚歆此鱼轩之宠可
　　知泗州夏俊申收复泗州全得盱眙军免觧进士胡昉之力望优赐推赏仍陶铸州官十月二十二日圣防特与补右廸功郎充泗州司户参军【辛巳】
　　勅某人汝书生也乃能奋其智勇于郊垒未平之秋何惜一官不以劝有意功名之士可
　　枢宻院奏武功大夫东南第二将庐州驻劄向琪见充沿邉差遣兼提举沿淮民社职事修举十月十二日圣防与转一官特转遥郡刺史
　　勅具官某朕以尔禀气山西稍更邉任肆因右府之请而使遥刺一州可谓宠矣江淮之上备御方严勉立殊勲无负知己可
　　又奏武徳郎建康府驻劄御前右军副将淮西安抚司统领军马侯守权十月十二日圣防与转一官
　　勅具官某朕以尔乗邉浸乆驭众有闻不待搴旗斩将之劳而锡以叙迁之命可谓恩矣江淮之上备御方严勉立殊勲以须后宠可
　　承信郎刘握父寳见年九十八歳该遇明堂大礼赦特封保义郎致仕
　　勅某人天子省方先见百年者贵老之义也矧均祭泽何吝官荣服我命书永受子孙之养可
　　阁门看班祗候潘师尹潘师旦张进之并为供职歳乆祗应详熟特与依例落看班二字
　　勅具官某朕大昕御朝延见羣下汝娴于仪矩乆阅班联稍正其名益思祗敬可
　　绍兴三十二年八月十三日圣防徳夀宫官【阙】诸色人等并系日常侍卫应奉可令所属照应已降赦文各转两官资推恩施行
　　勅某人等朕于事亲无所不用其至故凡名西内者推恩率有加焉叠进官荣徃图报効可
　　提学淮东常平茶盐王珏奏保义郎监楚州盐城县五祐等盐塲权县事刘廸忠翊郎监楚州盐城县买纳盐塲胡熈知边兵在近安职不去各与转一官【壬午正月二十七日】
　　勅刘廸等乃者强敌逾淮人无固志汝惟小吏独守其官使者以闻朕心嘉叹序迁一列少愧懦夫可依前件嘉州奏新除敷文閤直学士左大中大夫提举成都府玉局观刘观乞致仕七月二日圣防与转一官致仕
　　勅蜀士盛于西汉然司马相如王褒扬雄之徒皆位不过郎大夫且未有归老于其乡者嘉予近侍独掩前闻具官某忠信醇固亷清寛博问学施于安平之世议论见于艰难之时退防真祠歳月乆矣古所谓逹尊三者尔盖兼之上章告归宠进秩序徃遂安车之庻无大耋之嗟可
　　刘观上遗表特赠四官【辛巳七月二十一日】
　　勅孔子曰君子疾没世而名不称焉若夫仕更三朝而公卿推其徳身享耄期而四方仪其行逝者如斯亦可以无憾矣具官某学造乎道文根于理陟降左右早得陈力之谊燕安闾里晚蹈知止之规考终厥命五福备矣进阶三品宠以书赞庻几令闻广誉后世犹有攷焉可
　　秉义郎阁门同提防承受常士亷奏主行登寳位典礼应奉了毕遂次恩赏止乞依孙舜卿例带行阁门祗候九月一日圣防特依所乞
　　勅具官某朕压于慈训拱手三辞而履帝位汝惟幸防周旋廷中预观盛仪亦可谓荣也已稍迁厥次毋或不祗可
　　湖南提举司保明到资政殿学士左中大夫知潭州魏良臣任内起发过卖田产价钱二十二万二千九百余贯九月二十三日圣防特与转一官本官已身亡【辛巳】
　　勅进以徳者不可废功荣其生者胡寜背死兹实驭臣之柄亦惟厉世之权故具官某以重望服大僚以威名开巨镇属授由之中率尝增秩以畴庸取甘茂之官方将刻赞奏相如之札遽防遗书深惟成命之既行岂以云亡而遂格追锡诏除之宠足为身后之光可
　　武翼郎带御器械兼干办皇城司曽觌用随龙恩转一官除遥郡刺史
　　勅具官某朕祗奉睿谟绍承圣绪加惠不遗于逺服防荣可废于旧劳尔夙蕴材猷雅精辞艺骖乗而临代邸备着忠勤舞干而卫舜阶方资谨饬其叙迁于诸使仍遥刺于名邦尚对恩华益肩报礼可
　　武功大夫湖南安抚司凖备将权全州驻劄第九将官曹泽不能弹压将兵致生事窘辱知州王荩臣防一官放罢【壬午九月二日】
　　勅具官某昔之为将驭下有律士寜死而不敢犯法况敢怙众为乱乎汝何足以知此贬其秩而免之可三省枢宻院奏武钜昨收复邓州其知房州司马倬首遣乡兵二千人应副钱粮共济国事闰二月十七日圣防特除直秘阁
　　勅具官某南阳版籍归我职方幕府上功朕既以差而赏之矣惟汝填临凋郡协比邻邦悉其赋舆助辟境土寓直图书之府岂独为汝劝哉表而出之所以使搢绅介胄间知吾文正公之有后也可
　　湖北京西制置使呉拱奏敌帅刘蕚窥伺襄阳于隔奴滩奔冲俱被官军杀退推排立功官兵三千八百二十九人数内第一等武功大夫吉州刺史赵振第三等武功大夫兼阁门宣赞舍人重巽转一官
　　勅具官某刘蕚帅师窥吾襄汉汝能奋撃遂遏其冲将拱以言递陞遥领尚图忠报毋使功疑可【壬午八月十日勅并与遥郡上转行】
　　入内内侍省寄资拱卫大夫遥郡承宣使李宷与转归吏部特差干办内藏库填见闗【壬午九月十一日】
　　勅祗事宫闱既殚勤力易官铨部厥有故常具官某兢畏以自修温纯而寡过阶视横班之峻职参留务之崇借尔干材司吾禁帑尚体勤俭之意毋忘出纳之公可资政殿大学士左大中大夫知建康府王纶乞致仕八月二十二日圣防与转一官致仕【辛巳】
　　勅少则歌鹿鸣而荐于朝老则释麟符而居其里攷昔人而或有在近世以几希具官某行峻而济以通学博而归之正虽先日宦防之不遂而平居誉望之已隆父母无间言故州闾乡党皆称其孝阨穷无怨色故去就出处惟义之归逮承太上之深知骤极一时之荣遇入间棘槐之列出分桑梓之麾虽膂力之既愆顾歳年之未暮属间婴疾遽致为臣稍迁寄禄之阶追遂挂冠之志君臣之分终始有光可
　　王纶上遗表特赠五官【辛巳九月十六日防挥】
　　勅朕以身初承圣绪究观前日左右辅弼之臣而想其遗风余烈赠禭之典夫何爱焉具官某有辩博贯通之学有清明敏逹之才其践禁涂则髙文大册鼓动于天下其登右府则崇论竑议简在于帝心出临父母之邦奄忽至于大故朕甚伤焉夫古所谓乡先生者没则祭于社而后世良二千石民亦奉尝之尔于二者盖兼之矣进阶五等爰举旧章所以慰邦人之思非独为王氏之宠可
　　右中奉大夫徽猷阁待制赐紫金鱼袋致仕宋防上遗表特赠四官【壬午正月二十九日防挥】
　　勅昔在庆厯皇祐间人才为盛时惟丞相庠总领众职以协赞上治朕缅懐名徳而恨不及见也阅从臣之籍得其曽孙焉流风善政庻或有考今其亡矣寜不慨然具官某学知守其家材实裕于用被遇徽祖竭诚靖康谟训具存忠勤可验防予初政防尔遗章兹用兴乔木之思而贲以増秩貤恩之宠营魂未冺尚知享哉可武功大夫保寜军承宣使续环乞将昨觧罢御药院恩泽内转一官与承信郎瞿志行见今官上收使【辛巳十月二十四日】
　　勅某官退休而貤恩外廷之与内侍一也汝用是以迁秩不既幸乎尚思所以称此者可特授承节郎
　　入内内侍省寄资武节郎蒋世忠入内内侍省寄资武翼郎梁思并为乆病特与转归吏部守本官致仕
　　勅某人等汝乆已抱疴不胜洒扫之职俾归铨部遂挂银珰如其有瘳可以自佚可
　　右廸功郎余武康用绍兴十六年随韩京军自广东徃福建平贼至梅州杀并頼权节林细花一十火第一等功转一官循入右从事郎
　　勅具官某盗授首于梅川今十有六年矣而汝犹赍伐以为请功疑惟重不汝靳也毋以幸得而忘报焉可绍兴二十四年五月五日勅节文常州勘到承节郎赵不屈为打死人力时议特防一官元定私罪杖情理稍重
　　勅具官某仆犯上固当深惩榜而毙之则太甚矣镌官一等继此毋然可
　　左武大夫卾州驻劄御前中军第十将正将呉宏因掊刻队下食钱等事三十二年四月十七日圣防防一官令本军自効该六月十三日大赦叙复
　　勅坐法而贬防赦而叙厥惟邦典朕则何心具官某服在辕门幸参将列乃繇剥下稍抑横阶累月复之可谓幸矣夫赦固不数而法常可畏徃思报効勿蹈前非可三十二年九月六日勅陈诚之董徳元余尧弼并与复端明殿学士宋朴郑仲熊巫伋章复魏师逊汪勃史才并与复龙图阁学士见任宫祠人依旧汪勃与宫观
　　陈诚之董徳元
　　勅朕以六月丙子承前训履帝位盖南乡三辞而后受羣臣之谒眷懐迩列虽不在廷而庆泽所加当繇贵始具官某以雅正之文冠多士以忱恂之行慕古人参执事枢宜昭誉闻乆游故里实简朕心夫礼大臣则国体尊褒耆旧则民风厚况于初政其敢愆忘秘殿通班时维异数书不云乎尔身在外乃心罔不在王室毋以乆滞周南遂废谋猷之告也可
　　余尧弼宋朴郑仲熊巫伋章夏魏师逊汪勃史才【尧弼用进班秘殿】
　　勅日月丽天大人有继明之象雷雨作觧君子推宥过之恩盖不遗一介之臣矧敢忘成徳之彦邦彛是式宠命其敷具官某雅望足以服人宏才足以济务夀圣尝加于礼貎冲尚识其仪刑乆安闾里之防兹值国家之庆进班内阁仍处珍防盛徳日新方仰承于慈训逺猷辰告尚有望于旧人【二制既出而臣寮有言奉圣防别聼防挥】
　　贑州寜都县孚惠庙神特封灵应侯
　　勅某神贑之北鄙有壮哉县其民勤故力穑而赋厚其地硗故闵雨则农伤惟尔有神祷焉辄应削章来上朕用叹嘉进爵彻侯増光庙祀尚其受职永庇一方可忠州申取应宗子赵不括昨于绍兴二十九年取到防州路转运司文觧当年九月赴四川制置司类省试院覆试中第六名丁忧赴御试不及补承信郎【壬午六月二十三日】
　　勅某人乃者深念宗盟或防蜀道均以十人之制蠲其万里之来汝既中程是当锡命徃聫右列尚勉后图可随龙使臣张兴世孙珰并与除阁门祗候先次供职支破诸般请给候有阙日依资次拨填入额【九月十九日】
　　勅某人汝服劳濳邸防朕龙飞可谓非常之遇矣列名上阁岂常格所当得哉深体异恩徃祗乃事可
　　成忠郎呉昱特与除阁门宣赞舍人日下供职【壬午九月二十一日】
　　勅具官某唐郭子仪功止一身而八子皆贵显朝廷今呉氏父子兄弟并为名将有大功于西州其可不使汝入仕王畿而称朕宠绥之意乎徃赞朝仪尚识朕指可光州城西威惠庙中尊威惠显应侯加封英格威惠显应侯东位昭惠顺应侯加封武格昭惠顺应侯西位孚惠灵应侯加封忠格孚惠灵应侯【壬午八月七日】
　　勅某神等畴昔敌师扰吾淮服乃眷期思之壤有严威惠之祠灵若防于云中厉遂驱于山左鼎加美号显答隂功尚秩祀以依人永孚休而受职可
　　荣州刺史利州路兵马钤辖御前中军统呉挺除主管熈河路经畧安抚司公事马歩军都总管兼知熈州依旧充御前中军统制【壬午】
　　勅朕惟熈寜转战乃得狄道枹防而郡县之中值多艰沦于戎槖一披舆地之图未尝不深嗴而屡叹也具官某忠孝智勇本于家传坐以中坚力摧强敌旧疆寖复朕甚嘉焉就畀帅权付之西畧兵法曰善战者致人不致于人尔父子为我善谋之可
　　承信郎牛永夀牛师正因父武功大夫牛皓阵亡补官依赦换给王清男王仲申贵男申明换给承信郎同词【壬午八月二十八日】
　　勅具官某尔父皓捐身为国朕用悯伤悉録其孤仍加真命视汉羽林之养不曰厚恩乎可
　　东南第四副将范雄丁母忧起复武功大夫防圣军统领官左祐起复同词【但改云尔乆服辕门】
　　勅某人尔乆控要津属罹家难方时右武可废夺情勉立战多以成陵母之志可
　　登极赦书徳夀宫见今侍卫亲从官僚等于今赦合转官外特与各转两官数内武功大夫成州圑练使陈子常阶官遥郡上各转行一官
　　勅事吾君父既有成劳推国恩荣岂遵常度具官某谦恭有守通敏无疵属布庆条沓来茂渥升之横列益以干城徃服褒嘉务勤夙夜可特授右武大夫某州防御使
　　资政殿学士左中大夫魏良臣转一官致仕
　　勅四十强而仕七十致其政名遂身退天之道也眷予旧弼以疾告归虽欲留之顾何及矣具官某果艺闳逹为国寳臣本之以忠槩文之以儒术故昔尝大用而国人皆以为喜今兹得谢则又惜之夫直谅之节显于朝廷岂弟之政着于数路卿大夫出处如是亦难矣増秩而去岂不身名俱荣也哉可
　　魏良臣上遗表赠五官
　　勅昔吾盛时朝多故老疑则咨以政祀则召之陪厥今几人又失一鉴具官某慷慨自许纯明不欺勇于义故临难而弗辞裕于才故居官而可纪虽经济之功未究而蕃宣之绩屡书予惟汝嘉歳不我与知其疾固已忧矣闻其讣为之恻然不有追褒孰纾悼念徃进阶于五等尚服宠于九京可
　　左从政郎新徳庆府教授陈文彦前任惠安县尉右宣义郎新知邵武军防寜县李叔谟前任晋江县尉从义郎张建前任惠安等四县防海小兠廵检右文林郎建康府观察推官曽宗镇前任同安县尉并为透漏商贩徃宻州防一官
　　勅具官某古者自王畿逹货贿于诸侯犹以节传出之今商人遵海而南放于琅邪可谓逺矣汝昔为尉弗察也虽欲逃责得乎可【廵检云汝职警捕弗察壬午四月三十日勅】
　　中亮大夫宣州观察使殿前左军统制阎徳于殿帅赵宻前髙声无礼圣防阶官遥郡上防一官令本司自効【辛巳十一月二十四日】
　　勅汉李广不谢大将军意象愠怒终以离邮况功名未及广者乎具官某知军法犯上者杀而恶言忿色蔑视主帅岂汝或有辞耶深治则矜愚不治则废法崇阶遥寄皆少损之可
　　宻球元系拱卫大夫文州刺史因虚词进状论山地事防两官遇赦已叙一官今满再期再叙未复官【壬午六月十日】
　　勅再期而叙其官法也抑有恩存焉具官某顷以懐谖抵罪今尽除之朕恩厚矣毋谓法所当得而不思报可保义郎监镇江府金坛县酒税荣蒋借支合得职田米俸米及不知有加量米数特防一官【壬午閠二月二十四日】
　　勅具官某贷粟于官且忘其不槩焉皆过之小者吾犹薄责所以勉汝亷也可
　　承节郎前权峡州蜀江廵检李政不即追捕强盗该恩及去官特防一官【壬午五月五日】
　　勅具官某防攘为患从而不擒是食焉而旷其职也更赦勿治其特贬之可
　　修武郎监成都府新都县商税刘世寜误保李余庆诈冐陈乞李青阵亡恩泽防一官【壬午閠二月二十六日】
　　勅具官某朕闵死政之孤故许貤恩于族党今以伪闻是欺也不于尔保任者责之将谁责耶可
　　立皇太子濳邸官吏等特与转两官资登寳位应随龙官吏并诸色祗应人军兵等各特与转四官资【八月十九日奉防】
　　勅某人等汝以中涓祗事濳邸自己巳至于丙子曾未浃日而值朕登储御极之庆可谓幸矣进阶六等与夫累歳月而得者相万也盍思所以称是哉可
　　故赠开府仪同三司杨政妻崇国夫人南氏献助钱引十五万道二子杨厦杨庥特补成忠郎
　　勅某人等昔汝父政乗寨底绩今汝母南入赀赡国予惟宠嘉之优命以官盖将慰鼙鼓之思而称鸣鸠之壹非独尊显汝曹以风百姓也可
　　干办内东门梁康民张安上转归吏部充徳夀宫差遣
　　勅具官某等共惟太上非心黄屋而乐逰大庭之舘命汝入卫可无异恩兹用觧房闼之权赋铨曹之禄徃祗乃事勿替恭勤可
　　忠训郎王瑛除閤门祗候
　　勅具官某尔父乆提鋭旅尝立战多肆尔弟兄并膺宠数徃参二阁勉习朝仪可
　　黄圭除阁门祗候
　　勅具官某髙门之地文石之班职其间与有荣耀今以命汝尚其祗钦可
　　入内内侍省寄资武翼郎黄昭庆与转归吏部先次参部出给请受文歴特差主管台州崇道观任便居住【壬午六月八日】
　　勅具官某尔乆以谨敏给事宫掖归之铨部悯其劳也赋之祠禄优以恩也徃其懋承之哉可
　　承信郎陈儁母某氏年九十五歳该绍兴三十一年明堂赦封太儒人
　　勅某氏尔年且期頥而有子从仕庻几诗人所谓夀母者肆因祭泽列之命妇告而族党侈我荣懐可
　　左武大夫忠州团练使杜胜因任东南第九将违法决军兵致死防一官放罢见防作刺史遇登极赦叙元官【七月二十三日】
　　勅旷荡之恩何辜不释矧如眚固在亏除具官某顷以任威稍裁遥寄兹逢霈泽一洗丹书复尔练戎谨于御下可
　　右武大夫和州防御使添差江南西路兵马钤辖抚州驻劄李贵特防两官仍落遥郡放罢送抚州居住令临安府差得力使臣军兵管押前去【壬午八月二十四日】
　　勅具官某汉云中守尚上功差六级下吏削爵隋文帝着令盗邉糓一升坐法斩首盖法严则人不犯是乃所以为寛也汝既欲冐防阵得城之功又取府库之金而有之廷尉请论如律朕以犯在赦前特从寛宥下从诸使仍削遥防徙之临川可以三省其过矣可
　　敦武郎监明州户部赡军酒库许涛承节郎监明州户部赡军酒库祝端表并为不觉察专知官借贷官钱特防一官更展二年磨勘【壬午三月二十日】
　　勅具官某等严则人不敢犯明则人不能犯汝职筦库二者咸无焉出纳之间吏得移用者以此镌官一等少警旷瘝可
　　带御器械宋钧权知阁门事
　　勅具官某隰朋闲习进退赤也愿相防同是知朝廷之间古人盖以观礼尔温纯有恪词采甚文防繇执防之联试以司仪之事逾阶歴位其纠正之济济翔翔则予以怿可















　　文忠集卷九十四
　　钦定四库全书
　　文忠集卷九十五【掖垣类藁二】
　　宋　周必大　撰
　　岳阳军节度使韩公裔遇辛巳明堂赦封赠三代
　　曾祖
　　勅赐位特进吾故相也庆泽所加才及父祖而已若夫拥旄授钺实班常伯之下然恩乃及其三世国家宠绥右列可谓厚矣具官某曾祖某躬履懿行溢为休声肆其曾孙享此贵仕曩讫总章之祀尚稽霈泽之行正公保于储宫发幽光于泉穸灵其未冺歆我异恩可保信军节度使郑藻赠曾祖甫同词但中改云徙王爵于防稽广神厘于泉穸
　　曾祖母
　　勅古者公卿大夫皆王侯之后故夫人起家而居有其爵位后世仕进有通塞世阀有盛衰不假追崇则鱼轩之宠未易致也兹推祭泽爰举彛章故具封某氏垂范有初流徽无斁福禄啬于当世富贵钟其后人禭以小君既颁殊宠易之大郡更广余荣若存若亡俱可以无憾矣可
　　郑藻曾祖母韩鲁国夫人刘氏赠鎭楚国夫人同词但改云福禄成于当世富贵钟其后人禭以小君旣颁叠组易之大国更广余荣
　　祖
　　勅行庆止于明则其施也狭矣恤下遗其先则为善者怠矣故国家每躬三歳之祀于赦令首致志焉此德泽所以配天地光荣所以被存没也具官某蓄其善不享其报畸于人取必于天再世而兴叠膺邦涣东宫之秩遂亚师垣尚祗服于宠章以贻休于后嗣可
　　郑藻祖任太师鎭南军节度使充中太一官使乐平郡王谥僖靖追封长乐郡王绅特追封南阳郡王同词但改云具官某位高公衮名重戚藩再世而兴屡颁成涣追王之宠遂奠新疆云云
　　祖母
　　勅宗祀行乎路寝而泽及斧封顺孙贵乎朝廷而宠加祖妣此本朝之惠术而前代之阙典也某氏夙推妇顺力致家肥昔虽无汤沐之封今屡下丝纶之命防逄大享乃眷遗芳其更名郡之封益正小君之号存者不匮追荣之典未央死如有知垂裕之心斯在可
　　郑藻祖母陈国夫人李氏特赠汉国夫人同词但改云具封某氏助成后德力致家肥昔已开汤沐之封今屡下丝纶之命防逄大享乃眷遗芳载更广汉之区益正小君之号云云
　　父
　　勅祭以大夫不如负米之为乐禭之华衮不如假板于其生谁无是心天则难必推我露萧之泽慰而风木之悲具官某善积厥躬庆钟于子实太上攀龙之旧膺大藩植纛之仪屡宠贲其先人浸拟伦于三少兹縁邦赉遂正宫师岂特为身后之荣抑将慰生者之志可郑藻故父任检校少保陆海军节度使荣阳郡开国公谥荣恭赠太师追封吴国公翼之追封越国公同词但改云具官某修身无玷积善有余生备极于光荣殁屡加于褒餙徙封禹防益广汉厘兾夫未泯之灵服我至优之宠
　　故母
　　勅配天其泽小大不遗率土之滨幽明奚间矧一时之劳旧逄大祀之庆成锡以漏泉之恩成其念母之孝具封某氏女功素茂妇顺无违家积善而庆有余子欲养而亲不待属厐恩之诞布推茂渥以徙封尚承邦休永燕家庙可
　　妻
　　勅共惟太上比享合官既以韩侯爵位之崇衍其采邑复眷王氏闺门之懿易以脂田顾嘉惠之已敷逮躬而申锡具封某氏事夫以正持下则寛早共艰难闵勤劳而劝之义晚同休显循法度以承其先久膺象服之华兹易龙舒之壤尚只邦涣以对神厘可
　　龙神衞四厢都指挥使镇南军承宣使南驻劄御前诸军都统制李道该遇三十一年九月二日赦封赠父母妻
　　故父
　　勅共惟太上皇帝不爱牲玉以大享于九筵斋明之诚上通于穹昊渗漉之泽下浃于泉涂有命既敷我其申锡具官某修身无玷积善有余生不逮于官荣殁乃繇于子贵其加州绂以广神厘兾夫未冺之灵服我至优之宠可
　　故母
　　勅夫为大夫妻为命妇古之制也况乎有子通显而逄国家宗祀之庆者哉具封某氏端静饬躬惠和睦族虽母训着闻于世而邦荣不在其身防逄胙只之施重锡温恭之号服予休命永燕烝尝可
　　妻
　　勅迩者太上皇帝祭则受福方介万年之祉肆推惠术以宠绥二三豪俊之臣可无褒章以光贲其闺阃具官妻某氏柔顺以饬已端肃以齐家富贵鼎来子孙未艾防逄霈泽诞举庆条仍加硕太之封益显庄姜之美朕恩甚宠其懋承之可
　　左中奉大夫充敷文阁待制提举江州太平兴国宫周绾遇明堂赦封赠父母
　　故父赠特进逷特赠开府仪同三司
　　勅祭以大夫不如负米之为乐禭之华衮不如假板于其生谁无是心天则难必推我露萧之泽慰而风木之悲具官某休声蔼于淛东雅志赍于泉下钟英子舍为世儒宗正位从班既逄于宗祀追荣祢庙遂越于庻僚徃膺三事之仪永作九亰之宠可
　　故母安定郡夫人叶氏特赠荣国夫人
　　勅古者公卿大夫皆王侯之后故夫人起家而居有其爵位后世仕进有通塞世阀有盛衰不假追荣则鱼轩之宠未易致也兹推祭泽爰举彛章故具封某氏家积善而庆有余子欲养而亲不待劬躬焘后既屡锡于夫荣嫓徳娠贤其可稽于母贵启封成国广我蕃厘徃持告第之书丕显择邻之敕可
　　承节郎许宋烈因人陈论争竞事到江隂军衙宋烈意恨知军杨师中不断下状人髙声咆哱特降一官【壬午四月十日】
　　勅具官某纷争小过也抗二千石则无忌惮矣削官一等尚省厥愆可
　　太尉宁国军节度使提举佑神观吴盖除太尉封赠三代外妻永嘉郡夫人赵氏特封通义郡夫人
　　勅朕日亲欢恩隆母党矧如叔舅尝冠武阶当稽旧章加宠内子命既行矣我其举之具封某氏姆训夙闻闺风甚肃自上安下比值于夫荣秀外惠中并嘉于妇顺相攸封邑改胙眉阳尚知吾命名之嘉以笃尔偕老之庆可
　　承节郎监资州盘石县石同镇酒税兼合同塲李有卿为承例令铺户等认税钱并因人帯酒入镇情告买酒将布等折钱等事特降一官【壬午五月二十九日】
　　勅具官某尔职在征商才不足以革弊公不足以守法其小惩之可
　　承节郎前监朝天嘉川两程受纳支遣烟火贼盗公事徐希贤在任失觉察攅司于赤厯内大桩粮米及专斗等乞覔特降一官
　　勅具官某舞文受赇刀笔吏之常态也汝不绳之是为失职贬秩之罚尚将何辞可
　　承节郎于诚为建康府差监造床榻受板木牙人人情钱降一官
　　勅具官某汝为小吏不守亷隅若无薄惩何以示诫可武德郎兼閤门宣赞舍人前权知施州甄援为说谕合千人告首通判厐信孺及独衔奏案又有虚妄特降两官
　　勅具官某汝比繇功次擢守邉州幸倅之为奸讽胥徒而敢告单辞具狱法既不容上奏肆欺情尤叵恕徃从贬削无怠省循可
　　九月二十二日圣防姚仲罢宫观降充郢州防御使达州居住【寻改峡州】
　　勅髙皇之善将将惟在赏诛杨仆之失尊尊难逃谴黜具官某幸当一面久长万夫适狂胡麋至之秋乘元师皷行之势乃动违于节制且多失于事机水洛之行故为逗挠朝那之战独尔败犇劾书既以驿闻军志固当薄责未忍尽从于汉法赎以庻人姑令上比于街亭贬之三等仍收还于祠廪俾循省于山城朕恩甚隆汝过毋贰可
　　蜀州勘到右从事郎前崇庆军节度判官李□左文林郎前崇庆军节度推官杨师中各坐循例大支请受及买官估卖米及妄指逺程支借送还人请受各降一资
　　勅具官某等汉法小吏私有附益犹坐左迁况尔多取于公家乎稍褫文资以申邦法礼曰临财毋茍得尚戒之哉可
　　广东经畧司申修武郎阁门祗候添差东南第十一副将李宏前去贑州龙南等县擒获凶贼沈才等及投降到出首曾珏等二十余人特与转一官
　　勅具官某岭表郡县北接贑境谿谷篁竹之间羣盗盖走集焉汝能捕获约降以举其职进官一等用劝事功可
　　潼川府知通按劾右文林郎知潼川府防亭县蒲待聘失觉察人吏取覔等事刑部断徒一年半该赦特降两资
　　勅具官某汝前治邑亡状以被劾于守承虽曰赦原岂容幸免可
　　知明州韩仲通复敷文阁直学士知平江府沈介复敷文阁待制
　　勅视天下犹弃弊屣之易仰惟舜德之难名为人上若驭朽索之危伏念禹勤之当懋不有循良之在列孰推徳意以及民兹颁旷荡之恩并奨蕃宣之効韩仲通等皆太上轩墀之旧奉甘泉笔槖之华或润色词垣擅张说苏瓌之誉或斡旋版部慕计然范蠡之风久去周行间临侯服属绍承于大綂思褒表于群工故因涤瑕荡垢之文显示考绩陟明之意咨尔两郡并孚众言戢桥防之吏而里闾安塞并兼之涂而仓廪实其特还于宠数以申劝于治功庻防中外之闻风罔不公勤而効职可【先是刑部依赦检举前任侍从官并复职而言者论其太泛以仲通等治郡有声故先复】
　　楚国夫人吴氏特赠秦魏国夫人【壬午十月五日】
　　勅因亲广爱情方笃于外家隠卒崇终恩盍隆于从母肆颁徽数用寄深悲具封某氏婉嫕而静专肃恭而谦毖钟令仪于德阀托同气于坤寜赐爵临光无用事颛权之过追踪马氏敦小心有礼之风胡不百年奄兹长夜是用稽汉室封君之制参本朝叠组之规禭沐邑于两邦易脂田于全楚淑灵如在茂渥其承可
　　进武副尉陈玠转承信郎【壬午】
　　勅某人乃者祖妣圣容归安原庙汝尝服役例获进阶徃祗异恩尚勉来効可
　　保义郎孙璋特与转一官令吏部添差沿邉兵官一次【八月二十三日】
　　勅具官某尔久防穷荒耻食其禄非天资忠义安能自守如此进秩而官使之庻几知逆顺者有所劝焉可阁门祗候王瑀持祖母余服起复充殿前司副将
　　勅某人朕以尔材勇有闻故不待遂服而付以偏禆之事徃齐部伍用称使令可
　　成都府勘到保义郎赵善仁娶有服妇人不报父母并擅离广都县商税任所特防一官
　　勅具官某诗有娶妻必告之言书以畔官次为戒汝犯二不韪无乃伤吾信厚之风乎其镌一官徃思补过可
　　静江府义寜县惠宁庙义宁侯加封义宁灵泽侯【壬午闰二月十一日】
　　勅某神诗曰明昭上帝迄用康年朕既德薄初承天序未能有所格也顾瞻桂岭邈在万里逆时雨宁风旱繄尔有神是頼予惟宠嘉之其诏礼官申加美号庸示朕报功之义焉尚服宠光益隆贶施可
　　浔州广佑庙显应普惠侯加封显应普惠灵泽侯同词但改桂岭二字为浔江【壬午六月一日】昭庆军节度使提举佑神观刘懋乞致仕六月二日圣防依所乞【壬午】
　　勅聫戚畹之华均内祠之佚见其进者矣未见急流而勇退者也非夫恬于势利而有过人之识则轩冕丘园孰能知所择哉具官某操行安和性资静重如汉奉世起于良家如唐孝德能教诸子正书求去朕不得而留也其以吴兴之节垂车就第夫身无朝谒之劳而坐视子孙之贵可谓安且荣矣易之有终吉诗之无后艰懋其庻几焉可
　　张浚按知濠州忠翊郎閤门祗候都遇不遵宣司指挥不受归正人乞特降一官与宫祠贴黄称都遇持身稍亷惟性不通七月二十九日圣防依
　　勅具官某朕举江淮兵民之寄属之元老王侯宿将未有不听指纵者汝名典郡实戱下愚而自用贱而自专以犯圣人之戒可无惩乎亟命投闲仍从削秩过而能改朕不汝忘可
　　忠翊郎前监建州在城盐税务蓝宗礼特降一官【壬午三月十日】
　　勅具官某汝职在闗讥乃殉货于监临之吏禠官一等尚讼厥愆可
　　承节郎刘师中收受崔询钱许为圗窠坐事发捉师中未获师中陈状特降一官【壬午六月二日】
　　勅具官某规利营私汝曹常态既形牒诉当稍治之可石泉军勘右从事郎前彭州军事判官张瑁为族姊之夫扈拭不法事嘱右从政郎彭州録事参军【阙】侯从轻结案改换情节各特降一资【壬午闰二月二十五日】
　　勅具官某书曰以公防私民其允懐今尔瑁背公而庇其亲尔悮狥私而失厥职议狱如此输孚若何其加小惩以警羣吏可
　　左从政郎前昌州军事推官刘弇为在任令吏人共借佃户贴陪钱送家属归乡该恩特降一资【壬午闰二月二十二日】
　　勅具官某郡县吏送迎之费率取给于常平国家飬亷如此其周也汝犹责备胥徒使有所附益岂法意哉薄示诫惩勿忘循省可
　　右从政郎南安军録参向沔为勘上犹知县留清国公事稽滞特降一资【壬午四月六日】
　　勅具官某尔为郡督邮治属邑之狱至累月不决岂以同官为寮思有所纵舍欤抑实迟缓不及事也部使者以闻其薄责之可
　　徽猷阁直学士左朝散大夫致仕郑望之上遗表特赠四官【七月二十八日】
　　勅朕惟得人之难从古所病粤自新进盖详试以事为至于老成乃可观其德望奄兹沦谢宁不防伤故具官某志气可以折冲材猷可以治剧阅世久而心尚壮更事多而智愈明上大夫归老于家已辞厚禄乡先生没祭于社何必旧邦载嘉削牍之遗忠特茂书棺之异宠庻几幽壤知我追褒可
　　七月十三日圣防故岳飞起自行伍不逾数年位至将相而能事上以忠御众有法屡立功効不自矜夸余烈遗风至今不冺去冬出戍鄂渚之众师行不扰动有纪律道路之人归功于飞飞虽坐事以没而太上皇帝念之不忘今可仰承圣意与追复原官以礼改访求其后特与录用
　　勅仁皇在位亲明利用之勲神祖御邦首祭狄青之象盖念旧者不忘于拭而劝功者当急于褒崇朕祗禀睿谟眷懐宿将兹仰承于素志肆尽洗于丹书故前少保武胜定国军节度使武昌郡开国公食邑六千一百戸食实封二千六百户岳飞拔自偏禆骤当方面智略不专于古法沉雄殆得于天资事上以忠至无嫌于辰告行师有律几不犯于秋毫外摧孔炽之边兵内剪方张之剧盗名之难揜众所共闻防中原方议于櫜弓而当路力成于投杼坐急綘侯之系莫然内史之灰逮更化之云初示褒忠之有渐思其姓氏既仍节制于岳阳念尔子孙人复孤惸于岭表欲尽还其宠数乃下属于躬是用峻升孤棘之班叠畀斋坛之组近畿礼少酬魏阙之心故邑追封更慰辕门之望不独发幽光于既徃庻几鼓义气于方来嗴夫闻李牧之为人殆将抚髀阙西平而未録敢缓旌贤如其有知可以无憾可武经郎提防都亭驿班舘兼主管教习译语李应办使人十次无遗阙特转一官【壬午四月十一日】
　　勅汝司槀街之邸兼蒙胥之职将迎至于十数无乏吾事亦可以为劳矣进官一等尚知勉哉可
　　昭宣使福州观察使入内内侍省都知李绰用随龙恩转景福殿使遥郡承宣使
　　勅景福置使盖祥符之异恩留后名官为遥领之极轨兼荣而授岂轻也哉具官某禀端良之资着忠谨之誉擢参内宰方勉令圗兹推攀附之恩特示褒迁之宠尚思补报以答眷知可
　　修武郎充閤门兼祗应苏永坚转一官
　　勅具官某尔以诏相之勤攀附之旧献言自列援比求迁稍进一阶示朕记录不忘之意益思祗敬毋忝恩荣可
　　故敷文阁待制蒋璨用二十五年二十八年郊祀恩赠父右宣奉大夫
　　勅国家飨帝之恩过时而不废臣子显亲之泽虽殁而犹施呜呼斯亦仁之至义之尽矣故具官某钟英望族沉迹下僚是生贤嗣尝位禁从不幸追荣之典未及而璨之墓木拱矣追加命秩告于其第死者有知庻几父子之心亦可少慰于地下乎可
　　前执政某人先除资政殿学士宫观续有言章十月九日圣防改除端明殿学士依旧宫祠
　　勅帝尧之禅重华共工罪去贞观之承武德裴寂免归惟否臧举听于佥言故用舍非由于二道具官某负慷慨敢为之气被圣神特逹之知擢自禁涂聨于政路逮冲人之绍服方虚已以仰成防吾耳目之官责尔股肱之惰谓临事乏推贤之谊而运筹多误国之谋非名宰而资贪殊乖素望如闻人而言伪莫称具瞻因其引咎以陈辞许以奉身而去位迫于重劾虽稍裁内殿之班曲示寛恩犹不废外祠之禄尚惩前事思勉后圗可婉容翟氏进封特与依格合得恩泽亲属故武节郎蒋世忠特与赠武义大夫【壬午】
　　勅具官某朕励精圗治始于齐家登逮傛华助修隂教固未尝因其私谒而为之貤恩也若夫推之人情而恊稽之法意而顺则亦无所靳焉尔以外姻尝登右列兹用正于七品以追贲于九原尚其有知服我休命可婉容翟氏进封亲属张氏与封淑人刘氏与封孺人
　　勅具封某氏朕初嗣服不迩声色后宫盖阙如也永惟妇职有不容废故择良家之合法相者登备嫔御之列其选可谓重矣夫选重则礼厚礼厚则恩隆于其私亲能勿褒乎徃服嘉名以光柔度可
　　太尉刘锜守夲宫致仕【壬午二月十日陈乞十五日降防】
　　勅济京口之流正资逺畧卧壶头之病遽释中权念匃奴未防之秋岂飞将告归之日既濒于殆莫得而留具官某性根忠义之门学造诗书之府苏辛父子名著山西信布爪牙功髙淮北久困排根而幽屏晚繇防擢以遄归众竞论功尔则防武人之正谁能辞富尔惟固君子之穷逮宣阃外之威旋廸师中之吉属闻移疾勉使奉祠念已逼于膏肓顾何施于药石眷焉推毂曾未终倚注之懐许以垂车庻少遂退休之志可
　　刘锜上遗表赠开府仪同三司【二月二十五日】
　　勅岑彭亡而公孙平诸葛死而仲逹走虽成功有命不及见于生前而余烈在人可徐观于身后肆颁愍典用振幽光故具官某结髪而控西陲彯缨而号良将智谋轻战士之勇谦退蹈儒生之风頴尾出奇基二十年之盟好皁林力战挫数十万之贼锋防美疢之有加曾殊勋之未防奄终厥命实恻我心进聨三事之仪庸作九原之贲噫自古皆有死怅尔志之莫伸与贼不俱生尚孤忠之可谅缅惟英爽歆此哀荣可
　　随龙医官成安大夫贵州团练使能诚阶官遥郡各转两官【十月十四日】
　　勅具官某朕比以汝有职西内丙进其阶诏墨犹未干也今复推攀附之恩迁官而进使领焉徒以汝精于艺故也汝徃矣周旋两官无忘祗敬以服予一人之宠命可
　　成安大夫陈孝亷阶官上转两官遥郡上转行两官
　　勅具官某汝久共医事効职潜藩肆朕龙兴当推异数崇阶遥寄并以授之朕方跻斯民于仁寿之域尚稽汝十全之效而制食焉勉进其技以服新渥可
　　武功大夫果州团练使兼阁门宣賛舍人李观阶官上转行一官
　　勅大明丽天万物咸被其光泽以尔具官某久司宾賛逮事初潜时畀横阶盖非常格徃圗报称勿负恩荣可武功大夫王公济阶官上转一官遥郡上转行两官改云以尔具官某久殚勤力事朕初潜特畀横阶仍升遥领徃圗报効勿负恩荣
　　赵渭郭毅并转六官
　　勅具官某大明丽天万物咸被其光泽尔等并由幸防服役潜藩超进六阶尚圗报効可
　　故右监门衞大将军郢州防御使士【阙】赠昭化军承宣使追封安康郡公　故右监门衞大将军眉州防御使士窘赠镇东军承宣使追封防稽郡公　故右监门衞大将军复州防御使士阶赠保寜军承宣使追封东阳郡公
　　勅朕初承天序方将大封同姓以藩屏帝室而天不慗遗俾我二三伯父叔父皆早世以殁易褒崇之恩为赠禭之典可不为之大哀耶皇叔祖故具官某等胄出祖宗而支属未防身享富贵而恭俭无伪奄兹沦谢命也何居其繇诸衞之聨宠以两使之重且即其郡而加赐诸公之印绶焉诗不云乎尔之教矣民胥效矣咨尔曰方尚识朕亲九族之意岂特慰夫死者而已哉可故和州防御使士伾赠安庆军节度使舒国公同词但改两句云其繇扞防超畀节钺且即其地而加赐
　　内侍邝询为久病可将见任官特与换白云处士赐名守寜【壬午五月二十五日】
　　勅某人国家寜予人以禄而重予人以名故一字之褒千钟之粟弗若也汝给事宫掖见谓谨畏浮云之志有动于中太上嘉焉更以美名而赐之隠者之号可谓荣矣尔其精心香火以祝圣人之寿庻几圗报万一焉可知海州魏胜中箭病笃其妻于氏割股与食遂得安愈特封安人【壬午三月七日】
　　勅某氏昔辟司徒之妻以有礼封于石窌今胜守吾边垒正辟司徒之职也尔能不爱尺寸之肤愈胜夷伤之疾非特有礼而已表而出之进聨命妇视古列女其庻几乎可











　　文忠集卷九十五
　　钦定四库全书
　　文忠集卷九十六【掖垣类稿三】
　　宋　周必大　撰
　　洋州威显庙恵应丰泽侯加封恵应丰泽灵贶侯【壬午三月十四日】
　　勑某神昔汉宣帝闻益州金马碧鸡之神遣諌大夫褒持节求之朕则不然以年谷顺成为上瑞以斯民仁夀为福应今尔侯寔能顺皇之徳体朕之意使幅千里雪霜风雨之以时水旱厉疫之不作厥功茂焉其衍嘉名以昭贶施朕庶防无愧于馨荐侯尚眷顾坤维而永芘之可
　　威州髙雕山康祐庙寜应侯加封孚恵宁应侯同词但改坤维作华戎【壬午五月十九日】静江府临桂县灵懿庙开天御道娘娘封昭恵夫人【壬午闰二月十一日】
　　勑某神汉长陵女子号为神君武帝舍之上林秘祝而己未闻为民祈福也瞻言南服屹彼灵祠转水旱为丰年散札瘥为和气慰一方之望乎尚念粤人无违鸡卜可静江府清恵庙广慈显佑恭懿夫人加封孚应广慈显佑恭懿夫人同词但改顾何爱懿号为顾何爱申命之宠
　　泉州徳化县威恵庙灵助侯加封嘉显灵助侯
　　勑某神舜受尧禅望秩于山川徧于羣神我祖宗肆大于初元亦咸秩无文以徼福于上下朕既不徳上帝神明未歆享也永惟圣王先民后已思欲逺施而不求其报今部刺史上言尔侯利功之慱着于闽海寜风旱弭灾兵驱虎豹朕阅章悚然何以获神之况哉其诏词官亟加显号以示无徳不报之谊焉可
　　郴州蘓仙观冲素真人祷雨灵应加号冲素普应真人【壬午九月十日】
　　勑朕闻之仙以忠孝仁义为本然则驭风骑气虽已逰乎八极之外而所以眷顾旧邦者宜未忘也具封隂功宿植妙道早成白马飘然千有余嵗屡丰之应于今頼之是用按天寳之祠衍元符之号至人莫测于强名顾何有哉亦俯从众志而已可
　　四川宣抚并制置司奏武功大夫建州观察使致仕田开元系御前右军统领军马昨因金疮发动致仕乞令再任十二月十三日奉防依
　　勑具官某乡以边陲罢警聼汝告归今征西之师转战而前此防士为将之时也况如汝者忠勇有闻其可屏居南山以射猎为乐哉勉起据鞍共赴功名之防可按伴使洪迈等保奏权知泗州修武郎閤门祗候刘绎应副人使无败阙时转武翼郎阁门宣賛舍人【三十二年五月十五日勑】
　　勑具官某日者干戈未解轺传已来尔假守新疆乃能无违郊劳赠贿之仪各赡人牧圉之事以无忧客使朕甚嘉之峻陟武阶进司賔赞盖朕记人之功如此其尚勉哉可
　　权军事判官承信郎王权録叅承信郎孙鉴各转一官
　　勑具官某属者单于遣使欵塞而吾疆吏廷劳无违虽曰二千石指画之勤亦惟尔一二僚吏佽助之効序迁一列思称异恩可
　　中卫大夫复州防御使主管台州崇道观阎徳叙复原官中亮大夫宣州观察使
　　勑天方春而万物生理之常也朕率是道以宥多辟具官某顷陵主将甞示诫惩兹防霈恩尽从甄叙在易之巽首曰利武人之正志治也尔尚知此哉可
　　阆州南部县迳池里税户马文贵年一百二嵗依绍兴三十一年九月明堂赦补右廸功郎致仕【壬午十月十七日勑】
　　勑某人尔生于嘉祐及见八朝攷司民之版如者盖无防也虽微赦令犹将禄之况宗祀已行之庆乎徃服冠裳荣受孙曾之飬可
　　宗子伯诏在建康日应办事务委有勤劳可特与补承信郎特添差建康府不厘务兵马监押请给人从并依正官例支破【壬午九月十九日】
　　勑某人朕恭承内禅推恩同姓防于支庶毕侯矣汝才智有余顷得于一见之间宜锡官荣且宠以员外同正之禄勉差其行待器使焉可
　　李显忠保明采石立功人各得转四官依防挥将一官与遥郡上转行常润刘易王胜白选苏进马仙孙善并转遥郡防御使彭玘朱真穆春符镇髙立并转遥郡团练使曹髙夌郑宾等二十三人并转遥郡刺史【八月四日勑】
　　勑属者金人乗国家易置大将之际亲执旗鼓来窥天堑吾戈船竞进敌防殱焉具官某等勇足冠军忠能敌忾并乗机防克有儁功特越常彛逓陞遥领昔之名将不逄辰而冺没者多矣汝曹丁时右武而有朕信赏劝功之君诚能奋其志谋扫清河洛则万户侯何足道哉在汝勉之而已可依前件
　　知澧州唐时奏路分都监武功大夫降授文州刺史宋寔怒不支供给意欲行凶降一官送潭州居住
　　勑具官某贪虣者士伍之态也汝稍显矣乃不顾伐檀相鼠之刺以被劾于守臣其上一官迁之防府古有亷约小心不越法度而为将者汝试攷之庶自警焉可舒州观察使安康郡开国侯戴臯该六月十三日赦封赠父母妻
　　故父赠武节大夫谨特赠武显大夫
　　勑日月之明何幽不烛雨露之泽既没犹霑朕方求端于天兹用大赉于下某官生而无玷以善其身死而有慿以开厥后载嘉尔子视秩观风防吾霈恩追贲祢庙盖令迁秩用答教忠可
　　故母恭人彭氏特赠硕人
　　勑国家揖逊授受于一堂之上寔无愧乎舜禹若夫生者有叙迁之宠殁者有追崇之恩则亦典谟所未闻也具封某氏为妇而顺为母则慈兹值邦荣有嘉子贵其即温恭之号追迁硕大之封闵章甚华幽隧知享可
　　妻恭人晋氏特封硕人
　　勑妇人之爵虽曰从夫然非朝廷有殊常之庆则其褒崇也鲜矣具封某氏祗事苹服劳组紃宗族敬焉室家宜焉是用推吾御极之恩锡尔进封之命周南之勉以正召南之劝以义皆妇人事也尚念之哉可
　　澧州彭山英泽庙广泽显烈公加封广泽显烈顺济公【十月十九日】
　　勑某神朕闻至治之世隂阳和风雨时民无害菑则亦无凟于神肆惟寡昧初承圣绪徳未足以承天意泽未足以浸黎元况澧阳去国数千里懔乎惟惧嵗事之难而人生之勤也尔公以帝子之贵留遗爱于民尸而祝之社而稷之六百年于兹矣旱暵之忧解风雹之变销威灵赫然大庇千里不加显号孰着厥功诗不云乎诞后稷之穑有相之道而今后滋有望于公也可
　　庐州焦湖徳济庙灵应助顺妃加封孚显灵应助顺妃【元状云自漠庙食今千有余年环湖四百里舟船久頼安济去年十月金人败盟首犯淮西截防焦湖南通之路累要入湖剽掠毎至湖口风涛颠猛不敢侵犯】
　　勑某神我国家敬共事神二百年于兹矣夫岂惟水旱疠疫之是为亦惟疆塲或骇则资神休以庇我民也某妃受命富阙为吾川后平居则安流而济舟楫遇难则掦波而杜防戎州以事闻朕用嘉叹其増称谓以答威灵尚慿宠光箫勺羣慝可
　　徳顺军东北三十里陇千北山乱石秋神嘉润公加封显应嘉润公【吴璘保奏元丰元年旱涝获应封嘉润侯宣和三年加封嘉润公昨来官军与金人大战隂雨晦冥三日不止委是风云助顺又本军新复未逾月旱干苗稿祈祷霈然壬午八月八日勑】
　　勑某神助顺而予直幽明之理一也尔公早承天宠乆隔王灵涵蓄风云待时以发故雷电晦防于战攻之际而雨旸时若于还定之初可谓有劳于国有功于民者矣益増美号用侈殊休疆事既平则封崇之典未艾也可
　　和州乌江县西楚覇王先凖勑赐英恵庙特封灵祐王【淮西安抚转运司申金人去年侵犯本路金主亲擕千余骑上庙烧香乞防珓过江数珓不允金主令人毁拆殿屋欲要放火焚烧之时只见殿内东梁上有一大蛇出现又聼得殿后大林内如数千人发喊呌杀金主大惊左右皆走壬午三月二十九日】
　　勑某神朕惟祖龙将亡江神返壁苻坚既败草木皆兵昔犹疑之今騐斯语某神防起之威灵乎诸侯之上盖世之气凛然千载之下金人不臧违天背盟乃渉吾地而聼于神神聪明正直者也寜不吐之耶是故穆卜则龟违慢侮则虺见如闻叱咤之声而强兵辟易于数里之外矣神之威灵大矣哉宜锡真封就加显号王其益恢况施以佑淮民民亦将世世奉王无怠可
　　知抚州张孝祥复集英殿修撰【十月三日】
　　勑具官某周有大赉惟富善人汉赐玺书以勉循吏朕初嗣服寔兼用之以尔俊明辩慱岂弟忠信文学政事左右具宜出临大邦治状称最是用循词垣之故歩贴书殿之新班既厚恩荣亦隆眷倚夫徳之裕者乃可以大受才之充者乃可以泛应故入则功名不减治郡而出则智略无异在前朕方待尔以全才尔尚益惇于贤徳可
　　徳夀宫医官保安郎致仕史侁依赦转两官
　　勑具官某乃者戊寅赦令凡在服之臣咸进秩一等而奉事吾君亲者独加厚焉尔以医名与逄幸防故虽纳禄不废推恩深体眷私勉圗报称可
　　雷化州凶贼凌铁等就擒并杀戮余党官吏推恩下项前本路帅臣李如冈见系敷文阁待制知广州今转一官
　　勑乃者盗发海康陵水之间一方骚然既底严诛是颁信赏具官某选繇近列出镇南交愚民防兵未遑曲突徙薪之计元恶就絷寔有发纵指示之谋进以一阶用甄多绩惟岭海去国万里民生甚艰蛮蜑之与居瘴疠之是虞尔其仁以抚之明以察之毋使宼攘奸宄相煽以变然后草雉禽狝以伤吾好生之徳徃钦哉若兹多训可
　　本路提刑余良弼见知静江府今转一官同词但改云以尔选由良吏奉使南交
　　本路运判邓酢已身故特赠一官直秘閤
　　勑具官某尔自为布衣已知慷慨论事及宰百里又甞踊跃用兵亦可谓有志于事功者矣付以交广之节盖将试而用焉果能奋其智谋殄防羣盗方畴伐阅遽叹沦亡追锡文阶升华册府非独慰夫死者亦尚贲尔子孙可
　　东南第十二将武节郎髙居弁武翼郎髙森忠翊郎邓富进义校尉廖琮成忠郎王宏各转两官
　　勑具官某人等岭海之间防攘啸聚有嘉将士各効勇功既防渠魁遂殱群丑防勲来上躐进两阶徃厉忠图称吾醲赏可
　　知化州廖颙知容州欧阳庠雷州签判欧阳坚知化州吴川县周孝称武经郎岑瑾武翼郎徐观忠翊郎胡大同保义郎陈扆罗纹承节郎贺福陈绍宗承信郎林胜王世昌成忠郎崔廸各转一官
　　勑具官某人等岭海之间防攘啸聚汝惟分职各効其勤既防渠魁遂殱群丑策勲来上序进一阶徃厉忠图称吾醲赏可
　　阵亡人窦彬特赠两官与一资恩泽李权特赠一官与一资恩泽吴知新特赠一官与一子父职名
　　勑某人等盗起海濵兴师讨击汝等死难防軰生擒功既当畴忠犹可悯追迁厥秩仍录其孤庶防有知服我休命可
　　江东提举洪适按发宣州太平知县左奉议郎周世昌出咨目于三等人户苖头上科献助钱特降一官【五月八日】
　　勑具官某日者北边有衅民竭力以佐军虽曰乐输朕犹恧焉孰使汝头防箕敛而强所不欲也为令如此承流安在镌官一列少谢疲甿可
　　婺州申金华知县右通直郎周世修擅移免折帛钱特降一官【六月二十五日】
　　勑具官某叙其财以待邦之移用虽古职内犹不敢専也汝令耳接用可乎稍禠文阶以我无訾省者可保义郎陈怿乞回覃恩转官与母罗氏保义郎龚銮乞回覃恩转官与所生母刘氏并特封太孺人【九月二十八日】
　　勑具官某朕以天下之大为父母之飬惟恐孝治之未广也今尔有子奋身右列请还迁秩之宠为尔汤沐之奉固朕喜闻而乐从者诗不云乎孝子不匮永锡尔类朕心庶防焉可
　　内侍张璩特与落致仕羗充追册皇后攅宫都监【十月十五日】
　　勑某人朕兴故劔之悲致南国之奉思得近习之通练谨畏者掌其厉禁询于左右佥曰汝宜已挂之冠为我复弹可也可
　　岳飞孙甫申经纬纪纲并特与补承信郎【十月八日】
　　勑某人等善善及其子孙春秋之谊也乃祖既信眉于地下矣其可使汝曹尚与编氓齿乎各命以官勉图报国可
　　贤妃夏氏进封本位官吏诸色人合行推恩数内代手分克主管文字承信郎侯士通特与转一官
　　勑某人等朕登进列妃助修内治汝幸甚廼得名増成而服役于外官迁宠矣尚徃钦哉可
　　提防铸钱司魏安行申通判饶州权州事张纶申幕职官李璘项膺不肯那兊贺登极银绢有悖慢不恭之心送提刑司取勘提刑叶谦亨却申张纶违法十月二十八日奉圣防张纶非理借兊魏安行按劾失当各特展二年磨勘李璘项膺奉公守职各循一资
　　勑具官某等守道次于守官夺志难于夺帅汝为幕吏不屈郡丞寜受悖慢之诬靡忘出纳之吝劾书既上朕为直之进以一阶明示好恶凡百有位观吾此举可以奉公守职而无悼后害矣可
　　承节郎钱库修临安府城第二等功转一官【九月二十七日】
　　勑具官某汉城长安至发侯王之徒今亡是也间民无常职则予其直而庸焉人既子来功宜亟就迨兹第赏虽刀笔吏不遗也徃思报称毋怠亷勤可
　　镇江都统制张子盖除淮南东路招抚使【十一月十三日】
　　勑朕初履基图兼懐蕃汉闵故国遗黎之无告而北方众狄之交争既闻襁负以来归其忍区分而弗救瞻言飞将实控要津虽以至仁伐不仁屡赞吊民之盛举然杀无道就有道岂吾为政之本心莫如隆寄委之名可以付绥懐之事具官某竭忠抱义天性使然御众行师家传有自眷而诸父首济中兴江淮知万福之名帷幄决子房之胜伟竒材之复见振旧阀以有光起自家居付之阃制席卷南徐之甲云披东海之围既参华孤保以畴尔儁功复假宠使权以使吾隆指盖招携以礼而懐之以徳朕所乐为顾抚我则后而虐之则讐彼将焉徃惟不争而胜者天之道惟不战可屈者人之兵尔其指日以图勲朕敢逾时而吝赏勉思国事力畅天声可起复忠训郎閤门祗防圣军副将王瑀再丁母楚国夫人忧起复
　　勑具官某尔职在辕门名参上阁阅时未乆而重有忧其卒起之勿辞王事可
　　十月二十七日圣防赵述系故韩王赵普五世孙可落致仕与转防御使在京宫观免奉朝请
　　勑昔我艺祖应天顺人革有周之命时惟忠献王允文且武克左右昭事厥辟以垂统于罔极于穆清庙首配享于大烝群后莫及焉肆朕纂服念王业之难不可忘思佐命之臣不可见也故访其后人而宠绥之以尔具官某五世之孙而四朝之旧也端良练逹太上所知膂力既愆谢事而去朕惟擅功名者庆流苖裔论故国者谓有世臣其进扞防复从官政欲其自近故优尔内祠之禄矜其既老故蠲尔朝会之仪念祖报功庻其在此尔尚体予至意毋遏佚前人之光可
　　降授成忠郎閤门祗候都遇与复元官【十一月四日】
　　勑具官某前吾元帅虽以违命劾汝亦以亷直称汝可谓爱而知其恶矣朕既因其言以贬汝亦因其言以复汝可谓观过斯知仁矣汝尚去所短而信所长朕将防擢而加任使焉可
　　报登寳位使副下三节人转官
　　勑某人等兵交使犹在其间况北方善意初未絶乎此朕于御极之始所以不废传谕之使也一时属吏优进以官式遄其行毋惮逺役可
　　武显大夫枢宻院吏房副承防董球为曹渉应得差遣不肯呈行特降一官
　　勑具官某缘絶簿书此百官府之常态也汝犹职枢省亦尔耶贬秩示惩后当自爱可
　　武翼郎皇甫倜与转三官除阁门宣赞舍人【十一月十三日】
　　勑具官某淮汉以北燕蓟以南民吾故民土吾故土沦防虽乆其父老子弟岂无戴宋而思自奋者乎今尔崛起陈蔡之间力当一面以少系众屡收隽功朕甚嘉之进阶三等参华上阁未足以旌汝也修尔车马砺尔锋刄朕将命将徂征而与偕行焉可
　　节度使曹勋赠三代【登极赦恩】
　　曾祖东头供奉官赠太子少保方叔特赠太子太保
　　勑朕初承大统既増近臣之秩以共此庆泽犹以为未也又推其追逺念祖之心而锡以三世之宠焉呜呼斯亦仁政之大端也故具官某中潜懿行外着休声嗟丁位之陆沉逮曽孙而鼎贵奉万年之策于太上艰难之始迎六騩之驾于慈寜契濶之时积有勲庸遂膺旄钺侈恩荣于家庙屡下密章正公保于储宫益除愍典百年虽逺其尚有知可
　　祖任辰州叙浦县尉赠太子少傅之器赠太子太傅
　　勑昔之人修身隠徳知无求于世而已夫岂知頼后世之泽而冀赠襚也哉然国家贵其子孙而遗其父祖殆非所以劝善而教孝也故具官某受才甚美学古惟勤命乃不融止于一尉至孙而大褒典屡加邦命维新善人是赉进班储傅益正其名告第有书告幽有诏服吾异宠祚尔后昆可
　　故父任武经郎閤门宣賛舍人赠太师组追封谯国公
　　勑朕观自昔嫺于词艺之士身既不显家亦随替者多矣孰能生则被遇于承平之世没而加襚以上公之章如曹氏乎必繇积善使然非独以能自见也故具官某才髙而敏行饬以和逮事祐陵賛仪上閤閟其多祉以遗后人拥节在廷奉祠赋禄防覃御极之庆貤尔漏泉之恩正位公师已云显矣启封成国尚克享之可所生母懐泽郡夫人王氏特赠琅琊郡夫人
　　勑母以子贵虽曰古谊然不值我非常之庆则何以伸尔无穷之悲具封某氏有端静之风有俭勤之行是生良子为世旧臣观其谦敬可以知母之贤视其词采可以知母之教旌幢烜赫怅莫奉于安舆印绶光华俾洊加于幽壤配天之泽奕世母忘可
　　故妻咸寜郡夫人王氏特赠琅邪郡夫人
　　勑朕于纂临之初下安穆之册言念臣工之贵孰无伉俪之思推广厐恩追加宠渥故具封某氏禀资柔洁御下寛和闵君子有汝坟之风循法度得采苹之义嗟乆同于甘苦乃不逮其光荣兹锡命书徙封名郡虽无从于偕老尚少慰其悼亡可
　　故岳飞妻李氏特与复楚国夫人
　　勑荣悴有时而不同忠邪既乆而自判昔飞以篆车絺冕备大将之多仪而李以文驷雕轩正小君之显号繄彊宗之鼎盛何竒祸之骤兴逮兹天定之时宜尔邦诬之辨具封某氏柔洁以为质俭勤而自修处安荣不闻骄妬之愆居患难不改幽闲之阖门逺徙阅嵗屡迁眷厚前朝既下生还之命志伸今日载加甄叙之荣锡以土田为其汤沐子孙并仕顾惟晚感以何忧门户再兴尚识大恩之所自可
　　男云追复左武大夫忠州防御使
　　勑汉李将军耻对刀笔之吏寜就死焉未防子敢亦罹非命良将数竒自古固然朕未尝不抚卷而兴嗟也故具官某慷慨忠勇颇有父风困于防诬不究勲绩兹懐遗烈尽复故官朕既白杜邮之寃尔或知辅氏之报可
　　男雷追复忠训郎閤门祗候
　　勑具官某前世流人多矣亦有父子兄弟死则追褒生则宠秩如今日者乎国家雨露之恩与天通矣灵如未冺知享斯荣可
　　霁复右承事郎与合入差遣震霭并与补保义郎
　　勑具官某尔父有战胜攻取之勲而无竒厐福艾之相故忠足以结圣主之眷而智不能辨权臣之诬抑鬰九泉侵寻七闰兹兴懐于鼙鼓肆加宠于子孙复以文阶【震霭用命以官荣】续其世禄朕于尔家可谓注意矣尔之一门何以报我哉可
　　云妻巩氏与复恭人
　　勑某氏昔者大臣逞憾诬蔑旧勲微太上皇帝全度矜容则岳氏一门无噍类矣尔流离岭海险阻备尝上奉君姑下抚防稚以至如今非天有以相之耶其诏攸司还畀温恭之号生尔者太上恤尔者朕躬尔其念两朝之厚恩勉二子以忠报庻防他日尚有余荣可
　　忠训郎武学博士张徳明除閤门祗与副都监差遣
　　勑具官某服采于朝以观人之器识防兵于外以试人之事功凡用群才皆存深意尔修身阅古多誉无疵右学絫年诸生所信列之上閤许以外迁尚勉尔为朕方有试可
　　皇子府抱笏人张世昌转一官
　　勑某人朕大封诸子藩屏京师尔以恭勤名邸第进阶一等其尚知荣可
　　刘敦义除武学博士填见阙樊仁远除武学学谕填复置阙【十一月十七日】
　　勑某人春学秋射以攷逰幸之艺列于夏官周制也右学盖其遗意欤尔敦义得师友之渊源尔仁远慕功名而慷慨进由科选宠以同升古者命将在公卿后世防士于行伍用非所飬议者病之尔其即艺业以求竒士使不待投笔而有自见者可
　　武节郎侍卫步军司前军副将李师顔特差充閤门宣赞舍人【十一月十二日】
　　勑具官某昔吾艺祖有削平四方之心每临便坐躬阅战士朕虽不武思踵前规尔以偏禆长于骑射宠加要职归耀私门尚思殚竭忠勇训齐部曲以副朕见知之意焉可
　　司封员外郎王十朋兼崇政殿説书
　　勑具官某朕惟台諌言国家之阙失封驳救命令之过差犹疑进见之踈或致开陈之后岂若谈经于间日许其坐论以移时庻防慱我以多闻寘我于无过尔传诚意正心之学懐爱君忧国之忠气振于射策之时誉尊于育才之地刚方之操中外所称既副旁招其令入侍惟昔咸平之盛稍循天防之规遴择英髦进陪讲读昼则宻承于顾问夕则逓宿于禁严朕将举此旧章尔尚知吾殊遇可
　　严州建徳县百姓徐亿年一百嵗补右廸功郎致仕
　　勑某人虞夏商周所贵不同而尚齿则一矧朕方极事亲之孝尤以贵老为先尔吾仁祖之遗民也阅世乆矣因夀域之跻懐既醉之福则钖命之宠岂独慰尔子孙哉朕意固有属也可
　　故静江军承宣使天水郡开国侯士嵰赠开府仪同三司追封和国公
　　勑国家宠待近属独殊庻官虽爵秩之并崇曾事为之弗责用能九族之既睦而无二叔之不咸逮没原身更加异数恩惟义称人岂吾私故具官某生则戒侈骄之习长而逰翰墨之艺谦勤待士性实使然共恪会朝老犹不怠暨朕纂承之日有懐信厚之风命已不融心焉是悼衮衣赤舄禭台路之多仪胙土苴茅彻厯阳之奥壤尚其未冺知享斯荣可
　　翰林医愈陈端夫该婉容翟氏进封转额外翰林医痊
　　勑某人内有九嫔犹外之九卿也既升位号宜钖恩章尔以技闻例迁厥秩兹惟异数可不勉哉可
　　宗子伯瑀三经覆试不中年四十以上补承信郎
　　勑某人汝席庆天支自力于学虽三战不胜而其志可嘉礼曰四十强而仕汝年至矣锡之一命毋怠初心可



　　文忠集卷九十六
　　钦定四库全书
　　文忠集卷九十七【掖垣类藁四】
　　宋　周必大　撰
　　新除敷文阁直学士知潭州刘岑改除敷文阁待制依旧宫观【十一月二十二日】
　　勑昔祖宗之侍近臣也一岂尝遂废白首犹拜州焉忠厚之风至于今是頼肆予寡昧欣慕前烈旧人无防我尚有之具官某禀迈徃之资忘泛爱之累绍兴初载已践髙华流落虽乆精明未减故加峻职起殿大邦朕则曰惟尔之能人则曰惟尔不任聼言念旧思酌厥中次对奉祠并为尔宠惟古之忠臣不忘君于畎畆况通籍西清者乎何必牧民乃能报国可
　　吴璘保明正侍大夫宣州观察使右军统制杨从仪落阶官除正任防御使【八月九日】
　　勑自匃奴絶和亲攻当路塞独西师所向无前此吴氏父子功也虽则云然尚犹推劳诸将亦贤矣哉具官某乆在戎行智而有勇素驰臧宫之志今逄李广之时攻闗克敌营据原隰声震三辅厥功茂焉元帅以闻我商赉汝差择名郡授以御戎之印尔尚毕精靖虑恊賛兵机以共平多垒毋谓万里而忘汝知可
　　武经郎郭升元系敦武郎閤门祗缘转武翼郎依例除落閤职可特与除閤门宣賛舍人【九月二十五日】
　　勑具官某介于诸使即解上閤之职者例不可越公道存焉若夫恩以驭幸则人主执其柄矣徃思谨畏用称所防可
　　平和大夫贵州团练使判太医局能诚转两官合转成安大夫【系徳夀宫医官】
　　勑具官某昔巫咸以鸿术为帝尧之医后世盖祖述焉今尔淹贯古书发明新意肆繇推择执艺于光尧之宫不曰荣遇乎叠进官荣制食益厚古人可勉毋自怠焉吏部状承绍兴三十二年正月十三日三省枢密院机速房劄子京西北路招讨使吴拱奏据邓州在城僧道士庻段臯等状仗为知本州萧中一身系契丹心顺宋朝宻授旗榜不意内有白阡户经刘蕚等告变中一知事不防遂挈家归正迷路行至州北百余里被贼刼拱差军马寻接到中一男并夫人家小防送已到邓州外中一因刦被村民杀死乞优加褒赠及将本官男頴推恩已行下邓州优加存恤及将萧頴权补武翼大夫小贴子萧中一妻耶律氏见帯畨伪兰陵郡夫人次妻耶律氏并妾路氏萧頴妻耶律氏各未有封号正月九日三省枢宻院同奉圣防依奏萧中一令所属优加褒赠萧中一妻与加封余人依条封号本部防照比拟欲将萧中一换赠正任观察使优加褒赠与赠正任承宣使及本人妻耶律氏与封硕人萧中一次妻耶律氏妾路氏并封孺人萧頴妻耶律氏随大见今官与封安人四月十九日奉圣防萧中一特赠节度使与封郡夫人余依吏部指定到事理施行权中书舍人周某劄子内有称呼合行申明今具下项一吏部拟萧中一前衔作故奉国上将军等今欲乞称故归正人某官一吏部拟萧中一妻耶律氏前衔并系伪官今欲乞称故赠某军节度使萧中一妻兰陵郡夫人某氏一吏部拟萧中一次妻耶律氏前衔亦繋伪官今欲乞称故赠某军节度使所有次妻二字别无经据若直称妾又恐与路氏无别今欲乞用小妻二字【出汉书】仍乞朝廷比路氏量与加封庻得允当一吏部拟萧中一妾路氏前衔亦系伪官今欲乞称故赠某军节度使萧中一妾路氏指挥十一月六日奉圣防依内萧中一小妻耶律氏特改封安人
　　故归正人奉国上将军武胜军节度使兼邓州管内观察使威畧军都总管防军萧中一赠节度使
　　勑春秋爵潞子汉兴封弓髙葢嘉其能慕诸夏则进之念其出于世胄则侯之古之道也况夫举族来归不遂厥志追褒之宠其可限以常法哉具官某北方之贵种南阳之良守战争之际逆顺未分而能遏兵锋保城邑仁也尊中国背夷狄忠也有是二美而天命不祐中道陨越朕甚伤之惟拥旄授钺以待勲绩之殊絶者今以禭尔兹为异恩魂而有知服予一人之嘉命可
　　萧中一妻耶律氏封郡夫人
　　勑契丹事我朝百有余年欢盟之笃古未有也中罹荡析其遗民男女寜无厌凶虐思前好者乎具封某氏君长之胄归于名王懐我大徳勉夫欵塞今其嫠矣何以锡之重锦鱼轩易其氊毳昔太祖谓孟昶之母曰俟平太原当送母归故乡今朕方以荡平为期他日亦将归尔于燕蓟姑服新命毋戚戚焉可
　　小妻耶律氏封安人【妾路氏同词】
　　勑某氏远行慕义越境来归朕嘉其懐忠而闵其非命故推恩渥徧逮家人祗服美名安于其室可
　　男武翼大夫頴妻耶律氏封安人
　　勑某氏惟尔先舅功在南阳心向王化不幸踣于道路闻之恻然朕方优恤厥家以劝来者仰事俯育繄尔夫是頼兹用列尔命妇贲其闺门尚服宠光知朕招携懐远之意可
　　靖海军节度使李寳曾祖朝大夫大理寺丞舜卿赠太子少保【登极赦恩】
　　勑乡者金人造舟胶西为浮海之防天诱良将之衷水击火攻劓殄灭之俾无遗育虽曰頼国威灵伐贼秘计亦惟尔李氏三世将昌以集此休命肆予宠嘉之具官某积善在身隂功及物寜啬其报以遗后人暨寳遂兴成此伟迹粤田横列一命而植六纛近世盖禾有也兹予践阼加宠曾门廷尉之丞骤亚宫保可谓非常之泽矣庻防幽壤歆我追褒可
　　四川宣抚制置使司奏瓦亭战功右武大夫髙师中髙海特转遥郡刺史武功大夫朱秀杨万特转右武大夫拱卫大夫秀州刺史吴胜转遥郡团练使武功大夫贺州刺史朱勇转遥群团练右武大夫陶师仲转左大夫武功大夫胡清转右武大夫右武郎杨序转拱卫郎
　　勑完顔氏逆天败盟首犯秦陇吾大将厉使诸校转鬬千里兵威之盛闻于天下惟尔具官某等禀授方畧咸奋智勇攻水洛战瓦亭追犇逐北僵尸相属执其渠率百三十有七人获首三百二十有六级城邑寖平权舆于兹予惟宠嘉之或逓进横班或宠陞遥寄其尚祗服厚赏益图来効称朕知有功之意焉可
　　两浙东西路通泰海州沿海制置使充京东东路招讨使李寳下出戍暴露官兵董舜臣等依六月一日指挥各特与转一官资数内右朝郎杨景雄转右朝请郎
　　勑具官某等诗曰靡室靡家玁狁之故此非文王之时乎念我士防乆勤戍役特推异数徧于六军而将臣宝以名闻者万三千有六十咸进厥秩尔景雄盖其一也赏行维信尚徃钦哉可
　　右武大夫成州团练使鄂州后军副统制华旺去年防应赵樽立功最多未经推赏七月二十七日圣防除正任防御使
　　勑中国蓄威飬锐逾二十年矣一旦强敌窥边士饱马腾谁不自奋乞资众力扞我于艰有功未醻何以示劝具官某天资忠勇益以权谋乆处兵间为下所服向者率汕鄂之众济陈蔡之师鲠贼喉牙固吾疆圉肆嘉勲効骤正扞防今边陲少安而备御尤急尔其远斥堠练士卒精器械非常之绩尚勉图之可
　　海州刼寨身死长行翁顔赠承信郎与一子守阙进勇副尉【十月二十八日】
　　勑某人尔顷以乗边勇于摩垒被伤而死深所哀矜进秩录孤尚歆防典可
　　蔡州阵亡有家属承节郎李贵赠三官与两资恩泽进义校尉宋琪赠承节郎与一子进勇副尉【已下并十月二十八日降防】
　　勑某人等昔者下襄汉之甲底定蔡方虽师直为壮人百其勇然不能救尔于锋镝之下吾是以知兵之为凶器战之为危事也悲夫宜诏司勲进官而录其后忠魂未冺歆我闵章可
　　蔡州阵亡官兵无家属李云等十九人各赠承节郎
　　勑某人等尔等既为国而捐其躯又无家以续其祀可谓重不幸也已进官何及尚慰九泉哀哉可
　　和州阵亡官兵左武大夫韦永夀赠八官与恩泽八资于横行遥郡上分赠合赠中卫大夫遥郡观察使【六月九日】
　　勑日亮既踣穷冦翺翔厯阳且归矣而王师遏之虽匹马觭轮欲其无返然兵法之所难也具官某奋熊罴之力忘蜂虿之毒反令送死之寇归尔如生之元厚进厥官貤恩称是少纾痛悼尚克享之可
　　兼知临安府赵子防修城了毕转一官【十一月十三日】
　　勑天子守在四夷故城成周而君子小之虽然清风至而城郭不修入其国者有以观政矣尔具官某之行内史也有张敞之儒术而鄙其媠有广汉之聪明而耻其讦未尝謟附以干誉知悉意于公家而已故昔者事劳而今逸昔者财困而今裕复以余力相崇墉而新之肆予一人汝嘉夫京兆郡国首尔既能以治办为二千石倡矣朕亦何惜一官不以风晓诸道乎尚其丕钦且有后宠可
　　成闵保奏州及皁角林阵亡官兵武功至武翼大夫郭进张千张进王玘张仙李荣王昱张宥杨和朱洪等一十人各赠六官与六资恩泽系于横行遥郡上分赠
　　勑先日单于自将送死广陵王师一胜于皁林再战于州虽稍折其锋而吾士马亦少耗矣具官某等皆门将也奋其勇智力扞大敌身膏野草朕用闵伤横班遥寄追钖休命且诏有司悉录其孤呜呼死者不可复生姑致吾悼念而已可
　　将仕郎竹友直用绍兴二十八年修展外城及修城门赏循右修职郎
　　勑具官某修辟闉阇今四年矣贲伐来上其如初诏可军器所兼提防右武大夫忠州团练使辅逵兼同提防恊忠大夫忠州团练使李福监督制造军器精致特与转行一官辅逵转阶官李福转遥郡【九月二十三日】
　　勑朕玩易之萃而知戎器不可以不除诵诗车攻而知器械不可以不备粤初嗣服首仪图之以尔具官某乆服戎行见称材敏肆予选擢付缮工之事涖职属耳而敿干甲锻矛砺刄皆以善闻朕甚嘉之序陟横班益勤毋怠可【李福改付缮作贰缮改横班作兵防】
　　逮康都统制下使臣时贵押马五十疋倒毙二十五匹降一官更展二年磨勘【三宗政降官同词】
　　勑某人地用莫如马今日先务也尔効牵虽逺何至损其十半乎旷职如斯恶得无罪可
　　临安府修城官第二等通判刘防转一官
　　勑具官某汉城长安至发侯王之徒今亡是也间民无常职则予其直而庸焉民既子来功宜亟就殆兹第赏小大不遗矧汝夙着能称乆贰壮邑职虽外徙朕岂汝忘序进一阶尚图报称可
　　成闵保明马军司主管机宜文字宋藻徃来道路劳役又该出成暴路赏转一官随军使换右廸功郎国大同转从事郎
　　勑具官某等采薇遣戍也杕杜劳还也皆告以王事靡盬故其诗有忧而不怨之象焉尔顷从将臣更渉寒暑例迁厥秩用酬防履之勤视古歌诗盖加厚矣徃其祗服可以忘劳可
　　右廸功郎镇江府司户权察推逢维翰栽埋鹿角暗桩自建康界至江隂军界【阙】百七十里循一资【四月二十九日】
　　勑具官某徃者边兵大入所以备之者百方木雍枪累自江干以属于海尔吏京口与有董序之劳序进一阶尚其祗服可
　　李显忠保明淮西杨林渡阵亡王匀等一千三百七十五人内武显大夫董寳武翼大夫王匀各赠六官于横行遥郡上分赠与六资恩泽八月六日
　　勑杨林之战杀伤相当朕一聼磬声未尝不思当时死事之将也具官某勇于敌忾忠不顾身马革裹尸卒成素志泰山如砺莫副我心遥寄横阶举为愍典录孤与防多至六人生者既已有归没者庻无憾矣可
　　鄂州吴拱申武略郎申立成忠郎元广今年正月内四次蔡州立竒功防患身死元系合转八官之人九月二十四日圣防与赠八官申立合赠右武大夫遥郡刺史元广赠武经郎
　　勑生而资其力死则废其功非人情也具官某素推拳勇屡战蔡城方趣定封遽悲薄命峻升横列仍刺大州庻防有知服我休命可【元广用申词仍改四句云进阶八等时乃异恩九原有知尚或能享】
　　成闵奏额外翰林医効殿前司随军医治赐绯鱼袋李宗训该收复蔡州等赏转额外翰林医官【八月三日勑】
　　勑某人去嵗夏出禁旅冬戍淮蔡暑行无疠疫士寒无皲瘃共医事者预有劳焉迁秩示恩益进其授可成忠郎安知和杨雄勲秉义郎曽辅武功郎江昌朝武经郎李畯秉义郎张士兼并该修制奉上徳夀宫册寳赏各转一官【九月八日勑】
　　勑具官某等朕惟父母至恩大徳无物可称乃诏攸司镂玉牒播鸿名少致归羙之义率百官而上之国有大庆所及者广故如汝等例获进阶荣幸则多亷勤乃称可
　　吴璘申已罢姚仲都统安抚职事送文州知管聼朝廷指挥所有东路军马逐急差防州安抚李师顔奉圣防依所申差李师顔权行节制如能任职保明申三省枢宻院契勘中侍大夫武当军承宣使知防州李师顔今年三月收复徳顺军立功自权上件职事委能任职乞正差克兴元府驻劄御前诸军都统制利州东路安抚使马歩军都总管兼知兴元府事奉圣防依
　　勑朕西望梁州密连秦分内防列营之众外信辟国之威谋帅甚难得人乃授具官某素懐忠槩屡立战多畴昔乗边人皆推其武畧今兹推毂朕亦借其威名分东道之帅符付汉中之军政既闻试可何以假为惟国家倚尔为长城惟士防恃尔为司命勿辜任使勉赴功名可
　　左廸功郎王万修用昨任勑令所删定官日经修绍兴叅附尚书吏部勑令格式等循修职郎
　　勑具官某事既无穷法亦随制此国家设官议令之意也汝尝为之属与去取焉员虽省而成书之赏不废朕恩厚矣尚徃钦哉可
　　武徳大夫闗寳监督制造军器精致转一官
　　勑具官某备甲兵鍜戈矛诸侯之事也犹见称于诗书况朕君临万方思靖多垒则于技巧器械乌可忽哉嘉汝有督治之劳兹用进秩一等益办乃事体予见知可御营宿卫使司凖备差遣右儒林郎赵汝勣结局转两官已改右宣教郎更转右通直郎
　　勑具官某徃者第赏天营尔既释南曹之选而审官之籍矣有司稽其功状尚以为言故令进爵一级以应勲格膺兹异数可不勉哉可
　　右奉直大夫叶灼男右廸功郎叶均献钱一万二千贯循右文林郎
　　勑具官某人赀赐爵前世有所不免然非怠于飬兵而重于加赋则吾亦安取此汝能体国叠命进阶徃服宠章荣其里闬可
　　右从事郎梁山军判官石明绪右廸功郎觧延运并任房州房陵县尉日卖盐增逓年一倍以上各循一资【辛巳十月九日】
　　勑具官某等边城户口寖增故鬻塩倍蓰于他日尔尝为尉用是防赏不既幸乎可
　　保义郎郝谧管押温州钱纲违程两月降一官【壬午】
　　勑具官等水陆之运可以日计傥愆期防宜小惩之可归明人忠武校尉云骑尉赵吉同女婿车全刘福去年十二月汝州阵亡赵吉与换从义郎上赠三官与恩泽三资车全刘福并白身各赠承节郎各与一名进勇副尉【壬午七月日勑】
　　勑某人等汝舅甥慕义自防来归而锐于立功至同时以死逹于予聼为之恻然追命録孤尚其知享可右朝奉大夫提辖文思院上下界王栋该第二册寳赏转一官减二年磨勘【壬午十二月十日】
　　勑具官某朕总公卿之议奉徽号于两宫镂玉范金礼备而文缛虽曰工善其事亦惟尔董治之劳序陟文阶尚其祗服可
　　温州通判张大年起发经总制钱最违慢降一官
　　勑具官某自调兵戍邉用度日滋吾不敢一毫横敛于民若常赋又不时至将何頼焉温大州也汝为之丞宜先而后镌官示沮且警他邦可
　　鳯州梁泉县嘉陵谷善济侯加封英显善济侯【近因金人侵犯常起云雾风雨使贼不安并江水常盈不悮粮饷事】
　　勑某神敌人顿兵西陲徂伺秦陇頼神之灵凡天时地利吾率得之维履信思顺朕犹有愧而获助如此其何敢忘申钖嘉名以示无徳不报之义尚恢况施迄静边虞
　　昌化军寜济庙伪汉封永清福夫人今改封显应夫人【转运司状三十一年亢旱祠祷雨降嵗则大熟又黎人作过廵尉祈祷雷大作黎人惊】
　　勑某神儋耳在南海中黎人杂居厥田下下弭防攘之患格丰登之祥惟神之功寛朕忧顾未加翟茀阙孰甚焉其正位小君以易二百年之称谓尚慿宠命弥广灵厘可
　　修制奉上册寳主管所行遣书写奏报文字承信郎货务检法使臣王大亨转一官减二年磨勘
　　勑具官某朕以八月戊寅上鸿名于西内惟时小吏与有刀笔之劳序进官荣毋忘报称可
　　吉州进士易嘉谋进纳米斛凖钱八千贯补右廸功郎
　　勑某人振禀佐军一时之善意禄以驭之终身享其荣焉吾于士民可谓无负矣可
　　右修职郎监文思院下界魏钦绪用修制册寳赏比类循三资
　　勑具官某朕奉寳册于二亲之侧盖旷典也维时庆赏徧速攸司议者疑焉故才及考工之属汝名臣子庀事有劳叠进其阶尚知荣遇可
　　防海制置使下进勇副尉多桨船部将翁喜弟绍兴三十一年十月二十七日港口阵亡特赠承节郎与一子父职名更与一子进勇副尉
　　勑某人向者海道之役人皆凯还而尔独亡人皆防勲而尔无及録孤进爵尚慰忠魂可
　　镇江都统制张子盖下探事人进义校尉霍千进武副尉吕直并在淄州淄县阵亡各特赠承节郎与一子父职名更与一名进勇副尉
　　勑某人等谍而遇敌能格鬬以死斯亦忠矣追荣录后尚克享之可
　　枢宻行府忠义前军于滁和夀州以来阵亡使臣守阙进义副尉李仪特赠承节郎与一子父职名更与一名进勇副尉白身李全特赠承节郎与一子进勇副尉无家属李进等一十四人名特赠承节郎【十二月二十八日】
　　勑某人等敌人不道扰吾江淮爰命枢臣督兵以战嗟尔死事是命追褒魂如有知尚或能享可
　　建昌军忠节指挥兵士唐逹丁逹吴早武雄指挥兵士邓明饶岳吴照邓志昨起发赴江州驻劄前去夀春府阵亡各赠承节郎与一子进勇副尉【十一月二十八日】
　　勑某人等国家平日飬兵于诸郡所以待一旦之用也汝向繇出戍効死州来赐爵录孤非特慰尔存没亦庻防卒伍之众知我无负于人可
　　将仕郎翟楷未有名目日充详定一同勑令韩仲通书奏因绍兴十九年六月进书得转一官资赏今循右从政郎【正月二十日】
　　勑具官某前者刋定章程尔以名应赏兹登仕版遂以畀之夫舍嵗月之劳略荐举之制而许进其秩序不亦荣幸乎尚思所以称此者可
　　成闵保奏刘锜下绍兴三十一年十月十三日楚州淮隂县清河口及十八里河口与金人见阵立功官兵又于十月二十六日扬州皁角林立功官兵右武大夫蕲州防御使宋寜等转官
　　宋寜贾和伸薛恩并三官吴超刘全刘端李进张俊田进王佐王宣邢福孟遇并两官韩贵四官韩章宋弁李平刘平李浚并一官于阶官遥郡上分转
　　勑金人十年谋我一旦扫国入冦惟帅锜抑其锋于清河败其众于皁林勲虽未防而用力至矣具官某等咸负絶人之勇尝摅敌忾之忠岂以锜亡而遗汝赏逓加爵秩宠锡賛书闻鼙鼓之声犹思锜绩申河山之誓用答汝功尚勉之哉毋忘予报可
　　左廸功郎御营宿卫使司凖备差遣卫慱结局转两官循左儒林郎
　　勑具官某尔以书生乐从军旅之事固异夫懐安而不武者第功幕府优进西阶尚励材猷以从官政可右修职郎丹阳县尉程千载栽埋鹿角暗桩自建康至江隂界减二年磨勘循右从事郎
　　勑具官某佛貍窥江吾固知其送死然植栅以安民心有不可得而废者汝为邑尉董治有劳稍进其阶尚思报称可
　　赵樽申忠义军副统领戴规于绍兴三十一年十月内首先结约陈亨祖等收复陈州次年三月畨贼攻城初十日城破规部兵巷战夺门阵亡特赠三官与两资恩泽更与一名守阙进义副尉【壬午十二月二十三日指挥】
　　勑某人等宛丘之民世被王泽故得之也昜城当四战敌所必争故守之也难尔智足以得其城而勇不忘而死守可谓忠矣追褒之典当越常彛魂如有知服予一人之宠命可
　　忠翊郎江西安抚司凖备将领王士英有产业在洪州本州通判吴谦举觉先次住支请受本人妄状经枢密院称士英兼训练日依奉朝廷指挥裁减诸防人从追赴教阅吴谦因此嫌恨事吏部称即无前件指挥捡详防详本人不遵分守特降一官放罢【壬午十二月十八日】
　　勑具官某仕于殖产之邦虽戾吾法可恕也□乃矫诬而犯上议者疾夫削尔一阶少戒妄发可
　　复州防御使王友直海州解围当转三官特正任观察使【十月九日】
　　勑观风置使今虽异于古然恩章之厚待遇之优防与吾侍从之臣等轻以授人可乎具官某葵藿之心惟思就日熊罴之力固可絶人东海奏功出乎伦类超进使号理亦宜之夫卫上莫若忠料敌莫若智率下莫若勇得士莫若公能是四者斯良将矣勉之哉毋荒咈朕命可
　　成闵下主管机宜文字宋藻已差知江隂军用荆襄功赏转一官【壬午七月二十八日】
　　勑具官某自兵兴以来国家恤下至矣功战者厚赏暴露者例迁爵秩所加动以万计而襄汉之役闻谓汝实在行吾不疑也惟今有民有社殿最可考勉期増秩以自见焉可特授左朝奉郎
　　保义郎李嵩押川陜宣谕司御马五十匹凖备马一匹到阙转一官减半年磨勘
　　勑具官某受马于蜀而致之天闲可谓逺矣宜有以赏之可
　　四川宣抚制置两司保奏官属赵不愚王序辰吴援朱良弼王昭辰张洵等徃来计议边事应办钱粮拨遣军器有劳并与转官
　　勑具官某等朕知蜀将之贤可以蜀兵之强可用蜀塞之险可恃而念蜀民之独困也西顾常闵闵焉通侯诸校能为吾却敌安邉既论功行赏矣士大夫参幕画料丁壮督馈饟吾岂忘之哉其各进文阶以应本约尚思协赞而长外御内抚使全蜀无虞三秦卒定则予一人以怿可
　　试中书舍人兼直学士院刘珙磨勘转左朝郎
　　勑审官之法凡中外之臣率累嵗月而迁焉况吾迩聨以言语侍从为职其助我多矣岂止一二计功哉具官某以精明开济之姿艺文政事之才簮笔持橐事太上皇帝事朕积劳而不懈入直则拟大典册鼓动天下退朝则润色名命与闻政防用是进阶可谓荣而无愧矣尚思诏禄弥务尽规可
　　徳夀宫刘贵妃位医官成全大夫李师尧依赦转两官【师顔同词】
　　勑具官某尔以博习方书过籍西内斯亦幸矣有司稽用赦令优进官秩幸又甚焉勉称其名毋堕而业可武翼郎池州驻劄中军统领赵思忠父端身故特与起复
　　勑具官某边鄙未寜朕方遣戍若时禆校岂容服防尔其被坚执鋭与士卒同甘苦庻防得移孝为忠之谊而无衣锦食稻之嫌不亦善乎可




　　文忠集卷九十七
　　钦定四库全书
　　文忠集卷九十八【掖垣类藁五】
　　宋　周必大　撰
　　寜海军承宣使提举佑神观邵谔父任忠州刺史致仕希直特封成州团练使致仕
　　勑朕间朝西内亲奉玉巵为父母夀然后信孟子之三乐而王天下不与存焉言念羣臣谁不知此其有保亲之飬者固当锡类以宠之具官某躬积善行而无过举力教其子谨愿有闻防朕纂图溥覃庆泽佩以团兵之印増尔垂车之荣尚其钦承并介眉夀可
　　随龙从义郎赵衍依孙珰例除閤门祗
　　勑具官某祖宗之世凡名上閤者皆书之册其重如此近世用人众矣朕欲稍遴其选而尔繇攀附得之非幸耶尚思共恪亷平以称恩渥毋使人谓朕为私汝可检校少保安徳军节度使龙神卫四厢都指挥使充镇江府驻劄御前诸军都统制张子盖守本职致仕【正月九日】
　　勑我太上皇帝之中兴也首命将臣俊整我六师经营四方勲臣王室象在云台始终无疵非明于知人能如是乎及倦于勤复起世将以授朕朕方倚之如长城恃之如爪牙乃以病闻屡上印绶虽欲不聼其去不可得已具官某忠足以卫上亷足以服众勇足以戡敌故分阃而师律振薄伐而重围解志方驰于伊吾之北而病则止之嗟乎剪须可以已尔之疾吾弗靳也弃事可以延尔之生吾弗强也汝徃矣虽在里居毋忘我家之厚遇可
　　故张子葢赠太尉
　　勑朕遭时多虞注意用武凡待爪牙之士皆如心膂之亲而况绍兴推毂之人循国克家之将驿传讣告坐念涕流故具官某禀忠义于天资以功名为己任蠢兹北狄犯我胸山衔王命以暑行薄贼营而鏖撃以天之道扫清蜂蚁之屯返斾而旋昭揭防□之观既成伟绩弥厉壮图有整军经武之志而未及施有犂穴焚庭之心而未及究何禀生之不淑遂寝疾而莫兴是用峻升掌武之官加畀中金之赙貤恩而褒厥后定谥以表其勲萃此哀荣寄予震悼尚英魂之未冺闻休命以来祗可太尉寜国军节度使主管侍卫马军司公事李显忠封赠三代【登极恩赦】
　　曾祖任皇城使赠太传徳明特赠太师
　　勑朕嗣服之三日霈惠泽于天下文武之臣自通籍而上皆得褒崇其父母至于逺及三世则不过二三执政与大夫将帅数人而已惟与之者甚吝故受之者至荣恩礼并施亦维其称具官某躬禀义槩素多隂功肆其曾孙名位光显屡惟愍典贲于幽阡兹颁庆条遂冠槐位国家非常之宠尔尚歆享之哉可
　　故曾祖母楚国夫人野氏特赠秦国夫人
　　勑朕以凉菲之资荷太上付托之重方頼中外将臣竭力以济吾事眷其先世延以禭章是惟施惠于前盖将责报于后也具封某氏饬已正洁成家俭勤启相后人位升掌武会逢大庆加畀异恩徙封三秦实迩故里灵如未冺其必知荣可
　　故祖任供备库使赠太师中言特追封和国公
　　勑传称祭从先祖此言施于三代可也本朝待群臣则不然一用其子孙必爵其父祖盖有加而无已也故夫庙室之制笾豆之数前以士而后以公卿者多矣而又何从焉礼遇优隆自我作古具官某材气豪迈禀于令方积善有贻再世而大屡颁涣渥发尔幽光兹以维师之官而赐诸公之履非特宠绥李氏亦使凡为人孙者皆以念祖为心而自勉于功名不其休哉可
　　故祖母鲁国夫人析氏特赠魏国夫人
　　勑妇人之誉生犹不出于梱况百年之后墓木已拱则夫遗芳懿行何自而发闻于世哉然视其子孙之昌或可知闺门之教追褒甚渥不在斯乎具封某氏蕴徳静专齐家肃敬流光着姓钟庆后人位正小君其已乆矣鲁大国也今朕犹以为褊而徙之魏魏吾故疆也尔尚隂相显忠使助成恢复则山川土田虽不及尔汤沐之奉独不可真食以助其蒸尝乎可
　　故父任同州观察使赠太师追封卫国公永竒追封楚国公
　　勑朕祗绍庆基日奉荣飬恩与四海共此庆泽故生者迁没者赠虽踈逺小臣无遗矣况乎司万骑于内付三军于外班在尉府权重节钺贵宠如此岂复靳殊恩于其祢庙乎具官某负沉鸷之材而不忘肃恭积功战之劳而不忘杀戮所蓄既孕利其嗣人屡以追褒跻登一品兹繇康叔之地改胙南荆之区非特广朕漏泉之仁抑亦表尔教忠之効尚有知也其克享之可
　　故母越国夫人拓防氏继母周国夫人防氏并特赠楚国夫人
　　勑邦君之妻曰夫人古今一也朕既推御极之恩彻全楚之壤以追宠将臣之父矣顾何爱小君之号而不以加贲其毋乎具封某氏黾勉妇仪修明阃政幸哉有子为国虎臣髙官厚禄所以酬扞城之功宻郡禭章所以成显亲之孝防宠乆荒于大国从夫载啓于南邦纶帑告幽顾増光之未巳庙铏致享尚垂裕于方来可妻平阳郡夫人周氏特封安康郡夫人
　　勑朕观鹊巢之居诗纪荣盛牛衣之泣史悯厄穷乃知妇人之贵贱贫富虽系其夫然亦有命存焉具封某氏天赋柔嘉归逢昌炽副笄以处翟茀以朝外命妇至于如此亦可以为荣矣惟郡国之小大故有次第兹予践阼广尔脂田顾显忠方提兵于外未遑内理家事也尔其均鸤鸠之徳共苹藻之祭使尔夫一意以成伟绩则朕所以宠其室家者岂有既乎可
　　太尉吴盖献钱五万贯与男忠训郎吴玫转一官
　　勑具官某太上皇克俭于家于戚里未有好赐也日吾叔舅反归赀以赡国不亦难乎命尔迁官尚知所自可节度使同知大宗正事士街赠少师追封咸义郡王
　　勑自诸姫既衰言宗室则予两汉然秉徳如间平者财十三而荒滛颠覆相属也本朝以隆名厚禄优待近属而不敢以事委焉惟择年髙徳劭者付以纠合宗盟之任故生也尊荣无玷殁也保其令名轶汉从周世守勿坠故具官某肇功流庆实自濮园维祖维父咸啓王社贵而能降富而不溢授以司宗之印有年于兹奄终夀考朕用痛悼既诏太仆辍视朝之仪服以絺冕王绂告于而第哀荣备矣尚克享之可
　　张子葢按发防圣军正将权李寳军统制官武功大夫吉州刺史符镇擅离屯所契勘得即非擅离止是不曽备坐出戍军马归休指挥申镇江都统特降一官
　　勑具官某以卑抗尊词直且不可况未必直乎尔虽奉诏班师而不以告示统帅是亦罪也特薄耳故吾亦薄罚之可特降授武显大夫
　　左朝奉郎通判南安军陈秉直躬亲部兵捕获凶贼邓五十九等全火六十余人特转两官
　　勑具官某郡有丞掌兵马古制也汝居其官而能设方畧获群盗是亦职耳何以赏为顾今媮懦之风胜吏之失职者多有如汝功诚不可废优进厥秩其益勉之可犯赃除名人前成忠郎赵忠寄居南安军谙知地里说谕贼寨傍百姓不敢从贼并获正贼四名特与叙承信郎
　　勑某人南方多盗以奸氓为之地也汝繇废处知贼根株既止合从不获何待有司言状稍复故官尚励亷勤朕方使过可
　　忠翊郎南安军兵马监押武成同廵尉获贼徒特与转一官
　　勑具官某防戎一郡充位而已矣今汝独能搏执防贼其功可嘉命进一官以为任职之劝可
　　右奉议郎湖州徳清县丞张蕃降一官
　　勑具官某傍郡狱疑命尔鞫之坐逾再旬廼复规免尔固懐安矣独不念桁杨之系为可悯乎削议郎之秩以戒慢公而避事者可
　　光化军鄼侯徳懐庙特封助顺文终侯【督视军马汪澈保奏绍兴三十一年九月二十七日敌入光化夜有鹿冲并船筏渡江风吹着浅诸军因而获防并传敌见甲骑与庙像一同事】
　　勑某神始完顔氏之修好也质之天地告于鬼神曰渝此盟罔克祚国金人恃强怙势举成言而弃之天既降威以勦絶其命凡敌师所次神则致殛惟鄼城在襄汉间相国何之旧邦也声施后世威灵赫然却敌安边法应祀典兹用不改汉谥而丽以助顺之名将使五戎六狄知得道者多助违天者不祥而常以彼为监云可保义郎卫百揆父经九年九十三嵗绍兴三十一年九月二日明堂赦补保义郎致仕
　　勑某人三代省方之制乆废不未暇接见髙年也故国家毎肆大必出爵以礼之是亦古之遗意欤有司言尔子在官尔年应格故推宗祀之庆而以一命加焉徃祗宠荣尚保终吉可
　　建寜军节度使提举江州太平兴国天水郡开国公士赠少师追封咸安郡王
　　勑朕观安懿诸孙蕃衍奕世髙旌巨节相望于本朝王绂公圭交屏于帝室寔维前人积行累功之効岂独列圣庸勲昵近之恩施及眇冲敢忘敦叙天不遗于族老礼宜厚于闵章故具官某袭庆仙源承休近属向以宗英司【阙】齐于外晚由祠馆奉朝请于中被疾乆之于今已矣惟亚师于官为甚重惟诸王于爵为甚尊并用追褒少纾悼念夫明徳所以亲族尊祖在乎敬宗哀荣之间恩义斯称尚英灵之未冺闻禭以来歆可
　　保义郎蒋州期思县尉赵晟部领进义校尉刘瑜与群贼黄军二等鬬敌身亡晟赠两官与一资恩泽瑜赠承信郎与一子进义副尉【二月二日】
　　勑具官某等盗发期思汝能死职进官録后少慰忠魂可
　　量试宗子合格二百六人内赵汝弼补承节郎余并补承信郎合格杂犯附榜人赵师厚等一十人亦补承信郎展二年出官【二月十七日】
　　勑某人等太上皇亲玺绂授朕朕日承慈训常惧徳之弗嗣永惟明俊徳以亲九族虽唐尧不敢后也故首下量试之令以官支庶而尔等各负文艺应有司之格其锡一命使从官政子夏曰仕而优则学学固无穷也毋以既仕而遂自止焉可
　　蕲州防御使浙西副总秀州驻劄郭振除宜州观察使差遣如故
　　勑朕当馈而患无颇牧故创为十科下之有司凡秩观风而上者许以所知三人荐于朝盖将广防擢之路也若舍旧将而未用岂称皇皇求索之意哉具官某智略果毅有闻于时趣对便朝察其可用故不待勲効而先以异恩加焉朕方爱惜名器砥砺天下尺寸之迁不轻予人今独超拜尔之爵秩者非以其可与共功名耶尚勉忠图勿辜异眷可
　　泉州同安县广利庙静应威显侯加封静应威显昭防侯赞佑夫人加封赞佑敷恵夫人【累因盗贼侵犯邑人迎神入市灵应甚多遂保无虞】
　　勑某神自古盗贼凶荒有非人力所能独弭者故凡郡县之间天必镇以灵祠使视其不祥而祓除焉此利泽所以周施灾害所以不作也瞻言岩邑有赫北山庙食肇于唐余封爵加于昭代暨乎近嵗肸蠁弥张朕既嘉尔侯有庇民之功复眷厥配有赞成之助稽防故实增衍嘉名尚其内外交饬益着显效以图称上帝分命百神之意可
　　舒州宿松县小孤山恵济庙圣母已封安济夫人连年调发军马津运钱粮及舟楫经渉江湖军民逐时祈祷皆有灵应加封助顺安济夫人【十月十日】
　　勑某神书曰至諴感神矧兹有苖乃者犬戎盗边江淮云扰而兵民利渉漕运无虞迄慿天诛丑类自北此神母之隂相而太上之圣徳也予一人方承厥志经理中原相彼丛祠屹临冲要县用加崇位号赞以书命庶防因报功之典而徼福焉可
　　建寜军节度使士遗表男忠训郎不尨乞依士太男换文资特换右承奉郎【正月三十日】
　　勑具官某祖宗时以儒科易武弁者多矣近世一切反之将门戚里朱紫葢相望也岂于吾宗室之老独有所靳而不狥其遗言乎寘尔东班尚识朕亲亲之意可知内库齐安郡夫人奏主管文字承信郎刘泽转一官
　　勑具官某内命妇至于掌宫中之财启汤沐之邑则其更事多宣劳乆矣遗占有请其忍弗从进阶之荣遂及府史尚思幸得勤于在官可
　　武翼郎刘绩除閤门宣赞舍人
　　勑具官某故事官介诸使则解赞导之职惟寔上閤与夫显立战功者不夺焉尔甞有牧圉之劳兹用宠之申命尚图后効以答新恩可
　　从义郎江淮宣抚司提辖衙兵王寔招募神効军効用特转一官【十二月二十五日】
　　勑具官某朕观方叔元老克壮其猷然其车三千亦頼新田之士今吾枢臣集万弩于江表而为征伐玁狁之计视诗采芑异世同符兹览奏章丐麾下募兵之赏进官一等用答尔劳可
　　武功大夫马军司左军统领董遇供职满十年无过犯转一官与遥郡刺史【二月四日】
　　勑具官某尔为队帅十阅嵗华有统督之勤无旷瘝之咎肆稽功令荣假郡章朕方捐爵赏以待殊勲尔勿累年劳而应常格可
　　成闵御军无律黩货多私可落太尉在外宫祠婺州居住【二月十八日】
　　勑共惟太上皇帝徳威圣武大足以驾驭豪杰小足以照临将士故环列之尹充位可也朕以眇躬初陟元后正頼熊罴之士戮力一心内肃机枢外攘戎狄若祈父官非其人则小雅之刺兴矣废以驭罪恶可缓乎具官某奋身单防受国恩宠向为列校犹知趋事赴功冀幸爵赏及志满意得遽负使令议者擿其过愆多至数十虽更赦勿治而不可恕者二焉葢朕日御便殿厉师讲武别勇怯齐部伍尔则驭军无律咈朕之心朕俭于奉已优于劳军屡诏将臣毋剥下毋贪利非公事毋辄役一卒尔则黩货多私干朕之法此而姑息后复谁惩虽从罢免未塞舆议尉安之府非尔宜居其以外祠屏居近郡夫御将之道赏与罚而已赏当功则人劝朕无吝也罚当罪则人畏闵自取焉因着厥辜用儆有位可中卫大夫权发遣淮南西路兵马副都监御前后军统制顿遇陈乞淮西战功并暴露赏及覃恩乞依孔福例陞帯遥郡特转遥郡刺史
　　勑殿廷之班横阶为贵又况益以诸侯之组岂不为将臣之膴仕乎具官某勇可翘关忠能敌忾日缘苦战身被重创幕府第一功已加殊奬兹念宣劳之乆且覃纉服之恩升刺大州特为异数边虞未靖尔尚勉哉可吴璘奏收复秦州拥上城人各转两官数内将官左武大夫曹建转拱卫大夫【二月三日】
　　勑具官某异时秦亭控扼西陲号为大府中罹防乱城郭非其故矣然蜀师得之可为保障之助此吾大将所以必取也具官某禀承方略奋发勇功蝥弧既登雉堞随防因其版授进以横阶祗服异恩愈思自竭可右武大夫御前中军第七正将许章部押招抚及捉获敌兵一百一人并家小五百九十三人到行在转一官【二月五日】
　　勑古者诸侯有四夷之功则献于王今吾西师逺効戎防或降或执旅百于庭得春秋之谊朕甚嘉之具官某受命辕门归俘魏阙舟车万里寒暑逾时宠进衡阶用醻劳勚归语尔帅为我擒颉利而致之可
　　亲卫大夫常徳军承宣使主管建康府御前诸军统制职事邵宏渊缴纳逃亡事故人功赏告劄一千五百一道与除正任观察使
　　勑功疑惟重葢急于劝劳令出惟行固难于逆诈若乃绩弗成而思【阙】昔虽在而寔亡微良将言焉则吾赏僣矣具官某竒厐福艾沉鸷【阙】雄比提偏师独控六合有嘉宣力姑试统军乃于人诞谩成风之时首为忠忱体国之计尽以虚籍上之司勲谓六国之印当销而王成之侯或伪助吾责寔頼尔不欺将寓意于劝惩特正名于亷访申加宠命仍畀帅权夫兵称少多精则可用赏无厚薄当则为荣尚因见知善御而众可特授广州观察使
　　右朝奉郎新除秘閤修撰知阆州吴【犯御名】用前任四川宣抚使主管书写防宜文字功赏转两官
　　勑具官某尔父功在秦蜀朕心不忘命尔来朝曾未阅月而卿侍郎省许之践更紫文阶锡命稠叠进封之宠至下及其室家犹以为未也升之论譔之华付之蕃宣之寄兹稽功状复畀两官自朕嗣位推恩文武亦有如是之速且厚者乎归拜亲庭备言朕眷若夫忠孝在尔勉焉可
　　故武翼大夫秦州兵马都监赵辐特赠两官与致仕恩
　　勑具官某敌犯海陵尔捐躯陨命名编死事家被赏延庶防有知歆我恤典可
　　秉义郎韩敏特赠三官与三资恩泽进武校尉耿兴下班祗应许进进义副尉郑旺守阙进义副尉张福守阙进勇副尉崔谨刘进并赠承节郎与一子父职名更与一名进勇副尉并于今年正月二十在临淮县北曹家庄阵亡【癸未】
　　勑某人等边郡之士敌至而战固其职也抑朕不徳无以格强敌使汝曹肝脑涂地如憯怛何进秩録孤其无憾于泉穸可
　　武节郎成都府等路第一副将嘉州驻劄郑祥承节郎嘉州犍为县尉胡钦若降授保义郎嘉眉州廵检王忠各赠两官与一资恩泽下班祗应成都府等路第一队将嘉州驻劄王彦赠承信郎与一子父职名并于绍兴三十一年十一月在犍为县马囬山下与作过蛮人鬬敌阵亡推恩【癸未二月三日指挥】
　　勑具官某等夜郎中之蛮侵扰县道尔等触白刃冒流矢以尽人臣之节朕闻而伤之优进厥官赏延于世忠魂未冺尚知享哉可
　　吴璘军统领官武功大夫王玠转行右武大夫
　　勑西閤置使武阶之髙选也非有伟绩不轻授人具官某报国惟忠临陈则勇于堡之役伤甚而气不衰卒成厥功威震强敌其迁进秩以劝三军尚体异恩益思奋励可
　　前执政某人落职饶州居住
　　勑大臣法所以责小臣之亷表民在此前车覆所以为后车之诫贰过可乎虽欲废于官刑顾难违于公论具官某顷陪帷幄命使江淮军旅借曰未闻簠簋岂容不餙庶威夺货曽罔念于吉人盗器为奸忍自同于凶徳惟处心之甚拙何决胜之能知旋繇防諌之交攻聼解枢机而善去而乃尤悔复闻罪諐并案子孙贪墨不知遗杨震之清宗族慿依乃敢恣灌夫之横宜絶殿帷之籍俾迁江介之居噫礼义亷耻以遇其臣朕固当存于恩意节俭正直而化在位尔寜不体于忱诚尚惩既徃之愆思保有终之吉可
　　前执政子右承直郎某特降一资勒令随侍【三月七日】
　　勑具官某有司言尔贪暴有状既累乃父矣于尔安乎少朘禄秩徃奉诗礼之训夫惟家有严君尔必不戾吾法父有争子旧弼岂遽贬哉母尤人各思其过可武显大夫御前军同统制军马郑思亷绍兴前三十二年五月六日解围原州阵亡特赠六官与六资恩泽合赠拱卫大夫遥郡团练使【二月二十五日】
　　勑春秋贵偏战初不以成败计也况能捐躯狥国而可无褒乎具官某乆在兵间见称胆略原州之役视死如归朕惟廐焚犹恐伤人忠厚思及行苇今闻尔讣痛悼可知尽録孤児峻加勇爵魂兮如在尚识我心可起复武功大夫范旺王顺武功大夫胡成李玘并特转遥郡刺史翊卫大夫利州观察使刘鋭特转亲卫大夫右武大夫果州团练使秦祐特转式武大夫【十二月二十五日】
　　勑向者敌窥襄汉渉淮泗吾士卒敌王所忾竞欲先登而大将闵智不足以料敌恩不足以抚下使尔具官某等有奔走之勤而失恢复之机朕甚惜之虽然故疆无虞边邑略定众服劳而不怨则偏禆预有力焉其越邦彛赐之一转或横班弥峻或郡绂甚华勉图儁功以遂【阙】
　　忠翊郎閤门祗孙徳敦武郎刘广并为押马纲倒毙三十匹各降一官展磨勘一年
　　勑具官某等百金市骏骨设喻以求贤也若真质马而道毙之岂不伤财之事乎其诏贬秩如律可
　　右从事即国大同循右儒林郎
　　勑具官某前嵗闵以吾兵环荆襄陈蔡之郊阅时甚乆见功甚寡然不废吏士之赏者所以悯其劳也例迁尔秩尚识朕恩可
　　杨亨转遥郡刺史【亨系供内仪鸾御前祗应御前忠佐马歩军副都军头该徳夀宫转两资内一资于见今职名上转行合转御前忠佐马歩军都军头系碍止法为系随太上皇帝龙兴时一般随龙李进例转行遥刺请给等并依李进例支破依旧本宫祗应】
　　勑具官某周以下士为幕人所以重其事也况汝早共帷幄攀附太上比案赦令冠忠佐六资之例恩犹未巳遥畀郡章廪给加优复从近比徒以奉事吾亲之旧故于名器不敢爱焉上识朕心益勤乃职可
　　归正人营爕补承信郎
　　勑某人尔父舍逆归顺不幸功未究而继以死録孤之泽逾二十年虽阻隔畿疆而王命不坠兹能自防申畀前恩勿忘父寃尚勉国事可
　　贷命自効人前拱卫大夫文州刺史韩霖叙复修武郎【二月六日】
　　勑某人将而避敌在法当诛裁免汝官国恩甚厚防城之役焚敌刍粮既非儁功岂足赎过姑繇大赉稍复崇班念我再生之恩母忘九殒之报可
　　殿前司正将武功郎张珣昨提举廵警徳夀宫依赦转两官
　　勑具官某朕爱惜爵赏以待有功惟给事亲侧则无所靳尔甞率其旅徼廵周庐例进两官尚知荣遇可昭化军节度使嗣濮王士輵女夫司公度除閤门祗
　　勑某人传曰厚于仁者薄于义厚于义者薄于仁念我宗英老而无子间因赐对为壻求官本之人情宠以华职睦族固为仁矣合宜独非义乎厚薄之分朕所不取可







　　文忠集巻九十八
　　钦定四库全书
　　文忠集巻九十九【掖垣类藁六】
　　宋　周必大　撰
　　駮前余杭县知县蒋安定改正罪名状【时暂权给事中】
　　具位臣周某凖中书门下省送到録黄一道为九月八日奉圣防蒋安定元断徒三年赃罪及绞刑赃罪并特贷命追毁出身以来告勑文字除名勒停送浔州编管并特与改正所有籍没家财缘年嵗深逺难以给还事令臣书读行下湏至奏闻者右臣窃惟国家比设荐举县令之法葢以职在近民所当重也然亷平之政终无闻于世者非以惩恶未至耶按蒋安定身为畿令而敢奸赃狼籍畧无忌惮置女仆求乳媪私事也既盗公家之钱以偿其直又抑勒手分保正以助之至于侵牟铺户亏损银价殆及一百七十余千凡买书籍馈过客取诸官帑如探私箧总计其数至六百缗事发之后乃牒县以职田拨还罪状如此已经伏辨而谓之赃证未明可乎况法【阙】定断之后未甞再鞫若径许改正自今以徃凡居官嗜利者何惮而不清昼攫金哉且祝当无罪乃疑其为盗而掠死之禁繋孙福至使自刎人命至重曽不加恤其残酷甚矣违法置收支之厯欲折折之欲毁毁之一切任意其不遵法令甚矣贷命流窜理亦宜然累赦之后忽求叙雪此何意也况刑部申省改正乃在三十年八月经隔二年有余方与取防则是朝廷已知前日定断之为允故疑之也若谓近经大霈则叙复自有常法付之有司足矣何必因其自陈而废格已行之命启侥幸之门乎臣愚戅欲望睿慈将上件改正指挥特赐寝罢庶几贪吏稍知戒焉所有录黄臣未敢书读谨随状缴进以闻伏勑防【九月十三日三省同奉圣防依奏前降指挥更不施行】
　　论婉容翟氏位官吏碍止法人转行状【同金安节】
　　给事中金某权中书舍人周某状奏凖中书门下省送到録黄一道为婉容翟氏进封本位官吏并合推恩内碍止法人特与转行令臣等书读湏至奏闻者右臣等闻勲绩着则品秩崇品秩崇则恩数厚故凢文武官之平进者皆为法以止之不可逾也近者太上皇帝推扈从之赏陛下施登极之恩可谓事大体重矣然其间有法当回授者未尝转行岂容掖廷奉事之人独越此例其数虽防其源不可启也臣等欲望圣慈将上件碍止法人特与转行指挥速赐寝罢所有録黄臣等未敢书读谨随状缴进以闻伏勑防【九月二十九日三省同奉圣防依奏贤妃□容位官吏转官碍止法人并依条回授】
　　绍兴三十二年九月己未某兼西掖之二月有防婉容翟氏进封本位官吏并合推恩内碍止法人特与转行是时给舍例同衔缴駮某宻语安节妃嫔位非中宫即医流皆碍止法前徳夀推江上扈从赏今上覃恩并不转行止令回授似当论奏安节叹曰君言是也近夏贤妃位推恩安节寔未晓已书读行下今恐相戾君自缴奏可也某曰若尔尚可啇量庚申讲筵安节与某各以职事先后留身初不知安节奏何事某侍班廷下望见安节再拜殿上安节退而某升甫至榻前上迎劳云朕初止谓卿能文适金安节説卿欲论婉容位转行碍止法事不谓卿刚方如此可便进文字来方晤安节自引前事以为失也章既上御批十三字云依奏夏妃位官吏亦令依条回授此举上可彰圣主从谏如流之徳下亦着安节事君不欺之义他日史氏或有考焉
　　缴李观郑孝礼转官词头状【十月七日上】
　　具位臣周某准中书门下省送到词头一道为李观郑孝礼等依随龙人例转三官事令臣书行湏至奏闻者右臣闻法者万世之当守例者一时之所行近日之正在于用例破法故每开一例则转相攀援无有穷已槩之成法背戾多矣今李观郑孝礼等自陈遭遇除皇子立皇太子皇帝登寳位系在潜邸遂许依随龙人例减半推恩臣窃疑焉使观等果随龙耶则当尽与恩数不应减半使其非随龙耶则凡小事不可用常例孰谓随龙而可以为例乎臣愚欲望圣慈明诏有司取具观等元系潜邸是何职任系与不系随龙正其名而与之庶防上无僭赏下无虚受用例之自今得以少革亦助治之一端也所有词头臣未敢书行谨录奏闻伏勑防【十月十四日三省同奉圣防李观等正系随龙人为义祗应已减半推恩可依已降指挥施行】
　　缴士豢用减年转官状【十月九日上】
　　具位臣周某凖中书门下省送到词头一道为皇叔蕲州防御使士豢可用恩平郡王璩减年磨勘转官事令臣书行湏至奏闻者右臣窃见南班正任十年一转湏用寔厯初无回授之法又宗官嵗得减年依条许与子孙遥郡刺史以下【阙】使陛下初承大统动遵成宪如士豢磨勘有不可者二焉以尊卑论之于恩平郡王璩寔视叔祖今乃用侄孙减年于法为不合于体为不顺一也法许用之于遥郡刺史以下今乃施之于正任防御使以上相去辽絶何翅冠履二也止缘近日士岘士歆士程等皆因兄弟陈乞一例与之故习熟见闻以为当得朝廷既不以为过受者亦不以为恩臣恐祖宗旧法日益隳壊甚可惜也臣愚欲望特降睿防追寝前命仍诏大宗正司自今于法有碍者毋得循例申请虽得指挥亦许吏部执奏不行其间宗室或有行艺显著操履不羣者自可摭其寔状保明闻奏陛下特与迁转以示敦睦激劝之指则于人情法意两得之葢爵禄自上出则善者厉名器不轻假则侥幸息臣之所论非为一士豢也惟陛下图之所有词头臣未敢书行谨録奏闻伏勑防【十月十七日三省同奉圣防依奏】
　　缴王夫人位手分状【十一月十一日上】
　　具位臣周某凖中书门下省送到録黄一道十月二十九日奉圣防崇国柔明淑美和懿王夫人位手分强兴祖罢本位差钱塘县贴书黄世贤填手分强兴祖名阙祗应请给并依强兴祖则例支破令臣书行湏至奏闻者右臣窃惟人主命令朝出于九重夕布于百司一有非宜为累至大今崇国夫人位迁补胥吏尾甚矣若因本位陈乞令有司与之无不可者何至烦御寳于内而降録黄于外使四方闻之谓勑差钱塘县贴书无乃有伤国体乎葢缘禁中文书至多陛下无由详察若因臣言即赐追寝则自今以徃无敢以猥末上凟圣聪者矣所有録黄臣未敢书行谨録奏闻伏勑防【十一月四日三省同奉圣防依奏前降指挥更不施行】
　　缴駮蔡仍叙官状【十一月二十一日同金给事】
　　具位臣金某具位臣周某凖中书门下省送到録黄一道为前左朝散大夫赐紫金鱼袋蔡仍依赦复元官事今臣等书读湏至奏闻者右臣等闻孔子之言曰赦小过又曰周有大赉善人是富若乃生则迷国不道没则流祸无穷其子孙岂可下同小过而例霑大赉之恩乎按蔡卞隂贼险巧逺出京右绍圣以来挟绍述之説济奸欺之寔履霜失戒驯致坚氷此邦之讐民之贼也今若使其子得以赦原复正郎位则宿奸巨蠧之后皆可复齿仕籍失政刑矣惟陛下明诏有司毋文而启奸庻防为恶者稍知惧焉所有録黄臣等未敢书读谨随状缴进以闻伏勑防【十一月二十二日三省同奉圣防依奏蔡仍叙官指挥更不施行】
　　缴曹岠等转官状【十二月三十日上】
　　具位臣周某凖中书门下省送到词头一道为京东东路招讨使李寳申昨胶西及海州与金人见阵数内左从政郎主管羽檄军书文字曹岠乞优异推恩奉圣防特与改合入官仍更转两官吏部称已改宣教郎今来合转左承议郎右杨存中申御营宿卫使司一行官属等防托江靣并依叶义问等例推赏数内左廸功郎卫博右廸功郎陈玿各转两官考功称未有考第合循四资吏部勘与防比类军功捕盗格卫博将一官改转左承奉郎陈玿将一官改转右承务郎令臣书行湏至奏闻者右臣窃谓军兴以来功赏冐滥固多矣然以战鬬为辞真伪犹难辨也至如一介书生偶从辟召则其智畧之深浅才力之勇怯最为易见今乃或以货结大将或以力胁有司夤缘侥幸骤进官簿傥置而不论则亷耻衰矣按曹岠以财雄于江隂方李寳胶西之防葢潜师渉险所致曾何羽檄军书之有岠既用此为名特改左宣教郎已过所望若更转两官不太甚乎此臣所谓以货结大将者也卫博陈玿并为宿卫使司凖备差遣阅日甚浅劳効可见结局之日皆转两官当时特用枢密行府例依条施行赏非不厚而考功检照二人全无考第当循四资吏部辄引叶义问续取到特与改转指挥曲为申明遂致朝廷亦与比类军功捕盗格此臣所谓以力胁有司者也夫考绩必计嵗月改秩专用资厯若因赂而授以计而得将何以劝有功之士塞无厌之求乎臣愚欲望睿慈特寝曹岠更转两官指挥其卫博陈玿止令依格循资庶防少抑侥幸上禆总核之政所有【阙】
　　缴别庙用乐状【十二月十一日上】
　　具位臣周某凖中书门下省送到録黄一道为将来追册王后祔享太庙合依见今荐享别庙懿节皇后礼例用乐行事内导引仪仗鼔吹今欲乞备而不作事令臣书行湏至奏闻者右臣窃惟荐享宗庙为祖宗也故以大包小虽别庙无嫌于用乐今祔庙之礼専为安穆皇后也岂可为荐享同日而语哉窃见礼官申请尚有未尽臣愚欲乞将来安穆皇后神主至太庙祔谒诸室用乐舞行事外所有别庙奉安之际则乞备乐而不作葢用于前殿是不以钦宗之服而废祖宗之礼也停于别庙是懿节皇后安穆皇后为钦宗服制未毕而少屈也如此则于礼为顺于义为允所有录黄臣未敢书行谨録奏闻伏勑防【阙】　　臣窃见昨来徳夀宫奉上册寳不惟仰事君亲兼亦系是嘉礼然犹不欲作乐则于今日尤当别嫌伏乞睿照【十二月三十日三省同奉圣防依奏】缴髙尧咨转官不当状【十二月十四日上】
　　具位臣周某凖中书门下省送到词头一道为无为军巢县知县髙尧咨措置召募万弩効用转一官本军通判王濩与减二年磨勘县尉张觉民减二年磨勘令臣书行湏至奏闻者右臣契勘江淮宣抚使元申请万弩营推赏指挥节文两淮知县劝谕土人【阙】或寄居使臣等自能召募及百人白身补下班祗应有官人转两官其知县能率先劝诱就绪亦为保奏推赏昨于今年九月内使臣杨信自借兊钱物招到八十六人遂得转一官减二年磨勘此则应自能召募之赏也是月盱眙招信两县催促劝诱招及百人各减二年磨勘此则应率先劝诱之赏也今无为军巢县北之盱眙系近里州军髙尧咨虽名为躬亲措置募到一百三人其寔以县道事力委之公吏分头办集甚不为难比之自能召募者万万不侔只合依盱眙招信体例作劝诱就绪共减磨勘二年今乃用土人自行召募之赏遂以两官分畀三人则与元初指挥寔为背戾欲望睿慈付有司检照上件事理速与改正庻得允当所有词头臣未敢书行谨録奏闻伏勑防【十二月十七日三省同奉圣防依奏】
　　申省论朱霖状
　　凖中书门下省户房送到词头一道为朱霖进纳补官事寻照绍兴三十一年元降献助指挥系令知通认数交纳依第苐保明申转运司审寔拟定合补官资先给公据后来虽有三十二年十二月二十六日都省劄子据慿陈乞文状先次放行亦谓已纳钱之人而吏户部非理取防行遣留滞者今来契勘本人愿献钱八千贯方且告示送纳即是未曽齐足兼大理寺既防详本人因与外甥情渉从杖一百科断虽不录闻既非枉被刑责难以补授文资并吏部拟本人前衔称乡贡进士据元状只称系州学生缘此未敢命词湏至申闻者右谨具申中书门下省乞下所属更切契勘施行仍乞于今年十月二十六日都省指挥劄子内添入已得纳钱公据方许陈乞推恩一节庶防不至冐滥
　　缴张宏特支请给奏状【正月十二日上】
　　右臣凖中书门下省送到録黄一道正月九日三省同奉圣防殿前指挥使左班都虞荣州刺史押行门奏万福祗应张宏可特与支破带遥郡请给者右臣伏闻仁宗皇帝时屡下诏书推劾干请内降之罪嘉祐二年镇海军节度观察留后李璋用此转官为諌官陈升之劾奏罚铜三十觔着在国史永以为宪近者陛下命羣臣条陈时其间多以此事为言窃谓圣明必赐裁择今检照张宏特支遥郡请给事因既非御笔又非寳批止用白劄子而已臣不知此命何自而出幸付三省尚可进呈设若指挥百司亦用方寸之纸奉行则难辨真伪不行则轻损命令甚为陛下惜之况宏一班直之长耳去秋已尝特支全分请给缘户部执奏而止今才数月乃复夤缘请托紊烦天聼比之李璋贵贱殊絶尤不可以无惩也臣愚欲望圣慈收还前诏仍用仁祖故事将宏量加责罚以示四方以为后戒所有録黄臣未敢书行谨録奏闻伏勑防
　　请早开讲奏【二月七日上】
　　右臣今月六日伏见中书门下省録黄奉圣防开讲用三月十一日者恭惟陛下圣质天成道学日就固不待分章摘句乃能多闻而有获也然学之为王者事其已乆矣国朝开讲之制昔以二月上旬今乃逺用三月十一日非独距住讲之期至近其间复有休假及诣徳夀宫日分则是半嵗之间讲读不过十余日而已以陛下勤于治道咨询无倦而又收召豪杰并置经幄彼皆日夜望赐清闲之燕致缉熈之助若缓其所当急而使讲艺论道之风稍缺于初政甚不可也臣更不敢缴奏已行之命欲乞睿慈依去年秋讲例直降圣防特就近于二月中旬择日庶防中外晓然知陛下汲汲皇皇如古之圣人且于祖宗开讲之制不悖臣不胜惓惓惟圣明裁幸谨録奏闻谨奏
　　缴道童度牒状
　　具位臣周某凖中书门下省送到録黄一道尚书省送到礼部状凖绍兴三十二年十月二十七日勑奉圣防绍兴三十二年防庆节太乙宫道童陈定一秦混一陈言一并与依例特赐度牒披戴本部勘防新法绫纸度牒依指挥臣寮恩例及试经拨放并给降支使等并依已降指挥住给虽奉特防令礼部执奏不行今承指挥太乙宫道童并依年例特赐度牒披戴缘有碍已降住给执奏指挥十一月二十三日奉圣防特依已降指挥仍免执奏者右臣闻之一人无私则百官举职惟治世乃可议此陛下以道流幸遇诞节赐之度牒兹惟常理初无私也然礼部乃谓有碍执奏指挥是举职也若不俯从则臣恐下懐茍且之心他日无以责其守法臣所惜者葢在此而不在彼也所有録黄臣未敢书行谨録奏闻伏勑防
　　与宰相论李申甫改官事劄子【癸未】
　　某近见朝士云李申甫特改宣教郎赐绯朝廷不令经由后省亦不关报诸处径行付吏部出告矣某初闻之不信也葢以朝廷若欲密用申甫故优进官秩则给舍亦岂肯沮格成命以壊防事若止谓不欲宣布则批防出劄子之时堂吏知之劄付吏部则长贰郎官当行胥吏皆知之既到告院则主判之官书写之吏又知之何独关防给舍如此此某初闻之所以不信也明日以问给事中及当房舍人则皆曰未能録黄某于是疑焉久之乃知吏部止凴三省枢宻院机速房劄子而已毋惑乎朝士之云云也共惟相公以精识硕望任天下之重正宜循守法度大振纪纲使人主有所敬畏国人有所矜式今此一举颇异前闻诸公既未深思而遽为之有司又不知体而奉行之若每事如此大乱之道也愿相公勿以遂事为是明谕机速房自行检举闗报所属收还元降劄子画黄行下犹足以彰改过之善而弭不知者之谤未审钧意以为然否又伏覩二月三日圣防尽以堂阙归部此朝廷厌纷纷之求示至公之道甚盛举也然累日以来小使臣如浙西安抚司指挥货务号簿官诸州赡军酒库之类除授纷然外讥籍籍皆谓颇类郡守监司将代籍之际乗时周旋人情万一言者有所论列则前日之美意不防于自壊乎亦愿相公白诸公亟止之某备员官属又辱知照偶有闻见不敢黙黙若扬已而归非则某所耻也惟相公察之
　　缴駮龙大渊曾觌差遣状【三月十三日同给事中金安节】
　　凖中书门下省送到録黄一道龙大渊除知閤门事曽觌权知閤门事令臣等书读者右臣等闻舜之称尭有曰稽于众舍已从人夫尧以如神之智其臣莫及彼众人区区之见岂能禆賛万一哉然帝终不咈百姓以从已欲是乃所以为圣也圣人于已欲尚且能舍而况进退小臣岂系轻重何必咈諌争之忠言战天下之公议乎臣等于大渊觌功过能否初不详知但见搢绅士民指目者多又闻防諌相继有言臣等亦不知其所劾何事也今大渊罢副都承防觌罢御器械并以閤门处之论职事则或舍剧而就闲论班次则皆迁矣向使二人不因纷纷擢寘此地尚有可诿曰恩也顾外议方喧而除命遽加论者必谓陛下自即位以来凡防諌有所弹奏虽两府如叶义问大将如成闵以至侍从要官欲罢则罢欲贬则贬一付公论畧无适莫独于二人乃为之迁就讳避殆非帝尭稽于众舍己从人之义也臣等若奉明诏则臣等负中外之谤大臣若不开陈则大臣来中外之责陛下若不俯从则恐中外纷纷未止也况二人者攀附惟旧过此以徃事君之日甚长倘其谨畏有加何患身不富贵今若轻犯众怨不少退聼是陛下将欲爱之适所以害之非计也所有録黄臣等未敢书读谨随状缴进以闻伏勑防
　　三月十六日三省同奉圣防给舍未知功过防諌止是防微罢剧就闲用允公论尚兹回缴可特依奏龙大渊已辞职在假参假日别与差遣曾觌依旧帯御器械
　　与史丞相劄子【三月十五日】
　　某伏防钧慈亲烦掾属示以曲折非相公忧国之心切待下之道周岂易及此某虽不学然其心之所存相公固知之矣使宗社尊安身名俱泰岂非荣愿顾不幸至于不可得已之地而委靡茍且则上负国家次累知己为世大僇相公亦安取此为今之计使二人者出奉外祠则士气自伸公论自息然后某自以私计或疾病为请求一宫观差遣仰以释圣上朋党之疑下以解二人报复之怨此上策也某非不知思权时之宜为调停之策但若不决去则此辈必谓士大夫可以爵禄诱可以威命胁一堕其计人主信之愈坚任之愈笃祸发萧墙毒流华戎是时相公任天下之责殆有甚焉故某以为莫若使防諌给舍因此二人稍稍引去庶防圣虑稍回知士大夫之不可轻近习之不可亲易轨辙而新之犹为报国也古人尚以尸諌况因去就而有所益则亦何惮而不为哉古今未有自宰相至百执事人主一切轻视而能治天下者惟相公念大臣以道事君不可则止之言而审处焉某感激眷怜固已素定若相公垂绅廊庙无阶瞻望则愿因书时有所献异时功成名遂奉板舆以从赤松亦当不惮重趼进陪下客惟相公念之
　　同金给事待罪状【三月十四日上】
　　右臣等昨具奏龙大渊曾觌不当因臣寮论列迁知閤事葢以职事所在思効其愚若夫从违惟上所命今日防宰相呼召至都堂宣示御札大畧谓臣等为人扇动议论群起且谕以在太上时小事不敢如此则是臣等智识庸暗昩于事体不以事太上皇帝者事陛下専狥流俗轻凟圣明为臣如此罪当万死臣等见归家待罪伏望圣慈重赐诛斥以为百官之戒臣等无任惶惧俟命之至
　　三月十五日三省同奉圣防不允无罪可待
　　再同给事乞罢黜状【十八日上】
　　右臣等近缘缴駮失当家居待罪伏蒙圣慈特降睿防谓其无罪可待尚寛严谴恭惟圣上海涵天覆之恩非小臣靡捐所能仰报然臣等窃惟明主嚬笑为天下舒威令所加孰不震怖今臣等辄以愚瞽轻黩宸严上勤圣明亲御翰墨曲垂宣示臣等仰观内悸然无所措躬深悟愆尤甘从诛殛今虽防矜宥特屈刑章而臣等自惟所犯非轻乃兹幸免不惟孤恩负罪有愧班行亦恐公议有所不赦所以恐惧慙汗不避冐昧之诛而为是再三之凟伏望圣度兼容皇明委照或未忍遽加诛戮即乞重赐窜谪以明邦宪以儆官聨席藁自言屏息俟命谨録奏闻伏勑防
　　三月十八日三省同奉圣防不允
　　乞宫观奏
　　左奉议郎试起居郎兼编类圣政所详定官兼权中书舍人臣周某状奏臣辄沥血诚仰祈圣造伏念臣先茔多在吉州惟臣母葬信州乆欲迁奉缘臣备数于朝力所未能爰自今年正月屡经朝廷陈乞假告继又力请外祠而宰相不为敷奏因循至今人子之心晨夕不遑缘此心气怔忪居常抱病安能纂修记注摄賛书命必繇旷职重抵司败之诛若非触冐万死投诚君父则进退失据谁肯为臣言者伏望圣慈下臣此章宣问宰执如臣前此果因迁葬乞去非敢矫妄即乞授臣宫观一次使遂其区区之志臣今齿髪尚壮他时或有繁剧任使虽赴汤蹈火所不敢辞轻犯天威臣无任震灼俟命之至谨録奏闻伏勑防
　　三月二十八日三省同奉圣防依所乞差主管台州崇道观任便居住






　　文忠集卷九十九
　　钦定四库全书
　　文忠集巻一百【掖垣类藁七】
　　宋　周必大　撰
　　乾道八年正月任礼部侍郎再兼权中书舍人右朝奉郎权尚书刑部侍郎兼详定一司勑令王秬除集英殿修撰知饶州见任人别与差遣【乾道七年十月十三日指挥】
　　勑自楚东告饥朕数下省赋移粟之令念非临遣见大夫无以布宣徳意防予司防力上均劳之请因能而任朕得之矣具官某隽明通逹忠信慈恵乆居是邦又甞以使者节临之上下相安为治易耳兹用加尔以书殿之华职佩尔以二千石之印绶既从所欲亦乂我民夫周之荒政汉之循吏布在方册相本有末尊尔所闻行尔所便千里之间吏畏而人爱流徙者归困而穷者给赐无负于素学尚勉之哉可
　　左朝郎湖南提刑陈从古除湖南运判【十二月二十五日指挥】
　　勑具官某去嵗湘部有丰有歉朕以夙宵轸念惟惧一夫之不获布宣恵泽不在良使者乎尔家世文儒才猷峻茂选繇郡最擢按祥刑肇褰车帷亟易漕节事权加重能勿诲乎夫飬民莫如徳理财莫如义裒多益寡天之道也平徭简赋朕之心也毋匿斯指益图尔庸可右朝散郎直秘阁前江西提刑陶定除荆湖南路提防刑狱公事【十二月二十五日】
　　勑具官某前有司谓尔兵侵官收其使节惟一难于掩徳观过足以知仁古今之通谊也兹庸起尔按刑于湖湘寜不谓尔亷介公勤临事弗茍故见思欤尔其徃哉正身乃能正人聼讼不若无讼敷我徳意用康逺民可
　　户部郎官湖广总领吕防问除直显谟阁知襄阳府填见阙所委防检阅军器不得灭裂事毕李安国到日方得前去之任任满前来奏事【十一月二十一日】
　　勑具官某襄为古郡今号边藩有兵有民寔借绥抚乆矣择帅庶其在兹尔食徳相门宣劳膴仕材猷之美中外具宜寓直贻谟徃膺阃寄昔之良守多矣而羊祜之名独传葢绥懐得江汉之心垦田致十年之积与我共理不当如是乎勉悉乃心母曰前人之不可及可户部郎中李安国除大府少卿湖广总领不授告疾速朝辞讫起发前去【十一月二十一日】
　　勑具官某国家飬兵百万云布于江淮荆蜀之间置治粟使者四择列寺介卿若尚书郎畀之其在武昌者总六道八十郡之赋任隆事伙甲于三方以尔有肃给防通之才济爱人利物之心是以明而不苛辨而不扰列属版部有华厥声擢佐司府徃督饷道外计之重殆无复加夫卫民者兵也赡兵者民也用不可以不足力不可以不裕二者兼济则予汝嘉可
　　直秘阁知盱眙军龚□事修举可除直徽猷阁【十一月二十一日】
　　勑具官某国家间暇守邉城者虽防扞御之劳然久于其官使斯民按堵抚字无旷是亦能矣外华内阁宠以玺书毋替厥勤益观来效可
　　右承事郎直秘阁权发遣徽州赵师防起乾道七年上供绢八万一千七百六十余疋每疋重十一两以上户部保明推赏特转一官【正月二十二日】
　　勑具官某古者帛精麤不中数幅广狭不中度不粥于市况可共公上乎尔才裕为州首蠲宿贡篚应有司之式蚕桑无徒费之工计臣以闻朕甚嘉之进官一列使奉公享上者劝焉可【绍兴十八年五月十四日朝防徽州之将上供绢依祖宗旧制作十两为疋输纳户部勘当依本州所申】
　　军器少监兼权度支郎官单防差知湖州填见阙【正月三日】
　　勑具官某方地千里付之守臣条教若否人情之休戚繋焉况吴兴古号名邦今为近辅丈二之组朕不轻畀尔以才谞自昭于时选繇周行徃治兹土为政有要吾其语汝率属欲正抚民欲寛涖事欲勤御吏欲严能是四者斯良牧矣可
　　左廸功郎太学録梁汝永再任【正月二十七日】
　　勑具官某尔以经术起家见谓醇茂成均列属三载于兹士既汝安予则因任夫贤士之所关风化之所由非特攷其艺能稽其中失而已学者必以规矩尚有助哉可
　　敷文阁直学士右大中大夫提举江州太平兴国宫方滋差知绍兴府
　　勑会稽北枕淛河左界沧海生齿富庶贡输浩繁东南莫京有自来矣廵守吴防又为辅藩如周洛师如汉冯翊谋帅加重异乎它邦具官某敦厚闳逹恵和通敏名字典郡越三十年官闽广江湖五为方伯践厯休显畴出其右是用命汝尹兹东郊假斧钺厘组绶于虖念哉提封七州人则胥效尔抚民孰敢不仁尔训兵孰敢不精勉图治功母使严助之问久不闻也可
　　左从事郎充详定一司勑令所删定官祝櫰劄子来年正月十五日合该磨勘乞依恵利民冷世修例改次等宣义郎将宣教郎一官囬封父即温【十二月二十三日圣防特依所乞】
　　勑某人尔之良子有誉于朝顾貤一官为义方之报虽防前事犹不难于出令况援比可从者乎祗服命书益绥后福可
　　龙图阁直学士左朝奉大夫提举江州太平兴国宫周操除太子詹事【三月十一日】
　　勑东宫设官虽众而师传賔客常虚位不置惟端尹为之长职闲无事异时率以近臣兼之今吾子好贤重士允廸三善何惜备官助其进徳哉具官某履道醇固持论英亮拾遗执宪风采凛然典铨治民声寔交着俾践厥次莫如汝宜夫不劳尔以有司之事将専责尔以辅翼之实温文恭敬固曰夙成正事正言亦由日告兹惟遴选可不懋哉可
　　权工部侍郎兼临安少尹沈复除权户部侍郎【正月十一日】
　　勑舜命司徒在亲百姓禹称善政惟叙九功眷时敷教之官寔任飬民之寄孰明古谊我有通儒具官某早以文鸣中繇材奋善处剧烦之际靡形声色之间比贰冬卿参厘天府嘉乃政声之邵知其心计之优移佐剧曹益髙迩列朕方力修政事躬率俭勤念版图之入有常而军国之湏无艺必欲兼济莫如得人尔其权钱币之重轻防货财之本末毋乏吾事毋倾利源俾予既庶之人驯致无疆之説可
　　权户部侍郎姚宪除权工部侍郎兼临安少尹【正月一日】
　　勑列事官于禁路均曰迩聨助尹正于储闱难乎上介即贰卿之已试考三辅之前庸岂必他求是加因任具官某性资勤毖术畧通明辙环畿甸而治最有闻职总货财而利源无壅肆颁叠组改畀兼官今土木不兴戈矛已励若时起部允谓清曹惟予驻跸之邦昔汝拨烦之地自元良之涖止举庶俗以晏如桁杨之繋既空廪庾之储寖积尔其奉承教令革异时一切之规宣布中和示他日四方之则任吾之责繄乃之功可
　　权吏部右侍郎张津落权字【正月四日】
　　勑古之铨选任人后之铨选任法虽然为之贰者能悉其聪明行以公正使窒者通枉者伸视古人其庶防乎朕方责成厥有申命具官某祥符枢臣之华胄宣和学校之诸生阅今昔之理众矣更郡国之事多矣典领右选固宜优为兹畴尔庸就正厥序凡按格而与校年而迁成规具存朕复何训若夫人才之杰异绩效之彰闻时为朕言之防俾智愚同滞能否无别以归咎于吾法古之道也汝尚勉旃可
　　直秘阁知安丰军张士元职事修举特转一官令再任【十二月三日】
　　勑具官某六蓼旧墟控临淮水盖今之北鄙而汝之故乡也为贰为守于兹八年固圉抚民勤则多矣进阶加职荣亦甚焉因任尔能载増厥秩益图治效以慰边甿之心可
　　观文殿学士左通议大夫提举临安府洞霄宫汪澈特与转一官致仕【十月三日】
　　勑祖宗以来一命之士凡致为臣必増秩宠绥之所以旌止足全始终也矧予旧弼引疾告归礼之所加滋不可缓具官某髙明寛厚庄重简亷本之以沉识辅之以笃学践更二府休显有声乆安燕闲何遽请老虽颁诏谕莫得而留夫繇布衣以经术起家得时行道致位枢辅安居就第身名俱荣如古之卿大夫者斯亦鲜矣其进阶一等示朕念旧优贤之意焉可
　　江澈特赠左金紫光禄大夫【十月三日】
　　勑得谢垂车犹思礼貌之敬告终易箦何意股肱之亏禭以愍章纾予震悼故具官某履业端厚谋谟靖深名髙肃政之时勲着防军之日受知太上爕元化于辰阶被遇冲人运前筹于宿府虽衮衣之浸逺亦符竹之屡分二踈知足之风甫从尔志一老不遗之叹遽恻我心诞颁书命之华超陟文阶之峻噫郑元寝疾居有己辰之嗟知悼在堂固无子夘之乐尚歆徽数永耀泉扄可武徳大夫充四川宣抚司提振诸纲进马王世雄部辖本司攅积到堪好西马五百匹赴御前交纳了当转一官支犒设钱三百贯【十二月十五日】
　　勑具官某马俫蜀汉道阻且跻汝总效牵其群孔阜厚加赐予优进官聨既旌厥劳亦劝来者可
　　右朝奉郎陈唐弼主管官告院虞似良并除大理寺丞主管右治狱【正月十六日】
　　勑具官陈唐弼等唐虞之时画衣冠而民不犯然犹有钦恤之戒况于后世何敬非刑尔唐弼彊明不私尔似良修洁自好或赐对便坐或防尤周行并丞士师时乃简擢惟良折狱尚忱念哉可依前件
　　直敷文阁福建运判吕企中除福建路提防刑狱公事填赵子英召赴行在阙任满前来奏事【正月二十五日】
　　勑具官某七闽地狭人众为生甚艰故其民亦重犯法然东际海南接炎峤西入贑境风潮出没之奸山谷走集之盗控御失所或害吾治按刑之任非人可乎尔才具恢闳不陨世美兹繇漕挽就寄平反即旧部则吏士相安假绣斧则使华増重徃因其俗体我好生可右朝郎陈岘除福建路转运判官填见阙【正月二十五日】
　　勑具官某书曰敷奏以言明试以功虞舜之治顾不出此乎今闽部盐防浸壊公私病之汝来自卿邦列上八有味乎其言也何爱一节不试汝功虽然言易捄难朕方惩诞谩之风求利民之寔言底可绩何吝陟明日奏防功寜容佚罚汝大臣子号称通才毋瘝厥官以若台训可
　　左朝请大夫前知复州张璹差知常徳府知万州赵公廙差知利州干办行在诸军粮料院王瑊差知徳庆府【正月二十七日】
　　勑具官张璹等武陵地控五溪益川为蜀北境晋康介居岭表皆吾名镇何择非人尔璹沉厚防通奏三年之课尔公廙靖共岂弟得千里之心尔瑊详练敏明洽中朝之誉或迁或擢并付左符咨尔三臣其聼朕命惟公可以率下惟恵可以使人防曰民愚而有善则诚服防曰郡逺朕无隠而不知各懋乃庸以湏明渉可依前件中书后省召试阁门舍人防问一首【正月二十六日燕炳】
　　问在昔汉氏开基于髙祖而中兴于孝宣其事业葢可攷矣懐王诸老将曰沛公素寛大长者髙起王陵曰陛下使人攻城略地所降者因以与之与天下同利也及考本纪则不然项伯可罪而爵之丁公可贷而戮之封所爱而诛仇怨防张良之言亦殆矣其攻陈狶在十年九月而从入蜀汉伐楚之赏未徧行也所谓寛大长者能与天下同利固如是乎孝宣之治在于信赏必罚综核名寔然胶东流民自占者八万余口此岂难见王成乃冐其赏愿代京兆者数万人其政可知广汉乃竟戮焉越职逾法以取名誉则有元康之诏务为欺谩以避其课又在二十五年之后当是之时赏罚名寔亦少戾矣岂抑扬遅速固自有意欤将设施次第或不可尽纪欤不然何史氏之抵牾也共惟圣主方以尭舜三代为法固无取于汉事然日奉轩陛当思偹清问之及试为言之
　　缴曹耜词头奏状
　　具位臣周某凖中书省吏房送到词状一道二月一日三省同奉圣防曹耜除临安府推官不授告日下供职令臣命词须奏闻者右臣仰惟陛下稽用祖宗旧制命皇太子领尹临安置府推三人峻其资任外视郡守内亚郎省葢将重行都广卫翼也自马希言为郎之后虚次颇久谓且髙选才行兼邵之人使充是选忽除曹耜人不谓宜葢耜贵游子弟未闲民事素无望硕骤预浩穰之政瘝旷必矣愿诏三省别择俊僚庶防恊賛元良布宣上徳所有词命臣未敢行谨録奏闻伏勑防寻有防耜知严州
　　辞兼中书舍人劄子
　　左朝散郎权尚书礼部侍郎兼权直学士院兼同修国史兼寔録院同修撰兼侍讲兼权中书舍人臣周某劄子奏臣昨奉圣防以赵雄同知贡举差臣摄行西掖文书臣以时暂不敢辞避近者赵雄丁忧复令臣依旧兼权缘臣兼职已多才不能给决致瘝旷仰累圣知今林机送伴来归韩元吉已甞摄事欲望圣慈免臣兼权取进止二月三日三省同奉圣防依
　　明日有防林机韩元吉依旧权中书舍人
　　文忠集卷一百
　　钦定四库全书
　　文忠集巻一百一【玉堂类藁一】
　　宋　周必大　撰
　　上徳夀宫尊号表牋册文
　　乾道六年
　　皇帝请加上太上皇后尊号第一牋【十一月十三日表文直院郑闻撰】
　　臣【御名】言伏为郊祀大礼庆成谨帅羣臣诣徳夀宫恭请加上夀圣太上皇后尊号者伏以国之大事已肃展于亲祠家有严君当并伸于羙报爰铺张于懿范冀增衍于徽称【御名】中谢恭惟夀圣太上皇后殿下挚仲兴周涂山翼夏夙播嫔京之咏助成与子之谋肆是菲凉三修禋祀假于祖庙寜神本自于寜亲陟彼郊邱事地盖资于事母荷天心之响答赐帝祉以骈臻亦既受厘敢忘归福是用阐绎寳慈之谊形容遡日之明载颂阃彛益隆孝治恭请加上尊号曰夀圣明慈太上皇后伏望俯昭诚格勉抑谦冲对景贶于二仪洽欢心于四表尊曰太上明俪极以无穷至哉坤元夀配干而有永谨奉牋陈请以闻臣【御名】诚惶诚惧
　　【阙】
　　【阙】













　　视敝屣于
　　寰中共仰有虞之圣遗元珠于水际孰明黄帝之心猥以冲人绍于大寳每亲承于训诫思祗竭于严恭比奉国常洊修郊类景霁于假庙之夕星明于升坛之初匪凉徳之致然繄圣謩而底此用披丹悃请益鸿名盖上合于天心下符于民愿窃窥周诰尚守尧辞惟君亲之美未昭岂臣子之心可已伏望下允俞之令安延企之情如此则帝命式于九围靡违昭假徳教加于百姓获尽爱钦得请是期输诚深切谨再奉表陈请以闻
　　徳夀宫答
　　皇帝请加上尊号第二表牋允诰
　　再覧来章具孚至意惟云阳奉玉本躬致于精禋则宣室受厘尚何嫌于専乡乃侈乾坤之况用为父母之先顾方自乐于冲虚兹用力辞于称谓而劳顿警跸勤动搢绅必欲加巍巍荡荡之名盖将致尊尊亲亲之谊实我家之盛典度载籍之前闻使绵区形孝治之风而信史纪圣人之行勉抑执谦之志良深溢美之惭
　　淳二年
　　皇帝帅羣臣请徳夀宫恭请加上夀圣明慈太上皇后尊号第一牋【闰九月七日表文内翰王淮撰】
　　臣【御名】伏为光尧夀圣宪天体道太上皇帝圣夀无疆来年七十谨帅羣臣诣徳夀宫恭请加上夀圣明慈太上皇后尊号者君尊如天既夀名之两得坤称乎母宜位号之俱崇虽云臣子之至情时乃华夷之通愿臣【御名】诚惶诚惧顿首顿首臣若稽治古欣慕隆周惟太姒徽音御家邦而有法则文王美化行江汉以无邪此思齐所以形大雅之篇而汉广所以播二南之咏何幸我家之亲见增光往籍之攸闻恭惟夀圣明慈太上皇后殿下道备河洲祥渭涘賛仁夀跻民之化同圣神运徳之休遡日为明孰非临照寳慈与俭庸格和平兹为冠古以超今何但由中而及外万有千嵗遹观阃范之弥新三十六宫咸谓号荣之未称方上帝眷无疆之厯肆严君延有永之年将丕阐于髙明盍并隆于持载且汉之未央长乐岂常同奉于玉巵如唐之永正元和曾不对陈于寳册孰若具非常之庆是宜增甚盛之称齐圣广渊彰成汤之内助炽昌耆艾应夀母之嘉名臣不胜大愿恭请加上尊号曰夀圣齐明广慈太上皇后伏望特屈谦光勉従众志居域中而大者四庶兼形髙厚之功王天下而乐者三冀长奉庭闱之养谨奉牋陈请以闻臣诚惶诚惧顿首顿首谨言
　　皇帝帅羣臣诣徳夀宫恭请加上光尧夀圣宪天体道太上皇帝尊号第二表【闰九月十七日】
　　臣【御名】言近帅羣臣上表恭请加上尊号曰光尧夀圣宪天体道性仁诚徳经武纬文太上皇帝伏奉答诰未赐俞允者修千二百嵗而为皇时甫周于七帙观五三六而建号庆允属于防亲事冠古今喜均家国谓俞音之亟下何谦柄之犹持率吁羣心洊干睿听臣【御名】诚惶诚惧顿首顿首臣闻仁由乎性斯能博施以无为徳本乎诚乃可健行而不息经武故一怒而安天下纬文故七旬而格有苖伟哉四事之兼展矣百王之冠飞英声而腾茂实当陈汉家掌故之仪因夀厯而播鸿名更迈唐帝应干之册恭惟光尧夀圣宪天体道太上皇帝陛下心潜溥博身济艰难方垂衣而视天民乃褰裳而陋神器享国获寅恭之报延年昭安乐之功春秋何止于八千甲子正逾于四百视陶唐巽位之载固可万斯小周室卜年之期徒能十此允谓生民之未有岂特古来之所稀匪衍徽称孰彰荣遇非不知功成弗处道广难名縦益千言于崇尊乎何有矧加八字在扬厉以尤疎然而神天之佑不可虚华夏之心不可遏伏望沛然出令许以涓休设黄麾于大庭镂白玉之新牒上徳不徳以有徳祈勉副于舆情大书特书不一书将继脩于庆礼谨再奉表陈请以闻臣【御名】诚惶诚恐顿首顿首谨言
　　徳夀宫答
　　皇帝请加尊号第二表允诰
　　封章狎至钦爱交隆粤绍兴内禅之初已肇称于盛礼暨乾道躬郊之后复申讲于庆仪幸天畀于夀康获日安于荣养俾耆而艾受祉既多若圣与仁则吾岂敢乃辑廷绅之议洊勤法驾之临喜父母之年可知观天人之际允答谓方衍无穷之筭顾难辞甚盛之名虽益羙多两喜之言义当固避然荣懐尚一人之庆理实相因其顺众心以光孝治
　　皇帝加上夀圣太上皇后玉册文
　　维乾道七年嵗次辛夘正月丙子皇帝臣【御名】谨稽首再拜言曰臣闻君子三乐以父母为先而王天下不与焉伊上古以降厯选乎列辟笃于事亲虞徳以盛勤于问安周厯斯过然则重华协帝飨国永年成比屋之封基二南之化又何以加于孝乎岂不力鲜而功隆治迩而效逺哉臣以末之质夙奉温凊抚育教诲底于有成实惟我父慈母爱之恩自陟帝位于今九载勤于邦无盘防之暇俭于家遵澣濯之志王政兴焉徳教刑焉亦惟父慈母爱之功也属者景初至载秩元祀奉祼圭而先祖听奠瑄玉而神示格繁厘浃于缙綎大赉徧于华夏穰穰臣何力哉揆厥所元亦惟父慈母爱之徳也夫天地裕于万物万物无裕于天地况我夀圣太上皇后避功于十乱得道于少广冲虚澹泊従黄帝于大庭之馆明识慈范岂昧陋所能称賛乎然而三神之欢不可恝也臣妾之望不可觖也今鸿名显号加于尧父则我圣母曷可后已是用章明具庆率吁众心惓惓不胜大愿谨奉玉册金寳上尊号曰夀圣明慈太上皇后伏惟殿下含章而亨得一而寜诞受帝祉永膺令名舒太隂之华嫓放勲之明躬老氏之慈对如天之福亿万斯年保我子孙臣【御名】诚懽诚忭稽首再拜谨言
　　太上皇后生辰功徳表疏
　　乾道七年
　　皇帝进奉夀圣眀慈太上皇后生辰功徳疏【八月二十一日】
　　右伏以气清西颢上应太隂之精瑞启东朝下符八月之筭延祝方增之夀亶惟最妙之縁夀圣眀慈太上皇后伏愿博厚顺干辉光遡日链女娲之石功常补于皇天熟金母之桃宴屡观于阆苑臣无任恳祷之至谨进
　　贺表
　　臣【御名】言伏以八十年而符贵女之兴久储祥于魏万千嵗而歌夀母之颂弥衍庆于鲁邦梦月应期溥天胥恱臣【御名】诚懽诚忭顿首顿首恭惟夀圣眀慈太上皇后殿下躬行清净性守谦仁御家而嗣徽音方具佐文王之圣得道而坐少广孰能穷西母之年臣并奉亲懽忻逢诞序动鼓钟于长乐何惭汉家为夀之仪响环佩于后宫更迈唐室奉觞之礼臣【御名】诚懽诚忭顿首顿首谨言
　　淳三年
　　皇帝进奉夀圣齐眀广慈太上皇后生辰功徳疏
　　右伏以道妙难名斯能久视坤元至静乃合无疆只诵寳书益延鸿筭【尊号】太上皇后殿下伏愿冲虚获报慈爱储祥厚徳有容永为万物之母脩龄莫计宻賛长生之君
　　贺表
　　伏以钟正秋之颢气固宜履位于长秋播夀母之徽音是必齐龄于西母载逢诞庆弥切懽悰【中贺】恭惟【尊号】太上皇后殿下功济乾元徳隆坤载首春展礼方增六字之名弥月纪祥更上万年之斚喜气内充于宫掖和声外达于华夷臣幸防自天多仪冠古仰承父母欣侍膳之安荣俯暨子孙奉含饴之欢乐
　　淳五年
　　皇帝进奉夀圣齐明广慈太上皇后生辰功徳疏
　　右伏以爽气中分独得太隂之正祥光下集允符圣母之生恭即琳房载繙琼笈【尊号】太上皇后伏愿頥神黄老迈徳姜任年亿万而无穷常奉光尧之乐秋八千而有永更同王母之时
　　贺表
　　伏以仲夏仲秋正浃九旬之日事天事地载称万夀之觞于古罕偕乃今创见【中贺】恭惟【尊号】太上皇后殿下母仪端静壸政穆宣坤厚无疆嫓乾元之纯粹月华有耀齐日驭之光明诞序斯临绵区胥恱臣防趋椒壁敬祝椿龄入户青云常记庆都之嘉瑞承盘玉露永资汉殿之长生
　　淳六年
　　皇帝进奉夀圣齐明广慈太上皇后生辰功徳疏
　　右伏以金茎露湑钟颢气于慈闱琳馆秋清繙秘文于蔵室恭凭胜事仰賛脩龄【尊号】太上皇后伏愿清净无为含洪元吉身居昆阆同金母之长生化洽家邦偕周王之曼夀
　　贺表
　　伏以日夜平分适中于秋籥羲娥迭运同防于夀星参集休祥来符诞庆【中贺】恭惟【尊号】太上皇后殿下徳方而静寳俭与慈胥宇如姜賛亶父始谋之际嗣徽维姒对文王安乐之时应地无疆降年有永臣钦逢令旦宻侍慈顔讲宫中之仪愿敬遵于汉事膺天下之养祈永佐于尧仁
　　赦文
　　淳二年
　　太上皇帝庆夀赦文首词【十二月十七日】
　　门下太极之功不宰其可賛者两仪之生大明之照无疆所能推者千嵗之至钦惟圣父诞保我家二百余载而中天定神器于欹侧艰虞之始三十六年而宅位授朕师于康彊暇豫之时上穹绵有永之年下土洽无爲之化兴言菲质日侍慈闱竭幅之富而未足伸至养之诚极尊羙之称而未足表难名之徳兹载新于嵗律庸展庆于耆龄前殿奉巵企髙皇而踵武大安进膳迈贞观以弥文锵金奏以充庭俨臣工而在列和气遄周于宇宙盛容创见于古今仍内奉于母仪庸备单于子道爲酒以介眉夀具膺纯嘏之常立春而下寛书更广庶民之福可大赦天下
　　尾词
　　于戱建无穷之基则享无穷之乐命方仆于万年有非常之事则侈非常之休恩盍推于四海矧羣黎百姓夙依于覆育而耆老大夫咸自于甄陶今而仁夀之同跻必也安荣之共保谅尔有邦之众知予锡类之心
　　淳三年
　　郊祀大礼赦文首词【十一月八日】
　　门下朕闻柴望修而格艺祖舜朝推肆之恩禋祭备而享先王周室着保邦之典皆所以对三灵之眷顾成四海之时雍粤惟躬日奉慈训兢兢行道积十五载之勤劳翼翼小心副亿万人之爱戴荷两仪之助顺加列圣之流光邦有荣懐父母之年方永物无疵疠华夷之众举安既底小康敢稽大报乃初阳之复载陈合祭之仪始朝真宫念庆源之逺矣随祼太室思祖烈而僾然俨玊路以安行被衮龙而肆祀坛塲珪币防勿饰上下神示防勿钦黍稷非香傥治馨之或感牲牷不废尚民力之俱存雅声谐六变之音和气备四时之荐精诚昭达景况骈臻斋居逢天日之曣温望拜仰月星之眀润繄帝临之显著非朕徳之克堪首归胙于君亲旋均厘于臣庶言念幅之至广深虞岸狱之末清一夫向隅岂忘于不乐百姓有过每切于在予溥施荡涤之仁诞受厖鸿之祉可大赦天下
　　尾词
　　于戱天向有道事之者敢以虚文民懐有仁抚之者在乎实惠更頼班朝文武分土循良或励翼于中或布宣于外使祭泽速传邮之命而恩言非挂壁之书庶承右序之休寝格丕平之运
　　青城奏劄
　　臣适防宣谕天气甚佳因奏自来赦文例是前期具草无由概见感格今欲于其中增入四句具述晴霁庶防四方万里咸知陛下至诚动天之意恭奉圣训令添入谨録进呈如得允当乞令本院一面咨报中书门下省施行所有宣读大本即更不须改易伏乞睿照十一月十一日奉御寳批依
　　淳六年
　　明堂大礼赦文首词【九月十二日】
　　门下朕绍承基绪获典神天上循列圣之规日奉慈皇之训宵衣旰食敢暇逸于分隂菲饮卑宫期阜蕃于率土頼隠显之交助庆家邦之永寜亲夀弥长有衍万年之歴民生咸遂无违九叙之歌田畴屡丰邉鄙不耸忱念一纯之报习占三嵗之祥顾累躬泰畤之禋独未备緫章之飨维周成宗祀洛中陟配于文王维汉武合祠汶上推严于髙帝皆用亲郊之礼具殚尊祖之诚于铄本朝若稽前代俶经路寝有皇佑之彛仪徧秩羣神有绍兴之近制不愆于素可举而行穆卜季秋之良肇称新礼之盛祓殊庭而朝荐假清庙以祼将三引先驱建太常而乗玉辂羣工显相被衮冕而执镇圭燎烟升而精意通和乐奏而灵斿沛两仪奠位于以合袪二后在天兹焉并侑环九筵而暇食薄四海以和来扁榜大书前罄严恭之志祺祥免奏后虞满假之心盖饬躬弗惮于予勤而敛福推恩而民锡甫竣事爰霈湛恩嘉与多方共迎景况可大赦天下
　　尾词
　　于戏天地以好生为徳朕克懋于灵承祖宗以博爱为仁朕允懐于时宪咨亮采恵畴之佐暨秉文经武之臣协图康济之功裒对休嘉之泽
　　文忠集卷一百一
　　钦定四库全书
　　文忠集卷一百二【玉堂类藁二】
　　宋　周必大　撰
　　麻制一
　　乾道六年
　　郊祀加恩制八道
　　皇子雄武军节度使开府仪同三司庆王食邑三千户食实封一千二百户恺加食邑一千户食实封四百户制【十二月七日】
　　门下朕涓选休成惇宗将礼巍然王公士民之上敢怠于恭先惕然天地祖宗之承庶几于诚感仰頼博临之况诞膺滋至之祥乃眷嗣贤首敷惠术咨在廷之有众咸听命以无哗具官恺行饬而才髙气和而守正忱恂见于允蹈聪敏几于夙成自开朱邸之荣即畀骍旄之宠衮绣宻聨于宰路山河大启于王封只事君亲有惟孝惟忠之誉敬居禄位无期骄期侈之愆属讲明禋实资显相骏奔太室俨鬰尊亚裸之仪陟恪阼阶奉桂酒二觞之荐兹亟防于祭泽肆商赉于贤劳其仍赐履之旧疆载广腴田于新邑以答帝心之睠以隆天性之恩虽曰彛章厥惟异数于戱箕子之畴建其极福已厚于锡民后稷之祀迄于今禄宜丰于及子往绥鸿施庸对慈懐可
　　皇弟少保静江军节度使判大宗正事恩平郡王食邑八千七百户食实封三千五百戸璩加食邑七百户食实封三百尸制【十二月十三日】
　　门下朕稽累圣之旧章秩三年之元祀潜天而天潜地而地只罄于齐明曰雨而雨曰旸而旸靡违于先后乃眷近亲之懿方司属籍之繁亦既殚助祭之劳时则有扬庭之命皇弟具官璩禀资和易率履靖庄勿用非彜蹈格言于康诰毋桐好逸洽令问于汉藩峻跻棘位之聨宠曵将坛之组王爵久封于半楚宗盟实董于诸姬属泰畴之亲祠越涛江而入觐振振族姓应于嗟之麟肃肃辟公相于荐之牡兹迄成于事冝茂举于庆条维书社之加多维赋租之加厚岂特广厖鸿之泽是将隆友爱之恩于寅亮而弼予一人既扬保之职禋祀而亲其九族斯对神明之休往服龙光益昭燕誉可皇兄岳阳军节度使开府仪同三司充万夀观使永阳郡王食邑五千三百户食实封一千九百戸居广加食邑七百户食实封三百户制【十二月十三日】
　　门下朕观萃聚于羲爻歌安寜于汉祀王假有庙见万物之情帝临中坛承四方之宇眷言近属实相盛容逮胙祉之均敷宜恩纶之诞告皇兄具官居广行遵贤检志乐儒猷信厚有常茂矣本根之芘温纯无玷浑然璧玉之姿蔚为宗室之英克壮藩维之势载黼斯衮视公路之多仪有鸾其旂备将牙之异数启王封于乐土总使领于内祠属三嵗之习祥迎一阳而报本相予肆祀莫如同姓之亲保我后生共笃曾孙之庆用埤多邑仍富实输于戱黍稷非馨尚式孜孜之训王侯秉徳爰遵翼翼之邻朕惟无愧于感神尔亦有辞于被宠益隆誉处茂对褒康可
　　太尉保信军节度使充万夀观使武功郡开国公食邑五千五百戸食实封一千七百户郑藻加食邑五百户食实封二百户制【十二月十五日】
　　门下朕在舜玑衡讲类帝禋宗之礼辨周圭瓉展祀天肆裸之诚既声明馨徳之具昭宜祉福荣休之徧锡其归文武之胙以重甫申之褒肃尔在廷听予作命具官某才猷敏达性行淑均承传袭紫之荣谨流水游龙之戒卑以自牧乐尊君子之谦髙而不危知守诸侯之贵向闵劳于上閤许均秩于内祠身登斋戒之坛将旄甚宠名在尉安之府戚里罕伦值三年大报之亲郊观四姓小侯而入卫掌王宫之禁宻资后族之肃恭爰即旧封载荒新邑以答勲庸之茂以增阀阅之光于戱上帝垂庆成之恩当及武阶之长外戚有守文之助岂专恩泽之侯朕惟赉予于善人尔尚对扬于休命可
　　昭庆军节度使致仕武功郡开国公食邑三千三百戸食实封一千戸刘懋加食邑五百户食实封二百戸制【十二月十五日】
　　门下王者父天母地所以致乎精禋圣人左戚右贤所以兴乎防逊朕躬展阳陔之盛礼眷懐妃族之老臣虽不预于骏犇乃特加于赉予告尔多士扬其髙风具官某操行安和性资谦毖知膏粱之期侈慕寒素以好修是生邦媛之良早被亲庭之眷嘉恭勤之有自方虞侍于无穷朕厯览汉朝最贤班况因婕妤之预选解越骑以告归家累千金庆传三子繄尔希踪于前哲亦能谢事于明时节虽上于髙牙门自施于行马享功成身退之乐无漏尽夜行之讥兹縁祭泽之颁恩示臣功之劝助其家食懋以封租于戱行役而乗安车靡责执膰之礼贺庆而亲异姓尚均赐胙之休庶无后艰永有终吉可
　　庆逺军节度使镇江府驻劄御前诸军都统制武功郡开国公食邑三千七百戸食实封一千三百户成闵加食邑五百戸食实封二百户制【十二月十八日】
　　门下朕穆卜天正敬修郊类内倚峨峨之髦士奉周庙之璋外资矫矫之虎臣献淮夷之馘既恊成于事当均锡于繁厘明陟示恩夙兴听命具官某禀敦厐之质赋果毅之才圻父王之爪牙旧服殿岩之寄武将国之心膂今提天堑之师方邉之晏清嘉戎昭之整暇虽军国之容或异而乾坤之况则同傥外御之有劳视骏犇而奚歉与之多邑益华公社之封长我万夫增壮辕门之观于戱祀与戎为大事曾何执膰受胙之殊武于文为止戈宜念禁暴安民之助予非僭赏尔尚懋功可大同军节度使提举万夀观奉朝请通化郡开国侯食邑一千五百户食实封六百戸富察久安进封开国公加食邑五百户食实封二百戸制【十二月十八日】
　　门下朕事天地以合袪尊祖宗而徧飨有经八畡数而惟一纯二精之荐有洁粢丰盛而惟三时五教之修嘉予内向之劲臣观我面稽之禋礼逮兹赐胙宠以诏廷具官某气节沈雄性资纯固觩弓束矢久振誉于方就日望云旋输忠于北阙荣畀节旄之峻优加祠禀之丰防阳复之休辰举燎熏之大典素谅朝宗之志命陪上雍之班煌煌五辂之安行实参奉引凛凛万兵之宿卫仍董徼廵畴庸久即于侯封馂惠肇开于公社并加多邑之赋以对三神之欢于戱武帝知秺侯之忠既许属车之扈仲尼进潞子之爵斯同诸夏之褒益励良图共承景况可
　　检校司徒使持节琳州诸军事琳州刺史充懐逺军节度琳州管内观察处置等使兼御史大夫阇婆国王食邑一万九百戸食实封四千四百戸悉里地茶兰固野加食邑【阙】　戸食实封二百户散官勲如故制【十二月十八日】
　　门下朕邸四圭而祀上帝备百神腏食之仪辑五瑞以朝诸侯来万国骏奔之助既兆防于祉福斯溥及于华戎有嘉慕义之邦诞布同仁之泽具官某世雄炎海名著丹厓粤由淳化之年知向本朝之徳虽锦衣椎防阻趋王防之图而象齿南金尝底职方之贡属侯履长之旦洊脩报本之禋迎紫畤之厘兹惟大赉发鸿胪之诏岂汝遐遗用加多邑之封以作外臣之宠于戏纳夷乐于太庙敢矜南国之是疆锡土田于附庸尚慰逺人之来慕告于裔壤洽此湛恩可
　　乾道七年
　　徳夀宫加尊号礼毕右相虞允文转两官封成国公加食邑食实封制【正月十九日】
　　门下徳教刑于四海盖本事亲之钦荣懐庆乎一人亦曰用贤之善朕致诚子道储祉我家牒镂玉以铺张载益庭帏之号鼎铉金而利正肆畴钧宰之勲涓日班朝出纶亶众左正奉大夫守尚书右仆射同中书门下平章事兼枢宻使兼提举司修四朝国史提举编修国朝防要提举实録院提举详定一司勅令兼制国用使仁夀郡开国公食邑六千五百户食实封二千三百户虞允文才髙而行备质粹而履方见义必为昔闻其勇欲仁斯至今尽乃心自励翼于台符久缉于政路咸有一徳暨汤后以享天惟兹四人昭武王而廸禄佐佑二精之祀賛襄三乐之功惟光尧以大哉乾元不言所利而圣母以至哉坤元乃顺无疆因产祥降嘏之防来思腾实飞声而美报刺六经而作制允頼儒真率百辟以肄仪更资弼直当王春之有俶奉册寳以同跻日监在兹礼无违者迄此旷仪之备敢云菲质之能惟国旧章眷时近辅或以亲祠而升秩或由庆礼而进阶矧钜典之兼成视前规而尤重官迁两等弥增相绂之光户溢万家肇锡公圭之履裒时徽数旌厥显庸于戏汉因火徳而得天方永隆于孝治虞以重华而协帝尚屡省于谟明茂对闳休益摅逺业可特授左光禄大夫依前云云特封成国公加食邑一千户食实封四百户皇太子某领临安尹制【四月二十七日】
　　门下正万邦者系乎世子任盖重于元良本诸夏者由乎京师治兼资乎首善绍休列圣驻跸三呉惠我无疆方毓少阳之徳施于有政俾临象日之封皇太子某秀禀五行生知三善勉勉义方之训孜孜仁孝之端惟通乎古者必有以騐于今惟深于道者必有以形于事肆攷南衙之故实一新大尹之多仪视膳问安进则展事亲之敬牧人驭众退而观率下之能谅赤县之均欢徯班轮之布政岂特澄源端本示郡国之枢机庶几自迩及遐流邦畿之风化若时成宪匪朕私恩宜令皇太子某领临安尹主者施行
　　进皇太子制草奏
　　臣伏凖御笔皇太子惇领临安尹可依此降制及付下唐典故二件臣今恭依处分及依仿典故撰到制词具草进呈縁上件制书系付有司施行窃恐皇太子别无被受臣欲依自来诏书体式略换首尾书冩一通降付皇太子今拟定格式进呈如赐俞允乞速批降付学士院施行伏取进止
　　四月二十六日兼权直院臣周某奏奉御笔批并依
　　威武军节度使主管侍卫马军司公事开国公食邑千百户食实封千百户李显忠特复太尉余如故制【六月初三日】
　　门下法羽林而置帅既殚宿卫之劳佩金印以名官宜复武阶之长眷言飞将夙着多庸众偶丽于丹书兹屡更于华嵗扬予新命归尔旧班具官李显忠沉毅骁雄竒厐福艾临敌身先于士卒输忠志在于国家驰棘门防上之营此真将军矣得李牧亷颇之将何忧匈奴哉往在绍兴被知太上擢领建章之骑超跻尉府之聮今阅十年尝罹一上宜阳之绶虽薄褫于终朝复鴈门之踦已浸还于旧贯比隆三接再总万兵肃号噭于周庐训齐不怠按营屯于别戍敷奏可观积有勤劳肆加褒渥俾差肩于近列庸示宠于诸军着玷缺之囏难尽除前咎胡爪牙之转恤庶勉后图于戏若汉绛侯如唐李晟号为名将俱厯此官尔其思髙位之至荣慕古人而自励仰酬异眷益永壮猷可
　　王炎转官除枢宻使依旧四川宣抚使制【九月二十六日】
　　门下硕肤四国是皇亦既久临于井络文武万邦为宪莫如就正于斗枢虽未赋三年之归固宜先多祉之受我有涣号人其乐闻左中大夫参知政事四川宣抚使清源郡开国侯食邑一千二百户食实封三百戸赐紫金鱼袋王炎廸志髙明赋材英杰负博古通今之学济康时经逺之谋臯陶之翼舜朝选虽以众张良之従汉祖授或自天粤贰政于中台即宣威于全蜀虑无遗策事不辞难和众安民得欢心于将帅补军搜乗厉武节于邉疆邦储裕于防甿国马蕃于互市以其圭觐固深简于朕懐无使衮归复重违于人望何惜异数于昭壮猷二府分班左右干钧枢之柄太微占象东西齐相将之光按四品以升阶度诸侯而赐爵载畴多邑并宠元戎匪时信臣孰对隆委于戏枢机之重中外所同西顾未寛则籍精神而折千里羣方庶定则还英俊以彊本朝徃殚厥心终济于治可特授枢宻院使左大中大夫依前四川宣抚使进封清源郡开国公加食邑一千戸食实封四百戸
　　论转官奏
　　臣契勘本朝故事以大中大夫为宰相官其枢宻使事体亦颇相类自旧未有中大夫充枢宻使者昨来汪澈元系通议大夫虞允文元系大中大夫故不转官今王炎止系中大夫窃虑合转左大中大夫仍加封邑庶协近制伏取进止
　　奉御笔批依
　　乾道八年
　　虞允文转官除左丞相制【二月十一日】
　　门下朕绍休圣绪注意元台仰惟前代而廸厥官期咸寜于万国爰立作相而置诸左肆命总于百工肇新岩石之瞻丕耸朝绅之听左光禄大夫守尚书右仆射同中书门下平章事兼枢宻使兼提举编脩国朝防要提举实録院提举详定一司勅令兼制国用使济国公食邑七千五百戸食实封二千七百戸虞允文徳全而才钜气裕而志刚以袭经华国之文成应变安民之武有力则陈而有猷则告恢恢致主之谋无利不兴而无害不除凛凛际时之望徧仪中外久斡钧枢以修明政教为先以奨防贤能为急镇物如嵩岱之势其孰敢摇决事若蓍之明夫何能惑革乃因循之弊副予综覈之方勤劳弗懈于初终启沃愈殚于朝夕朕稽参古谊考协官称运道揆于庙堂理无不统系司存于禁省体有未专兹用新书首褒茂宰益展在前之略式符虚左之求仍总鸿枢特超赐位启名邦于西土衍奉邑于多田以焕天文三阶之光以增国势九鼎之重于戏自周而上弼谐之道可稽由汉以来宰辅之官屡易惟正其名可以求其实惟举其要可以治其详朕欲比徳唐虞汝则监臯防之事业朕欲希功文武汝则观旦奭之规模尚无愧于前闻斯有辞于永世可特授特进左丞相兼枢宻使进封华国公加食邑一千戸食实封四百戸
　　梁克家转官除右丞相制
　　门下稷暨益以同谟舜帝谨时几之戒召与周而并相成王资左右之功朕肇正宰司简求人望兹延登于次辅其具谂于广廷左大中大夫叅知政事兼权知枢宻院事同知国用事兼同提举详定一司勅令清源郡开国侯食邑一千七百戸食实封五百戸梁克家行粹而才髙道醇而守正躬含章之素履懋格物之清规忠以事君告嘉猷而无隠敏于应务断大事而有余自进位于疑丞每协恭于廊庙恢四维而励俗庶绩以图寜名实混淆汝则力裨于综覈事为苟且汝则宻賛于更张凛有名臣之风浸隆贤弼之望朕方精求至理思懋永图选众而举臯陶虽予之素定梦帝而赉傅说亦天意之使然防官制之遹新宜国成之对策同心辅政观二臣调爕之能经体賛元革三府辨章之号既端其本亦奋尔庸特超四等之阶诞昭优渥参斡万兵之柄滋厚倚毗肇开公社之封并衍国租之入若时异数实越彛章于戱祖宗闳逺之规朕方力绍今古弼谐之义尔则深知当正名求治之时任熙载亮功之寄进一言必曰顺天之道立一事必曰因民之情惟百官各得其宜则万务悉归于理勉思交饬允答具赡可特授左正奉大夫右丞相兼枢宻使进封清源郡开国公加食邑一千戸食实封四百户
　　淳二年
　　叶衡罢右丞相除知建寜府制【九月十六日】
　　门下守相入为公卿昔已遵于汉制揆岳出分牧伯今复用于周官惟中外之迭居盖始终之叅倚其敷明命以告治朝通奉大夫右丞相兼枢宻使东阳郡开国公食邑【阙】千【阙】百戸食实封【阙】百戸叶衡问学禔身忠清廸徳蕴应务防通之识负絶羣敏锐之才民人社稷之权屡宣劳于郡邑钱谷甲兵之问尝底绩于邦家既简朕知亦孚人望间辍别都之龠寝毗大政之原旋独秉于国均仍兼持于枢柄有乱臣而致治所资心徳之同康庶事以图寜正頼股肱之喜何仅更于期月乃祈解于繁机听还次相之印章宠畀初潜之组绶朕之待人者可谓至矣尔之报上者固宜如何于戯公台闗国体之重轻兹曲全于进退师帅系民情之休戚曾未替于恩荣勉图屏翰之庸思称君臣之遇可罢右丞相兼枢宻使依前通奉大夫知建寜府封食邑实封如故
　　淳三年
　　太上庆七十加恩制七道立后制一道伯圭制二道
　　崇信军节度使开府仪同三司提举临安府洞霄宫奉化郡开国公食邑【阙】千【阙】百戸食实封【阙】千【阙】百戸史浩加食邑一千戸食实封四百戸制【正月五日】
　　门下朕歴览汉唐之君备伸父母之敬奉玉巵于前殿或展未央之仪响鸾佩于后宫或行兴庆之礼虽云盛举曽不同时天敷佑于予家日交隆于荣养帝尧以康寜巽位春秋七十而无穷文母以圣善思齐甲子一周而未艾既并增于荣号复对举于夀觞遹成稀世之仪诞锡敷天之泽眷言旧相宜焕宠章具官史浩识量恢洪机神峻逺辅台时敏素号于博文翊我天飞首当于大任洊分帅阃久秩祠庭起儒绅而提斋钺之雄处乡社而被衮衣之贵予惟念旧人莫与俦是遵加地之文共对丕天之律于戏庆二亲之夀溥均海宇之湛恩增千戸之封独用宰司之故事盖礼之盛者泽必广而位之隆者荣亦殊尚忱念于眷懐以对扬于命数可保信军节度使开府仪同三司充万夀观使武功郡开国公食邑【阙】千【阙】百戸食实封【阙】千【阙】百戸郑藻进封荣国公加食邑五百戸食实封三百户制【五日】
　　门下亲其亲而为礼非徽号不足表无疆之休老吾老以及人非宠恩不足彰莫大之庆乃蒇事于一阳之复乃颁书于四序之元盛仪一行诚意两得于以兴臣子之敬于以广华夷之仁敷时褒章旌我懿戚具官郑藻受才通敏制行安和逮事祐陵绰有中朝之矩范被知太上蔚为异姓之表仪位愈贵而心愈恭年弥髙而力弥裕比陈玉册荣冕金蝉既显相于礼容仍摄承于使领盖特宠四朝之旧匪徒为百辟之光兹举庆条肆开公社于戏天地有域中之大朕方酬覆载之恩爵齿逹天下之尊尔寔预荣亲之宠兹为国家之志盛时乃帝王之所稀茂对洪休毋忘素履可
　　武泰军节度使开府仪同三司充万夀观使信安郡开国公食邑【阙】千【阙】百户食实封【阙】千五百戸曾觌加食邑五百户食实封三百戸制【五日】
　　门下朕粤稽列辟之盛畴越放勲之先徳既冠于百王年仍髙于五帝则天为大康衢形尔极之谣克逊允恭华封有圣人之祝孰追懿铄繄我慈皇比参订于师言庸肇称于钜典逮均庆赐可后旧人具官曾觌夙禀通才进逢亨运以辞章而被遇多歴嵗时居富贵而守谦久安闲适领节旄于蜀道总使范于祠庭肃尔多仪相予盛礼朔冬奉册缀三事以峩冠春日称觞粲万花而防弁宜畴多邑用溥醲恩于戏荡荡民无能名既丕扬于徳业皇皇事之壮观顾何吝于龙光惟上圣为能兼古今之徽惟至尊为能锡臣邻之祉往思只服勿替恪恭可
　　昭庆军节度使知荆南军府事提举学事兼管内劝农使充荆湖北路安抚使马歩军都总管兼本路营田使专一措置提督修城和义郡开国公食邑【阙】千【阙】百户食实封【阙】千【阙】百戸杨倓进封和义郡开国公加食邑五百戸食实封二百戸制【六日】
　　门下朕恪奉亲欢懋隆孝治问在朝问在野固莫测于尧仁得其位得其名当力扬于舜善乃练日时之吉具陈仪物之多既镂牒以增休羙之称又奉觞以笃延长之庆眷言藩服尝侍筹帷虽阻预于班庭顾可稽于诏爵具官杨倓恭勤自励明敏推优文昌参喉舌之聨右府效股肱之力追惟乃父夙简慈有如嗣子之才寖歴周行之选闻修庆典谅感隆知殿邦虽异于滞南存阙寜忘于拱北用锡诸公之履仍加多邑之腴于戏稀阔盛仪是谓万嵗一纯之遇便蕃异数足为五侯九伯之光尚只若于恩言益勉图于忠报可
　　武康军节度使捧日天武四厢都指挥使提举隆兴府玉隆万夀宫武功郡开国公食邑【阙】千【阙】百戸食实封【阙】千【阙】百户呉拱加食邑五百户食实封二百户制【六日】
　　门下朕纂中兴之运仰太上之功视黄屋以非心虽多辞无以纪冲虚之美因广成而得道虽巧歴莫能推平格之年姑率吁于众言庸铺张于大庆惟时将帅同国光荣具官呉拱世授一编身经百战当绍兴之盛际共武服者有年入则宣劳殿陛之间出则御侮封疆之外士多心恱予益汝知虽鼙鼓凝思已趣赐环之命而簮缨称夀莫陪鸣玉之班其推衍食之恩以作来朝之宠亶为幸遇实越常彜于戏五三六经载籍之传孰若今显号尊名之建万有千嵗眉夀无害亦惟尔大夫庶士之宜式遄六纛之驱庸对两宫之眷可
　　皇弟保康军节度使权主奉益王祭祀天水郡开国公食邑二千八百戸食实封八百戸加食邑五百戸食实封二百户制【九日】
　　门下朕诞受丕图躬行要道荷天地非常之况增庭闱有永之年日至扬徽得戊申之朔旦春元上夀逢甲午之刚辰孝弟发诸朝廷徳教加于百姓是敷成涣载锡近亲具官居中秀禀天支誉髙公姓弊时忱而自勉庸祗徳以日新缅维端献之贤王实乃厚陵之秀子于今三世有若诸孙日趍剑履之班坐拥节旄之贵曲成事即获预于荣观盘石数封肆并加于采地于戱一人有庆而兆民頼况同周室之宗盟九族既睦则万邦和盖本陶唐之徳化往绥尔禄尚逺乃猷可
　　昭庆军节度使致仕武功郡开国公食邑四千三百户食实封一千四百户刘懋加食邑五百户食实封二百户制【九日】
　　门下大徳必得其夀实天人相与之符贵老为近于亲亦今昔共由之道朕履至尊之寳位庆太上之修龄发册广朝霈恩诸夏乃眷里居之旧亶为妃族之英宜敷诏音用锡尔祉具官刘懋志尚清逸性资靖庄早叅戚畹之聨浸陟戎班之贵方华毂朱轮之骛起赤松黄石之思虽十五年无印组之縻寜居宠利然千万嵗上宫庭之夀实预荣懐是因庆泽之施特衍邑租之入于戏四代同归于上齿未始遗年二踈自乐于赐金是能知止往服旌嘉之命永为耋艾之光可
　　端明殿学士赵伯圭除安徳军节度使加食邑食实封制【二月六日】
　　门下朕观国朝之制重方镇之权外则神武折冲资兎罝心腹之助内则大宗维翰茂葛藟本根之功虽劳佚之或殊在蕃宣而则一兹仰承于慈训思益固于邦图首褒文武兼资之英盖得亲贤并用之意式是旧典扬于大庭端明殿学士朝奉大夫提举江西太平兴国宫天水郡开国侯食邑一千二百户赐紫金鱼袋赵伯圭良心秉于天资令徳由于世济简亷乐道逺追中垒之风恭俭好书夙慕献王之学示宗盟之楷则宣仕籍之勤劳出守天台河浃三呉之润久临鄞水海澄万里之波粤就燕闲弥髙誉处方借维城之畧盍稽换节之规矧秘殿通班寖极侍臣之髙选宜斋坛焕宠特隆元帅之多仪是用严阃制于阆中领祠官于洪井櫜兠防纛诞颁新命之华山川土田更广旧封之履于戏制节谨度者诸侯之孝恶盈好谦者君子之光髙而不危乃可长富贵之守卑以自牧斯能利邑国之征尚允蹈于圣言庸永彊于王室可特授安徳军节度使提举隆兴府玉隆万夀宫任便居住加食邑五百戸食实封二百戸封如故
　　立皇后谢氏制【八月十四日】
　　门下干健坤顺所以同尊乎太极阳刚隂相所以并育乎羣生朕上奉亲懽下敷民则念佐馂当施于东内而亲蚕未讲于北郊钦承圣父之诏音趣定长秋之位序是登硕媛庸告大廷贵妃谢氏恭俭而柔和静专而聪敏异表允符乎法相令仪夙本于良家蚤従藩邸之游盖禀庭闱之命大横应卜正惟窦后之来故劒可求孰若平君之旧自处四妃之首殆更一纪之余礼有脱簮賛我励精之政衣无曳地副予敦朴之心亦既宣内助之勤其可避中宫之选矧明扬于慈训仍申谕于辅臣谓众志之素孚宜徽章之亟举因乳保而依方进虽常従旧谱于汝南推源流而系谢安盍遂复华宗于江左兹诞颁于命数庸表庆于邦家翚衣加追玉之笄螭纽贲范金之寳于戏朕日奉帝尧之养后其思居汭之虞嫔朕时承文母之顔后必鉴嗣徽之周姒奉玉齍于祖庙则可以教四海之顺新彤管于女师则可以刑二南之风尚表正于宫闱永绥将于福履可
　　赵伯圭除开府仪同三司充万夀观使任便居住进封开国公加食邑食实封制【九月二十四日】
　　门下周重天支公族多聨于三事唐亲帝胄台司尝用于九人逮我皇家参稽古谊视其仪物所以彊磐石之宗遂乃安闲所以乐常华之燕允合大公之道抑隆同姓之恩乃眷亲贤载扬纶綍安徳军节度使提举隆兴府玉隆万夀宫任便居住天水郡开国侯食邑一千七百戸食实封二百户赵伯圭受才博敏蹈徳端良法度是遵言必依于忠孝诗书攸好心不接于竒衺故居家流惠顺之声而典郡廸中和之效繄于慈父自乐大庭虽事物之非心独宗支之在念谓姬姓半封于天下而近亲多自于南阳申眷礼以有加锡荣恩而无已骍旄画防甫示宠于将坛赤舄绣裳更参华于宰路正夀宫之使领开茅社之公封仍拓土田并蕃命数于戏重名器则士心丕劝朕寜轻以假人倚宗师而王室举安尔尚思于懐徳惟不侈不骄如在豊之戒则而昌而炽若保鲁之功尚钦率于训言庶益隆于誉处可特授开府仪同三司依前安徳军节度使充万夀观使在外任便居住进封天水郡开国公加食邑七百户食实封三百戸
　　论合充宫观使奏
　　臣伏凖御封付下中书门下省熟状赵伯圭除使相提举洞霄宫盖縁宫观使合系在京差遣故用史浩例止除提举宫观臣窃见自来宗室戚里如士樽钱忱及见今恩平郡王璩之类官至使相已上即除宫观使许其在外居住亦有才建节使充宫观使者如髙世则等是也又王安石寜九年以使相镇金陵既而力请纳节遂以大观文充集禧观使而绍兴间张浚亦以检校少傅节度使充万夀观使以此知在京宫观使似可任便居住但臣省记不审兼未知见行格法不敢臆决欲望圣慈来早降付三省更加考订如合改正乞贴麻行下或近来无使相充在京宫观使任便居住体例即合依已降处分施行臣既有所见不敢不奏伏取进止奉御笔批可依士樽等体例除宫观使




　　文忠集卷一百二
　　钦定四库全书
　　文忠集卷一百三【玉堂类藁三】
　　宋　周必大　撰
　　麻制二
　　皇弟少保静江军节度使充醴泉观使恩平郡王食邑一万八百戸食实封四千四百户璩加食邑七百户食实封三百户制
　　门下朕上嘉成周卓冠隆古分寳玉于伯叔时庸展亲赐脤膰于弟兄以佐保国兹均祭泽肆协礼经乃眷宗盟首颁名命具官璩防通和粹谦毖坦夷贝胄朱綅视建牙于东鲁防旌綪茷荣赐履于孟侯自归紏族之权坐享奉祠之乐朝宗有志奉币而觐甘泉导跸无哗珥貂而陪泰畤迄拜成之况允资显相之劳既厚锡于金缯仍载荒于井邑于戏肃只斋戒予一人敢惮于恭先富贵安荣尔万国实均于赉予益思夹辅茂对闳休【阙】












　　皇子雄武军保寜军节度使开府仪同三司判明州军州事提举学事兼管内劝农使兼沿海制置使魏王食邑八千户食实封四千户
　　门下舜类徧神瑞必班于羣后汉郊见帝金亦赐于诸王矧予元祀之成思广湛恩之锡若时贤子实简慈懐其敷宠章以首藩服具官恺钟英琼干流庆璿源笙磬鼓镛有克谐之逺韵琮璜珪璧无可指之纎瑕自分土于海邦尤宅心于民事陂开九泽考吏课以惟优麦茂两岐阅伻图而载怿虽觐圭之未展而王祭之实共宜拓土田用均福禄于戏是宜是飨朕方对天地祖宗之休惟孝惟忠尔夙明君臣父子之义尚因胙杫益固盘维
　　武泰军节度使开府仪同三司充万夀观使信安郡开国公食邑二千六百戸食实封一千戸曾觌加食邑五百户食实封三百戸制
　　门下朕克堪用徳咸秩无文先六月以戒期各扬乃职命五臣而总使以迄于成逮此均厘首兹驭贵具官曾觌才华敏妙器度寛和朱芾暎珩慕壮猷于方叔緑縢照乗保眉夀于僖侯既颁三事之崇宜励多仪之助提纲振领道涂次舍之毕修欵庙徂郊辇辂烝徒之咸頼勤劳至矣褒赏随之是丰多戸之输仍衍真畬之入厥惟馂惠亦以劝功于戏礼有五经祭为最重王之八柄爵乃居先尚图称于茂恩庶永绥于来誉
　　太尉威武军节度使提举江州太平兴国宫陇西郡开国公食邑五千六百户食实封一千八百户李显忠加食邑五百户食实封二百户制
　　门下朕恪修郊报备辑邦仪观大盾之前驱时则念攘除之帅对朱干之武舞时则思蹈厉之臣岂以居家而忘赐胙具官李显忠真诚不贰英槩无前威畅鴈门蚤继家声之逺祥开鹊印晚聨尉府之华虽膂力之或愆曽眷懐之未憗十二之龙雅雅属升帖妥之坛三千之旐央央夙振渊阗之旅纷鹖冠之拱北独虓将之在东是衍新畬以光旧伐于戏思文严乎稷配赉及多方掌武重于秦官恩光右列只拜穹苍之况益肩忠赤之心昭庆军节度使致仕武功郡开国公食邑四千八百户食实封一千六百户刘懋加食邑五百户食实封二百户制【十二月四日】
　　门下周祀礼年共杖咸于耆氏汉仪笃旧致庙胙于太常眷言妃族之英久着里居之誉厥有鸿霈于昭令猷具官刘懋温恭秉彜冲约成性辰彼硕女辅隂教于慈庭贤哉大夫保阳休于暮齿一享安居之逸四膺恵术之施兹驾行宫载修柴燎克禋克祀徧方望之羣神如式如几秩邦家之多祐申褒贵戚增衍本封于戏俾尔夀臧荒土田于徐宅以侯耋老加劳赐于葵邱钦承优异之恩永保康寜之福可
　　皇弟保康军节度使权主奉益王祭祀天水郡开国公食邑三千三百户食实封一千戸居中加食邑五百户食实封二百户制【十二月初四日】
　　门下朕率亲贤之众展郊庙之容受命咸宜糦已承于十乗在宗载考露方湛于诸侯令以时行恩由贵始具官居中姿凝丰裕性廸谦和大雅不羣如髙帝之孙子成人有徳若文王之本支兹习嵗祥是称冬祀亦有髙廪因报丰年之功岂无他人孰如同姓之助繄肃雝之罔怠在褒表以畴先肆即旧封载荒新邑于戱礼仪卒度粲其棠棣之华福禄来崇异彼角弓之怨勉防信厚对越光灵可
　　懐逺军节度使琳州管内观察处置等使金紫光禄大夫检校司徒使持节琳州诸军事琳州刺史兼御史大夫上柱国阇婆国王食邑一万一千九百户食实封四千八百户悉地里茶兰固野加食邑五百户食实封二百户制【十二月四日】
　　门下王者参天贰地一视同仁故鞮鞻名官声乐并施于祭祀而明堂定位蛮夷分列于东南岂伊庆赐之行曽是华离之异具官悉地里茶兰固野忠纯传世慈惠抚封奉我明王虽隔鲸波之逺以其寳贽自通象译之重属阳陛之称禋为嘉师而介福配天其泽罔敢失坠荷帝鉴之博临率土之濵莫非王臣宜海隅之遐暨宠加国邑荣对神厘于戏久无烈风汝谅占于予祀丕冒出日台深眷于尔邦徃只纶綍之言永贲要荒之服可
　　淳四年
　　安南国王李天祚男龙翰袭封制【三月十三日】
　　门下朕寅威寳命奄甸嘉师无怠无荒深谨暨南之教曰同曰觐丕嘉拱北之星廼眷一邦兹传七世饬宣典册播告臣工故推诚顺化崇义懐忠保信向徳安逺承和秉礼归仁协恭励节继羙遵度履正彰善賛治守谦功臣特进检校太师静海军节度观察处置等使兼御史大夫上柱国安南国王食邑二万户食实封七千八百戸赠侍中李天祚男龙翰流庆有源受材孔裕虽尚居于防穉已知继于践修繄乃先王夙彰令问胙土分茅之久弥四十年梯山航海之输逾数千里克知厥若曰笃不忘兹永慨于遗章爰首褒于爱嗣旄节按定陵之制官仪聨汉相之班即乐国以肇封既従世袭极真王而锡命何待次升加以土田被之功号虽纂服之惟旧在殿邦而则新允续前徽尚绥后福于戯建尔尹兹东夏古尤重于象贤维汝居国南乡今勿忘于来享俾周无斁曰商是常岂惟予一人以寜亦保尔黎民之利可特授静海军节度观察处置等使特进检校太尉兼御史大夫上柱国特封安南国王食邑二千户食实封一千户仍赐推诚顺化功臣
　　皇子恺除荆南集庆军节度使行江陵尹加食邑实封制【四月五日】
　　门下四牡入觐旂章载锡于诸侯三公出封车服皆隆于九命兹谓周家之忠厚实壮文王之本支眷言爱子之贤来报名藩之政是稽古谊爰诏昕庭皇子雄武保寜节度使开府仪同三司判明州军州事兼管内劝农使兼沿海制置使魏王食邑九千戸食实封三千六百户恺志节安和徳猷粹穆淑身谨行居有令名保国乂民动无过举自再分于铜武尝屡下于玺书念夫表海之劳遂乃朝宗之愿三雍奉对固深留邸之思二陜分疆莫遏憇棠之请宜敷帝祉以答甿谣惟庶正之隆名乃承平之异数昔优褒于子弟今率用于典常载披舆地之图防换斋坛之节民瞻尔赫荆州还府号之新庆即家余亳社契王封之旧予之多邑丰厥实输诞颁典册之华谅惬旄倪之志于戏班髙尹日夙嘉春见之朝赏候景风庸对夏时之志惟制节谨度则贵可长守惟以公灭私则民其允懐归寜尔邦典听朕教可特授荆南集庆军节度使依前开府仪同三司行江陵尹判明州军州事兼管内劝农使兼沿海制置使魏王加食邑一千户食实封四百户
　　淳五年
　　史浩除右丞相制【三月十七日】
　　门下朕仪圗俊杰励相邦家受命溥将协济艺祖兴王之业治民只惧共恢光尧复古之勲念弄印者累年尝命而载卜人惟求旧既朕志之素孚民具尔瞻亦物情之众允焕以大号扬示外朝少保观文殿学士充醴泉观使侍读永国公食邑七千五百户食实封三千三百户史浩道广而智周才宏而徳备经纶之蕴早自许于功名寛裕之懐时莫窥于器量东学翼天飞之运中阶符帝赉之祥自弼亮于初元即宣昭于羙业敬王如孟子非仁义不陈于前告后若君陈有谋猷乃顺于外方参和于鼎饪旋力解于机衡比趍召环进陪经幄姬公遄返初无四国之言裴度来归尚使两河之畏属宵旰励精之日适辨章虚席之时宜续前功再膺大任易零陵之旧壤荒淇水之新封增衍土田并隆体号惟待之不轻则望之弥重惟始之不易则终之实难予其仰成人且观政于戏兆姓辑于下然后可以调隂阳四维张于朝然后可以正法度坚忠实之志则诞谩防不革絶亲党之私则除授防不公使奠枕如淳化雍之间而迓衡如至和皇祐之际庶益光于旧学斯无负于殊知
　　例合陞次国加食邑一千户食实封四百户今拟次国名如后伏乞御笔防定一处以凭遵依施行
　　卫　随　蔡　广
　　右谨録进呈伏取圣裁
　　三月十七日奉御批更不转官封卫国公
　　皇子魏王恺除永兴成徳军节度使雍州牧加食邑食实封制【闰六月十二日】
　　门下朕博观前代之文乐取成周之制初则恩加子弟荣防五等之封逮其日奏勲庸越进九州之长以阜成于兆姓以夹辅于丕基眷我亲贤久于藩翰参用典常之旧载飏纶綍之新皇子荆南集庆军节度使开府仪同三司行江陵尹判明州军州事兼管内劝农使兼沿海制置使魏王食邑一万户食实封四千戸恺植徳端良受才英迈蹈诗书之至乐懐忠孝之永图霄极凭晖夙胙王封之贵藩维分镇恪修侯度之功熈然田里之安翕尔士夫之誉奉公履正独倡率于列城简赋平徭首遵承于美意间推功于上介居浃润于行都谦谦自牧之光翼翼令仪之则念八载宣劳于外实简慈懐嘉两邦报政之优特隆徽数是用以古元侯之重贲今防镇之华旌麾遥领于长安节制兼临于真定腴田载衍干食随增藩宣虽殿于东南威重庶加乎西北于戏八命作牧陟明昭考绩之功四方为纲进律示有功之劝尚对扬于休命永膺保于令名可特授永兴成徳军节度使雍州牧依前开府仪同三司判明州军州事兼管内劝农使兼沿海制置使加食邑一千户食实封四百户
　　乞改正魏王镇牧奏
　　臣今月十二日凖内降熟状皇子恺改成徳彰信军节度使行荆州牧内有疑似合奏请下项
　　一臣契勘彰信军系是京东西路曹州徽宗皇帝曽为本镇节度使后来所以遂陞作兴仁府今来未审合与不合改易
　　一旧来亲王带牧并就本镇谓如山南西道莭度使即带兴元牧盖山南西道系兴元军额故也又如镇海泰寜军节度使即带青州牧兼兖州牧盖镇海是青州军额泰寜是兖州军额今来成徳军系是真定府即与荆州牧不相应未审合与不合改易
　　右件如前或恐不及付三省商量即未审合如何拟进伏取圣防
　　闰六月十二日奉御批如本院有大镇文本可拟有无妨碍进入别选防更具就本镇带牧故事奏来
　　又奏
　　臣昨于去年夏草魏王除荆南节度使江陵尹制之时初疑亦有重叠縁政和中曾有除授又夜中无处检阅不敢省记具奏暨明日方知端拱元年真宗曾为江陵尹荆南节度使已无及今因魏王加恩就行改正甚为允当但两镇合带两牧若用河东淮南节度使太原牧兼扬州牧颇似穏当盖自来亲王两镇节度使即无带一州牧者已依圣训别状録进或恐骤加两牧事体稍重则欲用成徳军剑南西川节度使却带真定尹兼成都尹加食邑食实封乃是移大镇加两尹颇为适中且合旧制窃恐夜深有妨取防又若多拟镇名即恐有不合带尹牧去处别致差互輙敢冒昧奏闻如或未安伏听处分
　　闰六月十二日奉御批只于两镇上就本镇止带一牧　十二日三更后入此奏五更初凖御批只于两镇上就本镇止带一牧颇为得中至十五日御药呉囬传防取原批进入十六日刮去颇为得中四字呉囬复传防降下
　　玉牒所进三祖下第六世仙源类谱并仁宗十年玉牒提举官少保右丞相史浩加食邑食实封制【十月二十三日】
　　门下系麟趾于周南頼姬公之协賛首猗那于商颂资考甫之多闻有华公族之振振不显汤孙之穆穆惟时元老实企前良兹涓吉以奏篇爰演纶而亶众少保古丞相卫国公食邑八千五百户食实封三千七百戸史浩硕才经世厚徳表民弼予一人夙推寅亮之美式是百辟绰有柔嘉之风既甄陶士类以寜亦斧藻皇猷而助治念唐室开成而后肇新史牒之名暨我家至道以来初纪神明之胄粤従时迈增广宏模网罗属借之遗润色累朝之盛命鸿儒而振领率诸彦以成书登名数千备三祖本支之六世垂裕亿载次昭陵徳业之十年尝恭览于昕庭旋閟藏于邃宇肆甄乃绩将进厥官属避宠以抗章即貤恩而従欲寜无异数昭我至懐其衍食于土田庸策勋于翰墨于戏庆仙源之逺则亲亲之谊不可忘思祖烈之贻则继继之心不敢怠盖布在方策者纂修之力而达乎朝廷者辅相之功勉廸邦彛益光儒效可依前少保右丞相卫国公特加食邑一千户食实封四百户
　　进呈仁宗玉牒史浩转官候防选日锁院奏
　　契勘本院自来宰臣加恩锁院降制系前凖指挥之后即下太史局择日取防锁院今凖尚书省劄子十月十二日奉圣防玉牒所进呈三祖下第六世仙源类谱仁宗皇帝玉牒了毕提举官史浩礼仪使赵雄可各转两官依例加恩除赵雄系属朝廷施行外所有史浩见例少保右丞相卫国公若转两官系转少师事体颇重本院未敢依常例便行选日进拟今来直候圣防处分付院之后方下太史局选择取防施行伏乞睿照
　　史浩罢相除少傅保寜军节度使充醴泉观使兼侍读加食邑食实封制【十一月十四日】
　　门下一相勤劳处内既懐均佚之心三孤徳义弼予斯厚优贤之礼眷言宿望恳避繁机诞推従欲之仁显布告廷之命少保右丞相卫国公食邑九千五百户食实封四千一百户史浩恭寛敏惠明允笃诚浃万事之周材见诸施设贯六经之要道发以词华防风云于潜跃之中翊日月于照临之始爕调元化经纶之誉孔昭寜辑黎民屏翰之功亦着粤従再相浸阅三时邦彛循清静之规王度向粹夷之美方深注意共底迓衡廼荐控于忱殊弗居于宠利囊封莫遏陟典难稽絺冕篆车进新班于亚傅雕戈锡盾还旧节于东阳表仪虎观之儒先燕息祥源之使领拓其奉邑衍以真畬昔昌朝敷皇祐之经创班聨于秘殿而大亮释熈寜之政兼将相于内祠兹参两朝优异之恩庸作一代耆英之宠于戏仲山甫既明且哲夙髙补衮之勲房龄善始以终寜复吝权之意夫已逺一日万微之丕务则将闻三王二帝之昌言谋焉就之遐不谓矣可罢右丞相特授少傅保寜军节度使充醴泉观使兼侍读依前卫国公加食邑一千户食实封四百户
　　淳六年
　　皇弟璩除少傅加食邑食实封制【正月十日】
　　门下诏爵禄以驭臣莫重三公之任友弟兄而为政盖先九族之亲乃眷宗英实聨贵介夙着维城之助屡更考绩之期越进新班式孚众听少保静江军节度使充醴泉观使恩平郡王食邑一万一千五百户食实封四千七百户璩质全乐易业懋温纯谨夙夜之操修践诗书之猷训振振其徳闗雎之应頼焉韡韡其光棠棣之华着矣一司属籍十阅嵗隂自改涖于内祠仍燕居于东粤朕纂承滋久雍睦为先兴言近族之良每示注懐之厚昔相好矣岂忘爰处之时今锡予之何待来朝之日是用诞颁典册益固盘维棘路增崇既序陞于亚傅茅封加重仍并衍于多腴以图夹辅之勲以教庶民之悌于戏周尊季由克保于令名汉重河间在能几于大雅尚思前矩庸对茂恩可特授少傅依前静江军节度使充醴泉观使恩平郡王加食邑七百户食实封三百户
　　曾觌除少保改镇充醴泉观使加食邑食实封制【正月十五日】
　　门下八统驭民敬古在进贤之上三孤辨等正仪髙时揖之中眷念旧人独存耆老久荣兼于将相盍序进于班聨揆以刚辰告于列位武泰军节度使开府仪同三司充万夀观使信安郡开国公食邑三千一百户食实封一千三百户曾觌性涵温厚识蕴通明辞章焜燿于一时议论驰驱于千载事予潜邸夙罄于勤劳际我昌期居多于忠益处燕闲而自适履富贵而能谦嵗月屡迁眷知弥异朕厯览兴王之代率优附翼之臣誓纪带河沛邑尽封侯之俊诗歌伐木周邦多归厚之民若时鲐背之贤可后龙光之渥是用升华孤棘新亚保之威仪分镇葭萌换元戎之节制易使名于真馆衍封食于上畬衮绣有光丝纶甚宠于戱汉家再造赏朱佑之旧恩唐室方兴叹元超之白首勉思古谊益介多祥可特授少保寜武军节度使充醴泉馆使依前信安郡开国公加食邑七百户食实封三百户
　　秘书省进今上防要十年经修官王淮转官加食邑食实封制【八月十一日】
　　门下重华受禅史推壬午之初元神祖励精书备寜之十载繄予凉徳适契丕彜览副墨之浩繁嘉汗青之勤勚申念提刚之旧诞颁懋赏之新通议大夫枢宻使东阳郡开国公食邑五千户食实封一千七百户王淮笃实而通明直方而恭懿蕴经纶之事业摛黼黻之文章简求防遇于【阙】龄图任周旋于二柄安世典枢机之职慎密自将张良运帷幄之筹智名无竞兹进图书之府来陈政事之原谓荣奉庭闱实亘古未闻之至乐而勤绥夷夏有歴来可见之宏规纪纲法度之相维礼乐徳刑之交举必提其要屡省乃成虽编之诗书或愧夏商之治然布在方策勉睎文武之功惟前事之不防庶将来之有补逮阅奏篇之善特推恩典之优凡臣工载笔之多率增华秩矧枢辅编朝之久寜废昔劳文阶跻三品之崇公社广四封之履于戏汉家之有制度非儒先何以发挥周官之师典常惟弼直廼能修辅率属尝资于指授表民正赖于躬行用光不一之书斯着无穷之问可特授通奉大夫依前枢宻院使东阳郡开国公加食邑一千户食实封四百户
　　明堂加恩制十四道
　　宣奉大夫右丞相鲁郡开国公食邑五千四百户食实封一千八百户赵雄加食邑一千户食实封四百户
　　门下朕惟仁庙御图之日是谓本朝极治之年断自圣心躬行宗祠合袪髙厚安佑祖宗受禄无疆既华夷之绥靖贻谋有永宜社稷之灵长太上固常遵于前冲人其敢怠于后聿来信顺之助可騐天人之符祼将太宫霖潦骤霁陟恪太寝月华正中维时相臣实总使职逮侈祭泽首敷庆条具官赵雄徳业优于佐王谋猷裕于经国镇定大事如彦博之恢闳贯通羣经如宋庠之博洽兼此二臣之烈昭哉皇祐之勋多士向方庶民案堵繄神明之可告在典礼以当行蝉冕珥貂凛宗工之风采衮衣绘雉陪初献之威仪俾予上接三灵之欢下推四海之福情文交举先后不违虽曰居歆之祥厥惟显相之力其并加于封邑以均赉于神厘于戏在成汤时尹躬有享天之徳及太戊世臣扈有格帝之功尚因大飨之成同企前猷之肖毋令斯道専羙于商可
　　通奉大夫枢宻使东阳郡开国公食邑六千户食实封二千一百户王淮加食邑一千户食实封四百户制【九月二十三日】
　　门下朕属观绍兴初元之诏专取皇祐大飨之仪谓克防休最为合礼盖周室考工之制驳杂而难稽汉家玉带之图迂踈而无取惟洁除于路寝可裒对于大神既便于今亦符于古匪曰一时之绵蕝兹惟万世之凖防方只奉于慈谋盍遵行于故实嘉予枢辅相我礼容逮锡天休首敷邦涣具官王淮勲业可以致主谟明可以宪邦精神折冲自髙仁者之勇文学美政允谓儒林之宗念仁皇肇讲于亲祠惟宠借实提于兵柄虽嵗年之已逺适名位之俱同资乃辑寜军民之劳成予制作礼乐之事曰雨曰旸之协应潜天潜地而感通绩佩无哗侍立斋房之邃珥貂有耀道行幄之严遄臻瑞应之多深倚弼谐之助锡土田于旧履侈况施于髙灵于戏惠于宗工思齐所以无恫怨诒尔多福天保所以有吉蠲惟君臣相须若股肱则天人之应如影响永肩一徳迄济多盘可
　　皇子永兴成徳军节度使雍州牧开府仪同三司判明州军州事兼管内劝农使兼沿海制置使魏王食邑一万一千户食实封四千四百户恺加食邑一千戸食实封四百户制【九月二十四日】
　　门下朕涓选吉辛肇修宗祀出欵庙室入登堂筵天施地生丕展精禋之报祖功宗徳并严升侑之仪和气充于灌圭之时美光烛于奠玉之际敷锡惠衎宠绥贤王具官恺明敏靖庄肃恭和顺翼翼动循于法度孜孜常警于宴安赤舄淑旂久赐真王之履朱轓森防兼分名壤之麾属重屋之亲祠頼庶邦之职助虽乃身居外阻大糦之是承而厥贡在廷异包茅之不入用申加于井地仍载衍于户租既增帝子之华亦显国容之盛于戱汉金酎于髙庙有嘉藩国之恭周赈归于鲁侯是锡天王之命以示荣懐之庆以昭施报之恩只服宠光益坚忠孝可
　　皇弟少傅静江军节度使充醴泉观使恩平郡王食邑二万二千二百户食实封五千户璩加食邑七百户食实封三百户制【九月二十四日】
　　门下朕咏臣工之诗知诸侯严于助祭读宗伯之礼知同姓重乎执膰盖下有以服其勤劳则上与之同其福禄惟时介弟来侍亲祠方诞受于神厘肆宠荣于诏綍具官璩性资通敏业履温纯郢客才华早赐长安之业子牟忠爱每驰魏阁之心序朝髙孤棘之班列爵啓王封之社属九筵之肇祀习卜嵗祥念三载之居东许陪秋觐兹荷干祗之况是推友睦之恩衍以户封丰之干食于戏祭而馂惠固欲其均柄以驭臣必循其序惟贵也则当先于贱惟亲也不可后于疎茂对光荣益思谦毖可
　　少傅保寜军节度使充醴泉观使兼侍读卫国公食邑一万五千户食实封四千五百户史浩加食邑一千户食实封四百户制【九月二十六日】
　　门下若昔昭陵创新仪而合飨有懐杜衍用旧相以陪祠虽一时辞疾以莫来然累圣循规而罔坠嘉予元老轶乃前闻兹惟邦国之华岂独搢绅之美恩章所厚宠教当先具官史浩寛裕敏明粹夷庄重甘盘旧学早翼戴于潜藩方叔壮猷再弼谐于鼎路正发舒于贤业旋避逺于事权宻勿经惟従容赐第人推髙于彦俊予简在于耆儒属先甲之肇禋总前驱而领使骏奔于庙无跛倚之容山立于庭有肃雝之色兹告成于事宜均赋于腴田于戱祉锡一卥召虎时承于周命侯封万户张良终在于汉京盖厚下者上之仁而爱君者臣之谊永绥鸿施日告嘉谟可
　　少保寜武军节度使充醴泉观使信安郡开国公食邑三千八百户食实封一千六百户曾觌加食邑七百户食实封三百户制【九月二十六日】
　　门下朕率朝绅而欵清庙备法驾而登緫章梐枑再重次帷宫而肃若经涂九轨行玊辂以安然旋观周道之砥平喜见汉官之仪盛言念初潜之旧实宣使领之劳显布纶言诞敷祭福具官曾觌宇量寛博材资肃良保躬存劼毖之心卫上体忠纯之度阅巾箱而考古夷雅自将执皮帛以防朝寅恭匪懈属宗祈之协吉躬祼献以告防一纯二精既内殚于诚意千乗万骑亦外展于祲威纷祝嘏之告祥知乾坤之飨徳是广配天之泽载推加地之恩于戱祀文王于明堂方秪念仪刑之典授武帝之神防敢独当賛飨之辞有嘉耆艾之臣均畀神明之况往膺徽数益勉令猷可
　　安徳军节度使开府仪同三司充万夀观使天水郡开国公食邑三千一百户食实封八百户赵伯圭加食邑七百户食实封三百户制【九月二十六日】
　　门下朕荷髙厚顾临之久念祖宗开创之艰稽世室之前规讲季秋之大报酌于王爵质固异于陶匏敷以纯筵礼亦殊于蒲鞂既情文之具举宜幽显之来歆眷念宗盟分颁祭泽具官赵伯圭襟灵粹逺识量寛洪璧琮温润以无瑕钟吕铿锵而有度镇临近辅昔髙牧御之才頥燕殊庭今嗜诗书之乐适拜成之况思形广爱之风越增衍于土田示登昭于物采于戏周邦助祭固无同姓之皆来汉室侍祠亦有列侯之不至必亲以脤膰之赐庸餐夫骨肉之恩永孚于休毋替朕命可保信军节度使开府仪同三司充万夀观使荣国公食邑【阙】千【阙】百户食实封【阙】千【阙】百户郑藻加食邑五百户食实封三百户制【九月二十六日】
　　门下朕博考儒先之议精禋王者之堂天地祖宗洁牲牢而合飨煇胞阍翟彻祭爼以均颁矧予戚畹之英入防禁庭之重可无懋赏以奨贤劳具官郑藻蕴质端良存心乐易龙后家之胄绪闲朝着之典章三事班聨谦抑思同于韦布万钟赋禄清修耻溺于膏粱天固畀之吉康人咸推其耆旧兹卜吉辛之旦肇脩大祀之仪清庙宿斋外集誉髦之士皇居留卫内资信谨之臣逮拜况于三灵特申荣于多户于戱赐齐侯之胙着在春秋锡申伯之田见于雅什盖异姓谓之伯舅而大封赉于善人祗服宠光永绥夀嘏可
　　定江军节度使侍卫亲军歩军都指挥使兴州驻劄御前诸军都统制兼知兴州军州事兼管内劝农使充和州西路安抚使马歩军都総管武功郡开国公食邑【阙】千【阙】百户食实封【阙】千【阙】百户呉挺加食邑五百户食实封二百户制【九月二十七日】
　　门下朕因秋成物法古彛仪白牡骍牺祀总章之右个文茵畅毂懐油幕之中权锡以命书协于庆典具官呉挺材推沉毅识达变通为圻父之爪牙名髙宿卫上金城之方畧威镇戎惟师律之允臧由家声之善继属类帝禋宗之盛嘉牧人御众之劳况厥贡之充庭知乃心之存阙防勋念逺拓地申恩于戏天武地文方并修于戎祀参旗井钺尚益固于封陲勉荷殊休务坚壮志可
　　庆逺军节度使提举江州太平兴国宫武功郡开国公食邑【阙】千【阙】百户食实封【阙】千【阙】百户成闵加食邑五百户食实封二百户制【九月二十七日】
　　门下朕命驾神宫鸣銮御道戎容视汉主纛矟于金吾仪物従周交旂常于玉辂俶拜堪舆之况载兴鼙鼓之思具官成闵器质沉雄材资敏锐夙讲明于军志深练达于武经久防殿岩尝专阃制弨弓挂壁虽自适于安闲赐节在门亦坐膺于荣宠属受厘于宣室方霈泽于绵区曽是将臣可无馂恵既益户封之数仍丰干食之输于戱靡爱斯牲神我听而有庆使羞其行福汝锡以无忘徃服恩章尚思报効可
　　皇叔祖保康军节度使提举佑神观天水郡开国公食邑【阙】千【阙】百户食实封【阙】千【阙】百户士歆加食邑五百户食实封二百户制【九月二十七日】
　　门下朕斋精浃日献飨九筵诚意上孚霁秋霖于俄顷景光下烛澄浩月于通宵克迓殊休聿裒近属具官士歆性资夷旷业履温纯位不期骄籍甚宗盟之誉富而好礼穆然朝防之容比稽用于陟文尝进加于宠数遥临外镇有华杞邑之戈恪奉内祠载揖浮邱之袂逮陪宗祀思广恵心斥采邑之爰田衍真畬之干食以昭邦锡以侈宗强于戏对越两仪徳方侔乎覆载念兹烈祖恩敢后于本支体予睦族之仁谨尔修身之度可昭庆军节度使致仕武功郡开国公食邑【阙】千【阙】百户食实封【阙】千【阙】百户刘懋加食邑五百户食实封二百户制【九月二十七日】
　　门下祀神所以报本贵老所以广恩汉唐以还飨帝必严于烈祖商周而上省方先见于髙年兹竣事于堂筵肆均厘于耆旧具官刘懋受才肤敏毓性寛和聨戚里之光荣被慈皇之眷简清风雅志久还宏景之衣冠黄髪秀眉防类武公之年数安车甚适旧节故存虽莫预于奉璋顾岂忘于赐胙户封弥广圭食加多用侈闳休且绥遐福于戏祭统之伦有十盖辨亲疎达尊之道有三亦先爵齿钦承馂惠永保期頥可
　　推诚顺化功臣静海军节度使观察处置等使特进检校太尉兼御史大夫上柱国安南国王食邑三千户食实封一千户李龙翰加食邑一千户食实封四百户仍兼秉信功臣制【九月二十九日】
　　门下朕观象房心按图景已祼行于庙想烈圣之来歆烟燎于庭恍髙灵之下坠逮克绥于遐福庸均赉于逺邦具官李龙翰世蹈忠纯躬行信义耸威声于南裔向徳化于中朝述职贡琛志弗渝于金石疏封焘社誓益保于山河属脩禋祀之仪思广穹只之况加田衍食益号褒功因牧御之有初示眷私之无斁于戱崇周筵于五室既阐弥文式汤命于九围是恢鸿施徃钦徽数勉廸顺猷可
　　懐逺军节度使琳州管内观察处置等使金紫光禄大夫检校司徒使持节琳州诸军事琳州刺史兼御史大夫上柱国阇婆国王食邑一万二千四百户食实封五千户悉里地茶兰固野加食邑五百户食实封二百户制【九月二十九日】
　　门下朕荷三灵之孚佑抚九有以图寜本原造化之功恪思崇报参酌古今之制肃展亲祠兹拜况于総章肆均休于蕃服具官悉里地茶兰固野性资明果气略沉雄世祚海隅克固封疆之守心存魏阙不忘忠义之图属予飨天假庙之时想尔望日瞻云之志用推庆祉逺达惠心载加奉邑之田仍衍真畬之赋于戱降百祥于上帝敢懐専乡之祈朝四塞于明堂弥愧咸賔之徳懋膺洪渥永戴清时可







　　文忠集巻一百三
　　钦定四库全书
　　文忠集巻一百四【玉堂类稿四】
　　宋　周必大　撰
　　诏书　记　劄子　序
　　加上太上皇帝太上皇后尊号诏【乾道六年十二月一日】
　　门下飨帝者圣人爲能既深慙于凉德事亲者天子之孝当益播于鸿名参古今甚盛之规侈家国非常之庆光尧寿圣太上皇帝与天同大体道之宗寿圣太上皇后如月之明以慈爲宝久非心于黄屋方自得于大庭言念眇冲亲膺传授黾勉屡周于嵗籥寅恭三款于阳陔祖宗遗我以闳休髙厚畀予以景况匪仰遵于慈训畴克对于昌期宜极推崇岂容满假矧未央爲寿适符汉祖之九年而兴庆归尊且着唐宗之再请用防谷旦交举旷仪俯同中外之欢心并衍尊亲之荣号恳章继上俞防甫颁虽荡荡民无能名岂易测知于圣德然业业日致其孝庻几单竭于忱诚以承有羡之休以对无疆之寿光尧寿圣太上皇帝宜加上尊号曰光尧寿圣宪天体道太上皇帝寿圣太上皇后宜加上尊号曰寿圣明慈太上皇后其令有司详具仪注朕当亲率百官诣德寿宫奉上册宝告于普率共此荣懐故兹诏示想宜知悉
　　举贤良方正诏【乾道七年十月十一日】
　　勑门下盖闻制科取人盛于两汉然或以隂阳靡调或以方内靡安乃勅郡国举而行之本朝则不然无事而勤求有爲而获用上下交应爲后世法肆朕绍服于今十年诏书数下勤勤恳恳间复略传注寛举荐冀以招徕脩洁博习之士辅朕不逮属者有司尝以一二应书既命待诏公车矣嵗当大比其博求之夫寤寐忠言宁厌乎多士抱负器业或患乎无时朕之诚意子大夫其着闻矣来游来歌以矢其音不在此乎今嵗科塲其令尚书侍郎两省谏议大夫以上御史中丞学士待制各举贤良方正能直言极諌一人守臣监司亦许觧送仍具词业缴进以闻故兹诏示想宜知悉
　　改左右丞相诏【乾道八年二月五日】
　　勅门下朕惟帝王之世辅弼之名虽殊而相之实一也在成汤时则有若伊虺在成王时则有如周召或左或右皆见于经厥后位号定于汉而称谓汨于唐以仆臣而长百僚朕所不取且丞相者道揆之任也三省者法守所自出也今舍其大而举其细岂责实之谊乎肆朕稽古厘而正之盖名正则言顺言顺则事成爲政之先务也其改尚书左右仆射同中书门下平章事爲左右丞相庻几采前代之旧成本朝之制焉
　　加上太上皇帝太上皇后尊号诏【淳熈】
　　【二年十月五日】
　　勅门下锡九畴之福而曰寿曰康亶敷言于帝训有四海之富而得名得位丕佑命于天申胥同率土之心仰笃严君之庆光尧寿圣宪天体道太上皇帝刚健纯粹徽柔懿恭以德行仁本性诚之固有脩文偃武合经纬之自然巽位当七十载之期敬休获万亿年之报寿圣明慈太上皇后圣善明哲慈和静专月齐日以得天而能久照坤顺干而配地是以广生念非昭掲于鸿名何以对扬于钜典且尧寿独髙于五帝时则有放勲之称而鲁邦仅列于诸侯尚能歌燕喜之颂矧予天下之养逄此古来之稀是宜稽绍兴乾道之已行于以补两汉有唐之未备博采羣公之议防伸再驾之恭将只迓于春祺庸对敷于寳册一言以蔽固难形盛德之日新万寿无疆盖欲辑旷仪而嵗讲式扬明命前诏多方庻令好善之民体我事亲之孝光尧寿圣宪天体道太上皇帝宜加上尊号曰光尧寿圣宪天体道性仁诚德经武纬文太上皇帝寿圣明慈太上皇后宜加上尊号曰寿圣齐明广慈太上皇后其令有司详具仪注朕当亲帅羣臣诣德寿宫奉上册宝故兹诏示想宜知悉
　　科举诏【淳熈四年二月一日】
　　勅门下朕惟四术以造士三年而兴贤崇化励俗未有或先于此者粤予凉菲寤寐髦隽郡国诏书凡五下矣期无愧于前闻有补于当世岂爲虚文也哉兴言大比今复其时乃饬攸司申谕朕志其各以贤能之书来上朕将亲防于廷使在我选中者皆足以章明治教振宣事功岂惟予一人以宁时尔多士亦有无穷之闻故兹诏示想宜知悉
　　幸学诏【淳熈四年二月五日】
　　勅昔我艺祖肇造帝室礼乐征伐犹未遑暇乃开基之月首幸国学越二月又幸既宏先圣先师之宇复审象而爲之賛本原治道厥有深防然则扫五季之陋削诸侯之僣垂万世之统不在斯文乎列圣相承遂爲家法太上中兴开设学校乘舆临幸儒术益光肆朕纂图储精稽古宪章祖述夙夜不敢忘爰以仲春谒款将圣躬释菜之礼阐中庸之义臣工侍列多士济济洙泗遗风俨然在目朕甚嘉之明扬训辞尚廸朕志夫孝于事亲忠于事君学之本也业精于勤行成于思学之序也圣贤复起不易斯言子大夫其念哉当为君子之儒毋慕人爵之得使予尊徳乐道之心着化民成俗之效行光于祖宗对于慈训斯无负于乐育在汝等勉之而已故兹诏示想宜知悉
　　缴奏
　　臣昨日于龚茂良李彦頴处恭聆圣训令臣撰幸学诏书内用当为君子之儒毋专人爵之得两句臣寻具草进入縁一时耳受不审以专为慕今凖御笔始知其讹欲候批降草本至院即改正修写伏乞睿照御笔慕字尤工更不须改
　　举贤良方正诏【淳熈四年三月十日】
　　勅门下朕惟干徳兴邦咸平熈载天圣御图之始绍兴复古之初皆设制科博询谠论肆予凉徳欣慕前规兹当贡举之秋仍下方闻之诏翘翘其楚冀贤隽之无遗谔谔而昌抑邦家之有頼咨尔闺防之彦暨夫岳牧之官或荐进于中朝或搜扬于外服俾摅所蕴陈古今致治之原将防于廷振臣庶敢言之气毋借才于异代庶复徳于我家布告多方明知朕意今歳科塲其令尚书侍郎两省谏议大夫以上御史中丞学士待制各举贤良方正能直言极谏一人守臣监司亦许解送仍具词业缴进以闻故兹诏示想宜知悉
　　戒诸路转运司手诏【淳熈六年三月二十四日】
　　朕躬节俭以先天下无暴征无苛取期我元元跻于富庶之域郡国之间宜若公私交裕矣今顾不然丰年乐歳中外少事或未免于匮乏州廹其县县廹吾民其故安在无乃赋入寡而用度众欤吏二千石有能不能欤将轻费妄用莫知撙节欤朕深居九重无以徧察故分道置台寄耳目于尔漕臣职当计度欲其讣一道盈虚而经度之也职在按察欲其蚤正素治毋使至于病民也厥或异此朕何頼焉且汝不闻黍苗之诗乎我任我辇我车我牛谓美召伯能成转餫之功也后世以是名官宁无意耶曰隂雨膏之言能养民如膏雨也其卒章曰王心则宁言家给人足乃能安王之心也汝等得不深思古谊视所部为一家周知其经费而通融其有无亷察其能否而裁抑其耗蠧数者偹矣郡计何患乎不足郡计足则属邑寛属邑寛则民力裕民力裕则吾宵旰之虑释国有信赏于汝何吝若乃有余者取之不足者聼之逮其乏事然后从而劾之斯亦晚矣是则黜罸之行奚独郡守而已诸道转运其明知朕意
　　缴进诏草劄子
　　臣昨因奉宣引尝防奏朝廷责财计于诸路诸路责财计于州县上下通融当如一家此不易之理也今顾不然朝廷督诸路转运使不过常赋尔未尝有所横取也而为漕臣者间有不能仰体徳意竭州郡之力而弗恤此何理也夫谓之计度转运是欲其斡旋一路财计使之有无相通也居是官者奈之何略不究此臣不暇遍举只论去年数月之间纷纭者三单防以侍从典辅藩缘不支归正人添给通衢之中扯裂车帷永州守臣徐枢初授代日归正及添防汰人相率拦轿丑诋知南剑州林栗在任丁忧亦为添羌人等妻女诟厉夫二千石尊重难危缓急乃可弹压若使其下常懐忿嫉伺间而侵侮之国家间暇不过少失事体而止万一疆塲或骇征伐于外其则将若何比来朝廷虽量贬守臣惩治无頼然臣谓齐其末不若治其本何也俸料不支无以养生此小人所以不逊也财用匮乏支遣不继此守臣所以束手也臣常深思州用匮乏之由盖有三説一则地瘠民贫入寡出多不可措置二则郡守闇懦渗漏者众不能措置三则轻费妄用不暇措置为漕臣者贫当济之闇懦者当策励之妄费者当戒约之甚则劾而免之夫然故有曲突之功而无噬脐之患今平居一切聼郡守之所为闻其小有盈余又为豪夺巧取之计一遇生事亟劾守臣以自解所谓计其有无度其盈虚者当如是乎臣愿陛下戒诸路转运使俾之各思其职宣朝廷之惠泽视州县为一家上下通融早正素治勿为苟且趣了目前盖上下通融则州郡稍寛州郡稍寛则诸县不敢横敛县不横敛则民力稍裕当今急务孰有大于此者伏防陛下圣明洞照深以为然今拟撰诏书令某具稿进呈未知辞意穏当否伏取进止
　　记
　　淳熈五年
　　选徳殿记
　　皇帝践祚以来宫室苑囿一无所增修独辟便殿于禁垣之东名之曰选徳规模朴壮为陛一级中设漆屏书郡国守相名氏羣臣有图方略以上可采者辄栖之壁以偹观覧数延文武讲论治道询求民隠至于中外奏报若军国之几务皆于此省决暇则防绎经传或亲御弧矢虽大寒暑不废臣某俟罪禁林间尝奉诏获至焉一日命臣汝为之记臣愚学不足以推广圣意词不足以铺陈盛美谨采诗礼古文以射观徳事及后世得失所由次第其説礼君世子生三日射人以弧矢六射天地四方其早正素定若此至择士以祭必于射也进退天下之才与祭者由是得为诸侯卿大夫若属有賔客之事燕劳之宠莫不用射诗人又于其献酬歌咢之余中度不中度罸爵与否有所休戚美刺以为是王公大人风化黎庶者之本也由是观之古者君臣周旋礼乐以服习勤苦可不谓先事知惧安而能危者哉是故三代而上卿士皆可独将而兵民为一式不生心世用底定比其季也徒以为威仪观美而实不副驰骋弋猎而政不举则国人为之隠忧而变风作其后王道浸缺而文武兵农遂分而不合自秦汉而下其兴衰治乱鲜不以兵一夫关弓注矢则涂之人往往麕惊兎逸之不暇烽燧才举而卿大夫至无可使未免防将于行伍之中何者其具素亾也天锡陛下励精百世之后追踪太古之初谓射本男子之事非专于用武也射所以观徳非专于觌威也故为是殿以延羣臣以裁几务以阅图史而命名则主乎射焉起居日用之间既已黙示躬行之防宜乎小大之臣与夫四方万里之逺循其理思其义观感而化从上攸好胜负之争而揖逊之寓勇力之尚而仁义之贵闲邪安于真积习惯同乎自然可以兴贤能可以询众庶合兵民于已判同文武之异辙将于是乎在昔者宣王中兴其诗曰射夫既同助我举柴序之者曰是小雅废而复古之诗也盖治有先后功在不舎沈潜刚克时乃天道陛下神圣必于此有得焉而臣何足以知之臣谨记
　　此记淳熈戊戌闰六月十四日进呈于倚桂殿至九月五日上遣中使李裕文携至所居宣防令写进欲刻之石盖留禁中八十日往往黏寘屏间其迹尚存臣某谨记寻命修内司石工张隽刻石十一月十日立于殿上
　　进选徳殿记奏【九月六日】
　　臣昨日承中使李裕文传奉圣防令臣书所撰选徳殿记进入臣文词鄙野字画不工勉遵明诏实深震惧谨具劄子缴进伏望圣慈恕其冐昧臣不胜屏息俟命之至
　　谢御书劄子【十一月二十五日】
　　臣适防圣恩召至选徳殿面赐训谕欲以御书光宠下臣寻凖中使李裕文传示圣防颁赐唐白居易七徳舞七徳歌一轴龙蟠鳯翔昡骇凡目仰惟皇帝陛下睿文英武同符太宗选用将相内修政事将欲定两京致太平故有感于居易之言形诸翰墨少见圣意抑臣何幸乃只拜此赐者本朝太宗皇帝以宋玉大言赋赐苏易简哲宗皇帝以白居易紫薇花诗赐苏轼皆以宠待词臣垂光简册今臣荣遇殆且过之谨当什袭珍藏传示子孙侈遭逢之盛其于报塞惟誓糜捐谨具手劄奏谢伏乞睿照
　　进谢御书古诗
　　臣伏防圣恩赐臣御书白居易七徳舞乐府一轴天光贲餙蔀室辉华臣荣感之余谨用苏轼谢御书居易紫薇花絶句故事斋沐课成古诗一篇少见戴恩之意轻渎宸严伏地俟罪某官臣周某上进
　　允文元祐词臣轼劲节名章世无敌御前曾赐紫薇诗袖里珠光的皪小臣谬直白玉堂也纡皇眷摛云章云章元是七徳舞字字笔法超钟王两朝相望九十祀长庆集中偏属意咸池日照草木光天门龙跃鱼虾悸我皇英鋭真太宗文武神圣功徳隆黄钺指期擒颉利捷书先献大安宫元和学士白居易臣非其才私有志愿随班贺四海清续唐之歌夸万世
　　防御书
　　淳熈五年十一月甲申臣逓直禁林中漏上三刻防宣召至选徳殿有中使谕防云内翰所作殿记【上燕见多呼官】词义甚美令刻石立殿上特命观覧读已趋至后幄上靣南坐起居毕诣榻前拜谢天音奨谕如初因泛论三代以来人君知道与否遂评六经诸子下至道释精粗累数百言臣偶及圣人之言异乎贤人即训臣曰圣贤气象广狭极相逺如孔子谓饱食终日无所用心不有博奕者乎为之犹贤乎已至孟子则云人饱食暖衣逸居无教近于禽兽夫人为万物之灵安可轻比禽兽又论易繋辞复数百言皆老生宿儒没世穷年昼思夕读所不能至者臣苐知俯首倾耳服膺而已将退命坐赐巵酒侑以时果饮釂欲兴复宣坐赐茶上曰待以恶札赐卿【圣语不敢易以着谏徳】臣顿首称谢薄暮归院而奎画随至盖书白居易七德舞一轴鸾翔凤腾体偹八法钟繇羲献方之蔑矣其后仍注赐必大三字加御寳焉朱墨犹未干也臣伏思元祐中太宗皇帝尝书居易紫薇花絶句以宠学士苏轼今臣亦拜乐府之赐虽庸愚不肖视前人无能为役然两朝相望殆且百年圣心所属其揆则一意者以居易为元和学士时非特文字过人而忠纯谅直自能光明厥职后世惟轼为无愧故欲下臣师慕两贤之万一以为报答效欤臣既摹刻之石俾有目者咸仰圣天子游艺入神动存至戒又略记谟训于后使万世而下知圣学渊懿仁民爱物髙出帝王之表盖如此若夫陛下功徳兼隆同符太宗天下将诵而歌舞之固非臣謇讷所能宣也翰林学士中奉大夫知制诰兼侍读兼太子詹事兼修国史管城县开国子食邑五百户赐紫金鱼袋臣周某谨记序
　　淳熈六年
　　论文海命名劄子
　　臣凖省劄偹奉圣防以吕祖谦编类到圣宋文海令臣撰序臣仰惟陛下当宵旰励精规恢大业日不暇给之际犹以余力垂意本朝名士之著述特命舘职精加采取类为一书将与文选文粹并传永乆其加惠于斯文甚厚臣虽骩骳不才无以序前人所为作者之意然叨尘词禁恭值陛下观乎人文以化成天下纪事之端固其职也但臣伏思文选文粹者皆以精择为义而江钿所编颇失之泛故其命名有取于海今若袭而用之似未足以仰副隆指谓宜出自渊别赐一字以诏来世或恐不必上勤肆笔即愿令宰执商量拟进仍以皇朝二字冠其上用示悠逺无疆之意臣当推广圣意拟述序引恭俟制防临定伏取进止
　　缴进文鉴序劄子
　　臣近者恭奉圣防撰皇朝文鉴序臣窃惟圣朝文章之盛逺过前代陛下既命采择其菁华仰以偹乙覧俯以幸学者宜有髙文为之序引以敷逹圣意而臣适在翰苑猥当执简闻见浅陋语言荒芜勉塞明诏无所逃罪其序文今已撰成谨録封进臣无任惭惶兢惧之至取进止
　　皇朝文鉴序
　　臣闻文之盛衰主乎气辞之工拙存乎理昔者帝王之世人有所养而教无异习故其气之盛也如水载物小大无不浮其理之明也如烛照物幽隠无不通国家一有殊功异徳卓絶之迹则公卿大夫下至于士民皆能正列其义□饰而彰大之载于书咏于诗略可考已后世家异政人殊俗刚大之不充而委靡之习胜道徳之不明而非僻之説入作之弗振也索之易穷也譬之荡舟于陆终日驰驱无以致逺搏土为像丹青其外而中奚取焉此岂独学者之罪哉上之教化容有未至焉尔时不否则不泰道不晦则不显天啓艺祖生知文武取五代破碎之天下而混一之崇雅黜浮汲汲乎以垂世立教为事列圣相承治出于一援毫者知尊周孔游谈者羞称杨墨是以二百年间英豪踵武其大者固已羽翼六经藻饰治具而小者犹足以吟咏情性自名一家盖建隆雍熈之间其文伟咸平景徳之际其文博天圣明道之辞古熈宁元祐之辞逹虽体制互兴源流间出而气全理正其归则同嗟乎此非唐之文也非汉之文也实我宋之文也不其盛哉皇帝陛下天纵将圣如夫子焕乎文章如帝尧万几余暇犹玩意于众作谓篇帙繁伙难于徧覧思择有补治道者表而出之乃诏著作郎吕祖谦发三舘四库之所藏裒缙绅故家之所録断自中兴以前彚次纂上古赋诗骚则欲主文而谲谏典防诏诰则欲温厚而有体奏防表章取其谅直而忠爱者箴铭赞颂取其精慤而详明者以至碑记论序书啓杂著大率事辞称者为先事胜辞则次之文质备者为先质胜文则次之复谓律赋经义国家取士之源亦加采掇略存一代之制定为一百五十卷规模先后多本圣心承诏于淳熈四年之仲冬奏御于六年之正月赐名皇朝文鉴而命臣为之序臣待罪翰墨才识驽下固无以推原作者阐绎隆指抑尝窃读大雅之诗而知祖宗所以化成天下者矣棫朴官人也旱麓受祖也辞虽不同而俱以遐不作人为言盖鱼跃于渊气使之也追琢其章理贯之也况夫云汉昭于上岂弟施于下济济多士其有不观感而化者乎是则祖宗啓之陛下继焉乐文王之夀考申太王王季之福禄人才将至于不可胜用岂止乎能文而已臣虽不肖尚当执笔以颂作成之效云臣谨序












　　文忠集巻一百四
　　钦定四库全书
　　文忠集卷一百五【玉堂类稿五】
　　宋　周必大　撰
　　赐臣僚请免诏一
　　乾道六年
　　赐显谟阁直学士左朝议大夫知潭州沈介乞守本官职致仕不允诏【七月二十四日】
　　卿以刚毅之资通明之略填临一道威望隐然当今谋帅未有能越卿者也胡为引疾遂致为臣年至耶力不足耶卿何词之切去之果也夫卑湿重膇江南之常独长沙乎其思啬精神宣底滞靖共介福何恙不已尔庸既茂方且图之所请宜不允
　　赐端明殿学士左中奉大夫知平江府汪应辰乞除一宫观差遣不允诏【八月七日】
　　朕宵旰图治所頼以宣布徳泽者繄良二千石是望既延见访问以精择于初又增秩赐金以乆任于后凡以为民也如卿岂弟忠信侍朕有年徳意志虑宜知之矣出临呉防曾未数月民隠甫恤吏奸甫戢上书求去其义安在夫守方贤而遽易固非朕指政垂成而辄弃卿亦奚取此哉姑安厥官慰彼黎庶
　　赐敷文阁直学士降授左朝请大夫晁公武辞免知扬州恩命乞除在外宫观不允诏【八月七日】
　　卿昔任言责广朕聪明旋陟民曹叅予侍从渡泸镇益又乞外庸万里召归固当留以自近防江浙择牧思得郤縠诗书之帅羊祜威信之守兹为重寄今以付卿谓宜疾驱以寛忧顾数上祠请非予所知
　　赐右朝议大夫曾懐辞免除龙图学士知州恩命乞一宫观差遣不允诏【八月二十二日】
　　乆劳暂逸者臣子之至情入从出藩者朝廷之异数既进退之无愧宜恩荣之有加卿自寘周行即司邦计深逹通变之术兼明取予之方六年于兹多绩用懋曵履正资于献纳需头屡丐于退闲冠西清严近之班付东道蕃宣之寄裕民足国已睎晏巽之功宣化承流尚跂龚黄之政悉心思报避宠何名
　　赐左中奉大夫行司农少卿韩彦直辞免特换观察使知襄阳府恩命乞许以旧官任使不允诏【同前】
　　亷车本唐十道采访之官初无文武之别也祖宗时钱若水以执政旧臣王嗣宗以中司峻望李维以禁林旧徳皆易此官中兴以来尝有自次对而得者当时犹谓之优焉今朕以卿智略疏通性资静重徧更外计绰着多庸故由列寺介卿特加超拜槩之近比宠数愈优岘首被边号为重镇往宣威信勿事谦辞所请宜不允赐徽猷阁直学士左朝请郎知太平州周操辞免改差知泉州恩命乞改除一宫观不允诏【八月二十五日】
　　卿公忠端亮乆简朕心岂弟亷勤数腾郡最以明而陟改镇大藩既答民庸且彰异眷引年罢守本抑常材若夫政绩着闻风猷克壮则虽庶僚有不得去者矣况吾法从之防老哉卿其勿疑亟服新命
　　赐徽猷阁直学士左朝奉大夫周操辞免知泉州及奏事恩命乞改除一宫观差遣不允诏【九月十六日】
　　卿以侍从之良而名在诸侯之选易州趣觐盖将闻嘉猷询民瘼也而卿前既引年今复辞疾殆异乎国体之谊矣其重赐玺书以着予意匪常礼也朕于卿简眷如此卿得不为朕一行乎
　　赐左正议大夫蒋芾辞免新除观文殿大学士知绍兴府恩命不允不得有陈请诏
　　成王之封召伯憇南国而教明康王之命毕公厘东郊而道治皆借大臣之望用形九牧之风今朕起卿寔惟稽古开近畿之钜镇加秘殿之大名素冠栾栾矧终于礼制赤舄几几伫见于仪型何未喻于眷懐乃洊披于逊牍具遵初诏允廸前良
　　赐观文殿大学士左光禄大夫知福州陈俊卿乞改除一在外宫观差遣不允诏【十月】
　　朕待旧弼之礼甚厚择帅守之任甚艰属者以四千石之重俾卿昼绣而归岂特敬故保庸合周官八统之驭亦惟七闽父老子弟知吾以相臣为封部之宠庶几歆羡告语勉于为善则一道虽逺可不劳而治也谓体此意往绥厥官谂疾之章何为遽上传曰不使大臣怨乎不以况我潜藩之故旧乎卿未可以家食也
　　赐徽猷阁直学士左朝奉大夫新改差知泉州事周操乞除改宫观差遣不允诏
　　朕惟泉南大藩逺在闽徼遴择师帅莫如卿宜而恳避之章一再不已昔卿未至引疾可也今既见朕矣精力之强不异曩时其可遂卿雅志乎勉为朕行毋数勤诏谕也
　　赐观文殿学士左宣奉大夫提举临安府洞霄宫魏杞辞免差知平江府恩命不允诏
　　朕观唐虞之世内有百揆四岳外有州牧侯伯故能和庶政而宁万国今朕起弼谐之旧任藩宣之寄用此道也惟卿令徳孝恭继君陈之美威仪维则有鲁侯之风呉门大邦宻迩王室葢精择而后用岂谦辞所能避哉亟其来思惠此千里
　　赐左朝散郎试中书舎人兼侍讲兼直学士院郑闻辞免新除礼部侍郎依旧兼直学士院恩命不允诏
　　朕惟秩宗典乐舜命二人成周虽合于春官然大宗伯大司乐亦分二职今仪曹兼掌斯事任加重矣朕既置其长复立其贰仿古谊也卿以通才奥学尝摠夷防之职粤司名命益为国华庸正贰卿俾续前业顾郊禋宻迩礼乐之用为急使朕接三神之欢成一代之典正有赖于博洽而又何逊焉
　　赐敷文阁直学士右承议郎知明州兼沿海制置使赵伯圭乞除一在外宫观差遣不允诏【十月五日】
　　朕闻太守吏民之本数易则下不安故虽遐方支郡犹择人而乆任况近畿钜藩控制海道如四明者乎卿大雅不羣居官可纪再分符竹治效益彰谨身帅先如文翁之守蜀足用爱民如僖公之保鲁父老方借留不释而朕轻许其去可乎毋弃尔成以究循吏之绩
　　赐左朝请郎试尚书户部侍郎江浙京湖淮广福建等路都大发运使史正志乞守本官职致仕不允诏【十月五日】
　　朕廼者发官以示四方庶几大易理财之义虞书养民之政复见今日卿由侍从首在选中亦既宣劳方期底绩乃因奉计遂欲告归是岂朕责成之指哉传不云乎礼义不愆何恤于人言卿其平心审思使国用足于上民力裕于下称朕意焉所请宜不允
　　赐复威武军节度使左金吾卫上将军李显忠辞免除主管侍卫马军司公事命不允诏【十月十五日】
　　国以兵益强兵以将为命况夫摠爪牙于圻父宪羽林之垒壁委寄至重可轻授人卿沈毅忠勇见今名将绍兴之末尝典骑军自朕纂承益加倚信与其执戈环衞宣夙夜之劳孰若申命天营观训齐之效众论惟允卿毋固辞
　　赐左正议大夫守尚书右仆射虞允文辞免转一官加食邑一千戸食实封四百戸恩命不允诏【十二月三十日】
　　勅允文省所劄子奏辞免提举删修勅令书成特转左正奉大夫加食邑食实封恩命事具悉宰以六典佐王周室乃成于邦治相以九章约法汉家遂恊于时宜惟大臣克念于兼三则多士自遵于画一眷予贤弼力蹈前修致君已展于谋谟定令更陈于纲纪成书来上一览甫周进阶特奨于多庸加地更隆于异数既廷扬之众允矧面谕之素孚毋费谦辞趣承宠命所请宜不允赐左承议郎权尚书工部侍郎兼侍讲胡铨辞免除工部侍郎恩命不允诏【十一月二十一日】
　　汲黯在汉谋寑淮南随防仕晋盗奔秦境本朝尊用吉士分治六职庶几逆折奸萌而使幸民退听非必专以事诿也如卿坚强肃括辅之文学忠言竒论老而不衰再仪周行侃然从近臣之后朕每向焉就正贰卿葢优宿望卿其益励壮志自同古人副朕所以眷待之意尚何辞之有
　　赐尚书右仆射虞允文辞免提举详定一司勅令恩命不允诏【十一月二十六日】
　　周太宰以法待官府之治繋之天官今朕欲仍旧贯讲明百司之法而自公府及吏铨始葢古之遗意也卿以经术断国论贤业熈帝载提纲于此位实值才传曰三公佐天子平邦国无所不统卿乃以总他职为辞无乃异乎况朕稽用已行之典髙卿相逊之风特诏克家贰其事矣协谋合虑亟成新书庶几乎成周不其休哉赐参知政事梁克家辞免兼同提举详定一司勅令恩命不允诏
　　法令者治之具也朝廷者百官之表也惟宪度着明于上则纪纲不紊于下今朕复故事定章程始于防省逹于有司葢将为一代不刋之典非吾执政谁与议此卿以儒猷乆饰王度以智谟参穆天縡与提纲领允谓当仁而况并命宰辅非特天圣以来为然在绍兴时或以疑丞或以宥密视诸故府具存近规出位为辞非所望于卿也所请宜不允
　　赐皇子雄武军节度使开府仪同三司庆王恺辞免加食邑食实封恩命不允诏【十二月九日】
　　朕乃者躬执珪币郊见上帝诚意昭格风雨时若美光休应集于中坛方推大赉以及四海况我父子之亲真王之贵重嘉觞之献殚骏奔之劳允所谓温恭朝夕执事有恪者也其何爱多户之封不以广厐鸿之施乎夫庆赐之行自亲以及疎由贵以及贱此先王之典也可无复辞所请宜不允
　　赐观文殿大学士左光禄大夫知福州陈俊卿乞改除一在外宫观差遣不允不得更有陈请诏【同前】
　　民惟邦本本固邦宁岳牧之官其敢不重近者起一二旧相镇临藩服庶几倡率郡国与我共理如卿早傅潜邸徧仪迩列比辞宰事宠畀帅权因畿辅之乆则志易孚顺故乡之俗则政易治朕方嘉卿夙夜匪懈不以大绅自居推我惠心致之闽岭而曾未朞歳求去者再甚无谓也昔汲黯多病犹能卧治东海卿其可以防疾为辞乎况朕推诚无疑笃股肱之旧而卿何不自信引桑梓之嫌姑安厥官毋替朕命
　　赐左中大夫参知政事梁克家辞免进封清源郡开国侯加食邑食实封恩命不允诏
　　朕承天命之序飨帝于郊不敢恃牺牲黍稷之丰而所竭者诚不敢矜玉帛鼓钟之备而所修者徳荷神灵之昭格庆典礼之备成丕拥纯禧徧敷黎献卿励志许国同寅惠畴匪惟讲明三歳之弥文寔亦启廸一纯之精意相予肆祀具宣登降之劳赉我思成宜共休嘉之福封彻侯于故郡陪多赋于上腴鸿霈所加朕岂有徒施之惠显庸斯称卿固无虚受之嫌其体眷懐勿坚冲尚赐皇兄检校少保岳阳军节度使开府仪同三司充万夀观使永阳郡王居广辞免加食邑食实封恩命不允诏【十二月十四日】
　　朕诞受帝祉敷锡中外以王属近位髙在显相之列均厘加地其説葢有三焉亲亲仁也贵贵礼也富善人义也制书既下可以谦辞而中格哉
　　赐太尉保信军节度使充万夀观使郑藻辞免加食邑食实封恩命不允诏
　　郊庙广矣无亲疎无大小内外咸暨一焉卿地则懿戚位则掌武禄则秘祠此固庆泽所宜先者矧朕亲驾郊庙之夕卿实宿卫宫省使吾不内顾而尽敬于酌献厥功茂矣其可辞赏乎
　　赐左朝议大夫黄中辞免除显谟阁学士在外宫观恩命不允诏【十二月二十二日】
　　朕以卿有次公之温良叔度之深逺直谅多闻昔为益者之三友爵齿有徳今号天下之逹尊故起之既老几以自近而卿深惟止足之义重于朝请之劳数上书求去朕不得而留也文谟峻职真祠厚禄不如是无以旌朱邸之旧遂赤松之游常格云乎哉所请宜不允赐皇弟少保静江军节度使判大宗正事恩平郡王璩辞免加食邑食实封恩命不允诏【同前】
　　朕乃者迎日之至三修郊类战战兢兢惧无以承天地之况合祖宗之心而假庙之夕象载昭察升燎之际众星留俞顾朕不明其何以臻兹亦惟尔王公卿士秉徳助祭之效也诗不云乎岂伊异人兄弟具来胙祉所加孰先同姓抗章辞邑非体朕亲睦之意也
　　赐昭庆军节度使致仕刘懋辞免加食邑食实封不允诏【十二月二十六日】
　　朕歌成命之颂而殚夙夜宥密之心咏思文之章而懐立我蒸民之徳精神孚逹瑞应纷委敛敷庆泽中外胥及粤吾一二告老之臣名在戚里家拥旄节可独遗乎夫均惠所以推天地之况笃旧所以广祖宗之仁事异劝劳朕非以是私卿也
　　乾道七年
　　赐皇弟璩再辞免加食邑食实封恩命不得再有陈请诏【正月三日】
　　朕峻丘泽之祠笃邦家之庆并崇册寳尊我庭闱加锡金缯惠于文武惟时介弟慕昔贤王率麟趾以骏奔服貂冠而显相拓其奉邑壮乃宗盟均福展亲义可承而难避执谦辞富章既却而复来虽谅忱言莫回汗涣所请宜不允不得再有陈请
　　赐龙图阁直学士右朝议大夫知州军州事曾懐乞除一在外宫观不允诏【正月十日】
　　卿心计有余而能以损下益上为戒当今理财殆未有出卿右者拜州累月朕注想焉驿召而来将复付以足国裕民之寄其可言去乎勉悉尔心即颁宠命所请宜不允
　　赐右中大夫充徽猷阁待制新除知荆南府姜诜辞免除敷文阁直学士恩命不允诏【正月二十五日】
　　卿宣城之政号称勤敏当积潦之后有振廪之功可稽陟明以劝能吏矧祖宗甚重边帅率进职以宠其行今吾荆州蔽巴蜀控襄汉带沔鄂任加重矣可无褒乎西清进班所以録前劳贲新组也尚体至意毋为逊辞所请宜不允
　　赐龙神卫四厢都指挥使广州观察使赵樽再辞免除昭化军承宣使恩命不允不得更有陈请诏【正月二十六日】
　　卿守边日乆军政修明进阶承流庸以示劝此六年正月之诏也今弥歳矣乃上章固避至七八而未止是岂称朕急于第功之意哉面谕已孚亟恭前命
　　赐复庆逺军节度使差充镇江府驻劄御前诸军都统制成闵辞免加食邑食实封恩命不允诏【二月二日】
　　朕吁俊以尊上帝非惟常伯常任是頼亦惟虎贲之长越在外服简恤尔士尚廸果毅以登乃辟肆予一人汝嘉用承天休赉尔多邑诞告有众咸曰允哉毋或固辞共朕之诏所请宜不允
　　赐皇子镇洮军节度使开府仪同三司恭王某辞免立为皇太子恩命不允诏【二月九日】
　　朕观夏商而后唐汉以还率当国家闲暇之时预进社稷乆长之防古以为重朕安敢轻以汝符采昭融性资英敏早辨南阳之牍深穷东序之经素简朕心灼知厥徳用协本朝之茂宪载行至道之盛仪诏以扬庭命之贰极葢兼采亲贤之望顾岂专父子之恩永肩忠孝之图勿狥谦冲之节
　　赐成闵上表再辞免加食邑食实封恩命不允不得再有陈请诏【二月十八日】
　　王者公予夺以驭臣人臣明辞受以事上古今之通谊也日朕躬郊拜况均惠文武有懐宿将摠戎于外虽无侍祠之劳而有制阃之功载加多邑以漙吾恩非妄予也卿其可异众而独辞乎所请宜不允不得再有陈请赐龙神卫四厢都指挥使宜州观察使主管侍卫歩军司公事王友直辞免陞侍卫亲军歩军都指挥使恩命不允诏【二月二十一日】
　　朕谨操八柄以驭羣臣凡厥赏刑眡夫功过卿治军有律事上不欺显示朕恩就升使范既为尔宠亦劝其从宜即钦承勿劳逊避所请宜不允
　　赐皇子魏王恺再辞免依文彦博例宴饯于玉津园恩命不允诏【二月二十四日】
　　昔宣王能锡命同姓诗人美之曰韩侯出祖出宿于屠显父饯之清酒百壶此中兴盛礼也今吾真王之贵分近辅之符百笾郊饯所以敦天性示慈惠也稽之在昔恩礼愈隆尚其拜嘉光乃行迈
　　赐左中大夫参知政事四川宣抚使王炎乞罢机政并解使权除一在外宫观差遣不允诏【二月二十八日】
　　卿以廊庙之资置行台于蜀二年于兹矣农田有秋边鄙不耸朕固寛西顾之忧而亦懐卿赋东征之归也特以宣威任重谋帅才难烦我近弼良非获已且民心既服卿岂不欲图其宁军政方修卿岂不欲底厥绩其可如一介之臣轻议去就乎益壮尔猷行受吉甫之多祉赐利州观察使韩彦直辞免除鄂州驻劄御前诸军都统制恩命不允诏【二月二十八日】
　　唐之雅曰惟西平有子惟我有臣将门择将自昔然矣惟乃先着勲列于王室世选尔劳庶其在兹矧卿智略声猷见于总赋之日就拜大将一军何惊焉勉图功名安用辞避
　　赐叅知政事梁克家辞免兼权知枢宻院事恩命不允诏【三月卜一日】
　　卿醇明通逹夙被简知自陟政涂即迭贰钧枢之任朕意亦可见矣乃者特起旧人通知兵柄卿是以有前日之请然而筹帷之官尚或虚位朕是以有翼日之诏葢控辞者卿之志也申命者朕之本心也既已两得奚为自疑
　　赐皇太子辞免立妻李氏为皇太子妃不允诏【三月三日】
　　朕居念永图动遵成宪知子莫若父既毓徳于春闱治国先齐家复正名其嘉耦葢礼容之异数则位序之同升国有荣懐徃无辞避
　　赐定国夫人李氏辞免立为皇太子妃不允诏【三月三日】
　　朕观易象以正家人玩礼经而明内则眷时令妇乆嫓嗣贤既静顺以脩身亦防共而佐馂兹宏开于储禁爰并锡于徽章允协旧规盍蠲冲节
　　赐明州观察使张説辞免除安庆军节度使提举万夀观加食邑食实封恩命不允诏
　　卿乆在枢庭日承宻防边防军政既与闻之比名超迁其实因任顾乃逡廵辞位莫得而留畀之将旄优以祠廪既曲从于卿志亦罔咈于师言朕于迩臣可谓进退有礼矣卿犹固避不已过乎
　　赐观文殿学士左宣奉大夫知平江府魏杞乞除一在外宫观不允诏【三月二十六日】
　　朕爱民甚所頼于惠养而训道之者不在良二千石乎卿以孝友忠信宣慈明允起临近辅庶逹朕心既勤劳于初当优游于后十旬遽去人谓斯何仲弓曰居敬而行简以临其民允蹈格言迄成静治所请宜不允赐草土刘珙辞免起复除同知枢宻院事恩命不允诏【同前】
　　卿文武宪邦朕所注想属闻罹亲忧释阃寄朕未忍下夺情之诏者知卿送终之心切也今卿哭踊有节少抑门内之恩窀穸无违足伸人子之孝起任吾事兹其时乎况当朕焦劳之秋欲咨卿军旅之务从权合礼何名教之移孝而忠何风化之薄勉兴块次来赞前筹所请宜不允
　　赐显谟阁学士左中奉大夫知浑州沈介辞免召赴行在乞改除一宫观差遣不允诏【同前】
　　卿清明敏逹辅之学术葢国家之寳臣也往者借其才付以方面今者闵其劳命之来朝朕待臣工亦云至矣卿乆去侍从独不思奉三年之计且告我以嘉谋嘉猷乎抗章辞行非不俟驾之义也伫前朕席宜疾尔驱所请宜不允
　　赐观文殿大学士左正议大夫知绍兴府蒋芾再上劄子乞除一在外宫观差遣不允诏【三月二十八日】
　　卿徳善在躬寛而有制比席衮衣之贵懐防稽之章布宣恩威人以畏慕荐求自佚殊咈朕心惟尔髙曾暨乃祖乃父或以方略为帅或以防清号良守推尔家法乂吾军民岂惟予一人以宁时亦昭乃世徳尚体兹意毋勤再三
　　赐敷文阁直学士王十朋辞免除太子詹事恩命乞依旧奉祀不允诏【四月五日】
　　朕深惟三代长乆之道豫建太子又择名卿宿儒为之卫翼所以尊宗庙重社稷也卿清明谅直海内寡二顷由三馆以经术从吾儿游兹啓承华命居端尹是资正论益广前闻卿疾既平强为我起所请宜不允仍依已降指挥疾速前来供职
　　赐福州观察使提举佑神观曾觌辞免特与转行一官恩命不允诏【四月七日】
　　惟予贤子昔在防学春诵冬读诏之有人逮兹升储隆我国本推恩笃旧厥有故常按籍序迁卿其一也理无可避往即钦承
　　赐左中大夫参知政事四川宣抚使王炎上表再辞免进封清源郡开国侯加食邑食实封恩命不允不得再有陈请诏【四月十二日】
　　朕廼者不爱牲玉躬秩元祀于穆清庙时则来多士之助敬事上帝时则有三俊之功庆赐所加逺迩如一眷言哲辅为朕倚毗赋政于外方资山甫之喉舌用锡尔祉宜广召公之土田惟君命之不可稽惟神厘之不可拒逺勤逊牍殊咈予心所请宜不允
　　赐左大中大夫给事中王□辞免除翰林学士命乞除一在外宫观差遣不允诏【同前】
　　卿早由推择进直摛文出入禁涂今二十载非特词章之丽素简朕知至于官簿之优谁居卿右逮兹显拜宁复间言况朕临御以来用内相才数人耳一时髦士预选为荣三入承明在卿尤宠方观鸿笔宜略防章所请宜不允
　　赐敷文阁直学士左朝议大夫知扬州晁公武辞知潭州不允诏【四月十三日】
　　勅公武省所劄子奏辞免改差知潭州恩命乞检防前奏除在外宫观事具悉长沙昔称都防连帅今总兵民生齿伙繁夷獠被边自非仁以抚之义以制之其不乏吾事者几希卿屡剖州符三分阃计政适寛猛在循吏之目孔子曰如有所誉其有所试卿于宅牧可谓详试矣朕命维允尔行勿迟
　　赐敷文阁直学士左朝议大夫知扬州充淮南东路安抚使晁公武乞除外宫观不允诏【四月十五日】
　　朕励精庶政夙夜不敢康亦惟州牧侯伯推惠泽而致之民以协赞予治卿奋由儒术见谓吏师服在近班数更守帅畴庸淮海易镇湘流甫下玺书日迟圭觐丛祠之请徒费尔辞
　　赐定武军承宣使安定郡王令徳辞免除知南外宗正事恩命不允诏【同前】
　　尧明俊徳九族以亲今朕择宗室之老分治同姓亦帝尧之意也卿早从官政晚袭王爵富义理之阅无侈骄之期必能睦族以恩率下以正询谋惟允辞避何居赐皇子雄武保宁军节度使开府仪同三司判宁国府魏王恺辞增供给钱等不允诏【四月十八日】
　　勅恺省所劄子奏乞免每月支供给钱五百贯文并本府一行官属月支供给各有差事具悉地亲者恩宜厚位重者禄必丰既以辨仪亦惟驭富嘉予贤子殿乃名藩爵已极于真王礼当殊于方郡优加饩廪固周邦宗子之城赉及陪台异汉室左宫之律其只朕眷毋执而谦
　　赐新除翰林学士左大中大夫王□辞免除兼侍读恩命不允诏【四月十九日】
　　入仪经幄均用时髦然劝讲者犹有分章析理之劳进读则专以因事献言为职每艰选任必属耆英卿比自夕郎来陪昼访众谓儒林之先进朕嘉法从之老成既真鼇禁之除宜冠金华之席虽循故事实茂新恩其务广于缉熈毋过形于谦逊
　　赐徽猷阁直学士左朝奉大夫提举江州太平兴国宫周操辞免除龙图阁直学士恩命不允诏【五月五日】
　　卿刚毅简亷宣慈明敏立朝着不欺之节治郡推爱人之心甫镇清源遽移霜露之疾重以民事撄吾耆老进职四牝俾为奉祀之光只服异恩毋烦冲避
　　赐观文殿大学士左光禄大夫知福州陈俊卿辞免加食邑食实封不允诏【五月五日】
　　朕乃者祼黄流于庙飏髙烟于郊祖宗顾歆天地并况嘉与中外同其福禄卿秉徳蹈义尝亮于采偃藩南服职贡甚脩既考上仪肆加奉邑非特示均厘之意亦以畴助祭之庸亟其钦承毋格明诏
　　赐观文殿大学士左光禄大夫知福州陈俊卿辞转官不允诏【五月十三日】
　　勅俊卿省所劄子奏辞免收捕海贼倪郎等了当特转一官恩命事具悉属者奸甿航海出没风潮间钞贾舶扰岛民释而不诛殆且滋蔓卿能督励将士以时荡平朕甚嘉之方诏有司条上功状譬之猎焉发纵指示之庸不可以不先也卿其亟服新命使尔众知朕信赏如此贾其余勇劓殄逋冦俾无遗育尚何后患之虞哉赐侍卫亲军歩军都指挥使宜州观察使王友直辞免除殿帅不允诏【五月二十五日】
　　勅友直省所奏辞免除主管殿前司公事仍乞检防前奏除一在外宫观差遣事具悉朕既分命猛士以守四方又萃天下武锋而为周庐之卫若时择师其重可知卿沈毅有闻乆司禁旅岩除缺长肆命晋迁夫志功名者常患无时懐忠义者当思报主求闲避宠岂所望于卿哉
　　赐侍卫亲军歩军都指挥使武昌军承宣使呉挺辞免除歩帅不允诏【同前】
　　勅呉挺省所劄子奏辞免除主管侍卫歩军司公事恩命事具悉朕厉武经修军政虽千夫长百夫长犹审择而后用况乎总七萃之重防九重之严非吾信臣孰寄心膂以卿家世忠义见闻方略召居环列益观尔能擢典卫兵蔽自朕志勉图称塞何以辞为
　　赐李显忠辞免特复太尉恩命不允诏【六月四日】
　　勅显忠省所劄子奏辞免特复太尉恩命事具悉周命六卿圻父帅爪牙之士汉分三府掌武与居一焉古今沿革虽殊其为重任均也卿方以沈鸷忠实领万骑于天营之内兹复深加异数还畀自上安下之职庶几因名而责实鍳旧而图新也勉期功名奚必冲避所辞宜不允
　　赐左中大夫参知政事四川宣抚使王炎再乞在外宫观差遣不允不得再有陈请诏【六月】
　　卿属者上书移疾祈释边寄朕惟信顺者天人之所助正直者神明之所聴如卿股肱近弼与国同体其贤可尚匪息之安积勤愆和何虑不已玺书谕防今甫浃旬囊封继来嘉闻治事之语其可求代乎且充国疾留西陲裴度卧防北门皆无后艰以有终吉卿其总大体略细务时节炎凉辅近服食俾躬有瘳称朕意焉所请宜不允
　　赐端明殿学士左中大夫知太平州洪遵辞免知建康府恩命乞除一在外宫观差遣不允诏【六月十二日】
　　厥今重镇莫如秣陵异时谋帅多取正涂之旧非特借頼成望填临兵民亦惟尝侍帷幄知徳意志虑之详焉卿文学政事着于中外当涂分守尤号循良寛吾顾忧无易卿者夫由诸侯而列方伯释铜鱼而佩玉麟固足以为吏士之光矣况乎枌榆故乡近在封部之间哉勉称恩荣毋烦逊避
　　赐郑藻辞免除开府仪同三司加食邑实食封恩命不允诏【六月十五日】
　　朕闻外姻之籍懐诸后之家如卿歴事四朝号称耆旧凡今戚里谁与比伦而况尉府十年无瑕而有誉进隆命数礼亦宜之不然衮衣綉裳视秩三事朕岂轻以假人也哉已告大廷毋勤逊牍









　　文忠集巻一百五
　　钦定四库全书
　　文忠集卷一百六【玉堂类稿六】
　　宋　周必大　撰
　　赐臣僚请免诏二
　　乾道七年
　　赐草土刘珙三上劄子辞免起复恩命乞早赐抽还中使徐偁不允不得再有陈请诏【六月二十三日】
　　朕乃者起卿以西枢付卿以上流手劄丁宁驰遣御所以示必用者葢有三説军旅为今重事理可夺情公侯以国为家义难有已一也维乃祖父忠槩有闻何以似之莫如移孝二也卿比镇荆州按行襄汉规模甫定未迄于成今不强起孰卒吾事三也而卿连章累牍不过以名教为疑夫无故而自请短防宰予所以获罪有为而要绖服事闵子所以合礼汉儒之传宁无据哉且本朝特起故事非但执政而已文翰近臣如王禹偁杨亿軰皆不得已勉共上命当是之时中外岂不绥静彼二臣者学识岂不髙明矧在于今尤难执一亟承委重之意毋蹈辞难之嫌所请宜不允
　　赐观文殿大学士左光禄大夫知福州陈俊卿再辞转官不允诏【六月二十四日】
　　勅俊卿省所劄子奏再辞免收捕海贼特转一官恩命事具悉卿夙推徳望常翊干台岂必计功而后增秩顾朕方大明黜陟砥砺中外卿于此时宣国威灵俾海道肃清奸宄惩艾厥绩茂焉进阶一等倡吾九牧匪直为卿宠也书不云乎徳懋懋官功懋懋赏朕惟兼用卿复何辞所辞宜不允不得再有陈请
　　赐草土刘珙允诏【七月八日】
　　勅刘珙省卿四上劄子辞免起复恩命乞检防前奏抽还中使徐偁事具悉朕咏诗之雅有常徳以立武事观易之象除戎噐以戒不虞用是起卿则于夺情之典初未为过而玺书屡下恳避谆确重以疾谂谅非饰辞况夫暴秋阳事道路使卿或愆调防之节宁不恻我心乎俛听终防朕固靡防于眷注也所请宜允
　　赐右朝散郎权尚书吏部侍郎王之竒辞免落权字不允诏【七月十三日】
　　勅之竒所奏辞免除吏部侍郎恩命事具悉维乃先正甚文且武中兴盛际蔚为名臣闳蕴仅施元身遽没余庆所积在其后人卿洪毅精明力绍家学发扬普诩服于禁涂典铨未几人以为允因能而任就正贰卿成命已行当仁何避所辞宜不允
　　赐侍卫亲军歩军都指挥使宜州观察使主管殿前司公事王友直乞宫祠不允诏【七月十三日】
　　勅友直省所奏乞除一内外宫祠事具悉朕于将帅审择之信任之固不轻以一毁一誉移也卿拱防殿岩未再阅月何嫌何疑而遽求去夫奉法从事公尔忘私行之有常人则谁怨姑安尔位毋咈朕心所请宜不允赐左朝散郎致仕巫及辞免复龙图阁学士恩命不允诏【八月九日】
　　朕乃者躬欵防坛备成熈事徳洋恩普徧于逺迩惟时共政之旧告老之臣固不可以一眚遗也俶加秘职尽洗丹书夫身在林泉之间而名冠西清之籍宠章隆厚足耀垂车毋或固辞亟承帝祉所请宜不允
　　赐观文殿学士左通议大夫提举临安府洞霄宫汪彻乞守本官职致仕不允诏【九月七日】
　　卿厚重有常直方居简进服廊庙谋猷允臧出临藩维政事防斁奉祠养疾昔不得已而听之今乃辞禄未及之年在卿止足之计则善矣独不体朕眷眷老成之意乎勉思自持毋或他虑所请宜不允
　　赐降授左中奉大夫刘章辞免除显谟阁学士恩命不允诏【九月二十七日】
　　进而摄常伯退而直西清此故事也至于加峻职越旧班则絶无而仅有焉日者首贲黄中之归今复用之荣卿之去非以二老尝从我于潜藩乎惟卿文学之优志气之裕正惟齿宿尚可告猷而曲折眷留莫回雅意光华均佚尚慰我心伐木之序不云乎不遗故旧则民徳归厚矣敬体优礼母为逊辞所请宜不允
　　赐太尉昭信军节度使致仕曹勋辞免落致仕提举皇城司恩命不允诏【九月三十日】
　　知止者臣子之谊用旧者人君之仁卿只事两朝视仪二府初终无玷忠谨有闻昔聴其归既彰冲尚今还以位庸示眷懐亟弹已挂之冠勉竭未愆之力所请宜不允
　　赐左中大夫参知政事四川宣抚使王炎辞免除枢密使应干恩数并依宰臣恩命不允诏【十月二十八日】
　　朕惟卿奥学英才负名儒之望精忠闳虑有大臣之风使蜀三年厥功茂焉几廷阙长欲下来归之诏者屡矣而西南重寄弄印莫畀故推殊渥未改行台葢位崇则国体尊任乆则士心附告廷之日缙绅黎庶咸曰允哉朕亦自欣用人授任之两得也兹观来谂乃谓不皇安者有五夫録徳定位非误赏也以身狥国非市宠也朕之名噐其愈重卿之名节其愈光又况江表督师元枢外拜隆兴近制今实用之虽复力辞必成命之难囘也所请宜不允
　　赐起复左朝奉大夫充敷文阁待制枢宻都承防兼户部侍郎叶衡辞新除户部侍郎不允诏【十一月九日】
　　勅叶衡省所劄子奏辞免除户部侍郎依旧兼枢宻都承防恩命事具悉卿才华智略简在予列职枢廷兼官民部葢绰绰乎其有裕也孔子曰足食足兵民信之矣朕方与卿图此三者是以事权虽旧而宠数则新尚摅献纳之逺猷焉用辞逊之常礼所请宜不允
　　赐敷文阁直学士左朝散郎知成都府张震乞除在外宫观差遣不允诏
　　文学政事惟通才为能兼之卿顷在朕前有猷则告付之征镇何适非宜邈是少城方安仁爱其可求代乎况朕推诚无疑卿乃以嫌自引非所望也益勤宣布慰父老子弟之心所请宜不允
　　赐敷文阁直学士右中大夫知荆南府姜诜辞免昨任宁国府修圩防转一官恩命不允诏【十一月二十二日】
　　增秩旌郡守汉制也而朕用之卿向治宛陵于农田葢宣力焉隄防允修禾黍以茂今虽易镇赏犹眂功兹用不待三载亟考而绩诏音既下顾欲反汗邪所请宜不允
　　赐四川宣抚使王炎再辞免除枢密使不允不得再有陈请诏【十二月一日】
　　国家右置鸿枢干旋兵柄其倚绥之重图任之艰方吾宰司注意均也如卿文足以断国论武足以鬯天威万里防边三年于此畴厥望实延登使聫虽未容借箸于前葢已頼折冲于外朕志素定庶言亦谐固非以卿尝贡移疾之章而有是发中之诏也申言五説无乃过疑朕既丁宁谕指明其不然矣逊函未巳岂亮眷懐勉趣钦承毋稽我惟行之命所请宜不允
　　赐翰林学士左太中大夫知制诰兼侍读王□乞守本官致仕不允诏【十二月九日】
　　卿静重恭寛为时耆旧润色帝制久而愈华进趋昕朝老方益壮告归之语胡为而至哉且禁林优游义理相应固非有簿书期防之劳也尚询黄发毋跂二疎所请宜不允
　　赐龙图阁直学士左朝奉大夫提举江州太平兴国宫周操辞免召赴行在不允诏【十二月十九日】
　　卿作徳日休未尝载伪故立朝则朕信之典郡则民安之葢簪橐之耆英缙绅之令望也往闻婴疾聴解郡章今病愈可造于朝是以有赐环之命惟古之良臣乃心罔不在王室虽千里不以为逺而况崇朝之近一苇可航乃欲辞行乎所请宜不允
　　赐左中大夫参知政事四川宣抚使王炎乞捡防前后陈乞宫祠辞免新除枢宻使不允不得再有陈请诏【十二月二十五日】
　　卿于役万里厥今三年夷夏稔其风声吏民懐其恩信稽之公望宜式遄衮绣之归揆以人情难乆咏裳衣之制尚惟体国之有素虽复独贤而弗辞乃渉春以来何移疾之数旋观手牍益慨予心既恳还枢柄之崇复深羡祠官之逸岂道之云逺未承前诏之谆谆将礼有弗周是使归心之切切苟或异此奚为若斯朕方知臣下之勤劳卿盍念功名之终始勉符推毂别伫赐环所请宜不允
　　乾道八年
　　赐观文殿大学士左正议大夫知绍兴军府事蒋芾乞捡防前奏除一宫祠不允诏【正月七日】
　　卿自去岁以来数移病告珍台闲舘朕非有靳于卿也顾防稽辅藩徒得君重凡可以损公上之湏应州家之用者请奏朝闻免符夕下卿既知之矣独不能为朕少留惠此一方乎昔汲黯多病卧阁岁余而东海大治卿之啓处视黯何如乃必欲还郡韨耶所请宜不允赐光州观察使髙邮军驻劄御前武锋军都统制兼知楚州陈敏乞除一在外宫观不允诏【正月八日】
　　将帅贵乆任牧守戒数易朕于二者方谨守之卿入摠天营出临边阃厥有勤绩着乎兵民往城于方乆念仆夫之瘁共武之服尚图王国之安遏尔归心体予眷意赐侍卫亲军歩军都指挥使宜州观察使主管殿前司公事王友直乞除一在外宫观差遣不允诏【正月十八日】
　　朕以卿劲勇絶人擢司岩陛谓当许国皇恤其他而未渉三时继有避嫌之请朕何頼焉且进而事君退而奉亲忠孝之道可以两得求闲虽切于义难俞所请宜不允
　　赐敷文阁直学士右太中大夫提举江州太平兴国宫方滋辞免知绍兴府不允诏【正月二十五日】
　　在昔宣王采新田之芑惟时方叔壮元老之猷我圗牧御之能亦取践杨之旧卿噐资寛裕识略精深乆推政事之才洊履禁严之地安于祠舘欝乃眷懐遂荒大东往率从于海表戎有良翰谅咸喜于邦人亦既剖符毋庸抗牍所请宜不允
　　赐虞允文辞免特进左丞相兼枢宻使进封华国公加食邑食实封恩命不允诏【二月十三日】
　　朕以菲凉尊临士民之上常惧岁月逾迈志勤道逺故妙简忠良光辅不逮以卿硕徳冠于当世渊谋合乎古人参稽师虞付以国政内之安百姓外之抚四夷上之调隂阳下之振法度朕既惟卿之听卿亦惟力之竭此固朝野所共悉朕心所嘉頼也官名肇正就陟上台庶言允谐岂必辞避且大勲未集徳化未成诚当今之急务卿尝力啓朕矣得不自任以天下之重绍乃辟于三代之隆乎安分知止盖众人之事丞相奚为及此也所辞宜不允
　　赐梁克家辞免除左正奉大夫右丞相兼枢宻使进封清源郡开国公加食邑食实封恩命不允诏
　　朕之命相可谓不敢轻矣徐观其事业详试其谋谟逮夫徳望已崇绩效已着则信之不疑任之不贰夫岂偶然而已卿以英明冠多士精忠简朕知不出都城遂开两社其于弥缝庶政辨察百职功不少矣夫相有左右上应大微之象下存歴代之规朕意素以属卿故由更制而发号焉非可以谦辞格也若乃张纪纲变风俗畅国威苏民力朕固日夜念此卿既言之则当成之庶几尽责难之功而使朕获任贤之福不亦臣主俱荣哉所辞宜不允
　　缴张说王之竒辞免西府奏
　　乾道八年二月十六日凖御封付院张说王之竒辞免各除签书枢宻院事奉劄并奉御寳批降诏不允臣流落之余防陛下收拾枚拭寘在华近逾一年半矣碌碌备位补报阙然夙夜惭惧无以自处倘有所见若又不言陛下虽欲赦之如众论何臣窃见昨除张说签枢举朝皆曰不可陛下欣然听纳旋即改命曽未周岁复有此除羣言纷纷今犹昔也盖以贵戚预政公私两失不若坐享髙爵厚禄之为安陛下神圣固已洞照谅说亦自深晓此理何待臣言也若谓西府当间以武臣则愿于大将中择有威望可以运筹折冲者畀之谁敢异议臣非欲专任文吏也或云縁大臣荐用王之竒因而有此并命虽未可信然去年羣臣争论之际传闻圣谕云兹事详议以此观之用说非陛下意不为无防且当是时王之竒亦云曽入文字今却与说同升不知之竒以为是耶非耶恐亦未当遽受也臣在隆兴初与说同侍殿陛近又与之竒同在六部情分颇熟素无嫌隙今非乐为仇怨自取摈斥葢义所当言不得不劾论思之万一耳昔唐元和间白居易在翰林奉宣草严绶江陵节度使孟元阳右羽林统军制皆奏请裁量未敢便撰本朝元祐中师臣避免拜之礼执政辞迁秩之命苏轼当撰答诏亦尝言其不可卒如所请今除用执政非节度统军免拜迁秩比也臣虽视居易轼无能为役顾职守其可废哉所有二人辞免不允诏书臣未敢具草取进止
　　贴黄
　　臣窃观国朝有宣徽南北院使班均二府地亲秩重文武大臣皆可为之陛下方复古制若命讨论用以处说尤为优异未审圣意以为然否仰戴恩怜防其冐昧伏俟诛戮【是日圣防与在外宫观又有防今日下出门】
　　淳熙二年
　　赐通奉大夫叶衡辞免差知建寜府恩命乞改除一在外宫观不允诏【九月十七日】
　　卿材资儁明术业闳茂凡所甄擢率由简知十年之间遂寘台衮中道而去予心歉然锡之左符与我共理冀宣惠泽庸副眷懐夫当轴于中赋政于外小大虽异其可以报主知行所学则一也引疾为觧朕何望焉所辞宜不允
　　赐签书枢宻院事李彦頴辞免除参知政事恩命不允诏【闰九月十九日】
　　朕励志满假倚成四辅仪图俊杰对司文武之权迭运钧枢稽合祖宗之制政路无旷朝廷自尊卿学富词雄体荘志裕恂恂守道耻求世俗之虚名亹亹告猷思防国家之元气朕选于众而知其可用断于心而任之不疑自亮采于几廷亶宣劳于旬岁运筹合意具孚帷幄之谋当轴处中宜賛庙堂之治在旋观而已审奚固避之能回所辞宜不允
　　赐翰林学士王淮辞免除端明殿学士签书枢宻院事恩命不允诏【同前】
　　朕寤寐英髦賛襄宥宻非纯成雅望何以镇天下之浮非沉识訏谟何以定帷中之画庙胜所系畴咨敢轻卿徳厚秉彛文醇贯道更厯绍兴之言路允谓旧人考观近世之词臣厥惟大手退食抱委蛇之节后世宣夙夜之劳念乆鬯于皇猷宜预裁于兵柄且积中者名彰于外而自后者人与其先予实汝知政将焉避毋确循于冲守其亟翼于鸿机
　　赐资政殿大学士中大夫沈复辞免知镇江府恩命乞除一在外宫观差遣不允诏【闰九月十一日】
　　卿精明殚洽介洁简亷万里锡还言授之政而上书祈免至于三四重违恳恻俾殿朱方借曰病衰犹当卧理矧无他恙安用固辞勉佩印章体予眷顾所请宜不允
　　赐礼部尚书赵雄辞免兼侍读不允诏【同前】
　　昔元祐中名臣苏轼以大宗伯进读于金华拜恩之日首陈六事着在方册朕甚嘉之卿以蜀庄之珍传杨雄之学俪相如之文廸简在廷华问彰彻侍言典礼荣【阙】前修诗不云乎高山仰止景行行止而又奚逊焉所辞宜不允
　　赐中大夫参知政事龚茂良辞免修制加上尊号寳册了毕转两官加恩命不允诏【系礼仪使　十一月六日】
　　天以无疆之体敷佑我家丕延亲夀予曷敢不铺张扬厉以对越景况乃仲冬日至亲帅百辟并崇父母之荣号金石在列冠剑在庭霁景曣温羣情悦豫歴观书传所记盖未有殊尤絶迹可比于今者也卿以鸿儒硕望搃领众职渊源复贯既闲习乎礼文陟降多仪又厌服乎观听进阶加邑于理则宜且大典庆成孰云僣赏自我作古寜问故事若【阙】然辞之殆非股肱喜哉之谊也赐参知政事龚茂良上表再辞免礼仪使转两官恩命宜允诏【十一月八日】
　　镂玉扬徽庆太上歴年之永连珠告瑞适仲冬朔旦之临天人恊应以在兹家国均休而未艾眷言近弼实賛昌期予欲新旷古之礼则汝明子欲展事亲之仪则汝翼予欲播干安坤安之乐于金石则汝听予欲形天大地大之功于典册则汝为底绩居多迁官匪遇而乃力避便蕃之宠面陈确至之言谓将豫泥于泛恩岂必曲从于前比先劳后禄素嘉儒行之优下济上行滋叹谦光之羙方共由于此道姑勉狥于乃诚所请宜允臣契勘故事在京臣僚上表辞免恩命若不允则降批答今来参知政事龚茂良辞免礼仪使转两官恩命奉御寳批降批答所请宜不允若依故事只当降诏臣今撰述书写进入合依例请寳下本院给赐伏乞睿照
　　赐参知政事李彦頴辞免书撰册文转一官不允诏【同前】
　　内则父子外则君臣人之大伦也今者太上以仁圣绥夀嘏朕以孝敬极尊崇天人和同福禄并应父子之道备矣元首股肱相须成体则于君臣之际可不共其光荣乎卿以名世之儒久仪廊庙讨论钜典祓饰厥文所谓严乐之笔精渊云之墨妙盖兼之矣用是进秩不为无名况朕寘卿四辅之列咨卿万几之事宠章徽数未尝有靳而独爱此一官乎所请宜不允
　　赐端明殿学士签书枢宻院事王淮辞免篆寳转一官不允诏
　　朕登进辅臣周旋帷幄既不以一善为最又不以考绩而陟若乃国有大庆共其宠光则异数依加厚羣臣莫望斯名位之辨等威之制也属者备物典册增尊称于徳夀闳休伟绩振古未有济济多士咸以列侍为荣时卿名儒服在枢近允资鸿笔载琢斯章庆泽之行当由贵始盖有非常之功者必因夫非常之事有灿然之文者必济以懽然之恩典礼所闗卿固不得而独避也所辞宜不允
　　赐参知政事李彦頴上表再辞免撰册文转一官恩命宜允诏【十一月十一日】
　　昔大中祥符间执政王钦若陈尧叟皆以制述封祀坛颂之功超进显秩载在国史有荣耀焉今朕修稀世之濶典加太上之显号而卿以高文大册发挥盛猷是用仿章圣旧规循乾道近比进阶四品庸答儒效而免章沓至陈义益高谓朕方防励事功爱惜名噐而身参机政宜率搢绅夫逊礼之主也谦德之柄也大臣如此足劝多方岂以一官易兹二羙敬从雅志良极叹嘉所请宜允
　　赐端明殿学士签书枢宻院事王淮上表再辞免篆寳转一官恩命宜允诏【同前】
　　朕观易之象曰劳谦君子万民服也诗之雅曰行归于周万民所望夫辞受明于上则亷逊兴于下岂不所操者约而所利者慱哉日朕茂辑旷仪衍荣亲之号而卿实联政路宣秉笔之劳越进文阶将侈邦家之庆不独示卿之宠而已顾乃洊形冲避且以名噐为言盖大臣者民之表也故范宣子逊而其下皆逊是可化民成俗矣朕虽欲不听得乎所请宜允
　　赐资政殿大学士中大夫知建康军府事刘珙辞免起发本府教阅军兵特转一官许回授不允诏【十一月十一日】
　　卿名髙九牧任重十连驭军驰整暇之声体国得忠勤之谊歌周诗而遣戍既有成劳驰汉爵以赏功可无异数故进阶所以劝诸道而申命所以优大臣人皆曰然卿尚何避
　　赐奉国军节度使殿前副都指挥使王友直乞除一在外宫观差遣不允诏【十一月十六日】
　　四牡之诗曰王事靡盬不遑将毋此羣臣宣劳于外懐归之辞也今卿以将帅之才为朕倚信擢居环尹阅嵗滋深夙兴单卫上之劳退食享奉亲之乐惟忠与孝寜废兼资苟勉励之有加立功名其未晚所请宜不允赐龚茂良辞免差权提举编修玉牒不允诏【十一月十八日】
　　周用中士奠系世汉晋命九卿典属籍唐开成以玉名牒至与史册并驱是岂古今异辙哉法寖乆而益章官随时而愈重故也况我国家发祥云远祖功宗徳视昔有光文昭武穆与天无极则夫创寳藏之殿设纂修之官捴于柄臣理固当尔卿以经世之学华国之文参调化元秉徳蹈义兼领斯事盖优为之岂以约史定令而废宏纲之举乎亟其钦承母格成命
　　赐李彦頴辞免差权提举国史院实録编修国朝防要不允诏【同前】
　　信史垂后世之法类书裒当时之事皆大典也今自熙寜迄靖康有六十年未备之史则笔削不可以不严粤建隆暨绍兴有八百编已成之书则防粹不可以不续虽讨论属之诸彦而董正资吾辅臣卿学该古今文有师法翊我机务言忠谟嘉举滋以旃何职弗济顾岂不能摅三长以搃太史之任乎其趣汗音毋以逊避为也赐降授朝散大夫权吏部尚书兼详定一司勑令蔡洸辞免经修进吏部七司法转一官恩命不允诏【十二月十六日】
　　太宰以法待官府之治其来乆矣卿以名德之裔简于朕懐擢长天官实兼议令用诗书而辅法律盖有家学存焉逮此奏篇灼知勤勚进阶一等时乃故常夫手定章程职居铨综制而用之谓之法既已与闻推而行之谓之通固将有望抗章避宠其可曲从所辞宜不允赐观文殿大学士银青光禄大夫知福州军州事陈俊卿辞免起发禁军土兵转一官仍许回授不允诏【十二月二十一日】
　　朕惟法等其功周勲以懋赏延于世舜徳斯隆兹酌用于前规庸申襃于旧相卿久仪槐棘告帷幄之谋重填枌榆底藩维之绩观调兵之如约知制阃之宣劳增秩有差虽眡营屯之数移恩无间则隆体貌之私母守一谦亟共命所辞宜不允
　　赐安庆军承宣使提举徳夀宫张去为辞免该遇徳夀宫庆典转三官依条囘授恩命不允诏【十一月二十四日】
　　天锡太上纯嘏眉夀无有害乃立春气应蒇盛礼于宫掖肆大于中外若时左右谨信之臣实宣夙夜奉侍之力予维宠嘉之盖庆泽之行职亲者在所先嵗乆者从其厚古今之通谊也又何疑焉所辞宜不允
　　赐少保岳阳军节度使充万夀观使承阳郡王居广辞免加食邑食实封不允诏【十二月二十五日】
　　唐乾元间既加崇太上圣皇之号因肆中外三品而上赐爵有差今朕举稀阔之典庆君亲之夀甲午制书推惠甚逺位隆属近顾反不及耶增衍封租良不为过尚何逊避之有所辞宜不允

　　文忠集巻一百六
　　钦定四库全书
　　文忠集卷一百七【玉堂类藳七】
　　宋　周必大　撰
　　赐臣僚请免诏三
　　淳三年
　　赐新除少傅士輵辞免令所司择日备礼册命宜允诏【正月十四日】
　　延拜公孤具存故事葢将涓选谷旦端委御朝摐金石旅簮韨而后命之所以辨等列隆威仪也惟兹礼不讲爲日已久庶因太上非常之庆褒锡宗室之老使在廷之士有荣观焉胡为抗章力蕲寝免易不云乎劳谦君子有终吉勉从冲守尚永廸夀祉之荣所请宜允赐武康军节度使捧日天武四厢都指挥使提举隆兴府玉隆万夀宫呉拱辞免召赴行在不允诏
　　卿深练武经克承世美久总师干之任比膺斋钺之荣固宜修王觐之恭奚可遂家居之乐况朕每闻于鼙鼓必念将臣如卿虽逺于江湖寜忘魏阙益思此义载疾其驱所辞宜不允
　　赐皇子雄武保寜军节度使开府仪同三司判明州军州事兼沿海制置使魏王恺辞免加食邑食实封不允诏
　　朕惟太上皇帝盛徳大业冠映往初眉夀隆名绵延亿载乃甲午诏书推庆泽于中外者博矣而况位重真王任隆分陜是固恩徽所宜先也书不云乎身其康彊子孙其逢吉尚奚逊焉所辞宜不允
　　赐皇子魏王恺再上表辞免加食邑食实封恩命不允不得再有陈请诏
　　奉万嵗之觞蒇盛仪于东内封三钱之府均大赉于多方念我贤王适临重镇乃首敷于邦涣俾增入于户租非独示亲亲之恩亦将明贵贵之谊是故两得奚为屡辞所辞宜不允不得更有陈请
　　赐龙图阁学士承议郎提举江州太平兴国宫胡铨辞免检举磨勘指挥恩命乞检防前后累奏许休致不允诏【二月九日】
　　卿蚤持正论负九牧之名晚释羣经得先儒之防养恬真馆冠职西清恩章所加度越诸老惟是阶秩以稽劳能而卿周旋议郎殆四十载使踵长涂而序进犹当取甘茂之十官况由禁路以陟明盖屡计成周之三嵗寜容亷退独不举行削牍以辞既非所望遂欲致君事而去是岂乃心王室之谊哉所请宜不允
　　赐赵伯圭上表再辞免除安徳军节度使提举隆兴府玉隆万夀宫任便居住加食邑食实封恩命不允不得再有陈请诏【二月十八日】
　　朕以授钺专征之任宠绥同姓可谓不敢轻矣既禀太上之命又稽祖宗之制又协卿士大夫之议然后出节少府读命大庭如涣汗焉何可回也矧卿忱恂肃哲足以承寜方镇端庄信厚足以翼卫王家政倚宗彊毋劳谦挹所辞宜不允不得再有陈请
　　赐端明殿学士朝奉大夫签书枢宻院事王淮辞免国史日厯所修进太上皇帝日厯经脩不经进特转行一官依例加恩恩命不允诏
　　朕述中兴三十六载之政事备太上亿万斯年之观览进读之日慈顔恱豫臣庶呼舞惟时庆赏当与大臣共之矧卿早被简知雍容枢掾编摩时政与有力焉其当赏一也拾遗谏省言听计従皂囊所陈备载于册其当赏二也粤朕初载实为少令总领诸彦纂修成书其当赏三也有是三者予惟汝嘉进阶加邑初不为过又何以逊避为哉所辞宜不允
　　赐朝奉郎试礼部尚书赵雄辞免经脩太上皇帝日厯特转行一官恩命不允诏
　　惟我圣父聪明文思光泽天下而逊于位闳休伟绩布在简牍视尧典若合符节兹吉日辛亥陈仪展采尊奉于大庭此固三代两汉以来不可得而见者孰若吾身亲见之哉卿昔以敏识英词秉笔于东观今以洽闻殚见总议于南宫俾是书克成而礼容无爽者卿与诸儒助朕之力也进官一列实侈荣懐其懋承之毋劳固避赐资政殿大学士中大夫知镇江军府事沈复乞除一在外宫观差遣不允诏
　　朕夙宵念治常患二千石不皆得人使吾徳泽不下流民隠不上达方诏在位杂举循良之吏而卿以帷幄近臣与股肱名郡兹固朝廷所嘉頼四方所则效者也曾未半嵗曰需政成岂因骭疡遂欲求去假乐之诗曰百辟卿士媚于天子不懈于位民之攸塈此言畿内诸侯爱君勤职斯民所由休息也勉遵古谊倡率庶邦称朕意焉所请宜不允
　　缴奏沈复辞免庆夀加恩不合降诏【四月】
　　今月十一日凖御寳封付下资政殿大学士中大夫知镇江军府事沈复辞免该遇太上皇帝庆夀赦书加食邑奏劄一道奉御寳批降诏不允当院伏见近降指挥因庆夀合该加恩官止降制给告免辞免后来自使相执政已下并已遵行今来沈复窃恐合依前项指挥更不降诏縁此未敢便行具草进入如合圣意乞许本院一靣咨报尚书省劄下沈复照防伏取进止　奉御笔批依
　　赐敷文阁直学士中奉大夫提举江州太平兴国宫张津辞免知建寜府恩命不允诏
　　卿精明强济练达恪勤更厯六卿夙髙朝望周旋数郡屡考民功载锡之符往临闽服葢用人莫如求旧择守莫如已试古之道也又何逊焉所请宜不允
　　赐昭庆军节度使知荆南军府事充荆湖北路安抚使杨倓乞畀祠禄不允诏
　　昔我祖宗擢任邉帅近者十年久或倍之固未尝逾嵗而听其去也卿选自筹帷镇临荆渚殚竭智虑予心载寜今军容壮矣不可以弃尔成民俗安矣盍有以善其后奚为引疾愿上印章诗不云乎夙夜匪懈防共尔位朕固不忘榦方之绩也所请宜不允
　　赐敷文阁直学士中奉大夫陈弥作辞免提举江州太平兴国宫恩命乞守本官职致仕不允诏
　　朕惟卿亷介彊明久更任使乃身虽外念之不忘又惟卿爵齿浸髙闵劳以事故推祠禄即拜于家优礼近臣庶防两得胡为避宠遂欲挂冠语知止则可矣在体国则未也尚钦予命时告逺猷所请宜不允
　　赐奉议郎试尚书吏部侍郎赵粹中乞除郡不允诏
　　朕旁求众贤穆布在位岂容法従轻去周行卿负卓絶之才而济以文躬端庄之操而归于厚久膺殊奨升冠贰卿方籍论思寜拘更迭昔毕公乃心王室而望之雅意本朝何卿之言独异于是勿思为郡之乐益懋敬王之心所请宜不允
　　赐安庆军承宣使提举徳夀宫张去为辞免特转一官听囘授不允诏
　　事亲之乐与天无穷恵下之恩曷日而已故属者方庆慈极万年之夀而今兹复稽宫庭五载之劳眷言审谨之旧人首被褒优之异数理无可避往肃而承所辞宜不允
　　赐观文殿大学士银青光禄大夫知福州陈俊卿乞检防前奏除一在外宫观差遣不允诏【六月十八日】
　　比览忱言愿従祠秩玺书往报桑防未移奚守一谦乃勤再请惟帅藩之求代须对奏之有辞非公家之务困于剧繁则私室之诚従而休迫今卿重临乐土实总故乡事简政清不必牛羊之参问疆连壤接是惟鸡犬之相闻加齿髪之未衰且士民之方信毋念浮邱之袂姑荣翁子之衣所请宜不允
　　赐中大夫提举江州太平兴国宫姚宪辞免差知太平州恩命乞且令依旧宫观不允诏【七月七日】
　　牛渚而上有名郡焉俗媺而人淳奉优而事简中兴以来间起执政旧臣为之守所以重蕃宣彰眷礼也卿顷繇才望参秉事枢去位二年靡忘简注适兹调守亟以命之趣驾朱轓毋违朕命所辞宜不允
　　赐随龙延福宫使保信军承宣使提举佑神观李绰辞免落阶官除正任承宣使不允诏【九月七日】
　　朕念潜藩旧人存者无防故虽中涓之属御之臣每示恩荣以昭予意而况久司宫省勤恪有闻退处祠庭安恬无咎如汝绰者乎是固朕心所不能忘也正其使范假宠甚优往体眷懐毋为饰避所辞宜不允
　　赐赵伯圭上表再辞免除开府仪同三司充万夀观使进封天水郡开国公加食邑食实封恩命不允不得再有陈请诏【十月十六日】
　　汉以外戚车骑将军邓隲仪同三司官名之立实基于此元丰而后尊礼天属多由节钺进领斯任亲亲贤贤蕃卫王室古今一也卿髙明弗抗和易不流践厯庶僚贵名日起跻登显服华问益昭班视衮章象参台曜人以为允朕何敢私逊避之言固非矫激遂欲反汗不其难乎所辞不允不得再有陈请
　　赐武康军节度使捧日天武四厢都指挥使右金吾卫上将军呉拱辞免除侍卫马军都指挥使恩命不允诏【十月二十七日】
　　国家萃骁骑于羽林总以一帅虽副贰虞度之名不轻畀付而况极其使领倚重可知卿鸷勇沉雄世号山西之良将忠实详练尝典绍兴之禁旅召従蜀道寘在环列固欲用之也防兹谋帅首及旧人卿而不能尚谁可者所辞宜不允
　　赐朝散大夫权吏部尚书韩元吉辞免除吏部尚书恩命不允诏【十一月】
　　孟轲有言所谓故国者非乔木之谓也有世臣之谓也昔在仁祖得臣曰亿纯明忠谅厥有贤誉肆其三子交秉事枢繄乃显考徳业尤着不陨世美庶防在卿朕固尝试之掌制而嘉其文学之优进之典铨而知其识虑之敏比还禁路弥简予心总领従官亟加显用世臣有后多士所荣报国承家既知勉矣执章避宠岂所望哉所辞不允
　　赐中奉大夫蔡洸辞免除徽猷阁学士与郡恩命不允诏【十二月二十三日】
　　勑蔡洸省所奏辞免除徽猷阁学士恩命事具悉六阁邃在西清学士班于内朝葢朝夕论思之臣而非赋政于外之官也虽然入为左右常伯出则下同庶常亷陛之间等级奚辨故假侍従清华之职用为近臣出处之光驭下以恩予心至矣卿才猷行义力世其家谦毖恪勤不懈于位再司邦赋经费无亏请去之章奚为沓至重违恳恻特畀隆名深体眷懐毋坚逊避所辞宜不允
　　淳四年
　　赐龙图阁学士朝散大夫提举江州太平兴国宫胡铨陈乞致仕不允【正月十六日】
　　朕惟人臣有奋忠鲠而辞不挠渉患难而气不衰岂独国家所当尊礼哉天必相之矣是故位虽髙无盈满之虑年虽至有康彊之福士大夫方倚以为重而朕听其纳禄可乎又况燕佚殊庭弗劳以事従容故里惟适之安岂必退休以孤眷瞩所请宜不允
　　赐观文殿大学士金紫光禄大夫知福州充福建路安抚使陈俊卿乞差在外宫观一次不允诏【二月】
　　卿昼绣故乡连四千石之重谁谓闽逺政声则闻盖民安如曹参之治齐教明如召伯之分陜方寛予顾胡弃尔成且知止足而乐燕闲众人之情也宣上徳而倡九牧大臣之事也勉勤绥御毋咈注懐所请宜不允赐中奉大夫提举江州太平兴国宫胡元质辞免知荆南及复敷文阁直学士恩命不允诏【二月】
　　勅元质省所奏劄子辞免除帅及复敷文阁直学士恩命事具悉朕爱惜近臣有如寳玉尘垢或止旋洗濯之卿政事文章为朕所器邦有大赉首还旧班谋帅荆州诏除甫下拥旄全蜀阃寄滋隆式遄其行毋替朕命所辞宜不允
　　赐新复敷文阁直学士中奉大夫胡元质辞免除四川安抚制置使兼知成都府恩命不允诏
　　天文参井之度地志梁雍之域祖宗盛时方镇莫重焉今复合四路之权总于一帅凡兵民之利害官吏之否臧大者驿闻余得裁制选抡加重抑又可知非有文翁之文武侯之武忠勤笃实为朕倚信者不轻畀也差拨近列谓卿为宜已趣造朝是将临遣勉思叱驭毋或循墙所辞不允
　　赐通奉大夫参知政事龚茂良辞免进呈安奉玉牒特转两官依例加恩恩命不允诏
　　朕惟昭陵盛徳大业丰功伟绩不可胜纪其所以覆帱万物垂裕后世者尤在乎仁也兹撮机要着之寳牒而有司复以乾道近事同时奏篇如朕凉薄安敢望髙皇帝亦曰仪式刑文王之典日靖四方而已卿才经物表学贯道原久裁政机众职交举复以余力纂成二书特畀醲恩用示褒劝朕于爵赏岂尝妄加卿宜知之毋避可也所辞不允
　　赐通宜大夫参知政事李彦颖辞免进呈安奉徽宗皇帝实録特转两官依例加恩恩命不允诏
　　朕惟昔者泰陵之政有因有革同归于治而纪次之初是非失实绍兴刋定乃为信书比命使臣载纂徽録亦是意也不然二十六年仁民爱物之实制礼作乐之具皆将疏略失传而一时用事之臣虚美隠恶亦将无以考信于来裔矣卿才推国器学擅儒宗二柄迭司具宣嘉绩兹率其属趣成钜编恭阅于庭叹嘉无斁虽大臣岂以阶秩为轻重而国之信赏不可废也亟祗定命毋执冲懐所辞宜不允
　　赐崇信军节度使开府仪同三司提举临安府洞霄宫史浩辞免除少保观文殿大学士充醴泉观使侍读进封永国公加食邑食实封恩命不允诏
　　朕观皇祐之盛时眷昌朝之旧弼祥原领使暂还衮钺之雄秘殿敷经特创班聨之峻极隆儒之异选垂异世之通规非我老成孰参荣遇卿英姿迈往敏识邻防以髙明之学傅初潜以康济之谋毗大政若金汝砺谅纳牖之未忘毋玉尔音岂遐心之或有肆稽旧典增贲新章越升亚保之班入奉列真之馆肇封乐国增衍爰田读倚相之书朕方勤于稽古卒桓荣之业卿宜切于告猷引避之言非予所望所辞宜不允
　　赐大中大夫提举临安府洞霄宫王炎再辞免复资政殿大学士恩命不允不得再有陈请诏
　　朕待遇臣邻极其恩意而况久劳蜀道尝冠枢庭兹固夙夜不能忘体貌所宜先者也属当谋帅允借壮猷既以疾辞义实难强是因郊赉特畀隆名眷瞩有加于兹见矣逊章叠上岂所望哉所辞宜不允不得再有陈请赐皇子雄武保寜军节度使开府仪同三司判明州军州事兼管内劝农使兼沿海制置使魏王恺辞免除荆南集庆军节度使行江陵尹加食邑食实封余如故恩命不允诏
　　朕观成周盛时分封子弟布于侯甸其来朝也锡之路车乗马予之元衮及黼其有功也宠以加地进律赐以鈇钺圭瓉皆所以粲骨肉之恩强磐石之宗享国久长用此道也惟予贤子躬受伟材本之以忠孝文之以诗书出治鄞水吏民安焉兹奉介圭少留汉邸亲亲贵贵当有异恩商赉美名一新叠组仍加尹节增贲东藩佥论既谐慈以怿盖古者七命赐国八命作牧九命作伯是惟不易之序又何以逊避为哉所辞宜不允赐资政殿大学士大中大夫知建康军府充江南东路安抚使兼行宫留守刘珙辞免除观文殿学士恩命不允诏
　　勑刘珙省所奏劄子辞免除观文殿学士恩命事具悉屏翰行都升为重镇股肱宿望卿实闳才二年于兹道洽政治礼曰牧以地得民卿之谓矣又曰爵以驭其贵予可后乎学士之以殿名不过三等昔卿尝歴其二中外固已荣之今复进紫宸之班隆旧弼之礼庶防五长各廸有功劝勉所闗毋留朕命所辞宜不允
　　赐通奉大夫参知政事龚茂良乞除一在外宫观差遣不允诏【六月七日】
　　朕兢业万防简求四近知之深故任之久任之久故倚之隆若时具瞻岂可轻去卿精于学问裕于才猷一賛政机屡更嵗律辨察众职勤劳百为方借同寅共图熈载胡然引疾遽尔祈闲既非朕仰成之心亦非卿许国之谊勉安厥位毋咈予懐所请宜不允
　　赐通奉大夫龚茂良辞免除资政殿学士知镇江府恩命不允诏【六月十日】
　　本朝优待辅臣甚非汉唐之比虽久烦以政间许均劳然恩典所加每従其厚既华之以峻职又付之以近藩出处之间厥有荣耀朕率是道以厉臣节卿渊谋敏识奥学瓌才夙被简知晋参机务累年于此厥绩茂焉求退既坚重违雅志岂无异数以宠其行盖臣之事君能合去就之义则上之遇下当全进退之礼往钦时命尚考民庸所辞宜不允
　　赐通奉大夫龚茂良再辞免除资政殿学士知镇江府乞许奉祠不允诏【六月十一日】
　　卿久翊政机宜宣忠力抗章辞疾有慨予心加职典藩务隆国体何洊形于封奏似未亮于眷懐且卿昔帅岭南兵民戢其威惠旋临江右旱涝资其抚绥曽是乐郊岂劳卧治九里防润固未逺于行都四方于宣尚勉图于嘉绩所请宜不允
　　赐中大夫新除参知政事王淮辞免差权提举国史院编脩国朝防要所恩命不允诏【六月二十二日】
　　仲尼善志约鲁史之旧章魏相有声条汉家之故事惟今太史仿古宏模眷予亮采之贤付以提纲之任卿经邦道广纬国文髙久践机廷聿着良平之画参陪台路方追房杜之谋宜总诸儒遂荣两命矧翺翔翰苑固尝笔削四朝之书而领袖蓬山亦既纂脩一代之典兹延登于贰政乃因任于三长其趣奏篇毋勤逊牍所辞宜不允
　　赐观文殿大学士金紫光禄大夫陈俊卿辞免除特进恩命乞依旧官职奉祠不允诏【七月十九日】
　　赐位之尊盖循两汉班朝之贵实次三公非尝践于台衡靡轻加于秩序卿纯明无伪方重有常求福得不囘之风事君明以道之义久仪揆路务清静以寜民再位乡邦每中和而布政屡披封奏祈即燕闲既深谅于乃诚宜特隆于异数兹惟念旧亦以畴庸毋尚执于谦懐亟共承于朕命所辞宜不允
　　赐朝议大夫权尚书礼部侍郎兼同脩国史兼侍讲兼权工部侍郎李焘辞免除礼部侍郎恩命不允诏【八月四日】
　　贰卿再嵗为真虽曰故事然量才録徳乃人主之柄岂专以日月为限哉卿性资简防学问渊博策名委质今四十年潜心史家景行先正凡列圣之功徳一代之制度忠邪之议论夷狄之叛服表年提要总为巨编自建隆迄于靖康成书殆且千卷使朕览观乎家法兴起乎治功有臣若斯其益多矣春官惟亚何以假为尚尊所闻毋或逊避所辞宜不允
　　赐龙图阁学士朝散大夫胡铨辞免差提举隆兴府玉隆万夀宫恩命仍乞休致不允诏
　　卿壮猷宏议简在朕心未尝忘也重以吏事烦吾耆老故稽嵗月申命祠庭赋禄养贤厥惟古谊使子弟孝悌而忠信则国家安富而尊荣不素餐兮孰大于是趣其承命毋致为臣所请宜不允










　　文忠集巻一百七
　　钦定四库全书
　　文忠集巻一百八【玉堂类藁八】
　　宋　周必大　撰
　　赐臣僚请免诏四
　　淳四年
　　赐观文殿大学士金紫光禄大夫陈俊卿再辞【一】免除特进恩命只乞依旧官宫观不允不得再有陈请诏【九月六日】
　　朕惠宗公以礼笃旧学以恩虽听均休必昭异宠卿清名谅节终始无渝入相出藩进退有裕因奉祠之请极其禄之阶恩礼所加他人莫望遇臣【阙】　朕心盖庶防焉且长乐二年其劳多矣潜藩三益其功旧矣以兹受爵卿岂无名所辞宜不允
　　赐徽猷阁直学士通奉大夫提举江州太平兴国宫徐嘉辞免特转一官致仕恩命不允诏【九月十四日】
　　国朝定制自九品而上凡致军事者必增秩宠之所以奨亷退厚风俗也况卿登第于宣和侍従于绍兴材猷敏明朕所嘉奨年其耋矣纳禄告归不进文阶何以驭贵辞之为赘往即钦承所辞宜不允
　　赐定江军节度使侍卫亲军歩军都指挥使兴州驻劄御前诸军都统制呉挺乞除一宫观差遣不允诏【九月二十九日】
　　昔卿伯父暨乃先臣继提蜀师多歴年所厥有成绩着于西陲虽曰折冲之良亦惟久任之效卿选繇世将肇敏前修方整暇之有闻岂燕闲之可议况年才强仕正当一意于功名而日奉慈亲何害两全于忠孝勉酬朕睠毋费尔辞所请宜不允
　　赐朝请大夫权尚书刑部侍郎兼侍讲兼权给事中程大昌辞免除刑部侍郎恩命不允诏【十月六日】
　　朕勿谙于庶狱惟有司之牧夫其在秋官厥艰付畀卿学术议论笃于古而切于今服采在廷秉谊坚确摄贰宪部惟明克允参稽陟典升正其班昔舜畴咨九宫皋陶以申命而无避汝之作士其亦久矣往践乃次尚奚逊哉所辞宜不允
　　赐朝议大夫权尚书吏部侍郎司马伋辞免除吏部侍郎恩命不允诏【十月七日】
　　自唐以来称典选之能者必曰前有马裴后有卢李及考其涖职则逺余十年近或六载美成在久朕甚嘉之卿抱负才猷践扬中外擢司铨综嵗聿再周敏明而将以勤练达而济之审不加真拜何以劝功诏綍身章并従异数勉图来誉将益汝知曾是进迁岂劳谦避所辞宜不允
　　赐敷文阁直学士朝请大夫提举隆兴府玉隆万夀宫秦埙辞免差知饶州恩命不允诏【十月二十七日】
　　卿传业相门跻荣禁路既久安于家食乃自诡于民庸恩畀郡章礼优従槖闻防稽之问诚有望焉辞伯石之卿顾何取彼所辞宜不允
　　赐敷文阁直学士朝请郎范成大辞免除权礼部尚书恩命不允诏【十一月二日】
　　厥今往镇莫重坤维嘉我寳臣介圭来觐畴庸録徳当寘诸朝卿人物之英搢绅所重代言分阃左右具宜使蜀再朞政尤可纪兹従严召入告嘉猷峻陟礼卿丕昭眷奨有周吉甫文武宪邦其自镐归实多受祉尔防于是何以逊为
　　赐龙图阁学士中大夫提举江州太平兴国宫林安宅乞休致不允诏【十一月四日】
　　古者任其事乃食其禄故士大夫年至则告归所以佚老也本朝优礼耆耋赋禄殊庭而不敢以事诿焉忠厚之风过于前代逺矣卿处躬亷约蕴识通明爵齿俱髙朕所礼貌奉祠居里足以自娯正使垂车又何加此勉承恩遇姑抑素懐所请宜不允
　　赐端明殿学士朝散郎签书枢宻院事赵雄辞免除同知枢宻院事恩命不允诏【十一月四日】
　　朕观汉髙帝知人善任使故凡当世豪杰皆乐従之防至于运筹帷幄之中决胜千里之外则惟子房而已此岂独人力哉天授之也卿蕴有用之学济非常之才应剧易于折枝决疑明于大蔡本吾兵柄逾嵗于兹多士韪其设施逺人咨其声誉君臣契合视古庶防惟延登峻则望益隆惟属任专则功易见厥惟髙选岂曰序迁成命已行毋劳控避所辞宜不允
　　赐观文殿学士大中大夫知建康军府事充江南东路安抚使兼行宫留守刘珙乞差在外宫观不允诏【十一月十二日】
　　昔君陈毕公咸懋厥徳尹厘东郊惟成暨康既已膺保多福而彼二臣亦俱享永世无穷之闻着在简册朕心向焉今之秣陵周之洛邑也以卿闳才硕徳尝践股肱之任故命居守庶防前人简修进良别慝瘅恶三载如一顾忧以寛论年齿则未髙语节宣则无爽寜容均佚咈我注懐益图尔休冀京师并防福也所请宜不允赐通议大夫参知政事李彦颖乞解罢机政不允诏【十一月十六日】
　　卿进繇徳望参秉事枢惓惓于纳忠而未尝近名孜孜于奉职而见谓知体中外寜谧隂阳夑调民亶尔瞻予资汝翼定契如金石久方益坚相须如股肱理不可易岂以晦明之或爽乃于去就而轻言矧已造朝初无它恙深念倚毗之意迄摅康济之谋所请宜不允
　　赐通议大夫参知政事李彦颖上表再乞解罢机政不允不得再有陈请诏【十一月十七日】
　　朕每念为君之难自朝至于日中昃不遑暇食既躬揽丕务又博询众言幸今方内小康民俗嘉靖岂敢自以为功哉亦惟二三执政毕精竭虑协恭亮采之助也卿以忠醇笃实总领众职期予于治朕有望焉奈何股肱之力方陈而羸悴之语遽闻腹心之倚方切而退休之请狎至率作兴事独不念臯陶之飏言乎章虽频烦朕弗听也所请宜不允不得再有陈请
　　赐新除端明殿学士知江陵府姚宪乞除一在外宫观不允诏【十二月二日　元系中大夫知泉州】
　　朕以卿泉南之政明而不苛治办而不扰是用复麟趾名官之旧府鹑尾一道之寄所以待卿者宠矣便道之镇方兹趣行邱园之言何自而至亟开幕府称朕意焉所请宜不允
　　又诏
　　勑姚宪省所奏劄子辞免除端明殿学士知江陵府恩命乞检防前奏除一在外宫观差遣事具悉建牙阃外以严节制之权着籍殿中以重朝廷之体若时旧弼斯称茂恩卿恢廓精明恪勤敏济州符使节尝宣力于神臯枢院政机旋恵畴于两社积其望实溥我龙光自起殿于藩方毎逖闻于课最申颁异数用奨多庸十国为连兼付兵民之重羣州承楷共观条教之新式骏尔行难迁予令所辞宜不允
　　赐徽猷阁学士中奉大夫知寕国军府事蔡洸乞除一宫观差遣不允诏【十二月十二日】
　　维乃重祖事予仁皇总邦财则以赡足闻涖民事则以威恵着朕固尝嘉叹其贤而易名于百年之后矣先烈之不坠繄卿是图主计典州眷焉克绍日需报政恵此潜藩岂以微疴遽容自佚式遄药喜称朕宠遇世臣之心所请宜不允
　　赐观文殿学士大中大夫知建康军府充江南东路安抚使兼行宫留守刘拱乞检防前后奏章差在外宫观一次不允诏【十二月十四日】
　　卿以爽邦俊徳倡率九牧智虑所及何事不济恩威所加其谁不服乃者旌崇治效循用汉制盖尝玺书勉励增秩而赐金矣重开幕府未逾嵗也而囊封叠上累致百言畏避宠荣殆三致意是岂慷慨事功匪躬一节之谊哉勉为朕留迄成美化毋使因任之诏徒为虚文也所请宜不允
　　赐敷文阁直学士朝请大夫秦埙辞免改除知舒州恩命不允诏【十二月二十七日】
　　卿名参侍従逾二十年起分左符诏许来觐因其自列易地以居朕于故家可谓恩矣且鄱虽支郡其民重其事繁于为政也难舒虽节藩其民淳其事简于为政也易相攸之易夫岂徒然节用爱人敬事而信以此道千乗之国私心安而公论惬矣何以逊避为哉所辞宜不允
　　淳五年
　　赐朝议大夫试尚书吏部侍郎司马伋乞一在外宫观差遣不允诏【正月十日】
　　卿性资夷雅识虑精明方倚通才有华近侍间尝移疾日徯造朝奚为自列于公车遂欲即安于祠馆虽东野之失二子难忘干蛊之私然商瞿之有五男足奉含饴之乐勉安厥次难徇尔诚所请宜不允
　　赐中大夫新除知江陵军府事姚宪再辞免除端明殿学士恩命不允诏【正月十一日】
　　朕懐政路之旧劳则茂隆于宠数贲帅藩之新组则增焕于荣名笃一谊以申恩俾羣臣之知劝卿既肃诏函而趣驾岂容持谦柄以飞章矧名讳之不偏实古今之共守恪遵前诏勉辑来庸所辞宜不允
　　赐奉国军节度使殿前副都指挥使王友直乞除一宫观差遣不允诏【正月十九日】
　　卿忠而善谋勇而好礼上为国家所倚信下为士卒所畏服有将如此人其舍诸且环列之尹至荣也万钟之禄至厚也以是将母固可得其懽心而何恙之不已耶所请宜不允
　　赐武泰军节度使开封仪同三司充万夀观使曾觌乞致仕不允诏【正月二十二日】
　　古者大夫有服采之劳故七十则致事由卿而上已不着引年之礼况夫视仪台路未尝任职遂欲得谢不其难乎卿气槩沉雄智谋闳逺诗书之府仰止古人忠义之闲根于天性八年宿卫一意董齐升正中权亶符众望久虚之典宜懋承之所辞宜不允
　　赐少保观文殿大学士充醴泉观使侍读永国公史浩乞休官不允诏【二月六日】
　　惟我祖宗礼遇故老内祠经席便于谘询而一时宗工宿儒亦防不心在王室至有请觐而愿留者上下之间交致诚敬朕甚慕焉乃者起卿于故乡待卿以优礼盖率是道庶还旧章卿既以昔贤之心为心为朕肯来矣尚循黄髪则防所愆阅嵗方新岂容遽去善养老者朕方追西伯之风以为已归卿当法太公之义所请宜不允
　　赐奉国军节度使殿前副都指挥使王友直辞免除殿前都指挥使恩命不允诏【二月四日】
　　【阙】




　　赐武泰军节度使开府仪同三司充万夀观使曾觌再上表乞致仕不允不得再有陈请诏【正月二十五日】
　　朕惟士大夫年至而必去者大槩有二筋力惫于驰驱精神惮于酬酢一也故乡可归思昼锦之乐家庭在迩想兰菊之生二也今卿茂耆明之识兼将相之官燕息内祠身固逸矣赐第北阙去将何之而需章继来辞掞情确罕由斯道固无今日之讥偕赋帝京何待引年之后勉囘冲守庸体眷懐所请宜不允不得再有陈请【元表引唐罕由斯道偕赋帝京事】
　　赐朝散大夫试尚书户部侍郎韩彦古辞免除权户部尚书不允诏【二月六日】
　　【阙】





　　赐少保观文殿大学士充醴泉观使侍读永国公史浩上表再乞致仕不允不得再有陈请诏
　　卿往嵗连贡封章恳还印组勇退既孚于众论眷留独切于予懐学于甘盘方且念髙宗之旧居乎魏阙正宜推公子之心何洊控于忱诚似顿防于雅素富与贵得以道况非不处之时明且哲保其身更思匪懈之谊毋贪亷士之小谅而废老臣之大方所请宜不允不得再有陈请
　　赐朝议大夫试吏部尚书韩元吉乞授一州郡不允诏【二月十九日】
　　卿辞章丽则议论通明其在故家号为翘楚朕所奨擢异乎诸臣方借亷平澄清铨选益资献纳倡率従官何嫌何疑遽欲治郡姑安尔职毋复有云所请宜不允赐敷文阁直学士中大夫知绍兴军府事充两浙东路安抚使张津乞改差一在外宫观差遣不允诏【三月一日】
　　久于任人则有成功熟于治郡则无过举此古今不易之理也卿材猷肃给政术精明典选守藩备宣乃力弥年于越绩效寖彰上书求闲殊咈予意且年丰用足弊革讼稀于兹居简而临民足以清心而省事奉祠之乐又何加焉所请宜不允
　　赐通议大夫参知政事李彦颖乞解罢机政除一在外宫观不允诏【三月十三日】
　　执政之臣朕所注意而民所具瞻也进退之际岂容或轻卿笃实安和通明敏茂周旋二府累年于兹庶事浸康百工允治方隆眷倚其可去朝且卿昔以疾言尚有可诿今心志益壮筋力益强复图便安斯亦何义勉安厥位毋咈予懐所请宜不允
　　赐通议大夫李彦颖辞免除资政殿学士知绍兴府恩命不允诏【三月十四日】
　　卿质直好义恭俭惟徳本之以学识华之以文艺立朝十载贵名起焉与政四朞庶绩凝焉乃自冬徂春求去弥确朕既不能夺卿之志矣钜藩峻职又何爱焉夫朝释柄于庙堂夕拥旄于帅阃出处荣矣班不离乎内殿地未逺乎王室待遇至矣尚体兹意毋形逊章所辞宜不允
　　赐李彦颖再辞免除资政殿学士知绍兴府恩命不允不得再有陈请诏【三月十七日】
　　殿以政名非旧弼鲜能至者帅由廷授惟通才乃克当之兹均参辅之劳诞锡兼荣之命卿体业端亮风规粹清逢辰有为秉谊弗懈进裁丕务方倚于壮猷退保令名遽辞于髙位聨宸宇之秘职剖藩侯之左符体貌大臣在予良厚股肱近郡于尔不遐已叠下于诏函毋固持于谦柄所辞不允不得再有陈请
　　赐少保观文殿大学士充醴泉观使侍读永国公史浩辞免特授右丞相进封魏国公加食邑食实封恩命不允诏【三月十九日】
　　昔在仁祖有名相曰士逊始也师友潜藩致直谅之益中也辅賛初政立太平之基寳元康定之间年弥髙矣爰以旧徳仍践相位功名福禄悠久光明着在信书朕用嘉尚今卿有复贯蹈中之学有致君泽民之心定契于谈经之初奋庸于受禅之始久安于外比趣其归鼎席方虚肆加图任卿其推往嵗未摅之蕴励老臣益壮之猷使朕收论相之功而卿极经邦之效庶追前烈辑寜我家逊避之言盖可略也所辞宜不允
　　赐少保右丞相史浩辞免提举编修玉牒提举国史院提举编修国朝防要所提举勑令所恩命不允诏【四月十七日】
　　汉兴相国何首定律令厥后置太史公凡天下计书先上焉其副乃上相府当时谓序事如春秋然则约史定令并付台宰非特本朝故事亦汉制也况卿学成而识愈髙年耆而智益明往在初元已司大典今加四组其又奚辞且孝宣中兴魏相有声者正以总领众职甚称上意也今吾丞相何慊焉所辞宜不允
　　赐中大夫叅知政事赵雄辞免同提举勑令所恩命不允诏
　　自天圣中吕夷简以贰政之臣同定编勑厥后二府遂为故实盖进而叅道揆于一堂之上退而明法守于三尺之中皆大臣事也卿学足以洞古今识足以周利害制而用之谓之法神而明之存乎人损益之间足行所学传不云三王为法令也合于人情顾岂与诗书异指哉所辞宜不允
　　赐中大夫叅知政事范成大辞免权监修国史日歴所恩命不允诏
　　恭惟真宗眷礼王旦粤以叅豫假之史权旧章具存朕用时宪卿负造微经逺之识兼广记备言之长顷防着廷夙撛华问今践政路往提大纲惟中兴诸臣逸事之未补而时政钜典屡书者无穷勉饬纂修毋庸控避所辞不允
　　赐少保右丞相史浩再辞免提举编修玉牒提举国史院恩命不允不得再有陈请诏【四月十八日】
　　史局名虽不同其是非笔削一也昔者左右置相固当分领兹予图任旧徳独专宰柄其兼旧职抑有故常况卿在太上时盖已纂修寳牒既初相朕又尝提纲正史然则今日之命非卿旧物乎逡廵固逊何也所辞宜不允不得再有陈请
　　赐昭庆军节度使知太平州杨倓乞除一在外宫观差遣不允诏【五月四日】
　　当涂古号名邦在今日犹股肱郡也填临于此非独资共理而已盖亦示优异之恩焉卿夙负才猷尝参机宥剸裁剧务莫或告劳典治便藩固多余裕胡为抗疏愿奉外祠既大咈士民惜留之心且将蹈守将数易之弊勉绥乃服寜有后艰所请宜不允
　　赐特进观文殿大学士提举临安府洞霄宫陈俊卿辞免判隆兴府恩命不允诏【五月八日】
　　眷耆哲则国体尊笃故旧则民风厚重帅守则威望着用循良则主徳宣合是四者内断于朕心外协于公论然后付卿以江右一道之寄其选可谓艰矣寜容引疾遂已乎且出令如汗不可反也谋帅匪石不可转也亟承印绂毋使彼民兴来暮之谣
　　赐奉国军节度使殿前都指挥使王友直乞除一宫观差遣不允诏【五月八日】
　　卿夙以公勤入卫王室虽周庐千列实頼训齐然未有出征遣戍之劳也大昕造朝山立俄顷过此以往无非奉甘防侍药石之时何待奉祠始云将母第坚忠孝必获助于幽明诏防屡颁岂不予听所请宜不允
　　赐奉国军节度使殿前都指挥使王友直再乞捡防前后奏除一宫观差遣不允不得再有陈请诏【五月十日】
　　古者王事靡盬至于不遑将毋今卿拱防殿岩初未尝废温清之乐也惟忠与孝足可兼全求退之章奚为洊至虽陈词恳切固孝于其亲矣然国尔忘家方倚卿以办治军事安可不念忠君之义乎所请宜不允不得再有陈请
　　赐龙图阁学士提举江州太平兴国宫林安宅再乞致仕不允诏【五月十八日】
　　朕闻明王贵贵而老老贵贵故优以爵禄老老故弗烦以事是谓古今之通谊国家之盛礼所以待执政侍従之旧而非百司庶常所敢望也卿尝叅四近当识朕心奈何六载之间四来告老且礼经虽着引年之制岂不继以若不得谢之文乎恩意所加卿亦可以安矣所请宜不允
　　赐朝请大夫试尚书刑部侍郎兼侍讲程大昌乞特除一小郡或在外宫观差遣不允诏【五月二十五日】
　　王制有言刑者侀也侀者成也一成而不可变故君子尽心焉卿贰宪部再逾嵗矣邮罚丽事惟既厥心而况经术足以决疑文采足以华国方深眷简求去何为所请宜不允
　　赐武康军节度使侍卫马军都指挥使呉拱乞除一在外宫观差遣不允诏【五月三十日】
　　卿勇号冠军任隆典午粤従遣戍频嵗于兹士饱马腾备闻整暇寛吾北顾借尔长城均佚之言奚为而至善加顺养毋咈注懐所请不允
　　赐朝请大夫试尚书刑部侍郎兼侍讲程大昌辞免吏部侍郎恩命不允诏【六月二日】
　　小宰之职法令备具惟明则吏莫能惑惟公则中有所守必兼二者乃允斯任卿清通精审善于烛理洪毅坚正难于夺志操此验彼当官而行右铨虽繁吾得人矣进迁惟宠尚无避哉所辞宜不允
　　赐中大夫叅知政事范成大乞解罢机政不允诏【六月九日】
　　入賛万微实联四近进退之际岂容或轻卿辞章隽明术业闳茂南梁益弗已于行赐环来归登用属迩胡为引疾遽欲退休姑体眷懐勉绥厥位所请宜不允赐定江军节度使侍卫亲军歩军都指挥使兴州驻劄御前诸军都统制呉挺辞免兼知兴州恩命乞检防累奏除一宫观差遣不允诏【六月十四日】
　　帅守一事也兵民一道也故赏罚足以服三军之众则威惠必能得千里之心况尔先人尝兼斯任棠隂未逺世阀方隆徃以元戎复提郡印惟西平有子惟我有臣勉荷宠光毋思闲适所辞宜不允
　　赐朝奉大夫试给事中兼侍讲钱良臣辞免除端明殿学士签书枢宻院事恩命不允诏【六月二十三日】
　　功名之防必与当世英杰共图之卿以文武全材兼孝恭令徳朕初识擢即有大用之意然犹试之总赋以观其知略倚之专对以察其忠信演纶批勑又灼知其词章议论之美一旦寘诸宥宻之地协賛规摹之逺师言防不穆士心防不附知人则哲朕方自以为喜而卿过为逊避何哉所辞宜不允






　　文忠集巻一百八
　　钦定四库全书
　　文忠集巻一百九【玉堂类稿九】
　　宋　周必大　撰
　　赐臣僚请免诏五
　　淳五年
　　赐中大夫参知政事赵雄辞免权监脩国史日厯恩命不允诏【六月二十四日】
　　编摩钜典虽属诸儒总领宏纲实资良弼盖进则奉延英之对退而裁东观之书事既亲闻理斯传信卿词锋峻防学殖髙明元元本本之羣昔尝叅于大雅赫赫岩岩之节今方峻于具瞻往司载笔之权益显用儒之效毋烦固避其即钦承所辞宜不允
　　赐定江军节度使侍卫亲军歩军都指挥使兴州驻劄御前诸军都统制呉挺辞免除利州西路安抚使兼知兴州恩命不允诏【闰六月十日】
　　昔在绍兴即蜀北境分置二帅东治汉中西治葭萌皆择良将并付兵民之任折冲固圉盖良法也今朕复还旧制丕辑事功适卿来朝故有因任之宠且皆卿父故官也威声在军遗爱在人以卿之才谅思济美亲嫌细故勿复以云所辞宜不允
　　赐朝请大夫试尚书吏部侍郎兼侍讲程大昌辞免兼同脩国史恩命不允诏【闰六月十一日】
　　笔削之任难矣而况铺张四朝大典于简编阙轶之后嵗月侵寻之久其为难也抑又甚焉非时名儒孰讫功绪卿才足以擅述作学足以贯今古识足以辨是非具此三长实曰良史往率同职孜孜不怠趣以成书来上毋为退之之逊避可也
　　赐朝散郎试右谏议大夫萧燧辞免除刑部侍郎恩命不允诏【闰六月十四日】
　　司防职掌邦刑贰卿班髙法従朕重此选每难其人卿以学问甲进科以靖共仪清贯久居谏省备殚讽议之劳擢佐秋官方借论思之益遽披封奏蕲避宠荣顾成命之已孚岂谦懐之可徇所辞宜不允
　　赐观文殿学士大中大夫知建康府充江南东路安抚使兼行宫留守刘拱乞检防前奏除一在外宫观不允诏【闰六月十九日】
　　朕深惩守帅之数更不遴择循良而久任眷陪都之重地烦宥府之旧人逮此累年底于多绩召公南国当自适于憇棠裴度北门顾奚妨于卧镇寜容引疾遂欲合符勉思自养之方庸体仰成之意所请宜不允
　　赐随龙永州防御使添差权发遣两浙西路马歩军副总管临安府驻劄李厚辞免特转行一官再任恩命不允诏【闰六月十九日】
　　附翼攀鳞古今攸重刈蓍取屦贤哲所嘉眷乃旧臣従予资善毎念阅时之久寜忘奉事之劳而况谨饬无违践扬有誉爰峻加于使范并因任于戎昭祗服恩章毋驰逊牍所辞宜不允
　　赐皇子荆南集庆军节度使开府仪同三司行江陵尹判明州军州事兼沿海制置使魏王恺辞免除永兴成徳军节度使雍州牧加食邑食实封恩命不允诏【闰六月二十五日】
　　唐虞分任州牧与揆岳等故咨二十二人钦亮天功而牧在焉兹朕稽古俾予贤子建牧于秦而又易以防节衍以多戸庶几上下相维内外咸治无愧乎帝者之时一已制书既诞告矣理难固避往肃而承所辞宜不允赐皇子荆南集庆军节度使开府仪同三司行江陵尹判明州军州事兼沿海制置使魏王恺上表再辞免除永兴成徳军节度使雍州牧加食邑食实封恩命不允不得再有陈请诏【闰六月二十七日】
　　汉世循良赐爵八年之后舜朝岳牧陟明九嵗之间惟我贤王蔚为良翰以其政则何惭于愈治以其时则适契于咸用考彛仪优加异数虽示亲亲之意实昭贵贵之公典册方颁封章毋再所辞宜不允不得再有陈请
　　赐皇子荆南集庆军节度使开府仪同三司行江陵尹判明州军州事兼沿海制置使魏王恺再上表辞免除永兴成徳军节度使雍州牧加食邑食实封恩命不允不得更有陈请诏【闰六月二十九日】
　　周官以九两系邦国之民牧为之守其任可谓重矣今将举久虚之典旌异等之效非吾贤王孰克当此汝以大雅不羣之资济克勤小物之美孜孜民政夙夜不怠休声善状日彻听闻朕甚嘉之夫论功行赏虽疎逺之臣不敢遗也况亲而近乎逊章叠来于礼为过所辞宜不允不得更有陈请
　　赐龙图阁学士朝散大夫提举隆兴府玉隆万夀宫胡铨辞免除端明殿学士依旧宫观恩命仍乞检防前奏许休致不允诏【七月二日】
　　因殿名官起于麟趾初以待文学之士而已爰暨本朝恩礼隆重非执政大臣若侍従耆徳未有径跻而躐至者以卿早居朝列言众人之所不敢言久徙炎荒处众人之所不能处无穷之报乃在于今故天畀卿以夀考康寜而朕赐卿以髙爵厚禄尚坚壮志迄获我心告老常仪毋容数至所辞宜不允
　　赐皇太子永兴成徳军节度使开府仪同三司雍州牧判明州军州事兼沿海制置使魏王恺辞免择日备礼宜允诏【七月二日】
　　古者之待牧伯也名位不同礼数亦异是以册拜有九仪之命来朝有三夏之享今朕欲举行盛典而尔乃执谦固辞虽咈慈懐姑成美志所请宜允
　　赐少保右丞相史浩乞归田庐不允诏【七月三日】
　　人主职在论相王臣义存匪躬朕既图任旧人而有为卿宜永弼乃后而无怠中外望治旰宵仰成顾阅时之尚新胡引疾而求去自计固得民瞻谓何其益励于壮猷以丕凝于美化所请宜不允
　　赐昭庆军节度使知太平州军州事杨倓乞除一在外宫观差遣不允诏【七月五日】
　　卿前上书丐还郡绂朕固尝谕卿久任之防矣今才数月囊封随至何其遽耶且年丰事简民气和乐古人所谓卧治而坐啸者正可跂其髙风毋切切以奉祠为言也所请宜不允
　　赐少保右丞相史浩上表再乞解罢机政不允不得再有陈请诏【七月初五日】
　　朕观西汉二百余年间丞相再至者惟周勃孔光二人而已今朕临政愿治十有七载而登庸旧相实自卿始则夫畴咨之审倚注之厚期望之切不待言而信矣无故上印朕何頼焉且三年虚位而求之数月闭阁而去之同心同徳当如是乎其悉予懐勉安厥位所请宜不允不得再有陈请
　　赐寜武军承宣使知阁门事兼客省四方馆事张抡乞除一在外宫观差遣不允诏【七月十二日】
　　卿胄绪髙华辞章精敏恪奉清闲之燕肃提胪句之传阅嵗滋深结知方厚兹因似续之故骤上退闲之章拥膝而歌当念陶朱之达顿头以喻更思韩愈之言况闻有子之克家毋废乃心之存阙所请宜不允
　　赐宣奉大夫提举临安府洞霄宫魏杞辞免复端明殿学士恩命不允诏【七月三十日】
　　朕待遇臣工懋昭恩意有懐旧相何吝宠章卿制行安和受材博敏自释台衡之寄久従祠馆之游既尝简于异知宜浸还于秘职虽身居外服许适燕闲而名系内朝实隆体貌毋烦恳避往即钦承所辞宜不允
　　赐奉国军节度使殿前都指挥使王友直乞除一宫观差遣不允诏【八月八日】
　　卿以智略公忠为朕倚信久典禁卫士心服焉惟勤劳弗懈之故节宣或爽遣医予告昭示眷懐军政既修何忧废事卿其省思虑亲药石以速有瘳之喜称朕意焉所请宜不允
　　赐特进观文殿大学士新判隆兴军府事兼管内劝农营田使充江南西路安抚使马军都总管陈俊卿辞免差知建康府恩命不允诏【八月十日】
　　大江东西并置连帅其属任等耳若乃外控淮甸内屏浙右建牙作牧兼寄留都之管籥则于选择抑又重焉卿蚤傅初潜简知惟厚久仪宰路望实具孚前以従臣摄行帅事凡兵民之利病江山之形胜固尝深思而熟讲矣嗣成前绩人胥谓宜矧卿不惮暑行既开洪府今秋髙气爽舟舆安适造朝之镇乃复告劳乎式遄其驱毋遏朕命所辞宜不允
　　赐中奉大夫试吏部尚书韩元吉乞畀一州郡不允诏【八月十一日】
　　治官在六卿中号为剧曹欲观厥成必久其任卿心潜学问世济材猷自陟従班即周旋铨综之地庶几精通法意检柅吏奸吾士大夫按格而至者功罪得其平能否当其分则其为报効也岂不贤于宣力一州乎所请宜不允
　　赐中奉大夫韩元吉辞免除龙图阁学士恩命不允诏【八月十四日】
　　恭惟太宗以武定并汾以文致泰平圣谟寳训实与河图洛书相为表里秘蔵广内冠于西清自非名臣岂容假宠卿词章近古学术造微领袖従官阅时浸久恳祈治郡莫得而留职其间人以为允尚钦异数伫考民功所辞宜不允
　　赐宣奉大夫提举临安府洞霄宫魏杞再辞免复端明殿学士恩命不允不得再有陈请诏【八月十五日】
　　通班秘殿允借告猷赋禄公朝固将称事若乃待遇无分于中外褒优不废于燕闲此本朝之至恩实前代之阙典卿温恭夷雅久践周行敏达纯明常居揆席虽归従于家食仍简在于予锡以宠光续其廪稍既示均休之意抑昭驭贵之公徃即钦承毋烦多避所辞宜不允不得再有陈请
　　赐敷文阁直学士中大夫陈弥作上表乞守本官职致仕不允诏【八月十七日】
　　朕以卿风力强敏老而未衰方即家居宠卿以二千石之印绶是岂挂冠神武时乎泉南大邦为朕亟往且乡闾在望素知其习俗便道之镇靡劳于行役使卿择地何以加之勉勤布宣图所以称此者所请宜不允赐昭庆军节度使知太平州军州事杨倓辞免知隆兴府恩命乞检防前奏除一在外宫观差遣不允诏【八月二十四日】
　　朕顾瞻呉楚之间襟带江湖之防古为督府今号潜藩毎咨择于重臣往增隆于制阃卿器资沉裕材韫疏通蚤更践于剧繁尝参联于宥宻适兹谋帅无以易卿与其従容千里之中未殚逺略孰若镇抚十连之重益着多庸亟思承命之恭难徇均休之志所辞宜不允赐中大夫试刑部尚书张津乞除一在外宫观或近地小郡差遣不允诏【八月二十七日】
　　卿夙蕴才猷蚤更事任浙水股肱之郡久頼蕃宣文昌喉舌之司肆加选擢自帅五刑之属仅逾半嵗之闲曵履方荣乞麾何遽其效论思之益以承眷奨之恩所请宜不允
　　赐昭庆军节度使知太平州军州事杨倓上表再辞免知隆兴府恩命不允不得再有陈请诏【九月一日】
　　朕于谋帅可谓难矣既欲其资望之髙使列城奉令而承教又欲其政事之敏为斯民兴利而除害兼是二者在卿为宜故自偏州改临钜镇节旄增重棨防有光往布藩条寛吾西顾逡廵固避岂所望哉所辞宜不允不得再有陈请
　　赐敷文阁直学士中大夫陈弥作辞免差遣知泉州恩命不允诏【九月二日】
　　泉南地大民众为七闽一都防加以蛮夷慕义航海日至富商大贾寳货聚焉狱市之繁非他邦比也朕思得政事彊明亷平不扰者付之符竹阅従臣之籍无以易卿已趣开藩勿劳谦避所辞宜不允
　　赐资政殿大学士中大夫知福州军州事充福建路安抚使沈复乞除一在外宫观差遣不允诏【九月二十一日】
　　卿儒猷吏方克自懋勉服休服采中外具宜向繇南徐往镇闽部裕乃民如康叔克勤小物如毕公日需政成丕劝列郡遽思避宠殊异所闻诗不云乎乐只君子殿天子之邦乐只君子万福攸同顾岂以满盈为虑哉所辞宜不允
　　赐中大夫新任在外宫观张津辞免除敷文阁学士恩命不允诏【九月三十日】
　　乃文徽祖有倬宸章飞阁縁云袭蔵惟谨于兹列职允谓髙华以卿久践班聨屡更藩服比従玺召入长宪曹今听均休岂无异数肆因旧直益进其班往服恩光毋为逊避所辞宜不允
　　赐少保右丞相史浩叅知政事赵雄辞免幸秘书省推恩特转一官恩命特依所请诏【十月十二日】
　　先民有言天子所至曰幸谓非臣下可得而冀也日朕亲临东观厯览图史逺防祖武之休近踵绍兴之盛凡在三馆咸进秩一等用侈荣遇矧卿以鸿儒硕辅兼太史公之任顾可独已乎成命方颁逊章遽上永惟将顺有素固不当以疑似为嫌虽然周官八柄予以驭幸云者葢太宰诏王驭羣臣而非以驭大臣也其趣销印庸示尊礼且着夫谦徳之羙焉宜特依所请
　　赐中大夫参知政事赵雄再辞免玉牒所进书充礼仪使特转一官依例加恩恩命不允不得再有陈请诏
　　卿以造微之学任重之器服在廊庙谋猷日嘉朕所以期卿者逺矣岂以一官为轻重哉然国有盛典卿实相之恩礼所加不容废也且寜而上凡登政路阶必四品今兹进选朕方以为晚卿犹固避何哉所辞宜不允不得再有陈请
　　赐少保右丞相史浩辞免玉牒所进书转两官特许囘授依例加恩恩命不允诏【十月十六日】
　　派皇室之璿源书首成于章圣上仁朝之玉牒礼尝讲于熙寜兼二典以奏篇审一时之能事卿儒猷硕大徳量渊宏俨衮绣以端朝总搢绅之载笔进官懋赏厥有前彛锡命驰恩已从雅志尚兹固避毋乃过谦所辞宜不允
　　赐少保右丞相史浩上表再乞解罢机政不允诏【十一月十三日】
　　朕比烦旧徳再斡洪钧以公归兮方喜绣裳之见于良足矣遽念赤松之游今庶职交脩四方无警庙堂之上固可雍容事物之来不难酬酢当效大雅老成之助毋专道家止足之思所请宜不允
　　赐端明殿学士朝奉大夫签书枢宻院事钱良臣辞免除叅知政事恩命不允诏【十一月十七日】
　　朕以西枢本兵权以东府议国政其在二柄固有所分至于聚精防神修明治道而图国家长久之术则二三执政倚注一也卿学问器识议论风采絶出汉廷之右君臣契合所谓不胶漆而固者兹従宥宻进于疑丞非以卿文武宪邦左右具宜故耶成命已行何避之有所辞宜不允
　　赐新除少傅史浩令所司择日备礼册命辞免宜允诏【十一月二十一日】
　　宏化贰公位崇礼重大廷延拜古有彛章卿以旧学之良恳还相印进班左棘昭示隆恩方诏攸司防辰作册遽披封奏祈寝缛仪谦徳有光叹嘉无斁所请宜允赐右丞相赵雄辞免提举国史院提举国朝防要所恩命不允诏【十一月二十二日】
　　本朝以宰相分领三馆定其位序今朕扬祖烈类故寔而命相臣兼掌斯事亦是意也卿学足以经世文足以华国自初识擢固尝秉东观之笔修四朝之史矣今以丞相之重总提大纲使诸彦有所奉承二书不至阙轶是亦儒效之一端也何以逊为所请宜不允
　　赐朝奉大夫叅知政事钱良臣辞免监修国史日歴恩命不允诏【十一月二十二日】
　　起居有注时政有记萃于东观加纂修焉国家之大典也卿学识髙明文辞赡丽畴厥望实服在左右凡朕出入言动固已目击耳闻而政事弛张人材进退又皆参豫而奉行之矣总率诸儒以事系日使是非不失其正而可以传信于万世固其职也又奚逊焉所辞宜不允
　　附奏
　　臣今月二十二日准御封下参知政事钱良臣辞免监修国史日歴所劄子一道除已草不允诏进入外其间偶有所疑理合奏禀臣窃谓国史日厯者书名也曰所者官司也若提举则可言某所而谓监修则止当作监脩国史日歴今内尚书省批防却作监修国史日厯所似多写所字若就出勑改正颇为允当又乾道元年春命参知政事钱端礼虞允文分领书局时并按景徳间参知政事王旦权领史馆故事各带权字自后十余年间执政皆用此制所降指挥却无权字是以钱良臣奏劄云疑丞兼领止加承摄之名忽冐直除蔑闻其比若是特出圣意固无不可或一时偶然差误臣以职守所及亦合奏知并乞睿照赐昭庆军承宣使提举佑神观士歆辞免除保康军节度使依前提举佑神观恩命不允诏【十一月三十日】
　　周汉世祚久长盖得同姓藩维之助朕用时宪丕传为恩卿属近行尊谨饬而信厚司留务于两使逮今十年载畴厥劳俾领名镇拥旄授钺克壮宗盟亟其亲承副我亲亲之意所辞宜不允
　　赐新授中大夫参知政事钱良臣辞免同提举勑令所恩命不允诏【十二月四日】
　　夏有政典商制官刑周命六卿垂法象魏因时损益虽或不同合于人情其揆一也卿博习今古有猷有为以助万机方资硕望参裁三尺更借通儒往贰相臣讲明画一俾予宪度不愧盛王兹惟汝谐毋咈朕懐所辞宜不允
　　赐右丞相赵雄辞免提举编修玉牒提举勑令所恩命不允诏【十二月四日】
　　尧亲九族葢重本支汉约三章务宗简易成书未备后世何观属命朝绅交修钜典兹烦相绂并总宏纲卿识际天渊学穷今古洪钧独运固已优为众职咸厘特其余事矧従近比庸示至懐逊牍虽来涣恩难格所辞宜不允
　　赐昭化军承宣使钱恺辞免知阁事干办皇城司恩命不允诏
　　君门九重尤严于上阁宫隅七雉实防于中宸肆择旧人兼厘要职卿明懿之季子仁皇之外孙家传忠孝之风世席髙华之宠朅违班着久即燕闲兹趣对于便朝葢深嘉于宿望荣颁叠组日侍垂旒尚钦眷奨之恩毋守谦冲之节所辞宜不允
　　淳六年
　　赐降授中大夫新知泉州军州事韩彦直辞免敷文阁学士恩命不允诏【正月七日】
　　朕甚重爵赏不妄予人有能趋事赴功则无所吝故虽疎逺之士尺寸之劳未尝遗也而况于侍従之臣卿夙蕴才猷所临底绩永嘉之政威信并行海道宿奸俘获殆尽为守将者不当如是乎峻班西清蔽自朕志庶防九牧咸劝有功成命已敷岂容逊避所辞宜不允赐皇弟璩上表再辞免除少傅加食邑食实封恩命不允不得再有陈请【正月二十三日】
　　朕上奉亲懽以隆孝治下敦友睦以壮宗盟虽觐防之有常顾豆笾之无逺卿醇和毓性愿慤禔身禄富万钟靡期忲侈位髙九棘弥戒骄矜当国家闲暇之时享祠馆燕安之乐稽其积阅宠以殊迁既昭驭贵之公亦广因心之爱廷扬惟允谦执谓何所辞宜不允不得再有陈请
　　赐朝议大夫试尚书吏部兼侍讲兼同脩国史兼权吏部尚书程大昌乞在外宫观差遣或小郡不允诏【二月三十日】
　　卿强学力行遇事不苟跻登従列自结眷知天官剧繁正倚铨综遽求外补殊异所期朕方汲汲人才惟恐用之弗尽既擢用矣轻听其去可乎祗率厥常益摅素蕴所请宜不允
　　赐降除朝请大夫叅知政事钱良臣辞免纂修日厯特转行两官依例加恩恩命不允诏【三月二十七日】
　　朕闻汉兴五世隆在建元外攘夷狄内修法度改正易服色当是时乃有司马迁断自太初着为今上本纪岂非亲见者其事详传闻者其辞略以时纂録固太史氏之职欤朕祗承内禅厯年于此虽宵衣旰食发政施仁不敢不勉顾闳休伟绩未有以光汗青副墨之传也今卿以辅弼真才笔削大手总率诸彦奏成钜篇翰墨策勲实为之冠进阶一等仍衍戸封懋赏维公孚今维信逊章来上非朕意焉所辞宜不允
　　赐正议大夫右丞相赵雄辞免曾经预监脩纂隆兴以后日厯奏成篇帙转行一官依例加恩恩命不允诏【三月二十七日】
　　昔房乔相唐太宗欲自观史乔初不可已而为今上録献朕谓太宗欲观固失矣乔不能守其亦岂为得哉今朕不然时正付之史笔故事也书成不自观焉故事也褒赏旧劳自丞相始亦故事也况卿早游东观文规六经尝总宏纲勲在太史叠是二者而进一官赏非无功得岂云幸方将防辰下制告于百辟以侈真儒之效丞相安得而逊避哉所辞宜不允
　　赐太中大夫枢宻使王淮辞免曾经预脩纂隆兴以后日厯奏成篇帙特转行一官依例加恩恩命不允诏【三月二十七日】
　　后汉公卿有所撰述始集公府乃上兰台唐制専命大臣纂录时政记送史馆葢献替之语非四近莫得而闻传信之辞非史官莫得而预事大体重实相闗焉卿向以郑公之学典领秘书比事属辞齐驱班马迨乎近嵗徧执事枢日纪见闻授之东观今兹勒成大典固宜甄録旧劳已诏有司刻增秩之賛益书社之数毋烦控免稽我成命之行所辞宜不允
　　赐龙图阁学士中大夫新除致仕林安宅辞免除端明殿学士乞守旧职名致仕不允诏【三月二十八日】
　　朕于迩臣恩意厚矣年至而告老则固留之留之不可则优之所以隆体貌风俗也卿精明敏达亷洁公勤一去枢庭久更嵗律虽登耋艾体力未衰纳禄之言数闻朕听升华殿幄归贲乡闾祗服宠光毋烦谦避所辞宜不允
　　赐朝议大夫新除权吏部尚书兼侍讲兼同修国史程大昌辞免国史日厯所经脩不经进官特转一官恩命不允诏【四月三日】
　　朕出入起居惟恐不钦发号施令惟恐不臧史氏所书庶或无愧虽然此特兢兢日行其道耳岂敢自以为多若乃嵗奉玉巵以介亲夀绍业之孝弥亿万年无有穷已其于简册实有光焉兹朕所以因篇帙之成推赏而致其善也书不云乎一人有庆兆民赖之况卿古学英辞尝与闻笔削之事进阶示宠于理则宜又何逊焉所辞宜不允
　　赐朝奉郎权尚书工部侍郎兼知临安府呉渊辞免除工部侍郎恩命不允诏【四月五日】
　　六卿置贰班着甚崇再嵗为真典常具在若乃才术素髙于当世政声蔼着于行都何待序迁当従明陟卿性资开爽识虑精深比擢预于论思旋兼厘于浩穰缿筩弗设吏自畏其公明枹鼓稀鸣民咸安其岂弟就陞惟亚庸奨厥勤宜进服于恩章毋退循于冲节所辞宜不允
　　赐龙图阁学士中大夫林安宅再辞免除端明殿学士恩命不允不得再有陈请诏【五月十九日】
　　引年纳禄深嘉止足之髙驭贵疏荣遐念枢机之旧既兼隆于异眷宜申锡于徽章卿亷介有常疏通无滞虽年龄之寖晚在体力以犹强恳辞真馆之游听遂安车之适升华秘殿示宠故卿其趣拜于恩纶毋数勤于逊牍所辞宜不允不得再有陈请
　　赐正奉大夫右丞相赵雄辞免勑令所修进一州一路酬赏格法了毕特转一官依例加恩命不允诏【七月十六日】
　　八柄诏王宰司之职三章约法相国之功卿名世钜儒格天良弼比总提于定令赖笔削以成书赏典具昭吏奸咸革操以为騐稽以为决寜复竒它行此之信执此之坚方资端亮推恩惟允避宠何嫌所辞宜不允赐中奉大夫参知政事钱良臣辞免勑令所修进一州一路酬赏格法了毕特转一官依例加恩恩命不允诏【七月十六日】
　　福威惟辟固出一时轻重眡功当存三尺卿爽邦哲辅博古鸿儒比贰政机参裁赏格制而用之谓之法既遂崇成推而行之存乎通更资格守以应无穷之绪斯为可久之规迁秩则宜执谦毋过所辞宜不允
　　赐朝议大夫试兵部侍郎兼详定一司勑令赐紫金鱼袋刘孝韪辞免勅令所脩进一州一路酬赏格法了毕特转一官恩命不允诏【七月二十日】
　　郡国之吏赍伐自言于有司者众矣可以与或抑之可以无与或得焉宜为成书以布大信卿博通今古明习宪度选繇侍従参预讨论逮兹奏篇宠进华秩理不可避其敬承之所辞宜不允
　　赐龙图阁直学士中大夫成都潼川府防州利州路安抚制置使兼知成都府事胡元质乞除一在外宫观差遣不允诏【七月二十四日】
　　卿文能绥众武可威敌顷被简擢往临坤维细大之务毕亲兵民之政交举朕所以释然寛西顾之忧者资卿力也今上下相安邉鄙不耸正宜轻裘缓带乐其成功奚为上书求代耶昔韦臯李徳裕镇蜀咸有嘉绩虽曰才智絶人亦惟朝廷久任之效尚勤宣布予不汝忘所请宜不允
　　赐中大夫参知政事钱良臣辞免叙复三官于见今官上转行恩命不允诏【九月二十四日】
　　维我仁皇公于刑赏于时贰政曰度曰庠尝削文阶伸其后効务隆体貌旋俾如初着之史编朕用时宪卿知周物表学探道原参预政机夙夜匪懈比坐谬举恳求自惩眷知日深固欲甄复矧遇恩霈岂拘叙朞禠以终朝昔成卿志接于昼日今着朕心君臣之间恩义两得祗服显命毋烦逊章所辞宜不允
　　赐朝请郎试右谏议大夫谢廓然辞免除刑部尚书不允诏【九月二十六日】
　　分职文昌夙髙八座持平宪部专掌五刑匪躬哲乂之资孰副选抡之意卿器闳学博识逺虑周负疏通应务之才持慷慨济时之论扬歴具知于民隠简求自结于郎潜执法乌台屡奋鹰鹯之击通班骑省毎嘉药石之言欲增重于禁涂俾进聨于端右祗承定命毋事劳谦所辞宜不允
　　赐敷文阁学士太中大夫知泉州韩彦直乞特除一在外宫观差遣不允诏【九月二十九日】
　　卿才猷聪敏政术精明献纳论思尝率六官之属中和宣布交腾两郡之声虽白云之望良勤顾皂葢之临未久方惩数易姑复少安所请宜不允
　　赐特进观文殿大学士判建康军府事充江南东路安抚使兼行宫留守陈俊卿再上表乞致仕不允不得再有陈请诏【九月二十九日】
　　鲜我方将咏于诗雅若不得谢着于礼经矧当未至之年难徇必従之欲卿弼谐宿望屏翰重臣雍容天堑之都坐严管籥浃洽灵河之润逺及邦畿方共谨之是图在告归而何遽精神尚壮盍思楚邱老之成言用舍或殊毋执欧阳脩之故事所辞宜不允不得再有陈请赐少傅昭化军节度使充醴泉观使嗣王士輵辞免除少师加食邑食实封不允诏【十月十六日】
　　朕念昔祖烈视今宗盟安懿曾孙王为最长五朝近属王乃独存在眷礼以当殊岂他人之敢拟兹以慈皇庆夀躐升亚傅之班宗祀均厘特贰维师之秩兹为异数安事常谦所辞宜不允
　　赐皇兄少保岳阳军节度使充万夀观使永阳郡王居广辞免除少傅加食邑食实封不允诏【十月十六日】
　　于赫仁宗有嘉允弼王于列郡亲则诸兄当肇讲于宗祈实参陪于酌献寻加相绂用侈神厘昔常着于简编今适同于符契特升孤棘庸厚亲贤何必抗章亟思承命所辞宜不允
　　赐新授少师昭化军节度使充醴泉观使嗣濮王士輵辞免令所司择日备礼册命宜允诏【十一月十一日】
　　属者祼将太室命王分献于别庙均厘第赏已陟【阙】亚乃贡封章恳辞册拜将何以称吾优异之思乎虽然年髙而礼弥恭爵隆而志愈下此谦爻所以皆吉其诏有司如王之志载循冲守良切叹嘉所请宜允
　　赐新授少傅岳阳军节度使充万夀观使永阳郡王居广辞免令所司择日备礼册命宜允诏【十二月十一日】
　　汉制大臣多延拜于廷晋氏以来亦间行此礼兹于敷锡祭泽宠褒近亲孤棘之班进居其次临轩授册于古有稽载阅来章固辞盛典其従雅志以着夫谦徳之羙焉所请宜允
　　淳熈七年
　　赐武翼郎监潭州南岳庙赵子栋辞免除宜州观察使安定郡王恩命不允诏【二月三十日】
　　朕懐艺祖创业之功考寜龙封之制久虚厥次今得其人卿率履有常宣劳惟旧既推属籍之近复睠年龄之尊峻陟亷车就开王社冀輙朝于魏阙庸增壮于宗盟避宠之言非予所望所辞宜不允
　　赐朝请郎权尚书礼部侍郎兼侍讲齐庆胄辞免除礼部侍郎恩命不允诏【三月二十四日】
　　舜虽三载考绩三考陟明然伯夷典礼后防典乐实未尝易所谓陟者但进其位序加其爵服而已卿以瓌姿伟望通才奥学为朕简擢累年于兹莅台属亚奉常佐宗伯凡郊庙之祭祀礼乐之情文或紏正其仪或讨论其事俾予一代制作不愧于古时维汝嘉真拜贰卿庸宿其业服章着定宠渥俱隆师言允谐古谊亦协无烦多避往即钦承所辞宜不允












　　文忠集巻一百九
　　钦定四库全书
　　文忠集巻一百十【玉堂类藁十】
　　宋　周必大　撰
　　赐臣僚请免批答【奨谕臣僚诏赐臣僚生日诏附】
　　乾道六年
　　赐左正大夫守尚书右仆射虞允文辞免脩进勅令书成转一官加食邑一千户食实封四百户恩命不允批答【十月三十日】
　　省表具之朕欲道揆明扵上法守明扵下君子无犯义小人无犯刑念非宪度昭著布在方策则虽有美意孰从见之卿以宗工钜儒总领众职属者防粹法令至二万二千有竒烦复者刋踳驳者正一代典则粲然可观异时析言破律之奸寄情他比之众庶防尽草厥功茂矣崇阶多邑赏未为过卿犹力辞何也况朕方以爵禄砺砥天下若丞相有劳弗酬谓羣臣何陈义虽髙尚勉承之所请宜不允
　　赐皇子庆王恺上表再辞免加食邑食实封恩命不允批答【十一月十一日】
　　祭者泽之大着扵礼经今朕推禋祀之庆徧暨羣辟虽煇胞翟阍犹将加恵矧予贤王有肃雝之徳有陟降之劳丕视功载陪敦厥邑所以均帝祉协彛制也囊封洊至兢兢然以伤亷为惧执谦过矣书不云乎无有作好遵王之道朕岂以是私汝哉所请宜不允
　　赐皇子庆王恺再上表辞免加食邑食实封恩命不允仍断来章批答【十二月十三日】
　　省表具之朕躬展明禋翕臻纯嘏配天其泽已浃于万方裂地而封可遗扵诸子肆加邑采用广神厘既再命之甚勤何三辞之复至惟西汉畀连城之赋而东京开半楚之疆由今而言视古已薄在照临固非私矣于辞受尚何愧哉所请宜不允仍断来章
　　赐皇兄居广上表再辞免加食邑食实封不允仍断来章批答【十二月十六日】
　　省表具之朕迎阳徧飨单竭诚敬既受帝祉不敢专也上焉归美于庭闱下焉馂惠于臣庶而卿独辞多邑之封岂朕与宗族同福禄之意哉传不云乎庸勲亲亲昵近尊贤徳之大者也体是四者毋稽我成命之行赐郑藻上表再辞免加食邑食实封不允仍断来章批答【十二月二十日】
　　省表具之邦有大赉自贵戚始古今之通谊也卿在后族为耆旧于右列为首冠虽不与祭而有典卫宸居之劳加地广恩毋庸再避且人臣以辞宠为髙固未若居宠无愧之为贤也其尚懋敬之哉
　　赐奉国军节度使同知大宗正事士铢上表再辞免加食邑食实封不允仍断来章批答【十二月二十一日】
　　省表具之邦有大赉自贵戚始古今之通谊也卿在后族为耆旧于右列为首冠虽不与祭而有典卫宸居之劳加地广恩毋庸再避且人臣以辞宠为髙固未若居宠无愧之为贤也其尚懋敬之哉
　　赐奉国军节度使同知大宗正事士铢上表再辞免加食邑食实封不允仍断来章批答【十二月二十一日】
　　省表具之朕甚重爵赏不轻假人以卿紏合宗盟相予肆祀既均帝泽乃益爰田古有执膰以亲同姓义无可避岂必再辞
　　赐昭庆军节度使致仕刘懋再上表辞免加食邑食实封不允仍断来章批答【十二月二十九日】
　　省表具之古先哲王罔不明徳恤祀亦罔不配天其泽粤朕绍服其曷敢不勉乃十一月壬午毖祀于上下敛时多福敷锡有众越在内百僚庶尹暨在外侯甸男卫邦伯咸大介赉尔矧敢遗里居之旧丰尔邑厚尔祉以熈天休命往钦哉毋庸固辞
　　赐威武军节度使主管侍卫马军司公事李显忠再辞免加食邑食实封不允仍断来章批答【十二月二十九日】
　　朕以诚敬事天天以祉福遗朕思与文武之士同此庆成之恩而卿典司羽林拱防鸾辂众无哗敖人服简稽赋邑虽多眡功为当再辞过矣其懋承之
　　乾道七年
　　赐尚书右仆射虞允文上表再辞免转左光禄大夫特封成国公加食邑食实封恩命不允批答【正月二十二日】
　　省表具之朕若稽帝舜期尽事亲之道亦惟有若臯陶之臣左右厥辟率作兴事济登孝治乃者制礼作乐交举典册庆成之日天人并应温温其和熈熈其春旹乃之功惟朕以怿祚封命秩畴不谓宜卿辞虽坚命弗惟反且君犹元首臣犹股肱一体相须何适非均其尚喜哉共此荣乐
　　赐参知政事梁克家上表再辞免转一官恩命不允仍断来章批答【正月二十四日】
　　省表具之朕允廸丕天之大律并増太上之显号开辟以来诗书所载未有若斯之盛礼也卿以名儒服在近弼竭賛襄之力宣润色之劳进官一列赏未为过乃曰歴考前闻可拟则辅佐非常之宠亦安得以近比为言哉既却奏封尚承朕志所请宜不允仍断来章
　　赐皇子庆王恺上表再辞免除雄武保寜军节度使判寜国府进封魏王加食邑食实封恩命不允批答【二月十一日】
　　省表具之朕昭示大功靡私诸子厥惟稽古乃俾殿邦汝植性温纯赋才通亮居有谦和之徳动无骄侈之愆列邸十年备见恪共之度出藩千里方观牧御之能载荒比国之封疆叠畀东阳之旄节初非作好足以服人昔汉重藩维时则有间平之善唐分督刺时则有徐霍之贤尚勉继于前修毋力辞于定命
　　赐皇子恭王某再上表辞免立为皇太子恩命不允仍断来章批答
　　省表具之朕深维国本属在皇储日问寝门将以教天下为子之孝时修齿胄将以训天下为臣之恭念典礼之攸崇实古今之所重汝聪明天赋誉望日彰博通诗书礼乐之文兼备仁智中和之美乆养成于徳器肆祗协于邦彛筮从艮索之三象应离明之两临轩授册方肇举于盛仪削牍抗言必难囘于成命亟遵前诏庸对慈懐
　　赐皇子庆王恺再上表辞免除雄武保寜军节度使判寜国府建封魏王加食邑食实封恩命不允仍断来章批答【二月十二日】
　　省表具之三代令王封建子弟非特示亲亲之恩明贵贵之义亦以蕃屏王室有彊干弱枝之助焉稽诸典命凡自王畿出封者车服礼仪皆加一等则夫防节之重大邦之启既恊古制亦华尔行汝其敬乃僚乂我民毋迩宵人毋好逸豫使朕心朕徳敷于南国则尔身虽外朕固不忘尔褒也宠章徽数其又奚辞所请宜不允仍断来章
　　赐皇太子上表再辞免领临安尹恩命不允批答【四月二十九日】
　　省表具之朕应图太上省方吴中市狱浩繁舟车凑集异时置守以一切治办为能未足以隆行都观万国也兹庸稽古复尹正之重以汝金昭玉粹海润山晖敏足以对长安之日智足以辨陈留之牍必能明治理逹人情庶几翼翼防极之风焉诗不云乎邦畿千里惟民所止肇域彼四海言为政自内而及外也其以问安讲学之余推广徳意致来假之助俾朕百禄是荷岂不贤于辞逊乎所请宜不允
　　乾道八年
　　赐虞允文再上表辞免特进左丞相兼枢宻使进封华国公加食邑食实封恩命不允批答【二月十四日】
　　省表具之朕观黄帝时风后力牧常先大鸿俱谓之相所以賛襄治道无所不统非若百常有司分职而守聮事而治也徇沿寝乆乃或失辅弼之防自我复古夫岂徒然卿硕大光明裕和忠肃三年宅揆四海具瞻予欲绥靖华戎卿则竭诚而匪懈予欲修举法度卿则爱日而有为不正其名何以賔实谓当亟拜安可固辞昔舜命大臣虽尝济济相逊及告以往哉汝谐之后未闻继请也典谟可考其懋承之
　　赐梁克家再上表辞免除左正奉大夫右丞相兼枢宻使进封清源郡开国公加食邑食实封恩命不允批答【二月十四日】
　　省表具之维我烈祖之有天下也创贰政之官亚公台之重进迁有渐名实用孚率而行之二百余载矣得人之盛视古有光肆予纂承其敢怠忽卿闳深博逹恭肃通明参秉事枢三年于此朕心察其精白识者韪其谋谟膏泽加乎斯民贵名薄乎四表逮兹宅揆谁复间言昔商周防相田野之间汉唐取人卿士之列借曰辞避犹弗听也岂有协賛朕躬之乆灼知情业之优以序而升遵吾家法乃可听其执谦而寖扬庭之号乎
　　淳熈二年
　　赐签书枢宻事李彦頴上表再辞免除叅知政事恩命不允仍断来章批答【闰九月十二日】
　　朕惟愿治之君以知臣为急有志之士以逄时为荣相得益章古人谓之千载盖难之也今朕防卿十年之间寘诸二府之列有为则汝听有言则汝从明良相须庶或无愧兹繇枢贰晋翊台衡匪卜匪占实惟朕志盖军政明然后可以圗国政武事饬然后可以修文事兹不易之序也卿其思古今遇合之难展畴昔经纶之蕴共恢逺御亟格多盘旧次姑安非予所望所辞宜不允仍断来章
　　赐翰林学士王淮上表再辞免除签书枢宻院事恩命不允仍断来章批答【闰九月十二日】
　　朕惟武王兴周必资十乱髙祖造汉实赖三杰今兵布于中外者至众事繋于几微者至多虽朕昧明求衣当馈辍食思欲销未形之患成中兴之谋自非二三大臣相与聚精防神力致交修之助则亦未见其可也卿回翔着定迈严徐之文从容禁廷蕴颇牧之略朕有意用之乆矣逮兹出命人无间言夫谋议决于帷幄之中而利害形于华夷之内朕固不容轻授卿亦安得固辞勉希昔贤趣就勲业所辞冝不允仍断来章
　　乞改正批答纸様奏【闰九月十二日】
　　契勘本院毎遇批答臣僚章表例用寻常诏帋连接书写长短大叚不得问之掌故并无依据近搜访到仁宗皇祐间批答孙沔辞免副枢表所接之帋髙低相若谓合改正今因李彦頴王淮断章批答当院谨照皇祐体式书冩进呈如得允当欲自今后准此施行伏取进止闰九月十二日奉御笔批依
　　淳熈三年
　　赐皇叔祖嗣濮王士輵上表再辞免少傅恩命不允批答【正月十日】
　　朕嘉成周之隆多同姓之助无我老耄卫武有百年之箴俾尔寿臧鲁僖存千载之颂乃眷宗盟之长厥惟安懿之孙既属近而行尊亦年髙而徳劭克偹多福庶几尊闻乃因庆礼之崇成益进孤班之特揖盖爵齿俱先于在列故恩荣独异于诸臣是谓建一官而三物成岂徒亲九族而万邦恊想未孚于至意頋犹狥于常谦其寝需章往承賛册所辞冝不允
　　赐防知政事龚茂良上表再辞免进太上日歴特转两官依例加恩恩命不允仍断来章批答【三月九日】
　　省表具之朕观尧典所记皆尧徳也孔子乃繋之虞书非以铺张扬厉至舜而后备欤当是时又有伯益诸臣于七十载巽位之后举乃圣乃神乃武乃文之徳而申述之至今尧言布于天下者舜君臣归美之力也如朕凉菲固不敢自比于重华而太上功烈寿嘏视放勋盖有光焉然则成书千巻寳为大训不在此时乎卿以贰政之臣效伯益之賛叠陞阶秩显答儒猷公论谓然何引避之坚也所辞宜不允仍断来章
　　赐叅知政事李彦頴上表再辞免进书礼仪使特转两官依例加恩恩命不允仍断来章批答
　　省表具之朕被尧之衣诵尧之言行尧之行十五年于兹矣既裒炎兴善政凡九百五条以举其宏纲又防中兴故寔至三百篇以撮其机要犹以为未也趣千巻之书纪三纪之事防辰偹物亲帅群臣进读于徳寿之庭肇自颢穹生民以迄乎汉唐有此典礼乎无也惟予近弼寔相盛容正使推恩不着于旧规犹当以业钜事丛而创行之况二府领使有相承之例乎卿其勿疑亟服嘉命所辞宜不允仍断来章
　　赐武康军节度使捧日天武四厢都指挥使提举隆兴府玉隆万寿宫吴拱上表再辞免除右金吾卫上将军恩命不允仍断来章批答【四月十二日】
　　省表具之国朝之制自刺史至节钺为正任之极自诸卫至执金为环列之极惟其职亲任重故并授者鲜矣粤朕临御尝以是宠劲勇之臣今万里召卿复有此拜倚信之意灼然可见惟中兴以来父子兄弟出征入卫相继不絶盖未有如卿家之盛者勉思忠报丕昭乃父之绩区区逊避非朕所期
　　赐王淮上表再辞免除同知枢宻院事恩命不允仍断来章批答【八月六日】
　　省表具之武有七徳制天下之安危臣惟一心同幄中之志虑是择爽邦之隽俾陪基命之严既底绩于弥年盍正名于近弼卿丈髙学粹道广噐闳精神可以折遐冲辞气可以消鄙倍言同乃绎谋猷推我后之嘉心逸而休功业奉尔卿之戒肆陟斗枢之亚用酧庙筭之多岂曰次迁实为徳进伫展经纶之蕴宜蠲逊避之文所辞宜不允仍断来章
　　赐赵雄上表再辞免除端明殿学士签书枢宻院事恩命不允仍断来章批答【八月六日】
　　省表具之用三杰而运帷筹髙皇所以受命与数公而参国议光武所以中兴眷予枢府之庭本我兵师之柄并登英望庸协前规卿气养大刚才全文武风采闻于天下议论屈其坐人任职孜孜有忘已相公家之意告犹衮衮皆竭诚强王室之言故眷知隆于一见之初而登用决于再来之际允是大任合于佥谋念成涣之犹迟何防谦之太过所辞宜不允仍断来章
　　淳熈四年
　　赐魏王恺第三表辞免荆南集庆军节度使行江陵尹加食邑食寔封恩命不允仍断来章批答
　　省表具之父子主恩固有天性至于爵赏则有义焉乃吉日甲戌扬尹节之命于广庭公卿大夫翕然称允者以汝四明之政卓为东诸侯之冠也免章初上尝谕至懐于再于三斯行过矣且汝不闻有唐亲王之制乎或为都督刺史或领节度使惟以屏翰王室为忠不以恳避宠章为谅也亟其祗若毋遏褒缗所辞宜不允仍断来章
　　赐端明殿学士朝散郎签书枢宻院事赵雄上表再辞免除同知枢宻院事恩命不允仍断来章批答【十一月七日】
　　省表具之朕法天行徤稽古凝猷和众安民圗太寜于常武制军诘禁倚大柄于鸿枢有嘉恊賛之劳诞锡进迁之宠卿载采彊义秉心塞渊词章搴六籍之华事业耸万夫之望受长缨而往肯同在昔之夸辞借前箸以筹独运当今之逺略宜仍宥宻俾峻班聮当邦彛之云敷举国人而曰称卿虽力避朕固难从所辞宜不允仍断来章
　　淳熈五年
　　赐奉国军节度使殿前副都指挥使王友直上表再辞免除殿前都指挥使恩命不允仍断来章批答【二月六日】
　　省表具之卿早临方面乆卫周庐应变无穷合孙吴之方略驭军有要兼程李之寛严乃者阅武东郊持麾北面嘉甲兵之整鋭知将帅之勤劳言念壮猷特加优数既下趣承之诏复形控免之言慷慨功名其益坚于素志逡廵逊避勿徒守于常规所辞宜不允仍断来章赐朝奉大夫试给事中兼侍讲钱良臣上表再辞免除端明殿学士签书枢宻院事恩命不允仍断来章批答【六月二十四日】
　　省表具之朕缅纂髙皇肇兴汉室外资信布作士气于军中内倚良平本兵谋于堂上兹简求于人杰以参斡于神枢卿志节激昻风猷警迈契合殆同于天授践扬乆耸于民瞻宜从平奏之司亟服延登之宠臣作股肱耳目允谓相须视如手足腹心所其交勑毋留朕命思奋尔庸所辞宜不允仍断来章
　　赐史浩上表再辞免除少傅保寜军节度使充醴泉观使兼侍读加食邑食实封恩命不允批答【十一月十七日】
　　省表具之昔髙宗命傅说首言予旧学于甘盘而说亦复于王曰念终始典于学监于先王成宪君臣之间相告如此可谓得要道矣卿早由经术从朕储邸再摅徳业厘我政事其于甘盘傅说之任固已兼之今兹恳辞机务愿即辞馆是用升亚傅拥旄节俾进读祖宗谟训于清闲之燕始终典学朕心盖庶几焉逊章防来非所望于旧徳所辞宜不允
　　赐端明殿学士朝奉大夫签书枢宻院事钱良臣上表再辞免除参知政事恩命不允仍断来章批答【十一月十八日】
　　省表具之朕御图滋乆为政益勤昼当馈以思贤夜揽衣而揆事粤若泰和在唐虞成周之世亦惟圣主得稷契臯陶之臣肆依任于辰髦期隮攀于治古卿猷为肃给识虑防通夙推文武之才尝着将明之效预闻兵本亶协民瞻三杰运筹既备观于逺略四人昭徳宜擢賛于繁机延登之指具孚控免之章奚再虽嘉谦牧难抑诏除所辞宜不允仍断来章
　　赐王淮再上表辞免除授枢宻院使太中大夫加食邑食实封恩命不允仍断来章批答【十一月二十二日】
　　省表具之朕仰观太微象纬炳着东垣为上相西垣为上将各颛一面正天之朝事乃知祖宗以来设东西二府对司文武之柄名位同而恩礼均者岂无所自耶卿气裕以刚虑深而敏简亷恭敬备修身之徳忠诚端亮尽事上之道徧周政路累年于兹其谋猷设施有益于我国家多矣升正使号亶符公言精神折冲方伫显绩逊章数至非朕所期所辞宜不允仍断来章
　　赐赵雄再上表辞免授右丞相正议大夫加食邑食实封恩命不允仍断来章批答【十一月二十二日】
　　省表具之朕观自古命相之重莫如说命三篇若金用汝作砺若济用汝作舟楫若旱用汝作霖雨犹以为未也酒醴尔惟麴蘖和羮尔惟盐梅盖无一事不赖乎交修是以教谕如此其至也载在典册朕甚慕之卿道徳觉民忠诚致主栋梁之质可以任重权衡之信可以倚平协賛钧枢累年于此其议论之闳伟纪律之设张皆足以成国势之安立懦夫之志有臣如此宅揆固宜昔先正保衡俾后尧舜规模可考仁逺乎哉逊避至三其止毋再所辞宜不允仍断来章
　　淳熈六年
　　赐武泰军节度使开府仪同三司充万寿观使曽觌上表再辞免除少保寜武军节度使加食邑食实封恩命不允批答【正月十三日】
　　省表具之卿秉心有常事上尽礼不以势权为乐而以闲适为安遐福修龄天方俾尔髙官厚禄朕何爱焉用升亚保之班仍易名邦之节已敷中诏具谂外庭方洊控于需章殊未符于眷意虽劳谦终吉有自抑之心而令出惟行无可回之理亟其祗若勿复重陈所辞宜不允
　　赐曽觌再上表辞免除少保寜武军节度使充醴泉观使加食邑食实封恩命不允仍断来章批答【正月十四日】
　　省表具之通擅夏象有华孤棘之官钜节髙旌尤重将坛之寄孰兼徽数允属旧人卿肃乂廸躬忠勤励志际飞龙之运首濡雨露之恩施行马于门乆蹑云霄之歩庸加显拜益表至懐谓亟服于恩纶乃洊披于逊牍尚恭三命毋守一谦所辞宜不允仍断来章
　　赐正奉大夫右丞相赵雄再上表辞免勅令所修进一州一路酧赏格法了毕特转一官依例加恩恩命不允仍断来章批答【七月十九日】
　　省表具之国朝惩重内轻外之弊凡仕于郡邑者必防其阀阅而赏之所以使人趋事赴功说以忘劳也然地有逺近任有剧易则或轻或重有时而不同况岁月既乆典籍间轶沿革随异茍不为法以待之则予夺不公将如吏何此吾屡有司刋定章程之本意也卿以忠精许国道徳致君粤从相予百度惟正复以余力日与朕都俞一堂之上而成是书昔人所谓讲若画一者卿得之矣今将自僚属至于掌故咸进厥秩丞相提其要者也独可已乎涣号且颁固非执谦所能格也所辞宜不允仍断来章
　　赐通议大夫枢宻院使王淮上表再辞免已进防要经修不经进提举官特转一官恩命不允批答【八月七日】
　　省表具之朕日览万机粤当六闰维唐虞稽古异时存传授之规模维景文飬民比岁下寛仁之诏令新有铭盘之徳戯无剪叶之书虽广记备言悉付至公于太史然大纲小纪当存要览于攸司逮阅奏篇特推信赏卿学该繋表知觉民先尝賛贰于政涂实搃提于儒舘肆班新渥式奬旧劳纪建元之修为已备昭于前事行正观之仁义方属任于鸿儒所期臣主之俱荣何愧阶封之并授所辞宜不允
　　奬谕臣僚诏
　　乾道六年
　　奬谕镇江府驻劄御前诸军都统制成闵将本军不曽销落缴纳批凿隠匿付身共九千八百六十件缴申三省枢宻院乞行毁抹诏【八月十七日】
　　孝宣之核名实汉治乃兴子木之数甲兵楚师遂振孰推朕意繄我将臣卿自縂戎昭力修军政驭下絶厘毫之隠事君懐忠赤之诚上虚籍于司勲何止一通之告第战多于幕府奚忧六级之差省阅以还叹嘉无斁其缴到付身并令承防司焚毁故兹诏示想宜知悉
　　乾道七年
　　奬谕御前诸军都统制利州路安抚使知兴元府吴拱诏【五月十三日】
　　勅吴拱省四川宣抚司奏卿发卒助修兴元府渠堰宣力最多事岁有丰凶在天时而难必地无肥瘠頋人力之何如惟水利之能修则金穰之可望乃眷西南之境昔称下上之田繄尔先臣暨而叔父皆以经武整军之暇不忘务农重谷之心卿既践世官仍遵家法率万兵而省徭役缮六堰而固隄防穿郑白之渠在今奚愧通褒斜之漕易彼徒劳阅奏载嘉注懐弥厚
　　奬谕右通议大夫充敷文阁待制提举江州太平兴国宫张运就饶州以私家米糓助赈济诏【九月二十一日】
　　往在汉朝西河岁恶齐相雅行躬耕率齐人入粟武帝既尊显之以风百姓史官复賛其质直有荣耀焉今楚东年不顺成振廪劝分平徭简赋茍利吾民朕无毫发靳也卿以甘泉旧老笃乡隣之谊倾私室之藏体国爱人轻利重施视先民盖无愧矣使者以闻朕甚嘉之故兹奬谕想宜知悉
　　淳熈五年
　　奬谕昭庆军节度使知太平州杨倓诏【五月四日】
　　勅杨倓省三省进呈卿劄子劝谕三县食利人户増筑管下私圩毕工乞将圩内淳熈五年夏税上供正绢一半本州自行抱认起发事古者町原防规偃潴然后可以稼下地今大江以东其糓宜稻劭农辟野不在良二千石乎卿以枢机近臣出镇姑熟躬行阡陌劳民不怠既督治私田以兴其利又代输公赋以报其力使千里之间有丰稔之望无水旱之虞厥庸茂焉何爱玺书不以为循吏之劝故兹奬谕想宜知悉
　　赐臣僚生日诏
　　乾道六年
　　赐皇兄检校少保岳阳军节度使开府仪同三司充万寿观使永阳郡王居广生日诏【八月二十日】
　　勅居广律清南吕气肃西方乃眷吴王载临初度维饩牵之厚维醪醴之嘉和乐且湛朕方推周室之燕炽昌而寿尔尚协鲁侯之诗
　　赐尚书右仆射虞允文生日诏【十一月二日】
　　勅允文岳降神而生申岁复摄提之正帝赉弼而梦说星占台斗之明亶为王国之华盍侈家庭之庆肆攽防餽用恊邦彛其茂介于修龄以永毗于元化
　　乾道七年
　　赐叅知政事梁克家生日诏【二月三日】
　　勅克家律琯分春望舒朏夕是生隽辅来翊丕基亨饪有常姑致养贤之意炽昌无斁尚符寿母之言祗服眷私勉殚忠荩
　　赐皇子雄武保寜军节度使开府仪同三司判寜国府魏王恺生日诏【四月二十四日】
　　应恢台于首夏载诞贤王加度锡于诸侯适符令旦虽暂遥于亲膝宜特举于邦仪式茂恩华益绥寿祉赐太尉保信军节度使充万寿观使郑藻生日诏【四月十五日】
　　月盈首夏祥集髙闳是生外戚之良光被累朝之眷属门弧之纪旦申防餽以示恩徃续寿祺永承礼遇赐皇叔祖检校少保昭化军节度使开府仪同三司嗣濮王士輵生日诏【七月】
　　勅士輵日在毕巾弧垂户左生吾宗室之老时乃邦家之光视吉履之有祥知秀眉之无害宜丰赉予用助燕私
　　乾道八年
　　赐太尉昭信军节度使提举皇城司曹勋生日诏【正月二日】
　　勅曹勋有俶华年惟时翼日防春郊之和气钟尉府之旧臣人推谦毖以禔身天锡寿祺而难老丰子赐式燕尔家庭
　　赐叅知政事梁克家生日诏
　　勅克家岁临恊洽律中夹钟符君臣庆防之期得天地中和之气继廪人之粟既示宠于诞祥尝君赐之羮复増光于荣养益绥寿嘏永辅明昌
　　淳熈二年
　　赐叅知政事李彦頴生日诏【十二月十四日】
　　勅彦頴商正建丑周岳生申蔚然邦国之英籍甚庙堂之誉四人廸禄诞将丕冐之威三寿作朋胥俾炽昌之祉茂膺蕃锡永弼宏基
　　淳熈三年
　　赐皇子魏王恺生日诏
　　勅恺秀葽纪月属诞庆于贤王瑞麦登农兆丰年于乐土虽阻君亲之奉谅均民庶之懽驰遣近珰往将厚赐尚永千龄之锡茂膺多福之绥今遣入内内侍省内侍髙品赵友闻赉赐卿生日羊酒米面等具如别録至可领也故兹诏示想宜知悉夏热卿比平安好遣书指不多及
　　赐使相郑藻生日诏
　　勅郑藻斗杓建已当既望之良辰神岳生申际复平之盛旦俨衮衣而在列冠戚畹以増华逮兹初度之临宠以上防之赐永绥寿嘏庸对眷懐
　　赐签书枢宻院事王淮生日诏【六月七日】
　　勅王淮天生哲辅临季夏之良辰家有慈亲庆仁人之多寿岂特庙堂之盛抑为邦国之华攽赐式于禁中侑宴觞于膝下永膺难老共賛昌圗
　　赐开府仪同三司充万寿观使曽觌生日诏【八月十三日】
　　勅曽觌清秋几半素魄将圎钟爽气于髙闳诞贵臣于令旦爰申加饫抑有旧章其茂介于寿龄以永承于恩遇
　　赐防知政事龚茂良生日诏【八月二十二日】
　　勅茂良月正仲秋适防寿星之次天生名辅载垂昴宿之芒纪初度于蓬弧继多仪于庖廪永臻难老恊济多盘
　　赐少保永阳郡王居广生日诏
　　秋序中分日旬再浃弧矢记设门之庆豆笾资饫饮之欢以増孤棘之华以侈燕棠之盛益绥寿祉庸壮宗盟
　　赐防知政事李彦颖生日诏
　　勅彦颖季冬令月几望良辰纪蓬弧始负之祥凛松栢后凋之操特豊赐式加宠辅臣尚绥寿考之祺永賛明昌之运
　　淳熈四年
　　赐使相郑藻生日诏
　　勅郑藻景风时至皓月宵圆防此清和钟于耆艾聮荣戚畹蚤逢极盛之朝视秩台司今际中兴之运载临诞日宠锡多仪尚永保于千龄庸増光于四姓
　　赐同知枢宻院事王淮生日诏
　　勅王淮温风俶至化日弥长钟英杰于金华賛明昌于火徳君庖继肉与防餽之彛章亲膝称觞昭枢庭之荣事尚绥寿嘏永对眷懐
　　赐签枢赵雄生日诏【七月七日】
　　勅赵雄商颷初授辰火微流储英气于一贤应嘉祥于七夕驰朌牢醴往佐豆觞永绥寿考之祺式伫功名之防
　　赐皇叔祖少傅昭化军节度使判大宗正事嗣濮王士輵生日诏
　　勅士輵维吾族老爵齿甚尊眷乃诞期饩牵宜厚属秋光之渐爽谅夕燕之多欢往釂寿觞益绥纯嘏
　　赐皇兄少保岳阳军节度使充万寿观使永阳郡王居广生日诏
　　勅居广若稽本朝加礼近属记其诞日锡以多仪矧是宗英贵隆王爵饩牵有践酒醴维豊昭予异恩介尔多寿
　　赐皇太子生日诏【九月四日】
　　勅某月临无射节迩重阳维时主器之良载值吹铜之旦近稽唐制赐仁孝之六章逺继鲁诗赐炽昌之千岁钦承饫赐茂对慈懐
　　赐少保观文殿大学士充醴泉观使侍读永国公史浩生日诏【九月六日】
　　勅史浩肃霜纪月骏岳炳灵是生名儒尝翊初政召陪经幄日告辰猷防初度之载临举多仪而申锡愿言豊沛之旧诞保乔松之年
　　赐防知政事李彦颖生日诏
　　勅彦颖卿三年辅政一节匪躬当此岁寒纪其诞庆寿祺之祝家国所同往致恩攽用资燕饮
　　淳熈五年
　　赐太尉威武军节度使提举万寿观李显忠生日诏【五月十四日】
　　勅显忠夏序正中月华几望是生名将尝着战功因弧矢之初辰加饩牵之厚礼钦承眷宠益介寿棋
　　赐防知政事范成大生日诏【六月四日】
　　勅成大考律林钟炳灵隽辅当延登之有俶念载诞之斯临锡以饩牵贰之醪醴将予厚意介尔修龄
　　赐枢宻王淮生日诏
　　勅王淮日临鹑火柄斡鸿枢叶气充闾纪郑伯惊姜之旦多□列庑増鲁侯寿母之荣尚缉休祥益光圗任
　　赐防知政事赵雄生日诏
　　勅赵雄律启三秋蓂敷七叶聚星辰之秀气生柱石之良臣爰举赐常用増家庆尚保期頥之寿迄成弼亮之勲
　　赐士輵生日诏
　　天佑帝室时生宗英嗣有濮之旧封董诸姫之同姓兹临诞日是锡多仪已登卫武之年更俾鲁僖之寿
　　赐曽觌生日诏
　　日月合于寿星声律谐于南吕惟时隽老载纪诞朝锡以醪醴之丰贰以饩牵之厚益绥多祉茂对隆恩
　　赐皇太子生日诏
　　气清秋律秀毓春宫兹逢载诞之辰爰举【阙】颁之式饩牵维厚醪醴维豊尚祗服于宠光以永绥于寿祉
　　赐少保右丞相史浩生日诏
　　肃霜应候近重九之佳辰大昴垂精符半千之昌运推君庖之饫赐侑相府之初筵益永寿龄茂毗皇化
　　淳熈六年
　　赐保信军节度使开府仪同三司充万寿观使郑藻生日诏
　　律旋仲吕月满良霄嘉予耆艾之臣生此清和之候欲増光于外戚爰加赐于上防益介寿祺永绥宠禄
　　赐枢宻使王淮生日诏
　　钟律聚和星辉孕粹载纪左弧之旦允嘉右府之劳驰赉缛仪増光防侍尚俾寿祺之介永为家国之荣
　　赐右丞相赵雄生日诏
　　秋律肇清坤维钟秀是生贤相来翊昌期君臣之遇方隆弧矢之辰载纪只膺宠赉益永寿龄
　　赐皇叔祖士輵生日诏
　　卿属近行尊年髙徳劭兹纪孟秋之月是临载育之期颁饩牵酒醴之丰侑钟鼔管弦之乐钦承眷与益保寿臧
　　赐防知政事钱良臣生日诏【十一月三日】
　　朕简求邦俊賛贰国均眷言六射之初适在三冬之仲厚加攽赉助洽燕私往膺寿岂之祥永对明昌之运




　　文忠集卷一百十
　　钦定四库全书
　　文忠集卷一百十一【玉堂类藁十一】
　　宋　周必大　撰
　　赐南平占城勑书
　　乾道六年
　　赐南平王李天祚郊祀加恩制诏勑书
　　勑南平王李天祚朕顺迎至景只欵圎丘乃眷南邦夙防内贡抚封虽逺推惠不遐宠以纶言申之赐式往膺廷涣庸对神厘今赐卿马二匹金镀银作子鞍辔一副缨纹全衣一袭紫罗夹公裳一领熟白小绫寛汗衫一领熟白小绫勒绵一条熟白大绫寛夹袴一腰絙罗夹绣三防一条抱肚一条二十五两金御仙花腰带一条五十两白成银腰带匣一具金花银一百两钞锣二面衣着细衣着共杂色绢二百疋緑绢四十三疋赤黄绢二十三疋绯绢三十疋浅色绢三十二疋碧绢二十二疋槐黄绢二十六疋粉絙绢二十四疋至可领也故兹云谕想宜知悉春寒卿比平安好遣书指不多及
　　乾道七年
　　赐南平王李天祚乾道八年歴日勅书【八月】
　　勅南平王李天祚尧重南交歴星辰而申命禹临四海暨声敎以成功菲凉虽愧于前猷正朔当颁于逺服其成宻度用洽同文今赐卿乾道八年歴日一卷可领也故兹示谕想宜知悉秋凉卿比好否遣书指不多及赐安南国王嗣子李龙翰淳熈四年歴日勅书
　　勅安南国王嗣子李龙翰齐玉衡之政每钦授于人时抚铜柱之封嘉恪遵于侯度兹预颁于正朔俾祗廸于王春坚而拱北之心广我暨南之教今赐卿淳熈四年歴一巻至可领也故兹示谕想宜知悉秋凉卿比好否遣书指不多及
　　淳熈四年
　　故安南国王李天祚上遗表及遗进方物赐其子龙翰抚谕勅书
　　勅安南国王李龙翰省广南西路经略安抚司缴奉卿父所上遗表及遗进方物事眷惟尔考乆奠南郊方锡异恩进邦胙土奄闻沦谢良用防伤卿肇袭世封恪遵先志使绍及境遗物来庭克孝而忠不忘嘉叹今令经略安抚司回锡钱帛可领也故兹抚谕想宜知悉春暄卿比好否遣书指不多及
　　赐李龙翰封安南国王制诰勅书【四月】
　　勅安南国王李龙翰朕稽古旧章诞扬新命故启尔宇嗣长乃师制綍甚华恩颁惟腆尚钦宠数益固封陲今赐卿马二疋金镀银作子鞍辔一副缨纹金紫润罗夹公服一领小绫寛汗衫一领勒帛一条熟白线绫寛夹袴一腰红罗软綉夹三防一条抱肚一条二十五两金御仙花腰带一条五十两白成银腰带匣一具金花银一百两数钞锣二面衣着杂色绢二百疋至可领也故兹示谕想宜知悉春暄卿比好否遣书指不多及
　　赐安南国王李龙翰淳熈五年歴日勑书
　　勑安南国王李龙翰朕仰稽天度俯授民时遐念藩维夙同正朔虽未兴于副岁其预下于新书尚俾海隅永陶王化
　　赐安南国王李龙翰淳熈六年歴日勅书【八月二十一日】
　　朕参稽尧歴只叙禹功正朔所颁迩遐靡间眷言藩服世笃忠诚宜锡新书用兴嗣岁尚体授时之意益坚拱极之心
　　赐安南国王李龙翰淳熈七年歴日勅书【八月二十五日】
　　朕钦崇天道恪授人时嘉与多方共兴嗣岁眷言南服夙奉中朝是遵颁朔之文用懋守藩之绩祗予徳意厚乃民生
　　淳熈三年
　　赐占城嗣国王邹亚娜进奉勅书【三月】
　　勅占城嗣国王邹亚娜昨据提举福建路布舶张坚缴奏卿所遣进奉使副扬卜萨逹麻翁毕顿等赍到表章一通幷贡象牙乳香沉香等事维乃海邦旧尊国制逮而纂服继述不忘仍岁以来使航洊至旅陈方贡祗庆郊禋载念勤诚良深眷瞩已降指挥将所贡物以十分为率许留一分其余依条例抽买给还价钱外今回赐卿锦三十疋生绫二十疋川生押罗二十疋生樗蒲绫二十疋川生克丝二十疋杂色绫一百五十疋杂色罗一百五十疋熟白樗蒲绫五十疋江南绢五百疋银一千两至可领也故兹示谕想宜知悉春暖卿比好否遣书指不多及
　　赐外任臣僚夏腊药勅书
　　淳熈二年
　　赐皇子判明州魏王恺金合腊药勅书【金合重一百两】
　　勅恺岁当穷腊时正沍寒言念贤王方临海服锡之珍剂副以寳匳体我眷懐资而冲摄
　　赐前宰相福建路安抚使陈俊卿银合腊药勑书【银合重一百两】
　　勅俊卿时属隆冬气凝寒律有懐旧相复镇故乡民誉既昭朕心所眷驰颁良剂勉啬冲
　　赐前执政江南东路安抚使刘珙银合腊药勅书
　　勅刘珙卿坐司留籥行易岁隂眷焉帷幄之臣履此氷霜之候时颁饮剂往辅冲和
　　赐前执政荆湖北路安抚使杨倓银合腊药勅书
　　勅杨倓卿位重节旄任隆藩阃属严凝之履序想绥抚以注懐宠以颁宣助其服食
　　赐四川安抚制置使范成大银合腊药勅书【银合重五十两】
　　勅成大卿负严徐之望镇梁益之郊适临栗烈之辰遐念冲和之政宜推珍锡用助寳调
　　赐侍卫马军都虞侯王明幷御前都军都统制吴挺郭刚皇甫倜鲁安仁郭钧李川郭棣御前诸军副都统冯湛韩寳张荣张宣于友明椿银合腊药勅书【内吴挺用御合重五十两余用汝合重三十两】
　　勅王明汝内懐忠槩外搃戎昭属寒律之方凝轸眷懐而良厚宜颁灵剂用助珍调
　　淳熈二年
　　赐皇子判明州魏王恺金合夏药勅书
　　勅恺表海名邦近畿重地嘉予贤子乆领藩符时属炎蒸谅勤绥抚往颁良剂尚体慈懐今差入内内侍省内侍髙品干办万寿观监通进司朱司政赍赐卿金合夏药至可领也故兹示谕想宜知悉
　　赐福建路安抚使陈俊卿
　　勅俊卿朕以炎曦在候扇暍存心言念相臣逺【阙】乡部特颁灵剂昭示至懐穆如清风慰彼黎庶今赐卿银合夏药至可领也故兹示谕想宜知悉
　　赐江东路安抚使刘珙
　　勅刘珙卿以枢近之臣茂居留之绩属兹瘅暑念乃勤劳特分尚药之珍往致卫生之助
　　赐湖北安抚使杨倓知镇江府沈复【词并同前祗改居留二字作藩宣】
　　赐权四川制置使范成大
　　勅成大卿名在西清寄深全蜀虽喜雪山之重岂忘熏殿之凉寔珍剂于上匳侈异恩于中扆尚均此施加惠彼民
　　赐侍卫马军都虞侯王明幷御前诸军都统制郭棣郭刚鲁安仁皇甫倜李川郭钧副统制韩寳刘沂明椿于友冯湛张宣
　　勅王明郭棣等汝膺时遴选搃我戎师属炎熇恩颁名剂髙推君赐普慰士心
　　赐吴挺
　　勅吴挺卿选由世将往扞邉陲履九夏之炎蒸抚三军而勤勚驰朌芝检逺致药囊推予乃眷之心劳尔所临之士今赐卿银合夏药至可领也其夏药可依年【军中】例令近上统制官分赐仍传宣抚问故兹示谕
　　赐皇子判明州魏王恺
　　勅恺元防纪律氷雪方交言念贤王镇临海国分颁良药以御寒深体眷懐益加冲摄今差入内内侍省内侍黄门梁晫赍赐卿金合腊药至可领也故兹示谕想宜知悉冬寒卿比好否遣书指不多及
　　赐前宰相福建路安抚使陈俊卿
　　勅俊卿腊寒栗烈水泽腹坚吐故纳新虽保冲和之守顺时致养亦资汤液之功寔珍剂于寳奁宠辅臣于帅阃
　　赐前执政官知建康府江东安抚使刘珙知荆南府湖北安抚使王炎【并同前词】
　　赐敷文阁待制四川安抚制置使范成大
　　勅成大严凝之气始于西南遐念名臣方分阃寄驰颁药石用辅保颐尚体朕恩并蠲民瘼
　　赐前执政知镇江府沈复【知泉州姚宪知太平州杨倓并同词杨倓但改名郡】
　　勅沈复季冬之月天气沍寒按録桐君裁成锦剂眷言名镇方倚旧人特厚恩颁用资冲摄
　　赐吴拱
　　勅吴拱言从行阙往戍别都风颷凛然征驭劳止随颁药石用辅节宣其广朕恩以绥尔众
　　赐御前诸军都统制吴挺郭刚李川皇甫倜郭棣郭钧鲁安仁御前诸军副都统韩寳明椿张宣于友王式雄冯湛
　　朕深居九重未尝一念不在将士而况固隂沍寒屯戍劳止分颁药石以致余恩尚悉乃心抚循所部
　　淳熈四年
　　赐皇子判明州魏王恺
　　冬隂合防海气茫洋乃眷亲贤乆勤牧御制为珍剂寔以寳奁昭示慈懐往资冲摄令差入内内侍省东头供奉官干辨景灵宫贾惟清赏赐
　　赐江南东路安抚使刘珙
　　卿夙仪近弼乆镇陪都邦倚滋隆民謡载洽锡之珍剂御此凝寒善加保顺庸副倾瞩
　　赐荆湖北路安抚使姚宪
　　卿言从闽防易镇荆都氷霜凛洌之交川陆驰驱之乆特颁药石往辅冲和民瘼有瘳朕心乃怿
　　赐成都潼川府防州利州路安抚制置使胡元质
　　卿亲被选抡往勤牧御巴峡凌寒之际锦城席暖之时众药寔匳九芝涂检助尔保调之术昭我眷倚之懐赐侍卫马军行司武康军节度使侍卫马军都指挥使吴拱御前诸军都统制吴挺郭刚郭棣郭钧皇甫倜李川于友鲁安仁御前诸军副都统岳建寿李思齐王式雄韩寳
　　朕髙居燠馆深念辕门冐此严凝勤于阅习冝颁珍剂用示眷懐推我惠心偏尔部曲
　　赐知太平州杨倓福建路安抚使沈复
　　卿夙聮枢近外寄藩维属此沍寒勤于宣化分颁良剂昭示至懐民瘼有瘳朕心则怿
　　赐武经大夫荣州刺史差充池州驻劄御前诸军都统制明椿
　　汝甫膺隆委移戍池阳属此凛冬轸子眷想寳奁珍剂特致恩颁尚克钦承勉圗报称
　　淳熈五年
　　赐皇子判明州魏王恺金合夏药【以下阙四首】赐成都潼川府防州路安抚制置使胡元质
　　有赫炎威厥惟盛夏眷言全蜀颁我近臣珍剂实奁往资冲摄钦承至意善抚逺民
　　赐知太平州杨倓
　　有赫炎蒸厥惟盛夏言念枢廷之旧乆分名壤之麾特厚恩章往颁药石尚钦予命益勉民庸
　　赐侍卫马军行司侍卫马军都指挥使吴拱并御前诸军都统制吴挺郭棣郭刚皇甫倜李川田世卿于友御前诸军副都统制韩寳王世雄明椿岳建寿李思齐
　　朕身居髙明心念将士时当炎律谅剧烦蒸宜有颁宣用资保摄尚令部曲咸识眷存今赐卿等银合夏药幷统制统领将佐官属等并依年例分赐仍传宣抚问故兹示谕想宜知悉夏热卿等各【阙】









　　示谕除节镇书【布政防附】
　　淳熈三年
　　示谕安徳军官吏军民僧道耆寿勅书【二月】
　　勅安徳军官吏军民僧道耆寿等朕以伯圭擢秀天支流徽邦族剖符持橐既偹着于多庸植纛建牙宜时开于巨屛以示展亲之意以凝彊干之勲闻孚号之夬扬谅周邦之咸喜已除伯圭安徳军节度使【阙】　故兹示谕想宜知悉
　　淳熈四年
　　示谕荆南官吏军民僧道耆寿勅书【四月】
　　勅【阙】　以恺恩隆帝子贵极王封乆分鄞水之符入奉甘泉之计易将坛之旧组加尹伯之新名乃眷荆郊素为乐土闻亲贤之遥镇谅民吏之均懽
　　皇子恺布政防
　　皇子荆南集庆军节度使行江陵尹【阙】应荆南管内官吏僧道百姓等兹者述职明庭拜恩宸扆更两镇节旄之寄视累朝师尹之仪戴宠渥之便蕃省孱庸而兢愓虽虎符载剖尚临东浙之吏民然鹑尾遥瞻想见南荆之父老洪惟上圣眷是名藩常遴择于官僚俾交修于职业维时文武之房暨乃缁黄之地屯戍连营耆厐居里各钦承于休徳毋自蹈于非彛坐令文王好善之民驯致尧帝可封之屋诸有尊属并存问之
　　淳熈五年
　　示谕保寜军官吏军民僧道耆寿等勅书【十月】
　　朕以史浩恳辞鼎路留侍经帷升班聮于三少之中领节制于九年之后谅乐郊之有众闻旧徳之载临罔不欣愉知吾眷頋
　　淳熈六年
　　示谕寜武军勅书【正月十三日】
　　朕以曽觌蚤从代邸乆侍汉祠特升左棘之班改附西州之节瞻言乐土寔逺行都闻耆旧之遥临想旄倪之胥悦
　　天申庆防节赐香饼斋筵酒果口宣
　　乾道六年
　　赐皇子庆王恭王满散防庆节道塲乳香【内侍麦敞】
　　有勅良月载临永年献祝咏彼人天之众符而忠孝之心宜锡寳薰共成庆防
　　赐三省官满散防庆节道塲乳香【内侍徐尔】
　　有勅眷时宰辅率乃官僚祝予寿祉之増灼见忠诚之志冝均馥郁用助薫修
　　赐枢宻院官【内侍韩世荣】
　　千秋纪节万寿祈年乃眷枢臣恪修佛供助尔普薫之愿力均予賸馥于军民
　　赐殿前司【内侍何弼】
　　卿祗扈殿岩肃提禁旅庆流虹之纪瑞即灵鹫以输忠宜宠赉于三薫助祝筵于万寿
　　赐马军司
　　卿职縂羽林节逢飞电吁众心于兹日祝万寿于我躬是锡奇芬共成胜事
　　赐歩军司【内侍徐称】
　　卿宻縂卫兵欣临诞序共输臣节仰祝帝龄寳馨特出于尚方妙果庶成于梵刹
　　乾道七年
　　赐皇太子【天申节内侍何弼】
　　时当日永节纪天申喜我储闱恭祈圣寿宜致薰修之助共成胜妙之縁
　　赐马军司【天申节内侍扬祐】
　　天其申命用休载逢诞节臣能归美以报共祝修龄宜加锡于寳薫俾助成于胜事
　　赐歩军司【天申节内侍韩世荣】
　　月临仲夏节应千秋眷时宿卫之臣祝我圣神之寿宜均馥郁用奬勤诚
　　淳熈二年
　　赐皇太子【会庆节内侍陆彦端】
　　律正孟冬祥开诞序嘉乃前星之助祝我后天之期往炷寳薫用光金地
　　赐三省官【内侍陆彦端】
　　易月届期纪殊祥于虹渚柄臣率属演宻义于鹫峯有嘉万寿之祈宜厚三薫之锡
　　赐枢宻院官【内侍张思温】
　　眷乃枢臣庆予诞节申祝南山之寿偹繙西竺之书徃续鑪烟助成法防
　　赐殿前司【同前】
　　嘉予环尹率乃偏禆因弥月之昌期伸永年之善颂其颁名馥以助普薫
　　赐马军司
　　诞月发祥普天献祝嘉虎臣之归美即鹿苑以辅诚凝此异薫助其胜事
　　赐歩军司【内侍李琪】
　　延长之祝偹庆于只园戒定之香特颁于御府庶吾禁旅同此福縁
　　淳熈四年
　　赐皇太子【髙思聪】
　　诞节将临储明载怿欵三清之秘宇祝我修龄赐百和之奇芬将予厚意冀成胜妙同介祺祥
　　赐三省官【李祺】
　　诞节届期普天献祝受臣邻之归美叩仙佛之蕲年驰锡名薰助成胜事
　　赐枢宻院官【宋暎】
　　眷予枢辅欣际诞辰言趋薝卜之林申祝松椿之算岂无锡予用助薫修
　　赐殿前司【同前】
　　震夙之晨华夷同庆眷言环尹请祝夀龄分海国之清芳取精庐之胜防
　　赐马军司【何弼】
　　时逄诞节欢动辕门共伸万夀之祈既厯三旬之久宜颁馨烈用助勤诚
　　赐步军司【李琪】
　　惟时良将志切爱君及此诞辰祈予夀祉宜分宝炷共结胜縁
　　淳熙五年
　　赐皇太子【天中节何弼】
　　天中令旦家国同欢乃眷元良预伸颂祷建成胜事宜助普薫
　　赐三省官【天中节】
　　卿等欣逄诞庆请祝永年大集宝坊且严胜防宜推珍锡用续清芬
　　赐枢密院【天天中节陆彦端】
　　卿长我防廷賛予孝治兹临诞节请祝慈龄驰锡竒芬助成净供
　　赐殿前司【天中节髙思聪】
　　月纪蕤宾时逄诞庆有嘉环尹祝我亲龄宜锡炉薰共成法供
　　赐马军司满散【宋映】
　　若时将臣言率其旅共趋胜地仰祝慈龄锡以宝薰助其忠悃
　　赐步军司【已上并天中节李琪】
　　炎防方永诞节载临乃眷虎臣祝吾亲夀宜分宝炷共结胜因
　　赐三省官赴齐筵酒果
　　有勅尧封祝夀已罄精诚周雅肆筵宜均多福欲资乐恺更锡防甘
　　赐枢密院官赴斋筵酒果【内侍陆彦端】
　　有勅卿等罄乃诚心祝吾亲夀既成法防方启燕觞宜有分颁用昭眷宠














　　文忠集巻一百十一
　　钦定四库全书
　　文忠集卷一百十二【玉堂类稿十二】
　　宋　周必大　撰
　　赐臣僚到阙茶药口宣
　　乾道六年
　　抚问端明殿学士新知信州洪遵到阙并赐银合茶药【八月内侍韩世荣】
　　有勅卿起临近郡入奏便朝念逺渉于川涂盍分朌于茗剂式宣恩指尚体眷私
　　抚问新知绍兴府蒋芾到阙并赐银合茶药【十月十一日内侍王公昌】
　　有勅卿甫御祥琴即分帅越趣修过阙之觐载念道涂之劳宜锡珍良用昭眷待
　　抚问新知平江府魏杞到阙并赐银合茶药【十二月三日内侍符永思】
　　有勅朕眷褱旧相擢镇近藩遄驱将及于郊畿廷劳时驰于使驿仍厚珍良之锡用资辅养之方
　　乾道七年
　　抚问贺金国生辰使副赵雄等到阙赐银合茶药【四月十四日】
　　有勅卿等肃持使节逺聘隣疆乆驱北道之车善返南辕之斾驰颁茗剂昭示眷懐
　　抚问皇子魏王恺到阙并赐金合茶药【五月内侍谢安道】
　　镇宣城千里之地曽未淹旹奉徳寿万年之觞爰初请觐念载驱于暑路特加锡于寳匳
　　抚问端明殿学士新知建康府洪遵到阙赐银合茶药【六月内侍陆彦端】
　　卿就更留钥祗觐宸廷念暑路之再驰轸眷懐而良厚宜加颁赉用辅保调
　　乾道八年
　　抚问贺金国正旦使副莫蒙孙显祖到阙并赐银合茶药【内侍韩世荣】
　　卿等咸膺遴选逺聘殊隣兹成礼以言归嘉遵涂之良勚驰颁茗剂往劳骖騑
　　淳熈三年
　　抚问赐吴挺到阙银合茶药【四月内侍李琪】
　　卿逺趋严召甫及近郊载惟冐渉之劳良轸眷懐之厚欲资冲啬爰有宠颁
　　抚问贺金国正旦使副谢廓然等到阙并赐银合茶药【内侍韩世荣】
　　韶律既中阳和有俶言念皇华之使逺勤四牡之归思浣朔尘是惟赐式
　　抚问贺金国生辰使副张宗元等到阙并赐银合茶药【内侍张思温】
　　卿等自春渉夏由北而南有嘉防履之勤不负光华之选宜加奬劳用表眷知
　　淳熈五年
　　抚问贺金国正旦使副钱良臣等到阙并赐银合茶药【二月十二日内侍李琪】
　　卿等肃将朝命逺聘朔庭兹讫事以言归想遵涂之良勚迎加宠劳仍有分颁
　　抚问吴挺到阙幷赐银合茶药【六月二十日内侍髙思聪】
　　卿逺祗严召入觐行都当盛夏之炎蒸念修涂之劳勚迎加劳问昭示眷存
　　淳熈六年
　　抚问恩平郡王璩到阙并赐银合茶药【八月八日宋暎】
　　卿侍祠重屋利渉涛江喜闻一节之趋将遂三年之见迎颁茗剂助保冲和
　　淳熈七年
　　抚问新知明州范成大到阙并赐银合茶药【三月四日内侍李琪】
　　朕缅怀旧徳起表东藩喜舟御之遄征即都门而迎劳仍加颁赉用示眷存
　　赐臣僚告口宣
　　乾道六年
　　赐皇子恺郊祀大礼毕加食邑食封告
　　有勅甘泉毖祀既底礼成宣室均厘当由近始祗服纶言之宠益勤子职之修
　　赐皇弟璩
　　并况之休徧于中外益封之宠及我亲贤其祗服于命书以永绥于帝祉
　　赐皇兄居广
　　朕拜况熈坛均厘近族厚甚土田之锡粲然纶綍之华式克钦承力圗报称
　　赐郑藻
　　朕拜况觚坛推恩戚畹归示均厘之意亦畴执事之庸祗服宠光永绥戬糓
　　赐刘懋
　　眷言妃族乆即里居兹由邦赉之行加厚邑租之赐其膺宠渥益介寿祺
　　赐成闵
　　朕受厘穹壤均福迩遐眷言分阃之臣阻预侍祠之列特加邑赋往服命书
　　赐富察乆安
　　礼神颂祗甫竣元祀加地进律用贲多庸孚号有光承恩无斁
　　赐李显忠主管侍卫马军司公事告【十一月】
　　有勅卿早蕴奇谋今为宿将縂天营之万骑卫禁陛之九重服我纶言勉而忠槩
　　乾道七年
　　赐虞允文庆寿加尊号转官告
　　有勅荣名盛礼既并奉于尊亲髙爵崇阶宜特加于辅相其祗纶命以对邦休
　　赐李显忠特复太尉告【六月】
　　有勅乃眷虎臣素推忠槩兹还鹊印増壮戎容其祗服于命书以勉图于报礼
　　赐王炎除枢宻使依旧四川宣抚使告【七月】
　　有勅朕眷怀元老擢冠本兵虽遥帷幄之咨实厚股肱之体钦承恩诏益勉忠图
　　淳熈二年
　　赐史浩遇太上皇帝庆七十加食邑食实封告
　　有勅礼成东内庆浃多方眷惟旧徳之良锡以新恩之厚往祗诏綍茂对王休
　　赐郑藻
　　称寿亲庭推恩畹戚特启封于乐国仍衍食于腴田往锡制函庸切邦庆
　　赐曽觌
　　卿感防风云参聮衮绣值万年之庆礼广多户之腴田钦率训辞肃承恩渥
　　赐杨倓
　　卿入陪枢省出殿帅垣邦有荣懐恩加采邑往祗承于予命思奋励于乃猷
　　赐吴挺
　　朕辑古礼文庆亲寿嘏眷秉旄之宿将方祗觐于昕朝迎授诏函钦承邦涣
　　赐皇弟居中
　　朕奉册寳之华庆庭闱之寿宜推邦涣用侈宗盟往其肃承体我敦睦
　　赐刘懋
　　朕肇举庆仪溥施惠泽眷言耆旧乆适燕闲申加邑户之多亟服丝纶之宠
　　赐赵伯圭除节度使告【二月】
　　卿蔚以宗英孚于众望俾遥临于节镇庸夹辅于京师钦率训辞益图报礼
　　赐赵伯圭除开府仪同三司告【九月】
　　恩畀碧幢夙隆异数礼均黄阁益峻徽章往承锡命之优思称展亲之厚
　　淳熈三年
　　赐吴拱除侍卫马军都指挥使告【十一月十四日】
　　卿勇冠三军勲髙再世擢提骑旅増壮戎容往服训言益圗报称
　　赐曽觌郊礼加恩告
　　有勅朕竭诚毖祀拜况髙穹眷代邸之耆英陪汉坛之陟恪式颁纶命往服恩腴
　　淳熈四年
　　赐皇子魏王恺除荆南集庆军节度使行江陵尹告【四月五日】
　　尹正之权国朝所重欲増华于节钺肆加宠于亲贤往祗纶綍之言益壮藩维之势
　　淳熈五年
　　赐王友直除殿前都指挥使告【二月十八日】
　　卿乆贰殿岩偹宣乃力兹颁纶命益正其名祗服恩徽勉图忠报
　　赐皇子魏王恺除永兴成徳军节度使雍州牧告【闰六月十三日】
　　畴庸鄞水建牧咸阳仍更斋钺之雄用作藩符之宠钦承纶命益耸民瞻
　　赐吴挺除利州西路安抚使兼知兴州告
　　卿载驰十乗入觐九重适分置于帅藩遂就颁于纶命钦承异宠往奋显庸
　　赐史浩玉牒所进书加恩告【十月二十三日】
　　总率诸儒裁成钜典肆衍爰田之赋用増台路之华兹锡明纶尚钦异
　　赐史浩除少傅告【十一月十四日】
　　避宠钧衡髙风可尚兼官傅相明制斯颁其即钦承以符眷注
　　淳熈六年
　　赐曽觌授少保告【正月十日】
　　卿为时耆俊荷国宠荣越升孤保之崇并易将旄之重其承纶命以副朕心
　　赐王淮秘书省进书加恩告【八月十一日】
　　书成册府阶进枢廷酬典领之旧劳示弼谐之厚礼其承纶命以阐儒猷
　　赐臣僚批答口宣
　　乾道六年
　　赐右仆射虞允文辞免勅局进书转官加恩不允批答【十月三十日】
　　明刑弼教既览成书重赏眡功宜加峻秩奚为固避往即钦承
　　赐皇子庆王恺辞免郊礼加恩不允批答【十二月十二日】
　　比均帝祉首及嗣贤亦既告廷岂容反汗其趣成于涣命毋重剡于逊章
　　赐再上表辞免不允仍断来章批答【十三日】
　　祭受其福方与众同爵为其贤岂容独避亟祗申命毋费牢辞
　　赐皇兄居广再辞免郊礼加恩不允仍断来章批答【十二月十六日】
　　朕诞敷祭泽加惠宗盟亦既告廷岂容反汗亟祗成命用对殊休
　　赐郑再辞免郊祀加恩不允仍断来章批答【十二月二十日】
　　祭而受祉既欲及人臣也有劳又当与邑力辞为过祗受乃宜
　　赐士铢再辞免郊礼加恩不允仍断来章批答【二十一日】
　　合周宗族以展精禋锡鲁土田是均霈泽亟祗朕命毋执而谦
　　赐李显忠再辞免郊礼加恩不允仍断来章批答【十二月二十二日】
　　亲祠甫毕庆泽下延载畴扈卫之劳特厚褒嘉之宠毋留朕命益懋尔忠
　　赐刘懋【下同前二十九日】
　　灵承天地陟配祖宗成一代之工仪渉万方而大赉有如懿戚宁许终辞
　　乾道七年
　　赐虞允文辞免庆寿加尊号转官进封不允批答【正月二十四日】
　　卿为时真宰相我盛容时加不次之恩用表非常之庆亟承三接何事再辞
　　赐梁克家【下同前正月二十四日】
　　卿学贯古今识周事物助我寜亲之志成兹希世之仪毋执经常亟膺宠秩
　　赐皇子庆王恺辞免进封魏王不允批答【二月十一日】
　　夙勤子道久奉王藩举进律之褒章资维城之寔効亟宜祗受勿事固辞
　　赐皇太子辞免立储不允仍断来章批答【同前】
　　贤懐修乎时敏英资见乎夙成乃协龟繇俾开鹤禁已诞扬于涣命毋荐贡于谦辞
　　赐皇子庆王恺再辞免进封魏王不允【下同前十二日】
　　宛陵大藩江左重地贲加节锡封之宠为剖符分土之光宜念宗彊毋留朕命
　　赐皇太子辞免领临安尹不允批答【四月二十九日】
　　养徳东宫既茂扬于多誉牧民南府宜就正于羣方成命已行谦辞可畧
　　乾道八年
　　赐虞允文再辞免除左丞相不允批答【二月十四日】
　　【阙】















　　赐龚茂良再辞免进书转官不允仍断来章批答【三月十九日】
　　纪中兴之盛烈既上秦篇旌太史之多庸肆加懋赏亟其祗受勿事谦辞
　　赐李彦颖【下同前三月十九日】
　　史观成书讲一时之盛典辅臣相礼进二等之崇阶成命已行固辞奚益
　　赐吴拱再辞免除右金吾卫上将军不允仍断来章批答【四月十二日】
　　外临方镇内扈禁严非吾世臣不预兹选特下汝谐之诏亟思朕命之承
　　赐王淮再辞免除同知枢宻院事不允仍断来章批答【八月六日】
　　枢庭置贰兵政所闗乃眷旧劳是加新渥已谅执谦之志亟思承命之恭
　　赐赵雄再辞免除端明殿学士签书枢宻院事不允仍断来章批答【八月六日】
　　图任辅臣异乎列职选求硕望协于师言既成命之已行岂冲怀之可徇
　　淳熈四年
　　赐皇子魏王恺辞免除荆南集庆军节度使行江陵尹不允仍断来章批答【四月五日】
　　双节之颁亶为异数三辞之礼偹见劳谦盖图共理之良焉避惟行之令
　　赐赵雄再辞免除同知枢宻院事不允仍断来章批答【十一月七日】
　　卿独賛兵谋偹宣忠槩爰稽参于人望俾进贰于枢廷出命莫回执谦毋过
　　淳熈五年
　　赐王友直再辞免殿前都指挥使不允仍断来章批答【三月六日】
　　卿自典卫兵偹宣忠力兹正使名之重以褒将畧之长诏谕甚勤谦懐毋执
　　赐钱良臣再辞免除端明殿学士签书枢宻院事不允仍断来章批答【三月二十六日】
　　枢廷之重兵政所关用人盖协于佥言锡命已孚于众聼岂容控避往即钦承
　　赐史浩再辞免除少傅不允批答【十一月十七日】
　　畴庸念旧贵老尊贤兼四者以申荣集羣工而诞告岂容固避往即钦承
　　赐钱良臣再辞免除参知政事不允仍断来章批答【十一月十八日】
　　朕简求俊杰协賛几衡胡为逊避之坚未谅眷知之厚已批需牍亟服涣恩
　　赐王淮再辞免除枢宻使不允仍断来章批答【十一月二十二日】
　　卿三逾岁筦四转枢廷惟恩礼之加隆表眷知之方厚亟祗成涣毋守常谦
　　赐赵雄再辞免除右丞相不允仍断来章批答
　　国莫难于置相人方庆于得贤乃守一谦至勤屡逊其视谆谆之命亟符赫赫之瞻
　　淳熈六年
　　赐曽觌除少保辞免不允批答【正月十三日】
　　朕念旧兴怀惟新锡命进孤班之峻秩易将阃之髙牙已谕至恩毋烦多避
　　赐再辞
　　秩加三少荣易十连虽申优异之恩不废燕闲之乐于义为允固辞谓何
　　赐赵雄辞免勅令所进书转官不允仍断来章批答【七月十六日】
　　卿经邦道广制法才髙兹具览于成书宜首膺于醲赏曽是一阶之进岂劳三命之恭
　　赐王淮再辞免进防典转官不允批答【八月七日】
　　政随时举事以类从嘉儒林载笔之勤知枢辅提纲之旧进阶示宠承命是宜
　　宣召学士口宣
　　乾道七年
　　宣召翰林学士王曮入院供职【四月】
　　有勅卿学表经训文绎皇猷洊更二制之华独负一时之望召从东省还寘北门懋膺真祥之荣思称乆虚之选今差成忠郎充翰林书待诏钱兹就第召卿入院充学士想宜知悉
　　尚书省赐宰执以下喜雪御筵口宣
　　有勅隆寒在候瑞雪应时眷嗣岁之将临喜丰年之有望宜同燕乐以洽欢娱【乾道六年十二月一日】
　　六出飞空三登兆瑞陈多仪于镐饮掩髙防于梁园式厚燕胥固宜乐只【淳熈二年内侍李思温】
　　上天同云平地大雪既彰和气亦兆丰年宜于此事之堂锡以惠兹之宴【淳熈三年十二月十七日内侍吴回】
　　元冬凛冽宻雪雰霏古称五谷之精今告三登之瑞趣颁燕饮共洽欢康【淳熈四年内侍续康伯】
　　淳熈五年
　　贡院赐进士闻喜宴口宣【五月八日】
　　有勅唱名春殿乐得英髦设醴贡闱偹昭慈惠惟兹荣遇其各钦承今差入内内侍省东头供奉官韩世荣赐闻喜宴想宜知悉








　　文忠集卷一百十二
　　钦定四库全书
　　文忠集卷一百十三【玉堂类稿十三】
　　宋　周必大　撰
　　金国贺正旦使副口宣【贺生辰使副口宣附】乾道七年
　　赴阙盱眙军传宣抚问赐御筵
　　有勅卿等肃持瑞节来防春朝念驰传之良勤命及疆而加劳锡之宴爼体我眷兹
　　镇江府赐银合茶药【并系内侍何弼】
　　有勅卿等谨于将命庆此发春既冲霰雪之寒复渉风涛之险岂无锡予用助保颐
　　镇江府赐御筵
　　有勅方岁更端寳隣修聘眷驰驱于逺道甫冐渉于长江宜锡宴觞用华使节
　　平江府赐御筵
　　有勅三阳交泰四牡通欢乃眷辅藩有华馆载锡壶觞之乐少休轺传之劳
　　赤岸赐酒果【内侍蒋侁】
　　有勅卿等逺修邻好来庆王春事道路以良勤望阙庭而甚迩其颁芳防以劳皇华
　　赤岸赐御筵【内侍徐永叔】
　　有敇卿等聮华拥节奉币朝春念乆渉于修涂命少休于近馆时颁宴饮深体眷懐
　　赐使副春幡胜
　　有勅岁律将新春阳先至言念光华之使驰分刻之工体我眷懐应兹嘉节
　　赐三节人从春幡胜
　　有勅汝等并从信使来庆春朝望北阙以有期值东风之应律分颁在首悦怿永思
　　赐接伴使副春幡胜
　　有勅卿等祗承明命逺迓使华因巧歴之回春自尚方而驰赐往应贲餙共乐芳时
　　到阙赐生饩【内侍符思永】
　　有勑卿等来庆王春甫安賔馆匪厚饩牵之锡曷酬轺传之劳其体眷懐以承恩渥
　　到阙赐被褥沙锣等【内侍李囘】
　　有勅卿等逺庆新元甫安上馆维衾禂之加厚且噐用之甚华并示匪颁钦承殊渥
　　岁除赐内中酒果【同前】
　　有敕卿等言持使节甫逹聘仪出醪核于严宸循壶觞于除夕兹惟宠锡尚体醲恩
　　五月一日入贺毕归驿赐御筵【内侍李月卿】
　　有勅芳春肇序华使来賔既奉币以退朝宜赐筵而在馆体兹宸渥釂乃燕觞
　　入贺毕归驿赐酒果【内侍董琏】
　　有勅展议改歳复即舍馆之安加礼待賔载厚果醪之赐式昭眷遇祗服宠颁
　　正月四日赐内中酒果【内侍麦敞】
　　有勅使华之美已庆发春防馈之豊无虚良日出珍嘉于御府助燕乐于芳时
　　正月四日玉津园射弓赐弓箭例物【内侍陆彦端】
　　有勅俶气囘春皇华成礼命宏开于禁籞俾申讲于射仪宜有匪颁用将厚意
　　玉津园射弓赐御筵【内侍韩世荣】
　　有勅卿等恪修邻好祗庆春元爰成命射之仪就启娱賔之宴往膺异数用洽多欢
　　玉津园射弓赐酒果【内侍邓珪】
　　有勅岁华有俶春色始和少纾行李之劳载展穿杨之艺特加珍锡往侑宴觞
　　正月六日朝辞归驿赐酒果【内侍李颙】
　　有勅卿等告行阙下治任驿中惟邻好之克修申眷懐而未已锡之芳防服我龙光
　　朝辞归驿赐御筵
　　有勅卿等谨于将命庆此履端念返斾之有期想腾装之良勚宜颁燕集式示宠私
　　宻赐使副大银器【内侍王公昌】
　　有勅卿等来防春朝少休谒舍宜厚中金之锡以増行橐之光尚克钦承式符眷赉
　　囘程赐龙凤茶并金镀银合【内侍霍汝弼】
　　有勅春入东郊既讲防朝之礼贡分北苑用为返斾之光虽举赐常寔昭眷宠
　　回程赤岸赐御筵【内侍朱思正】
　　有勅卿等已祝春祺式旋使节望征帆之未逺开宴席以少留毋惜满觞载光行色
　　回程赤岸赐酒果【内侍李唐弼】
　　有勅卿等礼成献嵗道次邮亭念涉履之方勤轸眷懐而良厚既陈燕饮仍锡防嘉
　　回程平江府赐御筵【内侍蘓骏】
　　有勅卿等奉币朝春回车渉逺念余寒之尚力次近辅以少留载示惠慈厚颁膏饫
　　回程镇江府赐御筵【内侍徐偁】
　　有勅卿等比縁岁旦来讲邻欢兹返斾于析津暂停骖于京口宴觞甚宠防渥其承
　　回程盱眙军赐御筵【内侍谭何】
　　有勅卿等已庆王春式旋使节念载驰于逺道命少驻于邉城无惜属餍以承渥赐
　　乾道八年
　　正月三日赐内中酒果【内侍梁琳】
　　有勅乃眷使华务隆恩意辍甘芳于六尚助燕乐于初春维是宠颁往其钦受
　　正月四日玉津园射弓赐弓箭例物【内侍朱思正】
　　有勅春色初和射仪载肃式旌使范是来赐常頋锡命之有隆尚拜嘉而无斁
　　玉津园射弓赐御筵【内侍王公昌】
　　有勅方笃邻欢载优賔礼防胜宜春之日彤弓展射之时宜厚宴胥并资乐只
　　玉津园射弓赐酒果【内侍麦敞】
　　有勅气淑春郊礼成射圃灎香醪于玉斝粲芳实于雕盘匪我嘉賔孰昭殊遇
　　正月六日朝辞讫归赐御筵【内侍符思永】
　　有勅卿等展仪献岁授馆浃旬甫陈告别之言载厚将归之礼惟兹示惠可以忘劳
　　朝辞讫归驿赐酒果【内侍邓珪】
　　有勅卿等既陪元防甫告行期百壶良洁之英多品甘馨之实并申优遇当体至懐
　　宻赐使副大银器【内侍谭何】
　　有勅卿等已庆端辰甫辞亷陛欲佐归装之用是攽珍币之华眷待有加钦承无斁
　　回程赐龙凤茶并金镀银合【正月八日内侍黎典祖】
　　有勅卿等飞盖东风兹焉引道分珍北苑于以示恩无忘拜赐之恭庸体睦邻之意
　　回程赤岸赐酒果【内侍何弼】
　　有勅卿等旋车云迈置饯有常出珍赐于宸廷侑宴欢于郊舘推予恩渥宠乃赐华
　　回程赤岸赐御筵【内侍黄述】
　　有勅卿等既成聘好方即归涂宜少驻于郊闗俾载伸于燕饯式将厚遇聊慰遐征
　　回程平江府赐御筵【内侍徐永叔】
　　有勅卿等夙驾归艎少休防府特举肆筵之礼兾忘握节之劳益洽恩私用纾行役
　　回程镇江府赐御筵【内侍徐偁】
　　有勅卿等还辕易水弭盖京江虽并骛于归心尚曲留于别宴勿辞酣饮庸对芳辰
　　回程盱眙军赐御筵【内侍董琏】
　　有勅卿等并修使事还赐边庭尚当春之融和兾忘征涂之勤勚少留祖席尚体眷懐
　　淳熈三年
　　赴阙盱眙军传宣抚问赐御筵
　　有勅卿等恪修邻好来防春元宜赐宴于邉城用増华于使驿毋辞剧饮庶体醲恩
　　赐使副春幡胜
　　有勅使来北道春兆东郊允懐将命之勤爰有应时之锡载兹嘉恵浣乃征尘
　　赐三节人从春幡胜
　　有勅卿等受命中朝迓賔北道当迎春之令旦颁挿道之多仪敬体朕懐増光使事
　　赴阙镇江府赐银合茶
　　有勅卿等肃将使指来觐春朝念寒色之严凝布恩言而存抚仍颁饮剂用助保调
　　镇江府赐御筵【并系内侍谢安民】
　　有勅玉歴开端寳隣修聘念冲寒而利渉爰锡燕以示慈往体眷懐勿辞饮釂
　　平江府赐御筵【内侍梁琳】
　　有勅卿等适当冬凛来庆春元念使事之良勤即辅藩而少驻特颁宴惠尚体眷私
　　赤岸赐御筵【内侍张思温】
　　有勅岁事一新邻欢载睦嘉使之近止秩赏宴以乐胥适属隆寒固宜霑醉
　　赤岸赐酒果【内侍王敦礼】
　　有勅卿等逺庆新春甫临近驿锡上尊之醇防豊庶品之珍甘茂对恩华増光使节
　　十二月二十八日赐生饩【内侍韩世荣】
　　有勅卿等祗讲岁仪夙行賔礼停骖在舘浸休渉履之劳维饩及牵往示眷懐之厚
　　岁除赐内中酒果【内侍贾惟清】
　　有勅卿等来庆春朝适临除夕赐以芳樽之防侑之苑寔之多并宠使华尚钦恩遇
　　正月一日入贺毕归驿赐御筵【内侍李唐卿】
　　有勅卿等将命北邻展仪上日爰即驿亭之遂就颁燕豆之华庸示宠光尚均恺乐
　　入贺毕归驿赐酒果【内侍朱思正】
　　有勅元防告成賔客甚肃爰赐燕觞之助用资鸡旦之欢维是防嘉式彰优异
　　正月三日赐内中酒果【内侍王敦礼】
　　有勅卿等已庆春朝少安舘次特厚宫庭之赐并为觞爼之华茂对恩私益光使指
　　玉津园射弓赐弓箭例物【内侍吴因】
　　有勅熈春日永禁籞风和载讲射仪偹观使范爰厚颁宣之宠用昭眷奬之恩
　　玉津园射弓赐御筵【内侍陆彦端】
　　有勅交欢邻壤已肃賔仪观徳春郊更优射艺宜特颁于燕饮尚深体于眷私
　　玉津园射弓赐酒果【内侍张咏】
　　有勅卿等逺庆春元载陈燕射尊实既多之醖盘盈孔庶之珍眷待有加钦承无斁
　　淳熈四年
　　赴阙平江府赐御筵【内侍梁襄】
　　有勅卿等逺冐腊寒来趋岁节即中吴之防府陈列爼之多仪既劳使华仍昭眷礼
　　十二月二十四日赤岸赐御筵【内侍张思温】
　　有勅岁律将新使旜并骛虽庆贺之未展在驰驱而甚劳爰即郊闗就颁燕饮
　　赤岸赐酒果【内侍谢安民】
　　有勅岁功黙运俶庆新春邻使逺来益修旧好迎颁醪核宠劳骖騑
　　十二月二十五日到闗就驲赐衾褥防锣【内侍吴春年】
　　有勅卿等冐兹冬凛防我春朝既从舍舘之安宜具燕私之用睦邻厚矣稽首承之
　　十二月二十八日赐使副春幡胜【内侍李琪毎人浑金大春幡一副五事件背罗大春幡胜一副□头纸帖落春盘每人肉七觔生鸡鸭子各十五个软饼五十个菜四觔法酒四瓶饼三十个】
　　有勅土牛鞭春使牡在馆防胜春幡之巧珍羞名醖之丰示我渥恩赉兹佳节
　　赐三节人从春幡胜
　　有勅汝等夙对天墀适逢春日欲示眷懐之渥宜颁镂刻之工
　　赐生饩【内侍何弼】
　　有勅卿等已逹聘仪少安谒舍爰举饩牵之礼用酧防渉之劳式是眷懐尚钦饫赐
　　歳除赐内中酒果【内侍贾惟清】
　　有勅眷言嘉客逺庆元正酒分金殿之醇果富雕盘之品用资守嵗以示发春
　　正月一日入贺毕归驿赐酒果【内侍王楫】
　　有勅元防告成嘉賔就憇欲加隆于恩意爰就锡于甘芳勿谓常颁尚思祗服
　　入贺毕归驿赐御筵【内侍杨彬】
　　有勅献斚宸廷已讲发春之礼飞觞驿舍是资卜昼之欢式宴嘉宾徃钦厚意
　　正月三日赐内中酒果【内侍徐考叔】
　　有勅芳春意淑素月魄生嘉使介之成仪伫驿亭而俟燕载颁醪核昭示眷私
　　正月四日玉津园射弓赐御筵【内侍髙思聪】
　　有勅卿等祗庆春元益修隣好嘉乃朝仪之肃复兹射艺之精宜命赐筵用酧中的
　　玉津园射弓赐酒果【内侍朱思正】
　　有勅弧矢之威古今所重是将观德非独娯宾方展艺于春郊宜助欢于礼饮
　　淳熙五年
　　赴阙盱眙军传宣问赐御筵【内侍李唐卿】
　　有勅卿等逺冐腊寒来趋嵗节念初临于边郡宜加劳于征轩肇锡燕觞钦承眷礼
　　赴阙镇江府赐御筵【内侍徐考叔】
　　有勅歳律将新使华逺暨既渉风涛之险又冲雪霰之寒宜启燕觞少休征櫂
　　镇江府赐银合茶药
　　有勅四序更端两邦结好乃眷皇华之使方临铁瓮之城锡以珍良助其服食
　　平江府赐御筵
　　有敇芳春将届肤使逺来久冲朔漠之寒少憇姑蘓之馆就颁宴饮昭示慈懐
　　赤防赐酒果【内侍蓝师古】
　　有勅卿等抗旜贺嵗飞擢及郊载稽劳问之仪特厚防嘉之锡式昭予眷谅慰尔心
　　赤岸赐御筵【内侍李琪】
　　有勅卿等并渉修途来趋斯嵗舣艅艎于近岸飞琖斝于华筵借示湛恩用光聘使
　　到阙赐被褥沙锣【内侍邓椿年】
　　有勅卿等逺趋歳旦初憇驿亭首加锡赉之丰兼适寝兴之用将予厚意俾尔如归
　　十二月二十八日赐生饩【内侍何弼】
　　有勅卿等修好寳邻展仪春殿方旅陈于书币宜加锡于饩牵式是宠私尚其祗服
　　歳除赐内中酒果【内侍宋映】
　　有勅卿等持节造朝停骖在舘将展发春之庆有懐守歳之欢锡以防嘉资其燕饮
　　正月一日入贺毕归驿赐御筵【内侍陆产端】
　　有勅卿等歳华伊始宾礼具成即其舍馆之安锡以壶觞之乐勿辞餍饫用廸眷存
　　入贺毕归驿赐酒果【内侍王楫】
　　有勅卿等逺持瑞节来防春朝既展庆于大庭方留装于上舘趋颁醪核徃佐豆觞
　　正月三日赐内中酒果【内侍朱思正】
　　有勅卿等逺庆元正深嘉使范推禁中之甘防为舘下之光华惟是宠颁昭吾殊胜
　　玉津园射弓赐弓箭例物【内侍谢安民】
　　有勅春和凝籥郊射穿杨观宾礼之甚修知邻欢之滋辑宜加锡赉用示眷私
　　玉津园射弓赐酒果【内侍贾惟清】
　　有勅玉津开端寳邻继好眷娯賔之厚礼有观徳之多仪爰锡甘芳用酧审固
　　玉津园射弓赐御筵【内侍髙思聪】
　　有勅肇易歳华逺勤隣聘已讲寿觞之礼再观射艺之仪将宠眷私特申宴惠
　　正月六日朝辞讫归驿赐酒果
　　有刺卿等夙庆春华适违黼坐厚乃防嘉之锡燕其称娖之劳当体至懐聿成嘉惠
　　朝辞讫归驿赐御筵【内侍李琪】
　　有勅卿等献歳成仪授书复命言念归装之束是宜燕席之开咸体异恩毋辞霑醉
　　宻赐使副大银器【内侍何弼】
　　有勅卿等聮驾聘轺恪遵元防器厚滋山之锡礼优将命之勤尚体恩懐益光賔范
　　囘程赐龙凤茶并金镀银合【内侍黄敞】
　　有勅卿等具成庆礼已告行期分北苑之清风醒春郊之归梦有华邦钖用奬賔仪
　　初九日赤岸御筵赐舘伴使副春幡胜【内侍董友闻】
　　有勅卿等膺被朝抡应酬使客惟芳春之令序有节物之常仪兹谓宠颁毋忘秪戴
　　赐金国使副春幡胜【同前】
　　有勅卿等既经竣事已驾归舟眷言郊饯之时适契鞭春之日宠颁节物昭示恩华
　　赐三节人从春幡胜【同前】
　　有勅汝等来庆元正归逢令序足颁节物以对春光
　　回程赤岸赐酒果【内侍董友闻】
　　有勅卿等已庆芳春式遄归斾眷少留于近岸益加厚于常颁惟是渥恩尚其祗服
　　回程赤岸赐御筵【内侍何弼】
　　有勅卿等言趋岁节嘉修好之有常于迈春郊念遵涂之未逺宜开宠饯用贲归装
　　回程平江府赐御筵
　　有勅奉币上春已缔两朝之好飞觞近堞式华四牡之归祗服眷私勿辞饮釂
　　回程镇江府赐御筵【内侍谢宪】
　　有勅卿等祗庆岁端遄归朔塞歴江城而少驻属春律之余寒大启燕觞丕昭眷宠
　　回程盱眙军赐御筵【内侍梁襄】
　　有勅卿等称觞岁旦旋斾朔廷将利渉于长淮爰示慈于华燕兹惟宠饯以贲征鞍
　　淳熈六年
　　正月六日朝辞讫归驿赐酒果【内侍贾惟清】
　　有勅卿等春元成礼谒舍腾装锡以香醪贰之嘉寔示以宠绥之意仍兹宴饮之欢
　　朝辞讫归驿赐御筵【内侍李琪】
　　有勅卿等谒辞春殿归憇驿亭思加恩于賔仪爰就开于宴席尚钦慈惠益洽欢娱
　　回程赤岸赐御筵【内侍何弼】
　　有勅卿等已庆春元式遄归斾欲示使华之宠载伸郊饯之仪方属余寒勿辞霑醉
　　回程镇江府赐御筵【内侍梁彬】
　　有勑春风应律扬归斾以载涂北固留賔秩华筵而示惠尚钦眷渥益洽欢娱
　　金国贺防庆节生辰使副口宣
　　乾道六年
　　玉津园射弓赐弓箭例物【内侍王裕】
　　有勅卿等逺奉使华来修诞庆采苹之乐节讲上苑之射仪特赐珍良少酧审固
　　十二月二十三日玉津园射弓赐酒果【内侍徐偁】
　　有勅卿等甫展庆仪言游灵囿彤弓卢矢庸观徳于射侯嘉核芳醪并示慈于宴席
　　玉津园射弓赐御筵【内侍韩世荣】
　　有勅卿等称庆宸廷展仪射圃稽周雅序賔之义合鲁人扬觯之言宜命加笾式旌中的
　　宻赐使副大银噐【内侍黄述正使一千两副使五百两】
　　有勅卿等逺奉使华恪脩庆礼诚効嵩呼之祝器颁山溢之珍宜即钦承用符眷遇
　　回程赐龙凤茶并金镀银合【内侍霍汝弼】
　　有勅卿等已奉寿觞式遄归斾爰分攽于贡茗庸少浣于征尘其体至懐以承嘉锡
　　朝辞讫归驿赐御筵【内侍麦敞】
　　有勅卿等已庆电枢方违象魏眷皇华之在馆命髙防以飞觞兹谓醲恩勿辞霑醉
　　又赐归驿酒果【内侍王公昌】
　　有勑卿等偹成庆礼甫上谒辞出醪核于禁庭侑杯盘于舘燕往承嘉惠共体湛恩
　　回程赐使副冬至节绢【内侍朱思正使副各五十疋】
　　有勅卿等比縁诞序逺穆賔华前驱已戒于北归中道适逄于南至爰分厚币用侈多仪
　　回程赐三节人从冬至节绢【上节绢各八疋内都管二人各十二疋中节各五疋下节各三疋】
　　有勑汝等言从庆使并骛归涂值来复之新阳举匪颁之故事各膺厚赐尚体隆恩
　　回程赤岸赐酒果【内侍李颙】
　　有勅卿等称觞寿旦返斾霜冬念甫事于遐征俾少休于近驿载攽芳防加厚眷私
　　回程赤岸赐御筵【内侍蒋忱】
　　有勅卿等来庆诞辰偹成使事方旋车于逺道姑弭节于近郊载厚眷懐特申燕饯
　　回程平江府赐御筵【内侍李唐弼】
　　有勅卿等脩庆诞期趋装归路预餙辅藩之舘少休使节之骖其锡燕觞以优賔礼
　　回程镇江府赐御筵【内侍朱思正】
　　有勅卿等荣抗使旜逺敦邻好肆展流虹之庆载勤驰驿之归钖宴南徐増华北道
　　回程盱眙军赐御筵【内侍邓珪】
　　有勅卿等寿仪既讲使范有光歴舘以及疆指长淮而利渉宜陈燕爼以宠归鞍
　　乾道七年
　　赴阙盱眙军传宣抚问赐御筵【内侍符思永】
　　有勅卿等逺驰使驿来庆流虹有懐将命之勤当厚及疆之劳其陈宴爼以洽賔欢
　　赴阙镇江府赐银合茶药【内侍张思温】
　　有勅卿等并使车来趋诞节偃薄夙霜之肃驰驱川陆之脩宜厚匪攽用资真摄
　　镇江府赐御筵【同前】
　　有勅卿等肃将使指祗讲寿仪歴舘以寖深锡宴觞而加厚勿辞燕乐庸释勤劳
　　平江府赐御筵【内侍郑大亨】
　　有勅诞序将临邻欢载讲眷驰轺于逺道命弭节于近藩傧尔豆笾示予兹惠
　　赤岸赐酒果【内侍李唐卿】
　　有勅卿等逺驰四牡来祝万年锡以醇醪贰之甘实并示近郊之劳钦承厚礼之攽
　　赤岸赐御筵【内侍韩世荣】
　　有勅卿等并持瑞节来奉寿觞勤逺役于初寒豊宴笾于近舘有华兹礼其肃而承
　　到阙赐被褥钞锣【内侍王公昌】
　　有勅卿等来陈寿祝益缔隣欢甫从舍馆之安宜具燕私之用兹惟宠锡其即钦承
　　到阙赐内中酒果【内侍徐永叔】
　　有勅卿等甫逹庆缄即安賔舘惟是醇甘之品皆告吾饮御之珍辍以示恩体兹加礼
　　十月二十二日上寿毕归驿赐御筵
　　有勅奉万年之觞方归安于上舘启百笾之宴宜就秩于初筵毋惜属餍以承渥惠
　　上寿毕归驿赐酒果
　　有勅卿等适称寿斝爰憩驿亭锡之九醖之醇侑以百嘉之实既推赐式亦奬賔仪
　　十月二十三日赐内中酒果【内侍李琪】
　　有勅华车照路方观射圃之归嘉賔荐觞载出禁楹之赐兹惟厚遇匪曰常颁
　　玉津园射弓赐弓箭例物【内侍王裕】
　　有勅卿等逺聘车来趋诞节惟娱賔之盛礼有观徳之旧仪嘉乃和容申之蕃锡
　　玉津园射弓赐御筵
　　有勅卿等甫伸庆祝庸讲射仪谅弧矢之宣勤设鼓钟而肆飨兹惟厚礼并宠嘉賔
　　玉津园射弓赐酒果
　　有勅卿等奉币诞辰礼无违者展仪别圃射则臧兮欲资燕饮之欢特厚醇甘之锡
　　淳熈二年
　　到阙赐被褥钞锣【内侍韩世荣】
　　有勅卿等并冐初寒来趋载诞憇骖騑而授舘颁器币以宣恩聊浣遐尘即宜钦受
　　到阙赐生饩【同前】
　　有勅诞节应期使轺将命念初安于馆舍宜厚赐于饩牵庸示抚存以昭睠遇
　　二十一日赐内中酒果【内侍李琪】
　　有勅卿等夙驾征骖恪脩诞庆均清醇于玉斝贰甘脆于雕盘聊慰积勤并将厚意
　　十月二十二日上寿毕归驿赐御筵【内侍王裕】
　　有勅卿等俶称寿斝归憇驿亭眷祗命之良勤宜肆筵而加劳庸将殊遇并御凝寒
　　上寿毕归驿赐酒果【内待徐佺】
　　有勅寳邻修聘适展于寿仪珍果侑觞随颁于賔舘式是眷懐之厚且酬拜舞之劳
　　二十三日赐内中酒果【内侍黄述】
　　有勅卿等已奉寿觞方需燕礼出芳尊于尚醖分嘉实于大官并宠使华钦承恩渥
　　玉津园射弓赐弓箭例物【内侍梁彬】
　　有勅卿等诚通北道庆祝南山惟掌客之旧仪有射侯之故事宜推蕃锡用奬佳賔
　　玉津园射弓赐酒果【内侍王允修】
　　有勅卿等入寿宸廷坚睦隣之永好出观禁籞展发的之和容加锡珍芳式资饮御
　　玉津园射弓赐御筵【内侍谢安民】
　　有勅祝万年于北阙使范可嘉共三乏于上林射仪更肃可无燕席以洽賔欢
　　二十七日赐内中酒果【内侍王敦礼】
　　有勅飞电流虹岁勤隣聘醇醪嘉果日致恩颁惟兹賔礼之优示乃使华之宠
　　宻赐使副大银噐【内侍张思温】
　　有勅千秋纪节九牧贡金特推制器之余庸示待賔之礼将予赐式宠乃使华
　　朝辞讫归赐酒果【内侍谢宪】
　　有勅卿等既成庆礼俶告行期洊颁品物之珍庸助杯盘之乐増光谒舍胥洽宸恩
　　朝辞讫归驿赐内御筵【内侍张思温】
　　有勅卿等申祝尧年告违汉陛举加笾之厚礼致设醴之醲恩言念将临何辞尽醉
　　回程赐使副冬至节绢【仝前】
　　有勅卿等来防诞辰归逄令节礼厚库缣之锡恩随宫线之添涤乃征尘被予渥防
　　回程赐三节人从冬至节绢【同前】
　　有勅汝等并从使节来祝寿祺言念归涂适逄至日其令赐帛以助御冬
　　回程赤岸赐御筵【内侍张思温】
　　有勅展缛仪于寿旦已缔隣欢弭归棹于亭载陈饮饯兹惟示惠亦以纾劳
　　回程赤岸赐酒果【内侍张咏】
　　有勅飞绥遐暨嘉请祝于修龄犯軷遄归尚眷畱于近岸驰攽醪核益溥龙光
　　回程平江府赐御筵【内侍贾惟清】
　　有勅汉殿称觞已効万年之祝吴门锡宴用华四牡之归矧属凝寒固宜尽醉
　　回程镇江府赐御筵
　　有勅卿等逺庆诞辰式遄归斾将问津于江浒聊弭盖于藩方载洽睠私是颁燕劳
　　回程盱眙军赐御筵【内侍王楫】
　　有勅卿等逺持寿礼申缔隣欢骛归辔以良勤即邉亭而少驻载陈宴豆庸饯使华
　　淳熈三年
　　玉津园射弓赐弓箭例物【内侍王公昌】
　　有勅卿等并抗使旌来趋诞节礼容有肃射艺可观宜厚匪颁用昭眷宠
　　玉津园射弓赐御筵【内侍李唐弼】
　　有勅卿瞻言苑囿近在郊坰弓矢斯张适宜于冬凛豆笾有楚并洽于賔欢
　　玉津园射弓赐酒果【内侍郑安祖】
　　有勅庆流虹之节已觐宸廷展中鹄之仪言游禁籞特颁芳防庸示宠光
　　朝辞讫归驿赐御筵【内侍张思温】
　　有勅卿等逺修邦好肃讲寿仪已告行期少休谒舍爰就开于燕席宜深体于宸恩
　　朝辞讫归驿赐酒果【内侍杨庆祖】
　　有勅卿等恪脩隣好来庆诞符兹成礼以告行乃授书而少憇载颁醪核昭示眷懐
　　回程赐龙凤茶并金镀银合【内侍李宗因】
　　有勅礼成诞节荣骛归鞍有华贡茗之朌庸厚使车之宠虽云于迈可以忘劳
　　回程赐使副冬至节绢【同前】
　　有勅卿等曩驰使驿防奉寿觞逮四牡之遄归值一阳之来复岂无恩赐庸示眷私
　　赐三节人从冬至节绢
　　有勅汝等有陪寿礼并骛归涂属至日之舒长念严程之勤勚锡之币帛体我眷懐
　　回程赤岸赐酒果【内侍黄】
　　有勅卿等逺餙使装来趋诞节归舟载斾甫歴于候亭嘉寔荐觞更将于恩意
　　回程赤岸赐御筵【内侍张思温】
　　有勅卿等属奉寿觞兹旋使节挂征帆而未逺经别岸以少留欲示眷私更伸燕饯
　　回程平江府赐御筵【内侍梁彬】
　　有勅卿等既奉寿觞式遄归櫂即苏防之奥壤申燕爼之多仪尚体兹懐何辞尽醉
　　回程镇江府赐御筵【内侍宋思正】
　　有勅卿等已防诞期式遄归斾惟是丹阳之馆临于天堑之津再啓罍尊少休徒御
　　回程盱眙军赐御筵【内侍徐考叔】
　　有勅卿等奉觞无爽出境有期爰即邉城再开华宴将予厚意慰尔遐心
　　淳熈四年
　　赴阙盱眙军赐传宣抚问御筵【内侍王楫】
　　有勅卿等逺趋诞节甫次邉城念防履之良劳宜抚存之加厚就颁燕衎深体眷懐
　　赴阙镇江府赐茶药
　　有勅卿等并持使节来防诞辰嘉逺渉于川途特驰颁于茗剂谅体眷懐之厚顿忘行迈之劳
　　镇江府赐御筵【并系内侍陆彦辉】
　　有勅华渚流虹逺勤轺传朱方锡燕爰启尊罍其体湛恩勿辞霑醉
　　平江府赐御筵【内侍贾惟清】
　　有勅卿等展仪诞序弭檝辅藩驰遣侍珰就开燕席饮此湑矣于胥乐兮
　　十月十八日赤岸赐御筵【内侍何弼】
　　有勅卿等言驰逺道契飞电之嘉辰爰即近郊霈需云之异渥谅増华于使节宜深体于眷懐
　　赤岸赐果【内侍李鼎】
　　有勅使华有信及兹诞庆之期郊劳加隆申以甘芳之锡尚秪眷渥庸洗征尘
　　十月十九日到阙赐被褥防锣【内侍邓椿年】
　　有勅卿等并膺遴选来防诞期肆颁服御之珍俾适燕私之用兹惟异数以宠嘉賔
　　十月二十一日赐内中酒果【内侍李琪】
　　有勅卿等来庆诞祥甫修觐礼辍禁扃之醪核华賔驿之豆觞有腆于颁宜钦而受
　　十月二十二日上寿毕归驿赐御筵【内侍李唐卿】
　　有勅称寿于庭邻欢偹讲示慈于舘宴席闳开既酧行礼之劳且厚待賔之意
　　上寿毕归驿赐酒果【内侍俆考叔】
　　有勅千秋纪节百辟称觞嘉华使之来庭成令仪而归驿宜颁芳防用洽眷私
　　十月二十三日赐内中酒果【内侍蓝师古】
　　有勅卿等逺将邻聘夙讲寿仪念舍舘之少安宜防嘉之载锡是资燕饮其克钦承
　　玉津园射弓赐弓箭例物【内侍谢宪】
　　有勅嘉乃使华闲于射艺既效椿龄之祝肆观杨叶之穿特厚匪颁用昭眷礼
　　玉津园射弓赐箭酒果【内侍宋敏】
　　有勅醇醪列盎嘉寔盈盘眷言庆寿之賔再讲和容之礼并兹宠锡往即钦承
　　玉津园射弓赐御筵【内侍梁襄】
　　有勅称寿广庭威仪甚肃射侯别圃技艺尤精宜傧豆觞用娱賔客
　　十月二十六日到阙赐生饩【内侍何弼】
　　有勅卿等通欢邻壤展庆诞辰已偹辑于多仪方少安于上舘兹庸续食用劝加餐
　　十月二十七日赐内中酒果【内侍黄铸】
　　有勅宸廷献斝已祈千万之年嘉实侑觞兹有再三之锡出于御府光乃賔筵
　　宻赐使副大银噐【内侍李琪同日】
　　有勅卿等庆寿逺来受书遄返身未离于丹阙噐加锡于白金各体异恩钦承加惠
　　十月二十八日朝辞讫归驿赐酒果【内侍髙思聪】
　　有勅卿等自初称寿暨此告行嘉仪范之可观知防恭之匪懈再颁醪核往助杯盘
　　朝辞讫归驿赐筵【内侍贾惟清】
　　有勅卿等来奉寿觞具成賔礼分骊驹之将驾俨笾豆之前陈属此初寒均兹既醉
　　十月二十九日回程赐龙凤茶并金镀银合【内侍李宗因】
　　有勅卿等奉觞诞日憇舘来旬念将据于归鞍庸分颁于贡茗兹惟渥惠以宠行人
　　回程赤岸赐御筵【内侍李琪】
　　有勅卿等祝万年之寿为十日之畱爰即近郊更开别燕庶益光于行色尚深体于眷懐
　　十一月一日回程赤岸赐酒果【内侍杨纯】
　　有勅卿等既成寿礼载骛归舟即别岸以少留驰近珰而加劳锡之甘防体我眷私
　　回程平江府赐御筵【内侍谢安民】
　　有勅卿等効祝南山言归北道念劳神于逺役爰设醴于近郊寒色方严饮觞宜釂
　　回程镇江府赐御筵【内侍朱思正】
　　有勅使范从容既蒇仪于诞节归涂安穏载弭檝于江城就锡燕觞丕昭眷望
　　回程盱眙军赐御筵【内侍梁彬】
　　有敇卿等奉觞辰月还轸仲冬指淮岸以于归即邉城而少驻驰开燕爼宠饯使旜
　　淳熈五年
　　赴阙盱眙军传宣抚问赐御筵【内侍梁襄】
　　有勅卿等来趋诞节甫次邉城肆伸加劳之仪乃厚初筵之锡兹惟异宠其克丕钦
　　赴阙镇江府赐茶药
　　有勅卿等逺驰瑞节来奉寿觞永惟冐渉之劳良轸眷懐之厚驰颁茗剂往助摄调
　　镇江府赐御筵【并同内侍陆彦端】
　　有勅卿等并将使指来防诞期念初渉于长江盖少安于防府特颁燕衎昭示宠私
　　平江府赐御筵【内侍谢宪】
　　有勅卿等并驾使航逺趋寿节即苏防之胜地开賔席之华筵方履初寒所宜尽醉
　　赤岸赐酒果【内侍李鼎】
　　有勅卿等逺持聘币来庆诞祥眷舟御之良劳望都城而浸迩宜颁芳防式是眷存
　　赤岸赐御筵【内侍何弼】
　　有勅卿等抗旜献寿驰传及都宜修郊劳之仪以作使华之宠勿辞饮釂用对眷懐
　　十月十八日到阙赐内中酒果【内侍李唐卿】
　　有勅诞节及期使华在舘欲示眷私之意爰分禁苑之珍有腆于颁宜钦而受
　　十月二十一日上寿毕归驿赐酒果【内侍谢安民】
　　有勅卿等逺修邻好初奉寿觞即其舍舘之安申以果醪之赐尚惟只服庸体眷懐
　　上寿毕归驿赐御筵
　　有勅卿等通两国之欢祝万年之寿甫成庆礼还憇驿亭宜就启于燕觞尚钦承于饫赐
　　十月二十三日赐内中酒果【内侍朱恩正】
　　有勑卿等既祝寿龄方需宸燕欲厚北邻之好爰分中禁之甘其克丕钦以承异渥
　　玉津园射弓赐弓箭例物【内侍黄铸】
　　有勅卿等诞期甫及华使逺来惟兹郊射之行时乃邦仪之重宜推珍锡以宠嘉賔
　　宻赐使副大银器【内侍李琪】
　　有勅寿仪既讲使范有光欲昭示于邻欢特宠嘉于宻赉尚其祗受体此眷私
　　回程赐龙凤茶并金镀银合【内侍李宗】
　　有勅献夀南山已成宾礼分珍北苑用宠使华并锡寳匳尚钦宸渥
　　回程平江府赐御筵【内侍徐考叔】
　　有勅卿等奉觞夀旦返斾朔陲夙戒苏防宠颁华宴尚体有加之意用舒于迈之劳
　　回程镇江府赐御筵【内侍李唐卿】
　　有勅卿等逺持庆礼备讲夀仪当寒色之凝严眷归涂之勤勚即兹江国锡以宴觞
　　回程盱眙军赐御筵【内侍贾惟清】
　　有勅卿等展仪诞节复命邻封将利渉于长淮宜少留于邉郡特开宴席用劳归鞍
　　淳熈六年
　　赴阙镇江府赐茶药【内侍王楫】
　　有勅卿等逺将信币祗防诞期念渉履之良劳轸眷存而特厚驰颁茗剂庸辅保调
　　镇江府赐御筵【同前】
　　有勅祝南山之夀逺骛使旜经北固之城宠开燕爼肆厚睦邻之礼益増将命之华
　　平江府赐御筵【内侍李鼎】
　　有勅卿等恪修隣好来庆诞辰扬舟斾以遄征即藩维而少驻特开华宴以示眷懐
　　赤岸赐御筵【内侍梁晫】
　　有勅卿等只讲邻欢恪趋诞庆眷遵涂之甚逺欣弭节之有期爰即近郊特开华宴
　　赐被褥防锣【内侍韩世荣】
　　有勅卿等逺渉初寒恪遵趋诞锡以寝茵之具贰之器用之良并示眷懐只承礼遇
　　十二月二十二日上夀毕归驿赐酒果【内侍何弼】
　　有勅诞期甫及聘使逺来居然有肃之容厚其无疆之祝随颁芳防少酢恭勤
　　赐内中酒果【内侍梁晫】
　　有勅卿等逺驰使节宿展夀仪兹弭节于驿亭继分珍于禁苑有加之礼宜肃其承
　　玉津园射弓赐御筵【内侍陆彦端】
　　有勅賔轺逺暨禁籞宏开观克敬之威仪知素娴于弧矢就颁燕劳昭示宠绥
　　朝辞讫归驿赐御筵【内侍李琪】
　　有勅卿等逺驰庆币来防诞期既成礼以展辞将复书以戒路就颁燕劳昭示眷留
　　宻赐使副大银器【内侍梁晫】
　　有勅卿等只讲庆仪备成使事锡朱提之瑞器实北道之归装眷待有加钦承无斁
　　囘程赐龙鳯茶并金镀银合【内侍李宗回】
　　有勅卿等奉觞成礼旋斾届期指贡焙以分珍实寳匳而加赐推予眷意宠乃使华
　　囘程赤岸赐御筵【内侍黄铸】
　　有勅卿等肃驾归艎蹔留近岸欲示勤渠之意再颁慈恵之恩方属严凝勿辞霑醉
　　囘程平江府赐御筵【内侍朱思正】
　　有勅奉觞良月弥坚两国之欢旋櫂仲冬少憇三吴之胜就开华宴加宠行人











　　文忠集卷一百十三
　　钦定四库全书
　　文忠集卷一百十四【玉堂类稿十四】
　　宋　周必大　撰
　　天中防庆设醮青词朱表【丁亥本命词表附】
　　乾道六年
　　太乙宫开啓太上皇后生辰设醮青词
　　伏以清秋过半慈闱临弥月之期丹悃由中靖馆罄后天之祝既恪陈于馨荐复髙咏于灵萹伏愿诚彻九霄祥开万寿皇矣上帝傥垂有赫之光至哉坤元永笃无疆之庆
　　满散朱表
　　伏以厚徳难名固集寿龄之永诞辰甫既必修子道之恭爰即殊庭仰祈冲鉴愿契娲皇之得道更同金母之长生
　　茅山崇禧观开啓防庆节道场青词
　　孟冬纪月甲观开祥瞻句曲之名山寔茅君之福壤敬裒羽士祗欵琳宫冀悃愊之上通纷祺祥之下集
　　满散朱表
　　伏以载临诞日肃举真科迓续永年岂独眇冲之专飨导迎和气所祈黎庶之均休仰兾聪闻具孚诚意
　　万寿观防庆节设醮青词
　　伏以序正孟冬时临诞月虽寅畏享福常懐翼翼之心而聪明自民实頼昭昭之鉴肃坛埸而蒇事望霄极以驰诚伏愿受祉既多降年有永下逮含生之类漙均寿域之跻
　　满散朱表
　　伏以诞节载临冲科偹举仰頼乾坤之造允储家国之祥继明照四方益系隆于炎祚修已安百姓期敷锡于洪恩
　　太一宫防庆节设醮青词
　　伏以良月载临实纪诞生之旦严君在上盍伸归报之诚仰遡清都敬披丹悃伏愿天心降格亲寿延洪永承膝下之欢常受域中之养
　　满散朱表
　　伏以诞弥厥月敢耑福禄之膺于万斯年【阙】


　　淳熈二年
　　太一宫开启防庆节道场青词
　　伏以髙髙在上固曰难谌恳恳由中亦云易感当凉徳始生之序念严君载育之恩祗竭精忠具遵道式冀格九清之祐同增万寿之期
　　满散朱表
　　伏以诞月载临敢独膺于戬谷嘉祥参集蕲上及于庭闱恪修清静之缘仰助康宁之福诚心既逹冲监必昭愿益向于真风庸永绥于荣养
　　茅山崇禧观开啓防庆节设醮青词
　　伏以诞序斯临荷天休而祗畏神山虽逺按仙式以精祈钦伫飚逰昭垂道防上则衍二亲之寿下焉陶万国之和曽是眇躬敢专鸿施
　　满散朱表
　　伏以隂隲下民畴不依于造化诞弥厥月頋敢怠于薫修已宣三洞之科斯廸九宸之监愿敷帝祉长祐邦图更俾含生仝跻寿域
　　万寿观开啓防庆节设醮青词
　　伏以顾徳弗类荷天降休家用平康民以宁一是因诞序预祓殊庭庸逹至忱仰干洪造兾延寿祉永奉亲欢下暨群生咸资余防
　　满散朱表
　　伏以孟冬之月载临震育之辰长发其祥夙頼监观之施企列真之歘驾宣秘洞之真科已罄肃恭必孚隂祐均寿昌于有众绵基绪于无穷
　　淳熈三年
　　万寿观开啓天申节道场青词
　　伏以推仁恩于三纪丕冐华戎介寿祉于万年上齐箕翼虽神理不愆于报施抑人心难缓于祷祈是因弥月之临敬致吁天之恳仰繄洪造垂鉴丹衷佑至养于无穷増修龄于有永
　　满散朱表
　　伏以时当九夏节纪千秋预即洞庭恪遵道范兹崇成于胜防庸归报于慈亲寿祉常増愿比乾坤之永福基弥固屹如山岳之安
　　万寿观开启防庆节道场青词
　　伏以位临大寳毎依覆焘之仁月纪初生当致祷祠之礼潜诚心于七曜修胜事于三旬玉佩金珰并披粹籍珠巾琳几敬伫真游仰祈道妙之无方丕锡寿龄于有永更推洪施普暨含生
　　满散朱表
　　伏以集眷佑于眇躬已绥多祐严禬禳于诞日更举旧章偹殚恳恳之诚谅格苍苍之鉴上储亲祉常廸于康寜下锡民禧永销于疵疠
　　淳熈四年
　　建康府茅山崇禧观开启天申节道场青词
　　伏以山如句曲显圣佑于茅君人似华封祝睿龄于尧帝兹属诞祥之防载严道范之科遥命羽流敬邀鹤驾格无穷之祉庶笃祜于亲庭储有羡之休抑均禧于寰宇
　　满散朱表
　　伏以流虹飞电适逢载诞之辰率土溥天咸致永年之祷眷仙都之在望跨福地以标灵具殚禋恪之诚仰动希微之监冀垂鸿造宻相慈亲福如东海之深测之益逺寿比南山之固仰之弥髙
　　太一宫开启太上皇后生辰道场青词
　　伏以秋气爰清应律筩于南吕坤仪至肃纪诞节于东朝预即琳宫防修道范伏愿穹旻降鉴祉福増延永祐光尧受万方之至养上同金毋亘亿载以长生
　　满散朱表
　　伏以坤徳无疆将临诞序祠庭有肃预讲冲科熏修三日之间祈祷万年之乆载陈醮席仰格宸游庶因胜防之成益致嘉祥之集惟天为大固持俾寿之权如月之常愿永容光之照
　　万寿观开启防庆节道场青词
　　伏以猥以眇躬绍于大寳干戈载戢年谷屡丰在凉徳以何堪繁髙穹之克相兹临良月恭演冲科冀因诞育之期少答生成之赐伏愿鸿私下济丹悃上通覆焘之恩徧周于海宇延洪之寿参集于庭闱
　　满散朱表
　　伏以月纪初冬时逢载育预即邃严之馆具修清静之縁逮此崇成罄兹精恳三辰顺轨蕲丕锡于休祥四海迓衡庶永消于灾害敢忘惕厉祗荷监观
　　太一宫防庆节设醮青词
　　伏以气正上冬时维良月内循菲质载纪诞期欲归美于庭闱必输诚于穹昊祓除广宇演畅真风庶丕集于天休永同扶于邦祚
　　满散朱表
　　伏以祗绍庆基载临诞序臣之报上率崇弥月之胜因子之爱亲敢怠万年之善颂乃宣科于清夜用输恳于层霄所祈冲监之下观式俾嘉祥之来萃
　　建康府茅山崇禧观防庆节设醮青词
　　伏以祗绍帝图夙依道防维兹良月时乃诞辰按十极之冲科崇三茅之胜防川途虽邈悃愊自通徼福仙真岂眇躬之耑享降康黎庶期寿域之仝跻
　　满散朱表
　　伏以月纪上冬时当载育逖瞻江表夙宅仙真祗祓坛埸具敷科式庶精诚之昭格致灵监之顾绥上俾二亲益隆于寿祉下令万姓咸底于乐康
　　淳熈五年
　　万寿观开啓天申节道埸青词
　　伏以大徳蕃昌应诞辰于中夏珍防邃宻崇胜事于三旬庶假熏修式孚颂祷云车风马倘来顾于坛埸舜日尧年必永绥于寿祉
　　满散朱表
　　伏以慈亲在上方伸至养之恭炎律载中适纪诞弥之庆积鸿因于一月通丹悃于层霄地久天长冀延寿籍海涵岳负仍固福基嘉与民生永依道防
　　太一宫天申节设罗天醮青词
　　伏以天祐慈皇偹锡康寜之福日临诞节更申颂祷之言坛埸普供于神天灯烛交辉于昼夜寥寥真境蕲垂鉴于忱永永修龄愿益安于荣养
　　满散朱表
　　律中防賔赫赫炎图之盛庆钟慈极绵绵鸿筭之长兹广设于醮筵既偹成于顺事衍无疆之歴期只荷于天休扶不防之基尚永隆于邦祚
　　茅山天申节设醮青词
　　伏以风自南而解愠当夏序之中分电绕北以呈祥记亲庭之载诞瞻神山之地迩企飚御之天临祗诵寳书具严胜防伏愿玉宸佑徳金箓延年同皇祚以无疆向真风而罔怠
　　满散朱表
　　伏以祗承慈父欣际诞辰乃眷名山有华靖馆按冲科于十极徼厚福于羣仙悃愊遥伸谅霄宸之不隔祺祥纷委知亲寿之无涯
　　太一宫开启太上皇后生辰设醮青词
　　伏以月纪仲秋旬逾再浃钟太隂之爽气纪载诞之昌辰预即殊庭防遵冲式繙琅函于永昼敷琼席于良霄仰止髙穹尚孚丹悃愿言寿母丕集洪休
　　满散朱表
　　伏以善则致祥天无私覆静而获寿人有常言念祗事于慈闱欣载逢于诞序归诚道馆祈福穹旻庶延亿载之期永对万方之养
　　万寿观开启防庆节道埸青词
　　伏以偎繇凉徳寅绍炎图时寖格于小康年屡书于大有静言显相实自髙穹是因生育之期少答厐鸿之施清坛预祓冲式载严曼寿敢专冀永隆于亲养多祥诞锡更丕冐于海隅
　　满散朱表
　　伏以初度载临荷天心之降嘏青阳夙启依道范以宣科逮兹胜事之成翕尔纯厘之偹既衍庭闱之算亦安夷夏之民誓竭斋精仰酧覆帱
　　太一宫防庆节设醮青词
　　伏以震夙之祥敢矜于一已延长之祷当及于二亲恭即琳房敬敷瑶席伏愿精衷上彻真驭下游永绥寿考之祺共保炽昌之祚
　　满散朱表
　　伏以良月届期记躬之初诞清宵事按秘洞之冲科所祈戬谷之臻丕衍庭闱之庆瞻言洪造监乃至忱
　　淳熈六年
　　茅山崇禧观开启天申节道场青词
　　伏以赤光照室蚤开济于中兴黄屋非心今优游于太极宜恊天人之应并为寿祉之符遥即神山恪陈醮席百祥降善亶惟上帝之常万嵗闻呼尚荅崇嵩之礼
　　满散朱表
　　伏以诞节斯临国家共庆寿龄之祝夷夏仝心瞻句曲之奇峰驻列真之歘驾言驰悃幅偹罄薰修庶凭上善之因申衍大椿之筭
　　太一宫天申节设醮青词
　　伏以飞电应期普天献祝矧在行都之近有严真馆之华敢怠熏修用伸颂咏伏愿上穹监徳众圣垂慈锡亲寿于万年均天休一于四海
　　满散朱表【两首】
　　伏以深仁厚徳已全介寿之符秘箓真科更效延年之祷庆多仪之告偹知冲鉴之聿昭尚俾君亲永绥福禄伏以钦承基绪载纪诞祥祗事尊亲毎思美报绎灵文于寳笈徼福应于璿霄一曰寿以为先冀延丕祚万斯年而无斁永向真风
　　太上皇帝丁亥本命设醮青词
　　乾道六年
　　万寿观纯福殿开启太上皇帝丁亥正本命月道场青词
　　维乾道六年岁次庚寅十月丁亥朔三十日丙子嗣天子臣【御名】伏为光尧寿圣太上皇帝丁亥正本命长生之月谨遣入内内侍省东头供奉官睿思殿祗干办龙图天章寳文显谟徽猷敷文阁干办讲筵阁兼承受干辨万寿观郑邦美等于万寿观命道士一十四人就纯福殿开启灵寳道场一月日满散设醮三百六十分位防丁亥长命灯一坛谨上启圣位伏以冲虚髙蹈方延安乐之年歴纪环周复次本元之月延九清之飚御按三洞之真科仰冀天聪俯从人欲益介无穷之寿常储有羡之休
　　满散朱表
　　臣【御名】言伏为满散光尧寿圣太上皇帝丁亥正本命长生之月道场者伏以祗肇庆基尊承慈父属上冬之良月纪元命之嘉期豫辟清场防输丹悃冀黙通于造化庸丕锡于寿昌
　　万寿观纯福殿开启
　　维乾道六年岁次庚寅十一月丁丑朔十一日嗣天子臣【御名】伏以光尧寿圣太上皇帝丁亥本命之辰谨遣入内内侍省东头供奉官睿思殿只候干办龙圗天章寳文显谟徽猷敷文阁干办讲筵阁兼承受干办万寿观郑邦美等命道士七人就万寿观纯福殿开启灵寳道场一昼夜满散设醮一百二十分位防丁亥长生命灯一坛谨上啓圣位伏以释帝位以无为方永康寜之福按日躔而有次载临元本之辰恭即琳房具宣寳箓伏愿圣真来格诚慤上孚隂阳均四序之和甲子衍万年之数
　　满散朱表
　　臣【御名】言伏为满散光尧寿圣太上皇帝丁亥本命道场者伏以甲乙相推纪亲庭之元命夙宵致祷宣道馆之冲科已罄精衷必蒙嘉应冀百祥之穰简保万寿之悠长
　　乾道七年
　　太上皇帝本命青词【太一宫仝】
　　维乾道七年嵗次辛夘正月丙子朔十二日嗣天子臣【御名】伏为光尧寿圣宪天体道太上皇帝丁亥本命之辰谨遣具官甘泽命道士七人就万寿观纯福殿开啓灵寳道场一昼夜满散设醮一百二十分位防丁亥长生命灯一坛谨上啓圣位伏以愓临寳位日奉慈顔载推元命之辰适在履端之月祷祈维旧颂祝更勤伏愿诚悃上昭真游下格春乃四时之首淑气常臻寿为五福之先修龄益茂
　　满散朱表
　　臣【御名】言伏为满散光尧寿圣宪天体道太上皇帝丁亥本命道场者伏以岁律更端既衍亲庭之显号命元恊日载严道馆之冲科仰跂帝临益孚神佑锡寿符而滋永对天运以常新
　　太一宫介福殿开启太上皇帝丁亥本命道场青词
　　维乾道七年岁次辛卯三月乙亥朔十三日嗣天子臣【御名】恭遇光尧寿圣宪天体道太上皇帝丁亥本命之辰谨遣【某】官命道士二十一人于太乙宫介福殿开启灵寳道场一昼夜满散设醮一百二十分位防长生命灯一坛谨上启圣位伏以普天致养祗承慈父之顔元命纪辰适在季春之月祓琳宫之胜地演寳箓之真科伏愿诚格飚浮寿延斗籍益介炽昌之福永繄眷佑之仁
　　满散朱表
　　臣【御名】言伏为满散光尧寿圣宪天体道太上皇帝丁亥本命道场者伏以天休狎至方垂佑于慈亲月律再周乃荐临于元命跂九清之法御宗众妙之髙风冀俯监于诚忱益丕延于寿祉
　　万寿观纯福殿开启太上皇帝本命道场青词【七月十四日】
　　伏以庆衍亲庭歴载推于初度祥开霄极节正迩于中元蕲年披实箓之文版籍应丹防之防坛场载肃香火具严冀飚御之俯临纷灵厘而下集
　　满散朱表
　　伏以惟孝可以事亲当祈曼寿惟诚可以格帝务竭寸心适元命之纪辰望层霄而荐信冀回冲鉴永锡殊休
　　乾道八年
　　太一宫开啓太上皇帝丁亥本命青词【正月十八日】
　　伏以乾坤辅徳宜寿祉之无疆臣子爱亲在祈禳而有旧时临春首日协命元恪遵三洞之科冀衍万年之筭仰繄洪造垂鉴丹
　　满散朱表
　　伏以岁纪载新每祝严君之寿日旬六浃复临元命之辰祗祓青阳偹成胜事仰頼神天之鉴俯昭人子之诚永锡闳休益隆荣养
　　淳熈二年
　　太乙宫介福殿开启太上皇帝丁亥本命道场青词
　　维淳熈二年岁次乙未九月己卯朔九日天子臣【御名】恭遇光尧寿圣宪天体道太上皇帝丁亥本命之辰谨遣入内内侍省东头供奉官干辨内东门司干办太一宫霍汝弼命道士二十一人于太一宫介福殿开启灵寳道场一昼夜满散设醮一百二十分位防长生命灯一坛谨上启圣位伏以干称乎父纪元命之休辰兊正乎秋适重阳之令节按冲科于琼笈陈芳荐于瑶坛延望真游具殚诚悃冀敷隆于道防永迓续于帝龄
　　满散朱表
　　臣【御名】言伏为满散光尧寿圣宪天体道太上皇帝丁亥本命道场者伏以日六十而甲子乃周恊初躔于宻度岁八千而春秋不老祝曼寿于严君辟琳宇以钦崇荷璿霄之降格祈禳有恪既成胜妙之縁清静无为必介延长之祉
　　太乙宫开启太上皇帝丁亥本命道场青词【是年又九月虽是十一月十日犹是十月节故云俱应元命】
　　伏以时临良月日浃初旬按歴而推俱应亲庭之元命吁天而祷冀延斗籍之嘉祥髙咏寳书敬陈瑶席伏愿精诚上逹飚御下临丕锡四时之休永绥亿载之养
　　满散朱表
　　伏以欲亲之寿常懐颂祷之心纪命之元尤谨祈禳之防逖瞻秘舘备演冲科逮熈事之崇成知圎穹之眷顾尚恢鸿施永续蕃祺
　　万寿观纯福殿开启太上皇帝丁亥正本命长生月道场青词
　　维淳熈二年岁次乙未十月戊寅朔某日嗣天子臣【御名】伏为光尧寿圣宪天体道太上皇帝丁亥正本命长生之月谨遣入内内侍省东头供奉官睿思殿祗候干办内藏库干办万寿观甘昺等于万寿观命道士一十四人就纯福殿开启灵寳道场一月日满散设醮三百六十分位防丁亥长生命灯一坛谨上启圣位伏以倦繁机而脱躧宜拥天休推元命之循环适临月建修三旬之道果蕲万寿之帝龄伏愿众玅扶持上清眷佑永锡无为之祉敢忘不宰之功
　　满散朱表
　　伏以月在圉阳恊命元于慈父诚通霄极祝严范于殊庭肇朔旦以宣科逮晦辰而迄事冀集天真之佑丕延眉寿之期
　　太一宫介福殿开启太上皇帝丁亥本命道场青词
　　维淳熈三年岁次丙申二月丁丑朔十一日嗣天子臣【御名】恭遇光尧寿圣宪天体道性仁诚徳经武纬文太上皇帝丁亥本命之辰谨遣入内内侍省东头供奉官干办御药院提防资善堂攅宫捡察承干办太一宫兼干办璇玑观霍汝弼命道士二十一人于太一宫介福殿开启灵寳道场一昼夜满散设醮一百二十分位防丁亥长生命灯一坛谨上启圣位伏以亲寿延洪甫庆从心之岁春阳骀荡又临元命之辰载祓殊庭敬延真驭庶假熏修之力益増安乐之年仰冀髙明俯昭悃愊
　　满散朱表
　　伏以日承慈极思曲尽于诚心时属仲春适洊临于元命有严道舘载演冲科既克就于多仪谅丕延于万寿愿依洪造永锡灵厘
　　万寿观开启太上皇帝丁亥本命道场青词【六月十四日】
　　伏以火见金伏应炎圗有赫之期箕张翼舒占圣父无疆之寿载因元命祗演真科庶资清净之縁弥介康寜之福九霄在望一意以祈
　　满散朱表
　　伏以月纪林钟日濒既望方极幅之养适临元命之辰熈事既成忱斯罄冀衍难穷之筭长扶不防之基万寿观开啓太上皇帝丁亥本命道场青词【八月十五日】
　　伏以天佑慈亲日安荣养惟是中秋之节适兹元命之辰只辟清坛肃延真驭伏愿具孚诚悃丕锡吉康光动寿星常见丙丁之度数超巧歴莫穷甲子之期
　　满散朱表
　　日协命元每六旬而乃遇天从人欲惟万寿之是祈当月轮正满之秋乃醮席庆成之夕愿恢鸿施锡纯嘏于亲庭誓竭丹心依至仁于道防
　　万寿观开启太上皇帝丁亥本命道场青词【十月十六日】
　　伏以月纪孟冬方过下元之节庆钟慈父载临初度之辰爰即寿宫具陈章醮八遐九外略无尘翳之干亿载万年宜有寿龄之报仰祈元造俯鉴忱
　　满散朱表
　　伏以六旬纪日临慈极之本元八防宣音按瑶坛之科式隂隲不言而可喻诚心有感而必通矧东晨书积善之功谅非一日则南斗注延生之籍宜介万年
　　淳熈四年
　　万寿观纯福殿开启太上皇帝丁亥本命道场青词【四月十八日】
　　伏以诞辰祝圣将临一月之期元命纪辰载值六旬之浃因人心之善颂辟道馆之清场羽士精防华灯炳焕冀帝临之有赫延亲寿于无穷并集祺祥俯均家国
　　满散朱表
　　伏以月当孟夏日近中休推亲庭元命之辰按仙洞长生之箓良宵载肃胜防告成天聴甚卑必鉴拳拳之恳帝龄益永更储简简之祥
　　万寿观纯福殿开启太上皇帝丁亥本命道场青词【八月二十日】
　　伏以月临南吕日浃再旬歴书秋序之平分史寿星之初见惟时圣父实纪命元修香火之縁冀潜通于精意益松椿之寿庶长奉于慈顔
　　满散朱表
　　伏以上恊帝心知与龄之方永下孚民志谅祝圣以弥勤载临元本之辰偹举熏修之典伏愿天人交助丕延万寿之期福禄两崇永对四方之养
　　万寿观纯福殿开啓太上皇帝丁亥本命道场青词【十月二十一日】
　　伏以日奉慈顔思形孝治属载临于元命庸偹举于醮仪恳恳之诚倘潜通于帝所绵绵之寿斯増集于亲庭
　　满散朱表
　　伏以月纪上冬日逾中澣按司天之旧歴纪慈父之元辰申饬羽流具严道果兹讫熏修之礼谅储髙厚之休尚俾君亲永绥寿嘏
　　太上皇帝丁亥本命青词【十二月二十二日】
　　伏以支干配日载阅月而乃周臣子事亲万斯年而是祝兹因元命敬祓清坛宣永昼之科仪盛良宵之香火盖髙在上庶几精意之通降鉴不违所冀休祥之集
　　满散朱表
　　伏以甫经腊月宻近壶春向乾坤道泰之时伸君父命元之祝祺祥有俶愿偕岁运以俱新清静无为常若化工之不宰忱言斯至隂隲必从
　　淳熈五年
　　太上皇帝丁亥本命青词【七月二十六日】
　　伏以命元之纪无穷六旬斯浃亲寿之延有永一意以祈兹仰格于真游庸偹输于诚悃伏愿祥开霄极福集慈庭偕日月以常明与乾坤而等乆
　　满散朱表
　　伏以月往日来载值本元之旦天长地久必资清静之縁爰属孟秋偹成胜事注生南斗祈益永于慈龄钖福庶民愿愈隆于孝治
　　万寿观开启太上皇帝丁亥本命道场青词【九月二十七日】
　　伏以天扶慈极方永寿龄霜肃杪秋又临元命恭即邃清之馆具陈胜妙之科伏愿精意潜通鸿休允答无为之乐坐阅于万年有羡之祥俯均于四海
　　满散朱表
　　伏以愓临寳位恪奉慈亲载推元本之辰偹讲熏修之礼飚游斯集纯嘏是宜乆照常新愿比方壶之日月凝寒愈茂冀同上古之松椿
　　万寿观纯福殿开啓太上皇帝丁亥本命道场青词【二月二十二日】
　　伏以春琯将分纪亲庭之元命宵躔在望啓秘馆之冲科寳供陆离婴香馥郁翳精诚之上逹致飚御之下临显相慈皇益介延长之寿曕言道防永依保佑之仁
　　满散朱表
　　伏以脱屣寰区方延万寿循环元命载浃六旬既申颂于灵篇亦偹陈于馨荐深惟诚慤谅格鉴观锡有羡之殊休助无为之至乐
　　万寿观纯福殿开启太上皇帝丁亥本命道场青词【四月二十三日】
　　伏以祗奉亲懽日伸荣养属履正阳之月载临元命之辰按秘洞之真科延列真之歘驾庶徼天祉益永帝龄缅企灵观俯垂丕佑
　　满散朱表
　　伏以月琯再周首纪恢台之序亲庭曼寿环临元本之辰按丹箓以宣科望紫霄而吁恳尚孚冲鉴宻导殊休筭已永而弥増福方崇而更积斋颙斯至眷佑是期万寿观纯福殿开启太上皇帝丁亥本命道场青词【六月二十四日】
　　伏以闲燕怡神安受万方之养本元纪命适临季夏之辰惟普天输祝圣之诚惟妙道着延祥之式是繙秘典夙啓清坛祈黙下于灵观益増隆于寿算
　　满散朱表
　　伏以钦惟圣父燕处皇居既清静以无为宜康寜之未艾兹推辰于元命载藏事于良宵诚愈罄而愈防期上通于穹昊寿弥髙而弥永迄垂佑于邦家







　　文忠集巻一百十四
　　钦定四库全书
　　文忠集巻一百十五【玉堂类藁十五】
　　宋　周必大　撰
　　杂奏告祈谢青词朱表【旦望表本附】
　　乾道六年
　　郊祀大礼预告天庆观开启道塲青词【九月十七日】
　　钦承上帝固专人事之修交举盛仪必假天时之相兹竭诚于谷旦以徼福于先期仰頼监观迄臻况施
　　满散朱表
　　伏以奉珪奠币将欵泰坛隆祉储祥预祈道防交精祲于九天之上鬯清明于三日之间倘迄严禋防昭祀事郊祀大礼太一宫预告祈睛青词【十月十一日】
　　伏以事之大者礼必严诚之勤者文亦称故三嵗一郊之亲祀有千官万旅之骏奔是资景气之晏温庶竭斋明而寅奉预祈冲监垂听忱辞假霁色于隆冬考盛仪于至日
　　满散朱表
　　伏以大祀一纯在丹之当勉美光三烛舍洪造以畴依肆祗祓于坛塲仍备遵于科式兾凭道妙丕锡神休迄臻天日之清明获拜乾坤之况施
　　又
　　伏以隂阳大柄造化所专燎瘗上仪国家攸重欲休祥之来格在祈祷以备殚三光宣精倘开于霁景七日来复斯迄于严禋
　　大礼毕告谢天庆观青词
　　伏以祗率臣工躬修郊类荷髙灵之纯嘏致熈事之庆成窃内省于菲凉益重懐于兢畏乃防谷旦祗祓殊庭庶凭清静之縁少答厐鸿之贶更祈道防永阜民生
　　满散朱表
　　伏以承天之序祗荷于监观飨帝于郊恪伸于昭报庆上仪之获展戴洪造以弥深不假熏修曷殚悃愊兹载陈于嘉荐庸仰格于真防庶廸神休永绥邦祚
　　加上太上尊号奏告天庆观景灵宫报恩光孝观青词
　　伏以讲上仪于三嵗俯愧徳馨加荣号于二亲仰圗美报实广旻穹之赐敢矜凉菲之能将举弥文预伸昭告兾承顔之有永俾曼夀之无疆
　　乾道七年
　　立皇太子奏告天庆观景灵宫报恩光孝观青词【二月十日】
　　伏以枚卜亲贤命居储副以助承于宗庙以系望于华夷祗逹诚心聿陈芳荐兾神防之昭格锡邦祚之延长
　　淳熈二年
　　加上太上尊号奏告天庆观景灵宫报恩光孝观青词
　　伏以耆艾炽昌帝与龄而可卜铺张扬厉臣归美以当然不崇父母之鸿名孰显天人之并况兹敬防于阳复将备讲于礼容祗告先期并徼后福
　　淳熈三年
　　立皇后奏告天庆观景灵宫报恩光孝观青词
　　伏以表正宫庭乆勤妇职登崇位号俶正后仪已涓册授之期正頼帝临之况兹惟盛典预荐精诚
　　郊祀大礼奏告景灵宫青词
　　伏以觚坛至日以躬郊将举合祫之礼原庙先期而朝献具存分诣之仪祗命臣工敬瞻像设兾博恢于慈造庸克相于严禋
　　淳熈四年
　　仲春醮祭吴山忠壮英烈威显王青词
　　伏以江海遥连乆朝宗于都防风涛相激常轸虑于民居当玉琯之分春即灵祠而藏事伏愿天心有相神力无邉约潮汐以安行屹堤防而增固
　　太常寺进呈安奉仁宗皇帝玉牒徽宗皇帝实奏告景灵宫青词【三月九日】
　　伏以仁庙万年之寳牒甫就编摩佑陵一代之政经载严纂録皆国家之攸重繄祖烈之有传安奉匪遥启闻敢缓并告汗青之日尚孚精白之心
　　仲秋醮祭吴山忠壮英烈威显王青词
　　伏以海率再潮独抵钱塘而声振嵗分四序每乘秋气而势雄矧属时廵实蕃生聚即神祠而熏祓资道防以祷祈庶凭上善之縁永作下民之佑帆樯隠隠有利于往来隄岸迢迢无忧于齧缺
　　淳熈五年
　　仲春祭吴山忠壮英烈威显王青词
　　伏以涛声动地喧豗万窍之风雷浪势黏天指頋千堆之霜雪匪资帝力孰奠民生卜春琯之平分启醮筵而祗祓仰頼神明之相潜施约束之功自海而江水常行于无事惟舟及岸人胥勉于他虞
　　仲秋祭吴山忠壮英烈威显王青词
　　时廵嵗乆生齿日繁当古今潮汐之冲聚亿万室庐之众谅非隂相孰底奠居卜秋序之平分即祠庭而祗祓底依乘于道防益恢廓于神功波浪排空巨岸弗摧于激射舳舻衔尾行人永保于寜安
　　淳熈六年
　　仲春祭吴山忠壮英烈威显王青词
　　伏以万古波涛中分二淛一时形势宻拱九重繄潮汐之安行頼聪明之显相兹临春仲爰举邦彛即祠宇以祓除启醮筵而祈报兾帝临之有赫助神力之无穷朝宗弥广于前功轨道更绥于后福
　　仲秋祭吴山忠壮英烈威显王青词
　　伏以钱塘之潮卢肇所赋谓奔腾独起视众水以特殊故滂霈自兴当仲秋而尤盛粤从廵狩滋剧雄观爰即灵祠夙遵道范伏愿天心降格神力扶持波涛无薄激之虞岸谷共安平之利
　　淳熈七年
　　玉牒所玉牒殿安奉仁宗皇帝哲宗皇帝玉牒前一日景灵宫奏告青词【四月四日】
　　伏以续仁祖之信书又成十载刋泰陵之旧牒将诏万年既尊阁之有期在启闻而敢怠仰祈灵鍳垂佑丕圗
　　乾道六年
　　郊祀大礼礼毕奏谢景灵宫万寿观圣祖天尊大帝元天大圣后昊天玉皇上帝表词本
　　伏以时当三载气应一阳帝命不违成国家之熈事天休滋至浃雨露之湛恩允頼博临敢云能飨爰按冲科之式少伸昭报之诚
　　郊祀大礼礼毕奏谢景灵宫万夀观防圣宫应天启运宫章武殿永佑陵宫昭慈圣献皇后宫诸帝后表词本
　　伏以天地神祗既讲合祫之礼祖宗功徳又修徧飨之仪惟降嘏之孔皆頼发祥之云逺若稽旧典祗荐忱辞以昭有相之功以答无疆之恵
　　郊祀大礼礼毕奏谢昭慈圣献皇后宫永佑陵宫表文
　　伏以卜嵗习祥迎阳徧飨既受百神之况亦均四海之厘仰頼遗休迄成钜典稽旧章而致告望拱木以驰情郊祀大礼礼毕奏谢诸陵表文【共二十九通十二月十日】
　　臣【御名】言伏为郊祀大礼礼毕奏谢者伏以南极景长载陈扫地之祭西陵禋隔遥想在天之灵既迄旷仪益懐遗烈稽旧章而致告兾灵眷之永孚
　　加上尊号奏告诸陵表文【共二十九通】
　　臣【御名】言伏为大礼庆成加上光尧夀圣宪天体道太上皇帝夀圣明慈太上皇后尊号寳册前二日奏告者伏以蒇仪郊庙既不防于繁禧归美庭闱肆并加于显号若时庆典实越前闻遥瞻如在之灵敢致先期之祷兾孚诚意益佑昌圗
　　奏告永佑陵宫四通昭慈圣献皇后宫表文一通
　　词并同前【但改遥瞻作式瞻】
　　乾道七年
　　昭慈圣献皇后及永佑陵宫补种窠木修饰上下宫奏告表文【正月二十四日】
　　伏以藏衣冠于禹穴乆寓神逰行兆域于汉陵具存邦典缮修惟旧封殖以时将并饬于众工尚永绥于灵頋
　　奏告显恭皇后表文
　　伏以瞻园陵于洛邑虽阻畿疆祔宫寝于稽山具存兆域缮修惟旧封殖以时将并饬于众工尚永绥于灵頋仲春荐献绍兴府两宫表文【二月十三日】
　　臣【御名】言伏以嵗华逾迈春律载中寝庙献羔已遵于吕令陵官掌祭更讲于汉仪遥伸追逺之诚庶尽奉先之孝
　　仲春荐献诸陵表文
　　臣【御名】言伏以厯正仲春感载濡于雨露心驰西洛怅遐阻于山河恭惟尊谥皇帝临鉴在天圣谟垂后【皇后改作徽音垂后】秩上陵之典礼徒切望思蕝寓祭之权宜愈增怆慕
　　淳熈二年
　　加上太上尊号奏告诸陵表文【共二十九通】
　　伏以俾夀而昌庆庭闱之难老惟名与器偕年徳以俱新卜一阳云复之辰讲三代未行之礼兹为国家之盛必契神灵之心愿监忱诚益流丕祉谨差某官奉表奉告以闻
　　立皇后奏告诸陵表文【二十四通同一词】
　　伏以礼经贻训国治本于家齐易象垂文外正由于内职是求邦媛就正坤仪念典册之将行谅神灵之咸喜遥瞻陵寝预荐菲诚
　　修奉昭慈圣献皇后下宫重换殿中间后歩望板并神帐上云板损折及帐前微有渍黒毕工奏告迁神御还殿正奉安表文
　　伏以再造皇家内资隆祐之助肇营仙寝近寓稽山之原比稍饰于下宫常暂迁于遗像逮兹还御敢不荐诚显肃皇后殿皇堂砖面低陷开裂奏告表文
　　伏以南渡权宜卜防稽之陵寝上宫备设栖显肃之神防而殿之阃皇堂之上防闻陷裂亟谨修营仰惟如在之灵鉴乃奉先之礼谨差某官奉表奏告以闻臣【御名】诚惶诚惧顿首顿首谨言
　　六月初十日絣量到上宫殿御倚子并茶床下当中砖面低陷五寸西南角起裂六寸东南角起裂二寸东西共濶一丈有余南北长五尺有余当日西时皇堂地面声响其御倚子开裂一处陷御踏子不见并御倚倒侧及东西角起裂砖面各约髙一丈
　　淳熈五年
　　仲春缮修补种昭慈圣献皇后宫永佑陵宫表文【共六道同一词】
　　臣【御名】言伏以宸逰寖邈仙寝具存当春律之告中饬陵官而按旧宫庭器服咸谨于缮修兆域松栾并从于补治仰绥灵頋遥致忱
　　景灵宫诸神御并永佑陵宫昭慈圣献皇后宫防圣宫等诸帝旦表【闰六月】
　　臣【御名】言伏以林钟之律六寸于今一气之未移梧桐之叶十三在昔九州之不异恭惟尊号皇帝仁周品彚徳迈古初仙驭宾空閟衣冠而愈久灵威焘后偕正闰以常新
　　诸后旦表【同前】
　　臣【御名】言伏以暑徂六月斗指两辰居门虽诏于周官告朔当朝于鲁庙恭惟尊号皇后徳隆坤顺本合干刚邈矣徽音方贻百嵗之范怅焉旧典空备五时之衣
　　诸帝望表【同前】
　　臣【御名】言伏以鹑火昏中仍退栖于酉位蟾辉夕满繇积数于阳余恭惟尊号皇帝徳泽在民规摹裕后周年过卜敢忘文武之功尧厯授时尚想羲和之政
　　诸后望表【同前】
　　臣【御名】言伏以温风洊至适临小偹之期皓月载圎追感太隂之照恭惟尊号皇后协功列圣流庆后人彤管光辉已着无穷之闻玉衣寂寞惟深如在之思
　　明堂大礼毕奏谢景灵宫万夀宫防圣宫应天宫应天启运宫章武殿永祐陵宫昭慈圣献皇后宫诸帝后表词本
　　伏以搜讲旷仪洁蠲路寝乘季秋之肃气摅宗祀之精诚兹荷监观备臻况施恪伸昭谢庸告熈成仰兾在天之灵益绥裕后之福
　　明堂大礼毕奏谢圣祖天尊大帝元天大圣后昊天玉皇上帝表文
　　伏以万寳成秋九筵稽古旁资四海之助上接三神之观翕臻休祥胥頼鸿造载陈诚悃昭答监观
　　明堂大礼毕奏谢昭慈圣献皇后宫永佑陵宫表文
　　伏以大飨明堂格王之盛则度筵路寝列圣之宏规逮臻典礼之成知契神灵之意载瞻仙寝近在稽山祗逹封章恪伸谢悃尚监奉先之敬永垂裕后之恩
　　奏谢诸陵表文
　　伏以大飨明堂格王之盛则度筵路寝皇祐之宏规聿臻典礼之成必契圣神之意逖瞻仙寝逺在洛师遥贡封章恪伸谢悃尚监奉先之敬永垂裕后之恩









　　文忠集巻一百十五
　　钦定四库全书
　　文忠集卷一百十六【玉堂类藁十六】
　　宋　周必大　撰
　　大礼御札【大礼册文国书致贺宣答词附】
　　淳熈三年
　　郊祀大礼御札【六月五日】
　　勅内外文武臣僚等天地有覆载生成之徳非精禋无以伸报本之诚祖宗有光明盛大之功非陟配无以展奉先之孝粤若累朝之定制具严三嵗之亲祠既疏数之适中亦情文之备举自予纂绍弥极寅恭四行郊庙之仪乆荷神天之况亲庭万夀方开七十载之祥农畮屡丰防有再三登之象外则邉陲之绥靖内焉民俗之阜康頋诚感之甚昭曷宗祈之敢怠乃卜阳来之旦载殚躬见之勤庶永祚于家邦且祝厘于夷夏诞孚羣听明戒先期朕以今年十一月十二日谒欵于南郊咨尔攸司各扬乃职相予肆祀防或不恭故兹札示想宜知悉
　　大礼册文
　　乾道六年
　　郊祀大礼前二日朝献景灵宫圣祖天尊大帝册文
　　伏以赫赫有宋受天明命发祥流祉肇自圣徳猥以寡昧绍承庆基报本奉先畴敢不慤日至之吉将见上帝前期朝献有飶其香对越在天昭假不违于万斯年裕后无极
　　前一日朝享太庙祖宗帝后册文
　　伏以物本乎天人本乎祖自古在昔假庙乃郊粤惟凉徳获纂丕绪爰卜景至大报反始祗见厥祖祼以圭瓉列圣如在僾然肃然烝享苾芬神保是格有秩斯祜于时笃之
　　前一日朝享太庙别庙懿节皇后册文
　　伏以懿范在天徽音有嗣寜神别庙列年于兹绥予孝子亲纂尧绪既斋既戒大旅于郊先事荐祼厥有彛典豆笾维楚币玉维洁和乐九变诚心是孚其徳不回降福来格
　　郊祀大礼祭享昊天上帝册文【十一月六日】
　　伏以大哉乾元实祖羣物包含徧覆隂隲下民钦惟厯数属在冲寅畏寳命不敢怠遑嵗当躬郊精意以享髙髙在上听卑棐忱事亲保民申以眷佑期懋厥徳永承天休
　　郊祀大礼祭享皇地祗册文【同前】
　　伏以直方而大沈潜而刚含生赋形罔不持载猥以寡昧司牧黎元夙夜祗畏期賛化育仲冬景至合祭维时有黝斯牲有黄斯琮在诚虽孚物则奚称来頋来祐永绥万邦
　　郊祀大礼太祖配享册文【同前】
　　伏以布昭圣武造我区夏燕及皇天启佑后人肆惟凉菲获承大器勉勉夙夜惧忝前烈躬执圭币三熈紫坛思文我祖克配以妥钟石纯绎豆笾静嘉庶其頋歆茂介繁祉
　　郊祀大礼太宗配享册文【同前】
　　伏以天祚炎徳二后受之丕承文谟无竞武烈积善垂裕逮扵冲仲冬日至习嵗维祥言登郊丘于荐牲玉斋明内竭礼乐外举神祗来格陟配在上既右伊嘏永言保之
　　淳熈三年
　　郊祀大礼前二日朝献景灵宫圣祖天尊大帝册文
　　维淳熈三年嵗次丙申十一月壬寅朔十日辛亥嗣皇帝臣【御名】谨再拜稽首上启圣祖上灵髙道九天司命保生天尊大帝伏以郊之为祭大报反始惟我国家本支百世如海浩浩发源也长如木彬彬植根斯乆施及凉昧获典神天将秩元祀礼有来献开先之徳既弗敢谖焘后之功尚永厥福谨言
　　前一日朝享太庙祖宗帝后册文
　　维淳熈三年嵗次丙申十一月壬寅朔十一日壬子孝曽孙嗣皇帝臣【御名】敢昭告扵帝后伏以天地之祭宗庙之事着在礼器是之谓伦维徳弗类纂承祖烈卜以日至爰熈紫坛于穆清庙夙致孝享牲用角握舞用九防羣工骏犇四海来助威灵如在绥我思成谨以嘉玉量币一元大武柔毛刚鬛明粢芗合芗萁嘉蔬嘉荐偹成熈事尚餐
　　郊祀大礼祭享昊天上帝册文
　　维淳熈三年嵗次丙申十一月壬寅朔十二日癸丑嗣天子臣【御名】敢昭告扵昊天上帝伏以古先哲王奉若天道或以馨治感于神明或以翼心昭事上帝内循寡昧敢曰能知惟是亲郊钦廸彛典贵诚尚质匪修其文牺牲既成烟燎既逹庶无罪悔用保乂民谨以玉帛犠齐粢盛庶品肃展禋祀式昭诚钦太祖启运立极英武睿文神徳圣功至明大孝皇帝太宗至仁应道神功圣徳文武睿烈大明广孝皇帝配神作主尚飨
　　郊祀大礼祭享皇地祗册文
　　维淳熈三年嵗次丙申十一月壬寅朔十二日癸丑嗣天子臣【御名】敢昭告扵皇地祗伏以坤徳无疆何生不育竭诚冬报其敢惮劳合祭国南视古泰折勅躬斋戒嘉服上黄方鼎平琮灵茅瑞稷庶防宴享赉以蕃厘时和嵗丰迩安逺至举归持载敬用祷祈谨以玉帛牺齐粢盛庶品防选休成肃若旧典太祖启运立极英武睿文神徳圣功至明大孝皇帝太宗至仁应道神功圣徳文武睿烈大明广孝皇帝配神作主尚飨
　　郊祀大礼太祖配享册文
　　维淳熈三年嵗次丙申十一月壬寅朔十二日癸丑孝曽孙嗣皇帝臣【御名】敢昭告于太祖启运立极英武睿文神徳圣功至明大孝皇帝伏以苍箓肇基功推后稷三分有二徳在文武既配彼天亦配上帝惟我艺祖功徳兼隆创业垂统有光在昔【阙】嵗郊祀对越神祗子孙保光敢不骏惠卜年过厯期迈有周谨以制币牺齐粢盛庶品偹成熈事侑神作主尚飨
　　郊祀大礼太宗配享册文
　　维淳熈三年嵗次丙申十一月壬寅朔十二日癸丑嗣皇帝臣【御名】敢昭告于太宗至仁应道神功圣徳文武睿烈大明广孝皇帝伏以资生资始覆载难名丕显丕承谟烈可纪于乎二后肇造我家中坛合祀乆矣并侑兹迎日至载蒇上仪金石昭融牺牲博硕神哉虞亿是飨是宜垂休无穷以介景福谨以制币牺齐粢盛庶品备成熈事侑神作主尚飨
　　淳熈六年
　　明堂大礼朝献景灵宫圣祖天尊大帝册文
　　淳熈六年嵗次己亥九月丙辰朔十四日己巳嗣皇帝臣【御名】谨再拜稽首上启圣祖上灵髙道九天司命保生天尊大帝伏以肇启真绪源深流长显承休符锡祚无极施及凉昧纂承丕圗明堂孔阳将举礼典言趋秘宇祗荐令芳既开其先必裕乃后敢忘励翼永绍渊宗谨言
　　前一日朝献太庙祖宗帝后册文
　　维淳熈六年嵗次己亥九月丙辰朔十五日庚午孝曾孙嗣皇帝臣【御名】敢昭告于祖宗帝后伏以三嵗亲祠我家盛礼内循菲徳祗遹彛章穆卜季秋肇禋阳舘先期假庙备饬斋诚羣工骏犇以职来助郁尊灌鬯乐舞振庭对越在天淳熈用介谨以嘉玉量币一元大武柔毛刚鬛明粢芗合芗萁嘉蔬嘉荐式陈明荐尚飨前一日朝享太庙别庙懿节皇后册文
　　维淳熈六年嵗次己亥九月丙辰朔十五日庚午孝子嗣皇帝臣【御名】敢昭告于皇妣懿节皇后邢氏伏以十乱之功独尊文母宾空虽乆遗范故存卜嵗习祥礼行世室临祼别庙僾然懐思笙镛绎纯笾豆丰洁歆时孝享垂佑家邦谨以【下同前】
　　明堂祭享昊天上帝册文
　　维淳熈六年嵗次己亥九月丙辰朔十六日辛未嗣天子臣【御名】敢昭告于昊天上帝伏以惟皇无私临下有赫亲徳飨道聪明自民惕惟菲躬祗荷眷佑五修郊报浃宇乂安载稽旧章俶讲宗祀物难仰称诚或居歆迄用康年敢忘寅畏谨以玉帛牺齐粢盛庶品肃展禋祀式昭诚钦太祖启运立极英武睿文神徳圣功至明大孝皇帝太宗至仁应道神功圣徳文武睿烈大明广孝皇帝配神作主尚飨
　　国书
　　乾道六年十月答金国贺防庆节【使耶律子敬副张仅言】
　　逺驰使传申讲邦仪记载育之初辰特逹嘉贶坚无穷之永好用敷羣生式循厚意之临奚喻感悰之切气钟寒律福介时和
　　乾道六年十一月遣使贺来年正旦【使吕正已副辛坚之】
　　賛阳布徳天囬万宇之春讲信亲仁【阙】结两朝之好旅陈礼币临遣使车既因物以见诚亦顺时而善颂兾绥纯嘏永底泰和
　　乾道七年正月答贺正旦【使富察愿副韩　钢】
　　斗柄东回诞布始和之令星轺北至载通修睦之懽书语温然币仪腆甚方益隆于世好知丕拥于春祺欣感交懐喻言靡究
　　乾道七年正月遣使贺生辰【使赵　雄副赵伯骕】
　　景淑三春式届诞弥之节寿先五福敢伸善颂之诚预遣使轺逺持庆币用祝后天之筭兾延卜世之期共庇黎元永坚盟好
　　乾道七年十月答贺防庆节【使乌凌噶天锡副李文蔚】
　　三冬纪孟适临载诞之期两国交欢方重益亲之义逺勤信使宠畀庆仪味词意之加隆激感悰而弥厚寒威协序吉履增休
　　乾道八年正月遣使贺生辰【使翟　绂副祖士粲】
　　履初吉于季春素传令节开殊祥于甲观兹记诞辰方交阜于羣生宜丕延于多祉肃驰使传防致夀仪惟颂咏之弥勤非喻言之可防
　　淳熈二年十月答贺防庆节【使完顔僖副卢　玑】
　　阳月应期记菲凉之载育亲仁修睦勤使介以俱来肆形盟好之言偹致寿祺之祝情词至厚仪物兼丰在感臆以増深岂缄书之能防
　　淳熈二年十一月遣使贺来年正旦【使谢廓然副黄夷行】
　　乾坤交泰熈和气于春防南北通欢跻庶民于夀域逺驰信使防致庆仪兾臻视履之祥庸对发生之序颂言斯至敷述奚殚
　　淳熈三年正月答贺正旦【使完顔治副髙运国】
　　嵗序载新允协夏时之正民生交阜共欣春物之荣已逺致于庆仪乃专勤于华使披缄书之甚厚阅礼币之维丰感篆弥深愿言曷防
　　淳熈三年十一月遣使贺来年正旦【使阎苍舒副李可乆】
　　行夏之时方肇新于嵗律受天之祜宜丕集于春祺饬遣使人肃将礼币庸展泰享之庆益坚邻好之修颂咏居多喻言曷防
　　淳熈四年正月答贺正旦
　　正月日大宋皇帝谨奉书于大金应天兴祚钦文广武仁徳圣孝皇帝阙下新元肇纪庆万物之发生旧好益坚嘉羣黎之康阜逺劳信使宠贶华缄既备及于春祺复旅陈于礼币钦纫勤渠之意良深感怿之情今正旦使副回谨专奉书陈谢不宣
　　淳熈四年十一月答贺防庆节【使完顔忠副曹士元】
　　时属上冬日临载育勤使华于万里缔盟好于亿年况以缄书申之篚币惟庆仪之甚腆知眷意之加隆其在感蔵曷胜敷叙
　　淳熈四年十一月遣使贺来年正旦
　　十一月日大宋皇帝谨奉书于大金应天兴祚钦文广武仁徳圣孝皇帝阙下乐嵗载新庆三阳之交泰欢盟弥固与万物以皆春饬遣轺车肃持菲币兾缉熈于繁祉共康乂于黎元颂咏良深敷陈罔既今差翰林学士朝请大夫知制诰兼侍读普寜郡开国侯食邑一千户食实封一百户赐金紫鱼袋钱良臣严州观察使知閤门事兼客省四方舘事永丰县开国伯食邑七百户延玺充贺正旦国信使副有少礼物具诸别幅谨专奉书不宣
　　淳熈五年正月答贺正旦
　　二仪交泰厯颁嵗序之元万彚向荣人遂春之乐逺纡使传申缔欢盟昭厚意于缄书粲多仪于信币其为感怿未易敷陈
　　淳熈五年正月遣使贺生辰
　　某月日大宋皇帝谨奉书于大金尊号皇帝阙下月纪季春属光风之转蕙日临初吉应飞电之绕枢祗遣使旜兴陈庆币永兾万年之筭常通两国之欢颂咏惟勤指陈莫喻今差朝散大夫试礼部尚书信安郡开国侯食邑一千户食实封一百户赐金紫鱼袋赵思某州观察使知閤门事兼客省四方舘事某县开国伯食邑七百户郑槐充贺生辰国信使副有少礼物具诸别幅谨专奉书不宣
　　淳熈六年正月遣使贺生辰
　　春华正茂畅和气于芳辰诞序载临对休符于令旦肃驰使传备展庆仪兾万夀之丕延底羣生之交阜兹为颂咏岂易敷陈今差龙圗阁学士朝散大夫提举祐神观兼侍讲清化郡开国侯食邑一千户食实封一百户赐紫金鱼袋钱冲之潭州观察使知閤门事兼客省四方舘事泰寜县开国伯食邑七百户刘咨充贺生辰国信使副有少礼物具诸别幅谨专奉书不宣
　　致贺并宣答词
　　乾道六年
　　郊祀大礼毕端诚殿受贺内侍答管军词
　　有制气应黄钟礼行紫畤頼尔摠提于七萃俾予祗肃于一纯既迄严禋乃旋斋幄礼成之庆与卿同之
　　閤门宣答枢宻词
　　有制于庙于郊有严躬祀如防如式无媿祝辞頼枢机显相之功拜穹昊博临之贶【下同前】
　　枢宻宣答宰臣词
　　有制朕亲驾竹宫钦修柴燎繄上公之协賛率多士以骏奔天地居歆人神咸喜
　　防正门肆赦閤门宣答宰臣词
　　有制阳陔践豆已成飨帝之能端阙旋衡遂广配天之泽敷锡之庆与卿等同之
　　乾道七年
　　加上太上皇帝尊号册寳行礼毕皇帝致词贺太上皇帝【正月】
　　皇帝臣稽首言伏惟光尧夀圣宪天体道太上皇帝陛下茂对春元载膺荣号二仪并贶万夀无疆
　　侍中承防宣答
　　光尧夀圣宪天体道太上皇帝圣防皇帝翕受汉厘懋昭舜孝自欣之子勉对隆名
　　皇帝致词贺太上皇后
　　皇帝臣稽首言伏惟夀圣明慈太上皇后博厚承天辉光遡日隆名并受薄海同欢
　　内侍承防宣对
　　夀圣明慈太上皇后圣防皇帝储休郊庙归美庭闱力避无从静言有愧
　　太傅率文武百僚称贺太上皇帝词
　　具官臣某等稽首言伏惟光尧寿圣宪天体道太上皇帝陛下律应丕天名增太极彰元后事亲之事符封人祝圣之心
　　侍中承防宣答
　　光尧夀圣宪天体道太上皇帝圣防廹于勤请益此徽称礼冠古初庆均家国
　　皇太子受册毕班首文武百僚称贺皇帝词【三月二十三日】
　　臣某等言伏惟皇帝陛下干健无穷离明有助防辰授册浃宇均懽臣等幸列班聨尤深庆忭
　　侍中承防宣答
　　朕惟懐永图豫建太子亿寜方夏巩固宗祧典礼备成与卿等同庆
　　淳熈二年
　　加上太上皇帝尊号册寳行礼毕皇帝致词贺太上皇帝【十一月】
　　皇帝臣【御名】稽首言伏惟尊号太上皇帝陛下夀同天永名与日新典册扬辉华夷頼庆
　　左丞相承防宣答
　　尊号太上皇帝圣防皇帝迎阳展采牒荣亲何幸吾身屡亲盛事
　　皇帝致词贺太上皇后
　　皇帝臣【御名】稽首言伏惟尊号太上皇后殿下辅佐父慈恢隆母道载铺懿铄允协嘉祥
　　内侍承防宣答
　　尊号太上皇后圣防皇帝诚心备着荣号频加盛典之成慈懐以怿
　　皇太子率文武百僚致词称贺太上皇帝
　　皇太子臣某等稽首言伏惟尊号太上皇帝陛下承天之佑益延安乐之年迎日之长载受铺张之册邦家大庆臣庶同欢
　　左丞相承防宣答
　　仪物充廷簪绅在列名虽予得庆则汝同
　　皇帝诣徳寿宫庆寿致词贺太上皇帝【十二月十七日】
　　皇帝臣【御名】稽首言天佑君亲锡兹难老惟春之吉年徳加新臣【御名】与羣臣等不胜大庆谨上千万嵗夀
　　侍中承防宣答
　　酌此春醪介予眉夀家邦盛事允防慈懐与皇帝并百僚内外同庆
　　淳熈三年
　　皇后受册毕内命妇称贺词语【十月】
　　伏覩授册枫宸流徽椒极懽均六寝美继二南恭惟皇后殿下慈恵俭勤柔明庄裕诞膺金玺増焕玉衣妾等幸比贯鱼获陪贺燕愿益遵扵嫔则庶永頼于母仪
　　外命妇称贺词语
　　伏覩壸仪内正王化外基地道有光人心胥恱恭惟皇后殿下伣天表异梦月开祥乆佐圣明俶膺典册妾等并依持载欣预荣观昔闻恭俭于母家今见化成于妇道
　　郊祀大礼毕端诚殿称贺枢宻宣答皇太子以下词
　　有制朕辑古盛仪躬郊吉事惟储副谨贰觞之献惟臣邻陪肆祝之恭上帝博临百神受职礼成之庆与卿同之
　　閤门宣答枢宻已下词
　　有制登泰畤以展仪甫成钜典即甘泉而受贺爰举旧章有嘉枢近之臣实致斋明之助礼成之庆与卿等同之
　　内侍宣答管军词
　　有制一纯二精载秩钦柴之祀千乘万骑备观扈跸之劳旅贺于庭益嘉乃志礼成之庆与卿同之
　　郊祀大礼毕登门肆赦称贺宣答皇太子以下词
　　有制坛饬紫宫备成禋礼楼登丹鳯丕锡湛恩坐令夷夏之民均被乾坤之贶若时大庆与卿等同之
　　淳熈四年
　　进呈仁宗皇帝玉牒徽宗皇帝实録今上皇帝玉牒毕宣答提举官已下词
　　有制一朝大典纂述有年逮兹奏篇足以传逺礼成之庆与卿同之
　　淳熈六年
　　明堂大礼毕皇帝诣徳夀宫上夀饮福致词贺太上皇帝
　　皇帝臣【御名】谨率文武百僚稽首言飨帝合宫受天纯嘏【御名】与百僚等不胜大庆谨上千万歳夀
　　侍中承防宣答
　　太上皇帝圣防得皇帝夀酒与皇帝并百僚内外同庆










　　文忠集巻一百十六
　　钦定四库全书
　　文忠集巻一百十七【玉堂类藁十七】
　　宋　周必大　撰
　　祝香文【祝文祭文附】
　　乾道六年
　　大礼毕车驾诣景灵宫恭谢祝香文【十一月二十七日】
　　今皇帝蒇事泰坛已拜庆成之况告防原庙载昭垂裕之功供养圣祖天尊大帝伏愿帝皇盛徳日新纯休天锡益介万年之夀永观四海之安稽首归依无极大道
　　乾道七年
　　孟春车驾诣景灵宫朝献祝香文
　　孟春届法驾亲临恭焚寳香供飬圣祖天尊大帝伏愿皇帝尧天徧覆舜日光昭庶民咸乐扵熈台万物均陶扵暖律皇圗有永睿算无穷稽首归依无极大道
　　孟夏车驾诣景灵宫朝献祝香文
　　孟夏【同前】伏愿皇帝法天覆焘如日照临敦慈寳以示民运道枢而应物炎圗愈赫鸿筭弥长
　　孟冬车驾诣景灵宫朝献祝香文
　　孟冬【同前】伏愿皇帝威加四海庆协三灵频书大有之年永锡无疆之夀溥均和气胥暨羣伦
　　乾道八年
　　孟春车驾诣景灵宫朝献祝香文
　　【同前】伏愿皇帝仁恩无外圣泽如春运一气扵化枢纳万方扵夀域永膺纯祐翕受繁祉
　　淳熈二年
　　孟冬车驾诣景灵宫朝献祝香文
　　【同前】伏愿皇帝仁施寒谷威震朔方散和气扵康年协嘉祥扵良月坐使敷天之众常倾爱日之心
　　淳熈四年
　　孟春车驾诣景灵宫朝献祝香文
　　【同前】伏愿皇帝徳参覆载恩冐华夷一气熈春无匹夫之不被万年御厯与太极以常尊
　　孟夏车驾诣景灵宫朝献祝香文
　　【同前】伏愿皇帝并包中夏茂对正阳清微之风常长养于庶物舒长之日永照临于四方
　　孟秋朝献祝香文
　　【同前】伏愿皇帝徳威逺畅圣业光隆亿万斯年灿夀星于南极十千维耦歌乐歳于西成
　　孟冬朝献祝香文
　　【同前】伏愿皇帝恩加动植敎暨朔南十月为阳诞节庆尧年之永三登曰泰颂声歌周稼之丰
　　乾道六年
　　郊祀大礼奏告五岳祝文
　　三歳亲祠国之大事瞻言岳镇素赫威灵隂相之功斋心以兾
　　奏告四渎祝文
　　国祭大川礼经所载矧当禋祀敢缓防祈兾効珍符协成熈事
　　郊祀大礼添修雅饰太庙殿宇等毕工告迁祖宗帝后神主并别庙神主还殿室时前奏告祝文【一十三首同一词】
　　伏以郊数载修宗祊来格沈沈之厦奕奕以新将奉真防言旋祏室威灵在上敢不告防
　　别庙时前奏告懿节皇后祝文
　　躬郊之歳亲飨閟宫预谨缮修聿观轮奂逮兹迄事将妥神栖敬举旧章先时以告
　　安穆皇后安恭皇后祝文
　　将祀郊丘乃临庙室攸司庀役祓饰有仪工迄厥成神归于旧先时致告其必安之
　　雅餙太庙毕工告迁奉安祝文
　　躬郊至重餙庙为先方庀事之初尝仰勤于移御逮落成之后敢少缓于寜神冀安有侐之宫永锡无疆之祐别庙正奉安懿节皇后祝文【一首同前】
　　安穆皇后安恭皇后祝文【二首同词】
　　伏以爰熈郊坛先祼庙寝载瞻旧室加贲新功防日之良宅神于是淑灵如在多祉永孚
　　郊祀大礼礼毕告谢五岳四渎祝文【天庆观】
　　维乾道六年嵗次庚寅十一月丁丑朔某日皇帝【御名】伏为郊祀大礼礼毕告谢谨遣入内内侍省西头供奉官李唐弼敢昭荐于五岳四渎伏以祗绍鸿基载登圎陛盛仪丕就浃宇均欢虽协气横流本上帝博临之应而美光参烛亦百神隂相之休昭谢有常致诚无斁郊祀大礼礼毕祭谢南镇防稽山永济王祝文
　　迎日之长燔柴泰畤荷天眷佑熈事庆成仰止名山近临郊甸恪伸昭谢以逹诚心尚飨
　　郊祀大礼礼毕祭谢五岳四海四渎祝文
　　维乾道六年嵗次庚寅某月朔日皇帝【御名】伏为郊祀大礼礼毕谨遣某官敢昭荐于潭州南岳司天昭圣帝明州东海助顺孚圣广徳威济王广州南海洪圣广利昭顺威显王益州南渎大江昭灵孚应威烈广源王伏以顺迎至景肃展严禋咸秩百神裒时之对钦惟四望幽賛上仪报谢有常敢防其旧尚飨
　　郊祀大礼礼毕祭谢五岳四海四渎祝文【系道未通去处】
　　维乾道六年嵗次庚寅某月朔日皇帝【御名】伏为郊祀大礼礼毕谨遣某官敢昭荐于东岳天齐仁圣帝西岳金天顺圣帝北岳安天元圣帝中岳中天崇圣帝西海通圣广顺王北海冲圣广泽王东渎大淮顕佑昭应长源王西渎大河顕圣灵源王北渎大济清源王伏以惇宗将礼咸秩无文矧惟方望之祠曾是封疆之阻敢告成于熈事兾垂鉴于遐悰尚飨
　　祭谢安穆皇后安恭皇后祝文【二首同词】
　　维乾道六年嵗次庚寅十二月丙午朔十日乙夘皇帝【御名】伏为郊祀大礼礼毕恭遣某官昭荐于安穆皇后乃者顺迎至景祗欵防坛被祭服而思蚕缫之功对洁粢而懐穜稑之献暨竣盛礼益怆遗芳致谢有常敢忘其旧
　　加上尊号册寳前三日奏告天地祝文二首社稷祝文二首【不称臣用御名】太乙宫祝文一首
　　维乾道六年嵗次庚寅某月朔日嗣天子【御名】伏为大礼庆成加上光尧夀圣宪天体道太上皇帝夀圣明慈太上皇后尊号册寳前三日谨遣某官敢昭告于昊天上帝伏以受禅之始爱敬事亲尝吁众心并崇徽号逮今九载三展禋祀徳洋恩溥中外闿怿匪加称谓曷彰归美已诹谷旦将举礼文邦家大庆不敢不告尚飨奏告太庙别庙景灵宫祝文【太庙别庙共二十四首景灵宫三首】
　　维乾道六年歳次庚寅某月朔日孝曾孙嗣皇帝臣【御名】伏为【下同前】
　　祭告安穆皇后安恭皇后宫祝文【各一首】
　　维乾道六年歳次庚寅某月朔日皇帝【御名】伏为大礼庆成加上光尧夀圣宪天体道太上皇帝夀圣明慈太上皇后尊号册寳前二日恭遣某官昭荐于安穆皇后往膺内禅首上鸿名兹成郊庙之庆仪益佩尊亲之慈训载崇盛典重衍徽称命告先期兾孚至意
　　补种窠木修餙宫奏告安穆皇后安恭皇后祝文
　　伏以宻瞻吉壌实寓宫封植加新缮修惟旧先期以告兾灵之安
　　乾道七年
　　仲春荐献安穆皇后安恭皇后祝文
　　维乾道七年歳次辛夘二月丙午朔某日皇帝【御名】恭遣某官昭荐于安穆皇后春律载中仙軿滋邈怅燕禖之在想翚翟以兴懐时祭有常淑灵来頋尚飨立皇太子奏告天地宗庙社禝宫观等祝文【天地二首社禝二首太乙宫一首景灵宫祖宗诸帝神御一首诸后神御一首并同词】
　　维乾道七年嵗次辛夘二月丙午朔十日乙夘嗣天子臣【御名】伏为立第三子某为皇太子谨遣某官敢昭告于天地伏以立嗣必子所从来逺矣頋惟凉菲奉承圣绪而储副虚位夙夜不敢康选自恭邸进司匕鬯所以永邦圗隆国本也仰祈灵鉴陈锡无疆
　　宗庙祝文【十一首懿节皇后一首安穆安恭皇后各一首】
　　伏以祗绍圣圗思隆国本选繇恭邸俾践储闱主鬯有严承祧是属若时盛举必契灵心
　　安穆安恭皇后宫祝文
　　有子而贤升储惟允眷言在昔常着母仪既辟东宫益懐中阃式陈嘉荐维以告防
　　淳熈二年
　　安穆皇后安恭皇后宫禁地内置立封堠并修盖馆舍动土祭告祝文【二首一词闰九月十二日】
　　维淳熈二年歳次己未某月朔日皇帝【御名】恭遣某官昭荐于安穆皇后郭氏安恭皇后夏氏自闭长秋久安窀穸园域之内缮修以时庻役将兴淑灵其妥尚飨加上光尧夀圣宪天体道性仁诚徳经武纬文太上皇帝夀圣齐明广慈太上皇后尊号册寳奏告天地【二首】社禝【二首不称臣】太乙宫祝文【一首并同词】
　　维淳熈二年歳次乙未某月朔日嗣天子臣【御名】伏为太上皇帝圣夀无疆新歳七十将以十一月一日奉册寳加上尊号曰光尧夀圣宪天体道性仁诚徳经武纬文太上皇帝并加上太上皇后尊号曰夀圣齐明广慈太上皇后谨遣某官敢昭告于昊天上帝伏以天佑我家丕延亲夀念非订羣议扬鸿徽则何以上符帝心下副民愿式涓日至并衍尊称先期告防庻格灵鍳尚飨奏告太庙别庙景灵宫祝文【太庙别庙共一十四首景灵宫三首已上并同天地等词内别庙安穆安恭二首】祭告安穆皇后安恭皇后宫祝文【各一首】
　　兹者天祐君亲丕延夀祉载崇盛典并上鸿名国有大庆先期以告尚飨
　　淳熈三年
　　仲春补种安穆皇后安恭皇后宫祝文
　　木拱茔园器陈殿宇歳当春仲补治有常体魄如存其安于是
　　太阳交蚀祭告祝文
　　维淳熈三年歳次丙申三月丙午朔嗣天子【御名】谨遣某官敢昭告于大社伏以维暮之春太阳交蚀日官以告震畏靡寜虽次舍当然而祈禳敢怠竭诚事爰举旧章兾抑羣隂遂销沴气
　　太阳交蚀祭谢祝文
　　伏以季春告朔日有食之方励寅恭庶销咎证荷天眷頋蔽以云隂期懋厥修仰醻嘉贶
　　南郊大礼祭告五岳四海四渎祝文【四首　系路通去处】
　　维淳熈三年嵗次丙申某月朔日皇帝【御名】伏为今年十一月十二日谒欵于南郊谨遣某官敢昭荐于南岳司天昭圣帝伏以国之大事莫重亲祠已卜仲冬载行盛礼逖瞻乔岳作镇南方先事告防兾孚诚意
　　东海南海
　　三嵗一郊实惟报本先期诞告今复其时东望洪涛百川所纳驰辞致祷兾効珍符【南海改作南望洪涛】
　　江渎
　　三嵗一郊实惟报本先期诞告今复其时西望岷江百川所导驰辞致祷兾効珍符
　　太常寺申乞撰修奉安恭皇后下宫神帐板壁告迁神御权奉安祝文
　　维淳熈三年嵗次丙申七月甲辰朔某日皇帝【御名】恭遣某官敢昭荐于安恭皇后夏氏殡宫设次以安神阅时寝深陊剥当治暂从迁御其頋其安
　　立皇后奏告天地社稷祝文
　　伏以惕承鸿绪久阙椒房选繇列妃俾听内治既遵筵训亦协众心授册有期预伸祗告
　　宗庙祝文
　　伏以祭服之为穜稑之献皆资内助以奉宗祊禀命亲庭自妃而后防辰发册敢不告防
　　景灵宫祖宗诸帝神御祝文
　　伏以维邦之媛早事初潜登进椒涂盖遵亲训礼行有日敢不告防先祖是皇兾绥后禄
　　景灵宫祖宗诸后神御祝文
　　伏以维邦之媛久冠列妃兹正长秋聿遵亲训前期致告式协旧规有侐閟宫兾绥后禄
　　太乙宫祝文
　　伏以王假有家天作之合防辰既吉典册将行仰止夀宫天神之贵兆祥佑福敢不告防
　　安穆安恭皇后祝文
　　自虚椒掖十载于兹爰正坤仪用修隂敎前期以告其克知歆
　　郊祀大礼修整雅餙太庙殿宇等毕工告迁祖宗帝后神主并别庙神主还殿室时前奏告祝文【一十三首一词内一首懿节皇后同词】
　　维淳熈三年嵗次丙申九月癸夘朔某日孝曾孙嗣皇帝臣【御名】谨遣某官敢昭告于祖宗帝后伏以躬郊之歳欵庙为先前戒工徒餙修殿宇逮兹讫事神主将还爰择良辰预伸奏告
　　安穆皇后安恭皇后祝文【二首一词称皇帝】
　　躬郊之歳享庙有常预戒工徒餙修殿宇逮今讫事神主将还爰命攸司先时致告
　　大礼修整太庙殿宇等毕工告迁祖宗等并别庙神主还殿室正奉安祝文【一十四首一词内一首懿节皇后同词】
　　伏以国之大事莫重亲郊祗率旧章载新祖庙是防吉旦还奉威灵永兾妥安益敷多祐尚飨
　　安穆皇后安恭皇后祝文【二首一词】
　　嵗当躬郊载餙别庙逮兹讫事还奉神逰歆此精安于祏室
　　郊祀大礼前一日朝享太庙差官祀七祀祝文【一首】
　　维淳熈三年嵗次丙申十一月壬寅朔某日皇帝【御名】谨遣某官恭祭于司命户灶中霤门厉行伏以躬郊之嵗咸秩无文矧如七祀着于祭法前期欵庙并举旧章羣姓亿寜兹为受职尚飨
　　郊祀大礼前二日朝献景灵宫分诣奏告中殿祝文
　　维淳熈三年嵗次丙申十一月壬寅朔某日孝曾孙嗣皇帝臣【御名】谨遣某官敢昭告于祖宗诸帝伏以祀事之重亲郊为先当预献閟宫之时有分诣帝殿之礼仰祈列圣垂鍳忱诚
　　后殿祝文
　　伏以祀事之重亲郊为先当预献閟宫之时有分诣后殿之礼仰祈懿范垂鍳忱诚
　　郊祀大礼前二日奏告太祖皇帝太宗皇帝配侑祝文【二首一词】
　　维淳熈三年嵗次丙申十一月壬寅朔某日孝曾孙嗣皇帝臣【御名】谨遣某官敢昭告于太祖皇帝太宗皇帝伏以天施地生被万方而不宰祖功宗徳垂百世以无穷繄勲烈之同符宜郊祀之并侑预伸恳悃仰俟鍳观尚飨
　　太乙宫修盖璇玑观毕工奉安北斗神像时前奏告五福十神太乙祝文
　　维淳熈三年嵗次丙申某月朔日嗣天子臣【御名】谨遣某官敢昭告于五福太乙君基太乙大逰太乙小逰太乙天一太乙地一太乙四神太乙臣基太乙民基太乙直符太乙伏以斗有环域天之三辰比餙琳宫载崇像设钦惟太乙舘御相望安奉有期并伸祗告尚飨太乙宫修盖璇玑观毕工奉安北斗像时前奏告太上皇帝本命殿祝文
　　维淳熈三年嵗次丙申某月朔日皇帝【御名】谨遣某官敢昭告于光尧夀圣宪天体道性仁诚徳经武纬文太上皇帝丁亥见生星斗君太上皇帝见生丁亥本命真官太上皇帝见生丁亥元辰真官伏以维北有斗乃神之尊比餙祠庭载严像设瞻言介福之舘御钦奉慈皇之命元因创新规并伸祗告尚飨
　　太乙宫修盖璇玑观毕工奉安北斗像时前奏告今上皇帝太命殿神像祝文
　　维淳熈三年嵗次丙申某月朔日皇帝【御名】谨遣某官敢昭告于皇帝丁未见生星斗君皇帝丁未本命真官皇帝丁未元辰真官伏以维北有斗乃神之尊比餙词庭载严像设瞻崇禧之别殿奉元命之列星因创新规并伸祗告尚飨
　　太乙宫修盖璇玑宫毕工奉安北斗像时前奏告祝文
　　维淳熈三年嵗次丙申某月朔日嗣天子臣【御名】谨遣某官谨上启三清圣像伏以模七曜之真容虽载新于琳宇望三清之胜境初靡隔于璿霄念设位之有期岂告防之敢缓仰繄道防并佑民生
　　太乙宫修盖璇玑观毕工奉安神像时前奏告还北斗神像祝文
　　维淳熈三年嵗次丙申某月朔日皇帝【御名】谨遣某官敢昭告于北斗阳明太尉府天英贪狼星君北斗隂精上宰府天任巨门星君北斗真人司空府天柱禄存星君北斗真冥逰击府天心文曲星君北斗丹元斗君府天禽亷贞星君北斗北极太常府天辅武曲星君北斗天闗上帝府天冲破军星君并阖观之神伏以维北有斗象垂太防运平四时斟酌元气君人奉若其敢弗钦比新琳祠寅事真像防期安奉预布诚悰
　　太乙宫修盖璇玑观毕工奉安北神像祝文
　　【同前】伏以斗运天中临制四向盖七政之枢机隂阳之元本也必专崇奉乃格福祥兹营新宫严餙晬表妥神伊始敢不告防
　　佑圣观奉安时前奏告祝文
　　维淳熈三年嵗次丙申十二月壬申朔某日皇帝【御名】谨遣某官敢昭荐于佑圣真武灵应真君伏以肇营潜邸改创琳祠专奉威神兾绥福祉防辰移御预告吉蠲尚飨
　　佑圣观正奉安祝文
　　伏以考卜殊庭钦崇像设日时既练安奉有初家用平康民无灾害举繄神贶庸致诚祈
　　进呈安奉仁宗皇帝玉牒徽宗皇帝实録奏告景灵宫祝文【三月九日】
　　维淳熈四年嵗次丁酉三月辛丑朔九日丁未孝曾孙嗣皇帝臣【御名】伏为今月九日安奉仁宗皇帝玉牒于玉牒殿并安奉徽宗皇帝实録于敷文阁谨遣某官敢昭告于诸帝后于穆仁祖其仁如天兹举宏纲着之寳牒爰暨徽庙久临丕基旧録脱遗载加纂集并防吉旦将谨袭藏前期告防式表诚敬
　　仁宗皇帝仁宗皇后祝文
　　伏为编修玉牒成书以今月九日奉安于玉牒殿谨遣某官周某敢昭告于仁宗皇帝伏以自天圣迄嘉祐四十二年之间积徳流庆与夫醲化懿纲皆足以传无穷而施罔极兹举大要着之简编安奉有期不敢不告
　　徽宗皇帝并后祝文
　　伏为实録院重修实録书成以今月九日奉安于敷文阁谨遣某官敢昭告于徽宗皇帝伏以自靖国迄宣和二十六年之间深仁利泽施于当时被于后世者众矣顷虽纂録尚惧缺遗比命史臣载加撰次成书来上将袭藏于西清先事告庆式昭严恪尚飨
　　太阳交蚀祭告祝文
　　维淳熈四年嵗次丁酉九月丁酉朔嗣天子【大社不称臣】谨遣某官敢昭告于大社伏以季秋月朔辰弗集于房兹用敬祷百神昭严恭寅畏之意尚其致祥消沴永孚佑于下民
　　祭谢祝文
　　伏以月临无射合朔应占禜以朱丝具存古制云隂倐合曾不为灾致谢有仪敢忘其旧
　　淳熈五年
　　安穆安恭皇后宫祝文
　　维淳熈五年嵗次戊戌二月丙寅朔某日皇帝【御名】恭遣某官敢昭荐于安穆皇后郭氏安恭皇后夏氏瞻言园域实在近郊嵗卜仲春补新易旧有司蒇事维以告防尚飨
　　进呈奉安三祖下第六世仙源类谱仁宗皇帝玉牒奏告青词【二首一词】并中后殿祝文【五首一词十七日】
　　伏以纪皇室之本支甫周六世次昭陵之徳业又浃十年将传信于无穷宜寳藏之维谨先期致告灵鍳必孚
　　淳熈六年
　　明堂大礼雅餙太庙时前奏告祖宗帝后祝文【一十三首共一词六月十六日】
　　伏以三嵗亲祠国之盛礼卜兹秋杪大飨合宫预诏攸司餙修太室神灵如在敢不告防【别庙懿节皇后同词】
　　别庙安穆安恭皇后祝文【各一首】
　　祭祝明堂属当秋杪瞻言别庙预致缮修兹协旧章庶孚灵鍳
　　权奉安祖宗帝后神主祝文【一十三首同词】
　　伏以左庙有严庀工雅餙暂勤祏主移御别楹兾安灵心敢肃以告【懿节皇后同词】
　　安穆安恭皇后祝文【各一首】
　　嵗属亲祠圗新庙室肆陈别屋暂妥神栖尚其頋歆以迄工役
　　雅餙太庙别庙祭告土地祝文
　　肇禋总章先祼祖庙防辰维吉葺旧加新圡木方兴神明其佑
　　明堂大礼祭告九宫贵神祝文【九首一词】
　　维淳熈六年嵗次己亥九月丙辰朔十六日辛未嗣天子【御名】谨遣某官敢昭告于某宫贵神太乙摄提权星招摇天符青龙咸池太隂天乙伏以裁成元化隂隲下民凡国亲祠即坛别祭兹肇禋于重屋敢徼福于大神酌天寳之旧仪循祥符之定制庶防鍳格永底安平谨以玉帛牲齐粢盛庶品恭陈明荐于神尚飨
　　明堂大礼祭大社【并配后土勾龙氏】大稷【并配后稷氏】祝文【二首】
　　维淳熈六年嵗次己亥九月丙辰朔十六日辛未嗣天子【御名】谨遣某官敢昭告于大社伏以祀于总章为国大事缺而弗讲垂二十年兹卜中辛躬执圭币瞻言五土【大稷作五稷】神实司之大飨之期适当秋报即坛蒇事祗荐二精庶其降康以似以续谨以玉帛牲齐粢盛庶品恭陈明荐以后土勾龙氏配神作主尚飨【大稷词同前以后稷氏配神作主尚飨】
　　明堂大礼祭后土勾龙氏后稷氏祝文【二首】
　　维淳熈六年嵗次己亥九月丙辰朔十六日辛未皇帝【御名】谨遣某官敢昭荐于后土勾龙氏伏以大享明堂国家盛礼钦惟土正【后稷改作田正】功在生民三代以来世修祀典申诏执事蒇仪于坛屡于丰年于以昭报谨以量币牲齐粢盛庶品恭陈明荐作主侑神尚飨【后稷词同】明堂大礼前一日朝享太庙差官祀七祀祝文
　　维淳熈六年嵗次己亥九月丙辰朔十五日庚午皇帝【御名】谨遣某官恭祭于司命户灶中霤门厉行伏以王立七祀着于祭法载于月令其来尚矣兹予大飨合宫先荐清庙乃命执事旅神于庭各廸有功佑我羣姓尚飨
　　明堂大礼前二日奏告太祖太宗配侑祝文
　　维淳熈六年嵗次己亥九月丙辰朔十四日己巳孝曾孙嗣皇帝臣【御名】谨遣某官敢昭告于太祖尊谥皇帝太宗尊諡皇帝伏以嵗属亲祠礼严宗祀永懐祖烈实配天明将侑坐于堂筵预告防于庙室庶绥灵頋以迄熈成尚飨
　　明堂大礼毕祭谢五岳四海四渎祝文【四道系路通去处】
　　伏以合宫亲飨景贶骈臻荷天心之頋懐仰神力之隂相驰辞无逺致谢有常祈鍳乃诚益孚厥祐
　　明堂大礼毕祭谢南镇防稽山永济王祝文
　　伏以厯吉季商蒇仪宗祝頼天贶施熈事偹成頋瞻名山近在浙左敢忘昭谢以答灵休
　　明堂大礼毕祭谢五岳四海四渎祝文【系路未通去处十月二十八日】
　　伏以此卜季秋肇修宗祀隂阳协应典礼熈成居歆难荷于帝临望秩仰资于神佑恪伸报谢庸逹忱诚明堂大礼毕祭谢安穆安恭皇后宫祝文【同前】
　　明堂盛礼乆旷弗行兹以季秋躬执圭币天地贶施祖宗頋歆追念后仪常勤内助茔园在望庸告熈成
　　淳熈七年
　　玉牒所玉牒殿安奉仁宗皇帝哲宗皇帝玉牒前一日景灵宫奏告仁宗哲宗祝文【四月四日】
　　伏以仁心善政着在当时举要提纲采诸信史成篇来上将遂寳藏载念丕懿敢忘乆蹈
　　秘书省分撰钦宗皇帝孟夏朔祭祝文【绍兴三十二年任正字日】
　　维年月日孝弟嗣皇帝臣【御名】谨遣某官敢昭告于皇兄钦宗恭文顺徳仁孝皇帝孔懐之慼四序所同矧届清和昔惟诞月吉蠲以禴追慕尤深谨以某官祗告神灵用遵典礼尚飨
　　太师大寜郡王吴益出殡祭文
　　维乾道七年嵗次辛夘三月乙亥朔十日甲申皇帝遣某官致祭于故太师大寜郡王吴益之灵惟灵袭度外家逢时中兴躬循法度安享宠荣爵列五等位极三旌眷礼之优戚畹莫京先民有言权盛好倾嘉我元舅不汰于盈柔恵且直景周之申明戒好谦师汉之婴谓当百年夀考康寜中道遽殒何辜扵神卜筮来咸墙翣将行不有遣奠孰昭至情尔殽维嘉尔酒维清词以侑之悲哉我心尚飨
　　皇子魏王恺厝兴灵祝文【淳熈七年三月二日】
　　维王之徳忠孝慈仁何辜于天遽夺之龄讣闻虽久弥恻我心渉江而东仁祠邃深姑即殡涂以栖女神遣宵有奠寓哀斯文尚飨








　　文忠集卷一百十七
　　钦定四库全书
　　文忠集卷一百十八【玉堂类藁十八】
　　宋　周必大　撰
　　上梁文【春端帖子附】
　　淳熈二年
　　修盖射殿门上梁文【十二月二十二日】
　　儿郎伟我国家南廵吴会北望汴都虽当行殿淹留之时岂废路朝阖辟之制度汉宫之万户侈心盖异扵建章新鲁国之雉门旧事姑仍于两观恭惟皇帝陛下躬俭勤之徳惩营缮之劳舜其大智也与常切逹聪之念禹吾无间然矣每安卑室之居惟臣隣出入之涂系夷夏观瞻之体是因农隙爰督工程君门九重以髙为贵王宫五雉不日而成宪阊阖扵中天映罘罳扵东阙歩櫩翼展盖瓦鳞差鸱尾对张一洗郁攸之气虹梁双举载严壮丽之威欲相懽謡盍形善颂
　　儿郎伟抛梁东春日称觞徳夀宫上閤门开初拜表从今入贺永无穷
　　儿郎伟抛梁西岧嶤绛阙五云低行封函谷一丸土不望蘓公十里堤
　　儿郎伟抛梁南明堂旧位可稽参八蛮那得窥阶陛门外犹将列子男
　　儿郎伟抛梁北两傍执法星环极重开金马賸储才未许冠猴轻履阈
　　児郎伟抛梁上十九章歌开詄荡天近疑成白玉楼日髙常射黄金牓
　　儿郎伟抛梁下路门有伉符周雅鸳鸾由此入充庭燕雀何须来贺厦
　　伏愿上梁之后两宫等乾坤之乆万宇同仁夀之跻戬谷骈臻扵银牓英髦毕羾扵金闺夷贽叩阍可使环观臯库应星芒顺轨固应遥避角亢【音刚】氐
　　皇帝万嵗　皇帝万嵗　皇帝万万嵗
　　淳熈六年
　　后殿上梁文【六月二十九日】
　　儿郎伟三吴胜地万乘行都华盖紫垣益焕东南之王气神州赤县将还西北之旧京惟是便朝固宜壮观辟门庭而四逹彻栋宇以一新虽卑宫神圣之本心抑广厦国家之彛制皇帝陛下恭已正南面为政如北辰继明照扵四方久化成扵天下自朝至于中昃用咸和扵万民眷言丹地之居上宪清都之象听朝决事兼汴都延和崇政之名论道谈经殆炎汉虎观金华之比傥未臻于闳丽畴仰称于尊严陈臬置圭抡材餙匠千栌万栱既是断而是防左墄右平盖弗奢而弗陋兹载防于吉旦爰对举于修梁博采欢謡发为善颂
　　儿郎伟抛梁东圣主勤民涖法宫杲日未升瓦碧祥云先捧御袍红
　　儿郎伟抛梁西仁覆多方夀域跻可但版圗还渭汭固应冠帯被羗氐
　　儿郎伟抛梁南百辟晨趋俨佩簮所寳惟贤非贝象有材必用是楩楠
　　儿郎伟抛梁北政布辰居元以徳尧厯行颁朔易都汉威坐裂单于国
　　儿郎伟抛梁上从此太平端有象星入丁躔曼夀延天无风烈殊方向
　　儿郎伟抛梁下瑞应纷纶昭圣化九叶齐房紫玉芝三登农畆黄云稼
　　伏愿上梁之后四海一统两宫万年集金屋之嘉祥锡铜楼之多祉南上北上明堂来五狄之朝西方东方长乐盛九宾之礼室考应周家之梦寝成同商邑之安取诸大壮以无愆同我太平扵有永
　　皇帝万嵗皇帝万嵗　皇帝万万嵗
　　立春帖子
　　乾道七年
　　太上皇帝阁
　　五言三首
　　瑞雪收残腊和风报蚤春祝尧千万夀常与嵗俱新溥博参洪造希夷法自然鸿名称盛礼玉册趂新年俗阜登防乐农祥击壌谣何人知帝力尔极听垂髫
　　七言三首
　　青阳布治周三纪黄屋非心正九年圣子有为今出震天公不宰旧乘干
　　东郊何必舞云翘太史休劳望斗杓欲识皇都春色动两宫和气舜承尧
　　闘巧花枝金剪幡夸多菜缕玉为盘君王賸欲娱佳节縂把时新辍大官
　　太上皇后閤
　　五言三首
　　化国春偏好慈闱日自长仙韶喧法曲齐劝万年觞白玉重镌册黄金再铸章宫中饶乐事大典对春阳氷泮西湖里人逰玉烛中非闗风习习端为乐融融
　　七言三首
　　徽音有永坤寜殿内助无穷徳夀宫未问夭桃与秾李先须歌咏二南功
　　东风一夜转熈防日上瑶池绮席开可但六宫环佩响重孙满眼贺春来
　　涌金门外风舒栁师子园中日放花何事东皇催暖律似迎西母探春车
　　乾道八年
　　皇帝閤
　　五言三首
　　日向皇都永氷从泰液融八荒开夀域万国转春风防胜年年巧椒盘嵗嵗新君王千万夀长与物华春暖律催花蘤晴晖活栁枝发生虽有信造化本无私
　　七言三首
　　翠舆黄繖下祥防徳夀宫中奉玉巵天上融怡和气满人间那得不熈熈
　　延英议政恰朝还选得观书肯暂间昼漏稍稀高閤报敎添内引两三班
　　淑气潜飞玉琯灰无情草木得先知一如圣主行仁政晨发岩廊夕海涯
　　淳熈三年
　　太上皇帝閤
　　五言三首
　　溥博仁由性诚明徳乃真岂能名荡荡聊与万方春莫讶东风蚤元从太极来腊寒犹半月花已满头开字【阙】黄金胜酥【阙】白玉盘不须夸百巧只【阙】
　　七言三首
　　【阙】

　　一声争理鬓
　　官家来奉万年巵
　　聚景园林花万重外家车骑极雍容应讥汉戚多骄恣马后徒劳戒濯龙
　　淳熈四年
　　太上皇帝閤
　　五言三首
　　去年春日盛七十庆仪新今嵗从头数重过一万春欲识通明殿须看徳夀宫圣君朝圣父云捧两袍红有道春偏好无为日更舒斋心大庭舘何处觅华胥
　　七言三首
　　气冲鱼钥敞金扉风射蛟冰泮玉池从此苑中多乐事和诗谁是沈佺期
　　楼名聚逺倚晴空无限风光入坐中岂是帝家侈帝力由来天子即天公
　　大巧都无迹可闚春来物物自芳菲不因亲御香山赋谁识当年造化机【太上皇帝近书白居易大巧若拙赋赐夏执中】
　　太上皇后閤
　　五言三首
　　铜史供新厯壶天报蚤春桃花开阆苑栁色动瑶津兴庆唐仪重东朝汉防尊帝家春更好日月照乾坤彤管播徽音年年姒佐文向来长乐注溢美谩纷纶
　　七言三首
　　旧疑庄叟大椿年一度春回嵗八千今见东皇与西母谁言此语是虚传
　　清晓鸣鞘下紫宸玉觞椒酒夀双亲衮衣更得祎衣助搃道新春胜旧春
　　两宫勤俭妇承姑铺翠销金举世无茧舘亲蚕家法在民间应有袴兼襦
　　淳熈五年
　　太上皇帝閤
　　五言三首
　　玉烛重开嵗璿杓复建寅谁知康夀殿四序只长春殿閤无为日朝廷有道时椒浮重醖酒花发万年枝手把蟠桃植何劳羯鼓催从今三万嵗十度看花开
　　七言三首
　　一年好处是初春十閤争先奉圣人防胜寳幡簮防巧兰芽蔬甲簇盘新
　　官家阅武向茅滩供帐都亭防凯还鳯辇过门亲献夀春风先已满人间
　　湖上春光次第还夹街新展集芳园定知花木开偏蚤惯识东皇造化恩
　　太上皇后阁
　　五言三首
　　防胜宜春字流霞曼夀觞涂歌并里咏地乆对天长阆苑红初露瑶池碧半涵春生从太极化洽本周南聚景贮壶春仙闗昼不扄小桃无数发好幸防霞亭
　　七言三首
　　郁郁纷纷三素云元君朝帝庆新春琼楼玉女争迎拜应许双成侍防轮
　　栁色花光动建章从今歩辇日防芳亭亭红繖随黄屋万里驰驱笑穆王
　　蚤正中闱妇道成曾禆内禅母仪新如今永与勋华主共享千春及万春
　　淳熈六年
　　皇帝閤
　　五言三首
　　新厯清防正寛书簿海同斯民如草木一一被和风紫禁风光早深仁夺化工试防澄碧殿池冻已全融选徳庭前栁朝来漏泄春等闲施御箭穿叶防扵神
　　七言三首
　　新嵗阶蓂九叶芳乾元用九应春阳九州元载中兴主九牧行称万夀觞
　　昕陛延贤日彻曛金莲阅奏夜常分余闲手防唐文粹春昼长时分外勤
　　景龙学士赋新诗剪防宫花挿鬓归何似未央深驻辇敎吟春日得春衣
　　皇后閤
　　五言二首
　　俭徳闻中外徽音继葛覃化行人自劝何待讲亲蚕春入坤寜殿夭桃暖正饶直縁心不妬岂为壁涂椒
　　七言三首
　　何事新春胜旧春隂阳顺序国安荣坤元永賛乾元大月色常修日色新
　　新年佳节喜相重屈指元宵五日中雪栁巧装金胜緑灯毬科映玉钗红
　　千桂沉沉外第成翟车拜庙礼容新进贤自昔无私谒锡宠从今不计春
　　端午帖子
　　乾道七年
　　太上皇帝阁
　　五言三首
　　此日天中节它年赤伏符只因昭火徳不为记荆吴浩荡天同泰清虚日自长诞辰才半月因以颂无疆衣进含风葛觞称垂露浆更纒长命缕仍泛引年菖
　　七言三首
　　再兴炎祚抚华戎成就南讹长飬功仁似薰风来不断夀如午景恰当中
　　离明自昔照乾坤太极如今道更尊和气致祥禳百沴艾人桃印谩垂门
　　槐夏风清麦已秋三千珠翠从宸逰玉阶闘采忘忧草水殿临观竞渡舟
　　太上皇后閤
　　五言三首
　　艾叶双人巧菖花九节荣玉皇膺曼夀金母共长生池药风烟浄壶天日月长寳书繙蘃笑碧穂袅炉香得道本无为加餐亦应时雕盘初荐术玉食更葅
　　七言三首
　　槛有榴花沼有莲瑶池欢宴晚凉天一年一度为重午此去应须过万年
　　暑衣初进满宫牀雾縠云绡五月凉化洽周南无一事尚吟絺绤葛覃章
　　清晓宫中献防丝盘龙结鳯闘新竒欲敎嫔御知勤俭闲说当年茧舘仪
　　皇帝阁
　　五言三首
　　令月初登黍嘉辰旧沐兰宸心思解愠时取舜琴弹赫日中天正清风养物深葵倾多士志草偃万方心殿阁南薫细宫壶昼漏迟皇恩隆宰辅赐扇御书诗
　　七言三首
　　缕缯采药谩区区谁似君王用意殊仁政便为医国艾徳威那假辟兵符
　　御前曾刻百篇书可但常披无逸圗二帝三王俱寳鉴江心百练定何须
　　尝记唐家逢五日近臣藩镇贡衿盘吾君敦朴母来献却叠香罗赐百官
　　淳熈三年
　　皇帝阁
　　五言三首
　　扇暍仁风广蠲烦瑞露瀼万方沾润泽安用沐兰汤唐代重兹辰王公各贡珍忠诚惟李泌只欲献其身讲劝停西学畨休寓北门隆儒心不倦夜夜赐冰盆
　　七言三首
　　暑衣先进圣皇宫时服分颁百执同惟有清躬衣澣濯更令蚕织被华戎
　　东城谩祀汉苍梧南椘空怜屈大夫何似贤才徧中外自然朝野足欢娱
　　水殿开筵酒泛蒲冰盘进膳黍纒菰六宫莫度新飜曲只咏明州瑞麦圗
　　淳熈四年
　　太上皇帝阁
　　五言三首
　　剪舌双鸲鹆朝来学语新祝尧千万夀嵗岁乐端辰桃结千年实莲开十丈花芦香并槿茂应笑阿暪家寳箑裁新様团团玉柄寒御书真翥鳯仙女莫乘鸾
　　七言三首
　　康夀髙居徳夀宫天申元自近天中千秋行献开元镜五日先供扬子铜
　　美景良辰二圣欢时新络绎走雕盘固应慈孝移风俗安用枭羮赐百官
　　抱朴传方定不虚日中试覔小蟾蜍君王万嵗从今数防汝他年颔下书
　　太上皇后閤
　　五言三首
　　雾縠含风细云绡叠雪香虽膺天下养犹服澣衣裳椒殿南薫逺蓬壶清昼长黄庭书蠒纸笔法似慈皇瑞雀巢珍木双双枕石圎翠娥谁采得传防赐金钱
　　七言三首
　　聚逺楼头面面风冷泉亭下水溶溶人间炎热何由到真是瑶防第一重
　　十椽水殿枕湖流时从东皇御画舟楚俗不须夸竞渡新荷香处且夷犹
　　午节人传百药良三千玉女闘羣芳销忧萱草名空美长乐宫中乐更长
　　淳熈五年
　　太上皇帝阁
　　五言三首
　　令月三长正昌辰五日端艾髯张绣户菰黍簇金盘午位符炎徳真人感赤精诞弥佳节近四海祝长生嘒嘒蜩鸣栁飞飞燕拂帘尧阶无一事象戏战斜尖
　　七言三首
　　日到蓬户已自长身闲那更傲羲皇薫弦旧解无穷愠翣脯今摇不尽凉
　　昌歜随宜泛緑醽蠒光依旧写黄庭夀康莫采三年艾瑞应从敷五荚蓂
　　清晖亭畔吸光亭入眼湖光分外明岂是荷花似云锦都縁寳墨照檐楹【二亭在西湖太上御书牌】
　　太上皇后閤
　　五言三首
　　命缕五丝长菖醪九节香尧年方有永文母共无疆赫奕防賔月宫庭乐事频便从端午节排当过天申【禁中以置酒为排当当字去声】
　　对席瑶池宴凭栏竞渡舡薫风清漏坐钩月夕侵筵
　　七言三首
　　水晶宫阙浄无尘姑射神仙绰有真寳録自应表万善冰防安用结双人
　　两宫眉夀古来稀节物年年盛禁闱桃印巧镌虫篆古艾钗斜映虎形威
　　炎官火伞谩髙张心静何妨五月凉百和暖添香篆永一编徐展道经长
　　皇帝閤
　　五言三首
　　令节传千古休祥属圣时炎圗如日永赫赫照华夷民夀休颁术人淳罢赐枭尧贤不遗野楚些岂劳招薫殿午风清金盘满贮冰愿言均此施四海涤烦蒸
　　七言三首
　　曰长珠箔漏声踈案上苏文恣卷舒时有佳篇符睿思便将团扇作行书
　　揽衣切切念丝棼当馈孜孜恤暑耘今嵗麦收蚕又熟万方何以答吾君
　　三殿晨开锡宴初大官顺节进鱼防臣笔力慙燕许谩赋羣官上玉除
　　皇后閤
　　五言二首
　　寳典推重五欢声沸六宫等闲调寳瑟聊助舜琴风何处宜佳节风光大内家争新九子糭竞巧五时花
　　七言三首
　　筒黍尝时思献稑防丝系处忆亲蚕女红躬俭今犹昔应有诗人赋二南
　　逮下深恩浃后宫斯螽五月咏豳风麝香草闘宜男縁安石榴簮多子红
　　尚醖泼醅琼作液汤官屑粉玉为常娥应侍天公宴一曲霓裳即广寒
　　淳熈六年
　　太上皇帝閤
　　五言三首
　　午节由来重今符火徳昌炎圗常有赫圣夀共无疆甲库供团扇宸毫御古诗龙蟠仍鳯翥谁数晋羲之境胜日偏长心清夏更凉超然元覧处何止傲羲皇
　　七言三首
　　三纪跻民夀域中艾人桃印本何功如今坐享无穷报防看巢莲叶红
　　闻道天公近效竒涧松特长万年枝蜿蜒正作祥龙舞移得清隂覆玉墀【近自平江移古松甚竒怪正如龙形】
　　节通天申竞祝尧官家重叠赐轻绡自然舜孝移风俗寓意枭羮鄙汉朝
　　太上皇后閤
　　五言三首
　　令节仍丰歳宫闱乐事全千祥并万夀善颂入薫弦积雨收梅夏清风度麦秋六宫争献夀不觉月沉钩丹篆钗符小朱丝臂缕鲜都无邪可辟祗有夀方延
　　七言三首
　　问安勅使马如飞络绎时新奉母慈蜀产吴包何足道蟠桃熟处是瑶池
　　挥箑将如解愠何层冰列鉴谩峩峩要知心地清无暑端为全钟四气和
　　粉团菰黍簇金盘仙术昌阳滟玉樽小小角弓夸射中两宫欢燕似开元















　　文忠集卷一百十八
　　钦定四库全书
　　文忠集卷一百十九【玉堂类藁十九】
　　宋　周必大　撰
　　乐章鼔吹导引【致语附】
　　乾道六年
　　加上太上皇后尊号册寳乐章
　　一大庆殿发册寳行礼
　　册寳降殿　　宫架作正安之乐
　　元祀介福　孰绥孰将　归扵尊亲　孝哉君王载镂斯牒　载琢斯章　得名得夀　如虞绍唐中书令侍中奉太上皇帝册寳太上皇后册寳诣殿下当中南向
　　宫架作正安之乐
　　宗祈既成　交举典册　汝辅汝弼　威仪是力陈扵广庭　迨此上日　巍巍煌煌　乌覩在昔皇帝奉太上皇帝册授太傅捧诣东阶下奉寳并奉太上皇后册寳
　　宫架作礼定之乐
　　仪物陈矣　礼乐明矣　天子戾止　诏尔臣矣陟降维则　恭且勤矣　芒芒四海　徳敎形矣寳册出门　　宫架作正安之乐
　　天门九重　荡荡开詄　金支秀华　垂绅佩玦或导或陪　率履不越　注民耳目　四表胥悦一徳夀宫加上尊号册寳行礼
　　册寳入殿门　宫架作正安之乐
　　礼神颂祗　福禄来下　不有荣名　孰缉伊嘏千乗万骑　鱼鱼雅雅　皇扉洞开　鞠躬如也太上皇帝出宫升御座并礼毕降座
　　宫架作干安之乐
　　穆穆圣顔　安安天歩　有缛者仪　以莫不举天人和同　恩徳洋普　亿载万年　为众人父太传中书令侍中奉太上皇帝册寳升殿
　　宫架作圣安之乐
　　大哉尧乎　南向垂裳　君哉舜也　拜而奉觞缫借光华　鼓钟铿锵　三事稽首　宋徳无疆太传中书令侍中奉太上皇后册寳升殿
　　宫架作圣安之乐
　　乾元资始　坤元资生　允也圣徳　同实异名春王三朝　典册并行　咨尔上公　相仪以登一加上太上皇后尊号册寳
　　皇帝从太上皇后册寳诣宫中
　　宫架作正安之乐
　　维册伊何　镂玉垂鸿　维寳伊何　范金钮龙翊以暬御　间以笙镛　谁敢不恭　天子实从太上皇后出升御座并礼毕降座
　　宫架作坤安之乐
　　帝绰永福　功靡专有　既尊圣父　亦燕夀母怡怡在宫　大典时受　彤管纪之　天长地乆内侍官举太上皇后册寳诣续册寳位
　　宫架作圣安之乐
　　敛福扵郊　逢时之防　掲明日月　侔徳覆载自我作古　域中有大　永言保之　眉夀无害
　　奉上册寳导引曲
　　重华真主晨夕奉庭闱禋祀庆成时乾元坤载同归美寳册两光辉斑衣何似赭黄衣此事古今稀都人欢乐嵩呼震圣夀搃天齐
　　皇太子受册太庆殿宫架乐章
　　皇帝升御座　　　　干安之曲
　　建储以贤　辟宫扵东　典册既偹　筮占既从济济卿士　将将鼓钟　天子戾止　盛哉礼容皇太子入门受册寳
　　明安之曲
　　雕珉瑳瑳　篆金煌煌　对扬扵庭　是承是将山重其晖　日重其光　观瞻以怿　国有元良皇太子出门受册寳毕
　　明安之曲
　　渊中象徳　玉裕凝姿　进退周旋　有肃其仪既定国本　益隆庆基　燕及两宫　福禄如茨
　　皇帝降御座　　　　干安之曲
　　储副豫定　器之公兮　册授孔时　礼之隆兮天歩逶迟　旋九重兮　夀祉万年　徳无穷兮
　　淳熈二年
　　加上光尧夀圣宪天体道性仁诚徳经武纬文太上皇帝夀圣齐明广慈太上皇后尊号册寳乐章
　　一大庆殿发册寳行礼
　　册寳降殿　　宫架作正安之乐
　　髙明者干　博厚者坤　以清以寜　资始资生夀胡可度　徳胡可评　愿言从欲　诞受强名中书令侍中奉太上皇帝册寳太上皇后册寳诣殿下当中南向
　　宫架作正安之乐
　　受命既长　福禄既康　如日之升　如月之常追琢其章　金玉其相　君子万年　保其家邦皇帝奉太上皇帝册寳授太傅捧诣东阶下奉太上皇后寳册　　宫架作礼安之乐
　　翠华之旗　灵鼍之鼓　陈扵广宇　相我盛举来汝公傅　肃乃仪矩　毋愆扵素　以笃多祜册寳出门　　宫架作正安之乐
　　蚴蟉青龙　婉婵象舆　其载伊何　煌煌金书乃由端门　乃行康衢　扵以荣亲　振古所无一徳夀宫加上尊号册寳行礼
　　册寳入殿门　宫架作正安之乐
　　惟天为大　其徳曰诚　惟尧则之　其性曰仁乃文乃武　得夀得名　于万斯年　以莫不增太上皇帝出宫升御座并礼毕降座
　　宫架作干安之乐
　　天行惟徤　天歩惟安　圣子中立　臣工四环民无能名　威不违顔　宋徳宜颂　汉仪可删太傅中书令侍中奉太上皇帝册寳升殿
　　宫架作圣安之乐
　　天畀遐福　允彰文徳　维昔旷典　我龙举之徐尔陟降　敬尔威仪　申锡无彊　永言保之太傅中书令侍中奉太上皇后册寳升殿
　　宫架作圣安之乐
　　干健坤从　阳刚隂相　迨兹受祉　允也并况簴业在下　仪物在上　咨时三公　执事无旷一加上太上皇后册寳
　　皇帝从太上皇后册寳诣宫中
　　宫架作正安之乐
　　不显文王　之徳之仁　亦有太姒　式扬徽音维册维寳　乃玉乃金　伊谁从之　一人事亲太上皇后出升御座并礼毕降座
　　宫架作坤安之乐
　　重翟出房　祎衣被躬　委委佗佗　河润山容圣皇临轩　圣母在宫　并受鸿名　与天无穷内侍官举太上皇后册寳诣读册寳位
　　宫架作圣安之乐
　　珉玉玢豳　褭号精良　既刻厥文　亦铸之章象徳维何　至静而方　辅我光尧　万寿无疆
　　奉上册寳导引词曲　髙宫　导引
　　新阳初应乐事起彤庭和气满吴京帝家来庆东皇夀西母共长生金书玉篆灿龙文前导沸懽声脩龄无极名无尽一嵗一回增
　　淳熈三年
　　中宫册寳文徳殿发册寳穆清殿受册寳乐章
　　一文徳殿发册寳
　　皇帝升御座　　　　干安之乐
　　赫赫惟皇　如日之光　肃肃惟后　如月之常礼行一时　明照无疆　天子涖止　畴敢不庄
　　使副入门　　　　　正安之乐
　　卜月惟良　练辰斯臧　臣工在廷　劔佩玱玱来汝疑丞　明命是将　有淑其仪　无或怠遑
　　册寳出门　　　　　正安之曲
　　刻简以珉　铸寳以金　持节伊谁　时维四邻自我文徳　达之穆清　委蛇委蛇　往迄扵成
　　皇帝降御座　　　　干安之曲
　　册行何向　于门东徧　礼备乐成　合扇鸣鞭皇举玉趾　如天之旋　燕及家邦　亿万斯年一穆清殿受册寳
　　皇后出閤　　　　　坤安之乐
　　椒涂兰驭　河润山容　副筓在首　祎衣被躬静女其姝　实翼实从　自彼西閤　聿来殿中
　　册寳入门　　　　　宴安之乐
　　徳隆位尊　礼厚文缛　乃篆斯金　乃缕斯玉羣公盈门　执事有肃　愿言保之　永镇坤轴
　　皇后降殿　　　　　承安之乐
　　规殿沉沉　协气　明章妇顺　表正人伦蹑是左墄　暨扵中庭　尚宫显相　罔有勿钦
　　皇后受册寳　　　　成安之曲
　　备物典册　乐之鼓钟　拜而受之　极其肃雝司言司寳　各以职从　行地有庆　与天无穷
　　皇后升座　　　　　和安之曲
　　容典既膺　壶彛既正　羽卫外列　扬顔中映如帝如天　以庄以靓　六官承式　二南流咏班首引内命妇入门　恵安之曲
　　葛覃节用　樛木逮下　形为嫔则　夙己心化兹临长秋　遂正诸夏　以庆以祈　百祥来迓班首引外命妇入门　咸安之曲
　　硕人其颀　公侯之妻　翟茀以朝　象服是宜如星之芒　遡月之辉　母仪既瞻　羣心则夷
　　皇后降座　　　　　徽安之曲
　　窈窕淑女　备六服兮　陟降多仪　耸羣目兮内治允修　隂敎肃兮　宜君宜王　绥百福兮
　　皇后归閤　　　　　泰安之曲
　　天监有周　是生太任　亦有太妣　嗣其徽音孰如两宫　慈爱相承　思齐之任　复见于今
　　淳熈六年
　　明堂大礼前二日朝献景灵宫乐章
　　皇帝盥洗
　　宫架奏黄钟宫干安之曲
　　合宫之享　报本奉先　钦惟道祖　濬发濬源驾言谒欵　其盥惟防　尚监精　锡祚绵绵皇帝诣圣祖位
　　登歌作大吕宫干安之曲
　　骏命有开　庆基无穹　祗率百辟　仰瞻晬容鼓钟斯和　黍稷斯丰　灵其居歆　福禄来崇皇帝还位
　　登歌作大吕宫干安之曲
　　嘉玉既设　量币既陈　髣髴灵斿　来顾来宁对越伊何　厥惟一纯　佑我熙事　以迄于成尚书奏馔
　　宫架奏黄钟宫吉安之曲
　　发祥仙源　流泽万世　曷其报之　亲飨三嵗相维列卿　洁粢是馈　匪物之尚　诚之为贵皇帝再盥洗
　　宫架奏黄钟宫干安之曲
　　华灯荧煌　瑞烟氤氲　威神如在　蠲洁必亲再盥于罍　再帨于巾　皇心肃祗　其敢惮勤皇帝再诣圣祖位
　　登歌作大吕宫干安之曲
　　嵗逢有年　月旅无射　我将我享　如几如式肃尔臣工　谐尔金石　本原休功　垂裕罔极皇帝还位
　　登歌作大吕宫干安之曲
　　防酒思柔　神具醉止　工祝既告　孝孙旋位何以酢之　纯嘏来备　燕及云来　蕃衍无已文舞退武舞进
　　宫架奏黄钟宫正安之乐
　　象徳之成　有奕其舞　一弛一张　进旅退旅嘒以管箫　和以镛鼓　神其乐康　永锡多祜
　　前一日朝享太庙别庙乐章
　　皇帝诣别庙
　　宫架作无射宫干安之曲
　　涓选休辰　于秋之杪　既斋既戒　爰假祖庙有侐仪坤　旧章是效　髦士奚为　天子纯孝皇帝升别庙殿
　　登歌作仲吕宫干安之曲
　　宗祀九筵　先荐閟宫　陟自东阶　煌煌衮龙于穆圣善　监兹礼容　是飨是宜　介福无穷皇帝诣徽宗室酌献
　　宫架奏无射宫承元之曲
　　明明徽祖　抚世升平　制礼作乐　发政施仁圣灵在天　徳泽在民　亿万斯年　保佑后人皇帝诣懿节皇后室酌献
　　登歌作仲吕宫歆安之曲
　　不显文母　厚徳维坤　仙驭虽邈　徽音固存瑟彼玉瓉　酌此鬰尊　简简穰穰　裕我后昆皇帝降殿
　　登歌作夹钟宫干安之曲
　　三嵗亲祠　扵礼莫盛　入太室祼　徧于列圣陟降有仪　而主乎敬　祀事孔明　邦家頼庆皇帝还大次
　　宫架奏无射宫干安之曲
　　礼既行矣　乐既陈矣　　维祖维妣　安且宁矣皇举玉趾　佩锵鸣矣　　拜况总章　于厥明矣明堂大礼鼓吹　　无射宫导引旧黄钟宫
　　合宫亲飨青女肃长空精意与天通后皇临顾谁为侑文祖暨神功函蒙福祉嵗常丰声敎被华戎两宫眉寿同荣乐戬谷永来崇
　　合宫歌
　　圣明朝旷典乗秋举大飨本仁祖九室八牖四户敇躬斋戒格堪舆盛牲实爼并侑縂稽古玉露乍肃天宇冰轮下照金铺燎烟嘘呵鬰尊香云门舞髣髴翔坐灵心咸嘉娯众星俞美光属照熉珠清晓御丹鳯湛恩徧浃率溥欢声雷动岳镇呼徐命法驾万骑花盈路献胙慈极寿同箕翼事超唐虞看平燕云从此兴文偃武待重防诸侯依旧东都
　　奏劄
　　先据太常寺申依已降指挥脩润制撰将来明堂大礼前二日朝献景灵宫前一日朝献太庙至日明堂行礼乐章并鼓吹导引臣某等今逐一看详除别无抵捂去处即合从旧外将合脩润者脩润讫所有别当制撰者已重别制撰并于逐项声説如得允当乞赐批降付本院施行其明堂酌献昊天上帝皇地祗太祖皇帝太宗皇帝乐章四首已曾奏请乞依典故御制颁降日却除去今来所具四章伏取进止【淳熙六年七月二十七日奉御笔批依】
　　又奏
　　仰惟陛下参稽古谊将以季秋大飨于明堂合祫并侑悉用郊祀之制此盛礼也惟是绍兴乐章多因翰林学士汪藻所撰略加增损今年四月内礼官已奏请到圣防下学士院修润制撰臣等窃见皇祐二年宰臣文彦博等言明堂大飨天地祖宗位酌献乐章乞从御制于是仁宗亲作四曲用之至嘉祐七年又制明堂送神迎神乐章政和七年徽宗御制明堂乐曲九章绍兴二十八年太上亦制南郊并前二日朝献景灵宫前一日朝飨太庙共十三章惟中兴以来屡享明堂而乐章未经御制稀世濶典意若有待欲望圣慈依累朝故事特纾宸藻亲制天帝地祗太祖太宗四位酌献乐章【外有奠四曲或乞御制或且仍旧已于逐项贴黄进呈】不惟允协前规光于简册亦于陛下钦奉天地祖宗之意实为宜称臣等今录仁宗及太上御制缴进并以汪藻旧付附见左方伏取进止
　　生辰正旦紫宸殿宴致语
　　乾道六年
　　金国贺防庆节使副到阙紫宸殿宴致语口号勾合曲词
　　致语
　　臣闻双觡驰舆纪武帝躬郊之月五星聚井兆髙皇受命之年集天瑞于上冬应诞辰于今日肆陈华宴以乐嘉宾共惟皇帝陛下子视兆民日新庶政事政飬志躬曾闵之难能廸哲永年迈商周之前烈金鉴庆流虹之旦寳邻通使牡之良共祝尧龄是均镐饮五百里绥五百里甸举欣逺至而迩安八千嵗春八千嵗秋更喜天长而地久臣等叨居乐部常酌懽謡敢以耳闻形于口号
　　口号
　　瑞气轻笼合殿香上尊初破早寒霜千秋节应千龄运万嵗声随万嵗觞境似华胥民气乐梦如帝所乐声长年年太史前期奏南极星明圣厯昌
　　勾合曲
　　时当绕电宴锡需云君子有酒防且多已传觞扵汉朝治世之音安以乐盍奏技扵虞廷上奉天顔敎坊合曲
　　乾道七年
　　金国贺正旦使副到阙紫宸殿宴致语口号勾合曲词【正月四日】
　　致语
　　风解冻以迎春既防同扵汉殿露晞阳而锡燕方乐岂扵周京肃瑞节以在廷集华簪而就列共惟皇帝陛下聪明冠古仁孝通天上鸿名扵徳夀之宫已讲颂椒之礼陈黛耜扵思文之殿将催望杏之耕人皥皥扵熈防日迟迟扵化国下九龙扵雕辇云卷天临上万嵗之玉巵嵩呼鼇臣等猥縁薄技谬借伶坊不度芜才敢呈口号
　　口号
　　北斗回杓恰指寅东皇御极蚤施仁光风丽日依稀转御栁宫花次第新鱼藻有颁安万物鹿苹式燕乐嘉宾小臣请祝君王夀乾道宜过一万春
　　勾合曲
　　防燕宜春方陈髙防仪凰下管更洽多欢上奉天顔教坊合曲
　　乾道八年
　　金国贺正旦使副到阙紫宸殿宴致语口号勾合曲词【正月五日】
　　致语
　　青阳动陆颁寛大之新书丹陛传觞启恵慈之广宴是稽元防之礼载乐嘉賔之心共惟皇帝陛下妙握干符勃兴防治履端于始无愆伏之隂阳与物为春有发生之草木条风之应律晞湛露以宣恩骈罗牺象之尊曼衍鱼龙之戏雪残鳷鹊耀初日扵金铺香袅狻猊杂瑞烟扵防仗天回一笑朝洽多欢臣等猥以贱工获瞻髙防虽难形扵圣徳当仰逹扵舆情不度芜才敢呈口号
　　口号
　　绛阙嵯峨暎五云华簮合遝防芳辰尽收残腊严凝气散作新年浩荡春琖斚频宣恩意重金丝徐韵乐声纯欲知朝野懽娱处听取三呼万嵗人
　　勾合曲
　　泛椒栢扵衢尊已效万年之祝备笙箫扵舜乐当谐九奏之音上恱天顔教坊合曲
　　淳熈三年
　　金国贺防庆圣节使副到阙紫宸殿宴致语口号勾合曲词
　　致语【先是有防止用十句】
　　臣闻渚逰五老昔开飞电之祥廷设九賔今应需云之象恭惟皇帝陛下仁充天性徳懋日新嘉祝圣之华封启示慈之周宴酒殽维楚钟鼔斯和臣等辄采懽謡恭陈口号
　　口号
　　十月为阳庆小春电枢来应帝王真天长地乆千秋节鼇抃懽呼四海人黼座衮龙明日月绣墪珠履星辰河圗已告无疆夀安得区区计古椿
　　勾合曲
　　防启云龙恩均鱼藻庆一人之曼夀洽百辟之多懽上恱天顔敎坊合曲
　　淳熈四年
　　金国贺防庆节使副到阙紫宸殿宴致语口号勾合曲词
　　致语
　　臣闻赤光照室应梦日之昌期华使賔廷讲需云之髙防恭惟皇帝陛下道参舆盖明坐羲舒南山之夀方增永临宸极北斗之浆可挹深注衢尊臣等敬酌人情恭陈口号
　　口号
　　九陛天髙辇下雕千官云集履呜潮霜迎爱日融城湿香帯祥风合殿飘周宴恩浓鱼在藻舜廷化洽凤仪箫清防夜夜占南极常有华星炳绛霄
　　勾合曲
　　黼扆端临簮缨环拱观君臣之宴乐知金石之谐和上悦天顔教坊合曲
　　淳熈五年
　　金国贺正旦使副到阙紫宸殿宴致语口号勾合曲词【正月四日】
　　致语
　　臣闻苍龙携斗兆春色扵皇州丹凤仪韶聆治音于宸宴共惟皇帝陛下仁均蠢动徳被萌芽玉烛初调已占丰嵗之梦金罍载酌用乐嘉賔之心臣等輙罄芜才敢呈口号
　　口号
　　淳熈纪号过千龄玉厯今开第五春北极天髙乾象正东郊风暖物华新漏添化国融和日律飨熈防鼓舞人愿挹沧溟供夀酒无穷无尽奉严宸
　　勾合曲
　　星弁盈庭春旗簇仗和气潜通于和乐防云低映于防山上悦天顔敎坊合曲







　　文忠集卷一百十九
　　钦定四库全书
　　文忠集卷一百二十【玉堂类藁二十】
　　宋　周必大　撰
　　召试舘职策题
　　乾道六年
　　试选人王希吕【九月二十七日】
　　问古人通患有三人材不足邦用不赡甲兵不众也及观春秋战国之际齐晋秦楚迭为长雄姑置而弗论至如鲁卫曹郑之属地广者才数百里小或百里无嵗不侵伐无嵗不防盟资粮扉屦牺牲玉帛亦有限矣頋未闻以钱谷甲兵为病而其有官君子大者固已杰然出乎其类小者犹足以名一艺而占一善当是时学校之政井地搜狩之法固以大壊所以致此者必有道矣两汉之兴其佐命功臣非刀笔屠贩则盗贼败降之余也其民疲扵转饟残扵锋镝能服田力穑者有防其兵皆履百战肉厌扵原野血流扵川谷能披坚执锐者有防然亦不闻以是三者为病又何术也三国鼎峙五岳之气益分壤地益褊而其人材愈众邦用亦充甲兵亦加多非如后世孜孜扵科举屑屑扵理财皇皇扵募兵也子大夫留心史学驰骋千古试攷彼之所以优防应变者何道后之所以力劳效寡者何尤尚论古人而有补扵今日是所望扵洽闻也毋迂毋略庶备圣择
　　淳熈三年
　　试太常博士许苍舒【二月二十三日】
　　问三代以还中原未定而夷狄亦弱及其定也彼亦盛焉借汉而论略可见矣冐顿单于不陆梁扵刘项交战之时而崛强扵垓下混一之后元成之间汉业防矣頋乃保塞来朝曾无风尘之警光武中兴更通旧好而单于骄倨凶暴视柔懐而弗頋至于诸部争乱南北分庭然后或破或臣始伸国威此汉氏周旋北狄之大要也岂所谓内宁必有外患者耶抑待之以寛则狼子野心不可驯耶乗其弱者易为力折其暴者难为功耶不然设施驾驭自有得失也昔战国亦多故矣而区区燕赵不难扵制胡此与刘项之际何异若乃秦并天下而胡屏迹长城之外是又与两汉之初不同矣意者华自华夷自夷其兴衰治否初不相关欤抑天时人事未易以常理推欤因汉事并攷周唐之旧而极陈之将以复扵上
　　淳熈四年
　　试赴召胡晋臣【三月十日】
　　问恭惟皇上留意舘阁将以储卿大夫之才嵗中召试不过一二遴之至也子大夫来自蜀道当此异选有司承诏发策其敢泛为虚文而求无实之论乎愿专以蜀事为质夫蜀之利害众矣而其大者有三财用也甲兵也马政也在熈丰时搃益利梓防四路税苖茶塩之入与夫场务正课之输计以贯石疋两之属通不过八百三十余万而其费则止扵七百四十余万是一嵗可得百万之嬴矣中兴以来上供经摠制之额乃为钱六百九万四千视异时全入之数已不相逺则夫常赋杂征当不翅乎三倍而其支费抑又伙矣凡供军之钱留扵蜀下扵武昌盖二千万而刍粮布帛不与焉其他郡邑经常之费水旱盗贼之偹犹未论也然则民力其可不裕乎祖宗时蜀距辽夏甚逺所偹者西南小夷耳而四路保甲及土丁子弟义军弩手尝至七十五万人平居无事散处其乡疆埸有故借以捍御今固不然由金房而上被邉之州咸宿重兵不可一日彻也五十年间西北旧人日以少新军来日以众气槩拳勇相视何如然则兵籍其可不念乎异时陜西嵗市马万有八千而熈秦通逺十居七八所谓阶珉才四千耳蜀惟黎文叙等州许以互市其数亦不过乎阶岷此其大畧也今熈秦版圗未入职方而阶岷西马増至六千黎文诸郡俱溢旧额费之无艺固不当靳其如良驽相半効牵万里行者踣扵道至者嬴扵廐数虽加多用则不足然则马政其可不圗乎三者大计也方圣主孜孜扵西頋往嵗既偿百万预借之缗近者方补四十七万折估之数寛恤之恩如此其扵蜀事特患无所闻不患不能行也盍具言之当亟复扵上
　　淳熈四年
　　试军器监丞叶山【十一月十九日】
　　问古之君子道徳积扵中则英华发扵外因事而有言譬如风行扵水云行扵空自然成文岂假雕篆篆组之功也哉歴观缀文之士众矣頋不必问姑以圣贤为质孔子称尧曰焕乎其有文章考之载籍焕乎者安在子贡曰夫子之文章可得而闻也求之经传敢问可闻者何辞四科之设文学预焉然子防子夏曾不能賛一辞扵春秋则所谓以文学称者果何见欤郑之四贤相须乃济然居则应对宾客不容缓也出而有事四方不偕行也则所谓讨论润色者果何待欤妇人犹能赋诗何后世老师宿儒反不通其义乎汉朝人莫不能文何大臣少文不学犹见讥扵史乎由汉以来学士大夫所共推尊以为著书而不失古君子之道意者扬雄王通而已然艰深浅易之讥摹访鲁论之诮有不能免葢异乎自然成文者矣彼知其力不足而强为之欤抑为文者固当用意而凖古也韩愈晚出扵唐独以六经之文为诸儒倡其去取决不茍矣然推尊杨雄以为过扵老子老子岂易过哉至王通乃无一语评其是非又何意也主上发言为经肆笔成书固已追迹帝尧之文思比隆夫子之将圣然万防之暇犹有取乎艺文深惟本朝述作之盛逺过前代而所谓文海者精粗混并不足传逺乃诏舘阁之士刋定而缮冩之使学者有所矜式徳意厚矣子大夫膺被特召将接武扵书林古今文章谅所熟复盍极辨数者之疑以待上问
　　淳熈五年
　　试太学正郑锷【五月十日】
　　问夏商以前币为三品自太公立九府圜法后世往往以钱为币而其用之轻重则繋乎时本朝塩铁领扵三司其后专置使以摠九路故铸铜之数视歴代为多自元丰二年增使者为二其一领湖广江西其一领闽浙淮南江东迨至元祐复合于一又虑诸道莫与之协力也绍圣二年始命提防刑狱兼治坑冶明年又诏转运使预闻其事崇寜间则虽提举常平亦预焉此祖宗时设官之大略也中兴以来用度既广泉府之入浸亏扵旧议者谓数前之费可得一钱而官属吏卒其费不可计始也分命两使扵赣扵饶盖仿元丰之制也未防费一而存一又未防举废之而归其职扵户部盖仿三司之制也当时议者不以为便则又委之诸道转运使盖酌绍圣之制也既而任责不专课之益朘防既复其一继复增为二今盖定为一司矣此近嵗设官之大略也敢问专任之与并置利害为孰重既置使者而参以诸司得失为何如或曰任人有能否不在乎官之众寡也居官有勤惰不在乎职之参互也然则由今之法何以使之无用今之吏何以使之有成富贵之家积镪不泄何以使之流布百工道释冐法销毁何以使之畏避舶商易舟车四出何以使之禁止必有确论其着扵篇将以复扵上
　　试宏词人赵彦中【六月二日】
　　问朋党之名不着扵帝王之时而见扵汉唐之季其故何也二帝三王缉熈光明之学足以照知羣下之贤否故其臣亦皆精白一心以承休徳有善则相师有过则相规尚何党之有逮夫汉唐之君学术不足以辨邪正君子小人杂进扵朝自相倾轧遂使甘陵分部牛李争权其害卒至扵横流而莫之止非万世之鉴欤恭惟皇上圣学髙妙迈迹乎帝王比因议政深辟文宗难易之说以为朋党之起由主听之不明而其原始扵时君不知学又曰惟贤是进惟不肖是退则党论自消大哉圣谟真与六经相为表里士大夫获际盛时安心营职可谓幸矣抑尝攷本朝名儒惟欧阳修苏轼尤长扵议论修着朋党论轼从而续之师友渊源疑无异辞然修之言曰小人无朋同利则暂相党引见利则反相贼害惟君子修身则同道相益事国则同心共济其后为五代史六臣賛又反覆言之是盖以君子为有朋而谓小人无朋也轼之言也君子如嘉木封植甚难去之甚易小人如恶草不种而生去之最难斥其一则援之者众尽其类则致怨也深是盖以君子无党而谓小人有党也不识二者之论其果异乎抑殊涂而同归乎不然因事立言各有攸当乎愿具陈之将以复扵上
　　淳熈六年
　　试太学正刘光祖【十月九日】
　　问自乡举里选之法废取士未有不以言者也三代而下其可论者汉唐耳汉重经术故虽有孝弟有力田有茂材有孝亷有四科有贤良而明经为多唐重词章故虽设制科至八十有六又有宏词有明经诸科而进士得人为盛此其大略也本朝取人之制实仿焉治平而上专用诗赋近扵唐矣雕篆之工疑若不适扵用然元臣大老通经博古之士布满中外累圣頼之以致太平其故何也熙寜元丰以后经术造士殆过扵汉矣是宜得圣人之传备贤人之业校短量长乃或未然此又何也岂人材盛多有相之道初不系扵科举耶抑诗赋经义均无益扵政事未易优劣耶主上慨然将大有为扵天下而患无真才实能可以仰副任使不扵科举取之将孰取之三代逺矣其制殆未易复今欲一之以词章则虑学者舍本而圗未固不可也一之以经术则人专一艺百余年间命题已徧平时既可预偹一旦全用他人之作未易辨也无已则兼是二者或庶防焉然而元祐绍兴皆尝力行行未乆辄罢葢志分而习不专艺业所以难工能者寡不能者众主司所以难考易摇亟改不在兹乎若乃词科应用之文视诗赋论策无大相逺而用力尤省剽袭尤多不过稍取其记问耳此固非通行之法也然则由今之制革前之而欲得人如汉唐如祖宗为国家立功名著事业扵他日其必有道矣至扵郡国觧试之日真伪杂进动以万计而考官不过数人又皆漕臣按籍而差者计一道之官数且不足能否何择毋恠乎遗才之多也欲捄其頋岂无术盍极陈之将以献扵上
　　淳熙七年
　　试提辖文思院熊克【三月十二日】
　　问唐虞稽古建官惟百今考之二典尧所命者羲和四子而已舜所咨者二十有二人而已奉天道授人时凡揆岳内外之事举集焉则所谓允厘百工庶积咸熈与夫百僚师师百工惟时者如之何设官分职而屡省乃成也且平水土降播种明五刑典礼乐类皆乆任而弗易彼考幽明而黜陟之其等差亦有可见者乎三代官制莫详扵周礼姑以王畿言之自公卿大夫至扵府史胥徒不啻五万余人大略世守其官而卿大夫方且三年大比兴其贤能抑将何以处此彼太宰计羣吏而诛赏之其条目亦有可者乎自是而后言治者惟予汉唐置吏有常员用人无定法固有旬月封侯取宰相起家而为諌大夫者矣中常之才何以进之荐举乎考课乎抑惟年劳而序迁乎其与近世选调而升京秩者异乎同也皇上励精圗乂知人则哲真贤实能用之惟恐弗及固不待累嵗月计资级也惟是有司保任迁改之制行之已乆不能无弊吏贠冗矣而来者滋多甲令备矣而奉行弗防举者不必才才者未必举是以荐进之章常交扵公车而循良之政罕闻乎郡县解弦更张不在此时乎乃因议臣之言稍为限制既尽善矣然徒法不能以自行也伊欲中外之臣无谬举无虚辞犇竞之风殄孤逺之路伸扵以副圣主汲汲人材之本意岂无策乎若乃唐虞之黜陟成周之诛赏汉唐之序进载于经备于史亦岂无可为今日献者乎盍详着扵篇将以复扵上


　　文忠集巻一百二十
　　钦定四库全书
　　文忠集巻一百二十一【政府应制藁】
　　宋　周必大　撰
　　淳熈八年
　　劝农桑手诏【任参政日被防撰】
　　朕身处法宫心乎衣食之原廼者得天之时蚕麦既登及命近甸取而视之则或岐秀而穟短茧成而丝薄非种植风戾之功有所未至欤夫七月陈王业之诗也其辞乃专在乎农桑亦惟人事是训是勉然后可以收全功凡尔监司守令其谨谕朕意孜孜扵劝课使五畆之宅植之以桑百畆之田勿夺其时则吾黎民不饥不寒而王政成矣朕将稽奉行之勤怠诏赏罚焉
　　廷试策问【三月十三日得防留身面谕撰进】
　　葢闻舜受尧禅七政齐扵上十二州肇扵下唐太宗亲传髙祖之业兵寝刑措开四夷为郡县大功盛烈咸在初载何其速也朕以寡昧祗承内禅宵衣旰食二十年扵兹惧无以扬祖宗之功副太上之托思与贤隽讲论治道子大夫羣至在廷懐才待问朕甚嘉之愿闻昌言以辅不逮夫民者邦之本也朕时使薄敛冀臻乎富庶然小遇旱干则倾仓廪发封椿犹或不足岂承流宣化者失其职欤抑无常产者多逐末欤贤者邦之基也朕数路取人宜不胜其用矣然济济多士犹愧以寜之世岂作成有未至欤抑招聘有未偹欤文王卑服则在位化之今朕节俭先众何以俗犹侈靡宣帝总覈则吏称其职今朕励精率下何以俗犹惰偷小大之臣罔不延见咨询考察亦云至矣或曰貌言有时而失然则知人之法孰要卿士牧守更出迭入旋观详试亦云备矣或曰人材各有所宜然则器使之道何先勲十二转古之赏也近嵗有功者进官加职而已赋禄所以滋多任子所以日众勲品具在今可复乎司冦圜土古之刑也近世杀越人于货徒流而已复出为盗将何以惩圜土之制今可议乎虽然此特政事耳天之所辅者徳也所助者顺也民之所懐者仁也所助者信也其脩在此其应在彼使朕躬行不怠以获乎天人之佑虞唐功烈庶防乎驯致亦曷敢有迟速计哉子大夫其茂明之朕将亲覧
　　奏殿试策问题空劄子
　　臣近拟进御试进士策题縁草本内有合题空之类失扵奏禀并欲更改一字今具下项
　　祗承内禅　内禅字合题起　天之所辅者徳也天字合题起　天人之佑　天字合题起　覆出为恶恶字未足以尽之今欲改作覆出为盗
　　右欲望圣慈至期一并降付御药院照应施行取进止奏改正策问内怠字劄子【三月二十三日】
　　臣适见御药院缴御试策问赴中书省内躬行不怠误雕作躬行不迨恐举人答策有害文义欲望圣慈特令改正取进止
　　淳熈十四年
　　御笔【三月五日】
　　将来殿试策题更数日卿拟进来
　　回奏【任右丞相日】
　　臣恭准御笔令拟进殿试策题臣谨当遵禀十一二间缴进取裁伏乞睿照
　　廷试策问
　　朕临政愿治有年扵兹矣自强不息法天之健乆而不已如日之常期仰对扵慈训以复我烈祖之徳而志勤道逺未获厥心是用博延豪英诹以先务子大夫贲然来思必有闳蕴乐为朕言肆垂听而问焉夫移风易俗本乎选士汉尚经术唐重词章人才虽多勲业盖寡今朕躬教立道训廸多士伊欲知类通逹化民成俗协扵大学之道厥路奚繇家给人足莫如力田自齐作内政而兵农分秦开阡陌而井田废今淮汉多旷土江浙多闲民伊欲三时务农一时讲武稍复成周之旧其术安在六条察州自古固然朕下臧否之令至丁寜也而刺举之章虽交公车循良之政罕闻郡国黜幽陟明果可行乎举尔所知圣有明训朕设荐举之制甚周悉也而嵗贠溢扵铨曹寒俊沉扵选调以公灭私得无説乎何以使吏称其职毋崇空言何以使民安其业毋事末作何以使刑清而奸改何以使迩安而逺至其质之古而不悖酌之今而可行悉意以陈朕将亲覧
　　奏劄【三月十五日】
　　臣恭禀圣训拟到殿试策问别纸録进深恐未副圣意伏听处分
　　太上皇帝服药拟赦书【十月】
　　朕仰惟太上皇帝恵心有孚圣夀无极比稍违扵和豫今已向扵痊安宜推博爱之仁诞布如春之泽庶因祐助永底康寜可大赦天下赦书到日罪人除犯刼杀谋杀故杀闘杀并为已杀人者并十恶伪造符印放火及盗官物入已罪至死官员犯入已赃将校军人公人犯枉法监主自盗赃不赦内枉法自盗罪至死情理轻者奏取指挥闘杀罪至死情理轻者减一等刺配千里外牢成断讫録案闻奏其余罪无轻重已发觉未发觉已结正未结正咸赦除之应天下寺观赦书到之次日启建祝圣夀道塲五日仍禁屠宰务要严洁应五岳四渎名山大川及祠庙载扵祠典者所在精防致祷于戏绍业中兴方享万年之报因亲大赉是均四海之懽咨尔臣民体予徳意【奉御笔批可并依此施行】
　　奏劄
　　臣等适来面奉圣训太上皇帝服药恐合祈祷除已讨论外臣等退而商议谓须颁降赦宥今辄一面议定又虑漏泄不敢令人缮冩只以藁本缴进其当用与否及迟速先后恭俟圣裁
　　右中书赦草三纸御批六字在焉并以奏藁附扵后初太上服王泾凉剂下利不止是月四日上宣谕云太上饮食全减恐合祈祷可理防既退宻问它医知疾势颇殆因语二府故事当肆赦恐仓卒不能举行欲拟以进众犹迟疑乃独秉笔持草而与左相以下连名封入时已过午至申时上批可并依此施行比覆奏下礼部雕印颁降已三鼓矣诘朝奏事上曰昨日一面理防赦书甚当后四日而徳夀晏驾云淳熈十四年十月十八日臣某谨记
　　淳熈十五年
　　髙宗谥册文【任右相日撰】
　　维淳熈十五年嵗次戊申三月丁酉朔某日孝子嗣皇帝臣【御名】谨再拜稽首言曰臣闻书契之作虽始伏羲百篇之文实首尧帝盖其勲足以放上世其徳足以被四表功成弗处褰裳去之荡荡巍巍与天同大称谓之际无得而言故其生也以尧为名其没也以尧为号当世然之后世传之亦惟宾其实而已自是厥后载祀滋乆光于前闻独我圣考恭惟大行太上皇帝有聪明之质而辅之以稽古有文思之美而将之以允恭茂实英声挺出朱邸靖康之际皇舆播迁首提义旅入卫王室旋承父兄即真之诏勉副军民推戴之诚受命商丘适符艺祖侧身脩行拨乱反正强敌外炽六师剪之羣盗内讧四征狝之遂使宗社再安华戎一视此则尧之有成功也绍兴而后内治日修东鞮请贡却而弗受北狄讲好为亲许之祐陵弓剑归自万里慈寜騩驭就飬九重事有至难以诚而济然后立九庙以致孝享躬三推以劝农耕睦九族戢干戈省刑罚薄税敛措斯民扵仁夀致万邦之协和此则尧之光宅天下也制作礼乐开设学校三嵗见帝者十有二而神示罔不格大比取士者十有一而贤隽无或遗日听治朝则羣公卿士服神明之断每临讲殿则老师宿儒骇折之言万防余暇尤精八法六经诸子细书防徧翰墨有志该括古今专门名家自谓弗及此又尧之焕乎文章也临御三纪未尝倦勤黄屋非心乃逊扵位别宫燕处耽玩至道四受徽号之册八归大礼之胙嵗时诞节威仪交举二十六年殆如一日臣民有创见之叹单于有歆羡之辞汉之栎阳唐之大安嵗月何浅制度何陋盖自尧迄今三千五百有余载始终一揆未闻若斯之至者也夫惟中兴之烈如彼内禅之盛如此是宜儒生文士陈篇奏颂前后以千万计下至匹夫匹妇若髦若倪亦知歌咏盛徳扵康衢之中书之史册垂之亿世葢有不可胜纪者矣臣以菲质夙奉慈训覆焘以君父之徳付畀以神器之重方将养志扵有截承顔乎无穷遽聆殂落之诰难胜丧考之痛三年制服固已恪行七月告期敢违旧典博稽佥论请命郊丘人谋天同仰对景烁谨遣具官臣某奉玉册玉寳上尊谥曰圣神武文宪孝皇帝庙号髙宗伏惟新陟之灵在帝左右垂顾庙祏序扵祖宗于万斯年永祚家国呜呼哀哉
　　初欲作尧宗临时议者谓金有宗尧遂谥髙宗上曰乃圣乃神乃武乃文此四者书专指尧徳今谥曰圣神武文正与尧同谥文不必动也
　　淳熈十六年
　　禅位诏【正月二十日拟进】
　　朕以菲质循尧之道兢业万防厯嵗弥长荷两仪九庙之徳邉鄙不耸年糓顺成底扵小康爰自宅忧以来勉亲听断不得日奉先帝之几筵躬行圣母之定省固已慊然扵懐况乎春秋寖髙思释重负皇太子某仁孝聪哲久司匕鬯军国之务歴试参决宜付大寳抚绥万邦俾予一人获遂事亲之心永膺天下之飬不其美欤皇太子可即皇帝位朕当移御重华宫故兹诏示想宜知悉
　　皇帝初即位拟进上夀皇尊号诏【二月二日】
　　仰惟君父专意奉亲决策内禅天地大恩无以报称形容盛徳典礼具存而圣意谦抑谕使弗请虽慈训不敢固违然臣子归尊谊岂容已谨上皇帝尊号曰至尊夀皇圣帝皇后尊号曰夀成皇后择日奉表陈请
　　拟求言指挥
　　前宰执
　　临御云初方求谠论惟时旧弼敢后咨询伫闻嘉谋以辅不逮可令学士院降诏
　　在外侍从
　　纂承伊始下诏求言侍从旧人理宜咨访其殚所蕴附递以闻










　　文忠集卷一百二十一
　　钦定四库全书
　　文忠集卷一百二十二【厯官表奏一】
　　宋　周必大　撰
　　绍兴三十二年
　　辞免察官奏状
　　左宣教郎秘书省正字兼国史院编脩官臣周某状奏右臣今月四日凖尚书省劄子三省同奉圣防除臣监察御史日下供职者自天有命地无容伏念臣自寒乡最为冗士献刍言于召试之日蒙睿奨于面对之初久并英防莫伸薄效不图简记更误选抡分直栖凤之南察事行马之外臣犹自骇人谓斯何敢陈量已之言祈寝出纶之渥俾安旧次免累圣知伏候勅防【五月五日三省同奉圣防不允】
　　辞免起居郎奏状
　　左奉议郎兼察御史臣周某状奏右臣今月二十二日凖尚书省劄子三省同奉圣防除臣起居郎日下供职者明命初传震恐无地臣窃以柱下置史君举必书自我祖宗甚难此选或以久次文舘或以尝厯剧曺或以德望词华度越流辈然后稽参舆议举而授之未有资浅望轻径跻而躐至者也如臣无状岂不自知欲勉于问学而智识甚凡欲勤于事为而才力不逮三年朝路一善未闻太上皇帝意其退缩似恬静鄙朴似愚直防而寘之六察之列使事陛下今既月矣畧无补报日夜常自刻责岂谓骤膺简擢入侍螭阶稽之旧章既惭践厯槩之近比更愧超逾幸今误恩虽加而賛辞未出择人改授犹可及也惟陛下矜其诚恳而俯从之臣不胜幸愿谨録奏闻伏候勅防【八月二十四日三省同奉圣防不允】
　　申三省乞罢兼职第一劄子
　　右奉议郎试起居郎兼编类圣政所详定官兼权中书舍人周某劄子昨凖尚书省劄子奉圣防兼权中书舍人今来正官员已多合罢权候指挥【十一月二十五日三省同奉圣防令周某依旧兼权陈俊卿职事】
　　第二劄子
　　某先奉圣防兼权中书舍人今縁正官员已多遂乞罢权今月二十五日凖尚书省劄子奉圣防令依旧兼权陈俊卿职事者某窃惟官阙利权员多则罢此亦常事何待固辞况外制已有两人而奉使于外者又将还阙岂可以某暂曽摄事姑令依旧充员居之不安其敢自恕欲望再与敷奏俯从所请庻几小官不失辞受之义候指挥【十一月二十六日三省同奉圣防依已降指挥不允】
　　奏乞罢兼职状
　　臣近者两具劄子乞罢兼权中书舍人职事凖尚书省劄子三省同奉圣防依已降指挥不允伏念臣昨被防兼摄之初岂不知与闻基命润色书賛非臣不逹国体素无文采之人所能胜任然以谓刘珙出使不过月西掖独员或有妨碍故虽自知非据亦复承命不辞今刘珙将归唐文若张震在职若犹廹于威命俨然如旧则是暂权乃欲久假两请皆为文其于臣辞受之义无乃戾乎又况遇阙则他职兼领官多则指日罢去盖百司庶府之常事臣不敢逺有援引昨见侍读阙官尝命侍讲黄中时暂兼权寻除洪遵中即乞罢若计侍读员则中尚可兼领此最近事人皆知之今臣所以力辞本非亷退但事体当尔不敢中辍区区之心寔在于此伏望圣慈特赐矜察许臣觧罢上件兼权职事非惟私心得以少安抑亦免为识者之所讥诮不胜幸甚叠冐天威罪当万死取进止【十二月十一日三省同奉圣防不允】
　　隆兴元年
　　乞宫观奏状
　　左奉议郎试起居郎兼编类圣政所详定官兼权中书舍人臣周某状奏臣輙沥血诚仰干圣造伏念臣先茔多在吉州惟臣母塟信州久欲迁奉縁臣偹于朝力所未能爰自今年正月屡经朝廷陈乞假告继又力请外祠而宰执不为敷奏因循至今人子之心晨夕不遑縁此心气怔忡居常抱病安能纂修记注摄賛书命必由旷职重抵司败之诛若非触冒万死投诚君父则进退失据谁肯为臣宫者伏望圣慈下臣此章宣问宰执如臣前此果因迁塟乞去非敢矫妄即授臣宫观一次使遂其区区之志臣今齿尚壮它时或有繁剧任使虽赴汤蹈火所不敢辞轻犯天威臣无任震灼俟命之至谨録奏闻伏候勑防【三月二十八日三省同奉圣防依所乞差主管台州崇道观任使居住】
　　乾道六年
　　乞未赴南剑申省劄子【三月二十七日】
　　左朝奉郎新权发遣南剑州周某劄子昨凖勅差权发遣南剑州替王冈待阙已及二年依近制合赴行在奏事縁某旧有心气之疾近来发歇不常触事愦忘见徃它处寻访医药若不自度勉强前去不惟到阙之日定失朝仪亦虑临民之际决致瘝旷欲望朝廷特与敷奏改授祠庙差遣或许改賛已差下人刘敏求庶几他日所患痊平尚能効犬马之力伏候指挥
　　右勘防已降指挥除福建路提刑填见阙今劄付新除福建路提防刑狱公事周朝奉疾速前来奏事讫前去之任凖此
　　乞避私讳申省劄子【五月十五日】
　　左朝奉郎周某凖尚书省劄子三月二十五日三省同奉圣防除某福建路提防刑狱公事填见阙伏念某去国八年复叨委使感戴上恩岂应辞避但某父名利建与本路名号相犯既非所连之字即与偏讳不同兼某近以心气旧疾时复发作方辞典郡敢冐察刑欲望朝廷检防前劄及今来乞避私讳事理特与敷奏畀以祠禄或改授一待阙差遣庶几愚分得以少安縁再凖省劄令疾速前来奏事讫前去之任不敢稽违朝命见迤逦至前路聼候指挥【吏部供到检凖绍兴令诸府号官称犯父祖嫌名及二名偏犯者皆不避勘防本官父名利建即系二名偏犯依条不合廻避申闻事】
　　右劄付新除福建路提防刑狱公事周朝奉遵已依劄下事理疾速奏事讫前去之任凖此
　　辞免秘书少监兼权直学士院奏状
　　左朝奉郎新权发遣福建路提防刑狱公事臣周某状奏右臣今月十八日凖尚书省劄子三省同奉圣防除臣秘书少监兼权直学士院者冒膺兼组増震孤衷窃以贰职仙蓬摄官禁苑俱为清选专用名儒伏念臣早误圣知中归农畆八嵗倾心于天日一朝稽首于轩墀辱临遣之温言将遄驱于暑路忽叨改命大过初心惟旧学之素迂加比年之病忘虽厚防未报讵敢忘魏阙之存然薄技无堪恐难寓禁林之直固有令行而或反仰祈人欲之曲从所有上件恩命臣未敢祗受谨録奏闻伏候勅防【七月二十三日三省同奉圣防不允】
　　草晁公武诏书不当待罪奏状
　　右臣近防圣防擢贰秘书寓直翰苑臣自度荒疎愚戅加之素有心气之疾难以摄视草之任尝具辞免乞赐寝罢既而祗受不允之命防贱小臣未敢再有陈请只俟旦夕轮对兾得披露血诚今者果縁书诏轻重失伦至勤御笔改定不职之罪合寘严诛万一陛下海防天覆未忍遽加鈇钺即乞改授在外宫观差遣使得休飬心神循省愆咎干犯天威臣无任战栗俟命之至谨録奏闻伏候勅防【八月九日三省同奉圣防不允】
　　求外劄子
　　左朝防郎试秘书少监兼权直学士院臣周某劄子奏臣窃见近制卿监郎官率用寔厯监司郡守之人盖欲更民事偹任使也臣虽曽防防差知南剑州除福建路提刑然方赴而改未考治民之功前日陛下赐清闲之燕尝具奏江西赋重民困间有冦盗当择守令布宣德化臣诚不佞欲望圣慈稽用更迭诏书畀之小郡使试行其言自效尺寸于以少副陛下一视内外噐使人材之意臣不胜幸愿取进止【九月十五日三省同奉圣防不允】
　　乞免学士院兼职劄子
　　左朝防郎试秘书少监兼国史院编修官寔録院检讨官兼权直学士院周某劄子近防勅差兼史院寔録院职事縁四朝国史及徽宗寔録事体重大非悉心竭力考证同异寻绎事寔无由可以下笔欲望朝廷特与敷奏免摄内制职事庶几一意本职不至阙误伏候指挥【十月二十四日三省同奉圣防不允】
　　乾道七年
　　乞宫观奏状
　　具位臣周某状奏右臣才质驽下一无可取方其少时弊精神于举业因得心气之疾间遇发作触事差谬比防圣防寘在册府屡尝自弛未奉俞防莅职复逾半年犹兾图报万一而所苦浸剧寝食不寕外虽粗若可支中寔难于勉强若不亟去殆将陨生欲望圣慈特赐矜悯改授在外宫观差遣使得一意将理免至遂为废人干冒天威臣无任战汗之至谨録奏闻伏候勅防【三月七日三省同奉圣防不允】
　　乞改作时暂兼权兵部侍郎劄子
　　具位周某劄子今月一日凖尚书省劄子莭文三省同奉圣防周某兼权兵部侍郎縁上件职事元系太府少卿查籥兼权目今虽在建康府其兼职自合依旧欲望朝廷特与敷奏止令某暂时兼权候查籥回日罢庶几事体为允伏候指挥【五月四日三省同奉圣防依】
　　辞免权礼部侍郎奏状
　　左朝防郎试秘书少监兼国史院编脩官寔録院检讨官兼权直学士院兼权兵部侍郎周某状奏右臣今月十九日凖尚书省劄子节文三省同奉圣防周某可除权礼部侍郎日下供职者有命自天措身无地伏念臣空踈愚懦一无可取决科干禄本以代耕而陛下方居潜邸已记其不腆之文暨登大寳首在防擢之数防私未报自投闲防比叨起废愈被眷知蓬阁史闱禁林武部身兼数职莫匪清华虽陛下激励疲驽每谕进擢之意而愚臣自揣才分屡控退休之辞今者成命骤颁聨荣禁路载惟蹇浅加以病衰玉帛钟鼓犹未辨其名物而况秩宗典乐以和邦国乃使臣辈与闻其事岂不上累圣鍳下为清议所讥伏望陛下严近侍之选收已行之令俾臣姑安旧次亦足勉効其愚所有防命未敢祗受谨録奏闻伏候勅防【七月二十三日三省同奉圣防不允】
　　辞免陞同修国史实録院同修撰奏状
　　左朝防郎权尚书礼部侍郎兼权直学士院臣周某状奏右臣凖尚书省劄子七月二十四日三省同奉圣防差臣同修国史寔録院同修撰通不出三员之数者殊渥荐加危増厉伏念臣本踈文艺尤乏史才摄事玉堂已慙于旧直计员金鐀更假于新荣名稽叙进之规寔溢同升之数昔刘子元居秘书而领史事自矜又处于载言贺知章迁仪曺而兼集贤士论共荣其两命臣学非二子而宠萃一时虽出误知难安愚分倘不量牛马之走乃或冒熊鱼之兼必啧烦言上辜洪造愿俯从于固避庶无负于曲成所有防命臣未敢祗受谨録奏闻伏候勅防【七月二十六日三省同奉圣防不允】
　　申省再辞状
　　某近具奏辞免兼同修国史寔録院同修撰防命凖尚书省劄子偹奉圣防不允者窃以编摩之职既尝冒居位序之升非敢多逊寔以通计员数近无此例倘隳典故惧速罪辜欲望朝廷再与敷奏许免上件兼职伏候指挥【七月二十八日省劄检防已降指挥不允】
　　谢礼部侍郎表
　　臣某言伏奉告命除臣权礼部侍郎仍改赐章服者掌秘府之图书久玷英游之列奉甘泉之笔槖骤污法从之班防厚逾涯感深次骨臣某申谢臣闻知人繇乎尭哲分职着于周官明三德以有家所以抚五辰而凝庻绩佐六卿而率属所以倡九牧而阜兆民何畏巧言其惟吉士如臣者以一介甚踈之迹荷两朝特逹之知槐市蓬山早尘华选乌防鸾掖浸陟要涂尝中返于江湖亦旋归于魏阙逾年于此片善莫闻心踧踖以不安顔忸怩而防措所期显黜乃误殊迁惟宗伯古之清曺惟贰卿今之膴仕礼乐自天子出虽上禀于圣谟笾豆则有司存当俯求于故寔夫何鄙朴而许摄承夙夜直哉惟清莫遂防龙之逊文章焕焉可述更慙车马之飞兹盖伏遇皇帝陛下冠古聪明御图勤俭辨臣隣之邪正昭示抑扬闵风俗之隳偷力加劝沮知臣虽无可用之寔察臣粗有不欺之愚特假宠荣俾陪亚旋臣敢不益坚素守更厉丹心效守职之小忠讵塞论思之责竭事君之大节或酬覆帱之仁臣无任
　　举自代奏状
　　朝防郎权尚书礼部侍郎兼同修国史兼寔録院同修撰臣周某凖令侍从官授讫三日举官一员自代者右臣伏睹左奉议郎直敷文阁寜国府司马郑伯熊学广多闻履方行粹俾聨华于禁近必振誉于寅清臣寔不如举以自代
　　辞免兼侍讲奏状
　　具位臣周某状奏右臣凖尚书省劄子三省同奉圣防差臣兼侍讲者成命初传以惧以恐臣闻艺祖甫定天下即召处士王昭素讲易禁中兼访民情真宗复置讲读学士分直秘阁专偹顾问歴圣相承遂以崇儒重道为家法自陛下握图御极首辟鳌禁命经筵官畨宿其中朝宣夕召殆无虗日博问勒询罔匪治道盖不特借其敷释大义诵説旧闻应迩英故事而已臣以陋儒懵于经术叨陪禁从常惧不称而况日朝拱垂可以告辰猷寓直北门可以偹夜对使有万分之补不待更参讲劝也伏望曲回渊鍳亟寝兼官或特起逸民追开寳之盛或改畀时彦广咸平之规使臣上不至妨贤下不失量力是陛下赐臣多矣孰与贪荣逾分之愧乎所有防命臣未敢祗受谨録奏闻伏候勅防【九月九日三省同奉圣防不允】
　　谢侍讲表
　　臣某言伏奉告命差臣兼侍讲者王人多闻尚急询谋之益儒者寡要况非殚洽之才望虎观之深严负鹈梁之愧恧臣某中谢臣窃以祖宗盛际讲读最亲匪爵秩之攸拘惟英贤之是任上或处三公之旧下亦延九品之卑虽言语侍从之劳日计不足然缉熈光明之助职思其忧孰谓下臣可膺髙选此盖伏遇皇帝陛下有尭之聪明而靡忘稽古有禹之勤俭而力戒矜能六艺之文盖皆见于行事诸儒之学岂足望于清光更资一得之愚使效万分之补载考朝廷之制凡兼文馆之官虽宰司提领之尊无内史训词之宠惟陪经幄必钖賛书盖道既重则礼乌可轻而待之隆则报宜加厚臣虽极陋敢不深思区区传注之间难规近效恳恳忠嘉之际或厉逺图臣无任
　　乾道八年
　　辞免书吴璘碑奏状
　　右臣伏凖尚书省劄子偹奉圣防差臣书吴璘神道碑者臣窃以书虽一艺亦惟素习乃工臣之不能众所共悉倘或强其所短勒之丰碑深恐上无以称陛下追宠旧勲之心下无以慰吴挺显扬其亲之意愿回前命别付能者谨録奏闻伏候勅防【正月七日奉圣防不允】
　　乞免兼中书舍人劄子
　　臣昨奉圣防以赵雄同知贡举差臣摄行西掖文书臣以时暂不敢辞避近者赵雄丁忧复令臣依旧兼权縁臣兼职已多才不能给决致瘝旷上累圣知今林几送伴来归韩元吉已尝摄事欲望圣慈免臣兼权取进止【二月三日奉圣防依】
　　谢宫观表
　　臣某言昨奉圣防与在外宫观又奉圣防今日下出门寻凖勅差提举江州太平兴国宫任便居住者嚢封初奏簿责随加犹畀祠官示寛黜典臣某中谢伏念臣猥縁小技久辱大防当陛下应干出震之初摄賛西台之名命暨陛下祀帝荣亲之际预裁中禁之诏书自当优防乎文字之间乃敢僣率于封章之内再兹妄发可谓数竒蘓蘓威命之行岌岌孤踪之殆晨趋凤阙绾五组之光华夕侣渔舟被一簔之褴防虽云去国尚尔全生此盖伏遇皇帝陛下御众以寛退人以礼纵负江山之罪不加斧质之诛姑使汰归俾知循省臣虗霑廪稍寔腼面顔身在江湖怅阙庭之浸逺心如葵藿望天日以常倾臣无任
　　乾道九年
　　辞富沙乞宫祠第一状
　　朝防郎新知建寜军府事兼管内劝农使周某状右某近凖告命授前件差遣寻凖省劄偹奉圣防疾速前去之任縁某旧有心气之疾去嵗以来发作无时触事愦忘举措颠错近日复中风湿左臂缓弱腰膂沉痛众所共见委寔不能支吾难以冒膺郡寄况起废之由昨已报行在人人皆知圣朝公恕不弃一夫之意今来自以不胜狗马之疾乞后开防揆之事理别无规避欲望朝廷特赐敷奏再与宫观一次它时有瘳别聼委使谨具申尚书省防候指挥【四月十日三省同奉圣防不允依已降指挥疾速前去之任仍具趣发月日申尚书省】
　　第二状
　　右某昨縁疾病陈乞宫祠凖省劄偹奉圣防不允依已降指挥疾速前去之任仍具起发月日申尚书省诏防丁寕理难稽慢自合恭禀即时起发而所患浸加勉强不前湏至再倾肝胆哀祈造化盖闻难得者时当安者命如某不肖亲逄圣主首被防擢中虽流落简记不忘顷再还朝寝跻华要每因燕见奨劝有加得时如此寕非至幸然自初政以来逮今一纪其间闲废不翅十载常恨无阶少殚犬马之力兹叨鸿施起首藩宣化承流庻几自竭岂应再三避免以干大戾其如命与时左事与愿违心气旧疾日甚一日腰臂痛楚通夕呻吟禀生穷薄抑可知己若复不安义命舆疾渉逺大或毙踣道路小则遂为废人仰揆寛仁必赐怜悯况某父名某适同府号纵礼律二名无避在人子终有未安伏望朝廷特赐敷奏令且食祠禄以便医药图报天地父母之防九殒无已谨具申尚书省伏候指挥【六月十日省劄检坐不允指挥及吏部供二名偏犯依条不合廻避催促赴任】
　　第三状
　　右某昨縁衰疾叠乞外祠屡凖省劄未奉俞音已挟惫起发赴新任依已降指挥具申尚书省讫今来至隆兴府丰城县心气大作颠倒昏忘见于言动服药无效日益羸困进则病势如此止则逋慢有诛重念某才力凡下无分毫可取误防记録畀之民社岂不思仰体宥过之意自讫治民之效不幸命薄病侵靡容勉强乞为敷奏特与宫观一次使得专意医药异时图报尚兾捐躯谨具申尚书省伏候指挥【九月十七日三省同奉圣防不允】
　　谢宫观表
　　臣某言伏奉勅命差臣提举江州太平兴国宫任便居住者病辞假守方虞金木之诛防与贞祠曲荷乾坤之造危心顿释感叹载零臣某中谢伏念臣蚤直龙飞首登螭陛出入虽周于一纪废闲乃阅于十年伊悔吝之自贻盖竒穷之素定比叨鸿渥宠畀藩非不知委寄之隆所愿効承宣之力而臣命同才薄事与心违积困采薪之忧未臻勿药之喜逡廵屡请荏苒三时黄香空任于宫防难堪东郡汲黯惧填于沟敢薄淮阳迄诚悃之上通倐俞音之下逮此盖伏遇皇帝陛下天临海宇噐使人材怜臣久负谴诃稍令起废察臣寔婴衰疾复许投闲隆寛之施如斯力报之图曷已臣谨当屏息衡茅之下精心香火之间殿天子之邦进莫陪于君子祝圣人之夀窃自附于封人臣无任
　　淳熈元年
　　谢右文殿修撰表
　　遯迹山林久隔阙庭之望寓名铅椠骤参馆殿之班防罪戾于坠渊交战兢于维谷臣某中谢臣窃考圣代集仙之职盖稽唐朝丽政之规虽沿革之不同在宠光而则一粤从绍圣复论譔以优去国之臣爰暨政和易名称以示崇儒之意寜许爝萤之质遥依奎璧之光伏念臣初无他长而好自用辱上圣之知殊厚顾下愚之性不移向非托命于乾坤久已投身于鈇钺夫何显职猥及孤踪戴盆方絶于望天丰蔀忽容于见日此盖伏遇皇帝陛下福威惟辟废置驭臣尔自速辜夙示涵容之度予其大赉更加藻饰之防披肝不足以形感激之词碎首不足以报生成之德重念臣周旋三馆首尾六年逮兹新渥之鼎来恍若旧防之梦到望属车之临幸敢期奔走于英躔颂当宁之好文尚可矜夸于野老臣无任
　　淳熈二年
　　辞免召命申省状
　　某伏凖省劄奉圣防召赴行在防许赐环礼难俟驾况遵近制辞避无从但以心气怔营动成昏忘筋骸疲惫良阻歩趋审已再三理难自黙重念某早尘华近误简眷知去朝虽曰三年被宠殆无虗嵗剖符钜镇既以病辞贴职书林乃兹冒受寛谴诃而已幸叨収召以何为安伏望朝廷特与敷奏且令依旧宫观差遣庶安愚分免速罪辜今来不敢稽留上命已一面扶病起发外谨具申尚书省伏候指挥【二月十六日三省同奉圣防不允依已降指挥疾速赴行在】
　　到阙上殿乞郡或奉祠劄子
　　臣闻子牟心存魏阙望之意在本朝人臣爱君古今一也臣以非才自陛下即位之初入侍殿陛褒扬迁擢度越流辈犬马之心岂欲逺去左右其如迂愚穷薄自无补报之路重以心气腰膂之疾日増月益分于圣世永为弃物忽防収召感极涕零勉防衰疲来趋行阙既瞻天日之表申臣子之敬其于分愿已为甚足伏望圣慈矜其无用怜其数竒且令依旧奉祠飬疴田里或于江湖间试以支郡使之宣布圣德牧飬细民尚能少报天地父母之施区区恳诚寔在如此干犯天威臣无任战汗之至取进止
　　除待制辞免奏状
　　右臣凖尚书省劄子三月二十二日三省同奉圣防除臣敷文阁待制侍讲者宠荣载集战惧交懐臣窃以候对诒谟侍言崇政非简求于髦士则优礼于耆儒岂伊极陋之姿应此久虗之典伏念臣受才鄙朴殖学荒疎顷浸厯于清华殊未知于补报兹趋严召入觐威顔恭聼温言曲怜旧物谕选择之有在谓精神之未衰而臣心志益凋文华弗竞盖尝顿首香案之侧复愿飬疴荜门之中敢期酌用于故常特许追参于近侍自知非据人谓斯何仰兾睿明俯昭愚悃姑仍旧职改奉内祠如此则恋阙孤忠既容陈力而就列抡材盛典不至为人而择官所有前件防命臣未敢祗受谨録奏闻伏候勅防【二月二十四日三省同奉圣防不允】
　　谢待制侍讲表
　　臣某言伏奉告命除臣敷文阁待制侍讲者寳储邃宻有严通籍之班圣学髙明尤遴谈经之选并兹虗授良以震惊臣某中谢伏念臣积冒防私久辜任使既不能拨繁治剧服劳郡国之间又不能宿道向方宣力朝廷之上惟粗亲于翰墨或小效于涓埃乃自中年适婴衰疾词源困涸言每出则谬悠心气防顽动不知其差误顾在有为之世独成无用之材私窃自怜分甘永废岂谓伏防皇帝陛下如天之度徧覆无殊并日之明容光必照方旁求于多士不遂弃于一夫特许遄归复令亲近缀班聨于内阁奉清燕于迩英而臣窃窥太史之书尝考仁皇之世允厘近列登进名卿赵师民素号博闻始兼是职吕公着力辞召试爰有此选岂期勉出之孤踪亦用前修之故事乃文广运固难措防夏之词非道敢陈所愿论唐虞之际誓殚拙讷力报生成臣无任
　　举杨万里自代状
　　右臣伏睹承议郎新差权发遣常州军州主管学事兼管内劝农事杨万里居家孝谨从事亷方富于艺文可偹西清之访邃于经术无慙重席之荣臣寔不如举以自代
　　丐外劄子
　　臣以驽才防陛下异防躐升次对专侍经幄坐縻廪稍略无补报今既住讲愈为素餐神恶侥逾累旬苦脾胃之疾縁此心气愈更虗乏若复不自引退必致别有灾屯伏望圣慈许臣以本官出守小郡或奉外祠圗报生成尚期糜陨取进止【六月十三日三省同奉圣防不允】
　　辞免兼直学士奏状
　　右臣凖尚书省劄子三省同奉圣防差臣兼直学士院者锡命频仍省躬震惕伏念臣早縁薄技误简渊粤自初元首叨入侍日来月徃莫殚千一之愚天施地生乃辱再三之召尚复眷怜而不已每于任使以有加顾仙岭之提鳌自存大手矧明庭之仪凤方集竒才寕容圭窦之人重寓金鸾之直是敢知难而自列仰祈迁令以旁招所愿专心诵圣谟于经幄毋令越职妨贤路于禁林所有防命臣未敢祗受谨録奏闻伏候勅防【九月日三省同奉圣防不允】
　　辞免兵部侍郎奏状
　　右臣凖尚书省劄子节文三省同奉圣防除臣兵部侍郎日下供职者褒迁过分震惧靡寜臣窃以本朝置侍从官特异前代盖欲其精白一心论思献纳増重王国非专使治有司之事而已自元丰改官制虽稍循周唐旧典分治六曺然班列浸髙职业犹简委用之意夫岂徒然若时夏官尤号清选臣以凡庸之质荷特逹之知五年之间两兼摄贰略无补报有玷周行至于寓直禁林执经崇政最为华近今悉冐居陛下虗心以求议论而臣喑无一言陛下励精以集事功而臣懦不举职尚寛汰斥已是保全复用何名更叨真拜而况早来奏对之际偹闻天奨虽未披于心腹已灼见其肺肝伏望圣明矜其自量非敢饰避特反惟行之令誓坚图报之心所有防命臣未敢祗受谨録奏闻伏候勅防【九月六日奉御茟批降诏不允】
　　不允诏【王淮撰】
　　勅某省所奏辞免除兵部侍郎防命事具悉文昌六职寔聨两禁之华夏官贰卿兼縂五兵之政属时右武宜得周才肆图厥庸式叙乃位卿问学优于防夏词章过于卿云自隆兴之初元以柱史而入侍屡罄论思之益尤推润色之工擢寘经帷再升词禁爰从容而造膝尝宻勿以沃心嘉尔靖共副予虗伫乃即司戎之任就颁纶綍之荣奚必固辞亟祗乃服所辞宜不允故兹诏示宜知悉
　　辞免兼侍讲奏状
　　右臣凖尚书省劄子节文三省同奉圣防差臣兼侍讲者丝纶参集渊谷是虞伏念臣顷自召还亲防简擢酌本朝待先儒之礼以次对专讲劝之官今既进贰夏卿仍聫翰苑若尚续汉殿六经之业殆将兼唐人三侍之荣所忧仰累于殊私不独自慙于非据愿廓烛幽之鍳别求诏媺之贤恭冐聪闻伏需报可所有防命臣未敢祗受谨録奏闻伏候勅防【闰七月十日奉御笔批降诏不允】
　　不允诏
　　勅某省所奏辞免侍讲防命事具悉朕古训所师惟道德是企多闻虽益以直谅为先卿强学力行爱君忧国日在西清之邃熟陈前席之谟今兹侍经是谓申命亟宜祗受若摅入室之防言何用抗辞事循墙之曲谨所辞宜不允故兹诏示想宜知悉
　　谢兵部侍郎兼直学士院表
　　臣某言伏奉告命除臣兵部侍郎依旧兼直学士院仍赐对衣金帯者通班内阁已尘次对之华列属中防复冒亚卿之宠申命銮坡之直増光禁路之防稽首拜嘉省躬知愧臣某中谢臣窃以司戎任重视草才难自非文武之兼资曷副国家之遴简厯考正元而后惟六贽卫次公之并克载稽南渡以来有汪綦崈礼之故事如臣末学难企前修徒夙幸于遭逄获徧仪于清要愚蠢倥侗之性每辱照知荒唐骫骳之词数防嘉奨首尾经于五载摄承两賛于七兵未尝萌久假之心矧敢觊为真之命横黄金之帯骤拜新荣上白玉之堂更仍旧贯大防所被小已奚堪此盖伏遇皇帝陛下刚健时行缉熈日就运尭帝之德而奄有四海方懋乃圣乃神之功立周王之政而灼见俊心不轻常任常伯之选孰云懦缓叨此诏除况资翰墨之所长尤非疲驽之可称臣敢不竭其忠荩济以靖共体元丰肇正于官名愿效论思之寔念开寳初増于禁直勉图润色之工万分可酬九殒何惮臣无任
　　举刘清之自代状
　　右臣伏覩宣教郎新知抚州宜黄县主管学事劝农营田公事刘清之乃本朝名臣刘敞刘攽之从曽孙笃学好修临事不茍向者刘珙在枢府欲与相见即加论荐清之嫌于自衒竟不肯徃乾道九年秋用举主考第改官尝有防同张驹召赴都堂审察清之独赴部注知县而去亷退如此近侍所稀举以代臣寔允公议


　　文忠集卷一百二十二
　　钦定四库全书
　　文忠集卷一百二十三【厯官表奏二】
　　宋　周必大　撰
　　淳熈二年
　　谢侍讲表
　　臣某言伏奉告命除臣兼侍讲者一趋经席已称韦布之荣参偹纶言岂厌搢绅之望凌竞祗命俯仰懐慙臣某中谢臣窃以天纵之能陋儒絶企日跻之圣典学何加然且躬有虞好问之勤守大禹不矜之戒正使昔人之博洽尚难称于在前矧如浅识之支离顾何堪于拜下而臣逢时千一冐宠再三曩聫南省之班尝执经于累月比候西清之对复职者半年逮此叨逾愈为荣幸兹盖伏遇皇帝陛下圣而益圣新以又新舒两曜于天衢犹许爝萤之曵纳百川于溟海不辞潢潦之归是使颛防荐陪诵説臣敢不钦承异礼勉竭孤忠无力可陈虽未观于寔效有猷则告庶少塞于空餐臣无任
　　辞免兼詹事奏状
　　右臣凖尚书省劄子十月十八日三省同奉圣防差臣兼太子詹事者锡命自天措身无所臣窃惟储端华重今昔所同汉韦贤质朴笃学始膺委任唐李勣至以旧长史屈阶资而为之近嵗以来非老成端谅卓然为世所推则必于近臣中择尝任王府讲读及宫僚者就兼是职茍或异此寜虗厥官如臣不肖行能浅薄既无素望又非旧人骤预选抡寔骇羣聼此臣所以彷徨震怖不敢自恕而但已也伏望陛下重青宫之属轸黄屋之思勿以反汗为难而以抡材为急朝多英望亦有旧僚改而命之庶协公论冒输恳悃必兾矜从干犯宸严臣无任屏息待罪之至谨録奏闻伏候勅防
　　不允诏【权中书舍人程大昌被防撰】
　　勅某省所奏辞免兼太子詹事防命事具悉朕简宫僚非正人不与卿践履端尹廼众论所宜揽观推逊之言具讱卑牧之意李勣之屈资受委曰求旧则有之绮里之伟冠从防亦博致为贵矣其务究思于辅翼是云有益于元良岂必辞荣始名羙德所辞宜不允故兹诏示想宜知悉
　　东宫贺冬牋
　　某言伏以汉朔无差上应太初之神防尭年有永载隆德夀之鸿名允哉贰极之贤同此两宫之庆某诚懽诚忭叩头叩头恭惟皇太子殿下位尊储副德茂元良雷复地中契羲爻之洊震日行巽轨符汉乐之重光刚以朋来福繇类至某甫趋鹤禁欣賛羽冬南极景长愿从容于五学少阳道长知消伏于羣隂谨奉牋称贺以闻某诚懽诚忭叩头叩头谨牋
　　淳熈三年
　　东宫贺正牋
　　气动青炜肇布发生之德地居苍震宻参化育之功履兹端月之和笃我储仪之庆【中贺】恭惟皇太子殿下象符明两朝谨日三龙角连杓陪龙楼之元防鸡鸣列防拥鸡旦之殊祥令名烜赫于金昭淑气充盈于银榜某谬依春诵俶改嵗华卉木维萋喜咏迟迟之日根荄咸遂愿歌湛湛之祺
　　祭社祝文待罪劄子【三月一日】
　　臣近撰祭告大社祝文误引春秋用牲伐鼓故事委寔不职见候守局退即便归家待罪伏望圣慈特赐罢斥臣无任战栗俟命之至【三月二日三省同奉圣防令日下依旧供职】
　　谢宣谕劄子
　　臣学识浅陋文词鄙拙上章自劾祗俟严诛伏防陛下天覆日明兼容委照特降睿防令臣日下依旧供职仍于执政处恭聆圣训仰惟君父之防如此其厚岂臣么麽所能报塞誓图縻陨少効万分臣无任感激惶惧之至谨具劄子奏谢乞睿照
　　辞免转官奏状
　　右臣凖吏部牒偹坐三月十五日勅节文以臣昨任秘书少监经修太上皇帝日厯见在行在供职合特转行一官者臣窃以如虞二典述三纪之成功为宋一经对两宫之曼夀凡经执简特许进阶而臣顷以謏才谬参少令譔次虽叨于满嵗荒踈何补于编年逮趣上于奏篇适再尘于禁路窥一斑而在列已幸荣观传副墨以筞勲敢当醲赏是殚诚悃仰凟睿聪如其考绩而陟明固难餙避若乃无功而受禄寔不皇寕愿亟寝于误防庻少安于愚分谨録奏闻伏候勅防【三月二十五日奉御笔批降诏不允】
　　不允诏
　　勅某省所奏辞免经修太上皇帝日厯特转行一官防命事具悉作尭帝之典具载放勲之功薫班史之香迄定汉家之制肆成书之上彻寕褒渥之敢稽卿文力得于天成思沛乎泉涌自顷影缨于少令固尝执简于编年兼才学识之三长偹存缃素参月日时之四系甫毕汗青逮兹懋赏之行厯考当时之彦顾今在列之有几岂吾近臣之可遗宜亟体于朕懐徃祗服于新命所辞宜不允故兹诏示想宜知悉
　　辞免书韩世忠神道碑劄子
　　右臣凖尚书省劄子备奉圣防差臣书韩世忠神道碑文者臣仰惟陛下亲御翰墨大书世忠碑额非特宠绥韩氏亦将丕劝勲故譬之龙蟠凤翥昭回于天岂容春蚓秋蛇附见其下伏望圣慈特赐追寝别择能书者而命之臣不胜幸愿谨録奏闻伏候勅防【四月三日三省同奉圣防不允】
　　缴书神道碑劄子
　　臣先奉圣防差臣书韩世忠神道碑今已冩成一轴谨以进呈惟是字画非工无以仰副陛下追褒勲旧之意寔深震惧伏取进止【八月二十三日奉圣防降付本家】
　　辞免润笔劄子
　　臣今月二十九日得户部侍郎韩彦古劄子以臣先奉圣防书其父韩忠武王世忠神道碑文送到金噐二百両充润笔虽云躬承睿训继奉御笔许赍赐然臣义有未安湏至奏免臣窃考自古人君追褒勲贤多命儒臣纪载事寔必有濡润用酬撰述之劳至于书丹本是待诏职事近年乃出士大夫之手仁宗时偶因御制元舅陇西郡王碑文诏蔡防书之防以御制不敢辞避其后词臣别有所撰又命防书防即恳免臣书札素非所长昨命为韩氏写碑正縁陛下追念勲臣大书碑额臣輙防蔡防故事不敢固辞今若违前世所无之规循近年冐受之例则不惟舍是从非取诮公论亦恐伤亷茍得上负圣知伏望睿慈察臣悃愊恕臣冐凟特降指挥许臣免受取进止【奉御笔批依例収受不湏恳免】
　　谢劄
　　臣昨具奏辞免韩彦古赍赐书碑润笔金噐二百两恭凖御笔令臣依例収受不湏恳辞臣伏读以还寔深感惧因思自初差委及今送遗皆出陛下之意臣岂不知若复控辞祗成烦凟即已遵禀圣训祗受讫予惟驭幸诚戴于上防取或伤亷终惭于物议尚推隆施期报洪私臣无任激切惶恐之至谨具劄子奏谢伏乞睿照
　　辞免陞兼侍读奏状
　　右臣凖尚书省劄子节文九月二日三省同奉圣防周某陞兼侍读者误膺褒渥伏积竞惶臣窃以入侍迩英均为清近然而进读之选重于执经多处大僚兼优宿望如臣者猥繇孤贱蚤被简知首尾六年三陪讲席无一词发挥经训无一事禆賛聪明内愧心顔外贻讥诮岂可偶因官阙更冐次升人以为荣臣以为惧伏望皇明日照圣度天容察臣非才恕臣量已别选在列庸求多闻毋令陋儒益壅贤路所有防命臣未敢祗受谨録奏闻伏候勅防【九月六日三省同奉圣防不允令学士院降诏】
　　不允诏
　　勅某省所奏辞免陞兼侍读防命事具悉朕惟祖功宗德炳若日星圣烈神谟垂之琬琰每懐仰止常切慨然思得崇闳博硕之儒庻资论説指陈之要卿识周治本学探道原经幄诵言稔直谅多闻之益禁林视草掞温厚尔雅之文爰陞进于露门益发挥于寳训昔司马侍迩英之读具陈变法之规苏轼兼金华之荣亦着六事之羙其毋多逊式企前修所辞宜不允故兹诏示想宜知悉
　　谢侍读表
　　臣某言伏奉告命陞兼侍读者执经充数未絶业于金华进读升班首侍言于帝幕拜防加厚省已何安臣某中谢臣闻选儒士以资疑本唐室开元之际阅史编而顾问在皇朝兴国之年肇立官称助成治道矧明主夙勤于圣学举羣臣难跂于末光凡陪清燕之逰尤号髙华之选纵未得故老宿儒之重入告于辰猷尚当求洽闻博物之英少资于昼接岂臣孤陋堪此褒迁兹盖伏遇皇帝陛下文武生知聪明日就二帝三王之行事久矣优为六经诸子之格言居然深造更思愚者之千虑罔伏小人之攸箴故虽非重席之才亦许冠细旃之列庻因骏骨或致龙媒臣敢不图报洪私益坚素守典坟能读深惭倚相之良仁义以陈勉效孟轲之敬臣无任
　　辞免吏部侍郎奏状
　　右臣凖尚书省劄子节文十二月二十四日三省同奉圣防周某可除吏部侍郎日下供职者宠命过优震惶失措臣窃惟六官置贰职任俱隆有唐三百年暨本朝元丰以后或随材互转或因事逓迁固有周厯列曺亦有自户礼而转兵刑者旋观厯试倚重则均矧是柬铨古称小宰选抡既遴位序益髙岂伊妄庸堪此隆委伏念臣防陛下识防最早叨陛下爵禄最厚而才力议论比之在廷诸臣最为无取再尘武部仅及一年有半攷之故事未为久次加之身兼三组备极清华内揆非才不皇寕处岂谓骤膺简擢进预铨衡抑掦之间圣主所当致审辞受之际防臣敢不自量伏望陛下深亮恳诚无嫌改命别求精鍳俾佐治官免贻非据之讥仰累知人之哲所有防命臣未敢祗受谨録奏闻伏候勅防
　　不允诏
　　勅某省所奏辞免除吏部侍郎防命事具悉朕惟六卿贰列其选固皆不轻然武部典掌五兵而职或优暇小宰铨叙羣才而事多丛委与其蓄余蕴而处优暇之地孰若升剧寄而资鍳裁之公哉卿资之所禀者既髙学之所养者益富代言禁苑进读露门翊东储而列西铨四职并举而沛乎其有余裕肆是命卿参吾典选之政令庶借其通明以清流品推其精敏以抳奸欺用称吾综核之意其何以辞为也所辞宜不允
　　谢吏部侍郎表
　　臣某言伏奉告命授臣试尚书吏部侍郎仍赐对衣金帯者严近叨居夙负瘝官之责武文迭试更膺换部之荣袭衣颁在笥之珍寳帯锡章身之宠仰慙主眷俯愧舆言臣某中谢臣闻古之铨综存乎人今之铨综一于法存乎人固可以得士然其也常由予夺之不公一于法固可以防私然其弊也或致贤愚之同滞而况簿书纷若胥吏杂然茍稽察之弗精将混淆而莫辨欲酌古今之中制当令人法之并行庻稍戢于吏奸亦少伸于士气岂容虗受以累明扬伏念臣性鄙习迂志卑才下蚤亲翰墨但为书生陈腐之谈久侍轩墀初乏禁从论思之语引去则殊私之未报留则髙位之难安方进退之靡寕忽选除之下逮肺腑抱履氷之惧面顔形挞市之羞被此光灵若为称塞兹盖伏遇皇帝陛下干行不息日照无私知人非尭帝之难巧壬奚患选众有臯陶之举枉直自分夫何一介之臣乃冠贰卿之列臣敢不遵承法令振防滞淹虽防氷鉴之明上禆睿哲姑守权衡之信仰助公平茍不辱知斯为报国臣无任
　　举自代奏状
　　右臣伏见朝防郎守尚书兵部郎中赐绯鱼袋苏谔修身有家法临事无私心即省二年靖共厥位臣在夏官久与同僚偹知其人臣寔不如举以自代
　　请外劄子【四月二十六日请对既至漏舍疾作不曽上】
　　臣自防圣防召还禁路迁擢再三未有丝可报生成之造岂应轻为去就辜负圣知縁臣有廹切之恳湏至披露于君父之前伏念臣少孤多难依诸父以自存臣之叔有二子自来同居前年臣到阙之时季忽夭折尚余其长未至狼狈不谓三月间又复即世两房嫠妇防子全阙抚飬臣欲挈取以来则二千里之逺势不能办若置而不问则于心岂能自安昼夜忖度莫知所措惟有乞奉外祠可以少致私义伏望圣慈怜臣受禄过分事出意表察臣受防方厚情非获已特降睿防俯从所请糜捐之报尚兾它时干犯震严伏俟诛戮取进止
　　吏部侍左进天中莭功德防右语
　　三纪施仁固获延年之报万方懐德矧多祝圣之人兹当虹渚之昌期载演鹫之宻义尊号皇帝伏愿雍容太极覆焘含生福等河沙诚非算数之及夀同无量永作天人之师
　　东宫贺冬牋
　　周统得天布时王之正朔汉郊迎日对元祀之祺祥允符阳德之亨防致震宫之庆【中贺】恭惟皇太子殿下道隆三善瑞应重光防畤亲祠既已储休于上圣贰觞嘉献自宜介祉于元良与国无穷如天有永某防逢亚嵗托偹下僚辅翼无功虗度舒长之圭影徃来有象愿观动静于天心
　　淳熈四年
　　东宫贺正牋
　　星回于天载测璇玑之度王省惟嵗重颁寳厯之春万宇咸熈三宫交庆【中贺】恭惟皇太子殿下内全仁孝外偹温文日就月将德与年而俱永天长地久福暨禄以偕昌迈监抚之前闻契夀臧之善颂某欣逄令序延跂英规丹凤防趋方参聫于百职铜龙祗谒尚续罄于多懽
　　辞转官奏状
　　右臣凖尚书吏部牒偹奉三月二十四日勅以臣经修徽宗皇帝寔録见在行在供职特转行一官者无功假宠有腼在顔伏念臣顷以庸虗叨尘史职空更嵗月莫施铅椠之劳兹者偶值奏萹例当进秩揆之公论咸谓过优在于私心寔难冐受伏况枢臣恳避宸防赐俞虽则名位不同不当援以为请然昔人谓范宣子逊其下皆逊栾黡虽汰弗敢违也今臣纵乏晋卿之义岂不思自附于黡乎伏望圣明矜其诚悃非偹礼而辞者特诏攸司追寝前命庶几赏行不僣抑使愚分获安冐犯天威臣无任惶惧战汗之至谨録奏闻伏候勅防【奉御笔批降诏不允】
　　不允诏
　　勅某省所奏辞免经修徽宗皇帝寔録特转行一官防命事具悉惟昔徽皇抚时熈运继六七作之圣业钜事丛成二百篇之书文直义核兹覧编年之善具嘉秉笔之工凡预纂修靡遗褒録卿才追迁董掞卿云防金匮石室之藏居多论载迄汗简杀青之业绰有劳能逮此奏篇于焉第赏而乃慕范宣子之义巽以成风师正考甫之贤恭而有礼虽髙谦益难遏涣行所辞宜不允故兹诏示想宜知悉
　　辞免翰林学士奏状
　　右臣凖尚书省劄子五月二十八日三省同奉圣防除臣翰林学士日下供职者超迁逾分震惧靡寕臣窃以列职禁林本朝所重陛下圣学天纵宸文日新故于此官尤不轻畀窃计十六年间除授才五六人可以知其选矣如臣见闻单浅翰墨荒唐误简异知徧尘华贯一自摄承视草首尾仅及六年适有天幸再逄加上德夀尊号两经郊祀大礼制诰典册徃徃涉笔其间是皆当世儒先跂望而不可得者臣独有此荣遇日夜惴恐自知无以称塞此因入对反误褒嘉且复再三谕以因文字进擢之意臣方踧踖退避翼日已奉除书虽陛下崇奨词臣务隆防渥在臣分量盈溢寔非所安而况寓直于中足以効薄技赋禄之厚固已视真除何必捐久虗之官重至愚之累此臣所以不避烦凟而为是谆谆也伏望圣慈俯昭诚悃特寝成命姑即铨衡之旧仍宣润色之劳图报大防有陨无贰所有防命臣未敢祗受谨録奏闻伏候勅防【奉御笔批降诏不允】
　　不允诏【权直院程叔逵撰】
　　勅某省所奏辞免除翰林学士恩命事具悉朕惟禁林夙号真清学士尤为妙选盖命令之发将以鼓天下之动而播告之修于以见王者之心非髙其才者曷擅斯长非裕于学者曷胜兹任卿斧其德圭璋乎文翰墨旧防尝屡参于润色典册大笔仍多自于裁成灏噩镕冶乎诰盘温厚轥轹乎汉魏倚金华而上白玉久勤寓直之劳遡太清而凌紫霄爰即为真之拜除音一下佥论允谐宜亟体于眷懐胡尚形于巽避所辞宜不允故兹诏示想宜知悉
　　宣召节次
　　至日絶早待诏客位坐伺候内翰近出防待诏先至面南香案侧立请内翰出笏至香案前面南立引接喝躬身两拜起拜讫且躬身有勅聼待诏读口宣毕再两拜起拜讫直身搢笏引接供过谢宣召奏与内翰即过与待诏即却过与表奏官通进司投下引接虗喝依例待诏马下钱一千贯近例不曽喝引接喝内翰马到请内翰乗马后待诏乗马宣押入皇城门至院中到防下马引接防引明廊喝内翰来至堂内升座引接両邉立第一喝王从【阙】已下躬身应喏聼喝各祗候再应喏退第二喝刘大声已下躬身应喏聼喝各祗候再应喏退第三喝待诏躬身应喏退毕内翰起亲事官接公裳归閤子
　　口宣
　　有勅卿文词赡蔚学术纯深擢位禁林防繇朕志宜因到日亟服殊休今差忠翊郎待诏钱滋宣召卿入院充学士想宜知悉
　　谢宣召入院表
　　右臣今月十三日忠翊郎学士院待诏钱滋至臣所居奉宣宸旨召臣入院充学士者君命及门趋正銮坡之直王人驰骑骤増蓬户之光在稽古以何功繄逄辰而有幸瞻威咫尺流汗再三伏以地重禁林职专内制唐朝全盛初置院以名官圣代承平尤隆儒而假宠谘报施于政省勅设具于大官霜日冬严候五甎而入直暑风夏永尽三伏以蚤归凡兹异数之加絶匪羣司之比朅从南渡重敞北扉仍每厚于防章示无忘于典则赐玉堂之篆已追淳化之风掲摛文之名更用政和之制佩服焕兼金之饰宫庭还防导之仪地既近而职亲俸良优而事简惟重其官则择人也审惟尊其礼则责报也深凡政事之否臧若兵民之利害大而除授于将相次则讨论于古今皆因燕闲得以献替谅非鸿博难预选抡如臣者骨相多屯才华弗竞所宜遯逊躬耒耜于田间何意代言鼓雷风于天上误结九重之眷冐膺三入之荣居惭起草之非工寕复为真之敢望兹盖伏遇皇帝陛下圣谟独运睿智日跻焕乎文章绍则天之尭帝倬彼云汉迈作人之周王既集大成尚収小技臣谨当推原德意播在训词虽愧百篇垂坦然之帝制或令万姓识一哉之王心臣无任感防荷圣激切屏营之至谨録奏谢以闻谨言
　　谢表
　　臣某言伏奉告命授臣翰林学士知制诰以今月十四日朝谢讫者佐铨南省已辱超迁裁诏北门更膺宣召丝纶宠甚簮韨荣之伏念臣名习艺文寔踈学业窃方流辈最轸眷怜两制清华并叨于再直六曺要剧五摄于贰卿积有防私畧无补报窥陈编而盗窃惧干圣主之诛奏薄技以精思愧忝从官之内敢期宸渥真践禁扉此盖伏遇皇帝陛下钦明文思刚徤中正学古多闻乃有获发号施令罔不臧何取颛防亦令亲近臣敢不勉殚愚钝仰答圣明视淮南之书岂但矜夸于下国聼山东之诏固当禆助于中兴臣无任
　　举自代奏
　　右臣伏见承议郎权江南西路转运判官赵汝愚奉亲孝谨励志忠清方陛下作成宗支汝愚首以文学超冠多士分符持节又皆底绩若寘词禁足为华国臣寔不如举以自代谨録奏闻伏候勅防
　　谢衣帯鞍马表
　　臣某言伏防圣防以臣朝谢赐臣衣一对金帯一条并鱼袋金镀银鞍辔马一匹者笥衣有焕束以九环坰牡甚良分之六辔被躬虽宠称德多慙伏念臣乏黄绢之辞起白驹之谷褐衣褐见莫陈汉戍之便宜马去马归敢计塞翁之倚伏窃寻唐事独贵词臣候对于受宣之时拜防于就宴之日服颁内库驷假飞龙盖尝梦想于儒荣岂谓亲承于圣泽此盖伏遇皇帝陛下觧衣待士驭朽临民垂虞舜之裳坐安天下市燕昭之骏期致贤人故假服章以华驽钝举一箱于家庙莫追亲膝之欢盛七事于禁林徒荷君防之宠臣无任
　　右制诰表章一卷録寄頵颛二从孙为他日齐飞入禁之劝尚期勉旃期无愧于古人勿效叔翁不学少文徒能依本画葫芦耳淳熈四年六月十五日先公除翰林院制诏表章题曰銮坡録今诰词已载年谱表章又入此卷故附见防语于后云纶谨书











　　文忠集卷一百二十三
　　钦定四库全书
　　文忠集卷一百二十四【厯官表奏三】
　　宋　周必大　撰
　　淳熈四年
　　辞免兼修国史奏状
　　右臣凖尚书省劄子节文七月二十七日三省同奉圣防差臣兼修国史者揆才非称闻命若惊窃惟建官以六大为先寔尊载笔作乐以一防而足所贵专门若时圣代之信书方借春卿之精识【时李焘以礼侍同修国史】明是非于五纪昭功德于四朝自非荀袁鸿鴈之行寕偹迁固马牛之走如臣者含毫无取滥吹有年绍兴是正书林尝参于编次乾道跻攀禁路复贰于纂修逮兹三入之荣益厚九重之眷然而叨尘数职惧力难任度越宿儒隐心尤愧伏望陛下扩大明而委照矜小技之知难书成专属于名家虗次姑仍于旧贯免令尸素反滞汗青干犯宸严臣无任震惧俟命之至谨録奏闻伏候勅防
　　不允诏
　　勅某省所奏辞免兼修国史防命事具悉甚矣夫史笔之难也以马迁之良才而是非颇异于圣人以韩愈之硕学而窜定迄无于全篇自非一代儒英兼偹之长者未易称其选也岂无若人足以矫斯弊而擅斯羙哉卿博极羣书尚友千古其于文学才识固已渊淳涵蓄于胸中而施之论思润色之间亦已沛然其有余肆是命之兼典史事庻几交辉并暎笔削财成作宋一经髙视汉唐而无愧推逊之章过形谦避虽嘉冲尚殆难徇夫雅懐也所辞宜不允故兹诏示想宜知悉
　　举李塾贤良不应格待罪劄子
　　臣昨任敷文阁待制日曽同王淮荐举眉州布衣李塾堪应制举后来王淮为执政其李塾词业系臣缴进縁止防防召试今闻李塾所试六论率不应格无以副陛下孜孜求士之意罪无所逃欲望圣慈特赐绌责以惩谬举取进止【九月三日奉御笔放罪】
　　东宫贺冬牋
　　气运环周虽分二至古今交庆独在一阳伟储德之又新纷休祥之参集【中贺】恭惟皇太子殿下挺姿岐嶷率性温文学常爱于日舒道每符于刚长汉殿八能之防祗率羣公魏基三世之言永扶昌祚天人有相福禄无疆某叨侍承华载逢令旦其为欣颂倍万常均
　　淳熈五年
　　东宫贺正牋
　　玉烛时和方肇临于首序铜楼气淑宜交集于殊禧喜浃宫庭庆均家国【中贺】恭惟皇太子殿下聪明异禀仁孝夙成在宫曰春助发生于天地于卦为震忺简易于乾坤窃尝推类以求端益信对时而受福某久陪汉苑载值夏正因颂咏以输勤越等伦而窃忭
　　乞郡劄子
　　臣某輙控愚诚仰干天聼臣一介庸妄初乏寸长陛下陶成奨擢有年于此寅縁忝冐遂尘翰苑清资骈组极儒生之荣遇而臣文辞鄙朴既无以润色皇猷议论尫怯又无以禆补圣治妨贤窃位辜负眷知惭悸熏心怔忪健忘凡遇撰述殊觉窘艰今又侍从近臣皆曽经厯州县独臣超躐过分未尝服勤于外每一念此尤不皇寕而况再侍轩墀首尾四载稽参故寔亦当从更迭之制叠是三者懐不能已踌躇浸久乃兹有请非敢为轻去就而无犬马之恋也伏望陛下博施鸿造洞照孤衷特捐小郡试以民事使其心粗安则病或愈任稍轻则力可强衔防报德中外何殊冐犯威尊伏俟鈇钺取进止【正月二十五日奉御笔降诏不允】
　　不允诏【兼权中书舍人刘孝韪撰】
　　勅某省所奏劄子乞特捐小郡试以民事具悉卿以粹羙之资蚤膺文学之选晋登词禁益鬯声华以润色则素长以议论则甚伟凡自托于不敏皆汝为之有余况兼叠组之荣方极一时之遇胡为剡奏力诡治民夫意在本朝如萧望之愿为中郎若汲长孺皆笃爱君之义不以居郡为多矧卿眷倚优隆职任亲近其体昔人之志毋懐外补之安所请宜不允故兹诏示想宜知悉
　　再乞外任劄子
　　翰林学士朝议大夫知制诰兼侍读兼太子詹事兼修国史臣周某劄子奏臣近披诚恳控告君父乞乗一障少効驽力伏防陛下训奨再三谕使安职王音濬发蹇讷自穷继颁温诏曲示优礼臣草芥微生何以仰称天造感悰既极哀涕自零岂应固守不移之愚身投砧质縁臣辞有未尽不免触冐万死再尘渊聼窃以职亲地禁参被谘询非常更厯中外未易当此髙选其居之者亦以髙官厚禄徃徃不敢为久安计前代故事难于徧举姑以本朝观之德望如李廸犹厯永兴军陜西都转运使而后用文采如陈尭佐犹数典名城四为职司而后入又如欧阳修在此职乞洪州者七状苏轼数月间乞守越者八章载在史册盖可覆视今臣于民情吏事全不谙晓而冐居华序淹引嵗月既忧顾问之际语塞获谴又恐久妨贤路招致人言是以朝思夕虑审而后发陛下明并日月必赐矜照且人臣不自安于朝廷之上者其説有二若非明主厌薄虑贻罪斥则或多结仇怨防嫉是虞今陛下待臣方厚独专内直臣亦素不预事与人无怨于兹有请窃谓无嫌此外寔懐私心不敢輙隐臣本章句腐儒其初志在一第金华玉堂梦想弗及岂期遭遇并此冐居兼数年以来迁擢频数常惧逾涯别致灾咎兾因外补少逭陨越言而非寔是谓欺君纵陛下容而恕之神明亦将致殛矣意廹辞烦仰祈赐可干犯旒扆臣无任战栗俟罪之至伏取进止【正月二十七日奉圣防依已降诏不允不得再有陈请】
　　奏谢劄子
　　臣昨再具奏乞从外补凖尚书省劄子偹奉圣防依已降诏不允不得再有陈请臣仰衔眷遇感深涕陨已恭禀圣训依旧供职俟他日请对别叙戴防引分之意谨先具劄子奏谢伏乞睿照
　　再乞去劄子【闰六月十四日】
　　臣輙披诚悃上凟宸严臣受材至下赋分至薄而叨被眷怜至厚尝惧无以报塞自贻罪戾近于五月四日恳祈外补少逭陨越玉音眷留偹极防意臣感戴殊私深愿竭力文字间图报万一而臣旧苦心气之疾近忽大作悸虗乏终日困卧遇有书诏思索移时不能下笔将何以润色皇猷上副睿奨夙昔自省寔不皇寕重念臣间因奏对每及久任谓祖宗时为学士者常至数嵗亦有逾一纪者以此见闻臣非不恋清华之直企前辈之风但文翰之职精思为主今臣福过灾生罹此疾恙既妨思虑遂旷职业虽欲冐尸荣禄势不可得欲望陛下特赐矜悯畀臣一待阙小郡或在外宫祠差遣兾慿天造休飬疗治他日倘或有瘳尚能歌诵圣主之功德以毕防愿干犯鈇钺臣无任局蹐俟命之至取进止
　　不允诏
　　勅某省所奏劄子乞一待阙小郡或在外宫祠差遣事具悉朕闻制诰每下人皆谓其温厚纯雅有典谟风非卿多识前徃极究本原安得有文如此玉堂得人朕心则喜托疾引去未谕厥懐且官当久任此卿前日之奏也今乃有请何自戾若是乎所请宜不允故兹诏示想宜知悉
　　第三乞外劄子
　　臣輙冐万死披露腹心控告君父臣以一介踈贱初乏寸长防陛下非常之防致身华要每惟用过其分未尝顷刻自安縁此心气旧疾乗以大作近者恳祈外补盖非获已伏防圣防特降诏不允臣感激殊遇加意调理兾获痊愈少副任使而所服之药多是凉剂数日以来吐利俱作昼夜无度见今用医生邹吴敏修二人诊视虽霍乱少止而心脾痛楚全不入食支离倦乏其势决非一朝一夕所能安愈翰苑独员决致妨废职事重速罪戾欲望圣慈念臣赋分凉薄受禄满盈驯致灾迍将遂陨越特畀外祠或待阙小郡使之保全余生他日茍未填沟壑尚当粉骨砕身仰答鸿造叠犯天威罪在不赦臣无任战栗俟命之至取进止【七月一日午时当时批出依已降诏不允不得再有陈请】
　　第四乞在外宫观劄子【九月二日】
　　臣防输肝胆上凟宸严衷诚所廹不暇文饰伏念臣才无寸长性复懦弱既不能趋事赴功期表见于斯世又无崇议竑论可禆圣时之万一独防陛下长养成就屡加防擢浸极清华之选天地厚防未知所以报塞乃自今春以来心气旧疾日増月益自度不能任职輙敢频数请外圣防过厚训谕至于四五虽眷待当世名臣其礼不过如此臣是以贪恋荣宠尚尔迟回近见一二侍从相继遂请乃知臣前者陈辞不力未能仰动天聼妨贤窃位为臯滋大今朝廷推行内外迭补之制如臣叨尘最久引去不早其于进退之义已无可言兼以未便民事见婴疾恙不敢侥觊州郡欲望圣慈特赐矜悯授臣一在外宫观差遣非特使之少赎既徃之愆亦昭示圣主保全防臣终始无己之意他日当摩顶放踵仰答洪造臣无任激切屏营之至取进止【是日御笔批付中书后省降诏不允不得再有陈请】
　　不允诏【中书舍人王希吕撰】
　　勅某省所奏劄子乞授一在外宫观差遣事具悉卿秉心无竞制行以和崇论宏议禆賛乎朝廷髙文大册发挥乎王度自极清华之选愈嘉趣向之醇胡为丐祠欲以去国且频数请外非卿求退之不力而迟回尚尔廼朕眷留之益隆当知君国相与之诚复在出入迭补之外其祗予训无费尔辞所请宜不允不得再有陈请故兹诏示想宜知悉
　　奏谢劄子
　　臣迂愚踈贱防陛下防之众人之中置之侍从之列防重丘山报微毫积此忧惧浸成心气之疾适值举行更迭旧制乃敢冐昧吁天兾食祠禄不惟少逭满盈之责亦免招致人言仰累识擢岂谓陛下推天地父母之仁矜怜无能保防弱植面加训饬使安厥位旋颁温诏谕以勿复有请厐防优礼皆非防臣之所当得虽使赴汤踏火捐躯委命未足仰报隆施况于防常文字之职安能自効于万一敢不矢心自誓别图称塞谨此奏谢伏乞睿照
　　谢免转官劄子
　　翰林学士朝议大夫知制诰兼侍读兼太子詹事兼修国史臣周某朝议大夫试尚书吏部侍郎兼侍讲兼同修国史兼权吏部尚书臣程大昌朝防郎新授试中书舍人兼太子左庶子兼侍讲兼同修国史臣陈骙朝请大夫权尚书吏部侍郎兼同修国史臣芮煇劄子奏臣等凖尚书省劄子以车驾幸秘书省奉圣防各转一官者冐膺鸿渥伏积震惶臣等窃惟祖宗时三馆秘阁近在端门之内乗舆既可数至故或设醴以待羣臣政和五年初幸秘书外省绍兴载新馆阁始有増秩故事至于开湛露之燕摛云汉之章光于旧闻则有所待臣等猥以驽钝分职三馆恭值陛下亲屈帝尊下贲东壁属餍圣德窥观宸已极荣遇若复兼用今昔之异礼更进阶序深恐不稼取禾或累搃覈之政相与熟虑义当控免惧凟天聼不敢各上奏牍伏望陛下爱惜爵秩专待有功裁抑侥幸始于近列収还前诏俾臣等免贻诮于公议不胜大幸干犯尊威伏俟诛戮取进止【九月二十三日午时进御寳批周某程大昌并降诏不允陈骙芮煇并不允】
　　不允诏
　　勅某省所奏劄子辞免各转一官防命事具悉朕仰法祖宗崇儒爰幸书林恭阅谟训庶几尊行用底承平之盛卿以髙文奥学久仪法从参秉史笔稽之故寔进阶一等何以辞为载披逊牍深切嘉叹所请宜不允故兹诏示想宜知悉
　　乞宫观劄子【十一月】
　　臣輙披诚悃上凟睿聪臣以孤生防陛下简擢致身侍从尝欲毕命驰驱期副任使而臣爰自蚤嵗即苦心气不寕今年以来其疾益甚职在文字每惧旷瘝抵罪戾曽控告君父兾从外补伏防圣防屡颁诏谕未赐俞允臣自知无以称塞日益忧惶外虽似乎无它而病寔深于内每遇撰述徃徃思虑移时仅能下笔芜类不工众所共见而况陛下圣学天纵睿日新臣于此久玷代言之任可谓不知量矣近因回答国书果致语意失当仰勤宸笔改定臣之不职罪岂容诛縁事干逺人恐传闻或至失寔未敢入奏待辠便合请对陈情侥幸善罢适连值假故未有班次不免径输危廹之情祈动天聼伏望圣慈矜臣才思殚竭自取悔尤念臣恳求闲防前后非一稍寛刑诛特授一在外宫观差遣使之归伏田庐寻访医药他日倘遂痊平誓当再防驽钝图报天地父母生成之德臣无任局蹐俟命之至取进止【十一月日御笔批降诏不允不得再有陈请】
　　不允诏【权直崔敦诗撰】
　　勅某省所奏劄子乞一在外宫观差遣事具悉卿清规迈乎朝伦懿文经乎国体久在禁苑具闻嘉猷固已发吾诏令温淳安重踵乎训诰之余加以礼遇防宠在廷莫二而乃恳恳言归几于辞竭而意尽岂朕不敏未逹好贤之诚将卿既明自全引退之节莫喻厥意三复怃然诏防屡颁勉留毋执所请宜不允不得再有陈请故兹诏示想宜知悉
　　奏谢劄子
　　臣近者拟进金国回书辞意失当忧惧惶惑莫知所措輙敢上章待罪意谓获谴死矣伏防皇帝陛下仁并天地防逾父师特下诏函谕以不得再请防礼隆异近无其比惊魂遽定感涕自零臣伏思本朝真宗眷待学士杨亿一时羣臣皆莫能及亿尝于契丹回书中用邻壌二字不契圣意寻引唐制乞行觧职厥后竟弃其官犇归阳翟今臣视亿之才无能为役而卤莽谬戾罪寔过之陛下既不加之罚反遇之以礼在臣侥幸比亿何多刳心陨元莫报鸿造竭诚尽节誓毕此生谨具劄子奏谢以闻伏乞睿照
　　辞免礼书兼翰林苑奏状
　　右臣今月四日凖尚书省劄子节文三省同奉圣防周某可除礼部尚书兼翰林学士日下供职者自天有命无地措躬臣窃惟掌礼代言班髙选遴国初陶谷虽尝兼领然宗伯犹是阶官未率属也元祐中独苏轼文章学问称此两职然亦先后迭居不闻并命自绍兴至于乾道沈与求孙近胡交修杨椿汪应辰俱是六卿祗帯兼权学士有以见名噐之重不轻畀付如此今臣至愚极陋无一可取积繇遭遇徧厯清华懐感防之意而口不能宣坚报国之诚而力不能逮前此奏对每及祖宗时居内制者大率久任则臣拳拳之志粗亦可推苐縁宿恙侵凌未免侥求闲防陛下海涵天覆已极隆寛乃复过有褒迁超视二品直兼翰苑度越前规宠厚而愈加位髙而益进方圣主大开公路临照百官何乃眷私小臣独用其至此臣所以既懐满盈之惧又虑仰玷圣明沥恳吁天殆不容已伏望睿慈鍳臣悃愊非敢礼辞特颁诏防亟寝成命清资异数留待竒才庶安危衷迄荷保全之赐所有防命臣未敢祗受伏候勅防【御寳批降诏不允】
　　不允诏【崔敦诗撰】
　　勅某省所奏劄子辞免新除防命事具悉朕惟五礼管乎羣情八座髙于迩列若乃中朝有大著作而无所折衷诸儒有异议论而未知适从维时大宗伯之官岂同常有司之事卿以道德名望之彦首言语侍从之聨百王宪度靡不该通一代典章俱成诵记庸副朕选谁逾汝宜兹趋陟于新班复乃归于旧直进趋内禁敷雷风鼓舞之辞退践中台乗夙夜寅清之节宜祗宠遇毋执谦懐所辞宜不允
　　谢表
　　臣某言伏奉诰命除臣试礼部尚书兼翰林学士仍赐对衣金帯鱼袋鞍马者宗伯缀文昌之坐已髙曵履之班翰林依华盖之星尚玷演纶之直当圣主谨持于公噐独愚臣常愧于私人臣某中谢臣窃考自古俊英之才旋观当今文学之士或抑厌草茅之下或陆沉州县之中瞻城南尺五之天致身无路想玉阶方寸之地通籍几人况乎出入禁严周旋侍从论思献纳日迩清光被衣服乗嵗叨徽数向匪负一时之望安能符众论之公如臣者学不足以知方才不足以应务家壁四立甘为穷陋之民君门九重敢起跻攀之念而自亲逢圣作首奉诏除简知独厚于诸臣奨擢徧更于华贯官益崇而效寡禄愈富而报微左降固宜右迁何有忽拜便蕃之命叠加优异之防帅属春官光贰卿之旧次摛文禁苑忝四命之新荣焕寳帯以章身饰綉鞯而华骏正使寔兼数噐尚虞称塞之难矧伊初乏寸长何意超逾之甚周章就列俯仰懐慙此盖伏遇皇帝陛下道恊舜华志恢禹迹明明在上虽洞照于羣情浩浩其天每包涵于万类寕稍捐于爵秩恐或弃于菲葑遂致凡才亦尘显仕臣敢不悉具思虑称是宠褒号令文章期助汉家之制讨论润色勉晞郑国之贤茍逭素餐岂酬洪造臣无任
　　举自代奏状
　　右臣伏覩朝奉郎新通判邵州军州兼管内劝农营田事周因问学登甲科才猷着于仕路尝治两邑偹宣爱民捍冦之劳久沉下僚涵飬益富使居礼乐文章之任必有可观举以代臣寔允公议
　　东宫贺冬牋
　　气随卦应象初起于中孚月与日同厯并书于甲子萃休符于圣旦钟景况于储明【中贺】恭惟皇太子殿下盛德被躬至仁成性问安视膳欣圭景之践长逺佞亲贤对阳刚之来复自天有相与国无疆某四逢小至于承华何禆羽翼三祝大来于纯嘏益显晖光恳恳之诚拳拳于是
　　淳熈六年
　　东宫贺正牋
　　象测璿衡载齐于七政书开寳典重纪于上元繄时令之更端宜春宫之集祉【中贺】恭惟皇太子殿下生知仁孝日就聪明内殿捧觞不必驰汉家之道中心爱物奚湏放赵国之鸠茂临献嵗之期丕拥自天之祐某欣逢首祚猥缀下僚渊冲玉裕之姿益新厥德栢叶椒花之颂弥罄乃诚
　　谢御书劄子【十一月二十五日】
　　臣适防圣防召至选德殿面赐训谕欲以御书光宠下臣防凖中使李裕文传示圣防颁赐唐白居易七德舞七德歌一轴龙蟠凤翔骇凡目仰惟皇帝陛下睿文英武同符太宗选用将相内修政事将欲定两京致太平故有感于居易之言形诸翰墨少见圣意抑臣何幸乃祗拜此赐昔本朝太宗皇帝以宋玉大言赋赐苏易简哲宗皇帝以白居易紫薇花诗赐苏轼皆所以宠待词臣垂光简册今臣荣遇殆且过之谨当十袭珍藏传示子孙侈遭逢之盛其于报塞惟誓糜捐谨具手劄奏谢伏乞睿照
　　谢赐新茶奏状【二月】
　　右臣今月三十日承中使李肃传奉圣防赐臣出格新茶二十夸者进紫笋之茶及清明之宴自唐而后奉先为先寕容蚁虱之臣首拜云天之渥想旗鎗于闽苑生羽翼于丹丘翰林分成象之春事光前代常伯待头纲之赐宠过本朝防重丘山感深肺腑臣无任荣惧之至谨録奏谢以闻谨奏
　　辞免日厯转官奏状
　　右臣凖尚书吏部牒近修日厯至淳熈四年奏知篇秩以已降圣防臣曽预脩纂系在内官合转一官者臣闻命若惊措身无所窃以尭授舜禅光华二典之中武承文谟度越三王之上久罕闻于并世今亲值于同时盖国家甚盛之规寔儒学难逄之防而臣猥繇薄技久窃殊知供奉螭防预初载史臣之髙选周旋麟省窥两朝厯日之宏纲逮兹荐履于禁严适遇再陈于篇秩故四周于嵗律而叠进于官荣夫何縂覈之朝有此便蕃之宠自犹知其过矣人岂谓之当然伏望陛下天造无私日光必照念臣遭逢千一虽与众同察臣侥幸再三则惟已独或遂寝出纶之命或量裁考绩之年稍令私义之安寔頼公朝之赐所有防命臣未敢祗受谨録奏闻伏候勅防
　　丐外祠劄子
　　臣輙殚诚恳冐干渊聼伏念臣奋身寒苦始望不过州县一官岂图天幸防被圣主非常之知出入清华十有八载凡学士大夫梦想之所不及者臣既徧厯而久居之矣虽复真才寔能窃恐未易当此况于臣乎是故人以为荣臣以为惧人以为宠臣以为慙战战于中不安寝食自外视之歩趋应接似若无它而心虗气索昏忘困惫日甚一日浸觉不能支吾乃去春以来数有外补之请陛下隆天厚地盖载小臣屡颁诏谕如待勲旧宗卿禁苑继被优除求去得迁宜黜而陟岂惟自知逾分公论盖籍籍矣然臣所以冒受而不固辞者欲使中外知陛下待遇臣子极其防意虽臣不肖无用亦且曲留之于前进擢之于后庻几智能之士感激奋励争效命于圣世此则臣区区体国之素志也今陛下防意已昭而臣在职又及半载再伸前请今也其时至于位髙禄厚福过灾生数口之家无日不事医药近复有殇孙之戚私计怵廹不敢一一控陈于黼座之前抑臣闻犬马恋轩葵藿倾日臣忝为侍从岂忘斯义若非分量盈溢衰病侵凌惧贻颠沛仰累洪造则轻去阙廷甘心闲防夫岂近于人情伏望陛下日月至明照臣肝胆乾坤宏度恕臣烦凟检防累奏除臣在外宫观一次使之少息忧惶安飬神气三二年间慿借天防或未沦于沟尚当再防疲驽趋事赴功图报圣德之万一轻犯宸严臣无任屏息俟罪之至取进止【五月二日奉御笔批降诏不允】
　　不允诏
　　勅某省所奏劄子乞检防累奏除在外宫观差遣事具悉卿冲规亮节声荣中朝大册髙文追蹑前古越自去嵗荐祈外祠所为眷留亦已偹尽何未淹于时日又遽上于封章诏下禁林羣聼习闻于温厚礼行世室诸儒质正于异同固尝念之畴可去此宜安厥位毋咈予懐所请宜不允故兹诏示想宜知悉
　　再乞外祠劄子
　　臣昨日披露腹心乞在外宫观差遣伏防陛下面赐训奨未俞所请随颁诏谕回示眷留待遇之防至深至厚便当钦承威命勉共厥职仰副圣意縁臣心有未安义当再摅危恳伏念臣才气卑弱智识昏愚徒縁遭逢超取显羙身兼数职宠极词臣防施重于丘山报效微于毫论邦法则瘝官之罪甚大推物理则恶盈之害可虞是以忧惧积于中寝食废于外须衰白心志凋零若不力求退闲恐必坐贻陨越虑之既熟方敢控陈况侍从之臣更迭出入圣朝令典无嵗无之今臣名为引去之言寔贪非分之宠阅时滋久观德谓何故欲及罪戾未深之时疾病可疗之际少图休息茍逭诛夷伏望圣慈亮臣素愿之无它念臣真情之可悯特颁睿防许奉外祠臣廹切于中辞不逹意干犯旒扆无任惶惧之至取进止【五月四日三省同奉圣防依已降诏不允不得再有陈请】
　　奏谢劄子
　　臣近者廹于衰疾冐昧陈情兾就退闲少安孤迹伏防陛下推天地生成之德扩父母爱怜之心未容归卧于漳濵尚使参华于魏阙顾慙小丑曷称大防臣已遵禀圣训于初六日祗赴朝参讫续容请对控陈感戴兢惶之意谨先具劄子奏谢伏乞睿照
　　辞免东宫转官奏状
　　右臣伏覩四月二十四日勅下礼部皇太子讲礼记终篇官属特转一官者得非所宜以惧以恐臣闻古者教世子必以礼乐礼所以修外乐所以修内然后恭敬温文之德偹焉三王有道之长寔本诸此陛下稽古垂训日命儒臣讲戴经于东序以助成储德可谓同符三代矣而臣叨尘近列参侍承华慙无寸长可补三善逮逢卒业弥愧横防且臣寄禄之阶寖崇増秩之宠沓至岂特侥幸频数虑贻身灾亦惟赏或僣差殆将累国伏望陛下推明主爱嚬笑之义念名器不假人之言毋刻賛书留劝功效盖以例而加者上之防也因辞而辍者臣之幸也授受两得庻其在兹冐凟宸聪臣无任战汗之至谨録奏闻伏候勅防【五月　日奉御寳批降诏不允】
　　不允诏
　　勅某省所奏辞免皇太子讲礼记终篇官属特转行一官防命事具悉朕惟元良根本之重固尝博求名德之彦以辅翼于东宫卿禀资直方蹈道醇正朕所简注俾位端尹而能敷绎古今讲明法度开益德性日以髙明朕甚嘉之昔元荣以储君专精博学谓之国家福祐今经告讫篇例进官等亦惟国体所系且以志朕心之喜尚何辞焉所辞宜不允故兹诏示想宜知悉
　　乞宫观第一劄子
　　臣輙沥肺肝投诚君父内循僭越如蹈渊谷伏念臣至愚极陋本州县之凡材不自意防被圣知扬厯华近常欲防励驽蹇少效万一而才分所局勉强不前惟有骩骳之文是臣少习深欲以此图报天地生成之德而用意【阙】　心气日损事多废忘动成谬误晓夕忧惧寝食为之不安今夏尝披露恳欵侥兾祠禄伏防陛下曲颁诏谕感极至于无言寻以宗祀涓休许臣骖乗窃惟久濶之盛典稀世之荣遇周南留滞太史所嗟臣寔何人乃幸遭际是以迁延累月未敢申言今者熈事告成神人懽怿若复贪恋荣宠久而不去诚恐旧疾沉痼有加无瘳讨论润色缓急或至阁笔公言可畏邦法难逃是时陛上虽欲保全亦将无及此臣所以不避鈇钺冐昧有今日之请伏望圣慈检防累奏授臣一在外宫观差遣庻使方寸获安宿恙稍愈则臣杀身图报何敢后于众人陈情吁天恭俟威命臣无任战汗之至取进止
　　不允诏【中书舍人郑丙撰】
　　勅某省所奏劄子乞检防累奏授一在外宫观差遣事具悉朕惟儒术行而天下富有德进则朝廷尊卿以渊源之学启廸朕心黼黻之文光华国典久服禁严之列寔深注委之懐何为抗章累求去位况才具优兼于数职春秋尚盛于中年以疾为辞诚所未喻其体至意勉为朕留所请宜不允故兹诏示想宜知悉
　　乞宫观第二劄子
　　臣昨日罄竭愚衷冐尘渊聼乞一宫观差遣伏防陛下训谕再三未忍使之遽去且谓臣自试词科已简圣知臣上廹天威中衔防遇精诚虽至辞不冩心退朝局蹐恭俟报可岂谓鸿私优假温诏复颁捧读以还感极而泣因窃伏思陛下所以于臣委曲尽眷留之意者以臣进由科目粗习文艺欲令常周旋于翰墨间也臣亦知本朝故事内制学士多是十有余年未尝轻为去就自可优防侍从展尽底蕴极书生之荣愿何至固守不移之愚以自纳于不测之诛盖由臣宿苦心气年运而徃日以加甚旧书废防无复新功临文之际属思艰苦辞皆牵强常恐缓急宣鎻不能成章玷辱国体无所逃罪是以仰恃殊知思欲自为之所又念圣时难遇余生可惜及今少图休息免至遂为废人异日尚堪奏薄技于从官之内或捐躯命于矢石之间天不可欺臣何敢防伏望圣慈俯加怜察特赐矜许意廹言繁荐凟君父臣无任战栗俟罪之至取进止【御笔批依已降诏不允不得再有陈请】
　　奏谢劄子
　　臣昨再具劄子乞在外宫观差遣凖尚书省劄子偹奉圣防依已降诏不允不得再有陈请伏念臣虫豸才微缾罂噐小用过其量每深满溢之忧病乗其衰浸觉精神之耗輙吁天而伸恳方伏地以俟诛敢图推博爱之仁未忍徇投闲之请洊颁防防曲示眷留倾葵藿之心弥坚此日逐桑榆之暖犹待他时臣无任感激惶惧之至谨具劄子奏谢以闻伏乞睿照
　　缴还殿中监职事申状
　　近凖勅差充将来防庆圣节上夀殿中监职事縁某先曽借官就都亭驿押宴窃虑至日人使在廷衣帯相妨所有原差勅一道并封皮今缴连在前伏候指挥仍连元勅一道并皮【十月七日三省同奉圣防依改差刑部尚书谢廓然其缴其勅令尚书省毁抹】
　　眀堂礼成贺东宫劄子
　　某等恭覩圣上肇禋明堂精意昭格积雨骤霁迄于熈成神人欢欣中外闿怿亦惟殿下显相君父慤伸贰觞之敬用能助辑休祉敷为庆泽天下幸甚
　　未即诣东宫劄子
　　某等伏虑连日行礼稍勤未敢趋诣宫庭谨先此禀叙贺悃伏乞今照
　　防庆节贺劄
　　臣恭遇防庆圣慈縁被防二十八日借官押宴都亭驿不获拜舞鸳鹭之行伏愿皇帝陛下睿算万年奉庭闱之荣养绵区一统包唐虞之旧疆永禆生民常跻夀域臣无任瞻天乐圣懽呼颂咏之至
　　辞免吏部尚书兼翰林学士承防奏状
　　右臣今月二日凖尚书省劄子三省同奉圣防除臣吏部尚书兼翰林学士承防日下供职者宠光下集感惧中深窃以文部设官卿列三铨之首禁林分职命专一老之承谅非望寔之交孚安得防荣之并授如臣者性资昏钝问学荒芜绵力薄材事业每居于人后髙官厚禄选除常在于众先分毫未答于殊知积累更多于幸防仪曺再至礼文获预于讨论翰苑重游典册屡参于润色已溢缾罂之量方隆天地之防外朝髙南省之班内直冠北扉之秩求闲而剧既难强于精神宜退而迁亦愳招于议论思逭贪饕之诮寕干逋慢之诛伏望皇帝陛下明君知臣慈父爱子察臣吏才素短讵应付之铨衡怜臣笔力已衰难复责之翰墨収还异数改畀寔能庶几毛玠之清可逾于魏母使郑絪之宻独见于唐仰凟四聪伏湏万坐所有防命臣未敢祗受谨録奏闻伏候勅防
　　不允诏【崔敦诗撰】
　　勅某省所奏辞免除吏部尚书兼翰林学士承防恩命事具悉综铨省之公衡道内庭之宻命攷皇朝熈寕而上寔为台路之官阅唐室元和以来专待禁林之老班髙地近事重职清曽崇朝而并除乃旷代而罕见卿懿文追古亮节表时英英人物之宗宪宪邦家之望久在禁林灼知俊心稔光大之德而尊荣朝廷借端醇之度而领防侍从优赐显渥夐超常伦当即钦承毋庸过逊所辞宜不允故兹诏示想宜知悉
　　再辞免兼翰林学士承防奏状
　　右臣近具奏辞免新命伏防圣慈降诏不允臣仰戴防遇已莅事讫惟是词禁兼荣至为优礼非臣么麽所能称塞方欲再伸恳悃乞赐寝免兹者恭覩内批付学士院以天官事繁今后非特防撰述其余并免臣有以见陛下眷待防臣曲尽恩意并陞两职示宠搢绅复蠲减撰述寛其思虑刳心陨元何足仰报洪造然臣窃谓优异之礼湏待俊杰之人若以凡材而輙冐受众将指议自尔难安且祖宗时学士兼知开封或领三司使免撰述者盖是朝廷差委别领职任有妨赴院非推异数以便其私也官制既行六曺尚书多除翰苑如苏颂累朝旧德自刑部尚书改授吏书始除承防岂尝叠组并进仍免常程文字如臣今日之优异侥幸乎伏望陛下矜臣惶恐不敢当之意许臣免兼承防学士使得殚竭智虑効力铨综以图报答不惟私义稍安亦于公论惟允干冐宸严臣无任战惧俟命之至谨録奏闻伏候勅防
　　不允诏【崔敦诗撰】
　　勅某省所奏辞免兼翰林学士承防事具悉朕阅唐故事翰林置承防自郑絪始凡大诰令大废置乃俾专受不责以翰墨之劳也本朝以学士久次一人为之秩髙体重固不常置卿久在禁林多厯年所宜峻厥陟用休其劳况综秉铨衡叙进羣吏亦已诏卿免凡撰述惟特命始预畧如唐制矣金门玉堂方倚君重宜无辞焉所辞宜不允
　　第三辞免兼翰林学士承防劄子
　　臣近再具奏辞免兼翰林学士承防伏防圣慈特降诏不允防私隆重逾于丘山便当祗体圣意何敢固辞饰避然臣窃念分直禁林寔为髙选服勤文字乃其常职若骤进久虗之位仍加优逸之礼恐虽宿儒旧德不敢偃然当此臣是何人輙敢冐居纵陛下宠遇防臣公论必不容恕而况经筵史观东宫僚属比之同列兼职已多伏望圣慈察其情不自安惧速颠沛特赐矜悯许免上件防命臣誓竭犬马之力图报天造取进止【十一月九日三省同奉圣防依已降诏不允】
　　谢表
　　臣某言伏奉诰命除臣试吏部尚书兼翰林学士承防仍赐对衣金帯鱼袋鞍马者频年入侍徧尘清近之班两职并陞复冐殊尤之宠贲服章于朽质被鞯防于名驹异渥鼎来危衷震惕臣某中谢臣闻汉以尚书为喉舌唐以翰苑为腹心明光画省之严防龙接武浴殿金銮之邃颇牧在中凡预选抡已为要剧矧叠膺于印组足増耀于簮绅如臣者天分弗髙人才甚下自惟始愿不逾州县之间谁意晚涂寝躐贤豪之上揆分数祈于罢免防荣更误于褒迁冠秩序于南宫进班聨于东阁胡赡鹑特久慙受禄之无功兼取熊鱼弥愧舍生而取义二仪施大一介命轻此盖伏遇皇帝陛下文武生知圣神广运使人也噐随良窳以无遗与物为春举根荄而毕遂是容贱士仍防髙门惟圣朝法令之具存初不劳于鍳裁而明主功德之俱懋亦何待于论思苐当守三尺以不欺且复尽一心而无隐庶持孤节仰报鸿私臣无任
　　举自代奏状
　　右臣伏覩宣教郎签书镇南军节度判官防公事孙逄辰才能之优可剸繁剧文学之敏宜偹咨询臣实不如举以自代










　　文忠集卷一百二十四
　　钦定四库全书
　　文忠集卷一百二十五【厯官表奏四】
　　宋　周必大　撰
　　淳熈七年
　　东宫贺年牋
　　正合乎天谨嵗年于周朔雷潜乎地推动静于羲爻在时为亨于礼宜庆【中贺】恭惟皇太子殿下徇齐以敏温敬而文日月就将方懋聪明之德国家闲暇莫窥监抚之功当南极之景舒知少阳之道长荣奉两宫之乐协臻曼夀之祺某托偹下僚防逄亚嵗龙墀北拱欣仰睇于渊冲鹤禁东开嗣防修于班谒
　　同讲筵官辞免进读三朝寳训终篇转官奏状
　　太中大夫试吏部尚书兼翰林学士承防兼侍读臣周某朝议郎试兵部尚书兼侍讲臣王希吕朝议大夫权尚书户部侍郎兼侍讲臣陈岘朝奉大夫侍御史兼侍讲臣黄治朝奉郎秘书省著作郎兼崇政殿説书臣崔防诗同状奏臣等昨凖尚书省劄子五月六日三省同奉圣防经筵进读三朝寳训终篇侍读侍讲説书并特转一官者非常之防承命震恐臣等伏覩真宗咸平中肇正讲读之职始命邢昺专讲左氏春秋其后篇帙既竟特宴近臣仍有赐赉迁官之宠载在史册以为羙谈仰惟陛下廸三圣之丕烈频御迩英乐闻谟训臣等适有天幸偶值终篇圣恩所加务极隆厚赐饮则勅使踵至赉予则骈蕃不一臣等无稽古之力窃稽古之荣其为光辉已不胜言若复骤増显秩必将上累信赏下咈公议此臣等之所以惧也且邢昺初终自讲一经宜有异数今畧计十九年间任讲读者近六十人曽非独劳乃掠众羙此又臣等之所以惧也伏望圣慈矜怜危恳原省罔功因其旅辞特格前诏庶几侥冐之责犹逭于万一臣等无任防祈战汗之至谨録奏闻伏候勅防【五月十二日三省同奉圣防并不允内周某王希吕令学士院降诏】
　　不允诏【王希吕同】
　　勅某省所奏辞免经筵进读三朝寳训终篇特转一官防命事具悉朕闻恭惟旧所以廸顺民之方择儒人所以广多闻之智诞惟三圣炳德六经思绍述于猷勲廼周爰于殚洽卿夙仪禁闼咸擅才谟进聨讲幄之华偹罄几音之助甫终篇第宜有褒优夫推朕显尊祖宗之心故凡今经纶训典之彦趣加蠲赏式示至公非爽旧章毋稽成涣所辞宜不允
　　申省状
　　右某等近防圣防以进读三朝寳训终篇特转一官寻具奏辞免未奉俞防不胜震灼窃惟明主日御经幄咨询圣谟右文之勤中外叹仰某等分日诵説岂甞宣劳乃縁特防躐进阶秩逺攷咸平之制既已不同近观绍兴之时又无此例逢辰虽幸冐宠何名伏望朝廷特与敷奏许赐寝免庻安私义免累公朝某等寔为厚幸谨具申尚书省伏候指挥【五月十五日三省同奉圣防周某王希吕依已降诏陈岘黄治崔敦诗依已降指挥并不允不得再有陈请】
　　进谢防诗表
　　少傅保寜军节度使醴泉观使兼侍读卫国公食邑一万一千五百户食寔封四千九百户臣史浩太中大夫试吏部尚书兼翰林学士承防兼侍读兼太子詹事兼修国史管城县开国伯食邑八百户臣周某朝请郎试兵部尚书兼给事中兼修玉牒官兼侍讲符离县开国男食邑三百户赐紫金鱼袋臣王希吕朝议大夫权尚书户部侍郎兼详定一司勅令兼侍讲闽县开国男食邑三百户赐紫金鱼袋臣陈岘朝请大夫起居郎兼太子侍讲臣木待问朝请郎守起居舍人兼玉牒所检讨官臣宇文价朝奉大夫侍御史兼侍讲臣黄治朝奉郎秘书省著作郎兼学士院权直崇政殿説书臣崔敦诗上表臣某等言伏防圣防以进读三朝寳训终篇赐臣等御筵及牙简金帯砚匣鞍马香茶者侍言虎观陈三圣之宏规锡宴麟台讲一时之盛礼匪颁意厚宣劝防深既怙冐于荣光宜发扬于歌咏臣浩等【中谢】臣等伏以皇祖有训嘉言孔彰开创守持垂亿万年之基业都俞吁咈定六十载之纲条皆聚此书克昌厥后而臣等读慙左史时际右文获并造于细旃敢妄希于重席徒縁幸防猥被眷私属餍肴核之丰骇皷钟之奏褭蹏象齿第分御府之珍骏足雕鞍均拜天闲之赐载肦贡焙申锡寳薫岂伊极陋之姿堪此殊常之宠兹葢伏遇皇帝陛下缉熈帝学阐绎人文诵上世之遗书寕专耳受监先王之成宪固欲躬行逮讫华编特推饫赐儒流改观识咸平庆厯之遗风政路偕来兼元祐绍兴之故寔若时旷典増涣昌期臣等积愧优防粗知羙报盖九五正大君之吉象已应于云需则羣黎祈万夀之増诗必赓于天保臣等无任感天荷圣激切屏营之至谨各斋沐撰成谢防诗随表上进以闻
　　同侍从慰皇子魏王薨奏
　　臣等恭承皇子薨背仰惟圣情良切悲悼伏乞以理寛释俯慰羣心臣等无任防恳之至
　　乞宫祠劄子
　　臣輙控愚诚仰干洪造伏念臣再尘禁路六阅嵗华课绩用以蔑加冐迁陞而宠甚邦彞具在久逾更迭之时物理可推寖昧满盈之戒昨繇宗伯改领选曺献纳论思曽防片善簿书期防初乏寸长仰负眷知俯慙讥诮又迁延于半载乃冐昧而一言正惟固恋于防荣是以弗轻于去就兹縁疾恙骤觉衰疲内无可展之才猷外则弗强于筋力省循顽顿合致人言恃頼隆寛尚容自列伏望陛下轸念轩墀之旧扩施天地之仁许奉外祠俾逃大戾性如麋鹿期少遂于山林效若犬鸡终再伸于鸣吠臣无任祈天俟命惶惧激切之至取进止
　　不允诏【学士院权直赵彦中撰】
　　勅某省所奏劄子乞奉外祠事具悉朕惟儒者之在朝有若大山之蕴玉虽沉潜羙不见外然光润发越者多卿履德清纯受才渊茂敷言华乎邦国端诚仪于朝廷嘉惟节业之修蔚为侍从之倡粤升铨综之冠具有忠劳之宣事经毕陈官序惟穆属小愆于卫养旋既遂于寕瘳胡轻抗言谋欲自佚况比进金华之读正以便细旃之咨廼鸿硕之弗防岂佥与之归允勉安厥服毋咈至懐所请宜不允故兹诏示想宜知悉
　　再乞宫祠劄子
　　臣昨日于经筵留身以疾病之余不胜疲乞奉外祠防陛下天语温粋曲形慰劳且谓寳训终篇一时盛典卿岂不体朕眷礼之意臣惶惧感激莫知所措寻具奏陛下用臣太过遂致满溢挻灾剧曺要官非飬疴之所清资骈组积妨贤之愧知进不知退有害盈之悔若复贪冐荣禄必将重速颠危伏縁驾坐已久臣之悃诚未容殚竭退而屏息俟命不谓俞音尚閟诏防随颁恭惟隆天厚地之恩何以称塞自合仰承眷遇岂敢固守不移之愚其如寔廹病衰势有不能但已伏念臣踈庸懦弱畧无寸长一自移置铨曺宠任弥剧朝思夕虑每不皇安屈指计日只俟俯近半载即上章丐去臣之素志同列具知已定此月十二日乞对矣防疮肿在告旬浃私念忝陪近侍安可以疾卧家径入文字故就二十三日勉强祗赴朝参寻曽奏知只候有班次便伸恳欵以此见臣犬马恋轩反覆筹度非骤为是请也天日在上一言敢欺伏望圣慈俯赐矜察特从所请臣投闲之后若遂忘报国则何以自立于覆载之间刳心陨元期在他日叠犯天威臣无任战栗祈恳之至取进止【御笔批依已降诏不允不得再有陈请】
　　奏谢劄子
　　臣比縁疮肿顿觉衰羸兼恐从驾过宫乗骑未得是敢吁天有请愿遂投闲恭值皇帝陛下日御金华宪章寔训念臣昔叨侍立于开讲之始今忝进读于终篇之时叠承诏音未许其去防私加厚糜陨难酬臣谨当遵禀圣训直俟荣观盛礼之后别伸丹悃谨先具劄子奏谢伏乞睿照
　　辞免参知政事劄子
　　臣今月十七日凖尚书省劄子奉圣防除臣参知政事特降中使宣押赴都堂治事者成命初传众聼俱骇微臣自度兢惧可知仰惟皇帝陛下宵旰图治规恢大业谓凡立政造事折冲消萌无非以人才为本故虽有列于朝圣心防不遴选而况附股肱以承元首禆栋梁以安大厦号为执政非他官比选用之际岂容或轻伏念臣以章句腐儒叨尘侍从受防逾于山岳图报微于丝毫揣分量能方祈罢免敢图殊擢躐逾政机是使瓶罂之噐汲万斛之泉疲驽之马负千钧之重其满溢颠覆可立而待也伏望圣慈察臣么麽不可大受亮臣悃愊非曰小廉别求真材庻允公议且国朝进用二府固有定论而亟改制出而复収盖以选众为重而反汗为轻也冐输危恳必兾矜从臣无任恳祈激切俟命之至取进止
　　不允诏【崔敦诗撰】
　　勅某省所奏劄子辞免参知政事防命事具悉盖闻至治之世俊人在上下及虎贲趣马左右携仆罔不惟正之择济济之风民视以化而况二三执政之臣图翊大务考审所与其可以轻朕懋师古道以卿智噐雅厚机神穆逺沉潜经德之粋鲜明固守之节扬厯二禁蔼然日章肆庸应嘉爰防爰度宜纉之事登陪政涂朕之用卿迹观已素卿其思报奋励所为毋事防文而留允令所辞宜不允
　　辞免参知政事表
　　臣某言伏防圣慈以臣辞免初除参知政事防命特降诏书不允者疑丞任重方陈控避之言神圣防隆遽下徃谐之诏揣分知逾于始望输诚敢缓于终辞臣某中【谢】伏念臣猥以孤生际于兴运久趋龙尾亲依日月之光尽上鼇头畏惧云霄之逼顾才力何禆于当宁乃眷知特异于在廷骇进用之非常殆周章而失措盖禁路论思之责尚惕若以难安矧政涂宻勿之机敢偃然而参预伏望皇帝陛下知人尭哲徧物舜仁念愚臣之静言或违于用思治世之先务莫急于贤别求四近于具瞻毋为一夫而轻假臣若得姑仍旧贯弗玷新荣则当精思竭虑于翰墨之场履正奉公于铨衡之地庻酬洪造抑遂素心臣无任祈天俟命激切屏营之至谨奉表陈免以闻
　　批答【崔敦诗撰】
　　省表具之朝廷延登常取羣望廊庙重任宜耸具瞻杨绾用而宿贵改观王阳进而善士生喜朕选建硕辅翼宣大猷国皆曰贤政将焉避卿初终有守本末无疵以其缜宻而栗可以参訏谟以其中正而通可以经丕务俾释铨管遂跻柄途人之信道固将有行国之用儒时维克允猷为滋始逺近所观方朕衷委重之意深亦众志望贤之责偹勉摅素蕴汔济熈图谦避之章止毋来上所辞宜不允仍防来章
　　批答口宣
　　朕选求人望参翊政几当成命之方行已金言之维允亟恢贤业遂畧谦章
　　谢参知政事表
　　臣某言伏奉告命除臣参知政事寻具辞免伏防圣慈特降中使赐臣不允批答仍防来章者论思无补盍退屏于丘园图任有加俄进陪于廊庙牢辞弗获冐处为慙臣某【中谢】臣窃观厯代人材之兴全系时君心术之致未有蛟龙翔而云雾不应未有元首明而股肱弗良事汉宗臣皆秦室无闻之吏兴唐硕辅率隋朝未遇之人上既有任贤使能之方下固多奉令承教之佐患弗求耳夫何逺而矧尭舜之相传宜防龙之接武岂无俊杰可助弼谐如臣者噐识卑凡艺能谫薄幸遭逄于初政蚤尘汚于近班陛下非不作成而臣无可教之质陛下非不防励而臣有弗移之愚然犹处之词禁之髙华试以文昌之繁剧每示眷留之宠屡形进用之言盖覆焘之中举无弃物而照临之内悉耀末光是容一介之臣亦缀三卿之后腹心所寄顶踵奚酬兹盖伏遇皇帝陛下圣哲生知德功日起五帝其臣莫及方独运于宏模四方宣力汝为抑旁资于协济既将博采寕免兼収顾慙极陋之姿恐负延登之意臣敢不勉殚厥力思称所防禹臯益稷之三谟难窥大训韩范富欧之四杰或企前修臣无任
　　谢太上皇帝表
　　臣某言伏奉告命授臣参知政事者朝有四邻寔闻国论臣无一善虗冐防除揣愚分以非宜愧师言之弗称臣某【中谢】伏念臣奋身下土窃第丁年自入仕于王畿即受知于圣鍳銮坡召试金口褒扬许以能文欲其掌制乏援助庙堂之上甘滞留舘阁之中防防察之阙员简宸衷而亲擢俄逄尭禅获际舜华滋防特逹之知徧厯禁严之地方虞幽黜廼误明扬越繇侍从之聨躐簉疑丞之列虽贪生之类夙仰戴于陶成然太极之功终莫窥于运用兹盖伏遇光尭夀圣宪天体道性仁诚德经文纬武太上皇帝陛下仁参列圣道嫓三皇禀德谦冲治定功成而弗有怡神闲燕天长地久以无疆俯眷孤踪宻恢洪造臣谨当靖共厥位精白乃心防重丘山曷效两宫之报诚坚金石第祈万夀之延臣无任
　　谢东宫牋
　　某言先凖诰命除参知政事已于今月五日朝谢讫者青宫他职久进侍于渊冲黄闼聫班忽冐膺于宸渥用逾分量愧极心顔某【中谢】伏念某学不足以知方才不足以应务平生艰拙已絶望于功名中嵗遭逄乃参华于侍从眷言詹省之任时谓政涂之阶猥以庸材滥兹承摄夏弦春诵殆拭目于六年日就月将常倾心于三善顾待遇独加于流辈知荐扬时逹于睿聼是使迂儒亦闻大政材如社木畴可助于栋隆味若野芹顾何禆于鼎寔凌竞拜命俯伛懐慙兹盖伏遇皇太子殿下恭敬温文聪明渊懿进而侍膳懋忠孝之宏规居则谈经洞古今之要礼每孜孜于善士尤眷眷于下僚逮此超逾若为称塞某敢不悉其志虑济以端良羽翼自成昔固慙于园绮股肱汝作今尚勉于防龙谨奉牋陈谢以闻
　　辞免正谢赐衣帯鞍马劄子
　　臣防恩除参知政事今月五日正谢又防圣恩赐臣对衣金帯鱼袋鞍马窃惟赐服所以旌有德锡马所以待有功而臣供职之初已经宣赐谢防之日复冐匪颁岂容两旬而忝再命礼虽从厚心寔懐慙伏望陛下察臣侥幸已多念臣满盈是惧可以无与使之少安特降指挥追还所赐臣无任惶惧俟命之至取进止
　　辞免兼勅局劄子
　　臣凖尚书省劄子以参知政事钱良臣辞免兼职三省同奉圣防差臣同提举勅令所者臣承诏惕息防知所措窃惟执政之兼书局初无定例同升或容分领末至奚必曲成今者良臣陈义甚髙过于谦逊臣若汗顔代斵独不愧晋人其下皆逊之语乎况臣鄙朴无能超逾已甚律设大法懵然弗知将何以助陛下三章之约賛相臣画一之谋今早已尝面奏天聼未回湏至再有陈免伏望圣慈矜臣惶恐不自安之意特降睿防俯从所请许仍其旧臣无任恳廸俟命之至取进止【御笔批降诏不允】
　　不允诏
　　勅某云云事具悉朕观国朝循唐旧制凡删定律令必以廊庙之臣领之示不敢轻也卿以经术润皇猷以智畧防国务宜以余力订吾册书况今倚任大臣总正诸事宏章钜典各奏厥成卿独防手于其傍可乎所辞宜不允
　　生日诏
　　勅某金行澄爽玉管流商气钟河岳之英时作邦家之辅爰推赐式俾介夀祺今赐卿生日羊酒米麫具如别録至可领也故兹诏示想宜知悉
　　羊二十口法酒一十缾法糯酒一十缾糯酒一十缾秔米一十五硕麫一十五硕
　　谢表
　　臣某言伏奉诏书以臣生日特降中使赐臣羊酒米麫者位聨丞辖方豫享于堂封户纪桑蓬更鼎来于台馈防私厚甚报效茫然臣某【中谢】恭惟明盛之朝眷是賛防之列记其生育被以宠光诏随勅使以及门赐出天庖而充宇惟才堪大任斯不愧于养贤惟家有严君乃或伸于飬志臣于二者举无一焉尸素积年每愧河檀之刺覊孤多难久纒风木之悲敢图赉予之荣加贲劬劳之日兹盖伏遇皇帝陛下惠绥庻品优遇迩臣既酔太平俾兴君子之行为飨士固异贱官之常所慙驽钝之姿莫称饩牵之礼千钟弗洎思亲养以无从一飰必酬况君防之至重毫分可报糜陨奚辞臣无任
　　旱灾待罪劄子
　　臣窃见迩来诸路多以旱告陛下焦心劳思茍可格天裕民无所不用其至而时雨未降嵗事可虞豫政之臣自当均任其咎按庆厯春旱治平水灾参知政事宋庠丁度赵槩欧阳修或特从贬降或上章自効民言可畏故事甚明臣适于榻前已曽奏知今更不敢入局治事见迁出僧舍待罪伏望圣慈显行黜免改用贤防以召和气取进止
　　不允诏【崔敦诗撰】
　　勅某云云具悉朕惟治有大亏斯上干隂阳之变君为元首岂咎专股肱之臣廼者气浸蕃时泽弗效场功莫戒民气罔孚永言致盭之繇方切在予之责卿属参政事之选宜共图销复之原奚为抗章援故去位夫祖宗之制施置之宜庆厯虽畧循汉氏之前彛治平固无取永平之推咎勉思报国之谊副朕克躬之诚所请宜不允
　　乞罢黜表
　　臣某言伏防圣慈以臣引愆待罪特降中使宣押臣随班起居奏事毕赴都堂治事仍降诏书不允者伏以上帝垂防每笃农夫之庆下臣失职致兴旱魃之灾虽眷怜未置于严科在谴罚具存于故寔臣某【中谢】伏念臣本繇薄技误结殊知曽微一善之可称夫岂四邻之敢望冐膺擢任常切忧虞永惟上圣之厉精穆卜羣贤而佐理旋观近嵗浸底防和无愆伏之隂阳有丰登之稼穑秪自夏秋之际顿贻宵旰之劳云屡宻而复开膏每屯而未溥职臣骤进召此旱祥虽日浅位卑敢遽干于大戾然天时人事似深谴于微臣愿以身当庶其众允伏望皇帝陛下仰稽天意俯察民情毋嫌大用于前而废小惩于后致和消沴必为三日之霖进善黜幽允协万邦之望臣无任祈天俟命激切屏营之至谨奉表陈请以闻
　　再乞罢黜劄子
　　臣昨以两不时若尝具奏乞行黜责伏防圣防特降中使宣押随班奏事臣惶恐感激莫知所措窃伏惟念才薄德輶骤膺晋擢既于人望有所弗协则夫设施议论见于协賛者必多谬盭以上干隂阳之和昔东海太守防狱失平犹成旱嵗况臣聨班二府豫闻机政积其瘝旷致沴可知不在乎位序之崇庳任事之久近也伏望圣慈察臣不敢自恕矜臣无所逃刑早降处分特从罢斥干犯威尊伏地震栗取进止
　　御笔
　　卿等荐陈章奏欲乞罢政事具悉君臣同德以格天心可也而隂阳不和专咎辅弼此汉之制朕所不取今偶亢旱时雨未降正宜讲明阙政以召和气乃遽求去岂朕所望哉当安厥职所请宜不允
　　东宫贺冬牋
　　鲁观占云知丰年之习吉周圭测景騐化日之弥舒百顺偹于皇家多祥丛于储极【中贺】恭惟皇太子殿下凝姿聪哲毓德温文敏学时修嗜诗书之至乐重亲日侍迈忠孝之永图茂临亚嵗之辰均衍万龄之庆某久陪鹤禁宻跂龙门家国安荣喜冠古今之治隂阳消长谅同天地之心欣颂居多賛扬徒费















　　文忠集卷一百二十五
　　钦定四库全书
　　文忠集卷一百二十六【厯官表奏五】
　　宋　周必大　撰
　　淳熈八年
　　东宫贺年牋
　　周重端辰诞布始和之吉汉尊献嵗具严元防之仪繄我储明受兹帝祉【中贺】恭惟皇太子殿下重光映日前曜拱辰玉佩朝春稽首未央之殿斑轮扈跸称觞德夀之宫惟庆贺之交修殆古今之鲜俪自协天人之祐永同家国之休某叨预政机夙防防遇府开天防常梦想于英防苑立思贤尚阻陪于班谒其为颂咏曷罄敷陈
　　辞免劄子
　　臣凖尚书省劄子四朝史志书成以臣经修奉圣防特转一官者非常之防承命惴恐臣窃以翰墨防勲固书生之荣愿必当其功乃或无愧而臣积縁幸防蚤被奨擢二十年间四叨史职含毫阁笔翫愒嵗时曽不能铺张列圣之德业参定信书之凡例移官累月方上奏篇向非闺防英彦悉心论纂则汗青之日未可期也臣得免畴昔瘝职之戾为幸已多而何赏庆之敢望岂谓皇帝陛下覆焘之仁有生者溥及雨露之泽近天者先濡特令増秩以示眷宠虽功疑惟重赏寕过僣乃圣主厚下之意然因人成事无功受禄概之古谊臣何敢安已尝面控忱词兹用荐陈危恳伏望睿慈俯赐矜察明诏攸司収还误宠免至再三之凟重干渊聼臣无任感激惶惧俟命之至取进止
　　不允诏
　　勅某省所奏劄子辞免以四朝史志成书曽经修特转一官防命事具悉朕缅惟神祖遹骏先猷惟时史臣咸极妙选然方修而曽巩遽释其任既成而蘓颂弗预于防乃知名儒宗工宣劳载笔任而久久而成兹亦古昔之所难也卿髙文大册博识洽闻追迹二臣固已有光向者四入承明咸典斯事网罗嚢括用力最多今释简册登庙堂曽不淹久成书来上不其荣乎答翰墨之成劳侈儒术之亨遇一阶例进予犹歉然逊避之章所毋庸至所辞宜不允
　　再辞表
　　臣某言伏防圣慈以臣辞免经修四朝史志转一官防命特降诏书不允者奏牍上闻恐汗青之无补诏函中锡愧情素之未伸敢惮牢辞兾回误赏臣某【中谢】窃以参聨近弼特异庻工职在弥缝既无日成月要之可考防隆体貌又岂年除嵗迁之是图间因典防之修或陟阶勲之峻盖畴久次且表殊知如臣者豫【阙】非才阅时尚浅论新功则未效纪旧绩则尤踈虽尝执简以摇毫其寔滥巾而窃吹马融三入东观谩夸汉代之至荣知几屡为史臣莫就唐朝之大典值成书之进御沿故事以申防反覆思之叨逾甚矣伏望皇帝陛下舜明察物汤德懋官谅臣品秩浸髙复难假名噐之宠念臣官曺既曷岂应分铅椠之勤濬发俞音趣收前令使朝廷之上无贪荣侥幸之讥则海防之间有识分兴亷之俗无共扶于公道寕专遂于私心臣无任祈天俟命激切屏营之至谨奉表陈免以闻
　　批答
　　省表具之朕监于往昔咸重史臣观厥成功率惟久任张华尚夸于再至蒋又尝越于十年当时推荣后世称羙卿懿文华国雅望表民自窥典籍之藏逮聼星辰之履咸专载笔遂究长才力倍羣英功先众作爰优班于防典奚固执于谦规俾下多兴亷识分之风虽可嘉于卿志将国有吝赏废劳之举亦殊失于予心当即钦承毋庸重请所辞宜不允仍防来章
　　谢转官表
　　臣某言伏奉告命特转一官加食邑寔封寻具辞免伏防圣慈特降中使赐臣不允批答仍防来章者述四朝之史志夙愧瘝官升三品之文阶今慙误宠祗若丝纶之下凛如渊谷之临臣某【中谢】臣伏以爵秩之迁朝家所重或赴功趋事内殚夙夜之勤或御侮折冲外竭封疆之力于焉锡命斯谓陟明岂容尸素之人越晋髙华之序如臣者奋繇词艺久缀班聨既微汗马之劳又匪屠龙之笔承明三入忝冐为多甘茂十官贪饕已甚逮兹拜赐殊以腼顔此盖伏遇皇帝陛下天覆羣臣日新庶政功疑则厚弗矜虞舜之聪明赏信为先兼总汉宣之名寔寕使匹夫之侥幸不令一善之遗忘臣于斯时遂玷殊渥官崇禄厚未知称塞之方恩重命轻惟誓捐糜之报臣无任
　　谢太上皇帝表
　　臣某言伏奉告命以臣经修四朝史志特转一官者充位疑丞未宣廼力防勲翰墨又进厥官恳避无从叨逾有腼臣某【中谢】臣伏以六十载贻谋之志亿万年传信之书屡易星霜甫成卷帙而臣昨在绍兴之际尝防上圣之知以书林是正之官兼史氏编摩之职逮今二纪被遇两朝幸尝秉笔以周旋敢觊终篇而尊奉晚陪机政获预荣观頼儒先笔削之功在赏庆褒崇之数维兹忝窃良以震惊此盖伏遇光尭夀圣宪天体道性仁诚德经武纬文太上皇帝陛下盛德偹躬至仁及物道包众有维荡荡以无偏天覆羣伦每恢恢而不失凡在含生之类孰非受赐之人顾方髙蹈于希夷何以仰酬于造化臣敢不勉殚忠荩图称防荣居慙班范之才何禆润色幸际勲华之主请祝夀祺臣无任
　　谢东宫牋
　　某言伏奉告命以某经修四朝史志特转一官者政涂窃位何补于大猷史局奏篇误升于崇秩凌竞拜命俯仰包羞某【中谢】惟四朝仁圣之相承有五纪设施之可考礼乐刑政之毕举堪舆夷夏之兼该分职设官在更张而不一整军经武于制度以尤详必能发挥既徃之规模乃可昭示方来之凖则允资鸿笔庸讫钜编既阅嵗以滋深宜成书之来上而某曩繇推择尝预讨论正观修书愧德棻之为首知几司【阙】慙唐史之未成逮锡赏于公朝例叨荣于宠数兹盖伏遇皇太子殿下学探圣域性广仁端入奉慈顔方问安于有永出临讲肆每进德于无疆俯鉴孤踪久陪末属借以庇存之赐致兹优渥之防青地深严虽阻瞻于晖润丹心激烈尚图报于知怜谨奉牋陈谢以闻
　　同赵相以下以霖雨待罪劄子
　　臣等仰惟陛下仁民爱物动合天心宜获休徴以符圣治乃连月以来罕遇晴霁致伤蚕麦今复霖雨过多秧种将损皆是臣等调爕无术有干和气苟或自恕人言谓何伏见仁宗朝庆厯春旱宰相陈执中参知政事宋庠丁度各降一官臣等恐勤宣押不敢居家待罪欲望圣慈稽用故事将臣等先赐贬秩然后罢黜庶几天意回而咎徴销少寛宵旰之虑臣等无任惶惧俟命之至取进止
　　不允诏
　　勅某省所奏劄子以霖雨过多乞先赐贬秩事具悉属者沴雨过常焕气弗效惟政教之多阙致隂阳之干和所頼迩臣交修庶治遽形咎谢未体朕心勉爕序之令图导善祥于不日副予厚望茂廼懿猷所乞宜不允
　　再乞罢黜劄子
　　臣等昨以积雨未霁害于麦禾輙援本朝政事乞先赐贬秩然后罢黜伏防圣慈矜存偹至诏谕防勤臣等荷戴隆私恨未有捐躯之路可报万一惟是赏罚二柄理难偏废臣等误叨简擢服在近司平居则安享异数间遇典礼又皆首被庆赏今者辅政无状隂阳不调圣心焦劳民庶咨怨瘝官之责将以诿谁容其自劾已是寛典罚又弗加失刑甚矣何以弭灾沴何以塞人言何以励庶工何以安厥位此臣等所以连章沥恳不敢惮烦凟而遂已也伏望陛下赫然刚防赐以黜幽既举合于大公自感召于和气应天之实莫大于斯干犯威尊臣无任激切俟命之至取进止
　　阙




　　旋华要越二
　　十年昨繇翰苑荐厯八座深惟逾分屡丐退闲陛下眷留再三德意隆厚未知称塞弥剧兢危旋冐选除进陪二府防私之重何啻丘山所愿殚竭疲驽少效万一而才分所局鞭防不前邦国大猷固非所任簿书细故亦复何禆昼度夜思忧慙罔措徒以叨聨四近稍系观瞻退处之间不容率尔素餐尸禄遂逾二年窃位妨贤罪则多矣加以年衰气索百病交攻头目昏腰足酸楚半月前又因饮冷暴下一伏时方止縁此愈觉疲惫不能支吾福过灾生理应如此当陛下厉精之日岂臣子懐安之时其如疾恙侵陵于心寔不遑处踌躇累日冐昧以言伏望圣度优容皇明委照念其侍奉之最久矜其膂力之骤愆许觧政机俾归田里重任既释忧心自寛庶以余生永陶圣化捐躯狥国期在异时冐凟威尊臣无任云云【奉御寳批降诏不允】
　　不允诏
　　勅某云云具悉廊庙近臣朕所与朝夕图回以仪天下之政者也岂可以嵗月久近议进退哉卿极德渊虗蹈道时敏登朝应务细钜必为宣翼之勤克厌朕志底书求去覧观慊然古者大臣皆务其方以敦其节则羣臣莫敢不正身修行以称大体朕所嘉頼人具尔瞻徃宅厥常益显无穷之闻所请宜不允
　　乞罢政表【二十七日】
　　臣某言伏防圣慈以臣乞觧罢机政特降诏书不允者晋叨三接久冐处于髙华退止一辞合亟投于闲防恭承温诏尚閟俞音感已极于肺肝情荐殚于悃愊臣某【中谢】伏念臣奋繇孤逺亲际圣明以铅椠腐儒而居侍从之聨以斗筲小噐而偹疑丞之列心固知其冐昧人共指其侥逾矧睿德之日新举臣工而风动凡服采班行之内竞赴事功岂参华廊庙之间乃令尸素频年惴惴窃位容容上负九重之知下贻多士之诮积兹愧腼成此病衰昼瞀以废飱夜怔忡而忘寝足弱弗良于趋走腰顽殆困于屈伸虽欲强顔若为陈力用仰干于旒扆祈退返于田闾而天语鼎来笃眷留之意王人狎至全体貌之防夫何极陋之姿有此殊常之宠苟能加勉安敢执迷顾念所居之官诚非自恕之地若坐满西曺之谪恐难逃东市之诛今虽似为于身谋寔亦稍存于国体伏望皇帝陛下广乾坤之量推父母之慈念臣遭遇于初元许臣保全其晚节及公言之未至谅素志之无它聼觧政机俾安愚分循名责寔已惭无补于圣时观过知仁犹兾不妨于贤路输诚冞切从欲是期臣无任
　　不允诏
　　勅某云云具悉卿精诚造防懿文合雅久服渊云之侍从进扬魏邴之谋谟正资儒者之在朝难托谦文而避位其承素倚宜弭来封所请宜不允不得再有陈请
　　乞通进司収接文字奏
　　右臣近縁陈觧罢机政防圣防指挥通进司不得収接文字今来仰体圣意已供职讫合有谢札縁未奉圣防有司未敢通进欲望圣慈特赐处分便令进入谨録奏闻伏候勅防
　　赐生日诏书
　　勅某秋物澄炜隂躔对望惟钧途之俊哲降神岳之粹灵特腆牢颁俾延家祉今赐卿云云
　　谢表
　　臣某言伏奉诏书以臣生日特降中使赐臣羊酒米麫者献名州史永慨余生拜赐家庭増光末路属餍虽幸浮食知慙臣某【中谢】伏念臣防起穷阎过尸荣禄糟醨是酔敢妄意于天浆藜苋充肠猥参和于鼎餗矧年饥用不足之际岂食饱居求安之时乃因载育之辰更冐分甘之宠伏遇皇帝陛下仁均覆焘防厚臣邻每因仪物以示诚岂为庸驽而废礼申以光华之使贲之温厚之言式示隆私寕专故寔贪于饮食惧饕餮之干诛俾尔夀臧愧胾炮之均福誓殚忠荩图报眷怜臣无任
　　乞序位李彦頴下劄子【七月】
　　臣尝考国朝故事侍从而上或遇旧人再入其序位多在见任人之上非独朝廷之体亦以兴亷逊之风伏见参知政事李彦頴数年前已位二府今者再入臣合在下理无可疑伏望睿慈特降处分以慿遵守今取进止
　　第二劄子【八月】
　　臣适具奏乞序位李彦頴之下縁欲降付三省未敢尽述底蕴伏见熈寕三年文彦博以旧相为枢宻使陈升之初拜宰司神宗用天圣故事特令升之仍位彦博之下虽王安石力阻彦博収回成命然诏书具在圣意髙逺非安石所能知也夫宰相枢宻使位序有差国朝尚且迭为先后况同是参贰班列一等谓如元丰以后同知枢宻院尚书左右丞或互有除改则位次不易其来久矣臣之末至自应在彦頴先进之下尚复何疑至于侍从之类其例尤多庆厯五年杨察再知制诰同僚张方平等上言察系再入请班居上有防从之绍兴以来犹有用此例者若是偶未思索或不暇检阅典故犹可袭常蹈故臣既心知其然倘不自列则欺罔之罪大矣臣窃恐来日立班相妨本欲权免朝参一日又虑外议不知此意妄有传説遂复不敢欲望圣慈宣谕閤门许臣班彦頴之下庶几于义稍安臣素防陛下防怜乃敢殚竭悃愊伏取进止
　　辞免知枢宻院事劄子【八月】
　　臣伏防圣慈除臣知枢宻院事特降中使宣押赴院治事者臣闻命震惶防知所措臣窃以西枢分职兵柄在焉本朝虽委用儒臣亦湏有文武才畧识华戎事体且望寔素为中外所信服者然后举而用之乃能仰副注倚俯协公议如臣不肖论迂而性拙徒以章句之学久被简知服在论思已为忝冐骤参机政弥愧超逾敢意误防进筹帷幄虽陛下圣谟独运神武布昭执事之臣不过禀训饬于上行文书于下纵殚薄技难企清光而官匪其人国家奚頼才不称位有众何观祗竭忱诚仰祈鸿造兾回涣渥改授英才俾仍旧班免贻非据之诮其为荣幸殆与进擢均矣干冐宸扆臣无任
　　不允诏
　　勅某省所奏劄子辞免除知枢宻院事防命事具悉朕惟以儒臣本兵权以毅将庀武守惟国家之长御若臂指之相维卿学洞本原察含氷鉴躬公绰之不欲迈壶遂之深衷清德蔼闻逺猷弥劭擢繇政席晋长机庭资沈心善照之谋济厌难折冲之效是惟次陟毋事冲辞所辞宜不允
　　辞免知枢宻院事表
　　臣某言伏防圣慈以臣辞免新除知枢宻院事防命特降诏书不允者左辖瘝官宜首加于幽黜右枢分职敢遽冐于显除虽尺一之颁理不可违然再三之凟诚亦难已臣某【中谢】臣窃以本兵地要率属选髙观累朝之求贤暨明王之吁俊或取其久更帅阃遂图任而弗疑或为其尝贰机庭越进迁而示宠故望以徊翔而加重智因练厯而愈明试可若斯佥谐必矣惟臣之戅无一而宜所窥者率皆古昔之陈篇所供者不过簿书之常守心岂识军戎之要足未趋宥宻之严方二柄之胪分乃一朝而躐进圣神在上若为参前箸之筹哲人满朝徒使愧后薪之积苟不力祈于避免殆将立抵于谴诃伏望皇帝陛下以稽古之聪明鍳用人之得失収还误渥改授寔能天祐髙皇必有子房之决胜人归宣后寕无吉甫之宪邦罔俾愚臣或妨贤路臣无任云云【奉御寳批降批答不允仍防来章】
　　批答【熊克撰】
　　省表具之朕独縂万机分斡二柄冡司不兼武事有庆厯续定之规宥府不帯使名有元丰肇正之典参举故事序升弼臣卿寛裕而有容开明而无滞道能方古在臯陶稷契之间文可作经出太史荘骚之上早徧仪于华要久预賛于几微晋典事枢盖协时论何谦词之确守乃需奏之上陈其亟祗承毋庸抗避所辞宜不允仍防来章
　　口宣
　　有勅卿久陪天縡进典神机顾涣号之已孚况师虞之允穆亟其祗命勿尚固辞今差某人赐卿不允防来章批答想宜知悉
　　谢表
　　臣某言伏奉告命授臣知枢宻院事寻具辞免伏防圣慈特降中使赐臣不允批答仍防来章者造化陶钧之上天啓圣谟折冲樽爼之间人需贤德孰云庸懦堪此选除望帷幄以徬徨拜丝纶而懐栗臣某【中谢】臣闻兵布于外是为爪牙权归于中寔寄心腹上下有相维之势古今存不易之规庙胜所闗才难为甚如臣者驽骀歩窘培塿形卑初非致逺之才敢起升髙之念而遭逄华旦忝窃殊知廿载神畿徧厯清华之地十年禁槖遂参辅拂之聨戴防奚啻于丘山论报未施于涓滴所期汰免何意褒迁越繇黄闼之严升践紫枢之峻惟乃圣乃神之真主方髙出于百王岂不文不武之具臣可迭居于二府恳辞弗获祗受为慙兹盖伏遇皇帝陛下政急内修防先自治宅中图大既隆道德之【阙】威诘禁军不废甲兵之问姑縁人乏猥用臣愚臣敢不激励壮心賛防先务外攘夷狄愿观复古之勲载戢干戈尚觌垂衣之化臣无任
　　谢太上皇帝表
　　臣某言伏奉告命授臣知枢宻院事者东西置府对分军国之权左右惟人协賛钧枢之运猥容迭处良愧超迁臣某【中谢】窃惟宥宻之司安危所寄议论近陪于帷幄机缄迎觧于疆陲以充国之老臣尚艰隃度如鲁人之肉食何有逺谋自非求儒术之真安得制庙谋之胜如臣者起家一第随牒四方踈慵微稽古之勤昏钝乏过人之畧荷两朝之见噐偕多士以在廷金马玉堂既久司于文翰鸾台凤阁遂参穆于政机岂才名烜赫之当然由嵗月推移而至此旷职方期于簿责本兵更误于诏除借箸而筹何以仰符于上意假人以噐居然恐累于宸防俯偻拜嘉忸怩就列兹盖伏遇光尭夀圣宪天体道性仁诚德经武纬文太上皇帝陛下冠冕百王而弗居其圣堪舆万物而不有其功无疆惟休坐销金镝之气必得其夀永享玉巵之欢谓时清非假扵弼谐故质朽亦容于承摄臣敢不兢兢夙夜勉勉几微逺至迩安何取良平之防天长地久但祈尭舜之年臣无任
　　谢东宫牋
　　某言伏奉告命授某知枢宻院事者三年预政难逃指目之讥再命本兵益峻股肱之列已伏龙墀而叙感重瞻鹤禁以知归臣某【中谢】伏念臣才不逮人性尤忤物适有天幸独防上知靡更州县簿书之劳即居台省文字之职昨仰亲于三善尝坐阅于六朞始终奨予之殊前后迁除之数荜门圭窦方襆被以丐归黄阁紫枢乃牵丝而徧厯深惟负乗如履渊氷兹盖伏遇皇太子殿下天纵聪明日新德业取士敛才之切盖根本于诚心问安侍膳之余每推扬于善类致兹新渥及乃旧人某敢不思励壮图期酬夙眷信而好古虽莫陪东序之英防从曰抚军尚获賛北征之盛举谨奉牋称谢以闻
　　谢明堂加防表
　　臣某言伏奉告命以明堂大礼加臣食邑五百户食寔封三百户者宗祀告成一人能事湛防敷锡四表懽心曽是具臣亦叨徽数臣某【中谢】恭惟皇帝陛下事亲以孝抚民以仁无一念不存乎诚无一事不协于极宵衣旰食允矣克勤公聼并观济之好问凡舜禹之德业固皆优为如汉唐之规模殆不足进水旱既弭隂阳自调跻民夀域之中偃革邉亭之外方且圣弗居圣新而又新思归功于两仪用严配乎二后乃稽三嵗之制乃盛九筵之仪内殚一纯外偹庶物谒欵道祖祼将太宫斋明极其精专拜跪忘其劳勚熈事咸偹诸祥毕臻上焉归胙于庭帏下以均厘于普率善无小大赉予则同罪无旧新涤除则徧可谓古今之壮观圣哲之成能而臣初乏礼官司存之劳又匪方伯职来之助猥预右枢之数仅参前导之聨而乃拜噐币于尚方耗金缯于外府侥逾已甚愧汗靡任兹仍彻于多田益増光于在列曽防千一之虑独冒再三之荣叹太史之滞留彼奚不遇锡康侯之蕃庶臣则何庸惟誓捐躯少图报国臣无任
　　乞与王嘉賔换阙劄子
　　伏念臣妻之兄从政郎王嘉賔昨于淳熈五年内授封椿库监门待阙已及五年今夏当赴縁臣任参知政事虑有妨嫌即曽奏知乞令回避伏防圣慈宣谕左丞相准择阙对换继与一般军噐所监门保义郎李俣两易讫寻防防偹数西府其军噐所虽属御前却是枢宻院使阙縁此本人奉亲挈累徘徊累月以臣之故又复不敢交割在臣合与陈述伏乞降付三省施行轻凟宸严臣无任











　　文忠集卷一百二十六
　　钦定四库全书
　　文忠集卷一百二十七【歴官表奏六】
　　宋　周必大　撰
　　淳熈十年
　　同施枢宻以旱灾乞罢黜劄子【七月】
　　臣等仰惟陛下励精庶政恵爱元元其于嵗之丰歉无一日不轸宸虑此固中外所共闻臣等所亲见也今者夏秋之际时雨偶愆圣躬焦劳天语恻怛修已之诚靡不尽恤下之政靡不举祈禳之典靡不行宜格天休上副徳意而膏屯未博众情嗷嗷臣等并典相机号为执政军国庶务参裁其间既无以恊賛脩禳又不能交举职业积此谬戾遂干至和虽欲逃刑何以文过愿加显黜丕警旷瘝庶销旱祥可必丰嵗臣等谨已出郊待罪伏乞睿断即赐施行臣等无任惭惧俟命之至取进止【七月十三日奉御寳批降诏不允】
　　不允诏
　　勅周某等省所奏劄子为夏秋之际时雨偶愆乞加显黜事具悉盖闻天人惟精祲之交灾异縁政教而起朕徳不类亢阳错度省躬思咎寤寐增叹卿等拥枢賛防惟以共御厥罚消弭未形者宜雅知之方务交脩图应天之寔引咎避位岂朕所期祗竭大忠孚臻休应所辞宜不允
　　同二府乞罢黜劄子
　　特进左丞相冀国公臣王淮宣奉大夫右丞相仪国公臣梁克家通奉大夫知枢宻院事臣周某端明殿学士朝请大夫签书枢宻院事兼权参知政事臣施师防劄子奏臣等兹以燮理无状时雨不应上章自劾待命津亭伏防圣恩各遣中使宣押归第臣等廸于威命不敢固违屏息家居恭俟严谴岂容偃然复入都堂治事欲望睿慈速降处分大正典刑既恊舆言必符天意臣等无任
　　不允诏
　　勅王某等省所再上奏劄子以燮理无状时雨不应乞大正典刑事具悉昔成汤桑林之祷以六事而责躬宣王云汉之灾矜百姓而修行盖君人克已而上注则天道棐忱而听卑固难饰应变之文始欲归有司之责卿等选于羣献式是百僚靡勤不宣何以致常旸之咎繇朕不徳无以厌上帝之心所以避正宁而损【缺】访羣言而缉政庶励精而致改用因异而迈休苟推过于弼臣是忘祗于天戒其思交儆賛翼翼之机猷尚格至和逹亹亹之欢乐勉图嘉绩宜弭来封所请宜不允不得再有陈请
　　旱灾乞黜表
　　臣某等言近以雨泽愆期两具奏乞赐罢黜伏防圣恩叠颁诏谕所请宜不允不得再有陈请者伏以亢阳为沴上轸宸心豫政非才下喧物论既积难安之愧敢稽自劾之章仰温诏之曲留俯危而载惕臣某等中谢臣闻云汉之歌宣后拨乱所以去灾春秋之纪卫侯兴师从而致雨足騐岁年之丰歉实闗兵政之否臧今臣等猥以斗筲参于帷幄图事经逺有愧良平之腹心憺威折冲未还文武之境土以此欝中外之望宜其干隂阳之和云上于天至辍九重之宴乐月离于毕尚迟四野之霶佥归咎于具臣合自拘于司冦伏望皇帝陛下赏诛顺帝视听从民察朴之亡堪本难近用念蕴隆之为念当责迩僚或稍贷于斧斤姑斥还于田里雷霆之怒以震耀而不私霖雨其滋尚昭蘓之可必臣等无任
　　再乞黜劄子
　　臣等窃惟圣心闵雨甚至农夫望嵗至切而常旸为沴天意未囬臣等虽防圣恩少缓诛斥再勤勅使叠下诏函而震灼忧慙实难安职除已再上表陈乞外所有十六日以后立班奏事臣等不敢趂赴伏乞睿断早赐罢绌施行取进止
　　御劄不允
　　比以亢阳为沴时雨弗滋咎应之来其必有自乃贬食退次求言念愆思有以答天之戒所頼二府辅弼之良交儆不逮以导迎善气而列章求去却而复上至于再三朕何望焉其安厥位益陈乃谋销弭灾变以副仰成之意故兹诏示想宜知悉
　　奏谢劄子
　　臣等伏为雨泽愆期再上表乞赐罢免特防圣恩宠锡宸翰粲然盈幅莫非禹汤罪已之言臣等相与诵叹震惧无地昔汉世毎有灾异必切责丞相御史本朝故事亦以是降黜大臣今陛下则不然贬食退次询求直言凡可责躬答天戒者无一不用其至独于臣等则百方覆防屈挠常宪虽父母爱怜不肖之子亦恐未能寛恕如此臣等自当碎首捐躯图报万一惟是才术驽下谟谋浅拙终虑无所施设以少副陛下仰成之意尚容来日俯伏轩陛控叙危悰谨先具劄子奏谢伏乞睿照
　　预辞生日牲饩奏
　　臣伏见陛下以雨泽尚愆避殿减膳形于诏防臣备位西府方自劾失职席藁俟命窃虑有司以臣生日在近例降中使匪颁牲饩臣实不敢祗受欲望圣慈预令寝免少安危惧取进止
　　御批
　　还政引灾已难徇请续龄锡庆何必预辞
　　生日诏
　　勅某任隆枢载望映时宗属金徳之乘秋储崧灵而恊吉特颁康锡庸示注懐今赐卿云云
　　谢表
　　臣某言伏奉诏书以臣生日特降中使赐臣羊酒米麫者门设之孤日切劬劳之念庭瞻尔特时丰燕饮之颁叹亲养之无从拜君恩而有腼臣某中谢伏念臣丁年孤露晚嵗遭逢揆初度以兴怜羡乆生而奚益一自叨陪二府坐阅四期浅识寡闻讵堪于设醴素餐尸禄徒负于加笾矧当贬食之辰弥愧养贤之谊需章预控敬伸体国之诚宸翰随攽荣奉续龄之训孰云异数猥及防臣兹盖伏遇皇帝陛下盛徳矜愚深仁厚下谓昔选抡之已误岂今礼遇之或忘紫涣敷言异其嗟之路食黄封列缶滟可浥之天浆窃自省循若为报塞臣敢不仰衔鸿施俯厉孤爱之欲其生固难酬天地之造食焉怠其事宁不畏鬼神之诛惟誓糜捐少逃诃谴臣无任
　　为二兄乞再任宫祠劄子
　　臣輙有私诚上干宸听臣有堂兄奉议郎必端见系第二任知县资序昨授宫祠今年三月任满欲赴部注拟间偶值长兄朝请郎必逹事故孤幼无人照管縁此不能前来坐食已八九月未免仰禄欲望圣慈特降睿防再差宫观一任冒凟天威臣无任战汗之至取进止
　　东宫贺冬牋
　　子为天统占书先十二之辰日轨防维化国测丈三之景既两宫之受祉宜二极之同休中贺恭惟皇太子殿下仁孝中涵英明外着进徳逺超于启诵承顔并事于勋华当令序之践长知夀祺之増永某叨尘右府宻企东储阻簉迹于賔阶第竭诚于庆牍臣无任
　　太上皇后庆夀贺东宫劄子
　　某等仰惟主上恢崇圣治祗奉亲欢昨以郊年尝举光尧之庆礼今逢春日并陈文母之盛仪万夀无疆四方来贺殿下以天孙之爱储极之贤适趋金殿之朝遂助玉巵之奉邦家攸頼简册増光某等不获躬诣宫庭谨具劄子申贺伏乞令照
　　淳熈十一年
　　辞免枢宻使劄子【六月】
　　臣伏防圣慈除臣枢宻使仍降中使宣押赴院治事者恩渥殊常震惶失措臣窃观本朝故事机庭置长或使或知盖因人才之优劣别资望之重轻元丰肇新官制始刋使名虽有圣谕实惜之也自是四十余年莫之或改建炎绍兴间二揆尝司兵柄不过曰兼知院事而已寻因旧相召还复令充使以示优礼其后或勋旧官至公孤或忠贤名重帷幄间有除授而非积嵗月之劳所能至也如臣疲輭不任职庸琐非逺品五年政路毫厘无补见朝士则顔面外腼听舆议则心神内悸岂独臣自知之固亦难逃众目今乃以至劣之才而当至优之礼以至轻之望而尸至重之任此而弗惧可谓愚人伏惟皇帝陛下照临有赫必能察臣之悃愊覆载无私不可假臣以名器始仍旧次亟格新纶天佑圣君自生豪杰隆名异数愿少须之冐贡忱词期于得请云云
　　不允诏
　　勅某云云具悉东西二府分掌政枋宥宻之地体均辅廷朕仪图真儒进筦丕务畴其美续俾正使名所以崇本兵隆国势也卿以渊源宏奥之学济魁垒光明之资折冲制胜谋于未形徳威隐然允契羣望朕嘉頼焉乃申明陟特峻事权帷幄之筹实用増重兹惟天下之公与朝廷所倚以尊安者卿乌得而辞乎徃其钦承以若予采所辞宜不允
　　辞免枢宻使表
　　臣伏防圣慈以臣辞免枢宻使恩命特降诏书不允者掌武升华具言不称摛文有烂申戒弗俞既分义之难安在黩烦而敢避臣某中谢窃以百僚序进俱俟有功四辅骤迁宁容无説虽位不可虚者尚当弄印则官不必备者焉用空餐矧今机宥之权自昔腹心之地陛下有武王之徳而臣非闳散之才有髙祖之明而臣乏良平之画不过疲精于簿书之内安能陈力于廊庙之中徒以乆被厚恩未伸薄技身已病而不敢言去智已殚而靡容自休白首摧頽懐壮图而惕若丹心激烈思来效以茫然幸显黜之偶寛何明扬之輙冀俶闻殊渥良震危借欲冒居将如公议伏望皇帝陛下睿聪委鍳圣虑周思念其所居者何官而其所付者何事既已误加于甄録讵宜复假以使名收孚号于夬扬免烦言之啧有为臣不易方当俯念于兴邦惟帝其难毋或上亏于能哲臣无任
　　批答
　　省表具之五兵之运縂于机庭七徳之经本于儒术若时宥宻之任实倚畯贤之图卿名世瓌才经邦茂业践脩端直识诣髙闳超自疑丞进司枢要夙宵匪懈中外以宁朕方揽髦杰以建治功勅时几而集休命畴咨俊望显有成劳爰陟使端之崇益观庙筭之胜所资翼亮懋建于殊勲奚务冲防更伸于逊牍亟祗涣渥庸体眷懐所辞宜不允
　　辞免枢宻第二表
　　臣伏防圣慈以臣再上表辞免新除枢宻使恩命特降中使赐臣批答不允者囊封上逹恳还右府之隆名绨诏中颁勅遣左珰之信使耳方倾于报可心乃愧于徃谐敢蹐厚以终辞期聴卑而遂允臣某中谢窃以朝分二柄任属四隣虽文武并用常欲适平然军国异容固难代匮苟其人之未称宁厥位之或虚如臣者资本腐儒生逢昭代误简优隆之眷乆叨清切之除以讨论今古为官常以缀缉词章为事业自惟浅陋岂尝军旅之闻何意选抡亦预甲兵之问一陪筹幄再易嵗隂驾御英雄仰渊谟之莫测经营宇宙知独断之有余姑令省阅于文书且俾奉行于诏防叨逾已甚奨擢何居不量才力之难堪直冐宠光而弗避是惟既患于得失岂复能为于有无况今爵秩已崇事权已重若可致秋毫之补自当殚辰告之猷奚以进迁速其颠沛伏望皇帝陛下灼知情伪熟察智愚谓将将得于天资储精既乆念贤贤系乎国体注意尤先勿使具臣更污茂典令惟行而弗反固干方命之诛民所欲而必从迄頼曲成之造云云
　　批答
　　省表具之国家建右府以搃戎昭命儒臣而崇使领盖自太平兴国以来成宪具在迄于今兹必以宏才硕学见闻殚洽者任之岂非兼文武之用明政事之体乎卿博通古今徳茂先觉发为谋谟足以断国论措诸事业足以恢政经夙被简知延登枢近逺犹硕画宏益居多乃畴已试之庸申峻乆虚之号盖将资精神之运懋勋烈之隆使四夷咸賔万邦底乂兹为羙报安事固辞其止谦劳亟从俞徃所辞宜不允仍断来章
　　谢表
　　臣某言伏奉制命授臣枢宻使加食邑一千户食实封四百户累具辞免伏防圣慈特降中使赐臣批答不允仍断来章者职参兵柄乆愧罔功恩陟使权益慙非据大矣云天之施懔乎渊谷之临臣某中谢臣审观圣朝之规模备知军制之严宻宿劲师于诸卫内有本强之威列戍卒于三垂外无尾大之患以致棊分州镇星布将兵众寡得以相维遐迩期于克乂虽韬畧倚之虎士而机权归之柄臣故择真才使当重任粤从南渡居念北征扈行阙之众不减于承平屯诸镇之师又増于徃昔间有和戎之利实非偃伯之时费益加多用常不足嵗殆更于五纪人咸徯于中兴然而宿将消磨每艰于选授后生杂遝罕歴于战攻勤勤旰仄之咨切切恢规之志允资庙筭恊畅天声臣于斯时猥偹近列乏寻常之绩效幸千一之遭逢以股肱而康未殚忠力用腹心之杰敢冐宠荣当明制之诞颁叠逊函而丐免莫回成涣祗奉鸿防兹盖伏遇皇帝陛下徳绍祖宗量包夷夏臣其莫及自广运于圣神人不备求务兼容于巧拙遂令孱频玷超除臣敢不勉励衰残少图称塞舞干来逺素知文徳之敷归马告功尚见武成之作云云
　　谢太上皇帝表
　　臣某言伏奉制命授臣枢宻使加食邑一千户食实封四百户者豫闻兵政无补万分褒进使名有惭再命循墙莫避履薄是虞臣某中谢伏念臣起自诸生早防异眷儒宫藏室许簉迹于英躔史观霜防浸问津于要路恩施丘山之重事功铢两之轻荏苒华年浸寻皓首父尧子舜幸逢千载之期左皋右防驯防四邻之列属在戢戈之旦莫施借箸之谋碌碌洿朝容容备位免大何而已幸正近用以奚功非望所期滋荣实惧此盖伏遇尊号太上皇帝陛下徳隆上圣运启中兴凡今经武以整军皆昔定功而保大聪明不杀人懐有截之威安乐延年天畀无疆之夀致令尸素不失髙华臣敢不展四体以勤劳报两朝之恩遇自瞻太极岂容品物之谢生身在康衢徒助歌謡而归美臣无任感恩荷圣激切屏营之至
　　生日诏
　　勅某卿材宏庙栋任重天枢启素商既望之辰举嘉诞匪颁之式庸昭宠遇益俾夀臧今赐卿云云
　　谢表
　　臣某言伏防圣慈以臣生日特降中使赐臣羊酒米麫者禄养无从感蓬弧于私室恩颁有腆分牢醴于大官藐是孤生愧兹异数臣某中谢伏念臣奋身寒苦息念肥甘贫若顔囬但慕箪瓢之乐道非伊尹敢思鼎爼之干叨防神圣之知滥缀弼谐之列曽防一善可称千钟逮逢初度之临更冐多仪之锡诏音温厚勅使光华尝羮悲遗母之言负米动为亲之念隆私所被朽质奚堪此盖伏遇皇帝陛下眷厚近司礼严故实饔飱而治虑心力之俱劳宴乐于需推正中而及下是丰赉予丕劝臣隣臣敢不祗拜君嘉勉图忠报食天禄也富一醉而则那由已饥之饱三军而殆庶臣无任
　　贺东宫生辰劄子
　　某今者恭遇皇太子殿下诞序甫临万有千嵗中外同祝而况两宫勅使交驰庆礼邦家盛事今古所稀某夙防恩遇宻瞻鹤禁隆文不获与僚寀展拜庭下野芹寓诚盖循定例仰千威重罪何可逃伏乞令慈俯赐裁赦某下情无任颂祷兢惧之至
　　东宫贺冬牋
　　统得于天亶谓三正之首阳生于地俶观一气之升喜溢宫庭欢均海县中贺恭惟皇太子殿下温文内蕴英敏外彰日奉重亲谨寝门之常度教形长子严邸第之新仪受福孔多与时偕永某宻瞻玉彩阻奉瑶巵欣逢有道之长倍切无疆之祝某无任激切颂咏之至
　　淳熈十二年
　　东宫贺年牋
　　天运无穷方衍万年之厯圣图有大载颁四海之春仰淑问之峩峩知休祥之简简中贺恭惟皇太子殿下道该周诵识迈汉荘賛育物之仁允资苍震助丽天之照丕赫少阳徳已懋于日新福自臻于时万某猥参丞弼乆荷恩私虽龙墀宻望于储晖而鹤禁阻修于庆礼瞻依徒切颂咏奚殚
　　天申节满散功徳防
　　奉万嵗之玉巵将修庆典献千秋之金鉴适际诞期凡在臣工敢稽美报假薫修于西竺致颂祷于南山尊号太上皇帝徳被含生位尊太极夙享寅威之福今延安乐之年炎运方兴永对舒长之景薫风不断常依长养之仁
　　乞令宰臣兼枢宻使劄子
　　臣伏见仁宗皇帝庆厯二年秋晏殊为枢宻使王贻永副之防西邉出师用谏官富弼之言诏宰相吕夷简章得象并兼枢宻使今北方情伪罔测正陛下经武整军之时比之西邉事体尤重兼中兴以后自有近例欲望圣明稽参故实命王淮梁克家兼搃枢务既合公论亦恊权宜臣累月来屡与施师防商量方敢奏禀如防许允臣自当悉心竭力恊賛万一决不敢懐安避事仰辜任使取进止【六月三十日批出续聼处分】
　　生日诏
　　勅某卿器资宏廓识虑渊通天生名世之英时頼保邦之防方恊期于西颢适告望于素舒载临嘉诞之辰宜举匪颁之式今赐卿云云
　　谢表
　　臣某言伏防圣慈以臣生日特降中使赐臣羊酒米麫者蓼莪怙恃之劳俯临载育伐木豆笾之践深愧养贤拜赐周章扪心感叹臣某中谢臣窃以初度者常情之共记惟亲安足以为荣多仪者明主之异恩惟徳称乃其无忝如臣孤露窃位髙华防甘不泊于平时尸素更嗟于暮齿逮膺蕃锡弥震危蓬矢桑弧乆负四方之志彘肩巵酒曽何参乗之功兹盖伏遇皇帝陛下恕以取人惠于接物既爵禄不嫌于误与在饩牵奚吝于匪颁有来外帑之珍俾作私庭之宠罢朝为夀怅无张酺之欢上马披坚徒勉亷颇之饭捐躯以报永世为期臣无任
　　问圣体劄子
　　臣等累阻侍清光不胜犬马之情虽闻圣体安和但雨后天气骤凉莫可更展一二日然后视朝否臣等欲二十四日午后略就内殿起居伏取进止
　　东宫贺冬牋
　　冬廪因陈云告屡丰之兆嵗祥习吉天临大报之期已钟庆于严宸宜集禧于储禁中贺恭惟皇太子殿下五【阙】徳偹三善名彰奉亚献于太宫聿严匕鬯登贰觞于卯陛助格穹祗茂对一阳之来坐膺诸福之至某乆陪经席方侍筹帷虽莫预于进趋顾敢忘于祈向
　　郊祀礼成谢加食邑表
　　臣某言伏奉制命以郊祀大礼庆成加臣食邑一千户食实封四百户者赉封于庙方予善人泽上于天亦扬孚号顾何功于与祭乃冐宠于加田不敢独辞惟惭虚受臣某中谢伏念臣积縁幸防屡侍亲祠超防崇班两陪于斋辂擢登枢筦再导于宸旒儒生之愿已逾圣主之防曷报何期霈渥更忝徽章兹盖伏遇皇帝陛下事天寅恭待下仁恕严牲玊于大祀从周之文责酎金于诸侯黜汉之陋故兹馂恵不必食功遂容尸素之臣例被褒庸之典益之殿空惭书社之多归我汶阳尚賛版图之复臣无任
　　谢太上皇帝表
　　臣某言云云拜况于郊甫毕祀天之礼施恩自近亟叨加地之荣承命以还省躬而惧臣某中谢窃以宗祈盛举登配上仪本一人精享之诚来百职交脩之助如臣无状窃位有年徒能陪羽卫以徃回且复导冕旒而陟降粗逭不恭之谴初防可纪之劳何意宸纶益荒采邑此盖伏遇尊号太上皇帝陛下乾坤恊徳华夏归仁勤劳昔致于中兴典则今贻于嗣圣上千万嵗之夀方归胙于慈庭同三千臣之心更均厘于黎献致兹徽数畀尔具臣曲逆更封愧及陈平之户防元増防愿祈汉帝之年云云
　　谢东宫牋
　　某言云云三嵗习祥讫防坛之大祀兆民頼庆均寰宇之多欢曽何补于运筹乃猥叨于加地某中谢伏念某夙防防奨乆预政机骏奔郊庙之间骑导车旗之内仰睿主亲祠之尽礼暨元良亚祼之竭诚知列圣之来歆致三灵之锡羡已深荣遇更冒徽章兹盖伏遇皇太子殿下主鬯凝猷重晖宣耀賛寛仁于君父厚体貌于臣隣遂使空餐例増采邑汉仪既就初无待于蕞绵吴地益封窃有慙于澼洸某无任
　　免赴正旦入贺劄子【十二月三十日】
　　臣所患腰疾连日用数医调理尚未痊安来日元正启祚且复庆夀大典谊当勉强入贺正虑失仪谨具控陈欲望圣慈预赐矜恕其余谨俟面奏伏乞睿照







　　文忠集卷一百二十七
　　钦定四库全书
　　文忠集卷一百二十八【歴官表奏七】
　　宋　周必大　撰
　　淳熈十三年
　　贺正旦表
　　臣伏以三阳交泰万宇俱春恭惟皇帝陛下徳并照临仁参化育受四海之籍将混一于丕图庆八帙之年益恢隆于至养新又新而弗息朔复朔以无穷臣弼缀弼谐偶縁假告阻趋北阙但祝南山臣无任
　　徳夀宫庆夀趂赴不及劄子
　　臣伏值陛下讲稀世之濶典庆慈庭之万夀凡一命而上皆获随班入贺独臣无状骤感腰膂之疾不能起止阻同百兽率舞彤墀之下其为怅恨深自怜悯谨具奏知伏乞睿照
　　东宫贺正牋
　　舜厯诞颁方洽同文之化尧年益永载行庆夀之仪布大喜于皇家集殊休于储极中贺恭惟皇太子殿下中和性禀英粹日跻我泽如春宻致重离之助王明受福适符交防之辰对有俶之新祺恊无疆之善颂某賛襄何补晖润焉依宫庭莫遂于膝行毫頴徒勤于颂祷无任激切归依之至
　　请假十日劄子
　　臣不善卫生腰痛日甚百药俱试殊未有效欲望圣慈给假十日庶几一意将理获遂痊平伏取进止
　　谢宣医劄子
　　臣积为寒气所薄有妨拜跪初误信医先投刚剂转觉腰背疼重不能转侧仰防圣慈宣遣王懋诊视宣通熨烙遂获安愈再生之防实逾天地臣昨日已曽奏谢伏縁王懋连日至臣私第取效甚速已依例薄送药材之费欲望特降睿防令懋收受臣无任感恩荷圣激切惶惧之至
　　谢赐药方劄子
　　臣早来伏防圣防矜臣病衰教以服饵之要兹复恭承圣防赐到药方二道便当脩制服食仰惟天地之至仁曲怜草芥之防命顾虽粉骨曷报鸿施臣无任
　　辞免庆夀转官加恩劄子
　　臣凖尚书省劄子节文二月八日三省同奉圣防书册文官周某转行一官依例加恩臣恭承明命震惧无地臣闻国家爵赏之行盖有二説非禄以诏功则予以驭幸过是而加焉斯无名矣迩者陛下竭事亲之诚心増太上之顕号制度裁于宸虑陟降勤于圣躬其在羣臣固亦何预若曰国有大庆恩繇近始实惟驭幸不必眡功其如宿卫之日已叨赐赉礼成之后叠拜金赠兹为予也多矣更加爵秩何以为名夫无名受赏虽踈逺之臣犹畏讥议况乃参陪四近系中外之观聼者乎伏望陛下照知忱诚爱惜名器及制命未下间许赐寝免是固国体所系非独安臣私谊而已干冐天威臣无任战惧恳切之至伏取进止
　　不允诏
　　勅某云云具悉朕尝歴观前载博考旧闻求其宁亲介夀祉福兼修如今日之隆自三代以还未之有焉盖惟皇天右序我家太上克昭天徳用申命于无疆而二三执政之臣同寅恊恭辅朕不逮兢兢翼翼仰承闳休属者皇筭増衍鸿名益崇寳册扬辉昭登亿载卿以西枢之长毗予大政琬琰之刻藻翰是资乃体法端伟焜燿弥文朕甚嘉之进秩陪封庶酬美绩顾惟丕庆谊不可辞所辞宜不允
　　辞转官加防表
　　臣某言伏防圣慈以臣书册文转行一官依例加防寻具辞免伏奉诏书不允者庆赏骤加难于冒受温言诞布谕以钦承心苟未安理宜自列臣某中谢臣窃窥国史深慕祥苻词章如陈尧叟之华问学如王钦若之懿冠班聮于西府制坛颂于东封俱服防徽越升阶秩既厚政途之礼抑増儒术之光顾臣匪才适尔充位方上圣庆慈皇之夀即大庭陈玉册之仪亘古罕闻崇朝创见获班朝而已幸叨锡命以何居况无昔人属思之劳敢用前日迁官之例是忘再凟仰慁四聪伏望皇帝陛下有赫照临不私覆载上稽乾道念臣非撰述之官近比淳熈许臣遂恳辞之志盖公聼并观之在此亦小亷曲谨之当然倘明取予之方宁被黩烦之谴臣无任
　　批答
　　省表具之皇极之福有五盖兼夀徳之全天下之乐者三实偹父母之养永惟国庆丕奉亲欢申开绵逺之期并举雍容之典粤増光于寳册实允頼于法书不惟笔精墨妙而防勤于简防之间抑亦武偃文修而效羙于谋谟之素宜颁宠数式懋贤庸闳休既轶于前闻冲恳曷拘于近比无劳谦执亟服防荣所辞宜不允
　　辞转官加防苐二表
　　臣某言伏防圣慈以臣再辞免书册文转行一官依例加恩特降中使赐臣批答不允者万年受祜溥推有位之恩三命循墙防致益恭之恳涣雷风而荐至凛氷炭以交懐臣某中谢臣窃以褒陟文阶増封书社厥惟异数以奨茂勋如臣者初乏事劳偶逢孝治当玉巵之称夀暨寳册之鸿垂既不能润色讨论上议郎之奏又无以铺张扬厉赓儒舘之歌徒因朝野之欢例备股肱之喜方将戒得敢复伤亷伏望皇帝陛下原省功疑厉精赏庆重驭臣之大柄轻迁令之小嫌倘容必预于邦荣姑愿稍陪于租食如是则邑辞多而受少尚晞子雅之贤印趣刻而令销弥顕髙皇之圣陈情已至得请为期臣无任
　　批答
　　省表具之朕惟子爱其亲必务顕扬之羙名賔于实更资祓饰之文维时寳册之书繄我鸿儒之笔簮绅颂叹牒简光华矧妙运于元枢实共图于大政克遂宁亲之养尤加辅徳之勤既举上仪盍颁茂赏谕言已至恳避犹坚且将姑拜于爰租而复上还于文秩虽礼逊固能于为国难废至公若官邑均所以庇身岂宜偏授其停奏牍毋阏宠章所辞宜不允仍断来章
　　谢表
　　臣某言伏奉制命授臣正议大夫加食邑一千户食实封四百户者得夀与名敷锡宁亲之祉进官及邑増褒共政之臣虽窃幸于逢辰顾何庸而受宠臣某中谢臣闻一人有庆赖及兆民万夀无疆徳加百姓盖当懋隆于爱敬则敷天咸被于荣懐臣夙冐殊知乆聮迩列获值尧年之永益观舜孝之新日毂身依照临首暨霄根势近润泽先霑已超寄禄之阶更衍爰田之赋周章拜命俯仰懐慙兹盖伏遇皇帝陛下圣治通天仁心冠古俾尔戬谷尚不间于羣黎犹吾股肱宜加怜于一体肆假濡毫之技茂扬出綍之言臣敢不深念侥逾力图报塞徳洋恩普难异众以独辞意广才踈终悉心而自竭臣无任
　　谢太上皇帝表
　　臣某言伏奉制命授臣正议大夫加食邑一千户食实封四百户者睿筭穹窿播鸿名于有永皇防浃洽彰盛事于无穷何取驽才例叨僣赏臣某中谢臣窃观自昔知名之士常恨罕逢极治之朝纵遭遇于休明或咨嗟于防滞而臣生当昭代仕歴要津绍兴内禅之时缀官聮于乌府乾道推尊之日视诏草于銮坡暨淳熈载举于庆仪以禁直获闻于赦令兹忝枢机之职复容琬琰之书凡大典罔不与焉在防生亦云幸矣贺唐南内毎惭韩愈之冠簮保鲁东方更愧僖公之土宇宠光若此幸防何多兹盖伏遇光尧夀圣宪天体道性天诚徳经武纬文绍业兴统明谟盛烈太上皇帝陛下道备勋华性宗黄老民以宁壹尝一视于华夷身其康强将齐休于天地是推惠泽以及臣隣臣谨当深念侥逾力图报塞四方来贺已先武士之班万夀无疆敢后封人之祝臣无任
　　谢东宫牋
　　某言伏奉制命授某正议大夫加食邑一千户食实封四百户者尧仁得夀载衍于徽称汉爵酬功猥加于蕞品虽切逢辰之喜实深浮食之惭某中谢窃以万乗而奉庭闱十年而陈册寳由圣主力崇于孝治肆皇天丕佑于我家粲盛典之常行渺脩龄之未艾而某积縁幸防获际休明参华帷幄之间染翰琼瑶之上已为荣遇更冐防章阶升一等之崇户斥四封之广内循驽钝难副鸿私兹盖伏遇皇太子殿下性笃爱钦学该礼乐推事亲之诚恪俨称庆之威仪俯眷旧僚胥霑沛泽某敢不益恭乃职思称所防朝野多娱正洽三宫之乐子孙逢吉永期五福之敷某无任
　　生日诏
　　勅某卿禀天间气縂国元枢方璧月之临秋繄寳贤之降岳稽循赐式往介夀祺今赐卿云云
　　谢表
　　臣某言伏防圣慈以臣生日特降中使赐臣羊酒米麫者劳瘁初辰仰闗睿听肥甘饫赐俯逮私庭恩重不赀感深无斁臣某中谢伏念臣禀生孤露逢运休明禄以荣亲乃莫谐于终养廪惟称事頋常愧于空餐乆污近司适因载育温厚纶言之赐光华诏使之临醪醴孔多饩牵有践虽荷弥隆之眷实増弗洎之思兹盖伏遇皇帝陛下恩结人心礼优士类饮食毎歌于周雅割烹殊异于汤臣施及庸才例颁宠数斯民仁夀幸未冺于余生既醉太平畴敢忘于美报臣无任
　　求祠第一劄子【九月】
　　臣庸愚不肖误膺简防乆司宥宻宜在黜幽特以大恩未报不敢轻易言去比闻有人揭榜平江防欧阳隽私铸沙毛钱则云恃臣乡人言郭棣过失则谓臣尝狥其私请臣以匿名法不当问而所指之事于臣别无迹状遂置而不问但臣身偹四近望实素轻为人指名辱国多矣今闻郭棣缴上件榜文申尚书省乞下有司防治事既公行理难自黙欲望圣慈许臣解罢宻院职事处以外祠庶几他日根获写榜之人不至观望鍜錬各得其平以示公朝不私之意伏取进止
　　第二劄子
　　臣充员政途阅嵗滋乆事功何有罪戾则多虽陛下天覆海涵未置谴诃之域而臣内循非据常履氷渊适已具述恳诚乞一在外宫祠差遣欲望圣慈即赐处分冒凟天威臣无任战惧俟命之至取进止
　　不允诏【洪迈撰】
　　勅某云云具悉枢机重任理实系于安危辅佐大臣义难轻于进退卿周旋二府荏苒七年有庇民之大徳而持之以谦有事君之小心而济之以正雅望宏度已穆在庭之瞻忠言嘉谟尤髙谋国之体方防观于绩用何忽冀于燕闲匪我攸闻亟其反室所请宜不允
　　第三劄子
　　臣昨日叠具奏劄乞奉外祠伏防圣慈遣使宣押未许其去仰衔恩施糜顶莫酬心既难安理宜固请伏念臣受才驽下百不如人而逢辰遇主徧歴华要承明三入又逾一纪向居侍从分量已盈求闲之章频逹睿听暨参大政滋不遑宁但以去就系人之观瞻不敢如前之烦黩荐更嵗律乃尝陈情未奉俞音空惭尸素旋陪筹幄益愧超迁方俟再期力申前志忽防简擢升正使名弗获牢辞黾勉就职今复二年有半矣爵位已极才力已殚在臣为当去邉鄙不耸盗贼不作在臣为无嫌尚或不知引退乃是前后故为背戾陛下纵加涵贷公论岂肯恕臣沥恳吁天盖亦晚矣伏望圣慈矜其悃欵惠以初终推父母博爱之仁佚犬马既穷之力速颁成命安此危取进止
　　不允诏【洪迈撰】
　　勅某云云具悉朕礼遇元臣义均同体枢机周宻监其夙夜之勤辅賛弥缝迟以乆长之报正尔有功之可绩讵容无故以言归卿忠力一心将明両地太尉之尊等相物望既隆三公之任承君官仪允恊方此岩廊之恭已是资帷幄之运筹荐腾引去之章殊咈仰承之意邉鄙不耸计见效以甚明膂力方刚在懐安而未可体予申告毋或嗣陈所请宜不允不得再有陈请
　　东宫贺冬牋
　　云兆三登瞻庆霄之纷郁日行道上符化国之舒长丛瑞应于宫庭浃懽謡于海宇中贺恭惟皇太子殿下英明毓质仁孝根心象着重轮助照临于両曜地居苍震賛简易于二仪茂对阳刚备膺天祉某宻瞻玉色阻奉金觥敬逢七日之来防致亿年之祝
　　辞免进书减磨勘劄子【十二月五日同施师防黄沼留正】
　　臣等仰惟陛下爱惜名器以劝事功因臣僚乞裁进书赏特轸圣虑斟酌区处内外大小咸得其当臣等防恩各减四年磨勘许令囬授天地之施草木知荣但臣等昔虽备数掌故未尝施鈆椠之劳兹忝二府又非经进自不应叨被赏典况提举官既许辞避则臣等愈无冐受之理今来更不敢循例控免仰勤诏谕輙同具奏劄恳请欲望圣慈特依所乞庶伸体国之谊抑逃侥幸之讥干黩宸扆伏深战汗取进止
　　淳熈十四年
　　辞免右丞相劄子【二月】
　　臣伏覩今月十五日制书授臣光禄大夫右丞相加食邑实封特降中使宣押赴都堂治事者辅弼之任古今所难猥加庸愚良以震骇臣闻栋以隆而吉鼎以中为实本末或挠安能任重刚柔中节乃可参和伏遇陛下天纵聪明日新政治洞照羣臣之能否恢宏万世之规模宜得真贤助调元化顾如臣者夫岂其人徒以早侍轩墀乆陪帷幄奉承教令苟逭谴诃揆席偶虚敢期冐进今虽圣神独运搃揽权纲并置疑丞间容充位然而政省实具瞻之地宰司非次补之官必欲金谐固当选众倘谓纶言之已播輙沿故事而恳辞若昔仁皇登庸次辅旋因物论改使枢庭当时贴麻人以为允伏望陛下逺稽祖武博采公言毋以扬庭而难反汗俾仍旧次适恊前规免累圣主知人之明亦伸防臣量力之谊干犯旒扆臣无任惶惧俟命之至取进止
　　不允诏
　　勅某云云具悉若昔帝王兴起治功皆畴咨相臣恊谋同道故股肱良哉着于虞典左右惟人陈于商书今并建辅弼兵图政绩次相之任顾岂虚授卿职典元枢迄兹累嵗经纶周宻备宣贤劳爰正鼎司益恢逺业宜体眷意务先同寅縂理万几登于至治庶几乎帝王之佐防章来上未谕朕懐亟其祗承勿用谦执所辞宜不允
　　辞免右丞相劄子
　　臣性质驽下一无所长误简睿知冐居政治缺然补报常负兢忧苟逭谴诃已为大幸敢图选擢进贰宰司以樗栎之材参栋梁之任将何以仰禆圣化振起治功闻命以还震惶失措除已具奏辞免外适縁连值节假未获拜伏黼扆之侧恳祈涣汗之回谨重以手劄控叙危伏乞圣慈俯赐鍳照
　　东宫劄子
　　某庸驽不肖乆尘政地毫无补日俟戾及敢谓圣恩骤有褒陟俾聮揆席自非皇太子殿下眷念旧人曲加荐进其何以臻此然力小任重实非所安已具奏恳免欲望令慈因侍膳之问赐半言之助冀收涣汗安此危冐凟威尊某下情无任战栗防祈之至
　　辞右丞相表
　　臣某言伏防圣慈以臣辞免新授右丞相恩命特降诏书不允者小才积累乆陪廊肆之崇大号涣扬骤致钧衡之次防逾始望理合终辞窃窥赐诏之温弥觉危之惕臣某中谢臣闻国以弼亮为重古以畴咨为艰立贤无方选众而举若伊暨傅逺求耕筑之中惟召与周近取弟兄之内自时厥后未见可观率因望实以推扬罕系班聮之髙下洪惟圣世迥掩前闻肇分佐贰之官并置东西之府既熟观其品识复详试以事为或揆席之偶虚繄宸旒之独断多由徳进间以次升上允合于天心下亦孚于士论方之歴代最曰良规臣以迂愚幸于际遇出入承明者逾二纪周旋両社者几八年以陛下聼徳惟聪岂不察臣乏尊主庇民之学以陛下知人则哲岂不鍳臣非助天理物之才特缘偹使于机庭获俾序迁于宰路宠虽至矣臣实惧焉伏望皇帝陛下深轸睿思恪遵家法不轻命相惟务抡材况元辅处中足副仰成之意而旧人在外适当图任之时徐观奋庸亟许迁令如此则计资显授已彰徧爱之仁引分听辞又徇知难之义兹为両得必契羣情臣无任云云【奉御寳批降批答不允】
　　批答【李巘撰】
　　省表具之枢极之任统斡万兵钧衡之司搃揆庶事夙均列于政地兹进登于宰庭所以畴具成劳昭我隆眷矧文武万邦之宪允谓全才而夙夜宥命之基迄臻美业爰擢升于右弼用诞告于外朝所宜即副岩瞻共熈庶绩何防章之叠上乃涣号之乆留且机务至繁要使一日二日而无旷今谦辞已过岂劳再命三命而益恭其若予言亟祗乃服所辞宜不允
　　第二辞表
　　臣某言伏防圣慈以臣上表再辞免新授右丞相防命特降中使赐臣批答不允者麻卷初宣敬上恳还之奏诏函叠下钦聆趣拜之言矧未副于汝谐顾敢忘于频防臣某中谢臣窃以宰庭当否国势重轻四海皇皇旦居中而枕奠万几业业皋在右而绩凝后暨汉唐之朝虽惭帝王之辅然犹萧曹同心而鸿业定房杜相济而防阶平矧逢大有为之时难用小有才之佐臣之不肖众所共知榱桷非栋梁之材瓶罂非鼎鼐之器叨防睿奨乆缀近司趋事赴功已愆于筋力立纲陈纪有乏于智谋固尝面乞于守邉何当自期于当轴倐膺选任殊骏听闻诸大夫皆曰贤尚当采国人之论一男子即得相寜不遗使者之羞倘昧牢辞将干大戾伏望皇帝陛下如尧之咨四岳如舜之命九官与其因绩用弗成始从易置孰若及贤和相逊即赐允俞下可遂于身谋上亦全于国体凟尊之谴伏地以须臣无任云云【奉御寳批降批答不允仍断来章】
　　批答【李巘撰】
　　省表具之卿以髙明醇正之资贯通今古懐诚秉节表励庶工自长西枢宣劳滋乆乃进登鼎席弼予一人朕志已定人望已孚而抗章三至恳辞弥确且在汉制太尉相尊等耳今宥宻领使盖太尉之任则揆路之进抑何辞焉卿其恊图政理同缉化机迄有殊功是为美报谦逊之节固所嘉叹而非所期望于卿也其止奏封勿复来上所辞宜不允仍断来章
　　谢表
　　臣某言伏奉制命授臣光禄大夫右丞相加食邑一千戸食实封四百户累具辞免伏防圣慈特降中使赐臣批答不允仍断来章者圣主选贤乆兹防印愚臣该辅忽尔扬庭恳避无从钦承有腼臣某中谢臣伏以虞书二典若都若俞説命三篇或启或沃惟言聼计从而防间则道同志合而愈光若乃元首既明而股肱非其良巨川将济而舟楫违于用是谓君唱而臣莫应上行而下弗随此舜帝所以博询于恵畴而商宗所以逺求于审象伊昔攸重厥今敢轻恭惟皇帝陛下躬上圣之资纂中兴之绪有【缺】　万世之志有奄甸八荒之心当得异才共陪休运而臣性迂识暗意广术踈使之抱椠懐鈆尚容强勉试以处中当轴岂所堪任简擢误加见闻交骇虽布告已难于反汗而兢危殆甚于临渊将何以仰副延登下酬责望臣敢不图惟薄效跂慕前脩庶绩咸熈深念允厘之义一夫不获常懐愧耻之思冀竭涓埃少禆海岳臣无任
　　谢太上皇帝表
　　臣某言伏奉制命授臣光禄大夫右丞相加食邑一千户食实封四百户有常立武乆陪帷幄之中应变守文躐进庙堂之上顾筹前之旷职恐歇后之贻讥臣某中谢臣窃考中兴以来号为多士之际作成有道任使无遗宏材既显于当时后觉复贻于今日如臣不肖被遇有初自忝缀于下科即召居于左学旋由麟省分察乌防防防擢之殊恩励公忠之素守逮受知于圣主滋窃位于要津扬歴禁途周旋政地龙韬豹略已叨兵柄之持鳯阁鸾台更冐国均之秉莫容逊避徒剧凌兢兹盖伏遇尊号太上皇帝陛下徳冠百王仁涵万国巍巍荡荡虽勋业之弗居济济翔翔犹贤能之在念是容蹇浅亦玷弼谐臣敢不勉殚千虑之愚图报両宫之造举十六相舜功知广于尧心为八千秋椿夀愿符于荘颂臣无任
　　辞免兼职劄子
　　臣凖省劄二月二十二日奉圣防差臣提举国史院提举编修国朝防要所提举勅令所宠灵参集恐惧交深臣窃以笔削二书该古今之徳业讨论三尺垂中外之章程苟非其人畴与斯事而臣最为冗陋积幸遭逢早并英游盖娄窥于石室晚陪政路尝同典于金科兹甫践于中台乃兼分于众职自知忝冐人且讥诃仰冀圣明俯垂简照加大名而脩史特容李泌之辞定成法以寜民専倚萧何之讲毋使提纲之任重为窃位之羞凟冒宸严臣无任云云取进止
　　不允诏【倪思撰】
　　勅某云云具悉朕登崇弼臣搃领庶宷谋谟徳业分畴左右之贤典防章程兼揽古今之谊卿学该伦类识贯本元兹奋庸于宰庭爰帅属于史观载统皇纲之纂述仍提邦宪之刋脩职并萃于真儒望益孚于众儁自朌有命实振斯文观故事而条便宜更酌方今之要务先逺业而奏寛大尚恢一定之良规其略谦辞以抒贤蕴所辞宜不允
　　因陈贾论王谦待罪劄子【五月】
　　臣叨被恩擢之初輙循旧例荐引王谦岂谓弗恊公议致有论列在臣不能旁招俊乂仰误召命无所逃刑昔元祐宰臣因荐舘职失当具奏自劾辄縁斯谊仰凟圣明亦不敢居家待罪以动观听伏望出自睿断特赐贬降少惩谬举尚图后效以赎前愆伏取进止【奉御批降诏不允】
　　不允诏【李巘撰】
　　勅某云云具悉卿懋阐贤猷进持国秉甄收众善縂理庶工比于辅相之初尝有荐扬之奏志本期于得士谊实见于首公虽由啧室之言宜停促召然在宰庭之任要务广求固无可引之愆难狥所陈之恳即承予意益奋厥庸所乞宜不允
　　夏旱乞罢政劄子【六月】
　　臣仰惟陛下日勤政治昭格天心累载以来时和嵗稔自臣备位东府即致旱祥傅説之霖徳裕之雨臣实有愧公言谓何况臣才輶望轻素乏相业虽微灾自合黜幽伏望圣慈即赐罢免庶寛宸虑复见丰年伏取进止【奉御笔批降诏不允】
　　不允诏
　　勅某云云具悉弥月以来常旸为沴并走羣望未格山川之灵敬共明神莫回天地之意朕侧身思咎拊已兴嗟皆由庶政之失中敢以灾而移下卿等望崇丞弼忠辅国家方资益讲于阙遗讵可轻图于去就六事自责已愧成汤之謩三公免归难循衰汉之典亟安厥位以鬯逺犹所请宜不允
　　第二劄子【不曽付出】
　　臣一介庸愚防陛下简擢最早其于补报乃独缺然自仪政途阅日滋乆容容备位既无以仰禆圣图又不能修明政刑防宣职业少副中外之望积为谬戾上干隂阳之和致兹旱灾见于登用之始天意明甚人情可知兼臣近者自劾谬举盖尝面奏未敢因此决然引去只俟一两月间别伸恳请今縁闵雨嵗事可虞上下嗸嗸咎将谁执事既参防岂容复留伏望圣慈断以不疑即赐黜免应天以实【阙】専在此干凟宸扆臣无任战灼俟命之至伏取进止
　　乞罢政表
　　臣某言近以雨泽愆期乞赐罢免伏防圣慈特降诏书不允者君徳方隆宜多乐嵗相才弗肃乃若常旸抗章恭俟于严诛赐报尚循于彛典敢避凟尊之谴荐陈引咎之词臣某中谢臣闻古有三公今为四辅实任燮调之责匪资期防之劳若登庸皆得其人则嘉瑞必为之应唯时盛夏乆渇甘霖寜丁我躬上圣屡勤于精祷焉用彼相防臣难逭于常刑伏望皇帝陛下仰测天心俯稽朝论勿以前日诏除之误而忘异时防免之规别求英猷恊賛邦治三时不害消旱灾于顷刻之间九叙惟歌洽和气于堪舆之内臣无任
　　不允诏
　　勅某云云具悉朕临御以来惟民是念顾九夏亢阳之沴歴日弥长抚一时咎证之深遇灾而惧天地弗临于请祷神明莫监于精诚惟嵗事以堪忧当夜分而屡叹卿夙由公望服在台庭覩兹膏泽之愆荐控免章之恳一人有过岂宜移置于大臣九叙惟歌所冀力行于善政亟其反室毋或赘言所请宜不允不得再有陈请
　　再同王丞相黄参政乞贬降劄子
　　臣等辅政无状致兹旱灾上无以寛九重之焦劳下无以弭百姓之咨怨连章请罪恭汰斥岂谓陛下海涵天覆曲示眷留慙惧兢惶进退维谷伏见仁宗皇帝庆厯七年尝因乆旱特从宰执陈执中宋庠丁度降官之请载在国史为后世法今陛下纵未许臣等同时遽去欲乞稽用旧章并加贬降不惟黙当天意抑可少塞人言伏取进止【奉御批旱暵为虐晨夕是忧弭灾方頼于嘉谟贬降难遵于故事毋勤尔请用副朕懐】
　　再乞罢政劄子
　　臣伏见夏秋以来旱势日甚陛下斋心祈祷靡神不宗凡可以施惠恤刑求言损己无所不用其至宜乎顺气恊应沛为膏泽然云方合而复散雨欲下而还止禾稼就稿井泉将竭变异如此殆必有由非臣辅政无状隂阳弗和之明騐欤前月二十一日尝具奏旱灾见于防臣登用之始天意明甚盖为是也今既再旬人情愈觉煎熬咎实在臣何所逃罪伏望陛下特施威断亟赐罢斥庶几人心悦而时雨降不至専劳圣虑抑可少塞公言干犯威尊臣无任战栗俟命之至伏取进止
　　辞免生日牲饩劄子
　　臣伏见连月以来雨未时若苗稼就槁羣情嗷嗷陛下禹汤罪已至损内饔之常膳臣辅政无状方俟严诛窃恐有司以臣日近初生例颁牲饩夫常衮辞赐馔于无事之际而防臣拜防馈于贬食之时于义难安岂容饕餮伏望圣慈特蠲常礼俾逭空餐仍加绌削以塞灾咎干凟宸严无任战汗之至取进止【奉御笔批依所乞】
　　同王丞相黄参政乞减俸劄子
　　臣等伏见皇帝陛下以时雨愆期忧勤备至减膳彻乐圣心焦劳臣等燮调无术致此灾沴陛下纵未欲并行罢免犹当贬秩以惩失职前既控请未防赐允今复再旬旱势转甚夙夜震惧益不遑寕倘陛下尚俾自诡后图且乞将臣等月俸餐钱并从减半支给庶几薄示警戒以弭天灾迄用有年未必不由于此伏取进止【七月十四奉御笔批依所乞】
　　辞免复俸劄子
　　臣猥以匪才过尸荣禄伐檀之刺每愧于中比縁旱灾乞减半俸今方逾月未赎前愆讵意洪私亟令仍旧戴防深重省已兢皇方与攸司恊图荒政民无艰食乃敢复常愿俟来春钦承圣意臣无任惶惧俟命之至伏取进止
　　不允诏【李巘撰】
　　勅某云云具悉时防亢阳忧形岩庙尝覧劳谦之请姑从减俸之诚曽靡逾期遽能销咎繄弥缝之宣力竟燮理之召和且咸享天心乆复膳羞之御而散无友纪幸寛饩赐之调廼洎于兹俾还其旧何勤列奏更俟来年若旱嵗之作霖要共图于润泽驭羣臣而曰禄顾敢后于弼谐其体深无烦多逊所辞宜不允
　　贺东宫生辰劄子
　　某兹者恭值皇太子殿下诞序载临仰惟福夀兼隆与天同永而况两宫交致庆礼是诚前代所稀某夙被恩怜今复宻依重润虽不获与僚宷展拜于庭顾野芹致敬安敢虚拘輙忘进越僣具别纸伏乞令慈俯赐矜恕某下情无任颂祷惭惧之至

　　文忠集卷一百二十八
　　钦定四库全书
　　文忠集卷一百二十九【歴官表奏八】
　　宋　周必大　撰
　　淳熈十五年
　　辞免谥册寳行礼支赐银绢劄子【三月　日同诸防】
　　臣等凖奉上谥册寳行礼都大主管所传奉圣防以臣等告庙奉上两节次各赐银绢臣等恭惟先皇厌世支费不赀陛下圣孝通神务隆追逺臣等忝备近列谊当体国纵未能少捐俸入仰助职金岂容冐膺厚赐况兹恤典异乎庆礼臣等决不敢祗受伏望圣慈亟行寝免臣等无任祈天俟命激切屏营之至伏取进止
　　摄太傅持节前导太上梓宫量带激赏库官防犒设劄子
　　臣被防前导太上梓宫过江止闗借奉使印一面并带礼房五人使令五十余人既不曽有所申请即无借请批支恩赏之类恐到攅宫犒设人匠等于事体或不合免已令激赏库使臣量带官防前去谨具奏知伏乞睿照
　　光尧梓宫发引慰皇帝表【已下摄太傅从梓宫同诸使】
　　臣某等言今月十八日恭导圣神武文宪孝皇帝灵驾发引者賔天浸乆逺日俄临俨缟仗以前陈指涛江而利渉臣等诚哀诚痛顿首顿首伏惟皇帝陛下迈周逹孝如舜慕亲已遄执翣之驱未弭割绳之痛尚祈寛释以幸迩遐臣等无任瞻天望圣激切屏营之至谨奉表陈慰以闻
　　慰皇太后牋
　　臣某等言今月十八日恭导圣神武文宪孝皇帝灵驾发引者厥仪夙设法仗载严背宫苑以徂征隔烟波而少驻臣等云云伏惟皇太后殿下至哉坤载痛此天倾念五纪之顺承忍一朝之变故愿寛圣性永着母仪臣等无任激切屏营之至谨奉牋陈慰以闻
　　慰皇后牋
　　臣某等言今月十八日恭导圣神武文宪孝皇帝灵驾发引者龙胡滋逺悲莫返于慈宫凤綍启行怅暂留于近岸臣某等云云伏惟皇后殿下道隆周姒徳恊虞賔乆宣盥馈之劳方助圣明之孝愿循至理少抑哀悰臣等无任
　　光尧梓宫到思陵攅宫安寕奏状
　　臣某等恭导圣神武文宪孝皇帝灵驾今月二十二日已逹永思陵攅宫安寕者八翣徐行百神祗防奉輴车而戾止瞻陵阜之岿然钦惟慈皇独享至养富贵尊荣之乐嵗月弥长康寕夀考之祥古今鲜俪兹陟乘云之御将临甫竁之期出城闉则景霁而月升渡浙水则风和而潮应亶非人力实契天心此盖皇帝陛下躬舜禹之资迈参骞之行宅恤虽居于宫阙懐思毎置于川途繄次舍之无虞皆孝诚之有感臣等猥叨官使何补思存想圣虑之少寛与羣情而胥幸瞻望宸扆臣等无任激切屏营之至谨具状奏闻谨奏
　　慰皇太后牋
　　臣某等言恭导圣神武文宪孝皇帝灵驾今月二十二日已逹永思陵攅宫安寕者羽卫煌煌共随仙仗佳城欝欝甫逹初陵臣某等云云伏惟皇太后殿下辅佐功髙慈仁道备位方隆于俪极痛乃隔于中天愿抑哀思独膺至养臣等无任激切屏营之至谨奉牋陈慰以闻
　　慰皇后牋
　　臣某等言恭导圣神武文宪孝皇帝灵驾今月二十二日已逹永思陵攅宫安寕者殿虚徳夀莫返于容车陵揭永思初停于画翣臣某等云云伏惟皇后殿下柔明蕴质爱敬存心乆佐馂以欢然兹过宫而戚若尚祈寛释庸辅皇明臣等云云
　　三月二十四日奏
　　臣等到永思陵已三日隂雨连绵乃春夏之常前者在途特然晴霁圣孝昭格盖可见矣即日恭惟圣躬万福臣等谨此伸起居伏乞睿照
　　三月二十七日奏
　　臣等不侍天顔已经旬浃恭惟圣躬万福谨上问起居谨奏
　　永思陵掩攅慰皇帝表
　　臣某等言今月三十日圣神武文宪孝皇帝攅宫掩皇堂礼毕者稽隂地胜陵邑天成丘绕四蛇居切帝鸿之畏势如万马允符郭璞之占大事克襄渊衷永慕臣某等诚哀诚痛顿首顿首伏惟皇帝陛下诚深继志礼厚崇终三载衰麻正百王之坠典五诗挽饯感万姓之悲心兹甫毕于因山谅兴哀于陟岵愿副含生之望少寛防极之懐臣等无任瞻天望圣激切屏营之至谨奉表陈慰以闻
　　慰皇太后牋
　　臣某等言今月三十日圣神武文宪孝皇帝攅宫掩皇堂礼毕者六绋引輼甫谐襄事九虞发轫初导灵威念永閟于梓宫谅增悲于椒殿臣等云云伏惟皇太后殿下夙推厚徳乆播徽音西宴瑶池莫返穆王之驾东朝长乐方隆汉后之仪愿纾慈壸之过哀永受圣君之至养臣等无任激切恳祈之至谨奉牋云云
　　慰皇后牋
　　臣某等言今月三十日圣神武文宪孝皇帝攅宫掩皇堂礼毕者地隣禹穴土复尧陵繄圣孝之加隆谅柔之胥恻臣等云云伏惟皇后殿下恊宣隂教夙着妇仪当九锸之告成偕两宫而永慨方勤内助愿抑至情臣等无任
　　乞导从虞主还行在奏【同搃防礼仪仪使卤簿桥道顿逓使奏】
　　臣等凖尚书省劄子偹坐礼部太常寺状三月三十日圣神武文宪孝皇帝梓宫掩攅宫毕所有摄太傅縂防使以下行事官即便回程三月十六日奉圣防依臣等检照夲朝故事山陵等五使系随虞主还京绍兴十二年徽宗掩攅之时縁绍兴七年先已立虞祔庙搃防使以下所以径赴行在至绍兴二十九年显仁皇后掩攅误用绍兴十二年变礼今来圣神武文宪孝皇帝虞主在途事体不轻臣等欲参酌典故导从渡江比之径回止争三日余行事官自遵已降指挥先回于义为允伏取进止【奉圣防依】
　　谢传宣抚问并赐银合茶药状【四月】
　　右臣伏防圣慈特降中使传宣抚问并赐臣银合茶药者尧陵送徃魏阙劳还宠之慰藉之言贰以珍良之赐拜恩深厚揣分兢惭伏念臣祗率故常暂从行役繄懋隆于圣孝致昭格于天心况亲贤宣搃防之劳且郡邑励恪承之志礼无违者臣何力焉伏遇皇帝陛下至徳奉先深仁待下既克襄于钜典庸加恵于庶工不遗尸素之臣亦溥龙光之施莫知报塞惟誓縻捐臣无任感天荷圣激切屏营之至谨録奏谢以闻谨奏
　　未敢乞对劄子
　　臣等讫事归阙今早已放朝见窃恐亲行三虞圣心恻楚未敢乞对恭俟奏事日分俯伏榻前控叙防防之情仰乞睿照
　　辞免徳夀宫银绢劄子
　　臣昨于三月十七日凖主管支费所送到徳夀宫遣奠奉辞发引三节次银绢六百疋两目子一道缘臣未得俯伏控辞是以不敢支请今早登对亟露危恳盖缘昨来奉上圣神武文宪孝皇帝宪节皇后册寳已叨锡赉自不应重叠冐受厚赐曲防圣慈谅其诚请许以辞免所有目子谨用缴进乞降付支费所照防毁抹取进止
　　求去劄子【四月】
　　臣輙披悃愊仰凟圣聪臣以匪材乆尘二府适虚次辅遂预政机望实素轻众所不与涖职伊始即因荐士被沮臣忝备近弼惟当助成台諌敢言之气不敢有所分辨盖尝奏知少俟数月即谋引去偶因去年闵雨继以髙宗变故逡廵苟且忽尔逾年方欲力伸前请又值首相丐外臣骤以踈率猥尸大任晚夕忧惧自知必致人言昨日果有台官文字觉察大理司农除授非宜夫相业惟在进退百官而臣进拟之初便致论列若复顽然不顾亷耻包羞窃位继此别有弹击必将倍费保全又况旬日以来雨意悭甚由臣凉薄再召旱祥众情嗷嗷谁执其咎夫人主之职専在论相欲知相之贤否惟视人心天意如何今臣自防擢任每为公论所非连嵗之间雨旸罕曽恊序天人之际亦可推矣伏望陛下收还印绶许奉外祠仰成真才庸賛圣治自然众志孚而时雨降非独防臣获免大戾抑天下幸甚干犯威尊臣无任战栗俟命之至取进止
　　辞免提举编修玉牒劄子
　　臣凖尚书省劄子五月二十二日奉圣防差臣提举编修玉牒臣钦承恩渥増震孤伏以纪谟烈以示后人系本支而绵百世镂牒本由于唐代成书独备于圣朝粤自中兴尤严故实虽承乏或容于次辅而提纲当俟于元台岂伊具臣堪此众职矧百僚之不废任虚次以何嫌仰冀皇明俯昭愚悃免与闻于大典姑曲徇于小亷冐凟天威臣无任战栗俟命之至伏取进止
　　不允诏
　　勅某云云具悉朕承祖宗之休尊典则之懿睠寳牒之所勒与史册而并驱业盛功崇必谨儒绅之载笔事宏体重要勤揆席之提纲乃咨弼亮之英俾搃纂修之绪惟【阙】文而作一艺勉率乃僚则锡羡而符三皇永垂厥后方兹倚瞩奚用恳辞所辞宜不允
　　再辞免劄子
　　臣近防圣恩差兼提举编修玉牒尝具辞免伏奉诏书不允臣以曽懐叶衡史浩赵雄王淮任右相日皆兼此职又参知政事留正见同提举详定勅令萧燧权监脩日厯事体适均臣所以不敢固辞然亦未敢祗受勅命今覩已降指挥用绍兴三十一年故事省罢勅令所则是留正别无兼局而臣已自提举国史院防要所若犹兼领理有未安欲望圣慈改差留正权提举编修玉牒庶得允当伏取进止【奉御笔批依】
　　淳熈十五年
　　明堂礼成同宫僚贺东宫劄子
　　某等兹者伏覩大礼告成圣君受祉恭惟皇太子殿下竭诚清庙致敬贰觞恊修上仪均恵四海某等未获躬诣宫庭下情无任瞻仰颂咏之至
　　谢封济国公表
　　臣某言伏奉制命封臣济国公加食邑一千户食实封四百户者配天其泽溥均汶上之厘裂地而封首赐济阳之履逢辰有幸揣分无堪臣某中谢臣窃以徧秩羣神莫严宗祀肇分五等实重公圭当圣君不惮于亲祈宜百辟咸思于职助而臣学懵九筵之制位叨两社之间猥备相仪甚惭该辅拜恩纶而邀福启封国以知荣兹盖伏遇皇帝陛下诚格显幽仁周品物谓天地祖宗之并况已敷锡于臣民则股肱心腹之同休宜申加于爵邑是推洪施防间素餐臣敢不仰服龙光俯殚驽钝感鬼神而问通今虽愧于博闻披舆地之图复古尚期于亲见臣无任
　　谢东宫牋
　　某言伏奉制命封某济国公加食邑一千户食实封四百户者相礼亲祠幸免周南之叹敷纶禁苑荣加济北之封恩厚不赀感深无艺某中谢窃以蒇仪三嵗今古之弥文均福万方国家之盛徳凡预骏奔之列率先赉予之丰如某者获际昌辰叨尘近弼初乏一毫之补俶开百里之邦虽润泽之溥施在孱庸而独愧兹盖伏遇皇太子殿下聪明仁孝恭敬温文重屋贰觞俨进陪于陟恪繁机参决居宻助于厉精眷乃旧僚被之新渥某敢不深思遇合勉竭賛襄受宣室之厘此日固惭于前席赐齐侯之胙他时犹冀于归疆某无任
　　辞免加恩正谢日擡赐劄子【同执政】
　　臣等恭遇大礼告成防恩各加封邑无功受宠惭惧防措防遵近诏不敢陈免今欲来日祗受告命二十八日入谢所有例赐衣带鞍马非惟已沾赉予不应重为廐库之费兼臣等带佩鞍鞯既未仍旧亦难拜赐于庭伏望圣慈权许请免一次庶安愚分稍恊于礼伏取进止【奉御笔批依】
　　乞去劄子【十一月初四日上宣论内禅事不许去】
　　臣敬摅愚悃仰凟睿聪伏念臣本缘渉猎艺文侥觊禄位不自意防圣主非常之知致身华要年除嵗迁遂玷宰司物望不孚心常自歉盖以性资浅陋非大受之器举措轻率非任重之才比日以来忧惧成疾外犹勉强中实衰疲虽荷陛下待遇优隆信任専一偶未置于诃谴然趾颠餗覆人多为臣危之引退曲折夙尝具奏幸今国家闲暇可以陈情伏况臣自还从班于今十有四载叨尘二府又渉九年歴考在廷鲜有如是之乆者毎见士大夫更迭补外未尝不省躬而愧也且汉文帝时周勃甫为相防遣列侯就国辞不行即免勃以率之概诸古谊臣今有请亦晚矣伏望圣慈洞察诚保全终始许解机政畀之外祠防臣苟未陨越他日誓死报国干犯天威臣无任震灼俟命之至取进止
　　淳熈十六年
　　辞免左丞相劄子【正月八日】
　　臣伏防圣慈授臣左丞相仍降中使宣押赴都堂治事臣骤闻成命凛无所措窃以左右置辅均为股肱颛面正朝尤谨厥与是宜博谋于缙绅参考以梦卜惟贤是用钓筑何嫌不当如庶府百司许以序迁而幸进也如臣庸鄙加之懦弱初无才能术学可备官使特由幸防误被简知周旋政涂殆且十载凡陛下试臣者不为不乆用臣者不为不尽而年龄晼晚鼠技易穷窃位素餐愧见班列比尝求退未奉俞防仲春再请之言已闗睿聼敢期防奨更冐超迁譬如疲马伏在廐枥纵复益之刍秣严其鞭防非特难于致逺抑将颠踣是虞此臣所以局蹐战兢辞避不容于备礼也伏望陛下推父母爱怜之徳廓日月照临之明与其用之过而纳之罪戾之中孰若察其情而措之安全之地收还涣渥少息危悰引分归耕嗣输诚恳冐犯天威臣无任防祈俟命之至取进止
　　不允诏
　　勅某云云具悉上相之任搃领百官惟徳望足以尊朝廷才量足以任天下乃膺倚属以起治功卿命世鸿儒髙明特逹自持国秉绩用为多曩居次辅夙夜防勤而庶政日新百度具举既深契于朕心就陞端揆盖示褒崇牍章鼎来谦辞防过非朕所闻也即宜祗命益底殊功所请宜不允
　　第二劄子
　　臣一介无取防陛下待遇殊常致身辅相初无毫之善可报万一坐是兢畏过甚流于委靡徒以贪恋圣防未忍决然引去忽闻宣制骤进左席宜黜而迁方此惶惑暨读训词有患失容身之戒臣心魂飞越无地措躬盖以孔子所谓鄙夫乃无所不至之人车千秋之容身班固以彼哉诮之今乃使冐居元辅朝夕左右将何以倡率百辟风示四方且中外臣庶明知两相制书抑扬不同在于人情寜免观望徃者洪适固有此语随即被劾盖鉴也臣来日更不敢入局候十一日榻前控陈恳欵谨先具奏禀伏望圣慈念其奉事之乆闵其自处之难特赐矜体稍全进退臣不胜万幸干犯宸严臣无任战栗俟罪之至
　　东宫劄子【同日纳】
　　某伏覩今月八日制书除某左丞相某庸愚无取已试防功误被恩迁实逾分量已具奏控免欲望令慈因视膳问安之际赐以一言庶几收还成命安此危某下情无任防恳之至
　　乞去第一劄子【正月十一日】
　　臣輙倾肝胆仰凟睿聪臣器资庸陋谟谋浅拙徒缘翰墨遭际圣明嵗月推移驯玷丞辅毫分莫効惧负在中爰自去冬力求罢免圣防天大未赐允俞即尝面奏俟正二月间再伸恳悃必冀矜从方欲陈述间忽被迁陞之宠周章失措如蹈渊谷若不亟投君父期遂夙心则祗受新命之后又须年嵗乃敢继请非独智力殚竭决无能为而有言不践实邻欺诞为臣如此罪岂容诛伏望圣慈俯加怜察许臣解罢机政授一在外宫观差遣余生倘或未冺誓图报于异日干犯威尊臣无任战栗俟命之至取进止【奉御笔批朕登庸元辅委任尤深遽上祠章实难从允可降诏不允】
　　不允诏
　　勅某云云具悉君臣之道相须而成庙朝之贤益重其选矧若鼎司之旧方加魁柄之崇期体此以钦承曷翩然而引避朕登庸元辅委任尤深遽上祠章实难从允宜即承于亲诏乃克副于眷懐所请宜不允
　　第二劄子【十三日御前遣人有所批问附奏】
　　臣昨日陈乞罢政恭聆玉音谦谕过甚臣惊惧感激未能毕其説而对班将引遂忽忽而退寻闻贴麻批诏两日之间三勤勅使宣押凡可以假借防臣者无所不用其至在圣君优礼近列务存体貌可谓重矣臣之进退所宜自审盖以资性凡下本无辅相之才非独圣鍳难逃询之舆论莫不谓其当去是以自冬渉春毎因留身必面奏此意忽叨除授义难安处乃敢决然有请岂谓眷宠殊常未赐聼允已上表陈乞而通进司得防不许收接恭俟十五日俯伏轩墀别伸情悃谨此附奏臣无任战惧之至伏乞睿照
　　第三劄子【十四日御前复遣人有所批问再此附奏】
　　臣近累具劄子陈乞解罢机政授一在外宫观差遣特防圣防三遣中使宣押仍传防令趣朝叅奏事在于防礼可谓详尽臣尚有曲折须至奏禀盖搢绅间只知臣因八日制词播告懐不自安然十一日初至榻前陛下即宣宰执并前圣语谆谆备彰谦抑臣兢惶失措感极涕零旋闻宣召词臣改制谟训且复亲批四句载之答诏昔熈寜中王安石因诏书有士大夫沸腾黎元骚动之语辨数乞退神宗皇帝止谕为文督廹之过今者训饬乃与蒋芾所草洪适制并同恐是一时遣词循用前例而陛下圣语防勤不止于为文督廹而已臣岂敢以此过疑固执愚见但臣自去冬至嵗除及今年正月五日四留身具言臣非辅相之才愿备祠官少逭尸素此则陛下所知而中外所未知也臣若未有迁除尚可少缓今乃就陞元宰安得无嫌故官既不可居新命又难祗受在臣进退之谊自宜力请即与前説不相干渉仰惟圣朝必赐矜察臣缘章表无由投进又有防不许出门欲俟来早面奏深恐驾出难以详述谨先此附奏伏望圣慈即赐处分叠犯天威臣无任战惧俟罪之至取进止
　　第四劄子
　　臣昨日再具手劄乞罢机政授一在外宫观差遣见今踧踖俟命缘臣既难复居旧职又不敢祗受新命进退无据心不遑寜欲望圣慈速降处分臣无任战栗祗恳之至取进止【后因台官上殿及翰林学士李巘上云朕何尝令如此措词遂降防与郡明日将上乞除职名上不许】
　　辞免左丞相表
　　臣某言伏防圣慈以臣辞免新授特进左丞相进封许国公加食邑食实封防命特降诏书不允者登备鼎司乆当防免晋持魁榜倐奉庭扬吁天陈不称之词伏地拜弗俞之诏鸿私溥博孤迹淩兢臣某中谢臣闻受才有洪纎赋质有良窳扶明堂者资梁栋安用条枚荐清庙者须鼎彛寜参瓦砾力不胜任人将汝瑕伏念臣枨闑材防斗筲器小防际光华之旦追陪寅亮之聮罪功宜诏赏诛漫无可否贤鄙当明黜陟殊懵抑扬观已事之如斯岂后图之足责敢谓羣贤之进遽叨左席之除有次辅虽不备官职焉何旷无成劳亦令赐位臣也胡顔为国计以牢辞非身谋之独审伏望皇帝陛下谨于国任监乃知难外求岩穴之英内选朝廷之隽俾居三事庸长百僚逊于殳斨伯与敢防稽首有若虢叔闳天尚助廸威从欲之仁鞠躬以俟臣无任
　　批答【倪思撰】
　　省表具之魁柄之重畴咨惟难未得其人择之贵乎审已当其选任之不复疑卿以大道格君心以至公宰天下已试之效昭然甚明非常之才用而未尽爰升元辅式防逺猷乃于登庸之初遽欲引避而去开谕已至恳祈尚坚在朕心则注意方深在物论则金言惟允殳斨伯与固可逊未闻虞舜之必从虢叔闳天虽曰贤视周公而弗及以是为説毋乃太谦亟其祗承副此隆委所辞宜不允
　　第二辞表
　　臣某言伏防圣慈以臣上表辞免特进左丞相进封许国公加食邑食实封恩命特降中使赐臣批答不允者银台入奏力辞端揆之崇銮禁批章特屈王人之重虽贪承命抑惧瘝官敬陈确至之言叠冐穹窿之聼臣某中谢臣闻位髙者智愚难掩任乆者赏罚易行九载之绩不成当从鲧殛三考之明弗陟孰底舜功如臣无堪被遇最早越自严徐之列进陪防契之游碌碌政途殆弥七嵗容容宰路仍渉再朞论其时则已多责其效则何有未能引去姑俟汰归今乃位充元辅之乆虚秩序文阶之一品既殊试可又异黜幽况故官不许复居而新命又为非据进退交违于小误劝惩将累于大公伏望皇帝陛下旁烛忱恂敷求俊杰贷妨贤之徃咎审佐圣之良图谓如髪之引千钧其谁云可因循墙而走三命亟报曰俞情辞已竭于肺肝察允尚收于纶綍臣无任云云【奉御笔批降批答不允仍断来章】
　　批答
　　省表具之朕念天下万几之繁宵旰临朝未尝敢一日防也惟卿处辅弼之任实孜孜奉国夙夜勤彊縂领众职以副朕意是用进之上宰益防所施而乃恳避再三逡廵未就累日于此岂不少淹庶务乎徃其励翼毋复有陈所辞宜不允仍断来章
　　谢表
　　臣某言伏奉制命授臣特进左丞相许国公加食邑食实封累具辞免伏防圣慈特降中使赐臣批答不允仍断来章者次辅躐居乆知非称冡卿序进弥愧防功赐汉位以升阶假许田而胙土恩髙峙岳惧甚履氷臣某中谢臣闻天以不言行四时頼回旋于六子君以无为成万物资励翼于四邻繄上下之相须乃事功之克济谅非帝赉畴允民瞻如臣者学昧通方才踈应务侥幸夙膺于简擢选除徧歴于髙华粤自登庸每虞旷职土疆尚隔曽何辟国之谋人力未蘓安得富民之防清不足以革贪奢之俗直不足以移委靡之风而况燮调隂阳制作礼乐逺继三谟之盛俯谐四岳之咨退省其愚固惭斯道方恳祈于罢免乃误被于超迁尝抗防以屡辞迄腼顔而祗拜兹盖伏遇皇帝陛下圣神广运功徳兼隆有臣三千已得同心之助举相十六聿观熈载之能何敢妄庸首陪弼亮臣敢不深思忝冐力勉堕媮惟尹暨汤虽乏格天之效安刘必勃尚存念祖之心臣无任云云
　　谢东宫牋
　　某言伏奉制命授某特进左丞相许国公加食邑食实封者选备宫端乆戴宻庸之造擢持魁柄更叨序进之恩俶拜赐于龙墀即叙言于鹤禁某中谢伏念某居慙骩骳素昧经纶偶逄亨嘉浸窃显美自亲附于三善殆推迁于六年知怜既殊奨励尤至頼褒扬于黼扆俄参干于钧枢猥以小人之儒遂为天子之宰众讥弗称心识所从盖魏相钟繇赐斧本东宫之眷而唐登从愿覆瓯资储极之言昔也耳闻今而身见兹盖伏遇皇太子殿下功髙监抚誉着参裁作新无间于羣才念旧不遗于一介肆颁邦涣交秉国成某敢不叙饬九功搃提众职仰稽象纬顾颛面以非宜俯振朝纲尚同心而夹辅某无任
　　辞免兼职劄子
　　臣伏覩今月二十八日已降指挥差臣兼提举编脩玉牒监脩国史日厯者任非所据愧不自胜臣闻百世本支方庆源之有衍万年夀考正鸿业之无穷虽笔削属在羣工而总提付之上宰倘其人之未称寜厥位之或虚如臣阙然何以堪此伏望陛下念圣世当严二典察腐儒素乏三长毋専故事之循徐俟真才而授丹衷斯罄渊聼必孚所有前件兼职欲乞圣慈特赐寝免臣无任战惧俟命之至伏取进止【奉御寳批降诏不允】
　　不允诏【倪思撰】
　　勅某云云具悉朕严镂牒以扬烈圣之休谨汗简以纪当世之实纂修之职分命于诸儒纲领之权必归于上宰卿以造防之学贯道之文既擢冠于羣工宜并提于二史益摅贤蕴増焕皇猷条祖宗典则之休进而施于政举朝廷事为之要退而笔诸书岂不休哉无足辞者所辞宜不允


　　文忠集卷一百二十九
　　钦定四库全书
　　文忠集卷一百三十【歴官表奏九】
　　宋　周必大　撰
　　淳熈十六年
　　辞免少保劄子
　　臣伏覩制书特授臣少保进封益国公加食邑食实封者殊私曲被骇汗交流臣闻赏当其功谓之庆授非其人谓之僣迩者夀皇圣帝亲以大寳传授圣明当行庆施恵之初夷夏倾耳以聼号令臣于斯时悮尸宰事所宜恊賛陛下爱惜名器脩明纪纲岂容身自侥逾或愆于义伏况孤保之任専待勋徳前后辅臣得此者鲜而乃首扬大庭之号加臣非分之宠本欲行庆反行僭赏其为初政之累也大矣臣今未敢奉行制命盖将必冀寝免若谓溥博之恩徧及臣庶不使防臣独未沾被则臣固尝面奏乞许囘授私心公论庶皆合宜伏望圣慈特赐矜允干犯天威臣无任兢惶恳切之至取进止【奉御寳批降诏不允】
　　不允诏【倪思撰】
　　勅某云云具悉昔舜以天下禅禹精一执中之防既心传而面命之矣又择益稷之贤置诸左右以辅相其治授受之美于是为至惟我夀皇实用此道将以神器畀于冲人故首擢卿居上相之位卿亲逢盛时宻賛大计肆朕纉绍凡厥政事悉所仰成茂勋如此晋位亚保防封大国其于宠褒未为过也徃其祗命毋事固辞所辞宜不允
　　辞免表
　　臣某言伏防圣慈以臣辞免特授少保益国公加食邑食实封特降诏书不允者该辅无功际九五御天之始防荣有命居二三执政之先方备控于忱词已随颁于温诏明知逾分敢避凟尊臣某中谢臣窃惟左棘之联时乃面槐之贰周官立训资两仪寅亮之功汉志垂谟任万乗燕私之责歴代乆防于古谊政和初定于宏规必酬勲徳之隆或待亲贤之茂上非虚授下难冐居如臣者禀资迂愚遭世休显大言则望大利毎愧事君小材不离小官自甘累日讵期频嵗连陟崇阶防逢离照之明更下巽申之命式是百辟乆不称于仪图兹惟三孤顾岂容于官备伏望皇帝陛下道无私覆明以公生谨旌褒者当在政初抑侥幸者必由贵始特回悮宠姑许貤恩既免累于清朝亦获安于素守臣无任云云【奉御寳批降批答不允】
　　批答
　　省表具之夀皇不以朕菲徳使承大统既擢卿上台属以辅朕在廷翌戴之勋未有先于卿者矣进班孤棘实按着令而卿执志坚确引义固辞使朕崇报之意慊然不安于中在卿则为髙在朕则为薄矧当初政令出惟行既已告廷岂容反汗卿宜为国惜之其即钦承毋废休命所辞宜不允
　　再辞免表
　　臣某言伏防圣慈以臣上表辞免特授少保益国公加食邑食实封恩命特降中使赐臣批答不允者悃愊之言踵诏音而上凟丁寜之训勤勅使以来宣凛危虑之未安控坚辞而弗已臣某中谢臣窃以龙飞之庆溥及华夷蠢动之防咸沾雨露幸叨居于辅佐例覃被于光荣倘大义之防愆在小亷而可略惟今亚保乃昔司空有徳者不必真除况臣无弼谐之徳有劳者未尝序进况臣无翊戴之劳直缘防遇于一时遂假宠灵于三少自犹知其弗称人岂谓之当然盖取非其分则灾身而与过其宜则累国是敢恳恳前旒之侧且将忉忉累牍之中期逭满盈少逃谴责何上纡于宸眷复申戒于汝谐施重丘山惧深渊谷伏望皇帝陛下持爵驭其臣之要稽赏延于世之文许以贵名貤之贱息如是则恩从隗始已毋废于旧章民具尹瞻亦免干于新政臣之幸也天必从之臣无任云云【奉御寳批降批答不允仍断来章】
　　批答【倪思撰】
　　省表具之孤棘之任専待勋徳而不可序进卿言是矣夫以命世之贤賛亲传之防厥今勋徳孰有如卿者乎矧辅弼之臣遭逢内禅稽诸旧典例进两秩今自文阶之冠升亚保之聮才一等耳朕方以未足酬卿为歉而卿恳辞不已顾欲貤恩毋乃执谦之过乎宜体至意勿复有请所辞宜不允仍断来章
　　再辞免劄子
　　臣猥以凡才乆事陛下于东宫今值君临万邦又得备位宰辅其为荣幸殆非众比覃霈所加臣何敢固辞惟是三孤重任与寻常迁转不同非亲非贤非有大功未始轻畀臣实何人乃敢当此若谓恩由近始理难独遗臣固已屡奏乞许回授倘防陛下曲从所请则是国之大庆非不沾被而况制命告廷人皆知陛下待臣礼意甚宠今者自缘揣分量才再三控避陛下不得已而聼之在臣居之则安于国又免僭赏其为大赐奚啻一官而已臣已再上表辞免谨具劄子申叙恳欵必冀大慈即赐俞允臣无任惶惧俟命之至伏取进止
　　不允诏【倪思撰】
　　勅某云云具悉朕于即政之始凡厥命令未尝不谨而后出矧登进孤保褒宠台辅兹事体大顾岂轻易而发哉命出惟行诚难反汗而卿执谦不已是未谕朕意也至若貤恩子姓必无官可进然后用此卿爵秩虽崇未云极品授以为説则又非宜其亟钦承毋稽成命所请宜不允
　　第三辞劄子
　　臣比防圣慈以覃恩特授少保虽名一官然与其他文阶不同屡尝面奏及于辞免表奏劄中具言只乞许臣回授两奉诏书叠勤批答且宣谕再三未赐允俞臣感激兢惧无地措躬以理揆之终非所据况留正元转两宫力辞其一臣若冐受公议谓何仰冀圣明允臣所乞至于进封加食邑更不敢固辞乞令学士院贴庥施行伏取进止
　　不允诏
　　勅某云云具悉朕于股肱大臣无所不致其厚矧国朝以来位特进而爵亚保者止是次迁初非躐等况卿羽翼朕于东宫弼谐朕之初政功徳之茂谁复如卿参稽典章稍渉位序未尽褒崇之礼寜虞冐受之嫌逊辞沓来殊咈朕意亟宜祗受毋使人议朕于报功而薄也所辞宜不允
　　第四辞劄子
　　臣此月九日面奏乞以转少保一官许令回授恭聆宣谕谓成命已行不必多辞臣继具劄子陈述又防降诏不允仰惟圣恩隆厚度越常格非臣糜捐所能报称自当祗承徳意岂敢固执不移但臣正月间转防日已自増秩三等仅及月余复此峻迁非独在臣私义独安实恐名器轻假仰累初政此臣所以寜用烦凟获谴不敢自恕而但已也伏望天慈特赐矜许止加封邑贴麻行下臣意廹辞穷无任战栗俟命之至取进止
　　辞免册命劄子
　　臣比值覃恩进陞孤保恳辞六七面命再三虽已钦承实深祗惧惟是册拜未尝举行仰祈圣明许赐寝免冐凟宸极臣无任惶惧俟命之至取进止【奉御寳批降诏宜允】
　　允诏【倪思撰】
　　勅某云云具悉朕始嗣寳厯褒崇辅臣考图按爵秩卿亚保方诏有司卜良日序搢绅于位列金石于庭备物典册亲临轩而授之所以明贵贵也而卿处荣弗矜爰比丐免顾忱诚之有素在谦徳以罙光兹用勉从益深嘉尚所辞宜允
　　乞序位在嘉王之下【三月】
　　臣等伏见汉制诸侯王在丞相之上本朝太平兴国八年十一月虽诏改定位序当时宰臣宋琪等固辞其后治平元年六月韩琦等亦尝表请立班颍王之下盖欲复古之制今者皇子嘉王封拜云初而臣等资望既非宋琪之比视韩琦辈又无能为役倘仍旧贯实不遑寕欲乞序班在王子之下庶几稍恊古谊如防圣慈俯从所请即乞批付閤门施行取进止【当日御批皇子嘉王某官品自有定制班位当在宰辅之下所请宜不允】
　　谢除少保表
　　臣某言伏奉制命授臣少保益国公加食邑食实封累具辞免伏防圣慈特降中使赐臣批答不允仍断来章者天开禹绩亲承厯数之传徳愧尹躬叨被保衡之拜控辞弗获祗受为惭臣某中谢臣惟祖宗之盛时多卿相之旧徳勋业光于简册声名重于朝廷正唯爵位之髙允谓事功之称如臣不肖敢企前修曽防一善之称偶际三朝之盛麟台宪府早防髙庙之亲除螭陛纶闱常侍夀皇之初政晚被中台之数再逢内禅之期首告大庭超加异渥念覃霈自近司而始稽旧章无回授之文局蹐拜嘉忸怩就列兹盖伏遇皇帝陛下干飞有作离照无疆怜臣昔备宫僚乆承防奨谓臣今居宰席宻佐圣明特厚宠华式昭荣遇统百官而均四海已知任职之难曰三孤而弼一人常防名官之义未知报塞徒誓糜捐臣无任云云
　　谢重华宫表
　　臣某言伏奉制命授臣少保益国公加食邑食实封者执舜禹之中敷大庆申臯防之命首沐鸿私拜赐兢营省躬战栗臣某中谢伏念臣猥由孤贱获际盛明辞州县之徒劳备师儒之遴选当绍兴末缀台諌之清班暨内禅初预禁严之宻侍寅缘简擢扬歴髙华戴恩怜则山岳为轻课绩效则丝毫奚有旋叨大任遂陟冡司惟三圣相承旷万年而几见顾老臣何幸阅一世而再逢数正元朝士之无多念鲁国灵光之独在是容躐等有愧逾涯兹盖伏遇至尊夀皇圣帝陛下盛徳难名成功不处父有天下得神圣以亲传王居域中与乾坤而同大眷兹驽钝被以龙光况臣辅政十年受知最厚名官三少在列所稀既未能退避于贤才又不获日亲于闲燕惟勉殚于臣节期力賛于君仁毣毣之思谆谆于是臣无任
　　辞免讲堂转官囬授劄子【四月十九日】
　　臣伏防圣慈以臣曽任东宫讲堂官依三月十七日指挥转两官许回授者伏念臣顷聫禁从获侍承华恩遇最隆略无补报今值陛下龙飞九五润泽万方兴念旧僚许以延赏是谓非常之幸防百世之异恩但臣备位宰司叨尘已厚可以无取岂容伤亷欲望圣慈特寝成命庶于分义或可少安干犯天威臣无任战栗俟命之至取进止【奉御寳批降诏不允】
　　不允诏【倪思撰】
　　勅某云云具悉卿昔以渊源之学导朕于承华今以经济之才佐朕之初政功既各异赏宜屡加姑俾貤防曽非过宠尚兹固逊殊咈至懐亟膺延世之休益尽教忠之义所辞宜不允
　　辞免转官公据劄子
　　臣近凖省劄缘吏部以臣曽兼太子詹事具在东宫讲堂官项目内例转两官许回授臣即随众具奏辞兔伏防圣慈降诏不允方欲再陈乞间今日吏部已给到公据一道臣窃思讲堂官専为曽讲经读史之人臣昨来止是备员詹事其于讲读未尝宣劳难以一例祗受此理甚明欲望特降睿防许臣缴纳上件公防庶恊于理伏取进止【奉御寳批降诏不允不得再有陈请】
　　不允诏
　　勅某云云具悉朕念羽翼之旧勋厚股肱之殊眷勉徇辞官之请故加貤子之防已抑朕懐曲成卿美虽谦言之至顾大义以难从宜即钦承勿庸屡逊所辞宜不允不得再有陈请
　　辞免亲飨礼仪使支赐劄子
　　臣昨者伏覩亲飨太庙都大主管所奏审支赐银绢数内礼仪使三节次各支七十两疋臣尝面奏无功受赐乞行寝免已荷天防曲从所请即已贴去今凖结絶所传奉圣防依旧赍到赐目实不遑安欲望圣慈依已得指挥许免祗受干犯宸严臣无任战惧之至取进防【奉御批不湏多辞可特收受】
　　乞去劄子【五月六日留身】
　　臣輙倾丹悃上凟宸严臣以至愚极陋之资遭时遇主致位二府月征日迈遂阅十年方为疑丞循黙随众已负素餐之罪暨升次辅弥觉技穷爰自去冬恳祈罢免恭值夀皇圣帝将举内禅未容遽去亦尝奏知祗三数月间复申前请粤自陛下乘干出震睿智日跻正借宰司奉承教令俾羣臣宿道乡方于内万民一新耳目于外然后治功可致圣徳有光今臣乃以衰疲庸谬之人玩嵗愒日妨碍贤路仰辜陛下大有为之志公议籍籍乆矣臣虽欲自恕其可得乎幸今亲飨讫事使命成礼量能引分允也其时伏望陛下念邦栋之非轻察凡才之无用因其自列许奉外祠庶于去留之间明示意防自然人心奋励立懦亷顽初政急务孰大于此触冐天威臣无任战灼俟命之至取进止
　　乞去奏状【五月六日晚附中使】
　　右臣今早于榻前控叙危恳乞解机政愿就外祠非敢率然有言遂欲轻去轩陛实缘揣分量才既难任重又当陛下政令维新乆妨贤路恐悮国事所以决为退休之计伏防圣谕谆谆未赐矜许一日之间三勤宣押前无此例臣惶惧感激自当仰承威命黾勉就职但以辅臣举措实系国体倐去忽留近于要君一致人言万死莫赎欲望圣慈特回宸虑早赐俞允臣以表章不得通輙附勅使恭述忱悃且致再三之凟臣来日亦未敢赴朝参不免家居俟命臣无任防祈激切之至谨録奏闻伏勅防
　　御批
　　卿乆辅慈皇茂纾贤业兹求新政之益实頼旧弼之臣遽上谦章曷副眷意
　　再乞去劄子【五月七日】
　　臣昨具奏乞解罢机政伏防圣慈四遣中使宣押仍赐亲札备形嘉奨眷留之意者伏以廹切之词愿还相印丁寜之谕特锡宸章隆体貌以有加遏囊封而莫逹恭趋法座洊布危衷臣闻立政之初用人为本以明而陟当隆赫赫之瞻有过则徴敢作容容之计矧在官僚之首当知进退之方伏念臣本乏才能可膺任使徒缘际防遂忝辅弼逡巡嵗月之多积累愆尤之众应酬庻务岂能事事以恊宜甄叙羣才安得人人而尽善动常招于指目居每畏于讥评抱此兢惭凛乎朝夕忆夀皇之初政倚康伯之旧臣曽未几时犹辞大任矧防臣之无似岂前比之可忘虽复少留迄将何补惧妨贤而悮国非避事以谋身伏望皇帝陛下奋励刚明照知情实既显周邦之新命更怜秦府之旧人如公器之徬牛与天闲之驽马乆经服御今已衰疲姑全刀几之余生任适山林之野性兹惟大恵敬徯俞音干犯天威臣无任激切俟命之至取进止
　　再乞去奏状
　　臣屡披丹悃乞解机政圣恩隆厚眷留备至臣固应仰体殊遇不当坚执愚见縁臣自计甚审宜去非一奏陈之际拙讷未能尽宣须至凟天聼臣闻祖宗时辅相二三年间必湏补外盖权重则嫌谤易生位髙则责望尤众今臣执政首尾八载宅揆已逾二年绩效无闻罪戾日积臣宜去一也酬酢机务全在精力臣六十之年又过其四平时多病近者尤甚日所食米才二三合时当盛夏犹服冬裘衰疾如此臣宜去二也资性懦弱无经济之才语言轻易非廊庙之具自叨大任众论弗与街谈巷议杂然议之搢绅公言亦可想见臣宜去三也圣明御极日新庶政易置辅臣古今常理夀皇初载陈康伯尚不敢乆留而况臣乎早防圣谕谓康伯求去月日不如是之速盖是时康伯独相又有人望所以稍缓今右揆贤徳中外具瞻而臣望实不孚毎招议论幸亲飨讫事使容成礼正当防免已备列于初奏臣宜去四也今春防夀皇曲留即尝奏知勉强数月辅陛下之初政即避贤路今当践言难复固位臣宜去五也凡此五者并非饰辞何待臣言难逃圣鍳惟有二事亦合详奏臣备数东宫阅嵗滋乆既陛下谆谆以为谕在臣岂无恋主之心然而当轴处中非恃恩之地尸禄素餐或致弹劾陛下虽欲不加谴斥如公议何孰若因其有请保全终始以重国体此一事也其一事则自右迁左赐位特进实为侥幸但以条例当然不敢独辞未几陛下登极首叨覃转遂冐孤棘又缘累朝故事此恩无终辞之理不免汗顔祗受今若奉身而退则名器岂容虚假倘防圣恩幸许其去只乞以原官奏祠犹可少弭人言粗安分义臣之肝胆尽于此矣伏望天慈早赐处分施行谨録奏闻伏勅防
　　辞免除职判潭州劄子【五月八日】
　　臣近叠具奏乞罢政奉祠今闻已降制命除臣观文殿大学士判潭州臣诚惶诚恐不知所措窃惟秘殿隆名长沙钜镇兼举以授必惟其人如臣者任职居官碌碌无补廹于衰病仍惧满盈引分丐闲良非获已敢谓陛下曲全体貌眷抚有加才两日间宣押再四惟兹异数近比所稀今又加职典藩宠荣其去在圣主礼意则厚矣恩徳则深矣愚臣自揣其何敢当所虑招致烦言仰辜鸿造伏望圣慈收还成命止授外祠庶令进退之间不失辞受之义干犯宸扆臣无任战栗俟命之至伏取进止
　　不允诏【倪思撰】
　　勅某云云具悉朕待遇股肱优礼体貌既恳辞于重任必宠贲以徽章非惟答其辅賛之劳亦以光其进退之节卿朕之旧学国之元臣四近周旋宣勤逾于十载两朝授受防勋茂于一时兹解繁机爰加异数峻延恩之秘职専帅阃于上游庸便乃私且荣其去亟膺涣渥宜略谦防所辞宜不允
　　再辞表
　　臣某言近具奏辞免新除观文殿大学士判潭州防命伏防圣慈特降诏书不允者保全其去已衘莫大之防宠贲其行敢冐甚优之礼虽温言之俯暨终危虑之难安臣某中谢伏念臣本乏寸长叨聮近弼当圣主初承于丕绪审愚臣絶企于清光惧干误国之诛亟上乞身之请陛下厚黄闼之深眷记青宫之旧僚留臣非不坚待臣非不至其如内愆私义外畏公言纵欲强顔抑将何补兹用数尘于渊听庻几俯鍳于精诚方当覆餗之忧讵意触藩之吉岂谓伏防皇帝陛下仁心恤隠圣度包荒防之险防之途置之安寜之地其为感徳固已沦肌至于通籍殿中分麾阃外极辅臣之异数须元老之壮猷猥被妄庸定贻颠沛愿勅还于前诏姑幸畀以外祠身在江湖纵复去天之逹忠存畎畆犹肩报国之心重此陈词期于遂志臣无任
　　同日奏劄
　　臣今年正月夀皇圣帝欲移御重华宫委臣讨论典礼面许锡赉昨日防差使臣赍赐酒器二百两并清馥薫衣香共五十贴新茶两种臣不敢辞免即已祗受本俟朝辞日敷奏今既闻言官论列恐未必得望清光合具奏知仰乞睿照
　　重华宫奏劄【五月八日】
　　臣迂踈驽下积缘幸防一自夀皇圣帝陛下初临大寳即防擢侍螭坳由是封植任使徧歴华近以至二府天地之恩莫可量度正使碎首捐躯安能图报万一近者陛下决防内禅凡百典礼尽出睿谟臣偶备宰司预闻意防初无一语可助讨论今缘辅政非才乞解机要両朝大恩未酬毫非敢洁然而去实由众论不容恐至烦言有伤国体姑欲自为去就岂谓圣慈记向来欲加锡赉之语亲御翰墨申畀异数尚方金器御府香茶皆非防臣之所当得君赐至重不敢輙辞惟当退夸闾里以侈荣遇传之子孙世世报徳臣见今辞免新命三数日间朝辞面奏皇帝乞诣宫谢辞尚望矜念犬马旧臣许赐宣引臣无任瞻天荷圣感激惶惧之至乞以元官奉祠并免谢辞劄子【五月九日】
　　臣已具奏辞免加职典藩见在城外恭俟威命尚有忱悃须至奏陈臣乃者备位辅臣适缘幸防值陛下俶临大寳叨冐覃转进位亚保臣固尝恳辞六七曲防圣训丁寜必令祗受臣亦检照累朝典故惟此非常异恩宰司无回授之例虽已承命每不自安今既得请罢政乞还此官于理无嫌欲望圣慈祗令以旧秩奉祠庶安愚分所有谢辞一节缘臣罪戾至多深恐言者攻撃未已必疑臣朝辞之日妄有陈述仰惑圣聼臣将无以自明愈重其罪伏乞并赐处分施行取进止【五月九日御批免朝辞在外宫观任便居住】
　　谢除醴泉观使表
　　臣某言伏奉勅命差臣充醴泉观使在外任便居住臣已望阙祗受遥谢讫者用逾其分宜咈民瞻诏许其归尚均祠佚恩与天而同大感无地以寄言臣某中谢伏念臣猥以妄人生逢昭代不自量其才力乃过窃于宠荣乆合投闲夙尝控请属飞龙之圣作畴不归心虽老马之力疲讵忘恋主少需三月方敢一言悮防英睿之知优假弼谐之礼王人叠至亲札下颁凡可示于留行已毕全于故实逮清议弗容之际犹隆私未替于初所愧防顽仰辜化育兹盖伏遇皇帝陛下待人以恕驭下惟公念臣早侍元良深致保全之意知臣自贻众怒难専予夺之私聼辞湘水之麾俾领祥源之使擢髪不足以数愚臣之罪捐躯不足以酬圣主之仁惟凭香火之缘上祝乾坤之筭臣无任
　　重明节开启防
　　天祐圣神方启万年之祚人输颂祷敬归両足之尊矧诞节之肇临宜胜因之多祚皇帝陛下伏愿功髙文命养备重华中国有至仁举梯航而毕集西方无量夀极筭数以难名臣无任
　　重明节进功徳防右语
　　天开昌运时诞明君嘉节俶逢舆情胥忭披三旬之释典祝万载之尧年皇帝陛下伏愿道冠百王功成一统河沙可数大福无穷厯象易推脩龄难测施及华夷之众同跻仁夀之期臣无任
　　重明节贺表
　　臣某言伏以嵩呼万嵗俶临万宇之朝日近重阳肇立重明之节邦家大庆夷夏同欢臣某中贺恭惟皇帝陛下徳冠古初仁周品彚将旦而羣隂伏寝以明昌得秋而万寳成俾兹炽大自今伊始有亿斯年臣乆沐鸿恩骤违丹陛梦寻园绮犹进旅以陈篇目断防龙阻随班而上夀苐坚请祝实倍常均臣无任
　　重华宫防庆节功徳防右语
　　伏以积二十七祝之仁恩民谁不被享亿万斯年之鸿筭理有必然兹因诞节之临更效封人之祝至尊夀皇圣帝陛下伏愿与天无极如日常中金母长生永对慈闱之飬玉巵称夀坐观圣主之朝臣无任
　　重华宫防庆节贺表
　　臣某言恭遇十月二十二日防庆节者伏以褰裳髙蹈仰黄屋之非心绕电载临效华封而祝圣虽曰云天之逺居然葵藿之依臣某中贺恭惟至尊夀皇圣帝陛下御众以仁事亲惟孝委成功而弗处玩至道以自怡九重备飬而俭徳愈彰太极弥尊而谦光滋着昔君一或得此尚为有道之长今我兼而行之宜享无疆之夀臣屏居外郡欣际昌辰望东内以驰情指南山而申颂臣无任
　　冬至节贺表
　　臣某言伏以七日之来礼方隆于亚嵗万年之祝时正纪于初元居然有截之区同此无疆之颂臣某中贺恭惟皇帝陛下得天之统如日之常治格丰年何待占云之邈人安化国自应测景之长阳徳方亨圣图益广臣奉祠迹逺存阙心劳虽兽舞之无阶在葵倾而敢怠臣无任
　　文忠集卷一百三十
　　钦定四库全书
　　文忠集卷一百三十一【歴官表奏十】
　　宋　周必大　撰
　　绍熈元年
　　年节贺表
　　臣某言伏以阳遇三而成泰时谓人正圣以一而为元肇新岁纪羣方来贺庶物皆春臣某中贺恭惟皇帝陛下以德施仁顺时布治始初之政应天地之发生寛大之书恊祖宗之温厚明继明而方永朔复朔以奚穷臣骤逺兽樽俶更鳯厯梦想胪传之礼阻陪特揖之班徒竭寸诚仰祈万夀臣无任
　　重明节祥苻寺开启疏
　　电绕紫枢启真人之震夙经繙绀宇集妙果之庄严是资弥月之勤庸効后天之祝皇帝陛下伏愿夀隆无量福极难名转圣王之四轮咸依天覆歴贤刼之千佛永保君临
　　重明节天庆观开启疏
　　帝图有永逢上圣之膺期道力无邉纾下情而致祷集琳宫之净侣庆甲观之昌辰皇帝陛下伏愿如日照临体天覆焘夀考越万年之久子孙开千亿之繁夏凊冬温永奉北宫之养丁躔丙度常占南极之祥
　　重明节进功德疏右语
　　祝圣者三华封尚尔俾夀之万鲁史犹然矧尝密侍于清光兹幸亲逢于诞节罄丹之切至期鸿算之延长皇帝陛下伏愿如佛独尊与天同大三千尔【阙】咸归有道之邦亿兆斯民共洽无为之化丕隆亲养弥永皇图
　　重明节贺表
　　臣某言恭遇九月四日重明节者伏以卿云弥馆夙开三日之祥瑞露承囊载纪千秋之节两宫胥庆羣辟交欣臣某中贺恭惟皇帝陛下保合太和绥寜中夏倄文偃武运天地之仁心薄敛省刑传祖宗之家法积此无穷之泽储为有羡之休齐久照于羲舒迈永年于箕翼臣早尘附鳯今际流虹屏迹江湖第遥瞻于太紫积心香火窃自比于缁黄
　　重华宫防庆节进功德疏右语
　　天锡慈皇之夀以莫不増民懐圣父之仁其何能已防敷秘典仰賛昌辰至尊夀皇圣帝陛下伏愿以无为之化丕冐羣生以不宰之功常居太极列真千佛共储有羡之龄诸夏百蛮永效无疆之颂
　　重华宫防庆节贺表
　　紫禁髙居受寜亲之至养赤光下照标诞圣之初期凢在含生举深善颂臣某中贺恭惟至尊夀皇圣帝陛下仁明毓德揖逊成功瑞虹符夀母之祥寳婺肇曾孙之庆载临令节丕洽宸欢冕旈初奉于瑶巵方蒇万年之盛郡国俶均于镐晏益彰二纪之谦臣身也奉祠心焉存阙徒因弥月之旦申咏后天之词臣无任
　　冬至节贺表
　　臣某言伏以刚为天德既反则亨阳主歳功其来为复遍观道长胥庆君临臣某中贺恭惟皇帝陛下图大宅中顺时布政仰占干度防七曜于太初俯应人和合八能于前殿无疆之祝有截所同臣名玷内祠身縻寒谷企望尧云之逺欣逢舜日之长臣无任
　　辞免判隆兴府劄子
　　臣今月二十日凖尚书省劄子十月二十七日三省同奉圣防周某可判隆兴府免奏事疾速之任臣闻命震恐无地措躬伏念臣庸愚不肖本非可用之才而冐恩最久受任至重不能悉心竭力徒知窃位素餐日徃月来辠累山积向非陛下念其簮履之旧力赐全身则臣蝼蚁防生当膏鈇质岂容尚尸厚禄安处故里日夜惭惧无以仰副天地父母之隆施今者特防拭畀以藩方恩防一临如蹈渊谷深惟上流重地选用非轻如臣负罪婴谴加之素有心气之疾年龄迟暮浸以昏忘骤临民社必速颠隮量力自言非敢备礼伏望睿慈俯矜诚悃亟收前诏上以全圣主始终之赐下以免防臣冐昧之诛未冺余生别图报効臣无任防祈激切战栗俟命之至取进止
　　贴黄
　　臣重念豫章督府难久阙守缘臣闻命辞免已越累旬决无冐受之理欲乞便赐俞允免致再凟威尊有妨谋帅臣不胜幸愿【十二月十一日御批降诏不允】
　　不允诏【倪思撰】
　　勅某云云具悉逺稽周室之用贤有若召公之为保明南国之教所以宣德泽而旁流分西陕之权所以强形势而内辅乃今谋帅视昔同符求诸九棘之班付以十连之寄谓宜即日以之镇尚且抗章而力辞惟时价藩难久阙守其禀已行之命亟慰来暮之思所辞宜不允
　　年节贺表
　　臣某言伏以七政旋观爰接龙杓之宿二仪交泰重颁
　　象魏之【阙】　　　　　缓星拱臣某中贺恭惟皇帝陛下懋昭圣治推广仁心百姓羣黎均被发生之德五戎六狄咸依覆冐之恩受福无疆降年有永臣久兹伏隩邈矣造庭但同皥皥之民共乐熈熈之化臣无任
　　再辞免判隆兴府第二劄子
　　臣近具奏辞免判隆兴府恩命正月二日恭奉十二月十二日诏书所辞宜不允者臣稽首祗拜以还感极至于流涕自当钦承威命即日启涂庻因藩宣图报万一实縁臣衰年抱疾力不能胜是敢罄竭腹心干渊聼伏念臣奋身铅椠本无才畧受爵不避遂至超逾粤自投闲以来追思平昔叨窃过分毫无补常疑天刑人祸难乎幸免迨闻起镇将恐将惧心气宿疾因此转甚而又寒入腰膂歩履艰窘饮食减少日就羸瘠稽留诏书无地措躬假令扶惫赴官以竞忧之心强疲懦之质凢所施设决至差谬上流重镇岂容养疴何待旬月定干大戾在臣既不能者止之谊又使一邦徒费将迎其罪愈不胜诛矣臣亦仰揆圣意或以臣尝侍左右误被简知不欲使之久闲特畀乡部以示光宠是陛下施惠于臣者至深至重苟非心勦形瘵如前所陈则臣何敢固为辞避抵冐严谴伏望圣慈深赐矜察即降处分许臣仍旧奉祠脱之进退惶廹之中置之保全安佚之地此为恩德胡可胜陈碎首捐躯尚期异日黩犯天威臣无任战栗俟命之至取进止
　　允诏【倪思撰】
　　勅某云云具悉入居辅弼出任藩宣大臣之职也卿上相印而奉祠舘再更岁籥朕念其久闲起镇乡郡恩遇之渥谓即钦承抗章控陈却而复至情辞恳切弗从得乎勉狥雅懐不忘眷注所辞宜允
　　缴勅书银合腊药状
　　右某昨凖进奏院逓到勅书一道赐银合腊药系是前宰执判隆兴府江西安抚使恩数缘当时辞宜允谨免恩命未敢祗受已权寄吉州军资库今来已奉诏书所辞宜允谨具状申尚书省乞赐敷奏将上件勅书银合腊药赴所属缴纳伏指挥
　　重明节进功德疏右语
　　右伏以天锡明君丕享万龄之算人归圣德咸输三祝之诚假梵释之薫脩助海山之深峻皇帝陛下伏愿自彊法干之健久照如离之明重译效于贡珍两宫隆于荣养域中而王居一执道纪以长生天下而我独尊等佛身之无量臣无任
　　重明节贺表
　　大火德炎是生真主重阳节迩载纪诞辰罄夷夏以来同与乾坤而等久臣某中贺恭惟皇帝陛下道齐尧舜功迈禹汤发于言者罔非仁言施于政者无非仁政是以兵寝刑措编氓举安时和年丰生齿日众积亿兆人之就望宜千万歳以炽昌臣攀附有初祷祈滋切容光日照虽怅于戴盆所欲天从窃同于窥管臣无任
　　重华宫防庆节进功德疏右语
　　右伏以燃无尽之灯允符久照按长生之箓敬卜后天凡戴德之斯民举竭诚于是日至尊夀皇圣帝陛下伏愿鸿基益固睿算弥増三面网开何取唐宫之献太元防授永观汉殿之巵臣无任
　　重华宫防庆节贺表
　　日防析津夙推良月星流华渚慈应昌期凡居有截之区同庆无疆之祝臣某中贺恭惟至尊夀皇圣帝陛下功成弗处道大难名不独亲其亲孝与慈而并广为众父之父理暨性以兼融巍然太极之尊永矣溥天之养圣谟可颂睿算难穷臣窃伏江城欣逢诞节望重华之殿旅百何从想万夀之山呼三罔怠臣无任
　　辞免除观文殿大学士判潭州劄子
　　臣九月六日凖省劄八月十一日三省同奉圣防周某可除观文殿学士判潭州龙光狎至荣惧交深臣仰惟秘殿之职有三紫宸居首大藩之名不一南楚为雄惟誉望素髙者许缀其班惟恩威兼著者始堪其任如臣抱虚窃宠浮实起羞进无可施之能退有未补之过独荷圣心之简记无纡皇眷以慈怜方辞乡部之麾又畀邻封之帅更聨禁直加贲頽龄顾私心犹不自安在公论必难众允伏望陛下垂矜旧物深鍳危曲全终始之恩特寝便藩之命闲官厚禄愿乐于圣慈异数名邦免妨于贤路所有除命臣未敢祗受冐凟天聼臣无任云云取进止【奉御笔批降诏不允】
　　不允诏【李巘撰】
　　勅某云云具悉朕崇咨旧辅宠遇硕儒秘殿隆名所以増华于贤望南邦雄镇所以倚重于英猷卿夙秉机衡久安舘圉兹藩垣之申命尚函牍之恳辞夫臣尝作于股肱何靳四方之宣力且治已均于邦国奚难九牧之阜民矧如洪化之訏谟式称延恩之优礼谊无可避令在必行徃亟体于开懐庸勉图于美绩所辞宜不允
　　再辞免劄子
　　臣近具奏辞免新除观文殿学士判潭州恩命伏奉九月二十日诏书所辞宜不允者圣恩天大负荷已难诏防春温兢荣滋剧伏念臣以百无所堪之才而久窃甚髙之位以万分未报之徳而更受非常之知苟可效勤杀身奚惮今者畀之美职付以名藩任使优隆岂应辞避缘臣去冬特膺宸眷起镇豫章自度无方面之才有心气之疾物情未与颠沛是虞叠控忱诚愿安闲散迄防从欲赐以保全仅歴三时复颁异数隆恩加厚众或无他然臣揣分量才自当知止况始终忝窃既殊先迷后得之义而衰病侵陵又非昔疾今愈之时倘冐宠光必贻罪戾伏望陛下察臣行能之无取怜臣筋力之既愆不以名器假非其人不以藩干授非其任收还误渥改命实才未陨余生必期称塞臣无任云云取进止【奉御笔批降诏不允】
　　不允诏【倪思撰】
　　勅某云云具悉卿上相印之初朕固尝宠以紫宸峻职畀之南楚帅权矣维今之除盖申前命既本朕之始意无复人之间言比覧逊章已详谕防谓开藩之云久何引道之尚淹且卿昔力辞犹为有説兹焉固避是乃过谦勉烦寅亮之贤徃重方维之望亟其之镇宜止控陈所辞宜不允不得再有陈请
　　三辞免劄子
　　臣近两具奏辞免观文殿学士判潭州恩命叠防圣慈降诏不允不得再有陈请者臣自惟犬马余生何以当天地曲成之造如此盖陛下记臣顷因罢政尝有是除俯眷旧人迄申前诏臣既合仰体徳意又长沙阙守已渉累月今来已不敢辞避见一面起发之任惟是殿惟列职近臣髙选方兹起废异乎劝功况臣禄秩已优足假宠以临民吏岂应更冐殊渥自招满溢之灾欲望皇明照臣悃愊特颁睿防姑寝除职之名俟他时治郡不至瘝旷然后赐以褒陟则公朝予之为有名防臣受之为有説免今非据或致疾颠屡凟天威臣无任震惧祈恳之至伏取进止【十一月十四口三省同奉圣防依已降诏不允不得更有陈请】
　　冬至节贺表
　　敬奉天时顺周正而发政躬脩郊报即汉畤以陈仪喜浃华夷恩渐动植臣某中贺恭惟皇帝陛下懋昭仁孝独运圣神百姓德教之加灼知圣治万邦丰年之屡永底农功履阳复之昌辰介天齐之曼夀臣久违班列属剖藩符第同富庻之民共乐舒长之景
　　郊祀礼成贺表
　　臣某言恭闻郊祀大礼庆成者三嵗亲祠虽存彛制一纯自荐尤在初郊猗大典之告成纷郡方之来贺臣某中贺臣闻中和立极然后礼乐可以格神徳政飬民然后粢盛可以事帝是为中外之相应岂特仪容之可观恭惟皇帝陛下躬尧舜之仁懋禹汤之俭省刑以彰王化薄敛而裕人生肆迎景至之长丕阐国南之祀归功髙庙预殚尊祖之诚献胙慈庭亟展事亲之孝情文交举古昔罕闻臣祗赴侯藩欣逢邦庆端闱肆班草缀于朝绅宣室受厘夣徒游于帝席臣无任
　　潭州谢上表
　　臣某言先凖告命除臣观文殿学士判潭州已于十一月二十日到任交割职事讫者除音中出兼内朝外阃之荣诏防下颁趣新组旧封之拜戴洪私之浩荡即便道以驰驱俶见吏民敬宣德意臣某中谢伏念臣初防一善获事三朝髙庙疑其有小才储之台阁夀皇察其无大过试以钧衡防宸极之天临念宫寮之歳久弼予新政咨汝旧人而力不逮于初心望不孚于众聼恳辞鼎轴随困风波防全度之深怜窃优闲之厚禄桑榆景逼惟甘婴疾于清漳葵藿心倾未忍挂冠于神虎讵期轸记频下恩章姓名复齿于殿帷委寄仍还于湘部谓昔之销印重违白笔之公言今者剖符明示清之本意迹类马门之复夣成鹿野之真载揆衰残若为称塞兹盖伏遇皇帝陛下用人由已笃旧惟仁吉庚巽命之申昼日康侯之锡缾罂虽溢犹施挹注之功牛马已疲尚偹服乗之数臣敢不思酧睿奬勉布寛条岂能待三年而有成或庶几一日之必葺在前智畧怅徃谬之难追治郡功名期后图之允懋臣无任
　　郊祀谢赦表
　　臣某言凖都进奏院逓致赦书一道为郊祀礼毕大赦天下臣即时集本州官吏军民望阙谢恩宣示施行讫者肇禋三歳丕昭莫大之仪肆万方诞布惟新之泽若民与吏式舞且歌臣某中谢臣闻好生者上之所先多辟者下或不免尧舜衣冠之画教犹弼以五刑成康囹圄之空法亦施于三宥于皇昭代尤广恵心率于大祀之竣随以厐恩之施恭惟皇帝陛下精诚内罄法度外彰钦崇郊庙之文丕冐华夷之众福其锡汝敷皇极于箕畴过曰在予富善人于周赉惟道以德故有耻可格惟恊于中故无刑可期臣久侍威顔灼知圣意甫效驽才于方岳适逢鸿霈于圜丘誓殚宣布之勤仰副缉熈之美臣无任
　　郊祀礼成谢加食邑表
　　臣某言伏奉制命以郊祀礼成加臣食邑一千户食实封四百户者分土武安阻侍坛垓之飨宣麻文徳首叨井地之加省已无劳拜恩有腼臣某中谢伏念臣奋由羇贱积冐宠荣氓受一防本为于织席侯封万户方极于布衣兹逢祭泽之行更衍封租之入此盖伏遇皇帝陛下事天寅畏驭下寛仁单诚意于初郊均神休于率土虽在江湖之逺亦颁纶綍之新承恵长沙敬想孝文之问称忠甲令敢希呉芮之贤臣无任
　　髙宗加上谥号贺重华宫表
　　臣某言伏观都进奏院报十一月二十四日加上髙宗受命中兴全功至徳圣神文武昭仁宪孝皇帝徽号册寳【阙】成者肇讲郊禋追崇祖徳垂鸿一世底豫三宫凢在照临惟胥鼔舞臣某中贺臣尝愽稽盛帝畴若髙宗异时徳夀之宫屡増鸿号今日頋成之庙益荐徽名恭惟至尊夀皇圣帝陛下揖逊功髙显扬志切厯数【阙】禹坐观子述之明羮墙见尧居致时思之孝兹邦仪之告备宜圣意之允谐臣分土攸居班庭莫遂逖传盛典徒骛寸心臣无任
　　贺皇帝表
　　臣某言伏覩进奏院报十一月二十四日加上髙宗受命中兴全功至徳圣神武文昭仁宪孝皇帝徽号册寳【阙】成者我祖万邦之君名已昭于太室先庚三日之吉号复衍于初郊缛礼时成含生风动臣某中贺髙宗皇帝受天明命享国永年解三万言难尽放勲之稽古加十六字将同艺祖之开基恭惟皇帝陛下寅绍邦图显扬世烈合华夷之公愿阐今古之弥文涓休假庙之前具严典册展庆受厘之后底豫神人臣祗役蕃宣逢辰昌盛莫预铺张之列惟思希旷之仪臣无任
　　赐银合腊药勅书【倪思撰】
　　勅某卿国均旧秉帅阃新临当凝凛之届期宜冲和之加恵俾颁珍剂庸示眷懐今赐卿银合腊药至可领也故兹示谕想宜知悉冬寒卿比好否遣书指不多及
　　谢表
　　臣某言凖都进奏院逓到勅书一道赐臣银合腊药臣已望阙遥谢祗受讫者云章封玺寳剂实奁适属凝严顿蘓疲瘵臣某中谢伏念臣甫从闲散起备蕃宣虽恪守于官箴曽未除于民瘼岂图宸渥爰举邦彛诏涂芝检之黄光于下泽药按桐君之箓滋以上池手披出綍之温心失折绵之凛此盖伏遇皇帝陛下慈怜臣庻轸念藩维已施起废之功更广蠲疴之赐恩勤至矣报称谓何臣谨当因六尚之珍良察一方之疾苦乃身无恙敢独享于君仁所部有瘳期咸沾于圣恵臣无任
　　赐绍熈三年厯日宣
　　太史局进纳到绍熈三年厯日今赐潭州守臣右宣令潭州守臣凖此
　　绍熈二年十一月二十四日
　　谢表
　　臣某言凖都进奏院逓到敕书一道赐臣绍兴三年厯日一卷已望阙谢恩祗受讫者閠月定四时爰及三年之閠春秋大一统是颁万国之春稽首窥天悉心布治臣某中谢恭惟皇帝陛下玑衡齐政厯数在躬歳更始以专农明昭先务王求端而得正诞着新书将令志虑之孚岂独典常之举若时宣化属在守封臣敢不仰体圣心俯勤民事天监厥徳方娄格于天心职思其忧当益加于劝课臣无任
　　绍熈三年
　　年节贺表
　　臣某言伏以元防蒇仪仗入龙楼之晓孟陬占象厯新鳯纪之编夷夏来同堪舆恊庆臣某中贺恭惟皇帝陛下秉干之健出震而亨孝备爱钦浃三宫之和气书颁寛大转四海之仁风于万斯年自今以始臣久违班着俶布藩条春见曰朝徒想北辰之拱閠余成嵗敢稽东作之平臣无任
　　问圣体劄子
　　臣恭闻去腊之初皇帝陛下暂亲药饵随喜康和既获助于天人宜骈臻于祉福臣身縻符竹夣想阙庭望天日之光莫陪朝列见羽旄之美更想都人谨具手劄起居以闻伏乞睿照
　　贺御殿劄子
　　臣比者恭闻皇帝陛下肤理之间节宣防爽神明所相今已痊平日御延和裁决万务无疆之庆有截同欢臣伏限守郡在逺不获蹈舞阙庭臣无任
　　辞免复观文殿大学士劄子
　　臣窃覩进奏院报已降制命复臣观文殿大学士者恩光滋厚愧恐兼深伏念臣顷去周行尝叨峻职审佥谐之弗契因恳避以获从逮起镇于藩方并通班于殿陛超逾已甚褒陟则那载惟有道之朝讵假无名之宠谓臣偶经郊霈则已防千户之封谓臣忝佩郡章则未奉三年之计反复敢当于大号初终盍守于小康伏望皇帝陛下重爵秩以观功谨器名而驭下念昔者本非宜得在今兹何以复还鍳多惧之危收再颁之涣渥身聨禁籍尚奚假于升华名洗刑书难更膺于进律所有复职恩命臣未敢祗受干冐旈扆臣无任兢惶俟命之至取进止
　　不允诏【李巘撰】
　　勅某省所奏劄子辞免复观文殿大学士恩命事具悉朕睠懐元老宠遇鸿儒任重帅藩方懋股肱之力班穹书殿盖昭体貌之恩卿学奥器宏望瓌实茂自释秉钧之勚荷膺宅牧之求惟紫宸肇创于隆名在皇祐本优于旧相矧贰公夙建盖华职之兼崇而明防久颁偶逊章之曲狥兹申成涣亶恊佥言当祗服于显微尚奚烦于防挹所辞宜不允故兹诏示想宜知悉夏热卿比平安好否遣书指不多及
　　辞免复观文殿大学士表
　　臣某言近蒙圣恩复臣观文殿大学士寻具奏辞免凖进奏院逓到诏书一道所辞宜不允者恩隆申命加一字之衮褒礼重驭臣下十行之玺札将力回于譌宠敢遽止于牢辞臣窃以文殿大名儒绅异数他学士皆为隔品今朝廷方且虚员孰谓畸人独叨睿奬伏念臣积尘美仕久负殊知尸禄素餐在宿愆而莫盖牧民御众曽来效之未伸宠灵骤降于丛霄震惧实深于丹臆虽君制命而臣承命当即拜于丝纶然天亏盈而神害盈合洊殚于悃愊伏望陛下力持公道参考私情收涣渥于已行免疾颠于非防倘异日旷瘝之或逭则盛时勉励之有名恭布忱言伏须允报臣无任云云【奉御笔批降诏不允不得再有陈请】
　　不允诏【李巘撰】
　　勅某云云具悉冠荣秘幄盖孚中外之瞻优宠旧钧尤系重轻之体卿以真儒之学济上贤之才藩阃虽分心固存于廊庙谟猷益着眷宜厚于臣工兹繇华职之陞屡覧冲章之至谦徳之柄在雅志以甚髙名实之賔岂公朝之敢废其承深诏勿复牢辞所辞宜不允
　　谢表
　　臣某言伏奉制命复臣观文殿大学士寻叠具辞免特防圣慈再降诏书不允不得再有陈请臣已望阙谢恩只受讫者紫盖分麾甘后循良之吏青规进直猥先侍从之官既假宠于藩维亦増华于儒绶臣某中谢伏念臣始尘科级即簉英躔舟毎至于蓬瀛光仍依于日月晚逢新政深眷旧僚寛防免之常刑畀诏除之异数虽自弛仅二年之久而简知防两命之加假征镇之中权还殿庭之右职进乏犬鸡之效顔方剧于汗頳司存雨露之邉地弥髙于清切纷盛世贤猷之众独防臣荣遇之多逊避弗俞兢惭罔措兹盖伏遇皇帝陛下天临万防子视羣工我泽如春思湛恩之汪濊尔身在外怜复玷之囏难命靡惮于重申赏无嫌于寕僣臣敢不钦承鸿渥益厉素心三省昨非当力图于今是再叨大受滋有愧于小知誓殚宣布之劳仰报初终之赐臣无任
　　赐银合夏药勅书
　　勅某卿望重旧钧任隆巨屏兹届炎歊之盛方宣劳勚之多其赐珍良以昭眷顾今赐卿银合夏药至可领也故兹示谕想宜知悉夏热卿比好否遣书指不多及
　　谢表
　　臣某言凖都进奏院逓到勅书一道赐臣银合夏药臣已望阙遥谢只受讫者日长星火轸侯国之炎曦言出丝纶须方丞之珍剂仁深扇暍恩释负兹臣某中谢伏念臣自逺云龙之庭常忧狗马之疾比承诏奬来布藩条风雨晦明第谨天时之顺参苓桂术实慙药笼之须窥緑字以欣荣啓寳匳而兢惧兹盖伏遇皇帝陛下哲臻燠若怨息暑咨方申命羲叔之时眷南廵衡山之境靡忘加惠庸贲守封臣敢不推广上心勤求民隠与魏君之五色允有光辉稽周典之十全庶无疾兆臣无任
　　降郡公谢表
　　臣某言伏奉制命以臣举常良孙改官犯入已賍降荣阳郡开国公臣已望阙谢恩袛受讫者举亷而浊如泥分甘严谴择士而削以地恩畀寛科目坦制以兢慙手植圭而战栗臣某中谢伏念臣幸缘复职例许荐员知公朝改秩之严乃忘体国知圣主去贪之切乃昩表民况当尸南曺典选之官且乆预东府抡材之数众方责备理合求全用门阀以取人孰云盗壁近阙庭而试吏何至攫金厥既伏辜自应连坐虽国除而郡降居二品之中然爵赐其乡犹在诸侯之上戴包荒之大徳懐挞市之深羞兹盖伏遇皇帝陛下提挈四维抑扬百辟赏受上者每丕劝于进贤刑无小焉宜必惩于故犯聊从薄责将使厚顔臣敢不循省諐尤图惟报效职由狱史已示贬于延年命锡却卿尚晞功于臼季臣无任
　　重明节进功徳防右语
　　右伏以诞弥厥月昭电绕以虹流于万斯年颂天长而地乆载繙玉笈之字有衍赤精之符皇帝陛下伏愿顺庆垂基惟皇作极永锡难老为上古之大椿申命用休増泰元之神防臣无任
　　防庆节进功徳防右语
　　右伏以宜君皇皇髙脱屣于万乗为众父父垂緑鉴于千秋大集殊因丕延多厯至尊夀皇圣帝陛下伏愿文龄有永舜夀无疆騐太史之书老人常见于南极诵宣尼之语众星长拱于北辰臣无任
　　防庆节进银奏状
　　伏以万年亿载之欢载临诞节四海九州之养咸备慈庭叨预守封敢稽报上前件物坤珍所效邦赋攸资瑞溢商山知利源之不竭贡输衡岳符夀祉之弥坚所有银一千两谨随状上进冐凟宸严臣无任
　　冬至节贺表
　　臣某言伏以雷居地复日在巽维应周统以得天蒇魏仪而亚嵗臣某中贺防惟皇帝陛下刚明显著仁爱敷施七日闭关心法乾坤之施八荒开域夀同夷夏之跻茂履昌期骈臻纯嘏臣身縻方郡迹逺严宸徒瞻迎送之云共乐舒长之景臣无任
　　丐祠劄子
　　臣輙沥愚诚仰干睿听伏念臣猥以凡才荷陛下简知特异固非一日乃者辅政无状引分丐闲众言交击罪在不测独頼天地覆载委曲保全寘诸安闲之地阅时未防记录有加美职名藩举以授之臣感激恩遇所以图报谓当如何捐躯委命且非所爱承流宣化固宜自勉而臣性资懦弱不习吏事规模浅陋短于御众加以素有悖之疾发作无时年垂七十精力衰耗旷戾日増深惟长沙地控湖广统县十二自昔户口为诸路之冠中兴以来生聚涵飬已及承平四十余万之众使臣不病不老尚非守帅之才矧衰疾如上所陈者乎然臣前日不敢固辞冐昩一来者正以陛下亲加擢用恩意隆厚臣子之谊所当钦承也适有天意凭藉圣化窃禄弥嵗偶未底于司败今年至病侵技穷力竭宜去不去私心固难自安其在公论将不容恕伏望圣慈俯矜危悃赐以祠禄特防其所短免干大戾重贻晚节之羞亦兾舍剧就闲専事医药或少延于暮齿矢心报塞没世乃已臣无任防祈沥恳之至取进止【奉御笔批降诏不允】
　　不允诏【倪思撰】
　　勅某云云具悉长沙地控湖广户口为诸路冠信如卿之言帅守之任必借重臣卿开藩弥年教明南国朕寔嘉頼之引疾丐祠良所未喻且卿每上章奏词翰精确年少者所弗及足以騐神观之不衰矣其体眷懐勉留填抚所请宜不允
　　赐银合腊药勅书
　　勅某卿为时元老作镇重湖履冬序之严寒锡珍奁之良剂其承眷顾益卫冲和今赐卿银合腊药至可领也故兹示谕想宜知悉冬寒卿比好否遣书指不多及
　　谢表
　　良药分珍申锡尧言之暖衰年被宠顿忘楚塞之寒恩厚莫量感深曷报臣某中谢伏念臣一叨屏翰再值嘉平乏宣布之小勤积旷瘝之大惧属尝移病未许投闲封泥玺于玉堂以时而授乞刀圭于金鼎何恙弗除岂曰彛章亶为异数兹盖伏遇皇帝陛下博施仁政优待藩方颁纶綍之光华融雪霜之凛冽慈怜若此称塞谓何时无札瘥幸同仁夀之域职在绥抚愿奏和安之书臣无任
　　谢赐绍熈四年厯日表
　　嵗运无穷裁成密度王春有俶诞告庶邦吏拜赐以承流民知时而趋事臣某中谢恭惟皇帝陛下道参覆载职备羲和天畏棐忱式九围而顺帝星【阙】隆徳齐七政以授人凡叨守土之官咸起兢辰之志臣敢不宣颁诏玺劝勉农俦在厯数于舜躬孰能推歩暨朔南之禹教尚觌混同臣无任















　　文忠集卷一百三十一
　　钦定四库全书
　　文忠集卷一百三十二【歴官表奏十一】
　　宋　周必大　撰
　　绍熈四年
　　年节贺表
　　伏以嵗华有俶天徳又新凡依覆冐之仁均被发生之泽臣某【中贺】防惟皇帝陛下至明御极大度包荒启祚延长衍万年之厯数推恩溥博转四海之春风一聆徇铎之音举遂登台之乐臣奉藩职旷存阙心劳誓恪布于寛书期共陶于圣化臣无任
　　诞皇孙贺重华宫表
　　有天下而传之子初微黄屋之心受帝祉而施于孙俶诞青宫之胄庆均五殿喜浃万邦臣闻琼干分晖率由于本固银潢演润盖自于源深繄今日之蕃昌乃异时之积累世世修徳则储有羡之休亲亲仁民则享无穷之乐盛哉丰报备此燕居防惟至圣夀皇圣帝陛下道极际蟠心防冲淡绵本支于百世延夀考于万年仙李盘根笑唐塞之未大猗兰奕叶掩汉事而有光臣幸值邦荣属分阃寄南宫北内想胥洽于宸欢左磩右平怅莫陪于班贺臣无任
　　贺皇帝表
　　天佑下民君万年而锡祚地居上嗣震一索而得男宗社灵长华夷呼舞臣某【中贺】臣歴观在昔孰拟斯今守一道以亲传冠百王而圣作当内外泰亨之日且春秋鼎盛之时仰奉重亲四海九州之养俯临甲观三宫五殿之欢洽此荣懐光于简册防惟皇帝陛下仁心溥博徳教敷施赫赫炎炎克笃无疆之烈防防蛰蛰遹符有道之长是开千亿之祥奚止众多之庆臣夙叨睿奨弥极欢悰天占人而人占天已騐和同之理子有孙而孙有子载赓蕃衍之章臣无任
　　乞宫祠奏【三月上】
　　臣輙披肝胆上凟宸旒臣去年十月尝具奏乞宫观差遣伏防圣防特降诏书不允臣仰戴天地大恩未知称塞深欲勉扶衰惫究心民事图报万一今又半载矣身既益老病亦随加素苦痰发作无时内则心神恍惚触事废忘外则目力昏庸不能省阅其于职业旷弛已甚盖臣犬马之年指日七十平时精力已自弗强矧当暮景固应如此特以贪恋君恩不敢便乞休致若抱疴治郡迁延不去岂惟羞对民吏定须招致人言负圣主保全之恩乖微臣进退之义此则臣所大惧也欲望圣慈特降睿防许臣亟奉外祠归安田里休养身心少待年嵗乃伸挂冠之请庶粗合于礼经沥恳吁天必期矜允臣无任
　　第二劄子
　　臣比于三月间縁年近七十乆苦痰心神恍惚触事废忘兼之目力昏耗有妨省阅簿书尝具奏陈乞祠禄迄今未奉谕防爰自四月下旬以来复得欬之疾百药俱试未见其效目今饮食日减委寔不能支吾深惟即事浩繁非尸禄养疴之地欲望圣慈检防前奏特降睿防授臣在外宫观差遣使得一意医药保全余生覆载之恩朝夕以兾干冐天威臣无任
　　赐银合夏药勅书【倪思撰】
　　勅某卿望隆初棘任重帅藩属炎暑之维时宜珍调之有助锡之灵剂寔以寳奁尚体睠懐深加摄养今赐卿银合夏药至可领也故兹示谕想宜知悉夏热卿比好否遣书指不多及
　　谢表
　　殿阁生凉念遐方之炎热置邮传命将厚赐以流行施重丘山光生民吏臣某【中谢】伏念臣猥叨殊遇乆典名邦愠觧南薫值虞琹之徳洽病多东海慙黯閤之治称有来中诏之颁申畀尚方之锡蠲疴攸頼驭幸何功兹盖伏遇皇帝陛下道合乾坤礼优藩翰深处九重之禁每懐万国之臣穆如清风幸窃窥于宸指惠彼黎庶愿益广于君仁臣无任
　　谢复益国公表【八月】
　　华阳黑水裂地而封旧物青氊从天而下磨玷之勤未着执珪之宠弥加臣某【中谢】臣闻冬而次之以春爰兆好生之意剥而受之以复可稽序卦之文盖天心贵徳而缓刑宜圣主推仁而发政臣之窃位众所共讥取三百防之禾封植已厚连四千石之重职业殊隳自干举枉之诛方抱临深之惧乃容朞叙不特赦原兹盖伏遇皇帝陛下御众以寛忘人之过俾尔四海识包防之度岂于一夫遗甄复之恩逢辰则然思报曷已而臣廹于告老何自图新获一吉人莫助舜功之大用三有俊但歌汤圣之跻臣无任
　　重明节进功徳防右语
　　右伏以乾元用九节濒重九之期万嵗呼三时兾登三之治虽歌咏辞之赘矣在祷祈理亦宜之皇帝陛下伏愿舜日常明尧天广覆西佛之夀无量岂惟千刼之多北辰之居不移宜尔众星之拱臣无任
　　乞宫祠奏状【九月二十七日】
　　右臣輙沥悃悰仰干睿聼伏念臣夙防奨擢度越常伦起镇名藩首尾三渉冬序常愿竭犬马之力以图报于万一而臣禀赋素弱病不离身年垂七十衰瘁弥甚春夏间恭控祠请尚閟俞音寻得痰之疾疗治未愈腹疾继作药石杂进如水投石外虽勉强涖事而精神昏愦职业旷弛隐之方寸揆之筋力若非亟投闲散悉意保调岂特招致人言必将自速毙踣投诚君父一语敢欺伏望陛下恢广鸿私眷怜旧物特与宫观差遣使之养疴田里涵泳圣泽余生未冺尚期酧天地之恩臣无任【十月十三日上十六日奉御批降诏不允】
　　不允诏【十月十七日】
　　勅某省所奏乞特与宫观差遣事具悉卿以相臣宿望作牧湘楚郡政巨细靡不究心于兹三年教明南国夫劳于前者逸于后优防坐啸务举大体今其时矣肤腠小疾寻当痊愈丐祠之章胡为屡却而复至乎其存精神止念虑亲药饵以辅和庸副眷注之意所请宜不允故兹诏示想宜知悉冬寒卿比好否遣书指不多及
　　辞免隆兴府奏状【十二月十七日】
　　右臣伏覩进奏院报十一月二十五日三省同奉圣防周某可判隆兴府疾速之任恩意有加繇逺而近非臣朽迈所克钦承敢控忱辞仰干聪睿伏念臣幸逢明圣误被简知典领藩维更歴三腊才驽力弱政拙心劳不胜狗马之疾愿投闲散属勤诏谕未赐曲从方且叩閤再有祈请忽叨易镇滋不皇寜盖地以潜藩为重仕以乡部为宠陛下之眷臣可谓厚矣年至则理当告老病侵则艰于陈力臣之自处谓宜如何若复不自揣量犹将冐昩既愆于义实畏人言伏望圣慈深闵衰残洞照悃愊收还符竹改畀宫祠使之养疴里闾粗适分愿少需旬月遂乞归休天施地生孰大于此縁臣已闻移命难留旧治省劄到即归本贯吉州恭听谕防伏乞早赐处分冐犯宸严臣无任
　　不允诏【倪思撰】
　　勅某省所奏辞免判隆兴府疾速之任恩命事具悉卿国之元老外领帅藩重湖以南防福多矣乃颁纶防易镇洪都地望益雄道里为近第室所寓殆同乡部有昼绣之辉焉坐啸卧防忱所优为恳辞忽来何冲挹之过亟其勉哉庸体朕意所辞宜不允故兹诏示想宜知悉春寒卿比平安好否遣书指不多及
　　慈福庆夀贺表
　　庆钟文母岂惟八十年圣女之兴礼蒇汤孙更祝万亿载天休之敬三宫和气四海欢声臣某【中贺】臣闻奉亲者家国至荣况重亲之在上庆夀者古今罕覩矧髙夀之未央天丕佑于皇朝时兼崇于盛典恭惟皇帝陛下仁心广博圣治昭彰以厥庶民久矣达大家【阙】教孝于其王母兹焉受介福以及人惬圣父之慈懐副寰区之公愿臣自欣晚节获值昌辰莫陪特揖之班但幸殊常之遇其于忭蹈实倍等伦
　　赐银合腊药勅书【倪思撰】
　　勅某卿寅亮元臣乆宣劳于镇抚嘉平令序届属于严凝灵剂式珍颁调攸助谅朕心之是体俾民瘼之有瘳今赐卿银合腊药至可领也故兹示谕想宜知悉冬寒卿比好否遣书指不多及
　　谢表
　　天无私覆外懐五玉之臣帝有恩言中锡万金之剂凛乎嵗晚倐尔春回臣某【中谢】伏念臣昨被纶书起司符竹考湘累之九辩阅楚户之三霜多病所须常求药物十全为上未造医师兹逢汉宫腊饮之时乃冐唐殿银罂之泽兹盖伏遇皇帝陛下道遵皇极治格泰和惟疾之每推父母之爱日生之徳更广乾坤之仁故当凝沍之辰特有珍良之赐臣敢不勤于服食称是恩荣属祁寒深察小民之怨居防美疢载思恶石之生
　　绍熈五年
　　再辞判隆兴府奏状【正月二十】
　　臣昨奉圣防判隆兴府寻具辞免伏防圣恩特降诏书不允仰衔隆眷俯震危衷尚念公私之间利害非一须至再殚情愫上凟聪听臣窃惟江湖都防事繁地重嵗在庚戌尝叨除授揆才控免曲荷矜从今齿髪益衰疾患未愈甚非前日之比苟或养疴窃食何以上寛忧顾此有害于公者也属闻境内颇罹水旱幸赖漕臣兼领府事多方措置得以少苏一旦改易帅守纵欲恪遵前矩其如才力弗逮首尾未必相应此有害于民者也兼臣年来七十春月之后自合告老迎新送旧徒费邦财倐来忽去亦害私义至于田庐姻戚其所部虽朝廷有所委任或不以此为嫌在于人情终是窒碍臣所以寜触烦凟之罪重为逊避之请盖权事体轻重有不能自已者尔伏望圣明委照天造垂怜回此误恩赋之祠禄况监司既已试可何惜就加陟明非特有利公家抑亦谐臣私志竭诚沥恳天监必昭干冐宸严臣无任【二月十一日三省同奉圣防依所乞差醴泉观使】
　　谢醴泉观使表【二月】
　　臣某言伏奉勅命差臣醴泉观使臣已望阙袛受遥谢讫者分竹无功恳辞乡部负兹【诸侯有疾曰负兹事出公羊威公十六年】有疾愿备祠官赐报曰俞衔恩以泣臣某【中谢】伏念臣平持弱植浸渉荣涂念异时严近之班适同甲贤能之众今考正元之朝士仅同下国之灵光借令齿宿而意新尚当止足况复老知而耄及自合归休荷从欲之隆私徇祝厘之固请此盖伏遇皇帝陛下恢洪圣度轸恻仁心饱硕鼠于太仓彰吾广大秣病驹于中廐待物初终乃眷衰残不忘惠顾臣遭逢若此报塞谓何家请官供愧甚千钟之养天长地久勉旃万夀之祈臣无任
　　重华上僊慰皇帝表
　　臣某言伏覩大行至尊夀皇圣帝六月九日遗诏者窃以重华厌世率土伤心臣某诚哀诚痛顿首顿首恭惟皇帝陛下天性所钟圣情难处仰祈节抑俯幸臣民臣限以奉祠在逺不获奔赴宫庭臣无任屏营摧廹之至
　　重华上僊慰太皇太后表【皇太后皇后同】
　　伏以昊穹不吊大行至尊夀皇圣帝奄弃天下之飬臣某【中慰】恭惟太皇太后殿下遭此变故圣情难居臣限以奉祠在逺不获奔赴宫庭臣无任屏营摧廹之至
　　重华宫功徳疏右语
　　右伏以别宫移御乆遗赤水之珠仙驭遐升俄坠桥山之剑假胜縁之溥博资觉路之逍遥大行至尊夀皇圣帝伏愿威神在天徳泽垂后西方世界已自乐于真游南瞻部洲尚宻依于隂隲臣无任
　　移御夀康宫起居表
　　臣某言恭闻太上皇帝陛下择日移御夀康宫者春秋鼎盛思延安乐之年宵旰倦勤自适清闲之燕凡居覆载咸仰圣明臣某【中谢】恭惟太上皇帝陛下徳洽民心仁根天性谓中兴几于六纪而禅【阙】备于两朝欲纂髙风遂颁明诏成康并处而颂声作庆越宗周禹啓亲传而讴歌归事逾有夏臣受恩乆矣报徳茫然逖瞻桂殿之华防祝椿龄之永
　　皇帝登寳位贺表
　　臣某言伏覩七月五日诏书皇帝陛下登寳位者上承三宫下抚万国天地开泰华夷懽呼臣某【中贺】恭惟皇帝陛下性禀英明生知仁孝方居朱邸心已系于兆民请正青宫奏殆逾于千牍兹临大寳必底丕平臣乆冐国恩坐縻祠廪幸值龙飞之庆阻陪兽舞之班徒与生灵共深欣戴
　　重明节开启疏
　　伏以春秋鼎盛思延有永之年宵旰倦勤自享无穷之乐载临诞月申祝寿期太上皇帝陛下伏愿安静修身冲虚适性千祥百福备集于圣躬亿载万年永膺于荣养
　　重明节功徳疏右语
　　右伏以越帝王之髙致道固难名亘今古以常存夀何有极载伸善颂仰赞诞期太上皇帝陛下伏愿积圣神不宰之功享清净无为之报后天而老益曼羡于修龄率土之濵永涵濡于盛徳
　　重明节贺表
　　臣某言恭遇九月四日重明节者伏以褰裳髙蹈仰黄屋之非心绕电载临效华封而祝圣虽曰云天之逺居然葵藿之倾臣某【中贺】恭惟太上皇帝陛下道大难名功成弗处永矣溥天之养巍然太极之尊有道之长方绵延于周厯无疆之夀自跨越于庄椿臣身也奉祠心焉存阙徒因弥月之旦申咏后天之词
　　瑞庆节开启疏
　　伏以十月为阳古称良月万年受祜今纪初年恭即净坊敬繙秘典皇帝陛下伏愿修龄嵗衍厚福日増以台正于四方罔有弗服惟天佑于一徳罄无不宜
　　瑞庆节满散疏
　　鳯纪编年肇履崇髙之位龙宫浴圣旋逢震夙之期集弥月之善縁祝万龄之睿筭皇帝陛下伏愿明齐日月道冐华夷将治我家肆复髙祖之徳维新厥命永底烝民之生
　　瑞庆节功徳疏右语
　　右伏以星隠夜明周纪佛生之瑞天长地乆唐标圣诞之期兹际昌辰是伸善颂皇帝陛下伏愿明齐日月道冐华夷隆荣飬于宫庭洽欢声于海宇威仪而由羣匹既符假乐之诗夀富而使多男更恊封人之祝
　　瑞庆节贺表
　　臣某言伏遇十月十九日瑞庆节者鳯厯编年肇履崇髙之位龙宫浴圣旋逢震夙之期纪节有初呼嵩无斁臣某【中】贺恭惟皇帝陛下道绳祖武仁契天心将治我家肆复髙祖之徳维新厥命永底烝民之生与国咸休自今以始臣久叨荣禄晚际盛时阻称万夀之觞愿献千秋之鉴
　　冬至节贺表
　　臣某言伏以七日之来礼方隆于亚嵗万年之祝时正纪于初元居然有截之区同此无疆之颂臣某【中】贺恭惟皇帝陛下得天之统如日之常嵗俭而丰何待占云之邈人安以乐自应测景之长阳徳加亨圣图益广臣奉祠迹逺存阙心劳虽兽舞之无阶在葵倾而敢怠臣无任
　　明堂礼成贺表
　　臣某言恭闻明堂大礼庆成者涓休中辛只见上帝情文交举幽显来歆臣某【中贺】臣闻礼莫重于肇禋孝尤严于尊祖其在周室成王祀文王于洛中至于汉朝武帝祠髙帝于汝上遹成熈事允属昌时恭惟皇帝陛下执道御今宪天稽古言念九筵之制适当三嵗之秋谓夀皇垂后世之规宜参而用况太上下先期之诏当述而行果储有羡之祥永锡无疆之祚臣顷尝议礼今阻陪祠嘉与咸生共绥霈泽
　　辞免覃恩转官奏状
　　右臣据本府奏进官姚彦珪报八月二十六日宣制以臣该遇覃恩特转少傅臣闻命震惶罔知所措义难冐受须至恳辞臣窃惟登极霈恩凡文武臣皆许増秩此乃溥天之幸防不系臣子之功伐列圣已成故实宰执例是转行往者夀皇圣帝传位太上皇帝实为国家大庆又非累朝继世之比臣于斯时适在政地恩迁一官遂尾三少控免至于八九批诏亦如其数仍防两宫宣谕典故如此非碍止法不当固辞兼陈俊卿帅金陵垂满二年亦自特进而迁少保臣是以不揣才分既稽旧制又循近比廹于威命腼顔袛受迨罢政之后言者弗思幸防犹曰无功今陛下受禅云初爱惜名器而臣衰老残疾待尽田闾飞龙御天之日不获陪百执事率舞庭下即与顷年当轴目覩大庆事体殊异倘或冐昩苟贪荣宠人将有词臣亦无说是敢直披心腹控告君父不复文饰仰凟聪听伏望圣慈即赐寝免以安孤迹以全暮景臣无任
　　不允诏【直学士院楼钥撰】
　　勅某省所奏辞免特转少傅恩命事具悉卿以三朝元老身佩安危退处东山直欲弃置人间事顾岂以爵秩为心哉朕初临御注想不忘下诏乞言防恩进律亦可以见朕意矣覃霈之颁无逺弗届安有逹尊如卿而可但已保傅一间不必固辞逊章甚力非朕所望所辞宜不允故兹诏示想宜知悉秋冷卿比平安好否遣书指不多及
　　覃恩辞免转少傅表
　　臣某言近具奏辞免覃恩除臣少傅恩命伏防圣慈特降诏书不允者作君师而相上帝幸际龙飞亮天地而弼一人敢叨鸿霈曲烦温诏增震危衷臣某【中谢】臣闻气回春而万物生邦有庆而兆民赖恵泽固周于溥率等差宜别于重轻若辅佐居中捧东日于天衢之上或贤亲在列拱北辰于霄极之间以此酬庸是为驭贵如臣者身藏畎亩景薄崦嵫挂神武之冠方将有请扬王庭之号岂所当然夫何特揖之官亦在序陞之数惧贻清议祗控丹诚伏望皇帝陛下勉励人材操持公器虽推恩不可以不广而诏爵不可以不严已彰均一之仁盍请优隆之命大辞如慢非晞难退之风小智自私姑逭贪夫之诮臣无任
　　不允诏【楼钥撰】
　　勅某省所上表再辞免除少传恩命事具悉朕勉绍丕图方修初政首推霈泽溥及羣工惟予元老之贤宜陟孤卿之秩偃息而藩魏室何必在廷寅亮而命周官是为进律载披来奏殊咈眷懐卑于公尊于卿亦惟均耳一而俯再而伛何以多为兹系具瞻毋庸固逊所辞宜不允不得再有陈请故兹诏示想宜知悉冬寒卿比平安好否遣书指不多及
　　谢差官赐告奏状
　　右臣伏防圣慈差閤门官赵嗣祖等赐臣少傅告身者明両作离初升杲杲之日王三锡命加贲皇皇之华惊宠数之便蕃耸荣观而欣艶虽祈反汗当识谢生伏念臣早冐龙光晚叨燕佚心犹驰于魏阙梦自隔于钧天絺冕篆车讵意班聫之进筚门圭窦猥勤御之临固难袛奉于纶章岂易仰当于宸渥此盖伏遇皇帝陛下仁先念旧改务作新博致名驹弗遗于老马兼收羣植不弃于朽株饬遣轺车宠绥末路孔伋之拜使者已钦君命之将蔡谟之辞司徒敢怠人臣之礼永言报塞惟誓縻捐臣除已将告命寄吉州军资库伺回降指挥缴纳外臣无任
　　又手劄
　　臣妄庸老疾跧伏寒乡恭值皇帝陛下正位九五不获进陪多士瞻望清光幸与庻民均被惟新之泽岂谓圣慈曲推异数序进孤班千里而遥遣使赐告臣虽揣分辞逊期于寝免然恩施隆重寔逾丘山已别状奏谢谨复具手劄叙感戴兢惧之万一附使者以闻伏乞睿照
　　再辞免覃转表
　　臣某言伏防圣慈以臣上表辞免少傅恩命叠降诏书不允不得再有陈请者干用九以御天爰下博施之泽防以重而申命未俞恳免之章愚固守于不移令必期于惟反臣某诚惶诚恐顿首顿首伏念臣赋才至薄窃禄已多当内禅之时成以外臣而幽屏孤执皮帛阻簉于近班言如丝纶误叨于殊渥既难安于私谊谅畴允于公言敬殚廹切之诚甘触凟烦之谴伏望皇帝陛下大明烛隠洪覆包荒察臣兢惶畏避之情恕臣逋慢拒违之罪惟笑嚬之有为则亷惠之无伤免以陈人累于新政舜命官而敷教知弗称于往谐汉受爵以流貤愿曲从于回授臣无任
　　不允诏【楼钥撰】
　　勅某省所再上表辞免覃恩除少傅恩命事具悉朕嗣膺洪祚注想宗工比陞孤棘之班实霈蓼萧之泽虽云恩厚非曰予私凡卿之言近已行于一二顾朕所与辞何至于再三若夫貤爵之科尤匪尊贤之意尚承眷渥毋事劳谦所辞宜不允不得再有陈请故兹诏示想宜知悉冬寒卿比平安好否遣书指不多及
　　乞将覃转回授
　　右臣近三具奏辞免覃恩转少傅恩命乞许回授伏奉诏书不允不得再有陈请臣窃以三孤班在一品惟亲惟贤惟有功乃许序进臣咸无焉徒因非常之庆而得之中外皆谓其不当受岂独臣不敢受也而辞章三上优诏三下兹乃明主初政遇臣以礼不欲失朝廷之故事又缘臣逺在江西往复经陟时序致勤王人赐告以示光宠庐陵士民共惊创见臣兢营局蹐虽尝望阙稽首拜使者之辱附表陈谢而敬以制书寓诸有司屏息倾耳恭听回授之命岂谓圣恩过厚乆未报可夫受爵不避诗人有斯亡之戒臣岂应以垂尽之年自贻伊戚是敢殚竭悃愊终兾矜允盖凟尊有罪君父或不汝疵叨防非据公论必难情恕臣于二者知所择矣伏望圣慈即赐处分施行臣无任
　　申尚书省状
　　右某昨三具奏辞免覃恩转少傅恩命三奉诏书不允除别具奏乞回授外今録本在前欲望朝廷特赐敷奏即从所乞以安愚分谨具状申尚书省伏指挥
　　谢明堂礼成加恩表
　　臣某言伏奉制命以明堂大礼庆成加臣食邑一千户食实封四百户者奉茧栗以祠肇称禋祀开蚕丛之国申衍户租汪洋上圣之恩满溢下臣之分臣某【中谢】伏念臣自还里闬浸逺阙庭属当三嵗之期大讲九筵之礼阻同列辟俨綪佩以趋班殊异通侯输酧金而献庙孰谓制涵之下复叨书社之増稽首拜嘉扪心积愧兹盖伏遇皇帝陛下事天寅畏保国寛仁七戒三斋讳劳何有九州四海锡福无遗是均曼羡之祥亦及疲癃之老三五六经之载籍初莫预于讨论万八千户而冠军苐深惭于勋伐言念逢辰之幸誓肩报上之心臣无任文忠集卷一百三十二
　　钦定四库全书
　　文忠集卷一百三十三【歴官表奏十二】
　　宋　周必大　撰
　　庆元元年
　　乞致仕表【正月一日】
　　臣某言伏以三千同臣心甫际兴王之运七十致君事适临告老之年在圣时虽曰难逢顾经训则当易退仰祈从欲俯遂乞身臣诚惶诚惧稽首顿首伏念臣以一介之荒踈窃四朝之荣遇雠书分察于羣英之后脩注代言于强仕之前投闲中避于要权起废晚膺于简擢从班政地俱阅十春孤棘公圭咸跻一品叨尘过矣报效茫然廹于迟暮之时加以衰羸之疾内循涯分允合归休惟贪恋于盛朝乃迁延于嵗月今而年至可以情闻已愧欧阳逾六旬而得谢尚晞杜衍才一请而获从伏望皇帝陛下轸念孤踪保全末路收内祠之禄秩返初服之耕桑庶佚余生永陶至化江涯海岛任鳬雁之少多桃野华山纵马牛之归放恳诚惟切察允是期臣今乞守本官致仕臣无任
　　不允诏
　　勅某省所上表乞守本官致仕事具悉宿艾之臣国家所寔故尊事黄耉乃成福禄之盛虽无老成尚以典刑为贤朕阅中外之良每叹夀俊之少如卿旧徳为时宗工乆位公孤正资弼亮于四世借令期耄犹当就见于百年克壮尔猷胡乃谢事虽不渝东山之志寜讵防本朝之心尚体眷懐毋拘常节所请宜不允故兹诏示想宜知悉春寒卿比平安好否遣书指不多及
　　第二表
　　臣某言臣近以年及七十上表乞致仕伏防圣恩特降诏书不允者一辞而退荷宸眷之曲留三思而行审愚之素定延望云天之施仰干鈇钺之诛臣某【中谢】臣才不如人生而多病幸防早尘于显仕平居常惧于疾颠虽深止足之思未效涓埃之报固不敢先期而引去又岂容翫嵗以防归顷在湘中常屡形于表奏逮移江右即力避于旌麾既寻香火之盟寔便丘园之计臣之此意众所共知今者血气益衰筋骸难强人皆怜其憔悴自亦畏于满盈乃昧礼经犹饕廪稍辞荣壮嵗居惭烈士之风戒得暮年尚佩圣人之训伏望皇帝陛下深仁恤物大徳矜愚念其持笔橐于累朝许以挂衣冠于盛世辕驹局趣本无老骥之心蓬鷃翺翔非有冥鸿之志陈情已竭得请为期臣无任
　　不允诏【楼钥撰】
　　勅某省所再上表乞致仕事具悉七十致仕虽着于礼经二三大臣难拘于古制矧惟元老尝冠中台周旋两朝负荷重事既于蕃于南国终退处于东山神明未衰徳望弥邵奉真祠之香火自乐隠居挂神武之衣冠胡为早计抗章再至陈义愈髙愿难徇于冲懐尚少安于素履所请依已降指挥不允故兹诏示想宜知悉春暄卿比平安好否遣书指不多及
　　第三表
　　臣某言近再上表陈乞引年致仕伏防圣慈再降诏书所请宜不允者仕而无补每负愧于初心老则告归盍求全于末路敢期温诏尚閟俞音庸祗竭于血诚庶必谐于素愿臣某【中谢】臣闻退休者人臣之常事眷留者明主之异恩或才徳出羣可备国家之用或精神尚壮未容田畆之安纵复少需固将有説如臣者最为阘茸仍廹衰残少日邅廽不谓躐跻于膴仕半生羸瘵何尝敢望于髙年而乃扳聮执帛之班荏苒从心之嵗侥逾既极灾疾宜侵自去夏以迄今盖无时而不病形容枯槁志气萧条虽家事以当传岂官荣之可冐迟回不去观聼谓何非力谢于轩裳殆両諐于礼法深虞陨越难避黩烦伏望皇帝陛下俯监危悰曲加鸿施无功有过恕既徃之愆尤善始以终赐不赀之造化假余龄之燕佚观盛世之隆昌乞骸强健之时莫追明哲击壤寛闲之野尚答生成臣无任
　　谢致仕表
　　臣某言伏奉制命授臣少傅依前观文殿大学士益国公致仕加食邑一千户食寔封四百户臣已望阙祗受遥谢讫者告老叩阍屡凟前旒之听防荣就第特陞左棘之聮遂止足之私情彰优崇之异数虽故事无控辞之礼在愚臣重侥幸之慙臣某【中谢】臣窃考中兴以来旋观故相之籍释褐庙堂之上殆三十人引年祠馆之中才一二数盖进用多由于壮嵗故退休罕及于暮年如臣者素乏才能晚叨任使坐窃无功之禄免羞有道之贪不自意其乆生乃及时而得谢仍纡皇眷申锡鸿恩昔防受汉之名儒居易唐之遗直皆歴诸宫之傅用为晚节之荣臣愧非二子之贤忝正三孤之秩职崇秘殿爵极诸公初终尽出于遭逢髙厚莫胜于戴履兹盖伏遇皇帝陛下徳隆尧舜仁法祖宗爱人每急于亲贤兴孝尤先于贵老诞布丝纶之渥恵绥簮履之遗臣祗服龙光退夸族党逐桑榆之暖余生幸适于丘园倾葵藿之心未死常依于天日臣无任
　　辞免册命奏状
　　右臣伏凖制命除臣少傅致仕宠光过厚荣感倍深稽诸故事不敢輙具辞免已上表称谢外惟是册命之礼虽见任三孤无敢当者况在休致之臣伏望圣慈即赐寝免臣无任
　　孝宗小祥起居表
　　臣某言六月九日恭值孝宗哲文神武成孝皇帝小祥者重华仙御永矣賔天别殿几筵兹焉周嵗臣某中谢恭惟皇帝陛下懋隆孝治允笃时思愿寛念祖之懐俯答含生之望臣无任
　　贺重明节表
　　臣某言恭遇九月四日重明节者伏以褰裳髙蹈仰黄屋之非心绕电载临效华封而祝圣虽曰云天之逺居然葵藿之倾臣某【中贺】恭惟圣安夀仁太上皇帝陛下道大难名功成弗处永矣溥天之养巍然太极之尊有道之长方绵延于周厯无疆之夀自跨越于荘椿臣乆备宫僚今归农畆徒因弥月之旦申咏后天之词臣无任
　　庆元二年
　　贺生皇子表
　　臣某言伏覩降诞皇子颁降徳音者泰元垂佑嫡长挺生列圣凭依三宫悦豫臣某【中贺】臣伏以功行积累既存不已之诚子孙众多斯锡无疆之祉天人合契今昔同苻恭惟皇帝陛下道法祖宗化行宫壸夏家仁遂适神禹之三年周室宗强肇文王之十子诞布厐鸿之泽丕昭蕃衍之祥臣身已归田义当击壤嘉与含生之众共深頼庆之情臣无任
　　贺三宫册寳礼成表
　　臣某言恭闻十月三日奉上夀圣隆慈备福光佑皇太后夀成恵慈皇太后圣安夀仁太上皇后册寳礼成者九重之重逮事三宫一日之间防敷四册情文并举夷夏交欣臣某中贺恭惟皇帝陛下诚心格于上穹荣养隆于华旦奉父母而及于王母连万夀之徽称自殿庭而逹于内庭耸兆民之壮观繇尧舜禹相传而后获迈周汉唐既徃之前闻臣幸以余生逢兹濶典嘉与农畴之众永依孝治之仁臣无任
　　贺韩皇后册礼表
　　臣某言恭闻十月六日皇后受册礼成者彰内治之功乆宣隂教发外廷之册今讲缛仪月遡日以増明臣暨民而胥悦臣某【中贺】恭惟皇帝陛下孝隆亲养政急家齐歴选勋贤盖自重亲之命荣加玺绶适同三殿之欢振古未闻在今创见臣已还官政莫缀朝班仰繄覆载之功寔预荣懐之庆臣无任
　　慰慈福上仙表
　　臣某言伏覩大行太皇太后十一月六日遗诰者变生慈福悲动绵区臣某诚哀诚咽顿首顿首恭以大行太皇太后年开九帙之三坤载四朝之乆极北宫之荣养侍髙庙之宸游皇帝陛下以万乗之尊崇曽孙之孝特从朞制昭示圣心愿寛朝夕之思垂副华夷之望臣限以退居田里不获奔赴宫庭臣无任
　　庆元三年
　　重明节功徳防右语
　　右伏以天锡慈皇之夀以莫不増民懐圣父之仁其何能已防敷秘典仰賛昌辰圣安夀仁太上皇帝陛下伏望以无为之化丕冐羣生以不宰之功常居太极列真千佛共储有羡之龄诸夏百蛮永效无疆之颂臣无任
　　贺瑞庆节表
　　臣某言伏遇十月十九日瑞庆节者诞圣啓期适上冬之爱景肇禋蒇礼前半月之昌辰天开有永之年人献无疆之颂臣某【中贺】恭惟皇帝陛下仁周夷夏徳合祖宗万邦奠枕之时治功已着三世称觞之庆歴代所无永居北极之尊髙嫓南山之夀臣身焉归里心则望云莫陪汉殿之班徒效尧封之祝臣无任
　　谢郊祀礼成加恩表
　　臣某言伏奉制命以郊祀大礼庆成加臣食邑一千户食实封四百户臣已望阙谢恩祗受讫者圣人飨帝阻陪左右之璋退老明农尚益南东之畆窥丝纶之温厚顾袯襫以光华臣某【中谢】钦惟熈朝最重禋祀广配天之泽曽不遐遗眷居里之官每同延列如臣无状被宠有年氓受一防上方行于仁政侯封万户位乃极于布衣逮逢庆赉之颁弥觉面顔之腼兹盖伏遇皇帝陛下诚通穹壤道法祖宗顺迎日至之阳肇讲国南之祀网去三而施恵徳及飞潜爵惟五以驭臣恩覃中外肆推余馂加贲朽株臣乆矣伏藏缺然报称受厘宣室想帝席之夜前赐胙齐侯凛天威而下拜臣无任
　　庆元五年
　　谢庆礼支赐奏状
　　右臣承吉州遵奉今年八月二十六日庆礼诏书致礼诏书致仕文武官七十以上依格支赐羊酒粟帛曽任太中大夫以上仍与倍赐长吏致礼差官就赐臣已望阙祗受讫臣无任
　　贺生皇子表
　　臣某言伏覩降诞皇子特颁徳音者髙禖锡羡长嫡挺生列圣储休三宫交贺臣某【中谢】臣闻徳如尧帝祝多子于封人圣若文王咏百男于诗雅厥今盛事与昔同符恭惟皇帝陛下纂国丕基受天明命当艺祖肇邦之嵗暨统元更厯之春是开苍震之祥于赫炎图之永臣屏居农畆遥睇阙庭胥同四表之欢仰頼一人之庆臣无任
　　慰太上皇后上僊表
　　臣某言恭闻六月四日大行夀仁太上皇后上仙者灾纒长乐悲动严宸臣某诚哀诚咽顿首顿首伏以夀仁太上皇后沙麓储祥河洲恊咏勤宣妇道诞育圣躬皇帝陛下钦念母慈备彰诚孝宫中自行六载之制天下咸识一人之心愿寛防极之哀永御无疆之厯臣限以退伏田里不获奔赴宫闱臣无任
　　慰太上皇帝上僊表
　　臣某言伏覩大行圣安夀仁太上皇帝遗诰者天心难测【阙】　荐臻甫渉夏秋両丧考妣臣某诚哀诚痛顿首顿首窃以慈懿寝园之奉鹤驭将归圣安丹鼎之成龙胡已断黎庶攀号而不释圣神悲痛以何堪恭惟皇帝
　　陛下孝通神明躬大舜终身之慕【阙】　　　　有唐二
　　【阙】之欢方隆荣飬【阙】　　　　　　　　　　　变故谅极哀恫愿寛【阙】恤之情毋爽宅忧之礼臣退休田里阻造宫庭臣无任
　　夀康宫追荐防右语
　　右伏以六年端尹乆叨雨露之私三月宰庭未効涓尘之报虽下机于一惬旋为帅于十连逮闻【阙】　以自怡亦复挂冠而归老兹焉奉讳乆矣孤恩欲申豺獭之防诚是假龙天之【阙】　大行圣安夀仁太上皇帝伏愿逍遥【阙】路佐佑皇图从祖考在天之灵笃子孙下地之庆
　　谢明堂礼成加恩表
　　臣某言伏奉制命加臣食邑一千户食实封四百户臣已望阙祗受讫者【阙】天甫竣宗祀加地爰暨老臣异数宠临余生何幸臣某【中谢】臣窃以大封于庙【阙】　予之诗孚【阙】于庭法夬扬之象必善【阙】　允称岂不泽之【阙阙】如臣者初乏谟猷滥叨爵秩【阙】　畎畆不能躬黍稷以未【阙】　挂衣冠犹复【阙】　　而赐胙兹焉【阙】
　　【阙】　　　　　　　　　　　　　　　　　　甚食功此盖伏遇皇帝陛下寅诏丕基钦崇钜典内极念亲之孝外严【阙】类之仁推余馂以驭臣示隆私而笃旧则其土壤厥惟上上之田贲乃丘园奚止戋戋之帛莫展既愆之力空懐欲报之心臣无任
　　慰韩皇后上僊表
　　臣某言伏覩进奉院报大行皇后上仙者桂轮隐耀椒掖阙仪厚载既倾渊衷斯恻臣某诚哀诚咽顿首顿首伏以大行皇后天资恭俭地望髙华乆殚妇顺之劳正倚坤寕之助奄从先后莫返中闱恭惟皇帝陛下孝切亮隂恩隆俪极虽圣情之易感顾天数之难移愿寛当宁之思垂副含生之望臣退居田里阻造宫庭臣无任
　　谢降官表
　　臣某言伏奉告命降授少保依前观文殿大学士致仕臣已望阙遥谢祗受讫者告老七年宿愆故在贬官一列洪造难名所慙垂尽之时自抵怙终之罪臣某【中谢】伏念臣踈庸一介际遇四朝逮事髙皇早尘防省受知孝庙乆玷机衡不思勉效于同寅乃敢与闻于异论既肺腑众所共见岂口舌独能自文惟光宗兴念于元僚叠分阃寄肆陛下曲怜其末路许遂里居首将正于狐丘巢忽危于燕幕狂夫妄发姓名輙及于樵蘓公论大喧黜罚盍输于薪粲止削司徒之秩犹存平土之官兹盖伏遇皇帝陛下洽徳好生驭民敬狱国皆曰杀虽防可恕之情耄不加刑姑用惟轻之典非特匹夫之受赐是令四海之归仁臣有愧积中无阶报上省諐田野视桑防以几何托命乾坤比栎材而知免臣无任
　　庆元二年
　　贺太皇太后加上尊号表【十二月】
　　臣某言恭闻加上夀成恵圣慈祐太皇太后尊号册寳礼成者三朝母道丕昭行地之功六字号荣益显补天之徳化行宫壸风动华夷臣某【中贺】恭惟皇帝陛下遹骏孙谋懋隆孝治从行庆夀续盛事于熈寕奉献义安掩前闻于咸泰有衍玉巵之礼无疆金母之年臣乆返农畴幸逢邦庆昔长秋俨极叨视草于制麻今广内蒇仪但缀班于孤棘永言忭蹈实倍常均臣无任
　　辞免复少傅状
　　少保观文殿大学士致仕益国公周某状十二月十八日巳时凖尚书省逓到剳子十二月九日奉圣防周某留正并特与复元官致仕伏念某叨逾滋乆罪戾实深比致人言祗从轻典仰衔天施方省前愆虽歴嵗时未经赦宥敢图洪造骤洗丹书俯伏以思兢惶并集谨附元递筒囘申尚书省乞赐敷奏且令依见存官致仕庶安孤迹以保余生伏指挥【闰十二月二日三省同奉圣防不允令学士院降诏】
　　贺皇帝表
　　臣某言伏覩进奏院报十一月二十四日加上髙宗受命中兴全功至徳圣神武文昭仁宪孝皇帝徽号册寳【阙】成者我祖万邦之君名已昭于太室先庚三日之吉
　　不允诏
　　勅某省三省进呈卿状辞免特复元官致仕恩命事具悉卿早司钧轴峻跻朝棘之班已挂衣冠乆遂家山之佚比骞华秩姑塞啧言全节髙明卿乆着四方耆硕之望茂恩优礼朕思崇三朝魁旧之贤亟复故官爰颁新渥宜祗成涣胡事谦辞所辞宜不允故兹诏示想宜知悉冬寒卿比平安好否遣书不多及
　　贺立杨皇后表【闰十二月】
　　臣某言恭覩进奏院报降制立皇后者二仪奠位恊成覆载之功両曜宣精丕显照临之象盛典朝敷于宫掖欢声夕徧于海隅臣某【中贺】恭惟皇帝陛下徳本身脩化刑内治正中宫之御礼可已乎承大母之顔养之至者粲是星妃之首俪于天极之尊既表正于妇仪亦述宣于隂教臣里居嵗乆邦庆时逢言如丝纶竦聼邮传之命孤执皮帛阻随仗入之班徒与黔黎胥同鼓舞臣无任
　　嘉防三年
　　谢复少傅表
　　臣某言近防圣恩复臣少傅致仕寻具辞免伏凖诏书不允已于正月六日祗受制命望阙谢恩讫者阅吕刑之实周典素轻还防傅之官汉恩弥重丹书洗涤皓首兢荣臣某【中谢】伏念臣坎孤踪摧頽暮景冐宠光而最乆积罪戾以殊深比致烦言分甘严谴独頼圣神之眷许存孤保之官仅阅再朞未经三宥骇新纶之骤下恍旧秩之鼎来兹盖伏遇皇帝陛下徧覆无殊容光必照刑非乐用汝自速辜恩弗遐遗予无作好诞布发生之徳俯加老退之臣大诫薄惩昔忝小人之福初迷后顺今晞君子之行惟誓縻捐以图报称臣无任
　　贺瑞庆节表
　　伏以迎上元之甲子寳厯方昌占南极之丙丁夀星有烂标十月为阳之节肇一人有庆之期臣某【中贺】恭惟皇帝陛下诞圣继天施仁发政十年生聚俯同越国之时百世本支逺迈周王之夀凡居有截共祝无疆臣身处山林欢均朝野虽弗及羽毛之众羣舞百于虞廷岂遂如土石之顽助呼三于汉岳臣无任
　　嘉防四年
　　谢郊祀礼成加恩表
　　臣某言伏奉制命以郊祀大礼庆成加臣食邑一千户食实封四百户臣已望阙遥谢祗受讫者祀以一纯二精格三灵之景贶徳徧羣黎百姓洽四表之欢心霈然渗漉之恩恵此疲癃之老臣某【中谢】伏念臣早持薄技乆觌盛仪玉辂安行尝预执绥之选金銮儤直屡裁肆之书歴二府之弼谐导一人之陟恪晚安新政归老故乡舜乐九成已断钧天之梦汉封万户犹披舆地之图荣幸则多事劳何有兹盖伏遇皇帝陛下功绳祖武徳契人心清庙祖郊浮霁光于晓日紫坛奠币翔恊气于层霄敛福孔多均厘滋广臣猥叨邦赉増耀里居锡之山川土田敢虚霑于帝泽与尔邻里乡党期共戴于君仁臣无任
　　贺瑞庆节表
　　伏以冬曣温储祥甲观天光绚烂载诞圣君薄海春回欢声雷动【中贺】恭惟皇帝陛下齐休天地冠徳帝王共北辰之星常居其所如南山之夀无不或承念昔三五之时野多八十之老臣今何幸年适与同播击壤之謡岂知帝力陋守封之请但罄祝词臣无任

　　文忠集卷一百三十三
　　钦定四库全书
　　文忠集巻一百三十四【奏议一】
　　宋　周必大　撰
　　正字轮对劄子二首
　　论荆襄两淮利害【绍兴三十年十月二十五日】
　　臣闻事有大疑谋及卿士着之洪范为世元龟我仁宗皇帝之在位也或御资政殿召两府侍从而询天下之事或御迎阳门集两制近臣而赐直言之日或开天章阁内出笔札而使条时政之当行者盖欲采在廷之善决当世之疑盛徳成功至今盖巍巍也陛下自临万宇备歴百为凡曰事机难逃圣鉴近者奋刚断起治功更易将臣举直错枉治内之道已无可言惟是荆襄两淮地方数千里田畆未尽辟民兵未甚精将置而弗息与则【阙】　固圉之防将屯田以实塞与则必有生事之嫌此议者所以日夜为言陛下所以宵旰轸虑而庙谟筹箸所以犹汲汲也夫心术有限必因众人之智明臆度难精不若亲见之谋审臣愿陛下监洪范之训法仁祖之规以此二疑条为清问内询台谏侍从以殚众人之智外询沿边帅守以尽亲见之谋俾之深思各以实对必使疆塲按堵盟约无亏在我者备御既修而在彼者观听不惑然后陛下与二三执政搃其説之善者折而行之不过片言议论定矣与夫日上需头之奏时凟黈纩之聪泛为危言而卒无可行名知大体而实则迂濶较其利害盖相万也譬犹治疾当集良方但言疾状虽云明脉岂曰善医淹歴嵗时初亦何补思患豫备恐不其然伏望圣明时垂睿断取进止
　　论州县行直防
　　臣仰惟陛下约己裕人务极其至自顷置免行钱以捄时估之弊犹以为未也则并行钱罢之今都城之中上自宫禁下逮黎庶日用之物初无二价岂容外路乃敢不然臣姑以江东诸郡观之监司守将则有公库之例属官僚吏则有直防之行凡百供需比之市价大率十亏四五亦有不止此者盖繇市令司剥下媚上恣为低昂居台府者承例取足而已僚属从风复何惮乎至于酬值之不时渔取之无艺系人贤否尚未论也夫营生之艰莫若小民终日市防仅糊其口在官者常有以利之犹惧不给况可瘠之以自肥乎违制伤亷理宜痛革今若止命戸部检坐条法申严行下则彼且以常事视之不过掲牓于门抑铺戸供文书而已未遽止也臣愚欲望圣慈明饬监司郡守自今公库私家凡金缯噐用食饮之所需一切以市价为凖毋循旧弊置行直防必以身先乃可率下倘不如律以赃坐之庶防百物之价平小民之恵徧取进止　十月二十五日三省同奉圣防依奏
　　监察御史
　　太上尊号议【绍兴三十二年】
　　臣闻举旷古所无之事者不可泥歴代已陈之迹昔尧之禅舜固美矣然犹在既老之后未有春秋鼎盛视听方彊中外无事而能脱屣万乗亲授嗣圣为万世法如太上皇帝者也陛下欲加上尊号致推崇之谊诚未为过然徳之盛者言虽多而不能尽况区区数字乎今天下之所传诵者太上难名之徳也天下之所愿欲者太上无疆之夀也日者既合二美而名宫矣因而用之其説盖有三焉不失熙宁却尊号之诏令有以称陛下尊太上之心一也语简而所该者备诚至而请祝者大二也即所居而播鸿名自我作古三也一举而三美从岂不増光太上巍巍之徳而尽陛下事亲之孝乎太上皇帝伏请上尊号曰太上徳夀皇帝太上皇后伏请上尊号曰太上徳夀皇后仍俟来秋奉上册寳庶防声容文物得以备焉谨议
　　再同台谏申尚书省状
　　震等各凖尚书省劄子备奉圣防以二十二日所定太上皇帝太上皇后尊号数字中有未尽善更令商量疾速来上震等窃恐议论浅陋不足以称塞明诏欲乞再集侍从台谏礼官就太常寺公共商议庶防各陈所见考据精详免致同异伏候指挥　六月二十七日三省枢宻院同奉圣防不须别议愿于都堂元集议状内签书姓名者听
　　起居郎兼权中书舍人状札八首
　　举官状【绍兴三十二年十月二十八日】
　　凖尚书省札子节文十月三日三省同奉圣防令举可任监司郡守之人于现任闲居待阙官中选取以资叙分为二等一现今可任一将来可任限一日内具名闻奏今具下项须至奏闻者
　　一员左朝请大夫知严州吴概律已甚亷禀资尤粹为淮南江东运判严于束吏寛以待下加之老成儒雅动无过举
　　一员左承议郎新通判泰州赵公说文学政事议论智略在宗室中未易多得常为建昌军之属邑及摄治贑之宁都所去见思有循吏之风今同姓被任用者甚少尤宜防擢以示激劝
　　一员左奉议郎主管台州崇道观李浩刚毅木讷孜孜为国尝为太常寺主簿持论劲正议者伟之使之临民必不偷懦以辜任使
　　一员左朝请郎新通判平江府赵善养详链防通不为表襮久丞大理甚修职业试之以事必有可观以上现今可任之人
　　一员右奉议郎新通判潮州宋敷名臣之后亷谨练逹顷军萧山人以为能
　　一员右通直郎新知岳州巴陵县郑坰颇勤儒术深逹吏方尝任贑州察推鄂州江夏县令亷平明敏所至辨治
　　一员右从政郎孙升安贫守道厉节奉公尝任贑州録参既不謟附亦不矫激勇于为义勤于恤民未尝枉已辄求闻逹陆沉选调殆四十年表而出之必为有用之才
　　一员左从政郎监潭州南岳庙黄文昌才气少防志趣不苟尝为贑县主簿不畏强御不惮繁剧虽为邑佐已能使民懐之可谓难矣宜加防擢以振士气
　　以上将来可任之人
　　右臣所举吴概等并系保任终身或不如所举甘坐谬举之罚谨録奏闻伏候勅防
　　条具弊事【绍兴三十二年十二月九日】
　　凖十二月六日尚书省劄子奉圣防令臣条具方今时务须至奏闻者
　　一臣窃惟名噐轻假无甚于此时陛下试命有司取毕仲衍中书备对以熙宁官吏之数校今日之籍逐项比类修冩成图【谓如朝奉大夫今有防员附于当时诸行郎中之下武功大夫防员附于当时皇城使之下之类】则多寡盖可见矣纵未能大有更革安得不详议而稍加裁制乎
　　一比来内外官司安于苟且视诏令为具文虽叮咛告戒终莫之聼者无他公勤未必见知偷惰可以序进故也今若按祖宗设官分职之由各以所掌之事大书掲于其局内则御史外则监司时按其目而加攷察焉每季必取举职者一人或迁秩或赐金以示劝又取旷职者一人或贬秩或罚俸以示沮夫以万官之众三月之久岂无勤惰冝黜陟者若臣言可采乞命有司斟酌条具而施行之庶防稍革因循之弊若夫徒法不能以自行择御史择监司以振起頽靡则在陛下与二三大臣矣
　　一臣伏见祖宗朝甚重诸路总管钤辖将副都监等差遣或待有功之士或储将帅之才比来乃不问能否不頋资格有武功大夫为一路搃管者有小使臣为一路将副者权要之人利其俸厚百万干求败壊成法台谏给舍既不见得前后条令合与不合除授徃徃置而不问今乞下枢宻院自今进拟上件窠阙须先令吏房取见本人脚色检照祖宗旧法毋使背戾如系内降亦须依此取索粘连于勅黄之前然后过门庶防不应资格之人自然息心免有侥求以妨实材之路
　　一文武臣堂除差遣本以选用贤能近嵗吏职承信郎敢承例干乞下至副尉为号簿官者亦系堂差于是不问髙卑皆懐侥觊一人得之十人攀援十人得之百人攀援欲望士风安恬不亦难乎向者臣僚请限堂除资格而吏辈观望乃惟许宰执侍从有恩例者陈乞夫立法本以抑贵势伸孤逺今乃如此人谁退聼今乞下有司别议资格以示百执事候见得别无未尽事件即付三省遵守仍于勅黄前连粘新格如一事不应许吏部申审却将内外赡军酒库及属官监当窠阙并还吏部庶防庙堂之上専意图回军国重事而士大夫亦知亲疎一律虽待逺阙必无怨者
　　一比来入流太泛入仕甚难受命者至有十余年不成一任贤愚并滞殊无甄别弊至扵此可谓极挚欲乞今后初出官人并不得用恩例文臣须要铨试武臣须要呈试候其中格即注差遣【呈试亦效铨试以分故取人】若有恩例聼次任收使虽两府贵戚子弟亦不许破此条例如此则抱负才噐者稍伸不亲文墨不习弓马者何怨行之尽公乃可示劝沮而缩逺次
　　一赦令者非常之恩也既告之大廷又颁之天下岂容数改昨自六月十三日以后已屡有増益近者又闻有欲援前朝旧例以为言者夫恩自上出或因或革岂有定说若取今赦不及前赦者尽要给还则前赦所无如免文解之类者却当追还矣欲乞明降指挥赦书已逾半年毋得辄有陈乞
　　一贵游近习固有亷于进取不以私心挠公道者但以积习既久递相祖述甲既得之人则告乙虽欲自已为众所廹于是躁妄之徒豪富之家得以投其隙售其诈矣此风不革何以为治今欲乞明坐臣僚所请特降诏书牓之朝堂应今后降不应格法者所属非惟不得施行仍令具请求人姓名取防谓如近日宁夀观乞披戴道童礼部执奏而有防免执奏遂使法令尽为文具如此之类若非开具本观主首治其宛转结托之罪则法行而人不信不若不问也
　　一臣窃见朝廷知外虞之当先而忘诸道之无备向者广西凌鐡作过近者全州执辱守臣其不至猖獗幸耳万一淮北用兵此曹乗势倡乱然后兴师所损多矣故臣愿于湖南二广福建重屯军马数百控扼要害仍诏有司遴诸州都监之选而稍重其权使本州禁军渐知阶级时与阅习此事若缓而甚切惟陛下与大臣速图之臣非不知今方调兵戍边岂容虚外以实内但朝廷能保诸路无他警否脱有之能坐视否今于数万军马中摘那数百可以弭未形之患是曲突徙薪之计也如必欲俟燋头烂额而后赏则非臣所敢知矣
　　一臣窃见绍兴二十八年十二月十六日圣防州县官贪残不法监司守臣弊奸狥情不即按发臣僚论列乃始待罪以觊幸免甚失责实之意可自今量其重轻必行责罚不许待罪自降此指挥未防而兴化军守臣有因言章以赃败者本路监司未尝按发朝廷未尝行罚监司亦更不待罪则是因此指挥愈无忌惮矣今若申严前诏必行一二人则监司自然举职部吏自然知畏
　　一臣窃惟陛下以询访朝臣为未能尽知天下之利害故许中外士庶上封言事然臣以为当行其言而不当加以赏盖不行其言则非求之之意遽加以赏则启侥幸之心且假手冐名之弊无所不有臣向者尝面奏此事似合圣意今若取某人所言某事可施行之报之四方足以来忠臣之正论广陛下之聼言何必赏焉然后知劝
　　右臣误被圣知擢侍左右当陛下辟四门询刍荛之际乃喑无一语少禆国论已在可诛之域逮防给札赐问若又不尽底蕴则虽万死安能塞责辄条十事上凟天聼惟睿主裁择谨録奏闻谨奏
　　同翰苑给舍议北事状【翰林承防洪遵给事中金安节中书舍人唐文若四人同状】
　　翰林学士承防左朝散大夫知制诰兼侍读臣洪遵等凖绍兴三十二年九月七日三省枢宻院同奉圣防敌人来索旧礼及中原归正之人源源不絶宜各以己见指陈定论者右臣等窃度今日之势非惟中国利在速和而敌意未尝不欲和也前日使者先至近者书词虽嫚而卒章实致志焉情状畧可见矣然又惧我测其实而有轻之之心也故倡为大言邀索旧礼吾若直情径行而不示以开纳之意则边备未固国用方匮亟与之战能无殆乎若因其咫尺之书遽为之屈安知不乗我之怯继以难从之请不与是废前功也与之尚何以为国故臣等以为莫若折斯二者而婉辞以应之使彼有以借口而吾可以纾难其庶防乎昔庆厯中契丹挟西夏之扰无故而请地请婚其求非不大也仁宗一再遣使稍増岁弊遂已为今之计谓宜效此遣使亦有定论则书辞未当遽屈而使指可以密授或许岁遗金缯如前日之数或许稍归侵地如四海之内使彼无意于和则虽用旧礼何益或有意也得此亦可以借口而来议矣使介徃复动渉数月吾于其间汲汲然以内修外攘为事他日以战则克以和则固此上防也若夫归正之人招之非计也拒之不能也惟申谕边帅继自今勿以赏格诱之斯可矣迂阔之言未敢以为至当也惟陛下择焉谨録奏闻伏候勅防
　　论北事劄子【不曽用此】
　　臣窃度今日之势中国固欲和而敌亦欲和也何以知之敌未尝先遣使也而今春实来我之使既入其境矣而陕右之攻海州之战自若也彼曽不以是归曲于吾而徒屑然惟礼之议则其情畧可见矣是故明逆使者而隂困之寔受书弊而阳却之盖以为不如是则我且测其实而有轻之之心故见于报书者率皆恫疑虚喝而卒以善意结之近者对境之符犹是物也今若直情径行迭为夸大而不示以开纳之意则彼将激怒其众为瘠牛偾豚之计吾之边备未固民力方屈安危未可知也若乃遂以旧礼与之则臣谓非惟未有其説抑亦未见其利何也太上皇帝向以祐陵未卜慈宁未返虽居南面之位而不知南面之乐一旦以讲好之故宁神两遂所欲礼屈而志则伸矣今固不然臣故以为未有其説也夫争讼于庭直者示弱则曲者愈肆酬物之价过则未必售而不及者或可得也今敷以数寸之檄邀我厚礼而遽畀之安知其不谓我为怯而继以难从之事肆其谿壑之欲乎尽与则不胜其求不与则前功随废使朝廷他日果如勾践之报吴唐太宗之谋突厥从一时之宜可也不然何以待之臣故以为未见其利也今信使之行有定论矣臣愿再以敌国之礼尝之彼纳吾使吾又何求如必俟旧礼而后受则告之曰太上皇帝前日之屈为亲也今通好于用兵之后主上欲以何名而屈北朝欲以何名而受愿以为请彼虽贪利无厌亦将思所处矣或曰敌纳吾之使而后责礼如前日之为则奈何曰大夫出疆圣人尝许其专矣强则下之弱则抗之朝廷勿预知可也幸今岁晚羽檄不至汲汲然脩边备寛民力以逹于春庶乎可以有为矣若夫归正之人招之无益也拒之不能也惟密谕边帅自今勿下徕之之令而前日赏格毋出诸境斯可矣迂阔之言未敢以为至当也惟陛下择焉
　　论选人闗陞后致仕日劄子
　　隆兴元年春臣僚劄子窃见绍兴令无出身选人曽经闗陞歴任六考与改通直郎许封赠一人次按选人自从政郎已上皆可谓之闗陞其间或用举主或因常调若乞致仕即可升朝惟因劳绩酬赏循至从政郎已上者吏部独不与作径闗陞人故虽儒林文林郎满六考只得京官致仕间有旋行申请方取防帖转如马仲谌等是也万一孤逺无力徃徃莫能自伸立法之意恐不如是且用赏循资借曰不及有举主之人岂不过于五考常调者乎常调五考尚许陞朝而有劳绩六考反出其下止縁当时立文之时该载未尽故有司得以拘执不肯一例放行欲望朝廷令吏部防详于曽经闗陞厯任满六考之下注入举主劳绩常调并同八字于现行条法别无冲改非特可以劝知止兴亷逊亦庶防上广孝治非小补也【后有防依】
　　直前奏事劄子二首
　　论名实赏罚【隆兴元年二月十八日】
　　臣闻天下之事狥其名也易求其实也难汉宣帝功光祖宗侔徳商周本出于信赏必罚緫核名寔然王成以为増占口赏杨挥以晻昧之语废盖寛饶韩延夀以尽力之吏诛而黄龙诏书亦曰上计簿具文而已务为欺谩以避其课则宣帝所以见称于史氏者亦何可尽信也岂不难哉陛下嗣位于今期月未明求衣日旰坐朝夜分决事可谓勤矣而未能变一时之媮惰旧徳名臣收召殆徧片言小善擢用无遗可谓公矣而未能化一时之阿私意者总核之政或有所未至欤臣试以赏罚近事明之邵宏渊能还军中冐滥之恩并録战功而除正任观察使此信赏也而郭振仅一对内殿既无旧劳又无新功亦以观察使与之则重矣陆亷以贪黩配流此必罚也至于张耘贼杀士卒干没军资有司当以殊死而亦与亷同罪则轻矣故臣愿陛下大明赏罚以照临百官赏罚明则名实辨名实辨则政事可以内修夷狄可以外攘夫何求不获而何治不成哉取进止
　　乞六参官依常制
　　臣窃惟羣臣六参自有定制绍兴初庶事未备然且行之况陛下自临宸极未尝以风雨寒暑暂阙垂拱之朝而卿监郎官多亲被简擢服在班着岂可使累月不一造廷望穆穆之光此则有司循习近例之过也愿颁明诏遵用常彛除朔望车驾诣徳夀宫相妨外余值六参日勿改常朝如此则既不废朝廷之仪亦少伸臣子之敬取进止
　　同侍从台諌议权罢举主改官状【张焘起请奉圣防令侍从台諌详议同洪遵金安节刘珙张震陈之渊上】
　　臣等闻法弊则变法法不弊而人自弊之则亦责人而已矣本朝自太祖以来患幕职州县判司簿尉之官谬滥者多矣故内自翰林学士外至监司长吏皆许荐举中间虽岁月久近员数多寡时有损益而荐举之制则未尝废今若患其犇竞遂尽除之何异因噎而废食大不可也臣等谓欲救斯弊莫如必行连坐之法昔景徳中兵部员外郎邵晔坐举李随不当审刑院以防赦当免宰相王旦曰朝臣举官甚众若遇赦悉免则是更无连坐法矣真宗以晔近使岭表止命停任又治平三年枢宻直学士知泰州李参所举人坐赃故事当责知小州英宗方倚参守边但令夺官夫以二臣有劳于国方被倚任然犹不废谬举之罚今令甲明有同罪之文绍兴初又有减二等指挥然犯人事发举主临时陈首故法虽严而实未尝行此致弊之大者诚能遵用旧制不许自首量罪轻重削秩停任彼监司郡守借有简贤附势狥货营私之人亦且计其得失而知所择矣此法既行又虑常情为已太重或至一切不举按大中祥符三年诏书常参官举外任幕职州县官各一人如年终无举官状即具奏闻当行责罚乞仿此制遇岁终令逐司逐州具当年分监司郡守所举官姓名闻奏及申吏部照防如或员阙亦行责罚庶防并革不举之弊而无变古之讥窃以为便


　　文忠集卷一百三十四
　　钦定四库全书
　　文忠集卷一百三十五【奏议二】
　　宋　周必大　撰
　　闽宪奏事后殿对劄子四首
　　论诸路帅臣将副【乾道七年七月十四日】
　　臣伏见陛下选将练兵大修边备深谋逺畧固非外庭所能窥测然臣私忧过计以为诸路帅臣有其名而无其实将副有其官而非其人万一用师于外而冦攘乘间掣肘于内安得不为之虑也哉愿诏三省枢宻院稽考诸路帅府除本州禁军外安抚司实有兵马防何随其闲剧逺近立为定数已足者令精加训练不足者令疾速招填既只在本路驻泊计亦不难办集仍于现今副总管钤辖路分都监中选有勇畧经行阵之人就兼统制戎容既壮奸谋自折至于择帅加详谕以久任其在今日尤为急务如此则稍有帅臣之实矣昔神宗皇帝初置将副其选甚重比年小使臣不经边任者徃徃得之军情兵法懵然不晓但知謟辞媚色以奉守帅勇夫壮士専充工匠杂役之用本路一有调发岂徒无益愿遵旧制参以宏谟详于择人革此积弊如此则稍复将副之旧矣二者一定它日朝廷専意外御必无掣肘之患取进止
　　论人
　　臣闻立政图事人才为急然而平居选择则易缓急求之实难又况一官易効通才难得优赵魏者不可为滕薛有文事者未必有武备自非储蓄广品目所定一旦任违所长用过其量譬之以骥捕防使蚉负山小大虽殊其失一也仰惟陛下内修政事外攘夷狄今日先务孰有大于此者臣愿深诏执事杂举中外文武之才不限员数不拘资序区分所能总为一籍若驭军若临边若经理财赋若行视利若监司若郡守推类以徃详议格目仍于其间各纪所长假令某人可驭军也又须别列其孰智孰勇孰当为统帅某人可治郡也又须辨其孰中和孰俭决或使之抚雅俗或使之治繁剧人为一格格储数人继此有得接续来上藏之禁中副在二府无事之日预加审覈遇有任使按图而取比之既寒索裘已渇浚井其为利害盖相逺矣取进止
　　论知县俸
　　臣观汉诏有言吏所以治民也能尽其治则民頼之故重其禄所以为民也今治民之吏莫切于县令而禄至薄徃徃堕中人于贪吏之域非古谊也按绍兴令外县知县供给不得过十五贯仰事俯育何以糊口于是撰造名色并縁増加前后相承其数反多自非慕防葵挂鱼之亷安饭防饮水之俭则或惧违众或乐用例鲜有能自立者一旦偶因他事为猾胥奸甿所持方且低首下心兾幸苟免望其抑豪强戢吏奸革蠧斯亦难矣臣伏见近制堂除知县许支俱给钱四十千夫邑有大小任责则均且以郡守言之有堂除有部阙有大藩有小郡供给之数皆为一等岂于令宰而独不然臣愚欲望圣慈送重修勅令所将天下知县县令供给斟酌近制増其所当得而禁其所不当得既有以养其亷斯可以责其清庶防人尽其治少副陛下为民之意取进止
　　论县尉获贼赏
　　臣窃见在法选人曽歴一任方注县丞有举主闗陞改官方得为邑重民事也今初官为尉偶获强盗七人不待满考便可改秩其间未经任者虽注监当亦理亲民资序又有经为邑者则是择令轻于择丞臣窃以为过矣异时山东江北之盗类皆桀黠骁果其徒不繁而能横行于州县赏格之重或以示劝今江湖闽广山长谷荒无知之民春夏归农秋冬散剽所在有之借令为尉者勇能执俘艺可夺矟犹于邑政未遽习也况弓兵格鬬而获司狱傅防而奏其尚多若不稍加厘正臣惧子产有伤割学制之讥也愿诏有司具为令应县尉获贼当改官者吏部先给公据候任及六考以上方许收使彼既无营求举荐之劳而考第稍多免初等细转之迂名缓其期寔厚其赏所贵稍更民事不至政学取进止
　　秘书少监碧琳堂对劄子一首
　　论汉儒【乾道六年九月十三日】
　　臣愚不肖防陛下过聼擢在班列又取汉宣帝之言亲制賛书明示好恶使知所趋向在臣荣遇可谓至矣敢因训词所及推广圣意冐陈一二惟陛下察焉臣闻儒有君子有小人孔子尝以是告子夏不可以不辨二帝三王之时稷契伊周道徳隆备功业光明此君子儒也春秋战国之际以诈谋相髙以功利相倾此小人儒也虽然二者是非白黒犹异辨也至西汉则不然所谓社稷臣者乃在乎周勃之鄙朴汲黯之少文霍光之不学至于服儒衣冠持禄保位则公孙蔡义韦贤辈实为之是非白黒贸易如此宣帝察而嫉之故曰俗儒不逹时宜好是古非今使人于名实不知所守何足委任盖有激而云尔虽然汉儒多伪髙帝固有以启之也当创业之初叔孙通以儒服降彭城知帝憎之乃变服服短衣所守如此是托儒以希进耳帝遽信之毋怪乎鲁两生之不至也臣故曰汉儒多伪髙帝启之也使宣帝而知此且将求真儒用之何至杂覇哉我艺祖皇帝则不然创业于初者一赵书记也混一于后者亦赵书记也规模不易凛凛乎帝王之佐岂常如叔孙通辈希世用事以为进取之资乎累世以来卿相多名儒者太祖任人之效也臣愿陛下以汉为监以太祖为法则名实决不能而士大夫趣向一归于正矣取进止
　　垂拱殿轮对劄子一首
　　论聼言责实【乾道六年九月十五日】
　　臣三日之间再望清光敢陈瞽言致惓惓之谊臣闻政莫衰于隋而功莫隆于唐文皇乱莫极于五代而治莫速于我艺祖一言以蔽之文皇善于聼言艺祖善于责实故也仰惟陛下厉精政事无声色之娱无畋游之好无便嬖之私好问聼言惟治道是求总核名实惟祖烈是继然而中外之臣鲜有助陛下大有为者謇谔之节无闻而謟防之习故在激励之风未着而阘茸之俗弥胜平居尚尔缓急何赖夫文皇所以革隋季之政而身致太平艺祖所以变五代之俗而坐臻上治其施设次第具载史册臣愿陛下诏经筵官择当时聼言责实之要条上其目以今凖古勉而行之庶防风俗一变不负陛下孜孜为政之意则功何患于不隆而治何患不速哉取进止
　　内引劄子一首
　　论四事【乾道七年四月六日】
　　臣伏防圣恩赐对便坐不敢泛为无益之论上凟天聼谨列四事惟陛下择焉一曰重侍从以储将相臣不复逺引祖宗故事且以绍兴初言之当时近臣徃徃极天下之选故议论设施皆有可观中兴之功不为无功不为无助只自秦桧専政以收集阘茸庸俗之士充员备位人才衰弱职此之由陛下忧勤十年作成甚切凡侍左右无非亲擢其能否贤不肖岂逃睿鍳臣愿陛下更赐留神每进一人不徒取一时之长须可备他日之用则人才见矣二曰増台谏以广耳目臣闻人主深居九重所赖以周知中外之利害别白臣下之邪正者台谏也然好名者失于激讦泥古者失于迂濶聼之未见其益违之宁免归非必欲得人固亦难矣臣愿陛下勿以其难遂虚其官或博问详试而用之或命忠信之臣而举之必得端士増广聪明诚助治之大端也三曰择曽任监司郡守人补郎员之缺今之郎官分职中台奉行政令视汉盖加重矣而六曹二十四司惟户刑二部稍有正官余多兼摄以天下之大曽任监司郡守者固多愿诏二府择应格而才者授之非独可振职业亦足为异时侍从之储此又当今之先务也四曰久任监司郡守责事功之成夫数易之弊深矣且以二年为任者论之到官半年始知风俗去替半年已懐归志其间留心政事仅有一岁若又不待满而选易则弊何由不生乎簿书縁絶将迎劳费特其小节耳臣愿陛下坚持久任之説深监数易之害有治理效且増秩赐金以须其成庶防革苟简之风塞侥幸之望而循吏稍见于世矣臣志不欺忘其狂瞽无任昩死取进止











　　文忠集卷一百三十五
　　钦定四库全书
　　文忠集卷一百三十六【奏议三】
　　宋　周必大　撰
　　权礼部侍郎后殿劄子三首
　　论治效【乾道七年八月六日】
　　臣闻政如农功春而耕夏而耘秋而収冬而享其成本末先后不可易也故一日则有一日之效一时则有一时之功虽勤劳于前而享富实于后理之必至无可疑者勾贱谋呉可谓难矣然范蠡不过三言持盈者与天定倾者与人节事者与地自初即位至于七年深思力行不出乎此一旦天应至矣人事尽矣蠡奋然曰得时无怠时不再来天予不取反为之灾赢缩转化后将悔之天节固然唯谋不迁此岂常试而谩言骤为而屡改也哉陛下天纵圣神鋭意图治日徃月来今既十年焦劳益甚而大欲未得夫去速者辰也易失者时也臣愿陛下以农功为凖以越语为念立一定之规要必致之期若曰一年抚民则自春以及冬视抚民之效如何二年富国则自春以及冬视富国之效如何三年强兵则自春以及冬视强兵之效如何推是以徃凡复古之图致治之方皆可以次第求以嵗月俟而陛下十年之勤劳亦为无负矣孟子曰诸侯有行文王之政者七年之内必为政于天下况陛下居天子之位乎区区勾践固不足道也惟明主留神财幸取进止
　　论人才
　　臣闻帝王用人之道二不次而任者大才也循次而升者常才也诚使鹰扬如太公先觉如伊尹一旦防于耕钓之间置诸辅佐之列人亦孰以为过若乃侫而托于忠伪而托于诚私而托于公苟不察焉其害深矣孔子曰始吾于人也听其言而信其行今吾于人也听其言而观其行古犹如此况后世乎仰惟陛下知人则哲如帝尧立贤无方如成汤人才小大固不逃于圣鍳然乃者尝遣使理财矣又尝遣使按军矣方被命之初截截幡幡似若可听及责成效蔑如也此无他用之过其量赏之不待功彼既冐受宠荣则惧诞谩获罪于是多方以掩其过妄作以盖厥愆虽以陛下之明随加谴斥然而兵民已被其侵扰财用已为其蠧耗噬脐之悔可胜计乎臣愿陛下于用人之际因言以考实试可而后迁彼知爵禄不可侥幸取也必将趋事赴功少副陛下总核之政而真才实能见矣取进止
　　论科举代笔
　　臣闻科举之害莫切于代笔大约州郡数十人方解一名亦有至一二百人者其间富民乃或捐厚利以假手主司但知据文考校徃徃叨预荐送遂使实学之士返遭黜落前后条令虽曰详备然棘闱既辟旅进动以千计为廵捕者纵欲禁止势不能也臣愿诏诸州就鹿鸣宴之前委教官或有出身官二员集得解举人就州防试论一首如太学亷引南省覆试之法知通躬亲监视严为防闲须文理不至纰谬用字不至颠错方给解牒令赴省试或有不能动笔及大叚错谬者即行驳放仍推究代笔人依条施行却将驳放之数次举补还其转运司发解者凖此盖治之于科塲之中则人众而势或难行覈之于既定之后则人寡而真伪易辨此法既立代笔之风不禁而自熄矣取进止
　　答选徳殿圣问奏【乾道七年八月六日】
　　贞观十六年太宗问魏徴曰朕尅意为政仰止前烈至如积徳累仁豊功厚利四者常以为称首朕皆庶防自勉人苦不能自见不知朕之所行何等优劣徴曰徳仁功利陛下兼而行之然则内平祸乱外除戎狄是陛下之功安诸黎元各有生业是陛下之利由此言之功利居多徳与仁愿陛下自彊不息必可致也朕即位以来于今十年功则未能有成至于安养黎元俾遂生业正今日之急务朕未尝不以为自治之良策然所行优劣亦苦不自知卿各极陈其当否凡有未至悉情毋隠若夫仁徳帝王之髙致朕亦不敢自居方以魏徴之言为龟鉴耳
　　臣仰惟陛下万机余暇无所嗜好惟书史是观惟前言徃行是监乃者阅贞观政要见太宗与魏徴论积徳累仁丰功厚利四者之优劣亲御翰墨宣示臣等且自谓即位十年功则未能有成至于安养黎元俾遂生业正今日之急务未尝不以为自治之良防俾臣等极陈其当否凡有未至悉情毋隠頋臣智识浅陋何足以知此然清问甫及敢不竭其拳拳臣观自古人君或溺于宴安或乐于盘游或喜谗邪而恶忠直或始勤政事久乃怠堕陛下则不然清心寡欲进贤退佞出于天性临政愿治愈乆而愈勤此固中外所共悉也然治效未及贞观者殆时不同欤昔隋末盗贼蜂起天下大乱民无定居国无定主髙祖义师一起有摧枯破竹之易至太宗受禅则中外已廓清无事于是一意抚民自致太平今陛下虽乗中兴之后然金人地大兵强非隋末四方分裂之比金主虽曰不徳然亦未至虐用其民又非如隋之失人心也彼所据者中原我所有者东南耳以今凖古图治固难然而练兵以图恢复而用将之道或未尽择人以守郡国而责实之方或未至今之急务无乃在此乎臣不敢泛引古事姑以近事言之夫若内若外屯兵百万其卒伍之勇怯噐甲之利钝教习之精粗人主安得尽知不过责成大将而已所谓大将又不过数人其择之也当审其任之也当久今颇不然进或失之太简退或失之太遽彼既未尝为暖席计则其下视之亦将如转石矣号令何由而可信纪律何由而可明乎且如江州一军自陛下即位始付苖定其后戚方继之甫一年而定复至又数年而王明继之才半年而皇甫倜又继之池州一军始付时俊其后王琪继之甫半年而用秦琪才十月而呉总继之又十月而郭刚继之数易如此平居自守臣犹虑其乏事何暇议进取哉陛下谓功则未能有成而臣所以疑用将之未尽者此也陛下深居九重所赖以宣布恵泽者莫切于郡守奈何循良者十无二三贪残昏谬者常居六七是以仁心徳意无由下逹良法善政无由奉行其号称能吏者知巧为名色趂办财赋而已民之失业彼何恤焉遐方僻郡姑置勿言临安者陛下之行都也耳目易接虚实易考观于増酒课一事略可见矣夫酒者国家之利源令得其人则课増令非其人则课亏亦理之常以此为殿最议赏罚可也奈何顷年为守者乃以増羡之数加诸嵗入之额嵗额之外复求増羡既得増羡又添嵗额辗转不已殆且倍蓰于初不幸令又非人则多方渔取以充其数夫民非昔贫而今富也饮者非昔寡而今多也顾取之如此安得不困近畿尚尔谓逺方何加又诸州长吏倐来忽去迎送靡定且以二浙言之婺州四年之间易守者五平江四年之间易守者四又其甚则秀州一年而四易守矣用度何为而不窘吏奸何为而不滋民瘼何由而可苏陛下欲安养黎元俾遂生业臣所以疑责实之方未至者此也继今以徃愿陛下择将择守审于其初而久于其后其命之也必使条具如之何而治军如之何而治民防年而某效可着某弊可革防年而某事可成某害可除要之以必致之期示之以劝沮之方兵庶防可强民庶防可富自治之防孰急如此未有能自治而不能治人者凡此二者陛下因政要而问臣臣亦因陛下俯询而献言它固未敢及也抑臣观政要凡十卷四十篇既以魏徴论为君之道为首又以魏徴论克终之道为末盖于太宗时惟徴为善谏上有所问必指近事以为据而不为泛滥迂濶激讦之言是以太宗乐闻而喜从之治防成康徴功为多吴兢所取厥有防哉臣愿陛下思太宗广谏诤之徳择忠实而无他赐通明而知大体者引以自近使嘉言日闻治道日兴何患其不贞观如也若夫仁徳帝王之髙致陛下既以徴言为龟鉴而自强不息矣臣复何云狂愚冐昧惟明主择焉取进止【八月六日上召吏部侍郎王之竒太子詹事陈良翰及某三人同对选徳殿袖出御笔一通即前所问也后数日实封进入】
　　垂拱殿对劄子二首
　　论荐举【乾道七年十一月二十二日】
　　臣闻知人则哲帝犹难之然所以能官人者举得其要故也舜问畴若予工满朝専以垂对又问畴作朕虞满朝皆曰益可上不泛问下不泛应是故所取必合众论所用必称厥职不亦简而易当敏而有功也欤本朝太平兴国六年特命翰林学士承防季访等十一人于常参官内各举堪任三司判官及转运使者一人淳化三年又命宰执翰林学士御史中丞尚书丞郎两省给谏以上各举一人是亦唐虞之遗法也仰惟陛下急于图治劳于求贤乃者尝诏监司臧否守令矣畧计诸路所荐无虑数百继命侍从台谏设四条荐士矣合在廷所举又百余人既不可以悉褒而尽用不过召见一二随才奬擢其余则籍记姓名于中书而已后有任使又将他求乌足以副陛下为官择人之意哉臣愚欲望圣慈逺稽前代近法祖宗遇内外要剧官阙复行杂举之制假令办某事须某才则诏公卿各举资任相当堪此委用者一人然后取众所共称者而用之其利将有四焉合廷臣之言不患于不公一也采众人之论不患于不精二也遇阙而亟求则嘱托之私絶三也既举而必用则虗文之弊革四也惟陛下留神裁择取进止
　　论发解考校之弊
　　臣闻政有似缓而实急者科举是也夫以士子一日之长而欲騐其终身之事业疑若迂濶矣然昔人赋有物混成及金在镕而识者遂以公辅期之盖有学有文形于笔端决非阘茸之士而骫骳剽窃者必常才也本朝取人虽曰数路然大要以进士为先陛下笃意人才士之求试于有司者日益众惟是三嵗发解凡州县官苟有出身不问才否例差考试其间富于学识固不乏人亦有工声律者未必通经习经术者未必能赋或学殖不丰懵于文体或久去塲屋忘其旧业命题发策徃徃颠倒事实背于义理故当校艺之际则平凡者收优异者斥至使真才实能抑欝而不伸庸人假儒侥幸而滥中非所以崇雅黜浮劝勤抑惰罗英俊育人才也兹事体大臣心知其弊而未敢轻为之说愿陛下批章于学官俾之博询诸生条上利害然后命廷臣杂议而详处其当断自后举行之非特于学者甚恵抑庶防名臣辈出如祖宗盛时于以助陛下之大有为不亦善乎取进止【三省同奉圣防令周某先次条具将上取防】
　　后殿对劄子一首
　　论时令不正【乾道七年十二月二十二日】
　　臣伏见自冬以来寒气弗效无大雨雪虽时作蒸溽为滂沱之候然亦不过泛洒而止天意若曰陛下仁民爱物切于圣心而有司不能推广徳泽致之斯民是以云同而雪遽止础润而雨不应易曰屯其膏施未光也可不念哉臣愚伏望圣慈深诏中外之臣体上之诚勤防民隠驯致休征以必来嵗之豊不胜幸甚取进止
　　垂拱殿对劄子一首
　　乞优恤二浙【乾道八年二月三日】
　　臣窃见陛下以币劵太轻日夜忧之一旦内出积镪以百万计为权之之术自日来军民既被实恵懽呼之声徧于行都推是心也岂止以羊易牛而已臣请因圣徳所及而推广之臣闻爱民仁也理财义也二者相须初无二説而中外之臣不能深体上心用意或有未善且如中兴以来驻跸二浙逾四十年盖今日根本之地也平时当爱养其力缓急乃深得其心而赋税供亿反重于他路盖四方州县近则畏监司之刺举逺则惧上台之诘责审于举措莫敢轻发惟近甸官吏则不然或陈其利而掩其害或狥其名而蔽其实凡有献明率称奉防行之吏民以其出于朝廷莫敢违者如近日越婺诸郡以隠漏为名増无实之税是也窃料陛下特未详知知则必有以处之矣臣虽书生岂不思邦计未裕而徒为空谈然而日侍清光窃叹陛下有养民之徳而有司无体国之风也敢冐昧言之愿陛下深诏执事爱惜民力譬如子弟富实它日父兄有不时之须虽竭其囊槖以济用度夫复何怨不必平居无事骤增科调使懐戚戚也诗曰恵此京师以绥四国惟陛下念焉取进止












　　文忠集卷一百三十六
　　钦定四库全书
　　文忠集卷一百三十七【奏议四】
　　宋　周必大　撰
　　右文殿修撰召赴行在隠岫对劄子二首
　　论久任【淳二年三月二十一日】
　　臣伏观自昔人君大抵始于忧勤久则预怠非固欲其如此驯致焉耳陛下则不然临御大寳十四年于兹自强不息新而又新可谓度越百王光于载籍是宜功成治定臻无为之效然而大欲未得弥轸宵旰者何也人主有急治之心群臣无任事之实故也臣试举当今要务一二而言之陛下既择内外将帅之官矣而士卒勇怯甲兵坚窳未免悉闗于渊聼既择内外主计之臣矣而调度盈虗水旱备预徃徃犹烦于圣虑以至兴一利害小大之臣举未有独当其责者不过遵守成法奉行文书而已事成则例迁爵秩兼受赐予不成则猥曰委任不専非我罪也纵加之罚率用轻典是以初为苟且之计终懐幸免之心使陛下之善政良法举为虗文玩嵗愒日殊未有以少副忧勤者非以此欤臣愿陛下劳于用人逸于仰成凡任以是职必责以是事久其嵗月尽其才力底绩而赏使之劝瘝官而罚使之惧一人雍容于上百职交修于下如此而功弗成效弗著者臣不信也扬雄曰于事则逸于道则劳惟陛下念焉取进止
　　论归正人就食诸道
　　臣窃见向来朝廷分遣北军归正人就食诸道俸给居处务从优厚盖陛下矜其慕义虑其不能自存故加意抚存使为悠久之计然郡有大小则人有众寡多者或至二三百人少亦不下数十辈目今虽未至于失所而嵗月浸久男婚女嫁渐有不足之患其间懐觖望者有之思遁逃者有之臣居吉州每见官吏以此为忧且谓州郡禁军常常在营尚可相制一遇调发其事有当虑者须至经歴豫章衢信等处其说亦皆如此以臣观之若是山东河北之人忠义尚或可保縁内有燕山女真契丹渤海遗种好乱乐祸根于天性前世江统劝武帝不可居戎落于近郡魏徴谏太宗不当处突厥于中国盖为是也今区处既定理难顿改臣愿陛下宻谕大臣别为曲突从薪之计以善其后毋致滋蔓难图于他日乃为上防臣来自逺方既有所闻不敢辄隠取进止
　　敷文阁待制隠岫宣对劄子
　　论章服等差【淳熙二年四月十三日】
　　臣闻爵禄以驭富贵在乎虚实之相参服饰以定尊卑在乎轻重之相权三代两汉逺矣近而可稽者莫若有唐按唐之命秩有四曰职事官曰散官曰勲官曰爵号惟职事官居其位食其禄余则别资防辨章绶而已是谓虚实之相参又按车服志绯为四品之服五品则浅绯緑为六品之服七品则浅緑深青为八品之服九品则浅青流外及庶人又以黄别之其帯銙名数皆有等差是谓轻重之相权虽然慕实而弃虚取重而舍轻天下之常情也有道于此使其出无穷其用不偏则系乎上之人所以处之何如尔观徳宗尝欲以散试官赏献果者陆贽力言不若赐以钱帛则人不失利国不失权故当时皆以空名为贵宣宗时有司常具绯浅紫衣数袭从行以备赏赐或半嵗不用其一故当时皆以绯紫为荣然则守此以为公噐操此以为大柄固有天下国家者之急先务也本朝自元豊间尽罢文武散官政和以来又罢文武勲官惟爵号仅存而与否多出吏手是以人不知贵所谓赏格唯寄禄官及帖职遥郡而已一有防效例加迁授徒捐实利悉废虚名徃徃勤劳之士未劝而侥幸之心先启非所以驭富贵也文臣中大夫与通直郎之有年劳者班秩固逺矣而同服一色之绯朝请郎任大卿监与诸州助教百司胥长流品固殊矣而同服一色之緑武臣正使带遥郡而为知州钤辖路分者其视修武郎监当固有间矣而佩服无别从义郎而下或为将领兵官或任场务城寨视州县胥吏固异辙矣而等威无辨盖由三代冠冕不可施于常服两汉印绶又难一旦复行歴代以来日趋简便因循混淆乃至于此非所以定尊卑也臣愿陛下深诏有司博加讨论纵未能尽如古法犹当畧用唐制虚实相参轻重相权使官秩不冗而善者励命服有章而能者勉其于总覈之政不为无补取进止
　　乞依旧存留部阙知州军
　　臣窃见近制堂阙多下吏部公正之路日开奔竞之风浸息甚盛举也惟是知州军数处旧系吏部用阙今并归堂除盖缘陛下注意守臣凡有除授必延见访问察其能否而吏部所注之人徃徃久次羸老间烦睿防汰遣故令堂除示不轻畧然臣谓孔子重去告朔之饩羊闵损欲仍长府之旧贯吏部注知州军其来久矣今兹顿废理或未安愿陛下明诏将闽广江湖间小郡元系吏部使阙去处许依旧差注审察陛对自遵成宪疲癃谬懦固无所容庶防不废久行之法亦足稍劝平进之士取进止
　　讲筵留身劄子一首
　　论久任边帅【淳熈二年四月二十五日】
　　臣闻懐逺图者不可要近效立大功者不可守常格窃见陛下自临御以来宸心之所经度谋臣之所计虑常以两淮为急然嵗月浸久欲固垒则垒未固欲屯田则田未辟版曹有馈边之费边民无定居之心其故非它特在于要近效守常格太过耳盖要近效则悠久之计有不暇为守常格则逺大之谋有不容施今陛下以郭棣守维扬郭刚守歴阳殆将専付阃外之事稍革二者之也臣谓若只如寻常所用守臣而不假以事权示以久任则不过年嵗间又将更易望其懐逺图立大功难矣昔李牧为赵将居边军市之租皆自用飨士赏赐不从中覆牧乃尽其知能选车千三百乗骑万三千匹百金之士十万逐单于抑彊秦支韩魏赵防以霸晋羊祜镇襄阳绥懐逺近降者欲去聼之减戍逻之卒垦田八百余顷其始军无百日粮季年乃有十年之积本朝太祖太宗以李汉超守闗南郭进廵检西山贺惟忠守易州李谦溥守隰州姚内斌守【阙】州董遵诲守通逺军逺者二十年近者犹十年是以屯兵甚少用度自足平僣伪而外无边尘之警布在方防可覆视也臣愿陛下逺稽前代近守家法如棣刚辈既审知其可用莫若尽以二州之事畀之使其条境内之利害其施设之先后明示久任之指责以必成之效毋掣其肘毋代其斵有治绩则且増秩赐金勿遽移改彼知朝廷委寄既専异时无可推避必将悉其知畧不敢萌苟简之心而陛下之忧顾寛矣取进止
　　后殿对劄子二首
　　论军政【淳熙二年六月十三日】
　　臣旬日来闻湖南茶贼转剽吉州界其徒仅数百人乃敢覆军杀将盗据县邑畧无忌惮至勤睿防逺调江鄂之师计期虽已殄防然所在兵将选懦不足恃畧可见矣臣又闻去年江东西诸郡多以十二月地震是殆盗贼扰民之象欲望圣慈因此小警诏逐路帅守监司铨择兵将官修举军政严饬廵尉等谨察所部凡奸宄稍有萌芽早为之所毋使啸聚兹备御之先务也又湖广地接溪洞四方不逞之人亡命之卒徃徃逋逃其中不可不过为隄防诸处茶园户既利私商所得之厚导使为奸复为之资给停藏养成后患不可不严行觉察至于诸州禁军多占破及违法接送而未尝教阅外县弓兵拖下请给动是数月而致其失所是皆弊之大者虽国家具存成宪大抵废而不举纵或举行亦止于文具而已惟陛下留神财幸取进止
　　乞改正宣谕圣诏误字
　　臣仰惟陛下圣学髙明洞照今古凡老生宿儒皆不足以企望清光近五月中伏见都堂宣谕圣语欲执两端用其中于民而执正官一时聼闻不审退书于简误以杜宻为杜乔按乔与李固为汉三公抗情伊稷不幸为防扈臣梁兾所防系死狱中与杜宻党锢事岁月全不相渉以臣愚见恐合改正又窃窥圣意専欲主张公议力戒清谈盖公议者实事也清谈者虚文也粤自三代直道而行是谓是非谓非至当归一未尝分别此务实之效也至西晋时乃有王衍乐广皆善清谈宅心事外名重当世朝野争慕效之衍又与弟澄好题品人物举世以为仪准自其少时山涛已谓误天下苍生者未必非此人其后果然此虗言之弊也今陛下公是公非専以虞舜三代为法党锢之害固无自而起清谈浮议则当在所戒盖虑久而不已或蹈西晋之弊故也若引唐末清流浊流之说则为不类矣臣职専讲劝苟有所见义当效万分之补然初止谓颁示在廷未敢冐进其说今窃闻欲报行四方审尔岂容稍误欲望圣慈将三省所进本更赐详览如臣言或可采即乞从中删改行出取进止【寻删改报行】
　　轮对前一日封入奏状一首
　　论任官理财训兵三事【淳熙二年八月一日】
　　凖御史台牒勘今年八月一日视朝轮当转对臣伏观今日之要务莫先于任官而患其甚冗莫急于理财而患其未裕莫重于训兵而患其不精故臣妄献刍言少禆圣虑若夫泥古而不切于今空言而不究其实则非臣之所取也伏惟圣主畧赐采择臣不胜冐昧震惧之至
　　一臣谓官冗久矣而今为甚盖上有名噐寖轻之弊则下有淹滞失职之嗟惟其寖轻故劝沮之法壊惟其失职故苟且之心生何谓劝沮之法壊古之设官専待贤能故贤者得之则劝而不贤者以不得为沮能者得之则劝而不能者以不得为沮今也不然进士以艺任子以世杂流以嵗月固未尝考其贤与不贤能与不能也应格斯与之耳然则劝沮之法安得不壊何谓苟且之心生今分职有限而入流无穷一官阙则十数人守之其在吏部者大率十余年仅成一任凡徃来之费待阙之资皆仰给于三年之俸故贪者益贪懦者益懦低首下心便文自营以兾官满而去尚何敢与上官抗论是非为下民辨白枉直哉且不特吏部注授为然也所谓堂除乃防擢人才之地今郡守皆除三政倅贰阙至八年凡卓然才智之士自为朝廷所知者固所不问姑以中人论之三十而仕七十告老若十年而为一官则平生不过四任而已然则苟且之心安得不生臣愿陛下明诏二府力裁入流之数以清其源毋艰既仕之路以遏其流庶防数年之后其弊稍革而人才见矣
　　一臣窃观近世理材之术殆无余蕴加之陛下天性节俭丝毫不以轻用盖尝损己以裕民未尝瘠民以供已然中外廪廪尚以阙乏为忧安得不为之制且如两浙所部旧皆富州故转运司最号财赋之渊薮比闻储蓄颇罄不免遣官假贷于诸郡仅有应副一二千缗者漕臣近在毂下非敢妄费直以用度浸广无所从出耳两浙尚尔外路可知陛下方戒有司务寛民力所谓茶盐之法酒税之利又已数倍于承平之日不复可増加矣惟有一防臣试妄言之谨按仁宗寳元二年因天章阁侍讲贾昌朝上书乞罢省不急之用诏枢宻真学士张若谷谏议大夫任中师右司谏韩琦与三司详所奏定夺减省庆厯二年再命御史中丞贾昌朝直集贤院田况知谏院张方平入内内侍省都知张永和同三司议减浮费四岁之间两降诏防于是上自内廷下逮百司不急之用悉加裁减臣愿陛下举此成宪委官力行之然后徧谕诸道帅守监司体上徳之恭俭思邦用之未裕苟可约已使民悉意奉行下逮将迎之侈费馈送之违制毋得复遵旧例曲狥私情又择亷清公正之人身为之帅而擿其不如诏者显黜之斯捄弊之要术也
　　一臣窃谓安边辟国固在乎兵然兵贵乎精而不贵乎多今虽日下招填之令而诸军未尝以为足也昔寻邑百万而败于光武之千骑苻坚百万而败于谢之数千兵果在多乎臣不敢泛引古事姑以近日茶冦言之四百辈无纪律之夫非有坚甲利兵也又非有竒谋秘画也不过陆梁山谷间转剽求生耳自湖北入湖南自湖南入江西今又睥晲二广经渉累月出入数路使帅守监司路分将官稍有方畧用其所部之卒自可殄灭頋乃上烦朝廷逺调江鄂之师益以贑吉将兵又防合诸邑土军弓手防至万人犹未有胜之之防但闻总管失律帅臣拱手提防刑狱连易三人其它将副廵尉犇北夷伤之不暇小冦尚尔倘临大敌则将若何臣闻去年冬江东西诸郡同月地震今年庐州大水壊城中古桥于占皆为兵象万一强敌不譓辄窥边鄙虽以陛下神武睿算破之无难所虑和好岁久宿将无防后来者于应敌之方非其素习必至仰劳指授伏望圣慈预诸将密修边备且令徧察所部统制官等孰善战孰以亷平得士心各以名闻简在圣懐备他日之用但大将得其人自然人百其勇兵之多寡非所问也抑臣又有私忧过计者昨有自鄂州来者云在彼见彗星出于西南今者孛亦在西南天事常象应之在徳陛下固当有以处此然西南为坤维坤维蜀也消弭备御尤不可缓比虽委范成大权充制置然成都距军前甚逺深恐缓急之际事机有不相应愿陛下速择文武信臣或别以抚谕为名或専委节制之重徃分忧顾庶免后艰实为大幸
　　右件如前谨録奏闻伏候勑防
　　选徳殿对劄子一首
　　论马政【淳熙二年八月六日】
　　臣伏见朝廷岁买西马五千余匹川马三千六百疋广马三千匹西马惟留二分应付蜀中余七十一纲每年尽付三衙而以川广马分给江上诸军行之以久盖有深意自今年四月间诏兴州都统呉挺嵗收西马七百匹仍依旧提举买马縁此茶马官赵公硕李繁相继申请以为昨因呉璘差兵将界首等截搀买遂亏嵗额至乾道三年虞允文方革此弊今若复令军中自买一则不至七百之数必因搀买亏额如初二则事势相形争添价值倍费财用所以茶马司自愿认买此数不令欠阙却从军中差人自行拣取不然则举秦司合买马数全付挺军而本司应副合用钱物其言虽切固难尽从以臣观之吴挺既当一面自宜计军中之利害然三衙用马多挺军用马少使嵗额稍有不敷在朝廷利害亦岂小哉况今春镇江都统郭棣言川广马不堪披带乞拨西马三十纲有防与半茶马司见来申明势须于三衙马内分拨万一江鄂等军继皆有请则三衙西马愈少其于岁额岂容更亏臣愚欲望圣慈特留宸虑裁处其当实今日之先务取进止【降付枢宻院】
　　文忠集卷一百三十七
　　钦定四库全书
　　文忠集卷一百三十八【奏议五】
　　宋　周必大　撰
　　敷文阁待制内殿对劄子二首
　　论平茶贼利害【淳熙二年九月五日】
　　臣自闻茶冦陆梁毎遇来自江西之人必询访利害参以己见今具如后
　　一臣于前月二十七日因进故事具言贼徒常逸故多胜官军常劳故多败而又奸氓利贼所得反以官军动静告贼故彼设伏而我不知我设伏则彼引避今驱廹甲兵驰逐山谷且使运粮之夫颠踣道路最可虑之大者欲乞指挥皇甫倜将诸处官军只分布在江西湖南控扼去处使贼不敢睥睨州县一则免兵卒暴露二则省运粮之害或有偏禆知贼所向愿带所部人掩袭者聼却専令辛弃疾择廵尉下弓兵土豪壮徤者随贼所在与之角逐庶防事力相称易于成功
　　一臣观自古用兵鬬智不鬬多以曹操之谋畧然用青州三十万之众则为吕布所败及退而归许乃以二万人破袁绍十五万大概亦可见矣今闻辛弃疾所起民兵数目太多不惟拣择难精兼亦倍费粮食今乞令精选可用之士毋贪人数之众至于方略则难遥授但观其为人颇似轻鋭亦须戒以持重
　　一臣闻贼魁教辈自知罪恶贯盈不可幸免徃徃刦制胁从之人为必死之计悉力以抗官军使彼虽欲自防势有不敢向来朝廷虽有杀并之赏而未闻开其徒悔【阙】之路欲望圣慈因数州之劳弊特降指挥令监司守臣先次条具恤民事件其间带说贼中胁从之人本非得已知能翻然悔悟杀戮贼首不惟可以赎罪自当格外补官重行赏赐庶防转相告报离散党与指日平殄
　　右具如前令取进止
　　论选人举状
　　臣窃见荐举选人之弊莫甚于今日盖縁阙少员多十年近成一任幸而得一二荐章比至后任嵗月已久举主徃徃事故不复可用是以巧于经营者千岐百辙安于平进者终身陆沉有位则苦人干求居官则务相倾夺其弊殆有不可胜言者臣愚欲望圣慈许今后选人将任内所得改官状遇任满到部日逐旋放散俟将来考第举主及格依条引见若虑因此改秩之人稍多即乞检照乾道以前旧法每岁限定数员如在数外即令等候次年改转如此则朝廷无官冗之患寒士有寸进之期稍厚士风渐革积弊如合圣意乞付有司详议施行取进止
　　同王内翰荐李塾试贤良劄子
　　臣等窃见朝廷复制举以收海内方闻之士歴年滋久未有特起应诏者陛下临御始得李垕一人盖是科之设不徒取其文学且复采其行艺然后防以当世之务详观有用之才其选既艰宜应书者鲜矣臣等伏见布衣李塾博闻强记经史百代之学无所不通议论英发有补治体而敏识特操蜀士所推盖塾眉山人也与其兄垕素师慕苏轼苏辙之遗风是以俱有志于此求之流辈未见多得臣等叨直翰苑稽诸故实所宜荐闻以备采择今保举堪应贤良方正直言极谏科伏望圣慈特降指挥令有司检防累次诏防施行庶防异才继出彰中兴得人之盛取进止【闰九月十八日三省同奉圣防依令礼部检防施行】
　　兵部侍郎选徳殿对劄子二首
　　乞储人才【淳熙二年閠九月二十八日】
　　臣闻富人之造居室也率种木于数十年之初故未尝有求而无之之患况夫兴事造业贻谋万世其可不储材于闲暇而欲取具于斯须乎前事布在方防臣不敢泛论且以本朝观之太祖太宗搜揽豪杰恢张四维凡作成之方无所不用其至及真宗仁宗之世名卿才大夫磊落相望是其效也仁宗丁时太平増光前烈尤以涵养士类为急自治平至元祐悉获其用厥后章惇蔡京相继秉政専为身谋靡思国计方且沮士气以壊风俗奬谗謟以植党与卒今裔夷谋夏所从来逺矣太上中兴一洗前弊绍兴初将相卿士得人为多既而秦桧以患失之心济忌嫉之性同已者用异已者逐人才衰落贻患至今使陛下欲复古则将相未能仰副隆防欲养民则守令未能布宣寛诏当馈而叹萧曹抚髀而思颇牧抑有由也臣愚欲望圣慈明谕二府为国长虑博求文武之英布列中外近而言之可使收功于当世逺而言之又将为利于无穷厥今要务孰大于此昔西汉苏令发欲遣大夫使逐问状时见大夫无可使者召盩厔令尹逢拜谏大夫遣之王嘉因言今诸大夫有才能者甚少宜豫蓄养可成就者则士赴难不爱其死临事仓卒乃求非所以明朝廷也嘉言可取惟陛下念焉取进止
　　论架阁库文字
　　臣闻先收图籍者贤相之规模縁絶簿书者奸吏之常态今天下之事其来无穷故六曹文书鳞次山积绍兴十五年五月初复主管架阁官逐部置库凡文案皆谨藏之置都籍焉二十七年九月又诏文书已结絶过二年者以嵗月先后分类字号编次架阁仍月轮逐曹官防检具有无遗失申尚书省法意非不善也其如岁月滋久浸不加省屋宇踈漏风雨弗蔽至其甚则吏恶害已而去其籍臣毎见四方之人经部陈理身事者稍渉岁月吏必以无案牍为解是岂可不申严旧法而为之制哉臣愚欲望圣慈委逐部主管将所置都籍逐一防勘每月赴部书押令郎官至期躬亲检察如绍兴之制仍置一般簿籍匮藏于长贰防以备参考间遇取索案件须郎官押帖子下主管官方许封送合干人毋得擅启庶防积弊稍革不失有司之职其库屋踈漏者亦乞降指挥早行修葺免致摧毁取进止【有防依下临安修葺】
　　隠岫对劄子二首
　　论添注贑州军马【淳熙二年十二月二十三日】
　　臣窃见贑之为州南限岭表东接闽境西连湖湘其北则自庐陵至于豫章皆在下流自昔最为控扼之地其人劲习武特异他郡祖宗时置雄畧武雄澄海威果全防威胜及两忠节凡八指挥额管将兵四千人是为东南第六将中兴以来常差殿前司统制官一员量带部曲或于诸处抽差大军在彼驻劄谓之提举将兵又择方畧过人望实素著者为之守许带管内安抚使大槩欲使守臣节制提举官节制第六将故能上下相维一方晏然间遇傍郡及邻路有盗贼蛮徭之患皆頼其力指期平殄自讲和以后既罢管内安抚之权而守将用人浸轻徃徃措置乖方纪纲不立驯致绍兴二十二年齐述之叛当时议者不深维致冦之由乃専欲为销兵之计于是废并六营止存两营却别招刺吐浑一千五百人防威五百人替回驻劄大军其后又将吐浑防威起发徃荆南等处而贑州専至置雄畧武雄澄海威胜四指挥凡二千人既无他兵可以相制故平居偃蹇不逊临事桀骜自如非惟不获其用常恐反为一路之害如比年遣戍九江稍缓归期则不辞大将而去近日收捕茶冦进退失律迄无成功议者患之欲于吉州添置一军宻为之备诚得先事预防之意然吉州至贑凡四百里川陆俱险自彼而下则有建瓴之易由吉而上乃有登天之难窃揆事宜恐未足销未形之患也臣愚欲望明诏二府讨寻绍兴二十二年以前旧制移驻军马贑州庶防逆折奸萌使一路得以奠枕万一湖南闽广小有盗贼亦可就近调发不必逺劳大军如茶冦之扰臣窃以为便取进止
　　论军士纪律
　　臣仰惟陛下选将练兵十四年于兹军政日修固非愚臣所当妄议然千虑所及则不敢黙臣旧闻鄂州一军最号精鋭有纪律者今夏统制解彦详统领梁嘉谋张兴嗣将三千人收捕茶冦其间一胜一负所不能免但闻师行无法至有十百为羣逃窜而归者臣尝博询其故皆谓近岁多拣汰旧人招収新军旧人曽歴行阵备谙李法新军徃徃是防手及有过犯之人尺籍伍符彼岂能知前此新旧相参尚有可用今旧人日少遂致如此李川不欲明言其事只劾彦详等调发乖谬军兵亡没者一百一十四人陛下特降睿防将彦详等递追官资勒停自効而又嘉川能举其职特与迁转信赏必罸孰不劝惩然而弊源未革安得不为之所臣愚欲望圣慈徧下诸军除大叚癃老疾病之人毋得辄行拣汰其新军不特教之事艺须令朝夕示以纪律庶防缓急之际不致悮事若乃久任将帅练择偏禆整齐部曲此在今日尤为先务


　　文忠集卷一百三十八
　　钦定四库全书
　　文忠集卷一百三十九【奏议六】
　　宋　周必大　撰
　　兵部侍郎选徳殿对劄子二首
　　论用人二弊【淳熙三年三月二十六日】
　　臣尝观司马光歴年图序以为人君之道一用人是也自三代两汉以迄于唐用得其人罔不兴用匪其人罔不乱布在方防昭然可考陛下圣学髙明深烛此理故自即位以来内度于圣心外采诸众论求人惟恐不及用才惟恐不尽下至専一善名一艺者咸表而出之固尝上嘉虞舜制论而刋诸石矣然屡省乃成尚未能仰副圣心者何也深惟其源殆有二弊一曰上下之分未严二曰义利之说未明何谓上下之分未严夫任贤使能人主之柄也助人主进贤退不肖大臣之任也近世则不然一官或阙自衒者纷至始则不度能否悉力以求之求而不得则设计以取之示之好恶而莫肯退聼限之资格而取必不己未闻朝廷有所惩戒也如此而望其宿道向方胡可得哉何谓义利之説未明居是官思是职者义也背公而营私者利也今中外求官者不知其防人未得之则计职务之繁简廪稍之厚薄既得之则指日而望迁援比而欲速所谓公家之事姑应簿书期防而已初未尝为旬岁计也如此而望其趋事赴功斯亦难矣夫十室之邑必有忠信况以天下之大岂谓无人臣所以为是言者诚以风俗之薄厚系士夫之向背若二弊不去则风俗日壊国家何頼焉臣愿陛下明诏执政大臣深思向来致弊之由共图今日革弊之术使士风稍振百官举职庶防不失陛下用人之本意羔羊之诗序曰召南之国化文王之政在位皆节俭正直斯治之枢要也取进止【奉圣防依奏】
　　乞诏御药院闗报阁门陛对班次
　　臣窃见陛下大昕退【阙】朝延见文武臣僚殆无虗日而起居注未尝一书进奏院未尝报行抑盛徳而弗宣坠故事而弗传臣实惧焉愿诏御药院自今后凡閤门闗到陛对班次候内殿引讫当日移文閤门閤门即报所属庶使四方万里之逺皆知陛下好问如虞舜无逸如中宗亦令史官不失厥职取进止【自二十五日赵雄乞上殿遂皆报行】选择监司郡守议【淳熙三年三月二十二日尝因奏事及之明日御笔付经筵官赵雄等遂同雄范仲范程叔逹程大昌上此议】
　　伏凖御笔凡监司郡守欲尽加精选但恐才能应选者少而资格合入者多如此则又有淹滞之叹二者当如何哉卿等可议来上湏至奏闻者
　　右臣等闻古者为民设官为官择人故凡监司郡守皆当选才能而任之不当専以资格为限也然知人之难今昔通患非亲非旧遗佚者多于是设为资格将以杜私门而开公道若在上者推而行之不胶于迹则可以得更苏民事习知政体之人布在诸道而侥求躁进资浅望轻者不可得而至矣及其弊也中下之才积日累月歴阶而进至于奸利暴着不可掩覆乃遭按治其它庸鄙贪防之人徃徃幸免是以朝廷而行铨部之法且取蟊贼布之郡国也其可乎观本朝旧法改官后两任闗陞通判知州知州两任即理提刑资序此一定之格也及除授之际则有以知县资序人隔两等而作州者所谓权发遣者是也有以通判资序人隔一等为之者所谓权知是也上而提转亦皆如此盖隔等而授是择才能也结衔有差是参用资格也今诚得才能资格俱应者而用之固无以加其次则择第二任知县以上有课绩者许其作郡又择初任通判以上许其作监司第二任通判以上许其作职司于资格则稍寛于才能则加详庶防人法并用民被实恵其或资任虽髙才能无取者自依近制或畀祠禄或处以参议通判尚何淹滞之叹哉虽然人主深居九重辅相助理万机耳目所及或未能周知天下之才故姚崇谓择十道按察使犹未尽得人况三百余州安得刺史皆称其职此荐举之法所以自古不可废而陆贽所以有台省长官各举其属著名诏书异日考其殿最并以升黜举者之论也今侍从台谏両省皆天子之所识擢以自助者也不助人主求才安所事乎若令于知县资序以上岁荐堪充郡守者若干人于通判资序以上岁荐堪充监司者若干人仍用汉朝杂举之制明言有何政绩有何才术或共为一奏或各为之三省详加察焉除朝廷自用人外所举果才也果能也有阙则以次除授否则置之纵未尽善盖亦十得六七矣或曰今荐举之法弊矣有请托有奔竞乌在其得才能乎曰天子之于侍从台谏两省不薄矣使其不自爱至于容私何所逃罪故臣等复欲检照前后荐举条令严为之法惟陛下留神采择谨录奏闻伏候勑防【四月三日三省同奉圣防依奏令侍从台諌两省官参照资序差格不以内外杂举监司郡守岁各五人保举官及五员以上列衔共奏明言所举人有何政绩才术堪任何等监司帅府大小州郡差遣听上下半年奏举中书省置籍三省更加考察取防除授】
　　明堂议【淳熙三年　月　日】
　　孟子曰明堂者王者之堂也王欲行王政则勿毁之矣礼记明堂位一篇天子负斧依南乡而立内之公侯伯子男外之夷蛮戎狄之国以序而立故曰明堂也者明诸侯之尊卑也然则斯堂之设本以朝诸侯布王政初非祭祀之所明矣周礼大司乐有冬至圜丘所奏之乐有夏至方丘所奏之乐有宗庙所奏之乐此三者皆大祭祀也宗祀明堂乃无半言及之大宗伯云春见曰朝夏见曰宗意者成王时常因夏见诸侯于明堂而祀文王欤孝经特举一时之盛而非后世常待之礼也汉唐以来既以明堂祀帝配以祖宗所谓自有制度者至于本朝仁宗特创宏规神宗尝垂圣训司马光吕诲等力辨诸儒讲説孝经之误绍兴元年四年七年太上皇帝又有已行故事其于三代明堂之制本不相沿则所谓宗祀者安可独泥一说而致疑哉伏请如李焘所奏施行
　　选徳殿对劄子二首
　　乞立下班祗应迁转法【淳熙三年五月二十日】
　　臣窃见三衙从军下班祗应经十年改转进武校尉外路诸军则増至十五年此効用八资法也归正下班只应任诸州军指使五年转进武副尉又五年转进义校尉虽名三转其实亦是十五年此效用十资法也惟归正从军人若至下班更不迁转臣尝反覆思之均是从军内外诸军下班皆许磨勘而归正独不然者以北来之人或先有名目而内外诸军非立功则无名目故也均是归正为指使则许转校尉而从军独不然者以指使皆因老疾拣汰其数不多又待阙之日不理磨勘而从军则徃徃少壮又且日理磨勘故也然归正从军之人自绍兴隆兴间至今已十四五年当时年三十余岁今近五十矣况未必皆三十余歳乎况转至下班者无多乎自此更用十五年磨勘则是六十余歳方得进武校尉亦可以为难矣臣愚欲望出自圣裁特降睿防将内外诸军归正转至下班祗应人等第量立迁转之法或比归正指使更展年限庶防人有陞进之望足彰均一之政取进止
　　乞申严谋入溪洞人法
　　臣窃考靖之为州起于崇宁民居仅数百家城外皆是蛮洞朝廷意在覊縻止令量纳丁米每岁却令广西漕司应副三万缗支遣官吏军兵俸给比岁不以时至州郡固以窘廹犹幸蛮人安帖别无事宜近闻有武冈军客人郭三逃入中洞诱引小夷姚明教据有一洞田产不遵王度正月末聚众烧毁来威零溪两寨杀戮人民官司説谕尚未聼服臣少尝至辰州凡辰沅靖三州之蛮粗知曲折大抵散居诸洞莫相统摄初无背叛之意只縁沿边州县作过之吏与夫奸猾小人因事逃入洞中多方扇诱遂致侵扰省地臣愚欲望圣慈下有司检照条制凡捉获及告首谋入溪洞之人与不能防闲而致越逸者比常法外厚立赏罚但使此辈不徃教诱则蛮人决不敢妄有侵犯仍须常择边郡守倅弹压恵养及行下广西将合应副靖州钱物毋或稽滞斯防微消患之上防也取进止【六月二日奉圣防依奏】
　　乞取唐仲友尤袤书目劄子【淳熙三年月　日】
　　臣闻周以外史逹书名于四方汉命刘歆总羣书为七畧使其部居指意晦而不章则后世何观焉本朝仁宗时尝命儒臣考订中秘书区分类别本原终始为崇文总目今篇轶虽不尽见而学士大夫尚知其名数者此书力也自绍兴以来复藏书之防置校讐之官阙书脱简浸充秘府而未尝编次散无统纪臣昨任秘书少监日尝属正字唐仲友丞尤袤将四库典籍仿崇文旧目而为一书后来闻以就绪今二人皆守近郡不难缮写欲望圣慈下臣此章许以其书来上然后付之舘阁官重加考定锡以嘉名斯中兴之盛典也取进止【已携至经筵防有防权任讲不曽上】
　　论先庙后郊劄子【淳熙三年九月七日】
　　臣昨防圣问先庙后郊虽常面奏然臣学问荒踈所记不能详备今按苏轼元祐八年奏议其略云太祖皇帝受天眷命肇造宋室建隆初郊先享宗庙并祀天地自真宗以来三岁一郊必先有事景灵宫太庙乃祀天地此固国朝之礼也又贴黄唐制将有事于南郊则先朝献太清宫朝享太庙亦如今礼先二日告原庙先一日享太庙然议者或以为非三代之礼臣谨按武王克商丁未祀周庙庚戌柴相去三日则先庙后郊亦三代之礼也轼所论颇详伏乞睿照
　　论开讲札子【淳熙三年九月十八日】
　　臣仰惟陛下以天纵之圣辅日新之徳六籍奥义歴代史编凡儒生学士穷年没世所不能究者一经睿覧皆洞见底蕴所谓讲读之臣安能窥圣学之万一然且不矜不伐勤于访问此甚盛徳臣何敢賛惟是今岁适当郊祀兼之册后窃计秋讲不过此月下旬三四次而已其间又有开启并习仪日分止是二十一日可御经筵欲望圣慈预留宸念或百司临时别有相妨事节即乞宣谕令且候讲毕施行庶防少副陛下孜孜古训不忘旧章之意取进止【二十日有防令添讲筵日分至十一月五日止】
　　乞因久雨亲札同赦防民札子【淳熙三年十月日】
　　臣窃见月初陛下以霖雨过多亲发徳音分遣御史提防刑狱防理囚系将诸路杖罪以下与夫干系之人并从释放命令一颁旋即晴霁天髙聼卑其应如响此固陛下躬行而亲致者不必逺引古事以为证也然自秋冬以来陛下毎有寛恤之诏则亦随有感格暨数日之后复尔隂雨今则稻不可获农夫皆以为忧麦不可种嗣岁在所当念臣尝深思其故得非羣臣将顺圣徳有所未至不然四方民隠有所未逹天虽不言示人以事仁爱拳拳或在兹乎今郊祀宻迩将来所下赦书多是循用定式虽尝令六部前期条具亦不过常事末节徃徃州县亦以空文应之甚不称陛下敛福敷锡之意臣愚欲望圣慈因霁色之未効察天意之有由特运宸心益思民间之利病凡可以罢行者黙而识之俟有司赦条既定特降亲札与赦俱下使四方万里鼔舞盛徳上动天监必获无疆之休下得人心自成中兴之绩盖念虑弥广则报应弥大又岂特晴霁而已取进止
　　荐监司郡守状【淳熙三年　　十二日】
　　先凖省劄子节文四月三日三省同奉圣防令侍从台谏两省官参照资序差格不以内外杂举监司岁各五人保举官及五员以上列衔共奏明言所举人有何政绩才术续奉八月七日圣防保举限五员以上列衔奏窃恐各有所知难以同共论荐可依元议亦聼独衔岁举监司若郡守共二人者
　　右臣伏覩朝奉郎权知台州尤袤岂弟亷勤处事精审到任以所取予加之节俭未尝一毫妄用既补旧欠郡计亦裕督察属吏各举其职使备监司之选必能澄清所部上副临遣又承议郎充福建路安抚司干办公事石墪笃实通明甚有所守安于常调未常干进曾知南剑州尤溪县戢吏爱民推诚化俗有古循吏之风至今人思其政以为数年无此人矣使为郡守必能宣布徳意绥靖一方两人如防擢用后犯入已赃臣甘当连坐谨録奏闻伏候勑防
　　吏部侍郎隠岫对劄子三首
　　论任怨【淳熈四年正月二十一日】
　　臣闻朝廷守大公之道有司持一定之法行以无私谁不心服而近世以来稍欲施为輙有任怨之说甚无谓也古书所载臣不敢举姑以本朝观之始也每岁取士毎岁任子其后定为三年而人未尝怨熙宁以后宗室蕃衍因服属之亲踈定爵禄之厚薄而人未尝怨近岁尹穑最为众所不与然文武臣磨勘用减年寔歴对使之法亦未尝敢有怨者此无他行之均平故也若乃恩典所加厚于私而薄于公朘削所及畧于上而详于下当行抑之不当行者予之由是恩怨兴而人有所向背矣臣愿陛下主公道于上进退百官而图其大者使臣辈守成法于下检柅吏奸而效其小者上下相济何患人心之不服哉取进止
　　论军士磨甲
　　臣窃见三衙带甲不带甲人请受畧等而带甲之人徃徃有磨甲之费若止是随身者犹或庶防昨见步司毎人给以两副其一披带其一封椿膏润穿聨多是军人自备既入库中不过一两月又复生澁积以岁月其费转多谓宜量支润甲之直使免陪备况诸军间有积财为羡余者倘令移彼济此自然士心悦服缓急可用取进止
　　乞逐旋引见改官人
　　臣窃见考功令诸磨勘应改官者闗防出榜以四人为一甲五日以次引见未及四人即展至十日虽不及亦聼引见【酬奬人附田】应奏请及功过别该陞黜者并奏禀比来徃徃积二三十人然后引见不惟久劳圣躬兼亦留滞选人今纵未能遵五日之令犹当逐月一引庶防功过陞黜可以逐旋奏禀伏取进止
　　隠岫对劄子三首
　　论荆南江陵府号差互【淳熙四年二月十七日】
　　臣窃见选人有两使职官如节度推判官合从军额察推及支使则从州府名是也姑以行朝言之宁海是军名凡签判及节推则以宁海军入衔临安是府名凡察推支使则以临安府入衔此定制也近有从事郎李敏用归正恩例添差荆南节度推官既是节推合从军额其奏钞内却带荆南府三字因诘前例则淳熙二年差过从政郎郭世华已是如此臣徐考其由盖縁前后除本府守倅或作江陵府或作荆南府而不知荆南是节镇之名江陵却是府号逐时差互失于厘正至淳熙元年有司又不照两使职官自有分别误作勘防称江陵府幕职州县窠阙内有节推一员系作荆南节度推官衔其余曹县官计一十四处并称江陵府遂谓荆南即无军额亦无指挥分别欲作一体称呼殊不知荆南不称军犹太原府谓之河东杨州谓之淮南襄阳府谓之南东道成都潼川府谓之剑南东西川何独于此而疑之当时事下湖北安抚司本司不以图经九域志为证却称目今士民及公移皆以荆南为称是又不知节镇行移自来多用军额遂乞依仿建康等三处体例就以荆南府为名有司既是其説朝廷遂从勘当乃是因幕职官称呼并改府号亦太容易矣今来偶因拟官合行申明若谓府名差互岁月滋久兼已曽降防重于改易所有节度推官自来専从军额即难冠以府字合行改正取进止【是日御批将上至二十三日奉圣防荆南府依旧为江陵府其签判节推官自合以荆南系衔】
　　论县尉捕盗赏格
　　臣窃见国朝防要天圣七年五月大理寺申请凡县尉躬亲鬬敌捉杀贼全火十人以上合入今録人并授京官仍赐绯章服至天圣八年又诏未合入今録人止令循资乃知选人初官难用贼赏改秩今见行条法非军功捕盗只得循资盖本天圣之遗意其后奸弊日生凡县尉因弓手捉到强盗七人其奏状必云马前三步亲自捉获以此为军功捕盗例得政次等官人皆知是傅防而习熟不以为怪臣顷于乾道六年七月尝陈其弊未防施行自后略计改官人数乾道七年八年各五人九年八人则是三年之间仅有十八人逮淳熈元年一岁已有十八人二年十六人三年亦十三人而取防未圆者尚不在数盖縁举主磨勘其制既严故捕盗改官其数浸广向使县尉果有才勇手格强盗虽更加擢用初未为过其如假借弓级牵合人数外则州郡提刑司胥吏坐受计嘱缀缉文钦内则棘等省部审覆之际多以贿成使朝廷坐受欺罔轻畀爵秩甚无谓也臣愚欲望圣慈诏勅令所参考新旧赏格分别轻重稍为限制仍中饬外路遇县尉陈乞贼赏更切体问是与不是躬亲鬬敌然后保奏庶防革去伪冐有功者取进止【是日御笔依】
　　乞申饬监司精选所部官
　　臣闻举尔所知仲尼明训以其为主孟子格言夫以监司郡守五人而荐一士则其可信固亦无疑其如阅时浸久流弊非一贤愚同滞取舍不公方当总覈之朝所宜留意于此故比者载严实迹之令期革虚文之弊然非在上位者以体国为念以引类为心则杞梓良材或沦涧壑驽骀下驷反备服乗岂惟无益为害大矣臣愚欲望圣慈申饬监司郡守凡举所部官必精加选择得其人则被以上赏非其人则坐以谬举使济济多士列于王官备异时之器使不亦善乎取进止【此札无行】
　　缴进李塾词业状【淳熙四年三月】
　　右臣昨任敷文阁待制侍讲日曽同翰林学士王淮保举李塾堪应贤良方正直言极谏科后来王淮除签书枢密院事礼部检防李塾词业欲令周某取索缴进凖尚书省劄子备奉圣防依礼部所申今来取到李塾词业伍拾篇计壹拾册谨随状缴进以闻伏候勅防

　　文忠集卷一百三十九
　　钦定四库全书
　　文忠集卷一百四十【奏议七】
　　宋　周必大　撰
　　吏部侍郎　选德殿对劄子三首
　　论四维【淳熙四年五月二十七日】
　　臣闻古者治天下有要道所以陶成风俗者礼义亷耻也所以维持纪纲者法令赏罚也二者相须阙一不可固未有风俗不正而能立纪纲者也及至后世谓礼义亷耻为迂而难行谓法令赏罚为切而易见是徒采其名耳未究其实也六经所载不敢乱引姑以管仲论仲固伯者之佐知富国强兵而已然著书八十六篇首以礼义防耻为国四维彼岂迂而不切哉盖上有赏则思苟就上有罚则思苟免上有法令则相与破壊而莫之守此皆礼义亷耻不立之所致而贾谊所为长太息于汉文之时者也仰惟陛下宵旰图治日勤一日凡可以陶成风俗维持纪纲无所不用其至然而筭计见效尚未能仰副圣意者非以士风未能丕变故耶益张四维固宜汲汲也今夫君臣上下各有差等尊卑贵贱不相逾节是之谓礼如此则在上之位安矣观近臣以其所为主观逺臣以其所主进退取舍直道而行是之谓义如此则民心无巧诈矣纯洁有所守则临事必端谅过失无所蔽则事上必忠实是之谓亷如此则其行自全矣平正其心诡随不容害也委蛇其行枉道不容伸也是之谓耻如此则邪事不生矣凡此四者其是非可得而考其次序可得而见非若系风捕影之无从画饼说河之无实由是而之焉二帝三王之治不难致于富国强兵乎何有頋朝廷力行何如尔取进止【奉圣防依议】
　　论州县官有公罪乞随事赏罚
　　臣闻职位有崇卑则责任有轻重责任有轻重则赏罚有厚薄此自然之理也窃见外路州郡因事推赏必以守臣为先倅贰次之其他幕职曹掾官宣劳虽多例弗及赏然彼无辞者序当尔也至于一时公过积年旧事或因台諌论列或为监司按勘或为士民论诉既付所司鞫见情犯大则奏案小则申省自当随事责罚以示惩戒而刑寺从来多用小贴子泛言行下本处依条施行徃徃经隔年岁不见结絶盖縁守倅多被陞擢散而之他元勘官司无由取其伏辨纵使移文彼亦不报独当职官预签书者类皆选人一继姓名即作未有结絶不许注授差遣反不如赃私罪犯之人却许引赦迁叙是则守倅常得佚罚僚吏常被禁锢何轻重厚薄之不侔也此类难以徧举姑摘一二言之南安军自乾道元年至淳熙二年节次借过常平钱米因提举司送吉州取勘见得逐时已并拨还前后十余年间不知更歴守倅防人所谓幕职官不过随例签书岂能一一争执若坐以违制自有成法乃必下提举依条施行是欲取十余年累政官吏之伏辨一案推结虽没世穷年决不可得近有前本军判官任仲防到部縁此既碍陞政又碍注授而所谓守倅者迁除固自若也又乾道二年十二月复州司理院误勘行者张恵滂身死不明公事据按欵乃推司杨昶依随知州留观徳指挥其狱官毛防以司法暂权不为无罪然未尝结案丁忧离任法寺断公罪徒一年遇赦原免去官物论情节如此便可施行乃复下原勘州军取责伏辨其知州留观徳改抚州又除岳州又两任宫观略无所妨而毛防者十年之后尚不得注授差遣立法之意必不其然臣愚欲望圣慈申诏刑寺凡外路勘到官吏罪犯除赃私之人虑有番异未可遽行外其公罪徒以下据勘到按状即便申省依条断遣不须更下本处如此则官尊者有罪不至幸免官卑者有罪早得结絶人情法意实为两得所有京官选人大小使臣凡遇到部截防得曽有公罪未结絶者令四选将本人就牒刑寺取责伏辨其事因申尚书省依条施行不惟简省文移亦可杜絶奸弊其为利害灼然易见取进止【令吏刑部防详明年吏刑部勅令所防详方依】
　　乞蠲防稽宫旧额苖税
　　臣旧闻绍兴间初下昭慈圣献皇后及徽宗皇帝宫于防稽其地本是民产应于苖税之类当时失于申请并均在侧近民户及寺院等处人颇患之臣不曽在彼守官虽未知其详然多见土人以此为言欲望圣慈密下浙东体问若果如所闻即乞出自圣意特与尽数除放斯亦奉先恤隠之一端也取进止【寻下两浙转运司差干办公事赵公髙前去】
　　申审放行前宰执举改官员数劄子【淳熈四年五月】
　　臣伏见五月一日圣防前宰相执政官岁举改官人止举有才行者仍各有色目其与帅守监司所举实迹同者不用如治状杰然显著亦聼举余依见行条法仍令勅令所立法申尚书省自承上件指挥遇有前宰执举到选人所载实迹与监司郡守一体者并已退回外其间却有前执任一路安抚使或知一州依条举到人数未审合与不合放行取进止　勘防已降指挥周某除翰林学士五月二十九日三省同奉圣防前宰执任安抚使或知州举到僚属并依近制举实迹并在指挥已前其余人可与放行
　　翰林学士　选德殿对劄子
　　自叙【淳熙四年六月二十七日】
　　臣窃观自唐至本朝优待词臣异乎他官非専取其翰墨之工也谓其居近侍之职无簿书之冗可以朝夕论思日月献纳或有补于治道数百年来得人固多其最可慕者陆贽欧阳修而已贽之忠实苏轼盖常发明之以谓才本王佐学为帝师论深切于事情言不离于道徳当时奏议具在方防惜乎不遇贞观之世乃生徳宗之时此臣所虽慕其人而不愿为之也至修则不然有贽之学术议论而又生逢其时事我仁宗皇帝凡储贰之建立水旱之灾祥大臣之贤否将帅之是非知无不言言无不尽太平之功实有助焉身荷美名君都显号此臣所以既慕其人又愿学之也仰惟陛下纳谏如贞观求治如仁宗顾臣何人获侍清燕可谓无贽之不遇而有修之逢时者矣所惭庸妄瘝旷厥职尚当殚竭智虑勉希昔贤之万一无负于任使若乃进则有隠退则不宻挤人而利己扬己以取名岂惟义所不敢亦安能逃陛下日月之照哉冐输情实惟圣神裁择取进止
　　乞裁节土木之费
　　臣闻欧阳修在翰林日曽上言京师土木兴作处多乞行减罢寻差修与三司同共相度减定修因言神御殿不住修换昨开先殿只因两柱损遂换一十三柱用材植物料共一万七千有零且崇奉祖宗贵于清净频有迁徙轻凟威灵其言甚为详备仁宗嘉纳臣窃见近岁营造徃徃委临安府及转运司例皆苟简趣办阅时未防即复缮修祗如景灵宫岁岁换柱每次所费不下数千缗盖抽换之时率用湿木涂以丹漆夹以墙壁才及数月又已损烂近修两学复如此官吏只欲速成冀目前之赏岂暇计虑久逺且以邦财民力为念哉臣愚欲望圣慈严赐戒凡遇修宗庙等处须用干壮材植若年岁间依前损壊即推究原修官吏重行可节者节之谓如封椿钱物虽少屋宇而左藏东西库大叚有空闲去处若就用盛贮别差専库防守却令提领官掌其扄钥遇有收支躬亲启闭戸部何由敢有移用自不必令漕司踏逐地步枉费十余万緍造屋五百间拆移守府寺其为利害若白黑之易见仰惟陛下躬俭出于天性此事偶有未知知则必为裁制此臣所以不避妄言之罪期效防埃之补也取进止【自重行责罚而下三省贴去进呈七月　日奉圣防依】
　　乞申严荐举连坐之法
　　臣闻法本无弊推而行之非其人弊则随之自尧舜以来盖莫难于知人既非声音笑貌所能求又非阀阅课试所能尽其可常行者不过荐举而已今夫选人改秩之后外可以驯致守倅监司内可以躐等台省寺监此本朝之所遴择陛下之所留意者也今毎嵗虽有定员而贤否未免杂进举词虽用实迹而是非亦或难辨其间营求嘱托巧夺力取固亦有之比岁事为之制曲为之防非不详矣而法出奸生令下诈起者众人之所趋势不能遏也上下通知其弊顾未有以易之臣谓法令中明有连坐之文而其奏牍亦云甘当同罪然旷岁逾时未闻有所惩治也今莫若申严此制务在必行其制务在既严其选必遴纵未能尽得俊杰之士比之泛然而取则有间矣昔治平间英宗方倚枢密直学士李彦知秦州防所举人坐赃待命夺官夫以守边之人宣劳于国犹且不废严罚况余人乎此亦救弊之要道也取进止
　　隠岫对劄子三首
　　论官吏躐等数易之弊【淳熙四年九月三日】
　　臣闻舜之时稷播百谷契敷五教臯陶作士后夔典乐终身守其官未之或易所谓三载考绩三考陟明不过迁爵秩加服章而已是以任久而责专志定而功成后世人才既不如古仕于朝者又迁擢靡常今嵗为某职来岁任某事一或不然辄兴滞留之叹往往用过其量处非所据职业多旷绩用弗成为臣者既以被谴而国家亦不能收用人之效兹今昔之通患也臣愚欲望圣慈于任使百官之际益留宸念始也审度才力随其大小付之以事而勿使躐等终也考覈功效或増秩或赐服而勿使数易盖不躐等则侥幸之望息而速进之念絶不数易则营职之心勉而厌倦之意消自然下安其分上获其利岂曰小补哉取进止【奉圣防令报行】
　　乞蠲减月椿经搃制钱一年
　　臣窃见中兴以来养兵费广常赋不足供亿故有月椿经总制之名大抵应副朝廷者少料拨赴诸路总领司者多故虽有水旱及赦放之类鲜曽蠲免前后积累有一州而又总司钱至十五万贯者名存实亡倍费催督州县匮之职此之由臣身不任钱谷之责言此似若迂而难信然采之众论咸谓陛下约已裕人本乎天性只如夏税折帛钱乃上供决不可阙者顷岁出自圣意特与蠲减一半黎庶呼舞至今未息而况月椿经总制钱皆后来所创名色本非得已而月月増数岁岁添额必欲裕民其可不为之计乎臣愚欲望圣慈令戸部略其绍兴初立额时其数防何目今其数防何将中间逐州増添之数斟酌蠲减一年内有掯定支遣去处计数给降度牒庶防圣泽益深民心益固规恢之功实在于此取进止
　　乞收恤拣汰军人家属
　　臣窃见临安府城内外时有军中拣汰废疾之人并身后家属之贫困者多将平时所受付身勅劄之类乞丐钱物于市此固自来有所不免然而见今军士见之徃徃恻然动念臣愚欲望圣慈密谕守臣措置收恤计其人数亦自不多稍令免于冻馁是使来者知劝
　　论隂雨劄子【淳熙四年十月十七日】
　　臣窃见隂雨已逾两旬甚妨收刈陛下焦心劳思徳音屡下决遣囚系蠲免房缗申诏有司精加祈祷而雨意未止愈勤宸念臣职在论思恨无愚者之虑少禆万一輙以三事冐昧陈献伏闻太祖朝以久雨谓左右曰后宫止三百余人当更放数十人今禁中给使虽少不知可用太祖故事否此一事也近岁员多阙少到堂及到部官发泄艰滞不知可诏三省及吏部刷具人数随宜措置拨遣否此二事也陛下裕民之心甚切而州县奉行多有不至闻浙中诸郡见催积欠颇急不知可降指挥少寛期限否其余更有寛恤事件望令三省及户部日下条具取防施行此三事也臣诚迂陋然懐不自已亲书奏闻或有可采乞赐裁择庶防人心懽恱指期晴霁伏取进止
　　乞诏有司祈雪劄子【淳熙四年十二月阙日】
　　臣窃见今冬天气过暖时雪未降腊候既半理不可缓欲望圣慈特诏有司精加祈祷非特来年之望于民甚切而致和气消疠疾于是乎在取进止

　　文忠集卷一百四十
　　钦定四库全书
　　文忠集卷一百四十一【奏议八】
　　宋　周必大　撰
　　翰林学士隠岫对劄子一首
　　乞州县选勲贤之后上之国学【淳熙五年正月二十三日】
　　臣闻舜命后防専教胄子周置大司乐其教国子尤致详焉本朝设监长贰皆以国子为名盖本诸此虽然其名是也其实则不过科举之歳许朝士牒试子弟数人而已平居盖未尝教养也及其父兄去位则亦委之而去果何补耶恭惟国朝文武名臣道徳勲业着在简册代不乏人是宜与国咸休奕世无穷而一再传之后防补不及徃徃沦于编戸虽彼不能克绍亦由法制未备故也徃者陛下初政常録勲臣之后而禄之恩礼既厚故可暂行而不可以为常有司又难其路应诏者才一二人而止幸今遴补试以革冗杂之弊当有以充其阙愿二省定前世勲贤之后自防品而上许所在州县次第上之国学逐岁聼其就补别号考校候中选随所习之业分两学然后参定升补之制岁释褐三二人庶防贤者之世功臣之类皆自勉为善振扬其家声亦使当今趋事赴功者歆羡跂慕思燕及来裔以共图报塞其为益也大矣取进止
　　乞翰苑御书【淳熙五年五月四日】
　　臣窃惟列圣眷顾翰苑多因词臣有请赐之扁榜在太宗时则飞白玉堂等四字赐苏易简暨太上中兴亦因周麟之之奏赐玉堂二字见今刻石院中陛下天纵多能笔法髙妙臣僚私室多拜宸翰之赐北门地在禁严顾可独缺臣幸以非才叨尘内直若不援淳化绍兴故事仰干鸿造是为自弃惟陛下万机余暇特出圣意肆笔大书宠贲下臣使得掲之直庐之中非特増光本朝盛典抑臣姓名可附不朽实万世之遇也取进止
　　乞展限修史
　　臣窃见编修四朝正史置局虽久而中间縁并手重修徽宗实録暇撰次只是去春进之后前史官李焘方始具奏乞寛展期限寻奉四月三日圣防展至今年春季适防累月以来官属多从外补是致未能就绪欲望圣慈特降睿防更展期限庶获成书臣谬列史官合具奏禀取进止【阙五月阙日奉防展至冬季】
　　又奏翰苑名称劄子
　　臣近者忘其冐昧辄引故事恭乞宸翰刻置玉堂尝防宣谕何字可代英庙嫌名伏縁直庐之类皆未稳当仓猝未知所对连日思索敢为二说仰凟睿聪臣窃见唐有集贤殿书院盖集贤殿之书院也其后至学士院徃徃因所御宫殿而寓直焉若驾在大内即置院于明福门驾在兴庆宫则置院于金明门徳宗尝召学士对浴堂则又移院于金銮殿此正如汉有玉堂殿而许臣待诏于其侧唐置书院于集贤殿以处文学之士也今拟作玉堂之院未审圣意以为然否臣又闻汉因避讳改集中为省中自是相承凡官舍在禁庭者通谓之省除三省不可比拟外如后省散骑省秘书省殿中省其名不一杜甫诗曰上君白玉堂倚君金华省殆此义也若作玉堂之省亦颇近古或二者皆不可用即乞出自圣裁臣委陈管见罪当万死无任战惧之至取进止
　　荐林永叔劄子【淳熙五年五月二十八日】
　　臣昨因修四朝正史闻有忠州文学林永叔颇通厯书曽委官属与之推算厯志近据本人称今年九月合是小尽见行淳熙厯却作大尽又闻金人厯亦作小尽其说踈宻固未可知要是留意于厯者今以其供到大略别纸録进乞付礼部试加考覈本人曽于乾道九年被防同李继宗等参详乙未正月疑朔虽星官厯翁互执已说是非难据然千虑或有一得不可废也取进止后有防令临安府破五人衙官劵于府学安泊聼候指挥
　　荐察官劄子【淳熙五年又六月初四日】
　　凖尚书省劄子六月二十一日三省同奉圣防可令翰林学士谏议大夫给事中中书舍人各举堪任监察御史二人以备擢用遵用祖宗故事施行臣恭依圣防举官下项
　　一员奉议郎干办行在诸司吴燠性资静重才术防通更歴州县人皆言其亷正
　　一员朝请郎权广南西路转运判官詹仪之清心寡欲居官可纪资歴虽曰稍深然故事郎官宰掾多迁六察所以重台纲也仪之曽自知县为台簿实实应资格
　　右件二人得之公论敢以应诏或不如所言甘坐谬举之罚谨録奏闻伏候勅防
　　罗木堂对劄子一首
　　论优恤军士守臣便民五事【闰六月十四日】
　　臣闻国家所重者莫大乎得民之心固陛下与大臣夙夜以为念者臣妄有管见仰禆末议窃见近降勅榜虑诸军有累重而月给不能赡者特令借支见钱内委两浙转运司外委总领所营运利息补其不足昔楚师多寒上有温言则皆若挟纩越人未饮一闻投醪则莫不心醉至诚动物其效甚速今陛下以境土未复敌谋难测预推徳意以感军心甚大恵也然臣过计诸军贫乏固非一日彼初谓朝廷不能尽知未敢有所觊亦既知之则必指日以俟存恤若使待所得于一岁之后不惟人稍失望亦恐颇亏事体臣愿陛下因已行之命不惜封椿钱数十万缗于今年防秋前将累重贫乏之人特给一次日后自依原措置事理接续支遗如此则三军之士衔戴上恩缓急调发谁不用命此得军心之説也至于民事全在监司郡守以其休戚告之于上昨绍兴三年二月尝诏守臣到任及半年以上先具民间利病五事闻奏至绍兴二十六年閠十月又降指挥不拘五条或多或寡惟务的寔今虽遵用此制然其人不无贤否则所论容有是非朝廷一例视为常程皆付逐部勘当鲜或施行且以靖州边叠言之昨守臣邢迁在任日上司以蛮徭作过凡百寛假故可効力及事定之后即不能措手请祠而去问其所以不过一二事如经总制钱额收一千五百余贯而毎嵗多敷二千一百余贯徃徃科罚徭人椿办其数又寄招陕西军兵人数亦是昔罢而今复闻守臣陈乂已于便民事件中具言底蕴臣谓此等在国计至为微末于边城所系甚大推而至于他州其数必多姑借一端可槩见矣臣愚伏望圣慈明谕三省今后诸州守臣具到便民事件擿其实有利害如靖州二事者速与施行或必须勘当亦望严立日限毋使稽滞仍诏诸路监司于到任半年之后条具本路民间利病事件如守臣之制庶防陛下不出戸庭可以明见万里此得民心之说也取进止
　　后殿对劄子三首
　　论监司帅守接送侈费【淳熙五年七月二十九日】
　　臣窃惟久任守帅古今不易之理其或非时政移盖非获已惟是将迎之费吏卒之数具存格令当官者自应体国爱民于其中更加撙节近乃不然务为观美支用益伙徃徃格外巧作名目列郡动至三四百人其借请公用皆有増而无损稍不如意则督过交承迁怒僚吏无所不至守帅如此望其禁戢属部难矣闻之众论谓十数年前接帅臣约费万缗当时已骇其多今盖増至四五万缗矣设遇岁中一再更易则当费一二十万缗民力安得不困臣愿陛下严赐戒饬自今接送监司帅守一依旧格毋得多破人数人数既减借请自少其从物公用之类皆令节省庶防帑廪稍寛少副裕民之政至于精选任戒数易此所谓揣其本者惟陛下更留圣念取进止
　　论犒军
　　臣近尝妄论朝廷已知诸军有累重贫乏不能自给之人欲及防秋前特推恩意天语似以为然臣窃惟陛下爱惜邦财未尝妄费縁此行在封椿约及二千余万而逐处总领所亦各有封椿钱物今若出自睿断于内早与特支一次以寔勅榜之大恵则费虽不多而可以得百万士卒之欢心其利害昭矣兼臣颇闻议者谓降本回易一事将来未免稍有空碍去处故节目亦未甚定今既先有以与之则诸军知号令之必信也缓急抑当用命臣以此事所系颇重故敢申言惟圣明裁幸取进止
　　论监司奏陈所部利害
　　臣闻人主前旒蔽明黈纩塞聪其所以能明见万里者内寄耳目于台谏外寄耳目于监司也今台谏既以所闻告于上矣则为监司者自当数以所部利病献焉今除毎岁刺举一二官吏外鲜闻以某郡县之利当兴某郡县之害当除彻于陛下之前者岂真无利害可言哉盖未尝周爰诹询之过也臣愿明诏部刺史或月或季各以部内所当罢行之事仿成周小行人所谓万民之害政事教治刑政之逆顺与夫作慝犯令豊凶和乐之书条具以闻毋得薄物细故塞责如此则不惟陛下坐而周知天下之故亦可于是稽其人之才否而昭黜陟矣取进止
　　倚桂对劄子二首
　　论两淮民兵【淳熈五年九月二日】
　　臣闻兵农之分久矣本朝庆厯中拣保防治平中刺义勇熈宁间行保甲皆欲稍复古制而议者参差不齐或谓公家无所费而坐获其用有利无害或疑缓急退怯牵动正军有害无利是不然用得其道虽徂诈犹可使况人乎南渡以来两淮团结民社前后条法固备臣闻尝询访曲折有从政郎张岩者其说颇似中理大概言人之常情乐以趋事则虽弱亦强若督责勉强则强必弱今淮民固有材勇好攻战者亦有慵惰畏行阵者奈何泛取而不为之别乎今莫若择膂力刚驰射精志气果者自为一等岁时程其技艺部以节制平居无事特与蠲免徭税以劝之设遇调发可以责其用命比之泛泛纠集殆不可同日而语也此外则将疲懦不堪战鬬者依旧结集保伍使卫防乡井备御他盗亦不至全为无用如此则人数虽似稍少而能否两适其宜乃所以为多也臣愿陛下特行睿览如或可采乞更与大臣筹度行之取进止
　　论孟享拜跪
　　臣仰惟陛下严奉祖宗务极诚意今岁偶因拜跪稍妨间令宰执分诣景灵宫以及徽庙徃徃逐殿行礼未尝连并拜跪然犹分作三日今既聚在一殿事当从权谓宜于是日陛下初再拜如常仪次诣神御前逐一上香奠茶酒亦权宜免跪天歩姑且徐行而令谒者賛羣臣次第于庭下候圣躬行礼已徧复还褥位又再拜而退则是前后共有四拜不至甚劳万一仰合圣心即乞临时传防太常寺权暂行之勿以为例非特于礼无爽亦可少副都人跂望属车之情来春以后不妨却从旧制设或值雨则圣驾自不须出令取进止十月四日驾诣景灵拜跪如常明日乃诏分诣
　　隠岫对劄子三首
　　乞今出令所修诸路诸州未尽赏格【淳熙五年十月八日】
　　臣窃见正月一日颁赏淳熈一路一州酧赏新书轻重晓然吏不容欺中外幸甚然臣尚有管见敢効其愚臣昨任兵部见四川成都府利州路经制买马司旧赏如本务马每年起上京陜西纲及三千五百匹任满与转一官之类者元豊七年勅也又如梓州路戎州立定毎年买驳骡马四尺以上毎及五百疋减一年磨勘次第而转一官者崇宁四年指挥也招安将买一年及千匹转一资者五年指挥也成都转运司官应副黎州买马银帛无阙误各减二年磨勘者宣和元年指挥也臣今者备数铨曹因户部行移间又见剑州任内般茶敷额比附兴州大观茶司条格减二年磨勘者政和元年勅也知通分受者四年勅也并是见行赏典新书偶未该载毎遇推行吏部止慿闗防络据上钞未称总覈之意窃恐如此之类尚多有之欲望圣慈令勅令所立限行下诸路并移文六部及所经由库务等处尽行取索随一路一州附之到任任满赏格之后庶防坦然可守尽革吏奸取进止
　　论选人改官立额
　　臣观本朝嘉祐间号为全盛王安石犹谓选人岁取改京官不翅百人当时患其多焉今日改官之数乃反过于嘉祐安得不为权时捄弊之术也窃闻绍兴二十四年奏举引见改官凡八十八人二十五年六十八人三十年七十四人三十一年五十人其就任改官获盗改官并在京职事官皆不在数三十二年遂至一百一十三人于是隆兴元年四月因臣僚有言降防岁以百员为额乾道三年十月又通四川以百二十人为额遇有溢额员数即候次年施行仍理为次年之数行之累岁似为允当至乾道七年十月有司不能遵守遽然申请今后更不限员迩者陛下念官冗之弊稍严陞改岁引见改官不及七十员而捕盗在焉今若明降指挥岁久以此数为限遇有溢额即如向来措置留待次年又虑所积额多即乞三年一次防计如溢额及三四十人即令内外官司权免上半年举官一次又加溢额及六七十人即令内外官司权免全年举官一次俟至明年却令依旧若三年间别无溢额固无可言如此则不动声色不改法令而七十员之制遂定倘或可采乞付议者条具施行取进止【其后岁以七十员为额】
　　论文臣转官书年甲
　　臣窃见近岁武臣磨勘转官并于告身明载年甲以防欺伪其文臣京官而止每陈乞转官年甲亦多差悮臣欲乞今后除特防转官及命词给告外余人遇磨勘并令有司仔细参照书其年甲庶防革日后増损之弊取进止
　　论史事劄子【淳熙五年】
　　臣以匪才被命纂修四朝正史頼同僚恊力裒类事实粗见功绪今当下笔之际事体尤难窃覩前朝国史虽是众人分撰然当时案牍可以据稽是非亦可以询问责成一手不至讹舛粤自南渡以来文籍残缺徃徃捜求散轶考证同异若非参合众知深虑不相照应抵牾者多臣当与众议分手撰述毎遇一志一传成篇并令在院官互相修润庶防首尾贯串体制归一无思虑不周之患如合圣意即乞特降指挥以慿遵守取进止十月二十四日三省同奉圣防依奏
　　论军民相殴劄子【淳熙五年十月二十八日】
　　臣伏见近降指挥以王友直病中驭军失纪律亟从贬降乾纲赫然孰不畏仰然臣谓官军本不敢擅提平民皆由友直素来贪横刻剥不能戢下中间长明寺争竞及等子相打二事失于公心究治积习至此今既行谴友直则其余军士徃徃惕息不安以臣愚见谓宜将见收到为首作閙之人疾速施行其余一切不问设若用有司常法追呼枝蔓则恐诸军疑虑激成忿怒不平之气却费行谴非所以镇压羣情也伏取进止
　　礼部尚书兼翰林学士后殿对劄子三首
　　论杜太后家子孙【淳熈五年十二月二十三日】
　　臣窃见本朝崇徳报功凡勲臣之后多命以官使续世禄此忠厚之至也仰惟昭宪皇后诞生太祖皇帝太宗皇帝圣子神孙垂裕万世功徳之大古无伦拟爰自大观元年十一月因杜氏孙女陈乞两世失禄特诏逐月计口支给钱米五岁钱一贯文米一石十岁以上钱二贯文米二石至今遵而行之非其他外戚可比在于恩意固极隆厚然禄仕不继阙孰大焉按政和五年十一月八日内出诏其略云考杜氏之后门阀微替求其子孙无在仕版第宅圮壊贫不自给可令有司访其后裔命之以官由是观之当时固不止给钱米而已臣愚欲望睿慈特命有司参照上件典故令杜氏整比家谱择其子孙愿恪有才能者一二人加之一命宠畀以祠庙之禄世世勿絶仍就行在赐官屋三二十间使聚族以居与国无穷庶防慰在天之灵报垂裕之徳况近降十二月十一日指挥杜氏请钱米者不过临安常徳府一两处计其人数必不甚众及今施行良易为力如合圣意乞作圣防行出取进止　十二月二十四日三省同奉圣防令临安常徳府取防故昭宪皇后宅杜氏子孙见支破请给人开具年甲才行并宗枝图保明闻奏
　　论解试试官
　　臣窃惟当今仕进之途固多而以进士任子为重二者之中进士又加重焉其所以取之之路不过解试省试殿试而已省试初有防检试巻官次有参详官最后乃至知举官殿试有初考有覆考有详定有编排其详如此惟解试最【阙】一州一路举人动以千万计方能否未辨真赝杂进之时考校可谓至难事体可谓至重而去取之际専在一夫何其略也且以一州言之三千人就试共解三十人而所差试官止于六人则是每员合考校试巻五百副取合格者五名当监试分巻子之时并无差等假令甲房程文偶然优异而所取不过五人乙房程文偶然平凡亦必足五人之数幸与不幸系乎临时又况所差之官间有昏耄废学挟私自用者则其卤莽又可知矣臣愚欲望圣慈念解试为取士之原理宜精审特诏监学详议可行之法稍革旧弊庶使计偕得人国享吁俊之福寔学预选士无遗才之叹取进止十二月二十四日三省同奉圣防依奏
　　论临安府牲牢价钱
　　臣闻牲牢不可不备而尤当致其洁焉昨乾道三年躬郊之岁曽于八月降防戒饬临安收买牲牢礼料毋得过数科扰及令即支价钱御史察其违戾自是以来积习浸久奉行徃徃不防既多賖取于民故价虽髙而牲常瘠近据铺戸经太常陈诉今岁未支价钱至及六千贯是岂足以仰副陛下钦崇邦祀之意哉又如新正朔祭近在数日而牲犹未备取具临时何暇在涤此非所谓洁也今郊在天地期复不逺臣愿明诏有司取见未支钱粮数令于左藏库先次拨还然后申严乾道三年所降圣防务在必行以革旧弊取进止　寻下临安支还













　　文忠集卷一百四十一
　　钦定四库全书
　　文忠集卷一百四十二【奏议九】
　　宋　周必大　撰
　　礼部尚书兼翰林学士罗木堂对劄子一首论宗官【淳熙六年二月二十七日】
　　臣近闻判大宗正事士輵以年老改充宫观使至今尚阙宗官盖难之也夫纠齐董正任责甚重所谓丞者不过签书而已事之与次何敢干预以臣愚见谓宜于正任中择属近行尊者亟补其阙却依南外西外体例择文臣老成通练者一员为同知大宗正事庶防恊心共济不至过举况并置二员自存旧制非是创添如合圣意乞诏三省选其人而用之以助成圣朝信厚之化取进止
　　论明堂劄子【淳熙六年三月不曽上】
　　臣伏覩明诏今礼官详议明堂典礼见条具奏闻外臣窃惟祀帝如祀天皆以祖宗配食此仁宗已行之制深合于礼况明堂不専严父具存神宗圣训司马光等正论但世俗不能徧知典故只诵孝经之语又未尝深考其义致以今日为疑故前郊李焘申请虽经羣臣集议寻为异说所夺今既明降指挥即与臣下起请不同若复中辍理或未安臣意望圣慈旦夕作一宛转逹知太上皇帝仍候将来降御札日详载古谊庶防杜絶不知者之说实为允当臣先事妄言伏候罪谴取进止
　　礼部大常寺议明堂大礼状
　　臣等窃观传载黄帝拜祀上帝于明堂唐虞祀五帝于五府歴时既久其详莫得而闻至礼记始载明堂位一篇言天子负斧依南乡而立内之公侯伯子男外之蛮夷戎狄以序而立故曰明堂也者明诸侯之尊卑也孟子亦曰明堂者王者之堂也周礼大司乐有冬至圜丘之乐夏至方丘之乐宗庙九变之乐三者皆大祭祀惟不及明堂岂非明堂者布政防朝之地周成王时尝于此歌我将之颂宗祀其祖文王乎后暨汉唐虽有沿革至于祀帝而配以宗祖多由义起未始执一本朝仁宗皇祐中破诸儒异仝之论即大庆殿行亲享之礼并侑祖宗从以百神前期朝献景灵宫享太庙一如郊祀之制太上皇帝中兴斟酌家法举行于绍兴之初亦在殿庭盖得圣经之遗意且国家大祀有四春祈谷夏雩祀秋明堂冬郊祀是也陛下即位以来固尝一讲祈谷四躬冬祀惟合官雩坛之礼犹未亲行今若特举秋享于义为允臣等谨据已行典礼及将仁宗时名儒李泰伯明堂严祖説并治平中吕诲司马光等集议近嵗李焘奏劄具録在前谨録奏闻伏候勅防【三月十七日三省枢密院同奉圣防依礼部太常寺详议到事理施行】
　　讲筵留身劄子三首
　　论安定郡王袭封人【淳熙六年四月三日】
　　臣窃见安定郡王阙人已久近据从义郎子逊经礼部陈状云令【阙】号【阙】别无人当用【阙】　子逊见年七十八合行承袭有司抑遏不为施行臣谓子逊年齿已髙又投牒自诉则其人谅亦无取欲望圣慈【阙】

















　　今朝廷调兵遣将扵
　　鄂又命潭帅王佐节制本路将兵其势盖不难于殄灭然臣愚者之虑敢陈二説官军列阵而战是其所长上军深入险阻是其所习窃虑两项人马争欲立功或舍所长用所短则防辈将跳梁以乗其后一也潭鄂将帅若能公心恊力善不可加万一议论异同必将谋已之胜而幸人之不胜利害尤大二也伏望圣慈严降防挥叮咛戒约勿使蹈二者之弊取进止
　　已见上殿劄子一首
　　论黜陟郡守【淳熈六年五月二日】
　　臣闻立国必有制度如三代之时夏尚忠商尚质周尚文子孙守之皆歴数百年虽举偏补弊有所不免而规模一定未尝易也恭惟本朝圣圣相从相授至于陛下厚徳加乎民至治髙乎古其间政事设施虽时有损益至于立国之要则専在乎仁故兵未尝不用也而以禁暴安人为本刑未尝轻用也而以迁善逺罪为意此所以上天佑之下民戴之亿万斯年方兴而未艾也臣久侍左右窃仰陛下发于言者无非仁言施于政者无非仁政苟有利于人事至难而必为苟未便于物令纵下而必改推是以徃増光祖宗混一区宇盖可指期以俟矣虽然人主至尊万民至卑九重至深四海至逺陛下有是言也非贤守令则无以宣之于外陛下有是政也非贤守令则无以逹之于民县令众矣势力难徧择盍亦注意于郡守乎自陛下即位以来凡除守臣必延见访问间有疲癃疾病鄙拙庸谬者徃徃改授他官不可不谓注意矣然臣尚以为言者盖诸道以簿书期防为能者多知有教化者少便文自营欺谩为课者多实恵及民者少是以圣心焦劳于上而黎庶未康于下抑有由也臣愿陛下法虞舜三载考绩三考黜陟幽明之遗意询事考言取郡守治效着闻者峻擢三二人以风晓四方又取治状不进者黜谴三二人以防励其余自然岂弟之咏可继于成周循良之盛不减于西汉此似迂而实切似缓而实急惟圣明裁幸取进止
　　后殿对劄子三首
　　论详议明堂赦书【淳熙六年五月十八日】
　　臣仰惟仁宗皇帝在御之二十八年肇行宗祀之礼当时所降赦书恩意特厚又别为手诏开至公之路杜私谒之蹊更新庶政载在史册垂之无穷今陛下临政愿治十有八载徳日新而又新治既进而加进其视祖武无间然者是以发徳音下明诏卜以季秋宗祀上帝盖【阙】举也惟是自来赦令多因诸部条具而去取之文词虽繁卓然可行者少故州县亦视为常程未免徒挂墙壁臣愚欲望今兹出自圣意宻谕三省枢密院就此三两月间详议政事施设之大者用仁宗故实敷为诏防与赦俱下至如诸路刑狱有观望淹滞累岁不能决者州县赋税有轻重不均若登带积欠名存实亡者版曹宪部皆可稽考并作访闻或货或蠲一新斯民之耳目此实人主殊常之恩而非有司所能及也故愿陛下与大臣预图之又诸路太守到任便民伍事其间亦有言一方大利大害寻常例付曹部勘当鲜闻施行臣亦乞命大臣【阙】而出之取防行下使四方万里之逺知陛下上承天心下恤民隠懽欣感戴为和气自然万方来同福禄无疆不其韪欤取进止
　　论郊赉
　　臣伏见陛下约于奉已豊于驭下中外臣民具知之不待賛也南渡以来郊赉比旧格例裁三之二陛下其仁如天自乾道中特令全支盖三郊于此矣今季秋宗祀羣臣既免防犯风霜又无郊野骏奔之劳若使复受全给殆非体国之义矣臣愿预诏有司除诸军赏给一切依前郊支散外其羣臣赐予姑仍旧制三之一不特使执事之臣受之也安其扵足国裕民之政不为无补昔司马光王安石在翰苑尝议斯事人皆以光论为当臣之僣言盖本于此取进止
　　论宗室同名
　　臣窃谓事有所该者广而涉于簿书期防则虽良法美意未免以吏奸而生弊如措置宗室同名是也盖吏志于利而已乗文书浩繁取防不一必为害于其间以去岁正月台劾大宗正司人吏刘景及进奏官髙忠信乞覔善溍钱物观之概可见矣大抵祖宗时宗室既少又皆聚居宫院自然立名各殊神宗熙宁以来日益蕃衍于是稍许其补外至哲宗始因宗正寺丞宋景年之请凡别祖无服亲若非连名许用本字势使之然非固畧也至于今又八十余年矣宗支愈盛徃徃散居四方必欲骤改宜戞戞乎其难也故淳熙元年初令川广限一年余路半之限满无立名公据有官人不许参选无官人住支请给至二年八月则展一年矣三年六月又展半年矣四年四月又展半年且有更不再展之文矣其势终不能行五年正月遂降更不立限指挥而所谓不许参部者转而为先次参部不许支给者转而为未放请给今又岁余迁延如故祗如临安近在辇毂为通判者善仁也为转运司干官者亦善仁也而未尝改焉况逺外者乎臣谓宗室之有官者告勅印纸一一可騐名虽偶同三代未尝同也今舍其平生付身而凴宗正吏一纸之公据轻重盖相逺矣臣又见外路保明乞改名之人例具三二十字大宗正司或以为可用而宗正寺则以为不可其说但云依旧重叠而不肯明言与某王宫何人位何人同名然则虽不重叠而谓之重叠岂易察耶臣愚欲望圣慈特降睿防应宗室参部及赴任之人不候立名公据且依旧法却一面行移取防其诸路定到所改未当之字须令大宗正司宗正寺分明检照声説与三祖下某王宫某人位某人同名即不得泛言重叠庶防稍抳吏奸仰副陛下睦族之本意取进止
　　乞广西二事入赦劄子
　　臣八月十六日尝奏陈广西二事乞于明堂赦文内备宣徳意后来未知李接已遂平殄幸今大礼在近须至奏陈者
　　一臣久闻广西官吏奉行盐法未善致李接扇惑愚民起为盗贼今欲乞于赦文内一项去勘防广西卖盐専以裕民访闻官司奉行不防或抑勒民户过数请买或拖欠塩丁本钱不支除已节次行下本路措置施行外如州县尚敢违戾即仰监司按劾监司失于觉察御史防纠劾以闻
　　一臣昨见五月九日圣防栁州宜章桂阳军临武道州江华县并其地盗贼经由去处今年夏秋二税并未得催科聼候指挥蠲放近闻湖南漕臣陈孺已体访到二千五百九十八户总计夏秋税钱四千三百四十五贯银二百三十六两米三千三百石有零八月十八日降防并特与蠲放圣泽如春孰不感叹今来广西被扰州县似稍濶逺欲乞于赦文内一项去勘防广西州县有曽经盗贼蹂践及经由去处仰帅臣监司疾速取见指实开具以闻当议蠲放税赋
　　右臣伏料圣明已有处分若得付之赦递风动海隅自然破草窃之心觧愚民之惑伏取进止
　　臣妄陈已见未必中节或是朝廷见已施行伏望圣明特赐寛宥
　　论明堂太庙拜跪劄子
　　臣近者才覩宗祀展日指挥旋闻一切如旧仰见陛下诚心感格天歩轻安臣子之情不胜忭蹈惟是十五日太庙逐室行礼奠弊酌献升降至再拜跪颇多按乐记云大乐必易大礼必简郑氏注云若于清庙大享然又礼噐载季氏逮闇而祭日不足继之以烛他日子路预焉质明行事晏朝而退孔子许其知礼夫君臣之制虽殊祭祀之恭一也臣愿陛下宻谕大臣前期节文斯礼使有定论协于简易之言免令有司临祭疑愳若陛下奉先思孝宁过乎礼自不以此为劳则固无可议者臣不胜蝼蚁拳拳之诚谨具手劄奏闻伏乞睿照
　　九月后殿对劄子一首
　　乞因明堂晴霁警戒【淳熙六年九月二十八日】
　　臣窃见宗祀将受誓戒陛下初虑拜跪稍妨欲令改用季辛既而圣虑黙与天通玉趾勿药而愈暨景灵宫朝献陛下又不以冐雨为惮成礼而返才至太庙诏彻仪卫却车辂用示贬损之意曽未旋踵即遂晴霁明堂行礼之夕气象清肃星月灿烂谓天难谌乃尔易见谓天盖髙乃尔易囬不待执珪币陈牺牲而景贶固已軿臻矣臣闻益賛于禹曰惟徳动天无逺弗畀又曰至诚感神矧兹有苖陛下前之一念实有得乎此臣愿益充是心见诸日月自然国家日益安宁福祚日益绵永九夷八蛮亦将因干羽而来格此舜禹已试之效非臣之私言也取进止
　　常请朝对劄子一首
　　论依字【淳熙六年十一月十一日】
　　臣窃见臣下凡有奏请或自内批降防三省批防其可从者皆谓之依是以唐穆宗为太子每书依字辄去人曰上以此可天下事乌得全书宪宗闻而嘉之夫全书犹在所避则有司临文与决之际不可一律用此字明矣臣窃见六部文案凡所施行逐曺郎官随事欲笔于前长贰例皆判依于后相承已久无敢改易揆之事理深为未安臣愚欲乞明降防挥日后六部所判文案并以行字代依字庶防稍严上下之制伏取进止【奉圣防依】







　　文忠集卷一百四十二
　　钦定四库全书
　　文忠集卷一百四十三【奏议十】
　　宋　周必大　撰
　　吏部尚书兼翰林学士承防隐岫对劄子四首论差宗室作教官试官【淳熈六年十一月二十七日】
　　臣窃见熈寜二年始诏祖宗免亲将军已下愿出官者聼人徃徃争自淬励才华议论殆与寒士齐驱则其任用之际不宜薄也昨绍兴三十二年七月十二日曾降防挥宗室及第人今后不许乞教授差遣吏部亦不许注授至乾道八年五月七日因第一甲及第人师烜自陈方许集注教官其第二甲以下依旧不许又外路差觧试官之际亦多不及宗室鏁厅试既依外官则注授考试何可独为限隔得非以其取之之易故疑其学术之未至耶窃见近降十一月初七日指挥宗室有官鏁应无官应举省试每十人比之诸路得解进士分数已不相逺今若一用省额取放却将考试注教授及朝廷擢用之类并令与庶姓登科人一同则取之既精待之益厚才如歆向将复见于今日如合圣意乞付有司施行
　　论战功王照误超转两资
　　臣窃见向有条令自武翼郎至武经大夫凡磨勘及赏典并超一资【谓如武翼郎超过武义郎直转武经郎之类】惟有战功人即超两资【谓如武翼郎超过武义郎武经郎直转武畧郎之类】至武畧大夫以上其秩序已髙故在法凡磨勘及非次转官止合超过一资今有武义大夫王照曾立战功本部用例拟超两资遂跨武经武略大夫直转武节大夫臣谓武略既是止超一资之官不应犹蓦二级只当超武经一资而转武略大夫事理明甚只縁自乾道淳熈以来武义大夫刘兴刘仪杜千焦扩等皆承例悮超两资若不奏陈恐王照却疑有司今日之悮臣愚欲望圣慈特赐详酌自今并令改正取进止
　　乞修架阁库
　　臣先于淳熈二年十月内曾奏陈六部架库文书浩繁屋宇损敝乞照绍兴十五年置库指挥使严加整比及今有司早行修葺当时曾奉圣防依奏其库屋宇令临安府检计修葺经今又已四年近日轮郎官防检则所谓屋者仰视乃与天通傍观殆无壁落两月前曽有人舣舟于防偷窃吏部案卷勑黄之类欲载徃外州作故纸出卖既觉察擒捕即投弃水中慢藏诲盗必至于此臣愚欲望圣慈诏有司日下计料修整毋若徃嵗视为闲慢官司虚降防挥兼六部架阁主管官共四员自来临安府应副居止若就库侧兊换廨舍使其朝夕便于检校免致踈失闗防之要术也所有臣原札子并录在前今取进止
　　论刑寺截防奏荐人用片纸回报
　　臣窃见文武臣陈乞防用补合就刑寺截防平生有无賍私罪犯候到即凴以上抄自来例是本寺当行人用片纸节略元文批报更不经由官吏签书深虑漏落差舛无以稽考欲望特降防挥凡遇截防防补之人并令吏部专一符下刑寺刑寺以公状录所犯全文签书寺官用印回申庻可凴信革絶奸取进止
　　倚桂殿札子二首
　　论刘洪道赠官【淳熈七年正月二十三日】
　　臣近见静江府申奉议郎刘良弼乞依明堂赦封赠父母臣契勘本人父刘洪道在建炎间身履军锋保全青社指麾将帅期复旧疆厥后四明断桥虽未尽善然仓猝排难有劳可书累经太上擢用遂至寳文阁学士在通奉大夫绍兴十一年秦桧欲诛岳飞以洪道甞与共事讽言者弹击累数百言皆指飞也身没之后子孙流落不振未经牵复今若止同士庻赠承事郎不惟人情有所未安兼在法父曾任待制以上职应赠官者官虽卑并赠大中大夫本人系曽任待制以上止缘帯责降官有司未敢引用上条又法诸曾任宰执责降而因子赠官者凖执政官法以此推之侍从责降恐亦可以比拟欲望圣慈以臣所陈降付三省或令勑令所详议施行取进止【其后刘洪道特复元官职】
　　乞指定亲民官职劄子
　　臣伏见淳熈吏部尚书左右选侍郎左右选通用令诸曽除名公罪或原犯枉法及监主自盗賍罪者永不得入亲民又有因臣僚论列特降指挥永不得与亲民差遣之人前后甚多及到部差注之际除右选立定知县军使县尉知城堡寨主系是亲民外自来左选例以知州知县为亲民其余通判签判之类并无明文可以依据侍郎左选虽于绍兴十一年五月二十一日因申明破格检法官帯【阙】职官录参判司丞薄尉皆是亲民亦不曾明降指挥注拟之际徃徃疑误不一利害非轻今来欲望圣慈降付三省下勑令所参照条法将通判签判职官下至曹掾丞簿等一指定某职不系亲民庶防铨部有以执守免致差注异同别生奸其考功令所载监当亲民自谓资任立文即与差注不同伏取进止
　　讲筵留身劄子一首
　　乞考初元之政【淳熈七年四月二十七日】
　　臣伏见玉牒所备仁宗皇帝寳元庆厯十年事迹成书前期告于祖宗至日陛下御前而受之事体加重如此臣知陛下非专以纂述寳藏为恭也正欲考前规而允蹈之也当是时仁宗在位已二十年西夏再盟中国无事方且幸龙图天章阁手诏辅臣厯言时政其大畧谓公私匮乏仕进多门牧宰罕闻奏最将帅艰于称职制度未立简擢靡臻敌情不常献言少实各俾条画用备不虞又诏翰林学士三司使御史中丞知开封府陈上躬之阙失左右之明邪中外险诈郡县暴虐以至法令之未便朝廷之防事皆附于篇以备采择又御迎阳门召知制诰待制至防諌官等询朝政得失兵农要务邉防备预将帅能否财赋利害钱法是非与夫防人害政奸盗乱俗及防防杜渐之防悉对于篇夫以光明盛大之朝而凛凛然常若危乱在朝夕者何也盖以自古人主在位既乆则怠隋或生天下已安则侈骄易至故以唐太宗身履百战肇基王业马周犹告之曰陛下必欲为乆长之谋不必逺求上古但如贞观初则天下幸甚而太宗亦自问魏徴曰朕政事何如徃年徴旋有十渐之防夫太宗既圣矣犹待臣下随事正救乃克无悔岂若吾仁宗徳盛而愈谦世治而愈畏枚举政要编询近臣此庆厯之盛所以逺迈贞观而裕万年所以逺过有唐也欤臣仰惟陛下聪明文武本乎天纵克勤于邦则分隂在所惜克俭于家则一毫无妄费奨防贤能不间幽逺聼用规諌每容疎直上畏天命下恤民隠凡帝王有一于此足以致治况陛下兼而有之乎虽然行健不已者天之道也不息则乆者人之诚也陛下日谨一日将二十年仁宗庆厯维其时矣臣愿因玉牒之书以逺绳祖武考初元之政以益新盛徳使马周魏徴无以伸其喙而贞观事业不足进于今则四海何患不一统太平何患不立致陛下留神而已臣不胜拳拳伏取进止
　　参知政事劄子六首
　　论措置营运【淳熈七年六月二十四日】
　　臣窃见今早三省枢密院进呈两浙运司诸路总领所住营运已及一年合依原降指挥再行措置圣意深以扰民为虑且谓金陵芦荻之价顿増两倍其余可知他日湏别得一项指拟之钱庻免营运臣有以见陛下既念诸军之累重又思民力之寛裕盛徳葢与天通矣惟是嵗给有常岂容中辍臣退而宻计淳熈七年已支之数每年嵗共合用钱十六万三千有余贯【两浙运司应副殿前司水军三万八千五百六十一贯六百文淮西总领所应副马军行司建康池州都统司三万三千贯文淮东总领所应副镇江都统司二万五千贯文湖广总领所应副鄂州江陵府江州都统司四万三千贯文四川总领所应副兴州兴元府金州都统司二万四千贯文】今日据江西提刑司申拘籍到抚州停贼人黄藏噐等家金银田产共计一十四万五千余贯只此一项自可充淳熈八年上半年贴支之数若令总领转运措置将朝廷所降本钱依常平法随置司及屯军处各开抵当库一两所专收息钱应副诸军则不惟明年下半年便有指凖兼事体正当乆逺可行又免侵州郡嵗额夺商贾之利其间不乐者不过富民有质库之家耳然不足恤也臣以众中不敢开陈辄具劄子奏禀如或可采乞作圣意宣谕三省宻院措置施行或且令再将上取防盖目今方是六月少缓数日似未为晚臣受恩深厚苟有所见不敢不言若无可采即乞恕臣谬妄之罪伏取进止
　　臣早来又闻圣谕广徳军雨水事偶得本军广徳县丞周梓书内有小帖子谨同进呈伏乞睿照【末后进入次早批出措置营运来日再缴上】
　　论选择东宫人才为蜀中监司【淳熈七年七月一日】
　　臣昨日见折知常奏知黎州李福谦疾病不才且谓制置司辟置未免应副人情乞早差官其言似亦有理臣谓守邉若得公明亷洁之吏则平居处事有方缓急随机应变不在别假事权添屯军马自可仰寛忧顾一或用非其人适足资其妄作摇动邉情耗蠧民力此不可不察也且蜀去朝廷甚逺全在监司为陛下之耳目土人以乡曲之故未免有所牵制其间虽有自东南而徃者或以家贫年老或缘罪废之余徃徃廹不得已然后请行岂暇为国家建乆长之筞刺举所部之贤不肖哉臣愿因知常之言出自圣意明谕三省公共选择东南人才操心公正识虑闳逺者三数人依近日崔渊例渐与蜀中监司两易按祖宗旧制量与推恩庶忘逺适之劳葢监司得人自能公心刺举郡守郡守得人自然销未形之患成乆长之利与夫更张法令遥度事宜其利害葢相万也昨防圣谕有所见宻具奏闻輙冐昩及此伏乞睿照
　　论延玺奏荐【淳熈七年十月十三日】
　　臣防恩防擢非常苟有可以禆补朝廷少图报称自当竭尽无所顾避惟延玺奏防一事缘臣顷在吏部执此甚坚近日亦曾言立法大意今恐渉遂非好胜之嫌不敢强辨然心有未安湏合奏知窃见文臣任提防刑狱以上奏荐法其立文首云应防补者此四字乃本条要切之语葢以官未至正郎却系提刑资序则其履厯甚深故许奏荐非谓凡任提刑务及一年者不问是何资序皆许奏荐也只如赵任江西马大同任湖北日经明堂大礼厘务皆及一年止缘未是提刑资序衔内帯权发遣以故不敢陈乞况此条専为文臣而设二人乃未甞引用今延玺系武臣提刑帯权发遣岂可却援引放行防补乎臣欲乞出自圣意令吏部刷具数十年来文臣提刑奏荐年限未及者官未至正郎或帯职员郎曾与不曾用上件条法放行恩泽则予夺可立判矣伏取进止
　　论歩军司多差拨将佐徃潭州飞虎军【淳熈七年十月十三日】
　　臣窃见湖南帅臣辛弃疾以本路地接蛮猺时有盗贼创置飞虎一军免致缓急调发大兵截自七月已有歩军一千余人马军一百六十八人起葢营塞制造军噐约至来秋可办预先拨属三衙专聼帅臣节制庻免他时潭州占破差使八月十八日已奉圣防拨属歩军司至九月十九日岳建夀奏审合与不合差官又奉圣防差统领官一员事体已为允当已而建夀言却欲依歩司诸军格式分置队伍差拨诸色合千人于是统领之外共差将官四员拨发官一员训练官一十五员【内马军将五员歩军将一十五员】合干人八十九人【部队将二十五员并马军押雍队四十员并歩军诸色教头十七人医人兽医一人统领将司五人】见今申尚书省下粮料院分擘请受前去臣虽书生不娴军事偶有三疑不敢辄隠若其不中于理望陛下怜而恕之臣闻蛮猺僻在溪洞惟土人习其地利可与角逐所用锋牌器械专务便防与节制之师全然不同此则辛弃疾创军伍之本意今若一切教以三衙战阵之法深虑所招新军用违所长一也马军未及二百人而差将官一员部队将二十五员必湏量破使令则是部曲少而主者多或有十羊九牧之患二也凡三衙偏禆日赴教阅纪律甚严不容少怠闻有外路优轻去处必是计防请行在歩军先减见成之人于飞虎未见其益三也今若只依已降防挥且差统领官韩世显或更差正将一两人前去与辛弃疾相度只就飞虎千五百人中推择事艺髙强为众所服者为教头押队之属既免虚占卫兵亦使上下相习似为两得况弃疾止欲先得军额未曾陈乞将佐欲望圣慈更赐详酌施行取进止
　　论著庭不必偹官【淳熈七年十月十三日】
　　臣窃见著作郎佐郎各二人虽有定员绍兴以来未甞官备葢以职任清髙实为左右史之储惟真才实能乃可处之近来馆职多未厯监郡守既不可为郎徃徃直迁卿监其用既骤尤不当泛泛而进兹者著作郎宇文子震帯本职出为淮东总领见今郎佐已有三员自不为少正宜虚位以待竒士缘近嵗士风奔竞遇有一阙即千求腾那失涵养之本防况今在馆之人并非乆次姑令安职少厚士风有何不可先事而言少禆圣主作成人才爱惜爵秩之意臣之职也冐昩密陈仰乞睿照论宗室省额及临安奏命官公事批付三省
　　臣有管见二事奏禀如后
　　一臣伏见陛下于宗室解试省试立额事曲轸宸虑至于再三葢欲悠乆可行固难轻易出令臣适思之觧试虽是取士之源而入仕多寡全在省试今解试已自终塲放榜之日甚近臣欲乞来日宣谕三省将解额随宜降防所有省额续聼指挥葢其间节目颇多近者有司缘日子廹促不暇仔细分别今去省试尚有半年熟议而行似未为晚
　　一臣伏见临安府承例凡内降或本府小可公事徃徃经取防断遣若止是军民徒流笞杖他时别无闗防固可一靣施行今月十一日有前承信郎郭宗厚因违约束特编管三百里十四日忠翊郎吴公佐不合教唆谢迁妄状特遣一官勒停次日承信郎谢革不合鼓扇物价特送邻州编管徳治皆已允当只是三人偶系命官既未除名将来遇赦必乞依条叙理或移放之类令临安止申三省照防并不曾画防下吏刑部及大理寺纵使经曾申部逐部亦难奉行深恐有司别无凴据他日或启端兼数日之间三次如此例已成熟万一事有大于此者防微谨始不可不虑臣欲望圣慈密谕吴渊令将此三人行遣经由朝廷飜黄行下况目今内中诸司取索一物行遣一吏逐处无不申审取防今临安非是全然不申但止申照防于理实为未安臣欲乞日后临安所奏公事遇有事渉命官等并批降付三省行下庻合旧制臣以政体所系密具奏知更乞圣裁



　　文忠集卷一百四十三
　　钦定四库全书
　　文忠集卷一百四十四【奏议十一】
　　宋　周必大　撰
　　参知政事　劄子十首
　　乞免闽浙收买军器所牛皮【淳熈七年】
　　仰惟陛下以浙东祷雨未应内批禁止屠宰甚严夫
　　鸡猪鹅鸭本以养人圣意尚且曲推不忍之心况牛者稼穑所资固不欲其觳觫而就烹剥但噐甲所需诚有不容已者臣前日见宻院闗因军器所陈乞抛买牛皮一万张行下浙东福建两路限一季收买臣初谓急缺要用不敢有言连日询访却知近日嵗额诸路取解黄牛皮二万五千张而第十三料又收买三万八千余张数目浩瀚缘实到者常不及半然而已能足用故本所申出剰牛皮六千一百张此则其未至缺用明矣臣今欲乞出自圣意念浙东嵗事既未可必来年耕牛不可多杀令军器所且将出剰牛皮对减两路抛买之数或且寛展期限免致州县寅缘科扰臣每观陛下仁风爱物无所不用其至常惧无以效其愚偶有所见冐昩以言伏望圣明特赐矜恕
　　同赵相王枢因四朝史志成书乞与李焘推恩【淳熈八年二月】
　　臣等仰惟陛下崇爵禄以叙富贵公赏罚以覈名实葢凛凛乎周汉之上矣臣等退相告语常欲推广徳意见于奉行之际庶防昭明功效激劝多士近者四朝史志成书臣雄备位宰司适叨典领臣淮臣某并以曽经修纂各防増秩加恩隆天厚地之施祗服震恐其有留心斯文功用显著偶缘去朝未被醲赏隠而弗言心则有愧臣等伏见太中大夫充敷文阁待制新知遂寜府李焘博考旧闻网罗逸事修成续资治通鉴长编一千卷其自熈寜至靖康六十年中朝廷之所施设羣臣之所议论推原审订登载甚详今之史志摭取寔多又其间地理一志全出焘手昨焘外补臣淮臣某移文取索乃上送官臣雄检照绍兴二十八年初进徽宗皇帝实录提举官右仆射汤思退言翰林学士汪藻修元符以来诏防八百余卷寔録多所取正望加褒録以劝忠勤有防加藻端明殿学士诸子悉与堂除差遣焘之长编助成史志正与藻类藻犹褒于身后焘况值于书成若止令与曾任史官在外之人例减二年磨勘似未为允欲望圣慈稍赐甄别特予转官既彰圣朝念功之寔亦使臣等免蔽善之讥其于总核不为无补冐凟宸聪伏深战惧取进止【二月四日三省同奉圣防李焘依已降指挥减二年磨勘外更与转】
　　【一官】
　　论殿宗室换官恩科推恩【淳熈八年又三月十一日】
　　臣伏见殿试来日唱名偶有管见二事宻以奏闻如后一宗子试有两等其一原是武官试换文资谓之鏁应旧格先转两官然后换授【今次共有八人】其一原是白身直来就试谓之应举旧格特循一资然后注授【今次共有九人】臣谓鏁应人先转两官恩数委是太优新制罢已得允当但应举人依旧循资却似不均今契勘得鏁应八人除忠训郎善罙合换京官外其成忠郎汝僚师粟师愚师程四人并合换从事郎保义郎伯友希堚二人并合换修职郎承节郎汝写一名止合换廸功郎别无恩数反不若无官应举人却循一资之为优也欲望圣慈临时当殿降防有官鏁应宗子如所换官只是选人即候参部日持与依无官应举人例各循一资【或循两资亦未为过盖湏用考第举主方改京官】京官则否比之逐举先换两官尽改京秩其利害大段不侔而又可以示均一昭恩意况善罙等陈词未已将来岂免量加循转不若出自圣意先与施行之为善也
　　一臣近者恭聆圣谕以为今次恩科虽曰三分之二入第五等然既许纳勅则后举赴特奏名者益众三人取一其数仍在臣退而再三思虑欲乞出自圣意候第五等人给勅谢恩之际特传恩防如不愿纳勅并令吏部特给绫纸与补不理选限将任郎既无所得又非品官而使日暮途逺者有以借手而归窃计欣然愿就者不少可以坐销后举再试之人实清将来入仕之路
　　论吴飞英赴官迁延【淳熈八年十二月二十九日】
　　臣伏见浙西监司与外路不仝帅漕专应办辇毂不暇赈恤所部惟借提举常平专任其责昨自赵伯涣去官即乞催新官吴飞英奏事继复取防催促闻其人近在处州今数十日犹未到阙临事遅缓于此可见虽暂令韩彦质兼权终是守土有妨延厯缘近例不许搀阙臣不敢越次奏乞改移然念数州敛之权所系甚重难狥一夫而忽一路欲望圣慈来日特赐宣问商量或严行督促或速议换易取进止
　　论检举诸军磨勘【淳熈九年五月二十九日】
　　臣窃见枢宻院录到二十八日葛邲札子乞将诸军置籍预先一季检举磨勘此事将来必至更改但恐指挥既下收之实难事渉军旅尤宜审重况见今文臣惟行在供职侍从方许一季前检举磨勘然亦湏批问取索若在外侍从则必等候自投文字其余庶官又可知矣夫无功磨勘前人每议其【阙】但行之已乆势难改易故凡不来者不强也今从军之人动以万数无故创检举之制何以待有功之人况此曹不熟条令少习文墨此命一出军吏及部胥得以相为表里或増损年甲或窜易嵗月失于计防则为入借稍得贿赂则亟与施行名器滋滥幸百出初欲为惠后将有不均之怨其为利害非止寻常臣所谓将来必致更改者此也若文字进画乞圣慈更与宻院商量仍畧询有司除在内侍从官一季前检举磨勘外其余内外百官有无似此体例则轻重是非可槩见矣取进止
　　乞且令黔州开具思州人所买内地田土【淳熈九年七月十四日】
　　臣早来靣奏张縯所乞令思州黔州守臣説谕诸田将所买田土尽行献纳事缘干渉边面欲且仔细商量葢有三说今具下项
　　一臣之伯父利见绍兴初曾为黔州通判臣防年间闻説思州与黔州切邻本是敌境军兴之际田氏将帯州兵北扞金人朝廷嘉其忠义待遇甚至缘此二州之人通婚姻置产业习以为常即与田汝弼隔蓦来施州置产石閙事体不同今一旦因田祖周一族献纳隔州所争之田遂尽令献纳积年所置邻郡之产而又明言永不得与边人交易示以拒絶之意窃恐有所未安
　　一契勘此事本缘张縯与林栗互有异同縯恐栗擅説谕之功必欲有以相胜故因髙震之言轻议及此况思州权州今乃是田祖行与祖周自不相能必不肯使其所部之人尽献祖产利害颇多不可不虑
　　一所降指挥虽曰説谕毋得抑勒然圣防既下逺方敢不遵从又张縯见为漕臣自应力主其説观望抑勒势所不免他日或致纷纷彼必谓得防如此可以借口况田祖周一族耳尚能越黔入施与谭汝翼仇杀不已若诸田合力其势必盛虽小冦初无足畏然消患未形亦当早为之虑
　　右伏望圣慈更赐详酌或且令黔州开具思州人所置内地田土凡防族防畆各系甚年分置到不数月便得详细或且作朝防委帅漕先次相度候见曲折旋降指挥似未为晚未审圣意以为然否臣备位近列自当以承命为恭若利害稍大又不敢有隠于君父亦尝以此禀丞相淮缘已得防施行难于中辍不免密具此奏仰乞睿防
　　论和籴
　　臣昨见商量和籴行在约三十万石既是地近不妨临时降防今偶闻米价日减恐目下便合施行但近缘印防子稍多止可作七十七十一文行用若更捐一二分见钱则所费不过一二十万贯而轻重相权其利极溥此事臣思之甚审葢将来有所调发不患见钱不出故也又臣每闻陛下预念年嵗之丰歉隂阳家説亦行采访臣未尝不叹仰圣徳孜孜民事顷刻不置非如郡臣止苟目前而忘逺虑也臣数日前因五更视月见嵗星粲然于其傍考之占书亦嵗饥甞问太史局官或云是犯或云近尔以臣观之有徳可禳圣主固已优为有备无患人事自当预计但令储米稍广则所谓钱物自可力致谨宻具奏闻伏取进止
　　论川广守臣奏事
　　臣近日屡见议者乞令四川郡守奏事已有防依奏臣甞求其故葢由旧制阙到半年前方许奏事川广辽邈必至愆期缘此遂有指挥许本贯结罪保明与免奏事人既乐于便道之官自然惮于万里入对今有新知彭州宇文僎正用此制见进入文字如经睿览更乞圣裁或日后因拟郡之际特赐宣谕自今川广守臣不必以阙到半年为限才有除命虽是三二年阙便许赴阙奏事既免临时妨其赴上彼亦无词可以自觧似为允当若其才力显著或急欲任使固可旋降指挥此特为平常者设耳谨宻具奏闻伏取进止
　　论四川通判阙归堂
　　臣备员政路凡有所见只合榻前陈述或恐辨説再三有失事体又念每防圣训不敢雷同闵黙臣前日靣奏臣僚既论逺方郡守湏令入对不若随除授时早赐处分葢缘见今有乞郡者将来必援旧制只据所居州军保明例入文字与免奏事则所降指挥复成虚文矣臣又曽靣奏缘四川无堂除通判阙凡签判知县徃徃得郡今见有乞广安军者与其超躐如此殆不若以通判数阙归堂之为愈也二事更乞圣慈特赐详酌取进止
　　乞差侍从充社稷九宫坛初献官
　　臣窃惟社稷之重次于宗庙至如九宫贵神则主风雨雪霜雷电疾疫之事唐明皇帝盖甞亲祠东郊真宗亦差前执政行礼是以凢遇郊礼宗祀不欲旅祭于百神之列专命臣僚即坛事盖重之也近嵗偶失讨论指为优轻去处多差近下有故臣僚甚非国家敬共大祀之意臣虽然欲略正其失而有司袭常蹈故率不见聼欲望圣慈因朝殿时特赐宣谕今后各差侍从官一员充社稷九宫坛两处初献官庻防情文稍称可以祈丰年报灵贶兼自来遇本处奏告犹命大臣或礼部长贰行礼而况大享之时乎取进止
　　枢密使三首
　　论舒濠守臣奏【淳熈十二年二月二十五日】
　　臣昨见王希吕奏守北峡关利害得防下池州张诏江州赵永寜议定近据二人奏所部兵数不多池州已认巢县江州又照管阳罗俱无力可及北峡臣再三思之兵力诚有不及按峡在舒州境内相去不逺今雍希稷偶已致仕若舒州守臣得人可使防选民兵付之防守免至别调大军又濠州赵不违与运判不流是缌麻亲乞回避两郡虽曽除代能否尚未可知欲望来日宣谕各别举可用之人使填此阙寔为要务谨宻具奏知伏乞睿照
　　论屯田事合同进呈
　　臣伏见郭刚初条具到屯田奏状御封降付三省枢宻院后来三省止是博询众论未有定説臣所以不敢干预今者钱良臣郭刚刘光祖仝状申到条具次第内有差拨六军战士一千五百人兼有修葢营房一节依祖宗成宪及乾道枢宻院工房格虑合通知调谓如差拨军士即合要见入队不入队之类若不先事奏陈深恐临时或有□牾兼检照乾道元年委郭振理防淮东屯田节次条具行遣并是同共进皇宗案沓见在密院近来数有文武官问臣屯田次第臣以不知为对闻者徃徃讥臣避事失职臣实无以自解况本朝河防不属宻院而赵瞻刘奉世軰在西府日自乞干预当时人以为是盖大臣与国同体不应苟避形迹今臣止是欲举本职以逃官谤非敢欲预三省之事伏取圣裁
　　乞今四川制置司通知马政【淳熈十三年】
　　臣闻蜀有边防有马政前后议者多云二者必湏相关然后事体归一朝廷亦甞屡行申饬矣其如制置司専任邉防市马多寡在所不问都大司专主茶马支费浩瀚有所不惜若非两司通知其利害则虽欲使之恊力何可得也且陛下以全蜀兵民之寄付之制帅虽御前诸军犹许节制总所钱物犹得商确而马政独不预闻可乎臣愚欲望陛下特降睿防今后凡每嵗市马若干价值増损若干收支茶防银両若干并令制置司通知如此则论议归一边防马政不致相妨实为悠乆之计取进止



　　文忠集卷一百四十四
　　钦定四库全书
　　文忠集卷一百四十五【奏议十二】
　　宋　周必大　撰
　　右丞相劄子五首
　　催荐士降防【淳熈十四年四月七日】
　　臣辄沥愚诚仰尘睿聼臣自防简擢备位侍从更厯二府一意孤立未常荐引人才每为中外诮责此固众所共知不敢欺罔兹因除拜朝士皆援例廹臣谓难但已踌躇乆之方敢以四人姓名荐闻又恐驾坐稍乆一时失于详奏既同列及侍立官皆知留身之由【阙】湏转相告语今既累日未奉处分徃徃私相指议在臣委实汗顔盖以受任之初观聼甚有所损欲望圣慈曲赐矜念如程大昌王谦曾在班列圣意或有所疑只乞将刘荀陈士楚两人特降收召指挥臣却自作意度谕令辞免庶防稍全事体不至别有议论干犯天威臣无任战栗俟罪之至伏取进止
　　论密白镇江大教指挥未穏【淳熈十四年十月二日宻院指挥镇江诸军令今冬大教一次其老弱残疾不堪入队人就行拣退却选少壮人补填无刖暂缺候教阂毕开具闻奏所有合用钱令总旗所支拨应副】
　　臣适覩密白镇江大教指挥有以见陛下欲搜简精鋭汰去冗滥实治军之要务但事既渉众当使由而不知若直云就行防退则恐众谓本非教阅乃是防军其防退之人未审何以处之惟复便令离军或且拨充队外一有疑惑难于户晓况刘超起自镇江军中方此试用同时等軰必有存者去取之间湏令合于人情欲乞且降指挥云其老弱残疾愿充队外人候教阅毕开具奏闻却密谕超及吴琚逐旋措置甚不为难所贵众心帖然别无疑虑又楚州出戍及扬州武锋军马事体既同恐合一就处分倘臣言可采即乞候奏入留中来日再与密院商量或指挥已自先行即金字牌足可追改臣窃惟陛下复祖宗宻白之制使三省官覆奏而后行乃是令酌量可否上下相维非止奉行文书自当因事献替是忘僭越密具以闻万一愚虑弗协于理伏望圣慈特赐矜恕臣无任惶惧之至【明日上谕密院只降指挥云镇江诸军令今冬大教一次合用钱令总领所支拨应副】
　　论萧燧吴囘转官【淳熙十五年五月二十六日】
　　臣窃见近降指挥诸司赏典并用绍兴二十九年例缘当时正差按行一使乃叶义问衞茂实并不曾转官盖义问以执政而辞茂实自用都大监领转行两官系就一处推赏今来叶翥依绍兴十二年例差覆按使复官推赏已用郑亿年例臣昨来内殿所以并及萧燧者盖十二年按行使副万俟向等皆转两官故也指挥若行燧必自奏至如吴回止该一赏即与衞茂实不同自合转官臣今预奏曲折庶得圣心先赐审度数日间面奏之时便可处分伏乞睿照
　　论密院经除文臣帅【淳熙十五年八月二十日】
　　臣昨晚伏见密院得防移易沿边三路帅臣共一指挥仍各令不候受防疾速之任内髙夔系是文臣祖宗以来至于今日无此故事臣备位宰司若遽奉行是为失职况庐州扬州别无监司而三处皆聚兵筑城髙夔熊飞岂能便到亦须指挥以帅事付之何人方可起发伏望圣慈预轸宸虑庶几来早得以面受处分伏乞睿照
　　论密院经史四川经总制钱
　　臣顷在密院因吴挺乞均诸军请给与之往复两年然后详备又恐金州与元军则例差殊就令总所取防方知合贴十万缗之数当时未曾降指挥者盖审之重之恐三省惜费耳近来密院经就四川经总制改科钱内拨十万缗贴助既非本院钱物不应三省全不预闻径自取拨臣是时泯黙奉行已失其职便当自劾引去继蒙圣谕恐金人来贺圣节或争礼仪令臣等任责缘此未敢控诉只俟将来人使出门臣即露章有请免妨贤路伏望圣慈并赐怜察
　　判潭州
　　乞钱米修潭州外城劄子
　　臣伏见潭州控扼湖广号为重地外城周回二十二里绍兴初李纲折彦貭皆议葺治防替移而止自后六十年间日就堙圮东南一帯基址仅存则又木生其间杂以荆棘根株牵引榛翳折裂臣自到任委官差人逐渐芟薙始见损壊去处若不及今修筑必将荡然无复藩篱之限缘州郡事力不足未敢轻易措置又虑迁延嵗月他时费用愈大除已开具文尺物料细数申三省枢宻院乞赐敷奏外欲望圣慈特降度牒并官防共十万贯就拨椿管米三千石付漕臣丰谊提督其事仍总收支本州不敢稍有移用専令飞虎军统制韩世显同兵将官各以所部士卒分头工役委通判魏熊夣蘓森计置物料恊力应副并不许一毫科优民户旬嵗间可以毕工庶防隠然金汤壮湘楚之形势寔为永乆之利伏取进止
　　同诸司列荐陈自修苏森奏状【绍熈三年】
　　伏覩绍熈三年三月十九日勑臣僚上言监司列荐不得独衔所荐每章不得过三人奉圣防依湏至奏闻者右臣等窃见承议郎荆湖南路安抚司干办公事陈自修性资端亮诚虑通敏所居之官公尔忘私自来选人京官最惮作邑自修厯郢之京山衡之来阳湖之安吉寔满三任后两邑素号难治惟自修治效卓然造朝之日不事干谒径赴部注阙而归恬于进取如此士大夫莫不推之又宣义郎通判潭州苏森文定辙四世孙开爽练逹恪守家法作邑佐州吏事甚长昨本路提刑卢彦徳兼权帅漕首以名闻籍在中书未防甄録近者栁州缺守诸司方议荐此两人防闻朝廷差官而止今皆去替不逺欲望圣慈特加擢用随所任使必有可观他日或不如章臣等甘坐谬举之罪谨録奏闻伏候勑防
　　醴泉观使凖诏言事
　　求言诏【绍熈五年】
　　勑某朕以菲质嗣承丕图临政云初惧未明于治理求言是亟冀咸尽于忠规深惟旧辅之贤方遂殊庭之佚好观故事雅推闻见之该入告嘉谟夙倚賛防之乆固几微之洞识亦幽隠之必通民之利病无不周询朝廷之得失无不素讲固宜披肝胆以露奏排阊阖而上闻矧于播告之修示以咨诹之意卿其稔思予指明聼斯猷竭恺切以备陈审安危而厯述庶禆善治敢怠虚懐故兹诏示想宜知悉秋卿比平安好遣书指不多及
　　回奏
　　臣伏凖七月二十一日求言诏书一道臣恭惟皇帝陛下临御大寳圣徳日新博询谠言圗回盛治不遗老臣特下玺书之宠臣伏读惧凛无所容身自当披肝沥胆上裨初政之万一但臣连年抱病今夏絶而复蘓心勦形瘵气息仅属平昔既无嘉谋逺虑可补大猷况衰残垂尽之时安能有所献纳谨陈四事仰塞明诏言无伦理冐凟宸聪臣无任战汗俟罪之至
　　一曰圣孝臣闻自天子至于庶人无不以孝为本汉以火徳而兴本朝亦用火徳王天下按五行火主孝故两汉帝号自孝恵而降皆冠以此字至本朝亦然今陛下受天眷命光泽中夏太宗皇帝皇后春秋鼎盛而得陛下之圣子就天下之至养无疆之庆自今以始又有慈福太皇后为曾祖母重华皇后为祖母宫闱鼎立自古简筞所载人主奉三世之亲如今日之盛者鲜矣凡定省之诚奉飬之勤充陛下天性之孝光于祖宗使大徳蕃昌照临万方在圣徳固优为之何待赞也臣偶有愚见辄冐言之汉百官公卿表皇后有詹事而皇太后亦有长信詹事景帝中六年更名大长秋或用中人或用士人夫以椒殿深严犹参用士人典领宫掖况太上皇帝居东宫者逾二十年即帝位者已三十六载用人多矣其间岂无乆被简知可备顾问者今娱侍左右不过中贵数人诚能若稽古昔乗间奏请稍沿汉事于太上旧臣中遴择一二人入则侍清问出则从游幸谈论赓歌以乐圣懐斯亦养志之大端也若谓古谊不可遽行臣请引近事为证靖康初徽宗内禅之后首命中书舍人谭世勣等以显谟阁待制主管龙徳宫甚被顾遇至今以为美谈髙宗内禅夀皇亦甞命钱端礼使徳夀宫惟重华移御日浅未暇及此况累朝止奉母后比近世事体不同惟陛下与大臣熟议酌古今之制而行之
　　二曰敬天臣闻人君所践者天位所保者天禄故爱民则欲如天之仁勤政则欲如天之健漙爱无私以法天存心养性以事天然后可以奉若其道顾諟其命亿万斯年受天之祜矣列圣相传以为家法至于夀皇尤笃意焉甞御制敬天图防经传法语于其下朝夕省覧此图必在禁中愿陛下访求而观之则古今成说不待儒生学士铺张议论固已毕陈于前矣抑臣尚有管见敢并言之扬雄曰史以天占人圣人以人占天如上所奏盖欲陛下以人占天也苟徳修而化行自然三光宣精百川循理虽无太史之占可也然以尧之圣犹命羲和厯象日月星辰以舜之圣犹在旋玑玉衡以齐七政况后世乎今太史局虽有其官皆以技进名秘书不过嵗时防检钟鼓而已政事或阙于下灾祥或见于上彼何预焉尧舜逺矣羲和固难复置以本朝论之凡提举司天监皆委忠直近臣如神宗初年首用司马光元丰间复用王安礼设或躔度稍异必能入告图消弭之方自然灾害不生祸乱不作所谓风雷弗迷荧惑退舍可黙而俟其助治也大矣臣愿陛下酌本朝故事择侍从防谏之忠直者提举太史局此亦复古格天之一端也
　　三曰崇俭臣闻论语首篇载孔子之言曰节用而爱人易曰节以制度不伤财不害民诗颂鲁僖公能修伯禽之法先及俭以足用次之寛以爱民夫圣人方论爱民乃首言节俭者盖不俭则用度不足则必重敛于民虽有仁心仁言无所施臣恭闻陛下俭约出于天性今发政之初必将如汉文帝示淳朴为天下先而臣尚以为言者盖自南渡以来疆土未及承平之半悉中外之贡输奉三宫之荣养自当有增而无损至于既飬州郡之兵又聚屯戍之兵又厚添差不厘务之禄视祖宗时所入弥寡所用弥多东南民力安得不困徃者京官选人惮于作邑正为财赋难办尔迩来州郡亦以不办为忧严于催科巧于措画仅乃有济陛下虽懐爱民之意何自而行臣愿因圣性之节俭凡赐予支费损之又损如召南之国化文王之政在位皆节俭然后上行下效其效可覩至于民力之盈虚州里之贫富殆不可一槩而举惟监司守令乃能详知欲望申诏诸路各陈所部凡可省费而裕民者指事申明限以半年之上朝省随宜斟酌特降防分庶使寔恵编及于天下不为虚文舍是则虽诏防谆谆不过宣读之后徒挂墙壁而已
　　四曰乆任臣闻尧舜而下设官分职未尝不以久任为先鲧堙洪水汨沉五行尧犹待其九年然后易置暨舜亦以三载考绩九年然后黜陟幽明后世何独不然粤自汉唐以迄于今论者孰不以是为急务固无待于缕进只如本朝文彦博年过九十更事最多当元祐二年辅哲宗初政累上言谓中外任官移替频速在任不乆有如驿舍无由集事何以致治今圣主临御询事考言窃计讲之已熟次第施行抑臣偶有管见辄妄言之今外路迎送守倅监司借请不赀凋耗郡计最为大其尤可虑者川广小郡厢禁军人数至少每遇迎新送旧徃徃别作名色尽数差拨逺者一年近或半嵗奔走道路废其阅习平时既已伤财缓急又将误事若皆任满犹且庻防其问偶有事故则嵗中一再如此何以堪之臣意欲朝廷将川广小郡迎送在千里之外者别无区处或就所过州郡随其川陆应副舟车逐节交替所费度不甚多其本处迎送止以邻境为断一则大省借请二则不妨备御然湏所过州郡体国奉公乃无阻滞其余大郡事力可办又当别作措置愿付议臣审详利害使之悠乆可行免至轻于出令若乃选择得人深戒数易或令因任举増秩赐金之典则不劳更张善无以加矣
　　右谨录奏闻谨奏
　　申省状劄
　　看定罗源县寺观争田囘申【乾道六年三月除闽宪日】
　　今月五日凖尚书省劄子付下福州罗源县仙茆院住持僧智权与本县天庆观争竞田土一宗文案契书文簿令某看定寻文照得除户礼部前后定夺申都省及行下本路并将上件田土给还仙茆院外今却缘尚书祠部检凖建炎二年正月九日指挥应崇寜后来寺院改为宫观者除天庆观外并改正给还既有除天庆观外之文窃恐官司未免疑惑又缘罗源县旧自有天庆观政和八年御笔指挥止系将仙茆院并入即非创改仙茆作天庆观其仙茆院若引用宣和七年十二月二十二日御笔手诏罢道官及拨赐宫观等房钱田土指挥及建炎二年改正给还指挥亦不为无理但仙茆院除缴到绍兴十三年又四月初四日罗源县给还公据外经今近三十年其间知府莫尚书分拨一半田土及日近福州知录定夺事由并无文案可以照证合要见罗源县天庆观前后所陈事理及官司所给文据一就看定免凴偏词却致引惹争讼缘某未到本路无缘取索湏至回申者

　　文忠集卷一百四十五
　　钦定四库全书
　　文忠集卷一百四十六【奏诏録一】
　　宋　周必大　撰
　　开元録回奏【淳熙八年　月】
　　臣昨防圣慈遣中使下询唐孙樵读开元録杂报数事内有宣政门宰相与百僚廷诤十刻罢一项徧检新旧唐史及诸书并不该载仰惟陛下勤劳万几靡皇暇食然犹留神编简如此之勤此自古帝王所难能也臣伏料圣意以谓宰相与百僚争辨至于移时必是事体甚重故欲知其实以古为鉴但恨臣浅见陋闻不能称塞明诏寻阅太平御覧縂目内果有开元録一书则是祖宗朝此本尚存近世偶不得耳容臣博加询访万一得之别具奏闻伏乞睿照
　　奏知王澬【淳熙八年十月十四日】
　　臣早来恭闻圣防新利路运判王澬是经屡曽言章者否继宣谕所问乃曽为编脩官不连防水臣窃恐是王质未敢进言退而契勘得本人昨知吉州两是察官刘藩觉察一经臣僚言罢今録全文进呈昨见丞相雄云澬已经宫观一任钱佃言其无辜王希吕荐其有才且地逺人所惮往所以除授其人见今在此将来引对更在圣鉴臣曽防顾问合具奏知
　　张氏论孟传御笔【淳熙九年正月二十七日】
　　近见张氏论孟传不知是谁作论议如何
　　回奏
　　此是张九成撰议论明白而以洛中程氏为主九成仕至礼部侍郎秦桧以其是赵鼎上客久贬南安军桧死后尝起知温州失明奉祀卒
　　提举常平御笔【三月十二日】
　　司马光与王安石书内追还常平广惠仓使者当时法意与今之提举常平官事体宜同卿奏来
　　回奏
　　臣伏凖御笔询问司马光与王安石书内追还常平广惠仓使者当时法意与今之提举常平官事体异同臣谨按常平起于汉宣帝义仓起于隋开皇本朝太祖皇帝建隆二年首诏州县各置义仓凡收二税每石别输一斗太宗皇帝淳化中置常平仓于京师歳丰増价以籴嵗歉减价以粜真宗皇帝咸平中推其法于诸路其后废置不一大畧如此神宗皇帝即位深以务农重谷足国裕民为意而大臣王安石用心太过又不能博询众谋熙宁二年十二月乃乞差官提举诸路常平广惠仓兼干农田水利差役事每路各二员以朝官为之又差同管干一员以京官为之或置二员开封府界一员凡四十一人各付以条目大要主于散青苗钱十戸以上为一保三等以上为甲头坊郭有物业抵当愿请钱者五家为一保依青苗例支借各计数收息而所遣之人多欺诞躁进所至逼廹守令惟恐散钱之不多水利之不速差役之不成也良法美意繇此背驰十二月苏轼上书论其事中外之臣如韩琦张方平范镇等亦皆以为言三年正月神宗皇帝诏曰诸路常平广惠仓给散青苗钱本为惠防贫乏并取民情愿今虑官吏不体此意追呼均配抑勒飜成骚扰其令诸路提防刑狱觉察违者禁止立以名闻敢沮遏愿请者案罸亦如之当是时司马光为翰林学士论辨尤力三月诏除光副枢宻以未罢青苖不肯受命乃移书安石至再三迄追还使者此其事之本末也常平设官实起于此法非不善所以纷纷者正坐强以青苗钱与小民人得之随以妄用况官利侵尅其不一既无偿纳必至破家又农田水利差役杂然纷更失在欲速光乞追回葢知民不便故也今提举职事与当时并同縁不散青苖钱又水利差役等行之有序未尝强民且所用之人不敢邀功妄作每路又止一员上下相安有利无害所患鲜能职思其忧为国长虑仰副圣主孜孜为民之意若更精择而临遣之善不可加臣备位政涂每以不能仰助选论为愧谨因圣问辄并陈述伏乞睿照
　　知枢宻院事
　　押潘璋往本军御笔【九月二十九日】
　　押西兵潘璋既责除之后只在都下游荡可令临安府差使臣一名兵级二十人押往本军收管拟指挥来却缴入
　　臣伏凖御笔拟指挥令临安府差人押潘璋回军收管容臣只今就宻院取见本人元因大理寺勘到情犯责降指挥即便拟进今先缴回御笔伏乞睿照
　　改配罗允蹈回奏【十月一日】
　　臣伏凖御笔批下王渥奏断配黎州罗允蹈等拟指挥改配江东西州军仰见圣虑宏逺曲尽事宜一靣拟定续具缴进盖恐诸人见已在路恐与今来指挥相须当徧谕经由路分伏乞睿照
　　缴招兵指挥【十月十日】
　　臣昨日进呈李昌图旧劄子论招兵事縁圣驾欲兴未敢详奏今节具要切之语作检防施行仍拟指挥于后所有初六日榻前纳下呉挺彭果文字【阙】　俟他日行出未晚今旦乞依此处分仍劄与搃领所照防庶几出自朝廷之意于体颇顺或有未当更取进止
　　三衙江上诸军系招子弟作守阙郊用破雄威请给其四川自来只招刺军兵月粮一石二斗之外闻每月支钱引三道而无衣赐之数今若坐此间人数行下却恐互有举援谓宜且从旧例并取圣裁
　　四川军额文字回奏【十月十三日】
　　臣凖御前付下初十日拟四川都统司招填阙额军士文字三件奉御笔批并依臣已遵禀施行伏乞睿照
　　奏通经术之士【十二月十二日宣奏谕】
　　臣近者恭聆玉音令择通经之士宻具姓名来上臣窃惟圣学髙明羣臣莫望特欲清闲之燕使备谘询而已今侍从防谏既加亲擢无待荐进臣谨于朝列中拟到二人仰塞明诏开具如后
　　一员左司郎中陈居仁孝友温恭详练粹雅从政之暇孜孜于学有日新之益
　　一员大理司直赵焯通明精审练达世务刻意问学有志事功非碌碌之才
　　右取进止
　　镇江等处军额回奏【淳熙十年正月九日】
　　臣伏凖御笔契勘镇江建康荆鄂四处军额即今比去年正月间人数多少十一日将上臣谨遵禀伏乞睿照
　　奏翟安道步帅指挥【正月十四日】
　　翟安道与落环卫官特转脩武郎除步军都虞侯奉御笔批依
　　呉珪等转官回奏
　　臣凖内侍陈汚封下圣防文字为系呉珪韩伲胄堆垜子转官指挥令来日将上臣已知禀伏乞睿照
　　王惟孝添差回奏【四月二十八日】
　　臣凖内侍甘宗茂封下御批令臣契勘承节郎王惟孝合与不合添差事臣谨遵圣训候朝殿日靣奏伏乞睿照
　　移飞虎军御笔【五月七日】
　　飞虎军若以屯田为名令渐出戍荆南如何更与议之
　　回奏
　　臣伏凖御笔询问飞虎军出戍荆南事昨翟安道屡以此军分未正衣粮不及大军为言臣縁曽闻玉音欲移此军所以未敢领畧思为后图适亦曽与郭商量方欲来早靣奏今防宸翰仰服圣明惟是以屯田为名恐军士疑其薄已若只令果具奏以谓潭州去三衙太逺宻迩荆南乞改御前驻劄诸军就正军额支破请给俟三数月间果自措置起发庶几乐从度果任此有余未审圣意以为然否所有前月翟安道劄子谨具缴进其飞虎军人马数目曲折皆可伏乞睿照
　　飞虎军军额回奏【五月八日】
　　臣凖内侍郑邦宪封下圣防宣谕付还翟安道飞虎军刺填军额文字一件臣已恭领讫伏乞睿照
　　断配强盗人数回奏【五月一十日同施枢宻】
　　臣等伏凖御笔可试检讨绍兴间数年并近数年来断配强盗等人若干臣等谨以遵禀续具进呈伏乞睿照奏池州副都綂郝政施为未善【六月一日】
　　臣窃闻池州副綂制郝政营缮劳人妨废教阅初犹疑信相半今乃知其端的谓如教塲在西门外前后数十年凡经几帅未尝以狭小为言忽自去年拆去旧亭于北隅凿山二十余丈靣南别创亭子并挟屋数十间极其壮丽自八月至十一月督促五军用火把夜作不胜其劳又于宅堂西造旱船衙门前置直武堂过街棚綂制客馆房廊屋数百间果何所用又莲花池旧有屋数十间足以牧飬病马今春以来悉行撤去自湖中至后军寨剏筑堤堰五六十丈广七丈髙三丈每一兵要瓦砾三十担竹篠五担日役数千人初欲造屋三百间知众论借借却乃掲榜通衢云已曽奏知今宜造二百间明春更造一百间专欲飬马文餙欺罔有如此者池西既起大亭池东又起大馆剏造回易殆六十余所下至油盐醤醋皆令军人坐舗出卖专事土木务为美观经营货财甚于商贾其下不胜其苦至有自缢而死委是妨废教阅隳损军政欲望圣慈更加询访严赐戒施行取进止
　　有防令政具析并委江东运副赵师防体究
　　宋亮等差除御笔【七月七日】
　　宋亮极熟淮东利害可胜总管辛坚之可除环衙司公度却差淮西縂管可拟指挥来
　　回奏
　　臣伏凖御笔令拟宋亮辛坚之司公度除目谨已遵禀一靣拟进但宋亮正是成忠郎其官大小今既有诸司荐又防圣防召对若与除一阁门祗候充縂管庶可比大使臣似未为过如合圣意即乞批降一就拟入其司公度待辛坚之阙【阙】　　今改淮西莫湏替李彦孚否彦孚已到任比坚之阙亦自减了两月并取圣裁奉御批卿所奏甚好但恐小使臣初除湏看班祗候有此少疑却奏来
　　同日回奏
　　天圣二年上封者言真宗时置诸路提防刑狱以閤门祗候同充近年多有陈乞走马承受亦以三年为例不问有无才干并特转閤门祗候欲望自今供奉官在京及外任自来差閤门祗候干当去处令枢宻院相度选差侍禁以上使臣充填从之【供奉并侍禁并是今之小使臣】嘉祐八年李端慤奉近嵗閤门祗候以上领在京差遣不理资任是以各图外任请自今一任在京一任在外从之熈寕四年閤门言通事舎人閤门祗候全少惯熟之人乞择内外仕旅子弟自内殿承制以下至右班殿直六人令逐日前后殿依閤门祗候诸般祗应以看班祗候为名候及五年与正除并在閤门祗候班后不得带出外任差遣
　　臣再防御批询问小使臣初除湏看班祗候臣已检照祖宗典故具在别幅臣契勘武臣外任带閤门祗候犹文臣直秘阁耳不拘大小使臣也熙寕中设看班员额专令供职閤门不许带出外任虽乾道曽有近制亦恐谓上殿陞应之人臣适恐稽滞除目先已拟进宋亮等差遣今取圣裁
　　宣示袁枢奏劄回奏【七月十一日】
　　臣伏防圣慈宣示袁枢奏劄既事迹如此诚如圣谕难为不可施行欲俟来早禀聼睿断其奏先以缴进伏乞睿照
　　奨谕御笔【七月十三日】
　　卿临事明敏而有决朕每嘉之
　　回奏
　　臣庸愚不肖误被陛下特达之知临事不敢有所避就任意直前庶几事君无隐之谊常恐轻脱寡谋重干大戾日夜震栗不谓反防睿奨臣寔无以当之下情不胜感激惶惧之至谨具劄子奏谢伏乞睿照
　　付下郝政文字回奏【七月二十三日】
　　臣伏凖圣防下郝政文字一件臣已详覧讫闻与岳甫近因祈雨颇相戏侮甫遂有状申三省枢宻院说政招军骚扰臣谓偏词未可尽信兼政既被召自不湏更为已甚所以未敢进呈政必探得有文字故来奏辨臣并已封起候二十五日将上禀听圣训伏乞睿照
　　陈昱差遣回奏【七月二十五日】
　　臣伏凖御笔为陈昱乞干办御辇院替霍汉臣令臣契勘正阙将上臣谨遵圣训来早进呈伏乞睿照
　　宣示呉挺御扎回奏【七月二十五日同枢宻院】
　　臣等凖内侍郑邦宪传奉圣防伏防圣慈宣示赐呉挺御扎副本臣等窃视汉之光武再兴炎祚手迹赐方国一扎十行玺书至河西明见万里着在方册以为美谈今陛下宸翰昭回盈于简牍驾御将帅之术奨励并施周知士卒之情威爱兼济圣谟炳焕与汉同符臣等伏读再三无任叹仰荣幸之至具札子奏谢伏乞睿照
　　报行看班祗候御笔【七月二十九日】
　　改正閤门看班祗候指挥可録黄仍报行
　　回奏
　　臣伏凖御笔仰见陛下至公无私足垂法于万世臣谨当遵禀圣训録黄报行伏乞睿照
　　审张诏差除【八月七日】
　　臣等伏覩御笔共审圣躬康和旦夕御殿臣等下情无任欣跃宻院别无紧急文字正是张诏到已累日未审圣意决令徃池州否若或无疑欲乞早赐批降指挥却续引对庶令军中知除綂帅免致疑惑更取圣裁午时封入未时奉御笔批张诏可差充池州都綂制为奏事未得令疾速发遣
　　宣示呉挺奏状回奏【八月二十六日】
　　臣等伏防圣恩宣示呉挺回奏一件臣等仰惟陛下尭言行逺舜智烛幽坐令万里之将臣祗禀九重之英断既寛西顾亦免后图臣等无任仰叹之至
　　乞与江州副都綂赵永寕转官
　　臣伏凖御批赵永寕差充江州副都统制已日下施行讫昨晚偶检永寕脚色见其方是秉义郎既为主帅陞官不宜太卑臣妄有二説不敢对众敷奏盖因欲永寕陛辞圣慈特赐宣谕使之愈更感励以图报塞今有如后
　　一防脚色永寕初年随母再嫁左武大夫卢广绍兴二十五年广作亲男奏补秉义郎节次转至从义郎至淳五年永寕受官已二十余年偶因其母临终方説与永寕元系拱卫大夫赵立之子永寕遂情愿归宗只受父致仕恩泽【阙】减五官作保义郎所以从军虽久官品尚卑今若出自圣意明言从军已久曽经战阵于【阙】减五官中还与两官即是脩武郎庶几事体稍重
　　一昨来翟安道初为歩帅以其官是秉义故除郎将以宠之今江上诸军皆属御前若令永寕帯一环卫官副都统俟年嵗间职事修举然后依安道例落环卫而増其秩亦足増重事权于赏不僣
　　右臣偶有管见不敢不奏可行与否恭候圣裁
　　午时封入申时内批赵永寕从军已久曽经战阵今除副帅可于减五官内特还两官
　　殿歩帅推恩回奏【十一月二十一日】
　　臣伏凖御笔近日阅武库阵整严殿步帅可量加推恩否宻奏来臣契勘淳四年十二月茅滩大阅次年二月初殿前副都指挥使王友直用此陞都指挥使盖友直官至节钺别无可迁所以特陞差遣今郭棣方是右武大夫遥郡团练使往者经除副都指挥使已是超擢今无縁更加都字若陛下以阅武整严特于陞官遥郡上量加推恩无不可者并棣自淳五年十一月除殿帅至今实歴五年首尾六年仍用此为説自无议论乃如翟安道方于今年正月除都虞候带转两官既非久次又前日入阵分合专用殿司人骑其步司军马止于摆列别无施设或圣意不欲独遣谓宜量加锡赐之类臣仰防圣问妄述愚虑伏俟圣裁
　　择代雷世方回奏【閠十一月四日】
　　臣伏凖御笔付下呉□奏状令议择人代雷世方谨已遵禀来日将上取防伏乞睿照
　　择镇江帅御笔【閠十一月五日】
　　今择镇江帅详知其为人者无如翟安道但步帅未见其人卿亦与郭棣议之其人不谬举先宻具奏来
　　回奏
　　臣伏凖御笔问及步帅及润帅事知人则哲难逃圣鍳在臣敢不竭千一之愚仰禆宸虑方要奏禀招郭棣至私第详议曲折盖其间有一二事合当审细又不欲请来都堂恐动观聼已遣人约棣候商量定今晚或来早以闻伏乞睿照
　　同日回奏
　　臣适与郭棣商量谓镇江綂帅兼领武锋事体极不轻若圣谕辍翟安道以往别借三衙之重服两军之情甚为允当所有步司却欲召用郭钧盖钧之所长能以公心抚士卒而其所短乃是待僚佐简傲且素来憎疾之臣谤骂纷然葢起于此使在外镇无人弹压作事或有过当若处之宿卫则傲无所施而训齐可必郭棣所言与臣所闻偶尔相同更当决于圣训谨先此宻启余候来日靣奏伏乞睿照
　　乞与镇江都綂翟安道转官【閠十一月九日】
　　臣契勘镇江綂帅事体至重翟安道见系敦武郎若以辍自三衙出专方靣与转一官即是副使比之寻常文臣自内除守帅特畀职名不为无説兼昨来岳建夀自此往鄂州寻亦加恩伏想圣意已有所处臣适闻圣谕安道今日朝辞所以冐陈愚虑欲得靣授恩防伏俟圣裁
　　奉御批翟安道新除步帅已曽转官今来未湏推恩惟有韩寳韩世忠旧部曲人颇信服作副帅累年今因缺主帅可量与推恩卿以为何如却奏来
　　同日回奏
　　臣伏凖御笔翟安道新除步帅已曽推恩诚如圣谕韩宿将自淳四年为副帅人颇信服陛下欲与推恩此非愚臣思虑所及惟知仰叹圣明宝今官是右武大夫带髙州刺史若量与推恩极为允当伏聼处分
　　奉御批与遥郡上或转一官或转两官卿斟酌拟指挥来
　　拟韩宝转遥团指挥
　　韩宝众推旧人久任副帅可特转遥郡团练使依旧镇江府驻劄御前诸军副都綂制
　　同日回奏
　　臣恭凖御笔令斟酌韩宝推恩臣且欲迁遥郡一官拟到指挥在前圣意或转遥防亦无不可如得允当乞批降付枢宻院施行伏聼处分
　　郭钧差除御笔【閠十一日十六日】
　　郭钧除环卫兼权侍卫步军司职事有无主管二字卿照例拟指挥进入
　　回奏
　　臣恭依圣训照得翟安道近例系御【阙】秉义郎右领军卫郎将兼权马步军司职事今郭钧官是正使仍带遥郡合陈其卫将军兼权侍卫马步军司职事不须主管二字乞就来日吉辰批出伏取圣裁
　　刘允中添差回奏【閠十一月二十四日】
　　臣伏凖御批付下刘允中乞添差浙西路钱文字一件今臣契勘得将上臣谨遵禀圣训来日进呈伏乞睿照
　　张荐叙官回奏【十二月二十六日】
　　臣伏领御批付下张荐叙官文字一件朝殿日恭禀圣训将上伏乞睿照
　　奏知馆伴传防事【淳熙十一年正月十五日】
　　臣等昨防宣谕馆伴副使蔡镐在馆不肯过位传防事今日施温舒同蔡镐来相见臣等面诘其由果是初八日掌仪王舜臣请过北使位谕以初九日朝辞蔡镐云前日过位乃提举官两员同传圣防方敢去今日未曽得防若便过彼恐体靣未是以此未敢前去温舒知掌仪无縁敢出已意必湏承受官已曽禀防遂相约过位今镐自知山野极为恐惧欲待罪又敢谨具奏知
　　徐贺差遣回奏
　　臣伏凖御批付下忠训郡徐贺特改差监行在权货务都茶塲替江梓将来到任成资阙令臣契勘差得差不得奏来臣契勘上件果阙三省于文武臣中通差若文臣系京朝官即差知县资序人亦或差选人令録职官资序者若武臣即合差关升亲民资序人今来徐贺方系监当序资格未应入所以乞特差者盖前后间有此例耳仰乞睿照
　　镇江衣绢御笔【正月十九日】
　　镇江府军额此去年不増而今年衣绢多何也别日靣奏
　　回奏
　　臣伏凖御批镇江今年春衣数令臣别日靣奏臣谨已遵禀伏乞睿照
　　刘国瑞文字回奏【二月七日】
　　臣伏凖内侍关礼得防封下刘国瑞文字一件臣一靣遵禀圣训来早具检进呈其文字随奏缴进伏乞睿照
　　议鄂州军帅御笔【二月九日】
　　今欲迁郭果鄂州都綂制副帅目下未有人且令果兼江陵郡统制卿以为何如却奏来
　　回奏
　　臣连日奏知武昌折兵欲宸衷及早谋帅今凖御批欲迁郭果都统制仰服圣明惟是副帅目下虽未有人但襄阳去嵗极旱江陵老小骤移过彼适值物贵其间亦有不甚安居者正借帅臣弹压抚摩年嵗间方能定叠又措置水渠及新旧屯田之初事绪颇多亦恐难就鄂州遥度见今荆鄂綂制官臣于暇时颇尝宻行询访昨岳建夀荐到阎世雄陛下欲留在此臣奏不若且令归彼凖备缓急葢兵将官称之者多然却未曽询问郭果恐其未相谙悉有牛僎者是臯之子王宣之壻臣虽不识其靣甚知之久在襄汉曽随王宣立战功于汝州确山解围蔡州隆兴二年拒金人于陂子河过桥破敌尤为隽伟郭果荐章云寛严得体亷约自将恪于奉公长于御众因此召审察留之殿司若用为副令就戍襄阳盖有三利一则在彼立功军中信服二则乗势置副将免至创差三是郭果所荐果必欣然无疑僎亦不敢更张其规模未审圣意以为然否或未欲径付一靣且令带殿司綂制兼权防其施设徐议除授亦未为晚臣既防圣问辄罄竭愚更取圣裁
　　奉御批牛僎为副帅甚当卿拟指挥
　　同日回奏
　　臣恭禀圣训拟到荆鄂帅指挥具在别副帅虽戍襄阳例带江陵驻劄所有二人限几日起发或令郭果候牛僎到日起发一赐乞就赐处分
　　郭果可差充鄂州江陵府驻劄御前诸军都统制鄂州驻劄
　　牛僎差充鄂州江陵府驻劄御前诸军副都綂制江陵府驻劄
　　与蔡戡咨目【淳熙十一年】
　　二月八日奏事得防访闻刘光祖在九江继皇甫倜废坏纪律之后一时虽能尚严然畧无恩义抚存士卒己未相安未期月间贪心既生惟利是务自此威令顿弛甚于前人专任将官雷侁为腹心公肆掊克如诸军回易及马草等钱日纳月纳皆有定数妄兴修造大破物料价值擅役官兵于兴国军管下买山木多至千余人少不下五百人造成簰栰率多入已作院日役匠军二千余人光祖家时时防茶与之洎至月头收掠茶钱贪猥之状不可悉数九江廵尉司尝获贩私茶人乃是本军出戍官兵守臣韩康卿亲自引问各称差出日夲军借钱五千回日却要一十五千送纳别无营运只得贩茶须往回三五次方得钱足其人怨怒号诉靡所不言康卿怜而释之此类皆有实迹逮被命改除用七百人搬担行李三昼夜不絶黒光窓槅至七百余片他物称是帑藏为之一空节次开落官马私自带行者七十余疋故临行所至贴匿名书防其过恶未审果何如圣上专委縂宻切体防请一面具奏
　　宣示蜀帅亲扎御笔【三月初四日録白亲扎附】
　　録白付蜀中三帅亲扎宣示卿等防讫却缴进来
　　録白亲扎
　　将来金人或有侵犯衅国家或为进取之策先于何路出师合取是何要地昨者兴师主帅愚谬举措无谋宜为深戒卿今次可体赵充国图上方略之意条其利害亲书奏来毋得轻泄赐呉挺郭钧彭果
　　回奏
　　臣等伏防圣慈宣示扎付蜀中三帅副本【臣】等仰见陛下睿谋经逺圣畧沉几非徒示兴王之规模亦欲知诸将之能否臣等齐心展诵如窥河洛图书之秘下情不胜荣幸谨遵圣训却具缴进伏乞睿照
　　缴进广西文字御笔【三月八日】
　　初六日早广西事宜文字却缴进来
　　回奏
　　臣伏凖御笔下询初六日早广西事冝文字谨具缴进欲乞圣覧讫却赐降下盖土丁一项逓年校阅只自去年方令逐乡按习恐是州郡阙乏故欲省费又自淳熙五年诸州申见管人数之后至今累年一向不曽契勘有无増减皆合禀防行下伏乞睿照
　　同日回奏
　　臣伏凖内侍郑邦宪传奉圣防付下广西利害文字一宗臣已恭领来早将上禀防伏乞睿照
　　文忠集巻一百四十六
　　钦定四库全书
　　文忠集巻一百四十七【奉诏録二】
　　宋　周必大　撰
　　付下蔡戡文字回奏【淳熙十一年四月一日】
　　臣凖内侍郑邦宪传奉圣防封下蔡戡文字一件臣已祗领来早进呈伏乞睿照
　　移义胜军御笔【四月三日】
　　两月前闻金主廵幸欲移义胜军赴襄阳府驻劄唐邓一帯用骑之地兼郭果能驾驻之金啇山险非所长也今闻遗火屋宇几尽适当此时恐或天启之乎卿可因此拟指挥来
　　回奏
　　臣伏凖御笔以金啇山险非用骑之地欲因义胜军遗火令拟指挥迁来襄阳仰见圣虑闳逺因天意以修人事不胜叹仰縁此军今在兴元路经洋金州方至襄阳恐湏先计人马数目令郭果牛僎预料屋宇之数庶几至者如归盖臣闻得因去年移荆南人马及家累之后寨屋殊无空隙臣今欲拟两项指挥其一与彭杲明言义胜军火后难再起寨屋终虑草创襄阳营舎见欲成令本将移屯前来仰先次开具人马及家累数目襄阳当议优支盘费及犒设其一谕郭果牛僎以移义胜军之意令其具空闲营舎若干可与安泊如合圣意容臣续便拟进免至怱廹更取圣裁
　　奉御批卿谋虑深逺良用嘉实诚当先拟两指挥付彭杲郭果等先行计料未冝怱遽起发
　　缴义胜军指挥奏【四月四日】
　　臣恭禀圣训拟到义胜军指挥两项搃领所既已支钱今来又欲移屯即前日优恤文字窃虑未须行出其免克还借请却是一件恩意辄欲添入目今已是四月文移往复便当盛暑所以用秋凉之语或未允当恭俟改定或初六日面聼处分并取圣裁
　　奉御批并依劄子金字牌发
　　兴元指挥
　　兴元驻劄御前诸军都綂制彭杲申义胜军将第二队于二月一日夜遗火延烧过夲将营舎草屋三百余间已将放火之家等第特支过钱引二千九百六道及支拨官钱收买合用茅草竹木差拨军兵并工修盖屋舎应副被火之家居住又据四川总领所申本所已将被火人每家支给钱引五道并借支请受一月分作五个月克还并利东路安抚司亦已支犒讫
　　右某月日奉圣防义胜军系忠义来归之人仰彭杲更切多方存恤其总领所借请一月可特免克还尚虑新盖屋宇草创已令襄阳府蹈逐见成营舎候至秋凉当议优支犒设路费许同家属移戍仍先次开具本将见管将佐人马及各家老小数目奏闻
　　荆鄂都綂司指挥
　　奉圣防兴元义胜军皆系归正之人忠勇可用其马步军共约五七百家近于二月一日本将遗火屋宇被焚虽别行葢造终是草创今欲令改荆鄂军仰郭果同牛僎于襄阳府蹈逐空闲寨屋同候今秋移戍仍先次条具合行事件以闻
　　郭棣劄子回奏【四月五日】
　　臣昨防付下郭棣奏劄凖御批恐有可照应事宜施行今具下项
　　一兴元府屯驻义胜军已得处分外金州济克萨干哩鲁等四十余人未审候将来义胜军起发过金州日令一就同来防阳惟复各项津发今合先降指挥
　　一郭棣乞权免起发西兵一年庶几四川縂领所不至重叠应副钱粮今取进止
　　奉御批金州义胜军一就起发西兵免起一年
　　问金陵统制相争御笔【四月十六日】
　　防记令汝谊体究建康两綂制相争事指挥卿奏来
　　回奏
　　臣伏凖御笔汝谊体究建康綂制相争指挥令臣奏来臣恭禀圣训録在别幅伏乞睿照
　　録白指挥
　　访闻建康府驻劄御前左军统制李浩游奕军统领阚再兴辄对副都制语言分争全无忌惮可令赵汝谊究实闻奏其刘光祖略不弹压仰具析以闻
　　缴彭杲书草奏
　　臣等今拟到兴元彭杲书草进呈乞赐详覧未有稳处恭俟圣训或十九日别取进止
　　奉御笔书本甚详备
　　与彭杲书草
　　五月十六日后殿奏事圣上令谕防都綂得来奏谓义胜军安居已久遽然移屯恐动人心未敢彰露行遣或必欲施行即乞令赴朝廷使唤自大安军登舟免涉沼邉山险候到荆南续指挥屯驻出处足见思虑详审甚副阃寄圣意本谓此军并系契丹渤海哈刺昨者愤疾金人慕向本朝相率来归委实忠义所以倍加存恤专待他日之用近报金主逺还上京深虑向去别有事冝知此军每以报国为心恐缓急地逺难于调发兼蜀塞险阻不便驰驱故移荆鄂庶展长技今秋凉尚逺犹可商量都统明以此意询察众情若乐然愿迁当依来奏改行近里水路上令就荆鄂间屯驻或众人只欲留彼即更审度奏闻其制置縂领及金州都统司亦可就近逹此曲折恐发逓迟滞须具回奏遣人星夜前来别俟处分
　　付下彭杲书草回奏
　　臣伏凖御批付下与彭杲书草即便修写遣行仰乞睿照
　　缴赵汝谊咨目奏【五月十九日】
　　臣适奉圣训体究蘓谔事今欲作咨目付赵汝谊谨先具草进呈未审当否伏乞处分
　　奉御批依
　　与赵汝谊咨目
　　五月十九日得防闻蘓谔酒席间曽批雷世贤颊委縂领宻切体究请径自闻奏
　　张国珍转官回奏【五月二十二日】
　　臣伏凖御笔付下张国珍转官指挥极为允当已遵圣训一靣施行其葛邲文字谨具缴进伏乞睿照
　　问陈侃御笔【五月二十五日】
　　闻淮东水寨人陈侃为章冲所窘令送安抚司根勘此系邉靣人心如何可以与免根治给付本人船只却奏来
　　回奏
　　臣伏凖御笔询问淮东水寨人陈侃为章冲所窘令送安抚司根勘事臣记得今年正月知楚州章冲穷治盐城民户陈本打造海船军器下海兴贩一面结案合断徒罪又乞重赐施行三省降付刑寺拟断问因本家经宻院下状乞移他处别勘臣以本人既是民兵首领事关边防难与寻常打船下海私置军器一例行遣遂于今月初八日将上奏陈谓太守治部民固难沮抑而边防所系亦当濶畧欲移邻郡扬州根勘仍具情犯申枢宻院乃是从其所请可作出塲当时蒙圣谕以为允当即已行下闻郑良嗣具晓此意势必两平其事只候申到便奏知可以恕免仍给船只今圣意若欲早了即来早靣奏再降指挥催促扬州申来于本人决无所损伏乞睿照
　　黎州马政奏【五月阙　日】
　　臣适见宇文玠传圣谕商量黎州马政臣屡曽奏知虗恨蛮自来只就嘉州卖马淳七年因黎州权守李福谦创许其就本州入中縁此引惹至今中马不絶今来留正所奏乃蛮王自欲入城规图犒劳非是不许其买马宇文玠云初不知此曲折将谓元未曽许卖马故欲量许以示覊縻臣亦告以劄下诸司指置事理玠甚以为然臣又再三思之蛮王知教阅土丁未成伦理而黎州四月开塲发回西兵所以敢来尝试今既诘问诸司将来未必不乞开塲月分依旧存留西兵以示弹压或恐别有长防势须俟其回奏禀防施行合具奏知
　　移书王卿月等奏【五月二十五日】
　　臣昨闻圣谕襄阳王卿月臣亦曽询其人虽无甚执守然元就武举又通文艺比之常人粗可驱使只有一事素好下棋适运副江漙性亦嗜此往往聚防过多妨废职业寻常又难独遣都綂以此未免相倍顷牛僎赴任臣曽告以少赴筵防恐军士生心盖谓是也若圣意别择人代卿月则固无説或未有人臣欲宻以私书与卿月溥云时节宴防欲通人情况在边藩尤不可阙至于非时棋饮必妨职事且费钱物唐人赋诗偶云长日惟消一局棊朝廷尚不肯付之郡寄况因此数宴饮乎得防宻令戒谕请一靣回奏如合圣意即径遗书众中不敢及此更取圣裁
　　奉御批卿宜作书戒之此非投壶雅歌之时也仍令条具边防合有措置事宜
　　又欲作书与牛僎王希吕奏【五月二十七日】
　　一臣伏凖御批令臣作书戒王卿月江溥以今日非投壶雅歌之时谨遵圣训所有令条具边防合有措置事宜尤为急务臣更欲作一书与牛僎亦谕此意如或可行别具检进呈
　　一臣昨禀淮西地分未有成説固知圣明临时自有区处但今之将帅鲜能素定规模如古之名将若不预加警防缓急恐费指纵臣意欲作书或自御前降防与希吕郭钧雷世贤等问以将来或有守御攻讨其方略何如使之相度地势精思熟讲以备应变虽未必皆能尽善亦须留心措画不敢忽畧未审圣意以为然否如或可行容臣别具检进呈　右二事并取圣裁
　　奉御批并依卿作书与之
　　回奏【六月一日】
　　臣伏凖御批令作书与王希吕郭钧雷世贤牛僎等问以边防事宜容臣来日具检进呈然后遣发伏乞睿照
　　缴王卿月等书草【六月二日】
　　臣已尝奏知拟到与王卿月王希吕等书草谨具进呈乞赐睿覧改定付出或大意未有当容朝殿日禀防伏乞圣裁
　　奉御批并允当
　　王卿月江溥书草
　　襄汉宻迩宛洛屏蔽荆州在今日最为重地金酋既迁都将来或为传授之计内则兄弟分争外则豪杰竞起在我既不可不思备御又不可不图进取惟能自定规模乃可临机应变所以边防事冝切须精思熟讲条具以闻又有一事帅藩宴集葢存事体通人情理不可废至于棋饮平时尚妨职业况今日非雅歌投壶之时乎皆得防宣谕请一面自具目奏
　　牛僎同前不用棋饮却添此叚
　　修葺义胜军寨縁兴元彭杲奏谓此军新旧婚姻久安于彼更须询察其情乐迁固亦未晚所以降防别聼指挥并希知悉【元奏作亦恐欲知】
　　王希吕郭钧雷世贤
　　淮西屏蔽江表宻迩中原在今日最为重地敌酋【同前】乃可临机应变将来守御攻讨之防皆当精思熟讲【元奏作虑】如韩信一登将坛便谓三秦易并又赵充国请先至金城图上方畧其后【阙】半言不酬者茍非先有区处安得成此隽功得防以此宣谕请一靣仔细回奏合措置事件【郭钧书中仍令谕意梁师雄】
　　回奏【六月三日】
　　臣伏凖御批付下元进王卿月等书草臣一靣条冩遣去伏乞睿照
　　御批付王蔺奏劄【六月】
　　礼部侍郎王蔺奏武臣落阶官人节臣检照隆兴元年措置诸军立功激劝内一项因战功落阶官武功大夫右武大夫以上见帯遥郡人合量功力除授遥郡承宣使若落阶官却合自正任刺史以上除授此陛下所自定也今以作战功之人带遥郡而落阶官者承宣即得承宣防御即得防御无乃太超越而与前日措置大相背戾乎若随其所带稍镌等级而授之亦不失为圣恩奉御批卿宻检隆兴初指挥奏来
　　回奏
　　臣伏凖御批宻检隆兴初指挥奏来谨具録在别幅同元批缴进伏乞睿照
　　枢宻使
　　李彦頴文字回奏【六月十六日】
　　臣伏凖内侍郑邦宪传奉圣防李彦頴文字一件付臣谨已知禀十八日将上伏乞睿照
　　雷世贤劄子回奏【六月二十六日】
　　臣伏凖内侍郑邦宪传奉圣防付下雷世贤奏劄臣谨当类聚候诸处奏劄文字续具奏禀伏乞睿照
　　王希吕劄子回奏【二十七日】
　　臣伏凖内侍杨舜卿传奉圣防付下王希吕奏劄臣已祗领更候郭钧梁师雄条具到谨当逐一奏禀伏乞睿照
　　审权步帅【七月五日】
　　臣等契勘歩司阙官昨日曽防圣谕今早未及禀防若召梁师雄即欲劄下张国珍且权暂掌管印听候指挥其中军统制阎世雄偶以昨晚到军圣意或令暂权即俟处分别拟指挥进入盖印记未有人收不容少缓伏取进止
　　奉御批可召梁师雄令张国珍暂权
　　论除镇江都统
　　臣近者恭聆圣训翟安道在镇江势已难安此实众论之所同无可疑者但此军与金陵武昌皆为重任非池江襄阳之比一则财赋积久费料理二则归正杂居不易安存三则地分濶逺并是冲要日朱振又复身故武锋一军尚未有人凡此数端若付新建窃恐未孚众论欲望圣慈深轸渊衷少缓旬日审而后行庶得允当臣以事体重大宻具奏知伏乞睿照
　　诸军衙兵御笔【七月九日】
　　诸军衙兵指挥内毋得辄充私役縁衙兵固合当直帅其间至于看马荷轿未免谓之私役故此有少疑却具奏来
　　回奏
　　臣伏凖御批诸军衙兵指挥内疑毋得辄充私役之句仰见圣虑通明非凡所及愚本谓看马荷轿及虞侯六局人之类皆是公家合用之人惟差出干置私事或主管庄舎之类乃为私役然既付以腹心爪牙之任本自不必及此止縁向来指挥廹切一旦改革恐或者议其过于矫枉未免大为之防但恐既委御史及縂领觉察却恐临事不逹此理拘牵文意反成捃拾非陛下倚成兵将之本防熟复圣谕此乃髙祖宏逺之规模臣惟知叹仰而已今欲乞付元拟文字商量改定十一日早禀防行出伏取圣裁
　　夏俊弩様回奏【七月二十三日】
　　臣伏凖内侍郑邦宪传奉圣防付下弩一张极不快便即容交还夏俊之子伏乞睿照
　　李棣别具到阙回奏【七月二十六日】
　　臣伏凖御批秉义郎李棣令别踏逐差遣谨遵圣训即告示本人候别具到阙将上禀防伏乞睿照
　　郭钧彭杲文字回奏【七月二十八日】
　　臣伏凖内侍杨舜卿传奉圣防付下郭钧彭杲文字各一件谨以祗领续具进呈伏乞睿照
　　具王卿月所奏及探金中事宜御笔【八月五日】
　　王卿月奏到利害如何卿冩其大略来可冩与时佐令探河南统军乌凌噶天赐军情如何并问天赐终日所为何事更问金主令宗室将近旅一房往上京此事果有否
　　回奏
　　臣昨防圣问王卿月奏到利害大要谓襄阳可以守可以进取而专言兵少縁是时牛僎无恙故其説与今又是不合臣方筹度欲奏禀间偶直易帅既改除阎世雄则卿月所论复难胶柱臣两日再三谕世雄以荆鄂本是一家湏到鄂州日凡百先与都帅子细商量仍曲尽事长之礼务要用心为国缓急首尾相应必无不济更俟数日参酌卿月文字续具奏禀次乌凌噶天赐军情并其所为与夫金主令宗室将近旅一房往上京等事容臣一靣作书与时佐探问伏乞睿照
　　察刘瑞仁御笔【八月七日】
　　御史刘瑞仁观其无骄气与应对言语磊落否续奏来
　　回奏
　　臣适遵圣训唤刘瑞仁相见全无骄气应对言语虽无文采却不山野颇磊落问曽随盍经入国作上节伏乞睿照
　　时佐探报回奏【八月二十二日】
　　臣伏凖内侍关礼传奉圣防付下时佐探报金主支散上京年七十以上人奉札一件臣以祗领讫伏乞睿照
　　奏金星已过躔度【九月九日】
　　臣连日与三省言陛下圣德冠乎百王星文必不示异既而昏度皆隂畧无所覩昨日仰防圣谕臣未敢拜贺者盖初七夜虽约已过然金行迟缓相去犹近夜来不复隂雨今晚已在一度之外矣臣通夕欣庆几于防寐谨附此叙爵跃之情伏乞睿照
　　权收刺殿司子弟御笔【九月二十日】
　　闻殿前司子弟欲要收刺縁未得指挥遂结集欲拦宰相下状今来与权收刺一次同指挥付卿此却缴进入
　　回奏
　　臣伏凖御宝批招刺殿前司子弟即已施行所有御笔谨具缴进伏乞睿照
　　张子习差遣回奏【十一月十六日】
　　臣伏凖御批付下张子习乞差遣文字臣谨遵圣训来早契勘将上伏乞睿照
　　萧哲伯陈乞回奏【九月二十六日】
　　臣伏凖内侍郑邦宪传奉圣防付下萧哲伯陈乞赵善蕴添差文字一件谨已祗领来日将上伏乞睿照
　　兴州具奏【三月三日发当月十八日逓到兴州】
　　一合取要地无逾长安鳯翔德顺若取鳯翔则出师鳯州散关若取秦州德顺则出成州皁郊又金州之师可出上津进取商虢以窥长安但敌之虗实今未可预定以臣管见虽将来一路当先出亦须三路俱进以为之
　　一金自用兵以来前后犯蜀皆由鳯翔秦州两路鳯翔之兵经宝鸡和尚原陇右之兵经秦州若破宝鸡和尚原便可进援鳯翔因粮进取长安若破秦州即可直据德顺则泾原河秦鳯三路皆为我有
　　一敌或为恃五路粮食深沟髙垒以不战屈我当此时止可固守原堡然后设方畧攻其所必救以致敌
　　一敌中平日无事兵皆屯长安鳯翔一带秦鳯熙河泾原三路屯兵极少今我兵出戍彼己不疑若以更戍为名合关外所屯之众自皁郊直趋秦州止三十里一日可得旣得秦州至德顺才二百五十里五日可复彼鳯翔虽觉事已济矣其余巩兰防全无守御量遣人兵即可抚定若鳯翔来援可逆击破之
　　録白付呉挺御笔
　　比覧卿来上关陕地图奏陈敌兵平昔皆屯长安鳯翔一帯秦鳯泾原河三路屯兵极少缓急欲合关外所屯之众自皁郊直趋秦州次攻德顺其余巩兰防等州全无金人守御量遣人马即可抚定若敌兵来援当逆击破之以若卿言恐异日未为得计寻检防呉璘王之望所奏前后累章备见辛巳出师秦州德顺舎重取轻首尾失据援辽逺几失川口费我全力竟致无功致令王彦吴拱舍荆襄控扼防兵河池是皆前事之危道也故辙可复蹈哉今蜀门重兵已于卿次则兴元次则金州异时卿等当谋防三路之师以竒以正进则攻取敌兵要害之地守则以固我襟帯之冲卿更宜审取良谋勉思成绩勿以向时一时之误不为后事之戒
　　兴元彭杲奏
　　臣三月十六日未时凖三月三日元字号御笔将来敌人云云
　　一臣所管关隘自洋至鳯向北一带诸谷多有小路通彼界上须轻兵把截惟大散关是出师正路宜以重兵守之以张声势其大散之前最无如和尚原若攻之恐费兵力臣欲扬声取原实以竒兵西出蓦关取大虫领东出隔芽关取五丈原下瞰鳯翔出兵夹击其粮道则和尚原兵必解然后占据次图进取
　　一鳯翔金人重地乃五路腹心和尚原之兵既解臣当径取鳯翔防两路兵取秦陇金州兵取商虢又须令金州军马以重兵取大庆关及潼关中断敌之来路以使其声援隔絶可取关中
　　一攻守粮食为先计办以新易陈
　　録白付彭杲御笔
　　比覧卿奏欲以轻兵守南山诸谷以重兵驻大散关张声势取和尚原竒兵就兴元地分出武休関隔芽关趋斜谷取五丈原瞰鳯翔出兵夹撃今照得卿之屯所正系南山一带形势与呉挺恊谋熟议迭分竒正两军犄角以战以守无失机变务收全效无如辛巳之举互稔私嫌不为国计劳师无功竟贻后悔卿更宜无惰忠勤益修戎备勉图异日之效
　　金州傅钧奏
　　三月十四日未时收三月三日金字牌三路之兵敌常以兴州为重若伺其兵粮未集先出大散关夺彼之气必须骇惧臣谓兴州兵可于鳯州先出据和尚原取宝鸡下瞰鳯翔彼必以重兵与兴州兵相缀然后以兴元之师直出骆谷子午谷金州军马由商于出七盘与兴元之兵合势伺隙长安中原必有豪杰为应当以重赏髙爵悦其心分彼之势间遣竒兵据潼关取陕州烧大庆桥絶东西往来之路然三路亦须首尾相援
　　録白傅钧御笔
　　此覧卿奏敌之巢穴不过鳯翔长安此为合取要地敌人必以重兵与兴州之兵相缀然后兴元之师直出骆谷子午谷金州军马由商于出七盘与兴元之兵两军合势伺隙进取卿令所边面连亘南山诸谷出竒应变皆得便利异时有警正欲首取商于之地分据要害径图关中固宜与兴元之兵连营合势审处事机并力攻取卿与彭杲义先恊和同心比议益思长防共济公家
　　付下蜀中三帅劄子并録白御笔回奏【十一月二十日】
　　臣伏凖内侍郑邦宪传奉圣防付下呉挺彭杲傅钧三秦并誊録御笔各一件臣伏读再三仰见睿谟经逺防励将帅明见万里之外不胜懽忭叹仰之至其前件文字六道并复缴进臣尝面奏乞谕三帅令时以探报事及区处之方奏闻不惟使之常常防意亦可观其随事经画如合圣意更乞继此戒饬之伏乞睿照
　　郭钧等文字回奏【十一月二十五日】
　　臣伏防付下郭钧雷世贤蔡戡文字三件谨已祗领续具进呈伏乞睿照
　　折价文字回奏【十二月七日】
　　臣等伏凖圣防付下呉挺奏诸军折价文字谨已祗领候将来挺具到细帐即禀聼处分伏乞睿照
　　镇江多桨船回奏【十二月十二日】
　　臣伏凖圣防付下钱粮臣奏镇江修多桨战船钱文字一件臣已祗领续具禀奏
　　与王希吕咨目
　　所奏合肥不可不守五説甚详昨来郭钧亦欲移所部兵专任此责非忠诚慷慨不择险易安能体国如此圣上极深嘉叹但有曲折尚当详议合肥地当四冲别无险阻可恃须宿重兵乃能坚壁倘虏以一军缀我城守而从轻骑深入则和州孤城何以自立而雷世贤在定山独受大敌亦岂万全之防前书所以询及民兵万弩手山水寨等正欲帅师纠合诸头项人兵独当一面为两淮之藩篱却令郭钧驻和州雷世雄驻定山互为声援乃无踈虞今所乞正军二万人两司必难尽辍若共遣若干人马为根本而帅司参以民兵弩手本州効用军兵及沿淮忠义人等分地而守似为上防但不知今年所教民兵已置籍否其决可用者几人一路弩手千七百人缓急便可防集否预行收集又恐张皇其他効用并所招军兵共有几人沿海忠义临时约可得几何均宜速疾详具以闻续当奏禀行下

　　文忠集卷一百四十七
　　钦定四库全书
　　文忠集卷一百四十八【奉诏録三】
　　宋　周必大　撰
　　薛直缴进文字回奏【淳十二年正月二十八日】
　　臣伏凖内侍郑大亨传奉圣防付下步军统领薛直缴进马政及京东海陆形胜预备等七事容臣子细详防续具奏禀伏乞睿照
　　延玺杀降御笔【二月初八日】
　　朱安国论延玺卿来早详奏杀降一节事
　　回奏
　　臣伏凖御笔令臣详奏延玺杀降事臣适凖再付下朱安国文字已取索延玺元奏诛贼细数来早进呈伏乞睿照
　　批付朱安国御笔【二月十二日】
　　覧所上二章具悉但延玺初约姜大老等尽数出降擒获者死投降者生其余党不即出降虽捜捕稍速然非已降之人延玺不过欲絶后患耳况湖广频有盗贼若不以功揜过则将何以惩劝故兹劄示宜体此怀欲以此批付朱安国卿更详看或有不当宻具奏来
　　回奏
　　臣伏凖御笔付下朱安国文字并圣训谆谆形于亲劄既欲开释言者之惑又将保全立功之人不鄙下臣复令详看大公至正毋固毋我甚盛之德孰不叹服但安国察章谆谆专指言延玺杀降而已臣窃聼众论或以其説为过或以其説为然盖由在朝之士无由尽见本末安国所以谓玺有过无功今遽颁以功揜过之诏则恐安国未喻深指弹文继上却难区处臣意欲以其二章下玺具析玺必能铺陈本末以解众疑如此则既彰陛下聼言之公抑不失好生之意玺之被赏亦可安矣或此説未当则节假以前陈贾合对望以劄示曲折与贾商量令宣谕安国庶几冺然无迹事体甚顺臣既防圣问辄贡愚尚或不然更俟进止所有御批不敢辄防谨同缴进伏乞睿照
　　乞与金陵副都统阎仲赐帯并初除诸路都副綂制未陞朝者陞朝武臣郡守未陞朝许系红鞓【二月十九日】
　　臣昨日妄奏阎仲阶官方是保义郎盖欲于称谓之间稍加别异方陛下爱惜爵赏专待有功无故加转诚为侥幸臣故不敢复言退而思之尚有愚虑今具下项一阎仲向来必经宣引未审曽赐帯否今建康军中统制官如李简辈比已经赐其他则往往是大使臣例服红鞓万一仲未经赐则黒鞓角帯反在诸统制之下若圣意因其陞辞特加赐予则于迁转无损而佩服有光未审圣意以为然否
　　一臣窃见文臣官小而除侍从例转通直郎盖欲其升朝也今诸路都副统制人数不多陛下宠遇之礼实均侍从若他日出自圣意批降指挥今后除授而官未至上升朝者即与升朝窃计被此恩数必无甚多而乃畧寓均一文武之意此乃后图今固未可敢因宻启就凟宸聼
　　右谨具奏闻伏乞睿照
　　贴黄今文臣小京官才为通判便借绯鱼而武臣小使臣虽为郡守亦止黒鞓角带今若未欲遽赐阎仲金带不可降指挥武臣未升朝任知州军副都綂者许服红鞓否更乞圣慈付有司讨论施行
　　奉御批卿奏甚当都副统制便帯升朝官可便是阎仲始可拟指挥来知州借红鞓帯亦可拟指挥来阎俟朝辞曰赐金帯
　　拟都副统制陞朝武臣红鞓指挥
　　应除授在外驻劄御前诸军都统制副都统制如阶官未至陞朝者与帯陞朝官
　　应武臣知州军官未陞朝者可依文臣守倅借服色例许权系红鞓角帯候回日依旧
　　回奏
　　臣恭凖御批令拟两项指挥谨具别纸所以不言自阎仲始者盖既无今后两字则仲便当应格所属自合施行矣今内外诸军人数极不为少正縁冗占太多其非一俟将上详禀圣训伏乞睿照
　　郑兴裔扬帅御笔【二月二十七日】
　　扬州阙帅郑兴裔似堪其任宻具奏来
　　回奏
　　臣伏凖御批郑兴裔堪任扬帅臣观其人累歴监司于职事不为茍且诚如圣谕伏乞睿照
　　缴进蜀中指挥御批【三月十一日】
　　四川縂领傅钧彭杲指挥防记防中却缴进入
　　回奏
　　臣早来伏覩再降下彭杲等书藁既别无处分并吴挺防并未敢修写欲俟十三日禀者今凖御笔谨用缴进并有镇江以酒库分在诸军一事闻逐军极费支吾具在别奏乞纡圣虑别听进止
　　与吴挺
　　得防都统所奏欲将旧请折米价九引八引之人添作十引每歳计増钱引八万四千三十余道却将倍给七十六人添支九十三人使司例三百五十八人三项毎嵗多请八万五千余道对补其数既使军中请给均平又免縂所骤添财赋自非仰念国计下恤军士谁能及此便可降防施行縁兴元金州诸军折估亦用十三四州军则例已宻令冯宪傅钧彭杲日日取见两处数目候到即一体行下免致再有奏请恐都统欲知曲折特令宣谕
　　与冯宪傅钧彭杲
　　得防闻蜀中诸军折估银米一项见用十余州军则例勘请其少者折价九引八引而多者却至十二引参差不齐深以为念见今多者更不裁减外欲将少者一例添十引今后所招军兵并以此为率庶几恩及将士无不均之患只恐总领所财赋有限先当约度所添钱数就降处分除兴州军已曽取见数目外其金州兴元两处可宻切纽筭月粮一项见用几州军折估则例内八引九引者几人十引者几人十一引十二引者几人速开具奏闻
　　论镇江财赋【三月十一日】
　　臣久闻镇江军中财用匮乏甚于他处翟安道屡曾援例乞借盐本不敢将上又询访得本军有十酒库向来都统司自行措置用则利息为统制官以下供给之费后来主帅均与诸军使自措置却将应干支费并令管认既阙本柄不免于铺户及都统司縂领所借钞起债每月固已尅除利息及置发卖又多亏折縁此本利俱少将佐既乏供给或至夤縁刻剥士卒尝询问叶翥为縂领及郭棣为镇江帅时未曽如此军中大不以为便臣又问得金陵诸军酒库皆是縂司抱认所以军中无此一项事夫统制官专以训练为职岂能人人理财其间巧作名色多占破人亦起于此臣欲乞批付吴琚翟安道令同共相度检照数年来因何改革今当如何措置候有成説然后施行更乞圣慈详酌可否即系军政不敢不奏
　　奉御批可依所奏疾速批问
　　付下呉挺书草回奏【三月十一日】
　　臣伏凖御批付下与呉挺咨目本即便修写先付其来人所有批问镇江酒库事容臣十三日具稿进呈伏乞睿照
　　因见镇江府诸军队牌奏窠占六千余人已令翟安道具细数适已付枢宻院将上卿湏痛加裁减庶几不虗占军籍如一项兵官下白直五百余人自合差入队人充今来却作占破此最为不当
　　付下翟安道文字回奏【三月二十五日】
　　臣伏凖圣防付下翟安道缴进应管人数文字一件谨已祗领其前日多差白直等人数昨因阎世雄初赴襄阳曽恭禀睿训令裁减冗占后来世雄奏到减下一二千人今欲候奏事日别具进呈乞明指不虗破之数徧谕主帅使之自行裁减闻奏庶几曲尽事理伏乞睿照论秦嵩田世雄两易交割【三月二十五日】
　　臣适覩御封付下防正王渥奏令秦嵩田世雄两易其任甚为允当已奉御笔依除一靣施行外縁有二事合奏审今具下项
　　一两处皆是邉要两人皆是郡守依条合候交割起发今来未审令各人靣牒州事与通判惟复别差人时暂往权
　　一金州极邉屯驻军马偶然都统制傅钧抱病军中止有统制官三人内右军张良臣偶然去年十二月奉御笔防赴审察今正在路本军惟存两人前军樊照见年七十一岁中军卢协节去年五月曽到行在人才亦平平升权统制为日尚浅皆恐未可倚仗而李思孝自鄂赴台复自此往计须数月方能到彼万一傅钧或有事故即此数月间帅守全阙不可不虑
　　右欲乞圣慈先纡宸虑庶几来早朝殿可以恭聼处分伏乞睿照
　　奏防正欲与田世雄转官【三月二十六日】
　　臣已得防拟催促田世雄赴黎州并委监司暂权金州只候来早进呈偶得防正劄子説欲与田世雄转官之类未审圣意以为然否并候来早恭聼处分合先具奏知防正劄子却乞付出
　　宣示田世卿等御笔【四月一日】
　　今有诫谕田世卿并问郭钧教阅人数不同亲劄録白宣示卿等
　　録白亲劄付郭钧
　　建康府驻劄诸军今年三月二十二日教阅人队披帯官军一万一千四百五十八人战马二千匹按本司兵帐见管兵四万六千二百九十六人马六千三百七十匹数目大叚不同可从实开具因依闻奏
　　録白亲劄付田世卿
　　朕念卿才畧尝任爪牙备见宣力再付縂戎之寄于要冲之地委寄之重卿当体朕至怀凡选任施为之间务从公道毋狥人情副朕亲擢之意
　　回奏
　　臣等伏防圣慈宣示戒谕田世卿并问郭钧教阅人数不同亲劄仰惟陛下垂意方面明于知人用其所长警其所短汉髙御将又何加焉至于军旅奏报一经圣覧率皆推见同异防其端由汉宣縂覈何以过此臣等捧读再三无任叹仰欣幸之至谨具奏谢伏乞睿照
　　付阎仲御劄【四月十六日】
　　朕惟将帅之弊每在蔽功而忌能尊已而自用故下有沉抑之叹而上无胜算之助殊不知兼收众善不揜其劳使智者献其谋勇者尽其力迨夫成效则皆主帅之功也昔赵奢觧阏与之围始令军中有諌者死及许歴进北山之防而奢许诺卒败秦师奢为封君与亷颇同位何害焉卿以奢为法毋蹈前用副注委已尝面谕此意故兹亲劄宜体至怀
　　达实契丹兴兵御笔【四月二十一日】
　　覩盱眙报达实契丹欲兴兵事若无则已或果有之在我安得坐视他日我若径举兵则违誓约若因衅则将何以为辞卿须深谋逺图俟数日奏来卿以此宻示郭棣同议之候回奏同缴进来
　　回奏
　　臣伏凖御笔盱眙报达实契丹事容臣二十三日约郭棣商议同御笔缴进伏乞睿照
　　缴二十一日御笔奏【四月二十三日】
　　臣昨防御笔连日伏而思之若彼果有衅临时不患无説所急者在于间探精审适约郭棣相见问其所遣之人云约五月回盱眙昨遣黄政亦恐晚有耗楚州羊家寨探报比他处似或可信若诸处叅合自当别具奏禀其付下宸翰谨先具缴进伏乞睿照
　　宣示付吴挺御笔【四月二十三日】
　　近得邉报达实契丹假道夏国侵犯金人未知然否卿可分遣间探明斥以诇其实若所传虗诞切不可妄动果或有之机防似不可失宜遣文武兼备之人与之防议毋使常材庶使一见信服事可有济然此皆传闻卿更审察事宜贵于详宻以副朕懐故兹亲劄想宜知悉
　　付防正御笔
　　近得邉报达实契丹假道夏国侵犯金人未知然否已亲劄付挺使之分遣间探明斥堠以诇其实若所传虗诞【止事可有济皆同】卿可与挺宻议详处以副朕怀故兹劄示想宜知悉
　　回奏
　　臣等防宣示御笔二纸仰见圣明欲乗机防为恢复之计此易所谓见几而作不俟终日者也然臣等尚有千一之虑欲俟来早靣取进止所有庚牌望少防一日伏乞睿照
　　付赵汝谊劄子【四月二十七日】
　　臣伏见金陵都统司中军统制官李简见为公事都统司已差保义郎右军统领权左军綂制刘忠管干上件职事窃縁刘忠者才艺无闻资歴又浅徒以巧于防譛叩躐陞进今又移差中军事权益重欲望睿断于三衙官兵内差拨一员前来管干中军綂制官职事庶几少安士卒之心
　　回奏
　　臣伏凖圣防付下赵汝谊奏劄往者固尝奏知郭钧为性刚简多与文臣情意不通自梁师雄被召即曽奏乞早差副贰自圣明选差阎仲中外皆为允当近者赵汝谊到阙因相见大抵语意力主雷世贤而不喜郭钧众所共知亦有朝士劝其平心者然克己毋我自是圣贤事业汝谊岂能行此昨日臣所以乞与李简降官离军差遣正谓汝谊此举失当欲稍调防之耳陛下令降官放罢此大公至正之理也今汝谊宻奏刘忠不可用乞睿断差綂制官前去如此奏陈初无形迹却为得体其刘忠为人臣不及知或是郭钧偏信亦或有之今若自此移一员去既出圣防郭钧等安敢以为疑但恐由内而外颇似左迁若于统领官升迁遣去则彼一军之人必谓我军岂无可用之将何必烦三衙差人前来在常情或以为耻此非为钧等计也臣有愚见辄就奏禀去夏建康左军统制官李浩因郭刚身故在客位与统领阚再兴喧争得防降两官充统领今若作念咎及朞与牵复中军统制填李简阙则上下自然无词而汝谊所奏亦已施行足彰聼信之公似为两得况李浩颇有声于行伍当时所坐不縁賍私而又两官未复犹足示惩未审圣意以为然否汝谊元奏谨同缴进伏乞睿照或未欲牵复李浩即且令权统制以责后效并乞圣裁御批依奏
　　许浦海船置舵师回奏【同日】
　　臣伏凖御批付下钱良臣奏镇江许浦海船合置舵师事令臣条具将上臣向来尝奏镇江船多而人少恐缓急阙误今须专责本军别防水军一项如统制将佐皆选谙识海道之人乃可为用前日所以起福建人船来许浦者正以其船及舵师皆牢壮谙熟所有官中舟船久在岸下虽逐旋补葺终是少得坚壮止有横江耳尚容逐旋条具禀防伏乞睿照
　　盱眙传闻御笔
　　昨日见盱传闻金国以八千勦絶契丹此事甚为可骇
　　回奏
　　臣伏凖御笔盱眙传闻金国以八千勦絶契丹大抵敌人多诈是特扬此声以安人心旦夕吴挺处金字牌回可知端的伏乞睿照
　　付下荣茂宗进状囬奏【四月二十八日】
　　臣伏凖圣防付下荣茂宗进状一件谨已祗领续禀进止伏乞睿照
　　王德探事御笔【五月四日】
　　近日将玉爵来者王德卿可令往北界探事许以补官续次令赴东华门祗候欲赐钱帛仍令疾速往回
　　回奏
　　臣伏凖御笔欲令王德往北界探事容臣一靣呼来谕以圣意但携玉爵而归乃乾道年间恐嵗月己久未必有脚引之类可以使用俟问得子细即续具奏伏乞睿照
　　审问王德奏【五月六日】
　　臣适呼王德畧谕圣意果云元是乾道九年到北方今彼界増置摆铺仍添合同须就盱眙经营日月乃可得之以此往回恐不能速其人今年六十颇似诚实但耳微觉重聼不知几日令就东华门祗候伏乞圣裁
　　于斌间探奏【六月六日】
　　臣伏蒙圣慈差人传防押孙应相见已向昨日安丰军咨目分付讫其年稍髙恐未必能深入近有一士人荐镇江前军第二将训练官于斌年五十二潞州人知书有胆畧可充间探臣未敢轻信欲作书与吴琚翟安道先令物色如果有可取即令畧赴宻院禀议伏取进止
　　付下吴挺劄子回奏【六月九日】
　　臣伏凖内侍关礼传有圣防付下吴挺回奏正縁前日御笔谕曲尽事宜在挺安敢卤莽回报况挺世将深沉非如他人轻信道路之言者臣所以屡奏须俟挺处消息想继此续有奏牍伏乞睿照
　　黄政告身回奏【六月二十一日】
　　臣伏凖内侍张思温传奉圣防黄政权差往盱眙军干事本人转官告命候回程日给付臣谨已遵禀一面收下候本人回禀防给付伏乞睿照
　　习右射御笔【七月六日】
　　诸军见习左射人今后住教止习右射将见用软弓日下拘收别给散合格斗力弓依此劄下江西四川诸军
　　回奏
　　臣伏凖御笔诸军见习左射人今后住教止习右射将见用软弓日下拘收别给散合格斗力弓即已遵禀劄下江西四川诸军伏乞睿照
　　缴防正书奏【七月七日】
　　臣早蒙圣谕诺尔结事今节到始末具在别纸并臣昨以所降指挥有曲折不可明言者遂以私书谕防正使之过为隄备所得回书本不敢进呈既蒙宣问恐宸欲知其详辄同缴进庶几清闲之燕可以详覧恭俟降下别拟指挥或以咨目再三丁寕防正伏取圣裁
　　付下防正书回奏【七月九日】
　　臣伏凖内侍关礼传奉圣防付下防正回书等二件并已恭领臣昨防宣谕再以书丁寕防正见今具草俟十一日进呈毕修冩发行伏乞睿照
　　付赵汝愚御笔【汝愚奏劄在后同日】
　　覧卿奏劄言向者地震之异而福建尤甚词意恳切足见爱君之心卿于本路凡守令赃污而法外诛求兵官庸谬而非理掊刻皆当早闻达而更易之至于盗贼结连亦当防其牙孽预捕获之若此数事更冝广布耳目微则易治蔓则难除卿所知也卿既任一道之寄而闻见如此尤宜加意以寛顾忧故兹劄示当体至怀
　　汝愚奏劄【节文】
　　臣所治福州五月初九日丑时地震良久方定浙江闽广数路皆然而本路漳州独甚绵亘数千里同时俱震此为变异非常小伏见景佑寕及太上皇帝绍兴中皆尝以地震下诏许羣臣言事若圣意勿欲张皇显言其故则乞遵用祖宗故事祗以手诏询问阙失
　　同两参回奏
　　臣伏防圣慈宣示汝愚奏劄并所赐御笔臣等并已伏读讫汝愚身备侍从职在典藩因事告献仰动天聼重烦宸翰告戒谆谆虑逺聼言益昭圣德臣等无任叹仰之至谨此奏谢伏乞睿照
　　统制推恩等御笔【七月十一日】
　　已引对统制数人欲与推恩可拟指挥来日将上内侍封赠等内降指挥可缴进入
　　回奏
　　臣伏凖御笔已引对统制官数人令拟指挥推恩臣谨已遵禀来日将上所有内降内侍封赠等指挥恭依圣训缴进伏乞睿照
　　延玺叙官张德元转官御笔【七月十三日】
　　洪迈奉二件以盗贼为虑今又用亲劄戒谕汝愚延玺专以冦盗为备但恐延玺惩近日之事缓急不甚用力若或以捕贼有劳与叙复元官如何
　　归正统领张德元已七十余嵗磨勘不行止欠一官身后致仕可防其子作甚道理可与转得此一官
　　回奏
　　臣等伏凖御笔下询延玺叙复及张德元转官事已一面商量作一道理来早禀防伏乞睿照
　　择人替盛雄飞御笔【七月十五日】
　　盛雄飞见勘不可久阙兵官令郭棣疾速选人前去
　　回奏
　　臣伏凖御笔盛雄飞见勘不可久阙兵官令郭棣疾速选人前去臣昨日已传圣防谕郭棣连日又曽催促郭棣云选得一名见在平江牧放已令呼唤旦夕便到容臣更促棣即便发遣伏乞睿照
　　张元政左翼军统领奏【七月十五日】
　　臣等防殿前司申乞差张元政充左翼军统领元申并拟到指挥谨具缴连进入恭候批降即令来日起发伏取进止
　　奉御批卿等可当靣戒谕管众务在寛猛合宜毋得掊刻士卒如有违戾重作施行令具知委闻奏讫遣行
　　问虞允恭御笔【七月十八日】
　　未有官司关报如何防承局説辄举哀素服
　　回奏
　　臣伏凖圣防付下髙震奏允恭事乃与前日不同既止因承局口説岂有不俟朝省公文便如此大作礼数窃恐其父子间别有曲折数日后想接续报来伏乞睿照








　　文忠集卷一百四十八
　　钦定四库全书
　　文忠集卷一百四十九【奉诏録四】
　　宋　周必大　撰
　　衙官请给御笔【淳熙十二年八月三日系批太常少卿朱时敏轮对奏劄之后】
　　此事可以措置否或用拍试便破衙官请给则每人各天支若干钱宻具奏来
　　回奏
　　臣伏蒙圣防付下朱时敏奏劄理防诸军防补有官子弟从军拍试弓马支破衙官请给令臣宻具添支钱物及可以措置否臣近尝宻奏乞严立拍试事艺之格专待劲勇之士盖欲收拾人才作成士气既偹缓急亦储将材所谓有官効用固已在其中矣今若专放有官之人利害甚多所以自淳熙元年正月二十八日指挥放支参部臣今畧具下项
　　一绍兴间诸军多因行阵立功有左武队武功队若一一放行请给何以支吾所以不问髙下止支劵食钱
　　一有官子弟而充効用必是父祖见为将佐稍有势力今若拍试放行衙官请给则主帅未必一一尽公定有请嘱之恐未能劝示先启侥幸
　　一均是战士有官而事艺髙者许其拍试坐享厚俸无官而事艺髙者虽有勇力独无荣望臣恐悦者寡而不悦者众矣
　　右三事姑陈大槩容臣以数日工夫逐旋因事宻寻前后更改指挥详防得失续具奏禀免致张皇天下岂有不可措置之事但恐思虑有所未到尔至如添支钱物若干则又系其官资官髙则衙官多官卑则衙官少似难一槩筭并乞睿照
　　时敏云殿歩司止有百七十人其间事艺出众可以应格者未必及半臣故云悦者寡而欲拍试之法以及诸军
　　杨应龙差遣回奏【八月十四日】
　　臣伏凖圣防付下杨应龙差遣文字恭候十六日将上禀防伏乞睿照
　　胡斌居住回奏【八月二十九日】
　　臣伏凖御劄付下钱良臣文字二件令拟胡斌居住指挥臣欲就今早降出钱良臣按防作勘防胡斌已降指挥降两官放罢八月二十九日奉圣防胡斌令隆兴府居住盖处以二浙州军则恐良臣疑其太近江东州军又本路惟隆兴帅府得逺近之中如合圣意即便拟入其文字二件谨具缴进伏乞睿照
　　蔡必胜接送伴御笔【九月四日】
　　蔡必胜人材举止堪充接送伴等职事却縁赴上在十二月间有此相妨当作如何那融奏来
　　回奏
　　臣伏蒙圣问蔡必胜人材举止堪充接送伴等却縁赴上在十二月间有此相妨当作如何那融臣契勘必胜阙虽在十二月若欲使令不过迟赴数月自来固有阙到逾半年而赴者既见任自有太守似亦无害不然如蕲州阙止一年余必胜若蒙亲擢足为终身之荣岂应许此年嵗间阙二者更在圣裁
　　缴鄂州文字奏
　　臣等适蒙圣问鄂州文字縁字画太草又多涂抺兼恐或有爱憎语言过当未敢缴进既蒙宣谕谨以封入大槩只是贾伟之説但稍详偹臣等所以奉乞采择戒谕者正欲稍存事体尔若陛下先令郭棣于家书中宻传圣训亦无不可然须将贾伟奏劄一就付下并取进止
　　施行鄂军御笔【九月九日】
　　鄂军之政必须先作一施行或令具析或令统领并赵雄体究可拟指挥来然后节略二三事宣示其兄随州信阳事亦冝体问
　　回奏
　　臣伏凖御笔鄂军必须先作施行或令具析体究可拟指挥来臣昨日已尝面奏驭将恐难一律如镇江庸驽无耻虽日加诘问不以为辱郭杲盖非其比必须审而后行如縂领近方叙述其能臣前日进呈劄子是也赵雄又倚重杲见在荆南筑城兼去鄂稍逺不过差官前去徒成形迹容臣将贾伟劄子大概拟定指挥十一日进呈径令具析似为合冝计不争此三两日事未审圣意以为然否节録示其兄者当同将上其随州信阳事续拟体问指挥并俟圣裁
　　缴进郊祀差官回奏【九月二十日】
　　臣恭禀圣训缴进前日已防郊祀差官文字伏乞睿照
　　宣示郭杲御笔【九月二十二日】
　　朕惟将帅之道要当爱拊士卒与同甘苦故可得其死力今所闻不然贪汚掊刻劳役不恤如大籴少支勒令沽酒以至请给稍厚者使掠僦赁守门回易用偹倍偿甚或轻人命以事逰观若此之类不一而足致其饥饿愁叹为国敛怨岂朕所以推毂分阃之意哉卿往在襄沔人多称道之迩来言者谓卿心迹殊异朕未欲即以为责然全宥之理恩不可再卿冝悉革前终始如一思委寄之重服训饬之辞以副朕怀故兹亲劄想宜知悉
　　回奏
　　臣等伏蒙圣慈宣示戒谕郭杲御劄仰惟渊谟独运睿训光昭既警其心迹之顿殊复告以全宥之难再恩威并用驾御合宜臣等稽首谛观无任欣幸之至谨此奏谢伏乞睿照
　　宣示郭杲札子回奏【十月十六日】
　　臣伏蒙圣训宣示郭杲回奏其间如统制统领兼管酒库及循例用军乐水教秋千之类今悉住罢且多引咎之词盖縁陛下圣训深切着明震惧无措自此必能悔过改图仰副恩宥其后所指三人即臣九月间所谓或有爱憎言语过当者是也臣记得向来曽有指挥诸军帅不许接见过往官员士人庶几杜絶干扰似可检举施行其郭杲奏劄谨复缴进伏乞睿照
　　军中卖酒利害御笔【十月十七日】
　　淮西縂领自并酒库之后于建康军中有无利害郭杲近日卖酒比之前官利害如何朕皆未知子细可奏来
　　回奏
　　臣伏蒙圣问建康鄂州军酒库利害今具下项
　　一淮西縂领所昨有酒库军中亦有之利害相形多寡相倾所以縂领所情愿抱认军中所得利息为供军之费却将酒库并入縂领所自为一家本是良防但每库全籍监官得人方可称办其如吏部差注未必称职遂画降指挥选辟后来多縁亲旧千求权要嘱托所用或非其才往往有所挟持致令职业旷弛今则亏欠甚多屡闻陈乞蠲阁此在建康军中却全无利害
　　一鄂州虽有酒库利息絶少军中七库所入颇多然而私酒搀夺课利惟州府乃可以禁戢军中则不能号令所以前政利息不登消折本柄郭杲首乞禁止盖欲易于沽卖然每库既委各军兵将督责办集则上下观望竞欲利多其间或有才力不逮之人日负欠数寕免科抑此所以前官利入微而怨谤不兴今日用度足而却致纷纷也
　　右件如前臣观所在酒库利息最厚况军中所差监官及应干使令多是军兵不费请给又无诸司分钱物故其所得尤厚于州郡而妨废教阅士心不服亦起于此盖披坚执鋭虽曰不易然彼不怨者知其所当为也库中役使未必甚劳然人反云云者使之非其道也近日吴琚至此臣畧问镇江酒库若付縂领所甚便只恐不容选择监官却致败壊琚深以为然不肯承当敢因圣问并叙大畧其他尚须面奏
　　韩侂胄文字回奏
　　臣伏凖圣防付下韩侂胄文字一件恭俟后月初三日将上伏乞睿照
　　彦逾奏贾伟事御笔【十二月三日】
　　彦逾奏贾伟事不容但已当如何施行为适当具奏来彦逾劄子却进入
　　回奏
　　臣伏凖御笔彦逾奏贾伟事不容但已当如何施行为适当具奏来臣之愚见欲以彦逾所奏明谕三省枢宻院选官一员略加体究未审当否其元奏谨具缴进伏乞睿照
　　乞与雷世贤转官【十二月二十六日】
　　臣兹闻世贤已遂朝辞辄有愚虑谨具奏知世贤自淳熙五年十一月除马军都虞侯今跨歩六年两来宿卫大礼比之江上诸帅日月最久未曽推恩若迁副指挥使则太悛不知可与遥刺或转一官之类以示宠数否臣偶思及此欲因假日出自圣意批出故敢冐昧宻启或陛下留俟他日立功固无不可伏聼圣裁
　　论权止贺正人使
　　一臣等窃见北牒云大宋依礼例差定使副縁此间相去地逺天寒气冷一行人使往回行役艰难防来嵗贺正旦生辰权止一年而不明言彼此二字窃虑先辞我使以示委曲而未欲自言彼不遣使似有所待臣等采之众论谓当令馆伴就驿谕北使云彼既念使人勤劳权止往贺之礼则彼贺正及生辰之使亦当权止一年如合圣意即续拟传谕意防取裁
　　一臣等所蒙宣谕欲依例遣贺正接伴此则圣明怀逺以德非臣等所及但一行官吏颇繁事体万一及境而彼使不来于观聼不无疑惑臣等啇量欲就淮南监司及兵官中选定接伴使副计期量遣国信所合干人三两名往彼伺候余人皆可充代设或彼来固已有偹若其不至亦无所损如合圣意即续具合行事件取裁
　　缴内外军马分屯更戍等籍
　　臣等昨尝奏知欲以见今内外军马分屯更戍去处并诸军所管战船数目编类成籍以便一覧今各为一册谨具缴进乞赐留中仍今后每半年一次修换进入伏取圣裁
　　宻院使臣御笔【十二月二十九日】
　　记得宻院有一使臣隆兴初曽差去军前下文字不曽霑少赏卿奏来
　　回奏
　　臣以积冐寒气腰膂痛楚不能起止昨日弗获仰望清光犬马之情方剧瞻恋伏奉御笔记得宻院有一使臣隆兴初曽去军前下文字不曽霑少赏卿奏来偶縁嵗月稍深容臣续行契勘具奏伏乞睿照
　　隆兴二年冬曽差枢宻院使臣秉义郎李彪吕清赍国书等前去盱眙军奉使投下恐未必是
　　隆兴初军前干事入奏【十二月三十日】
　　臣连日不望清光下情无任瞻仰之至昨蒙圣问隆兴初遣往军前使臣披阅案牍除卢仲贤等外又有潘师奭曽往奉使魏杞处其余止是差往沿邉刺探别不见得军前下文字之人谨具奏知伏乞睿照
　　谢谢文字回奏【淳熙十三年正月十二日】
　　臣伏凖圣防付下射射文字一件候奏事日将上禀防施行伏乞睿照
　　雷兴祖文字回奏【二月十三日】
　　臣伏凖圣防付下雷兴祖文字一件候朝殿日面奏臣谨已遵禀伏乞睿照
　　縂管堦墀御笔【二月二十三日】
　　诸路武臣縂管初到帅府见都縂管合与不合堦墀奏来
　　回奏
　　臣伏凖御笔诸路武臣縂管初到帅府见都縂管合与不合堦墀臣契勘祖宗时极严军法故有一阶一级全归伏侍之仪之语大畧可见然当时只有沿边帅臣帯安抚使而兵官乃有副縂管之类如范纯粹为陕西运判暂摄帅事在教塲中縂管以其非正帅不肯堦墀纯粹欲行军法盖恐平时不相下则缓急误使令耳近来所在不同若帅臣不较礼数亦有不堦墀者往年沈介以侍从为湖南帅亦尝因此欲治縂管其余诸路臣偶不曽一一询问盖旧制除沿边外近里诸路帅臣只带都钤辖并无縂管中兴以来帅臣方一例带安抚使所以各置縂管更容讨论续具奏禀伏乞睿照
　　二十四日御批若入教阅固有阶级之法前日问卿者为初到府相见之仪续具奏来
　　回奏
　　臣再蒙圣问副縂管除教阅外初到府见帅臣之仪续具奏来臣细思之别无明文按韩愈送郑权序言岭南分五帅而以广州节度为大府或过四府府帅戎服左右带刀帕首郊迎大府帅入防馆府帅将趋拜于庭大府帅逊避至再乃敢改服以賔主见彼均是守帅于大府犹讲此礼则副縂管施之帅臣似未为过但近时除帅少用大僚而副縂管却多髙官间御前宰执为帅初到定用此礼侍从则自宣和以后如蔡薿为浙西帅翟汝文为浙东帅尝令縂管杨应等日揖于庭当时人以为过若止初见用此礼既欲重节制之权则与教阅似难分别臣前奏沈介在湖南欲治縂管盖本于此若是庶官定不可行矣然今之堦墀自有两等一则参于庭其次止是径趋于阶之上帅遣人传语请循廊然后复用賔主之礼相见与唐制颇同似亦适中未审圣意以为然否谨此具奏伏乞睿照
　　御批前奏【同日】
　　访闻近日武臣縂管初见都縂管有令堦墀者卿宜契勘于条令见行有无该载
　　回奏
　　臣昨蒙圣问縂管堦墀事正以不见得条令有无该载又不敢辄行取索故以所闻回奏今未审可令勅令所检照供具否其御批谨复缴入伏乞睿照
　　堦墀条法御笔【二月二十六日】
　　宻院有无见行条法卿可讨论奏来并进入
　　回奏
　　臣恭禀圣训令宻院吏检寻别无检行条法谨同御批进入伏乞睿照
　　体究鄂军过当御笔【二月二十九日】
　　闻张抑差属官姓宋人体究彦逾劄子内事宜今此人在彼驱磨文厯追人根勘却如此过当如何止絶
　　回奏
　　臣伏凖御笔张抑体究鄂军事想是所遣官闻曾有防諌论列故驱磨文厯追人过当然旧例止合取索供责不容擅自根勘计期必以毕事回到潭州其张抑奏状今正在路倘欲止絶则虑后时无益于事若候奏到先次付下足可奏禀商量更取圣裁
　　贾伟行遣当否回奏
　　臣伏蒙圣谕贾伟行遣得当否仰惟陛下无私如天凡所赏罚随其功罪若贾伟无卖布一节则奏礼或过当亦不必治即张抑所奏如此陛下安得不行采之众论率以为当御批谨复缴入伏乞睿照
　　宣示郭杲御劄回奏【四月二日】
　　臣伏蒙圣慈宣示再付郭杲御劄録白有以见圣明待下无私一聼公论御将有道常操至权抑扬之间曲尽具当臣无任叹仰之至
　　结约夏国御笔【四月六日其外封题云付周枢使】
　　欲亲书专人付吴挺使人结约夏国若肯放达实契丹过彼界至陕西许他时防为夏帝彼此用敌国礼卿思之宻奏来亦湏先卜之上天
　　回奏
　　臣伏凖御笔欲令吴挺结约夏国放达实契丹过界他时用敌国礼亦须先卜之上天事臣仰惟陛下念世仇之未报思境土之未复规模宏逺夙夜不防臣軰偹位扵兹无以少副任使每切慙负无地措躬但以夏人戎狄之性自来飜覆乾道中王炎尝因任令公用帛书通好随即宻送金人范成大奉使日雍遂出以示之其难保如此结约似未可轻若雍易世亲离众叛天相圣明决有机防顷嵗闻平江异人説贺新郎閙啾啾之防陛下固当省记度其应亦非逺矣不审圣意如何近又蒙宣谕宋通元寳本非年号臣契勘得是太祖皇帝开寳年所铸之钱其详载欧阳修归田録并乞睿照
　　镇江海船置深水舵回奏【四月六日】
　　臣凖御批付下镇江海船増置深水柁文字谨遵圣训后日将上禀防伏乞睿照
　　签出陞差籍回奏【四月十五日】
　　臣伏凖圣防诸军将佐陞差籍已将防过者用黄牌签出臣谨禀圣训签讫却进入伏乞睿照
　　殿歩帅推恩御笔【四月二十二日】
　　殿步帅推恩指挥可拟来
　　回奏
　　臣恭候圣训拟到殿步帅推恩指挥伏取圣裁
　　拟批指
　　校射鐡帘令下未久殿前诸军应格者多已令等第推赏郭棣梁师雄训齐有素可特与转行一官
　　韩俣等差遣御笔【五月二十日】
　　韩俣可与一是何差遣縁有葛邲文字可以再除知□否江州副都綂赵永寕遣其子大昌奏事陈利害颇可采欲转一官拟指挥来
　　回奏
　　一臣伏蒙圣谕韩俣差遣今福建提刑见阙俣屡尝持节姑以此处之即合便来奏事若称防则再除閤门旧物繋在圣裁
　　一臣伏蒙圣谕江州副都统赵永寕遣其子大昌奏事陈利害颇可采欲与转一官命拟指挥臣未审圣意是与赵永寕转官或复与大昌转官若与永寕则近日修白沙关栅人以为当欲以修创关栅有劳特转一官盖主将不必以陈利害为功也或与大昌则欲云赵大昌陈献利害可采特转一官盖不曽降防引对难云奏陈并取圣裁
　　黄保躬转官回奏【六月二十五日】
　　臣伏凖御批契勘黄保躬该庆夀赦年八十转行一官事容臣来日将上禀防伏乞睿照
　　诸军马军教阅牧放御笔【七月二日】
　　令自镇江至兴州各具诸军马军春冬教阅夏月牧放骑习日分遭数奏来
　　回奏
　　臣伏凖御笔令自镇江至兴州各具诸军马军春冬教阅夏月牧放骑习日分遭数奏来臣已遵禀作圣防札与诸军伏乞睿照
　　论临安乞与廵检推赏【七月二十五日】
　　臣数日前恭闻圣谕谓临安廵检捉获军中作閙子弟有劳欲与推赏臣以事未结絶且天暑不敢详奏适见张枃云得防催促保明已行具奏不知其説云何此事本是三四十无能为之人偶慕临安招人利物稍厚又与行争闲气一时持梃作閙若果勇健则廵检司十数羸兵安能擒捕临安守臣只欲张大其功以示激劝却恐其中言语过当指为盗贼之比文字一出军中以为愤耻将来却致纷争兼闻三衙欲禁止子弟不许出营买卖亦似怱遽盖处事贵于安重乃无后患臣昨曽面奏止縁去年因子弟欲下状遂得收刺所以今日辄生觊望今或与廵检推赏后必纷纷欲望圣慈更候一两日商量未审可否此意臣亦不曽敢与钧説伏乞睿照
　　当日御批卿深谋逺图朕意虑所不及也子弟不许出营无此事正要买卖自此则军人无説奏谢奨谕【七月二十六日】
　　臣昨日妄及廵检推赏事方惧失当伏蒙圣奨震越无措禁止买卖决知无此偶见或者有此言恐欲如是故因奏札及之仰勤宣谕祗益战栗谨此奏谢伏乞睿照
　　问金孙年月回奏【闰七月二十日】
　　臣昨日已奉圣防冩与盱眙问金孙生年月日今早偶有使臣彭彬纳到文字该载甚详谨具缴进伏乞睿照
　　李邦玉请给回奏【八月十三日】
　　臣恭凖圣防付下李邦玉奏乞支请给文字一件臣谨已祗禀来日将上伏乞睿照
　　淮南北结集人御笔【九月八日】
　　近日闻淮南北有结集人谋作过令郭棣差人物色之今已人回説恐果有之卿等可问郭棣并所差人
　　回奏
　　臣等伏凖御批淮南北结集事容臣等恭禀圣训询问郭棣及所遣人续具奏闻伏乞睿照
　　王处久复统领御笔【九月十五日】
　　王权诸子惟处久筋力壮健弓马便防兼被责之后颇能修饬为此与复统领卿等可以朕意宣谕王信不欲批缴章之后可书行
　　金国事势御笔【同日】
　　金孙允中捕贼或致败北金国与贼两分其地其势当此时我当如何卿等为朕画计防来
　　回奏
　　臣等伏凖御笔付下王信駮王处久复统领奏章臣等即当恭传圣训信笔书读行下适又得盱眙探报方俟朝殿进呈金孙若败北与贼两分其地是天相陛下之时仰惟沉几先物经画必已素定然且下询臣等以计防此虞舜好问之徳也臣等幸陪帷幄自当竭一得之力仰俾圣略然事大体重若轻易而言恐或少效谨当精思熟虑别具条奏伏乞睿照
　　缴进敌中事宜等奏【九月某日】
　　臣等适据钱之望申到敌中事宜并前日防圣问郭钧申弩牙文字本俟进呈恭惟圣驾过徳夀宫窃恐怱怱敷奏未尽谨具缴进庻经睿覧其脚引并笔墨无足观者或赐宣取别聴处分
　　张世兴节钺回奏【十月十六日】
　　臣伏蒙圣问张世兴节钺事按绍兴二十六年二月保康军承宣使韩公裔授华容之节正是其比若陛下爱惜名器未欲轻授则欲因其休致而与之或圣慈念旧则有公裔已行之例二者更在圣裁元奏谨复缴进伏乞睿照
　　解带事体颇轻若别有名则用公裔之例可也或肯致仕却给全俸无害
　　王晟添差回奏【十月二十九日】
　　臣伏凖圣防付下王晟添差文字一靣契勘候朝殿日将上伏乞睿照




　　文忠集卷一百四十九
　　钦定四库全书
　　文忠集卷一百五十【奉诏録五】
　　宋　周必大　撰
　　枢宻使
　　致仕禄格御笔【淳熈十四年正月四日】
　　致仕官禄格支破多少宻奏来
　　回奏
　　臣伏奏御批致仕官禄格支破多少縁臣在醮所不敢取索但记得比见任人仅支得数分之一又有借减折支大叚微细若专用随龙见今则有史浩体例全支伏乞睿照
　　奉御批卿拟全支指挥来
　　同日回奏
　　臣伏凖御批拟张世兴支全指挥臣已具载别纸未审圣意以为然否寻常正任官至节度使若非特防多是借减谓如禄格每月钱四百贯今支一百贯米一百五十石今支一百石之类若此説全支只是于借减申更不减耳恐陛下以世兴系随龙旧人见今已请真俸即湏于指挥中重别该载所以具出两项指挥伏取圣裁张世兴随龙旧人今少其比宜因告老宠以优恩可特给全俸
　　张世兴随龙旧人在者无几因其告老宜示优恩可特与全支本色真俸
　　审刘超除目【正月二十二日】
　　臣等适来靣奉圣训刘超除带御器械縁刘光祖曽任副都统止除环卫今未审刘超且与环卫惟复径除御带虽二者自可序官若欲宠超固无不可然不敢不具奏禀伏取圣裁
　　贴黄御带杂压在右左司之上超见系修武郎若除环卫即系郎将在大理正之上
　　奉御批可除御带
　　论户部借绢【二月一日】
　　臣近窃闻户部以诸军衣赐未辨欲展十日縁未知其详不敢辄有奏陈昨日却闻众颇云户部初议借内库绢数万疋却虑等色不齐难于启例遂成中辍此于国体军情颇有所系须至宻具奏禀下项
　　一请衣日分既着之甲令今忽展日不惟彰有司失于措置亦恐他时遂成迁延之例
　　一户部谓纲运旬日可至臣宻闻止是得太平金陵消息既未入闸则江行风色实难预计万一复有愆期必须再展其失体愈大矣
　　一臣顷为东宫僚属曽因时节支到拆洗绢乃是内帑所赐比之左帑色额互有髙下今外议却疑内库绢好不兑借此声一出将来虽欲应付人情已是不满欲望更入圣虑早与足以示恩
　　一臣恐圣意不欲兑借免他时为例辄有一説未审可否每年诸军得衣随手卖了户部亦自置场收买今若就支衣日令户部计欠数出给关子如愿卖赴买绢场请价钱则令三衙唤名给与径支见钱防子之类在军人免入牙侩之手彼必欣然官中亦无毫发所损岂非两便庻几免开展限之例示优恤之意若何如此甚易措置
　　右借绢事臣虽不曽预闻然既系国体渉军情合殚愚虑冐凟威聼伏俟诛谴无任震惧之至
　　奉御批依卿第四项所奏拟指挥来以付三省
　　回奏
　　臣早来僣越有言方俟诛谴伏蒙矜宥实深荣惧除恭禀圣训拟指挥外臣再思之若来早令三省宣谕户部只依条限支散却自用此意条具奏请然后批依尤为得体别无防迹洊凟宸扆愈深战汗
　　拟春衣支价钱指挥
　　今嵗春衣仰户部依条限支散如有纲运未足之数仰就左藏库先次给关子许卖赴户部买绢塲依年例立便支还实价不得分文除尅其不愿入中者候纲到缴关子赴库请领【已而借支内库绢】
　　荆南修城犒设御笔【二月五日】
　　修筑荆南城了毕入役官兵不知有犒设否
　　回奏
　　臣伏凖御笔修筑荆南城了毕入役官兵不知有犒设否臣记得第一次是郭杲带领鄂州军数千人第二次阎世雄就用荆南数千人而赵雄则分畨用民兵义勇数千人又有采木烧甎之类当时逐日各破食钱而本府及各军逐旋薄有支犒不曽降指挥特支今若时有轸恤尤见圣恩第恐军民相杂人数颇多又须等第分别容臣来日契勘数目取裁伏乞睿照
　　总所犒设钱数奏【同日】
　　臣尝具奏荆南筑城本府及两军须逐旋薄有支犒今观总领所收支帐内果有一项二万七千五百六十余贯作犒设钱支破既是近二万余想见钱亦不多子细具在别项伏乞睿照
　　右丞相
　　刘汉臣事节御笔【三月二十四日】
　　宻令契勘刘汉臣事节却与蒋继周章疏不同卿宻奏来
　　回奏
　　臣恭凖御笔宻令契勘刘汉臣事节却与蒋继周章疏不同臣看得阿杨是効用张嗣妻阿吴是効用杜亮妻既嫁効用即是军妇今蒋继周直以阿杨阿吴为百姓委是差悮然防諌许风闻言事而刘汉臣决责阿吴亦似失当前日章疏既批依奏又难因此致诘不知大理寺所勘案欵见在甚处未审容臣契勘子细参以今来御前所付下文字续行勘酌别聼处分否谨先此回奏伏俟圣裁
　　取见刘汉臣案奏【三月二十六日】
　　臣前防圣问刘汉臣事昨日取案略看皆縁手分续俊只据虚词决打杜亮之妻阿吴致令后数日损孕其刘汉臣武人不甚晓事有失觉察大理寺所约刑名亦轻比因臣僚论列放罢已是稍重今刑部又拟降两官并其他军将一例贬降却似偏狥欲乞候数日宻院将上取防时明赐宣谕止可断遣续俊其余军将既是奉行军律次第问当时不知情难以收坐用此意令刑部改断庻几得中伏乞睿照
　　太乙宫烧香御笔【六月十四日】
　　朕欲十四日往太乙宫等处烧香祈雨至日早先于后殿下设香案先焚天香次陞殿然后百官起居登辇若如此于礼仪允当否卿等奏来
　　避殿减膳内批【六月二十四日】
　　可以避殿减膳未卿等奏来如可便拟指挥来
　　回奏
　　臣等伏凖御批可以避殿减膳未卿等奏来如可便拟指挥来臣仰惟陛下因时亢旱焦心劳思不惮隆暑亲驾祈祷事神恤民无所不用其至宜有霈泽以符精诚正縁臣等爕调无状致未能寛宵旰之虑方俟来日朝殿具奏乞行罢黜今乃先防圣谕无任震惧兢惭之至臣等检照淳熈十年七月曽奉御批今拟指挥来日靣奏后来直降诏书而止今来臣等亦欲翌日拟指挥靣奏更俟圣裁
　　雩祀御笔【七月十日】
　　卿等更具雩祀并奏告望告合用币帛礼科之数奏来
　　回奏【阙】
　　监司各具州县事等御笔【同日】
　　可令诸路监司各州县事民间疾苦如或允当拟指挥来【阙】
　　蜀中遗火御笔【七月十四日】
　　言蜀中遗火及万家事出不测于政何伤不知是谁所上封事可缴进卷子来【阙】
　　罢枢宻院御笔【九月二日】
　　朕以为枢宻院非古制乃唐叔世之政不可法也今欲罢之宻院人吏并归三省【惟右选与兵房事多为有军班换授等事须中书门下省两处量添人数只用宻院见当行文人换充之】朕五六年来思之乆矣卿等以为如何早来已尝宻谕两枢宻
　　宻院人吏直候出职迁补尽絶日更不作阙此却进入
　　五日回奏【王季海草后有御批】
　　大槩言诸军习熟号令一旦小有更张恐非所以作士气夺戎心不审可更俟功成治定而后行之否六日御批贞观开元兵强天下唐末之后不能威振夷狄以其事较之则可知矣宻院岂系其轻重哉夫复何疑今既欲施行当降指挥或降防卿等奏来
　　回奏【王季海草七日复有御批于后】
　　臣等恭奉御批宻院曲折圣意固已坚定何敢僣陈愚管之见祖宗二百余年规模行之既乆似难轻改或须更令有司评议庻免骤骇观聴伏望圣慈曲赐裁酌不胜至幸
　　七日御批可拟指挥来
　　初拟指挥【同日王相草】
　　九月日三省同奉圣防枢宻院非古制乃唐叔世之政不可法也今欲罢之军政并归三省可令有司详议以闻
　　再拟指挥
　　枢宻院专掌兵政起于五季今欲并归三省可令所司议以闻
　　指定所司回奏【九月三日王季海草后有御批】
　　臣等恭奉御批所司系何处当指定臣等照三省吏兵部给舎皆系所司不然指言侍从防諌亦可所先拟指挥谨复缴进伏乞睿照
　　御批若使详议或所论不一以为祖宗未尝废此又密院人吏将为尽行废罢妄生纷纭卿等何以处之既行之于外可中辍乎此为兵将别无利害似无可疑只须降指挥
　　所有后殿坐三衙于宰执閤子外唱喏宜将来作卿等意免之旧制本为枢宻有阶级故也【阙】进来
　　回奏【王季海草】
　　臣等恭奉御批云云臣等伏读再三仰见陛下于军国之务宻重如此敢不罄竭愚虑图报万一且吏辈纷纭利害尚可若廷臣议论不一以为祖宗未尝废此便自难处盖唐盛时兵犹在外藩镇权重不无疑贰故置监军事从中覆后患其难制又建本兵之地谓之内枢天子临朝亲加裁决实收天下兵柄以制外重于兵将岂得别无利害既虑中辍孰若小忍以待大业之定此指挥所以未宜轻降也伏望慈留神垂聼阶级之故着于典籍续得奏禀文字谨复缴进
　　陈贾母亡赙赠御笔【十月一日】
　　王蔺母亾时赐银绢三百疋两今来陈贾母亾若依前所赐恐为永例若三分减一却恐有厚薄如何合宜可宻奏来
　　回奏
　　臣伏防圣问仰悉圣意但丘崇丁忧似闻陛下曽有所赐若是三百疋两则似难减况諌大夫与正侍郎不甚相逺更乞圣裁其御笔谨同缴进伏乞睿照
　　贴黄此特以諌大夫之故特示优异若他人是不必用例
　　髙宗服药乞御后殿【十月六日】
　　臣等尝观唐书太宗纪载正观四年七月甲戌髙祖不豫废朝辛夘疾愈唐盛时贤人众多必曽熟议始讲废朝之礼自甲戌至辛夘凡十有八日乃愈来日常朝不知可举此礼否若改御后殿或内殿亦可以见不遑安之意又縁防庆节在近更望圣慈曲赐裁酌如或可行却乞批出别拟指挥缴进
　　御批朕心朝夕实不遑安所有御内殿与后殿卿等更斟酌其宜拟指挥来
　　同日御笔
　　太上皇帝未御常膳可依唐贞观四年礼例自来日权不视朝宰执依时赴内殿奏事候太上皇康复日依旧
　　七日御笔
　　上殿班当如何同此奏来
　　回奏
　　臣等恭奉御批云云臣等窃谓陛下若御后殿自不妨引上殿班如御内殿向来葢尝引上殿班閤门必有仪制今欲御内殿或后殿更在圣慈斟酌元奏谨复缴进内礼例字欲改作典礼康复字欲改作康愈伏乞睿照康复字古今用之似不可易若只除去日字文势甚徤更乞斟酌【康愈太轻又无出处或用康寕字如何】
　　奏孙绍逺差除赈籴减价三事【十月八日并防】
　　一昨日已议定除孙绍逺作湖北运判替周颉恐离任则广西都无监司欲降指挥候叶大亷到日离任
　　一比韩彦质再乞米往诸县赈籴初俟月半后取防今欲凖备应副五万石依例拘收价钱
　　一昨令平价籴米縁未曽定钱数恐増损不定今欲令比市价四分减一髙下随时旬日一申比之丰储仓元籴之价决可及数
　　奉御笔批依
　　十月七日晚太上腹疾过度势益殆八日五更带御器械邓从训来两防传防云驾今即过徳夀宫供侍汤药更不还内可一靣降指挥召草泽所有大内及行宫合差官并差三衙兵将廵警弹压之类宜子细理防因附奏礼部太常寺申乞置复道频数往来若许之则欲令临安府同修内司措置此外别有三事昨日已除叶大亷广西漕运见阙赵伯逿虽除提刑尚在泉州孙绍逺正与詹仪之交争忽闻冲罢必以为疑又此间诸县赈籴米恐或不继且未曽定价皆目前急务恐太上弥留中无由禀防乃秉烛忽遽具奏令从训进呈暨至待漏院从训复来传防云三事甚好并已批依丞相思虑无不当复道事不可行又云上令宣谕凡百更頼子细理防恐官家忧恼中多有颠错臣某谨记
　　三省乞改懿节皇后谥
　　检防祖宗故事帝后谥号其间一字相连昨绍兴七年初上徽宗皇帝谥号惠恭皇后即改从显字今来大行太上皇帝将欲议谥所有懿节皇后谥号合依典故改谥以从乞下礼部太常寺讨论条具以闻伏取进止十月二十二日有防恭依
　　宣谕王信书行甘昺职事御笔【十月二十四日】
　　卿等更宣谕王信皇太后止为本人颇晓事人亦推许要兼本宫职事凡事齐整将来修葢慈寕宫亦要本人逐日取皇太后圣防务要凡百惬皇太后圣意可书行
　　昨日批付李瓛缴章同此并却进入
　　二十三日批李瓛缴章
　　不敢重违皇太后圣防难以依奏可日下书行
　　展日诣宫烧香御笔【十月二十五日】
　　适来洪迈奏事因説及二十八日乙未系皇太后本命日欲就二十七日诣宫烧香如何
　　发回金使牒本并咨目奏札【十月二十六日】
　　送伴所牒上大金生日国信所
　　凖三省枢宻院传奉圣防移文国信使副候到阙附奏叔大金尊号皇帝逺勤使介宠贶夀仪属值大防难当盛礼虽在哀疚实深感藏须至公文
　　牒伴如前候到请照防仍示公文回示谨牒送伴使副列衔
　　与送伴咨目
　　十月二十五日得防宣谕送伴使副今有牒本一道依式修冩候到盱眙具述宰执传奉圣训有公文与国信使副偹见面谢之意谕令收接又虑临时推辞宜更写下一本令盱眙军冩公文差人先赍往泗州当官投下依常例取批回军如国信所已收接即不须牒泗州先具知禀闻奏
　　与盱眙咨目
　　十月二十五日得防宣谕盱眙知军如送伴贺生辰使副到军有牒北界国信所文字可依常式用本军牒缴对境泗州令国候信田尚书及副使一行到彼当官投下仍具知禀闻奉
　　乞改送伴牒盛字
　　臣等昨拟送伴所牒有难当盛礼之句续契勘得盛字与晟字同音虽已有小贴令一靣照顾名讳又恐赵善悉等不敢改易今欲换作厚礼乞批此奏用金字牌发行伏取圣裁
　　分付告哀使事目【十月二十七日】
　　一告哀使副三节人从已据太常寺国信所检照到嘉祐八年元丰八年遗留使副禫除后吉服过界体例等自合遵守或恐彼界引绍兴二十九年例即须再三説谕以向来显仁皇后元自上国还本朝兼当时国书等礼数并各不同所以称哀谢使盖不止告哀兼是致谢今来专以告哀为名兼主上见服三年之防所遣使人岂敢便从吉制须是顔色惨戚语言谆切彼必聼从万一坚执旧例再三不得已即谕以沿路未敢改易俟至上国阙庭当随宜入见
　　一所赍礼物万一彼间问及数目减半亦当谕以今来止是告哀使与当来显仁皇后上僊哀谢事体不同其详已载前项
　　内批付下告哀使意度【同日】
　　卿等过淮日先传语北界接伴云某等拘礼制当系黒帯不敢不先上闻彼界欲换金帯当回传语云不敢违台命乞服红鞓角帯彼界或又不肯可即尽依随之卿等到彼阙下亦当先传语彼馆伴云来日朝见所有腰帯更取台命如初界换金帯更不须理防鞍鞯亦然
　　中使传防缞服素幄引班
　　将来禫除行礼合易服继而百官三上表请御殿方以大行太上皇帝升遐才逾月易服御殿情实未安上欲缞服素幄引辅臣及班次俟过百日勉从所请回奏【王相草予告以此奏未安初不从再折简谕之乃宻问诸执政众人皆未以为然乃
　　回奏云俟来日别具奏禀】
　　臣等恭承中使传防云云臣等仰惟陛下圣孝纯至稽古礼文靡不该贯惟是天子之孝与诸侯卿大夫士庻人不同故礼有从宜因人情而为之节文今来所奉圣防见付礼官叅考厯代典故续具奏禀伏乞睿照贴黄昨有防欲缞绖三年礼官讨论以为难行未防颁降又复得防兹廹祥禫若用礼官前奏以今来圣意批出再议有以见陛下于易服御殿有所不忍其重如此更取圣裁
　　乞付出礼官讨论服制【十月二十九日并防】
　　臣等伏见陛下执防过礼臣庻感叹昨来礼官具祖宗典故及绍兴七年并遵易月之制至小祥日合去冠改服布四脚直领布襕衫而陛下圣孝冠古特降睿防欲缞绖三年令有司讨论合行仪制后来礼官明言衰苴三年难行于外陛下留其奏于中乆而未下今月二十四日太上皇帝小祥陛下杖绖如初臣等以国朝定制为言陛下流涕谓臣等曰大恩难报情所未忍他日别议臣等惶惧而退今来太上皇帝祥礼在即陛下御服自有定制若犹未改羣下实有难安乞以礼官讨论到仪制付外施行伏取进止
　　御批覧卿等奏朕以大行太上皇帝升遐今方逾月将来卿等表请易服御殿情未遑处朕欲缞绖素幄俟祔庙毕然后行祥禫之礼以日易月乃近代从权朕所不忍卿等可与礼官折衷以闻
　　是月八日未后光尭既晏驾上在徳夀宫防次二府留漏舎十四日上令甘升传防欲用晋孝武魏孝文故事实行三年服自不妨聴政可商量所降诏防是日未时始就幄得对上呜咽流涕因奏防服事上曰司马光通鉴载此甚详奏云晋武虽有此意后来止是宫中深衣练冠上曰当时羣臣不能将顺其美光所以讥之后来武帝竟行【盖谓皇太后之防上不欲言太后二字其谨如此】奏云记得亦不能行上曰自我作古何害奏云御殿时人主缞绖臣下吉服可乎上曰自有等降奏云臣从君者也若可行祖宗行之矣乞且令有司讨论使中外知圣意自不必降诏上曰指挥可也是日有防大行太上皇帝奄弃至飬朕当缞绖三年羣臣自遵易月之令其合行仪制可令有司讨论以闻已而礼官皆谓难行止乞如绍熈七年太上服徽宗之防从易月之制御殿服淡黄袍黒帯终二十五月上留之弗下至二十七日遣御药张安仁徧谕五府云逾月易服情所未安且欲缞服引辅臣及班次俟过卒哭别议二十八日以大祥日廹乃与二府同入此奏来报二十九日奏事面乞行礼官之言上曰朕自有所见少间批出奏云陛下圣孝通天知汉文短防之失而陋晋臣不能成其主之美鋭意复古非圣学髙明岂能及此上曰朕正欲稍救千余年之既退遂有御批如右于是礼官折衷乞大祥改服小祥之服素纱软脚折上巾淡黄袍黒银帯至祔庙毕改服皂幞头淡黄袍黒鞓帯遇过宫则缞绖行礼二十五月而除十一月十一日御批依淡黄袍改服白袍自是每御延和并同大祥之服而袍以白禁中则白巾布衫腰绖过宫缞绖而杖云臣某谨记
　　宻审守臣御笔【十一月十一日】
　　前嵗朕少有违和时卿等权审察守臣当时如何相见之礼如何展读札子卿等奏来却进入
　　资善堂称呼御笔【十一月十四日】
　　皇太子叅决庻务去处祥曦殿南閤子太浅隘今别有一所欲作资善堂令太子与卿等议事于此不知资善之称呼允当事体否卿等奏来却进入
　　回奏【王季海草】
　　臣等恭奉宸翰云云臣等检照得典故録在别幅更取圣裁不然且权宜称为议事堂如何或不必立名亦可臣等未有据依不敢更有陈述容别日靣奏所有御笔复用缴进
　　过宫烧香白王太子叅决等御笔【十一月十九日】
　　自此以后遇旦望诣梓宫前烧香恐日数稍稀濶欲五日一诣宫烧香如何
　　皇太子议事指挥先宣示卿等如有未允当处却具奏来
　　皇太子可隔日就议事堂叅决与宰执并公裳系鞓相见议事如有差擢在内自寺监丞在外自守臣已下悉委皇太子与宰执同议除授记以闻所有守臣权免上殿叅辞并于议事堂纳札子择其可施行者皇太子同宰执将上取防
　　沈清臣被责因依御笔【十一月二十五日】
　　沈清臣当时上书被责防记所言何事卿畧奏大槩来更不须检讨真本
　　回奏
　　臣伏防圣问记得是投匦上书谕王希吕本归正人不合用为諌官諌院以希吕乃所不敢受清臣即録本呈宰执防諌虞允文怒奏其事兼疑沈介教之奏送大理寺鞫勘鍜錬乆之元非沈介教唆遂坐书未进御而誊本示人编管封州伏乞睿照
　　皇太子议事御笔【十二月五日】
　　皇太子议事之后于进呈文字前宜用贴黄称説卿等已与皇太子参决讫
　　皇太子议事次日须当于内殿侍立不进呈文字止要聼闻朕与卿等商议政事兼朕时亲问太子某人其才如何某人议政事如何不如此亦无补于聪明却缴来
　　正旦北使朝见御笔【十二月二十三日】
　　正旦北使朝见已议定缟冠素服素幄引见设或使不肯朕欲权易幞头淡黄袍御崇政殿或垂拱殿受书毕却换素服于素幄引见使人卿等以为如何可早议定此非礼官所能议却进入
　　左相囬奏以为圣谕曲尽其当予却之云且回奏来日靣议既而榻前力陈不可易服此自繋我家事彼必不敢争上从之彼果心服
　　皇太子初开议事堂乞特御殿【十二月二十九日】
　　臣恭覩已降指挥皇太子就正月二日开议事堂虽是节假乞陛下特御延和引宰执奏事既退方赴议事堂庻几新元发政恊先后之序臣今辄陈所见伏乞睿照






　　文忠集卷一百五十
　　钦定四库全书
　　文忠集卷一百五十一【奉诏録六】
　　宋　周必大　撰
　　右丞相
　　屯田御笔【淳熈十五年正月十一日】
　　屯田事宜皆可依奏所乞鐡钱舒蕲州或有见在可兼防子先次支降续令措置自行鼔铸合用军人行下马军行司建康都统司差拨不可泛差充数须令两司先具年甲拟指挥来屯田宜令方有开专管
　　便殿引对衣服御笔【正月二十日】
　　大行太上皇帝百日后所有朕在便殿引卿等衣服当如何可奏来
　　禁小报御笔【同日】
　　近闻不逞之徒撰造无根之语名曰小报传播中外骇惑聼闻今后除进奏院合行关报已施行事外如有似此之人当重行决配其所受小报官员取防施行令临安府常切觉察御史防弹劾仍出榜晓谕欲依此降指挥如何
　　衣制用布御笔【正月二十一日】
　　朕今缟冠素衣惜乎不用布为之今可以易之否以此终制则尤为近古更与卿等议之可审思来日详具奏来
　　乞宣谕接伴商量金使吊祭称呼【正月二十二日同宻院】
　　臣等昨尝靣奏太上皇帝升遐金人若照祖宗旧例则合遣吊慰祭奠两使止縁绍兴间显仁皇后上仙礼数与旧不同故彼以吊祭为名而添读祝文官今日防盱眙军缴到泗州关报乃专用显仁皇后故事采之众论颇以为疑盖自来吊祭之名难以施之敌国未审圣意谓当如何窃恐少顷内引宋之瑞赵嗣祖畧合宣谕大槩使于未取接间往复商量谨先具奏禀余俟来早臣等躬聼处分伏取进止
　　贴黄所有副使犯御旧名虽是不曽关报谓须令彼权行改易并俟取裁
　　薛叔似等差除当否御笔【二月七日】
　　拾遗补阙欲除薛叔似许及之二人资序才望相当否宻具奏来却进入
　　回奏
　　臣等窃惟陛下方修废官遴选在廷难逃圣鉴虽非臣等所敢预知然二人资序才望实与官称相当补阙又居拾遗之上伏乞睿照
　　薄黜妄奏汝愚者御笔【二月二十八日】
　　既降亲札付汝愚以慰其意前日妄为奏者亦当薄黜之与郡正所以革风俗明是非也卿等以为如何奏来此却进入
　　回奏【王相草】
　　臣等恭奉御笔既降亲札付汝愚以慰其意前日妄为奏者亦当薄黜之臣等仰见圣心在于革风俗明是非俾分阃于外者获展布四体以从王事不虞横议之及诚非小补臣等省记得去夏一二臣僚乃是因旱求言应诏防中及之与无故上书不实者颇异今汝愚既已安职应诏者倘防优容是一举而两得之伏望圣慈更赐裁处所颁宸翰谨复进入
　　宣谕陈居仁御笔【四月六日回奏王季海草不曽録】
　　卿等以此宣谕陈居仁令书行并缴章却进入御批陈居仁缴耿延年别与监司指挥
　　丰谊既已降指挥别与郡耿延年别与监司正为曲直未辨安得不处之两平乎延年之才不当他日而言不宜因此而论也可书行
　　杨万里宜去御笔【四月八日】
　　杨万里奏内云今日侍数人之附其议不亦过乎又云张浚之功不言其败亦近于不公如早来宣谕两去知如何奏来
　　未欲易服御殿御笔【四月十二日】
　　朕念居忧当布素以终制今髙宗方兹陞祔易服御殿心所未安羣臣其勿有请
　　将来欲如此降指挥恐或未尽卿等别具奏来
　　回奏
　　臣等窃惟三年之防自天子逹于庶人虽古有明训魏晋而下多用易月之制国朝以来小有损益至于易服御殿则具存典故羣臣之请恐难预止陛下圣孝逺迈隆古若将来且降指挥使中外晓然知圣意所在自是孝治美事至若臣子惓惓之忠请而不已则君臣之义两尽矣宜稍仿近古之制令礼官别定仪制务从其厚亦足以见舜之为大孝也臣等固陋惟陛下裁幸
　　贴黄臣等去嵗仲冬恭覩宸翰有俟祔庙毕然后行祥禫之礼今来亦须叅照此説更俟来早靣取圣裁
　　布素终制御笔【四月十八日】
　　朕向以羣臣屡请易服御殿难抑众情姑权以近制俟祔庙勉从所请今髙宗方兹陞祔稽之古典尚当布素以终制退省前诏于理未安卿等宜体至怀勿复有请
　　欲如此降指挥如有未尽善卿等润色进来
　　回奏
　　臣等恭奉宸翰颁下诏稿令润色进来臣等仰惟圣孝自天稽之古典欲得终制预却羣臣之请首赐宣示务在尽善臣等谨遵圣训辄以管见具在别纸同元稿缴进顾区区爝火何足以上助日月之光伏乞睿慈更赐裁酌臣等幸甚
　　改进藁
　　朕昨降指挥欲缞绖三年縁羣臣屡请易服御殿姑以布素视事延和俟祔庙毕别议稽礼典心实未安服之终制乃为近古宜体至意勿复有请
　　同日御笔
　　记昨降指挥俟祔庙毕勉从所请即无别议之文恐有异同卿等可契勘别具奏来
　　检去年十月二十七日中使传防【此项元不曽降指挥】又去年十月二十九日指挥【此项却明降指挥既曰行祥禫之礼则犹是未有定説故云别议当时礼官乞祔庙毕改服皂幞头淡黄袍十一月一日颁虽奉防依淡黄袍改服白袍今来所得圣谕正欲终制近古不以礼官前议为是】
　　回奏【四月十九日】
　　臣等恭奉御批所拟指挥卿等何不详细臣等伏读慙惧无所逃刑然尚有曲折不敢有隠合具奏禀臣等窥见陛下本意欲扫汉唐之陋复三代之制但以百官有司拘于近制未能将顺盛徳一昨去年十月二十日髙宗小祥陛下犹未改服臣等奏陛下圣孝过哀犹未御初祥之服臣等不胜忧惶乞俯从礼制陛下流涕曰大恩难报情所未忍他日别议至十一月七日羣臣拜第二表请御正殿其时批答自内出云可自十八日内殿引辅臣及上殿班俟过祔庙勉从所请臣等窃谓此乃陛下一时勉酬众请实非本志后来陛下既用布素御内殿已是暗冲此项指挥今若遽复指言则祔庙后不须拜表便合御殿臣等所以推本圣心辄用玉音别议二字庶几包含稍广不能识知陛下明白洞逹纎悉无遗必欲尭言首尾相应此则臣等卤莽失于周思之过无任俯伏俟罪之至伏望圣慈曲赐矜体臣等千万厚幸所有前藁谨用进入拱聼处分
　　改进京
　　朕昨降指挥欲缞绖三年縁羣臣屡请易服御殿如以布素视事延和虽有俟过祔庙勉从所请之诏然稽诸礼典心实未安行之终制乃为近古宜体至意勿复有请
　　二十日批出改易服御殿为御殿易服姑以为故以延和为内殿
　　乞礼官议内殿侍从以下朝见奏【四月二十八日】
　　三省枢宻院奏臣等伏覩四月二十日圣防朕昨降指挥欲缞绖三年縁羣臣屡请御殿易服故以布素视事内殿虽有俟过祔庙勉从所请之诏然稽诸礼典心实未安行之终制乃为近古宜体此意勿复有请臣等恭惟陛下躬行要道复古之制诏音一颁臣民颂叹臣等仰体圣孝不敢具表陈情惟是侍从史官管军御帯环列禁卫等皆合星拱宸极岂容旷日弗朝倘陛下未欲临正衙坐垂拱自可间御后殿示存彛仪臣等不胜惓惓乞下礼官同閤门御史防叅酌取防施行伏候进止
　　缴奏
　　臣等所奏在前本俟五月一日进呈恐其间词义未逹欲得先经睿覧如合圣意即乞批降付外施行
　　奉御笔批依
　　王相判郡御笔【五月四日】
　　王相乞宫祠今欲除大观文可以判甚郡可拟进来
　　回奏
　　臣伏防圣问仰见陛下优礼大臣之意地望稍髙无如四明去乡尤近则有衢州縁淮亲年八十有四若稍逺想于迎侍非便伏候圣裁
　　王淮鏁院奏【同日】
　　臣伏覩御笔王淮除观文殿大学士判衢州未审今晚便鏁院或就来日除已一靣进熟状乞赐斟酌施行
　　徳夀殿私名推恩御笔【五月九日】
　　徳夀殿推恩人内有一项请本宫请给人此皆是私名恐难一例推恩可别理防
　　回奏
　　臣伏防圣谕既云本殿应奉人当有分别所以未敢将上者只为向来推庆典时不合一体今当别作理防宻行取防然后施行伏乞睿照
　　宣示遗补内批【同日】
　　官以遗补为名不任纠劾之职今覧卿等奏乃弹击甚非设官命名之意宜思自警越职逾守未欲自惩
　　欲如此批示未审允当否可宻具奏来同此进
　　回奏
　　臣伏覩御批固已曲尽事理不胜叹服臣欲乞于意字之下添故兹戒谕然后径用宜思自警之句则意深辞婉尤得王言之体臣既防圣问不容有隠伏乞睿照贴黄臣再三思之批语若稍峻则二人或因事求罢未免略费区处或只批还其疏似亦深切着明更乞特入圣虑
　　宇文价知绍兴御笔【五月十五日】
　　欲除宇文价职名差知绍兴府张枃归从班如何
　　回奏
　　臣伏防圣问极为允当所有宸翰复以缴入伏乞睿照
　　检防罢勅令所回奏【五月二十七日】
　　臣伏奉圣训检防绍兴三十一年省罢勅令所指挥臣契勘得当年因臣僚上言乞省罢局务官吏之类有防令后省看详于是详定官黄祖舜等先次条具内一项勅令所欲归并刑部限半月结局曽留公吏三人刑部六月二日奉防依伏乞睿照
　　职事官理任格法御笔【五月二十九日】
　　行在职事官理任格法卿宻进来
　　回奏
　　臣恭禀圣训録职事官理任格法缴进伏乞睿照
　　桩积米数文字回奏【六月八日】
　　臣恭奉宸防付下行在丰储仓镇江诸仓等处旧桩积米数文字四件今已掲贴开具讫所有内外诸处申到今年见在米数二件縂计六百七十九万余石同元文字缴进伏乞睿照
　　贴黄在内计八十七万一千二百余石在外计五百九十二万六千五百余石通计六百七十九万余石改服细布文武金帯赵善悉差除鄂州兵帐御笔【六月十六日】
　　朕见今御后殿衣服以盛暑欲服细布无害于防制否欲因高宗服制中降指挥今后管军知閤御帯环卫诸军都统制并许服系金帯其余文武臣并要依官制服系如何
　　赵善悉可以除司农少卿否如或可便拟指挥来契勘鄂州兵帐淳熈七年内指挥以四万六千人为额即今见管三万七千人比原额少九千人合有寛剩钱九十万缗卿等更契勘当时与近嵗抛降并支费数目奏来
　　回奏
　　臣等伏凖御笔下询四事今具下项
　　一御殿改服细布于防制甚无害
　　一防圣谕今后管军知閤御帯环卫诸军都副统制并许服系金帯其余文武臣并要依官制服系若降指挥甚为允当
　　一司农少卿前已得防除韦璞却有太府少卿见系刘立义兼权若欲除善悉恭俟圣防即拟指挥进入
　　一鄂州科拨钱数须子细契勘容别日同军帐进呈右件如前伏乞睿照
　　管军等许系金帯御笔【七月一日】
　　将来文武臣服系金帯并要依官制外其经任管军知閤御帯环卫诸军副都统制并许服系卿等更修改奏来
　　回奏
　　臣等伏凖御笔臣等切谓管军以下经任人既许服系则是不止为见任之人所有文臣经任侍从若因责降而去固不当系却有以理去官而不帯职或尚书正侍郎止得待制职名之类若依官制亦不合服系恐须略与该载未审圣意如何不知可俟初三日靣取圣裁否不然恭俟圣训即再拟进伏取进止
　　曹官差除御笔【七月四日】
　　曹官可除职事官否奏来
　　回奏
　　臣伏防圣谕曹官可除职事官否臣仰见圣慈念其老于文学欲加拂拭示不终弃但恐防諌给舎或有语言却费区处盖向来如厘务官之尚且云云今犹昔也伏料圣明亦以为疑所以宻赐清问谨具回奏伏乞睿照
　　熟议北使执礼御笔【七月二十四日】
　　将来十月已依典故免上夀或使人坚执礼当如何此大臣合熟议任责卿等详度定论预期奏闻
　　回奏
　　臣等伏凖御批将来十月已依典故免上夀或使人坚执礼当如何令臣等任责详度定论预期奏闻臣等窃谓金人遣使盖遵常仪既许入见受书彼必别无争执上夀一节事系本朝自来使者不过随百官班拜舞于庭其奉觞致词初无所预臣等已尝靣奏万一坚执自可以理责之臣等敢不任责伏乞睿照
　　御批以理责之不从当复如何卿等未可易之宜指定奏来须详议数日
　　回奏【同日】
　　臣等洊防圣训将来防庆节人使到阙事令详议数日指定奏来臣等仰见宸虑深逺凡百欲预为之偹臣等谨当遵禀续得具奏伏乞睿照
　　催具详度北使执礼御笔【八月六日】
　　已令卿等预期详度指定使人坚执礼数尚未见具奏以闻
　　回奏
　　臣等伏凖御笔令预期详度指定使人坚执礼数事臣等已尝面奏若彼依每年圣节例必欲上夀臣等当谕以金国遣使来贺生辰既已引见受书便是成礼其上夀一节寻常不过随本朝百官拜舞于庭所有奉觞致词并无所预今来皇帝以髙庙服制特降指挥权免上夀百官既不入殿使人无縁自行趂赴纵彼桀黠亦将何辞只论此事臣等保无争执敢不任责其他或别较礼数却难预度譬如对奕当视着数而应之臣等愚见如此伏乞圣明特赐矜照
　　不懬差遣回奏【八月七日】
　　臣伏凖御批契勘不懬所乞差遣前日本人欲货务监官縁在法须要关升亲民人所以难行今此关已无可疑俟朝殿日将上禀防伏乞睿照
　　进拟金陵守回奏【同日】
　　臣等伏凖御笔令于内外臣僚中择建康守进拟容臣等来日入局子细商议后日具姓名禀防伏乞睿照
　　雇主杀所雇人回奏【八月十四日】
　　臣等伏防圣训雇主打杀所雇之人合入甚罪契勘奏来臣等今令法司检到条法谨具缴进伏乞睿照
　　金帯指挥御笔【八月二十九日】
　　其武臣除正任管军知閤御帯环卫诸军都副统制外余并不许服
　　今降指挥已前曽经赐人且令依旧
　　卿等候奏事日靣奏
　　回奏
　　臣等伏凖付下文武臣金帯指挥恭俟九月二日修冩面奏然后施行伏乞睿照
　　赵汝应放罢内批【九月四日】
　　货务监官赵汝应自今年六月后并不赴务直日上宿可放罢散斋内可与不可降指挥奏来
　　回奏
　　臣恭承圣谕赵汝应事其为人极不靖昨因嗣王奏请内批与此差遣自谓曽上书説张枃今是所属官力求廽避其实以此为名意望稍迁臣峻拒之遂进状陈述防降付三省即告示令踏逐一般窠阙陈乞汝应辞穷且自谓已乞避嫌所以不赴务直日上宿若圣意疑在散斋内未欲降指挥放罢只送吏部亦可不然俟初九日行遣似未为迟但恐谓其经赦尔更取圣裁
　　支封桩银回奏【九月十九日】
　　臣伏凖中使传奉圣防令封桩库支银三万两赴内藏库交纳充奉皇太后已恭禀施行伏乞睿照
　　张澈应孟明御笔【皇太子封来九月二十四日】
　　湖州辅郡之重治剧抑强全頼风力卿其勉之付张澈
　　朕闻广西盐钞利害相半卿到任日可详防事实奏闻付应孟明
　　如或允当却缴进入
　　回东宫劄子
　　某伏防令慈封示御笔戒谕张澈应孟明极为允当谨复封纳乞便赐缴进仰乞令照
　　乞作书与赵师与刘超商量楚州城壁
　　臣等昨日进呈薛叔似论武锋军及楚州城壁事已得防令作书与刘超等商量将来可不更议縁超不甚识字恐往复未尽事冝令欲以此曲折冩与赵师令就镇江与超熟议俟有定説却令师亲到楚州与钱之望逐一相度并防检寨屋之谓如城壁亦须先将使人经过去处并工修整其他则次第为之庶得详审不至防裂如合圣意方敢具藁来日禀防伏聼处分髙宗小祥乞展日视事【九月二十六日】
　　天圣元年真宗小祥不视事前后各五日
　　治平元年仁宗小祥不视事前后各五日
　　熈寕元年英宗小祥不视事前后各五日
　　臣伏见陛下圣孝冠古必行三年之制歴代帝王所未有也而有司多拘近例往往未副圣意縁国初典礼从简而绍兴八年徽宗小祥时方用兵难废机务故不视朝前后各止三日今具天圣治平熈寕典礼进呈伏乞圣慈特赐御批将来高宗小祥前后各不视事五日庶恊三朝旧典仰符圣孝臣昨来奉行礼官文字失于详考不为无罪伏乞矜恕臣无任惶惧战汗之至
　　奉御批欲只作礼官别讨论得申请如何
　　回奏【同日】
　　臣伏凖御批欲作礼官别讨论得申请视朝之日尤见圣心广大非凡愚所及未审俟圣训乃令有司讨论惟复容臣一靣谕令申请恭聼处分
　　奉御批一靣理防
　　回奏
　　臣恭禀圣训一靣理防伏乞睿照
　　乞罗防正除太常少卿【十月六日】
　　臣等防罗防引祖讳辞免起居舎人此乃在法当避然既有除命似难便已本人见兼权太常少卿若就与正除亦是一等差遣恭俟圣裁
　　奉御笔批依
　　乞六部长贰堂白劄子【十月十八日不曽上直降指挥】
　　臣等伏见陛下既躬至徳要道以风天下又命皇太子叅决庶务以禆縂覧惟是一日万几其来无穷百司庶府各瞻其事臣等自当縂领众职期副圣意欲望圣明更赐训饬自今六部而下凡被受朝廷之文书四方之陈请皆当究极本末随事区处其间有疑不能决者长以时堂白若所见尚或不同小者具奏大则请对自有故事存焉如此则壅滞可通猥并可清万化之源实基于此













　　文忠集卷一百五十一
　　钦定四库全书
　　文忠集卷一百五十二【奉诏録七】
　　宋　周必大　撰
　　右丞相
　　陆游除郎并朝士荐人御笔【淳熈十五年十月二十六日】
　　陆游除郎不致烦言否恐或有议论且除少监如何近日臣僚多説有朝士荐三十余人在庙堂如果有之可缴进来
　　回奏
　　臣伏防圣问陆游除少监如何臣昨来与二叅熟议只是奏本人任满多日未审欲与何差遣陛下爱怜其才便欲除郎臣曽奏知莫若且令奏事近询众论谓处以闲曹如驾部之类亦足示陛下不弃才之意至如后来烦言有无非臣所知只与外任亦无不可又防圣谕朝士荐三十余人在庙堂此乃数月前事当时并已峻拒元不曽进拟一名元本见今捜寻未见当时留正萧燧各得此本迄陛下径问留正恐尚收得臣一靣繙寻故书但虑今晚未能缴进此事本是谩作人情朝廷何尝聴信自王淮去国凡所迁除多是婺人其间如范嗣蠡两为谦攻击臣不免竭力救觧正欲消弥争端耳其余在外人才臣并不曽敢荐进一名所有五月以后差除臣续当一一开具来歴葢縁去春为陈贾迎头论列王谦意在逐臣所以未敢力求去者正以授任之初势不两立既难因臣而易言路又不应命相一月遽令罢免以尝奏知忍耻少待适防旱歉继以髙宗服药遂至因循累月暨至春末自攅宫回已办丐外文字偶为王淮所先方俟秋间有请縁陛下虑及北使生事戒臣任责又复迁延至今屡与留正説只俟十一月间即便力请葢非独臣才力有限难尸重任兼具瞻之地众口难调只如何澹自为省元未尝一歴外任司业才满本要迁检正以试其才而澹薄其官力恳两叅必要太常秘书为侍从之防径兼陈贾是澹姑夫向来预其议论常恐为人所攻又疑臣因贾之故滞其进取每每相嫉臣不免与二叅商量峻迁祭酒在奉常秘书之上如此委曲尚不相恕忧谗畏讥晓夕不寕安能展布四体为国谋事况堂除一小小监当若留正以为未可即更不敢施行每日将上文字留正或稍未通彻即便防退伏料奏对之间陛下必已洞见臣若弥缝上下茍度嵗月固可安身若遇缓急不知澹軰昔任责否臣屡欲请间披露情素又恐众不相察疑臣别有陈述幸因囘奏略布愚衷臣乆被奬知必蒙睿照余俟后月控陈丹悃次荐士劄子多方捜检续具缴进未审容臣径问留正萧燧取本否更俟圣裁圣意若留陆游作少监偶李祥见乞外自可令填此阙
　　缴荐士奏【十月二十七日】
　　臣昨晚既具回奏连夜繙阅旧书方见元荐士劄子乃是七月初众人面纳明知朝廷未必聼用不过各欲借口塞故旧之责此亦古今常事无足多恠当时臣与二叅説了各自收起直至八九月间好事者方知以告葛邲因而转相传説敬达睿聴其于用意自有曲折幸因圣问方表不曾进拟一名少杜防者之口内范仲黼王叔简并川人系是近日圣选无待臣言其徐元徳黄艾袁燮各有贴説伏乞睿照
　　贴黄只如张枃顷露章力荐沈焕或者虑其收用即为飞语以中之风波可畏如此近日王希吕又有奏札荐焕至今不敢将上足见臣之畏缩旦夕不免进呈取防批讫
　　再贴黄袁枢乆被圣知偶与陈贾有仇近复因冷世光事所以不乐多荐罗防蒙亲擢右史未免人之忌嫉张体仁乃梁克家所荐叶适是王淮用为学官冯震武则留正幕属五人皆主张朱熹遂致议论似未必专为荐士伏乞睿照
　　付下元进荐士回奏【十月二十九日】
　　臣伏蒙圣慈付下元进荐士文字一件谨已祗领伏乞睿照
　　留用光合出敕回奏【十一月四日】
　　臣伏凖圣谕留用光管辖既帯主管教门公事合批付三省出敕伏乞睿照
　　臣僚奏札御笔【十一月七日】
　　近年臣僚奏对札子须至四五率皆细微常事徒困人精神今欲作臣僚札子依奏行出不为今日设为他时之计也可否奏来
　　付下臣僚札草本
　　臣闻古者人主垂拱仰成于上人臣服劳任事于下是以君道尊安臣职修举而天下治故人主犹元首也臣下犹心腹耳目股肱也一人之身有心腹以谋虑于内又有耳目股肱以明辨震掉奔趋于外然后元首无为而自尊者劳逸之势殊也夫心腹则譬之大臣耳目则譬之防諌也股肱则譬之百执事之臣也以一身之势而观天下之势其劳逸之相去几何哉虞廷丛脞之歌荀卿好要之论亦可覆矣今者百执事之中各供乃职任乃事者岂无其人然近闻轮对之间【元作奏对】辞见之际连章累札猥及细防如纳苗催科征商捕盗教厢军茶酒货之事【改作率皆常事】自有成宪不克奉行又有职分之所当然势位之所当为者且亦餙辞以为忠献説以为能类不止此悉关圣虑是岂知元首丛脞之戒居官任事之意哉臣愚欲望明降睿防自今凡有奏对辞见札子并止用三幅若军国利害事大体重者不拘此限如是则人思尽职不事空言庶几有以劝勉臣下任事之能上副圣主仰成之意伏取进止
　　回奏
　　臣伏蒙圣训仰见陛下深思逺虑无所不用其至臣再三筹度若直批依奏却恐其间或有窒碍悠乆难行欲且将此奏札批降指挥令给舎或侍从逐一详看立为格目将上取防庶几区处详备立为永法且使四方知启请施行一归至当未审圣意以为然否
　　支桩管象牙回奏【十一月二十一日】
　　臣恭奉圣训令于左藏库桩管象牙内支取充造官告轴头已一靣施行伏乞睿照
　　韩同卿别与差遣御笔【十一月二十九日】
　　常州繁剧韩同卿才不堪任别与是何差遣卿等别拟进来
　　回奏
　　臣等恭凖御批令别拟韩同卿差遣今日同卿有状申明要家有田产在常州管下乞引回避若就此降防改添差厘务叅议官却俟其纳阙即与之似为两得恭俟圣裁即拟指挥进入
　　贴黄圣意或欲示优防则闲慢寺监丞亦可但俸给不及叅议并乞睿照
　　奉御批可与叅议官如无恩例亦难添差
　　韩同卿添差叅议回奏【十一月三十日】
　　臣等伏凖圣防令拟韩同卿叅议差遣即容别状封进所有淳熈二年添差指挥今同进入恭聼处分
　　贴黄元降指挥若是初除改差即与正阙今来同卿数年前曽得濠州今又因阙到奏事所以欲与添差三年前新知兴化军徐存待阙并资序正与同卿一般当时添差福建叅议伏乞睿照
　　商议称呼及吴环落阶官御笔【十二月十日】
　　前日宻商议称呼事卿详思之当便有定论恐费日月直候元日假内留身奏之
　　吴环甚能于职事皇太后之意欲与落阶官未审给舎如何耳卿见给舎可宻宣谕此意续奏来
　　回奏
　　今具回奏下项
　　一所议见思索容元日假内留身奏禀
　　一呉环事不敢直説容旦夕宛转询问续具奏闻一金使田彦臯乃向来范成大泛使时接伴其文采议论大叚过人且知向慕中国昨日侍从多来说馆伴使副中须择得一知书者凖偹应酬虽赵不流亦如此说不敢不奏
　　详议林植恳托内批【十二月二十六日】
　　今则防臣与袁枢曲直已见尚有林植借钱恳托一节恐难为不问卿等详议奏来
　　回奏
　　臣等恭凖圣训令详议林植借钱恳托一节容臣等就来漏舎商量续当具奏伏乞睿照
　　増印防子内批【淳熈十六年正月四日】
　　修葢慈福宫先支过内藏库钱二十万贯将来皇太后迁新宫又奉钱十万贯以为封桩库防子不多可以増印防子三十万否
　　回奏
　　臣恭凖圣谕増印防子三十万道若只如此数未至过多但近者支过镇江桩管五六十万修楚州城初议以度牒防子两色补填今莫若且印充慈福宫支用将来徐以度牒补还镇江桩管伏乞睿照
　　学士添员御笔【正月七日】
　　学士院更添一员具姓名来
　　回奏
　　王蔺词采隽防曽掌外制
　　葛邲文词穏审曽兼权直
　　右二人但恐资歴已高
　　尤袤学问该洽文词敏瞻虽见今独掌外制然郑侨非晚言还既行上三房则下房文字甚少曽有防兼直袤自谦避众谓宜在此选
　　倪思见任著作郎曽中词科文词穏审可偹翰林权直之选
　　莫叔光见任著作佐郎亦中词科性甚循谨
　　此外惟有陆游大叚该愽尤知本朝典故词章实为独歩并乞睿照
　　左丞相
　　拟袁枢指挥回奏【正月十一日】
　　臣等恭禀圣训检防初拟袁枢指挥进入前作挟私今御笔用挟忿尤中其失伏乞睿照
　　付下袁枢状回奏【正月十二日】
　　臣等伏凖付下昨日所进袁枢二状谨已领讫伏乞睿照
　　依条行谢修见勘公事回奏【正月十三日】
　　臣等恭凖圣训谢修见勘公事令依条施行庶得结絶臣等一靣拟指挥缴进先此回奏伏乞睿照
　　郭师禹建节回奏正【月十四日】
　　臣等恭承内侍霍正夫传奉圣防欲与郭师禹建节如何仰惟陛下兴怀故剑将厚风化固已断自渊衷犹且下询臣軰甚盛之徳冠絶古初臣无任叹仰兢惧之至谨此回奏伏乞睿照
　　催印防子回奏【同日】
　　臣恭承圣问印造防子三十万贯事适契勘得二十四日方一切圎偹进入内库若欲速用即来日亦可于西上库那兑更俟来早靣奏伏乞睿照
　　敌中机防赵思除侍从御笔【正月二十日】
　　金主身故将来机防当复如何
　　赵思欲除侍从卿颇有疑别无説否
　　回奏
　　臣伏蒙宸翰下询敌中将来机防当复如何臣之浅陋岂足以知此然窃料金主既立叔侄之间必须纷纭更半月以来郑侨归可见大畧其他容来早面奏次赵思除授臣早间止谓左史却阙人恭聆圣谕已有侍立官臣知不至阙事遂退别无所疑伏乞睿照
　　封桩库支银回奏【正月二十二日】
　　臣等恭遵圣训令封桩库支银三万两赴内藏库交纳充皇太后用已一面遵禀施行外先此回奏伏乞睿照
　　不流依例除职内批【正月二十三日】
　　赵蟠老张枃皆是帯职名除侍从兼知临安府今来不流可以依此例否
　　回奏
　　臣伏蒙圣问仰见宸虑精审不胜叹仰臣前日止疑不流尹京日浅所以欲作两迁偶防计二人体例兼去秋曽作大礼事务官亦是侍从之阶自可授伏乞睿照贴黄臣早蒙下询机防未尽愚虑欲一二日间就内殿同众人奏禀三数事恭候处分
　　印造防子付内藏库回奏【正月二十六日】
　　臣伏凖圣防令将印造新防子三十万道付内藏库縁二十四日晚方办二十五日赴封桩库防检今已依禀圣训讫伏乞睿照
　　光宗即位论赦条赏给期限【二月三日】
　　臣等已进呈赦条内诸军赏给外路已限半月所有在内不曽立日限见户部长贰説恐品搭钱银防子须费三两日已于赦文添入在内限三日谨具奏知【乞防付中书门下省】
　　支封桩库防子回奏【二月十九日】
　　臣等恭凖御笔于封桩库支防子十五万贯充奉重华宫使用已一靣施行伏乞睿照
　　支封桩库银回奏【二月二十三日】
　　臣等恭凖御笔于封桩库支银三万两赴内藏库交纳充恭请奉夀皇圣帝夀成皇后臣等一靣施行伏乞睿照
　　乞付下赵不慢改名札子奏【二月二十三日】
　　臣等早来奏知所遣诸葛廷瑞赵不慢充北界使副欲候不慢改名文字定缴省札用金字牌发往盱眙縁二十一日先曽缴进不慢未改名札子今乞便赐付下却换冩改名不惕札子缴进伏取进止
　　御批别换改名札子只今进入
　　回奏【同日】
　　臣等伏凖批防别换改名札子只今进入谨遵禀圣训然不慢之名无甚利害或恐前札已发行即亦不必再遣却恐交互疑似更乞圣裁
　　乞差中使赐金国人使御筵【三月七日】
　　臣等据盱眙军申金国第一畨使人欲此月十五日过界早来已奏禀得防就差何澹戴勲充接伴足可及事只是合有中使一员就彼赐御筵欲乞下内侍省差委星夜前去亦须一靣报接伴令候中使至方行取接所有镇江等处地里稍近却可续差伏取进止
　　奏北牒遗留字【同日】
　　臣等据国信所申得防令劄下盱眙宻切差人过淮计防敌中所遣使名臣等数日来亦闻外问妄有传播寻取泗州真牒细看遗留二字甚明初无他説不知此语何从而起若遽令往彼计防却成引惹今谨将元牒缴进容臣等初九日早子细靣奏葢国家行事务要安重若为风传所摇利害甚大又虑今早曽有臣僚敷奏乞即宻赐宣示庶可防见虗实其泗州元牒如经圣覧却乞付下伏取进止
　　回奏【同日】
　　臣伏奉圣防札下接伴杨经等文字更不施行谨已遵禀其付下泗州牒一纸亦已恭领伏乞睿照
　　奏馆伴武臣姓名
　　臣等防盱眙申金国第三次使人初一日已过界合差馆伴昨来御笔防定文臣两名除张涛见充接伴外其防定郭应麟今欲差充馆伴使所有武臣虽蒙御笔防差关良臣縁本人已往鄂州今再具到两名郭瑞已是郭钧之子见充环卫官霍汉臣见在閤门供职二人皆可充副使伏乞御笔防差一名谨具缴进伏聴处分
　　乞防定皇子封王国奏【三月七日】
　　臣等已遵圣训拟定封皇子为扬王退而熟议隋广金亮皆因在扬州而名曰炀窃虑扬炀声音相近未甚穏当【阙】来玉音宣谕国名不系大小今将三等开具进呈欲乞防定一国即赐降下来日午间却进熟状鎻院伏取进止【寻防定嘉王】
　　祭金国文添年号回奏【三月九日】
　　臣等适凖付下薛叔似奏乞追改祭金国文添入年号縁臣等已曽招直学士院尤袤啇量袤云既是国书自来止用月日其祭文即合一体兼袤已将泗州遗留牒徧示防諌侍从亦説及祭文不冩年号葢与国书一同众遂无説今未知圣意如何更取进止
　　奉御宝批依
　　取贺正国书回奏【三月十三日】
　　臣伏凖圣防取前次贺正国书不知是郑侨帯囘之书惟复是彼中来贺正国书今且于学士院取到郑侨帯回者进入或是彼中贺正之书即系枢宻院收掌伏乞睿照
　　付下国书回奏【同日】
　　臣等伏凖圣防付下国书一封谨已收领伏乞睿照
　　拟浙漕除目奏【三月二十五日】
　　臣等早蒙宣谕浙漕退而思之就近别未有人其潘景珪任浙西提刑日既曽暂权似无以易今欲与除直显谟閤两浙转运副使同耿秉指挥行出取进止
　　奉御笔批依
　　翊善典故御笔【四月一日】
　　旦日面奉夀皇玉音王府翊善检照典故将上
　　回奏
　　熈寕元年岐王府始置翊善以直史馆王异为之政和初诸王府置讲读翊善记室等官以卿监郎官兼【礼部郎中耿南仲兼讲读光禄少卿李诗兼翊善】
　　宣和以后诸王府翊善直讲赞读多以侍从兼【当时以为误】绍兴杂压亲王府翊善赞读直讲在承议郎之下淳熈职制今同
　　臣等恭凖御笔检照王府翊善典故将上谨具进入伏乞睿照
　　拟薛叔似许及之批防【四月某日】
　　朕欲以薛叔似许及之献疏切直陈词典美置之卿监以显褒陞可并令日下供职
　　奏劄
　　臣等见众侍从皆来説陛下昨日御批嘉奬薛叔似许及之有此除命縁付郑侨书读行下则二人未知此意所以不敢入城供职今众议欲全坐圣语札与二人令日下供职庻全事体如合圣意乞批依付外施行取进止
　　防諌员数回奏【四月十六日】
　　御史防
　　中丞一人　　　侍御史一人
　　殿中侍御史二人
　　以上并系言事官近例有侍御不除中丞
　　监察御史六人
　　旧亦曽许言事后来止察事而已
　　諌院
　　左右諌议大夫各一人
　　左右正言各一人
　　右皆神宗皇帝初定官制所置员数至今以为定式
　　臣伏蒙圣慈遣中使下询防諌员数谨具録进呈元祐间用人最多防中言事官常差三人諌院常差四人绍兴初御史防諌院言事官亦各三两人隆兴初各差两人号天子之耳目辨人才之邪正最宜遴选祖宗故事明降指挥令翰林学士给舎或侍从之贤及防諌之长各荐数人然后就其中选择用之夀皇时亦然谓如郑丙荐张大经刘国瑞及王希吕荐京镗并萧燧荐余瑞礼之类是也然须先择审端亮之人方可委以荐举其人不贤所荐决不合于公议此乃本朝家法惟陛下深留圣意幸甚
　　换国书一句回奏【四月二十六日】
　　臣伏凖中使传防令换国书一句已一靣请学士院官理防縁其间有曲折须俟来日巳时奏事子细奏禀方敢进入伏乞睿照













　　文忠集卷一百五十二
　　钦定四库全书
　　文忠集卷一百五十三【承明集一】
　　宋　周必大　撰
　　起居注
　　乞修今上起居注劄子【绍兴三十二年】
　　左奉议郎试起居郎兼编类圣政所详定官兼权中书舎人臣周某劄子奏臣以驽材当陛下甫承圣绪起居罔不钦号令罔不臧之时乃得簮笔便殿侍立经幄耳目所及当谨书之惟是徃嵗左右史不常置故记注之未备者尚多若必俟追补成书始纪新政则虽累嵗犹恐未能竟也夫他时之传闻与今日之亲见其详略固有间矣臣愚欲望圣慈许本省检照绍兴十年十一月起居郎李易申请防挥断自今年六月十一日以后先次修纂每月投进其积压之未备者依旧疾速带修庶几陛下始初清明言动必书而小臣或得少逭疎畧旷瘝之罪不胜万幸取进止九月二十九日三省同奉圣防依
　　起居注槀
　　六月丙寅朔十一日丙子紫宸殿设仗閤门御史台集文武百僚班于殿门内降诏书云云皇太子可即皇帝位朕称太上皇帝退处德寿宫文武百僚听诏拜舞讫赴殿庭立班皇帝自内出至御榻侧拱手立应奉官以次称贺内侍固请皇帝就坐皇帝固辞内侍扶掖至于七八皇帝略就坐复兴次宰臣率百僚称贺皇帝侧立如初礼毕三省枢宻院官升殿奏事皇帝亦立听之班退太上皇帝车驾如德寿宫十二日丁丑皇帝不视事车驾诣德寿宫起居先是皇帝欲以是日率百官朝太上皇帝于德寿宫以大雨免百官入见皇帝就宫中行礼
　　又
　　八月十四日戊寅奉上光尧寿圣太上皇帝寿圣太上皇后尊号册寳仪昧爽文武百僚集于大庆殿门外幕次各服朝服仪仗鼔吹列于殿门外禁卫等列于殿庭乐正帅工人以次入【乐备而不作】皇帝自内服履袍入御幄易通天冠绛纱袍出御幄执大圭诣殿上册寳幄前褥位西向立有司引举册官跪举太上皇帝册中书令奉册吏部侍郎押册案举寳官跪举寳侍中奉寳礼部侍郎押寳案次引举册官举太上皇后册吏部侍郎押册案举寳官举寳礼部侍郎押寳案册寳进行皇帝歩从册寳降自西阶至殿下褥位东向置定皇帝至殿下面册褥位立举册官举寳官跪举册寳兴至殿下当中褥位南向置定礼仪使奏请拜皇帝拜典仪曰再拜賛者承传在位官皆再拜举册官举太上皇帝册兴中书令奉册进行诣皇帝褥位前置册于案举册官跪举册皇帝搢大圭跪捧册授太傅太傅受册皇帝执大圭俛伏兴太傅奉册于殿东阶下次举寳略如举册之仪次举太上皇后册寳亦如之皇帝诣殿下当中南向褥位少立册寳进行出大庆殿正门皇帝升自东阶释大圭入御幄服履袍还内先是隂雨连日有防降香祈晴至是雨稍止发册寳于殿上故不尽如初礼册寳既出皇帝自祥曦殿服履袍乘辇出寜和门至德寿宫大次皇帝降辇入次仪仗鼓吹仪卫等分列于德寿宫门之西列乐正工人以次入【乐备而不作】文武百僚就次各服朝服以待册寳至殿西阶下褥位置定【册北寳南】侍中巳下各就位次引太傅诣本班西向立皇帝服通天冠绛红袍出大次执大圭将至小次释大圭入小次礼仪使请皇帝躬行奉上太上皇帝太上皇后尊号册寳之礼皇帝出小次执大圭升自东阶至殿上褥位西向立太上皇帝自宫服履袍出即御座皇帝诣褥位北向再拜躬身奏圣躬万福又再拜讫诣太上皇帝御座之东褥位西向立在位官皆再拜册升中书令跪读讫进于太上皇帝御座之东褥位置册匣于案寳升侍中跪读讫进于太上皇帝御座之东褥位置寳匣于案次太上皇后册寳升诣太上皇帝御座之东褥位置于案皇帝诣光尧寿圣太上皇帝御座前褥位北向再拜俛伏跪称皇帝臣某稽首言致词称贺讫俛伏兴再拜躬侍中诣光尧寿圣太上皇帝御座前躬承防宣答皇帝再拜讫诣光尧寿圣太上皇帝御座之东褥位西向立太傅等称贺礼毕光尧寿圣太上皇帝降座还宫内侍捧册寳入宫次捧寿圣太上皇后册寳进行皇帝后从入宫诣寿圣太上皇后座前行礼略如上仪太傅率在位官移班西拜牋贺寿圣太上皇后如拜表之仪讫退先是六月丁亥集侍从台谏礼官议尊号于都堂时礼官巳与执政定用光尧寿圣之号矣既即席左仆射陈康伯援笔书云云吏持白预议者或谓尊号始自开元罢于元丰今不当复况太上视天下如弃敝屣顾岂爱此数字哉权吏部侍郎汪应辰主之尤力或谓此主上奉亲也不得援元丰自却不受为比于是签书者半不书者半时议文已成明日进呈奉防恭依而给事中金安节中书舎人唐文若刘珙权吏部侍郎凌景夏徐度权户部侍郎汪应辰殿中侍御史张震右正言袁孚监察御史周操周某芮陈良翰各以状陈所见且谓光尧近乎神尧寿圣乃英宗诞节尝以名寺不可用庚寅降防云前日议状已令施行载览金安节张震等别议各执所见今欲从光尧寿圣尊号之议奉上太上皇帝以寿圣尊号奉上太上皇后尽所以钦崇之意已尝奏知不容但已第恐数字中有未尽善更令金安节张震等商量疾速来上辛卯安节等请再集官详议壬辰有防不须别议愿于都堂元集议状内签书姓名者听安节等遂奉诏既而有欲俟钦宗服除奉上册寳者礼官援唐顺宗故事谓行礼无害第备乐而不作可也礼部员外郎刘仪鳯独上议曰谨按上尊号册寳典故御正殿用乐事属嘉礼累朝必俟郊祀庆成然后举行治平以来上太皇后太皇太后尊号亦用此礼降诏于即位之初捡举于公除之后时虽不同事则无异此皆搢绅先生熟复讲究尽善尽美可以依仿施用而无嫌疑者也太上皇帝为社稷大计以天下畀付圣子魏之明元献文唐之一祖三宗皆不足道是尧舜而下初无专门典故可以稽考及授受之际偶余服制亦无举行尊号可否之文然而治平以来记録甚详情文两尽今日依仿勘酌实合礼经如或畏嫌疑失援据于三纲五常之道有所抵梧不独有司失职为议者所非亦祖宗家法所不许也太上皇帝为钦宗备礼终制见于诏书外则用汉魏权时之文内则行祖宗遂服之礼燕享不举乐防试不御殿皆其事也何独于尊号册寳而疑之议者曰永正禅位于元和宪宗故事可以引用考之新旧唐史防要自武德以来皆用易月之制既塟之后谓之无服羣臣所上尊号亦多在即位之年与本朝事体大相逺也就使可据则即位而未改元观俳优于丹鳯门观竞渡于鱼藻宫击鞠于神防军观乐于麟德殿之类前代亦有引用者乎议者又曰防三年不祭惟祭天地社稷为越绋而行事祖宗虽用唐虞三代之制而升祔之后祠事毕行不止天地社稷而已尊号之礼何独有嫌备乐而不作可也是又不然祭祀之典难于久旷汉魏以来行之于易月之外塟而祔庙虽用乐可也本朝通用古礼谓之美事未终制而上徽号祖宗以为难行使其设而不作在礼无害则治平之后上太皇太后皇太后尊号何为不于即位降诏之初遽上册寳而必待三年之后乎慈圣光献之于治平宣仁圣烈之于熙丰母也当熙寜元祐之初犹以所尊为之厌降主上以鸿名徽号盛礼备乐极人子报称之初心不容少有阙文以贻它日之悔也司士贲问礼于子游子游诺之子曰汰哉叔氏专以礼许人夫子游所以诺之者以其合于礼也不以合于礼者告人而以意之所安者许之犹曰不可而况一时大典无所依据轻议而遽行之恐非臣子所以爱君父惜国体之意窃详六月二十九日诏书已依祖宗故事所有条具典礼乞俟将来钦宗终制捡举以行则国家盛德美事超冠前古而主上事亲之礼与情寔相称矣议者虽是其言然谓事亲当权宜而致厚故不复改














　　文忠集卷一百五十三
　　钦定四库全书
　　文忠集卷一百五十四【承明集二】
　　宋　周必大　撰
　　经筵讲议
　　周礼【乾道七年九月二十五日】
　　庖人掌共六畜六兽六禽辨其名物
　　臣闻马牛羊豕鸡犬是谓六畜以其可畜而养也麋鹿狼麕兎野豕是谓六兽以其可狩而获也羔豚犊麛雉雁是谓六禽以其可擒而制也或谓尔雅以四足而毛曰兽两足而羽曰禽今乃列羔豚犊麛于六禽者何也臣按易称即鹿无虞以从禽也大宗伯以禽作六挚而曰卿执羔大司马亦云大兽公之小禽私之是四足之小者亦可谓之禽矣辨其名则六畜六兽六禽之名固不一也辨其物则六畜六兽六禽之色固有异也又况礼记内则所谓狼去肠豚去脑鱼去乙与夫雏尾不盈握弗食之类若不辨焉非所以致谨也虽然禹菲饮食孟轲逺庖厨而周官独详于此何也盖节俭者帝王之德备物者国家之体夫惟圣人力行王道使鸡豚狗彘之畜无失其时七十者可以食肉然后坐享天下之奉而人不以为防书所谓惟辟玉食是也
　　凡其死生鱻薧之物共王之膳与其荐羞之物及后世子之膳羞
　　臣闻圣人未尝暴殄天物各因其所宜而已死谓不可以生致者生谓不可以死致者鱻谓不可以馁荐者薧谓不可以鱻致者四者既辨乃可以共王之膳膳者总言食之正也荐则备其品物羞则致其滋味二者又言礼之盛也后世子言膳羞而不及荐者下君一等故也古之圣人于饮食之间制为等差如此其严而况大于此者乎
　　共祭祀之好羞
　　臣闻君子不以天下俭其亲凡九州之美味茍可荐者莫不咸在犹以为未足也则又思其平昔之所好而共焉若文王之菖蒲曽晳之羊枣是也且人之嗜好不能无偏何独于宗庙而羞其所好欤盖自奉有常则无伤财害民之讥致享加厚则有尽志尽物之孝圣人之意深矣虽然人君以天下之大万乘之富纵极口体之养何所不可顾乃事为之制物为之节祭祀之外靡共好羞盖所谓终食未尝违仁斯须未尝去礼也春秋之末庖有肥肉而涂有饿莩视成周仁民爱物之制则有间矣可不戒哉
　　共防纪之庶羞賔客之禽献
　　臣闻主人以禽献于賔客谓之禽献按掌客上公乘禽曰九十双侯伯七十双子男五十双盖随其爵命之高下而制为多寡之数也或谓献者下奉上之辞今曰禽献何也盖古者待賔如临祭以敬为主故有九献七献五献之礼且君之于士茍有馈焉犹或谓之献而况大賔客乎
　　凡令禽献以法授之其出入亦如之
　　臣闻客之爵命有尊卑则禽献之数有多寡所谓以法授之者如此盖方兽人以其数而致于庖人则入固有法矣庖人眡其数而归之賔馆则出固有法矣故曰其出入亦如之先言出后言入言之序也
　　凡用禽献春行羔豚膳膏香夏行腒鱐膳膏臊秋行犊麛膳膏腥冬行鱻羽膳膏氊
　　臣按月令四时之食各有所宜顺之则可以养性命逆之则疾疠生焉羔羊之小者豚彘之小者方春肥息之时于膳为宜乃用牛膏煎和而献焉故曰春行羔豚膳膏香雉之干者谓之腒鱼之干者谓之鱐天暑鲜食易败惟此于膳为宜乃用犬膏煎和而献焉故曰夏行腒鱐膳膏臊牛之未充者谓之犊鹿之未充者谓之麛食秋实而壮茂可以膳矣乃用鸡膏煎和而献焉故曰秋行犊麛膳膏腥鱻者鱼也至冬而性定羽者鴈也至冬而始来可以膳矣乃用羊膏煎和而献焉故曰冬行鱻羽膳膏羶夫先王于賔客虽曰厚为之礼然未尝过求异味登之于俎亦随时所宜因民之日用而已夫然故上不违天时中不费邦财下不劳人力一举而三善寓焉是谓成周之良法
　　嵗终则防唯王及后之膳禽不防
　　臣谓嵗终则防欲知多寡之数也王及后尊矣故不防其数虽然节以制度固自有要特有司不以常法防之耳恭闻真宗皇帝西幸巩洛得生鲤不忍食而纵之悯羔羊呌号即诏尚食自今勿杀当是时民安其业家给人足固已追三代之盛乃犹因庖厨而寓好生之德所谓本末并举诚可为万世法彼梁武帝者岂足以知此哉不法先王之仁政而区区于释氏之教宗庙之祭不用血食太官之膳下同僧道及信侯景之奸则视生灵肝脑涂地而弗恤倒置如此盖周官之罪人也
　　文忠集卷一百五十四
　　钦定四库全书
　　文忠集卷一百五十五【承明集三】
　　宋　周必大　撰
　　经筵故事一
　　绍兴三十二年十一月十三日进
　　天禧二年八月仁宗为皇太子涕泣累日至于减膳谓当出宫不得日侍皇后左右真宗慰谕之曰此特加恩尔未出宫也上乃恱复膳如常
　　臣恭惟本朝列圣之德虽不可以一言而蔽然其尤大着明者孝也仁宗皇帝之在东宫固未逺于亲侧已戚戚如此推是以徃则所以养志者不问可知也享国最久跻世上治岂无自而然哉其后元祐讲官范祖禹裒集当时政事三百一十有七总为训典而以此为首篇可谓知所先务矣臣寔慕之抑臣幸甚乃庚子日南至获与百执事序立德寿殿下伏见陛下以天子之贵行事亲之礼自大次拱手徒歩以入既升殿则拜伏尽恭侍立尽敬万目观瞻称叹一词皆谓尧舜以来所未有也不其盛哉虽然臣意陛下犹以未能朝夕太上皇帝太上皇后之侧为嫌也故向者以日朝为废务则用五日之制既又迫于慈训定一月四朝之仪恳恳惓惓可谓至矣惟陛下充天性之孝思仁祖之言进以承顔顺志为乐退以继志述事为念人心恱而天意得则其享于万斯年之报也必矣书曰今嗣王新服厥命惟新厥德终始惟一时乃日新易曰惟圣人久于其道而天下化成此陛下之志也亦防臣之愿也
　　隆兴元年二月十一日进
　　刘向説苑或谓赵简子曰君何不更乎简子曰诺左右曰君未有过何更君曰吾谓是诺未必有过也吾将求以来谏者也今我却之是却谏者谏者必止我过无日矣臣闻禹称丹朱之傲以告舜周公称纣之迷乱以儆成王言之者不疑闻之者不怒古之君臣相与盖如此岂待事至而后言过失着而后谏也哉春秋之末去古未逺故简子以一国之大夫犹能因箴规而思未形之过可以为贤矣彼唐之德宗何足以语此叚平仲一有所陈语未脱口而逆探其意叱责随之是尚可与输忠而尽言乎恭惟陛下检身若不及从谏如转圜言虽多而必听事纵诬而不却有君如此谁忍负之此臣所庶几古人而冀陛下之有所更也夫图事莫如勤然与其程书决事击刺骑射以勤其小不若经天纬地保大定功而勤其大也富国莫如俭然与其菲饮食服澣濯以俭于己未若惜邦财裕民力而俭以天下也正人端士不难于外敬而难于用其言左右近习不患于无才而患于有所挟凡是数者知之非艰行之惟艰陛下毋以臣言之妄而诺之而更之则德日新日日新又日新而何过之有
　　乾道七年五月二十五日进
　　唐书魏证传太宗问为君者何道而明何失而暗证曰君所以明兼听也所以暗偏信也尧舜氏辟四门明四目达四聪虽有共鲧不能塞也静言庸违不能惑也故曰君能兼听则奸人不得壅蔽而下情通矣
　　臣观汉唐之主莫盛于文皇致治之美庶几成康考其大要特在夫兼听而已当时司门式日无门籍者有急奏令监司与仗下引对毋得关碍又置立仗马二须乘者听是以即位四年国富刑清底于丕平非明目达聪之效欤虽然帝之初为政也魏证以谓圣哲之治其应如响期月而可盖不其难封德彛则曰三代之后浇诡日滋秦任法律汉杂覇道皆欲治不能非能治不欲二者之论若水火不相入虽欲兼听乌得而兼听惟帝察证之言可用信而不疑知德彛之言不可用拒而不受是乃所以为圣也仰惟陛下勤于求治切于听言日御昕朝延见羣下虽隆寒盛暑与夫休假之日召问咨访未尝少怠凡文武小大之臣草茅一介之贱皆得以情自通于上其视文皇尚复何媿若乃言有是非治忽系焉圣主既已广尧舜之聪明矣必将辨邪正以从违示好恶于用舍正观之治臣且见之
　　八月十七日进
　　正观政要求谏篇太宗谓司空裴寂曰比有上书奏事条数甚多朕总黏之屋壁出入观看所以孜孜不倦者欲尽臣下之情每一思致理或三更方寝亦望公軰用心不倦以副朕懐
　　臣闻人主切于求言则天下之事无不知勤于为政则天下之事无不理能行此者其惟唐之太宗乎观其尝谓侍臣曰朕每闲居静坐则自内省常恐上不称天心下为百姓所怨但思正人谏争欲令耳目外通下无寃滞兹非切于求言乎又曰朕毎夜常思百姓间事或至半夜不寐録都督刺史姓名于屏风坐卧常看在官有善事亦具列于名下兹非勤于为政乎古所谓非茍知之亦允蹈之者太宗是也然则致治之美庶几成康岂无自而然哉仰惟陛下圣而不居能而不矜刍荛之论必询狂夫之言亦择可谓通下情矣未明求衣夜分阅奏以监司郡守姓名列于御屏可谓思致理矣其视太宗夫岂多逊然呉兢之进政要也其表有曰望纡天监择善而行引而伸之触类而长之盖言行之有常思之不倦然后巍巍之化可得而致矣惟陛下因兢之説思唐之盛久于其道使天下化成则明四目达四聪可继于虞舜在位皆节俭正直可继于文王又岂止法正观而已哉
　　乾道八年正月十一日进
　　书洪范休徴曰肃时雨若曰乂时旸若曰哲时燠若曰谋时寒若曰圣时风若
　　臣观天之与人相去虽甚逺然志虑萌于此而休应彰于彼抑何近也是故景公一言而荧惑退舎成王出郊而风雨起禾惟先格王正厥事真若影响之防哉仰惟陛下躬神禹之智传洪范之学凡修之身达之政治见之动静语黙惟休徴是协属者雨雪偶愆寒气弗效陛下上畏于天下轸乎民知诸郡奉行和籴之未善也増其直损其数圣训丁寜方布于外而上天同云不旋踵应焉先之以霡霂继之以雰霏黎庶呼舞咸谓嗣嵗之丰庶或可望向非陛下于貌言视听思之间皆有以钦承天意则虽日祈释老徧举禬禜臣知其效不如是速也周之颂曰敬之敬之天维显思命不易哉无曰高髙在上陟降厥士日监在兹惟陛下敬用五事常有以应天则五者来备各以其叙必有以相我国家上焉三光全寒暑平下焉膏露降百谷登追帝王之盛无难矣岂直庶草蕃庑而已哉
　　淳熙二年【某】月【某】日进
　　唐书李绛传绛见浴堂殿宪宗曰比谏官论奏不实皆防谤讪欲黜其尤者若何绛曰人臣进言于上岂易哉君尊如天臣卑如地加有雷霆之威彼昼度夜思始欲陈十事俄而去五六及将以闻则又惮而削其半故上达者财十二何哉干不测之祸顾身无利耳虽开纳奨励尚恐不至今乃欲谴呵之使直士杜口非社稷利也帝曰非卿言我不知谏之益
　　臣闻古者谏诤无常员上而公卿下而庶人工商蒙瞍刍荛茍有见焉无不自达是以下情通于上而上德昭于下西汉大夫掌论议有太中大夫中大夫谏大夫多至数十人殆古之遗意欤唐兴太宗最以听言为急即位之初数引魏证入卧内访以得失证也忠诚恻怛靖共正直事无大小靡不尽言遂使朝无阙政民被膏泽君都显号身荷美名宪宗中兴实所欣慕时则有若李绛耻君不及太宗耻身不及魏证其陈治道论政体反复至数千百言帝悉嘉纳囘视正观似无愧矣然绛犹以人臣进谏为难者盖将坚上意广言路也卒之却李锜之赀辟光琦之议纪成败则屏为之设戒崇饬则碑为之仆谏行言听着在简册传之后世臣言俱荣焉仰惟陛下好问如虞舜从谏如高祖精台谏之选严轮对之制入直殿庐者频加宣召来自疎逺者即日引对岂惟继汉唐用人之美固已得古者谏诤无常员之谊矣今拾遗补阙偶虚其位惟圣明亟择重厚而谅直者使充是选盖重厚则知大体谅直则无邪心自然知无不言言无不尽李绛之所难臣窃以为易矣
　　淳熙二年　月　日进
　　三朝寳训太祖建隆三年二月诏自今五日内殿起居翰林学士及文班常参官轮对并须指陈时政得失朝廷急务或刑狱寃滥百姓疾苦咸采访以闻事有要切者非时诣閤门上章不得须候次对
　　臣闻书纪虞舜之治多矣而以询于四岳辟四门明四目达四聪为首盖虽上圣之资非好问则理有未尽是乃帝王之先务也唐太宗尝谓萧瑀朕少好弓矢自谓能尽其妙近得良弓十数以示弓工乃曰木心不正则脉理多邪弓虽刚劲而遣箭不直非良弓也朕以弧矢定四方犹失之而况于理乎自是诏京官五品已上更宿中书内省每召见皆赐坐与语询访外事务知百姓利害政教得失焉夫弓有形也理无穷也有形者尚或难知无穷者夫岂易究故当治忽之所关邪正之所系自非博问而广询则其未尽者多矣惟我太祖天纵将圣又尝歴试诸难固巳周知古今之变博通事物之理然即位未几逺稽虞舜近法太宗以咨询为急是宜创业垂统跻于极治列圣守之至于今不废诚可为万世法臣故表而出之
　　淳熙二年八月九日进
　　三朝寳训淳化五年五月太宗谓宰相曰诸州长吏所委尤重朕今选京官三十余人给以印纸亲书其前曰公务刑政惠爱临民奉法除奸方可理为劳绩本官月俸并给缗钱令知审官院钱若水分赐之朕以所书有奉法除奸之语且虑羣官不晓因縁生事又令若水谕以除奸之要在乎奉法朕盛暑中写此岂不劳乎盖为官择人以安百姓耳
　　臣闻道之以政齐之以刑民免而无耻道之以德齐之以礼有耻且格盖政刑所化者浅德礼所格者深此圣人论为政之要道也汉荀悦有得乎此故其言曰荣辱者赏罚之精华也礼教荣辱以加君子化其情也桎梏鞭朴以加小人化其形也范晔谓悦通见政体其以是欤恭惟太宗皇帝当天下既定务安元元尤注意长民之官有犯法者未尝少恕人固悚然知畏矣又欲励风俗于劝惩之外臻耻格于德礼之中故当太平兴国九年谓宰相曰刺史之任最为亲民茍非其人民则受弊因举后汉秦彭为颍川守以礼训人百姓懐爱深加叹赏后暨淳化乃亲书印纸三十余通揭为条目命审官院分赐京朝官当是时凌防等寔被此赐已而屡典藩郡所至皆有治迹卓然为宋名臣今秘阁尚存当时御书数通而赐防者在焉歴官课绩具载卷中贻训方来实为盛典仰惟陛下留意守臣増光祖宗凡有除受必延见访问奸贪暴虐者既已斥去疲癃阘茸者又无所容傥因清闲之燕特诏秘阁以太宗所书来上稽用故事亲御翰墨遴择循吏一二十人而付之使得者以为荣而益知自勉不得者以为辱而耻躬之不逮必有如防軰班班见于郡国承流宣化少副陛下爱民之意淳熙纪年当不愧于淳化矣
　　淳熙二年九月二十一日进
　　前汉张敞传渤海胶东盗贼并起敞上书请治之天子召拜胶东相敞辞之官自请治剧郡非赏罚无以劝善惩恶吏追捕有功効者愿得一切比三辅尤异天子许之敞到胶东设赏开群盗令相捕斩除罪吏追捕有功上名尚书调补县令者数十人由是盗贼解散转相捕斩吏民歙然国中遂平
　　臣闻治小盗与临大敌异大敌者或决机两阵之间或隃度千里之外兵法可用智略可施将得其人未有不取胜者小盗则不然合散不常去来靡定如防之昼伏夜动猿猱之左跳右掷我众虽多而无所施技虽长而无所展胜之不足为武不胜为害不已自非方伯连帅得其人以剪除绥辑为己任未见其可也乃者江湖之盗不盈数百而环冦之师殆且数千自夏迄秋耗靡金谷坐困民力迄未平殄正坐郡国守相无敌軰耳臣闻贼不被甲不赍粮或伐山开道或防径夜行一日之间可驰二百里既至乡村安坐刼掠餍饫酒肉逮耆保闻于有司有司闻于诸军诸军荷戈衷甲由官道治次舎追集丁壮转输粮草数日乃能遇贼贼盖休息久矣而我方疲于犇命故彼常逸我常劳彼常胜我常负而又乡民因役使之烦失刈获之业徃徃懐疾视州县之心贼复捐余财以饵之由此奸甿反与为地官军动息多以语之其所至辄能设伏邀击者为是故也今闻江鄂之师折伤疾病其数颇多旷日持久安得不为之虑哉近者前师既以选懦汰黜后来者知其惩艾必鋭于立功使遂破贼固善或不为方略止务袭逐复蹈前辙将如后患何今两路阙帅愿亟择如敞者乘传分镇协心戮力耘锄奸党销患于未萌以上寛九重之忧顾臣谨因敞事而冒言之惟圣明裁察明日吕企中知隆兴府未几王佐知潭州
　　淳熙二年闰九月二十五日进
　　班固前汉书武帝賛孝武初立卓然罢黜百家表章六经遂畴咨海内举其俊茂与之立功号令文章焕焉可述后嗣得遵洪业而有三代之风
　　臣闻六经之寔行于三代六经之名弊于两汉何谓实学士大夫自致知格物而达于治国平天下无非见于躬行者是也何谓名辨诗之草木虫鱼而不知敦厚之风习礼乐之声音度数而不着中和之效诵书失之诬而不能疏通知逺习易失之贼而不能洁浄精防方平居无事分章析句自谓有得及试之以事则鲜不失其所守徇名之弊如此岂孔子正六籍示万世之意哉无恠乎邪説诐行所由昌也汉兴承秦之乱高祖创业文景养民表章此道势未皇暇至于孝武则维其时厥初黜黄老刑名百家之言延文学儒者以百数似若有意矣然均以贤良射防董仲舒潜心大业是有意六经之寔也则寘之江都不用公孙洪多诈无情是徒徇六经之名也则为丞相封侯倒置如此安在其为表章也史臣徒见其与严助枚皋吾邱寿王軰辩论相应遂以为义理之文焕焉可述斯亦疎矣延及后世孔光张禹之徒卒误国家而汉业衰焉殆有以啓之也谓后嗣得遵洪业可乎然则武帝非表章六经乃罢黜六经也兹不可以不辨
　　淳熙二年十一月二十九日进
　　三朝寳训太祖时齐州防御使李汉超兼关南兵马都监在任十七年为政简易吏民信爱境外有急即驰骑赴之故边人畏服不敢窥太祖加汉超应州观察使判齐州仍兼关南廵检
　　臣闻久任之为利数易之为害初未尝有内外小大之别也然在将帅则其利害为尤重盖国势之强弱邉事之安危举系于此岂可与百官有司郡守县令止于送徃迎来之费縁絶簿书之患同日而语哉观太祖太宗任郭进于西山前后二十年贺惟忠易州十余年董遵诲通逺军十四年其他如隰州之李谦溥庆州之姚内斌亦不下十数年向使毂方推而遽止席未暖而辄易则士卒何由信其号令夷狄何由稔其威名九重忧顾无时而可寛矣非但如此一军之中自将副而下岂无智略可取者胆勇絶伦者公亷服人者勤济集事者惟主将久居其任然后能知其人既知其人然后能举其类是用一名将可以得数名将也观真宗朝雄州团练使何承矩以老疾累表求解邉任有防令自择代承矩力荐西上閤门使河北安抚副使李允则真宗即命允则知雄州兼河北安抚使果着勲效向使承矩不縁久在河北则安能知允则而荐之后世将帅鲜闻久任亦未闻有邉臣举自代者臣愿以祖宗之法为监庶几一举而两得云
　　淳熙三年二月二十五日进
　　春秋左氏传防公二十五年子太叔问政于子产子产曰政如农功日夜思之思其始而成其终朝夕而行之行无越思如农之有畔其过鲜矣
　　臣闻农夫之于稼穑也始则殚耕垦之劳次则施播种之力然后自苖而秀自秀而实及其久也收茨梁之积而嵗功成固未有勤劳于初而卤莽于后者也国家为政何以异此规模既定而施设随之一日则有一日之功一岁则有一歳之效兹必至之理也春秋时郑实小国子产为之相从政一年使都鄙有章上下有服田有封洫庐井有伍忠俭者与之防侈者毙之于宿弊未免有所更于群情未免有所咈也故当时舆人兴杀之之诵逮夫三年而后子弟诲矣田畴殖矣其功日着其效日成向之欲杀者今惟恐其不长存也此无他设施有序始终无倦故也彼小国之佐犹能若此况以天下之大为政不难茍日夜以思之朝夕而行之则何事不济何求不获亦在乎勉励而已
　　淳熙三年八月十七日进
　　资治通鉴唐大厯十二年秋大霖河中盐池多败户部侍郎判度支韩滉恐盐户减税乃奏雨虽多不害盐仍有瑞盐生上疑其不然遣谏议大夫蒋镇徃视之镇还奏瑞盐寔如滉所言仍上表贺请宣付史官并置神祠锡以嘉名上从之赐号寳应灵庆池又京兆尹黎干奏秋霖损稼韩滉奏干不寔上命御史按视还奏所损凡三万余顷渭南令刘澡阿附度支称县境苖独不损御史赵计奏与澡同上曰霖雨溥博岂得渭南独无更命御史朱敖视之损三千余顷上叹息久之曰县令字人之官不损犹应言损乃不仁如是乎贬澡南浦县尉计澧州司户而不问滉
　　臣闻欲治之时天心仁爱人君徃徃出灾异以为警戒至于无道之世不可扶持然后漠然弗顾卒底于衰乱是故飞雉升鼎天风偃禾大异也而高宗成王用以兴邦彼五代王氏僣窃西蜀骄奢淫佚自絶于天而龟龙麟鳯四灵之瑞前古所不能致者举集焉灾祥不同如此可以察天心矣如代宗之于韩滉不亦异乎雨败盐池反以为瑞既疑其伪矣所遣之使乃畏滉而寔其説亦从而神之上下相防不以为非是时霖雨害稼十八京兆尹言状而渭南令以滉之故独言不损及御史按视复不以实告夫谏官御史人主所取信者也顾岂畏一度支而诞妄如是哉良由代宗不察盐池之诈有以啓羣下之欺也厥后虽贬澡等而置滉不问岂特失驭臣之方盖亦不知天心仁爱之意矣昔楚荘王见天不见妖地不出孽则祷于山川曰天其忘予欤君子谓其能求过于天安不忘危终成覇功其贤于代宗逺矣











　　文忠集巻一百五十五
　　钦定四库全书
　　文忠集巻一百五十六【承明集四】
　　宋　周必大　撰
　　经筵故事二
　　淳熙四年三月十五日进
　　正观政要正观初太宗谓萧瑀曰朕少好弓矢自谓能尽其妙近得良弓十数以示弓工乃曰非良材也朕问其故工曰木心不正则脉理多斜弓虽刚劲而遣箭不直非良弓也朕始悟焉朕以弧矢定四方用弓矢多矣而有天下日浅得为理之意故未及弓弓犹失之而况于理乎自是诏京官五品以上更宿中书内省每召见皆赐坐与语询访外事务知百姓利害政教得失焉臣观唐太宗年甫弱冠从高祖起义师于晋阳擒充戮窦化隋为唐大小数十战皆躬履行阵所当者破所攻者灭弧矢之威震于华夷頋岂不能辨弓材之良窳尚何待工师之言而后有所悟也是説也姑欲借以论为治之难耳仰惟陛下天纵神武追迹太宗前日宴射发必中的群臣左右皆呼万嵗臣因是而推太宗之意窃有献焉夫进退周旋必中于礼此修身矫思之理也内志正外体直此为政以德之方也持之审固此信用忠良之法也奠而后发此不轻号令之意也则燕则誉此礼乐兼修之效也一弛一张此文武并用之术也率是以徃可以威天下可以定四夷可以致上理而君鹄之理得矣
　　淳熙四年七月二十一日进
　　汉书贾山传臣闻忠臣之事君也言切直则不用而身危不切直则不可以明道切直之言明主所欲闻忠臣之所以防死而竭知也故地之美者善养禾君之仁者善养士雷霆之所击无不摧折者万钧之所压无不糜灭者今人主之威非特雷霆也势重非特万钧也开道而求谏和顔色而受之用其言而显其身士犹恐惧而不敢自尽又况震之以威压之以势重则虽有尧舜之智孟贲之勇岂有不摧折者哉如此则人主不得闻其过失矣弗闻则社稷危矣古者圣王之制史在前书过失工诵箴谏瞽诵诗谏公卿比谏士传言谏过庶人谤于道商旅议于市然后君得闻其过失也闻其过失而改之见义而从之所以永有天下也
　　臣闻汉之文帝最为贤君故一时羣臣谏静者最多如贾谊如张释之如冯唐如爰盎如晁错莫不因事犯顔竭尽底蕴正所谓地之美者善养禾君之仁者善养士也贾山于是时言治乱之道借秦为谕尚谓雷霆所击无不摧折万钧所压无不糜灭欲帝开道求谏和顔而受者盖以逊志则喜逆心则怒是乃人之常情又况九重之尊万几之繁思虑或有未周施设或有未至非假谏争则事之过举何由知之是以古者进谏之路其数有七史书过失一也工诵箴谏二也瞽诵诗谏三也公卿比谏四也士传言谏过五也庶人谤于道六也商旅议于市七也后世固已废其六其可谏者公卿而已若复谗谄面谀以容悦为事则嘉言何由进过失何由改此山所以自下劘上而帝所以能广谏静之路也欤至唐则有李绛尝告宪宗曰人臣死生系人主喜怒敢发口谏者有几就有谏者皆昼度夜思朝删暮减比得上达十无二三故人主孜孜求谏犹惧不至况罪之乎上善其言嗟乎绛之言即山之言也臣故表而出之
　　淳熙四年八月二十五日进
　　唐正元二年正月诏曰夫致理之本必在于亲人亲人之任莫切于令长导王者之泽以被于下求庶人之瘼以闻于朝得失之间所系甚大且一夫不获辜寔在予况百里之安危万人之性命付以长吏岂容易哉今甸内凋残亦已太甚毎一兴想防然伤懐非慈惠不能恤疲甿非才术无以赈艰食台郎御史选重当时得不分朕之忧救人之弊昨者详延群彦亲访嘉猷尚书司勲员外郎窦申等十人咸以器能精心理道究烝黎之疾苦知教化之宗源辍于周行徃涖通邑申可长安县令郑瑜可检校吏部员外郎兼奉天县令韦武可检校礼部员外郎兼昭应县令贾全可咸阳县令兼监察御史韦正伯可蓝田县令兼监察御史崔淙可华原县令兼侍御史王仓可检校比部员外郎兼美原县令李曽可厔县令兼监察御史荀曽可三原县令兼侍御史李绲可富平县令兼殿中侍御史
　　臣闻宣化承流责在守令即二者言之县令与民为尤亲其任为尤重任既重则官不可以轻故正元之诏临遣十人或以台郎或以御史盖欲増重事权责其成功也前乎此则有汉氏之制如以郎官出宰百里县宰入为三公是也后乎此则有本朝建隆四年之诏如以大理正奚屿知馆陶监察御史王佑之知魏县是也三者时虽异而理则同凡以为民而已中兴以来赋禄养兵之费日广故理财催科之政弥急上司督外台外台督州郡州郡督属县至于县则不得而辞矣故为令者尤难称职所谓导王者之泽以被于下求庶人之瘼以闻于朝者絶无而仅有也盖由铨曹注授专用关陞改秩之人纷至沓来能否莫辨大率疲软者多健决者少贪浊者多亷介者少此民力所以坐困财用所以益匮也顷嵗虽尝选择大邑归之堂除然止用格当为令之人故皆干求而得之非朝廷遴拣而用之也夫求而得之是为人择官取而用之是谓为官择人其得失不可同日语矣臣谓宜仿汉唐旧法稽太祖故事自员郎至于升朝取其经擢用而投闲者有差遣而待次者縁公家防累偶尔坐废者且以三十人为率俾之分治剧邑稍假事权优以赏劝彼资望既高决无干求为县之理自是朝廷选择用之奔竞者固无由而至奔竞者不至则真才实能见矣此爱民之先务也
　　淳熙五年二月二十五日进
　　三朝寳训咸平元年张齐贤王沔同定编勑互陈利害真宗问宰相孰可从者吕端曰立法尚寛忌于严急周官刑平国用中典此经制也然利不百不变法当改革者宜从众议乃诏尚书省集官议之
　　臣闻箕子告武王曰汝则有大疑谋及卿士成王命君陈曰图厥政莫或不艰有废有兴出入自尔师虞庶言同则绎盖立政造事寜免乎更张自非博询其利害则朝令夕改者多矣古先哲王曲尽羣情为是故也及至二汉凡有疑事亦必总公卿博士之议盖本诸此今编勑乃万世不刋之典齐贤等既互陈利害真宗遂命集议盖以体事至重理当博询殆周汉之遗意欤若乃徒为异説初无确论如近日臣僚请改荐举之制増长平之官类皆缴绕繁碎有害无益明主方且来刍荛之言是以付之于外姑委吏户部看详可也顾使侍从台谏两省之官集御史府而议焉传闻之间颇惑详听臣窃以为过矣且今之荐举不过一封之奏数十字之词犹患监司郡守虚文而无寔况条目错杂分数猥多吏奸文具将百倍前日又常平旧制已极严宻借兊之罪虽赦不原逐州以通判主之任非不重今乃欲于员多之际骤増冗官数百其事权未必及倅徒为纷纷是皆利害灼然非待众议而后见也臣愿继今臣僚有所献明且当随其曹部使之条具来上须大因革乃令集议如此则可以増重国家之体而不失咨询之本意矣
　　淳熙五年七月　　日进
　　开寳二年太祖皇帝征太原囘次镇州幸龙兴观道士苏澄隐所居澄隐年八十余素有节行通儒释诸书名闻京师上至镇州首访求之谓曰朕于京师作建隆观欲烦师主之可乎辞曰帝乡繁会非山林之士所能居也上曰师老而容貌不衰其术可得闻乎对曰臣之养生不过精思链气耳帝王养生则异于是老子曰我无为而民自朴我无欲而民自正无为无欲凝神太和昔黄帝唐尧享国永年得此道也上恱赐衣一袭银器五百两绢五百疋
　　臣恭惟太祖皇帝当东征西伐混一海宇日不暇给之际特降清问下及黄老可谓不居其圣而询于刍荛矣澄隐徒谓老子之言而不知帝王应世之方故其黄帝唐尧所以享国永年未尽合理太祖止赐器币不加恩命盖亦知其説平平也臣试推而言之昔黄帝修德振兵治五气艺五种抚万民度四方教熊罴貔貅防虎既与炎帝三战于阪泉又与蚩尤战于涿鹿披山通道未尝宁居东至于海西至于空峒南登熊湘北逐荤粥虽欲凝神太和其可得乎唐尧内则亲睦九族外则平章百姓协和万邦于变黎民命四子以治四时厘百工而熙庶绩洪水滔天试鲧九载其施设盖可考矣然则所以享国久长者实由勤劳获报非止无为无欲也昔周公作无逸谓商中宗高宗祖甲及周文王皆严恭寅畏勤劳不怠故天降年有永后世如汉之光武亦灼知此理毎旦视朝日仄乃罢数引公卿郎将讲论经理夜分乃寐皇太子乘间谏曰陛下有禹汤之明而失黄老养性之福愿颐爱精神优防自寜帝曰我自乐此不为疲也厥后享国久长庶几商周兹其明效大騐欤臣故备论之以推广太祖经营四方垂裕无极之意且辨黄帝养生之説特出于道家者流失其本指并为圣主勤政之劝云
　　淳熙五年九月七日进
　　三朝寳训太祖干徳二年七月诏曰官人之道责寔为本循涂守局有司之常职出淹振滞前贤之令猷惟彼铨衡止凭资歴虑有英俊沉于下僚言念选抡理无滞固自今常调赴集选人委吏部南曹取歴任中多课绩而无阙失者观其人材询以吏术可副升擢者具名送中书门下引騐以闻当与量材甄奨
　　臣闻古之铨曹任人而不任法故蔡廓为吏部尚书自黄散以下悉委之自择而犹以为轻已不受唐制六品以下常参官许吏部量资注定其才识颇高可充遣补御史者以名送中书门下听勑受焉事权如此无怪其得人之多也本朝大概任法而不任人居其职者未尝进贤退不肖不过察胥吏奸弊而已今恭读太祖皇帝干德诏书乃知国初自有酌中之制近世因循偶未举耳今若令尚左尚右侍左侍右毎遇文武官赴选之时将歴任课绩多而精力强壮者审覈其人才详询其吏术间有可备升擢则许长贰郎官公共考察嵗以数人申三省引騐恭取圣裁亦足稍收堂除不及之士少劝赴部亷退之人且歴任有功而无过本部官推择之已精三省又从而审察之然后仰达睿听以俟旌宠其节目固不一矣虽欲容私而谬举其可得乎况此寔遵行皇祖之训非开侥幸之门也
　　淳熙六年正月二十五日进
　　汉宣帝賛曰孝宣之治信赏必罚综核名寔政事文学法理之士咸精其能至于技巧工匠器械自元成间鲜能及之亦足以知吏称其职民安其业也
　　臣观宣帝号汉中兴之主其施设次第备载于史固不可一二而举然其大要乃在亲择刺史守相察其言行其有名寔不相应必知所以然施赏罚焉此综核之功所由成也臣试以黄覇赵广汉二人之事明之覇与广汉俱尝治颍川俱入为京兆覇能寻绎吏民语言以参考其隂伏鸟攫肉道旁先事而知凡某所之木某亭之猪亦能黙记广汉则为缿筩使吏民相告讦设钩距参伍牛马之贾吏有铢两之奸无不知者故班固于二人传中皆言其聪明称其精力自今观之广汉京兆之政尤号强明覇似不及也然宣帝乃用覇为御史大夫为丞相广汉不过京兆而已岂非以覇外寛内明治行终长者而广汉专务果敢莫为持难故不可大用欤覇为丞相指鹖雀为神雀张敞奏之越职荐乐陵侯史髙尚书召问之为相五年非无过失而帝殊不加责竟终厥位至广汉一为司直萧望之举劾即下廷尉要斩虽吏民数万人守阙泣救弗听也嗟乎信赏必罚综核名实其明辨一至如此群臣孰得而欺之此所以吏称其职民安其业也欤
　　淳熙六年春进
　　后汉交趾刺史无清行吏民怨叛三府选贾琮为刺史琮到郡讯其反状咸言京师遥逺告寃无所故聚为盗贼琮移书招抚蠲复徭役百姓以安歌曰贾公来晚使我先反今见清平吏不敢饭
　　又张覇为防稽太守始到贼未解郡界不寜覇移书开捕明用信赏贼遂束手归附不烦士卒之力童謡曰弃我防捐我矛盗贼尽吏皆休
　　臣闻太守古号郡将谓其平居虽以治民为职或盗发境内则当任将帅之责耳观贾琮治交趾张覇治防稽皆推盗所由起自图平定之防岂尝紊烦朝廷劳师千里骚动隣路耶臣窃闻郴桂间自顷李金作过之后余风未殄人喜冦攘为守帅者傥及闲暇时并施威惠使有畏爱之心检察官吏使无侵扰之怨彼虽好乱何由而作纵或下愚无良不可理晓则翕集必有端布置必有迹自可随以郡兵诛戮之斯为称职奈何平时熟视略不加意逮至千百为羣鸱张狼顾然后羽书交驰陈乞调发其于公家则劳人而费财其于田里则蹂践伤夷者多矣臣谓此虽小窃行就俘馘然与其赏燋头烂额之功孰若为曲突徙薪之计愿诏荆湖南北两路常切谨视溪洞弹压茶商深思备预之方力以茍且为戒营卒乡丁则补其不足而训其技艺城守器甲则葺其隳坏而缮其朽钝凡酋豪之桀黠者作过而亡命者皆及时区处毋使滋蔓仍令帅守监司毎季开具管下盗贼有无萌芽先事措置以闻后不如言必底于罚庶几协心举职共销未然之患实上防也
　　淳熙六年　月　日进
　　前汉霍去病传去病为人少言不泄有气敢徃上尝欲教之呉孙兵法对曰顾方略何如耳不至学古兵法臣观自汉至今言将帅者多推卫霍盖武帝欲攘却四夷诸将少能成功惟二人者毎出必防斩捕甲首动以千万计安得不谓名将哉然读二人传其平居初无髙谈濶论临阵亦未闻竒谋秘防也所急者匈奴未灭无以家为忠义之气激于中故摧陷之勇为士卒先尔此子夏所谓虽曰未学吾必谓之学也若赵括者自少时学兵法以天下莫能当尝与其父奢言兵事奢不能难然不谓善括母问其故奢曰兵死地也而括易言之不用则已用为将必破军已而果然夫以括学兵法而败去病不学兵法而胜则为将不在乎纸上语也审矣
　　淳熙六年十一月二十七日进
　　舜典三载考绩三考黜陟幽明
　　臣闻古者设官分职虽或不同至于久任则成功数易则废事其理一也在昔唐虞用稷契皋防终其身而不易想夫三载考绩三考陟明之际不过加以爵秩服章而已若乃鲧绩弗成便当放殛頋亦俟九载然后黜者得非深知数易之为害犹或望其有功也欤后世乃以不待次而举为得才能劝事功之术臣窃疑焉夫卓絶之才十无二三大抵多中人耳其在官也傥不俟之以久则将席未及暖已眄眄然揣摩捭阖懐向背而图速化其于公家之事不过便文自营趣了目前虽有才智之士亦且随风而靡事功果何自劝乎故臣窃谓惟久任则可使其心安其心安则可使展尽底蕴无复茍且之志是乃所以劝事功也
　　淳熙七年二月二十七日进
　　汉文帝十三年六月诏曰农天下之本务莫大焉今瘽身从事而有租税之赋是谓本末者无以异也其于劝农之道未备其除田之租税赐天下孤寡布帛絮各有数
　　臣闻农者天下之本也终嵗勤动以养君子其用力也劳是以文帝诏书数下观勉种殖初则赐租税之半已而尽除之太仓之粟卒至于红腐不可食非敦本之效欤臣窃观陛下念驻跸之地商贾辐辏思有以阜通而寛裕之乃断自圣心尽蠲征税关讥而不征古以







　　文忠集卷一百五十六
　　钦定四库全书
　　文忠集巻一百五十七【承明集五】
　　宋　周必大　撰
　　东宫故事一
　　淳熙二年十一月六日
　　唐呉竞正观政要十八年太宗谓侍臣曰古有胎教朕则不暇但近自建立太子遇物必诲谕见其临食将饭谓曰汝知饭乎凡稼穑艰难皆出人力不夺其时常有此饭见其乘马又谓曰汝知马乎能代人力劳苦者也以时消息不尽其力则可以常有马也见其乘舟又谓曰汝知舟乎舟所以比人君水所以比黎庶水能载舟亦能覆舟可不畏惧见其依于曲木之下又谓曰此木虽曲得绳则正为人君虽无道受谏则圣此傅説所言可以自鍳
　　某闻成汤圣人也其盘铭曰茍日新日日新又日新周武亦圣人也其几铭曰安无忘危存无忘亡其杖铭曰辅人无茍扶人无容大哉法度之言乎至哉劝戒之意乎盖夫指物陈谟切而易见循常论事泛而难遵今也凡吾起居汤沐之间无非箴儆防闲之语使目熟乎瞻视心熟乎思惟自然日知其所亡月无忘其所能怠惰不生兢惧日至国家何由而不治身名何由而不防商周所以卜世卜年长久不坠者用此道也后世聪明睿知之主莫如唐太宗凡古今兴衰治否之由知之审矣谓太子为天下本故于训廸无所不用其至尝与左庶子于志寜杜正伦曰卿等辅导太子常须为説百姓间利害事朕年十八犹在人间百姓艰难无不谙练及居帝位毎商量处置时有乖疎得人谏诤方始觉悟况太子生长深宫百姓艰难都不闻见乎卿等常须以此意谈説令有所补益太宗此论非不丁寜切至矣然犹自疑泛而未切也于是或因临饭或因乘马或喻舟水或假曲木反复援证开道数四必欲太子遇物而深思随事而知戒其视汤铭盘盂武王铭几杖夫何逺之有真得教子之谊哉
　　十一月十四日
　　真宗实録大中祥符三年五月三日辛巳内手出札示王钦若等曰昨览君臣事迹进草将帅部仁爱门若以赎还俘畧振恤饥馑暴骸必瘗秋毫不犯斯数事近乎仁爱矣如张杨为大司马性仁和无威刑下人谋反及发觉对之涕泣辄原不问今众官评品谓之仁爱斯则异矣且将帅之体与牧宰不同以威禁暴以刑止杀先之以号令而下知惧均之以甘苦而众不携今谋危发觉辄原不问而又对之涕泣愈非将帅之事也朕向在藩邸屡令邢昺讲习诸书因记春秋息侯伐郑大败而还君子以为不察有罪其防师也冝今张杨无威刑反者不问是不察有罪此尤宜旌别淑慝更商度之某观夫子之论学曰知之者不如好之者好之者不如乐之者盖为学之道必欲深造自得则非乐之不能也恭惟真宗皇帝天资高明固已超冠前古又能笃好学问中心乐之由咸平至于祥符盖即位十有三年矣而在藩邸时与讲官邢昺讲论春秋之説尚记于胷次非乐之不忘能如是乎景德澶渊之役奋发威断坐制北人而坚百年和好之乐约东封西祀制礼作乐驯致太平而洗五代见闻之陋文武兼用为亿万年无穷之基皆学之效也犹且不自满假命儒臣学士裒集君臣事迹以为龟鉴毎成一门先上其豪乙夜披阅订正是否彼前代立王生则逸不知稼穑之艰难不闻小人之劳惟耽乐之从固我真宗之所戒也若乃论将帅先乎威制牧宰贵乎抚恤则又圣学渊懿非当时羣臣之所取望呜呼逺矣哉
　　十一月二十四日
　　前汉贾谊传昔者成王幼召公为太保周公为太傅太公为太师保保其身体傅傅之德义师道之教训此三公职也于是置三少皆上大夫也曰少保少傅少师是与太子宴者也三公三少固明孝仁礼义以道习之逐去邪人不使见恶行于是皆选天下之端士孝悌博闻有道术者以卫翼之使与太子居处出入故太子乃生而见正事闻正言行正道左右前后皆正人也
　　某观汉文帝时能劝太子以学者有二人焉贾谊晁错是也谊言太子自幼至于长自长至于冠皆以诗书礼乐为本保傅教谕为急其与礼记所载三王教世子之法若合符节当是时初经秦火六经不存记礼者尚未备而谊独以少年能诵诗书力论三代有道之长暴秦无道之短则其渊源盖有所自矣刘向称其论甚美且谓通达国体虽伊管未能逺过非虚誉也晁错则不然虽有临制下臣听言受事安利万民忠孝事上之四説然大要专欲太子知术数夫谓圣人之道为道术则可谓之术数可乎今不賛太子以圣道而欲太子知术数其礼经多矣盖错天资陗直刻深素以刑名为学在景帝前以辩得幸故有智嚢之号则其学之不正从可知矣厥后东市之诛无足深恤司马迁乃曰贾谊晁错明申韩嗟乎此言指错可也谊岂明申韩者哉窃见讲官方敷绎文王世子之篇是敢举谊説以推广礼经之防少禆听览且无使谊与错同科云
　　十二月十一日
　　真宗皇帝承华要略序皇太子爰自龆年即彰敏悟既亲外傅弥显英聪毎视膳之有余则披文而忘倦朕喜其好学念及贻谋昨者偶以清闲徧观册府因得青宫要记颇合素心泊夫详阅其中亦多未备于是精求雅诰更广异闻颇歴嵗时渐成编轴或逢暇景乃运柔毫各附篇章述为论賛虽惭浅近无所发明庶俾元良愈隆至业聊题于此以记其端凡五十篇分为二十巻名曰承华要略云尔
　　某闻唐太宗尝作帝范十有二篇厘为二巻以训太子上巻一曰君体二曰建亲三曰求贤四曰审官五曰纳谏六曰去谗下巻一曰诫盈二曰崇俭三曰赏罚四曰务农五曰阅武六曰崇文此十二条者政治之大端安危之明戒也逮我真宗皇帝万几余暇亲制承华要略总五十篇分二十巻岂特増广前志实欲该贯古今率皆述事于前立论于中而为賛于后凡六经之文歴代之史百家之説撮其枢要无所不备虽圣谟渊懿未易窥测至于先后之序则可得而言焉盖储贰正天下之本故先之以主器性质系染习之端故次之以谨习人之行始于事父母故次之以述孝孝之至在乎敬宗族故次之以睦亲行备于内必求正于外故次之以崇师崇师所以求益也故次之以务学学莫大乎六经故次之以宗经经所以明道也故次之以贵道道然后有德故次之以尚德德然后有仁义故次之以仁义本仁祖义不可不勤故次之以勤志志广功崇不可不谦故次之以持谦谦者卑以自牧之谓也故次之以恭谨恭者无所不敬之谓也故次之以戒谨戒谨其所不暏恐惧其所不闻故次之以兢惧临事而惧则语不可以不择故次之以出言出言既善则仪不可以不肃故次之以正容容正于外又当修饬其内故次之以治身身修于内人将取则焉故次之以好尚好尚不审必为物惑故次之以聪智聪明太过必失之察故次之以清心存其心则知其性矣故次之以养性性不能守者利欲汨之也故次之以去奢去奢莫先乎俭故次之以节用节用者天所相也故次之以致福自是而上所以修身行已者至矣尽矣又当择左右前后之人为己之助故次之以礼贤贤不易知也所礼非其人则贤者逺而不肖者进矣故次之以知人明乎知人则贤能可得而择故次之以选士士虽被选不用其言亦何补哉故次之以从谏虽然听言亦多端矣辨足以惑众智足以济奸伺上之好恶而转移是非因事之疑似而泊乱事寔则其为害有不可胜言者矣【阙】　　故虽帝尧之明壬人犹在所难孔子之圣侫人犹在所逺而况于后世乎故以辨侫终焉盖侫者才也惟有才者为难辨今而能辨是乃学之大成也已殿下方毓德春宫固已日聆圣训于侍膳问安之际傥复逺稽唐宗之范熟复章圣之书则三善皆得万邦以正岂曰小补之哉
　　十二月二十三日
　　资治通鉴汉光武以太子舅隂识守执金吾隂兴为卫尉皆辅导太子识性忠厚入虽极言正议及与賔客语未尝及国事帝敬重之常指识以勅戒贵戚激厉左右焉兴虽礼贤好施而门无游侠帝赐兴爵关内侯兴辞以无功帝曰教训太子及诸王侯非大功耶兴曰臣师少府丁恭于是复封恭兴固辞不受
　　某闻膏泽之润物不闻其声和气之袭人不见其形亲族之在左右前后也亦然有忠诚恻怛之实而无貌敬心疎之嫌则其渐渍薫蒸殆若膏泽和气有不期然而然者矣昔三代而上自公卿至大夫士非同姓之伯父叔父则异姓之伯舅叔舅也平居暇日相告以善而无隠相勉以义而无疑恳恳惓惓人莫得间此在上者所以日见正事日闻正言日行正道以至于少成若天性习惯如自然也观周公召公之于成王尊则叔父而或为太傅傅之德义或为太保保其身体又抗世子法于伯禽使与成王居盖亲亲之意实行乎中算计见効岂他人所能及哉光武中兴其知此矣故凡一时佐命之臣与夫在朝笃实之士可傅太子者固多然惧进见之有时内外之有别也于是又择母党贤者为之辅导非以懿亲近戚相与无间则朝夕启处之间谈笑语黙之际如膏泽之渐渍和气之薫蒸可以获无穷之助欤兹固三代之遗意不可以不辨
　　淳熙三年正月四日
　　后汉太子少傅桓荣以太子经学成上疏谢曰臣幸得侍帷幄执经连年而智学浅短无以补益万分今皇太子以聪睿之姿通明经义观览古今储君副主莫能专精博学若此者也斯诚国家福祐天下幸甚臣师道已尽皆在太子谨使掾臣汜再拜归道太子报书曰荘以童蒙学道九载而典训不明无所晓识夫五经广大圣言幽逺非天下之至精岂能与于此况以不才敢承诲命昔之先师谢弟子者有矣上则通达经防分明章句下则去家慕乡求谢师门今防下列不敢有辞愿君谨疾加餐重爱玉体
　　某闻六经之文易见六经之道难穷分章摘句考核同异是文也易见者也若乃由正心诚意修身齐家推而至于治国平天下是之谓六经之道夫岂一朝一夕所能究哉观昔之人终日孜孜讲论不倦期于深造自得而见于日用者盖在此而不在彼也显宗天资高明年十嵗已能通春秋及为太子选求明经擢桓荣弟子何汤传授尚书已而召荣入侍荣又荐同门生彭闳前后三人实传一家之学荣常上宿太子宫积五年荐门下生胡宪侍讲乃听得出旦一入焉夫以讲学如此之专阅时如此之久然后至于有成则六经之道可谓难穷永平之政无愧建武吏称其官民安其业逺近肃服户口滋殖虽繇帝兢兢业业下身遵道之所致抑亦荣軰连年讲劝之効欤
　　二月六日
　　旧唐书刘泊传太宗怒苑西守监穆裕命斩于朝堂皇太子遽进谏太宗谓司徒长孙无忌曰夫人久相与处自然染习朕临御天下虚心正直即有魏证朝夕进谏自证云亡刘泊岑文本马周褚遂良等继之皇太子幼在朕膝前毎见朕心恱谏因染以成性固有今日之谏耳
　　某闻五帝盛时上多吁咈之辞下鲜谏诤之语此所谓神圣其臣莫能及者也三王之世则不然合谋相辅乃能计安天下此所谓臣主俱贤者也五伯又异是一则仲父二则仲父必属之以国任之以事乃能有济此所谓不及其臣者也唐之太宗上方五帝为不足下比五伯则过之其除隋之乱比迹汤武致治之美庶几成康是故有三代之遗风矣又得王魏等夙夜尽心弥缝左右上无阙失则已有则其臣未尝不言下无规谏则已有则君未尝不听此德业所以日新政事所以日举中国所以平治夷狄所以率服也然则三代以降臣主能俱贤者惟唐为近之高宗之为太子也耳目熟于见闻陶染得于定省因事献言斯亦贤矣惜乎中常之性易流骨骾之臣难永咸淳而后太宗之业衰焉书曰非知之艰行之惟艰可不念哉可不惧哉
　　三月十一日
　　旧唐书刘宪传明皇在东宫留意经籍宪因上启曰自古及今皆重于学至于光耀盛德发扬令问安静身心保寜家国无以加焉殿下居副君之位有絶人之才岂假防章摘句盖宜畧知大意用功甚少为利极多伏愿克成美志无弃暇日上以慰至尊之心下以答庶僚之望侍读褚无量经明行修耆年宿望时赐召问以察其言幸甚明皇甚嘉纳之
　　某闻学之为王者事其已久矣自尧舜至于孔子皆以生知之质日跻之圣犹且汲汲皇皇不敢自暇况后世之君可不重于学乎虽然此所谓学固非以辨析章句为能考覈同异为博也盖亦有要道焉孝于亲使天下之人知父子之道矣尊于君使天下之人知君臣之义矣敬其长使天下之人知长幼之节矣三者既备则又即方册之所载览古今之兴废如三代有道而长者仁也勤也俭也岂不足以为凖绳乎秦隋无道而短者不仁也怠荒也奢纵也岂不足以为龟鉴乎又如汉之初其君莫不知人善任使莫不从谏如转圜赏未尝不当功罚未尝不当罪向使子孙率是以行虽自百世至于万世何亡国败家之有及其衷也莫不昧于知人莫不乐于自用赏以私而不以公罚以情而不以罪是故或夺于外戚或壊于强臣前车覆而不诫履霜至而莫辨是皆成败之迹昭然可考者也刘宪欲太子畧知大意则用功少而为利多者不在兹乎
　　三月二十四日
　　説苑齐威公问管仲曰王者何贵曰贵天威公仰而视天管仲曰所谓天者非谓苍苍莽莽之天也君人者以百姓为天百姓与之则安辅之则强非之则危背之则亡诗曰民之无良相怨一方民怨其上不亡亡未之有也
　　某观周礼司民掌登万民之数自生齿以上皆书于版及三年大比则以其数诏司冦司冦及孟冬祀司民之日献其数于王王拜受之登于天府夫王者至贵也民数至贱也今以至贵拜至贱又且登之于天府然则管仲谓君人以百姓为天岂无所据而言哉抑尝以典谟参之舜之授禹曰可爱非君可畏非民皋陶之告禹曰天聪明自我民聪明天明畏自我民明畏五子之歌曰民可近而不可下民惟邦本本固邦寜自常情言之可畏惟君民何为哉莫高匪天民何与哉今圣贤之言如此何也盖民者天之所生也其形虽殊其气则通斯民懽欣和乐则三光全寒暑平祸乱不作灾害不生而邦寜矣斯民太息愁恨则日月亏五行沴年谷不登疠疾交至而国危矣是犹形影之相随埙箎之相应也故人君不欲得天则已如欲得天舍民何以哉呜呼管仲此言非伯者之言也周礼之言也典谟之言也



　　文忠集卷一百五十七
　　钦定四库全书
　　文忠集卷一百五十八【承明集六】
　　宋　周必大　撰
　　东宫故事二
　　淳熙三年六月四日
　　春秋左氏传鲁昭公二十年十二月齐侯田于沛招虞人以弓不进使人执之辞曰昔我先君之田也防以招大夫弓以招士皮冠以招虞人臣不见皮冠故不敢进乃舎之仲尼曰守道不如守官君子韪之
　　某闻人君量才而授任人臣量能而受职既授任矣必循名而责其实既授职矣必竭节以守其官夫然后上无废事下无充位而国家之政修矣昔者孔子之圣其道固可以致主于尧舜措俗于成康然而为委吏则防计当而已为乘田则牛羊茁壮长而已盖以为吾之官在于是能守其官则道行其中矣推而上之为大司冦摄行相事则首诛少正卯以惩乱政请治陈氏之罪以明王法未三月而粥羔豚者弗饰价男女行者别于涂内焉道不拾遗外焉齐归侵疆兹非守官之效欤由汉以来上不能量才而授任下不能量能而受职英俊或沉于下僚庸夫或窃于高位故为有司则莫知出纳之吝为守令则鲜着循良之称居当言之地缄黙而不言当可行之时退避而莫行方其位卑禄薄则曰吾未能有所为也而莫之为及位尊禄厚则曰吾不敢有所专也而莫肯为呜呼是曽虞人之不若也国家何赖焉虽然人君正心以正朝廷正朝廷以正百官正百官以正万民正万民以正四方苟能探本反始以化天下则虽虞人之贱犹将守其官而不失况于士乎况于大夫乎
　　六月十六日
　　唐高祖以秦王世民为天防上将开天防府置官属世民以海内寖平乃开馆于宫西延四方文学之士出教以王属杜如晦记室房元龄虞世南文学褚亮姚思亷主簿李元通参军蔡允恭薛元敬顔相时谘议典籖苏勉天防府从事中郎于志寜军谘祭酒苏世长记室薛收仓曹李守素国子助教陛德明孔颍达大学助教盖文达宋州总管府户曹许敬宗并以本官兼文学馆学士分为三畨更值宿供给珍膳恩礼优厚世民朝谒公事之暇辄至馆中引诸学士讨论文籍或夜分乃寝又使军直阎立本图像禇亮为賛号十八学士士大夫得预其选者时人谓之登瀛洲
　　某闻穆王命伯冏为周太仆正而告之曰昔在文武聪明齐圣小大之臣咸懐忠良其侍御仆从罔匪正人以旦夕承弼厥辟出入起居罔有不钦夫大臣而用正人固理之常无可疑者彼侍御仆从之小臣亦用正人何也盖大臣进见有时论议有节礼虽隆而情则疎始虽敬而久则怠非如小臣平居暇日游宴偃息未尝不预倘于此得正人而侍左右则从容暇豫拾遗补过无徃而非益此所以出入起居罔不钦也欤今太宗方在藩邸当干戈甫定庶事夫备之时已能集英髦而与之游分为三畨更日值宿朝谒公事之暇辄讨论文籍或夜分乃寝想其古今成败政事得失人之贤否民之情伪上无所不问下无所不言志同气合其益多矣是真得成周之遗意者也厥后致治之美庶几成康虽由太宗天纵之圣亦诸贤从容暇豫拾遗补过之助也呜呼盛哉
　　七月三日
　　后汉光武纪帝毎旦视朝日昃乃罢数引公卿郎将讲论经理夜分乃寝皇太子见帝勤劳不怠承间奏曰陛下有禹汤之明而失黄老养性之福愿颐爱精神优游自寜帝曰我自乐此不为疲也
　　某闻天以日运故徤日月以日行故明水以日流故不竭人之四肢以日动故无疾器以日用故不蠧然则自天子达于庶人虽有贵贱尊卑之殊其不可不勤则一也昔周公作无逸歴叙商周之君如中宗治民只惧是以享国七十有五年高宗不敢荒寜是以享国五十有九年文王自朝至于日中昃不遑暇食厥享国亦五十年彼立王生则逸不知稼穑之艰难不闻小人之劳惟耽乐之从则亦罔或克寿其利害得失岂不昭然易见耶惟光武身济大业兢兢如不及毎旦视朝日昃乃罢讲论经理夜分乃寝故能明谨政体总揽权纲可谓得商周三君勤劳之义矣享国永年不亦宜乎显宗乃劝以黄老养性优防自寜是岂无逸之指哉
　　七月十二日
　　汉书帝纪班固賛孝文皇帝即位二十三年宫室苑囿车骑服御无所増益有不便辄弛以利民尝欲作露台召匠计之直百金上曰百金中人十家之产也何以台为
　　某闻尧舜之时堂高三尺土阶三等茅茨不剪采椽不刮禹亦以卑宫室为美峻宇雕墙为戒此帝王恭俭之意歴代以为模范者也夫臣民之家力苟有余犹能治居室营台榭为瓌伟絶特之观岂擅四海九州之冨傋千官百辟之奉而不能捐百金作一台乎盖人主措心积虑与臣民不同土木盛则财用殚财用殚则赋敛重赋敛重则民力屈民力屈则祸乱作是故始皇作阿房宫东西五百歩南北五十丈上可坐万人下可建五丈旗周驰为阁道以象天汉既而盗贼徧天下秦室以亡炀帝无日不治宫室两京及江都苑囿亭殿虽多久而益厌诏于汾水之原营汾阳宫既而义兵四起隋祚倾焉由是观之文帝所以不为露台者非恶之也非吝百金也惜民力也欲保万世之基也上方尧舜禹之三圣其庶矣乎
　　七月二十三日
　　三朝寳训淳化二年秘书监李至进新校御书太宗因谓至曰嗜好不可不谨不必逺騐前古只如近世符彦卿累任节镇以射猎驰逐为乐由是近习窥测其意竞以鹰犬为献彦卿説而假借之其下因恣横侵扰故知人君淡然无欲不使嗜欲形见于外则奸侫无自入焉朕年长无他欲但喜读书用监古今成败尔至拜舞称贺
　　某闻人生而静天之性也感于物而动性之欲也圣人成天下之性故淡然而无所嗜众人以情逐欲故纷纷而有所惑欲知圣与愚之辨特在嗜好之有无而已况人君享四海之冨宅亿兆之上一嚬焉下无不惧一笑焉下无不喜苟不能清心寡欲使嗜好或形于外则其害有不可胜言者是故郑伯好勇而国人暴虎陈夫人好巫而民淫祀今符彦卿一藩镇耳以射猎为乐初非过举而其弊遂至扰民为人上者果可不审所尚哉歴观前代创业垂统之君继体承祧之主当天下平定徃徃嗜欲纷起不溺声色则殖货利不事盘逰则躭逸乐于是谗谄面谀之人窥其私而逢其恶使既安之业复危已治之功复替此古今之通患也惟我太宗则不然手平僣伪身致太平功成矣德盛矣方且淡然无欲惟读书以鍳成败尝谓宰相曰朕躬承累朝防乱之后励精求治祁寒暑雨未尝自便若以酒乐自娯则方务将壅百姓何诉大哉言乎奸侫虽欲窥测圣意何自而入诚可为万世法矣
　　八月八日
　　唐太宗正观十二年皇孙生宴五品以上于东宫上曰正观之前从朕经营天下元龄之功也正观以来绳愆纠谬魏徴之功也上赐之佩刀上谓徴曰朕政事何如徃年对曰威德所加比正观之初则逺矣人恱服则不逮也上曰逺方畏威慕德故来服若其不逮何以致之对曰陛下徃以未治为忧故德义日新今以治为安故不逮上曰今所为犹徃年也何以异对曰陛下正观之初恐人不见常导之使言中间悦而从之今则不然虽勉从之犹有难色所以异也上曰其事可闻欤对曰陛下昔欲杀元律师孙伏伽以为法不当死陛下赐以兰陵公主园直百万或云赏太厚陛下云朕即位以来未有谏者故赏之以导之使言也司户李雄妄诉隋资陛下欲诛之纳戴胄之谏而止是悦而从之也近皇甫德参上书谏修洛阳宫陛下恚之虽以臣言而罢勉从之也上曰非公不能及此人苦不自知耳
　　某闻自古人君为治徃徃锐于初怠于中肆于后此歴代之通患也试以唐论之所可称者三宗如明皇始用姚崇宋璟之言而定祸乱继纳韩休张九龄之説而致太平及其久也专信李林甫蔽塞视听至谓谏官也明主在上羣臣将顺之不暇乌用多言卒使明皇不闻其过驯至幸蜀之役宪宗始听李绛白居易之忠告继用崔羣裴度之至计削平僣叛再兴唐室及其久坐受皇甫镈之欺而不疑深恶裴潾之谏而加贬卒至于轻信方士服饵金丹不得其终独太宗则不然逺肃迩安不逾于朞月胜残去杀无待于百年功德如此尚何假羣臣之进言哉然而尊魏徴如师友待魏徴如骨肉褒崇赐予殆无虚月既询昔者之善否又计后来之得失呜呼若太宗者可谓善于求谏矣徴亦能随时指事深切着明不以患失为心不以逆耳为惧必欲人主思始而善终据旧以鍳新呜呼若徴者可谓善于纳忠矣君为贤君臣为良臣其由此也夫
　　八月二十五日
　　贞观正要十年太宗谓房元龄曰朕歴观前代拨乱创业之主生长人间皆识达情伪罕至于败亡逮乎继世守文之君生而冨贵不知疾苦动至夷灭朕少小以来经营多难备知天下之事犹恐有所不逮至于荆王诸弟生自深宫识不及逺能念此哉朕毎一食便念稼穑之艰难毎一衣则思纺绩之辛苦诸弟何能学朕乎选良佐以为藩弼庶其习近善人得免于过耳
　　某闻商之高宗周之文王或旧劳于外爰暨小人或卑服即康功田功惠鲜鳏寡是以享国长久号称贤君在后之人于观于逸于游于田不知稼穑之艰难而惟耽乐之从是以基业浸衰贻笑后世周公作无逸表而出之凡所以为帝王之龟鉴也唐太宗之心其有得于此乎尝谓左庶子于志寜杜正伦曰卿等辅导太子常须为説百姓间利害事又谓魏证曰自古侯王能自保全者甚少皆由生长冨贵好尚骄逸不解亲君子逺小人又谓荆王元昌呉王恪魏王防曰自汉以来帝弟帝子覆亡非一并由生长冨贵好尚骄逸所致汝宜鍳戒熟思之简择贤才为汝师友受其谏争勿得自专其説谆谆于再于三今复以是语房元龄可谓深得周公无逸之意矣诗曰贻厥孙谋以燕翼子太宗其有焉
　　九月十三日
　　真宗咸平五年十月召近臣观书龙图阁帝曰朕自幼至今读经典其间听过数四在东宫时惟以聚书为急其间亡逸者多方访求颇有所得今已彚成正本除三馆秘阁外又于后苑龙图阁各存一本但恨校对未精如青宫要记继体治民论此一书二名并列篇目盖求书之初务于数多不嫌重复甚无谓也
　　某闻人君潜心经典最为急务盖修身齐家治国平天下其要皆在于此而又有圣帝明王已行之事可以为法昬君乱臣已徃之失可以为戒此所以汲汲孜孜博观约取而不敢怠也书不云乎王人求多闻时惟建事学于古训乃有获事不师古以克永世匪説攸闻兹不易之理也今未暇逺求歴代姑以本朝观之太祖初得天下外有五代僣伪之国内有前朝跋扈之将盖四分五裂时也乃于即位之月首幸国子监次月又幸仍诏加饰祠宇及塑绘先圣先贤先儒之像亲制文宣王兖公二賛且欲尽令武臣读书知为治之道自常情观之岂不疑用武之时不应以此为先而太祖圣虑卓然独出百王之表扫唐季之弊然则立万世之基业追三代之盛治不在此乎真宗以濬哲之姿纉安平之绪其留意斯文有自来矣厥后破北狄于澶渊定西戎于灵夏武功隽伟皆由自昔读书之効此我宋家法是以表而出之
　　月　日
　　唐宪宗谓宰相曰太宗以神圣之资羣臣进谏者犹徃复数四况朕寡昧自今事有违宜卿当十论无但一二而已
　　臣自观唐太宗纳谏之后能继之者其惟宪宗乎知李绛数论朝政得失则擢在左右见白居易诗篇规讽则召入翰林今又宣谕宰相如此真得太宗之用心矣虽然非知之艰行之惟艰夫防试贤良方正本以求鲠切之论也及牛僧孺等言直则反行斥逐至于考官亦坐谴谪其不能继太宗一也裴均违约束进银器绛等请却之不惟不从又谕进奏院自今诸道进奉无得申御史台其不能继太宗二也绛数言吐突承璀之奸既出为淮南监军矣一旦夺绛相位而召承璀为中尉其不能继太宗三也淮西既平浸以骄侈皇甫镈程异晓其意数进羡余并得同平章事裴度力言不可乃疑为朋党其不能继太宗四也信方士之説求金石之药起居舎人裴潾论其无益贬为江陵令其不继太宗五也嗟乎宪宗号为听言纳谏者犹不能自克失其初心又况于无意者乎然则正观之治比隆成康元和之政不得其终于此大可见矣
　　淳熙三年十二月二十四日
　　资治通鉴唐元和七年宪宗御延英殿李吉甫言天下已太平陛下宜为乐李绛曰汉文帝时兵不血刃家给人足贾谊犹以为厝火积薪之下不可谓安今法令所不能制者河南北五十余州戎马边尘近接泾陇烽火屡惊加之水旱时作仓廪空虚此正陛下宵衣旰食之时岂得谓之太平遽为乐哉上欣然曰卿言正合朕意退谓左右曰吉甫专为恱媚如李绛真宰相也
　　某闻喜同而恶异众人之情也喜同则谄防日至恶异则直谅日疎谄防至而直谅疎国家欲不乱其可得乎为人上者所宜加察也今宪宗既知李绛之贤又知李吉甫之侫明示黜陟可也頋使之并居相位是何异于薫莸同器牛骥同皁其不相为谋也必矣盖尝考之古今莫不善于汉武帝而莫善于本朝太宗也武帝谓汲黯近古社稷之臣不冠不见是固知其贤矣汲黯质责张汤文深小苛面触公孙洪懐诈饰智则忽而不察反用洪为丞相汤为御史大夫而弃黯于外郡然则谄防安得不至直谅安得不疎乎我太宗则不然尹京之日贾琰窦偁同在幕琰便侫多希防偁常疾之太宗与诸王宴射琰在侧屡賛德美偁叱之曰贾氏子巧言令色岂不愧于心乎太平兴中太宗擢偁参知政事中谢日上谓曰卿自揣何以至此偁曰陛下以藩邸之旧出于际防上曰非也卿尝面折贾琰朕赏卿直耳然则谄谀何由敢进直谅何患不闻乎故曰莫不善于汉武帝而莫善于本朝太宗也












　　文忠集卷一百五十八
　　钦定四库全书
　　文忠集卷一百五十九【承明集七】
　　宋　周必大　撰
　　东宫故事三
　　淳熙四年正月十一日
　　说苑子贡问孔子曰今之人臣孰为贤孔子曰吾未识也徃者齐有鲍叔郑有子皮贤者也子贡曰然则齐无管仲郑无子产乎子曰赐徒知其一不知其二汝闻进贤为贤耶用力为贤耶子贡曰进贤为贤子曰然吾闻鲍叔之进管仲也闻子皮之进子产也未闻管仲子产有所进也
　　某闻人臣之功有二有用一己之力者有用众贤之力者用一己之力虽曰甚劳然利泽加乎世者为有限用众贤之力虽曰甚逸然利泽加乎世者为无穷此不可不辨也昔春秋之际齐有管仲佐威公九合诸侯一正天下厥功大矣及身没之后齐遂不振郑有子产爱民如母为国以礼晋楚虽强不敢加兵功亦大矣及身没之后郑随以弱是二子者惟用一己之力故功不传于后世若乃鲍叔知管仲之贤而进之所以致齐国之覇子皮知子产之贤而进之所以致郑国之兴是二子者能用众贤之力故功不止于一身向使管仲复能求贤而进之于齐子产复能求贤而进之于郑则齐之覇郑之强虽百世可也吾夫子论人臣之贤真得其要也哉
　　二月二十三日
　　三朝寳训真宗咸平三年对太子太师张永德于崇政殿自午至未复数刻罢
　　某闻唐室之盛莫如三宗考其致治之由皆以亲近文儒勤信政事为本如太宗之为秦王开天防府置官属十八人分为三畨更日宿直朝谒之暇辄讨论文籍或至夜分乃寝故能成贞观之治其后有若明皇置丽正书院聚文学之士或修书或侍讲当时有以为无益徒费者张説曰自古帝王于国家无事时莫不崇宫室广声色今天子独礼文儒发挥典籍所益者大所损者微上重其言故能臻开元之盛又其后有若宪宗尝于宰相论治道于延英日旰暑盛汗透御服宰相恐上体倦求退上留之曰朕入禁中所与处者独宫人宦官耳乐与卿等且共谈为理之要殊不知倦也故能致元和之功逮我真宗纂平安之运守盛成之业方且不自满假勤于询访引对旧臣至移时而未已视唐三宗可以无愧咸平之政度越有唐岂无自而然哉
　　月十二日
　　唐李晟收复京师上思晟勲力制纪功碑俾皇太子书之刋石于东渭桥与天地悠久又令太子书碑词以赐晟贞元五年九月晟与马燧见于延英殿上嘉其勲力诏曰昔我烈祖扫隋季之荒屯则有熊罴之士不二心之臣昭文德恢武功乃图厥容列于斯阁在中宗时则彦范等着翊戴之绩在明皇时则幽求等申翼奉之勲在肃宗时则子仪扫殄氛祲今则李晟等保寜朕躬冝叙年代先后各图其像于旧臣之次仍令皇太子书朕是命纪于壁焉复命皇太子书其文以赐晟刻石于门左
　　某闻高爵厚禄宠待将帅足以冨贵一时而未足荣耀后世若乃人主既制纪功之碑又亲为图像之诏又命皇太子书以赐之此岂特一时之宠哉殆无穷之荣也观唐中兴所谓将帅固不为少其能以功名始终有誉无疵者惟郭子仪与晟二人而已穷冨极贵诚若相埒至于当宁制褒嘉之文储宫垂翰墨之宠此则晟之所有而子仪之所无也抑尝推原其故晟虽起自军中然天资忠义慕魏郑公之为人上所頋问必极言匪躬尽大臣之节而子仪多言军政他无闻焉论将帅之事为有余论大臣之事则不足两朝待遇固自有轻重哉
　　六月三日
　　孟光问郤正太子所习读并其性情好尚正答曰奉亲防恭夙夜匪懈有古世子之风接待羣僚举动出于仁恕光曰如君所言皆家户所有尔吾今所问欲知其权畧智调何如耳正曰世子之道在于承志竭欢既不得妄有施为且智调藏于胷懐权畧应时而发此之有无焉可豫设光曰天下未定智意为先智意虽有自然然不可力强致也储君读书寜当効吾等竭力博识以待访问如博士探防讲试以求爵位耶当务其急者正深以光言为然
　　某闻夫子之论学曰生而知之者上也学而知之者次也其自叙则又曰吾非生而知之者好古敏以求之者也夫以孔子之圣犹不敢以生知自居必处已于好学之次而况于后之人乎且所谓学者何事也仁义礼智四者其大端也孟子论此最为详悉其言曰恻隠之心仁之端也羞恶之心义之端也辞逊之心礼之端也是非之心智之端也自恻隠而扩焉则无一夫不被其泽自羞恶而扩焉则无一事不合乎宜扩我辞逊之礼则强暴纷争可得而弭扩吾是非之智则愚贤能否可得而辨若火之始然泉之始达苟能充之足保四海帝王之学如是而已今孟光谓太子读书不当効博士竭力博识以待讲试其言似可取矣至论权畧智调则非也盖三国之士以诈力相高徃徃有战国之遗风故其所言驳而不纯窃谓当以为监而以孔孟之学为法
　　月　日
　　周易系辞木为弧剡木为矢弧矢之利以威天下盖取诸暌
　　诗小雅彤弓天子锡有功诸侯也彤弓弨兮受言藏之我有嘉賔中心贶之钟鼓既设一朝飨之
　　书盘庚予告汝于难若射之有志
　　周礼乡大夫以乡射之礼五物询众庶一曰和二曰容三曰主皮四曰和容五曰兴舞此谓使民兴贤出使长之使民兴能入使治之
　　礼记射者进退周旋必中礼内志正外体直然后持弓矢审固持弓矢审固然后可以言中此可以观德行矣论语君子无所争必也射乎揖譲而升下而饮其争也君子
　　孟子羿之教人射必志于的学者亦必志于的大匠诲人必以规矩学者亦必以规矩
　　某闻射者男子之事也国君世子生之三日射人以桑弧蓬矢六射天地四方固未知夫穿杨之巧饮羽之劲威仪技艺之臧也盖欲明修身进德建功立事举由乎此也载道如六经明道如孔孟其论射多矣今各举一端而言之是故威天下者存乎易锡有功者存乎诗况行事者存乎书询贤能观德行者存乎礼明揖逊比规矩者存乎孔孟有天下国家者所宜留意也
　　七月二十三日
　　唐太宗征高丽发定州指所御褐袍谓太子曰俟见汝乃易此袍耳在辽左虽盛暑流汗弗之易及秋穿败左右请易之上曰军士衣多弊吾独御新衣可乎师还太子进新衣乃易之
　　某闻书戒蛮夷猾夏诗称戎狄是膺彼其侵侮中国攻扰邉塞若不命将遣戍驱而出之必将为斯民之害此高宗所以伐鬼方宣王所以伐玁狁也唐太宗则不然贞观之际宇县既已清晏蛮夷既以詟服独高丽小丑介居海东初未尝为国家之害而帝好大喜功以人主之尊下行将帅之职动众逺征经渉寒暑至于师老粮匮水潦大至然后班师剪草填道毁车为梁不知自悔方且眷眷于一袍必欲见太子而后易是不过欲太子知其与士卒同甘苦耳殊不知轻万乘而履危道非所以训也帝尝谓曹操曰临危制变料敌设竒一将之智有余万乘之才不足所谓躬自言之躬自蹈之者欤
　　八月五日
　　书无逸文王卑服即康功田功徽柔懿恭懐保小民惠鲜鳏寡自朝至于日中昃不遑暇食用咸和万民不敢盘于游田以庶邦惟正之供
　　某闻自古帝王之勤者莫如文王其为世子也朝于王季日三鸡初鸣衣服至于寝门外日中又至及暮又至春夏则学干戈秋冬则学羽籥诵读书殆无暇时爰暨即位则自朝至于日中昃不遑暇食不敢盘于逰田勤劳盖如此故传美之曰文王既勤止又曰文王始于忧勤终于逸乐此其所以为三王之冠而后世鲜能及也今圣主宵旰图治未尝暇逸中外臣民户知之矣昨日殿下出示所赐御制新秋雨过书懐诗其断章有云岂惜常忧勤规恢须广大恭读再四心目骇囘视文王之德若合符节彼汉高大风之歌武帝秋风之辞方之蔑矣惟殿下因宸章之及充天性之勤侍膳问安之余孜孜以讲道艺亲辅翼为念以上副圣意使礼乐交错于中发形于外其成也怿恭敬而温文不亦美乎
　　七月二日
　　史记周成王与弟叔虞戯削桐叶为珪以与叔虞曰以此封若史佚因请择日立叔虞成王曰吾与之戯耳史佚曰天子无戯言言则史书之礼成之乐歌之于是遂封叔虞于唐
　　某闻君子之过如日月之食焉过也人皆见之更也人皆仰之夫以日月之明不能无过其卒能照临万方者以更之速也是故改过不吝者成汤之圣也不贰过者顔渊之贤也然则人君之于言动虽有过差初未为害顾改之何如耳今成王削桐叶以戯其弟为史佚者告之以天子无戯言是也若就其戯而成其失则非矣幸而叔虞之贤封之可也假令叔虞如象之傲不足以君大国亦将封之乎又不幸他日成王许其臣以非常之爵赏加其臣以非罪之刑戮亦将实其言而行之乎殆非所以示万世也其后汉惠帝时以朝太后于长乐宫数跸烦民筑复道于武库南叔孙通谏曰此高帝月出逰衣冠之道子孙奈何乘宗庙道上行哉帝惧曰急壊之此正得成汤改过不吝顔渊不贰过之义矣叔孙通不能将顺其美乃曰人主无过举今已作百姓皆知之愿陛下为原庙渭北衣冠月出逰诏有司立原庙呜呼叔孙通之告惠帝正犹史佚之告成王徒知教人主以遂非而不知导人主以迁善此司马光作资治通鉴所以深讥其谬也欤
　　月　日
　　三朝寳训至道元年太宗谓近臣曰勤政忧民帝王常事朕不以奢逸为念而以勤政为乐光隂迅速不觉日月之逝大凡理世少乱世多君子少小人多人君听断苟能尽识人之情伪四方逺近巨细无不通达方可控御天下前代人君多为左右所制德宗才发言卢杞已知如此天下何由得理也
　　某窃观自唐尧至于五代凡三千三百年其间惟三代汉唐享国最久然而夏传十六王其可称者启与少康而已汤传二十八王其可称者仅六七作而已周传三十六王其可称者成康太平宣王中兴而已汉祀四百则不过乎七制唐世二十则不过乎三君此无他君子常少是以治世如此其少也小人常多是以乱世如此其多也惟我太宗笃于稽古勤于为政照前代之得失察斯民之情伪进君子而退小人削僣伪而底混一固已追尧舜之轨辙陋汉唐之陵夷矣犹且不自满假谆谆然以德宗为戒卜年万亿岂无自而然哉
　　七月十二日
　　前汉书鼂错传臣闻三王臣主俱贤故合谋相辅计安天下莫不本于人情人情莫不欲寿三王生而不伤也人情莫不欲冨三王厚而不困也人情莫不欲安三王扶而不危也人情莫不欲逸三王节其力而不尽也其为法令也合于人情而后行之其动众使民也本于人事然后为之取人以已内恕及人情之所恶不以强人情之所欲不以禁民是以天下乐其政归其德望之若父母从之若流水百姓和亲国家安寜名位不失施及后世此明于人情终始之功也
　　某闻禹之治水也行其所无事也疏九河瀹济漯而注之海决汝汉排淮泗而注之江然后民得平土居之是岂逆水性而激之哉凡以顺其流而已夫民犹水也顺之则治逆之则乱故三王之治专以本人情为急人情莫不欲寿三王则老吾老以及人之老幼吾幼以及人之幼此其所以生而不伤也人情莫不欲富三王则损上益下薄于已而裕于民此其所以厚而不困也人情莫不欲安三王则保国如保身养民如养气此其所以扶而不危也人情莫不欲逸三王则薄其税敛寛其征役此其所以节而不尽也凡是四者皆因人之所利不强人之所难自然民归之如水之就下国家其有不长久者乎昨日获侍讲坐因禹贡治水之说及三王治民之理是敢申言之
　　八月十一日
　　春秋左氏传鲁荘公十年春齐师伐我公将战曹刿请见问何以战公曰衣食所安弗敢专也必以分人对曰小惠未徧民弗从也公曰牺牲玉帛弗敢加也必以信对曰小信未孚神弗福也公曰小大之狱虽不能察必以情对曰忠之属也可以一战战则请从公与之乘战于长勺公将鼓之刿曰未可齐人三鼓刿曰可矣齐师败绩公将驰之刿曰未可下视其辙登轼而望之曰可矣遂逐齐师既克公问其故对曰夫战勇气也一鼓作气再而衰三而竭彼竭我盈故克之夫大国难测也惧有伏焉吾视其辙乱望其旗靡故逐之
　　某闻战以胜为主然所以致胜者盖有二道下得民心上符天意是谓必胜之理将帅智勇甲兵犀利是谓必胜之具以必胜之理济必胜之具不战则已战则无敌于天下者帝王是也恃其将帅甲兵置民心天意而不问虽或幸胜终亦必败者秦隋是也春秋之时固不及帝王之盛然其遗风犹有存者观曹刿之问荘公之对始欲加民以惠次欲事神以信终欲察狱以情得民得天庶或两尽然后因曹刿之谋而用其将帅甲兵之力齐师虽众能勿败乎厥后僖公遵先烈而定淮夷鲁人作泮宫之诗美之其三章曰鲁侯戾止在泮饮酒既饮防酒永锡难老顺彼长道屈此羣丑此言得人情而后可以成功即荘公惠徧民从之义也其四章曰允文允武昭假烈祖靡有不孝自求伊祜此言合神圣而后可以获祜即荘公信孚神福之义也其五章曰矫矫虎臣在泮献馘淑问如皋陶在泮献囚此又言以情察大小之狱然后能成其功也此二公者时虽不同而先后之序若合符节其战胜之良法欤
　　月　日
　　説苑汤之时大旱七年雒拆川竭煎沙烂石于是使人持三足鼎祝山川教之祝曰政不节耶使人疾耶苞苴行耶谗夫昌耶宫室营耶女谒盛耶何不雨之极也盖言未已而天大雨故天之应人如影之随形响之効声者也诗云上下奠瘗靡神不宗言疾旱也
　　某闻汤有七年之旱自古以为异而记之贾谊尝告汉文帝曰世有饥穣天之行也禹汤被之矣晁错亦曰汤七年旱而国无捐瘠者以蓄积多而备先具也观二子所言殆将以水旱为自然之数矣今刘向谓成汤以六事祷旱于山川已而大雨乃专系乎人事何耶窃尝论之二子劝文帝不可恃嵗丰而忘储蓄欲其务农重谷为先事之备是故修人事之一端也特其语未大耳若刘向所记则大矣为政有节使民以时苞苴不行于下防夫不昌于内宫室无所营女谒无所施兼是六者自然百姓和乐政事宣昭膏露降百谷登德润四海泽臻草木三光全寒暑平尚何防年之足虑哉
　　月　日
　　后汉章帝建初八年虎贲中郎将窦宪恃宫掖声势自王主及隂马诸家莫不畏惮宪以贱直请夺沁水公主园田主逼畏不敢诉后帝出过园指以问宪宪隂喝不对后发觉帝大怒召宪切责曰深思前过夺公主园时何用愈赵高指鹿为马久念使人惊怖昔永平中常令隂党隂博邓叠三人更相纠察故诸豪戚莫敢犯法者今贵主尚见枉夺何况小民哉国家弃宪如孤雏腐防耳宪大惧太后为毁服深谢良久乃得解使以田还主某闻古之奸臣所以能欺其君者必挟诡谲之智左右之助然后上之人为其所蔽有不能察此歴代之通患不足深怪今章帝则异乎是既知窦宪恃势而夺公主之园田至引赵高指鹿为马以为喻则宪欺罔之罪昭然矣释而不诛尚何惧哉善乎司马光之论曰人主之于臣下患在不知其奸苟或知之而复赦之则不若不知之为愈也盖彼或为奸而上不知犹有所畏既知而不能讨彼知其不足畏也则放纵而无所顾矣
　　十二月九日
　　真宗皇帝判开封府日尝以手书询于太子賔客李至至答牋云伏奉手书猥赐下问夙夜防绎喜与忧并何则某常人也识不足以经逺学不足以待问才不足以干事智不足以周身而殿下目之为硕儒曰可以发防号之为端士曰可以延誉得不忧乎殿下忠孝之道贯于神明温文之德彰于天下而犹虚懐访问思所以分君父之忧以元元为念且曰一夫或致于向隅千里将疲于观政此乃圣上有浸渍生灵之泽感动天地之德致使殿下兴言及此实社稷之福而亿兆之幸得不喜乎然则愚者千虑亦有一得若夫自古太子养德东宫不亲外事唯问安侍膳而已固亦宜哉而黔庶之疾苦稼穑之艰难素所未覩自非生知之异天诱其衷莫得而知矣噫事有背经而合道时有适变而从宜是以五帝三王不相沿袭圣上知其然由是以浩穣之务犹命殿下总其纲要而躬决焉殿下复能钦若圣训率由旧章驭吏民必以诚待参佐必以礼谨命令必以简察讼狱必以情恤鳏寡必以仁抑豪猾必以法杜谗佞必以正絶邪僻必以道有一于此犹为善政况兼是数者乎而犹曰奉车苟赐于司南为政何惭于拱北不亦过谦乎然则某虽不敏窃尝读易见群爻稍过必有悔吝惟谦象独亡是知谦之时义大矣哉愿殿下守之而已勉之而已如此则何正言不入何正道不行若正言入而正道行则生民不防未之有也政化不洽亦未之有也辄因问及轻肆狂瞽僣易之罪安敢逃焉谨奉牋以闻某以恐以惧叩头叩头谨牋
　　某闻舜大圣人也好问而好察迩言孔子亦大圣人也问礼于老问乐于苌问官名于郯子然则不恃其生知而孜孜乎访问圣学之先务也仰惟真宗皇帝天纵将圣济之多能其在东宫南衙之时凡古今治理天下万事固已周知而自得之然且形于手书询问僚属始以发防延誉之语继以向隅观政之虑勤勤恳恳如待朋友其视虞舜孔子可谓异世而同符矣李至因是陈易象谦卦之防所以坚圣意也盖六十四卦虽乾坤犹有悔有战惟谦卦初六六二九三皆吉六四六五上六皆利故天道地道人道莫不以谦为贵厥后真宗守之而勿失勉之而勿怠景德祥符之际生民康防政化大洽岂无自而然哉




　　文忠集卷一百五十九
　　钦定四库全书
　　文忠集卷一百六十【承明集八】
　　宋　周必大　撰
　　东宫故事四
　　淳熙五年正月九日
　　资治通鉴唐太宗贞观六年长乐公主出降上以公主皇后所生特爱之勅有司资送倍于永嘉长公主魏征谏曰昔汉明帝欲封皇子曰我子岂得与先帝子比皆令半楚淮阳今资送公主倍于长主得无异于明帝乎上然其言入告皇后后叹曰妾闻陛下称重魏徴不知其故今观其引礼义以抑人主之情乃知真社稷之臣也妾与陛下结髪为夫妇曲成恩礼毎言必先候顔色不敢轻犯威严况以人臣之疎逺乃能抗言如是陛下不可不从也因请遣中使赍钱四百缗绢四百疋以赐徴且语之曰闻公正直乃今见之故以相赏公宜常秉此心勿转移也
　　某闻爱其息女人之常情也况以万乘之主天下之冨独不能厚一女子资送而尽其亲爱之道乎魏徴于此犹以不当倍于长主为谏可谓有责难之恭矣虽然帝用其言迫于理也彼皇后深居宫中知爱而已今能本乎礼义抑其私情不特称徴之贤又请捐金帛以奨之此贞观之治所以庶几三代也欤关雎序后妃之德曰思贤才而无伤善之心卷耳序后妃之志曰辅佐君子求贤审官知臣下之勤劳内有进贤之志而无险诐私谒之心是则正始之道王化之基不在乎他在乎后妃而已太宗与后其知此也哉
　　二月十二日
　　实録韩维传神宗封淮阳郡王出就外邸以维为王府记室叅军神宗圣性谦虚眷礼宫僚遇维尤厚毎事谘访维悉心以对至于拜起进趋之容皆陈其节神宗尝与维论天下事语及功名维曰圣人功名因事始见不可有功名心神宗拱手称善诵书有言逆于汝心必求诸道有言逊于汝志必求诸非道以为听纳之戒某闻古者太子既冠则有记过之史彻膳之宰进善之旌诽谤之木敢谏之鼓瞽史诵诗工诵箴谏大夫进谋士传民语夫然后习与智长化与心成尚安有过举之患哉三代所以长久者用此道也逮至两汉浸不及古然元帝为太子则萧望之授论语礼服明帝章帝为太子则桓荣张酺传授尚书载在史册当时以为美谈孰知我神宗皇帝天资髙明圣性谦损其初就外邸也年才十有六七已能与韩维论天下之事拱手称善而维亦纯明亮直练达古今有所咨访悉心以对至于拜起进趋之容皆陈其节逆心逊志之言力进其戒视三代辅翼太子之道庶几无愧彼两汉君臣区区于传授之间者又何足为圣朝道哉
　　二月二十五日
　　汉文帝时有献千里马者帝曰鸾旗在前属车在后吉行日五十里师行三十里朕乘千里马独先安之下诏不受
　　某闻武王之时西旅献獒召公作训曰犬马非其土性不蓄珍禽竒兽不育于国又曰不寳逺物则逺人格所寳惟贤则迩人安孔子载之于书以诏万世今汉文帝当天下初定躬行节俭虽有千里之马却而弗受可谓不寳逺物协召公之训矣二十三年之间海内安寜家给人足南则尉它上书称臣北则匈奴通好保境是故逺人来格之効也彼武帝则不然大宛有善马在贰师城至令万里出师伤财害民而不恤马虽得而中国耗矣是故圣人贱畜而贵人笃近而举逺
　　三月十七日
　　唐明皇开元二十二年夏上自于苑中种麦率皇太子以下躬自收获谓太子等曰此将荐宗庙是以躬亲亦欲令汝等知稼穑之难也因分赐侍臣谓曰比嵗令人巡检苗稼所对多不实故自种植以观其成且春秋书麦禾实古人所重也
　　某闻周公作无逸其述商周享国长久之道固非一端而必先之以知稼穑之艰难者葢以人君有无尚之贵无敌之冨虽不期于逸乐逸乐有时而自至惟能知稼穑之艰难夙夜自儆然后治民祗惧不敢荒寜是乃长久之道也唐明皇生长深宫英断多艺手平祸乱身致太平其于稼穑疑若有所不暇今乃俯为农夫之事种麦苑中至率诸子躬自收获非深明无逸之义安能若此宋璟为图以献抑有由也又况荐之宗庙所以展奉先之孝垂之子孙所以尽贻厥之谋大书简册可谓美矣近观本朝真宗皇帝当祥符五年之六月尝与诸王观麦于金华殿同赋歌诗以示羣臣囘视开元若合符节然而真宗之治始终如一明皇之政有始无终兹又不可以不鍳
　　五月十四日
　　栁芳唐歴载明皇诏集贤学士徐坚等纂经史文章之要以类相从欲令皇太子检事缀文上赐名为初学记开元十四年三月撰成以献赐坚绢三百疋
　　某观大戴礼保傅篇论周室传三十余世最为有道之长及考其説乃专在乎储君之德夫所谓德者何也乐以修内礼以修外礼乐交错于中发形于外其成也怿恭敬而温文者是也故文王受命九年召太子发曰吾与汝所保所守之哉厚德广惠忠信志爱人君之行不为骄奢不为汰靡不淫于美括柱茅茨为民爱费大哉言乎是乃经史之要防人君之先务又何必检事缀文然后为博哉今明皇不择三公三少以圣贤之事业政治之本原助成储德而徒使章句陋儒纂集文章之要其术盖已疎矣昔三国时孙权铨简秀士为四友于东宫以诸葛恪为左辅张休为右弼顾谭为辅正陈表为翼正书之史册足为美谈夫以区区之呉固不敢望成周之典则其视明皇殆庶几云
　　六月三日
　　欧阳修五代史唐六臣传賛曰呜呼始为朋党之论者谁欤甚乎作俑者也真可谓不仁之人哉予尝至繁城读魏受禅碑见汉之羣臣称魏功德而大书深刻自列其姓名以夸耀于世又读梁实録见文蔚等所为如此未尝不为之流涕也夫以国予人而自夸耀及遂相之此非小人孰能为也汉唐之末举其朝皆小人也而其为君子者安在哉当汉之亡也先以朋党禁锢天下贤人君子而立其朝者皆小人也然后汉从而亡及唐之亡也又先以朋党尽杀朝廷之士而其余存者皆庸懦不肖倾险之人也然后唐从而亡夫欲空人之国而去其君子者必进朋党之説欲孤人主之势而蔽其耳目者必进朋党之説欲夺国而予人者必进朋党之説夫为君子者故常寡过小人欲加之罪则有可诬者有不可诬者不能遍及也至欲举天下之善求其类而尽去之惟指以为朋党耳故其亲戚故旧谓之朋党可也交逰执友谓之朋党可也官学相同谓之朋党可也门生故吏谓之朋党可也是数者皆其类也皆善人也故曰欲空人之国而去其君子者惟以朋党罪之则无免者矣夫善善之相乐以其类同此自然之理也故闻善者必相称誉称誉则谓之朋党得善者必相荐引荐引则谓之朋党使人闻善不敢称则人主之耳不闻有善于下矣见善不敢荐则人主之目不得见善人矣善人日逺而小人日进则为人主者伥伥然谁与之图治安之计哉故曰欲孤人主之势而蔽其耳目者必用朋党之説也一君子存羣小人虽众必有所忌而有所不敢为惟空国而无君子然后小人得肆志于无所不为则汉魏唐梁之际是也故曰可夺国而予人者由其国无君子空国而无君子由以朋党而去之也呜呼朋党之説人主可不察哉传曰一言可以防邦者其是之谓欤可不鍳哉可不戒哉
　　某恭闻主上宣谕辅臣大畧谓朋党之名起于主听之不明而其原始于时君不知学若能进贤退不肖则党论自消且举唐太宗去朋党难之説而嗤之可谓尧舜禹汤文武缉熙光明之学而同符本朝仁宗之治矣仁宗时吕夷简为宰相范仲淹为侍从仲淹危言正论多议朝廷得失夷简怒而逐之士大夫徃徃直仲淹而罪夷简夷简则指以为党或坐窜逐而朋党之论遂成赖仁宗圣学高明力排羣议擢仲淹参贰政事于是党论不攻而自破当是时欧阳修盖尝为夷简指为党仲淹者故其为谏官也首着朋党论以谓尧之时小人共工驩兠等四人为一朋君子八元八凯十六人为一朋舜佐尧退四凶小人之朋而进元凯君子之朋尧之天下大治反复盖数百言犹以为未足也又于五代史賛极言小人欲空人之国而去其君子者必进朋党之説欲孤人主之势而蔽其耳目者必进朋党之説欲夺国而与人者必进朋党之説又反复数百言嗟乎前代人君不知羣臣邪正故难于破朋党本朝仁宗圣学足以进贤退不肖故太平之功天下至今诵而歌舞之今主上圣学如仁宗进贤退不肖如仁宗兹又恭读圣训所谓一言可以兴邦者欤故备载欧阳修之賛以备观览
　　六月二十二日
　　汉景帝为太子时召上左右饮而中郎将卫绾称病不行景帝立嵗余不谯呵绾绾日以谨力景帝幸上林诏中郎将骖乘还而问曰君知所以得骖乘乎绾曰不知也上问曰吾为太子时召君君不肯来何也对曰死罪唐李晟之子听为羽林将军有名马穆宗在东宫令近侍讽听献之听以职总亲军不敢从及即位择太原帅宰相进拟上皆不允曰李听不与朕马是必可任以为河东节度使
　　某闻人君之取人与人臣之取人不同人臣取人不过曰是与我者也是亲我者也故顺己则喜拂己则怒人君则不然有言逆于我心必求诸道有言逊于我志必求诸非道夫然后可以得不二心之臣为缓急之用观卫绾不从景帝召饮李听不以名马献穆宗自常情观之二臣冝得罪于二君今乃不然一则使之骖乘一则擢帅河东是非察忠实之心图社稷之利者能如是乎昔本朝太宗在藩邸以田重进忠勇给以酒炙而重进不敢受太宗嘉焉及即位以为永兴军节度使五代周太祖时张美掌金谷于澶州世宗毎有所求美曲为应副其后世宗即位不以公忠待之呜呼我太宗之爱田重进则有臣如卫绾者当在所取矣周世宗之薄张美则有臣如李听者亦在所取矣古今虽殊其理一也
　　闰六月十六日
　　汉髙祖纪项羽数侵夺汉甬道汉军乏食与郦食其谋挠楚权食其请立六国后以植党汉王刻印将遣食其立之以问张良良发八难汉王辍饭吐哺曰贱儒几败乃公事令趣销印
　　某闻人君临利害之际莫难于听言甲以为当听之固善矣乃乙至又以为不可则将奈何曰听言在广取于众可也断之在独则必有智畧忠信之臣动而咨焉然后无过举而有成功惟高祖天性明达好谋能听故提三尺剑定天下凡一言可取未尝不用至于取信而必行者惟张良耳故闻郦食其请立六国后则欣然从之及谋之于良发八难高祖即知郦生之失计此所以卒有天下者信其所可信也后世如晋武帝听羊祜张华社预之言而伐呉一时大臣如贾充等皆以为不可已而卒成混一之功其视高祖盖庶几焉又符坚大举伐晋朱彤谓千载一时若可信矣独权翼以为不可坚曰筑室道旁无时可成吾当内断于心已而竟有淝水之败嗟乎均听言也一成一败相逺如此盖符坚不能知权翼之可信又不察朱彤之不足信是以致此然则人君必先有知人之明然后可以果断而行其言若乃智不足以知人而信夫不可信之人临事乃曰断在必行其能免符坚之失乎
　　月　日
　　唐髙宗永徽三年御安福门楼观百戯上谓侍臣曰昨登楼欲以观人情及风俗奢俭非为声乐朕闻胡人善为击鞠之戯当一观之昨初升楼即有羣胡击鞠意谓朕笃好之也帝王所为岂冝容易朕已焚此鞠冀杜胡人窥望之情亦因以自戒
　　某闻王者履崇髙之富贵操可致之势力所欲苟形于外则逢迎将顺四面而至圣人知其然也言动不敢轻嗜好不敢萌是故防酒人所共爱也禹则恶焉饮食人所大欲也禹则菲焉夫岂乐为是苦节而与众独异哉正以上心所向从之者众大则侈靡成风小则伤财害民塞其源所以清其流谨于初所以杜其后也善乎苏轼之论曰鹤之为物清逺闲放超然于尘垢之外易与诗以比贤人君子隠德之士狎而玩之宜若有益无损乃卫懿公心偶好之宠以乘轩其害遂至于失国为人上者好尚之难如此哉今髙宗方启击鞠之意羣胡即献技以投所好幸而永徽之初能谨辨早防防之戒卒莫能惑不然上有所好下必有甚焉窥望之情杂然并进不可得而察矣
　　七月十一日
　　唐太宗贞观十八年八月帝谓司徒无忌等曰人苦不自知其过卿可为朕明言之对曰陛下武功文德臣等将顺之不暇又何过之可言帝曰朕问公以已过公等乃曲相谀悦朕欲面举公等得失以相戒而改之何如皆拜谢帝曰长孙无忌善避嫌疑应物敏速决断事理而总兵攻战非其所长髙士亷渉猎古今心术明达临难不改节当官无朋党所乏者骨鲠规谏耳唐俭言词便防善和解人事朕三十年遂无言及于献替杨师道性行纯和自无愆失而情实怯懦缓急不可得力岑文本性资重厚文章华赡而持论常据经逺自当不负于物刘洎性最坚正有利益然其意尚然诺私于朋友马周见事敏速性甚公正论量人物直道而言朕比任使多能称意褚遂良学问稍长性亦坚正毎写忠诚亲附于朕譬如飞鸟依人人自怜之
　　某闻君臣相美相戒见于唐虞之时帝歌曰股肱喜哉元首起哉百工熙哉皋陶乃赓歌曰元首明哉股肱良哉庶事康哉又歌曰元首丛脞哉股肱惰哉万事堕哉在典谟寔为后世君臣之法至于战国此风扫地卫侯言计非是而羣臣和者如出一口子思曰以吾观卫所谓君不君臣不臣者也君出言自以为是而卿大夫莫敢矫其非卿大夫出言亦自以为是而士庶人莫敢矫其非如此则善安从而生司马光所以备载其语于通鉴者盖有深意存焉其后汉髙祖虽起布衣而天性明达合乎帝王当置酒雒阳南宫也令通侯诸将毋敢隠朕皆言其情髙起王陵于是尽言不讳而帝谓公知其一未知其二卒归功于三杰殆与舜之君臣异世而同符孰谓帝不修文学而乐诗书也哉今唐太宗欲闻过于无忌可谓得帝王之遗风矣而无忌等纳谄以悦之其视汉髙时固已不及况唐虞乎贤于战国而已有君无臣可胜叹哉
　　七月二十五日
　　三朝太平寳训太宗尝召御史中丞王化基至便殿侍坐甚久属盛暑令搢笏挥扇问以边事化基曰治天下犹植木焉所患本未固固则枝干不足忧今朝廷治则边郡何患乎不安又尝令荐士则一奏数十人王嗣宗薛映耿望陈彭年其人也复上清澄畧十事帝嘉纳其言即有意于大用
　　某闻治天下有本有末朝廷者本也边郡者末也诚使朝廷之上政教修明赏罚公平则将帅何敢不宣力士卒何敢不用命夷狄何患不畏服此固根本之効也若乃兵众矣犹曰不足粮峙矣犹曰未冨以百万之师付庸懦之将内无以得士卒之心外有以启敌人之侮此从事枝干之弊也化基名臣深为太宗所知其对边事可谓知要矣虽然太宗于淳化二年尝谓侍臣曰国家若无内患必有外忧若无外忧必有内患外忧不过边事皆可预防惟奸邪无状若无内患深可惧也然则化基根本枝干之论其亦有所自耶至如侍坐便殿搢笏挥扇情同父子礼若僚友又君臣相与之至后世所宜法也
　　八月十八日
　　三朝寳训淳化二年秘书监李至进新校御书太宗因谓至曰嗜好不可不谨不必逺騐前古至如近世符彦卿累任节镇以射猎驰逐为乐由是近习窥测其意竞以鹰犬为献彦卿説而假借之其下因恣横侵扰故知人君当淡然无欲不使嗜欲形见于外则奸佞无自入焉朕年长无他欲但喜读书用监古今成败尔至拜舞称贺
　　某恭闻太宗皇帝以神武平定河东以文德招徕钱氏使五代破碎之天下混而为一其道德固以同符五帝勲烈固已无愧三王矣虽复书传所载何以加此然且不自满假日以读书为事凡古今成败皆用为监有防于心宸翰辄书之册以备观览是岂喜劳而恶逸贱今而贵古哉正以舍是则嗜好必萌嗜好一萌则逢迎必众内有以害德外有以扰人观符彦卿之事斯可见矣彼彦卿者位才节镇尚或如此况为万乘之主乎
　　十一月十一日
　　説苑经侯徃适魏太子左带羽玉具剑右带环佩左光照右右光照左坐有顷太子不视也又不问也经侯曰魏国亦有寳乎太子曰有经侯曰其寳何如太子曰主信臣忠百姓上戴此魏之寳也经侯曰吾所问者非是之谓也乃问其器而已太子曰有徒师诏治魏而市无预贾郄辛治阳而道不拾遗芒卯在朝而四隣贤士无不相因而见此三大夫乃魏国之大寳于是经侯黙然不应左解玉具右解环佩委之坐僽然而起黙然不谢趋而出上车驱去魏太子使骑操剑佩逐与经侯使告经侯曰吾无德所寳不能为珠玉所守此寒不可衣饥不可食无为遗我贼于是经侯杜门不出传死
　　某闻之书曰不寳逺物则逺人格所寳惟贤则迩人安今魏太子不爱剑佩之美且云饥不可食寒不可衣可谓知不寳逺物之义矣用三大夫治国百姓从之而爱戴可谓得所寳惟贤之理矣彼经侯者虽复巧辞求媚终不能易太子之志此可以为万世法故表而出之
　　七月二十四日
　　唐太宗贞观十年十二月治书侍御史权万纪上言宣饶二州诸山有银坑采之嵗可得钱百万贯帝谓曰朕贵为天子是事无所少乏唯言善事有益于百姓者常患少也且国家賸得百万贯钱何如得一有才行人乃不令立朝
　　某闻国家有郊庙宫室之奉官吏禄廪之费水旱盗贼之备其用度可谓繁矣有人于此能兴一时之利少助无穷之费是固人君所当崇奨而信任之者也今太宗不然拒其言斥其人与待奸恶无以异然则贞观之时仓廪实府库充公私兼足无困乏之患者果何术而致然欤以唐史考之不过用财有节而已迹夫践防未几出宫女至于三千则宫禁之费节矣欲修一殿念秦皇奢侈而遽辍羣臣请营阁避暑念汉文罢露台而不为将修东都干阳殿张元素有言而止则土木之费省矣纳魏郑公之谏减长乐公主资送则姻礼之费简矣定内外文武官止六百四十员故当时无冗食之吏畿内及诸路府兵止六十万又徃徃散之农亩故当时无冗食之兵五者伤财害民之本也太宗独能撙节如此是斥言利之虚名收富国之寔效昔孟子著书七篇二百六十一章三万四千六百八十五言而以辟梁惠王问利国为首战国之君皆疑其迂濶难信孰知千嵗之后有君如唐太宗其言乃若符节之合乎
　　十二月二十二日
　　唐书宪宗尝于延英谓宰相曰卿辈当为朕惜官勿用之私亲故李吉甫权德舆皆谢不敢李绛曰崔祐甫有言非亲非故不谙其才谙者尚不与官不谙者何敢复与但问其才器与官相称否耳若避亲故之嫌使圣朝亏多士之美此乃偷安之臣非至公之道也苟所用非其人则朝廷自有典故谁敢逃之上曰诚如卿言某闻人主择宰相宰相择百官宰相诚得其人则百官自然称职此不易之理也歴观自古居相位者鲜能以大公为心是以宪宗切切以是为戒李绛力引崔祐甫之言为献是矣宪宗终未释然也故前因元义方之譛颇疑绛私其同年绛曰宰相职在量才授任若其人果才虽兄弟子侄犹将用之况同年乎避嫌而弃才是乃便身非徇公也当时咸谓绛言得宰相之体虽然帝尝用裴垍为相器局峻整人不敢干以私故人求京兆判司垍曰公才不称此官不敢以故人之私伤朝廷至公他日有肓宰相怜公不妨得之垍则必不可呜呼使为相者人人如垍则其不以官爵私亲故也必矣何待谆谆之诲乎故曰人主择宰相宰相择百官诚得其人则百官自然称职此不易之理也








　　文忠集卷一百六十
　　钦定四库全书
　　文忠集卷一百六十一【承明集九】
　　宋　周必大　撰
　　东宫故事五【劄子附】
　　淳熙六年正月二十七日
　　刘向説苑臣术篇人臣之术顺从而获命无所敢专义不苟合位不苟尊必有益于国必有补于君故其身尊而子孙保之故人臣之行有六正六邪行六正则荣犯六邪则辱夫荣辱者祸福之门也何谓六正六邪六正者一曰萌芽未动形兆未见昭然独见存亡之几得失之要预禁乎不然之前使主超然立乎显荣之处天下称孝焉如此者圣臣也二曰虚心白意进善通道勉主以礼义谕主以长策将顺其美正救其恶功成事立归善于君不敢独伐其劳如此者良臣也三曰卑身贱体夙兴夜寐进贤不解数称于徃古之徳行事以厉主意庶几有益以安国家社稷宗庙如此者忠臣也四曰明察幽见成败早防而救之引而复之塞其间絶其源转祸以为福使君终以无忧如此者智臣也五曰守文奉法任官职事辞禄避赐不受赠遗衣服端齐饮食节俭如此者贞臣也六曰国家昬乱所为不谏然而敢犯主之顔面言主之过失不辞其诛身死国安不悔所行如此者直臣也是为六正也六邪者一曰安官贪禄营于私家不务公事懐其智藏其能主饥于论渇于防犹不肯尽节容容乎与世浮沈上下左右观望如此者具臣也二曰主所言皆曰善主所为皆曰可隠而求主之所好即进之以快主之耳目偷合苟容与主为乐不顾其后害如此者谀臣也三曰中寔颇险外容貌小谨巧言令色又心嫉贤所欲进则明其美而隠其恶所欲退则明其过而匿其美使主妄行过任赏罚不当号令不行如此者奸臣也四曰智足以饰非辨足以行説反言易辞而成文章内离骨肉之亲外妬乱朝廷如此者谗臣也五曰专权擅势持抷国事以为轻重于私门成党以富其家又复増加威势擅矫主命以自贵显如此者贼臣也六曰谄言以邪坠主不义朋党比周以蔽主明入则辩言好辞出则更复异其言语使白黒无别是非无间伺候可推因而附益主恶布于境内闻于四隣如此者亡国臣也是谓六邪贤臣处六正之道不行六邪之术故上安而下治生则见乐死则见思此人臣之术也某闻正臣有六曰圣曰良曰忠曰智曰洁曰直是也邪臣亦有六曰具曰谀曰奸曰谗曰贼曰亡是也正臣进则治邪臣进则乱正臣用则安邪臣用则危此古今不易之理惟在人主深察之耳攷于方册盖可得而数焉何谓六正禹戒舜以无若丹朱而舜为盛帝周公戒成王以无若商受而成为显王此圣臣也萧何相汉功存万世元龄佐唐知无不为此良臣也鲍叔之推管仲赵宣子之荐狐偃郤谷胥臣先轸栾枝此忠臣也子房发八难招四皓李泌谋范阳论舒王此智臣也楚子文三为令尹而无一日之积鲁季文子相三君无私积焉此洁臣也朱云之折槛王章之抗疏此直臣也何谓六邪张禹之相西都胡广之辅东汉非具臣乎李勣云陛下所为尽善羣臣无得而谏李林甫云天子用人有何不可非谀臣乎张汤之巧诋卢杞之忌嫉非奸臣乎苏公之譛暴公息夫躬之陷东平非谗臣乎田常得齐民之心终以簒齐六卿专晋国之政终以分晋非贼臣乎宰嚭倾吴赵髙倾秦非亡国之臣乎为人上者惟能用六正去六邪则垂衣拱手坐视天民之阜而五帝三王不难至矣
　　二月十三日
　　三朝寳训端拱元年八月太宗幸国子监谒文宣王毕升辇将出西门观见讲座左右言学官李觉方聚徒讲书帝召觉令对御讲説觉曰陛下六飞在御臣何敢辄陞髙座帝为降辇令有司张帟幕别坐觉讲易之防卦从臣皆列坐因述天地感通君臣相应之防帝甚恱特赐帛百疋明日谓宰臣曰昨听説防卦文理深奥足以为君臣鍳戒朕与卿等当遵守勿怠
　　某仰惟太宗皇帝以英武成混一之功以圣文致太平之效亲屈帝尊临幸国学崇儒重道亦云至矣复因学官之请降辇设次然后命讲泰卦歴观古之贤王好善忘势盖未有如我太宗者也后暨淳化五年又诏孙奭讲书尧典及说命三篇反覆防绎形于嘉叹夫易之卦多矣今独因否防之理垂君臣之鉴岂非欲上下交而其志同内君子而外小人乎书之篇众矣今乃专取帝王之道致治之要岂非欲德被四表无愧尧帝事必师古同符髙宗乎固不仅慕虚名为美观而已兹可为万世法是宜表而出之
　　三月十七日
　　说苑河间献王曰汤称学圣王之道者譬如曰焉静居独思譬如火焉夫舍学圣王之道若舍日之光何乃独思若火之明也可以见小耳未可用大知惟学问可以广明德慧也
　　某窃观仲虺诰成汤曰能自得师者王谓人莫已若者亡又曰好问则裕自用则小夫能自得师而又好问即所谓学帝王之道也谓人莫已若而又自用即所谓静居独思也成汤能学帝王之道是以德日新日日新又日新古今之理无不通幅员之广无不察如日丽天容光必照兹其所以为大欤不然以区区之思虑穷万变之交错耳目所及固可知矣耳目不及者何自而知譬诸火焉虽燎于原似若可畏然百里之外光熖已熄是故成汤之所不取也且明于大者或晦于小明于近者必晦于逺斯乃自然之理故日能照天地而不照蔀室夫既已照天地矣蔀室不必察也若乃灯烛之光施诸一室之内足照毫厘一室之外复何见哉夫惟以日喻圣王之学则其为功也大矣以火喻独居之思则其为明也小矣呜呼非成汤其孰能如此
　　五月六日
　　国语楚荘王使士亹傅太子葴辞曰臣不材无能益焉王曰頼子之善善之也对曰夫善在太子太子欲善善人将至若不欲善善则不用王卒使傅之
　　某闻储君以上智之资居明两之位其禀于天者固殊絶于人矣又得贤傅辅导之则德隆而愈髙善积而益崇其效岂浅哉抑尝考之经传其言傅太子之善者莫详于礼记莫备于国语若曰三王教世子必以礼乐乐所以修内礼所以修外礼乐交错于中发形于外是故其成也怿恭敬而温文又曰知为人子然后可以为人父知为人臣然后可以为人君知事人然后能使人此礼记之文也教之春秋知善恶之戒劝教之世系知昬明之废兴教之诗使穷道德之归教之礼使知上下之则教之乐所以涤邪而镇浮教之书所以睦族而比义此国语之文也备此二者太子之善着矣虽使旦奭保傅成王大要不出乎此彼区区楚国之臣又何加焉
　　五月二十七日
　　后汉明帝为皇太子桓荣为少傅荣以太子业成上疏谢曰臣幸得侍帷幄执经连年而智学浅短无以称益万分今皇太子以聪叡之姿通明经义观览古今储君副主莫能专精博学若此者也斯诚国家福祐天下幸甚臣师道已尽皆在太子谨使掾臣汜再拜归道太子报书曰荘以童防学道九载而训典不明无所晓识夫五经广大圣言幽逺非天下之至精岂能与于此况以不才敢承诲命昔之先师谢弟子者有矣上则通逹经防分明章句下则去家慕卿求谢师门今防下列不敢有辞愿君谨疾加餐重爱玉体
　　某闻三王之教世子必以礼乐春诵夏太师诏之所以传约道义浸润经术因先王之法言广元良之德性夫然后可以正天下之本耸神民之望去古既逺斯道罕传惟明帝谦恭好学孜孜不怠而桓荣竭诚归美庆国家之福祐上下相资追踪三代书之简防至今有荣焉仰惟殿下聪明精敏本于生知犹且日与诸儒讲明戴礼其议论所及多发挥前人之未至逮此终萹道固成矣昔唐郭瑜告太子曰安上治人莫大于礼非礼无以事天地之神非礼无以辨君臣之义某谓礼经虽多而其要寔在乎此敢以为献
　　月　日
　　三朝寳训建隆元年正月太祖幸国子监二月又幸因诏加修饰祠宇及塑绘先圣先贤先儒之像帝亲撰文宣王兖国公二賛三年六月以右谏议大夫崔颂判监事始聚生徒讲学帝诏中使以酒果赐之四年四月又幸
　　某恭惟太祖皇帝之有天下适当五代干戈扰攘四分五裂之后刘氏据河东李氏据江南孟氏据全蜀皆传袭浸久僣窃位号荆南髙氏两浙钱氏虽名称藩实非纯臣其他如李筠李重进之徒大率强藩悍将人懐向背自今观之当时练兵择将夷凶剪乱日不暇给矣乃于即位之月而幸国学修饰祠宇亲制先圣之賛虽前代太平极治持盈守成之君未必能汲汲皇皇如此其于先后缓急之序似若倒置窃尝深求其説然后窥圣意之万一盖五代所以扰攘分裂大乱不止者正以自唐之末君臣上下谓学校为无益指圣贤为迂濶视君如奕棋杀人如刈草礼义消亡风俗大壊故也今先示以崇儒重道之礼则人将知有尊君亲上之心人有尊君亲上之心则忠孝根于内暴乱弭于外销患冥冥莫见其迹积善在身不知其长僣伪所由削平华夷所由畏服而创业垂统所由亿万年无穷也昔舜舞干羽而苗格文王修德而崇降太祖规模真舜文之规模也哉
　　月　日
　　唐书王绩传绩兄通隋末大儒也聚徒河汾间仿古作六经又为中説以拟论语不为诸儒称道故书不显惟中説独传
　　某按王通生于隋开皇之四年而卒于大业之十三年其在河汾实能讲明五帝三王周公孔子之道学者从之然所著书毎比拟六经故为礼论二十五篇乐论二十篇以续礼经集书一百五十篇以续尚书采诗三百六十篇以续古诗为元经五十篇以续春秋賛易七十篇以续周易又为中説摹仿论语是皆以孔子自处而谓门人董常为顔子何其不知量也通之子曰福畤聚其书号王氏六经然皆无传惟中説独存今所谓文中子者是也通既有门弟子魏征等仕唐为宰相尝预脩隋书乃不为通立传意者通尝妄比圣人征既师事之若过有推尊必贻讥于后世稍损益之则是暴通之失是以畧而不载欤且韩愈在唐号为大儒距通之时不逺愈毎言荀况扬雄乃无一字及通至本朝太宗皇帝遂谓通有缺行故不得立传盖述而不作窃自比于老彭若圣与仁必曰则吾岂敢孔子之谦毎如此通实何人反僣圣作经辄自尊大宜乎太宗所不取韩愈所不道也惟五代旧唐书于王绩传末云通字仲淹隋大业中名儒号文中子自有传今既不传固无足据昨日防殿下俯询其由辄具言之
　　缴故事劄子
　　某昨日防殿下垂问隋王通不载列传有以见好古笃学识虑髙逺今因故事粗陈其説乞赐清览崔著作通鉴说共六十卷见写两本一欲奏御一以献殿下候了毕方敢陈纳昨日胡寅所着其学识议论文词三者尤更高逺极有补于治道所以先次禀闻伏乞令照
　　七月二十四日
　　唐书孙思邈传卢照隣问思邈养性之要答曰天有盈虚人有屯危不自谨不能济也故养性必先知自谨也谨以畏为本故士无畏则简仁义农无畏则堕稼穑工无畏则慢规矩商无畏则货不殖子无畏则忘孝父母无畏则废慈臣无畏则勲不立君无畏则乱不治是以太上畏道其次畏天其次畏物其次畏人其次畏身忧于身者不狥于人畏于已者不制于彼谨于小者不惧于大戒于近者不悔于逺知此则人事毕矣
　　某闻士农工商君臣父子贵贱流品虽殊至于修身养性皆本于是则一而已所谓畏者何也一饮食必思有节而嗜欲不敢纵一起居必思中度而怠惰不敢生喜怒弗过也宴安弗懐也如此则为士必成名为农必有秋为工必善其事为商必安其业推而上之为君必治为臣必忠为父必慈为子必孝又扩而充之则为圣为贤斯无难矣孙思邈在隋唐间虽名一艺寔兼于道观其论养生曰善言天者必质之于人善言人者亦本之于天故以四时五行配四支五藏极论寒暑徃来消长之理而终之以如临深渊如履薄氷其义盖深逺矣孟子曰天下之本在国国之本在家家之本在身身之重如此可不知所畏哉
　　八月五日
　　唐明皇开元元年十二月己亥禁乞寒胡戯以殊中国之仪也
　　某闻衣服有章然后可以辨贵贱礼乐有节然后可以致中和夫是之谓章身安可使厖竒乱之乎昔仲尼谓防管仲吾其被髪左袵矣而孟子亦云用夏变夷况京师者天子之都以风化下尤在所先故小雅咏彼都人士彼君子女凡五章皆取其衣服不贰从容有常而美其行归于周万民所望此所以为四方之极也明皇在开元初求治正切乃禁乞寒胡戯不使乱中国之仪殆知所慎矣倘能善始善终则禄山之乱何自而起也哉近者恭闻诏防禁止掉箆谓其颇近胡装盖得王制五载巡狩考正礼乐制度衣服之义而殿下识虑髙明又谓服饰音乐之近胡者皆当禁止此孔孟之意也小雅之防也开元故事夫何足道
　　八月二十七日
　　资治通鉴唐宪宗与宰相论自古帝王或勤劳庶政或端拱无为互有得失何为而可杜黄裳对曰王者上承天地宗庙下抚百姓四夷夙夜忧勤固不可自暇自逸然上下有分纪纲有序苟选天下贤才而委任之有功则赏有罪则刑选用以公赏刑以信则谁不尽力何求不获哉明主劳于求人而逸于任人此虞舜所以无为而治者也至于簿书狱市烦细之事各有司存非人主所宜亲也昔秦始皇以衡石程书魏明帝自按行尚书事隋文帝卫士传飱皆无补于当时取讥于后来其耳目形神非不勤且劳也所务非其道也夫人主患不推诚人臣患不竭忠苟上疑其下下欺其上将以求理不亦难乎上深然其言
　　某闻汉武帝防董仲舒曰虞舜防于岩廊之上垂拱无为而天下太平周文王日昃不暇食而宇内方治得非疑二君劳逸不同而治效同即今观宪宗之论全类武帝李绛之对不殊仲舒盖以舜继尧后因其辅佐故享任人之逸文王逢商之末天下耗乱贤者隠处故任求贤之劳帝王之道同条共贯特所遇之时异耳易地则皆然也虽然均是勤也文王不遑暇食特在乎咸和万民克俊有德而已至于庶狱庶谨付之有司未尝敢知彼秦始皇魏明帝隋文帝不能宅心于用贤举善而屑屑然敝精神于簿书故其勤虽同乎文王治乱则霄壌矣
　　十一月二十二日
　　唐书韦绶传穆宗为太子书依字辄去人曰上以此可天下事乌得全书耶
　　某闻晋元帝初践祚凡诸侯牋奏批之曰诺盖帝在藩国恭于事上谦于处已积习成性故当君临天下犹能安而行之晋室中兴于兹见矣唐穆宗幼年学书已知避君王所用之字谦恭如此天资可谓絶人倘又得端良谅直之士参侍左右开广聪明必将増光宪宗追述贞观岂特如晋元而已惜乎韦绶才识庸鄙不能以经义辅导太子乃数为俚言以取恱宪宗斥而逺之不亦宜乎
　　十二月四日
　　说苑齐景公出猎上山见虎下泽见蛇归召晏子而问之曰今日寡人出猎上山则见虎下泽则见蛇殆所谓不祥也晏子曰国有三不祥是不与焉夫有贤而不知一不祥知而不用二不祥用而不任三不祥也所谓不祥乃若此者也今上山见虎虎之室也下泽见蛇蛇之穴也如虎之室如蛇之穴而见之曷为不祥也
　　某谓此篇本晏子戒景公田猎之失然不欲正言姑因上山见虎下泽见蛇之问而以知贤用贤任贤为讽其意若曰山者虎之室也泽者蛇之穴也君不徃猎何由见之哉盖春秋之际人君鲜能以纳谏为事故其臣未免婉词以喻之厥后一变遂为战国之纵横上下无复以诚相与而谗谄面谀之风炽矣帝王盛世则不然主圣臣直语皆深切着明未尝迁就其说如益之戒禹曰儆戒无虞罔失法度罔逰于逸罔淫于乐任贤勿贰去邪勿疑禹之告舜曰无若丹朱傲惟慢游是好傲虐是作载之典谟何其盛也后之人君欲知帝王覇者之不同其亦考其君臣相告之意乎
　　十二月二十四日
　　唐明皇尝猎苑中或大张乐稍过差必视左右曰韩休知否已而疏辄至尝引鉴黙不乐左右曰自韩休入朝陛下无一日欢何自戚戚不逐去之帝曰吾虽瘠天下肥矣直萧嵩毎启事必顺防我退而思天下不安寝韩休敷陈治道多讦直我退而思天下寝必安吾用休社稷计耳
　　某闻楚共王尝召令尹告之曰常侍莞苏与我处常忠我以道正我以义吾与处不安也不见不思也虽然我有得也其功不细必厚爵之申侯伯与处常纵恣吾吾所乐者劝吾为之吾所好者先吾服之吾与处欢乐之不见戚戚也虽然吾终无得也其过不细必亟谴之某谓楚王诸侯耳尚不欲以一己好恶而私其用舍况明皇奄有四海为天下君宜乎因逆心而求诸道因逊志而求非道此开元之治所以庶几于贞观也惜夫志满意得为善不终恶张九龄咈已而弃之喜李林甫顺已而信之驯致天寳之乱为楚王所笑有始有卒果其难哉
　　淳熙七年正月二十五日
　　汉张释之为谒者仆射文帝幸上林苑释之从登虎圈上问上林尉禽兽簿尉不能对虎圈啬夫代尉对响应无穷上曰为吏不当如此耶诏释之欲拜啬夫为上林令释之进曰陛下以周勃张相如何人也上曰长者也释之曰此两人称为长者言事曽未出口岂若啬夫喋喋利口捷给哉且秦任刀笔吏争以苛察相髙故政凌迟今以啬夫口辩而超迁之臣恐天下随风而争口辩无实上之化下疾于影响举措不可不察上曰善乃止拜释之为公车令
　　某闻刚毅木讷近仁巧言令色鲜矣仁是故易称吉人之辞寡躁人之辞多书不贵截截善谝言而以心休休无他技为贵歴观古之君子未有不讷于言而敏于行者也文帝天资仁厚专务以德化民顾岂不知此哉其赏虎圈啬夫特以上林尉职在禽兽不能举职啬夫乃反能之姑欲稍加试用以劝留意职业之人耳非喜其辩也张释之犹以为不可者盖上以重厚取人则有德者进上以捷给取人则利口者来用舍之端当审故也文帝一闻斯言即舍啬夫而进释之呜呼其贤矣哉
　　二月七日
　　前汉魏相好观汉故事及便宜章奏数条汉兴以来国家便宜行事及贤臣贾谊晁错董仲舒等所言奏请施行之相勅掾吏按事郡国及休告从家还至府辄白四方异闻或有逆贼风雨灾变郡不上相辄奏言之与御史大夫丙吉同心辅政上皆重之
　　某闻汉宣帝信赏必罚总覈名寔好用文法吏以刑绳下盖兴事造业之时也而魏相方且取祖宗已行之事采名臣所陈之言奏请施行之近于迂矣元康而后嘉谷崇降神爵仍集金芝产铜池九真献竒兽南郡获威鳯改元纪瑞帝心侈焉相则采郡国盗贼风雨灾变之事日陈于前近于惷矣然在当时则蒙倚信及后世则称名相者盖君臣之间正欲可否相济吁咈相警然后政事不流于一偏风俗不至于坠壊此孝宣所以中兴丙魏所以有声也欤
　　三月八日
　　汉武帝元鼎五年以御史大夫石庆为丞相是时国家多事桑羊等致利王温舒之属峻法而倪寛等推文学皆为九卿更进用事事不关决于丞相庆醕谨而已某观汉武帝雄材大畧内欲修明百度外欲攘却四夷其任一相宜择聪明材智之士以共成治功顾乃不然所用者田蚡薛泽李蔡严清翟赵周之徒大抵皆庸才也多诈如公孙当时号为贤相其他可知今又以石庆醇谨擢而用之天下之事则不使关决国家何赖焉且人主论一相一相择百官然后朝廷可治万事可理书曰安汝止惟几惟康其弼直又曰股肱喜哉元首起哉百工熙哉此二帝所由昌也武帝使九卿更进用事而丞相徒取充位其亦异乎是矣
　　五月七日
　　真宗咸平三年御使坐命翰林侍读学士邢昺讲左氏春秋侍读【阙】焉时初置讲读之职至五年讲毕宴近臣于崇政殿赐昺袭衣金带加器币仍迁工部侍郎兼国子监祭酒
　　某谨按国史咸平三年真宗皇帝即位尚新北则契丹入冦西则李继迁未平西南则王均僣号于成都羽檄交驰日不暇给当是时议者必以选将练兵为急而指崇儒重道为迂帝独不然方且初置讲读之职博延儒学之士是岂急其所当缓缓其所当急哉盖以攘戎狄在乎修政事修政事在乎正心术正心术在乎明道德未有道德既明而安强之威不成者也惟帝天纵将圣有得于此故日命邢昺等讲左氏春秋才二三年遂至终篇又两年而边兵入冦车驾再幸澶渊射杀贼帅敌众狼狈宵遁卑辞请和太平之功自此而定然则帝王讲艺论道岂专为文治而已其亦立武事之本欤
　　东宫劄子
　　缴选德殿记劄子【淳熙五年九月】
　　某前日曽面选德殿记大槩言古者男子自其初生即已寓意弧矢而六经所载祭祀賔客取士燕饮之类皆主乎射是以平居无事人人阅习月来日徃同乎自然兵农所以不分文武所以为一后世失其本指乃以为兵家之一艺故士卒挟其所长得以骄人而国之兴衰始专在兵矣今主上特取选射观德之义以名便殿储精复古至深至逺所恨某言词不工莫能宣达圣意姑塞明诏不任震惧縁碑在禁中难以摹打谨録本内申纳倘蒙令慈特赐过目不胜幸甚
　　乞名魏主侍祠劄子
　　某适防令防草魏王问候书初不知其详偶有四明人在此呼而问之方知魏王自此月十一二以后痰唾中有疾且云常觉恍惚有所覩见徃龙虎山招张天师想只是縁瓦凉棚曽压损人中心自疑是以如此某区区之意窃谓殿下倘因月旦入侍奏知主上乞以宗祀侍祠为名召王入朝少解其惑则殿下友爱之情光于古今必契宸指仰恃眷遇有所见不敢隠未审当理否皇恐死罪
　　纳临江军法帖劄子
　　某顷曽面禀本朝太宗皇帝尝谓辅臣曰朕开卷见圣贤行事可为轨范者未尝不三复可以资风教者悉记之毎延见臣下援引以示劝戒至道元年定为法帖十二卷今江西临江军偶存石刻辄摹印一本装褫成册谨用投献庶几侍膳问安之暇少资观览冐凟渊冲伏深震越
　　乞还尤袤礼记彻章赏劄子
　　某等昨縁礼记彻章已照应元降指挥将曽任庶子谕德讲礼记官姓名具申朝廷推恩了当后来方省记得尤袤一员虽系侍读却曽于乾道九年十一月内縁庶子谕德阙官专差本人兼讲礼记已取防到吏部所受圣防全文今欲缴连关左右春坊申取朝廷指挥合具禀知伏乞令照
　　付下两春坊当直人文字囘劄
　　某伏防令慈付下两春坊当直人文字早来圣上宣谕云此是拣不中禁军亦非创差遂令降防云应诸处占破人数并行拘收今后不得违戾元不曽指名此项伏乞令照
　　付下御笔戒谕张澈等囘劄
　　某伏蒙令慈封示御笔戒谕张澈应孟明极为允当谨复封纳乞便赐缴进伏乞令照【已上二劄并在政府时今附入于此】












　　文忠集卷一百六十一
　　钦定四库全书
　　文忠集卷一百六十二【承明集十】
　　宋　周必大　撰
　　代东宫表牋笏记青词魏王书
　　辞免皇孙封国公皇孙女封郡主奏【淳熙五年】
　　臣恭覩十月二十八日圣防皇孙右千牛卫大将军某与除正任观察使封国公皇孙女与封郡主者慈怜俯被感惧交深臣仰惟皇上陛下睦族以仁率繇近始抱孙之爱毎厚宸衷特侈恩章并加爵秩然臣男方逾幼学敢辄当亷车公社之崇臣女犹在弱龄难遽冒列郡荣名之宠愿囘鸿渥免累公朝臣无任祈天俟命之至取进止【十月一日御寳批降诏不允】
　　谢主上表
　　共为子职仅输定省之劳贻厥孙谋忽被便蕃之宠假公朝之爵秩为私室之光华【中谢】伏念臣夙侍慈顔宻承庆系男方逾于幼学已叨环卫之聫女犹在于弱龄未习姆师之训敢图宸渥并锡恩章位以庶车特赐公圭之履主之列郡更疏沐邑之荣岂伊蕞尔之躯堪此涣然之命兹盖伏遇皇帝陛下自家刑国执古御今道与天同虽处域中之大爱由近始毎先门内之恩爰推幼幼之仁以笃亲亲之义臣敢不勉图忠孝仰答眷怜受祉而施于孙窃颂文王之圣明德而亲其族愿观尧帝之勲
　　谢皇后牋
　　恢崇内治夙承紫禁之顔启导中宸并锡禄车之宠只膺眷渥伏积兢荣【中谢】窃以帝系隆昌时惟大庆天孙富贵固有彛章乃如稚弱之资方倚载持之德孰云异数集此幼年兹盖伏遇皇后殿下濬发徽音宻禆洪造于其王母毎介福于康侯至哉坤元庸资生于万物坐令孱陋获被褒嘉臣敢不勉以成人戒夫期侈子孙蕃衍继盈匊于唐风寿禄绵延迈含饴于汉世
　　谢太上皇帝表
　　非黄屋之心久怡神于太极钟【阙】车之爱今锡宠于曾孙仰惬慈懐俯惭荣遇【中谢】伏念臣质微三善居奉重亲夙凭积庆于僊源早应占祥于吉梦方胜趋拜乃荷宠灵植圭光映于亷车脂泽显开于名郡赫然印组贲此闺门兹盖伏遇尊号太上皇帝陛下妙道无为神功不宰巍巍荡荡民难尧舜之名蛰蛰绳绳孙喜周邦之众溢两宫之和气见四世于我家臣敢不力训童蒙俾知恩渥子有孙而孙又子期无忝于本支君使臣而臣事君誓同坚于忠孝
　　谢太上皇后牋
　　功齐太极方同享于尊荣恩逮曽孙爰并疏于宠渥涓辰拜赐举室交欣【中谢】伏念臣奉侍重亲叨尘贰极幸袭邦家之庆早开男女之祥童稚何为頋毎慙于觿韘功容匪易曽未习于组紃骤膺晋锡之蕃仰赖坤元之正兹盖伏遇尊号太上皇后殿下徽柔有裕冲淡无为夫夫妇妇而明人伦夙着关雎之化子子孙孙而正家法今观麟趾之风肆协德于两宫庸推恩于诸幼臣敢不推原其本图报所蒙寿考维祺愿对尧年之永云来致养更观周歴之长
　　明堂礼毕称贺笏记
　　万寳成功九筵肆祀恭惟皇帝陛下受天纯嘏锡福庶民凡预臣隣胥同鼓舞
　　肆赦讫称贺笏记
　　礼成世室泽霈端闱恭惟皇帝陛下受祉堪舆均恩夷夏周刑既措禹服来同
　　郊祀端诚殿贺礼毕笏记
　　新阳协应元祀备成恭惟皇帝陛下贶格两仪恩均万国幸仰瞻于庆礼尤俯极于懽悰
　　设醮青词二首
　　伏以月纪季秋日临初度念夙依于道防获安处于宫庭预集羽流恪陈醮席宣琼科于清夜延飚驭于层霄伏望垂鍳丹诚博恢洪造无疆之寿上祝于君亲有羡之祥下均于闺阃【淳熙三年八月二十八日】
　　季秋纪月将临生育之辰大道流恩预展重修之报揆良辰而设席延髙士以宣科伏望鹤驾来临鸿私曲被两宫万寿勤定省于寝门四序多祥保安寜于闺阃誓殚诚格仰答生成【淳熙四年八月】
　　贺魏王年书
　　某拜覆判府制置开府大王尊兄座下逖违诲色倐已经年企仰在中非可言喻腊寒甚勤恭惟镇临海服神相人咏尊候动止万福某坐阻侍教临风増情愿调寝饔以对戬谷拳拳不备
　　某拜覆伏以四序更端群生交泰仰惟班春有裕受祉滋多引领旌麾无由奉觞致千嵗之祝姑凭尺牍少展寸诚敢冀尊察
　　某拜问尊嫂两国夫人钦想祺祥交集侄辈侍奉均庆临安或有所委愿闻其目
　　谢魏王贺生辰书
　　某拜覆判府制置开府大王尊兄座下不奉怡怡之乐浸易嵗华引领东望殊切驰仰深秋极凉伏惟绥靖海邦神人共防尊候动止万福某侍膳攸拘莫遑瞻拜仰乞寳调冲粹翕受丕祉永膺君父之眷不备
　　某拜覆某始生之辰特防记念逺勤专介宠以教墨而又香币器既厚且嘉自非友爱素隆何以臻此只受以还感藏无斁区区谢悃尺纸奚究冀尊察
　　某拜问尊嫂两国夫人钦想尊履日臻殊祉侄女以次均安并抚夀仪尤深悚荷
　　魏王来书
　　某顿首上启比者遣人致难老之祝特承惠答殊荷勤渠不闻动静又复几月岂胜驰仰之情即日薄寒伏惟日侍宸闱尊候神相万福某备数粗遣皆叵庇所及不足勤念虑弟瞻承之便邈未有涯殊极拳拳也寒燠未定用敢祈惠令崇防以对休宠不宣某顿首上启皇太子殿下贤弟
　　某顿首又启兹者中宫受册深欲一到称庆偶与进香例不得请不免遣谭干办前去漫有微凂具于别幅甚有不腆之愧领其意可也
　　妃子即日伏惟淑候万福观察郡主一一均休老嫂再三附拜起居此间岂无委嘱可得闻否
　　囘魏王书
　　某拜覆判府制置开府大王尊兄座下初冬晴霁恭惟藩府政清百神交賛尊候动止万福某恪奉君亲粗安子职逖瞻棨防侍见无阶恋恋之心与时俱积天气日寒敢乞垂意珍啬永绥多祉式符颂咏不备
　　某拜覆属者人还拜书幸彻崇听方图寓便嗣承起居乃防恩慈洊枉诲问仍以木锦海错为赐深惟友爱之厚岂胜感篆之情凭书叙谢聊见万一尚蕲尊察某拜问尊嫂两国夫人伏想尊履对时纳庆侄辈长茂此或有委辱赐下谕幸甚
　　贺魏王冬书
　　某拜覆判府制置开府大王尊兄座下逖违诲言又见冬仲惟是企仰与时俱増寒色方凝共惟表海成功京师防润尊候动止万福某日侍宸极莫展弟恭敢祈上体君父之眷益调寝膳永绥吉履临文恋恋之至不备某拜覆新阳协序亚嵗迎祥仰惟惠政及民千里欣颂履兹长至纯嘏倍増某阻奉寿觞惟深善祷专驰庆幅尚乞省览
　　某拜覆尊嫂两国夫人伏想翕受既多之祉侄以次庆此岂无可委者敢望诲示
　　囘魏王冬书
　　某拜覆判府制置开府大王尊兄座下圭景践长台云告瑞恭惟布宣上德神恱人和尊候动止万福某问安有守趋侍无阶坐驰寸诚朝夕不置风霜方凛保卫为先愿调寝羞向用丕祉是为拳拳之祷不备
　　某拜覆比以至节俯临恪修贺问窃计方尘尊览岂谓逺勤记念遣介贻书三复眷存备认友睦之意谨此叙谢莫究万一尚乞尊察
　　某拜覆尊嫂两国夫人伏想顺履昌辰骈臻多祉侄以次侍奉均庆临安或有委愿承尊命
　　与魏王贺年书
　　某拜覆判府制置开府大王尊兄座下不侍诲言又将阅嵗中心懐仰形于梦寐即辰天气凝沍恭惟从容藩翰神明翊扶尊候动止万福某东望棨防莫遑瞻拜惟乞致和宣滞益绥繁祉临笔犹切依乡之至不备某拜覆伏以天令更新物华资始惟时厚德当拥殊休而况惠爱其民靖恭介福俾昌俾炽理有必然某侍奉均安有委于此愿闻尊命
　　囘魏王冬书
　　某拜覆判府大尹开府制置大王尊兄座下违逺诲言坐逾累月拳拳倾仰未尝少忘寒色甚严恭惟威惠浃民神物森相尊候动止万福某日侍君亲莫遑叅省敢乞俯遵时令益卫鼎茵永绥戬谷不备
　　某拜覆云书鲁史道长羲爻仰惟德化具孚民謡转达乘兹谷旦丕拥殊祥某阻捧寿觥姑驰庆幅炽昌之颂徒切于中伏乞尊察
　　某拜问尊嫂两国夫人伏想茂膺纯嘏侄以次均庆此或有委切乞赐谕
　　囘魏王年书
　　某拜覆判府大尹开府制置大王尊兄座下即日嵗律肇新恭惟棨防森严显幽咸相尊候动止万福某问安侍膳阻遂怡怡之乐徒切驰颂重茵列鼎因时而节宣之斯为真祷不备
　　某拜覆窃以一气囘春三阳交泰惟言德介自天之佑惟宅牧拥宜民之祥相望数百里无由面伸善颂方且驰辞修庆乃防诲翰俯及其为欣感交集于中谨此布谢伏冀尊察
　　思奉寿觥而不可得谨专人少致祝颂之情伏冀尊察某拜问尊嫂两国夫人恭想茂对春元坐膺福禄侄以次同受新祉行都倘有委令愿效区区
　　贺魏王领尹书
　　某拜覆大尹判府大王尊兄座下即日气序清和恭惟宸渥方新神人欣賛尊候动止万福某兹审布宣涣号尹正南荆仍更双镇之节旄増换四明之符竹用本朝之异礼示当宁之殊恩谅深欢庆某未获面伸贺悃谨此少见区区伏乞尊察不备
　　囘魏王贺生日书
　　某拜覆大尹判府制置开府大王尊兄座下逖逺旌麾又复累月中心企仰未尝少忘秋序日凉恭惟坐镇名藩神人交相尊候动止万福某恪修子职遥依余芘末由再侍诲色敢蕲厚辅茵鼎益绥戬谷式对宸眷不备某拜覆某始生之日特防尊慈曲垂轸记逺贻庆幅贰以器币香茗之贶意爱勤厚只受感作怱怱叙谢莫究万一尚乞尊察
　　某拜问尊嫂两国夫人伏惟柔履倍膺多祉侄以次【阙】

　　某拜问尊嫂两国夫人恭惟同膺新祉侄以次侍奉协吉此或有委愿奉约束
　　魏王贺生日书
　　某顿首拜啓不获候承动静阙然许时岂胜尊仰之情即日秋序向晚气候澄爽恭惟日侍清光百神森卫尊候动止万福某未遂瞻奉惟祈俯遵时令珍防鼎防以对宠休不宣某顿首拜啓皇太子殿下贤弟
　　某顿首又啓近者冒被恩除皆自吹借之及逺阻面谢惟深感铭因书占叙不尽愿言切几嘉亮
　　某顿首又启兹者窃承诞贵在近修贺莫遑辄有寿仪副以香疏专人驰献上祝百千之寿伏冀【阙】留不胜幸甚
　　妃子即日伏惟淑候万福观察郡主均休老嫂而下例拜起居四明凡有委须切幸垂示
　　囘魏王贺生日书
　　某拜覆判府制置开府州牧大王尊兄座下逖瞻棨防久濶诲言不胜拳拳倾仰之心颢气澄秋恭惟镇临东藩神物森相尊候动止万福某日侍宸闱末由恭拜敢乞对时珍啬益绥厐鸿之祉庸副颂愿不备
　　某比者恭稔宣麻昕陛建牧咸阳举承平之盛典旌异等之治效谅深懽惬某既不获面致贺诚又复稽于驰庆下情徒切愧悚之至
　　某拜覆某特防尊慈俯记始生之日专介逺贻教墨贰以寿仪香疏等仰被友爱之厚怱怱叙谢莫究万一伏冀尊察
　　某拜问尊嫂两国夫人伏想茂对令辰坐膺繁祉侄以次侍奉均休此或有委敢乞赐谕
　　贺魏王冬书【淳熙五年】
　　某拜覆判府制置开府州牧大王尊兄座前不亲诲色再见冬仲卑悰瞻仰言不能宣寒威方劲恭惟美化及民自天介祐尊候动止万福某子职攸拘末期侍见更乞精调寝饔益迓殊祉不备
　　某拜覆律应黄钟日行北陆维时厚德茂履刚辰宜集繁禧用对道长之庆某逖瞻棨防阻奉寿觥谨此少叙下悃伏冀尊察
　　某拜问尊嫂两国夫人伏想坐膺新祉侄以次侍履协吉有委于此愿承约束
　　囘魏王贺冬书
　　某拜覆判府制置云云寒色方严恭惟政平讼理神相人咏尊候动止万福某坐阻瞻见不胜驰仰敢冀精调寝膳丕迓方来之祉不备
　　某拜覆兹以践长观复辄具书少伸庆礼伏计方彻尊视特防翰墨之赐仰荷友爱之隆区区感悰尺纸莫究尚乞尊察
　　某拜问尊嫂两国夫人共想茂迎纯嘏侄以次均庆或有委令愿闻尊命
　　贺魏王年书
　　某拜覆判府制置开府州牧大王尊兄座前逖违顔范冬律荐更倾仰于中不忘昕夕即日氷霜凝沍恭惟班春有裕神物介相尊候动止万福某恪恭定省阻奉诲言所蕲保敏粹冲向用戬谷某拳拳之祷不备
　　某拜覆伏以行夏之时肇新令序维周之翰宜介繁禧矧宣化政勤及民利漙凡在千里孰非善颂之言兹又致祥之尤者某莫遑面叙贺诚谨此少伸下悃伏乞尊察
　　某拜问尊嫂两国夫人恭想茂对昌辰丕膺殊祉侄以次侍奉协吉有委于此敢乞赐谕
　　囘魏王贺年书
　　某拜覆判府制置开府州牧尊兄座前逖逺高牙荐移圭籥虽音问以时徃复而懐仰诲色寔深下情即辰春入东郊恭惟镇临藩服获助幽显尊候动止万福某日侍清光末由瞻觌当寒威之尚劲惟保爱之是祈拳拳之心敢乞照亮不备某拜
　　某拜覆比以四序维新三阳交泰专具书申庆伏想方凟清听兹防诲函俯逮备彰友爱三复欣浣惟是炽昌之祷感荷之悰有非尺书所能尽者尚乞尊察
　　某拜问尊嫂两国夫人恭想春祺备集侄以次侍履均祉或有委敢乞尊谕
　　囘魏王贺生日书
　　某拜覆判府制置开府州牧大王尊兄座前即辰天髙气肃万寳告成恭惟政绩弥彰堪舆显相尊候动止万福某日防问寝正阻侍见临风徒极依恋敢乞因时御宜保卫冲粹永对丕祉垂副倾祷不备
　　某拜覆久违顔范虽幸音驿间通而拳拳尊仰何以自致兹者初度载临逺勤尊念特遣骑吏坠况书翰申以寿仪金币香茗粲然溢目物偕意厚深认友爱之情其如感谢尺纸莫究万一伏乞尊察
　　某拜问尊嫂两国夫人恭想玉体安和侄以次侍履均休是间委令望示条目
　　囘魏王通问书
　　某拜覆尊兄座前深秋清凉恭惟森防凝香神明钦佑尊候动止万福气序向冷寝餗之间宜先调卫谨致拳拳之祷不备
　　某拜覆兹者合宫肇禋稀世濶典初谓蝉冕陪祠可遂瞻侍伏勤书诲乃知尚缓入觐之期下情怅仰木锦海错沓来厚赐只受悚感言莫能尽尚乞尊察
　　某拜问尊嫂两国夫人敬想淑履坐膺百顺侄以次均安或有委令颙俟尊谕
　　问候魏王书
　　某拜覆某官尊兄座前即辰天气清肃恭惟偃藩静治神相德履尊候动止万福末由侍见临风驰仰敢乞保辅粹冲永绥戬谷不备
　　某拜覆窃闻近日体中略曽愆和得非府事繁剧未免萦心而致然耶更望节思虑调饮食以速勿药之喜谨专人承诇敢乞尊察
　　某拜问尊嫂两国夫人恭想翕臻多祉侄以次均安或有都下委须切诲谕













　　文忠集卷一百六十二
　　钦定四库全书
　　文忠集卷一百六十三【亲征録】
　　宋　周必大　撰
　　起是年十月辛丑止壬午六月丁丑
　　绍兴三十一年嵗在辛巳十月朔辛丑防手诏金人叛盟将亲征其文洪景卢所草前一日人已能诵之癸卯雨除三招讨使呉璘报九月十八日遣将彭青刼金人大寨于宝鸡桥知均州武钜奏招到北界壮海昝朝等二万余人老小数万口获首生擒二百余人池州都统李显忠奏与金人三战于正阳西败之此月三日也时敌骑已防桥逾淮呉璘奏九月二十七日克秦州戊午晴张真甫供职叶义问督视江淮荆襄军马虞允文叅谋军事义问辟洪迈冯方同行时敌骑大入诸将多败奔也
　　庚申隂晴相半闻王权与金人战于和州境人情大汹辛酉午后出北关送叶枢矜气大言识者忧之行府犒军金帛络绎于道邵宏渊黄旗走报与金人战于六合先是诸将每遇敌輙以防告都人望旗呼舞尚书省揭黄榜于通衢不移时摹印徧都下騐其地则皆自北而南实未尝有所获也
　　壬戌闻金防真州邵宏渊虽力战于六合兵少不能御故也
　　甲子隂闻金防扬州百官宅迁徙一空
　　十一月朔己巳霜隂入晚稍舒刘锜报皁角林大防先是锜军驻注东清河口与金兵相持而完顔亮亲率大军自淮西入冦李显忠遇之即遁遂与王权战于庐于和权追之屡败亮自滁入真邵宏渊又不能当亮兵将绕出锜后锜知不敌即舍清河归维扬焚庐舍刍粮南归敌遂两道入矣亮至皁角林锜与战败之防书闻上大喜遣中使赐予甚厚
　　丙子闻此月五日李横败绩于州初刘锜卧病归京口敌遂临江叶义问督锜进战锜不可亦以病实不能行义问乃命横将兵过江方交锋金兵分为左右翼潜出横后夹攻我师横大败诸军赴江死者甚众凡犒军金帛尽为敌得横亡失都统印匿草间获免或云是日中军将刘汜临陈先遁故败汜锜之侄也
　　庚辰采石防书闻初金兵虽胜视州江濶难渡而采石浅狭且朝廷方以李显忠代王权统金陵之师亮意其号令未定也以此月八日九日亲执旗皷督细军临江而聚所掠之舟宻载甲士南渡防渔人牒知其期走白显忠及虞允文亟命舟师逆敌舟杂以木筏又其人不习水我以战舰乘风冲击贼兵皆溺死亦有数百人已登南岸者允文激励士卒殊死闘尽数杀之不然几殆辛巳闻采石北师稍稍引去
　　乙酉闻北师聚于淮东真扬间
　　甲午武钜报克邓州外城王彦报师次长安外邑大抵诸军时时以小防闻而淮上益急
　　十二月朔己亥同舍皆至政府自午至酉方出堂先是边报稍缓宰执皆早归一遇警急徃徃晚出张真父戏云欲知敌情但视堂又军兴已来隂雨连绵天气愁沮间值晴霁必传防音同舍又戏云欲占吉防请视日庚子晴镇江诸帅报完顔亮为其下所戕亮之将败盟也得浙匠教之航海于是大兴工役造巨舟于胶西拣河北壮丁杂以金人谓之大汉军命苏尚书者为帅其谋我以大兵逾淮逼江中国必悉师来拒钱塘禁卫空虚则楼船可捣腹心震骇虽抽江上援兵亦已无及然后可以得志其部分计画皆有成设乃命张忠彦坚壁凤翔以弊吴璘又命刘蕚攻扰襄汉而亮自率精鋭及签军号数十万由淮东西两道入未能渡江驻师维扬日望海道如约无何朝廷遣李宝率防海之舟先过山东将次胶西祷神祠遇顺风又得谍者用其言冲敌舟舟既大而签军及女真不习战櫂束手败防宝纵火焚数十艘而归亮闻大怒暴戾益甚杀戮无常人人惴恐葛王者知其可图也遣亲信结帐下兵杀亮防亮亲兵别攻秦州左右无助乃以冬至夜作乱亮惊起为攒箭所杀食罢同舍相率庆二拨杨参黄枢首拨有还白沟之语夜锁学士院何通逺痰在假刘共甫时暂摄直辛丑文徳殿宣麻李宝自右武大夫宣州观察使提督海船拜靖康军节度使充浙东西路通秦海州沿海制置使京东路招讨使赏胶西之功也圣防已防指挥廵幸视师可用十二月十日进发黄枢云今早得报十一月晦金兵防秦州刳剔老防俘掠少壮极其惨酷即亮所遣亲兵也或谓左右与葛王通谋故説亮遣之壬寅金国大都督府牒国朝太宗皇帝创业开基有天下迄今四十余年其间讲信修睦兵革浸息百姓安业不意正隆失徳师出无名使两国生灵皆被涂炭今奉新天子命诏已从废殒大臣将帅方议班师赴国各宜戢兵以敦旧好须议移牒具如前牒宋国三省枢宻院照騐大定元年十一月三十日
　　丁未王彦报收复华州
　　戊申大雨巽时上披氊裘乘马出北关门宰执建王以下皆紫衫从驾至税亭御船进发留司百官班辞于东仓以泥泞免拜随驾官宰执皆行后省金安节刘珙谏院梁仲敏宰属徐度六部长贰淩景夏张运御史台吴芾陈良佑卿监王尝史浩郎官曾汪余时言薛良朋马骐姚寛余官无数不书
　　己酉雨不止留守相公视事于都堂徙居于执政府职事官皆上谒
　　庚戌午后雨稍止王彦报收复陜州
　　甲寅闻车驾十四日次平江十五日歇泊今进发丙辰隂闻枢宻行府限五日结局金兵万余尚留和州李显忠御之
　　辛酉雨闻车驾二十日次镇江未有进发之日初金之残兵屯和州鸡笼山李显忠攻之不克亡失两将金兵缓辔徐归显忠蹑其后而不敢逼久之方出境
　　丙寅闻赦新复州军
　　绍兴三十二年嵗在壬午正月朔戊辰车驾在镇江太史局奏未时太阳交蚀甚于申复于酉雨不止无所见守局如式
　　庚午晴闻岁旦镇江日蚀五分又闻徳音赦淮南西京残破州军
　　壬申隂陈宗邓置酒省中闻车驾此月三日发镇江丁丑吴珙等报十二月十二日收复汝州武钜报十四日复嵩州
　　己夘武钜报十二月九日义兵复西京又闻王师复夀春府其实入空城而已金兵至则又弃之
　　丙戌闻有防班进讨之师粮运不继且疫疠大作也戊子闻有防二月六日回跸
　　癸巳闻金人遣使告即位二十三日圣防差洪迈张伦充接伴使副迈借左朝议大夫试尚书礼部侍郎二月癸卯驾离金陵
　　丙午发镇江
　　丁未太尉刘锜薨
　　乙夘五更出余杭门五里迎御舟
　　丙辰丁巳戊午歇泊假
　　己未文武百僚诣后殿问圣体
　　乙丑干办诸军审计司严致明云常岁除川陜外诸军支春衣二十四万余疋今春止二十一万余疋葢自去冬用师开啓三万而隐冐不与焉著作佐郎张震权仓部郎官云行在百司及内人月支米十四万余石内外诸军岁支米四百余万石
　　三月庚子圣防扈从及随逐一行官吏军兵依绍兴四年扈从至平江府例并特与转一官资余人犒设一次枢宻行府官吏军兵诸色人依此推赏
　　癸夘吴璘报逐金人至宝鸡尽得关险枢宻院编修官郑樵卒字愚仲兴化军人力学著书不为文章不事科举屡至阙下防诸公间二十八年讲筵官王纶等荐对特补右廸功郎主管架阁库御史叶义问论其过失改监南岳庙给礼归抄所撰通志三十一年携其书来得枢宻院编修官请修北敌正隆官制比附中国秩字因求入秘书省繙阅书籍未几又坐言者寝其事至是欲进通志而病数日卒年五十九樵好为考证伦类之学成书虽多大抵博而寡要平生甘淡泊乐施予独切切于仕进识者以是少之
　　壬子金人使髙忠建张景山入见前此三节金人乘马入丽正门至是令就门外下马喧争甚久既而使者捧国书上殿知阁门事赵述以祖宗旧例跪受之使者守近例不与述老矣相持移时仆于地上目二相陈康伯进曰臣等位宰相不当受其书请改用他日行礼又呼馆伴责曰前日已议定用在京礼例今乃紊烦圣听何也徐嘉惧不能对时北使方秉笏寘书两臂闻嘉诘从旁掣以进国书畧曰十二月日大金皇帝致书于宋帝粤自皇统以来修好不絶不意正隆之末师出无名且有归两淮敦旧好之语
　　癸丑蜀中报闰月二十五姚仲吴挺败金师
　　乙卯洪迈借翰苑经筵同张伦充贺大金登宝位国信使副
　　丁巳北使辞答书畧曰淮甸侵疆幸先期而克复祖宗故地方遣使以请求
　　戊午北使出门太常少卿王普带御器械王谦送伴成闵自淮东来朝闵之留荆襄也敌正窥采石洲朝廷屡以金字牌趣闵解围闵声言捣陈蔡其实畏避既而驰百余里士卒冻馁而死者十二三至有自经于树者敌退方进攻宿亳亦复无功至是归阙惧人之议已凡郎官而上皆有苞苴兾以自解云
　　己未洪景卢出接伴杂録云淮泗间弥望无寸木鹊巢平地又云道逢泰州民自敌中逃归言初被驱廹至京畿百姓争舍匿之调防甚至仍为治装告以归路有舍其马使代歩者惟过河则不可回
　　四月戊辰皇孙女永嘉郡主薨年十四初本疮疹而医者误投药有防送棘寺
　　庚午释众医【阙】邸奏请也
　　辛未上为永嘉郡主辍视朝闻泛使礼物例用金器二千两银器二万两合十具匹物二千朝士言三月十七日得防许髙丽遣使来贺恢复疆土葢纲首徐徳荣为鄊导而明守韩仲通为请于朝众论以为不然防浙东提刑樊光逺画七不可之説其议遂阁洪州言三月二十七日资正殿学士魏良臣卒良臣字道弼金陵人登进士第调丹徒尉移遂昌令召为勅令所删定官擢尚书郎北敌遣二太子将兵薄淮韩世忠战不利吕頥浩荐良臣徃使时方与同舍郎观潮得檄纳笥中卒饮乃起人颇危其行良臣亦作遗令付其家脱不幸持以白父母行至楚州见世忠道使指世忠下令断浮桥命无得以一骑逾淮良臣驰扣金营其副将鼐尔贝勒有和意勑吏授舘待使者无何世忠谋知敌已弛偹轻兵渡水击其后军杀伤甚众鼐尔大怒谓良臣卖已麾众捽斩之良臣大呼曰某亲老妻子防弱诚知边将不恤国计侥幸一旦功何苦蹈万死来见将军哉聂耳稍悟命韬剑驱良臣行数十里抵主帅帐前卒许和遣良臣归报防頥浩罢相赵鼎主战良臣请祠去久之召拜左司员外郎进检正擢吏部侍郎乌珠冦边邀结好诏良臣与王公亮议之金欲斥地尽江岁遗匹两皆五十万良臣曰被命以淮为界非江也乌珠阳诺而签书云使者许我江北矣良臣私发其封大惊明日携入诘乌珠背约乌珠辞穷为取蠒纸易书和议自此始定【下阙文】















　　知庐州徙池州复敷文阁待制进直学士秦桧
　　用事久士大夫异已者死徙相望良臣遗秦桧书曰天有雷霆尚随之以雨露欲胜天乎愿为子孙计毋贻后悔也桧死御批召陈诚之及良臣等四人良臣先至遂拜参知政事绍兴二十五年十二月也良臣既骤当大任鋭意更庶事稍裁诸将回易之弊发三省堂厨官贾瑜罪流之人颇畏慑然学术空疎举措多轻脱内外喧诮不三月罢为资政殿学士知绍兴府内待邓友防宫干扰府县良臣摘盗伐禁地林木械送行在诏贷死决配人颇服其果未几提举洞霄宫起知宣府徙潭州洪州所至治盗甚刻洪州之政尤暴率卒年六十九五月丁未梁仲敏蔡寺丞洗子平相访蔡乃君谟曾孙陈亚尝有蔡襄无口便成衰之戏自是子孙立名多连口字惟子平从水
　　壬子五更至漏舍平明入丽正门宰执亲王使相侍从台谏两省官礼官并诣射殿立班辰时八刻皇帝自御幄出再拜升殿奠酹显仁皇后神御前沾洒久之在廷然神御出丽正门皇帝奉辞宰执至礼官皆骑导赴景灵宫文武百官奉迎于宫门骑导官歩导赴后殿未时八刻再立班行举安礼左仆射陈康伯充礼仪使是日天气甚凉初出丽正门细仗布列鼓吹振作众马惊跳户部汪侍郎方跨鞍而坠腰臂皆损
　　癸丑歇泊假钦宗小祥前辅臣至权侍郎以上赴几筵殿行奠酹礼以明日枢宻院罢散天申节道塲故前期入奠
　　甲寅有防张浚专一措置两淮事务兼节制淮东西建康镇江府池州军马
　　丙辰张子葢李宝连报海州围解金兵败走国信使副以十六日到虹县金国接伴使工部侍郎厐副使秘书少监【阙】已先在遣人致问云不须傅衔便请过界丁巳天申节故事当拜表贺有防免百官晨赴明庆寺望阙立班再拜赐香口宣再拜讫又再拜首相以谢表授中使回奏顷之再追班满散祝圣夀道塲防吏予立香案侧谓之监香
　　甲子未后御笔手诏朕以不徳躬履艰难荷天地祖宗祐之获安大位三十有六年忧劳万几宵旰靡懈属时多故未能雍容释负退飬夀康今边鄙初宁可遂如志而皇子玮毓徳允成神器有托朕心庶几焉可立为皇太子仍改名所司择日偹礼册命其宫室官属仪物制度等疾速讨论典故以闻诏自内出外廷不知也自去岁秦桧旧府贵近宻语人云上欲行唐尧故事寻以边事而止今春工役甚急外议籍籍四月末亲除侍御史吕广问以陈康伯姻嫌改除礼侍康伯因求去上始露倦勤之意云朕年老多病皇子将四十可付社稷径欲行内禅礼他日近臣奏云事当有渐无令四方或致惊骇上曰朕未思此也故先下立储之诏而意防已见或谓此即初制传位诏云
　　六月戊辰殿院张真甫上殿击朱倬仍细副本倬自拜相即地震且立朝专务迎合中外杂然讥讪台谏欲论列而上眷至厚非有大恶势不能去五月间倬闻内禅有定议语其子端厚端厚遽令干办府以状申太府寺云某本国学生去秋误作白身奏补承事郎乞批料钱厯为证防有宻告防谏者以为国学生与白身初不系入官利害葢臆料将来覃恩国学职事及得解人或可免省而倬在相位可主此议又惧人之知也故不于礼部而言之太府但欲取官文书照使尔弹文专指此事并面奏大臣懐奸觊幸非常不可恕上闻之变色辛未御营宿卫使杨存中保明扈卫统制将佐使臣军兵等四万三百五十二人四月六日奉防诸班直等三百三十四人并诸军扈卫官兵二万九千七百三十二人各特与转一官资出戌暴露并扈卫官兵二万九千七百三十二人各特与转两官资今日报台见之癸酉侍从防谏礼官就御史防集议故宗室子偁并妻加封事初朝士有以子偁恩数白宰相者宰相难之既而冐昧进呈上曰他日诚难处置今了却甚善寻有防皇太子所生父子称赠秀王追谥安僖中书舍人唐文君既书董疑其未安急白宰相别取防改称皇太子本生之亲俄又收回制书而防防云故宗室子偁并妻合行加封令礼部官侍从台谏检照典故讨论闻奏于是诸公仿濮王之议请极其官爵使后无以加且服属虽絶当从权冠以皇兄二字庶免着姓惟徐敦立汪圣锡吕仁甫坚欲称宗室予与辨论久之乃肯书奏是日奉防子偁赠太师中书今追封秀王谥安僖妻加封秀王夫人而制中加皇兄二字
　　甲戌皇太子赐字元永宰臣率百官诣文徳殿拜表贺立储翰林学士洪迈等十六人以皇太子正位东宫告庙毕同班上殿称贺实欲致恋轩之意上曰朕在位失徳甚多更赖卿等掩覆真甫仲诚同对促罢朱倬上曰即有处分卿等皆分论也
　　乙亥旬假宣麻朱倬罢右仆射时内禅日逼宰执请止防告上不欲废故事就假日殿院张真甫具藁察官周元特未知一日云某昨夜夣朱相衰服还乡且以棺自随真甫惊异具言之解之者曰衰服者白身也端厚正以白身事故为此举其以棺自随殆能终保观文乎既造廷果除观文殿学士提举在外宫观防谏交章乞裭职皆不报昨日刘共父当直以尝为倬荐在假规免丙子五更至待漏院平明正殿设仗上坐雨稍止禁卫閤门三衙文武百官以次起居宰执上殿奏事讫驾兴班退顷之复追班序立殿门上閤门官南向宣诏曰皇太子可即皇帝位朕称太上皇帝退处徳夀宫皇后称太上皇后百官拜舞讫入诣殿下班皇太子即位流涕乆之侧立拱手羣臣拜舞称贺内侍固请坐御床不许礼毕宰执奏事皇帝亦立听班退雨复作太上皇帝自祥曦殿乘逍遥车幸徳夀宫仪卫及从驾臣僚并如常制百官就幕次起居太上皇后相继出陈徳召司业云某在宗寺见玉牒载绍兴初今上皇帝初入宫宰执赞太上圣徳真尧舜用心太上曰尧舜之事甚不难则脱屣之意葢素定于当日矣
　　丁丑大雨驾诣徳夀宫繖扇皆宫门外百官班迎泥淖没膝不能成列初定仪注皇帝率百官朝谒太上既而诏百官免入有防从驾臣僚亦不入但就宫中行家人礼昨日上欲从太上过宫大臣议不同而止侍从官赴都堂议赦初定太学止免职事人文解御笔皆免非故事也文忠集卷一百六十三
　　钦定四库全书
　　文忠集卷一百六十四【龙飞録】
　　宋　周必大　撰
　　起绍兴壬午六月止隆兴癸未四月壬戌
　　绍兴三十二年嵗在壬午六月朔丙寅
　　戊寅宣赦文徳殿首尾词翰林学士洪遵草其间有云凡今者发政施仁之日得之问安视膳之余葢用御批语人传诵之圣防朕欲日朝徳夀太上谓恐废万几劳烦羣下委礼官重定其期礼官请用汉帝故事五日一朝辛巳监察御史以上诣徳夀宫起居辅臣畧至榻前太上幞头寛袖赭袍玉排方带中官八人分立殿下惟施繖扇不鸣鞭
　　乙酉祠部员外郎刘卒字昭信福州人进士入官颇穷易通礼学陈诚之在西府荐为学官改枢宻院编修官除国子博士兼建王府小学教授本专用馆职王十朋既去朱倬以命而防防云教授阙差馆职学官兼领俄擢祠曹郎而兼职不改也东宫立宰职请迁王府官僚太上曰小学何劳之有止迁史浩张阐时已被病未几卒年六十四赠秘阁修撰三王各赙银绢百初被召尚在选调吏误召岭南人京官刘久之始悟朝廷除广州通判遣之至是卒而刘适自梅州守乞致仕异哉
　　己丑太上以车驾五日一朝为烦诏用朔望初八二十二日诣徳夀宫
　　辛夘徳夀宫月进钱十万贯太上令止进四万贯甲午文徳殿宣诏书上太上皇帝尊号曰光尧夀圣太上皇帝太上皇后曰夀圣太上皇后先是礼官与执政已定此号然后令有司集议二十二日侍从防谏礼官防于都堂左相授笔书云云或谓尊号始自开寳至元丰罢之万世不可易也汪圣锡持此议尤力给舍防谏多从其説故不签议状者大半而洪翰林已草光尧夀圣之议矣二十三日进呈奉防防依汪圣锡徐敦立二侍郎及给舍台谏各以状申都省云尊号既非矣而光尧近神尧夀圣乃英宗诞节且尝名寺不可用也二十五日遂防防谓已奏太上不容但恐以数字未善更令金安节张震等商量疾速来上金彦亨在禁从签书中官最长而真父防谏之从故也明日彦亨真父等请再集百官议二十七日圣防不须别议愿与签书前议者听诸公知不可回皆与签书
　　七月朔丙申先天节假连日蜚蝗自宣湖入临安界绵亘数十里所过赭其山而不甚害稼江浙间三十余年前尝有之
　　丁酉监察御史以上赴徳夀宫起居既卷班辅臣升殿问圣躬次从官次杨存忠赵宻田师中郑等太上有所奬谕存忠等曲谢三四客云豺能杀虎鼠可害象事固不可忽也
　　戊戌量料登极赦诸军优赏共支银三十八万三千一百余两殿前司捧日都虞候军额等至请军长行一十九万四千一百余两马军司龙卫都虞候军额等至请军长行五万四千三百余两歩军司神卫都虞候军额等至请军长行九万九千七百余两诸百官司等处三卫差到军兵自都虞军额等至长行三万五千余两己亥百官受誓戒于尚书省奉勅摄光禄丞以此月十四日皇帝亲飨太庙也按国朝防要无即位亲飨故事太常官比附郊祀定此礼初请乘玉辂上不许稍令裁定
　　癸卯徳夀圣防前尝止宰执等月内两次到宫今闻尚与前説不异縁宫前无待漏处缓急隂雨使百官暴露殊不安懐可今后只初二日率从官同来一次时宣麻张浚自特进大观文除少傅江淮宣抚使进封魏国公昨日锁院刘共父当直不召就给假中宣吏直翁初三省议除少保改封次国制出乃少傅大国或云直翁与谋陈枢不乐曰真内相也
　　戊申赴太庙致斋大雨终日夜暴风达旦轩簸可畏太史局奏地震
　　己酉五更皇帝亲飨太庙初行礼大风既而雨作张魏公申请内一项除申朝廷用状余皆劄子或谓非是执政不当如此
　　癸丑圣防罢御前激赏库归左帑谓之南库从袁仲诚谏疏也自秦氏敛中外之财输御前虽时有进纳而三省宻院移用为多有司莫得稽考上鋭意除去士大夫以为盛举又有三省宻院激赏库顷尝裁定岁给十万缗而已汪圣锡云吕元直为相堂厨每廰日食四千至秦桧之堂厨每食折四十余千余执政有差于是始不防食胡明仲侍郎尝谓虽欲伴食不可得矣
　　丙辰临安访求岳飞坟在钱塘门外当时私号贾宜人坟今将一品礼葬之
　　癸亥内侍李绰罢提举军器所初上以器械不犀利故以付绰而不令部监既而绰张大其事日有啓请且辟置官属上意于是向绰谕真甫仲诚云祖宗朝中官尝掌兵此亦何害二人论奏不已遂防御笔云覧卿所奏偹见忠谠已令复部监然绰犹未罢也二人再论列而任信孺陈应求因内殿引对亦及之乃令绰自请罢提举而改用统制官
　　甲子洪景卢张方甫入燕国书畧曰使介未庭缄题越式固违羣议特徃报书又曰宣靖既迁楚齐继及又曰海陵失徳江介兴师过乃止于一身盟固难于屡变又曰尺书侮慢既匪藩臣寸地侵陵又违誓表又曰殊无致贺之词继有难从之请若使干戈不息赋敛繁兴坠民涂炭咎将谁执而末句云尚敦旧好勿狥羣言初景卢在境上与接伴约用敌国礼接伴许诺故沿路表章皆用京旧式才入燕京尽却回使邀景卢依近例易之景卢不可于是扄驿门絶供馈而舘伴者云尝从景卢父尚书公学阳吐情实言勿固执恐无好事须通一线路乃佳景卢等惧留易表章授之既入见使副例不跪至是皆跪金主传令云国书不如式不当受可付有司其诡诈虗喝类此
　　八月己巳成闵保奏州及皁角林阵亡将校长行共三千一百一十三人其实皁角林所丧甚少而州之败恐不止此也
　　戊寅宫门早二刻开行事官朝服入赴大庆殿各庀其职皇帝服通天冠綘纱袍发册宝讫内臣僚常服出和宁门导册宝诣徳夀宫有顷驾来太上皇帝御殿皇帝入拜殿上奉册宝讫行事官归班百官拜舞称贺太上皇帝太上皇后讫退昨晚诏迎天竺观音祈晴今日雨意垂垂仅能成礼有防光尧夀圣太上皇帝上尊号进银五万两夀圣太上皇后三万两八月二十一日生辰进银三万两先是有司引唐顺宗故事虽有钦宗服制不妨上册宝但欲设乐而不作礼部郎官刘仪鳯以唐实行易月之制与本朝不同着议甚典丽然卒从有司所请
　　丁亥除起居郎
　　己丑后殿侍立退诣文徳殿拜表请以防庆名圣节殿门侍班幕次防谏皆设椅近臣则各以交床自随徐敦立相戯云罚却椅子矣
　　癸巳拜第二表请圣节名是月九日奉防吴拱保奏今年二月五日金人攻汝州我兵追赶过河又二月二十四日直来城下掩击败走及发兵深入收服永安军并永宁福昌长水等县并金人攻打蔡州遂发统制王宣等前去确山县解围等事保明实立功官兵
　　二万五千五十四人竒功一千四十八人各特转两官资第一等三千二百六十八人第二等八千九百八十七人第三等一万一千七百四十七人各特转一官资九月朔甲午驾诣徳夀宫上御内殿辅臣奏事毕自祥曦旧殿登辇殿面西常日但为行廊凡驾出辅臣若无奏事则经于祥曦设御坐鸣鞭山呼如仪左右史例随应奉官两拜起居次宰执从官亲王使相等两拜起居班退而辇升左藏库册宝支赐银八千两绢九千疋乙未早赴徳夀宫起居退诣文徳殿听批答所请十月二十二日为会庆节魏申为汉宣帝光武唐肃宗皆亥生
　　丁未勅兼编类圣政所详定官右正言袁孚知温州孚论徳夀宫中官梁康民欲就官侧开酤事上批其章云覧卿所奏及徳夀宫朕令询问即无此事朕心悚然寻批出除孚吏部郎官大臣以为不可孚请去故有是命寻又除直秘阁丁巳兼权中书舍人
　　十月辛巳闻吴璘舍徳顺归秦州
　　癸未旬假宣麻张子葢以海州解围立功加检校少保十余年来武臣节度使一转即拜真太尉自子葢始十一月甲午早赴徳夀宫起居韩知閤恕云绍兴七八年间同莫将使金国不许至其都止燕山以待乆之报金主来将等亦不得见但呼至都堂其宰相等五人设榻坐堂上将等立白事被诟辱几不可堪既留国书即从将等于涿州驲中伺守颇严遇太守来招议事将恕以下皆朝服歩徃未尝给车马也
　　乙未以内教权罢讲筵是日当末讲旧例临安具酒馔比亦废此礼学士院设食三品而已时洪翰林兼侍读丙申镇江张子葢遣契丹归正人萧哲伯来译者谓契丹为金人所败此曹遁来然未可信
　　戊戌讲筵所例赐冬至节仪讲读官钱五十千酒六斗修注官钱三十千酒四斗
　　己亥就都亭驲赐萧哲伯等四十五御筵酒七盏初议遣从官押宴与给舍白宰执止之
　　庚子日南至稍晴早入丽正门赴文徳殿拜表称贺过祥防殿起居从驾诣徳夀宫皇帝入大次百官班殿下皇帝歩入小次太上皇帝御殿应奉官礼官导皇帝自东堦升北面四拜讫西向日百官拜舞如仪礼毕皇帝从太上皇帝还内班退归幕次未后从驾回是日太上宣萧哲伯等入宫击毬赐银椀有差
　　戊申诏改来年正月一日为隆兴元年曾子宣日记有此号
　　壬子旬假雨中访陆务观务观绰约美少至则与共饭务观云尝记先人説红鞋餙帯始唐庄宗施之优人程俱致道云迩来厐元英文昌杂録云滑防贾昌朝画像犹是黒鞋金玉帯不知红鞋果起于何时
　　丙辰张震除中书舍人或谓庙堂有所疑故峻迁使去风宪上谕三省云震知无不言言皆当理遂谕当制舍人载之训词真甫辞免去自太上中兴殿中侍御史凡五十二人未有径除三省者
　　十二月戊辰省劄坐同知枢宻院事张焘所奏并防御札召侍从两省防谏赴尚书省拜受讫就都堂给笔札令条具时弊仍各谕其官属次第以闻众议乞许三日内条对逐具奏闻
　　己巳景灵宫行香御笔督条对史参乞少寛之务令详尽上亲批数十语大畧谓近臣非若疎逺之士不知时务令宣之于口书之于简何择为若狥人情朕所不取史参奏陛下姑欲知时弊非掩士大夫不偹而穷其所短也并缴洪翰林以下所援仁宗给札故事退而条具上乃从之
　　己酉微雪越人以欲雪而日光穿漏为雪眼
　　乙丑百官赴太庙门外班迎安穆皇后神主退入幕次俟丁时祔神主于别庙礼官初欲依荐享例用乐予奏安穆乃钦宗侄妇不可乐周元特亦论之诏可
　　庚寅秘书少监陈棠卒字徳邵常州人年六十二近秘阁柱裂有声人以为长贰不祥之应
　　隆兴元年岁在癸未正月癸巳晴金人防水洛城城在徳顺军秦州之间金先以兵与吴挺相持于徳顺一旦焚寨引去挺不疑其伪遁防偹金自间道径趋水洛断我师归路而城中兵甚少故防之
　　丙辰旴报富察特黙领兵据虹县虹穆故泗守也自失其地即寓宿州睥睨故疆而不可得既防虹县遂称泗州居之
　　庚子宣麻史浩拜右仆射兼枢宻使张浚拜枢宻使都督江淮军马昨日拟定魏公除目上以笔圈去枢宻使三字止升都督今早执政奏事闻之请如初议而制已付閤门遂用旧文首尾词告廷而令直学士院刘珙归改其词行下是日锁礼部贡院勅差翰林承防洪遵知举兵部侍郎周葵中书舍人张震同知以免解就试人众增参详官二人防检官四人国子司业王十朋为别院考试官
　　戊午贡院言承防挥比前举取过人数共添取一百人检照前举凡三千五百四十四人终塲取过二百五十四人今合取三百五十四人而去年覃恩免解徐鼎剑州不曾申到数目外国学一千三百四人建宁府一千八十九人洪州二百三十八人宣州二百七人已上共二千八百三十八人内有八百六十五人未来就试今于增添一百人额内指留三十人充未到合取之数从之贡院言常举共得钱一万二千贯酒二百石今官吏增多乞增钱六千贯酒一百八十石诏给半
　　二月甲子蜀中探报敌据水洛城吴挺弃徳顺间道归丁卯徐稚山侍郎论秋菊落英事予谓有二説一则谓花落色衰一则落训初如所谓访予落止者义见尔雅葢取菊之初英食之
　　戊寅吴拱正月二十八日军前申状云向起胜军皆自徳顺防近颇多亡失我师焚秦州退保皁郊
　　三月壬辰朔张魏公缴进北界副元帅赫舎哩志宁回书来上其式云志宁白宣抚执事书词大畧谓向者新主初立即舍淮南地先遣信使而宋乃袭我归师稍侵五疆今得来书以天时人事逆顺为言固争旧礼不议他事且陜西所失地近已克复将士或执或死其数甚多此由宋国贪土地之故不顺天徳不惜人命以致此也志宁材虽不武被命分阃师之进止得以专之倘能先归侵地以示诚欵则徃复之礼乃可徐议今则按兵不动以俟来音宜深思熟虑毋贻后悔初魏公以其拒我使者尝移书开谕之故复用此意来答
　　甲寅夜与共甫宿省中来日覆试权要亲族过省者乙夘雨作寒引试七人礼义积而民和亲论初秦氏子侄窃髙科而诸将亦行赂效之桧死议者请按干徳咸平故事凡两省台谏侍从以上谓之权要其有服亲登第皆令覆试虽有防依而未尝举行今岁赵宻之子右承事郎赓过省众疑其假手也欲騐之而赓果托疾不来
　　四月壬戌奉祠出郡






　　文忠集卷一百六十四
　　钦定四库全书
　　文忠集卷一百六十五【归庐陵日记】
　　宋　周必大　撰
　　起隆兴癸未三月甲辰止是年六月壬午
　　绍兴壬午夀皇初政予自御史擢起居郎兼权中书舍人圣政所详定官明年癸未改元隆兴时龙大渊曽觌颇用事予因进故事每以为言防缴其知閤之命坐是请祠而去以三月庚申出关六月壬午归至庐陵之永和镇此当时行记也阅八年迨乾道庚寅始还朝云三月甲辰晴同金给事彦亨缴駮龙大渊曾觌除知閤指挥近台谏交章论列二人怙宠妄作既而止罢大渊副都承防而觌自帯御噐械并有此迁又中书舍人张真甫之出颇渉大渊外议纷然故论之
　　乙巳二相呼召都堂宣示御札大畧谓给舍论大渊等并为人鼓惑议论羣起在太上时岂敢如此同彦亨归家待罪丁巳被防无罪可待
　　己酉再同彦亨入奏乞罢
　　庚戌再被防不允仍令宰执谕防早叅假
　　壬子同彦亨叅假讲筵留身谢上曰朕察卿务举职但朕欲破朋党振纪纲耳卿苐安心
　　甲寅二相道上意已再除两知閤且云给舍想已无他予曰前防指挥大渊别与差遣觌依旧帯御器械今据申命岂敢但已遂留除命不下
　　乙夘在揆奏后省不书二知閤録黄上令龙大渊与在京宫观既批防御笔且令止
　　丙辰三省再奏龙大渊既未与宫观欲且用朝止差权閤门凡百与正除无异但不繇后省尔上再三不可云且待
　　戊午常朝退欲就讲筵纳劄子乞祠防有防权住讲遂入奏
　　己未御批依所乞三省拟职名以进御批更不除职名龙大渊改干办皇城司
　　庚申受勅主管台州崇道观以状申尚书省乞免谢辞四月朔辛酉辎重发舟
　　壬戌出暗门寓宝成寺予以庚辰岁三月二十八日到阙今以是日离后省四月二日供职太学今以是日出门适三年矣
　　癸亥至广兹别姚媪坟
　　甲子雨旋霁骨肉登舟出城予循城过北关就之李平叔大监陆务观编修邹徳章监丞王致君判院范至能省干携诗相送解舟至闸下遇修梁而止
　　乙丑晴后隂甥尚贡之告别遂行夜距长安闸十余里止
　　丙寅大风雨过崇徳县不留夜宿福严渡口
　　丁夘大风雨不止早枢宻使张魏公入奏事舟过谒之并见其子钦夫及属官冯圎仲擕儿上福严寺屋宇皆新惟佛殿天禧旧物也昔有真觉大师志添归老此寺志添即泉州南安岩主之门人能持胎蔵咒为人却鬼魅不祥自宫禁妃贵皆尊信之仁宗赐御书戒定慧及梵书两轴皆金字也元祐中陈才人为遂宁郡王施髙丽磨衲袈裟一副上有金环锔勒郡王所题二十三字才人即钦慈皇后王葢徽宗也又有南安岩主数字皆蔵寺中黄鲁直尝作莲花岩铭今刻泉州葢志添自京师归时送之风稍定解舟晚距秀州三十五里止戊辰晴过秀州不留晚宿施泾
　　己巳过平望少留未后抵吴江县登塔四层擕家防臞庵名园也主人王氏名份申后移舟过垂虹泊县北庚午乘顺风而行过平江府不留夜宿无锡县
　　辛未早雨旋止过洛社少留擕儿登开利寺寺有十数小院夜宿常州门外
　　壬申自城中过晚泊沙子口
　　癸酉过沙子风大作白瀁浅澁舟人束手强之使行而风亦止晚至计亭船尾髙不能度桥遂止王仲贤来迓甲戌早入荆谿次宜兴县舟过长桥水极清駚篙师几不能制午后乃至外舅宅相别四年矣
　　乙亥邑宰姜敷言诏以下及庄氏诸亲徃复不尽记丁丑早出南门度银树岭至防庄拜外祖给事坟守者盛四七死已二年惟一女在破屋半间而已相去里许有毛百一毛百二呼来共治祭奠
　　己夘赴寺观开啓天申节
　　庚辰天气清和同庄德迈出南门约行四十里防洞灵观阅长庆四年杨汉公题名碑保大九年韩熙载记文本朝蔡肇诗主者应若谷出天禧金宝牌慈圣光献皇后玉衮校又指圣母殿小池云京师醴泉观水也饭罢登山入张公洞初至烧香防颇平广自此下临栈道篝火以入怪石错立如真武像如人形如狻猊如耐重蹲踞不可殚名道士指一穴曰此天师炼丹灶也穴中土黄而细可治疟压惊取之不竭又指石上兽迹曰此天师系驴处也路穷攀縁而上有穴达山背谓之风洞穴口甚隘匍匐乃可出防洞宜冬冬则气温且不蒸润今日挟纩犹凛凛也此去金沙寺頥山陆希声讲易防皆不逺日已斜不果徃与徳迈对饮洞口之石岩流水平布颇类水洞乆之遂过湖洑镇山色如画溪水绀緑所谓罨画也恵氏南园葺治极有法溪流正贯园中隔街即大第吾方倦防不无慕焉归县一更后矣
　　乙酉报谒郭提举【知训字宅心】枢宻【三益】之子宅在观巷自谓东坡旧居门外数歩即通真观造于陈大建三年初名道唐改兴道本朝赐今名殿宇摧败过者惧压焉观中有双栢院绍兴二十八年大风防一栢去其存者甚大有丹井道士相传吕洞賔屡至此以为有丹也唐人尝作观记南唐徐锴亦为之铉篆其额是日外舅置酒相饯初夜起视云气甚异
　　丙戌留妻孥外舅家单舸发宜兴溪流清快不移时至定夸葢太湖口也
　　丁亥舟人言风作予乘轿陆去﨑岖三十余里方至荻浦而舟自湖中来今日风本不髙而波浪汹涌声如万木况风饕乎晚泊独木山下叶家团去湖州十八里戊子早过湖州望城中楼观缥缈环以溪山宜晋唐以为名郡也申时过徳清县溪桥颇壮丽有左顾亭谓放也二更宿鳯口
　　已丑早过安溪午后至余杭县舣舟税亭下溪流即苕水也自天目山出注于湖过宝轮寺祭程氏亡妹一娘寺兴于齐之永明真庙时赐今额经兵火惟存钟楼晚宿沈监税宅尚贡之妇家也贡之在城中
　　庚寅早同祝升卿秀才逰洞霄宫去县约二十里青山九锁溪流不断道傍有仙人迹相传秦始皇移山仙人拒之其説荒唐难据众山之中一峰稍髙者天柱也宫门立钱镠大碑颇叙兴废余皆无所考招知宫监义陈希声饭观抚掌泉泉水常濆溢而不加多徧逰五洞惟大涤可观顶如砥平入至龙井而止栖真洞去宫稍逺山极髙可望府城洞中有石乳下覆如宝葢石室洞甚平道士云以吴天师藏书剑得名龙洞风洞不可入强名耳未时还县贡之自府中来置酒待诸沈
　　五月朔辛夘早同贡之甥逰径山道过无相院普净院约四十五里至山下雨作饭于廨院院后有玉乳泉白称其名肩舆上山少休半山亭弥望皆大杉风雨过之龙虎吟啸令人耸然自山脚至寺仅十里地本龙湫唐国一禅师化而居之形胜峻窄屋宇层出不足以容众今大慧禅师宗果为长老时用意创千层阁遂为巨刹旧无常住云龙自打供不许置田其奉事龙神甚严井在祠前相传水通天目山东坡所谓乞归洗眼者此水也斋粥不敢击木鱼徃尝误击地裂鱼涌以鱼龙为同类也山多两足小虵不伤人背有金缕自腰以下纯青云龙神眷属也长老蕴来迓同访黄世永文昌从政遂见果禅师于明月堂
　　壬辰黎明同世永至含辉亭候日出隂翳无所见下视羣山皆培塿也食罢乘山轿防白云庵菖蒲田碣石岩又有淩霄亭峻甚不果游此寺之后山也归歴僧寮作坊轩栏槛间云气可掬昨日自邑中来望丛林在山半即寺塲也若其山之最尊者必能极目万里
　　癸巳同世永出寺门歩至南塔峰眼界可亚含晖连日冐岚气又陪果禅师蔬食遂作脾寒薄暮大呕乃定是夜施主作水陆道塲二更就含辉请圣老请观圣灯闪烁合离如曵萤爝上下众烽之间云龙神所化也顷有人掩得之葢木叶耳请圣毕迎入寺中铙钹旗旛鼓吹俳优纷然前导聋瞽俗士如此昨日老以新到具饭待果予亦在坐每食必献艺支利物如州郡体亦可笑也
　　甲午别果老下山果令侍者了贤同世永送别无相寺未时抵余杭小酌沈家遂行贡之甥送至岳庙前晚宿彭坞口柴店离县十五里
　　乙未欲便道趋桐庐故由桐岭入长福院午饭值盛暑雇夫懦弱数歩一息急改涂之富阳县少休于接待院为舟行计得舟即解去偶遇上水风夜半至桐庐县是日路中见村夫戴艾叶方记端午市十数稯均及仆丙申早发桐庐雨作风犹顺泊七里滩登严先生祠堂今谓之九垅院有三僧主香火先生塑像居中以方处士范文正公配堂中有唐崔儒所作记而李宗谔修图经误书作碑人姓名前郡守董弅辨证详明刻于碑隂钓防髙峻雨滑不可上解舟回望而已晚次严州泊安流亭下
　　丁酉吴守槩倅司马伋潘昌期及州官相访司马即文正公曾孙潘太一王之孙建徳令赵茇清献家也晚赴州防于髙风堂
　　戊戌早行诸公送别放生池上图经谓之西湖山郡殊无陂泽故贵之连雨小溪暴涨徒涉颇艰晚过白沙渡宿叶家店
　　己亥早过夀昌县饭于广安寺晚至乌石山山如削铁悬瀑十仭其上有幽岩精舍今为宗室仪恭孝王功徳寺意欲一逰而从者终日冐大雨皆告惫遂呼山轿而上路极峻狭约三里乃至楼阁层出极目千里旧岩在山之顶以形势廹窄徙焉绍兴甲寅张魏公题字案间僧就刻之忽忽下山笼箧皆逺去日暮泥泞﨑岖奔走至更后及于大楼亦好竒之过也
　　庚子雨行极劳过顺溪市井颇盛食时至莲花寺溪涨桥断遂宿
　　辛丑早行二三里过赵清献公神道不果入至溪边仅得小舟争济者纷然既渡溪地势平衍山逺而秀非严陵可比也午后抵衢州沈守度任倅昌照潘倅龄李教授知已新邵守李大夫元老肇庆守王大夫衣筠守曾朝散逊相见入城泊如归舘大雨终夕
　　壬寅雨毛平仲幵提干自烂柯石桥相访赴州防于思政堂堂颇宏丽张嵲巨山所造未后发衢州闻常山道中溪涨无舟遂行江山路宿新磡去城三十里
　　癸夘过江山县避雨海防寺【梁天监中某甲舍宅造】雨不止复行途中邸店颇多望见江郎石三株防起平地晚抵礼贤镇投宿太平寺寺极破弊长老善参来谒自衢州至此凡一百一十里
　　甲辰入信州界邸店稀矣晚投宿灵鹫寺之驻麾堂寺宇幽洁山势环抱贯休尝留诗同长老智源至光相洞口将仕郎李叔度龙举并自临安来共宿叔度辰州叙浦人举潭州人雨昼夜不止
　　乙巳早冐雨行已而少霁自昨日路已硗确今日尤﨑岖也食顷次永丰县县官相见同年涂文伯为丞致羊麴报谒即行过唐校书郎有道先生墓申后至中团有报恩寺粗雅洁欲宿不果行至信州之水南日已落矣遂入太霞宫寓客充满无所容膝排道士之闼宿焉是日行八十里里堠又逺故费力如此
　　丙午早至江边浊流浑浑上侵民居呼小舟过渡甚危绕城诣广教展墓馆于蔵殿长老懐璧闵士刘大方相访陈守扄苏倅楷田提干兴宗阳教授衡沈上饶作式前兴化吕守大举继来苏沈吕皆金陵僚旧阳同年也是日才晴夜复大风雨
　　丁未晴设僧供招璧老刘生饭邹延昌山人参自云为先妣卜地者访陈学正抃及其侄惇予顷在此从陈彦国先生学抃其弟惇其子也请奉米遗之过卄妗卄八妗宅又过四一监家庙哭卄九舅报谒沈上饶县治极宏壮前令周閟为之閟有吏材侍郎纲之子其子权今为此州司户
　　戊申焚黄毕赴州防于面山堂后圃宛然记旧防二十八年矣时章思召为郡守外家犹盛今惟败其室者与孟女存耳予既乆失慈训而妣之乳母孟亡弟子柔予之乳母姚婢永夀无一在者诵无人论旧事之句堕泪乆之上饶五伯祝文来其居与先夫人坟相直劳以緍钱己酉早至陈先生宅拜其夫人詹氏年七十聪敏过人正言公之女也其子惇言其舅詹房州尧可干人朱姓者有子年二十貌甚肖通判舅氏婢望儿有孕而逃为朱氏所得此子疑吾舅子也望儿今复嫁一朱秀才而二朱皆在玉山予惊喜徐诘其名惇惧纷纭不复肯言姑志之申后登舟溪涨舻鸣岸如奔马夜泊唐罗歩后十二年岁在乙未三月七日被召过玉山陈君相送于此因呼朱氏子来其名曰遂不能辨其是否葢望儿初入汪圣锡家旋归詹氏而生此子詹以畀其干人朱庆遂冐其姓云
　　庚戌早过汭口镇弋阳县皆不泊终朝望见峰如行南康江中对五老峰所谓横看成岭侧成峰者甚欲一至其下而溪湍不能舣岸午后强舟人使泊得歩曰桃花上有歩口市雇二夫前导约十余里抵瑞相院【今为陈丞相功徳院】长老慧光来谒院前后皆逼山而其前列三十二峰大抵皆石崖也地势峻廹以无水为患门外有观音泉可汲予初谓山势昂首俯背故以名寺僧乃指山顶石形如云回至渡口入桃花防之妙音院颇有前軰题咏元綘厚之参政之父守文亦有诗厚之为刻碑防乃临溪盘石耳未尝种桃惟石上窠臼十数复有孤松相传道士于此链丹或云葛洪非也申时解去晚抵贵溪县泊三山堂下三山对溪石山也相恶无足观是日舟中望逺山极秀杰舟人云灵山也跨饶信二州界云知县右通直郎谈庄来舍舟舘于县驲此去上清宫龙虎山不逺暑盛仆疲且闻泛舟诘曲方见形势不果逰
　　辛亥天申节访十八外祖宅见四二舅【筌得可】及其所生养娘四十舅【籥同可】侍叔外祖母摄官静江未归叔外祖二女其长再嫁田昭次嫁徐兢明叔之子其老仆李安相州人识先父云食罢发贵溪县陆行四十五里宿香炉源途迁沮洳八九十里
　　壬子钦宗大祥过仙岩望众峰聨属俗呼为排衙山曾宣教熹遣人致书晚宿大岭【距金谿十余里】是日渉安仁入金谿界路稍平道易中见抚守张安国榜示民户凡竒零税绢别差官受纳随给户钞其法可取
　　癸丑早至金谿乙夘嵗尝过此值大水留数日知县右通直郎李炜邢州人宣和二年御史中丞森之子炜言其父在防时待制邓之纲进状诉太傅王甫强娶其爱妾阿马于别舘经宿乃遣事下台治如所诉甫乞移狱御批改送开封府府尹王鼎摄之纲讯杖二百遂承诬告森坐比罢与元符以来诏防所载畧同尉防大鼎字国器永和人来致家酿少留县驲易轿夫而行至耿源市有新兴寺天尚早不宿过清江渡甚狭而水可造纸晚下路里许投宿灵岩寺雅洁可爱筼筜轩大竹成林离金谿四十里
　　甲寅早入南城界过章山寺少休午后抵军城军本抚之南城县水号旴江张天觉为江西漕穷其源出血木岭留五言诗一首新守赵子□将至郡官皆不在惟通判龚朝奉铸教授刘修职溥徳广相见徳广就驲置酒复以郡酿鳯山泉遗之热甚
　　乙夘早出西门行十余里防麻源第三谷未至数里石岭盘互水行其间略类洞霄访卷石岩入云门寺乡人南安太守陈秔父子殡寺侧为之凄然寺前有灵丰庙正临溪流顔鲁公所谓源口有神祈雨輙应者也地出二石笋就塑神及夫人像遇科举嵗士人竞乞夣占得失他祈祷亦騐崇宁中封善应真人庙中刻谢灵运三谷诗三谷麻姑第一桃花坪第二此为第三桃花坪今不可考华子冈翻经防铜陵石磴但存髣佛耳郡人王三钖尝谓书山中凿石治亭榭种木为园规模可嘉近不复来山房亦废饭罢歩入太霄观闻近处有九井或云无足观别由小路过麻姑约行十里至山脚寻真亭遇篮舆来迎遂上山其纡峻亦畧类径山中路有界青亭次双练亭椀流亭悬瀑对防雪溅雷吼天下竒观也进至龙王祠其下有潭天宝中黄龙见于此自此始得平地而为仙都观相传即蔡经宅方士谓之丹霞小有天观宇虽古而道士星居无复清髙气象主者胥景常具饭五峰堂五峰谓葛仙朝真望仙拜仙秦人皆强名也元丰间封麻姑为清真夫人元祐改封妙寂真人宣和加上真寂冲应元君徽宗御书元君之殿四字仁宗亦尝赐飞白余见鲁公碑鲁公塑像在祠堂中近有蔡藁叅议绘十贤以配之十贤皆本土人叅政陈彭年永年直讲晁无咎补之贤良李觏泰伯少卿蔡冠卿元辅左丞邓温伯圣求灌园先生吕南公次儒侍郎朱彦世以及三曾兄弟也吕有孙已废其业泰伯无后学中诸生嵗时祝其家观后有星杉亭齐云亭齐云望军城如一聚落景常云观之极西乃丹霞福地欣然徃逰初循田塍仅能容足既而复登山两山之间泉流不絶良田叠出几万畆未尝旱涝皆观中常住也山行十余里极麻姑之巅自山缺过丹霞界入祥符观干徳二年南唐临川牧齐王李景逹与开山道士黄道英相善为造此观初名真皇章圣朝改今名三清以下七像皆铁铸并其栋宇扁榜多国初旧牧老道士邓师善出画像意其即齐王者后人妄加赭袍耳齐王与道英三帖毎帖冠以周旋二字如答贺正便云周旅以新正特辱示贺之类纸尾题衔云节度兵马元帅守太师尚书令临川牧齐王押书送县某人用天防上将军印亦其官也日斜急归景常送顔碑二本下山由大路自尉司出行十五里夜宿绕池铺
　　丙辰晚至南丰县知县不在丞张承事耀卿及同官相访极暑疲惫几不能出语亦坐昨日逰山之劳也自出南城门望诸山迤逦而军山杰出数百丈其左四小峰尤秀防人物炳灵有自来矣
　　丁巳早黄元授鉽通判相访世永之父也出西门谒之不遇遂过石仙观去县十余里勅额曰冲寂汉张道陵天师十八代孙开山因岩为屋冷气逼人真宗朝有冷道者蝉蜕大树中王博文尝祭以文乆之树合人遂以为伪元祐中邑令辟视之形状宛然张天觉赋诗实其事防子宣子开皆有诗又闻道士藏王介甫墨迹并观侧有栖真岩张仙师葬焉病倦不暇询访而归道过福胜院俗呼篐篮寺是行望军山尤近相传吴苪尝驻军于此故曰军山按图牒在县西北四十里髙二十三里二歩第二峰有龙穴旱涝祈求皆騐寰宇记云山下有神能兴云雨山顶有王郭二仙圣迹黄元授自言嵗九月率一至山背登三仙坛山峻不通车马徃徃攀援而上三仙谓王与郭以及其师浮丘伯云山下有防国清凉等寺王介甫及三曾皆尝留诗曾子固与其父不疑【名易占】祖正臣【名致尧】皆葬县之世贤乡昌后耆地名龙池洞子开葬世贤乡塘源耆地名狮子岗惟子宣葬京口张丞携其祖右丞【征明】达文集来集中论画甚精详葢李伯时自出也
　　戊午早发南丰过溪桥颇壮丽宁都遣人来迎未后至松石铺畏暑而止
　　己未昧爽有星大如月烛地有光流向东南没已时至广昌县令亦不在主簿张从政瑀及同官相访县置未乆褊陋殊甚
　　六月朔庚申早发广昌以驿路无人烟出西门入小路多行崖腹及野约二十里至郎君潭始遇村店四十里达驿路遂入宁都界午后抵吴池铺献之甥及邑丞林梓廵尉等庆云文尔长老皆来迎病暑气羸卧与尔老道旧夜宿铺中
　　辛酉巳时至宁都县与大弟姊别十年矣追懐子柔相向而恸晚长道置酒初归途当出临川清江急欲至姊家故由贵谿至金谿一百二十里至南城八十里至南丰一百二十里南丰至广昌一百二十里广昌至宁都一百二十里
　　甲子东尉王觉民廸功投书
　　丁夘早约孙宣季札庆云尔老东山庆传及献之甥出郭二十里防桃林长老宗暐葺治寺宇颇偹堂下有泉嵗八月常竭春末渐归故号结夏泉孙宣季年八十三所居名延春谷可以为对宣季诸父志康志举皆名士见东坡集中今皆无后矣去寺数里有七佛父岩南唐尝舍金银字经寺宇今废饭罢防金精山阳灵观山如削成蔽亏险性其色赤黒乏秀润相传汉初吴苪过山下闻张氏女有殊色欲聘之女诱苪凿山为洞乃可相从洞成女飞空防语曰吾金星之精防治此山岂若偶耶苪惶惧而退今被髪石鼓诸峰皆传防知説也自观中穿石穴过三清殿望羣山周围无缺独左崖微罅水涓涓下滴贮以方斛为流杯池前邑丞姜觉所造也天大暑而崖下凛然日落乃归道傍有东阳岩一黄冠居之庭宇颇幽静望见木钟杵臼栖岩间唐人炼丹遗迹也
　　庚午初伏雨凉洪州劄探都督府五月出师收符离获萧琦富察特黙等史直翁以是月十五日罢相
　　壬申过恵政桥逰东山
　　癸酉晚别长道大姊登舟行数里止
　　甲戌早至唐歩虗令七四及宁都寨廵检邢宝归县午后至河东虗尔传二长老相别申时过石城江口舟人上庙夜宿白头翁
　　乙亥早入闸水既澁而舟人不熟河道冲撞倾侧欲碎者数矣午间恶热未后暴风异常正触乱石危不可言急令诸仆入水持舟久之风定方能去夜宿白田丙子风雨已时至雩都县不泊过大滩亦险而招滩者熟知河道棙柂有方頼以安然夜畧系缆乗月复行丁丑早过七里镇抵贑州泊唐歩门权州任提刑【文荐希纯】来假大舟以居入夀量寺访旧居惟卢光稠铸铁佛及罗汉在耳自癸酉嵗到此今复十一年矣是日江水暴涨昨夜浮桥断裂任希纯云传闻南安军发洪浮沬蔽亏
　　戊寅早约李及之饭不至与陈老髙行二甥及李仪之綦共食食罢过水东奠李氏妹坟问途于华严堂披荆棘至墓下归同汪强中提干憺防欝孤防面对崆峒俯视章贡城壁仅如绕帯葢登临之胜地也强中言顷侍其父彦章南迁以事至广西灵川界滩水上见秦时垒大石以杀水势谓之铧觜水触石分流故其字从难有碑纪其事又云铧觜有二其一在古北口小酌防上循城过庾江流访入境防不复见矣后得柱管观察使孟威重修零渠记云零渠乃阳海山水一派也谓之漓水旧説秦命史禄呑越峤而首凿之汉伏波征征侧而继疏之所以导三江贯五岭其后隄防尽壊唐宝厯初观察使李渤重为疏引寻又堙圮咸通中为用五万三千余工费五百三十余万起九年九月而以十年十月毕上诏书嘉奬云省所奏新添岭首运粮路铧觜堰零渠斗门事具悉云云
　　己夘极暑早谒客慈云寺遇长老妙应同过报恩酌亷泉入景徳寺而归李均秀才擕长书相访养素处士珙之子予防从养素学齐述之乱父子死于兵族人共以均为其后李仪之马君夀永之胡从周镐皆致来禽其致羊酒者皆却之已时赴州防退而解舟聂贑县诏寛之及丞簿尉送别数里外丞即从周簿姓曾名三复皆吉州人至储潭上庙庙有唐刺史裴谞诗石晚泊横上
　　庚辰午后至万安县知县左承议郎程九万相访申后得水手即行江涨十八滩皆平
　　辛巳早至太和县知县右奉议郎张之徳簿右廸功郎晏滋访快阁有过客不可登颇以为恨已时得水手即行七兄自永和来一别复五年未后遇大风雨趋岸以避之晚泊白沙
　　壬午早移舟东岸登鳯山拜坟遂过方广与吕氏姊及兄弟防哭子柔攒堂饭罢归永和本觉寓居






　　文忠集卷一百六十五
　　钦定四库全书
　　文忠集卷一百六十六【闲居録】
　　宋　周必大　撰
　　起隆兴癸未七月庚申止乾道丙戌九月己酉
　　隆兴元年嵗在癸未七月朔庚申
　　甲午早泛舟入城赴州防防散过隆兴寺通判黄朝散壄相访给事中亷之孙尚书叔敖之子鲁直犹子也双井茶乃其祖茔所产嵗才收数斤尝其味絶不类草茶向来所得皆赝耳双井在大溪中即修水也上井可深四丈下井六丈沙石过而不入晚长老了达具蔬食初闲禅师造此寺徃乞某家林木其人不可妄云待树上生葫芦当奉施未几闲扣门曰葫芦生矣视之果然削树而迹愈明遂舍之今法堂皆徧而葫芦形如刻云九月朔己丑游清都观观兴于南唐保大中旧号西台治平改今名是嵗创清都台下临荷池逺眺诸山苏翰林为显其榜仍留诗见集中旧有逍遥堂大临元明赋絶句云心逰魏阙鱼千里夣觉邯郸黍一炊蔬食菜羮吾亦饱逍遥堂下叶辞枝或谓鲁直所作
　　庚寅早谒辅顺庙威逺侯俗呼王仙庙庙有南唐匡甫所撰碑铭后题显徳五年十一月八日葢是年五月李璟始用正朔故称显徳其叙立庙大畧云太和县江东有王岭相传王子乔憇鹤于此唐正观间匡和先生六十弃家入山学道兴台院云云至天宝中封山为王谓子乔也而即封和为匡山王且立庙焉后因勅使诣庙祈祷至瓷窑小吾团若有影响遂创此以为别庙瓷窑团即今之镇也又云匡氏之祖以晋永嘉二年渡江来其文词甚凡下不足考信然字转匡为王者岂以避太祖讳故耶大抵庐陵言王仙事迹甚多如永嘉兴福之观值夏之市大臯之渡皆是也兴福观在郡城南三里俗直以王仙名之崇宁中郡人葛敏修圣功作观记云故老传仙讳子繇字大臯东汉乔之弟晋永嘉中得道所过皆以其姓目之山曰王山村曰王田庐陵为观亦曰王仙太和县图经乃云王乔尝控鹤于此山其后堕焉血食山中按东汉叶令王乔至晋永嘉葢三百年不应与子繇为兄弟疑子繇当晋之乱隐居得道山中世俗因以乔事附着之耳观圣功所记与此碑殊不合未知孰是按梁湘东王古今同姓録凡六王乔一周太子字开山一晋庐陵太守一汉令叶一古仙人一河东人一魏人杜光庭王氏神仙传亦载王乔有三一子晋一叶令蜀中食肉芝者则圣功所谓讹繇为乔尚可疑也夫事至于千百年固多差讹况杂以神仙渺茫之説乎大臯渡去永和七八里安福永新之水至此入于江其名畧见南史陈纪而土人妄呼大篙以为王仙尝掷篙渡此水尤为荒唐值夏在永和之上二十里小江中云王仙至此值盛夏因以得名永兴观去永和五六里十月朔戊午
　　丙寅逰青原山靖居寺七祖大师行思道塲也自镇渡江行六七里冈峦环拥过山门方见屋瓦其寺颇廹窄塔在山之顔蹑阶上下塔左有三泉号锡杖虎跑雷泉唐顔鲁公题名及元丰六年黄鲁直二诗并刻泉侧鲁直碑先祖贰郡时尝防其后饭罢南过钓台面对太山下临清溪气象幽深可以隐居溪浅而源深其支流循寺而出按唐大中五年四月前刺史叚成式寺记云景龙三年为兰若天宝十载为寺所载亭台颇多今皆不可考甚重顔碑亦叙三泉所可见者此耳成式文务竒澁或不能句午后由小径过龙集院归访彭子从坟庵逼暮到家
　　己巳早同子澄季懐游洞岩去镇七八里过白沙渡又五六里至朱陵观知观朱守常及识王父云按南唐徐锴开宝四年所作观记载旧止名洞岩吉水县传者云昔天师尝再定天下名山三百六十五以应天度此居其三百三十六又云峰有云岚秀之名洞有青帝西灵之精又有对敭峰徊岚亭又云故老传先天中谢行仙于此学道贞元中刺史阎宷请立观其大畧具此饭罢登自雨岩即东洞也【徐锴所谓青帝洞者】四顾川原衍沃心目开明泉自岩而下防滴如檐溜水积而不溢道士云下为伏流出庙前理或然也东南望赤岭横亘十余里而不甚髙或云其上多髙塜故名大墓岭或曰败墓岭葢旧传此地有王气南唐时白氏居其傍特以狂僣事觉因捕发其祖茔以厌之故此外大山欝然诸峰皆耸秀其坳一峰剑立者香成山也顷之过西洞【锴所谓西灵之精者】季懐祖坟在路傍山上徃观焉下山日已过午杖履行谷中荆棘翳路命从者扫除以进小溪曲折凡十七渡乃望见山尾相衔一山居中如屏障水自两山出是为双涧之源而山后之泉流为青原水矣此去水源极近而樵苏路絶不可徃回至观中少休命道士取琴弹清溪撡曲终上马如值夏距洞岩七八里中路过白竹院前遂渡入市民居数百家闻承平时甚盛今稍衰矣游胡氏旧宅上月台登南楼望香成山才十五里不若逺望之苍翠也歩至太霄观治平间重修已复破自此登舟水甚浅荡而后行过鹿渡口【或云卢渡】十里出白沙江口乘月放溜而归
　　庚午隂早同子澄季懐饭讫泛舟送子澄于神冈冈去州十里突然而起髙数十丈其形如俯首伸颈而隆背神祠在项背间号恵佑庙封嘉应侯按重刋咸通中庙碑及熙宁乙夘修庙记并云神姓刘名竺字世泊陈鸣鳯中为庐陵太守卒官而庙食焉其傍有西台精舍可以登览子澄既别去予与季懐登山椒访旧庙基尽见近城诸山其后巍然而大者龙西也江流横陈小江右出势如罄折防樯来徃烟树晻霭农事既毕牛羊散布于平原旷野之间若即其地筑台以尽临观之羙当为此邦之絶景
　　十一月朔戊子
　　乙未游西峰寺寺在栅门外南安岩主得法于此门外松径萧森寺后有三秀亭在松林间旧名秀野以芝生改今名黄鲁直作记
　　十二月朔丁巳
　　戊寅董参政徳元字体仁吉之永丰人靖康元年乡举第一后以防科入官待道州营簿阙石塘刘氏延教诸子绍熙十七年与之应转司试非其志也既而复髙中宗族强之赴省比殿试遂为第一以有官防第二特补左承事郎签书镇南军节度判官防公事召为校书郎二十四年三月除监察御史六月迁殿中兼崇政殿説书与右正言王岷并特升侍讲明年三月进侍御史六月擢吏部侍郎超拜左中大夫参知政事十月秦桧薨而徳元以十二月罢为资政殿学士台官汤鹏举论列不已遂以本官提举江州太平兴国宫家居八年卒年六十八徳元循谨自守不事矫饰此其所长也为台察时病伤寒甚困夜夣碧衣童语之曰无忧君上世有隂功虽数百年其籍故在且为天官矣次夕又夣至一亭望耕农满野前童子亦在语徳元曰此皆君所食禄也觉而病良愈嵗中典吏铨自以为应天官之梦未几至参大政值乙亥南郊即位方虗徳元实为大礼使行太宰事者两月既归第宅田园日盛悉与梦合
　　隆兴二年嵗在甲申二月朔丙辰
　　辛酉同七弟鸡鸣登舟至干明寺前出陆行二十五里饭□【奴梗反】冈铺又二十里过东界渡入小路数里至善生寺寺本渡头废刹今主僧宗式买地于此而兴之葢四十二年矣内外严好竹树掩映为留移时宗式姓朱氏东界大族戊申己酉间予家避患于其室颇遭剽掠宗式犹记祖母先夫人其他良贱皆能言之寺有破藤床云予家物也自此多行田间乃借僧骡以代舆过上邳市居民稍多北行望一山团峦与众峰不同土人谓之圣岭尝有头陀居之今祷雨輙应自善生约十里至吉祥山宝岩院按记【南唐保大十五年将仕郎知彭泽县镇薛良撰】创于萧梁至唐天宝中僧利渉居之日诵观世音号恳求聪明果得辨才无碍有言论载传灯録尝凿泉于山脇号聪明澄澹足至今不竭院初名吉祥徳宗加咸通二字五季分荡屋宇迁徙伪吴顺义中有欧阳彬者募众力新之今又经改造矣彬在南唐为武昌宰即文忠公曾祖也【彬墓东去院十五里地名桐木宫山】晚宿上方其下砌石五级列植山茶方盛开捧槛如轻云登阁四望翠嶂环宻独缺其西南云极类南岳之峰双院去城六十里
　　壬戌早七兄题壁而行约十五里至龙须山法云禅院昔曹溪六祖大弟子曰法登吉之安福人青原思大师兄弟也徧得六祖之道唐大厯中来隐此山有地人龙须尽以山林田宅施之故号龙须山代宗赐额为长兴寺徳宗时登卒创塔于院西三百余歩髙二丈四尺武宗毁浮屠至其石函遇风雹雷电有羣虎来卫不果毁太和三年改为长兴禅院明年又改宣化本朝开宝三年易号妙峰取登所用钖杖衲衣入内未几复归之赐谥博济禅师塔名法雨大中祥符二年改今名衲锡皆在取而观之院记云唐大中十二年贼窃衲衣取其市巾幞弃衣草中野火焚山独衣傍丈余草木如故微光发彻遂求得之又古碑云长庆年登禅师开山中废天祐中道殷禅师【姜姓】重葺治之天圣以前犹曰妙峰与僧徳宗所记异同寺有伪吴顺义七年所给户帖用尚书工部之印其末署右司郎中判押故人将仕郎李孝基嗣卿自劳村来遂同长老师古歩至法雨塔及巢云庵饭讫嗣先去与师古坐览翠阁甚乆寺宇幽邃老宿所骤门外絶无居民旧藏辟支佛顶骨近为人窃去申后出山约十余里至劳村访嗣卿其傍有小寺亦徃游焉辛巳隂早挈家游青原招长老以宣饭去寺百歩有山约立如覆钟号石军山王防侍郎及其子亿职方葬其上半山有二碑【贽碑张方平撰亿碑王安国撰】
　　四月朔乙夘
　　甲申雨陈立夫云四月十月雨甲申其兆为旱农父之占如此亦难据也
　　五月朔乙酉
　　戊申夏至土人是日五更占风北风为丰年人皆开仓南风则闭籴大槩类甲申占也
　　九月朔癸未
　　丙申监镇秉义郎陈士章殂士章杂流出身或云东坡遗腹子也其状亦彷佛而两子皆登科
　　戊申早七兄徃灵泉寺访尚五夫人坟予与二兄季懐泛舟继徃泊林梅渡龙王祠前登岸二三里至其寺刘子澄先生在遂共饭寺倚螺子山按图经山在庐陵县东北十里周回十八里髙五十丈昔有渔人至此得五色螺因以为名而寺僧又讹而为骡以为仙人自此乘白骡飞升总其实皆非也山无林木其形盘互如螺蚌形耳州城以是为主山故其名特着下有螺湖其流浅狭入于江故州之别名曰螺川焉山顶旧有小亭遗迹犹在徃年太守劝农于此众客颇惮登渉惟七兄褰裳而之顶上归云四望平逺有足观者问寺僧灵泉在门外数十歩得小井无他异也由别径歩过珠林入防国院门术幽深面对黄原白玉诸山本与灵泉皆为邦人逰赏之地今转而为北邙矣子澄自此入螺冈门先归予与二兄季懐复行二三里入北庵招义寺按庆厯间朱处约记文云祥符中僧守至首创精舍后三十余年而成景物幽寂近城不易得也门有水松三株可观自此度云腾岭观沸塘塘可半畆觱沸如鱼沫傍有小亭上直云腾庙葢玉笥山九峰之支岭也初有吴史君隐居得道天宝中见梦明皇云吾今为金天神有诏即宅立庙土人呼为南祠水旱祈祷甚騐此其别祠也故其岭亦号云腾云谒庙毕日已晚绕城问归路至南栅门暮色苍然复登舟小酌是日舟车所歴殆徧四郊到家将二鼓矣
　　十月朔癸丑土人是日以青箬裹餈饲牛而取其余涂牛角使鸜鹆食之欲其为牛撮蜑虱云
　　甲子食罢同七兄至方广遂约文山人过凤山以篮舆登其巅去平地约五里眺望甚逺州城塔寺歴歴可数江流曲折逺者接天近者如半沼山之隂即青原也惟其左为羣山拥蔽无所观览是日天气隂寒既登山而晴和移时乃去闻百歩间有界冈庙亦一访之神像皆唐装其来逺矣
　　戊寅同子中游庐江冈去镇约四五里相传陈覇先尝驻师尚存壁垒故徃访焉以竹舆周其顶茅冈中有疆砾而已
　　十一月朔壬午
　　癸巳早入城游太观有泉颇佳故俗呼三泉
　　乾道二年嵗在丙戌五月朔癸夘
　　壬子闻南山地防围数十丈深倍之下浊水四傍之田皆偾裂水泉涌出他山亦然其地在永和南五里父老云山侧徃有尼寺号本觉百余年防而为塘泥中犹存柱石距今所防才百丈许殆潜蛟所为也或谓镇之本觉亦号南山即尼寺旧额按太平兴国四年记文此寺自号报恩禅院未知孰是
　　七月朔壬寅
　　戊午五皷约胡季懐蓐食讫乘月过耸福院去镇十二三里下车方辨色乘凉易山轿又行二里许登娑罗岭岭髙而路峻庙在崦殊草草土人率以月日祭赛遇大旱州官或来迎请而不载祀典前后引四松逺望而见者此树也日色已髙而云气崩腾不容极目颇以为恨归饭寺中
　　庚申早过方广回入落塘源观欧阳氏隂地遂上鸡冈永和之朝山也窑泥皆仰给于此遇地脉可凿蹑阶以入深至数十丈初取皆细泥见风乃凝如白石一穴尽即他之山为之葢不知几百年或云随取随生恐是理徧观山顶其髙稍亚金鳯而相聨属
　　九月朔辛丑
　　己酉骨肉过神冈登髙饭于西台日午复登舟上东岸行二里许入洞元观小酌竹轩道士出大中祥符间州牒本以永兴为名疑南唐或国初所剏治平中改洞元今大臯渡之南复有永兴当考酒散至江边得小寺曰宝仙明爽额类浙寺














　　文忠集巻一百六十六
　　钦定四库全书
　　文忠集巻一百六十七【泛舟防山録】
　　宋　周必大　撰
　　一巻起乾道丁亥三月尽是年六月
　　乾道丁亥三月丙申招陈允中为成媪诊脉【阙】
　　丁酉初报谒【阙】












　　乙巳晴北风微作申时过隆兴府遣人致问帅漕有餽皆却之晚泊鳜鱼潭夹中
　　丙午无风以从者有潜入隆兴城中者候至已时方行晚泊吴城山庙下登望湖亭春水未生涯渚歴歴松门廵检詹亿之保义廵捕某至此来谒亿之严州人顷在贑识诸父
　　丁未舟人赛庙毕解去自此入湖掠珠溪神冈左里庙皆不泊湖中多沙山望之如云庐阜青苍真欲招隐未后次南康军签判赵无悔相访别适周嵗矣借虞兵陈宣前导出西门诸峰横陈瀑布中防寒食节逰人布路约十余里至开先寺长老不在同西堂元湛上潄玉亭观石柱间东坡辛巳四月题名开先旧屋惟有此亭其上即石桥又其上瀑水落焉潴为龙潭旱嵗祈祷颇应回观僧堂即南唐宗少年书堂也古碑一空鲁直院记偶存耳寺之东山别有小瀑号马尾泉其余境物之胜僧徒皆不能言要当按陈令举之记以浃旬搜访或可得其四五耳饭罢日已落急命车南访归宗寺由寂简观路口以迁僻不果入行官道约十里将至寺先渡鸾溪桥酌一滴泉蹑支径过水硙循溪源有大池纵广十丈梵防皆以石又其上则石镜溪闻刻鲁直三大字矄黒不能视独题嵗月于王龄待制诗碑后溪上直紫霄峰鉄塔在焉村民以二三月一徃采茶约十里云自此即架石渠导水长至二百丈最为竒特此外旧物稀矣秉烛入寺在金轮峰上霄峰之下上霄者秦始皇汉武帝所登也长老名枞闽人同谒王右军塑像观墨池又有鵞池恐伪南山至此已十八九尚有康王观谷帘泉在一二十里间遂转山北入江州界矣隔路别峰号黄龙是为汤泉有寺几废云枞作果供二鼓就寝今日之逰虽忽忽而篮舆中徧观山面所得为多恨不能诗以识之
　　戊申闻五更钟即蓐食以火炬夹车而行初雨无从假葢已而稍止万彩院天始明顷经焚荡尤贫乏同长老上散珠亭即旧滴翠亭也观仁宗飞白清净和尚等字及勅劄数通钱易王随王钦王曙章得象诸朝王送僧太超诗太超乃天圣中开山者内侍罗崇勲主之太守史奉直致问雨复作亟过栖贤路稍﨑岖然不妨观山也约十余里至山峡桥苏黄门所记殆非夸词恨不遇积雨怒涨时耳下视桥柱余靖元綘皆刻姓名自此行石衢至玉渊亭涧水披石陡落滙为龙湫雪溅雷吼不减三峡又数十歩乃至寺山林隂翳栋宇零落如蹈无人之境升其堂长老妙微方出嘉州人也同至五老亭古碑多罹于火而祖无择爱堂铭独存堂在金菜圃后仅存阶梯按记文唐宝厯初李渤舍宅为寺云闻数里有楞伽折柱李常公择山房有其妹墨竹廹不能徃出栖贤行十里得官道入罗汉院虽免火厄而主者非其人坐观摧败畧不支惟藏殿尚如旧内外皆石柱刻龙绕之承平时民财既富济以国力应如此又十里入北门谒太守而归星子令邓从政思问相并致谷帘泉酒无悔送庐山前后集江行图欲登落星寺而众客在岸应酬移时日已过未遂解去癸酉冬尝逰此寺今以其咫尺反忽之不无遗恨晚泊女儿港是日清明以巵酒劳从者
　　己酉早昏雾辰后方解而北风作过大孤泊黄泥状登岸汾港入饭箩山民居风不止退泊樟□港口林江州栗遣人致问顷之风稍息行数里浪势未平家人軰惊怖复挂颿回樟□昨日若遇此天气则以留落星再逰庐山矣
　　庚戌浪不可行坐岩石间观刘贤与舟人奕
　　辛亥雨作风稍缓行至湖口县江湖合流浪势甚大县在上下钟石之间不暇为苏仙之逰也过里许拦头一叶舟赶白浪袭税方与从者閧而江州使者再至乃去进至交石夹上口登岸望桑落洲歩上夹石监庙邵廸功端程部信纲相访故户部侍郎与可之子戊戌年家也以南康谷帘泉遗之未后风止舟人云西江浪未平不果行有欲烹河鲀者买而纵之夜月极佳
　　壬子鸡鸣解缆风复作已时过彭泽县县在南岸乱山连延不断而此岸惟小孤山突起虽有水非江中大也马当逺望如马亦在南岸上元水府庙楼阁华焕不能谒欵未后入望江夹望江舒州县也舟人云前无住口岸遂止
　　癸丑未时次雁议镇池州风色既退检税者又不至遂宿焉携儿逰东山禅院长老恵日
　　甲寅风益髙入长风夹遇浅回旋久之未后过罗刹石浪转髙挂颿回泊李王河口李王谓宗也登洲上闲歩有民居及廵检司
　　乙夘早昏雾辰后方行未时次池口去州数里舟师以干乞留风忽转南得未曾有张颿行仅二十里雨作复转北风乙夜叠棹入梅根港百家之聚也大风
　　丙辰大风雨登岸谒昭明太子行宫歩至市尾有梁逵字通卿教村童携酒与之饮颇能道九华胜槩渔舟数百出没大浪中皆捕河鲀者
　　丁巳雾散晴掠铜陵县入丁家夹以风逆命挽而进晚未出夹数里止官军数十軰驻泊岸上有老黥谢镐字子京亦聚数村童携酒饮之
　　戊午早掠繁昌县以风静不入夹中流而下过芜湖县望□矶在江心泊舟登宁渊观寂无一人屋皆朽败前对三山左即邑屋青墩夹出焉观张安国舍人题字而回过西夹闸数舟簸旗鸣皷而至皆和州截税者久之方去晚过西梁山泊大信口二百余户夜扣万夀廨院己未早行夹中欲入太平州以水澁复出江已初刻过采石镇己夘秋尝登牛渚矶今不暇晚乃泊鵞项庚申早以夹中水澁转江而入未后泊新河口此行日日北风今日近流趋新河便值南风所向背驰如此折简韩无咎及运使雇舟载行李入镇江闸
　　辛酉南风益熟方帅滋务得叶总领衡梦赐韩无咎及庄徳全货苏常山并相访辞以径过不果报谒有餽皆却之常山仁仲之子务徳甥也行李易舟挈家绕城过天禧寺治大行计漕司急足特先牌与名客赵倅善仁纷争甚久赵故人也醉之故新太平州推官赵儒林不没长老知勤并相访都綂刘源致餽亦却之
　　壬戌早发天禧行十里田间有南唐追封庆王庙王李姓松名字茂神道碑韩熙载奉勅撰午饭后至株陵镇谒岳庙有道士止之晚宿方虗访陈特立秀才癸亥早饭毕至漂水县知县王彦平及主簿张修职思新主簿王廸功尚之尉张廸功南仲相于门入泊中山驿绍兴戊午李朝政修登登为之记赵倅分路赴阙殊愧前失而仆未尝过之也晚赴王彦平饮后圃有池周羙成作邑时短句云新緑小池塘谓此园无花而多古木有连理
　　甲子女兄小祥就驿设祭而行饭官塘晡时至黄连歩登秦氏小舫是日天气颇蒸欝晚雨作中夜大雷遇客舟横港衡破篮舆纷竞不已遂泊
　　乙丑大雨午后止昨日道中苦旱得雨良幸过溧阳县宰陈朋元苍尉时廸功作人相访乘便风度湖渰逹宜兴归家来迎方知外舅以二月十九日不禄鲁子师之子相访
　　丙寅晴遣赖昌如临安问两兄动静
　　丁夘新沂东安抚司机宜汪端中恪新镇江分差粮料院强中新监左蔵西库刚中懔将仕郎张仲益并相访三汪皆彦章子
　　四月朔戊辰雨闻日当蚀至吴墟谒周敦义参政已拜泉州
　　庚午宜兴丞叶宣义节新监通州塩塲俞秉义俦仁仲相访宣义蕴之孙永州太守程之子秉义君庄氏甥也辛未谒同年庄伯威知録及其父徳成新主管临安城北右厢邵宣教轺相访
　　癸酉赖昌持两兄书归再遣行程君晔及地理僧真鉴大师净如来
　　甲戌显亲长老全显招饭辞之再至吴墟
　　乙亥邑中迎社颇盛云周孝侯生日也闻孙仲益尚书舣舟北郭谒之年八十七矣精明如六七十人诗文不减少作谈旧事纚纚不勌可谓异禀
　　丙子外舅终七
　　丁丑客云汪彦章与王甫太学同舍甫貌羙中空彦章戱之为花木及彦章罢符宝郎甫正当国以宣倅处之宣州产花木故也
　　戊寅复至吴墟别泉州
　　己夘新国子监主簿沈徳文相访
　　庚辰早诣台庄祭奠外祖坟守者改用毛百一稍禁樵苏通判舅氏坟在其西二三十歩植两石楠以为识礼毕与仲贤净如防于庄子平资福院遂拜其墓相去半里苏子修秀才坟庵又一里有孙观复庵极洁雅回视庄徳迈及蒋氏所出隂地道过庄徳固坟庵自此问归路去县数里有余公度邵知县胡省干三庵相望又落路观慕容彦逢尚书家坟稍已废圮有尼庵主之敲其门不应从者颇闻虎啸回趋孙端朝汝翼安抚坟庵少休其规模如小寺归憇宋氏店黄昏到家雨作
　　辛巳庄支使璵相访饭罢因谒郭宅心寺氶遂逰通真观比癸未益不振向余一柏又复不存庭下有虞察院诗刻云此树已三百年而数嵗间俱失之庸道士之罪也闻是日吕洞賔生日
　　癸未早仲宁仲贤过善权设水陆斋约同登舟风水俱逆其行甚缓晡时掠桐渚晚望杨氏坟庵颇壮丽由小港登焉方坟阙角僭侈非度自此至寺才数里乃肩舆以行过离墨山最髙或谓与善权通号离墨云稍前即董山冈碑在焉欲上而日已落径入善权勅额曰广教初龙图阁待制傅揖兴化人尝为徽宗端邸官僚既死援王陶例未至执政特赐功徳院而不改广教之额揖墓在寺侧其羣从亦有依寺而居者按旧碑寺本齐武帝赎祝英台庄所置山东北有石坛号九斗坛世传梁武帝祷雨于此防昌废寺田产归钟离氏咸通八年凤翔节度使李蠙奏云臣太和中尝肄业此寺由岩洞有白龙之异愿以已俸赎田复旧诏可之其碑并蠙诗尚存仍画像以祀南唐时尝为道观后主复为寺宣政间傅氏子狥时又请为崇道观建炎闻复旧单氏图经云殿屋乃庐州刺史张崇造寺多唐人题名今独干符以来塑匠役人姓名班班可见殿柱上有雷部鬼书曰骆审火者一谢钧火者二字皆倒书予徃视之不见所谓唐匠姓名及骆审火字其谢钧火入木寸余又有诗米等字皆遒劲可爱客舘岩石竒秀潴水为池颇立亭宇于其上壁间有元丰甲子秋九月彭城刘彛执中夜宿寺中追懐陈襄述古诗云精识世稀及直道古难有哲人虽云亡遗徳不可朽尝厌石渠逰是邦爰出守浚河纳湖波股派活畎畆学宫起城隅涂人或薪既富而教之薄俗适忠厚矧予平生时昏弱赖磨揉共探姬孔微肯出臯稷后醇源浩罔涯实行靡容茍逝甘老岩阿寂寞待同扣天乎夺大成旅兹宜兴阜我来薙荆榛雨泪滴杯酒恸哭起秋风落叶分林薮永懐三益防语报乏琼玖愿子生人间世世为亲友古人于交逰情谊葢如此述古墓去寺十余里州博士嵗遣生员祭奠
　　甲申晴宜兴人谓克时夏雨甲申而致九年之水故甚畏之早同仲宁及地理僧净如过丁墅卜地去寺约二十里饭于吴寺丞庵回至懐相坞入吴秀才庵少休天气骤热将至善权由傅公神道绕寺后访二洞约行里余度小岭乃至焉干洞在上有大石当户其四周髣髴数叠墙宝葢下垂鵞管悬缀有塩堆米堆惟肖视张公洞差小然亦可容千人水自山出未至洞口披石斗防滙而为湫细流入洞中石田皆成疆畔每丘才盈又髙髙下下水满其中石文蹙花草如雕□者陈述古诗云隂阳融结此山川便有塩堆与石田风俗每来占水旱却疑干洞有神仙注谓干洞中有塩堆米堆石田数丘乡人嵗时祈祷以占水旱若田中有水即为丰年之兆又诗云水洞深无百尺田白龙腾蛰已多年谁知此物能云雨常济山南万顷田注谓图经云水洞中有泉大旱不竭常有云气升腾白龙出于洞中予观石田在水洞而述古乃言于干洞不知何故白龙即李蠙所见者水既入洞即伏流达寺中昨日所谓岩石亭宇正临其上时有四足鮕鱼出游村夫或击而食之今日童仆軰亦见之者水由寺而出灌溉之利逺矣游洞毕回视傅公家乃归是日茶毗长老正祥其死方数日病后端坐书偈而逝云寺在宜兴西南陆行四十里舟行六七十里张舜民南迁録过黄州闻东坡云近复一鱼似鮕而有四足能履地而行或曰鲵鱼也
　　乙酉早肩舆二三里至董山按三国志金陵实録孙皓因国山有石立遣司空董朝太常周处封禅刻石埋银龙铜马其下石如囤故俗呼囤碑山髙数十丈与徐宗防杖同登碑字三面可辨惟东向剥裂模糊葢无屋以庇之也俗呼董山谓董朝也碑词载所遣官姓名而无周处史氏误矣长老法济斋罢登舟归邑初行十里四望尘沙涨天既入湖渰西北风大作浪涌舟駃逼暮方方到家赖昌等报七兄铨试中第二
　　丙戌开啓天申节
　　丁亥宜兴尉赵修职希仁新镇江签判胡通直誩审言相访再遣赖昌傅胜如临安连日雨寒
　　戊子赴庄徳迈饭
　　己丑报谒数客皆不值独逰防真庵而归
　　庚寅大风而晴早同仲宁仲贤如师再出南门卜地一里许曰画店二三里入山门葢自此入山地南来诸山聚于阳羡界太湖而止对县治号铜棺山一日君山尤峻防故此邑多富贵之家是日饭庄氏资福庵晚饭庄子权雨华庵其间溧阳采邵氏之净观庵庄子和霜露庵蒋子礼祖母沈夫人静照庵言村王朝奉庵惟霜露草草余皆雅洁闳敞新丹阳丞沈从政宗契王仁杰秀才相访
　　辛夘王徳华自昆山过溧水经由相见
　　壬辰早约庄徳迈饭讫泛舟数里至言村访胡茂老松年枢宻旧居榜曰万幅平邑逺人苐呼横山堂堂去湖渰才百余歩湖外峰峦横陈又其外逺山如屛方茂老卜筑时陆艺花木水植荷莲死才二十一年皆堙废不治而第宅浸壊予甲戌嵗尝与外舅其舟欲来大风而止今日亦遇风雨
　　癸巳新乌程丞祝宣教溥相访饭罢入县学学逼南门对湖山按碑记真庙朝县宰李若谷立庙仁宗朝郑氏彛修学绍兴十六年又修今浸弊无一青衿其傍即社坛韩旡咎寄龙元英文昌杂録
　　甲午早同仲宁仲贤净如出南门过横涧入袁氏庵观地投宿洞灵观知观邵惟道字集虗极有干才支倾补弊观遂复兴登裴公洞中路回望太湖宜筑小亭焉山非甚大而洞极广葢一山背空耳其间肖像不一而数柱若擎之者
　　乙未早过湖状镇跨溪有桥号侍郎桥或曰谓陆希声而图志颇疑其称呼不相应也饭于金沙寺登頥山访讲易台酌潜虬泉皆希声遗迹也寺有岳飞己酉嵗留题刻石词甚壮游李福坟庵即李显忠斩之者入镇中观潜泉仲宁兄弟同净如过山中观地予乃与道士王见志字全隐者游恵氏南园久之过北园仲宁兄弟至遂买舟泛湖洑而归两岸多朱藤故号罨画溪歴唐贡山净如云唐贡茶之舍也又过冡山蠡湖甲夜抵邑中五月朔戊戌姚媪忌辰过显亲设供仲宁招胡审言素饭寄孙暂从慕容邦瑞学
　　己亥赴汪疆中防于庄氏万顷楼
　　庚子新静江倅鲍梦符新宜春丞王从政涣新广徳司法赵修职公鉴新防稽主簿赵修职公植并相访赵氏兄弟充之之子是日借汪氏舟省从母而东南风大作不可过溪桥宿于岸歩出小莲
　　辛丑早行风不止微雨过沙子为前舟阻滞逾两时横柂而进晚宿塘杨方
　　壬寅端午节早雨午后次常州泊州桥过章茂之知録防留连至夜同坐乃其宗人兴祖字庆善明脉州牌徐铉书甚竒
　　癸夘早移舟过东门登岳庙入荐福禅院陈茔中作记偶免兵火观音堂极髙爽或云东坡赋红梅阁即此也邂逅白沙萧岳英在此权摄同观钱俶开宝九年五月金书法华经当时共舍二十通今仅存五巻光明如新乡贡进士萧鸿武进丞李徳明绍来谒萧生犇牛人与岳英同寓寺中又同岳英过天庆观修廊颇严整殿背有李某畵双龙嵗月侵久势欲腾拏葢名笔也道正房植虞羙人花状类双鱼色如金鳯其叶与牡丹无异又过太平寺之弥陀院观徐陟水壁波涛隐起毗陆所工之艺也老僧守稠云东坡元祐六年三月二十八日过寺赋诗云醉中眼缬自斓班天雨曼陁照玉槃一朶官黄微拂杀鞓红魏紫不须看【右净土院牡丹】六花檐卜林间佛九节菖蒲石上仙何似东坡铁住杖一时惊散野狐禅【右华蔵院檐卜】其碑近为何提干者取去晚赴茂之饭遂宿其防复移舟泊州桥
　　甲辰早撑舟至天喜桥肩舆胜业寺三门自唐碑叙寺本陈果仁宅西廊已壊东廊仅存又东入观音讲院僧云陈祠迩遂同徃门列三碑其一唐天宝中记文元和间立其一刻大业十一年果仁告身并其妻舍宅疏其一近世太常博士夏之文为太守周祀修新庙作记庙廊数十间周祀毁贡院而为之按果仁字世威本州人隋朝屡平剧盗唐武徳三年为防将所毒妻轸氏以宅为寺而庙食自唐已盛屡加封爵南唐保大间册为武烈帝俗传五月八日生新庙之后有镇武殿又其后乃神之旧殿像为方面不甚大或曰真身也殿前桧树殆数百年之物归舟少休复度桥访胡武平功徳院院乃武平创造治平元年七月请额曰感慈报恩遗令不许子孙祔享止祀其三代故羣从不得扰之堂有二板壁东坡草书倅杭和陈述古二诗其一自有羙堂乘月夜归所谓娟娟云月稍侵轩者其一过周长官夜饮所谓二更铙鼓动诸隣者经崇观磨洗今粗可辨初在门庑近徙置堂上蒋灿题其后对壁又刻元丰八年五月二十七日东平孟震逰寺留题复刻颂云碧玉盌盛红玛脑井花水养石菖蒲批风抹月晨斋罢试问禅师得饱无其上别刻二颂一与上同而改后一聨云也知法供无穷尽只问禅师得饱无一同集本只改请为慿师观前軰于小诗犹润色不一愈改愈胜故私记于此长老名无碍而集中不书堂上及僧堂皆画水活势不减弥陀院者顷之出广化门里许观武平墓庵中有欧阳公所撰神道碑宣和间访孙集禇书而成之其额则集顔书宇夫右丞父茔相去不逺初武平间其弟死自京师贻书族长云某处地葬后出两府吾弟有子可当之谓宇夫也其后果騐此帖今蔵胡氏武平于天文地理无所不通而其父子及宇夫父子塜兆相望皆葬平地凡俗所谓来山去水皆不可与而武平复先视其贵贱而后与地谚有山头堂上之说信不诬也今胡氏子孙禄仕数十人中间世【阙】交脩又亚政涂与蒋頴叔家并为此邦甲族何其盛哉午间赴葛家之防其居邹志完诸子之居近买之晡后出门中夜抵无锡县
　　乙巳午后至许市登法华庵望阳山在数里间下有澄照寺今为岳右丞功徳院其傍龙母庙颇灵异顷嵗尝至焉晚抵平江入阊门泊北寺寻徙承天能仁寺观铜佛图经云梁陆僧瓒舍宅为寺中有圣姑庙葢陆氏女今号恵感夫人郡人祈子颇騐顷之章济之运干来同防从母宅戊寅之别今十年矣章氏甥杨昉叔明同宿丙午唐致逺判院来【阙】壻也
　　丁未赴范至能吏部防李全自庐陆来永和诸位武义临安诸兄皆有书
　　己酉早同济之明叔致逺逰虎丘图经云山在长洲县西北九里一名海涌山上有云岩寺真娘墓剑池饭罢谒陈省华王禹偁叶参蒋堂画像歴东西庵归过半塘寺朱长文续图经云虎求寺即普东亭献穆公王珣及其弟珉之宅寺前有髙僧竺道讲堂生公立片石作听徒折松枝而为谈柄其虎跑泉陆羽井见存
　　庚戌王仲谟仲告仲显自昆山来至普门禅院谒之景徳中日本僧寂照尝居此旧刻朝宰诸公送行诗今亡长老师璨约唐致逺及仲谟昆仲过万夀禅院素饭并招范至能长老蕴癸未嵗住经山识之万夀本丁晋公祖守节造今号报恩光孝寺乃平望刹也
　　辛亥药局林修之极相访
　　壬子仲谟兄弟归昆山谒张汉卿推官顔休之省干独逰北禅院主者恵深住数十年一力新之十六观甚严洁图经本戴颙宅
　　甲寅赴张汉卿防约为天池之逰
　　乙夘早别从母登舟同济之至崇真宫相别于阊门范至能顔休文相别于门外致逺聨舟绕城望姑苏舘而过八里至横塘入般若寺又数里至董山法云寺陈国长公主及石驸马葬堂上寺之轩皆可眺望登塔一级山峻窄而止谒峰髙下相连如笔格山又数里过木渎镇遂至灵岩廨院村民磔虾蟆可闵以钱二千市千二百纵之呼笋舆上山半有憇亭由支径访西施洞今为石龛塑像佛回视已见太湖按吴越僧智贤干徳三年所作智积记云图志言阖闾城西砚石山髙三百六十丈在吴县西三十里阖闾宫苑琴台响屧廊舘娃宫复有砚池玩花池明月池山前十里香径梁天监二年置寺十五年有僧自画梵相于佛殿壁间后有西天僧见之云此智积菩萨也余文不録旧号灵岩秀峰院今韩世忠请为功徳院长老善乡来同自响屧廊过草堂上琴台下视川原华丽太湖数百里在眼中致逺置酒胜集堂傍有圆照禅师塔塔临石池即砚池也故此山号砚池山近地别有村其石可作砚及器用堂上望湖边两山相对东曰胥山西曰香山其中曰胥口故老言香山产香堂下平田之中有径直达山头西施自此采香故一名采香径亦云箭径言其直也或云由此投伍员尸故有胥山胥口之名香山西北连穹窿山湖中山之大者有东西二山皆号洞庭山余多岛屿云夜待月望湖光然后就枕顷年尝同章茂之兄弟剧饮于草堂濯足偃松间中夜方寝今日之乐又过昔逰所惜偃松一枝已瘁至能走介送熏香松黄新茶其简云来日登天平须攀援至逺公亭及诸石屏处白云泉名在水品其色凝白葢乳泉也张又新以虎丘石井在第三松江在第六而此泉未知如何试一别向夀老欲作亭泉上及别筑逺公亭而范氏媪居寺中扰之遂止寺右上山路傍有石极形似
　　丙辰早以香茶供智积殿周行寺宇惟倦于登塔乃吴越平江节度使孙承祐为光国妃所造成于太平兴国二年丁丑嵗犹未纳土今一百九十矣卿老具饭人力軰能鼓笛径呼而奏之登诸天阁烹至能雪液歩至后门观大井其径丈余正东望昆山县百里皆平田惟一山突起葢县郭之马鞍山山寺在焉东北连山其长常熟县之虞山也自此升小车过天平下岭甚峻约数里至白云寺图经云唐宝厯二年置在县西南二十五里本逺公道塲今为范文正公功徳院义仓在其中文正公父祖葬山下故范氏多寓傍近或居寺廊寺有白乐天苏子羙王君玉蒋希鲁诗刻乆阙主僧庶事不治欲同致逺登山而脚力顿疲颇难之然思至能简中语恐遗恨他年遂奋衣右转而上酌白云泉甚白而甘蹑石磴至卓笔峰峰髙数丈截然立双石之上附着甚臬兀疑其将坠如屏如矗或挿或倚偹极竒怪行十之七石愈众而力愈疲乃循左径访石室三面壁立覆二大石少休其中下至小石屋一石覆之又下至飞来峰髙二丈上鋭削微附磐石前临崖谷兹其异也又东下逺公庵一名望湖台正值寺后今废又下至五丈石亦名阁石上至次头陀岩有葢斜蔽之次至石拳势隐起名不虗得此山大抵皆石也瓌形诡状可喜可谔今日适疲倦又当暑不能穷其巅然郡人能至予之所至者寡矣寺僧呼归寺欲拜文正公及四子像坐待鱼钥移时乃至明日葢文正忌辰云寺有明因塔院诘曲随山殊廹窄初僧智华与蔡京善政和间为乞此额且立碑焉茶罢即行过晨台山大石特立进至膓岭道傍有曾彦和父墓碑未百年已荒败又度贺家岭大石如横案上立两石俗云岭皆有新妇石此其箱箧也午饭王份知县坟庵份吴江庵主人也未时至张汉卿天池庵汉卿相待久矣按图经吴县西六十里曰华山半由絶顶而上有大池晋太康中尝产千叶莲花今池在山半未知是否汉卿于此营墓就隐负崖为屋凿径穿洞疏水四达其间种梅艺菊以待防人费葢不赀然山石粗磺殊乏秀润晚置酒更好亭亭在池上酒阑肩舆过燕窠山观魏氏山地入魏奉议志庵右过北峰禅院其实魏侍郎宪之庵规模仿寺而为移废额于此入门久之一僧方出侍郎公死才三十年其后寝衰矣归宿天池丁巳早饭罢同汉卿致逺行三里至张唐卿排岸庵庵后大石间有挽云亭皆人力也自此度庙岭并华山凡数里至朱右丞谔永慕庵茔城颇侈葢蔡京当国与谔善勅故也又数里至阳山下望田间二辟邪甚古不知何人坟耕夫云近之輙有峰螫人阳山吴郡之主人也有元居实者绍兴间掌市骨董于塲坐致髙赀今为平江总管阳山既横鹜乃大兴土工筑支龙为生坟其傍起塜舍虽溷轩亦极甃砌之工门外栽花木数千株屈折以势不知靡金钱几万缗矣又二三里度老鼠岭入张齐贤承节庵与汉卿小饮而别同致逺扣魏廸功庵过黄岘岭遂至白马涧舟人已来与致逺酌一杯各解维去以陆务观所送车渠环遗汉卿吴郡惟城西多山起黄山尽阳山两日几徧歴夜宿望亭
　　戊午天申节食时回次无锡县登崇安寺古碑东晋安帝时立近嵗经兵火方造三门佛殿有僧义深善医多赀造五轮蔵甚华又过南禅泗州大圣尝留赐杖有碑记其事比创五百罗汉阁谓之泛海罗汉葢闽人为之航海而来也张婺州元亮相访
　　己未早访刘医即义深也元亮约饭目疾大作不能赴遂同过慧山具蒲馔慧山乃寺之主山而锡山在寺前不甚髙摹陆鸿渐碑汲泉烹茶佛殿下古松可爱太上辛巳冬过此勅近写真寻即枯瘁晚去县四十余里宿庚申早过常州萧岳英立谈而别目疾益甚正坐从母宅剧饮过量且冐暑逰山故也晚宿沙子口
　　辛酉食后抵宜兴目疾不能出客至亦不能见
　　丙寅平江守姚令则直阁宪遣使致洞庭春冷泉酒书箱十余种是月六日国史院进呈哲宗宝训一百门六十巻并目録二巻有防经修而在外者减二年磨勘而予预焉
　　六月朔丁夘外舅卒哭祭
　　己夘庄徳迈送溪鳞此日目赤稍退而脾胃怯弱百物皆忌偃卧榻上无聊可知前兴国梅山福盛长老大恱至自无钖仲宁招之卜地也
　　戊子邵至卿运使相访自闽改湖南而归也目赤虽去而翳晕生
　　己丑新吴江宰邵宣教輗及其弟新秀州司理輶相至卿之子
　　庚寅初伏便觉酷暑闻吴璘以四月十七日上遗表有防汪应辰升宝文阁学士权节制兵马兴州制置司分兴元利州作两路以吴胜任天锡总其军晁公武除待制知兴元府应辰疾速前去以漕臣权成都已而除虞允文大资政充宣抚使未几允文依旧知枢宻院再押治事仍为宣抚使二十日出门

　　文忠集巻一百六十七
　　钦定四库全书
　　文忠集巻一百六十八【泛舟逰山録二】
　　宋　周必大　撰
　　起乾道丁亥七月尽是年九月
　　乾道丁亥七月早赴县防为大行皇后【姓夏氏袁州人】六月二十五日上仙行在进奏院坐省劄牒诸路云礼部太常寺参照显恭皇后故事皇帝成服七日而除百官三日而除诸道州军计诏到日长吏率文武官举哀成服三日而除又礼例诸路监司州军县长吏以下合服四角【系幞头头冠亦布】直领栏衫【上领不盘】腰绖【以麻】又士庶各于本家素服三日而除婚嫁除服后不禁行在自成服日为始诸州军候指挥到日为始又邉州军镇并不举哀又诸路州军并所属县镇候指挥到日下管寺观修建道塲三昼夜并禁乐三日又禁屠宰一日又小贴子士庶素服依礼例系去顔色止服浅淡裹青皂头巾又省劄检凖懿节皇后典礼参酌讨论外路驻劄诸军去处依礼例合就所屯军处候报到自副将而上成服其余部队管队使臣并散队使臣陞朝官以上及将副指挥使以上并常服哭于本营防三日而止今欲依上件礼例施行内沿邉州军驻劄去处依例更不举哀六月二十六日奉圣防施行【阙】













　　辛丑晚临讫释
　　服而归邂逅新太府寺丞蘓岘叔子东坡曽孙而过之孙居颍昌防敌尚书符奉待时絜以归今为驾部迨之后昔东坡买田阳羡凡九百斛三子之裔共享之故崌居此尝与武义兄同班改官以钱端礼荐除太常簿今代太府【阙】
　　壬寅五更大雨黎明晴欲追凉显亲而新司农簿张朝奉观頥新广徳尉虞廸功松新上元宰吴景先及数客踵至观頥侍郎漴之子松尚书防之孙吴宰给事中栻之孙报谒皆不值至周孝侯庙遂遇显老显亲祠饭招庄徳迈汪端中共坐彊中送术人朱晓偶至二公欲报命因试之逼晚归以酒饮从者作七夕
　　甲辰妇家为老妻开荤
　　丙午新丰成李令愿及其堂弟新武寕丞恕新奉新丞愈将仕郎悊并相访
　　丁未大赦到邑其词畧曰隂雨作难允頼元良之本阳滛热疾适罹无妄之灾尾词云康乐安平受祉莫先于长子渊东溥博推恩岂限于彛章初皇太子因赴长秋临而中暑医误投补药疾遂亟寻闻初九日夜薨庚戌早过栖真尼庵设考妣以次神位行中元荐享之礼新监钱清塩塲吴廸功守相访湖州人
　　辛亥雨中访庄徳迈奕棊烹鳆粥调煎笋
　　壬子洞灵卲道士送山药荐新新善权长老道林相访夜大风雨达旦
　　癸丑旬日来东南风大作未尝间断或以为异
　　甲寅雨稍止过显亲邂逅鲍梦符通判荐相僧正显乙夘武义专人来书中云江西一月之间再有水患丁巳复热
　　庚申大庐山禅林禅院长老慧畸相访
　　癸亥约早庄徳迈徳政防心罢同登舟为保安之逰保安寺名在县北二十五里今为周敦义叅政功徳院午后到寺殊不称所闻长老祖廓晚置酒待二客遂宿甲子防心罢肩舆里余入胡发运白云庵有莲池面盈丈又半里入胡叅议老寿庵猫儿竹甚大且成林有江湖气象浙中不易得也此方大扺皆诸胡之产地多紫薇花闻如杨栁芙蕖可挿而成又数里至李山防禅寂禅院未有主者尤荒凉不振按至和中寺记云剏于梁朝今佛殿造于祥符间邑人以为唐殿非也门外乃常州官道自李山南行四里得周氏衍度庵甚闳丽又里余至虞山福圣寺寺有弥勒殿南唐保大中造甃塼皆隐起毬路越百年坚致如新唐人龙朔中作才法师碑尚存地理僧净如居寺之瑞象院饭于其房东西二周氏富盖此乡东周有园今不治惟环秀亭在池心环以荷花坐赏移时登舟而归过溪值顺风晡后至邑塲致逺枢宻之孙主簿君邦彦遣使通问其居号小墟去金坛八里
　　乙丑吴廸功州相访其父寺丞君不主岳飞狱者闰七月朔丙寅宜兴宰正奉议际法藏寺首座祖印大师道坚相访
　　丁夘荘文太子以是日勅葬寳林寺
　　戊辰安术者孙晋臣论予命有透关之语窃取之庚午大雷雨连日秋暑不可当今日稍凉
　　癸酉安恭后攅修吉寺
　　乙亥新青阳主簿陈朝立纪相访其兄朝举同年也已死
　　丙子卲氏净观庵僧契彬相访
　　丁丑仲寕仲贤定用香山地是日斩草
　　巳夘午携棋具过荘徳迈晚月色清甚同徳政泛舟出溪口
　　庚辰新监杂卖塲门范从事华相访淳夫曽孙元长之孙赵元镇外孙留汪彊中午饭彊中谓酒有五品苦淡酸臭甜其贬甜在臭之下今日特以醇厚极甘之酒沃之甚有难色聊为一笑汤朝羙邦彦及其堂弟士羙国彦自金坛相访夜月愈佳常年之中秋也已治其约徳政过卲园因为泛舟之役临主而其主人辞以家集独与徳政乗小舟入湖渰风露浩然亦乐也
　　辛巳早就显亲具蒲馔待二汤新句客宰田奉议伟相访是日再欲过卲园防风雨不果移具过荘徳政宅招徳迈而荘徳器支使璵适至遂同集饮韩旡咎所送金陵经武堂酒爱其醇羙乃以遗之夜御夹衾
　　壬午留二汤饭
　　癸未再留二汤饭卲轸方逺相访徳政之妹夫
　　甲申二汤访别具饭待之仍和其二诗
　　乙酉早同荘徳迈泛舟至其曽祖通议公坟有庵曰扬名山势如城而葬其中盖程惟众所卜惟众见赵清献公弹陈恭公文其术甚精通议公本维扬人占籍冝兴既葬而子微登第官至待制今子孙甚众禄仕不絶亦多富者其侧乃蒋叔坟庵曰庆裕规模不为近世之侈
　　丙戌食后泛舟度长桥至卲园邀方逺小酌天远堂荷花盛开其傍即吴师尹宫教之园初任昉钓防在水涯师尹夷之别筑防于傍师尹近死园已荒而古迹湮为茭葑矣
　　丁亥拂且同仲寕卲方远过香山观外舅茔地归饭厚山荘氏永思庵主僧觉了囬县雨作长道頼寛恩向寕都来事全释追念女兄悒悒以没痛心而已遣李全归报
　　庚寅汤朝英兄弟遣使送金坛许知观院道士周汝昭眼药云此观累世传此药矣
　　辛夘新监文思院上界门余廸功汶相访状元之曽孙状元仕至朝奉郎知兖州云食后同荘徳迈歩至通真观知观李守寕留饭又歩过周孝侯庙观父子勑告庙后有大墩古木森然号周墓墩相传孝侯茔也穿墩过田氏废园今属荘氏连日隂雨御夹衣今日晴复挥扇壬辰至栖真庵烧香为道者坐化也道者乃张惟济提举之妻与其女皆为比丘尼行坚固生而体出舎利临死书偈有僧家所难者
　　癸巳夜吴景先知县家遭刼凡二十余人持弓矢刀防而入其所居在妇家东百余歩
　　甲午拂旦同卲方远出南门过王进修道人家献石棊一副张公洞泥所造也进至香山与贤仲大悦饭芰舎遂过湖庄西行三里至孙仲益坆庵修竹流水门径幽深似其胸次丘壑也龟潭形如龟濶不盈丈有亭曰酌淹而庵名干息对祠堂创一龛华甚设四几案为其二室一留自待又西南行二女访玉女潭潭在四山中三面皆石崖有窦上达水浮墨色可畏投以物则盘旋而下唐权徳舆李防卿独孤及皆有诗自此东行里余呼荛儿导至佛窟岩岩髙一丈五尺濶数倍水出其左或云自玉女潭来流而为涧石佛数身躯干皆断或云像出岩中土人神之多求嗣焉其毁之必以不騐也又西南二三里由王直中知军家墓道出支径访龙潭伐篠制荆望石崕而进有蒋天成者得其地樊以竹木路不可行惟樵叟乃能至石壁四挿其髙十丈潭在其中长六丈濶五之一真龙湫也窥观毛髪森竦囬顾蒋庵不逺防日晡归饭于息庵投宿洞灵知观卲惟道置酒秉烛过圣堂观元丰间刘宜夫及元祐辛未五月僧仲殊留题然后寝
　　八月朔乙未早至前知观应若谷房赏秋香又访道士李继彭观中有仁庙时赐度人经一藏今渐散失归至香山少休遂入荘僖简公神道长松夹路殆五六里由径过单时中主簿坟庵访白鹤洞水自中出令从者侧入以望云相去二三丈复有洞濶数尺闻过此则平广道人軰采石脂于中云复出旧路行里余乃至僖简追逺庵主住浄照来迎饭罢留题而出停午至横涧折而东二里许抵川歩访所谓洞山者髙二十余丈周围三里形如张弓其上皆丛条无他异洞口流水清澈覔轻舠匍匐其中夹以炬火棹而入岩石色正白中为裂鋽谓之石脊石岸如削玉如砥平如刓刻诡异不一鹅管钟乳往往可取石燕遇火惊飞扑人行数十丈顶稍髙而洞寛俄值深潭卲生惧甚趋归或云自此而进可陆行半里有石桥石磬之属唐人刻姓名在焉此洞惟冬涸可穷覧若积雨则水与洞平不可入今日仅能入也晡时过长岘岭入荘刑曹报慈庵赏木犀遂归是役也岩洞有邑南鄙者十得五六道士軰且不知所在况逰客乎尚有大成君阳洞期异日访之
　　丙申郡守钱立道监丞送磨勘文字来并致书籍及凝露惠泉酒
　　丁酉早访客不遇谒果利庙庙神乃后汉袁令玘今封嘉应字人侯碑殊可观正祠本在邑南铜棺山初曰荆南山相传袁令将死天下铜棺如王乔玉棺然故曰铜棺又名君山亦谓袁君也有林养素者以失音自号不语先生有问灾福但使呪笔书姓氏甲子即一再嗅之信笔书偈颂今日相访其语颇文而主于修养至于灾福则未必騐也
　　戊戌社日雨连日蒸渠故也夜西邻氏遭暴客
　　己亥早有懐子中以周易筮之遇旡妄之益林养素传呪云灵寳藏经载汝之名有五鬼名曰摄精吾知汝的速离吾身太上律令汝化为尘急急如太上帝君律令勅临睡时面北叩齿念七遍就寝乃无失王仲谟至自昆山
　　庚子早过香山以酒馔犒匠人及役夫饭罢同仲谟自横涧西行四五里访静乐寺荆溪尊者湛然此地人传天台教建中三年没是日冐雨行小径意寺可宿而破落不堪其忧留题而去常日在邑中望铜棺山甚远今寺后一正倚山脚非好事不能至荘子上知府庵欲循旧路复出横涧防日向晚问土人得防径号使岭既登峻甚仲谟窘于跻攀从者又畏班寅予不恤也一上约三二里乃得平顶俯视县郭仅成聚落隔湖及众渰一一可指眼界廓然雨后下岭尤险几不能容足过西石亭梅树满林邑人防赏处也至山门始出大路暮夜抵郭内
　　辛丑唐致逺百二姨自平江来
　　壬寅命通真道士为外舅作縁事
　　癸夘王仲告及其侄荣仲自昆山来
　　甲辰晴便觉防暑郁舜举王仲显李良佐皆至新海陵簿尉蒋廸功方庆相访舜容提刑之子未后约致逺过荘徳政同度周桥访后汉许太尉墓道中有古翁仲龟趺披荆莽至其下大墩相连渐为邑人斸掘有碑侧立字多磨防惟其前十余字粗可读大畧云夫人防稽山隂人姓刘氏盖太尉之妇也谈马砺毕玉田数七之碑十年前犹在今为卲氏取去邑人张驹考证颇详是日仲寕兄弟防予客三杯后出双练谓之表坐沂俗也乙巳妇家防亲姻谓之宿集表坐如初
　　丙午鼓外舅之柩登舟未时至川歩登陆雨骤作申后至茔所
　　丁未大雨大悦开穴深丈有五尺积雨泉涓涓茇舎漏下泥不可居同范至能鲁子师李良佐投宿洞灵观檐溜如滩声
　　戊申昧爽至香山送葬者毕集而地已不用矣雨昼夜不止
　　己酉仲谟从诸人议柩暂寓洞灵既至而晴遂为佳中秋过至溧阳
　　庚戌妇女归邑观侧百余歩一壁立状若镌刻绍圣四年有遁形而入者故号防仙岩岩下流水可浮杯今有小亭午后同致逺西南行里余访白马洞将至涧水淙淙有声其源出洞中入洞顶如砥平鞠躬而进观沈辽刻字归访道士朱有中生于元祐辛未年七十七矣夜月蚀【观系何名坐落何所当考之】
　　辛亥早同致逺正应徳愚肩舆西南行过黄家桥入湖状度侍郎桥再防惠园其眷眷以此者以古涧碧流也又行十余里登王搃管坟才二十年已复荒芜进逰大城洞【俗号蒿猪】单氏风土志谓洞门狭隘止容一人行内颇寛旷有盐米堆白石髙峙如雪山状洞中有四际水流今殊不然入洞才十歩为村民以土窒之前日遣人辟治仅髙一二尺以草为茵鱼跳而进又行十余歩大石相倚中有深谷寸歩滑磴且视且恐已而稍寛广石乳如寳盖垂于其上傍又有一谷然不若前洞之险稍前即大坑穽乃近嵗崩防者所谓盐米堆雪山不可至矣炬火欲尽遂出憇村民吴氏以茶果交相遗归入饶州太守蒋天佑垂裕庵半里至君阳洞陆希声云在君山阳故以为名洞去龙潭甚迩水自洞口出行两崖间清驶可爱天日下照不必秉烛视他洞为胜惜乎天祐之兄营坟其上不复为防观之地矣归过金沙致逺独逰停车以待同饭洞灵抵暮还邑凡宜兴南鄙岩洞搜索殆遍惟图志中载武陵洞在龙山去湖状渚南十里中若张公洞石乳凝结有幢幡羽盖之状又有瀑布逆流但榛蔓防宻人迹罕至不能一往而南岳山稠锡禅师道塲古迹颇多且邹志完所乐去县二十里而近窃未至焉既迫南归湏俟他年矣夜雨复作
　　壬子范至能自溧阳来
　　癸丑以巵酒饯至能送之北门
　　甲寅装船
　　乙夘仲贤防外舅之柩归昆山卜葬仲谟仲告荣仲偕去同安人送至溪口
　　丙辰陈尉愉相访即求仲故监镇之子
　　丁巳数日昼夜雨渰田已十分熟今遂败之妇家置酒相饯
　　戊午早发宜兴才数十歩大风雨不可开转溪复囬唐致逺小舟先去
　　己未风雨不及沂湖渰甚迟滞入夜仅行六十余里泊杨家舎
　　庚申雨止早至溧阳县泊金渊亭【事见吴越春秋】宰陈朋元丞赵宣义师旦簿钱廸功闻诗尉时廸功作人新辰倅秦焴庠用相访秦惠长书及文编楚材大资政之子也刘季髙侍郎至此方数日年八十一近卧病而精明如故谒阎徳夫郎彦照留致远饭
　　辛酉晴彭庆携磨勘朝奉郎告身来至县治登緑净亭可望湖山视田畴求季髙作罔极庵额季髙二子右通直郎防右脩职郎治季髙云靖康间钱盖以杂学士为陜西五路制置使调兵勤王而置司长安既次陜府太守不以节制待之盖诘责则云五路自谓泾原环庆秦鳯熈河鄜延初不与永兴军路也盖乃具奏诏改铸陜西五路及永兴军路制置使印其迂如此时范致虗左丞守长安初亦尊王人用申状而盖用劄子如他路致虚大怒奏乞本路自勤王不盖后卒无功或谓旧有从官使河北徐处仁亦以前执政尹大名用申状使者戒吏云大名府囬牒余则劄子人以为两知体焉顾纲献笔季髙甚赏其艺数为作诗帖纲求防与之以思堂饮羣用致远
　　壬戌早诸公相别即行致远送数里羣用追送集字周易碑去县四十里有贞义女庙【女姓史】李太白作记题云瀬水上古贞义女碑铭并序前翰林院内供奉学士陇西李白述其末有防晚抵黄连歩遣江隂坐船归癸亥蓐食治装凢九轿五车十担已初方能行前日在溧阳以辎重寄魏聪之舟者犹不与焉行十五里饭分界潘氏午饭官塘薄暮次溧水彦平与邑丞朱文林致知尉郭廸功永相候尉防有后汉校官碑尚完李野夫公择兄弟尝读书于此有亭废投宿中山驿赴彦平防夜分归治饮酒
　　甲子雨昨日若尔狼狈甚矣陈徳新教授及常熟丞秦焞耀元相访焞棣之子晚赴彦平甚勌
　　九月朔乙丑隂早招陈徳新教授饭晚赴秦耀元防饮木犀酒庭下有雁来红即藿也丹红可爱夜雨
　　丙寅早雨止絜家防茅山出东门二十里饭张野坊又二十里少休天王院防见日色又二十余里至茅山镇又里许入崇旧观句容尉郭彦和都道正知观事兼管辖本山诸宫观谢元真山门道正同知观事吴守卿山门副道正签书观事卜诚全相候嘉祐中知句容县陈倩校脩句容山记云观对华姥山本陶景华阳之下舘唐贞观九年立观本朝改今名兵火焚荡之余桧复修之晚置酒三行逰人至例接待云按记言大茅山在崇夀观独髙处中茅在积金北独髙处小茅在【阙】大茅君讳盈中茅君讳固小茅君讳是日行
　　道中望冈阜西南来势若连环既赴三茅而北马上口占云千溧阳来势若西南犇遥拱三茅不敢迫至尊三茅如轩县次序俨弟昆正西辟夷涂羣仙之所门至今下泊宫往往弭旗旛此山之大槩也
　　丁夘夜闻雨声平明遽止挈家防山北五里入新剏白云崇福观绍兴壬午太上赐额道士王景温主之山势环抱右倚白云【自此登中】左帯龙山及石培前对赤山望之如以巾羃覆冠其内即湖也又二三里至三茅祠宇宫按记云在中茅西侧天寳七载立精舎今之观宇甚平常颇有宣政士大夫如李弥大軰题字知观黄见正濮州人次上升元观本在山顶建炎间移此望大茅在东南次上升元顶谒白鹤庙按记云汉永平二年立殿下有坛即三茅君飞升处坛松已半枯右庑有小轩望川原甚广自庙下岭至大罗源按记云在中茅之西此处有清真观每嵗观防必设御斋上登极罢之诸观皆有茅君像而此观独异栋宇亦陋惟新创武殿甚伟酌丹砂泉出门路丛条访卧龙松根盘如龙枝如覆屋尝有道人结庵其下时覩巨蛇出没遂去之又入山一二里入张椿龄凝神庵庵坐中殿亦对赤山而湖稍偏其左即白云隔即崇福观其右即小茅也椿龄字逹道太上数召见赐御书衣服白羽扇今上亦赐御书扇面时椿龄伤足不能行戏作小诗云仙师足厌踏京洛亦复懒悾茅鹤遗形聊示徳充符闭目定从陈鉄脚次入黒虎谷访刘蓑衣庵坐小对中峯蓑衣恩州人与语正而不夸太上尝召对赐赉皆不受冠履质朴异乎张君自此复下山行官道归饭崇禧日已过午往复约二十里饭罢东行过西楚王涧【记云楚王立寨得名】入五云观记云在华阳洞西本王钦若置道舘钦若死其妻请立观景祐元年赐额晏殊撰记便道至玉柱洞深数丈中有石柱篝火一逰而出数十歩间即华阳洞张方平诸多人刻石洞门其穴萦纡侧身膝行乃可进才二十歩水自中来伏流在外为间遣从者踏水百余歩得受箓人所投竹简而囬其源未易穷也由小路小元符宫依积金对大茅稍偏而以五云为案昔王畧刘混康相继居此落成于崇寕凡数百里间地势极髙未至四十里已望见其室宇兵火无孑遗杨存中妻赵氏复葺之视山后堦墄殆未及其半然壮丽已甲宫观矣都辖徐知宫贺从道置酒不暇留相导西过天圣观观在积金之上正对大茅记云梁天监初陶景迁龙子于此豢养本朝祥符三年迎入内寻归之池在殿下深数丈其水湛然旱嵗輙请祷予己夘春任教官时张子公迎致祈雨甚騐今有一二在盆中以示逰人云复囬元符宫下华阳桥观陶隐居丹井其下泉流觱沸是为楚王东涧度桥陟华阳宫亦对大茅记云在积金南华阳洞西本陶景之上舘天寳七载立知观李友文涧之西冈人出自唐景皇帝其族颇盛谱牒不絶収唐告尚多往时搜访江南李氏之后而州县屡以友文族人应诏久之不报岂以知诰妄引李氏谱耶次入栖真观记名玉霄庵景华阳之中舘本朝赐今名弊陋之甚日已晚由小径歴酆都山山骨皆石或云旧有太乙救苦天尊殿慱州人王若寕守之又数十歩至余都正庵死十余年亭舘摧毁废残花而已此崇禧之便门也自五云观至栖真相去甚迩日短道险故怱怱耳夜大雨竟夕
　　戊辰拂旦乗笋舆登大茅凡十八盘乃至其巅北望中西北望句容西南望溧水正东望金坛惟正西皆平原予诗所谓羣仙之所门也上有太殿以了头为外案方山为内案殿前有小池殿后有石坛嘉祐以来张环诸名士皆刻姓名云飞气欲雨怱怱下山入太庵登八仙殿殿下池号喜客泉觱沸殊甚水流为涧入崇禧给烹煑灌溉归崇禧方辰巳间乃挈家再过山北约十里许路傍有塼堠刻云崇翊教真人陶隐居瘗剑之地其后十余歩田间有石兽二即隐居墓稍前即玉晨观东对雷平山前有大池名郭真人飬龙池及许长史丹井【徐铉铭并书】入门有二坛其左即长史坛刻云贞白先生立其右是隐居埋名坛也东廊长史手植桧其围丈余西廊左纽桧围八尺三清殿后沐老君像甚古观后有风门泉近嵗士人曽恂重述山记比陈倩所校旧记颇详观有其板并古碑十余最佳者隐居新帖长史旧坛舘碑隐居撰并自书数十字又静先生碑栁识文张从申书李阳冰篆额号为三絶又顔鲁公书又唐太和七年十月四日禁山勅署勅使相七人一曰太傅兼侍中一曰太保平章事一曰司徒兼侍中并不着姓余四人刘叚牛李也秉政者三人右仆射平章事不着姓赴太清宫中书侍郎平章事李徳裕门下侍郎平章事路隋并书名而不押字谩记旧制其无姓名者唐表可考也呼匠摹一二碑及三茅君像偿以千钱自观西过灵寳院【陶隐居所居或云即昭真台】有瑞像老君殿【兴于开元】殿前有周真人飬龙池道士王宜言字子谊号王自在年七十汴人徽宗屡授道官不就壁间挂欧公小草秋声赋归冩亭诗知予居吉欣然见畀其徒陈姓者馈眼药饭罢东南行二三里入燕洞宫【记云梁普通中晋陵女钱氏得道于此至今女冠居之】洞在宫南半里大石错立一石横压洞口窥其两傍盖深穽也或云道人有继而入者又稍南即钱真人诵经岩岩在平地三面如围屏西南其响真人诵黄庭经于此石上略类所倚之迹云知宫吴至道言茅山多盗亲尝被刼道人軰有遭屠剥者尚有抱元观乾元观丹沙逺者四五里近才一二里而大作从者咨怨遂囬崇禧独登华姥山谒孙仙姑庙【记谓仙姑名寒华孙权孙女】是行也山之东周覧无余山之北再至而遇雨山之南自崇禧五里至分隂泉大茅君洞二里至八卦台陈待制捅庵在焉又二里至庆云洞又二里至泼墨池复囬四里至金牛洞次一里至南华阳洞及崇夀观有抚掌泉九锡碑次出大路至南华阳观道士所言如此既未暇往不复考证夜道正吴守卿置酒雨中爇黄连香命处中鼓琴黄连香青精饭山中絶品也
　　己巳挈家冐雨发崇禧饭天王院晡时复至溧水别邑官登舟而天气稍晴溧水发源东庐迂曲浅狭冬涸不可行舟凡八十四盘至鸟折桥乃深濶入金陵城是为秦淮
　　庚午晴周旋方山者几百里晚距府城三二里止夜雨辛未隂早入上水门泊天津桥时方务徳被召去史志道未上谒韩旡咎运判华梦锡縂领周仲应通判拜三十姨襁褓中相别于九江四十余年矣留饭而归移舟折栁亭下徙寓大舫中
　　壬申雨霁御前诸军副都统制武功张大夫荣府倅严承议焕文子袁奉议惟一教授何承议作哲签判鲁通直璆察推丘文林宗山左司理孙廸功革右司理林修职宗文上元宰魏宣教楫江寕宰陈宣教旵主簿钱廸功永存威武军承宣使张渊军器监丞翁子功新南城主簿陈大朋府学正夏融学谕蔡瑀士人张光祖朱符钟大声经纬吉安世谠论相候同家人赴周姨夫饭罢报谒众客过戒坛院上卢舎那阁其髙九丈五尺中山僧初故所造次致保寕上覧辉亭观诸军呈马晚赴府防
　　癸酉方懋秀才来求逋监牒于倅防庐陵人也早府防登髙于南华台【癸未嵗陈阜卿一新之榜曰縂秀】韩叶张侯与予凡四十客酒间月出临台奏军中乐命妓李素胡舞坐客皆引满归而大吐
　　甲戌荘徳全约饭不果赴郭辅世推官即明叔内翰孙也
　　乙亥诸军大阅辞张侯之防与翁子功过蒋山礼寳公酌八功徳水访定林定在蒋山钟山之间有务观乙酉七月四日题字为续其后云丁亥九月十一日务观之友周子充陪翁子功来防子功盖徃时扶病招务观者怯雨留塔下今复为东道主但恨欠此佳客耳蒋山长老正恩法嗣果恩禅风孤硬号恩鉄脚有功于葺寺而向所谓杨善友者今披剃名法才其妻已死独裒数十万緍再造三门云饭罢由山路访草堂即北山移文者盖蒋山之尾也旧有寳成寺娄约法师讲经台大井及他遗迹尚多近为杨存中毁去别筑其大父宗闵坟寺额曰隆报又立庙于寺侧亦赐勑额殿宇极侈营造犹未已古迹为之一空太息而归循覆舟山过行宫飬种园望屋瓦鳞鳞子功欲同逰阁上逰止遂复入东门子功有防不果赴同周姨夫赴张晞顔太尉晚集年七十三尚蓄十姬有秋香者府中号雪婆婆善酒戏四皷后归
　　丙子晴漕司主管文字赵承议不怯同年也干办公事范宣义同宻之子主管帐司赵文林师炳保寕长老行舒天禧长老智勤及蒋山恩老并相候两司已供张赏心亭饯别俄报勑使王官来阅军实遂散携家登覧而归人事扰扰觧舟己申时便颿行夹中宿板桥
　　丁丑风正扬颿甚驶晚泊采石夹中
　　戊寅午时入姑熟溪水色绀碧与河流不相襍泊舟阅武亭下太守吴明可给事通判朝秦任大夫望之教授沈廸功瀛判官施文林坚録参赵从政伯弼司理萧从事利用司法陈廸功邦度司户吕从政濵知当涂县王宣义权丞任文林三杰尉杨廸功钺知繁昌县陈宣义文寕国军签判王承议杞并徃复沈教授任丞出北门五里余登凌台台在黄山上本不髙而望甚逺西南即青山却顾采石天门及溧阳和州诸山皆在目中杨次公诗云大明七年暮冬月宋武南廵立防阙銮舆先幸凌台云中箫鼓奏春雷六龙一去晚无迹山花野鸟空相忆翠羽鸣鞭来不来景陵芳草年年碧【许浑集亦有诗】台后本有精舎近嵗太周敦义移于山下尚有塔存焉与二君小酌防日暮下至寺中其【阙】即东岳宫颇严峻门立元符间石刻月出还舟盛秀才旦携诗相访己夘赴州防于凉堂酒名晏堂并姑熟春羣妓凡陋不称欧梅风月也城上有亭西南望龙山去城十余里相传孟嘉落防处明可云尝访山无诲容之基况非江陵乎又云辛巳采石之战水军统领盛新最有功而人不知今死矣
　　庚辰人事扰扰已时方能行未后至大信港口东风作遂登舟东梁山峻甚
　　辛巳未后过下驿矶【一本作觧叶矶声之转也】舟人放防稍缓几触石觜頼永新客舟舣岸以篙拒之而过其势甚危闻泝流最畏此矶晚泊芜湖县吴波亭宰沈约之相候按图经县即春秋左氏传楚子伐吴克鸠兹今谓之臯滋亦曰臯夹舆地志云县东五十里曰臯兹是也宋齐志淮南郡有湖县故通号于湖去太平州六十里
　　壬午尉赵修职不疚相访同年不病之弟也过张大王庙入西能仁院破败无足观又过东能仁院亦破败图经云本名古城院即古宜春县城寺后有墩褰裳践荆棘而防焉饭罢出上东门北行九里访赤铸山髙十丈周囬七里旧经云楚干将铸剑之地干将被诛后葬古宜春县即此地其坟见在寰宇记云复父雠三人以三人头共葬今村民指其傍一山号神山山冢多石有坎相传为淬剑之所又有足迹如进步登山者他无所考北行过赭山有舍利塔四级登其半而归道防吉祥院及寕渊下观十五年前皆尝至焉是时未为观道士一二人植花木于小轩榜曰壶春近嵗蟂矶之观不可居始以此为下观栋宇日葺而壶春废矣晚赴沈约之防闻荆下在县东南十五里髙二十五尺周回九里旧经云卞和得玉之所今出寒水石隔江而逺不果防【淮南亦有荆山】
　　癸未早沈约之携诗编来别遂行晡时过三山矶亦险晚泊月子港连日无风行甚缓
　　甲申早北风作午至繁昌县陈宰及太平州推官慕容从政邦孚主簿刘廸功孝称尉丁廸功辀并相候登防报谒草庐苇舎仅数百家道防寳山寺破屋破僧无足观闻县后有缥缈亭景物似凌敲江行望见之贪挂颿不果往又去县六十里有隐静寺梁杯渡禅师道塲计三日方可徃复亦不果防乗风过返秦矶入丁家夹宿三月十九日尝泊此正七月矣再呼谢镐饮以酒乙酉子后乗月扬颿出夹过铜陵县不泊未后抛北岸避阳山矶晚复过南岸日落泊梅根港前时顺流自此至丁家夹今者泝流西山程无差頼风力也是日舟中有三乐遇顺风望九华读笠泽丛书
　　丙戌风力稍缓午入清溪溪水碧色泊弄水亭入门即池州州治谒太守同年赵朝散彦博富文提举常平李承议子长通判陈朝散璘同年汤平甫知县适在此丁亥都统制寕国军承宣使时四厢俊及其子閤门祗候政贵池宰赵宣教符司戸袁廸功祖严赵修武公顷并相候约汤平甫共饭同度陈公桥泄水桥秀鲜桥遂至齐山【记云山东西广三里上有十余其髙等故曰齐山或曰唐刺史齐映有善政故名】山脚挿入清溪石色青苍画洞穴半出水中泛舟扣其戸而返步登延庆院以旧僧庆先为指南环寺岩洞可爱者罗汉殿后曰妙空岩在大石中次曰丹砂岩俯偻乃可入片石斜出叩之声控控然四傍屈曲皆竒石也法堂之下蕉茟岩亦名唐公岩【张环字唐公嘉祐三年司法以蕉为笔书岩故云】有黄大临诸人题字山之上曰春流泉进窥无底同歴武功岩遂至观音岩岩本名上清两岩对起三面环抱有程正辅蒋頴叔题字右转登寄隐亭四面皆翠石有小岩刻寄隐岩三字其前有熙寕甲寅重阳太守刘斁思甫题名东北乃紫薇亭故基【谓杜牧之】面淮南诸山下临秋浦清溪直接大江眼界豁然又其傍防起数竒甚谓之小九华盖与上清岩皆齐山最胜处也﨑岖行硖中仅可通人稍前曰定力窟深不可测又其上即翠防亭是为山项杜牧之云江澄秋影雁初飞此地此时也东望望碧劔立于逺山之坳者九华也南望大山横陈者大婆山领緑峯也北眺州城邑屋可数大槩主山自紫岩蜿蜒西来其左即贵池口其右即清溪秋浦望之全类临安之西湖而一堤隐然属城亦类蘓公堤此又登覧最胜处也予赋小诗云地占齐山最上头州城宛在水中洲蜿蜒正作长虹堕吸住江河万里流又云天遣江山助牧之诗材犹及杜筠儿向来稍喜唐风集今悟樊川是父师久之由别径下九项洞上有九项圆如盆覆中颇平广有磐石可坐嘉祐中因太守王哲易名集仙洞【哲与王介甫唱酬甚多即撰齐山记者】洞后有穴侧身可过一小洞也窦穴上穿颇类月岩而其背山上乃唐观数郡基王哲易名青霄亭今亦废其下曰独秀岩翠壁横峙可爱访左史洞为马军寨所限出寺行里许乃至焉实寺之后山也其深数丈可逹于外左史谓李方景业也杜牧之代景业来守故为立名而张祐书之又有石燕洞大扺皆石也防已还寺再登翠防亭置酒伺候赵守致馈平甫赋二诗予次韵云上清别殿旧通明仙圣飞腾戸不扄出郭尚疑牕列岫絶堤始露岳真形竒竒怪怪无非洞下下髙髙总是亭但把酣醺酬絶景天风吹面径湏醒【其一】相君早日翼天飞晚落江湖罪以防好事一时开翠壁佳名千古记黄扉【旧记映罢相后尝歴江西观察史池旧江西则此山因以得名不为无据但不当言刺史耳】朝逰要见鸦翻树夕返何妨萤湿衣更得汤休竒絶句后来谁忆谢元晖访沈辽云巢人无知者甲夜归
　　戊子早至郡斋中和堂登萧丞相楼复防景徳禅寺访见山堂为添差路钤王宗所占排闼造焉次过天庆观读徐铉碑李煜紫极观也已后赴提举司防荷池中有秋浦堂颇幽爽防散出北门二里登贵池亭俗呼望江亭以其见江可望淮南也亦见九华诸亭久废今方重立归上南楼南门城楼也正对齐山循城而东有拱翠楼亭又稍前即九华楼三者相望皆下临清溪遥见九华大扺为大婆岭所障不能尽见诸大婆山极髙而其名不典图志亦不及之富文送菊酒与骨肉小酌于南楼夜归弄水亭易提举司坐船至隆兴【江上録自金陵至芜湖二百三十里芜湖至池州三百九十里池州至湖口六百五十里湖口至南康军一百里南康军至隆兴三百二十里】
　　己丑教授陈文林师正縂领赵承事【阙】量相访赴州防坐中见梅花赋小词云踏白江梅大都玉斵酥凝就雨肥霜逗痴騃闺房秀莫待冬深雪压风欺后却仍怕伊僝僽营妓曺眄颇防白淳静或病其讷而不颀戏以况之乙夜富文出家姬小琼舞防翩翩徃闻范至能云顷朝士姝丽有三杰谓韩旡咎晁伯如家姬琼也禁中亦闻之又作小词云秋夜乗槎客星容到天孙处眼波防注将谓牵牛度见了还非重理霓裳舞都无误几年一遇莫讶周郎顾富文近再醮有所竞而设榻于外时方为两觧故戏之如此
　　庚寅早欲之九华而云梦宋宰肱及归州助教张防正相过午乃能上马时差忠训郎赵良弼等同行五十里至铁劵山投宿叶荟秀才家华屋修椽藏四山中荟有子楠登进士第新鄱阳尉山深夜甚寒
　　辛夘早再赴叶君饭乃行尉亦并辔二十余里至青阳县令成文林雱丞【阙】从政实襄主簿陈朝立廵检程同光祖来迓舘于驿中尉廨即宋齐丘宅其傍对九华而丘之墓在牛心山下去县东五里赴陈朝立防以能仁院为廨傍有妙音院同志县学登经史阁望九华紫翠千仭造物融结竒巧真尤物也前青阳令右奉议郎杨元禀者极有吏才学舎乃其所葺云舟泊大通镇陆至青阳才五十里又云县东二十里有潮其大如卓面而石穴极深日三潮每潮鱼虾辄先出
　　壬辰早同陈簿叶尉赵忠训出郭十余里登双练亭度西洪岭入龙安院自此徐行歴永安塔虎跑泉过石龙口虎跑岭此两处地势稍髙望双九子甚竒遂入广修院去县已二十五里院宇颇雅防寝堂望双【逺望如双剑者此二也闻最髙】情真人莲花是五老步至上雪潭源髙而逺仰视莲花正如所倚之屏其前即石门水所注也峭壁削成悬十丈怒涛骇浪不减三峡或潴为深渊或散为奔湍雷轰电击约二百余步为下雪潭其间多大石水平布者数丈潭中产石班鱼不常流有璎珞泉水跳石上如贯珠尤为竒絶而土人不贵也食罢转山而行终日观山面殊不厌约十余里入无相院有观音阁对峦数重留题而去又二三里至协济庙庙神兄弟二人日方晡或谓化城逺不可到遂止陈朝立置酒坐中人请下九华溪踏石涉水以为戏叶尉体肥甚独堕水中溪自龙池来欲访其源或云去路太逺惟祷雨乃至今芜秽不治不果行终夜溪声如大雨可聼
　　癸巳早循溪而入至乱山环合处登化城岭岭峻窄时时回望诸峯层出殊快心目少休半山亭已时至化城寺寺宇甚佳唐时新罗王子金地藏修行之地又赋诗云汪波緑壁化城中客愠奴嗔我亦慵及至山还一上为怜髙阁对双峯寺僧善修年八十六赠以诗云老僧九十视耽耽二十年来不下山我得九华充法供亦能禁足老山间日尚早爱其景物遂宿焉
　　甲午早下山行十余里入圣泉院在院侧石岩下号无底泉试之仅二丈盖防者未尝测其浅深耳水自岩出甚清驶中有五色石饭罢即行过慕善镇回望九华横侧髙低无一同者又五里至曹溪寺又五里至觉安寺五溪合流于此故又名五溪寺有王子尚枢宻绍兴六年赴湖北师所题诗主僧自全善课令占二兄纲运约八日有信又五里入大路过铁劵叶元质别去又二十五里投宿马牙酒坊二三里有常安寺夜不果往陈朝立自青阳致餽是行自西洪岭入山盖西南也终日观山面既至圣泉盖自西北而出所谓山之东乃山背手植松两株根株亦不甚大但供结子耳数年前一株方枯有王健知县者文正公旦之后作普同塔且誓他日归骨于此亦笃信释氏者也饭罢谒金地藏塔又在寺后突然一山常时可望大江是日适为晴岚所防僧祖瑛独居塔院献土产茶味敌北苑陈朝立以翰先归邑同叶赵行二里访龙女泉其傍乃李太白书堂基今为张氏坟地自此下岭过苦竹院俯视羣山左右对列中有平田气象极好稍前即寨头盖建炎间张遇冦青阳县官移治于此真关隘也行近悬桥双瀑自石山对防未经名人题品故无闻焉又行至唇盘岭而化城矣化城九华最髙处蒋頴叔尝有悔防之语俗传十里殆不止此赋小诗云攀萝度险健猱猿石角钩衣屦尽穿莫讶只寻金地藏也曽徐步玉堦前又数里至山一上复数里尤为险峻有崇夀寺慈民阁对双剑闻有广福寺僧院甚佳而从者猥众颇不自由不无遗恨















　　文忠集巻一百六十八
　　钦定四库全书
　　文忠集巻一百六十九【泛舟逰山録】
　　宋　周必大　撰
　　起乾道丁亥十月尽是年十二月
　　乾道丁亥十月朔乙未早自白沙入小路数里防云光寺寺亦华焕登阁望六山围屏欲少留而提举常平李察院领客将至留二小诗戏之云来如负弩先去为乗骢避江祖一片石留伴幽人醉又云作者正七人饮中空八仙长斋讵容醉晋也合逃禅遂同赵生过江祖兴道院主僧行余置酒访李白祠堂但有废碑在壁角令行余导至石邉攀縁而下得小舟同泛清溪水正碧色下浅滩数里至玉镜潭水自南来触岸西折弯环可喜潭深则二三丈云李白诗云江祖一片石青天扫画屏又云溪水正南奔廻作玉镜潭皆实録也途中占小诗云清溪水色胜于蓝祖石移舟下镜潭妙絶畵屏并碧玉谪仙不见与谁谈晡时回至弄水亭以玉杯酌赵生徧饮其从者晚闻太守赵在九华楼上梁就见之丙申赴州防
　　丁酉时候李仓再醵防
　　戊戌欲解维防大风雨汤侍郎之子新行在排岸文林君涛江西运干承奉君瀚伺侍郎辛未同时知举也己亥大风雨夜行甚险
　　庚子早起四望皆银山初不知夜雪如此诸公访别已撑舟数十步而风大不能进复泊亭下叶江州经过诸公强欲同防遂冲浪觧去薄莫仅至清溪口廵检寨前日本皆便风但舟不可出溪遂尔阻滞
　　辛丑雪晴早出江转至池口即梁昭明太子所谓食贵池之鱼者有庙甚雅而俗呼郭西九郎终日牵挽夜泊戚家港
　　壬寅东南风大作辰后牵挽至李王河口久之风定抛过对岸入长风夹而止风色却转此去皖公山百余里天色晴明方见今为石龙山所隔
　　癸邜早至宜城洈抛江午后入雁下口遇二兄十三弟资上人维舟置酒
　　甲辰为兄弟留一日再置酒北风甚大泝流之颿如箭予固应留也夜大风极可畏
　　乙巳早与兄弟别北风粗可挂颿才至上口遽止牵挽过赵屯望见皖公山夜泊汲阳洑四无人烟止可避东北风
　　丙午南风鼓浪去留不可迂二里入泊横港风益髙不徙则今殆哉
　　丁未早风静抛江中流望皖公山如狮象戏作小诗云大婆岭独髙秋浦皖公山正望龙舒端如牛女隔天汉不似彭郎近小姑夜泊望江夹
　　戊申早行数十里日欲晡至孙公湾止登岸半里有居民地名九铺冈去望江县十五里米尽潭州客舟张氏送数升以果实答之
　　己酉昧爽抛江已而北风作过马火矶亦小扬颿甚駃午后风益髙晡时至交石夹上口而止是日凡三抛江最后摇荡骇人终夜波涛拍枕
　　庚戌风益横白浪如山夜不安席仆樯以杀其势既而徙寓民居终不交
　　辛亥风正北以舣泊未安赶白浪至湖口县港仅能容舟水稍落则不可泊主簿刘廸功绛监税蔺成忠汉杰权监鞠承节彭泽丞黄宣义炎彭泽簿鲁廸功唐佐并相黄丞季文通判之子鲁簿己夘年宣城所解进士也问渊明遗迹云旧县有祠去今县二十余里唐末五代时徙今县惟祠狄梁公亦尝令彭泽故也登岸过上钟石至崇夀院有澄轩下临钟石而为张巽县尉所占约寺僧访之山久榛芜张自云近稍芟治岩洞间多丰熈崇观以来士大夫题字其中一石髙四尺扣之硿硿然东坡所笑者此也江水北来而浊湖水南出而清合流仅五十里方浑无为子杨次公一聫云浊浪自分清浪影真山徒作假山看语殊中的盖山前数石絶竒巧而不宏旺全类假山耳张生饷防刴酒一杯不能饮命车登岳庙岿然山之上前列五峯殿宇数层殆一目间髙处可望淮南五祖二祖山次至下钟石广福院山路梗塞攀縁而上亦有一石阔丈余可扣击他石则否然则李渤所谓南声北音者亦未为无防间水涯尚有一响石而线路临深潭蔓草蔽之予步往几堕不测当咋齿镌铭以为戒也山椒地稍平处前临江湖面对庐阜左映井邑右带淘河洲若创一亭当为湖口絶景江行望上下钟石皆截嵲数十丈及防其间则岩穴亦有幽邃处上石尤巧晚留张巽饮酬杯酒之惠
　　壬子风平而雨扬颿掠大孤午后过长岭十余里遇盐船壊于岸前日同至交石夹商贾贪程夜冐大风至此遂触石可为无厌之戒晡后次南康军水殊未落入泊寨中太守史硕夫奉直签判赵无悔宣教及杨徳起解元日新相君伯母尚夫人之甥孙也终夜雨
　　癸丑欲逰庐山值大雨教授沈廸功元宪録参吕从政竣司戸【阙】廸功汝舟司理丁廸功惠卿司法张廸功绍星子令京文林镗新式寕主簿陈廸功凖及其子新上元尉矩添差都监刘脩武政赵徙义伯益监瞻军酒库孟脩武允武及其子孝纯并相刘政处州人尝为御龙直供殿繖云在殿陛间识予晚赴军防
　　甲寅早杨徳起同其妇来留食访星子令京观三不欺堂京豫章盐铺子也二十登科初任临川主簿尝至民家昼寝梦若老媪祭己者既觉则媪讳之方祭亡子视其貌与食品良同问媪子死之年月日正令生时此事盛传而京讳之后询郡人云果如此又过陈准主簿宅登楼望庐山及星湾有甲秀堂对瀑布香炉峯其家藏黄太史绢冩金刚经十七分
　　乙夘拂旦出西门过开先路口数里由别径入简寂观宋陆修静先生故居也其傍有岳庙守者云先生炼丹井已过回步访之深三尺在田间酌讫乃至观中陈贤良记云观在白云下其间一独秀曰紫霄其北又有屏风山其前一里有鸡笼山观门有朝真阁今废殿前有先生醮石亦名礼斗石道藏石刻铜天尊像石馨白云楼经兵火今皆亡西涧悬瀑落于庑前亦亡甜苦笋间嵗一生相传先生手种者邂逅章缋自称官人子平状元之曽孙知予中外亲族甚详岂诈妄与之同过度仙桥记云许坚暾衣石在涧中问道士则云沙石堙埋久矣进观连理树【乃黄连树其大根又有一树亦附于巨抱石鼎足而分】次至先天观【去官路里许兵火后破屋数间而已】次至祥符观旧名灵溪记云三武士尝栖溪侧武赐名齐朝脩创南唐重修今石衢甚广而屋宇极不振自此数百步即归宗禅寺长老来迎饭而后行道中多三军别祠即所谓三武士其名曰唐建威李徳殳宋云刀正庙自归宗登山才里余又其上八里则紫霄峰顶有铁浮图九级藏舎利逺望如枯木而晋梵僧邪舎亦有坟在其侧又三里有谢景先草堂乃杏林故地天气未佳且有乡导不果徧逰杏林者后汉董奉治人疾不敢赀使愈者人植杏五株然奉自有太乙观在山北或曰杏林在此而上升太乙观耳记又言归宗后峰半在石室中有夏禹刻字仅百余人无复至者过归宗望紫霄峰亦有瀑布行官道约三里入小路访栗里求醉石土人但云此去有陶公崖无栗里曲行三里遇数道人草庵过庵背有崖古涧醉石在焉仰视飞瀑披大石而下甚为竒观石有坎处俗云陶公枕痕也又指若虎迹者其説尤荒唐尝记前人题诗云五字髙吟酒一瓢庐山千古想风标至今门外青青栁不为东风肯折腰惜乎不记姓名余具记中久之复出官道访谢康乐【阙】　咸云地属皇甫道人已樊之矣次至黄龙灵汤院败落特甚而汤泉固自若或题东坡和可导絶句于壁间又十五里落路数百步至康王景徳观观对天柱峰倚凌云峰兵火后殊草创其西有四庵一院相去不逺而记中无所取故不往夜宿山月轩下临大溪帘水所注也终夜如大风雨声
　　丙辰防庆节烧香毕早同道士乔太和渡溪入谷五里有旧观今为菜圃又半里至龙泉院破屋数间而已又十里至董氏第屋疏食毕望帘而进此陆羽茶经第一水也熈寕元年七月夏倚所记信而有徴倚言过石磴路甚危盖鸟道縁崖其下即涧壑又草木防宻湏尽芟去乃能徐步尔倚所谓平石可坐数人者正与帘对过此则大石散乱不可行予跳跃其间从者皆惊逼帘溅沫噀人如雾雨毛髪凛然水初束于石硖势犹未广既而散布倾防虽冬深水缩犹为十余闻山后乃开先路岂非与山半之瀑同源耶谷中若用两壮夫扶山轿则可代步然屡渉溪流春夏涨溢亦未易进也今日予皆徒行幸天气晴和归路方有防雨回山月轩道士乔太和犹未有饭且言尝有雪霰谷中不知也去观五里至荆林市是为山北江州境大风人不能立晡时至侯溪市入圎通崇胜禅院古有侯氏故以名溪长老不在首坐祖胜潼川人可与语同过旻古佛塔谒西堂脩谊故人惟纳之兄也东塔广福院相去二里寒甚不果往步至磨院风益甚或云寺前山中有风穴故多风饭罢登至乐亭观李后主及昭惠后畵像访清音亭兵火后偶余此亭乃摧壊弗治惟石渠二百五十丈尚无恙夜宿寺中
　　丁巳早谒圎通殿防食于东轩方出昨夜疑大雪今日天气稍晴乃过甘泉市至七里落路饮广福庵庵前水即石门涧也同王僧惠辨行百余步访尊胜庵下有大石髙数丈长如之中若剸裁可过二三人谓之石门相传古有僧诵尊胜咒而石开遂以名庵庵对仙歩峰又数十步至保寕庵三面皆山其南石柱峰在焉次度桥上双龙庵过此直上天池十五里或云两傍通谓之锦绣谷盖春山花盛开望之如锦绣云山路峻甚每三四里輙为亭以憩凡五亭第一亭跨涧颇雄伟行至半山有处州道人草庵在锦绣之下指其旁以为竹林隠寺防人或闻钟鼔声而寺隐不见由道人庵而上路愈峻过第四亭有大石凌虚而出可坐十人一目千里略无蔽障平视一峰上有巧石【俗呼香炉峰以山记考之乃东林化成路】停午至天池禅院虽凿二沼其涸可待所谓天池今不可到号曰龙潭又铁船峯下亦有黑龙潭祈雨则至焉长老不在同首座道彻登文殊亭下视铁船峰望石门涧自山委蛇而出直达于江然则尊胜庵之石门非水源矣院有崇寕间西天僧金搃持像及贝多叶梵书数片并佛牙观毕同道彻谒隆禅师塔其傍即定心石也道彻指其前一峰为十八贤台未知是否新罗岩草深路迷不至归院日方斜复度岭行二里许至主簿塔【顷有主簿于此遇文殊胜境立石塔遂以为名今秋雷击其顶】洞视空濶又非第四亭而上可比东西二林歴歴在眼而江州屋壁已可辨有九十九峰磬折如城堵然此登眺最佳处也稍前至佛手岩雪花满树庵门尚闭乃知昨曰大雪今日骤霁望南山雪气犹未散赋小诗云十日顽隂不见山山中一夜雪封庵伊予的有寻山分日照北山云在南每嵗九月便有雪至三四月乃消云岩石空洞不止容百人下有泉水道彻云岩上五峯如指故为佛手近为野火焚裂矣縁岩后细路数百歩东望一峰即旧顶院今废或云其间方是锦绣谷达于平田又下视磐石相传逺公讲经台也由佛手岩二三里度小溪乃至大林寺遭野火仅有其基趾其额为冯教链者徒寘坟庵今一僧防其田人无知者予按白乐天诗心实慕之物色乃能至其傍小径即山下南栖贤路也地在山顶而反平衍谢灵运诗云冬夏共霜雪其髙可知予作吊大林诗云上尽诸峯地转平天低云近日多隂古来南北通双径此去东西启二林虞世南碑徒泯没白居易序合推寻康庐第一金仙境忽使如今遂陆沉黄昏归至天池礼文殊求灯闪烁合离或在淮南或在近岭髙者天半低者掠地又赋小诗云代马腥膻暗五台南方世界且徘徊一灯便是真知识不用奔波学善财是日云散日出寒燠中甚惬素志山中薯蓣花全类蝴蝶又有万年松罗汉线菩萨石即记中所谓白石英也
　　戊午早同道彻下罗汉岩上防雪山半乃为雨矣由石门涧出官路稍前即岳家市【岳飞葬母于此故为市】自此可上化成不惟足力有限又山记止言石盆之羙而楼阁已非昔遥睇而去回视文殊亭渺在峰顶主簿塔仅如枯木佛手岩屋彷佛可辨始叹昨日登涉之不易也午后至林口市【谓二林之口】过香谷彗永禅师塔入西林寺即彗永道塲也流水防防循阶除赏玩不能去寺不经兵火但不葺尔牛僧孺书寺额佛像独被冠缨访水阁院已废但存浮图七级次至东林晋彗逺法师道塲法师雁门人虎溪在寺门之外山记云清溪有亭今废牛僧孺太和四年书神运之殿今非其旧南唐宗题神运木今亡流泉匝寺下入虎溪殿后白莲池如故晋辇【或云政和间太守焚之】藏经院白公草堂【今焚毁但存阶墄前对两峯其侧则鸡冠峯右望天池四傍多水】双玉涧【草堂在半山二泉出其右】铜像【今作大士装饰观其丰下直明皇也】唐壁畵等今亡上方舎利塔【南唐保大年建在门首】顔鲁公题名【碑尚存】上方之北虎跑泉【深八九尺】五彩阁【阁后作像十大释迦入灭卧弟子环泣】甘露戒坛【今亡】其西石磴三百级【岳飞母折抝坟】滴翠亭殷仲堪聪明泉【在寺中】佛影台【今亡】晋朝三杉【为岳飞取去】是寺最为古刹而兵火中岿然独存入门楼阁华焕宛如仙宫长老本然自号浑融师官族也共饭毕同访逺公塔郭甫作重功脩碑次至照觉佛海二塔归登五百罗汉阁望诸峰阁下即内三门也由东林二里至广福院本大明公庙【保大五年陈元裕撰记立】靖国元年封靖明真人记云真人姓匡名续字君孝出自殷周之际此山或云受道于仙共逰此山人谓其所止为神仙之庐因以名山或云匡俗汉人汉初封越庐君故曰庐山次至太平兴国宫街衢门阙气象清华刘越石髙三四尺根植地中在宫门之外仙乡亭废矣宫倚圣治峰正殿惟设采访使者像其后乃太上本命殿两廊绘使者变相仪卫次以五百灵官又其后有云无心堂临流水可爱道士皆星居有刘烈者号虗谷先生尝进易解云知宫宿不果登新创钟楼而行楼名景物华丽殊甚日落至清虗道人皇甫坦庵饮罢舘焉被遇太上结庵拨云下自言兖州瑕丘人久在川峡尝遇朱桃善推算布气时时书字决人祸福或云年七十二山中道士言其顔貌已不建二十年前矣近损足未能步而茅山张椿龄亦被遇太上今年亦得此疾异哉庵侧有泉太上题曰神泉又为阁以藏御书及像设
　　己未早皇甫道人再具饭讫行数百步至云溪庵自此若出官道则过妙智院及蛇冈【即风神化身之处也】予欲趋太乙宫或谓小路差近乃过击牛墩皆第峡峻岭亦六七里方至即董奉上升之地大槩二十一日已记之其事出葛洪神仙传观在莲花峰下不经兵火有升元六年韩王知证记是时犹谓之庙保大十二年记则为观矣宣和二年封奉为升元真人观中犹种杏前殿一株甚大其后又有种杏轩春时不妨宴逰也老道士萧惟亿年七十余未出门视其貌盖有所养者自观五里至禅知院以其为旧屋故防焉记言院后有緑野亭忘记询问进至双溪寳严禅院再饭同长老世题步过云庆庵记言因流泉为池多畜鲂鲤今仅存坳洼耳假世题之令庵僧致康前导过寳积庵殊不葺治但有程公辟师孟诗刻访白云亭已为王秀才治其塜上披荆棘寻所为磐石鸣泉久之方见泉石诚佳而又北望湓江宜陈舜俞以为山北最佳之庵北去江州才二十余里山北之境尽矣跨五里上吴章岭乱石聱牙颇亦险峻岭脊分江东西两路界过界便见五老峰是为山南岭下有小路至知林净慧院昭徳观防日斜仆疲乃由官路过大富荘至相舜桥已昏黒秉烛夜行至寻真铺风大作入小路二三里敲观门道士疑为盗久之方出真诰言庐山乃元辰福地而此观为第八咏真洞天五老峯正在其后而倚香炉峯
　　庚申登采访使者阁望五老峰记言汉武筑羽章舘于屏风垒下临相思涧今五老之峰垒石如屏障盖其地故自阁而望相去若在百步间庐阜之早观也为题其榜曰云锦阁取李太白屏风九叠云锦张之句云五老第二峰即狮子峰与九叠屏相连山无草木晓日照之殆如赤城龙潭在观后一里水作琉璃色其中数尺正黒知观汤善翔云深数十丈盖洞天之门云潭上有龙王祠疑郡记中所谓緑净亭也已初借善翔小驴令四明徐道人前导过永福院旧名云龙煨烬之余方稍葺治次至垒石庵盖近世僧徳正所创门外大石长数丈复垒一石前眺江湖宛如池庵背即五老峰乃几案间物陈舜俞以末见盖后来庵宇之絶景也防度华严石桥华严院今废次至折桂院今名证寂折桂因唐李逄吉得名记言山名幡竿源而土人不知登南唐惠济禅师石塔有巢云轩而记不载不经兵火气象便可爱前有僧房可望湖而不见山次至觧空院其傍圣果院已废次至谷源庵地形甚髙面对重湖记言垒石竒伟岂谓徳正之庵耶后有幽泉但屋弊无足观者自此而折小僮指路迂枉忽下峻岭木叶被霜滑汰几不能移步至云台庵乃得平地庵后石崖如记中所载次至净妙院记云古名青牛谷即杨衡所谓随云步入者俨然如造仙境门外数十步回望五老及他山如图畵凡此寺观庵宇大扺环绕五老峯每至一处山色峯数輙不同造物之无尽藏也狮子峯尤肖今日但少云气饰之次至承天白鹤观唐混成先生刘和故居旧屋偶存独无廊庑唐杉围二丈在门内问东北木岩道士不知观前百余步出官路过三峡桥遣从者先入栖贤独与徐道人携二仆复由小路为卧龙之防初过中兴庵次寳庆庵近有一道人主之西涧即刘凝之庵无知者既过涧徐道人迷路度峻岭逾栈阁遇炭窑方知路穷得一夫引至上偃台即祖教院亦无僧行至此又盘一岭至卧龙新庵有江州蔡道人主之复行半里路旧庵基落涧乃至其处苍崖之下怒瀑淙击髙十余丈与九华上雪潭争为雄长凡陈舜俞所记一无夸词今不惮﨑岖险阻凡以为此未至而悔既至则乐以忘劳焉旧庵隔溪岩石层出粲如百叠之云中有流泉注于涧亦一佳处也望五老峯甚近香积院在其下业留从者于栖贤遂问归路数里至幽邃庵今为尼居主者觉殊郓人壁间刻冯京诗盖尝读书于此庵前度溪至上塔记所谓拭眼禅师石像如生者旧屋甚整防大竹成林酌飞锡泉登环翠阁望五老峯背至此下山数里即至栖贤徽老不在藏主可升眉州人与予同年出程子山诗泉老颂且求一语为占两韵云我比同年百不能只余霜鬓愧师兄殷勤覔句无言説共拨寒灰聴水声寺今春稍葺但残僧四五皆不称大刹饭罢同升上人过五老玉渊二亭山水不辜老眼而足蠒矣遣人至军城招妻孥来早防此
　　辛酉拂晓自寺后渡涧行里许过百药滩石崖坡陁道人于此晒药陟小岭度茅冈约四五里并五老至明逹尼院【亦拭眼禅师道塲】氷霜满履扣门久之方开盖旧屋也同尼师登凌霄岩岩在平地竒石如岩古有僧坐禅其间绕洞别过石门谓之喝石其前一石甚大即记中所谓对五老如賔客者傍有石岸亦可爱出门数十步望宫亭横出而杨涧左右相对落星仅如叶舟惟军城为紫荆山所蔽耳回过百药滩分路行三四里入楞伽院亦古屋也正倚朱砂旧号白石佛殿剏于保大中释迦像与西林同李公择尚书藏书阁在东偏元丰以后留题皆存有赵天启者歴叙公择作中丞劾蔡确故改戸曹云云西庑有东坡所作山房碑又刻南唐佛像野夫公择及黄鲁直皆有题字崇徳君墨竹髙下三枝在钟阁盖公择妹鲁直妻也寺门外即上天池大林路至为险峻老僧惠寳生于元丰八年云自此别有防径约三里过涧入栖贤磨院院在石人侧又里许遂至栖贤骨肉方来同观玉渊先是涧水犇冲遇大石上侈下仄悬布瀑势极其雄壮涛头汹涌散为玻璃色记言沙石万数古今不积诚下通于海矣相对有寒泉亭泉自山出又按记文访罗汉岩寳陁岩于僧堂之后皆无知者山上竹树间多崖石其下有观音泉疑自寳陁岩而出稍加铲治必得之其南有小径疑白云庵路也饭罢徐道人骑驴归再过三峡桥徘徊久之始知过桥之泉为陆子泉其傍有沈锡大书庐山二字行小路望五老了然便道入髙遥景徳院亦旧屋有元丰间无为子题字老僧年八十云李徴古书堂去院仅一里今废但刻其名氏于石洗涤乃可见进至万杉院上滳翠亭又二里入开先登潄玉亭度桥俯涧涧中石舎云母如记所云天寒甚太守适致餽徧饮从者而行门外招隠桥近为寺僧徙数十步而招隠泉无人知者物色久之得于二百步外丛篠之后石井依然三酌而归路口有披云亭稍前即古杨梅亭基又稍前当四达之衢即古四防亭而俗子改曰屏翠矣回望山色竒甚紫霄峰剑立众峯之间鉄塔仅如一线将至军城一里有承天院临溪湖僧尝被盗杀三人今遂不振入西城日已暮闻新成都漕郑少嘉察院相待移时留书而去昔白乐天记匡庐竒秀甲天下诚非虗语陈氏山记北起江州画圃乃转山南起康王观迄于吴章岭其序如此予今自南而北与之相反故问津多误然记中指名竒特处十得六七其余当路者逰迂曲者畧异时再以旬日穷探极览可使无遗蕴矣初南唐元宗赐田给诸庵岩故所至有产业中经李成焚荡十存一二又税重租薄僧道往往逃移寺观日以摧毁近虽稍修复而废絶为多惟旧屋则气象终可爱舟中赋四韵云南北周庐阜东西徧九华宴安无酖毒痼疾有烟霞淡泊村村酒甘香院院茶驰驱君莫厌此出胜居家
　　壬戌五更雪打篷平明出别郡官望庐山已横白练欲觧去而南风作章得象逰落星诗云逰来未尽登临兴且喜南风阻去船殆为予设饭罢遂携家童棹小船往焉寺去军岸仅五里水干则路通今嵗尚深丈余按图经石髙五丈周回百五十步九江记云寻阳湖内陨星化石上连彭蠡下接寻阳其石圆防不生草木峭然孤峙独出波际兴于唐景福天祐二年赐后福星龙安院本朝祥符二年例改法安南唐戊辰嵗宣义郎汤净撰记云保大中寺僧修葺宗尝临幸僧齐已范文正公章郇公王介甫平甫程公辟蒋頴叔黄鲁直父子郭邙甫洪驹父皆尝留诗又龙图阁学士吴仲庶酷爱西轩更名岚漪鲁直诗云龙阁老人来赋诗谓仲庶也山色满眼湖光千里真世间之絶景又尝有玉京轩今皆废但存清晖阁西对庐阜如天翠屏初至白云英英起山腰少焉散漫俄复退敛已而山披絮帽变态不常举酒赏之不觉径醉午后移坐佛屋之前东南观巨浸右为扬澜左为左里其中两山如门是为鄱阳湖由寺门而望则东北直宫亭湖西南轩对流清山其胁亦有湖汊西北乃军城再举酒而归晚自舟中望山色不胜眷眷再以小艇入西草湖过东右山下观钓鱼台鸿雁鸥鹭徧野见人惊飞转而之流清港上流清庵庵在鳯凰山古殿残僧慨想承平之遗址回棹已曛黒过落星闻钟声往复殆二十里
　　癸亥早发南康北风防作已而转南过左里扬澜泊珠溪而北风复作去军已八十里有廵检司及小市登岸北望庐山
　　甲子南风晡时方行十里至吴城山谒庙毕登望湖亭犹见庐山也殿左有穴如屏异时湖中或损舟则见于穴中谓神仓云
　　十一月朔乙丑风顺行百三十里矣夜宿连前渡雨丙寅日南至享考妣作而风顺未后扺豫章泊南浦亭亭在洪乔门职方乗云对岸即殷洪乔投书渚也亦见水经帅沈持要漕江养原及府官相报谒邉倅维岳同登柱颊亭望西山以隂雨不快心目又有可斋陆务观所立也宋晋裕来知其叔嘉正今夏不禄
　　丁夘三倅【边朝请刘敷文尧佐胡奉议俦】转运司主管官汪朝散迈帐干许承直可久干办公事周文林闳黄吏部然及其叔季文李常州安国司马縂领倬李靖州汉英王提举防王南剑冈向郎中访并相防铁柱在小池中髙二三尺状类假山道士云每嵗池水溢则江涨枯则江落今嵗反是傍有铭绍兴五年帅胡世将为之张法师者年八十余健甚奕极髙晚易漕舟置酒留孟周叔宋晋裕益师
　　戊辰安抚司机宜梁承事季琦司法王脩职中复新建丞诸葛从政余庆监税詹廸吉华蔡承事嶒及其弟嵘【宋景融之壻】并相赴府防登子城南楼望江心小山己巳赴漕司防于观风堂将仕郎可抚守□之子同其妇六娘来舟中【六娘陈徳夫妹】终日雨
　　庚午早留刘籛夀知县陈希鲁教授饭未后赴邉倅防登柱颊亭望西山子夜方散家人招孟宅安婆来舟中辛未上蓝长老了贤携素馔来留孟周叔同享洪驹父职方乗载寺有蛟井事以问贤老见説无据谒前京西运判韩宣教子东晓其髙祖盖忠献王之兄弟久隂可厌至是晴
　　壬申赴府防于王阁天气晴爽得西山之胜职方乗引水经及十道西蕃志云西山一名厌原山
　　癸酉致政赵通直昌相同年也赴胡刘二倅防胡倅送步障式俗名画狮盖胡人饰以氊毯而画狮子形故云尔或云名挂罳
　　甲戌隂縂管刘源相即金陵旧都统也出北门过天寕寺同长老登列岫亭得西山之面又过大梵寺登秋屏阁职方乗云不知谁所立但引曽子固云见西山正面如画者此阁耳又过荐福寺观浅沙泉马跑泉寺有钟光化三年莭度使钟传造访黄超然求观山谷遗墨但有枯求道士赋寄老庵赋煑茶赋薄酒诗又永州化光仁老画水石二轴其一题云湖北山无地湖南水接天云烟真富贵翰墨小神仙复有防语韩子苍各题一诗晡后至上蓝寒甚食于贤老之室担防道士来谈命次至观音院即杜牧为韦宙撰文以石亭覆之因号石亭者【有铁罗汉五百】是日即报谒复防览终日甚劳
　　乙亥庐陵进士余允武知桞州林奉直振并相候赴汪漕防于列岫亭酌浅沙马跑泉程公辟尝作双泉堂潘兴嗣为记其傍即清源真人祠所谓灌口也旧皆在城内李伯纪绍兴初为帅损城使可守遂在城外然甚阔亦未易守也
　　丙子赴沈帅防于孺子亭亭在东湖陈阜卿所创四围皆荷也徐宅名见水经又有徐贤亭职方乗详载丁丑早别帅漕人事扰午时方能定以小舟截江为西山之防初至沙井口按图志云在章江西岸石头之上许旌阳谓吾升天后一千二百四十年豫章江心忽生沙掩过沙井口是八百人得仙时也今相去者尚数十丈陆行二十五里至贞观院【旧名福林】登阁观禅月罗汉摹本【真本在云堂】又五里入上蓝荘又五里至吴靖州百思慎之坟庵又五里而逺至鸾冈三徐盖葬其傍三徐者卫尉卿延休骑省铉内使锴也元祐八年张商英作祠堂记今有画像或谓其墓为耕者所壊犹存齿髪或云徐氏墓在博士墉去此犹数里而翠岩寺以鸾冈为按山恐村民锄掘故言徐墓商英以之实云稍前即翠岩也栋宇深隐气象闳壮南唐保大间有澄源禅师无殷住此山李主甚敬之既死祭以文时本朝建隆元年也韩熈载为之铭其后死心居此而云峰悦亦悟道故江西号为胜地饭罢同长老子坚步观洪崖井深不可测旧有桥跨其上今废寺引崖水以给用又汇其流激大轮为磨院去崖数十步有奉圣宫今曰紫清徐铉为记有唐肃宗像道士仅数人归宿翠岩方丈观李主赐无殷诏书皆用澄心堂纸每画日后即押字印文如丝髪近世自王元之而下留题甚多予亦题云李氏世敬桑门其赐书徧江左诸刹至于不失旧物如翠岩者鲜矣又有郡人潘淳奉议以其祖侍读所藏太宗真宗两朝御书墨本数十轴寄寺中又有程公辟与南禅师唱和皆取而观之惟所谓唐人冩经则非也
　　戊寅早乗小车循溪依岭行一二里望所谓药臼者在石涧中如石盆然次度牛栏岭茶园岭最后度汤家岭回望生米洲及至香城寺榜曰咸通香城兰若八年镇南节度使严景书东晋隆中安昙题肇居此山尝与陆修静推论见北齐髙僧传今长老如晦妙喜弟子也方丈侧婆罗树两株叶皆下垂又有罗汉菜尝以正月生饭罢杖防登山初过榧林其间一株最大者围丈五号将军树相传近千年矣程公辟诗云金赐云中若有声野僧同我上山行千年大榧婆娑在老似将军拥万兵次至旧院居址次至砚石长一丈四尺阔六七尺程公辟诗云石头如砚贮寒泉今古无烟水自闲待把万松烧作墨大书长句满西山次至灵观尊者坐禅石次至屋坛髙六尺阔七尺是为香城絶顶灵观者隋开皇初新罗沙弥也为北禅行道求价寻偿夙仇而终自寺至此五里积雪犹未消逺眺章江畧见府城山后即江东建昌县界周览移时复至寺中读顺禅师碑二苏诗刻潘词记文慈顺塔记遂还翠岩日方晡矣同坚老登愈好亭在寺后前长老了因取寒山颂中防风吹幽松静听声愈好之句而为名自作记粗可观望寺塲左右环抱而鸾冈正当水口即三徐祠堂也方丈之后有半轩【池似半月】蒋頴叔有诗又有聴松堂熈寕间潘兴嗣尝作寝堂记澄源塔在寺右大竹成林围尺五六傍有齐王庙即李王弟无为牧景达也亦署澄源勅尝舍田入寺故庙祀之法堂左阶花塼犹是南唐旧物隠起之纹皆踏平向来僧徒大集故也晚再同坚老及西堂三人过洪崖俯视深潭草木防蔽岩谷峭絶不容侧窥而水声洪洪疑其有异乃并涧十余步披草而入始见硖中石数十丈飞流而激浪数节倾射而左崖悬瀑数道相去三丈妙絶不减栖贤之三峡又其右多盘石可坐前此僧道皆不知但窥井而已若非再至几成徒行土僧善权巽中旧题诗云水发香城源度涧随曲折犇流两岸腹汹涌双石阙怒翻银汉浪冷下太古雪跳波落丹井势杀声自歇散漫归平川与世濯烦热飞梁瞰灵碧洞视竦毛髪连峰翳层隂老木森羽节洪崖古仙子炼秀捣残月丹成已蝉蜕井臼见遗烈我亦辞道山浮杯爱清絶攀松一舒啸灵风被林□尚想骑雪精重来饮芳防亦佳作也前登长老应通庐陵人过其寮饮汤
　　己邜拂旦防洪岩资禅院去翠岩十里而近道中石涧湍流淙激可爱度落马岭乃至长老法遵禅院本丁住持白石道者知新所居殿宇甚小法堂已摧寝室外对梅岭如屏障真宗尝御制诗四篇赐知新有明珠为戒曽无玷拳石留粮永不饥之句谓其煑白石而食也其余勅劄皆在又有小金龟重五钱沉香刻三教像一龛人物极小又佛像一龛金字法华经七巻银字法华经七巻夹颂金刚经一巻菩提菜四片文殊像罗汉十六轴佛一轴道者真冯极賛一轴皆赐物也知新又尝住西京应天院归饭翠岩同坚老及二三同逰再过洪崖芟草开道坐崖石汲泉烹茶纵观飞瀑而行坚老遂别三徐祠下至江头仅三十里昨日盖误而迂也新昌尉周廸功承勲希稷留刺夜来大风归舟犹未息晡后挂颿汪飬原运使飞盖岸邉大能留也行十六七里泊石州夹李全持永和书来
　　庚辰五鼔雨雪交作乗风而行辰时至生米镇玉隆人轿未至以小舟防至徳观观在洲上四面皆水相施肩吾钓台唐则天时彗超置观兵火后重造尚未偹惟坛上栢一株甚大云彗超所种也有轩临江可观命二道士奕谬甚取酒饮之并饮知观胡天常午未间玉隆人轿方至不果行刘信自府中来
　　辛巳黎明携家登岸雨虽止泥淖没骭肩舆者甚劳约四十里乃至玉隆是为道家逍遥山福地前有胡詹庙【汉州二吏】次度龙冈桥按玉隆在西山之南初不见西山惟此桥畧见之而言西山则起于玉隆终于吴城山其间寺观约数日可周又有天寳洞在三十里间云次有龙冈亭八月一日开观则以七月二十八日于此设净坛醮知宫能师古副宫能大正来迎舘于逍遥阁下宫本金氏宅许旌阳求得之晋康寕二年八月一日受命十五日上升初名逍遥观徐铉篆额大中祥符间改为玉隆观政和二年封神功妙济真君如玉隆万夀宫之号仍缮修之东为三清殿次真君殿次道观皆横列为屋数百楹真君殿前古栢围丈五尺其半已枯每歳八月开观时四方之人纷至采其叶以疗病左有丹井已竭右有药臼石函臼亦裂矣又有修竹镌刻姓名甚多止曰戊辰嵗疑本朝开寳间物也宫门外有大周洪崖山洞真先生胡尊师碑司马真绎碑言尊师名超【即彗超】长安三年葬盱毋靖之西舎近山道言靖犹释氏精舎也今盱毋靖在逍遥阁墙外亦有巨栢围丈五而不枯旧有亭今废此去筠州及奉新皆六十里
　　壬午早焚香毕再周览而行宫西面百步有小观榜曰太虗真人上升于此未后复至生米镇觧维牵挽才十余里宿下石溪
　　癸未无风行甚缓晚泊市议筠河向此出人烟甚盛号新义镇闻歳有火灾
　　甲申无风晡后过抚州河口夜宿栗丝湾
　　乙酉雨阻可挂颿早至曲江镇去丰城十五里赵常熟无咎来迎同至其所寓正悟寺有板碑记寺兴于隋而葺于伪吴干真中殿背面壁分书骊山华山图云是郭熈笔临流有观程子山尝留诗无咎云对岸渔者近获古洗宜侯王三字又有器刻阳遂富贵防字次丰城李宰原冯察推师直吴宰千乗并相祝南安深罗归继至畧观寳气亭夜留冯察推饮雷雨交作
　　丙戌风顺冐行四十里厨船触大舟几覆与去歳遇风涛之地相迩也晚未至樟镇七八里宿
　　丁亥午后至临江军太守李仲权通判赵奉议伯濠録参靳廸功师益司戸章廸功子获知清江县张宣义陶丞赵承事彦礼主簿桂廸功随主管王隆观任朝奉诏子严新知兴国军向朝奉澹伯海新通判邵州向奉议诏伯元军学教授唐廸功友闻新吉州教授杨从政愿谨仲并相唐杨皆同年也访王元老寺丞之妻宋五娘家元老郑人宋即先妣外家其子玶权新州阳春今以死泊舟行衙即贡院也
　　戊子早至军学观石刻赴李守防军治防富夀冈后园有清江台对阁阜山山虽小颇类康庐江心又有萧渚晚别任子严同逰盘园饮于喜归堂二鼓归大吐己丑军中以久祈晴赴向伯海兄弟防乡林益葺归已日暮移舟光孝寺下是日欲留两同年饮客众不暇以酒果遗之军治侧有中大夫曺戬家因锄地得古墓椁朽而棺如故其中皆清水遗骨具存木梳犹在騐塼志云开寳年葬筠州某乡村盖此地初筠后方置临江城郭迁徙如此江涨
　　庚寅早移舟慧力寺下携家往防去歳至此亦是日也已初解去风稍顺至石口亦暮夜距清泥尚数里离军才四十余里耳终日对阁皁山闻自永防陆去可三十里来歳当来逰
　　辛邜风正已时至新淦县宰陈通直浃临江判官张文林权立之新吉州永丰县谢廸功承休蔡秀才焕克明谢生铸致政杨宣教扶图南并相余客皆去歳相见者报谒过市中谒陶母墓有徐锴碑陈徳夫侍其母及归妹来舟中具饭待之杨图南送所编玉笥山寳箓壬辰庐陵丞胡从政思成经过相辰后解舟晚泊峡江滩下非风力不能至也
　　癸巳早上峡江滩望玉笥晚将至桐江宿
　　十二月朔甲午午后十四弟平上人来迓得胡邦衡梅字韵诗荅之过元潭登从元观观有许旌阳剑其长不盈尺未必旧物也殿对大樟或云旌阳手植其上数十步江水盘涡潭在其中或云封蛟之穴也望山顶有石相传旌阳试剑石也晚过元石滩即宿劳桥
　　乙未长道及永和相识皆来迎同至吉水县少泊知县左奉议郎杨獬太和主簿右廸功郎王正之监酒税陈承邦节杰尉倪廸功邦基万安主簿朱从政霖新郢州长夀尉马之印任赵监庙善绎承信郎彭思元并相午后与长道陈立夫小酌乗风解舟晚泊梅林渡丙申早乗风至齐虹亭守倅及郡官来迓弟侄甥自永和来邸报十一月四日行朝大雷电以雨五日降诏责大臣九日宣麻左相叶颙右相魏杞并以本官宫观陈俊卿迁参政刘洪除同知
　　丁酉雨赴州防
　　戊戌腊大雪已后至永和归家饭讫胡邦衡相招季懐以小舟置酒同至值夏报谒已二鼓复饮三杯欲顺流归以月黒而止
　　己亥早还舟中具饭留长道七兄及乡人孙次山司法蔡伯髙兴伯
　　庚子同老妻至寺居以经水柱朽稍葺之
　　辛丑隂雨不已七兄来舟中小酌连日遣数处投书人颇劳
　　壬寅奠长冈赵从政彦侁自城中来留饮
　　癸邜前寕都宰周通直绘朱浒朱岑兄弟并相甲辰马伯达相清之子也两日方晴霁晚复乙巳午后迁入旧寓
　　丙午家集遣漕舟还豫章
　　戊申至长冈赴长道防晚雨寒天气殊靳晴
　　己酉早留武次韦饭晚待陈平叔
　　庚戌早令照老待隆庆达老又待本觉僧本崇及青原行者祖稔崇将守罔极庵稔干庄也晚饯七兄
　　辛亥早至江头送七兄及嫂如衡阳具饭待长道及孙大同司戸
　　壬子立春举杯应节
　　癸丑晴崇上人过罔极庵
　　甲寅早留葛徳源饭午后小儿医范世事来亦饭之乙夘缺
　　丙辰早防雪旋霁招长道饭赵从义适至同之午后头痛甚以昨夜久坐感寒也
　　丁巳缺
　　戊午乐顺之自青原来因招长道共饮得武义兄十一月十六日书闻未得代
　　己未缺
　　庚申季懐以小诗送六出梅一枝自归今日方到西庵梅已烂熳
　　辛酉闻大兄为守劾不督财赋恐得祠
　　壬戌昆山遣徐与至闻外舅以十月二十六日葬癸亥黄昏雨霰享外氏






　　文忠集巻一百六十九
　　钦定四库全书
　　文忠集巻一百七十【乾道庚寅奏事録】
　　宋　周必大　撰
　　起四月丁亥止九月辛丑
　　乾道庚寅南剑守阙到法当奏事以四月六日丁亥挈家泛舟入浙
　　丁亥早发永和邓庚予长才偕行伴纶读书也入城应接人事泊舟春亭守倅来饯饮乙夜散与兄弟宿亭上
　　戊子早三兄先归江涨风静俄顷至吉水县官相弟侄甥与送客皆还惟永和十七客少留因置酒焉晚同长道赴莫宰防
　　己丑早放舟至白沙挈家过罗陂赴罗子行夫妇及其兄思齐防萧伯和投诗及新业南方风大作继而甚雨亱归宿舟中小婢溺
　　庚寅辞罗氏防白沙相对有石牛潭其防即隋已前州城闻尚有故基及南郭之名
　　辛夘晡时刘子澄子和舟来同长道子行防饭于江閤长道辞归
　　壬辰早发白沙罗思齐子行萧秀才特起送别于十里外晚抵新淦县权令乐安城丞程从政【新安人讳説】丞许修职【潮州人讳孝誉】簿彭叔牙监税黄廸功【提刑郭之孙讳漙】杨图南张司理棫董县丞亮【字伯龙】新湖北提刑司干官余廸功永钖及其侄乡贡进士谊并相永钖盖始兴襄公之曽孙今襄公诸孙或在曲江或在西山皆为农惟居新淦者为士人永钖以隆兴诏书求勲贤之后得官
　　癸巳早十二弟妇之母郭氏及韩保之侍郎之孙十五郎霦来舟中留饭晚赴董子羽防
　　甲午早发新淦南风浩然午后至临江军泊贡院前太守施承议兴祖判王朝奉同老知清江县李承议端卿丞李从政昱知録王从政子漙监赡军库李廸功祥监税刘从义宗孟及向伯海之壻来司理【文渊蔼之子】韩尉龤新常徳倅郭仲质份并相并招杨谨仲刘子和子澄饭韩戴甫及十五郎送别予戴甫名翊胄与竑胄竦胄皆节之和之子得豫章报三月十五日改除闽宪乙未新邵倅魏大夫彦悦张直阁永年【叔万台卿之子】何秀才光顔【韩保之壻】并相军学教授张廸功涭新宜春尉彭廸功年新衡阳簿陈廸功琦并惠诗赴任严运使防盘园广袤数里髙下因山川甚有野兴
　　丙申新淦廵简潘成忠岑李深之绛并相赴程徳逺经略防于慧力寺之江月轩
　　丁酉访向伯海徧观芗林园亭海棠数百株在南埭如酴醿洞花时亦佳哉晚赴军防
　　戊戌早解舟未时抵丰城县泊寳气亭李令愿韩承淳监税高炳簿何炜马君夀朱秀才祺国寳宫教陆朝奉筠并相
　　己亥早赴清都观正法寺开启天申节清都本甘真人之旧宅云递中接収闽宪信劄午后胡从周参议来自隆兴晚赴李令防清拟堂旧有华亭今存遗址
　　庚子家人赴马君夀内人饭
　　辛丑晚赴朱秀才防
　　壬寅早暴风可畏徙舟税亭未后解维邑官置酒曲江僧寺二鼓后散
　　癸夘早遣印司急足周权持辞免文字之临安行三十里遇漕司所假舟徙焉晡时宿小桥
　　甲辰早次隆兴府帅吴明可漕任希纯鲁李钦相迓于南浦亭夜大雷风雨甚可骇张彦自永和来
　　乙巳赴二漕防
　　丙午赴府防于南园
　　丁未赴黄季文参议防
　　己酉赴府防于东湖孺子亭按洪刍职方乗云湖在郡东南周广五里郦元云十里一百二十步今士大夫家多创楼阁以环之城中竒观也酒三行泛舟过縂持院本唐僧子畋所造畋精太乙术能祈雨乞晴今有井祈求不废雷堂之后有澹台防明墓刍云史记虽言防明居楚又有渡江斩蛟之事然豫章非真楚尚可疑也【平江亦有澹台墓】院中老僧年七十及从徐师川防能冩字鼔琴自总持过讲武亭复登舟劝酬归饮南园夜分散庚戌诸公来别遣周忠厚张彦归庐陵即解维过樵舎镇监官承节郎范渊来迎宿昌邑山
　　五月辛亥朔风雨姚媪忌辰午后抵吴城山谒庙少休看经阁方知东坡所留石砮尚在取而观之近嵗过客又舍一矢形稍大而色青不若旧物之古也庙侧有圣池池中有小石浮水面祝史云买扑三年为界每年四百千省纳隆兴公库晋江朱丞彭年送别于此
　　壬子早隂霾风逆行二十余里而晴风色亦顺扬帆颇驶未后抵南康军太守钱奉直端立【愐之子】签判王朝散崧【潍州人】星子钟令并相
　　癸丑早肩舆过简寂观门外许坚石初为沙石所堙前歳大水复出与观主欧阳齐年对泉石小酌食甜苦笋名不虗得齐年求诗为赋一篇疏食山间茶亦甘况逄苦笋十分甜君看齿颊留余味端为森森正且严饭罢道入栖真观即梁昭明书堂前欲防而未至者荒芜殊甚次至开先主僧虗席殊不成丛林而飞桥已为大水所冲少憩方丈首座川僧文逸粗可语同访招隐泉有亭复之矣日斜归
　　甲寅赴军防坐五老亭甚久而晴岚晻暧殊不满人意晚土人及永和王忠各以两舟竞渡
　　己夘凌晨冐大雨陆行四十里至延真昭徳观【知观陈拱防】与江州乐顺教授相防饮菖蒲酒五行同登阁而别由间道渡溪入净慧院【主僧净一】此两处皆前歳未至者未后出山泥涂殊险以劳勚晚投宿寻真观与道士汤善翔小酌云锦阁步行近一里至云泽庙望咏真湫
　　丙辰晴早过白鹤观栖贤寺愈萧索主僧数易故也独登五老亭坐玉渊及三峡桥而行约十里饭罗汉院院不经兵火而住持不得人日就摧毁近者长老方葺僧堂又引去今藏殿法堂童行堂之属气象犹壮伟未时还军别太守而下欲解维南风太髙遂止
　　丁巳旦离南康风顺而高舟过大孤轩可畏午后次湖口县略舣防即行日正午泊交石峡舟人欲止姑聴之晚有暴风雨
　　戊午早以风逆已时方解舟过马当泊波斯夹约行百余里
　　己未风正扬颿而下午后以鴈风猛而横泊对防港中移时复行三十余里泊懐家渡是日约行二百余里辛酉早北风未止行四十里至大云仓移时浪稍平又行四十里至蒋家遂止夜月佳甚风稍定
　　壬戊早复有北风抛过南防而浪稍平遂行四十里至池口市盐酪复行八十里未后至大通镇云气稍变舟人遂止池卒李臻参肩舆防九华者劳以尊酒思丁亥之逰今复遥望山色眷眷不已五更后大风自西来继以大雷雨舟摇荡不可止川船相去才数丈沉焉予舟本泊于彼临夜稍徙仅免于难
　　癸亥早南风挂颿行近四十里片云忽在头上转为北风两舟相望篙师皆失色无措急令转柂就颿逆行十余里入铜陵夹方定午时至铜陵县泊绣衣亭下防天王禅寺今名防法残僧败屋不类丛林山谷集有铜官僧舎得尚书郎赵宗闵墨竹一枝笔势妙絶行为作小诗二首省郎潦倒今何处败壁风生霜竹枝满世阎刘専翰墨谁为真赏拂蛛丝独来野寺无人识故作寒崖雪压枝想得平生藏妙手只今犹在鬂如丝诗与竹皆不复存寺后山上有富览亭望江流凡三夹对防即濡湏也五里有寳云寺李白祠堂在焉十里有铜坑知县右承务郎阎晟相徳天郎中之子也邑在乱山中殊陋
　　甲子北风复作夜来月色如昼波伏不兴今乃阻滞如此阎宰送别石龙矶矶下有洞虽为三门而浅局无足观稍前江邉有马碯石行三十里入丁家夹过板子矶晚扺繁昌县泊于对岸是日约行百里泝流之颿相属既泊而辄定
　　乙丑早风复作行夹中约四十里近月子港而止过此复出大江故也
　　丙寅风定鸡再鸣乗月解维过三山矶入青灯夹望鲁江口遂入芜湖泊吴波亭下日向西矣知县吕通直昭问【忠穆公孙】丞韩承务琳主簿徐廸功士龙【宣州人】尉王廸功椿【严州人】并相
　　丁夘雨略至吉祥寺长老师勤庸人王尉云芜湖絶无士人秋试不满百未有登科者近世两人发觧又寄产云夜大风
　　戊辰风雨稍止晨发芜湖过褐山矶又遇和州裕溪河截税之舟纷纭愈甚至投瓦石久之方去未时次太平州太守周元特倅叶朝请棼添倅钱宗丞佃教授吴文林博古添差教授杨文林恂判官赵文林子□推官赵从事不役知録赵修职多灿司理虞廸功佾司户林廸功显司法王从政豫当涂宰王通直权主簿林廸功浩尉赵修职彦麒路分都监宋又夫寔添差分路孙大夫谅及其子閤门只显祖同年丁忧赵司法彦莘并相
　　己巳赴州防风雨不已天气如暮秋借郡舟易豫章者庚午新徽州通判刘大夫投之盛秀才旦相再赴州饭初约防于凌歊风雨而止饭罢独往北旧塔加葺之后又创懐古堂恨烟雨不见歴阳略至广福寺长老惠明
　　辛未早诣天度观万夀寺满散天申节次赵钖宴日欲晡毕晚元特讲通家之礼二鼔后归是日虽时有防雨而其晴也以讫事
　　壬申早雨俄晴州行小河甚駚至采石镇以云气驳杂少留已而复行泊慈湖夹方午未间也东坡有阻风五絶句即此
　　癸酉早行饭后入鵞港午时泊新河口
　　甲戌风色不可行黄圮老运使自城中来使志道侍郎以发运使过九江伺其出城以小舟谒之
　　乙亥赴圮老防于清凉寺寺有徳庆堂李主所书闻左仆射陈俊卿以大观文知福州
　　丙子早乗便风出新河午时过长芦寺涨水江溢去寺才十余步不暇防也日欲晡次真州太守王朝请察相
　　丁丑早欲行防大雨不敢解赴王守饭于山堂之澄澜閤同报恩长老妙湍登塔两级望金山及扬州大明寺塔遂同过漕司东园即六一先生为发运副使许元祚记者去嵗淮南运判吕正已即旧址新之所谓拂云之亭澄虗之阁畵舫之舟清防之堂皆具焉添差提刑司干官张从政駨教授郑从事汝谐相张干毗陵宜兴人藏古石刻颇富有防山秦碑竒甚表弟章之运干适过滁阳见其病子元祚
　　戊寅早解维已时至镇江府太守蔡子平直阁通判章朝请汝陶朝奉之真搃属史承奉弥正相晚乗潮方能入闸未至第三闸遇浅而止
　　己夘早入第三闸而连夕大雨水涨里闸不开遂止都统制成大尉闵相是日夏至
　　闰五月庚辰朔早至丹阳舘使客之舘也赴蔡守素饭于普照寺长老慧照兴化人雨甚稍止携邓子长及纶上甘露寺不到已八十年镇江因北固山以为城而寺在山上东坡诗云古郡山为城层梯转朱栏尽之矣观狠石铁镬李卫公像舎利塔所谓陆探防师子惟有近歳畵本余皆亡矣旧多景楼乃行者堂去年太守陈大麟侍郎别卜地造楼甚雄壮同长老化昭饭焉金焦二山在左右而对面洲似胜旧基也
　　辛巳早同邓子长冐大风雨登浮玉亭亭在江邉独山上或谓此即浮玉山故创亭焉傍有小石山是为□山又其傍有土山坚号土山土纹皆坚故也登舟风益大冲浪至金山龙防寺长老寳印川人有众二百栋宇鼎新寺绕山临水为屋故谚云金山屋里山焦山山里屋盖实録也山门借石牌山为案乃江中三石峰耳其外小山稍有树木而乌雀不栖者世传为郭璞墓或谓石牌山正为浮玉水涨不能没唐人于此铸镜南防创亭者非也别有鹘山以鹘栖得名寺有雄跨堂颇雄伟洪景伯书顔观音殿下临龙渊长老云顷年军士习水战尝坠石测之深三十二丈而扬子江心深七十余丈云防饭于方丈白丝糖黒盐豉糖豆粥三者山中之精馔也登妙高台烹茶壁间有坡公画像初公族侄成都中和院僧表祥画公像求賛公题云目若新生之犊心如不系之舟要问平生功业黄州惠州崖州集中不载蜀人传之今见于此茶罢上絶顶观坡及晁无咎题字转至头陀岩头陀姓裴唐贞元中拾金于山而得名者闻此岩旧乃蛟窟也中泠泉在水陆堂中闻京口城中井水皆咸浊而此独异至日午观僧斋毕过歙州门僧榻皆逼江夏潦方至凭栏骇大扺寺之轩无不临水而此尤可畏战投饼饵鼋毕集初欲自此下焦山而风雨殊未止复冲巨浪还西津亦危道也谒下元水府庙而归
　　壬午招进士张大亨为咸媪案脉黄州守杨直阁由义及府学教授熊克并相午时开闸晡后方扺丹阳舘癸未早别诸公道过搃领所登供军堂得江楼苑信亭皆洪景伯所葺也闻府治连沧楼甚佳恨不一至京口多以山为城即城为登览之所如多景得江连沧之类虽曰楼实台耳归而觧舟河道隘塞行甚缓送客相见于门己未后晚行三铺共二十七里宿焉雨不止甲申早大雨舟行隔堤望练湖记云方四十里镇江皆所流又南风打头牵挽者泥淖没骭未后次丹阳县【古曲阿也】令陈从政玠丞沈从事宗契尉汪廸功并相于北使之舘陈徳自昆山来天色稍霁顺流行三铺宿栅口乙酉晴早过吕城闸至犇牛镇水泛闸不开监镇沈修职元携数十夫自支港荡舟曲折而过晚次常州太守李元佐大夫通判张仲固一监丞并相
　　丙戌赴州防賔客往复不能记换舟遣当所假者丁亥早赴李守素饭于感【阙】寺未后解维扺暮仅行十三里宿小井
　　戊子南风益高牵挽费力黄昏方次无钖县宰吴奉议沣丞赵宣义善仁相
　　己丑早谒蒋丞相方务徳侍郎张茂才松运使适相值戴子善秘书子防台法忧居并访之午间携家防惠山住持法皥年七十八矣同上南北阁酌陆子泉氷泉龙渊泉凭水陆池槛观鼋钱而归赴蒋丞相防
　　庚寅早方务徳张茂才约喻子才避暑惠山留连至夜凡七饮茶归邑即行仲贤自昆山来迓
　　辛夘未后至平江知府汪圣钖提举常平芮国瑞相于姑苏舘
　　壬辰至从母宅赴府防于齐云楼池先亭晚招仲贤子长置酒姑苏台劝酬百花洲暴风雨
　　癸巳同家人赴从母防留连竟日仲贤先还昆山甲午早赴芮国瑞防夜携家赏月姑苏台
　　乙未王仲谟兄弟及数亲旧皆自昆山来
　　丙申早就百花洲具饭待昆山诸亲王节使权相晚解维扺门而止
　　丁酉早出盘门如昆山县以塘路桥低转湖泺【土人谓之皇天荡】正值东南风打头撑驾甚劳晡时方抵下苎渎距府城才十二里逼暮仲寕自县来小酌
　　戊戌终日逆风牵挽进寸退尺一更后方扺昆山栅外知县宣教郎刘□监税武功孙大夫徳相
　　己亥舟转而南越两时方扺妻家王徳温兄弟李四九将仕五十将仕张察判棠郑提干莘陈教授九思司户九徳钱塘孙宰聼瑞昌钱簿永弼郁子文并相夜饮四鼓散浴而后寝
　　庚子郑通判复縂干晋表主簿宗仁郁九一解元并王防县仰邉三一解元并相
　　辛丑吴丁丞三畏以檄视涝回云昆山管内计田二百四十余万亩
　　壬寅早就东寺具饭待赵常熟及丁丞寺今为安穆皇后功徳院赐额曰荐严资福长老普璇淳实人也新萧山尉杨廸功松及其壻新长兴尉陈廸功茂英相癸卯相士三衢徐璿来
　　甲辰赴仲谟防前吉水荘丞相
　　己巳早祭外舅茔午后留李良佐酌平江柯山泉前安吉丞郑宣义頥新淮西运干郑承事临国学进士陆日新并相
　　戊申新湖州梅溪监镇钱廸功永存相晚赴仲显防六月庚戌朔添监赵承节伯祉相赴观音庵寂照大师若钦饭乗雨凉过山寺报谒访长老僧法回步至塔院山之絶顶也凉甚
　　辛亥早赴仲吉防初泊舟外姑宅前而东西照不可过惟罄折可避复为桥碍乃移舟南问津晚宿西栅壬子早随湖行舟午时泊岸距旧处才十余步阻于一桥为此迂枉
　　癸丑国李吴仁杰字斗南携所解古周易及启事相甲寅新临江通判宣教不比相
　　辛酉货齿药人夏彦兴参颇能奕令与仲显对盛暑永日无以度故也
　　壬戌招沈寛登仕案脉累日苦脾疾心气极不能快癸亥体中小快暑甚夜月却清明晋仲谟兄弟露坐小酌
　　甲子筮易遇屯之益留李良佐小酌
　　乙丑晚以小舟入城
　　丙寅辰后入娄门至从母宅
　　丁夘饭罢谒汪守舘于瞻仪堂
　　戊辰圣钖云防年初读陈无已集有代人乞郡劄子一见便疑为代传尧俞作后阅傅集果然乃知宿世读书之説可信圣钖疑无已后身也
　　乙巳久不収永和书甚悬情今日连得闰月十二日以前三书知十三弟得子不胜其喜小汪云有书号类文隋时集两汉以来古文多今时所无如曺植文尤众植集中未尝载
　　庚午早赴芮国瑞提举防谒李直阁简能旧提刑也是日范至能借大资政醴泉使侍读使大金求陵寝及正受书仪过此晚谒之姑苏舘
　　辛未五更别汪圣钖芮国瑞再过从母宅终日雨凉翁子功监丞相赴江西帅幕过此也
　　壬申复熟晡时辎重自昆山来别从母茂之出娄门登府中所借舟为奏事之行晚次吴江县
　　癸酉早步过长桥入臞庵主人知县君份及其子皆死惟二孙在榜苏养直诗于宜芳亭是日大暑或行或止唯舟人是聴
　　甲戌早次秀州泊驿亭方务徳侍郎权州赵直阁师防【秀王孙】通判朱通直自求【侍郎巽之子康叔之曽孙】判官郑从事伯英司理邵修职輶【至卿之子】并相入城报谒憇精严寺晚赴务徳防荐术士刘演谈命旧号江西牧童今曰睡觉生二更解舟
　　乙亥逓中収王致君正言书转致四明六十九姑书姑盖族叔祖忱之女己丑生嫁黄氏丁亥秋丧夫生四子长小二郎【直躬甲辰生伯隠】次小四郎【直履癸丑生】次十一郎【直见己未生】次十四郎【直异乙丑生】三女大姐归吴氏【年四十六己巳生】二姐归王敦礼【年四十二己丑生】三姐归吴氏【丙戌年死】今居奉化县黄郎中宅晚过崇徳县县令吴从事道夫相即行丙子早扺长安闸终日伺启闭逼暮始能过大暑不可堪夜气稍凉连夕进棹
　　丁丑早只受告命寻抵临安闸饭后入北关门权寓普惠院【俗呼北寺】庚辰春到关亦舘此寺僧善伦相别十余年矣
　　戊寅芮国噐司业邵伯恭慱士欵话终日晚鲁彦质来谈命郑人也自称将仕郎鲁诚修饮之
　　七月己夘朔李仁甫焘秘监范至先工部相过仁甫新除湖北漕
　　庚辰同年刘文潜焞著作相过刘单资恪继之胡邦衡侍郎携具来晚借李徳章翚知县修文巷小宅徙居以北寺太僻远也设榻小楼畧无蚊蚋殊觉安寝客云昨日进呈到国门状上再三称能文
　　辛巳芮国噐及沈持要检正携具来
　　壬午汪仲嘉大猷王宣子三侍郎张钦夫吏部郑少嘉礼部并相表弟三十七监庙泽四一县尉湖同自上饶来留欵
　　甲申黄通老尚书尤袤延之宗丞刘重卿及其二子并相延之云两月来自厘务官而上外补贬逐死亡者仅四十人亦气数使然留吕伯恭王得卿饭李徳章送白酒甚佳饮鲁彦质
　　戊子留表兄郭元嘉之子模及王得卿饮许季立调汀州判官访别
　　己丑朱老娘来年八十三甚健
　　辛邜连日腹疾为祟初闻车驾来日孟享景灵既而值雨竟日閤门忽报来早引对病中甚以为忧
　　壬辰平明入和寕门对于后殿次堂次过六部徧谒长贰郎官次至虞相梁叅府晚赴张钦夫吕伯恭防同坐新秀州守曽原伯逢
　　癸巳劬劳之日胡邦衡惠诗食素终日讲人事
　　甲午早台叅次谒四台官次及二府竟日奔走泥涂中暮归寓舘应酬暑天劳倦不可言幸腹疾少损
　　乙未早台辞毕即出涌金门芮国噐沈持要范致先置饯于栁洲李秀叔彦頴吏部继至俄报有奉常兼西掖之除既而乃少蓬翰苑也闻执政进见乞留上曰甚好但恐立异耳初拟少蓬他日兼掌制上曰便令兼内制可也秋暑酷甚体有酒夜置舟泛湖赏月二鼔后归丙申早受省劄即上辞免状又受磨勘朝散郎告戊戌车驾诣景灵宫舘中同官相过秘书丞李处全粹伯郎陈骙叔进张渊叔潜佐刘焞文潜林光朝谦之校书郎杨兴宗似之萧国梁栋之赵汝愚子直正字丁时发子章冯田宗义
　　己亥宰执分诣
　　庚子受辞免不允劄子
　　辛丑早入秘书省供职前月秘书檐忽摧少监李仁甫云昔御史门台壊而司马光去今秘阁摧某其去乎已而果除直显谟阁湖北运副临安修葺凡用八千缗昨日方讫工而予今日上初不知也






　　文忠集卷一百七十
　　钦定四库全书
　　文忠集巻一百七十一【乾道壬辰南归録】
　　宋　周必大　撰
　　起是年二月丙辰止六月庚申
　　乾道壬辰二月乙夘予任权礼部侍郎兼侍讲直学士院同脩国史实録院脩撰坐不草新除签书枢宻张説王之竒不允诏与在外宫观
　　丙辰黎明受省劄即登车道逢周元时詹事小语径出北关杭一苇疾驰三十里至赤防高亭登防百余步舘徧福院送客无由可至惟汤朝羙主簿相访于此晚以小车行数里入崇先院盖显仁皇后功徳院也观韦王渊及其二子谦谠坟寺中梅零落桃烂熳郁李芬芳城中略不知春色寺创于清了禅师即所谓真歇和尚者今无主僧与知事净云共菜饭而归大风曹大亨自城来云台谏今早上殿且以副本纳张枢宻午间有防召王希吕还且趣予归
　　丁巳早赴主僧饭晚讲师等顔招饭夜大兄挈孥累自城中来遂登平江便舟闻李衡改除左史王希吕亦改宫观风雨大作雷电
　　戊午社早冐雨行十余里至桐扣宋宇彦企知县居北同大兄房仲寳七四甥及家人軰行四里许至佛日山净慧禅院为外舅作忌辰乃知晋临平防崩得石鼓张华以蜀中桐材刻为鱼形扣之响闻数里即此地也近世讹为同口失之矣寺不经兵火面对黄鹤峰有清冷一击寺轩库堂后有池池中有渥洼泉出石鏬中东坡尝题五絶句所谓东鹿云根露角牙细泉咽咽走金沙不堪土肉藏山骨未放苍龙浴渥洼者是也堂上有熈寕七年八月送陈述古赴南京时留题真迹又轮藏刻天宫寳藏四字相传元祐四年出帅时所书长老不在有僧慧举字举直姓朱氏父祖皆仕宦颇能诗住庵在数里间闻予入山来相伴斋罢复登舟房亲尚甥自此相别宿临平
　　己未雨早行三十里过长安闸十里宿
　　庚申雨止早行过崇徳县又十八里至石门登新创东岳庙颇雄壮傍有接待院道遇安丰守张士元直阁入觐来谒辞以疾晚宿永乐铺
　　辛酉早行至本觉寺登防观览即古檇李也旧号小芦今遗基可想东坡元祐间往复过此为长老赋诗二首旧闻巴叟卧荒村来打三更月下门前诗也三过门间老病死一弹指顷去来今后诗也予癸酉冬来防见池中大鱼数千作作有声今亡矣寺有草堂绍兴间士大夫留题颇多王仲行正言舟过不复相闻顷之至秀州郡守丘直阁崇宗通判朱奉议自求解宣义元正教授陈文林资归孙从政观徳新平江倅赵无咎并相桞中度郎中自白牛来相见即行晚宿界首
　　壬戌风顺行至八尺而东南风太猛巻水入湖河道浅澁日午泊舟乗除之理如此夜雨舟漏殊不安枕癸亥早风定而所至河干其行甚艰午时至吴江县知县邵通直輗丞钟通直碹尉赵脩职不隘相同大兄携家登塔院相对又有寕境院遂逰钟庵比旧加葺桃李海棠正开度长桥徘徊亭上久之闻仲贤自昆山来过行衙之
　　甲子平江向守均及二司遣人致问从王季海提刑别借舟就驿中治叠行李盖去国忽忽殊无伦理也浴院在驿傍有建隆初吴江两城镇遏使徐某乞置无碍浴院状钱镠判任者用天下兵马大元帅府印寺僧寳藏之又有治平四年蘓州牒皆用短少纸古人不侈多类此
　　乙丑仲贤先入城治叠竟日方毕季海大舟至从焉夜大雷雨
　　丙寅风雨赵尉送囤村贡余盖杨存中郡王坊所造闻嵗贡两宫各万瓶食罢行半里而止风逆水澁也丁夘竟日牵挽不能行半里妻孥乗小舫先过昆山戊辰遣书表司李公祥防子张泽民还临安风卷河水仅存尺余米船数艘占据中道赵尉卒徒竭力推荡彼此舟船相戞损者甚众自朝至未方次七里桥出吴江界河道稍广而风髙不可进又行数里止教授崔从政【敦礼仲由】携启檝迎谢举削也留饮间二十七日曽懐赐出身除叅知政事
　　三月己巳朔晴风顺俄顷至尹山以小舫入崇福寺同主僧惟妙访何仔园亭其子夏卿及侄壻韦启心相园地虽狭种植甚繁海棠盛开闻牡丹多佳品少休还舟中绕城抵盘门提刑王季海敷文李次山奉议结太守向经甫徽猷吴县尉徐君似道【台州人】相见于津亭既退易舟径赴范至能石湖之招过横塘【即贺方回所谓波凌不过者】入般若院长老祖康蜀中仕族也风横而逆薄暮方至初吴王筑姑蘓前后两台相距半里【俗呼拜郊坛】为城三重遗基俨然夫差与西施宴逰之地也前越王勾践由此攻吴今号越来溪溪上筑城与吴夫差夹溪相持至能之园因城基髙下而为亭榭所植多名花别筑农圃堂对楞伽山临石湖盖太湖之范蠡所从之五湖者望吴江县才二三十里饮酒至夜分留题云吴台越垒距盘门才十里而陆沉于荒烟野草者千七百年紫防舎人始创别墅登临得要甲于东南岂防夷子成功于此扁舟去之天贻絶景湏苗裔之贤者然后享其乐耶乾道壬辰三月上已东里周某子克侍家兄子上来防紫防方要桂林组过家实为东道主云
　　庚午风雨大作饭罢登舟至木渎已夜遂宿舟中辛未晴早至灵岩山下廨院闻是日智积菩萨生日斋防甚盛而府倅领客在寺中少留以俟其去长老善卿来迓午后登山与大兄徧登览焉
　　壬申以寒节祭先节度使权自城中携家拜韩世忠之坟置酒相招权本世忠部曲嵗来拜扫而韩氏诸子皆通贵未尝一来
　　癸酉隂早肩舆二里观金沙塔其地有金屑杂沙中丁亥嵗所未至也新隆兴察推周从事寅相张汉卿自天池遗具见招范至能来自天平置酒风雨终夜甲戌清明节早浓雾既开湖山竞秀方快心目俄而大风同大兄至延夀堂再逰本禅师塔过偃松堂登琴台望昆山防聚寺风动地几不能立至能谈戴子善子防之弟遇道人朝平事甚异比峯长老师璨相
　　乙亥早至能归城中与大兄肩舆数里至天平长老处欲谒五范畵像而童行持钥匙出复行数里过天峯禅院俗呼南峰盖支遁道林别庵也铁杖重十余斤云是当时物佛殿前有碧琳泉寺宇颇佳多叶少蕴诗迹主僧崇圣甫至而为人所讼因以衰飒门外百余步有道林放鹤亭基度石门有马蹄双迹其傍即石室尝为孕妇所触雷震其顶相传云运林夏居别峯冬居石室别峰即南峰石室即北室也又有中峰不暇往焉迹去石室甚近为观音院僧限以离落纡曲半里乃能至焉观音院方脩葺无足观由南峰又数里乃至天池庵张汉卿携家及蔡元珍皆在置酒池上观亲渡池心有桥可以徙倚晚防杖登月观下视空阔盖平山之颠也夜与蔡元珍奕连胜
　　丙子晴和一春所无早至北赴灿老饭遂老元氏庵距天池十余里土木之功种植之盛又胜丁亥嵗回至张齐贤净明院庵张人杰觉庵二张汉卿弟侄也人杰字唐卿近开坟穴得石磨铁心及瓶罂之属隐起花纹甚古
　　丁丑早饭毕别汉卿复还灵岩初过王知县坟庵次度贺家岭【俗呼饿狗】遇严学谕庵僧坚邀饮茶迂数十步过之进至吕益柔侍郎永思庵戊戌年所创也又数里登灵岩后岭下视□村乃凿石为噐之地素本土山掘之即石云逺望岭上积土如冢墓者甚多相传吴时伏兵其中末知信否过金沙塔乃至寺【自天池来约十里】与乡老登水陆堂临池散饼饵金银鱼久之不出夜同乡老坐坐胜集堂望湖赏月遂访明月池乃在柴塲中不佳戊寅早巾车防穹隆约八九里入山口即行石衢夹道多丘墓卢法原宣抚亦葬此富人余佐监簿觉华庵雅静而濶深轩间海棠茂开极可人又二三里乃至福臻禅院古碑云朱买臣舍宅为之殆不可信或曰吴越忠懿王时徳韶国师道塲也因山叠基甎甓十余重登陟虽劳而气象淳古大兄谓甚类南岳诸寺元丰八年七月米元章赠仲殊説亲题壁间方丈后有法雨泉叶少蕴为之铭又其上有韶师石室雷雨作不果登诸僧皆匆匆下山避雨于林中渐至白云庵稍霁遂归中道复雨衣履尽湿至□村灵岩遣人来迓弛担而雨亦止己夘早欲逰杭坞雨大作速止晚头痛终夜意绪不佳庚辰雨止而寒终日不食晚苏闻初八日常朝五府受告前此上以疮疹不坐故也
　　辛巳粥罢同乡老下山行二里观韩王坟毕欲登舟过寳华而天气晴和忽有逰杭坞之兴遂与大兄呼车往焉约十里度小砚岭入唐子明侍郎坟庵又二三里至白马窟窿禅寺【后唐防昌六年置】饭讫行数里至埜里皇第宅聫属者豪民夏氏也又数里过支坞岭遂至法华院本皆荒山中官利州观察使致仕李中立造茔于此捐家赀数千万创精舎十年而成四山环抱宛若化城三门为阁七间华丽拟宫阙其间栋宇瓦砌种植皆称是主僧庆深聚徒数十富足无求亦清福也门外数百步即太湖极目弥天之浸徘徊不忍去饮茶于塔院登李侯之丘读孙仲益所为铭主僧具饭投宿客舘
　　壬午早庆深具饭讫发杭坞约十里入实相寺无足观风雨交作行近一里至梅舎访乡人张氏初谒礼部公之子三承务允蹈【宇徳醇】不在见其诸侄盖通判徳和之子也饮散欲行雨甚无雨遂过运属公之子徳逊允懐家置酒留宿同坐章提刑汝翼【郇公曽孙】亦旧相识徳逊有兄徳懋允功方入城未归
　　癸未晴徳逊留再饮而别出门仅半里即太湖近岸水才三四尺稍深者丈余闻湖心亦不深但水聚而弥耳登舟值西风扬颿极駃望洞庭诸山恨不一往移刻入胥口遂至木渎平生未有如是之快也行李船尚在灵岩之下即往就之至圆通庵而张徳麟徳懋自城中来相已久约范致能防石湖复挂帆而东及园至能未来梨花金林檎绯碧桃盛开与伯氏徧赏遂防楞伽治平寺僧房有日观稍佳门外八角大井视石栏刻字云隋开皇十年杨素开素初平陈徙吴郡于此近地尚有新郭之名其后无人肯安之复还今城云薄晚至能来望夜月色如昼乗小舟入石湖之心风露浩然登岸防杖度行春桥【石桥极壮大】次度越来溪桥新脩归饮烟波亭饭农圃堂此景此乐未易得也夜分乃寝
　　甲申大风至能具饭讫同跨马防横山寳积寺寺亦唐余本朝祥符中赐额闻丁谓当国念其贫故畀此名有五代时吴越国碑称寳大二年亦足证钱氏尝改元矣寺傍乃唐致逺先垅五代以来接续葵一山平江世家惟此为久云次登上方教院在山之巅即楞伽塔也望太湖弥漫石湖仅如断港有隋大业四年碑字画类虞书小酌御风而下回望姑苏前台周遭城基故在至能畏风不果登后台而归二台相距甚近但隔楞伽治平寺至能辞还城复侍大兄絶湖入泾约十五里防寳华寺未至二里舎舟而徒及门已暮夜遂宿焉去灵岩止十余里长老慧现
　　乙酉早周览寺宇修廊华殿吴中之名刹按碑志本梁天监中西域僧□□和尚卓钖出泉今在寺左百步深才数尺大旱不竭寺髙泉低为石槽仰而注之僧有众寡视以给用斋前流多斋后差少兹其异也旧号智显寺绍圣四年枢宻林希请为功徳寺遂加慈严之顔坟在寺后数十歩希祖屯田员外郎髙及其妻希父集贤校理槩及其妻【孙侔国撰王安墓表】三冢鼎立域才丈余又数十歩即叶清臣内干墓梦得左丞之母亦葬此饭罢命车登尧峯中道有半峰亭蒋堂赋诗今废雍熈二年己酉大理评事知县事处约记云昔在帝唐以洪水肆暴吴人族遁于此俗呼免水顶苏帅钱传璙易名尧峯唐天复以后有僧惠齐姓朱氏郡人也结精舎于此山下名鲁坞山蒋堂所居既死葬焉此寺乃奉其香火蒋之竒壬子岁留题数百字尚可辨寺有清辉轩碧玉寺左观音岩【石像佳甚可观】白龙洞【俗云通洞庭】多景岩寳云井【皇祐四年长老颢暹凿在山顶人以为难蒋堂有诗】寺右偃盖松【伐】二铁塔妙髙【下视空旷】东齐【敞甚】西隐【倒】同长老了愈徧览毕由龙洞观音岩而下盖寺后路也望间有古冡数百整整成列云钱家冡也复至寳华饭寳林轩修竹参天极可人饭罢登车行二里至环谷乃王珏縂领之居圃亭池沼花竹竒石环绕其屋珏字徳全介甫之后乾道元年年五十三失明罢归相者告以某亭某所而已珏不见也又里余复登舟观吴王鱼城城在田间当时鱼于此基厚而方其髙二丈广倍之中为田百二十亩今属练赵氏土极细故乆而不坏欲访顾野王墓不果遂自石湖入少府港归盘门舟中已昏暮自寳华寺至此三十余里云前常徳太守刘大夫翰子宣相
　　丙戌黎明别大兄过昆山小舟绕城泊娄门表兄张茂之司理来迎同至从母宅饮至夜分月色如昼从母年八十精明如初
　　丁亥早饭毕别从母登舟夜抵昆山外姑及仲寕仲贤置酒
　　戊子右宣教郎知县汪瑈右宣义郎丞李稷【谊之子】右从政郎主簿赵伯瑨右文林郎尉顔光道右朝散郎前江东安抚司机宜张杰右奉议郎新提领酒库所主簿官孙聼右承奉郎新淮南运干郑临右承奉郎郑举【亿年孙】右儒林郎新淮东提举司干官郑莘左廸功郎新金陵司户陈九徳右宣教郎新温州瑞安丞胡方立右文林郎新监行在北外酒库张端肃左廸功郎新湖州长兴尉陈茂英国学进士陆日新进士邉隆并相汤士羙自临安来留饭
　　己丑观音堂寂照大师若钦及其徒良规良矩东寺长老普璇及僧寺梵宗了清法安山寺僧蕴贤师鼎徳安真圣堂道士丁从炜并相
　　庚寅士人王修【妇叔祖】李五十将仕乔年马少伊教授王六一教授沈焕【妇表叔】陈晞之【王仲吉壻】沈深【焕之子】陈遵【李彦章壻】胡臣【王徳温壻】顾澈【王徳华壻】并相
　　辛夘李彦平自左史除旧职知台州来归夜与诸亲博达旦
　　乙未留昆山已八日困于夜饮不胜其疲
　　丙申早饭毕挈家登舟随潮宿怡亭
　　丁酉早过阊门太守及二司相迓于髙丽亭力欲移具固辞之崔仲由教授王知録康彦徐尉似道继至与大兄同防虎丘乡人张徳醇徳懋徳逊及其侄元礼【徳和子】并相置酒待之夜宿寺中长老希范
　　戊戌登观音殿几案四壁皆石也观试剑石憨泉防头石张汉卿携家置酒相饯外姑仲贤夫妇唐致逺夫妇毕集范至能亦来汤士羙复自金坛来晚移舟过枫桥常平司送七兄被召之报
　　四月己亥朔早就寺具饭待张德懋叔侄闾丘叔永参议继至左奉议即浙西检法皇甫自闻左奉议郎监分差镇江粮料院陆补石奉议郎新寕国府签判胡誩右宣教即新知山隂县张□及崔仲由教授并相皇甫暨陆皆同年也外姑仲贤置酒为饯夜相别
　　庚子雨作风顺扬颿才二十里风急转北牵挽不能寸进距望亭数里遂止
　　辛丑风逆如故过望亭防蒋丞相功徳院长老来迎乃故人文拱也晚距无锡数里止
　　壬寅早次无锡县丞赵宣义善仁簿赵修职不伪喻子才郎中镇江搃司药局监官陈承直长源新通州教授陈从政纪并相招刘义深诊脉大兄独防惠山饭罢解维风色防顺约行二十里宿
　　癸夘风顺午时次常州太守石朝散大夫晁子健通判左朝散郎葛郯教授廸功郎陈徳明知晋陵县右通直郎范公武推官左文林即朱绎监比较务右廸功郎叶南杞新两浙运司主管文字右通直即李耆俊监行在和剂局催督纲运右从事郎黄直中并相公武文正公之后今歳有子登科范氏自忠宣公皇祐中登科后今方有人州学学正胡陟明学録周干臣直学唐定之及賔贤致道懋徳登俊四斋生凡数十人以丁在礼部还本州流寓皆来谢访周徳友运干其子煇示近作一卷晚宿西门外近检司前
　　甲辰终日风雨进步甚艰仅行三十余里
　　乙巳晴午后过沙子距港口仅半里遇浅推荡甚久竟不能动别以小舟挈家径趋宜兴至溪南大宅已二鼔
　　丙午知县左承奉郎詹仪之相同年也邑人以是日为周孝生日迎防颇盛
　　丁未晚赴荘徳迈防
　　戊申仲贤挟鲁可望主簿议如诲墓铭事具饭待之己酉早同大兄至台庄祭外氏坟至荘氏资福庵回饭荘徳固坟庵晚赴荘徳全通判防
　　庚戌早就显亲寺具素饭饯鲁主簿归当湖乗舟至吴赴周敦义大资政饭闻初九日萧殿院上殿击虞相辛亥早遣李榛邹七部押辎重往镇江府附纲舟沂江午时赴邵至卿防于天逺堂晚风雨作仲贤同铁将仕归昆山
　　癸丑赴显亲长老饭别周敦义参政年七十五矣临分黯然
　　甲寅早挈家登舟巳时方能行风色初逆旋顺扬颿湖渰中其行甚速晚过溧阳县三里宿新江隂李宰愿送别于此
　　乙夘风犹顺弥望皆湖田行七十里三塔院院在水中有元丰中刘谊所作记三塔者相传僧伽过江造塔至此为第三耳主僧宗净等二人寺宇甚后有寒光亭可望湖二三年来亦废张安国舎人有诗天气骤热防雨作方以为忧已而复止又行三十里至邓步上有居民数十家及税塲又十里至东坝宿焉
　　丙辰早雨意甚浓时洒尘程泰之运使先谕溧水宰偹车乘相待治叠移时乃登陆天气稍霁行十五里至银树【亦有一二百家若水泛则自此便通舟】又六七里至只港口复登舟约十余里至固城湖日犹未晡是日西风动地而雨不作幸甚过湖登妙智庵观范同甫参政坟晚与庵僧散步固城之上父老谓之楚王城其周数里地势甚髙但余城基庵中石碑龟跌乃去嵗掘地得之乃唐天寳中弥勒寺碑也
　　丁巳五更同大兄肩舆五六里至禅林山惠然院开启天申节寺僧云相去二十里有防子山儒童院盖夫子防学之地然图志所不载似未可尽信也急登舟解维度湖水才数尺然亦弥漫其中多茭葑凡三十里至石桥头入溪港【地名石桥而无桥】约五十里至太平州河口两防多民居溪流不甚濶烟树如画稍前即永丰圩【八十四圩共之】夜泊黄池镇距固城湖已百十里啇贾辐凑市井繁盛俗谚有云太平州不如芜湖芜湖不如黄池也
　　戊午早大兄与纶登岸防观午时方觧去西南风猛牵挽三十余里至张宗元少卿易泰荘少休晚又行十余里至行春坞丁秀才荘宿
　　己未早行数十里至小淮登岸入栖隐寺陋无足观又十余里至郭城登普化寺遣人先往隐静借人桥遂至别港约行二十里泊新林小商十数皆以船为家登岸三里至市有民居酒坊及韦察院祠守者云兴于后唐同光中
　　庚申早隐寺人至挈家行十里至寺五不髙而形势环抱本梁朝柸渡禅师道塲禅师谥慧严寺名普惠邃廊杰阁江东之巨刹太平州繁昌县寺后三百步碧霄下有泉出石中流入寺防防有声且给烹煑灌溉长老行机台州人颇为僧徒所推有众三百饭罢防茗泉上闻登山则见岩洞之异初暑不果往归寺登单传阁徧歴寮舎再饭讫出寺观卓锡泉夹道林中王孙累累然行近里许至梦堂前上蓝长老彦岑在焉又半里登柸渡塔乃升车由南陵路行十里落路过赵家步已见星矣早间先移舟于此欧明自临安归闻萧果卿殿院弹虞左相不效而去
　　辛酉舟行十余里近南陵县诘曲数十折几不可转舟知县右通直郎叶谷丞右文林郎叶岳主簿右廸功郎邉及闻尉左从政郎余宰相午时挈家入行衙为遵陆计
　　壬戌黒云暴风遂作雨雇夫亦未齐为假一日县西二十里有工山逺望颇秀防神号冲真广惠显贶侯县南六十里有吕山图经云孔圣曽逰置书堂于此见有石室【去县三十五里曰孔村落路五里至石室】其山南石缝内泉水涌出流于漳淮
　　癸亥晴昨日雨昼夜不止而今遽霁天賛我也县官送别于五里外新至者米丞【阙】盖元章之孙友仁侍郎之子早饭敬亭山【去县三十里】山在宣城而石在此尝考过孔村【土人无此姓云専以夫子得名】晚宿隔口何氏酒坊【去县六十里】夜冷头岑岑
　　甲子早行十五里路傍有泉甚清寻流而去刻鲍公泉三字而书鲍延祖立次至燕儿垅上山数十步有石洞刻云刘公岩又二十里饭木塘徐家店又十五里见逰人来者憧憧问之云半月来樵夫新得一洞深数十丈其大如数间屋有石钟等而近时人皆不知惜乎行李已过不及一逰晚至青阳望九华而故人知县右宣教郎曽楷【贑州曽孙】都廵检髙武节靖县尉钱影之并相叶节推楠自铁劵来饮之舘于妙音禅院轮藏极佳大兄独逰山
　　乙丑早发青阳二十里至长桥回望九华甚竒路傍有泉自山石中出即吴说所题鲍公泉饭叶氏新店即铁劵路口去县已三十五里至齐山从者告疲携家入寺登览提举常平张寺丞郯知彦知州胡承议兆宣叔通判右朝请大夫程端义添差通判右承议郎懋教授左廸功郎申易添差教授左从仕郎万钟判官右文林郎刘绍祖推官右从事郎李宣公録叅右从政郎胡震司法右廸功郎张知防司理右脩职郎张曼倩贵池知县右宣教郎慕容绍丞左从政郎卢大中簿右廸功郎凌念祖縂干左儒林郎白仲坚添差江东提举司干官左宣教郎叶宗咏右文林郎朱希説右文林郎孔璪监大军仓右廸功郎耿奕路分赵善谞并相投宿寺中主僧智瑺
　　丙寅早入城舘于司户廨中报谒程倅同登拱翠亭望溪山李庚子长改其名曰如郯盖用李太白秋浦歌云江山如郯县风日似长沙也又登九华楼盖城东门也士人汤三聘过客李淙并相是日时有雨招徐觧元倬案脉
　　丁夘张知彦胡宣叔共置酒于常平司劝酬终日初食防鱼二鼔后归雨作是日大兄独逰云光又江祖石戊辰早发池阳饭十八里店又二十里过紫岩民居稍众即产纸之地有紫岩大王庙又十五里至何村亦有数十家日甚早或云前村为取马军兵所占遂宿马村村东流县境也凡三十里乃入建徳县界
　　五月己巳朔姚媪忌早行二十里过白面渡又十余里饭易枫潭道遇提刑司干官汪宣教徳翰忠定公之孙也又四十里宿整桥张氏
　　庚午早行二十里饭石潭稍前有仙女井抚掌则感沸俗云仙女喜也按图经去县三十五里屇山顶有葛仙坛相传葛真人炼丹得道今丹井尚存而好事者因有蓝桥遂传云英事自石潭四十里至建徳县知县右从事郎程渇老丞右从政郎蘓泌尉左廸功郎薛黼都廵武徳郎王智监税承信郎朱坦并相舘于衙前石山苍翠谓之后山以县治正倚此山故也山顶有朝亭梅圣俞作宰时常游今废又有蜕龙岩晚同大兄散步山下有青山文林殊东庵三僧院相连接皆无足观石间有岩匹夫匹妇栖其下夫饿欲死劳以数百钱不旋踵死矣去歳大旱起湖湘止建徳今蚕麦稍熟人初有生意而三月二十七日四月初七日饶数百里间连逢风雹防木壊麦云
　　辛未早行三里过尧城渡方舆记云尧南廵至此又县北二十里栎山下有舜城古老云舜南廵至此又县北六里断崖石壁之上有印文圆如马蹄两两相对图经云许旌阳逐蛟至此所留也邑官送别二十里外饭三十里之枫门岭晚宿绕山去县已七十五里未至建徳四十五里邸店稀少既过县民居颇盛但逃移未归其存者皆枯瘁无人色盖去嵗煑蕨根而食故也
　　壬申早泥雨艰阻俄而晴霁行二十五里饭晡时扺石门市市井甚盛适连年水旱疫疾逃移纷然今歳蚕麦稍熟而去者犹棘其门居者率皆菜色亦有老弱坐待馁死者终日道途更无鸟鹊市为鄱阳西尉治所右承务郎新知莞县董老摄其事士人林瑑相本欲权寓尉廨而傍无居民遂徙居林生之家
　　癸酉端午节雨林生致酒果具五杯邀之
　　甲戌雨霁以夫脚未齐少留
　　乙亥早发石门逰道傍南台院破无足观又二十里饭车陂又三十里过童子渡相望有小山俗号童子冡其説谓九女溺死甚不经又二十里宿观冈
　　丙子早行二十里饭山口又二十里有居民百余家谓之四十里店又二十五里落路过荐福禅院避入城人事之劳也太守王嘉叟待制提刑梁右武俊彦通判冯朝散摅曹朝奉岠教授方从事玠李脩职翔判官陈从事有秩推官赵从事善寳司戸赵脩职师尹录叅崔从政惟孝司法王廸功祖永江东路分温武经允文提刑司干官陈从事贾检法赵从政綘东司主管文字髙朝请醮之新知金华县王宣教稌前均倅程承事禧新江陵察推汪文林徳懋新知建昌县石宣教士志星子尉周廸功康年右承务郎张曼仪免觧进士姜安礼并相寺盖古刹所谓轰碑者其前即东湖方丈后大竹中有青青亭甚佳
　　丁丑王守移吴来晚登舟诸公来别自离南陵凡小留辙雨行乃霁
　　戊寅雨作风顺以仆人入城贸易饭后方能行泝流过永平监【即铸钱处】行仅二十里以水涨无牵路而止
　　己夘雨不止虽风顺而溪曲帆破不可用终日仅行二三十里
　　庚辰风雨如昨溪益曲水益涨行益缓感冷头痛竟日酣寝
　　壬午晴辰时至余干江口距邑尚十五里赵子直著作谒告在家拏舟相访自此顺流而下溪水弥漫田野皆为陂池夜泊树红乘月登洪福院闻去鄥子止数里欲乗月行而舟师不知港道遂止
　　癸未四鼓解维舟师误行迎湖始悟息呼湏艇前导复泝流而上黎明乃至鄥子寨谒庙毕令寨兵前导入湖巨浸稽天非丙戌嵗经从之比末后将入港湍急不可渡泝堤行石磉湖约二十里穿小豆达于港系舟芦间四无人烟弥望皆水是日过湖略无风涛有小蛇昻首引舟扺岸乃回戏作小诗云万顷湖光似镜平蜿蜒特特导舟行从来仕路风波恶却是江神不世情
　　甲申大风雨不能行
　　乙酉风雨不止水益涨无岸可泊且乏舟夫之粮去赵家步尚十五里遣小舟往市米午后风稍缓沿縁苇间移时仅行二三里已而赵氏子名良平者携十余丁来云正港深且湍急人力不可施请入池口十五里趋寂照院从之其地皆民田赵氏池在焉漫为大湖秧苗尽在深渊此邦去歳干旱异常今复大水晚至寂照破弊卑湿水亦及门僧言院兴于天祐十五年戊寅旧名资福治平中改今名自过湖入港达于江絶无民居惟赵氏擅陂湖之利为乡之豪渔户数百悉其部曲徃来之舟未有不从其家假人以济闻第宅甚壮去水里余丙戌稍霁北风未止舟人云不可行再遣人市米水益涨自鄱阳而上甚阙雨既登舟乃直积潦闻贑吉大水丁亥巳时风稍定解舟行数里望杜门院在水中棹小舟徃防至则破弊将倾一僧出门隔浅水遥语而回稍前涉髙矶湖菰芦之塲皆为水没野防无数被浸灌依聚沫而止晚泊徐汉水涨未巳民居皆没龚帅差小舟来
　　戊子舍鄱阳之舟以小艇乗顺风而行晚泊龙沙章江禅院挈家投宿添差吉倅鹿宣义何同至
　　己丑天申节早就章江院设供祝圣夀周簿为可其妇六妹来饭罢挈家防秋屏酌浅沙泉遂过列岫亭入报恩禅院长老晓林眉山人藏后有铁文殊甚大归入景徳禅院观铜佛钟传所铸也登閤闲望
　　庚寅早龚帅实之殿撰漕芮国瑞郎中【阙】搃管俊安抚司参议刘朝奉如愚机宜魏奉议钦承权抚干谢宣教谔权提防司属官何廸功思恭凖偹差遣林廸功頴秀监造船塲王廸功抡隆兴倅符朝奉悊李通直宗质铃辖苏左武绅签判郑承事侨节推薛儒林裴教授吴从政焕右司理董文林康嗣司法何廸功洵司户洪廸功待聘监税陈廸功脩南昌主簿欧阳廸功世羙新湖北参议黄大夫懋主管崇道观王大夫濩新兴国守陈朝请寅耿通判虎若蔡承事嶒刘登仕恜阁门只时忠翊政新建安丞黄宣教炎及其弟防上蓝长了乗并相庐陵士人余允武欧阳兴宗投诗移舟滕王阁下挈家寓阁上如迁乔木也
　　辛夘南风动地招何应通诊脉
　　壬辰黄州进士【阙】昌图以长书携苏黄帖求防
　　癸巳南风益髙飞沙鼔浪下视柴舟覆焉
　　甲午再招何医翁子功机宜相初叅也新江州瑞安京宰镗继至留吴教授饭
　　乙未新南康守刘奉直坦相
　　丙申早留宋晋裕监税饭大兄先乗舟归庐陵
　　丁酉赴府防于民安堂中坐防南园
　　六月戊戌朔赴芮漕防于观风堂后圃颇寛旷荷花已开欲泛小舟防防雨止
　　己亥舟行三十里泊蒋家湾
　　庚子早行十里过生米镇又二十余里泊曲尺湖辛丑早以舟人亡失脚船移时方能行二十里至市又十里泊秆堆步相对即龙雾洲登岸与村民黄氏语皆云政和戊戌后方有今歳之水自三月至今屡退屡溢沿江人家寺院多浸损而树木皆荡去不然亦浸死壬寅炎热终日行数十里将至曲江而止
　　癸夘巳时至丰城县令右从政郎马光誉丞左从政郎赵不阈主簿右脩识郎杨廸廵检秉义郎王全监税承信郎周仁监赡军酒库马永之右朝散郎新知浔州王同老左文林郎新吉州推官孙琳进士朱祺并相杨簿中书舎人邦弼之子其五世祖防盖文公亲弟也晚马君夀移具来寳气亭
　　甲辰早行县官送别李家坪距樟镇十余里宿
　　乙巳夜至临江军舘于贡院即行衙也其侧有翠防亭太守左朝请郎江漙通判右宣都郎赵不比并相丙午早赴军防
　　丁未晚赴任子严防十四弟自新淦来
　　戊申早移舟慧力寺下具饭待教授随同年罗自行自白沙来携家少休江月亭午后方解去晚宿永防市己酉南风甚髙晚宿青泥梦七兄至既而持书者叩船扉云已在数里间
　　庚戌早至神头之龙安寺防七兄知新淦县右通直郎王延年丞左宣教郎赵邠之主簿右修职郎彭周老新主簿右廸功郎迨监赡军酒库成忠郎丁宻监本县税右从事郎王需水陆廵检秉义郎金允新知通州海门县右宣教郎赵师炳新广徳丞董世龙及其弟世义贑州排干承节郎赵善教右宣教郎致仕扬扶右廸功郎前吉州司理张棫并相晚与七兄小酌
　　辛亥早移舟入邑借邹氏江亭泊新淦尉右从事郎董廷硕将仕郎前权乐平尉邹舜臣及其弟舜举亲戚韩竦胄丁夏人刘主簿昌仪及其弟人杰并相至陈宅哭徳夫晚赴童伯亮子羽饮
　　壬子早过江送七兄还宜春罗子行归白沙韩十五霦自采墓来令纶具饭待之晚赴杨图南防园亭亦可观夜月蚀
　　癸丑早发新淦南风甚髙仅行三十余里宿芦洲甲寅右从政郎新武陵丞萧许将仕郎罗齐贤及其堂弟汝贤士人萧如埙并自白沙来迎萧惠十四诗甚佳晚宿硖江
　　乙夘丁忧人前丰城赡军酒官曽敏学左从政郎新隆兴府教授曽三聘自汚泥坑来迎李靖州及新衡阳簿易廸功嘉猷并自城中来迎晚宿敖山
　　丙辰青原长老率其徒祖机法超妙智来迎晚至元潭登观观古剑其长尺余顷之抛江复行数里
　　丁巳早郭景闻奉议自东梅来巳时扺白沙罗子行邀至其家留连终日久无雨禾有损者晚雨方作风散之萧必巨及岳英之孙必中必得罗氏舘客郑大明并相
　　戊午早发白沙未后至吉水县知县左宣教郎赵不遏丞右脩职郎张作楫并相晡后解去北风防作移时方能及滑石滩宿墨潭小一侄吕甥来迎浴于民家己未早防有北风舟人卜方击鼓挂帆得未曽有仅行两箭地已转南薰矣未后将至梅林驿邦衡及知识皆来迎寻舣舟春亭下太守周仲应通判左承议郎赵善待左宣义郎鹿何厘务通判右宣义郎赵永年及郡官并相晚入城略至所居遂往谒太守拜从母归船中宿
　　庚申早挈家入宅韩文公云辛勤三十年始有此屋庐客至纷然不暇记

　　文忠集巻一百七十一
　　钦定四库全书
　　文忠集巻一百七十二【思陵　上】
　　宋　周必大　撰
　　起丁未八月庚寅止戊申二月丙申
　　淳熈十四年丁未八月庚午朔
　　庚寅驾过徳寿宫【太上皇后生辰也】
　　癸巳后殿进呈毕奏旬隂晦二十一日太上皇后生辰顿晴次日复雨圣孝昭格光尧心甚喜上曰太上极善将摄昨坐至未时都不觉倦近全不饮酒坐间共饮了两盏许食物皆如旧晡时即入寝阁更无一事五更便起天下大幸予奏万寿无疆诚国之大庆又闻多服踈导药异禀如此上曰服牵牛丸四十粒他人如何可及九月己亥朔癸夘太上进早膳间防中风
　　乙巳驾过徳寿宫问疾
　　己酉后殿进呈毕奏问太上皇帝圣体闻已向安上曰前数日甚可惧两日已向安宫中医官只下附子之类此中遣王泾马希古去知是风痰却下凉药遂见效今犹饮氷水
　　甲寅常朝奏事毕问太上圣体上曰较可三二分语音亦出缘脉盛専服牛黄等凉药众人皆云恐难専用凉剂上曰只为年髙予问饮食如何上曰自然减三省退上语刘枢宻云本欲过宫问太上却再三止其来己未后宫起居奏事讫从驾过徳寿宫
　　庚申开启防庆节皇后过徳寿宫闻自初十日太上用王泾马希古之后本宫医官刘确管范张霖李之美等四人皆不得入至是复兼用泾等泾犹欲用巴豆之类已而复止用泾
　　辛酉闻王泾马希古犹以大黄芒硝牵牛等药供进太上刘确等争之不从
　　壬戌止令刘确等就徳寿宫听指挥
　　乙丑后殿奏事毕问太上圣体上曰依旧脉盛胸中烦躁夜来脏腑略有结粪见服大黄下祛风丹予问饮食如何上曰大叚减予曰如此则岂可専泥凉剂氷损脾胃尊年岂应如此上曰便是
　　丙寅后殿起居奏事毕从驾过徳寿宫
　　十月戊辰朔己巳后殿坐奏事毕问太上闻向安果否上曰两日稍安脉已低平予奏不宜服凉剂止可用温平药调理所谓烦躁恐是气虚耳上曰须留阳气几分在内因叹近世医卜皆无其人
　　辛未常朝奏事毕上顾予曰太上饮食全减如何祈祷可理防予奏初不知如此自合以次施行容来早进呈但闻医官多不以寔奏更须审定如凉剂何可服上曰今已罢凉药既到堂予语诸公适来上曰徳夀必是病势变动亦窃闻夜来大叚昏沉脏腑既利又全不入食祷祠固当行须合肆赦万一后时谁任其责乃自草赦文而已藁进并留中酌度迟速晡时遂批出并依此施行其亲劄案牍予皆收留牒下礼部已三鼓矣
　　壬申后殿呈差官分祷天地宗庙社稷宫庙等处上曰此故事否予奏并按典故又宣谕昨日一面理防徳音甚当予奏此不敢缓所以不俟奏禀径拟进时太常阙卿少二日因呈孟享前导官权差王渥予奏不可阙官上初议移察官泠世光为之既而世光除殿中至是复问谁可为太常予奏论学问该洽无如尤袤亦尝议定但其人物短小众人恐前导时不轩昂上曰此不须管顾学问如何耳堪其任则用之予因奏秘书省亦是要讨论典礼见阙长贰欲一并除人上曰好欲用谁予与王相同言杨万里其才也上曰可初连日与左相议此两人左犹欲言兼权且云家伯师心为左司曽兼权太常窥其意盖不欲范仲艺逓迁耳既上意顺遂无所措词从驾过宫即囬甲戌常朝问太上圣体上曰饮食不进是日申时再呼刘确等防太上脉确等奏云六脉短促手足不温神气昏脱大便不固粥药难进当服生气粉三建丹缘王泾马希古自九月九日至今凡二十七日供进动利药过多耗夺真气今药力不相与正气相接内前扰扰禁卫皆上准备驾出宰执已上皆集于漏舍闭门后退是夜一更三防二更二防三更一防确等再诊御脉四五动一止痰涎潮塞进紫霞丹粥药不能下四支逆冷添差医官能防汤公材周昭郭仪盛鼎王良佐赵友谅陈翊朱永夀谢瑀皆无所施其力矣【后防赵寔供太上自九月五日夘时十鼓在进食殿进膳了不豫即时李才人扶侍归寝閤辰初夀圣皇后张叔妃王才人来防侍宫宣本宫医官刘确张琳管范李之美防脉进蝎稍汤鉄弹丸提防具奏南内差闗御药等至晚七次到宫六日早进鉄弹丸续命汤蝎稍汤七日夜八日早稍定八日申时王泾马希古来防脉称太上热盛风痰大作不冝进鉄弹丸之类冝用人参汤进牛黄清心丸圣夀皇后谢遣刘确等日令泾希吉进牛黄清心丸昼夜大便三二十次十八日进金箓万安丹二十二日夀圣皇后复宣刘确等依旧进蝎稍汤泾希古云痰盛而赤不当进蝎稍汤进牛黄清心丸等药二十六日午正进硼砂丸并用大黄调祛风丹十月一日午正又进麦门冬汤调祛风丹牛黄清心丸五日早进服食散温汤调消痰饼子午正医官汤公才等五人防脉云进凉药过多防得五脏不固进丁香半夏丸生气粉等药是夜泾希古不在宫宿七日早用粟米粥进生气粉阳起石午时六鼓大便五次又宣刘确等用药注子进生气粉等药不下脉弱八日未时七鼓脉絶】
　　乙亥五鼓带御器械邓从训来两防传防云驾即今过宫供侍汤药更不还内令一面降指挥召草泽所有大内行宫合差官及服制并差三卫兵将廵警弹压之类宜子细理防予因附奏万一太上不讳合差金国告哀便又令附奏三事一昨日已议定广西漕臣孙绍逺移湖北运判替周颉恐叶大防未能便到则广西全无监司欲便降指挥除孙绍逺替周颉而令叶大亷到任一韩彦质再乞赈粜米本俟月半取防今欲更借与五万石一赈粜米虽令平价缘无钱类莫知所从今欲令依时直减四分之一时来必不亏丰储元籴之数又礼部太常寺申车驾频数往来徳夀宫欲乞措置复道予令邓携以进呈若许如此则内令修内司同临安府措置既至待漏院邓御带复来云三事甚好并已批依然相公思虑无不允当复道事不可行又云上令宣谕丞相凡百更頼子细理防恐官家忧恼中多有颠错是日前二刻开门免起居径从驾过宫闻上既至即与太皇后商量将李才人王才人并放逐便太上巳时已涎上服袍带但心头防温申后遂上僊召洪迈草太上遗诏予令添入太上皇后宜改称皇太后其他多与裁定谓如军民不用缟素一句乃是娱随显仁遗诏亦与削去绍文又云罹此灾予谓灾非病也迈改作抱疾弗瘳晡时举哀于殿下进名奉慰宿待漏院内批差修内司张聿脩治梓宫奉皇太后圣防添主管防事一贠可差甘升又诏令升疾速入国门内东门司申淳熈十四年十月八日准徳夀宫提防张宗尹等传太上皇帝圣防才人李氏王氏并令放逐便其诰命四轴并才人李氏从人红霞帔宣九十道紫霞帔听宣各二十道并降附内东门司内才人王氏即无从人宣命遂具奉闻奉圣防才人李氏王氏二人诰命并红霞帔马二娘等四十九人宣并令内东门司毁抺讫缴申赴枢宻院请受文厯毁抹讫住供本司寻勒合干人契勘到文收在案毁抹讫宣诰共五十三道随状申纳枢宻院伏乞照防收管申闻事
　　诰四轴
　　才人李氏告【红丝网镀金银铎铃红罗销金袋全】齐安郡夫人告【紫丝网银铎铃锦带全】
　　才人王氏告【红丝网镀金银铎铃红罗销金袋全】顺政郡夫人告【紫丝网银铎铃锦带全】
　　宣四十九道【并可漏子全】
　　红霞帔九道　【马二娘　李惜奴　范巧巧李渐好　陈来儿　李重喜
　　陈兴奴　孙春喜　王安喜】
　　紫霞帔二十道【刘安喜　马五娘　王一娘陈永安　王二娘　唐福奴倪四娘　张喜奴　蓝合儿　蓝福福张小檀　张小春　陆小美　李六娘赵九娘　王念六　谭强儿　谭小都李小福　邝寳寳】
　　听宣二十道　【刘寳奴　刘惜儿　王换奴王念二　马宜儿　李好奴张伴奴　陆閠奴　张倩儿　李四娘符盻儿　胡迎儿　李惜儿　赵兴奴谌三儿　娄宜奴　张福儿　张美儿李迎福　元冲净】
　　丙子朝晡临如仪上遣知省刘庆祖霍汝弼持文字一纸云绍兴二十九年九月二十日显仁皇后上僊当月二十一日差周麟之蘓晔充哀谢使今便可拟姓名来予曰莫具名防差否二人云不须如此上令具来予语之云已与左相商议方欲十一日成服就素幄面奏今与前日不同只当遣告哀使又有一事烦附奏于典故降诏推尊皇太后凡百务从优礼又有一事山陵必就绍兴合差按视覆按乞降指挥撰陵名哀册谥册之类既而二人复来云尊皇太后可便拟指挥来山陵就绍兴无可疑只是显仁例三遣使北方予曰显仁久在金国太中感其津送来归又是时往来礼数与今不同恐难以三遣使初议持礼之人而留参欲用范仲艺而以林栗副之情以为然即进入至是二人携来云上谓仲艺人物不甚佳不识林栗何如令别择正使副使差姜特立遂具韦璞王渥二姓名上批差韦璞姜特立初予欲差韦璞王相云昨拟兼权少卿上难之其寔未尝如此
　　丁丑朝晡临如仪予谓绍兴七年太上闻徽宗之讣未听政前宰臣张浚等请奏事太上谓祖宗无此故事恐今日行之便为典礼浚等复奏故事虽未听政亦得进见今日非敢奏事只欲一望天表迄不见今恐十一日成服未敢奏事只就素幄奉慰而退然有遣使一节合商量莫若具奏乞差主管国信所官来当令附奏众以为允既而又宻与王相入文字乞依祖宗故事行遣医官恐稍缓则失礼俄而批出王泾马希古各追两官勒停泾编管千里希古五百里徳夀宫刘确等四人并降两官勒停给舍缴驳谓泾行遣太轻纵未诛戮亦当决配内批依奏泾决脊杖二十配筠州刘庆祖等复来议奉使予以事目援之云祖宗初时遣告哀止是横行一贠必无礼物数日后即差谏议大夫充先朝遗留使武臣副之今太上既不曽于金主通问难作遗书兼与绍兴二十九年显仁皇后上僊特遣哀谢使事体不同若作告哀礼信使就携太上遗留之物庻防两得又前拟皇太后指挥犹未降出今不可缓盖祖宗时逺不过五日内二人云并待奏知
　　戊寅早太上皇大敛次百官入临午未挂服立重皇太子暨某官以上入哭尽哀上亲行奠酹礼绍兴七年太上亦拜于殿下至是有司用寻常冬年生辰礼设白褥位于殿上起居舍人胡留臣读祝文又哭拜讫上还素幄皇太子以下进名奉慰上号哭甚哀次移班慰皇后讫退刘庆祖等再来云前例遣使三畨予再三云显仁例不同王相力言事于敌国不可损他礼数予云名位既殊礼则随之未闻无故畏人而曲循也彼亦有知岂不晓今昔事体不同耶况泛使例是礼物金器二千两银二万两贺正生辰半之若用许多礼物国力何以堪二人云适御前谓告哀使不可用礼物否予曰祖宗朝遣小使臣一名可以无礼物今依例遣大侍从又有副使岂容虚拘二人既去复来云上已许只用正旦生辰礼物余续议可也予又问尊皇太后事二人云只依故事一面令学士院降诏但册寳既俟服除今欲就诏中书作皇太后之意说过予曰此甚不可知用治平体例令有司详具以闻遂诏当日学士洪迈草诏进入又理防五使事予初检太祖改卜安陵例差山陵等伍使并具绍兴元年孟后攅宫差枢宻李囬徽宗显肃懿节差枢宻使孟忠厚显仁差戚里吴益充搃防使桥道顿逓使各一贠今太上事体至重恐合差五使取圣裁二人传防云累朝如何予曰皆是五使王相素受太常尤袤之说以为攅宫不当置五使似疑已当为山陵使恐故事礼毕或去而不知非前朝宰相本自无嫌遂厉声云祖宗全盛营陵西洛乃至五使今权卜防稽只当差总防使且嵗旱民力何以堪之予见其词色如此本欲争竞二人归报寻批出差伯圭充摠防使洪迈桥道顿逓使予又令二人奏故事合差按行山陵使侍从及内侍各一贠不知合差覆按否徽宗承祐攅宫曽差覆按二人囬云得防既是旧例固当并差莫若就降指挥予曰须俟按行有定论已而批出萧燧吴囬充按行使副故事辰日不忌哭予令太常申省缴奏取防内批不得忌哭
　　己夘朝晡临如仪宰执就传法寺开启道塲五日就徳夀殿下拜第一表请皇帝还宫听政降诏尊皇太后其初用配嫓乾元予语洪迈配嫓二字未安遂改作顺则乾元　荧惑犯五诸侯
　　庚辰朝晡临如仪听第一不允批答就拜第二表内批防庆圣节道塲百官免赴止令一面满散前降常服指挥更不施行闻洪迈曽入奏也　太白犯填星
　　辛巳朝晡临如仪听第二不允批答就拜第三表上令甘升传防欲不用易日之制如晋孝武魏孝文实行三年服自不妨听政可商量所降诏防但缞服久则壊又难改造可商量以闻既而有防未时奏事行百司云里面计防莫只用白衫否予以绍兴十二年徽宗之防太常寺检防永昌陵故事皇帝视事日去杖绖服斜巾垂防子小祥日改服布四脚直领布襕腰绖布袴今参酌皇帝视事遂不改服去杖至小祥日去冠余官依此今既未视事难遽改服奏事遂不改服未时入奏事上服缞绖呜咽流涕奏早来防服指挥上曰司马光通鉴所载甚详予奏通鉴载晋武虽有此意后来止是宫中深衣练冠上曰当时羣臣不能将顺其羙光所以讥之后来武帝竟行予奏记得亦是不能行上曰自我作古何害予奏御殿之时人主缞绖羣臣吉服可乎上曰自有等降予曰臣从君者也若或可行则祖宗行之矣今乞令有司讨论庻使四方知陛下之圣孝自不必降诏上曰指挥可也又奏户部申明山陵支费钱物上曰内藏库桩办本储虚别无用处予曰不足则封桩库当贴支但绍兴二十九年显仁之防曽降诏并用慈宁宫钱物仍约束诸道不得率敛进献今似不必降诏只作指挥下上曰不须降诏予曰当拟指挥进入其间明言不侵户部经费及令诸道止进慰表又奏奉使莫若遣告哀并持遗留物否上欲遣两使予奏绍兴例难用盖体面不同且礼物太多及仪告哀使止用正旦体例而遗留却依泛使又奏祖宗山陵合差五使今既用祐陵攅宫故事止差摠防及顿逓使缘前日不曽行出有司文字四方未知本末今欲明降指挥云攅宫已依绍兴例差官所有礼仪卤簿仪仗使合与不合差置今礼部太常寺讨论有司言不合差责降防依讨论到事理施行庻防中外知非朝廷之阙典上然之上再三云外间事卿等甚留意之毎事甚当
　　壬午下元节朝临如仪听第三不允批答以台諌有文字乞少缓拜乞还宫听政表内批依奏遂未上第四表是日宰执五人就徳夀殿命道士作黄箓盖行首司道宫中之意为内外诸司之唱也初入诣几筵殿拈香哭尽哀宫中亦哭次诣黄箓所拈香退刘庆祖霍汝弼傅防付下显仁皇后送金国遗留物数且云数目不尽更取案牍参考予令学士院取旧本来乃是金器二千七百两【二千两礼物七百两精巧之物】银器二万两又有银丝合二十四面贮寳玉乐器玻瓈等物其他象牙匹帛香药等不在数庆祖等云上意欲増告哀使所赍礼物与泛使同癸未防雨朝临毕拜第四表自己夘以后日诣传法寺拈香至是满散依显仁皇后例进纸赠等物午未殿攅上亲行礼台諌侍从已上入陪位于几筵殿下自素幄哭升殿奠酹如仪内外皆哭何澹读祝文既而移班进名奉慰皇太后主上及皇后继闻宫中大哭必是上慰皇太后也刘庆祖等又来传防云今次告哀使既増物如泛使所有遗留物亦如旧数更与金二千两银二万两其他皇太后已安排了但以螺钿代银丝无乐器以玉器玻璃代仍不用锦绫无素馨沉速易以他可也甲申防雨免临素幄奏事上再三劳诸人凡事区处详审且云太上皇帝防事内库已准备五十万缗封桩拨三十万缗又云平江和粜米且休盖桩积米尚多留钱支用予奏外间无别急文字惟江东頼提举官谢深甫任赈济之责初七日有奏乞就差池倅赵彦厉乐平宰王裴不妨本职分头管干今日不敢进呈欲批作初七日依上可之听第四不允批答
　　乙酉朝晡临第五表乞还宫听政是晚人使至仁和馆初乞引明道故事令侍从等议人使到阙之礼众议乞用二十三日就徳夀宫防次引见上先以宣谕二十一日二十八日皆是太上斋七必须过宫正合见辞日分至是刘庆祖霍汝弼持国信所通事王舜臣申状备载十七日晚舜臣语北引接虞用康云皇亦推恁来是贺礼如何敢受用康云我使副曽说皇帝在哀次如何讲贺礼若不受便发囬俺何以全两国之好皇帝今既成服俺使副是持贺礼来断不敢行不若以公牒说此意俺便有执防所得分例与不与在你若此一叚了望宻来谢我大使晓了防只是副使女直有些抝若在朝见前发囬甚好上见此令二人持一幅示宰执欲遣知阁入驿谕金使其辞云得防宣谕使人主上尚留徳夀宫防次难行贺礼使人且归所有见辞并囬程沿路等例物并合给赐来日进发又批云并附奏叔大金皇帝将来正旦缘在服制不敢讲礼望免遣使人即与诸公作囬奏云上件事体甚重此间掌仪与彼接引一时合答未便防慿若令知閤作得防宣谕彼或未顺难以囬防臣等輙别拟事目且令馆伴就议其在馆日分一切如旧庻防少休徒驭不敢作筵宴及出城观防所有囬程给赐及免遣贺正读次谕防未晚初接赵善悉韩侂胄皆言金使恭顺初闻太上之讣闭船号泣戒三节人毋得饮酒歌呼且道掌仪軰语谓渠调停得七八分肯归又谓曽遣使贺髙丽值其国母之防亦便发囬大珰軰欲以为功遂逹圣听善悉等又云其下谓太上皇帝与我皇帝専主和好语颇有味往往不以告也正使田彦臯见任河中府尹年六十八嵗尝接伴范成大极有文学借吏部尚书以来副使完顔琥入使入驿京镗遣人谕以皇帝在防次难以讲礼彦臯等答云在常州闻太上皇帝升遐既难讲礼即合发囬却防依程限取接居防系是宋国事便不接书恐于礼未当缘别无执防若得馆伴所细备公文即便囬程既而二珰遣人传防馆伴令就宰执处商议来日传防并公牒事宜议定具本进呈令馆伴且在宰执处等处分即与诸公囬奏未敢具草容来早面奏是日人使出门至赤岸不待来日受赐径解维去【阙】帝在防次如何敢奏人使见
　　丁亥小祥祭奠上亲行礼奉慰如仪既退五品以上去杖绖服四脚防就素幄奏事上未变服予奏陛下圣孝过哀犹未御初祥之服臣等不胜忧惶乞俯从礼制上流涕曰大恩难报情所未安俟过大祥商量奏引见人使昨已议定而御前降下掌仪王舜臣所申可慿信否上曰北人直不必妄众人云小人传言往来多有増损及遗忘欲令舘伴自过位与北使商量上曰须是舘伴相见予奏昨日传防令舘伴发公文与北使囬似乎太遽须先得北使牒然后囬报上曰极是徐观圣意似无他因奏云恐须一见上曰彼欲见当从之予曰国书如何上曰既见如何不受书
　　戊子早赴朝临讫驾囬内服缞绖坐逍遥辇裒以绢素己丑防庆假先有防免明庆满散行香洪迈入奏而有中批已而雨作霑湿免徳夀宫入临
　　庚寅赴徳夀宫朝临毕囬赴奏事服所服入和宁门中官引就后殿东廊设素幄上缞绖如故三省宻院同呈毕王相又及使人引见事上曰不须理防明日行入局是晚防雪舘伴奏北使来早行上径批依既而来申省云除已恭依圣防施行外合行申审予语吏云既已施行何审之有退其状改作依条合行申审而削去施行数字因与诸公再缴奏上自批云自合依已降指挥施行是晚宻赐北引接虞用康等二人各银一百两又闻宻赐凡见辞事例物尽以与之三节皆不及以其往来主议也
　　辛夘徳夀宫朝临毕归作降圣节假前日批付宻院奉皇太后圣防差甘升提举徳夀宫又降防差提举钦奉太上皇帝几筵李舍人巘先缴奏中批云不敢违皇太后圣防可日书行给事中王信宻白缴上批出令宣谕信皇太后正为本人颇晓事人
　　壬辰徳夀宫朝临毕赴后殿素幄奏事呈顔师鲁劄子乞令大臣通金国大臣及不及受贺礼之意予奏此固难行但彼遣使来止是舘伴发遣更无一语致谢恐于理未安臣欲作三省枢宻院传奉圣防令送伴就旴昭相别时移牒云得防令国信到阙附奏此意上极以为然予遂口占云逺勤使介宠贶夀仪属值大防难当盛礼虽在哀疚实深感藏上曰好更作札致大金皇帝予又曰当以此意冩咨目与赵善悉等恐北使不受则令旴移文泗州上曰亦只是牒国信所令泗州投下可也既退拟本缴进王相迟疑云吾軰前不肯草牒本今却如此恐二大珰相疑予曰谋国岂问此曺耶施参遂从而立说云幸自无事今却作宰执书传谕却恐引起他说话刘賛从而賛之黄恭虽知其非亦不复相助但云譬如用药补防兼施补之太过未必不添病予知不能胜不免云姑俟来日取防内引萧燧洪迈上服防布背子戴防布巾二人者同班服紫衫皂带自内东门入设素幄于廊闻数日前引舘伴使副亦如此迈奏二十八日太上皇三七当过宫是日乙未乃太后本命乞用别日上遂批问云展作二十七日过宫烧香如何王相与予囬奏斋七不见于经乃释氏之说而本庙用之前一日亦无害闻未引二人有黄门侍御封文字二人云未知付谁不敢启封黄门云既得防付下自可同观启封乃是冩贞观四年太宗遭髙祖之防令太子听政迈遂留身从防其事又乞令天下讳秀王名并以伯圭为嗣王迈初自语侍从云
　　癸巳早徳夀宫朝临毕赴后殿奏事呈送伴牒本上再三以为然且叮咛使进入用金字牌发又云金使连夜去甚速诸人皆不敢措辞上又云恐金所遣贺正使疑是受礼必移文来问卿等可预思囬报
　　甲午早后殿素幄奏事既退驾过宫烧香羣臣朝临如仪上遣御药张安仁徧至五府宣谕云将来禫除行礼合易服继而百官三上表请御殿方以大行太上皇帝升遐才逾月易服御殿情实未安上欲缞服素幄引辅臣及班次俟过百日免从所请
　　己未朝临如仪皇后过宫烧香皇太子皇孙皆日赴闻谏议大夫谢锷前拟送伴牒本用盛礼缘盛字犯阿固达嫌名具奏乞改作厚礼发金字牌追赶付赵善悉等未时内引告哀使韦璞姜特立朝辞洪迈撰告哀使国书云衅积菲躬上干威遣祸延昭考奄被凶菑创巨用以难胜舍大邦而莫诉函驰信驿祗逹哀函惟素笃于修和必深防于轸悼今差敷文学士韦璞鄂州观察使姜特立充告哀使副有少礼物具诸别幅黄参云大邦指诸侯乃改作至仁连日议过界衣服鞍鞯之数予欲稍加裁制上止令依绍兴二十九年显仁皇后时体例过界随宜而已又引洪迈退语侍从云上问太上宰臣吕赵孰优迈云吕遭时艰难功虽不细而赵首陈立储之义其功尤大上曰此社稷大勲也又说到浙东田谓与郑汝谐浙西罗防与赵不流不协处上曰若是职事不相合事过即已安得生仇怨二字迈必有以开陈故圣谕及之既退又以秀邸事语人后复讳之
　　丙申朝临讫赴后殿素幄奏事奏谢前日遣中使且云臣等已具奏昨礼官谓苴麻三年难行于外廷今祥禫甚迩乞付外施行施枢再三云百日之制实不可行正月人使朝见上曰朕自有所见少间批出予奏陛下圣孝冠古知汉文短防之失而陋晋臣不能成武帝之美所以锐意复古非圣孝髙明岂易及此上曰朕正欲稍救千余年之又奏攅宫山陵欲用甚时今中外皆未知往往期限廹促且如开河道则虑潮泥随手淤塞枉费功力集舟船则支费浩瀚空占日辰若不预为之所又恐临时阙事上曰祖宗皆七月而葬今不比显仁时予奏显仁乃祔徽宗今当避施枢又云古者七月而葬谓同轨毕至今固不然予与王相云今亦有四方州郡慰表及金国祭奠使岂容欲速也
　　丁酉旬休朝临如仪
　　十一月朔戊戌驾诣徳夀宫烧香羣臣临如仪就进名奏慰讫退内引洪迈闻迈欲拟皇太后圣防尊崇秀王事退而自以语人众皆愕然迈寻讳之又拟皇太子参决诏初议锁院又恐张皇上只令拟指挥而迈谓恐不能道居防曲折遂草四六以进上拟其文稍长迈云不如此意不达其后又明言五日三日及稍定其制度之类
　　己亥徳夀宫大祥车驾率羣臣行礼进名奉慰如仪皇后不至太常揖移班南向进名而退大为非礼退即诘问令改之羣臣易素纱防襂布衫裹带内降手诏付三省枢宻院令有司讨论皇太子参决庻务洪迈之文也上削去所拟日分等数语止令有司讨论典礼以闻予令不用覆奏畵可恐翻黄播告四方骇动观听止如圣防文字行黄而己巳而侍从皆以为当惟范仲艺刘枢以为非
　　庚子徳夀宫朝临毕入局礼部及太常寺官堂白昨日降诏用贞观天禧事皆非所宜外议甚汹汹又云皇太子请詹事葛邲垂涕语以断不敢当之意来早当就徳夀宫恳辞
　　辛丑徳夀宫禫祭上率羣臣诣几筵前行礼奉慰如己亥易常服黒带从驾还内
　　壬寅驾诣徳夀宫行四七之礼羣臣入临如仪从驾还内讫诣文徳殿
　　癸夘崇政殿东庑素幄奏事呈礼官讨论皇太子参决庻务诏上曰此指挥出外议以为允否众人唯唯又奏礼官亦无可讨论上因及数事云卿等与东宫五日相见则太踈间日如何诣宫又逺莫只就崇政殿后否予奏殿后似未安上曰祥曦南庑有太子侍班处只就此为当并宰执相见礼数皆可详议如除授则贞观有五品上下之别今当如何众人奏待逐一付礼官条具又呈徳夀宫月俸四万缗皇太后一千五百缗其他生日节序未曽详具上曰向来慈宁如何供送可具来参酌众人称善听第一不允批答就拜第二表
　　甲辰五更防雨久无雨矣听第二不允批答就拜第三表上批付学士院云可自十八日内殿引辅臣及上殿班使免从所请
　　乙巳素幄奏事呈皇太后月俸文字因奏云月例初五以后便供进此月户部已桩办而未敢供纳上曰且供进此月以后却商量兼欲奏取圣防入堂集议太上皇帝谥号【太后】
　　丙午早赴文徳殿听批答讫入局
　　丁未旬休雨
　　戊申冬至节假崇政殿素幄奏事呈集议太上谥号上涕泗不已问孰从众人云礼部太常寺官所拟圣神文武宪孝庙号髙宗盖备尧之四徳予曰众人所议事相去不逺惟洪迈欲称世祖众以光武非上承哀平且东西两京事体不同亦有欲称世宗但柴氏太近耳上曰别有世宗否予云汉武以来虽有之但五代周与本朝相连为近耳遂用礼官所定又呈礼官定皇太子仪制甚草草上令留中同奏皇太子参决机务昨日已降出谢表今日必入谢臣等只今欲一诣东宫上可之即诣宫相见四拜茶汤如常仪内批差胡晋臣郑康孙充金国生辰使副
　　己酉节假早从驾过徳夀宫太上皇帝五七百官临于宫庭
　　庚戌节假
　　辛亥冬至节防雪从驾过徳夀宫哭临奉慰如仪壬子节假从驾过徳夀宫哭临奉慰如常仪月望故也癸丑节假上批问皇太子议事处欲资善堂王相以为允予语之云此乃仁宗防年就傅又有天禧之嫌不若只作议事堂
　　甲寅节假太史奏早日出晚日入皆有赤气闻十月二十七日已如此
　　乙夘上初御延和白纱四脚白衫黒带进呈懿节皇后改谥宪节上曰祖宗后谥皆连一字乎予奏自唐已如此国初失于检照仁宗朝方改定又及攅宫费用如脩奉司乞逐料给降合同于封桩库支检照显仁旧例一项止破五万余贯今乃不冩数目昨徧下诸处取索绍兴十二年二十九年两次攅宫寔用钱米数若知多寡则可科降乃都未报今欲降防委都司取索上曰岂可不知数目上因及皇太子参决处正欲与卿等相近资善之名亦不妨否予奏外议终以为疑莫若易之上曰天禧四年又有五年又改干兴朕既不疑何害王相云圣意如此况是仁宗就学之地予曰只为是年初见辅臣所以外议疑之而太子辞免亦云天禧事出非意予与王相云晋有宣猷堂所以前日奏乞作议事堂自我作古可也上曰议事堂亦好予曰内之庙堂外之都堂皆堂也
　　丙辰五更雷声起西北早上御延和【崇政东庑素幄已撤去】宰执侍从及閤门环卫等再拜起居如常仪上复过祥曦登辇从驾如徳夀宫太上六七也
　　丁巳旬休两浙运判郑汝谐独奏绍兴科扰乞依绍兴二十九年例降黄榜约束上批依奏疾速行下予屡以告左相劝李参移易两倅分头措置左相坚不从汝谐此奏颇痛快云
　　戊午延和奏事呈礼部太常寺国信所讨论到将来贺正人使到阙筵宴并御前桌帏之类欲用黄其余用绯者易以青紫上曰専以青易紫如何予奏元丰案巻并用青只缘绍兴二十九年用紫当时太俯就之今用青极当上昨日欲添印防子三十万道准备攅宫支费今界合至十六年限满而自淳熈十年逐续増印至七百余万今第七界合至十九年限满并未曽添印如此则可印百万上疑其多止令印七十万内批皇太子与宰执系鞵参决庶务于议事堂除授在内寺监丞以下在外知州军以下并除授以闻仍就议事堂引见合奏事者所陈或可采同宰执将上
　　己未上御延和知閤龙雩先呈昨日有防皇太子同宰执审察知州免令上殿不知新知潼州府朱时敏知处州袁枢如何上曰且引上殿又奏今后遇一五日诣梓宫前烧香所有轮对班如何上令改作四九日引三省呈皇太子参决欲用二十五日上曰见令修内东门司作议事堂以皇城司为内东门司却移皇城司别往一处缘动三处所以少待又呈贺正接伴冯振武等申明传示北使旧例止御名二纸而不及庙讳今太上皇帝升遐恐彼以为疑上令且依旧予奏臣等亦谓合如此然不可降指挥只作咨目与震武等如彼以为疑只谕以太上未袝庙之意上又曰将来贺正使人莫只就后殿引见否素服如何予奏既受贺书须临时讨论三省宻院退兵部尚书宇文价以下十四人同对前月侍从乞同班奉慰至是方引上呜咽流涕价奏诸使辟属太多不思洪迈立其后也葛邲奏真宗朝白云山言卜地不利丙午丁未则此事不可不审
　　庚申延和奏事同宻院呈太常寺申攅宫按行使乞差覆按使并具侍从及知省内侍姓名上令留下因道葛邲所奏呈准西方有开乞广屯田事上甚向之王相助其说予奏古之屯田以民寓兵今似以兵寓农只恐当募民之【阙】上曰如此甚好但恐利在十年后予奏若措置有方何必十年今有开约用二千兵不知于何取拨上曰马军行司有队外三千人待降出队牌帐予曰须与雷世贤商量过上曰然
　　辛酉延和奏事翰林院学士洪迈入局上遣快行家问院吏云虽素服若宣召学士赐茶无妨否又问甚时出局是疑有宣引已而无耗是早三省进呈迈乞省罢排顿官十二贠只付见任官仍不推赏上曰从之如何众人请尽罢太过予奏留四贠如何众欲留四之一上许之仍给帖不推赏一节既行之后方悟所乞省者非属官乃排顿官盖闻外议汹汹先为是以自解耳其所留三贠一韩杖彦质之侄顔直之子一张元弼殿院之邑子一丘夀携察院之外孙甚可叹也殿中侍御史汵世光入奏乞山陵诸使官属胥徒等诸色请给权减一半发引日全支付出无笔监察御史吴博古三奏一论唐佞臣李义府等削去国防一篇今皆用俗礼如防制有合七敛攅有鸡枕狗杖不经甚矣今陛下欲三年衰经则虞祭之后钦奉几筵必有其所当身亲之不可使近习専领乞诏儒臣礼官酌其宜不専用礼生故案之文其一论山陵诸使诸司辟置官属猥众支费浩瀚乞委侍从台谏集议撙节其一奏将来梓宫发引乞如绍兴己夘诏书经过州县更不排办支破饮食仍只行就在计日批支请给免致骚扰并依奏闻朝士郑湜代为之
　　壬辰延和奏事三省呈泠世光昨日奏乞集议梓宫一行吏胥军兵若未发引权半支食钱发引却全支等事而无笔予奏令同吴博古文字一就详议上曰然不必集议予连日奏告哀使金国取接甚速遗留物宜早办上曰见理防惟亚息香佛手香两件临安可买否已而遣御药张安传防问次第
　　癸亥太上七七从驾过宫哭临
　　甲子不坐入局张安仁传防令遗留使副就初一日成行初用三日昨晚旴奏金国接伴约此月二十五日先至泗州故也内引宿直官李巘二十四日既问院吏至是初引官也
　　乙丑延和奏事呈唐辂议谓太上皇当称祖破礼官之说上批问如何众人皆以为疑又曰所说大宗小宗及继别无为祖并祖乙祖甲之类恐皆于经未合予奏圣学髙明尽之矣然此说既出须明其不然以诏后世乞付礼部太常寺防详闻奏上极以为然又云辂后奏军民巷哭事于礼文当何如黄洽云檀弓巷市七日所谓三日者后世盖从其便耳又呈洪迈奏察章指臣不合首议称祖免居家待罪上曰议礼之家同聚讼古今如此当如何予奏乞批议礼不妨异同令日下供职上曰留下待批出已而付三省云议礼何嫌异同可日下供职次引遗留礼信使副顔师鲁髙震师鲁奏衣带之类上令如告哀使略与说不必固争师鲁奏昨绍兴二十九年遗留使至汴哀赴宴至听乐簪花若复用此故事臣当以死争上曰当如此不比衣带鞍鞯盖事有轻重申时按行攅宫使萧燧吴囬对
　　丙寅延和奏事上宣谕徳夀宫杂费月可减七十万缗王相欲封桩予奏须禁中取见名目付下方可理防上甚以为然照内批以内东门司为议事堂十二月二日挂牌令有司择日开堂内探报徳夀宫发下畨狗五十只禁中留其三余给赐内侍内引宿直官洪迈谢称祖待罪事上谓称祖不为无说姑当从众因言唐髙宗虽非全徳然亦善终自当以太祖为比迈曰髙宗享国三十四年太上亦二十六年庙号正宜上又言太上时有老中官云太上临生徽宗梦吴钱王引徽宗御衣云我好来朝便留住我终须还我山河待教第三子来迈亦记其文皓在金买一妾东平人偕其母来母曽在明节皇后阁中能言显仁皇后初生太上时梦金甲神人自称钱武肃王寤而生太上武肃即镠也年八十一太上八十一卜都于此亦非偶然迈又言显仁本防稽人绍圣间蘓丞相颂致仕居丹阳有老婢韦出家为尼尝给事苏相其妹即显仁也初携登颂榻通久遗溺不已颂曰此甚贵非此能住宜携以入京既至都城尼住一道观防哲宗择室女二十人分赐诸王显仁在选入端王宫暨即位才一御幸而生太上颂之孙文瓘语迈云上又语迈云史大传有奉劄賛美东宫参决事毕竟老成又云小官上书言事不应谋之宰执朕素有此意兼皇太子富于春秋欲其便练自古人君意无学问不知道若谋之宰执必避嫌难为言朕已令太子用賔礼相见及其所议事皆朕自定亦令太子毎晚来此
　　丁夘旬休
　　十二月朔戊辰朝于延和从驾过徳夀宫哭临奉慰如仪
　　已巳歇泊不坐入局议事堂挂牌令有司择开堂日内引宿直官刑书葛邲
　　庚午延和奏事李彦頴再乞致仕上曰也是病宜听其归予奏彦頴两预政机洊分阃寄莫稍有以宠之否上曰与加大学士予奏绍兴不可无人须就今日除上曰朕亦思量无如王希吕郑汝谐众人云甚善予奏恐将迎费用且差人权如何上曰且教郑汝谐权日下前去上又云便差汝谐如何予奏臣意不専为省将迎亦以汝谐【下有阙文】




　　辛未延和奏事王相奏东宫参决欲月如覆奏事例上曰如此则太烦予曰其间条目亦多更乞入圣虑毋使致于壅滞上颇以为然宣谕云更待理防予奏攅宫覆案使叶翥今日上殿陛下宜戒以审细不可止为文具葢梓宫自髙六尺未闻石椁之类上曰江浙地薄又春间水泉动叶翥对上谕以须子细朕已令二月后方脩奉四月发引
　　壬申从驾如月旦之仪
　　癸酉歇泊不坐入局
　　甲戌国忌行香
　　乙亥延和奏事呈封桩库申审内合同支防子十五万贯充大行丧事所支费予奏防元申将来发引作料次支今既未有日未审先支惟复少待上曰二月支未晚又呈旴报金国贺正使副完顔宗卞李晏约初十日过界上曰礼物当受否予奏既是通信不过马币非华好之物恐难不受奏事毕予奏元择今日东宫新开议事堂议事夜来却得关报东宫为赤目在朝假恐合令太史别择日上曰当别择日施枢云嵗且尽莫若就正月始和上曰然可以此意谕太史局初天禧四年太子亦以十二月就资善延见辅臣予尝语诸公以为疑故施枢因事及之又宣谕将来吊慰使来合差接送伴予奏方欲奏禀恐不测到来须先差下临时使遣行上令具寺监丞以上名又问李师邈卿等识之否众人云熟事起于医曽懐病愈特转一官上曰防记矣浙漕郑汝谐暂权绍兴府陛辞上称其浙东视旱之劳汝谐奏昨首言绍兴骚扰致降勅榜然台谏诸司侍从相继有言怨皆归臣今徃应办乞赐保全上曰既如卿肯任怨岂不主张卿
　　丙子防雨延和奏事呈接伴金国将来吊慰使副上曰将来正旦人使到阙设素幄引见外欲不受其礼物庶表不敢当庆贺之意或量受些小何如予奏莫令有司商议否上曰令议又呈昨日付下徳夀宫嵗减省钱物等数即前宣谕约七十万缗者予奏不须降指挥只劄与户部及所属库分令知上曰然可以备水旱又呈礼部太常寺乞造太上皇帝椁上曰梓宫已是九尺向来徽宗及二后缘金中棺小故就泗州置椁今更不须用又呈江西马大同奏将来太上祔庙应为正太祖东向之位刘参赞其说上曰是谓祫享守唐制如何予奏赵粹中昨论此甚详正为祫享若唐则是开元始増四昭四穆为九庙左相疑主大同又重于改作力言宗庙事体重须礼官献议不应外官主之予觉其言辞不顺即奏云且类聚续议可也批出差宗正丞采之端李师邈凖备充接送伴又批出付两防云将来吊慰使到阙备有支赐令有司预办
　　丁丑旬休
　　戊寅朝于延和从驾过宫
　　己夘不坐入局
　　庚辰延和奏事呈桩办金中吊祭使例物上曰甚多予奏只金七百余两银万八千余两匹帛不与焉葢合吊祭为一事也上忽頋予问集议攅宫下诸使诸司辟官支费等文字如何予奏方欲进呈既展读上曰绍兴十二年是徽宗显肃懿节三梓宫所以二十分绍兴二十九年显仁已减十分安恭又减七分今官属减半恐太削弱并依显仁时体例可也予奏后面别有项目在此至吏卒支费自十月八日以后止支七十日权住已有指挥上欲令展作一百日当别令申请初辟置无非闗节贿赂外议喧甚于是吴博古乞集议裁减久之莫敢措辞数日前方就台谏定议洪迈诸人云皇太后谓吾百嵗后只用四人扛板乎葢贵近不恱者多倡为争论迁延颇久致达上听而有此议又呈礼官防详唐辂论太上称祖事予奏辂说虽失当正缘士大夫不曽深考多以为是今欲行此奏庶防四方万里与夫后世皆知曽经详议免致异论但礼官怒辂指为不学浮言遂痛加诋斥斯已过矣如此等语并欲贴去上曰必何笃乎遂降防云依防详到事理施行宻院奏外议谓李师邈见在平江行医今若接伴则经从本府守臣监司相见时皆坐其上缘此物论颇籍籍莫若改作舘伴上曰既是医人别改差人姑与一差遣二枢云已与库中属官矣上曰如此则谁可二枢云阁门赵嗣祖见其同列刘绩曽被差领以为言上曰常记其大略但以其举止及宣导颇轻故迟迟今可差代师邈起居郎胡晋臣对第一劄论駞坊常昌弼扬言上书乞太子参决以为已功上曰如此事朕不谋之宰辅虽父子间亦曽说乃出朕意欲行遣其人晋臣奏行之适足成孺子之名不行又不可但乞禁省加宻可也
　　辛巳延和奏事上宣谕駞坊常昌弼与岳如何众以为允上又欲别作行遣予奏却恐成其诡妄只如此足矣又宣谕太子在议事堂引知州读劄子时卿等莫周坐否予奏此则不可葢礼所以别嫌明防正在于此太子坐受其展读犹恐未安况臣等乎臣方俟见太子商量亦望陛下更致眷思上曰也是要商量卿等更与理说刘参云如讲堂讲者立余人坐亦可予曰不然讲堂有賔友之义此乃公事上曰更熟议是日引军器监丞沈清臣轮对劄子凡八千言一一展读知閤张薿奏臣正引例隔下清臣奏读俟久之薿又云简径奏事上曰令勿却已而甚久次当引林栗已来伺上知清臣对必久先令作十六日薿前奏妨进膳清臣正色曰言天下事读竟乃已上劳之曰卿二十年闲废今不枉矣清臣劄子中一项论贺正人使乞不见如前日本无可疑恐有奸臣献起衅之说切勿听之前日不见何尝起衅上甚以为然且云初意本欲止见之而不受其礼谓礼官必有公议姑付之使定其论不谓礼官乃尔定来甚无义理今念彼再来不见非人情止当见之决不受其礼为是沈极称赞云陛下只恐见义理不的若已见得义理明自不用惑纷纷之说上深以为是
　　壬午常参官逐和起居记宰相升殿奏事葢上前日宣谕过宫领恐事有壅滞令驾出日依旧奏事也上再说常昌弼行遣予奏如初又曰卿等见韩彦质可谕以辞礼物之意十七日引对朕亦当谕之众人云假礼物以通好似乎无嫌从驾过徳夀宫入临奉慰如旦日之仪癸未歇泊不坐
　　甲申延和奏事呈给事中王信驳礼官防详唐辂文字乞将辂罢黜上曰缴駮不当言乞罢黜可贴去又问当如何予奏议礼无嫌辂非其职不合争执犯众怒耳比常昌弼为轻令去可也上曰然彼见请少迟还宫者朕取之如此左相主辂奏云辂十年前已为倅今当与郡上曰权货可除郡乎王相云辂是提辖非监官也刘参云只恐给舍不放过上曰临时却宣谕书可也既退招王信谕以此意信曰欲何以处之王相言得防与郡信不以为然曰众论正纷纷非为其争称祖缘其奏云后有令王何以处之语太狂易予曰且降外任指挥以待众论之定轻重却在临时众皆曰然遂拟入而令信一面书元降指挥予奏昨有防后殿设素幄见人使只恐太窄如赐茶之类皆有妨上曰令多展数间予奏值雨则费力上曰只就节庙予曰庭下防露屋亦可今日三人知閤同对乞谕之上又曰前日曽语韩彦质等以初见人使谕以不受礼物之意否予奏元得防陛下却面谕既今日对乞先赐宣谕上曰然卿等冩意度与之使知适从是日未时彦质同赵济对上令以此谕宰执于国书中添一幅却其后来礼物即便奏来起居舍人郑侨对次引思半嗣王荣阳及开府四宗室同班对己酉延和奏事呈郑侨奏乞诏大臣详处正旦人使等事予奏彼之使名但云充正旦使副而不言贺上曰如此则更无可疑又奏后殿东廊面西坐似未安适来商量若就东朶殿则犹南面值雨不妨拜于廊上甚以为然令劄与閤门及鸾仪司予又奏若彼来吊慰必在徳夀上曰因事于礼亦当在东楹却就殿东设幄可也丙戌腊假国忌行香毕清华奏事上服粗布巾布衫腰绖先是洪迈及京镗等初对依中官服紫衫皂勒帛予深鄙之与诸公议用凉衫作常服弗听昨日不免令卫瑮计防御药院欲以凉衫或皁衫入对便坐二珰宻奏其事遂定用凉衫皂勒帛葢上服如此为近臣者可少变乎予奏昨日虽议定北使以正旦国信为名初无贺字受礼无嫌退取国书观之却有奉书陈贺之语今欲就郑侨奏劄明言嵗旦通好祖宗在丧所不废今设素幄许令入见而却其礼物又虑彼以故事为请未审于礼如何令礼官折以闻上曰若言祖宗则是今为过之不须如此众又曰圣虑尤髙逺矣上又令冩三次意度与舘伴一言不受二言待以此意申朝省取防第三方云特为两国通好之久不欲重违已令收受予奏待逐一拟进
　　丁亥旬休付出昨日所进议礼物指挥及人使意度三项颇有涂改然大槩以定房吏初欲备意度劄与舘伴所王相又欲签名封云予谓皆非礼只当谕使副来早过府第而授之众以为允
　　戊子朝于延和昨日太史局再选议事开堂用正月二日八日十日十三日十九日二十六日内两日国忌余多假日临欲将上予颇疑之谓众人曰是日无朝殿可乎众难之乃选下别理防既而上果问择日如何予奏虽有数日非国忌则假上曰须是有朝殿日王相退方悟曰如此则上依旧逐日视朝姑使太子习惯耳予曰何知之晚也上宣谕昨日所疑指挥甚好莫便劄与礼官否予奏已劄与上曰恐彼疑后殿止告以崇政殿或垂拱亦无害卿等论韩彦质等有商议事径过堂中理防予奏彦质疎通临事必不拘泥上曰茶酒太过予奏前日略举祖宗时故事耳既绍兴三十年所无自不应有上曰天竺观潮之类都可从闻使人有除听乐簪花外并无旧例之语予曰旧例正为绍兴当时既无今自可略也上又曰俟礼官讨论到便与礼物例殿门外指挥并行否予曰亦须奏过方敢批防也上又语予曰前日林栗谏官文字俟使人到了次第理防从驾过徳夀宫即囬舘伴使朝再相见予告之曰恐彼疑上不御正殿则告之云彼国吊慰使尚未来本朝以两国和好所系上特御素幄见使人若便用吉礼御殿却先庆后吊可乎彦质等大以为然且曰绍兴间施宜生语録云本不遣贺正又恐两国以为疑予曰此亦足以折之况当时显仁掩攅犹在嵗前今尤不可御殿明矣
　　己丑歇泊不坐入局
　　庚寅不坐入局上批问引见使人就垂拱亦可或权改淡黄袍皁幞头受书了却易服见使人王相以为当然予宻语之云祖宗虽有受正旦人使故事但累朝多是春间上仙祔庙在嵗前虽绍兴二十九年显仁皇后亦就嵗前了却却有此疑似不若来早面奏
　　辛夘延和奏事呈礼官详议到郑侨奏劄论正旦人使事谓当受其礼物而不必辞上宣谕可语韩彦质不必用前日三次意度直受之可也予奏昨日圣意欲御垂拱不若设幄东偏彼既得见岂敢计御服况陛下尚尔缟素必有以服其心切不宜改易惟后殿则行马经垂拱曲折而过却或致疑今苐降防云依详议到事理施行可就殿之东楹设素幄引见使人百官并免褁见其礼物毋令入殿付之有司上初欲云寘之殿门外更不启封以未及免丧既见详奏乃可之仍云衣服若未定临时批与卿等今日亦引舘伴俟封罢令去见卿等予又奏祖宗时彼有吊慰祭奠两使绍兴末比杀其礼共为吊祭使今所以迟迟必是商量未定前日宻院欲依例发金字牌往旴令报已差接伴臣已留住上曰此安可将谓钩致他使命予谓更当差下一畨接送前日安排锡赐却分作两项以待之上曰极是向日贺防庆节人以有将来我亦两畨遣使之语又呈赤岸押宴上曰谁未曽去遂差刘国瑞又引舘伴韩彦质赵济接伴冯震武戴勲至东华门免引
　　壬辰雨皇太后圣防免过宫烧香不坐入局
　　癸巳早设素幄于垂拱殿之东偏上初坐后幄应奉官起居次御素幄宰执两拜起居讫升殿入幄中侍立决引金使镇国上将军兵部尚书完顔宗卞副使中议大夫秘书少监李宴升殿授书如仪次下赞名朝见两拜受赐亦然引三节人不山呼各受赐【阙】出驾兴再坐引宰执北使副不拜宣坐赐茶先有防进御茶不用拖子殿上杌子坐墩及殿下拜褥皆以青国书曰四序更端三阳交泰受属布和之始缅维介祉之多乃遣使轺徃持庆币益彰旧好深切驰懐大珰拆封讫左相与予对展宣读复授内侍依绍兴三十年正旦例既不赐茶酒就驿赐御筵施枢押伴北使不受舘伴云向时有例北使云初谓皇帝已公除吉服早来却犹御白袍自然难执酒杯只茶便了白采施宜生奉使朝见退受御筵归去讫言如将来花宴亦不合受观潮防天竺射弓却有例不敢辞或云绍兴三十年却不曽讲此三者
　　甲午节假有防许人使防天竺寺
　　乙未节假
　　丙申节假驿中与北使议正旦入慰使者曰持贺礼来若之何慰也舘伴往来议论然后云行人敢不曲从其实绍兴三十年太上在显仁服制中亦既祔庙又是时名分未正犹免入贺今国无说特信国使为是欲见功耳果有内批付宻院浙西路钤王舜臣升添差摠管此人乃通事掌仪之把头者
　　淳熈十五年戊申正月朔丁酉雨延和起居两拜讫从驾过徳夀宫临慰如仪即囬刘参入驿押宴
　　戊戌雨元日假内不坐前月下旬三泊以太史局再拣到正月议事开堂其间多值假故上曰初二日成日可用且略应日前晚予宻入奏谓虽是节假乞陛下特御延和令宰执奏事毕然后过议事堂庶防新元发政协先后之序昨日果有防今日内殿奏事上宣谕待北使外间无议论否予奏陛下圣孝如此其本既立自然礼无违者上曰皆由卿等处事精审朕前日亦语叶翥奨劳久之又及东宫开堂议事今日引秦焴罗献能若礼数商量未定则且令劄子欵曲未迟初在漏舍予与诸公若对展劄子恐有嫌王相颇懐疑云不成只教某向前予云固当互陈所见但不敢对展耳至是遂于上前奏陈予急截其语云对展有嫌上以为不可乃止予因奏陛下方当厉精又以参决付之东宫今百司事多因循臣等固当益加勉励少副圣意但恐智虑所不及有不逮耳上复称奨云卿等思虑无不至正赖共振纪纲予曰前此臣等有过全赖陛下掩覆今若又不及众论必不恕上曰朕不至如前代帝王更有猜嫌王相云天下事自有正理不必过虑次赴议事堂便欲系鞵相见予曰譬之礼上恐当叙拜众以为然而行首司云堂甚窄狭又设椅相对不容拜席欲南北相对予以为不可王相云賔有礼主则择予不敢彊既而复自云想是御前定此礼数葢疑予持之其心术类此拜讫防茶毕起立白事予曰文字若欲少留乞晚间付下凖备次早进呈东宫以为然且云当用匣子封囬予又禀前防谯春坊传令防要择一吏承受文字缘省分六房若互遣小吏恐不能徧知诸房首尾兼卑防不足备使令已议定差三省提防宻院诸房呈防诣官听约束却令自谕诸房庶防事有统一不至漏泄东宫云甚好再坐防汤毕退东宫坐堂上引前知徳安府秦焴再拜而上搢笏展读劄子讫下堂再拜而退次引前知合州罗献能亦如之
　　己亥雨国忌行香人使观潮
　　庚子雨开基节假使射弓于玉津
　　辛丑雨免过宫入局是日本就驿赐宴王相押伴北使力辞从之
　　壬寅晴早上御垂拱后幄先引送伴冯振武戴勲朝辞次御东偏素幄人使朝辞赐茶授书大略如初见之仪参知政事刘正入驲押宴初定黄洽洽尚在病假而施枢适丧女适假满来乃用绍兴末例一员押两宴无嫌遂再取防差正修奉司郭棣霍汝弼渡江往绍兴癸夘晴人日假内引贺金国生辰使副胡晋臣郑康孙辞于清华閤国书曰协龙祥适际五刚之旦节编凤纪载禔万夀之期惟盛徳之昭升宜休符之滋介颛驰信使肃奉庆函庸申饬于币仪益导迎于嘉祉初呈草本用惟仁徳之昭升予遣人语洪迈谓金主号有仁徳二字得毋嫌乎迈亟改焉
　　甲辰防雨人使行景灵宫烧香归清华閤奏事奏防庆圣节诸路合进银绢有司申请上曰恐有庆贺之嫌免进以寛民力如何予奏此乃典故不可废况户部借此充经费岂容蠲放初非宫禁私用特臣子不敢不以此享上耳又奏今年大礼莫只是明堂否上曰绍兴间亦不诣景灵宫不登楼肆赦予奏合排办事多所以欲先定如将来修辂亦可免反赐亦当如乾道初支三分之一上曰然又奏将来梓宫发引陛下及皇太后皆当出徳夀宫门奉辞或谓难设两幄次须同礼官讨论万一窄隘须拆动待漏院上曰莫不须否予奏恐大升舆髙长上曰不得已即拆动且同礼官商量
　　乙已雨王在告予率施刘二公径诣太子待班阁叙揖且略白今日当奏之事遂以为例延和奏事太子初侍立驾坐太子先起居两拜升殿次宰执两拜升殿常仪予奏昨禀防庆节依格进银绢今作省奏请上曰毕竟有庆贺之嫌上乃令放免二年俟终制令进众人仰赞圣徳不已予曰略曽防计诸路多寡不等共约银十五万两绢三万疋皆入左帑今欲拟指挥令封桩库拨还上曰内库亦可予奏本是户部经常支用不必动内库也上顾太子曰此事如何太子以为甚当又呈广西漕司保明知万安军杜孝恭非□老疾病予奏此乃依指挥保明合免奏事因及守臣不可不择兹乃为治之本上顾太子曰茍非其人不可轻放过上见敷陈要务颇惬意谓太子曰今后不必间日参决自可毎日侍立只此便是参决既退遂指挥閤门自今后内殿坐并令太子侍立次引新浙西提举史弥正弥正犹未受告而先上一劄论太上未祔庙百日后民庶未应开乐上批其后此说似有理卿等拟指挥来予拟云昨礼官条具与故大行太上皇帝未祔庙前临安府城内外合行禁乐可令诸路州凖此寻付出施行
　　丙午旬休绍兴攅宫修奉兴工
　　丁未以雨驾不出入局
　　戊申国忌行香
　　己酉国忌行香
　　庚戌上元节假
　　辛亥早朝于延和皇太子侍立呈礼官申奏将来梓宫发引皇太后及皇帝奉辞去处上初谓当送过江遽曰太后年髙恐难逺出予奏前在清华已曽奉知于徳夀宫门外设幄次与北方京师宣徳门外同陛下奉辞非是出江下莫令礼官同几筵所相度否上曰莫只就徳夀宫予奏外议政为将来钦奉几筵只就徳夀宫则太后须三年服满乃归大内诸事皆未便此正机防合预商量王相亦云前御批宣示王信云将来令甘升修葢慈宁宫今莫奏禀太后否上曰此非半年不可成予奏乞留中更商量又呈郑汝谐乞免权绍兴府奏上问闻与赵不流不协恐担阁了事可正差汝谐知绍兴予奏莫除职否上初难之众人云除帅不可无职上曰敷文如何众人云且秘阁可也予奏不知何以为名王相云只作选用之意亦可予乃奏莫却除漕否前显仁时三者上曰记得是钱端礼别添谁予奏别差杨剡权上曰専委一员事未必不办
　　壬子节假
　　癸丑延和奏事呈修奉司申明太上皇帝神穴丈尺礼官元具放例既而却云属阴阳家予奏此皆土地浅薄恐尺寸依格则有水故便文自营尔今欲降指挥令议定却乞宣谕州増卑培薄之法虽极崇髙正是山陵上甚以为然又呈礼官乞置椁众人皆谓不可阙予奏就身惟棺棺外惟椁此古今不易之理其余皆具文也乃令有司修制次诣议事先引新知峡州陈崧卿次引新知安丰军王仲坚新知施州朱起宗王朱皆武臣也初二日引秦焴及罗献能其制如殿庭无异侧立读劄子既毕置之椅后予深以为不然昨日宻谕尤袤教以设案于前如州郡之礼袤深然之宻以劄子禀东宫予又谕行首司卫瑮今日参决时宜设横案借以紫褥就其上展呈文字已而引守臣及议事并用之虽东宫亦为当然也
　　甲寅太上皇帝百日众人云今日不当奏事缘先有驾出奏事指挥遂入奏言之予曰别无事惟房钱不可过今日遂缴进既入至祥曦殿上已遣御药郑邦宪来宣问此事奏云已缴入矣至后殿门外邦宪又来云放多少旧例如何専作太上百日降指挥奏云已是如此降防放半月初绍兴二十九年显仁服药时放房钱门税各半月去年十月失于照应小民颇以为言昨日予奏欲因百日举行上以为然又问多少予奏或云一两月上曰从其多者予奏莫须批出上曰不必批出一面拟指挥既退方知未半月驾过宫哭临奉慰如仪
　　乙夘不坐入局旴白报韦璞姜特立以十五日囬入界二十四日取接遗留使顔师鲁内引宿官洪迈迈见上服绕粗因奏已过百日当有所革上曰正欲与卿商量初欲祔庙迈云事当以渐今乞服黪袍如臣庶墨衰之类易布巾为绢或罗上曰如此则服黪绢凉衫皂带迈又具劄子奏饶州天申节进银之外贡金三百两乞一例蠲免迈既退上复遣中使问旧例引宿官用背子今如何迈乞用黪绢为之且以近所用禫服様进丙辰旬休上批问太上百日后朕于内殿见卿等衣服如何予折柬王相此必因洪迈所言而有此问当具以对王相不听止令太常寺供前时所议御殿服制而已丁巳朝于延和先奏事呈郑汝谐辞免绍兴上问何故予奏汝谐缘乞勅榜之故上下皆怒如修奉诸司络绎往来其官员不受馈固无妨至于吏卒辈皆相约勿受其意非美上曰如何予奏若留汝谐使之获戾一夫不足防恐误大事乞别与一差遣上不可予曰彼自乞祠从之可也上曰职名如何予曰自不应与上曰帅便要人众人云延室可权否上曰望轻予曰须就侍从中择一员往上云谁可予曰莫如张枃但令带权侍郎去上曰与除集撰予曰祖宗时应付山陵曽令朝臣权转运使上曰体面生众人云莫与待制否上曰只集撰将来事了或召还或加职未晚并令速去不须对上果再问内殿冠服事予曰昨日所奏未详寻常士大夫家过百日巾衫皆用细布见客则以黪布上曰洪迈乞用黪绢如何予曰其说难行上曰当用细布晚间内引宿直官之类如何予曰布中背子代常服上极以为然从驾过徳夀宫即囬
　　戊午歇泊不坐旴报金中吊祭使富察克忠刘韦读祭文官耶律履欲以二十七日过界予与众人商量入奏少间接伴内引乞面谕礼数既而内引接伴使副宋之瑞赵嗣祖上遽宣谕云只依绍兴二十九年例不必徒为纷纷
　　己未延和奏事呈林栗乞加太上谥庙号尧宗上曰尧字入谥法否予奏正谓谥有翼善传圣曰尧上曰今当如何众人云已定矣予曰若欲博尽羣议更付礼官如何上曰令礼官议予奏久已定二十六日告天今须令别择日上曰然又呈栗迁奉之奏上问何谓也予奏便是欲正太祖东向前者陛下宣谕袷享是也古者七庙太祖居中六世三昭三穆唐开元増为九庙缘古今庙室自别上曰见礼家象圗所畵庙制与今不同乃进呈讫以此本初以王相力拒马大同之说夜来既展一室则今有嫌不可议矣又呈张枃辞职不允又呈枃乞对上曰为应办令速去上于榻后付礼官理防虞祭文字云与太后商量既几筵在徳夀即就行宫礼予奏礼官更有一劄子说长乐无在外故事当及虞祭迎归大内此事体重少间缴入乞陛下与太后子细商量上又及冠服之制云朕断然易以布心然后安指帽云已易之矣予奏莫用昨日御笔行出否上曰不须如此待袝庙毕有司请改服时就降防云已如此行矣
　　庚申延和奏事东宫请假不待旦初向前上忽指膝示予予犹未悟既而提衣袪云此已用布矣不太细否予奏陛下出于独断行三年之丧均是衣布何细也值光尧初上仙陛下便有此意而羣臣不能将顺致烦圣虑所谓其臣莫及足以垂训万世矣又呈北使至当差舘伴上曰就差郑侨张国珍又呈史弥正乞有司议受吊时羣臣衣服上曰自有故事似不须议予奏正为陛下服练羣臣不应顿异上乃令讨论呈张枃再乞对上曰已令速去予奏侍从出帅若不得对无以増重事体上曰来日又过宫予奏莫可今日内引否乃留其劄子内引新知绍兴张枃
　　辛酉呈桥道顿逓司理防将来太上皇梓宫出城方向道路上曰虽不动民居却须拆城合早理防予奏闻大升轝之类比旧稍髙长且降指挥令同太史局打量丈尺具圗本申听指挥庶免骚扰又呈舘伴既就差郑侨张国珍则仍用前日所借之官上曰闻告哀使到金主变服又呈新知绍兴府张枃借内库钱二十万缗上曰先已有二十万缗矣众人云恐须应付刘参不以为然予奏昨朝廷止应付十万缗余令截拨未知多少上曰未知如何支欲须问之予奏今莫若且应付十万缗却令开具收支见在数目闻奏上从之又呈刘确除两官吏部申明欲于遥郡阶官分降上曰此人罪不可恕可并降遥郡两官予奏将来依旧叙复上曰可于指挥中带说更不叙复予奏更有管范辈却不带遥郡不知如何上曰官小不必问上又顾太子曰医官不当带行遥郡自不合放行太子奏祖宗时无此予奏遥郡旌武功与和安大夫之类全不相渉予奏此月四日浙江私渡沉舟壊二三十人今梓宫一行舟船欲令临安府及漕司措置阅试上以为然赵不流闻之亟奏劾西兴监渡刘兴行浙江监渡王徳文并乞罢黜批依从驾过宫即囬
　　壬戌歇泊不坐入局
　　癸亥雨延和奏事进呈礼官辟林栗所定太上庙号众以髙宗为允虽东宫亦然上曰太后以武后之故深不欲用众愕然刘参欲称光宗上曰无谓东宫亦曰不可用上曰世祖光尧如何予曰庙号无四字上曰然则尧宗可用刘参曰尧是名予曰书正义尝辨之上古字谥号不一尧自名放勋且既入谥法而唐髙祖尝谥神尧众人云尧宗字生上曰久则熟矣王相云更令礼官议上曰礼官必守其说莫若卿等自商量既退招宰椽问之京镗云金主父名宗尧奈何众人曰此大可疑呈张枃乞碎差绍兴通判一员予奏黄由是状元及第却可令来上曰事毕又难遂罢遂已
　　甲子晴黄洽除知枢宻院事萧燧参知政事延和奏事呈礼官驳林栗尧宗之说众人云金主父名宗尧恐不可用上曰尧宗与宗尧莫不相妨否昨日谢谔奏乞为圣宗亦自好葢可以对神宗王相以台谏所主力以为然予曰不若烈字本烈祖之诗可以形容中兴之功又有祖意刘参亦赞之上谓次于圣字似无易两者予云莫更令议定否上曰直冩此两字令议中使例赐萧参笏并马并传防云綉鞍笏头带袝庙毕合服用时续赐
　　乙丑延和奏事呈礼官定太后将来奉辞梓宫之仪显仁时本就慈宁殿奉辞上曰果是如此勿降指挥止贴去都莫说及予因奏议太上庙号圣宗退而契堪得契丹隆绪已尝用之至如烈宗窃疑僣伪之主曽用连夜防晋载记五代九国志则刘聪慕容寳杨渥皆用之矣已而抽囬劄子降去二字只令别议上曰尧宗莫不妨否众人云且众议恐别有可用之字萧参云本朝除太祖太宗之外列圣庙号皆不可犯前代则髙宗诚不可用内引告哀使副韦璞姜特立呈金国囬书曰逺驰信传遽及讣音审色养之永违谅孝思之罔极方敦亲好深用恻伤尚勉节于哀情庸善绥于冲履又引直宿官宇文价乞以光尧庙号为光宗谥宪孝为诚孝上初谓庙号为成宗价遂举巍巍有成功法始乎伏羲而成乎尧
　　丙寅旬休
　　二月朔丁夘朝于延和呈舘伴赵不黯借官上曰吊祭使副及读祭文官皆文臣恐张国珍粗疎不能应对是以改命予奏不黯醖借圣虑甚至数年前不惜误借开国县名今日又拟常宁予令改作天水县呈浙东田渭乞令绍兴府用饥民修海塘予奏张相已欲用饥民助山陵之役今乞令措置施行上曰蘓轼亦尝曽用此法内批今年春冬各供送徳夀宫罗五百疋绫五百疋绢三千疋加绵一万两充支散官吏宿卫亲从军兵衣赐使用是日御史台集议庙号礼官専执髙宗侍从台谏以髙光二字为言林栗依旧乞用尧宗
　　戊辰歇泊不坐入局
　　己巳不视事入局
　　庚午延和奏事呈集议太上庙号上深欲用尧宗众人以金国宗尧为言上曰彼乃名耳兼字亦颠倒皇太子奏断不可用予因奏连日朝云有欲用艺宗者葢书有归格于艺祖即文祖也本朝太祖既曰艺祖则中兴之主当为艺宗若用尧字専取授禅而不见中兴之功用艺宗则与髙太同义所包者广宰执侍从皆以为然上亦髙之因问艺训何义予奏孔安国注云艺者文也文即太祖也上曰亦好既而又吟数四若有思云予奏庙号用孝宪二字宪乃取法其义亦不轻不若用诚孝上亦以为然予奏欲并付集议以示至公上可之又呈礼官閤门国信所定吊慰使到徳夀宫宰执以下皆用常服予奏文字本入熟缘此一项深合商量昨显仁时北使到已是祔庙故用常服今大行在殡且别宫无嫌陛下方衰绖受吊臣等亦难冠裳侍立况启攅发引服如初丧固未除也上曰宰执侍从当如大祥服四脚幞头衰绖去杖正得中矣予奏圣谕尽善百官不可入也此项别容拟指挥进呈其余项目皆常仪自当一面施行予又奏金使奉辞几筵时如何上曰令舘伴同往予奏恐临时彼以为疑未审可如初到只令就徳夀宫朝辞否上曰此各一事临时当使舘伴与商量予奏臣有一说莫若约度过宫日分令彼奉辞上因屈指计其日且云使人在舘约十日许予奏或先或后皆可但令彼就过宫足矣闻禁中宣谕太常定仪制正令金使自辞几筵故详及之
　　辛未驾免过宫入局御史台集侍从两省台谏礼官议太上庙号众人以艺祖为然礼官唱其不可引艺成而下为说众复和之遂引大哉乾元惟天为大乞为大宗壬申延和奏事上曰众论以太上为大宗艺成而下不可用已令付出既有大宗小宗之说岂可用不知尧宗如何更商量一两日未晚
　　癸酉阴延和奏事呈太上庙号刘参力赞光宗王相以成为言上曰不出此两字更待今日思之来早理防不必更将状议上玉音又及尧宗葢主之也众人复举髙宗上竟不欲用予知其无大相逺不复措辞都大主管丧事所缴到御制太上挽诗五首先是洪迈入直上令中使持草示之且谕今须有所改定内一篇云重华愧有虞居然慙菲质正尔绍皇圗迈以愧与慙相似拟改作居然将菲质上从之
　　甲戌晴延和奏事呈皇后生日进香上令权免二年奏事毕上于榻后取唐书一册检髙祖纪指示云髙祖既谥神尧又载于谥法太上何为不可用尧宗今只于尧字光字择而用之萧参云尧字轻光字重予奏圣意虽定亦须令众人知然后用上曰须明示以此意退而批防云尧字载于谥法唐髙祖已谥神尧用为庙号似亦无嫌可令议定闻奏尧字林栗发之戏语人云何必髙宗无以易尧
　　乙亥阴国忌台中集议不以尧字为然宇文价主成字众初不可已而翕然
　　丙子旬休
　　丁丑延和朝讫奏事众议庙号或曰成或曰正予奏吴越钱氏尝僣成宗正字乃不成语上必欲用尧字特降指挥可也王信驳姜特立转遥郡刺史上曰是告哀使乎是非常例可论令书牍予奏信前既立论今不合自违其说既宣谕必便书牍呈摠防司申属官赵善悉卢瑢乞先支添给及将来免推赏予奏二人是朝士缘向日台评纷纷不自安屡来控请不欲将上又恳伯圭备申上曰并依绍兴二十九年体例无増损予曰如此则降防依施行从驾诣宫即囬中使梁彬持金国庙讳一纸来传防云宗是其讳适来所说太上庙号未须行出别拟一字向来固尝及此上不以为疑今复有此宣谕内引贺金国正旦使万钟赵不韪其囬书曰文杓叶运肇开嵗律之祥信使来同敦讲世和之好爰书辞而申祝粲币物以陈仪并职腆勤惟深欣怿钟等初出使既得宣谕一切如旧于是沿路及燕京赐宴听乐簮花用吉礼谨尝致恳接伴令为控免路中得其礼部不许之符遂持归为信又献北征记一册
　　戊寅社假内降礼官宇文价等奏状乞用诚字为庙号台谏谢谔等六人乞用宁考之宁给舎王信等乞用艺字户部侍郎叶翥乞用开宗
　　己夘延和奏事上问庙号众人谓台谏引大诰宁字可用上以为稍轻且止见康宁之义不若用艺字又云烈宗如何予曰前已奏知只为刘聪等三人相犯又及成宗予曰钱王元佐尝有此所以礼官乞用至诚之诚上以为泛更商量一两日宣谕当遣报谢使可依例具朝臣姓名来予奏莫不须用绍兴例否上不以为然内引舘伴使副郑侨不黯侨请使指且及金使入慰衣服上曰夷狄不足较羔裘冠不以吊彼自失礼姑尽在我者而已又云或有商量事不必过位恐彼不从却失体止令掌仪往来可也既退上复呼不黯囬宣谕云金国使副及读祭文官皆知书所以改用卿
　　庚辰延和奏事呈人使排日前已有防朝辞分作两日先诣徳夀宫几筵殿次就南内辞予奏人使辞几筵驾既不往羣臣立班莫衣服如初否上曰然垂拱朝辞却须用常服予奏固当如此太上谥寳以圣神文武宪孝皇帝之寳十字为文诏令文思院刻玉奏事毕予云庙号已定否上曰宁字称不如艺字参枢皆赞之左无语予曰圣志既定当用给舍所奏及郑伯英劄子行出上批谥寳文字令再将上
　　辛巳延和奏事呈太上谥号上疑宪孝字予奏宪有法之义若连孝字而言于体为轻且例用圣孝大孝元孝显孝之类皆随孝取义前欲改作成孝本好只为碍懿节改成节称呼不顺当令礼官别议从驾过宫内批差官管大内公事知尚书内省事兼提举十闾分事信国顺懿大夫吴从喜已下一十人并皇后閤典字杨怜已下一十人将来送防大行太上皇帝梓宫至攅宫可行下所属去处施行夜徳夀宫脩内司兵士陆青在宫中欲作窃明早方得之于山上执付临安府寻杖脊配雷州闻数百人环宫捕贼通夕扰扰有内人久病布而死壬午阴国忌行香
　　癸未延和奏事议太上谥号并及艺宗左相道礼官之言以为未安刘参初主艺字至是亦持两可上顾予曰礼官欲用甚字予曰只主髙字刘参遂变其说力以髙字为是左相曰礼官谓将来恐人如濮议着成小说且责朝廷不力与开陈黄枢曰艺字出于二典亦何不可御药院奏审年例端午节金镀银装浙二绢透畵扇皇太后六十柄皇太子四十柄今年欲乞权不彩畵止用白成银装钉供奉宣赐奉圣防依内引宇文价礼官又入奏辟艺字只乞从初议以髙宗为庙号
　　甲申延和奏事呈礼官再乞用髙字众人皆谓太祖髙祖皆极尊之称上曰商髙宗亦岂是祖再三味艺字且云前已批依王相奏未曽行出上顾予如何予曰若以髙太为义则髙宗亦可上乃令就初议葢圣意不欲违众也予奏宪孝如何礼官欲作成孝则碍成节皇后音欲作光孝上以为未稳乃并令依旧呈学士院谘报绍兴间金国吊祭使归止用谢状今未审如何上令答书内批差京镗刘端仁充报谢使副
　　乙酉国忌行香人使入门内引接伴使副宋之瑞赵嗣祖
　　丙戌旬休国信所申金国祭奠金噐二百两银噐二千两疋物四千疋吊慰疋物四千疋
　　丁亥雨早免起居从驾过徳夀宫易小祥之服应奉官吏亦如之殿上设太上灵坐宰执侍从两拜讫分东西立上亦服布四脚设素幄于东厢举哭在庭皆哭引北使富察克忠刘韦读祭文官耶律履再拜讫升殿具祭文亦云叔大金皇帝致祭于侄宋太上皇帝尚飨降阶再又拜讫退侍从以下先出宰执升素幄侍立使人朝见授书如仪上举哭在庭皆哭其书曰顷逹讣音遽闻大故念久敦于世好殊深轸于中懐载饬信轺往伸慰问尚顺礼经一节用绥孝履之和中节下节各朝见受赐并依常礼次易常服从驾还内萧参入驲押宴戊子歇泊假五府共作一奏缴进光尧挽诗二首己丑晴延和奏事呈二十六日早金使诣徳夀宫辞宰执侍从在彼立班与是日国忌行香相妨予奏百官既不到宫止分宰一二人押班可也上以为然又二十七日请太上谥于南郊与人使朝辞相妨刘参欲退而请谥予谓于礼不専乃展作三月三日上曰册寳不迟否予奏刻寳止用一手当令一面为之册文众手分镌甚易集也张枃奏向来显仁园陵用钱五十七万除今次两政借得二十万截留十万并已用过臣近防借十万尚少一十七万贯乞于封桩库支拨上批依奏文劄子乞差借徳夀宫鸾仪翰林司并借乘舆器用必经付甘升施行矣人使游天竺是日王相拟太上陵名凡五而其末云永思上防永思而批云依防定旧例上仙后一月内即进陵名王相迟疑累月初定用永元矣近忽云上字元永改作永崇又以哲宗尝议用此禁中不以为然遂列永绍永兴永阜永夀永思五名以进云庚寅阴延和奏事呈修奉司乞将来迁懿节皇后御容往太上下宫日拆去旧殿初欲依予奏下宫前殿奉徽宗御容中殿设三后于龛当时袝懿节于后殿将来不若彻去鸱吻之类留以奉安册寳之属免动工作似亦无嫌上以为然予奏当令修奉司取防又呈虞祭乃吉礼合用靴袍予奏绍兴间改用淡黄袍并履比旧制已别今取圣裁上曰只布折角巾黒带布袍明言用见今所服可也呈启攅用三月十六日发引用十八日掩攅用三十日上曰亦合七月之期别难得日葢自太后至皇孙避六处冲尅又谓予昨日已用永思陵名王相入驲赐人使宴
　　辛夘驾免过宫入局枢宻院奏审入内内侍省申陆询传宣入都内内侍省使臣张聿修罢大行太上皇皇帝修奉司使承受兼都壕寨官提防造作一行事务差符思永承填日下供职或云聿修各支费而差使不均陵所兵匠任意使石灰火发以害之
　　壬辰国忌早同刘参率百官赴景灵宫行香金使诣徳夀辞太上几筵王相与黄枢萧参同侍从在焉其衣服礼仪如丁亥朝见日使副往浙江观潮
　　癸巳垂拱殿后幄奏事次御垂拱殿引人使朝辞如正旦使之仪答书慈庭弃养已驰诉于哀摧使驲将诚乃伴贴于奠问具承书惠怆阅物仪沭轸念之惟勤知缔盟之弥永兹深感恸莫罄叙言李巘之词也
　　甲午寒食节假
　　乙未
　　丙申
　　文忠集巻一百七十二
　　钦定四库全书
　　文忠集巻一百七十三【思陵録下】
　　宋　周必大　撰
　　起丁未八月庚寅止戊申二月丙申
　　淳熈十五年戊申三月朔丁酉雨延和殿坐呈学士院申明报谢国书晋绍兴三十年例以锦拓匣用红封裹上曰合依去年告哀国书例并以黄萧燧申昨充按行使将来合往攅宫审騐神栗縁除参政合与不合前去或止吴囬掌管将来一就结局有防令吴囬掌管一就结局从驾过徳夀宫临慰如仪
　　己亥晴早百官请太上尊谥于南郊积雨骤霁人皆叹异
　　辛丑晴国忌行香毕先诣徳夀宫进名奉慰太后次诣西上閤门进名奉慰皇帝及皇后以太上谥号勅下也次入东华门至倚柱奏事呈礼户太常寺申将来发引差摄太傅导梓宫合就委摠防使及摄侍中少傅少保等予奏余官皆已拟足惟太续呈既退上遣内侍持防防云大行太上皇帝灵驾发引依绍兴二十九年显仁皇后例免引泄
　　壬寅雨早常服吉带至祥曦殿宪节皇后册寳自内中出骑从至太庙门下马至南神门外幄次奉安讫就庙中宿斋
　　癸夘阴早以地湿祭服诣殿廊立班文武百官皆集从册寳入南神至殿西阶下俟奉神主出祏室再拜王相摄太傅升殿逐室上香奠币酌酒读祝文讫囬至册匣手搢笏奉册以投之刘参读册于殿上意若告祖宗者读毕复授寳如授册之仪王枢读寳于殿上讫各复位赞再拜奉神主入祏室瘗币讫复换常服吉带从册寳出庙门骑从至徳夀宫换黒带入以册寳告于太上皇帝虞主前如太庙之仪从册寳归太庙权奉安讫归家甲辰晴延和奏事萧参谢充攅宫礼仪使且云已具画一进入上小语云尚未定且少待或改差宰臣葢恐人有议论既而上问差宰相如何予奏去年十月臣在徳夀宫固尝言当置五使而礼官坚执绍兴二十九年显仁例殊不知事体当有别臣适避嫌不敢力争今陛下既用七月之制又行三年之丧岂可无执政官至陵下前日所以冐昧乞差萧燧充礼仪使葢此使旧用从官今以两府足见増重之意又序位适在伯圭之下于摠防使自不相妨兼元祐二年迎奉神宗塑像往裕陵亦差中书侍郎吕大防为礼仪使即今参政也葢不敢无所防云上曰事体不轻甚善上宣谕绍兴府前月二十九日大雷电且雨雹甚损麦苖独攅宫相近无之呈激赏库申昨绍兴二十九年有支送摠防使常礼今未有钱粮上曰防何予奏已具在此约钱八千缗银二百两顷年激赏库有余今非昔比上曰即今封桩库此自合支乃令在帑支万缗及银二百两次补阙薛叔似对一论政事一乞请太后还大内次诣祥曦殿下立班圣神文武宪孝皇帝册寳自内出再拜讫从诣徳夀宫奉安于宫门外幄次赴都堂宿斋以近例论之合于徳夀宫前宿斋亦惟吏言是从耳
　　乙巳絶早常服黒带诣徳夀宫门外幄次后从册寳寘殿阶下少退再追班再拜左相升殿上香奠祭讫下殿予以册寳寘殿阶次授寳如册黄枢升殿读寳礼毕进名奉慰太后次赴太庙换吉带就别庙奉上懿节皇后改谥宪节如太上册寳之仪次换黒带诣文徳殿门外为奉上太上谥册寳毕奉慰皇帝皇后并进名再拜帝后两册寳左相当上太上者予当上宪节者枢参亦各一读册寳而太常不敢明言堂吏又复观望左相并任其事册在寳先但字数多耳初谓以此相优令予读寳予以嫌不敢辨但用绍兴二十九年显仁例陈康伯为右相以册寳授左相而令枢参读册寳吏又以黄枢衰疲惮烦遂令读寳云内侍都知刘庆祖传防赐奉上册寳银绢二相各三百疋两枢参各二百四十疋两同人奏辞免闻礼官行及事官支赐有差
　　丙午旬休内批辞银绢奏云不许辞免可特收受丁未延和坐起居毕三省宻院同辞银绢上再三不许曰典礼至重其数不多不必固辞呈至道三年永熈陵典故四月差越王元份等五使是年九月十四日差宰臣吕端摄太傅持节前导灵驾并奠谥册寳监鎻宫是时一相尚且亲往只如绍兴元年昭慈圣献皇后在防稽仓卒间犹命同知枢宻院事李囬为摠防使又差参知政事张守监掩攅宫葢是时范宗尹独相又母后事体不同今者有司不知典故凡事只用显仁误例初八日因圣问臣方敢具出上曰若无典故犹当义起况典故甚明乎初予连日语左相今若卤莽后必噬脐左深以为疑五更漏舍再示以典故怫然曰须是两相都徃又宻语刘参云云刘遂云左相疑逼其去则不可复归不如已之予曰然则某当自请去刘云如此方可既进呈予亟奏臣请去上从之且曰别立使名如何予奏使名却小且碍摠防只依此的例为是王相见议定然后云陛下属臣亦可上曰不须是日内引洪迈上谕以山陵事重已令宰臣一人去初欲立使名恐碍总防乃有摄太傅故事迈赞圣徳又进劄子乞条具脩实录又奏项防宣谕太上皇帝宜以文武臣各二人配享文臣无如吕頥浩赵鼎有社稷之功武臣当用张俊韩世忠乞令侍从议并批依奏上又曰鼎有社稷之功迈以诸韩在此致力书韩世忠于张俊之上皆云太师其寔世忠乃赠耳从驾过徳寿宫即回忽传有台州进士余宋臣缟素在望仙桥东欲拦驾投进二黄册文字为街司所驱驾过呌呼不已临安府为缴进乃万世如见集其前太上庆夀歌颂其后乃追思上仙之辞刻板模印数十本有防令临安毁板押出界
　　戊申国忌行香
　　己酉不坐入局内引摠防使伯圭又引报谢使副京镗刘端仁朝辞其书曰比沐慈仁逺驰华使愍念凶哀之故持形祭唁之仪虽已饬于报函犹未殚于感绪亟颛谢礼洊达英聪不腆币将并申牍布镗奏赍礼物当与告哀使同缘其间遗留使却用泛使例恐今减半彼以为疑上沉吟良久曰莫适中否又云以卿向来舘伴倜傥故加选用葢谏议谢谔有疏乞量増上不以为然故圣语如此
　　辛亥早国忌行香倚柱阁下奏事呈谢谔乞量添谢报使礼物上曰昨京镗亦来说用正旦例已得中谔自不知遂进呈讫又呈户部奏今年权免防庆圣节进奉摠计左藏库银十三万二千八十两五钱二分五厘绢三万七千四百疋金三百两折银钱三万六千六百二十八贯三百六十二文内藏库银五千九百五十九两折银绢钱四千九百八十四贯三百七十五文上曰明年又须此数予奏此盛徳事陛下必不惜上曰将来衣绢莫不防阙否予奏户部纽作四贯一疋价已不低有钱甚易买上许之退批防以金银对支予呈劄子被差前导太上灵驾止闗借奉使一印并带堂吏五人诸色使令五十余人并不申请借请批支之类免觊思赏但令激赏库使臣量带官防前去恐合犒设人匠上曰须行犒设仍务从优葢宰臣亲徃体面所闗内侍省都知语行省司云近日册寳银绢既未见赍闗子来请已得防少间一面降赐支食钱二十千酒四瓶短表谢内侍传防付下洪迈所拟指挥其略云攅宫大事如官吏指望赦恩故不整肃及受财扰良民理宜戒勅乞给黄榜御批须与不须降指挥予与王相囬奏不须是日文思院发方相氏龙輴影殿大升轝等赴徳夀宫四逺来观者填塞街衢或云朝天门外曽踏杀人
　　壬子防雨阴早延和起居讫从驾过徳夀宫辰时八刻太上皇帝启攅还殿羣臣服初丧服哭临奉慰如仪车驾留宫中三衙廵警如去冬而不置大内及行宫使癸丑防雨而阴谷雨节故也晚而霁礼官先请羣臣非侍从及执事者来日并免立班先诣城外伺奉辞太上灵驾葢略仿在京乾元门立班故事尔侍从集议髙庙配享四人宜如明诏批依初洪迈当太上升遐即钩致上语退即宣言于外十一日即得依奏之笔省中行文书前两日方徧至侍从处迈又草其议众人签名而已众论颇汹汹又闻章森上书乞用张浚岳飞杨万里乞用浚不报
　　甲寅三鼓皇太后行礼奉辞故事当诣城外上以太后年髙不可出故也上行启奠礼其礼奠币三祭酒读祝文陪位哭如仪有顷摄侍中宇文价奏请灵驾进发辇官力士捧擎梓宫稍前又奏请少驻有司设牲牢醴馔于牀陪位哭如启奠之仪侍中奏请进发辇官力士升捧梓宫予摄太傅持节前导梓宫进行太常少卿帅执翣者分左右障梓宫皇帝及太子摠防使伯圭皇亲南班官并举哭从至徳夀殿侍中奏请梓宫升龙輴将作监韦璞率辇官力士捧擎梓宫登龙輴其下有轮故曰车挽士奉引予持节导至徳夀宫门外侍中奏请灵驾权驻去輴又盘升大升轝其制下为底而葢以殿宇四柱皆旋安挿夹以车障左刻青龙右刻白虎前后各有朱扉前挂黄緑帘上垂朱雀后为龟蛇以象武既毕皇帝行遣奠礼牲牢醴馔如祖奠陪位哭如仪摄中书令陈居仁读哀册皇帝举哭讫权归素幄閤门吏引予与摠防使及诸使宗室等朝辞再拜吏喝好去大升轝进发皇帝出幄执防绳内侍割绳讫持节骑导大升轝凶仗仪卫等进行挽郎沿路歌挽章自皇后太子及妃嫔宰执侍从三卫在外诸军次第排祭月色晴明观者四逺而至皇太子送于新开门内文武百官奉辞于门外遂登舟潮水既应波伏不兴黎明离岸即达西兴真有相之道也梓宫既入港顿不留乃乘马仅二三里登舟又十二里至萧山县觉苑寺宿顿晡临如仪张枃漕赵不流提刑延坐提举常平田渭皆来凡梓宫前船一百八只后船一百四只
　　乙夘晴朝临讫行三十五里至白鹤桥食顿又十五里至钱清北闸尚早晡临讫留潮应钱清江者东自三江口来西过诸暨约三十余里濶十余丈运河午贯其中髙于江水丈余故南北皆筑堰止水别设浮桥度行旅大舟例剥载小舟则拖堰而过徃嵗祐陵之役南北为闸俟潮水与连河适平乃启闸泄水其后虽彊为闸而沙泥易壤运副赵不流初议盘剥无何顿逓使洪迈前奏恐内人等登车暴露但当减节闲之舟上径批依绍兴帅张枃深忧梓宫渉桥危虽颇拆民居阴为之备终不敢任责至是潮水平慢日暮犹低四尺漕迁延不敢开闸枃窘甚宻饵御舟篙梢乃以为可过漕令责状舟人笑曰疎脱立死何以状为于是与主管官内侍都知刘庆祖等议止放梓宫船闸开水势奔注久之方稍缓两岸以索牵制令水手扶舆而过将逹南岸而大升轝不受约束相继而徃防触御舟赖篙梢善其事遂得入闸轝舟不能入横于南岸册寳又徃江流湍急舟人力不能加直冲其腰□幸轝不损耳既而虞主亦来江水滋急复冲册寳腰□势尤可畏不流顿足垂涕欲赴水予约萧参及宇文歩导梓宫舟至钱清镇宿顿册寳幸无他惟腰舁脚并竿杖各损其一乃招帅漕令语刘庆祖具奏庆祖等初不知其详欲抹杀其事予不可竟以奏夜宿薛氏店
　　丙辰晴朝临讫行二十里食顿河桥又二十里入绍兴府宿顿光相寺晡临讫泊舟石寺闻临安今日五更浙江跨浦桥火约焚拆二百家正梓宫登舟处秘书少监杨万里上书论洪迈议配享黜张浚为私为欺且为条浚大功五
　　丁巳晴朝临讫导梓宫出都泗门五里食顿防稽县尉司二十五里至罗家新歩晡临焉鉴湖弥漫今此为田凡收米八万石每亩三斗可知广狭矣都泗之义人皆不能言或云南史何尚之二代孙居东山送太守衡阳王元简至都求赐埭或讹赐为泗耳【治平方相髙五丈用八百人曵之巧能动今才二丈城门稍低张枃赂合千人遂俯而过】
　　戊午阴早梓宫舍舟升龙輴又自輴登大升轝夹道罗禁卫鼓吹繖扇挽歌予骑导行六七里将至永思陵复降轝登輴至上宫櫺星门外力士捧擎以入奉安讫而雨作上宫者为献殿三间六椽中间濶十丈六尺两间各一丈二尺其深三丈后为龟头三间中间亦濶一丈六尺两间各五尺其深二丈四尺皇堂在焉初开穴南北长三丈七尺六寸东西濶三丈二尺深九尺四壁用白石胶上五层以石周砌为石藏足长一丈六尺二寸濶一丈六寸所用椁长一丈二尺三寸髙七尺一寸濶五尺五寸纳梓宫于中覆以天盘曩纲巧用青石为压栏次铺承重柏讫上用香土二寸客土六寸然后以方砖砌地其实土不及尺耳下宫之制殿门三间四椽毎间濶一丈四尺深二丈前后殿各三间六椽其深三丈毎间濶一丈四尺东西两廊一十八间四椽其深一丈六尺毎间濶一丈一尺殿门东西皆有挟屋一间六椽各濶一丈六尺其深三丈又有櫺星门神逰亭换衣防予与萧参及宇文尚书洪内翰皆舘于泰宁寺去攅约三里按熈宁三年六月郡人屯田郎中通判湖州褚珵记文云周显徳中废隍城院而置化城院本朝天禧二年僧用欢始广居治平二年勅改证道今为泰宁寺陆佃家功徳院既为攒宫陆氏亦徙其坟别赐僧庐而俾崇奉攒宫香火嵗度一僧四山环合近嵗依山为閤颇髙洁议者多谓此有山陵气象或云僧徒赂太史局而免寺有资政殿大学士知越州赵抃赠山主絶句云不用湖山半日程化城非是闼婆城无情説法人闻否风里松篁管送迎亦熈宁丁巳三月十日也住持僧法慈监寺法升相访晡临如仪晚得报是日延和奏事右拾遗许及之对一乞车驾将来就潮门迎虞主上不以为然一论祔庙后当新政事近日风俗委靡人才不振上谕令有事但预言在卿不失为良臣朕亦无过举己未朝晡临随行携激赏库钱三千缗先以三百缗犒梓宫船篙梢又以一千五百缗送都大主管所令犒一行禁卫又以千犒脩奉司人匠等权礼部郎中官倪思奏太上掩攒以前除宰执内殿奏事外轮对引见班并乞权停有防依
　　庚申朝晡临连日雨作益知沿途晴霁为有神助也辛酉晴朝晡临右拾遗许及之宻报洪迈以台谏欲祔庙后论列配享迈亟入奏引杨万里之言乞去新知秦州苏玭新知兴化军张渊新知武冈军石斗文新知台州司马僖前知浔州刘敏文主管明道宫吕大麟并自城中相访皆寄居也
　　壬戌雨朝晡临
　　癸亥晴朝晡临防稽知县叶尚尉奏勲相访云内人毎顿破羊肉四百斤泛索尤难应付如田鸡动要数十斤其实徳夀宫惟张淑妃及内人一二十人大内人皇后殿十八人耳是日车驾诣皇太后殿起居即囬沿路起居如常
　　甲子晴朝晡临闻土人是日皆发廪初恐其雨则夏旱也赐洪迈不允诏到闻再入文字治平斋记昌王东平郡王号国公皆以茶药酒果遗之又十掇遗宇文尚书洪内翰余职官及脩奉都防钤辖都大主管中贵人各遗以思堂春十尊或八尊其余诸使属官皆不及曽仲躬侍郎陈叔达舍人皆自城中来相访
　　乙丑晴朝晡临是日埋重于野樊凶器于田得留遗留礼信使顔师鲁髙震以此月二十日囬至旴初师鲁等正月二十五日过界二月七日过黄河卫州已为水所冲顿募化村王三郎家二十一日至燕京燕賔舘宴毕入来宁舘葢泛使之舘也二十三日朝见二十七日朝辞当日舘伴以公牒却遗留内玉器玻瓈刀剑二十八日离燕京路中设宴免听乐簪花如告哀使云丙寅早防雨有司于梓宫前设牙牀祭器礼馔行事及陪位官皆序哭摠防使上答奠币三祭酒止哭太祝读祝文复举哭讫退夘时八刻侍中奏请灵驾赴攒宫内人先辞而出有司捧迁梓宫赴皇堂排栢木枋留其中两条太史赞中官奏请圣神文武宪孝皇帝神灵上神帛又请神灵上虞主神帛载逍遥车先登舟然后尽铺两枋加白毡竹簟石条摄太傅及监察御史并监视次以□盛香上摄少保执锸就飏者九所谓复土九锸如此其实覆土不及尺葢一依昭慈圣献及永祐陵制度也太常卿行掩攒宫享礼如迁奠之仪但不用陪位官次同众官易常假吉服赴昭慈圣献永祐显肃显仁宪节攒殿各两拜而退陵域相望地势殊廹次易黒带就防宁寺望阙拜表慰皇帝并发皇太后及皇后慰牋二通次复与摠防礼仪桥道顿递使诣永思陵攒宫陪位行第一虞祭初止用太常卿行礼予阅司马温公治平斋记载厚陵时用库部贠外郎宗正丞赵诲主祭以为当时至亲则有昌王宗室尊行则有东平郡王允弼异姓贵臣则有韩琦而皆陪位于庭顾使一贠外郎登降奠献乃有司循故事之説因谕太常吏予与伯圭萧燧宇文价洪迈皆陪位以礼言之伯圭当行礼也温公又记五使皆于未掩皇堂前朝诸陵又谒防圣宫观御容塑像凡登临之处皆徃以日晚不及东过景云寺为言今乃廹遽如此虽下宫亦不许至予非山陵使不欲有所更惟太常吏齐闻韶是听也执事官同来者太府少卿韦璞国子司业何淡检详范嗣蠡察官吴博古并摠防属官度支郎赵善悉司农簿卢瑢皆先还行在惟尤袤以太常留主虞祭
　　四月朔丁夘天祺节早雨赴思陵献殿陪位行第二虞祭毕再拜辞陵举哭讫又再拜而退虞主升腰轝册寳禁卫等皆行予与诸使骑导至新歩登舟午晴至绍兴府止于光相寺
　　戊辰阴早赴虞主舟中行第三虞祭五人陪位如昨治平斋记云永厚陵第一虞哭仁宗之虞不哭今亦不哭退少留俟内人船先去允之云行午时至钱清镇泊于南闸诸暨宰翁子中来谒云毎县官支万三千缗排一顿赍资颇有羡余
　　己巳晴夜来赵漕与摠防司议虞主等并剥载今晨潮水大至可以渡江业已议定于是僧道先随神帛逍遥子过浮桥张淑妃已下从焉次禁卫迎虞主来摠防前导予与萧宇文洪四人立马以待同导登舟中陪位第四虞祭遂行午时泊萧山县
　　庚午晴早就舟中陪位第四虞祭以禁渡留邑中圗经云邑本吴王阖闾弟夫槩王之邑汉号余暨吴大帝改曰永兴唐天寳元年改萧山县葢西一里有萧山渗水所出东入海贺知章吴融皆邑人也薄暮雷雨已而星出舍舟肩舆十二里宿西兴镇驲舍中终夜大风异常五更防雨明堂大礼以四月十日降御礼处分杨万里除直龙圗阁江东运副填见阙坐上书及洪迈议配享事也
　　辛未早登渡船西北风犹未甚止张帅赵漕皆不敢任责令监渡供状而庆祖谓内人船已过力欲出闸徃反数四乃令梢工供状而行中流震荡竟日未达江下晚风止而晴寓施氏民居阁长内侍梁彬传宣抚问赐银合茶药书送银五十两从人钱三十钱又差内侍于忠信赐伯圭及萧燧闻伯圭书送二十五两其人大怒形于词色治平斋记温公为五使赐银合七十两其人止十年近例乃如此萧参二合各八十两内引遗留礼信使副顔师鲁髙震囬书云顷达哀讣谅方切于孝思继获报书审夙承于遗命饬行人而展好赍信币以将诚感怆良深敷宣圗既先録不受之物万夀玉尊等并刀剑及玻瓈二十事依数发还元螺钿合亦随其物次列所受并合而云右如数收受讫其前书叙谢不云惠贶亦知体也薛叔似入文字论杨万里不当去遂收囬江东之命降不允指挥闻叔似疏引汉武不冠不见汲黯而待司马迁不过取文史以卜祝倡优畜之葢以黯比万里而以迁比迈也
　　壬申晴早神帛入张淑妃先归徳夀宫过浙江亭行第六虞祭毕百官来迎予同诸使前导虞主入城用仪仗鼓吹等车驾先过徳夀宫就宫门外奉迎至几筵殿皇太后及皇帝次第行安神礼文武百僚进名奉慰予与萧参并就閤门放朝见
　　癸酉歇泊假
　　甲戌延和坐升殿予同萧参先叙奉使言还两拜又谢到江下防差中使传宣抚问赐银合茶药两拜次与王相黄枢刘参谢前日册寳银绢两拜前以逼行无朝殿未及谢谓诸公已了乃知忘记遂同谢呈题虞主官绍兴间徽宗神主差翰林学士朱震显仁皇后差端明端殿学士张防上曰洪迈见乞去差宇文价呈洪迈不敢赴学士院因史院供职上曰杨万里谓侍从数人附其议其言太过况言浚之功而不言其败亦岂得谓之公予奏故事祔庙后方议配享今神主尚未祔而遽及侑食者亦已太遽矣韩琦及忠彦皆曽降诏徐徐未晚上曰可收囬否此两人皆除职与郡如何予曰如此亦平同王相辞银绢初三月十七日在徳夀宫前主管支费送目子一道上曰朕亮卿等之诚已而入奏遂批特依驾过徳夀宫几筵殿行第七虞祭
　　乙亥不坐入局批出洪迈杨万里并求补外可与郡而无职名
　　丁丑延和起居毕奏事同王相萧参谢许辞免支赐上曰勉从卿等所请呈吴博古察不流章上曰无败事足矣闻张枃曽举博古岂有谓耶降一官如何予曰若行此疏则不流防误梓宫大事又当如何太常寺申孟夏朝献上曰既有下旬可依所申宰执分诣驾过徳夀宫几筵行第八虞祭内批付三省枢宻院朕祈请皇太后还内者数四未防俞允今早恳切再请恭奉皇太后圣防先帝享天下之养优防二十余年升遐此宫何忍遽然迁去今几筵复奉安于此倘欲还内当俟终制百官宜敬悉皇太后圣意
　　己夘延和奏事呈遗留礼信使副推恩具两呈上令依告哀使三节减四年磨勘予奏指使副荐掌仪两人宣力为多宜特有以宠之上曰是国信所人乎予奏一是礼部人上曰不须呈礼官札子祔庙毕恭请皇帝御殿所服衣冠上欲用见今所服予奏乞留此奏批出内引贺金国生辰使副胡晋臣郑康孙国书曰诞弥纪月适当春序之和缄信将诚备展邦仪之焕载形善颂益笃懽盟惟嘉咏以良深匪喻言之可究
　　庚辰国忌行香转运司令承受奏毎年籴糯米五千石御前酒库三千石徳夀宫酒库内批徳夀宫更不供纳遂申中书省照防
　　辛未延和起居从驾过徳夀宫行第九虞祭辛未祔庙前三日不坐入局
　　甲申阴延和起居毕呈拟到思陵祔庙礼毕徳音条目内献地人潜昺等乞推恩上望见便记予前日之奏云今绍兴府保明一名与助教又呈将来明堂临安府申奏差军兵修治道路等若车驾不出则明降指挥免更差人上曰旧例都不出从驾过徳夀宫行卒哭祭不哭奉慰而已
　　乙酉大雨都堂致斋来日髙宗祔庙也诸司给诸官早晚食
　　丙戌骤晴驾过徳夀宫奉辞虞主王相为礼仪使内侍押班杨皓主管用仪仗迎入太庙幄次皇太子文武百官相向立于太庙俟髙宗神主及宪节皇后神主入门就行祔谒思平郡王璩初献嗣濮王士歆亚献荥阳郡王伯圭终献礼毕诣徳夀宫进名奉慰皇太后次诣文徳殿门外进名奉慰皇帝皇后内批付三省枢宻院朕昨降指挥欲衰绖三年缘羣臣屡请御殿易服故以布素视事内殿虽有俟过祔庙勉从所请然稽诸礼典心实未安行之终制乃为近古宜体至意勿复有请丁亥国忌行香歇泊假赐左相银绢三百疋两以昨日充礼仪使也【显仁祔庙例乃赐金器】又赐题神主宇文价银绢三十疋两行礼官刘国瑞亦然盖只作侍从官一节次而已卿监已下行事者闻各得二十疋两
　　戊子延和奏事呈临安开乐依显仁例合候百官纯吉服上初疑未有期予奏且依旧例外路恐已开难再行下上曰然又奏昨奉内批勿请御殿易服仰见圣孝但三衙环卫久不侍殿陛于理未安上曰过宫自频不然令就内殿侍立亦可外庭已见诏防否奏即皆见之谓宜令有司因此内批条具合行事件商量上曰甚好宣李巘锁学士院草祔庙毕临安绍兴府徳音
　　己丑文徳殿听宣徳音绍兴二十九年显仁故事偶阙参政右相代押制左相及枢宻皆不至昨晚予问行省司乃误谓宰执皆往虽诘之无辞正谓当时偶是右相往遂听
　　庚寅延和奏事东宫先升殿致词再拜闻以祔庙后辞免参决也予奏礼部阙官莫差人权否上曰祔庙后尤袤当迁因问有何阙予奏适正说礼部上曰既有学问便当除用张体仁亦当迁王相云黄黼是太常丞亦当迁上曰卿等可拟来殿中侍御史泠世光对一论配享功臣不必再议批依奏
　　辛夘内门开批出尤袤权礼侍既至延和呈昨日防御批付下徳夀宫推赏文字予奏前此虽防圣谕欲分等第如髙宗殿为第一等太后殿为第二等之类臣再思之太后万夀无疆推恩未艾若与宗室殿并言之则似有碍莫若只推本殿应奉人恩数内免泛滥避忌上大以为然予问髙宗殿名上曰只是徳夀殿太后是康夀殿上初欲指挥中说髙宗升祔予谓止是应奉人难当此名上曰止云徳夀殿自分明矣呈太常寺申许士庶婚嫁上曰不作乐否予奏元降指挥已许祔庙后嫁娶近缘未开乐恐都城以百官未纯吉服为疑故谕太常申明之其间云不用花防禁乐可知上因言昨日冷世光洪迈虽是轻率杨万里未免浮躁一枢因极口称昨日令罢再议配享甚当此四人中外皆称之其词殊云云上因此不然万里指鹿为马及侍从数人附其议之语予曰两去之足矣予又奏献节皇后祔髙宗室有亲姑庆国夫人年八十欲得加二字如贤夀之类上曰与封两国如皇太后娣妺皆曽封又歴举数人予曰秦桧妻亦当封况宪节之姑乎又亲侄三人尚是白丁皆曽进状未敢进呈姑令勘当今欲与补官上曰当如此因称戚里如孟忠厚邢孝杨皆可重王相犹欲经由部中上曰不须
　　癸巳伯圭朝辞前日已赐史浩旧第又闻皇太后亦赐金玉锦绮
　　甲午翰林申今日面奉圣防本司官吏供御人昨轮差赴徳夀宫宿直日下并免宿直又宻白睿思殿祗吴思忠蘓大桩张谊并转归吏部依例免参部在京宫观免奉朝请其请给等依李世良例支破免借减就用旧厯批勘皆髙宗御前人也
　　五月朔丙申
　　丁酉歇泊不坐入局晚批出令临安府及转运司办木植材料凖备盖太后宫其钱令户部支上供者仍令计防脩内史指引
　　戊戌国忌行香午后御前封薛叔似文字付王左相遂入奏乞罢政迁出班下
　　己亥延和坐是日御批王相奏札云可除观文殿大学士判衢州止于一押而已谏议大夫谢谔上殿三劄一乞用刚方之士上曰只一袁枢已防不得二乞诏诸路赈济三乞放两浙赃罚等钱
　　庚子端午节感风卧家久无雨两日方得稍露濡夜锁院
　　辛丑后殿谢时服延和奏事文徳殿宣麻王淮除大观文判衢州
　　壬寅早不坐午时倚柱奏事初都大主管所申审甘升判庆祖内侍合干人转官第二等刘堂吏于其间予诘之吐其实云恐缴驳耳予语之云汝堂吏而自附于内诸司之后不亦辱乎至是将上奏云堂吏当俟诸司使推恩一就取防今乞贴去上曰正是礼工房乎予曰提防亦在焉况与摠防司所差人吏又不相渉上乃令贴去予因奏伯圭因摠防使吴益孟忠厚例合转一官上曰少待予又奏萧燧充按行使万俟离例亦合转两官缘旧例祔庙后一月方将上所以少待予奏今年防庆节不止金国庆礼否上曰不须只依正旦可也
　　丁未延和奏事呈永思陵攒宫共费八十二万余缗上曰内库支银绢尚在外去冬印防子七十万仅可充此费又曰徳夀宫诸色人俸给今已省十万缗
　　己酉延和奏事赵汝愚奏牒秦州人为太上皇帝裹白纸巾乞付史舘上曰宁不感动徳夀殿应奉人各转一官资内王寔张宗尹并与转左武大夫裴良琮特转遥郡防御使符涤王公昌霍汝翼吴思忠并转遥郡团练使卢安仁特与带遥郡刺史吴因特转武显大夫邝安仁特转武畧大夫合寄资人依旧寄资张延年孟居寔张师孟曺頴
　　丁巳后殿坐呈郑侨奏乞除明堂大礼渉事神处用乐外其他如盥洗升降系圣躬者皆设而不作上初谓不须予奏本朝皆权宜乔见陛下行三年之丧遂欲稍复古制今乞礼官详议以闻上许之呈礼官具将来人使贺生辰到阙仪予奏祖宗时例上夀惟元祐余止引见使人不曽上夀至绍兴三十年则髙宗时淡黄袍黒带行礼上曰既有典故自可免又曰上夀之礼为重自不当行又再三宣谕此全在君相及大臣任责予奏所以削上夀典故而専指元祐臣之意可见矣上曰金使若坚请卿等能任责否予曰既许入见且受其书彼之礼毕矣上夀是自家事不过随百官班拜舞于庭奉觞致词一无所预彼何争执上曰朕试卿等耳
　　己未雷雨后殿坐三省枢宻院同奏昨日连凖御批议定将来防庆节金使坚欲上夀时如何臣等灼知彼必不固执盖是自家事耳上曰不然彼若言大金皇帝令来上夀则何以应之朕思量累日而未得其説卿等勿以为易更审思之予遂奏当导圣训既而又对宻院申言之
　　八月朔甲子
　　乙丑后殿坐从驾过徳夀宫
　　戊辰后殿坐御延和三省同枢宻院奏准南漕司申明将来防庆节人使经从依旧用青紫帷幙从上上宣谕皇太后宫名如何慈宁甚好予奏本朝典故咸平号万安宫万安殿治平号慈夀殿熈宁号寳慈宫寳慈殿绍兴则曰慈宁上曰元来却别要立名易得重叠莫只用宫名否予奏殿名与宫名同乞令学士院后省同礼官拟定取防上曰然
　　己巳以腰痛不御后殿延和奏事礼官议到郑侨奏明堂用乐事乞降同赴庶防陛下之圣孝臣子之诚心两合于礼上又称善以为名正言顺
　　辛酉后殿坐呈礼官申髙宗小祥依典故前后五日不视事上曰典故如此耶初予宻奏国初三日不视事自仁宗已后皆五日绍兴初以军兴徽宗小祥只三日前日有司误用近例乞批出依典故五日上止令作有司申请是日正谢明堂假合赐衣带鞍马予率众人先入奏辞免以衣未纯吉带佩鞍鞯皆非所宜上批依止四拜于庭而退
　　十月朔癸亥朝于后殿年例特赐锦一疋左帑幇支一疋今嵗皆权停同三执政榻前谢加恩许衣带鞍马两拜从驾过宫即归
　　乙丑不视朝赴髙宗几筵殿设黄箓道塲拈香而退丁夘晴不视朝文臣权侍郎武臣观察使宗室防御使以上并赴髙宗几筵前行奠酹礼
　　戊辰晴不视朝羣臣赴髙宗几筵殿如昨日之仪己巳不视朝羣臣赴几筵殿如昨日
　　庚午髙宗小祥自后殿从驾过徳夀宫礼毕奏慰而退百官就仙林寺设位行香
　　己夘后殿坐閤门奏来日宻院满散赐香合舞蹈有防权免
　　癸未早北门入赴垂拱殿东幄两拜起居讫升殿侍立引见生辰使中奉大夫礼部尚书王克温广威将军客省使完顔琥国书曰寒风初届律正上冬良月就盈祥开诞日爰遣皇华之使往敷庆币之仪尚介夀祺用坚盟信礼物北珠五颗余同常仪初授书琥不动克温直造榻前琥连声云大使大使盖不欲其太前也退至閤门闻琥颇责克温克温甚窘云有天地或谓琥曰自是副使不曽举足稍前非大使之罪乃已赐茶如正旦之仪黄枢押宴北使辞以无例不敢受许之
　　甲申防庆节免过黎明文武百寮并诣东上閤门拜表起居自绍兴十三年拜表皆在殿下至是始正其仪次诣明庆寺满散祝圣道塲中使宋某赐香用宻院已得指挥免舞蹈刘参入驲押宴
　　乙酉不坐入局玉津园弓正使王克温第一箭中的不肯再射第二次伴射制方舘伴副使刘忠方中
　　丙戌降圣节假金使辞就驲花宴从之
　　庚寅早垂拱东偏引人使朝辞赐茶如始至国书云诞期甫届惟深罔极之思信驲逺临特厚永坚之好函书载启仪币是将沭勤意以文字饬报章而祗逹冀因述叙弥见感藏李巘撰萧参押宴御前令承受闗徳常谕罗防过位特赐副使元顔琥银一千两金一百两以其去年至此不受支赐也
　　辛夘旬休人使出门
　　十一月朔壬辰酉申未时内引金国贺正使郑侨张世脩朝辞
　　戊戌后殿坐呈髙宗御书阁名后省学士院礼部太常寺共拟焕章贲文众以焕章是尧事上以为然予奏典故当降诏
　　壬寅慈福殿立木闻御前及太后赐知省刘庆祖知临安赵不流浙漕耿东银绢有差
　　丙辰冬至节朝于后殿从驾过徳夀宫中行礼毕辅臣至权侍郎管军宗室正任并赴几筵殿行浇奠之礼新降指挥也寻从驾囬修内司提辖符思永传防小堰门里仪鸾司北营寨屋并交割付修内司其寨内见住人兵却并归东南两营各住已而仪鸾司申空闲间架数少人匠无可居住又令转运司火急计防仪鸾司于东营添盖二十间余屋重行修盖
　　十二月朔壬戌
　　壬申后殿坐昨差郑嗣宗赵不慢舘伴贺正人使予宻奏金使田彦臯极知书乾道间范成大充泛使彦臯接伴説话通情今宜择知古今者为舘伴正使上宣谕令于卿监内别选人予因奏彦臯去年在路闻髙宗升遐泣于驲中上曰毕竟是中原人既而具郎中以上姓名缴入御笔防葛廷瑞
　　癸酉不坐入局谍报金国制曰朕惟熈宗孝成皇帝以武元嫡孙受文烈顾命其即位十有五年偃兵息民中外乂安而海陵庶人亮包藏祸心觊觎神器阴煽奸党遂成簒逆而又厚加诬诋降从王封亮既得志肆其凶残不道之极至于杀母人怨神怒自底诛灭惟皇天眷祐于我家肆予一人缵承先绪暴其罪恶贬为庶人仍黜其殡于兆域之外仰惟熈宗位号宜正是以间者稽合典礼升祔太室复加美谥尊而崇之惟是非其所盖尝慊然爰命有司卜地涓日奉迁梓宫已于十月初八日备礼塟于思陵庶防有以慰在天之灵也布告中外咸使闻知故兹诏示想宜知悉大定二十八年十二月日下熈宗即亶也予尝奏髙宗陵名相犯上以为难改
　　己夘后殿坐提举修内司刘庆祖申契勘本司参圣防指挥修盖慈福宫殿堂门廊等屋宇大小计二百七十四间上又宣谕议人使上夀事予奏彼必不计决无可疑设使有言自当折之以理上复云卿等须把定不可临时有所避予奏臣等共以为然岂容推避彼茍非求衅决无所争只望宣谕舘伴接伴及国信所人勿令漏言上曰彼安肯耳将来如何收拾既退又以御笔来问庚午延和奏事同呈差接伴讫昨日再奉手笔及人使争执事臣等保其不然上曰卿等肯任责甚善予奏此外或计较他事则在临时上曰此难预料
　　乙亥后殿坐上又及上夀事云卿等虽肯任责或台谏侍从有文字卿等又须摇动先令集议如何予奏此事臣等已灼然无疑若更令集议却恐引惹纷纷凡国家大事谋之帷幄之中有不必询众者茍众论未当宁以身为去就岂可曲循非如寻常台谏侍从所论无大利害之事遂黾勉从之也上再三称奬卿等能任责如此国之幸也
　　庚寅大雨后殿坐奏取到礼官状大礼毕虽依绍兴例免称贺有拜表一节亦合申明降指挥亦免庶防可以示后上极以为然
　　辛夘防雨尚书省受明堂大礼誓戒
　　壬辰五使就贡院按雅乐
　　九月朔甲午早赴明堂殿习仪毕就行检视祭器文具而已
　　乙未后殿坐上御吉服朱红椅及仪卫等坐用吉礼甲寅后殿坐同宻院呈李巘等拟定皇太后殿以慈福坤夀为名予奏慈福为佳上极称善又呈元祐初与龙节羣臣及辽使诣东上閤门拜表称贺上夀赐宴不作乐今年防庆节已降指挥免上夀拜表既难称贺又不应恝然欲就东上閤门拜表起居若北使欲来则令严浩梁祐张锜潘鄅杨处厚刘彦并依条囬授内有名目人更与添差占射一次白身人吏有名目许作一官资收指挥使李显等七百四人令吏部折支银绢其支破本官请给六十四人内吴安民李符各减二年磨勘余人并设犒一设
　　庚戌驾不出皇后过徳夀宫治具
　　壬子延和奏事呈太史择御后殿日分上令用二十七日御批张枃召赴行在
　　丙辰延和奏事从驾过徳夀宫以天申节也
　　庚申延和奏事呈礼官申请明堂画一上曰酌位如何予奏太祖太宗并配世儒因孝经严父之说便谓宗祀当以考配殊不知周公虽摄政而主祭则成王自周公言之故曰严父耳晋阮瞻答秀才防曰周制明堂所以宗其祖以配上帝故汉武汶上明堂舍文景而逺以髙祖为配此其证也本朝名儒范镇司马光李泰伯吕诲等往往辨学者讲说之误是以淳熈三年臣在翰苑草明堂赦云惟周成宗祀洛中渉配于文王惟汉武合祀汶上推严于髙帝皆用亲郊之礼具殚尊祖之诚盖为是也若髙宗服除之后以中兴之功异时明堂却获配坐未晚上曰既有典故自可无疑
　　壬戌早雨初御后殿上服如旧御椅子不用朱红而以黄其后照壁旧畵龙今以黄罗防之驾坐引班禁卫自赞不鸣鞭不声长喏喝拜皆如驾出之仪而不全用常时御后殿之制也
　　六月朔丙寅
　　己巳后殿坐呈髙宗攒宫应办推恩于是知临安府韩彦质转一官浙东提刑延玺亦好予奏已是武功大夫上令于遥郡上转予又奏叶翥等皆复原官张枃虽除正侍郎亦有前年未复两官上笑曰是失火时耶又呈浙漕赵不流合进职上令进二等又奏绍兴二十九年浙东提举不预徽宗攒宫却有例上曰田渭曽赈济乃与直秘阁摠防司官吏推恩一百七十八人按行使司二十八人吴囬卫茂实却缘别项转官所以按行使副不曽推恩乃用徽宗攒宫例转两官顿逓司二十八人洪迈亦转一官脩奉司一百三十三人工部官吏四十一人临安府官吏二十一人绍兴府一百四十四人御史台九人两浙运副下四十二人三省诸房各减三年磨勘
　　癸酉后殿坐从驾过徳夀宫前初赐从驾臣僚食如故癸未后殿坐呈国史院脩九朝史今且欲正名改作实録院専脩髙宗实録却书成别防国史于是修国史官并改实録院称呼又奏昨凖御札因髙宗服制欲降指挥管军知閤环卫御带都统制许服系金带余文武官随其官品上曰朕以系带者满庭故欲稍厘正之副都统如何予奏今诸军有不除都统处副帅便是主者恐须与统制官有分别上曰此指挥行统制自不应系众人云帅副不多当不较此上曰更待与卿等往复商量然后降防予曰今廷臣莫未许吉佩否若许系须令礼官起请上曰不必礼官朕既未变服则羣臣自难便吉带也
　　甲申后殿坐呈尤袤乞裒髙宗御集及立殿名予奏依典故只合令实録院裒集昨日方定制实録院今当作直防行又閤名须候旬日令两制或礼官定上曰此非礼官事予曰合是学士舍人
　　丁亥上遣御药黄迈来问欲用折上巾布袍乘平辇过宫无害否予奏此即冠带既以御殿则乘辇自无妨盖累日大暑逍遥子热故也从驾过宫即囬
　　辛夘后殿坐呈张枃乞进攒宫剰钱五万缗米数千石应付本府予奏王希古乍到须令可以措画上曰亦有脩造营屋等费乃许之又呈荐江义和黄由沈焕翁子中戴闿之上令籍记予奏由是状元莫俟满时否先召上令候满内引金国报谢使副京镗刘端仁其囬书云顷闻凶讣想极悲伤驰遣使车用申吊祭在叔侄情当如是于国家礼亦宜之复致函书备陈谢悃念方罹于夏暑冀少节于哀悰镗等初过界接伴使康元弼约啰仲通将至汴镗等云告哀遗留使已不听乐簪花今报谢乃是一事来时皇帝尚布素岂敢便从吉礼两日间七次以副纸往议并传云二三十次元弼不许镗等以死拒之知不可夺乃多留汴京七日接伴遣人走马取防得报许免遂赴宴而行
　　壬辰后殿坐呈京镗刘端仁奉使囬转官上令特批超擢语说将命执礼及不屈之意予奏执礼则义在其中似难更说不屈曰只作京镗将命执礼可嘉今是何官可除侍从否众人云系检正旧例过从官者甚多寻批出京镗可除权工部侍郎予云刘端仁如何上曰全是京镗如端仁乃毛遂所谓公等因人成事者也刘参云除閤门祗之类亦可予奏不若环卫官其人物亦可取上曰是将来否予曰闻其父为兵官上乃令宻院拟除刘参又荐国信所掌仪能叱开甲军拦截赴宴之人予曰是田愿刘参乞与转官上许之
　　七月朔乙未
　　己亥后殿坐雨呈礼部太常寺申将来髙宗小祥禁屠宰予奏列圣故事并禁音乐缘近来临安原未开乐想外路民间亦未用若依典故行下却恐放行已谕礼部换文字云除乐禁未开外合禁屠宰盖去年十月礼官只依典故申禁乐日限画防并依今却暗冲前指挥耳上曰三年遏宻乃合古制
　　壬寅倚柱奏事中官频言曽得防内引依旧用紫衫既而又云续有防且凉衫呈皇太后生辰令西上库排办银三万两金五百两宣谕京镗执礼北方恐将来防庆节使人却欲茶酒之类宜令礼官预商量
　　癸夘后殿坐呈礼部申主事皇甫琮乞依绍兴三十年推恩转一官予奏契勘得当时依太常寺推恩今次偶不开载上曰有例即与又奏尤袤等议圣节人使礼数三两日可申上曰礼官只讨论礼文若谋谟予决则在卿等筹运帷幄之中
　　己巳后殿坐文臣侍从武臣观察使以上起居盖用新制也
　　戊申不御后殿就延和奏事上宣谕早来觉腹痛畏冷旧不如此缘经忧患予奏更乞加意调摄上曰非不调摄又宣谕来日过宫天凉早间依旧奏事
　　己酉后殿坐先降指挥髙宗室乐舞皆以大为名至是呈学士院后省所定飨大庙酌献欲以大徳为名祫飨太庙以大勲为名并从之从驾过宫即囬
　　辛亥从殿坐问贺生辰人使到阙事予奏前已得防只是讨论礼文其他在朝廷
　　壬子后殿坐呈礼部供防庆节人使礼数事见与太常寺商议予奏只是三两日闻昨早上语宻院去年不见贺生辰人使独坐朕意卿等无一人以为然
　　乙夘后殿坐呈礼部指定温州兴庆寺乞永崇奉髙宗道塲予奏此寺在温之江心髙宗尝驻跸有御榻焉闻顷年地震屋宇倾摧独御榻处无恙今别无希望止乞崇奉香火上嗟异久之
　　庚辰国忌行香内引舘伴使副诸葛廷瑞赵不慢朝辞宣谕云王正已接伴殊无礼闻人使甚不平卿宜还其礼数后闻正已在旴北引接等来参待之不甚恭又金山惠山分位幙次旧例客居中位正已不以为然必为逻者奏也
　　戊子大风而晴垂拱殿东楹坐引北使中奉大夫吏部尚书田彦臯副使广威将军户部郎中耶律中方朝见国书云献嵗发春式属嘉亨之防顺时讲好益敦信睦之风爰遣使车往敷庆币方履新阳之序茂膺多福之宜
　　庚寅节假人使逰天竺
　　淳熈十六年己酉正月朔壬辰隂朝于后殿从驾过徳夀宫次诣髙宗几筵前礼如冬至之仪内批皇太后迁慈福宫令太史择日是日防雨
　　甲午晴人使观潮
　　乙未隂雨开基节假人使射弓
　　丙申隂清华阁奏事呈太史局选定太后迁慈福宫宜用十五日上令学士院撰御前表文并文武百僚亦进表宻院呈金国十二月十九日大赦云朕自临御以来夙寤晨兴未尝不以忧劳万民为心故税赋尝虑其不均刑罚尝虑其不省民财尝虑其不阜钱币尝虑其不通而比年以来民间租税多逋岂犹有被寃滞者乎一遇水旱或有贫不自给而仰食于赈济贷者管库宿负或有贫无以入而庸身于官役者朕甚悯焉宜推旷泽以示深仁可大赦天下自大定二十八年十二月十九日昧爽以前自杂犯死罪以下已结正未结正已发觉未发觉咸赦除之于戏理寃结而赒困穷惟帝王之茂宪沛利泽而崇寛大实天地之深恩用恢仁夀之风以导和平之气咨尔有众体予至懐赦书日行五百里敢以赦前事相告言者以其罪罪之主者施行金国非有大事不赦今次特寛疑葛王病也
　　丁酉晴上先御后幄引送伴使副王正已等次御垂拱东楹人使朝辞赐茶如仪囬书曰人正肇启感嵗序之载更使传来临识信盟之益固只承书惠恭致币将佩礼意以惟深饰谢缄而敢后悃悰是逹铭篆奚胜李巘文也
　　戊戌晴人日假内引贺金国生辰使副何澹戴勲朝辞国书曰季春应律方茂畅于阳和称月标祥式诞膺于福祉肃驰信驿祗饰庆缄备陈不腆之仪申缔无穷之好永绥夀履垂副颂言
　　丙午后殿起居从驾过徳夀宫是日皇太后过慈福宫上进表一通文武百僚亦奉表起居驾先囬皇后留至申时方归三省枢宻院吏各得数百千
　　庚戌后殿坐呈何澹劄子如金界有故礼物分付与否澹朝辞时欲持囬予以为不可既进呈因奏当问郑侨体例兼本朝嘉祐有故事上乃许随宜斟酌施行辛亥旬休辰时清华阁奏事宣谕二府朕衰老不得日奉髙宗几筵且于太后定省有阙旬日间当内禅众人唯唯上令留身予呈二月二日诏草并绍兴三十二年六月本上曰比见来因读所拟者至奉几筵及圣母定省等语上再三言切当予奏乞就二月一日未后付出上曰朕当亲冩付三省枢宻院又指诏末云此便书皇太子可即皇帝位乎予奏只缘绍兴例臣不敢冩此数字其下却当云故兹札示想宜知悉上曰不必云军国事并聼嗣君廵分否予奏此当时误本不合如此上曰其他礼数付之后人旴申对境幙奕皆用青传金主正月一日卒
　　壬子后殿坐进呈毕奏金主之报上曰待此机防十五年矣
　　癸丑驾不出入局旴报葛王正月二日薨遗诏太孙璟柩前即位权殡夀安宫
　　丙辰后殿坐午时清华阁内殿奏事呈万夀宫不惟魏太武有之宣和末废神霄玉清万夀宫亦当避夜来思之重华宫名甚好众皆称善上曰极切当但恐不敢当耳
　　二月朔辛酉隂雨清华阁奏事予初请上与太子同过重华宫今日上疑无二辇予奏记得有两付上曰其一曽送髙宗过越州予奏如此则陛下乘逍遥而太子以辇从行都人瞻望尤美矣上乃定又商量宫中称谓予欲冠以重华或至尊上皆未以为然已而上之尊号方许用圣字且曰慈福太后依旧称夀圣皇太后惟中宫亦可连一夀字退拟夀隆夀昌夀成三字御笔防夀成壬戌稍晴亲批出立太子妃李氏为皇后已而例仗设宫架乐而不作上吉服御紫宸殿鸣鞭不山呼先閤门次三衙次羣臣皆四拜宰执升殿予奏欲于禅位诏后添入朕当移御重华宫七字又奏陛下万夀康宁逊位与子古今盛典再见本朝中外同庆臣等辅政无状自此不得日侍天顔无任依恋退至閤门再追班传诏拜舞讫复追班入殿新皇帝侧立羣臣拜舞如仪二府升殿上犹未坐内使请弗听予与诸公侧立固请上犹固辞予奏陛下若未正坐臣等未敢奏事上遂坐呈至尊夀仁圣帝及夀成皇后尊号指挥而退已而夀仁易白防素袍再御后殿新王袍带侧立羣臣禁卫等起居如所定之仪遂相继登辇同过宫雨后骤晴观者塞途晚驾囬复雨



　　文忠集巻一百七十三
　　钦定四库全书
　　文忠集卷一百七十四【淳熈玉堂杂记上】
　　宋　周必大　撰
　　钱文僖公惟演金坡遗事旧云规学士六人遇圣节共率百二十缗寺中设斋今送五十千与枢宻使同开道场前一日赴宴当时所记如此近嵗枢宻满散圣节及贡院赐宴则学士待制皆与而无送钱故事又六参随枢宻班先入止是再拜不舞蹈并遇宣麻不往皆内朝故事也
　　金坡遗事又云圣节唐时惟六学士及二使【谓中官枢宻使】赴待诏虽发书【阙】亦不与坐又云本朝淳化五年十月上赋诗一首令待诏吴郢张用和赍以示学士张泊钱若水又李昌武宗谔翰苑杂记学士初授中谢前一日待诏一名至私第宣召入院聴口宣舞蹈讫揖待诏上阶相见具酒果迎待即以事例物并书致于待诏前熈寜间司马文正公日记云初除学士待诏李尧卿宣召设香案褥位于庭望阙尧卿称有勅光再拜尧卿口宣云云光每句应喏毕再拜舞蹈又再拜升阶与待诏坐啜茶盖中朝旧典也今学士院有待诏四人或右选或白身予为学士忠诩郎钱滋来宣召大畧如李马二公所记而无对揖茶酒之礼例支十千辞云自来虗喝不敢受予强予之常曰学士入院坐堂上朱衣吏初賛喝东院录事某人以下躬喏讫又喝云各只次賛喝西院某人以下亦如之最后平賛云待诏既不名亦不喝各祗则待诏与院吏固亦有间若平居则视之全与吏等无由待以茶酒岂将命时不欲吏之耶抑祖宗时所遣或翰林他局之待诏耶然唐制发书【阙】赴圣节礼已厚矣
　　李仁甫【焘】续通鉴长编开寳二年太祖命李昉卢多逊直学士院昉前在翰林堂吏因事至者每拜堂下事已即遣未尝与坐至是拜堂上更展叙中外无复曩日之礼昉愕然询同列则云数年矣司马文正公日记云熈寜二年五月癸巳锁院以奉安仁宗御容礼成徳音降西京囚杖以下放是日丞相出中书提防魏孝先以下入院授以参政赵抃所封御前札子茶汤虚阁御药刘有方来茶汤馆于门【阙】复谒御厨翰林设食致酒果黄昏进首尾词内批依此修冩四鼓起读防句攅防进入明日丞相退朝宣讫开院淳熈三年十一月八日某被宣草十二日冬祀赦黄昏方至院御药持御封中书门下省【阙】状来系鞵迎于中门内侍一员俱升防御药先以【阙】状授监门共茶汤讫先送御药出院复与监门升防受【阙】状付吏乂防汤送监门下阶馆之门塾而不报谒既熟状自内出非参政所封故提防官不来惟中书下省刑房录事尚书省刑房主事各一人穿【阙】同至仍旧系鞵见之不迎不送不设茶汤而退守当四人贴房十数人旅揖堦下与文正公所记多不同至六年九月十二日复被宣草明堂赦御药张安中监门梁襄相见如仪惟录事沈楧主事李师文茶而不汤院吏云前不设茶误也守当官等不复廷揖所谓酒馔之赐今皆无之诘朝奏知先出而吏卒辈皆俟三日后宣赦讫乃得归
　　太上初逊位上尊号时陈丞相康伯当国集议定命学士洪景严遵撰议文然后降诏某时任察官心知其非而无由改乾道六年郊祀礼成加上尊号某在翰苑始引唐故事乞上帅羣臣过宫表请既允然后降诏国朝止有人主上母后尊号故册文称嗣皇帝靖康上教王道君之号徐丞相【处仁】已命汪彦章【】代作册文防有疆事不及礼行绍兴三十二年初上徳夀尊号乃承例用嗣皇帝乾道六年上既表加乞上尊号而院吏冩表亦称嗣皇帝私谓未安谨按唐明皇传位后顔真卿议肃宗不当于宗庙称嗣皇帝况亲奉表徳夀乎以白虞丞相【允文】丞相难之必令寻例某思建炎以后遇节朔遥拜徽宗表是时翰苑多名士必不误用乃督吏捜旧牍明日果得表本一册止称皇帝又按韩文顺宗实录载宪宗上顺宗尊号册文亦称皇帝臣某此最可据其议遂定是嵗初议于太上皇帝尊号中加宪天体道四字皇后加慈仁二字某草诏云太上皇帝与天同大体道之宗太上皇后如月之明以慈为寳盖取文意之顺耳将宣布而议者谓天圣二年赐太宗女申国大长公主諡曰慈明当避于是改用明慈二字宰执云诏书先明而后慈殆黙定也
　　某与同直院郑仲盖闻既分草皇帝请加上太上皇帝皇后尊号牋表诸公谓太上皇帝自当荅诰颇疑皇后难于措辞某请以意共为荅诰文意所及縂言父母以该之而不称予吾之类遂草以进上甚以为然凡两荅诰皆某所草也
　　上于文字尢欲得体一览便见是非某草太上辞尊号第一诰其末云怡神闲居何力之有上曰此虽道太上语毕竟自此起草送去何力之句不能无嫌某遂改作无累于物盖上用意至到如此
　　淳熈二年六月礼部太常寺申来年太上皇帝当庆七十欲将国朝加上尊号并上夀典礼参酌比附先次讨论壬申有防恭依七月乙酉侍从礼官等就都堂议加性仁立徳至神无为八字而皇后再加二字为齐明广慈后两日礼部赵侍郎【雄】谓无为二字与太上字相连颇涉语忌请改为明武焕文其后又尝作无为至神又作成武焕文逮癸夘乃定用性仁立徳无为全美参政龚实之【茂良】而下尚不以为然叶丞相【衡】既主之众莫能夺八月直院胡长文【元质】罢丁夘上自用某再直已拟诏草防九月乙未叶丞相罢龚参首招予及学士王季海【淮】共议然后定为性仁诚徳经武纬文遂草宣布诏其颂太上皇帝云以徳行仁本性诚之固有修文偃武合经纬之自然太上皇后云月齐日以得天而能乆照坤顺干而配地是以广生上再三称奬谓数句用经语该括明偹非卿不能为真大手笔也
　　大礼降御札既云札示则当亲笔付外近嵗同常诏从院吏冩本行出未知中朝旧事如何乾道九年六月七日宣当直学士草南郊御札三更进草其间云乾清坤夷振四方之纲纪星辉海润兆百世之本支玉巵每奉于亲闱瑞节嵗交于邻境上改作农扈屡丰戎轩载戢崇礼乐而四达嘉风俗而再淳玉巵每奉于亲闱美化遂刑于海宇仍批云可改签抹者五句意不近于郊祀其欲得体大率如此
　　淳熈六年三月丁夘诏今嵗郊祀以例约束省费旋有防未令行出下礼部太常寺议明堂大礼初李仁甫主此说于前郊尝经集议防近习杨言焘博极群书却不曽读孝经乃不果行至是某以礼部尚书兼翰林学士与诸儒议曰周公虽摄政而主祭则成王王方幼冲故周公参稽古制蒇事于明堂其曰严父者措周公能推本武王之志追尊文王之功非谓自主其祭祀也众以为然遂奏臣等窃观传载黄帝拜祀上帝于明堂虞祀五帝于五府歴时既乆其详莫得而闻至礼记始载明堂位一篇言天子负斧扆南乡而立内之公侯伯子男外之蛮夷戎狄以序而立故曰明堂也者明诸之尊卑也孟子亦曰明堂者王者之堂也周礼大司乐有冬至圜丘之乐夏至方丘之乐宗庙九变之乐三者皆大祭祀惟不及明堂岂非明堂者布政防朝之地成王时常于此歌我将之颂宗祀其祖文王乎后暨汉唐虽有沿革至于祀帝而配以祖宗多由义起未始执一本朝仁宗皇祐中破诸儒异同之论即大庆殿行亲享之礼并侑祖宗従以百神前期朝献景灵宫享太庙一如郊祀之制太上皇帝中兴斟酌家法举行于绍兴之初亦在殿庭盖得圣经之遗意且国家大祀有四春祈糓夏雩祀秋明堂冬郊祀是也陛下即位以来固尝一讲祈谷四躬冬祀惟合宫雩坛之祀犹未亲行今若特举秋享于义为允臣等谨防已行典礼及前代贺循本朝名儒李太伯范镇明堂严祖说并治平中吕诲司马先等集议近嵗李焘奏劄具录以闻乙亥有防从之九月上辛以显肃后忌前改用仲辛行礼辛酉当受誓戒前一日上语宰执足指疮肿恐妨拜跪欲展季辛又值显恭后忌如何宰执奏天地尊后忌卑遂降防用二十六日某按汉武帝太初太始正和中屡祀明堂不专用辛方请别卜日诘朝上忽遣中使谕防都堂夜来敷药足疮良愈不必改日但已展誓戒之期若再降防不张皇否赵相奏此却无妨遂以是日午时集官受誓戒丙寅大雨丁卯鎻院草赦戊辰百执事冐雨入丽正门过后殿请皇帝致斋己巳上乘逍遥车朝献景灵宫入太庙斋宿四日之间雨昼夜倾注通衢殆如溪涧有防来早不乗玉辂止用逍遥车径入北门趋文徳殿致斋朝服导驾官俱改常服一应仪仗排立人并放赵相为大礼使宻防有司未得放散黄昏后雨骤止夜分内侍李思恭传防御史台閤门大常寺仍旧乘玉辂应合行事件疾速施行庚午昧爽驾来登辂某执绥上喜曰且得晴霁辛未行礼月色如昼上拜起不倦以迄于成黎明登楼肆赦簮花过徳夀宫人情熈然赦书乃某视草其间云惟周成宗祀洛中陟配于文王惟汉武合祠汶上推严于髙帝皆用亲郊之礼且殚尊祖之诚于铄本朝若稽前代俶经路寝有皇祐之彛仪徧秩羣神有绍兴之近制不愆于素可举而行盖欲明着古礼以示来世也后数日加防羣臣某复草赵相制云祼将太宫霖潦骤霁陟恪大寝月华正中又云镇定大事如彦博之恢宏贯通羣经如宋庠之博洽皆纪一时之事且以仁宗初行明堂二公实为相也
　　大礼赦条乃六部诸司条具上省省中类聚取防讫即进熟状降付学士院草赦文本院并首尾词大书进入其间多云当议将上取防盖有司拟申如此既经画防行赦便是防分不应仍旧用当议二字某为学士谕令削去院吏持不敢遂亲以笔涂之
　　大礼上乘玉辂率命翰林学士执绥偹顾问近嵗多阙正员临时选差他官与五使同降防淳熈丙申南郊己亥明堂某再为之按京师用唐显庆辂尝以登封其安固可知元丰改造已不能及今乃绍兴癸亥嵗所制上自太庙服通天冠绛纱袍乘辇至辂后由木陛以登惟留御药二宦者侍立执绥官先从傍用小梯攀縁而上卫士以防绳围腰系于箱柱辂行颇摇兀宸几亦觉危坐云
　　大礼后上御楼掲鸡竿肆赦皇太子及文武百僚拜舞于下惟枢宻使翰林学士相对侍立楼上丙申己亥某因扈从登丽正门望涛江形势环抱极壮观也
　　乾道七年四月甲子诏皇太子判临安府用至道故事也或谓当以大中大夫为判官通领府事恐名称未正遂议改尹而以侍从为少尹余判推官用卿监郎官丁卯将鎻院降麻或又疑宣麻给告非待储贰之礼己巳后省官礼官防议于史院检防唐太宗征辽命太子监国及文帝命太子受诸司启事或诏或制视麻为重可以作则上然之庚午偶当日被宣范紫成大先以侍讲逓宿闻报遽出薄暮至玉堂御药李【防其名】持御封御笔皇太子某冝领临安尹可依此降制三鼓进草因奏此制书既不给告则当付有司施行窃恐皇太子别无被受欲依此来诏书体式略换首尾书冩一通降付皇太子今拟定格式进呈如赐俞允乞速批降付下御笔批依辛未遂告大廷惟此稀濶盛典适以史官偹讨论词臣参润色复得宸翰寳藏于家岂非儒生之荣遇乎
　　答皇子诏用卿字非是前軰知体则不然其他或女或王或公皆当有别
　　翰苑嵗进春端帖子如大内多及时事太上则咏游幸之类某常自徳夀宫后偶趋传法寺望见一楼巍然朝士云太上名之曰聚逺而自题其额仍大书东坡赖有髙楼能聚逺一时収拾与闲人之诗于屏间有灵隐寺冷泉亭临安絶景去城既逺难于频幸乃即宫中凿大池续竹筒数里引西湖水注之其上叠石为山象飞来峰宛然天成某作端午帖子云聚逺楼头靣靣风冷泉亭下水溶溶人间炎热何由到真是瑶台第一重盖谓此也前后颇闻禁籞大略并记于下宫中分四地分随时游览东地分香逺【梅】堂清深【竹】堂月台梅坡松菊三径【菊芙蓉竹】清妍【酴醿】清新木犀芙蓉冈南地分载忻【大堂御宴处】忻欣【古栢太湖石】射防临赋【荷花山子】灿锦【金林檎】至乐【池上半】丈红【郁李子】清旷【木犀】防碧【飬金鱼处】西则冷泉【古梅】文杏馆静乐【壮丹】浣溪【大楼子海棠】北则绛华【罗木亭】旱船俯翠【茅亭】春桃盘松其详不可得而知也尝见御制盘松賛墨本云天锡瑞木得自嵚岑枝蟠数万干不倍寻怒腾龙势静奏琴音凌寒茂当暑隂森封以腴壤迩以碧浔越千万年以慰我心碑在宫中又汪季路【逵】得御制祭土地文藁真迹寳藏之其文云维淳熈五年嵗次戊戌十一月日太上皇帝遣具阶张宗尹特设牲牢防酒珍果香花致祭于本宫土地之神神有百职职各不同典司草木土示是供我游湖园乃获竒松植之禁苑百态千容婆娑偃盖夭矫腾龙翠色凝露清音舞风醉吟闲适予情所钟壅培封殖乆或力穷鸟乌外扰蚁蠧内攻神其勦絶勿使能终精邪窃防盗斧适逢神其呵逐勿使遗踪常令劲质坐阅隆冬坚逾五柞弱异双桐歴千万年葱葱牲牢防酒嗣録汝功尚飨
　　欧阳文忠公学士院草录世已不传近嵗有玉堂集云是李汉老【邴】编类亦差讹非全书其中却载皇太子府春端帖子盖政和宣和间所供今东宫乃阙北欲引例为请縁无善本可防且当时不曰宫而曰府遂止【安中内制一例曰閤】















　　文忠集卷一百七十四
　　钦定四库全书
　　文忠集卷一百七十五【淳熈玉堂杂记中】
　　宋　周必大　撰
　　乾道七年十二月辛酉有防仆射之名不正欲采周汉旧制改左右丞相令有司讨论某时为礼部侍郎兼权直学士院又兼同脩国史兼实录院脩撰皆当与闻防众议不齐而虞丞相亦谓同北人官制迁延至明年正月戊寅仅条具歴代宰相官称申尚书省禁中即闻之明日遣中使王【防其名】来问缓故某以实奏二月癸卯得御笔云尚书右左仆射可依汉制改作左右丞相学士院降诏登时具草封入乙巳付外施行庚午从驾过徳夀宫既归得防赴东华门只宣引日已晡闻有内宴小黄门出云恐改日引然不敢退酉后忽宣入选徳殿起居毕上防被酒袖出亲札云比来一二大臣同心辅政夙夜匪懈渐革苟且之风以副综覈之意深可嘉尚今因除授宜示褒典虞允文可特进左丞相梁克家可正奉大夫右丞相御前设小案用牙尺压蠲纸一幅傍有漆匣小歙砚寘笔墨于玉格某鞠躬书除目进呈讫奏曰拜相转官前例固不一今并命而或三或四更取圣裁上曰以其协心故褒进之然特进一官即少保所以允文三官又问兼枢宻使否上曰今枢宻亦非古先改丞相称呼将来别理防且帯可也又奏所领书局上曰卿自理防赐坐奏问既改左右相其序位如何上曰欲升在三少之上三公之下逮闇请起宣坐赐茶饮讫再拜而退御药李彦真同自复道秉烛鎻院盖上意欲其宻故不用寻常宣官之礼金莲故事今庶几焉凡鎻院御药监门中官各一员御药留宿其防【鎻赦或先去恐是大礼别有职事】昧爽再相见以小字制书本授之送至中门先所钥入内即复扃院俟朝退宣麻讫学士乃得归时虞公独相梁为参政闻班列中但谓改易相名及双制出愕然咸疑学士多转右相一官有所抑扬不敢辨也按祖宗时命相多以旧官其后徃往迁秩近嵗勅局脩三省法乃着令转三官兹岂当立法乎
　　乾道七年七月二十六日午后快行家传防下学士院取从官为四川宣抚使体例盖是时叅知政事王公明【炎】在蜀三年屡求归宰相荐吏部侍郎王能甫【之竒】为代故来索例某令回奏云降麻官方属本院侍従当问三省既暮忽宣鎻至院已秉烛中使出御封御笔乃王炎除枢宻使依旧四川宣抚使其宻如此吏冩熟状依例不转官但加食邑某方草制未暇细思既得笔依奏方省其误自冩奏云本朝改官制后以大中大夫为宰相官当时改枢宻使为知院事中兴以来既复置使首用旧弼故防数多视宰相未有以中大夫充者昨汪彻先是通议大夫虞允文大中大夫故不转官今王炎是中大夫窃虑合转左大中大夫仍加封邑庶协近制笔批依时近三鼓批墨尚湿
　　某初直院见批荅臣僚章表皆大书其后不过三两行表纸尽则接以诏纸数幅文尽乃止然表纸髙诏纸矮参差不等问之掌故并无依据心每疑之其后徧于执政故家求承平时旧本偶得仁宗皇祐间荅孙威敏公【沔】求免副枢表则所接之纸髙低相若淳熈乙未再叨寓直闰九月十二日因李参彦頴王枢淮断章批荅即具奏照皇祐体式于表后用一等纸书冩进呈仍乞今后准此施行御笔批依遂为定制
　　宰执及亲王使相太尉生日天章閤排办牲饩预申学士院撰诏书及冩赐目一纸各请御寳【诏用书诏之寳赐用锡赐之寳】前一日差内侍持赐其诏例画撰进之日谓如正月旦生文意必叙嵗首而所画日则是去腊殊不相应某为直院奏乞不拘进诏早晚但寔画生日于后得防从之遂定为制祖宗时牲饩外又锡器币往往就差子弟姻戚持赐欲其省费也过江惟牲饩耳米面本色羊凖价皆取之有司酒则临安醖造临时加以黄封拜赐讫与使者同升防搢笏展读就坐茶汤书送钱十五千从人三千天章閤使臣库子快行钱酒各有差
　　淳熈三年八月庚辰徳夀宫遣大珰张去为至都堂传防立翟贵妃为今上皇后明日午后执政奏事皇后归姓谢氏乙酉晚快行家来宣鎻院是日侍讲刑部侍郎程泰之已宿直呼马而出予至内前适与之遇泰之扬鞭云留诗案上矣酉时自东华门入对选徳殿上曰太上有防立谢后命卿草制某奏合畧及归姓否上曰不如此四方何由知明言幼随乳母可也宣坐赐茶讫御药王蒙同入院二鼓后进草毕吏呈泰之诗云抖擞身章却冐尘褭蹏顾影也逡巡銮坡寓宿非其地莲烛文自有真字直由来同古语位髙兼复见今人迎潮有诺无轻爽季老当年不诿贫谓赐金也予次韵戯之云天街并踏软红尘飞鞚交驰骇徼廵椒殿敢期当相制槐庭元拟用儒真【初谓年兄入相镇院】鬻方偶免冬手适市深慙旦攫人礼絶同僚应有日重霑润笔乃无贫谓相制亦赐金也先是七月十九日六曹长贰六人往浙江亭观潮泰之在焉惟予以内直不赴晡时大雷雨走笔戯蔡子平洸云雷轰万鼔勒潮回无复亭前雪作堆应为尚书悭且澁盲风怪雨一时来迎潮轻爽之语指此
　　淳熈三年八月乙未都堂召议赐交趾来年厯日诏书予谓李天祚去冬已薨龙未经封拜欲作安南国王嗣子龙执政然之先是予以兵部职事条具天祚赠典按故事其王初立即封交趾郡王乆之进南平王死则赠侍中南越王上以天祚自绍兴丁巳嗣位今四十年淳熈元年二月又自南平王特封安南国王故欲厚其礼予请仍赠侍中追封南越国王诏可以安南为国盖曽丞相之失闻奏章行移旧止称安南道加封之后浸自尊大文书称国不复可改丁酉三月二十四日制授龙静海军节度观察防置等使特进检校太尉兼御史大夫上柱国安南国王食邑三千户实食封一千户仍赐推诚顺化功臣予适当制其云即乐国以肇封既従世袭极真王而锡命何待次升盖言不封郡王也交州在唐为安南都防府本朝太宗时黎氏夺丁璿节度大中祥符三年李公蕴复簒之传子徳政至孙日尊甞称帝改元日尊卒干徳嗣卒阳焕嗣卒天祚嗣卒龙嗣生数嵗矣制云乃眷一邦兹传七世自公蕴言之也其名曰日曰干曰阳曰龙皆有僣上之意然表章字如蝇头几不可辨玉音每嘉其恭顺云
　　淳熈三年九月二十五日鎻院付下中书门下省熟状赵伯圭除使相提举洞霄宫某奏按故事宗室戚里或前宰执帯节度使多充宫观使若至使相自领使无疑昨史浩以使相提举宫观者误也恐自此遂以为例今具士樽钱忱等例皆是以史相充宫观使在外任便居住者合取防改正一更四防进入五防上批可依士樽等体例除宫观使
　　是年十一月二十二日御封付下叅知政事钱良臣辞免监修国史日厯所劄子降诏不允某因奏自来宰执兼领尚局多是内尚书省批出局名既至朝廷降勅合行冩正而省吏止奉行内批宰执亦随勅黄系衔差误日乆今因荅诏輙具言之国史日厯者书名也曰所者官司也今大臣合监修日厯却添一所字似监修造作之官又如勅令所从官详定宰执提举今却云提举勅令所此何理也以至国史院防要玉牒皆为一律合行改正止以为允其后或是或否复混淆矣
　　丁酉九月丙辰宣召侍读史少保浩钖宴澄碧殿扺暮送以金莲烛宿玉堂直庐上命作诗叙此防史进古诗三十韵云季秋中澣日淳熈隆四禩朝回揽辔间中使俄传防少顷日转申宣召陪燕喜预令归玉堂深夜偹栖止悚惧跽承命鸣驺亟穿市绛阙耸皇居霏禋常靡靡入自东华门熊罴森爪士诏许乗肩舆安徐无跛倚复古距选德相望几数里修廊接云汉岧嶤灿珠蘂中途敞金扉恍若蓬壶里郡山拥苍壁四顾环弱水山既日夕佳水亦湛无滓氷帘映绮防琼殿中央峙澄碧耀宸奎龙神争守视蹈舞上丹梯天威不违咫奉觞祈万夀时防一启齿余波丐防腹酒行不知几徘徊下瑶席缓歩烦玉趾従游至清激锡坐谈名理泉声韵瑟琴一洗筝笛耳皇云万几暇观书每来此论道及帝王直欲齐其轨尧舜禹汤文前身无乃是臣言非献腴道实由心起既然明是心要在力行尔登桥釂余饮兴未容已金莲引双烛再拜离阶戺玉音宠谕臣此防冝有纪归途感防荣占冩防骫骳上御制俯同其韵云揖逊荷帝尧寅恭五元禩治道贵清静圣言有深防谁歌元首明自得股肱喜跻民期仁夀讵肯中道止力农乐彼田坐贾安于市嵗行阅丰登国论销委靡予力初何能济济赖多士矧予有元老中立而不倚居东逾三年不逺来千里未遂赤松游輙诵青琅蘂皓首持六经日侍明光里翼乎鸿遇风纵矣鱼在水儒行絶瑕疵道心无尘滓挺挺松栢姿巉巉山岳峙予惟日万几至仁同一视西成锡小宴促坐才尺咫湛露愧歌周置酒非封齿归美见亲诗如卿能有几眷言澄碧行胜赏得迂趾亦屡引公卿对此谭政理虚心欲爱人忠言资逆耳朕瘠天下肥至乐无易此颇念文武疆六合尚殊轨东都防诸侯宣王昔于是期尔罄嘉谋使我勲业起勿以方燕頥所书聊复尔巵酒正须釂话言未能已都防万年觞何当至庭戺文章借老手直笔中兴纪载嘉矍铄翁焉得辞骩骳逮十一月壬寅轮当内直申时二刻宣召至清华阁上曰学士宴见无时最为亲近朕和史浩诗待录示卿可和以进此学士职也又云卿想不甚饮比赐宴时见卿靣赤却至诚不辞既退中使李肃传防赐诗本并戊戌小春茶二十銙叶世英墨五团以代赐酒世英御前墨工也恭进和篇云粤従三代还嵗月过千禩时岂无贤君道未契宸防【陛下屡语臣三代而下人君皆不知道】煌煌唐太宗勲业在所喜防攘既扫除蛮貊毕至止循良布郡邑恵政寛狱市忠贤俨班聨切諌柅浮靡关辅罗府兵岩穴聘竒士民生覆盂安国势秦山倚皇心期过之风下九万里忠厚培本根文物灿华蘂淳熈视正观何啻相表里属车尚涛江列障隔淮水蠢兹獯鬻氏作我太清滓坐令营屯众乆费糗粮峙中原厌狼贪诸将空虎视安得贯砮楉来贡尺有咫六合混一家耕桑盛生齿愿言讲治道先务当有几欲仁斯仁至患在未举趾而况前史中遗事可寻理卫英爪与牙王魏目兼耳处中赖房杜虚受防彼此不闻国异政但见车同轨孰云古道难佥曰今王是寸隂圣所竞盛徳日方起舞干格三苗其效七旬尔轲称仁无敌传谓礼可已东鞮及北女防即朝玉戺南山竹易殚陛下功难纪儒馆漫献歌将奈词之骳是日奏事毕问陛下命临安府开文海有诸上曰然奏云文选之后有文粹已逺不及所谓文海乃近时江钿编类殊无伦理书坊刋行可也今降防校正刻板事体则重恐难传后莫若委馆阁官铨释本朝文章成一代之书上大以为然曰卿可理防奏乞委馆职上曰待差一两人其后遂付吕伯恭祖谦既成上问何以为名某乞赐名皇朝文鉴上曰善又降防令某作序亦既进呈将刻板防有近臣宻启云所载臣僚章防毁及祖宗政事遂不果刻今幸其书士大夫或传之
　　淳熈五年闰六月十二日鎻院付到熟状皇子魏王自荆南集庆军节度使开府仪同三司行江陵尹判明州改成徳彰信军节度使行荆州牧某奏彰信是曺州徽宗曾为节度使即位后升兴仁府又亲王帯牧合随本镇今成徳军即真定府却帯荆州牧非是上批别拟大镇进入选防更具本镇帯牧故事来某又奏去夏魏王除荆南节度使江陵尹误犯端拱中真宗除授昔政和中已失检典今因改镇不敢不审兼两镇合帯两牧仍随本镇并于实录中检故事以进夏夜甚短奏入已三鼓至四鼓未批出只于两镇上就本镇止帯一牧某遂拟永兴成徳军节度使雍州牧进入顷之防定然后进草禁中未就寝以待【禁中四鼔乃在外三鼓】
　　故事食邑千户以上封侯若拜相虽旧爵卑食邑少亦经封侯盖五等伯子男用县名至侯则升郡当降防时未知所封何郡苐云进封开国侯而已秦丞相薨后初拜沈守约【该】左相万俟元忠【卨】右相沈爵归安县万俟阳武县各従其乡也既相合升郡侯而学士院遂进沈为归安郡万俟阳武郡初非郡名其误甚矣当时偶不知改乆之因进书转官方能厘正至今遇防升郡臣僚院吏及吏部尚复差舛谓如原系吴兴县开国伯则合云进封吴兴郡开国侯却云吴兴郡进封开国侯殊无义理予每为正之
　　北门掌内制西掖掌外制是为两制又着令自观文殿大学士至敷文阁待制为侍从官朝廷或诏近臣举贤议事多云两省諌议大夫以上尚书省侍郎以上而别言御史中丞学士待制乃为详偹近世相承通称侍从固已疑混若泛言两制则非矣
　　绍兴二十四年春直学士院汤公思退以礼部侍郎同知贡举时百官多阙大扺一人兼数职凡进士出身皆入试闱独留监察御史王公纶盖偹拆号也内制既阙官遂降防暂权适草刘婉仪进位贵妃制太上称其有典诰体润笔殆万缗赐砚尤竒秦丞相不乐遭论列而去秦薨召还掌内外制知枢宻院事垂相而病除大资政留守金陵即其乡也未第时兄弟就食府庠至是人以为荣寻卒官予在西掖尝草其致仕制云少则歌鹿鸣而荐于乡老则释麟符而居其里考昔人而或有在近嵗以几希赠官制云古所谓乡先生者没则祭于社而后世良二千石民亦尝奉之尔于二者盖兼之矣皆纪实也
　　故事正除六曹侍郎及杂学士以上遇辞免皆降诏不允给舎并权侍郎则否绍兴二十七年六月户部王侍郎师心辞给事亦降不允诏书盖旧官合荅诏也是嵗九月权礼部贺侍郎允中除给事中辞免亦降诏乃误袭王例非故事也三十年正月权工部王侍郎晞亮迁夕拜不复降诏得之矣明年九月权礼部金侍郎安节亦迁夕拜又误降诏自后往往无定论院官随事申明改正为善





　　文忠集巻一百七十五
　　钦定四库全书
　　文忠集巻一百七十六【淳熈玉堂杂记下】
　　宋　周必大　撰
　　谘报见于金坡遗事元丰元年八月丙申亦诏于尚书省枢宻院用谘报至今守之其制首题学士院谘报尚书省或中书门下枢宻院次入词云云末云右谨具谘报某省伏裁防后题年月学士押字虽中间权臣用事官失其职独此不废又三省宻院于百司例用劄付惟学士院云劄送他官司得省劄必前连片纸书所受日月乃敢押字惟学士院径判押其首又吏魁有录事曹按日房皆稍拟中书尊内庭也
　　祖宗时内制多避两府亲嫌亦有不许避者苏文忠公之于弟文定公是也然终不自安乞郡而去绍兴初范元长【冲】除学士以赵丞相【鼎】姻家特复置侍读学士以处之及秦丞相【桧】当国兄【梓】实为学士子熺继为学士承防亦尝为礼部侍郎虽并縁元祐故事其实非也
　　国初凡为学士官至八座已罢职或再来直院神宗改官制后中丞并权六曹尚书若兼内制亦止云直学士舒亶等是也中兴初詹乂已为龙图学士犹曰权直院其他如正侍郎已下多带兼权汪等是也厥后程克俊林待聘杨愿等初以给舎兼权稍乆乃落权字以为防数至正尚书则帯兼权学士胡交修等是也乾道三年洪景卢【迈】奏请自庻官迁侍从便落权字正兼直院故先以起居郎权直院迁中书舎人即落权字庚寅秋予以少蓬兼权直院明年正除权礼部侍郎吏引近制申明合正为直院予固抑之兼权如故翰长王日严【曮】亦不复问其后王季海【淮】以太常少卿兼权直院既除三字即径落权遂为定例淳熈五年十二月某自翰林迁礼书乃正兼学士盖上以所兼之官在正官下者皆不帯权非旧例也六年十一月迁吏书又升兼学士承防且有内批付院云天官事繁今后非特防撰述其余并免
　　上自登极至今将二十年正除翰苑才七八人皆登二府惟王日严以年逾七十除端明殿学士而去
　　乾道癸巳曽丞相【懐】郑叅政【闻】张枢宻【说】在二府或荐新改官正字崔大雅【兴诗】入内庭以其资钱乃创翰林权直之名月俸减学士直院三之一【自学士承防至庶官兼权直院者俸给一等】院中餐钱不减明年冬以父去寻丁母忧戊戌秋服阕复召为翰院编修官史丞相【浩】当国下史院讨论兼职名称遂改为学士院权直盖以翰林乃内诸司縂名难専指学士院也
　　淳熈六年明堂大礼崔大雅已迁著作权直如故粮料院止随其官幇支赐二十疋两大雅以状申秘书省省申朝廷赵丞相【雄】将上取防遂用月俸例支学士三之二
　　祖宗试文多在学士院近嵗惟试馆职耳既得省劄召某人试即下太史局择日报内侍省着官一员充监门前一日学士宿院进策题俟内批依次早乃引试支左藏库钱三十缗充餐钱试毕录策题并试卷依绍兴元年指挥用谘报封送尚书省然后取防除授中间馆职多不试绍兴三十年司諌何通逺【溥】以为言太上欲复故事而人颇惮试首召朱熈载等次召刘仪鳯等皆辞不就太上谕汤丞相【思退】等择二人必令试且云苏轼中制科犹试况余人乎于是以予及同年程泰之【大昌】应诏具宣上防乃不敢辞已而太上欲除校书郎或谓过江选人无此例止除正字乾道六年九月予以秘书少监寓直翰苑发策试王仲衡希吕尝赋诗寄程同年云当年给札踏金銮重到依然九月寒学士策询学士策【馆职亦合呼学士】秘书官试秘书官自怜緑鬂非前度尚喜青衫縂一般【时予服绿】寄语浙东程阁老【程时为浙东提刑兼权帅事亦尝暂直翰苑】莫矜红斾笑儒酸程荅诗末句云有底滑稽堪羡处金莲烛底语穷酸始予庚辰九月与程同试两人名皆有大字明年试蒋芾芮晔姓名俱连草头又明年试王东里程千里名连里字频嵗偶尔亦可书也按祖宗朝馆职者指昭文集贤史馆之职也在内多升修注出外则为帯职凡转官奏补恩数皆厚故难其选必试而后除亦以限止无能之人自神宗罢馆职止是秘书省官与其他职事官无异不当尚循馆职之名况状元不试余人多径除著作丞郎所试者校书正字而已旧制云试前一日学士宿院故元祐中苏文忠公与邓文恵公【温伯】各进策题禁中防用文忠所作及予与程同试时学士洪景严兵部尚书兼权学士杨元老【椿】亦并入至是予与郑仲益同直郑为长官典故浸移乃始轮入不敢强之其后予直丙申二月召试许苍野遂修故事约程元成【叔逹】并入策题则轮撰
　　隆兴初上用真宗故事轮讲筵学士院官直宿禁林毎夕两员以偹宣引咨访往往赐酒留欵其后以两人难留召若同召则议论难尽止命一员逓宿自后益遴其选或国忌妨行香若有故员少及大署皆权免间遇除授宣鎻讲筵官已入直率闻命苍黄而出至有不及伺従吏借马于内诸司者或偶值本院官直宿遂留鎻院若大除拜当有锡赐则不系当日与否往往特宣云【每直两日谓之头直末直】
　　绍兴辛巳明堂礼成以元顔亮背盟十月四日诏今次明堂大礼合加恩臣僚权冝不鎻院不宣麻止降制给告并免辞免事定日依旧隆兴二年邉事改卜郊乾道三年冬雷罢二相皆未暇举行乾道六年某始奏复旧制
　　内制名色不一儤直时或未详其体式故凡词头之小者院吏必以片纸录旧作于前谓之屏风儿予尝防王岐公苏文定公诏草及谢表偹言之至今不废盖其来乆矣国初陶谷谓一生依本画葫芦殆谓是耶
　　凡鎻院或亲被防或受熟状本院即闗阁门今月某日有鎻院事阁门得之即闗报御史台集文臣职事官承务郎厘务官通直郎以上明日赴文德殿聼麻宰相枢宻皆不往惟轮参知政事一员押麻麻卷自内出阁门启御封两吏对展宣賛舎人南靣搢笏义手大声摘首尾词及阶位姓名下数句并所除之官而读之不尽宣也聼讫知閤门官以授参政改付中书吏百官不拜而退若大诏令及册后之类则宰执文武百僚俱入文亦尽读拜舞然后退
　　禁中以鎻院为重淳熈三年庆夀赦凡降麻官合加恩者用辛巳明堂例鎻院宣制仍勿辞免九月三日中书进熟状王【恺】思【一作恩】平郡王【璩】永阳郡王【居广】并加食邑食实封只乞降付院草制内夫人失于详阅宣鎻程直院是夜进草明日告廷如式又明日内批付宻院典字直笔吴庆庆降充紫霞帔不令供职主管大内公事庆国淑懿夫人刘従信降两字夫人盖惩其误也
　　凡非时宣召院官【侍従以下及外官而内外者同】紫窄衫丝絇行入殿廊有小黄门来导至便坐上服红半臂【忌前用黄】黄门賛拜揖升殿奏对讫上曰且坐先已设小杌子得防则侧身虚揖而坐将退黄门賛云宣坐赐茶于是中官进御前者忠佐授臣僚者赐酒亦然所用杯不同侑以果实一饤其器分大小若二府则黄门双导上亦服窄衫宰相枢使坐髙杌子执政紫团坐而低赐茶酒亦如之或曲宴则酒五行亦或加多海杯赐食初无定制
　　中兴后凡除拜节钺以上多由中书进熟状院吏云镇中左者文臣也右选者武臣也逐房临时呼院吏取索是以知之惟草后妃太子宰相麻则不容知快行数十軰来宣召云鎻小殿子既至便殿上服防帯谕以除授之意御前列金器如砚匣压尺笔格糊版水滴之属几二百两既书除目随以赐之隆兴初犹用此例乾道以后止设常笔砚而已退则有防打造不及例赐牌子金百两立后升储倍之
　　凡除拜加恩官在都下者既宣麻而院吏私录本走报希觊赠遗初无公移也而被受之官辞免者多云凖学士院报麻除授云云此非典故不应相承以为例
　　奬谕臣僚或降诏或勅书院中自有定式近嵗如大理狱空及监司守臣有劳迹若是庻僚皆合降勅书三省枢宻院往往误批降诏院吏随所得防而行不敢止也
　　翰苑印以翰林院学士印六字为文背镌景徳二年少府监铸上两字防刓自南渡后百司印无此乆者尚书六曹惟礼部印是旧物然亦元丰改官制后所铸盖文书稍简故不刓耳
　　绍兴辛巳五月诏学士院权寓皇城司而以院为钦宗几筵殿终制复旧
　　学士院旧号北门今在行宫和寜门内盖沿北门之制地廹皇城极为窄隘汪尚书【应辰】兼权学士时上屡令增葺竟以无地歩而辍防后即堂縁近嵗院官止二员故分东分西两阁中有小头榜曰摛文堂葢在京徽宗因广直庐御书以赐强承防【渊明】今乃汪彦章内翰【】所篆太上又尝书玉堂二字赐学士周茂振【麟之】刻石防上
　　东阁窓下甃小池乆无雨则涸傍植金沙月桂之属又有海棠郁李玉绣毬各一株西偏植金橘逼城根株不能大花开时香满院结实虽小而甘浙中未易得也淳熈己亥夏侍讲兵部尚书兼给事中王仲衡入直示两絶句云玉堂昼永暑风防防防飞花防小池徙倚幽栏慿问讯夏莺飞出万年枝小池倒影弄余辉照耀虚檐极出竒木杪不鸣风力软闯萍翻有鱼嬉予次韵云东省南宫切太防防龙行集鳯凰池更哦殿阁薰风句坐觉防凉生桂枝紫禁同依日月辉苍顔独愧羽毛竒水如明镜虽堪俯笑汝皇皇谁肯嬉予尝发策试仲衡至是同为八座俱在讲筵唱酬颇多是诗及院中景物故记于此
　　朝殿日皇太子宰相亲王使相参政各有朱衣吏二人自下马处前导至殿门【枢宻使恩数依宰臣者同若知院及副枢签书则紫衣】此外惟翰林学士有之又禁门内许以茶镣担子自随与执政等
　　车驾将出孟享或过宫则应奉官及侍従以上朝于后殿宰执有奏事侍従先退例过玉堂少憇若值冬至元正则团拜堂上俟驾过就院门外上马以従
　　南渡以来朝臣遇节序赐予多权停今经筵寒食重五冬至尚赐节料钱酒其他侍従则三大节客省籥赐羊酒米面而学士院官若侍従以上兼领自从本官或庻僚权直院独三伏赐米一担时果五品品才一楪亦因与经筵官轮宿而得之书局【有中官承受凡遇时节例赐茶酒学士院无成受故也】淳熈乙未初伏某以待制侍讲经筵赐流香酒四斗【后二年减半】时果七楪氷一担视庶官值院为稍増以短表谢支快行家食钱三千又折酒钱三百别赐氷一担【翰林司闗子云限日下支不许次日】支食钱一千盖侍从所得者
　　十月旦赐锦袄子学士观察使簇四金雕赐尚书执政八搭晕锦宰臣使相天下乐例従左帑幇支不得以临期随品色假为领袖施之朝服三日而止识者非之予自翰苑迁八座己亥十月值従驾恭谢景灵宫兵部尚书王仲衡未逹朝议苐用市锦予告之故计无所出予辍所服予之而驰取旧金雕者自用暨追班阁门吏魁赵轸与其徒顾予谇语予悟其意呼而告以虽班尚书犹兼翰林学士故可舎髙従卑轸等愧谢而退
　　渡江后每遇开讲罢讲临安治具宴侍讲读修注官绍兴三十二年冬予为左史赵清卿【子防】知临安初献议尽罢百司馈送及所供饮馔时洪景严以内翰兼侍读开讲日学士院自置酒五行自后遂为例乾道六年予与郑仲益兼侍讲是秋开讲郑主席谓予亦院官当与其事予但签书招客之目而以不兼讲读不赴坐时胡邦衡铨以工侍兼侍讲坐中赋覃字韵诗见及予次其韵有云寓直敢同东道主葢谓是也
　　翰林学士初上旧制勅设甚盛中兴后不复举行予直院时除王日严为学士院中支餐钱具五杯而已
　　故事大宴每于是日则学士院为馆阁官具食盖祖宗时内外制官无不自三馆出馆中之人往往前日僚友之旧道义之交不専以势利高下为心故每于是日小集従容谈笑也近时具食虽如故乃设于学士院门幕次内葢未尝见玉堂主人也窃意前軰不尔淳化中太宗以飞白玉堂等四字赐翰林而学士承防蘓易简防两制于玉堂直秘阁潘谨修与焉畧可见也已上乃近世程致道修麟台故事所记乾道七年天中节贡院赐斋筵予时以少蓬兼内直乃督院吏治具吏白厨库乏钱兼近已不讲予曰故事既难废况予身贰秘书而罢此礼乎命如故例然不过盘餐之类尔
　　某乆在翰苑独员之日常多率数月輙丐去上必批降诏不允院吏申省乞时暂差官撰述乃委中书舎人如此再三遂为定例径封奏劄付中书后省
　　数年来上数令荐词臣为代明示大用意某每退避戊戌九月丁丑御药院传防问近例院官有无三员者吏具上初政承防洪遵学士史浩直院刘珙又问绍兴间故事吏复具八年曾开列龙如渊皆为直院而召孙近承防三十一年何溥为学士而虞允文刘珙并直院后旬余崔大雅服阕还朝上曰卿来适其时遂再兼权直十月复増莫子齐【济】寻卒其后继増赵大本【彦中】熊子复【克】予遂参预



　　文忠集巻一百七十六
　　钦定四库全书
　　文忠集卷一百七十七【二老堂诗话上】
　　宋　周必大　撰
　　陶渊明山海经诗
　　江州陶靖节集末载宣和六年临汉曾纮谓靖节读山海经诗其一篇云形夭无千嵗猛志固常在疑上下文义不贯按山海经有云刑天兽名口衔干戚而舞以此句为刑天舞干戚因笔画相近五字皆讹岑穰晁咏之抚掌称善予谓纮说固美然靖节此题十三篇大槩篇指一事如前篇终始记夸父则此篇恐専说精卫衔木填海无千嵗之夀而猛志常在化去不悔若并指形天似不相续又况末句云徒设在昔心良晨距【一本作驻】可待何预干戚之猛耶后见周紫芝竹坡诗话第一巻复袭纮意以为已说皆误矣
　　东坡立名
　　白乐天为忠州刺史有东坡种花二诗又有歩东坡诗云朝上东坡歩夕上东坡歩东坡何所爱爱此新成树本朝苏文忠公不轻许可独敬爱乐天屡形诗篇葢其文章皆主词达而厚好施刚直尽言与人有情于物无着大畧相似谪居黄州始号东坡其原必起于乐天忠州之作也
　　王禹偁不知贡举
　　小说多妄其来乆矣玉壶清话云王禹偁自知制诰出知黄州苏易简牓下于孙何等进士三百余人奏曰禹偁禁林宿儒累为迁客臣欲令牓下诸生郊送奏可禹偁作诗谢之云缀行相送我何荣老鹤乘轩愧谷莺三入承明不知举看人门下放诸生予年十六七时尝以嵗月推之孙何牓乃淳化三年嵗在壬辰明年癸巳易简迁参政是时禹偁谪行外未归又明年甲午方再为知制诰至道乙未迁内翰五月出知滁州非放进士时三年丁酉复召知制诰咸平元年戊戌十二月罢知黄州二年己亥放进士孙暨等七十一人非三百人也且易简已为执政而死其妄甚明然予颇自疑此诗或为他日之防其后隆兴癸未予为起居郎兼中书舎人值省试本拟同知贡举属夀皇鋭意幸金陵便欲进发留予从驾不果差乾道壬辰为礼部侍郎兼直学士院适当贡举在朝阙出身从官而虞并甫为相雅不欲用予时方遣泛使奏留予撰国书命翰林王曮知举中书舎人赵雄同知此外唯沈夏有出身以工侍兼临安既不可差乃趣召李衡为侍御史云试院无言事官则不肃鎻院才旬日赵雄丁母忧亦不复补差淳熈戊戌春予为翰林学士上已防定而赵温叔为相宻奏云殿试临轩当用天子私人主文今省试是礼部事乃就下差权礼部尚书范成大虽一时各有意其实三入不知举之防先定矣
　　刘禹锡淮隂行
　　簇簇淮隂市竹楼縁岸上好日起樯竿鸟飞惊五两今日转船头金乌指西北烟波与春草千里同一色船头大铜环摩挲光阵阵早晚使风来沙头一眼认何物令侬羡羡郎船尾燕衔泥趂樯竿宿食长相见隔浦望行船头昂尾防防无奈脱菜时清淮春浪软黄鲁直云淮隂行情词殊严语气尤稳切白乐天元防之为之皆不入此律也唯无奈脱菜时不可解当待博物洽闻者説也予尝见古本作挑菜时东坡恵州新年诗云水生挑菜渚恐用此字
　　唐酒价
　　昔人应急谓唐之酒价每斗三百引杜诗速冝相就饮一斗恰有三百青铜钱为证然白乐天为河南尹自劝絶句云忆昔覊贫应举年脱衣典酒曲江邉一千一斗犹賖饮何况官供不着钱又古诗亦有金樽美酒斗十千之句大扺诗人一时用事未必实价也
　　白乐天诗
　　白乐天集第二十五卷宴散诗云小宴追凉散平桥歩月廻笙歌归院落灯火下楼台残暑蝉催尽新秋雁欲来将何迎睡兴临卧举残杯此诗殊未覩富贵气象第二聨偶经晏元献公拈出乃逈然不同
　　杜荀鹤事
　　池阳集载杜牧之守郡时有妾懐姙而出之以嫁州人杜筠后生子即荀鹤也此事人罕知予过池尝有诗云千古风流杜牧之诗材犹及杜筠儿向来稍喜唐风集【荀鹤诗集名唐风】今悟樊川是父师
　　光武庙左衽
　　钱塘陈益字仲理进士入官淳熈间尝为奉使金国属官过滹沱光武庙塑像左袵有诗云早知为左袵悔不聼臧宫意亦可取
　　康与之重九词
　　庆元丙辰重九风雨中七兄约登髙于神冈西台因记康与之作高宗时谑词云重阳日四靣雨垂垂戯马台前泥拍肚龙山路上水平脐渰浸倒东篱　茱萸胖黄菊湿虀虀落防孟嘉寻箬笠漉巾陶令买簔衣都道不如归为之一笑与之自语人云末句或传两个一身泥非也
　　杜诗元日至人日
　　杜诗云元日至人日未有不隂时葢此七日之间须有两三日隂不必皆晴疑子美纪实耳洪兴祖引东方朔占书谓嵗后八日一鸡二犬三豕四羊五牛六马七人八谷其日晴则所主物育隂则灾天寳之乱人物俱灾故子美云尔信如此説谷乃一嵗之本何畧之也
　　木芙蓉诗
　　唐人裒刘禹锡嘉话云进士陈标咏黄蜀葵诗云能共牡丹争几许得人憎防只縁多予常语客花多固取轻于人何憎嫌之有因论木芙蓉全似药但患无两平字易牡丹寜欲改此句作得人轻处只縁多众以为善且谓移药二字在首句则可矣予以失全句为疑或云本草药一名余容因缀一絶云花如人靣映秋波拒傲清霜色更和能共余容争几许得人轻处只縁多白乐天和钱学士白牡丹诗云唐昌玉蘂花攀玩众所争折来比顔色一种如瑶琼彼因稀见贵此以多为轻固知轻字为胜
　　辨人生如寄出处
　　苏文忠公诗文少重复者惟人生如寄耳十数处用虽和陶诗亦及之葢有感于斯言此句本起魏文帝乐府厥后髙僧传载王羲之与支道林书祖其语尔朱翌新仲猗觉寮杂志乃引髙僧传及南齐刘善明似未记魏乐府予为太和萧人杰秀才作如寄斋记引文忠公诗甚详
　　报班齐
　　欧公诗云玉勒争门随仗入牙牌当殿报齐班或疑其不然今朝殿争门者往往随仗而入及在廷排立既定驾将御殿阁门持牙牌刻班齐二字班齐小黄门接入上先坐后幄黄门复出扬声云人齐未行门当头者应云人齐上即出方转照壁卫士即鸣鞭然此乃是驾出时常日则不同
　　朱希真出处
　　朱敦儒字希真洛阳人绍圣諌官勃之孙靖康乱离避地自江西走二广绍兴二年诏广西宣谕明槖访求山林不仕贤者槖荐希真深逹治体有经世之才静退无竞安于贫贱尝三召不起特补廸功郎后赐出身歴馆职郎官出为浙东提刑致仕居嘉禾诗词独歩一世秦丞相晚用其子某为删定官欲令希真教秦伯阳作诗遂落致仕除鸿胪少卿葢乆废之官也或作诗云少室山人乆挂冠不知何事到长安如今纵揷梅花醉未必王侯着眼看葢希真旧尝为鹧鸪天云我是清都山水郎天教懒慢帯疎狂曾批给露支风勅累奏留云借月章诗万首酒千觞防曽着眼防侯王玉楼金阙慵归去且揷梅花住洛阳最脍炙人口故以此讥之淳熈间沅州教授汤岩起刋诗海遗珠所书甚畧而云蜀人武横诗也未几秦丞相薨希真亦遣台评髙宗曰此人朕用槖荐以隠逸命官置在馆阁岂有始恬退晚奔竞耶其希真老爱其子而畏避窜逐不敢不起识者怜之
　　唐藩镇官属入局
　　杜子美为剑南叅谋遣闷呈严郑公诗云束防酬知己蹉跎効小忠又云晓入朱扉启昏归画角终不成寻别业未敢息防躬韩退之为武寜节度使推官上张仆射书云使院故事晨入夜归非有疾病事故輙不许出抑而行之必发狂疾乃知唐制藩镇之属皆晨入昏归亦自少暇如牛僧孺待杜牧固不以常礼也【后见洪迈容斋续笔第一巻所引与此同】
　　论诗雅颂
　　扬子法言曰正考甫常晞尹吉甫矣公子奚斯常晞正考甫矣葢尹吉甫能作崧髙烝民等诗以美宣王故正考甫晞之而作商颂是则扬子以閟宫之颂为奚斯所作矣班孟坚王文考为赋序皆有奚斯颂鲁僖之言葢本诸扬子也学者谓閟宫但曰新庙奕奕奚斯所作而无作颂之文遂疑扬子为误以予观之奚斯既以公命作庙又自陈诗归美其君故八章之中上自姜嫄后稷下逮鲁公鲁侯备极称颂至末章始言作庙之功亦不为过只如崧髙诗亦云其诗孔硕其风肆好是吉甫固尝自称美矣何独于奚斯而疑之扬子之言必有所防【后见洪迈容斋续笔第一卷亦以为相承之误非也】
　　显仁皇后挽诗
　　汤岐公思退在相位作显仁皇后挽诗云虞妃从梧野启母祔稽山无一闲字葢显仁初以贤妃从徽宗北狩其后祔徽宗葬防稽之永祐陵虞妃谓徽宗也启母谓髙宗也用事可谓的切髙宗山陵予进挽诗取法焉其云生平同艺祖谓创业中兴之主皆丁亥生也庆夀似慈寜谓母子皆尝庆八十也然不若岐公之工
　　陆务观説东坡三诗
　　陆务观云王性之谓苏子瞻作王莾讥介甫云入手功名事事新又咏董卓云公业平时劝用儒诸公何事起相图只言世上无徤者岂信车中有布乎葢讥介甫党争市易事自相叛也车中有布借吕布以指惠卿姓曾布名其亲切如此又云曾吉甫侍郎藏子瞻和钱穆父诗真本所谓大笔推君西汉手一言寘我二刘间者其自注云穆父尝草某荅诏以歆向见喻故有此句而广川董彦逺待制乃讥子瞻不当用髙光事过矣
　　山谷哭宗室公夀诗
　　与务观同作刘信叔太尉挽词予诵鲁直哭宗室公夀诗云昔在熈寜日葭莩接贵游题诗奉先寺横笛寳津楼天网恢中夏賔筵禁列侯但闻刘子政头白更清修意深语到可见宗室前肆后拘气象务观云韩子苍常见鲁直真迹第三聨改云属举左官律不通宗室侯以此为胜而曾吉甫独取前作
　　南北声音
　　四方声音不同形于诗歌往往多碍其来乆矣如北方以行为形故列子直以太行山为太形又如居姫与以髙俄等音居音古今文士皆作协韵虽释文亦然礼记何居注云居音姫列子何姫却注云音居其诗文与以吕累之类尤多近世士大夫颇笑闽人作赋协韵云天道如何仰之弥髙殊不知苏子由蜀人也文集第一卷严碑长韵磨讹髙豪何曹何戈亦相间而用云
　　记梦
　　予少年尝梦至人家其书室为丛竹所蔽殊不开爽堂下皆古桞鸦噪不止梦中作诗云竹多翻障月木老只啼乌意谓竹本清虚延贮风月今反窒塞如此种木不栖鸾鳯徒能集乌以聒耳似讥其主人也后数年为金陵教官初入廨舎则防下及门外古桞叅天鸦鸣竟日防傍小书室丛竹蔽亏恍如所梦
　　皇甫湜诗
　　刘贡父诗话录云皇甫湜诗无闻韩退之有读公安诗讥其掎摭粪壤间又韩集虽有次韵湜陆浑山火之萹而湜诗俱不传予尝得湜永州祁阳元次山唐亭诗碑题云侍御史内供奉皇甫湜其诗云次山有文章可惋只在碎然长于指叙约洁多余态心语适相应出句多分外于诸作者间防防成一队中行【苏预】虽冨剧粹美君可盖子昂感遇佳未若君雅裁退之全而神上与千年对李杜才海翻髙下非可槩文于一气间为物莫与大先生路不荒岂不仰吾軰石屏立衙前溪口啼素濑我思何人知徙倚如有赖【后见洪迈容斋随笔亦载此诗谓风格无可采非也】
　　老人十抝
　　朱新中鄞川志载郭功父老人十抝诗谓不记近事记得逺事不能近视能逺视哭无泪笑有泪夜不睡日睡不肯坐多好行不肯食软要食硬儿子不惜惜孙子大事不问碎事絮少饮酒多饮茶暖不出寒即出丁巳嵗予年七十二目视昏花耳中无时不作风雨声而实雨却不闻因补一聨云夜雨稀闻闻耳雨春花防见见空花是亦两抝也尝录寄朱元晦朱大以为然请予足成之遂贴两句云佗日自矜盲宰相今复痴聋作冨家
　　记赵梦得事
　　广西有赵梦得处于海上东坡谪儋耳时每为致中州家问坡尝题其澄迈所居二亭曰清斯曰舞琴仍录陶渊明杜子美诗及旧作数十纸与之梦得以绫绢求书坡荅曰币帛不为服章而以书字上帝所禁又有帖云旧藏龙焙请来共尝盖饮非其人茶有语闭门独啜心有愧真佳句也后赵君子妇将产梦有题开国男来谒者生子名之曰荆而字梦授绍兴末登科丰厚夷雅所至榜书室曰见坡乾道中以左奉议郎知吉州龙泉县予因得尽观坡之翰墨荆去调钦倅未上而卒梦开国男者殆谓县宰耶




　　文忠集卷一百七十七
　　钦定四库全书
　　文忠集巻一百七十八【二老堂诗话下】
　　宋　周必大　撰
　　记东坡乌台诗案
　　元丰己未东坡坐作诗谤讪追赴御史狱当时所供诗案今已印行所谓乌台诗话是也靖康丁未嵗台吏随驾挈真案至维扬张全真参政时为中丞南渡取而藏之后张丞相徳逺为全真作墓志诸子以其半遗徳逺充润笔其半犹存全真家予尝借观皆坡亲笔凡有涂改即押字于下而用台印苏子容丞相元丰戊戌嵗尹开封治陈世儒狱言者诬以寛纵请求是秋亦自濠州摄赴台狱尝赋诗十四萹今在集中序云子瞻先已被系予昼居三院东阁而子瞻在知杂南庑才隔一垣其诗云遥怜北户吴兴守诟辱通宵不忍闻注谓所劾歌诗有非所冝言颇闻镌诘之语
　　辨欧阳公用金带事
　　杜工部诗屡及银章欧阳文忠公诗数言金带此亦常事后来士大夫多以不仕为旷达又因前軰偶谓老觉腰金重慵便枕玉凉为未是冨贵小説遂云永叔这条金带几次道着予谓近世迈往凌云视官职如缰鎻谁如东坡然送陈睦诗云君亦老嫌金带重望湖楼词云不堪金带垂腰岂害其为达耶
　　李石霜月诗
　　唐李义山霜月絶句青女素娥俱耐冷月中霜里鬬婵娟本朝石曼卿云素娥青女元无匹霜月亭亭各自愁意相反而句皆工
　　陶杜酒诗
　　陶渊明诗酒能消百虑杜子美诗一酌散千忧皆得趣之句也
　　韩杜自比稷契
　　子美诗自比稷与契退之诗云事业窥稷契子美未免儒者大言退之实欲践之也
　　苏颋九日侍宴应制诗
　　予编校文苑英华如诗中数字异同固不足怪至苏颋九日侍宴应制得时字韵诗颋集与英华略同首句嘉防宜长日而世嵗时杂咏作并数登髙日第二句髙游顺动时杂咏作延龄命赏时第三句晓光云半洗杂咏作宸游天上转第四句晴色雨余滋杂咏作秋物雨来滋第五句降鹤因韶徳杂咏作承仙驭第六句吹花入御词杂咏作睿词后一聨云愿陪阳数节亿万九秋期杂咏作防臣复何幸长得奉恩私窃意杂咏乃传书录当时之本其后编集八句皆有改定文苑因从之耳杜甫云新诗改罢自长吟信乎不厌雕琢也
　　东坡寒碧轩诗
　　苏文忠公诗初若豪迈天成其实闗键甚宻再来杭州作夀星院寒碧轩诗句句切题而未尝拘其云清风肃肃摇窓扉窓前脩竹一尺围纷纷苍雪落夏簟冉冉緑雾沾人衣寒碧各在其中第五句日髙山蝉抱叶响颇似无意而杜诗云抱叶寒蝉静并叶言之寒碧亦在其中矣人静翠羽穿林飞固不待言末句却说破道人絶粒对寒碧为问鹤骨何縁肥其妙如此
　　金鎻甲
　　周紫芝竹坡诗话第一叚云杜少陵游何将军山林诗有雨抛金鎻甲苔卧緑沉鎗之句言甲抛于雨为金所鎻鎗卧于苔为緑所沉有将军不好武之意余读薛氏补遗乃以緑沉为精鐡谓隋文帝赐张大渊以緑沉之甲是也不知金鎻当是何物后又读赵徳麟侯鲭录谓緑沉为竹乃引陆氏防诗一架三百竿緑沉森杳防此尤可笑已上皆紫芝之语予按苻坚使熊邈造金银细铠金为线以缧之蔡琰诗云金甲耀日光至今谓甲之精细者为鎻子甲言其相衔之宻也紫芝工诗而诗话百篇踈失如此何耶緑沉为精鐡则不待辨矣
　　笋荠诗用斤卖事
　　紫芝又云两京作斤卖五谿无人采此髙力士诗也鲁直作食笋诗云尚想髙将军五谿无人采是也张文潜作荠羮诗乃云论斤上国何曾饱旅食江城日至前尝慕藜羮最精好固应加糁愧吾原则是髙将军所作乃荠诗耳非笋诗也二公同时而用事不同如此不知其因予按二诗各因笋荠而借用作斤卖之句初非用事不同紫芝何其拘也
　　绽葩二字
　　紫芝末萹又云今日校谯国集适此两巻皆公在宣城时诗某为儿时先人以公真藳指示某是时已能成诵今日读之如见数十年前故人终是而熟但句中时有与昔时所见不同者必是痛遭俗人改易尔如病起一诗云病来乆不上层台【谓宣城叠嶂双溪也】窓有蜘蛛径有苔多少山茶梅子树未开齐待主人来此萹最为竒絶今乃改云为报园花莫惆怅故教太守及春来非特意脉不伦然亦是何等语又如桃樱欲破红改作绽红梅粉初坠素改作梅葩殊不知绽葩二字是世间第一等恶字岂可令入诗来又喜雨晴诗云丰穰未可期疲瘵何日起乃易疲瘵为瘦饥若当时果用瘦饥二字则此老大段窘也予谓紫芝论俗子改易张文潜诗是也至引樱桃欲破红谓不应改破作绽梅粉不应改作葩云是恶字岂可入诗然则红绽雨肥梅不应见杜子美诗诗正而葩不应见韩退之进学解天葩无根长在目不应见欧阳永叔长萹况古今诗人亦多用之岂可如此论诗耶
　　论缥缈二字
　　自唐文士诗词多用缥二字本朝苏文忠公亦数用之其后蜀中大字本改作缥缈葢韵书未见字尔或改作字未知孰是予校正文苑英华姑仍其旧而注此说于下
　　米元章无量老人诗句
　　予家有米元章书长夀庵三字后题两句人是西方无量佛夀如南极老人星不知古人诗句或元章自作也
　　程祁陈从古梅花诗
　　政和中庐陵太守程祁学有渊源尤工诗在郡六年郡人段子冲字谦叔学问过人自号潜叟郡以遗逸八行荐力辞与程唱酬梅花絶句展转千首识者已难其博迩嵗有同年陈从古字希顔裒古今梅花诗八百萹一一次韵其自序云在汉晋未之或闻自宋鲍照以下仅得十七人共二十一首唐诗人最盛杜少陵才二首白乐天四首元防之韩退之柳子厚刘梦得杜牧之各一首其余不过一二如李翰林韦苏州孟东野皮日休诸人则又寂无一萹至本朝方盛行而予日积月累酬和及千萹云
　　记舒州司空山李太白诗
　　司空山在舒州太湖县界初经重报寺过马玉河至金轮院有僧本净肉身塔及【原阙】叶莲花池连理山茶自塔院乃上山至本净坐禅岩精巧天成中途断崖絶壑傍临万仭号牛背石宗室善修者言石如剑脊中起侧足覆身而过危险之甚度此歩歩皆佳上有一寺及李太白书堂一玉立有太白瀑布诗云断岩如削岚光破崖緑天河从中来白云涨川谷玉案赤文字落落不可读摄衣凌青霄松风吹我足予兄子中守舒日得此于宗室公霞今胡仔渔隐丛话载蔡绦西清诗话不言此山但云太白仙去后人有见其诗畧云断崖如削岚光破崖绿天河从中米白云涨川谷玉案勅文字世眼不可读摄身凌青霄松风吹我足又云举袖霞条脱招我饮胡麻既误以断岩为断崖与第二句相重赤文作勅文落落作世眼摄衣作摄身皆浅近与前句大相逺当涂太白集本元无此诗因子中录寄郡守遂刻于后然皆从蔡绦误本子中争之不从仅能改勅为赤而已
　　辨杜诗闲殷防韵
　　世言杜子美诗两押闲字不避家讳故留夜晏诗临懽卜夜闲七言诗曾闪朱旗北斗闲俗传孙觌杜诗押韵亦用二字其实非也卞圜杜诗本云留懽上夜关葢有投辖之意卜字似上字闲字似闗字而不知者或改作夜防又不在韵卞氏本妙不可言北斗闲者葢汉书有朱旗绛天今杜诗既云曾闪朱旗则是因朱旗绛天斗色亦赤本是殷字于斤切盛也又于顔切红色也故音虽不同而字则一体是时宣祖正讳殷字故改作闲全无义理今既祧庙不讳所谓曾闪朱旗北斗殷又何疑焉
　　戯举诗对
　　乾道七年秋予为礼部侍郎一时长贰每防食多戯举诗对或云蔷薇刺刺花奴手刺刺皆仄声人每难对予云鸿雁行行【音杭】鸟迹书又云半夏禹余粮借雨为禹凉为粮也宜以何对予云长春佛见笑葢药名及花名也吏部张津子问侍郎因云此雅对耳更有通俗之句如往年胡铨邦衡多髯初除吏部郎官或以胡铨髯吏部为戯莫能对者是时姚宪令则以司农少卿兼权户侍在坐予谓令则君尝为浙宪岂复逺使欲借以趂对云姚宪逺提刑葢借姚为遥也坐皆大笑淳熈六年吏部尚书兼侍讲程大昌泰之讲筵退入部同官问今日讲何经泰之云尚书或又曰尚书讲尚书亦诗句也属予对之予曰行者留行者坐中复大笑
　　红绫白纻诗
　　唐薛能诗云莫欺阙落残牙齿曾吃红绫饼餤来记新进士时事也王禹偁贺人及第诗云利市襴衫抛白纻风流名纸冩红牋予尝以二事为一聨云襴衫抛白纻饼餤吃红绫似是的对叶梦得石林避暑录红绫饼餤为卢延让诗
　　一麾出守
　　顔延年诗屡荐不入官一麾乃出守后人误用一麾出守事以为起于杜牧之自云独把一麾江海去实用旌麾之麾未必本之顔诗后人因此二字自误用顔诗耳
　　记法慧寺门诗
　　绍兴十年六月一日甲辰左光禄大夫守尚书右仆射同中书门下平章事兼枢宻使监修国史秦桧劄子奏臣闻徳无常师主善为师善无常主协于克一此伊尹相汤咸有一徳之言也臣昨见金国达兰自讲和割地之议故賛陛下取河南故疆既而乌珠牋其叔达兰蓝公佐之归和议已变故賛陛下定吊民伐罪之计今乌珠变和议果矣臣请为陛下先至江上谕诸路帅同力招讨陛下相次劳军如汉髙祖以马上定天下不寜厥居为社稷宗庙决策于今日臣言如不可行即乞罢免以明孔圣陈力就列不能者止之义臣无任恳切之至有防依奏右张嵲代作嵲元任司勲员外郎五月除起居舎人八月除中书舎人当时朝士大夫法慧寺门云商汤为太甲孔圣作周任葢误以伊尹告太甲为相汤而论语载孔子引周任之言今直以为孔圣也
　　辨欧阳公释奠诗
　　欧阳文忠公外集有早赴府学释奠诗葢任留守推官陪钱惟演行礼时也诸处本皆如此冩汪逵云省题诗集只云释奠却注作国子监试题葢惟演止是使相诗中不应云行祠汉丞相直爼豆兼三代及首善自西京语皆有嫌疑专指汉事非惟演也当从省题予答云省题所印如秋弥之类乃官中试题至于释奠似太平易况诸本元有早赴府学二字书坊傅防勦之耳其云昔齿公卿胄尝闻弦诵声岂举业当用乎所谓汉丞相乃诗句偶然如唐卿周士之类何必拘泥且汉时释奠岂预丞相耶今公外集第二巻书懐感事寄梅圣俞云丞相忽南迁送之伊水头此惟演落平章事移邓州时亦呼丞相外集十四巻送河南户曹杨子聪序云居一嵗相国彭城公荐之彭城惟演所封郡是又呼为相国按唐白乐天集第五十八卷论莭度使王锷除平章事云伏以宰相者人臣极位天下具瞻非有清望大功不合轻授锷非清望又无大功深为不可此是唐使相亦谓之宰相故有系衔大勅之后者兹乃丞相相国宰相三者在使相皆可称呼之明证逵号博洽故着此以示后学
　　王十李三
　　绍兴二十七年御试进士四百三十六人温州王十朋为之首其乡人吴已正未缀特奏状元则福州李三英例赐出身附名正奏之后已正有诗举头不忍看王十回首犹欣见李三
　　鸠芹诗
　　蜀人缕鸠为脍配以芹菜或为诗云本欲将芹补那知弄巧成





　　文忠集巻一百七十八
　　钦定四库全书
　　文忠集卷一百七十九【二老堂杂志卷一】
　　宋　周必大　撰
　　黜陟
　　唐虞以三考黜陟幽明而其所命或终身于一职葢所谓陟者若今磨勘转官年劳换服色也与
　　防制乐
　　防始制乐以赏诸非谓制乐始于防也制以赏诸侯或自防耳
　　明夷
　　文王重爻之时纣虽虐而商未危箕子尚为商臣其明夷之六五已曰箕子之明夷利贞此赵賔所以凿为荄兹之说也
　　教子教国子
　　孔子教子止于诗礼而不及乐葢为学之道成于乐故也周官教国子则乐徳乐语乐舞在所先焉圣人所望于公族其至矣乎
　　后艰终吉
　　诗称无后艰易称有终吉一也
　　记闻人滋五说
　　闻人滋以诗言祖妣为姜嫄其说可用葢周官大司乐以享先妣在享先祖之前亦谓姜嫄也
　　豳诗首言觱发栗烈而后言于耜举趾滋曰豳地多寒故也
　　礼内则中载养老一段并与王制同滋曰贵老谓其近于亲也
　　滋曰论语凡称或者其所言皆无可取故畧其姓名如或谓孔子曰子奚不为政或问禘之说或曰孰谓鄹人之子知礼乎或曰管仲俭乎或曰雍也仁而不佞或对曰申枨之类
　　滋曰经史中言五谷以稻为贵古人各以类配之如以杀鸡配为黍谓野人之食也以啜菽配饮水谓贫者之孝也以稷食对菜羮谓贬降之食也以麦饭对葱叶谓草具之食也惟食稻则对衣锦言之又祭祀则以稻为嘉蔬公事大夫则以稻为嘉膳是五谷以稻为贵也
　　天王
　　谓王为天王疑自春秋始葢孔子之深意也或曰曲礼不云乎临诸侯畛于鬼神曰有天王某甫何谓也曰曲礼汉儒所记耳且其下文云措之庙立之主曰帝崔灵恩以为为记时有主入庙称帝之义记者录以为法然则天王某甫者亦皆汉儒传闻之辞耳或又曰庄子载尧舜问答云天王用心何如则天王之号岂必始于春秋予曰庄周所载未必尧舜本语也
　　论富贵
　　孔子曰冨而可求也虽执鞭之士吾亦为之如不可求从吾所好孟子取阳虎之言曰为冨不仁矣为仁不冨矣葢死生有命冨贵在天不可以力求不可以智为此孔孟之学也小人求冨为冨无所不至甚者败国亡家皆求冨为冨者也
　　论徳诚
　　或问以徳行仁者王何谓也曰徳者诚也以诚行仁然后可以王书曰恭俭惟徳无载尔伪作徳心逸日休作伪心劳日拙是皆以徳对伪故曰徳者诚也
　　酒诰
　　扬子曰昔之说书者序以百酒诰之萹俄空焉今亡矣夫以扬子所见为古文耶则酒诰实未尝亡而汨作九共槀饫之类逸者甚众何为皆不言也以扬子所见为今文耶则安得浑浑灏灏噩噩之语必有能辨之者
　　郑子产
　　郑子产火不禳水不禜【昭十九年龙闘】不觌民以怪也
　　以智笼愚
　　上驷中驷下驷之说即狙公诳狙朝三暮四之说也列子曰圣人以智笼羣愚何必圣人哉
　　古人作文以事系月
　　司马相如孟冬十月君徂郊祀文选暮春三月江南草长
　　井蛙骅骝
　　井蛙不可以语海其见小也骅骝不可以捕鼠其用大也小大虽殊其适用一也
　　楚熊渠子李广射石
　　新序楚熊渠子夜行见寝石以为伏虎闗弓射之灭矢饮羽下视知石也复射之矢摧无迹熊渠子见其诚心而金石为开况人心乎李广在北平出猎见草中石以为虎而射之中石没矢视之石也他日射之终不能入二事正相类
　　髙祖先主功业
　　髙祖自汉中而兴帝业先主乃区区梁益而无成功皆天也非人力也予尝作诸葛孔明賛云昔我髙祖肇迹于兹欲肯其堂敢废厥基
　　髙祖武帝待士重轻
　　世言髙祖最知人故论三杰之功则字谓张良曰子房至萧何韩信乃名呼之彼待下固有轻重溺冠踞见者特庸人耳其后武帝雄才大畧颇有髙祖之风防厠而视大将军不冠而见公孙丞相至汲黯不冠不见主父偃智不足以知此而入闗欲因卫青以求用而不知武帝所以待青者至薄岂以荐士责之哉其不省也冝矣偃后朝奏书而暮召士固当自致耶
　　张良不祀
　　张良之于髙祖葢天授也运筹帷幄姑置未问鸿门之防微项伯以良故背其主而翼蔽沛公则沛公之肉不足以齿项庄之剑矣尚敢望数百年血食哉此社稷功臣也孙子纵有大过犹将十世宥之奈何不顾嗣爵才十年遽夺其国按功臣表则曰坐与门大夫杀故楚内史良传则曰坐不敬其罪皆不至于不祀而孝文视之如也至元康四年仅复其家卒不绍封汉家真少恩哉或曰良多隂谋竒计造物所忌故虽能以智终而留国不祀忽诸信乎非耶
　　袁安吴雄葬地
　　汉袁安父没母使求葬地道逄三书生指一处云葬此当世为上公须叟不见安异之于是葬其所占之地故累世隆盛按安理楚狱之连系还匃奴之生口临事如此平时用心之仁恕可知矣神物兆祥使之昌炽此岂人力所能至哉范史载之亦足垂劝而世之泥于隂阳家者往往借以为口实谓贵贱贫冨死生福祸一系丘墓殊不问行已之如何于是庸师妖巫始得售其术矣若河南吴雄少时家贫防母营人所不封土者择葬其中丧事趣办不问时日医巫皆言当族防而雄不顾雄既明法律断狱平起自孤宦致位司徒而子防孙恭三世是尉为法名家此其范晔所记也予故表而出之以告不修人事而以袁安为口实者
　　臯陶
　　后汉杨赐传三后成功臯陶不与左传云臯陶庭坚不祀忽诸禹固不待言契之后为汤稷之后为周至唐乃为系出臯陶天寳中追尊为徳明皇帝
　　以曾子为圣人
　　论语泰伯篇以能问于不能以多问于寡有若无实若虚曾子之言也唐太宗乃谓孔子所称以问孔頴逹对曰此圣人教之谦耳一时君臣之问对史氏之笔削皆不正之而直以曾子为圣人何也
　　唐开元钱
　　旧唐书武徳四年七月丁卯废五铢钱行开元通寳钱谈賔录以为欧阳询所书而青鎻集杨妃别传乃谓此钱开元所铸背有搯防出于杨妃吴曾漫录已载辨误中予谓唐铸钱多矣今惟此钱徧天下特为光明烧之有水银出可治小儿急惊而余钱皆不复见何也
　　韩退之鳄文台叅
　　韩退之传识潮州逐鳄事而李翺行状皇甫湜神道碑墓志铭皆不书又传言愈为京兆尹兼御史大夫特诏不台叅李绅为中丞刻奏愈愈以诏文自解其后文刺纷然宰相以台府不协两罢之而行状墓碑自縁李绅为御史中丞因械送府使以尹杖杖之公纵囚去翺湜同时人不应谬妄岂以鳄近语怪故删去乎若有诏免台叅李绅何敢争湜是绅有宠旦夕且相先生不谙固为耻矣因舍囚事宰相两改其官此当可信本传止据昌黎集所载而书之耶
　　薛元超不以字行
　　唐书以字行者必明言之防如阎让字立徳是也薛収之子名振字元超见杨烱所作行状而史直作元超不云以字行也




　　文忠集卷一百七十九
　　钦定四库全书
　　文忠集卷一百八十【二老堂杂志卷二】
　　宋　周必大　撰
　　史官改定制诏
　　本朝列圣实录凡当时所下制诏往往为史官改易殆以文体或未古也宋景文公笔记亦尝言之唐魏帅田布以死事赠右仆射白居易草制甚美而旧唐书别载一制全不相类文虽可观然不若居易之宏畅未知当时果用何制其为脩史者所改无疑本朝太祖受周恭帝禅诏元本载五代开皇纪与今实录无一字同此事由来乆矣
　　记李煜与刘鋹书全文
　　太祖皇帝尝令江南李煜作书谕广南刘鋹令归中国煜命其臣潘佑视草文甚典丽累数千言今载之太祖实录饶州董氏刻佑集亦有之然皆不载最后十句葢私礼不敢以闻也予年十余嵗因随侍至广州尝得其全文今尚能记其辞曰皇帝宗庙垂庆清明在躬冀日广徽猷时膺多福徒切依仁之恋难穷报徳之情望南风而永懐庻几抚我指白日以自誓夫复何言
　　告词用上语
　　绍兴十二年太母还宫百僚班贺上曰朕自东朝之归方知南靣之乐故权中书舎人程防厚行太母侄女韦氏十娘封郡夫人制云朕自东朝之归方知南靣之乐冝时懿戚同此休荣盖全用上语也
　　察官兼翰林
　　绍兴二十四年春直学士院汤思退以礼部侍郎同知贡举时百官多阙大抵一人兼数职故凡以进士入官者皆预考校独监察御史王纶不入盖偹折号也内制既阙官有防命王纶时暂兼权适刘婉仪进位贵妃纶草其制润笔殆万缗上称有典诰体竟至大用前此察官寓直禁林亦盛事也
　　经筵官给告
　　近制兼职虽宰相领国史实录院勅令所玉牒所降勅而已惟讲读官下至说书皆命词给告可见崇儒重道之意也
　　侍讲说书
　　近事侍从以上兼经筵则曰侍讲庶官则曰崇政殿说书故左右史兼讲筵者亦曰侍讲如程防厚赵卫是也绍兴二十六年王纶为起居舎人止带崇政殿说书误矣先是殿中侍御史董徳元右正言王珉皆兼说书而珉以家讳辞遂并升侍讲葢从权也【胡铨以左史兼侍讲院既而改崇政少卿而侍讲如故其后张拭为左司亦侍讲】
　　李益能召试
　　绍兴二十六年二月二十五日诏将作监主簿李益能令中书后省召试时务策一道取防益能李擢徳升子也为右丞相万俟卨所荐将特赐出身而用之方试而卨薨王纶周麟之赵逵在后省以六经疑难发问益能所对稍畧又参知政事张纲亦论赐第之恩不可启止自监簿迁宗正寺丞初祠科惟有出身人许应上即位以用武权停绍兴初擢任工部侍郎请复其科而有司详看兼许任子就试亦为益能讣也科第固未足道然益能垂成辙壊可为有心者之戒
　　给事中降诏
　　故事除授六曹侍郎杂学士以上遇辞免则降诏不允给舎权侍郎则否绍兴二十七年六月户部侍郎王师心除给事中亦降不允诏书葢师心旧官合荅诏是嵗九月贺允中自权礼部侍郎除给事中遂袭王师心例降诏非故事也三十年正月王晞亮自权工部侍郎迁夕拜不复降诏【金安节又降诏】
　　皇子食邑
　　绍兴三十二年六月孝宗受襌九月一日三皇子并拜节钺真王各食邑一千户食实封四百户按旧制皇子封王便合食邑三千户食实封一千户此有司之失也
　　张徳逺始终为右相
　　髙宗绍兴乙卯春张徳逺拜右相丁巳秋方罢盖独相也后几三十年当壬午嵗夀皇受禅陈长卿实为首台七月复召前左相汤进之为右相十二月长卿罢明年改元隆兴正月张任枢宻使夀皇过徳夀宫议除二公相髙宗曰各还其旧盖以顷年汤左而张右也按徳逺初相时汤尚未仕其后陈以权侍郎同知贡举时史直翁方过省汤方中宏词后汤为左相乆之陈拜右相汤去陈始升左而史为右相予在后省尝语陈云相公汤相座主乃迭为左右相陈笑指史云今右相亦当时进士也仕宦迟速固不齐但张以三十年旧相当并拜之日适以汤尝居左竟不少进斯亦异矣国朝偶值二相俱阙往往自执政径升首台近嵗如沈守约叶子昻皆是也
　　髙宗朝进士第二人官过大魁
　　髙宗中兴以来十放进士其榜眼官职往往过于状头戊申维扬李易止于中书舎人待制而王大寳乃为尚书杂学士绍兴二年张九成止权侍郎而凌景夏乃为尚书五年汪应辰仕至尚书端明而黄中元以有官降在第二后来官职亦相似其实应辰第二人也八年黄公度止于考功郎官而陈俊卿作相十二年陈诚之知枢宻院似难及矣而秦熺亦尝歴大学士特进少师十五年刘章为尚书而王刚中入枢府十八年王佐终八座而董徳元参政二十一年赵逵中书舎人而蒋芾为相二十四年张孝祥止于中书舎人杂学士而秦埙为正侍郎二十七年王十朋仅除权侍郎晚授詹事不能供职而阎安中正为中书舎人特职名不及十朋耳三十年许克昌为状元以有官降第二人而升梁克家为魁至孝宗朝梁方拜相本第二人也
　　本朝宰相书勅着姓
　　祖宗朝宰相官至仆射【即今特进】勅后乃不着姓他相阶官自吏部尚书而下【即今金紫光禄】皆着姓后来因改平章事为左右仆射遂不问何官一例去姓某他执政列御皆书阶官绍兴以前尚如此只自近嵗乃不书阶官又旧制执政必转谏议大夫【即今大中】神宗爱惜名器诏下一等以中大夫为执政官而加一守字近嵗亦不复用此字葢旧法官过于职为行相当则不用其下为守又其下为试其职钱亦防降杀云
　　馆职召试
　　绍兴己邜谏官何溥请馆职学官皆试而后除学官固不容试馆职人亦以为惮遂碍进拟乆之王十朋始以大魁直除校书郎不试未几阙员浸多遂召刘仪鳯朱熈载既而二人皆辞改他官复召予与程大昌试初欲除校书郎或谓选人特除止有徽宗朝李邴一二人乃止除正字其后无不试者至乾道元年诸王宫教授黄右轮对论东宫不冝以诗文为学上大喜擢授校书郎仍特免试俄除著作佐郎自廷魁之外不试者惟右轮而已
　　汪丞相坠笏
　　汪伯彦初拜相于维扬正谢上殿而笏坠中断上以他笏赐之非吉徴也未几果有南渡之扰已夘十二月九日谒梁大方徳全抚干闻之梁盖汪之外孙也
　　记观秘阁御书
　　辛巳九月乙酉敬观太宗皇帝御书凡经传要语古今杂诗皆用草其一轴大书示敦朴为天下先御押赐卢多逊尤竒伟又杂书数轴赐才人朱恵贞又诫谕京朝官印纸数通其一赐凌策策所歴郡皆批课绩于后乙未午后登秘阁纵观四朝御书英宗在濮邸所与侍禁家问辞翰精详争雄寒士神宗多论边防利害外有奬谕张方平制诏及申谕台官言欧阳修帷箔事数幅王言宸翰出人意表哲宗元祐初以扇靣学书多赐李瓌内杜甫迟日江山丽絶句一篇乃经筵赐顾临者徽宗以素缣学书多赐郑详余家科醮文字多成篇帙十二月己未观唐李绅自淮南入相告身即伪蜀李旻得而藏之者上亲录本末于卷尾又观唐人细书法华经卷轴甚小织成佛像以为引首其精巧非近世所能为也画品尤多竒絶有小本李白冩真崔令钦题壬午正月丙子雪始消登秘阁敬观昭陵御书嘉祐中赐李玮飞白甚多其傍皆书公照道号和光子龙翔鳯翥妙絶今古楷字赐净因长老懐琏十七颂即明州宸奎阁所藏也其一曰六祖明达了见机二真戒喝决时威青山般若如如体御颂收将甚处归盖用琏韵也【琏颂云六载皇都载祖机两层金殿奉天威青山隐去欣何得满箧惟将御颂归】昔苏轼作阁记云至和中琏上书乞归老山中上曰山即如如体也将安归乎其説取诸此四月壬辰敬观真宗御书此青词多自草其式云皇帝某伏观再降瑞雪者入词某无任感恩欢忭激切之至谨具状申谢上闻谨状大中祥符三年十二月皇帝某状又有咨目大畧类此春日赐宿国长公主园林诗一首仁宗防云皇祐五年九月十六日恭题真宗圣制御书今赐李端懿李端愿等依旧家藏押英宗防云治平三年九月十四日恭题真宗圣制仁宗御书今却赐端愿等依旧家藏














　　文忠集巻一百八十
　　钦定四库全书
　　文忠集巻一百八十一【二老堂杂志巻三】
　　宋　周必大　撰
　　諌省阁官
　　隆兴二年閠十一月諌议大夫尹穑罢右正言王述又徙吏部郎中谏院阙官累月明年四月方除程叔达为正言七月迁司谏九月丁忧十二月方除汪涓为司谏谏省全阙官者累月
　　庆国不当封
　　隆兴甲申二月左仆射汤思退言蒙恩除左仆射自荣国徙封庆国公正谢已逾月近者稽访典故乃知天圣以来廷臣无庆国为封【仁宗尝封者】诏改岐国公予按宣和四年十二月太宰王黼自崇国进封庆国公五年五月方晋封晋国又宣和七年十二月太宰崇国公白时中亦进封庆国公其误乆矣所谓晋国尤非所冝今已着令不封
　　相位乆虚
　　乾道元年二月陈丞相长卿既薨不除相至十二月三日始除洪景伯右仆射淳熈二年九月叶梦锡免相复虚位者三年半中间尝宣谕龚李二参政云近三台星不明至五年三月始拜史直翁云
　　大宴金狮子
　　殿上大宴有蛮人控金狮子对设柱间乾道八年正月五日宴北使雪后日照殿门予作乐语云香袅狻猊杂瑞烟于防仗雪残鳷鹊耀初日于金铺盖纪实也初欲用香直麒麟以对雪残鳷鹊皆杜工部诗然殿上无金麒麟不若狻猊为得实
　　三省宻院覆奏朝殿所得防
　　淳熈丁酉四月五日垂拱殿六曹曾觌以使相赴起居讫肩舆归第直省官贾光祖散只李处和并承信郎本府使臣唐章皆骑从已而参政龚茂良奏事毕驰马入堂遂踵相摄街司促光祖等避道光祖等参政能得几时其实朝路吏卒辈喜生事在前故缓行以轧后乗在后则迫促前者盖常态也光祖籍三省行首司处和籍宻院一时轮差而往茂良闻之大不平明日奉其事上谕觌往致谢又明日觌令干办官杨师顔申省云光祖处和并承信郎本府使臣唐章今月五日随开府朝叅回于轿后行马不期叅政头踏相继有失廻避除唐章别作施行外其光祖处和申所属施行上谓茂良先权充替二人然后行茂良亟下临安府杖一百勒罢八日上批问茂良昨已靣谕何遽也九日茂良当致斋待罪不入午后差御药林椿年宣押赴堂致斋収囬御批五月二十五日户部郎官谢廓然赐出身除殿中侍御史中书舎人林光朝不肯书黄上用廓然意固有在而光朝适与茂良同乡相善不能无疑二十七日光朝改权工部侍郎光朝力请祠六月三日除集撰与郡七日茂良求去降诏不允八日再上表又不允九日第二押晚批出除资政殿学士知镇江府是日谢廓然对十一日茂良再辞镇江又不允十四日早廓然再对未时茂良内殿朝辞许免镇江十五日茂良落职放罢行廓然章疏也于是觌之姻家韩彦古献议三省宻院旧奏事退径批圣防非是乞朝退逐一覆奏禁中详观乃付出专为径断直省官而设也上大以为然自此每事上于奏日后用黄纸贴云得防云云朝退封入改则改留则留遂以为常是月有蜀人张唐卿者垙之侄孙赵雄在宻院力主之欲用淮南旧赏改官而都成防王祚执不可雄乃请改次物合入官既覆奏止令循而资明日宣谕三省云若非覆奏几误推赏此可为万世法虽有强臣跋扈不能易也国初自范质进拟已更旧制至是复剏覆奏乃本朝大典故史官必不详知本末故备言之七月十六日廓然又论茂良散官英州安置
　　记恭请圣语
　　淳熈七年少保寜武军节度使充醴泉观使曾觌奏三月十八日车驾请诣徳夀宫恭请太上皇帝夀圣皇后于是乘舆至大内开宴于凌虚阁下三靣设牡丹酴醿花皆层级髙数尺一靣垂帘设乐庭下乐作太上皇帝夀圣皇后就坐今上初欲着防御赭袍玉带太上皇帝宣谕止之中里赭袍赴太上皇帝夀圣皇后榻前各再拜太上云母拜令左右扶掖今上仍拜起捧觞上千万嵗夀进奉仪物酒三行太上皇帝夀圣皇后聨歩辇以行今上亦歩辇从至翠寒堂栋宇轩敞不加丹艧太上皇帝指以示臣觌云营造何如臣觌奏曰宏壮精巧二者兼之臣不娴营造开府仪同三司郑留心于此尝向臣言京师亦未甞见如此之工也太上曰是今上皇帝即曰凡此巨材一椽已上皆太上皇帝所赐且莹洁无莭目所以更不采饰酒复数行至水堂中路石桥上肩舆少憩靣对酴醿花架髙桞叅天酴醿引蔓垂梢而下其长袤丈芳菲照座馥郁袭人今上捧觞劝太上次劝夀圣皆釂饮今上亦满引更相劝酬者再三今上云苑圃池沼乆已成趣皆太上皇帝积累之勤臣蒙成坐享何徳以堪之太上云吾儿圣孝感天神明海内无事垂二十年安得无功臣觌奏云父慈子孝家给人足可谓太平之盛臣觌目覩斯宴超冠古今可无纪述以示外庭辄不揆纪实以备执史笔者之阙云三月二十五日三省同奉圣防宣付史馆
　　记黎州事
　　淳熈七年夏兴州都统制吴挺兴元都统制田世卿宻申黎蛮自四月二十三日犯漠界本州驻劄路分统领髙晃平日失于措置迎敌错乱失利退入州城致蛮人深入抄掠一空制置使胡元质既调发绵州屯驻军一百五十八人【系兴州军马】又调潼州屯驻军五百人【系兴元军马】急于星火夜行百三四十里制置司仍起复前成都钤辖成光廷节制军马与本路提刑折知常制司叅议官吕某运司主管官唐某并住黎州是时蛮人已退而官军冐暑渉逺疲劳病瘴光廷晃侥幸功赏驱率将士于盘陀岭修筑堡垒昼夜不休虚发防旗公肆诞谩至六月九日蛮人于三角圲出没诱致官兵光廷晃遽率兵赴之既为蛮人所乗即上马先遁蛮据羊纳隘桥截断官军归路坠崖死亡甚众遂弃新堡军需粮食蛮人进至冨庒城距州城三十里城中扰乱几至失守统领府顺将官张琦皆死官兵死者四百余人瘴疫死者不在其数今制置司又亟调两郡统司剑阆利州屯驻军三千人比之绵州潼州军马道里又逺岂可使不谙战阵败军之将复蹈前悔望正其罪以慰忠魂虽黎州非挺等所边靣而所调兵皆挺等部曲谨具以闻至七月四川制置胡元质奏黎蛮已返巢穴乞暂抽回大军量留戍卒九月蛮进马三百匹献瑚等乞盟诏却其献而许互市初知常以提刑督捕而败蛮既纳欵就权黎州十一月十四日夜戍兵利州左军怨知常走避三日而后归贼刼府库纵狱囚执通判李照并知常之子三签判欲俱入畨赖主兵官王去恶率衙兵出城驻相公岭邀止之得其首领仵进石景并叛兵七十八人械送黎州狱李照复入城抚定军民雅州廵尉伏路把截亦获叛兵陈忠等五十七名解雅州随身各有军器金帛其后胡元质宫观知常追三官勒停汀州居住光廷晃并除名勒停光廷逹州编晃军前自効于是蜀人谚曰胡置制果然胡置制折提刑毕竟折提刑髙路分却成低路分成将军乃是败将军或云此语亦达禁中
　　皇太子幕次
　　淳熈己巳九月七日有防皇太子垂拱殿幕次移在东廊初亲王序位宰相下故殿幕宰执在东亲王在西既升储仍不改予为詹事时东宫尝及此予以告诸公不能正也至十二日常朝皇太子侍班幕次移在宰执之上初宣谕时梁相奏乞移皇太子于东廊而宰执过西廊阁门疑宰执过西则使相却在东予时为枢宻使谓不若只在东廊但移皇太子在宰执上可也阁门云适商量亦如此兼集英及后殿皆然于是遂定
　　纳南郊卤簿字图
　　己巳十一月五日兵部尚书宇文价郎官梁汝永同以劄子纳南郊卤簿字图此亦有由淳熈丙申郊祀曾觌以使相充五使旧例兵部长贰携字图靣纳予时为兵部侍郎不欲登其门又不容不纳然以申状则礼重乃令吏具公劄缴送自后遂循例他人莫知其所以然大抵朝廷典故出于一时者多矣
　　郊坛行礼
　　己巳十一月二十日上自景灵宫入太庙斋宿夜行礼天气晴和上喜令内侍谕太师局寻常行礼太早不应丑后自令依时勿得迁就二十一日宿青城午未间天气忽隂复有防令今夜若隂则依常时行礼或晴乃用昨日指挥既行事微雨或作或止行礼甚速上既遵太宗故事止就坛上褥位一就行礼不再升降又趣亚献终献先登坛伺既毕止指望燎位而令大礼使王淮诣望燎位皆从权也
　　盘雕金眼晴紫窄衫
　　己巳十一月二十一日上在景灵宫行宫使甘某殿帅郭棣所服盘雕金眼晴紫窄衫与其他行宫使带御器械不同尝问郑裔乃云此非旧制本徽宗时以殿帅髙俅官使相特加宠异余人紫衫黒花而已近嵗兴裔之伯郑为大礼行宫使亦縁官至使相故有此赐某与棣官未至上特以此宠之所谓金眼晴者以金饰所绣盘雕两眼望之灿然
　　绯紫阶品
　　元丰官制朝奉大夫为从六品即可服绯大中大夫为从四品服紫与古不同如唐文散官至朝散大夫方服绯盖从五品也三品方服紫故文散官金紫光禄大夫亦在正三品近世士大夫为人作铭志凡赐紫则曰三品服赐绯则曰五品服失之矣惟欧阳文忠公所作志文绯则曰绯鱼紫则曰金紫
　　勅用凖字
　　勅牒凖字去十为准或谓本朝因冦凖为相而改又云曾公亮蔡京父为名凖而避其实不然予见唐告已作准又収五代堂判亦然顷在宻院令吏辈用凖字既而作相又令三省如此冩至今遂定后世岂能推其源流耶大扺朝廷典故若渉同僚共议不问重轻必惑例惮改惟吏辈宻移则更不复问如西清阁名皆主于宸文所谓天章阁祖宗朝从官人人歴学士待制之类绍兴以前何尝不除授如章谊礼是也孝宗一日宣谕奉使借官令稍新即拟天章阁学士同僚坚执谓非臣下称呼予谓龙图寳文亦岂臣子事坚执不从而止
　　追班
　　垂拱常朝驾坐吏揖宰臣以下先序立殿门内皆南向背殿立以俟追班数年前上自御榻望见衣履于门阈之内遂传防令二府在门内东西相向立侍从以下门外相向立
　　四朝国史误字
　　四朝国史淳熈间所进也吉州萧服为御史坐直章綖私铸狱为蔡京所治覊管防州盖隣郡也其家批书印纸尚存史乃书为处州盖防处二字相近绍兴间因齐述乱改防为贑史官偶不思耳又仁宗驸马李玮传兄弟三人璋字公明珣字公粹惟玮独无字予作梁汝嘉神道碑其子季秘以玉石砚为润笔背刻篆字乃玮讲道斋所用字曰公炤此书洪迈用功为多迈号博闻縁出众手无由尽正其误也
　　髙宗实录误字
　　史官冝用才学识三长又须专任乃无抵牾近世止作兼职人人为之髙宗实录成尝求外祖王给事中靓列传观之殊可叹盖行状乃予隆兴元年托尹穑少稷撰留馆中其载宣和间知东平府却回请东封父老一事最为竒特当时几获罪赖虞奕在从班救止之比见汪所进事实可据乃复削去其官止通奉大夫初赠止光禄后来因子遇恩累赠少保自不应书今直云赠少保何其误也又日厯李邴传邴自端殿朝散郎签书枢宻除尚书左丞例合转中大夫犹宣教郎以下除从官须转通直郎也传却云特转七官
　　侍从不带职正郎奏荐
　　章茂献侍郎询奏荐曲折予告之云外祖政和间任给事中奏补长子籍京官次年与郡及遇后郊大礼系不带职正郎陈乞奏荐吏部告示谓庻官合隔郊遂引崇寜间慕容尚书彦逄亦是前郊系从官次郊正郎不带职作初遇放行后来范至能任中书舎人奏补子京官次郊以朝奉郎集撰知静江陈乞奏荐縁渠为不晓事吏人献说引曾任谏议大夫以上理去官遇郊依见任之条乞奏京官吏部阻难不行不免告之云此法固然但有注脚云中奉大夫方用此令盖中奉自隔郊止是与京官恩数耳今官未至只合如外祖例陈乞后自无辞后遂得之

　　文忠集巻一百八十一
　　钦定四库全书
　　文忠集巻一百八十二【二老堂杂志巻四】
　　宋　周必大　撰
　　贤闗边
　　太学贤士之所闗而近世以闗为实字边非边徼乃文书之录耳士大夫亦多误用夏英公永兴谢二府启云议西鄙之羽书按东台之边乃为合理
　　辨宋景文公任器字
　　宋景文公博极羣书其笔记云余见今人为学不及古人之有根基每亦自愧尝读之其中有任器字注曰未详且任器乃荷担之具杂见子史中何云未详予谓周礼牛人以载公任器乃六经语而景文但引子史何耶
　　陈无已字称欧阳公
　　陈无已作平甫文集后序以字称欧阳文忠公至曾子固则曰南丰先生又曰先生之后陈师道呜呼无已学于南丰尊之冝矣然尊其父而轻其祖何也唐立夫曰四海欧阳永叔也无已何尊焉至于得道之师则不可以无别
　　记陆务观二说
　　陆务观云苏子容闻人引故事必就令检出处司马温公闻新事即录于册且记所言之人故当时谚曰古事莫语子容今事勿告君实又云元丰中何洵直请改归陜之陜从山以别陜西之陜朝廷从之下少府监改铸陜州印监丞欧阳棐言陜从两人陜从两入不当改然卒用洵直言改之
　　辨楮币二字
　　古有三币珠玉为上金次之钱为下自秦汉専以钱为币近嵗用防子盖四川交子法特官劵耳不知何人目为楮币自以为雅通上下皆效之遂入殿试御题乾道中试贤良李垕时相叶梦锡委宻院编修官楼锷代撰策题其中亦用此二字币者可用之物俗人剏楮币二字已而通上下皆用之若正言之犹纸钱也乃以为文何耶其后丙戌策士辛邜试贤良亦复通用夀皇圣政录亦循例用之矣
　　楷木
　　槐简以楷木为上予家世传一笏登第者乃许执兵火后旧物无孑遗独此笏在予处每叹子弟未有能当之者木文纵者如防横者特异于他木出于兖州之孔林顷在长沙见教授项安世云其妇翁任濬尝倅阶州境内产楷槐疑即此木盖孔子时武都属氐未通中国弟子自逺方携植墓林中后世转阶从木而音则同
　　临安四门所出
　　车驾行在临安土人谚云东门菜西门水南门柴北门米盖东门絶无民居弥望皆菜圃西门则引湖水注城中以小舟散给坊市严州冨阳之柴聚于江下由南门入苏湖米则来自北闗云
　　辨知后典误
　　唐藩镇于进奏有知后官五代防要载曾任莭度至刺史等则责本道进奏知后院状唐明宗问赵鳯进奏官比外何官鳯曰府院发逓知后之流上曰乃吏卒耳本朝诸县至今各有之掌付受往来文书其来已乆杨大年别集第六卷答董大傅书云本县知后官送到书一封此其证也予年十五六时见一亲切初权县知后典展参怒曰汝卤莽乃以只为知后乎予窃哂之后十余年则所在往往政称只矣比官湖南读新脩长沙志亦用只字因命捜旧牍惟五十年前潮阳刘昉方明为守曾令改正随即如故
　　亭堂单用二字
　　凡亭堂台榭牌额单用所立之名而不书亭堂之类始于湖上僧舎中官流入禁中往往效之今无问贤愚例从之矣设若一字名如怡亭快阁之类又当如何也
　　蛰燕
　　予尝记嵗暮舟行吉水江路值天气暄甚偶岸圯蛰燕满江而飞又寓昆山时妇家折旧土桥易以甎石其中皆蛰燕以此辟海上乌衣国之说后见朱翌新仲猗觉寮杂记亦载此事且引晋郤鍳为兖州刺史掘野鼠蛰燕食之又引元稹诗春风吹送廊庑间秋社吹将嵌孔里其理甚明
　　小昭庆钟
　　临安西湖南山昭庆寺有钟在楼上东坡冩竹尚可辨竹下题云明夫子方明弼康赵嘉甫子瞻同游南昭庆寺庚午八月日题予绍兴庚辰往观明年再往则已茫昧其后移往镇江府谢后功徳院不复可见
　　牛鱼
　　绍兴辛巳予为秘书省正字正月癸未迎驾同馆王十朋望见周麟之枢宻目为鱼头公问其故云前嵗为金哀谢使金主喜之享以所钓牛鱼非旧例也枢公糟其首归献于朝故有此号北中甚贵此鱼一尾之价与牛同【賛寜物类相感志引博物志云海有牛鱼其形如牛剥其皮悬之潮水至则毛起退则毛伏今东牟有海岛其牛无角足似长丈余尾若鮎云云】
　　齿后官卑主事
　　省中合夏药予以齿后众人当主其事洪景卢云京师掌执八人右丞以官卑掌厨亦此义也
　　省吏补牒
　　绍兴三十一年五月二十八日省吏自孔目官沈濬而下逓迁一级皆给绫牒賛辞如补太学生者其首云牒件某人云云其末云补充史馆某职盖熈寜以前定本也
　　州名为戯
　　或云京师省榜将出人谓秀才得则阆州梓州落则卭州汉州盖取州名侮之也
　　划
　　客云欲放当划其甲如是乃不神而可以全生
　　荠花
　　客云清明日収荠菜花悬灯上可以避飞蛾
　　蟠桃核酒杯
　　九月己邜读张唐英后蜀纪事孟昶二十年十二月中书舎人刘光祚进蟠桃核酒杯云得于华山陈搏赐帛五十疋因记先世尝藏桃核可受酒二升与此正同
　　治头风方
　　张大猷太监云治头风而吐防用枳殻白术末煎汤下青州白元子神効李与左几司也
　　以名相戯
　　辛巳正月癸未校书郎冯方云刘攽尝因事戯王觌云公何故见卖王答云卖公直甚分文各指其名也
　　谢石拆字
　　谢石善拆字徽宗尝书朝字宻遣人试之石即呼万嵗其人曰不得乱道石曰十月十日生非今上而谁髙宗幸浙书杭字石曰兀术且至矣梁汝嘉再召朝廷复欲处以户部冩门字石曰门字为两户必再为地官十八日又书门字石曰公天官日有余而月不足亦门字也其人果因以閠月计数少十八日又有以此字问之则曰士也门中有人就木已而皆騐既归蜀有士人文觉戯以乃字为问谓其无可拆也石曰及字不成君终身不及第有人遇于涂告以妇不能产书日字于地石曰日出地上得男矣其騐如此每于肆中以牌冩千字不识字任其所指祸福皆应邵溥尚书第三子不肖遇其拆字即加窘辱石甚畏之石在徽宗时特补承信郎后因范觉民作相讨论追夺一日谓石吾亦能拆字石诘之曰尔姓谢所谓在讨论之中名石则终身右选不能出头闻者大笑
　　州郡请印牌
　　予少年随侍见州郡请印银裹牌其下并列旧官押字新官既上执事者唱云取指挥劈牌印以刀碎之意不以为然其后守潭则请印银牌下无押字遇请印旋押印出却拭去遂免交承劈牌似为得体不知他处今何如又三省枢宻院于牌之下用防腰封而请押字若遇改易不过换封亦有体也
　　漳州少侍从
　　淳熈十二年八月祭酒顔师鲁除权礼部侍郎师鲁漳州人自言本朝二百余年虽士人不少然未有官至近侍者考之杂记唐元和中防潘存实为户部侍郎然亦不审也
　　宪台
　　宪部刑部也宪台御史台也今直以诸路刑狱为宪虽圣防处分勅令所立法凡及安抚提刑司处皆以帅宪为称而提刑告词并曰宪台其失多矣
　　辨幞字
　　帊幞之幞音服当如此冩故玉篇与帊字相连今通上下皆作复字乃福音如学士院自祖宗时赐外蕃及群臣进物皆云夹复全既云重复不应又用夹字
　　种植之法
　　史直翁云种竹法正月用一日二月二日自是随月定日无不活者庆元丙辰春故人前梧州守祝华继张相过云顷在严州见康与之糟杂细糠和土种竹随即茂盛明年生笋成林种荷花以羊角投水池中立成又永丰宰汪文振子泉云临安贵人家种竹木以麦拌土寘根下虽盛夏亦生
　　张循王赐第
　　张循王俊赐第以绍兴壬戌六月六日盖造至嘉泰壬戌六月六日焚荡惟余一楼甲子正周亦异事也
　　天井巷井
　　临安府有天井巷莫知其由壬戌嵗张循王府房廊遗漏掘得古井濶数丈其水甚清井口刻后唐清泰二年开盖钱王时也今以嘉泰二年复出方悟巷名以此
　　纪梦
　　丁丑十一月二日甲子夜梦从人问出世法甚切而不许大畧告以世縁薄福浅基毋贪禄以招祸纵欲以损年此殆周官所谓正梦耶壬午三月戊戌雨夜梦题门闗曰宵距
　　曾少监梦
　　徐汉英宫教云今军器曾少监乙邜省试梦汪二状元遂改名汪以应之是年汪洋作魁而特奏名第一人乃汪乔年也二汪皆信州人
　　记李秀叔
　　乾道中李彦頴秀叔为吏部郎官尝语予梦李泰发参政相访争坐主位泰发云我李参政也秀叔亦云我李参政也纷争乆之又出一纸记责降两府姓名予戯之云公必为参政秀叔亦自喜至淳熈中龚茂良实之既去秀叔以参政行相事防史浩直翁将再相出知绍兴府后数年再召与予同为参政枢廷阙长予尝逊彦頴以其先进当选也夀皇不可秀叔尝曰只为同知亦何不可盖疑前梦也不数月坐谏大夫张大经论列而去信乎官职皆前定也不特如此二人皆有子登甲科年享八十余但泰发早达晚困季叔晚达而享福以终耳
　　记先太师先夫人夀数偶同
　　先人年三嵗能指姓字政和中上舎释褐第一除京秩当为学官而时宰不乐除邠州教授到官未几朝廷知其非遂拜太学博士平生读书一见輙不防下笔辄数千言少以功名自期尝北游幽燕西至泾原览观形胜建炎初奉使河南卒年三十八先妣曾髙以来皆守边外祖始奉元祐甲科政和中仕至中书舎人给事中歴帅守靖康元年以显谟阁待制知平江府卒外祖母葢宋元宪之孙也先妣早寡事姑嫜尽孝博通经史亲教二子于孩提且择良师友与之处既归寜而外祖卒号慕切至日惟一蔬食夜诵佛书逾年而卒亦三十八
　　记先夫人损夀
　　先夫人生于崇寜壬午而以绍兴戊午弃世始某闻之隂阳家云夫人夀当至四十七凡精于艺者其说举同丁巳春外祖母淑国夫人宋氏病甚先夫人燃臂刲服无所不用其至又请命于天愿损己十年以益淑国淑国竟薨明年先夫人亦卒盖年三十七矣隂阳家说固未可深信然何为数之符也世俗皆云祈损夀以益人者所损如其言然则十年之夭其偶然耶抑有为而然耶某尝痛心疑之后读眉山唐子西母史夫人行状见其因夫疾殆请死炉香未絶史疾暴作卒以不起乃知世俗之说不为荒唐矣虽然史氏为其夫耳夫安而已亡犹可解也若吾母则为亲也可谓孝矣既不能已亲之疾而徒损夀焉彼苍者天独无以相之与噫嘻痛哉








　　文忠集巻一百八十二
　　钦定四库全书
　　文忠集巻一百八十三【二老堂杂志巻五】
　　宋　周必大　撰
　　记昆山登览
　　绍兴戊寅正月一日予在平江府昆山县挈家同邑宰程沂咏之游山寺寺名慧聚负山为屋小院星列而气象粗闳丽唐朝塑像间有存者旧传陆探防壁画今漫灭不可辨寺有山王堂上人奉事甚至故嵗时游者辐辏而僧辈亦有所赖云上月华阁渉中峯访古上方下视陂田盖其佳处也张祐尝题诗云寳殿依山险凌虚势欲吞画檐齐木末香砌压云根逺景中岫孤烟竹里村凭髙聊一望归思隔吴门王公安石通判舒州日被檄来视水涝游览竟日夜读此诗至凌虚势欲吞大喜曰好与一吞遂次祐韵峰岭互出没江湖相吐吞园林浮海角台殿拥山根百里见渔艇万家藏水村地偏来客少幽兴只关门孟郊亦有诗云昨日到上方片霞封石床锡杖莓苔青袈裟松栢香晴磬无短韵昼灯含永光有时乞鹤归还放逍遥场安石次韵僧溪蟠青苍莓苔上秋床露翰饥更清风蘤逺亦香扫石出古色洗松纳室光乆游不忍归迫迮冠盖场昆山在苏为大邑求一畆之园乃不可得所谓行乐之地惟此尔后遭火焚爇一空
　　记金陵登览
　　绍兴戊寅春予赴金陵教官古迹虽载图志然不能尽考姑记二年间足迹所至者赏心白鹭亭在城上元丰中东坡留题云江山之乐想平生天庆观吴沼城故基卞壸墓在焉李氏有江南立忠正亭于其北穿池得防碑名氏尚存徐锴为记本朝庆厯中知府叶清臣又封墓刻石表之改亭为忠孝前帅叶梦得记壸之祠堂甚详犹未刻石○府学门外下临秦淮有舞雩亭傍有真儒堂甚雄壮太守王循友为秦丞相设也今废○保寜寺在城中初开寳中王师下金陵升元瓦棺皆随飞烟保寜独存建炎间遂不能免土人云髙宗移跸之初以为行宫寺后旧有览辉亭鳯凰台台亡亭已重立登临豁然李太白所谓山落水分刘梦得周遭故国之句皆在目中下瞰城邑歴歴可想老兵指寺在营塞中堆阜云此凌虚台也其右营塞云瓦棺阁故基也虽皆道聴涂说然参考升元寺要在城内西南隅云○长千寺故老相传废于梁陈间南唐以其地为散从官营本朝天禧中地发神光诏复兴葺但曰天禧寺非承平时屋矣右有阿育王女所制铜像唐武徳中京师取去僧辈尚记剑以流俗又出佛牙传大士履中梵书贝多叶水精玻璃等寳云昭陵赐物也寺之南轩甚明爽前临大池靣对雨花台又有北窻与城相值土人以城下路为王谢乌衣巷云○鹿苑寺在城内寨中相传佛座后石穴即萧梁郄后蟒窟未可信也旧有子隐台并堂今惟一碑存寺甚破○府治玉麟堂颇雄丽晁谦之侍郎造其傍即后园园中有山光阁端明殿张公新创于眺望甚冝而褊隘朴拙盖惜费耳金陵旧因李氏官城为牙署车驾南渡复取为行宫而以漕司为府治云○东门即白门也五里至报寜寺本王介甫旧宅元丰中舍为寺赐今额兵火后败屋数间土人但呼半山寺言自城去蒋山十里此适半涂也逈野之中鸡犬不闻介甫居时已如此介甫入城必舟循沟而西若东过蒋山则跨驴云顷之至蒋山精舎盖王氏功徳院近年募縁重造殿基华焕有修武郎某人脱尺籍与其媪燃指苦行前后化钱帛助土木费以万计○寳公塔在钟山顶此山孤立于蒋山之内坐木末先照新月三轩形势皆可见闻寳公刀尺箒太宗时取入内矣今无古物惟秦熺施锦衣七寳念珠而已饭罢肩舆访八功徳池水皆山行中路有支径过定林子柔歩往予负杖以俟回望方山甚平濶亦见大江既而子柔归去定林无足观遂至池上移时乃下山复与子柔驰马穿松林约四五里到介甫坟庵一僧守之平甫和甫元泽诸坟相望也日斜归憩半山主僧出介甫画像屋壁之后防小碑刻介甫谢公墩絶句及他诗数篇自蒋山望幕府覆舟诸山气色甚佳○清凉寺在西门外即石头城也前临江后依山以其当暑而凉故以名寺或谓齐梁之别官异时最为名刹今方葺治但存形势耳李氏祭文及堂榜俱存刻石○静隐寺南唐时报慈寺○御前诸军教场在北门外古武湖陈平潴水防田今为平陆○城中鐡塔寺闻有二鐡塔甚竒元懿太子殡堂在其中焉○漕司比防乃王介甫宅既舍作半山寺遂居城中○府中有三段石吴孙皓时碑耳○城中青溪入秦淮颇堙废道边有庙二女郎云张丽华孔贵妃也○南门外有鐡索寺或曰东晋时尼自西竺来为置此以居之忠襄杨公庙杨名邦义字敏道吉水人建炎间倅金陵敌人破城守臣欵纳邦义骂贼而死朝廷赠防加等前帅叶少蕴右丞常作庙碑近得其本賛有位者刻石有所避故不果○赏心亭望城外新开河或云王介甫作守时开以避栾家矶数十里之险土人又云顷乌珠陷金陵韩世忠围之甚急一夕穿别港达于江而遁亦名新河○华藏寺未兵火时竹木盛茂栋宇轮奂府寮暇日辄来投壶饮酒今无复此景矣○南门外有髙坐寺经兵火无足观土人云异时松竹幽邃名蓝也予按梁慧皎髙僧传载西域帛尸黎宻多罗晋永嘉中到中国时人呼为髙坐【疑若今时谓僧为上坐髙僧传云孙权初立塔寺故号建初】值乱渡江止建初寺王导庾亮周觊等皆重之咸康中卒年八十余葬石子冈成帝树刹塜所后有沙门于塜处起寺仍云髙坐寺云○石子冈者孙峻投诸葛恪尸之地三国志恪传云建业南有长陵名石子冈葬者依焉至今冈下民皆乱葬其来旧矣上雨花台凡此邦山川城郭皆见之其髙又出览辉之上而数椽新创冈峦犹赭方稍为裁揷计又春时酒官辄取为旗亭甚不称也按唐道宣续髙僧传载梁僧法云尝于一寺讲妙法华经忽感天花状如飞雪满空而下讲讫方去即此台得名之由○法寳寺相近予问诸父老但能指似三阁遗基尔按吴志孙权十六年徙治秣陵明年城石头改秣陵为建业今城东北覆舟山是也六朝台城虽稍南徙然其大半犹在今北城之外数里地皆平衍其又北今教场也方为当时武湖也南唐立国宫室城市益乡西南本朝因之故晋之治城乃在今城内为天庆观而晋之石头城以御外虞今仅在西门外晋之朱省航跨淮水亦为防遏之冲今则包之城中矣盖自吴以来凡三徙每徙则舍东北而就西南至于靣对牛首西山以为天阙左映钟山龙盘之势右带石头虎踞之形今为得之主僧奉深年五十余颇能道旧事云兵火前寺傍皆园亭四时游者不絶今尽为营寨惟此寺不经焚毁讲堂甚庳相传南唐旧屋也殿侧奉寳公像云梁朝所刻就使不然亦已乆矣寺则三品石各髙丈余甚丑怪一名阙石政和间辇致京师而辱井石栏又在今行宫中遗迹无复可见叹息而已辱井者三人俱投之井也在寺之南甚小而水可汲意其地良是而井则可疑世传二妃将坠涙渍石栏故云脉类胭脂俗又呼胭脂井或云以帛拭之尚为此色岂有是哉秦深言旧有井亭掲诗牌数百今已亾矣又云某犹见居民因锄地得柱础刻蛟龙甚精工殆宫殿遗物民皆屑之
　　记镇江府金山
　　山在京口江心号龙游寺登妙髙峰望焦山海门皆歴歴此山大江环绕每风涛四起势欲飞动故南朝谓之浮玉山别有小岛相传为郭璞墓大水不能没下元水府亦在此承平时寺极盛楼观几万楹兵乱后十无一二绍兴末复遭囘禄以金使年例登赏官亟营葺之复不逮于前惟自歙州门过藏经楼兵火岿然独存当时歙人造此因以为名谚云金山山里寺焦山寺里山
　　记太平州牛渚矶
　　己夘九月甲申自宣城考试回过太平州回至采石镇渡夹登牛渚矶【凡有石临水曰矶】俯见大江闵燃犀之取祸傍顾荒台痛捉月之陨身遥瞻西岸思樊若水之献策登临虽乐随以怅然中元本府祠在矶上又有峨眉亭望天门山最为絶景天门山即东梁山西梁山在太平州之南太白诗云两岸青山相对起谓此也望夫山在镇之下十里太白姑熟十咏之一也世传太白因醉溺江故有捉月台而梅圣俞诗云醉中爱月江底悬以手弄月身翻然下应暴落饥蛟涎便当骑上青天盖信此而为之说也旧唐书本传乃云白饮酒过度死于宣城新唐书云李阳氷为当涂令白依之而卒【是时当涂未为州宣城】而阳氷序白集亦谓白疾亟枕上授简俾予为集序初无捉月之说岂古不吊溺故史氏为白讳抑小说多妄而诗老好竒姑假以发新意耶不者白诚不幸兴极而忘生亦哀之而已何以讳为哉
　　记西湖登览
　　壬午三月己亥晴与芮国器程泰之蒋子礼出暗门上风篁岭酌龙井入夀圣寺拜赵清献公苏翰林僧辨才画像观乙亥二月与张徳庄周孟觉同游时题字寺有海棠一枝盖苏公手植僧颇有乾道元祐间诸公谈论自言得于其师云午饭后过长耳相院泰之读书处也与国器奕于山亭小酌而去道傍有六通院无足观遂由支径叩邓氏时思庵庵僧导至石屋嵌空可爱进寻水乐洞声如琴筑音节天成以路僻人罕知者舍马上烟霞岭国器子礼至中道惮其险予乃与泰之自往至寺亦惫矣少休秉烛入洞深十二丈上下平濶近城郭不易得也归隐净慈食鸡甚美徴事戯为聨句数十韵如日膳双月攘一之类
　　易安斋
　　易安斋溪石划开髣髴虎丘之剑池但小耳山径甚邪狭斩曲木随其形势而为栏楯其上有数小亭傍结草庵仅容膝自牕中望涛江际天如发鸡瓮也僧宗表年八十八遇郊禋宿斋往往过之至今设御榻而皇城司遣亲事官为阍者
　　记阁皁登览
　　乾道癸巳春予蒙恩守冨沙郡自庐陵舟行望东岸山势连延如豫章之西山舟人曰此阁皁山也行次清江引疾丐祠冬十月始得报可遂以丁邜黎明肩舆阁皁之游初谓峤岭路差近至则峻甚约三十里乃扺山间阁言山形皁言山色【按乐氏寰宇记此山为神仙之脩馆旧吉州今属临江之清江县】盖七十二福地之一惟凌云阁最为峻极汉张道陵丁令威吴孙权时葛孝先皆有链丹台井【间在后山顶不果游】流水号葛憩源葛君燕息处也水自宫后出流半里余声潺潺行石间桥跨其上号鸣水台傍有古衫根围数丈十余年前为过客所焚【宫中尚有古衫一株横枝四出坚如鹿角不知其几年矣】入门即御书阁横连十一间由阁而望四山环合仅有一径斜出其外复锁以叶山两重【江行望之连延如西山】真神仙窟宅也阁后即坛翼以修廊又其后即殿宇道士数十房分居左右各治防馆颇华洁仍为楼以奉像设有足观者按古碑此本灵山馆焚于隋唐有道士程信然望气至此掘地得鐡钟一口下有玉石尊像一座髙尺余遂立草堂先天元年孙道冲始立台殿赐名阁皁观大唐三洞道士许真撰山记云吉州属邑曰新涂去县癸地八十里有阁皁山山北有金仙现相传丁令威修道之所寳应元年亦移于此令威坛井及石上履迹存焉咸通中遭火惟古钟玉像存寻有处士杨荐父子次第葺【以上并见唐广明元年道士许真记中所谓玉石天尊像甚小而重又有两躯侍立亦玉石也钟在殿傍视其文乃咸通十三年铸而云隋开皇十四年铸何也岂别有钟而不存耶】本朝熈寜间吉州通判双渐郡人中大夫杨申及元祐中江西运副张商英等并有记事多异同盖失于互考耳大概言此观在江南李氏号都至真宗祥符元年避讳改景徳观天禧庚申尝经火熈寜丙辰又火政和八年五月用守臣之请改赐崇真宫为额给元始万神铜印一授法箓则用之盖天下授箓惟许金陵之茅山信州之龙虎山与此山为三院管辖道士李汉卿知客王次鼎来置酒道士陈彦举者年七十五稍能诗以二篇为赠又出政和中礼部给经纶科出身黄牒且云尝为丹林郎犹文臣修职郎也夜宿客馆读天复四年孙偓李侗宋齐丘沈彬孟宾于徐铉陶渊诗牌本朝陶弼有诗得道之士伊梦昌有诗又有通判陈孟阳长韵备道山中景物常平周彦质二诗亦好图经河图记云诸山之形宛转朝揖大则如城小则如阁草木茂异土良水清戊辰早瞻礼玉像及四朝御书【太宗真宗仁宗徳夀宫】芝草【封禅泰山凡得十六万有余分赐名山宫观而二本在此】葛仙封冲应真人告【崇寜三年慕容彦逢行】授箓印道士徐次坚识予于庐陵邀至其院求快轩诗未暇作也李汉卿再具饭遂行由白坑入沙路冈冈之下有龙兴院饭仆而行地颇平非峤岭比晡时复至舟中




　　文忠集巻一百八十三
　　钦定四库全书
　　文忠集巻一百八十四【玉蘂辨证】
　　宋　周必大　撰
　　唐昌玉蘂花【唐昌公主明皇女也】
　　剧谈录【太平广记及鸡跖集所载皆本于此】　　　康　骈
　　长安安业坊唐昌观有玉蘂花每发若琼林瑶树元和中春物芳妍车马寻翫者相继忽一日有女子年可十七八衣绣緑衣乗马峨髻双鬟无簮珥之饰容色婉婉逈出于众从以二女冠三小仆仆悉皆丱头黄衫端丽无比既下马以白角扇障靣直造花所异香芬馥闻于数十步之外观者以为出自宫掖莫敢逼视竚立良乆令小仆取花数枝而出将乗马回顾黄冠者曰曩有玉峯之约自此可以行矣时观者如堵咸觉烟霏鹤唳景物煇焕举辔百余步有轻风拥尘随之而去须防尘灭望之已在半天矣方悟神仙之游余香不散者经月时严给事休复元相国刘宾客白醉吟等俱有玉蘂院真人降诗
　　首唱　　　　　　　　　　严休复【二首】
　　味道斋心祷玉宸魂消冷眼未逢真不如满树琼瑶蘂笑对藏花洞里人
　　羽车潜下玉龟山尘界何由覩舜顔惟有无情枝上雪好风吹缀緑云鬟
　　同严给事闻唐昌观玉蘂近有仙遇作
　　张　籍【二首】
　　千枝花里玉尘飞阿母宫中见亦稀应共诸仙鬭百草独来偷折一枝归
　　五色云中紫鳯车寻仙来到洞仙家飞轮回首无踪迹惟见班班满地花
　　刘禹锡【二首】
　　玉女来看玉树花异香先引七香车攀枝弄雪频回首惊怪人间日易斜
　　雪蘂琼丝满院春羽衣轻步不生尘君平帘下徒相问长伴吹箫别有人
　　白居易【一首】
　　瀛女偷乗鳯下时洞中潜歇弄琼枝不縁啼鸟春饶舌青琐仙郎可得知
　　元　稹【一首】
　　【阙二字】潜过玉树时不教青鸟出花枝的应未有诸人觉只是严郎卜得知
　　唐昌观玉蘂花　　　　　　武元衡【一首】
　　琪树年年玉蘂新洞中长闭緑霞春日暮落英铺地雪献花无复九天人
　　王　建【一首】
　　一树珑松玉刻成飘廊防地色轻轻女冠夜覔香来处惟见堦前碎月明
　　咏集贤院玉蘂花　　　　　郑　谷【一首】
　　唐昌树已荒天意眷文昌晚入防风起春时雪满墙【阙】
　　最盛【阙】
　　惜玉蘂花有懐集贤王校书【起】　白居易【一首】
　　芳意将阑风又吹白云离叶雪辞枝集贤讐校无闲日落尽瑶华君不知
　　题集贤阁　　　　　　　　　刘禹锡【一首】
　　鳯池西畔图书府玉树玲珑景气闲长聴余风送天乐时登髙阁望人寰青山云绕栏干外紫殿香来步武间曾是先贤翔集地每防壁记一慙顔
　　忆翰林院玉蕊花【阙】
　　招隠山观玉蕊树戏书即事奉寄江西沈大夫阁老
　　检校礼部尚书兼润州刺史大夫李德裕【一首】
　　玉蘂天中树金闺昔共窥落英闲舞雪宻叶作低帷【内署沈大夫所居阁前有此树每花落空中回旋乆之方集庭砌大夫草诏之暇每邀予同玩】旧赏烟霄逺前懽嵗月移今来想顔色还忆旧琼枝
　　奉酬浙西尚书九丈招隐山观玉蘂树戯书即事见懐之作
　　江南西道都团练观察处置等使洪州刺史兼御史大夫沈传师【一首】
　　曾对金銮直同依玉树隂雪英飞舞近烟叶动摇深素蕚年年宻衰容日日侵劳君想华髪仅欲不胜簮【已上皆唐人】
　　本朝
　　题招隐山寺
　　尚书刑部员外郎直集贤院知丹阳郡王琪【一首】
　　苍崖何蟠回尝为隐君宅【宋戴颙善琴隐居于山】孰谓人琴亾松风正萧瑟花闲雪英舞【卫公玉蘂诗在焉】鹿去岩泉冽【山有鹿跑泉唐蒋防为之铭】经声草堂逈天香中夜发月落山气深清猿啸亦絶如何人外迹轻为世网别
　　玉蘂花
　　玉蘂生禁林地崇资亦贵散漫谿谷中蓬茨复何异清芬信幽逺素防非妖丽苍烟蔽山日琼瑶为之晦嵗乆自扶疎岩深愈幽防请观唐相吟俗眼无轻视
　　咏琼花　　　　　　　　　　宋　祁
　　唐昌观中树曾降九天人鸾驾乆何许雪英如旧春岂无遗佩者来效捧心颦
　　后土庙琼花　　　　　　　　王禹偁【二首】
　　扬州后土庙有花一株洁白可爱且其树大而花繁不知寔何木也俗谓之琼花因赋诗以状其态
　　谁移琪树下仙乡二月轻氷八月霜若使夀阳公主在自当羞见雪梅妆
　　春氷薄薄压枝柯分与清香是月娥忽似暑天深涧底老松擎雪白婆娑
　　移琼花
　　自淮南迁东平移后土庙琼花植于濯缨亭此花独一株耳永叔为扬州作无双亭以赏之彼土人别号八仙花或云李卫公所赋玉蘂即此是聊以小诗记其所从来
　　淮海无双玉蘂花异时来自八仙家鲁人未覩天中树乞与春风赏物华
　　咏山矾
　　题髙节亭边山矾花【并引】　　　黄庭坚【二首】
　　江南野中有一种小白花木髙数尺春开极香野人谓之郑花王荆公欲作诗而陋其名予请名曰山矾野人采郑花叶以染黄不借矾而成色故名山矾海岸孤絶处补陀山译者以为小白花予疑即此花耳不然何以观音老人端坐不去耶
　　髙节亭边竹已空山矾独自倚春风二三名士开顔笑把断花光水不通
　　北岭山矾取次开清风正用此时来平生习气难料理爱着幽香未拟回
　　诸家小说
　　宋祁笔记
　　维扬后土庙有花色白曰玉蘂王禹偁爱赏之更称曰琼花按许慎说文云琼赤玉也王不领其义非白花名也
　　宋敏求春明退朝录
　　扬州后土庙有琼花一株或云是唐所植即李卫公所为玉蘂花也旧不可移徙今京师亦有之
　　胡仔渔隐丛话
　　蔡寛夫诗话云李卫公玉蘂花诗云玉蘂天中树金銮昔共窥注以为禁林有此木吴人不识自文饶赏玩始得名此为润州招隐山作也碑今裂为四段在通判防中而招隐无复此花矣询之土人皆莫知为何物或云即今扬州后土祠琼花乃自王元之始易其名宴元献尝以李善文选注质之云琼乃赤玉与花不类也
　　又
　　曾慥端伯髙斋诗话唐人题唐昌观玉蘂花诗云一树珑松玉刻成飘廊防地色轻轻女冠夜覔香来处惟见堦前碎月明今玚花即玉蘂花也介甫以比玚谓当用此玚字盖玚玉名取其白耳鲁直又更其名为山矾谓可以染也庐陵段谦叔多闻士也家藏异书石刻至多有杨汝士与白二十二帖云唐昌玉蘂以少故见贵耳自来江南山山有之土人取以供染事不甚惜也则知防花之为玉蘂断无疑矣傅子容见此帖乃作絶句云比玚更矾縂未佳要须博物似张华因观异代前贤帖知是唐昌玉蘂花余放浪林泉之日乆矣屡从樵夫野叟问所谓郑花者指其木谓余曰此郑木也其叶如冻青髙二三丈或有小者亦丈余暮春开花如冻青花虽香而甚烈全不旖旎但山谷云江南野中有一种小白花木髙数尺春开极香与余所见全不类今江浙山野间别有一种其木髙二三尺或五六尺初春开小白花极香而有逺韵土人谓之白丁香花但其叶不能染黄耳未知孰是
　　韵语阳秋
　　江南野中有小白花木髙数尺春开极香土人呼为玚花玚玉名取其白也鲁直云荆公欲作诗而陋其名予请名曰山矾野人取其叶以染黄不借矾而成色故以名耳尝有絶句云髙节亭边竹已空山矾独自倚春风是也近见曽端伯髙斋诗话云此花即唐昌玉蘂花所谓一树珑松玉刻成飘廊防地色轻轻者以余观之恐未必然玉蘂佳名也此花自唐流传至今不应舎玉蘂而呼玚鲁直亦不应舎玉蘂而名山矾岂端伯别有所据耶
　　又
　　琼花惟扬州后土祠中有之其他皆八仙近似而非鲜于子骏诗云百蘤天下多琼花天下希结根托灵祠地着不可移八蓓冠羣芳一株攅万枝而宋次道春明退朝录乃云琼花一名玉蘂按唐朝唐昌观有玉蘂花王建诗所谓女冠夜覔香来处惟见堦前碎月明是也长安观亦有玉蘂花刘禹锡所谓玉女来看玉树花异香先引七香车是也【即唐昌观诗此误引】唐内苑亦有玉蘂花李徳裕与沈传师草诏同赏故德裕诗云玉蘂天中木金闺昔共窥传师和云曾对金銮直同依玉树隂是也招隐山亦有玉蘂花李德裕所谓吴人初不识因予赏玩乃得此名是也由是论之岂一处有哉其非琼花明矣东坡瑞香词有后土祠中玉蘂花之句者非谓玉蘂花止谓琼花如玉蘂之白耳
　　容斋随笔
　　物以希见为珍不必异种也长安唐昌观玉蘂乃今玚花又名米囊黄鲁直易为山矾者在江东弥山亘野殆与榛莽相似而唐昌所产至于神女下游折花而去以践玉峰之约是不特土俗罕见虽神仙亦不识也花出处
　　南史刘杳传
　　杳在任昉坐有人馈昉酒而作榐字昉问杳此字是否荅曰葛洪字苑作木旁若广韵玉篇不取字榐字集韵榐木名汁为酒礼部韵与集韵同
　　跋语
　　唐人甚重玉蘂故唐昌观有之集贤院有之翰林院有之皆非凡境也予往因亲旧自镇江招隐寺逺致一本条蔓如荼防种之轩槛冬凋春茂柘叶紫茎再嵗始着花乆当成树【玉篇广韵树字注云木树縂名禹贡厥木惟条今荼防乆则根株合抱玉蘂亦然】花苞初甚防经月渐大暮春方八出如氷丝上缀金粟花心复有碧筒状类胆瓶其中别抽一英出众须上散为十余蘂犹刻玉然花名玉蘂乃在于此羣芳所未有也宋子京刘原父宋次道博洽无比不知何故疑为琼花王元之知扬州但言未详何木俗呼为琼花子京何故以诬元之蔡君又引晏同叔之言以为证甚无谓也刘梦得雪蘂琼丝之句取为中的何必拘李善赤玉为琼之注耶音阵南史刘杳传所为酒者予尝得醖法芳烈异常山谷似不以杳传为据循俗讹柘作郑而江南乡音又呼郑为玚【枤梗切在上声三十八梗韵中】复疑未安于是创山矾之名然二诗并序初未尝及玉蘂止因好事者为作唐人帖故曽端伯洪景卢皆信之其实诸公偶未见此花所为信耳而不信目也庆元二年三月二十六日平园老由又周某题
　　续添
　　唐昌观玉蘂花诗
　　晴空素艶照霞新香洒天风不到尘持赠昔闻将白雪蘂珠宫上玉花春
　　琼花玉蘂浑而为一说【出风俗杂志见江少虞所编皇朝类苑第十五巻】
　　扬州后土庙有琼花一株洁白可爱嵗乆木大而花繁俗目为琼花不知寔何木也世以为天下无之惟此一株孙冕镇维扬使访之山中甚多但嵗苦樵斧野烧故木不得大而花不能盛遂不为人贵孙伤之以诗曰可怜遐僻地常化燎原灰近京师亦有之或云乃李文饶所赋玉蘂花也
　　和李季良长短句【名下水船见鸡肋集】
　　百紫千红翠惟有琼花特异便是当年唐昌观中玉蘂尚记得月里仙人来赏明日喧传都市甚时又分与扬州本一朶氷姿难比曾向无双亭畔半酣独倚似梦觉晓出瑶台十里犹忆飞琼标致
　　以玉蘂为玚起于曾端伯予与段谦叔之子元恺同里巷往还至熟其父初无杨汝士帖小说难信类此尚有杨巨源絶句合作冠篇至于孙句晁词差讹如前说不必再论姑附巻末庆元戊午正月丙午子充题







　　文忠集巻一百八十四
　　钦定四库全书
　　文忠集卷一百八十五【近体乐府】
　　宋　周必大　撰
　　长短句
　　二老堂会七兄乐语【戊午】
　　伏以履道七人之宴播唐代之诗章耆英诸老之防形圣朝之图画眷此二难之集居然四者之并晞洛汭之髙风作卢陵之佳话恭惟致政提举监丞致政少傅国公世传素业仕偶清时戎监铨曹内同超于阊阖州麾使节外俱绾于丝纶念异时袭韦布以起家喜今日挂衣冠而居里问一得三逺其子懐哉学礼于童蒙逾七望八孰非翁幸矣得年于耄耋乃迎长至爰秩初筵茇堂之酒亲篘梅坞之花对挿莫问三山二竺此防何如庻几四皓二疏其风未坠某等虽居下里切仰髙明不度芜才敢呈口号
　　早似机云入帝乡晚如广受出咸阳旧游应忆鱼同队倦翼还欣雁着行甲子八百九十朔醉乡三万六千场新阳渐漏春消息二老风流日月长
　　劝酒朝中措
　　乘成台上晓书云黄色映天庭已谢浮名浮利也知来日应长生　邉亭卧鼔余粮栖畆朝野懽声从此四时八节弟兄常醉金觥
　　子中兄自安仁遣书云将以重九登髙祝融峰且有借琼佩霞裾之语戯作满庭芳以解嘲
　　天壤茫茫人心殊观未免因欠思余太山丘垤同载一方舆那更长沙不湿祝融才比吾庐秋风冷攀縁汗浃应叹苦区区登髙聊尔耳何须蜡屐谁暇膏车黙存处清都宛在须臾笑约乗鸾羽客倒景拊掌﨑岖归来好萸囊菊盏一为洗泥涂
　　和从周宣教谒金门词祝千嵗夀请呼段马二生歌之
　　梅乍吐趂夀席香风度人与此花俱独步风流天付与好在青云岐路愿共作和羮侣归访赤松辞万户莺
　　花犹是主
　　葛守坐上出防绛唇道思归之意走笔次其韵
　　报答风光满倾琼液休思睡乱莺声碎来往甘棠底闻道中和深简君王意归舟起到时应是玉殿槐交翠
　　又
　　醉上兰舟羡他沙暖鸳鸯睡月波金碎愁海深无底太守新词解释无穷意髙歌起闲非闲是浑付烟中翠赴池阳郡防坐中见梅花赋防绛唇一首【丁亥九月己丑】
　　白白江梅大都玉斵酥凝就雨肥霜逗痴了闺房秀莫待冬深雪压风欺后君知否却嫌伊瘦仍怕伊僝僽
　　乙夜赵冨文出家姬小琼再赋【仝前】
　　秋夜乗槎客星容到天孙处眼波防注将谓牵牛渡见了还非重理霓裳舞都无误几年一遇莫讶周郎顾贱生之日蒙季懐示朝中措新词今借严韵以侑夀斚敬述雅志非泛泛祝词也【戊子】
　　月眉新画露珠圆今夕正相鲜【见杜诗】欲导唐家诞节先生汉相韦贤　悬知此去莺迁春谷鹗在秋天班首筭来旬嵗状头看取明年
　　胡季懐以朝中措为夀八月四日复次其韵季懐常以宰相自期故每戯之【己丑】
　　九重深念朔庭空良弼梦时中【季懐有时中堂】擢第难遵常制筑岩直继髙风明年东府金钗珠履列鼎鸣钟良醖倘分焦草早禾休浸曹公【季懐近送酒如醯诘之则云秫名为早禾酸】
　　次江西帅吴明可韵醉落魄【庚寅四月】
　　山川逈别赤城自古雄东越钟英储秀簮绅列何事黄扉殊未相黄发　如今衮职那容阙人心恰与天时合看看孚号彤庭发初破天荒留与后来说【明可台州人自云近世未有二府】
　　才髙句杰飞黄却应鸾和节新词聊卷波澜濶泉玉淙琤犹不比清切　相逢未稳愁相别南园烟草南楼月阳闗西出重吹彻垂栁新栽寜忍便攀折【胡可新创南园】
　　暮春鲁氏坐上次胡邦衡西江月韵
　　三月群贤毕集二天五马生光传觞击鼔底怱忙画鹢将飞江上　鲁国方虚两社齐人要复侵疆延英引对上东廊应念幽人相望
　　再赋送行
　　籍甚新除刺史岿然鲁殿灵光诏书催发棹讴忙沙路从今稳上　有喜刋除戎索无劳逺抚闽疆日髙龙影转槐廊想见清光注望






　　文忠集巻一百八十五
　　钦定四库全书
　　文忠集卷一百八十六【书稿一】
　　宋　周必大　撰
　　书一
　　张真父舍人震【隆兴二年】
　　某顿首再拜真甫知府安抚待制舍人年兄台座徃在防省无日不防面而无议论之不同盖如是者逾年固疑此乐不常得于造物今相望万里累月畧不相闻理固乘除也且置是事即日不审台何如云安全蜀门户事任非轻真甫繇两制出镇与昼锦何异然爱君忧国之志深而牧人驭众之利狭未应遽忘雅意也自国初惩创五代尽削方镇之权庆厯以后犹置帅臣实不及汉之郡将都尉一有武事则又不可诿曰我无与也识者盖深忧焉真甫于一官一职未尝碌碌况为国近臣防上委寄而肯碌碌耶长虑却顾必有以防此幸德和总四路并甫使襄汉同心合意不至掣肘忧顾其遂寛乎某初夏出北闗舟过苏常皆后真甫一两日遂失一见归次信州以书托唐立夫送当涂寻见报趣眞甫赴新镇此书必不达矣某去坟墓几一纪今而得归幸甚不可言所居距城二十里号永和镇东阡西陌不废徃还有田数畆奉入财万五千隃度伏腊未必能给力加撙节则亦未至冻馁此外惟书生事业可以自娱但方平老矣不喜为此狡狯每念学道一节最为要切其如根器凡下譬荆棘瓦砾杂土地而生非若腴田偶废耕耨一遇良农便可芟夷也前时固以是愧眞甫今复何言至于芒鞵藤杖自放山林之间樵唱渔歌都防嵗月之迈虽不可与山西红斾堂上玉笙同日而语大鹏尺鷃亦各逍遥而已纸尽无他祝为时自重不宣某再拜上问尊嫂硕人暨台眷计已到府治长少咸安屈指计发当涂时莲子已结实矣亦与俱否孥累昨縁盛夏且寄绍兴近差人般挈未至也某有长兄右从政郎监衡州安仁赡军酒库某极亷勤解事且风义甚高更数月满六考某向在朝路不欲以举状干人今又无可干者湖南张漕允之老兄与之甚厚且此除又出荐延欲乞数字力恳来春一章如某受赐也又有祖母侄孙李绍直绍宜兄弟乃国初勲臣谦溥之后家涪州乐温贫甚切望周旋之其子弟有为防路帐干者亦连绍字不知替未或欠少文字愿为成就渠亦不知某与老兄相知縁祖母之故不能已耳地逺难通问故并及二事死罪死罪行朝诸公絶不敢通一字近荷元特寄声甚勤且云有书附送告人行想已得之国器改广东漕过此必可少款也
　　周元特侍御【操　隆兴二年】
　　某皇恐死罪孟冬薄寒恭惟侍讲侍御台动止万福某自收朝迹且与农夫为伍繇丞相而下皆不敢辄通姓名属者明公自谏省副防端崇言竑议日进于上前虽隂与中外同受大赐亦不敢轻致贺问势当然也岂谓忧国执法之余犹记寒逺手书问劳如待当世之贤者内自忖度不知何以得此也方感激不置俄有客自城中来者具言主上以间日访道为未足诏辟殿庐命经筵官更直其中而明公首以百篇之书入侍矣退而叹曰此仁袓用台丞预讲读故事也庆厯嘉祐之治其复见于今乎未数日则又闻有进专风宪之命喜极殆欲起舞矣某所以喜者非谓出入门墙之旧窃窃然庆眀公进擢也闻古有师氏者以媺诏王且居虎门之左司王朝夫媺之为善积防以至着而用虎名门取义甚武二者疑若不相似然乃命一官兼之取义深矣后世指谈经讲道为儒者故其也或迂濶而委靡谓排奸触邪为法吏故其弊也或刻轹而激讦主上方鉴古御今以师氏之职处明公明公必将以正心诚意之术朝夕纳诲大学之言曰身修而家齐家齐而国治国治而天下平尧舜三代不虽致也如某者虽无用于世自放寂寞之滨亦且安其耕凿而无藜藿见采之虑欲无喜得乎先以自贺然后贺执事
　　刘韶美秘监【仪鳯　隆兴二年】
　　某自识长者始知当今之世可为人师者固自不乏三年邻墙再预僚佐造物所以见假者至矣而顽然之质终不能霑丐膏馥以稍自振发岂其心异学者而甘于自画哉力不足耳一投闲散书札不敢辄至都下思老成之益诵高古之文每为逺方贤士大夫言之从而归心者众矣某之尊向固不待言也霜寒不审台何如起草南宫何止满岁而领袖儒馆亦复许时进擢一何缓耶共惟靖康以来业钜事丛而又三朝信史迄未奏篇眀公方以大手笔兼典斯事此固司马氏父子所愿欲而不可得者其防留滞固宜苐儒効乆不白于世舍明公尚谁望耶某屏居粗适黙计向之叨窃惭悔无地既免大僇归守墓坟荼亦甘也况饱食一囊之粟乎徃防矜怜许作先夫人志文縁去国时甚怱怱所类事寔同书籍皆寄阳羡须务观到京口借舟津发度嵗前可拜凂矣先有一事是亦追成亲志皇恐敢言之执事某之外袓给事公学成于元祐而仕显于政和其节槩文学政事假令某公言之犹惧庸妄不足取信况重以外家之私乎去年春値今御史尹公初到朝廷以其郓人也意必知外袓大畧叩之果然既相与叹息遗事之不传他日手防行状一通相授于北闗业已登舟未暇告之太史氏也还家无事忆在馆中时见著作局申请云四十年来日厯渐备惟臣僚数百人皆未见家传因念外袓之卒适在丁未岁七月三日盖建炎改元之初四方正扰扰必未暇有所记録今幸眀公以职故敬徃御史公所论次者凡其大要皆防依据于后又明公与御史同朝有疑焉可以致诘非如夏殷无徴与画容貌者之或缪悠也愿明公少垂怜焉使外袓之遗休潜徳自今不泯九原固无憾矣先夫人实宠绥之且又如某之不肖前日乆亲模范虽不能粗有所益今乃夤縁登门之故能为外氏了此一事亦不虚辱在下客之列而少赎既徃之咎是一举而三利也明公为赐不既大矣哉词情恳切俯伏俟命不宣
　　黄世永编修【隆兴二年】
　　世永编修学士老兄台座自闻进堟枢廷未果再奉状非但无便亦以世永迈徃之资絶人之才忧国爱君之忠正使大用犹未为过况一职事官乎虽然诸公有助善类有望则亦不胜其喜也前寕都转致翰墨兹又勤专人问讯感慰何可具言初暑且喜台万福宾之改官即罢自来例如此初不待其有除目也外虞未弭勉防以赴功名之防不宣
　　某皇恐再拜记事已领去年怱怱出都不及终篇后见汪氏本遂决意传録今纳七册去余换易未到然乙巳丙午间致冦之由应敌之失皆具此矣读之使人拂膺陨涕士大夫误朝一至此乎方彼有善意也大臣则安余堵之诈失信而挑敌虽何防軰不肯一出及势至不可遏然后低首下心逼两宫扣其营以恻隠之仁望豺狼之类三尺童子知无及矣且不计我之强弱而惟敌是视自古有此理否淮隂初见高祖孔明初见先主天下事特未定也而二人规模终始不易岂随项羽曹操愚智勇怯临渇掘井乎忆生长田间见良农耕种耘获皆有时日苖立则望穟穟结则望谷终嵗尽力乃不徒劳有闲民者饱则嬉防城市饥则亟走畎畆终岁皇皇家既秏而田无入乃复归罪于嵗嵗何罪哉靖康用事之臣不幸类此因悼徃失辄复及之某性懒异常得放浪山林盖天赐也怨仇当路仆不过不仕宦耳何病焉虽妻孥不堪寂寞时时怨骂所不恤也公方进为时用自此无縁以书至都下不觉忉怛过目即裂去毋使増罪戾也千万千万
　　某再拜上问通判丈防赐书已自具谢眷集上下均庆蜜不敢阙其直当与山僧共享也端纱逺勤佳惠不敢却愧感子中以湖南兄为纳采于向氏遂留连贑上未肯归书信续为附去谢君所谓雄词殆天得不可及也可叹可叹安国开府金陵必有可观以三字易待制无说否晋彦又折肱得无不堪乎刘氏白蟫必有尺水乃传丈波也来示念及民困愿公以身任之无使识者忧萧墙也庭秀书令来人自徃投庶便得报村镇无可有鲁国碑二本甆器四様作一篰并庐山鞋一双同徃兄方曵履荣路顾何用此盖欲功名富贵中不防西来意耳某兀坐僧坊正好刮磨诸垢而宿縁浅薄了无入头处自怜而已昔与兄两遇于名蓝后防知复何地言之怅然
　　永丰萧谷秀才【隆兴二年】
　　某顿首启辱示教善録序谨已三复自唐已来士大夫论此者多矣足下归而阅之是非可见虽然已犹以为疑而欲驱一乡之人使闻吾之説而信焉是犹立于长府之外隔闗而指曰某物良可贵某物粗可贱其能免人之惑乎足下破钥而观适市而评斯有定价矣何以竞为若某者读儒书且未徧何暇议佛老足下连日见迫辄为一言不宣某再拜解元足下
　　太和陈善秀才【字才达　隆兴二年】
　　某顿首再拜解元足下顷自埸屋相遇之后薄宦奔驰加以衰病慵惰所学日益荒废闻足下优防里闾行成而业精又推其绪余以诱掖来者未尝不叹仰且自愧也逺辱惠书喜承起居佳胜二妙防文见过陈义甚高遣词亦过人皆万金产也足下犹以为贫何哉每见近世学者尝患无师友可以讲学然圣如孔子贤如孟扬或师弟子问答或著书立言传道解惑无余蕴矣使吾徒生于其时亲炙有数根器有限未必得如今日读其全书之为深切着明也亦在乎潜心而已矣昔黄鲁直尝问文章之法于苏翰林翰林告以熟读礼记檀弓鲁直取二篇读数百遍然后得之翰林逺矣就使及见亲闻此言其能废余事伏几案终日如童子琅琅诵习以騐其言乎诵书小事也犹未易行况其大者哉凡某之学所以日益荒废者正坐不能尊所闻行所知耳喜二妙之所学辄自陈其短以复左右亦以求教不宣
　　孙次山【甫　乾道元年】
　　某顿首再拜启即日凝寒伏惟法曹乡丈尊动止万福某生长江南未尝望燕国之社而识圃泽之贤也顷与刘君子澄防徒闻执事亷介絶俗以胷中浩然之气昌其诗文由此归心愿见如懐徃哲亦未知当脩乡党之敬也逮贤郎相过始知之久逃空谷纵未能勇徃以听跫然之音犹应略致尺牍道所以然无何病目经年二事都废惟有愧恐常在方寸间今者忽得快读守愚巨编句法高古寄兴清逺譬如夜光鼂采一旦陆离于蔀室其喜幸尚可一二言耶古诗一首聊致咏叹不足之意非敢持鼓雷门也春暖即图奉杖履于快阁未间更乞为道自重不宣
　　谢尧仁【乾道二年】
　　某顿首比辱翩然相过适新遭姊丧又营度迁奉方寸忧挠殊不尽所懐至今以为恨去腊得十月书诲柯君后至又得前书甚以为慰迩日履况何如某半年奔走道涂幸毕大事艰险劳苦偹尝之秖今葺茅三间为庐墓躬耕计他不足道也足下天资卓越用力精勤以此学道直差易耳贫者士之常能劳吾之形不足动吾之心折吾之气观古人莫不然然有一説学必有宗一卷之书道徳性命之理皆具通于一以贯众妙则力省而功倍退之谓孟轲之传得其宗有所见也太史公乃云儒者博而寡要彼其父子病在多爱多爱必寡要自尤则可岂可以此厚诬儒者哉足下观此则学中庸大学学易学佛无不可者至于为文则人各有长防亦有短防取前人句法即吾深慕而近似者自勉焉不成不止庶乎一变可以名家若违所长用所短如吴人舍其舟楫而驰骤车马失故歩决矣杨子文章有何不可而苦欲摹仿圣作以取诮后世此又爱竒之过也某少时亦有意修学为文多病至懒遂自怠自弃直无所成闻足下之风惟恐不得而友顾犹以心迹不相应见疑何哉子中兄甚欲相屈致而足下累重吾家力薄未敢轻易今方赴调须归日谋之转运芮公能好贤喜士足下欲见之否亦可为之先容也柯君急囘书不尽言余惟自重不宣
　　黄格非【乾道三年】
　　某顿首启适语离殊怅然雨寒尊多福左右清才拔俗不特江西名胜殆国士也贫病交攻不能欵留归骑愧恨深矣栁文端布聊以致賮并得小诗云诗社飘零二十年春官老子复登仙【谓曽吉甫】豫章幸有横枝在好觅鸾胶续防弦覊懐无奈时或可发一笑耳从者一薄给之余兾保爱不宣
　　周中显【乾道四年】
　　元章足下曩辱防书相过其论尧舜孔孟扬子之道有诸儒未尝及者固已叹足下问学之深继枉二诗兴寄高逺力追作者又以见足下词章之华今复倾囷倒廪见投钜编而又先之以自叙之文宠我以近体之作用意愈勤埶礼愈恭讽诵累日然后知足下识甚逺志甚大非徒事科举望名第而已虽然足下文如是之富徳如是之谦苟布露于闻人必有当惠施钟期之位膺东阿昭眀之任者矣此之不求而诡仆以一言无乃身勤而事左博施而狭望耶抑仆贱啇也倚市门登龙断所阅者燕石鱼目而已一旦遇连城之宝照乘之珍夜光鼂采陆离乎其前方且拱揖不暇骇失措遽欲妄评高下之品辄酬多寡之直其不为傍观嗤笑嫚骂者几希请为足下匵藏之求良贾而问焉徐以告足下惟少需之毋亟不宣
　　郑大明【乾道八年】
　　某顿首东升解元足下徃防防书相过极论古圣贤之出防以及近世之名卿辞义卓然凡足下平昔之所存虽未易窥固已得其大略矣旋辱嗣音陈义益高顾犹有内外之疑何也孟子曰求则得之舍则失之或相倍蓰而无算者不能尽其才者也苟尽其才虽愚必眀况如足下之智乎特在加之意而已新阳惟多纳福庆正寒更几善爱不宣
　　刘子澄【乾道八年】
　　某顿首再拜子澄知丞奉议友兄执事辱十月二十五日书喜承奉太夫人暨令兄教授动止安寕贵眷均庆为慰千万闻嵗前沿檄迎侍暂归日兾良晤不胜拳拳也伯共义当遣书度须自日邉宛转遂且中辍彼想亦难访便或有之切望及此意敬夫却时复通问每以力学为言近作主一箴防复斋铭之类字字有意真可谓后生凖式曽睹之否元晦舍束脩而隐于药其説安在得非寓济人之意乎范簿狱市繁剧相防絶疎弱翁行满秩近以扬清振淹之説告郑刘二使者未知云何有士如此使之陆沉诚为可惜子中兄登名审官且复试邑约腊半到家书中甚以推恩过当为惧也茅栗殊有益于夜坐感刻之余惟为道自重不宣
　　又【淳熙十一年】
　　某顿首拜启比方遣状又枉手书喜承尊万福眷爱吉庆老兄抱才未施屈佐一州尚谓泯黙慙负惯习恬然若某所居者何官所职者何事而徒知愧叹莫能自克其罪将不胜诛矣李仁父病益殆犹力求纳禄良可爱重上不得已进学士以宠之始终无疵在渠何憾苐世间寕复有此端正博洽君子乎架阁欲得倅为他日镃基亦降指挥矣郫县曽囬櫂否戎师为其侄求差遣已了单炜不是阙却换替秦奎如何望与啇量示及余兾以时厚爱不宣
　　朱熙祖【乾道九年三月】
　　某顿首比获欵晤良慰鄙悰喜承别后履况多福长书陈义愈高遣词愈工而用意何其愈谦也顾不肖无以当之徒愧悚耳左氏诗论尤叹才识之茂如谓伯比不尽言秦晋乆谋雒问鼎非楚罪深得推见至隐之遗意至于鄙范卿之祈死以劝尽忠闵国氏之先亡以戒言利四封多盗源流甚逺和戎五利古今不同推伍氏以警谗夫卑罕乐以强君徳昔贤奥突之防一旦焕然其有益于后学多矣甚善甚善惟中肩一节不可以训虽削之可也况冠篇乎既辱下问辄献所疑亦胜母不入之义也未知是否左右春秋鼎盛已能切切于求道汲汲于立言积而不已其成也孰御焉忝契深厚不胜欣服尊公知县比有书送莲栽来方且遣报想频得安问未由再防万万加爱不宣
　　郑公景望吏部【乾道元年】
　　某向来常恨无路欵教今使节言旋虽获一再瞻望又义不敢曲留从者凡所欲言十未布一二正尔耿耿伏辱贬教喜承经昔台动止万福程氏书尝收数本而未有如是之备者最后经説尤所愿见拜赐感幸深矣大凡深于学必能合乎内外之道近世士人稍通其说则谓施于事者便与圣贤合自信太早而不知他日未免害道所赖吏部及钦夫二三公推所蕴以觉来者于抑扬去取间使是非深浅皆有所别自然儒效日白于世某所望门下莫先于此此外惟为国保重防君举教授告再三致意昨所箴儆不敢不勉也
　　张钦夫左司【乾道九年】
　　某顿首再拜上启钦夫知府直阁左司尊兄麾下近奉书当已达稍不闻问伏惟台万福尊眷上下吉庆某杜门幸无他惟是思仰道义一日三秋又向与伯共防才觉过差辄闻箴儆今乃相望数千里谁与晤语此懐殊耿耿也郑景望学问醇正见于履践前日奉祠过此仅得一面其在闽中尝类程氏遗书文集经説刋成小本独易传在外耳留本相遗其意甚厚但慵惰愚闇无受道之质深自愧也文潜岁前至此勇于革弊民甚徳之刘枢到阙未若得留大幸某甚欲因防岳求见负罪多畏势未能动临风益以悁怅余寒惟为时自重不宣
　　又【乾道九年】
　　某顿首再拜上启钦夫某官尊兄台座胡氏仆至辱教答感尉不知澧州便介所附书到否初夏恭惟台万福问及出防此虽三尺童子知其当辞适防近制例格免章欲力恳相府敷奏则剖符之初不肯略为一言方且以择地那阙为功今岂肻逆同列美意伸匹夫大义乎知识间人人念仆而无救之之防以正理见教者谓须直述所以不可受而待上命此固当然其如银台不通何近日龚寔之作礼数辞待制尚以见衔是殿撰却而不奏散郎从可知矣又有相识劝启行数程却入文字庻朝廷无疑殊不知此身既动得请便回可也若或未谐岂不进退失据二月三月间得趣上防挥即徃请祠禄少致可以无取之义却用状申都省力言疾病仍乞奉祠而不敢及其他庶几肯为将上别以书与二公眀言决难祗受纵縁此获贬降亦臣子之常分只恐又降不允之命或径却回其将奈何亦可如朱元晦之被召迁延不行否莫子齐事体一同渠家湖州易见与决继此自可援例万一逼于强予黾勉之赴不得不过为之虑地逺难徃复且望兄子细垂教辞受有义本无可疑只縁吁天无路而当轴不以亷耻待士人致此扰扰耳
　　又【乾道九年】
　　两辱书诲恭审寝膳复常喜慰无喻毎夕静坐移时大应得力某素有此意但不杂念则困睡有以败之其过非一日积也切近工夫可畧闻其目否顷见士友云人患不知道知则无不能行及以五经语孟考之窃恐不然盖顔子钻仰坚高所见既已了然在目非特知之者然于进歩尚且如此之难况余人乎只此一事欲请教者甚多竹林新亭想已成恨无路共追凉耳学子相从今几人不知如胡安定因其材而笃之惟复一槩语上也迩来晚軰喜窃伊洛之言济其私欲诘之则恫疑虚喝反谓人为蹇浅非如庸夫尚有忌惮此事不可不杜其渐高眀以谓如何因顔路分人行附此为问正暑切几保重
　　又【淳熙元年】
　　某顿首再拜上启某官尊兄台席比辱九月十一日诲答不胜感慰讯后薄寒恭惟台万福某屏居如昔庐陵晚稻既损又値隂雨其成熟者须再折分数赖上异恩与湖南例蠲下户半租极为利益也知与行之説具晓尊意鄙意盖有激而云观嘉祐以前名卿贤士虽未尝极谈道徳性命而其践履皆不草草熙寕以后论圣贤学者高矣美矣迹其行事徃徃未能过昔人至于近世抑又甚焉虽其间真学实能固自有人然而上智常少中人常多深恐贪名弃寔相率为伪其害有不可言者且孔子善诱不倦而二三子犹疑其有隠则其诲人固有先后未尝一槩语以极致也子路有闻未之能行惟恐有闻则学者进徳亦有次第未敢遽以圣贤自期也此事要非防靣莫能尽若兄明年来宜春尚图避席偶相识曹主簿寄书叙别云欲至门下因得附此未拜见间伏兾保重不宣
　　又【淳熙六年】
　　某比屡拜书想一一闗览兹奉九月五日诲示喜承台万福刘守移郡上于老兄不为不厚闻其人昨陛辞时具言中间预论符离事不合以为嫌隙专用此自解盖闲废年深患失弥甚不得不尔刘思义既送庐州只得聼之又所发按范倅奏劄后刘奏两日方到所以令范还任盖输先手耳然此留彼易事体亦无大亏损若不顾先入嫌隙之言疾之已甚则本小事却成纷纭矣且如前軰为台谏攻击小臣亦有不行者况彼已移动未至难于两立恐所委亷问之官间有卤莽处不可不知姑任之如何广西冦已平否文潜其殆哉李仁甫父子几日过彼深忧其不能堪此境界更宜开广之某以空虚无用之质久玷从班独恃上知徘徊于此才过宗祀不俟恭谢连章请词乃复未遂若论孤危则先兄在外犹为太山四维之也虽然无愧于天强为善以报主足矣祸福悬诸天难深计也方从驾归疲甚不宣
　　吕伯共正字【乾道九年】
　　某顿首拜启伯共大孝正字学土尊兄服次比因永丰汤尉麟遣仆归附书达否辱正月所赐教感服眷意讯后不审孝履复何如端忧无事道学当有新功某迩来慵懒益甚相爱相勉谁如兄者每一懐想恨无羽翼钦夫时通问屡欲访之蓄缩未敢轻动也子澄近过此留数日相剧谈不异陪杖屦时独恨不能从兄之折衷耳宛转附逓不暇他及惟兾节哀自重不宣
　　又【乾道九年】
　　近托奏邸寓书达否杨庭秀送嵗前所教不胜感慰讯后孝履何如先使君遽经祥祭追慕何以为懐来示毎以学道未至为言此所谓有若无寔若虚者某軰又将如何近得敬夫并元晦与子澄书亦是如此窃深叹仰某辞郡之章既不获通不免力恳相参敷奏想须见怜地逺又无由请教想亦见念也汪丈在三衢必数通问刘汝一何日上去冬有王日休秀才防其书来席未暖而卒已呼其子至此津遣归闽因防望语及也兴化兄令再三致意子中阙尚逺偶过隆兴谢龚帅未归陈君举一书告为逓去余兾节哀自重不宣
　　又【淳熈元年】
　　某顿首再拜伯共正字学士尊兄坐下子澄回辱诲答今既累月欲时寄数字苦于无便递中又虑浮沉徒有愧企暑甚共惟尊万福祥琴久御未睹除目何也开谕谆谆叹服无已兄以高世之资济不息之学皇皇焉有言必询有疑必改盖将追贤哲而与之齐非特欲寡其过而已甚休甚休罢防极善人众则贤不肖杂进恐非徒无益其间有不事科举专以学问为事者留三五人相与讲论亦闲居至乐也某慵懦自画兄所素知毎思向来琢磨之言他人谁肯如此今不加勉日退一日遂将为庸人以老徒自惭惧庐陵过从极少幸南丰兄未赴官可请益耳其他非防面握手莫能尽一味驰仰钦夫春间一病危甚极为之虑比幸复常矣元晦一意古学固无可议只是晚軰喜假其説轻试而妄用其于许可之际更劝其致审为佳士龙之讣乆已闻之骨相太屯知难任重可伤可惜君举因书致意前附一纸未知到否子澄兄弟在贑音问甚数谦之自西徂东颇不乐数遣记都未得报此公矜持尺牍可亮其非相疎至于贤徳则使人极不能防也韩丈已自遣书余兾保爱令女曽议亲否
　　王才臣子俊【乾道九年】
　　某顿首向从萧伯和得足下诗文一编意谓他乡异世老于翰墨者之所作不知近出州里而年方逾冠也道中防防防见过议论殊高笔势益翩翩内顾不肖何以得此徒愧感且自幸耳还家日应俗事未果奉书罗永年来复勤问讯喜承文履清佳来岁且留兰溪否科举不逺当俯为禄养计其于著述初不相妨山谷云孝友忠信是此物之根本本既立则末皆应岂以古文时文为间哉某虽防恩得闲而心气旧疾非一朝夕可愈极怕作书幸恕草草正寒自爱不宣某再拜
　　又【淳熙六年】
　　某再拜久别不胜思企辱书勤恳具审起居佳福良以为慰中间尝附一缄似未达何也科举事病之乆矣再为仪曹即入文字云殿试有初考覆考详定编排省试有防检有叅详有知举皆经三四手犹患不能尽得实才解试为取士之原乃决得失于一夫又期限促迫去取不公是汨其源欲流之清也既下国子监详议迄今乃无定説本意欲五十人解额防元差试官五人各令五倍取之却再誊録此二百五十副别差覆攷官两员使不相通再加审择取所谓五十人者庶几二人得以精选而分房容私之弊可革或者乃疑常嵗试官犹不足数安所求此两员者又五员知中否不在我将卤莽应之能者愈无路可进矣坐此半年文书犹未上而蜀士忽献云士人得第之后旧业并为弃物不若令尽习词科但眀示出题所在可也朝廷主之甚力便欲施行仆谓科举大事熙寕元祐间两制三馆议论纷然今安敢造次更张且经义诗赋考官童而习之白首犹纷如若变为宏辞则自唐以来退之已有今古之辨况今日乎恐愈荒唐难考也淮西碑谿堂诗正符皇雅闗键岂易知邪本朝至嘉祐太平已百年而欧阳公在朝亦久矣加之名公巨卿欲变文格者多然须俟知贡举明示好恶使士人自为从违犹召閙于一时后乃自定初不在改法也东坡议状盖尽之矣不知于差解试官处别有何防可捄目前之弊其亦付之偶然使士人各试其命耶向为吾才臣萧伯和兄弟及陈杲卿軰不平久矣前年秋偶见温州叶适者文笔高妙即以门客牒漕司适防有石司戸识见颇高遂寘前列省试幸在行间廷试遂居榜眼旦夕録其三次程试拜呈若时文皆尔亦何不可之有然叶行年三十在乡曲未尝发荐以此知遗才甚多此才臣诸公所以未遇也曽南康告归暑甚烦渴连饮白酒两杯烂醉书不成字又多差误惶恐不宣
　　徐百药【乾道九年】
　　某徃来清江不翅七八知贤而不早见罪固多矣去春荷垂顾仅一再见而别半年又得一防靣今复逾半年矣清资逺韵未尝去心大篇短章未尝去手独恨无由朝夕见耳忽辱书翰陈义益高语益竒有以知足下志气弥励问学日进滔滔如百川之东盖方増而未止也钦叹之余且喜迩来徳履佳胜某素有懒癖加之多病早衰终日兀坐遂为小人之归此外无足言者近着必多时望録寄天气未齐万万为器业自重
　　又【淳熙十三年】
　　某顿首启辱近书喜承履况多福庆典升秩谅深懽惬常平贤使者朝夕相从释氏所谓自他俱利者郴穷陋甚阙期又逺易地固佳但恐难得恰好去处他日使所居之官大则存乎人矣谨仲铭诗义当词简思邈亦岂可无一言其如老病废学加之忧愧丛心安得好语少需或能践言耳令子铨闱中选可喜幸京兆相延留苟有所阙自当致区区余兾保爱不宣
　　欧阳邦基【淳熙元年】
　　某顿首茂才欧阳君足下徃防恵书至千八百言固已叹服才学之赡矣继辱嗣音陈义益高而复不鄙其愚示以试程经学淹该议论纯正一第犹不足道况乡学乎然且垂翅回谿此有司不明之过也昔曽南丰为弥封官读曹方孟三子之辞以为宜在高选既而皆失之今足下之黜犹三子之黜也三子者不以失得置心顾以进业为乐足下家有哲匠日奉诗礼之训其为乐又非三子可比而何病某方祗命造朝百冗丛并叙谢草略千万自爱萧子荆春秋辩一部附纳穷经如此乃无愧耳
　　萧仲和【淳熙二年】
　　某顿首启仲和解元贤友辱书况具审文履清福至慰至感某冒居迩列其于职业常事尚以衰病不能给况论思献纳如古人所云则何敢觊以此日夜惭负于中比复得十四弟逺讣忧伤憔悴愈不自聊梦寐未尝不在青原白鹭间也科举事重于侵官姑存于心极荷垂教未由防晤千万厚爱不宣
　　韶州梁守【安世　淳熙五年】
　　某再拜知府监丞麾下某仰慕才望之日久矣毎有未见君子之叹间防坠贶缄启义深辞古深得欧苏二文忠之遗意私谓执事他文必皆称是安得入羣玉之府尽窥琮璜圭璧耶防执事乡人在朝者多每相过辄道此心不谓逺达清听长书见及且示近着表启古律诗长短句一编伏读累日一字三叹如推择度支本原学问昔贤之论晚节为难伤临川之术误悯银盐之害民皆用意至到忠告无隠而秀杰忠厚之气行乎其中乃知子美诗外大有事在岂止与雕琢纂组之徒争工鬬靡而已哉因念近世文人一或抱负所长则骄矜傲忽憎嫉胜已轻贱不如己所谓以能问不能以多问于寡者未之闻也故其才华虽甚可爱而常使人逡巡畏避不敢与之亲今执事本之以徳业持之以谦厚将一洗陋习尚友古人虽如某軰不学无文犹屈己而幸教之其为赐也大矣抑某何以称此惟当传示搢绅诸儒上及于公卿使知执事笔力如此反牧逺郡某不才如此乃容久污玉堂之直弃黄钟鸣瓦釜却骐骥御驽骀用舍倒置圣时所宜察庶几有诵周南之滞荐子虚之赋者持以为执事报不亦可乎属苦腹疾无聊叙谢不宣
　　江隂李教授【沐　淳熙五年】
　　七月日具位某谨复书教授修职足下古者公卿大夫之家其父兄既植徳累功于前其子孙复増修积美于后传祀数百不陨其名是之谓世臣巨室及其季也筚门圭窦之人暴登贵仕而公侯子孙徃徃降在皂国之兴替常于是乎卜之本朝盛时如文元晁氏忠宪忠献二韩氏文正范氏宣献宋氏申国吕氏或文献相承或徳业交着因事立功与国同休至于今頼之惟防稽公以厚徳通儒范模斯世盖尝运枢机厘政事矣其进退出防无一不合于义凛乎有异时大臣之遗风足下又能力济其美年方英妙已驰隽声于大学取巍科不翅拾芥自常情言之亦可无求于人矣方且孜孜乎前軰之业切切乎当世之师友此岂独天资茂美刻意问学所能致哉过庭之间议论闻见其必有大过人者矣进修不已国家之兴将有助焉如某不肖欲通姓名未敢也岂期过听示以汉史论著及诗文三编先之以长书礼下而辞温若欲仆助成其名者伏读累日初如观富啇大贾之藏四方珍异莫不咸在少焉如防十二闲骐骥騄耳飞免驎駵骧首骛骏可喜可愕何足下富于学豪于文一至此也昔子贡问子石子不学诗乎子石曰吾暇乎哉父母求吾孝兄弟求吾悌朋友求吾信吾暇乎哉子贡曰请投吾诗以学于子今足下事亲养志既孝矣推其所得日与诸弟讲论道义作为文章继被荐送既悌矣金闺之诸彦山林之竒士皆抑节与之友既信矣仆方当投所学以学于足下足下于仆何取焉铭佩谦施言不能尽属病起气乏具谢不宣
　　李知几运使【石　淳五年】
　　某顿首再拜运使郎中年兄执事季秋霜冷防惟台万福某不佞筮仕以来四入中都敬爱蜀士大夫每自忘其固陋而强附焉如执事迈徃之才博古之学高妙之文重以同年之契其愿交承益尤为切切执事亦三入承明不为不久不知造物者竟有何意使之相避如参辰背去如鹘脱也每一念此怅然西望不能自已今夏伏领去冬所惠书陈义峥嵘垂意缱绻仍録近诗十篇为寄大扺因事有作无一语虚发名效乐天实启少陵之闗键感激叹服执卷不能释手因念自古学愈进文愈竒身益困仕益不遇者何可计无乃山川英灵之气取之伤亷造物开阖之机发之太尽故特以阨穷抑郁相乘除耶明乎此则世间区区之毁誉何系轻重置之不足道也贤郎早世固亦有由童乌之与文邢居实之赋南征执事攷古騐今几人早成如是耶使寿而康万象其无余矣读二文编莫知所报姑用是少寛慈抱耳某洿朝滋久身非不遇而迂陋寡俦言不足取信于公卿一有所善恶或者辄反其説不能成人祗以累人虽尘华贯如蹈渊谷加之年来衰态种种无日不病屡尝自劾尚此佁儗才过防庆即复吁天祈归老于山林年兄重来又将怅恨如前日是以临纸不觉忉怛皇恐皇恐陆务观得团扇墨妙辍方舟者见遗使常得把玩吾人相与相念之情略可想矣余乞以时保重不宣
　　成都苏教授【淳熙六年】
　　某顿首再拜教授朝奉执事某观本朝世臣巨室与国同休者固多至于文献相承久而不替则前有晁氏后推君家执事又力学取科第厚重而通世务此某所以一见愿结交焉所恨执事拘牵无由数靣又不能如狗监略诵子虚于上前别后虽切驰企而愧于通问殆以是耳贤季出初春所坠教感悚可知询后恭惟尊履佳福益州多士所聚分教之任不轻由此进用如适越已南其辕刻期可至夫复何患沈福州文字又成刻舟然左右岂借此哉某久冒荣禄重以衰病宜去非一旦夕即丐祠归矣相望愈逺临风怅然愿言为才业加重因贤季归奉状不宣
　　王道夫主簿【目中　淳熙六年】
　　某再拜主簿修职足下中都盖士之邓林也竒材异植四面而至某幸甚前后数为王官每闻士之有器业者文章者一善一艺者必挟刺踵其门惟恐或后虽位卑言轻不能有所轩轾亦欲致区区好善慕义之诚耳累年以来超取显美号为天子近侍且无魏其武安卫将军尊重之嫌推荐人才似非进越而容容固位未尝犯严一伸其喙若徒以先见为勤此孟子所谓恭敬而无实者也自是虽贤者相过或愧谢不敢见况敢即之乎故始闻足下气节之高迈学问之渊博中读廷对至论治平以前大观宣和以后风俗之所以不同及进君子退小人择守今选将帅之説大率详明剀切言人之所难言辄击节叹曰有士如此千里犹当友之近在跬歩可不识乎然卒迟迟者前之説有以愧其心绊其足也乃者竟烦先辱虽忽忽无暇欵语此心则固降矣困于绪使未果奉书又防函教甚宠且不鄙示以孙武新略三卷伏读累日益知足下蓄蕴闳富兼资文武著书立言期见于用非如近世文人才士夸张翰墨驰骋辨博而已昔杜牧之愤四郊多垒尝注此书自为序序所以为作者之意今足下之心牧之之心也序有权衡之喻思过半矣尚欲仆挂名经端何哉张钦夫未死前数月以牧之所注刻板荆州其后题数百言颇有发眀防他日足下此书行于世仆当采钦夫之意作为数语系之卷末自托不腐盖未晚也本书十篇末书二十八篇倘可举以见教否叶正则间通问称道盛徳甚至何时参坐倾倒所欲言临笔悢悢病起倦怠且复草率当暑厚爱不宣

　　文忠集卷一百八十六
　　钦定四库全书
　　文忠集卷一百八十七【书稿二】
　　宋　周必大　撰
　　书二
　　陆务观【淳熙九年】
　　某顿首拜启正月间辱诲答知从者逰鄞未果再遣记尚甥转致近音喜承台万福太史滞留人人皆谓合鸣国家之盛奉祠浸久起家为郡者甚多某身在内近乃不及一狗监愧当如何旦夕试为左揆言之剑南诗稿连日快读其高防不减曹思王李太白其下犹伯仲岑参刘禹锡何真积顿悟一至此也前又从张镃直阁借得续稿及富沙新编所谓精眀之至反造疎淡诗家事业殆无余蕴矣造化困兄之仕殆不堪雕锼謿防耶某徃时乐闻蜀中山川人物之胜今读兄前后佳作极道其风景华丽至眷眷梦寐间不少忘甚悔少年不努力也一笑余乞保重不宣
　　又【淳熙十一年】
　　某顿首拜启近踈奉记非独绪使亦以目疾为祟经月未愈有妨执笔其于怅仰殆不胜言岁事告新恭惟台万福某力小任重已非所安年衰气索又觉难于支吾思奉谈笑于云门鉴湖之间恨无飞羽也逼节尤冗亟此为问愿乘泰亨早陟班列此亦众论所同祝者官防一角封纳余乞保重不宣某顿首再拜务观知府编修尊兄执事
　　陈君举舍人【淳熙九年】
　　某顿首拜启间不闻问瞻仰无穷即日恭惟尊万福眷爱吉庆某孤立于朝全无师友教诲之助持此倥侗而欲任重有补斯亦难矣春间得伯兄讣便当告归正以主恩未报难狥私计遂因循至今比填星犯上将于占当任其咎因是可以自弛矣胡君拔解可喜徐君厚谓其程文颇平易去省试尚数月更与琢磨之遂继正则为佳郑全真行欲子细附一书竟为事夺灯下草草惟冀保爱不宣某顿首再拜崇道通判国禄兄执事
　　又【淳熙十年】
　　某顿首再拜近不闻问恭惟尊万福眷聚吉庆胡君何故未来李侍郎六月间恐可到此牒试尚难指拟也景元竟就祠禄天台若少助之亦无妨否嘱宗正宛转如何更俟来谕龙图坟地不谓小人又尔侵犯是诚叵堪太守书谩封去人各有所见难强之也闻亲旧已贻书别乘料理苐恐疎决近耳子冝想时相防切为致意某自得宜春兄父子之讣忧恼成疾在此极不皇安奉行文书既以捄过不暇至于经国逺虑略不能措意其间岂有心知其非而常可强顔者耶因郑君遣介草草为问余冀保爱不宣
　　又【淳熙三年】
　　某窃以清和协序恭惟某官主盟斯文高厚显相台万福灏噩之辞时见邸报中西垣省上计已涓吉由此领袖鼇禁无疑毎用是以释企仰更蕲爱玉体以承帝渥某比遣状幸达祠请曲防借助感荷无斁昔人乞身强健固时欲优哉防哉以全晚节若仆者年龄如此百病交攻势穷力殆初非得已苟免鄙笑已幸他复何云目前药不离口傍及妻稚日日问医比复失三嵗次孙年来星运不宁常惴惴于懐也黄瑞安文字已收潘葑以舎人下谕虽微换易自当那辍但今嵗三章始縁行之荐师日先已半诺既而陈同甫又来力荐古不背死今当奈何元枢子宜诸公多荐籴场势未容诺而顷所禀数人外去腊适争数日不曽举张善化及邵教授帐干比皆以照牒来责偿莫如所措幸潘葑成资在来夏莫可待至腊月否今且纳照牒不敢食言一语少欺他日何以自解故人必谅此心坐是亦未敢作潘葑书幸为説及瑞安回字先发去得免浮沈幸甚
　　徐子宜【淳熙九年】
　　某顿首拜启久不闻动静冬寒孝履何似北堂夫人寝膳如宜眷爱均安端忧余暇过从不乏否某力小任重忧愧异常朝士虽众略无相亲相益之友愚而自用玩岁愒日安得不误主知旬日来填星犯上将讯之占书咎匪他人用此愈不自安圣节后势当控请懐安之罪固大若妨贤窃位又将不胜诛也蔡邵州阙整二年在今亦未易得因防致意正阻晤言万万节哀自重不宣某顿首再拜子宜大孝奉常友兄
　　又【淳熈十一年】
　　某顿首再拜比辱九月二十五日书况不胜慰感讯后不审孝履何如想侍北堂夫人所履支胜某以一身而周百虑其惧其劳其危皆可意度得失有命此非所计惟中外之事未易区处顾于斯时而载高位略无相助之人其将何以塞责而副圣主委任之意耶物情隔越使来者不能尽情此不肖之大病平居毎以为患而学力不至所养不固临事辄忘之此正当克己自反而不敢尤人者非老兄相爱厚孰肯箴其膏盲感激感激象先毎以不容欵曲为恨李简州近得书尝同施参为丞相言宜与一郡又不欲逼更俟旦夕言之苐恐其乡人自为矛盾耳乳香钟乳葺附各致少许此诚不可阙縁例却四方馈遗而素不服暖药余无赢也先奉议既告祭日徯来归未承晤间更几保爱因仲潜专人回附此适目疾未愈不能详谨皇恐不宣
　　又【绍熙四年】
　　某兹承荣迁宰士持槖有期不胜赞喜欲作书为庆而连日痰牵聫头目昏痛不可言冩字极艰遂尔占吏当辱情察少意某去冬到官一考恳还郡寄防恩降诏不允深欲勉强少留以图报塞今复半载矣乃自春以来衰疾日侵心力疲乏触事废忘最是两眼如割视物艰辛从旧术者多云今岁运气不佳自推亦是如此初亦未甚深信今觉得疾病婴纒甚可畏也若不亟投闲散必贻深咎已具奏乞奉祠恐圣主批降诏不允则再请又须数十日欲望禀白宰执先为奏过庶几相应已谕旧吏令得台防方投奏劄仍告一言于右史中书舍人縁不能亲书所以附此叙恳得同致力莫大之赐也它未暇及惟蕲为国保重不宣
　　叶正则【淳熙九年】
　　某顿首再拜辱近书承荣侍官居尊万福科举曲折日夜念之前佐东府不能有所献明今祗増愧耳考校所得能几何初不为此只望得数竒士他日副国家之用三复闳虑又以叹服不复及之也余惟为时厚爱不宣
　　贵州曽司户元夫【淳熙九年】
　　某顿首启间者幸数靣知贤而不能用其愧可知执事既不以是见望乃因其冒居西府犹有以教之其相期厚矣自揣何以当此惟极慙感迩日想惟履况多福湖广利病谨已三复守令诚得人虽遇水旱人亦不忍为盗此固为治之本也若乃兵卒未练日夜以为虑宪车甚留意职事沙侯威声着去冬上特加路钤以宠之必能振职以为报其他有可垂谕者继此尚幸不鄙此外万万厚爱
　　陈伯震【淳熙九年】
　　某启尉礼已具右幅迩日孝履何似安抚直阁奋由儒学抱能未施虽中年仕宦不偶而主眷至厚谓当召用不料一疾不起士大夫无不嗟惜矧辱契爱者乎毎惟卷懐事业放情山水寓意诗文其取于造物亷矣然犹夺其年如此之遽天理何可晓也襄奉在几时更几节哀自重不宣
　　溧阳邓宰【埏　淳熙九年】
　　某顿首启辱书翰喜承别后履况集福下车将期月学道爱人之志可以少施财赋匮乏所在固有然虚数如此其多亦太甚矣既留钥相知别无掣肘颇有随事料理否左氏类对三复叹仰恨崔大雅不及见此版本也緑浄亭想如故公余登览形于篇咏追继孟生为金渊之美谈不亦乐乎末由再晤万万保爱不宣
　　王教授巽伯【申　淳熙十年】
　　某顿首启戊戌岁在殿庐读左右所对策自齐家治国修身正心而至于逺便嬖用正人刑四防少正夘辨即墨阿大夫首尾殆七千言意忠而气直辞达而理畅虽未识靣此心固已降矣自尔叨尘益过分乃不能略诵周南之滞徒有愧怍徃来于心以是不敢相闻敢图不鄙陋既以书先又有以教之幸甚过望不可言也冬凛孝履何如主上深念养兵众且久民力殆不能支慨然欲议屯田始御札示将帅监司防虑其扰博谋卿士择人而后付可见谨之重之不敢轻举矣左右端居余暇非特条陈利病又且画为可行之防自非以范文正之心为心而循其故事孰肯如此顾某实何以当之岂所谓宁有不可告而告之者耶佩服至意莫知纪极谨寘几案间朝夕披阅縁众人未有定论须俟极其所至乃当发明仁言之利决不敢虚辱厚况来介索报冗迫亟此道谢余几节哀自重不宣
　　新长沙宰刘仲洪【徳秀　淳熙十年】
　　某顿首启间违不胜思企至后方辱八月所惠书虽云甚久亦足为慰迩日想惟尊万福通才束于着令屈临一邑矧复需防殊郁舆论某叨尘过分夙夜忧愧欲从容州县以安方寸而不可得古人仕至六百石辄免去有以也夫仲逺见阙可喜莫申眀免对否末由防晤万万为才业厚爱不宣
　　陈机宜【琦　淳熙十年】
　　某顿首再拜别久不胜倾企辱书喜承尊万福客从固可乐况龙图公名徳甚重锦官城古今号为乐土于此逰宦其乐又岂他防比耶北方恫疑虚喝所在皆然度葛王无恙必惩覆辙才易世便自不可保两司数论蜀中边防等事皆经逺之虑朝廷一一报去然神而明之存乎其人正赖幕中之辩更几以时珍厚共赴功名之防不宣
　　卞筼【淳熈十年】
　　某启两承惠字具承孝履如宜先丈通判清名奥学当享遐龄奄兹沦谢良极嗟惜行实幸得三复恶语恐不足以发挥潜徳未敢造次以田易僧寺地可行今先纳参议史郎中书托宛转叩制帅不欲径言之如谒参议亦须婉其辞盖宾主皆奉亲此等事非所乐闻耳余冀节哀自重不宣
　　岳林智显【淳熙十年】
　　某拜手两辱书况具审起居清安坐夏人多此非力致必有以服其心矣正宜大阐宗风未可便打退鼓也某自得宜春兄父子之讣忧恼成疾极难堪防今又闻族姑不幸老懐益深恻楚已兑百千助其事切劝伯隠兄弟乘时了却世俗无益之费皆可削也度牒止给川广此未有之余兾保爱不宣
　　福州西禅德灿【淳熙十一年】
　　某启久不闻问驰企良深辱近书喜承启防清胜林下道人犹有多病蚤衰之叹况如不才冒防要剧愧惧交懐岂止髪白面皱而已常河依然之性则不系于老少安得晤言共究斯事临风惘惘荔子嵗烦遣致感怍而已樗蒲绫一疋谩寄意余惟保爱不宣
　　沈叔晦【淳熙十一年】
　　某悚息拜启自闻先徳弃背屡欲附状而营职疲劳因循未果惟是企仰未尝一日去心逮承祥琴已御膺入幕之命虽欲遣记则已后时忽遗诲翰惭怍无以自解亦惟故人恕察而已岁事将新恭惟尊万福北堂夫人寿褀増永左右气节学殖宜在中朝复从外补未惬舆论防有诵周南之滞者某叨尘益逾分量未知所以塞责相识非不众其肯以直谅相益者絶少已为小人之归固所未问至于尸禄素餐负上委寄罪将若何以此日夜不胜其愧且恐也値便亟谢来辱未暇他及寒凛所几保重不宣
　　徐居厚【淳熙十一年】
　　某顿首再拜近别不胜倾企辱书喜承侍履佳福邵武阙闻十五日当射果得之亦胜它防贫者士之常若亲老则须有以娱其志左右今当以负米为急未可专慕曲肱陋巷也某冒居高位千虑百忧未尝顷刻少安不相知者滔滔亦有以自取岂敢尤人是非得失在所不计只是力小任重无补国家此为愧耳梨榴辍甘防之余拜嘉感幸紫绮一疋衣绢倍之湖绵二十两敬助尊夫人御冬杂用皇恐皇恐秋冷切冀保爱不宣
　　张唐卿【淳熙十一年】
　　某顿首启辱书喜承别后起居佳胜某叨尘过分正此悚惧褒语非所敢当水寨舡甚劳相视图本精详尤见留神上江打船在此不觉张皇而彼之科扰当十倍于此又顺流撑驾大费人力势须别作措置三数日间即降指挥或有未安却幸垂谕匆匆具此为报余冀珍爱倚俟荣改不宣
　　江宁曽宰【炎　淳熙十二年】
　　某顿首启辱书喜承涓吉洗印履况集福绍兴末见金陵倚郭事极简而盛邑尤号易治毎谒洪令终日萧然饮食围棋而已今何为顿异也学道爱人惟字民乃可设施名家隽胄更宜勉旃留钥因书当道才美余惟若时珍爱以俟明陟不宣
　　奚元美【啇衡　淳熙十二年】
　　某悚息再拜日困应酬浸疎嗣问方此愧企辱手教喜承尊万福贱生之日毎蒙轸记不胜惭荷集句甚工自荆公及临江孔氏江隂葛氏以来久无此作矣山房笔语凡六经诸史及本朝事实无不贯穿他日当版行以示后学不鄙见示何感如之左右名重当世用此见嫉于人一动一静更宜审处凡诸同年方岌岌不自安姑置是事永嘉当徐图之匆匆遣谢莫冩心曲续别拜状酥蜜食二斤果食八斤値节谩徃子厚乞巧文今可作否彼最喜模效前人如新堂记答韦中立书之类吾人独不可防戱于斯乎秋热万万保爱庭闱均介多祥不宣
　　杂説载典故最难石林燕语笺注极多盖谓是也端明学士中兴以来侍从如董耘胡交修軰极众近岁如王曮亦是直云特敏公而已则未可秦榛记得赐諡忠献而未审枢宻使副知院同知近嵗勅局修书不合并入杂压并殿下不合并刻石位或者多云失改正非也
　　王景文【质　淳熙十二年】
　　某悚息再拜读名章俊语愿结交之日久矣间者仅一面今遂十五年矣防晤既未谐音问亦复不通惟有倾企常徃来于心也忽奉缄书辞源如飜三峡之浪快读殆不能去手何感如之何慰如之讯后不审履况奚似留意诗易当益见圣人之用心妙固执事绪余而所谓幻者无乃太谦乎夫惟病病是以不病它日尚容请教姑此复来况余惟以时保爱不宣
　　李守【垕　淳熙十二年】
　　某顿首启别后不胜倾向夏热缅惟孝履支裕万里防先公之柩善达故乡此天相非人力也送终大事更冀勉旃长书辞意恻恻感怅无已某荷先公知爱特厚自从永诀悲怆异常昨既与诸公共致奠文不敢别叙其私乃如哀挽岂容但已属两月来目疾大作继以感风暴下更无一日好况勉强十章殊不成文盖荒唐有素今复忧边思职翰墨都捐况値病衰思致尤窘虽然就使不忙不病亦安得好语耶相望辽邈后防难必万万节哀自重不宣
　　某拜问尊夫人体轻安老妇軰谨致千万意令弟通判令弟承务并勤惠问悚刻之至抱疴不能一一修报大略如右也两贤良位均胜曹使君想常通书师普州之谕当为丞相言之有所需勿外某再拜
　　又【庆元二年】
　　某拜启知郡朝议麾下分手嵗月浩然企咏未尝少忘去年下元节临安转致七月旦书翰勤勤累幅把玩不能释万里相望逾十旬方领来教僻居无入京便不能即致报幅今又逾十旬矣懒慢之罪何以自赎亦恃久要以不恐耳即日恭惟台倍拥殊祉分符淯井行当秩满闻已除代且别有晋擢杜门莫知其详有如政术通明家学渊博自应入登要路朝夕以冀某老而多病去年嵗旦即上章纳禄秋间方拜俞防只今借药石以扶持其他一切弗暇问文简公文字不曽得贤季书宗正钜儒应有大手笔发挥事业某既非其人况衰疾乎宛转叙谢濡滞浮湛皆所不免胷防陈陈未容披冩惟几为时珍重亟对召节不宣
　　某拜问徳门眷集缅想上下均祉大着郎中方上要津多贺多贺制干亦闻改除未果专状小児待抚悴已数年今尚有年余阙也附子天雄梁墨竹箑卭杖逺物陈前佩刻无已紫莲花纱一疋聊缔侨札之好不在物也刘衡州家事大着郎中必于家讯中详言之某再拜
　　时教授【澜　淳熙十二年】
　　某顿首前年六月辱寄示平勃王成论理致高逺讽味不能去手属应酬少暇而持书人又不待报遂成因循昨因徐谭二君近吕子约归皆托道愧谢既荷心照必未贻诮也兹勤嗣问喜审履况佳适二序并书益叹辞逺来谕谓太史公好学深思心知其意是固得进道之门积而不已则取之左右逢其原如孟子所云非可知之实耶昔东莱切切然以先知觉后知今不复有斯人矣师道之传正在君等更几勉旃余惟保爱不宣
　　王宰【淮　淳熙十二年】
　　某顿首辱书喜承别后履况集福需防实淹才猷然迨此暇时涵养器业于亲侧亦足乐矣刘承务书已收去年其兄名孝立者相访出元城数帖后有詹静江诸人跋且云累丧在广东无力迁于衡因为题数百字寄声巩帅马漕韩仓讽其资助后来不曽得报未知真伪竟何如今刘殊不及之莫是别有浮湛否怱怱姑此布复余冀以时保爱不宣
　　又【庆元六年】
　　某顿首辱书喜承夏暑字民底绩翕受多祉先徳潜懿意虽不敢失寔然惧骫骳不足行逺寄示副墨不胜悚感様式有古意单君佳士篆自工也葛纻中兴颂浯溪碑鳗线过荷宠恵李西台书偶收得墨迹数轴适卧病再旬未愈尚稽一言考工记三复叹仰俞新淦亦尝攷证谓其属皆散在五官中亦是一説然岂若因其文类而析之为工也振济自来极难如来谕则均无贫人甚善甚善暑中无可寄逺土织克丝二疋画扇十柄谩徃余兾保爱以需荣改不宣
　　陈徳卿【淳熙十二年】
　　某顿首启洊勤翰喜承履况集福长书伟丽申以文编凡可寓谦勤而致诚意者无所不用其至虽涂之人亦当曲从况托乡枌之好乎左右所求又非甚高不过欲一二书觅荐剡耳此而固拒岂近人情所以迟迟未能轻发者正以监司帅臣岁有文字三数纸而求者常不下数十人举者之难甚于求者盖既有故旧又有办职事人又有亲戚对易者其以中都之势逼而取之乃一端耳若监司帅臣偶是相知则或从或违尚无利害万一孟浪强而不从彼此宁免懐疑乎幸左右到官未久愿少需之且如鄱阳彭丞亦乡人也近尝亲至此告以曲折而归自某靣上言之只二贤者自要文字十纸而相参台谏侍从故旧又不知其几何果可一一取必否此甚易知所以缕缕布闻者縁道逺劳烦专人承听亦未易办非如珠玊可得于咳唾间是以不觉占吏喋喋耳属感风已旬日势犹未己欲取佳篇赓和一二不能向热万万保重不宣
　　胡长彦【淳熙十二年】
　　某顿首拜启比方遣状并纳石刻兹复拜墨妙殊深佩刻秋暑恭惟尊万福某衰病久当剧任常惧颠沛以沗所生毎临初度感怅増切岂谓长者敦笃契好嵗贻杰作今兹中和之説上自六经下至汉唐包括殆无遗者正使盛年苦学未易臻此孰谓年开九秩乃尔精博用是占寿考之祥则千二百岁何疑焉念无以酬厚况辄致忱祷如此庐陵比困旱歉上自择赵守徃苏疲甿果不负知人之明甚休甚休
　　同辉【淳熙十二年】
　　某悚息再拜辱书喜承履况清福眷聚吉庆某头童齿豁久合归休益冒恩荣将何以称一味忧愧而已故人宜规而颂虽佩爱予然非所望也毒热可畏水乡少过从不妨赋咏于茂林修竹间东坡云无事此静坐一日是两日窃计所得皆倍于我岂止嵗月闲忙耶何时入都尚图晤语未间保重不宣
　　彭泽周宰【朋来　淳熙十三年】
　　某顿首启去腊尝辱书况既冗且病而走介又不待报遂成因循愧企常徃来于心也暑雨不审履况何如有民有社足行所学今幸非渊明之时正当励梁公事业耳长牋文采甚竒钦叹无己未由再晤万万保爱以俟识擢不宣
　　贑县叶丞【才老　淳熙十三年】
　　某顿首家兄史君眼高一世素谨许可毎书来道足下学问贤徳累数十言虽未识靣而求益之心已切忽辱书况贰以长牋欣感不可名也秋暑履况复何如次韵蒙求精切博洽非独逺过李瀚如王令亦当敬避下风转示朝士无不咨美今既版行自应与学者共之甚休甚休何时晤语警发浅陋临风怅望余几善爱不宣
　　邵武张簿【防　淳熙十四年】
　　某悚息辱三月所恵书喜承别后起居佳胜内之议论外之方维见教谆谆累数千言连日披读不能去手非以先东莱师友之谊今石湖舅甥之好其孰肯不鄙而教之如此之周也毎惟叨谕过分心虽劳而力弗胜恐卒负士友所期望而益重风俗之弊是以朝夕羞愧未知所以自解徒有感刻不忘于中姑此道谢余冀加爱
　　成都路王钤干【闻礼　淳熙十四年】
　　某悚息启辱六月书况喜承幕府雍容坐膺多祉某叨尘过分日切兢惧荐贤乃第一义其如孤迹不为众论所与王弱翁軰适以累之耳折估为六十州之害亦尝深思救之之防粗得其説正縁独力无助有唱莫应未容改为奈何左右虽职清事简然协赞制阃其功非簿书期防可比但古今是非难信又接乎耳者止出乎士大夫之爱憎所谓民之真毁誉何由可闻更蕲熟讲此外万万保爱
　　南陵郭宰【嶤　淳熙十四年】
　　某悚息启辱九月书且审履况多裕至慰补欠足彰敏手亦有顽民妄状陈诉刑部初拟送提刑司委官体究常谕以恐长小人之势别令勘当然不可不大为之防盖作邑诚未易耳豫章帖极佳匆匆姑此布复余冀以时保爱
　　俞宰【庭椿　绍熙元年】
　　某悚息启去秋经从叠荷迂顾行色匆匆殊恨不欵归而杜门无从奉记方切倾向好音来暨喜承履况集福周礼六官譌误毎以为疑今读复古编谓毎官皆六十厘正甚详其论司徒尤善昔韩退之在西掖颇久而外集仅存崔羣除户侍一制首云地官之职邦教是先其末仅有择才经赋一句唐户部专掌财赋而退之自有先后之序殆与左右议论合非深于经者不足以与此又世妇当为一官环人义不主围皆前人未尝及者开发多矣稍凉当以数语附其后目前非独炎热叵堪兼腹疾半月余尚未全愈极为疲惫未暇致思也欧帖甚妙但治平四年三月两诏乃神庙亲札是嵗正月英宗已上仙未逾年故未改元宜亟正之恐摹印渐广耳稍安别奉记条惟加爱不宣
　　十有四省去年字霸古魄字更无可疑唐君碑盖何从得之便可添入跋语中
　　周行可【绍熙元年】
　　某启数勤迂顾得奉谈笑极以慰幸即刻起居何如诗传博取诸儒之説以合经防用力至矣连日细读开发为多佳篇长短句又皆规模前軰未尝苟作既从于湖又识南轩定自不凡也不腆酒馔聊代靣晤余冀保爱不宣
　　黄日新【绍熙元年】
　　某启逺蒙相过宠恵长书极论师友之谊自非志勤学富孰能及此愧某无以称也附图通鉴韵语积二十余年之力使千三百余年治乱兴衰聚于一编自博而约以便观览是书若成学者将愿见而不可得乃反皇皇然预求当世名儒为序为跋以发扬之抑何谦也某老誖废学安敢辄附名诸公之后而诲谕谆勤当有以报详观足下所次韵语自云以通鉴节要为主然后即史以着其始末大槩为温公纂是书以广帝学故其事备其帙繁退而思与天下后世韦布同之故举其纲撮其要其説美矣然今所谓自序者既有神考宠以冠序之语又有退居独乐园取旧编削繁芜之文按公当裕陵上賔之两月即入为门下侍郎于时尚未用庙号也其后拜相薨于位岂尝再归读书堂耶若谓在元丰中居洛时则初未奉讳安得谓之神考设使节要先成序文后作亦当略言其故奈何全不及之抵牾如此非文正亲节甚明朱公元晦知而不言盖期足下进于道而不在乎书也元晦又谓诸图不可及自可孤行其待足下至矣它日成编敢不敬题其后匆匆奉此或未行尚图靣叙不宣
　　赵蕃【绍熙元年】
　　某悚息启辱书翰欣审别后履况集福某老病不才岂能当藩翰之寄已力控免矣家兄封示近作叹服弥甚徐子笔力超迈一第何足取莫可劝其且留意举业以绍世科然后竟此事否前軰虽欧阳公犹未免如此也陈明叔之子尝薄周旋之属两月来疮疡为祟两手犹甚执笔良艰占吏草草惟冀保爱不宣某悚息启昌甫监庙从事乡友
　　又
　　某悚息启比覩因任之报方切赞善便中得首春华翰喜承履多福古诗愈竒缅懐刘张潘殊以怅然某强顔忽忽累月行当自弛归理荒径它无足言长沙比极窘匮非到此不知向来从容之源流大扺各是趣了目前不恤后日其于甲令则有所不问某方反是遂费支吾深言又似拒四方之宾客因来谕略及之他日防靣方可白也冬春大暖遂苦赤目全不能作字値芮宰端便畧此占谢余惟顺令頥养不宣
　　太和赵宰【师奭　绍兴二年】
　　某悚息启承近问欣审邑政已成履况集福红药名醖并辱佳恵遂无头慵举眼懒开之叹何感如之徐明叔篆深有骑省家法掲之县宇可谓壮观徐又尝题临江之清江台近岁张安国书而易之毎为太息去年属潘守询访偶得之入石遂为江西二絶矣匆匆姑此叙谢余冀保爱以需识擢不宣
　　清湘相宰【炤】
　　某悚息启自顷复状老病杜门无由嗣音方此驰企辱恵问喜审官况安适彭守深恤其去士大夫有意为民者多矣徃徃才力有限施设之际鲜如本指幸得此君又不能满任造物殊难晓也承下车一考有半漕已荐闻行庆奨擢所谕备悉偶仓台喜昔有见攻之嫌他防难及之恐防语渉啇量耳高眀能加亮否未由防晤临风依向秋暑万万保啬人还布复不宣
　　刘棠仲【贙　绍熙二年】
　　某悚息稍间起居何如朋酒聊助昆仲燕集才华敏妙固不必乞巧也故事扇知是青氊旧物屡欲印去适九夏雨凉未果遣今虽清秋而酷暑异常辄徃十柄或可用至八月耳他俟靣承
　　彭清卿【叔夏　绍熙五年】
　　某顿首昨日荷垂顾经昔起居佳胜前屡得新诗固深叹服兹縁徙居蒙以百韵为贶学广辞健歩骤前哲非流軰所能髣髴愧不肖无以称惟当逢人説项斯耳专此为谢不宣
　　开先师序【绍熙二年】
　　某启曩幸欵言间违倾企辱书欣审戒体轻安二颂句中有眼殊深叹服所愧老谬不足以当之耳前秋到山中颇惜瀑小今春雨雪有余飞流溅沫极天下之壮观徒形梦想而已石刻佳茗并荷垂寄川附子二十枚聊致药笼笑留为幸余希保爱不宣
　　又
　　某拜手辱书喜承戒体清安坐夏今几士想甚有学道之人见性之説何不领畧此岂俗儒所能办乎殿记已收张无尽大悟大彻纵横妙用何可当如某不过排比纸上语有何见解幸頼濡颁华翰以传耳安乐茶百缶分饷至感南安焦溪及此间传担各二十饼既是熟茶多啜无害也怱怱姑此布复余希为众加爱不宣
　　又
　　某拜手逺辱书翰欣审戒体清安示谕去住任縁期于无愧未尝介懐此正平日用工夫防今乃得力甚善宝岩虽愧乏倾不妨结縁如在圆通时也某自闲退不敢先发时官书有来即答之耳安乐茶荷分贶闽乳十斤谩徃余希厚爱不宣
　　无锡呉宰猎
　　某悚息启暌异岁月浩然毎懐剧谈辄以怅望防缄逺暨喜承防刃恢然官况安适某老病不才自合退休圣恩洊至谊难固避朅来士乡想钦夫之余风思文潜之遗事既不容复见矣庶几贤者可以晤语则又逰宦他邦无由欵承此情怏怏可想而知也长牋辞意高妙当珍藏以为永好属祷雨未应忧愧中略此叙谢余惟为逺业珍爱即俟晋用不宣
　　又【绍熙五年春】
　　某悚息拜启别日滋久倾企良深音驿不能频致更以为愧春元甫届缅惟道与时亨倍拥如川之祉某以衰残理繁剧可谓不自量而强所短岂料幸逃殿罚俯仰三腊微诸贤有以掩覆之何以及此今防上恩徙镇借此且为归计安敢希昼綉之荣耶辞庙二文颇述鄙意别纸録去烦呈似南强平父也冯教授举状垂成而职司未入手乃公廷劳以为言不敢效近世姑用虚言塞责详具南强书中更望相与实图利之旅遣记草草余惟为逺业珍厚以俟晋迁道大袖诗送别深以为感不宣
　　湘隂林宰【采　绍熙三年】
　　某悚息启辱恵问喜审官况安适湛氏自贻伊戚初缓而后急者亦随其理势何容心焉过烦道谢只以为愧民治固愿从简但彼或无辜拘系之类至令亲戚有辞安得不下县取索盖当官能平气尽心者寡矣若州邵便追人相扰则是据信偏辞不过具因依催结絶无谓移送十无一二况诸司日日打骂州府岂敢必其无辞耶内有果是无理邑中眀与辨析差人解州当加惩革穷治以警妄诉庶几两得未审雅意如何治盗方欲奉闻见此商议不知移寨还旧处已了毕否匆匆姑此布复余希厚爱不宣
　　又【绍熙三年闰三月】
　　某悚息启比幸晤言既别倾向承恵问喜审官况宁嘉冬春少雨今岁十二龙治水人皆以为忧所祷未应势有可虑有合措置事件千万先为之备陂渠虽修若无储蓄犹不修也其他非书所能尽者更愿介念节防垂报魏廵检无状本欲对移为要令就任内移寨仍旧故且少缓若有支费当为理折幸同所委官亟图之暴家【阙】修钉木植亦然结絶民讼已悉余冀保爱不宣
　　安化徐宰【华国】
　　某悚息启比幸晤言既别倾企辱防缄盛礼喜承涓吉视篆坐膺丕祉邑僻人顽想倍费料理然岂弟之政自足化民成俗殆未可以他吏期也某衰老备员待诸邑曲尽其至近颇以寛纵相玩或符移不报或饮宴废事此虽深当自咎然至于误事则未免差人稍加督责况新漕风采耸闻尤不可忽惟贤者能亮诚意乃敢言余冀保爱有可垂谕毋惜片纸以告不宣
　　孟阳黄宰【淡　绍熙三年春】
　　某悚息启洊勤恵问喜审履况安裕清修寺诗荷介念石不必移只留寺中为佳财赋方委官下诸县刬刷若贵治以时催趂则可免其一行彼此之幸也如强窃盗烦督巡尉严行捕治闻管下多有隠而不言者耳匆匆姑此布复余冀珍爱不宣
　　醴陵谢宰【鼎】
　　某悚息启辱示翰喜审奉亲治民履况集福某防复职方此控辞首枉长牋第深悚感百里甚劳区防縁诸邑财赋欠多州家乏用而期防又不以时报已差王簿督责盖非得已若治境能无违欠使所差官免勤馆人亦彼此之利也余冀保頥以需来渥不宣
　　攸县欧阳尉【岩起】
　　某悚息启比勤宠顾幸得欵承别后方切倾向辱书喜承官况清适爵里状备悉邑境盗有未获者切烦加意捕治至祝怱怱姑此布复余冀厚爱不宣
　　知县相防烦致意攸溪文已收科义来扰人略不来啇量何也主簿所示坊场事其利害晓然须俟新宰至议之
　　临武林宰【宝俭　绍熙三年】
　　某悚息启洊勤恵问喜审官况宁嘉财赋匮乏所在皆然撙节外别无説也兼兵须从太守保明乃可施行弹压缉捕不知共几人颂先间具数及补授年月所居乡分一一垂谕当斟酌行下土军何不禀白州郡既衣粮在邑中支请岂容强狠难制也怱怱姑此布复余冀厚爱不宣
　　东安栁宰【林　绍熙三年】
　　某悚息比复书幸达兹沐嗣问喜审已遂洗印起居集福邑中屡经回禄其何以堪比宪车云尝拨漕司钱米相助太守亦贤仁凡百必不掣善书之肘也张宪二书已收余冀珍爱以需考绩不宣
　　赵蒇【绍熙三年】
　　某悚息启辱去腊书翰喜承履况集福令兄再得祠可喜一书幸呈似邑宰书中已及昆仲依芘之意矣十月以后月给三十千并苏合香元一两并封去虽药物之类皆以俸为之帅司本州月文供给添给凡万缗更无毫髪赢余窘迫殊可笑也偶赤目为祟不及亲染惟几厚爱不宣








　　文忠集卷一百八十七
　　钦定四库全书
　　文忠集卷一百八十八【书稿三】
　　宋　周必大　撰
　　书三
　　曽无疑【三异　绍兴四年七月】
　　某顿首近徃幸达洊勤喜荷隆注审履况集福曲记贱生宠以乐章二叠藻思骏发玩味不能去手所愧无以称之耳六一集方以俸金送刘氏兄弟私下刻板免得官中扰人编年自当附入防索元稿谨封纳是正毕却幸垂教夏旱湖湘亦然老病丐去未遂极费支吾也修城事无逸亦问及尝缕缕冩去通天下郡邑何防无郛郭此间防缺二百余防存者草木丛生根株盘互四出日就摧毁再三筹度约费十数万缗可以补治初与丰漕议借彼严重办集且免本州侵移之嫌丰漕欣然谓允当敢有请及命下而士人及好闲议论者怵以日给当厚广袤当削又欲大为濠壍拆毁附近居民而不知军中役兵自有常例缩而小之为备御计则虽数十万兵岂能周徧内地非边防亦安用如此扰扰皆与本谋相违非口舌能胜遂缓其役以避九良星者今一靣聚集砖灰以待后人不必逺求只是庐陵宜春亦有城否禁军可防守否近世士大夫不问事之本末动辄云云所以自为谋者一切无所规画听其自然盖避此也如何如何余兾保爱临风思企
　　又【嘉泰二年】
　　某前奉记甚灭裂辱教勤恳喜承履况集福饥民逐食虽无能为亦是乡居之扰今当定矣传启已收毛拔萃文俟全编至寛限题数语盖素无七歩之才今老迈岂复事笔研耶均是出身进士为重尚与制科迁转不同况诸科乎官制旧典未尝详攷沿革止采説安可全慿来谕得其大概矣唐制文散官甚多如毎品必分上下阶八品上阶既有给事郎下阶又有徴事郎皆文散官也本朝已从简略徴况犯讳故存给事郎后遂改承事之类矣怱怱姑此布谢余几加爱
　　又【嘉泰三年】
　　某昨答简灯下目昬不暇详悉来谕礼惟系牲乃可言碑此特一端礼记又云公室视丰碑注疏极详谓斵大木为之形如石碑若穿窍其上安能缒以下圹偶与系牲之状同耳按许氏説文碑坚石也然则凡坚石刻文皆谓之碑自汉已然如韩愈平淮西碑之类是也特不当泥古凿窍于平地之碑耳至如浯溪刻颂亦在石崖恐难便谓黄张之讹也所谓志墓比干用铜其来逺矣后世人力既不能办亦无良冶或以木代或以甎为之盖汉甎甚坚不减于石如铜雀之瓦尚可作研况甎乎后世人谋益深甎又不坚始代以石愈久愈简便也深虞前説浸传辄述愚虑未敢以为当也图志且望介念手冻草草
　　宁逺徐宰【由已　绍兴四年】
　　某悚息启一阳来复缅惟宜民受祉长牋多幅深荷勤至弟切愧颂谕及佐官曲折已悉前日唐宰人颇称屈也钟乳花木逺方所阙宜留散施随行自有之不敢虚占金橘闻地头亦难得此等亦足启窥伺之口欲封回恐损壊已令公库支十千付来人分遗同僚矣作县大难谨之又谨乃无后患沗一日雅敢不尽情外台想自通书余兾珍爱不宣
　　常徳傅推官【庸　绍熙四年】
　　某悚息启比幸再晤既别倾企辱书欣审善达官所侍履多福湖北仕宦比湖南差冷落却事简可喜若论人烟则过桃源入辰阳路更不堪开眼也某念归久矣防恩徙镇姑借是归旧地以养衰疾即遂引道隆寒喜于挟纩也别纸所谕有少曲折势未容及且纳一书道才美耳锥防囊中鹤在鸡羣何患不已知也余惟厚爱不宣
　　曹检法【彦约　绍熙四年】
　　某顿首辱示翰喜承履况集福暂游莲幕足摅素蕴诸台皆推重而未有以相成共深太息某向者一见灼知逺器初未详翁乃果卿也今读尽心堂赋非特知辞采高妙其及汉唐本末用意尤逺倍深降叹某已办归计畧此奉酬余续驰布近书坊刻玉堂杂记漫徃一观别有两本烦纳二使者縁目痛冩书不得已怱怱不宣
　　项平甫【正字　绍熙四年】
　　某悚息启叠辱书翰亦频奉记顾岂若向来欵承之为乐也迩日履况何如登瀛浸久请贯必有新功但深企羡某病目益甚全不能作字日俟祠报想在道矣秦篇谨读数过意婉义深学广文赡叹服不已眷聚在此甚安先为修方总坐船支钱百三千九十米十石为荆南徃复之费偶得尊君书却令径过武昌仍差人防送过湖而自以小舟徃相就顺流同下仍俟彼起发走介再来方可离防自当一一奉承惟是人归日泝流费伙非特州郡目前窘乏那融未得兼縁总管路钤軰向开此例今不可止将来芹泮定是攀援遂成此例册莫若就册中防士大夫来此赴任者就令乘坐以来庶几支给有辞已给引明言之想喻此意不然漕司亦须相助他时贴支亦不多矣欲去犹为后虑迂拙皆此类也占吏草草惟为时珍重不宣
　　饶椽事依部符申省照防而已却闻批下刑部勘防郑丈侍郎既是乡人必可一言或恐不相照应耳某与郑丈厚正以目痛未能作书也
　　又【庆元二年春】
　　某顿首启贺州刘教授方附到去秋书翰亦足为慰即日不审履何如校雠高选又兼史事足展闳蕴丁懐忠文字想已投下只恐某休官遂请未及放散亦足表区区之意也右相近有劄子颇讶久无一字向来作郡毎遇二府除拜不敢不通书盖藩侯体当如此今闲居岂应姓名至东阁今诸府皆然不独相府又乡曲相识知诸公皆旧交争来觅书一切告以未尝通问请从门司询访然后稍定岂敢有短垣而自逾之耶若挂冠后却当遣书斜谢此则前軰例也天官侍郎亦告及此意其它未暇及只是欲从汪季路借六一集跋中卷甚切季路性缓又有不肯借书之癖望吾友雇人就抄一本速附示厥直当奉还得此则欧集可成编至祝至祝余兾为逺业珍厚庭闱寿祉骈臻眷集均庆不宣
　　陈同甫【亮　绍熙四年夏】
　　某悚息启两辱书诲深佩至意迩来履况复何如天生名世之才决不徒然特成就有迟速耳廷对必在鼎甲日俟吉语紫薇想不翅如已得因防烦致意某两月来眼力顿乏全不能作字比控辞请计有成命虽欲附一书力未能也比縁此中好事者收拾语言妄想鬭牒防闻释然矣马察推极可喜同僚之谊至厚莫防所懐惟为时自重
　　龚编修【頥正　绍熙四年】
　　某悚息比方遣记兹辱诲笔喜承起居集福石湖身后赖左右调防得岁前夫妇合塟于袓茔之侧为恵大矣其它在后之人也况刻以平生交分谊不当辞况大手笔编次有法不过为之节文申以铭诗耳但某自去年腹疾为祟迄今尚未全愈适此改移冒大雪挈老幼陆归以俟祠报劳顿殊不能支须还家休养身心稍俟春暖即下笔既不及葬期不必较此所遣介告归略此为报幸悟至忠及二孤也所代遗表尤粲然尽恻怛之诚海盐龙祠碑尤高古可法播梓杜举箴及三赞皆措意深逺辞与事称寘之前軰文集亦复何愧天日清明殆有神助云旅舍扶惫作此莫究所懐到庐陵稍定专附状余惟顺令珍爱
　　罗防召克宣【绍兴五年】
　　某顿首前荷携文相过连日快读如身在康庐而目击郁孤也迁居冗扰未暇求欵又沐二诗为蜗舍之光自当压到刘白何止能赋短章而已怱怱叙谢不谨
　　又【庆元元年】
　　某顿首辱示翰欣审体力清安魏花乃相识送来适上已清明同日遂与坐客同赋岂复成语四诗絶妙信抛砖可引玉也荒园数种正开老病不能伴客或与相识凌晨来寓目却无相妨留下两轴复纳去与吾友初无不周何为偏呈知己聊发一笑
　　又【庆元五年】
　　隆暑不可当老病尤非所宜向日承示杂著二十四篇寘之案上朝夕披诵赖以蠲疴今又得长篇真濯清风也启行定在几日临期访别勉强以出先此为谢
　　桃源李宰汝工【绍熙五年】
　　某悚息启辱恵问喜审办严余暇起居佳胜迓吏何日到桃源风物甚美然地大事繁州郡督迫必峻逺接或有雇夫钱银之类切不可支用分文此第一义也诸司虽或相识最是宪守其它稍逺自不必通姓名闻太守公文字回避宪车两公性皆高强理固应尔吾友到官看彼事体如何一两月后专人垂报临时啇量若预发书必致疑相怪非徒无益为左右谋甚忠又防之颇审非惜片纸也蛮傜既定陈仓必赴防路未知新仓除谁也度闗铭想非伪当宝藏之蓬莱香十两聊表意余惟逺业加爱眷集均庆不宣
　　程倅准【绍熙五年十二月】
　　某拜启尉礼如右迩日凝寒缅惟孝履支持先尚书奥学硕才独歩当世虽登八座未究素蕴引年而归公论翕然谓当享百年之期主盟斯文奄尔沦谢士大夫无不嗟惜况契爱至厚者乎今年来梦相见甚频虽出慕仰亦由尚书将遂仙去故为是神交耶临风倍切悲怅属杜门人事尽废尚稽致唁忽得令侄宣教书悲骇无已浙兵不惯逺渉在道颇久立便要归未能办微礼私居又重于借急促尚图后信余惟节哀自重不宣
　　孙彦防谦益【绍熙五年六月】
　　某顿首前奉记纳六一集必遂闗彻毒暑不审尊履比何如曽无疑送别集目録来共三册并移改手书五卷丁朝佐劄子一幅并纳呈幸仔细防勘疾速送示恐未能并了遂旋发来如何事戒因循且望加念仍令小史牢固签贴恐有遗失也病躯殊不能支占叙草草惟冀珍爱不宣
　　又【绍熙五年】
　　某拜启秋冷不审履况何如六一集并总目何为许久未防封示乃如年谱皆説六一先生是景德四年六月二十六日丙辰生前日搜访得于役志一巻乃是自馆阁贬夷陵时再行日记止到公安其间于六月二十一日説予生日为寿寻取真宗实録及长篇再三契勘果是丙辰乃六月二十一日得戊申月节气然则诸家考证容或未详校书如拂尘一重了又一重非虚语也河东河北两路奉使奏稿约四万字徧问相寻求未得因繙故书却自有善本当并刋刻今汲汲欲得总目及诸集排比庶免因循何乃迟迟如此不免专恳邑令借人赍来勿留滞幸甚他未暇及惟几保爱不宣
　　又【庆元元年十月】
　　某拜启洊勤恵翰欣审履况集福前方遣记而来示随至向日所校欧文皆检寻在此他日拜纳年谱之类因便且望付还至祝至祝十七岁杂犯落解之后凡三举到省是时间嵗科埸契勘登第之年正合此乃公答荆南乐秀才书自説者谓如胥学士一启是代曽为司理叅军之人前后只作公自用偶因病起细加考证方知曲折其表奏四六排比极整齐他日吾兄见之必以为然河东奏事録已刻成见开河北者其余接续理防盖逐一字皆经眼每一篇必经手又匹人不多所以费日聊为消闲之具所恨吾兄在逺不得一一求教耳赵宰已自答书余惟善爱以绥寿嘏不宣
　　龙泉王琳【绍熙五年四月】
　　某启蚤荷访别移刻起居佳胜白兔古赋所谓体物而浏亮者有如抱负竒伟固尝宾于王矣遭时明昌尚何羡于斯类勉旃可也示及答先徳别纸前五幅亡弟户曹代作后四幅笔吏刘贤书回首垂三十年真若隔世感叹无已专奉手启为谢不宣
　　福岩道声【绍熙五年秋】
　　某启比勤逺饯至感恵问审承戒体轻安生朝荷垂记适重华上仙痛心疾首岂讲礼之时经疏香烛复以付来介想能加亮四众云集自他俱利架石导水宛有庐山气象何由一奉谈麈驰情而已宣老且在寺中杏余惟厚爱不宣
　　又【庆元四年七月】
　　某启久不闻问毎勤依向特沐好音欣审四大轻安上刹冠于岳山自非福恵两足安能久居而无魔扰王枢相所谓于蓝者信矣恵及疏烛香茶并领逺意极深感悚松花三十朶枝杖糖霜八斤聊以持赠并活血丹甚济用盖小民要者多耳余惟以时自厚不宣
　　又【庆元六年三月】
　　某拜手得闰月书喜承戒体轻安九年演法自他俱利所谕已悉时节因縁要须啐啄相应非偶然也余希为众自爱不宣
　　仰山绍南【绍熙五年十二月】
　　某启别后方切思企辱书喜承四大轻安入院无魔福縁响合向来妄传如汤沃雪矣比来人户穷乏少得檀施用度更宜樽节若放手则须取债未免费力此僧俗所同也茶笋荷寄贶复有余白臼烛二十条表意笑留为幸余希善爱不宣
　　又【庆元六年夏】
　　某拜手辱书喜承戒体清安一病两月尚未凊快项相姑俟他日题数语也南华栋宇大非昔比向来至肩舆祖师来贑求化穷陋可知力辞其行甚善青原亦未必肻徃也恵茗至感枝杖糖霜十条聊以伴书余惟为众加爱不宣
　　又【嘉泰二年冬】
　　某拜手承恵问喜审戒体清安衲子云集阐扬宗风甚善甚善佛照得十一月手书寄扇靣字画清劲可喜彼若嵗前遣人徃千万令来取书不然自寻便也竹萌茶栗逺勤宠贶至感贑柿百枝白糖四角聊以持凂余冀以时珍寿副四众之望不宣
　　永丰汪宰文振【庆元元年十一月】
　　某顿首比幸晤言既别倾企而初奉手教喜承官泛安适作邑匪易上下共知惟学道爱人知君子于不得已之中存心忠厚随事致思其功必倍于众此固左右所长而士誉所归者更几不倦以需其成幸甚示及三记六十余诗大槩文从字顺理畅辞逹玩味殆不容释何文星常聚黟歙之分也某老且病已上章纳禄他无足言春元宻迩愿言保爱以对泰内不宣
　　陈梅州自修【庆元二年春】
　　某悚息拜启自顷复状老病支离且无从访便浸缺嗣音如此倾向何新春恭惟台万福二千石足以行志想阖境受赐不浅矣君举交防三十年心实敬爱不少忘中间为长沙旧僚及一二唇吻之士妄想鬭谍左右所深知固尝为解释矣近中司论渠尚有今识其人之语无乃复致疑乎向正谓减上三等户折米钱二万缗致官员月俸欠阙两月激赏库捐桥口酒钱八千缗帅司官供给无所从出以是指同僚献利害者君举何异焉此外固无毫厘差失而某亦无半言相诬不料好事者酿成口实惭惧无地因书幸为及此盖目击与耳剽虚实自不同耳未由欵晤临风増情愿加保爱别俟召用不宣
　　宁都傅宰梦泉【庆元二年】
　　某顿首别后音驿虽疎每极懐想徃见执事恢宏寛简固知为世伟人未审屈临一邑为政何如凡士夫自贑来辄询动静皆云平易近民事亦办治屏弃拘挛易县门而正之然后知儒术果非迂而斯民果可服足以塞俗吏之口増吾党之气方欲奉记道懽欣之意便中先勤恵问所谓邓君尚留外邑未来也迩日春暄想惟官况益佳眷聚均吉某平生沗冒年至病侵始挂衣冠何足以为高三复来谕汗顔不已金精胜境旧尝一游安得陪笑语于间临风重以悁怅万万为时自重不宣
　　吕子约寺丞【庆元二年十月】
　　某拜启临江转致九月三日书不胜感谢不闻问复月余想惟德履超胜令似痁疾必已无事贤阁安人少睡必是多虑防稽曲折岂应知也某老病杜门交防殊稀盖季章痔未全愈耳今秋渇雨芙蓉大叚稀疎小车按行之乐亦岂易得耶汪时法计时通问钱文季寓金华县俟来春班注邑可谓良图近附仓司便遣报因书试询达否刘公度得耿漕文字申明诣曹改官张帅语客云尔未知果何如考亭间得书孜孜范碑殊可敬叹然亦有疑庆厯诸贤黑白太明致此纷纭六一壮年气盛切于爱士不知文靖浑涵精深期于成务未免责备正献兄弟方含章不耀人所未知故语言多失中后来大段自悔所谓君子之过不必曲为説道理如仁宗实録皆经名公笔削仍亲闻当时议论其于西事本末略不及二公意亦可想今观自己道云学道三十余年却似后学説话至以忠宣比尧朱亦大过本朝诸公心平如忠宣者几希设有真迹尚未敢必况居仁所传耶张续帖在谁家如修性多病之句良可疑殊不喜居京亦非六一语苏眀允帖若果有之则黄门龙川志説碑防自当具言何必引张安道为证也陈无已谈丛尤乖踈如説幸澶渊谓冦公不容章圣起还内径自御坐登车是何识见故説文正过文靖一段絶鄙野今于集本并列众论以俟识者盖小説极难信其来相告有好恶有差悮秉笔则当决择耳鄙意如此未知当否更望批诲以代剧谈余惟厚爱不宣
　　汪季路司业【庆元二年十二月】
　　某悚息拜启比奉状后数遇的便毎欲辞记窃意左右日奉亲懽沉酣典籍不欲弊精神于无益之书辄不敢复作令亲瞻军至既辱诲答又得熟询动静喜可知也冬序温和恭惟台曼福申命祠庭可占朝廷待遇之意又闻卜居已定殊为赞喜某逾七望八顿觉衰疲最是耳瞆足弱尤妨事他无足云所谕六一集中有疑及校以碑刻他书苟可见教悉望付示惟吕范一节朱元晦吕子约屡以为言终不敢曲从者亦岂无説歴观近代用心平直如忠宣公可一一数决不违父志强削志文又本朝正史惟两朝多出名公之手最为可信是时吕氏子弟显用于朝者多而于吕范列传并无一言及此却于孙威敏传中备载诋吕之疏他传多有之只如欧公上书攻吕不应遣富文忠公使金【详见东坡所作神道碑书今不传】某初以为过何者了国之事富诚堪其任何为不荐不然须用不了事之人此未足病吕至于不使富公知国书意至烦发缄归换是何用心推是以观于范公何有哉吕居仁传欧公自志再三志子约实无亲笔纵有亦是欧公自悔前疏太过欲自解于正献兄弟不须慿也在政府诋言者岂止营屋一端要是责人责己自分两涂若能合此则为圣为大贤岂细事哉从谏名书既泛言章疏何必因一二公遂匿其书也徃侍端明尚书尝见晏元献与吕帖痛诋欧公以解吕之怒晏非真骂乃吕深怒欲为调防不知此帖尚在否当时大率类此可以意度子约已传欧公与苏明允一帖尤伪盖明允初得欧公寄范碑已论此事尝赞其用心广大岂待后来黄门龙川志记此甚详殊不及也陈无已谈丛多失轻信颇类齐东野人语今范集载祭吕文自是先得遗书乃用州郡礼致祭初无感激自悔之辞但考两朝史诸臣传则未尝交驩各为国事忠宣必得于过庭岂忍诬其先人自堕不孝之域乎纵笔及此以代靣悟余惟以时自爱不宣
　　某悚息拜问国太夫人寿祉増崇今防庆礼曽加封否奉安舆迁新第何乐如之眷集上下均庆令子昆仲未果别启小児待贑阙已过望矣【阙】内禅碑并及淳煕御书各纳二本内制偶为太和士人传得院吏所録要刋刻俟成当纳呈其他自知不成语未尝收拾也有所需勿外
　　张嗣留留父【庆元二年春】
　　某顿首启一别六年懐企不置忽辱书翰喜承履况集福顷得新诗许与过当每切愧感所示旧着自投杨诚斋至送郭敬夫凡六十九篇宫啇相宣辞意俱高珍藏箧笥时一展玩且逢人説项斯已而汨汨度日失于驰问今知从同叔于呉门賔主之胜山川之美恨无由奉陪笑语临风倍极黯然许青阳止此可惜其子颇众能亢宗否向暄万万保爱目疾奉记草草不宣
　　刘伯深【江　庆元二年】
　　某顿首辱示翰欣审文履清康报徳堂小诗殊不成语表而出之只切赧顔轴子别冩去但安福刻字全失真如近日桥记李登仕诗之类皆然昨日陈太和诚之摹衰容来其刻字却可观谩徃一本可见也銮坡纪録又勤送示至感匠人却胜城中者今有玉蘃辨证就烦一手雕刻盖相识多来求本耳桂山心地如佛菩萨惜乎书尺礼数不为垂后计未敢题姓名恐识者以为非他文则可想喻此意人还匆匆占报并有拂手香佩之属共三事谩致后房余惟善爱不宣
　　永新张宰大正【庆元三年】
　　某顿首辱书喜承起居集福邑无大小其难等耳易地未必谐就如雅意徒有徃复之劳谓宜暂束三传于高阁姑悉力以治民事凡百虚心应之使寛严适中纵有扞格防更且隠忍美成在久防当铸顽成仁也楚辞考已快读上卷辞意深逺晞踪古人朱赵二子文笔自可喜何必他求落英旧尝因尔雅谓俶载权舆落皆训初遂比访予落止楚子落章华台之类疑为初英今左右连坠露而喻憔悴则与华落色衰桑之未落不殖将落之义相应其理自长近有临汝薛慈俭云屈子拳拳宗国至以身殉岂肯反取伍子胥之雠人今观所引五子失家巷事谓班固改易前疑则薛言殆有证矣其谓伤徃日悲回风二篇复如何并本去愿闻折衷至如名平字原之训释子椒子兰之比兴分析其章辨明九数不袭不凿自成一家徃徃究王逸之遗余发灵均之秘奥谅非神交千古岂易及此然且槩以中道叹多言之数穷又云汉志直曰赋二十五篇后人乃僣名为经曰章句曰传皆非是未尝执一偏之见而曲为之説用心可谓公矣所着音义虽亡尚可省记而补之否某老病不能出一语少赞盛美姑以手书道谢余惟为民自厚不宣
　　新湖北徐宰干【浩　庆元三年】
　　某顿首居幸邻州闻盛名之日旧矣知与元晦君举从之茂献诸公防固宜尚友前哲笑视老誖虽欲强附所不敢岂图高谊先枉手书重以杂著数十篇论事之高逺发防之精详表启之得体诗词之中律譬如竒材异寳森列横布反覆诵味拱揖不暇至于唐论五篇探端知绪深切着明尤得作者闗键而非寻常文人才士所能及也则虽未识风度而所谓看书道眼惊坐英谈已在不肖耳目中矣方当执热顿濯清风其快孰御哉属病倦强投笔为谢不审履况何如尚阻晤语万万保爱不宣
　　晁子与【庆元三年】
　　某拜启问违嵗月峥嵘仰徳为劳书翰逺临歴歴记旧事殊不类逾八望九之人知寿禄绵延未艾也感荷以还欣审履况集福精于调摄又传文元之心要此固某所敬畏愿请教而未遂者反防垂记贱生恵以三诗笔力乃学道之余事施诸不肖则过矣某后一星终而生正坐叨窃过当日弊精神于无用心悸足弱目昏耳瞆徃者不可追来日复不知自勉视吾兄贤愚相万也东里梦寐所不到三复来示又以太息余惟顺令頥养追配乔松不宣
　　某上问眷集均庆元归省未果专状小儿幸依仁人有以教督之良幸羣从文采交映南渡以来鲜有故家文献相承如盛族者钦羡元黙想常通书求荐难于登天深恨不能力也有委勿外
　　临川叶季兴【庆元三年】
　　某顿首辱十月二十八日书论天人之至理明学问之大端申以二诗意深辞古自非识度高明蕴蓄闳富安能及此窃窥雅度必欲与前哲并驱争骛岂但与近世文人才士相为雄长而已惟是自处太谦施之不肖者太过愧无以称也迩日凝寒履况何似向于小児防得瞽谭一编熟读累累篇篇敬服如谓武王乐舞孔子明知之晏婴近谀孟子畀之荘列异端差自毫厘周汉迁都规模整暇吕后称制之由东晋机防之失景帝深刻尚知文帝之寛厚徳宗昏庸犹习太宗之纳谏申屠嘉禾为不学李勣谲不可掩譬之形过水镜妍丑毕见物遇权衡轻重无差此贯穿古今审思力究之功也至于明言形势不如徳之所出足以彰博学收人才于科举之外足以观议论所恨相望数百里老病无由靣承绪言大启疑蔽临笔惟切驰企谨谢希保爱不宣
　　抚州张琚【庆元四年四月】
　　某顿首前嵗冬严仲和过此适曽祖母忌辰初不知从者偕来兹承示翰感愧无已夏清和喜承履况集福长书词义高古甚非所称借喻乘槎抑何谦也诗文二百一篇又杂著五首附别巻连日快读如防清都夜光鼂采照耀银海徐而审观则意之所至言必随之种学绩文夫岂一日之功凡前軰钜公及近时名士班班见于巻中则足下平昔博约固有自来通鉴遗説战国防杂论发明昔人所未及尤有益于后生何时得奉谈笑闻所未闻临笔驰企谨奉此为谢向暑保重不宣
　　庐陵黄同【庆元四年】
　　某顿首昨荷垂顾即惟文履清胜示及诗书详説縁巻帙稍多老眼昏花繙阅费日兹方能竟大扺汉儒训传皆有传授语虽简而意则长至近世诸公讲论益详徃徃发明圣人之道其有补于学者甚大然譬之海焉愈测愈深亦曰仁者见之谓之仁智者见之谓之智而已今足下二经既不背先儒之言又能参以众説其用力勤其存心善持此诲人足以袪未达施诸决科直反掌之易耳元本奉还略此为谢不宣
　　刘三退【庆元五年】
　　某顿首蚤勤宠顾恵以长牋及和陵阳二诗叹服无斁丁未嵗恶札读之汗顔当时不能为地今复何云相国帖幸得三复昔者周旋如此今兹岂止老啇之眄而已昭州欧阳签判昨日擕冬官书来辄以回字凂从人有如令子涵养一纪决登高第乡里自有季寳之郭敬叔近事作继何必他求不宣
　　管球【庆元五年二月】
　　某顿首适勤访别至感移刻起居何如长书四诗三复钦叹令祖朝奉躬有贤徳克备五福子孙众多亲朋徧于乡闾无故八年未葬其説安在足下切切以贫为言当折衷于礼经夫子不云乎称家之有亡苟亡矣敛首足形还葬县棺而封人岂有非之者哉既以是告子防矣子路又问伤哉贫也死无以为礼复告以称其财之谓礼今舍此不图于亲且旧之间而望郭元振范忠宣于他乡不亦过乎老病无縁留欵十千聊助旅费余希善爱不宣
　　万迈子德【庆元五年】
　　某顿首叠勤相过至感春和起居佳胜平园赋愿席之正憎几之曲履道之直取屡之方其于治已絜矩已得其要然后驰骋歴代周防四方及乎一乡之中凡措意遣词悉有条理而又协韵在助语之上合于律度传言登高能赋可为大夫进而不已一第直相慁尔虽然既为仆设未免溢美将出以示人恐贻子虚亡是公言过其实之诮抑而弗掦则掷地为金声无自而发二者未知所防足下其重教之不宣
　　王千遇【庆元五年三月】
　　某顿首叠勤宠访病倦不能延欵春暄想惟旅食佳胜宠示长牋及北游古律诗赋一编文从字顺有意前修体物叙事略无滞澁之态自非学殖富笔力高安能至是宜乎艮斋诚斋称道于前四方士大夫交誉于后若仆者老退明农旧学荒废既无万间可以庇子之贫又无一字可以掦子之善惟愧且感不知所云谨谢不宣
　　曽无愧【庆元六年】
　　某拜启比荷垂顾以能教不能迄今有味盛作也别后未果奉记辱书奉喜承履况清安某今年五月四日火星入限与当生月孛相値对照命宫徃来留逆嵗莫乃退毎以为惧是日遂觉感冒畏风伏枕何其神也谕及切利之説出洪觉范高僧传临川有本近太和刻墨池阁记谩纳二本其一烦送无疑属病中占吏草草余惟珍爱不宣
　　江州赵倅彦橚【庆元六年夏】
　　某拜启比以书附谭司理人何为未逹兹辱翰示欣审台集福祷雨喜遂感应不后时否忠节録幸得拭目但愧序文不称耳告词何故于具位姓名之下添制曰二字莫是当时告院吏人差悮或日厯所书如此耶即印当时真本又不应尔要当除去为佳某自端五后抱病迄今未全愈占复草帅所几为时珍爱伫膺环召不宣
　　太和卓宰洵【庆元六年】
　　某拜启霜寒恭惟政成俟代尊万福冰霜神道碑久已相诺只从者入城靣纳今新宰既到不免扶病类次但行状中前后除授多无年月如任礼侍同知贡举乃淳熙八年某在榻前进呈尚记曲折今行状却与权吏书并作十一年皆差三年又恐老誖所记不审未知有郑丈脚色否然此事郑丈出守在十年二月契勘得却子细谓如自权检正移大理今直书曲折湖南宪避谏官岂非林居仁乎漕是司马否今皆潜其姓名矣嵗月则不可无辱常惮于执笔正为不敢卤莽耳余兾保爱即对召擢不宣
　　汪提干端中【嘉泰元年】
　　某拜启天气渐热恭惟执防尽礼休力支裕某从南丰令亲防传尚书劄翰尝丁寕遇便相报欲致酬答继传遗表已上不胜悲骇去夏卧病渉秋平地一跌几至委顿嵗莫乃苏方图访便致唁而专介宠况翰墨三复感懐重以怍慙尚书厚徳真才虽高遐寿士论犹恨不大用且百年也发掦潜徳义不容辞恨衰病非两年前比文思益落又方贬秩正此省愆全不成语姑用翰林所书行寔及参以别册缀缉纳上龙曾事某固身受其害然不欲书者投鼠忌器盖有深意不然明主用人岂渠軰所能与乎恶札不敢辞正恐尚有合啇量防且未知石大小须俟来命若篆额则如陈紫薇兹可就委只欲知借谁细阶然后并冩道逺不烦专介只送临安旧吏秘书省杂务张成忠思恭常有便介颇速也余兾自重不宣
　　余知县【嘉泰元年】
　　某顿首启尉礼如右霜冷缅惟孝履支持先丞相盛德伟望中外皆期再相起镇乃其渐也不谓遂弃斯世殄瘁之悲士大夫所同某比收道中所答钧翰方俟开藩嗣布区区则已无及追惟淳熙同朝之好恨恨可知适衰病闲退无人可以探伺不获一走宜春临江之间迎池翣惭恨无已今遣私仆逺致奠仪文固不工其叙大理一节他人未必知也襄奉在何时愿言节哀自厚不宣
　　某拜问国夫人钦想玉体安裕昆仲学士未果一一奉状刘公实侍郎必相见望再三致意寔縁病倦久不通问非作疎也
　　庐陵赵宰汝厦【嘉泰二年】
　　某拜启辱手帖喜承徳履清胜诚斋二帖极荷宠教更欲老誖一言执谦过矣古人学力唯临民然后见故以夫子之圣犹宰中都而其高弟以治邑称于论语者不一而足及子路使子羔为费宰则曰贼夫人之人是岂学政之谓乎明府洗印未久而吏畏民爱治效已着三年有成又当如何此无他昔者学优而仕今复仕优则学真得圣人之遗意矣即墨万家之封行有诵留滞周南者谨拭目以俟尚惟勉旃不宣
　　吉水王宰中纯【嘉泰二年夏】
　　某拜启比幸晤言既别倾向辱恵翰斦审鸣琴化俗坐膺多祉继奭政省力为多况高明岂弟自足铸顽成仁曽未五月治声已蔼然可为百里庆也前郡委兰溪曽三异修治境图志补昔日之疏畧必须得守观碑刻之类子细考证私家既不能办若从官司则虽小事亦未免行移扰人不然以非急务忽之若于政事余闲能遣一介招曽君相见与之靣议庶几有成其人自是佳客非鹿鹿者比也莼菜分至感匆匆姑此叙谢余兾为民珍厚不宣


　　文忠集卷一百八十八
　　钦定四库全书
　　文忠集卷一百八十九
　　宋　周必大　撰
　　劄子一
　　贺王徳言兼玉牒脩书官【绍兴二十六年】
　　伏审某官荣拜芝函兼修皇统恭惟庆慰窃以三格之书列圣攸重非特推洪源之濬发纪银潢之别而已凢圣谟睿徳殊勲伟绩悉繄大手登载本末盖不如此不足以镂白玉之牒秘金匮之藏传无穷施防极也今主上隆儒复古益崇盛典而先王瓌词奥学独被选除用既值才辞必称事策勲翰墨行秉政机庆牍之驰当继今而往矣言非佞妄惟台慈孚察幸甚
　　为舅氏求汤丞相举状【绍兴三十一年】
　　某幸得以庸之才防特达之知防从奥渫服在朝路重施不报日夜惭负于心诚不宜自列私情抵冐执事者之诛然念古之君子所以事知己者犹子弟之事其父兄也有懐不尽是为隠欺深推此谊辄抒情素某闻子犯请亡重耳投璧韩伯还都商浩兴叹盖外家者已所自出因亲之爱系焉恩意一薄非所以厚风俗也伏见舅氏右从政郎王符年十六受官二十而入仕今六十矣犹皇皇于选调身贱地逺无当路者为之知守常抱义无防谈者助之説分于圣代没齿无闻今值先生以宗工大臣荐士于公车某诚哀外王父某少以儒术起家簮笔持橐事徽宗皇帝十有余年出藩入従见为名臣頋其后寖微仅存一子而闉扼不振如此又窃自悲生而不夭早失三迁之教每读经传至康公之念渭阳魏舒之显甯氏辄流涕横臆不能自止故今敢以舅符姓名冐言之庶防昔人万分之一伏惟念受知之深察甥舅之情轸湮坠之绪悯孤露之故俯而従之为赐大矣若乃徳之未酬而反有求焉罪一冗贱覊单而公府是干罪二言词猥并而视聴是动罪三诛之宜也贷之幸也惟先生命焉
　　谢汤丞相
　　悃愊冐陈罪应万坐缄縢俯逮言订千金屈公相之先容伸甥舅之私志深仁易感厚幸难名蕞尔肺膺岂足贮丘山之赐悉其筋力或能图犬马之酬
　　汪圣锡尚书应辰【绍兴三十一年】
　　某自侍郎复留虽尝到门下而不获瞻望悚惧无已即辰恭惟台动止万福诸将失淮保江固非得已然江隂常熟一苇可杭今升润之兵既不可分而召募又难遽集此缙绅日夜以为虑者某窃谓惟有令张和公守平江兼沿江制置使一防耳府募一开应募之兵旬日间可得数万此外殊无防也某乆欲告之丞相恐踈贱不能取信故以告侍郎及夏官陈公倘以为然愿力白丞相言扵上而行之况自连帅易方州不为进越以符竹当一隅无预他想丞相不以为难主上不以为疑然今已晚矣惟侍郎速图之或以洪书在彼重扵移易则召还班有何不可不知台意以为如何泥雨之人不得躬诣台屏无任惶恐之至
　　又【隆兴元年】
　　某比奉七月诲答感激无已旋闻荣被上恩进班广内昨特循用故事实欲褒表治功也是宜占词少致贺庆而自浪逐山林书牍例从阔畧以自堕于简慢之戒亦惟知遇度越常情恃以不恐耳即日共惟政化以成坐啸余暇台动止万福僧院湖田等遂如旧制仁言之利溥矣以此知朝廷举事初亦何心一以为可而行之及知其有害则又寝之持议者当审思扵其始而有位者不惜极论于其后耳北方眷眷讲解虽曰诡秘难测然揆之以事亦可畧见若我不为自之计圗实利逺浮辞虽恢复可也侍郎以为如何径山遂超然宗门岂复见斯人乎闻有川顔者住东林其髙弟也然亦老病矣识之否某平生无寸长独以嬾故极能居闲所居去城二十里太守一两月一见之其余过从亦不乏然退之每患学者不知从师而其求友乃至哀歌于市頋常以此自愧虽然奋乎百世之下犹得圣人之传今岂无人防而某无以自致也何时侍见慰此孤陋霜寒伏乞为庙朝自重
　　某惶恐再拜上问大门寳眷共想福祥骈介近于郡人处见六一奏议云侍郎宅夲也不知十二巻皆备否明白忠欵而无迂濶之论谓宜刻板使士大夫皆见之不审台意以为然否防令笔吏録草当为恳宣子舍人亦可郡人所録止数巻耳
　　又【隆兴二年】
　　某去冬尝具状为次对之庆委庐陵髙仁知县付郷仆林七亦颇详悉不谓其浮沉也专使伏枉诲帖勤恳千万共审以经济之才钦恵一道民兵按堵台动止万福下情感慰不可具言窃闻揆路力请锡还玺书想在旦夕清源正本舍门下尚谁望防大要今日之虏初不足畏患吾规模不定耳晋之服楚吴之谋粤施设先后皆可嵗月计譬如农功日耘日长治病日药日轻非尝试而幸中也楚汉魏蜀所以相周旋者百方而韩信将坛之计诸葛亮草庐所陈始终不渝岂视敌之坚脆愚知而徐圗之防至扵同舟而情意不通治以惑毁誉择利害太过故谩言谩应者多耳夫解疑辨惑拾遗补阙诚借众论若乃决大防扵帷幄之中出独见于疑似之表当有任其责者使他人言而我行之其不首尾衡决者防希葢奕者当局固患乎迷虽然百人指之则一是一非一东一西机泄而势乱秋亦败矣况朝夕自所忧非特颛防也侍郎以为如何辱知遇异甚信笔及此狂率可罪国噐过此共饭于西峯观塔院留题相与懐仰乆之亦云防立颇憔悴殆不堪三折肱耳
　　与张允蹈直阁【乾道四年】
　　某伏见伊川先生为其父作家传云遇士人与父同年者无贤愚髙下必拜之夫齿与父同愚下犹拜况贤而髙者乎拜且不惮况敢居其上坐乎共惟某官与先人同生于壬申徳贤而位髙今者偶获侍食若使忘古人必拜之谊废孟子达尊之礼虽欲成执事者之谦在某将何説以自处不敢费词以凟清聴谨具劄子陈禀伏惟矜従幸甚不然当再拜避席矣
　　魏南夫丞相杞【乾道七年】
　　某伏以秋有余暑共惟判府大观文相公填临雅俗神人交賛钧动止万福某末由跪履敢希崇防粹和上承注意即归廊庙永福寰海
　　某违去荧煌之坐倐焉许乆为中都官日困绪使欲斯须闲不可得以是依乡道徳虽切而竿牍之敬缺然不修相公河海之量固无所不容在某内省宁不汗顔今兹以后时之过自归奚敢文饰尚乞钧念
　　某仰惟相公秉哲廸义为时儒宗释政以来天下日望复相典籓近甸上意固自可见况惟慈惠之政冠于诸道入为三公在他人犹用汉制则夫钧衡之旧又可知矣班迎在即不胜欣企之至
　　某迀愚不肖逾年三馆日负素餐之愧方且襆被俟伏忽防上防晋擢大惧过分念非相公畴昔力赐埏埴推挽亦何以及此朝谢才累日恰欲裁启少叙感悰而钧慈俯念一日之雅不以大臣自居先赐缄翰三复以还慙汗浃体尚望察其非简恕其大逮庶防他日犹可进谢于门下临笔惶恐之至
　　某皇恐僭易申问阖府钧眷伏想其膺荣禄冷泉荐防珍饷下拜知感往年味失之大醇今遂为浙西第一昔人以此占郡政信不诬也临安凡有委使悉愿効力
　　王公明枢使炎【乾道七年】
　　某窃以仲冬之月寒色凝严共惟某官任重钧衡威加夷夏神明所相钧动止万福某末由瞻侍敢乞上体注意调适茵鼎即正左揆永为宗社无穷之休某卑情不胜颂望
　　某乃者僭具尺牍方虞草率获戾岂谓钧慈复赐宠答礼意过谦甚非么麽之所宜得一味惭惧感激而已兹望行府邈在梁益未容陪宾客之后窥衮绣之光伏纸遡风劳思増剧
　　某共审读命于廷延登公辅虽宣威西土尚勤元老而台路星阶已正乆虗之位仰惟懽庆相公以名世真儒应五百年之亨防赞元经体固其素蕴至于措天下于泰山之安举明主于三代之隆中外士夫维日望之素辱知爱方依陶冶其为欣跃实倍蓰于他人伏乞钧亮
　　又
　　某备数于朝了无毫之补昨叨晋陟之后念踧踖不自安日襆被为去计以是姓名久不暇通于钧座而此心拳拳则未甞斯须忘也兹因邮传略寓贺牍比他人既后时又不能修防缄见诚意叠犯不韪惟相公以河海之量矜而容之他日尚容曵裾东阁不然虽擢髪莫数其罪矣并乞钧念
　　又【淳熙元年】
　　某伏以秋阳益炽共惟宫使大观文相公徳望愈隆神夭宻防钧动止万福当二府更易之际人人皆望相公霈霖雨于寰海谅已应髙宗之梦协渭滨之卜敢乞珍卫冲理遵迎厖禧竦聼制麻首献得贤之颂某乃者尝修牋敬审闗钧覧兹凖告命寓直舘殿匿瑕含垢固出上防向非元老大臣甄陶士类初不以内外为间则如么麽岂容得此引领潭府才数百里既未能一干宾赞躬述谢悃又不敢别修缄启以慁钧重姑此叙感激之万一伏乞钧照
　　又【淳熙二年】
　　某伏以孟冬之月寒色尚峭共惟判府安抚大观文相公开藩有俶威交孚神相人咏钧动止万福末由趋侍向风不胜驰恋敢乞上为宗祏俯为军民倍保钧重即登宰席以迄勲业慰华夷之望
　　某自违荧坐嵗籥屡更北望门墙一苇可通而屏迹甿防邈无叩閤之路兹闻衮绣起镇长沙道出清江而某适只命造朝意谓可以望尘雅拜而跛蹩踸踔自致后时正如神山在眼风引其舟徒瞻云气为之怅恨虽然四海方仰膏泽岂不以一见为幸甚
　　某共审相公简在宸起膺阃寄不待称趣即日引道惟圣主图旧之意盖非偶然而大臣体国之心可谓至矣计今已开幕府布宣上徳谅席未及暖麻制已宣正位元台力图恢复此固天下所共属望非匹夫所敢防也
　　某伏防钧慈专介赐书宠示先太师遗事与夫沉刻之副使得竭其驽钝论次大畧惟先太师忠节行谊表表在人耳目相公丰功伟绩显扬未艾自当有请于朝诏儒臣学士大书特书于以传信如其浅于学而腐于文岂能铺张潜徳之万一以副相公念亲追逺之孝然念辱知爱异乎稠人钧命所临安敢辞避不知容俟踪迹稍定然后牵课否怱怱先此复大况余续具禀伏乞钧照
　　又
　　某昨防钧慈赐之翰墨初兾面伸谢悃即与急足同舟而下逮阻望履亟修禀劄欲遣行间张守处又领手教一通重以脯腊果实为赐虽大臣不忘防贱眷遇每加而某自省稽缓失礼之罪擢髪奚数尚望融明烛物察其非故庶防他日犹可自比于宾客之后不然在弃絶之域审矣惶恐惶恐相公此行恐不止方面重寄以相印而督师固有次第盖天以大任属我则亦宜以天下之重自任东山之兴当堕渺茫向来佚老堂恶语殆成诗防矣
　　张侍郎运【乾道七年】
　　某窃以霜冬微凛共惟某官均佚珍防神相耆哲台动止万福更乞与时顺序加意调摄大政所咨舍门下将焉往瞻祝瞻祝某违去徳谊之日乆矣顷者村居犹得承问兴寝朅来行都才智短浅趣了目前略无暇时故虽依乡愈切而尺纸竟未能至隐之扵心固所甚怍揆之以理亦宜得弃絶于长者矣今兹谦厚过人先赐书翰抑不知惇念畴昔眷眷晚辈不计常礼耶将有以愧之也临文自讼悚愓无已惟髙明终亮之幸甚某窃惟儒林宿望甘泉先进有如老先生者今代无防袖手奉祠阅天下事益熟矣起林泉之间延寘庙堂之上必将镇浮厚俗折冲绥逺如古人之为岂直计区区功利而已众论所期辄私布之指廪盛举中外尤所叹服使士大夫悉如斯岂不转凶年为乐嵗乎玺书既下足垂光简册矣多贺多贺
　　某向来奉职无状投闲八年百念灰冷甘为农圃上防拔拭洊冐华贯省循逾分夙夜不自安頋非大雅老成隂为道地则亦未易及此然既頼吹嘘之赐矣盍有以教督之使免大戾乎终之请不胜恳切
　　刘共父枢宻【乾道八年】
　　某窃以饯臈迎春共惟判府安抚大资枢宻甫膺宸渥将对延英神人懽赞钧动止万福更乞厚辅茵鼎致和宣滞副圣上虗左之懐慰百官班迎之望某不胜恳恳
　　某夏间率尔循笺敬退惟不韪日虞弃絶敢谓钧明洞照肺肝手书酧答意爱周备江海之量固无所不容頋小子岂足以当厚赐凛乎不知所措也某共审制书诞布帅钺重颁秘殿隆名益昭异数枢宻三年衘恤屡诏而请益坚忠孝两全近古未有祥琴既御当正元台意者上虑衮舄来迟故先开钜屏式遄入觐以示不可辞之指不然长沙旧防非所以烦经纶手也
　　某屏迹江郷粗适野性日伫枢宻均膏泽于天下庶安田里遂击壤之乐余无所兾也久欲驰钧重而患无便偶前靖守李期散专介至府第因得附致尺牍惟钧慈恕其简率幸甚
　　又【淳熈元年】
　　某窃以秋阳炽甚共惟枢院觐圭载路寄柄将持神人欣赞钧动止万福某宻瞻行府无由进干宾赞拳拳之心何翅系马而止敢乞体上注意副民具瞻观頥自养益舍繁祉济川作霖斯翘首以俟之耳
　　某属者人还尝具禀札控叙谢臆计闗钧覧兹闻帝眷旧徳趣颁召音当元台虚位之时思良弼沃心之効计已防吉告扵大廷盛事盛事今嵗秋热异常虽大臣许国不以暑行为惮然徒御防涉亦云劳矣因顔路分拜道左附此少伸依郷伏乞钧察
　　又【淳熈元年】
　　某窃以秋律过中天气清肃共惟判府安抚大资政枢宻威恵交孚百职畏慕显膺大助钧动止万福某引脰賔阶邈未有侍见之便惟是依乡形扵寤寐敢乞恵廸时序保调寝饔伫对延英以相旧弼某不胜拳拳之祷
　　某七月初闻有庚牌过湘中士夫贤不肖皆谓衮舄旋归平治有日适顔路分遇宜春迎附尺牍少叙欣恋之意久之乃未闻称娖甚欝舆论得非上念湖湘寄委隆重弄印莫畀故借硕望少苏疲甿乎丁漕徙京西眷倚亦可见矣虽然先一道后天下似终未安上方察万民之情而置相扬廷当在旦夕非某敢为佞语也
　　又【湻熙二年】
　　某窃以青阳开动万物宣通共惟判府安抚留守大资政枢宻年徳加新神人颂咏钧动止万福相位虗席已久都人屡传衮归盖望所在有不期然而然者人心即是天意爰立之命随新眷而下无疑也更乞上体倚注益调寝膳以答中外之心幸甚
　　某伏领诲笔仰认钧慈眷与之厚下情感激去冬之旱所在皆然金陵防府百物之价反平此非经纶之效与望后此间得一雪然殊未济事嗣嵗将如之何胡丈过嬴博之戚其何以堪闻枢宻数过存之且为办舟楫行李之属无所不用其至此如丘山矣前日为其次子求一差出省部及本路皆难之最后干陈能之乃为出檄因知慷慨成人者未易多得也近有防检举所积磨勘而太上龙飞据恩报亦当迁秩似欲少慰其意耳特防钧翰不觉覼缕皇恐皇恐
　　又【乾道八年】
　　某窃以饯臈迎春雪余寒劲共惟宫使侍读阁学侍郎契文将奉诏除神人欣相台动止万福青阳动陆君子泰征之时当轴秉钧爕调元化理有必至奚待颂祷甞以五行家说叅之壬午辛夘得癸巳而贵全其大拜机防也多贺多贺地黄条稍睠輙修故事来嵗兹辰隠显相望愿致此馈其何可得虽然口脂面药拜赐九霄犹望分银罂之余沥也
　　又【乾道八年】
　　某窃闻下帏著书不敢时为安昌容心驰诲色晨夕以之方遣介具记忽纡真帖敬审台动止万福下情慰甚闽荔频拜珍赐亟同如丹之酒荐诸屏摄白糖薄少姑实来奁虽不足奉堕玉船之懽亦可助调金鼎之味当未以轻触过督之也新元善颂已列前缄伏乞台察
　　又【乾道九年】
　　某窃以霜风清厉共惟宫使侍读阁学侍郎契丈盛徳所居自天垂祐台动止万福集违离左右忽焉累旬虽在旅琐不忘慕向兹审稍还议郎之秩虽朞而叙具成存宪然非九重眷注固有寝而弗下者郊禋宻迩又当申命则治舟檝为秣陵之行伏计道拜严召遂登黄闼岂止复青氊而已多贺某过樟镇而心气大作不免上祠请稽留诏命经渉八月似闻朝廷有语势应谴谪度月未可以得报季真夕拜必已闻之方务徳縁武宪窘其多差摄局求致仕遂进阁学士奉祠归嘉禾前所传是非王日严却仙去又有客云嘉叟六月间梦与王龟龄论诗次日赋一篇皆叹世之语焚之祠堂【龟龄守泉故有生祠】俄暴下而卒异事因便具禀不尽所懐向寒乞顺令摄以辂宸渥寳气迎谒今且騐矣
　　尤延之侍郎袤【乾道八年】
　　某窃以腊寒方劲共惟国史大着郎中台动止万福昨于沈教授便人处领台翰感慰无已屏居念咎不敢数通子公书必防深炤大著名誉日起新春当右迁此缙绅所共期非私祷也委谕补发沈章谨如所戒旦夕送贑州矣李兄更旬余须到家每书必言眷遇教诲之勤而尚氏子得免狼狈此恵何可防也似之阙在何时向得书欲遣报而不知留永嘉防归阉遂因循至今因风赐谕至恳有童子李如圭者入都应举力求司业林丈礼部萧文书细思司业是主司不可先谒苐令畧诣门下非敢有所求只是逺方寒士恐雇趂文字假借便令防以干聴郷人奉常杨丞亦须面禀也正阻参近切防为国保重
　　又【淳熈八年】
　　某递中辱公劄谕及十三县第四第五等残零苖米縁当时各已指定灾伤去处如兴国军甞劄下矣此外十邑版曹恐并縁灾伤官物皆减放故不肯蠲免若使司取见米数那融代输计不过三二千石耳前年钱漕倚阁小户米亦正数千户而干涉人家极众昨展至今秋输纳二丈仁心素着倘扵此二项垂意焉其利溥矣僣言知罪
　　又【淳熈十年】
　　某窃以秋气渐清共惟提刑敷文吏部台动止万福特辱书况不胜感慰防恙不必深治但胸次稍宁勿药而瘳矣欲闲乆已相谅屡言之集贤昨既屈令相见曲折必自驰禀夏秋之交旱势可畏上念仍嵗新祷后时凡百先事为备一念通天遂得中熟岂偶然防豪右围田滋不可制其害殊未艾度非贤明有立之监司守令而朝廷悉力助之不能囬也宜春兄百日内已过防遣介致奠岂胜悲感指期晤言更均驰系愿言加意保摄来承天宠
　　某悚息拜问台闳眷集想惟上下均庆恵叔行计如何且攅其妇寺中与儿女偕来免使汪夫人逺渉有何不可也委令幸预垂示
　　又【绍熙三年】
　　某时获通问足慰啓仰邹浩事曲折颇多曲不在彼难用中国法治之若止编管来长沙为便又恐已施行辄谩言之某丐祠度须遂请病悴望归甚切平人故人今日所望惟全其晚节耳至恳至恳它未暇及敢兾台察
　　胡邦衡侍郎铨【乾道八年】
　　某密瞻香城幸不为官守所系而经时不到长者之门其罪大矣未论渴仰也冬晏温共惟台体起居万福一阳又将复来端诚小语恍如梦事洞岩相从尚践此言因以面致道长遄归之庆也为湛酥一槩槃敬侑夀觞燕俎岂乏此亦以寻旧盟耳皇恐皇恐






　　文忠集卷一百八十九
　　钦定四库全书
　　文忠集卷一百九十
　　宋　周必大　撰
　　劄子二
　　梁叔子丞相【乾道九年】
　　某伏以春序暄和共惟大丞相格天业茂及物功深神明翊賛钧动止万福某一去材舘坐逾嵗律身在钧藩而姓名不获自通则以负罪至深屏迹田野势难以书僣干记府仰惟钧眀无所不烛必赐矜亮逖瞻台路趋侍无阶伏纸遡风拳拳滋剧敢乞上为宗祏俯为华戎倍调鼎食永佐圣主以隆太平之业某不胜恳祷某么麽无足取重以早衰多病防心宦路久矣向防相公力赐陶冶防置周行黾勉一年有半求去之言无日不闗钧聴此固相公所深知者去春名以罪逐寔遂素志杜门省諐外更无他念虽槁死山林亦所甘心焉忽闻与郡震骇无地便欲控免而秩卑正碍近制犹谓阙期稍逺可以徐自为计今复被防趣上进退失据莫知所裁盖某事体与王庐州逈然不同岂待烦凟相公固已洞见且某向来狂率出于不思优与外祠朝廷不为无防今枢府既不过责又从而荐之此大臣之公心也恕其罪戾畀以潜藩此圣上之寛仁相公之造化也在某分义则有难处者矣使其不病犹不敢当况比来心气之疾日甚方丁昬乱触事谬戾而又风湿乗之四体弗彊倘冐膺郡寄将来不止如任守癃老废事其颠顿狼狈殆有甚焉已具状再乞宫祠望相公念出入门墙之旧少加怜悯俾如所欲不然迁延不能即路恳请至于再三势湏获罪某固不敢自爱深恐非君相起废之本意也况荐章已自报行中外士大夫下至闾阎畎亩皆知其为盛举今某自以病不能堪而非相公之不用斯亦可无嫌矣防防之情拙讷莫能殚叙惟相公扩大恵而轸纳沟之念不胜幸甚
　　又【乾道九年】
　　某伏以炎蒸在序共惟大丞相感防三辰昭明百度神天顕相钧动止万福某属者不量进越辄脩尺牍仰恩黄阁日俟不韪之诛乃防钧慈手书赐荅礼均匹敌意重嵩岱虽大臣不忘微贱自足以厚风俗特某不肖无以当之不知懦之激昂也无由趋谢徒切依归敢乞副万方望治之心谨四序莭宣之道益绥纯嘏坐致太平某下情无任颂咏之至某比殚情悃仰凟大钧乞还左符仍食祠禄伏防相公察某至诚特与敷奏初谓必获如欲今乃被不允之命盖圣上俯怜蕞品既已予郡不欲使一请遽遂伏惟此防何以报塞使某稍可勉强敢不扶疾祗拜况莫温州已去尤不当立异取讥寔縁病悴有加自度不胜繁剧与其获罪于他日孰若知止于兹时窘廹之状已具中都省并无一语欺防伏望某官念门防旧物扩甄冶大恵早与将上力赐奏陈亟降俞防以安愚分况昨来本府差到吏防三十人在此累月未免费用而漕臣兼领终非乆计此不独于某私心未安深虑有悮州府财赋却致地时之害意拙辞讷莫尽悃愊惟东向百拜以祈矜念下情不胜战汗
　　又【乾道九年】
　　某伏以霜晴防凛共惟大丞相鼎席雍容岩瞻峻极有来神助钧动止万福某跧伏田野正阻跪履敢乞顺乗月律加御大烹永辅圣朝均福夷夏某卑情无任颂咏之至
　　某逖违台府再见冬序渗漉膏泽虽与众同瞻依盛徳则惟已独间陈愚悃荐布尺书仰勤典籖每赐酬荅三复之后什袭以藏区区感悰言岂能尽敢乞钧照某仰惟某官躬不世出之资逄大有为之主非特垂绅正笏措区宇泰山之安又将长虑却頋増庙社九鼎之重舆人之诵搢绅之言凡前日以诞妄为进身计者悉退聴矣厚根本陈经纪方次第施行之少湏嵗月使见元气充盛外邪防干则内脩外攘惟意所欲萧曺房杜何足进焉如某蹇讷安能称述万一徒与斯世均为幸民尚观复古之勋勉继得贤之颂
　　某比防收拭罪戾畀之符竹人非木石岂不知幸而薄命多屯病疾略不少贳冐昧乞祠葢非得已曲防钧播赐以如欲自此访求医药休息身心防有痊损之望感载厚施谓宜如何谨专人控叙谢悃不敢别具牋启仰凟钧重乞赐矜念
　　又【乾道九年】
　　某伏以嵗事将新天气晴燠共惟判府大观大相公开藩有俶威恵交孚聿来多助钧动止万福某屏伏田野邈未有跪履之期敢乞珍固冲理储祉导和遄归鼎席书郭令之考某卑情不胜颂望
　　某十月间专人具尺牍计其到阙下日相公已赴新镇不知曽宛转达钧聴否每惟孤蹇最辱知遇而无由陪賔客之后观道徳聴教诲徒矫首驰心昼夜不置伏惟矜亮幸甚
　　某比者恭审需章三上恳避钧枢袐殿隆名既极宰司之异数锦里邻封复遂慈闱之荣飬进退可谓美矣然而复古殊勲既开厥绪经邦美绩方逺乃猷辑而成之舍相公其谁望谅不待五月报政堤沙已闻再筑嘉与黔首重被膏泽固不敢佞辞以干戾也
　　某昨以穷薄衰病不敢辄当符行留连中道日俟谴诃伏防相公防之陨获之中置诸安闲之地就医既便可望痊平祠廪再霑足代耕钓防施之重丘山为轻正使趋伏材舘犹惧不能占叙感臆况假方寸之纸陈拙讷之词安能敷述万一中心藏之何日忘之愿借古语为谢敢乞钧察
　　又【淳熙九年】
　　某皇恐再拜上覆尉礼敬具右番载惟国太嫓徳娠贤流芳垂裕坐阅相公入冠宰席出典方面以万钟之禄为三牲之养子孙荣宠夀考康宁古今所谓全福者举无憾矣惟是相公至行天禀逾闵度曽乍失慈顔难忘孺慕更乞以邦倚民瞻为念莭抑孝思用全中制某不胜拳拳颂望之切
　　某皇恐再拜又覆不审扶防灵舆以防日达清源先太师旧阡可合葬否某屏居遐逺无由再拜素帷之下敬具尺书宛转借人申禀势未能别致奠仪尚望钧慈俯察防诚而略其不至实为万幸
　　又【淳熈十三年】
　　某兹承以周师臣迁汉甲第尚稽贺厦恒切摇旌不腆酒果聊犒驺从倘防恕留有万其幸
　　又【淳熈十三年】
　　某伏以象测璿玑斗柄肇囬于苍陆气和玉烛春风初入于东郊若时宗工宜介丕祉共惟侍读观使大观文相公调元道着宰物功成暂释政机日罄谋猷之告茂临嵗首时臻偹顺之全方当感防于风云迄頼平章于军国某迟闻受谒即冀造门颂咏攸深叙陈莫谕谨此布懽悰之万一伏幸钧察
　　王季海丞相【乾道九年】
　　某窃以季春暄淑恭惟庶子中书舍人四组垂要论思多暇台动止万福某自闻舍人趣召还朝上眷隆渥奉常词掖储禁右铨偏歴华要贵名愈白不胜欣跃之情属在闲废脩庆不敢先众亦惟徳望扬歴凡今卿大夫谁出舍人右者大用且有日将与田夫野老均被膏泽固不待尺书乃见懽悰也更乞为国保重以究经纶之业其去门墙且弥嵗瞻仰不忘春闰昆山方转送去秋所赐台翰及沈持要书信佩服眷私铭镂膺鬲某驽才薄命安于畎亩众所共谅而舍人尤知之近忽叩冨沙之命训词又出大手极力褒借何以称塞惟是早衰多病外虽未至龙钟而心志不翅八九十人闲居尚愦愦如痴岂堪作郡欲具辞劄恐庙堂拘近制不为将上惟有控叙悃愊再乞奉祠乃为上防况起废之由既已报行士大夫皆知朝廷之意可以无嫌已力恳相参更望舍人賛成之世使至于再三却贻罪戾也乞祠文字亦止说疾病不敢他及恃知爱夐出等伦乃尔干凟乞赐矜念
　　又【乾道九年】
　　某窃以晨夕霜寒共惟侍读直院中书舍人典司二制日近清光天相忠良台动止万福某比审擢登掖垣正位翰苑入劝华光之讲圣知弥厚大用在即虽缙绅交口相庆然在舍人徳望扬歴则已晚矣紫枢黄阁计遂延登方与农夫徯望膏泽固未敢轻为贺问也凝严在序惟乞寳用道冲慰中外归重之意
　　某才驽命薄闲退之日视在官常居十九属者防防起废岂不愿勉効绵力为息黥补劓计而疾恙日侵若有物引其足者是以冐昧恳辞仰荷台慈始终调防防免大戾俾如所欲丘山之惠何日敢忘谨此叙谢伏兾台察
　　又【淳熈八年】
　　某兹承某官诞日载临与国同休则天子有赉予之诏维岳降神则士民有崧髙之雅如某素防知爱辱在下风而拙讷不敢致拳拳之祝惟是炽昌耆艾夀母令妻既多受祉永为周室之辅诗颂之言备矣愿借是以为祷不腆薄物具在别幅此岂当凂凟威重不敢废礼耳皇恐皇恐
　　又【淳熈九年】
　　某兹防钧慈以香币羊酒鳬兎畵烛时果为贱妇生朝之赐頋其晚出视钧座犹父岂敢上勤厚礼得非以其适同大昴垂精之日时以是为雌甲辰之宠耶
　　又【淳熈十年】
　　某共承上相特进国公诞日载临家国同庆永惟事亲之孝表仪百僚调元之功甄陶万类积此盛烈宜与夀母千龄锡羡永作元辅理有必至何待颂祷頋念辱知托契特异常均辄绘福星少寓诚意怱怱不暇装饰谨同香币并凂籖史冐凟钧重伏深愧汗惟钧慈矜恕幸甚
　　又【淳熈十五年】
　　某祗导太上灵舆沿途并值晴霁方安奉于献殿而雨随作先后不违如此既可卜在天之威灵又以见圣主之孝感伏恐钧慈欲知辄此禀布旅次不及亲染并乞钧炤
　　又【淳熙十五年】
　　某窃以夏令过半暑风清防共惟判府特进大观文相公衮绣光华轓盖赫奕神人懽赞钧动止万福更乞上体注意加卫生经虚左有待即奉遄归之诏
　　某乆侍同朝防知爱异于伦等私意感着未易名言语离江亭依黯殆无以为懐也共想荣侍潘舆乍还郑里亲族争来致问而父老黎庶又皆涵泳膏泽之乆罗拜马前不无酬应之劳惟是柯山士民已歌来暮河润九里京师亦兾防福虽欲留行得乎俟闻开藩别具禀劄伏乞钧炤
　　某自钧斾之东日欲具尺书承诇而衰病为雨湿所乗腹疾大作勌卧一榻极不能支乃今始获布区区不敏有过安敢文也沈守初议汪东漕而广徳寺正以避碍为言当用他路处之须丞相入境方敢进拟上饶使君已赴议事堂醉翁旧游无可疑矣某惶恐僭易拜问两国太夫人共想心愉神悦夀礼增隆两国夫人懿多裕子舍学士侍履均福有委令悉望垂戒
　　又【淳熙十五年】
　　某窃以庚伏火见暑威赫然共惟宫使特进大观文相公衮绣亲傍委逺尘务神相荣乐钧动止万福某咫尺潭府尚阻趋谒临风不胜怅望谨此少叙拳拳敢蕲省察
　　某载惟浮屠不三宿桑下盖畏牵聨况复得侍同朝逾一星终骤兹别德其恋恋葢可想矣方血持汗顔之际巧匠傍观得无悯而笑之乎更冀善保粹和倚需公师之召某比承力辞左冯均佚大涤尝因邮附一纸以酬先辱正欲嗣致尺牍而谦眷有加荣问踵至当此炎热清风入懐欣沃可不言而喻矣病余具谢不恪然犹愈于疎慢之罪惟钧慈幸恕之
　　某皇恐借越拜问两国太夫人钦想夀祺纷委梱政夫人均介繁祉寳眷恊吉伯昌想朝夕过从近两得书尚未暇遣报也有委乞垂戒
　　又【淳熈十六年】
　　某惶恐再拜上啓慰礼如右即日共惟桮棬永慕神物钦相孝履支持两国太夫人隂功隠徳被于天下妇顺母慈着于闺门荣就公府之飬有年数矣享龄耋耄而聪明不衰无大疾病安然逝去岂独今世所稀求之方册盖鲜其比自他人视之夫复何憾然孝子念亲岂有终穷更乞节抑至情恊礼制拳拳不宣
　　某不审襄奉在何时既祔先太师之兆则规模必已素定莫止俟时月之利否某自闻变故即合致唁而春夏之交数感冐在告甞屡语潘漕矣今縁尸素无补上章丐退恐还江西则道逺艰于走介故辍忙作此少叙不敏惟钧慈矜察幸甚
　　又【淳熈十六年】
　　某窃以秋气浸清共惟至孝大丞相鲁公孺慕弥深天人交相钧体动止支裕更乞勉御飦粥恊礼经之中国是迄頼大贤定勿过于哀戚幸甚
　　某比具记深愧草草防贤似学士传道钧意岂胜感激兹又千里走介坠况尺牍虽曲念曩契弗遗罪戾之人足厚风俗顾某何足以当之惟知感戴而已
　　某赋性猜阻行已颇僻初不自克用过其量踪迹败露载之白简既伸善类不平之气垂之信史又为小人无忌惮之戒慙负何言自此惟知杜门省諐以毕余生仰恃眷怜辄布底蕴某昨去国时正触初暑舟中局趣防稚得惊癎之疾又児妇当免身不容不小憩阳羡虽姻舘在焉其寔旅寓种种非便今已启行由溧阳过芜湖遂泝大江度九月方可定居伏恐轸念故敢及之某惶恐僭易拜问阖府钧聚钦想长少咸安纱帛松实鳆鱼名醖沓来珍赐只受铭刻贑布十端聊效献纻然非丞相端忧亦不敢转凂也糖氷鱼鳔各十斤并以待凂临行愧无佳物也庐陵委令愿闻其目
　　洪景卢舍人迈【乾道九年】
　　某叠被近诲喜审政成清暇台动止万福山堂学记益竒古而二诗用韵髙妙为某之赐甚宠岂止压倒元白而已三复钦叹不能去手朱提以人数未足少留湏其行别牵课为谢次十尊风味佳甚真可占美故此间厨醖絶不可饮也某辞郡或格或寝不免再恳相参以病乞祠语甚切至度湏见聴毎荷问念感激不忘余乞为国珍练闻诣阙诵徳政者百十曺徴黄当在旦夕谨倾耳以俟
　　又【乾道九年】
　　某窃以余寒尚劲共惟知府都钤殿撰舍人契丈奉宣寛诏神相岂弟台动止万福履端乃英贤防征之防近闻九宸注想已议召还得信颇的非泛泛颂咏语以此日伫迎谒浸缺具记先拜台翰且不鄙庸陋示以新桥记考古精详遣词髙雅非得笔墨三昧岂易及此谨寘壁间朝夕被咏尉廨碑日夕以俟欲为对耳厨醖拜赐浑舍盎然生春感荷不可言文潜怒故侯未己到此讼谍纷然殊不容欵曲尝问上贑否笑云有守如此何事不举岂须某耶泰之想已来然未得报尚便介过豫章未囬偶专人至田亲处先此承诇且谢缓故余乞为国珍练早登三事慰满人望
　　林谦之运使光朝【乾道九年】
　　某自闻持使者节日日望近音欲迋劳于清江忽龚丈报行李次南浦喜可知也秋深犹暑共惟台万福尊眷逺涉一一吉庆某屏居本自适春来忽叨分竹进退不可縁是心气大作终日如醉百事皆弛当时若稍自信如永嘉径去未害为通既不能然今遂寘身户限上所以扶病略到丰城却引疾而归者上以承朝廷美意下以全不能则止之义未知中节否祸福素定本自不计所患不知我者谓立异过当感激作生事耳长者度几日离豫章若重阳前后可到樟树镇【在丰城临江之间】则欲徘徊俟一见盖不州不县可以少待正恐帅漕曲留来期尚逺愿示端的别当奉约也过信州时子直已交割否千万批报专人问讯余容面禀未间更冀保重别需召拜
　　程泰之侍郎文昌【乾道九年】
　　某窃以初冬晴暖共惟都运龙圗侍郎年兄台动止万福某防赐教勤恳为慰千万二十九日得仓司小报知所请已俞遂移舟临江稍便医药日望彼间的信挂颿而上今却未及之何也计所争不过一二日事颙俟舘客方欲还家细询忽免解进士刘人杰相过无以易尧矣近文三篇録呈其首篇向日见谯者渠本丞相莘老踈族经义词赋皆尝用心今居新淦比吉尤近其人有父兄介特不妄交文行似相副更在裁处者无疑却速批报过淦时面语之不然他日别物色拜禀惟此等事不可狥人情耳兴国兄亷谨有余于何夫事使者之礼初不知之曲防寛恕慙感无限来年四月当满妄意改官最难得职司文字乆不敢启口念欲躬致此恳正尔有碍因来谕不免张本倘収寘药笼虽无刼病之功真参苓也未审许僭越否临笔先已愧汗余乞为时厚行俟召拜
　　又【淳熈元年】
　　某窃以春寒未解共惟某官年兄刺举余闲坐膺多助台动止万福某昨日再以书托高安向丞转致想先此通呈是间可作门客之人往往自有书防兼畏牒试邻路牵帅不前所谕临江徐得之即向所説者记得误称百药乃其字耳诗必极髙虽未曽见其举业但临江士人多从之学又庐陵教官杨同年乃其先生适叩之云工于作赋亦有履已径作书道台意并令急足致曲折未知肻往否大抵士人无棱角者即文字或平凡且猥酿难保若格品稍髙未免粗费调防此亦书生常恳顾处之何如耳余具前缄不复忉怛惟乞为国保重即对严召
　　又【淳熈元年】
　　某窃以防凉应序共惟某官年兄惠加一道隂隲日隆台动止万福某比娄拜状乆之不闻近音交防素厚安敢以为疑但无如瞻仰耳兹防手牍勤恳仍示二碑慰感殆不可言如谓孺子之隐实懐伊尹之心澹防之名逺过王侯之贵用意至到皆前人所未及至于词章高古自可追屈宋而逼韩栁非近时文人才士所能彷佛也钦叹钦叹仲益来归当力诵周南之滞敢乞为时珍练以需巨用
　　又【淳熈十年】
　　某窃以践长观复共惟官使阁学尚书年兄茂对阳刚百顺来备八登四近允矣其时颂咏精防非他人比也咫尺无由面庆走介少致拳拳盖孤踪只俟新春径求闲散以应晦气恐他日艰于通问故因今节以此为勤耳余乞保辅冲襟丕膺天宠
　　某僭易拜问台闳眷集想惟长少均祉孥累敬伸下悃羊羔朋酒栗寔两篰聊助夀斚浅斟低唱恨不得为安昌客也日厯本乃是李仁甫未改时今纳一册去比后来所修精粗不同望为指挥对过若向来例得是新本则欲差人就彼逐渐抄一本未审可否刘监庙前月防殆投以丹剂乃再生亦天相亷吏耳年兄孜孜士类因笔及之委愿奉承某僭易再拜
　　又【淳熈十一年】
　　某窃以肃霜在序共惟某官年兄道腴日胜台侯动止万福向者诩牍既遣即被诲墨有以见情意相与致书邮交驰于道感幸无已今复只领荣问知爱益深展诵把玩殆不容去手但恨无飞羽可飞坠霅溪之上耳气日冷愿言加毖鼎茵以对严召某伏防别纸谕及非相爱如骨肉岂肯及此此固不敢望于他人也叶谟所言向拜书似曽布禀矣北方签兵治器械打舟舡修城壁诸路探报极多窃意敌人方北去疑我袭其后故为恫疑虚喝耳然其子监国与今汴之统军乌凌噶天锡者素有踊跃用兵之志因而生事亦未可知大要彼国传授之后定须妄作在我不过自治内脩而已如所谓防检防城器具防计海舟教阅民兵前此率二三年一为之故中外不以为疑五七年来一切不讲忽闻举行便自惊骇至于明年即为常程所谓民难于虑始者既在其位不容避也若仆身上事则又多端以不才而冐居政地且禀性踈直好别白是非言无隠情宜其被谤不一犹幸时无张方平王拱辰未至巧发竒中耳每自怜复自咲也乃知外攘则人岂不自知渠敢负荷此事耶彼云云者措意别有所在老兄当能意晓只如邹诩乞减任子而满朝皆以相咎乆乃稍定此无他嫁其怨于众则立敌者多耳然岂无天乎虽然此等事古今一揆亦非创见故常安之昔人戯引观世音经云如日虗空住以谓此扑终在聊资大噱因便毋惜寄声有闻悉垂诲庶可自警亦当有以报也
　　又【淳熈十二年】
　　某比辱诲翰示以老子解既佩勤眷且知深穷性理真欲揖袂浮丘不但结縁香火良切叹服未审全书可得见乎苏黄门所着学者共传之兄当无靳也方图其谢洊枉着笔意爱深厚举世少双感幸谓冝如何余暑共承台万福又以为善下谕恐有由来自古稍肯为时出力必为众忌吾曹岂不知此但不忍欺君欺心耳今虽未覩端绪然有此理自推五行此去亦非安坐廊肆者人生定分毫奚逃夷考平生得失盖亦可知若欲逆闲其间必至弄巧成拙失邯郸之歩兄以为然否只今满朝更无一士见与非必有所鄙恶势则使然用是未尝尤人独兄参辰相望而胶漆益固感激深矣敌储既没未闻所立何人今冬似无他然江浙闽广同日地震大白见今经天安得不惧所懐千万非书能尽姑报来况余乞珍御冲理蚤迁严近刘弼又得祠盖右辖在越偶同僚耳继此有闻切告母大小虗实乞赐警饬
　　又【淳熈十二年】
　　某窃以上冬晴寒共惟某官年兄间舘燕超台动止万福某久别既未得日夕承教咫尺自当时奉尺书而边虞戎政忧愳万端心勦形疲有不暇给其如瞻仰岂容暂置忽捧诲函展诵数过感悚交集至于道腴日胜英誉日髙拳拳欣慕非独小人而已淹防于外殆由五行初不系乐与不乐也如某叨尘嵗乆疑忌益众一纪顽然不去者未当动也来年既本命又大小运并又大运刑尅生时真当去矣兄勿以向説偶未騐遂为戯言葢前日捄解美恶相参今直恶故也余乞以时防及此受厘遂今前夜席
　　某皇恐拜问淑人懿清安孥累伸问起居知丞文字方议定而漕去好笑判院已赴官否徐圣可之谕虽非力所及然敢不宛转亦当语以台诲之谆谆也赵再可它日须能舍葢亦是一事刘守何日行前数诵言其贤不知曲折乃尔甚矣人之难知也有委切望垂戒
　　又【淳熈十三年】
　　某窃以春王三朝共惟某官年兄道与时行象符春盎台倍膺戬谷年徳加新士论钦跂昨日史鲁公入宴力诵周南之滞来归不在兹乎更乞保辅寝羞以承驲召
　　某嵗前本遣介为履端庆二十六七间忽为寒气所薄腰膂牵痛不能起卧屈信平生未尝如此殆欲令祝宗祈死也阅旬方稍轻然犹在病告今年元命又大小运并尅已决意乞去适与病防防者未必不以见疑势须罪行乃有出塲姑置是事自今俯仰尚未复初衰态种种奈何今似知函送台翰时正作痛楚即常遣人达曲折家讯当能具禀漕回劄谩呈此事乃公实见阻非不肖敢恝然颇辱情恕否左辖东床老弟甚少辍那何害年兄可宻致意乎某欲言恐疑其触也
　　又【淳熈十四年】
　　某辱诲翰喜承政清民和神所聴相台倍膺休祉请祠足见逺虑圣意既未俞只得少需也易老通言方叹服不暇而处通二郡相继以易原见示探先圣之秘发后觉之防何待后世扬子云耶某用遇其量殊不自安荐士被劾自当引去方欲继请又值阙雨策免何疑逺则杜祁公近则洪景伯月日适相似聊发一笑吴门侍从之谤犹无利害殆有甚于此者若果汱归便无事矣病暑疲甚勉强作此余乞保重以俟召节
　　刘文潜司业【焞　乾道九年】
　　某窃以秋深暑未退共惟都运司业年兄台万福某比将离庐陵尝附一缄在赵君处必无不达道中日日询太夫人安耗知以十三日出聴其喜可知向来易占端不误然未可轻连年某去就久已抵而决间谋于诸丈者欲径为挂冠计庻防泯然无迹未免借州家与之保明不然此等事固难使它人尽言也二十二日到丰城发文字不敢拜书正以宻迩台治恐劳烦地主次日即返棹今与孥累泊清江镇俟命或有窜谪近则湖南逺则二广皆是路口打包便行万一寛恩止从罪免又望外也临江而上晚禾极枯贑吉尤甚下户固可虑富家亦少积蓄人且狼狈其将奈何新报望递中示一二切勿遣介想喻此意谦之计甚欵已约其道中一见未知遂否余非书可尽惟乞保重【忠宪绳治向来谈兵者甚急雍公当避席耶子止今何之矣】
　　又
　　某屏迹田间乃值轺车临按释锄犂而望英荡欣幸多矣连辱道中三书又读青灯之句不胜感怅亦甞补足一聨恐劳烦簸扬未敢録寄或已成章愿笔示以为它时佳话也便人二十八日自豫章来云台斾犹未到台岂非沿路询民瘼察吏奸乃尔濡滞耶已履新春共惟台动止万福太夫人暨台飬均膺殊祉腊中一雪数寸闻至临江而止众谓庐陵积得贤者和气一洗之乃有此瑞老农饱饭可期矣知幸知幸景望请祠深惜其去秦之留否近闻帅司来取戍军铠甲别有何説此如坐井了无闻继此或有郡兵囬望谕笔吏时録一二见报至恳至恳周同年檄再勤台念感刻无已前此使司差秦指挥者月给钱二十千米两斛今若只是遥领则虽十五千不妨聚徒或必欲如秦实莅其事又恐为糊口所逼难于共二渠颇以为疑辄复咨禀葢食焉不可怠非敢世厌也数日寻便拜书不可得偶黄察推人囬遂托附此黄君颇谨饬向尝荐之帅不知于职事间如何试委之以验其所长也
　　又
　　某窃以上冬薄寒共惟某官年兄台动止万福某自顷具记一向抱病无由数问讯心焉忉忉畧不少置谦之相从累日纵谭无异在三馆时亦未尝一语忘盛徳但蓄缩畏人失参坐之约徒自愧耳养志求归朝廷定应相谅谦之云亦甞奉赞頋蜀民何幸而江西将畴依乎果拜命虽不能亲到南浦尚当走介某一出两月矣家间百事既失料理而老防局促蓬牕狼狈不可言薄命使然将以谁怨晦日仓台忽对小报来请祠依所乞感戴上防寕有纪极次日即移舟临江稍就医药再俟彼中一信便挂而上今却不及此何也又报刘子澄审察王从兴郡想只争一两日事今己具闻之愿以告年兄在本道官吏有所畏小民有所恃使部刺史悉如斯天下何忧不治只是间有奸甿狡诈百出倍费遮迾向来妄献佩韦之言正恐堕此蛊计中因下问敢申言之秋旱井泉皆竭近江汲江深村活水于十数里外麦种不入土来春夏未艾也以敛为丰不过迎合覔官职官职有命岂尽如欲张松新州非迎合乎所欲言何限知当逺别情懐预作恶而无以为计向见慈【阙】在中都却以喜乐安平惟致指期召归之祝尚慰此心此外万万珍厚
　　某僭易拜问太夫人眠食日佳台眷上下均祉山妇軰附承起居谦之饮甜酒而不言所自却举以蜀中干鱼也守令曺职官通差武臣已降防挥否总管钤辖知閤御带之类却当互差文臣欲献此防以自先之少赎径咎如何佳醖果防登时充庖不复寄库前此非是辞仁粟正恐强予郡组势须一叩门境寅縁假道必不虗拘诚恐重叠伤亷今方説破也惶恐惶恐
　　又【淳熈元年】
　　某伏以一气囬春共惟某官年兄泰征有日神人欣赞台动止万福某特枉诲答甚慰瞻勤身在宇下而一别两对椒盘老坡云咫尺不相见实与千里同诵斯言不觉永叹至于年运而往百忧千虑此则居闲从仕所同惄焉所谓团拜之乐固不复梦见也诸公出入衮衮葢新年节气有以使之给舍复用何人谅难其选老兄求归有何消息去留黙定可以任之矣糟姜防决西江苏合香遂成继富惭荷惭荷昨日洪景卢去景严病鼻衂半年或劝服此药但嘘去龙脑而已用之立効逓中移书贑州言之书到次日适有邑尉病此危甚自家中夜扣府门以身后为托景卢送药二丸后三日其人来谢古方所不载亦不可不知也南丰赵令闻甚强明县之不可为自此当更甚朝廷明知调度费区处又虑守令肆意科敛势须检押以防太甚其实令撰无麫不托故选懦者拱手俟沃徤次者终亦被绳其间纵有善去亦幸耳不然则有以庇之也家兄鋭意乞岳祠更防临时如何荷垂问辄及此
　　又【淳熈元年】
　　某窃以春寒峭甚共惟知府侍读司业年兄办严有相台动止万福某嵗除甞以书付袁政者想彻清聴兹承移镇在绵伏想太夫人暨台眷皆欣然上道而江右士民独恨无路可以割截鞭镫不肖拳拳之私又可知也或传初五日交印不审定以防日登舟春水未生沂峡良便职名如何莫是替吴扩再任阙否每思芘身封部欲欵教不可得自此万里相望其敢必防面之期耶偶见舞防鳝号狐狸始知已拜新命既不欲从官司借急足辄令耕夫星夜持此叙别虽戒以毋徒回又未知能如人意否盖此去决自六百里耳所欲言何限情切反不能形于笔端惟乞斯世倍保清重节饮强饭以俟锡还之宠
　　某僣易拜问太夫人共想心志舒愉夀体日益胜健尊嫂恭人懿万福郎娘侍履均庆此去昏嫁之类种种皆便也山妇軰多致恋恋之意欲寄书籍研石为赆计台斾已行遣邨大甚遽恐追路不及谩有湖南髙机一端海南蓬莱香十两蔷薇水一瓶轻则速逹意不在物也愧悚愧悚抚干须为易地计莫少留归峡间以俟同涂否某欲作李仁甫张真甫子弟书皆冩不及它时相见望道下悃黄仲东或传易泸而不曽见报岂遂为守所冲耶
　　南昌孙簿政之【乾道九年】
　　某辱示教喜审雪后清寒尊履集福向承擢第荣归得奉名理极为慰惬长笺陈义峥嵘遣词雅丽手之不能释屡渉笔缀语道谢而衰病澁讷竟未能就愧怍不可言也昆仲资禀醇正辅之笃学今后弃时好乐古道其志岂为富贵利达而已由修身齐家推而至于治天下国家皆将深思允蹈而无愧焉此固不肖之所敬仰而恨不得朝夕亲炙者谨因人还略道一二余惟良食自爱
　　杨谨仲【乾道九年】
　　某前日得奉诲益又防出示祖告法书心目为之开明属迫赴防不暇求一觞以赏春晴既退甚悔之旋辱真翰病酒复稽治报愧恐千万即辰不审尊候何如异味竟烦分饷益佩至意三物既经易牙之尝自此当改评矣怱怱叙言兾恕草率
　　宜春尉彭子夀【乾道九年】
　　某去嵗失一见至今耿耿到家随分衮冗加以病懒缺然通问徒深愧仰子和兄弟来辱书喜承尊履集福新阙尚防时诗文想益超迈既尝一脔甚思大嚼有以教之良幸余惟善爱别需识防
　　曽无逸寺丞三聘【乾道九年】
　　某比荷迂頋已具鸡黍不防少留别时又以怱怱失于迎肃并深愧悚坠教喜承尊万福某自闻与郡于义难处免章既为近制所格而督赴之防踵至方沥恳求祠仰惟圣主寛仁必赐矜许縁此扰扰欲致书省干丈少酬文房之恵竟未暇兹又辱逺饷新茗一洗昏浊厚意稠叠何以当克容遣临安书后专介并叙谢次余冀善爱别需晋擢
　　又
　　某辱示翰喜承尊万福古调意切辞婉方驾先民拜赐欣感名山在眼止愧猿鹤九月间当頼东道主以无忘防章兹未敢多谢才臣解元何日归舘抱负如此君家能收拾之甚善彼鸡鸣狗盗軰果可称客乎余兾珍爱
　　又
　　某窃以饯臈迎春共惟教授朝奉茂对昌辰尊倍膺殊祉某向至玉笥深望杖屦一来继闻防恙未平怱怱而归仇仙云江山岂不好独防情易阑殆真实语也到家事随日生且为心气所苦未暇徃记好音遽及何感如之嵗事忽复更新室迩人遥徒切驰颂所兾早膺折序以协泰亨酒醢珍饷佩服眷与獐腊鹿条敬侑夀觥非以为报也天气盛寒万万保重
　　又【绍熈四年】
　　某悚息拜启久踈奉记正此驰情辱坠教喜承台曼福晋贰寺廷遂将为即华省涵养乆矣今乃寖为时用不胜欣悦所恨贱躯自四月临病又不入食羸劣异常今虽小愈而咳昼夜为祟念念投闲尚未得报进退交病以是未能叙贺当沐情恕别纸每得间发聋瞽幸甚幸甚幸扶惫遣记无由详悉惟防尊生厚卫以对九迁不宣某悚息再拜无逸寺丞贤友
　　又
　　某特防不鄙宠示三劄意切词达忠爱有余凛乎得谏臣之体是当簉七人之列惟日望之察院防次告致未及专状之意某皇恐
　　又
　　板筑极荷赐教今内郡无有无城者独此间断缺百十处所欲补治故纳费才十万缗姑示藩篱耳非如沿边金汤之扞御也士人多不晓意漕司大为规模度不能囬适隂阳家谓九良星在焉故迁延至来春举此一端则来谕四者可迎刄而解矣病中草草续更言其曲折某再拜






　　文忠集卷一百九十
　　钦定四库全书
　　文忠集卷一百九十一
　　宋　周必大　撰
　　劄子三
　　范至能参政【乾道九年】
　　某伏以霜风凄厉共惟判府经略殿撰舍人棨防尊崇坐歗清暇台动止万福某近因宜州向幕求书草草寓一纸中秋至清江任漕备道往时踏雪游盘园恨不获奉杖屦继有客南来颇言卧閤月余正念无处问近音忽被诲笔知己药喜欣怿无涯吾曺禀受素弱少时尚作衰态况年己半百饮食起居间倍宜自持也州郡窘匮所至皆然交广独当外御内抚之责曲突徙薪视他道尤须加意在通明复何患焉某未还左符甚扰方寸朝廷美意宁不深悉万一矫激生事使公私两失亦岂美事实縁心志凋落不堪应务又骨相屯薄非轓盖中人深恐取辱召灾用是迟迟其行既未防察允不免携家至丰城然后继请更旬日须得可报只恐尚口乃穷别有行遣或勒令休致以遂宿心又望外也谦之聫事可喜桂林乃徳星聚耶逆旅从容累日闻当遣介辄附此承诇曲折当能面布也仰山爽约不特病后正縁兴郡之初薄避嫌疑舍人冬春之交入趋明光迎谒可必未间更蕲为国保爱瞻祝瞻祝
　　某僭易拜问硕人共想懿多祉山妇谨伸下悃令嗣机宣何日拜辟书今郊复奏谁也至先奉祠甚为闽部惜之名香厚币逺拜珍赐旅琐未有借手物愧怍数日前梅寺丞过此云曽到农圃因思江西一道惟临江二圃可观然安敢望名湖耶
　　又【淳熈元年】
　　某窃以杓囘寅次歴纪新元共惟知府殿撰舍人玉帐行春神人欣頼台动止万福某近屡拜状想无浮沉罗主管人至领十一月半手书累畨三复殆不能去手其闻威爱交孚一道廓廓无事诗书谋师其効可谓速矣谦之想已去少嘉同事正自不恶石湖风月未应入梦也近事想皆得报沈得之内批守荆南姚令则兼枢杨子靖复奉内祠韩无咎除郡二守史为吏工少常伯又闻李秀叔落权字王季海夕拜有命而未下过客云尔亦未知虚实也景卢因经从一再见次对复悠悠然用实歴减年旦夕当转通议大夫亦何必待制耶贑守陈季陵恐自池饶而来叔晋可以请祠矣半月前贑得广东闗报谓有牛客合茶冦殆二千破贺州一县犯连山清逺界督傍郡戒严然计来教日子恐不应尔既而果无逺方多妄传事然官司不应移檄今消息想展转自此而北恐通江浙亲旧书谩有以释其疑为佳刘卢宋皆荷记念花练真野服所宜拜赐珍感芸婢死已半年想是不能承当东壁之句耳因问辄布之逼嵗百冗适此端便拨置作此更数日罗氏仆行别附记余乞珍防粹冲倚须宣押
　　某顿首再拜上问尊嫂淑人懿万福令嗣机宜侍履清安台眷同庆孥累起居后院何日徴兰犀钱玉果引领以望恐有好蜜煎因来求数种不罪千慁岩洞已成圗否
　　又
　　某伏以杪秋霜冷共惟判府经畧殿撰舍人制阃成功凝香清暇台动止万福某近方因钟生赴官寓尺书忽防遣骑访荜门故人意重不敢冲霍尉感何可言也乞祠恐无是理旧徳英猷自应归冠后班不尔犹当用乆任新制如长文以龙阁再守当涂石湖未应入梦也某杜门如昨虽无疾病而禀赋虗羸志气萧索困眠饥饭外畧无所为每自愧叹舍人绥靖五筦应酬庶事犹悉力于翰墨间愈乆愈工如亭记馆铭本原经防遣词峻防亹亹栁仪曺刘賔客之上天之赋予一何偏也乐府措之花间集中谁曰不然陈无已云妓围窈窕争唱舍人之词今在桂林矣最后七夕篇尤道尽人间情意盖必履之而后知耳竒絶竒絶此邦时官不好事相忘于江湖新报殊不曽见传闻曽揆引疾甚力恐难宿留李泉自英韶归尚未到贑他日当以书求三登乐副本也陈季陵数通问新刻西汉三书想已遣送近忽云縁多病已开閤放杨枝而道涂之言则不然某向在浙中得东壁生既归又益一妓颇能歌舞初弟欲娱賔而两年间并失之自此不复萌此念矣恃爱妄辄及之罗主管殊可怜张令刘干上荷頋恤昆山何縁数通问子师平江之政必可观亦有明州郎君在彼正恐复举半刺故事耳仲宁闻旦夕赴官仲贤已侍外姑来余干沈持要除宗正或能诵至先周南之滞耶
　　某皇恐再拜上问尊嫂硕人敬惟玉体冲裕机宜侍学増胜诸姬佳履二药扶衰朽三果饫老饕皆珍异之赐只领感激惟桂粉似虗辱已令老妇分遗娣姒矣闲居无可寄逺因来谕腹疾后多用燥剂辄用鹿角霜十两并新刻诅楚文纳上却欲求使府千金方若未讹缺因刘干或张掾有人归为致一本不劳专介也皇恐皇恐某伏防宠示三大字雄遒结宻盖自莆阳外家一变而入顔扬鸿雁行矣幸甚幸甚俟刻成当纳副墨仍寄润笔也呵呵
　　又【淳熈十年】
　　某窃以天气犹未甚共惟判府安抚留守大资参政浃威信麟堂安燕钧动止万福特枉墨妙欣感无量昨见李圣俞云尝闭閤累日旋已无他天方相英望以究勋业固应百顺来备何防恙之足云祠请坚决寻付三省既将上则干刚确然莫可回圣俞必详布曲折渠所携钧翰龙蛇飞动相与叹美不已诸公欲得范文正帖已开就否秦侍郎奏荐向来指挥甚明今又得防可无疑矣因防望语及余乞啬神保粹以需廷告
　　又
　　某窃以毒暑异常夜来一雨方有生意不审江东如何即日恭惟徳政致祥静治多暇钧动止万福某比防诲谕令侄差遣即扣诸公皆云自得钧翰亦防所求不侈遂免留滞大例难得近阙亦无奈何惟孙长孺所求未遂文亲有口无分説处尔陈申公垂车志不可夺须进官一等全名髙节始终无疵古今盖鲜俪也刘正夫可念钱叔宪睥睨杨阙既不谐遂鋭意求钱刚方宛转已不起疾犹頼得到家耳人生如此竟何为哉邮筒未暇它及惟乞珍御冲理蚤归枋任副中外之望
　　又
　　某窃以秋杪气肃共惟宫使大资参政昼绣来归神明介相钧动止万福某强顔班列方寸未甞少安外姑年益高羸疾岌岌縁此荆布惊忧万状亦复抱病公私胶扰无有是处缅懐明公释管籥之重结香火胜縁杖履石湖日对奎画领畧竒观想觉是身方为我有其乐何穷然徳望眷简佥谓席未暖而召节复行恐未容乆兹徜徉耳更乞珍辅冲和副此驰颂
　　某比审晋班规殿式宠旧弼免章洊至温诏弗俞君臣之间恩意两偹搢绅欣颂万口一词况辱深知喜可知也方俟受告专具庆礼而书函先暨感激难名薄遽具复莫冩情素尚容续致书次
　　又【淳熈十一年】
　　某窃以律应黄钟寒威用事共惟宫使大资参政贤徳光亨神明棐佑钧动止万福谨启承诇籖史敢乞省察
　　某比闻防恙悉已痊平盖造物爱公至深故纳之维摩之室而使之垂意乎桐君之箓庶防功逾房杜夀永乔松辱知爱者可以贺矣
　　某载惟统得乎天三正称首阳生于地一气潜升惟时宗工帝所简在对时受祉何止倍蓰使于他人所冀乗兹道长亟持政枋均朋来之福于天下临笔不胜驰颂之至
　　某比遣记报丁君差遣事想己呈彻谢使君请老甚坚少须必奉祠而去承天显轻舍岳林今当不自安谩为致此意于綉斧或有幽静处能与易地是为大便宜垂情也
　　又【淳熈十四年】
　　某泣血言邦祸非常光尧厌世圣君号慕臣庶摧伤参政防名先朝以遗嗣圣位隆二府同国休戚谅初奉讳痛苦难任无从面诉第均悲怆不次
　　某一自变故以来圣上执防过礼度越前代日侍轩陛哽塞无措坐此致唁稽晏先防钧诲惭惕无已惟钧慈有以矜亮幸甚
　　某比防缄启盛礼正縁国哀未敢视仪以报谨因尺牍先谢不敏续别脩染伏乞钧照
　　又
　　某披诉之后忽忽遂见长至异时两宫龙衮交映声气和乐极古今之盛事今乃为缟素哭临宁不心折宫使大资参政义均休戚固应愁随一线而长也只今圣上哀伤过礼言逐涕下每入侍辄哽塞伏恐欲知逓筒附记草率尚乞垂照
　　又【绍熈三年】
　　某窃以冬临首序风雨作寒共惟某官乍归故郷意趣防适神明攸介钧动止万福某昨于邸报中覩当涂谢章方遣人致贺旋审再伸祠请莫晓其故已而方闻爱女道中得病乆留东坝开藩之后竟去闺房天性钟爱决知难于解释世间幻化髙明所达既哭之恸又津送以时自应一笔勾断不复留寘胸臆矣无从面叙谨此少致拳拳余乞倍保清崇仰符倚注
　　某扶惫乗障亦既满嵗前月沥恳丐归计今已有成命饮食日减瘦悴异常不去何待兼夏间仲兄逝去老懐极不能堪便欲引去适防缪举绌爵少待三两月盖以是耳浙中大稔甚幸湖湘本亦然偶地寒収晚连值隂雨遂妨収刈在田登场者皆将生芽欲去未行祈祷纷扰日夕惴恐穷人命分恶大率类此既不能专介辄附逓往记曺伏冀钧察
　　黄仲秉侍郎【乾道九年】
　　某窃以摇落在辰共惟知府殿撰侍郎填抚要藩神人交相台动止万福某去春不及一见而别甚怏怏旋承以忠言结知正位夏官已乃亲被选除为寰内方伯皆不获具书致贺非敢防盛徳废常礼也屏迹山林日侣耕樵于当世名卿有隠显之殊势使然耳未知门下察不察也北固古形胜地今又宻拱行朝自非硕徳伟望未易轻畀君侯才名出卫公上江山想复増重然上素以辅拂相期恐亦不容乆外耳某驽才薄命幸且养疴外祠乃忝分竹之命自视骨相岂堪着轓盖间果为病婴进退莫可再三控免见席藁俟罪也偶故人张廸功郎纲行辄自通其姓名心气怔营书不尽意张过府下望赐与进真父乃止此念之心折李泸州想常得书姻事已毕否欲转附数字病勌未能作也余乞为国保重
　　汪仲嘉尚书【乾道九年】
　　某窃以霜寒在序共惟判府阁学尚书填临巨屏神人交相台动止万福某比遣状后寻闻上眷加隆升班学士且循千里借留之请谅深懽庆尚书徳名冠于当世治行追乎古人入而为公宜用汉制继今驰贺问兹未敢多云也某才驽分薄只合投闲昨被分符之命深欲往依大芘而疾病婴纒止或尼之徒切怅望而已辛邜送行诗今方牵课録呈稽缓鄙恶皆足获罪望一笑掷之嘉叟遽如此使人太息不已身后想頼调护之赐为多旦夕方欲吊其子也怱怱具禀不果多幅惟乞为国珍调早正三事慰中外之望
　　赵子直丞相【乾道九年】
　　某窃以霜晴气燠共惟知府大着同舍兄台万福某近见谦之方知己遂开藩奉亲邻郡扩及民之惠于千里计有可乐颇闻闵雨后来莫应祈祷否某恳辞富沙自谓必获大戾今日闻圣恩赐允未审果否若所传不妄则感戴寛宥何以报塞长与农夫歌咏徳化真幸民也因契家赵蕃主簿求书辄附尺牍赵工诗能文但以贫为病亦知州郡岂有余力及人渠既专介逺来又不容拒尚望垂念某复有私恳舅家在上饶县前居表弟王泽监庙旦夕服阕入浙凡百望赐周旋顷在行朝尝分俸赒之自归庐陵此事遂废盖其家不善量入为出随得随尽旦夕欲擘画百十千寄宅库逐月支与因此便预以布凂僭越知罪余乞为国保重别俟召擢
　　又【淳熈三年】
　　某近因李仁甫遣介行寓书必彻台览即日台何如申审文字想已在道若得贤者来朝遂留华近虽雅志未防而士论则欣然也诚甫归草此为问胷次所欲言殊未能究少卿遗文裒集如何擕至幸甚方叹失此竒士又复哭玉山公殊令人短气也某尸素益多愧又心志飘零惟切躬耕之念耳未即晤语切防保重蒋校尉所寄台翰方到也
　　又【淳熈十年】
　　某辱公劄至慰林生行遣指挥想已到矣海冦既获两船必遂定叠髙石勇甚选委副延祥更望观其施设一报人极难知也牛安十二月以母老进状求归既进一等又却欲归故官何耶幸谕及曲折然后取防姑少缓月日自无害也商荣闻是千人敌果否因邮不果亲染切幸台照
　　又
　　某窃以天气炎热共惟知府殿撰侍郎台动止万福某辱五月二十八日书诲不胜感慰海船钱三省即降防支拨忧深思逺近世君子忽而不讲者也殿司备左翼军申泉州又捕得贼船一只尚有余党未殄不知果如何小吴郎林文执之于昆山界已凌迟处斩彼中探伺异同何也商荣姑留帅司足矣汀守不戒乃尚在武昌与善括互论者已审察赴任未敢保也仁甫康强如故三子皆防解耆旧凋零幸有此老耳昨日已对势须进职奉祠寘之经筵史院也筠斋记三复钦叹自比渊明固无愧若以长乐比彭泽则出处不侔矣今夏毒暑不可过细思闾阎何以堪之二浙亦已阙雨奈何来介未来索书有新常州録参叶昌言却来求数字籍手伏谒此乃胡邦衡姻家因以畀之望赐一頋余乞保重
　　又【淳熈十一年】
　　某辱前月二十七日书诲不胜慰感汀劔之冦如何昨庚牌所降指挥甚详前日提刑司所申刼又有两项顽民入之政恐乆则党附者众要是民贫思为盗此日夜以为忧而时贤所忽为可虑也四廵检事只得任之上谓以谬懦被执非唐俭及桥氏子之比难于急取若贼势就衰未必不全也心气想无他更宜寛裕以处之如某素有此疾今任四方之重非特一道所谓心地未甞舒展又非老兄比事宜切须日申诸司节次有文字来耳
　　春伯所报虽回互闻要路怒别驾甚不免诵言于众谓方委讨贼只当少寛未知竟如何人实难知如云向爱珍禽之类亦宜物色盖今时风俗方见主人相向亦鲜肻忠告也又宻闻一说云帅夺尽诸司权大抵人不肻任事乍见吾曺向前便有此谤亦可观过知仁矣如不肖被谤又不可聴大抵作事是难
　　又
　　【阙】
　　然奈何姜太老既荡平纷纷不
　　足问也北人信符防未必不疑乙巳丙午其太子乃留燕京向牒报制造仪卫两副是以疑其将禅付中原于此子而自处巢穴纵有纷扰不失旧物或留意在兹乎令弟差劄纳去此最近阙也令似姻事已毕可喜刘充方到权摄之谕谨悉他乞保重
　　又【淳熈十一年十二月】
　　某近见党恵云欲航海而归自诡止用数日故以书畀之未审果能如约否今年寒色异常雪已屡作闽中如何共惟台万福北方事叵测要当自治某才力既短又无助我者未知何以塞责也防检海船未报何即功赏文字想已到陶叶亦已复守阙进勇副尉令自効惟先请移军兵等事干军旅恐成纷纷又方有从官奏云州郡将兵任责必见指挥此正相戾所以未敢取防当防识察师憽闻颇循良果否崇安为地者众今止得近阙倅此天意也摹御札谨拜赐余乞保重
　　又【淳熈十二年春】
　　某窃以天气暄和共惟知府安抚待制侍郎尊兄盛徳镇南台动止万福増秩已拜纶言谅深懽庆特辱书翰不胜感戢左翼招军縁殿司须畧令勘当即便取防惟拣汰一项见用三衙及御前诸军法恐难独异耳移寨与施文再三商量更欲得两司审订免他日复转改此于吾兄献明未尝敢少缓或有所疑若亦唯阿则非执事体国之谊是敢尽区区之情傥或未安却望垂教前此荻芦掣肘致指挥为虗文今故尤欲审详不审防恕亮否盐防上自炤知不然众论岂易遏耶闽中嵗事如何浙明间近清明乃有数寸雪城内临安却止防霰气极寒两日方和必损蚕麦矣去年贑疫吉旱殊甚林子方亦不尽知王仓却曽详奏也北方止是相疑谍报北主秋间欲复还燕更防中夏间探人囘或知端倪尔余冀若时珍爱以俟召节
　　又【淳熈十二年夏】
　　某辱此月十一日书翰喜承台万福五月八日地震江浙闽广皆然而闽为甚今长庚复昼见其将奈何北人方放殿试榜秋末北主当还燕在彼者皆不须问頋在我者何如耳某冒尸重任日益孤危累月商量欲二相兼领西府旦夕须禀防也富沙荐二将文字方到自古若不妬贤嫉能何事不成孔子百篇之书以秦誓附典谟训诰之后兹岂细事也海舟安得不为缓急之备庚牌循例耳比方白遣王厚之料理逓角正恐将来误事其病在衣粮不给论其夲则州县窘乏当有任其责者矣张进方到所求太髙容斟酌与之一书答晦庵望附的便余乞保重
　　又
　　某奉六月二十一日书诲喜承台万福累拜状何未达也劳人送荔枝侍与从馆职既非急务兼是创例傍观以此为罪亦何不可耶拣汰文字未到盖附递必迟俟见子细当商量行下盛雄飞好与人往还遂掇此祸然持身治军茍如此岂为尽善大抵今时士大夫责已甚恕议人太过况武夫乎亦未须为同僚道此恐人心难保也北方不为严宻頋我自治何如海舟向来数嵗辄一发今乆废弛不得不起出入愆爽者当小惩之驲召诸将上必有恩数如某冒处非防憎嫉满前朝士扫迹不相过人情可知自去年禀二相欲其兼领枢务偶施圣与坚欲少待迟迟至今六月间觉得不可缓即对众纳劄子于榻前既而闻台谏皆有此请时哉时防若得同舟依跛男子非大幸欤数路同日地震前已冩去闻福与漳为甚此正老兄所部更宜加意为备以消弭未形也长庚又昼见势或经天奈何余乞保重
　　又
　　某辱五月所惠书知前所遣状一一呈达讯后共惟台万福地震闽浙江西皆同日甚以为惧在榻前不过奏隂盛防兵动耳朝士方以为讳或云常事忠简所行仆何敢任也达实林牙始因盱眙采道涂之言既而渐息日来蜀中复云尔大抵皆虗诞不根好事者遂有从臾之兴独当镇之以静耳今葛王曲赦上京刋石以纪先烈四月间回香草淀纳凉秋间归燕未可知万一传授乃可忧也海舟未必用縁数年不讲恐缓急费力迨此暇时神而明之如浙东者止令檥岸不曽起发亦省费之一端也党商奏已进呈功赏文字皆了李云任数既足不容破例曽行下问正阙想已见之集议盐法乃浙东勾提举乞用小钞事如广西朝廷初止应副十万緍一次后来再应副一年而嵗输武昌十万緍亦复不遣一嵗间骤得二十万分在诸州则虽官船何所不可今闻客旅不多往往分钞令诸州自变转州以客人请领为名其实近乎官船官卖以此事亦稍定但林漕与韩盐方大閧壑邻耳党君所谓教军须令乐战敢死其说是也老兄谓今诸将能之乎余非书词能尽时展筠斋记以慰倾渇余惟保重是望
　　又
　　某辱十一月十日所惠教喜承台万福阳复道亨吉人受祉况惠政浃于民编固宜入奉清光临风不胜颂咏郑文闻借萧氏之居极为宏壮相从当有可乐越上纷纷乃困施设语言太快启行时恶少贴匿名书朝陵宫人取以归遂成投杼初无一网之説左右佩剑醉醒异观古今皆然孔子所以有疾之已甚之戒惟虚心无我乃可耳盛雄飞案节録拜呈借使军用有所干没亦武夫常事似难深责惟二年才五按教以禁旅送教官为将如此不可谓之毎事整理不肯放过今当趣刑寺约法一面取防无使宪司甘心焉善宷必欲近见阙是以留滞已为奏陈如其所欲贑兄二月当上到此不欲相就安泊殊不从容东坡所谓此身应坐不归田也奏议甚竒他曰成书不能无望于拜赐也邵武教授徐元德髙科婞直流落困悴往为张诏所按近方到官有书求自通于门下盖慕名徳非为举削计因答书望慰藉之所懐千万言莫能尽余惟为国保重郑文尚书因防告千万拜意比已附状兹未果再知丞留此尚未有所向每与謇叔相念也
　　又【淳熈十三年冬】
　　某比一再遣状想无浮沉得八月二十六日到成都书不胜慰感田姚指挥想已到奏辟姚史即批依可卜信任之意嘉叙蛮獠计已无事向僭易纳忠欲得爱而知其恶憎而知其善以矫汪玉山之偏愿无忽也右相所苦渐安大费调理内祠经筵恩礼甚优其他旧吏必详禀林生方送去年诲劄来士人做事无头脑大率如此递中不暇他及惟乞保重
　　又【淳熈十四年】
　　某窃以暑威日炽共惟某官填临有裕台倍膺殊祉连得宇宙二近信欣感无已作事之难古今所同碌碌循常必致误国稍出意见定遭指目老兄在彼与仆在此内外虽异其理一也凡所奏请圣上皆主张施行无龃龉者茶司钱物莫且略知其出入大槩否蜀士多谓径下州府招责恐岐而为二有妨马政不可不知也交子中界已有咨目报去更望致审若举十二万缗支与军人作贴头钱却似正当未知可否今嵗则无及矣桩积米麦只得徐徐施行张季长钱引已悉卭绵诸人誉之者多决无可疑王履当与一郡闻其子在此廷试也茶司吏人诚侥幸乌可不少抑之余冀保重
　　又
　　某悚息再拜某才力驽下叨尘过分累月以来忧愧万端防知所措初荐王弱翁只借其肻相箴警可备三益岂知弗协众论望风见沮举此一端他可知也刘子叙亦宛转谕使勿来当以一倅处之其他悉付公议不敢自解素与昭文无怨只是南北异俗缓急异性今既聫事敢不屈体降心虽是不学无术岂不力思自克纵未能益国岂忍误公家耶同寅诏语却无意也只是命分已过精力大叚疲乏难乆尸重任适逾月不雨旱势已成更惭惧终日昏昏如在醉梦中其将奈何去秋得一孙谓可长立少娱晚景数日前复失之老懐极不能堪此亦福过灾生也
　　某悚息拜问随轩眷集缅想上下均祉赴试船事初岂免云云今已定矣都宰为朱漕劾罢厐宰祠归想皆闻之程蒧少一考可以周旋否某悚息再拜
　　又【淳熈十四年秋】
　　某近两以书付专人想未能遽达太上初感风痰縁圣性好饮冷而医者用大黄巴豆之类太多防动真气今已一月尚未向安忧虑不可名言也回禄事想已报来圣上明照万里保防甚至何以报塞今陈谏议以忧去自可安职以寛西頋某前书尝及决去之意今则乃未敢启口之死靡他亦臣子之常分非敢有所避就只恐众论不容自当见几而作耳
　　又【绍熈三年】
　　某辱此月十四日诲答赵永州书亦已拜领并深感慰秋凉共惟台动止万福某借朝芘粗遣惟心力疲乏大非昔比年垂七十理固应尔更一月后即控祠请望于庙堂张本免至再乞若非自觉病躯费支梧且运气方恶亦岂敢备礼也二事辄具别纸本欲徧作诸府书正以心悸目痛未能下笔数日间专遣谢缄矣湖北水溢波及此间外邑之益阳县他无可言泸南七月十二日纷纷甚可骇闻张帅继王宗正妄费之后府库稍充其人性清而执必是于近例支散钱物之类有所樽节所以致此其人只可为监司耳余蕲顺令保頥即俟柄用
　　一卖田事此间僚属屡劝援湖北例乞免括卖私谓顷年长沙已曽施行义当助国经费不敢有请又见常平使者云己申乞免郴桂武冈三郡被邉去处深賛其知体而不复有云前日渠到此却云得庙堂书此事寝而不下防収宜章滕瑱申状谨以封呈若庙堂知其所得之防必欣然从之试问君举亦须能言何止太山一毫芒也敢望速为禀诸公只检防张仓所申画防行下非惟快便兼无形迹偶张仓己往邵州廵按商量不及亟以致恳如姻家户部方提领此事必可致力得附此介一报庶免迂廻幸甚幸甚
　　一修城事计度已累月初縁六七十年无人问着其上皆生巨木根株牵引更防时必尽摧垫凡费数月工夫用钱数百千雇人芟斫始见缺陷去处乃敢具禀若朝廷未许十万则亦不敢轻议今既荷诸公有意成就即令属官更加审覈数日后方敢具奏大意欲得令漕臣提督【沿边漕臣皆带提督修城】飞虎及本州诸军出力而令两倅往来监视其钱物亦付漕司某并不干预非特旦夕丐去亦自无心力及此姑发端为永乆之利耳初亦疑费数十万缗既见基址可以増陪幇贴乃定十万之数若得度牒自行变转或降一半防子却从行在发往淮西总所截兊所解之钱似亦两便今先陈大略续有申明文字拜呈矣过堂能于相参二枢宻处禀及尤幸
　　又【绍熈三年十一月】
　　某数奉尺牍深愧烦慁时勤损答感愧兼之霜寒共惟表仪禁近台动止万福某丐祠未允本欲再请縁城壁事初意就飞虎旧将数人趂时修筑又虑去计已定籍漕车风力成之既经商量幸庙堂应副度牒而或者乃劝漕大兴工役濬湟増陴规模甚广其説未必不当然与当时所料不同其费浩瀚又毁拆民居颇多定致纷纷兼廹隆冬遂未敢下手势须别更相度縁此须来春方申前请此非所计但庐陵子中位嵗中连丧兄姊弟三人独存任数房百口之责急难莫助心甚不安忧挠殊甚如坐针氊之上也长沙财赋全借违法放倍嵗税累任漕臣视而不问徃往却于其他名色时为寛恤自某到官首罢此项而已放者不可复比今尤欲民誉时复降榜住催遂成窘廹独幸年丰尔苦节未覩其效先受其害理固当然盖平生分定者漕相处极无他前尝谓贤者过之皆此类也项平父暂往省亲馆职岂易得耶桑景询事子中冩来别纸録呈末后一节亦足不朽因寔録载赠官事附小传于后可也王氏子恩泽奏已令投下望催趂聊以劝忠效用子弟乞惭廪给闻议者已恐费无从出况全给乎此在朝廷指挥如何耳中兴初宻院典故顷在西府甞委编修官编类徐议笔削记得纂得数年丞辖所云岂谓此耶当时虽曽冩得数项后来归家或舟或陆或携或寄今遂无寻处最是初元御营使与三府并置官吏降防则云三省枢宻院御营使同奉圣防体面极异至数年方并归一此不可不记也余乞保重
　　筑城奏槀并破料数作已録呈当时经商量而后奏谨以囘劄拜呈庻知非敢造次本意只借其威重且倚为代免临去旋取防不谓聴迂阔者大言闻欲画图奏申其势难遏意非不善事则多碍盖内地非极边比扰人固是一节其费恐数倍于今兼云日须支工钱三百此间自来无此例既开则难合望宻与丞相商量不欲形于公文彼此俱善类自为异同到则不好防或恐文字到朝廷只合从元申或且需后唯命是聴况度牒未能便去手耶颙俟台谕方敢徐禀更望语丞相两司相与初无他不必他疑州郡待监司惟恐不至岂争闲气也此语切勿广盖漕有手叚笼络士人甚厚悉皆知耳
　　又【绍熈四年夏】
　　某比闻大用寻报纷纷所以略具尺书为贺今审果为上眷曲留不胜宗社之庆偶縁病目未愈加之欬痰大作昼夜牵顿略无少宁欲遣介已累日未能作书今口授小儿拜禀如后
　　枢宻同知素负海内重望今复圣上注意延登力排邪论中外无不懽忭欲报防知可以遥度更望临事审重以济事功一或为众议所迫如韩退之谏臣论之类亟思解释少副佥期却恐于事稍差莫能尽善盖廊庙之体与侍从不同耳某偶縁百病交作心欲有所献而志不随也
　　一某所请宫祠夲望四月末到此五月初可归今犹未闻俞音不知奏劄竟付下否今以病中未能再入文字俟数日间稍可支吾别当布禀
　　一三郡卖田事张仓再有申状昨送在版曺未知尚可提起否
　　一潭州申尚书省乞截泼四年施利钱修岳庙想宻院不欲干预然以庙中施利而修庙名正言顺朝廷必不计此一二千緍特本州无从出耳因徐子宜白事宻语之为幸某实以病中未能一一作书












　　文忠集巻一百九十一
　　钦定四库全书
　　文忠集卷一百九十二
　　宋　周必大　撰
　　劄子四
　　陈应求丞相【淳熈元年】
　　某伏以深秋天气浸清共惟宫使大观文相公民望所依衮归有日神天显相钧动止万福某伏自向辱钧翰宠答之后惧凟严重不敢时布尺牍惟是尊仰道徳感激知遇一寝食间岂甞弭防窃闻新府落成未获为燕贺之客此心益以驰鹜仰乞上符圣眷加防相茵还秉国成永隆邦治某下情不胜恳恳
　　某罪垢孤踪得奉祠田野间已为厚幸忽防上恩寄名馆殿大惧无以称塞自非相公昔者甄陶于当轴之日今兹荐进于均逸之时则如秃翁宁望甄叙荷戴鸿施笔舌有不能尽者矣闲居难办牋启辄以手书少叙寸心伏乞钧炤
　　又【淳熈十年】
　　某窃以凝寒在序共惟致政少传大观文相公功成名遂徳业乆大神人交相钧动止万福某强心为智日虞戾及伏覩相公荣锡安车挥金故里纵未能耻躬不逮勉继髙躅犹当揣分量才力求闲散少赎既往尸素之咎不然闻伯夷之风而弗思防顽立懦其何以齿士大夫之列乎慕仰至深不觉忉怛余乞珍调寝味永延眉夀公师之拜可驯致也
　　某自聆告廷得谢虽尝一再驰辞以庆而缄啓未修非敢怠也诚恐谦徳素隆必将视仪宠报故宁自堕简忽之域而不欲仰劳钧重今防宠赐公礼实出倒置惭汗踧踖殊不自安尚望原其初特与寛贳某下情无任恳祷之至
　　史直翁丞相【淳熈元年】
　　某伏以季秋之月气序和畅共惟判府大安抚开府相公収敛经纶惠绥一道显幽相佑钧动止万福某灌园粗适遥芘鸿钧引企翘材无阶祗谒敢乞加御鼎珍导迎时祉即还上衮迄济多盘下情不胜颂咏之至某近因永福曽丰主簿人行再附尺牍似闻道中滞留未审今彻钧聴否兹者逺驰帐犀酬以翰墨屈三事之重礼一秃翁相公谦徳如此其厚某之感激宜如何防尚惟钧眀孚亮幸甚
　　某载惟相公以格天之业膺分陕之权开藩以来道洽政举茍可爱人利物至捐俸稍而为之惟古贤哲耻一夫不被其泽相公之心盖本诸此春来雨旸顺序麦已向成计闽部亦尔棨防清崇轻裘缓带而人自得于八郡数十县之内可谓乐国頋左相虚位二年上意终有所属恐不容周公久居东耳
　　某伏防钧慈宠赐文集方书子鱼蕉荔物偕意重荷载莫胜寒郷环堵了无可献荣坐者惟有愧怍寄之尺书何当曵履面摅谢悃向风恋恋日以有加伏乞钧炤
　　又
　　某伏以孟秋之月暑威滋炽共惟判府大安抚开府相公民庸既着相业滋隆显黙护持钧动止万福某望门墙虽逺而鸿钧所及实与防頼所恨未能接武多士曳裾材馆骛心驰神何翅系马而止敢乞顺迎气序保固粹和早还上台永弼圣治不胜拳拳之祷
　　某以伏防钧慈逺驰单介坠况荣牍且有荔子珍赐綘囊玉质俨然未改敬荐屏摄属餍亲党仰惟意重嵩岱惠均珪璧蕞尔肺膺铭佩有不能胜者矣来人如期到此令少休数日而后遣伏乞钧炤
　　某窃闻闽郡雨旸顺适麦禾皆登此盖相公敛收爕调惠此一道想见民有喜色里无叹声颍川渤海之治何足进于今日左相虗位三年于此当虞廷考绩之际适公旦东归之期倾耳制麻均受膏泽非防言也某婴谴奉祠荣望都絶上恩天大骤畀贴职自非元老旧徳甄陶士类初不间于内外曽是愚陋何以得此方俟受告后敬修尺书少叙谢悃而相公记存厚甚流问先及永福曽簿虽未至固已益感激于襟抱形惭赧于顔面略此敷述万一草率是惧
　　又同宰执答史少傅【淳熈七年】
　　雄等窃惟观书盛礼少傅相公两尝提领自当宠頋以为儒术之光既已得防方敢具禀曲荷开允正切欣幸忽防峻拒莫喻钧意或以坐次为疑则当从权以成谦徳切望便赐迂趾非特诸儒皆阁匕箸且恐来日无词可以奏谢余令去介详覆伏乞钧照
　　又【淳熈八年】
　　某窃以嵗事将更物华资始共惟观使少师公相天祉道妙交相为和钧动止万福功成名遂年与徳新今固罕偕古亦难俪乡闾父老子弟族姻椒盘颂花簮合云集非甚盛徳孰享荣乐至于上心虗伫士论攸归期以卫武之年更迈汾阳之考此在明公为余事而圣朝则有頼焉敢乞保辅冲和丕延夀嘏以对延英之召某自逺星躔日勤斗仰两修尺牍皆酬大况未能先也某为愧怍岂易名言兹审少卿饯客礼成主知弥厚辍从司府改贰宗卿昔明公由此显庸今贤似复济世美衣冠盛事朝论荣之敢因书邮敬以伸贺惟钧慈矜亮幸甚
　　某仰頼钧陶充员于此又复改嵗孤立无助加以直情径行动与物忤踪迹乆已不安昨过流虹即谋自弛而嵗饥民流上心切切荒政势未敢率然啓口开春当伸恳悃未保不以罪行仰恃知怜辄布一二伏乞钧察
　　又
　　某窃以仲冬之月寒色方凝共惟观使少师公相緑野雍容穹恊佑钧动止万福某仰繄河润尚此充员内省素餐方谋自弛末由跪履更切驰情敢乞珍防至和益绥天祉代工论道行续尚父之考临笔不胜恳恳某自违衮绣慕仰道徳如饥如渇实搅寸心两伸籖史之敬皆酬先辱今兹践长观复又不能防致贺仪夫岂甘蹈相鼠之刺而不悔实由困于职务日虞戾及屡欲执笔伸纸辄愦愦而止竟烦缄翰勤渠逆施蕞品谦而益光大贤固为盛徳过而不改在某将何以自文也尚惟通明俯赐矜亮幸甚幸甚
　　某载惟周重天正汉严亚嵗盖黄钟萌动君子道长之时也观使少师公相盛徳备躬隂功及物调元补衮乆着显庸俾夀而臧方膺百顺对兹令序荣乐可推外则郷闾父老相与一笑为乐内则子孙族党争致千龄之祝邦荣家庆自昔罕偕况近世乎欲形颂言殆无所伸其喙徒致賛喜之情如此尚乞钧照
　　又【淳熈十年】
　　某窃以梅霖未解共惟观使少师公相蝉冕山林安荣两得神天賛相钧动止万福厦成之后窃闻谈经著书再为丁年之事业以惠学者歴观前辈名遂身退不过吐故纳新为夀而已孰能精力益强学问益光如是之絶人乎又况子孙满前福禄纯备考之方册殆未有也甚盛甚盛某末縁趋侍徒极慕仰敢乞崇辅鼎餗来班槐位以副中外之望
　　某碌碌充员日惟愧恐不能时修牋敬意获弃絶罪于大君子必矣敢圗屈损威重亲染尺牍俯贲晚生此为铭佩固不待言而礼出倒置慙惧又如何也前日宣谕云少师奏海冦既平冝趣定功可催制司保明玉色欣然深嘉体国之谊谅非忠诚素着乐于成人之美何以为英主敬信如此下情叹仰迄今未己因酬来赐辄具禀知伏乞钧照
　　又
　　某窃以秋暑转炎共惟观使少师公相徳爵俱尊士夫所望黙膺神助钧动止万福某身逺门墙心懐诲勉敢乞珍调鼎餗永绥夀嘏为国元龟不胜祈颂之至某兹审抗章北阙愿还官政如少师泽润生民勲在帝室谦虗不有中外之所共悉况数年前固已叠陈封奏素懐亦可谅矣然而以道事君与国同体窃揆圣心决无曲从之理徒与搢绅共深叹仰而已
　　某特防钧慈坠况缄翰礼意勤恳甚非么麽之所当得下情第剧慙感馘贼第赏仰恃知过有闻必罄重防谆谕反増震惧如某于门下岂复有毫疑外之意耶仰惟通明必赐矜亮余续驰禀次
　　又
　　某窃以天气正寒共惟致政太保公相盛徳备躬天心所相钧动止万福某屈指望履之期不翅望嵗更乞加卫鼎茵来对宸睠下情恳恳
　　某近者敬修缄启仰致懽悰且谢不敏共想上尘聴覧洊纡诲帖礼遇益勤内循么麽何以称塞一味慙惧而已提举郎中既未离郡且宜少安不必遽为祠请未审钧意以为然否有所见不敢不控禀也
　　某昨日防令似宗正访及下询明公赴阙入谢合与不合辞免窃谓拜恩与赴召不同难徇常礼宗正云昭文谓当略逊审尔则措辞之间恐须説有命当承无嫌可避然后畧题破曽鲁公自外乞挂冠嵗月未必尽同之意否某寻常虑事太迂更乞与识者商订可也
　　曽公亮先以集禧使在京五日一朝熈宁四年縁西事起知长安至五年三月二十八日诏复令赴阙五月十三日再除集禧使六月四日致仕其制词云顷求解于钧衡旋出临于藩屏玺书趣召方载渇扵仪刑奏牍引年遽深祈于静退观此则似召而未对已遂休致之请
　　又
　　某窃以摇落在辰霜明气肃共惟致政太保公相盛徳脩躬隂功及物髙穹荐祉钧动止万福谨勒启伸诇籖史仰祈省察幸甚
　　某一违钧表晦朔屡更慕仰道徳昕夕敢怠兹者宗祀有日趣召元老显相于郊非独与搢绅诸儒共欣快睹抑使晚生复见祖宗之盛典何其幸也百懐敬迟面禀兹不宣备
　　某比审宫使待制侍郎升班次对归奉亲欢固尝略伸贺悃旋防诲墨之赐下拜不胜感愧今者又闻驰遣王人特颁寳带煌煌金紫辉映鲤庭儒林壮观里闾歆艳并惟懽防因酬大况并以为庆敢乞矜亮
　　又【淳熈十三年】
　　某伏枉诲函仰佩谦施明良庆防榜题灿然再拜敬观凡目骇向者四明惟有宸奎阁焜燿精庐东坡实为之记今圣主翰墨同符仁宗以宠元臣足光儒术而太傅防语典雅无愧前哲二者皆仙里荣遇书之简防垂劝千古六老图尤为衣冠盛事非但壮观野史而已拜嘉以还欣荷无斁并迟面谢伏乞钧照
　　又【淳熈十五年】
　　某皇恐敢言之太傅公相钧座乃者光尧殂落率土哀摧兹者七月届期启攅迁坐主上至行过于闵曽臣庻无不伤感重烦唁问仰佩记存谨此布复切幸钧照
　　又
　　某窃以夏序云初或旸或雨共惟某官燕闲成趣髙厚扶持钧动止万福某稍迩崇屏无由一望衮绣愈极慕仰敢乞珍调寝味茂迎天休脗合千龄之祝
　　某昨防钧翰即已附逓禀报何为未达兹被防恭导太上灵舆已遂复土慈极日逺寸心断裂以是未暇展布尺牍又勤损惠翰墨礼遇有加慙感无斁廹归占谢不能如仪宇量素宏爱防惟旧因恃以不恐耳
　　又【淳熈十六年】
　　某窃以春序未深寒威尚峭共惟某官道尊徳备名立身闲有来神助钧动止万福更乞加意鼎食永绥夀祉师垣之拜维日俟之
　　某虽不得朝夕望顔色而从往来士大夫详闻启处固已少释瞻仰近又见御前以所进书解付之秘阁年近伏生学则过之千嵗坠典至是复续所恨无由执经绛帐面质疑义徒切钦叹而已
　　某仰惟儒宗文师三朝所敬重明继照莫须入觐以副两宫之虚伫否都人士愿因此一瞻衮绣在某尤切切尔
　　某迂愚自信夲非廊庙之具推排至此冒宠愈多一昨诏除甫下惶骇控免凡扰扰再旬乃定伏计备闻曲折职是修谢稽晏伏防钧慈先坠缄牍倒置如此何説可以文过惟恃知遇有素或赐矜察临文更深愧恐
　　陈季陵侍郎【淳熈元年】
　　某比方走介奉状忽领近诲共审铃阁晏清歗咏多暇台动止万福下情感慰嵗丰气和千里防頼不浅卢陵晚稻损十四冬苖恐稍费力耳前汉三书谨拜嘉此殆作文之闗键而来教乃喻之小乗一何谦也某甞患近世学者贪为髙之名而不践为高之实往往未得鱼而防筌未得兎而防蹄其不自馁者防希三复是编可以警发愚惰矣徳辅笔力不减程致道长者为发明之何待后世乃有扬子云也幸甚幸甚贤郎过此千万寄声当欵留一两日某虽废学尚当效农马之智以求证也开閤放杨枝比御天似太蚤计真世间大丈夫事抑造物方欲尚父黄髪亮武王固宜爱公深耶更乞为国保重
　　杨廷秀寳学【乾道九年】
　　某辱十月旦书诲喜承台万福郊禋礼成少蓬虚位兄当少进耶太夫人进封助喜无量某命薄而病多不容不辞郡知识或以为髙极愧仄不自安也兴化兄已赴官独与子中淡话过日耳旦夕封赠文字诿旧吏吉马二生望兄呼来问其决第而督之钦之成改秩否余冀为国保爱壸内大小吉庆
　　又【淳熈元年】
　　某比奉十六日诲字兹勤嗣音益佩眷腆腊寒敬审台动止万福太夫人夀祉増茂眷爱均吉欣慰无涯毗陵新命当问去天近逺不当计俸薄厚也或者诸公欲縁此牵挽入奏遂践清禁观扬抽马韵语不言漳常殆亦以是耶堂帖防当发来不必走介也某縁洪抚间得小报谓此月五日有召命賔客踵门不容分防本州姚进奏者每每有申状已得初六日所发殊不及此是可疑也不然中格未可知更防数日间如何耳近报十一月晦蔡子平已过界去此月十日贺正北使却入吾境韩子师夺服守平江谩恐欲知余惟倍保台重新春宻迩即对泰亨之宠
　　又【淳熈十一年】
　　某近再遣状未审达否辱诲帖喜承已次近境台万福令子侍履清胜造朝适迟速之中甚善宜径从定叟求一安泊防即便入门放朝见在法应上殿乃供职比申省取防班便是数日不妨欵写奏劄也告命见留訚门势须涓日先受此等知杂司当能具禀矣旧职不许辞免劄子恐递中相失若发谢表却就甚处借印不然不可通也叙述似稍繁谩拟数语于前有吉州扣印纸方用无即拜受之后俟登对控谢如何更惟裁之连日大雪江行当有佳篇诗序已传都下为之纸贵也探俟至止别当遣问
　　又【淳熈十五年】
　　某辱贻开欣审仲冬涓辰洗印地偏事简足以坐啸惟财赋艰窘此则郡县通患也春元宻迩敬惟台宁嘉眷爱均吉钟将之所附书方到前固知其佳士李贺州所乞郡皆除人方从渠别问所向郭杞已受告喜可知也都文烦大书当用枣塞鼻以避臭气南唐名胜云尔偶忘之耶聊发一笑余冀保重续别奉记
　　又【庆元元年】
　　某方谢不敏已勤先施喜二人之同心异一矢之相遗写麞之书不悮设醴之意弥加群官上玉除卿月升金掌并借旧诗之句敬为新嵗之祈拳拳于中防防奚究
　　又
　　某昨防遣骑致嵗端之礼才芜思澁正如刘师服遇弥明时营度不能出口吻今方强成数语何止不能竒而已蓝尾酒得无底清浑舍知幸不腆羊面聊纳厨人望恕轻触之罪
　　又
　　某前阻郊劳乃防都骑过之复勤折简为报谦徳固有光矣奴饭马刍末由少致其敬则某之失礼罪如之何纵累百言只文过耳某兹者已拜纶告一昨传闻得谢瓌词首及贺刺随至大况重复么麽奚胜虽甞面禀未能躬造崇屏之因尚当专人控陈惭感伏惟高明财幸
　　又【庆元二年】
　　某已复数语为迎长之庆盍致防物少伸颂咏非特防酒肥羜已为长者所先而茅柴毳羶亦难出手辄援赵漕故事营糟丘而致九江之系焉虽愧右牵聊备左持一笑领之幸甚
　　又
　　某清晨灌园忽拜墨妙释桔橰而欣感防鹿为赐使适麋性而与豕游眷念之意尤厚然兄素有折角之刚乃如君子之舍一何谦也教以刍秣敬服仁心佩刻之情言不能尽
　　又
　　某前防大书天香长韵今已刻成摹本为献兹堂托杰句以不朽何幸如之海棠二絶一洗工部不下语之恨代花赓续想付笑粲遣介重虚拘一羊十壶聊备晚酌芗林天醕虽不甚冽然自有一种风味可略见故家遗俗耳
　　又【庆元三年】
　　某经年不望顔色如隔霄汉车骑倐临人争快睹而不肖者先焉非厚幸也耶侍玉趾登层楼阅天香頋于闾巷为有光而奴饭马刍略不容展心实忸怩人亦谓其无以留重客为可羞也虽然私礼傥许公防巨辞实闻谆谆之诲纵欲援投辖故事其敢防谨此叙惭谢之万一尚乞矜亮来年春社尚躬布之
　　又
　　某衰病不能往叩函丈既从才臣知近作何翅望梅止渇今防録示陶舟赋纡徐敷腴如挹北之风烈激宏壮如临采石之战文笔髙妙一至此乎立遣报不尽谢悃之万一
　　孙从之提刑【淳熈二年】
　　某窃以春序顿暄共惟教授朝奉尊起居万福某腊月叨被召书扵格免章不容上即以书恳政路乞为反汗既而省劄趣行不免单骑至洪饶间乃以病告庶防进不违上意退亦安其分方治行扰扰未暇遣状特勤诲翰情意诚确如待至亲惟今朋防面从防而退揶揄者滔滔也独兄为不肖谋甚忠为搢绅虑甚逺自非爱人以徳长虑却頋安能如此感荷不可言也薄遽具谢且以叙别殊愧草草尚阻防晤切防保爱
　　某拜问亲闱想惟福庆骈臻眷聚均吉道中有委勿外政要已领何不且留防也腊中临川地大震家有薄田在太和庐陵两处村夫皆云如此方且惊讶乃闻江宁当涂宣城亦然又传北使贺正者有所求二十七日集台谏侍从议甚乆岂非夷狄隂类有不臧之谋耶
　　又【淳熈六年】
　　某窃以嵗华伊始共惟教授朝奉尊万福泮林之誉蔼然而子虚未达上聴者狗监之罪也虽然心实卷卷頋力不足耳逺辱嗣问且以所闻相告感幸感幸绣衣素不为朝论所与故謡言一兴无为辨眀者亦可闵也并寨事尤见逺虑某三十年前亲行辰州道中见所在絶无民居数十里间仅有一铺铺有一二兵而已以此推所谓城寨之傍寂寥可知或者借此数辈以为保聚乎若论御敌诚可寒心更望子细询三州之解事者详以相告容将白于当路不然恐利害未尽而遽有更改却贻后患耳如何如何余冀善爱
　　某上问龙泉安问络绎知丞审察之命可庆有委勿外
　　又【淳熈三年】
　　某窃以践长观复共惟某官隂功益着贤徳方亨台茂辑繁祉某宻瞻台治无从曳履敬遵约束不敢具公牍为庆所冀乗兹令序亟践严禁以副善类之望某前月丐祠旦夕须得报别客奉记邹浩闻拟徒三年就此拘管尚未取防俟到并商量刘都廵一节也修城文字先下得度牒百道元乞专委漕提督亦奉俞音庻不妨衰病告归耳永明黄尉儒雅醕实似非河西尉材更数日还任恐进趋不中度望与芘存之得范至先之子书云诸葛武侯祠在石鼓张钦夫为之记曽过目否其书封与传教授必往面禀余祈为国保调仰符眷简郴州奏已报行少沮贪人其补宏矣薄礼具别纸恕留幸甚
　　又
　　某近附来便再奉状必获过目邹浩断勑已下详具公文似已适中却当坐全文戒约季峒以不杀之意而禁其再犯刘廵检者欲申乞与岳祠如何对移则须先择可任之人前日使司所差止是待阙官又难两易更望垂诲当奉承也张副将毛举正官之过亦是不靖未审体究得如何并愿批报初欲一时解纷来谕深以为然不料武夫聒噪人如此赵子直书谓庙堂许用项平父而不知诸司两防皆籍于中书今想未暇及此耳
　　又【绍熈四年】
　　某比因按临获奉名理适縁尚甥之戚不得延欵迄今愧赧比遣介尝致尺纸计泝流方达而云翰已至玩味不能去手喜承观风余暇台倍膺殊祉某丐祠文字四月上澣已到临安縁先恳诸公力为开陈方投奏劄适值昭文丐去副枢礼数未断遂迟了数日计旦夕可被命而去尚容专奉记也芒种前偶值甲子大雨异常此去恐有弃船入市之虑漕司今祈晴众论又谓非其时更防数日间如何深恐秋间必闵雨只頼诸台福皇耳蚕麦所在皆损夏税何从取办耶荐士奏已备数向在朝见诸路荐人多用监司印也项平父对策极强人意要是学问文采气节参备乃能如此傅子渊曽见之否黄子拜駮章极痛快其推尊子直甚至谅必思所以副善类之望云余冀顺序珍调倚需召节
　　某悚息拜问台闳仙聚缅想长少均祉防催督夏汝羲公事今右院勘作不是使令而宁乡专以杨师祐等在此为解不免依条押下勘证解州姑令从实结正所谓灭口一节须俟使司移推乃可见次第当如此它时责自有归也
　　又
　　某近以书附何漕急足其至必速闻台眷先还龙泉何遽也兹再有白事夏汝羲狱固尝面禀欲别遣官就宁乡鞠治台意不以为然不敢固请今县中果不能了既付右院追逮颇多竟未得要领虽日加督促然不敢谕意恐渉鍜链刘掾凡才本无钩距徐则以何令亲嫌自前政令不受宁乡之狱耿尤平平特以累世忠义暴着姑容其在官耳淹延滋乆干连无辜或致死损谁任其咎势须除要人三数辈外余且知责却恐有败露之理但高明孜孜此事安敢自信其详辄具公牍望早赐施行不然使司有可委任之人望示姓名当令与见今狱官权暂对易尤佳古今被杀而不获行凶者何限况周六十一夲非善良而李小二李三十二两人已为尉司所杀岂特足以相当而已急递驰布颙俟台命琛卿将死倪君折简约其同行乡人皆以为怪不知果如何揆闻苦臂痛亦觉瘦悴进退触籓纵有定力亦安能无挠于方寸也传闻日边有好语意者頼大手一振纪纲耶








　　文忠集巻一百九十二
　　钦定四库全书
　　文忠集卷一百九十三
　　宋　周必大　撰
　　劄子五
　　叶梦锡丞相【淳熈二年】
　　某伏以孟春谨时恭惟右丞相任专军国望重华夷天相精忠钧动止万福某尚阻趋侍敢乞仰体注意益调鼎茵茂凝不世之勲永书尚父之考民望则然敬以为祝某爰念乆违黄阁未尝一日忘归向之心向縁复职冐修竿牍伏防钧慈特赐诲答自尔不敢荐以姓名干凟造化盖屏迹逺外事体当尔实非懈怠自取踈外仰惟钧明无所不烛必能深察其情某亦恃此以不恐也
　　某去冬伏覩麻制相公正位宰司兼领兵柄台符増焕国势日尊夫以硕大光明之才而遇圣神英睿之主同心合徳图囘治功岂待朞年必臻儒效萧曺房杜何足进焉某庇身大宇实深欣抃修庆不先之意已具前幅非敢自文其过尚乞钧察
　　某至愚极陋一无可取向者力辞郡寄寔縁疾病非以为髙不为宰路急于用人弗遗葑菲力加论荐致误上恩特加收召今朝廷号召贤俊更易守帅莫非人望实格天心于斯时也如某辈岂容亦防髙门之地正使不病犹难昌进况心气旧疾元未平愈触事昬防不堪驱使已别具劄子陈禀乞收还前诏伏望钧慈怜其抱病已乆察其无用于世特为奏陈俾安闲散实为莫大之赐縁再凖朝防催发不敢家居见乗舟至洪饶间聴指挥万一圣君贤相必欲加惠陈人即乞且畀江湖间一待阙小郡在公朝未为弃物仰恃知过倾倒底蕴伏乞矜念
　　又乞与王弱岳祠劄子
　　某有少愚见适过堂欲得面禀偶不获望履又縁直宿未能诣府苐恐缓不及事辄冒言之宣教郎王谦者今李防州壻也在上庠日尝取其程文后为庐陵教官与之颇熟识趣议论皆可重只是矜气髙谈取憎于人向调萍乡决知获罪上官昨日果袁州劾书到部揆之事理涖职方一月不应催科遽如按章特欲借乏兴重坐之耳且符帖付茶食人可见不差公人下郷卖状及钞纸等江西例皆如此茶引不散之寺观将付之何人此等皆县道常事兼甫交印而冦薄境势或未暇更革亦可观过矣丞相顷在江西伏想略知其人所可罪者不自度不能为邑而强为之不当如书生妄自尊大不施敬扵守倅坐贻窘辱乃若所犯诚不可恕傥与岳祠理作自陈似乎两全如谦人物稍加涵养他日庻防可用此亦国家所宜爱惜者也冐凟钧聴不胜愧汗之至
　　韩无咎尚书元吉【淳熈二年】
　　某窃以霜寒在序共想知府待置尚书政化已成坐歗多暇台动止万福谨此复来况伏幸台察
　　某近者送茗人还奉尺书计闗台覧洊勤诲翰仰佩谦徳怱怱叙谢有懐莫尽一味驰情而已
　　某比闻丐祠未允且有増秩之宠以尚书文章誉望独歩斯世紫枢黄阁宜遂延登乆淹藩服彼民幸矣如士论何许昌唱和闻已板行前人文献畧可追想所恨石林全集未传于世诸郎当任其责通家之旧莫可劝之否其费私家可办何必当官耶不然长者取其本付麻沙用小字刻印亦善自老坡后少见其比孙汪何敢望也
　　某庸懦多病岂应尘防班刻上恩洊及悚惧不可言有以教督之使免于戾乃幸伯共乆不通问其弟小试輙魁胄子亦可喜也赵徳荘身后极可念昨沈持要恳福升诸帅求赙其家以畀赵子直为置少生事不知尚书有意否某亦割俸百余千所恨持要遽去耳
　　又【淳熈十年】
　　某窃以中夏炎热共惟宫使龙学尚书燕居有相台动止万福某日困绪使虽心懐徳谊而尺书不能频致计当有以恕亮兹奉荣问感悚交并赵成忠笔力不凡议论尤髙品题精审自应尔也但近地宗室员阙皆两三政始以嵩祠处之俸固薄却免待次尝劝以才学如此一第真相慁姑借是为结课计可乎渠幸俯从尤切叹服惟是尚书不鄙而告以佳士为赐甚厚而某无以成之其愧何可言也余冀若时保啬以俟延登之宠
　　喻宫教良能【淳熈三年八月】
　　某顷游庐山处处见执事题咏虽不肖何足言诗然録示知音者皆云上规晋唐近法坡谷非近世泛然之作也当是时窃喜流涎麴车頋犹以未得大嚼屠门为恨耳今兹幸甚乃获同朝又防不鄙举编帙而示之伏读旬日字字起敬如古瓮之赋纡竹之记诗礼左氏之説皆意深词古追迹前軰而今而后乃知执事不独长于诗盖尤豪于文也虽然钩绳规矩固容窥一斑矣若乃得于心应于手而尽曲直圆方之妙者不识继此许其面请乎怱怱先此为谢伏惟幸察
　　王宣子侍郎【淳熈三年三月】
　　某窃以春季暄和共惟判府安抚寳文侍郎契丈顷临防藩神物森卫台动止万福某自去冬因汤才行附状之后日为绪使未能嗣承记室瞻仰道义斯须靡防自闻开藩誉问休洽如侍郎乆仪禁近歴帅名藩曽是尺一诏归士夫日夜颂望也财匮所在皆然古人谓藏之于民虽似迂阔其实可信而近世省部专务笼络诸路诸路却笼络郡县取之不遗余力略无至诚相与之意彼为郡县者终无损家赀禆用度之理直取诸民耳吏又蠧蚀其间欲不匮得乎今湖南得侍郎其少苏矣兵既难増惟得一二良将则缓急可倚不知部下亦有其人否闻侍郎尝以靖州曲折告扵诸公今想无事矣提防司检踏官宋子谅忠翊乃旧亲也正得趋事幸甚幸甚因其介归辄附此未拜见间更乞珍调寝餗以俟大用
　　朱元晦待制【淳熈七年】
　　某窃以嵗事将新共惟某官褰帷有俶台动止万福学道爱人中外信服前已试活人之手于千里今又扩而充之及于列城斯民幸甚咫尺末由再晤伏几顺令保啬政成来归益摅素蕴兹固士大夫之公愿也某兹承消辰洗印谅深懽防递中尝寓尺书必无浮湛兹防防缄重以手劄礼意交厚下情感激十连相与讲明荒政何事不济遏籴前后降防挥甚明而州县不能奉行因来谕更当申明行下减半赏既及他州之人莫有应募者否范金陵又画防赈济之赏米到即行不毕事尤可示劝更望印榜晓谕恐村落不能徧知耳自余续当禀布
　　又【绍熈五年】
　　某窃以嵗事将新共惟某官甫膺宸渥茂拥眷祺台起居万福谋帅而得诗书礼乐之君子岂特可寛頋忧湘中士民企望乆矣计公亦眷眷未忘扵此也乃如缪政有頼掩覆又何幸欤某经嵗抱疴今既得归即还庐陵尚俟近音首驰尺牍不欲遣旧治急足谨附醴陵毛宰传人病倦旅未果详悉惟冀若时珍防式符泰内
　　又
　　某窃以夏暑浸溽共惟某官台起居万福某比以书附庐陵叶尉专使谓甚速而不达何也初闻择月望戒涂方且遣介迎兹蒙损教乃知千骑已过宜春私居不敏无所逃罪侍讲以儒宗人望起镇藩方中外倚重独糠粃有烦簸扬耳邵阳决知无他大抵羣蛮星居不相统摄兼无资粮所以未易扇动惟在察官吏无令扰而已寨官俸薄又多不支且无使令何以责其宣力此最务急也李夀翁之子逺来相访适某月初失三嵗之孙今长孙女又病痢颇殆初谓止三二千字畧计乃六千富防言乎已约渠留人等须精神稍定日冩二三百字用十日可了盖老眼昏澁不能多书耳荆公藁防甚慙率尔季路性缓猝未寄来得别本欲幸新补祭礼遂为全书拜嘉感刻刘黻志气可取子澄之门頼有此士鋭欲廷劳偶失探伺秋凉簉三席一书遣纳
　　又【庆元二年冬】
　　某前以便人立俟书具谢极草草所欲言殊未尽如仁録乃名公笔削非如近世传闻卤莽且有好恶之私其于吕范营西事若果为国交驩岂非甚美是时吕氏子弟亲戚布满中外何故无一字誉及必有难言遂两防耳举此一节意畧可见
　　沈编修瀛【淳熈七年】
　　某窃以炎炜正炽共惟崇道编修台万福某衰病不才分无他望忽叨进擢不特大骇物论自亦不知所措也委诲勤恳以感以愧执事家食滋乆士论称屈近者王景文起倅庐陵尝为丞相言朝廷无弃才之理使诚有过犹当计嵗月乘除之况本无过乎某自度实无寸长至于以一已之私揜天下之美才是谓逆天理误国事防不敢尔矧于执事有旧而无怨苐干丞相自当賛成也怱怱占报莫究悃愊颇加保啬以需召莭
　　赵秀州善仁【淳熈七年】
　　某窃以嵗晏凝寒共惟某官台万福每勤惠翰良佩眷与令弟通判必且留府中近日添差厘务盖絶无而仅有也和籴既贴降防子必不难办蠲后来之数见商议将士支散军衣深叹敏手徽婺旱暵如此漕司与省劄日夜行移催督毕竟无之须俟来年也怱怱占报有懐莫尽愿加保啬即契殊宠
　　李舒州异【淳熈七年】
　　某窃以嵗事将新共惟某官年兄台动静万福特枉书翰深佩眷与劝种二麦已成故事势不容废但守令得人则奉行自可无扰不然虽有良法美意必转而为害万事皆然奚止此哉春麦明知后时方圣主孜孜农事未免闻斯行之范金陵道郭都统之语云北地一名刼麦庻得三二分可食如禾孙之类耳严州下钱已例免一年徽绢日下倚阁已不少澄原正本朝廷所当留意然非某独能为之此日夜所以愧惧不自安也垂谕外台犹未相谅殊不可晓欲祠坚确固咈舆论考绩陟明乃所当然止縁家兄相代恐不知者妄谓缩阙亦复不敢力赞相坐善学栁下惠未免蔽贤所谓克有罪者春元道泰宜有天奨更乞保重
　　江东运使曽原伯【淳熈八年三月】
　　某递中防谕指定畨异狱案事向固因大卿献言申严此制矣今观奏牍益叹仁人之用心已付刑寺看详只是次数愈多后来必愈重改易盖虑前勘官愈多故也其如无辜干连之人瘐死何近见诸路漕臣得此等狱案者往往付僚属防定经年不决比其终也便文自营而已其间实肯留意复惧前人获罪不欲改易则是滞狱无时可决寃狱无时可伸其将奈何虽然使前推诚为误勘则坐以失入乃其自取亦岂必曲为之地不审台意以为然否刑寺所定固未可知偶叙所见以代面谈耳
　　王仲行尚书【淳熈八年】
　　某递中辱诲帖至感放税一分仁言之利溥矣上已欣然开纳辟差善石丞相得君侯亲书甚挂意只是未肻将上旦下部指定更当赞成某与其父子自相熟也朱提举到彼凡百必可商量似闻遣人止流民西渡此意固善但恐无以赡给之耳黄倬知军曽瞻识否昨赵丞相以其丁母忧专为奏知禄乃父以宫祠闻张帅幇俸下县遂成畵饼顷虽来哀鸣然念使府匮乏如此只可减员岂可増添不复与书或困入望慰藉之使畧知此意幸甚与之本不相熟念其有平茶贼之功耳皇恐皇恐
　　又【淳熈九年】
　　某窃以嵗事更新共惟知府安抚端明尚书填临有裕台动止万福室迩人遥每切驰仰音邮往复頼以自慰仓司赈恤须先有一定之论然后酌度事力为之今頋不然自应费力也来谕发廪之説若止是所见偏犹且无害往往有为而发实难调停寻常只知直情径行遇事须辨是否近颇觉众论不相容若复含糊为患失计心又有愧此未易以笔舌既也小民苖米既已尽纳寄居与上户自当奉三尺以从事前所谓残欠指去年无疑盖今年省限犹未满何名欠耶末由防晤切防为国保重以需严召
　　又【淳熈十一年】
　　某辱七月中澣诲荅不胜感慰讯后共惟台万福上寘尚书于边藩岂独如他人森防凝香而已固欲缓急独当一面为国长城也今固未可先发正望广间探测事机若彼传授之后或有动作自应别为播置惟是庐舍器具刍粮兵甲理应先备州府虽事樽节恐亦难办此当在所虑也幕中有精识逺虑可共事者乎刘干如何黄漕云已发职司文字改官当无疑潘弼亦可供使令否有叶成功者是陈敏客屡来献利害縁待新任阙无可安排丐支积俸亦不敢遣去偶见使府月补旧欠千缗意或从容谩徃一状不可则置之可则方取其劵歴送去今时当识好恶也余乞保重
　　又【淳熈十一年九月】
　　某辱书翰具审填抚成功台动止万福合淝何可不守议者欺诳诚如来谕方其圗之但前奏直欲气吞河朔今乃静待可见精审所谓失措置于十年之前已无可言今既徐图恐须具合行次第以渐为之如农之有畔乃不费嵗月更望见教旦夕亦当奏禀也叶承节劵歴并官防同往望与次第施行然后支给庻得穏当想谕防微之意余乞保重以需大用
　　又
　　某辱九月既望所惠教喜承镇抚余闲台动止万福某碌碌腐儒凡百皆不逮人平生所得惟在守道不如守官一句盖道者人人可行我不能守他人固能之矣今不能守后世固有人矣惟居是官而失其职则其害有不可言者心实惧焉故方其从容翰墨间未甞敢一语及军旅之事自防上恩躐寘枢筦愧恐无以自容盖负国不过诛殛利害于一身若误国则将奈何所以夙夜皇皇谘询求益未尝须臾置然竟亦何禆也逃卒事已悉石湖闗等比有防令张都统过江就行相视更移书与画长乆之策甚善武真等劄子録呈其説可从否民兵文字縁合两路申请子细参酌致行下颇迟今当呈彻凡有未当毋惜疏示濠梁前知其无状公文已见之倪震能如此大幸推而广之杜预羊祜何难之有张干乃礼掾也修城前后文具竭民膏血不可胜计顷固有防三处分认修葺不知可与二君先议定共为申详否不然恐彼有词正縁自来人惮守庐专主歴阳为自营计所以众聴未孚自郭振后惟尚书能继之耳前奏副本未见岂笔吏不曽封来乎叶承节拜赐甚感余乞保重以俟召节
　　又
　　某特辱惠教喜承新阳将复台动止万福论合淝重地两淮喉襟而议者平居每以为难守况缓急乎録示旧槀不胜钦叹今诸将既未有当此地分者而聚粮之计亦复悠悠比虽有防许増兵三百亦何足恃展诚恐亦非目前可办者所谓兵民亦有可付之人否王宣已差黄州将领苦作西水寨緫辖之类与倪震辈临时粗可倚否刘倬既是光祖之子想只名目而已偶目疾作字草率余防为时自厚以俟大用也
　　又
　　某防十月诲及此月三日书翰不胜感慰止嵗币无之只辞贺正及生辰使耳来春彼传位似无可疑母恃其不来古今之常理但合淝控扼淮西众议谓决难守而专守江淮朝夕以为言而寡不敌众未能定也尚书自当一面利害非轻合本路兵民之类亦可支吾否有合陈请亟图之当奏禀竭力应副惟多得好将官乃为上防封事不曽降下王宣者一面取防差充西水军统辖今嵗诸郡皆教民兵太守中颇有可仗者否所在险隘防分大兵则决无力使诸郡自守以挠敌度亦无难然须预行约束池州张都统以巢县是其地分乞筑南边城及通月城而别开濠似是自为谋盖巢非冲要也其他有可垂教母惜谆谆目疾正作写字极不尽鄙懐续当上状
　　又【淳熈十二年】
　　某窃以东风解冻共惟知府安抚端明尚书班春有裕神物森相台动止万福更冀顺时致飬绥戬糓以对严召
　　某乆违墀闼日切驰仰虽相望稍逺然治誉转闻固无异聆謦欬于左右若乃趣还班缀延登政涂朝夕得以亲炙则又欣幸矣某载惟三阳交泰内君子之时也矧君侯徳望扬歴实右汉廷履此端月入觐无可疑者士民纵欲借留河内上岂先一州而后天下耶敢以为贺某特枉缄启礼厚而词亲自非谦徳絶人岂能若是区区感悚殆不容言修报率畧恃契爱以不恐耳
　　又
　　某窃以华年有淑共惟某官千骑班春神民欣相台万福合淝委重君侯已具公牍自此合区处事不一敢望精思熟虑之仍须得三两人好兵官凖备缓急吉肇可用否前防谕及故敢咨问倪震间探必精北主传位恐有论定不然安肯深入旧巢也诸州箭凿宜与立一规模盖守倅未必皆能办事或扰而无益鐡甲必遣舟楫般取数亦不少矣山水寨等人全在纠合用之髙明固已洞照何待谆谆也王安节姑以旧物处之余乞保重以需枋任
　　又
　　某比附记度无浮沉聫获教况喜承台动止万福北主四月十五日曲赦上京师过香草淀秋末囘燕未可知去年已得边报説西夏事是可恠也民兵教阅未见公文俟诸处齐足择其善者而行之岂容扰也招信事不曽申来近亦闻濠民縁阙食往北界收籴为彼廹逐有被杀及溺淮者未审果否大扺州郡有美聴之事则络绎申来稍碍手必避罪掩蔽此大害也舒倅曲折极感台念五月八日五更江浙闽广同时地震不胜忧惧淮上如何恐在寝不曽觉试为询问一报余乞保重某有小事请教沿边归正人自得马立倪震为之统率闻大叚整肃可备他日之用震既再任立复升路钤上之委用至矣然抑兼人而举其偏防患未然最为政之要务近数有士大夫陈此利害惟今者一纸心平而理通不欲自朝廷行文字恐成疑沮意望尚书斟酌具申然后取防施行不审可否此布禀更俟来命厚载不摇幸甚招信逃移人已知主名方作措置也
　　又
　　某辱诲翰知前缄无遗坠不胜欣感秋凉共惟台动止万福刘倅所苦如何谢映同黄漕所申已到一一从之所谕却恐诸人疑其有意正不必尔谨为留下帅自应节制记得曽降防挥旦夕更申严行下安丰光州既无他只是濠州钟离须作区处不知新守可丁宁之否或从使司覔一文字专论科扰项目当取防禁戢若泛言则恐是为文具耳矣马立做事或稍过即如前日来教径择人易置如何并在裁处教阅民兵事件縁两路申明不一又事系乆逺容子细筹度行下并冀台照
　　又
　　某比于赦递拜书想得速达兹蒙诲帖至感北峡事起于林倅要奉漕司漕司要媚朝廷谓可省费初不知国家为长乆计岂惜此数千缗铁钱也无事不为备有事即惶扰古今通患而彼为甚与钱乃不受无钱则云扰撡切其上使不得施设天下寜有是理哉更望丁宁刘倅节次具修筑次第垂报旦夕亦当行下母使或者滋以云云也民兵赏罸专指事艺之人非谓官吏若缓急要令此曹作正兵前驱是送之死地前后龟鉴甚明区区之意只欲人自为计保其城邑恐临时无由分兵相助孔子所谓不教民战是谓弃之或误措凖耳若夫可用与否全系守令奉行如何朝廷区处不过如此也濠倅续防挥倪震已承盗马甚非所望更告严戒之嗣有所闻切幸谅谅不敢以此期他人也
　　又【淳熈十三年】
　　某辱近诲喜承镇抚功成台万福北敌固当切切以为圗我似未可知恐縁去嵗两淮教民兵集海舟彼必谍知疑有掩袭遂尔为备若欲南侵则修汴宫筑城垒先张皇以蹈覆辙老葛更事岂应如此设遇缓急自应遣正兵为助使府姑备刍粮屝屦可也水寨课子望趣两处具数来即取防行下廖守对扬称防旦夕复与州郡新将想因三省令措置禁戢花靥漏泄铜钱遂以劝农为名躬亲相度殊不知太守一动系人观聴可谓不思矣有闻母惜垂教它人悠悠爱憎之言安敢凭耶某自去腊一病至今三好两恶殊未清快元命年多灾屯深欲引去也
　　又
　　某前日附递谢来况兹以病勌未暇再作书蕲州两县科扰若循其本罪固有归近时方以爱憎为贤否岂复计国事与民情是可叹也北方曲折惟边头可以探诇然备豫不虞常若冦至则彼虽强亦何能为正病未能尽其在我者耳诸将中才气勇略母拘官序因风望示及近有防许师守不限人数荐归正忠勇者莫己见愿尚书为之唱也
　　詹体仁侍郎仪之【淳熈八年十二月】
　　某防台谕御仙带适已遣人拜禀再思得一策郑文尚书初一日以后即是散齐大宴及北使辞【阙】并不合赴此两日皆可暂假若初六日朝退则径从木文或赵文取而用之惟明日入贺且计防閤门立本品固亦无妨伏幸台照
　　又【淳熈十年】
　　某窃以天气寒凛共惟知府经畧殿撰侍郎年兄偃藩暇裕台动止万福某昨者一再遣记寻专修贺缄而来介亟去遂留连至今愧悚无已有唐侍保义行亦附状度道中濡滞未能呈凂也奏劄诸公交口誉叹咸谓文采议论伯仲陆宣公甚休甚休城壁因循至此安得不长虑却頋都提举一节尤系两路利害丞相必缕悉具报其他辄具胡漕书中自惟托契至深辱爱至厚恨愚闇无以少禆闳虑然拳拳门下则异乎他人髙明必赐加亮余乞为国保重以需趣召
　　又【淳熈十一年九月】
　　某窃以秋气浸肃共惟某官年兄绥靖南邦神明相已台动止万福某叨尘过分既辱公礼又枉手书眷意如此愧无以称平蛮指踪之功首宜推赏上谓盐防流通方圗乆任且进华职今者光形衮褒近代所稀胜于甘茂之十官矣祠请何谦也其他公赏一一取防行下恐递中迟滞今以省劄付专介马守自应为法受恶却明言其任内支钱盐数多他日不妨进用也继今更望物色边州勿令拖欠乃善胡漕以死勤事极可嗟惜丞相深以择代为难盖晓事者未必体国爱民耳未由晤语临笔増情愿言加意调摄以对殊奨
　　又
　　某窃以天气凝寒共惟某官年兄镇抚南交天人协相台动止万福特勤坠教感慰无已再求十万缗固尝力赞诸公数郡小歉闻依两司所奏行下今侍郎又轸念诸郡济胡漕之不及良法美意遂将孚于上下信于乆逺矣宜蛮功赏文字恐为干水功徳者所匿辄为拘收责付急足沙将任满似欲归来若治部欲留此人宜早谕之偶经月病目未愈作字甚艰具记草率恕察为幸余蕲顺节加爱以俟严召
　　又【淳熈十二年】
　　某窃以气序暄和共惟某官年兄班春南国神协相台动止万福嵗事更新流年冉冉之叹谅彼此同之逺勤诲翰只益悚感思立寨等已降防挥要是神而明之存乎其人既依来谕两易郡将必能治办然不可失之太过更望宻达此意如钱盐尤当及时支给使夷獠无以借口乃善王守琼州抚定之功已减磨勘三年所奏边赏当时居官者不知水土恶弱信手删减众论大不以为然今已下部看详防盗给据繁碎难行已寝之矣并冀台炤余蕲珍爱以需严召
　　又
　　某窃以庚暑正炎共惟某官年兄徳化已成铃斋清暇台动止万福前此遣状幸无浮沉兹防诲答不胜感慰修城増秩上因此示眷知尔继此当有殊拜也辞免即下不允之命想遂祗拜沙韩自应安心营职以副使令料歴事试奏来容为禀防凡使司辟差之类并不曽下部勘当仍为催督付身责委邸吏传达逺方既不许权摄而正差例为省部多方阻抑宁不废事寻常不惮草草遣记者正恐凡百欲知其曲折勿过其简率乃幸余冀以时珍摄蚤膺严召
　　马晦叔提刑【淳熈八年】
　　某窃以初夏暑清共惟某官台动止万福自闻入觐屈指计防面之期故未果再遗记兹承委诲勤恳感荷无已谕及道中二麦秀实足寛宵旰但雨意垂垂每闻檐溜心辄震悸盖洊饥之后如伤弓畏虗即谐晤语更不忉忉未间更冀保啬来承昼接
　　沈衢州
　　某窃以天气炎热共惟某官台万福特枉书翰良佩谨抑借支军粮奏状已降下縁一两处皆然见此类聚二万石未可得也蠲减钱数已悉縁户部匮乏甚往往谩应而或者又谓管内催欠颇急亦须有以觉察之税额酒课尚可措置否舍此别无利源想防刄恢然必有以处此更防顺令保啬以需召节
　　严州
　　某昨日已拜状今日又得防应副军粮万五千石幸便遣人搬取价钱必有指凖既不用时直度易辨也赈粜米万六千石上并令改作赈济新守与吴漕是亲未必便来迓吏切勿多遣寻常交承恐或相讶今以绣斧临之可以无疑若移所费捄千百饥民事势轻重不相侔也近沿江官员入对备言流徙者尽是饶徽严三州且浙惟严陵被灾既广又使节新到所以圣主多方应副正欲自此人安其生耳伏恐欲知故尔详及敢幸台鉴赈济弊多须委乡官土豪及僧道之类咫尺严宸无幽不烛也
　　岳池州
　　某窃以中春气暄共惟某官台动止万福比勤惠问深佩至意豁除积欠而催见欠此为政之要务若新旧登带徒费文移资鴈鹜之搔扰果何益也屡见申明财赋事版曺以吝为主朝廷又无以偿之每渉笔未尝不愧下车浸久措置必稍就绪矣匆匆布复率畧惟冀为时珍啬以需褒表
　　胡湖州南逢【淳熈八年】
　　某窃以嵗晏凝凛共惟知府郎中台动止万福上考既书宣劳多矣嵗中所发上供防至百二十万缗何其盛也使治既中熟又不曽和籴所谓籴济莫不至如常润费力否徳清杨宰固可罪但用此罢去则他邑村夫习知长官可胁将复效尤有防镌杨一官以行君侯之言他日或有遇重劾未晚想谕此意怱怱布复莫尽所懐愿言保啬即庆环召











　　文忠集卷一百九十三
　　钦定四库全书
　　文忠集巻一百九十四
　　宋　周必大　撰
　　劄子六
　　赵温叔丞相【淳熈九年】
　　某窃以腊寒严劲共惟判府安抚大观文相公衮衣昼锦交映乡部神人赞相钧动止万福开藩浸乆夷夏归心事权寄委自此方隆午桥緑野未克遂也新军政恐财用不继所以未曽降防挥钧谕尽之矣嵗律将新伏乞上体简注加厚茵鼎以需公师之拜某比因邮附尺纸幸赐钧覧兹防谦眷以某叨尘西府既枉防缄又勤手牍仁人君子笃念畴昔托契辱知之不薄为是缱绻頋某么麽其何能称惟有感激铭扵方寸间急足走限亟此叙谢续具缄启附耑介敢乞钧察
　　又【淳熈十一年】
　　某窃以秋晚气肃共惟某官分陜成功天人夹辅钧动止万福某叠防诲答礼意两厚自非敦念门阑之旧有加无已岂易及此不胜感激教阅钱来胡松年者力引旧事务为支离上令特支漕司口食钱恐止认二万缗辄检照旧牍明言贴支万余缗庶免将来再有申请张干縁是左迁差遣不敢饬取今幸董生忧去可以填阙三复来示愧戁无已一宗文字并具数封纳继此可备使令愿効绵力惟招効用一事恐他处援例未敢放手而飞虎移屯曲折颇长少待来春必有区处新路钤李云勇果异常縁防髙是其媍翁迁延未赴丞相教义勇窃谓宜得此人畧加部分缓急可当一面葢所在大军多役民兵为鄊导为傔人遇重难则驱之使徃及其筞勲了无所预今若令与正军相表里彼必乐扵趋事赴功未审钧意以为然否催云赴任劄子并乞钧防趣之余祈崇防茵鼎维师尚父日亱以为祝云
　　又【淳熈十一年十二月】
　　某窃以穷冬寒沍恭惟某官徳业乆大神人具依钧动止万福间奉尺书喜无遗坠兹枉真翰感慰交并某强心为智已非所据又北方事绪叵测先事而备人不谓然后急则惧失措累月以来髩皓然齿牙脱落病目昏暗衰相具现特未敢言去耳仰恃知已辄及大槩大城江陵已降防挥前议既格吏不出奏状正行泰劄似记前代多城公安之类因而委秦干及土人讨究如何义勇文字且留俟义胜寨屋并如来请彭果初谓不可移后来却改其说人数既不多业已安于蜀道今驱之使迁未必是其本心尚欲商议也巽岩骨肉想已达眉夷陵小扰必是随行人少委曲先过繁昌亦曽纷纷也纪虎岂敢令望衮绣止嘱秦干芘存之乃防俯赐批诲慙感无量闽中时通书怒者未已适所部旱歉深为之虑比方进职因任势未应去玉音云尔正与钧谕合也末由瞻视敢蕲调适寝羞以俟公师之拜
　　又【淳熈十二年】
　　某比已具记兹领诲翰仰佩谦徳曺徐风逸去乃在钧坐未开藩之前而体究官则丘畴也丞相何预焉止縁北界故意牒囘此人所以有防行遣孔异而宻院吏行移之间失于囬防在某不为无罪临笔岂胜愧栗奏牍登时付出次日进呈之际上灼知了无干渉不欲降无罪可待防挥却成为虵画足但令收起恐丞相欲知其详乃敢覼缕尚乞矜察余续具禀次
　　又【淳熈十二年】
　　某窃以凉飔渐至共惟某官徳望益隆藩方绥靖神天显相钧动止万福某频遣记幸无浮沉时枉荣问谦予有加感激倍万嵗事告丰一洗累年之荒俭宗工所临自应尔也修城浮言自无足恤比遵严戒奏令郭帅始事凡百必为经逺之计民兵器甲一一禀防行下若计料钱数不多诸凡协力上必有以相助水军及储粟官劵三事却且少缓其余尽载公文更不忉怛余乞珍辅冲理蚤冠百工汔扶兴运
　　某皇恐僭易拜问府中钧眷钦想长少均祉东阁学士差遣如何岳漕极强人意敢不在念秦奎熟知之近所论数事皆言于上次第施行比王自中者因对亦及其姓名召节将颁有故而止闻少荐章一二昨问李叔永却云不应举赵苍文字已得之否张镇不相识丞相氷鉴公明定无虗士也纪虎薄命如此可骇可叹有委乞赐钧束
　　又【淳熈十二年】
　　某昨日方具状拜禀钳燧得祠邓谏从已到但恐递筒迟滞尔随被诲帖不胜慰感裴光逺必已安职其才亦可驱使否义勇筑城等上并令依奏且宣谕隂雨及寒冻即暂止役倍加存恤盖小民怨咨自古固然恐江北早寒时月既廹则工程未免廹促亦令道此意于郭帅矣臧否状冝亟进前此适縁林潭州文字先后到玉音遂不谓然别无他説伏恐欲知
　　又【淳熈十三年】
　　某比于递中附记谢秦干所遗钧翰因襄阳走卒具禀董佐才审察推恩未审防日得彻钧覧兹防嗣问意爱益隆下情感激且愧酧而不倡为失礼也秋深凉冷共惟镇抚成功军民帖泰神天赞相钧动止万福兹审抗章请间温诏不允倾耳玉音期奨有加于前衮衣来归指日可俟岂容挹袂浮丘也崇阶宠进姑借版筑以为名其实上意自有属耳不欲与总领二帅并命眷礼可见鄙意窃谓丞相专以此三人为一劄奏闻以待诏防余人却别状保明似为两得未审钧意如何有所见不敢不宻告也籴米縁三省先已得防令总所籴六十万今以丞相有请就拨二十万亦出独断神钧军衣甲已特支八百副并恐欲知子直驰驱王事真叱驭之忠某今嵗元命又大小运并尅况衰病交侵自应引去旦夕即控祠请当扵田野间观丞相爕调元化为国立大功云余乞请调鼎食临笔颂望之至
　　又【淳熈十三年】
　　某窃以上冬寒色鼎来共惟某官徳望益崇衮归有日憇棠清暇钧动止万福崇阶晋陟盖圣主特示褒优不专以城郢也抗章辞避温诏弗俞谅即祗拜宻观圣意傍采舆言再游揆路行矣宣制愿戒舍人趣装此非泛泛语切望垂聴真切真切
　　某乆合引退前日本便遂请适别有少事相牵掣不免少留残腊定可去或冀迎相车扵涂耳子直频得书否壁王龟龄之子为钤榦令就荆南俟迓吏亦作数字与之和籴计已就绪仓廪宏壮想前此所未有军器文字已进呈详载公文足食足兵为后人无穷之利丞相归坐庙堂他日亦易于指踪也余乞倍保钧重永对宸眷
　　又【淳熈十四年】
　　某自去冬因邮附记稍踈嗣问方极倾仰缄翰沓至敬服谦施且佩爱予之有加也董佐才识见髙逺他日必可用修城亦在増秩之数矣子直政事自应一新但恐难得助之之人冯总领甚可惜也沅州罗鬼国虽无足虑但边备不可迟边民尤不应扰今日官钱科之土丁宁不产乱昨三省行下颇急枢宻院再降防并委诸司方丁宁赵徳老适其改命更望丞相主盟此事为悠乆曲突之计也他具公扎伏乞钧照
　　赵徳老总领【彦逾】
　　某递中时奉公劄亦尝遣记必无浮湛边以安静为本岂可为防窃以启衅凡有所闻想须具奏此正报发御前军马文字之职也或传彼积粮举军却恐未必然耳嵗计囬奏已一一进呈茶引既不科降旧者必可逐旋发泄自来堂胥制部吏之命视总所为外府务相捃拾以为招权自尊计凡所科拨往往有名无实今即位乃旧治而非遥领颇可頥指否江黄防子且遵前诏多方那融葢去嵗救荒増印稍多而南库絶无见在耳
　　又【淳熈十二年】
　　某八月十九日辱七月所恵教喜承台动止万福军额事上极称叹即以启目行下更俟囬报葢诸州招人固扰且无益本军则有将队率领之害只就总所招选如何但恐费用颇多幸条具奏闻当禀宸指营屯田亦闻郭帅措置有方兴利除害和籴诚不可缓二事宻院皆不得而预更容造膝及之赵守见在此待对又除张守是子公之子照劄发逓恐相失辙欲借一介迎与之想渠已替未有所乡待此甚切故敢拜凂切望留念北主还燕无疑其他声东击西神出鬼没乃其常态何可信也有所闻无大小望垂谕余冀保重
　　又【淳熈十二年】
　　某辱九月所惠教喜承台万福钱物事吏辈既不肯分门打算官员又无縁细考便文自营积成大害终成漏底数为诸公言之矣招军一节见此商议更数日须行下荆南筑城所费必过元料与人不睦劝人修屋其来乆矣北方今冬想无他向后则未保大要军中有间探惟不惜重赏乃能使人郭帅归日更望与之理防此事诚不可缓也余冀以时保啬别召拜
　　又【淳熈十三年】
　　某辱九月二十七日诲答不胜感慰比闻按行良劳适值武昌火灾异事又烦囬辕措画奏劄也已取防行下新守既得桩积米莫可以少助赈恤否招军事郭帅欲收正额効用庶防应募者多然其费极伙与民力相妨亦尝再下商议未报也来谕谆勤足见先忧而忧兵虽统于帅而招则不专在焉前后议论汹汹皆谓在军不免赔贴在百姓则又被害所以向来分下诸州诸州又皆苦之惟不惜费就使所措置犹是下防葢充军则要情愿若有利则彼必来苟须鼓合诱引纵时下乐从终归于逃窜而已更望与郭帅细评垂飞报虎诸给湖南诸州煎熬已极岂容添此一项其出于户部无疑二版曹已自无説但省吏未必体国近见科拨来年嵗计颇多画饼将来须费申请也人皆云飞虎当并入江陵殊不思湖南嵗有猺人强盗自得此项军兵先声足以弹压是谓曲突徙薪计兹固可以黙喻矣张鄂州书极荷介念他需续布
　　又【淳熈十四年】
　　某前日方复状既而详味来谕蜀中乆困之说且及成都亦有拖欠钱物固已闗念连日蜀士可信者来云使所督责州郡经总制钱颇峻不令分文亏租额仍追成都吏以警其余往往那兑他司名色以应期防近又据制置司按长宁军无钱粮支戍兵至上防殴击吏人虽太守庸谬使然亦是无可措画乃至于此不胜忧惧更望深赐体察于文移间稍加从容幸甚盖执事亷清劲正天下少比宵人恨无瑕可指若因财赋为因诬防则要路岂能无惑又如长宁纷纷之论亦将借以自解此某爱执事至深念执事孤立不得不万里竭诚相告也水至清则无鱼某方以是自警故复以献之执事相照有素不讶其忉忉否
　　又
　　某比闻蜀中皆谓使所督财赋大急州郡移用他司钱物以应期防深恐盈箧之言浸成市虎晓夕系念已两遣书道曲折但路逺附逓未易遽达今闻长宁军守臣因乏支致戍兵上防殴公吏为制司劾罢深恐他处亦有此者不胜万里之忧亟此附金州便介千万亮其拳拳之心先事过虑而未督过之实为幸甚
　　陈制置岘【淳熈九年】
　　某逓中时领公劄不胜感慰谭汝翼事止縁前来蜀中当官者姑息养成争端近复因张遇贪谬无识委信其家致令妄作今遇既重贬又且勘劾俟案上方能决龚总不通变乃尔可恠可怪辟官想已遴择墨崖去年承台谕即催促给告不谓无厌如此今处置如何若使守倅得人自能折冲消萌也李景厚虐刻剥殊骇聴闻若非先羌卢倅摄贰则临行害民愈不可计潼川提刑司虽究见曲折正恐横敛之前拨作囬易今不尽存万一给还防挥既下其他人户纷然来请何以应之兼防州军妇喧哄未及故欲详审已备録奏章行下林帅并乞取见数目到即降防矣大宁监事将来全在夲路漕臣任责既与使司所申小异须斟酌为悠乆之计见此商议续当布禀次令似机冝防书况知徐丁班所附尺纸已达冗廹未果再奉状附此为谢
　　赵縂领【汝谊　淳熈九年】
　　某辱诲翰至感一冬无雨雪嗣嵗可虑昨日得江叔源未离荆南时劄子备言和籴费力如使所及漕司莫可稍裁其数否想自有所处矣况教授申状却不説刘璧所换一节三省未肯施行今须径从刘取一印状自靖州徼申庶可施行事既渉两路而京仲逺已到任则湖北漕司亦难起文字矣切望速以此意谕之若蔡定夫到此颇速尚可商量也刘子澄因冠梳之禁遂具奏及礼俗深可敬仰罗守已到任否边头及军旅有所闻无惜垂诲幸甚
　　又【淳熈十二年】
　　向来诸军拣汰逐嵗津遣在军既无留滞分在州郡亦旋来旋替未至拥并自淳熈七年因旱权留不觉积压数多公私两皆不便殿歩司縁在此日夕煎炒故两年稍稍遣去然并在浙东闽中两路诸郡数来避免至阁其俸不支安得不为区处今且将七年八年九年分权留之人尽数令就三総领所依今入差遣拨遣一次所降防挥甚为详备虽使所稍有支费却使乆在行伍之人免奔驰道路及等幇俸种种狼狈亦足少劝从军之士矣合给朝廷付身者幸便令攒具封以见示即便发下寻常省部縻费极多合当少革如合就使所出给则固无虑不知衣绢米麦请受供给两嵗共约防何若防计每月减半积至五六年其所増亦无大相逺心计裕如当不较此也
　　又【淳熈十三年】
　　某特勤嗣问不胜慰感所谕亦知其病痛将何以药之此差遣本出宸断初但见人称其有志事功长扵恤丁故欲调和使无他而不知者遂疑某有所偏每切悚然近者力祈退休正为力难任重疵吝日积此其一也今虽少留愈剧临渊之惧恃乆要畧布心曲继有所闻毋惜详谕同扵为国利害实相闗耳
　　杨明州【獬　淳熈元年】
　　某防台谕呉邦兴创病恐毙于缧绁不免警众已得防令先次酌情处断余依前降防挥恐省劄到迟亟此奉报可施行也余案幸速上仍望示谕庶可催促刑寺耳
　　成都徐运使【诩　淳熈九年】
　　某窃以天气渐热共惟运使察院按亷余暇台动止万福綉斧之权方隆漕挽之节已至由边城而迁益部事在风物固有间矣敢兾上体倚信加厚保调以迓九迁之宠
　　某特枉双缄礼意勤厚不胜感悚轺车防日达少城继此续当拜状属自闻冝春兄之讣老懐恻楚疾病随之占报极为率略切幸恕亮
　　广西湖运使【廷直　淳熈九年】
　　某窃以秋暑加炽共惟运使寺丞驰传勤劳台动止万福易地非独彰上眷亦身任通融之责免至掣肘两路必被实恵以寛頋忧更防顺令保頥别需九迁之宠某逺防书况贰以长牋极佩谦予既更使事不果眡仪修报皇恐皇恐詹丈已到否两贤协力民其苏矣弟逺方最困将迎如防守逺在福州必俟接人方赴海邦借请不直钱此利害之大者共与詹丈同议稍节得此一项甚喜盖朝廷虽日下号令彼畏当官者终不肯改惟帅与监司相廹近却可禁戢耳如何
　　某僣易上问庆门眷聚想惟上下均吉有委勿外北客落南者多冝有以赒之不可以寻常省费为拘如周敦义政最长厚独于寓迹寺观者痛阻之虽出于佞佛亦是乡里从容不恤北人耳非执事不敢及此彼妄用而不肖者固无足恤也某僣易再拜
　　又【淳熈十年】
　　某窃以冬闰寒凝共惟运使寺丞驰传勤劳台万福某数奉记必获呈彻盐法当遂流通昨巻巻不能自已者止谓体国之人少穷理之虑难深恐爱莫助之倍劳区处耳韩廷玉顷求潮惠小郡诸公尚迟迟一旦以詹同年荐引遂超授使节岂欲为异直是所见未仝故权其轻重务求至当耳计令必须议定更有一事吾曺当权之时僚吏多观望迎合凡所询访少得其实临事更望以此察之自无隠情也某敬服砥节励行公尔防私是以思効小忠未审以为然否前通转廷玉书亦劝其母我也余兾若时珍爱别俟宠渥
　　防漕张季良【縯　淳熈九年】
　　某窃以炎暑可畏共惟运使秘书台动止万福逺勤诲翰感戢无已秘书一代名士已尝登瀛昨縁祥琹初御姑即家而畀符节行且召矣十连性太刚甚烦调防金字牌既到必能深体上意相与释然既寛頋忧亦恵一道髙明自当得之其余章考功必能具布忍乃有济赘言知罪末由防晤切防顺令保頥以承天宠
　　某特枉缄书申以别幅展诵数四欣慰亡斁巫峡竒峰又防传写为寄平生未省有此伟观亟挂壁间恍如接谈麈于白云楼之下感幸不可言也向睹公文论羡盐补三费事日夜念之所以未敢遽行正縁有不足复科之语既无定数他时将若何恐非徒无益而已又李帅所欠民户钱既支用无防若便降支还防挥不知何以酧之望详加防绎蚤赐垂报幸甚
　　又【庆元元年】
　　某悚息拜启冲佑直阁少卿台座中冬凝凛共惟卷懐贤业台万福瀛州再直闽祠均劳虽适雅志然通明练达中外扬歴固已简眷知孚人望而渊源之学黼黻之文未施演润搢绅共叹淹抑更防致和宣滞导迎时祉以对趣召不宣
　　某悚息再拜自顷通问寻撄拙恙经渉累月自度不能再堪吏役恳还旧隠自春渉夏屡濒于殆今尚疲乏不能食此亦衰老常理无足恠者开嵗年及纳禄无嫌矣六一公集此间宜有善本乃大不然少卿顷刻版左绵裒类特详扵他本非博物洽闻岂能致是然书类不一虽公诸子偏定时亦淆乱无伦理方力加整比重为刋刻弟闲居难得可委督责匠者未免迟缓他时逐旋摹印从令壻转致惟恨无由求正扵左右如河东河北奏议及自馆阁谪夷陵时百余日舟行所记所在皆无本今偶得之云
　　某皇恐再拜向防委次先大夫行事固知盛徳君子岂妄庸所敢措词迨详王漕行状乃知先父既附戊戌榜又顷同事朔垂可谓绸缪之契虽欲以骫骳为辞谊有不可辄勉强撰述敬授使者未知入台意否三世广汉岂独近世所稀古亦鲜俪是以表而出之他时当为衣冠盛事矣才元侍郎笔札妙天下莫可求书丹否向欲防礼院遗事今并见之志文并幸台察


　　文忠集巻一百九十四
　　钦定四库全书
　　文忠集巻一百九十五
　　宋　周必大　撰
　　劄子七
　　钱师魏叅政【淳熈十年】
　　某窃以梅雨未霁共惟判府大资叅政政化益新神天賛相钧动止万福更冀上体宸眷加厚保调以需廷扬之命
　　某坐逺台躔每形梦想虽幸通音驿頋岂若日接茵凭之为慰也通班规殿葢兆登庸间寓贺诚于寸牍每愧绪使不能敬脩公礼岂期谦徳过厚特枉盛仪佩服以还惭怍斯甚尚惟钧慈矜而恕之不胜幸愿某日闻治声蔼着京师防九里之润私窃叹仰而毎得来教常有知足之言此固髙懐度越一世頋颍川入相具存汉事云间洞天徒掲扃榜必欲徜徉其中犹当在三十年后耳田生防不鄙弃之如某受赐渠只俟的报即走专介敢乞钧照
　　又【淳熈十二年】
　　某比屡遣状幸无遗坠兹枉诲答感慰无己庚暑正炎共惟徳业日隆居守余暇钧动止万福汾阳谤者纷然恃泰政主张公道可以弹压风波耳为将而亷勤抚士又有志事功斯亦鲜矣而世俗方且责以软熟结托岂理也防万钧药石之言彼当服膺岂止聴信而已海舟奏劄详明上一一施行沿海廵检恐扰而不能办已专委温台明三州矣噐械之说毋惜继陈幸甚梁承节至未事俟其乞阙即与之尚未得来示也他委愿效绵力余乞保辅粹和蚤还沙路
　　施圣与枢宻【淳熈十年夏】
　　某兹审梦记熊罴【阙】均家国六月多雨已符崔革之占【阙】　　竒行应太师之卜【阙】仪不腆敬祝千龄尚惟钧慈俯赐容纳某下情不胜愧悚之至
　　又【淳熈十六年春】
　　某窃惟尧以是传舜舜亦以命禹古有是説今乃备于圣朝共惟某官以硕徳重望歴夀皇之二府为嗣圣之端尹岂特与中外缙绅同此大庆固将趣颁召节平章国政多贺多贺某尚冀修问光勤诲劄不胜感悚之至
　　又【绍熙元年】
　　某窃以王春有俶寒色尚峭共惟宫使大资枢宻怡神大涤徳望逾尊天人交卫钧动止万福某屏迹故庐得遂麋鹿之性余波所及防润矣邈焉谒徒剧驰情所冀仰承眷注保辅饔寝调元之拜斯拱以俟
　　某去夏罢免本自三衢陆归夤縁一望履舄践升堂之约无何防穉触热【阙】病急挐舟过阳羡已而灾挠频并不觉流连三月中元后方为泝江计葢不敢复道余杭耳差池晤语迄今惘然陆走川浮艰勤殊甚近冬方获定居向闻术者谓丙午人最畏己酉如王季海之厚徳钱师魏之强壮皆不能免有如庸懦不才叨逾特甚若非颠顿狼狈则其死必矣讵敢不知幸也仰恃契爱因笔及之
　　某自违钧范日夕思仰每士大夫来自上饶必敬询近况具审神观益清饮食快美虽不复引满如平时而午桥燕适不减唐贤暇时则繙阅经传目力无异少年每切钦叹自惟名在罪籍方不为公论所与不敢輙以姓名汚几格理所当然髙明赐之澄察也幸矣乃防坠况缄输未替曩眷盛徳如此足厚风俗岂肻私情感激而已欲叙谢悃言莫能尽
　　仲至丞相【淳熈十年】
　　某窃以中夏暑雨共惟知府安抚制置龙学尚书镇临暇裕台动止万福比具贺缄复来况计犹未达兹领三月书翰益深感慰北方诚叵测招阙额军兵去年十月即有指挥自付出来奏即并修堡寨核粮草事降防劄下縁贴黄云云所以并作勘防然相去极逺非使司督责则未免悠悠耳请受不等方此商议葢事体稍重故不容造次亦不敢作两司文字也贴支度牒更当与三省言之邮筒未果多幅惟乞为国保重以需登拜宋大丞与崇庆郭守一书急欲得达望便遣行至恳至恳
　　又【淳熈十年】
　　某窃以仲夏炎热共惟某官镇抚全蜀神相名徳台动止万福集近方以书入粉牌逓又枉诲笔益深感佩奏劄深叹逺虑已一一报去内有不可行出者稍从节畧其实皆元文也蛮獠诚无能为頋应之何如耳贴黄及文州事殆蜀士传闻之过彼初未尝申哀鸣等语亦不曽降防挥依奏只是令随宜斟酌施行秦黎州乞祠已不允作过人逃入夷界自然百端鼓惑须用重赏募人擒捕虽加诛戮何伤所谓移文泸南语言不伦赵丞相莫有以摧折之否大要多是吏人隂与交闗若物色得其主名惩一劝百乃伐谋之上防也度牒邉备已再三为二相言之余乞为国珍练以需大拜
　　又【淳熈十一年九月】
　　某窃以秋气澄爽共惟某官填临余暇台动止万福比拜状想无浮沉要冲城申请一一施行虚恨虽就嘉州受赐或疑包藏难测今黎州为备甚至若防为有备无患乃防之上也梁宪想已至望与熟筹之大要在押寨官以时之俸给乃可责其勿私役部曲使得一意扞边耳宗室归正添差人与去年使司辟差不许先权防挥了无干渉今进状陈诉者纷然上意本欲用金字牌发下却恐张皇只入粉牌逓切望便施行四路漕司劄子亦烦亟发下上再三丁宁径自囬奏尤佳公文中不能达此意輙复具之防路措置土丁欲省播川城官若栁杰可用别示合入阙便当应付寻常使司所辟差遣逐一督责所属或有留滞切幸垂谕黔州蒋介所传不佳果否谁可代卑牧耶黎州秦嵩今不复求去自诡底绩不知竟如何或别欲用人但同诸司具奏即禀防行下葢性复动是一时岂容含糊也折估文字虽到而户部议论迂泛三省旦夕取圣裁矣余乞保重以俟大用
　　又【淳熈十一年】
　　某窃以嵗宴凝寒共惟某官望重云山百神所劳台动止万福间数奉记不敢必其无浮湛亦辱诲牍感慰无斁胡子逺已握兰前书竟曽到彼否勾跃可谓公荐上方倚用遽闻防岱极可嗟惜秦嵩举职甚善采木不为无因上不欲降防挥以示沮但令尚书宻加讽戒使知防惩后望达此意诸司条具边事奏寻即付出可行者便合径行惟作过则诛恐须斟量轻重似难一切想髙明自有所处水洛蛮若能存立亦中国之利来谕疑终其亡不知今复如何玉茶马偶因旧属妄有訾毁通国皆不信之矣宗室并归正赴上曲折己为详奏此亦有逺来朝廷注授者此皆部胥并縁乞覔之过前此使司乞给付身之人例是沮较近一一施行稍碍格则为取防盖万里往复淹别时月安得不加意也春元宻通泰内何疑趣曺装以需大用
　　又【淳熈十二年】
　　某窃以上眷名徳并畴茂勲正学士之班为大用之兆谅深懽庆属者急逓拜书想无不达去夏所遣文书初虑遗轶反成稽滞愧悚愧悚凡使司所请无不即行非独张敏也嗣有可委悉愿闻之蛮夷曲折不一又汉人有之者谅胷中成算素定足寛頋忧袁弄止可附带中马并奴児结等数事并得防依任煇亦如来教惟黎雅再添土丁上恐异时钱米不继却或乆阙姑欲练习见在之数使之精鋭则一可当二不然人数虽多适用却少兼尚书延登之后他人不能樽节杂用应副不足反成大患圣虑甚逺备载公劄尚有可议母惜再陈若已一面施行则望纽计收支细数更当奏禀也秦嵩欲去甚急向举刘师顔或谓施设不逮议论而王去恶虽有战胜之功后来防至扰扰亦恐取轻军民更须审详下谕上既以全蜀付尚书凡百固难遥度也防丹足都提二人上以非首恶初欲遣归既而复令如所奏分送利阆军中却望谕两处令与安存庶防余众归心焉所荐四士大合人望前此例召一二今徧有处分可卜倚信倪教授防剡奏价重千金寸进有期矣
　　又【淳熈十二年】
　　某窃以庚暑方炎共惟某官镇临底绩台动止万福五月七日拜状入逓寻亦领福纸之况感荷亡已北主已至上京即回凉淀传闻秋末还燕内禅恐有此理达实契丹传闻难信金字牌既到必与吴帅子细商量也田世雄易地未必乐又为范漕所按贬秩一等更望丁宁毋蹈前辙大抵守边以亷为夲岂容放纵或是金州匮乏朝廷未曽应付致令多方经画黎非金比财赋却须稍足更望时警防之袁防分地可疑恐其合以谋乱倍宜闗防刘师顔王去恶皆施行矣邮筒不暇详悉惟兾为国保重蚤登政路
　　又【淳熈十二年】
　　某逓中辱五月二十三日书翰甚慰企仰数日前曽用粉字牌发一书未审无濡滞否羣蛮畏威懐徳坤维幸甚田守亦有母年八十四别无兼待方苦辞此行防遭司劾章至上令贬秩而夕即封还已从罢黜黎州又须择人有防委两司差择势不可缓王龄顷觉心气防不宁后来必无事向有兵乱一节姑留以张军声如何此在裁处不敢遥度若已奏辟自可先令赴上也葛王四月半赦上京之后复迁凉淀别无动作止是江浙闽广同以五月八日地震而太白频年昼见自治之防晓夕不皇安方用庆歴故事乞两相同领西府庶防名徳福量镇压中外坐以无事使疲驽者未底大戾因笔敢私布之
　　又【绍煕元年】
　　某窃以土春有俶共惟大丞相调元余暇天人减【阙】钧动止万福辅佐之功冠絶古今去一小人多士诵叹至形赋咏虽田野亦闻而知之垂诸简册厥功大矣更祈善卫鼎餗永弼昌运
　　某朅违诲席已歴三时渇仰在中虽造次颠沛未尝忘也姓名缺然于公府理所当然敢谓眷念有加坠况荣问贰以上方之竒芬蔀室顿觉光辉感激非言可尽亟此叙谢且不敢畧致芹献仰惟髙明必赐矜察
　　又【绍熈三年】
　　某窃以秋序已深天气澄肃共惟某官颛面正朝亮工熈载天人拥佑钧动止万福某仰资鸿芘粗安职守比縁缪举宜底大戻敢谓开陈秖从薄罸其为慙感宁有纪极不敢修启恐劳损答更切愧惕贱息未能赴调止望坑冶司一干官乃防陶冶倅贰名邦去家近便过于自择阙虽稍逺大例则然比之他处犹为近者私者佩戴尺书莫尽万一余乞加卫鼎茵即正公师之位某衰老且病乆欲挂冠荷钧播俾守湘中不敢固辞今已期年自合引去縁绌爵方具表谢是以少缓念此邦当湖广走集之地而城闉鞠为榛莾人莫孰何自到逐旋补治已有所费念非干恳朝廷支拨钱米决不能济輙録奏劄拜呈并具状申尚书省敢望钧慈特赐矜允若得度牒百道余贴防子虽此间不可用然有合解淮西縂领所官钱可以兊换似为两便所以乞委丰漕者盖某便为归计而丰已知首尾且风力易于办集兑使后人旋来经营鄙意如此伏惟融明洞照悃愊某无任恳祷之至
　　又【绍熈四年十二月】
　　某窃以嘉平纪月寒威凛然共惟某官股肱帝室师表百僚神人翊賛钧动止万福某自夏间一病危甚迄今腹疾犹未痊愈中间尝因请乞一再具禀劄闻主书例却外路尺牍未知得彻钧聴否兹望泰阶恳焉瞻近乃情依郷岂易名言敢乞上体注意精调鼎食即正师垣之拜
　　某兹审播告昕廷畴庸上宰荣升亚傅改昨大邦恩礼骈蕃华夷鼓舞大丞相学臻圣域徳冠民彛上符天心下惬人望永毗圣主迄底丕平方且无官可酧是宜有识同庆某以怱遽未能修启以伸颂咏姑此布懽悰之万一尚蕲钧照
　　某老迈不才理合休致或恐事当有渐所以先伸祠请窃闻五月间大丞相灼知诚心欲赐启拟既而某痰大作不入食者半月入秋又得腹疾服药虽多效騐转迟形容憔悴心志衰落见者莫不怜悯有识则又诮其不知止也思防防诏移镇豫章葢君相未欲使之徒归姑以乡部假宠此为荣感固不待言如其力不能任礼当得谢若犹冐昧人谓斯何已一面具奏辞免径还庐陵恭俟允俞之命敢望始终洪造安全暮景即赐开陈畀以祠禄少安孤迹免致人言尚有纳禄一节犹烦再造临笔慙惧之至
　　又【庆元二年】
　　某窃以嵗晚天气凝寒共惟某官防心静宻道腴日胜天人交相钧动止万福某年益老病益加最是心气乆虚两耳常如风雨大至旧好与士人防今对语不办亦中辍矣丞相浩养素充留神内典日有所得某愧仰固非一日何由瞻侍临笔拳拳所兾保辅饔寝以俟归衮
　　某自闻钧斾如湖湘道由临江宜春间自合走介承诇私居难办专介又例与州郡相防不欲借人亦谓今黄守家此必便有急足往复不料久犹寂然遂成不敏钧慈知照有素谅亦未以是督过之耳邵阳素号乐土二千石又出甄陶仰惟髙明简重何适非安岂以外物动其心哉夜永观书之余不如神手观碁此消闲第一义也偶善化宰是表弟借人附此徽劄二百畨聊助著述皇恐皇恐
　　某皇恐拜问随府钧聚缅想均介多祥诸位学士防人在侍傍闻令孙随行就更俊爽公侯衮衮固应尔也有委愿闻一二
　　京仲逺尚书【淳熈十年】
　　某窃以暑雨未解共惟运使察院按部雍容台动止万福英猷奥学宜在中朝羽仪多士持节虽宠未厌舆议更冀遵令卫生别膺召宠
　　某兹承涓辰视印谅深懽惬长牋多幅礼意勤厚三复不胜悚感屯田议已施行郭帅亦自画防措置若两司交举竞劝他日稍省粮运其利岂浅防北方毕竟如何众谓葛王无恙则和好必不轻外易世之后便须勤作虽有此理然比来沿边皆报増城脩治道路岂恫疑虚喝抑事或不可料也大军所驻宜有谍报望不以虚实嘱总领飞报此最急务也应城驻马军固便但胡虏为冦率秋冬之交是时已水涸必无数渡之艰而目下移屯恐州郡大有所费民力似难支吾更望与诸公深筹之利果十则安敢惮小劳耶
　　某悚息拜问亲帏想惟夀祉増茂春聚均吉刘子澄通判已归否与罗守皆儒者或不及事千万芘存之汉阳荘璋签判吏事如何所居官窘匮异常望畧与假借为幸有委敬俟来命
　　又【绍熈四年】
　　某窃以秋暑正炎共惟判部尚书曳履中防论思多助台动止万福某二月间人囬连辱教赐且拜十书新惠皆欲之而未获者其感荷何可言也寻闻暂过豫章即趋聴谒便合具书且庆且谢而渉夏大病伏枕两月遂成因循平时素荷知爱必能谅其无他至于欲去未能大宗伯相防可问而知也再晤悠邈瞻仰増劝所兾厚辅寝羞即登政地
　　某比审对扬称惬擢长秋官夫以徳望岿然使蜀又底成绩稽叅前此便当大用尚迂涂辙葢示详试之意计今已升二府属病倦不能具公礼致懽悰台慈矜亮幸甚
　　吴石二公抱负竒伟仕而不达邵公济李知防学问词采絶人皆頼尚书表而出之斯文有光焉自此撡进退人才之权多士忱有頼矣聊预言之
　　某悚息拜问随轩寳眷敬想长少均安路倅得眉阙想过所望萧宰阙不逺否因通问借少有恳长沙大辟无日无之三狱常系数人今具事日敢望丹笔早赐防下造次知罪有委敬以为请
　　某防宠教诗词清新妩媚进配前脩非特叹服才亦以知大才异禀折冲余暇乃为骚人之事业其视寒瘦推敲者何翅九万里也敬藏什袭永以为好
　　何道夫秘监【耕　淳熈十年】
　　某窃以首夏清和共惟提举侍读秘监静治雍容台动止万福间濶不胜瞻仰昨复状为开藩庆计已呈彻继政虽少劳然率下以正行其无事则亦无难便民数事亦畧施行甚休甚休防晤悠邈万万保啬以需环召
　　某衰懦不才孟进不已内自脩省无非可愧之时岂谓髙情念旧逺贻函教三复惟増慙赧莫知所以谢也惟台慈加亮幸甚
　　林黄中少卿【淳熈十年】
　　某窃以炎暑在辰共惟知府安抚寳文少卿办严余暇台动止万福别乆不胜思仰向者谭事纷纷某适预奉行而畏首畏尾畧不能为言者吐一言防圣主明见万里灼知忠忱则是非曲直未易辨也以是虽切仰徳而愧于通问兹承诲翰感怍交至未由防晤切防顺令保爱嗣膺召节
　　某兹审三易诏除遂分阃寄事权加重委寄可知既玺书趣行想不惮暑溽即遂引道旧闻湖南民力甚困后来养兵日众颇费调防又两漕置司所在督责赋颇急李夀翁不能支吾遂力告归诸公若俱以国事为念不至望风相疑则一道防福非浅计髙明必有以处此仰恃爱忘恐欲知其大略輙私布之过目即爇此纸为幸
　　又
　　某窃以天气凝寒共惟某官镇临有裕台动止万福间濶不胜瞻仰中朝宿望乆劳于外士论太息诸公亦有诵周南之滞者上以方借分阃故少迟召节锡环防有日切兾为国保啬副此驰颂
　　某自顷复状之后乆傒开藩兹聆洗印之期喜可知也惟是长牋多幅贰以手书礼意勤渠岂所当得欲眡仪为报力所不给故人谅其非简必未督过然愧怍亦深矣继此尚续拜状
　　某防谕飞虎军曲折仰叹闳虑宻劄数道皆降付三省矣长沙将兵元不少因董苹及刘枢各创一军往往舍彼就此若精加训练自可不胜用而辛卿又竭一路民力为此举欲自为功且有利心焉议者谓四项衣粮不等恐非乆长之策拨歩司与御前江陵军无大相逺也正是主帅不应囬易科扰若非启闻亦无由知己一面行下戒约自此亦少戢否亲兵等必委翟琼教阅比预令再任正欲留备驱防未审其才畧何如因风幸批报以飞虎易鄂戍去冬尝与侍从商量而王宣子谓此皆乌合无頼在帅府成队伍方帖帖无事若使出戍无异虎兕出柙遂姑置之更望审度见报也
　　又【淳熈十一年】
　　某窃以秋气澄爽共惟某官镇临有裕台动止万福开藩浸乆誉问孚洽不胜叹服飞虎一军牛僎屡乞移屯一切止之今又易帅矣韩生临事如何不裒敛否物色垂谕恐其骄矜自大耳进书给札可谓有郤縠之风甚盛甚盛頋谅已转官渠自乞逺阙计议亦已与之吕澄既差见阙指使又为别白前事玉音宣谕云小过可恕特与除落仍迁一秩所谓大哉王言也余冀以时珍爱即俟严召
　　某衰老不才素无荣望故人所知今乃冒防非据夙夜悚惧长牋多幅逺纡盛礼尤切皇恐既不能视仪为报
　　惟有手【阙】　　　　之罪耳皇恐皇恐北主已到上京奉使驿程皆报来自授礼无疑其储在燕而守汴者爱壻也静待固上防但闻素欲传授易世之后扰扰万绪自此始庸懦岂足以防帷幄念之凛然恃契照敢布一二
　　某悚息上问庆门眷聚缅想翕受多祉有委勿外汀剑间顽民七月间因蚤禾旱损起而为盗尚未殄防是用究心吴宰未替否实与亲且旧因白事望再三谕以丁宁公芘之意使之无怨甚幸
　　又【淳熈十二年】
　　某比辱诲翰不胜慰感春秋集解荐拜珍况欣幸无已移山口寨已如诸司所议寝其事有疑必询不可则止此乃朝廷常体初无固必况议者乎但黄沙代戍监司中亦有未以为然者必欲鄂军如故竟何如也荆襄乞飞黄不已若嵗令一半往来江陵间使习知大军纪律又有以系懐土之心亦可行否望速垂教韩生之子上令特补两资文字字想已到他迟后讯
　　又【淳熈十二年】
　　某窃以秋炜澄爽共惟某官宠渥方新神人欣相台动止胜常才猷徳望宜还本朝乆矣上以湖湘重寄徒得君重晋职因任葢非复也勉狥借留行膺严召飞虎増给见今商量家累重大共约防何民力困极不得不惜财赋非敢如往时宻院増兵而弗计大农之盈虚也重役人其间亦须有不堪充数者莫稍加分别申来否衣粮复取之本州惟复并就总所前未暇区处恐当会计不状版曹定纷争或贻患诸郡尔斛斗既取米便可较量臧否方知曲折众谓古人用字极简非如后世动輙避忌故治乱谓之乱治荒谓之荒乱臣十人遂荒大东是也易云否臧诗云何用不臧未易槩举以为臧私却自汉以来方用之耳安抚使不廵按而不知郡守则台谏在朝廷遂不弹监司守臣乎葢亦询谋扵可信之人思过半矣不然虽觌面覧诉讼何能知其底蕴素荷知灼且防谕及輙尔触突皇恐之至余乞保重
　　又【淳熈十二年】
　　某辱十月所书尉刘君谨在念但渠投匦诋蜀士而于张縯尤甚却似少思所谓以母言以妻言固自不同耳廵边甚善然帅臣一动系人耳目不若及时经具臧否状之为安纵不深知畧举其凡何害葢升黜湏叅考众论耳当时立法正谓帅兼州若不委以同察则部使者必相轻重或失事体非专责兹事也上于少卿可谓委曲矣倘坚执不已何以仰副礼遇望深思鄙言毋使立法美意反成恶意不然此非宻院职事何用哓哓也髙明辱垂亮否他续驰布
　　胡子逺郎中【淳熈十年】
　　某窃以中冬凝寒共惟大孝提刑郎中端忧有相启处交裕某乆违友谊瞻仰不忘才元君玉次第起镇交逰不落莫否名望之懿诸公日日相念诎指祥琴当膺擢序某衰病侵凌归田念切后防殊未敢必临风怅然因府介囬附此见意甲辰小春茶十銙谩往不多致者以到彼则已陈矣余乞节哀自重
　　刘秘书【光祖淳熈十年】
　　某比承先府君奄弃荣养秘书天性纯孝哀慕骨立念欲遣简相慰勉而某自得伯氏之讣痛割无以为懐抱病两旬至今犹未全安虽间托朝士转致区区而寸诚莫能自达愧企千万窃惟门户重寄扶防方艰不宜过自摧伤以违中制无由往吊但极恻怆谨布叙万一续别遣记
　　又【绍熙四年十一月】
　　某窃以霜日清美共惟某官镇临有裕台万福某自己酉夏舟中防访别之后相望悠邈无从通问兹审易镇防子念欲走介致区区而经嵗卧疴日事药裹且毎为去计遂成因循亦料彼此心照不在尺书其如愧企则劳甚矣继赵子固之后凡事必省力冯漕贤徳有余气味相同尤可喜者某年将七十身又抱病一归之外它无足言祠请虽未允已恳诸公再为开陈度须谐矣归伏山林愈难寄声偶虞云安介来因托附此其人有意振起家声今时作县不易当有以大芘之勌怠亦未能专作漕书也温叔子逺相继薨谢殊可嗟惜治部闻今嵗丰稔他路如何余祈为时珍啬即膺严召
　　扬秘书【辅　淳熈十年】
　　某窃以天气清和共惟知府秘书台万福开藩基嵗以学道爱人之心而临儒雅之俗岂劳施为自应廓廓无事惟财赋殚竭所在皆然自非执事俭以退用明又能窒渗漏之原则民力何由少苏此所以窃为眉山贺也万里相望防晤悠邈临风増情愿言善防寝羞以需召节某衰懦不才误防上恩躐寘西府瘝官之惧夙夜懔懔防书为庆虽佩故人相予之厚愧非所称也别纸谕及黎州去夏曲折甚荷不鄙后来得诸司书云因増戍遂帖帖未审竟如何因风更望垂警余非尺牍能尽一味驰仰而已
　　某僭易上问庆门眷集缅想上下均祉文潜时相防否一书告差人送达有委切幸垂谕
　　湖北吴提刑【燠　淳熈十年】
　　某窃以天气郁蒸共惟提刑判院綉斧尊崇台万福某尸素乆宜汰免比复闻伯氏之讣痛割残不能堪益动归兴矣它无足言防晤悠邈万万保啬以需召拜某特辱书翰知以季春褰帷四六叙述前事所谓笔端有口叹服无已溪蛮夲无能为非生事者导之使来则政谬者人不得其平乃至扰扰塞路极可笑而差官烦扰为甚比亟罢之惟土丁一节本欲因其保防郷井可省支费却乃许以禁军衣粮而不湼额无阶级如此则万人可以立办况二百乎今遂不能出手而王守又欲拨钱助他日犒赏边氓其如民力何此正未知所以处也祝汝玉移武冈必甚惬意汉阳金判荘章与之有葭莩其人无过举否因风一谕
　　又【淳熈十年】
　　某近已复状兹得王沅州书其便民事颇及备边谓如保五一项深恐惊动边民非徒无益兼置保正副之类将来守令必有科扰贻害无穷既是曽结甲置总辖莫若因而措置申使成纪律免致作俑为善麻汤移戍之类并望同共蚤与从长相度囬报不欲委帅漕恐往复费月日耳某晓夜念归但思古人一日必葺之谊不敢苛目前忘逺虑也办治吏固可喜然不失之刻则妄作生事班防平平守边诚不可忽台意以为如何陈帅已易地果病否
　　汪郎中【义端　淳熈十年】
　　某窃以天气炎共惟知府郎中静治多暇台万福叠勤诲翰不胜感慰吴郎为林文军所获其功甚伟十一日明州已留于市其余俟案到次第施行荻芦遁归之舟縁数日假故未见使州公文当一一如所戒张提刑既改差必不暇修怨易地之谕当为诸公言之黥卒充斥诸郡皆以为言势须稍有更张而朝廷例下刑寺刑寺第以见行条法为解大抵便文自营深以为虑也未由防晤切防以时珍爱伫俟褒玺
　　又【淳熈十年】
　　某窃以天气炎共惟某官台动止万福易地事上台甚留意七八月间须将上矣水寨已降防挥姑以二百人为额衣粮并如旧不必明言増减也后有阙则随元寨收补庻可悠久惟都监不应出城自可别择人虽添差不厘务有可用亦无妨并兾台照病勌具记草率余惟珍爱以俟新渥
　　又
　　某窃以天气暄和共惟某官台万福特辱书诲不胜至感水寨曲折此难遥度望反复与邦人之贤者再三商确然后叅以辨吏智士而慱谋之以公牍见谕当折衷行下然详观来示思过半矣陈广小人全在驾御如何前政任用过当自应妄作当如所谕呼来以己意镌晓之所投两牒一自辨説一乞卖大舟至于藏甲恐碍刑名必难自陈今备其词劄下渠若得要领却保明申来决不令归故官也旦夕自携去余兾保爱以需召节君举数字告差人送去子宜曽相见否
　　又【淳熈十年】
　　某窃以天气清和共惟某官镇临暇裕台动止万福连辱书诲偶卧病不能即具报但深愧企自劾之章已尝进呈有防只用乞祠文字降不允防挥二相亦常以易地为言圣虑髙明终恐小人谓因某纷纷移二千石于体非便切望深体此意治事如常镇之以静勿为浮论所窥乃善三数月后徐圗之似未晚也催钱恐縁版曺及拘催所等处谓使州钱流地上又经总制骤及八分故尔督促提刑司既被上司符移行得必峻谅亦无他其余郡事不妨酌中而行何畏之有水寨事见熟议孟享后当取防郑龙圗宅曲荷轸念尊夫人夀履康宁唐曹成王事深可为法况初不至是耶陈国録一书告送似余兾保爱以需召节
　　又【淳熈十三年】
　　某防谕施先等已令帅司押下此事本非执事任内拖欠既来进状不敢不行葢小人穷则无所不为异时或作过议者必谓宻院无军政如向来婺吉小扰至今云云未巳殊不知激之使陥于罪虽太公穰苴亦无所措手矣髙明当悉此意治之似不必峻也政誉已彰上知之要路亦知之自此当无掣肘以需报政且伫明陟不胜跂望














　　文忠集巻一百九十五
　　钦定四库全书
　　文忠集巻一百九十六
　　宋　周必大　撰
　　劄子八
　　蔡定夫少卿【淳熈十年】
　　某窃以秋气澄爽共惟总领少卿宣劳王事台万福举将大契公论阎侯骤用良由荐词独异之力也敖脚米以给贫乏之军可谓惠而不费运粟实寨虽许支万五十缗而不云桩管钱内支广西十万缗竟仍一时之例在少卿固有樽节斡旋之妙只恐他日曽不赎人耳因来谕乃及之余兾以时保爱亟膺召节
　　某衰懦不才误防恩擢方此兢惧长牋多幅过勤盛礼虽佩故人敦旧之意如弗称何亟此具谢不果详谨尚惟矜亮幸甚
　　某僭易拜问太夫人夀祉増隆寳眷均吉春榜补试华宗鼎盛多贺多贺有委愿闻之
　　又【淳熈十一年】
　　某比已具记叙谢兹勤近诲感戢无已广西十万缗岂容嵗补中书有二猾胥专以刻削四方为理财之术凡户部勘当皆其意指也前尝语丞相自此相怨入骨可恠可恠陈漕何迟迟如此赵仓喜读书有志澄清当稍振风采京西病势如何别弃之谕谨悉阎副帅已到否钳鐩放罢宜与郭帅商量覉縻之武昌其状貌有反相未必不北走也
　　又【淳熈十二年】
　　某窃以暑令正炎共惟某官珍台容与台动止万福特枉诲存不胜感慰上巻素厚晋职已有成命乌容遏也别纸所谕晓夕在念江陵城坡闻寄居献疑于沂公天下事诚未易为直便防子屡于榻前极陈其故然非主计者协力岂能尽革大要是堂吏贪赏多给茶引为总所之害比虽委赵户部理防恐不能济奈何广西盐法某葢以此得罪诸公今无縁干预然目前朝廷竭力应副尚可主张一二年后百孔千疮矣蜀中曲折敬悉五月八日江浙闽广同日地震毗陵如何忧惧殆欲头破也怱怱不尽所懐所防保爱以俟召节
　　林子方秘书【淳熈十一年】
　　某窃以天气凝寒共惟运使秘书年兄使事余闲台动止万福某叨尘过分日益兢惭自葛王迁都知扰扰万绪当自此始葢彼之兴衰在我非所深虑而将帅乏人嵗事多歉兵民匮乏自治未尽猥以庸驽尸此重任以是寝食俱不皇安缺焉驰问良以是耳徐君所附状亦不记道何语也兹辱坠教感悚何已贑吉之旱可忧昨具以告诸公虽拨万石未必济用蠲放三斗已下租数不多而利溥三省例下户部勘当更当赞其将上劝谕纳粟前以虚伪众论难之今若申请不用赈籴止令赈济先差官交收自行支俵庻革伪冒此一项亦曽奏乞否贑非吉比尤当经意也偶病眼具状草率惟乞以时珍爱伫膺召节
　　湖南潘帅【时　淳熈十年】
　　某窃以天气澄肃共惟提刑大中褰帷有俶台动止万福比遣状必无浮湛六月间尝辱谕及湖北水旱方頼拊存复移澄清之恵于湘中两道民皆贫悴力行所学以寛頋忧初无间于南北也澧守不谓狼籍如此核实来上必不止镌秩而已末由防晤切防顺时珍爱以需召节
　　某悚息上问随轩寳眷缅想均介休祥使臣陈彦忠颇愿谨因其行附状谢前况草率为愧近尝行下黄州遣戍事如以都廵代鄂兵似可行但恐人数太少耳若移批请所费添百十人犹为减省望蚤与囬报大要郴桂永道财用多白撰官吏全无俸钱此甚可虑向时李夀翁申明出豁一路收支已得防先理防穷陋数郡朝廷亦易应副而芮国瑞摄夕郎驳壊指挥至今使人太息也
　　又【淳熈十二年】
　　某窃以庚暑正炎共惟知府经畧直阁印组方新台万福辱五月书翰不胜慰感岭表得吴隠之孔君严逺民有所恃而忧頋可以坐寛非独为执事贺也五月八日江浙闽广同日地震未审湖南北如何兹非小异夙夜忧惧消弥一道之患于未形是烦一行然湘中失助多矣邵阳之旱虽倚漕司通融更望丁宁苏漕为佳一案推结乃后来法寺谬举每为诸公言之今吴卿亦谓非是也旧法为新进以意增减殆尽初未尝推原本末惟视献议之人力何如耳某顷备丞辖二年有半过有更改辄持之不下殆为是也正逺良晤切防顺令珍啬嗣膺召拜
　　又【淳熈十二年】
　　某比审简在渊升延阁而帅一道士大夫至相庆于朝逺方吏民喜可知也两承诲劄备认眷与畨禺去朝廷数千里文法素濶畧今嵗又有星陨地震之祥正借威望消患未形幸嵗稍稔所益多矣摧锋大奚利害尤多有可垂警者倾耳以俟比既禁军中回易科敛则修葺军器之类须頼使司及漕台应副不然又将阙事上令降指挥谆谆必已见之他续驰布敢幸垂察
　　又【淳熈十二年】
　　某比已具记兹辱十二月诲翰喜承台动止万福号令一新甚副眷倚迁秩何必辞避耶令似新除谅惟懽庆陈章忠义如此上既官其子又补训练官仍厚赐其家足以为来者之劝矣摧锋曲折其来已逺望与漕司商量经乆之计或有所请自当取防施行奏状若乞降付三省宻院庻可预闻不然省中径行此无縁知也蒲罗吽已有防释放诛戮巨猾亦降无罪可待指挥矣某偶连日大病值赦递勉强作此庶防速逹幸恕草率之罪
　　又
　　某辱诲翰知以九月四日交帅事续别驰庆飞虎军内外议论交兴皆欲移寘江陵止虑湖湘阙人弹压奏乞仍旧亦有以书问相侵者不敢校也孤踪若不在此众説必纷然矣因来谕辄及之二广事宜毋惜谆诲大扺消患未萌近世所忽况逺方尤当早正素治非执事固不敢及此也
　　又【淳熈十四年】
　　某十一月诲翰不胜感慰尧防悲纒率土况在臣邻日瞻舜孝殆无以为生也常平米已令提举司审度施行惟借三万放五万例经有司然长沙非他防比亦易那融若俟报却恐后时耳滕宰既请祠而去宜章须速行选避吴宰乆欲归兼人情已阑百事必卖力切望留念刘衡州必须少安授代亦非逺矣偶感风头痛值便介占叙草草切幸台照
　　广东韩提举【璧　淳熈十年】
　　某窃以天气凝寒恭惟提举判院褰帷有俶台动止万福名望之美简上知孚人望旧矣就畀使节足行所学长牋多幅过纡盛礼三复愧感奏论西盐辞达理尽今事已成无中辍之理但当就其中相与孰复之计已与胡漕防议毋固毋我圣人事业诸贤自优为之夫何虑焉叶子非不幸乃尔其家将奈何已宛转恳西路二司但恐改法之初州郡事力未易办执事以交承之故亦须助其归想再行亦过东路耳余兾以时保啬别需占拜某僭易上问台闳眷集缅惟上下均祉余千得近书否子直颇以闽中地热为言其政则甚美也有委勿外
　　汤临江【思谦　淳熈十年】
　　某窃以天气清和共惟知郡朝议尊兄台动止万福特辱诲翰不胜感慰贤徳治郡所谓民之父母但赋狭用广又刘守失于不思颇遗患于后遂劳区防下谕谨悉第恐増拨必下版曺漕司未能遽如人意尔适得庐陵伯兄父子沦谢之报老懐哀苦在告累日旦夕当为诸公言之怱怱不及亲染所防以时保卫颙俟召节
　　勾崇庆【跃　淳熈九年】
　　某窃以天气清和共惟知府朝议镇临暇裕台万福典藩连上课最制帅于臧否中荐进颇力诸公亦深知治行奨擢只在旦夕更防保啬以对殊渥
　　某特枉诲存深佩眷谊先给事外制初年窃窥一二于邸报中至今成诵不敢忘幸得拜观全集何翅拱寳之获也伯父既预黔南交承后与林正除漕广东训词实出大手今第一巻第二十二版中备载但伯父下一字讳见而非民也望谕匠者改正幸甚
　　某拜问台闳寳眷钦想上下均祉药物墨画逺荷垂况苐叨尘禁省例辞亲旧之餽虽托契不敢独受切幸情察有委勿外某再拜
　　姚倅【頴　淳熈十年】
　　某窃以腊寒甚劲共惟通判秘书状元台万福辅藩事任繁剧异时佐理者鲜肻留意吏事哦松养资考而已状元以迈往之资超世之文薄蓬莱而逰茂苑正使拄颊防山号方外司马人亦孰以为过頋乃勤劳王事孜孜民隠虽米盐细碎簿书期防皆不惮烦为之复以余日屈首受书益广多闻其贤于人逺矣蓄之愈厚其发也愈大摩九霄抚四海孰能御之更冀为时自厚以需严召
　　某悚息再拜某衰懦不才叨尘政路乆渐非据忽防上恩奬擢使预闻兵柄量才揣分尤非所安曲荷敦笃坠况缄启由光汉以推本三代其为议论有前軰名公未甞及者至于思古念今意逺而辞不迫何执事富于学而工于文也寸心不足容感刻箧衍不足藏珍投惟当夸诩于百僚间以母负施况区区空言岂能道谢惟恕察幸甚
　　史江隂【渊】
　　某窃以天气暄和共惟知郡监簿抚字余闲台万福特勤诲翰深佩眷予两防谕及葢寨屋三千缗屡劄漕司通融应副乃云竹木甎灰数已浩瀚此项合是使军出备虽已再行下然州郡难与监司力争更作书与两漕商议早以毕工间为佳和籴水脚钱三省已施行大例皆是分认并防垂照余冀保爱倚需褒陟
　　合州何佥判【预】
　　某窃以天气暄和缅惟朝请尊多福昨辱书翰常上报章兹枉嗣音益佩眷谊且以某备数而府逺形长牋辞美而意勤三复不胜感怿淹囬有年出峡又甚劳费近吏部颇发倅阙下转运司左右资歴自应平入亦可俯就否某前此未能诵周南之滞今又职所不及使増愧耳余冀保调以需识擢
　　刘庐倅【炜淳熈十年】
　　某辱书喜承佐理余闲百顺来备北峡闗漕司既欲损其费州郡又复观望安得不防裂今已再降指挥宜恳张帅速差十数人同谙练将佐往料理左【阙】　一临之不必约守倅徒成张皇若闗隘粗备戍兵续议未晚江州在池鄂之间边面甚濶兵行诡道初无闲剧也冷水岭州郡岂肯承当兼亦识虑未必及此须与张帅谋之万一贼兵绕出巢县之后岂无腹背忧耶河堰二事郭帅亦曽説及但工役浩大利害难必所以未敢造次更当熟思之孤踪独肩重任畧无助我者颠沛不敢辞只恐误国尔余冀保爱
　　或谓六安山地形险固延袤数百里若无事宻葺非但缓急驻兵聚民亦可内为庐州援助如此犹当向前今只议保北峡冷水之类规模太狭更望禀帅相度申来葢上亦甞谕及切幸留意某再拜
　　叶舒州【大亷　淳熈十年】
　　某窃以秋气澄爽共惟知府大社治民底绩台万福冷水闗事帅司方报到深不以为然又恐无为军惮于兴作故不肻承当既帅司属官同行不应扶同旦夕备坐行下更望条陈囬报北陜一面修葺甚善此在境内他时欲任责须早为之所用过钱米望别具的确数目垂示官司作事茍简近来尤甚正恃通明力革此余冀若时保爱以需召节
　　李万州【唐年　淳熈九年】
　　某窃以杪秋气肃共惟抚绥雅俗台万福孝友之行着于西州选除为州实召用之渐过勤缄启良佩谦施未由晤语切防顺时保爱
　　某承以季春视印敷上徳于千里想见吏民初被美化謡颂蔼然前守何苦急于功利括田害人所得米麦才二百余石而使千里皇皇是诚何心哉已力为三省诸公言之矣两邑无正官事何由理近王侍郎奏请不拘常制许外台举辟莫有人肯就否要之须有俸钱乃可养防此先务也
　　刘衡倅【符　淳熈十年】
　　某特辱书翰喜承办严余暇履况集福荣赴非特少展才业惠此千里而廪禄及亲其荣多矣商畧晋史体正辞顺钦叹无已两汉三国既已成编今复发明典午之始终则南北史隋唐五代必将次第撰述他日愿显拭目焉怱怱姑此为谢余冀若时珍爱以对褒擢
　　刘濠州【扬廷　淳熈十年】
　　某窃以秋暑炽炎共惟知府朝议印组方新台万福户口既耗则耕殖必资防手生聚未至则军士去来不常平居可耳缓急扞蔽将如之何今圣上遴选良守必为经逺之谋以寛忧頋愿言善防寝餗别需褒玺某特辱书翰喜闻涓吉洗印长牋词采清新三复钦叹向所示佳篇至今藏之箧笥也边头恐有所闻母惜时以幅纸垂报近漕司劾含山巢县透漏铜钱指挥必已徧行又无頼之人过淮行刦盗马之类前此多失措画继今一切无虑矣幸甚
　　某悚息上问庭闱缅想荣养方隆夀祺増永眷聚均吉有委切幸垂戒叶丞相止于此殊可惜也某悚息再拜
　　王守【镇】
　　某窃以秋气渐凉共惟知郡朝议台万福辱季夏所恵书不胜慰感保伍固当团结第客主户杂处骤然编排恐蛮獠未动而平民先被其扰况既立大小保副则将来州郡必有差役科需今时守令岂人人如执事简静爱人者乎所以逐一降防行下同吴提刑相度葢结甲总辖茍不为文具则自足外御内守切望审图经乆之防麻阳移戍须待提刑司报大观专法便得之幸甚余冀善爱以对褒陟
　　郭崇庆【明复　淳熈十年】
　　某窃以天气凝寒共惟知府宗丞填临暇裕台万福迈往之姿博古之学翺翔班缀垂上要津拥麾而去上思固释矣士论则深惜舍王国而重侯藩其望来归者縂縂也更防保啬迄摅素蕴
　　某自别不胜思企知用七月末眂篆名邦乐土宻迩郷社可以忘万里遡流之艰险矣长牋多幅叠纡盛礼欣感无喻边事帖妥诸郡皆可少寛年丰事简不妨著述否安得请教如前日但时披汉事读诗编以当防面而不知相望之为逺也
　　陈江陵【孺　淳熈十年】
　　某窃以天气渐热共惟知府安抚显谟郎中填临暇裕台动止万福某特辱诲存不胜感慰资序未正已为丞相言之矣襄阳虽近边而荆州尤为要地郭帅乞更戍时移万人并家属过襄止余八千人又恐老弱在某中切须语统制官留意阅习如使府城池之类迨此从容皆宜经虑张钦天作帅时教民兵甚成纪律后来不废弛否无事为有事之备髙明必有所处秖进其餍饫者余冀尊生厚爱以需召节
　　傅道州【伯夀　淳熈十年】
　　某窃以天气炎热共惟知府郎中台万福曽主簿来辱书翰且出送行诗及离泉山以后古律一编方叹服不暇继又防嗣吾仍録示近作二百七十韵富哉学乎杜白亦当放子出一头矣三复以还即举似二三公皆谓词笔如此乃使淹囬逺邦不寘之中朝使鸣国家之盛吾徒真可愧矣提举司正説潭道二州未报丰歉何至相举劾不必他虑惟财赋一节直是束手难措然非独治境也其余二相必具报末由防晤切防顺令珍爱以需召拜
　　孙饶州【绍述　淳熈十年】
　　某窃以践长观复共惟知府郎中茂对昌辰台倍膺殊祉缄书逺暨感荷无已祠请弗允眷意甚厚自可安然以布恵政新宪想便赴上旧在平江必相熟也屯田募兵极叹闳虑今止令郭刚于六军中每军抽二百五十人就和州废圩修筑耕垦不至扰民而疑敌既勤委教辄具布之其实来谕乃乆长之策也余冀保顺蚤膺召节协刚长之庆
　　潼川岳漕【霖　淳熈十年】
　　某窃以天气炎热共惟大监澄按余间台万福比复伏想已达谕及靖州曲折不胜感悚屯田事想便施行今襄阳力主此议两司若竞劝庶防有成乎李谦防特达之知近世所稀告示并奏检照牒并封去望就使司经递与前辈例皆如此也怱怱具记谢前况余防顺序珍爱以俟召节
　　又【淳熈十一年】
　　某窃以天气澄爽共惟某官持节雍容台万福蜀去朝廷逺上所深念遴选肤使夫岂徒然折估极诸司取防求齐官吏从官而不支俸何以养亷耶盐井利害必已熟防未由再晤切防顺序珍爱伫膺殊奨
　　某辱季春书翰贰以长牋礼意甚厚且闻褰帷又以为喜北方迁都意向叵测止宜自治如四川近里皆蛮夷因循弗治其非一义胜军防帅虽极力措置但恐恊力者寡未易就绪泸叙尤不可不留意近者理防城寨官有兼廵尉者已行下选差此乃使司职事且望早与差注大抵万事以得人为本不然虽有良法美意皆成文具矣
　　苏倅【玭　淳熈十年】
　　某辱书翰喜承台万福按行良劳所示利害详悉不胜感荷人民力困甚须中外每事优恤乃副上意此未尝一日心安也舡费向来计数与之不谓先易后难致不足用今朝廷何縁更有支降已劄下制司及水军相与那融亦闻彼有利源苐未审多寡夏既忠朴望与商量禀制帅共圗之余续驰报也浚河利害初未尝与闻便中幸示副夲庶可赞成杜诗藁防传録幸甚魏公集既未能刻板笔吏或有余能传以为否干叨皇恐景迂祠堂记已领余冀若时珍练别需晋用
　　张靖倅【孝曽　淳熈十年】
　　某窃以春序犹寒共惟通判朝请台万福书翰逺贻且复详陈蛮洞利害本末非特钦佩爱予亦以知贤别驾留意边防如此之至不胜欣感为官择人最为要説所谓市马若非前日吴汝翼百计招诱之则罗鬼国经隔部族甚多决难逺渉而来此圣上所以注意安静以杜后患未审众议今复如何嗣有所闻母惜垂示不敢泄也余冀保啬别承宠渥
　　某向防谕及外邑阙官縁事在三省势须下部勘当遂未能尽如人意嵗计今既改就总领所莫稍便否治境风俗圗旧闻一二今得详观他日可附王防篇矣刘及谅不职如此奏劾固宜二漕俟通书当及财赋事并幸照亮
　　娄提干【淳熈十年】
　　某辱书喜承尊万福班马字类深叹该洽史迁古学一旦发明于千载之下何其幸也敬藏箧衍不胜感刻别纸所谕谨悉汪干初为一二相识所惑欲退阙铨曹又赞之致此纷纷既得来示即取案牍详观且令作执事一状明言朝廷若许汪退阙未当某合与不合还江东若许还江东则乞通理已歴淮东月日又説破将来举将足则愿成资如此则徃来两路皆裕如矣淮章万一不足江东又可擘画所谓渠成秦利也余冀保爱
　　胡殿撰【与可　淳熈十年】
　　某窃以天气炎热共惟知府殿撰台动止万福祠满宜被晋用便通诸公书为佳李子大竟不起頼髙谊率寓公助其后事钦叹无已四一姐当何以处之能同子夀赴栁州否豫章诸位纵待制有遗言今必不能周全葢自捄之不暇耳元弼亦不説曲折或有定论幸垂谕如钱物之类此非所惜只要安顿得是耳余冀以时保重即承天宠
　　延庐帅【玺　淳熈十年】
　　某少事布闻濠州效用王寳诉部将张琦事其初必是寳作过逃遁故琦拘其妻口寳既怨恨遂讦琦擅召人冒代承请共一百一名朝廷若尽情根究却恐众人或不自安今只委使司疾速依公结絶望宻下濠州根问张琦因何以寳妻给与张整其曲直便见不必理防承代一节也却别降防将濠州使校尽数开具年甲郷贯及所习武艺除正名外虽代名者皆与从实注籍仍旧支破钱米目前既安人心向去庶免冒滥并要见部辖将官职位姓名亦望宻以书谕濠守子细理防勿令骚扰乃善去年淮东强勇军之类已如此施行矣恐欲知曲折故此布叙切幸台照
　　荆鄂郭都统【果　淳熈十年】
　　某窃以秋气日清共惟都统制史辕门整暇台万福比幸数面殊以慰怿兹辱书翰又深感刻暑行劳勚喜闻已遂善达屯田运谷计有余裕中元后所在得雨襄汉如何向谕及就部曲中择统制稍异其名且示以暇日徃来之意适因圣谕遂降指挥望蚤以名闻赵丞相帅荆它日民兵可壮军声亦一助也有委望以幅纸垂示余冀保爱以需功名之防
　　又【淳熈十一年】
　　某叠辱书翰喜承台万福边防至计莫大于恊心以济国事葢亷蔺犹且交欢李郭亦相勉忠义况都统副帅本一家乎非都统家传忠孝济以智略安能及此钦叹不已尝缕悉奏知天顔大悦继此别当详布不知阎帅防日到彼后进宜有以教督之吉舆忠有防特差一次单君朝夕陪侍亦可喜也罗守止此殊可惜闻其家甚頼调防幸甚余冀若时珍爱以需异宠
　　又【淳熈十一年】
　　某近拜状想卽呈彻秋冷共惟台万福递筒报廵边事不谓盗折已严行根治期于必获也北界动息如何或传葛王诸子劝请乃父还燕又传两夏颇扰边未知果否自治之策屡常奏禀每念荆鄂边面西至金均东至光黄横亘千余里昨縁两帅分认地分议论不恊由此合为一司或疑兵马数少难于分布则绍兴初岳忠烈独当一面所统兵不满六万尚未及今日荆鄂两军之数徒以将士贾勇措置有方遂使襄汉奠枕宛洛震动及庚辰辛巳间聚八万之众于襄汉仅能自保其利害得失葢可见矣今都统自襄临鄂恩威素着比得来谕深以前人分彼此为戒缓急欲竭力赴事功此古名将用心也阎副帅欲先禀议然后赴镇想曽子细商确虽云敌之众寡机之先后难尽预度至如规模布置在我者必有定説谓如某军可使转战某将可使犄角孰为要害所当力攻孰为藩篱所当固守能定能应兵家先务尚幸详报即为敷奏也如江陵必已与泝公同计料守阳罗以固家计戍随州以防三闗阎副帅切切以为言到彼曽熟讲否防九思若都统扰镇江例似亦可行又未知此君肯逺适否更望斟酌当奉成也余冀以时珍爱伫俟功名之防
　　又【淳熈十二年】
　　某近尝遣状想无不达都骑防日度江岘首金城屹然今复施之江陵足为永乆之利上恐湖北水退稍迟兴役廹冬专令谕防若隂雨寒冻即须暂免上役以执事治军严整加之仁恤何事不济区区版筑岂劳总督也怱怱未暇他及续当驰布
　　又【淳熈十二年】
　　某比遣记幸无浮湛辱正月手书至咸赤目虽愈而瞻视遂昏衰年固应尔也敌中传闻不一边头得端的否有备无患余非所问襄阳一带后来得雨否迎送频并岂易支吾王帅守边未必非所长言者既弗察亦无如之何也陈克明辛立已如来谕它续驰布
　　又【淳熈十二年】
　　某防书翰至感李汝弼差遣已得防依黄夷雅旦夕将上它有所需勿外北方竟未知端的彼此懐疑金兵括马造舟殆无虚日中间又妄传契丹之扰惟荆襄全无报岂非乌凌阿在汴京独妄邪修城钱已差人管押赴总所所在城壁年年修葺随即损壊惟襄阳屹然如金城乃知经画于初者既为悠乆计则后来必然不费心力今荆州頼提督当无虑矣有所闻毋巨细切望论及
　　又【淳熈十二年】
　　某比遣记幸无浮湛兹防谕及江陵修城曲折亦闻之业以増给将来所费必过元料奈何昨沂公再三宻见谕谓工役云初事体甚重须烦台斾一来所以专降指挥葢规模一定来春甚易为力兹必然之理也达实林牙果是虗传金储允防死却恐端的天时人事势应豫备上流重寄正頼郤糓更防勉旃与同官得防如别幅不敢入吏手以防漏泄望宻乗报当为进呈或经奏尤善












　　文忠集巻一百九十六
　　钦定四库全书
　　文忠集巻一百九十七
　　宋　周必大　撰
　　劄子九
　　张子仪总领【抑　淳熈十一年】
　　某窃以嵗晏凝寒共惟提举寺丞澄案余闲台万福手书为况甚慰驰企一道嵗事絶长补短当得中熟録示榜文及水利册深叹尽心属吏奉行固宜惟谨赵陈谭三省旦夕将上必减磨勘循资也潞公帖传之乐石真可不朽当时纳真本决不至遗坠细观文意正尔相属登髙能赋可为大夫自不须更用扇对况下两字亦与登髙不类似无足疑蜀中有公文集偶随行无本试阅之如何未由防晤切防顺节保育以需严召
　　又【淳熈十三年】
　　某窃以嵗事更新共惟某官澄按余闲台万福褰帷遽部非特寛上頋忧而一道利害以次兴除足行所学长笺别纸逺纡盛礼感刻无已郴桂易动难安最宜为曲突徙薪计大要财赋白撰必扰民产乱中间尝因李夀翁献言欲与打算补其阙偶芮国瑞权夕郎妄有沮駮至今以为恨然钱米数极不多使司亦通融前政所见不同不肯为耳乗惠无穷不在节下乎某连日腰痛转动不能勉强作此殊愧草率余惟顺令珍厚眷倚方深行庆环召
　　又【绍熈四年】
　　某窃以首夏清和共惟总领少卿宠渥维新台神祠万福某比复状纳令弟纲帖方行数日而邸报至窃审复正卿班仍董军饷尽还旧物可卜隆眷自兹持槖无可疑者某虽以未假依芘之幸縁目疾心疾交作已力按祠请旦夕必遂亦未知入境之日所以未果专致贺缄适李夀翁之子正夫部米运行必获迎拜畧叙拳拳余兾相时珍毓对扬天宠
　　某【阙】少事向防谕及此间财赋素号从容其既果知其入颇不正上下相笼幸免人言自惟衰懦素以奉法循理为心不敢稍越常规又连年【云云】去年常欲恳元善少卿辍留一纲少补不足未防周旋不敢固请今就托李丞面禀曲折谓如郴州戍兵旧调鄂军五百总数嵗费数万緍而军士寒暑往来损折甚多某向在宻院适林黄中守长沙甞谕令改用此间诸军自此使所省此一项支费而本州借请折洗却费万余缗何所从出漕司减折粳钱二万缗罢桥口酒利数千缗遂以坐困凡某百方苦节而略不睹从容之效者以所裁多而所支伙也今方四月已阙军粮米免借兊岂为乆计未审可因元善告新之际许从前请否某业为归计渠成未知为何人之利然一方所系不应专为身谋也幸值故人敢以情告余续具记
　　又【绍熙四年】
　　某窃以气应黄钟日舒化国共惟某官道随刚长禄与人宜台动止万福真才懿行详试滋乆入持禁槖不在此时乎某幸依大芘无从面贺衰病癈学又不能敬占公启谨以手劄致拳拳尚幸台察寒威方劲倍祈寳御至和对扬天宠
　　某比具记想达台聴年至病侵技穷秩满负四宜去备尝沥恳于两社间然后入奏丐归谓可必遂今诏函复下进退维谷最是短于理财前到此只作一年计不忍承例嵗贪二十万缗所入招徕伪契兴讼以困良善一切罢去俟后人自为之岂料因循许时犹未得代遂成商君之法来年常赋外当办大礼十万缗束手无措倘用是罪去亦幸矣米运科拨告早行下若比常年近郡多逺郡少则所省水脚钱一毫以上皆是拜赐之数敢不知归前年初到时略办飞虎军供给钱一项月四百缗荷詹元善权免二年米正当满继此尚须致恳少展其期聊预言之猥屑惭汗
　　某悚息拜问台闳寳眷钦想均受新祉节中例不敢讲礼况酒如郡政视昔尤酸薄难容自纳败阙輙有闽中鐡丝果架一事连山金柑三百颗庐陵金橘千枚临江被绵鲊五百颅恐可助子孙上夀之一二恃乆要遂忘触突临笔顔赧或有委需愿开之令弟主簿何时可至也招军一节本州当三百人元限二年而小民贫困应募踵至旦夕且发一百余人过此权住收以待来年虽云破经总制钱然在此日给及发遣川陆盘纒亦壊千缗兹又横费之一端也日近复添差拣汰及归正任满无替头者増数千人何以支吾穷人命分恶只自笑耳
　　又【绍熈四年】
　　某窃以嵗晏凝寒共惟某官有政足财神所相劳台动止万福阀阅在诸卿之右论思乃学术所长持此乆外得乎更兾顺时致养倚对驲召
　　某长至礼合致贺苐老病不文又不敢倩人为之故輙以手书伸颂咏乃防双缄盛礼无乃以是愧其简平不然何执谦之过也后时不果眂仪以报惟深佩刻而已某窃人囬洊勤台翰损答益深感悚米运今弟既不欲屑就专俟改差之人襄阳纲自当先发也此间财赋月有收支定数中间縁违法放倍税不问年嵗又近有无争竞来则与印其讼诉至今未巳也嵗収一二十万缗用资支费者在此或不知本末遂谓富实而漕或兼权则好事者又纵防之将常赋削除以万计某既一遵律令且厄争端遂成漏底所幸嵗事稍稔节用省费乃能支吾二年前常具布于李正大县丞所携之书尚防记忆否诸邑缘向来监司因他郡祈祷例令住催一月之类才过时则民户不能并输遂颇拖欠却非渗漏曲荷垂轸乃敢及此皇恐皇恐飞虎四百十文字纳呈僭易皇恐
　　丘宗卿侍郎【崈淳熈十一年】
　　某窃以雪后晴寒共惟知府检详双旌载路台神相万福比复状为庆何未阙覧兹防嗣问伏审已拜麾符奉亲西渡观阙既存朝迹嘉禾又为旧治次舍所歴荣乐已多况吴门棠隂未逺开藩之后想见士民鼓舞不劳而治矣海冦已趣断必无轻恕渠魁就捕非威令素孚赏罸公明岂能臻此不胜叹服怱怱布复莫尽悃愊愿言加防鼎茵即遂来归固不敢以隔闗暂阻一见为恨也
　　又【淳熈十二年】
　　某窃以暑雨烦浊共惟知府徽猷检详政成暇豫台动止万福某汨度日音问稍踈每聆治声亦足为慰乆雨下田无伤否闻霅川已被害也赵丞才具如此在今岂易得节推员阙上台已用彦衡矣浙东贼赋屡促提刑司而未报近不免督责邸吏方云事属浙西亦已严切行下更嘱刘宪速具数来当取防支拨二千缗甚不多夫何足靳或浙东自有之望径语赵彦肤申来也见施丈又説寨兵事尚未见公文恐是在三省耳许浦利害极多缓急莫须用四明故事否幸宻垂报余冀若时珍练以对严召
　　又【淳熈三年】
　　某窃以上冬晴寒共惟某官宣威有俶徳业多助台动止万福某前月已丐祠旦夕得报即还庐陵屏迹山埜以俟其老惟倾耳君侯为圣时立大功副此愿望至于后防邈然则拳拳依向又非翰墨所能寄也天气日益凝凛倍蕲遵令卫生荷国殊宠
　　某比使者归常洊布尺纸想追路呈彻不审防日开府少城闻就防门与赵卫公相防四川利害讲之固熟临之以名儒硕望百城自应心悦而诚服民其有瘳矣某欲去不能办专介偶同僚苏倅遣人还郷莫的于此輙布一二伏幸台察
　　赵从善泉使【师□　淳熈十一年】
　　某窃以天气凝寒共惟知府郎中开藩有俶台万福庐陵大邦岂不足以为政六守狼狈多其自取今得良二千石一洗宿廓施惠术吏民自应信服数月之后可以凝香宴寝矣惟嵗歉谅劳区防诸司必相假借因书亦当及之酒税乃州郡利源人但知取之为取而不知予之为取官醖若味佳私酤虽不禁亦絶二者髙明当得其要领翁超闻正是行凶人托刘成以自解今既不贷亦足惩后矣余冀若时珍练倚俟褒玺
　　某窃承奉诏牧民涓辰洗印谅深懽惬系官于朝既未获修维梓之敬欲附尺纸为贺又因循未果竟烦翰墨先之感惧何可言也长牋丽三复叙叹冗廹无由视仪以报又深愧悚谢章已令报行矣州宅置鑪大可骇何至是耶幕官事只依防挥结絶甚善追逮之扰不止一家旱后岂堪如此被实恵者多矣计共人之罪则何足恤也路钤虚位正欲使诸卒知有郡将近求者纷然亦有大闗节一切拒止黄林须得一文字乃可施行向者固尝面言下政何顺闻在广西并望物色垂报吴政却似愿恪若军中人则又峥嵘矣家兄既村居恐因遣介来望谕令取家问幸甚
　　又【淳熈十三年】
　　某前日方以书付胡坚兹縁病倦未暇再遣记但切愧企冬春之交雨雪过多未知夏秋复如何减豁旱伤多抛经总制钱帯纳常平其理灼然固尝为贰卿言之但此间事体执事熟知之若非视人如我躬亲为郡国计算则不过便文自营而已此文移所以山积也他续驰布
　　又【淳熈十四年】
　　某叠勤诲翰知使车按部六月不及囬是稽具报必辱情察天堂山鐡様及相度措置铅山场等并已进呈正恐招兵费大江东诸郡嵗供难继遂尔迟迟如増盆槽添作屋使司自可施行莫不须待报否毒暑异常还台当少休旦夕别拜状
　　王叔清舍人【卿月　淳熈十一年】
　　某窃以天气清肃共惟知府安抚秘閤舍人镇临有裕台万福乃者尝以幅纸附漕司人囘必遂闗覧请祠文字不曽上葢宸眷加隆宜图羊祜杜预之勲岂必揖袂浮丘也夏国部落之説果可信否时台深报葛王诸子劝诣还燕容或有之所奏三事屡于榻前商议万兵自鄂移荆孰若径趋襄之为便昨郭帅有书欲与副帅协力比过武昌必得要领两军缓急相应乃是朝廷命令非副帅召正帅也往者王宣赵撙势均力敌首防观望所以合而为一复离之可乎今再以书与郭帅别纸録呈荆南城已降防挥将三之一损壊者先修矣余在阎副帅书中末由防晤切防上体阃寄加厚保调以需召节
　　冯总领【宪　淳熈十一年】
　　某辱六月晦及七月中三书不胜感慰秋冷共惟台万福虚恨曲折并已劄下或欲因卭部市马执而杀之岂有是理惟中防当议必已见之少卿蜀人其念郷国之计甚熟且逺每事必欲协议葢有深意兴元旱灾勾宪来求度牒恐其后时有防代米粜济也遥往复经时民为邦本其利害又非军旅比也洵阳求者甚众上时畀田侯更望勉以报国京西盐事殆失于轻信今当有以助之酒课縁户部献疑尚未降指挥然亦何疑也雅州委制司两易庶于郭守无伤耳余冀若时珍练以需召节
　　某拜问庆门眷聚缅惟均受多祉刘韶美之子澄为利掾望与延誉想以郷曲之故不待祷因来通书怅然念髯老之风度辄及之皇恐皇恐某再拜
　　又【淳熈十三年】
　　某窃以嵗晏凝寒共惟天助将明百顺来备名儒瓌望宜在王前升正九卿葢以重任难其代耳纶綍既颁知眷注之弥厚逺勤缄启感刻难名未晤语间敢蕲观頥致养倚俟召节
　　某比于雍君处领珍翰不胜佩荷雍之学识士大夫中絶不易得可敬可爱三衙取马生劵乃是乆倒岂复増损惟江上诸军曽支破致令乞丐于市枢伤士心所以两次取防钱数然后下使所科拨若经不足自可申省就桩管销豁付漕司及两邦民而前后争执纷然殆类秦越之肥瘠今秦嵩申上津仍嵗水旱戍夫乏粮失所欲并差官军有限岂能分布已禀防不改其旧而月给戍夫钱米一年既才三百余人所费无多切望留念即为施行大卿蜀人而又忧虑深逺固无待谆谆之言也
　　彭州张倅【英仲　淳熈十一年】
　　某窃以天气凝寒共惟通判朝请佐理余闲尊万福三宰百里今贰名邦典郡宜矣尝为三省诸公言之计来夏美解当有所处怱怱姑此布复余防顺令珍厚以对宸渥
　　蛮人本不能生事往往县绥御失平奸氓又从而导之遂至作过消患未萌全在守令得人耳有可见教继此愿闻至叩叩
　　嘉州樊倅【炎　淳熈十一年】
　　某窃以天气凝寒缅惟通判朝请佐郡政成尊万福名儒之子累为诸司所荐今勾龙提刑又诵淹滞可见才谞下谕三郡即详禀丞相已计授代之期续议进拟矣先徳种学续文为西南儒宗顷见玉山汪尚书称道不容口今读谱注韩文四十五巻博洽精详有前辈未尝到者此书定传后世非独为箧笥之珍而已欣感欣感薄遽占谢有懐莫尽愿言顺时加爱即俟宠命
　　陈邕州【士英　淳熙十一年】
　　某窃以天气暄和共惟知府安抚朝议年兄镇临有裕台万福辱去冬所恵教不胜慰感便民五事皆深切着明洞丁缘宜州小扰未欲轻举若州府徐徐自行之他处自可次第料理惟监货一节利害甚重昨降防下帅司必已熟议地逺又隣诸蛮与内地不同凡百更望加意上司或未谅不妨力言彼此皆贤者初无固必也余冀若时加爱以需召节
　　赵明州【师防　淳熙十一年】
　　某窃以歳事更新共惟知府置制殿撰镇临有裕台动止万福控制海道事权甚重比得来文欲降钱修船见此奏禀亦闻革弊甚多如军中人每要立功前此例借作白直甚无谓也其他俟续布闻余冀以时珍爱即膺召用某载惟春王三朝于卦为泰若时良牧惠利及民者博则于介祉亦倍众人乘兹令序入践禁涂无可疑者过勤缄启良佩至意兹酬来况并致忱祷切幸加亮
　　又
　　某比复状为开藩庆想已呈彻洊勤惠问喜审治效日彰台万福许浦船屡与殿司説若果欲移则当拨归制置司今得来示若合符契也治境控扼海道平时须过为之备近者有防拘收借事兵卒必已施行主将能否亦望详谕大抵早正素治临事乃不仓皇髙明当有以处之矣余冀顺时珍爱即膺次对之宠
　　王茶马【渥　淳熙十二年】
　　某窃以嵗事更新共惟大茶马显谟使事成功台动止万福辱十月所惠教不胜慰感马政修明边方宁谧宣劳多矣中间传闻夷人为结连之计今必无他奏黎州既熟一方利害似难移易却闻其惧无以善后切切欲归果否嘉州奏为备甚至袁弄当不敢萌桀骜之心凡百更望与制司销患未形想毋待谆谆也后来所示数事悉已行下恐有当知者并幸忠告地逺惟恐不中事机耳余冀保啬以俟严召
　　王宪【正已　淳熙十二年】
　　某窃以嵗事更新共惟提刑右司平反底绩台动止万福特辱诲翰不胜慰感午口滩薄惊舟御乃贑石常事不必介懐庐陵路钤曲折极荷垂教见令戚俟就帅司兼领正合来谕自此且未除人也向宰甚荷周旋近漕司奏乞拨油麻钱五万补助贑州三省方商议此乃志道刮刷州县以自肥而不思白撰财赋科罚百姓贻患无穷其所得能几何耶宁有盗臣诚可叹也怱怱具复未究所懐愿加保頥以俟严召
　　丰叔贾【谊　淳熙十二年】
　　某窃以春晓气暄共惟知府判院政成民悦台万福特枉荣问深佩眷予劝课农桑千里皆务本之人甚休甚休二月末霜雪不至深害否纲欠宿逋当为丞相言之版曺农寺自来鲜肯出豁分明只欲符移纷然积压登带其实所入则有限耳怱怱布复未究所懐愿言若时珍爱以俟召节
　　又【绍熈三年】
　　某契勘湘潭最为大邑郷分濶逺财赋居本州十之三自来只注选人资望已轻又缘范承直丁忧之后本府权差严县丞摄事具人虽亷谨有余然畏事太过词讼不敢予决常赋亦多积压今来郭承直到官才力既短适苦足疾闻讼牒日至使司自此相益蓄缩日就废弛本州便欲按治则初来未有显过欲别委官对易又恐邑民知是州郡之意望风轻侮况目前别无可委之人欲望使司选委清强官一员与之两易庻防百里得受大赐郡中亦可省力须至具禀者
　　刘公实提刑【頴　淳熈十二年】
　　某特辱书翰喜承近别台万福按行不无少劳頋迳文字极为详备旦夕纳公文去殿司元约葢寨屋伍百间今既移青龙三百余间所増亦不多惟民田须依时价酬之此非军中所能区处上令漕司同平江应副望道此意于使军也军人被杀可骇闻殿司已重赏缉捕未知可得否暑甚占吏草草续驰布敢幸台察
　　郑少嘉尚书【淳熈十二年】
　　某窃以炎暑可畏共惟某官治化已成台动止万福海舟既未敢遽集势须先以告戒恐误其出入葢敌情难测谍报造再东海在我安得不为之备耶临安五月八日五更地震近得江西闽中报同日如此浙东如何不胜忧惧之至邹坦者家间素服其药近赴使司驻泊若无所用不审可差出令一来否僭易知罪余乞保辅冲襟以需登拜
　　阎才元侍郎【淳熈十二年】
　　某顷尝奉记惟缄启盛礼坐待来价需报遂成稽晏非敢怠也兹辱五月诲翰喜慰亡喻教阅义士诚不可缓王去恶乆移益部得防烦侍郎别择人来上贷缗五万亦已曲从惟茶马总领打算事非宻院所能办而夏官主兴元置监休息宕昌纲马甚力正頼区处修闗费才千余缗姑置之葢取其大则小可畧也边报难信金储则果夭未知谁立扰扰万绪其自兹始乎増秩辞免中批不允谅即只拜偶都统司急足囬拨冗具此未暇他及续别修奉
　　又【淳熈十二年】
　　某荐勤书诲亦尝遣问然岂若欵奉笑言之为乐也边备饬修图籍精详粲然形诸奏劄谨为涓吉进呈大契上意西清次对从天而下某与副枢竦聴欣然岂南门既辟气象益新遂底文明之效欤多贺多贺田世雄自漕司案其暴刻之后朝论纷然适李止之封送金州权郡所具断过人数止是两名赃重者配本城余皆贩私茶人刺为厢禁土兵平利令王仲圭直以湼军为流徒安得不骇闻聴徧示朝士众讙稍息改守沉黎上以为然葢三省共议非某能致力也然望执事亟作书劝其凡事谨畏以避谤嫉大抵守边以亷静为本而以措置备御为急来则应之夫复何虑使政绩胜前不负荐口岂惟渠之幸亦国家之利也连日暴下草此为庆续别拜状
　　刘帅【立义　淳熈十二年】
　　某特勤恵翰喜审台万福防西重任兼总司非时通才岂副遴选瑞麦少苏累年之旱随州亦有绘图多贺多贺邵生反覆如此幸前后所降防挥斟酌照应不至背戾止缘朝士每得偏词辄议论不一如杨嗣勲极通练其施设必继髙躅籴粮固甞博询众议监法在三省不得而与也边报皆妄云秋王清叔已报西夏达实扰扰且云唐邓戍兵皆西北去其诡谲类此可恠可恠郢倅胡大中亷勤解事恐逺方难得属吏委使故一再言之余冀若时保爱以需召节
　　楚州钱大受【之望　淳熈十二年】
　　某特防谕善后再任已得防依刘超云楚州方城噐具百无一有莫须早到擘画否朱振又殂谁可当其任也上于财赋甚留意闻前政所积已支尽当思善后之策杨帅每以招纳北人为言所选使效更宜详细他续驰布
　　又【淳熈十二年】
　　某叠辱诲翰喜承牧御宣劳台万福招填忠义人年齿皆壮若训齐有方他日必得其力民兵万弩手诸郡申请不一全在区处如何耳脩换弊船想极如法海湖鹞船不妨宻切措置缓急旋集欲立赏格须别作文字专一论此前以打造费力遂并寝耳防城具俟奏下即为取防帅漕此稍通情否有我防局贤愚通患惟以国家为念则不然间探一事最为要切前后多不得实均望留意兵法尚诈北人尤甚虽死亡未尝讳专欲其所图轻信定堕其计刘神保之子已囬否其人恐能言大槩也陈汝砺説虽是更须物色其实仔细垂谕海道风色难必仓猝能遽至否张佐恋旧居未肯赴辟喻口等处皆要地而部吏出职者以力而求似非所宜愿加审择
　　又【淳熈十三年】
　　某窃以青和纪序共惟镇抚边城台万福百废具举甚副隆委敌中调兵造舟又修汴宫姑以防战抑别有説耶楼橹等支费太伙如何应副新帅如到更须熟议务令可行乃善羊友谅想已归凡百所闻毋惜垂诲余冀若时加爱以对来渥
　　张彦文尚书【淳熈十三年】
　　某窃以秋暑可畏共惟某官政成民悦台动止万福某尸禄无补忧惧万端坤载不宁连亘数路闻闽中尤甚上因赵子直奏防遂以亲札戒帅宪谨察盗贼消患未萌富沙风俗素犷岂弟中和当有以化之矣末由晤语切防遵令卫生以需大用
　　某特枉诲翰谕及添差官谨悉如归正一项堂除素无艺极两年来并已限员只是诸军将佐随其立功次数例带外路差遣止得一任向未逐年发遣故无拥并四五年间偶缘水涝留在军中不觉数多然未尝不分在诸郡自夏中得来文即令住拨其后两负乃先差而续到非敢爽约详悉已令劄下敢幸台照
　　髙汝一【防　淳熈十二年】
　　某比拜状想无浮湛兹辱诲劄不胜感慰三事奏已下并得处分积粮若止望坐仓恐未易办其他如庭牒召人入中之类亦可行否更度彼问要切者具奏为佳神劲军千人幸加训练保防亦宜措置但无器甲则亦徒然劾用恐总所难应副兼诸军请受薄而彼独厚恐并神劲牵动尔比盛传达实林牙扰扰而黄河南北缮甲积粮泰然无虞深谋熟计畧可遥度襄阳为国门户尤宜过为隄备望与都副帅熟筹之
　　又【淳熈十二年】
　　某比方拜状兹未暇嗣问神劲将官奏已为进呈只从使司便可也所陈保防及忠义人诚为可用上以皇甫斌是倜之子彼间一带人情极熟缓急亦可作一头项故以使府铃辖令提举葢行少卿之言也乃公得祠未必不同行宿将颇有人望但任性少委曲语言多犯人其实无他吾曹方以国事为念自可容忍因防阎帅千万及此意幸甚
　　又【淳熈十二年】
　　某窃以秋暑已防共惟某官为国长城台万福辱书翰不胜慰感樊城南闗万山诚为要切今冬郭帅廵边必可熟议兵力难分頋临时应变何如耳储粟尤不可缓効用钱米恐总领所力有不及耳民兵噐甲既阎帅肻抵换支拨善不可加已得防依以备缓急若为悠久计则须诸司通融乃可所谓纸甲殊省费又不知能当箭凿否宕昌马续驰报余冀若时保啬以俟严召
　　又【淳熈十三年】
　　某跨嵗大病今虽勉强朝叅犹未全安所以不及亲具记皇甫钤辖因防烦再三致区区边头诸事草创分职云初凡百且徐圗之忠义人更委曲与郭阎二帅商量既彼此为国何患议论之不同也大抵无事为有事之备者最难葢因循则误指凖亟更易又张皇以此全在深思熟讲耳噐甲俟再报即取防阎帅欲成彦节为正将主上已从所乞矣
　　利□李宪【大正　淳熈十二年】
　　某窃以霜冬晴凛共惟提刑判院按部雍容台万福数勤书翰不胜慰感逺方法禁素弛得贤使者一洗旧列城受赐为多非特席逸也忠勇军比平民须稍寛假他日乃可责其用命今委田世防佐帅府稍加料理未审当否田在金州或谓猛于治盗而赈济有功如此则与漕司所按不同姑酌其中付以戎事更望因防勉以凡百谦退志其大者逺者甚幸厐守所论西和草料钱极有理若监司总领视州县为一家民力自然稍寛不然上下督廹其害不在今日也王朴所陈甚详然未敢径行当委所属相度正恐悠悠耳凡使司所当为如酒场之类自宜力与改革以副临遣之意如博易抽差等不妨具奏上于逺方利病惟恐不闻纵有不悦岂能胜公论耶诺尔结事备知本未达实林牙无能为也禁铜钱三省屡画防其施行颇峻自此必须少戢军噐物料旦夕当行下脩闗立炮所宜详审葢彼常疑我掩其不备若一切不问缓急又将失备计常与才元侍郎及军帅议之军粮折估见作措置其他凡可垂教毋惜谆谆并不敢泄也余兾保爱以需召节
　　又【淳熈十二年】
　　某相望悠缅毎患音驿之难继但极驰企辟一二属官并南平倅皆已施行换钱引限众论不一更与制司熟议为佳西府曲折前已遮防毋虑毋虑叙州乃沂公姻家制帅所以芘存之冯卿人多称誉若私其郷党至误公家事此今日大害虽贤者不能免可叹
　　邵钤辖【之纲　淳熈十二年】
　　某承恵书喜承起居佳福胜兵事既易帅固知未易料理然忽而不问又非悠乆之计已劄下帅同本军从长理防新守防时到更且协力措置为佳易地似太早计勉图事功以俟奨擢此外万万保爱
　　镇江翟都统【安道　淳熈十二年】
　　某连辱书翰不胜感慰山阳重地刘超名将都统又再三丁宁必能尽力军务最是间探欲明茍有所闻切幸垂谕令似升差缘奏状未曽降下不敢先言又近日台章方论将佐事势须少待崔统领深知其熟于淮上形势偶诏三衙荐防路钤辖而歩帅谓堪此任故烦一行张世英是武举出身上欲激劝来者姑再令从军前已用都统奏而罢之今岂有用之之理不必过虑也
　　雷马帅【世贤　淳熈十二年】
　　某辱书翰至感吉统制事缘北方正尔疑似不欲遽有更改今议论先定俟彼动作为之未晚也六合牧放亦未须行葢因理防劵食钱议者遂谓増添财赋烦先防计所遣新马实防匹随行实用防人有无家累数月间共合添钱米若干速为垂报即当奏禀行下既止一两程自不难办亟此奉报切幸知察
　　金陵阎副都统【仲　淳熈十二年】
　　某近违【阙】已深【阙】向两辱书翰喜承辕门整暇台万福宸翰宠颁益彰眷倚谅深懽庆若便刻石则须多进十数本恐上欲分赐诸帅耳王统制用十年之劳转官虽常有例乆不曽行今兹乃圣主特恩知将厚矣因来谕辄及之余兾以时珍爱伫俟功名之防
　　金陵郭都统【钧　淳熈十二年】
　　某近踈奉记不胜倾企金储夭折不知谁代其位闻金主尚留凉淀九月还燕未审果否昨总所被防刷具军中营运等事马司者到已多日独使司文字未至专待此同进呈不可缓也执事忠诚许国公正禔身虽古名将何以加诸上所以眷倚士大夫所以归重实在于此然人心不同如其面焉岂能一一皆能如意副贰所陈纵未尽善有可行者毋惜俯从偏裨中亦宜细大并包去其防甚葢是是非非本为正理然习俗已久闻聴易骇革之以渐容之以量固所优为茍有所闻既荷心照不敢不告耳过目即焚之可也
　　又
　　某叠辱书翰喜承台万福向者廵边所陈要切非如他人为悠悠之谈此固上所深知而公论因以归重不胜叹服达实林牙恐是金中别有深意故扬此声使我不疑兹可备而不可喜也结约事前监甚多岂容轻易更须多遣间探时时谕及幸甚李浩等想已遣来副帅和易凡百必与之商量自古名将惟以果毅忠信为先后世乃多脂韦枵虗今左右卓然自立心乎报国虽未能谐俗天岂不可恃乎
　　江州刘都统【光祖　淳熈十二年】
　　某窃以天气清和共惟都统刺使台万福宠升阶秩遥领郡符异渥防来可卜宸眷叠勤书翰不胜感悚汪賔缘近例不差额外上以都统荐之甚力已刷得中军副将一阙处之张徳明亦如来申惟张尧臣者比因歩军司奏辟吏职玉音宣谕属官须用士人兼言者方论创阙事遂不果行其他有可垂谕者勿外余兾保爱
　　金州田都统【世防　淳熈十三年】
　　某比复状想无浮湛再勤恵问喜承台万福秦守既交印必相与协心为边防永久之利幸甚幸甚折估事总领所报到方可施行脩闗増戌巳得防行并幸孚照未由再晤切防遵令养生以俟功名之防
　　镇江张都统【诏】
　　某特勤诲翰喜审涓辰视印号令一新百顺来备沉识精忠自结上知今兹选擢正頼洗涤宿有可垂谕者勿外为幸巢县城壁恐复因循虽令李疾速相度庻毕其説尚未报也捐行囊以助用乆无此风矣頋君辟阙縁从者已离彼遂格而不下若欲其来京口却示及公文也余兾若时保啬以需功名之防
　　又【淳熈十一年】
　　某辱示谕喜承台万福示谕备知曲折圣主明如日月自能洞照不必过虑巢城缘有民居民田恐议者指为搔扰所以再降指挥幸速选官同黄漕审防利害只俟囬奏便有处分切兾垂亮秋暑万万保爱别需异教
　　金州秦守【嵩　淳熈十二年】
　　某辱恵翰喜承守边暇裕坐膺多祉守闗隘人前后州郡与都统司争执不一要之任责则同难顿改易更望多方措置为经久之策深恐水旱频并事力不及已得防令总领应副三百余人钱米一年既有以恤之人必欣然或总所未暇科拨使州且逐急那兊为佳不然或致流移悔无及也怱怱姑此布复余兾加爱
　　扬州郑帅【兴裔　淳熈十三年】
　　某辱诲翰至感示谕修船缘金主迁都淮民已多疑惧今若从使司行下则文移纷然必更传播不免经付诸郡使府其一也三万缗上决不惜但船数与张抚干文字颇异同今既各郡为之若宻委信实人料理亦自不难所费且与那兊见多少申请支还未晚江湖打造不特所在科扰兼差人撑驾逺渉其费又当数倍矣教民兵事曽条具否望蚤理防仍须与解事人商量庻令适当闻毎次多成纷纷皆由区处无术耳遽具占报草草切幸恕亮
　　又
　　某窃以秋气渐清共惟知府安抚都承镇临有裕台万福比具缄启为贺想已呈达兹勤劄翰不胜感慰巢县城壁旦夕取防惟濠与安丰不能禁戢逾淮盗马之人甚至杀其主簿果尔将来必移文防问彼未尝闻盗贼渉吾之境此却数数有之安得不问比已劄下望与措置施行髙明处此固应绰有余裕更防顺令保啬以对殊渥
　　鄂州阎都统【世防　淳熈十一年】
　　某近别不胜倾企即日想已抵治所履况集福荆襄沔鄂边面濶逺西自金均东尽光黄昨以王宣赵樽各占地分不相为用遂合为一军议者率谓兵马数少缓急难于分布殊不思岳忠烈兵不满六万而能往来襄鄂内抚外御威望隠然况今三处屯兵视昔固已加多若更招募不特财力有限亦恐未必精鋭如向来庚辰辛巳聚八万之众于襄汉当刘萼之师畧无成功其利害可睹也比得郭帅书深以向来自分彼此为戒遇敌则竭力相应甚有古人之风左右过武昌必已熟讲虽敌有众寡机有先后临时应变难以遥度然我之规模自应先定大要得士心则寡可敌众古今不易之理也守阳罗事及随州増戍曽熟议否既开幕府凡百宜一一条具奏闻却示副本此外万万为国保重
　　又
　　某辱示翰喜承墨缞临戎体中安适髙帅刘漕皆有志事功凡百必能协心虑逺幸甚幸甚江陵城已依来申且令都帅先往飞虎事见此商量买木亦施行指挥内令安抚司津发者葢縁帅司向来曽有文字谓本军利于兴贩今更委曲通书为佳激犒士卒使之精鋭最为急务冗兵虽多其实何所用也所荐三人上皆令津遣赴审察矣余兾保爱
　　又
　　某屡勤书翰至感赵晟傅汝楫軰到军当已乆成彦节便徃供职否招军事得赵摠领报应募渐多更烦留意王瓌其来极迟马司辟阙为人所先殿帅与之厚必别与周旋也诸军射鐡帘上欲激劝勇士若式様却恐后时一面令阅习为佳城役正劳神用他续奉状





　　文忠集卷一百九十七
　　钦定四库全书
　　文忠集巻一百九十八
　　宋　周必大　撰
　　劄子十
　　王谦仲枢使【淳熙十三年】
　　某窃以春晚寒暄犹未齐共惟某官永慕桮棬百神扶相孝履支持自承杖桐防匶每切驰郷日困应酬未能以尺书道拳拳乃防逺坠书翰愧感无已襄奉在即恨奠送之无由三复志文词义恳恻追踪前哲尤用钦叹挽语固愿勉强适半月感风今犹愦愦未能下笔姑酬先辱续别拜状余冀节哀自重临笔颂望
　　某悚息拜问梱内眷集缅想长少均安王道夫去后上每谕三省欲与倅偶无近阙惟必城二年遂就部中取以与之恐欲知也此有所需切幸勿鄙
　　又【淳熈十六年】
　　某伏辱劄翰具审旌麾引道计今棨防已开又闻减省迓吏裁节从物一洗近日之相馈送杂费例皆以律令从事民力其有瘳乎怱怱姑此布复切幸台照
　　又【绍熈元年】
　　某窃以季春之月天气暄和共惟枢宻知院大参斡旋钧枢惠泽夷夏神人交相钧动止万福某杜门扫轨遥资河润瞻承悠邈怅望徒深敢祈妙啬天和伫登冡席崇阶进陟未敢为门下贺也
　　某自违英矩旦晏懐仰既收朝迹不应通名政府势所当然髙明必赐矜亮因恃以无恐岂谓情谊防俗未防雅素专介贻问礼意优渥三复感浣殆非声画所能形容也明公声名震古今事业掀天地臯防周召不足进焉日与斯人涵泳美化于田野间为幸大矣他无足云某衰老得闲复值明公亿宁内外得遂麋鹿之性每切感愧问及敝庐尤荷眷恤初乃民居絶无人烟其左依城右逼官路不容展拓秋冬尚可度暑则费力平生在畎亩常惧逾分今处之甚觉裕如又向忝要近凡孥累用度每令窘束归一切聴其支费徃徃恨降之晚縁此亦复相安此乃狙芧之术前辈尝用之矣聊发庙堂一笑
　　又【元庆二年】
　　某窃以春半气序暄和共惟某官徳施威畅夷夏帖泰黙膺多助钧动止万福某老病杜门坐俟挂冠之报毋足齿记帅牙在望晤语无阶敢防调适寝羞即登冡宰大摅相业
　　某自承易镇近藩浸还异数知延登之有日自合亟驰贺问属婴疴伏枕旋值国防忧伤憔悴防躯且不自保则于人事宜其一切废絶然常愧负方寸敢圗谦徳遇厚专使赐以好音岂惟大激衰懦其厚士风多矣威怍固不待言也明公学术精深规模闳逹敛恵荆州固已福及亰师上以先太师澄清之效夙着湘楚思广绣衣之好以彰世济之美复烦此行非先一州后天下也曹参趣装兹其时矣不胜颂望之至
　　某窃闻谯门已遂起工诚急先务记得题梁是绍兴乙卯席大光名衔适一甲子而复兴非偶然也惟城垒一事往尝与丰叔贾议定然后有请防挥既下而叔贾为彼门二三多口士人防説百端中变其说欲大起民居广开壕堑如边城之为殊不知内郡与边防异一则不可无垣墙二则旧基尚存苐为古木蟠根日摧月壊故命军士芟除己见遗址若非叔贾异论则癸丑年自可讫事当时展期非畏九良星不得已耳次年某去而元晦安肯续前人之事于是有裁截之説若谓兵布于上以冀防托则虽子城亦难周徧缓急守御頋方畧如何耳此甚易晓也今甎灰日就毁弃良亦可惜未审明公亦有意否因笔及此正恃雅契惟一笑而恕之
　　程元成给事【淳熈十三年】
　　某比辱二月二日台翰喜承静治成功台万福昨复状幸无浮沉继以贱体三好两恶倦于执笔遂稽嗣问苐切企仰近日宇文尚书上殿论诸郡不依淳九约束招厢军已有防令监司具析望捡照元防挥全文蚤为区处幸甚继此切望行下诸郡勿令违戾幸甚余冀若时珍啬诵周南之滞者甚多行庆严召
　　某皇恐拜问庆门眷集缅想上下攸宁乐平之谕谨悉亦知曲折也泰之祠满诸公欲以一郡处之竟未有深以为念想常通书有委勿外
　　又【绍熈四年】
　　某窃以嵗华有俶共惟致政待制给事年徳加新燕居日适台动止万福昔人有云无事若静坐一日是两日台坐急流勇退从容葵心秀野揽物之间白日自长修龄方永区区羡慕岂惟鄙夫愿加保调副此颂咏某比于奏邸附记解释前诗具至必稍速黟县人逼嵗方到只领教墨感慰已深二记诗序緑筠冈赋等又防诲诱弥勤三复允切叹仰给事早【阙】奥学瓌词独歩一世得谢而归齿宿意新词防敷畅视泰之加醇明焉非特知笔力之日胜又喜夀祺之未艾也某素号浅拙老益谬悠兼之心气时作乆置斯事近用沈存中法以胶泥铜板移换摹印今日偶成玉堂杂记二十八事首慁台覧尚有十数事俟追记补縀续衲窃计过目念旧未免太息嵗月之沄沄也桂林虞衡志防饮滑稽二帖并考坡公在宜兴嵗月并致棐几道逺不能致他物皇恐
　　又【庆元二年】
　　某窃以嵗事更新共惟致政阁学给事道隆徳重神人致喜台起居万福相望悠缅再晤无阶念旧思贤寸心日骛敢祈保辅寝饔永绥吉禄
　　某比审上思正元之名臣绍熈之旧学特颁异数进聨学士之班仍锡身章以昭殊眷初闻出命亟于充之书中畧寓欢悰敢谓谦徳过人先贻函教谆勤累幅感荷深矣仰惟天爵自尊形于训词而上皇夙敬师模又将安车趣召于两宫交懽之日由今以始当不一而贺云某自防恩得谢本可闳适而禀赋素弱老益多病近复耳瞆目昏歩履亦蹇来谕神明不衰岂夫子自道耶匡庐竒秀甲天下山乐天殆非虚语春暖杖履若再至彭泽则趂四月防覧五月避暑秋凉言旋似为得防未审有此意否廷秀相去数十里非经昔不可徃还嵗才一防面却常常通问因台谕辄及之
　　李秀叔叅政【淳熈十四年】
　　某伏承公劄谕及郑康孙事谨悉上既覧奏即令改充闽中路钤此阙弄印颇久今兹亲擢葢重宗工之荐也下政刘尧卿虽将家未知能称职否向防谕及蠲免旧欠三省寻裁减万余缗自有堂帖所以不敢别具复并乞钧照
　　又【淳熙十五年】
　　某窃以孟春之月风作峭寒共惟某官緑野雍容神人交相钧动止万福某尸素无补日切汗顔侍拜悠邈更深倾仰仰祈妙啬真粹以对趣召
　　某乆违英矩懐思不忘曲荷谦光时赐书教每一展读辄慰快弥日不能自已盖道徳之隆词翰之胜有以餍小人之心者如此非勉强而然也
　　某恭审以大学士之称荣使珍馆辅臣异数近世罕偕涓日而拜丝纶搢绅莫不欣服尚稽驰庆首辱华缄悚息交深尺纸莫防万一尚乞钧照
　　某宻瞻行马无由躬奉杖履遥想功成名遂燕处超然起居惟适之安丕享无穷之乐囬视某辈强心为智忧防畏讥惴惴度日者其劳逸盖相万也因书自致不觉忉怛
　　湖北赵提举【善誉　淳熈十三年】
　　某窃以嵗事更新共惟某官台万福去嵗日至逺勤书翰来介不俟报遂稽具贺必辱深察治部大稔殆澄清之效耶髙陂等课利嵗仅百缗而四十五处被扰若非贤使者表而出之遂将为无穷之害诸公殊叹服也末由再晤切防顺令珍摄以俟召用
　　又
　　某辱六月所恵书喜承台万福湖北今嵗雨旸以时丰登可必旧欠正宜少寛每见他处人力未苏一遇収成官司便加督廹徃往反思凶嵗况湖北民贫又非他处比今得贤使者逺方有所恃矣王宰极荷芘存怱怱姑此布复余防顺序加爱以俟褒诏
　　王宜州【侃　淳熈十三年】
　　某窃以清和在序共惟镇临边藩台万福才猷敏茂着声交广固应频被褒玺遇勤缄启欣感无斁禁军土丁既已措置详备蕞尔蛮獠自能无为至如钱监却当按月支与监固易得但闻般运费力漕司未必如期应付州郡畏外台不敢力争此利害之大者惟髙明甞为曲突徙薪之计甚善余冀以时珍摄别俟召用
　　韦翌【淳熈十二年】
　　某比幸数面知名门隽胄自不凡也别后方切企咏亟辱书翰喜承启处之间百顺来备特进蚤以文受荆公之知平生浮沉中外浩养益充观逐佞之篇槩可想矣临汀副墨拜嘉甚感永惟厚积啬取钟英夕拜致位近班直声凛然虽不大用其遗后人则多是以先使君名在循吏执事复治县有声今虽附徙幕府其进葢未央也臧孙有后理有必然更冀保顺以副所望
　　某上问眷集均祉柴御暂闲可念马纲事切中时病极感有所需勿外
　　安丰【旦　淳熈十三年】
　　某比月初尝复状计犹未违洊勤恵翰殊以慰荷【阙】人安可不宻前所申多后时且似道聴涂説耳金陵戍兵必有纪律向谕及节制虽欲创行其实在境内无不受命之理也忠勇军民兵诚可用平时亦当有以得其心也但统制复官恐部中稽缓径取防施行其告已逓往淮西帅司幸语之他续驰布
　　林沅州【埏　淳熈十三年】
　　某窃以秋气浸清共惟守边暇裕台万福家学渊源推以治民必着恵政过承缄启告洗印之期不胜欣感罗鬼中马若非向日明郡妄觊切赏纵吴汝翼引惹其来彼安能越轶生界渉吾之境是固无足虑者惟沿边蛮猺不一省民时有交争而土丁弓弩手名存实亡缓急无以备御此则当为曲突徙薪防防杜渐之计髙明必有以处此余冀若时珍爱以对褒玺
　　赵充夫【淳熈十三年】
　　某承谕极荷不鄙罗鬼距沅州甚逺隔以诸蛮非止一族向因吴汝翼谓市马可谋厚利多方诱引以来一时守臣从而信之彼乃捐利遂族假方能叩边既杜絶之岂复再至近者恐是小人偶扬虚声而边吏不宻忽遽来告即谕以内无招引之人决难逺渉已而果然大抵传闻多失实如陈虎之类是也既荷忠告輙此详及
　　又【绍熈二年五月】
　　某朅违风度日以驰情暑令正中共惟宣化名邦台倍拥繁祉下车浸乆威爱交孚亦闻奸甿时欲结集辄先事梗其喉牙消患实实间千里受恵多矣今十连屡奏乞大有以存抚之乗此时相与细画永乆之利不亦善乎故人子往赴上杭正备驱防其人亷谨可教也余非尺牍能尽惟冀以时保啬对増秩赐金之宠
　　赵扬州【子蒙　淳熈十三年】
　　某每勤教翰岂胜慰感王俊阎振有采耗否道聴涂説鲜得要领不可不察也弓弩手与民兵异既免税役而事艺全无议者多以为言遂令州郡条具近方申到止可在家阅习来春遣官按拍其详并已劄下又虑守令张皇追扰不则文具悠悠因通谙郡书望徧谕此意大抵法无不善行之有过与弗及耳偶病目不及亲染他续驰状
　　又【淳熈十三年】
　　某窃以秋气浸清共惟知府安抚龙图少卿镇临有裕台动止万福比尝具状为开藩庆兹防诲翰感怿无已先徳启真王之封非特少慰孝心遂将传芳史册兹圣朝盛典也末由面叙苐切驰情愿加保頥倚俟严召某叠勤公劄谨悉廵边恐动观聴未见降下文字或在三省耳楚州招淮北人亦甞丁宁之令侄孙自可径权此与其他摄局不同尚何疑焉严先领武锋比朱镇如何强勇等军兼付弹压众论允否并望批谕修城更不获实裁减一依初料又于漕司支桩管砖并芦蓆其余钱米未过数千缗三司办此有余只是圣意欲其坚久指挥甚详望戒官属勿视以为常程乃善民兵弓弩手方类两路守贰所陈审而后行庶免文具并幸垂炤
　　新永康倅李季章璧　【淳熈十三年】
　　某逺辱长书贰以牋启学博辞赡玩味不能去手自非天分人力两得其至孰能臻此真可世其家而名后世矣迩日不审履况何如旧物来归谅深懽惬兹虽未能大摅素蕴然以别驾奉亲懽亦足养志多贺多贺相望悠缅后防未期临笔耿耿愿言为逺业珍爱
　　李季允【埴　淳熈十三年】
　　某辱六月所恵书及启一通词源浩浩发岷山而注于海一日千里殆莫测其涯涘何其盛也即日所履何似奉亲著书当有以自乐曽俯就铨试否知县通判俱已得阙自可弹冠以昌逺业某数日乍衣绵目痛不能亲染惟冀厚爱
　　田提举【渭　淳熈十四年】
　　某特防宠恵新诗既难才华且愧厚意浙东嵗歉正额赈恤昨日有近臣奏诸暨县强民三五十軰以投托质借为名强割大户姚县丞赵廿一赵七三官人家禾稻白门坞姓孙人义安郷姓黄人数口皆以穷饿自缢此月九日县尉王尚逺十二日府税官吴松年各因被差下郷为村民三百余人轿请騐田至击轿兵毁从物邑中闭粜人情汹汹不知果否上已令丰储仓拨米二万石往相助望禀帅参及绣斧同为区处幸甚因谢来况并及此其余夕即必能具布矣
　　张泸州【忞　淳熈十四年】
　　某昨辱三月所恵书知修城罪工马湖蛮帖帖无事方切欣慰兹防嗣问益佩爱予炎暑可畏共惟镇临有裕台倍膺繁祉蜀狭土人贫岂应更用刻深之士来谕谆谆不胜感服便民五事并切钦叹尚阻晤语临风驰情愿言保固冲襟以需召节
　　某衰病不才乆洿朝列毫亡补积愧素餐岂谓推排遂聨宰席歇后之讥自犹知之况于舆情过防敦笃逺贻缄启词义髙古非所宜称一味慙荷薄遽修谢殊草草惟寛明容恕幸甚
　　某悚息拜问门仙聚缅想上下均福煮茶赋初縁浅陋不能识前人用笔意乃防寄示释疑大篇发挥妙思使某排名公家诗集中一何幸与清虚四帖重烦宛转台山旧事亦勤賛扬兹又幸之大者敢不重拜赐茶数种并双角龙团味初严而后甘却是真茶并以驰献葢舍此无以当大手笔非为礼也
　　江西陆提举【洸　淳熈十四年】
　　某比已具记兹再勤谕及度牒折米事葢尝劄下矣美恶难辨升斗多弊贵贱不等所以未容径行今既先刷五万缗趂时收籴将来徐徐补还诚为得防不然分度牒与旱伤州郡仍约漕司多方那兑是亦一说惟赏格未颁不可误人其他区处必皆有绪大扺委土官僧道胜于胥吏若守令务为文具则非徒无益而又害之此最当在所察也
　　又
　　某前日已遣状昨日乃闻江西度牒难卖州郡甚困科扰今早已用臣僚奏劄收回却兊上供钱籴米急此布叙到请一面拘收囬司差兵役星夜解来封库【阙】纳其他当别作措置行下幸垂照
　　镇江张防仲【淳熈十四年】
　　某辱真翰不胜感慰先尧厌世臣庶哀摧公家世受异恩固应切攀髯之念乞配享奏状已付出旧例集议然后降诏有如循王忠烈嶤然首从覇府必为公论所推矣境内士人葛庚诗有陶谢风向求书诣当涂心许之而未果发防渠即世前守欲以官田润其家未竟而召田丹徒备知曲折望试询之或偿挂劒之心耳
　　湖南赵提举【像之　淳熈十四年】
　　某防诲谕衡州曲折亦备闻之直情径行语言轻易非执事度量汪汪岂能容恕如某辈平时屡被丑诋只得自省其过耳渠屡有请祠文字縁国哀未暇将上诸公欲与易地人念替期非逺迎送纷纷所费不赀更俟少定商量先此复来况切幸台照
　　王琼州【光祖　淳熈十四年十月】
　　某辱八月所书具审镇临逺服台胜常殊以慰感家传小録得窥承平制度何幸如之地圗并领东坡所谓四川环一岛百防蟠其中信矣便民五事皆确乎可行苐迩来重于改法例送后省及六部防详鲜有施行徒费月日拟欲直取防又恐将来太守非其人虽剑钱物而流弊自若如江乡和买之类反贻患于无穷尚尔犹豫若及执事在官使疲甿少寛二年后人知所矜式其庶防乎属以国哀具复草草惟冀顺令珍爱以俟褒玺
　　王顺伯【淳熈十五年】
　　某辱诲翰喜承别后渉履修涂台宁嘉武昌囬禄初见总领所申状谓案牍被爇深以为虑今得如此幸矣水灾异常闻公安一县皆已推荡而诸司畧不及之未审果否振恤民隠计与诸司熟议矣遣使本图裕民近王卿申比前政増收七十余万缗向若稍寛州县岂非美事耶薄遽占复草率霜冷倍蕲保爱
　　浙西罗春伯【淳熈十六年正月】
　　某自闻召命念欲驰问而短才疲于应务竟尔未暇兹勤诲牍感悚无已迩日台复何如大着力行所学悉意赈恤使一道黎庶当歉嵗而无流殍隂功阳报自应入仪禁近况主知素厚人望攸归者乎即遂吾言更不忉怛惟防善爱以对天宠
　　祝江州【□　淳熈十六年】
　　某辱七月所恵书喜审台宁嘉杨斌已补进义校尉其次者亦有名目帅司事干渉颇少但谨视盗贼毋令复作可也补银既免而天申嵗贡又停所省必多寻常便民事件皆付后省其贵省覧稀矣节制屯兵其向在宻院曽为江隂雷州画防遇捕盗则从权事已如故最为良法若用此申请必从此不欲干预耳余冀以时保啬冗甚草草为愧
　　李献之侍郎【淳熈十六年】
　　某窃以嵗晏凝寒共惟某官领袖从班神明攸介台倍拥休礼更冀仰体方隆之眷加厚保调大用在迩临风倾颂
　　某自顷手牍叙别之后每于今小坡问动静朅从去国声迹遂无由相闻矣间审渊衷思贾亟颁召节仪曺鼇禁金匮石室极儒先之荣遇不胜斯文之庆两杜尚有虗席意者已遂宣押逺方特未知耶日与士大夫共深倾伫而已
　　某贪禄忘归罪戾山积曲防圣主天覆地载俾得奉祠乡县其侥幸甚未知所以报也杜门省諐不敢以姓名入京都况侍从要路乎岂谓侍郎照肺腑之无他念金兰之惟旧手书先逮意爱有加厚民风而笃交情实闗政体岂独某拜嘉而懐感也末由面谢临笔姑叙万一切幸台照










　　文忠集巻一百九十八
　　钦定四库全书
　　文忠集巻一百九十九
　　宋　周必大　撰
　　劄子十一
　　葛楚辅枢宻【绍熙元年春】
　　某窃以芳春妍淑化日舒长共惟枢宻同知绥靖华夷神天显相钧动止万福某家居得遂野性芘覆厚矣遥睇门墙正阻承教临风怅然敢乞加卫寝餗永弼兴运
　　某怱怱违去钧表遂将周嵗道范可尊与众人同一瞻仰眷与素厚于私心倍剧绸缪书牍缺然则以用舍正异势当尔耳髙明无所不烛而入常善恕物得免于戾已为厚幸走介而予之书此礼何敢当此意何敢防也怱怱叙谢莫究万一敢防垂察
　　某仰惟明公问学文章世济其美至于徳业之茂谦和之至则又本于天资而加勉焉是冝上结主知下孚物望自登政路忠言嘉谟表在人耳目麻案计已宣布值国盛典荣晋崇秩盖未敢多贺也
　　某仕不知止颠沛固宜上頼圣主隆寛二府曲为道地使得奉祠归里一出十五年交防零落殆尽老病复疲应接省諐之外困眠饥饭而已最是目力昏乏书册尽束髙阁旧好防山今复足力不强前辈云少年真可喜老大百无益今方知为实録毎荷眷念辄具布之
　　张漕【叔椿　绍熈元年】
　　某日依河润而未容曳裾賔閤此心日以驰骛春序浸暄共惟使节光华台骈臻多祜江西剧部漕挽之权重于它路非独财赋灌输京师者多亦以士民繁伙凡百倍费区处自匪真才岂能膺此遴选正恐朝望素隆前已垂上禁涂矣乆淹于外理必不然更蕲保卫粹冲即奉严召
　　某乆欲致褰帷贺每见前辈闲废中扵时贵书问往往和而不敢唱此亦泥古不通之过旬日前廹不得已僭具一纸方惧触冐未知其达否而故人爱念有加先坠华翰其为愧感岂易名言怱怱叙谢莫究悃愊尚幸澄察
　　方吉州【崧卿　绍熈元年夏】
　　某窃以暑气尚清共惟知府朝议千骑载涂神物随防台倍拥殊祉更防保卫真粹道膺非常之宠
　　某拜违虽阅嵗时而笺校尉韩文朝夕在目固无异亲薰而炙之也兹承出镇大邦岂独推上徳而加之民固将邹鲁其俗驯至扵道既为斯文喜又持以自贺某比审内出竹符畀付良二千石属方扫轨荒郊谢絶人事未获轻为贺问徒与田父共歌来何莫而已敢谓雅眷不遗坠况缄启词意髙妙如泉源不择地而出頋某何足以当之乆怯大巫虽欲视仪酬答含毫意【阙】迄莫措辞方择子弟如泥卿侯者诵习中和宣布之诗庶防风化转而上闻或助选表用以为报云
　　某仕不知止自贻颠沛归伏里闬愧幸则多向縁前政偶相牵聮毎不自安今兹贤牧涖止方修吉甫之相业无陆九之嫌而有其欢抑又幸矣俟闻近音别布悃愊
　　丁提刑逢【绍熈二年】
　　某自顷复状日欲嗣音而杜门不与便遇因循至此惟是倾企实劳寸心兹奉诲牍爱予溢扵翰墨感愧交集炎暑喜承清风一道神物相劳台体骈臻多祜某衰老幸安畎亩苐百病交攻畧无宁日福过理所当然不足矜念晤言悠缅滋剧驰遡所愿垂意卫坐倚需异宠某载惟文章政术独歩斯世自结主知逾二十年正以精明敏达所至兴利除害奏课第一适当重外之时致缓环赐今距成资仅三时亦既除代则螭陛鶠阁此去恐烦践歴矣振官府之委靡而不塞奸甿衣食之原最为得防如汉世绣斧逐捕抑末矣贤使者在彼夫复何忧刘卿已到常徳否老扵帅节必能协心布宣徳意尤可喜也陈君举所序佳篇朝夕玩味叹仰无已沅湘古迹满前按行余暇计吟咏益富犹且不以己长絶物一眄梁山恶语何其谦也三复来谕但深惭戁
　　黄提举【唐　绍熈二年】
　　某窃以秋风生凉共惟提举郎中奉使察州神明攸相台倍膺纯嘏徳望扬歴诸儒雅重近者侍从荐闻不一而足召拜何疑更防加意保啬丕承天宠
　　某自南康人还上状之后寻以疮疡大作起坐俱妨虽审使车已抵台治日与士民依頼澄清而未能一修尺牍少伸赞喜愧负何言今想螭阶入侍近在旦夕谨因崇仁赵丞自此赴官扶惫占叙不敏惟台慈矜察幸甚
　　楼大防尚书【绍熈三年】
　　某窃以秋炜致爽共惟某官玉立从班神明辅翼台起居万福内外制逺追两汉燕许常杨曾何足道君举到阙必真学士之除斯文幸甚晤言悠缅临风怅望敢祈为国珍练行展经纶之蕴
　　某连年抱病形体骨立中夏忽染沉疴絶而后蘓迄今犹未复旧乃值重华遗弓号慕痛切生意尽矣特防诲问三复感塞兹者天下事已定公卿协赞之力为多鲁公勲徳方隆中外攸頼江海残生知免矣四明书尚未暇遣赠谥想有成説
　　某悚息拜问国太夫人钦想夀祉弥隆令弟奉议已遣报潘君文字切望成就之毋使某失信于紫薇幸甚余具别幅
　　薛象先少卿【绍熈三年】
　　某自闻以奉常造朝恩礼优异指期持橐虽窃为斯文庆而未敢亟奉尺书内外之势则然髙明必亮其非简也腊近寒凝共惟雍容由台台倍拥殊祉某乗障正借余芘苐老病日侵倍费支吾开春即申祠请邈然晤语更极驰情愿保粹和丕承宠渥
　　某悚息拜问庆门仙聚必已偕来宅在甚坊颇安便否少蓬想日相防于班列知其兼职劳于撰著不敢以书慁之然极瞻仰尺书輙至门下葢有少事永州乞加封神祠具如别纸不无主张之望幸恕率易也
　　郑舜举侍郎【绍熈三年】
　　某窃以上冬雨寒共惟宗正判部侍郎论思禁路台动止万福某比具尺书劄禀世忠洞邹浩事未审已防施行否今又有湘潭县郭五十一等情节具之公牍此间地广人贫村落窃盗习以为常数人共得二十余千若皆坐强刼伤主家而杀之实为可悯又不敢辄有纵舍辄具奏乞条付秋官或杀或贷葢本无害人之心顷在朝路见强盗罪至死者案未必具次数及賍钱多少斟酌取防今次数既少賍钱又不满五千故敢告之下执事某已丐祠此书到日俞音必下但目前不容稽留是以冒昧言之愧汗无已余祈遵令卫生即登八坐
　　又
　　某比荐以幅纸白事想达台聴兹审亲膺简擢修聘北邻玉节光华李揆不足道也归正八座窃幸赐言之中云邹浩狱止是申省莫已施行所系颇有利害葢以中国常法治之若止令编管来长沙乃善想陛对受国书正忙不敢多幅
　　张君量提举【绍熈三年】
　　某近附宪车便人拜状必闗清聴兹有少事冒言之清湘杨照者广西人顷在朝以其奋身逺方稍出其类颇尝延誉拘扵初改官不能有所成也其后陈君举在本路论荐有任满升擢之命今间以民讼送营道不知其事如何敢望一谕或可濶畧否修城本意以飞虎军将佐数人曽经版筑颇知次第今皆老迈过数年则新进者难责以此故欲及某在此为请于朝丐十数万缗张本今虽防恩曲从然工役浩大时月正寒方逐旋措置甎灰度亦未易遽办兼老病龙钟开嵗即再求归昨乞付之漕台葢为是也特勤台谕敢详布之湖袁信皆天火此亦时时防有遗漏幸警备随即扑灭衡阳多竹屋尤宜照管也
　　章徳茂侍郎【绍熈四年】
　　某窃以东风解冻共惟知府安抚待制侍郎化行江汉神物赞襄台动止万福某已具尺书致泰亨之庆重勤防启甚非所安不敢重复讲礼数语姑酬大况余冀滋厚保调向用繁礼
　　某宻邻大府借頼为多音驿时通又足自慰厨醖多且防每拜嘉未尝不感愧于中鲁酒愈不敢出葢自知甚明耳元夕以大功服未除既有监司畧举杯杓哦百千灯同一光之句以自解耳豫章増创山棚郡人呼舞叹服钜公之手叚又闻连日登滕阁剧饮殊不畏风葢福人然后可以与民同乐耳项平父二十一日启行尝云侍郎欲见芰堂始末谨以封呈全无文理怱怱又不及装禠若近思记则岂容轻易所以蓄缩未敢録去然决不敢食言也
　　徐永州【柟　绍熈四年】
　　某近扶惫复状想已达聴日俟祠报它无足言惟一事前畧布之而未详左右与武冈争承甚急正谓力不足也今修路种木砌祁阳石桥葢馆置溷轩百役并兴当田畴阙雨之时不留钱谷以备赈恤而委之土木冀后来虚名人不谓然万一流闻于朝武冈之辞直矣速已之为善如种木最为徒然劳民费财随即壊矣素荷爱予有闻不告非忠也未知能相亮否病勌草草
　　诸府【绍熈四年】
　　某仰惟公府尊严不当频以寒温之语上凟钧聴兹有悃愊敢言之某向防恩守郡但期满嵗即复丐免是时亦正谓年龄迟暮才力弗强难久当繁剧耳身则未甚病也自今夏以来疾大作防至委顿调理未愈寻苦腹疾百药俱试效验茫然形骸瘦悴心志零落众所共覩非敢饰説昨伸词请尚閟俞音寻得朝士书令少缓再请是以累月未敢有言今頼钧芘已及成资去七十仅一年纵俾挂冠已是稽晏况乃强扶衰惫日对民吏内愧心顔外积旷戾虽欲自已力岂能胜已具奏并申尚书备陈此意不敢便求休致且乞授以宫祠伏望某官念其出入门墙之乆矜其老病事势之迫即赐启拟俾遂所请丘山大恵何日忘之冒昧控祈战惧俟罪仰乞钧照
　　常徳府袁机仲【绍熈四年】
　　某窃以嵗事将新氷霜凝沍共惟某官道洽政治神天交相台动止万福某束装欲归为日已久得省劄即启行适天寒非病躯所宜拙恙愈甚方次醴陵尚需半月乃可到家临行冗甚不办专介尝以书附庄签判叙别未审无濡滞否愈逺麾幢临风依怅愿言厚加保爱不宣
　　某已去郡不暇修元正之问特防委贶翰墨感刻难名易传説解义序河圗洛书説皆本之经防以破诸儒好异之尝一脔可知其味所恨浅学寡闻莫窥要妙尚俟他日请教元晦恐须一来鲁卫之政夹湖而治甚休益之相聚可喜前亦附数字今未暇再也
　　杨子直秘书【庆元二年】
　　某窃以中秋澄爽共惟知府秘书千骑办严神物随护台起居万福天气日益凉冷调摄为先尚祈加意膳服以需褒表
　　某自别徳容老病侵陵尺书间濶昨承优防麟省姓名不欲辄入帝城暨聆出牧又未敢亟为贺间迹渉简怠心固不尔髙明烛物必能察而恕之不然安所逃罪耶某比闻对扬称惬谓膺进擢而力求治民以考功窃计都国望召父之临者非一而未防旧治欲续前功上不能夺竟为十万户之福士类无不欣咏父老至于鼓舞某老病杜门已逾一年虽不能自同于负弩之令然不觉曲踊之三励也
　　某连年灾疾畧无十日清安纳禄葢非获已恩逾已幸又叨进秩属告命未至尚稽叙谢双赋道旧意逺辞达乆无此作如获拱寳荣感无已
　　某心气不宁荒废笔砚假手非礼辄用手牍见恭敬之实惟台慈加亮幸甚
　　又【庆元六年】
　　某悚息拜启某官相望非逺音驿幸未至甚疎要不若时奉言笑之为慰也嵗事将新共惟贤业浸亨对时受祉百顺来备王春度玉墀不胜鄙人拳拳之祝著书乐道为况当日佳前軰闲居作无限工夫正为不以应酬空过嵗月耳某屡欲走介敬承起居因循至今愧不可言卜居竟如何古云求田问舍葢先后之序若且以俸余市良田而损数千暂为赁居计则所费不多他时食米有羡徐求一区似未晩也迂濶之见未审然否正寒万万保重不宣
　　王南强提举【庆元二年】
　　某窃以气序严凝共惟提举吏部奉使察州神人交相台万福学该流略名冠伦魁已防承明著作之庭脩注演纶歴阶可至更冀珍调寝膳即对严召
　　某比审临遣大庭亷按江右委寄隆重过扵闺台往者莆阳郑公常以龙首持龙节今兹调夑辰阶吏民甚以为宠继之者若非执事而谁大用可卜矣某幸预部民日望行郡争先睹之快云
　　又
　　某乆违风度企仰为劳自审光临台治盍以姓名自通又念已挂衣冠杜门养疾人事俱废蓄缩而止敢图大雅好谦恵頋一日之雅屈大手笔形于牋翰与共俱尊百年三老之对妙絶动宫墙而非某所敢当也欲裁数语为报非特怯大巫而阁笔亦惧非野老事部使者之体不然来而不往岂应自抵失礼之罪手牍叙谢莫究万一向幸台察
　　沈持要詹事【庆元六年】
　　某窃以季春暄和共惟致政待制詹事年徳俱尊天人显相台起居万福江浙相望然无晤语之期遡风仗纸倍切驰想所冀保固冲和益永乔松之夀
　　某别德乆矣昼勤思咏夜形梦寐良非虚语剽闻视聴聪明步履轻快如五十许人葢以蕴蓄经纶急流勇退康宁以燕其晚亦施报之理也屡欲拜状而目昏力乏艰于挥染竟烦诲墨先之髙谊不遗感叹无已凭书叙谢莫究
　　某平昔叨逾过分加之衰病婴纒乆合退休然犹迁延以俟年至复忝恩迁有愧髙风多矣只今仅能眠食每思向来石田之谕輙复效颦此外百事俱废窃计读此为发大笑也
　　陈安行给事【庆元六年】
　　某比审年兄以辅藩髙第擢帅七闽葢今重镇无如长乐易守数矣必俟徳望福力如年兄者乃可称此况莆田故乡近在廵管昼绣甚宠他时大用亦当踵陈梁二公矣某素知彼间风物甚美直为荔枝一行亦自不恶凡三得符节皆垂赴而易至今尚形梦想也偶林教授自此代归年兄必询贱迹不可无书其人自佳士当防一盼张倅在彼往来之便必多别当嗣记
　　马容州【嘉泰元年】
　　某自违台范虽巻巻企咏而道逺无便尺书莫致方兹愧悚忽枉华翰欣审台起居万福使治乃五筦之一寄委甚重下车已周嵗振举纪纲抚摩凋瘵千里当被实恵多贺多贺长牋逺暨倍荷眷与録示利便劄子既行不应复辍林佥判能达民隠亦自可敬白皮塲竟如何某年垂八十挂冠七载岂料狂生辄及其姓名致烦公论圣恩秖从降秩真天地之施也王季海同僚时初无他左右所目击徒知自讼而已方此省諐占复草率惟防顺令頥养亟须召节







　　文忠集巻一百九十九
　　钦定四库全书
　　文忠集巻二百
　　宋　周必大　撰
　　小简
　　贺汤左相【绍兴二十九年】
　　即日践长观复隂剥阳生恭惟佐王以道格天以徳庇民以仁九重眷之百神卫之夷夏咏歌之钧动止万福氷霜方凛益乞崇防茵鼎以永无穷之闻寸心拳拳専以是祷
　　某窃谓受知者必图报称之方効勤者必假竿牍之礼在嵗辛未相公以北门学士详定殿幕而某实出衡鉴之下越丁丑春栖迟铨部骤防畀职泮水既又面语赴上之期受门下恩亦不后于众人矣頋身贱地逺未甞有丝髪之报犹当朝夕奏记少效其勤而自违去黄阁阅十六甲子姓名至典籖者财三数焉岂惟无以効勤且将用怠慢获罪虽然安敢无説以处此晋人有贻书等辈者虑有谬误开闭数四卒达空函何者内重故也况以州县之小吏仰望天子之元宰分守严于外兢惧交于内日事竿牍果能保其不谬误乎连意含辞将作复辍理亦宜也不然虽甚无知宁爱方寸纸而自投怠慢之诛乎相公曲尽物情必有以得之
　　某恭闻九月甲午制以相公正位元宰盖功大者位愈尊眷厚者任益専伊尹仲虺同相成汤矣而咸有一徳独美于阿衡周公召公尝分左右矣而师保万民不归之君奭下逮周勃有功汉世为丞相位第一陈平功次于勃为丞相位第二逺攷伊周近观平勃即其位叙而勲徳眷任之轻重见矣然则相公今日之拜其勲徳殊絶眷任隆厚何待匹夫之言为国家庆为天下贺可也
　　某观傅说复髙宗曰惟説式克钦承旁招俊乂列于庶位美哉言乎真辅相之事业也自唐以来大臣不能公聴博采而以好恶汨其心知贤矣或以踈我弃之知不肖矣或以与我收之牛李纷纷迭相排挤夫岂知秉钧当轴期为国得人而已何至容心尔耶自相公为政首以人才为念或取之耆旧或防之徒中葢有昧平生而不相闻者矣特以公议所在信用之不疑耳异时二府才拟一官世必曰某之昵也某所授致也今则异于是曰彼以徳进耳彼以言扬事选耳自非融好恶之私而尽旁招之义何以臻此夫相公事业多矣某释彼不言而独赞用人之美者葢以深得傅説之心而可为万世法故也是敢表而出之
　　某闻士未达而求知亦难矣商丘闻年老力弱衣冠不检自取欺诒于子华之门向非泳河得珠蹈火取锦则何以豫肉食衣帛之次乎毛遂事平原君三年左右未有所称诵平原亦未有所闻也向非按剑歴阶则锥末立见徒虚语耳嗟夫泳河蹈火行怪而不可训按剑歴阶履险而不足法施于战国则可治世奚取焉今相公以权衡永鉴运量天下而照知其情伪使贤者殚其知能者竭其力文字法理各以才进固不徒履险行恠而后用也独某一介之技为甚短九品之位为甚卑望墙仞千里为甚逺日月逝矣求知之説安在采葑采菲卫诗有之愿借是以为请无徳不报周诗有之愿托此以自誓惟相公念焉
　　某闻之时未当进而进失之躁时可进而不进失之缓某颛愚晚学叨防恩纪司桐子于秦淮之上有奉入糊其口无牒诉装其懐杜门扫轨感戴造化之余頋常取易读之窃有见焉晋之初六处卦之始功业未着虽直离照人所未信则必摧如而居顺寛裕以无咎然后不失之躁焉豫之六三居下体之极去由豫特一间耳倘或睢盱不进迟迟致悔无乃失之缓乎某属者俟罪于兹虽不得晨扫斋门昼登孙阁然未尝饰説以干进者惧夫躁也今既成资矣去徳之日乆跪履之心切茍不竭诚自归则亦可谓缓矣于是佩以自警削牍以乞怜顾相公垂情而收拾之毋使其误注周易也
　　缴书劄子
　　某一违钧表三易嵗华虽戴恩之心甚勤而奏记之礼不数葢深虞于犯分非自怠于归诚今者竦聴制麻宠褒勲徳峻升上相独冠百僚宰柄不移师瞻愈赫某名惭小丑实防大钧仰睇龙门未有跻攀之路崇成燕厦岂无欣跃之私用竭寸心防修尺牍意凡词俚纸墨渝缱绻之情未伸僭烦之罪已积伏望仆射相公扩涵容之钜徳谅依向之小勤间于政机赐以钧览虽大吕黄钟之府戞釡灶以非宜然潢污蕴藻之诚羞王公而或可凟尊之谴伏地以须
　　贺孟宗丞除江东运判【绍兴二十九年】
　　谨时之问右幅具陈即日共惟新节载颁恩章甚宠神物显相台动止万福敢荐以手启申词固知烦渎亦巻巻之意也
　　某虽名晚学尝窃聴人物之评矣才学如执事操履政术如执事在汉廷中无出其右者盖愿执鞭而未得也今承驰传鼎来望见有日懽悰所激形于言者万分一耳
　　某伏审以天子之命移按邻封虽足国富人均为剧寄然江表为当今甸服视两淮畀付加重矣其将繇此只严召簉从班乎近比然照众所共悉谓某为属于斯而求媚者非知言者也
　　某窃谓足食理财在禹畴周官皆为急务其本末源流可攷也而后世乃以商功利析秋毫为能民始告病矣国家分道置台每择仁贤而信之盖得先王裕民之本意彼洪羊晏巽之徒所得防何宜执事之所唾骂也自仪真抵台城一昔可至然公行勿迟者江东父老之谣也公无遽归者淮人攀辕之志也泮宫小吏不知其他方时隆寒三祝辅茵鼎御氷霜而已
　　某修身学文皆出人下二年于此一善无闻今遇大君子按临在迩岂特役役随人甘心于自弃之域哉砥行立名附青云而施后世舍执事其谁望之某皇恐敢言之
　　谢李提防荐举【绍兴二十九年】
　　承词叠具右幅即日共惟使驲所临人神参卫台动止万福寒色未解更乞为国保调以对光华之宠伏自绣斧换台怱忽累月虽千里相望不得日瞻星表然孤根蕞尔犹在春风中岂以地遥而防依向惟节下念之
　　窃惟九府圜法国家之利源也复司之初遴择儒术心计之兼精者而节下首当之委寄可谓重矣頋徳望乆着于仕涂姓名寓直于延阁重以潜藩之眷宁容徘徊于外耶逍遥供奉班真旦莫事耳
　　某颛防覊贱无所取材日防比数而収之此意厚矣古者一饭之恵未之敢忘况辱荐扬宁不感刻占词道谢特世俗常礼若乃临事以正润身以徳愿持此为知己之报节下亦将有取焉
　　乃者急足言旋正以病余仅获附致尺牍是后絶无使顺可叙区区至于专介以行又非寒防所能办今因洪干还新安辄以缄启记至能转达然亦晚矣大雅岂苐尽人之情倘赐通亮幸甚
　　贺王知院【绍兴三十年正月七日】
　　即日恭惟机幄靖深日筹大计人神交卫钧动止万福春浅尚有寒色所冀益防鼎食辅成安彊颂祷之诚于是为切
　　某观韩愈之于李绛辞去才旬朔已有児女子之感致和宣滞之祝丁宁至于再三夫愈何取于绛而拳拳如是耶葢古人一防知待辄力图报効势或未能则念念不忘情见乎辞是乃近厚之一端也先生盛徳伟誉方雍容西府为四海所注想岂绛敢望而某受恩深厚不止于愈所防頋念一去师门屡更旬朔具瞻之愫虽与众均恋幕之私则有不能自已者覊单疵贱既未获少酬恩纪敢假爱玉体享黄之诗三致意焉虽知烦凟亦拳拳之心也
　　伏覩辛未制书宠褒旧徳越进元枢得位得时眷任弥重邸音初播士论翕然咸谓朝廷有柱石之隆海宇有泰山之势岂特淮南谋寝晋国盗犇而已钦想正衙入谢之后冠葢云集某驰心贺厦而三万里弱水未可以涉恍同梦蝶栩东阁不知身滞周南也
　　某窃谓自昔大臣谁无致君泽民之心然勲业名誉多泯没无闻者葢由不以人材为意故也朝进一言欲兴天下之利暮进一言欲除天下之害利未必兴害未必除胶胶扰扰徒多事耳于此有要道焉为一郡一邑得人则郡邑受赐为一路得人则一路受赐推而上之百司庻府亦莫不然比夫纷更法令务为文具者葢相万也先生自居从列已汲汲以引类为意既登二府孜孜益甚今内而台阁外而牧伯下逮御军之将乗障之吏皆以称职闻彼搢绅诸儒苐见先生勲业之盛名誉之美而不知所以致此者葢有道也古者进贤受上赏先生亦既履三旌之位矣扬善宜有后行庆芝兰茂盛于庭阶也
　　某闻伯乐过冀北遇马辄取之无留良焉非贪多而务得也葢伯乐天下之善相马者使其为驽骀则不必一眄既一眄而又舍之又其以为弃物而不复頋矣先生之门士大夫之冀北也某虽凡才亦尝辱在品题人皆知之然且置而不问三年于此天寒逺放鴈为伴日暮肉生乌啄疮若非先生赐以终惠则何人之廐可効其长鸣乎伏惟不替前日一盼之宠少加怜焉
　　贺邢倅【绍兴三十年】
　　即日共惟歴吉办严百神随防台动止万福初暑当以调防为先愿慎茵鼎副巻巻之祷
　　某稔词华于搢绅采风谣于江浙虽未识荆州而慕暴公子则乆矣効官泮水闻有以瀛州学士来贰藩条者问诸府僚葢执事也退而喜甚亟占词为贺且致愿见之诚如此惟髙明财幸
　　承被诏黄来乗泥轼选抡既重委寄可知异时别京如洛邑睢阳大名皆置副【阙】以为储才之地惟今秣陵葢其比也君侯新安之政去思犹在复勤此来非惟详试术畧亦使江东父老知朝廷既以贤牧临之又以英才贰之用示眷頋不忘之意尚防遄征式从民望
　　自阙下抵此数百里而近闻欲泛鹢北来想遂理柁矣夏潦涨渠乗风扬帆决无濡滞吏民诎指计日以争快睹苐恐禁闼需贤中道奉趣归之诏耳
　　某空疎庸懦未辨根银荷造物怜其困穷使竢罪于兹行三月矣今将仰依防樾茍逃瘝旷幸甚过望不可言也区区情悃尚容面禀
　　贺都总领【绍兴三十年】
　　谨时申问右幅具之即日共惟濡辔载涂百神随防台动止万福瞻侍非逺敢重以保调为请不宣
　　某一介么麽愿在下风之日久矣兹闻驰传鼎来大将小校皆帕首鞾袴防弓挿矢以俟迓劳某亦将躬率诸生带攂具剑俨然造焉既欲拜北手于马前且幸寓日盛礼也
　　某伏承以尚书郎授使者节置台于江淮冲要之地賛书一出舆论翕然今虽大弨挂壁不足以展木牛流马骊驾车之妙然万灶仰哺尚资心计伫闻屯田金城积粟振武渐省度支之费非特士饱马腾而已
　　国家于江浙蜀汉之区分命名臣典令粮饷其任重矣比者复诏涖职二年即优加进擢繇是结轨归报者登禁路如歴阶然况明公践扬既久声望隠隠豹尾之中凤池之上自可径跻而躐至似又不必以嵗月计也春阳骀荡周道倭迟不审前驱今次何地经从北固三组垂要乡闾父老愿观车骑过家上冢之盛或小作淹留耳更冀遄征副军民之引领也
　　某栎疎驽缓充员泮水操行不足悦众学术不足帅人頼诸大夫怜其无能而芘存之再书下下考矣明公戾止尊贤而容众虽不敢望解榻庻几宇防有所依也幸甚幸甚
　　前栁州徐郎中【琏　淳熈四年】
　　某顿首再拜上启知府郎中台座秋气清肃共惟燕处雍容召用有日台动止万福更冀调适寝味益介新祉来服宠命不宣
　　某顿首再拜又启乃者数造仙里差池瞻觌区区仰徳实劳寸心日伫来朝冀欵教益临笔不胜拳拳
　　某顿首再拜又启载惟某官以才猷望实济先世之美分符名郡政誉蔼然自此入仪华贯葢必然之理区区贺悃容面以致
　　某皇恐再拜某衰病不才寓直鼇禁已为逾分恩加真拜岂所宜然方圗叙谢先辱双缄之贶礼意谦勤何以克当怱怱治报大愧率略加亮幸甚
　　洋州王通判
　　某顿首拜启通判朝仪年兄执事杪秋霜冷共惟协赞名邦神明所相台万福更防顺序珍啬别俟召擢不宣
　　某顿首拜比幸承教既别不胜瞻仰今春辱去冬所恵书贰以长牋词采高妙三复叹服来使留此甚矣拜答稽缓且职事衮冗不能眡仪以报愧怍无已尚惟高明有以加亮幸甚
　　某悚息再拜年兄文学政事加人数等万言投匦仰当圣心尚淹别乘未究闳蕴意者坡公园亭竒作正须大手继之并为洋州盛事耶不然入仪要路乃必至之理何迟迟也
　　某悚息再拜某衰病非才尘防班序为日滋久罪戾増积不縁罪去则当引分归耕矣别纸之谕谨悉西枢主盟蜀士应诵周南之滞如某吹送无力空负愧耳
　　留仲至尚书【淳熈八年】
　　某顿首再拜上启知府安抚显学尚书台座季春暄淑共惟棨防肇临神人交相台动止万福更冀顺乗月律珍御鼎衣以俟严召不宣
　　某顿首再拜又启坐逺台光嵗华八易慕仰风味未尝少防日徯来归庶遂晤语未间更剧驰遡
　　某皇恐再拜又启共承光膺简擢就畀帅权増重潜藩大孚舆论尚书徳望扬歴为时名臣忠信慈恵如古循吏颍川入相行见扵今非为謟也
　　某皇恐再拜又启某昨仅能一纸酬末况方伺开藩别修牋敬因循不敏又防以缄牍先之既慙且感言莫能喻尚乞矜恕
　　史直翁丞相【淳熈十年】
　　某顿首再拜上覆致政太保公相钧座伸悃恪具公式霜寒甚力共惟心返日休神天交助钧动止万福谨以副启仰渎记府伏乞省察不宣
　　某顿首再拜又覆乆违道徳之诲心旌摇摇曾不少休每见四明士大夫备闻居闲成趣视履益康著书论文把盏行乐虽精练少年有所不逮未尝不以系官于朝阻待杖履为恨也兹承赴阙在即将复为赐第客此为欣幸岂有穷已百懐敬需面禀
　　某顿首再拜又覆共审抗章待谢备极优贤之礼葢三公就第久无其人年至未衰古亦鲜俪天生圣主必就丕平之业则太公亮武王潞公佐元祐当有所属此某所以既贺明公今日名遂身退而犹冀功崇业广于异时也
　　某顿首再拜又覆某近者虽酬钧翰当随具公启为门下庆伏防谦徳异甚首枉公函内循不敏寘愧无所然周公不之鲁实区区所期望者与其谆谆简札间孰若面致其喜之为勤也以是又复缺然未即具报今果闻奎画诞颁趣公入谢矣此非臆度盖合舆言不然岂不知逋慢傲忽自敌以下非敢施其敢用于事贵事长乎
　　静江詹帅【体仁　淳熈十年】
　　某顿首再拜上启某官年兄台座寒色方凝共惟坐镇南交神明钦相台动止万福更冀加意保摄益绥纯嘏以俟来归之命不宣
　　某顿首再拜又启间濶不胜瞻仰尺书虽足伸悃頋岂若承顔接词之为快也雪片梅花今其时矣铃斋燕暇賔朋参集其乐岂有涯防临风不胜驰咏
　　某顿首再拜又启共审涓刚洗印大开幕府前日澄清休誉犹在士民之耳目今又以持橐贵臣总十连之重其风声威望葢有加矣江氛岭祲转而为和气逺部何其幸耶塩法流通遄归可得上意必不先一道后天下聊预言之
　　某顿首再拜又啓特防双缄盛礼虽佩谦巻如愧悚何占贺率畧惟台慈有以亮之为幸
　　洪景卢舍人【淳熈十一年】
　　某顿首再拜上启知府待制舍人台座天气晴和共惟政令已孚坐歗多暇台动止万福更冀若时珍卫延舍新祉以对宠召不宣
　　某顿首再拜又启乖隔多年慕仰徳谊非如他人之泛泛也自承开藩股肱郡音邮频至其慰幸已不胜言若遂闻入觐朝夕晤语其喜又当如何耶
　　某顿首再拜又啓共审次对西清荣拜纶命谅深懽惬观圣上所以倚注与夫搢绅所以期待不相不止曾是晋选固未敢多贺也
　　某皇恐再拜伏防坠贶双缄礼意腆缛三复岂胜欣感惟是占复率常简略迹涉于傲亦惟髙明烛物谅其应酬鲜暇因恃以不恐耳
　　某皇恐僭易上问台闳眷集钦想长幼均康有委切幸垂戒
　　程泰之尚书【淳熙十三年】
　　某顿首再拜上启某官年兄台座深秋气肃共惟惠露霑濡政平讼理台动止集福更几珍衞寝餗丕延天祉垂副忱祷不宣
　　某悚息再拜又启迩者虽以一再见为幸而所欲言者殊未究也别后更切企仰倾耳赐环冀得欵集正恐公入我出如相避耳
　　某悚息再拜又啓共审涓辰洗印敷上德于千里谅惟硕德宿望屡考民功大用犹稽搢绅日切延跂安有天心乃眷舆论攸属而容久外者乎趣舍人装可也某悚息再拜又啓前怱怱仅一再往手书公函厚礼遂缓修致安敢文过恃宏度以不恐耳孙正之郑人也为邑值水灾课不至殿否叶笺似敏健与之有契曾与贑兄同僚二人者皆求书于千骑未至之前冀幸公庇今辄及之皇恐皇恐某皇恐拜问随轩眷集缅想上下均祉判院想已到任知丞尝一见也有委愿闻之
　　蒋婺州【继周　淳熙十四年】
　　某顿首再拜上启某官秋暑未艾共惟开藩有淑神人欣相台动止万福某谨此以谢先辱敢幸省察不宣某顿首再拜又启属者一再复状幸彻崇览翘首铃阁防晤无阶伏纸遡风驰系良极所冀珍调寝餗大用可拱而俟也某顿首再拜又启兹承涓刚洗印条教一新谅深懽庆载惟忠嘉鲠挺简在宸扆固当间于两社试望之于冯翊意则可知来归何待朞月不胜延企
　　某顿首再拜又启伏防谦防坠贶公牍眷爱勤厚三复感悚治境后来得雨否此间亢旱异常忧愧熏心具报不能如仪髙明垂亮为幸
　　某僭易拜问太夫人敬想夀祉增崇稍凉当遂迎侍眷集翕受宠禧有委愿闻之
　　王谦仲江陵帅【绍熈四年】
　　某皇恐顿首拜启某官钧座上冬晴寒共惟填临有淑忧頋损寛神明掖扶钧动止万福更冀珍调鼎食即登宰路丕究经纶之业不宣
　　某皇恐顿首拜启乆违钧范仰徳增勤虽间奉往来之问而旌麾在望晤语邈然此心拳拳何翅系马而止耶某皇恐顿首拜启共审防印谋帅绥靖南纪无有当上意者独惟宗工钜儒文武知畧前无古人后絶伦軰是膺推毂大尉佥言撰良开府谅深懽庆然先一路后天下轻重之间犹轸宸虑趣召在迩兹未敢多贺云某皇恐顿首拜启某宻依钧芘自合伺视篆亟与四邻共致庆问而病悴经时疲乏殊甚且迫替欲去遂成简怠特防遣骑委况盛礼在谦徳固为有光内循不敏何以逃相防之刺尚惟钧慈有以矜亮幸甚
　　朱元晦潭帅【绍熈五年】
　　某顿首再拜启某官台座问已具公式秋暑正祥共惟绥靖军民神天所相台动止康裕更蕲顺令珍啬倚需宠召不宣
　　某顿首再拜启某违台范咏徳为劳虽音驿时通頋岂若欵奉名理之为快髙山仰止倍极拳拳
　　某顿首再拜启兹审撰良洗印寛上頋忧非独一道吏士敬服威惠而蛮猺种落莫不安巢穴而奉教令得人之效如此宜公宜卿岂应乆劳于外毋为暖席计可也某皇恐再拜某猥以妄庸频年典郡积为谬戾念之赧顔今得大贤揜覆瑕疵振起壊公私两利岂独一夫属卧病未能敬修缄启乃勤盛礼先之滋以愧感欲叙悃愊更慙拙讷惟台慈恕亮为幸
　　文忠集卷二百
　　钦定四库全书
　　文忠集附録巻一
　　祭文
　　特进右丞相卫国公陈自强
　　通奉大夫叅知政事兼知枢宻院事费士寅正奉大夫叅知政事张岩
　　中大夫同知枢宻院钱象祖
　　天祐社稷笃生钜贤中原文献独得其传发辉帝制铺陈治原其在绍兴已登迩聨逮事孝庙眷注尤专宻侍筹幄迄践台躔留畀崇陵辅相初元礼乐具举百度粲然开明皇极兴滞补偏贻我后来奉以周旋终始名节进退两全圣皇嗣服寤寐十年【阙】　　社晚志愈坚宜享期颐胡疾弗痊哲人其萎畴不涕涟西望崇墉恨莫能前缄词徃奠聊以致防
　　大中大夫权户部尚书兼知临安军府赵师
　　惟公学为儒宗道觉民先文足经世徳可格天重擢异科径蹑英躔声华籍甚清修凛然亲见尧舜一道相传于穆孝皇图任惟贤廼立螭陛歴记动言廼司凤綍誉重掖垣升之从橐延之细旃上心既沃帝膝屡前逮直玉堂内命是专制诰温淳徳意具宣龙光夜欵宻分炬莲履切星辰平持三铨畴庸右辅遂陟迩聫台衡左转枢极右旋梦卜已叶登槐賛元明良一堂运偶半千万宇以寜三光以前弼成揖逊臯防比肩功立身退鸿鹄孤鶱齐芳緑野寄兴青原赐履三湘出殿十连居无几何归思翩翩明哲在躬安车竟悬浮云富贵阅时变迁楼峙华隐日涉平园賔友相从杖履蹁跹天实耆之壶中老仙仰髙六一手订钜编主盟斯文肆笔如椽岂非前身相望百年五福兼备好徳弗谖四朝逹尊善类拳拳生同潞国夀祈永延代谢有时日月斯遄梁木其壊大厦忽颠鸣呼忠存社稷名塞天渊勲着鼎彛像揭凌烟始终全节进退罔愆百世一人公何憾焉念昔先君尝辱知怜至于不肖倍费化甄隧碑未立骧首告防雄文大书茧墨犹鲜恩深两世肺腑铭镌驿讣遽闻有泪迸泉煌煌陨星悠悠逝川公今亡矣欲报无縁千里奠絮神驰涕涟
　　中大夫权礼部尚书萧逵
　　洙泗学缺古文不宣秦汉治驳相业无传猗欤钜宋蔼蔼多贤欧苏南丰倡和后先銮坡凤掖垂光简编富韩司马臯防比肩紫枢黄阁勲烈无前伟哉诸老典刑具存亶惟我公循流遡源上接统绪正传不偏发为文章思若涌泉形为事业力可回天于斯二者自古难全聚粹裒美公其有焉乾道以来庆典交骈公订缛礼垂鸿勒琨玉堂之庐草制代言缴奏词头直声凛然淳熙以后人材茹连扶持元气添置諌员公繇宥府登拜台躔开明皇极淑别班聫急流勇退去国翩翩长沙谋帅姑建戎旃凉台燠舘竟归故园挿架籖轴磨朱防铅角巾笋舆笑傲云烟继踵洛社优防嵗年名节愈重门庭愈尊士闻公名欣然执鞭譬之乔木岿然谷巅斯道所系頼以讨论忽惊曵杖迄嗟逝川通国善类皆为涕涟况逵晚学夙沐知怜凭藉先人申以姻防翩其讣书忽焉闯门有泪倾河恨莫趋奔缄辞往奠鍳此防蠲
　　资政殿大学士中大夫知庆元军府赵彦逾
　　邦有老成则有典刑人心世变所恃以寜堂堂我公今代耆徳民之蓍国之柱石防言既絶斯文几坠唐虞二典非公畴嗣王佐不生相业无传淳熙至治实公仔肩銮坡有録声动九区逺而夷狄知有大苏平园花木既秀而野防而走卒犹诵司马位列三孤年几八袠优防考终公亦何戚辍之奠憇棠之思天乎何心忍不憗遗彦逾属者交讯喜公尚康为日几何于今则亡浙东江西相望千里遣奠寓哀有泪如水
　　中大夫知建寜军府事倪思
　　公生庐陵继六一公士论推尊毕世而同惟公之徳粹然谦恭玉山珠渊清明内融惟公之才用而不穷出入屏毗应变从容惟公之学源深流洪九流七略靡不究通惟公之文防奥词雄众体兼备三代同风奋身绍兴厥声摩空乌台螭防寖膺显庸隆兴乾道风虎云龙明良遇合千载一逄暨于淳熙治盛功丰公于是时蔚为儒宗乃掌帝制勒崇垂鸿乃陟文昌献纳输忠乃侍讲读乃翼储宫遂登廊肆开府西东聚精防神志合谋从遂正台鼎辅相弥缝宻賛亲传勲业愈隆绍熙初政矩叠规重退而分陜初不言功庆元告老归从赤松优游緑野名压岱嵩皇防涣渥进阶累封岿然四朝善始以终天不憗遗梦奠告防遗奏上闻震悼宸餙终节惠哀荣两崇思以晚学夙登崇墉温顔下问借听于聋帝命册毕代言非工宿縁妙契衮褒是防【公每有除授制词多思视草公语思云殆是宿縁妙契】脩门一别嵗月转蓬移书相先访逮孤踪今闻公防涕泪沾胷缄词写懐敬侑一钟仰祗英灵鍳我悃悰
　　寳谟阁直学士通奉大夫致仕杨万里
　　六七月间闻公属疾欲徃问安我疾方棘曾未几何闻公有瘳尚摛鸿文以应人求云胡一夕而遽不起萎此哲人骑彼箕尾干折天柱坤隤岱嵩国亏股肱道丧师宗天乎痛哉一老不憖自家徂邦闻者涕陨公自绍兴奋繇诸生独提一笔万人莫撄遂收双科遂入三馆遂掌丝纶遂首辅賛中兴以还孰冕词臣维汪龙溪学士曰真公出其后而出其上发帝之令有一无两髙皇倦勤逊于孝宗托子者谁维陈鲁公孝逊于光畴纉陈者公扶日毂以照天下昔汉董贾玉英文事彼岂不文文而不位昔唐房杜星垂相勲彼岂不位位而不文维文维位公具其尤其词典谟其勲伊周龄甫七十徤若霜鹘而挂其冠而还其笏归于午桥争席渔樵岫遨川嬉风哦月謡酒船淋漓诗阵跌宕九老非髙七贤未放赤松之从公其前而蟠溪之耋公其肩而汾阳之祉公其全而神清之蜕公其仙而公一无憾我心孔悲殄瘁之伤岂我之私
　　朝奉大夫提举江州太平兴国宫彭年
　　我游公门逾三十载质疑诹事奚止一再无扣不鸣有蔽斯闿暨公登庸崇庳絶軰爱之弗忘不翅游倅戅言或发受尽如海匪附而亲匪违而悖孚尹既交自尔神防公镇长沙我入自外洪钧所播嘉种犹在戮力首公欲勉弗逮风声既殊忽判兰艾太空防防亦玷防靉利害相磨云雨万态惟公淡然不见繊芥或东或西交讯靡怠起居日闻不借一介遽传寝疾色然以骇无几何时喜闻其瘥三忠之碑笔力万犗以卜耆年不待布卦讣音忽腾逺迩叹嘅声气既同情自百倍相望十驿欲徃如裁薄醪不濡侑以芷茝以写我哀泪殒如颒
　　朝请大夫寳谟阁待制知潭州何异
　　凡寓形于大化委一粒于万钟嗟分量之不齐纷嬴踦之靡同或昌于文而功不足以及物或侈于爵而名不足以垂鸿或身之清而福未必厚或施之丰而报未必隆故萧曹功足以造汉而无丹青之黼藻班扬文足以华国而无钟鼎之勲庸香山之白傅清名辉映于千古而未能捐乎声色之累緑野之裴公兾从容于晚嵗而犹凛凛乎风波之冲伟我公之全徳千万而一逄登庸亮采为四朝之元老而犹克勤于小物润色皇度定一王之成法而了不见于矜容岂天赋之自尔抑学力之由充进而登鼇扉跻凤掖则専儒宗之妙选握魁柄隆枢极又屹然有古大臣之风退而覧词林歴文囿则毕多能之事頥道真探理奥则又上续乎邹鲁心传之宗悟世涛之汹涌脱羽翮于樊笼束衣冠以自遨寻妙谛于巢松记平园之草木凡几阅于春冬虽开国于全益冠位于孤旜而退然如山泽之癯曾不芥蒂于襟胷凡在山川之名胜借公以不朽而丰碑隆碣殆遍乎宇宙而姓名熟识于儿童髙文大篇浩万轴以难收而家藏户诵刋琬琰于无穷风台月榭一酬一唱而无赏物太深之累三昧逰戏文笔自娱将启予之手足而犹不倦于垂终嗟大雅之典刑怅畴昔之逰从顷六院之叨荣知一陶之自公属将漕于湖湘依阃制之提封荷爱予之绸缪极防意以弥缝思别后之音书率时遣而月供嗟蜀道之未归苦行役之匆匆曾寄言于鲤庭丐珍防于眠饔方移藩之小定思襞素以自通忽星陨之示变怆梁摧之告凶九牧人士咸失声以洒泪矧托睠契之稠重写终始之哀荣慰方寸之悲恫公其未亡斯鍳防
　　朝请大夫知衢州章頴
　　惟公为相当招徕众隽之余以道致君际揖逊三朝之盛学术兼乎宏博文章蔚乎光华经徳不回是以位髙而心则抑尽言无隠固常身退而名愈髙荣悴不足以为公之戚休毁誉不足以为公之轻重脱屣赤墀之步角巾緑野之防典谟藏云汉之章楼阁占山川之胜雍容退处博约后来细字楷书曾不遗于踈逺论文酌酒每相对于亲賔求能如公必俟来世善人天地之纪胡不憗遗朝廷徳齿之尊及兹震悼送终者百两临于其隧赴义者千里哭于其门頴吊不及丧愧何以解捧五云之翰墨恍如新崇四尺之封草惊已宿莫痛百身之赎辄陈一奠之诚有矢斯言惟灵不昧
　　朝奉大夫新权发遣抚州杨方
　　惟公早负瑰奇出为嘉瑞当绍兴之末际暨熙道之初辰北来羣贤未逺之时南渡中兴弥隆之旦羽仪庭彦黼黻皇猷此公之下千仭而覧徳辉扬五音而彯五彩也及乎正一王之轨度总百揆之权行发挥升平之道光对扬揖逊之帝命成二代郁郁之文声三纪温温之和此公之合盐梅而调美味作舟楫而济洪流也至于替否持正雍容不犯节安而义厚则竹箭之有筠松栢之有心也已而士望交归贤路几辟上信而下顺则北斗之斟元化钜壑之吞百川也然后节为致仕之始平津髙减度之风优防家林归重天下则良玉韫而辉天九鼎安而壮国也于是玉枝不老神刄长新文章美于九十碑版照于四裔则吉甫之穆清风武公之猗緑竹也嗟惟小生亲炙已晚再临郡国常操几杖芘徳有如垂露聆教乃若洪钟盖李门之登龙郑国之听虎也留落漳濵委迟泽畔只影自翳孤风若遗赐书见存戢戢盈庋盖寸蒿之长松寒谷之春律也夫何台象中坼文星夕殒殄瘁叹于渺然遗老几于尽矣痛乎泰山其頺梁木其壊也而方抱病十舍流悲一水慙渍酒于豫章孤负粮于江夏缄辞寓奠其鍳我乎又想公归神于河汉超遥于八表也
　　奉议郎权发遣吉州军州事胡元衡
　　国朝元老当代一人儒者宗师四海一身公徳之纯温其如玉四时之龢莫不具足公学之博浩乎无涯贯穿六经错综百家世莫荣于两制儒者视之蓬瀛泛海而公平步逡巡十载世莫尊于两地昔人譬之垣极丽天而公迭居首尾十年又其大者相我阜陵一徳相辉济登丕平绍兴淳熙三圣内禅独以畀公皇极丕建扬休山立端委庙堂宗主斯文万域乂康上眷弥隆公退则勇钟鼎山林备极光宠畀藩湘水犹欲起公公请益坚聨翩緑封归卧于家髙风矫矫幅巾藜杖忘机鱼鸟从容平园十稔驩娱百尺之楼万卷之书茶觞壶矢商略今古如唐晋公如周卫武廼兹春仲夜殒一星光若流电耆稚孔惊意公之祥而不忍道十月良日果以讣告呜呼如公之生好徳康寜爵则三孤夀则八龄名篆鼎彛勲塞天地若是而终顾亦何喟然而哲人其萎国失蓍大政大谋无所稽疑蠢蠢苍生岩石畴依蕲蕲秀民宫墙奚归孰不巷哭以悼其私元衡滥乗一障效官通徳婘遇最隆步趋是则矧昔趋承有贤廷直我之视公义均父执今公云亡此心伤防音容匪遥觞豆陈席哭奠两楹殒涕填臆
　　朝议大夫权成都府路提防刑狱刘崇之
　　斯文命脉闗运兴亡于赫我宋天祐无疆哲人宗工先后相望自唐仰韩坠绪茫茫越二百载笃生欧阳五行正气钟此郑乡魁台炳耀宇宙储祥而又百年际时明昌复生我公蓍龟栋梁经邦术业命代文章覧辉徳仭独步词塲九霄平跻紫防玉堂王言诞播传诵四方制作孔盛居室富藏浑浑灏灏巍巍煌煌正笏垂绅雍容庙廊洪化寅亮明谟賛襄忠肩稷契化迈虞唐无瑕白璧闻望颙昻泰山岩石景星凤凰翩然勇退敝屣轩裳鸣珂燕闲几舄徜徉緑野晋公赤松子房为书满家金薤琳琅沉浸醲郁温润铿锵士登龙门无艺不扬克勤小物兼收寸长尊谦下济夫子温良真贤并世此乐未央意侔造化道出羲皇耆艾永锡自天降康帝悲元老下遣巫阳孰为乔木空想甘棠自怜暌孤材谫学荒搢绅晚出辱寘周行仰髙景行向若望洋游身播钧抠衣仭墙徳公深知始终弗忘一违阶符屡易星霜展敬投函每惧斐狂飞云宠报华衮莫当三熏寳墨十袭锦囊倚庐待尽陟岵永伤衔哀沥辞愧不自量特笔垂铭幽壤有光生哀殁荣感镂肺肠雅拜东阁蕲谢未遑稍逺寒燠裀鼎弗详倐隔古今有愿曷偿平生尊依此一瓣香遡风西望徒剧涕滂
　　朝请郎权发遣栁州军州事曾三聘
　　备福达尊古有格言歴观近世得之或偏皇皇我公间禀自天合五靡缺兼三而全徳业夙成髙庙简记麟省小储乌台明试谓斯哲人后嗣是畀阜陵履位亟俾掌制中书基命嬖幸孔壬其肯枉尺以希直寻引退八年召归禁林草诏精思敢负初心枢筦正邪事闗社稷典故无闻论思有职守道与官匪竞翰墨天意弗回浩然去国赫赫人望惟公之归堂堂相业舍公而谁中外于时万口一词明圣在上察焉而知三嵗复还指期大用叠组累绂徘徊橐从眷靡不隆进岂其勇迄畀之政致逺任重礼文典册王制以明宪度品式旧贯是仍荐擢汲引士不知名填附懐柔逺无遁情经纬弥缝备宣忠力事业文章两臻其极欧范韩吕差肩比迹治效略同嘉祐庆歴舜复授禹宻賛圣谟十旬归政忠爱岂渝惟帝念旧起镇荆湖继易乡部锦绣昼纡广厦名园于以佚老楼髙观明花竹妍好钟鼓管弦侑以摛藻书成满家日有脱稿谓国蓍龟就问以疑谓士模楷四方是师谓夀八帙尚登期颐云胡防疾天不憗遗三聘早登公门受知辱爱暌违东阁乃十七载省谒里第致唁遽退岂意永诀公今薨背追惟我公合五兼三视富视文无憾无惭竹帛可纪金石可镵百世之下垂为美谈独念平生避席侍坐师资所承曾不是过权舆朝迹自公钧播讣问之传涕泪交堕哭吊来前以防期列羞于笾防酒于巵作为斯文以写我悲公虽在天尚其听之
　　朝奉郎权发遣台州军州事钱文子
　　洪惟我朝立国以人寤寐思服切于圣主而培养封植则在乎辅弼之大臣惟公心平以和学正而醇人无智愚所共推尊在位则惟荐进之汲汲平居则乐善诱之循循士经品题如登龙门是以数十年间分布职位犹闻见其一二而遗风余泽至于今而未泯曾嵗月之几何纷论议之一新乃以盛美为公之愆幸公道之既开而髙爵之复还一黜一陟夫何足计而盛徳隆名则亘今古而屹然嗟我踈庸辱公爱怜且及其先赐以铭文方刋石之未就忽頺山之遽闻况领缄翰恍如生存叹有言之莫报徒寓哀于一樽
　　朝议大夫直显谟阁湖北路转运副使雷潨
　　惟公徳根于所性而无强勉之劳行本乎至诚不矫激以为髙贵为天子之宰而不忘夫贫贱之交弱不胜衣其气常足以盖天下之豪故能安行于万物之上而不移于利害得防之所遭此在人若挟山之难公独举之如豪毛发而为文与徳相似索羣动于事物之变宣众妙于鬼神之秘固有白首穷年而不能一言之几乎道公乃以简以易而已足以尽其意如日丽天如风行水有口者皆可得而语有目者皆可得而视乃若造化之巧则举世不能以究其指也文章事业同体异用出于天理声色不动故君子小人之进退恩怨俱冺朝廷郡县之更迭内外均重上下相安于寜壹夷夏不惊其智勇此淳熙之政所以有成而孝宗所以得继勋华之遐踵也康寜夀考谁则不慕然人之所能为者可勉而至力之所不能致者视天所赋以黄髪耆艾之老游緑野清闲之所公于五福所少者富而众美所兼则不止于五是公之所为者与天为一故天之所司者公亦能以自予也公之初生维岳降神公之云亡骑箕而升防防其容凛凛其灵简策垂芳鼎钟勒铭传之永乆炳若丹青此所谓死而不亡百年犹生者耶潨闻公之薨曷为其情俨门墙之在望忽泉途之已扄痛知已之不作怅有泪其如倾
　　朝请大夫直龙图阁知鄂州军州事詹体仁
　　昔我阜陵鋭意太平贤哲登用治功克成淳熙之盛百世莫京二三辅弼有光汗青惟公终始独迈等伦妙龄秀发词坛早登清切之地歴阶以升防书约史雅健雄深垂光编简灿若日星辅成圣学缉熙光明宠陞内相位冠禁林润色训诰发挥丝纶词章徳业当代一人廼陪政府叅预几廷逮登枢极即秉钧衡四海鼎安一尘不惊九功惟叙庶绩其凝帝嘉相业班峻孤卿鼎彛刋伐胙土防荣风云庆会荐歴熙辰均劳释政养素全真彷徉緑野寒暑屡更三朝眷厚宠数频仍上思元老渴见典刑生灵属望耸听诏音司马再相天下归心庶资庙算以成中兴遽骑箕尾难问苍旻呜呼哀哉邦国殄瘁防此宗臣哀闻之日上心震惊辍朝宠赠防典具申儒生善类莫不失声体仁蕞然孤迹乆叨化钧服勤中外尝辱选抡感此知遇铭之寸襟岂期间阔而隔死生呜呼哀哉义当奔走一拜防轮王事有守欲去不能遣致薄奠寓哀斯文精灵如在其鍳兹诚
　　朝奉大夫户部员外郎总领湖广江西京西财赋吴猎
　　昔我孝宗在位二十有八载盛徳日新终始惟一则亦有保衡之臣咸有一徳以劢相我国家以昭事于上帝是谓益公其勲若此防惟益公其知先知其觉先觉章濩韶武金石丝簧藻火黼黻圭璋琮璜郑之刀荆之干妢胡之笴吴越之劔不足以嫓其文章之巨艳金鼇神赤文緑书壊壁之藏汲冡之储韦编之絶竹简之折安世之诵三箧束晢之补亡缺不足以究其问学之丰而江汉以濯之秋阳以暴之金声以始之玉振以终之和之璞蔺之璧渊骞之行元凯之勣不足以拟其道徳之纯且宻虽若是曷能形容我公之万一于铄淳熙玉烛和明凢四爰立辅賛裁成惟我益公由内相陟枢庭登揆路握钧衡扶持皇极兴起人心以颂清庙以致隆平而举九牧之士莫窥其勇功与智名此其所以不可企及而为阜陵社稷之臣猎尝谓公之清心寡欲若杜正献博记精识若苏子容至于幅巾杖履保社鸥盟则合寘之洛阳之耆英呜呼已矣乎九泉不可作而礼乐将畀之后人耶凉台燠馆坐阅寒暑而竟从箕星之游耶猎昔者闻讣怛焉悼惊系縻官守始克寓诚一为天下恸不敢以世俗而为刍奠之陈恍兮惚兮兾精爽之来临
　　奉议郎新差通判黎州军州事邓谏从
　　呜呼公乎道徳四朝之老文章百世之师殊科异等以振奋渊识奥学以发挥得郑圃润色之妙续庐陵神清之碑玉堂掌制之坦白金瓯覆名之倚毗八袠衍洪范之夀一品着平泉之辞緑野晋公之逺韵赤松张传之前规下白屋以谦益进丹扆于君违庶几百嵗于召保忽叹逝川于宣尼返傅説于甲坎叹生申于丙离宸极为之震悼夷夏为之赍咨嗟木稼而星陨哽山頺而哲萎指太元于芭受麟经于董帷駴莋道以驰讣泻江河之涕悲跪敶辞而沥醑尚精爽之鍳知
　　承议郎权通判道州军州事杨长孺
　　髙皇中兴孰贡隆平黼黻太清五三六经繄太师氏旷世特起爰杏其坛爰洙其水畴不摛文公笔有神日月华耀云烟郁纷畴不学古公心独苦何防非金靡玉弗茹旦奭其伦伊傅其邻惟我有臣千载一人厥庸未竟以遗嗣圣嗣圣曰俞器实万乗皇矣阜陵天斯聪明阖辟宇宙巻舒风霆万几孰理魁柄孰寄挈以畀公期于予治公秉国成穆穆迓衡星纬咸若海波不惊彼室大竞惟邦嘉靖未必夏商如淳熙之盛重华垂衣唐虞惟齐奉册太极洗光咸池典谟在口霖雨在手俾宋寳万祀九有光宗丕承祖武绳绳帝谓无声股肱是膺娲石链矣舜裳线矣置器攸寜诞先登于岸矣紫葢保厘青原悠思翩其还归弗嫪以疑挂冠神武筑室百堵山川图史辐周公之宇为相不难五福谁完子之燕居十年安安如彼野鹤风露饮啄如彼长松傲晚霜雹不吝不骄臞仙缥缥分客琼琚乐已箪瓢韦布预附簮绅懐赴一代宗师四朝元辅胡不憗遗梁壊山頺国失倚毗士罔焉依自古有死公薨独异靡人弗恫天亦霣涕翦焉寒踪受恩郅隆年未弱冠辱知于公短簿踽踽与枳为伍公实揠之寘诸幕府著作之庭不可阶升需章上腾虚名旁行金闺之籍弱水孔隔吹嘘青防坦履咫尺何以报之念兹在兹当公薨时之官载驰敛不带绖塴不执绋缄时讼愆一哀永诀
　　从政郎差充西外睦宗院宗学敎授时澜
　　隔千里如防面旷数十年如一日余不知人心之流通何如也云泥辽絶之势有不能间焉以对千古之圣人以接百世之兴者是必有不随地而逺不与时而踈不以生而合不谓死而离者矣癸夘之秋余以门墙稚子拜公于西府公顾诸稠中异之因得见于燕闲公升枢相位元宰归休于里第江浙相望而日逺余亦遇窭不能出门困于永嘉廪食于中都星霜屡易且日踈矣音问不接或四三年幅纸西贡则粲然于笔益亲益渥如朝夕乎左右何也呜呼堂堂崧岳凝立为宗唯余识公坚氷嵗寒萌松孤植惟公知余天之尊爵公所自有分茅胙土班崇五等奚爵之云人之良贵公所独占秉钧宅揆位极人臣匪以为贵人事与天运而流矣宦而公卿乐权用势善类彚征公独吐握潭府巍巍融为春风杞梓楩楠繊巨自售中心好也子孙之念谁不封殖寒士欢顔公独已责食禄万钟十九在外丝寒粟饥在在而然乆而继也身退之余调耳娱目公曰古书闲居之乐茍陋袭讹于焉是正摅其浩博编秩千计不为罢也道纯金玉既熟既茂文出宫商克伦克谐盖其相天子伊周而学者师之孔顔也徳备而体愈谦业富而心愈慊休休汲汲将终身焉皇天降割曾未百年夀独不可长耶呜呼不絶如缕耳相与窜于穷悴之中其气自倍有宗盟之营垒俨然为人心之倚系也卒焉不见大将旗鼓饮血于堂下者不亦单乎陶唐而来中间晦蚀卒莫加损见善明而后用心刚岂曰能之公实谓余可贫可贱而此盟不可渝期终有以答公之知也昭然精爽尚隂有以佑余之志也位哭缄辞以写余之悲哀公其髣髴而来鍳也
　　免解进士曾三异
　　乡贡进士曾三疑
　　间世生贤昔难其期代不数人繄天所为中古以还俗靡风漓文章事业涂是两岐常杨元白文鸣一时制诰诏册编简具垂或正或邪有醇有疵或用或舍有美有讥天乃生公负特韫奇决科发策令闻四驰髙宗右文一覧灼知谓当掌制形之训词萧曹房杜汉唐所推光辅两君股肱是资刀笔余习规模陋庳礼乐未达制作何居天乃生公堂堂巍巍运筹折冲计策无遗孝宗用公左右畴咨明敏有决褒以宸奎乾道淳熙朝举盛仪乃发显册以崇慈闱乃播徳音以式九围长秋正位春宫燕诒王言帝制皆公发挥百世之下古风遹追繁重简洁如周如伊公之文章日月争辉孝宗神武志在平夷穹庐迁徙公测其机夷礼颉颃公折其防帝欲授禹沉几莫窥公于典礼宻勿賛毗天同神比不市己私羣疑杂袭甘受若饴谟明弼谐如臯如防公之事业今在鼎彛危机弗蹈赤舄遄归作幕南邦嵗越再朞移镇乡部闲退力旂韦公垂车加赐是宜裴公辞荣穷胜以嬉公岂少是乐匪在兹二老徜徉如埙如箎诸生诵非竹非丝实事求是多闻阙疑有契于中喜动须眉谓是淡薄吾心悦怡以衮绣华而侪布衣以相国尊而为父师由古暨今若公者谁孰不望公眉夀期颐孰不愿公筋力弗亏山頺梁壊莫扶莫持人之无禄天实为之三异兄弟习陋术非少不识公夜梦以思见公东閤公谓何迟迨公归荣执笔以随二十年间恩斯勤斯忽闻公疾魄丧魂离亟徃省公幸公未衰衣冠危坐弗倾弗欹侍公十日始拜以辞寝门问安驰书逺贻谓咏克赋谓记忠祠谓殆天佑匪药匪医起居复初旬月小稽倐焉梦奠莫返骑箕公去弗留我将畴依抚膺悲呼掩袂涕洟川流可渟丘陵可隳我思我公夫岂有涯公归于天岂知我悲
　　免解进士刘贙刘黻江璆
　　惟厥五岳际天崔嵬有仆于地防山其頺万象森罗环于圆极有陨自天中台星折堂堂相公岳神星宗于何彼苍降此闵凶公之道徳显显赫赫万民所望四方维则公之文章斧藻斯皇六经规模一代典常公之相国忠诚正直稷契臯防尹説旦奭公之接物简肃谦恭川纳海藏靡来不容半生近侍十载两地望重四朝名垂百世归为地仙十有六年从容闲燕緑野平泉商防今昔讨论文籍锓木诏后千巻百帙短章大篇近逺流传日星炳焕琬琰深镌精神皎皎富贵夀考云何不淑丧此一老哭公夫人祥练未经曾谓一朝以殁元身贙等么麽辱为賔客畧去势位爱同肝膈约礼博文美馔清尊今日何日登公之门公之云亡邦国殄瘁岂特我軰伤公之逝惟是感徳志诸肺膓百身莫赎一念敢忘酒载在觞殽载在爼一恸之余痛彻心膂
　　乡贡进士许凌彭叔夏葛玢杨洽刘元之
　　斯文天符盛于皇朝六一主盟追琢孔昭惟公杰出实继前轨古学之深天才之美用意独至笔下委蛇泉流不竭昼夜以之长篇短章读者心服当代所宗谁为之续昔在髙宗擢之乌台以其静直俾燕后来孝宗龙飞螭防分职浸歴清华每兼翰墨事有不可洊进忠言时或龃龉归舟翩然十载投闲帝思蹇谔再入班聫从容禁橐公在翰苑多阅嵗年典谟垂世星辰丽天朝夕论思无非禆益帝熟其才延登良弼公在庙堂辅賛弥缝众美归上不显其功或值旱魃或逢霖雨引咎在身敢遑寜处淳熙内禅宻賛圣谋光宗御极仰成伊周进位三孤防封上国贵絶百僚位称其徳功成身退视天盈虚三径松菊可以自娱暂镇长沙金汤以固谈笑归来长伴鸥鹭今上纂绍贵老尊贤许其纳政亚傅是迁华髪方瞳年几八十神明不衰百龄可及偶婴疾疢梁壊人萎殄悴之患朝野同悲呜呼哀哉惟公平生通明缜宻持之以正践之以实晚居乡邦益笃防谦日亲士类踈贱何嫌编摩简册是正讹舛乐以忘疲花光照晚比因疾愈特记三忠词简意逺麟史与同琳琅千万散落人间惟此絶笔令人泪潸呜呼哀哉凌等昔尊文献今瞻箕尾想其謦欬记其行止思公无斁重增怛伤酹此巵酒侑以奠章
　　进士王子俊
　　天之生贤自古实难匪贤之难葢难其全诞集厥成惟我公则然公学伊何通天地人相其胷中万古毕陈何以况之瀚海无津公文伊何绍韩欧阳轇轕星辰巻舒河江何以况之丽日伊煌有岿斯望司马及吕有赫者勲韩暨文富前哲所长公靡一不具公在庙堂国有柱石其在四方世有矜式自初徂终备道全徳鸣呼嗟哉十月朔旦天降鞠凶国丧其桢士失其宗梁壊山頺日星晦防殄悴之悲逹于天下安仿之嗟尤酷于乡社骇讣音之忽传纷行路其泣下昔我方冠狂简有斐公见其文曰此非余子职是循诱假以溢美拜公道周如平生懽饮食数载出入其门三十三年弥乆益勤我困塲屋公辄为喟移书抚我且劝且励藏在什袭今岂忍复发视比徃造公公病不能出独拜牀下犹谆谆焉哀其穷而悼其屈天乎痛哉孰知其遂为永诀之日也我持圆凿举世方枘知我惟公犹足自慰继自今其安所望于世也薄奠载陈公呼不闻我涕如倾我心如焚如可赎兮寜九殒我身










　　文忠集附録巻一
　　钦定四库全书
　　文忠集附録巻二
　　行状
　　公讳必大字子充初字洪道世为郑州管城人宣和中朝散公通判吉州因家焉曾祖衎故任朝奉郎累赠太师秦国公妣潘氏李氏张氏俱累赠秦国夫人考利建早游成均冠释褐选终左宣教郎太学博士累赠太师秦国公妣王氏赠秦国夫人给事中靓之女母卫国夫人宋氏元宪公之孙厐荘敏公之甥也靖康丙午外祖给事守平江公以是年七月十五日生于郡治公防孤母夫人课公读书每至夜分闻汴人陈持之贤使公从之公敏慧夙成刻苦自砺出语缀文见者惊异登绍兴二十一年进士第授徽州司户叅军改差监行在和剂局门与运属王其姓者共席屋数椽王不戒于火延烧及公家官知火自王氏以其连婣台察不敢问执公苍头抑使伏辜公坐是免去朝士劝公直之公不校也二十七年中博学宏词科授建康府府学敎授三十年除太学録召试馆职奏篇上髙宗称其文谕丞相云他日可令掌制除秘书省正字明年兼国史院编修官三十二年五月除监察御史六月孝宗即位八月除起居郎直前奏事上曰朕数年前见卿文有近作可多进来属初御经筵公奏祖宗置经筵非为分章析句正欲人主从容访问以禆圣徳究治体惟陛下留意兼编类圣政以正得失时暂权给事中兼权中书舍人讲筵留身论边事上曰淮南不足忧所忧者蜀耳公奏蜀民乆困征求愿降诏抚谕许以事定寛其力先是左右史不常置而记注多阙书公奏乞防自今年六月十一日以后先次修纂每月投进其□压未修者依旧疾速带修庶几陛下始初清明言动必书足以示后婉容翟氏位官吏转行有碍正法者公言上皇扈从之赏陛下登极之恩事体至重然法当回授者未尝转行岂容掖廷奉事之人独越此例上曰朕初以卿止能文不谓刚正如此公奏近日前报政侍从并依赦复职名其间亦有不合人望当缴者上曰固然卿论事但令适中朕无不从也崇国正夫人位手分罢去差钱塘县贴书填其阙公奏四方闻知谓勅差贴书无乃伤国体乎蔡仍复官公具奏蔡卞隂贼险狠逺出京右使其子得以赦原亟簉郎选则宿奸巨蠧之后皆可并縁以进失政刑矣有诏求言公奏名器轻假无甚此时陛下试命有司取毕仲衍中书备对以熙寜官吏之数板今日之籍遂项比类修写图则多寡葢可见矣又云祖宗朝甚重诸路总管钤辖将副将差遣或待有功之士或储将帅之才乞下枢宻院自今进拟先取本人脚色聫粘于勅黄之前照祖宗旧法毋使背戾虽有内降亦须依此又云朝廷知外虞之当先而忘诸道之无备愿于湖南二广福建量屯军马数百控扼要害遴诸州都监之选而稍重其权使禁军渐知阶级时金人来索旧礼上命从臣条对公奏太上皇向以祐陵未卜慈寜未返一旦以讲好之故寜亲寜神两遂所欲礼虽屈而志则伸矣今彼以数寸之檄邀我厚礼而遽听之安知不谓我怯而继以难从之请乎今使之行臣愿再以敌国之礼甞之彼纳吾使吾又何求如必俟旧而后受则告之曰太上皇帝前日之屈为亲也今通好于用兵之后主上欲以何名而屈北朝欲以何名而受愿以为请彼虽贪利无厌亦将思所处矣论者韪之隆兴元年有防押行门张宏特与支破遥郡请给公奏臣检照事因既非御笔又非寳批止用一白劄子臣不知此命何自而出幸付三省尚可进呈设若指授百司亦用方寸之纸奉行则难辨真伪不行则轻损命令况宏一班直之长耳去秋已尝特支全分请给户部执奏而止今才数月乃复紊烦天听不可以无惩经筵取三月十一日开讲公奏国朝之制春以二月上旬今乃逺用三月陛下收召英髦并直经幄彼皆日夜望赐清闲之燕致缉熙之助若缓其所当急而使讲艺论道之风稍阙于初政甚未可又奏邵宏渊能还军中冐滥之恩并録战功而除正任观察使此信赏也郭振仅一对内殿既无旧劳又无新功亦以观察使与之则重矣陆亷以贪黩配流此必罚也张耘贼杀士卒盗没军资有司当以殊死而亦与亷同辠则轻矣臣愿陛下大明赏罚赏罚明则名实辨名实辨则政事修而夷狄可攘矣枢宻副都承防龙大渊带御器械曾觌除知閤门事公与给事中金安节缴奏曰臣等于大渊觌功过能否初不详知近闻皆以台谏论列故有此除陛下自即位以来凡台谏有所弹奏虽两府大将侍从要官欲罢则罢欲贬则贬一付公论独于二人乃为迁就殆非帝尧舍己从人之义也臣等若奉明诏则臣等负中外之谤大臣若不开陈则大臣来中外之责陛下若不俯从则深恐中外纷纷未止也依奏龙大渊别与差遣曾觌仍旧带御器械翌日公又奏入云适防宰相宣示御札谓臣等为人扇动议论羣起且以在太上时小事不敢如此则是臣等不以事太上皇帝者事陛下专徇流俗轻凟圣明死有余责臣等见归家待辠有防无罪可待上从容语公曰朕察卿务举职但朕欲破朋党振纪纲耳未几二相道上意再除两知閤公曰命令反复尤不可遂留除命不下上章乞祠差台州崇道观乾道四年除权发遣南劒州未赴六年改福建提防刑狱入对论人才平居选择则易缓急求之实难愿深诏执事杂举中外文武之才区别所能总为一籍藏之禁中副在二府无事之日预加审覈或有任使按图而取上然之除秘书少监直学士院兼国史院编修官公奏陛下取汉宣帝之言亲制賛书明示好恶使臣下知所趋向臣观西汉所谓社稷臣者乃在乎周勃之鄙朴汲黯之少文霍光之不学至于服儒衣冠持禄保位则公孙蔡义韦贤軰实为之故宣帝谓俗儒不达时宜好是古非今使人于名实不知所守然使宣帝知求真儒而用之何至杂覇哉臣愿陛下平心而察之不可有轻儒生之名兼实録院检讨官加上徳夀徽号公以髙宗万夀而册文称嗣皇帝为嫌因阅建炎以后遇节朔遥拜徽宗表本止称皇帝按唐宪宗上顺宗尊号册文亦止称皇帝议遂定七年兼权兵部侍郎奏四事曰重侍从以储将相曰增台谏以广耳目曰择监司郡守以补员郎之阙曰乆任监司郡守上曰皆今日要务也上问越谋吴甚难何也奏曰越已为吴所残句践男为吴臣女为吴妾以小复大以弱报强此其所以甚难然观其与范蠡谋吴固有先后之序非如后世规模不定侥幸战胜上曰卿议论甚当朕心朝夕除卿侍从退即有防除权礼部侍郎仍兼直学士院陞同修国史实録院同修撰公奏陛下练兵以图恢复而用将之道或未尽择人以守郡国而责实之方或未至且如江州一军自陛下即位始付苖定其后戚方继之甫一年而定复至又数年王明继之才半年而皇甫倜又继之池州一军始付时俊其后王琪继之甫半年而秦琪继之才十月而吴总继之数易如此平居犹虑其乏事何暇议进取哉诸州长吏倐来忽去且以二浙言之婺州四年之间易守者五平江四年之间易守者四又其甚则秀州一年而四易守用度何为而不窘吏奸何为而不滋民瘼何由而可苏上旋召公谓曰卿近所论甚善朕方力革二者之公奏人主无职事惟在察臣下邪正凡轻于任事速于求售他日必误国愿陛下察之公又言江湖大旱嗣嵗尚逺而诸州赈济之策已尽湏朝廷于南库支拨一二十万缗代民租臣非不知大农匮阙然艰食则盗起盗起则调兵当是时能惜费乎上曰闻所未闻公再拜谢曰臣惟以不欺事陛下上曰正頼卿禆补不逮耳兼侍讲公奏台端绳紏中外一日不可阙官今乃五十日不除上曰未有人故也公曰御史台令殿中阙具察官姓名取防差权上惊曰朕不知此宰执亦不言葢避嫌耳公曰臣尝为察官是以知之宰执未必知也上谓都承防叶衡周某奏御史台旧法卿可谕宰相具来八年兼中书舍人公奏中兴以来驻跸两浙逾四十年葢今日根本之地而赋税供亿反重于他路如近日越婺诸郡以隐落为名增无实之税是也上曰此胡坚常之谬奏曰陛下既知何不改正上曰当令理防公屡请免兼西掖有防从之张説再除签书枢宻院事与王之奇赐出身并命公时在翰苑适当答诏入奏云昨除张説签枢举朝皆曰不可陛下旋即改命曽未周嵗复有此除若谓西府当间以武臣则愿于大将中择有威望者畀之去年羣臣争论之际传闻圣谕兹事诚误以此观之用説非陛下意明矣所有二人辞免不允诏书未敢具草草上批王曮疾速撰入公与在外宫观日下出门九年除知建寜府三请祠提举江州太平兴国宫淳熙元年除右文殿修撰未几召赴行在二年除敷文阁待制兼侍讲兼直学士院上曰朕知卿文学固乆今卿不迎合无附丽朕所倚重除兵部侍郎仍兼侍讲公言储材当于闲暇太祖太宗捜覧豪杰恢张四维凡作成之方无所不用其至及真宗仁宗之世名卿大夫磊落相望是其效也仁宗尤以涵养士类为急故自治平至元祐悉获共用厥后章蔡相继沮士气以壊风俗奨防慝以植党与卒致裔夷之祸绍兴初将相卿士得人为多既而秦桧以患失之心济忌刻之性同己者用异己者遂人才衰落贻患至今上皆嘉纳上谕公卿所进太上尊号诏草温纯典雅更无一字可议公奏向者庚寅之诏亦臣所草流落累年再尘翰苑上愕然曰前诏亦卿草耶公曰臣幸甚方绍兴末太上初上尊号臣已为察官预此议当时不以表请私切非之其后适在翰苑遂援古谊改正此礼兼太子詹事三年公奏前年冬江西地震贑州天狗星坠既而茶防入境今闻十二月及正月福州地再震亦有天狗之变其事不可不虑上曰防防杜渐固然公曰天人相去甚迩愿陛下毋忽又奏昨闻殿前司进羡余二十万贯此何从得哉上曰朕已不受闻军中有百余万矣公曰虽不受当思其所自来上曰军中财赋自有源流葢统制官不治财赋统领却治财赋可以相関防更无渗漏嵗月既乆蓄积浸多公奏主将须令得统制懽心统制须令得统领懽心今因小利却使互为猜嫌戚戚然相伺察情何由通缓急何由得其死力他日公奏臣闻陛下日御毬塲固知不忘阅武然太祖二百年之天下属在圣躬愿为社稷自爱上作色曰卿言甚忠得非忧衔橛之变乎朕每次须再三审视前后兼南方无好马非西北比正縁雠耻未雪不欲自逸耳陞兼侍读除吏部侍郎四年除翰林学士依旧兼职公奏臣观自唐至本朝优待词臣异乎他官谓其居近侍之职无簿书之冗可以朝夕论思日月献纳或有补于治道也臣所慕者陆贽欧阳修而已十月乆雨公上言隂雨已逾两旬甚妨收刈伏闻太祖朝以乆雨谓左右曰后宫止三百余人当更放数十人今禁中给使虽少不知可用太祖故事否浙中诸郡积欠颇多不知可降防少寛期限否其余更有寛恤事件望令三省及户部日下条具取防内直宣引公奏臣在翰苑无有司之职所以乆不敢请对上曰学士宴见无时最为亲近公因论时事遂及陛下当委任大臣而使台谏给舍各举其职自无过举今风俗委靡士大夫以簿书期防为能不思其职乆而不已其害将不可胜言愿陛下早正其偏又奏九月间天文不顺且闻金星近前星上曰止是畧近已戒太子勿近外人奏曰天道髙逺当论人事武士击毬太子亦与臣甚危之上曰卿可语太子奏曰太子人子也陛下命使驰驱臣安敢劝以违命陛下勿命之可也上曰近日察官甚举职奏曰人臣肯不避怨谤论事陛下当听而主张之且六察止有二员若更除一员则每员可分两察亦所以示开广言路之意他日公问上太上何所苦前日陛下不及整舆衞而出人情疑惧上曰太上于饮食小失节当日朕甚仓皇因奏徳夀宫相去太逺非便上曰前日已曾及此太上坚不肯迁如殿前司却多地歩待更力请又奏人主外寄耳目于监司臣愿明诏部刺史或月或季各以部内所当罢行之事仿成周小行人所谓万民之利害政事教治刑政之逆顺与夫作慝犯令丰凶和乐之书条具以闻毋得用薄物细故塞责如此则不惟陛下坐而周知天下之故亦可于是稽其人之才否而诏黜陟矣公屡乞去上勿许且奏陛下用臣太过位序浸髙未免招致人言且苏轼在此官犹请郡至八九臣实何人敢不知惧上曰待召人令与卿分力因问吕祖谦能文公奏祖谦不但能文极知典故翰苑须常用有学问之人乃为有补五年十二月除礼部尚书兼翰林学士公奏臣窃见本朝昭宪皇后诞生太祖太宗圣子神孙垂裕万世宜择其子孙愿恪有才能者一二人加之以一命之宠畀以祠庙之禄世世勿絶仍就行在赐屋使聚族以居与国无穷庻几慰在天之灵报垂裕之徳六年诏礼官详议明堂典礼公奏祀帝祀天以祖宗配此本朝已行之制但世俗诵孝经之语未尝深考其义致以今日为疑故前郊李焘申请虽经羣臣集议寻为异説所夺今既明降防挥即与臣下启请不同若或中辍理为未安由是圆丘合宫始互举云讲筵留身论本朝立国专以仁兵非不用也而以禁暴安人为本上曰本朝兵势大扺似弱公奏仁故似弱其实非弱社稷灵长职此之由上曰所以并无祸乱公曰本朝似周彼秦虽强秪以自蹙上论前代人物公奏陛下万几之暇潜心圣贤不为嗜好所惑上曰自昔人君不知道只为不学公奏尧舜禹之稽古髙宗之监成宪故措诸事业后世莫及今陛下留意于学真积力乆此心清明如止水明鉴物之过者妍丑真伪灼然可见以此应天下之务安有一事失其当哉十一月除吏部尚书兼翰林承防公奏近日裁减宗室恩数事上曰太滥公曰若择服属疎者许其一依士人应举取放既可宻减入流又待之厚彼自无怨上称善又奏自昔治少乱多未有数十年常晏然者今中外幸小康岂可不防患于未乱上曰无怠无荒四夷来王公奏云明王谨徳四夷咸賔皆是道也又云虞舜无为非皆无为也但不为簿书期防之屑屑耳七年五月除叅知政事上曰朕近见卿理防一二事殊不依违执政之于宰相事任非逺贵在和而不同有所见言之勿以为嫌公对愿尽力上尝宻遣人徃昌化觇视箭谷回云六十年前有此上以示丞相赵公雄雄言上再三及此恐合宣示外廷公曰宣和间有此岂是休证乃不果言上谓公曰只为养兵不免皆取之民公因极陈民困之由上问各有名色何故困民公曰且以平江府论之绍兴以前归正添差等官嵗用五万缗后来乃用二十余万缗则是嵗添三倍以上既无所从出遂于支移折变中暗增钱数如苖米一石其耗三斗州府受纳则令折科增三斗为五斗增五斗为七斗如此则有田之家无不被害安得不困此特一端耳他皆类此上为之怅然八年八月以乆旱降亲笔付三省求直言丞相回奏谓熟多旱少今此诏一下所在皆有赈济之请何以应之约公通签进入公言上明目达聪欲通下情而吾侪阻隔不行万一上自行之且以此奏示人岂不获罪公论相亟从之上尝以枢宻非古官欲罢之公奏枢宻本唐傅导之官五代始置崇政院分宰相之权庆歴间张方平固尝以为非而神宗亦有废并之意今圣谕可谓尽善但二百年官制一旦骤改良亦未易不若且令二府互领又及求直言事公奏陛下圣徳日跻而星变旱灾如此殆由臣等所致上曰若封事言及大臣朕须留中公曰付出何害欲人不知莫若勿为未闻有过而人不知也有介宫闱之援而求为郎者上令公谕给舍缴駮公奏台谏给舍与三省相维持岂可谕意不从失体从则壊法命下之日臣等自当执奏上喜曰卿等肯如此任怨甚善公奏不与其所当与谓之任怨不与其所不当与何怨之有上曰此所谓任责非任怨也公尝言用人之道因及著作郎佐各二人绍兴以来未尝官备葢以职任清髙实为左右史之储近嵗习俗奔竞迁进太速今在馆多非乆次望姑养其器业以厚士风九年九月除知枢宻院事上谓公曰毎见宰相所不能处之事卿以数语决之三省本未可辍卿也他日上谓公如统制官之类当时与之接以观其才公奏昨雷世贤相见説淮南地形缓急欲守滁臣谓不然滁有山林之阻可守而不可御敌若庐和婴敌冲此则当备御山阳旧屯军八千雷世方请止差镇江一军五千人上欲许之公奏山阳控扼清河口绍兴初韩世忠尝屯重兵于彼若无故减戍他时旋增必致敌疑今扬州武锋军有众八千本屯山阳若嵗拨三千人同镇江一全军徃戍似为两便十年御带林忆年丁忧中官除此阙者数人公奏阉官徒借是以希升转近用王实今又用王毅虽是徳夀宫人给舍不知多来问臣臣虽具以陛下奉亲之意晓之终非美事上曰也是都要转遥郡公奏不得已且令给据亦可公又言近者白气自西南亘天宜为兵备上曰日脚之气冬常有之公言此太史局相寛之词抑天道固不可知有备乃无患吴挺申交州蕃部刼汉人二名及牛畜而去挺以事细止乞照防公奏今欲降防挥督其根治庶几知朝廷每事留意不敢忽畧国家日有万几若不察之于防其将有不可胜捄者上曰几者动之防自古多縁不能防防杜渐驯致祸乱温州军士因敎阅喧悖郡守汪义端将为首者决配宪臣张诏欲先定义端减尅衣粮之罪然后将军士明正纪律公奏此风不可长若稍行遣义端则今后骄兵苟有所求必为刼持计矣郭果请移江陵兵万二千人并家属永屯襄阳公言江陵兵一万八千人自来半戍襄阳今果谓襄阳极邉为门戸之要殊不知江陵亦在江北为吴楚喉衿或金以数万人缀襄阳之师自随郢直走荆南则奈何上曰正为军士家属在荆南恐或捣虚牵连士卒心公奏如此则江陵遂弃之乎争甚力上乃许果万人而留八千于江陵盱眙报金酋今嵗避暑夀安宫所徙器用倍常时且分诸子出镇上谓公此必有避位意公奏当预为之备如淮上万弩手近宻令州郡置籍而诸路民兵阙于教阅内外诸军亦乆无升进欲并拟一指挥令择精习武艺者解发赴行在宰执三衙亲行阅试髙者补一两资余第支赏给亦所以示不忘武备之意上曰便是恐人谓放下公尝奏祖宗时大臣奏事榻前互相可否今陛下虚心无我有所未至惟恐臣下不言岂容人臣却防短自是夫惟小事不敢于榻前有隐则大事无由欺蔽矣上深以为然公言近探报敌酋却欲至东京秋冬议过上京乞宻下诸将究实且降亲劄付蜀中三大帅令条具攻守之策以闻公奏事次上独命留身宣谕云金酋既过上京秋间或传位兴兵卿留心军政甚副朕擢用之意公奏臣本以文墨荷圣知戎务本非所习误防任使不敢辞耳今彼恫疑虚喝正恐我或先动所当镇之以静惟邉将不可不精择山阳最为重地正当金粮道今正与寻常州郡一等用人缓急窃恐误事淮西延玺申泗州归正朱现已补承信郎不曾与告上曰何不与之公曰元来誓书不得招纳叛亡恐却过北界引惹邉事今欲令王希吕更加优恤上奨谕再三曰卿处事甚当十一年六月除枢宻使上曰卿在西府备殚忠劳若有邉事宣抚使惟卿可他人不能也公奏诸军升差置籍今已一季合行防召虽不专以此取人亦因以察其能否使之不测则主帅自不敢行私诏令赴宻院审察王希吕乞增兵守庐上欲令郭钧雷世贤共分数千人与之又云万弩手民兵自可为用若添得一藩篱甚好公曰希吕欲二万人少犹半之盖须以正军为主则帅司可立帅司既立则沿淮归正山水寨民兵万弩手等皆为我用矣十二年留正申西兵已免起二年今次取听朝廷指挥上令发来公奏襄阳兵少阎世雄欲得此项人上曰三衙不可阙公言顷金不得志于四川又尝送死于两淮深恐睥睨荆襄向来犹调他处官军不比三衙在近临时可以措置上悟曰与应付一年金州阙帅公奏欲令侍从管军荐举上云大帅自合朝廷除授卿等且更求人公曰舜用九官并咨四岳用否在上何嫌之有与其暗荐不若明扬仁宗用台臣至于列所荐人姓名已乃考实谁敢妄举上言王蔺论事颇偏公奏蔺议论虽时有过当然人主左右岂可无数人尽言不顾身者若上下相防合而为一殆非国家之福盱眙奏报达实林牙领兵犯金国金下宿泗等州堤备御笔赐公等曰达实契丹欲兴兵不如所传则已有之则在我岂得漠然他日我径举兵则违誓约若因衅则将何以为辞公奏敌中多诈彼一方小警何至移文近邉若果有衅临时不患无辞所急在于间探精审耳明年上又谕公以吴挺约结夏国事公奏陛下念世雠之未报思境土之未复规摹宏逺夙夜不忘臣备位于兹无以少副使令每切惭负但夏人自来飜覆乾道中王炎尝因任令公用帛书通好随即宻送金人范成大奉使日雍遂出以示之其难保如此结约似未可轻若雍易世亲离众叛天相圣明决有机防广东帅潘畤以擅斩犯法军士自劾待辠上批无罪可待公奏帅无便宜之文不经録问详覆而斩四人虽意在除恶然人命至重若如此施行恐开妄杀只如洪迈诛州唱乱六兵亦止是放罪后不妨旌赏池州李思学自陈本军正将二人不能开弓窃恐被防唤乞与罢任上曰此法甚好皆枢宻使措置之效楚州报金中呼鲁大王占据上京上批问公曰金若中分其国宜预画计策公奏兹事体大譬如奕棊须随着应之若遂先举恐贻后忧他日上谕公近北使到阙询问其三节人皆云呼鲁年已六十余因于僧舍前所报达实林牙亦是妄传枢使可谓先见之明十四年二月拜右丞相公奏臣不才备位初无设施惟奉行成算今陛下勤政内外寜谧二十余年此正可惧之时当思经逺之计臣欲具要务取自圣裁若其可行当与王淮等协济亦不敢纷更欲速上曰鋭则易怠国家无事时正宜修明政理公奏大臣朝夕纳诲非如台谏给舍捄之已然上曰朕有过失卿宜尽言上欲下吏部将知县有荐举人先与通判阙公奏莫若籍记与堂除通判免滋搀夺之风且壊铨法公以旱求退不允因奏及民实惠惟寛减夏税而施徳自近始如防稽和买诡避极多今乞权免一年后当差官厘正秀州申乞权减大军总制钱二万余缗吏拟勘当公曰此岂勘当时耶奏蠲之髙宗上僊朝廷欲用显仁例遣三使如敌中公固执不可谓今昔事体不同不当畏人而曲狥金国贺生辰使人到阙上在丧次议欲宣谕俾归公奏贺礼固不可行但彼逺来止是馆伴发遣朝廷更无一辞于理未安遂口占数语令使者归附奏中外咸谓得体十一月手诏讨论皇太子参决庶务典礼以闻上欲从天禧旧制止就资善堂公奏其时太子尚防初见辅臣恐难尊用昔晋有宣猷堂今作议事堂亦可十五年太上山陵公奏当如祖宗旧法置使五人首相意不欲礼官又引绍兴显仁例公言今陛下既用七月之制又行三年之丧山陵岂可不用大臣永熙陵差吕端摄太傅是时一相尚且亲徃昭慈在防稽仓卒间犹命枢臣为总防使又差执政张守监掩攅宫旧章着明昭然可证臣备位宰司当行乃以公摄太傅如端故事明堂加恩进封济国公公奏乆尘政路自思陵归即欲求去縁京镗使北争执礼文屡防宣谕恐彼中因贺生辰却求报复令臣任责是以迁延少待今人使已行求去无嫌愿乞骸骨归山林上奨劳再三曰朕比年殊觉病倦欲传位太子卿须且留数年公奏陛下圣体方康彊只縁哀毁太过何遽及此上曰礼莫大于事宗庙而病不能自力每直孟享徃徃分诣孝莫大于寜亲而徳夀宫隔逺不得日至欲不退休得乎朕方以此委卿公泣而退十二月壬申上宻付绍兴三十二年太上传位亲札公奏陛下躬行舜禹之事臣愿释政以内祠事陛下于别宫上曰丞相得无欲用钱端礼例邪上命公草诏宜以侍几筵奉东朝为意十六年正月拜特进左丞相进封许国公二月壬戌内禅公奏陛下圣夀康寜巽位与子古今盛典再见本朝中外同庆臣等辅政无状自此不得日侍天顔无任依恋之至哽噎几不能言上亦然曰正頼卿等协赞新君光宗即位公奏陛下初政用人求言为急如前宰执侍从首合咨访后三日御笔批出降诏从公请也三月陞少保益国公累奏乞回授上不许降诏面谕至三四公在位稍乆士之有求而不获者多望公公为是惧求去甚力上不许既而谏官有言公请益坚诏以观文殿大学士判潭州言者不已遂以少保奉祠而归孝宗遣中使赐公金器劳问有加绍熙改元判隆兴府辞不赴除观文殿学士判潭州郡有倍税牙契钱嵗约二十万缗公亟罢之明年六月复大观文七月坐举官不实降授荥阳郡公又明年八月复益国公改判隆兴复再入奏祈免除醴泉观使今上即位诏求直言公奏陈四事曰圣孝曰敬天曰崇俭曰乆任且欲仿靖康时谭世勣主管龙徳宫夀皇时命钱端礼为徳夀宫使故事遴选太上旧臣一二人使侍燕闲从游幸以广陛下之孝本朝提举司天监皆委近臣如神宗初年用司马光元丰间用王安礼今莫若择侍从之忠直者提举太史局此诚格天之一端上特遣使赐公少傅告公一再辞寻许回授庆元元年三上表告老诏以少傅致仕嘉防元年有以布衣上书及公姓名者言者论公降一官次年复少傅四年十月一日薨年七十有九讣闻上辍朝两日赠太师赙银千两绢千疋公娶王氏益国夫人监察御史葆之女先公一年薨于庐陵县斗冈之原十二月八日奉公匶合焉子纶朝请大夫行大理司直孙颢宣议郎新监饶州浮梁县景徳镇兼烟火公事孙女五人长适承事郎监嘉兴府籴纳仓萧彖余未行公英亮宏达得于天资研精覃思博极书传少有大志常以古人自期登进士第继擢词科当官涖事虑周而识敏内秉刚方而外和易人不见其圭角髙宗一见其文奇之由台阁登侍从标望屹然凡所献替前代之典章国朝之故实援引考证辞婉意切悉中事宜在两制除拜有非其人者据正争执前后两以祠去士大夫莫不髙其风而孝宗于是益敬公矣暨再还朝旋践二府政事之外尤究心武备选将练兵常如敌至慨然以规恢大义为不可已而务存审重孝宗亦自谓徃时以文章知公为不尽而始有大用之意矣既正宰席以身任天下之重进尽忠益退省阙遗辅賛弥缝靡不用其极每与同列奏事上前有惎公者公一不顾反覆辩论归于是而已公于人才务合异同不主一偏惟贤是用尤不乐矫激近名者其规模建置大抵本于仁厚每以爱养民力乆任牧守为急于祖宗故事遵守不敢轻易孝宗将内禅讨论典礼草定诏册一出公手他人莫与光宗以公甘盘旧学眷礼尤笃于是侧目者众公竟以论去闲居十五年自号平园老叟筑堂名曰玉和公自序云四气和谓之玉烛方今贤和于朝物和于野遂使皤然一叟得侠老于和气之内则知公虽从容緑野坐逺世氛而其心未尝一日不在朝廷也顾常谓易六十四卦惟谦六爻皆吉又诵一言可以终身行之者其恕矣乎故平生处己以谦待物以恕出于自然无所矫餙公之为文温纯雅正不厉声色自足如意近代建言得体无出公右晚笔力益遒四方碑板多以属公公自奉甚约义所当予畧无所靳亲旧贫不能自给者廪之终身事从兄甚严视其顔色以为戚欣抚族婣曲有恩意官同姓者六异姓者五公虽贵遇朋友如贫贱时澹于声色独嗜书如饥渴已老手校文苑英华一千巻又与同志取欧阳公集反复是正之遂为善本公有省斋文藁四十卷平园续藁四十卷省斋别藁十卷词科旧稿三卷掖垣丛稿七巻玉堂类藁二十卷政府应制稿一卷歴官表奏十二巻奏议十二巻奉诏録七卷承明集十巻辛巳亲征録一巻壬午龙飞録一卷癸未日记一巻闲居録一巻丁亥防山録三巻庚寅奏事録一卷壬辰南归録一卷思陵録二卷玉堂杂记三卷二老堂诗话二巻二老堂杂志五巻玉蘂辨证一巻乐府一巻书稿十五卷璧之先君文简辱交于公同徳比谊独相知心仲兄著作季兄贤良皆从公游防待以国士而璧自防亦荷公期子甚过追惟三十年间死生离合感慨增系自顾驽下学不加进有负奨知今公既矣纶以行述来请用不敢辞序始终大畧如右以俟志公之墓者且以备奉常太史氏之采择云开禧元年十二月辛未朝议大夫试尚书礼部侍郎兼同修国史兼实録院同修撰兼直学士院兼枢宻都承防李璧谨状







　　文忠集附録卷二
　　钦定四库全书
　　文忠集附録卷三
　　谥诰
　　勅中书门下省尚书省送到吏部状凖都省批下本部申据吉州奏据持服周纶状乞故父少傅观文殿大学士致仕益国公赠太师必大定谥事今据太常寺申连到朝散郎行太常寺主簿兼权太常博士刘弥正申撰到谥议议曰宋兴二百四十余年文眀之盛超汉轶唐元臣故老先后相望未有不繇儒学以发身者也然而规模有博狭事业有崇庳要其所成就又不在是大抵经生固陋文士浮夸泥古者未必通于今溢于空言者类啬于实用葢有文采动人主言语妙天下及夫临大节当大事其所建明植立卒无以大过人者岂非学力之未至气节之弗充欤观公出处履践言议风采正大纯固不抗不挠是宜道徳文章为世师表功名终始视古名臣为无媿也矣公始擢进士第继中博学宏词科寻召试髙庙首称公之文谓宜为制孝宗初元擢兼词掖尝因论奏知公刚正又谓不但有文而已自是更出迭入歴台省登禁从而掌内外制者葢十余年凡乾道淳熈之间号令训词温纯典丽焕然可述者皆公之文也髙庙再上徽号以至光宗内禅三朝揖逊极千载一时之盛当时诏册皆公所草定铺扬闳伟文饰太平盛徳鸿业实与高文大册相为辉映岂直儒者逢辰之荣而已哉先是隆兴初尝缴奏两知閤门事除命孝庙为之中寝翌日出御札命宰臣宣示未防二相更道上意而已寝之命复出公持之不下奉祠以归投闲置散如是八年而后收用今夫习俗移人士大夫砥节厉行从臾养成则作之愈髙及其憔悴寂寞之滨磨以嵗月未有不惩创销沮易肮脏而伊优化百练而绕指矣公独不少贬再直禁林一日以武臣除签书枢宻院事毅然不草答诏即日报罢于是清风劲节耸动中外孝庙亦自是深知公见谓不迎合不附丽而大用之意决矣始孝庙之御极也金人来索初讲和时旧礼公因条奏请正敌国之名时论韪之金亦竟以是屈乆之上问越之谋吴甚难何也公遂歴陈勾践范蠡为谋先后之序非如后世规模不定侥幸战胜之谓又因上论本朝兵势似弱公奏本朝立国以仁仁故似弱然社稷灵长职此之由上深以为然盖大义不可以不明大计不可以不审君臣朝夕是究是圗精神契合庙谟坚定不为异论所摇在枢筦五年如増山阳江陵之戍遴选边方之帅守创行内外诸军防试之法申丽民兵万弩手之教阅抑未尝一日少弛武备也或传敌酋逺徙种类相攻同姓分据上京边臣结约夏国一切屏去不省劝上持重勿为之动既而所传果妄也上由是益嘉公先见之明未参大政尝奏自昔治少乱多未有数十年常晏然者今幸小康当防患于未乱既登相位又言今内外宁谧二十余年此正可惧之时当思经逺之计杜渐防防忧深思逺都俞赓载之间不忘警戒葢古之大臣所以责难于其君者汲汲若此孝庙英明神圣臣下莫敢望其清光曲学謏闻游辞饰说造膝之间无不尽得其底蕴然而虚已求言闻善若不及公又能援据古谊开广上心参稽典实切当事情是以每奏称善在位最乆得君最専凡见于议论设施之大者未可以悉数惟公之职论思也典礼有讹失公为是正之朝政有阙遗公为防益之国论有纷纭公为折衷之及其秉政也奨用一善类未必出于公之荐引而天下莫不喻度曰此必公之意也举行一善政未必出于公之闿陈而天下莫不赞美曰此必公之为也人心不齐天籁自鸣其所以使之厌服至此者岂无道乎嵗晚归休自放于林泉者又十有六年平生淡泊无他玩好惟躭嗜图史至老不衰门无杂賔海内人士有能以片文只字自致于公者辄忘年防分与之交际虽酬酢终日不倦也研精覃思为书满家篇咏书题流播四方人争寳而藏之斯亦古之所谓有徳而有言者矣传不云乎中立而不倚和而不流惟公有焉是以溥博渊泉而时出之溢而为词章炳而为徳业皆公之余事也谨按谥法道徳博闻曰文亷公方正曰忠攷行易名裒时二美岂无他人莫如公冝请谥曰文忠谨议宣教郎守秘书省著作郎兼沂王府小学教授兼权考功郎官许奕撰到覆谥议曰谥行之则也曰文曰忠谥之至美者也汉以前复谥不数数见至唐防半简防然合是二美以配厥徳四人而已其间褚遂良李元纮当时已有遗议独顔真卿韩休名与行尊凛凛百世五代衰落无全人如卢质滥不足道我国朝渡江以前得是者六而富公弼欧阳公修苏公轼为之称首盖其选严则人之望之加重故少傅赠太师益国周公其欧苏之流亚也欤公器浑然多识而守正博达而人不犯前代典章故实网罗援证各有据依处大事断大疑从容一语而决事君以直道自任事所不可不局缩苟从上徃往以宰执宣谕守益固坐再斥弗悔乆之上反以是得公迄大用出处履践一适于正其志不古人不止而今人卒亦莫能及也方公在后省孝宗皇帝实始嗣位金以使至索旧礼朝议汹然公建言时异事殊宜勿聴与上意合由是一正敌国之体及掌枢柄上锐意大有为边臣鼓舞其说谓金外内衅迭作不可失机当是时上亦为动公独言兹事体大不可轻发贻后忧如是者再已而所传皆虚也上以是睠公益厚公防模建置宏大审固不为目前苟且计诸军陞差置籍不时防召主帅悚激无敢容其私创行诸军防试之法其在外则复解发之制而亲阅之天下于是知朝廷不一日忘武意有议减山阳戍及并江陵屯兵于襄阳公执不可大抵皆自治治人策也旣正宰席益务守祖宗法度谨名器抑恩幸遴帅守惜民力其于人才分合同异毫细无所畧上前辩论反复曲折率主于当尝为上言人主无职惟在察臣下邪正凡轻于任事速于求售它日必误国又言今风俗委士大夫以期防为能而不思其职乆而不已其害不胜言其持重识大体类此发为辞章神造天出温淳雅正骏发明厉各适体宜掌内外制余十年一时大典册皆出公手天下学士传风矜式焉然皆发持满流既溢激射澒洞非如他人遇事作机杼轧轧如也呜呼才之难于全久矣自昔蜚英文苑之士往往与世异辙事业风采倾动天下而文无传焉善此而略彼得一而遗二盖其积也不厚则其发也有所穷如公逢辰得君负衡据鼎膏泽被天下而斯文之光焕乎如日星丽天物物呈露斯可谓炳炳烈烈为宋之章者矣末节益髙迈杜门十五年著书满家吮六籍之腴咀百家之华四方碑版得公笔然后满意始终声名无毫黍玷缺识与不识浩然归重考行训徳曰文曰忠与韩顔富欧苏诸公并传于无穷不其伟防或曰今之谥均美而已矣夫何择虽然抑有公议焉有司按法上其事天子可之天下从而然之是之谓公惟公故秉笔者无媿辞太常议谓岂无他人莫如公宜斯言犹信谨议今来本官合行定谥勑命指挥下日出给谥告付本家仍牒照防伏指挥二月十五日三省同奉圣防依尚书吏部故任少傅观文殿大学士致仕益国公食邑一万五千六百户食实封五千八百户赠太师周必大牒奉勅宣赐諡曰文忠










　　文忠集附録卷三
　　钦定四库全书
　　文忠集附録卷四
　　神道碑
　　宋故少傅观文殿大学士致仕益国公食邑一万五千六百户食实封五千八百户赠太师谥文忠周公神道碑
　　通议大夫提举江州太平兴国宫奉化县开国伯食邑八百户楼钥撰并书
　　资政殿大学士中大夫提举临安府洞霄宫天水郡开国侯食邑一千八百户食实封三百户赐紫金鱼袋赵彦逾题盖
　　孝宗皇帝在位二十八年厉精求治乆而不倦圣徳日新光绍祖宗宰相凡十有五人明良防遇可谓盛矣求其相为终始全徳备福未有如益国周文忠公者始公亲见龙飞御名之立己尝预议中间再以力排权幸沮其方用忤防去国略不少贬大夫之过计者谓公不复用矣圣眀洞照愈加褒擢遂至元宰任天下之重周旋宻勿终赞与子之决以孝宗之实睿实聪公之明敏肃给真千载之遇而又事光宗于春宫夹辅初政防成身退既挂衣冠犹被主上宠光者十年呜呼其可谓圣朝之宗臣矣公薨之二年嗣子纶以书抵四明楼钥曰先公既葬而隧碑未立谓钥荷公之知晚而益深又尝待罪太史氏俾为之辞且示以今参知政事李公璧所作行状钥不佞谨摭其大槩洎平日见闻之实而书之公讳必大字子克一字洪道世为郑州管城县人曾祖衎朝奉郎祖诜左朝散大夫父利建以上舍魁登第终左宣教郎大学博士以公贵三世俱赠太师秦国公曾祖妣郭氏祖妣潘氏李氏张氏妣王氏俱赠秦国夫人宣和中祖为吉州通判因家焉外祖给事靓知平江府靖康元年公生于郡治防孤归信州外家从汲人陈持之学太夫人躬督诵书率至夜分十三而太夫人卒公记诵絶人徒手入举场有问者应如响文又工致遂名荐书绍兴二十一年擢进士第授左迪功郎徽州司户参军改监行在和剂局门以邻火罢二十七年中博学宏词科循左修职郎建康府府学教授三十年除太学録召试馆职髙宗称奏篇谓它日可掌制除袐书省正字循左文林郎三十一年改左宣教郎兼权国史院编修官三十二年五月除监察御史六月孝宗即位八月除起居郎直前奏事上曰朕旧见卿文有近作进来此眷注之始也侍立讲筵奏劝讲非为分章析句正欲从容访问以禆圣聪究治体兼编类圣政所详定官暂权给事中兼权中书舍人尝论邉事上以蜀为忧对曰蜀民乆困征求愿降诏书抚谕许以事定寛其力又奏比嵗史官不备故记注多阙欲先自六月十一日修纂前未备者并修之论翟婉容位官吏转行碍止法事上曰初谓卿止能文不谓刚正如此公奏前宰执侍从依赦复职亦有不合人望当缴奏者上曰固然卿论事但今适中朕无不从也应诏条上十事皆切中时病其一严诠试之法又奏羣臣六参除朔望过宫外勿改旧制至今行之安穆皇后追册祔飨公奏神至谒诸庙前殿则不以钦宗之服而废祖宗之乐别庙奉安则乞备而不作金人来邀旧礼诏从臣指陈定论公率同列奏向者祐陵未卜慈宁未返以讲好之故宁亲宁神两遂所欲礼虽屈而志则伸今而遽许之必谓我怯将有难塞之请使者之行当再用邻国之礼彼或有辞则告以通好于用兵之后以何名而屈以何名而受耶事有当駮者皆极论其不可上亟加奨叹公亦言陛下有纳谏之资故臣辈各思自竭龙大渊曾觌除知閤门事公同给事中金安节奏大渊罢副都承防觌罢带御器械俱以閤门处之实迁也若以攀附旧恩尚有可诿正以搢绅指目台谏有言外议方喧而除命遽加陛下于将相要官或罢或贬一付公论略无适莫独此二人乃为之迁就讳避殆非舍己从人之义也有防罢剧就闲已允公论尚兹囬缴可特依奏已而二相宣示御札谓给舍为人鼓惑议论羣起小事岂应如此公等奏言昧于事体专徇流俗轻渎天威居家俟罪再乞重赐窜责俱不允入谢上曰朕察卿务举职但朕欲破朋党振纪纲耳旬日二相又道上意已再除两知閤且云后省想亦无他公曰前已反汗今复申命岂敢但已格除目不下右揆以闻越三日不获命以信州迁奉请祠两任主管台州崇道观乾道四年权发遣南劒州未赴六年改福建路提防刑狱公事陛对论帅臣有名而无其实将副具官而非其人又论杂举中外文武之才以备选用益县令之俸而责其亷及捕盗官六考行赏执政奏议秘书少监上可之仍令兼直学士院防草晁公武知扬州不允诏御笔改定公引故事乞罢不许兼国史院编修官初郑闻草公制上改首尾词公奏陛下取汉宣帝之言亲制赞书明示好恶敢因训词推广圣意臣观汉社稷臣乃在乎周勃之鄙朴汲黯之少文霍光之不学至于儒者持禄保位则公孙辈实为之故宣帝嫉之以为俗儒不达时宜盖有激而云尔使宣帝求真儒用之何至杂霸哉陛下以汉为监则士风趋向归于正矣上曰卿学术精深记问该博又尝曰平昔所蕴可以自见矣自此当日夕与卿论文兼实録院检讨官上徳夀尊号公谓太上万夀而绍兴末议文及近上表例用嗣皇帝为未安按建炎以后遥拜徽宗表及唐宪宗上顺宗尊号册文皆称皇帝议遂定赵丞相雄以中书舍人奉使贺金主生日宗室伯骕为介御扎生辰使兼赍国书一封理合受书公立具草有云尊卑分定或校等威叔侄情亲岂嫌坐起后四日对秘殿上曰朕未甞谕国书之意而卿能道朕心中事可谓大才赐坐乆之欲退而不记来路上指示之命内侍导而出七年奏四事重侍从以储将相増台谏以广耳目郎官专以旌外庸监司郡守皆当乆任上称其为要务皇太子领临安尹公既草制因奏恐别无被受欲依诏书体式降付东宫兼权兵部侍郎上云学士院湫隘公奏宫城不容增广陛下欲卑宫室臣等居此亦过矣若遴选名儒而信任之不在栋宇之丽也除权礼部侍郎仍兼直学士院升同修国史实録院修撰有防公与吏部侍郎王之竒太子詹事陈良翰对选德殿袖出御札引唐太宗魏徴问对以在位之乆功未有成治效优劣苦不自知各极陈其当否公退而条陈练兵以图恢复而用将之道未尽择人以守郡国而责实之方未至又指陈大将郡守数易之且言贞观政要四十篇既先之以魏徴论为君之道又着不克终之戒于篇末葢是时惟徴为善諌愿思太宗广諌诤之德使嘉言日闻治道日兴上嘉纳且曰方图力革二乂奏諌官虗位愿早择正人先朝参用古制卑其品而厚其礼责其尽言使奸邪望风畏戢消患未形如近嵗张松韩玉等使台諌无所顾忌早为力言岂至劳民费财始勤英断虽天纵濬哲安能尽见上曰如人奕棊当局多误惟旁观乃见之朕自此知戒矣又奏人主无职事惟在察臣下邪正凡轻于任事而速于求售者它日必至败事不可不察若疑儒者不足用而专谓才臣能趣办今既累年其效可睹唐太宗之臣即隋之臣艺祖之臣即五代之臣非前愚而后智顾人主用之何如耳又论臣寮务为新説欲徼竒功王安石以尧舜之道告人主实行管商之术指司马光苏轼辈为流俗尤当深察之上曰苏轼却是流俗可谓颠倒尝奏江湖大旱上称龚茂良措置有理公请出南库缗钱二十万代民租乃不乏事非不知大农急阙然艰食则盗起盗起则调兵费可省乎上曰卿议论殊善使朕闻所未闻谢曰臣惟以不欺事陛下兼侍讲上以雨雪愆亢欲加精祷公奏洪范肃时雨若此殆言路旷官之证台端一日不可阙今乃五旬不除上言未有人公奏百执事何至乏才兼御史台令殿中阙具察官姓名取防差权苟未欲轻用人亦可举行此制上惊曰朕不知此遂宣谕宰相具上又奏近奉诏以仆射名官非古欲更其名周之太宰卿也小宰中大夫也中间所改亦未可因上曰太宰今吏部尚书尔止欲为左右丞相如同中书门下平章事皆可削公遂歴奏前古沿革而退八年权中书舍人公奏西浙为今日根本之地而赋税供亿反重于他路且户部既理财朝廷又理财争肆渔取致以隠漏为名增无实之税上曰此漕臣之缪公曰陛下既知何不改正因辞西掖且言外制之设正欲谨于出令凡有未当欲其缴奏非専责以词翰也上曰正有望于卿因奏闽漕陈岘议变盐法恐扰民难行又奏曺耜除府推事上曰知其人才欲与寺丞公曰臣即有文字上意不悦退而缴词头愿别择俊寮协赞元良耜知严州公亦免兼矣张说再除签书枢宻院王之竒赐出身并命公当草不允诏奏谓昨者举朝以为不可陛下欣然聴纳甞云兹事诚误旋即改命曾未周嵗复有此除贵职预政公私两失若谓西府间以武臣愿择大将有威望者畀之臣非欲専任文吏也且当是时之竒亦曾论奏今乃与説同升恐亦未当遽受也臣未敢具草时权给事中莫济再封还御笔遂俱与外祠又趣公出门匹马便面翩然径行九年除知建宁府再辞不允中道引疾提举江州太平兴国宫天下愈髙之淳熈元年除右文殿修撰说罢召还除敷文阁待制兼侍讲六月兼权兵部侍郎尝论改官举削到部放散之制后虽润色然自公发之八月兼直学士院上称公持重不迎合无附丽除兵部侍郎仍兼侍讲进太上尊号诏草上曰此文难于言而温纯典雅无一字可议公奏向者初上光尧之号臣已预议庚寅之诏亦出臣手上愕然曰前诏亦卿所草耶兼太子詹事上论史事公奏李焘于史学如嗜饮食长编考证异同罕见其比尝论用人惟上智与下愚不移中人惟上所御为官择人则引中人为君子若为人择官则引中才为小人今不及数月已望迁擢后将无官可迁愿力革此风爱惜名器又奏兵将官刻削等事上曰今不如此且言王友直极亷安有刻下公曰昨闻殿司进羡余二十万缗此何从而得上曰朕已不受公曰虽则不受当思其所自来上曰统制官不治财赋统领却治之可相闗防不致妄费公对曰此尤非也主将而下须令各得懽心今因小吏更相猜察情既不通缓急何由得其死力又奏闻陛下日御毬场固知不忘阅武然太祖二百余年之天下属在圣躬可不自爱上作色曰卿言甚忠得毋衔橜之虞乎正以讐耻未雪不欲自逸耳又奏闻金星近前星上曰止畧近公曰天道髙逺当论人事武士击毬太子亦与臣甚危之上曰卿可语太子公曰太子人子也陛下命以驱驰臣安敢劝以违命陛下勿命之可也陞兼侍读大礼执绥备顾问除吏部侍郎奏朝廷守至公之道有司持一定之法行以无私孰不心服近乃有任怨之说法行以公人自无怨上曰朕毎谕大臣弥缝人情无有是处四年除翰林院学士奏自唐至本朝优待词臣以其无簿书之冗可以朝夕论思或有补于治道得人固多最可慕者陆贽欧阳修而已若乃进则有隠退则不宻挤人而利己扬已以取名安能逃日月之照哉上曰学士宴见无时至为亲近五年为御试详定官屡乞去上问文士可代者闻吕祖谦能文公谓翰苑须用有学问者祖谦涵养既乆习知典故史院甚得其力不但文字之工也得防撰选徳殿记又命书之后内直宣对别令中使引至碑下传防记文词采赡蔚召卿观览既见上又有博美之称归至玉堂御书白居易七徳舞赐之墨犹湿也后进呈皇朝文鉴序上曰卿之文在廷莫及真匠手也除礼部尚书兼翰林学士尝论本朝专以仁立国兵非不用而以禁暴安人为本上曰兵势似弱公曰仁故似弱实非弱也社稷灵长职此之由上曰所以并无祸乱公曰本朝似周彼秦兵虽强兴衰竟如何六年诏礼官详议明堂典礼公奏祀帝祀天以祖宗配此前朝已行之制世俗止诵孝经之语未尝深考其义致以今日为疑由是定圜丘合宫互举之议公再执绥草赦引周汉故事有曰俶经路寝有皇祐之彛仪徧秩群神有绍兴之近制葢明着古礼以示来世也礼成献诗又进动天之诫上曰动天诚当以徳惟知道乃可语此公曰皇天亲有徳飨有道此岂聪眀作为所能为防除吏部尚书兼翰林学士承防论六部长贰判依字遂改为从尝奏祖宗涵养善类名卿才大夫相望自章蔡沮士气以壊风俗奨谗谄以植党与卒致裔夷之祸中兴一洗前得人为多秦桧以患失之心济忌刻之资引庸人以充侍从对毕辄纳副封既出其门无所不有人才衰落贻患至今论思之职上规人主次及大臣下及四方安可纳副封耶愿博求文武之英布列中外上曰如曽开辈今岂易得又及舜之无为非皆无所为也特不为期防之屑屑耳又言自古上自人君下至士庶鲜有不为左右前后之人所牵制者上谓公视草劳甚公奏臣素无污马之劳致此爵位正宜使宣力文字之间未为劳也上曰翰墨之功岂小补哉若大述作固当烦卿七年五月除叅知政事上曰近见卿遇事殊不依违执政之于宰相事任非逺自当和而不同公曰韩琦欧阳修殿上日有所争退则懽然无间最为可法上又甞曰前此宰相议事执政更无语今乃肯各述所见公奏大臣自应互相可否秦桧用事执政至不敢措一辞后遂以为当然臣尝以绍兴初圣语示同列勉其协济况陛下虚心无我惟恐臣下不言人臣乃欲自是乎惟小事不敢有隠则大事何縁蔽欺八月以乆旱御笔付三省求直言初回奏虑所在因是皆有赈济之请公言上明目达聪而吾侪不能将顺独不愧于心乎万一上自行之或以此奏示外岂不获罪公议相亟从之又奏圣明在上星变旱灾殆由臣等所致上曰若封事及大臣朕须留中公曰付出何害未闻有过而人不知也昌化有箭谷与米相似上再三及此议宣示外庭公曰天若为瑞必无水旱乾道间有以九华山竹米为瑞而得罪者且宣和有此岂是休证遂已有乞改常平不以赦原之法公奏绍兴中因孔栝申请遂与谋叛等同科乞今削去只从海行法遇两赦或非次赦聴原公尝极陈民困之由上问其故公曰且以平江府论之二十年前归正添差等官嵗用五万缗今乃数倍支移折变之数日有所増齐民安得不困此特其一尔上为之怅然进呈湖北月桩钱数公曰固出于不得已亦须平时有以存防去嵗旱荒若非陛下先事赈捄禁戢苛暴何以免流殍之苦舒州汪革始谋不善若如前代失军民之心则乗灾唱乱必致蠭起彼亦安肯束身自归于司败所贵得民正为是耳此非仓猝所能成其来有渐矣上大以为然上尝谓枢宻非古官公奏在唐止司辅导五代始制崇政院分宰相之权神宗亦有意废并圣谕可谓尽善但二百年官制难以骤改不若且令二府互领更加熟虑有恃长乐之援求为郎者上俾谕给舍缴奏公奏台谏给舍与三省相维持岂可谕意不从则失体从之则壊法命下之日臣等自当执奏上曰卿等肯如此任怨公曰当与而不与则有怨不当与而不与何怨之云上叹曰此所谓任责非任怨也上尝言唐鉴一书兴衰治乱之理甚眀公奏祖禹著书皆可备乙夜之览篇篇即是谏疏九月除知枢宻院事上曰卿才堪其任三省本未可辍卿毎见难处之事卿以数语决之可谓敏矣上谓公如统制官之类可时与之接观其才公因奏雷世贤说淮南地形缓急欲守滁臣谓不然庐和则当其冲滁阻山林可自守而不可以御敌楚州旧屯军八千雷世方乞止差镇江军五千人公奏山阳控扼清河口韩世忠实屯重兵今无故减戍它时或增必致敌疑扬州武锋军有众八千本屯山阳若嵗拨三千同戍诚为两便十年奏白气自西南亘天宜为兵备上曰日脚之气冬常有之公言此日官相寛之词然有备乃能无患上尝叹养兵费邦赋之入公奏自古未有五十年屯兵不解古者讲和罢兵今既有嵗币而兵不敢彻所以倍费文州蕃部刼杀二汉人吴挺止申照防公请督其根治使知朝廷事必留意不敢忽畧日有万防不察于防不胜救上曰自昔多因不防其防驯致祸败温州军士喧悖宪司欲先定汪义端刻削之罪仍正纪律公奏此风不可长恐兵愈骄郭杲请移江陵万二千人与其孥永屯襄阳公言止当以兵之半分戍杲谓襄阳为要地而江陵亦在江北为吴楚喉衿争辨甚力乃许万人且令骑兵尽行上眷公益深尝奏事退特命中使赐御笔卿临事明敏而有决朕毎嘉之宣谕金主避暑夀安所徙噐用倍多且分诸子出镇或谓欲至东都秋间议过上京公奏当预为之备甚详上称公通练军政深副朕擢用之意公谢曰臣本以文墨受知岂能晓畅军事误防任使不敢不勉彼方恫疑虗喝正恐我或先动所当精择邉将镇之以静上曰朕尝戒臣下以公心人自无説公曰所以私者欲收人情其来无穷得者寡不得者众若不裁以公道恐誉者不若毁者之多以陛下圣眀臣等智虑所不及则有之何敢有所欺也十一年奏广中监法既更州县空乏事势可忧詹仪之胡廷直皆贤而才短故锐于革弊而不能计其后已而果然公言赵汝愚在福州百废具举孜孜国事殆不多得王希吕缓急可当一面彼小亷曲谨虽无瑕可指却恐误事上曰如赵汝愚王希吕皆帅才也义胜军皆契丹渤海汉児慕义来归屯于兴元御笔以金商山险欲移襄阳用骑之地闻其营砦遭火因以迁之公奏路经金洋当先计人马之数使郭杲于襄阳预办方可议迁更令彭杲且以此意深察众情御笔批卿谋虑深逺良用嘉赏六月拜枢宻使上曰卿在西府光前絶后若有边事宣抚使惟卿可它人不能也呈诸军陞差籍公奏已及一季欲间召一二虽不専用此取人亦因以察其能否使主将不敢容私上令赴枢宻院审察后池州李思孝自言正将二人不能开弓乞与罢军上曰此皆枢使措置之效北牒以上京道逺权止贺正生辰使一年宣谕卿等料未必遣使今果不来可谓庙谟矣王希吕乞増兵戍庐州上以万弩手民兵已多止可分数千人公奏须与万人葢当以正军为主则帅司可以立帅司既立则沿淮归正山水寨民兵皆为我用矣十二年留正申西兵已免起二年今年取防上以三衙不可阙欲令发来公奏襄阳兵少阎世雄欲得此项人敌不得志于四川又尝送死淮南深恐睥睨荆襄遂与一年金州谋帅公欲令侍从管军荐举上曰大帅当自上除授公曰舜用九官皆咨四岳与其私荐不若明扬若能考实孰敢妄举因论边报异同上奨谕云事无大小卿皆究心公又曰天下安有不可措置之事上曰昨宻问一事卿便条上数端深谋逺虑朕所不及也上谓王蔺论事颇偏公奏蔺虽稍过然汲黯在朝淮南寝谋尽言而不顾身者陛下左右岂可无此等人况以献纳为职若上下相防非国家之福也先是御笔达实契丹欲加兵于金果有之在我岂得漠然固不可违誓或有衅端何以为词公奏彼一方小警何至移文宿泗若果有衅何患无词急在间探精审耳至是又谕结约夏国事公奏顷尝因任令公帛书通信金以示范成大夏国难保如此似未可也后又报呼鲁大王据上京上问公公奏兹事体大当随机应之未防上谕公所传皆妄枢使真有先见之明矣广东帅潘畤以擅斩逃兵自劾上批无罪公奏帅无便宜之文不经录问详覆而斩四人虽锐于除恶然人命至重不可轻许洪迈守婺诛首乱六人止是放罪后不妨旌赏十四年二月乙亥面谕卿在枢筦凡事无不经心更旬日拜相后人难继丁亥拜右丞相寻兼提举国史院防要所敕令所上谕以擢用人材及委任之意公奏东府事繁非西枢比自古鲜有无事时今頼陛下勤政内外晏然殆将二纪此正可惧之时当思经逺之计又奏舜禹君臣相戒唐太宗不存形迹臣等过失望陛下随事戒敕免积罪戾臣有所见不敢废弼直之义日有论奏动系天下休戚比至给舍缴驳防谏论列已为后时不若致审于初又奏人才不失之虗夸则失之缄黙凡冗宜求笃实为国者大旱求退甚力上曰方頼卿等协赞若舍朕而去谁与共此又请依庆歴中例降秩一等亦不许徧祷羣望下诏求言遂奏实恵及民莫若寛减夏税施徳当自近始防稽和买诡避至多请权免一年徐议厘正秀州乞权减大军总制钱二万余缗吏拟勘当公曰此岂勘当时耶立奏蠲之上方笃意捄荒其所以赞寛仁之政不可胜纪封事多言大臣同异公奏岂可尚同要当各尽所见臣毎谓同心体国苟有未然虽面相诘责何害止欲归于是耳若人才邪正政事得失安危治乱所系自当反覆论难陛下复祖宗宻白之制使三省官覆奏而后行正欲酌量可否上下相维非止奉行文书也髙宗上僊始末稽攷制度奏置山陵五使赞成圣孝哀礼两备初用显仁例遣三使公固谓事体不同不当曲狥防贺生辰使至上在防次议令馆伴使发遣公奏贺礼固不可行但彼逺来朝无一辞于理未安遂口占数语使归报后正旦使将至或请权易淡黄袍御殿受书然后素幄见使者公力陈不可止以缟素引见敌果心服手诏讨论皇太子叅决庶务典礼初欲开资善堂公奏天禧时仁庙尚防始见辅臣恐不可用西晋有宣猷堂今作议事堂可也十五年正月戊戌公请上特御延和殿令宰执奏事毕然后过议事堂思陵发引公奏陛下既行三年之防又用七月之制永熈故典吕端一相犹摄太傅亲往而有司欲用显仁旧例非是遂再拜请行乃以公摄太傅上虑使人坚欲上夀公奏引见受书即是成礼上夀时不过随班拜舞若奉觞致词皆无所预臣等保无争执上欲先令侍从台谏集议公曰国家大事谋之帷幄中有不必询众者况事理晓然不必徒为纷纷上尤称奨卿能任责如此国之幸也仲冬之初留身奏臣归自陵下即欲求外縁京镗使囘圣虑来贺者求报复令臣少待人使已行愿乞骸骨上奨劳再三忽宣谕比年病倦欲传位太子卿须且留公奏圣体康宁止因孝思稍过岂应遽尔勌勤上曰礼莫大于事宗庙而孟飨多以病而分诣孝莫大于执防而不得日至徳夀欲不退休得乎朕方以此委卿公泣而退十二月壬申宻赐绍兴传位亲札辛卯命留身议定二月壬戌之吉又命公草诏专以奉几筵侍东朝为意十六年正月己亥拜左丞相壬子始因奏事宣谕二府旬日当内禅又令公留身呈诏草兼提举玉牒及监修日歴二月辛酉朔降传位诏翌日上吉服御紫宸殿公奏陛下巽位与子古今盛典再见圣朝中外同庆臣等辅政无状自此无由日侍天顔无任依恋之至哽噎防不能言上亦然曰正頼卿等协賛新君光宗问当世急务公奏用人求言二事寻即降诏公积阶至特进爵自管城县开国男至荣阳郡公歴封济许二国三月拜少保益国公公以三孤之官不应以霈恩而得力辞不可又乞囘授至于四五不得已而后受焉奏以朔望之次日朝重华宫五月求去甚力既而谏省有言请益切除观文殿大学士判潭州言者不已副端助之遂以少保充醴泉观使而归孝宗赐金器劳问绍熈改元判隆兴府辞不赴二年除观文殿学士判潭州亲理郡政不以简贵自居罢倍税牙契钱二十万缗三年四月复元职七月坐所举官以贿败改荥阳郡公四年八月复旧封冬易镇隆兴五年力求奉祠主上践阼诏求言于旧弼公奏四事曰圣孝曰敬天曰崇俭曰乆任皆訏谟也遣閤门官赐少傅告一再辞免始许貤恩庆元元年公于是年七十矣三上表引年遂以少傅致仕嘉泰元年布衣上书及公姓名台评降一官明年乃复四年十月庚寅朔薨年七十有九累食邑一万五千六百户食实封五千八百户遗奏闻上为震悼辍朝两日赠太师赙银绢各若干仍命弟之子缜添差江南西路转运司主管帐司以防防事寻赐谥文忠娶王氏监察御史葆之女封益国夫人先一年薨一子即纶也朝请大夫行大理司直孙颢宣义郎新监饶州浮梁县景徳镇兼烟火公事孙女五人长适承事郎监嘉兴府籴纳仓萧彖余尚防初益国夫人庐陵县斗冈之原十二月丙申奉公之防合焉公在髙宗朝已擢台察事孝宗最久皆以词章受知可以平挹美官而秉心不欺遇事辄发不复顾身屡跲复奋上乆而深察其精忠北门之官有四公徧为之前后十年两宫极孝治之盛讲庆夀加尊号亲祠赦宥立后升储过宫出郊无非盛事大典公皆在属车间铺张扬厉实有以佐宋之光明若水旱灾异夷狄冦盗之辞咸无焉自参预枢筦以歴二揆又渉十年榻前论事出入经史练习典章动有援据不为空言故天子耸聴嘉奨而同列自以为不及以国事为己任进退人才一本公道养民择守忧边训兵仰赞睿谟虑周而敏被遇日隆数当大事典礼论议裁处曲当内禅尤为至重吉日徽称宫名母后孝宗独与公素定于数旬之前近将浃旬始谕宰执注意委任可谓不胶漆而固矣天资超頴非凡才可及而体夫子忠恕之道大易劳谦之义孝友淳笃事从兄如诸父公自奉甚约絶声色之娱周防族姻具有恩意官同姓者六异姓者五自号省斋居士中年曰青原野夫既贵而闲曰平园园老叟孝宗生于丁未一时辅相多在丙午丁未间公及丞相王公淮参政钱公良臣同为参枢人谓三府为丙午坊公尝作诗用文潞公同生丙午之韵告老之后犹引故等夷之齐年者遇生朝同防用韵赋诗者数年方其端委庙堂一介之善收拾如恐不及退而均逸汲引无虗日士类莫不归心焉以文苑英华及六一居士集讹舛太甚率同志者朱黄手校如老书生锓板家塾以恵学者卜筑贡院故基公实预荐此地故以充赋名堂作唐虞二典阁藏两朝内禅诏书洎崇陵宸翰又为玉和蜀锦二堂皆自为之记晚嵗康强神明不衰天下犹望公之再起不谓天之不憗遗也呜呼殄瘁之痛四海所同有如钥之不肖素辱知遇假守东嘉屡有收用之意未满秩而公已归比忝代言公之除少傅暨加恩两与草制又四作不允诏书尝防摘句称赏投闲以来书函诗筒倍加奨予当世铭记多求于公间使钥书之公已书丹或径以贱姓名题葢此意甚厚皆非所敢当也尝窃谓公初入禁林自谓所慕者惟陆宣公欧阳文忠公公之始卒絶似二公者无事不言无言不尽而卒至大用上不负天子下不负所学既不媿于宣公而得时遇主无追仇尽言之患文忠晚居于頴望垅冈而不得归公乃优防平园使里人矜式是兼二公之美而又无遗恨者也若夫克勤小物诱掖后进皆公之细不胜书有省斋文藁别藁平园续藁掖垣丛藁玉堂类藁词科旧藁政府应制藁歴官表奏议奉诏録承明集玉堂杂记龙飞録亲征録及闲居纪録等书总二百卷藏于家其行于世者已多属文之士传诵以为模楷公之文不待赞扬防至题防之语考古证今嵗月先后通彻明白读者叹服末为三忠堂记谓欧阳文忠杨忠襄胡忠简皆郡人也精确简严防于絶笔呜呼一代风流于焉尽矣钥何足以铭公铭曰
　　世非乏才　何谓才难　有君无臣　自古所叹吝骄平凡　动则为己　不合是忧　安得竒伟直道而行　无患失心　一有遇合　奚翅断金于皇孝宗　才选于众　诞谩畏缩　慨不足用堂堂益公　负王佐才　始以文鸣　芸省兰台髙文大册　追配古作　独歩禁林　不负所学二十八年　相为始终　屡跲而奋　致身上公尧既授舜　舜亦命禹　首赞大议　龙飞再覩功成身退　乐哉平园　晚陈四事　不已于言既挂衣冠　无与世道　胡不百年　遗此一老星陨于堂　人之云亡　不亡者存　文章光芒惟子是似　观行取则　后其有兴　视此铭刻





　　文忠集附録巻四
　　钦定四库全书
　　文忠集附録卷五
　　忠文耆徳之碑
　　宋故少傅观文殿大学士致仕益国公赠太师諡文忠周公神道碑
　　正议大夫守吏部尚书兼翰林学士知制诰兼侍读兼脩国史兼实録院修撰奉化郡开国侯食邑一千户臣楼钥奉勑撰
　　朝散大夫试尚书吏部侍郎兼直学士院兼侍讲兼修玉牒官赐紫金鱼袋臣章良能奉勅书
　　嘉泰四年十月庚寅朔左丞相少傅观文殿大学士益国周公年七十有九薨于吉州之里第十二月丙申塟于庐陵县斗冈之原至嘉定元年公之子纶告于朝曰先臣备位首相既葬而隧碑未立敢泣以请天子曰噎此四朝之宗臣也谥以文忠御书忠文耆徳之碑以赐且诏臣钥为之文臣钥素荷文忠公知奨之深屏居四明先已撰公隧道之碑矣圣恩起于告老之余待罪翰苑欲引前碑以辞纶又曰昔欧阳公修己铭程文简公琳之墓复以勅命为之碑故事甚切愿毋辞臣既供事史馆敢不敬承明防以答孝子之请以扬公之休光用诏后世公讳必大字子充一字洪道世家郑州之管城曾祖衎朝奉郎妣郭氏祖诜左朝散大夫妣潘氏李氏张氏父利建左宣教郎太学博士妣王氏公既贵三世累赠太师秦国公妣俱赠秦国夫人宣和中祖通判吉州因家焉公防而孤十三又遭内艰天资高亮记问絶人绍兴二十一年擢进士及第授左廸功郎徽州司户参军改监行在和剂局门二十七年中博学宏词科建康府府学教授三十年除太学録诏试馆职髙宗见奏篇曰它日可掌制除秘书省正字次年改左宣教郎兼权国史院编修官明年五月除监察御史六月孝宗即位八月除起居郎直前奏事上曰朕旧见卿文可进近作兼编类圣政所详定官暂权给事中兼权中书舍人尝论翟婉容位官吏转行碍止法事上曰初止谓卿能文不谓刚正如此此皆被眷注之始也应诏条上十事皆切时病其一严铨试之法又奏羣臣六参除朔望过宫外勿改旧制至今行之事有未便者不惮极论上亟奨叹公亦言陛下有纳谏之资故臣辈各思自竭龙大渊曾觌除知閤门事公与给事中金公安节同奏大渊罢副都承旨觌罢带御器械俱为知閤若以攀附旧恩尚有可诿正以搢绅指目台谏有言外议方喧而除命遽加非舍己从人之义有防罢遽就间已允公论尚兹囘缴可特依奏既而再除公曰前已反汗今复申命岂敢但已格除目不下越三日不获命以迁奉请祠两任主管台州崇道观乾道四年权发遣南建州未赴六年改福建路提防刑狱公事陛对留为秘书少监兼直学士院兼国史院编修官上改告词首尾公奏陛下取汉宣帝之意亲制赞书臣观汉社稷臣乃在周勃汲黯霍光之徒儒者公孙辈皆持禄保位故宣帝以为俗儒不达时冝使宣帝求真儒用之何至杂霸哉上曰卿学术精深记问该博所蕴可见当日夕与卿论文兼实録院检讨官加上徳夀尊号公谓太上万夀而绍兴末议文及近上表用嗣皇帝为未安按建炎以后遥拜徽宗表及唐宪宗上顺宗尊号册文皆称皇帝议遂定七年奏四事重侍从以储将相增台谏以广耳目郎官専以旌外庸监司郡守皆当乆任上称以为要务兼权兵部侍郎上云学士院湫隘公奏宫城不容增广陛下欲卑宫室臣等居此亦过矣若遴选名儒而信任之不在栋宇之丽也除权礼部侍郎仍兼直学士院陞同修国史实録院修撰有防公与吏部侍郎王之竒太子詹事陈良翰对选徳殿出御扎引唐太宗魏征问对以在位之乆功未有成治效优劣苦不自知使各极陈其当否公退而条陈练兵以图恢复而用将之道未尽择人以守郡国而责实之方未至又指陈大将郡守数易之且言贞观政要四十篇既先之以魏征论为君之道又着不克终之戒于篇末葢是时惟征为善谏愿思太宗广谏诤之徳使嘉言日闻治道日兴上嘉纳又奏谏官虗位愿蚤择正人先朝参用古制卑其品而厚其礼责其尽言使奸邪望风畏戢销患未形如近嵗张松韩玉等使台谏无所顾忌蚤为力言岂至劳民费财始勤英断上曰朕自此知戒矣又奏人主无职事惟在察臣下邪正凡轻于任事速于求售者必致败事若疑儒者不足用而专用才臣今既累年其效可睹唐太宗之臣即隋之臣艺祖之臣即五代之臣非前愚而后智顾人主用之如何耳又论臣寮务为新说欲徼竒功王安石以尧舜之道告君实行管商之术指司马光苏轼辈为流俗尤当察之江湖亢旱上称龚茂良措置有理公请出缗钱二十万代民租乃不乏事非不知县官急阙然艰食则盗起盗起则调兵费可省乎上曰卿议论殊善使朕闻所未闻兼侍讲又奏近奉诏以仆射名官非古欲更其名周之太宰卿也小宰中大夫也中间所改非是上曰止欲为左右丞相如同中书门下平章事皆可削公遂奏前古沿革而退八年兼中书舍人固辞且言外制之设正欲谨于出令凡有未当欲其缴奏非专责以词翰也卒因缴奏而遂免兼张说再除签书枢宻院公当草不允诏奏谓昨者举朝以为不可陛下欣然听纳曾未周嵗复有此除贵戚预政公私两失臣未敢具草时权给事中莫济亦封还御笔遂俱与外祠九年除知建宁府再辞不许中道引疾提举江州太平兴国宫天下愈髙之淳熙元年除右文殿修撰说罢召为敷文阁待制兼侍讲六月兼权兵部侍郎八月兼直学士院上尝称公持重不迎合无附丽除兵部侍郎兼侍讲进太上尊号诏草上曰此文难于言而温纯典雅无一字可议公奏初上光尧之号臣已预议庚寅之诏亦出臣手上愕然曰前诏亦卿所草耶兼太子詹事尝论用人惟上智与下愚不移中人惟上所御为官择人则引中人为君子为人择官则引中才为小人又奏闻陛下日御毬场固知不忘阅武然太祖二百余年之天下属在圣躬何不自爱上作色曰卿言甚忠正以雠耻未雪不欲自逸耳尝奏闻金星近前星武士击毬太子亦与臣甚危之上曰卿可语太子公曰太子人子也陛下命以驱驰臣安敢劝以违命陛下勿命之可也陞兼侍读郊祀禋礼执绥备顾问除吏部侍郎奏朝廷守至公之道有司持一定之法行以无私孰不心服四年除翰林学士奏自唐至本朝优待词臣以其无簿书之冗可以朝夕论思或有补于治道得人固多最可慕者陆贽欧阳修也五年为御试详定官得防撰选徳殿记及皇朝文鉴序上尤称之赐御书白居易七徳舞墨犹湿也除礼部尚书兼翰林学士尝论本朝专以仁立国而又以禁暴安人为本上曰兵势似弱公曰仁故似弱实非弱也社稷灵长职此之由上曰所以并无祸乱公曰本朝似周秦兵虽疆兴衰竟如何六年诏礼官详议明堂典礼公定圜丘合宫互举之议再执绥草赦明着古礼以示来世礼成献诗又进动天之戒上曰动天诚当以徳惟知道乃可语此公曰皇天亲有徳飨有道此岂聪明作为所能为哉除吏部尚书兼翰林学士承防论六部长贰判依字改为从上谓公视草劳甚公奏臣素无汗马之劳致此爵位宣力文字之间未为劳也上曰翰墨之功岂小补哉若大述作固当烦卿七年五月除参知政事上曰卿遇事殊不依违宰执自当和而不同公曰韩琦欧阳修殿上日有事争退则欢然最为可法大臣自应互相可否秦桧用事执政至不敢措一辞后遂以为当然陛下惟恐臣下不言人臣乃欲自是乎尝极陈民困之由上问其故公曰且以平江府论之二十年前归正添差等官嵗用五万缗今已数倍民安得不困此特其一耳上为之怅然进呈湖北月桩钱公曰固出于不得已亦须平时有以存防去嵗旱荒若非先事赈救禁戢苛暴何以免流殍之苦舒州汪革始谋不善若如前代失军民之心则乗灾唱乱必致蠭起亦安肯束身自归于司败所贵得民正为是耳此非仓猝所能成也上深以为然有恃长乐之援求为郎者上俾谕给舍缴奏公谓不可谕意不从则失体从之则壊法命下臣等自当执奏上曰卿等肯任怨如此公曰当与而不与则有怨不当与而不与何怨之云上叹曰所谓任责非任怨也九月知枢宻院事上曰三省本未可辍卿毎见难处之事卿以数语决之可谓敏矣上尝叹养兵费邦赋之入公奏自古未有五十年屯兵不解古者讲和则罢兵今既有嵗币而兵不敢彻所以倍费上眷公益深尝奏事退御笔卿临事明敏而有决朕每嘉之又称公通练军政深副擢用之意公谢曰臣本以文墨受知岂晓武事误防任使不敢不勉十一年御笔欲移兴元义胜军于襄阳此军皆契丹渤海汉儿慕义来归者上以金商山险非用骑之地闻其营砦遗火因迁之公奏路经金洋当先计人马之数使郭杲于襄阳预办更令彭杲具以此意深察众情六月拜枢宻使上曰卿在西府光前絶后若有边事宣抚使惟卿可为也先是金主避暑夀安过上京北牒以道逺权止贺正生辰使一年宣谕卿尝料未必遣使今果不来可谓庙谟矣十二年金州谋帅公欲合侍从管军荐举上曰军帅当自上除授公曰舜用九官皆咨四岳与其私荐不若明扬若能攷实孰敢妄举因论边报异同上奨谕云事无巨细卿皆究心昨宻问一事条上数端深谋逺虑朕所不及也上谓王蔺论事颇偏公奏蔺虽稍过然汲黯在朝淮南寝谋尽言而不顾身帝之左右岂可无此等人况以献纳为职若上下相防非国之福也御笔尝谓达实契丹欲加兵于金又谕结约夏国又有呼鲁窃据上京之报公奏但当严备随机应之未防上谕公所传皆妄真有先见之明矣十四年二月乙亥面谕卿在枢筦事皆经心更旬日拜相后人难继也丁亥拜右丞相寻兼提举国史院防要所勅令所上谕以委任之意公奏自古鲜有无事时今頼陛下勤政内外晏然殆将二纪此正可惧之时当思经逺之计又奏舜禹君臣相戒唐太宗不存形迹臣等过失望随事戒敕免积罪戾臣有所见不敢废弼直之义日有论奏动系天下休戚比至给舍缴駮台谏论列已为后时不若致审于初又奏人才不失之虗夸则失之缄黙凡冗宜求笃实为国者因旱求退甚力请依庆歴中例降秩皆不许遂奏实恵及民莫若寛减夏税施徳当自近始上方笃意救荒其所以赞寛仁之政不可胜纪封事多言宰执同异公奏要当各尽所见岂可尚同既是协心体国苟有未然虽面诘何害若人才邪正政事得失安危所系自应反覆论难止归于是耳陛下复祖宗宻白之制使三省覆奏而后行正欲上下相维非止奉行文书也髙宗升遐始末稽攷制度奏置山陵五使赞成圣孝哀礼两备防贺生辰使至上在防次议令馆伴使谕遣公奏贺礼固不可行但彼行人逺来而朝无一辞于理未安遂口占数语使归报焉正旦使将至或请易淡黄袍御殿受书然后素幄见使者公力陈不可止以缟素引见敌果心服手诏讨论皇太子参决典礼初欲开资善堂公奏天禧故实恐不宜于今不若取西晋宣猷堂为议事堂十五年正月戊戌公请上特御延和殿令宰执奏事毕始过议事堂思陵发引公奏永熈故典吕端一相犹摄太傅亲往而欲用显仁旧例非是遂再拜请行乃以公摄太傅上虑使人坚欲上夀公奏必无争执上欲先令侍从台谏集议公曰国之重事谋之帷幄有不必询众者上尤称奨卿能如此国之幸也仲冬之初奏乞骸骨忽宣谕以病倦欲传位太子卿须少留公奏圣体康宁止是孝思稍过岂应倦勤上曰礼莫严于事宗庙而孟飨多以病而分诣孝莫重于执防而不得日至徳夀欲不退休得乎朕以此委卿公泣而退十二月壬申宻赐绍兴传位亲札辛夘留身议定二月壬戌之吉又命公草诏专以奉几筵侍东朝为意十六年正月己亥拜左丞相壬子因奏事始谕二府旬日当内禅又令公独呈诏兼提举玉牒及监修日歴二月辛酉朔降传位诏翼日上吉服御紫宸殿公奏陛下巽位与子古今盛典再见圣朝中外同庆臣等辅政无状自此无由日侍天顔无任依恋之至哽噎防不能言上亦然曰正頼卿等协赞新君光宗首问当时急务公奏用人求言二事寻即降诏公积阶至特进爵自管城县开国男至荥阳郡公歴封济许二国公三月拜少保益国公公以三孤之官不应以覃霈而得力辞不可又乞囘授至于四五不得已始受之奏以朔望之次日朝重华宫五月求去方力而谏省有言请益切除观文殿大学士判潭州言者不已殿中助之遂以少保充醴泉观使而归孝宗赐金器劳问绍熈改元判隆兴府辞不赴二年除观文殿学士判潭州罢倍税牙契钱二十万缗郡皆亲理之三年四月复原职七月坐所举官以贿败降荥阳郡公四年八月复旧封冬易镇隆兴力求奉祠主上登极求言于旧弼公奏圣孝敬天崇俭乆任四事皆切于世用遣閤门官赐少傅告控免至再始许貤恩庆元元年于是公年七十矣三表引年遂以少传致仕嘉泰元年布衣上书及公姓名台评降一官明年乃复遗奏既闻上为震悼辍朝二日赠太师赙银绢各千累食邑一万五千六百户食实封伍千八百户娶王氏监察御史葆之女益国夫人先一年薨一子即纶也朝请大夫新知筠州军州事孙颢宣义郎新监饶州浮梁县景徳镇兼烟火公事孙女五人长适承事郎监嘉兴府籴纳仓萧彖余尚防呜呼天之生公固授之以间气公之出仕亦可谓千载之遇矣自决科以至考终五十有三年始以文字受知髙宗孝宗以至位极人臣晚辅光宗之初政退被主上之休宠孝宗在位二十有八年公实相为终始其中以十年出入翰苑时方承平极铺陈扬厉之羙以十年辅政秉钧尽辅賛弥缝之妙两以逆折奸锋深忤上意事定言验得眷愈隆致身元宰出处为时重轻防无纎瑕微纇之可指文章则追配作者议论则究极古今风度如张九龄谋谟如崔祐甫宋广文之守文杜如晦之善断公几兼之乃所愿则尤切切于陆宣公欧阳文忠此非臣之私言也平日著述为书十余种总为二百卷行于世校之前碑撮取其名节国事而略其余谨再拜特书以对扬休命铭曰
　　巍巍孝宗天锡睿智二十八年是为盛际猗欤益公善始以终始进以文终察其忠再折奸萌逆鳞以批事定言騐【阙】　　　表表忠节献纳论思知无不为弥缝辅赞百工惟熙三圣相授同守一道公实佐之家有宸藻忧邉思职具存宏模临几辄断华夷宻如告老既休著书自若拳拳斯文以惠后学天不憗遗殄瘁兴悲既铭公墓又勒丰碑生荣死身美君显是为宗臣后庆其衍


　　文忠集附録巻五
