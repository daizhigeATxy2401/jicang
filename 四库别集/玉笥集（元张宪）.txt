　　钦定四库全书　　　　集部五
　　玉笥集　　　　　　　别集类四【元】
　　提要
　　【臣】等谨案玉笥集十卷元张宪撰宪字思廉山隂人家玉笥山因以为号少负才不羁晩为张士诚所招署太尉府叅谋稍迁枢宻院都事元亡后变姓名寄食僧寺以殁明史文苑传附载陶宗仪传末然二人出处不同非气类也是集卷首有同时杨维桢周砥戴良及成化初安成刘釪四序又孙大雅玉笥生传一篇杨基玉笥生一篇后一篇其平生事状尚畧具其梗概宪早歳入元都所作红骝马歌酬海一沤诸篇皆在集中竒气郁勃颇有志于功名后从淮张之招非其本愿故其枕上感兴诗云拓疆良在念择木讵忘腼嘉猷固久抱忠愤欲谁展葢初同王粲之依刘晚类韦庄之仕蜀亦自知所托非人而贫贱衔恩不能自拔读其词可以知其志矣宪学诗干杨维桢维桢许其独能古乐府今集中乐府相操凡五卷皆颇得维桢之体其他感时懐古诸作类多磊落肮脏豪气坌涌诗末间附评语葢亦维桢所防定云乾隆四十三年二月恭校上
　　总纂官【臣】纪昀【臣】陆锡熊【臣】孙士毅
　　总　校　官　　【臣】　陆　费　墀







　　玉笥集原序
　　予尝于岳武穆王精忠录阅先辈张思亷所作诗歌其辞气抑扬感激所以为王自处而表其忠烈者曲尽无遗意其为人必慷慨瓌特以忠义自许非可以一诗人目之也惜未观其全集以究其蕴乃者常山丞前侍御黄君玉辉发其尊府佥宪嘿庵先生所藏思廉玉笥集一帙将绣梓以传托同年佥宪高公汝贤属予序因得遍阅之其咏史非徒详其事实且寓褒贬鉴戒之意其琴操乐府五言及近体诸作通畅俊爽森严壮丽如入羣玉之府琳琅琨瑶粲然照目如阅武库之兵戈矛殳防杂然陈列诚非苟作者于是益重其人焉盖思亷当元季扰攘之秋尝仕为帅府参谋与僚寀议不合罢去志不获伸才不克售伤时感物而泄其悲愤于诗者如是使其生当熙皥之世所以咏歌泰平之化当何如哉嗟乎圣人删诗三百篇其美其刺存乎劝戒下至楚骚比物兴言虽过乎怨其感人亦至矣汉魏而唐作者不一独杜子美之诗谓之诗史以其忠君爱国之诚恳也思亷其殆欲追逐古作也与考其所交若铁崖杨君伯雨张君辈皆一时能言之士其所得固有自哉夫诗运于精神心术之微勤一世以尽心而不得以诗鸣者多矣间有鸣者不幸不见收录于贤人君子往往湮没无闻者何可胜数独思亷之诗晦于前而显于今吾又幸其有遭乎佥宪先生昔以邃学宿德提学于吾江右造就士类甚众玉辉能世其业立朝佐邑皆有声兹又承其先志不没人善以嘉惠后学可谓济美者矣故为序之不辞思亷名宪会稽山隂人其居有玉笥山自号玉笥山人因以名其集云成化五年春三月旣望赐进士出身中宪大夫浙江等处提刑按察司副使奉勅提督学校安成刘釬序



　　钦定四库全书
　　玉笥集卷一　　　　　　　元　张宪　撰咏史
　　黄金台
　　黄金台高且坚三十六层凌紫烟上不贮妓女下不列管弦凤箫鸾曲匪求偶铜盘露掌非希仙高城不筑太师坞黄屋肯饰呉王椽但欲强兵富国来英贤上雪父母仇下洗黎庶寃黄金万斤光烛天曰邹曰剧相后先乐生徃兮重燕权燕鼎复兮齐鼎迁变雌冀兮为雄燕呜呼火牛触燕师衂乐生去兮燕土蹙黄金台荒狐伏昭王地下精灵哭
　　屠隠行
　　聂屠隐轵井里朱屠隠大梁市轵井匕首尺有咫白日杀人报知己梁市金椎四十斤捄赵功成耀青史两屠义勇勇不同金椎匕首分雌雄丈夫一死泰山重匕首胡为成小用丈夫一死鸿毛轻聂屠之死不若朱屠生
　　荆卿叹
　　白虹贯赤日易水生凄风燕人尽悲愤相送冀城中筑声何惨慽歌意哀无穷岂不念即徃立揕嬴政胷徘徊有所待匪畏秦帝雄自恨剑术疎未易了君事秣马膏吾车我友乆不至奈何遽相促苦未知人意丈夫重然诺防臂死不辞但怜樊将军九泉终见疑咄彼死灰儿曷足同等夷
　　安期生
　　吾闻安期生卖药阜亭东时人不识其始末见者但呼千嵗翁嗟嗟秦皇帝仗剑扫六合富贵亦已极犹欲事吐纳琅琊台上三月留三昼三夜语不休黄金白璧赐千万阜亭弃置无人收空留赤玉舄报以后防期蓬莱渺茫不知处童男丱女无归时鲍鱼风腥不忍嗅金棺玉匣万古埋僵尸悲无穷可奈何岂如安期者海上骑青骡黄金化丹砂赤枣大如瓜遨游宇宙间天地以为家
　　胜广
　　秦帝扫关东六王家业空典坟俱燬灭兵器尽销镕胜广起田畆一呼天下同虽然不成事亦足号英雄
　　秦鹿行
　　望夷宫中养秦鹿百二山河春草緑穿花尚作呦呦鸣宁识外人须尔肉李斯父子牵黄犬上蔡东门志何浅血汚云阳腰领红狡纵肥能几脔阉高貎软足心路称马献君君不悟羣臣相视莫敢非只恐出言丞相怒丞相怒秦祚移函谷不守秦鹿驰高材疾足争逐之项王叱咤起乌骓日千里逐之不得不肯止人疲马困乌江死沛公隠芒砀手剑三尺长网罗一举围咸阳扼其角刳其肠食肉寝皮传后王秦鹿死走狗烹后人不用悲韩彭帝王神器匪力争炎炎火德多洪福前有高皇后文叔回首平灵莽卓生汉业亦同蕉下鹿
　　沧海君
　　渐离筑中铅作水荆卿臂落图穷匕鲍鱼风起鸾车腥不待明年祖龙死赤帝子沧海君剑三尺椎百斤千金胡为轻报秦英雄不进圯桥履亦作秦皇刀下鬼
　　鸿门防
　　云成龙气成虎椎鼓撞钟宴真主披帷壮士髪指冠侧盾当筵请公舞白髪老臣心独苦玉玦三看君不语五星东井夜联珠天狗搀抢落如雨鸿沟咫尺接鸿门千里神骓一夜奔君不见龙泉影里重瞳瞽玉斗声中五体分
　　垓下歌
　　力拔山兮举世称雄頥指诸侯兮孰与君王一战不遂兮胡为自伤江东虽小兮胜负何常努力君王兮亟渡江贱妾请死兮先就剑芒
　　淮隂侯
　　勇畧震人主奇功葢天下持此求令终全身古来寡淮隂将之杰用智如炙輠不忍衣食恩甘为辕下马重兵在掌握茅土复求假不悟齐巫言终然三族赭跳梁驹覂驾覆锤金跃冶旣匪跋扈雄大权宜早舍忠逆无定见身败惨裂瓦所以赤松游浮荣真土苴
　　旦舂词
　　子为王母为囚赭我衣髠我头终日舂兮不死不得休东望邯郸兮漳水流使谁报汝兮终无由忆君王兮解安刘不能逺虑兮为妾谋彼四老兮君何求
　　朱虚侯行酒歌
　　长乐宫中女天子盛设賔筵懽戚里百官侍坐莫敢违诸吕諠阗笑声起御史中丞不纠仪叔孙制作成虚礼朱虚奉勅起行觞手提三尺昆吾钢田歌声振野鸡防颈血光寒汉道昌
　　悲吴王
　　悲吴王悲吴王后此五十年乱起东南方天下旣一家骨月母自伤胡为铸金币聚糇粮招亡命修甲兵几杖不复朝西京博局之恨竟不置反相之语奚独忘悲吴王白髪种种心何长旣不能入武关扼咸阳又不能据武库食敖仓淹纒梁楚真自败鏦死东越非天亡君不见下密老人首生角哀哉七王何不觉
　　广川王愁莫愁曲
　　愁莫愁死即休铅灌口刀灼眸托灰煮尸剑击头愁莫愁永巷春深作系囚愁莫愁老妪哭使者来穷诏狱徙上庸伏显戮雪我无辜人十六
　　卖卜翁
　　三月长安道雨过街树绿下有卖卜翁危坐营握粟举口讲仁义旋式推祸福不学贾大夫忧来方赋鵩
　　巫蛊使
　　禅襹歩揺冠曲裾纱縠衣伟哉燕赵士借问此为谁谒帝登大堂利口兴祸阶能令亲父子恩爱一朝乖血溅长安城尸横泉鸠里虽族佞臣家不益储君死望思思不归至今天下悲请听三老议儿罪只当笞
　　董君行
　　长安三月春如画卖珠儿骑公主马青年廿九桃花顔
　　挟弹垂鞭花影下蝉翼【阙】　　　　　　　帻红丝缰黄金百斤寿佳客彩段千端贻后房长门【阙】　行宫立董君贵宠倾堂邑掖庭拨赐买筵钱御驾亲临百官集煮豹屠麟考鼓钟宰人蔽膝如花红东厢未下膳夫拜【阙】　　传谒主翁主翁极尊荣上殿不呼名北宫夜鬭狗平乐昼调鹰入侍【阙】姑寝出从人主行生同欢乐死同茔君不见三斩罪名加弄子陛防先生饥欲死
　　霍将军
　　荧惑守【阙】星防鸮呌庭树车骑声慿【阙】　　来相捕赫赫奕【阙】豪君触【阙】王怒孱子不早诛悍妻尤可恶祸萌在骖乗恶贯起投附茂陵休上书徙薪非不悟何事麒麟楼犹图博陆侯
　　月支王头杯歌
　　朔风冻合诺眞水东方寒日曈昽起白马初腥径路刀一尺留犂搅金匕穹庐侧坐呼韩邪谷蠡抚掌贤王歌割牲饮血定约束酒器高擎天【阙】窝顶平额深如白玉月角日庭糟透骨刃痕截防伏犀根疑是晋阳刳智伯金莲凿落玻瓈杯银棱阖叶车渠魁葡萄未【阙】小马潼桃花先染真珠醅老上单于遗手泽谁问戎王包马革藁街不镂郅支头将谓汉家轻首馘陈汤血战未封侯张猛韩昌何足责
　　上元夫人词
　　七月七日夜王母降汉宫上元何夫人仪卫畧与同头作三角髻年可二十余身着青霜袍坐拥紫霞车九云夜光冠六山火玉佩敛袂登殿阶进向王母拜王母坐止之呼与共良防翩翩三青鸟飞来緑窻歇口衔七蟠桃甘脆胜氷雪刘郎非仙器内欲未防絶怀核欲种之开花待桃结一桃九千年徒尔縻歳月上仙哑然笑忽逐防云灭
　　托孤行
　　河间有异女其气上成云望气往求之乃得拳夫人夫人双握固见帝即披伸生子钩弋宫立名尧母门一朝忽被谴割爱非无恩子少母且壮乱阶人所闻君王顾大计牵去不容存拓跋踵遗范胡姬埋祸根司马受寄托弱儿终被吞乃知宣室画仅有霍将军
　　燕燕吟
　　燕燕在昭阳昭阳胜未央黄金涂地限白玉防椒房燕燕情无已专宠恩无比啄死汉皇孙占断张公子【名放富平侯】哀哀许美人戚戚曹宫使绿绨方防赫蹏书【赫蹏薄小纸也】天道好还须记取
　　折槛行
　　师傅不言事国柄归五侯贤哉槐里令抗疏谒宸旒愿请上方剑先断佞臣头狂直不畏死甘心地下游大呼攀殿槛壮气惊千秋御史将云去将军拜不休君王意亦解折槛不容修表表直臣节汉廷无与俦
　　东门行
　　东都门外今古稀东宫二傅同日归百官祖道设供帐勑赐黄金作酒赀归来日日防亲友尽卖赐金买醇酒白头刚傅【萧望之也】空劳劳一杯鸩羽不就狱愽得君王祠少牢
　　董舍人【董贤哀帝宠之】
　　莲箭铜壶催日晷舍人走报天顔喜日骖鸾驾共裀慿夜直龙牀同卧起双阙罘罳立冢茔洞口重殿营轩楹珠襦玉匣赐秘器锦阑绨槛涂丹青金剪落衣龙袖防黄肠刳柏御棺成合门贵宠专天眷内筵屡上麒麟殿元舅徒争城邑封天子已师尧舜禅古来丧邦由女色籍闳韩邓多男德司马何为位独尊曼柔便辟能倾国【王莽】白髪大师躬拜尘【孔光】病兑中郎坚避姻【中郎望之子萧咸也贤父恭尝为子求咸女咸避】臝尸未入圜扉里汉业潜移王巨君【巨君王贺女为元帝后】
　　圣女謡
　　阴为阳雄天道【阙】元城郭东君莫语绣衣御史活千人【王贺】火土相乘生圣女六百四十又五年汉家大业归齐田梦中谁报满轮月尤物祸人天使然【阙】　诸子多女德丙殿目成意相得画堂良夜太孙生兄弟五人俱食邑日月无光黄雾昏谏书终莫夺天恩兵权国柄递相袭四世母仪培祸根黄耉龙钟容色槁铜壁鬼符夸寿考黒貂徒守旧家风【太后令官属黒貂用汉腊】白玉已亏传国寳君不见持诏筹行藁棷析关逾墙走不休君如不信西王母试看门枢亦白头
　　昆阳行
　　天囚行尸聚蜂螘新市平林健儿起白水眞人应谶文舂陵子弟持弓矢切云高冠【阙】锦袍朱旗白马青龙刀汉官威仪喜复见下视赤眉铜马【阙】　　长驱宛邓摧枯叶夜火军书连奏捷八千骁果独鏖锋谁道将军平日怯司徒司空双将兵百里晴雷鼙鼓声长人垒尉不防垒四十万人同日崩昆阳城濠水流血六十三家谋议拙象犀瞑目虎豹蹲疾雨狂风天降孽司徒授首司空奔长安四靣兵云屯承明殿里目避火敬法闼前谁斧门君不见防鳆鱼读兵书渐台势促将何如天符金柜不复验侈口蹷頥终就诛□□之衣虞舜匕按图旋席犹逃死七珠斗柄不掩身刘秀明年作天子
　　井底蛙【公孙述】
　　清水令井底蛙鸾旗旄骑称警跸垂旒佩玉登龙车不知天下本一家雌雄未决胡矜夸井底蛙井中小堂堂东帝天日表南庑岸帻彼何心都市单衣笑君铰君不见故人共卧严子陵一夜客星侵帝星何尝解作木偶形
　　强项令【董宣】
　　夏门亭东数公主格杀苍头如杀螘一言回天天亦喜纵奴杀人何以理击头流血臣所甘俯首顿地臣所耻赐钱三十万分须不私己强项县令今岂无不遇明君空棰死
　　跋扈【梁冀】
　　乘氏忠侯骸未冷痴儿遽起专宫省使者弹章十五条极恶犹遗进汤饼夏门亭外迎鸾车尝侍私谋定蠡吾寃刑谁复捄李杜公议徒然唾赵胡将军权势迷天日天富淫人天益疾白鹄书生献佞词绛帐名儒才掌笔长史忠言若不闻故吏谏书何足云佩刀夜落议郎省日食明诛言事臣埤帻狱冠异巾服弹碁挽满俱精熟兔园羽葢鼓吹喧唤起花奴陪蹋踘连房奥室相对街飘飘云气如蓬莱黄金白玉充藏室门外车声聒旱雷土山千里九折坂臂鹰走马归来晩谁盗千金十斛珠坐使良民丧赀产守藏婢监宅奴奴何幸婢何辜羽林夺剑不论罪歳余又赎张尚书口吟舌言剩积恶目鸢肩不逭诛君不见堕马髻折腰歩愁眉一旦湿啼妆盖世荣华逐飞絮七君三后六贵人将校尹卿同日仆家财三十万万充王府为谢皇家戚里贤勿效将军怀跋扈
　　党锢狱【汉桓帝延禧九年杀成瑨等并党人】
　　黄门貂珰乃专杀生内干心膂外典政刑树立饕餮倾防忠贞牢修一纸四海俱惊使者四出捕逮纵横囊头五木拷掠笞榜诏狱惨酷有寃谁声贤哉贾长奋袂西行网罗解张大祸防宁云胡诸公旣哲且明不晦其光尚贪美名卒蹈大戾自殒厥生乃有君子龙蛇潜防匪惠匪夷靡荣靡辱不近轩冕不罹桎梏茂树郁盘爰托我屋
　　诛宦官【汉灵帝建宁元年太傅陈蕃等奏诛宦者曹节等不果俱被害】
　　太白入房天示儆上相上公俱有眚侍中已奏天官书北寺狱词犹上请五官令史发奏章奸谋夜召共与张尚书诏版出胁笔一十七阉心计长白头老翁短才术拔剑突门肆呼叱门生官属务相随谁解尽言箴八失呜呼太傅死将军诛洛阳都亭集血颅宗亲賔党一日屠朝廷大柄归阉奴胡为何国舅【中平元年何进诛宦官张进等又不果被害】不肯鉴前车又向嘉德殿前防属镂诛宦官良可乎
　　千里草謡【董卓】
　　青青千里草荒遍长安道轧轧【阙】车金花葢飞皂天子任废置公卿听呼召生杀擅大权刼杀甚群盗筑坞高埒城埋金动盈窖司徒展秘谋义子奉密诏逆尸不待燃脐炷自堪照乃知董公力驱除付奸操
　　一栖謡【献帝兴平二年郭汜李傕刼帝入其营】
　　一栖不两雄治兵日相攻北营【李傕】刼万乘南砦【郭汜】质三公祠鬼淫祠下朝王苇箔中上供牛骨臭赐质马钱空夜火焚行殿妖氛贯紫宫鸣锥惊辇毂飞矢射帘栊天子犹徒步何人敢骑从顚危防东涧狼狈走新丰皇极灾频煽朝廷尘再防谁能为此祸宣义是元功
　　大砺謡【公孙瓒以此謡徙鎭易积谷休兵以待天下之事后袁绍攻败自焚死】
　　燕南陲赵北际中不合大如砺惟此中可避世移易鎭筑易京广积谷多屯兵阅世变待时平大柱折队道裂楼橹倾骸骨爇白马义从不自亡谁为刘虞洗寃血
　　梁父吟【武侯成就关张胜晏子杀三士多矣故反其词】
　　伏龙隠南阳高卧久未起不肯渡长江焉能渉漳水炎炎火绝卯金刀巍巍土王当涂高种瓜儿子不力战织履郎君无地逃防龙一起捍坤轴雄据西南成鼎足十年汗血战黄五出王师争九六万人之敌两熊虎百战辛勤事行五河南河北谩称雄不得袁曹一丸土伏龙才起帝业新千古君臣鱼水亲遂使眞龙全羽翼风云成就二将军
　　南飞乌【曹操】
　　南飞乌尾毕逋白头哑哑将众雏渭河西岸逐野马【破黄巾也】白门东楼追赤兔【擒吕布也】冀豚【袁熙】荆犬【刘琮】肉不饱展翼南飞向江表江东林木多俊禽不许南枝三匝绕老乌莫侮髯郎小髯郎讵让老乌老东风一炬乌尾焦不使老乌矜觜爪老乌自谓足奸狡岂信江湖多鸷乌捽乌头啄乌脑不容老乌栖树枝肯使蛟龙戏池沼【赤壁之战】释老乌未肯搏紫髯大耳先相攫河东老羽云外落【云长死】老乌巢成哺铜雀
　　合肥战【当阳坂能以穷兵拒曹操逍遥津不能以合师抗张辽宁统诸将不及飞逺矣
　　赋合肥战】
　　合肥战战甚力荡冦将军持锐防【甘宁】紫髯郎君马飞空【孙权】江表虎臣俱辟易君不见瞠目横矛决死战【张飞】百万曹兵莫敢逼止啼之威未为特惜矣江东无令德
　　缚虎行
　　白门楼下兵合围白门楼上虎伏威防尖不掉丈二尾袍花已脱斑斓衣捽虎脑截虎爪眼中视虎如猫小猛跳不越当涂高血吻空腥千里草养虎肉不饱虎饥能噬人缚虎绳不急绳寛虎无亲座中叵信刘将军【先主】不纵猛虎食汉贼反杀猛虎生贼臣食原食卓何足嗔
　　猎许行【关羽】
　　老髯古义勇望葢取顔良况兹游猎时猎操如猎獐桓桓刘将军度量符高皇帝王讨贼有大义岂与蛛蟊争小智丈夫成败皆听天利钝兵家乃常事髯郎勿用苦相尤飘飖江渚吾何忧
　　成子阁防【诸葛恪】
　　越椒灭若敖伯石丧羊舌生子纵多才祸福未可决蓝田产玉信佳儿刚戾自用谁能医西朝大志不易继【西朝蜀也恪乃诸葛亮侄欲继其出师表之志】东关小胜何足奇大臣未附主少国疑吕侯有深戒一事须十思【吕岱戒诸葛恪曰世方多难子每事必十思】岂宜履敌庭千里劳戎师新城一剉不自谷【张特守新城恪攻将防特绐之曰明早送降恪从之缓其攻特夜补其阙遂攻不下】归来愤色将谁移虹绕舆犬衔衣水腥血臭知不知独不闻童谣云芦苇单衣篾落于何相求成子阁
　　费尚书【蜀费袆被魏中郎郭循刺之】
　　尚书秉国枢讵宜矜有余纵不爱身须爱国富儿尚保千金躯来敏棊【魏曹爽冦汉中勅袆救之来敏诣袆别求围棊袆无倦色敏因曰公必能办贼】张嶷书【嶷尝致书于袆引岑彭来歙为戒欲袆防循袆不从故被害】嗟哉二子多良图尚书何不置之左右隅西平之子何足诛
　　夕阳亭【晋裴楷恶贾充荐充督秦凉诸军充问计于荀勗曰辞之实难独结婚太子可
　　不辞而自留矣充妻遂赂杨后左右纳其女成风果留不遣】
　　百官供帐纷营营夕阳亭西谁逺行充闾之子专阃钺仗节万里西南征结婚一语聋天耳旣凿凶门行复止卫家五美空善评奸谋仍落三竖子君不见鬼公怒摄项城军残喘聊延卫府勲枯木剑锋金屑酒天刑犹脱广成君
　　玩鞭亭【晋王敦在姑孰明帝出看敦营敦梦觉逐帝帝以马鞭与老姥及追者至问姥
　　玩鞭帝遂去追不及】
　　畸乌压营营作声红光紫电围金钲黄须小龙马上笑白首饥豺梦里惊老奴怒掷瑚枕追兵起合琉璃井巴马东归疾似风道傍遗粪如氷冷健儿空玩七宝鞭荆台老姥功谁传
　　孟参军【孟嘉】
　　孟嘉盛德士而有敏赡才观其言动间正顺不可阶虽云善酣饮亦不伤雅怀以此得声誉何必狂与乖
　　五湖长【桓元后僭号楚被都防冯迁斩于枚回洲传首枭于大桁】
　　父为九州伯儿作五湖长父子共一辙相继犹影响老奴首领幸尔全竖子凶逆那可言流芳本不愿百世遗臭竟能传万年五湖长晋之贼总百揆称相国封十郡加九锡坐南面以贞扆窃神器而改厯司徒奉玺绶万乘让宸极永始建新元伪楚承金德百官劝进称圣明龙牀后土为之倾草间英雄兴甲兵龙行虎步见者惊大言欲俟关河平行宫起居注未成义兵已破浔阳城汉中遁舟胡可到回州短刃遥相迎楚王楚帝几日荣血颅糢糊枭大桁
　　举几行【南宋刘太子劭杀其父义备兵入合殿义隆举几捍之五指皆落】
　　含章殿前玉像毁画轮车发宫门啓逆刃铿锵五指红卫兵梦醒乌皮几五州屯将不举兵无复人间有人理裁弟事易裁儿难谋及妇人何足叹江芊漏言宫甲起【楚太子商臣弑其父灵王】君王不记请熊蹯
　　冦天师
　　天师元是嵩山生挺身起继张道陵嵩高山头遇老子亲手自传图箓经北方眞君开太平天师亦出臣朝廷平生不好庄老书当时只贤崔司徒奈何独执弟子礼膜拜甘作天师奴上灵命不可孤牲牢玉帛走道途重坛五层凌紫虗日中防设千人厨显扬新法终何如君不见司徒不救谤国诛眞人亦罹凶刃屠平城道场成茂区天宫静轮何可诬
　　高令公【元魏高允为人内文明外柔顺崔浩尝讥其乏矫矫风节及浩得罪声嘶股栗不能言允申释是非辞气清辨其矫矫者胜浩多矣嘻人固难以外貌识也必厯患难而后见予疾夫今之外以玉马自衒而中实不然者赋令公辞以伤之焉】
　　珷玞矫矫玉以璞兮驽骀矫矫骥踧踖兮其终也璞者以琢矫矫碌防兮又其甚也蹜者以服矫矫觳觫兮嗟人固不易知兮非朝夕可能窥也事固不可辨兮必悠乆而后见也嗟乎渤海芁芁兮高公已而去者莫追兮来者其谁
　　魏孝静别六宫歌【齐高洋逼帝禅位帝曰推挹已乆谨当避逊求入与六宫
　　别举宫皆哭】
　　献生不辰兮身播国移永作虞宾兮命不复来弊履遗簪兮古人所思况兹六宫兮岂一嫔与妃玉体其可爱兮黄髪又奚可期出云龙门以怅望兮固十步而九回彼永言以见贻兮泪浪浪其为谁
　　梁简文饮酒歌【侯景弑简文以絶众望使王伟等进酒简文知其将杀已尽醉
　　而寝伟进土囊压杀之】
　　龙为鱼兮宗社移位旣禅兮公复何疑此酒可尽兮饮不辞却手琶兮推手琵四弦嘈杂兮声急调悲不图为乐兮至于斯
　　龙光殿【梁湘东王绎继立号世祖孝元帝一日尝讲老子于龙光殿魏于谨入江陵执
　　之囚于乌缦之下】
　　赤气干北斗太阴犯天王天道信可惩人事关兴亡奈何龙光殿戎服讲老子谈纵精致不救乌缦耻介马不习骑死矣独目儿
　　胭脂井【陈后主】
　　胭脂井玛瑙甃琉璃栏黄金辘轳银绠寒桃花小波下无底雌龙古怨沉红水妖姬不作井中鬼玉树飞花落如雨
　　鸩酒来【隋炀帝】
　　鸩酒来鸩酒不来白练来夜观天象文帝座疑有灾雍州破木不可作龙船万里浮龙骸丹阳筑宫事已晩流珠堂下凶门开佳城不受漆牀版臭土竟汚吴公台骑牛小儿空有意【李密】龙钟老父徒兴哀鸩酒来白练冷萧娘不堕燕支井玉掌空摩长脰胫三尺天戈全项领










　　玉笥集卷一
　　钦定四库全书
　　玉笥集卷二　　　　　　　元　张宪　撰咏史
　　太子建成胡马驹行
　　昭陵六马平羣雄胡驹西来归春宫春宫饱养叱肥腯岂识天防上将人中龙胡驹狰狞善踶囓不逐秦鹿空三蹶不学拳毛騧美良川下追金刚不学什伐赤虎牢关前擒夏王随风逐电日千里百战驰骤无与当青骓拔箭吻带血黄骠突围毛裹鎗玉骢露紫竞神俊画图想像犹龙骧西府眞龙正宸极东宫华廏生荆棘昭陵风雨夜闻嘶六马功成化为石胡驹老去空伏枥
　　代魏徴田舍翁词【并序】
　　铁厓杨先生以杀田舍翁为文皇根心语盖徴好直谏忤意者数矣是必有弗堪其直者故怒曰防须杀此田舍翁不觉其言之出口也此则是也然谓徴东宫臣节之亏故为太宗所薄而呼为田舍翁者此则非也始徴入关无所知名乃自请安集山东招徕李勣高祖授以洗马与王珪同僚东宫者官也非臣事建成也徴劝建成早除秦王者是徴尽其职非所以取憾于文皇也文皇亦不以是憾徴也建成死高祖命东宫齐府官属尽听秦王处分则徴安得独背勅旨而死建成之难乎徴天子之臣非东宫私臣其事太宗不得谓之亏臣节也故太宗谓长孙无忌曰徴珪尽心所事故我用之长孙后亦曰妾亟闻陛下称重魏徴不知其故观此则知太宗决不薄徴决不薄徴而有田舍翁之语何也盖徴貎不逾中人而举止疎慢则徴得名田舍其以此与虽然此语徴不知也徴知必有词使太宗果杀田舍翁翁必乞一言而死决不缄口就戮也其以长孙后谏而意恱亦以后言婉而有理故曲从之然其杀徴之意未尝不根于心也他日疑其党侯杜怒其录谏草而徴已死无所泄愤故停叔玉婚仆所撰碑也呜呼徴幸而不在若在则恐不免为忠臣矣夫卢祖尚死于朝堂张蕴古死于刑狱李君羡死于图谶刘洎张亮死于诬谤孰谓太宗不忍于杀徴也徴能入梦于太宗而不能自明其事故代田舍翁词补徴谏录云
　　臣本山东农臣诚田舍翁臣以隋末乱出仕蒲山公蒲山愎谏自用故臣言不用臣计不从百万粮一日尽百万众一夕空力屈事去归山东臣义不忍弃故土事仇充相随西来朝眞龙先帝不臣识大臣不臣通故臣上书自请安山东山东归皇图授臣洗马之职在东宫东宫多不德兄弟不相容臣教太子剪黒闼亲元戎又教太子除陛下太子不臣庸太子旣死先帝命臣听陛下处分臣安敢效匹夫小谅自与逆党同陛下以臣尽心所事赦臣死罪除臣秘书登臣政府爵位崇臣于是感激时时进谏开皇衷陛下幸而时听臣言以致四海太平年谷丰使陛下功德及尧舜则臣心喜小有过失则臣心忡是以不四年中而有三代风陛下初年诚心听谏故天耳聪今听谏不逮昔故天耳聋往以未治为忧故人心恱今以旣治为安故威德隆往日用臣言赐臣以黄金瓮天廏骢辍殿材搆臣屋与墉今日以人言仆臣墓碑停臣子婚为惠胡不终喜臣则谓臣妩媚恶臣则詈臣田舍翁陛下不宜以喜怒毁誉损厥躬臣荐侯与杜谓其才畧雄臣岂阿党预知其终凶臣录谏疏草前后三百封欲使后世知陛下能听谏致时雍岂欲卖直归过为已功避嫌焚草徒足恭臣幸而身先朝露使臣不幸恐不免随比干侣龙逢独不记臣言良与忠胡为乎防须杀此田舍翁田舍翁岂畏死但惜陛下旣杀张亮又诛刘洎剪刈大臣如刈蓬臣不愿陛下祠少牢立仆石但愿陛下养气质除内讧毋以喜怒存诸胷大臣无灾帝德穹社稷无虞王业鸿千秋万岁为唐宗老臣不讳田舍翁呜呼老臣不讳田舍翁
　　檛马词【武氏之谶太宗欲尽杀宫中疑似者而才人在侧不疑也岂非蔽于色与武氏又能以柔言令色事帝帝固不疑之檛马之言天诱其衷使之自露芒角千载之下使人听其言犹凛凛有英雄气其志必不减高欢也而帝不悟方且壮之呜呼何物女子如此勇健之语徒能发之于李君羡甚矣声色之蔽人也文皇且不免况雉奴之懦者乎】
　　河东女儿年二九欲取铁檛檛马首雄心讵减贺六浑何事君王不惊矁独不记女武主在宫中机预泄李淳风淫心滥杀五娘子声色蔽人无不聋
　　圣母神皇词
　　东风未燥昭陵土感业尼称天下母【则天】唐室山河忽变周李氏儿郎更姓武洛水泱泱出寳图黄金烂烂铸天枢五王不入迎仙院二竖能忘受命符君不见汉家元后号文母庙食从来侄祀姑
　　匡复府
　　扬州都督开三府十万强兵猛如虎骆生长檄魏生谋大义精忠照千古山东豪杰望旌旗蓄缩江淮立伯基莫指金陵图王气石梁鸦噪髑髅悲
　　桑条韦
　　英英武媚娘竞行新乐章洪音入周庙谁复歌堂堂若若桑条韦雅制劳奉常女妖重叠起儿妇继姑嫜公主卖美官墨勑斜封长昭容持大秤荣辱随低昂防筹烦玉指握槊秽椒房功臣不脱死元子亦罹殃潞州别驾不发愤神器遽能归相王
　　机上肉
　　机上肉祸之胎幽求先见孰与并季昶独断眞奇才去草不去根噬脐已无及十死铁劵不逃刑五部空王难乆立君不见曵竹槎饮葛汁汉阳白髪老不归琼州碎骨人谁拾机上肉能几宿尚记汉家夷产禄羽林大将蓄奇谋三尺短刀门外伏机上肉终自毒
　　玉眞仙人词
　　玉真何仙人唐帝之爱女愿辞汤沐邑削号去公主头戴九云髻身着六铢衣甘居石宝洞不恋绣罗帏夜枕白云宿朝乘紫电飞登天谒王母渡海寻江婔天鼓夜作响玉池昼生肥眼角有时方童顔当世稀乃知皇姑娣不是寿王妃
　　天宝词
　　林甫官朝日韩休罢相时新台初纳妇兴庆又生儿玉栅笼鹦鹉金盘进荔枝内前车马乱无地避诸姨
　　双庙词
　　睢阳战败血飘杵力屈犹思为厉鬼元祠前哭一声朝食爱姬暮罗鼠唐家宫殿秋草生二十一陵如掌平独遗双庙门前石日有行人来系牲
　　神鸡童
　　神鸡童解鸡语青年十三动人主鸡坊小儿五百人指挥进退皆由女云华雕翠耸宝冠白綉罗襦耀金缕振木铎麾玉麈率双雄分两旅导立羣鸡皆有序左雄巍冠滴红蓝右雌彩翮翻花羽短咮磨铁吻钢钩砺铜距怒颈刺猬张老拳双鹘举强者昂藏弱者偻龙顔一笑爲君倾赐赉金缯多如雨剑尖跳筸头舞防丸儿走绳女教坊百伎皆色沮君不见千里束封随软舆父死归葬天恩殊县官具葬器役夫挽丧车乘传洛阳道走马长安衢夺情起复不暂置明年防驾骊山隅宠荣富贵世莫比何必宋宗勤读书
　　大腹儿
　　麀巫夜祷轧荦山淫光下爥穹庐寒栁城胡儿不敢睡四野恶声啼狗肝猪龙怒磔老枭腹鳞甲粗疎头角秃婪酣大肚三百斤偷得眞龙半分福平卢寳刀未发硎范阳氊帐先潜形金鸡口吐东北赦青骡蹄作西南声鳯凰池荒金镜破獬豸台倾胡眼大东风野鹿嚼杨花白日妖狐登御座华清玉甃汤作泉洗儿果撒黄金钱并刀剪防十六幅锦棚压碎宫娥肩象牀夜冷婴儿哭猪龙爪破金诃玉香龈不痛荔枝浆雄心已饱鸡头肉长安天夺蜜口臣铜头鬼鼓渔阳尘赤心一夜变胡腹二十四郡都无人潼关夜漏鸡声早马嵬坡下氷山倒剑门西寄杜鹃巢练带玉环埋翠草嘉山土门勤战功猪儿帐下屠猪龙旄头星落大腹破机上鸾刀一尺红
　　偃月堂
　　丞相总朝纲谋深偃月堂腹中有长剑不用夜迁牀
　　射塔谣
　　南八男儿忠义肠一死不负张睢阳救兵不出嚼指伤天箭射塔塔欲僵男儿姓名千古香栁碑自与长淮长
　　陈涛斜
　　陈涛斜四万义兵焚牛车东青坂再战南军俱不返两书生一琴客败军蠧政谁之责君不见阆州丹旐归来晚鱼飡预定兹板
　　白衣山人【李泌】
　　白衣者山人黄衣者圣人圣人起作中兴主山人出为谋畧臣王师尚未诛安史何事山人先纳履学仙本不为长生且向牝鸡逃一死黄瓜台下黄瓜稀黄衣复国青骡归飞龙廏使交锁钥天下之事无可为白衣不复入京国归食衡阳三品食芋头饱啖懒瓒残留取遗谋匡代德
　　李五父【李辅国】
　　灵武储君奋潜邸飞龙小儿乘势起大权世袭脱靴翁从此门生视天子阉佞职本黄门郎抵用收权生祸殃中宫狡计杀张后西内禁兵迁上皇李五父唐之悖天刑不正市曹诛半夜盗鬼偷首骨门生不忍丑尸分赐葬恩酬定策勲
　　奴材【郭子仪尝言吾家之子皆奴材也】
　　天子聋家公将军软节度汾阳五福人莫如犹恨西平生阿愬令公能以功名终膏梁遗防生八雄幸有曜儿称孝谨如晞如【阙】皆妄庸郭家子虽奴材都虞侯戴头来尚书留后辕门开尚书若断老兵首郭家之子眞奴材
　　蓝面鬼【卢杞】
　　蓝面鬼内狡狯外愿慤人言鬼奸邪天子殊不觉蓝面鬼肆谗毁二帝四王相次起矫情虽蔽中皇君至论焉逃鬼谷子中书令公独先知朔方节度由女死忠贞不学先中丞血面能令鲁公防
　　新店民
　　新店民何不乐歳丰谷稔可作懽吏格诏书恩不渥九重深下民贱咫尺天威情不展幸由田猎及刍荛又不深谋思及逺太阳苦被浮云遮何不谤木肺石开南牙广恩沛泽被天下无事独复光奇家
　　桐叶叹
　　泾卒生奇变狂奴夜犯宫渭桥频力战鲁店冠元公御史情虽切先生志不同掌心桐叶破千古恨难穷
　　樊段叹
　　倒印召追兵拔笏击贼首表表段司农忠壮古无有草开复仰药不如先断手何事樊太常杀身且遗丑舍生固不易处死良独难但看安不安偶因樊志丧愈觉段心丹
　　吊裴晋公
　　客散午桥庄人空绿野堂凉台风罢扇燠馆月侵牀慷慨平淮节凄凉别墅觞畴咨张国势谁为整王纲迈爽虗神观坚贞折栋梁四朝全懿德五子继恩光用舍关轻重华夷仰闻望皇程才睥睨牛李又跳踉镌诋虽无害浮沉大可伤元和犹负谤寳庆固难量侃侃词臣疏勤勤谏苑章圣心存眷顾天意幸聪朗险矣非衣谶危哉第五冈腐憸锋莫触关子舌尤长元老虽云寿皇图竞不昌可怜荣配享无复坐岩廊特旨探遗奏殊恩勑防丧营茔空有地晋祀已无朋党终轩轾藩臣竟颉颃惟遗身后传功抗郭汾阳
　　柿林院
　　永贞天子开东邸书奕两奴相表里问安一语动天衷从此大权皆入已牛家之女韦家郎女专诰命郎平章书奕两奴双翼长书奴弄笔翰林院奕奴索饭中书堂可怜八司马一例投南荒惜乎监国不早起奕奴明年方赐死
　　甘露行
　　甘露夜降金吾防石榴枝上明珠明金吾将军祥瑞奏神防中尉恫疑生壁衣风吹机不秘赤棓儿郎眼中寘金舆决破紫罘罳丞相绿衫借堂吏阉尸未臭凤鸣山节度头落叶盘间天杀二凶天假手相公不必咎王璠
　　封刀行
　　永平殿下飞金仙洛阳白马遍中原台城饥鬼死不悟武德沙汰成徒然防昌君相两英杰大索逃丁出空穴精蓝四万尽归官天下僧尼俱长髪卢龙节度封寳刀不为囦薮容逋逃郎中浅见不足录大中天子眞痴叔妄生更改复浮屠不记长安窟室通葢吴
　　饯梁王
　　寿春殿延喜楼梁王欲归天子畱楼前百戯排倡优百官陪晏酬未休梁王上马楼上头梁王东归天子愁天子愁梁王喜鸱枭暗移传国玺砀山王气珑瑽起皇后捧金巵天子歌栁枝家亡国破无多时【读此不觉涕泗横流恨不剸刃贼臣以快其心】河东鸦儿独眼窥纥干冻雀死不飞霸桥送客那得知
　　王銕鎗
　　朱晃帝中国人皆盗贼之沙陀起竝世势力相挟持血战长河间六年筋力疲兵威日益弱国势日益痿懦将外召侮奸臣内生欺将军食其禄报主死不辞愿以一鎗勇往济社稷危慷慨吐雄畧发愤亲戎师夜火焚河梁敌人俱纷披南城竟不守拙速称神奇藐视太原孽声声呼小儿良猷未及展庸君先见疑左右尽侧目逐之惟恐迟竟夺虎熊旅付彼河上痴卒畀保銮队殉君忠壮尸丈夫头可断豹死固留皮虽曰置身错大节终不隳萧条滑州寺遗象父老思祸乱五十年置君如奕棊为臣死国难此义无人知五朝八易姓主死臣不悲不意武夫中有臣能若斯岂无长乐老爵位荣一时纵保兔园册至今天下
　　李天下
　　沙陀一夜鸦儿死夹寨堤邉黄雾起三枝誓箭挂马鞍誓与先王刷遗耻六年河上几辛苦才得河南一丸土卢龙悖子虽剖心耶律敌人犹未虏栉风沐雨壮志荒傅粉涂朱乐未央癞枭本为太原孽骄子都化邯郸倡歌吴歈习赵舞吹玉笙击花鼓十万貔貅介胄雄三千粉黛烟花主呼优名李天下龙颊轻批面如赭法刀不斩敬心磨镜破铜光解如瓦魏州总管着柘黄门高流矢生金疮刘尼不进银瓶醴凤瑟鸾筝殉龙体君不见銕鎗将军有先知鬬鸡咬犬呼小儿
　　金牀兔
　　兔子上金牀闭门作天子日从日上生竟促明年死大鸟名鸑鷟四目而三足声声呼卢平罗平赤公族碧楮降朱文赤光耀金虺本图南越荣翻作西江鬼顺天者昌逆天亡南金越绫从多藏八都副使拜尚父四世相承吴越王罗平髑髅悲血光
　　申伶儿
　　黄金钟真珠酒弟饮此兮千歳寿真珠酒黄金钟兄分饮兮寿当与弟同兄不饮兮弟愈恭兄色变弟心疑弟不退兮兄无辞申伶儿起合双金巵一饮渍脑死莫医置不知愿全紫荆树莫忘棠棣诗
　　陈桥行
　　唐宫夜祝邈佶烈忧民一念通天阙帝星下射甲马营紫雾红光掩明月殿前防检作天子方颐大口空诛死重光相荡两金乌十幅黄旗上龙体中书相公掌穿爪不死不忍秘鸿寳画瓠学士独先几禅授雄文袖中草君不见五十三年血载涂五家八姓相吞屠陈桥乱卒不拥马抚掌先生肯坠驴
　　金柜书
　　约誓书金柜藏不鉴柴家幼儿祚不长弟兄子侄相继作书记署名传晋王金柜书藏祸府肘腋竒凶起慈母深宫烛影夜无人漏下严更天四鼓寡妇孤儿不敢啼戳地有声金柱斧太平王子着龙衣定防元勲孰敢非艺祖有灵君莫急朱牌金字火羊飞
　　澶渊行
　　铁马辽军饮河水三关要地平如坻诸城闭垒百僚惊西幸东廵议蠭起相公峙立不动摇忠肝义胆凌云霄亲征雄谋出独断孤注一掷先得枭澶渊城上黄旗入万歳声中河水【阙】神弧半夜发牀机天杀蕃酋蕃母立蕃儿进退两成禽可惜君王不追袭不追袭失天赐银币年年劳奉使冠履从兹颠倒置君不见未和天尊多善柔懒将一矢射岐沟嵗输二十万匹绢不愽辽兵一颗头
　　瑶华后【郭氏】
　　君不见明道时美人争宠皇后危外廷议起吕丞相内殿衅结阎都知爪痕龙颊有实迹赐号犹得称仙师美人之宠寻亦衰又不见绍圣中婕妤凌后礼不恭用事挤挑郝内侍顺旨迎合章相公妄兴魇魅卒无验诏狱惨酷寃血红婕妤正位名号崇瑶华两后辙迹同郭后不归孟后生还宫天刑不杀侍毉贼地下仁皇媿哲宗
　　哀熙宁
　　熙宁天子仁如尧熙宁相臣奸如枭【王荆公】心管商口防臯朝保甲兮暮青苗三司条例分牛毛祖宗制度皆动摇百年流毒毒不消呜呼仁皇有意安天下悔不十年相司马南方圣人眞土苴
　　绍述谣
　　绍述复绍述贤材一时出坏尽祖宗基遂得奸臣术
　　悲靖康
　　悲靖康一主战百议和括金银搜马骡不将一矢射强敌奉使往来如走梭青城车驾不复返玉缉金支皆渡河君不见幸使桥才六马呼二酋话香火
　　一纲谣【李纲】
　　一纲举万目张建炎帝开重光首窜卖国牙继诛易姓王募军买马事战备誓为吾君复旧疆忤汪黄七十五日中书堂奉祠已落张公章【浚】嗟乎一纲去万目弛敌马长驱饮江水张公督战方未已张公督战方未已
　　岳鄂王歌
　　君不见南薰门铁炉步神矛丈八舞长蛇双练银光如雨注又不见铁浮屠拐子马斫跮钢刀飞白霜贯阵背嵬纷解瓦义旗所指人不惊王师到处壶浆迎两河忠义望风附襄邓荆湖唾手宁朱仙鎭上马如虎百战经营心独苦赐环竟坏回天功卷斾归来卧枢府钱塘宫殿春风轻娇儿安宴醉未醒徒令功臣三十六舞女歌儿乐太平虎头将军面如铁义胆忠肝向谁说只将和议两封书往拭先皇目中血将军将军通军术君命不受未为失大夫出疆事从权铁马长驱功可必功成解甲面赤墀拜表谢罪死不迟惜哉忠义重山岳智不及此良可悲乌乎肆谗言加毒手申王心循王口蕲王湖上乘驴走五国城头帝鬼啼金人相酌平安酒
　　悲建绍
　　张都督杀曲端关中断右腕中兴天子无相干秦丞相陷岳飞江左长城堕中兴天子知不知铁象马精忠旗罗索望风走乌珠揾泪归旗折马毙事可悲君不见窜李纲死宗泽可怜建绍同辙迹中兴中兴良可惜
　　冷山使【洪皓】
　　冷山使者苏武流仗节不畏敌国囚冷山八月雪成丈四月五月犹氊裘土人畏寒不敢出使者甘居十五秋戎王聚落不满百土庐氊帐风萧索采薪乞食教胡雏啮雪嚼氊筹汉防归来馆阁席未温一斥南荒九年谪天之报公何偪侧君不见两枢相一侍臣天之报公不在身
　　韩太师
　　黄袍飞着嘉王体阁门知事从龙起经筵侍讲倡优定防宗臣【赵汝愚】永州死谏司台宪鹰犬多击搏忠正收谗阿何刘明沈奋牙爪五十九贤投网罗北珠冠子高一尺十四夫人分宠席行灯午夜閙元宵京尹【谢睾】明朝转恩泽地衣红锦齐中堂眞珠搭当生明光大臣排列贺生旦进奏文移行四方太师权重专天眷边衅胡为起征战威行宫省势如山一日恶盈翻局面玉津园里悲风生日色惨惨天冥冥中军统制权车毂密旨一语加大刑【杀韩侂胄】天杀权奸天假手何事斵棺逺函首君王不复三世讐地下权奸堪借口
　　咸淳师相【贾似道】
　　咸淳师相专军国堂吏馆賔供羽翼诸司百职听使令台谏承顔言路塞轮舟五日一入朝湖山佳处多逍遥谀言佞语颂功德边事军声听寂寥半闲堂连多寳阁歌姬舞妓相懽乐十年国势尽倾摧犹谓师臣堪付托师臣师臣躬督兵珠金沙头罗一声十三万人齐解甲寡妇孤儿俱北行君不见黯淡溪流东复东木棉花开生悲风师臣不忍马革褁厠上有人能拉胷
　　从容堂词【江万里】
　　朔风翻大江吹仆碧油幢懦将争投欵奸臣窃去邦从容堂上鬼节义独成双更有熊湘阁全家死不降
　　厓山行
　　三宫衔璧国步绝烛天炎火随风灭间关海道续萤光力战厓山犹一决午朝乐作兵合围一字舟崩遂不支樯旗倒仆百官散十万健儿浮血尸皇天不遗一块肉一瓣香闻海舟覆犹有孤臣卧小楼南面从容就胡戮







　　玉笥集卷二
　　钦定四库全书
　　玉笥集巻三　　　　　　　元　张宪　撰古乐府
　　古有所思行
　　我思古之人兮不可从乃在黄土之底青编之中青编几帙载名姓黄土万冢埋英雄重泉黯黯隔白日宰木飒飒生悲风我虽有语谁为通皇天不肯惜人物百年转眼如飘蓬秦皇汉武气焰盖一世彭殇邱跖俱成空黄帝升鼎湖桥山葬遗弓虞舜死九疑銮舆不还宫明王圣主只如此纷纷二子蝼螘二女泣兮湘竹斑羣臣归兮弓剑闲吊古昔兮望逺见江上之青山白玉椁黄金棺千年滞魄生辛酸功名震主亦闲事不若樽前且破顔
　　从军行
　　从军天目山走马临安道虽不着战士铁锁袍亦戴赵公浑脱防金鼓震四野秋风吹三关将军不尚杀士卒何时还白露下青草高楼多怨思杵声空入梦谁解送征衣三军粮食尽将士衣裘暖女且拾橡栗我欲醉弦管楚王挟纩越子投醪同功共事均苦分劳入参谋议出事弓马黄石之言听者盖寡
　　雉子斑曲
　　雉子斑双双起锦膺绣颈斑斓尾十歩一啄粟百步一饮水雌逐雄飞雄随雌誓不愿拘挛生宁求野鬬死野鹰昨夜下蒿藜搦雄飞去雌独归雉子斑忍分离辟邪伎作鼓吹悲
　　行路难
　　行路难前有黄河之水后有太行之山车声宛转羊肠坂马足蹭蹬人头关白日呌虎豹腥风啼狗肝拔剑顾四野使我摧心肝东归旣无家西去何时还行路难重咨嗟乞食淮隂市报仇博浪沙一剑不养身千金徒破家古来未际皆纷拏行路难多岐路马援不受井蛙囚范増已被重瞳误良禽择木乃下栖不用漂流叹迟暮
　　拟招
　　以我美姝易彼紫騟装刀头兮饬箭厨西荡秦陇东清荆吴拟立功于不朽任市人之揶揄客有忘君背国窃禄而活者亦何异食溷之鼠穴墓之狐厌见穷猿中株于岩野困鸟脱罗于江湖吾诚不能依阿偃仰以殉世仰皇穹而号呼若乃沐浴日光廓清天衢抑血诚愤发于所感又孰知强弱成败之何如豪杰兮归来吾与尔兮良图
　　将进酒
　　酒如渑肉如陵赵妇鼓寳瑟秦妻弹银筝歌儿舞女列满庭瑚案玻瓈紫丝歩障金雀屏客人在门主出迎莲花玉杯双手擎主人劝客客勿停十围画烛夜继明但愿千日醉不愿一日醒世间宠辱何足惊珠万斛金千籝来日大难君须行胡不饮此长命觥刘伯伦王无功醉郷深处了平生英雄万古瘗黄土惟有二子全其名
　　行行重行行
　　行行重行行此别何时还风霜阻道路歳月凋朱顔层冰剥肌肉半是刀箭瘢金印大如斗积功良亦艰君看霍去病终葬祁连山
　　白雪吟
　　白雪复白雪寡俦将奈何不如下俚唱能使和者多繁嚣乱俗耳宁复知谬讹五弦防南风咸韶随逝波正声乆絶学举世皆淫哇吾将复大雅尽扫蚊与哇后防今不在曲成谁为歌
　　侠赠
　　赵客虎皮冠走马章台栁自小耻读书吴钩不离手千里杀讐家空中腾匕首侠累座上死嬴政廷中走屠儿贪黄金狂生终掣肘丈夫难图名合义死不朽安得蔺相如渑池一杯酒
　　房中思
　　红象作小梳髻龙盘漆髪香泥捣守宫染透桃花骨白马不归来倚牀弄红拂桂隂绿团团坐对玲珑月
　　铜雀妓
　　陵树日沉西秋风石马嘶芳樽倾繐帐讵肯湿黄泥惨惨笙歌合遥遥望眼迷玉人脆如草能得几回啼
　　秋怨
　　雨声绕山来撼屋风猎猎银牀暑气消金井下梧叶胭脂堕微泪鸾镜晓妆怯香冷红象梳髻薄燕跕明日玉栏干槿花飞莫蝶
　　火府告斗
　　黄巾骑马腾红云绿草细书天篆文芙蓉小冠切白玉伏地夜奏中天君灼灼桃花映羊首电绕魁昰百怪走九皇一笑帝车移银鹿作羓霞注酒玉衡闪烁招摇光人间尘土何茫茫石家买得绿珠笑五云踏地椒壁香短衣吹秋车武子干抱流萤照书纸虗空喉舌正司权杳杳冥冥注生死
　　端午词
　　榴花照鬟云髻热蝉翼轻绡香叠雪一丈戎葵倚绣窻雨足江南好时节五色灵钱傍午烧防胜金花贴鼓腰段家桥下水如潮东船夺得西船标棹歌声静晚山绿万镒黄金一日销
　　白苎舞词
　　吴宫美人青犊刀自裁白苎制舞袍轻云冉冉白胜雪激楚一曲回风高九雏凤篸紫玉长裾窄腰莲歩促翩翻素袖啓朱樱金笼鹦鹉飞来熟馆娃楼阁摇春晖台城少年醉忘归璚牕绮户锁风色桃树日长蝴蝶飞倾城独立世希有罢吟绿水停杨栁急管繁弦莫苦催眞珠賸买乌程酒
　　桃花梦
　　美人夜出胭脂井骨醉香肌春不醒去年阿防不重来独倚晨光照芳影彩云红雨两无心觉来飞去三青禽
　　夜坐吟
　　蜻蜓头落灯花黒瓦面寒蟾弄霜色玉壶水动漏声干夜冷莲筹三十刻蓬头儿子冻磨黒欲拾羁懐寻不得起看庭树响风筝斗杓堕地天盘侧
　　秋梦引
　　翠翘半軃双飞凤辘轳金井悬银瓮万丝翠雾刷鸦光两防秋波和泪送芙蓉带露不忍折鹦鹉隔笼时自哢多情宋玉正悲秋故放香魂入秋梦
　　梁苑行
　　银鳞靡靡天光晚昼出梁王江上苑修眉凝睇秋波长薄袖分香春麝暖氤氲宝鼎腾水沉寂歴宫门闭金键三十六竽吹紫云露冷高台双凤逺
　　夏日吟
　　白石凿凿可砺齿寒泉濯濯宜洗耳六椽短屋云下眠三日南风树头起金刀薄切红鳞鳇玉樽细嚼松花螘大星西下月如冰明汉南来天似水
　　杨花词
　　东风吹春春不醒桃花杏花空娉婷万丝剪绿暗如雾千里相思长短亭亭前女儿十六七手挽柔条背春日六街马蹄踏黄尘雪花漫天愁杀人
　　食行
　　哤声夜吠樊将军袖刃一掷神血喷鸿门侧盾撞卫士怒叱项王如狗蹲黄流一仰一斗吞生防彘肩何足论书生豪猛不减此灯下漆盘生剑痕
　　发白马
　　朝发白马津暮及陈留县兵事急星火驿程疾雷电左挟弓右擎箭独飞一骑报军书百里王城驰急变丞相鎭静材清谈白羽扇天子蔽九重张乐绛霄殿内门三日不得朝咫尺天威无路见三十万众解甲降锦绣封疆成广荐明日边风虏骑来背城借一谁堪战嬖幸窃鲁弓奸谀赍纪甗衔璧牵羊事已非束手藩臣忘入援收泪踏边尘含悲别宫院回首东南汉月高淅风沙破顔靣白草黄云望莫穷西楼尚隔汤成淀木叶山前下马时青衣始悟降王贱使者来君不见
　　择交难
　　择交难结交易杯酒可嵗寒一言相背弃金兰胶漆照汗青梦魂鸡黍通幽冥但惭未到张元伯莫谓人非范巨卿结交易择交难择交不愼生疑患方寸鬼门关对面九疑山险其心易其顔口蜜尚甘香腹剑已巑岏人生愼勿轻交欢君结绶我弹冠结交未若择交难结交结知已择交愼其始呜呼叔牙王佐今岂无安得鲍子兮为我交夷吾
　　陇头曲
　　防马上陇坁七日行不了回首咸阳在井中万户苍苍烟树晓垅月照黄沙垅云低芳草朱顔绿鬓不建功坐待星霜头白早持汉节拂吴钩为君生斫隗嚣头谁能知李广百战不封侯
　　出自蓟北门行
　　出自蓟北门遥望瀚海隅黄沙落寒雁衰草号雄狐河水血成冰土冢碑当涂乃知古战场本是贤王都武皇昔按剑一怒万骨枯半夜下兵符六郡皆讙呼将军各上马百道追匈奴羊马满大野万帐收穹庐英英长平侯六骡走单于至今青史上犹壮武刚车
　　北风行
　　北风吹胡沙客上居庸关山高落日黄车重牛力殚土冈隠显际百步闻铃鸾白马流星来上搭虎皮鞍英英鞍上郎髪拳双颊丹竹槽驾鞭箭猿臂雕弓弯连呼客避箭箭出双辕间客惧堕车下伏地不敢看径前驱车去可望不可攀转丐田野中一饱祈生还江南有少妇闭阁畏风寒使识北风寒北风摧心肝
　　拟邯郸才人嫁为厮养卒妇
　　妾家丛台下自小善鸣筝十五靣如月不离保姆行胡尘西北来盗据邯郸城驱民出战鬬十户九为兵五载不解甲千里尸纵横司徒朔方至敌势始不撑官军下井陉良家尽焚刼掠为厮养妇哀怨何时彻
　　吴钩行
　　炭山烧天色如赭神血喷人双跃冶紫镔百链结松纹三尺清泠掌中防吴人作钩钩同形吴王不知钩有灵钩师向钩呼钩名双揕父胷飞应声百金悬赍金为轻吴人重钩如连城吴鸿扈稽双厉鬼价重连城精莫比不杀句践雪遗耻误人亦似夫人匕
　　采莲曲
　　明月满大堤荡舟湖水西桨牙鸣浪碎船尾拂花低绿鬟湿香雾红袖渍良泥采莲不得藕空妬鸳鸯栖
　　空城雀
　　嗷嗷空城雀一饱啄余场不比珍奇鸟自矜毛羽光翘首仰喂饲巧语如笙簧卑栖樊笼里黄口不得将
　　一鞘词
　　一鞘容两刀古人耻不佩一牝聚三雄君子忍为配株林从夏南遗臭秽千古惟闻褚彦回不汚宋公主
　　当卢曲拟梁简文帝
　　初八月上弦十五月正圆当卢设夜酒客有黄金钱懽浓易得晓别逺动经年相送大堤上举杯良可怜
　　薄命妾
　　少长深闺里靣不识风吹自为薄情妇懒涂红玉脂花轩背春睡月榭恼秋思不嫁张京兆敢烦郎画眉
　　猛将吟效孟郊
　　手捽敌人头临阵试剑术气酣乳虎怒拳捷秋鹰疾鏖战每在前上功当第一江南未尝见自古山西出
　　刺客行
　　刺客胆激烈见义即内热每闻不平事怒发目眦裂方剔奸相喉又断佞臣舌试看腰下剑常有未凝血
　　胡姬年十五拟刘越石
　　胡姬年十五芍药正含葩何处相逢好并州卖酒家靣开春月满眉抹逺山斜一笑旣相许何须罗扇遮
　　春昼
　　楼观参差半空起缥缈阑干烟雾里绿萍一道浸鸳鸯笑声只隔桃花水栁下粉墙斜靠街当昼红门半扇开游丝冉冉挂檐角燕子一双何处来
　　江南防
　　茭尾蒲芽水新足沙暖小桃红夹竹谁家燕燕倦东风戢翼画梁春睡足螭头舫子载醁勿惜千金买词曲明朝风雨蔽九川千里江南芳树绿
　　日出入行
　　东边日出羣动作蠢蠢营营异忧乐须臾力倦各暂宁日光亦向西边落枕衾未暖梦未成金鸡一声扶桑明孜孜为善尚不及何暇欲存身后名
　　哀亡国
　　买桑餧蚕丝不多凿洼种藕莲几何广陵夜月璚花宴结绮春风玉树歌君不见黒头江令承恩早白发萧娘情未了狎语淫人梦不醒宫城绿遍王孙草昏昏黄雾塞宫门白练寒生玉颈痕锦绣江山春似画几伤风雨吊迷魂
　　瑶池曲
　　曼倩啼饥桃未熟绮牕珠树层隂绿上清童子昼临关鸾尾扫云方种玉芙蓉画阑春昼长箫韶一派起回廊八龙未暇送周穆三鸟遽能迎汉皇风雨苍苍隔圃不劳西望祠王母赠君桃核大如杯归植茂陵陵上土
　　归来曲
　　芍药蔷薇向春泣湖上春风政无力绿尘满街马迹多良人未归将奈何娟娟修娥乆凝伫阿侯如今在何处锦筝拨断十四弦弦声清苦愁不眠粉香翠黛凝芳筵
　　襄阳白铜鍉曲
　　襄阳白铜鍉下踏扬州郭可怜扬州儿弃戈甘靣缚大堤女儿何命薄青年坐失荣华乐荡子功成未肯归闭门三月杨花落
　　杨白花
　　杨白花何轻薄随风渡江去飞向谁家落江南风雨春先老陌上悠扬为谁好永巷春归梦不成绿池一夜浮萍生
　　车遥遥
　　车遥遥推向何处去劝君勿轻行前途有泥淤劝君君不留锐意作逺游前有伏路者勇力能挟辀挟君辀刼君财夕阳衰草恭君骸君魂有灵招不来
　　侠士吟
　　侠士有时有不平无日无安得匕首剑赠与轵井屠刺杀韩王相报仇严大夫侠士死伤勇亦胜懦夫活许身然诺间不为势利夺瑕瑜两不掩功意足相埒侠士赫赫声懦夫厌厌生懦夫视死重侠士视生轻我吟侠士诗侠士为我起断却权奸头少雪懦夫耻君不见临安军士彼何人能斫申王铁舆子
　　寒女叹
　　楚楚寒家女老大在闺房空懐摽梅叹对镜悲春阳岂无媒妁言配彼多金郎窃念岂容易欲嫁不复行坐使窈窕容绿鬓成秋霜宁为未嫁女莫作失节孀
　　征妇叹
　　日暮鼓鼙急呼声如雷【阙】汉兵三十万夜战胭脂山风皴皮肉组血染车轮殷技穷下马鬬矢尽张空拳夫君暴骸骨妾人摧心肝岂无膏沐容妆龙不成懽亦有琴瑟弦音好谁与弹枕痕掩泪迹镜影缄愁顔高堂舅姑老聊复强加飡
　　静女吟
　　艳女罗绮裳静女荆布妆艳女嫁大将静女归农庄大将死边疆艳女愁空房农庄务耕作静女勤篚筐艳女迭三嫁末路流为娼静女教子成五福垂高堂好花空窈窕桃李不如桑
　　昭君怨
　　四弦嘈嘈弹北风胡马嘶回头望汉月遥落长安西白草没行路万里春凄迷谁谓稊归女去作单于妻抆泪入穹庐颦眉向羊酪敢恨君恩轻惟怜妾命薄嫁女媚夷狄良为中国羞谋臣自无防画史不须尤
　　秦台曲
　　层台五百尺下瞰长安中人言秦王女学仙此成功弄玉跨彩凤萧史骑赤龙双吹紫箫去千载永无踪惟畱鸳鸯梦万枕魇愚蒙
　　神弦十一曲
　　朝行青溪曲暮宿青岩阿女萝施长松白苹依绿荷神来水风生神去水无波朝云不为雨夕露将如何
　　右宿阿
　　古皇上帝高无语十二天门守金虎道君飞下玉清来独与苍生作宗主奈何人事多覼缕阁皂号赤狐玉泉飞白鼠武夷失左肩罗浮亏右股东明海波高拍天幽魂滞魄称神仙腥风剥靣晦白日老蛟顽蜃垂馋涎道君道力通上天篆印文红玉镌七星剑光上掩斗五岳小冠腾紫烟飞雷走电摇山川巍巍正位专天权叱咤百神如转圜贤哉道君胡得焉嗟哉道君胡得焉
　　右道君
　　双头牡丹大如斗簇金小帽银花镂绿鬬长眉丹激唇白马黄衫灌江口平头奴子金丝髪六尺竹弓开满月神獒帖尾卧牀前顽蛟尚染刀镮血灵风飔飔石犀吼吴船楚舵纷搔首红云忽报七圣来蜀波水色浓于酒
　　右圣郎
　　四十九鞭鞭马棰合眼旋风马头起曲项琵琶金帖槽七寳银瓶劝金醴红斑碎缬石榴裙弓尖綷防飞轻尘双鬟鬓好容色十步回头九媚人舌尖苦血喷红雨坤剥有声微扣齿防衣零乱野花枝顿地神狐拖九尾
　　右娇女
　　石郎家住南山里夜叱卧羊成队起砑光罗帽舞香山金矿银坑烂如纸竹节短鞭鞭赤狐山精水魅声呜呜回风蹋水过溪曲旋折山花聘小姑　右白石郎香炉盘盘青雾起灵帷撒动金钱纸练带斜垂八尺冰纒项白蛇神色死青溪小姑双露乳起着神衫代神语花裙绣袴蹋旋风双袖翻飞小蛮舞西山日落云冥冥金龙画烛灯光青土妖木魅作人立古壁空廊闻履声繁弦嘈杂社鼓吼体羊肠磔牛首扶神上马送神归老
　　狐醉卧檐前栁　　　　　　　　　右青溪小姑洞庭八月明月寒湖龙捧出玻瓈盘湖风忽来浪如山银城雪屋相飞翻白鼍树尾月中泣倒卷君山轻一粒浪花拍碎回仙楼万斛龙骧半天立雨师骑羊轰昼雷红旗照波水路开青娥鬒髪红蓝腮紫丝络头垂黄能
　　神弦调急龙姑来　　　　　　　　右湖龙姑西溪日落星离离龙姑庙下号狐狸东家少妇呼小姨纸钱香奁左右提红甘紫嫩栗与梨画罗小扇相分携吹灯照道溪之湄古祠深深溪岸荧荧鬼火红窼走履声袭人不敢啼小姨坚持少妇手心香一瓣谢姑恩
　　鸾刀自斫乌羊首　　　　　　　　右姑恩
　　两两白玉童采菱湖渌中一双木兰棹飞臂破南风雁头刺带绿菡萏花房红拆来神女庙进入湘妃宫岂欲
　　偶奇过愿言神惠终　　　　　　　右采菱童皇皇明下福禄是臻爗爗灵童按舞防防膋萧炳焕元气氤氲幡盘屈以下坠神昭回而上伸
　　右明下童
　　枝叶同生根株异归万物修短靡不乖违于惟灵只顺庇咸宜穆穆一德雍雍百禧雷霆以鼓之风雨以舞之俾尔生无阻兮俾尔归有所兮　　　右同生
　　拂舞词五章
　　翩翩白鳬集我堂下悠悠江湖邈焉得所白鳬之白皎如雪霜金堂高明君惠无疆葑湖夜开白鳬飞来青葢黄旗入洛何时雕鸮食人剥靣残肌白鳬飞来吾与女
　　兮忘机　　　　　　　　　　　　右白鳬
　　济济跄跄舞凤飞凰童子不孤寡妇不孀圣人在上万物斯覩五日一风十日一雨成汤祝网大禹下车载道赓歌盈庭都俞猛虎不食仁厚如驺虞嚚各敛衽干羽束籧篨怀哉尧舜世千古共嗟吁　右济济
　　独漉独漉水高没屋没屋尚得水高何即野鹰西来摩天高飞我欲射之气衰力疲桃株泛泛东流西陷嗟我伶俜与之同憾牀深帏低对影独栖如有逺志勿念绣闺吴刀夜嘷长弓在弢父死不报何用劳劳申胥复楚鲁连却秦一言定事彼独何人　　　右独漉
　　碣石没海水沦湮无已时望之小如拳鳌冠露玉笄海波扬黄尘碣石乃还故虽复高际天半已成灰土灵固云寿岂与天地乆螣蛇纵有神顽鳞终亦朽朱顔能几何转眼成老丑胡不广作懽日夜饮醇酒
　　右碣石灵
　　秋风下桐叶辘轳动金井美人汲寒浆银瓶垂素绠绿云扫晴空静洗青天影淮王尊有酒箕踞事酩酊抚手作悲歌徘徊顾光景八公门前待沧洲路非永丹成劈空去血剑全首领文成八卦背秀聚三花顶逍遥太清中龙虎递驰骋全胜茂陵郎铜盘花露冷终然三泉下
　　玉匣蔽幽境　　　　　　　　　　右淮南王
　　秋来
　　雨声连夜卷江水霹雳破车腾赤鲤寒梢露翠劈空飞压地黒龙扶不起大山摇摇小山崩黄能夜吐拳如氷天宫鬼箭自空注下射行人攒刺猬六丁长又搅明河扛起虹桥翻玉波阳鸟白头朱雀呌电蛇闪烁天孙笑昙云蔼蔼白帝来银旗玉甲光明开雪毛老虎排天门飕飕凉气吹黄昬裌罗小衫裁嫩绿金剪高堂对明烛深沉凤帐寂无声一夜轻凉新睡足明朝织女防牵牛更上西家乞巧楼
　　江南谢【二首】
　　江南谢今何在生绿画罗屏春光不相待借茎抝折莲丝长千尺春愁不可量　江南谢春风隔长夜栢枝亭下水连空卷起银瓶向身防防云分得香囊麝梦里如今频见画欲烦神妪寄箜篌箜篌未弹先泪流
　　卿卿谣
　　煮蠒缫丝头绪多出门上马岐路差卿卿不譍奈卿何
　　君道曲
　　大君若天道广运无不周明视竝日月生杀成春秋疆场尽两极声教被九州丞相任股肱尚书总襟喉雷霆出号令前宿分诸侯沈潜蓄阳刚高明破隂柔干健不少息兢业毋自偷以此守神器坚固如金瓯
　　天狼谣
　　煌煌天狼星芒角射参昴独步天东南爗煜竟昏晓天弧不上金虎敛牙爪万里食行人白骨遍荒草火爇乌龙冈血染朱雀航列宿不尽力五纬分乖张戍客困疆场荷戈涕成行谁为补天手为洗日重光
　　双燕离
　　双燕复双燕双飞綉户中梅梁立春雨桂殿别秋风火焚栢梁台信断乌衣国羁雌忆孤雄双飞难再得卵破巢旣空系丝徒尔红曽如燕赤凤能入汉皇宫
　　绿水谣
　　今宵何处月南浦木兰船半夜凉风起荷花如锦鲜莫剪茎上叶水珠有时圆且留泥下藕要使根株连鸳鸯不竝翅好事琉璃脆解佩掷眞珠少酬交甫意
　　君马篇
　　君马狮子花臣马照夜白君着紫襜褕臣着金蔽膝天高风劲弓力强一鞭飞过黄茅冈丰狐狡兔少顔色熊文豹走且僵君撚箭臣臂鎗马上各垂双白狼归来解鞍坐对饮一百觞剑尖防肉臂作俎醉卧不知更漏长
　　子夜吴声四时歌【四首】
　　朱雀街头雨乌衣巷口风飞来双燕子不入景阳宫爲问秦淮女还知玉树空
　　湖上水云绿荷花十里香咿哑木兰棹惊起睡鸳鸯雌雄两分去不觉防人肠
　　白苎鸦头袜红绫锦靿靴玉堦零露冷羞折凤仙花去去荡游子秋深不念家
　　瓦上松雪落灯前夜有声起持白玉尺呵手制吴绫防纫征袍缝边庭草又青
　　莫种树
　　莫种树种树枝叶多枯杨易生稊钝斧难伐柯秋风动悲思春月夜如何
　　估客【二首】
　　发舟石头城系舟梅根渚江月夜寥寥照见家人语割裳制家书刺指题日月不知何时到但记今朝发
　　史童儿曲
　　君骑汗血骆儿卧紫丝幙杜鹃满空山君行何时还
　　阿母词
　　阿母似麻姑十指如鸟爪先彼日月生后于天地老
　　高句骊
　　鱼鼈走朱蒙夫余王气终金花紫罗帽长袖舞辽东
　　塘上行拟甄后
　　白露下塘蒲芙蓉秋露湿不忍生别离时抱蒹葭泣
　　芙蓉花一首【三解】
　　芙蓉花大如杯露为醴玉作台劝客饮客勿推　芙蓉花娇杀人红为袖绿爲裙舞回风歌停云劝客饮客须醺　芙蓉花何娉婷舞娇梁上燕歌响花间莺子高未合曼卿先寄声人间永夜秋风冷莫按韩娘丝竹亭
　　丁督防曲一首【三解】
　　丁督防北征去衰草没战场郎尸在何处丁督防勿回头千里马蹄尘遥遥盟津渡丁督防寳刀鞍上据百战无前敌收功洛阳路丁督防冬穷岁云暮相送落星墟哀情向谁诉丁督防白杨响墟墓马革易成泥郎尸今暴露
　　段儿歌
　　玉童硗硗两髻坠双瞳射人秋水媚情浓意逺风骨异微笑向人书段字花覆古城心欲醉地逺如今空有泪春风淡拖东北来绿云隔春眉不开郎眉虽不开未比儿心哀紫丝竹鞭玉腕马蹋破花城何日回
　　红门曲
　　红门欲开人渐稀栖乌哑哑漫天飞西宫寳烛明如昼玉筵围坐诸嫔妃黄羊夜剥愽儿赤金椀银铛进炰炙银汉依微白玉桥隔花宫漏夜迢迢内城马嘶丞相朝
　　和睦州杂诗十四首
　　五将开新府三军解沸汤将军驱土鬼部曲散夫娘
　　右大将令
　　白牙山下水如汤乌龙岭头日无光五龙堕地化作狗
　　怒目啮人乌喙长　　　　　　　　右白牙
　　间花竹竿三丈长红皮缦笠绣衣裳石榴花曲唱得好
　　争奈吴娘不防肠　　　　　　　　右石榴花十月四日天沙黄虎狼西来将军亡帐前嬖幸尸骸僵君不见崔杼锋刃三尺长晏婴民望那可伤
　　右黄沙行
　　孤城新筑十丈高五狼西来成夜嘷将军夜别美人去
　　软肉不禁朱粲糟　　　　　　　　右孤城
　　城土未干城主改长旗夜入黄巢砦怨禽飞来绕砦啼
　　不学精卫填东海　　　　　　　　右怨禽
　　凤乌不向阿阁巢网罗毕张将焉逃此身尚不免鼎俎
　　岂问摧残五色毛　　　　　　　　右凤鸟
　　睦州女儿娇如花闺门不出愁风沙今朝忽遇沙咤利
　　白马防入何人家　　　　　　　　右睦女儿妇人在军鼓不扬军中岂宜安女郎郑旦西施齐入水
　　将军眞有铁心肠　　　　　　　　右旦施
　　西王孙女嫁东郎不学虞姬就剑芒忍怀遗腹事仇主
　　未见胡法生儿先涤肠　　　　　　右西王孙南国香谁家女容貌如花絶代媺嫁郎西去乆不归今日相逢在军垒宫妆不着嫁衣裳三尺罟罛包髻子
　　右南国香
　　相如全璧目眦裂剑指秦王衣溅血衣溅血不比仪秦
　　争口舌　　　　　　　　　　　　右壮士行秦王雄飞六王伏六王战败疆土蹙英雄独有朱屠儿袖隠金椎入函谷圈中饥虎思人肉屠儿入圈虎闭目
　　右壮士行
　　义鹘子双翼长独入雁羣擒雁王不比饥鹰肉饱思飞飏君不见公孙子阳坠马洞胷死七尺虎躯横战场
　　右义鹘子
　　睦州相杵歌六解
　　韩公西筑受降城吐蕃不来城下行将军筑城城未了隔城听得打城声筑城筑城忙筑城敌人去城不十程云梯火炮制作巧中有鲁般能用兵搬土筑城民力多昼夜不息如掷梭黄梅雨来江水涨城脚不牢将奈何蒸土筑城不须高买石甃城不须牢城中一旦化为敌十万天兵败天绩一月筑城城渐高将军心喜民力劳将军须与城俱碎一寸城土皆民膏金城峩峩高际天汤池泱泱洪若渊坚深自古说统万犹有敌人擒赫连
　　三忠词
　　精卫苦精卫苦口衔木石填水府水府若地平精卫作人语海鲸三头共一尾挟潮作兮挟澜止吞舟杀人如杀螘岂无伤弓禽不学精卫死精卫溺死不足恤塡海不干誓愿不肯毕长鲸悔罪海宁谧精卫虽死功第一
　　右精卫
　　战铜城死湖水父忠臣儿孝子淮南烽火吹边尘淮南将帅逃如麏秋高览镜思血战誓死不作偷生臣麾白羽接短兵有进死无退生骑可陷身可杀忠魂义气无
　　时歇铜城不平血不灭　　　　　　右战铜城虵碛在湖北虵原在湖南神蛟誓击虵首碎蝍蛆不思虵味甘虵类多蛟力少尽力搏虵虵不了蝍蛆一旦化为虵肆毒毒蛟蛟溃脑神蛟死虵当涂雷声为我行天
　　诛　　　　　　　　　　　　　　右虵碛
　　富阳行
　　摇首上马金鞭挥山头白旗如鸟飞西来万骑密蜂蚁四靣鼓声齐合围金城木栅大如斗五百貔貅夸善守铁关不啓火筒焦力屈花徭皆自走城南城北血成洼十里火云飞火鸦将军豪饮不追杀掠尽野民三百家
　　铁礟行
　　黒龙堕卵大如斗卵破龙飞雷鬼走火腾阳燧电火红霹雳一声混沌剖山河倾不击妖孽空作声天威防渎人不惊
　　烛龙行
　　烛龙烛龙女居阴山之阴大漠之野视为昼瞑为夜吸为冬为夏虵身人靣髪如赭衔珠吐光照天下天地寛日月小乌兔盘旋行不了穷阴极漠无昏晓女代天光补天眇女乃不知日被黒子遮月为妖蟇食五纬无精光万象尽夺色下民媕菼皆昏惑烛龙烛龙代天职胡不张尔鬛奋尔翼磨牙砺爪起图南遍吐神光照南极补缺兔无损伤正畸乌不倾昃天蟇黒子纷诛殛重光重轮开万国胡为藏头缩尾穷阴北坐视乾坤黯然黒乾坤若崩摧吾恐女龙有神无处匿
　　白翎雀
　　眞人一统开正朔马上鞮鞍手亲作教坊国手硕德闾传得开基太平乐檀槽谺凤凰腭十四银镮挂氷索摩诃不作兠勒声听奏筵前白翎雀霜皬皬风殻殻白草黄云日色薄玲珑碎玉九天来乱散氷花洒氊幕玉翎琤珄起盘礴左旋右折入寥廓崒嵂孤高绕羊角啾啁百鸟纷参错须臾力倦忽下跃万防寒星坠丛薄防然一声震龙拨一十四弦音一抹驾鵞飞起暮云平鸷鸟东来海天濶黄羊之尾文豹胎玉液淋漓万寿杯九龙殿高紫帐暖踏歌声里懽如雷白翎雀乐极哀节妇死忠臣摧八十一年生草莱鼎湖龙去何时回
　　伥魂啼血行【二首】
　　孤城四面啼猛虎怒豹咆哮饿彪舞东海王公长猎儿手有长刀腰有弩黄公前日为虎吞胆落猎儿深闭门今晨冯妇复攘臂虎视不动门边蹲君不见妖狐假威不敢搏而况真虎据岩壑伥魂导虎已何时血腥荒草愁离离
　　白面于菟行偃草雄剑为牙防为爪夜越铁关吞九牛弱妇婴儿眼中饱郊原十里吹腥风白骨塞途秋草红肝肠挂树野鸦噪鬼火照城人迹空呜呼猎师心力巧药箭无功机发早旧魂走抱新魂啼一夜黒风天亦老
　　次韵壮士歌
　　春来塞草青秋来塞草黄草黄马肥弓力劲边声彻夜交锋芒锋芒上爥霄汉壮士目炬与之相短长王师十年厌追逐朱粲黄巢食人肉天津谁吊杲卿痛秦庭孰举包胥哭壮士怒翻海百川皆可西巍巍鸾凤阙肯使鸱鸮栖漫漫长夜乆未旦一声啼白须雄鸡君不见淮阴胯夫饿不死一剑成名有如此斩蛇未覩隆准公沐猴宁数重瞳子
　　盂城吟
　　盂城如斗复如铁百万天兵半鱼鼈狼星爥地响晴雷白马将军夜流血匣中寳剑寒生雷一击能令泰山缺怒提往断落星丸献与师臣补天裂
　　生别离
　　有乌有乌完之山一乳四雏良羽翰一朝弃母絶四海母啼不絶声悲酸声悲酸摧心肝生别离死别离南隣健儿戍渤海东家壮子征函关卖田买寳刀卖牛装马鞍父母堕苦泪弟妹増离顔呱呱乳子独惨惨妻啼单出关道路逺上马鏖战艰百见月魄死十度霜华寒霜华寒月魄死悠悠歳月何时已主将不尚谋士卒欲谁倚英雄务割据盗贼何由弭白骨积成山仆地如蝼蚁普天事征战荷戈动逾纪烽火入中原千村不一存初闻父母讣继传家郷焚有丧不敢奔有苦谁与论生别离闻者犹销魂死别离痛极声复吞人生愼勿轻从军完山鸟啼闻不闻
　　杀气不在边
　　杀气不在边凛然起比邻隔城闻呌喧白日飞黄尘春雨夜鬼哭青灯火燐燐岂无筹边臣百驼防金银亦有馆阁宾红盈富仓囷佞语喜见色直辞怒生嗔兵强不出战师老志何伸
　　怯薛行
　　怯薛儿郎年十八手中弓箭无虗发黄昏偷出齐化门大王庄前行刼夺通州到城四十里飞马归来门未啓平明立在白玉墀上直不曽违寸晷两厢巡警不敢疑留守亲侄尚书儿官军但追上马贼星夜又差都指挥都指挥宜少止不用移文捕新李贼魁近在王城里
　　赋得关山月送速愽安卿
　　少室青连云虎牢峻削铁茫茫雒阳道寒月正凄切游子悲故郷西望泪呜咽岂不念早归兵火乆隔絶山高月轮小关险车轮锲虎豹起食人狐狸坐慿穴枯草白零露隂风青燐血趼足昼十程鹑衣冬百结弱子面削老妻头覆雪纪纲无力人十进五复辍似闻乡里雄百万总旄钺王师虽战胜妖孽未尽灭攘臂起作势欲归备行列徒存壮士心奈此筋力别人固存老少月亦有圆缺月魄死复生精神老衰竭关塞逺且长归心中道折六亲不易见万古慿谁说诵尔北征诗知尔心肠热念尔行路难赠尔关山月
　　白头母次徐孟岳韵
　　道旁哀哀白头母西马塍上花翁妇数茎短髪不胜簪百结鹑衣常露股自言夫本业种树一朝弃业从戎伍荷戈南征竟不归不知被杀还被虏屈栺十年音信断独宿孤房谁共语家在钱塘古荡东门前正压官桥路却忆夫在种花时春来桃李下成蹊自从夫死花树折锦绣园林成马埓纵余棃杏与梅茶无力入城供富家富家遭兵亦销歇金钱谁复收名花何况迩来新将相一体好俭不好奢兵余城市化村坞乱后名园作军府年年寒食杜鹃啼人家上冢西湖西时光荏苒易飘忽可怜谁拾花翁骨君不见海棠风杨栁雨牢落锦纹筝凋零金雁柱黄四娘家客渐稀蛱蝶飞来过墙去
　　澉海洋书海盗录后
　　海漫漫风拍浪高如山盗长踞坐大楼舶手剑三尺神思何安闲淮枢官见之心胆寒胶州龙公空受径寸珠耳环盗长乃为天除奸不用大呼天可汗天可汗刑已失吾非利若财羝跪何足恤失土民眞罪人女命虽蝼蚁吾礼有主臣穴胷取心赛海神淫怒杀人天乃嗔澉海洋濶无垠过者不用多金银重装往往能杀身
　　主家猫
　　主家畜雄猫文采玳瑁光晨飡溪鱼饱午睡花隂凉营营沟中鼠白日亢我牀鼠东猫却西所恨不相当一朝忽相当反为鼠所戕淋漓两唇防局促四足僵呼奴起击鼠鼠去猫仓惶作炊实猫腹割裳褁猫疮爱猫心虽仁败事流毒长所媿主家闇猫驽庸何伤
　　涂山渡河女
　　公无渡河公渡河公自取死死奈何女无渡河女渡河后有白刃前白波上无桥与梁下无舟与槎渡河女宁死河水不死贼戈死戈比节妇死水齐孝娥所以涂山女受死不受辱勿使贼刃斫妾颈宁死河水烂妾肉箜篌有声如丽玉
　　琴操【干戈不息殆且十年余流连江湖间幽忧愤奋不见中兴涯际四方又无重耳小白之举思欲终老深山大泽中且所不忍将欲仗剑军门而可依者何在作琴操十二以寄意焉俾能琴者寻声而鼓之余倚歌而和之或者可以少泄于梗梗云】
　　瀍水东奔兮涧水攸同禾黍离离兮荠麦蓬蓬周召不作兮桓文告终王目以公兮雅降为风乌乎平旣自夷
　　兮赧宁得不穷　　　　　　　　　右闵周操秋草兮芊芊黄金台兮夷为渊怅广宇兮裂瓦望离宫兮生烟泪可尽兮目可穿思昭王兮不可言
　　右怀燕操
　　帝庭渊渊玉京雄兮忆我壮年窃观光兮防龙在朝天下文明兮旣盛则衰喻炎凉兮耄期倦勤祸乱之秋兮通都大邑天实荒之织畚贩缯天实昌之天自作孽俾
　　我不能生兮　　　　　　　　　　右观光操茫茫禹迹兮画为九州侯伯牧守兮职贡是修女或不臣兮天讨罔偷夫胡今世兮敌国同舟乌乎哀哉兮吾
　　谁与谋　　　　　　　　　　　　右禹迹操声裂裂兮扬沙腾颷雷冥冥兮云蒸怒潮雨泽不降兮倐虹灭而电销不击妖孽兮不润枯焦天威自防兮怒
　　曽不崇朝　　　　　　　　　　　右风雷操日薄西山兮沴气交罗魑魅迭作兮狐狸啸歌方当阳于中天兮四海融和忽末路以晻坠兮光景磋跎取虞渊兮浴咸池夹六龙兮挟以驰世无其人兮奈日何其
　　右西日操
　　高山巍巍兮危峰际天蟠据厚土兮根入重渊草木不遂兮赭如血鲜硗不可薪兮瘠又不可以田徒载祀典兮配岳与川不雨不云兮民何望焉　右高山操渭水奫奫兮函谷嶙峋我马西逝兮意将涉秦父母止我兮子宜爱身子毋遽西兮秦其有人
　　右涉秦操
　　漳之水幽幽其色望魏陵兮凄然心恻美人化土兮铜驼荆棘徘徊涕泗兮吊孟德剪群雄兮建皇极何中道兮变鬼蜮尔后人兮鉴得失毋狓猖兮恃强力甘恶名
　　兮称汉贼　　　　　　　　　　　右望陵操春江兮潺潺目浩浩兮烟澜水浪浪以激石日汨汨而含山忽中流之白叟楫芳桂兮舟木兰浮羽以轻举坦千里兮忘还岂余心之不能梗王室之未安
　　右春江操
　　大田荡荡时雨施之东作旣兴耝耰菑之黍稌穰穰歳计资之嗟我驱驰寒饥载途岂不懐耕归守弊庐民亦
　　有言田实祸余　　　　　　　　　右怀耕操屈吾指兮计吾寿指白日兮怨清昼惜芳年兮不吾幼
　　蟪蛄兮春秋长无穷兮宇宙　　　　右惜逝操彼薜萝兮带女萝乗赤豹兮变现多手揶揄兮足趫跳夜吹灯兮昼长啸为鬼为物兮我不知察尔情状兮识
　　者谁　　　　　　　　　　　　　右山鬼操朔风起兮天地昏冥寒气结兮河水成冰舟楫不行兮车骑慿陵狐兮狐兮身且轻狐犹疑兮侧耳听
　　右狐兮操
　　我有巢兮手自为之朝朝暮暮兮飞衔树枝精神疲劳兮爰托我私女何为者兮心实崄巇据我所兮使我朝不得食而暮无所归凤凰莫诉兮余心孔悲
　　右鸟失巢操
　　万木号风兮振山阿垂舌防掌兮刀剑磨丰狐狡兔兮女食自多虎兮伤人兮奈女何　　　右山君操有犬狺狺兮相雄其声努目砑砑兮复狞其形匪盗是求兮主心靡宁牢可食兮窦可经犬毋咋骨兮汚主人
　　之庭　　　　　　　　　　　　　右咋骨操飞鸢兮徐徐翔而集兮汚渠幸一饱兮腐鼠遽仰吓兮天衢醴泉可饮兮竹实可茹鸢毋凤嫉兮凤食有余
　　右吓腐操
　　春江东流怀我旧隐万冈层来一溪横引碧涟漪以生澜绿衡从兮分畛修竹映户茂树覆楯枝纂纂兮秋实林兟兟兮春笋羮鲂鲤兮梁有笱厨雉兔兮鞲有隼奕清昼兮文楸鼓良宵兮玉轸顾宴安兮是湛忽垂凶兮荆蠢抑天意之玉成降孤臣以疾疢复吾故兮允艰怅
　　忘归兮安忍　　　　　　　　　　右怀旧隠操
　　和赵子固平章水仙二操
　　蹇予步兮南浦水落落兮石鲁鲁望汉江兮心独苦掷
　　珠结兮赠交甫　　　　　　　　　右解佩操整予驾兮洛食水弥弥兮石泐泐望成臯兮目无极縆
　　朱丝兮待曹植　　　　　　　　　右鼓瑟操
　　赋松隠二操
　　彼髯叟兮幽独避秦爵兮如避辱甘霜雪兮在空谷牵
　　女萝兮补茅屋　　　　　　　　　右牵萝操彼髯叟兮幽贞蹇吾形兮全吾寿龄郁嵗寒兮青青抱
　　长镵兮采茯苓　　　　　　　　　右采苓操
　　泰寓操
　　方寸微兮具大圜形不凿兮七窍全天光发兮日月内旋我游其中兮以乐吾天


　　玉笥集卷三
　　钦定四库全书
　　玉笥集卷四　　　　　　　元　张宪　撰歌吟
　　桃花马歌
　　房星下饮瑶池清神光夜化花龙精东风满背骑不得水痕浄洗黄鱼腥斑斑朱英防晴雪滴滴眞珠汗凝血高蹄蹴踏花雨香仰面嘶春春正热周家穆满游圃万里西驰觐王母青丝系树摇玉柯锦绣丛中五云舞归来复入都观紫陌韶华政零乱天闲不数连钱骢路人只作文彪看天台九曲溪流芳解鞍春水浮丹光刘郎牵入落花去扑面玉鞭蝴蝶忙风流自许王武子未信叔痴痴不语千年骏骨作铜声燕昭台高金似土
　　观【阙】孥弟走马歌
　　春风压城紫燕飞绣鞍寳勒生光辉软沙青草平似镜花雨满巾风潜衣潜蛟双绾玉抱肚朱鬛分光散红雾金龙五爪蟠彩袍满背眞珠撒秋露生猨俊健双臂长左脚踏镫右蹴缰铜铙四扇绕十指玉声珠碎金琅珰黄蛇下饮电掣地锦鹰打兔起复坠袖云笑兀鞍面空银瓮驼囊两边缒西宫彩楼高挿天凤凰缭绕排神仙玉皇拍阑误一笑不觉四蹄如迸烟神驹长鸣背凝血郎君转面醉眼缬天恩剪下五色云打鼓归来汗如雪【呕出锦心可与桃花争奇决非驴上诗人语也】
　　宛平主簿骝马歌【宛平火主簿堂访余于大都双桥里指其所乗骝马曰能骑此否余笑曰虎则不能若马也余固能之矣适翰林承旨汪濶台从骑三十余自西而东旣过余乃执防就马足甫及镫则已奋迅驰突入翰林队中矣羣马辟易于烟尘中但闻翰林厉声曰好马南驰至双桥越堑而过俯身就缰缰比及手已驰过枢密院街矣遂纵辔至哈达门而回主簿讶余乆不返骑他马来追遇于天师庵执手大笑竝辔归饮漏下初鼓乃散明日主簿索歌乃歌曰】
　　荧惑宫中一团火踢到祝融掣金锁飞来尘世化赪虬满背红云结花朶绛鬃拂膝朱尾长赤英络脑红丝缰炎光闪闪照人热渴死造父愁王良北平公子宛平簿万镒黄金求赤兔黄罗林首袴折靴虎气逼人如吕布江南书生力不多一跃五丈飞官河翰林马上失声笑但见碧烟如鸟过电光拂眼腾朱梭骏快不数生蛟鼍研朱为写红叱拨唤起杜陵赓我歌
　　树界谣
　　西风一夜吹黄沙千林万木森琼芽江南客子未尝见认作燕山腊雪花精明皎洁枝条小的皪珠儿照瑶草金刀击破云母屏六出梅花碎龙脑银丝精巧细如毛触蛮戈防槐安刀春秋一笔照千古天人感应谁能逃妖星上射广寒府粉黛三千泪如雨姮娥不起霜飞玉兔空提云外杵蓬莱仙药救不活蒿里悠悠梦魂濶
　　酬海藏主纸扇歌
　　海一沤气骨有似生骅骝凢缰俗络羁不得西望八骏瑶池游终焉不遂志屏弃妻子祝髪为比邱遨游名山川脚跰不肯休誓絶俗士交有语常不酬西来贻我白纸扇潇洒不画三湘秋双石相对峙下压长江流上有秃髪翁踞坐披羊裘手垂独茧丝下挂直铁钩其意不在鳝与鳅凉风从西来短髪吹飕飕故人位九五驾六龙垂冕旒谏议亦好官视若囹圄囚作书骂丞相傲气凌公侯天星彻夜閙帝座疑有忧胡为太史公仰观劳心眸偶然共卧伸一足误压天子腹奚足尤飘然纳爵去天子不可留清滩七里水如玉上缚草庐下舣舟有时耕白云鞭青牛何庸图像南宫楼我今把钓钓台去海沤此意知我不海沤此意知我不
　　【此篇亦似生马悍气不可羁也知此僧不凢】
　　乌纳罕元帅斩新李行
　　中原恶少称新李八尺长躯勇无比铁鎗丈二滚银龙白面乌骓日千里攻州刼县莫敢撄乌羊浑脱缦胡缨轻车壮士三十两战则为阵屯为营殿前将军不敢搏羽林孤儿甘受缚栁林道上掠寳车独树堆边劄氊幕吐蕃老帅西南来虎头不挂三株牌衣羸马失故态寳刀绣涩盔生埃步入中书谒师相愿请长缨三百丈生缚凶魁献至尊不使朝廷乏名将相臣入奏大明宫玉旨特赐天廏骢亲军百骑备两翼防旗昼出东华东硬弓二石力逾弩长驱夜走涿城下土冈无处着伏兵两阵相当如怒虎弯弯弓弰抱团月防防鎗尖飞急雪神骓未随白羽仆贼颅已逐青萍缺一骑平原报捷归天狗有声流作血
　　北庭宣元杰西番刀歌【此刀乃江浙平章教化公征淮西所佩者】
　　金神起持水火齐煅链阴阳结精锐七月七日授冶师手作钳锤股石砺一千七百七十峰脊高体狭刀口洪龙飞蛟化岁月乆阮师旧物今无踪呱哇绵锁柔可曲东倭钝钢不受触贤侯示我西番刀名压古今刀剑录三尖两刃圭首圆剑脊防防生黒烟朱砂斑痕防人血雕青皮软金钩联唐人寳刀夸大食于今利器称米息十年土涮松纹生戎王造时当月蚀平章遗佩固有神朱高固始多奇勲三公重器不虗授往继王祥作辅臣
　　西云篇为李山人赋
　　金天之西其西孰存有云英英运如车轮上拂若木枝下蟠昆仑根六龙之所窟宅二气之所结屯中有滂沛泽可以苏乾坤何人独斡元化柄坐使天道乆失尊十乌竝出四海皆焚槁裂下土万彚不蒙恩吾将上天问扣天阍谘元父勑天孙命傅说骑箕鼓罡风以骏奔以尔弥缝混沌浩然使七窍无垠
　　槎洲歌
　　明珠洲水西行九万七千里上直箕尾通银河洲中之地三万六千顷下有登天贯月槎洲旁瑶草白似雪琼林大树高可五百尺樛枝的砾璚瑰葩人间百世始一日何有寒暑歳序白兔随朱鸦家鸡晓啼朝阳九苞凤家犬昼戯于阗狮子五色石盘挐雪龙切鲙色夺目月露注酒光【阙】霞白石髓青胡麻王母蟠桃七颗碧玉斗安期大枣五尺青铜明星之精化作老仙降槎上手挥白鸾尾身坐白鹿车长髪晞緑水童脸浮丹砂西方康胡跪进酒南极丈人来献花蓬莱散仙遗以照书杖大瀛海伯贡以黄茅芽明星翁寿何遐乐无加时呼铁崖老仙友西渡弱水逾流沙杖拄青螣蛇桥踏金虾蟆五城十二楼到处皆为家淋漓宫锦袍倒着青纶纱桑田东海不足较麻姑三见何庸夸明星翁乐无极寿无涯吹笙驾鹤一去五千载归来重醉槎头槎
　　【此又于贺体离而去之掉辞挐韵所谓横絶歘起者】
　　薛相士歌
　　君不闻蔡容问齿不问贵寿夭不可知富贵能自致又不见裴中丞貌不逾中人灵台不可状容色何足论河东薛相士两与公道逢玉笥生一见笑复惊为言尔相寒且怪读书万卷今何成计罗侵驿马野云蔽天庭山根断而侧地阁削且倾缩頥故不寿□颊难于荣垂吻招谤撑頄寡朋利不利名不名东西南北身云萍玉笥生胡不抑尔气庶可全女形坦尔性庶可延女龄胡为捩头傲世不肯随逢迎奋髯晨击剑抵掌夜谈兵挽弓欲射封豕拔刃欲屠长鲸铸铜立伏波柱蒸土筑韩公城骸诛武陵脠骨碎蕲黄伧呼晋重耳起作践土防挽齐小白重结葵邱盟决浮云不使蔽白日斩彗孛不使侵前星玉笥生心血赤胆铜青将不逢李郭甲胄雄相不逢姚宋冠冕英岁月逝去可奈何河山破碎难为情玉笥生豪且狂岂不知背可贵黥可王黄金可术致周鼎可力扛玉笥生头可断身可剬一寸丹心不可变三语不为掾五斗不作县不求嬖臣推不希狗监荐甘贫若回甘病若宪头如虎颔如燕食玉横金何足羡一贫何以报父师报以孤忠身后传薛鉴士心如镜目如电慎勿逢人易贫贱君不见防沟一夜转东风枯杨尽拂黄金线
　　戯赠乍浦税使歌
　　去年四月雨如竹钱币不行百姓哭故人走马初一官日日诛求征税足今年四月雨如箭海贼东来船着岸土兵东走百姓空商征不成官吏散故人本是西河夫杀贼得官心气麄如何临难乃无勇不敢东向鸣桑弧君不见彭城刘寄奴长刀独战今非无
　　【词气豪宕可以激立頽靡】
　　白云观逺图歌
　　仪銮江边架层屋万里江流俱在目上下风防如马飞烟浪云涛逺相逐山头白云遽如许西岸欲晴东岸雨张公对此倚阑干目送樯乌杳无语楼心有窝深复深白云当昼生秋隂少焉因倦蔽窝睡咫尺华山无处寻边城一夜失关键到处刼灰扬刼火雕檐画栋飞上天介马十年戎事伙秦吴霸府相望开衔命使者勤往来中流倚櫂蓦西顾矫首故居安在哉风流最爱王记室结揽江山归彩笔茧藤一尺破忧思郁悒心胷尽消失吾闻丈夫不为无益悲明日以往未可知且当把酒对图画碎击唾壶歌我诗君不见白云一去虽不返江上青山常在眼待君恢复父母邦重建斯楼未为晚
　　君不见简孙明
　　君不见文豹隐南山又不见潜龙居浅水七日雾雨甘忍饥一尺风雷终涤耻丈夫变化自有时刺客谁能困乡里为豹为龙总未知切勿轻看游侠子
　　吴兴才人歌为沈文举赋
　　吴兴才人沈亚之曽怀寳矿献春闱璞顽采晦世莫识万里江南负笈归归来破屋压江水马毙仆痡容色死劳劳空恼庾王孙扼腕长歌泪盈皆有孙有孙能读书怀寳不进非踟蹰短裙破帽蔽风日落托长途走驱驴东南大府求贤急华馆雄开君不入商歌金石振秋风刖足羞同卞和泣平湖镜静九峯青万古乾坤一草亭寄谢天官贤太史不劳仰望少微星
　　新丰酒赠马敬常【一作富贵乐少年贫贱淹老丑结交马宾王】
　　丈夫重功名结交须死友道逢马宾王共饮新丰酒灯前快意且高歌莫管明朝遽分首夕阳衰草长亭栁万古英雄此中走劝君痛饮勿固辞更欲为君沽一斗古来流落多不偶鞘里雄刀作雷吼不用闲嗔逆旅儿彼识吾曹是谁某君马骏我马轻起看东方明未明与君防食长安城
　　春山行
　　须弥削出金芙蓉青苍万古摩穹丹砂空绿鬭灵寿七十二常春风金骨仙人秘灵寳蟠桃花下金光草不知寿与天齐倾但见羣眞头白早君不见十八公封五大夫根盘琥珀枝瑚与君绘作春山图
　　赤松仙人歌
　　赤亭之山上有宫赤松仙人骑赤龙虬髥挿防动成把七粒五粒皆龙騣茯苓入地多神功琥珀照人如酒浓千年老榦足高寿谁识城南十八公青牛奔走快如鹿几见刼灰燃若木贪生不数汉文成白日闭门空辟谷天上金银十二楼一弹指顷三千秋吾将永弃人间事驭气排风从尔游
　　鹿皮仙人歌为铁厓先生寿
　　鹿皮子方瞳眸曽从羣仙登瀛洲海风高寒不耐冷帝命王母锡以刘彻所献上林白皮币月娥亲手裁成裘副以华阳巾佩以苍玉球钩以丹台长生箓一卷白玉兔臼饭以雪三千秋归来人世忽已换九霞文毛至今温且柔玩珠之峯洗玉之湫醉跨茅君赤虎戯骑老子青牛东方小儿畣隠语南极老人躬防筹鹿皮子寿与五总之侔老仙开席岸长流神仙老妪弹箜篌幔亭仙客起舞且讴老仙一饮千日酒南山为俎海作瓯君不见碧纱帽公二十万钱不得留九十荣翁带索行不休贤哉鹿皮谁与俦优哉鹿皮谁与俦
　　橘洲行
　　太湖之水分三支注为长泖东去无己时泖湾之口有大橘一树盘盘防门楣里隣呼为橘洲众所知洲之上橘之下矮屋六七间皆茅茨孝子万生三世以来皆居之生衣无绫锦华食无肉作糜读书谈道操履步步以古哲自砺不肯苟为堂有老亲白髪垂必须甘旨备二膳家贫不常得十年客寄为人训其儿所得金悉以为奉母资母病下痢不能自洁生即弃业归取中□湔溲秽手奉虎子昼夜伺母不使牀席沾淋漓母有女赘狼壻不识孝义惟务利日思剥取生家赀甚至汤药之费亦来掊尅生即与之无吝词惟恐致鬭伤母慈使母不得瘥以防终天无穷悲卒能防持母病无恙以终天年之寿期噫吁橘洲之水清且猗橘洲之橘硕且饴饮洲之水食洲之橘谁无父母思嗟哉万生孝义古今稀我诗直欲追韩奇
　　【此篇步骤全是老韩想见万孝子不在董南下也】
　　玉壶歌
　　蓝田四万八千畆玉子团栾大如斗阿刚月斧巧斵成外润中虗可盛酒金盘露眞珠醅春风吹水桃花腮嗟尔玉壶子携壶何处来老奴玉壶何以如意碎亚父玉斗何以寳剑开玉壶子云是玉京来但知石之酒可以千日醉不知雍伯之玉可以千歳栽玉壶子吾当与尔浇磊磈开雅怀便呼王勣起作醉乡记更唤李白重筑糟邱台凤凰曲鹦鹉杯壶公狡狯不足法玉笥山中归去来
　　玉带生歌【玉带生端人也事文丞相为文墨宾与同馆谢先生翺友善宋革丞相殉国死讣闻生与翺哭于西台之下复□宋诸陵暴露私相盖覆识以冬青木而去后翺道卒生今归于防稽抱遗老人与秋声子辈为寮中七客初宋上皇以丞相恩赐以紫衣玉带至今不改其旧服生为人端厚强记黙识不妄开口丞相素重之呼召不以名但曰玉带生故作玉带生歌】
　　鸾刀夜割墨龙尾碾作端溪苍玉砥花锁铁面一尺方紫雾红光上书几银丝双纒玉腰围翡翠青斑绣紫衣金星鸲眼不敢现案上墨花皆倒飞景炎丞相魁龙榜抚玩不殊珠在掌背铭刻骨四十四【文山砚铭丹书小篆四十四字云紫之衣绵绵玉之带兮磷磷中之藏兮渊渊卯之泽兮日宣乌乎磨尔心之坚兮寿吾文之日博兮庐陵文天祥造】血录至今犹可想谢公古文今所师西台一恸神血垂独持老瓦出门去冬青树边书愤词天翻地覆神鬼怒九庙成灰陵骨露庐陵忠魄上骑箕流落端生何所寓抱遗老人生计拙爱把文章写忠烈霜台一夜电光飞不必矮桑重铸铁
　　夏盖山石鼓谣【鼔高一丈径三尺下有盘石为足谚云石鼓呜三吴兵】
　　临平石鼓不自鸣直待蜀桐鱼作形陈仓石鼓载文字徒有鼓形无鼓声夏盖之石或自鸣盖石一鸣三吴兵呜呼三吴十年厌干橹不缘夏盖鸣石鼓
　　玉龙洞天谣【至正己亥冬腊月卄一日饮酒碧云玉龙洞天其制石室穹然塓以粉外植老梅一树凿窍引南枝入座势扶疎覆榻上花烂熳开香温馨浃肤髓时斜月在户寒光照映如银色世界恍不知身在罗浮梦中也是夜独宿花下赋诗一章云】
　　海风夜卷蓬婆城金神挟下白玉京烂银壁立直上八千尺盘陀项结穹庐形是何年鯈歘帝凿成东西窍又何年巨灵老剖破骈脇开双櫺遂令混沌质太极一判胚腪凝畸乌缺兔窃跳掷二气光烁如珠星玉龙精劈空入琼鳞瑶甲声铮铮蜿蜒屈曲布奇势独据岩险谁与争碧云师来西溟蹋焱轮驾云骈右执防龙鞭左握缚龙缨呼小巽驱老滕杖龙之脊锁龙颈扶龙之脑散作旃檀清幽昙曼陀出神相盘空不下交撑擎方牀水晶座曲几云母屏姑射仙不敢现罗浮女不敢迎散花不染金襴缕朝供自作天厨馨碧云师不坐九眼观不阅三藏经手把玉龙尾吹作玉龙声玉龙声沈霜五更月轮挂树玉林侧参斿堕地天盘倾翠羽叫梦东方明洞天春回晴昊晴
　　渡杨子江懐祖豫州
　　四海芒芒混尘土中原兴废谁能数神州陆沈自有由后人空罪王夷甫王夷甫清谈亦解误人主英雄岂无祖士稚终令神器资强虏
　　灵竹杖歌为奎上人作
　　南能老子留神迹钵里毒龙枯作腊山灵瘗向旃檀林蜕骨年深劲如石海东昨夜轰霹雳头角飞空二千尺奎公一叱来掌中噀作铿锵紫篁防红铜弯跧鹦鹉喙黒节磥磈狻猊脊色疑湘江栽数合嶰谷裁两冲结双□雨气盘文腮长身妥尾八卦披鲛胎杖兮杖兮异形质不比江心桃竹坚而实天禄爝火明一室葛陂风雨夸幻术韩公赤藤可以抝而屈卫公方筠可以规而漆孰若紫篁防归之灵鹫翁嗟嗟灵鹫翁胡不指尔杖往献天王宫截为二十四管阴阳筒吹作七十二凤声雌雄调六气宣八风载令黎庶歌时雍功成归卧西崆峒
　　赠镌碑王生歌
　　太湖之水通吴淞绿皮冷浸青芙蓉巨灵神斧斫不去帝命留与歴代贤圣镌奇功奇功旷世信希有至德乃可齐不朽嗟哉王生习此艺功德不逢长袖手虞黄欧揭斗毛多笔端佞语如悬河银钩铁画衒奇丽天下匠石劳砻磨王生手握三寸钢深肥瘦浅能自量神锥轻重心应手白蠧食铁森成行词严笔劲逼晋汉学士何人美词翰穹亭五彩护趺峙不通衢人不看人不看恐泪垂晋朝羊公今为谁高山深水苦自置后世谁人想见之王生王生女当知功德岂在多文辞君不见延陵季子碑上仅十字千载万载生光辉
　　玉斧歌
　　吴郎璞中半规玉曽向广寒斫金粟狻猊凿齿怒吞头五尺长柯挿天木银花褁脑金銎椭五色天空磨石火剑脊条成偃月棱光滴露珠三百颗蓝河水涸巨神走白鹄高旗悬纣首璚瑰合就水晶蓬云掩般门双袖手雷声夜破妖蟇脑月殿重轮闻七寳九天八万下天丁右秉金旄肆天讨凶门未出左黄钺玉斧锋铓利如铁白蛇不哭卯金刀斫落猪龙半天血
　　寿客堂歌【富春朱梓氏营生竁檀栾山下绕篱种菊创堂其中扁以寿客谒歌于余
　　乃为之歌曰】
　　绿云檀栾赤霞小壶中鸡兔忘昏晓华鲸叫落青娥愁梦压籛□岁年夭石门潭水流甘芳楼船浪隔长生方繁英咀齿香玉百卄上寿如南阳海风吹折蓬莱岛九节菖蒲石上老童儿五百不归来仙蹬青悬断肠草东山公主鲁朱家方颐玉颊涂丹砂寒香五彩富秋色七十二种金银花陶公一去秋无语千载东篱悲失所清霜九月晓生棱紫土新阡开别墅黄金落英白玉船凤笙龙管朱丝弦鵞对舞老鼍笑谁识孺子为神仙秋风西来秋露白高陵五美争奇迹百年过客酹清觞手把黄花题寿客













　　玉笥集卷四
　　钦定四库全书
　　玉笥集卷五　　　　　　　元　张宪　撰古诗【四言】
　　野亭
　　肃肃野亭在彼中野眷眷隐君寝处其下修竹映户华松覆瓦阑楯高明檐楹潇洒丰草鲜杂花妖冶弦有清瑟饮有文斚逺青层来平碧溉防言命轻舟言驾瘠马临流暂坐钓丝时把咏歌雍容意思闲雅情越羲轩气劘屈贾清风古今知尔亦寡冠盖遑遑彼何为者
　　题赵仲穆兰竹
　　羃羃楚云漠漠湘雨懐人东臯送别南浦秦虏不归重华莫覩二女凝伫三闾独苦恶棘荡荡白石鲁鲁抚卷澘然凄其千古
　　题袁子宁瞻云图
　　陟彼太行瞻望白云哀哀父母疾呼不闻彼陶者瓦爰覆我庐岂不兴念归读父书王事多难靡遑止居束束者竹肃肃者木有石可憩有泉可掬间哉归起毋乱心曲白云英英东南是征岂不欲往谁与同行道阻且修莫知所经陆则可舆水则有舟嗟我昆季欲见无由匪兕匪虎匪蛟匪虬白云蔽空八荒同隂瞻望弗及搔首沉吟展图庄对聊以慰心
　　畵梅
　　温温春阳皎皎氷雪小桥竹外天然幽絶夷清惠和二圣孔并赧彼色媚望君徳馨
　　方寸鐡为印工卢奂赋
　　唐有处士曰贱臣仝心一寸鐡正直以刚誓刳蟆腹还明月光又有奸相曰李十郎腹懐利剑人莫敢当一正一邪不翅臭芳尔奂后出方寸铮铮不借鍜砺自成利钢敛锋蓄锐戯我文塲镌斯刻籀用代笔耕惟多事秋所在侯王载玉其符亦金其章顽石献謟赤伏贡狂奂不往刻立取荣富呜呼奂鐡孔方奂心孔长持尔利器往献我皇刻防阶符俾天下昌无俾尔祖专美有唐
　　赋得孟斩几
　　文榧鳞鳞乌皮皴皴君子所凭天天申申宴安气胜乃有假寐彼大贤者胡宁有是鳞鳞文榧皴皴乌皮长者见絶盖亦弗思
　　诸葛武侯像
　　羽扇飘飘纶巾萧萧渭原星坠梁父寂寥
　　古诗【五言】
　　吕梁洪彭越庙
　　黄河东南奔吕梁屹相向萧萧彭王庙凄然据其上空山藐秋色衰草蔚长望荒烟薄残阳柔橹破寒浪彭王古壮士志节素豪宕徒成百战功不获寸土葬哀哉虎兕躯竟作桮中酱可怜黄金甲防绘泥土像伫想忠壮魂隂风几悲怅忧来不忍去驻马更凄怆
　　经东阿城
　　马鸣西风长赤日在高树轻车东南征疾驱恐迟莫俄惊东阿城芜然峙中路空垣乌鹊起遗迹瓦砾聚荒衢蕃草莽隂穴窜狐不见煑胶人旧物井如故尚怜齐大夫投鼎有余怖凄凉耿弇迹寂寞曹植步我行亦须臾相看等朝露
　　汶阳道中
　　汶水东入海疾流无己时可怜齐与鲁荒草秋离离日澹野水黄风髙木叶飞系舟闲吊古不觉泪沾衣
　　任城道中
　　客行鲁桥道路出毒山驿驱车上峻坂歇马道傍石雨来松树暗风起荷叶白一笑叹浮生胡为倦行役
　　泛舟黄颡湖望梅山
　　泛舟黄颡湖望见梅仙山嵳峩结寳髻皛淼浮银湾长风荡青苹雪浪相飞翻鱼龙现怪诞水怒山自闲讵知神灵意杳在虚无间缅思学仙尉一去何时还幽姿不可见髙风邈难攀落日动箫鼔把酒酬潺湲
　　冬夜闻雷有感
　　阳气涣不收梨花开九月无何冬夜火灵飞列缺疾雷放匉訇大雨久不辍顽云聚复散滛风赤如血虫豸不入蔵龙蛇竞出穴寒威变融焕四序失故节胡为数嵗中雷向盛冬发委靡不执柄遂为羣隂窃及其不可忍奋迅始一决乃于涸寒时防磹未肯歇龙战久不解险难纷纠结既长养意愈使威权亵天怒不终朝王纲有时裂何能尧吾君调理继稷契先事诛权奸以次及羣孽假尔霹雳车为吾左黄钺普天新号令坐使万国悦煌煌世祖业中道复光烈
　　咏穷愽士
　　五日张京兆犹能故杀人一年穷博士不救归装贫深冬未衣絮坐席长凝尘愁吟苍蝇叫怒作虾蟆嗔冷拨豆稭火倦卧黄茅菌饥来捕雀鼠梦里骑麒麟不知贫作祟犹道诗有神商歌满天地声响惊比隣歌罢自激励慷慨豪声伸揩摩雄胆畧弃舍贫贱身左挽祖士稚右招周伯仁往杀诸贼奴捄我饥饿民出门复归来掷剑一长颦天狼大如月七将空横陈
　　赠吴仲举
　　手擎白锦鹰日畋剡溪曲人语狡起犬行山雉伏春草足繁露秋风多落木虽非封侯相不负食肉腹厌厌穷经士闭户厌虀粥
　　秋日山寨校兵呈同列
　　露下草木空四山秋色峻起持饿鸱弓习作长蛇阵旅分防虎徒翼若鹰隼奋文成牙既祃血祭鼓亦衅日光耀旗影霜威肃兵刅翕张更坐作勇怯失进退徐如磨蚁沿忽若奔马迅向背月轮偃孤虚斗杓运渭原识诸葛泜水见韩信虽非勍敌遇敢忘出门慎堂堂固其遏整整敦敢近哀哀白骨堆累累黄金印纵无东可平岂患西难镇谁为人中雄往雪天下愤尽取覊縻域帖然作州郡
　　秋日古城叶希圣见访
　　夫君沧江来访予清溪曲清溪窈而深佳气散天旭塘蒲泽新雨秋意冷可掬鸟鸣万山静猿下双树緑相看语清晤余响起空谷坐久神宇闲斜阳在髙木
　　西溪出廵寄钟君显沈道
　　今日天气佳整队适近郭溪迂水声缓峪逼山势恶曲折盘羊肠萦廻行栈阁前驱迭隐见后至犹绎络虎鸣彩旝动鸟起柘弓彍试门扪虱谈何如逐禽乐
　　于潜防砦经托和齐右丞战地
　　路廻山交直壁万仭立浮岚滴空翠下侵澄湿长峦拱天岳壊道駚磵急眷彼岩险势一夫自敌十要地不力战崩奔胡可戢哀哀左辖公马革卧原隰孰知王师重戴首奉贼级我来访战地一恸已莫及日入鬼燐生隂风国殇泣
　　自临安往富春过芝泥岭示随行李廵检
　　平明升肩舆相与东西征浮岚翳逺道宛在云中行连山互低昂曲折如送迎接天蔽乔木涧与风争声前登芝泥岭雨意渐觉晴曈昽日色薄萧瑟衣裳轻畏途见鹿角高砦屯乡兵防旗病目严鼔羁魂惊凭轼若梦寐抚伤浮生愿谓李飞尉我行犹几程
　　临安道中先寄赛景初
　　朝入临安山暮上由拳岭周道无行踪晴空断飞影严闗固高栅垒嶂列危屏荒埛斜日淡虚市野烟冷息肩坐树暝目发深省何庸马蹄尘兵锋迭驰骋
　　我梦骑赤龙
　　我梦骑赤龙谒帝白玉庭帝方奏大乐钧天声泠泠木公起献寿金母持银缾麒麟防坐下凤尾芙蓉青蟠桃大如斗一防三千龄太乙顾我笑冷风吹面腥
　　临安遇革巩
　　革公东方来面有和悦色长裾曳麻袍散髻岸纱帻袖书谒大臣唾手拾恩泽亟归装刀头买马来击贼
　　送周尚文
　　手把五色笔人呼老畵师忽骑六尺马便类幽并儿袖中安汉书箧里平淮碑丞相方进贤有志当及时酒尽便可去少需犹未迟
　　壶隐
　　四山如仰壶环防深洞府白云齐鹤飞竹枝作龙语剑术走猿公箫声下鸾女晓来溪水深零乱桃花雨
　　春日写兴
　　慽慽恋里闾悠悠感时光朱顔既易去乐事何能常不有一日功安流百世芳起行乱石间坐近流水傍举觥意颇适浩歌情复伤念彼保衡心忍将天下忘
　　赠石畊子
　　泖上多异人近见石畊子黄金铸犁头白玉磨耙齿朝鞭沧海龙夜灌天河水种成五色璞幻就一万纪上补星文空下搘天柱趾庶息共工争少佐娲皇理琐琐田舍儿秋成望衅芑
　　中秋小芝山望月
　　凉飚起山阿零露下溪曲沉沉万籁静浩浩一气肃明河防疋练白月挂团玉庭柯栖鹊动堦草寒萤煜顾瞻不成寐兴叹忽在目雄才值休运壮士耻雌防风云奋英防谈辩骋郦陆寄谢我辈人相期习驰逐
　　游仙
　　处世厌兵火悯生悲嵗华安得乗浮云游彼仙人家下视万蛙螾扰扰成泥沙东望俯旸谷凌晨飡太霞青龙与白虎簇拥金银车但恐匪仙骨腐示如溃
　　懐古
　　鲁人不伤麟楚狂岂歌凤王风逝莫追五伯才一烘古今等飘风兴废迭醒梦举手招麯生今古两相送
　　仲温畵扇上作假山防蕉梧竹
　　防榈覆墙隂芭蕉上窓緑凉风起高梧白露下丛竹明月照假山雁啼人未还砧声不出户心在玉门闗
　　柬宋仲温
　　宋公阵右盂楚子驾左广陵轹戎车奔奋迅介马□力争良可念幸胜未足仿矫矫鱼腹矶石碛盘巨蟒纵横六十四余竒握在掌衡轴示其端机冲应如响我欲彷佛之伊人竟长往按图得其妙不觉稽吾颡君非米家狂胡为技云痒为君聊发蒙前辩霄壌
　　赠叶秀才
　　仗剑作说客愧非纵横时漂流阖门城仆痡病马迟黄金亦并尽困顿所不辞独怜懐寳腹日午方及炊虽则贫有余不为无益悲贤哉顔巷乐瓢饮吾其师
　　感愤【二首】
　　手持一丈槊坐跨八尺马力可敌万人英气迈古冶四郊正多垒国耻尚未洒安得大风歌为君贻勇者汗血产渥洼其名号赤高蹄踣生鐡未许泥水汚生猛不可骑惜今无吕布牵去驾鼔车雄心向谁诉
　　感寓【二首】
　　秋风吹芳草日车缚不住素丝变青髪新人渐成故莫嗟功名迟政为读书误昔贤虽达道不免在丘墓我骑白凤凰清风上天去
　　迟日照芳辰晴光在杨柳行乐须及时况兹樽有酒緑髪美少年乌马犀匕首一笑千金轻章台街上走贾生多读书白骨同一朽
　　潜斋
　　骤进易触辱蔵修或得名与其志圣贤不若心孩婴谁知六椽茅下隐极品荣歴山与雷泽万古可与耕大舜且不辞况兹常人情君看霄汉显孰似渊泉清
　　观倪元镇王叔明诗畵
　　柳长女垣低桃开小楼近凭防望春色抚髀叹天运主人爱逺客清酌倒芳醖坐深颡有泚饮余脸生晕黄鹤素豪宕云林霭声闻畵图寳名笔词章骋雄韵讽诵心神惊披阅目力紊予生慕膏馥残剰苦拾攟君教本家庭翰墨抱遗训青顔羡轩昂白髪厌孤愤仰珍明月珠俯愧蜣螂粪高玩固可怜退思当自奋
　　除夜
　　今日嵗云暮厯日忽已周自怜不成寐静坐思所由匪无济时心秉钧旋庙谋岂以广愽材著述驱穷愁平生万金璞三献不一酬竟成唾面马不捄失水舟何如攘六凿保合全天游放形大化门逍遥退浮休
　　梗梗集中抱脉脉伤所思明当是四十前悔那可追雨霰促归梦畏途艰海涯岂无乡井念欲往将安之焉得御风术遂我懐归思临觞不及乐空成游子悲
　　局防数时光郁悒叹人事暑寒终变迁盛衰常彼此宇宙无穷年人生安得已天人互定胜帝徳自光被嗟予虮虱然中处聊复尔穷愁苟未尽扰攘亦兹始
　　题王克孝二十四孝图
　　惟孝先百行惟子乃克之问子何以克帝舜吾其师父顽而母嚚乃是舜之孝苟非处其变奉养亦常道不以克自揭孰知志乎舜裂素以写图庶使观者信寥寥数千载孝行耀青史图今止若斯余岂非孝子侃侃贡公说英英周子书举图授其槩自可见其余嗟哉客省史三公出自兹永持食禄心常作奉母思忠孝不两途臣子非二身今日之孝子后日之忠臣谓以子余年事君如事母高步追昔人珠璧耀前古方今风尘际大义尠不谕愿言存壮节继写忠臣图
　　春日陪金达可张习之僧祖平燕申屠仲櫂氏
　　晴风荡新栁春意满陂塘幸逢二三子同上夫君堂剧谈到时事清燕开防觞念兹兵燹年风景殊故乡总戎岂乏贤军气胡不扬曰予好竒计豪宕无由甞乃令鼠蚁辈抚剑歌慨慷贤哉两申屠伯仲双玉璜髯张大雅士云汉飞鸾凰睦睦全义门七世行弥昌席端见谦徳愈觉尊而光平公古墨氏词藻葩天章雅情杂诙笑欢乐何茫洋却忆围城中黔首纷彷徨析骸给晓防易子充枵肠岂无华元心夜登司马牀懐寳不见用坐待嵗月亡矫矫平津阁而登白面郎
　　题畵
　　浮云浩茫茫青露两崖擘十寻滴秋润万顷停春泽沙渚蒲昏昏土冈栢岂无舟楫渡奈此仙凡隔瞻彼鹤髪翁嗟予园册黙黙与世忘虚亭坐生白
　　枕上兴感
　　客枕不成寐丙夜犹展转香销篆文灰烬落灯花剪露下林噪鸟月斜巷鸣大乡心梗寂寞归路际屯蹇拓疆良在念择木讵忘腼嘉猷固久抱忠愤欲谁展岂忘藩篱防奈此蹄涔浅伊昔山水郡屡兴诗酒宴胜览熟轻舆幽寻狎芳甸空翠洒心目轻红破顔面清流朗澄澈密防郁葱蒨猿鸟各欣适鱼龙更变现繁调翕寳瑟雄濡集珍砚妙境隔世良辰迅驰传忧来竟作恶事去谩兴羡北辰位极髙南州祸方煽何人靖妖孽普天罢征战沛泽被草木余光照寒贱一席倘再温百废或兴缮残喘苟未尽太平庶几见
　　我有【二首】
　　我有骍角弓百步能破敌力强不受檠材美陋越棘时能毙飞将万骑莫敢逼翻翻铁丝箭剡剡金镝鼔寒霜气重应手响霹雳岂惟射渠魁眼中已无敌雄哉两櫜鞬俨若左右翼时来亦大用不偶直暂塞我弓虽少置未许楚人得
　　我有雁翎刀寒光耀氷雪神锋三尺强落手断金铁在昔临元戎志在除草窃怒来死不顾决皆肝胆裂老蛟绕腰卧夜枕寒泉冽维时诚女赖岂忍时暂辍中途偶弃置竟践秋扇辙尘埋土花暗綉涩神气灭思之终永伤黙坐惨不悦敢忘汉宣诏不负吕防说金风吹秋郊贼马政侵轶又当擕女去旧义未遽絶莫莹鸊鹈膏恐汚荆卿血
　　送严掾从军
　　昔登淮安城四面望楚国韩信钓鱼处水落石屴崱方其不得志俯就妇人食磊磊胷中竒固非俗眼识君去终作椽而有自得色窃窥歩骤间抱负已莫测堂堂熊虎躯杰立万夫特必能树竒勲归解众人惑毋俾淮隂侯地下三叹息
　　赵奢簿书时已能不挠法及其居大任一战斩秦甲笑谈解围城岂问道险狭严椽抱竒器意岂在笔劄平楫左辖公从容借前防梁宋齐鲁郊东西久持夹敌情指顾间咳唾隐颠跲谁云击搏便折袴事韎韐沉船防夜渡秣马备晨压拙速胜巧迟哀哀民穷乏
　　哀苍头
　　苍头何地客家在浙江东母逐钱商去父兄归务农力绵不足使齿弱未禁庸□褛衣裳薄仓皇途路穷擕来客窻下给使过残冬鴃舌蹇蛮语瘦躯余病容凿氷汲泉水踏雪递书筒所愧资储狭深防用度丰无金施恻隐有恨寄怔忪空惭李长吉短调问巴童
　　次韵周履道为予题所畵山水
　　突兀久遁日嵂思荡胷故原忽在望苍翠叠重重削铁下直壁泼黛腾晴峰百怪递走现万媚争来供软裀记独坐幽屐懐孤踪澄蓝止水静新緑嘉树浓前瞻甫没鸟右顾方来龙依微霁色敞窅眇透色钟隐【阙】纷俱集胜事谅难从幻境且自怡真乐何由逢不惟步剧韵亦以写愁容
　　席上
　　彼美璚林姫緑云何盘盘清歌珠落斗妙舞玉成团风急酒晕薄月斜花露寒剪灯续残醉把袂接余欢虽非长夜饮犹胜万钱飡
　　次韵吴近仁
　　昔骑千里马首络黄金覊驰射麋鹿塲丽以为竒鞍心置鐡鎗腕下悬铜锤壮心久落莫功名安可期
　　送陈惟允
　　抱剑入帝都未知何所求观其辞气间已类朱阿游肝胆正激烈既悲还复讴欲销天下难先断佞臣头
　　浩歌一章
　　少小耻读书袒裸习枪棓雄心不自禁气压楚诸项怒提彭城师能使睢水绛四十未得禄蔬食伏陋巷始悟平生狂适増木然戅忧来发浩歌忿激声不降精诚上感天贯日生白虹
　　对雪示张髯
　　隂沴妬人日苦寒逼灯宵虚斋对春雪况值惊腾焱吹去映空没飞来着砌消深怜役夫恨荷挿上河桥
　　题畵
　　爱此溪上山结茅断桥里停云宿檐阿积雨上阶址嘉树生秋隂扁舟荡春水晨钟上方来日高人未起











　　玉笥集卷五
　　钦定四库全书
　　玉笥集卷六　　　　　　　元　张宪　撰古诗【七言】
　　送鐡厓先生归钱塘【时新除江西提举】
　　圑花染累吴蚕茧五色文绫出金剪海风吹度滕王宫南浦西山畵帘卷天狗夜吠声如雷东奎西壁昏煤炲土洲自可驾黄犊鐡箸何用画寒灰牛酥煼花春未老湖上同谁剪芳草真珠酒泻紫蒲萄金错刀镌红玛瑙六桥杨栁香雾深吴娃一笑千黄金莫邪不作老龙舞鐡管自成丹凤吟软舆送别湖源道江花照人日□□长风吹送书畵船先生眼空方醉眠
　　唐五王击毬图
　　兴庆宫前春正热緑杨夹道花如雪毬门风起日西斜五马归来汗成血潞州别驾醉眼缬双袖倾欹拥岐薛申王按鞚宋王驰杖扑毬囊手亲挈草平如掌马力均玉鞭十里不动尘黄门扶入锦花帐大衾长枕姠家人花蕚相辉雨气寒楼中歌管渐阑残紫骝不踏毬塲路万里青骡蜀道难
　　中秋碧云师送蟹
　　天风吹绽黄金粟檐前老飞寒玉客窻不记是中秋但觉隣家酒浆熟田秋霁稻未鎌苇箔竹断收圑尖红膏溢齿嫩乳滑脆美簇簇橙丝甜无肠公子夸镢铄两防前驱终受缚靥心昼暖白玉脐夔牟夜泣红铜殻麴生风度亦可怜且对霜娥供大嚼酒后髙歌绕碧云九峰一夜霜华落
　　天香阁观王元章梅次其所题诗韵
　　天香阁下秋气清上人邀我阁下行举头蓦见王冕畵使我尘埃双眼清摩挲素壁如镜平上有万防水花明若非华光骋三昧谁使造化驱百灵繁枝久不林下见老干忽来堂上生拳攀磥磈鹤膝凸屈曲盘拏猿背撑薄寒似觉霜气劲惨淡似有参星横酒家门前晓月落罗浮梦里春风轻枝间积雪拟待伴树杪翠衣疑有声皎如姑射太绰约静似处子多娉婷铁石心肠不挂念泠蕊疎香偏动情短篱倒照日杲杲野桥春水过泠泠空懐孤山已半世不到西湖今十星何当结茅里闾近相与把杯懐抱倾闲扶竹杖石上坐起持鐡笛风前鸣君不见梅花艇子浮如萍浮遍鉴湖八百里胡为送死将军营乌乎胡为送死将军营
　　松隐图
　　松隂道人松作屋飡松衣松松下宿秋檐露湿女萝衣午灶风香茯苓粥华顶神逰跨白鸾繁隂独步擕青鹿也识秦封解汚人十年梦断丁公腹饼轻花粉试新黄液热天浆沸醁却笑张良见事迟老尽容顔方辟谷
　　青山白云图
　　青山青青白云白一尺小溪千里隔扁舟舣岸不见人鸡声何处秦人宅桃花流水春不识人间有战尘待得紫芝如掌大归来甘作太平民
　　答赠蓟丘聂宣
　　忆昔往吊望诸君曽识燕南屠狗者昭王台前春雨晴緑栁隂中共驰马短躯五尺颇精悍挿防黄髯不盈把青楼买笑土挥金红粉供筵龙作鲊酒酣慷慨发悲歌老涙滂沱苦挥洒美人亦起拨四弦密怨浓欢一时写漏深丙夜不肯睡剪刀落尽银灯灺冯陵大呌不自知岂问鼾齁有傍舍皇帝神圣丞相贤广宇承平乐有年文华正富胆力盛床头况有黄金钱雄豪自许魏无忌气岸谁摧鲁仲连淹纒嵗月不知老岂信朱顔易枯槁门前客去金亦尽故国归来空懊恼十年干橹苦风尘碧血白骸蔽秋草武功不就文业荒悔不当年致身早飘泊江湖未有涯南北东西营一饱蓟门学士燕南豪平生耻交儿女曹愤来几欲掷弊笔老去犹思抚大刀胷懐磊落压谲诈狐媚毎笑奸人劳报仇不博韩相死筹边肯使单于逃家徒四壁避风雨储无儋石充烹庖撑肠拄腹十万卷光焰自与山岳高蹇驴一旦去京国扁舟万里冲洪涛诈齐懦鲁两蛮触勾吴于越双蟏蛸眼空四海碍两脚身小九州轻一毛空懐长策继董贾未忍嘉遯追由巢朅来水国共作客一见便尔悲绨袍轩昂惜不霄汉遇老钝乃尔穷途遭穷途相遭两无那君政穷愁我饥饿神交契合不忍离风雨茅斋数相过瓦盆浊醪为君酌剧韵长诗招我和狂心顿忘新懑烦痴情犹怀旧骄惰指君脱巾下床坐容我解衣大床卧片时髙兴且雎张万斛浓愁总摧破须臾起立为君贺一片雄心勿轻挫但当饱养待时需防有天书覔王佐颠连困苦未足忧富贵从来伏竒祸
　　李嵩宋宫观潮图
　　磁州夜走泥马驹卧牛城中生緑芜炎精烱烱照吴防大筑钱塘作汴都玉殿珠楼连翠阁七寳帘栊敞云幙生移艮岳过江南不数东京旧欢乐树盘盘迷緑云龙飞凤舞峯蛮奔玉床下压大江小海水正入东华门木樨花开秋可数纷纷灵鼍振天鼓海门一线截江来雪壁银城昼飞舞吴商楚估千万艘黄龙战船头尾髙岂无海道走中上长驱逐北乘风涛烟雾苍苍绕城郭屋瓦鱼鳞互参错百万骄民事醉醮坐使中原厌羊酪因循六帝不复讐西风八月凭江楼攒宫人饮白骨恨洪波不洗青衣羞邦基削尽师臣逐轵道人降子婴哭綉胷文锦踏浪儿反首谁能报君辱庙子沙头卓大旗天吴缩颈不敢驰行人指塔话杨琏三十六宫秋草飞
　　董羽龙
　　南山隐隐雷作声北山油然云气生蜿蜒百丈走神物海水壁立青天崩南阳叶公苦挥洒百世谁能辨真假鲤鱼夜跃蜻蛉飞腐甲顽鳞满郊野九重殿深天宇广不覩圣顔空怅惘乃公别有三尺泉为尔往诛当道蟒
　　古城八咏【在富阳江南】
　　黄公洞
　　辟谷功臣神骨腐防里遗编竟何补炎精火断谷城祠二十四陵皆黒土深山穷谷多春风十月九月桃花红篝灯煮石自卒嵗廐将不烦隆凖公
　　黄巢寨
　　石径山前夜飞矢金色虾蟆渡江水千年碧火照黄坑鹿角蒺藜围故垒黑风摇闗金统破人骨麋成锋已挫怨魂不舍八仙营哭声夜绕陈州磨
　　金鸡石
　　黄道荆榛郁仪死跂足趾间生黑子红光相荡白昼昏中夜恶声四旁起绛衣朱帻天下雄时乖亦随星殒空谁能琢枕献天子一声啼白扶桑东
　　骊珠石
　　秦皇鞭石石入海骊珠颔下生光彩金声扶上碧壶颠五色烛天光不改共工触山梁栋摇百川震荡海水号何当用尔作大础稳托不周天柱牢
　　栖鹘岩
　　霜崖壁立秋风肃野鹘东来岩上宿老拳夜握暖爪禽义心誓磔饥蛟肉通都大邑狐狸号鳯凰无语鸿鹄逃银黄鹘不下击紫鞲空明金镟縧
　　栖鹤峯
　　辽东失却丁令威赤壁梦横江飞明河洲头槎已烂千嵗去家今始归晴峯歴歴入云小独立秋空望华表华阳真逸上清来鐡笛一声山月晓
　　黄天荡
　　昆明刼火烧成灰临平葑湖拨不开黄泥万顷下无底海眼一线通往来南徐江边海鳝走江神顿足黄龙吼便翻银汉濯泥沙要使妖蛇先授首
　　来青阁【宋大理丞冯骥读书楼也宋亡骥战死独松闗下】
　　独松闗下忠魂归明珠洲边楼阁飞怪底青山在屋里户牖自能吞翠微神芝【山名】一朶荡胷舞翠滴寒光湿秋雨诸孙炙尽竹书青从此襟懐小齐鲁
　　题竹雪斋
　　去年曾赋竹雪謡今夜适来斋下宿入门见扁已不凡推窻纵观清可掬长竿挺挺森似束密叶错金干裁玉万鞭走地虎露千梢拂云鸾尾曲大嚼虽无笋可烧雅歌剰有诗堪续肩舆竟造欲谁共把笔狂题许吾独经楼晓霁雾初散僧舍秋髙酒初熟满引孤棱涤尘虑大拍阑干豁吟目江南九月天尚燠那有瑶花洒银屋扁舟兴尽且归去雪再来尤不俗老僧一笑万山静幽鸟不鸣千树緑
　　菊潭为顾子顺赋
　　盘龙塘下潭如井百尺甘泉氷雪冷琼彞一勺露生香能黑华颠驻光景九月十月天雨霜七十二种分秋芳晓碧卓倒景白者白玉黄金黄咀菊之英饮潭緑不数南阳旧甘谷童子开门濯防纱报道新醅夜来熟
　　题不碍云山楼
　　逺山近山浓淡青朝云暮云先后生我楼虽小实空濶云自往来山自横山耶云耶两无碍地久天长果谁在渺茫蜃气等虚空纵有轩窻何足怪为爱云山搆小楼看山看云今白头山形起伏只如旧云湿云晴知几秋开窻向山作长揖长揖云山两俱入推窻送山出楼去山出云归楼自立愚公好勤不奈闲孙孙子子厌跻攀眼空四海本无物何事欲移门外山
　　题寿老人松年图
　　我昔湖上看眠松蟠屈苍龙隂十亩青天昼暝雷雨黒白日犹疑鬼神守却忆僧前如雨落春雨新秧不盈握如今合抱复蔽牛偃蹇轮园卧丘壑松下老僧金骨仙亲手种松忘嵗年倒持一尺白鸾尾挂颊听风当昼眠茯苓作粥粉作饼千斛松醪供酩酊不用飞丹驻玉顔前身自是陶景人道大椿多寿龄以松视椿椿未灵根盘入地九万里刼火一番枝更青
　　题畵栢
　　忆昔皇舆九鼎重万里荆扬逺朝贡楩楠栝栢蔽江来竹头木屑俱成用自从刼火煽孽风岂有樛枝宿鸾凤剪坟伐庙鬼亦敛防石移根山欲动戎车战舰莫计工涂肝碎脑空喧哄斧斤不时入山林毁圯楼台祸梁栋载民舟楫挽民牛尽废耕耘逺防送孔明祠下根已无黛色参天恍如梦摩挲香叶望太平何日可消天下痛
　　为唐元仲彬咏白鸡
　　海南曽进司晨鸟黒骨白毛天下少桃都雪后获火精陈仓月下逢陈寳意态不殊鞲上鹰身侧目见者惊玉翎氷翅逼人冷半夜牀头闻剑声长鸣自解作人语何用嘐嘐叫风雨贾昌轻薄宋宗愚可惜雄姿久无主槃跚独步喑万雌红冠滴露生燕支昂蔵勇气莫敢抗啼得晨霜眦倒飞莲花漏箭一百刻三叫能令天下自秋风吹荒蜀道祠露湿萤窻对书客
　　为隐师题林若拙畵
　　阿师堂上生云雾突兀峰峦起缣素云靉叇湿丹青积翠斓斑落庭户涨空岚气涌波涛喷石寒光飞瀑布钟昏烟寺僧未归涧跨板桥人不渡黄茅几簇尖头屋緑林一带无根树茸茸碧藓雨乍晴恰恰黄鹂春欲暮新水桃花溪上舟闲亭芳草沙头路意匠潜移造化机笔端想有神灵助尚书在昔已擅塲弟子如今称独步抵须指畵索我题不惜长篇为君赋
　　张以文夏山欲雨图
　　董元夏山今罕覩名家所蔵皆可数海上张郎法度雄胷次嶙峋独追古山腰孛孛云气吐石头流汗日当午殷殷雷声黒太阳盛暑郁蒸天欲雨木叶飕飕风满浦收港小舟催进橹坞里农庄八九家政望甘霖沃焦土山川髙厚自有神肯使膏腴成瘠卤我方悯雨面髙堂坐阅斯图心独苦岂无手板对西山瘦颊忧来不堪拄
　　题高尚书畵
　　土山丰隆石山瘦大溪舂容小溪骤逺林湿翠结秋隂茅屋空村锁清昼板桥跨渡一迳微泥滑只忧骑马归云昏列嶂最深处一叚楚天无雁飞高侯畵山谁与匹名重当今称第一万叠千寻丈尺间益知庸工无此笔论畵甚勿先论人以名求实常失真但看所畵何如耳强辩不须多讨论尚书才艺真英物胷次雄蟠山水窟毎惊爽气起髙堂恨不日来闲拄笏
　　题华山髙卧图
　　蹇驴不踏丰丘尘华山归卧云台云曲肱枕石且适意世事耳边殊不闻建隆天子小天下自起潜行风雪夜经济元臣不敢眠夜夜衣冠待车驾南征北伐事纷纭猛将四出貔貅军尽取荆吴并蜀广床头鼾睡只容君
　　圯桥进履图
　　暴秦肆吞如盗刼六雌系颈甘妇妾下邳少年真可怜不保相韩先世业千金买死愽浪沙岂谓大椎椎副车遍搜十日幸脱网蒲伏草中蹲怒蛙谷城老翁老无耻坐倚桥亭落双履英气犹能压后生笑呼孺子为吾取孺子容貌虽妇如孺子心胆勇且麄搏嬴搏项不必屈乃肯屈身于老夫翁知孺子已可教一卷竒编投所好不独身荣帝者师四百汉基由此造保身末路异韩彭功在三霜冐晓行后来廷尉号长者犹待王生全令名
　　宿永福寺醉赠举讲师
　　九月十日天气暄走马看花来福泉石头冲水雪平磵枫叶着霜红蔽川讲师倚杖出速客邀我楼头看山色秋天日落风四嘷滑气逼人眠不得金笼巨烛光煌煌举觥一饮连十觞明朝酒醒忽上马两袖西风归兴长
　　周昉横笛图
　　一妇跨镫如习骑一妇鹄立类勇士一妇横笛坐胡床容貌衣裳畧相似蓬松云髻作懒妆了鬟手擎红锦囊人言天寳宫中女我意梨园旧乐娼忆昔承平生内荒宫中消息渐难蔵昨宵一曲宁歌明日新声满教坊春娇满眼情脉脉唤起红桃亲按拍不将三防作伊凉潜把闲情诉秦虢声凄调低承索索砉然有声如裂帛月落长安天四更六宫一夜梨云白
　　桂林图
　　瑶堦夜冷莎鸡泣老西飞天宇湿万斛秋香卷海风丹砂满地谁收拾太湖仙子月中立青琐畵阑尘不入玉鞭一尺跨白鸾笑向霜娥作长揖
　　太真明皇并笛图
　　黒奴弦索花奴鼓譂奴抚掌阉奴舞阿环自品玉玲珑御手移犹亲按谱风生龙爪玉星香露湿樱唇金缕长莫倚花深人不见李謩侧足傍宫墙












　　玉笥集卷六
　　钦定四库全书
　　玉笥集卷七　　　　　　　元　张宪　撰古诗【长短句】
　　双龙图
　　云谷道人手持一片东溪纑云林散人为作双龙出入清朝图砚池浓磨五斗墨手涂脚踏顷刻云糢糊既不为山引九子亦不作掣电双吞珠但见一龙盘空偃蹇飞下尾闾穴一龙搅海奋迅直上青天衢雄者筋脉雌者腹肚麄双冲交挺白玉柱两角对树青铜株宛宛修尾卷蹴浪花白聂聂钜甲挟拍【阙】风乌性驯肯入孔甲驾气恶欲踢丰隆车张吻啖阿香舞爪拏天吴轰霆时或取旱魃飞雨自足苏焦枯寸池尺泊虽云不能一日处十年未用犹可高卧南阳庐云谷子七寳钵盂深袖手云林子光环金锡且载室吾将倒三江倾五湖洗余百战黄血尽率凡鳞朝帝都
　　赠天马生
　　天马生骑天马三尺昆吾手中把有时上殿前斩佞臣头有时临戎怒斫奸雄髁天马生马有千里材剑有连城价马或为舘人脱剑或为徐君挂官可弃金可舍此身可杀不可骂喜不为儿女顔怒不作粗豪咤七尺雄躯人可齐一片义心谁得畵天马生嗜利如嚼蜡嗜义如防蔗天马生岂不知四海若溃九州分解瓦十年苦战血成洼千里流移肉为鲊八阵图吾不秘出师表君当冩吁嗟乎天马
　　沧浪舟图为谢士英题
　　谢公防剑斩吴松截得沧浪一水倒卓青天入水中一叶渔舟凌水起舟与水升降水与天拍浮虽无具区三万六千顷混沦一片元气清悠悠谢公本好胜况复智虑周常恐有力者夜半偷挟舟当头筑土山对面围蓬丘花竹丽晴昼苇蓼涵高秋映莲立白鹭穿栁下轻鸥锦生澜汨汨珠跳沤緑蓑挂鹢尾畵浆倚船头谢公天性颇疎散拄颊日来凭柂楼岂无济胜具耻袭康乐游亦有镇静才嬾懐安石忧手把六尺瑚竿饵悬一线黄金钩蓬窻雨不闭棕缆夜忘收天随舞真讴名不变防夷服不异羊裘舟下风清韵欵乃花间水响声夷犹我方买棹事逺求燕齐楚越将周流长淮大江不满眼褰裳举足如涉沟燥吻吸云梦只手掬沧洲邈视谢公水沤洼无一抔舟车三十年穷途困遐陬涔蹄起波浪潢潦弄干矛故道走浑河洪涛沃九州我前舞鳅鳝我后跃蛟蚪沴气蔽白日荒荒使人愁既匪急名宦又不勤商贾胡为泛此不测渊万里遑遑忘乐土猛省急回来归程已豺虎江湖鼎沸海飞烟膏染荆榛血漂橹走覔谢公舟求作沧浪侣谢公舟在东海濵沧浪水深多纵鳞飞桥不可渡战舰莫通津鲙美四腮鲈滑美千里莼云净水光淡岸来风力匀倚篙纷緑藻落柁断青苹数举鹦鹉杯满酌桃花春饮余呼蜡屐醉起岸纶巾濯足濯缨尽由我孺子有歌公不嗔
　　赠冯以玉宣使【余素竒以玉有竒骨且有竒志一宣郎何足以辱之然行逺自迩升高自卑古人皆然故敢以女家破莎车平赤眉之勲业期之】
　　冯宣使清如氷温如玉年未三十享天禄既不学腐儒老书卷又不学寒士卧空谷东隣儿子痴窻前防丝竹西隣儿子娇穿域事蹋踘独持一片丈夫心万里虎飞思食肉南垣相公选行人千万人中独防君楼船夜破海东浪驿马北驰天上云作徒不必论魏尚焚劵抵用惊田文忠肝义胆刻心骨大扫羣丑书竒勲李家大黄箭六尺王家小铁鎗百斤西京奉世东都公孙功名至今千古存宣郎职小未足论
　　送宗上人
　　海上宗师美如玉手执落花流水轴扣门求我送行诗自说移禅向西竺西竺迢遥十万程豺虎塞途那可行武林别有小西竺八面莲花围化城层峦叠嶂开佛国孽火刼风然不得浮杯不用渡东洋飞锡无劳问西极树撑鬼努力石鬭虎撄食水奔龙折身山回凤铺翼云起太虚白雨来清昼黒月轮夜挂龙树东斗峰晓落猊峰北玉枝风动两猿金沙水冷双鸂鶒素食不絶天厨供禅衣自有云机织水南寺隐隐传石钟石上老铿铿振金锡寳髻无边发象光长舌有声飞霹雳赠君志公杖头刀与尺为我裁量松下石待吾钓尽吞舟鱼分尔半岩悬袯襫
　　憎厐
　　武陵老祖死盘瓠至今子孙奸如狐悬蹄甆眼亦常类而况细腰矮脚俱慵驽鹄仓九尾古闻有茹獚四尺今非无胡为蛮种肆狞恶邈视宋防欺韩卢独不见陆家传书走长途张家注晴咋奸佞杨家衮草濡焦枯徒能杀都官走爱弟逐华氏追夷吾吠尧尚有说食桀良可吁箝口视盗曽未杀拱手学人何足诛吾常怪汉祖少恩夷臯无谟萧何短智李斯实愚族信醢越痛可惜舍穿嗾盾无辜宫中牝鸡除不得发踪指示言何诬东门狡自无恙望夷马鹿将奚逋西旅底贡实自召西园枉用铜司徒分陜保奭不可见使我悲愤思樊屠吁嗟乎提弥明胆气麄金椎不举良非夫
　　咏双陆
　　君马一十五臣马一十五共成三十骑相拒河之浒君马黒虬龙臣马赤虓虎盘旋两阵间不复计行伍弯弯水中月蛾眉挂天宇疎星二十四薄晓见灿者乱眼无旌旗寂耳罢金鼓奔冲互驰骤交纵肆擒虏君马逾津梁臣马越城湟君马渥洼种一日千里长臣马的卢骨一跃五丈强君马左骤迅飞电臣马右骤激羽箭东闗未下黄金锁西塞先扃紫镔键牙骰宛转两叫喧喝六呼么破顔面君不见宫中无子武瞾悲席上有情韦后嬉典筹天子不自振地下孤臣血泪垂
　　赋西隣儿东家生各一首
　　西隣健儿书不读骏马硬弓习驰逐十年遭逢天下乱一品荣食卿相禄出专边庭分阃寄入坐朝堂秉钧轴重轻楚汉一诺间指划成败千人服分茅裂土趣刻印塈垩流丹新赐屋我曹胡为事笔砚风雨西窻剪残烛饮酣遽髙歌忧来私恸哭尝恐少年人思精未精熟报国勿论命爱君终获福功高心愈下志静欲易足君不见淮隂壮士功盖世一请假王赤三族
　　东家老生面白晳脱粟五升逐日籴灯窻埋头理文字瘦儿啼饥妻夜绩悄然穷巷车马断挂戸蓆防遮败壁腯生髀肉暗垂泪懒惰筋骸愁运甓寂寂常羞邓禹笑咄咄不忘殷浩戚心如秋风鹰在韝志若夜雨马伏枥岂无六钧弓牵夸破的亦有五尺戈交臂习搏击痛儗絶秦书窃草骂曹檄深愧死伤勇事此一人敌君不见孟轲四十不动心有道可援天下溺
　　赠日者
　　我生之年嵗在酉日挂龙角月悬栁水为命元用金母十年落限空搔首纷纷豪杰争趋走雌雄未决谁能剖知子有术术不苟肯以公侯许谁某嗟余流落成老丑岂有文章垂不朽逆旅相遭偶携手许我功业可期贫不久嘱君为我三缄口过眼浮云我何有且饮今宵花下酒莫管明朝杀敌成换取黄金印如斗
　　送康上人归觐兼游方
　　湖之西浙之东山如舞凤水如蟠龙精蓝古刹据其上往往焕烂金银宫莲台猊座事转换天龙围绕森金铜山珍海藏列怪异琅玕玛瑙纷青红云廊月殿绵亘不见日蜂房蚁戸开帘栊法门自别教禅律一蒂乃尔分三宗神僧大徳亦间出阐扬道徳夸神通地龙凡圣相混杂服色则类实不同五山十刹占竒观天生鬼造非人功三竺灵隐在湖上南北对峙双高峯飞来小朶割鹫股桂子万树吹香风冷泉一泻寒玉六月氷雪清心胷天台石梁跨涧险莫渡瀑布万丈飞银虹半千开士住方广神异变现初无踪揷天絶顶露石骨雁宕妙处宜秋冬天灯下照舍利塔雪窦咫尺隣天童桃花小白境界别大士出没洪涛中防龙五泄属婺女径山天目巢云松自余佳处不可以名记青鞋布袜山万重僧康僧中雄弱冠祝髪辞乃翁携锡下赤城千里遨吴淞十年值乱离汨汨悲途穷一朝忽忆归省堂上老因之遍扣丛林钟僧康虽浮屠读书颇闻道不背君父恩不违佛祖教侍膳与问安劬劳知所报移锡与驻单去住从所好泉石作盘桓烟霞堪笑傲水不畏蛟龙陆不虞虎豹僧康尔佛徒有杯可以渡有苇可以浮真山真水处处宜尔居何为防轴求我书我书三过读于尔无补徒夸谀东或越西或吴少留一席地小结松间庐为报两邦山水窟不妨我亦赋归欤
　　送冯判官之昌国
　　蕲奕将军飞上天十年海水生红烟惊涛怒浪尽壁立楼橹万艘屯战船兰山摇荡秀山舞小白桃花半红吐防夷不裹状元尸白日雄兵围帅府长鲸东来驱海鳅天吴九首六眸钜牙凿齿烂如雪怒杀小民如有讐春雷一振海帖伏龙变海鱼安海族烟青卤灶雪翻盘浪暖黄鱼串金锈海盐生计稍得苏职贡重修遵海服判官家世忠孝门独松节士之竒孙经纶手叚饱周孔岂与弓马同等伦昼穷经史夜兵律麟角凤毛多异质直将仁义犯笞榜耻与奸賍竞刀笔吾闻判官昔佐元戎幕三运进退出筹度便移韬略事刑名坐使剽游归礼乐鳯凰池麒麟阁酬徳报功殊不薄九天雨露圣恩深万里扶摇云路廓
　　题富春吴云槎皆山楼
　　前楼后楼山嵳峩东窻西窻石盘陀巑岏大牙峯错综轇轕虎口若相摩便如乗樏导伯禹徧歴岱华逾嵩蟠谁移琅琊置楼下环滁形势遽北【阙】斯楼多奔峦峻岭曲折走竒状寒肩瘦脊缰锁千飞鼍风雷变现吐神怪草树蓊郁迷天罗白云漫漫下无底万顷往来如海波松楠栝栢直上荡日月鹤赤凤皆来窠雨樵烟牧异昏晓笠戴黄竹簑青莎皆山主人不食天子禄青防紫绮双乌靴拄笏夜上东谷月抱膝昼眄南庭柯银虹百尺下挂屋檐角曲涧宛转盘旋窝山人楼居恣豪饮讶呀呹口频醺酡偃息野树卧石枕起舞落日攀松萝醉翁作记冠一代涂窜旧藁无差讹文人才士亦继作诗赋颂美何猗那嗟余半世苦奔走官马大野舟浊河残山剰水不到目清事有癖今成疴蜃楼消长不足较但使有山犹可歌
　　赠马庸
　　既不能学书记姓名又不能学剑敌一人丈夫武定祸乱文经纶舍此将何以立身扶风豪士有马庸躯干短少气吐虹自言若不致身凤凰池亦当安身虎豹丛如何尚荷戈逺戍东海东吾闻王师夜报防席卷千里风尘空何不泛楼船兮鼓南风渡长江兮追羣雄马豪士谁不死努力功名从此始为我酹酒誓江神曰所不尽取中原归国家复济大江有如水
　　题黒神庙
　　雄巫咂角神犀吼翻脚翩跹起筋斗血伥怒嚼葛党力剥面腥风下天狗乌骓拏云防飞豹金兽吞头浑脱帽青蛇丈八袅蛮旂北府新分南岳号卷鱼防吻高揷空飞甍列栋纷青红花裙草袴自膜拜白日椎鼔夜击钟莫猺酋长不平贼十丈跌夸石刻既不能皂旂甲接武黒云都谩缀竿旄半天黒君不见兖州祠镇星防稽惜鬼兵井埋骸骨烂尸与雉堞平乌乎五花营千里马珠如铄金如瓦亡妻走妾各事仇三尺弓泪成把黒神黒神何为者









　　玉笥集卷七
　　钦定四库全书
　　玉笥集卷八　　　　　　　元　张宪　撰近体【五言】
　　瑞柳十二韵
　　緑雾霭华滋柔条着地垂玲珑隔翠幙婀娜拂长丝种近临春阁分来太液池彩堂依密防珍干夹宏基九烈朝衣贵三眠昼漏迟汴沟全盛日张绪少年时袅袅含芳色茸茸发令姿蔵鸦春尚浅拂燕舞频欹沐雨披云髻颦烟敛黛眉妒深浑是恨娇重半如痴莫讶多纎丽何曽识别离更培连理树相对映门楣
　　投赠周元帅十韵
　　玉帐临江近金城镇海遥鼓声秋动地剑气夜冲霄露下星河白风髙草木凋山寒旗猎猎沙静马萧萧左广初传驾西船已畏烧五离才散鼠六愽又成枭豪杰乗时奋贤材早见招紫枢虚上座黄闼待清朝防见擒奸操归来醉小乔恩波门外栁长拂富春潮
　　寿星将军十六韵
　　大将开军府明旌拥节旄威声千里震雄略万人豪虎运乗时奋龙星并日髙誓将擒赵歇义不事朱滔古法传三阵新书变六韬花门重制铠大食旧遗刀畵防终依陛彤弓岂在鼗银章分斗印珠靸上花袍防客春开宴传觞夜伐鼛寿筵王母降醴酒穆生逃腽肭薰虵角燕支浴凤毛白麕防瑞草青鸟送蟠桃豪饮酺三日雄牵饩百牢杯深红玛瑙酒溢紫蒲萄未祝南山颂先烦北府劳云台多彩绘好去逐英髦
　　林塘幽十四韵
　　胜境惬幽寻芳塘簇林漫天惊滉漾防地见萧森隔水时闻磬穿花或听琴青浮鳌弁小黒直蜃宫深跃藻跳珍鲤争枝坠野禽风回微作籁云去尚留隂鹤起如迎客龙归若献琛萝房依防芘寳栰渡迷沉春雨移舟坐秋霜倚杖吟登惟便枕簟莫欲弃冠簮住久将忘世观来已悟心埃尘犹不到荣辱讵能侵天贡朝朝下神灯夜夜临阎浮那有此大士现潮音
　　赠道士十韵
　　红丝牵斗杓白刄斩霓腰云雨多消散天星尽动摇指摧狐女仆目烁蜃郎焦冠碾含膘玉衣裁叠雪绡青骡晨渡海赤鲤夜迎潮弱水才容苇蓬莱不用桥暂离金母宴又赴木公招石鼎闲联句琼楼卧品箫秘书传寳箓名籍挂神霄下士年华促丹炉许借烧
　　寄何九处士十韵
　　闻道迁新业濮家原上居连床弃珍玩囊载束诗书腊水春前醸晴泥雨后蔬琴清花院静棊响竹窻虚纪厯忘秦汉徴租絶吏胥浮鸥孤艇棹健犊短辕车緑树行吟罢黄庭坐对余山林奚必问钟鼎待何如情已羲皇上时方杂覇初触蛮两蜗角天地一籧庐
　　宿州渡
　　夜泊州渡天空客思清月生沧海白潮落大江倾目短中流楫心摧去国旌着鞭吾岂敢王室正承平
　　懐完者秃元帅
　　勇略经千载威声落万夫虎纹横赤颊犀骨贯霜颅海盗清旗帜倭人詟畵图鲸鲵今纵恣风浪满江湖
　　秋日古城
　　国势方龙鬬林居且鹤栖鼓风秋树急接日暮云齐江浅沙吞地山廻石碍溪日将兵火信融化作诗题
　　寄大香师
　　圆帽顶红毳方袍撘绛纱海龙邀早饭山鹿进秋花试墨探倭纸寻泉鬬建茶时抛红豆粒竹下唤频伽
　　戯赠陈李二万戸各一首
　　金虎横腰重银盔压颈酸力能擒项籍气欲矮曹瞒雅有长城寄贫无故纸钻凭谁奏天子易尔惠文冠闻道尊君父功成丈八鎗金牌晴射日白马夜飞霜羊肉分军士人皮贴战疮箕裘如可绍不用试三塲
　　赠西僧
　　西离五印度东渡独绳桥海若擎双足天花上七条胡经函贝叶饭鉢系椰瓢回首流沙路程途十万遥
　　菊隐
　　隐士追陶令黄花托素心或从隣舍饮不厌贵人寻晓露三花长秋风五栁深未须天子诏且尽酒家金
　　挽宣元【讳】图沁特穆尔
　　天下政多故而公廼殒身纵非补天手犹胜望风臣日月光虽薄乾坤气尚新瘦躯如未死拨乱属何人
　　挽陈衡之【讳璿】
　　感旧诗千首伤情酒一樽烟尘嗟白昼花月怨黄昏瘦马湖西路轻舆江上邨玉楼虽帝命题着也销魂
　　挽徐文卿【讳焕章】
　　七尺虎熊体所伤髭鬂稀本钟英气出竟抱病魂归土垒思排阵风锤记笑围空擕挂坟剑无处发长噫
　　挽李焕章【讳文】
　　飞翼楼前路若耶溪上山云居期共隐雪艇竟空还邱嫂贫何业孤儿长更顽一桑渎水仭绕旧柴闗
　　挽张子坚【讳风】
　　文仅典州郡武徒经乱离异书肥白蠧雄剑吼苍螭身冷家人散门荒过客悲忠魂倘为厉犹可捍城危挽张则正【讳木号小客星又号小桐君有观海集诛魃文行于世】
　　云外客星落江头桐树凋有文诛旱魃无禄佐清朝观海声名大回天志虑销孀妻与孤子仍旧尾萧萧
　　挽孙元之【讳明】
　　不蹑西湖路秋风几叹嗟伤心倚庐树过眼合欢花别业飞龙剑离冷凤琶至今资圣寺犹种故侯
　　挽冯君祥【讳天瑞】
　　髫龀为昆季烟尘更别离艰难惟尔共忠勇果谁知白马金戈冷红鸾玉镜悲燕山万里外若个送灵輀
　　挽杨原中【讳原】
　　习熟夹鎗法军中作武师鉴牟昼搅阵蹀夜交绥敢战惟闻鼓先登毎望麾可怜包马革无处认僵尸
　　挽程以谦【讳式】
　　草冷骆驼墩青灯敛怨魂皇舆春荡荡天策夜焞焞望泰须从否扶干在抑坤英雄今不语斯意与谁论
　　挽赵有道【讳信】
　　学就过人艺不成昭代功寥寥千古道寂寂万夫雄已矣龟虵庙哀哉虎豹丛佘山西下日无树起悲风
　　挽张思贤【号希贤】
　　玉局频鏖战皇坟屡辨疑似君埋亦少如我活何为海眼填星石天喉折斗司英雄都老去谁为补明时
　　灯下有懐
　　忆昔童婆店高屯坐夕曛树声呼出月石角碍回云野雉穿花见清猿隔涧闻马头三四子曽缚故将军
　　寄赠延庆讲臻云谷
　　童子扣金钟洞天嘶玉龙天王空里见罗汉定中逢律己兼儒行悲声彻教宗有时吟未稳哦遍夕阳松
　　听弹琴
　　吴生抱緑绮为我操春江洄洑收沙屿飞涛溅石矼岸低风捩柁船静月窥窻万朝宗意钟期信少双
　　送孙伯明教授
　　白髪桃源长新恩教越州丰仪髙胜畵情思淡于秋春雨羲之屋凉风贺监舟遥知足登眺日与綉衣游
　　答问湖源风土
　　湖源源上路东与浦阳连地胜蔵春坞民居小有天秋山红入畵晴野白浮烟一道桃花水如今泊战船
　　送海蔵主之浙东
　　浙东多胜地师往几时还夜雨天童寺春风雁宕山鸟声花外静江影渡头闲去去且随分无劳双鬂斑
　　送范士谦别
　　胜友早英发懐才人未知聪明管辂易局面贾棋霜月鸡声早江帆雁影迟相逢遽相别别后愈相思
　　简蒋克政
　　四海皆龙战潜夫尚读书经营宜此始出处定何如桦杆双枝防偏厢八阵车欲烦征聘使因便寄吾庐
　　次韵海石上人书事【二首】
　　张飞生冀北闗羽出河东勇气迅雷黒忠肝畏日红腰横小青剑臂挂大黄弓才力万人敌惜今无二公旦视北斗北夜观东井东截天沴气白射月大星红心有一寸铁力微两石弓世乏叚太尉梦懐郭令公
　　次韵僧文宪书事【二首】
　　分省银章重开边鐡骑多南猺心似兽西马项如驼夜枕眠红玉春衣绣緑罗营盘方十里不用大风歌朱粲糟人少黄巢磨骨多固陵宵遁马沙苑战回驼白羽装鞭箭红铜铸叵罗儿童齐拍手拦路唱苖歌
　　闻说
　　闻说江城破归心梦里惊肺肝从此热手足近来轻春事愁花朶晨斋怯鼓声平生慕王猛今日莫谈兵
　　戎马
　　戎马复四起吾民何得苏江山虽王气花栁且皇都竟日黄尘暗连年白骨枯王官皆重禄大厦许谁扶
　　寄曽彦鲁
　　大尹久不起吾民何所任挑灯注脉诀闭阁读官箴举世谁知已逢人即吐心不如凭玉局长日万机沉
　　寄曽文淏
　　老淏多情思深吟苦寄谁喝卢惊彦道临帖别羲之小席金盘露长围玉局棋醉眠忘战伐何物锐头儿
　　乌龟岭草庵
　　户纳乾坤小山环日月迟瑞云飞白鹤灵石堕龟魔女能销睡狙公不济饥道人贪入定忘却下山时
　　寄宣元王元谅
　　昔者芦沟月曽停十九车水声深入地霜气倒飞花路险羸牛乏泥坚瘦马瘸槁钱賖不得防剑野人家
　　悼愽罗同知没于军
　　已矣专科学于今定若何阵云寒可掬兵气耿相磨鹿脯祀天乙虵神泣太阿哀哀霹雳枣偏向死门多
　　挽卢处士
　　月掩少微星幽人夺寿龄宋清良可传郭泰不惭铭断垄荒烟白新阡野树青犹贤玉川叟有子抱遗经
　　简景初
　　千里淮吴府先登得壮侯马蹄开鸟阵虎气绕蛇矛春酒花攒帽秋筝月满楼幕賔虽老病曽识旧风流
　　简王维贤王彦洪
　　闻道元戎府风流得二王紫毫金错字白马水平枪雁过芦洲月鸦啼枫树霜边情宜少壮遽肯老频阳
　　次韵许万戸三首
　　为问天台许谁能洗太阳旄头虽防角尸气故生光山市千峯暗江城百雉长独怜宫省树无事起悲凉伯图纷杂乱象自昭回茅屋几风雨孤城又草莱壮心惊客雁病眼乱寒梅到处逢旌节谁为命世才文墨老竒士弓旌得伟人尚功惟杀敌秘讣肯和亲玉帐三边梦金符百战身犹懐蜀丞相羽扇白纶巾
　　取青楼夜饮戯叶子肃
　　酒令传觞急灯花囓烛低山人清似水老子醉如泥天黒月堕地水寒星在溪犹吹赤蹄纸照道畵楼西
　　江道翁挽词三章【自号冬木】
　　相鹤浮邱伯骑骡石曼卿看花归洞府采药返蓬瀛剑影埋金气丹光隐木精满空飞羽葆万里海天清天上碧桃熟山中丹药成茅山朝跨虎弱水夜骑鲸华盖新分座芙蓉旧领城玉棺传帝命飞去觉身轻刼火然冬木先生去就轻法言遗许逊大药授茅盈龙虎低金兆烟霞防玉京惟余孙与子传得步虚声
　　简陈照摩
　　尚忆钱王国车中旧往还肩舆小西市立马大官山锦水明秋日金戈报晓闗空漫乞米帖无处破天悭
　　刘廷璋斋居
　　縠障秋烟薄花轩午漏长传衣裁白苎頍弁刅黄杨散帙迎风乱清樽过雨凉悠然北窻梦情思到羲皇
　　喜见楼次韵
　　髙楼名喜见逺客独伤今鞍马思刘备衣冠惜华歆曙光浮海阔秋色到江深送目防干久冥鸿入窅沉
　　赠吴熙
　　吴子勇为义壮懐金石交灯前看剑室花下弭弓稍春云鸟破梦晓烟麋在庖不知攘臂者何事逐黄巢
　　代悼亡
　　汉武黄金屋何曽贮阿娇离鸾春对镜孤凤夜闻箫事往成陈迹情多赋小招分香并卖履此意已萧萧
　　悼瑞上人死于兵
　　执手言犹在回头事已非宁知三尺剑断送六铢衣縁浅金刚壊魔深舍利飞白云堂上月还照怨魂归
　　悼义阇黎死于兵
　　幻剑击空尸痛深何足悲谁知祝髪日便是断头时緑树懐芳趾红楼恼梦思最哀黄髪妪不宁馨儿
　　送哲古心往吴江报恩寺
　　兰若压江桥长廊昼寂寥鸟啼春后树龙起定中潮花雨随风散茶烟隔竹消客程他日路清话借通宵
　　题畵
　　云寺隐难辨烟江逺莫穷水枯沙出石叶落树呼风野渡秋逾静渔舟晚尚空尺绡意无限讵譲米南宫
　　寄周履道
　　清事何方好荆南溪上山雅懐凌鲍谢好手到张闗花鸟春风碎云松白昼闲可怜无与共独岸小青还
　　寄蔡汉臣
　　十四从戎阵先锋百战轻休官推李敢敌马避秦瑛伐鼓春开宴衘枚夜突营何年靖淮梗封锦寿春城
　　留题陈惟允斋居
　　风雨茅斋夜琴樽清昼时雄谈虽邂逅遽别愈相思落日鸣孤马平原卓大旗知君颇豪俊勿后防门期
　　分题得吴王井送张常徳
　　巧匠凿山骨重泉出洞天声虚响屧步影照捧心妍露冷银床滑秋空玉镜圆养民功用在莫问邑频迁
　　九日寄许廷佐张景昭
　　冷落黄花节萧条白雁天雄抟鹏九万鏖战马三千钟鼎淹衰鬂山河忆盛年拟呼刘越石同着祖生鞭
　　次韵许万户
　　虎将有吟癖诗成命仆骚倚床晨击剑隔屋夜呼醪落日铜驼冷秋江石阵高欲持长胫槊涉海寄敖曹九月十日同许廷佐吴近仁泛舟淞江
　　泛泛江湖濶萧萧庐舍稀晚云低逺树秋水淡晴晖大野频鏖战孤城未解围何当驱铁马北向靖王畿
　　不醉
　　不醉扬雄宅甘居许汜床求田空败意识字谩成章射虎衣裾短屠龙剑鼻长忧贫何日了筋力岂能强
　　感古
　　闗内收三杰淮南养八公金成幽血碧龙起瑞云红过眼王章碎回头帝业空惟余白杨树一类响悲风
　　听琵琶
　　引手作琵琶槽深椤桫花茶船方到岸盐客未回家密语恩何切相尤怨更哗江声八千里心绪满天涯
　　有懐亡弟
　　白塔寺前路朔风吹软沙叠骑黄忽刺侧抱紫琵琶干酪晓冲酒真酥夜打茶朱容竟何在两泪湿黄麻
　　虎邱寺
　　四野天垂幔孤峯地涌金潮来讲台润日午剑池深曲径穿红树长廊蔽緑隂小吴轩子好谁继老坡吟
　　顾野王读书堆
　　昔闻野王宅今上读书堆篁竹最深处菊花时自开天风响钟磬海气结楼台回首陈梁事悲歌付一杯
　　大都即事六首
　　平章桥上日光禄寺前春杨栁緑垂地桃花红照人粉香迷醉袖草色妒行轮屠狗悲歌者空埋泉下尘三月西山道春风平则门绣鞍红叱拨氊帽黒昆仑衣襆分香裹壶缾借火温醉归杨栁月緑雾掩黄昏小海春如畵斜家晓卖花连钱游子骑斑竹美人家袄色摇红叚鞶香鬬蜡茶额黄斜入鬂侧髻半翻鸦杨栁暮鸦啼钟楼日又西小车随客散归马望尘嘶碧瓦差宫树金波溢御堤时平足行乐谁问醉如泥红雪防绵袍青楼酒价高朱丝红椤桫玉斗紫卜萄春餤行绫卷秋腌割佩刀帘钩风不定触损翎毛千步廊前月朦胧照御街风檐鸣寳铎雷板耀金牌城影平铺地楼隂半上堦谁家吹短调一夜乱春懐
　　柬戚少府
　　浙水险天下惊涛昼夜奔云雷号海兽风雨走江豚少府公田薄洪儒徳望尊圣朝容谠议不用老吴门
　　听雪斋
　　万籁入沉冥坐深窻戸明微于疎竹上时作碎琼声扑纸春虫乱爬沙夜蟹行袁安政无寐欹枕漏三更
　　柬张彦祯知事
　　台宪故人老山林幽趣深放船歌落日倚杖听秋霖架有生风简囊无傎狱金独贤顾同守不负好儒心
　　闻郑国寳修无锡
　　疋马拒毘陵重围百雉城金汤从地涌壁垒亘天横风劲雕弓急霜寒畵角清将军正闲暇髙枕亚夫营
　　寄马将军
　　马服古名将孤军镇海壖射雕天雨血防槊地飞泉筝手调银甲花奴递玉鞭虎营灯火下自注十三篇
　　赠黄元帅
　　荡尽百金产图成一代名誓天闗羽庙划地吕蒙营岘首嗟难凿江流竟莫清满懐忠义气挥作泪纵横
　　赠王良佐
　　云起碧螺峰贤人出处同絶怜懐道徳无处逐英雄使者徴王斗诸侯重盖公也知囊底智犹足扫江东
　　寄中山隐讲师
　　问讯山中隐中山第几重风廊廵夜虎云钵听经龙流水千溪月寒岩一树松无因浄查滓来共上堂钟
　　送宋仲温还姑胥
　　兴尽抱琴归江空嵗暮时孤城天拍水长路雪漫跂日月催年事闗河啓梦思胷蔵几兵甲能压布帆迟
　　寄马都事
　　职分归南省军机重左司欲成钱氏志无出马家眉大府晨趋早嘉猷夜退迟归来椿馆下犹作老莱嬉
　　柬孙大雅
　　别后东家子扃门只著书但令储有粟岂问出无车精致追天禄工夫到石渠宾筵干橹外须尔讲闗雎
　　柬成元章
　　共说成夫子诗名逼有唐精神辋川畵风致午桥庄野店鸡前月官河鸦后霜雪髯浑未撚七步己成章
　　赠顔钦若
　　六合故人散八方多艰深青年忧国泪白髪奉亲心雨屐春苔妒寒氊夜雪侵尤怜乞米帖日向水窻临
　　懐赵有道
　　武功原上路忆尔奋幽寻技巧神机秘经营覇业深几年搔短髪何日遂初心病起寒江暮囊空买药金
　　柬顾明府
　　水国差徭重江城庐舍稀晓星悬印出春雨劝农归官马哦新月公庭散夕晖欲知通守瘦但视野人肥
　　寄钟伯纪
　　着就春秋传缄封懒示人共传懐伯略独许作王臣葛亮终存汉扬雄谩剧秦凭君赡材力天下政风尘
　　寄题钱孟安书房
　　曲径防平坡危桥跨断河树声偷日短阁小借春多酒熟妨诗债茶香却睡魔醉心经史内何用说登科
　　岳飞墓祠
　　半盖树隂圑长廊列从官银鎗火光现铁链雪花寒二帝孤魂散三军老泪亁独全秦桧首不挂藁街竿
　　过杭州雷院留题
　　急涧水沄沄长松蔽夕曛金锤飞使者肉翅下天君寳殿闲钟簴瑶缄冷诰文晚来龙取水湖面滚雷云
　　题乐静草堂
　　古称仁者静所乐在居山一鸟不敢语万松相对闲小斋迂迳入深戸襍花间扰扰喧詉子何曽见一班
　　柬邵可大
　　四裔政溃羣雄分猬张横磨狂景剑勇恃老儋鎗瘴雨销铜柱天灾火栢梁谁为股肱郡往取后降王
　　赠张习之
　　膏雨尽廉纎炉烟不隔帘燕泥侵玉麈蛛网挂牙籖夜枕花频妒春衫酒半淹緑窻人散后明镜摘风髯
　　赠何彦明
　　芳草緑芊芊南梁二月天绮窻低映戸红防蚤登筵化日连干马轻风罨畵船归来东阁下时有丽人篇
　　送暹上人之笠泽
　　具区三万顷碧浸楚天深日月循环没星河彻夜沉寳坊开晓甸幽磬隔秋林但恐归欤后相思无处寻
　　玉壶清氷室
　　斗室如蜗殻冲然气象温虚含太古雪倒覆洗头盆色相俱难着瑕瑜两不存谁言铁如意醉后怯王敦
　　渔乐图
　　昔在山隂住门前是鉴湖晚云昏岛屿秋水净菰蒲渔艇中流急衡茅倚树孤归来拂缣素写作钓鱼图
　　次赵伯温韵
　　共是越州客同为庄舄吟潮来鳗井沸龙起镜湖隂烽火临边急池塘入梦深兰亭修褉处无复旧擕琴
　　梁楷钟馗
　　虎口揷虬髭蓝参鬂脚垂帽裙全破碎袍袖半离披夜雨髙堂静秋风耗鬼悲人间多大怪不独钱防儿
　　立仗马
　　照夜玉狻猊霜毛铁凿蹄春风金络脑小雨锦障泥御驾驰天上军封受海西日供三品料缄口不闻嘶
　　二乔图
　　并倚两娇娆人呼大小乔腕松红玉钏钗軃紫金翘公瑾应同调孙郎早见招独怜铜雀瓦风雨夜萧萧
　　钱塘逢施孝先
　　乱里交逰散信音殊未闻海天清夜月江树早春云到处皆图覇何人果见真相逢惟尔在折袴亦从军
　　奎上人松风阁
　　两松依阁谡谡发春音夜静滩声近秋高雨意深石坛鸣落子窻月动清隂从此陶景幽沉用世心
　　寄题佘山普照寺
　　塔锁聪公影坟荒少保隣緑苔侵古桧黄叶下髙椿寳殿秋隂合云廊月色新两青呀不起长夜赖谁廵
　　次钟君来韵
　　我爱山中好全无俗事牵秋霜汉口树春水渡头船豆熟白鹇聚花开锦雉眠官闲僧舍近棋罢又诗篇
　　九日
　　客中逢九日心折大刀头草白水沙静橘红江树秋晓风欺破帽落日盻归舟空把陶潜菊长凭王粲楼
　　次铁笛道人韵
　　翠黛锁眉山秾愁无处安玉环双凤呌珠髻九龙盘花落梦初断莺啼春未防檀槽儿女语昵昵向谁弹
　　春登永安寺
　　宿雨忽开雾凭髙散旅愁野烟啼翠鸟庭草卧犁牛怪石尖于剑长杉髙过楼尚懐登絶顶东北望杭州
　　立夏后一日写懐
　　隔树竹鸡啼梦深懐欲迷玉人方拭泪白马政频嘶芳履闲花径尘牵倚绣闺明年还旧约归醉瑞云西
　　懐越
　　游子忆山隂秋风自越吟树从秦望逺城压镜湖深笋轿常擕酒梭松或载琴遥怜旧童稚久负浴沂心


　　玉笥集卷八
　　钦定四库全书
　　玉笥集卷九　　　　　　　元　张宪　撰七言长律
　　送海一沤十韵
　　尊者来从干竺国畏途生出玉门闗地穷西北河为带水尽东南岛若环刼火自如潮势吼禅心已似石头顽法华雨施金盂水贝叶经挑锡杖镮幻境万家蝴蝶梦沧波一个野鸥闲染轻龙女花难着徳重天厨食自颁灏气秋横银色界白毫夜破铁围山瀴溟此日浮杯去防岭何年只履还佛日未应违下国甘棠直欲遍人间探穷大地蛟蛇窟归立深山虎豹班
　　游黄公洞十八韵
　　十月山城气候偏黄公洞里看春妍五纹鹖雀娇疑凤千叶蟠桃大似莲巨弹落星天狗碎神砮出土佛牙坚杂花冉冉张红锦芳草茸茸卧緑氊厓泻蜂腰横断杵岩撑虎口抱空弮涧边野雉如人立松下驯麛傍母眠峰隐金鸡啼晓月瀑翻银汉下长天十围龙竹高逾树五顶神芝秀结拳藓壁冷云封鬼谷寳圅金穴秘神渊枰遗商皓棊三角剑缺黄巢石半边丹火有人留蜕骨玉棺几度葬神仙扶危铁柱堪扪手代步花舆不下肩世隔衲僧方广地路迷渔父武陵船华阳未老陶景勾漏先归葛稚川记厯何尝知晋魏流光端可继彭籛蓬莱方丈啚闻见流水胡麻世上传欲报谷城山下矿已无圯上袖中编便当导引师吾祖深避衡茅一万年
　　送何山长十韵
　　黄冈义学何人建山长新除甚日行礼乐三千开治道风云九万始修程弦歌此去培英俊俎豆由来得老成斋舍诸生师郭泰桥门万众羡桓荣干戈久弛衣裳防豪杰思趋月旦评静考羲图防大衍博评麟史议齐盟壶觞日永歌鱼丽琴瑟春深和鹿鸣岂但雅情违世务终知雄略在经营黄未解乾坤战薄食徒伤日月明珍重斯文膺至寄可能坐待泰阶平
　　寄宣参谟十四韵
　　轻裘缓带晋羊公羽扇纶巾蜀卧龙覇府规模谈麈里神州形势坐图中文章藻饰氷霜操戈甲森罗锦绣胷掌上风云开八阵指端神煞秘诸宫庙谋素抱留侯略雅量真成谢傅容鹿角砦深严木柝虎皮鞯暖覆花骢据鞍横槊心何壮赌墅围棋兴政浓湖面鼓声催落日原头旗影动秋风萧萧归马荒陵树惨惨昏鸦晚寺钟褊伍暗分武斾床机潜发凤凰弓灯前五女趋符令月下金神守剑锋幕客坐均三品食健儿立侍万夫雄屠龙古技嗟先识扪虱竒论惜未逢好在勇为天下事扁舟归卧五湖东
　　七言律
　　井西丹房
　　葛井西头更向西丹房高与白云齐铅田虎下飞红电汞海龙沉结紫泥山鬼俯栏窥火候炉神防地丐刀圭饮余一盏中黄酒坐听鹃声松上啼
　　观习乡兵
　　呉班冯习两都头十里山城据上流锦帐月明张夜宴绣旗风暖试春搜裹疮广乐犹堪战垂翅回谿未足忧天子念功思将帅南宫闻已搆高楼
　　题院人畵小景
　　高栋层轩夜未央溶溶新緑涨池塘风轻杨柳金丝软月淡梨花玉骨香乱唾碧茸纡曲迳独循青琐转廻廊千金一刻谁能买输与豪家白面郎
　　受上人房簮芍药花
　　金缕杯安玛瑙盘花神为我献清欢都将东武伽蓝防直作维扬宰相看两袖春风娇拂坐一壶美酒醉凭防从教夹道吴儿笑赢得乌纱玉露漙
　　对牡丹有所赠
　　尘满尧夫小步车东风几度负韶华蜀人自适琴中调吴女徒歌陌上花半裹牛酥和梦寄一腔羯鼔共谁檛金刀剪断双头锦罗帽檐娇压欲斜
　　寄周畵史
　　花竹翎毛满近郊可怜畵手日萧条鸠声未絶春常雨鸥影不移江自潮魏武门风今作庶梁家奴态动成谣王渊边鲁俱无信谁写先生五栁桥
　　雪蓬
　　十年南雪不沾沙独尔孤蓬载六花路入溪山天一色云同湖海玉无瑕琼田预借收氷榜银汉惊飞贯月槎我是寒江蓑笠叟冻吟真敢继刘义
　　席上得摇字
　　翠馆行厨雪乍消墙头新栁又垂条瑚枕暖人初醉鹦鹉笼寒舌未调座上防鸾珠揷鬂掌中飞燕玉围腰海棠一夜东风软落尽云边金步摇
　　嬉春
　　春来何处恼柔肠桞下人家緑琐窻畵栋歌尘珠防防雕盘舞袖翠双双鼔翻芍药雷轰座酒熟酴醿雪满缸最忆瑶芝堂下路一宵归梦隔春江
　　赠张帅
　　马似游龙槊似蛇弁登雄雉服登猳声吞汉贼当阳坂气压秦皇愽浪沙蔽日浮云行按剑满天明月卧吹笳同宗亦有狂书客坐对寒窻拟祃牙
　　题僧知果书梁武评书帖
　　三十四贤三百年能书端有几人传艺髙梁武评都尽笔到隋僧法度全逸少雄强难继踵元常茂密孰齐肩摩挲断石思存古起倚西风一慨然
　　与寗子廉马敬常饮酒得移字
　　我爱中州双国士尊前为我解金龟南山石烂歌逾缓铜柱沙沉迹未移割土有人窥汉鼎磨崖无客颂唐碑狂生雅抱澄清志中夜闻鸡起舞时
　　送海上人从军
　　阇黎不肯着袈裟要斩人头换白麻天道近来増壁垒火星昨夜入匏山城暮雨闲弓剑沙塞秋风送鼓笳纵不黄金销韎韐也胜紫绣踏麻赮
　　读战国策
　　鸡连六国叹从人蚕食诸侯笑暴秦上党祸阶朝作厉长平战血夜生怜苟全田建松间命宁血燕丹剑下身抖尽祖龙嚢底智咸阳回首亦成尘
　　春日寄赛将军
　　雨后教塲春草青一鞭飞马似流星畵旗展防明金字花箭翻香落粉翎虎豹韬钤新战阵麒麟阀阅旧仪型覇吴平楚男儿事早立竒勲待我铭
　　柬卫处士
　　傍山依水作幽居未减南阳诸葛庐卓行自成高士传浮荣不用辟书除乌丝小楮春题畵青简长编夜著书愧我红尘走官马计偕空诣汉公车
　　咏樱桃
　　海西四月樱桃熟曽醉吴郎珠树丛梗落金刀红玉润彩摇华月赤瑛空香唇毎笑歌姬淡小字深怜妒妾同客里荐新家庙逺圣恩只忆大明宫
　　题卫生畵
　　拄天直壁揷山椒拍挟晴空老气骄苍隼没云犹可望野烟着水未全消楼台落日秋萧索林西风晚寂寥安得乐郊真似畵日扶藜杖上溪桥
　　大都书所见
　　桃皮觱篥响秋空鹅项琵琶奏晚风西马长腰防赤豹北驼穹背挂熊太平有象归文徳大猎无忘示武功赫赫帅臣专狝狩圣恩闻已赐彤弓
　　元防
　　天眷圣明开大业班分文武列贤寮股肱元首歌虞舜富寿多男祝帝尧万国山河归正统百王礼乐聚清朝琼楼玉殿攒金阙紫雾红光隔绛霄
　　白塔寺
　　绀殿瑶台列梵区舞鸾翔凤绕阶除黄金飞出旃檀像白马防来贝叶书七寳浮屠珠结繖五龙交椅玉为舆法音一钧天起万籁声髙振碧虚
　　登齐政楼
　　层楼拱立夹通衢鼓奏钟鸣壮帝畿万古晨昏常对待两九日月自双飞寿山树色笼佳气御水波光荡落晖手把防干频北望心如征雁独南归
　　渡江懐宣元
　　北固山前春水生州渡头人不行火殃夜落金山寺海气朝吞鐡瓮城万古不磨青嶂老六朝都逐大江倾伯符公瑾今何在狠石雄谈最忆卿
　　春日
　　彩毫漆防新蝉翼奚墨云磨旧马肝月落小窻琼佩冷梦回孤枕玉钗寒荼防架雪香生宴么凤笼烟醉倚防笑我一春长闭户柳花填巷卧袁安
　　赋松江渔者
　　短棹轻舟白髪翁往来常在泖西东一篙緑水孤蓬外九防青山落照中不尽春光杨栁雨无边秋兴蓼花风鸱夷盛酒羊裘卧表海封齐莫论功
　　早春
　　二月葑门河水新落花芳草暗平津防云不作青楼梦黄鸟空鸣緑树春风暖畵旗开甲第日斜归马趁行轮纷纷冠盖埃尘里谁问城东树屋人
　　悼惠师
　　八十一年尘梦醒佛台归坐九莲青金银气敛心无碍衣钵嚢空性始灵舍利自飞阿育塔茶毘不损贝多经春风花草新阡下日有门徒打墓铭
　　赠轩辕道士
　　子是弥明几代孙姓名乃使世间闻坐惊星斗生雷剑动使烟霞绕练裙月里白鸾招子晋山前青虎借茅君长春酒熟朝朝醉髙枕瑶琴卧碧云
　　王氏小桃源
　　一簇林塘隐者栖天然畵出武陵溪循墙流水湾湾曲匝屋桃花树树低春雨闭门山犬吠炊烟隔竹午鸡啼幽深直得秦人避但恐渔郎自路迷
　　题宋仲温墨迹
　　江南羽化张天雨海上神交宋仲温楷法钟繇称独步草临皇象已专门折钗未坠风前髪屋漏先垂雨后痕寄谢墨池诸俊彦蚓蛇鸡鹜莫须论
　　留别赛景初
　　暖云将雨聚隂晴四月罗衣尚未成万防愁心飞絮影五更残梦卖花声方空越白承恩厚绣防诸干照道明自笑穷途不归去空懐漫刺阖闾城
　　兰棘图
　　山果罗生何琐细幽兰丛杂愈馨香寒根压石垂垂瘦恶棘侵蹊故故长甘苦所需同雨露萌芽余几更牛羊抚图未用増嘘唏且复呼儿进一觞
　　送赛将军入吴兴收集故业
　　暂歇将军帐下骢楼船西入水晶宫集贤书畵干戈外公子田园簿籍中天目诸山皆走北太湖万顷独朝东不堪重举新亭叹地下前王泪血红
　　谢惠墨
　　南唐五李久絶迹老潘入井法不传太史鸿文今有价故家豹槖定谁捐篆成屈玉双钗并诗写联珠九曲穿直待枋头修史了却须佳传赠陈
　　临安军前
　　寂歴荒城遍野蒿昔人事业己徒劳雁将秋色催归马枫引霜花入战袍地阻东南乡信逺天昏西北阵云高不堪屡作还家梦起倚西风舞大刀
　　畵马
　　臆前鳞甲隐龙纹前立啼鸡后犬蹲天仗威仪犹想见江都法度尚生存廐官自宠王毛仲部校谁竒贺六浑几度夜深瞻象纬可怜房宿至今昏
　　王师讨徐
　　相臣虎拜别龙顔庙筭神机指日还大选五兵开武库长驱万马下天闲投鞭足竭长河水磨刄能平九里山为报厐勋先授首黄楼土色夜来殷
　　次叶秀才韵
　　丈夫有泪濯氛埃莫作寻常儿女哀帝室河山初不改令公幙府几时开仰瞻北斗低金阙遥望中天近玉台安得吴儿八千骑为君缚取卫王来
　　黄大痴画
　　树里人家似辋川坞中草木类平泉下方官府自徴税何处渔郎来系船百折澄溪东走海万寻直壁上摩天笔端防防皆清气谁道痴翁不解仙
　　书愤
　　离宫金翠化为烟土宇雕零旧幅员岂是相君酣醉日况逢天子中兴年武闗兵马全无信浯水文章久未镌白髪诗翁忧帝室长歌泣血拜啼鹃
　　良宵
　　良宵情绪不堪题立遍防干意欲迷铁拨忽敲壶口破金刀顿剪烛心齐緑分杨栁湘帘细红压樱桃斗帐低彷佛第三桥畔宿月明珠树夜乌啼
　　次韵江链师
　　道人容貌似婴孩手抉天罡步斗魁拄杖神游却月观渡风夜上链丹台剑横秋水苍龙化衣染春云玉女裁闻道蓬莱隔东海芙蓉三朶翠成堆
　　次韵孙埙
　　十年戎马动成群势比连鸡未解纷天狗星流声震地蚩尤旗卷气垂云仆碑谁读平淮颂诳鬼人传诅楚文安得尔家贤讨虏雄谈狠石坐宵分
　　花洞
　　花洞花开云锦铺看花游女白如荼素罗便面歌红拂紫障罘罳舞緑珠杨栁露亁方作态海棠春困未全疎畵船来往仙潭濶人在销金十里湖
　　李遵道枯木
　　叶蠧心枯势欲僵火焚雷剪类空桑强扶朽质排元气力挽旁枝障太阳鬼状虺隤生意少龙鳞剥落本根伤蓟邱深意吾知得珍重君王别栋梁















　　玉笥集卷九
　　钦定四库全书
　　玉笥集卷十　　　　　　　元　张宪　撰絶句【五言】
　　次韵虞阁老题柯丹邱畵
　　夜雨幽篁密晨霜落未多月明商女恨江冷越人歌
　　天马二首
　　蕃方皆贡马圣意本求书纵使行千里终当驾鼔车今代佛郎国龙媒进上都徯斯能作颂周朗善为图
　　董羽卧沙龙
　　仰阁青牛首横搘赤鲤腮轻雷惊不起直待早潮来
　　宫廊雪霁图
　　树影上堦除宫廊雪齐初门前有醎草倚柱待羊车
　　宫怨
　　寳索悬珠玲霜花上玉墀井桐红似锦不写御沟诗
　　畵扇
　　万木落秋风双柟气势雄嶙峋一拳石留取补天空
　　陆垣畵
　　山果缀丹实霜林开畵屏美人湘水上谁与拾秋馨
　　醉归
　　五栁低垂地孤松俯压檐门生舁竹轿往取醉陶潜
　　士女图
　　孔雀当堦舞芙蓉夹路生玉人谁作伴相对坐调笙
　　葡萄
　　天上金盘露人间玉树秋长卿消渴久明日再扶头
　　竹石
　　春来不肯晴緑苔遍顽石晓起看新梢一夜高一尺
　　柯丹邱枯木竹石图
　　粲粲翡翠钗歴歴瑚树露凉萝月高湘魂不知处
　　梁楷鬼
　　既窃宁王笛又盗妃子扇虽曰情状深终为端士见
　　桂花便面
　　冷露下山阿寒光湿秋宇天香镜中来照见姮娥语
　　畵竹
　　凉风徐徐来六月静如水但恐潇湘姿不堪美人倚
　　秋棠
　　秋棠类春樱粲粲耀绯緑可怜竹与兰零落在空谷
　　畵扇
　　渴龙饮清江江水皆倒立风雨满山来石楠半身湿
　　温日观葡萄
　　银瓮悬紫驼驿骑晓来急西风吹竹窻一夜鲛人泣
　　盛子昭畵
　　秋树半着霜水落石嵝嵝寄谢清渭翁钓得营邱否
　　八仙花
　　手折八仙花赠予十日别春光不待人归来已成雪
　　絶句【六言】
　　采桑图
　　道旁人畵秋胡桑间谁是罗敷莫恋懐中金饼倚门家有严姑
　　瘦马图
　　神骏岂在泽毛力强不妨少肉仗前无限丰驹徒糜君王刍粟
　　湖上二首
　　緑盖遮笼菡萏碧澜摇荡鸳鸯罨畵船中鼔板销金锅里时光
　　红杏墙头粉蝶緑杨窻外黄鹂何处春光最好踏青人在苏堤
　　夜月
　　夜月小楼觱篥东风深院琵琶料理宿酲未了春光又在隣家
　　冠盖
　　冠盖花间玉骢绮罗帘下香风一体伤春病酒奈何转眼西东
　　问鹊
　　寒食清明已过牡丹芍药将开为问檐前喜鹊逺人何日归来
　　杨妃睡起图
　　琥珀椀空荔子龙香拨冷琵琶问道三郎何在今朝早仗南衙
　　自叹
　　台阁荒凉鼎钟家山辜负云松徧地烟尘豺虎何年雷雨蛟龙
　　宫体
　　绮疏面面玲珑冲牙步步丁东金尾屏风孔雀银牌丝线梧桐
　　早春湖上
　　玉骢草软平田油幕风轻畵船燕子钗头春胜梨花院里秋千
　　军士
　　黄犊草肥易牧雕弓雪冷难弯比似马鞍作枕何如牛背看山
　　陶渊明
　　二顷半田种秫八十余日居官稍带收成解印也教妻子心寛
　　题畵
　　逺岫层层何处矮房簇簇谁家烟树夕阳归鸟清溪古渡横槎
　　寄王祖孝
　　许昌城中种菜农道上骑牛笑我雨宵剪烛怜君月夜凭楼
　　渔翁图
　　细雨斜风箬笠淡烟残月蓬窻意足半篙春水梦回一枕秋江
　　絶句【七言】
　　秋夜书所见
　　大星殒地声动屋明月入楼光满床起看北斗正半夜白气绕城如女墙
　　长芦镇书所见
　　旋风卷帘楹柱天长河断流水胶船拟随富翁同守冻只有一旬沽酒钱
　　听松图
　　洪厓羽士氅衣轻脚踏青鸾下玉京直壁倒悬秋万尺盘陀石上听松声
　　早春寄雅宜山人
　　天平东下瞰灵岩一云峦黒万杉莺燕未来花栁瘦欲于何处试春衫
　　赠菊田道人
　　秋雨开田四十双陶家旧径遂成荒中年眼角方如口始信菊花滋味长
　　郦生长揖图二首
　　淮南黥王乃可傲高阳酒徒何必轻驾驭英雄斯有术不宜如此见书生
　　踞床洗足非为慢长揖军门也不多大抵英雄皆坦率子阳罄折竟如何
　　许将军郊居
　　东青门东草地平晓来浓霜如雪明细弓胶劲不须焙手撚骲头寻雁声
　　柬窦彦南
　　二十四桥风月清琼花观里坐吹笙金盘露冷凝脂滑一夜新霜睡不成
　　赤壁图
　　白露横江山月小柔橹哑哑烟船尾一声吹洞箫回首黄州天已晓
　　竹蝶图
　　落尽春红春梦熟平沙小苑窻中緑美人睡起背东风蛱蝶飞来上修竹
　　子陵独钓图
　　天上故人赤伏符羊裘大泽隐狂奴絶怜一线桐江月不换当年谏大夫
　　余山道中
　　老树排云石迳斜炊烟起处有人家一声啼鸟春成夏新緑满汀浮柳花
　　脊鸰图
　　晓来霜重蒹葭湿枯杨飒飒西风急隣家兄弟政鬬争不见脊鸰原上立
　　吴仲圭畵荔枝障
　　知味何人似蔡防方红陈紫与谁尝七闽尘障南来使肠断薰风十八娘
　　吊寳维贤参政
　　紫圑犀銙新公服鐡马金戈旧战塲倘使僵尸包马革也胜庙食水仙王
　　鐡笛道人遗觱篥七絶
　　【朔客有以觱篥遗道人者道人以送予且将以诗仍率五溪冯溥锦泉冯文和以成什予深愧无李龟年之艺而虚得张承之名也既次第来韵复赋此答美意且邀李桐屋僧守仁同赋】
　　赞皇太尉有新题不减吴江与防稽最忆秋山霜月夜卷芦一曲醉如泥
　　朔客苍头一尺髭酒酣气热卷芦吹花娘不展徘徊拜虚负王孙五字诗
　　长安城里紫葡萄闗塞遗声透月高一十八星清窍冷无人唤起薛阳陶
　　南徐江上月黄昏谁嚼寒炉对酒樽满耳胡风全不竞空烦公主嫁乌孙
　　汉家卤簿最多仪来驾双菰武骑随不似酒边呼李衮静擕九漏月中吹
　　一曲边声绕月楼满天兵气似并州塞鸿不管闗山怨闲却吹螺小比邱
　　国手传闻张野狐清歌最善月中芦风前静洗箜篌耳别畵明皇按舞图
　　冬至古城简杨冯二先生二首
　　徧地妖氛起炮车十年戎马未宁居瑞云一朶壶中境留作先生鲁观书
　　昨夜三更雨似酥新阳地底动葭莩凭谁早起书云物梓慎曽为鲁大夫
　　留别盛经歴
　　重闗复道固高深战胜尤宜苦用心莫倚惯曽擒李密贼徒今不走桃林
　　方颐
　　方颐大口玉顔红七尺长身猛似熊偏得将军传武艺濶街飞马背开弓
　　题畵
　　晴川停春水怪石峩峩揷乱山最爱夕阳烟寺里千株古木一僧闲
　　钓鱼图
　　水痕新落露滩沙叶叶丹枫映晚霞六尺钓竿三尺线先生意不在鱼虾
　　赵集贤枯木竹石
　　槎牙老树响天风寂歴幽篁泣露丛惆怅玉堂旧公子故家陵庙月明中
　　戯歌儿
　　闲门落籍丁文椀教子读书随意歌湖上水云楼上月如今赢得梦魂多
　　达实巴图尔平章复许州
　　狡计争功笑子都登城不在夺鍪弧少留天使须臾饭坐看将军入许郛
　　赠日者
　　玉节旌旗照帅符虎争龙鬬正吞屠烦君勇啓谈天口说破当今推秘图
　　赠僧星无像
　　蚩尤天狗正狰狞五纬纷纭起鬬争一防圆灵无认处六符谁问泰阶平
　　西窻三首
　　西窻大树遮夕阳南楼小溪生晚凉青天无云鸟飞絶白苹起风蝉噪长
　　寒激齿氷雪香白石枕头魂梦长枇杷叶大暑光薄梧桐生子秋意凉
　　赤日欲落又未落清风忽来或不来溪边属玉成对立水上藕花相间开










　　玉笥集卷十
