　　钦定四库全书　　　　　集部七
　　学余堂文集　　　　　　别集类六　【国朝】提要
　　【臣】等谨案学余堂文集二十八巻诗集五十巻外集二巻
　　国朝施闰章撰闰章字尚白号愚山宣城人顺治已丑进士官江西布政司叅议康熈已未
　　召试博学鸿词授翰林院侍读王士祯选感旧山木二集所録闰章诗最多又取其五言近体八十二聫为摘句图见所撰池北偶谈中闰章尝语士祯门人洪升曰尔师诗如华严楼阁弹指即现吾诗如作室者瓴甓木石一一就平地筑起士祯亦记于居易録平心而论士祯诗自然髙妙固非闰章所及而末学沿其余波多成虚响以讲学譬之王所造如陆施所造如朱陆天分独髙自能超悟非拘守绳墨者所及朱则笃实操修由积学而渐进然陆学惟陆能为之杨简以下一传而为禅矣朱学数传尚有典型则虚悟实修之别也闰章所论或亦防有所讽寓规于颂欤其蠖斋诗话有曰山谷言近世少年不肯课治经史徒取助诗故致逺则泥此最为诗人鍼砭诗如其人不可不慎浮华者浪子呌号者粗人窘瘠者浅痴肥者俗风云月露铺张满眼识者见之直一叶空纸耳故曰君子以言有物观其持论其宗防可睹矣古文亦摹仿欧曾不失矩度然视其诗品则少亚魏禧为作集序乃置其诗而盛许其文非笃论也外集二巻一为砚林拾遗乃奉使广东时记所见端溪石品一为试院冰渊则厯年典试所作序文及条约今附存之又有别集四巻其二巻为蠖斋诗话二巻为矩斋襍记诗话瑕瑜叅半襍记则小説家言今析出别着録焉乾隆四十四年九月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀












　　学余堂集原序
　　士大夫之能诗古文者数百年以来于今为盛予最爱呉门汪户部宣城施愚山先生之文其他卓荦竒伟指不胜屈今天下文患才多二家独刬除一切浮腐之言而左规右矩与古人不失尺寸此其所以难能也嵗已未施先生自京师以书来邮其诗及传记诸作属予论定而序之予于先生旧为部民未尝一请见今定先生文尽吾意所欲道若吾于易堂诸子侪辈相晨夕者之所为葢先生学圣贤之道日久心虚平而气下方孜孜欲寡其过使人轻千里而告以善况区区文章之间乎予病废三十余年不敢懐一刺一启事于贵人独往好户部文欲有所商确先之以书而世不察也以为相訾议然颇寻绎是书纵横凌厉有求胜于人之气自恨生不学道不能自克其名胜之私以五十无闻之年蹈少年喜事之习今将破焚其版然而悔已不可追矣先生诗文原本道义无自矜厉之气其誉人也无过情之词绸缪往复亦未尝自过其情所称有道者之言非耶予内媿而白汗交下者葢往往而然然先生文意朴气静初读之若未尝有所惊动于人细寻绎之则意味深长详复而不厌文章瑰伟之士退然不敢践其籓篱间为议论若不得已而出而终不欲驰骋张皇自伤其体法葢才多之文先生非不能为而不为之而未尝不可以想见其才此则愚山氏之文而非他人之为文者也先生诗古节雅音得风人之性情海内士久服习而论定之无待予不知言者之厉已予既甲乙先生文以归因道所私见质先生若夫弁诸集首则何敢宁都易堂魏禧撰





　　钦定四库全书
　　学余堂文集巻一
　　翰林院侍读施闰章撰
　　赋
　　璿玑玉衡赋【有序】
　　葢闻载物敷仁徳莫厚于配地膺图永祚功莫崇于敬天故上古圣皇首出夙推亶聪之哲鸿蒙初剖早竭仰观之思葢神明与造物同符而耳目与化工合撰然于穆之体以象而克彰钦若之心因器而悉察自羲轩在御分昼夜以清宁及姚唐授时定支干以甲子有虞制作久备玑衡肇详上以齐七政之运行烂星云于眉睫下以资庶彚之蕃息叙人物于雍熙自非圣人其孰知之我
　　皇上出震乘干登三迈五郊祀而盥荐必亲斋居而旦明防懈恩肥土域道格苍穹犹复广征俊良稍备采择以璿玑玉衡
　　命赋伏见敬
　　天勤民至意臣上惭
　　宸眷内赧管窥敢稽首顿首而赋之其词曰
　　维帝载之黙运冺声臭以难【名】既高下以定位纷散殊以流形嬗神功以阖辟妙旋转于不停固清宁之合撰乃天施而地生伊积气之上浮亶羣阳之至精风雨露雷司其教舒敛温肃推其序蕴之则防美利于不言见之则粲星辰以众着或随躔度以迅行或守次舎而若住或象九野而区分或拱辰枢而环聚亘终古其如斯夫谁得而知其故尔乃二曜周天五行列次象纬由之错综祥祲由以征异章亥不能施其步算保章无所容其巧智苟测景于自然良坐照其位置爰有天挺至圣志气如神仰观极目理瞩无垠三辰七曜既罗于胸臆迟速顺逆洞烛其纷纶乃殚精毕虑制器以当悬象缀珠刻玉造仪以绘紫氛玑为圆景而穹窿于焉曲肖衡为横管而日星于以烂陈由是命官则羲仲和仲分其任测晷则朝夕宾饯敬其时由玑以列其全则虽圆如欹盖而图之不出指掌由衡以测其详则虽繁于散珠而窥之炯若察眉斗杓东而勾芒御春识农事之攸始防垣耀而文武协翼知皇极之咸归其后言天之家有三而宣夜无传不足以穷蕴奥周髀之说虽晰而浑天仪立遂莫出其范围要以七政既齐而庶绩皆底非徒求之天象也王者父天母地兄日姊月呼吸可以上通精神防于孚格雨时若稽于洪范之书卿云载歌飏自虞姚之册日食修徳月食修刑圣王每用以省衮职风不鸣条雨不破块古帝本之以承天则他若泰阶平则上理丕奏奎井聚则贤才彚征天仓显而嵗丰黍稷欃枪晦而世偃甲兵皆有感而胥应信庶征之分明故三言近仁荧惑退舎而恐后以民为天管氏昌言于齐后董子对天人以陈王道春秋书灾异以警休咎既协极于维皇固知纯嘏之辐辏
　　粤江赋
　　壬辰暮春奉使西粤将下漓水泛苍梧时岭南甫定所在榛莽心悬万里势异三江行而不息遂浮涨海爰抒情托翰以粤江命篇事不期详聊书即目辞不竞侈略纪荒隅若曰元虚之清波鼓景纯之洪沫此则平子为之絶倒士龙需以覆瓿云尔
　　顿余辔兮桂岭鼓余枻兮漓江维此流之漰沛实分源于沅湘凿灵渠而曲注滙猺洞以沆瀁岂天地之钟祟抑河伯之流殃南连交阯北控汉阳西毗巫峡东浴扶桑神禹望渊而却步桑钦辍翰而徬徨险隘劣于容舠猋激腾于飞矢叠羊肠以为崖纷犬牙之错峙横矶截而若断积峡闭而还启瞻前后其不属洵目而骇耳于时青阳弭节朱明发辀瘴云酿厉炎风煽愁入舟若瓮披絺胜裘虽涟漪而乐饥曾不可以久留聊翘首以遐瞩托乘槎以写忧若夫夹岸层嵓诡形不若或上方而下圆或踵锐而顶缩此乍腾而旋倚彼奋飞而中落为杵臼之参差为刀剑之岝烟云之旖旎森虎豹之相搏云窦窅其洪深洞门閴其寥廓亶魑魅之窟宇江妃之所磅礴若夫石壁百仞的烁玲珑虫鸟绘绣风雨磨砻皎洁则玉屏失素渥丹则晨霞夺红盻盻若须眉之刻画累累悬钟鼓之肃雍俯坠而成饮猿仰跃而作飞熊日曜瑚之圃潭澄珠贝之宫湛缥青与结緑与云水相菁葱良绮丽而难忘亦愀怆而动容尔乃急溆危滩星罗电逐倍蒺藜之纠蔓驱地轴以反覆龙首乍昻鳌背潜伏雷劈声訇黄牛吼瀑【雷劈黄牛并滩名】贯舳舻于一线泞盘涡于千曲石硠硠而相豗水噭噭而自哭蝮蛇喷气以成雾鳄鱼张口以伺肉苟失路于秋毫将永逝而不复其草木则郁金馥烈冶葛蔓延菓镂人面树号钩縁地罗锦灿断续藤牵枫人椰子筯竹木棉桂縁冈以挺翠榕抱石以连蜷问桄榔于宻谷搴蒟蒌于崇山草吉利以祛毒竹轮囷而为船上林絶种本草遗编其鸟兽则豺狼叠迹兕狖交衢林潜犀象原卧麕鼯猩猩踯躅笑呼糖牛防舌飞虎餐肤锦鸡孔雀倒挂提壶怜彩翰之鵕防憎南飞之鹧鸪彼吉了与鹦鹉岂言语之与人殊何托体于岭表寄翩翾之防躯羡羽族之有口哀人生之郁纡尔其乘迅流之逸骇命兰楫之骀荡语未终而岸移瞬方迎而境往驾飞廉而奔駾骖虬螭而戃怳至于縁矶升舫濡裳引防濑急篙摧装倾水溅舟人屈蠖而呌号若哀鸿之悲弹方杲杲而日出郁炎炎以沸汤鼋负沙以出曝鲛跳波而惊翔忽淫淫而滂沛云惨惨以昼昏木防防兮肌粟水漎漎兮山奔迷帆樯其失影怅天地之何存叹隂霁之回互愆四序之寒暄访溪蛮兮岛夷问江亭兮水驿败瓦頺碑梯崩径坼或卉服而鸟言亦巢山而栖石乎若行蚁之上枯梨悄兮若蜗牛之庐絶壁于是有汉将南征戈船竹舸冯夷出鬭鲛人并坐马饮流而骇毒士解甲而就裸驰羽檄而逡廵仰跕鸢之前堕亦有宦游使者持节浮槎感梦山灵陨泪江花悼然犀之短照耿幽咽于哀笳霓旌折于穷岛鹢首沈于涨沙若乃鱼盐市贩之徒珍怪逺方之客采奇方于儋崖剖明珠于海舶巴姑笑而婵媛猺户闻而踵索忽抽刃以剽杀各鸟散而狼籍至于迁客羇人幽囚嫠妇衔悲岭峤寄愁林薮影畏含沙之虫心系啼猿之树朝露其寥萧夕月蔼其幽素然青燐于宿莽吊寃魂之麕聚或风嗥而雨啸涕阑干以相顾抚单影之不双嗟遇物之非故邈中土之人兮夫何为乎此路忽收泪以自疚兮将憔悴兮告谁尼父发波臣之叹张骞犯织女之机三闾吞恨于鱼腹伍胥流愤于鸱夷彼圣贤不忖乎死生复何有于险巇龙负舟而按剑蛟争璧而不迷审至人之髣佛悟哀乐之是非齐四海于勺水指十洲以为期
　　大樟赋
　　吉州官舍旁有废署亭馆既虚古樟独存荣枯相半不知几年顾影婆娑情感斯集为之赋曰
　　维豫章之都防兮依茂树以立名生七日而表异兮更累防以长生何乔柯之拂层霄兮寄婆娑于空庭洵魁垒而耆硕兮颀然如故国之老成旭日澹兮晻防灵飚发兮清泠惊絶巘之秀峙兮纷蒙茏兮峥嵘影扶摇兮千仞腹轮囷兮十抱体臃肿以辞绳墨兮节礧砢兮骨傲卜嵗年其莫知兮若根株之天造块独处兮旁无人风夜号兮雨啸岂不可崇栋而丹楹兮聊樗散以相羊烂五色兮绣错凝清液兮芬香涉萧摵而不槁兮栖绿叶兮霜苟孤荣之不陨虽憔悴兮何伤歘青阳兮载旋敷繁英兮峭蒨枝油油以云垂叶冉冉兮雾散弛巾带以命觞防炎歊而却扇岂日月之改度愕寒暑之顷变既连蜷兮善下复夭矫兮若防廻众羽以来巢兮羣长子孙而鸣啾啾即枭鸾其杂处兮亶道大而能周木寄生兮成拱芝丛秀兮菌聚宁頺形而瘁貌兮招万类以疣附怅亭馆之就墟兮岿阶基其如故彼息影而坐憇者閴焉如四时之代去悟盛衰之相推兮蕴憯怛而谁诉生偃蹇兮正直集百灵兮慿依驾飞龙而降云中兮森兰旌兮桂旗聆笙鹤之逸响想羽人之委蛇乐虬蟠以观化兮秉素节而不移鄙封爵兮秦松逺宫阙兮汉柞齐大椿兮春秋悲杨柳兮摇落即菀枯其代嬗兮若逍遥于广莫沧海竭而山摧兮愍邓林之殚残良托身兮得所歴斧斤而独完时开襟而矫首兮闲倚啸而盘桓终含贞兮抱朴审大道之所安
　　南郊赋
　　伊有国之大事维享祀之是崇矧帝王之践阼曰受命于苍穹溯感生之所自出知皇降之特隆伟哉父天而母地缅呼噏以上通固明旦之必防尤严恪于升中司天肇于颛顼授时命于姚氏有虞举郊禘之典夏商异鲧防之祀易称殷荐书纪肆类代相祖述姬旦备制圆丘象干就阳设位卜日用郊嵗维冬至盖縁父以祭天乃推祖以作配葭灰之防转感生气之初遂告万物之将成因祈谷于来嵗司时之帝有五昊天之神则一事不委诸有司诚必致乎斋栗望柴之牲用特瓦甒之献凡七雷以灵龟之鼗鼔奏以云和之琴瑟云门之舞从风孤竹之管协律所以天神降地祗出防百灵格太一故扫地而祭以明洁也崇土而丘以示尊也紫坛翠幄象九霄也陶匏太羮昭素质也大裘素车无敢饰也斋路寝而听鸡人修祗肃也先十日而戒百官各举职也于时元防司令青阳启涂防雪涤濯夜皎星疎天鸡初唱绛节宵趋掌次张帷典路驱车
　　天子乃乘玉辂缀垂旒夹道炳烛司乐导舆飞廉清尘于三辅启明发曜于九衢和銮以中节象佩玉而鸣琚望郊坛以戾止云连蜷以踟躇气郁葱而布濩髣髴乎神灵之所都集羣公与百辟咸夙夜以瞿瞿森文武之就列洵秩秩而于于乃燔芳薪进牲币酌五齐荐苍璧飨上帝而配始祖相陟降而为主客日月星辰罗布若次舎风伯雨师旁分其几席腥熟既陈芬芳叠积钟吕互奏磬石戞击太常审音宗伯执爵调八音之和奏九成之乐冉冉乎云车之下临袅袅兮霓旌之参错就丘坛以醉饱纷百灵之相索睇帝座之神光如流星之灼烁听钧天之有无流逸响于寥廓郁紫烟其靉叇属黄气以旁薄既毕献而乐阕犹秉圭而颙若尔乃隠列宿吐朝暾回銮锵锵属车啍啍祥云四塞上连天门登高台而望南畤燔柴之余霭犹蜿蜒而氤氲念昊天之有子实一本之尊亲怪汉武之濶畧乃三嵗而间举明禋苟斋沐之稍怠或风怒雨以返轮故曰通天之义报天之礼非徒肃将于爼豆厥惟令徳之馨闻懿我皇之天纵睿虑以如神既左经而右史亦讲武而修文恭俭惜露台之费寛和布泣罪之仁巢有阿阁之鸟囿有九真之麟躬鬯盥其必与奉烝尝之孔勤盖与天而合徳将无瑞而不臻由是祠官夙退史臣授简拜手稽首而献颂曰皇建极服南北荐馨香见天则罢兵革平反侧夀万龄懽九域重曰谨坛壝集灵祗阊阖开卿云蜚命惟新天无私滋黍稷雨时于是
　　天子大恱受厘宣室维惠廸吉顾视弗谖日慎一日
　　南苑大阅赋
　　天祚圣徳地尽皇舆爰膺玉厯坐抚神区维赫濯于新命踵幽燕之旧都岱宗位其东籓太行峙其西隅枕居庸而带沧海象天阙之辰枢亶建极于垂拱岂躭逸于康娯然而游豫征于夏谚畋鱼肇于羲易姬文有灵台之诗汉武侈甘泉之制葢将以观云物节劳逸振师旅讲武事借田禽之多获简军实以有备乃有西苑瀛台近取禁内树列千章山称万嵗俯玉泉之清泠挹西山之紫翠眷别苑于南海伊宻迩于王畿壤连天以旷莽水浴日以涟漪挿崇墉于云汉清辇道于郊圻睇红门之嶻嶪想帐殿之参差其陆则涂通九逵轸连三辅金台扶毂督亢接武碣石逺而来朝翠防近而献妩眺平楚之苍然乐原田之膴膴其水则潏沸沆瀁澹沲渊桑干输溟渤效灵岛湮渚溢风静波鸣囊括太液缾掲昆明闪旌旂于河伯动鳞甲于石鲸邈乎若乘槎之浮银汉彼哉哂求仙之泛蓬瀛于是菰蒲沉绿菡蓞敷红防防翡翠仙鹄宾鸿呼羣鼔翼唼雨鸣风属玉翔而上下赤鲤戯而西东雉兎麏麚游集乎其外虎犀熊兕腾跃于槛中玉树蓊郁佳果连巻张公梨茂朱仲李蕃葡萄卢橘珠缀火然上林闲居之赋尔雅方物之编穷侈极异不可殚言时登高而骋目乐四野之芊眠是时百谷告成八荒宾服西旅贡以厥獒于阗献其浮玉龙马来于大宛象师致于西域
　　天子治不防乱安不防危乃诏虞人营虎落乘戎辂载白旂千骑电发万乘风驰用三驱以祝网命八校以前驱竟陵谷以张罼界河海以为阹次飞贲育骋其拳勇韩卢雕鹗恣其指挥俄摧山而抨石卷四野而合围气吞麋鹿手搤熊罴皆应而命中若俯身而拾遗风毛雨血括雄并雌由是割鲜殷轮委禽蔽地程校多寡殿最次第勇怯分明惕威衔惠鸣铙振旅归而饮至天子乃推綘灌之宿将询旦奭之訏谋尚想颇牧之贤旁覧孙呉之书敷文徳于荒服定胜算于庙谟姬有荆舒之惩商有鬼方之诛画策则烛照而数计殱冦则拉朽而摧枯令严则过　王师于衽席功成则告
　　列祖以献俘然后班张枚马惊听駴睹或奏赋于长杨或歌防于湛露颂拟白狼歌传朱鹭镂徳铭功垂诸竹素天子乃所无逸戒禽荒佩虞书九徳之盛咏豳风七月之章眎异姓若赤子以八荒为萧墙猗允文而允武亦知柔而知刚将麟游而凤至永万夀其无疆
　　修禊赋
　　懿景运之迈古乐圣世之如春履开阳之令序撰季月之芳辰矧肤功之叠奏忻天气之方新豫皇情于夏谚骋帝狩于虞廵于时勾芒司姑洗应节淑景和柔英蕤布列都邑竞游士女咸恱绮服塞涂华辀接陌或憩兰田或戏霸渚骈席云移攘袖风举若夫宦游仙使戚里豪家寻芳林麓拾翠水涯洒醪决溜浮枣成霞山鸟窥筵而哢响游鱼蹴浪以吹花
　　皇帝于是佩苍玉驾青辂骑命渥洼弓繁弱解禊栁泉流觞清洛侍卫缤纷旌斿灼烁驭叱山灵欢腾海若尔乃川原献瑞云物开祥黄河秽涤白马神翔捧剑而金人出水挍射而星镝穿杨讲武则骑从颇牧蜚文则授简班闻束晳之对而赐金称善讽右军之序而觞咏难防斯时也雕云映辇灵飚扇裳移情南涧游目东堂井桃舒缬苑栁拖黄紫兰泛景红药含芳彩仗徐动翠幕高张乃集羣英命篇章入瑶圃挹天浆缅河曲之盛集陋溱洧之防茫笑三女之怪诞指八公以徜徉美宸游于元已拟献赋于林光既蠲烦而集祉亦俗阜而时康游豫喧阗于九陌声灵遥被于八荒
　　吃赋
　　元晏先生咀茹百家尚友曩喆穷论殚思倦而假寐若有见焉董仲舒贾谊刘向马迁扬雄司马相如班固张衡不谋斯集坐定田骈慎到之徒披帷直入不俟咨度发难骋辨谈天炙毂飇驰云起元晏先生耳不周聆口不给应于是董贾诸贤谈言解纷班张接袂寓辞托讽相如扬雄矫首巻舌褎如塞听元晏先生听然曰诸君子皆不世出之英文辨之士也两先生独墨墨岂不足君所耶窃闻两先生口吃沈黙好著书多博丽之辞盍请为吃赋马避席固辞交譲举手属马曰公雄之先进也夫何辞相如始受简含毫有顷而赋曰物无鬰而不宣人无噤而不言伊辨呐之殊分亶天授之自然或发声若洪钟或大笑如苍蝇或举舌如悬河或出口如不胜乃有非喑非哑药石防治产非鴂舌言近侏掀唇顿颊叠韵重词语未吐而顔赪声欲急而逾迟骇中断而不续且语竟而终疑诵诗则宫征失谐论事则宾从匿笑讵三缄之是规将郁伊而莫告已而宾退体闲散带开襟图书在列清飇在林抽我秘册操我素琴沉吟朗咏山高水深牙期倾耳夔旷停音尔乃包罗天地采撷万彚作为词赋笔雕楮绘气凌云而若飞才掞天而不匮言懽而雪谷华敷叙悲而春林霜悴托讽谏于君王时比物以连类不俟淳于之滑稽何假东方之游戏且鲁恭苦吃位列汉藩李广呐口战称飞将韩非说难以悟秦周昌强谏于骑项此皆流声史册者也夫何嗛嗛以吃怏怏扬子云曰美哉其犹未既也子不见夫枋榆斥鷃肆饮啄以从容黄鹂百舌独坐闭乎樊笼信如簧之阶厉哀尚口之必穷惩邦家之倾覆唯佞幸之是庸吾固知百鸟之啧啧不如孤凤之嗈嗈且夫风假物以成籁天垂象而无声雷出蛰而偶震水潭静而滩鸣所积者深厚所发者难名试因謇而缓言善蔵其短苟难辨而守嘿用寡厥尤艰寒暄于猝遇或工入座之应酬涩言辞于客座或详奏对以如流多言生垢维口启羞行将谢辩士讨遗编驰情象表邈思物先挥斥坚白艸吾太元千言波委仪秦结气单辞抉奥羲孔比肩俾言立而行逺冀书成以有待锵金石以写心曽啸歌之不废嗟韩周之二美犹逡廵于吾辈彼窃笑而旁讥埒虫声与鸟喙愍郦生之何辜横就烹于游说又何羡乎啬夫之喋喋便给哉广川子曰两先生之言盛矣而未免乎夸也夫吐辞成经多寡咸宜吉人罕语黙以时吃固非病夸亦奚施乃歌曰谗夫张兮贝锦怨箴扪舌兮白圭善天与黙兮守吾中宁自安夫拙謇时坐客皆太息而罢元晏先生瞿然寤喟然叹曰伟哉江都言约而富起而削牍书为吃赋
　　洗象赋
　　葢闻帝徳率舞乎鸟兽王风不废乎观游匪骋目之乐亶敷咸若之休故麋鹿集乎灵囿虎兕入乎上林重译絶阻之塞飞走珍竒之属莫不梯山航海贡瑞献琛皆兼收而并畜使游高而咏深于是林邑交阯慕义内响匪熊匪罴厥贡驯象其为物也素牙挺柱修鼻垂环苍质拟石厚重等山鼻叩地而鼔簧以奏身服教而拜跪知嫺刍粟洁清颁廪给以有秩居处爽垲列大屋以重关乃司魏阙乃服大辂朝谒谨时步止合度受诏则割肤不辞蓄勇而在羣罕鬭固恵养之积年亦驯性之有素尔乃令属祝融节苦炎熇马解鞍而喘汗人挥扇而烦嚣念兹体之厐重非霑汗于一朝闻渡河而彻底盍试浴以洪涛乃诹吉日弛覊靷出重闉就巨浸鼓吹旁喧官骑前引其往不疑笑野狐之涉水其行坦步鄙渴骥之奔泉初慿浅渚或践澄渊昂首则神蛟鼔浪卷鼻则长鲸吸川旋蹙盘涡则倒澜曲注仰沫喷流则飞云散雾啬夫奋帚拂拭容与苟毫末之可浣终不匿乎泥汚于是惊瞩駴观溢郛塞路公卿结辔以来游至尊回辇而一顾何一物之遭逢滥九重之荣遇若夫羲车将昃去川即涂既捐宿腻弥曜鲜肤霑疑汗血流賸垂珠被清泠之适体若顾恋于须臾傥洗沐之可数将何畏乎江湖夫韩卢至健供逐猎以追风虎豹至猛长摇尾于圏中不若尔之驯谨得游放以从容燧尾者狂奔于战垒涂泥者受殪于狮子不若尔之安闲乐清净以没齿乱曰奋身荒服兮厠迹天阍伫待驾驭兮霑洒国恩君方贱货兮齿不焚身湔肠涤臆兮伺奉至尊苟驰驱之弗展兮惭尸素兮何言彼驺虞与麒麟兮当何日兮来郊原
　　牡丹赋
　　瀛台之西太液之涘天作一邱鸾停龙起玉泉绕流燕山侧峙
　　宸游禁苑实据其趾山呼万嵗园称百菓珍禽翼接异卉花妥潘岳闲居不能列其名相如上林未遑载其伙罗羣芳于四时推国花之独冠既丛植于芝房复骈延于兰馆信竒葩之可懐萃根株之无算若夫梅英才落柳絮将飞东风洊暖叠蕋初开盈盈灼灼郁郁皑皑千枝万朶拂槛翻堦云殷别苑霞绚髙台白拟玉版赤类丹砂既真珠之九蕋亦千叶之莲华夀安潜溪以地异添色倒晕以种夸品尽洛阳之美数过庐陵之谱胜玉树之菁葱岂人间之所睹
　　天子乃佩苍玉幸离宫移步辇就芳丛翠华旖旎周覧肃雍或绀蕊扶疎独号朝天之紫或露苞灼烁名擅御袍之红或临风昂首晨露未晞若向荣而吐气耸翔步于金闺或回飚侧景朝雨方滋若承恩而既醉还霑洒于朝衣列树争妍若六宫之奉顔色异彩缤纷又若冠裳之来万国尔其修廊回幔日暖烟含青阳斜映緑暗红酣于斯时也　天顔一笑万卉咸欢香吹合殿色射青山杜鹃屈膝桃李无言锦鸡失艳南威防妍时则授简侍从渊云之彦赏花赋诗飞英濡翰亦有重臣出使逺人朝见引入禁林恩霑芳宴剪挿玉壶则婆娑几砚折赐宫僚则宠光缱绻元舆之赋告成香山之诗称善陋李廸之留守烦驿送于长安笑沉香之亭子惟昵情于婉娈虽松有大夫之号兰为王者之香拒霜有美人之面秋菊为隠者之粮芙蕖泽处而婥约将离质弱而徬徨莫不低眉却步逊谢颉颃臣拜手稽首为之歌曰处艳兮不冶含芳兮不夸不与时竞兮大肆其华岂遗世兮独立欲并美兮不可得舒大文于东皇兮揽春晖兮何极
　　菊赋
　　猗山泽之灵卉禀天地之清刚森抱洁以标素亶含贞而为章叶沃若以散雾枝翘翘其待霜愍百艸之摇落嵗峥嵘而独芳虽狼藉于槿蓠将憔悴而何伤岂东华之不我告厉晩节以慨慷匪背暄以昧时固淑性之有常纷杂彩以陆离受金精而黄裳乘少皥之司令秉正色于中央遂回秋以成春讵姚氏之可王尔乃清飚叠荐白露旋霣燕翔北翼鸿宾南景川原澄肃风日凄岭桂告徂湘兰泣冷肆骋寒葩载吐蒨頴霑瀼瀼其若饴飘防防以逾挺或敷浚谷或冒澄潭灌根天池滋族嵓岚侣朝霞兮照曜与云木兮相叅喟芙蓉之凋歇悲枫树于江南若乃辞宿莽登广厦防山房凌水榭去故土而从迁迎沍寒而不谢蛱蝶莫由睨其旁蛰虫不敢侵其下于是词匠劳人旷懐高寄落英晨餐延目心醉收囊用枕纫华充佩肇独赏于灵均张五美于钟防亦有逸客胜流采芳满手冒零雨以幽寻坐东篱而泛酒见南山之悠然忻嵗月之无负或命之幽人或招为端友或升于丹陛或植于灵囿当上林之涤若扬丽绮于独后欢既醉而作歌眷相遗以介夀谓凋龄之可扶借紫茎而黄耉懿魏文之赐书尚芬传于人口尔其应重九之令乃抱一以便娟伴綘囊之高防簪欹防于风檐刀圭收以袪疾甘谷饮而长年宋孺子因之羽化周少夫吞之飞仙侈前贤之赋颂叠稗官之轶编茱茰黯其减色秋兰亚其比肩洵有美而必彰非争妍而取怜藐拒霜如吹箨又奚问夫落叶与哀蝉悟万之必遒独守夫贞坚同后雕于松栢聊啸傲兮防言







　　学余堂文集巻一
　　钦定四库全书
　　学余堂文集巻二
　　翰林院侍读施闰章撰
　　志谱序
　　袁州府志序
　　传曰沃土之民淫瘠土之民思思则善心生于是知瘠土之易为理也江西郡十三袁称瘠焉川谷僻邃岩石廉利其巉峻磊砢之气小人得之为愿朴君子得之为介特其发为文辞则又多高寒幽峭之音郑守愚之遗风犹有存者近代黄太常抗节犯难精诚动天地其后士大夫多厉廉耻尚节烈至今未坠民间闾巷无纨绮皆安俭守简淡然而易足固知瘠土之民多善也然畊作弗力徒手召佃山谷麻枲之利让之闽越之流民而土人不有予又尝惜其俭而未勤也使之力穑重农弃师巫而崇礼义庶几称治而非上有休息之政无以安瘠壤之民葢地逼长沙逋民客户易乱难静考诸往牒江楚有事袁必先受兵故明初设重衞以镇之籍军视他卫独倍惩已事也赋重粮浮积累几三百年赖今天子一旦减除徳意洋洽一二贤长吏又与之释负息肩民稍安集吾冀后之人其毋或扰吾民也夫天属之爱莫甚父子有窭人焉不克衣食厥子日挞而索其养鲜不离矣况吏民乎吏实牧民若之何弗思也夫鉴水知貌鉴古知政郡故有志残缺漶漫顺治丙申前守呉泰岩补刻新志一册文采斐然患其析未合轶未全也告郡大夫李焕章率其邑长摉集属友人博洽者合校为是编于乎志亦史也利病必详好恶毋作浮华弗摭亦犹良史之遗也初浮粮告蠲之役事下部议患无所依据赖前守持郡志白部事遂定于乎后之吏兹土者综古核今其必曰某事便民某事厉吾民其尚知所从事哉书凡若干巻始自康熈甲辰迄丁未秋乃成
　　重脩临江府志序
　　施子有述职之役临江府志属草甫定请为序予谢曰志葢非予作也夫为政在力行不贵多言苟得树尺寸泽被一方即椎钝少文何病焉恶在其以文章饰吏治也然史乘图志之书所以纪事而载道也故文献不可以无征也顺治辛丑秋予分守湖西征临江府志自隆庆以来阙焉时嵗饥民劳与郡邑诸大夫合志休息数年民稍寜处既新学舍缮城郭百废粗理始议修郡志请于巡抚中丞董公报可防予驱车入贺道病輙心掉簿领之外不暇治他书然窃谓　国家肇兴混一车书天下郡国志所在修辑临江故文献地自宋刘孔诸君子以还名臣硕儒相望简牒比者阙载籍将百年其吏于兹生于斯者岂繄乏人而父老不能举其名碑碣不足详其绩上之良法美政下及贞士节媛寖就湮灭不可胜数是用滋惧夫废前人之盛美遏潜徳之幽光略因革损益之制度无所征述皆后起者之责也用是咨于郡大夫王君遍告邑长及荐绅博士弟子网罗编次嵗余始草具其事又属友人高子阮懐为任笔削先是隆庆志成于太守管君大勲从事者则郡人比部刘君松也其笔简严多轶漏兹因其义例而摭捃加详文词略备逺无征及见在者概不立传以阙疑逺嫌也至于赋役综覈则专属之清江令屈君余病未周覧聊借手告成事焉志葢非予作也古者三年报政取民间风俗以观政治得失予监司兹土六年矣月吉读法申命再四间与贤士大夫讲学考业以磨切俊良虽劳不敢辍而风俗之移易何如哉顷嵗复水旱寒燠违时民惴惴供亿不给予又以奉裁去拊其疾苦予以喣育是专赖乎司牧之君子书之以志吾憾也康熈丁未仲秋月朔日记
　　新泰志序
　　太史公自叙及列传推论古作者并称穷愁著书垂文以自表见然则著书者顦顇不得志者之所为也苟有吏事之责簿书之烦则其势有所难兼夫为吏之难至今日极矣钱谷讼狱盗贼逋逃军兴期防之役一人之身而考成之目以数十计缺一焉皆足以旷官而论罢于是疲精耗神思虑烦其中耳目乱其外以庶几奉职救过至于史乘文献之林非独不能作也寓目浏覧者亦十不得一焉杨令君之为新泰也若行所无事而百务具举士民安之已而询父老讨掌故俯视濮水思师旷之赏音仰眺宫山吊汉武之遗迹见山髙而水长慨然思髙堂生羊叔子竹溪六逸之流风余韵庶几遇之而邑乘缺有间矣乃谓前事者后事之师也其曷可不志征文考献与邑教谕举人牟适广摉约取旧分十巻者定为六巻凡星埜山川城郭土田人物食货灾祥艺文之类燎若指掌虽古之穷愁著书者其精析无以加焉先杨君而令者为今东郡太守卢君好古修废不遗余力其事犂然见于篇而杨君博雅能诗宜其才长力裕考镜于古今得失之林也若杨君者可谓知所从事矣
　　庐陵县志序
　　急吏事则专簿领懐古学则询简牒二者尝相妨而不相倂而贤者兼之裕如收文献于放轶之后读诗书于案牍之余人谓不急我独卒图将以鍳往迹昭来训胥于是乎有取也庐陵于古为郡于今为吉州岩邑葢欧阳公文信国两先生之乡而河南两程夫子数过其地明又宰之以王文成风泽政教涵渍渐摩蔚为大贤云集雾合予视事之暇讲学青原白鹭间得三祀旧志求所谓卓然三不朽者考定姓氏严恪俎豆未尝不竦踊向叹尚友其为人问之郡县则志乘不备残于古而阙于今者多矣吉故连防南交闽粤处战争之地数罹兵祸庐舍煨烬荒城残市或求尺籍不可得极盛而衰葢至此也近者巡按侍御许公尝有郡志之役矣其时侍御将去太守李君分曹掇辑期竣旬月未免駮漏而庐陵故无县志也于君慧男来受事则以为请予葢心难之其人物多则难区分其事迹多则难综覈其文辞多则难网罗耆旧零瘁是非参错则难论定费重帙繁则难剞劂与校雠往见万厯间吉安旧志为王公承槐刘公元卿两先生所修其人理学夙儒义例不苟则以复于君盍踵其例而增益分郡为县用力差易防予奉裁去官既嵗余而庐陵志成属序葢择其邑之贤有文者宋子萧子辈为之编辑而于君综其成发潜拾遗彚为大册可谓勤矣于君之尊甫司直先生闳覧好古尝刻金石录帝京景物略传之四逺而慧男世其家学喜为故旧表章遗书其在县修学宫葺书院请蠲粤盐之累吉者民用稍苏葢其留意于文章政事非独一县志也予嘉其不辞难也因其请而并及之
　　安福县志序
　　县志葢一国之书其眎史差易者三而其陋有五夫书约则易殚地狭则易稽人近则易辨然史之为书掌之太史修之异代善恶错陈褒议互见书成既奏流播方防天子不遑匿其过举子孙不能讳其祖父其中虽间有得失犹为近核若夫郡邑志乘官非左董义爽笔削颂长吏则谀传先达则夸纪名胜则傅防摭文词则浮芜分星野考沿革则淆混书取速成事多踳駮甚且论符众口一人矫喙板藏邑库改窜潜加官吏不能校其非士大夫不尽覩其籍迁延日久遂成掌故余尝极论志书谓不如国史足信者葢以此也自非有道而能文周咨独断平心折其是非鲜不谬于圣贤然可藏之于家未可以示国人何者爱憎蠭起而牵制之患多也则择人善任不得不归贤有司安福县旧无志有之自今中州焦令君始然其书固非一时艸创无所按据者也明武宗朝布衣张子松以理学着有安成丛录邹文庄尝为之序神宗时刘征君元卿又着福乘藏稿二君所谓有道而能文是非不谬者也藏之既久人无异词今踵而增之遂成县志又有邑荐绅王谨山司谕酆五峙明经朱昭逺及文学诸子各任搜讨义无浮滥于以着安成山川风物之美张巨公名卿理学贞孝士女之盛使后之闻者希风景轨于斯为烈一国之志而不悖史之义者其庶几乎予不及寓目卒业而焦君属序再四夫安福昔处物力充牣文献辐辏之时邑令阙然无成书今乃成之于难为之日夫岂碌碌簿领之吏所可望欤
　　庐山志序
　　志山水者类称山记而约有二端摉览岩壑形胜及人物往迹是纪事也讨据简册摹索崖碑以广旧闻是征文也事易湮漏文易踵增好事者畧古而崇今徇势以取悦捃摭虽富君子难言之庐山见禹贡曰敷浅原上有禹书六字是为庐山文字之祖太史公南游登之无所纪述晋始有惠逺作诗迄唐太白诸公而盛然渊明近在柴桑醉卧行游诗中无庐山一字以今眎之古人为俭于才矣西昌前辈萧伯玉常病近志芜秽独喜桑子木庐山纪事谓遗文散失如周景式张僧鉴陈舜俞马玗诸记戴师愈庐山文物列传孙季藩庐阜纪游等书皆恨不得见而所言桑氏纪事余购之亦不可得间泊星渚畧寻瀑布三叠五老之胜叹望久之防吾友李子镜月与其友闵子宾连至南浦将从事匡庐予告以所憾曰盍为山志夫志有三难于山穷游览于文稽往牒于人絶徇滥三者得而志可立就也李子去三年而书成葢本之桑氏庐山纪事桑以侍御直言谪江州辑为此书观其自叙亦以不见诸书未穷游览为阙事夫郦道元注水经虽与其书相发而其注可孤行今李子以桑书为本而穷探博览目涉羣籍又出入往还于崩云坠石之间凡僧庐岩窟断文賸语选择其可存者手摹目记可谓勤且难矣使后有读其书者入此山歴歴如见所旧游而学使呉公尝以挍士之余徘徊白鹿洞叹息懐古又亟赏此志而刻之皆可书也桑侍御广陵人今李子亦广陵之兴化人云
　　嵩山志序
　　平生五岳之游葢得嵩山而有其二焉始视学齐鲁登泰岱尝为岱志再易其藁书成而秩满不及刻以去今游嵩山登封长叶君慕庐方脩辑嵩志属为序夫嵩山以峰名者太室二十有四少室三十有六今可得而指数者才数峰耳汉唐宋封禅辙迹相寻坛畤宫观穷极土木铭金镵石以垂示无穷今漠然为榛壤无复瓦砾賸碑残碣百无二三登封故山县风尚质简士大夫不好游樵牧之人无所记述向微旧志则所谓某某峰者其名亦已亾矣故竹素之夀不及金石万一迨被兵火改陵谷往往金石销陨竹素犹存则是志不可阙也夫山志有三难前人碑篆多埋土藓虎穴间吏士足迹所不至又断剥多阙文摹録者以意傅防或弃取失重轻又不载撰文年月率难核考其诗文滥登近作动苦芜陋余序庐山志论之详矣昔傅君元鼎令登封作嵩书十三篇近者乡先生焦君汝将有嵩高志捃拾既富叶君又出私钱命工穷搜石记徧搨以备甄采余杖屐所到君辄问何碑善数举以对所赏畧同因相眎而笑君以名进士理延平有名绩改尹是邑与民息肩无余事日把巻望二室长啸其旧着诗文皆行于世知所辑必良书故不待其志成而预为序之虽然愿君亟成之毋留予向者岱志之憾也
　　青原山志序
　　山经海志合九州内外为一书其言不烦今穷山浚谷为佛老精舍之稍著者尺寸而志之游人词客之言皆在焉间取视之不能终巻以其罕所采择无与于大道也青原之为山起平壤囘冈相抱扄钥层深自七祖卓锡迄于今称祖庭与曹溪埒前十余年笑峰禅师始创为山志属草未竟其徒因而增辑然唐以前名人罕至者顔鲁公黄山谷胡忠简诸贤始有题咏其余纪载颇放逸自明至今作者遂多余尝芟其十一病未卒业防药公来主是山故以归之公出其余力摉括岩穴网罗旧闻以纪形胜则周传古徳则核列诗纪文辞则详以雅而又以此地为先儒讲学之所祠舘虽荒俎豆故在为萃其语畧并録之合为青原山志其先后编挍相助有成者则陈伯玑宋商玉郭入冋诸子之力与焉或犹以书籍散亾搜讨未备余谓存其大者则小者可畧也夫君子之乐山水非徒以资游览也药公之志是也宁惟夸诩山灵已哉一巻之石乌知其非泰山一勺之水乌知其非沧海其能悠然旷然有得于山水之外者有乎哉若犹未也是所谓自崖而返者也
　　閤皁山志序
　　官临江数年葢日与閤皁山相望也既系于官求登瞩之暇不可得则求其山川草木之志一观之以释吾懐庶几乎卧而游焉于是得閤皁山注二巻东呉俞防所集也漫漶譌漏至不可通晓以南州陈子公霖家多藏书属为校雠而予稍括定更名閤皁山志叙曰古者有道而无仙欧阳子之言也其说甚正庄列之徒始言乘云上仙事而葛穉川作列仙传得九十二人岂所谓无其事诡其名者邪王方平降蔡经家多着神异比舍有陈氏者欲从执役学仙方平立而视之谓其心邪不正未可教以仙道抱朴子曰求仙以忠孝和顺仁信为本若徳不修而但务方术终不得长生也然则神仙之事与圣贤之学盖亦有相近者后世方技家乃徒侈言黄白以求大药不亦愚乎临江东有閤皁西有玉笥皆道书所称名山为灵异所栖而閤皁尤盛相传葛仙翁学道冲举处宋时宫观道院至千余间朱考亭周平园尝来游赋诗今荒榛茂草丹井故在即而求之其亦有餐霞驭风之人潜游其中而不见知于世者邪
　　萧县颛孙氏族谱序
　　氏族所从来久古神明之胄圣哲蔚生其后或氏以官以国地迁代逺寖失厥初攷载籍所传仁人贤士不数叶而防絶者不胜纪邹鲁之间故圣贤之都防也予尝视学东鲁求其子孙孔顔而外曾孟仅十数人他无在诸生籍中史记弟子列传七十二子之徒不见书传者四十有二人其苗裔之盛衰有无与散在他国皆不可知也嗟乎以彼文学性成又得孔子为之师称高弟子而卒不详其言行不辨其氏族子孙盖保世滋大若是之难也间过徐泗之交其子姓蕃者莫如仲氏葢子路之后也其次则萧县闵氏颛孙氏史称颛孙氏子张陈人也而其墓在萧县今萧人颛孙君佐圣为峡江令问其祖则先贤子张且谓子张年十四从尼父往来邹鲁家于萧子国即今萧县也墓在堀坊村唐宋累封陈国公尝置博士世官今専祠尚存子孙守之六十四世矣所藏象志遗书佐愿以视事之余补辑残燬丐公叙之予谓先贤之名徳依于孔氏如日月在天不可掩灭且不以子孙重于谱牒何有焉然慎守先籍亦所以昭继述也檀弓不云乎美功不伐贵位不喜不侮不佚不傲无告是颛孙氏之行也然子张之问孔子见于鲁论者数矣其意多喜闻达尚高逺孔子悉告以反躬笃实之学盖不难在闻达以无尤悔为难也子既才而禄矣施之盘错无不当意其尚勗尔宗人懋尔嘉言懿行以光厥先绪谨受简以书俾藏之世世
　　水阳河西李氏族谱序
　　邑水阳李氏族谱成李君元恺茂之载其书以示施子葢取元至正明嘉靖旧本厘定之从事斯役者茂之偕其兄元叔及元白辈皆贤有劳任而属张征君芑山为笔削君子陈书而攷其义葢重有取焉夫谱以明系重吾亲所自出也亲所自出虽微必溯非亲所自出虽贵不援狄武襄不附梁公后识者韪之李氏旧谱引盘谷李愿为西平郡王晟公子今辨其非是断自龙溪公始则本系以近而明亲亲之至也龙溪公肇居河以西抱徳终隠厥用弗彰为传其生平及昆弟后裔之贤者并采轶事罗旧闻用以发抒潜徳俾后人有所叹兴尚贤之义也他若详世牒述家训严继立之条讲惇睦之道其起例也简而该其褒贤抑不肖也微而显其为大小传记也质而不芜是可谱矣今世士大夫喜称大家谓其世逺族蕃且贵也余闻之先人曰世家易大家难俗所谓世家者或位公卿世累缨笏相继然而公卿贵人咄嗟立尽高门巍阀吾见其生荆棘穴狐兔也甚且堕其家声为先人僇族虽大无取焉若夫户诗书而家礼让崇本尚实孝弟力田族不必皆贤而向善者众有弗类者耻之让之其贤者慕而颂且效之贵至将相而不骄困为匹夫而不谄保世亢宗以无失坠是之谓大家非仅仅富贵者比故称难也是言也先君子尝举以告族人闰章为儿时心识之近见庐陵王塘南先生序其家乘亦述先儒之言曰子孙才族将大夫族之大系于子孙之才譬犹楩楠杞梓之材虽在拱把已卜其干云蔽日矣否则枳棘塞涂亾足算也葢族蕃则善人常少而不肖者多不肖者多则善人寡党而教有不行吾虞夫族大之难言也今李氏昌自龙溪公世有隠徳上之称诗而述礼次之敦本以息业其父兄子弟多引绳墨厉廉耻又有耆硕如茂之不言而躬行李氏之相成以善者日有进也族之大将于是乎在茂之色动起谢曰是不独先徳也其可志简册以启我后人遂请书为序
　　螺川章氏谱序
　　往予闻万厯中九龙陈先生倡学宛陵从者辄数百人是时螺川章氏徳操伯辅仲辅诸君子皆从其游而先大父中明公与仲辅尤善往来讲学章氏聚族瞻听蒸蒸然多善类一时宛陵推螺川有邹鲁风予稽其先世相传出姜姓国于鄣以国为氏其源殆不可考而开国忠宪公仔钧大显于唐族甲闽浦城其后文通公令吾宣遂家于宣之北郭在宋贵显多名人着声实天子数降敕褒美而徙居螺川则自国华公始以螺川负山带河故耕渔地可永久也今歴四百余祀族益蕃滋衣冠之胄相望葢章氏之明徳逺矣史称忠宪公用兵时有二将得罪当死夫人练氏俾亡去后二将还攻建州将屠城授夫人旂免其家夫人报曰君幸念旧徳乞全此城即不听请先众死义不忍独生二将感泣城获全其后忠宪公十五子显者八人皆夫人出夫脱二将于垂死之地而卒不惜一家之死全建州一城之众忠宪夫人之徳厚矣其世居浦城者无论予过防稽道墟章氏称膴仕者接迹问其祖则忠宪他如霅溪及吾邑昆山寒亭草湖所在多章姓亦无不祖忠宪者岂其支裔散处使然与土之沃者生必蕃源之深者流必长章氏之眀徳逺矣宜其子孙殷庶贵盛蔓衍至不可殚极矣今螺川自明以来虽不多显者而诗书理学之风绳绳不替葢无愧其先世者吾友章子圣修行谊笃谨仲辅先生子也以予习其家世能不妄言故出其谱牒使予序而藏之
　　斗山杨氏族谱序
　　余尝作老痴杨先生传其畧葢得之杨君仲建仲建家黄池舟上下必道其庐至则相索久游而不厌闻其五世祖曰宗信尝以千金置桥横岗乡人传称之而其伯父儒父伋皆尝与先大父同问学于陈九龙先生之门以是余两家交最旧因得尽征其先世杨氏之先葢家陜有自陜而庐州者世为合肥人宋靖康间髙宗南渡避乱于宣城之北境遂家于宣可纪者自曾六翁始其子迁斗山又迁花桥数传而有宗仁宗义宗礼宗智宗信凡五人用儒学敦孝友五人者有子十二人其能诗而著者曰实曰贞实号竹屋其诗不多示人贞则与庄防定山左辅廷弼诸公游好诗传于世所称老痴先生者也自老痴以上同居六世至是而蕃始析产以其始盛于五人也至今谓之五房而传其孝友不坠积学有称者多以明经荐晋宁知州绪广平通判纶皆廉恵以名其官贤而厄于卑位者曰谦曰迪以教为职能置学田育贫士其以孝特著者曰级居母忧庐墓三年为时嗟咏至于妇女节烈或殉夫而死或无子而守或未字而贞不可胜数施子曰善乎杨氏之教其家也仕宦稍疎而文学俊良子孙相属葢上世氏族称才子若干人不惟其官故贤者用显晋唐以来竞重富贵侈阀阅非显而在位及与名公卿游则虽有硕徳茂才往往湮没此布衣隠君子之所为罕闻也行能克修于家声誉或不出诸闾可不惜哉然闗西杨氏四世三公清徳名当世极盛矣祸患相寻间多不免故或公卿而倾殆或被褐抱书而保世永存君子亦为其可继者耳矣杨故有旧谱以老痴携至金陵适罹火厄今自曾六翁始者志慎志信也仲建屡述其先徳余嘉其意可为劝故叙之详焉








　　学余堂文集巻二
　　钦定四库全书
　　学余堂文集巻三
　　翰林院侍读施闰章撰
　　书集序
　　四书大宗讲义序
　　国家立学宫程以五经四子之书使天下髦士一出于是岂颛为制举设哉道之不明也不能户说以论于是归其指于传注又或病夫防引或问大全诸书之浩无纪极也于是学者又约其说于讲义縁圣人之言为传注縁传注为讲义其言愈详其指或稍逺今以一人之言传诸众人之口自室而堂而阶而户外而国中未有不异其辞者取一人之身四体百骸之通贯支分而节解之以各名其处以胡越其肝胆说虽井井而其支离扞格者亦不少矣近世所谓讲义又率取一二有声帖括者所纂辑奉为宗旨由是学防之流司衡之吏悉奉之为令甲尊之为蓍蔡设有负頴深思之士间出其所见不刺谬于圣人论者不以为异讲义也直谓之悖传注然则今之所谓五经四子之书直弋取科第之嚆矢也其不合者圣人复起或亦莫敢辩之矣尚君韦堂少为经师沉酣渟演句研字剔尝有防于先圣诸儒之说中嵗悬车益殚搜校数易其稿勒为是书葢本之传注旁采讲义百虑折衷至于发语措辞神理维肖微独圣人之言即制举之法强半具是矣或曰是书専为制举不与圣言有间乎曰今国家之功令在是苟舍是弗从弗行也于韦堂奚惑焉先生服官饮冰既罢而归家无长物安得一二有力好事者为之板行以引绳后学乎夫圣人传道以言而言不尽意要贵得之意言之间忆少时受经塾师日所讲解明旦必歴取其言而复之十九抵牾予以为其辞不胜纪也冥目反思视圣贤之言等诸家常盐米琐近之语要明其义不惟其辞往往雾解而冰释先辈有言熟读白文数过题义自了孟子所谓博学反约此其一端也学者有因是而求诸心也其亦得鱼而防筌也夫
　　易经揆一序
　　古今注易者无虑千百家言人人殊要不越于羲文周孔四圣人之指四圣人画卦系辞彖爻十翼竭智殚思而要不越乎先天之一画葢观于河洛中宫之一而知奇耦相配三五相参其数皆始于一得一而两仪四象八卦于是乎皆备极之三百八十四爻亦无出乎一者故自伏羲始作一画之时而确然以全易示人无复余事所谓得其一万事毕天地且不能外况于人乎然而穷幽极眇探通类非有涵葢天地上下古今千态万状不可纪算之神奇则所谓一者不可得而尽故昜者不易之理而实变易无方之义也近世宗程朱传注颁在学宫呫哔家罕通其蕴于是争尚讲义扣盘扪烛影响支离差得其近似四圣人者出亦不能家置一喙矣在中洪子受周易为文学耆宿探索有年简括诸家易说勒成一编曰易解醒温陵大中丞曾公见而善之为之版行已流通数十载矣洪子研虑不已与年俱深又复取旧所已行者增损参校畧雷同之众觧定犹豫于微茫谓之易经揆一眎旧本为尤善葢其一以逓至于无穷又综无穷以归于画一古圣人先后同揆者洪子实有以窥之殆所谓即筌蹄而得悬解者哉夫易之为书万世文字之祖六经之权舆也故百家诡奇之说无不窃其绪余而去易益逺程子之言曰易止是天理合乎理则合乎易大哉一言贯之矣洪子少以易名家今年逾八十而好之不衰拳拳以讨论为事其有出于人也逺矣
　　重刻感应篇辑解序
　　君子之劝善而遏不善也多方扶诱而悚厉之不尽其力不止至于古人之嘉言懿训称道传诵不厌再三要期于环听共观争相磨治此古圣人乐取诸人与人为善有不自知其然者也广昌何印兹先生好学乐善尝刻感应篇化书广示后学已见予感应篇辑解叹为善本偕同志诸君子重刻而黄君某又为之手书剞劂既半适予过旴江相视欣然出此属叙予敬谢曰前已详叙之矣今复何言毋已请略述一二旧事余少失怙病疳濒死者数既八嵗先君子手示一编曰孺子薄福多病幸而免于殇若无防此葢太上感应篇也闰章谨识之及官京师小有戯豫輙梦神若冕服者厉声督过余叩首谢罪神揖之起曰若家世理学能改过未晩也旁睨其案头有牙籖锦帙者彷佛见太上二字知为感应篇益厉志奉行遂版其书前序中所谓感异梦者此也甲辰官临江复取诸书合校为感应篇辑解署中有古柏高七丈大合抱南防署室北覆庖厨防夏月家人咸列坐其下忽大风雷自北至折柏如斧截不南仆而西西正当土垣空处无一人伤者先是之夕内子梦神吏数十人出入卧内倚柏墙立若有所伺察者予叹曰高明之家鬼瞰其室行勉之矣日晡乃有折木之异予方执巻据案但闻砉然声向使从风南仆其不麋于覆压者鲜矣岂神实司之而故折以西耶向闻王湘周箎诸人奉持演说获应如响或疑为偶然今乃知其非谬语也印兹先生闻之喜曰此即可以序矣请悉书之于乎不视其履而沾沾刻书为功者陋也自称大道而迂眎此书者妄也信之真行之力而乐与人为无穷者智且仁也旴江为明徳先生故里讲学姑山从学者众去今百余年犹有诸君子乐善相劝明徳之风逺矣吾安得尽与之游以相考徳而讲业也
　　刻思贤操谱序
　　欧阳子之送杨寘也酌酒进琴以为愈幽忧之疾释不平之心将于琴有得其言琴之哀乐感人形容要眇有听而忘倦者余尝夜宿东牟蓬莱阁月明风起海水激喷崖石如孤舟拍浮洪涛怒号万籁交作感成连海上事辄叹曰此亦将移我情安得伯牙其人者援琴以写之既还歴下有彭山人者能诗画鼓琴因人以请曰家有思贤操谱少保殷公僎所刻也音节指法与世传异葢雅音也惜火其板请序以授剞劂余少尝好琴从海阳高处士受思贤操未能卒学今疲于四方之役积其幽忧之疾所为抚动操者不熟于手而未能忘于心将以是愈吾疾焉召山人而山人老矣苍然抱琴来坐定使鼔之怆然以感穆然以思于是知其音之悲调之雅感人之深而霍然愈疾之速也丝之为声哀哀以立廉廉以立志故君子听琴瑟之声则思忠义之臣而思贤操者琴之始事也斯谱之传于世也固宜山人又言家趵突泉之侧泉声潺潺然达吾耳水洋洋然濯吾目老不自给以笔墨为生暇则拂琴鼓歌悠然若忘其身之贫贱也葢将以终吾天年予闻之嗒然曰子葢闻成连海上之说者乎能如是可以琴矣书以为思贤谱序
　　稽古名异录序
　　嵗甲寅仲冬月朔获见禹航孙海门先生于宁阳客舍坐语间出所辑稽古名异録葢取上古以来史传所载名氏谥号岐异叠见者萃为一书用资征考者也夫前人有同名录有同姓名录不过综其所同如两丘明两秋胡之类近代陈士元心叔网罗古拾其名氏参错踳驳者谓之名疑较称博奥先生泛覧穷搜又杂采荒史竹书汲冡外传纬书路史诸书怪异百出补所未补前人皆蓝本矣间及轶事辨阙误如苍颉之非史官陶之渔雷泽瞽瞍一作瞽□人但知其顽也不知其能作十二弦之瑟免文王于羑里之难者人但知散宜生不知又有隂竞也事非尽出僻书而后生困守帖括束书不观间一搜揽如游广莫而闻钧天他如此类更仆不可胜数先生遽属余序乃序其畧曰孔子之删书始唐虞阙疑也上古荒忽不可考即有书契而漆书竹简虫鱼鸟篆之文防画瞀乱古字多通用转相承写鱼豕滋淆所见异辞所闻所传闻又异辞振古为然秦火而后益难防诘周礼山海经尚疑非周公伯益所作其余附防杜撰各自名家多与经传抵牾学者乃欲以一人之见搜考三皇五帝以来史氏残阙之事葢其难已要之博闻强记有禆于道其说皆不可废今有人入贵胄之家见其宫室罇彞珍怪器物皆为之目駴心怡况乎上古之人物姓名掌故荒阙未全者而获睹于一朝乎夫圣人存而勿论儒者不知为耻古之闳览博物君子未可为尠见拘墟者道也余不学善忘所交士大夫姓字顷辄失记何论往古与之语半日惊其言若河汉也先生性癖古多购秘本所至荒碑断碣手自扪录遇事成书着有孔氏全书孟子外纪四书编年等编将次第行于世
　　匡林序
　　记事易论事难论古事尤难今夫州里耳目之事传述畧殊古人逺矣本末曲折不具见于书持其一端不无得失孔子作春秋褒讥笔削游夏不能赞一辞苏氏兄弟工于文而富于辨所撰志林古史论或臆断其可否有无余尝不敢尽信且夫书契以来贤愚同迹彼此异宜或是或非间在毫判若渊岳不有圣人其孰能定之善乎毛子稚黄之言曰载籍博则尊夫经羣言乱则折诸圣其书有曰匡林者葢偶读子瞻志林有所擿正者也附以杂说小着共为一编属余论定夫著书立论有发前人所未闻有正前人所偶失者亦曰吾取其义而无庸心焉故虽原情于论定而不以为恕抉慝于未着而不以为苛至于古人行有偏至境有所不得已而事有难安为之设身剂量伤其已甚虽使古人复起闻其言亦必拊膺而流涕此所谓尚友也今观所论春秋鲁隠齐桓事多独见而足以明子臣之义其甚叔段之不臣不弟所以严乱贼之防非独寛郑庄也于陵背兄离母以廉废孝弟匡章出妻屏子不以生君违死父而终置其母马栈下言之有重足悲者夫匡章之孝见礼于孟子而稚黄惜之非好辨也将以明大伦而通古人之穷也他如尊经驳纬擿杜注之牵附于唐宋八家中痛绳安石于近代一二传人不茍狥可其持论不可具举余不敢自谓知言其不合者或寡矣稚黄少以文辞名西陵晩而有志于道尝极论格物之旨磨切学者平生善病不废书掩关执巻客至罕送迎葢余十年矣往时同起西陵诸子丽京既去为僧虎臣锦雯去矜强半凋谢稚黄顾影感慨未尝不啸呼叱咤欲收千百防为崇朝敦谓稚黄非与古为徒者乎或疑以去欲为格物说悖朱子余曰唯唯否否夫志仁无恶立其本也闲邪存诚修其业也禹谟论道先以人心之惟危葢已戛戛乎欲之难去矣近代罗旴江服膺制欲非体仁之说葢本孔子之难原宪然所谓不行当与去欲有辨夫深之乎穷理必无欲而全乎其去欲莫非理二者得一而毕贯者也嗟夫诸家言格物讼矣观其防通皆可入于圣人之道稚黄之主是说也亦所以匡救人心与若夫文辞之恢博而雅驯又其余也他所著书有防书诗辨韵学通指等编行于世
　　陈总戎战功纪畧序
　　览古命世之英多歴试于艰难而后成天下之肤功当其穷蹙困踣几不得茍活与佣贩者伍及功见名立天下以伟人归之说者谓有天幸要非其智深勇沉经百折出万死而不挫则尺寸不能以幸成譬若楩楠松柏之材天固老之以待用向使其才不胜任则雕急雪而殒崩崖其不为槁茎腐草者鲜矣陈公赞伯之以战绩显也余旧闻而伟其人顷故人高使君尚孚分巡温处二州说温镇陈将军不去口既相见抑抑礼让如儒生语及战阵间事惟上称颂朝廷之福亲王贝子督抚将军之能及师武臣之力无一语自伐请至再乃出纪略一册夫功业待时而建者也勇略不待试而具者也公姿岸不过中人生而雄武有画地为阵之意明末冦大扰其先公防难愤不共天聚乡人杀贼歼其渠羣贼必欲得公甘心公脱身独走冲虎豹披榛莽饥三日夜至生啖野彘肩堕眢井深穴中伏匿得免可谓万死余生矣然终不肯黄项老牖下转徙川蜀国家拓定蜀土仗劒效顺累功劄授都督同知佥书公始以敢战闻久之部补协守杭城防滇闽搆逆温处连防金与衢且剥肤督府大中丞李公谓公才可大任亲王贝子试可决策推毂一二岁间大小三十余战卒复温处而绥靖金衢遂以总兵镇温州当是时贼众所在数万东阳义乌之间蚕食豕突而金衢故浙西门户也温处又所以屏翰金衢而闽海之冲也公料敌策胜于处则先夺桃花岭于温则率其子纪先破石塘皆二郡最要害处要害既夺迎刃节解二郡遂平公既负勇敢战数以寡歼众直捣中坚或仿隂平入蜀故智腾鸟道绕出山背皆身先士卒或免胄冒矢石大呼而入间手举一礟摧锋折纛应声而倒贼望之披靡呼为陈鐡头及其师旋则又以身殿全军无恙昔人有言使遇高帝万户侯宁足道哉防闻
　　天子大恱于是以左都督加世职有一拖沙喇哈畨之命公感涕霑膺未尝不追痛出万死而重被国恩也客请书其本末乃略纪之以劝有功以示后裔且志诸王督府之知人善任使也功臣宿将多渔猎子女玉帛以侈娯乐公惩念少贱仳不置歌儿舞女戢部曲无淫掠又多方从他将赎释俘妇于戏岂非所谓智仁勇廉者哉余重公之为人欲就公谈悉具列战功备国史阙遗以遄归不暇请爰叙其略如此
　　池州府江防同知汪公崇祀名宦祠录序
　　人臣服官受事有大功徳于民或为王事死者皆祀之礼也身卒于官而一时士民父老赍咨涕洟若奉考妣祠祀之不容须臾缓此尤有入人之深者君子于是叹汪君云襄之死为不朽也云襄湛深文学由内阁典籍中书舍人出为池州郡丞三年以督解滇饷抵贵州安顺道病死郡人闻之雨泣呜呜作为讴思哀挽之言彚成大巻又合辞请祀名宦附诸瞽宗嗟乎汪君何以致此先是在中书余见之京师于时夙夜在公校理秘阁羣籍罔有缺遗议谥撰文惟谨无敢私
　　天子嘉其能数被宠赉及佐郡池州洒然清立不索民一钱而赈凶饥赡窭士惟恐不给有所承谳令两造自赴不以捕扰民家故饶益以守官廉恵致中落巡抚大中丞徐公疏荐治行第一进官一级会滇饷告急选才督解佥谓非汪君不可君慷慨奋身往而滇黔方用兵虎穴羊肠役夫匮乏寇盗伏莽道警则相顾无人色又防暑月瘴雨郁蒸劳不得休息遂以疾客死黔中呜呼痛矣以云襄之学行既不能优游馆阁大展论思密勿之才又不能専城秉节为国家当一面之任手佐太平而﨑岖烽火毕命万里无人之境天之生之也亦独何哉夫朱邑为桐乡卒告其子曰我子孙奉祠我不如桐乡奉祠我今池州太守喻公既厚治其丧其孤斯善复能奉其榇北归而池人之奉祠当与桐乡等余备官史局流涕而书之将以告后之传循吏者
　　平山堂诗记序
　　士乘时奋起坐制一方其丰功渥泽必有浃诸人心可垂史册者而后其登望游防之所使人志之不忘及其迹之将湮也又有贤者慕而新之作为咏歌而善政流风亦因以并存扬州故无山而平山堂特名以欧阳公也范文正公与欧阳先后守扬而欧阳较着以其作堂觞客于此又有子瞻太虚诸公往来赋诗故其传益在人耳目自宋迄今不知兴废凡几而忽为浮屠之宫地葢前时用兵处震荡摧隤以至此也今残锋断镞时时出土中而第五泉以供饮马久矣金公长真拜命守是邦汪蛟门舍人辄请复堂之旧防师旅踵接太守日夜筹刍饷缮戎器不给逾数月稍休乃出私钱为之堂成置酒四逺賔客咸集曹侍郎秋岳首为长律五十韵属和者二十余人一时江南北传盛事金公顾谓坐客以宣城施子不与为恨已又寓书招甚力余未能往也今年过金陵公迁秩副使已半嵗而平山堂诗记裒然成集余谓以太守为山堂余事耳公之拳拳于斯者葢景慕欧阳之遗烈因是以如见其人士大夫之竞为咏言者亦以今太守有合于欧阳非独观游之美也桓宣武九日与孟嘉辈宴龙山至今山借以显羊叔子登高叹望自惧磨没无闻而岘山碑尤使人堕泪吾闻金公受事时兵警洊至郡人汹汹而公寛和沉静拊之不动声色卒以安集郡戴其徳吾意他日登此堂殆有泣感其流风善政如羊公之岘山者乎士不垂意千年而偷取旦夕甘与腐草同冺视此奚若后之君子倘亦乐闻其风与
　　续苏长公外纪序
　　余多病寡懽以读书为卧游尝取古能言之家有得于笔墨之外者以文则防庄司马太史苏端明以诗则陶靖节王右丞李供奉韦左司白香山以记则栁栁州皆诵之超然泠然可以解忧可以愈疾然合论数家或有独诣无兼长求其旁见侧出嬉笑怒骂各极才趣自有文人以来子瞻一人而已子瞻才冠当时不自检束讥呵程子未免为大徳之累及辗转迁谪琐尾于岭南瘴厉之乡滨死而后返其所为文乃益奇其书画笔札言语之类往往散落于人间盈海内外无所不届殆非迁谪不及此诗虽不逮唐人而古体长歌多非烟火人语当时朝士尝举以方唐李白神宗曰白有轼之才无轼之学其见推如此崇观间以党祸诏毁其墨迹禁其诗文而禁之愈严传之愈盛士大夫以不能诵坡语为耻葢其令名大节见于朝廷被诸天壤者既已炳然如日星而其余技杂见又无所不工故其流风为天下所爱慕至于片言只字寳贵之不衰此得之天授非可强而致也王元美自负子长相如客有以长公拟之者笑而不答晩乃摧心屈服坐卧不释手谓天下未能见公之全也集长公外纪十巻攟拾殆尽今防稽徐埜公好学博闻又取元美所遗散见于诸书及后儒所语及者为续外纪十二巻嗟乎苏氏之书家有之即增此不加益而学者掇辑不能巳何哉蠧鱼三食神仙字为脉望持以望天中星星使立降可求丹度世读是书者譬如仙厨酒馔非世所有其所弃余食之皆可仙去未可与世之吞腥啄腐者言也
　　诗原序
　　有适燕而南辕如粤而北指者众必笑之曰若迷于方也守沟渎而忘海若泛黄河之水而未溯乎昆仑君子又笑之曰是逐流而昧原也今之为诗者类是不殖学而务涂其辞不已出而事剽贼不尚论逺采而一二近今是师是诗盛而愈亡也唐虞之赓歌商周之雅颂古之人未尝学为诗也以圣贤之辞出为声律之言蔼然烂然以通上下而洽朋友播之乐章则天神降地只出鸟兽以舞风雨以时故太史采诗以观政治辨贞淫孟子曰诗亡然后春秋作然则诗不亾春秋不作可也诗之用宏而原逺如此非不学无术之所能为也夫人之哀至而哭乐至而嘻智愚所同情也今使庸夫牧竪抵掌顿足言悲喜之状终日无足听者贤士骚人笔为史作为诗虽累千百世人读之无不起舞长啸或乌乌然泣下霑衣其言至而情出也三百篇以下屈宋苏李曹刘诸家之作茍可传者皆是类也人各有情而非贤士骚人不能道何也沐浴芳泽者言馥郁于兰懐抱古今者声流被于金石自然之势也后汉魏而雄于诗者莫如子美其自叙曰读书破万巻下笔如有神故乐府五言诸体不为拟古之作即事命篇意主独造而学集其大成以是为不可及夫古今之势不同风雅颂已不相袭而殊途同归自汉以来善作者大抵善述之流也苏子瞻尝教人作诗曰熟读毛诗国风与离骚曲折尽是矣今吾友见山编辑诗原首毛诗以正其始次楚辞以综其变次选诗以峻其体次选赋以博其材次唐诗选以严其则诗赋之选不尽于昭明于鳞而特从其本志约也且取选体诗赋编次人代如列诸掌顾子才富而学有本其知所先后如此余少好诵诗先君子命之曰书称诗言志歌永言先之以直温寛栗孔子删诗三百以思无邪蔽之诗之大原其在斯乎发情止义深思而兼蓄之严择而善变之毋徒为优孟之衣冠则几矣
　　续宛雅序
　　宣城以谢晖著名而宣之诗人漶漫莫考率就湮灭禹金先生取宣之能诗者无虑搢绅布衣始唐人迄眀万厯彚而存之名曰宛雅其言以采一方之书总核诸家之集核欲其严采欲其备葢志恕也然已洋洋一国之风矣万厯以还又将百年作者云兴视昔加盛余又虑其纷而将逸也同里蔡子广搜而严防之属余论次余芟之者十之三入之者十之一是为续宛雅踵事增华不忘旧也既以命梓人乃废巻而叹夫晋乘鲁史人専典册郑歌卫什国纪风謡亦各存其地也网罗放失有美必彰宜先土音然窃自悲悼文人骚客以一生之智慧毕能竭虑磨精耗神焦髯发槁朱顔憔悴苦吟求不朽于天地之间及其溘焉澌尽化为飘风百不传一又或连篇累箧不如单词之岿存纡组飘缨不若带索之遗响至于浮屠方外女伎之流无意于传往往见称葢不可以势禁而力致其幸而传者又充栋盈牀卒难省览如汉魏百家诗纪所录文选所收皆文词之渊岳风雅之侨肸也近世士大夫得举其名诵其言者鲜矣况其爵里平生乎又况穷壤僻邑之残编乎而吾侪区区乃欲采一方之言成一国之书冀以传之将来岂不戛戛惧哉虽然我两人之志则苦矣其曷可不一言使后之君子或得之山巅水涯之间又复延颈望古而长叹也
　　龙眠风雅序
　　潘子蜀藻以文辞名江上多所辑撰间搜其乡先进之诗若干巻曰龙眠风雅寓书以示施子其言曰诵诗而见其人以是为尚友集一乡一国者先土音也余观孔子称述夏殷而叹杞宋之无征伤文献之不足葢古史竹简漆书虽以帝室天府之册纪载未详而殷之遗风余烈后世犹见一二于啇颂然已亾其七篇矣诗托始国风汉广江永见于周南而楚大国无传曽不得与鄘曹桧比岂以荆蛮摈楚而不见采录与抑太史采之而地逺多故旋阙逸不存与三代以下太史既不采诗以观风俗考政治于是有迹熄诗亾之叹而风雅遗音不终絶于人间往往剩咏残篇垂耀简乘则存乎网罗收辑之人葢得其人则传不得其人则废唐人选唐诗如河岳英灵国秀箧中等六种所存不甚多而传之至今杜清碧之谷音集元裕之之中州集亦铮铮焉葢全集繁而易失选本合而易行也潘子之为是书也例仿河岳英灵人叙崖略诗防菁华其间有阙者摘数语附见呜呼桐城故望国昔之作者更阅数百年盈尺之书强半为鼠蠧噉尽乡里不记其姓字子孙不能举其绪言一旦揭揭焉若引星辰而聨珠贝甚或轗轲老穷巷贞人义士存其只语单辞可歌可涕所谓罗遗文于既坠发潜徳之幽光虽限以韵语不过一邑之书而知人论世殆与汝南先贤襄阳耆旧相伯仲矣余闻之父老江上人物葢称二城谓桐城宣城也吾宣之诗盛于宋不乏继起明隆万间梅禹金先生辑有宛雅一书其后作者弥众吾友蔡君大美尝见约为宛雅续集防余视学山以东大美又老病造次卒业其书不大显而潘子乃独以风雅张龙眠余何敢望潘子哉诗有之曰维桑及梓必恭敬止余虽浅见寡闻愿终有事于斯矣
　　快阁纪存序
　　古道之罕存久矣其发乎文辞咏歌者古人之余也歴嵗既久亦往往不存于是知仅存者之为可惜也西昌之快阁葢登望江山之所而说者以为古也以黄山谷先生重也从而祠之歌咏之邑人刘鸿为辑存古录四巻纪祠阁废兴祀典碑碣之属今其书缺逸过半欲求残碑断碣而阁已数燬荡焉无复存矣然则人之务为文词以夀金石者不亦惑欤删其烦附谓之快阁纪存古人往矣亦何古人之系人思一至是乎
　　萧江倡和集序
　　古人之久于官者多喜山泽游岂非其性所耽恱哉嵇生言一行作吏此事便废则必放乎长林丰草矣欧阳子在官作亭陶然意得于山水之间又何以云焉始予官山左叔父家居为一阁曰待归葢忧予善病不善官也而予未能归秩满数月未暇一日卧阁上又移官湖西郡为临江地踞山阜署中木芙蓉始华出檐侧丈余烂若霞举予称之曰芙蓉屋久之作就亭已愚楼又成皆因旧就简取便山川工不逾旬役不滋费人言局蹐我独相羊客至则觞焉主客醉歌留诗屏壁雨蚀风披残轶过半一日命童子帙其仅存者为萧江倡和集或曰是其流风逺矣即异日亭阁废而书存山川无恙不犹之今日乎虽然是又适人之适也吾知吾适而已他何计焉然余病久未能归忧且老矣岂所称仁智能乐山水者哉
　　练中丞金川集序
　　中丞练公集凡三镂版兹复为版行之以往者木朽工窳文字脱误也集本二巻后人取檄移故牒附防烦芜属友人为之櫽括存雅驯也刻之者知淦事高君以公故淦人官斯土者之事也集既成序曰于乎中丞之事世莫不知其乡之樵夫牧防具能道之余庸何言当时坐公难死者百五十一人谪戍三百七十余人其受祸也烈滋累也多然未及百年郡丞王佐触冒忌讳收辑遗文以俟表章其后或立祠血食或逺求苗裔淦峡交争以公为邑重公之后裔一至自徳兴一至自长乐若造物者为之位置有司为复其家俾奉俎豆是何疾风震雷摧折之余人心向慕感动勃然若江河之不可遏与夫义有分定事有难言齐黄诸公任用李景隆丧师偾事公既廷争请诛景隆及纪善周公是脩等指摘政府他人犹疾其诟厉公引咎曰国事至此尚怒言者乎度公之心非徒视死如归即九死尚有余痛余读史至此辄废巻失声不待其裂眦天门舌血书地而后见其气吞日月挥斥雷霆也公尝谒余忠宣祠慷慨以国士自命葢其志趋已早辨矣世以谓死事诸臣自洪宣迄隆万虽防赦宥未加显谥为义士所憾至今入其祠过其里指其墟墓皆叹息流涕称为练忠贞亦乌在乎易名之及与不及也悲夫悲夫公为文炳朗朴茂并散逸十不存二三自言嗜太白诗观其玉山东山诸作往往似之向使无革除之难簪笔论思黼黻太平尽发其所蕴积累编纂岂不卓然成一家哉公既不以文重而其文不可磨灭故厘正成书附以遗事使后之诵且读者得以尚论其人焉此予之志也夫此予之志也夫
　　重刻何大复诗集序
　　吾友金长真以比部郎出守汝宁葢何氏大复之乡也因取其诗雠定而重版之寓书属序观其所论既推高之出李上又引康徳涵称其文有相如子长之遗惜世无知者于信阳可谓功臣而此书又久行葢不待余序也古人称诗莫尚于六经书曰诗言志歌永言诗曰穆如清风曰其风肆好记称温柔敦厚诗教也于乎蔑以进已风雅逓变义归正始率多清明广大一唱三叹之遗音焉明正徳间李空同虎视鹰扬望之森森武库学者风靡固其雄也大复起而分路抗旌如唐之李杜各成一家虽尝贻书辨论不相下而卒以相成至今称何李当时又有高子业与空同并居汴中倡和希阔独为清疎闲逺之作视大复稍亚抑亦振古之士不随人踵者也昔人目谢诗初日芙蓉自然可爱余谓惟大复不媿此语及其深蔚警健未尝不泉涌而山立尝考其世当刘瑾用事时大复官中书舍人名借甚亟谢病归瑾诛荐起复以中书入直内阁掌制慷慨上封事指斥宦官贵幸闻者咋舌幸而不及于难其忧时抗节厌进喜退可谓独立不滓者矣年未四十卓然成一书垂后有得乎风人之指其或孱而稍懈于古葢多少作向使及空同之年手自编定其伯仲更不知何等至其所谓诗弱于陶文亡于韩钱东涧尝力辨其非葢文人矫枉过当有为而言也长真既盛推其文而兹集又专行其诗其故何与余尝涉河洛登嵩高将求大复之故里而凭吊其遗风以距大梁逺不获至聊序其集以致余尚友之懐要其诗之定论久矣
　　重刻陈蝶庵先生诗序
　　郡太守于汉为最重其时辟官属典兵刑境以内太守得専制然所谓良二千石者不在武健严酷而在抚柔其民也近世吏道多杂専务击断以浚民生民困滋甚有能稍稍休息治以寛大简易之风者如去霜雪而挟重纩如出汤镬而濯以清泠也矧其文采风流有不尽于吏事者与吾宁郡当顺治酉戌间
　　国家新定江南四郊多垒东讨贼而西献俘郡中骚然多事吏或捕民为贼戮其人渔其所有可恣所欲为而西蜀陈公蝶庵先生以名进士来守是郡释不忍问讼狱裒息间置酒引賔客痛饮北楼为长夜之驩或谓公沈湎不事事或曰公殆有不平于中托酒佯狂依隠以玩世者然赋诗喜客若防其官与左司之守苏坡公之守杭略相似或劝其稍积官槖公咄曰我抱书数千巻足矣安问钱为未几去官客死于芜江今二十余年而子贫落旧所刻书籍散亾求之于蜀皆无有先生之风流几尽矣更数十年后将谁复知先生者今菊水张君谪仕郡幕乃搜得其诗而版行之张君葢公之邑人闾巷相接其舅氏朗仙又公之甥也用是相与校雠删辑以存十一其用心良厚矣公为诗援笔立书竒诡间出杂以滑稽不肯绳墨古人丙戌秋余初滥乡举尝以诗谒公公出所着史记学风轮等书见属以余为赏音而宦游吾郡以诗名者故无如谢宣城李供奉公酒酣时客举谢李以况公公笑而不答葢其跌宕自负类如此今遗诗既刻余叙其平生以髣髴其为人若其诗则已见于集矣




　　学余堂文集巻三
　　钦定四库全书
　　学余堂文集巻四
　　翰林院侍读施闰章撰
　　诗文序
　　灌研斋集序
　　司马李先生古文杂著数百篇藏之不示人次君孝廉维饶惧久而轶也刻行于世是为灌研斋集记曰君子行有枝叶言无枝叶非独尚质也葢不徒以文也先生之文以其乡欧阳公为法不务棘其辞而纡徐条达读之使人欣感可谓懐文抱质者矣当王文成抚防时以道学鸣江西吉州士大夫称最盛先生曾大父株山公尝与罗念庵王龙溪诸公往返论学及先生以邹忠介公为之师忠肃公为从大父所为切劘于学者积有嵗年又自行人铨曹以跻九列与名公卿交游议论相上下先朝之掌故四方之山川风物前贤故老之嘉言善行多目记而心识之余讲学青原白鹭间先生至自南州辨论折衷慨然谓先贤盛事赖今以不絶呜呼道之中衰久矣余何敢望前贤得一二荐绅先生老成负伟望者为之称引旧闻使后生小子相与叹兴不可谓无助而是时吉水雕弊土满赋逋为长吏病先生以父母之国求所为安全者以百计往往言之赍咨涕洟仁人君子之用心固如是也先生雅爱山水既高卧不出则治小园于宅之西偏与朱夫人赋诗相属次君孝廉又善文辞不出户庭而有岩壑之观近在房帏而兼师友之乐先生以是全其天矣宜其言之优优而自适与余数过园亭为永日之游辄援笔而序之先是尝得古研如黄玉识者寳之以为灌英庙瓦故以名斋其诗有石园集及与夫人倡和者另为集若干巻
　　熊少司马遗集序
　　司马熊公雪堂先生即世之明年余以事至南州入吊而哭之长君芋僧季春卿属叙先生遗集已具舟东下二君追予浒次复以为言余病不能作既别卧舟中数日窃自念曰生而敬之殁而哀之独无辞以附其遗文如生死义何先生自少以才鸣于时所为古今文章自簪缨及缝掖无论识不识皆能道其姓字其撰著颇汗漫三四年前悉畀陈子伯玑删次为大集剞劂以传自是之后观其意稍倦于文笔矣而世之慕恱先生者争欲得其一言彊之不已故卒不能辞多于颂美之外寓忧时悯俗之懐至其单词短语风蕴清逺往往可诵自先生视之要皆其余也先生起家县令为铨司不数转洊歴少宰官不为不达通籍贵人日于马首希望顔色者叠迹竞进而自处局蹐若不能安其身引疾家居卧将十年不为起久之征拜少司马部牒敦促再四始力疾行至京师不朞月复乞骸骨归尝语余曰吾拙且老矣厠足公卿大僚间自顾濶迂多不可人意筋力不任走趋实不敢塞贤者路非薄官也家南州郭外凭江构绿波楼坐对西山以诗书为朝夕意所恱可手自疏录小楷如毫髪一日多或十余纸终其身不作一草书葢先生之勇退而好学如此余故拙宦善病先生过许为贤及归自湖西留连赠答不能已今先生之诗在箧而其人往矣能不悲哉
　　江雁草序
　　古未有以诗为史者有之自杜工部始史重褒讥其言真而核诗兼比兴其风婉以长故诗人连类托物之篇不及记言记事之备传曰温柔敦厚诗教也然作史之难也以孔子事笔削其于知我罪我葢惴惴焉昌黎为唐文臣起衰敝至言史官不有人祸必有天刑引左丘明司马迁及崔浩魏收等为戒子厚深非之往复辨难不相下史之难如此诗人则不然散为风谣采之太师田夫野妇可称咏其王后卿大夫微词设讽或泣或歌忧愤之言寄之苌楚故宫之感见乎黍离吉甫以清风自称孟子以寺人表见言者无罪闻之者足以戒其用有大于史者风骚而降流为淫丽诗教浸衰杜子美转徙乱离之间凡天下人物事变无一不见于诗故宋人目以诗史虽有讥其学究者要未可槩非也至于胸中郁悒侘傺巻舌不敢尽言既言而不敢尽存若以为飘风骤雨之飒然过而不留也斯其志抑已苦矣予未获见少宰熊公客武林从陈子伯玑得江雁草葢少宰自定其平生之作嵗存数篇麕而成册其时其地其事其人皆可以指数有史之遗意焉而幽忧抱疴屡疏乞骸骨坚卧不起陫侧啸咏无可端倪其古风人之防耶然先生之自序比于空江雁影须防都尽嗟乎是其心可尽也哉
　　陈征君士业文集序
　　豫章称文词家甚众其尤工而未遇者吾爱征君陈士业万茂先徐巨源数人自少时已闻其姓名而读其文矣及官湖西茂先巨源已死惟士业先生独存与之交三载而士业又死予哭之哀惜斯人之难得易失仅存而又亡也嗟乎征君余尚忍叙其文哉文者道之见于言者也本之茂者其华盛学之胜者其言富近世淫靡于文浸刺谬乎道徳或拟议剽割心知其然而言不能尽吐无磅礴汗漫之势者学未足气未充也士业之为文不务诡竒不俟搜讨修饬而油然沛然敷陈畧尽葢尝以贤良征于朝谓宜珥笔侍天子左右备顾问卒不大用以州县免归其学不究于时率见之文章所为忠正发愤道贤臣义士之行啸呼歌泣若草木之于春勾萌毕达若凄风骤雨之于秋冬防窱喑呜而不能已非其有本者然邪天下以文人目士业而士业之志若不肯仅以文人名此其所为慷慨而不平也往过予临江昼接宾客夜属文烛防而就窃怪其敏给又酷嗜余文余间以文相可否则谓文以载道而气行乎其中如黄河怒流破山走石而莫能御也岂必句绳字削哉其立论如此欲以序吾文予亦许为其序防有文字戒辍不即为使知其止于是也子两人亦何惮不言哉始予发南州而北士业病数月矣执手恐不复见比予还而其病已亟扶杖出拜诀且属以其遗书越三日死矣嗟夫征君之书即无待予言予又乌能已也
　　邢孟贞宛游草序
　　往余癸未春读孟贞诗慕之过石湖与之游已孟贞两过宛陵必造余双溪信宿甚驩孟贞贫故抗直其论诗不善媚人余独心是之故乐为余言且以告顾子与治曰施子真诗人也又数年余交与治甚驩孟贞老益踯躅旅食白门余间从与治所一立谈辄别去郁郁不自得今年冬余读礼家居贻书招孟贞与治迟十许日与治以事不果孟贞独棹小艇至则衰鬓皤然几不相识又脾病不能强匕箸惟噉糜高卧客至则举手如是者弥月余亦患寒喘息益急辄相对无一语嗟乎余交孟贞十年握手不数四而孟贞已老病世尝谓诗人少达而多穷不知其易散而难聚幸而聚焉必有一二人不能俱又且使之憔悴呻吟局蹐无一日懽何天之穷诗人者如不我克也然主客既病门庭閴如间苦吟出数语一时同志者属而和之用相娯乐孟贞之疾其庶有瘳乎遂命刻之为宛游诗集
　　邢孟贞诗序
　　吾友邢孟贞卒既哭以诗又为文祭其墓皆悲孟贞以穷死而悼其书未传于世葢将身任剞劂焉此故余与孟贞平生之言也及抵石城晤杜子于皇顾子与治语及孟贞辄愀怆已而击节称快言仓曹范正解俸板其诗既成逾年陈子伯玑又板其所遗者若干篇论次尤凿凿自石城贻书歴下曰君雅善孟贞盍序之余发书流涕仓曹平生不识孟贞其义至高陈子布衣倦游无所依顾笃好孟贞惟恐其一言之不传于世陈子之于朋友何如哉扬雄着太元时人无知者独桓谭叹为必传曰使后世复有子云必好其书唐之诗人子美葢代身没近百年其集始盛行今孟贞死未逾年江左之士识与不识皆能诵其诗又有如范正陈伯玑者集而传之岂不真知己哉孟贞生于石湖为诸生数年斥去迸力于诗身既无用拾湖中菱芡菰米不自给尝旅食吴门南游瓯越转徙金陵北固之间吟咏益苦故未老而发白齿豁至死不辍笔其为诗以陶汰为工以冲淡为则以惋恻悲凉为致其企而之峻洁也若病暍者之思清冷其厌秾缛而引避也若见羸豕之负涂泥而纨袖之防粪土也故其诗清越无纎埃人病之为郊寒岛瘦不恤也观其所长则既与钱左司刘随州伯仲矣孟贞尝谓余曰剥尽今人面皮斯成古人读其集信然是役也校雠者于皇与治伯玑皆孟贞之论诗莫逆者也
　　宋荔裳北寺草序
　　有地之幽忧困辱不可一朝居者卒然以非分见罹此庸人之委顿志士之不平而达人之开导智虑者也地之幽忧困辱不可一朝居者莫若缧絏而文王之演易邹阳之上书司马子长之史记于是焉出昔人所尝称述不具论即明兴近事如李梦阳之三下吏卢柟之抵罪徐渭之械系亦其亚也古今虽不侔皆能粲然以文辞自表若天之启其衷而故幽忧之困辱之以发其不平而若人者身当其时局天蹐地旁皇悲吟泣数行下及其事后脱然痛定晏处之日覆览其防难之作未尝不欲泣且歌慷慨大啸呼以为平生不及也然则非幽忧困辱之惫且久而终其身躭豢逸豫蔽聪塞虑以冺然与鹿豕草芥同尽可不悲哉自吾好为诗通籍而求当世搢绅同辈得一人焉曰宋荔裳既读其集数巻慕恱之不得见防入直西曹见荔裳非所大嗟异遂定交阛墙间因怪才人防难或矜气迕俗如嵇康或怨望失节不轨如范灵运其见收固宜荔裳恂恂儒者身曲谨下人文字交游满天下而以一亡命蜚语陷不测之网坐系逾年度其防志失业侘傺难告语今观狱中诸咏何其璅而雅怨而不怒也赖
　　天子圣明慈惠诸法司明允其事本末得白而余适奉使粤西相与赋诗别因论次之以附古君子幽忧困辱之列俾有道者览焉
　　程周量诗序
　　余少喜文词为古诗歌闻天下之善是者求之惟恐后自官京师以游四方所交殆遍非徒其词之癖也葢将与贤豪者游而最后得程君周量周量相值南州遂同登啸滕王阁后数年防于济北雪深尺许剧饮过夜半赋诗赠答交相劝勉有古风人之防知其人笃实君子也今年予在都下故人曹君顾庵宋君荔裳王君西樵阮亭沈君绎堂相与连日夜为文酒欢是时周量官兵部职方郎于事称剧未尝不脱身与高防出其诗益腾踔奋伟熊熊有光时以谓职方要地伺者叠迹而周量慎颦笑拒干请皭然无毫发私所嗜唯诗古文词先是官比部与阮亭同舍防斋宿郎署执巻论诗烛屡防不止旁吏皆私语曰两公贵人也何刺刺如书生为客有挟一艺以来者辄为称引去则解裘衣之资其行李予尝叹文章为道徳之余而近世骄吝成习文人相轻遂为笃论其人又类多跌宕不防细行今观周量之为人如此不独其诗可贵重而又勤恳自下属所知为诠定且曰吾所与游众矣如子之直谅殆不一二人为我序海日堂集愿毋过许也昔陈思之才不肯定敬礼之文余之不足取裁也审矣夫海涵渟百川沐日浴月走蛟龙而罗珍怪风雨雷霆象纬皆出其中而海固无为也惟其器大以深故无不并包夫日浴于旸谷升于扶桑光采万变而终古长新者是孰使之然哉君子之学大而有本积久而有曜其道一也周量家南海其有见于斯邪始周量举于其乡一出而冠南宫入禁苑忌者摭其瑕疵谓不当压榜其挤而去之意不在周量也卒坐是左官浮沈郎署十余年益刻意好古为诗文以行逺或语及前事谢曰吾向者之文诚不足厌天下是药石我也然则周量之所蓄又可知矣
　　曹氏一家言序
　　澹斋先生出守新安之五年自辑其诗歌文辞合其三子之作为曹氏一家言移书余曰吾疲于官而寄兴于此也葢将老焉余谓先生起家翰林天固以文人待之先生非独以文辞见者也到郡之日修紫阳天都两书院刻朱子小学数与宾僚士大夫讲学歌诗而郡以无事余尝叙其新都近草文章政事畧着于篇汉史称良牧以经术饰吏治窃谓先生不愧斯语其子靖逺宾及冲谷油油然孝友也每有赋咏三人逓奏埙箎协而金石鸣也昔张载兄弟称三张陆恵晓之子称三陆以今视昔殆相伯仲而先生之为诗文不事钩棘掀髯槃礴挥翰成风有足乐者徽故大郡也古称膏腴地兵兴以来素封巨贾皆挟赀走四方阛阓空虚村落雕敝而实去名存供亿支吾吏尝救过不给复何文墨之暇为而公于是时张弛文武修举缺坠常殱婺饶诸山数十年逋诛之冦为未雨绸缪之计可谓劳矣又能从容寛绰与三子肆力于文辞岂不逺出于人哉夫家挟猗顿之富不若藏名山之书嵗有九迁之官不如成一家之言子桓氏之论文也以为年夀有时而尽荣乐止乎其身文章为不朽盛事传之无穷而人多不彊力忽焉与万物迁化诚为大痛士大夫能自树立以庶几传逺而无为子桓所痛则亦豪矣复何外物之足动其心哉
　　沈镜天诗序
　　往读唐诸家诗怪刘眘虚诗甚工所传仅十四首叹其易尽钟伯敬谓其高自位置选而后作不听人选又窃疑其言近隘非眘虚指也夫人挟其才力镂绘万物扬厉风骚即亡取雕虫自矜亦何事刬削太尽哉或作者篇什颇富选者缺焉存什一于千百或藏之名山子孙失守或盗发其籯箧灾于水火而灭没于残编断碣之间者不可一二数也诗之传不传葢有幸不幸焉安知眘虚之不多见者非其遇使然邪崔信明生平苦吟蓄有众篇郑世翼遇之江中索览未终投诸水而去余尝恨其妬才忤物然世翼卒坐怨谤流死嶲州不传其诗信明虽见摧抑其诗尚有存者至枫落吴江冷则人人传诵之想见其余恶在其多为也沈子镜天闭户寡交游雅以诗自名少时汤司成霍林以通家子目异之己而序其诗多见称赏扰攘诸生中数十年遭罹兵燹所着诗词皆散轶意颇怏怏今收葺成一编曰搜余数过余问序余惟司成之序详矣读是诗者惟致憾于兵燹之散轶耳序何以加焉然兵乱以来掲竿之子以书籍为铠甲且爇为薪吾邑先达旧家所撰著诸书写本皆为煨烬其不得如沈子之存什一者众矣且视崔信明所传孰多邪序以复之亦犹庆斯集之不终轶也
　　马季房诗序
　　于乎世之善诗而不传者众矣布衣苦吟不得志而死身名俱没尤可愍焉然名公钜卿著书满牀旋踵消灭或反不如布衣之声施者葢不可胜数也以予所闻马生季房庐陵之诗人也郡乘轶其姓名予询之故老得遗稿于其子天善吉水施伟长尤亟称季房诗手写百余篇虽播迁楚粤出入鞍马间未尝不赍以自随视其家所藏本增十之三四大抵清和秀善有吴越间风味五言古体上窥三谢髣髴其遗音如幽岩瘦石泉声潺潺芳艸芊眠足人留赏尝见刘殿撰孝则锦鳞集多与马生往还诗极相推许又尝属侍御邢公物色征辟及邢按部坚卧不见孝则高其行谊卒之日特为表其墓以是益知其诗可贵也吉州兵火洊至诸先达文字荡然而所谓城西马生者犹存遗艸为之櫽括刮磨防其菁英而其风流自此逺矣于乎马生一布衣老死耳平生知已贵人相继零落莫恤其子孙所遗残篇賸墨狼藉莫为爱惜亦岂知数十年后忽有江左施子为之摩娑终日留连三叹者乎孝则与季房酷爱金牛泉尝月夜携铛煑茗论诗欲构品泉亭其上卒不果予癸卯冬濬泉作亭镵石为记而未获闻其语恨记中不及载今得其诗读之如揖季房于亭中而与之言也彼云月之夜江枫沙鹭之间若有人焉幅巾野服戛然而长啸者非马生也与非马生也与
　　楚村诗集序
　　邱子慎清司法抚州之二年板其先人海石先生诗来问序以予知海石最旧也嗟乎海石弃人间七年矣忆其敦朴修谨恂恂君子人也今读楚村集又如有物磊磊喉舌间嚼齧不下其自称曰文尝爱聱牙诗不喜选体殆睥睨古今不肯与世儒文士相浮沉然则予向之知海石皮相耳乌足以尽海石哉孟子言诵诗读书不可不知其人夫达者多懽词悲者饶苦调俊迈者流逸而多风静深者高寒而孤寄任真自得者淡泊而容与穷高极逺包举众家者渟涵怪幻风雨鬼神杂出而万变陶韦王孟李杜韩退之孟东野及苏子瞻诸集皆望而可辨其人者也海石外无崖特之行中懐礧砢之姿其发之诗歌艰倔廉厉使人隠然不可测者何哉诗为性情之物而近世以之徇人虽复属词缀韵类古作者终与画龙刻鹄等耳海石少壮崛立有盛名使及其年驰骤当世其才美必有所着见既已偃蹇不售屈迹广文弹琴咏歌殆将老焉防台使推荐擢为高要令其邑葢予之所旧游山水清妙为作诗赠其行而海石叹曰吾老矣安事踯躅岭峤为遂引疾不赴是其负气岸然岂复有尺组斗粟之营营哉士以气为主气胜而其言从之此海石之所为去人逺也
　　张虎别诗序
　　往在京师诣周给谏伯衡其诗中数及张虎别指谓余曰南隣君子人也习嬾不即见心识其姓字后十年虎别分巡湖西而余为分守到官之日虎别述职北首相见舟中明年南还又以裁官当去握手相劳苦未暇言诗防公事聨舟行数日见余诗辄和出所赠罗安成归闽诸篇触事属情悠然可诵因语虎别故久于此者何良贾之善藏也于是始出其生平之作属余定之且谓少年盛气喜事旧多涉猎年长摧頺作不胜辍尝南游武林湖上丘壑穷搜极览西登华岳之巅见太乙诸山如髻黄河如杯自幸此生壮游篇什稍多中更世故无同调者又往往而废今得见诗人意勃不可已又将别去固不恨去官而重别我良友为我叙之以识吾两人之雅终不敢轻示人虎别又善琴而口不言壁有囊琴强为我鼔其音泠泠然余既见虎别嵗余始得其槩若此则余之知虎别亦末矣而其诗清真简逺如倚孤松凭苍崖与高人衲子坐语闻残钟幽涧之声出林间也君殆以自怡不求人知余复区区于此者亦叹知君之晩别去之速为恨也
　　西江游草序
　　桐城方尔止以诗名三十年而别余不相见者垂二十年始一聚于秦淮酒楼酒罢复别去至是有西江之游所适皆贤主人嵗暮归自赣过临江留十余日出所为西江游草属序予受而读之匪独其诗工也西江之时地人事防见于斯矣夫时有古今风有正变体虽则古言必由衷近之论诗者惟尚声调噌吰气象轩朗取官制典故图经胜迹缀辑为工稍涉情语訾以降格于是前可移后甲可赠乙郛郭虽雄中实弊陋譬犹村童观剧但取华冠彩服摐金挝鼔作轰雷裂石之声目为上调而赏音之士如呉越间善歌者于江清月白羣籁俱静时哀细管按拍成声或疾或徐哀乐涕笑各极听之者不自知其所由然是之谓能移人情尔止为诗多主此论虽民谣里谚涂巷琐事皆可引用兴防所属冲口成篇故其诗欵曲如话真至浑融自肺腑中流出絶无补缀之痕而豫章当凋瘵之余师行络绎供亿烦苦故悯时事则愀怆伤心叙覉愁则郁纡永叹登临则望古而凄恻交游则慕义而纒緜后之观者必有感于斯言予尤怪世人多薄视香山而尔止酷好之辄以为尔止病今试取香山诗沈吟三复清真坦率飘然欲仙即其杂文短记杼轴已懐寓目流连愁疾自解不烦药石岂可以白俗二字蔽之哉嗟乎此固未易为耳食者言也尔止有嵞山全集数十巻此后每嵗出游诗必成帙故有北游鲁游诸刻予特叙其西江游草云
　　王山长集序
　　海以内恢竒博雅能文之士大率多吾友也不则亦尝闻姓字寓书往来者也诗古文辞固莫盛于今日才性所限各以区分规摹古人者貌附响臻千百人若出一手或憔悴苦吟迟巧速拙片言有余连牍不足间有负才好事者踯躅鞅掌沈顿于手版簿领之间号称得志其拂郁滋甚神耗力惫不得究其所欲言作者用希潭州王君山长挟轶才不甚得志其为人也博涉羣籍卓荦自负不随俗俛仰好竒服金石图书之属放游山水所至与贤豪交欢用气谊相然诺与之言侃侃穷日夜四坐莫能难非其所心服虽名公钜卿不茍推许意有所取凡山人野老方伎浮屠之流往往狎游相颠倒至于一事之长一言之撰述声名未立亟为推引尽其力乃止其为人也如此尝与予论文都门慨然曰士贵各言所志耳若执笔随古人谓某似某篇某似某什是古人之役也安用我为故其为诗古文也多自成杼柚不假绳削朝脱于腕夕镂于板终日累数千百言怒嬉歌哭笔墨淋漓或以为愤时嫉俗而不知其胸中郁结积累使然也风之始发也调调刁刁耳及其郁极而怒号发林木扬沙石摧山堙谷河海倒流砉然作雷霆剑防之声风岂有意为之哉蒙庄云大辩不言而其所著书洸洋无范曼衍以穷年殆自谓也山长弱冠上公车连不得志故其言多骚怨而激楚向使山长早嵗释褐浮沈于手版簿领之间求如此之穷愁著书岂可得哉然则山长虽数奇亦未为不得志也
　　顾赤方诗序
　　诗之工者作者或不自知有非学所能至而非空防不学者所能幸也夫诗之为道大矣惟雄才大力博物闳览之人然后能振奋自防于侪俗中韩愈氏称气犹水也言浮物也水之积者厚则为江为河蛟龙鳞介之属出没其中莫窥其涯涘气之积者厚则大言小言瓌异变化激为雷霆风雨之状骇听惑视不可方物故茍其未至虽贲育之勇无所施力及其已至则安坐拱手举泰山如鸿毛覆沧海如杯水其所积者然也余始闻顾赤方而未识其人一日自楚蕲抱其诗直诣门曰非公谁序者余特异之与之见忼爽骀荡其书累寸未昜卒业簿书稍闲则又时取读之葢信乎其可以豪矣夫诗之有出于人必其不尽于诗者也其人之不尽于诗者其诗又无乎不尽者也顾子乐府五七言古体排律恢博雄悍上之原本李杜下之长吉乐天义山以及子瞻放翁旁见侧出无所不有往往于时人近事一言一笑刻画如生尝饮酣四顾振衣昂首自谓不让古人客或诧以为狂及其遣兴授简驰骋笔墨食顷累数百言顿挫激昂不假琢磨虽号称工诗者见其便给又喑哑叱咤未尝不惊其言若河汉也赤方机警性成今总宪龚公尝识之总角中既长益博览强记诸子百家仙释诸书无不流览勤搜以赡其才力故其诗如此有骇其太肆而未纯者赤方则掉头不顾曰君知言哉予姑为楚歌放言洸洋以适吾志焉
　　学余堂文集巻四
　　钦定四库全书
　　学余堂文集巻五
　　翰林院侍读施闰章撰
　　诗文序
　　闽粤使集序
　　人臣奉命驰万里职也踯躅险阻犯风涛防烟雾寝处峒箐兵革之间而行足以格鬼神无陨越者诚也所过山川风物谣俗凭轩载笔书而志之以歌以咏宣主徳而达民风愀怆慷慨博丽离竒者才也三者备可以使矣东武冯君殿公行谊文词为齐鲁钜公推重官大行人三年再奉使自燕而闽而粤地皆崄逺方用兵旋使旋反各纪其役君子是以知殿公之可以使也三者备矣子未得闽游而尝使西粤殿公将之粤过余问道索使粤纪行为赋诗别且告之曰楚衡岳最大粤七星岩最竒皆以雨不果游心甚恨之君勿失今观殿公之不果游也亦以雨有类予者然余在桂林防兵变刃交于睫赖
　　天子之灵徒歩间关幸脱虎口而殿公仅戒心于洞庭风浪之夕且余自楚溯粤迫不敢休后又以间道归故衡永之胜皆失之咫尺而殿公返棹之暇得纵观于梧溪钴鉧雁峰石鼓之竒发为诗文之光怪其过余逺甚夫人之耳目见其所未歴则才智于是乎生殿公家海岱出入神明之庐驱车闽粤险逺用兵之地往复万里无愆期忠信格山川文词响金石足以豪矣以视夫身处簿书案牍间局蹐焦劳精涸形惫而事有以重挫其志言不敢写其心者其相去必有辨吾是以序之葢不以畴昔之崎岖险难为苦而窃追忆之以为乐也
　　蜀道诗序
　　海内词学之友聚则相朝夕别则音驿不絶未有若王戸部阮亭先生者其才笔防又喜录人诗对客嗟诵康熙辛亥夏余客京师出游嵩洛阮亭与伯子西樵诸公合为诗祖帐国门又嵗余阮亭主四川省试手录蜀道诗数十篇属余题其首余往闻蜀客言彼中山川飞魂悚骨毋俟覃思研练畧书即目便尔瓌竒窃谓不然夫以白傅之才辍翰巫山蜀固未易诗也且范至能陆务观出入蜀记以二子宦游所至弭节策杖累日经旬故采录畧具今阮亭以文字之役衔王命赴期戴星夙驾度其道路经涉车无辍轨而探幽索异悉着于篇岂不一时盛事哉蜀自王褒扬雄司马相如苏氏父子诸人擅恢丽博奥之才鹰扬中土文存简册而杜子美以羇旅转徙之客作为诗歌顾使巴蜀川岩形见势出后之好事者磨岩镵石照耀无垠殆自蚕丛开国以来所仅有昔人以湘江为三闾汤沐邑由此言之则蜀之锦江巫峡所在皆杜氏汤沐地也向使工部安居朝省即坐致卿相奚以致是然则阮亭之使蜀其所得亦已多矣古之据有蜀土者号称天险率负固不賔近归版图二十年兵革之余风物雕瘁山川陈迹大半湮亡阮亭俯仰迟回葢若有隠忧焉未二年而难作古之使者轩輶采风以知治乱诗人岂徒然哉初莱阳宋荔裳以观察入蜀余尝寓书恨不得一往而今老矣蜀又阻兵固知其不能游也于蜀道集见之矣
　　定力堂诗序
　　昌黎韩子之论文也以为与世浮沈不自竪立虽不为当时所怪亦必无后世之传予读之然信韩子之奇于文也学者拘常袭陋肤附而踵随求一语突出不可得且谓君子之立言固如是其坦白也信如是说则是麒麟凤凰不必称瑞于世而黄茅白苇弥望无际皆可目为琪树之林矣胡子国堂读书好竒伟一诗成辄俯眎其俦辈顾独以予为知言介吾友徐青溪属为论序出其所作则诚耽竒逐异勇自防立不肯与世浮沈者也予惊而告之曰子不屑与时人伍必将求合乎古人自汉魏以来能言之家别流同原互相祖述唐以之取士千人一律几同帖括于是李杜诸大家而外昌黎之崛奥长吉之诡奇阆仙东野之巉削幽寒皆于唐人淹熟中另为别调以孤行者也夫惟充乎其内不徒务异其词故其盘空凿险风雨鬼神百出而不可殚究久之渐老渐熟渐归平淡如防骐骥于千仞之冈蚁封百折而徐放乎康庄也子其求为后世之传而毋惮为一时所怪则韩子之说信矣胡子曰固吾志也予葢好奇不逮者嘉胡子之不茍同人也故次其语为序
　　房枢部文集序
　　天下日竞于文而文益敝其患非徒在文章也唐虞去上古未逺其人浑浑尔书辞质简非后世史家言天下称文明为独盛三王相嬗制作闳备星陈而霞烂文治已极圣人之书既具而诸子百家旁见骈出皆自命为作者之圣由是莠言繁兴天下奸回猾乱简册不可胜书而变亦无所不底于极吾夫子删正诗书笔削春秋以坊天下后世不啻摧陷廓清而中古淳茂之风卒不可复何者文极而敝固其所也敝极则变变极则反其本葢不俟筮贲而惄乎其有忧矣浸滛至战国不已卒召嬴秦焚书之祸于乎向使孔孟生今日见今世之文人其忧叹何如也夫立言为不朽谓其祖经祢传以载道而牖民也假令骚赋诗文徒取雕绘浮言曲说是非甘谬于圣人鞶帨虽工即土苴之弗若矣枢部房君慎庵出其文若干首大抵正学术闲人心坦然洞达之言杼轴一出于己所谓修辞立诚其言有物者邪始枢部宰丰城治行第一到今舆颂不衰夫蓄之为徳发之为言施之为政一也汉儒崇尚经学史氏或称以文章饰吏治谓之为饰有道者陋之君子理义积中言无缘饰若植根而木华若掘地而泉涌若田夫野叟之量雨旸话桑麻也吾论文如是枢部曰然故书之或曰沾沾其文非枢部意也自其先公贞靖先生既有所受矣
　　赵五诗序
　　丈夫生而读书负志略屈首牖下郁不得一骋如莫邪之剑弢刃未试常呜呜鸣鞘中及驱驰既勌能已少暴于天下而志大涂艰终不得究用所谓孔融鲁国男子便当拂衣去矣吾友赵君五守庆逺不期月辄移疾归岂徒以其地荒恶不可理耶五弦尝司刑兖州强果明辨遇事无难色或大狱连数十百人推勘累嵗以属君则烛照刃解巡按御史为之倚重累防荐其才当入为京朝官防格他例不行迁南安郡丞督府以下诸大吏皆优重之如在兖时以其才何施不可况太守得专制一方邪然观其在郡之作多咨嗟局蹐悄然以忧既谢免家居南登京岘北眺淮海其神逾王其诗愈雄健而郁苍殆以弃官为乐者往尝喜读香山放翁诸家近则専意杜陵举旧刻十余种将彚而删之存其五六余适过刋江相见贺无恙执其手曰君故有元龙湖海气今尚咄咄逼人其能从田间人游邪五笑不言徐谢曰君姑序吾诗嗟乎诗固不足以尽五弦也故畧论其人之梗槩焉
　　梁园诗集序
　　予往序人诗大抵能近乎古人者輙亟称之读许子天玉诗则大异许子曰今天下某某学唐而似焉者也规规焉寻声肖影侧足学步非前人所尝道过则逡巡不敢吐一字故出其所作若古人所已作焉读其作未竟若我所已读竟焉以是为学古又奚以为夫善学古者在得古人之法神而明之出以己意不在乎肤立而毛附故寜抉竒造险毋蹈常袭故及其迟之又久以绚烂为平淡可安歩而至也坐客骇其言不敢应予曰许子言是也陆机不云乎虽杼轴乎予怀怵他人之我先韩昌黎惟陈言之务去戞戞其难之古之能言者皆涤膓抉髓而出故其言能发光怪但不可为坚僻者借口许子之诗气雄力厚如巉岩猛虎凛乎其不可攀森然其不可犯君子观其言即其平生之魁垒博肆亦可槩见矣客皆唯唯以予为知言遂与之酌酒进觥大醉别去
　　汪舟次诗序
　　往嵗丁未在豫章与汪子舟次高子阮怀同游西山甚乐也已汪子又独游匡庐集其往来登览赠詶之诗若干首属余序论读之累日洋洋若无尽是可惮也近世之称诗日盛立名益难尝见前辈言隆万之间学者窟穴帖括舍是而及他文辞则或以为废业比其志得意满稍涉声律余力所成无复捡括有能奋自振防深好而力学者则人争睹异今士大夫多穷愁比户声诗下邑僻壤不乏一二人夫习之者众则其业易工易工则人望难厌坐客皆韪其言余窃以为今之时固独难然自古能言诸家虽挟尤异之才未有不闳览专思终身肆力而能特立不朽于后世者也余少尝有志斯事中年病耗荒忽意有所得不急书则失之故多率意成篇而汪子同游西山时纪其所见穷幽极不过人不已其家广陵南北辐辏鱼盐之地日大索古文竒编麕聚而读之四方客至非着声实而擅文章者则闭户不出间有所作惟与孙焦获呉野人辈相可否譬有美玉治之以良工磨之以嵗月求其光气揜覆不可得也古之读书将以向学今人作诗或不暇读书汪子之所为乃大异故其诗日进而方张夫扬其波弗忘乎其源循其涂弗知其所止君子之于道亦如是矣
　　适余堂诗序
　　必不得已而后言其言于是乎至古之诗人皆然而得之行役羇旅者为多其身闲其地逺其时淹久既积其穷苦憔悴之怀又歴乎荒厓大谷云物虫鸟之变或震荡之以兵革凄迷之以风雨出其所言使人往复而惊叹所谓有触而鸣者也陈子元水呉人也而家豫章遭乱家破孑身穷老不得归往往以诗自慰藉又能书法兼篆其为人也博雅好古抽之不穷与之久而不厌以此游士大夫称其诗者日众赵韫退大叅尝叙述之以传谓其晩年诗益进崎岖忧患有少陵防州子厚永州之遗而陈子更请子论其诗予无以加也大抵早嵗多山水游防之篇中更乱离乐往悲来咿嘤叫啸往往哀激其境穷者风变其思苦者曲工陈子既以其不得已者托之于诗士大夫又乐道而与之游宜其老不辍吟也夫人之情无不怀其故乡者豫章之去呉门乘迅风不旬日至耳豫章之服食居处玩好又率不类呉今陈子年且六十买妾生子将老于此乡其有爱于匡庐剑水之间乐而忘返耶抑三呉雕弊田庐荡然虽归亦客邪异日东下章江当繋舟取酒数斗醉陈子而问之聊叙其槩如此
　　呉舫翁集序
　　文之传后者以道存也近世文与道二葢自有宋诸儒来矣以其湛深性学不沾沾小言故别创为语录后之工文者若惟恐其凂也相戒不敢涉一语文之所以日靡也今使司马扬班之俦与濂洛诸贤絜辔比迹其轻重必有辨矣孔子曰辞达而已矣又曰修辞立其诚诚之不存辞于何有吴子舫翁之有作也其志亦将以眀道其为文浩乎不可御纚纚焉曼衍而无穷少为安成名士明末自髠为僧尝从青原药禅师游余讲学青原又来坚坐累日药公语余曰舫翁嘐嘐道古狂者也故于道近夫药公非僧也卒以僧老其于儒言儒行无须臾忘也舫翁迹溷僧而儒言儒行未之或改也二人者其皆有托而逃邪士之望道却步者利欲汨其中世网牵乎外二者交屏而专嗜守愚从事于圣人之学吾知力穑之必有获也呉子诗文操纸笔立成往游阙里登泰岱寻孔子闻韶处望古赋咏有闻韶集既又裒次其生平撰著固请曰云非敢以文鸣也先高祖质直翁年近百与东廓邹文庄公刘三五先生友善讲明慎独之防以授先曾祖桐川翁先祖问学于征君刘泸潇先生多所推扩先君佩韦老人又受之皆不言而躬行布衣累世不大显于时云私识之不敢忘今集中所论著夫亦有所受也呉子飞文骋翰既惟其祖徳是述又言今姑熟太守竹庵公为同邑三五先生之裔往往思绍述其旧闻余对之太息忆昔修复吉州讲防环听者近千人或至泣下媿余学闇塞不足张文成盛事然益叹文成渐被之深而斯道之尚未坠也呉子亦终勉之矣子瞻讥诋正叔数言之失洛蜀攸分前贤已有惜之者良知之致实本孔孟后惩学者之失见疑为异端卒使朱陆殊涂而骋喙于姚江也噫亦殆甚哉
　　曾子学陶诗序
　　古之诗人代相祖述人不相袭亦各其志也士各有志故言不茍同今有日屠人于市而口诵好生之书侈声色极口体日夜聚敛而好为屏嗜絶欲之语有不聚喙非之者哉何也其人与言不相谋也陶公无意于诗后世诵之者想见其人慕而效之苏子瞻谪居惠州所和尤多近日诗人殆无不和陶者且掇辑为近体曰陶律陶絶磔裂无完肤而去陶益逺甚以其人无与于陶也慧逺作莲社谢康乐求入以心杂不许独许渊明饮酒然则有渊明之人即饮酒无碍于禅仕亦无碍于隐也而卒不以公田种秫易其东篱采菊者所谓素襟不可易也余旧有和陶饮酒诗二十首今縻于升斗发视之辄内愧面赤而曾先生复以学陶诗属序先生尝官宪副寻弃不用行游放歌澹然无闷葢庶几近陶者矣请以质之陶公
　　斗山重九游宴诗序
　　江山登望之美众人濡首于宴乐君子游息于高明将以宣郁通志因时导和优游孔愉歌咏斯作其流风遗韵往往传后世不衰右军之于兰亭山公之于习池是也徽之郡以山为城介在重城之间出乎雉堞之上曰斗山厥象斗杓郡之人文于是攸属崇阁丹亭废而复新今太守曹公力也公起家史舘歴部曹出守是邦雅有胜情政举时平山盗偃息间与客登临引酌兴属成诗缀不停手葢已数倒接防于兹矣壬子九月予适在郡林叶改素清飚扇和公偕参僚集宾客始就山巅张幕野饮肴俎既列羽觞迅举南见紫阳北望黄岳西看练水东顾玉屏思柴桑采菊之时追叅军落帽之事其人已往其风犹在俯仰陈迹共为欢叹既而改席登亭歌吹杂奏筵罢星稀人各有作夫登高能赋大夫之才也按图牒考形胜修旧复古者贤长吏之事也高防良辰与众偕乐歌以永怀者贤人君子之所为作也与此集者俯川岩而瞩云物无岘山冺灭戚戚之悲皆可书也郡故多文人以余同游防尤数故又属之序云
　　王白虹诗序
　　观人以言十得一二焉观言以诗十得一二焉人尽乎其言言尽乎其诗而掲掲然自以诗鸣则其人亦仅矣诗三百篇中征夫游女之作后世学士大夫研精殚思或几其一言不可得而昌黎之言曰余事作诗人岂眎诗易哉抑其所挟者大而有本与吾友王白虹葢不欲视人以诗者也昔上书公车余见之侍御张雪封坐上词人毕集酒酣辄竞论诗白虹退然若无与者既而私与论某某诗高下则笑而不言摉其箧有诗数百篇举体清逸出入晋魏迄唐韦柳诸家而皆秘之不肯出予在武林数与之游间语及某某诗则又笑不言秘其诗如故及将别饮我而醉曰君知我诗他日必序我是时葢心许之白虹忼爽负气不习輭媚贫时得钱不甚惜多与贤豪结懽其才如太阿之出匣于盘错无所畏且以是为媮快焉既久不得志始摧抑为县而兴安又信之瘠邑也城中才数百家为之期月坐啸无所事乞免官不许尝抱膝瞠目曰作吏如此不可了吾诗乎于是稍出其槖中草授伯玑论次将以是自适焉读其言多幽忧峭激类侘傺失志之人殆有未尽其才礧磈而不平于中者昔陶公为彭泽五十日千古称陶彭泽阆仙主长江簿至今称贾长江官固不足重人亦何至为人累哉
　　闵子游草序
　　诗以道性情其次言事物资赠答葢犹有四始六义之遗逮乎今则交游酬酢之言居多虽世所号为负天下之望者逾不免焉于是幽人畸士务放其竒于名山大川之间闵子宾连与吾同年李镜月善往尝识之南浦其偕镜月入匡山凡熊罴所馆虎豹所家靡不攀践幽险目记手疏传诸好事寻又溯汉江登黄鹤楼抵岳阳而归意之所感耳目之所及悉见于诗可谓勤甚夫既才且勤其诗若云蒸而泉涌彦和论文以隠秀士衡归诗于丽则殆兼有之非得山川之助云尔哉闵子方壮而好游异日渡黄河而北登岱宗太行华岳诸山俯顾中原北抵关塞以发其胷中浩博苍茫之气吾惊其所造之靡涯也闵子尝告我曰今天下多诗人余独愿为学人然则闵子葢有志于学者姑识而归之
　　淡止园诗集序
　　内乡菊谿许先生尝为京尹予方在比部与同舍郎赵君锦帆善赵君大梁人也因得尽交中州诸君子是时宗伯薛公行屋给谏张君谯明数相见而彭君禹峰自外至值之慈仁寺已乃得交菊谿先生皆一见倾洽遂为文辞之游及先生按察江南余赠诗有曰鹰鹯今日事氷雪古人心先生辄起谢曰敢不佩良友之规以当韦且咨询东南奸弊间及金陵词人耆旧疏其姓名藏之至则谳狱平反之暇诸所知名多被容接嵗余罢官闲居金陵益得与词人游防故其诗尤多先生尝为余言其乡有菊潭周数百亩水清以甘防潭皆丛菊故自称菊谿翁得归老其涯足矣既归三年而先生殁谯明禹峰相继殂逝中州旧游殆尽矣而先生之仕无余财子孙虽贤力不能举其防葢廉吏之不可为如此今其孙玉相走数千里槖其前后诸诗属序而行之会予有述职之役旦夕且发无暇为玉相装聊序先生之遗集鸣呼予不序人诗数年矣于先生葢有不自已云
　　唐舍人耕坞集序
　　生同郡同时晩相懽而不数数论诗者余与唐舍人祖命先生是也舍人少壮得志时有盛名余方闭戸治经生业已舍人失职客游余又繋官东西不相见及归田而舍人年且七十执手曰近有板余诗者子不可无言余逡巡逊谢葢古人之序人者称许无费辞要视其人为可受今之序者大异是余椎鲁方蠢尝戒作见在名人序既以此为惩则虽舍人之可称者亦握笔不敢下然未尝忘于心今舍人既下世枢部房公慎庵乃刻其诗于乎舍人可谓得友矣舍人善书法喜交游赋诗斐然多逸藻每名士高防罢酒挥毫一扇作小楷数百字更索叠书坐客皆藏弆为乐明末都江南用词学荐充舍人掌制诰而与用事诸权贵不合自引去遂终老山泽间尝酒阑耳热述先朝舘阁及宫禁轶事多外廷所未知者使人倾听絫欷所存防游詶赠而外强半多小雅离骚之遗其遭时鬰塞使然也舍人官蹔而客久客凡数十年所至为重客缟带餽遗槖常满而文酒征逐它不省记归视槖中空亦不问长子念祖负才而夭家日以困匮今得一故人房枢部解俸经营将买田以老而舍人死矣枢部不死其友为刻诗余不敢忘故人平生之言故为之序
　　琴楼合稿序
　　钱唐胡子文漪与其妇张氏槎云并能诗槎云年二十五死胡子神伤追刻其诗俪以已作是为琴楼合稿论者皆悲槎云以才夭余观近代呉越间女士称诗不乏新声丽制律之内则所垂班姫所诫或无取焉且夫男女之际难言之盘中诗好不闻伯玉和歌织锦词工未见连波作答女之才者多不能必其夫至如夫妇皆才矣而卓氏有白头之吟徐淑有人遐之叹葢两美难合薄命寡欢自古恨之若胡子之与槎云可谓美合而相得无憾者矣槎云乃遂早死余既惜其才又多其能修妇徳闻父病京邸刺血书祷词已而讣至哀恸得疾逾年卒今读其思归哭父墓诸作防然有足伤者昔欧阳公与谢进士景山交因为其女弟希孟序诗今槎云故步青之女祖望之女弟也余尝交二君湖上而胡子又从吾友毛君稚黄游以是不能辞然吾闻胡子继室陆氏星浮亦喜诗工刺绣文未几复夭何胡子之连有才配而皆溘以尽也
　　新安集序
　　歙与宣轸相接也士大夫时相往还而黄山界宣歙间道歙为稍易余是以有歙州之游郡使君冠五曹公尝接遇于京师矣见则甚欢出其诗二集楚游诗骚激澹宕髣髴有楚风新安诸作登高睇逺行役在涂劳人感触之言中多闲逺公始以进士读中秘书迁比部郎论文三楚泝大江登黄鹤楼文采奕奕为时名人其出守于徽也郡在万山当兵兴雕敝之余公私旁午左右支撑嵗又洊饥山盗伏莽公摩拊爬梳摧牙拆蘖又出私钱市籴活饥人无算其移易风俗着诗训诫有赍嗟慨恻之辞间与宾僚贤士登乌聊之山巅瞩紫阳之书舍把酒命篇情兴都剧故其诗多无意为工而造次立成余尝叹人才不易兼之尤难文人不习吏事猝遇盘错谈军旅则缩项失色即强果能办治椎鄙少文彊为之则心口不相适以视公所为岂不逺哉公尝觞予斗山顾河西层栏高处曰李太白旧酒楼也李访许宣平经此饮酒予故表出之今河西十寺可游也独不获相从于黄山余笑谓之曰谢康乐作郡日事游览尝伐山通道震駴旁郡今去黄山止一驿盍往视诸公谢曰君不闻嵇生之言乎一行作吏此事便废游山其一也君行矣幸示我游记它日得量移一官当杖策踵君后虽然公既有胜情而公之三子靖逺宾及冲谷皆隽才数游黄山诗赋文词连为大册公之卧游黄山有日矣不患无黄山诗也
　　徐东田诗序
　　渊明自叙饮酒诗命故人书之以为欢笑渊明殆懒自诠次者而刘眘虚寄江滔求孟襄阳遗文曰相如有遗草一为问家人予读其诗辄流涕夫人不幸不得有为于世而仅以诗传又传之不得其人什九泯灭是可悲也然士处贫贱穷厄轗轲无聊虽雅善诗老病頺放不自收拾非得其故人深惜而裒集之亦往往不存吾乡东田徐先生善书法大或丈余小或豆许皆得古人笔意尤精六书能篆刻少时从其父太仆公游宦最久父最爱之一无所取惟好图籍书画其美田宅悉让诸兄弟结庐东田日诵读其中作书数纸或诗成多为人持去家益落出书画易米终不向兄弟挍生产士论高之而是时已老矣接对几杖肃然如见古人丁酉秋予在齐贻书餽问而东田已卒故人蔡大美高阮懐报书曰君念徐君而徐不待焚君书于其墓予尝收其遗诗简逺恬淡有渊明风味请以君之赠刻之而其诸孤以序请呜呼予何能不流涕先生讳淑字善生居东郭外学者称东田先生
　　潜水杂著序
　　芹溪蔡子刻所辑宛雅成予既序而行之逾年以书来山左曰近游潜水主人虽贤地陋且贫交游絶少閴然如万山中所得者杂著一巻而已子盍序我予得书笑曰君将以斯游为未最乎向使其地不陋且贫交游杂沓鹿鹿往来相征逐将厌苦不暇复何文之能为予故尝好游者闻人之善必造访或裹粮越境遇佳山水不跻其巅涉其流不止扁舟草屦于于汲汲精力既疲乐亦斯在今予縻于斯二年惴惴集木罔间昏旦葢慕游而不得即游亦不自知其乐也其能不为蔡子妒哉宗少文志在卧游图山水壁上而向平欲毕婚嫁为五岳游二子志趋虽殊其寄兴于游有同致也蔡子少年属文喜交游尝自酿待客酿兼数种老且益贫酿不给又艰于嗣所著作愈多力不能刻而平生乡里故人如朗三孟璿景山辈相继不禄郁郁无可语其亦有所廹而游者欤是又可感也已潜水今庐江县凡文赋诗若干篇蔡又有来谂居数十巻及别集数巻并刻本行于世





　　学余堂文集巻五
　　钦定四库全书
　　学余堂文集巻六
　　翰林院侍读施闰章撰
　　诗文序
　　绥庵诗稿序
　　虎臣先生别十余载书数至论诗辞古文外无一语及他事以予所为稍类于古迟予定其诗予归自山左渡淮闻虎臣在白门庶几一相见比至则已返金沙予寓书未达又先以诗来属序何其用心之勤以笃且善下人也夫诗以自然为至以深造为功才智之士镂心刿肾鑚竒凿诡矜诩髙逺铲削元气其病在艰涩若借口浑沦脱手成篇因陈袭故如官庖市贩咄嗟辐辏不深入人肺肠寖就肤陋其病反出艰涩下虎臣天才爽敏刻意好古匠心独造瑰森拔不肯一语近人读中秘书春秋方盛广搜博讨日浸月渍渐进自然其视古人奚若且忘富贵重行谊徃徃与布衣欢尊礼如大賔生产日落能倾槖急人虎臣岂仅以诗传哉嗟乎梅邨先生三书论其诗详矣予故略叙其为人云
　　去豳诗序
　　张子为邠州期月有居豳诗自为序又逾年坐事免官于是有去邠诗遗书示余且寄诗一章凡四百字其言真朴颇似杜少陵予发函嗟叹近世缙绅视夺其官若裂肢体或不幸斥非其罪则俛首丧志抢地呼天气郁而不能抒心烦而不能理求其自放于文辞者鲜矣况邠不可为土瘠赋逋嵗数易其官且皆系事不得去此其地诚不可终日居复何三致意于去豳乎哉君子之居位也不欣欣以喜其去位也不悻悻以怒张子性耽咏歌雅不习吏事其抑而为吏葢以亲老食贫冀得升斗禄养为二人驩而卒与世龃龉天殆将挫其盛满之气试之艰苦之涂以助其咏歌乎夫邠不可为嵗数易其官而张子拮据补苴且将及报政之期纪绩者数矣而终不免以失职去悲夫
　　李屺瞻诗序
　　立言之可传者本之有物出之有章而其拟议变化要而不可测故箫韶之乐非一器之音易牙之庖非一俎之味诗书六艺之文非一言之美其所积者深以广则其所发者大而该也文者道之余也诗者文之一体也而风气髙下尝因乎其地视乎其人昔逰京师称诗诸公间大梁赵锦帆谓余吴人能不操吴音余笑曰吴音非不佳患不善吴音耳岂必规规焉步趋中原哉然而东南之音多失之靡西北之音多失之厉殆由性成求其兼长而寡病君子以为难屺瞻秦人也余见之孙豹人坐上其雄爽之气勃勃眉宇自秦之晋南逰江淮所遇山川风物寄兴属懐情随境移蔚马蒸变观其羇旅无聊不平之作葢秦风而兼乎吴楚者邪屺瞻富春秋拟议变化其进未有已尝为余言母夫人见背时生甫十许日失恃之痛衔恨终天徃徃见之于诗使人不可读余三嵗丧母与屺瞻稍异而抱痛则同每语及此相对然不忍言诗吾又嘉屺瞻之不仅以诗自诩也为序而识之
　　李朗仙江淮草序
　　天下山川形势之险蜀为最自汉以来工文辞如司马相如王褒扬雄李白苏轼诸人尤最多予北抵燕齐南防荆楚闽粤独蜀为未至尝裹粮具舟思一泝三峡攀剑门徧观杜拾遗所为诗处度所得必有异而卒不果徃以是翘首西南常怏怏今营山李子朗仙将归蜀矣以其客逰江淮者发为诗壮采飇举未免有懐乡感物之悲葢李子之先人尝仕淮防明末蜀乱道阻李子生遂家淮之钟离今年且壮矣其甥张公菊水以左官叅佐宛陵李子于是有敬亭之游又善吾友梅子耦长诗日益富间过余谈防以永日其舅氏陈公尝守吾郡遗文散落又同张公收辑用永其传余以是敬之不敢仅目为文士夫古今人非不相及也所以不及者少壮时驰逐利欲狗马声色以汨其心以销亡其神智故逡巡中废及其老大而思奋强弩之末矣李子壮年客处蓄其果锐不即人之所图而与古为稽其锋不可向迩夫司马相如王褒扬雄诸人皆生于蜀者也杜甫诗最防州以后葢乆客于蜀者也说者皆谓得山川之助李子蜀人而非生于蜀其归亦客也以蜀人而为蜀客蜀又当兵革洊更之后井邑成墟亲旧凋陨其胸中轗轲坌涌之气视杜甫作客时当更有难言者李子其必衮衮有作也以视江淮之诗又当一变请得嗣观而极论焉
　　朱山晖循寄堂集序
　　文辞之与利禄若相避然终身禁近足不逾国门得载笔为兰台石阁之文其言不必工出叅藩牧观察郡国歴乎关塞岭海放为羇愁憔悴之言其官不必达起家著作之林驰声于山徼海壖无人之地广采逖观郁为诗歌才大以兼岂不诚难矣哉同年朱山晖先生举进士用文章发闻读书史馆出入执一巻自随居则坐拥木榻不征逐贵逰是时予官比部数与之论诗马首未几改水部歴铨曹落落如故乃有备兵口北之役已又迁副使防海登莱余亦出为山左学使者登州东极沧溟丹崖絶岛云物百变故子瞻歌海市处子驻节较士时闻山晖且至跃然以喜思得共故人把酒扪子瞻之旧刻观海市之灵竒相与流连极唱咏为欢而山晖后期不及待遂去既抵济南得其东牟寄和诸诗未尝不追以为恨庸讵知后此二十年不复一再见哉诗文小道昔人比之鞶帨山晖在官亷谨深沈有大略每出视事吏抱牍堆案不移时剖决退食陶然不废啸歌其初莅登莱也军饷不继脱巾汹汹顾区办立定召诸弁庭数之无敢哗时海艘阑入京口直犯江宁侦骑日数至山东震惊而坐镇无动容六七年间转徙河北﨑岖岭表处军兴民病之时所至皆有声迹先是富平故多名公卿然无起自庶常者有之自山晖始其迎养太夫人于官也具翰林仪仗邑人荣之左右奉侍欢甚尤笃意故旧尝与李给谏天中善天中被谴出关追送不及每言之然曰吾负此人其行谊若此诗有循寄堂集文有函始集共若干巻自言寄迹一官有沧洲之兴下笔超然独异其子树滋厉志学行见推于吾友顾宁人今辑其遗编以传可谓能世其家也已
　　緑晓堂诗序
　　始余客南州有示以邹君流绮名家集者滥采余诗余未获见其人葢余同年子度之从父也又数年命其子芳蕤犯风雪拏小舟来征诗古文辞槖其所刻十余编凡朝野纪载名臣烈士之迹幽人淑媛之词罕不甄录防嵗暮未得卒览而芳蕤又属序其诗坐待于客舍夫文章之芜落乆矣邹君之父子汲汲奚为者自古能言之家累车不能载其书连牍不能数其姓氏昭明创为文选聚千古文人于尺籍中世目为选体后人广之至再巻帙滋繁见者滋少冦乱以来故家藏书多见剽为铠甲付之烟烬仅有存者易米而炊曾升斗之不给以视诗书墙壁又一时也当是时纨绔之子以简籍为赘疣有人于此纲罗捃拾考献征文至割膏腴以资剞劂可谓博览好事独为所不为者矣中垒父子经术徐陵家世词名鸿笔之彦类有相承芳蕤少年警敏日侍其尊甫左书右诗朝吟而夕诵求不搴其芳泽不可得也今录晓堂诗数巻备古今体睥睨作者南州李宗伯序之详矣余故椎鲁近又以病懒自废尝以谓诗之工者非学所得强而非学之笃且深则其所为工者卒不可幸而致羿射秋弈专一艺之能未有不毕终身之力者也邹子生毘陵文学之乡家有赐书沃其本以昌其华吾殆将伏膺而俯焉昔人不云乎风水相遭而文生焉夫无意为文而文生所谓天下之至文也
　　吴非熊诗序
　　山人诗与缙绅自异葢其地使然处岩穴而务为富贵之言谓之不衷若翦削太甚气寒力薄视一言一字之近于髙华若将凂焉此特田夫村老之言目为山人人之称山人者岂徒然哉摩诘富贵人下笔辄萧然物外浩然以布衣齐名观其诗岂尝有岑寂寒俭之态哉故夫山人之诗未易言也吴非熊山人之能诗者也好苦吟若峡猿哀啸而清健郁苍非一目所能尽其稍近朴拙彷佛少陵之遗意焉此其所以独胜也伯玑拔其尤秀者若干首而属余论之夫山人鬬草篇非其至者而平生独以此得名于乎诗可易与人言哉
　　许侍御诗序
　　侍御许青屿先生偶刻其出都之诗曰放船艸其既出而复入者曰遵渚艸二帙不足尽其诗什一然悱恻忠厚国门流传以为有风人之防夫观人于进退得失之间本末立见矣青屿为侍御号称敢言按秦有声绩以细故夺官论者或为叹息而先生鼓柁南归无顦顇失志之态既闲居徜徉咏歌承中丞之世泽诸子弟又相继显名田园虽薄度当有以自老其卧而复出也以圣天子寛仁御下徃时坐文法诖误谪斥者多见湔濯次第皆柄用贤士吐气故复昻首自奋顾瞻宫阙感恋裴回殆有一饭不忘君者防事格不果请日与其友吴渔山用文酒相娱放浪公卿耆旧间栖迟浃嵗先生亦倦而将归矣适予需次京邸逾月先返又以予为知言赠答数四且相约冬春待予于兰陵之别墅嗟乎今世多才贤人浮于位新旧仕进之人例当得官者云集辇下率数嵗不得除亦暇问东吴菰芦中尚有人哉
　　李叔则集序
　　古之立言者先养气气充于中渊渊浑浑莫知其端有触而动如蹈伏弩决河隄一发而不可御日月星辰天之文也山川草木地之文也其间云霞风雨雷霆霜雪鸟兽虫鱼人物之类钜细万变雕绘无所施其工陶冶无所用其力厯算无所穷其数灿然而在上者垂殽然而在下者列不知其谁尸者气为之也推而至于一人一技皆类是也善乎苏子之言画竹也竹之始生径寸而节叶具焉非节节而累之叶叶而缀之也画竹者必先得成竹于胸中振笔直追其所见如兎起鹘落稍纵则逝矣苏子之言如此其为文也亦然古今雄辨若河汉行所无事者前有庄周后有苏轼而已吾行天下见著作家颇众勤敏便给罕有如河濵李先生者其为人博雅善记诵喜賔客与人坦然直遂诗文不起草有求者即席伸纸直书之或作飞白各题识持去其不屑斧凿有嘐嘐道古之意见者皆叹息缩手以为其文似子瞻诗似太白非近人所易及也先生与李太虚宗伯同姓交甚欢宗伯老于著作余从西湖获见之盛相推引独未得见先生而贻书徃来赠答不絶其赠我官齐鲁也序数千言拳拳勉旃以孔孟之道甚矣先生之不以今人待我也予故乐序其集时取而观之以发我胸中磅礴之气焉
　　毛大可诗序
　　夏六月客居山隂萧山毛子大可及何伯兴书至亟相推许以所定越州诗选文园倡和诗见寄余发而观之皆可诵者防乆旱水渴舟楫皆阻余遥次其文园诗大可与伯兴诸子虚伫者乆之不得见爰作长歌以写懐思其诗曰越人拥楫乆防好慷慨恱君知不知诵之凄恻婉娈一唱三叹何其情深防永纒绵而不可解也余将归舣舟造访则大可至自山中握手语亹亹将达旦出其全诗相质余乃知大可之甄选越诗振兴风雅者葢有本也近体诗多新语不作淹熟乐府五言古哀情促响陫侧无端其骚之苗裔乎七言古似謡似防率多古音其长吉王建之间乎今四海干戈未宁独风诗为盛贫士失职之赋骚人怨愤之章宜其霞蔚云属也萧故吴越要津舳舻络绎四逺之至止者无不愿见大可而大可同里同郡复有诸君子晨夕相切磨诗有之曰倡予和女是其多所取也夫
　　徐伯调五言律序
　　山隂徐伯调书至曰曩与君论诗甚善君辄为我序近者放废无事取古今诗分体各治之今五言律先成帙君为我定之予省览数四删其十之二三序曰夫近体莫难于七言固已然五言长城昔人葢重言之唐之初盛称沈宋髙岑王孟诸家大约温柔淹雅典丽冲和如静女秾花镂金错彩要归于自然使人读之心恬意惬一唱三叹斯为极致独子美沈郁怪幻雄视百代如风雨雷霆猛兽竒鬼惊魂动魄咄咄不敢逼视杜律在唐实为变调而所为五言长城亦拓地万里矣伯调之律以杜为宗以创获为竒其于软美轻俊手滑调浮及寒俭平易之作视之如糠粃虽貌似乎唐不取也故其为诗熊熊浑浑磅礴光怪可喜可怖虽或镵刻险仄不合时宜亦杜之苗裔矣即此一体足留伯调天地间况其诗不尽此乎予曩与伯调论诗薄视文长若附庸国惟我两人所见略同今复论其槩如此吴越间多诗人丁飞涛毛大可诸子皆与伯调徃复议论试以此质之当不河汉余言也
　　陈伯玑诗序
　　论诗于今海内其纇有四躭近望逺土苴古体一也遗实采华矜气恱目二也歴下竟陵互相齮龁三也谀辞骈巧干泽取怜四也屏兹四纇而其诗或庶几矣荐绅先生既婴机务神虑耗废又牵于文墨多所忌讳其屏此也恒难而贫士失职羇旅自放于江臯泽畔讨风骚之极变览山川云物之参错重以穷愁拂郁思慕之无聊欢触而歌哀至而哭有郁必宣一徃而深故其音顿挫每极于古吾友陈伯玑豫章阀阅之胄也避乱移家与刘逺公俱流寓芜江杜门穷巷以诗歌自娱其言清深冲淡秀而不纎肆而不莽家贫故倦逰雅志坐啸不轻以言干人有诗之瑜而去其纇其在是与其乡之先达负天下之望若熊公雪堂黎公左严极口推毂其在江南一时名公卿词人皆乐与之游而吾友邢孟贞顾与治尤称善信乎其学成于已而道孚于友也孟贞逝矣与治亦且老病余旦暮北征伯玑贫无以将母暂还南州视其既芜之田园将有所经纪其尚毋爱匡庐之秀香炉瀑布之竒筑室五老峰下髙卧而不出乎于其别序以要之
　　李渭清燕台诗序
　　诗得之山林易得之都市难非都市之能为诗累也心乎都市者之为累也韩氏称富贵之人意得志满常不暇以为而穷贱布衣屈首局步东西走谒为之又不得吐气二者交病古有据地狂歌避世金马门者虽在京辇其视青山白云殆为不逺矣李子渭清其有近乎古者邪渭清以诸生被征拥书卧僧舍不肯干慁达官近诗多豪逸清逺有类乎闲居之所为吾以谓有诗人之风而其家在东武枕藉琅琊极乎沧海嵓林洞壑皆窅然以深吾官二东欲徃逰而不可得也渭清睠懐耆旧搔首故山徃徃形之篇什昔周司农栎园观察青州延赏为上客吾友王山长不轻推可独序其诗无靳词嗟乎士贵自立眼前富贵俄顷耳山左旧逰举进士能诗者既有田子纶曹升六王仲威诸子李子与即墨杨子六谦又同召至都下不为不遇吾尝挍其文拔最多士今数来论诗诗日有闻苏子瞻之告李方叔谓落其华而成其实毋少得于中而务张其外间举以语二子忻然识之不忘吾喜诸子之足张吾军也夫吾党岂徒以诗雄邪
　　书带园集序
　　书带园集十有六巻梅氏朗三之书也朗三殁数年友人蔡大美沈治先泣告诸旧游请为刻行又数年其孤庚挟父书来临江属予序予叹曰固予所欲言也夫物贵孤生亦以类聚而生之甚难摧折之甚易此天之所为不可解也吾宣城于江上称岩邑其山巉以秀水甘以清草木扶疎而沃若其清淑之气所郁积必有异能之士道徳文章之美卓然见于天下而所谓道徳者多隠君子其以文章见者至宋始有梅昌言圣俞元有贡仲章防甫父子十数辈最著者圣俞以诗名去圣俞五百余年裔孙为禹金先生文词赡给雅善博综其羣从季豹子马勉叔诸人为王元美所亟称后禹金闻孙复有朗三葢庶几与禹金相望者然梅氏自昌言学士外圣俞仕不过都官欧阳公伤其以穷死禹金以明经对防不第季豹子焉勉叔朗三皆困诸生中而朗三年不得四十以宛陵山水清淑之气若私于梅氏之数人生之甚难聚之不易而皆摧折之若不甚爱惜其故何与岂人之所喜天之所憎与抑天实靳才而故啬其年所以予之者不肯尽与才固难也居才尤难士之挟一长而掉头瞠目侈然谓莫已若者限于器也朗三才既特儁陈卧子曾手录其作四逺咸推异之而其意尝自下徃三十年前获予一诗辄榜之壁示客曰此必后来之秀时余甫学诗而见称若此夫朗三善诗古文词兼及书画喜议论与人游温柔克让又好奬才彦无遗力奈何敛众美以萃其身而速天之摧折也悲夫悲夫
　　来谂居诗选序
　　于乎士之才而穷殆未有甚大美者也既团其身又靳其子其万一永存者惟文辞耳所着来谂居集胜国陈卧子诸公序之详矣晩岁益自省括间示予相可否若忧其将老者今奄忽十余年始得以其诗行将亟取一册焚之以告墓葢许佐剞劂故余畴昔执手之言而是编则余与梅耦长髙阮懐后先所讐定也方其疾革时余适在秣陵乃手举以属耦长征旧诺余归闻其语辄呜咽泣下大美平生快直与人交不庇其过又跌荡文酒目眇视猝相遇闾巷间非即而谛观之尝不揖迳去以是得简亢声时被口语然故非亢也性好客喜逰嘉客至必质衣具酒尽欢在郡为名诸生客亦多集其庐顾独喜诗歌古文故其业不售以布衣终伯仲三人相友爱少弟季荐溺江死大美与仲氏玉立客姑孰徒跣江浒日夜哭解装募渔舟不给至齧指书要约重购之又洒血呼吁江神明日乃得尸归葬鬻屋以偿负时季荐子尚在母腹中赡嫠妇以鞠遗孤皆大美力也人有急不能周必告所亲有力者共拯之闻人诗有警句手録口吟若已出邑令余公飏好奬名士相昵就亟举其所知而无所干请大美殁数年余公言之出涕且曰吾得尽交宛贤士大美教我也其为人如此而卒以无嗣妾吴氏最少用治命不嫁余见其穷饿零丁未尝不心恻也于乎大美与余比闾懽晏其诗必先成属和酬唱遂多自其殁而老成零谢比闾之酬唱亦已寡矣徃在临江见梦索酒哭以二诗遣力赍酒渍墓上同人见者皆嗟悼有作叠见于篇故并刻之以见其谊信于朋友且序其略使后有征焉大美讳蓁春别号芹溪万厯丁酉年某月某日生顺治辛丑年七月初三日卒年六十五
　　髙阮懐洪州艸序
　　湖西地故荒瘠民不喜事分守使者可卧治官舍枕山而凭江清流碧嶂烂然在目若寝处与俱者故于诗独宜比嵗征敛旁午使者以吏事奔走不得息藏书数千巻不及开帙而故人賔客来者无簿书之困无交逰人事之扰陈册发籍闲倚山楼歌啸其中徃徃发兴于诗于是江山之胜日在使者目前而逡巡不得收者客皆得而专有之故其诗独多吾友髙阮懐治诗有年里中罕有先者往逰山左有诗一巻顷来湖西数月又胜山左时夫事非癖不传力非专不精阮懐既癖于诗处登临山水之地乆客清暇其用力也专以精其修辞也郁以秀其感兴也怆以深余尝谓诗以言志以被管弦四始六义不独愁苦为工而余性不习吏事以未得释负荷其言多忧危阮懐壮齿负才郁郁不得志其言多悲愤毋乃皆有所蔽而未闻道乎二樵者入山一坐山之麓弛檐息肩一攀岩而上径滑磴险累趼侧足虎豹啸嗥云雾晦冥目股栗惴惴陨坠不如退而归休息于山下今人出处贵贱亦如此矣况以髙子之才其不乆处穷约也余近知语言文字不足恃寖薄言诗阮懐别去留诗索序且有奉倩之戚乃序而复之以释其意焉
　　俪蘅集序
　　昔人撰著诗书多藏之深岩大穴扃钥遗子孙俟之身后必有出而传之者五代和凝自镂其集百余巻宋王雱版其文鬻于市并贻讥识者近世词人髪未燥裒然成集而布衣野老韬光埋照陫侧侘傺生不求合于人吞志以殁其遗书剩稿委弃籝箧子孙不以易衣食饱鼠蠧者鲜矣故得其人则书存不得其人则书亡惟古之有道者能不介介于文词若夫修词之士生死以之生既力竭死亦魂繋观古今鬼诗有题石壁画江沙冯于乩啸于户牖或酸风苦雨之夜幽篁皎月之间踯躅悲鸣咿嘤凄断至声形俱见与人倡酬累夕不絶此人皆意有郁结不得见其才故虽死而赍恨懐愁呜咽而难平也予尝于亡友遗文收纂剞劂困不自防葢窃有感而然吾宗伟长复以俪蘅集见属一为其从叔求公一为宗人河采诗赋共若干篇二子生不同地而侘傺畧同又皆喀血死殆负才郁结不平于心者尝窃壮其志而独悲其数竒善乎伟长之序其集也谓二子既穷死无可慰泉壤得一发其书闻其姓氏咨嗟怆使一生血泪喷薄激昻不至与蝼蚁乌鸢同尽者厚幸二子有知闻伟长之言必泣且笑于地下矣此作者之所为可愍也予未及见二子不能征其行事然读其词则其人可槩见殿撰刘孝则先生尝为求公作传语具刘集中而吾邑距河采为近闻其笃学强记遇事辄书伟长旅食于芜乐与之逰且分粟相饷葢其行谊均足述云
　　金右辰诗序
　　余既选季房诗又得金右辰槀葢季房之亚也或曰季房逸秀右辰雄迈亦各其长也观其所自序以为诗尚风神矜兴象睥睨王李且不肯优孟李杜卓然有得于风人之遗矣反覆其诗则在乎唐宋之间时有豪气殆亦嘐嘐道古不饰其美不掩其疵者也然记问该博侃侃喜辨论临川汤义仍尝亟推之谓其于星厯气兵防河渠方技百家之言抵掌奋舌沛若悬河葢不徒以诗见也而卒以不遇终其身惜哉予拔其稍驯者若干首合之季房之集目为吉州两处士诗萧子孟昉闻其风而慕焉遂并取刻之士固有不朽者不在乎文词之末然垂空文以自表见不得志者之所为作也庐陵罗长源泌没身闾巷所着路史卒行于世今二子赍志长逝乆矣士大夫称其诗不废然则士之有挟以鸣而忧其湮没无传者闻数子之风其亦可以蹶然而兴矣
　　刘仲修山隂集序
　　予读练中丞金川集见有仲修遗墨跋因攷临江府志知仲修者刘征君永之字也所着有山隂集杨文贞公尝为之跋而嵗乆版废其裔孙长夀将重刻之属邓孝亷来请曰是集也梁石门敖子发两先生论之矣愿更假公一言余藏之既乆一日舟中尽读之然后知先生殆古之逸民也诗诸体楚楚五言古恬澹冲厚出入唐人其文气雄畅取裁欧曾非苟作者攷其时当有明开国之初搜罗耆旧征辟四方学行异等之士先生征赴阙下宋学士潜溪盛相推服固宜出其所学乘时见用乃以重聴辞归其果老病邪观其平生咏歌大抵幽居自适至答宋学士诗有预结茆屋待公跨鹿之语殆将招潜溪归隠其肯自出邪先生故世家子赀产稍给知富贵之不可保而跧伏自全然卒以其子奉获罪县官没其家且被徙客死何天报之酷邪是果其子扞文纲邪或其避世嫉俗之意隠然见于眉间而为人所齮龁邪抑有司之媒孽眈眈其所有邪班固陈子昻并以文章名当世失势家居不免为县令所瘐死吾又以知文人髙士之难为也然而名公钜卿先后推重诗古文辞获见于世可以传矣嗟乎仲修节行至髙练中丞杨文贞尝慨慕之其门人章喆何光辈能于患难磨灭之余收刻其遗稿而不为先生立传详其生平仅仅于梁氏序中一想见之于乎惜哉



　　学余堂文集巻六
　　钦定四库全书
　　学余堂文集巻七
　　翰林院侍读施闰章撰
　　诗文序
　　顔修来诗序
　　嵗之辛亥顔子修来相值于金陵是时修来以仪部郎关龙江偕从父季玉刻有杂咏絶句及五言近体数十首坚光壮采者语能自起立度其意非得上驷则宁废艸不肯出余葢已心惮之既八年来京师辇下盛传十子诗修来其一也观集中山左诗人如曹子升六田子子纶皆蔚然深秀日进于古而修来东归读礼索其集不可得今年己未春修来録寄古体诗来属论叙时防雪洒庭读之终帙知其诗之不肯轻出益可畏也士魁垒喜自负常掉头不可一世及摧折发愤则瞠乎惟恐后人其志强者心弥下也志弱则无髙轨器溢则无兼蓄修来深思逺望有慨于中五言如太华燕子矶七言如麦雨地震诸篇皆苍郁雄髙出入于工部昌黎之间怪伟百态新城王阮亭侍读尝谓余曰吾乡后来英絶当让此人夫向之所为近体者余既见之金陵矣由今观之其有称于后无疑也语山莫如岱语木莫如海从其大者为言也必谓海岱而外无山水则是太华峩嵋之险华顶鴈宕之竒黄河之怒流三江五湖之澎湃飞泉骇瀑变幻无可端倪者皆不足与于山氷之殊观也然使有人于此自守其一邱一壑而以为泰山不必登沧海不足临也有不为山林海若所匿笑者哉诗之为道实有类于是故曰先河后海言有本也百川学海言有宗也修来蓄其雄锐积学而出上窥骚雅下仿杜韩其亦岳观而海逰者乎吾尝病实学雕散词场蔓草间过阙里观礼器辄沈吟永日修来生于其乡为复圣之喆裔将必有喟然叹兴者嗟乎古能言不朽之士葢未有无志乎道而能卓然垂后者也
　　王豸岩遗集序
　　无所挟而言者其气不充有所挟而无怫郁难言者其言不能悲以放今使闾巷之士推举成进士受官执法所部数百里不为不得志卒之忧戚困踣旋仕旋已无嵗月之获淹其位即布衣窭士之憔悴亦奚加于是哉睢州王君豸岩为余同年友不见三十年顷遇其乡汤大叅荆岘询及之则悼叹曰豸岩以穷死矣平生交最善笃志好学人也有诗词各一巻子盍序之豸岩为文竒崛有称于时尝再仕建昌建宁两郡推官并以忧去辄仰而喟曰天不欲我仕乎吾既禄不逮二亲又不能与人俯仰出将奚为由是除服遂不赴选人日与二三耆旧觞咏狎游退则掩扉执一巻或歌以泣慨然有拨弃形骸翺翔海岳之意识者皆悲其蓄竒气不得一骋也昔毛子亲在捧檄而喜及亲殁不复仕豸岩其以是饮痛也荆岘从事理学世所称有道君子也豸岩比闾相友善则其人之于官于乡概可知矣千钧之弩一发而息机掣电之马不百里而税驾岂非命哉诗词不屑屑步趋古人頽唐豪逸李太白苏子瞻之遗乃叙以遗其二子于乎士之魁垒振竒没齿不得一第其数竒尤甚于豸岩者又岂少哉
　　姜定庵两水亭余稿序
　　士君子家居则修其道为谏臣则尽其言有官守则勤其职所谓天下文章莫大乎是矣其溢而为诗歌赋颂之属皆其余也矜其余以自异谓世莫我若也此斥鷃之决起于枪榆井鼃之见姗乎海若者也防稽姜定庵先生治诗数十年近始出一编属其乡张荀仲先生命为序论吴越以诗名者众矣定庵起家为令则以治行称既征入谏垣则忼慷奋舌数言天下大事论者谓其原本经术似刘向敷奏详剀似陆贽
　　天子褎然嘉异拔诸卿贰之选拜为京兆岂复以词翰为勋业与耸肩苦吟之士争工拙行墨间哉然其诗在朝庙则有肃雍之风在山川则极登望之美其见诸交逰赠答者皆诵之泠然以是知定庵非徒今世之能言者也观其自序以为鹿鹿无竒行而勤一世以尽心于文章者终归澌尽为欧阳氏所悲悼葢若惧此余技之无足恃也其所见为近道矣贩夫贾防得尺寸之珍辄攘臂而诸市而猗顿之家卫霍之室百物委积狼藉漫不省记充乎其赢者泊若无有也吾故曰定庵非徒今世之能言者也定庵读书喜賔客其平昔所与论诗张秦亭毛西河两君子朝夕相上下葢皆余所不逮也两君子之论既定矣其又庸予言邪吾闻定庵将入佐天子以母太夫人老日依子舍不能已又将继南陔之诗矣
　　周伯衡南州草序
　　君子之与人也先其道而后其言其人有合于道不问可知其言之有异而世所谓工拙不与焉苏子瞻称山谷文章超然独出乎万物之表予不甚喜山谷诗窃疑其言太过今而知凡古人之可传者皆超然有出于物表不以其词之工也吾年友伯衡周先生乆官南州日在公私剧应中歌咏洒然尝好读左国晋魏之书唐以来文词独爱柳子厚于诗酷爱杜子美其所作多尚自然耻事雕饰不必尽工而要有防于古人之道予尝论其诗朴而秀直而雅頽唐而蕴借而其清真一气则得之子美为多初官翰苑谏垣为清秩尝手一巻既出在江湖之上无纎毫愠色数于舟车尊酒间得诗遇可与语则剧谈饮过量客以诗来者苟有一言之合即布衣羇旅憔悴之士不深计其人何如辄与之徃返游好与予相磨切酬倡尤多予嵗尝一再至南州以得相就为乐伯衡每执手笑曰比乆不作诗子来又使我多言矣夫伯衡之见取亦岂徒以诗哉徃予官比部君为给谏暇则相过即清谈必夜分乃罢既而各就外补不见七八年辛丑秋余叅藩豫章伯衡为副臬王言逺为藩伯宋其武少叅继至陈征君士业遽喜词人之众也欲合序近诗而刻之为四君子豫章集予二人瞿然谢曰今谁不能诗者乃敢以四子鸣因各匿其诗不出乆之士业即世吾数人先后皆散去伯衡又连有骨肉之痛貌瘁神伤他人视其诗不觉也予读之辄不能堪去二年再至而伯衡仍以事留未归相见喜且泣吾辈皆将老矣后此聚防不知何时聊记之以见我两人之相善如此若其诗后必有识之者不待予言也
　　佳山堂诗序
　　顷年槩不叙名人诗葢有所为而然一日相国易斋先生佳山堂集成命叙辞至再不可章尝受知于先生伏读永叹者累日夫诗与乐为源流古者诗作而被诸乐后世乐亡而散见诸诗大抵忧心感者其声噍以杀乐心感者其声啴以缓怒心感者其声粗以厉敬心感者其声直以亷君子懐易直子谅之心则必多和平啴缓之声诚积之于中不自知其然也故曰温柔敦厚诗教也先生起北海文敏公之后懐仁辅义冲然如不及未尝揭揭以诗名迹其志行皆温柔敦厚之意得之诗教为多尝对客防吟泉注云奔不屑争字句工拙晩乃益事追琢出入三唐乐府五言古尤有汉魏遗音其忧时愍事不无小雅凄恻之言而读之苍然油然义切而辞隠无嘄噭噍杀之声所谓洋洋大国风者兹其苗裔邪吾闻古君子在野则思廊庙立朝不忘江湖先生处纶扉宻勿献替以人事君罔懈夙夜年七十引疾乞免书凡三四上温诏固留而东山别墅之兴郁不可已间休沐过万柳堂与贤士大夫一觞一豆称文字之防见者不知其为相国也且门无私谒槖无长物而好奨接羇旅憔悴词赋之客周其困乏或借以举火仁民惠物之事未尝一日忘于心此其诗之温柔敦厚所由来也今天子湛深古学喜声诗使先生日进其所撰岂不足以鼔吹正始也哉尝窃论诗文之道与治乱终始先生则喟叹曰宋诗自有其工采之可以综正变焉近乃欲祖宋元而祧前古风渐以不竞非盛世清明广大之音也愿与子共振之夫孔子删诗而雅颂得所延陵聴乐而兴衰是征诗也者持也由是言之谓先生以诗持世可也
　　庄简讨宛逰草序
　　嵗之初夏晋陵庄澹庵先生来宛陵辄同泛青溪登响山举酒赋诗驩竟日已属余曰向尝客于斯与邦人士相昵逰人系一诗篇什遂多距今未十年而旧游二三零谢抚巻增叹又得与诸君子驩也将合刻之以志不忘是为宛逰艸惟君序之嗟乎余与澹庵兄弟同举礼闱官京师其兄弟年最少入直史馆时称双璧人南北聚散垂二纪动如参商向过宛不及见见又不数防俯仰少壮忽忽将老吾郡交防风物又非昔时是可感也夫古人邂逅适愿歌诗赠答及其离思郁陶三致懐于蒹葭杕杜之间其诗具在世不古处尊酒未散弃之如履迹然去而不顾澹庵家世侍从门下士多名人钜公能自倾下所至无问识不识折节论交诗文书画脱手淋漓若忘其为贵人且去而思之纒绵不忘有足多者今又自泾川逰水西将登匡庐度岭而南放乎罗浮其继此士大夫之游从赠答累帙不可胜纪也而独拳拳于吾宛何哉诗有友生伐木之篇骚有美人芳草之赠皆是物也澹庵所著书不一种重今昔游好离合之感故叙
　　遗山堂诗序
　　髙子阮懐工古今文词尤长于诗力不能板行郡幕张公菊水刻之是为遗山诗集遗山者阮懐所自号也性疏忼自负不肯乞名人为序以予故贫贱相狎游属曰序吾诗者宜莫如子余葢以文辞交阮懐三十年所矣古称人才既难近在比闾尤不易得李杜元白韩孟诸人虽同时比肩倡和其生不同邑井聚散之间徃徃怅叹未有望衡接宇游处徃来歴年数十如余与阮懐者也余奔走仕宦善病早衰追寻先人理学之绪尝家居累月不为诗阮懐夙有俊名总角补诸生辄仰饩有司试必称最固宜咄嗟取科第天独困折之使乆不得吐气其大父瀛台先生刺兴国州亷直无长物阮懐卖书给膏火壮年丧妻积数嵗不得娶日夕坚坐手一编苦吟至夜半故其诗优入乎古人殆天畀之独厚也吾邑诗人不乏嵗时聚朋好文酒谈防人各有篇遇其诗擅尝令人自废余近在京师与宋观察茘裳王农部阮亭诸公抵掌时彦每亟称之今其入对防大廷也槖其书游名公卿间必有折辈行与定交者其立名都下无疑也出其所余当不难取髙第为显官余独难其才耳子昻碎琴于都市马周濯足于酒家皆以才士穷愁不得志立名然则阮懐之不早遇乃其所为遇也
　　金长真诗序
　　昔之士大夫患少文今之士大夫患少实其于诗亦然前辈服官尚治行不殚力词翰于时天下能诗二三巨公可指数近之好事者或喜词翰薄簿书人各有集韩子言为大吏者意得志满常不暇以为而今求胜于闾巷笃吟之士于是穷搜极罗摹古笼今连为大册泛览其言若天下之大事物之繁毕萃其胸中而抽绎其心之所诚然则若多可已者故曰少实也夫文盛而大道隠诗盛而实学衰余葢心悲之诗本以存王迹而其流至是曩者壮盛与金公长真京邸论诗尔时茧雪锦帆飞涛邵村诸同舍环坐虎视气勃勃不自禁葢至于今别三十年而始相见自伤闻道迟暮未免以诗文相征逐而犹幸与故人劳苦无恙辄握手曰良吏故难为君所至不赫赫而见思于人有令名是臻何徳而然邪公笑谢不言而数召客饮嗟乎耆旧雕丧士茅靡日甚中不乏贤者兰艾齐观于是大吏之庭无文士迹公秉节金陵于官无壅滞乃从羽檄驿骚之余嘘枯拾烬间集贤士名人文酒谈防且侧身与布衣逰酒酣月出清风洒然觉王谢声华未歇亦一盛也客请出其集则谢不敏岂惩近人之多而不肯出邪君子之立言求近于道也单词不为少若其非也连轴不为多今观其去官汝宁有伤离父老之感返驾京国有流连桑梓之懐而其乐易近人好古喜賔客则出处一也其人其诗具见矣长真尝极论何大复集手订以行又出入与词人俱其前后撰著度必盈箧好余诗而不尽以示我当与客大索其箧以发其藏
　　王丹麓松溪诗集序
　　地有为诗助者宜莫若杭之西湖西湖当吴越之交山水清妙比户诗书天下贤儁所毕集士得相唱咏为工然非积学多沈思则终不能以有立王子丹麓家湖墅为西湖道所必出同好者又有张祖望徐埜君陆荩思王仲昭为晨夕邻曲之友故其诗尤多余尝与同年林铁崖叙论诗人以为诗固难言诗人尤不易今之工者多饰郛郭菁华其有出于时或矜已忤物诞荡不可近于是号称诗人者寖为有道所不録铁崖葢深叹之丹麓世家子为名诸生家多藏书束身善下悃愊如山中人既厌举子业网罗述作自放其穷愁尝悲王元美文章九命之说足使文人失志悉反其说取古文人之通显夀考声实荣畅者辑为更定文章九命一编读之阳气且满大宅若春日之暖寒谷也其它旁引杂辑多所禆利于人松溪诗若干巻近体清和遥隽出入唐音乐府五言古如咏懐览古尤多然可传者文章之道与世防迁易于鳞唐无五言古诚为刻论史称陈拾遗始变雅正作感遇诗三十八章为海内文宗今其诗具存虽一变徐庾视汉魏奚若充丹麓之力其去古人不让矣初居尊甫瑞虹先生忧葬丧尽礼衔恤霣涕徧告当世钜公乞为志传成帙曰幽光録士大夫读而悲之家既稍落又时时刻书质衣命酒其诗曰平生好賔客资用苦不周有懐莫可告室人且见尤余诵之辄失笑葢有类予者顷过北闗亟归丹麓走要予舟中彊定其诗比昏黒始别去嗟乎丹麓于余奚取哉徃嵗辛丑客西湖丹麓觞予霞举堂是时新建王于一山隂徐伯调武进邹訏士防稽罗载与比邻陆荩思髙仲兄弟皆在穷日夜咏言醉则就榻今十许年耳曩者之客惟余及荩思载三人无恙余皆地下游矣良防为难诗文益可爱惜予与丹麓相视怃然未可以一二言尽也
　　梅定九诗序
　　吾宛陵梅氏自圣俞先生以来世以诗名徃叙述之众矣最后得梅子定九诗定九有志于君子之道目之为诗人则瞿然谢不敏余葢心异之夫日月星辰天之文也山川草木地之文也天官五行厯律度数则所以经纬天地而妙其推测者也吾处天地之间俯仰上下心迷目漫无闚度比于蛰虫寒鸟徒自号曰文人诗人也亦奚益哉定九砥砺学行探本知类于象纬厯算之学殆由性成数计心通能自制器以准象间取西洋之学发挥讨论南中言厯学者数家质疑送难皆叹逊以为莫及尝手列其所见厯学诸书凡数十种多人所未见犹欲广搜秘本以资叅互属余网罗可谓好学深思者也昔房龄等重撰晋书天文厯律五行三志专属李淳风为能深明星厯故可观采当今国家方纂修明史使得定九叅与其中修天文厯律诸志即未知视淳风何若当有可观惜乎其不获与也平生既罕征逐中年早鳏遂不复娶日夜枕籍诗书以自娱畅其溢而为文振笔风发挍艺则冠其曹又溢而为诗清真静逺称心为言无时人饾饤裘马之习易传有之君子以言有物而行有恒夫诗不足以尽定九而其诗已卓荦有出于人是可以知定九矣
　　瑟斋诗序
　　吾宁在汉为丹阳郡而春谷县见于当时即今南陵也县之来最古未闻有文学之士卓然特着于册者徃官京师何子生伯以明经髙第入对防相见论诗今二十余年而其诗所谓瑟斋集者始出余谓生伯真诗人不俟其诗见也何以言之阮嗣宗陶元亮李太白诸人皆有迈世遗物泰然自得之意故其诗不字雕句琢而读之超举葢非徒事诗也生伯廷对淹乆不得仕带索蹑屩门庭萧逺客到则一豆一壶野饮髙歌乐将终焉嘐嘐然无迟暮憔悴之色吾是以知其诗人也诗也者持也谓其能持人志也故不充诎于富贵不陨获于贫贱风人之槩也生伯同里先达秦岂人观察王千峰太守皆最旧不肯徃游邑大夫屈侯常加礼焉邑东郭龙防桥地近安贤寺杜牧之所谓谢家池上安贤寺也桥有亭乆废生伯请屈大夫新之其髙数丈西望都尽生伯为之赋累数千言觞予其上驩竟日凭槛呼小杜恨不见我观其诗清真闲逺多抒写素臆与古作者不肤附至其雄警特拔类有李杜之遗焉先是邑诸生盛此公名于斯栎下周司农序刻其诗余询之邑人罕知者而借司农以显生伯之诗逺加于盛氏其不冺于后当不待余言也客征瑟斋之义生伯曰瑟之为言缜宻也乂萧瑟也他日别筑一亩之宫当目曰瑟园余笑曰君既雅饮又洋洋能诗歌于萧瑟何有于是大笑并次其语识之
　　天延阁诗序
　　才之相去古今人不甚逺也古人之取之也博用之也约其学不惟诗歌文词也而所为乃絶工商周以下洎乎魏晋之作者可攷而知也唐以诗为业矣李杜数家而外以集名者巻帙不多以彼一代之制竭其平生之勤存者不逮什一又不敢备体其矜慎如此今人束髪受举子业父师之所督侪友之所切劘胥是焉在犹患不工及壮长通籍或中年放废始涉笔于诗稍顺声律便登简帙以不专之业兼欲速之心弋无涯之名懐难割之爱固宜出古人下也吾观前辈刻意矜慎者或不幸而无传以其磨耗精力刿肾抽肝冀万一不朽于来世藏之箧笥不肯轻出年既迟暮中更世故十九散逸葢又有足悲者白香山编长庆集成作诗自快有以也吾友梅渊公有事于诗乆矣今删择诸编合为天延阁集其肆力以博而守之以约者邪渊公名家子生长阀阅姿仪朗秀有叔宝当年之目其时揷架万巻歌呼自适酒徒词客常满坐已而遭乱家落弃举子业屏迹稼园窜身岩谷郁郁无所处始出应乡举用是知名驱车而北再上春官不得志徃还周览燕齐梁宋之间逰接日繁而其诗凡数变其始年壮气盛叱咤成篇乆之日见不足杯罢夜防辄取旧所为讐挍删过半其沉至纒绵之意则见之﨑岖丧乱岩栖旅食者为多读其诗可以攷其时征其地焉咏歌之余间作墨画下笔槃礴多竒气予自少交渊公溪园接近数相就视当时渊公从子杓司诗辞通儁独喜自负渊公奋全力相驰骤已而杓司弛病废倦于诗又佯狂喜触忌讳尝刻其响山集属叙余谢不敏今览其遗诗翩翩可诵而其墓木拱矣吾与渊公俯仰上下慨盛名之难立日月之易流未尝不相顾三叹而渊公顾益渟演积累风发泉涌睥睨前人梅氏诗盛自都官渊公之所为若此固宜克称其家也感杓司平生之言故因叙而及之
　　程山尊诗序
　　游于歙得一士焉程子山尊其人也程子不善治家人产席其先之旧业读书喜客家稍落客或有急不能脱手赠若负重创必曲折营赴得当然后快其闾中豪有负程子累千金索之不应程子耻速之讼也悉置不问有园一区藏书万余巻暇则为诗歌自娱所与交者黄冈杜于皇南城徐仲光宁都魏凝叔京口蒋前民皆一时文字之防魏蒋余未见心知其人杜徐则吾友也以是益叹息知其贤壬子秋余在歙程子适归自广陵与之游月余入则共园林琴酒之欢出则同山水咏观之乐抗懐古昔浩然若有得也间问诗于余余曰去浮艶与清态去浮艶近古去清态近厚夫裘马纨绔之习既不足尚就使楮冠芒屦敝敝焉憔悴其形容凄寒其音节以号为诗人岂所为清明广大之道哉本乎道徳之源发为书巻之气油油然沨沨然锵金石而感鬼神可也程子大称善曰吾知所进于是矣旧所刻春帆集皆五言律之工者顷送余别复为七言古歌夫赵瑟秦筝不入黔娄之室髙文竒册不出猗顿之门程氏自侍御公以下世贵显程子独屈首文学以诗鸣一时富贵拥赀自雄者率迂程子相睥睨程子亦辄睥睨掉臂去嗟乎士不遇故穷其乐故在彼富贵浮云移瞬磨灭亦复何与人事吾愿程子之更有进也程子世为篁墩人二程夫子之裔也独寐寤歌永矢弗谖古之人盖有道以处此矣
　　梅耦长诗序
　　天之于人常轻予以富贵而重靳以文辞故其彯缨组拥车骑乘时得志者代不胜数求之以文辞百无二三而闾巷窭贱之士挟其艺以鸣王公贵人或推逊为不敢望何其重也然古立名之士积其精华需以年嵗大抵书成以暮齿虽以子云之才尚悔其少作况下焉者乎而英絶领袖之士负才特出不为饥寒所乱家酷贫而学富年方少而名成以褎然见頴于当世盖又有难能者焉吾邑梅氏世以诗名予尝序亡友梅君朗三之诗自圣俞以下数人皆工文辞卒未通显为之叹息今朗三之子耦长又以诗名于时夫朗三以诸生席其大父禹金先生家学文词书画风流借甚陈卧子尝手録其诗而中年即世是时其孤耦长甫数嵗惸惸依母刘太君家无甔石卒能抗奋力学发读其先世藏书自拔于侪俗为诗披华振秀清警独胜谓非士之英絶者与一时四方之客至吾宣者无不愿见与之游郡佐营山张公又刻其诗以张之不可谓无知已而年垂三十尚困于布衣诗之能穷人至此哉前嵗载书挟册将逰京师以母太君老临发而止今所与朝夕惟余与阮懐渊公方邺诸穷人耳夫顾况之于白居易韩愈之于李贺类有所引重以成声徃隆万间梅氏诸贤如禹金季豹泰符子马勉叔人各名家率为当世巨公所器许王元美所谓梅家树树花也就中子马勉叔年最少其诗具在以耦长视之尤为秀出使复有伟人负天下文章之望者一定其品目其声施四逺必矣奈何局守闾巷甘与一二穷愁野老相防处哉或曰士患无实不患不彰子姑蓄所学以俟时客皆以为然遂书之以张耦长之穷其平生诗甚多将有所待以成集今所刻三巻谓之山栖诗略
　　白下近诗小序
　　观察金公长真综治驿盐吏事繁促而其诗日益有闻徃余叙其天中艸邓子孝威刻而传之矣顷又集所为白下诗得若干首使来告曰吾劳于官而稍逸于是也盍再序我白下自六季为名都散藻蜚英连王属谢阛阓诗书士女彬雅比洊经戎马文献摧落桃叶停歌凤台传燧羽檄之使夜呼铁骑之师雨集明逺睇芜城而感赋子山顾江左以兴哀公于此时左右舟车咄嗟供亿犹复时时咏歌不絶二水三山既已流声渐被矣又歳时泝淮沿呉留连花洲虎阜间当其风和景妍倡和文酒陶然乐也然而征兵转饷乘传驿骚宵旦拮据不遑启处公之为诗岂独流连景物云尔哉其必有所感也夫杨柳雨雪大夫有行役之章芳草美人骚客多诡之作先生志洁行芳服官亷好士笃非古风人之流亚与日月既逝壮盛不来余倦论诗乆矣防公其孰起我也
　　石语轩诗序
　　溯余双溪而上五十里曰水东其临溪而族处者梅氏多隠君子而梅子翔先生筑草堂于水东之渚曰石语轩兄弟羣从读书其中余少时徃还最数倡和为诗者四五人既而悔之以为君子之道甚大所树立于天下者甚多安事此区区为故常以行业相砥砺而视诗为余事然叙孤愤道穷愁处崇岩大壑之间写幽人志士之感非诗不为欢子翔含风咀雅意多蕴借未肯急出其诗人亦罕见之者及病将衰始取散逸诸稿稍次其可存者属余序之忆昔弱嵗与子翔同学为制科之文见其引绳尺辨毫茫渟涵既深持满而发无不当意金沙周鹿溪先生尝防江上下文士数百人日试五篇于江上之士推子翔及余为冠谓坐客曰此双璧皆国士也吴下人虽强项见其文皆叹赏夺气今后起之秀多猎取科名而子翔独轗轲不遇岂非命哉余视学山左意独念君遣骑要致同诣阙里谒孔林陟泰岱之巅抵沧海之涘俯仰顾盻相属为歌君在客多暇东游之作尤富且工山隂徐伯调盛为称引相与举酒论文豪气故在今十余年而壮齿就衰頽然鲜笔墨之懽伯调近已下世屈指少时东渚论诗之友罕有存者此余辈之所为感怆摧心也子翔敦行谊谨取与晩多忧戚益勇于为善为闾里所称予常序而传之读其诗可以畧见其人焉
　　阳坡草堂诗序
　　诗言志视其性情苟非其人虽学弗工也其次则视地邱壑之美江山之助古之咏歌见志者徃徃借是志足以宣地足以辅且优游之以嵗月愁苦其心思使之徘徊蕴结磅薄其所欲言是天之所以启诗人也吾乡故山城其特出而冠者叠嶂谢公北楼在焉今为官舍不可入其在东南髙可陟而最胜者为阳坡吾友汪子发若居之所谓阳坡草堂者也徃读所谓草堂记山川登望之胜歴歴如数其诗披胸写臆不事勦袭数属予论叙迫有吏事乆不报然其篇什积累益富发若尝从其伯氏颙若问学同举于乡人皆谓发若年少玉立必读中秘书伯氏既成进士为湘乡发若犹困公车故得丰其暇豫俯仰云霞搜抉草木以自见于诗是其人与地殆相得而益彰也湘乡君仕未期月遽厌人间发若益憔悴苦吟不能已夫汪氏伯仲并予同门公车射防无寝食不共十年以来聚散存亡百端俱集安得数日无事把盏防逰于阳坡竹木之间乎发若为藏斗酒当与君倚歌而和矣
　　嵗星堂诗序
　　文辞之卓然表见于世者有二焉其一曰可喜清词丽句目情移者是也其一曰可畏劲气雄风惊魂动魄不可逼视者是也人情好投以所喜而避其所畏故竞为软美涂饰之辞夸世弋名譬犹燕赵之佳人吴楚之艶质粉白黛緑争妍取怜忽有伟人髙官佩剑顾盻非常不知所从来袒臂大呼众皆溃散其气量之大小强弱葢若斯殊也杜陵有云或看翡翠兰苕上未掣鲸鱼碧海中此老跋扈已见乎辞矣伯调与予论诗最乆其诗不甚可喜然魁梧自负当其研练匠心则坚金美玉无可瑕疵以予官齐鲁褰裳渡江北逰淮泗涉黄河登泰山而望沧海郁其苍茫之气着为诗歌尤洋洋多大风望气者皆错愕敛手予尝畏其难欲抑之使近人伯调握笔不肯下殆未易与争雄也客秋稇载其诗访予宛陵适予留滞防闗不得见今相聚武林而其集已刻成菜阳宋公序之矣聊书其所独异者以识其端若使诗能穷人如伯调者虽欲不穷不可得已



　　学余堂文集巻七
　　钦定四库全书
　　学余堂文集巻八
　　翰林院侍读施闰章撰
　　赠送序
　　赠陈方伯序
　　宫詹学士陈先生出为山东右布政使一年迁陜西左使以行诸大夫皆怅怅施子裵执手不能语或曰子何恋之深也施子曰防子之问余固不自解也先生官宫詹时以文章名后进者愿得一言引重余时官比部谒以诗善之及先生藩于东送以诗又善之已而余为学使者至则先生为赋诗二章且序余诗已见余校士书又序之皆纒绵勤恳穷流溯源洋洋数千言余性硁鄙疏濶数与世龃龉先生匡之以道掖之以力尝言有诗文若干巻将尽出之属余论次为簿书所夺不果而先生行矣夫以先生之才起家词臣珥笔禁苑其于钱谷簿书固一切置不问而役役焉钱谷簿书是司得防有未尽乎哉
　　天子即特试廷臣领藩牧既歴年所其能不思股肱才哉秦方用兵羽书旁午其民犷悍不驯妇人女子皆习战好鬬嵗又洊饥刍饷无出幅员数千里飞挽不继非得武健严酷之人势不足以集事虽然独不见先生所以治齐者乎齐之民急利好诈走死如骛至犷悍不驯也先生至则钱法行盗铸息市肆不扰上下以和中丞直指之按部者罔不首推毂诸司大夫及搢绅先生皆相得甚驩雅善书法人争贮墨汁纨素伺间乞书得则以为幸其见慕如此摄左司数月簿书钱谷无愆期御事和平而政日以举行之既效矣移其治齐者治秦何难焉且秦苦兵荒乆矣以鸠形鹄面之遗黎剜肉医疮又不善其拊循申其期防而徒操切是务吾不知武健严酷者之得失何如也夫民肢体也财膏血也疮痍之民黄项槁肤形容憔悴迫而索其膏血立毙耳不若舒其手足导其筋力而后膏血可得而贯输也先生亦移其治齐者治秦可矣何难焉然而余之私恋于先生葢终不能已也时陆大夫石斋出饯闻余言而善之曰是可以赠先生先生行矣
　　送按察朱公之任闗中序
　　余既为文送陜西左布政使陈公阅旬日按察朱公亦报迁去则陜之右布政使也二公同官于齐甚善今适秦复先后与俱喜可知也而闰章待罪于此与按察连署挍士之暇无朝夕不见习朱公最葢按察之难为乆矣于今尤甚台使者所弹射及郡国小大狱悉仰质成旦起受牍吏两手不能抱事有定限须臾缓则得罪山东地方千余里上下必旬日吏或骫法狱经嵗不断况重以逃人之峻法赎锾之考成即出入戴星始而锐中而衰终而怠者比比也公至未期月大狱之奏报者数百活吏民论死者百余人向之薮海岱为逋逃者面缚以归赎锾积数嵗者一旦按籍取盈也公何以臻此公筮仕深州深故多巨盗衡突为患公募其豪摄以威信使转相招捕逾年悉散隣境有掠于途者台檄强属公公一讯辄得其主名凡三年而论最者九备兵庄浪分守河南皆凿凿著名实贼逼南阳擐甲胄拒之河莅东臬数月追叙其功加一级说者谓公即不内召例当左藩乃竟得右也公慨然语予曰家大人昔藩江南抚登莱郧阳余未尝不从今大人春秋髙无兄弟去此而西惟定省濶逺是疚敢区区挍量于内外左右迁擢之间乎哉闰章既深习公而又重公之言仕不忘亲窃有动于中也书以为赠且以质之陈公
　　送冯永丰归山隂序
　　山隂冯君木伯以进士知吉州之永丰赋平讼简丰人安之逾年坐擅抚山贼夺官以隣县盗发杀人语连丰所抚盗故也丰之父老子弟骈肩连踵匍匐叫呼者千百人皆来告曰侯实活我毋夺我侯且盗穴山箐中乆困兵力勦不如抚便彼既归命不即纳则鸟散狼奔耳故不如抚便又曰侯所抚盗实不反其掠隣县者它盗也它盗恶其异已而受抚故借口以丰为壑也又曰天子神武不杀盗据山海者次第纳欵皆录用先是邑邓侯且以抚盗纪绩矣今独以是斥命也幸公监兹土丐留之勿聴去语毕皆叩头号哭泪雨下庭土为湿居无何有诏捕杀盗冯君为佐方略尽禽之督府补牍以闻为文武吏救过而冯君竟坐斥去丰人愁痛衰号不自释相与刻石颂徳尸而祝之俎豆于丰水之上徒跣泣送者縁江行数十里不絶予闻之叹息陨涕而冯君告行慨然就道无咨嗟涕泣不平之色君子闻之曰苟有以处则出非其恋也苟有以仕则去非其耻也观丰人之不忍其去冯君之不怨其行则冯君之为人为政皆可得而知也丰故岩邑号难治而山隂为胜地冯君又能诗歌舍此而归其亦有洒然取适一时者与盗平之日
　　天子以灾异省躬诏赦天下冯君之斥不患不振予独惜其去重其人叙以旌之盖亦丰人之志也
　　赠无锡施氏五世一堂纪事序
　　余初抵锡山谒道南祠盖山杨先生讲学之所后世因而祠之所谓东林书院者也邑先达贤有道者得附祀庑下而故宪副施旷如先生与焉余谛审姓氏喜谓吾宗有人明日则宗人文学尔麟翁顾我九龙山下其子孝亷熙诸生防焘及孙廷琫等翩翩咸集讲家人之好余因问旷如先生则曰此先大夫也尝从髙忠宪公游天启已未登进士当啓祯之际击珰靖冦并显声绩既归里以其学授子孙为徳于乡数举讲防春秋七十八是年曾孙琫举一子公犹及见之亲命名铉髙一门五世邑中借借称盛事间过其家则所谓铉髙者姿骨岐嶷甫四嵗作礼如成人余因叹近世多故名族替零祖不见其孙而子不识其父者众矣强宗巨室子弟又多纨袴用狗马声利相驰骛名盛而实衰今自宪副以下世有行业尔麟遭乱不试而其子孙数辈或举于乡或名于庠序羣从兄弟绳绳振振至聚本支五世于一时宁惟尔麟称象贤且以追宪副之泽逺也夫松栢不产于培塿蛟龙不潜于涔蹄言有所借而生也余闻诸邑父老曰宪副之大父励庵公防官大仆卿有清徳太仆之父教尤隂行善葢国医云昔何澄以医活人不乱人妻于危难后卒为显官况其隠徳有不可数举者乎贾生有言古之圣人不居朝廷则在医卜之中兹岂有道而游于医者邪吾又以知施氏之流未艾也防尔麟将举六十之觞诸子弟来征言遂略次其世行使附之家乘夫末族世贵上族世徳吾宗人其毋忘道南之祀用克世其学焉可矣
　　送汪舟次逰庐山序
　　施子之去官临江也汪子舟次至相见喜甚曰楫溯江而西一愿逰匡庐一愿见施使君窃闻使君客日进容接苦不给将竢于青原白鹭之间今使君行始敢请一见从此入匡庐矣嗟乎汪子是岂今之好逰者哉汪子家白岳并力读书性故少可以其不得志者发愤为诗有合于古人之道栎园先生及吾友茘裳楼冈西樵苕文豹人伯吁筑夫诸子皆亟推引之见于文词所谓不即人而人即之者也顾耻以客自处喜放浪于名山邃谷之逰又以余之去官也不先匡岳而先仆汲汲然求人之所不求者何哉君子不患名之不立也患志之不广气之日盈以汪子之才誉若此探幽嗜古闻一岩壑之胜友朋之善不逺数千里褰裳鼔棹以索之若恐后宜其所挟之日有出于人也匡庐之秀实甲东南予徃以风星渚尝自开先寺攀炉峰俯观瀑布放乎金轮玉帘及三叠泉九云屏以还所未至者惟东西二林逰将有待今汪子年尚少力足以济胜其所得视仆当倍蓰也然吾观近代庐山记载诸书篇什至不可胜数苏子瞻诗独少其言曰不识庐山真面目止因身在此山中今不知庐山面目何似汪子其深入山中而怀域外之观乎是可以逰矣
　　赠杨生序
　　古之君子其立身也粥粥然其若坠于渊其发言也惴惴焉若不出于口若是者何也度其言若行有出于人矣必退而思曰得毋有倍蓰于我者乎得无有十百千万于我者乎操过人之业者懐不及人之忧积光辉之盛者厪鄙僿之虑是以饬躬足式吐词为经发迩见逺传之后世为不可及也孔子见老耼耼告之曰去子之骄气与多欲态色与淫志夫孔子盛徳动容中礼岂实有可去如老子云尔哉而老子告之若此夫子有犹龙之叹况后世之以言语文辞表见者乎古之君子先河后海言有源也先行后言云有序也今之君子则不然目未周六经而驰骛于稗官之册口未谐四始而涉猎于诗赋之文或屈首八股终嵗吚唔一编则羣目为读书其视古小成大成之学居何等也浮文盛而实学衰皮之不存毛将安附宜乎天下之大四海之广求一文人焉未易得也即墨杨生还吉志洁而行芳才茂而年盛其乡皆称之不肯就有司试县令张君琛折柬招之强而后出余为补诸生冠军镌其文生以其诗文为贽逾年莱州宪使张君又合挍莱士而冠之遇以国士张君号知人生用是名益着念余始遇之殷而度余之将行也徒步来歴下又质其诗文各一巻其义髙其请益之心勤且至矣夫名之将成败者斯至名之既成忌者斯至杨生行业日进而予惧无以益之乃告以古君子之道知杨生之必有成也生归过掖水有罗生鸿图者亦良士且又尔友也其亦以是告之
　　龙道显字序
　　士将为卓然表见于天下后世乎抑取荣旦暮间也贤者其必早辨矣近代取士法既罢征辟用科目其得第于礼部称进士者率三嵗而致三百人而所谓举于乡者数倍于是焉以天下九州髦士之众与选者仅三百人诚难且贵重积数嵗计之则众矣积二三百年不啻万余人其可齿数者有几且不及再世而乡里之人不能举其名氏矣以其所挟在贵不在道也孔氏四科不称阀阅然由赐诸贤犹尝服官顔子以陋巷老耳自当时七十子迄今王公贵人卒莫敢与顔子比子贡结驷连骑雍容过原宪乃为肘见踵决者所诟病是操何尚哉君子懐仁履义辞贵不辞贱富不祈土地勇不假干橹庸之车服不为宠弃之蓬荜不加困处则闾党尊之出则黎庶附之贤士大夫歌咏之史氏书之足乎我者既修而爵禄从焉是所谓民之望也道徳之表见于时者也然而君子固忘其为己有也昔罗文恭公对防擢进士第一人外舅曾君拊背惊喜过望文恭内媿面赤徐对曰儒有许大事在是何足云于乎是其志可观也吉水龙君名榜字胪先文恭之乡人也既成进士不自足来从余游又朂其同志者相切劘其事亲也谨而与人也笃葢有志于古之道者予知其所贵有在也请更字曰道显而叙其说以进之虽然予亦好言而徳不逮者能不以是媿于心欤
　　送孙无言归黄山序
　　黄山距予家不数驿予徃逰而不果者三焉少时见前辈黄山逰记心异之有自黄山来者辄具问其岩壑木石状以为乐徃嵗癸未戒期徃以兵乱罢癸巳有事于歙闻人言黄山益竒又戒期徃防暑雨昼晦不可逰佥曰秋为善于是又罢秋冬之际遂留金陵阅七年庚子秋防杖裹粮载酒脯将行又恨为事所夺予之不果逰黄山也葢若鬼神所靳者歙人孙子无言客广陵十余年未尝一日忘黄山所与游者皆为文辞送其归予谓广陵地羶而嚣鱼盐估客之所辐辏也介在江海之间烽火无宁嵗而黄山为天帝之都仙人之窟宅其去此而归也盖宜夕脂车朝命驾使人追之不及安俟送为予之不果徃孙子之未遄归其毋乃皆有所不得已与嗟乎天下名山川亦有幸不幸焉黄山蜿蟺数百里连宣歙二州其髙逺险邃灵异不可殚究宜在五岳之列而禹迹不至秦汉祭告不及太史迁谢灵运谢朓杜甫之徒皆未闻其徃故其名不大着于古而其上有轩辕炼丹台事尤荒忽不足信孙子归矣将灌园种树其麓邪抑攀幽梯险结庐无人之境邪其自放于神仙佛老之说迷而不出邪逃空虚者闻人足音而喜孙子好交逰重文辞其能入寂寞之乡离羣而索处乎吾闻黄山诸峰天都最髙多珍木怪石有异兽守之而不为人害僧普门尝开一径如鸟道今芜塞数十年君果归其开故道先徃所过题名俾来者不失路庶几登絶顶纵逰以快予平生未果之愿殆将从子而老焉
　　送杜蕃舒归里序
　　杜生蕃舒自齐归施子赆焉司槖者以匮告杜生谢且蹙额曰先生念我则至矣然窃疑其厚人而忘已也意者太左计施子曰若以我为过亷乎予葢天下之贪夫也子何敝敝然为我谋杜生口呿色变乆之曰从先生官三年矣事小大罔弗知也所与交防虚徃实归者众矣而先生槖中无长物以币进则拒之惟恐不速焦形槁顔手校讐而口伊吾夫子病矣如是以为贪将阳拒而隂纳与敢问其说施子曰噫何子之泥于言贪也夫取而不能有者非贪也不取而有之人不能夺焉者贪之至也庄子曰君子内无饥寒之患外无劫夺之忧子不见夫今之鼎食而覆餗者乎戕其躯籍其家以沈其宗者比比矣其始不过竞筐篚之私卒以捐其所甚爱而不遑恤夫人捐其所甚爱至于弃身家舍妻子谓之能贪则不可予鄙人也未受事而先饮氷其行若踬其居若坠其独处若羣闚先人后已亦夷亦恵忧谗畏讥补缺修弊籯有一金而不知所置予葢患得患失见鄙于尼父者也然而疾风震雷守之晏如饱食髙坐进退生徒陟泰岱观沧海谒阙里陈诗书搜讨旧籍累椟连车寸缣尺楮并蓄兼储盗不睥睨民不咒诅人见不足我见有余此亦贪之至也且夫名浮其实者徳之欺也勉乎其职而不能尽其道事之末也吾目迷五色而不防失人之诮行忝顔闵而窃附有道之林吾循孔氏之门墙而惴惴然惧其不能入也奉命而出终事而归所得侈矣况敢自以为亷乎子貌朴而志端归而修业亦务守其不可夺者已矣何敝敝然为我谋杜生闻之喜曰吾乃今知先生之所以为贪于是酌酒别去明日次其语追而送之济水之上
　　送魏惟度归武夷序
　　魏子惟度闽人也来大江以南肆其游览又日索士大夫能诗古文者录而刻之见予武夷记叹曰奈何夺我篱落间物吾其归矣愿以言餽我嗟夫今之逰士吾葢知之矣古之学者息有所逰有方不得已而出或遐方僻郡来学于中国游于京师大者以成其学小以防其名今之士多好逰得则忻失则戚甚且老困无所归以是为逰病然士穷失职于今殆甚伏处闾巷无所语不得不走四方及倦而归又率无半畆一丘之地可营草堂置书籍以徜徉而忘老吾又知士之难为归也今魏子逰嵗余矣所至惟山水文辞是急有余力悉资其刻诗而其家有枕江堂可髙卧而逰也盖其异于世之逰者二焉吾不知枕江堂去武夷几许而武夷之美皆君所知不复道嗟乎自南宋以来道学莫盛于闽而闽莫盛于紫阳吾尝入闽过建延诸郡求先贤讲学处其遗迹问有存者而武夷之三曲故紫阳书院也溪山回互忽得平壤可置书屋百十间前后诸峰巉秀而逺峙者皆递进于左右盖造物所以待有道者而俎豆之废乆矣尝以告海盐道翟公凤翥公慨然任其事未几而翟公卒官今子之归其必有乐乎此也当事有可告则告之否则聚士之贤者小复其祠而旁构数椽为书屋以歌咏圣贤之道浮屠道士其不得与吾曹争此尺寸土也吾闻朱子编注诸书葢多成于武夷子固好文辞归而求之其必有进于是者请以为赠
　　送孙豹人归扬州序
　　闗中孙豹人先生　召试博学宏词被放将归复有内阁中书舍人之命同荐诸人竒其遇髙其志行属施子为赠序施子曰士不充诎于富贵不陨获于贫贱虽有蒲轮之徴不改悬车之素可谓皭然无忝处士者也豹人北首入都初迫于有司居既乆诸待试阙下者多务研练为词赋豹人独泛览他书间语客曰吾侨居广陵数十口饔飧待我使我官京师不令举家饿死乎已入试不中良喜遂束书南归
　　圣天子诏视诸布衣处士有文学素着老不任职事者其授京衔以宠其行于是及格者七人豹人与焉初拟司经局正字
　　天子薄其官遂与杜君越傅君山等同授内阁中书舍人是时杜年八十四傅七十三皆未与试先归矣部议官不及而中防特授葢诚异数也时论以放还处士膺舍人清秩恩礼甚厚而豹人芒屩踽踽自若其将以年授官也吏部集验于庭独卧不徃旋被敦促乃徐入逡巡主爵者望见其须眉皆白引之使前曰若老矣豹人直对曰未也我年四十时即若此且我前以老求免试公必以为壮今我不欲以老得官公又以为老何也众皆目笑其愚然卒以老官之葢非崇儒敬齿无以昭示朝廷之恩非引分守穷无以见岩穴之志今处不隠不仕之间身贫贱而拜官于朝名富贵而遯迹于野岂不称稽古有余荣哉豹人今年亦已六十矣而掉头抗辞视今人又何如也其诗操秦声出入杜韩苏陆诸家不务雕饰吏部赵公玉峰既为刻其书余独叙其语以送之后之称是官者其知所由重矣
　　送郡丞唐公迁守大同序
　　防稽唐公寓庵先生自工部尚书郎出丞吾郡垂十年始擢守大同或谓公起家上第号亷能晋秩何晩吾郡人皆咄惜曰奈何夺我公速是何迟速交憾与君子闻而解之曰憾晩者为公谋也憾速者郡人自为谋也古有攀辕卧辙至聚薪塞路使不得行者岂不欲其洊膺崇秩哉诚利其牧我而惜其去我也故其爱而祝之也一嵗九迁不为勤其恋而留之也十年一调犹恨速由是观之其所以为政者可知矣郡之有丞所以左右太守出政令者也近例太守独贵重丞不専讼牍惟诘戎捕盗是职先是治盗者数为民病噤莫敢言公至则蠲烦苛省勾摄向之赭衣骈迹者今且讼庭閴若也余间相接侍则坐语移日公为人常集枯辞菀剧郡岩邑缺官亟推公摄事多方辞免及督运转饷造战舰驱驰王路人所望而趦趄者未尝以劳为解又问民疾苦议减质库子钱三之一禁民俗溺女捐槖隄琴溪以障支流民称便君子处不得为之地患不得尽其才处得为之地患不能尽其心公为丞粥粥不尽展尺寸其治效若此况其得专制于一郡也哉大同古云中地三面阻邉扼雁门狐塞之险李广魏尚并以名将为守臣汉以来用兵处也今天下中外一家邉烽寝息坐镇以总戎而守臣不握兵柄昔之守在勇以捍敌今之守在静以安民公数言太夫人春秋髙不乐逺官然太夫人强饭无恙且公尝典试三晋习知其道里山川公行矣诗有之曰王事靡盬不遑将母其镇抚百姓和辑将吏以纾天子西顾则虽守云中亦如渤海颍川可卧治之耳吾闻邉地早寒黄沙白艸即盛夏不葛而裘试褰帷按部观苏武城及李魏守邉故迹时取白堕春醪与宾客满引剑舞铙歌为娱乐回忆江南风土敬亭云月其遂忘我陵阳一片土也余愧不能攀卧留公请酌酒撰辞以为公赠









　　学余堂文集巻八
　　钦定四库全书
　　学余堂文集巻九
　　翰林院侍读施闰章撰
　　夀序
　　无可大师六十序
　　无可大师儒者也尝官翰林显名公卿间去而学佛始自粤西遭乱弃官白刃交颈有托而逃者也后归事天界浪公闭关髙座数年刳心濯骨涣然氷释于性命之防叹曰吾不罹九死几负一生古之闻道者或由恶疾或以患难类如此矣盖其先大父廷尉公湛深周易之学父中丞公继之与呉观我太史上下羲文讨究折衷师少闻而好之至是研求遂废眠食忘死生以为易理通乎佛氏又通乎老庄每语人曰教无所谓三也一而三三而一者也譬之大宅然虽有堂奥楼阁之区分其实一宅也门径相殊而通相为用者也故尝有周易时论炮庄等书其说无所不备学者以为汪洋若河汉而参伍错综条理毕贯易曰同归而殊涂一致而百虑殆谓此也其初入青原为笑公扫墖旋去之廪山而庐陵于明府以七祖道场固请驻锡师乃留数载著书说法皈者日众间仝幽人韵士疏瀑泉涤竒石碑铭偈颂照耀林谷片语单辞无非大道佥以为枯荆复茂山川改观师之力也师既负殊頴喜深思其学务穷差别观其防通凡天地人物象数厯律医卜之学类皆神解黙识遇事成书善易者不言易善禅者不执禅其汲汲与人开说囊括百家掀揭三乘若风发泉涌午夜不辍士大夫之行过吉州者鲜不问道青原至则闻其言未尝不乐而忘返茫乎丧其所恃也余昔奉使经苍梧与师定交云盖寺已而抢攘烽火相随间闗北归至匡庐同逰五老三叠间旬日始别又十余年而防于湖西讲学青原嵗凡数见见必语终日虽余性拙钝胶守儒者之说而师之所以与我者常倾筐倒箧而授之不敢忘其言也去年秋青原弟子琴岛来言师今嵗周甲子四方交逰多为文辞称夀余特道其槩如此师方证无生跻最上乘糠粃一切文字闻余言其将掩耳而笑也
　　张甓斋七十序
　　儒者之称人以言也视乎其道余近稍从事文笔述当世贤有闻者尝仰而思曰安得如史传所载万一其人借以伟吾文乎用是辍翰太息夫碔砆盈屋不若璞玉凡材蔽野不如松柏贵其尤出于物也大道既隠偏才独行徃徃见称莫尚于忠孝魁垒之士徃有客言和州白洋张瑞寰殉州难遗事心壮其为人公官南京光禄寺大官署丞不过散秩既自免家居又无城守之责当流防环州之日画地拒守独当北门要害礟杀贼豪贼怒而蚁附登城刃交颈背不为却卒以身殉夫人黄及仲季二子皆从于难惟伯子冒锋镝独存事在崇祯八年十二月天子闻而哀之赠鸿胪寺署丞与故殉城知州黎公业并祠于州乆之伯子以诸生伏阙上书请改赠官阶血泪渍牍一时名人如杨公廷枢张公采论次为铭传张大其事州人叹荣之皆曰张公有子矣于是又知张伯子之为人是时和阳有戴敬夫鲁孺发两先生皆耆硕余尝欲渡江而北庶几得徧见之葢懐之二十年不可得乙夘嘉平月一日甓斋张先生登七十其戚党王伊皇黄宪叔来请序吾友沈及人以告曰甓斋先生即故光禄殉难张公之伯子伏阙上书者也葢戴鲁两先生之亲旧而又尝与家徴君游嗟乎老成零谢彼二君者余不及见而犹得借文辞以交甓斋先生是可喜也当贼陷和州日甓斋以独生不殉父为恨然卒赖一人昌张氏光禄公殉城事虽较然亦赖其沥血上下号吁名迹益显闻向防甓斋则几无张氏故知甓斋亦魁垒人也少时以文字交吴越贤豪既遭明乱便弃场屋立节槩好奬养人才族里有才而贫者资其下帷由是白洋左右多俊人家故不甚裕而人被其徳者不可胜书也有子八人其二补弟子员余皆次第见颍授经之余看莳花竹不交公府殆可谓抱道而处者徃既与徴君沈先生善徴言必先及今徴君既逝以属余椎无文者是岂徒以辞学见取哉磁石不引曲针琥珀不受腐草气类相感亦足见其梗槩矣甓斋葢唐司业文昌宋学士于湖两先生之裔家有二张集皆其网罗叅校者云
　　张荀仲七十序
　　荀仲先生之自吾宣而客白下也宣人士所常徃来者且作诗送之先生维舟不忍发已自白下归山隂又时时道吾宣信宿葢先是家敬亭下余十年矣客既习宣为故乡宣之好客者亦惟恐其亟去信先生之善与人游也其为人坦衷素履兼擅书画作牓额大书不费纸墨撚布蘸泥水书几案上使人就摹之大可盈数尺画人物初无师承一涉笔多类陈章侯求者寖众闾井人即不相识屏障间以必致其画为恱颇稍厌苦犹力疾强应之无固靳少时吹箫度曲侠游多技能既终不过郁无所发抒作传竒数种以当歌哭将老皆弃去旅食屡空得米数斗辄分饷饥者且质衣饭僧放鱼鸟士大夫争礼其贤而摧心溷迹多野老方外交先生故非隠者也自先中丞方伯以来累世贵显并有行业先生少以诸生游太学明末为有力者推荐得贵官握符乘传拥车骑甚都将行防国事急遂还山称布衣度其官敕当如南安翁寘瓮埋山下也然终不以语人平生善家叔父约为兄弟章葢严事之顾见收为辈行忆崇祯壬午秋始相识秦淮上已挈令子祠君过余家时桐君为诸生年甫二十今髪已班白子女四五人先生七十矣回计三十年余不谓其率尔俄顷也吾叔父齿先五嵗期以今年就山隂为夀兵兴道警又日事药饵不果徃未免怏怏余观先生早鳏独处强饭如少壮吾宣岩壑即什一无当山隂其尚念吾侪朋旧睠然一来逰乎为语桐君介夀过三日其理檝治篮舆为先生敬亭之装
　　两方先生七十双夀序
　　物贵者必孤生此语诚然乎古八元八恺各出一氏史不着其同生周之八士鲁论书之说者以为四乳殆纪异也后世谓之孪生气运寖薄厥类罕齐间有同乳同时并生而齐美者岂天之特私一门与抑山川扶舆蟠结之气并集使然与施子曰余逰旌阳葢尝得两方先生两先生居梓山之阳隠龙之阿一曰季玉一曰五玉生同乳肩随而下闾里异之争持羊酒贺父母不能辨也则别以红緑缯其少时岐嶷同既冠为诸生髙等同及壮而伯氏逰太学仲氏为乡进士老而偕隠以夀也其出处年齿同两先生淑配皆偕老生子各六七人籍诸生者八九帝卜位三其最名者也是其妻子又同葢无乎不同者虽然古之孪生者众矣世所称引吾无暇逺徴嘉靖间顾氏合璧聨璧同乳生而同举于乡其父四举子而八人唐淮南程干妻茅氏八年而孪生十六子此古今之最竒者其行业无显闻则亦无足异也故曰同生易同贤难两先生少负才即数竒不第例当得一官顾谓诸子曰仕以牧民耳官卑则志不得行惧以一累大徳吾宁田间老矣兄弟怡然奉两尊人懽尝后先客逰闻乌啼心动遽归尊大人适病卧奉汤药侍含殓无憾平生服御不妄耗一钱为树徳计即不问钱有无子孙既振振蕃矣两先生曰人蕃则贤不肖杂吾宁嗃嗃毋嘻嘻门以内无敢荒厥业是两先生之行也其尊甫曰见池翁魁梧有耆徳举季玉昆仲五丈夫子今五人之孙以百数矣攷其家乘方氏之先出汉黟侯储公九世孙笕为宣州太守因家梅谿歴传至唐有博士徳让宅为县治当时髙其义以旌徳名县葢旌方氏也史逸其事不载而隠龙地在县南山川郁深凭冈而頫溪逺望黄岳近眺梓山吾尝乐从其逰焉嘉平之朔为两先生七十初度知其嗜余言也强为歌诗使童子歌以进酒其词曰
　　梓山之峰午午兮维二叟所逰处隠龙之曲潭潭兮维二叟以盘桓朱轮兮八驺不如叟也庭户诗书采芝兮劚术不如叟也色养酒肉荔为裳兮兰佩歌进酒兮既醉嵗从君以游娱兮维山巅与水裔
　　袁卓湄五十序
　　国家三年举进士数百人试之吏事求所谓奉职循理者不数数幸而得之又不及壮而用辄以防嫌细故一斥不复以厄于穷老此贤士失职之所为叹也而其甚者遂至于陨获憔悴戚戚不可以终日吾又悲其自视不广也士大夫之患葢未有甚于重弃其官者重弃其官则凡枉屈以取容无所不至及其一蹶则困无所归余尝见世之洋洋意自得者体丰而貌盈问之曰宦达也未数年黄项槁顔嬴然衰白见之几不相识问之曰去位而失势也今夫百果艸木歳不再华华不数日而摧折于人零落于风雨侵齧于虫鸟牛羊葢荣盛之速败如此而人欲乆据其官是将使四序独有其春而草木长守其华也不亦惑哉卓湄之为吾同门友也温然长者也佐郡青州诘戎是司不急钩捕郡卒以无事权属邑催科尚平恕邑无逋负去之日出纳簿不更缮一字无何坐分挍闱牍事连逮繋吏议几不测
　　天子以无罪怜之得放还然竟以废斥或曰是其穷无一钱斥又非其罪宜有不释然者比卓湄至则握手庆更生举酒大笑曰得米数石活我妻子归矣余秋满先发君借一骑驰六百里追送我任城今又七八年君五十矣再至西江视其髪稍数茎白而齿坚貌泽洋洋如当时岂非贤士失职长贫而不怨者耶而俯仰顾盻之间予年亦垂五十日月不处予两人未尝不相顾一叹也礼五十曰艾服官政今法严而吏益难为矣谢吏事闲居未为不善请及今未衰之时究平生未竟之学庶几乐忘其老焉夫乐以忘老是之谓大年
　　孙无言六十序
　　孙子无言歙人也家广陵贫无所嗜独喜交能言之士其于黄山殆将归隠而不可得者所接文人辄属为送归黄山之言以趣之予尝赠以序谓江都鱼盐嚣隘之地黄山仙灵栖息之乡葢宜夕思归而朝命驾不待人之送也而新城王司勲西樵赠诗有诗盈万首始归去之句意若留之不聴其遄归者广陵处南北文人徃来之交孙子又酷好而力致之故所得为多篇什近万矣孙子不归自若也昨嵗予入黄山见其云峰竒诡惝怳非人间而竹庐茅舍十九榛莽非松餐术食猨狖为羣者不可乆居又无好事者能为孙子筑一畆之宫其不能归卧也审矣近世急权利土苴文字广陵自三数耆旧外客至罕所投止而海内名人数嵗以来陨落过半矣孙子聚相欢离相思处南北士大夫辐辏之地诗筒鱼素数千里音驿不絶然则送归黄山之诗文即盈万其当维絷留孙子终不聴归去也歙有潘景升能文好客以成其声然潘故素封弃千金易孙酷贫耗一钱难黄冈杜于皇序赠之以道广而爱博称其好善而过有以也嵗之壬子冬六十矣寓书来征一言余不欲以它言俗孙子仍为叙未归黄山之意为孙子留行焉
　　魏和公五十序
　　士有不相见而相感者读其书闻其行谊其人斯见矣宁都魏氏三处士长曰善伯仲曰凝叔季曰和公并以文词节槩闻而叔子文最名数逰江淮吴越间戊午春以博学宏词征不起余恨不得见其人防同年王君令宁都余亟属曰毋失凝叔兄弟且寓书焉明年得凝叔报书赠我序尽出其家集有和公集十六巻且曰吾季向公乆今五十矣愿假一言适秋病槩谢它文字然发和公集读且徧凝叔又为文以序其生平葢已略尽其为人矣尝臆论之曰凝叔介而和和公侠而儒者也凝叔耻言仕进不入公府而数交士大夫之贤者乐道其嘉言轶事故人士慕与之逰和公忼爽好竒行重然诺间与世浮沈为文武大吏重客及义所不可则屹然不移尺寸始九嵗时父征君析产手一券踌躇曰以与祥则礼损与礼则祥损祥谓善伯礼则和公也和公应声曰宁损礼毋损伯兄少凝叔五嵗事之如严父毛髪过则受杖噤莫敢出声由是尽得其兄学为文日肆易堂诸子年长二十以上者皆逊畏之和公亦自视天下无难事嵗暮盗起徃省伯兄于潮州客舍比返闻盗方杀人于隘商旅皆辍迹独倍直趣荷担者驰行曰盗方得货不遽出也稍缓则复来矣至隘上人血方殷也得乘间以过明日有踵行者又果被贼如其言亲殁益好逺逰适楚之闽粤渡琼海风浪夜作卒达琼州时兵变不色动啸咏自若北抵燕西入秦上太华山絶崄处访道人彭荆山语从者曰人何必终牖下死便埋我返过中州逰龙门而归筑室翠防峰顶榜曰吾庐叔子为之记是时愿倦游然所至必与贤豪结欢而天下倜傥士亦多闻其姓字交臂与语或贳酒痛饮旁若无人南康义士陷大狱讯者某推官故宁化李元仲门人也和公尝邂逅而未相熟识辄走数百里索得元仲书诡云有贸布客传此事今附书布客来幸活义士书至莫为通事急乃自名布客入叩头见之推官得书问元仲起居能应对目异其非庸估数引之起谢不敢明日再见叩头受报书难遂以解某义士不知也他日推官闻之自笑曰吾开眼不识魏和公其它画计赴人急难多类此客浙江时抚军范中丞贤者也周之不辞归辄为宗党助婚葬不以贻妻子性褊喜面折人过人多其义顾相引重贑郡文武吏时延见询地方利病多隂用其言而洁身髙蹈不以一事闗有司扞文法故卒保其身名叔子之所述如此虽然古之处士名贤豪而不免者众矣天下乱方定今善伯既及于难凝叔又善病东南文字将惟和公是徴年又逾五十无已请摧壮心养余年优游一庐之中讲道咏歌毋雄谈负胜气为好事者所指名庶几雍肃孝友全处士之义且以是报叔子其或许我
　　赠王愿五同年五十夀序
　　君子处则自乐乎已出则致乐乎人乐乎已则不为物役致乐乎人则必与物同患居其职辞其患厉人以适已君子不忍为也故道行而愉快者遭时之易也行吾道而憔悴勤劳若不恤其躬者君子用心之苦也惟其行之无悔则道着而其泽不穷漕运之役于东南最为烦钜置大中丞于淮为总漕以制七省而省属之督粮使者其间吏民军役之劳瘵疾苦百不胜数也在今日为难甚葢法令严而考成急县令甫至辄败去莫为司谷收不以时露积狼藉则多逋耗多逋耗则难补苴官数易嵗屡更积逋日多且水旱蠲除漕糈不与故尝以十年之逋责之一人之手嵗比饥馑瞠目相望急则接踵走虽有能者无可谁何督粮使者虑其将及已差檄旁午严文峻法以绳守令稍不应则齮龁之于是官去愈速而逋粮无算及州县输运舟车鳞集又或拨兊逾时委它吏验视耗费不可究结而粮逋愈无算粮事之所以难为也吾友王愿五起家词臣以文章名当世拜是官省差役辍旁委旦必夙兴数徃来江干朝至而夕兊步无停舟廪无余羡州县之后期者或察知其才怜其疾苦不忍击去豫为告成数缓须臾颠蹶洎猝不及应又称贷数万金籴谷为疲邑补缺至身受督责而甘心无悔抑何不自为计哉人已分而利害以形则趋避生焉故已有过必归之下吏未有代下吏受过若此者也愿五官京师孤介负气坐是外迁家居数年余贻书谓东山可髙枕愿五不以为戅余待罪山左四年不通问愿五不以为疏来豫章相劳问甚欢而髪已种种把杯言长安旧事屈指同门诸君惟我两人共事为藩牧不禁感叹然余碌碌无短长而愿五为人坦胸热肠冲口直出不伺人喜怒见善则为不复计利害其始事之勤亦可谓不负官矣愿终无倦焉可也即以此坐累归而老于浮山之侧复何憾焉是时愿五将拂衣去有为之悒悒者故予叙其实以赠之
　　夀欧阳伊水八十序
　　邑有仁贤国之桢也乡之望也官斯土者之所乐与游也求之尝难其人幸有之或出在四方不得礼于其庐倦而归矣或弗克耄耄矣病不胜杖履以为憾伊水欧阳先生少而仕未老而归归且耄矣箨冠野服即之怡然自缙绅大夫及田夫牧竖不问姓名不知其为贵人与之言视聴聪明周旋登降无废礼坐起不以杖不问年不知其为老人邹忠介公讲学吉州先生从游为弟子志行醇洁不急禄仕既擢第服官以清慎闻稍不当意辄解组平生淡泊无台榭舆马声色之好中嵗而鳏不置姬媵所居比舍皆田家戒臧获毋侵人一蔬一黍里党徳之子若孙数十人类有学行补庠序孙之子多至不尽识同里范君宏夫亦尝仕至户部尚书郎者也衡宇相望暇则交臂徒步相徃来与田父杂坐呼酒二叟陶然乐以忘老始余驻吉州闻其卧山中乆不通谒长吏未数日先生来甚欢曰老夫愿见君子也诸士大夫与予讲学先生必至至则危坐终日予欲补三祀志诸传间与咨度不轻置可否吾闻之仁则夀以言徳也恭则夀以言礼也先生殆兼有之其锡纯嘏也固宜一日诸生旅进请一语为先生重夫夀人以言非古也言其实则犹近古之道也予又闻之六一公生于庐陵老于颍水其志在归田有乞身须及强健时之语而卒以官老不归今先生未老而归老有以自娱予虽病稍间愿与公饮其俟我于青原白鹭之间
　　吴美翁六十序
　　防庄氏之言曰人皆知有用之用而不知无用之用也予少尝骇其说及见夫天下之以有为名者率以多为而败役形角智终其身不息其为害也相寻而益酷然后知庄氏之言为近道也直木之自伐散木之自全樵牧者之所知也儒者骚骚然而不悟可不为大愚邪至于兀者之无趾闉跂支离之无脤皆脱形骸而全道徳以为其形弥亏者神愈全或且垂杨生于两肘其言洸洋若河汉要皆无用之用其用为大也予尝苦心为形役读其书嗒然兀坐者累日防有告以美翁吴隠君六十者请属辞焉予心知其善而口不能言如是者又累日无已请以防庄之说进客问曰吴君其任达肆志自髙者与吾见其循循尔无诡言无畸行与士大夫居无拂与市人居无争焉客曰是其啬情俭徳封已而不及物者与吾见其恻恻尔探其箧无多藏告之急无难色殍于嵗者粥之逋其负者火之盖减餐而市义焉且以是贻其家客进曰然则吴君义至髙无荣名何也其悃愊而野者邪曰否否吾见其鱼鱼尔闻人之善稽古之训识于心乐道于口以式谷于子自其先大父轮洲公有声诸生三子者孝友而秀借借学宫门以内粮糗诗书矣夫善不弋名惠不侈徳文不离隠是隠君之行也晩嵗无师旷之熏目而有左邱之失明犹且頽然怿然冥恩讐罢忧虑以全大年岂所谓安常处顺善乎养生者哉无用之用用且莫穷公临溪而居常乐与予游请以公为防庄予为惠施以溪为濠上网游鱼以为脍酌溪水以为醪浮五石之瓠以为尊憩以千嵗之大椿以为公宴乐不亦可与客喜而笑遂不辞更仆曼衍复以防庄之说进
　　马文虎五十夀序
　　天下之俗日以靡葢于称人之夀者槩见也裂锦绮饰屏障金书贵人文字户相竞也有识者睨其旁曰盍已诸谓其言不衷且徒重吾费也吾外弟文虎先太宜人之犹子也嵗乙夘偕其淑配周孺人后先一月称五十郤亲交屏障而性喜诗画所藏名人牋墨为多因自装潢为纸屏将以逰目而骋懐计甚善而负才未售快快焉若有壮强既去迟暮无成之感窃犹以为未达也子不见夫沾沾富贵者乎近三数十年三公九列不知防百人矣其卓尔可指数者几辈更积之乆则其人或如飘风过雨澌灭都尽夫藜藿之与梁肉等甘也韦布之与文绣等温也萝屋藤轩之与髙堂广厦等安也其未身歴者弗信也及身践华膴情厌势迁求如少壮贫贱之乐不可复得未有不喟然而叹者今夫人日处瓮牖与闾巷宗党狎游自以为局天蹐地一旦陆逾闗塞水涉湖海穿羊肠践虎穴而犯蛟宫亲见夫层氷积雪崩涛駴浪不测之险出万一生全之地然后仰天叹息知平生瓮牖巷处之为安且乐也夫今日之富贵何以异是借令无忝于人也彼荣啓期之带索而歌即千乘奚加马文虎虽未遇勉励名行少孤积学其文不假师承能自立为弟子员雅好书法所撰诗古文辞缮写盈尺执经受业者日进尝手辑先世遗书修家乘于马氏功最多与客饮能浮数十大白家居无酒则弃瓢覆罍不为意周孺人举蛟翰玒三子用女红持门户君无内顾忧故得读书不废嗟乎余少尝依舅氏矣尔时文虎少余八嵗舅父督甚严已而舅父母相继即世文虎能成立若此借令其不早孤得并力攻苦其所至当更何等也余与亲旧介夀之日常悒悒不乐葢自伤祖父皆不得五十而君之先公亦仅逾强仕今周亲耆旧十九雕落吾与文虎洊更世变犹得五十称无恙是又可幸也礼五十曰艾服官政吾归田既衰文虎方壮健如三四十许人安知此后不取科第显当世以验吾富贵戚戚不如贫贱之説乎夫亦厉吾业以竢之尔矣
　　李二何学士暨夫人双夀序
　　程乡侍读李公以甲辰秋七月与饶夫人并称八十其明年属石屋老人寓书曰吾年八十有一矣粤俗夀一一者始数也虽未获见君子盍为文及我余发书惧不称命且观公所集文范于古人不多许况今之学者乎防瑞州司理张君程乡旧令陈君后先书至葢公尝分挍礼闱矣今安邑少宗伯予告吕公见斋实出公门下而闰章则吕公丙戌所得士也以是不敢辞士固有居同闾巷白首不相识而间闗数千里外闻声相慕者诚结于心而不可解也吾闻人定者君子力之天定者君子竢之得人者贤得天者全得乎人而复全乎天者虽顔闵原宪伯牛之伦葢难言之公弱冠而乡举也则冠其乡试南宫则冠其门宰翼城曲沃则冠其羣吏是时天下多事需才急公起县令召对称防特授翰林编修充东宫讲官洊加侍读学士天下以为荣假令公碌碌拥禄位当时不少公等迹其文章政事卓有声实分闱挍士又称得人晩当贼闯之变防难忍困不汚伪命归与夫人挽鹿车歌啸以老诸令子克世其家天畀公全矣余先世髙曾而下并罕中夀因思造物之生君子多啬其年幸而永年则多穷约不得志或忧危于富贵顦顇伤心于骨肉即所称贤妻偕隠者不乏未闻其齐年比月同登大耋也天之固靳于人者公独兼举而富有之岂偶然哉公平生弭防赈饥存活甚众又所至建昌院著书受业多造士功其以文来属也亦谓余小子述古讲学修白鹭青原故事故于山川间阻之外三致意焉非徒取乎俗吏文辞也粤苦兵乆矣海陬驿骚生民凋瘁吏于岭南者多未老而早衰公年逾八十如少壮人此或有无用之用善乎防庄养生之学者乎陈君试徃问之余窃愿闻其说焉
　　夀刘太平竹庵五十序
　　歳戊午仲春之朔施子自宛陵之姑孰赴讲防也时郡太守刘公以督缮战舰留江宁不得见而郡人颂公治行且谓是月望后七日公五十初度敢请撰词授执爵者施子作而喟然曰自余叅藩湖西而知文成之泽深也文成讲学吉贑时安福弟子邹文庄最着而刘氏多贤有三五两峰狮泉三先生其后泸潇先生复受业于三五并以理学名吾诠次其传祀之白鹭书院庶几一见其子孙之贤者最后乃得之今太平典郡竹庵先生公懐文抱器聨擢南宫髙第当膺馆选防格于事例刺兴国州迁守叙州兼泸南兵备道事所至称治又自山左鹾使迁太平凡四仕矣始至之日军兴旁午郡乆旱民苦疾疫公率家人斋沐十许日祷雨辄应民病以苏又出槖金募民瘗江干暴骨赎故家子之俘没为奴者公犹念民困军储蚤夜不即安谓未得保我赤子葢其大父养和公诰赠府君惟敬公皆隠居教授敦尚三五诸先生理学之传而母氏顔太夫人实为鲁公之裔公胚胎仁义不肃而成若此余尝薄汉人縁饰经术之説剌谬于学道爱人之指公之服官莅事一本于至诚葢学道人也初赠公蚤世公少罹兵乱随它氏入京师偶冒杨姓籍系从龙之胄而太夫人节守时年甫三十里居无恙公之心未忍一日忘刘也虽易杨归刘稍待疏闻公业已陈情牒部请复本姓如范文正之不冒朱氏杨文贞之不混罗族古之人有行之者矣其自鹾使迁太平也太原方阙守属邑视太平十倍或劝公规其赢者公慨然曰吾亲在南欲就近迎养岂以彼二十五属易此三邑哉由是拜太平之命余闻公官山左时同邑吴子舫翁登泰岱寻孔子杖屦处祠庙乆墟归以语公辄叹曰吾夫子登泰山小天下岂可独令秦皇汉武留台观乎遂捐俸作孔子庙其上一时竞传盛事而太平古丹阳郡宋儒黄公庭坚洪公迈尝官守于此矣牟公子才牓刻慈竹义木二诗教民数诣郡庠讲学而陈公垲贾公实先后建天门采石二书院讲习其中理学之风犹存今公之賔客多吉州耆旧三子皆贤而文乐闻有道之言傥羽书稍息公得卧而治郡将仰承其家学修复旧绪与郡士大夫下逮里巷逢掖讲业考徳追牟陈诸公之辙即王文成青原白鹭之防略见于姑江矣于以
　　圣天子幸学宫御经筵移易风俗至意不亦善哉诗有之曰周王夀考遐不作人夫归夀考于作人贤于冈陵川阜之颂逺矣它日倘遇公犀渚当相与把酒酹太白剧谈为十日饮








　　学余堂文集巻九
　　钦定四库全书
　　学余堂文集巻十
　　翰林院侍读施闰章撰
　　夀序
　　徐太夫人六十序
　　比嵗家居简文字闾巷祝颂之文一切谢去乙夘春夏间闻昆山徐太夫人累受封于朝适当六十初度长公健庵太史请假侍养徴文词大集宾客呉会间为太夫人夀章寓诗一篇得报书更属为文已相见金陵又固属之近世之称夀者富贵夀考又多贤观止矣太夫人为左春坊赞善顾公之孙归封公坦庵先生所举喆嗣今学士兼礼部侍郎立斋公起家一甲第一人而编修健庵彦和皆第三人女归祠部郎申君梅江又占南闱榜首天之位置其所生似皆不落第二流即王司冦元美所记前朝盛事殆无以加余尝疑天之畀人福泽也常多靳而独无稍靳于徐氏岂天之私厚之与抑偶然与观商周雅颂诸诗发扬世德率归本于有娀大任以奕世有天下之盛而托始妇人其言似良过考之经传则信而可徴且关睢麟趾之什王化所基非闺门之行乎余未获登堂拜太夫人而尝交顾子寜人太夫人弟也于是知其姊氏贤辛丑过湖上从坦庵先生游逾月见其为人和以厚有召饮輙赴食簋限以五又多长者言诸子名位借海内而礼贤下士欿然如不及待郎公为大司成时悯赀纳之盛实学之衰也疏请防天下郡邑竒士为成均髙弟子天下始以成均为可重而士知读书向学司成实使然于徐公父子之行事而太夫人之为妇为母可知也居久之客有告我者曰明末兵乱有武人俘数十妇女扃徐空舎中太夫人怜之隂画计毁垣使逸去人以为隠德而至今讳不肯言方是时徐氏未贵也而能隂行善又不以告人见指知臂举一知百他善事可不具论夫履贵而及人易处约而防人难况其身冒险难者乎太夫人少通书史知大义清心好道训诸子以立身行已亲党子姓有疑事请片言輙定又能立屏间辨交游中人物髙下彼史传所称列女或得其一而传之后世矣余闲拾其遗事以彰母德使天下后世知所取法其累见他文辞者盖已详云
　　梅母刘太君七十节夀序
　　吾邑词学之友年少而名者盖有梅子耦长吾尝序其诗以为梅氏多闻人而后起独秀为季豹子马勉叔诸前英所不逮众颇駴之然来世必以余为知言丙辰九月母夫人刘太君称七十耦长属撰辞且曰庚三嵗失怙家骤落微母氏劬劳庚不有今日余观古人列传强半家贫少孤卒能力学自立以显当世其恩勤教督度皆得之母氏者居多而史不尽载惟徙宅九胆二三事为世俗所习称班姬作女诫不闻其督子岂闺闱训之辞世莫得而闻与皇甫士安年二十不学所后叔母任氏切责对之流涕始感奋读书为晋名儒由是知母教之重不翅与严父等余少孤且襁褓失母盖自伤也太君归文学朗三君为名人妇文学日游四方无内顾忧及归则冠盖履舄填闾巷而中厨尊簋应之若无事余尝为文学小友矣故见之为详太君嫠居时年余三十外持门户而日夜督耦长读父书不废盖有人所难能者世变以来髙门华胄十九陵替耦长有声童子中为当涂大吏所倾揽补诸生益涉羣籍逺近词翰之客皆愿见结驩而去众谓梅氏有克家子矣方太君惸惸不天母子一镫相倚时得抱孺子无恙足矣讵冀其才若是所居第嵗久穿漏耦长以文字脩脯为补缮冡孙妇入门适当太母介夀之期郡丞唐公尝折节交耦长闻节母之将称夀也为大书牓其庐曰柏操荻训里中皆属目叹称其贤当明嘉靖间耦长之髙祖大叅公母刘早寡教子成进士封太恭人大叅之冡妇亦刘也无子年十七矢节不嫁被诏褒美年并八十余今太君又出于刘吾乡玉山刘族最旧世与梅婚姻又皆以节夀着异哉夫前之二刘既徴诸郡乗矣因太君而并及之以志盛也且以着节媛之夀盖蔑以加也
　　孙母王太夫人七十序
　　仍云孙公之掌谏垣也余始为诸生容接甚懽不畜以后进因习其家世隂行善以逮都谏且获闻王夫人贤都谏公既捐宾客夫人称未亡人持门户余二十年乃益叹夫人之贤且能而追颂都谏之德不衰夫人今七十亲旧徴言为夀余以为孝事姑章睦娣姒逮下在他人称难能于夫人皆其余也当顺治已亥京口之变冦有至自海上者入踞我郡城要胁我父老时论汹汹谓都谏公清臣也将不利于其家或为夫人防请重赂纳欵可更得志是时贤士大夫惑乱失措者甚众夫人坚谢不听曰毋妄言族矣必欲蹈借吾家有未亡人在已而冦败宵遁他被胁者坐重法而孙独无恙说者多夫人之保有孙族谓之夫人城可也都谏公介弟以细故为仇者所搆巡按御史持之急夫人倾槖营救得免卒不修郄往时仇我者或且德我二子生长富贵太夫人董督之命从刘君缉生游十许年事大小无不谘禀非其友戒勿纳刘君者所谓沈博而严正者也由是二子矩矱醇谨为诸生有俊望长君玉京捧檄丞昌邑次君予立以文辞名尝自奋曰吾母春秋髙必得阶尺寸为奉一觞挟策游京师遂举北闱先是太夫人饮啖小不健至是霍然为加餐甚矣予立之能悦亲也然非太夫人之教不及此始国初川蜀道梗郡苦嵗赋黄连为民病都谏公家居为言巡抚中丞疏免三之二郡人德之其所以收防宗族者蓄意未尽及太夫人为二子析产称述先公之指亟割腴壤四十亩为义田以赡族人近者龙溪庄屋壊垣中有瘗金见者争拾之家人留数铤以告或谓匿金多可穷治太夫人悉置不问昔李景让宅后墙陷得钱盈船母郑曰无劳而获身之菑也天必赐先君余庆则愿诸孤学问有成遽掩而筑之太夫人非其流辈哉然则太夫人引年强饭以迓无疆之休观二子之丕缵都谏也固不竢端策而卜也予姑叙其轶事以待彤管之采择
　　王母唐孺人八十序
　　三百篇托始关雎言文王之求后妃也而大雅之什诵文王之德推本于大任周姜以迄太姒用能蕃其子孙而飨其先公俾无怨恫若是乎周之积德累功其原不出阃内也而其归美文王者刑于寡妻至于兄弟以御于家邦甚矣诗之善言德也非家之成其何能国苟非其人何以刑家是故其人之贤者不问其家可知也妇之德以顺为正无所表见故其事多不闻刘向博采简册为列女传而后代以妇女闻者浸众大抵贞女烈妇及闺秀名媛或以节行或以文词或助其夫成其子以功名声誉而能忘乎贫贱之见与闻乎道德之说者则孑乎罕闻也此又妇德之所以难也自闰章受业台文先生最久故知其配唐母最详先生燕居寡言笑切责人过人皆惮而逺之及其琴瑟之欢终身无间言以是知其顺而正也先生晩年始举一子应鼎甫十龄挈之就馆百里外数月一归省即遣出以是知其慈而义也先生衣虽布必澣治完洁未尝垢敝以是知其勤女红也先生嗜讲学不问生产客至则满座歌累日夜不散尊簋不移时具未尝乏絶以是知其敏且不倦也先生以教授为生室中不厌糟糠黾勉有无油油然忘其食贫之苦类有道者岂非其贫而乐耶虽黔娄之妻陶侃之母方之蔑如也盖先生道积于躬刑于妻子而非有贞顺勤敏之德发乎性成其淑慎不及此吾又将徴之易矣家人之上九曰有孚威如终吉先生有焉其六二曰无攸遂在中馈贞吉唐母有焉男女正位家道以成先生既捐馆数年应鼎为诸生见头角有孙能读书乃不逺二千里走歴下徴言为母八十夀闰章限于官守不得奉觞上母夫人夀虽不文其曷敢辞爰特书其为古列女之所难者而不为祝诵之文俾后之史氏倘有徴焉
　　张母沈太孺人七十序
　　嵗壬寅之十二月吾友张谷受母太孺人夀七十同里亲旧寓书请撰祝词会予以职事昏耗罢笔砚已而书再至曰向也六十君有诗度无以加然诗之为言畧不如文之核以详也则敬谢曰诺孺人为刺史震阳沈公女司空生洲公介妇理学懿靖先生之室也余与沈比邻常从懿靖先生游获闻其可称之大者三焉司空公自吏部累官清慎产故不厚懿靖以膏腴让伯氏而自取其下他器物奴婢称是人不能堪孺人以为固然懿靖以防当得官弃而问道从昆一汪先生讲新建旴江之学凡为善之事无敢后日鬻产馔宾客孺人率子妇执爨无怨言懿靖之力学也常斋居独处晩谢肉食如浮屠家夫妇相宾十余年懿靖既捐馆晨夕事其像如生戒二子曰尔父志在问学若为声利交是壊家法且为门户忧于是二子屏居力养以孝友和厚闻于郷比嵗族里子弟席富贵走声利相继覆家者几无遗类而二子独全无恙然后叹母氏之逺识如伟男子不可及也孺人尝善病谷受遂隠于医用佐调饍又出其余技全活人为母懽孺人诚不以文重然通经好学知贵重文字忆向者拜母六十时立书歌词于屏障命二子再拜谢今忽逾十年孺人彊饭如昨日再十年为八十仆傥邀幸家食请得徴懿靖先生之事与孺人之行次之为合传
　　刘夫人六十序
　　福建阃使刘君润伯吾同学友也其淑配呉夫人年六十长君绍先来徴言余无以辞也追念曩昔重为怃然盖余之交润伯逾四十年今去其在日又六年矣始润伯读书与余同几榻出则肩随妻孥相见不引避夫人谨而慧得舅姑欢造其庐不移时輙具饮食余归语吾妻若何如刘嫂贤及余通仕籍润伯起家武榜十五六年两家不相见润伯为人坦热喜交游不为家人产计夫人常勤内政手治米盐从官于徐于皖皆赖其拮掘得稍积累以待迁秩遇大事尝与谋画润伯司阃于闽禄入稍裕益饷客不问多寡而囊无长物夫人谏曰官蹔耳必若君所为旦晩徒手归将不田而食乎阃使君笑不应夫人则隂为部署谨出纳数嵗治装归置田庐纳子妇不复从于官未几而阃使捐宾客归榇之外无有也人皆曰智哉刘夫人阃使虽髙义向微夫人之早计且遄归也其能有今日哉在易家人之九五曰王假有家勿恤吉阃使以之其在六四曰富家大吉夫人以之夫人膺诰封于朝其家居节俭如里妪未昏暮輙杜门臧获毋敢出入所蓄筐果常数嵗不匮三子分治文武各庠序毋敢蹈纨绔习向所为归而纳子妇者今且累累抱孙矣阃使始在徐时督运抵京师当四十初度余官西曹酌酒赋诗为夀洎戊申入闽相顾皆垂老阃使方戒伻买屋在余西邻执手要约以归田晨夕相过从今余幸久归而阃使不待每念之肠回气结而犹及见其诸子之贤有立也则皆夫人之教也八月既望之十日为举爵之辰亲交进祝词余仍书畴昔少贱往来之事以见余两家亲厚无饰辞也
　　陆母呉孺人七十序
　　予以辛丑春客武林始识陆荩思髙仲兄弟于湖上接其言词知其温以文也抵湖墅诣其家輙命酒尊君际明先生闻客至忻然杖屦出见三子敬侍左右懽防终日无惰容知其孝以友也不速客而殽核毕具皆洁以防所居近市竹树潇洒如山林家故不丰而门内怡然仆从皆有自得之意以是不独知三子之才繄两尊人之贤所贻也又嵗余罗子载自会稽至临江荩思伯仲致书问且言母氏呉太君七十乞一言为夀记曰内言不逾梱然不知其妇视其夫不知其母视其子以余观陆氏父子兄弟之间呉太君之为妇为母已概见矣采罗子所言又有人情所难者其相际明先生也俯仰事无不办二子见头角犹为夫子置妾媵比司训防稽又独遣从于官妾既有子女悉子之如已出凡陆氏宗党之妇皆逊谢以为弗及也太君之行若此螽斯麟趾无以加焉其他琐碎女红妇职固不必一一道也罗子曰称人之妇德者众矣未有如先生之言质而行该者敬借手以报二陆氏
　　呉母胡孺人七十夀序
　　歙人之游处江淮者户相比也溪南呉君尔世独喜接名人贤士为文字之游问其所欲言则具为其母胡太孺人苦节愿有闻于来季其言曰先大人蚤世母氏年二十三恸不欲生而是时不孝方在娠乃叹曰奈何从诸九泉而令夫不祀天乎其尚畀我有子用是饮泣忍死称未亡人逾四月始生不孝孤先王父持之哭锡名延支字曰尔世志母氏之不絶我呉也上事堂上诸尊人甚懽下抚藐孤持门户迄今四十年不倦吾力不能请之于朝如吾母何如吾母何言已輙泣客皆为改容由是观之是母是子之贤其概可知矣嵗顺治庚子母春秋六十余适过防江夀以诗又十年为庚戌则孺人七十矣尔世已不禄惟二子出见嗟乎自刘向传列女范因之以附史传古妇女之记载者众矣要惟守身苦节为难孺人筓年蚤寡鞠遗腹之孤以有成立可谓难矣夫人之所难天之所佑百神之所敬防也脱令假尔世数嵗俾贤子列筵具食聚内外宗亲子弟起奉觞为母夀里中观者叹慕佥称节母之贤且夀康具享景福岂不差强人意哉砥节于五十年之久而天靳此一日之懽则又何也松柏之干千仞不能保无枝折而饱歴风霜灵气所钟能郁为琥珀蒸为芝草以见珍于世孺人既尝有贤子今二孙又能世其业其可老而传矣溪南呉为歙着姓与吾施氏最旧今八月望日为孺人设帨之辰尔世季父芋生率其孤承勋来请序夫孺人之孝慈勤约施及宗党懿行多可纪予独先其大者冀后之史氏尚有采焉
　　程母七十夀序
　　先王之教始自闺门渐被于邦国易着家人礼详内则凡所为端本立防者无微不慎然古士大夫家女子之生也多学诗书受姆训幼而习之其行之也恒易后世风教既弛山陬里巷之女目不识文字耳不闻内则女诫列女诸书非其得之性成鲜克为妇迄于今艶冶相矜锦绮簮珥游乐相尚以其流习之久也甚且若忘其为妇人而风俗遂至于日故矫而胜之也为难吾寜与徽皆山郡朴谨之风犹有存者而吾闻程子景思之母鲍太孺人为尤详始孺人之未归于程也处士晋卿公家方造而母氏罗太君已垂白鲍又甲族弗习荼苦孺人事姑则孝谨未食不敢食食不防不敢进而其事处士公缟綦操井臼相敬也及其息业饶给矣缟綦勤约如初尝从处士徙扬州不数年求去复还吾郡之西河曰扬人风俗侈靡吾不忍多见也比居田间日以蚕绩苹蘩督诸子妇而遇邻媪如娣姒下逮臧获如小儿女人或告之急虽频数终不摇手拒中外诸妇见其操作不倦或私相语谓太孺人老矣何重自苦为孺人则笑应之曰老妇故乐此耳公父文伯之母绩文伯以谏而其母有厉辞孔子闻之曰季氏之妇不淫矣夫以大夫之母绩而后谓之不淫然则天下之名媛介妇其于妇也几何而终春秋之世惟敬姜之贤见称于孔子盖勤则不匮思则善心生下逮德曜少君之属犹有遗风以孺人方之大畧相类孺人有贤丈夫子三人皆能世其业而景思数为余言故述其所闻将以示天下之为妇者其设帨之辰则今庚戌十月之二十九日也
　　族祖母彭氏七十序
　　柏舟之诗见采国风嘉女贞也共姜以世子之妃义不可有它而圣人犹亟取之况穷檐匹妇忍穷饿坚守以终其身以成立其子孙可不谓难哉吾族家双溪守先世礼义之风妇女多食贫而贞而厉节最难者莫如从祖母彭太孺人今年庚戌九月之朔七十矣族之长老佥来属词曰是贞且淑非文莫徴非子莫悉使吾子之言徴而传也虽象服之荣奚加焉嗟夫余言之未必传也知之诚莫余悉也孺人少归士忠公夫耕于野馌饷如宾退则修其女红以佐饘粥生二子而寡是时孺人年甫逾三十盎无斗储诸妪皆劝去坚谢不听久之长子又夭抚次子玉符盖三十余年而始造有家始其夫疾革时诀曰汝穷饿不可守速嫁以活我孤今孺人力成其家若此易称苦节不可贞然未有不苦而能贞者也先王母呉太孺人故相敬爱遇之如亲妯娌孺人谓先王母曰自吾称未亡人食未尝饱盖上以奉吾姑下以哺吾儿寒夜绩纺必鸡鸣手足冻僵寝不解衣旦起体尚未温又复拮据以是磨耗其心不知未亡人之穷且悲也先王母闻之輙相向泣闰章少时尝及见之今孺人数过余家犹为佐女红不辍而其子若妇皆孝谨能当意人皆谓孺人事姑之报也吾言质而近如此窃以为古之为妇为母者蔑以尚也故序以附之家乗
　　祝张氏妹六十序
　　嵗癸亥之三月张氏妹六十矣家人请撰祝词余谓无庸文也余早失怙恃终鲜兄弟与我同出者实惟张氏妹一人余妹也与哉吾弟也妹之母为胡太宜人继我母马太宜人而来归者其鞠我也不啻其腹我也妹生三嵗而失母痘又濒殆而苏先大母呉太孺人先大夫怜爱之又不啻其怜爱闰章也始妹未出腹吾施与张故世讲即相约为婚姻后两家父兄雕丧家又中落几不能婚嫁吾叔父之遣吾妹也重念孤女视所生梅氏妹为较厚盖吾施氏之家法如此自此归次周昧旦相警未尝嗟食贫所居曰曹塘枕山面水居则有提瓮出汲之风出则有我耕子馌之意所谓计有无而持门户者虽百其口弗能悉也如是者十有余嵗内外宗姻皆称曰贤甚矣吾妹之难也迄余通籍妹稍有寜宇儿女成行又往往而夭惟一子士纶幸存吾于妹重有感也今夫厚其施者必赢其报逋于人者必偿于天物理之固然也张氏世有隠德至翼真先生与先大父中明公以讲学显赀累千金散之立尽且急人婚丧而赈之于冻饥活之于防独无告者不可胜数也先大夫尝语人曰使天必录善张氏之后其兴乎今既再世矣天其竟忘之乎吾力薄不克为妹计妹相夫子治生良苦然薄田给饘粥且种秫自酿客至则命酌吾甥士纶能读书见颖补弟子员时时寓书省我渭阳情不薄使学焉弗辍当为我成宅相矣安知今日之分灯课子者不即含饴弄孙以防绳振振乎且吾妹数举儿女皆自乳用早衰耗十数年前尝衔哀抱疴戚戚然有蒲栁自视之感而今与次周相守无恙已周甲子矣天其意者不终忘乎行以吾言劵之也吾老而将归旦暮抵里门当举酒相劳苦矣





　　学余堂文集巻十
　　钦定四库全书
　　学余堂文集巻十一
　　翰林院侍读施闰章撰
　　记
　　章丘学记
　　自京师至天下郡县皆立学祀孔子师儒无缺既廪周给经史之籍具在可不谓大备者乎教化之不兴士习之不淳美其故何也古者士出于学师儒董戒教学相长先以祭菜鼔箧之文诏以诵干羽之事董以夏楚之威临以天子养老乞言之典重以世子齿让之礼歴以三年九年之期考校以小成大成之学其士畏敬而不敢悖服习而不迁优游渐被以几于化学之入人深也三代以下惟汉为近古髙帝过鲁祠孔子太牢汉之文治实始基之其后置博士弟子辨五经同异石渠白虎之议天子亲临决焉于时士多厉廉耻起自荐辟用经术为政事文章其季也亦矜尚节义太学诸生与汉相为终始魏晋以下逓兴逓废唐太宗立学召名儒广生徒颁注疏一时称盛及宋仁宗诏天下州县立学亲谒孔子始行再拜礼纲目特书之而濂洛关闽诸儒后先辈出聚徒讲学修明孔子之道以庶几不坠经学莫盛于汉理学莫盛于宋盖春秋以来所再见也学之效章章如是自元而明建学立庙祀孔子封爵典礼蔑以复加至于今修旧举废着为令于乎何其盛也今之学盖难言之其以教为职者名存实废无所董戒非台使及学使者诣学行礼则诸生不至使者以讲书为故事下务记诵塞责上益厌不听或顾左右言它漫无可否毕则拂衣去诸生逺且贫者奔走于馆餐其富贵子弟纨绔相尚睥睨先生长者召以爼豆之事不应亦不敢挍甚矣学之衰教之不行也齐鲁列郡首济南而章丘又岩邑土髙壤沃多山川人物之美而学废不治前学使戴君咨于县令刘君佥谋于诸生分任厥役有差庙学修举会刘君擢去未竣逾年闰章至亟进诸生践宿诺而新令张君先之余又少助之先是两庑无木主置则旋毁为横版书姓字其上享礼毕备诸生请记之嗟乎道衰久矣闻人言圣贤大笑之闰章未得为圣人之徒而不敢自外圣人之教夫以轻裘肥马酒食徴逐之余力出什一治学校罔不治以占毕记诵时文之力治经史罔不该以求富贵利禄之心求圣贤之道罔不进以兹山川风土人物之美麟麟炳炳以日以年必有轶汉宋而追三代之隆者敬书之以竢其有事斯役者具载碑隂
　　登州府修学记
　　登州地界东海昔用武之国也古为斟鄩氏过浇伐之周蒲姑乱成王命六师移之益封师尚父始就国有莱君起兵争营丘春秋不与中国会盟终并于齐战国时乐毅下齐七十余城三国至五代羣盗数起明初即苦倭嗣冦氛海舶所至蹂躏终有明一代屡遭兵燹受祸烈扵他郡当是时城闉川谷流血积骸而欲以广厉学宫修起礼乐必有迂其说而斥之者然登擅神山之异而应析木之津磅礴郁积必有伟人故世多名公卿先是赤风烈火邑里萧条产自登郡而游学江淮间者多取上第以忠节文章著称海内非登之无人也太史公曰齐鲁之间于文学自古以来其天性也今
　　天子定宇内海岱之间山髙而水清嵗丰而民乐士幸生无事之时而得以専壹思虑于圣贤之学可无转移迁徙之劳而羣萃州处以习其业使犹诿诸断甓荆榛而不为兴废举坠作兴文治其在上者之责与或曰学之立否无系于人材郑子产为良大夫犹议毁郷校单子假道于陈以台池苑囿之崇陂梁道路之茀占国不治未闻以学校不立为讥田横兄弟得士五百人与横俱死俾千古识君臣之义岂皆由学两汉立太学设博士弟子员天子执经问难学士靡然郷风然多縁饰儒术低回依阿而其后即有忠臣义士亦相与为矫激惊世之行而不适于实效唐宋而下人才之兴废亦非尽由学岂学宫可无修与先儒曰不养士而欲求贤譬犹不琢玉而求文采也养之则必讲肄有业游息有居瞻向必崇观法必近此孔氏之宫墙不可以或圮而行于天下未有废于其隣壤者也余视学之明年再行部至登瞻拜圣学焕焉维新两庑及敬一亭尊经阁涂丹塈黝不啻更始问其由则郡大夫李君所葺也余嘉郡大夫之能兴学致治而亦欲登诸生之肄于学者旦夕观瞻知昔为用武之国今幸生无事之时无迁徙之劳得専壹思虑习诗书六艺之防释褐于
　　天子之庭相继为名公卿而亦欲使知黉序之间非仅梯仕进为务昔鲁仲连以一布衣义不帝秦书遗燕将卒髙蹈东海为登人士之冠辕固生仅博士斥公孙丞相为曲学言诗于齐学者宗之则学之所重者在此不在彼也如仅安朴野矜功利后世考登郡之胜者徒在于蜃楼岛屿之变幻蔽亏而罕钟于人则非所闻于泱泱大风也郡大夫李君名经国南宫人已陞任岢岚副宪襄厥绩者郡丞马君名思才华州人别驾黄君名之遴广寜人司理王君名鼐长治人而鸠工有成者学谕任琪髙宻人例并书
　　临江府学记
　　蕲州髙君培守临江之二年郡学荒圯惧无以宣教化慨然兴复营画百计新孔子庙及殿阁门庑屏楔之属既坚既饰丹雘有烂工事毕举君子谓良二千石之急所先也学成集吏士释奠请为记示诸生于乎学记备矣韩欧王曽诸家皆祖经祢传推明孔氏之指其详盖不胜述云临江罹兵祸十余年毁垣发屋书籍煨烬士无比肩立或掇拾故业十亡六七漫不复省记又或坐逋赋累疲薾奔走终嵗不见宫墙遑诵习孔氏哉尊孔氏之学在由其道近者以教学濶疎议罢师儒废科目缝掖皇皇赖
　　上嘉恵学校不果行嗟乎道之衰也繄无学使然哉前事者后事之师余无暇逺举尔郡之人物可畧数也守正不阿则孔公恂萧公燧理学醇恪则刘公清之彭公年文章赡敏则刘公敞攽兄弟范公梈劲直敢言则孔公文仲及武仲平仲慷慨赴国难则陈公乔李公邈练公子寜乗时辅主则金公幼孜胡公俨数者行虽不同其皆不见拒于孔氏之门矣维今国家军旅旁午犹置师儒守科目不废而异能硕德魁垒之士罕闻焉其洵有之伏而未彰耶夫修明孔氏之业上以称广厉师儒至意下以嗣美其郷之贤士大夫垂耀史册后世奉之与尸祝等士不可不任其责诸生其毋忘太守今日之勤坠吾夫子之绪爰次厥词刻石庙门是役也郡丞杜君养性别驾温君如璜司理陆君璿清江令张君暥先后有助法得并书
　　安福修学记
　　天下之盛衰人才之得失皆视其学之兴废兵革未息则不暇治学及其既平吏困于簿书士穷于衣食淹月累嵗卒以无成故非强干有为者不为功安福之学不治久矣新野进士焦君荣治县之三年振窳扶萎赋充而暴戢乃出力新夫子庙置学舎又以私钱买田租六百斛赡士之来学者不数月而就邑人来告请记之此盖安福之盛时所不数见者也今邑中比嵗水旱逋负相接漕艘之营作屯卒之勾补兵舰之驿骚山民之犷悍事频节促不遑宵昼于此而从事学宫进诸生治爼豆吾见其才行之去人逺矣虽然古者有学无庙羣师弟子日习其中而因祭菜以明敬也后世有庙无学置博士之长仅司爼豆而弟子不与居也然则学虽具而閴无人焉以滋茂草犹无学也名而实背途一而趋岐虽委粟于地以饱窭士犹无学也夫学者求诸圣人之道而以之育才则才出以之莅事则事治者也汉人多尚经学服官断狱之事无一不出于经今人首尚制举业而以其余力治经父师之所传子弟之所习诗易春秋之指甚且稍谬于圣人非惟无学又无经也学圣人之言而至于无经不其甚与安福于吉为中县土淳而材茂旧多君子明正嘉间以理学称者邹公守益最着次则刘公阳及文敏邦采诸公皆反身切理深入而自得故一时从之者甚众其后学者之患或离经传侈空谈于是刘公阳尝极论之以为世儒道尧舜之孝弟而郷党无称小温公之诚实而然诺不践深言幽独而无忌于可指可视髙言着察乃未及乎行之习之吾读其言未尝不抚巻叹息深吾道之忧也居今之世志圣人之道虽凿岩而处负经而锄居孑孑行踽踽苟其气専而力深吾知其必有获也况土淳材茂聚族于学而诵饮食其中者乎工有肆农有畔士有学各其所也亦各其业也由其涂者众而收效者寡则吾所不敢信也
　　永寜县治记
　　永寜之为县也始自元至正间析永新胜业郷地而鵞峯玉笥诸山盘错如蚕丛距郡最逺壤僻以贫供赋不给明末县治灾二十余年不克复吏皆夺民舎庄君梯云至三嵗始力新之不请帑不浚民烝徒咸集朞月以成左为鵞峯书院悉仍旧观邑进士谢君上举来数百里以其图谒记夫君子之于民也毋苟劳毋苟逸苟劳则扰苟逸则窳古之人有听讼于树下者岂不欲简易亲民哉而义取向明南面而治者所以明有等示民不佻也故为政者在予民以可亲不予人以可狎寜固蕞尔邑民社在焉今使一邑之长与荜门圭窦之氓比户杂处执事无所尊卑上下无辨岂政体然哉予参藩湖西四稔矣寜民之质讼者不数人甚矣其朴且简也庄君又治以无事讼狱不作赋税克供其民安之谓邑父母不有其署则吾侪小人弗有其庐故虽兴作而民不为病民之愿也宓子贱宰单父不下堂而治在能取人寜不乏二三贤士大夫试以时询其利病梳爬喣噢政平事简其治绰尔也然山民易驯亦易犷寜北枕七溪南接郑汉实与楚茶酃相逼处多盗贼薮嵗比水旱山谷僻逺其暴桀犷悍之徒或相煽为奸往往有之其日进父老子弟训饬之以礼义俾先赋税尚诗书敦本崇让毋听邪说阻声教以椎野相雄长谢君曰诺请书之乃作歌示吏民曰
　　寜之山盘盘兮宅民以安兆人用欢宁之石齿齿兮人民以理逺人至止尔父兮尔母邑以永寜俾民淳古
　　重修黄山谷先生祠堂记
　　施而为政发而为言君子之所以垂世行逺者也其人有足传则所居不必有竒迹而一言一事俎豆之不衰岂非其风流余韵入人者深与昌黎之于袁子瞻之于登到郡不过数十日膏泽未究去而民祠之凤之在冈麒麟之在郊景星卿云之在天所见必书人争覩之以为快贤人君子亦犹是也故其所生之郷所仕之地及其所游处往往追思而俎豆之况其被泽既久予人以不忘者乎于乎后之闻其风者可以兴矣山谷先生令泰和数年史称治尚平易不与诸县争盐防吏不悦而民以安盖吏议之与舆颂其不相蒙久矣民之良牧岂有赫赫可纪哉郡志载其政事之暇穷搜溪谷过胜处輙题墨今攷其集中西昌诗颇少而快阁盖偶然之作无意求工者前人之阁遂举而归之先生且建祠其旁与阁相终始屡废而必兴士大夫追和其诗至于今不絶夫山谷之名得子瞻而振卒不免文史之祸迁谪以死然小人能厄以迁谪不能掩其文词使不传于后世则小人之忌之厄之者亦徒矣其诗为当时所宗尚称西江诗派予未能多读独爱其书法而其杂著文词多湛深性命之言非词翰诸家所及故虽殁于谪所超然蝉蜕不以生死累其心子瞻所谓独立万物之表而亟推其行谊文章有以也壬寅之秋予尝登快阁时久雨江涨四望廓然凭栏移日而祠之芜秽久矣且假阁为仓廪委积狼藉乃斥而修之与司李胡君各出其力以属萧生伯升防邑令置仓别所阁既聿新祠用修举予喜为书其事嗟夫山谷岂以祠重哉
　　寜国府故太守袁公祠记
　　郡东郭上下两桥石趾穿决缮修既有记其创始实维豫章袁公桥侧旧有袁公小像僻寄僧庐众罔瞻覩父老悲思久矣至此益追颂公德不衰图新其祠地故偪水滨隘甚又为桥建也不可以它徙于是架层楼治水榭址不加増而有廓其宇先后有事斯桥者次第列祀费取诸修桥之余家叔父独出已力补所不给工乃竣郡人又属为袁公祠记余作而叹曰天下事其可为乎为之未必皆成成者且以得谤于是畏愞者以有事为戒矣夫至于戒有为则虽事之必不可已皆束手郤步而天下事日以废壊今有一事于此利济日被万人功可数百载不为则人殆而我安为之则任重责繁幸底于成而或不免于难为行为止贤豪必早辨之矣吾每过宛水两桥未尝不为郡太守袁公叹息流涕也当明正统初公用辅臣荐守寜国兴去利果艺以达始至则改建府学兴贤育才其它官舎仓廪条治井井盖元之末季于象为蛊明之初造于象为蒙公奋然明作于象为震为离功大而可久莫如东郭两桥其始聨舟架木遇暴涨立败公肇置石桥上曰凤凰下曰济川不耗帑而用给不病民而事举语具桥记中是时诏举天下治行卓异者十人公居第二无何坐泾人程御史蜚语逮繋以幽愤死郡人皆呜呜孺子泣今所谓程御史者考其时案之泾志不问可得其人彼亦赫有时名或公强正不善事贵人卒被齮龁事连督桥工医官荀存善并逮榜治欲令诬服污公荀至死不波一言郡人义之今置像于公侧者是也于乎人能戕公之生不能斩公之泽能陷其身于一时不能夺其名于百世方公被难时郡人已涕泣奉祠今垂三百年语贤太守莫不曰袁公袁公也公亦可无憾矣公讳旭字廷辅江西抚州乐安人永乐乙未进士初授津江令以官俸代民偿积负其守吾郡可知也或言公既死为吾郡城隍之神数有徴验事见王给事盖石溪闲笔今郡人犹户说云
　　修旴江罗明德祠记
　　近世言理学多推二江盖姚江王公文成旴江罗公明德也罗功业不及王而其学相后先所在多祠祀旴水姑山其生长讲学之所旧有専祠三今城东一祠仅存水俯旴江山横大阜左芙蓉而右从姑于地称善偪处驿舎经兵扰屋瓦失半上下漏子孙奉祀者惟日辉一人学宫贫不能葺余进礼祠下顾瞻悚忾出槖中金属郡守髙君先易其漏瓦合力修治庶几不壊髙君及南城苗君皆欣然各出私钱择能者董其事先是罗公尝守我寜国特祠在开元寺左嵗久且圮余告郡别驾陶公新之先生诚不以祠重学者之于先生若有求而不能已其守寜时自僚吏大夫士下逮舆台卒之属无不与之讲学即以事笞杖及囚服临刑之人无不晓譬再三冀幸其一悟也有所质讼命甲以摄乙辰至而已理民有兄弟争产者公徐问曰尔同父乎曰然同母乎曰然尔父母举汝二人相贺也今尔相仇父母不地下泣乎因叹曰尔有兄弟以产相失我有俸钱终鲜兄弟不觉泪下曰是罪在我而讼者兄弟乃相向泣叩头请杖公喜其悔改也谕而遣之其政尚德化多此类盖其学劳于制欲逸于体仁充性以为用而行之若无事其教人之术多端卒要归于孝弟慈言约而可守质而可行至老而教学不衰后之人读其书游其里可以慨然而兴矣而从姑山礧砢竒伟为先生寝处地祠馆榛莽未尝不临风一叹也姑记之于此邦有贤大夫其尚踵而从事焉
　　重建永丰陆侯祠堂记
　　古之功德在民者祀之礼也志民之不忘也近世亦稍滥矣然不旋踵而墟无复问者若夫祠成于去官之后而修废于殁身之余使人过之太息思其所以致此者将敦薄而廉顽在斯举也明崇祯乙亥武林陆梦鹤先生知永丰县朞年称治用调繁例改吉水又称治二县之人思之并祀名宦而永丰有特祠丰左吉州称中县丛山防嶂阻荒数百里往往逋赋而薮盗君拜命京师即上言残邑积逋请抚字状制可之闻常熟瞿公式耜尝治丰有声又造请受治谱三巻具得其要领至则延见父老问疾苦革耗羡以劝民义余以次推行征徭讼狱事皆如夙办盗以衰息先是筦库者舞文倒置完负君内设掌簿综核了然故民莫敢后听讼务平恕甲词既入輙秘不发摘空名捕讯乙词不相谋多得情实执牍吏皆屏息其不刻而严多此类至于修治学校礼遇士大夫人得尽所欲言虽里老田父一言之善一艺之长皆被嘉与邑人大恱吉水大司马李忠肃公邦华方里居讲学闻之叹曰吉丰咫尺独不可恵吾邑哉为语按部御史梧阳刘公于是有吉水之役盖疏入而后以语君君坚辞不得丰人请留不可至聚薪塞路防手诟吉民于界曰奈何生夺我侯其声呜咽君亦为堕泪既去士大夫过吉问起居如家人礼仍置祠邑中临川陈公际泰碑其事后三十年兵兴祠火父老嗟悼防君之子圻来问祠所在邑人相见欷歔遂佥谋新之嗟乎县故不易为也为于不得为之时用法严见德尤难盖百不得一也是孰使然哉或曰丰吉被泽均也専祠在丰何与夫吉人之得君于丰也如人子之终依慈母习安其乳哺而丰人一朝见夺若失慈母于襁褓之中呱呱之子不禁其啼失声也故丰人思君为独切君亦尝曰丰水吾之桐郷魂梦犹睠此也其政绩既具陈碑及郡志不胜书书其大者君讳运昌字梦鹤浙江钱塘人崇祯甲戌进士
　　赠太仆寺卿宋公益咏堂记
　　往天启丙寅间莱阳宋公长元先生知清丰县以绩最徴入京师清人皆孺子泣作祠于县之北郭嵗时供祀值公所生之辰咸酹酒醴拜舞鼔歌如事神礼或竟日不罢及公死事之益防民有弗直于吏者手瓣香叩头曰使公在吾何至是顺治甲午春公之子琬自吏部出为陇西备兵叅议过清丰黄髪父老皆扶杖携子孙迎抱马首至则会祠下出公画像示之皆呜咽失声请留之祠中旦日倾城出送相持泣恋不自胜其自西而还也亦然久之叅议君累迁按察浙江坐诬逮系清人闻之愕曰公不庇乃公子耶皆哭祷于祠诸生程世则等更议増重檐于前楹用障风雨今
　　天子以琬事白复其官需次京邸清人来告讫工且踵旧以丹雘盖自公去清之日迄今四十年谨奉祠事如一日施子曰异哉吾见吏之有祠者矣其屋岿然其祀忽焉孰是祠宋公其诚且久如是问之清人其父老曰吾邑于古为顿丘俗颇淫侈少年无赖好摴蒱羣饮即负无偿者弯弓御人于路甚或椎埋发冡剽刼无所惮宋公不鄙吾民下车新孔子庙月进诸生课艺明约束讲郷饮大射礼问民所苦有所谓白捶手者其人率豪猾大姓收暴桀子弟要盟盘挿裂帛书姓名奸胥市侩屠狗之雄皆党附有所睚眦飞挺雨集重或撃死其党又诪张营搆先腾其词下有司率骫骳不得直里有好女子豪欲之即朋媒党妁不彊纳不已公问其主名父老嗫嚅相顾一夕尽廉得之敇骑卒曰冯进塲者白捶之豪也方与羣儿博饮某所敢纵一人者死无赦食顷缚数十人至括得其盟书遂杖杀进塲大门外繋其属为耳目于是接踵归命愿燬其籍竟死不敢为恶清人歌曰宋公来捶手灾有妇人毒杀其夫而诬其夫之弟公察无戚容呼婢绐讯之立得奸状清多盗与滑濬曹濮连属为渊薮公捕治其魁又善为盗备盗皆亡去戒勿犯宋公剧贼谢小谿者南乐人也漕使索之急彊属公捕公不敢以境外辞请期以匝月果得之河南界中总河尚书李公若星最其能于朝县故输马太仆寺嵗择富民市解费不赀解又不輙收民破家无筭公悉出官帑为治办又免驿马之刍牧于民者嵗可省二万缗催科置大匦四使民自投不入私羡其他善政称是由是讼衰赋给氓庶息肩謡颂喧路故防祠事甲申冦起火公私庐舎殆尽惟南将军霁云沈青霞链及公祠独存清人之言如此呜呼士君子秉政一方或肉视其民垄断其官者子孙计耳归则广田宅饰苑囿置歌儿舞女自娱快居无何所治田宅苑囿或为他有矣问其子孙曽烝尝之不供况于所治之邦有能通国祠祀再世而不懈者乎呜呼若宋公者其可以风有位矣昔朱邑为桐郷啬夫曰吾子孙祀我不如桐郷今清人既知德公而公之子又能为显官遭大难不坠厥绪将益力为善以张大先公之泽则是祠可永弗壊于是按察君流涕属碑其畧章亦为泣下公讳应亨字嘉父号长元天启乙丑进士在清丰五年行取为礼部主客司主事改吏部三迁至稽勲司郎中尝典试河南称得人以母李太淑人老疏请终养归癸未莱阳陷公实死之事闻赠太仆寺卿予祭葬其大节又如此清之郷先生吏部尚书郎李公其纪撰祠碑题曰益咏堂所谓去而益咏者也嘉清人之义作诗以侑公飨其辞曰
　　有伟宋侯剖符顿丘千疮万痏徯来斯苏维氓蚩蚩奸盗蠭蚁剽掠椎埋挺人于市公怒罔测殱渠斯得譬农治苗务去蟊蠈有慝不闻公擿维神有噤莫愬公恻以呻盗去其土氓熙于田作学翼翼伐鼔渊渊髦俊是师征徭是厘涂无鸣镝狱罕赭衣凡公所为以养以教清人翺翔昔咷今笑岳牧交让天子曰俞壐书徴入耆耋呌呼崇祠宇百年丹雘祀公如生舞呈乐作公朅而去骑箕大荒公降戾止霛车锵锵匪祠是歆维德永馨百尔君子眎此刻铭
　　重修伏生祠记
　　六经自大易外尚书最久逺其所载二帝三王政治得失之林最详钜秦弃书籍壊先王之法惧诸儒生引古帝王得失相议论切切焉务磨灭无遗者宜莫先尚书而齐伏生以一人晦迹终老年九十余卒以腹记口授传其书万世嗟乎初伏生以书授生徒其坑者不知凡几伏生以博士得免幸也然人之童时诵习老不能举其辞者众矣向使汉文帝不诏求尚书求矣而伏生不待或老眊荒忽不复记忆或又言语迷惑无人焉能辨而传述之则是书终亡也而上有其君生又有其年穷惫且死能举其辞以授幼女女能述其辞以授鼂错岂非天哉邹平县北十八里有伏生祠其墓在焉盖伏生故里宋封乗氏伯有司修祀惟谨歴年既久祠寝废吏亦不亲至今县令徐君甫受事诣祠行礼即率诸生新之余至见其像修眉丰额垂旒秉圭如古侯王幼女及鼂错皆侍侧壁上画当日授书状如平生予不禁忾乎其慕愀乎其悲也时诸生数十辈皆治尚书余告尔诸生生于是郷读是书亦知先生传之之艰天之憗遗一老之意乎谨尔俎豆以时习礼俾异日通达政事诸生责也诸生皆拜受教已又拜请曰是祠也无长吏迹久矣今徐侯之必躬必先新之必以其力也且恵邀先生之莅止也其曷忍无以诏来者余既感伏生之事嘉徐君之义而益以见伏生之教思与世无穷也故既为诗歌又详次其事为之记
　　鲁两先生祠记
　　往读欧阳氏所为孙明复石守道两先生墓志铭伟其文嗟异其人久之过泰安州有两先生祠知为先生游息讲业之所因为文以祭之入其祠頺檐漏瓦门垣不饬几筵不具而两先生像独存其儒衣冠上坐者孙先生侍坐者石先生也孙先生晋州平阳人举进士不第退居泰山之阳鲁人石先生輙师事之杖屦必侍登降必扶执弟子礼甚恭鲁人观者皆叹息兴起今观其像如生时余不觉流涕夫两先生学成行立传于后世无可哀者余独念两先生躬耕力行居泰山徂徕之间虽尝官于朝而不久其位不大伸其志卒为奸人所嫉谤石先生作庆厯诗褒讥大臣尤中竒祸至困踣身死几不免发棺可谓阨矣然当时鲁人尊之太学诸生从之宰相卿大夫折节下之以荐于天子天子加礼盖行修于身而不可掩也自宋迄今六百余年祠祀春秋不废鲁人无贤不肖皆称曰泰山孙先生徂徕石先生而不敢名泰山徂徕两山遂若为两先生所独有而向之奸人乗权嫉谤者影响俱冺且不得与草木等太史公曰富贵而名磨灭不可胜记惟倜傥非常之人称焉后之有志于道者其毋味于利而怯于义毋竞刀锥之末而失丘山之重亦可以自壮矣而吾侪承先人之训游圣贤之郷不敢为不肖而窃恐其未逮不免与草木同尽此后人之所以可哀也既撤祭召两先生之裔为存恤惟石氏有奉祠生承基问其遗书已不存会理问苏君署州事予出四十缗俾新其祠侍御赵公倡为之助苏君既谋始而州守曲君至又踵治之属武举张子董其成乃讫工夫闻先生之风者思见其人谒祠而见其像如生俎豆肃然感兴者必众况泰安壤接阙里尤近圣人之居者哉乃刻石告诸生且将以自励焉
　　七忠祠记
　　士君子仗义成仁以身殉国九死而不悔者岂役于其名哉而后人之悲思者往往势不能禁时不能移崇卑隠显无所岐视闻风称慕咨嗟涕洟不已者无他激于义动于诚而不自知其然也济南旧有七忠祠以祀建文时死事之七人其人为兵部尚书铁公铉礼部尚书兼太子少保陈公迪刑部侍郎胡公子昭都督佥事平公安都督府断事髙君巍东平州吏目郑君华济阳县教谕王君省以数公先后捐躯皆尝有事于兹土者也万厯三十九年巡抚王公克缵谒祠始黜平安进监察御史丁君志方谓平安就擒曽事文皇帝为大寜都指挥使及帝问无恙始自经死故也嗟乎平安血战奋不顾身文皇几危者数矣不可谓不忠而以其死较晩隠忍隳节君子斥之若丁御史潜遣妻子不屈而死族人讳忌且百年陵谷迁徙台使者始表祀之得与七人之列何其义终不冺也岂不可惧且劝哉方文皇之乗胜而南也若疾风巻箨旦暮渡淮而济南为天下之中地所必争铁公时为布政司叅政挽刍粟收溃兵与胡髙诸公死守济南兵围数匝及三月不下当是时文皇欲引兵北还向使天下得铁公等数人靖难师必不南而卒以身殉天也余至济南问铁公绐文皇入城悬板几中即今西门也未尝不仰首叹息泣下又闻公誓师水面亭髙君赋诗见志述一时忠勇之士甚众其人姓名或传或不传痛惜久之而陈公抗节死最烈先是曽为山东左叅政多治迹济人思之与铁公等故七人者不出百年立庙血食生气凛然可以见忠义之感人歴久而不替也自万厯至今垂五十年地数苦兵求拜其祠而已化为刍牧之塲矣按祠碣故有祭田闰章请于台使者徴祠田二年之租益以诸公之捐槖刻期修缮丹楹崇宇视昔有加郑王二君秩卑皆铁公属旧附别祠于东庑祭者不至秽防尤甚余谓郑君婴城死守王君以头触柱义至髙合而飨之隆其祀也位则东西侍昭其等也广其别祠为前楹其宇也祠田在大明湖凡六十八亩嵗租亩一金有竒以供祠事可永不废主者怠失其业履亩而复之者为分巡济南佥事陆君朝瑛而庀材鸠工则都使司李君承恩之力最多云
　　提学道题名记
　　山东提学道署在济南府治之北大明湖上凡天下官署皆南面而此独北面其始盖至道书院也嘉靖间学臣邹公善筑以教养多士士多向学江陵议毁书院始改今署地与湖接水流至阶除余置石梁曰濯缨其上有髙楼名之曰四照俯瞰郡城内外如指掌湖中蒲苇菱芡芙蕖之色来就几砚是可乐也余视事之暇登楼纵目凭云驭风已而引领南望其隠然若可见者为岱宗又其南则尼山鳬绎诸峯也退自念曰学使者天子特简之儒臣多士之师也其学以孔子为法其书以六经为宗其学宫之堂曰明伦其门曰礼路曰义所以端本立教移易风俗也非独校艺之官也孔子布衣倡学席不暇暖教成于天下后世尚已朱子之白鹿洞陆子之鵞湖并能以官为师讲道考业而胡安定教授湖州天下称湖州先生诏取其法着为令授国子监直讲今学使者俨然为多士师操八股殿最虽有顔闵之行非文不录而上亦以其所殿最之业定其官学使者循文法救过为幸士日以跃冶风教未振夫教授之力不逮学使者而以其盛若彼以衰若此是可愧也余绍述先人理学之绪待罪齐鲁之都数引诸生讲业相告诫或至流涕诸生亦有感动泣下者犹惧其未能格也徬徨转侧未旦而兴一日顾视防侧有题名记自薛文清以下得六十有三人而理学惟薛公为着士称薛夫子明末至今姓氏皆阙攷名次补之又得七人因为述今昔沿革之由湖山风物之美本
　　天子倚毗学臣广厉风化之防而重有感焉夫绍往学诏来者司教之责也其敢不惴惴以求无失坠是为记
　　分守湖西道题名记
　　湖西道治临袁吉三郡分守使可得而考者自嘉靖四十一年陈君大宾始事见丛芝碑记夫分守者以方岳之职分藩外郡者也其専驻有所然自省防及属郡各有署间行部问民利病大则陈请小则一切便宜虽守也而有巡之义焉故事以备兵为职置守备供指臂使猝有盗则发吏士或急不待报可躬擐甲以往武士之画疆而守者通约束无敢后厥制与古方伯连帅近其分巡一道明初用按察司佥事署在南昌嵗一巡郡覈吏士视其能否进退之讫事则还其体势又与巡按侍御史近嘉靖辛酉广冦入防掠万安泰和境始议驻吉安兼制茶攸郴桂四州巡之权视守差重而三郡吏民两道得通治之有大事皆关白行地故当百粤之冲实偪三楚多猾盗故畀之叅错相制与为犄角也章始到官会嵗饥巡抚中丞公令督属郡逋租仁煦义震山谷逆命多悔罪供赋税其明年
　　朝议罢道臣兵未几罢巡道而三郡之事兼并于分守道矣
　　天子既重念封疆不彊文弱吏问军旅所以责武备者重且専自是使者非借兵于伍则左右缓急无所恃惟督催科奉簿书期会而已夫道犹路也谓事之上下所必繇也今郡邑或有事得直以便宜上请而使者拱受成命若赘疣然昔两道兼治而不足今一道専治而有余岂昔难今易欤頼
　　朝廷之庆底定四方守臣得以优柔苟安素餐累嵗事势所格材不塞职害未尽去譬如父母之于子视其疾痛含泪拊摩而力不能医药中夜以思未尝不抚膺然负疚也南昌旧有湖西道分司盖没宸濠废址而拓之见大学士费文宪宏记今荡然无存至则以舟为馆而临江地稍僻尤余所乐居者间览郡志自郡邑丞尉百执事皆备书守巡两使则阙焉自明设此官迄今且三百年其间濯磨奉职戮力旬宣兹土者当可指数今不载其政迹且姓名湮灭不得比丞尉百执事无所劝戒岂不可叹哉夫大法则小廉分守使虽备官亦所以表帅三郡吏也爰采而记诸石得四十有三人
　　宣城防馆记
　　官之所居谓之署其宫室斋厨例皆吏民葺治官至如归在外监司郡邑皆然惟官京师者入署视事退则人自为庐或僦居民舎其力不给则旅食于荒祠客馆以庶几无风雨忧士为贫而仕仕且益贫至求一投足地不可得亦病矣吾宣城故有防馆郷之诸先达卜筑以防邑之游宦徃来者也改革初为大力者所据且将鬻之己丑余释褐力争乃复出然则余之入居是馆固其宜也乙未春服阕入都始就此解装时居人杂防余备官比部初未携家顾防壁瓦墁榱桷皆頺汚崩裂不可住惜夫创之艰毁之易也頺者筑之汚者垩之崩且裂者葺而完之于事若无所损益以钱计之凡四十有三缗耗郎官俸几半嵗不亦计之左与猿之择木鸟之巢林非谓其木与林为已有也而枝欲其固巢欲其安今世士大夫传舎其官其去荼就荠若不可以终日而余浮沉郎署他无所干进力既不能僦屋又不敢如张齐贤估买大第以希主恩将卑栖坐啸以卒嵗焉孰谓此逆旅之馆郷人所共游者非吾庐也与















　　学余堂文集巻十一
　　钦定四库全书
　　学余堂文集巻十二
　　翰林院侍读施闰章撰
　　记
　　重建东昌考院记
　　东郡自汉以来缙绅宿儒用文学起家者常岿然甲天下才俊之士比肩立而其地滨于河吏民重困南北冠盖之往来者舟车交错或一时并至则无官舎学使者往往驻节以冬月盖取河水腹坚舟楫不通得乗隙以校士也戊戌春既毕试郡诸生佥言考院不可不复状其畧曰国家崇重学校视学有専官校士有别署今假馆于御史台巡按之所无以台使者有司多惶愕失措其不便一考棚费竹木无算郡故平壤濯濯无深山茂林至发屋材以从事事已撤去既费且劳聊城为独累其不便二考院旧有瓦棚髙明爽垲今败苇朽木取办一时卑暗阘茸风雨不蔽其不便三公能不鄙夷诸生有前此之考院在其废而仅存者尚什之三盍修复之余是其请而难其费无已与诸生酌夫聚沙成垤聚水成川诸生之新者能五人一金乎旧者能十人一金乎计合郡之士将万人金可得千计其富而好施者旌之其不足者官为补之如是而役可成也诸生皆应曰诺郡县上其事于东昌道道上之巡按御史皆报可于是分檄诸州县各置簿募如约余为诸生先而太守卢君及司理刘君殚力经营以竣厥役自堂庑防厨及吏胥执役之所无不毕备又搆瓦棚使髙敞夫然后学使者有驻节之安诸生无不便之叹矣或告予曰君之试事毕矣是不可俟诸后人乎夫事苟便于士民缺于昔创于今可也况踵旧举废嘉与多士维新吾职也夫需者事之贼也勇者功之府也后之人因而守之时而修之则不劳而可久此有事斯役者之不可不记也卢君名纮湖广蕲州人与予同榜为己丑进士刘君名士龙河南睢州人壬辰进士余以次可考焉
　　景贤书院记
　　书院称景贤者何曰存古也曷言乎存古者吉州旧有景贤堂以祀王文成先生者也地踞南郭髙阜凭江面山久废为榛莽之墟尝过之太息谓有司盍复诸予讲学白鹭青原间既二年诸君子欲为别置讲堂羣谋佥同选地维旧于是卜筑于景贤之遗址以其名归予予固谢曰君子耻名胜其实未闻无实而弋名者也凡吾之讲业于此盖踵吉州旧事振其绪而弗敢坠焉非抗顔人师也且将为实乎白鹭青原之席具在将为名乎则今之才力殚矣曷忍扰吾民为辞之数四终弗能禁且视昔规制有加予戄然曰噫是重吾过也无已乃祀文成如其旧而虚其堂为讲学之所是为景贤书院楚进士罗诰茇枢有志于道者也过螺川移书曰圣自我作景贤之义何居予告以故且谓之曰圣贤道二乎尼父之教人也髙下偏全兼蓄曲成未尝掲掲焉责之以圣而圣人之道以明且子将薄贤乎传曰贤贤易色见贤思齐而逊谢圣仁为不敢岂姑舎其最上者乎夫学以学为人也君子以人治人改而止今有人于此称之以圣人虽强者不敢当斥之以禽兽舂儿走卒皆怫然防手矣然而孟子辨其所异惟几希盖危之也出此入彼间不容髪然则有志于道者亦还其为人而已洵为人则其去尧舜周孔不逺矣夫侈然予圣是自诬也谓予弗克圣是自弃也人皆耻不肖之名而或不免蹈其实是有知而不克致也易不云乎可久则贤人之德可大则贤人之业贤与圣何畛焉吉州既为文成政教渐被之邦俎豆未坠风泽未逺而学者又砥砺奋迅不介以孚苟能如登岳而涉海不跻其巅不穷其流不止也寜第称贤而已哉既以复罗君又具告诸君子皆曰善请记之予不敢作也聊次其语若夫经始落成度费董工纪姓氏本文则有吉州诸君子在
　　重修复真书院记
　　施子曰余观于吉州而知理学之盛也其最则安成盖自邹文庄洎刘三五师泉两峯诸公受业文成称髙弟子继又有王塘南先生两峯之门人也于时讲德考业书院相望有曰复古曰复真曰道东曰识仁皆书院之著者也而所谓复真者文成尝手书惜隂说以朂之一邑之中所在有防嵗必数举举必累日用相砥以勿懈有入其中而戾其教者则人目笑而背指之曰夫夫也而与于讲学者耶其人闻之必大惭于是君子有所诱而为善小人有所惮而不敢为恶浅者习威仪守绳墨深者畧言语而优入于性命田夫孺子市贩之徒皆耳习其言目习其事若日用饮食之相循不废也故其教立而俗以不偷则此数君子力也近年书院多荒圮余间为修举故事其在属邑者弗遑徧也而上南里郷先生王君吉张君瑛朱君经康君若生辈居近复真辄聚众力葺之以董率后学可谓知所先已君子之教人也非三复以申命则入人不深而苟非其人徃往数闻而易厌甚有窃其似而离焉者遂为人口实非教者之过也文成之致良知孔孟之言非王氏私言也不学者或以任情率意为良知而躬行阙焉则王氏之罪人也岂待罗文庄困知之辩而后知其非哉人有少去其郷长而迷所归者告以父母宗族所在无不蹶起思返者岂天之所与弃不反顾欤天命流行物与无妄夫亦在乎复之耳于乎昔之数君子予不得见矣犹及见后人修复其盛事苟得二三君子为之必诚必尽也其立教成俗何遽不古若也谨志其嵗月而别书其同事之贤者劖诸石庶后来之有继也
　　修复依仁斋记
　　书院讲祠之设也其学校之衰矣乎古者教出于一上自胄子下逮庶士佥由学校今之学宫惟官博士者司俎豆而弟子罕至布衣韦带田闾之孝秀势不得讲肄其中于是别建为书院宋之理学大盛所在讲堂赐额多御书或主以山长既而有伪学之禁学者零散前明正嘉隆万之间又称盛当国者复加厉禁毁书院墟讲堂其不尽废者或改为讲约读法之所托诸浮屠老子之宫以图仅存其仅存者又率防其所司至以彼夺此而莫为之救则甚矣吾道之衰而仁义之风寝息也依仁斋者江寜耿公祠后之别业也始嘉隆间天台耿公督学南都建崇正书院于清凉山堂曰体仁一时诸贤多出耿氏之门焦翰撰弱侯先生为髙弟子不忘师学祠之清凉山又即其所居陆家巷创専祠祔以及门诸贤别构一庵曰景贤买田数十亩择僧主之而豫章刘水部文光祝给谏无功又筑室祠后以居陈光庭先生名之曰依仁今耿祠碑所谓左为景贤庵后为依仁斋者是也是时先大父允升府君从陈先生问学偕洪子元夫至焦翰撰一见大恱为佐馆餐四方学者徃复议论斋中之履相错也由是作依仁问一编邹公南臯叙之以传亡何元夫奄逝十余年间陈先生先大父先后捐馆焦公过而哭曰是故诸贤萃止地精爽凭焉盍祠诸乃首祠陈子九龙配以先大父及元夫诸子九龙者光庭先生别号也不袝耿祠者以别于耿氏之门人也斋屋五楹中虚其一祠木主左右各两间为客馆学者解装就榻至则如归如是者五六十年兵变洊更守者失职田鬻庵夺移景贤之额于耿祠而所谓依仁斋为守者呉氏子窃鬻惟九龙先生呉子孝昭二木主存而不祀乙夘夏余白诸副使金公下其事于江寜徐侯归其直以复之葺残易朽更列几筵自先大父以下从祀名氏无考乃臆取陈门髙弟子数人配享余不胜纪者阙焉既讫工卜日行礼诸贤士辐凑咸愿有述以告将来于乎仁者人也称人以仁则愕斥人以非人则咈天下岂有仁外之人乎昔九龙答问无虑数千言要其指归曰依仁竟是仁依知仁然后依仁防哉言乎后之学于是者其各自识所依也孰谓斯地非洙泗遗壤哉或曰屋无守则壊于是中加棂门缄以扃钥虚其左待客右二间仍置守者供洒扫嵗取赁钱以备修治官免屋税庶永无患是役也赎屋修葺费三十余金副使金公助三之一咸载诸石俾后有攷云
　　修葺水西书院记
　　吾郡讲学书院莫着水西其兴废盛衰百余年间凡数变辍不举者逾二纪矣不治且墟今
　　天子幸学奬儒术百执事向风知泾县事邓公修旧补缺増置水西馆舎集诸生异等者考德讲业四方俊乂多归之会秀水髙君念祖客游泾川博搜碑牒具录其本末以邓公命属记余喟然叹先儒垂绪之大且久也往在明正嘉间王文成公倡良知之学及门多大贤于时欧阳公德为南祭酒泾文学章君棨首师之未几邹公守益谪判广德则宣城贡东平安国戚项城衮沈御史宠梅大叅守德太平周太常怡时皆以诸生从游吾郡人士知学自此始后钱公德洪王公畿友教四逺诸弟子尝假水西三寺为讲防之所延两公主讲席邹公偕刘公邦采自金陵冲雪临之防数百人僧寺不能容乃构别馆于寳胜寺东其堂曰明德曰明道其楼曰退省曰熙光楹各五东西舎各十三楹置田饍士谓之水西精舎始自郡守刘公起宗邑侯邱公时庸而邹公时为祭酒与修撰罗公洪先各为记钱王两公更迭往来学士荐绅云集歌洋洋由是水西之学名天下盖其盛也嘉靖中郡守罗公汝芳数过讲习邑最著者查宪副铎萧侍郎彦布政良干相与切劘其间改为水西书院正祀王文成公配以髙弟子王公艮及邹欧钱王四公嵗防以时屦舄常满此又书院之一盛也已而柄臣议毁天下书院水西中废万歴乙酉廷议进王文成从祀孔庙知泾县张公尧文卜吉奉祀礼成士大夫请复水西书院查宪副与翟驾部台实经始复旧观又増祠田语具张公尧文自记中天启初邑人赵太仆健追祀先儒朱子改称朱王二先生祠其逓増从祀姓氏皆刻诸石自徐布政榜及赵太仆健殁讲会寖辍书院之兴替如此前后葺修者则陈公大绶李公邦华何公廷魁髙公承埏劳绩不可胜书当其盛也如春风长养万物草木怒生油然不自知其废而旋复也如霜雪之余根荄具在煦以春阳触以时雨又勃发而菁英道之不坠在人人之同揆以性本乎天之与我者扩而充之上之可至于圣人下不失为贤士大夫故其时人才蔚起名臣廉吏节义之士相望不絶皆其风泽流余也从事于斯者可须臾忘哉然为于治安无事之时易为于军兴不暇给之时难邓公独为其难者饰吏治以文章嘘往绪于垂烬于戏可谓贤矣是时补从祀则前邑侯髙公承埏吾邑梅大防守德先大父文学允升公讳猷皆公所佥谋论定而举者也闰章承流后起宜有以告来者夫邹罗诸公之论道详矣守而弗失循而日进近同濓闽上泝洙泗毋驰骛艺文而畧躬行毋乐言生安而耻困勉先我者倡导于前薫而善者至于今不辍诗不云乎岂弟君子遐不作人吾冀后之劝兴而有徴也故畧于辞而详记其事云邓公名琪棻字伟男广西全州举人
　　清白亭记
　　同姓兄肇元由比部出守防稽既朞月政平而人和操洁而事简按图问所谓清白泉左右莫知也一老吏识之指示其处发地得泉涤汚决滞泉冽以甘置数椽其上名之曰清白亭亭成而余适至兄举酒属余曰昔子瞻为东武有超然台子由赋之其在武昌有九曲亭子由又记之余固不及子瞻君不啻子由矣盍为之记且是泉曰清白自范文正公始公尝自为记至明之成化甲午浮梁戴君再濬之而后及余又甲午也泉之隠见通塞若有期者余闻而异之夫泉用之则澄不用则浊越故泽国家临谿而户置井地多名泉兹泉又官舎汲之者少故往往堙废人情之不好古久矣且百年兵燹陵谷变迁求所为文正公记而碑碣不存郡乗无载盖已归之苍烟蔓草矣余之记又奚以为君子之居是官也以古人为法饮其泉如见其人而范文正之流风善政犹有存者今徜徉其侧搅之不混挹之愈长冬温而夏寒其必有所感也夫越郡自司马子长南登防稽王谢诸人骈肩叠迹禹穴兰亭之间名区胜迹埋没于苍烟蔓草者殆不可胜计太守既好古吾知其不忍劳民而以次修举也余虽去请载笔以竢
　　海镜亭记
　　登州临观之胜曰蓬莱阁枕丹崖俯沧海士大夫燕游歌咏于是焉在尊酒未终云物百变然长山诸岛逼出其左若得海之一隅阁下四壁皆石刻殊少善本苏文忠旧书海市歌字已剥落类刓削者凡前人碑刻名迹吏多徴搨墨本不予其直民怨其病已也而毁之如此者甚众是可惜也右折而下为海潮庵庵左侧有亭皎然轩楹四敞盖先朝台使者阅水师处今武备不讲久矣把酒凭栏左右洲岛参差至此则一碧万里无复纎芥风微日霁波平如熨上可以冯虚御风与三山十洲相往来而下可以接鲛宫蜃市于几席间也丁酉夏四月十有四日予夜宿亭畔水月空明毛髪可数书其上曰海镜明年再至则郡丞马君扫除丹雘登望潇洒留连不能去事固有名微而实胜居卑而视广者有类于是后之好事者其毋务崇其观丰其垣以废吾亭乃礲石而记之
　　独树轩记
　　学使者视事堂之西偏有轩数楹髙可二寻广半之缀以绮疏缭以素壁东坐而西向先是钟使君所筑以待宾客者也余以丙申冬十月抵歴下受事其明年当郷试趋视学校士又奉部檄明约束不得与宾客通凡八阅月驱驰六郡不遑寜处未尝游息是轩也秋始休沐与二三故人宴坐四顾无所有惟古槐一树大十围节目磊砢攫拏蓊郁蔽亏云日盖可以防是轩者余顔之曰独树属方伯陈公朗大书之树侧有石台置曲槛其上举酒觞客墙髙可及肩南望千佛诸山如屏障临几席墙外古柏数株作老人拱立状已而明月在树人影参差洒洒可爱轩中双白鹤引吭长鸣如空谷风泉相响应余方一抚掌而坐客有至自江南者又将别去嗟夫余终嵗驱驰与二三故人求一日宴息游眺之乐而且杂以离别之感殆婆娑意尽矣言未竟客有离席绕树酹三爵而言曰直而不折曲而不阿朴遫而华独立而无倚扶疎而善防一树而五善备焉是不可无记余蹶起冁然曰有是哉遂书之石
　　趵突泉来鹤桥记
　　山川之美灵异之区大夫士庶人羣萃而游者匪直耳目之娯所以望云物节劳逸荡涤心志也事有堙废以时修举吏用尽职上下以和济南多名泉而趵突泉最显源出河东王屋山为沇水潜行地中屡伏屡见数千里而出于歴城之西南三穴觱沸髙数尺水经注所谓水涌如轮者也流为泺水达于小清河以入于海其上为仙宫祷雨着异其桥曰来鹤跨泉之南其楼榭亭馆之美烂若霞起宾燕咸集凭栏周瞩仰而见山之青俯而见泉之洁且驶侧耳静听盖未尝不喟然兴叹浩乎其有得焉壤居都防羣儿裸浴饮马践蹂沙石阻淤向所称涌起数尺者今仅尺许又其桥材弗良旋构旋圮游人惴惴失坠临观不懽监察侍御程公来按是邦布令流膏修旧举废既数月过泉上诧曰何泉之昔壮今弱也亟出俸钱命浚之闰章为之经始上自中丞许公及藩臬郡僚诸大夫咸有助于是疏壅决滞所去沙石成丘剑拔雷轰复泉之旧召工师询桥材对曰栁可三年榆槐可十年松杉可数十年杉为上然南产也其直数倍吾为其难且久者遂桥以杉施丹涂漆辅槛以甎桥下横置聨锁饮马者不得至禁民毋防汚凡楔桷垣甓之頺缺漫漶者皆治而新之又为桥于潄玉亭前三月落成齐人踊跃来观咸谓其事举功速同吾乐而不吾役也为之歌曰清流激湍兮孰濬其源潜蛟出蛰兮飞虹蜿蜒又歌曰宣郁导淤泽用不衰选材济危功用不隳君子戾止饮酒燕喜小人忭舞歌此乐土闰章闻而异之此泉上之歌也而可得为政之道焉是可以书侍御公命纪其事爰刻石以告后之吏斯土者
　　重修烟水亭记
　　浔阳地界匡庐彭蠡间承平时所在亭榭士大夫多燕游为歌咏壬辰春予奉使过浔阳求所为琵琶亭者不可得更询他所土人云此间有甘棠湖以唐刺史李渤筑堤名湖中髙阜旧有亭曰烟水楼曰镜波为士大夫咏游处乱后倾圮十余年无人迹矣是时予迫于王事积雪余寒主人无好事者择亭馆留客游遂鼔枻去后九年崔君正谊以户部员外郎来司居无何集工度木构亭及楼咸复旧观费槖金三百是时军兴绎骚贾舶罕至亏税万计或哂之曰尔甑且尘何亭为崔君曰吾以榷为职税取诸舟使舳舻衔尾日防于亭无废事苟片帆不至虽仰屋持筹减炊露处无锱铢补也且吾既早夜会计为无益之顦顇安得不闲从宾客登临以节劳而解愠乎于是客至则挈榼往游江水湖烟荡胸豁目而匡庐之天池石门香炉双剑诸峯项背隠跃皆可数觞燕尽驩客多赋诗纪其事防方子尔止来自湓浦具言崔君属为记予闻之曰异哉崔君之为政夫职在钱谷则不问山水有客则摇手戒勿通官实使然况处公私交匮之时乎崔君何独异是予安得扁舟往游其间乎昔尝待罪于齐崔君令平原以学宫煨烬率邑人新之不给出其俸三百有竒乃落成予上之两台为纪绩而君迁去其它修举称是嗟乎若崔君者岂独留意于山水燕游之间已哉
　　就亭记
　　地有乐乎游观事不烦乎人力二者常难兼之取之官舎又在左右则尤难临江地故硗啬官署壊陋无陂台亭观之美予至则构数楹为閤山草堂言近乎閤皁也而登望无所意常怏怏一日积雪初霁得轩侧髙阜引领南望山青雪白粲然可喜遂治其芜秽作竹亭其上列植花木又视其屋角之障吾目者去之命曰就亭谓就其地而不劳也古之士大夫出官于外类得引山水自娯然或偪处都会讼狱烦嚣舟车旁午内外酬应不给虽仆仆于陂台亭观之间日餍酒食进丝竹而胸中之丘壑盖已寡矣何者形殆意烦而神为之累也临之为郡越在江曲閴焉若穷山荒野予方愍其凋敝而其民亦安予之拙相与休息俗俭讼简宾客罕至吏散则闭门解衣槃礴移日山水之意未尝不落落焉在予胸中也顷嵗军兴徴求络绎去閤皁四十里未能舎职事一往游聊试登斯亭焉悠然户庭凭陵雉堞厥位东南日月先至碧嶂清流江帆汀鸟烟雨之出没橘柚之菁葱莫不变气象穷妍巧戛胸拂睫辐辏于栏槛之内盖若江山云物有恱我而防就者夫君子居则有宴息之所游必有髙明之具将以宣气节情进于广大疏通之域非独游观云尔也予窃有志未之逮姑与客把酒咏歌陶然以就醉焉
　　愚楼记
　　就亭落成之明年作愚楼于署之西北盖非自予始也地故有亭崇垣蔽之莫由骋目佥谓非楼不可因而髙之规若车盖赭若丹霞既成而城郭江山指掌间矣左右枫樟三四树轮囷攫拏不知几百年其南则頖宫丛桂蔚郁圜桥之外被以芙蕖鳞比绣错閤山云物来集绮疏客皆以为黄州竹楼无以尚也乃有窃笑于旁者曰此传舍也夫既已亭之矣何不惮烦而楼是营甚矣愚山子之愚也予闻而辴然是言也诚中吾病遂以名吾楼虽然子不见乎凤凰之翔千仞鹪鹩之栖一枝乎彼各适其适也使易地失其所凭则皆不适也且恶知凤凰之乐于鹪鹩一枝之卑于千仞耶千仞耶一枝耶吾不知其所居坐而于于卧而栩栩聊取适于一瞬夫孰知而孰愚笑者不能难嗒然而去书以记其事康熙辛丑八月之二日也
　　思砚斋记
　　君子之论人也生眎其所好其事亲也殁眎其所不忘尚书户部郎中许君生洲负頴力学尝为翰林院庶吉士肆力于文辞余见其思砚斋诗异而问之则喟然曰先大父中丞公天启间守绍兴梦东坡先生手授一砚翌日使童子种竹卧龙山麓掘地果得砚玉质金声背有东坡小像先中丞摩挲拂拭寳之数十年不离寝处明末兵乱失去时先中丞既殁家大人追念手泽为之出涕顔所居曰思砚斋君为我记之夫天下之可嗜者多矣贪夫志营筐箧把握之物足富十世砚非有声色珍竒之移人也且夫成之必有毁得之必有失也天球琬琰隋珠赵璧以天子诸侯王之贵不能必其世守奚独介介于一砚哉坡公平生喜砚如凤咮龙尾眉子之类触手为铭殆不可胜数当其见嫉于时也朝列不容必欲放之岭表瘴厉滨死之地然而荒陬蛮壤重其只字如珠玉至今六七百年拾其所用石砚犹使人爱玩累世不忍忘岂不以其人哉士生百代之下恨不得见古人往往见之梦寐坡公入梦于中丞其精神感召非偶然者夫读其书想见其人况得其器物与梦合又覩其遗像髣髴与古人相上下其寳而传之子孙固宜而为其子者思先公之嗜好赍咨涕洟以名其斋又若趋庭侍几杖亲承音防所为尚友古人绍闻先德不衰者皆于是乎在也诗曰孝子不匮永锡尔类昔范乔捧祖砚而泣前史美之推斯志也即户部君之为人可知矣遂为之记
　　春及轩记
　　昆之人环玉峯而家者园林亭榭皆胜而叶子九来作轩于玉峯之南名之曰春及来告我曰轩上为樾阁下临官河其东则良畴数亩嵗种秫酿以待客客至往往醉周回小溪溪东为古寺松桧攫拏皆数百年物跨溪而入石磴泠然登阁而望山翠蓊然轩正面田畴菜甲稻花逺风披拂其乐不可胜穷也轩之大概如此予读书多暇将课农人而老焉夫古兰亭梓泽兔苑南皮之游皆处贵盛而怡情丘壑流连台馆取快一时而已若夫子真之于谷口卢鸿乙之于嵩丘屡徴不起彼盖自専其乐也叶子其亦将隠耶去年夏秋间以博学宏辞徴有司敦迫切峻单车诣阙逾冬涉春逡巡待明诏乃南望叹曰春已过半逐逐无所底安能舎吾轩芜吾田而尘处乎旦暮不归吾病矣君为我记将归而刻之溪上嗟夫士大夫栖嵓息磵田畯为伍有畊斯获有获斯饱我无干人人无我妬无文字徴逐之扰横琴在膝用述作为鼔吹岂不畅然至足也哉虽然叶子方擅文辞多游好又有伯氏学士为显官于朝吾虞叶子之归不果也嘉其请姑记以见志春及云者盖取靖节语也
　　义田记
　　新旧置田二百亩嵗取其谷周族之急者又简塾师授子弟业以为常是为双溪施氏义田闰章谨记之曰施氏之有义田自先大父中明公始也其志肇于曽祖思嘿公而大父继之先府君又继之以迄于今凡四世而后有成中明公之叔祖处士公曰畔松有田百三十亩息钱于人者券千余金而无子且死属中明公后盖兄之冢孙也又独传义不可立诸父强许之以处士公待以瞑也中明公泣固辞且谓以一人后之不若羣族子弟后之也请收债以襄其事而公其田为义田更置义塾以养以教嵗时祀事可弗絶是时中明公故诸生屡空处士公之防未举者四女未嫁者三度费七八百金众谓非鬻田不相当而中明公计不反顾于是义田之约遂定居无何诸女龂龂相搆争防葬装遣费益多而债不可收或请质于官有窭者一人跽丏免遽焚其券遂人人坚负无一钱而经纪百费转出之称贷子母相寻遂逾其产数矣不数年中明公捐馆先府君弱且在疚诸女家讼分其田索负者益急田又肥硗半不胜租庸族父老佥谓田为累而债日増盍鬻以完负稍别置腴田渐可复也府君泣不能禁而义仓义塾手自创置经画有序族冻饥者借以举火先府君又早世时闰章甫九嵗家叔父惸惸相倚洊遭不造盖义田之负尽而家无留产矣初郡守金公励数延中明公讲学闻义田之役亟止之曰不度力而好义将为后累然使吾祖父不相继殁事当必举不幸而金公之言中也顺治丙戌闰章举于郷仅复其腴田七十亩比成进士积累以日月与叔父同节衣食十余年乃易以腴而数増其七十教养周恤之制悉如中明公约田以金计者千二百余两度所出不足赡吾族然家祚中衰世困诸生吾禄入有限故经营以数世仅完先祖父之志其成之难若此虽然非成之难守之为难义田之约世掌以冢嗣它不得与今吾子皆穉弱不任而族之稍才者辄不永年惧后人之难为继也故记之书曰率乃祖考之攸行后之贤者勉乎哉先人名讳具别传中田在自家圩者七十亩在长汀百一十亩并刻之石【瑮按自记云丁未人日阻风市汊肩舆赴南浦寒甚偶思属草流泪者再四于乎先府君所为者独难虽屡牍不能尽也】
　　衮山塟记
　　予先人髙曽两世墓在衮山之麓东寺之后地故得之土桥章氏而侯氏族处其旁辄谓葬不利彼甫作圹则聚族讙呶飞梃如雨先大父扶柩恸仆地先君子年十六度不可力争昏夜独走七十里抵郡方旦亟挝郡鼓知郡事者金公砺故尝与先大父讲学为布衣交遽呼入卧内时掾吏未集公手书檄驰捕之日中猝至众怪其太速且草檄必伪也拉而碎之金公大怒益捕数十人将置之法先大父徒跣叩首泣曰不孝罪万死郷人蚩蚩者何校焉先人其终宅兹土愿毋以法种怨公不得已悉纵遣且谓之曰尔郷有圣人来营葬尔郷之幸也众皆谢服于是改期卒塟事窀穸既深封治严固向之飞梃者皆荷畚锸矣先大父泣而谢之已又置牛酒造请毕至尽欢众皆罗拜曰吾属狂逞至犯上扞法公脱我罪且懽我也不公祐将谁祐者是嵗万厯庚戌之某月也其后六年大父捐馆又连防数子人皆咎其葬不吉数议迁以地逺而葬坚卒不果顺治己丑闰章成进士术者更谓其葬吉无异辞其又可信耶先大父艰苦卜葬释怨树德如此而旋陨其身郁郁至再世始小发得一第何盛德不售而售者非其人也呜呼悲哉今侯氏族故无恙余归自京师祭墓致胙与相往来而念我祖父未尝不流涕其塟师为同邑齐先生号祚龙山人初为侯氏所获几不免呜呼其难哉吾髙曽两世皆博士弟子蓄德而隠善不胜书具在家传兹特书其葬事吾子孙其绍先德毋中怠其庶几不坠作衮山塟记
　　李侯监兑水阳仓兑军记
　　宣民之困征输极矣粮为甚粮之困非独输官难也兑军尤难国家嵗漕取道江淮沿江诸郡于水滨建仓置吏民输仓而卒转漕卒之费例取诸民故事每粟若干石为一防则有耗増有运脚谓之五两五石着为令他不得横索以厉民故卒不骄而民不病其后漕事日艰漕卒辄瞠目曰吾费无算奸胥运弁相倚为奸利弁要索无已俗谓之画防钱不餍则纵漕卒旗校讙呶不可制或经月红腐不受其输民破产者相属监兑之长吏虽贤者亦莫敢庇民惟坐庾廥间计出入而已民之困曷告哉吾邑李侯至则喟曰兑运之害以民弱而卒强且武也驱至弱之民与强且武者相授受是长吏不能约束而以民委之俾得而甘心也计惟官兑便侯乃先时集诸里正稽正羡粮数既戒具悉召诸黠吏尝为钩通者禁勿得近麾诸里正使引去而自临仓令漕艘以次受载谓之曰尔曹良苦吾惧民之不集以稽尔行也徐出尺籍示之给费悉如旧一日而毕诸弁卒相顾夺气莫敢哗漕艘已去而民犹不知也乃相与拥拜马首曰数十年无此事矣余闻而义之里中人又走千里属为记世谓良吏不可为或强为之事终格不行由今观之此一役也芟数十年蕴崇之奸戢数千百骄悍之卒使受约束循故事侯实苦身戮力以速漕而纾吾民也即何善政之不可为哉吾知侯之它政当悉视此也侯名文敏字如白陜之防寜人康熙六年丁未四月记

　　学余堂文集巻十二
　　钦定四库全书
　　学余堂文集巻十三
　　翰林院侍读施闰章撰
　　记
　　全州古松记
　　自永至全山行三百里夹路皆古松合抱不知其嵗年相传植自宋人以衡南苦热夏行多暍死也观其礧砢连蜷如羽骑卫士执防比肩又如婆娑醉翁聨袂頽倚其怪伟不可髣髴髙盖际天垂萝覆地云入焉而不得出风出焉而不得息予过之乐甚然刳腹剥趾燔折过半为风雨所摧仆委弃腐壊十去其二三匠人樵人皆过而不睨焉问之则曰此官松也人无主者数年来羽檄旁午塘兵驿卒夜不得休地无人烟率取其脂以代灯烛谓之松光或釡爨其下又日夕畏虎聚薪燎树望之若烛龙然于乎是松也斵之则宫庙之材蓄之则山川之望尸祝之则栖正直之神游憩之则为行旅之防而生非其地与其时上之不得为材下之不得为薪其可惜哉或曰松有其脂火则从之是所谓自伐自煎也虽然植之者数百年矣彼其以旦旦摧烧为无既也哉
　　钓台记
　　桐江严先生钓台两石壁立数十寻盖非钓所也史称先生尝披羊裘钓齐国大泽中被徴不仕归耕富春山后人遂名其石为钓台云台之左麓为像祠先生配以方干谢翺方故桐庐人以诗名于唐谢则宋之义士尝为文信国客痛哭于斯者也当时以竹策撃石悲歌竹石皆碎今其墓在对江余望之泣下按祠记子陵外舅为梅子真髙蹈之士固有类耶观先生遗书侯霸朂以懐仁辅义殆非石隠者流光武身下之而终不肯屈士各有志也迄今汉寝邱墟废为芜壤二千余年矣而先生之台故无恙左右诸山合沓江流若断中涵一曲是为严濑清鉴毛髪响中瑟琴春花秋叶岩谷万状盖上下数百里无胜于此者余振衣周览益叹先生之风逺也少时记昔人过钓台有不知天子贵自是故人心之句今亭中碑版林立求此诗不可得最后于祠中见胡梅林少保碣曰严濑矶头水欲冰凯歌声彻白云层功成只合师冯异身退还应学子陵然少保功髙蒙谤卒以幽愤死寜能学子陵哉于乎自古功名之士如少保者不少矣为之叹息而去
　　隠龙山记
　　旌德城南十五里有山曰隠龙崇岩叠岭望之若无径涉小溪至再始见山半有石级又度小桥循磴而入级穷得平壤外峻中夷夹山而田可二千亩山若重闉人居岩隰村烟与云树上下所谓隠龙方氏者也山外最髙峯曰万石山厥支维二其一北发为梓山其一盘蹙委蛇至此屈伏故谓之隠龙或言山之奥区尝有硕士栖隠其中云方氏在汉有黟县侯储子孙散处旌阳唐寳应二年析太平之东郷置县处士方德让宅为县治因名之曰旌德事具家乗而史氏失载洎宋咸阳令伯源归里游放山水之间至此叹曰岩壑深蔚殆天所以宅我也爰肇厥居自宋以来数百年子姓用蕃不被兵火老者厐然耆硕少者多俊良文学之士予尝数与之游入其村舎屐杖下防防皆泉鸣田塍输灌无借桔橰水碓激舂不烦杵臼引流作池水清而鱼肥客至则举网烹鲜有咄嗟取携之乐又别有井泉聚族咸汲饮者多夀嘉靖间邑令李公銮谓其人无二姓里同一井以义井名之其前有方池若广川巨浸洑泉涌出大旱不竭吾友方邵村侍御至自秣陵尝泛舟大醉其中目曰小桃源惜乎予不及同游也比嵗兵兴盗起先后有汪吕二人导兵入掠一自西来渡溪一自南来陟岭而皆马惊以蹶兵怒导者皆挥刃殪之自是莫敢复言夫不逺而僻不阻而深偪处城郭军旅之交林壑具美至数百年无兵骑迹虽曰地利倘亦贤人君子之攸居天固有以全之与
　　恩江桥记
　　永丰故割吉水地距恩江而县江出贑抚山谷间日济万余人水涨则湍悍决隄漂没不可算攷诸碑志聨舟以济者自邑人王辉始也易舟而梁自邑人曽达始也置石址架木而屋之自邑令何仲温始也由元迄明中间创建修葺可得而记者十余人然是桥也齧于江涛灾于兵火作辍于官吏之代迁成之多歴年所毁不逾时未有能桥以石者役重而事难也桥以石则自今邓君秉恒始邓君告余曰恒始至县木梁故在前令储曽所修也阅二载以冦燬恒鸠众力千余金新之未三年复以兵燬窃惩前劳之可惜成功之易隳也谓是必以石而民困已甚募则病民官则无赢羡是用昏旦皇皇不敢寜处僧智元自贑至念恒拮据不遂乃感激发愤日蒲伏呼号徧告邑人邑人咸奋出豆区竹木麻枲之属受无所择积累成邱向之跨石而屋者尽易以石此江涛所不能漂兵火所不能燬者也余闻而善之工未讫邓君以迁将去父老咤惜愕眙恐弗底绩邓君为之愈亟倾槖佐成乞记之余谓恩江带城郭当孔道为民要害宋置县以来贤有司不知凡几莫能计永久邓君自木而石惫精耗力任用得人麕集响应举前人未奏之功于公私困不可为之时又不懈于垂成将去之日可谓勇且能矣推是心也于济天下何有故书之以劝来者永丰故山国多猾盗民用播迁邓君为之七年芟荒抉秽政绩多可称兹不具书君名秉恒字元固山东之东昌卫人已丑进士今以最入为行人
　　重修宛溪二桥碑记
　　环吾郡东而桥者二曰凤凰曰济川始自隋开皇中刺史王公选唐宋兴缮频仍大抵聨舟为梁累石架木屡修辄壊桥之以石自明正统间知府袁公旭始公服官廉俭利兴事举不可胜数维桥利尤永久当时翰林学士王英国予祭酒陈敬宗为之记郡人祠祀逮今余二百年不废以其山潦之冲也石阯缺齧坠为重渊上完下泐深逾寻丈非篙工渔父弗见弗知戊申秋视郡事孔公问役所当兴余亟举以对公则与县大夫李公命工伐石简良吏属耆老董役劝助农隙从事经始方亟而孔公坐他累当去义不中辍未几庄公代至日率郡僚躬亲畚锸桔橰雷奋巨石而下烝徒皲分醪割炙吏瘁工勤筑深塞漏拒水之砥崇广加旧铸金象物以厌龙族自冬涉春桥用坚实郡人谋为纪颂庄公弗许明年己酉夏山涌九蛟平地水丈余壊城郭津梁无算二桥屹然如山岳郡人凭栏呌呼曰嗟乎向微我公之役桥于何有夫创始难修旧易修旧于将倾功与创始等非袁公无以建百世之利非孔庄二公无以永袁公之泽袁公故有像今敢不合而祠之以昭厥德先是桥东西皆官地碑亭翼然其旁舎守以桥夫禁重车毋震撼后百余年市民垄断侵为防肆架屋盈桥万厯丙子戊子间桥棚再火栏石燬裂识者病之至是完缮始尽撤屋下教曰敢再屋以病桥者治以法然后延望敬亭旷若发覆咏李白两水双桥之句皆相顾色喜也后之人其毋狃苟安狥小利以坠前功则维我寜人之福于是耆耋数辈饬宇作祠且旅进叠请属词以劖诸石其吏民与有劳费者佥附载焉
　　重修东溪恵济桥记
　　句溪之上流受寜太诸山谷之水滙为巨浸旧称东溪渡日济万人水潦泛则相蹙沦垫明郡守滕县王公嘉宾诞置石桥延袤四十丈广四轨事在隆庆壬申嵗民德而祠之名桥曰恵济寜太故山邑产木冬伐木而编之春涨顺流下急则漂触桥枒撞撃石以摧裂盖不二百年而继踵修治者碑三见矣康熙己酉夏五月大水蛟数出寜邑西津桥壊而东溪桥臲卼动摇俄中流黒气蜿蜒水壁立左右三垜尖砉然震坠其他齧阯溃龈所在衡决诸生吴之晋里老钱万隆等赴郡大夫庄公言状章亟从臾公率僚吏就视召石工会计完缮工周视既久报直白金为两者二千众皆谔然工徐曰修它桥惟桥是图此则以十三治桥十七治隄盖河身西淤浅东为寒潭水势东射如劲弩旧所筑石隄百寻穿齧殆尽一夕河决而东河土人相寻于蛟室矣然则奈何曰法当増筑东岸多累石矶以捍之使水势少杀而西则东隄固东隄固则桥可无恙故桥金不得缩也于是郡大夫出槖中百金僚佐邑令有差其不足者告募于郡人起癸丑正月迄丙辰仲春先塞穿陷奠桥址次垜尖又次隄岸累大石矶四穹若邱陵深凿水底丞尉视伐石耆士视饩事河冰肤粟匠氏犹泅而抱石于渊凡用金千有【阙】百桥事备而隄障粗举水由中道畧如匠言君子谓是役之难有四焉故事兴大役官取诸锾羡今官无长物民疲于洊乱簿者十而输者二三则徴募难山溪涨缩不移时载石又能壊舟僦之民弗应借之官多怨则舁载难隄之费浮于桥计久逺而若濶迂则见功难官胥里豪不与筦库虎视望诪张煽谗则任事难犯此四难以终厥事可谓勤矣案碑志王公桥成费金万有竒今修饬补塞耗裁什一而拮据四载于踵事之瘁而益追经始之艰余昔视学东鲁遣吏祭王公墓又恤其后裔籍学宫归拜桥祠未尝不叹其利济之为德逺也继自今良二千石其世世勿隳厥绩哉主是役者知府庄公泰辽阳贡士相之者同知唐公赓尧浙江会稽进士通判常公君恩浙江定海贡士知县李侯文敏陜西防寜贡士继至者胥侯琬山东潍县进士宣城县丞黄君奎山东即墨贡士典史袁君克志浙江慈谿人例得备书
　　重建秀江桥记
　　事尝发于不再计而成于不惮烦当大险之未济也兴役动众功钜费艰无夙储以经始则相顾畏缩不敢发及其垂成而莫究也财力既殚经营既倦众皆曰是可已矣余以俟异日则姑苟且卒事而其败也溃散而不可收凡事尽然郡国之治桥梁其一也夫出人力以与阳侯争胜负用之湍流漂石之所十金不当一也取之公私瘠枯耗之余一金不翅十也于此不辞难不终倦而为之坚以备则其事为可书袁州北郭道当江楚之冲秀江湍悍实齧城根明嘉靖中始置石桥赐名广泽而郡人犹称曰秀江桥从其地也今百余年兴废凡三告矣先是万厯之已酉桥崩及趾遂有议他徙者郡人作浮梁于邑学之东偏因仍十余年于时郡守黄君鸣乔兴复其旧维大鸿胪袁公业泗是董是营已又同江督袁公继咸修缮
　　国朝顺治丙申前守呉君南岱又补葺之并有记辛丑夏五月江涨暴甚倾壊十余丈盖矶于江故易泐又数苦兵冦蹂躏摧败亦其势然也方是时众相顾震駴谓是殆不可复或需之迟久涨洊至仅存之石必荡决无遗留于时文武上下佥谋斯同募金伐石维太守胡君希圣是诹是图将讫工而胡君免去今李君芳春至不遑启处乃克成之面覆以石旁置栏槛补塞罅漏益旧増新其间后先劳勚用缵鸿胪公之志者则进士袁君继梓与有力焉问其费凡若干金问其落成则乙已嵗是役也为之数年助之者千百人而倡于二三长吏及士大夫相继修举必果必周以迄有成夫袁之人亦劳矣其土瘠无它产人无它业又多借客佃力不任赋税既俭且贫故重弃财嵗又洊饥修城治廨之役且骈集非上竭其诚下激于义乌能有为而毕就哉君子所履小人所视于乎是可知为政也已同事兹役者协守副总兵许君壮猷中军都司董君正已袁州府同知孙君席庆推官郑君知宜春县董君义行皆捐槖有劳绩尚禆来者有攷云
　　陶桓公读书台记
　　淦城东百华寺侧有陶公侃读书台其下曰洗墨泉亦以陶公名予按部至淦祭练公子寜祠已间过百华寺荒寂若无人洗墨泉甃为井独其台爽垲冠山椒左引城郭下俯贑江而背枕东山万岭参错蟠结南接于峡盖练公之故里也于时霜露既降丛菊丹枫照曜岩谷水西居人烟火断续迷离所谓百丈峯者杳不可即而岿然在望台之胜以是焉具陶公鄱阳人后徙浔阳志载其母湛为淦产或偶过外氏遂留读书耶公尝运甓投博自言当惜分隂度其执巻陈册时志未尝须臾忘天下也卒之奋迹艰难数以偏旅当大防在军四十余年破灭羣丑节镇八州拜大将军剑履上殿而谦退固让引疾逊位以功名终谓为善读书焉可矣史訾其拥兵上流常有窥晋之志以折翼之梦而止夫舎其平生行事而以梦掩其大节是孰徴而孰信之哉是说也前人论之详矣余不必深辨台东北四百步山谷间为刘决庄戏鱼池隄崩水涸戏鱼堂石刻不存而土人言其鱼善鬭絶异常鱼春夏间尚有之嗟乎以练公之忠生于淦水过其里者宜无不凭吊若陶公不过偶至其地耳其遗迹与次庄石刻同归蔓草而后人每流连不能已然则其人之碌碌者虽名园别墅雄踞都防不移时而姓名零落榛莽苟其贤者毋论生长之故里即偶焉游憩谪居之所阅千百年荒陬穷谷其流风余韵追慕之不衰予登临四望忾乎有奋兴焉书以遗后之君子
　　法王寺题名记
　　连雨三日夜重九适晴仰首嵩髙湿云乍巻如仙人玉女晓起初出帷幕惟长风万里从西北来作崩岩坠石声猎猎逼人余借得鹤氅薄饮数杯笋舆藤杖直造大法王寺欲北登卧龙峯僧固止以径滑多灌莽故然青壁层削峭立千仞怅望久之计平生九日之游壬辰登匡庐瀑布泉上文殊塔庚子登金山絶顶夜月坐妙髙台今年辛亥登嵩门法王寺看三面倚天铁壁可谓九日三大观矣
　　金牛泉取亭记
　　金牛泉不知所自始其旁有金牛寺相传仙人骑金牛于此尾之则渡江去故又有金牛渡或云白鹭洲旧置铁牛髙丈许义盖指此余谓铁牛在洲或以厌水患且去泉逺二说皆傅防不可信水经注贑水过石阳县西城中有金井水半清半黄黄者如灰汁取作饮粥皆金色又甚芬香异物志亦云且谓土人名灰汁为金故名金井今之庐陵古石阳也城中无金井而此泉在城外清甚无所谓半黄者问土人亦未闻呼灰汁为金志称其泉源来自安成潜经府治城壁甘洌为郡中第一元监郡纳速儿丁増培府治泉遂涸明初郡守莫已知裒平之泉涌如故岂陵谷变迁城郭更置泉涌之故道与水色并改而土人方言亦今古殊耶庐陵舍是无它泉其品又最上岂所谓金牛即金井之譌耶父老言崇祯间郡守徐君懋曙呉君炳先后官吉州二君皆呉人载恵泉百瓮以来至则亟赏此泉更以其罋载归谓所亲曰是何减吾恵山其嘉异若此然是泉也泻出城根散流江岸沙石间予过而惜之谋滙为一泉甃井作亭郡僚诸君共襄厥役益拓其地为置石栏盈科方出防若甘醴洁若冰雪碎玉鸣锵金戛石昼夜不舎冬夏不竭伊谁尸之含虚吐白毋论郦氏载笔陆羽操壶即尼父临流能不弭节也哉既有取于泉因以名亭且载泉之本末阙疑以俟后之君子若夫登亭四望屏山带江观游之美具矣铭曰
　　人饮其清莫辨其名古今茫昧源流杳防载盥载濯亭沼斯作泉之温温以测灵根泉之浩浩以观众妙驻策移情悠然长啸
　　青原毘卢阁记
　　浮图之言禅者本曹溪言曹溪之宗者首青原盖七祖实绍曹溪而青原其手辟地也自唐以来兴替世相嬗最盛者称笑峯大禅师先是明万厯间立禅寂公为名公卿所尊礼时姚江之门人嵗聚讲学辐辏僧寺寂公谓儒佛不可慁祖庭不可荒于是邹南臯郭青螺刘孝则诸君子议别建五贤祠及防馆而以寺还僧恢廓栋宇崇墉广殿爰有毘卢佛阁之役防力绌中罢寂公舎去又三十余年矣公至乃落成笑公起进士歴官曹郎被谗在狱七年日端居学易旁通楞严南华诸经视生死患难如浮云酉戌间为僧受具戒于云居颛公又从天界浪公受禅定久之尽得其学其来青原也天界固属之乃尸教事规制肃备公谓是阁岿然为寺冠即不成如祖庭何吾当了此归天界耳又愍豫章穷瘠募靖南藩府金数千鸠匠石一时野樵田父踊跃奔赴雷动山涌功逸而事举防闻天界浪公讣遽东下不久亦化去矣阁始于戊午成于戊戌殆天定哉公尝爱顔鲁公所书祖关字谓五贤祠馆既立宜分树二坊曰圣域祖关予至吉则坊之完公志也吾闻曹洞之学以理事兼融智行并懋为长笑公防搜力行禅坐之余手不辍笔着熄邪正宗诸书又习劳与众同役不私一箸其教人不専执浮图说随其髙下立中道引之故出处之士皆乐闻其言往来徒众尝千余人用能阐浪公之传以振七祖之绪而青原为再盛公既去命其徒兴树守之今药地智又同公受学天界者也总贯防通爰集其成而青原至是为极盛世言七祖倒插荆孤根独茂今其旁骈生新枝余以为异徴云然则一阁无足多而笑公所造于青原功甚大药公为置衣鉢塔且见属以阁记予儒者不深悉佛书然二公故皆以儒为禅药公又与余善砻石逾嵗不可以辞且作颂曰
　　道以器行数以象显显晦因时得人斯阐于维青原岩壑奥衍七祖植根道塲用选歴千余祀荆倒不枯非有龙象云谁之扶寂公守绪再拓其隅有伟笑公绍祖是图探幽独朗执行若愚髙卑雨化顽慧风趋冠山作阁堂构以崇孰云观美法象昭融力不告劳成不尸功朅来儵逝何始何终药公接踵有源则同磨岩命辞式表洞宗髙山防谷留耀无穷
　　闲云庵记
　　癸巳冬十一月予游郡城南得一庵曰闲云缔构精好竹木森茂距双羊古道数百步而窈然若岩穴僧永湛绍得具茗语终日知为故思修长老开山处予题其壁曰尚想髙僧去孤云不可攀盖低徊久之既八年自齐归再至观所题壁如梦中语而绀殿丹楼及斋厨僧舎増至十余间颇极整丽时湛已化去顾视得则已老矣防玉山长老真宣在座谓予曰是创于思修而成于湛得者也思修少弃家从师如霞祝髪金陵受戒律通教乘歴游呉防诸山而归久之霞师化于宣城手封塔墓去憩开元浮图下补葺扫除梵呗不辍又将去之曹溪诸弟子固留乃卜筑于此数椽不蔽风雨又舎去北游五台山防国家作佛事得赐衣未还而寂从思修游而归其骨者绍得也继思修之绪聚众经营以迄有成者永湛也湛得之铢积而寸累盖三十年所矣得又曰思修师耻持鉢常累日不火食今吾以檀越力置田若干亩以继佛火饭僧众庶几无忝师志虑后人不能守丐一言记之愚山居士笑曰尔法以了生死为第一义非有去留成毁丰约也然有为必成善始毖后汲汲数十年不倦此其志岂出精进者下哉乃为书其本末庵自万厯乙夘经始至今顺治庚子工乃竣湛为士大夫所重称澄心长老其徒众绍得等凡数十人
　　翠云庵山门小记
　　庵于敬亭之阿曰翠云自唐大中二年始也距庵不百步诞寘山门自今康熙乙卯秋始也经始者何从僧请也志称刺史裴公休建广教寺别卜精舎于此再燬而复讫无题额僧请大书以表之其地随山凿宇左右参错风气亏疏莫为扃钥形家之言曰是宜山门施子偶言之而新安程君季徴呉君惊逺与其郷同志数人合力为之材良宇坚益以丹雘季征之力为多先是僧尝告募矣力绌于累嵗事举于崇朝客来游是山者骈肩接迹咸谓増益旧观请留石记其词曰
　　刹有山门如里有闾匪徒观美实巩厥居懿兹敬亭有声图经招提凿翠仙岫来青亭阁差池髙下其宇山气疏泄僧徒瘠苦何以一之作门翼翼何以成之则合羣力烂若丹霞叠若层城山増而髙庵以永寜
　　敬亭山重修云齐阁五贤祠额珠楼记
　　云齐阁者敬亭山之官阁也取谢宣城合沓与云齐之句而名也甲寅春大雨墙陷五丈余时徽乱方棘不遑顾逾年阁且岌岌矣山故枕郡城若屏扆而飞阁倚抱翠云庵当敬亭胜处阁废则登望无所是不有山也余间语太守庄公曰境内名山国之望也神所凭依云物于是乎观牧长士大夫国人所聚族而游也其祠观亭阁之属崇侈则病民寝敝则废古靳一木之支而隳不赀之阁君子不忍也庄公以为然遂出钱修治累石筑堵其东有五贤祠俎豆谢李诸贤斗折而上数百步一楼岿然曰额珠故崇祯间邑令陈侯所构以坐俯江城者山至是观止矣而皆嵗久隤缺不治且圮防令邑大夫北海胥侯至凭髙周览慨然吊谢李之遗烈而谓是层楼若山涌而出也其庸可失坠乃用余言决第饬葺易败瓦与腐木櫺槛榱题补旧増新祠之左郡司马唐公别作山亭一时亭阁相望丹槛绮疏连曜云日余与二三宾客举酒落之酒酣相属曰谢宣城李供奉实名此山而当谢作郡时不闻宾佐能诗李独坐相看其辞简岸向使郡有能言而好事者与之游当不至睥睨云鸟叹空山无人今山川如故楼观有加殊恨古人不相见而吾防觞咏于斯计晋唐千年来游人不可胜数碑版荒落兴废无攷雅咏缺如讵非后游者之责欤乃牍而记之是役也公私捐募一百八十金凡八月讫工始僧众欲作屋龛韦防今就置云齐阁背又除道甃石自庵而下长可百丈且缮治山下石梁于山皆有助竝宜书
　　重修玉山恵照寺碑记
　　玉山旧有寺曰恵照盖隋胶禅师道塲而郷人或谓之土山寺以其山起平壤无巉岩大石也宋治平中一名防胜院至明洪武再建其间兴葺洊更无碑碣可攷万厯丁未间刑部尚书邑人徐公元太募修距今六十余年踵旧拓新崇其洼壤易其朽像増置十八阿罗汉树数楹为寺门丹雘粲然于是寺之规制始畧备于乎是孰启之始余家双溪距寺二里有宣上人者与余善嵗尝过游予登第后病甚闻家人语声辄筑筑然恐休于寺中祷梦斯吉是时大士像且頺落宣亟以见属已而无恙则以私钱五十缗新大士又数年复丐以广殿重门之役予力不能独为也僧募又不力因循十余年而宣病且死致语以为憾余闻而悲之谓当毕此愿以告郡邑文武诸公亲交之乐善者众咸有助起康熙戊申再徂寒暑费金九百有竒事乃毕举余窃悲夫宣之不及见也寺后故有沃州亭最胜宋梅尚书询尝假馆僧舎圣俞诗所谓当年吾叔读书处也李侍郎含章亦尝隠此每风月良夕吹铁笛吟啸至今传为胜事登髙四望山峙如拳溪环如带东拍麻姑西揖敬亭有足观者余尝欲复其亭以觞客赋诗士大夫之来游者且谓谿山幽曲视敬亭不啻过之惜乎吾力之不足以振此山也今既衰且老将以其余材作一草堂以为读书之所而时偃息于其间倘复有禅老彷佛逺公大颠万一者予得以嵗时杖屦来游亦足乐矣若夫侈布金为福田贪众人之功为已力此韩子之所姗笑而佛氏之所不许也
　　捐助题名偈附
　　佛说波罗蜜布施为第一能去悭贪心智慧从兹出给孤有长者布金曽满地贫婆持尺布喜舍亦如是千金与一钱具足等无二悟得清净因庄严乃余事请作如是观善果无失坠
　　西乐庵别构精舎记
　　浮屠法非余所习知也而不厌与浮屠游尝去市防入山寺见修篁怪石髙树婆娑辄解衣坐啸忻然若有得也垂老遭乱不能数入山于是以郭外诸寺舎为山游而所谓西乐庵者去城西三里偪处官路有新其宇不僻而能幽先是明万厯中孝亷呉公伯敬为僧性果聚数椽赵凡夫书额其上嵗久陋顺治乙酉僧炤极得庵南隙地别筑三楹手自植柏髙皆三丈余层隂覆地僧日汲井泉具茗饮用饷行旅人不病渇又虑其力不继也敝衣并食买田十有六亩以遗后来可谓能且恵也已乙夘春暮呉子雨若圣飞期余至庭中木芍药方华留坐移时极具言其始末丐为记余未暇作也漫题三絶句已复笑曰斯何益汝事而徒疥汝壁翌日乃记之世固有不劳众而兴役啬乎已而丰乎物者有类于是皆可书也
　　夕照庵记
　　庵曰夕照郡同守防稽唐公所名也旵山髙数千仞夕阳倒射层峯烂然泾志所谓旵山夕照者其一胜也而是庵适面焉故以名也其始盖茶亭茶亭之始又官祠也祠既墟而门楼数椽独存蜀僧太如者因而葺之于是乎有茶亭之役然大风雨弗蔽也寻且倾圮其踵而庵之者弟子慧目落成于丁已经始于乙夘为屋两重拓以五楹其有助斯役者四方之仁人君子其居髙以倡则知泾县清湘邓公也余道出于此僧请为记庵之左盖古楼舗寜徽两郡之周道宣泾之界也山涂旷阻少居民行旅喘汗之人渇无以饮疲无以憩日暮风雨或且惧虎豹而忧暴客此地之为病于涂人也积有年所矣今作是庵也以饮以憩且有所依以无恐庵寜独为僧计哉吾闻比丘之教以无为为法以兼爱利济人物为功始太如之为亭也盖见夫负纸而被雨者恻然悯之而其后用能张大其事使士大夫推是心也不惟仁覆一方矣故辍辔而为之书
　　承流峯下精舎记
　　有拾所遗而若天所与有剏自今而若昔所竢居之者不以自矜也其事亦岂偶然哉浮屠老子之宫塞天下浮屠尤甚深山防谷寸壤之胜其徒咸集盖其月増日累自唐以来然矣泾之为山最名者曰承流峯故许窦二真人修炼处井灶存焉承流之最胜者曰积翠其下有废墟为和尚坪土人不能举其名也相传唐有老比邱禅坐于此其家虎豹而穴狐貍者屡千百年矣而传之至今傥其人有足称与登斯坪也上倚天柱层峯出云下枕瀑流哀碎玉竹石松杉交匝左右一日谷庵上人过而异之曰此非天许我一袈裟地乎问其业者某氏思永辄应曰诺于是榛莽芟恶木斩清泉雷动嘉石林立不数月而成一庐曰法海竒澜佛宇经楼以次谋举上人盖尝驻锡黄山为都讲往来宣歙二州今作精庐于万山深处殆其不期而致者故曰竒也古之禅坐于此以名其坪者今岂其后身耶经始康熙丙辰费凡若干上人其将开幽辟阻宣法教使四方缁素之众云集而响臻乎抑厌嚣烦就槁寂将逃之空山寻栖嵓面壁之侣与上人皆笑不应也以书来属予记之
　　重修能仁寺记
　　能仁寺去寜郡而西可四十里盖昉于宋咸淳六年僧恵观其徒万选因而拓之崇为净域燬于元三造于明自正统迄万厯踵旧而増华者可辈数其因循朴陋补塞枝梧为旦夕之计者亦往往不免今自万厯以来又垂百年頽敝滋甚于是普耀上人慨然募新维诚维敏羣力竞输工事毕举革壊陋于既往振轮奂于今兹其有功于能仁者大且可久而吾友童君舟生爰属予记盖其先人所尝读书处也夫佛氏之说以无为宗佛者之徒以象为教昔之达贤尝舍宅为寺而比丘苦行宣其教摩顶放踵以营梵宇或费极于巨万而功究于三世使吾儒之有作必勤誓无作辍尽如比丘岂复有难事哉舟生又为余言此地襟山带溪其冈阜之蜿蜒而来者曰兴福其烟火之聚族而相望者曰寒亭而行廊数峯错峙其后若施屏障南望华阳诸山崒嵂夭矫出没云雾之间亦斯寺灵异之一助也吾尝西望行廊而未得往游今且脂北辕矣聊援笔畧书之以纪嵗月云尔
　　青谿庵记
　　地之胜有天胜有人胜崇山大川殚秀蓄奥凭望寥廓灵异所栖胜以天也遐陬僻土一丘一壑昔贤所憩厥壤用彰胜以人也天之所造人趋之人之所名众附之其势固然若夫广隰平原徒旅踵接形胜不萃故迹久湮中有幽人爰居爰处是之谓以我胜不因乎天人而天人若交予之吾邑之响山山之一巻石也下临青溪寒潭在焉李供奉梅都官先后有诗地遂以名其毘乎青溪者平壤也而青溪庵于是乎作盖自虚上人始地故有观音桥石狭而欹有妪坠焉虚曰吾当拓之俾勿壊涂之人负且行者喘汗相属虚曰吾憩而饮之俾勿渇且丐我青溪一曲作放生池吾将庵于斯矣闻者皆笑以为难未数年庵成而行者休渇者饮蹶于途者以安步惊于渔钓者以相忘于江湖虚方掩关枯坐穷览释氏之书是役也岂能徒手立致哉儒者之仁民爱物有终其身不一遂者矣是何成之易也吾乌知夫青溪之迹不又以虚着耶或曰地故有断碑土人掘得之其文剥裂题曰青谿庵则庵之建殆已有先之者与山隂张君荀仲好与浮屠游具以告予属为记
　　芜湖莲花池宣船步记
　　事有便于民不可失也虽细必争争之既定将永赖焉其毋复失也虽细必书吾宣距芜百余里一水相上下芜人多聚贾而宣民多力田所以粪其亩者例载薪以易诸芜于是有宣船粪埠曰莲花池其来久逺初盖隙地少居人所谓金马门者未有也明万厯间用形家言始开金马门而陶氏又构楼居池上怒其秽而逐之辄借谓地近金马门逼文庙不敬主者袒其私宣民为鱼肉矣众不能平讼之院道下其事防县赖当事之贤者履勘旧迹去金马门文庙甚逺杖陶氏而复之两邑之郷先生士民亦稍悔祸佥谋立质剂曰泊从其旧毋相侵阻事起万厯四十二年以迄崇祯之末讼牒议券具在也先是故有石记芜人讼时私毁之今息争余三十年无异词吾宣之父老来告曰往者之有事于此也先达中丞詹公沂司空徐公大任张公守道司成汤公宾尹皆与有力今丐公记之以絶后衅夫周礼垂粪种之说月令布粪亩之条重农政也兹事虽鄙细于农政有助其永安于质剂之盟寜维宣利芜亦与有利焉乃为记之具以告郡邑之贤大夫宣民亦赤子毋岐视也芜之抗阻者始陶氏继以潘氏宣之讼而复者林夀林思敬施思行等详载故牒中
　　瘗暴棺记
　　宣之城西门有崇其墟俗称捡尸塲暴棺累累有年矣盖人之死非命者官谳死狱陈尸于是其事动经嵗年讼已则或不能葬弃之不顾夫人至不得其死又蒸洗鍜链騐取伤迹骨且不保衔痛滋剧礼掩骼埋胔着在月令顷年军兴嵗凶余行天下见野多暴骨未尝不掩袂酸鼻矧此伤死残骸尤为寃酷者哉文学江君梦龙见之请瘗于邑宰南昌邓侯尽然出白金五两经纪伊始江君病卒以属阮君士珙终其事编修孙君予立又为募疏得若干金制槥数十拾残易朽聚而瘗之为大冢昔之暴露壊烂数十年不举者一旦得土以为安苏文忠尝言暴骨非无主仁人君子斯其主矣是时雇役舁棺者县簿宗君舍地二亩以葬者张翁伯驭凡有助于斯役皆可书也铭曰
　　是死而讼岂无子孙风凄雨泣有号莫闻聚敛魂魄于焉窀穸为谷为陵毋毁此宅











　　学余堂文集巻十三
　　钦定四库全书
　　学余堂文集巻十四
　　翰林院侍读施闰章撰
　　游记
　　使广西记
　　顺治八年辛夘秋八月
　　皇帝婚礼成上
　　皇太后徽号九月遣使诏赦天下时奉使无専官臣闰章以刑部主事与使广西广西地险逺嵗为期是时天下初定水陆驿不备使者裹粮遇舟车乏絶辄三四日不得发衡山以南种火而食人杂虎豹行明年三月始达桂林宣
　　诏书如典礼明日谒定南王定南王者孔氏名有德拓地定广西者也建藩独秀峯下贵重无与比而巡抚王公一品巡按王公荃可闻闰章名间尝为王言至则王相劳苦命前席具言其平生及用兵粤西曲折已赐食王笑曰君来厚幸往粤地阻兵使者数辈多反自衡永间孤手辟此土监司郡守皆君同榜盍徧游观吾所置吏士使诸郡为治装闰章辞谢曰使于斯职也义无客游王顾眄叱咤自豪言出皆诺无敢后至是色微怫强笑曰向闻若名士故与若驩孤岂肯喣它客者耶已又曰君奉
　　诏书录黄发诸郡例取诸郡吏奉诏月日还报事乃讫今广西郡县荒逺非数月不悉致何坐守郁郁也此中江山竒奥可娱客即徧游两粤亦何不可君行矣抚按两公目余诺谢出时桂城无传舎又重违王意念期逺乃下漓江抵平乐梧州二郡所过阳朔诸山棱叠峭诡下涵澂碧不可殚状作粤江赋留苍梧旬日暑雨昼晦蛮洞水多蛟涎毒不可饮挽舟又难上苍梧备兵佥事彭君爌力促余游粤东遂出私钱买棹乗江涨顺流东一日抵肇庆古端州也分巡佥事沈君鼒留避暑为十日饮假馆崧台过端溪购得数砚又三日至广州五羊城登越王台问陆贾说南越王陀处大噉荔枝而西秋七月溯平乐闻贼李定国破衡永薄桂林矣知平乐府尹君明廷亟止余勿往曰俟王师破贼解围行未晩也居顷之定南王自杀桂林城溃浮尸蔽江下余亟道苍梧东归道梗困甚所在山泽盗起剽掠乃取
　　诏书及邮符裹敝缯中隠姓名与贾人俱至韶州获见海南道林公嗣环巡按广东御史杨公旬瑛二公执手贺无恙饬将吏驿送复出邮符乗传行始余之困于苍梧也守将戒严夹江置礮垒矢石令无纵一人一艇而余从舟载药物或闻王以下诸公谬相重意槖中装多固尼余行是时吏民有敢走者辄斩米斗一金闻贼乗胜至人相视哭余使谓其帅请尽弃舟助战舰裸身归帅义之以小艇送出境是时桂林之变惟巡抚王公先引疾去余或死或亡罕全者余以定南王从臾出游囘次平乐得东向未几平乐陷其守尹君死之而余以先发得免后数嵗
　　诏使之役悉归行人诸部曹遂无复奉使者
　　游龙洞山记
　　华不注龙洞皆歴下诸山之最著者华不注距城十五里而龙洞之逺倍之山寺尽燬故游者絶少丁酉九月余同严给谏子餐登华不注因戒从者为龙洞之游防风雨中止凡官于齐及东西往来者十不得一游焉己亥夏五月视学既竣念不可失龙洞乃偕藩使袁君叅臬陆君戎帅刘君往山皆积石其西岩曰锦屏丹壁苍藓日月反照烂若披锦鹳雀蝙蝠多巢石罅间一穴深广衔石瓮二不知所自始今亡其一无级可攀避兵者缒而入尝活数百人其东岩横入山腹者为龙洞洞口空明可布广席稍进则深黒以炬行乍俯乍仰石乳沾衣屦不移时达于山之阳余大笑曰昔张公养浩纪游云蒲伏蛇行几死不得出至比退之登华山今何易甚也复入达于山之隂列坐酒数行陆君诗成予次之刘君又次之并书石上刘有二歌者操呉音佐酒声出洞中缭绕木末客皆尽欢余复问龙潭命土人前导西北行里许得之石池然两崖壁立旧传潭深数尺今视之才尺许嵗旱祷雨輙应宋元丰二年封顺应侯祠在锦屏峯下有宋碑是游也先二日戒期次日雨至是则微曦出岫轻风在衣山上下十里磵壑声皆潺潺诸公适无事能不辞逺余为主人刘君携歌者又益以善酒日暮而别具游之胜惜乎山空无人不能止宿观素月之照锦屏也
　　玉函山记
　　玉函山在齐郡城南二十里皎然若几案一名卧佛山余乗兴偶出覔笋舆兼策杖径造其巅向之皎然几案者隠然在万山中稍缺其北郡城当之俯视迷离惟明湖荷芰城外流泉浮青缭白防华二山如列眉上有碧霞宫皆石屋南望泰山不甚髙若可兄事而指臂聨也世传山有鸟曰王母使者汉武登之得玉函化白鸟飞去事见酉阳杂俎余谓山形差小非登封临幸之所石径巉削无可容辇道世所传殆非也然自有山以及汉武不知几万载矣汉去今又数千载矣汉武即果至亦万古之须臾耳而山以汉武名是何无尽者待传有尽不朽者借名速朽也天下之山川赖人以显者类如是岂好名之病山川不免与抑人自名之而山川不有与士大夫无独游者余兴至则游不偕宾从尘籁既尽解衣御风嗒然知浮名之非故而造物之防冥不可得而名也独游之乐视与众为乐甚也作玉函山记于石屋时已亥夏五月二十有十日
　　白岳游记
　　齐云岩之于黄山若附庸国称白岳者大之也相传世庙时禖祀辄应羣相寻于白岳矣入山六七里为桃花洞天故邋遢仙栖真处其下为桃花磵夜听水声潺潺深林中一灯荧荧逺近明灭惝恍物外质明躐级抵枏厓石壁洞开髙可旌旗广可车骑是为天门其蜿蜒门外防髯向人者枏也石上有汪司马伯玉铭从天门虎岩至榔梅庵见一山离立若擎菡萏心知为香炉峯左右钟鼔山如翼云气氤氲直通帝座数折抵飞雨崖得三姑五老诸峯而五老为最苍顔素骨后先列坐中一峯昻首戴九松若危冠晞髪适从奴荷素琴命琴者髙子拂作梅花三弄余亦鼓一再行逸响崩云山上松风谡谡传五老笑语铿然响答顷之复有紫虚道人者携麈尾披鹤氅导余登玉屏絶顶则黄山天都峯缥缈来接而羣山皆履带下矣日暮仍宿桃花洞客问何如庐山余笑曰珠帘飞雨去庐山瀑布逺而香炉五老娟秀过之但少怪石可为庐山小友顷当移尺一报匡君也然吾闻黄山三十六峯出其一足抵白岳而其境幽逖阻深轩辕浮丘公得私为窟穴游屐罕至人情之耽近遗逺望崖而反即观游已然矣
　　西山游记
　　官京师二年西山日在眉睫间而未得往游也游则自丙申四月始西山巍峩延亘千余里士大夫踪迹所及仅屈指一二为某峯某寺云譬之以蠡测海谓尽海则未也谓之非海则不可夫山亦若是已矣距城四十里为承恩寺寺虽壮故平壤无泉石折而出得二寺曰净德曰隆恩并有松数株佳者髣髴慈恩寺松隆恩视浄德尤胜以其依山麓独有泉也泉之源曰水尽头逶迤左折流入寺门会日暮止宿其后层岩壁立松柏际天夜寂风骇殷若奔雷砉如裂石风止响穷爽然深省旦日渡浊河登石景山大风划平地作水纹深寸许骑者堕舆者仆再宿而游香山香山者明世宗所谓西山诸峯独有翠色者也其泉曰甘露石曰蟾蜍曰香炉最胜者为东轩神宗驻跸手书来青轩三字墨迹岿然尚存闰章谛视良久留诗而去可三里为碧云寺泉出寺中流绕僧舎汨汨焉泉穴作亭覆以古木举酒盘薄水气袭衣余诗曰老树数围隂古寺流泉百折抱空亭盖实録也有明全盛时物力既丰乗舆数出戚畹及中贵布金无算故西山诸刹皆金碧庄严而香山碧云为最一亭一榭费累钜万春以杏花秋以柿叶纷红深赤非复人间惜乎游非其时也然系迹于官动不自由得三日乞假纵辔一往亦足以濯淄尘稍谢丘壑矣但恨时迫不得见上方诸山耳为之三叹
　　化成岩小记
　　亭于化成之岩曰语石以其与石相对堪共语也岩在宜春县北大石礧砢矗立数丈好事者覆之以阁若不知有石者余见之失笑谓若屈伟丈夫帕其首作三日新妇耳盍去之郡丞孙君曰诺于是发屋而石出徙阁而亭成稍进为李卫公读书台岩洞炯然其色深碧如菡萏初开而拳其半名之曰青莲洞撤岩下败屋数楹见岩势侧出如覆掌又如老人俯首举袖揖客于烟雾间客之同游者皆旷若发覆僧之居是岩者亦诧以为非吾故岩也于是与客举酒欢甚山水之有亭榭犹人之髙冠长佩也在补其不足不得揜其有余向之人非不亟赏之也爱防之已甚而失之觌面者也予非能有所加也因势损益相之物外而遇乎其天者也是不可以不记
　　游春浮园偶记
　　泰和萧伯玉太常自记其春浮园为时所称美盖因其髙下凿溪垒山一亭一迳皆竭能殚智求异于人伯玉既下世而余适分守湖西时宗伯钱公属余以其犹子孟昉且谓能世其家而其园可惜固余所愿游者壬寅春行部至泰和连雨浃旬一日亭午方霁遂至园所时孟昉客防州求所刻春浮园记不可得地近城郭又数苦兵去伯玉未三十年樵牧者皆得而往矣献吉悼外舅诗云田园树大身先塟书画楼成昼不开尝读之凄然废巻今伯玉既以犹子为后而其竭能殚智之所经营卒归之蔓草尤可悲也然亭台半圮丘壑犹存断壁寒崖矗然斗絶囘冈曲渚忽又奔属客至者皆不辨其为园也孟昉又别构小圃荟丛妍好园中人能具兰舫笋舆酌家酿进园茗余徜徉其中遇嘉石竒树则解衣箕踞坐良久驱吏人逺去或呼园丁问花木种植剥治接养灌溉之方纎细疏记穷日乃返不恨园无主人也得诗凡五首逝者有知将酌酒酹伯玉焉
　　游九华记
　　昔刘梦得尝爱终南太华女几荆山以为此外无竒秀及见九华始自悔其失言是说也尝窃疑之而李太白以山有莲华峯改九子为九华予舟过江上望数峯空翠可数约畧如八九仙人云其山外峻中夷由青阳西南行则峯攅岫复竒百出而入其中则旷以隠由山麓褰裳则寒泉数十百道喷激沙石碎玉哀而入其中则奥以静盖岩壑盘旋白云蓊郁道士之所族处者是为化城一峯屹然四山云合若羣龙之攫明珠者是为金地藏塔循檐送目虚白之气逺接江海而四方数千里来礼塔者踵接角崩呌号动山谷若疾痛之呼父母蹈汤火之求救援道士争縁为市几以山为垄断矣寜复知有云壑乎于是择其可游者曰东岩其上有堆云洞师子石僧屋数间刻王文成手书文成聚徒讲学游憩于斯有东岩燕坐诗今求其讲堂无复知者天柱峯最髙俯视化城为一盂絶壁矗立乱山无数所谓九十九峯者迷离莫辨如海潮涌起作层波巨浪青则结緑紫则瑚夕阳倒蒸意目夺盖至此而九华之胜乃具惜非闲人不得坐卧十日招太白梦得辈于云雾间相共语耳游以甲午嵗十月从之者查子素先徐子道林【瑮按自记云是记十年前所构今括残稿得之删存十五六或讶其太畧余谓正恐芜尔山犹人也人识面而全体斯具记山者岂必一丘一石之不遗哉禹贡及水经注千古游记鼻祖不可髣髴杜老有云佳处领其要亦犹愈于路程本子也时乙已嵗除前一日】
　　毛氏桂林记
　　桂林者江山县西五里小山也旧名茅石冈以其业于毛氏也又称毛氏桂林岩石丽绮盘嵌离立寛受千人隘容一趾诡势駴形罴虎出没丛桂连蜷不种自植鸟啄猿腾繁英委借微风拂林香被峦谷芝草松苓卉药竞集雷仆乔柯苔蒙菌附往复降登迷惑来迹余方箕踞长啸而江邑主人送酒适至山尊数酌頽然輙醉归徴邑乗阙无纪载因谓主人曰江阳多名山予皆不及游独游此林便幽絶可永日忆十年前见粤西桂郡人皆薪桂无惜者今江山路交闽粤兵车时防地又偪城郭乌知后来者不尽此桂而薪之也向非君物色告我则隂崖老树中恐乏幽人之迹矣主人曰有是哉不可俾无闻于来世乃记之主人万介公以进士令江山实启余游者也
　　碧岩记
　　余至湖州之三日问太守吴公以山水之最则首举碧岩碧岩故弁山髙处太守尝与客游憩其上而湖之人罕至焉凡湖之山皆滨水可舟游而碧岩距水八九里石磴欹危迳草没骭芒履竹杖毕力而后至焉林木荒荟风灌灌然暮寒侵骨有僧雪波者出其诗具言山中胜事屋后石壁十丈许罥以老藤攫拏佶曲下覆石泉中有物如蜥蜴蜿蜒五色祷雨则取之或时不见谓之龙子春夏之交藤花盛开和笋作馔风味絶殊地产茶与庙岕相敌然皆寄生箐篁岩石间滋以云雾僧蚁附而撷之曰野茶最髙者曰云峯尤清絶不多得余尝过匡庐五老峯啜云雾茶盖此类也寺东有洞如龙口草木旁缀为髯迳西则珠帘泉下泻为瀑布时秋晴水仅相属不能作崩崖砰石声凭岩面太湖澄无际拍臆荡胸岩石皆累峭初至山腰时望之若崇墉苔藓绣错山称碧岩或以此苏文忠尝题字其上今剥落犹髣髴可辨闻山后有精舎三四皆钜观防朝雨迳滑从者蹒跚遂取故道归山髙寒难久居士大夫非有济胜之具又耽防搜者恐不能为是游也书以告之好事者戊申七月二十四日
　　西山游记
　　西山之可游者五六余得二焉一曰翠岩一曰香城香城距南昌五十里在山之阿翠岩则丽乎山原矣余先其难者从青山左折崩崖裂石中侧行屡息抵香城寺日已向暮香城者相传晋髙僧白云住此土人依以避兵僧焚香岩谷气成云兵望之皆层城不敢犯故以名焉前山最髙者为萧仙峯或言仙萧氏或言昔有仙人吹箫其上云又左折逾数岭迳益险猿挂行二十余里为翠岩寺寺西则洪厓炼丹井赤峡峭束泉争道怒流砉然雷惊石坼或散溢被石面如巾拂其崖下渟以深者井也坐久作歌曰水瑟瑟兮石齿齿中有人兮洪厓子石髪緑兮岩扉开云车朅兮来不来明日过金岭寻丁道士问养生家言道士盖尝师张逍遥或以逍遥为地仙余出香城道过逍遥故居俗所称虎洞者也叩其弟子具言逍遥不知书不事丹鼎昼尝瞑坐石上夜衣羽衣礼北辰化去时年六十二所居虎穴逍遥至则虎去人遂异之以为仙竟不知逍遥何许人也同余游者为同邑髙咏阮懐休寜汪楫舟次各有诗康熙丁未重九前五日记
　　振衣石记
　　溯洪厓井而上百余步一石独峙坐容三四人俯观瀑泉数十道砰转谷间可溅衣凭流测源毕景忘返其旁有旧刻云嘉靖癸亥冬武阳王洪泉奉命经此凡十四字大如拳问土人莫能名余以笻杖撃石歌振衣千仞冈濯足万里流之句遂名曰振衣石记之而去客言上数里有两石如轮水激之作钟磬声异日当更寻之
　　游玉华山小记
　　登快阁西望玉华山蜿蜒城下谓可纵马立至也出城过水田间蹊路倾欹舆人皆侧足行久之过赤峡有老柏数十株自此登阪陟岭折入邃谷佳石如林可坐可倚太常萧公伯玉置茎草龛前有巨石屹然相望山豁江见足爽人意进一里许髙树婆娑得石莲寺其林杪悬栈飞亭跨越寒涧前辈杨褰云书其亭曰浮槎其阳曰飞练盖泉出万山惊流戛石雨则瀑布旱亦鸣玉泉甘如醴相传萧杨两先生过此辄盘礴坐卧为竟日留时孟昉烹葵进酒携书画数巻展对泉上予喜甚用巻中韵留诗亭壁日晡穿山腹陟玉华顶瞰江城如指掌而三顾诸山气若素练垂垂下接于江趋归及山麓雨将至矣予又成峯顶一诗孟昉曰玉华旧无名作今自公始请并书之以贻后人其诗曰抱疴深媿未归身野鸟山樵暂主宾絶磵全消松阁暑碧苔长防石崖春忽闻清磬知隣寺细酌寒泉见古人散帙凭栏堪永日僧厨葵藿不愁贫翠柏戎戎挂夕曛振衣江色岭头分顾山明灭数峯雨蜀口青防几树云画壁荒祠隂澹出城孤塔暮氛氤风流前辈谁过此笙鹤应从此日闻
　　游青又记
　　枕青原而夹出于山谷者为青又予闻之药公以其山缅邈不尽故名土人相传或谓之青幽云境杳邃畧似武夷九谿十八涧自五笑亭而左穿山腋侧下窅然以深左右诘曲縁磵行予至之日落叶在林履声防然与诸子登钓台水清石峭顾而乐之前二里许得飞云石礧砢仄叠望之若垂天之云又涉磵数重大石横出径隘甚从人私语曰盍凿诸予笑谓山灵所留以拒车马客也迳再折层崖峻峡石骇水飞奔雷曳练药公名之曰潄青客皆选石列坐聆翫淹留委情栖寄自青原寺至此可五里委蛇嶂中其进若阻其往若回惟一缕枲声淙淙随人不絶山中草木苍翠如早春将至一僧舎寒香发林则山梅已华矣延目前峯遥青无际景仄而归途既半坐溪中盘石与药公论生死鬼神事良久又言此山之阳十里为天玉山上有瀑布从飞云石畔一峡横入旧有千佛楼今皆山榛隰苓矣山之幽固不可胜穷也同游者五人刻石纪姓氏康熙乙巳季冬之六日【药地禅师智胡万咸以寜毛大可竒龄方位白中通堵子威凤蒸】
　　【附诗　晴冬风日好乗兴恣攀跻岚气盈襟袖泉声逐杖藜天围一握小峯截片云低暗穴熊留馆荒陂虎印泥杳防忘去住曲折失端倪置屋縁茶圃分流润麦畦野梅寒早发谷鸟臈先啼白饭烹葵美青林采药迷恵庄心共逺支许手同携不尽青青色重看万岭西】柑林游记
　　临江厥土宜柑江畔洲渚间列植以千万计予谓当坐饮其下会南昌陈君士业蕲州顾子赤方山隂徐子伯调吾邑黄子文在陆子在璞后先至于是有柑林之游甫渡江则碧玉林立流火散珠累累下垂夹道委地客皆頫首侧身而过之席地小饮酒数行輙浮大白引柑橘故实行觞政予以病止酒是日数十觞不醉顾子慨然曰自有此柑林未有使君与我二三子惜不令太白子瞻辈见之其不可不以告后人俾知柑林之游自我辈始予笑曰身后名何若生前一杯酒姑为我强醉日暮酒尽野人献橘又命取斗酒只鸡继之坐待明月有顷月出皎然江山雪色沿流放舟缓棹容与江涨波平水鸟鸣咬咬与舟俱下逺见城头灯火来迎影落水中作数十烛龙蜿蜒无际未知太白桃李之防子瞻赤壁之游果胜此否于是客皆次第赋诗属予记之予谓柑林不足记而诸君子数千里毕集一时赋诗纪盛则宜有闻于后者也遂为之记
　　石莲洞记
　　嵗之丙午十月甲戍舟泊吉水桐江湾风日晴好与故人沈治先贺学林及少子恪防骑寻石莲洞盖罗文恭洪先栖隠处也行可三十里得二石室其一如覆盂髙不盈丈周广三之今为僧庐其一石扇欹陿初稍暗委蛇数折则谽谺空朗上豁旁通洞门髙处刻文恭手书梅关二字先生尝斋居独坐或闭目终日不语士大夫数来问学山故多虎置短垣署曰虎豹关虎遂絶迹人惊异之从学日众环洞而庐者亭馆相属洞之南为正学书院今门前双桧岿然独存余攀崖危坐顾谓客曰若知文恭之乐乎方其廷对第一时天下方盛公年又甚少朝廷四方快覩其文采谓且大用公偃蹇朝列枕藉于虎豹魑魅之宫数十年以终老何哉今虽讲堂草阁荡为寒芜久矣尝试防杖层颠极目长啸四山靉叇夕阳乍隂安知先生不往来其间乎乃歌曰谷风凄兮山木疎岧嶤无人兮谁与居瞻赤螭兮望囘车又歌曰朝白云兮暮明月思美人兮坐超忽瑶草寒不死岩花开未歇歌罢而出谷口万树声飕飕余与客皆陶然若有遇也是夕止宿僧为予言文恭年六十夜闻洞外人声曰甲子年生甲子年与君相见月圆前公亟归望前一日逝矣其生死翛然如此世遂传为仙去不知所终云










　　学余堂文集巻十四
　　钦定四库全书
　　学余堂文集巻十五
　　翰林院侍读施闰章撰
　　游记
　　武夷游记
　　自建宁府西行三百里抵武夷山万年宫循溪游溪凡九曲峰三十有六溪口崭然雄长者曰大王峰其半为张仙岩攀岩见张徐二仙蜕峰顶有投龙洞天鉴池峭险不可上肩随者为幔亭峰即武夷君虹桥彩屋宴乡人处也娟倩临水立者曰玉女峰旁有峰负石如镜所谓妆镜台也稍进为大藏峰峰侧横版曰仙船岩下有卧龙潭深不测前数石错峙溪中曰小九曲其峰直且方者曰大隐屛朱子依之作武夷精舍地可三亩许独平如掌蜿蜒其前者晩对峰左右天柱文峰诸岩环向叠侍郁为奥区一石附隐屛有断痕三曰接笋峰缘梯扪銕絙可至顶其下种茶有茶洞有屋为云窝皆石谷谽谺池台洞穴之属尺寸改观又西曰仙掌岩横石百寻陷掌纹其上数折则天游峰峰故曲防上有一览台頫视万峰林立若相聚语溪流为玦为带云荡烟霏毕集掌上由山麓渡溪曰小桃源石门山坞间土沃泉香可耕可潄由此至上流称峻者其峰曰三仰曰天壶曰鼓子曰玉蕋皆次第见山将平旷一峰匝云际曰白云沿溪之峰大概如此从天游取别径十里为水帘洞人立百步外岩际飞雨来洒人衣绕出于幔亭之后者为换骨岩云仙人冲举蜕骨于此余或舟或舆或梯或杖薄游者五日其溪流曲绕山中山回相抱崖随櫂转交睫异势故峰无定形曲无专属虽有敏者目记指示顷即迷误其山苍绀皆巨石斗峭作斧劖剑削痕苔草絶附陟其巅有冽泉有茂林有佳茗灵卉岩岫防搜可以栖神颐性欢延累月葢羽人之窟宅也然自朱子筑精舍讲学著书櫂歌游泳九峰诸儒萃处称为闽南洙泗今皆灌莽荒榛矣余顾之慨然叹息既返櫂小暇聊记其略以自娯览武夷者列仙传云籛铿二子居此曰武曰夷故名又云昔有神人自称武夷君皆荒逺莫可攷然至今传焉
　　旴江诸山游记
　　旴江之山最麻姑麻姑之迹以顔鲁公仙坛记着山半有亭骤闻风雨声防然者瀑也源出西芙蓉峰过石梁垂为水帘滙为龙湫砰转数百丈忽分为二夹练争飞左右稍异俗呼雌雄水下有观瀑亭瀑汹汹来压人龙湫上百步有神功泉出石底土人取以酿谓之麻姑酒去此即仙都观祀麻姑榜曰丹霞小有洞天传称王方平过呉门蔡经家召麻姑防今呉地志言其宅在朱明寺西一名蔡仙乡而此山观址又相传为蔡经宅云旧有仙坛记碑碧莲池唐大夫松今皆湮废问丹霞洞久无识者矣其稍近者为从姑山从姑者谓亚于麻姑也三石聨属逺望之如侧弁稍近之如两秃翁其面为飞鼇峰昻首虚腹左半为天柱县岩作宇甘泉窟焉有旧刻云前峰书屋葢明德罗先生父子读书处而明德聚徒讲学尤盛壁上铭勒不可胜数左百余步曰一线天石罅中仅可通人冠以飞梁梯岩而上城郭江山一目千里西望麻姑紫气郁然而此片石礧砢突起双江似未肯相下余谓其离竒苍绀有类武夷峰者目之曰小武夷客谓华子冈僻奥少人迹幸毋得两姑失华子故复有灵谷之游灵谷者麻源第三谷华子期仙隐处也岩下大石丈许欹侧成门是为谷口上有石屋曰仙岩岩侧石角有亭曰倚云山霭溪光如在亭槛时四山杜防花盛开而岩石堵立泉溜防防下日射之赭然谢诗所谓铜陵碧磵石磴红泉者髣髴近之而或谓康乐所咏在抚州城西之铜山嗟乎陵谷变迁丹丘灭没又安从而深辨之也葢麻姑以瀑胜从姑以石胜华子冈以石门胜自此逾岭涉溪寻云门寺则境益閴寂麻源之窟益防逺非杖屦所能周矣
　　苏门山游记
　　出国门将薄游嵩少间过卫而太守同年程君觞焉曰嵩游毋亟行君不闻苏门百泉之胜乎去此五十里耳于是相顾抚掌旦发至共城趋泉上日将晡矣亟蹑苏门山登啸台右瞻太行左眺九峰谒孔子庙入邵子安乐窝与啸台相望临崖为卫源水神祠百泉沸出山下一称百门山山以泉名也泉上多废亭有大苏手书苏门山涌金亭六字泉左为百泉书院碑刻不胜读其阁曰清晖烟月空明都非人间世施子曰余往闻苏门有孙登啸台意其岩窟阻深矣今视之葢若培塿然阮籍既退至山半闻啸声若鸾鳯向人不可得见庸知其啸处哉然自阮公后千余年矣寂无啸声宋李之才摄共令邵尧夫从受易筑室山阿其后姚公枢许公衡窦公黙相继往而耶律楚材来居溪口沿溪种梅歌咏梅溪即今水南村落也海内名泉不乏见于三百篇者卫源独焉所谓毖彼泉水亦流于淇是也澄源一本众窍争流视之若无听之万籁葢大河以北所仅有古之人其皆有乐乎此邪夫咏柏舟而思共姜之节歌淇澳而怀卫武之风泊乎晋宋以还有道而栖迟者辈接矣所谓伊人在水一方或庶几于一遇焉康熙辛亥八月二十五日
　　游少林寺记
　　自洛之嵩必先少室其北麓曰少林寺后魏孝文为胡僧跋陀建枕藉五乳峰旁有甘露台相传跋陀翻经致甘露故名自佛法入中国迄达磨面壁少林传五叶其説大盛故寺称最古名僧逺迹具见唐裴漼碑则天武后尝游幸供祀诗文皆婉秀可观宋楼异三十六峰赋为参寥子书今仆在地累级而上为法堂代推一僧主其席籍名祠部寺后毘卢阁最伟丽初祖庵在西北二里龛达磨影石高三尺广半之肤理眉髯如生世称达磨面壁九年时精神所彻也石故在面壁洞道阻峭故移之山麓云余偕僧雪门奋防寻石洞其北壁稍空可倚立一人即故影石处闻当时二祖立雪断臂亦在此后人作立雪亭寺中非也古求道之士餐风雪狎虎狼捐絶百念而为之故精贯金石学无不成类如此洞栖一头陀敝衣跣足门以纬萧问姓名不荅与之钱不受余叹嘉而去南见鉢盂峰如在掌亟欲登少室僧曰不可登也山旧有金宣宗砦势斗絶一角可攀明末为贼垒事平焚禁二十年无人迹矣峰一名少室山海经曰少室之山有木曰帝休服之不怒又名负黍山今土人但呼御砦云问贝多树不可攷藏经阁后有秦槐永乐间亦火矣惟前瞻少室如青玉案林隂山霭与庭柏藤萝苍翠郁蓊心形交静或曰此少室之背也稍东二十里回望舒妍为翡翠屛再转而南过汝州则八九青莲花矣余喜曰固当有异姑记之于少林寺
　　嵩山游记
　　施子之将寻太室也登封宰叶君井叔以事如洛城值余少林寺还留一日是夕冒防雨入城旦从雨隙中东八里谒中岳庙庙后有黄葢峰宛然车葢汉武帝封山见黄云故名其西则万嵗峰所谓嵩呼者也夜井叔对酌部署游事是时九月六日余期以八日宿中峰九日从絶顶纵观防连雨二日山不见肤寸輙私祝曰安得风伯为我卷云雾后夜适大风旦起山色深碧迳滑甚舆登法王寺石壁棱厉东峰断处曰嵩门唐宋人尝以中秋夜待月于此月从门出号为絶胜余题名壁上从嵩岳寺塔院东抵嵩阳废宫有三柏相传汉武帝封三将军今存其二大皆围三丈有竒轮囷盘蹙纹如垂鬘稍北一石幢半沈土中见韩欧诸公题字东数百步有石甃九曲泉昔人提举崇福宫流觞处其左为启母石有汉武御道石门篆书古甚明旦自此陟岭穿腹及背约十五里得一石如蒲团坐面少室朗然几砚间名其石曰留仙西数里侧下青防中度栈得石窟曰髙登岩世传仙人李八百隐处或曰韩退之所宿石室即此岩隙垂乳泉日供一僧余留絶句而去又西上数折则嵩巅矣从城郭望之略与诸峰竝至此则前拱后卫羣山皆頫于少室拊其肩背下瞰方城为棊枰多黑白子登最后峰北望黄河如练东西女几具茨惝怳出没指顾青影于是潄玉井之泉探白鹤之洞日已将昃一道士甫归问封禅台玉女窓捣衣石皆无以对惟言峰左一荒址尚余瓦砾云顾龙潭两寺出趾下遂东北行二十余里过九龙潭就潭下寺宿始余将陟中峰人皆以虎谏余笑曰蠢尔山君不当避人耶叶井叔勅虞人以火具从已而下北岩路峭棘如危墙未至寺六七里深林日暮从者恐前后相呌呼间举一礟响震林谷赖月明不失道抵寺中已漏下矣
　　游卢岩及石淙记
　　十一日登龙潭南寻卢岩寺葢唐徴君卢鸿乙隐处泉出千寻岩上雨后为瀑布回风拂之为卷帘防秋旱尚洒洒如散珠然下有盘石可坐数十人卢隐居授徒累徴不起着嵩岳记一巻问邑人亡是书矣东二十余里过周公测景台南望箕山故有许由冢人皆曰许由山云又十里大声发山磵怪石林立是为石淙水从东北来束以石崖人立而猊踞中卧巨石激湍淙淙然循崖南上壁面斗削下为小潭前人窍壁置悬亭磨崖勒铭今亭废字逺不甚辨左右石以百数大小抗坠突缺之势不可具状西一石离立为蹲虎头目欲动前有钓鱼台其流少逺水声渐细夕阳既西崖黑藓青倒映澄緑儵鱼长二寸许粲粲可数土人言昔官游宴尝取鱼石穴佐酒谓之小鲜危石竦峙其下流龃龉交错如不听水去每曲注为潭必有平石可布席类造物者所位置以待幽人东接颍水西瞩箕山仰首长叹思巢许诸人必尝有游迹焉彼钴鉧潭石鱼湖僻在荒儌以柳子厚元次山名而此地处中原不大显于世岂以距嵩逺故士大夫罕至与抑天故靳之不使市朝人狎也世尝谓嵩山少名泉余一日得二奇惧惝怳而易失也趋童子濡笔书之
　　山门游记
　　宁郡匝万山其磥砢而谽谺者往往窍为洞穴而其环山皆洞交属旁通者莫如宁邑之山门山石横亘中豁如瓮城髙广数丈其西为文脊峰中多平野山为郛郭其前后高下以洞名者曰朝阳曰紫云曰涟漪曰枇杷曰龙潭相距不一里许朝阳者南向爽垲戸牖三面相传瞿硎先生披鹿裘坐石室处东百余步从怪石中侧坠下者紫云也窅深而明时出云气自西北穿磵谷深黒可三百步防防闻流泉僧炬而导客南出于山之尻所谓涟漪者也左陟山椒又陷而中虚崖罅有枇杷树洞以是名其稍逺者为龙潭大旱不涸龙窟其中嘉靖间土人竭水灌田雷奋龙见日为昼暝其水东北迳涟漪合流滙于港口其余如窦如井多深陿不可入春夏水涨灌输万窍众山怒号若考钟鼔始入门曰灵岩寺有古木大数十围人称瞿硎树寺外精舍有所谓凿銕庵者又别辟一石门随山架宇倚石为壁曲榭层楼人蹈空际中有狮子峰倚天昻首环顾崇岩万怪竦叠余少而闻之将老而游春日既佳欢兴殚洽乐其洞穴之幽而多轩豁通朗给人游目类有道而能容者时无瞿硎子石室閴然然其人遁迹韬光而桓温造访物色使伏滔作赞温故自可哉千百世下求斯人之车尘马迹又可得哉
　　黄山游记
　　江以南诸山黄山为冠其髙四千仞所谓天目之顶仅及其趾者也旧名黟山説者谓黄帝鼎在焉故称今名壬子八月八日施子至自宛陵憩硃砂峰下浴于汤泉次桃花源遇雨三宿观白龙潭瀑甚奇雨止自汤寺观罗文恭所题壁遂过慈光寺揖老人峰日暮登中峰絶顶度栈缘梯如自井中出是为文殊院夜得好月旦登莲花峰将及顶三丈许附壁以腹行踞巅坐良乆西数里穿鼇洞宿炼丹台指月庵防雾雨寒甚十五日霁蹑飞来峰狮子林至西海门遂歴始信峰石笋矼纵观日将夕从光明顶上看月大醉作歌旦将北迳云谷以芜塞反汤口取道折入观九龙潭宿鉢盂峰下精舍明日出汤口还客问游记余曰无记黄山不易游游不易记也子厚居柳州一丘一壑寓目周赏他名山以峰记者数十其巉奇间出率得二三黄山奇峰不翅三十有六拔石万仞离立刺空若攒笏植圭分一峰足名一岳矣又聚数十峰为一峰石罅衔松蟠屈怪玮人百其目不给览矣又云雾窟宅隂霁顷异隂则白日混茫客或至逾旬不辨一峰失意去故所见人人殊余幸得数日清霁登文殊院左右顾大都莲花屛立骨见其余万峰皆莫敢辈行自此迳西北倾曲作蚁旋出花萼中平视天都若几案间物逺见九华庐岳者莲花峰也断石若峡横松引臂下视散花坞丹黄绣错者始信峰也前临防壑塔涌墙立人鬼鸟兽器物状以千数者炼丹台海门也万剑林立间若三数人偶语行且立者聚擎羽葢累累惝恍者石笋矼也突若广颡冠前后海者光明顶也顶以东曰前海西曰后海以云气布濩羣峰出没如岛屿在海也久雨新晴云归壑岫层累万叠是为铺海可猝遇不可必也适我愿者中秋月夕正踞光明顶倚天啸呼月在眉际独未及见铺海然风起云飞笼山堙谷一瞬百变差得其概焉若夫山光岚气激射虹霞照耀氷雪诡形殊采千态万状虽使郦生撰注谢客游咏安能含毫抽思缕析其什一哉客曰黄山大且竒矣然太崄仄如足茧何余笑曰蓬莱限弱水矣西华千尺峡非垂繘不得上今黄山天帝所都羣仙攸处蛇虎不穴不靳人攀跻自太古以来亿万年至僧普门开迳山始通人吾侪葢幸而觏焉观其要眇子乃欲慁以车马作耳目近玩邪客口呿无以对再浴汤泉而出栩栩然若御风矣是游也始以山记从臾者程子非二从余者洪子美周许子雪怀而江子允凝数于梯迳絶处蹑险先登余恃以无恐葢称黄山导师焉
　　游石梁记
　　游天台而最者高则华顶奇则赤城石梁赤城距城西数里山色正殷崇墉复阙上下二岩若层城去此北五十里为石梁两崖堵立横片石长三寻广可盈咫龙首脊西北双磵飞来抵巨石合流争道万籁鍧砰崖石皆汹汹蠕动旁据昙华亭俯瞰梁下直泻千仞烟霏雾散殆絶髣髴循亭槛东下望之则飞梁冠云白虹数百道垂天而下矣双磵一出华顶一自桃源洞迳莲花桥撃石坎跃出如白鹤振裳如建瓴喷乳尤为奇絶余尝过匡庐开先寺观瀑布时浮山药公告余天台石梁今迟之二十年余而故人高使君培自台郡迁秩要余同游賔从六七人餐噏云雾是日将趋华顶防雨小憩周览左右因笑谓使君山游宜晴瀑游宜雨非雨其能漰湃噌吰尽泉之能事哉逝者如斯山梁如故吾与诸君子发在川之永叹蕴濠上之遐观惝怳有得人百其情姑记之于石畔是夕宿方广寺旦日雨止乃去时康熙丁已十月朔
　　雁荡游记
　　雁荡山葢海峤也抵台州闻海警将不果往高使君固强之行及抵大荆乐清令盛君吾乡龙眠人也举手西向曰雁山在眉际矣于是使君拥骑之东瓯余舁篮舆入山行数里见大石岿然人形高坐是为老僧岩稍进则石屋层轩洞门横石如楣梁为石梁洞又西过谢公岭前望数十峰棱峭夭矫云挟之欲飞去舆人告余曰此灵峰也循石谷行夹面山皆拔地骨立无土肤作人物鸟兽草木状以十数寺前危崖壁立中罅石扇高五百级乳泉滴溜泠泠然为罗汉洞防防雨白云塞路急前问灵岩寺其境视灵峰尤最左大小展旂峰右天柱上蔽云日背倚丹霞嶂缀以霜树青红烂然天半从寺右侧东上入石洞得龙鼻水石脊蜿蜓昻尾俯首泉正出悬鼻中如垂珠洞后有小龙湫泉挂岩壁数十丈而独秀卓笔双鸾等峰肩摩趾错相聚寻丈间是为造物之房惜小龙湫飞瀑稍渴耳问大龙湫尚隔十余里西度马鞍岭日将夕风泉防防如虎嘷恐人趋罗汉寺宿旦日山霁复循磵涉锦溪可五里过常云峰下望见独石侧峙其端两岐曰剪刀数折而入则鐡壁连云飞泉出天汉综若曳练析若散丝将坠中翔随风回薄旧传鼓吹声作泉輙飞舞适从者拍掌大呼呌声裂石崩崖木叶飕飕雨下初阳斜映光采万状是之谓大龙湫其旁有讵那亭余倚杖忻叹不谓戎马迟暮重获此观也僧言其源出雁荡去此可二十里土人谓之雁湖好事者尝裹糇粮攀藤葛半日可至今山下石门寺乆废榛塞迳絶矣雁荡者羣山之绝巅也泉涌成湖鸿雁攸归自初古蔽灌莽间至宋祥符中伐木始显故谢公游屐不至今又绝人迹是日过能仁寺后观燕尾泉遂下芙蓉岭去他不复记同游者武林傅子杰先儿彦恪
　　三天洞小记
　　宣州稽亭岭东南数里有石洞曰三天稽亭者谿岩层陗图经所谓过客至此盘桓稽留者也去此最深曲者为洞其上有仙人岩岩麓得洞仄迳成梯罅而入裁通三四尺许风出泠然中空为大屋修广可数十间苔斑赮駮上穿三牖吐纳云日洞尽处泉防防流石底溉田数顷龙窟其中嵗尝雷雨大作涌流駴瀑鼔荡砯砰满洞迸出谓之洗洞春夏间林栖逸士觞榼燕嬉枕潄永日唐扶风禅师尝累土作台跌坐今遗趾髣髴故在门右侧一洞独窅深烛之皆鏁子金甲色山旧鬻为民业郡守旴江罗公汝芳过而奇之为复于僧劖记岩壁洞稍有闻余游憩数四观其髙明寛绰夏凛冬温雷雨所藏韬迹泽物故是陆处之蛟宫仙灵之息壤矣嵗之甲寅秋予避地水东与同好二三子纪游留诗其上





　　学余堂文集巻十五
　　钦定四库全书
　　学余堂文集巻十六
　　翰林院侍读施闰章撰
　　传
　　李忠肃传
　　李忠肃公名邦华字孟闇一字懋明吉水人师事邹忠介元标每读史至诸葛孔明顔常山文信国诸传慨然流涕万厯三十一年癸卯同父廷谏举于乡甲辰成进士知泾县事考绩第一擢山东道御史巡按浙江以刚劲忤时屡蹶屡起歴莱州分守登州易州兵备光禄寺少卿巡抚天津总督河道兵工二部左右侍郎南北兵部尚书终都察院左都御史遂殉国难公敏练吏事持大体所至有异政其被征赴阙也时国储未建福藩假请荘田迁延宫阙公惧摇国本力引分封典例争之幷论戚畹郑国泰窃弄威福颇触忌讳然福藩卒就国顾端文宪成讲学东林为谗者所诋公抗声谓攻道学兴党锢非盛世事拜御史即上书论邪正久淆指斥执政及依附诸臣蔽贤病国状请召还邹元标顾宪成郭正域及废弃诸名贤已劾南直学臣熊廷弼杀士媚人勋臣刘世学盗擅国柄冢宰赵焕迫逐总宪孙玮请法祖制用人正官方収真材杜幸门直声大震大学士叶向髙遇之朝房举炬熟视曰今乃识李御史不敢忘公韦公尝列启事为政府规故也按浙江课吏上廉能即所举无敢餽谢故事济邉费取之赎锾不足则预征郡县以应公悉罢之曰狱未成而坐賍非训廉也檄祭方正学于忠肃王文成诸先生聘礼其后贤嵗大旱请赈未报可悉索公费买谷以赈中涓织造病民请停遣令有司兼领其事不报事讫引疾旋罹党祸谪迁天启初以光禄少卿召廷臣交荐公邉才拜佥都御史巡抚天津妖冦围景州急公猝用奇兵俘斩数千人复景武邹滕诸州县躬巡海上览要害修墩戍复请募兵以固重镇多建营房马廏置战守车械毕备又设军市使兵不离伍商民以安事闻上嘉悦发内帑劳军累赐公蟒服金币后先加俸凡三级入为兵部右侍郎时杨忠烈涟疏逆珰魏忠贤二十四罪中及南乐相魏广微魏疑出公意嗾所亲疏斥邹元标讲学语数侵公适工部郎万璟以论珰廷杖创甚公省视槖饘珰诇而衔之崔呈秀倪文焕等兴党狱欲尽斥清流先侧目公号为老东林讽御史李蕃摭他事论劾勒令还镇公乞归养去逾月复因言者罢官明年倪文焕极疏妄诋事几殆两嵗之间缇骑数遣士大夫接踵死公子士开忧形于色公之曰人生如寄所不死者忠孝耳崇祯改元阉党诛诏复原官代行总督事陞兵部尚书遂请核京营兵失贵幸意京营自于忠肃后法尽坏老弱与空籍半之而董戎政者勲臣子弟也嵗中两撡更番相蒙又倚中官相援莫敢问宿卫无劲旅一旦有警卒不可恃公具陈所以及任将驭军清蠧诸事且谓京营嵗费米一百六十六万计虚冒二十四万三备兵营尤冒占渊薮请急清汰于是勲戚中贵震恐募人补伍增胜军四千余人马四百匹营务稍振而衔公者众也再疏乞归养不许未几遵化报陷大兵薄都城公选兵缮械区画防御请列营近郊为犄角而终以忤要人意中蜚语免官营务由此益坏越二载上御经筵思公叹曰京营近来全无振饬何似李邦华任事时葢深惜之公里居十年已卯起南京兵部尚书审顾形势建议守江东不如守江北守下流不如守上流宜于滁和全椒间屯田鞠旅以固门戸池阳间建开府采石置哨舟车兼制以固咽喉又请徐州设总督宿重兵通南北为神京应援不果行疏论神宫监张其蕴不法状按治伏诛嵗饥赈活甚众又清出草数万亩垦田征租以佐军兴丁父忧归服除诏起公是时中外交讧江淮震动公闻报即募勇士督援兵入卫请専敇直省督抚传檄海内勤王为文辞冢墓诀家而行已知时事不可为矣大帅左良玉兵溃东下围皖城索饷横甚公单骑入营抚戢之措给饷银十五万两且激以戮力杀贼毋负君恩受恶名良玉感泣申军令戮其部曲不率者扬通成等四十三人还所掠漕盐艘五百男妇四千余人勒兵还镇公在道即改都察院左都御史疏辞不允召对职掌事跽最久上数目起公故事巡方复命未尝署下考公执法请不时纠劾凡巡方举荐首廉惠有学术知兵理财各为一类试而不效罪及举主乃申御史约束严稽核谪斥贪墨御史四人辇下肃然甲申春潼关陷山右不守上召对数为泣下二月集廷臣定大计公宻请上居守东宫抚军南京其略曰方今逆贼猖獗国势杌皇上身为社稷臣民主当明诏天下效死勿去所虑东南涣散収拾无人万一腹心祸起孝陵震惊噬脐何及臣见皇太子仁明英武宜急仿仁庙故事抚军南京简亲臣大臣忠智威望者辅弼凡军国大政便宜施行毋从中制毋听旁挠于以振国威通声援安祖陵固上游不可缓也疏上三日不报又请定永二王速分封东南鼎建藩服上览奏颔之示首辅陈演曰宪臣言是亡何外传上南迁上疑演泄其议罢之而公言亦寝是时闯贼蹂躏三辅勤王之师不集督师辅臣逗遛日行三十里公又请颁诏罪已激发忠义召天下督抚星驰入援又狡贼奸细多倚勋戚中官家为窟穴伺宫府隂事乞严勅勋贵觉察而媪相之秉兵柄貂珥之典神策千古覆车同一败辙议者欲用中官守城此不可不虑也祖宗设立内帑原积有余之财以供有事之用今寇在门庭士无重赏何由得其死力愿尽出内帑以供军需鼓士气诸臣如袁继咸路振飞冯元飚差有方略力堪御侮史可法饶忠胆南壁当专委之疏上又不报三月九日宁武告急大同昌平三日继陷羸卒守陴中官蒙蔽公知城之必不守也望日至内阁约请发帑城守与首辅议不合公唾而出即督诸御史上城集矢石拒之或谓銮舆必出狩不则防皇嗣微行宜留身以待公痛哭曰谋之其臧则具是违老臣抚军分封两疏空吐心血今时已不及措矣十六日贼抵城下移寓吉安馆文丞相祠酹酒告文山题诗矢志又手书别倪公元璐马公世奇施公邦曜相期誓死是夜趋大内面奏机宜不得入十九日城陷公朝服北面再拜更青衣角带曰国事至此臣虽死当素服待罪徐三揖文山云邦华先生里人当国难无可报君惟一死从先生地下耳家人哭请遗命曰吾以身殉国复何言但未知上所在勿殓吾尸遂自经死是日天子死社稷殉难二十余人公实先之坐尸中堂五日颜色如生贼罗拜曰忠臣忠臣梓宫出东华门公始棺殓年七十有一始公家食时尝画防御九莲山寇兴复白鹭书院捐田饩生徒复于郡城建依仁书院与贤士大夫讨论圣学往还切劘所着诗文六十巻勤王北上时自题曰留丹集葢决计以文山自任也既死衣带间有赞曰堂堂丈夫圣贤为徒忠孝大节誓死靡渝遭国不造空负良谟临危授命庶无媿吾清顺治十二年赐谕祭諡忠肃
　　九江总督袁公传略
　　袁继咸字季通号临侯宜春人少砥志节登天啓乙丑进士授行人奉使致祭寿阳王礼成王赠以所乘名马不受崇祯庚午拜御史疏请辨君子小人进退之介甫两月条奏盈箧左迁南行人司司副转主事礼部时中官王坤以监视贪悍而张彞宪总理戸工事怙势凌轹诸郎吏率望风蒲伏公屡疏痛言上颇采用癸酉典广东乡试迁山西提学巡抚呉甡疏荐其治行以忤巡按御史张孙振被诬逮问晋诸生傅山韩霖等伏阙讼寃都御史白其事逮孙振公得复原官分守武昌改淮道副使尤多擿发性倔强与督盐中贵显名抗礼显名佯荐其才请加敕兼视盐事实抑公受节制也公不问抗礼如故遂坐免流贼张献忠寇湖广督师杨嗣昌檄公监军累陞佥都御史抚治郧阳数困贼辛已二月贼袭陷襄阳而公实分治郧阳军为部议所摭复被逮繋谪戍壬午荐起总理河北屯田大师左良玉以襄郢连败引踞安池间转饷不继兵寖为暴上下数百里江帆中断公径趋小孤致书良玉责以大义复告都御史李邦华檄移川黔饷十余万饷之左兵自是不暴掠然不肯一战上特命阁部呉甡出视师始议设督府九江扼呉楚吭于是以公总督诸军事公闻献忠围武昌疾驰趋左师西援见浮尸蔽江下指谓良玉曰大将军忍见此乎左面赤然难其行公让之曰大将军功多罪亦不少朝廷不督过之一嵗两遣中使宣谕开国徐中山所未有也奈何不图报称良玉左右以他词为解公叱曰人孰无死张睢阳死贺兰进明亦死某行矣宁为睢阳死不为贺兰生左大惭始进师先以五千人往公捐金犒师授方畧败贼収复蕲州大冶武昌诸州县贼弃武昌走岳州亡何呉甡中谗罢公复改屯田防新督抚吕大器与良玉有郤闻于朝复移公督九江军良玉挈兵还武昌光立进封良玉宁南侯气益盛公之再为总督也虽以夙望见推兵事多挠掣不尽由已出乙酉四月贼闯东逼时江南用事者乱政良玉指清君侧劫诸将盟欲东下公集诸将城楼洒泣曰兵谏非正晋阳之甲春秋所恶可同乱乎肃冠带誓死未几兵将汹汹良玉不能制拊胸曰吾负江督吾负江督遂呕血卒是时
　　国兵将定金陵英王师压九江矣良玉子梦庚以军降挟公俱北公再四求死不得八月抵京数奉
　　谕防令易服以朝公引疾辞自寒徂暑坐一室读易春秋史鉴及谢臯羽诸集作经观史观二书未就丙戌六月二十四日复
　　谕令就官不拜且死公曰不杀固
　　清朝之仁效死实明臣之义越二日赴死于城东便门里许三忠祠南临刑色不变初公被拘舟中赋诗见志有曰衰年奉二老一死酬至尊从容文山节谁招燕市魂他诗文及奏议多散轶不传
　　熊御史仲龙传畧
　　熊化字仲龙清江人万厯辛丑进士官行人以册封使广东四川又赐一品服出使朝鲜所至争购其词翰嗣王餽遗无所受临别献名马公至山海关以书谢归之后姜公曰广使至朝鲜国人讯公起居有诗云慇懃寄语清江老白髪相思又十年其为逺人颂服如此擢监察御史是时朝政骫骳内惑权幸外倚债帅公上书慷慨言邉事乞清占役强正兵修器械錬火药为制胜长防又疏论首辅方从哲误国不报时朝士以东西植党门戸相倾轧公独踽踽无所附出为淮阳备兵副使即日拂衣归卧足不入城者二十余年郡邑有大事咨而后行再起关西川东叅政皆以疾辞牍移凡数十上始得请致仕崇祯甲申燕京陷光保有金陵起太仆寺少卿未赴寻播迁避难崎岖闽粤丧乱间仅以身免归卧山陬尝置脑子袋巾曰急则用此
　　天旅定江西或促公出谒当事公瞠目曰吾前朝旧御史老且病矣安事折腰求活为援笔书絶命词家人强防之防当事促之急私服脑子不验则绐众曰管仲魏徴非杰士乎为我具舆我将往见众稍懈脱身投后园池中众趋救不死因长跽请曰我志已定徒苦我耳遂闭戸自经而絶时顺治已丑五月十一日也公生有奇颖家世儒而贫年十二始受书輙好古文辞父时贵故诸生抑之曰制科安事此迟十年与汝公匿好之不废尝读左传史记睥睨唐宋诸家谓不逮古逺甚日与同郡杨公廷麟南昌熊公明遇相劘切为古学乆乃手校唐宋八家之文谓出之左氏司马而不肯因袭故其为文皆已出言质而气劲有静俭堂集凡十巻公自序曰苏氏有言文视其气吾则曰志至焉耳又语人曰持静俭可以治天下巡视节慎库嵗省金钱数万屯田山陜权贵猾胥皆不得为奸利而其家无余财子兆行兆俞皆诸生
　　鸿胪卿袁公家传
　　袁业泗宜春人字时道别号景源万厯戊戌进士知乐清县改兰溪丁父忧再补龙溪所至着循绩擢南京兵部职方主事进武库司郎中请撤湖口税珰李道遂罢其出知漳州府陞福建屯盐道副使公为人端亮有介节髙行念母太恭人年八十乞养家居天啓中阉党魏忠贤等煽乱日残杀正人朝士多为屈节公坚卧终不出崇祯改元召补广西副使分守左江其俗罕向学公诱以文教士类兴起迁广东参政分守岭东与分巡谢琏平九连山贼地介惠潮两郡多反侧肇置连平州所部以寜迁浙江按察使未至以功赐白金文绮征为南京鸿胪寺卿加一秩公将赴浙时防广寇刘香等蠭起震海濵诸县督府留公决防议者请抚公不可曰国家全盛蠢尔防子凭山海陆梁义当灭此朝食议抚是长盗也且贼性观望叵测听之殆矣督抚犹豫不能用公遂谢去代公者果以轻抚堕贼计死乃合兵平悉如公言是时有识者争倚重公公在鸿胪二年叹曰卿曹虽可卧治奈何老不知止哉再疏乞骸骨归崇祯甲申三月闻京师陷痛愤成疾八月终于家享年八十一而乞养家居者十有三年予告者十年杜门屛迹不齿利禄箧无长物自守令至藩臬分司多在闽粤间山陬海澨威着惠行闽粤五岭之民皆曰是于我大有造其守漳时黄公道周为诸生公独早识之卒为名臣尝修郡志辨袁州粮额误编状请纾民困后议汰浮粮即引为依据表黄太常子澄遗事具载于书他如周族党建义仓治桥梁凡有裨于郡者輙身先之不以私干公府文词详赡朴茂有训蒙编燕游草两朝奏议秀桥归来集若干巻子继樟继梓皆贤樟贡士早卒继梓康熙甲辰进士
　　萧正固先生家传　子用道附
　　萧岐字尚仁自名其斋曰正固学者称正固先生世居泰和县西柳溪上祖与道志节清旷治亭沼自娯尝署其门曰一溪活水五柳髙风终隐不仕父方平仕元为书记客死岭南崖山寨岐年十六往収父骸以归发愤力学试有司不利即弃去好古讲道里士爱敬之赍酒馔过从剧饮不乱人目为君子醉有巨室髙年举杯属以身后墓铭岐正色曰若好为人庶几不阁吾笔也一坐闻之悚然洪武初髙皇帝以贤良征时天下初定告讦蠭起亡命者相雠輙赴阙告变枉死者无算岐至上十便书言时事所不便者甚悉且面陈小民无尺寸之刃而横坐大逆之名诛杀过当墟闾井而耗户口非圣主所忍闻也上悦赐食是时郡县所举贤良皆许自量能受官岐以老固辞诏为潭王府左长史凡数命皆固辞忤防谪云南楚雄府教授既行复追还令朔望入朝居嵗余授陜西平凉府学训导岐尝梦神人引至一室座有图书至是入学舍如梦中所见叹曰命也训饬弟子一如居里塾时从者甚众賔兴之嵗聘币交至尝主试湖广福建并得士数十人又诏征考定典籍与宴奉天殿赐衣被数事给道里费比归筑乐在堂于近里之枫山自为志铭曰吾以此见祖宗地下差不辱矣年七十有二端坐卒平生撰著有正固稿京华稿归来稿若干巻尝曰吾为文不能讥谀人片言惟因物赋形欲移甲置乙必不可也其详见衡府纪善周是修所撰行状及学士解缙传中
　　子遵字用道号坦行侍父岐读书三华山下督之严毅尝谓遵曰父子责善而至相夷是无家教也周公以成王移挞伯禽伯禽敢喘息哉遵奉命惟谨以明经荐官靖江王府长史寻召入校国史永乐元年从王归国遇事当白侃侃无忌讳王遣入奏国用不敷遵力进以节俭且谏王曰至富可得至贵不可得王贵比天子仅降一等复何求哉惟节嗜欲慎起居读书学问非但养成德性亦可怡悦性情非若骑射博奕徒劳力损神也因条陈切务凡八条语皆恳至又作四门箴王为之改容尝以禄不逮养凡遇内宴珍馔不忍醉饱金绣之衣惟朝贺一用退则布衣手书翰不释有仕学斋诗文五百余篇自为墓铭曰才不及于经邦政不及于善俗然在职八年王国安而道无辱虽乏臧武仲之智而得孟公绰之不欲是保全归以从先大夫于枫山之麓人谓之实録云俄得痹疾乞骸忤防谪宣府鹞儿岭巡检卒于官年五十有五
　　赠奉政大夫蓼庵田公传
　　公田姓讳绪宗字彷文一字文起山东德州人曾祖三戒明嘉靖癸丑进士官戸部主事祖高父实栗并诸生公为仲子少倜傥自负不屑伍里中儿家贫嗜学冬月聚薪拥足读书常达旦为举子业务伟特成一家言试塲屋久不中人或规以谐时叹曰虎豹之斑鳯凰翡翠之羽贵其文异也使吾文而犹夫人也乌用吾文为卒持之不变教授诸弟子有绳尺同里萧侍读惟豫初自童子受业輙以翰苑许之至今服其知人顺治辛卯举于乡明年壬辰登进士除知浙江丽水县立著名迹先是民苦催科淆紊公内外各置一簿核注盈欠吏不得上下手为奸其力役则按籍均徭防困贫寡故邑处冲津而趋事无后期赋役一清丽水故仕国学校岿然冠檡山之阳昉自唐李邺侯而韩退之为石记乱后荒圯公至则新之防诸生其中讲业课艺名曰丽泽大社由是人士益兴于学邑有通济堰萧梁时所筑障松遂两溪水为四十八派灌田万余亩后大水决堰泉散土公单骑往视之曰创于昔而隳于今如吾民何躬畚锸复堰民用利赖田谷以登初公将之官作筮仕自记一编厯援古循吏以自励曰使吾行有弗恊于是弗敢为也至是出为政无一不如其言丽民歌之曰邑侯清鸡犬宁邑侯贤妇子安亡何以疾卒于官年四十六邑人为之哭罢市公在县甫五月其得民如此子雯需并进士雯以工部尚书郎陞按察司佥事督学江南需翰林院庶吉士并以文名世其家施子曰史氏传循吏众矣大抵奉法循职恂恂无奇行以丽水治行方之宁出古人后哉语云见指知臂夫朱邑之爱利文翁之儒雅王景之治河渠彼有其一而传之至今今不待朞月能兼之使天假之年岂独以循绩见哉
　　征仕郎知九江德化县借庵汪先生家传
　　公讳作霖字雨若别号借庵姓汪氏世为歙人祖怀峰公通判云南楚雄提举白盐井有名绩父寓庸公倜傥自负谒选得丞职不就曰吾有佳儿必大吾门矣公是时为少子出语惊人弱冠补郡弟子员试輙髙等寻游金陵吴越间吴中先辈钜公若文相国湛持顾宗伯瑞屛等见之咸折节恐相失其他倾葢接坐不介以孚者甚众诸名士或树声援角门戸公怀仁砥义对之如饮醇醪意所不可则岳岳不少徇附归居父母丧毁瘠尽礼过时而哀壬午举于乡时明末多故隐居教授诸子弟皆从受业有终焉之意久之补蒙城教谕葺学宫新讲堂士薰其教泽者蔚然一变接迹登贤书由是得荐知九江之德化县江州洊苦兵火当滇黔楚蜀之冲师行充斥供亿旁午民救死不给公殚力拊煦尝亲行郊陌课农劝租民不忍后期公恻然伤之又捐私钱为民请命邑頼以稍纾及二子先后成进士輙解组归里治小园池杂植花木数十本池中菱芡芙蕖烂漫弥望日偕故人觞咏其中名之曰梦醉园葢以蒙城漆园故壤而江州则渊明旧隐处公官于其地出处兴寄与两贤略同也性嗜诗古文手辑前后撰著数十巻为梦醉园集尝有蝴蝶梦回仍是我东篱酒熟便为家之句其率尚如此江左士大夫争传之临殁前一日曳杖过宗亲谈防若相别状且徧呼家人老穉相劝勉引酒数酌旦起沐浴更衣而逝年七十四公尚节概不苟取受初未仕时有故人蒙难亡命望门投止亲知畏拒勿纳公独以身庇之论者比之孙嵩之于赵岐文举之于张俭及故人骤跻通显则坚谢弗往曰吾曩哀其穷无归耳岂望报邪族子有窃先世劵攫人金者事泄分金为餽又有争产者重赂遗豪贵转以半属公意在分谤公正色悉郤不受既官数嵗或劝营田宅笑曰吾教子一经所遗侈矣田舍翁吾不为也以故里中称清白必数汪氏云今所著书藏于家长公溥勲内文院中书舍人先二年卒公痛悼得疾次公浩然行人司行人并有学行予尝与行人交故诠次其遗事为之传
　　张懿靖传
　　张五权字中生一字巽仲父守道工部尚书以清白称父殁未终丧兄遽析产跪而泣曰大人故无长物今属纩尚温何忍及此兄不听则让腴取瘠悉惟兄命以恩成贡士弃举子业弗事从汪有源昆一问学延致其家反复于克复归仁之指凝思终夜粥田馔賔客不倦久之瞿然曰朝闻道夕死可矣仲尼岂欺我哉益搜先儒语録澂心黙坐嵗以为常间与浮屠往来质问欣然有得乃断荤酒着复初论集古妇人得道者二巻授妻沈氏异室而处人訾为自儒而禅不恤也辛卯疾革却医药端坐曰死生旦暮耳深衣幅巾作诗而逝有悟后修持二十年儒功梵行两能坚之语学者私諡为懿靖先生其学以陆子知性为宗而推之爱人泽物人有丧亲者贷金不能偿遂火其劵与人交抑抑若恐伤其意劝之以道则恳笃曲至尝附客舟值一妓不假言笑妓怪其简贱先生愀然曰正不忍贱汝耳试思父母生汝为良家女今见汝失身供人媟狎将喜乎悲乎何忍复言妓不觉大恸舟人皆改容又尝避兵遇盗将剽掠见先生敛手谢罪曰公长者吾何忍犯其感动若此施子曰于乎懿靖岂韩子所谓儒名墨行者邪吾尝获与之游矣迹其孝友乐善好学深思非儒林之笃行者乎世不多学人又乌忍尽没之哉
　　两孙先生传
　　孙经字阿麟别号中日与弟纬孪生并补弟子员经近狷纬近狂交相爱重防九龙陈先生讲旴江之学遂同受业早夜勤恳适有所惬则抚掌髙歌兄弟相视以为笑乐纬得鬲疾昼夜调防纬不食即不忍食纬卒益感愤叹曰吾亡其辅矣日暮孤行安敢不力见人輙慷慨劝勉或继之流涕晩遭乱益贫处之泰然顺治丙戌十月十一日无疾饮水十余日而逝年八十初工诗古文词学书法后悉屛去间有作焚之存诗二巻语録杂著四巻后人集之曰焚余
　　纬字季昭别号二阳后经而生仅逾时性忼爽不循绳尺年十三姑父唐阳川见而异之勉以学始折节受书补诸生俄即弃去母卧病刲股求疗百端夜吁天请身代人无知者母忽呼之曰神告汝所为矣顾我数尽毋徒自苦母卒厝柩家园庐处三嵗九龙先生过之即庐次执弟子礼小祥后尝夜半乐声隐隐奏庐上久之家人皆惊起窃听音节非人间服除赴讲四方自悔学不逮日夜皇皇一夕瞑坐牀上忽有见于良知之体暗室中有光洞照移时毫髪可数始豁然喜曰姚江先生不我欺也时学者多言无善之善是为至善纬力辩其非以为此告子之学与孔孟大相迳庭故多与论者龃龉叹曰知我者吾兄一人而已既病废食手不释书有来问者犹掀髯论学如平时崇祯壬申三月二十三日卒年若干嵗所着庐中言三巻今不传
　　论曰两先生之生也纯驳不同而同相友善卒泽于道德学顾可少哉世传仲氏居庐瞑坐语近怪疑儒者所不道余葢尝闻之父老云
　　心源吕先生传略
　　公讳坚字定夫别号心源旌德之鲤塘人明隆庆戊辰用恩选判广信府委勘铅山诸县田清豪滑渔占民碑其绩迁知路南州同知桂林府事七登荐牍防忤一朝贵摭事谪巨津州转河南周王府长史耆年硕望弼王以道王礼异之数引疾不可万厯戊辰请为王购书金陵遂归卧不出年九十无疾终太史焦澹园竑为状其行公歴官廉静布衣蔬食若寒生尸居必整衣冠待人即童仆无疾声厉色在路南师事李见罗先生讲学宦归遂与先大父允升公倡同仁兴仁等防偕六邑人士力为发明至老不倦非公事不至城郭郡守金公励延至论学甚懽数嵗言不及私金公益敬惮焉始周王赠赍图书器物甚厚又舁巨盎牡丹数十种遗之邑令苏疑有瘗金索贷无以应遂搆他狱坐公子抵罪事乆始得直先大父捐馆公年八十余来吊哭甚哀语先子曰仆老无可赠愿君他日仕进无受钱吾雅慎取与惟滥官俸千余金坐是家破子陷刑狱几不祀钱帛之毒甚矣哉闻者感悚公所记着多讲学格言以乱燬于兵惜哉
　　赞曰竦若岳峙皎若氷清束身寡欲惟道是营为王傅相为士仪型危言着戒聴者霑缨卫武九十终享令名
　　袁君启先生传
　　袁光南字君启髙淳魏塘人少执贽同邑赵五云问学后从九龙先生游尝言儒者自立必先知耻作自励篇性朴率处族党是非崭然与人言必依孝弟晩年劘励同学以反观切已輙曰事急矣君毋姑待或至流涕崇祯乙亥十一月卒于家年五十八先期戒家人治酒馔徧召所亲曰某日与诸公别届日无恙已而危坐卒邑人祠之称中台先生
　　【附记先生自励篇　孩心自如如韶光已六六嵗月易消磨此生不再得往莫追来须策富贵防有命执鞭岂其欲钦哉尼父言有耻士先録耻则通天关贯地轴支撑宇宙不碌碌小节无知便属麻木大节无耻便落禽犊麻木媿血肉禽犊忝眉目有耻天心见无耻人欲汨求志永配命敢不矢自朂】汪惟清先生小传【代】
　　汪有源字惟清少酷贫废学年十三始受学杜朱川初讲学至孝弟章輙喜谓孝弟吾分内事杜惊曰孺子便作身心语真可讲学携赴五松书院闻诸贤绪论万厯戊戌就郡试师祁门陈九龙履祥受罗旴江集以万物一体为已任与宣城施猷聫集六邑同仁防时有陈门曾顔之目居母忧哀毁骨立服除居维起十州县大防谒泰州王心斋祠慕其风聚诸海濵之民告以圣人可学而至所在歌习礼其父老曰自心斋乐吾两先生后无此风矣在金陵数主阳明祠与焦澹园周海门杨复所高景逸诸公往复讲防尤盛其学以复还木体为则词色冲然平易近人来学者无贤愚皆嘉与之人人以为坐春风中赖其奬掖至于今诵述嗣续不絶生平不问人家产尝再诣孔林探禹穴溯白鹿洞所着有东鲁西江等游记其防记不可胜数晩嵗于邑中结归源防力诱后进又尝居宣城之云山葢九龙传经台在焉学者称昆一先生或称汪夫子年八十卒葬歴山冲九龙墓侧
　　呉处士传
　　呉处士讳延支字尔世尝自称巻石山人家歙之西溪南伯祖应明万厯中登第官太常寺少卿祖应曙太学生蕴德为名人父自诚笃孝遘疾早卒母胡氏方娠阅四月处士生祖太学翁喜曰天祚我呉其在斯乎泣而名之曰延支怜爱甚及就傅不以孤自恕刻厉诵记年十三能通帖括居乆之不利念大父既年老寡母当户劳苦中夜抱书泣曰嗟乎富贵当须何时安能郁郁冀万一无以奉晨夕懽乎遂辍经生业更治盐荚家稍给奉养尊老具防膳而束身俭素衣裳无纨绮事叔父如父亲党困急随多寡赈施尝过东亭见河防崩徙朽棺暴骨防然伤之为编木防河堤又谋别置义冢以掩胔骼人有颂义者輙谢曰此吾母氏意也江淮间大贾率与其徒持筹谨簿钥不利交宾客处士独喜文辞与胜流俱尝刻晩唐秘本诗数家传于世母年五十大张具为寿徧集诸巨人名彦满坐再拜请曰先君子弃不肖腹中母氏年甫二十忍百罹以鞠我藐孤也诸先生其愍而锡之一言于是泣下坐客皆感动先后致文词为多四方人士皆叹嗟胡母为苦节为奇妇人而目处士曰呉孝子晩得疾憩僧舍不敢以疾告犹时时归省起居卒年四十六亲交闻者皆流涕子承勲承励并向学尝买山千余亩为义塜人谓有父风处士初艰嗣母为置媵得好女既在室三年坚谢不忍御乃择士族厚嫁之施子曰吾交呉处士旧矣其事母孝其待友恭迹其行事岂所谓好行其德孝思不匮者哉能言之家既铭其藏矣其子固请余作传呉氏家世重文词其性然哉
　　智元小传
　　永丰恩江桥成佥归德于浮屠智元予既碑其畧丰人复详其行事请为传智元者不知其里籍或云万安之北邨人彭其姓自龆龀去荤肉长挟赀贾游妻死輙弃家髠髪入贑之谷山自号曰无偶往来贑吉间愿朴类无能者恩江木桥坏更议甃石度费万缗郡县倡募十余年不能办智元独奋曰所不即底桥绩者有如此水露顶徒跣稽首五达之衢呼号动众有富室固靳往激以义不得当不已其他钱谷多寡无所择竹木麻枲丝布之属输积如山贸取其直俾父老筦钥防计手不私一钱凡六年桥成父老德之深也将为筑精舍以休老俄曳草屦缄戸而出曰往省吾师数日当返丰人有觏于途则属语谢诸故人吾自此逺游矣启视其室衲盂杖履之类百物故在徧迹之数年莫知其所往众惘然乃肖像而祠之桥侧邑大夫冯君肇楠曰嗟乎是其苦行比丘邪尸其劳不有其绩抑所谓近道者邪














　　学余堂文集巻十六
　　钦定四库全书
　　学余堂文集巻十七
　　翰林院侍读施闰章撰
　　传　行状
　　顾与治传
　　顾梦游字与治江宁人曾祖瑮仕至河南副使伯曾祖璘刑部尚书同时负盛名金陵耆旧至今并称之父端祥判河南汝宁梦游少称神童十嵗作荷花赋十九廪学宫数就闱试輙病不终牍一意攻古文词与四方名士贤豪深相结呉人葛一龙困白门久为治装使归集词人数十辈饮饯秦淮上歌诗送之莆阳宋珏客死无子走数千里徃哭収其遗文又乞礼部尚书某公表其墓时闽人曹学佺辑石仓十二代诗选士争附以立名不可得独亟録梦游诗刻之叹曰真诗也其声大振是时梦游虽诸生然名家世胄生长陪京公卿大夫肩相比皆好文辞或式庐从之游取一言为重餽遗交属明亡弃举子业防当领嵗荐卒不就僧祖心愤世佯狂与梦游为方外交至则主其家祸发连繋刃交于颈梦游词色不变卒免于难其兄清早殁遗孤甫三嵗鞠为已子既长语及兄必堕泪亲交有急或以衣付质库中去之如流水不复顾也生平薄家人产有洲田二顷滨于江嵗多漂没吏索逋租无宁日至尽粥他产以偿之庚子九月二日圽年六十二一子早殇遂无后梦游善行草书闲逸自喜牋素委积所至无少长贵贱方伎女史皆应之晩年闭关以书易粟求者成市将殁前一日犹为僧作大书从容如平时所撰诗文散佚殁嵗余其友施闰章収辑得十巻行世始阮大铖罢官闲居尝以诗强属其序固辞不获已不知者輙谤梦游党恶及大铖起兵部尚书与马士英用事江南修睚眦之怨诛不附已者所亲惊叹曰使向者终靳序今不免矣或又説梦游阮司马雅重公愿毋絶懽可咄嗟取富贵而卒谢病不造其门故以贫士终丙戍秋钟山陵木伐为薪市者塞途独不取尺寸问其故不答亡何城闭至裂柱以炊无悔焉
　　杨老痴传
　　老痴姓杨氏名贞字彦恒宣城北乡人也晩自称老痴人皆曰老痴老痴云父宗礼兄弟五人同居相友老痴少孤笃学独喜为诗不干仕进顔其堂曰慈寿奉母濮阳无晨夕离出则衣短衣与农人饷妇课耕田间意有所适便朗吟清啸不务刻琢畧似陆放翁士大夫多乐从之游成化间翰林检讨庄防闻老痴名自江浦肩舆访之值一野老荷锄问老痴何在荷锄者防吟自若庄笑曰公即老痴邪对曰然遂握手交极欢老痴尝暮春见寠士游学有馁色吟以讽之曰山前山后子规啼声声呌道不如归士应声曰不是归人归不得莫听山禽说是非老痴惊问姓名曰左辅字廷弼江西进贤人因揖留之曰才如是乎老夫伴读居嵗余去成进士以老痴尝爱古琴剑自京师致琴一剑一而老痴已卒左辅官行人册封海外既返为纡道哭祭其墓感动行路先是御史贺某按部作忆母诗限呵字不成召问老痴輙续之云回思拜别寒下冻手缝衣带线呵贺呌绝厚为之礼其为诗任真捷给多类此所居曰斗山有斗山集藏于家又爱横塘山水遂移家焉其地一名燕窝卒年六十有七子防缉世其业族益蕃今号燕窝杨氏施子曰自余童时闻乡人借借言老痴长求其事无传焉问其集则火矣今存诗才数十篇朴而不野岂所谓隐居放言者邪嘉其人为次其轶事渊明有言今我不述后生何闻哉于老痴亦云
　　【按进贤志传畧云左廷弼名辅居进贤中洲白湖岭之支麓今名左家山族不甚蕃然世为清门辅家贫受经伏读间从医者糊口于宣城人少识者偶逢敬亭老人杨先生倾葢延接得馆谷归即聨捷成进士授行人时官方严肃辅尤刻苦一老仆供汲冬寒无絮拥羊皮以卧奉使海南于属国币交无所受葢廉劲笃学之士也所着有浮海集今不传】
　　诰赠朝议大夫礼部郎中加一级崇祀乡贤洪公传
　　赠公先生讳德常字常伯徽之歙县人唐宣歙观察黜陟使经纶公之后也自宋而明世有显人曾祖金竺举孝子祀于乡父武卿赠承德郎先生少补博士弟子才冠其同学是时当明末天下士大夫窟穴八股摘经拟题为富贵捷径有目涉经史古文者相戒为不急务读不终帙輙弃去而实学益衰先生喟曰此碌碌者足为吾业乎文不秦汉学不程朱而自号学者虽声闻无益也于是仿朱子西山读书分年法自十三经下逮国防史记汉书画以嵗月务强记之久之胷中汨汨然不可御矣尝游西湖刻其制举业行世一时名人葛屺瞻黄贞父韩求仲诸公皆亟推之先生自负益奇务古学益力尝病汛览寡要辑左防史汉约选一编以为古文所自出年既三十研心六籍取有宋诸儒之说及明薛文清冯恭定诸书旁攷折衷谓大易后发明性道莫先中庸着中庸要领又时与同学汪月巗诸耆旧数防于紫阳一遵白鹿洞规而要归于存诚寡过其言曰孔顔克已复礼为仁又曰约之以礼礼愈严则仁益笃书四勿箴于座右且辑有周程张朱五先生学约知行合一録养正格言变化气质论葢叹夫末学之无成一惑于师心防悟而或致越闲一牵于讲习训诂而无所涣然自得其弊始于蒙养不正而浸淫决裂以逺也先生之论学如此方七八嵗丧母哀恸如成人长奉父承德公命就试州闻父病冒风浪遄归舟几覆而免居父丧庐墓骨立谨事继母兄弟友爱时有双竹连生驯鸟就食掌中説者以为和气所致云读书每至夜分体稍惫或止之叹曰一息尚存吾宁巳诸既而疾大作配许太君羮股进少瘳又二年遂不起卒年三十有九平生著述多賸稿残编零落笥箧知者惜之其为人乐易能循谨乡之父老子弟莫不敛手嘉服以为仁人君子也子琮顺治壬辰进士累官礼部郎中赠先生如其官琮督学陜西刻先生左策史汉约选颁示诸士秦中人皆知洪氏家学仲子珣以明经司训武进县学余子诸孙皆克世其业康熙丙辰以公名德夙着推祀乡贤事见侍读学士沈公行状戸部尚书梁公志其墓而余次为传以附梁沈二公之后论曰歙洪氏葢世有令德云余数至郡其父老语及赠公皆亟推曰长者而撰次其行事则所辑诸书多归本于道德惜其早逝不仕其书不大行于世也不有令子孰揭而张之嗟乎世之家修躬行而名湮没不传者岂少哉吾闻歙为程朱三夫子系所自出谓之东南邹鲁数年前余犹及与紫阳之防一闻绪论葢紫阳氏之风泽逺矣后之君子其相承不绝有以夫
　　马季房小传
　　马犹龙字季房庐陵城西人也弱冠颖秀美姿容初娶妇尽出其奁为购书杜门夜读题其壁曰懒甚元亮狂逾嗣宗不知者谓生狂不可近也邑中惟彭铭稍昵就之而吉水刘孝则同升交最懽相率为诗古文词于是无不知城西马生傋兵黄公承呉公正志郡守杨公百朋先后延接有加礼试则冠其曹与泰和曾尧臣文饶齐名是时先达如萧伯懋命官萧伯玉士玮及端甫大奇周季清廷旦贺可上中男周元龙开先尹长思先觉辈为文字交至则一坐尽倾其他士大夫非甚折节亦不与交终其身未尝执贽公卿之门所居庐火僦舍萧然终不以谒告当事崇祯丁丑春闻刘孝则擢进士第一大笑曰孝则售我虽穷老足矣先是上方求博通古今之士以应征辟防侍御邢公出按江西刘亟以属邢及邢按郡索之坚卧不肯见人以是益髙之生尝梦志公啖以干松香气犹在口遂弃制科业一意谈无生然任达饮酒饮輙醉卧间游金陵呉越及岭海皆以诗自娯清新可诵所着有洛如馆集年五十七一夕小饮吐血死语具刘孝则墓表中
　　方虎隣传
　　方召字虎隣宣城人为诸生贫蹇失志明亡山谷兵起召輙集乡勇号义兵乆之不利闻明之宗藩有称国闽浙间者脱身走从之授兵部司务署衢州江山县事县交闽越道苦驿骚官又乘乱渔利自便有急则走民益病召至誓父老寛征敛自谓官兵曹法得戢兵禁往来骑使毋暴民毋横索厨传民呼真父母时
　　大兵定浙江金华府以下诸州县皆平师次江山人皆震恐召谓事已去毋徒残民许父老迎师而肘繋其印冠带北向拜曰孤臣无状以死报陛下自投井死丙戌八月七日也在县仅二十九日出其尸如生咸叹曰骨冷泉香矣今置亭井上曰冷香亭葢县斋之西偏也昼夜常形见官为位祀于署民像祀于庙左右二楔大书不爱钱不怕死葢其视事时常牌书此六字出则使人负以前驱云墓在城南景星山碑曰明忠烈江山县侯方公之墓康熙七年同里施闰章过江山至井所吊以诗曰濯骨寒泉迥絶尘为全黎庶不全身谁知一月江山令竟作千秋俎豆人邑人哀思之复乞为之传
　　刘若木传
　　刘生日阳字若木宣城北乡人父大生为诸生知名早卒生依母氏体羸貎寝乡人不能识生亦不往干人独族弟祖琨善之尝借书读午夜不辍已习为诗所居临溪穷蹙无事独吟修渚大泽间不知者以为狂而其人实恪谨贫甚为童子授句读间与郡中诸词人往来业日进焚其旧稿益肆力学古日有常课毋敢缺顺治辛丑冬娶某氏貎亦寝夕将婚俄中疾若断股刿肾者不能交礼移宿召医医皆愕然就医于郡疾革载归及门而卒年二十有五贫不能殓祖琨为经纪其丧其诗清新浏爽余尝得数纸诵之洒然如疎钟江厈寺细雨板桥村叶黄山下路霜白渡头船荒村羣鸟乱破屋一灯昏市近鱼鰕春入馔时危鼓角暮关心古杉抱阁日光碧芳药垂阶露气凉鸡声一径竹风内烟火数家梅雨时皆警句为人所传然所积诗颇多嵗尝成帙或数易稿死而零散不见其全为可惜也日阳奉母谨既死母日夜哭已梦来告曰儿夙世戒僧也以心动堕此法不当婚若不婚犹可数年活云
　　愚山子曰男女之际危矣哉僧以一念中堕为贫家子求丑女半夕婚不可得况渔色者乎世言诗能穷人刘生独贫夭不婚以绝嗟夫其穷一至斯乎
　　毛子传
　　毛甡萧山人也初名奇龄字大可一字齐于曰吾淳于髠也少与兄万并知名人呼小毛子负才任达善诗歌乐府填词与人坦然无所忤贤者多爱其才昵就之而亦以才见忌一时诗人尝就甡问髙下甡畧示次第或闻而恶之往往思中伤甡又困诸生家贫遭乱佯狂髠髪缁衣走山泽中间效元人作小词杂曲以自娯仇者摘其语以为谤诽谋讦而杀之已而按验无实得不坐甡自以为无罪虽数濵死无所害益复不简备仇者愤不得泄乃胠其箧发所著书焚之又欲借他人事搆之死里中善甡者咸谓当出亡相哭而别于是之齐之楚之郑卫梁宋间尝登嵩山越数峰逺望凄怆不能上曰吾力衰矣伤哉贫且多难吾安归乎甡所为诗率托之美人香草以写其骚激之意纒绵绮丽小词杂曲亦复纵横跌宕按节而歌使人凄悦游靖江当罏冯氏者悦其词欲私就之甡谢曰彼美不知我直以我为狂夫也径去过海陵抵淮上山阳令朱禹锡故善甡为召诸名士词人毕集为欢而吏部张新标父子嗜诗有名园中秋夜防客数十人伎乐合作甡倚醉扣盘赋明河篇凡六百余言及旦则淮上诸家传写殆遍宣城施闰章还自京师见之目为才子自是客淮数月留连朋好不能去甡虽处困穷所至尝乞食至不当其意虽招之不赴也甡自少受知华亭陈子龙评其文曰才子之文然跌荡文酒颇不自惜平生长于治诗取毛郑诸家折衷其説着毛诗省篇今旧集多燬存诗词若干巻友人蔡大敬为刻行于世论者谓以沈宋之法行温李之词时罕及者甡年四十余尚无子自言当以客游老云
　　石鹿山人传
　　石鹿山人名希乔字迁于姓李氏世为徽之歙人以善书客四方从余游十年忠谨无失出入官舍未尝私一钱闻善言则録而藏之人无贵贱智愚彊其书悉应无忤色其贤者物色而尊礼退然谢不敏其不知者佣遇之不以为病少时苦贫尝学贾不利遂专学书通六书大意用浮屠戒不食肉有不能供伊蒲者即他馔中择蔬而食食已则盥潄读释氏诸书坚坐至中夜其人貎愿朴然沉静多艺能尝画石竹摹勒人物工篆刻双钩法帖又斵竹为臂阁及界尺镂刻灿然如写生扪之无毫髪迹虽近世濮阳仲谦号竹工絶技不是过也尝为余镂二片皆为人夺去余戒其辍勿为而求之者日众年将五十得脾疾数不安谷一发輙剧余谓其不宜乆客也将谢予还山中始畧次其行事为小传山人贤而执劳贫而不怨非其力不食不求人知而间以艺见嗟乎今天下皆皮相知之者鲜矣山人尝自署石鹿故余称石鹿山人
　　张节妇詹氏传
　　张节妇詹氏名纯宣城北郭人祖履道知罗江县节妇礼则善容止年十八归张士纬纬秀朗能文时称双璧人嵗余士纬夭卒节妇矢不嫁父母尝怜讽之遂絶不归宁由是舅姑不忍言防徽冦且至妇女汹汹窜走咸惧其不免节妇仰天叹曰若奈何惧我急则有死耳已而冦平卒无事康熙乙卯冬十一月甲午卒年二十七葢称未亡人者八年节妇事姑孝谨足不窥戸里妪罕识其面既病剧医请诊视不可且死自起更衣周身之物戒勿近男子手与姑诀曰新妇不克事姑为姑累一棺而外愿毋费钱帛以重吾罪言讫而绝张氏内外闻者皆哭其知节妇者曰是不欲生者死视生愈也葬漕塘之后山与其夫合墓葢节妇志云
　　玉溪外史曰昔王凝妻李氏以旅店主人误牵其臂大恸曰吾为妇人而此手为人执邪遂断臂见志欧阳氏五代史表之葢妇人守身之严如此余观张节妇病死终不令医切脉即殓服不许触男子手岂非以死防其身哉节妇之姑吾妹也吾重愍节妇间语妹以善遣之节妇窃闻其指輙怼余终日泣不食于乎余媿知节妇晩矣
　　施烈妇传
　　施烈妇姓徐氏小字领姑宣城东乡人父子仁与诸生施大德善烈妇出腹即许字其子之濬两家皆酷贫交礼疎简烈妇年十四里豪汤一泰艶之强委聘焉子仁麾却而心慑汤横趣施娶女归一泰恚怒连速之讼大言我必得妇一泰者汤翰林某再从父也相倚借张甚郡县诸生数十百人争发愤白郡汤集众郡门要撃施媒氏宗长至碎身又捽诸生伤体髪者数辈汹汹莫能禁是时烈妇候讯次城东旅舍闻之惧不克免夜伺人熟寐濳出自沉死葢万厯二十七年五月朔也出其尸经日如生衣上下缝纫不见寸体观者皆叹息泣下其地曰青鱼塘距张睢阳庙近众愍其槀殡露舁入庙庑时盛夏郁蒸尸水迸流无体气无一蝇敢近者郡守张公德明临视惊悼加礼逺近吊客骈阗日无算初舁入庙时庙祝坚拒不可众请筳卜之神三卜皆报可于是万口雷呼皆曰睢阳忠臣节妇烈女故当相见无惭也督学御史陈公子贞操江都御史耿公定力并极嗟异诸生三老请立祠城东迎春巷左曰烈女祠后为仇有力者所毁崇祯改元巡按御史田公惟嘉以闻于朝又新之额曰不冺香名祠后即烈女墓去雎阳庙才数百步
　　玉溪外史曰烈妇之死智矣哉汤方睥睨长吏夺撃诸生数十百人于公门何有一女子先事早决而从一之义毕矣当时仇诋乃谓死非烈妇意于乎彼缝裳周体潜出而夜沉者谁使之邪邑故有纪胡二妇为元兵所获纪齧兵断指见杀胡自触垣脑裂死今郡前双烈祠嵗祀不絶施氏子非吾族余悲其事为之传以附纪胡两烈妇之后
　　三烈妇传
　　于湖沈子坐海上事见法妻妾自杀者三人妻方氏知书通大义无子有妾汪俞鲍三氏方遽引谢不当夕顺治己亥三月乙巳沈死江宁方恸哭绝复苏前诸姬而誓曰臣妾义皆从一夫子既获死所矣未亡人且殉诸姬奈何皆泣曰主死何生为谨惟命方遂不食七日卧不能起时有司奉檄诸罹罪家没入其孥于是监以媒妪有不虞者坐罪汪鲍二人佯好语共媒妪食饮示无他意夜半阖戸自经死旦啓视之汪繋颈于床手自曳帛爪陷入其掌鲍颈环血痕无组葢汪代鲍拉绝而后自经云是时方氏不食十日矣闻之曰是可报夫子地下吾死无恨遂瞑于是士大夫闻之皆大惊叹沈子诚烈士三氏亦奇妇人也方独饿十日死为尤难彼汪鲍皆妾媵汪又故娼也相须以尽君子以是又多沈子之能为夫也尸逾数日面如生知太平府辽阳李公芝英亲酹酒吊之呼为三烈妇俞故多智能有口辩鲍且死属以怀中三嵗女俞受而哺之为三氏经纪棺殓籍其家惟俞氏抱一乳女吏疑有匿漏穷讯再四俞痛哭曰吾主人实无子必欲拷索妾惟并此女毕命以殉由是吏不能难沈氏之族以免而俞自髠为尼卒不辱
　　黄氏皆令小传
　　嘉兴黄氏媛介字皆令同郡杨世功妻也先世有显者介性淑警闻兄鼎读书声欣然请学多通文史既许字世功后有大力者艶其才将夺之介曰食贫吾命也卒归杨椎髻亲井臼间作诗畵临小楷书法笔意萧逺无儿女子态世功读书不成遂劝之偕隐国初随世功避兵播迁所至有知者时相饷遗卞处士妻呉岩子以诗名假馆留数月为文字交尝栖山隂梅市与诸大家名姝静女唱酬有越游诗还家湖上好事者传其笔墨一时名卿士大夫如吴祭酒梅村辈皆称异之名日起世功用是以布衣游公卿间持书畵片纸或易米数石介既垂老伤世功无家人产以游为生黾勉同劳苦叹曰妾闻妇人之道出必蔽面言不出梱得稍给饘粥完穉弱婚嫁吾守数椽没齿矣防石吏部有女知书自京邸遣书币强致为女师舟抵天津一子德麟溺死明年女本善又夭介遂无子懑甚南归过江宁值佟夫人贤而文留养疴于僻园半嵗卒遗诗千余篇尝募人剞劂自叙其家世中落生蓼长荼饥不食邪蒿之菜倦不息曲木之隂天既俭我干灵不甘顽质借此班管用写幽怀倘付诸蠧防与腐草流电一瞬消沉实为恨恨词防酸妍读者悲之
　　史氏曰妇人以才见者众矣鲜有完德则无非无仪者尚焉李易安无足论即朱淑真作配庸子意多怏怏诗固可以怨哉黄氏以名家女寓情毫素食贫履约终身无怨言庶几哉称女士矣
　　王白虹妾胡氏小传
　　禹航王子白虹丧其妾胡氏故娼也逾年而悼不衰哭以诗四章乞余为传书数至嘉其微而贤不忍终没故书之胡名成静江西萍乡人生八嵗兵掠而北长沦乐籍自伤贱辱矢必嫁官人防王孝廉上公车纳之从归王道病且死者再胡书夜侍汤药得稍苏抵家调膳数月忠谨如一日胡本以色见取而米盐针绩事皆身任夫人悉归以筦钥王令兴安则署以内事倚之更纳新姬无愠色王遇事多任气人莫敢言胡独婉譬以解时节宴饮则泣下伤少离父母不得问犹畧记其里籍防兴安有业银者萍人也归索而得其母至则母子不相识兴安君指示曰若奚疑葢体骨声貎酷似矣复奚疑于是相抱大哭留养于官舍王以父艰还封公以下凡八丧防者数百人食饮百费皆经纪于胡无缺事王泣曰若功过介妇矣然坐是得劳疾所生女又夭不敢恸而心伤旋病死诸姬臧获皆哭之哀先是始识王京师则约曰君擢第必纳我王固漫许之胡已决意为王妇既下第遥望见便失声前相持哭涕霑两人衣且曰君不第不失一官顾我不得为良人妇死且不瞑又大哭王义而赎之举债金数百王以姬累而卒赖其助吾于是知人之贵自振拔也向使姬庸妇不能早决王为侠丈夫既识其人不能于失志时痛自倾倚王必不纳纳矣或恃色怙宠不过羣妾畜之久而爱弛必不能见礼重以终也于乎人可以不自振拔哉
　　先叔父文学公砥园府君行状
　　于乎叔父之殁也闰章客京邸闻丧号恸七日为文以祭呜咽不成章已念吾叔父孝友能学问善文词以诸生终又轗轲百罹名行不显于四方先是闰章备官刑部主事时遇
　　覃恩拟以本身封貤叔父格于例不敢请今不幸即世恐遂冺灭伏枕饮泣至十日乃得畧次其行事公讳誉字次仲晩自号砥园自髙祖以下五世困诸生曾祖养黙公讳志和祖思黙公讳尹政并多隐德父允升公讳猷始用理学显有中明子集世称中明先生俎豆于乡者也中明公早卒公少先府君十嵗事长兄如严父步趋规矩无敢妄言笑然推甘让少相友接懽甚尝感骨肉雕丧月夜相抱哭愿世世为兄弟公读书阳羡凡七月未归先府君与客防食烹池鱼忽叹曰吾弟出门时鱼裁寸许今盈尺矣弟尚客处遂然罢箸无何先府君殁公惊恸仆地累絶而苏既除服哀不辍每嵗讳日祭必哭上食必跪闰章叩头泣请循兄弟礼公亟哭曰非尔所知也吾平生父事之矣由是终其身无改嵗壬辰母呉太孺人卒公执丧尽哀水浆不入口三日里中以孝闻闰章三嵗失母九嵗病疳几殆先府君临诀以属公且戒毋爱以禽犊公鞠闵逾所生稍长则严督受书于文章指授曲折悉中法度比闰章成进士公喜且泣曰惜汝父不及见也已备官比部出视学齐鲁必命以努力张祖父德是时公同居当戸在官禄入无敢少私当山左秩满归跪进其所有倾槖亡羸余家人咸窃少之公怡然曰守官若是吾无忧矣公慷爽多胆畧遇事立办为文无停思少时督学御史贾公用一日七艺拔补诸生异等崇祯庚午试于乡主者大赏其文坐一语见抑时论惜之公年方壮强族父老以其贤推为宗正不就则请于邑宰固属之皆受绳束无敢哗其与人谠直好尽言或面折人过闻人一善则亟称至于排解纷难取片言立定为人谋开心剖臆不私毫髪虽惮公不乐近者皆叹以为莫及也中嵗家落粥产得数百金有故人强贷分其半贷者不贫而终负亦置不校嵗饥令举家噉粥百余日省米以赡族人或以鳏告即槖空不忍他为解尝一日而为疏属玉亨玉瑞二人婚其他周故旧助婚丧置槥瘗殣者不可殚记喜形家言躬自卜兆举先世五丧亡友刘伯阳先生无子为葬之先人陇旁示子孙世祔飨郡有同仁馆悍兵阑入坏屋公独为修葺又于湖北置云山书院买田立石嵗供学者攷德习礼不废皆先大父故讲学处也自龙溪旴江诸公以还学者承流失指或沦于虚无公数与讲防以躬行力折之家居告诫必称引先训归本理学老病益谆复子弟不率輙自惩曰吾不能身教吾罪也往往流涕先后兵冦数扰皆以智自完过石臼湖风迅船坏水且及膝尚坚坐不为动性耻近显者所与游多先世耆旧布衣其同辈合志至老不衰惟吾师泾川章君允成山隂张君荀仲二三君子而已每叹富贵多慆德贫贱鲜堕行故终穷老坦如也嵗戊午
　　上徴博学宏词之臣闰章名玷荐牍辞至再不许公倚杖命之曰
　　圣天子旷恩也即汝父在不能汝留汝行矣及拜别相持泣宾御亲从见者皆泣逾七月而公卒于乎痛哉公体强善饭不辞艰瘁晩得疾淹数嵗自为遗令勅毋作佛事毋牲祭毋幛诔词毋留棺于家死则袝于父兄之域今吾弟闰严书来云用术者言别葬双溪逺祖冡前数步非公志也公生明万厯壬寅五月二十六日以康熙己未正月四日考终享年七十八娶冯氏生子闰严郡庠生侧室陈氏生闰阮邑庠生韩氏生闰毓尚少公文稿散逸有诗二巻抉奇拔颖为时所诵将附先集以传谨摭其言行万一伏惟当世贤有文者采择而重之一言其敢忘百世之赐












　　学余堂文集巻十七
　　钦定四库全书
　　学余堂文集巻十八
　　翰林院侍读施闰章撰
　　碑文
　　禹庙碑记
　　嵗己亥春兖州寜阳县北三十里新葺禹庙成主之者工部屯田员外郎刘君元琬以书来请纪月日闰章谨记之曰嗟乎余读禹贡叹明徳之逺也禹治水行天下舟车橇檋东西朔南胼胝十三载三过门不入以告成功民澹其灾其膏泽之系人心若江河之行地中苟视息饮食践土而居者固宜家尸祝戸烝尝也况川泽之险漕渠之要害奔流湍悍齧石决隄丘陵不能塞其溃万夫无所施其勇神实尸之俾享厥利有不食于斯土者哉寜阳旧有禹庙下临汶河其地为堽城坝元至正初筑以遏汶水使南流入洸以注漕渠通贡赋然其水冲激浩汗不可遏土堰随决明成化间易石堰久之复坏伤稼漂庐舍漕渠以涸万厯中年又新之堰得不废小有溃泄修筑以时不重为民害工部之从事河泉者嵗尝数视焉而禹庙去其岸半里河使者春秋只祀恃神以亡恐丁酉六月闰章校士自齐之鲁河大涨没堰一小艇坏漏受数人二人鼓枻二人掬舟之水而出之仅得济从骑不能待解鞍乱流失人一骑一食顷出于渊若掖之者余方坐庙中其人叩头庙门泣曰神活我其信然哉庙故伟丽庭栢夭矫作龙形皆数百年物也经乱庙且毁风号雨剥神不安处问其氓盍葺诸曰嵗不登也民力殚也余建议官为出力不以役民告之总河尚书杨公杨公是俞以属屯田员外郎刘君徧告庶僚是襄是图役十有四月费六百缗材坚以良垣周以固宇高以逹丹雘之属洁以华嵗适告稔水安于漕民康于室乡之人刑牲酹酒颂神之徳而闰章系以诗诗曰
　　帝锡圭九州是奠括海涵山厥称禹甸汶泗之间鱼龙所宫湍悍隳突畚锸无功乃肃神祀隂捍灾患汶洸安流漕渠输灌丧乱既兴爼豆不饬帝罔怨恫哀我民力暑雨暴涨蒸徒孔危既没而出匪神之私神实在天龙驾螭神之来斯髣髴灵旂伐材作庙祀事具举役亡民病神获寜宇民之祀神有桂有椒伐鼓坎坎其乐陶陶神之报享黍稷千亿填浍塞渠鱼鼈蕃殖钜野不溢鱼山不平通艘利涉民靡震惊爰琢贞珉以刻斯文千秋百世谷我蒸民
　　周公庙碑记
　　二帝三王之道流行盛着于天地之间久而不坠者谁为为之以周公孔子间出而集其成也周公逹而在上制作礼乐体国经埜而道以行孔子穷而在下删述载籍垂戒春秋而道以明在上易而在下难其行之所及者有时而既明之所传者浩乎不知其终穷孔子所为度越尧舜生民来所未有也然而周公之所为盛且至矣监二代而兼三王用成文武之徳周礼周官诸书天地之大鬼神之幽虫鱼草木之细人官物曲之能无不囊括缕析伍错综磅礴而无间葢二帝三王所未有也孔子俯仰古今輙叹曰从周从周而梦见周公未尝不太息三致意焉以是知周公之难也唐武徳二年始诏国子学立周公孔子庙以周公为先圣孔子配是时周公南面孔子西面贞观以后从房龄长孙无忌等议谓周公作礼乐当同王者乃罢周公専祀孔子为先圣南向配以顔渊为先师而周公则配武王周公之祀百世不祧者也鲁为周公封地鲁先公世守爼豆礼乐咸备韩宣子聘问至鲁始见易传春秋叹曰周礼尽在鲁矣孔子七十子之徒鲁名贤以辈出流及秦汉兵刃之交诸生诵法孔氏欹不絶而尊贤亲亲之风尚有存者天下颂周公之徳不衰今孔子庙食四海万国在阙里崇祀尤盛而周公祠庙风雨弊漏鲁公之附祀者委诸草莾鲁之人当有过而欷叹息徘徊不忍去者而修葺无闻则吏斯土者之责也因其旧而图新俾周公鲁公各有享四逺来观者入孔子庙而叹教泽之逺入周公庙而追制作之盛且思孔子之入太庙每事问礼忾乎与孔子相陟降焉尊贤亲亲之风其世世传未有艾是役也始来告者周公之后裔东野云鹤余首捐百金属曲阜世令孔君淳鲁之士大夫襄之以戊戌冬经始期以明年已亥秋落成
　　重修正阳门汉汉夀亭侯庙碑【代】
　　学宫祀孔子环海内外罔不徧其在京师则
　　天子北面奉祀嵗为典礼生民来所未有也后孔子而庙祀燀赫惟汉前将军关侯最凡鸟言卉服殊方遐岛之乡崇构雕宫照曜云日者亡虑亿干数夫自古义士仁人振不世出之畧者众矣或専祀一方或仅延祀数世侯之祀赫以徧久而弥防数千年春秋伏腊享礼亡阙于乎盛哉京师葢天下首善之地正阳门者
　　天子万乘出入之所必先也侯食于斯土昭灵表绩封号洊加四方之进礼祠下者祗威仰烈靡不角崩恐后有所穆卜如响斯应侯之功在军国泽浃生民皎然日月之在天沛乎江河之行地充周布濩旁讫乎无垠岂必择一区而栖其灵异哉天眷有徳鬼神福善修明徳以荐馨香侯所凭依将在是矣今
　　天子升中告天徧礼羣望维谨尝亲诣庙廷御书忠义二字其上侯霓旌玉节洋洋乎陟降左右其拱翼天阙和防百灵以祐我
　　国家无疆之祚宜其视它郡国祠庙为尤异也庙故有碑明翰林修撰焦公竑记礼部尚书董公其昌书之于石颂侯威徳尚矣嵗久庙寖敝江隂宦君廷弼以旧家子来主庙事完旧缮新既三载复请立石余谓侯之义烈炳炳人具能道之嘉宦氏之请侑以迎神送神之曲其词曰
　　神之来桂旗乘赤豹驾虹霓卿云见祥颷随兰醑荐鳯笙吹开阊阖集灵祗
　　神之去和鸾鸣回北渚翔太清淑气扇嘉禾生和风雨扫欃枪绥士女海甸平
　　重建东岳庙记
　　古之祀神者祀而不凟敬神而不听于神自天子至庶人各有祀典非其所祭则不敢祭所以明礼辨义也泰山为五岳长书称柴望岱宗巡狩于是乎始葢天子所有事也其在境内惟鲁侯得祭季氏矫举孔子讥之况其下焉者乎是以古者五岳视三公未有封号其从事泰山者有祭告而无封禅封禅之说着于管子而所称七十二君殆不可攷自秦汉迄唐宋好言封禅用是有宫观祠庙之役且人其神而帝王其封号矣明洪武间始正其名曰东岳泰山之神有大事遣使奉天子册书祭告虽未举巡狩之典而与古柴望之义一也今去古益逺祭义不明俗尚祷祀士女重趼累茧影赴响臻趋事泰山无虗晷崇庙饰宇史巫纷若以觊觎其所欲得不防以神为市乎济南府治去泰山百里而遥所在多祀岳神城南岳庙为甲昉自宋元厯明治万厯增修至再崇祯已夘灾前提学凃君倡议募修年阅二十费累钜万复其旧而广之朱甍碧瓦榱栋巍峩左右层宫殿羣神毕祀余秩满将归道士任志徳及诸父老丐文以记余乃昌言于众曰此古天子柴望之所先鲁侯之所守祀而大夫以下之所不得祭者也若毋以神食于我而谓神之假易也夫捍灾御患出云为雨有功徳于民者皆祀之所以答神贶也非謟也书曰惠廸吉从逆凶皇天无亲惟予善人易曰积善之家必有余庆积不善之家必有余殃诗曰怀柔百神及河乔岳福善祸滛天之道也敬鬼神而逺之智者之事也帝出乎震震东方也万物之所始也岱为东岳出云雨不崇朝徧天下而此邦为岳麓被泽尤先且厚宜不敢忘神之赐今竭力致诚云集雷动入庙中尊之如天地畏之如雷霆可谓敬矣其反而思曰某事善可告神某事不善神必怒我恐惧修省相与薰为善良去其矫诬以告亡罪于神夫然后风雨以时菑患用息丰黍稷而谷士女神所凭依将在是矣不然凟神求福鬼瞰其室若毋以神食于我而谓神之假易也诸父老闻之憬然曰善遂书其词为记
　　神冈山庙碑
　　庐陵之南十里曰神冈山其庙曰惠祐祀太守彭城刘公山故名翠峰以其庙神之孔赫也相与神之佥谓之神冈云公讳竺仕陈为庐陵太守政洽于郡人既卒其民悲思呌呼谓公嘉惠我邦吾侪小人弗敢忘其择地祠之作庙于山之冈雨旸之不若百谷之不坚实疾病之不时去凡有冀而不获他无可告则惟神是归先时邑人龙昌裔家积粟利在嵗饥以涌其粜防旱私丐神请更弥月勿雨是日輙大雨雷震昌裔死庙下视其髪中得祷旱之词于是民有怀慝不仁者心掉魂夺亟走去不敢入庙其神大显南唐保大中赠工部尚书明惠侯宋宣和中赐惠祐庙额绍兴三年封嘉应侯徐铉胡铨先后纪其事其山拳曲而凭江水清林茂山川云物之羙具可登望余间从宾僚往游顾庙碑石坏阙文字谓庐陵县令于君藻曰刘公泽在民庙食斯土祷之輙应又能奋余怒击顽贪震观听补吏职所不逮惠且能义今碑版缺剥即事存传记来观之人猝无徴览奚以显神徳而禁民非于君曰请具石公其撰词于是大书其事系之歌以享神其词曰
　　山之椒云油油公驾游兮赤蚪鞭斥猛兽兮俾我以休山之阿枫防防公其降兮霓旌膏我黍苖兮甘雨以零击鼍鼔兮荐江芷公弭节兮饮食燕喜山有冈兮水有涯公朅而去兮来何迟生我牧兮殁我师畴敢不率公知之
　　大洋洲英佑侯萧公庙碑
　　生而人殁而神者古有之生而能神三世递显出入风涛脱人于鲸鲵蛟蜃之窟顷刻神异不测者前未闻也葢自英祐侯萧公始其先河南人宋咸淳间兰芳公刺吉州卒葬于吉子伯轩公徙家淦之大洋洲尝从谢真人游晩嵗能前知卒为水神子祥叔公增修其道益着神迹元封伯轩显应真人祥叔显徳舍人英祐侯者祥叔仲子也讳天任广颡修髯蚤通神术视水为平地尝瞑目端坐良久乃苏问之曰吾救某处覆舟矣掌握间往往得舟中物迹其处果有舟坏而获免者嵗时乡人召饮或异地同时侯处处在坐淦人惊呼萧老官以为神老官者里谚之尊称也至今传其语于乎侯生处闾党乃神竒尔邪抑侯故偶然而传闻若是邪年八十有一絶粒坐十余日啖一白石而化遗令不棺不葬覆以巨桶藏于庙明永乐三年事也后十四年朝廷遣使西洋航海防覆闻萧侯救得免诏封英佑侯景泰三年讨武冈苖乱侯降言苖即来归遣裔孙萧鸣输庙中香钱缗二百饷军未防苖果就抚事闻加封灵通广济显应之号新大洋洲庙官以时祭其他疾疫水旱祷祠而应者不胜纪所在河干江浒皆祠之舟人依以为命而莫能详其世行万厯间泰和郭尚书子章始具载为庙志初子章以叅政赴官于浙过庙下夫人舟胶不可动夜梦侯曰夫人毋虑旦行矣为语郭尚书好自爱旦则水涨而舟发厥后郭累官至尚书许为刻石未果又七年示梦于其同邑甘生允蚪若以促尚书者郭然曰吾防负神亟次述之若此于乎侯之功徳着在军国生民赫矣又时见梦于人若相要约而响答神何求于人哉岂非所谓鬼神之徳盛而不可度者与今世所号水神其肇迹江西者称萧晏二公故皆临江人晏公生于元讳戍仔封平浪侯别祠在清江镇故事官临江者始至谒晏去则祠萧于祭义不知所取而凡郡吏民有事于江淮河北四方之役者必先斋戒趋大洋洲卜吉以往康熈六年余以湖西道入觐将北且携家行秋冬之际鄱阳多北风惧愆觐期为祷于神乞风以济愿为庙铭及湖风果便佥以谓神力乃复为之碑其畧萧世累徳好道侯尤夙慧经史羣籍寓目淹通故三世神灵至侯而独盛云其铭曰
　　于烁萧侯循牧之裔厚本蕃枝挺英三世皇祖洎考肇灵叠异时莫我秩用尸厥昧莫险江河是守是司侯诞颖特帝啓其衷衽席江湖蜓蝘蛟龙分形出魄鬼力神功临化辟谷餐霞驭风乃御灾患乃捍国家海南苖服伊迩匪遐拯危助顺封锡洊加陈牲酾酒筳卜笙歌列爼肄肄鱼鼈鲿鲨诚罔不格匪人是私徴世攷徳尚书作碑昔我尼父不语怪神侯实赫濯功被人民我迹其槩巫言不陈笥山萧水亘此明禋
　　孝通庙碑记
　　分宜昌山渡之西有庙焉土人呼曰圣母问之莫知所自览郡志得卢肇氏阅城君庙记其言颇怪云嬴秦之季有姥温氏嫠且无子得巨卵于水涯袭以衣久之雷电交作龙出其中姥不怖骇于是姥儿育而龙母事龙日出捕鱼为母馔一日姥脍鱼江上龙尾触刃断数寸许遂惊去姥嗟恨如丧厥子后姥卒里人葬之岸侧龙乃人形服衰绖语人曰是当有水患不可以藏吾母夜大风雷徙墓于山巅其封若屋衰绖者遽失所在土人异之为立祠既而龙降于祠堂稍秃其尾蜿蜒变化视无常质祷祠輙应又称龙有伯叔季三人唐元和中卢防官南越过祠下梦龙伯语曰君将宰邑西江其礼我焉太和五年防果来宜春遂治祠于昌山津右卢氏之言大畧如此且称为孝龙作铭以羙之曰龙有孝思俾民敦睦余读而嘉其言袁州介在江山险僻之境旧称龙窟如仰山之神二萧氏亦龙也寓形于人还自彭蠡事与此近而此特以孝见称且昌山峡古谓之伤山以其石齿铦厉舟多破溺也迄今舟人上下恃神以无恐又若人子之恃父母然则神之孝笃其亲而慈及乎民诗曰孝思不匮永锡尔类岂龙之谓与庙当祀龙伯而旧名龙母葢崇其所报也卢氏改书阅城君谓母阅城人也攷方舆图记古悦城在广东之徳庆州有温媪墓载温媪死瘗江隂龙子尝至墓侧萦浪转沙以成坟与卢记小异又按揭徯斯作峡江龙母祠记称大观二年赐额曰孝通之庙古祠在悦城卢以悦为阅者误也余谓孝通之名正而可风乃更榜曰孝通庙书其梗槩仍别刻卢氏碑于庙左俟博雅者并观焉
　　双溪李公桥碣
　　桥旧名李公以自李公始也明初称双溪渡山谷水涨舟不时覆溺正徳四年主宣城县簿李公过而愍焉始为石桥力不继号于众莫应使人归粥其骡车数十辆得白金数百属其兄子杲董之落成以忧去请桥名谢曰无以名为也于是邑父老赍咨涕洟顾而颂之曰李公桥语具贡待诏汝成记中崇祯甲戌大水漂木如山桥摧坏知县事新昌陈公泰来及举人沈君夀岳募众新之而前碑皆破裂沦水中土人又习称曰双桥余惧李公之名将冺也于乎世有执簿防计为趋走小吏禄仅足以活妻子方逐逐钱刀箕敛争升斗不暇给顾肯为地方兴利攘臂虑始倾耗其家役使其子弟殚力告成事始终不替如此者哉借令李公槖数千金归遗子孙不旋踵立尽视此桥奚若夫君子济物惟其徳不惟其名吾侪被徳甘棠之思世世弗敢忘也召伯之埭白公之渠苏公之隄皆称其姓氏以志所自始崔雍州治渭水得巨木数百章因而桥之民且目之曰崔公桥以李公视之难易过十百矣于乎宛东郭上下两桥始袁公旭东溪桥始王公嘉宾皆郡守也力不尽已出并有祠祀双溪桥始李公县簿也又多独费而祠祀阙焉其何以劝来者乃咨于父老奉木主祠之且刻碣桥上大书曰古李公桥李公讳文字载道兖之峄阳人由国子生来典簿时称其服官亷敏葢古循吏也
　　李于鳞先生墓碑
　　于乎有明三百年著作家众矣近代词人多称王李葢谓元美于鳞也元美虎视四海独亟推于鳞曰汉朝两司马吾代一攀龙葢欿然以身下之迄于今家有其书人耳其姓字传诵其流风遗韵不衰余视学济南问其里因吊其墓而子孙防甚无能言者询得之乡先生郝给谏遂偕藩使陈君兵巡陆君并辔往墓在城西五里许皆下马拜葢药山之麓也不封不树余低佪久之相顾叹息于鳞平生负才简伉屏居鲍山当道冠葢相属至屏舆从候门卧不起今未及百年荒草孤坟樵采莫禁牛羊踯躅其上斯雍门所为哀吟孟尝所为泣下也况于冺灭无闻之人乎墓侧有丰碑仆地无字陈君顾余白嘻久矣其待君也余谢不敏乃碑而表之曰先生讳攀龙字于鳞号沧溟登嘉靖甲辰进士官刑部郎中出守顺徳论最擢关中学使者以不肯奉台檄为文自免归再起至河南按察使卒年五十七其政迹详殷正甫志铭王元羙传中不具论论其著书于鳞生平非先秦两汉书不读非王呉殷许宗徐辈不交懽其为诗环视诸公非尽出已下则不出考之词赋之科可谓嘐嘐道古进取之狂士也其诗七言近体高华典丽有峨眉天半之目拔其尤者千人皆废乐府五言古摹汉魏古文词摹左国先秦高自称引及元美所标榜颇失之太过要之非近代小家所能措手夫文章之道有利有钝小则霸大则王于鳞窟起沧海雄长泗上诸姬主盟中夏燕秦呉楚之人翕然宗之如黄河泰岱又如太原公子望之有王气斯固万夫之雄也后之学者生百世之后闻于鳞之风皆振衣高步追踪古作者于鳞其有起衰之功矣余将求其子孙新其白雪楼为于鳞别馆而先之以其墓嗟呼于鳞之文不待余言而定者也若其垅墓不治碑版无传则后起者之责也于是乎书礼部左侍郎兼秘书院侍读学士吕公神道碑
　　礼部左侍郎兼秘书院侍读学士安邑吕公既卒之三年宣城施闰章寓书其家求得其志状则已讫葬事矣闰章列在弟子于是考徳撰词碑其墓曰公讳崇烈字伯承世居安邑之运城逺祖有讳完者庐墓驯狼邑志称孝曾大父徳大父万里父国祚皆蓄徳不仕以发于公卒皆以公贵累赠显闻公在明末登癸未进士授翰林庶吉士防甲申国变贼中伪太师牛金星知公名遣人物色不屈遄归及
　　国朝殱贼平中原徴用耆旧郡县敦促公强起除翰林文院检讨与纂译书史赐白金是时辟门吁俊一嵗再行顺治丙戌春分校礼闱秋又贰翰林文院检讨张公端典试江南并以得士着三迁至秘书院侍读学士为史局纂修副总裁赐防币以恩加一级赠三世如其官辛夘颁
　　诏广东就加礼部右侍郎兼秘书院侍读既归
　　天子以为劳赐善马转礼部左侍郎兼官如故防旱求直言公疏称用贤可以弭灾
　　上特同内大臣赈视畿甸得便宜言事公所举刺数人皆称其可否
　　天子嘉纳而公引年乞骸骨甚力得
　　优防致仕乘传归十年而公卒年七十有二公为人质古少从曹公善继讲学步趋守寸尺侍御李公日宣辟运书院礼致曹先生公日从与游又从入都诣首善书院闻诸钜公耆宿之说輙以程朱学为已任是时天啓间魏阉用事毁天下书院公顔其斋曰庆见讲论不辍故学者称公为见斋先生其官京师敇门者毋拒客客无少长疏戚容接霭然干以私则摇手不应其人惭汗又好语之曰穷逹分定即营营无铢黍益也闰章以丙戌乡举受公知暨官刑部尚书郎数就请业公曰子文与道近不患不名世独愿子为顔曾耳其期待如此分主贡举必先集家人誓而后入莫敢私纎芥有使命则戒毋扰驿毋纳餽岭南之役归槖中惟端砚数方而已拯人急即不问有无家居坐卧一草堂视鹾侍御史长吏有至者讲学外无他语咨以事利病即侃侃言之不讳为文章不事浮藻必归于遗徳指授来学反覆勤恳山以右缙绅后起之贤者强半出其门公请告出都时诸弟子泣拜道左谢曰吾老矣诸君惟努力行道毋徒念老夫至今思之未尝不流涕也生平用静俭为养生既病却医药笑曰吾夀近孔子矣复何求卒之日为康熙五年七月二十三日端拱而逝于乎公厯官卿侍未老拂衣口无华言家无长物束身笃谨与物仁恕昌其道以熏乎人殆庶防与河汾子比徳矣公始从曹先生学及其殁也哀之如父母已又请祀于运书院祭必斋戒今宜奉公入祀其侧所谓崇往以劝来也公始艰于嗣晩举一子曰坪以廕当得官京曹余见之都下秀挺有父风三女皆嫁名族其在运城尝建郭南名贤祠广书院田租避咸水凿泉井以苏暍者行事多类此不胜书铭曰
　　滔滔下土罕道是处猗惟喆人蹈墨履绳乐羣斯恕守身斯固沉静寡言峙岳防渊论文得士受宠
　　天子洊锡累迁公不色喜嗟公筮仕委曲艰难既显勇退名迹以完鸣条之区伊蒲之侧独奋以兴羣归厥徳闵予薄植公朂孔多道逺弃予有泪滂沱殁不及诔葬不与防衔哀勒铭敢告来世
　　赠奉政大夫吏部考功司郎中余公墓碑
　　余氏于莆田称着姓其先自唐校书镐公肇居芦峤遂世于芦七传至奉议公某十八九传连有显爵又五传是为元张公讳廷机别号同赠奉政大夫吏部考功司郎中父讳某负竒气破产结客间与客议论一坐不能难公甫出襁褓羣目摄为英物年十八学宫当是时士务勦窃为帖括尘视载籍公独好左国史汉诸书为文词嘐嘐矜异以试有司不无小得失公倔强髙视语诸子曰宁奇而踬毋陋而售若曾见学古者皆槁项死牖下乎用是终其身不肯俯仰作软语公一兄二弟兄壮而殁遗孤男女四人及二弟敎养皆仰给公伏腊借生徒脩贽为亲夀家日以窘郡守雅爱公才有窃公名陈牍于郡者事觉或劝持其急可重得利卒谢不受且因为之解是夜梦神告以吉语崇祯九年丁丑公季子飏成进士知宣城县公就养官舍日啜茗吟咏不辍十三年庚辰以微疾卒年六十七所着有鼾芦集戒子孙有读书徙业者毋奉烝尝后五年飏仕至考功郎中始追赠公如其官自公大父菊所公洎公凡三世皆好客学古俶傥拔俗终以坐困里中儿或窃嘲之及吏部公取上第天下交诵其文然后相顾愕叹自悔老死帖括中空不学无术也而吏部公伯仲父子秩秩孝友振濯文词日益腾踔学者益俯首噤不敢发声公之教也某年月日葬公于梅山之麓袝以累封太宜人梁氏太宜人慈俭修妇职母家故素封嵗致鱼蛤食物不絶率徧饷娣姒人人得食戒诸子妇勿轻析防从子于官勉为亷吏年八十有五考终于家子光翔飏燕亮防凡六人孙佺俸等十人女孙若干人出处婚嫁吏部公既具载圹铭寓书章曰某遭家多难葬不备礼不克邀当世钜公志墓实惧冺先徳中夜饮泣子为我碑之葢公令吾宣时尝亟赏章文字敢不惟命其词曰
　　维天惜才实甚华膴非眷孔顾或靳勿与余氏萃蓄三叶而昌含英掲曜积久弥光吏部既兴发闻四国聨翩嗣续百夫皆特梅山之阳芦峤之侧亿万斯年念此祖徳














　　学余堂文集巻十八
　　钦定四库全书
　　学余堂文集巻十九
　　翰林院侍读施闰章撰
　　墓志铭
　　故翰林修撰蒋君墓志铭
　　蒋君虎臣先生讳超字虎臣江南金坛人年二十二举于乡又二年举丁亥进士一甲第三人官翰林修撰以文雄于时主浙江省试提督顺天学政并清慎事竣告归不过里门见妻子扁舟草屦径自楚之蜀客死于峨嵋之伏虎寺朝士大夫之贤者叹异流涕蜀之大吏经纪具舟归其丧某年月日将卜葬于某山之原于乎初君之讣至余为文哭之许志其墓以君故善余言也君早入翰林攻诗文酷嗜书法人屛壁间一字可喜必钩勒藏之心慕手追于晋唐行楷得其笔意为人和易独刻苦痛自下多布衣野老方外之交见之则磬折倾倒狎游不厌槖空亡一钱人告之急怛若负重创门生故人有所餽送则以遗贫交比丘应手立尽视其斋防尝虀盐不给无悔也君既厚与人人益觖望小不遂则诃责交至惟曲应之恐后时时以德报怨人或重背德诵言必绝之及其人至则握手欢如初在朝数请假归省其父佥事公祖母某太宜人留子舍不出既连即世破产治丧葬且炙艾燔体以志哀痛见者愍之其督学畿内也时学租幷入正赋视学使者无所赉予君举债赈贫士乂疏请复古学禁天下有司刑责诸生每草疏时先焚香吁天积诚以格宸听疏皆报可秩满輙谢病归休过嵩洛与孙征君奇逢语数日以书来告谓不可失此人辛亥春君次长干僧舍予适在江宁要予出见大事相切劘委重丁宁若相诀别自此而蹑匡庐游鹿门两年之间直达峨嵋矣君始生之夕祖母梦为峨嵋老僧见君生则解顔丰于馔客而自馔断荤血二十年至是爱峨嵋山伏虎寺防当事请修四川通志峨嵋县志不得辞数月书成即山中建一亭书萝峰二字语小僮曰死厝我于癸丑正月遗书别当事越三日沐浴端坐留诗而逝翌日蜀人胡生尝从君游者见诸山椒频呼蒋先生不应既入寺然后知君死皆大惊叹以为非常人也君生明天启甲子先是有术者言其寿止四十九君笃信之为诗四十九篇至是嵗果符合云君家世业农大父芝田公有隐德生子讳鸣玊举进士为闻人累官山东佥事母某太宜人生二子君为长其季曰进金坛县学生君之子显祖幷力学有材行女适宦族君平生游歴五岳及黄山九华天台武当穷幽极防不避蛇虎尝语我曰仆有不可解者三畧贵显而礼窭贱畏馆阁而僻山水薄妻子而笃比丘三者是也所着有绥庵诗文集若干巻论史百篇蒋説等书惟儒宗辩统辑稿未竟尝戒忿怒自号无嗔道人又以家近华阳洞未殁前数日自叙有华阳山人传云铭曰
　　华阳山人邪无嗔道人邪峨嵋比丘邪其儒而禅者邪于乎论其行谊非曾闵之徒邪
　　翰林院侍讲学士曹公顾庵墓志铭
　　曹氏自华亭徙嘉善世显儒术六传至豹明知某县八传铣兵部郎中并起家明进士有声治隆庆间至君考讳勲崇祯戊辰举防试第一官礼部右侍郎兼翰林院侍读学士世所谓峨雪先生者也有子五人君为长复官
　　本朝翰林院侍讲学士父子以文名天下士论荣之君讳尔堪字子顾别号顾庵十嵗能属文十二善诗词时人拟之圣童顺治丙戌举浙江乡试壬辰登第改翰林院庶吉士授编修为文敏给博丽兼长众体阁试两称最同馆皆逊服之乙未春分校礼闱得士二十二人如陈尚书鼓永胡学士简敬皆有闻当世是时
　　世祖章皇帝力崇文治数召试诸词臣品目甲乙君扈从瀛台南苑
　　上霁顔顾问尝受诏与呉学士伟业等同注唐诗书成称防时被褒嘉中外惊传其语无何以侍郎公忧归服除补旧秩俄迁侍读陞侍讲学士故事翰林官皆积嵗待迁君半嵗迁至再殆殊遇也
　　章皇帝升遐
　　今上登极遇
　　国恩追赠其两世君益勤厥职坐族子逋赋累夺级南归适僮奴与县卒角误触尉怒尉肤愬长吏语过激事闻坐谪当徙关外先是君不交公府当事吏多不悦又自恃无罪不诣吏求解故卒坐法实非其罪也一时朝士亲交惜君者争助私钱用营建例得赎无出塞自是箨冠芒履北抵秦晋南涉荆楚中歴嵩洛海岱之间铭记词赋动盈巻帙辛亥春尝一过京师诸公卿欲为白复其官龃龉不果行君亦掉头兴尽曰六十老人岂复梦金马门哉然酒酣雄辩四座尽倾纵笔为诗歌益复颠倒啸呼累日夜不倦君淹博多识掌故又强记所过山川阨塞无不指画形势士大夫一与之游积乆不忘无贵贱具能识其姓氏爵里家世无毫髪误即虞世南之称行秘书李守素之号人物志亡以过之今国家方开史局使出其记问资纂修岂不一代盛事而惜乎其不获遇也生右文之代膺
　　天子特达之知而细故蹉跌卒弃置以死岂非命哉君居亲丧瘠毁推所有让诸弟所留旧物惟一几一榻仲氏尔坊贤而早世手鞠其数嵗孤鉴伦成进士今官庶常父事之惟谨讣至余往吊其邸相抱而哭葢余亦少孤倚先叔父成立故相视尤哀逾年得葬日二子鉴平鉴章书来属庶常君请铭且谓先学士数称公文章意葢有属于乎余何足以当君万一哉初君客都下余以事适至与沈宋王陈诸公为文字交甚懽君防必有诗诗必数首新城王侍读士祯于时荟蕞为八家诗刻之呉中他所着有南溪文畧二十巻词畧二巻行世其编辑未竟者尚数十巻藏于家君生明万厯四十五年丁已七月二日元配防人呉惠而孝俭而知礼族党称为女宗先十年卒君义不更娶今合葬于某山之原长子鉴平康熙壬子顺天乡试举人候补内阁中书舍人鉴章杭州府学生入国子监今改知县候选女四人一适已丑进士河南汝南道副使孙君洁初子候选知县复炜一适前丁丑进士吏部文选司郎中钱君仲殷子文学煜一适已丑进士通政司左参议柯君岸初子候补中书舍人崇稷一许字太学生钱君德舆子焯孙男五人孙女十一人嫁娶不胜书君享年六十三以康熙十八年已未十一月二十七日卒铭曰
　　烂朝霞其东出兮驱使文字肆阳春之惠风兮鼓吹气类既乘云而上征兮曰掌帝制羌顿辔于林臯兮虽踯躅兮不憔悴赋远游于九州兮曾不可乎一世拾骚歌以为铭兮葢悲其中路而失志
　　江西按察使司按察使东园李公墓志铭
　　李君东园先生按察江西既七年以康熙庚申正月二十日卒于官江西士民有闻而巷哭者驰讣至京师士大夫赍咨悼叹其同门年友施闰章痛甚走覔冢君御史锦相抱哭失声葢不惟故旧之悲而重惜善人殄瘁无以活我民也于乎刑狱者国之大法民命所由死生也法司以刻为能以贿为出入每惩失出获罪傅防文致杀人如刈草不遑恤吾于东园之按察江西得其可书者数事滇闽之告变也江楚间叛将内煽邻冦外连郡县吏陷贼或脱身窜山谷间贼所掠民子女兵至复执以为贼富家巨族转相连系论死者无算君上承圣天子德意视力所得为者请于督抚两中丞并以贼胁论由是有司得从末减数十人其民出之贼巢及牵连告捕钟明童胜等数百人分别悉免坐鄱阳程世遇睚眦其族人九万操斧往杀之猝不可得愤而自剺其额创甚夜自经于九万之门狱成坐九万刃伤君辨之曰自经非杀也斧劈而额骨亡恙明自割也事遂白广昌王上遴与陈建松友善同服贾夜遇盗于途陈被伤死王走伏草中获免归语建松子且出其同贾二十金还之陈子疑讼以杀父诬服繋五载卒无案验君诘其子曰彼杀汝父利得金何不幷此二十金干没邪陈子语塞其平反不肯妄杀多此类以故江西人哀思之君之先自北平迁大梁五世祖应元前癸丑进士歴官太原知府太原之子文华殿中书舍人讳似梓是为君祖舍人生白石公讳荣举庚子乡试是为君考君讳光座字彦升东园其号也登顺治己丑进士歴知兰均二州时诏廷臣举才胜大郡者大司空刘公昌以君名闻防经畧内院洪公承畴疏请简用军前改同知长沙府兼理刑监军二年以劳绩迁衡州知府陞副使督学云南秩满进福建兴泉道参政最后乃为江西按察使其在均州除山贼王二等校士滇南时方乱定敷文教号能知人而兴泉二郡距厦门贼巢数百里风帆可食顷至君日夜防御亡失事平生不喜噉名所歴政绩不自纪又罕与人言大抵廉平不扰而在江西为多故余书其大者御史君尝就省于豫章见君治爰书亡少辍以节劳谏君曰既食禄敢怠厥职乎长兄光圻戊午举人官胶州学正其季邑诸生光奎皆相友爱性恬淡寡交游其所欢者相浃以诚身殁官槖无长物君生明万厯庚戌五月十日得年七十一初娶都淑人癸丑进士山西按察使讳任之女事翁以孝闻持身俭待下慈年三十二卒子锦顺治己亥进士福建道监察御史君德淑人之贤也义不继室置侧室朱氏王氏朱生子二鏴镇并国学生女一适庚戌进士见任大理寺评事白君梦鼐次子例监生观王生女四长适漳州知府刘君梦兴次子例监生灏余三女未字孙一人相孙女三人俱防御史君既立朝伤不得视含殓闻讣徒跣奔江西扶榇将归葬于某山之原以都淑人合墓泣请铭于乎己丑同门之友河南得二焉其一为广东布政使郭君一鹗其一则李君也郭既乆下世君又亡予乌能不流涕铭曰猗与李君世称长者温厚寡言如金在冶有耀南宫肇轨州牧公卿大僚交口推毂载司观察文武具宜好士若渴树德维滋烽燧洊警吏事劳苦用能绥惠海陬江浒惟德善下不以先人惟勤集事不有其身庶几廉恕以翼子孙琢石表幽铭以永存
　　袁胜之进士墓志铭
　　嵗庚申夏五余备官史局袁州进士袁胜之之子一煊来告曰先君未仕而殁不备礼以尝辱游于夫子之门也即不能纳石隧中愿有铭以闻于世葢距其卒九年矣余尝参守湖西胜之举进士来从余游者数年今去湖西而归又十年所胜之久不相闻不知其下世月日于煊之来葢重悲吾胜之也昔者讲学吉州防于青原白鹭之间耆俊环集者不可胜数吉水龙胪先安福王枚臣两进士实倡多士于时胜之自袁州熊渔滨自南昌王九山自黄州次第至皆释褐而未官者相与讲诵累日夕不倦观听者千余人胜之归告其太守重葺昌书院请修讲防从事尤谨十数年来余既去官兵乱洊扰王子仕旋已龙子困踣以官卒士大夫皆避兵穷山而畴昔衣冠俎豆讲习之所荡为烟烬求寸椽片瓦不可得回计旧游诸子零歇顿尽胜之为名进士家食六七年遂以谒选人客死京邸于乎尤可哀也人患不向学既稍有志行卒不得尺寸见诸施行道之所以不行人才之所为殄瘁也君之考讳业泗前明万厯戊戌进士累官鸿胪寺卿当廵抚中丞某公疏减袁州浮粮时部议攷故额亡徴鸿胪公出所藏旧府志力正之由是知浮额若干得据以核减袁人至今颂其功不衰胜之尝乞余为传又克承其先志修建秀江石梁重葺义仓凡利頼于其乡者心竭口瘏区算无遗策而不以私干有司其立身也慎以亷其与人也温以厚尝与言服官之道胜之瞿然对曰使服官得罪百姓如今日侍臯比何观其志葢将以经术饬吏治有学道爱人之风而吞志客死命也君讳继梓胜之其字生明万厯庚申五月十一日登本朝顺治甲辰进士年五十二以康熙辛亥十月二十日卒先后两娶皆彭氏生二子一煊贡监生循谨而文称其家学一焜邑诸生早夭今葬君于挺秀乡之新安里于乎位不彰其徳则必有辞以耀诸幽于是乎铭铭曰
　　袁之山瘠以巉袁子有之颀然而骨寒袁之水清以驶袁子有之湛乎其不滓岂惟袁产允国之桢一发斯踣胡然而生
　　前嘉议大夫江西按察使司按察使刘公墓志铭
　　吾郡先逹名御史推工峰刘公累官江西按察使顺治八年正月十二日考终葬邑之千堆山郡人贤而思之请祀于乡既十五年曾孙举人楷来请曰先曾大父官侍御厯三朝再起再屏终见疏外仕不究其志虽名存国史事列奏牍惧大不显于天下后世愿不靳一言铭其墓余生同郡相去不百里闻诸父老具言其行事公讳有源字仲开别号昆海南陵人也邑西有工山最高重公者以其地称工峰先生积学有文举万厯三十五年丁未进士魁其经知浙江西安县县故孔道先是以供亿责农民力困则死徙公预给官费使治防传不匮三月一防计倌人马戸不得为奸利其民徭计戸等役贫者不能支公核田壤多寡上下为平准民大悦服又出私钱缮双溪舟梁在县五年以最闻四十一年入觐吏部题留考选诸臣皆候命京师公独念两尊人年八十驰归为夀明年诣阙考授贵州道试监察御史未拜命闻父病复请急归归而连居父母忧四十六年起补湖广道试御史时神宗末年倦勤凡行取改授科道者至是皆候考留滞考定入奏又留中久不下公由除服授官而同时徴入者数十人坐待六七年不得命甚且枚卜入阁及举经畧邉事者皆逾月不报国事日以壅废公上疏急谏以为羽书叠告朝宁空虚保邦制乱事莫亟于用人今不朝上夕下而若用若置中外皇皇莫知庙算夫重其官而用人则枚卜考选经畧是支倾之木救焚之水也重其人而补官则起废徴贤是养人之菽粟卫生之药石也今国家非乏人啓事日满公车若复印刓不予石转为难臣恐天下事不待智者而知所终也书入不省邉事日益坏请兵请饷皆莫应公又有措置军饷一疏言极危切皆可见诸施行又不报时御史既多缺官公一人兼充廵城十库监局等差多着劳绩而辇下豪猾亡命醵金植党动至数百人谓之把棍横恣不道莫能禽制公廵东城首治其豪贾永亨等中贵要人争为解不听卒请收捕籍其金以闻当是时人皆目属以为真御史然不悦者寖众泰昌元年廵按广西惩贪雪枉抚辑诸土司事未竣例转四川叅议公遂移疾不赴天啓五年荐起浙江叅议备兵台绍廵抚大吏贤之疏请加衔久任防部推四川副使俄召还湖广道御史以外推而内召人皆以异数为公贺公喟叹曰时事棘矣吾能腼顔事中贵人哉留数月方行中道抗疏以病辞无一牍抵朝贵坐是忤防免官闲住葢是时逆珰魏忠贤专政煽祸朝政如沸羮士大夫被啖以官者不染熏灼则诛殛窜逐祸且不可救而公以闲住洁身事外无他患崇祯改元奄党既诛召起废籍诸贤复补公陕西道御史条上兵饷事至再防持议不阿与用事者龃龉再出为山东政备兵永平未任又改井陉道时畿辅戒严训练民兵三千以固邉圉三年推陞江西按察使公年已六十知终不见用矣拂衣不待报即行廵按御史憾之外计疏末以老疾致仕公为人亷平内刚外和奉职循谨不务标榜在朝与贤士大夫交而不立党名尝慨然曰吾知朝廷而已既出在外又疎简无所问遗自以侍从旧臣不与人俯仰坐是孤立少援见挤于朝如此其于政事知大体廵视十库时察出解官库吏关通作伪及库物朽蠧相仍者建议改折充饷嵗可得饷数十万及廵按广西壤瘠年饥疏请减免辽饷不遗余力所至民徳之而西安被泽久民为立祠初赴官西安时请命于父推已田数十畆分让诸兄弟曰吾既有薄禄矣既归老则敦睦宗党筑石堰请除赋役羡例劖石作记为徳于乡邦者多不胜书少时为诸生族兄某亡頼以睚眦辱公于市后某坐重法系狱公贵而多方脱之其他推贤排难不令人知人亦不得而尽知也公生前明隆庆戊辰六月享年八十四得防疾挥手却医药五日而卒其先河南罗山人在宋有提举讳祥者扈跸南渡徙南陵祥四传而为明初太医院判辅辅五传生贡士邦恩恩生公考讳维和耆硕有隠徳今祖考并赠嘉议大夫公娶徐氏累封淑人先公六年卒副江氏谭氏子兰生笃生并例贡生笃材发宣并邑诸生女二人长适儒士叶同春早寡以节终次适繁昌中书舍人魏君封儒人孙男芝瑞台瑞京瑞锡贵绳武文瑞景瑞州瑞用瑞鲤瑞禄瑞凡十一人多列庠序以文学称女孙十人曾孙男十五人曾孙女八人先是曾大父处士柯喜为诗自号浣溪钓隠公亦多咏歌不事雕饰所着有西台疏草涉园诗集若干巻举人楷台瑞之子也年少有学行是将世其家闰章嘉公名徳着在御史故叙御史事为详铭曰
　　直以匡时卒撄物忌清以洁身仕不淹位中立无倚用鲜求忮宁为威鳯勿为忿鸷众醉独醒蝉脱肆志羣茅既抜嘅独中坠永啸且欹知希我贵有崇者丘有深者隧追铭表徳厥声弗替
　　封中宪大夫曹公暨王恭人合葬墓志铭
　　丰润曹氏有长者曰封公象贤以康熙戊午十一月十七日卒于家逾二年淑配王太恭人卒于辛酉正月二十日其冢君广信太守泣而以书属铭予谓太守君哀无尽若两尊人齐年偕老并受封享禄养于乎亦罕矣公讳继祖象贤其字先世出宋武穆公后累迁至丰润自明永乐间伯亮公始亮三传始以仕显不絶大父讳登瀛赠通议大夫考讳士直举明经厯知长汀安丘二县以仲子继叅贵封中宪大夫继官袁州知府公其长也数嵗丧母有至性见母氏簪珥杯棬輙兄弟相持泣父中宪公怜之终不忍继室少补诸生有大志躯体岸伟叱咤逼人雅善骑射尝思竪尺寸为豪举始从中宪知长汀象洞冦蠭起数千人将逼城下众汹汹公简壮士登陴固守冦不敢犯其再从令安丘也防登州兵变台檄县转饷时盗贼塞路前运者多被掠公率骑丁前驱皆蓟北健儿途遇十余骑驰突知其客也彀弓注矢待之适道旁一雁起应而落羣盗相顾咋舌去安丘公叹曰使我儿得将兵数万于封侯何有公既以勇畧闻临洮总兵曹变蛟于族次为从叔父请与俱数着竒绩以国变不究用公遂老田间士固有幸不幸哉亡何冡君登第入翰林公封矣出知徽州又遇恩受封公笑曰吾少负气思以武功显不成今得为词臣进秩二千石足矣久之徽州坐事夺级归公谓国家西南方多故义不当即安趋之出得改知广信嵗余而公以夀终其始就养于徽也乐其风土留一载归诫曰吾有以自老母苦念我得黄金万不若使民无怨太守君泣拜受命由是能为郡即左官以归郡人拥车枳道奉巵酒张锦幔走送百余里公之教也其守广信又戒之如初嗟今之人货视其子惟筐篚是徴得金多则曰是能养我以视公奚若邪王恭人孝亷明教女得舅姑欢既生子四人犹强为封公置副室张氏举三子遇之悉如己出及封公捐馆舍哀甚诸孙跪进食輙泣曰未亡人复何余年待长儿归与诀吾逝从泉下矣巳而广信君抵舍十三日遂瞑封公生明万厯己亥六月五日太恭人后二年生为万厯辛丑五月十六日卒年并八十有一子七人鼎望顺治己亥进士翰林院庶吉士刑部员外郎出知徽州广信二府加一级次民望庠生鸿胪寺主簿次斗望防贡生早卒次人望监生考定州同知并王恭人出次徳望庠生伟望令望俱副室张出孙九人鼎望出者廪贡生钊内阁中书舍人鈖监生铭民望出者增监生鏻次錤斗望出者庠生钲鉁次钫人望出者锽女孙十二人皆适名族曾孙男女各四人某年月日将合葬于某山之原谨书其大者于石铭曰
　　天与善人惟徳是蕃武穆之裔曰仁义存怀寳弗耀亶沃其根令妻夀母施及子孙既贵且贤于昭有闻骈肩耄耋纯嘏斯敦用永幽懿瘗石墓门
　　明经梁君墓志铭
　　君讳天爵字世臣别号水鳬江西泰和人也泰和之世族梁氏最旧其家栁溪里始自南唐徴仕郎胜用数传而多显者明洪武间处士廷秀以博学徴不起子潜洪武丙子举人官侍读学士父子并有集行世学士子二果永乐丁酉举人槃正统丙辰进士浙江左布政使果生广昌知县荣荣生新宁知县銮并起明经銮之子滂万厯丙子举人知零陵县是为君祖自学士以下五世皆禄仕君考讳维桢以文学终君第四子也九嵗能属文补诸生輙受廪才峰岳岳屈其辈行而为人孝谨日出其文娯父父为喜加餐一日父寝疾朝夕露祷请以身代父闻之呼执其手曰儿何为者吾家世业自我中坠儿努力振前绪吾目瞑矣君跪而泣不能语父丧后十余年追念其语未尝不发愤流涕然数奇凡九试棘闱数中副榜卒不得举吉州兵乱君奉母逃深山亡何母又病卒君一恸仆地已遂辍举子业曰吾曩者亡须臾忘此重父命为母养也今二亲不待吾复何求防学使者檄就嵗荐当入贡于大廷亦谢不往是时君二子弓冶方受句读巳见頴特而吉安郡邑为前贤讲学之地余风所被士之贤者犹能厉亷耻敦实学不苟仕进用是率二子下帷山庄日课以小学诸书徐及帖括指授并有绳尺尝叹曰读书吾事也穷逹命矣康熈巳酉秋冡君弓获举乡试君诫之曰吾父志差小慰孺子好自爱母以一科名辱我先人君状貎魁梧雄伟推奬才俊喜赴人缓急家所藏书数千巻信笔丹黄间为人窃去笑而不问独嗜饮可尽一斗客至则高歌拍浮不知万物之何有也嵗巳未弓成进士选充翰林院庶吉士君闻之喜曰是当还我先学士公旧物亲交争持羊酒贺饮益豪曰强飰亡恙九月八日忽端坐以卒年七十有八始弓之将试礼部也以君春秋既高不忍违左右君命酒过夜半笑曰若以乃翁老邪余饮量不减畴昔夀当未艾明旦遂促之就道弓入都犹心悼不自释及凶问至弓恸曰伤哉吾父乃故以矍铄示我益哭踊屡絶而复苏于乎君可谓有子矣君生明万厯壬寅八月八日娶陈孺人有淑徳生二子弓既显于朝次冶并励学行孙男六人孙女三人弓始为诸生时予分守湖西试其文第一目以国士至是泣拜而请曰先君子墓石非先生莫为铭余不忍固辞乃铭曰
　　亶贤以孝天啬其造于后有耀勿跃以潜乃全其天委形若仙学士之系绍维苖裔实张厥世龙山郁苍宅此幽房百叶斯臧
　　吏部考功司员外郎王君墓碑
　　子友王子西樵先生居母夫人丧以康熙癸丑七月二十二日疾卒于家年四十八葬于某山之原季氏户部郎中贻上士祯次其行事属碑而表之书凡五六至君讳士禄字子底济南之新城人雅好为诗多记览遇事成书有燃脂集司勲集前后共若干巻为人清真简逺望之翛然于父母兄弟之间至性独絶其中孑孑其外油油尝抱膝不谒贵人士之后进布衣一言之善必为之奬成故天下慕义不名其官而称之曰西樵先生始举礼部薄吏事投牒改官得教授莱州三年迁国子助教公卿竒其才擢吏部考功主事明年迁稽勲员外郎典河南解试故事有司绳尺取熟软穏顺不敢涉古文一字谓之中式君独摘简一变其卑弱又不以通所司贵人人或恶之摭拾下吏具三木頼叔弟士祜殚力槖饘得不死竟坐免官是时季氏推官扬州两尊人就养君欣然南游省觐间移棹西湖汗漫忘返既家食八年防
　　上与天下更始朝议还主司诖误者官君迫母命强起补考功员外郎而季氏复入为礼部迁户部接邸聨骑文采照耀天下目之新城二王久之君坐察议事夺三级未行而母讣至恸哭屡仆絶识者以死孝忧之竟以毁卒君于诗独爱孟襄阳尝吟曰自从举世矜髙调谁识襄阳孟浩然其于诸书综择折衷独有义例尝病廿一史冗駮乖舛三国志并列为非谓宜废陈氏而用谢陛季汉书彷晋书例列魏呉为世家去宋齐梁陈魏北齐周七书而用李延寿南北二史其宋辽金用柯维骐宋史新编合之十二史既正史体复省烦复拟上书不果又谓坊本子贡诗传申公诗说并伪书李维桢序行津逮秘书収之皆误也为辩甚详有功经学甚大在考功时议沈副使荃旡妄得还秩张学士贞生李御史棠先后建言下吏议并力直之此数人者皆卓有闻于世者也其持清议多若此而年不称德士大夫多为流涕元配张氏再娶王氏二子曰启演启浣父与敕贡士诰封礼部仪制司员外郎母孙封宜人祖官浙江右布政使象晋曾祖戸部左侍郎赠尚书之垣世为明显族君初不事浮屠拘幽时仿苏长公斋戒写佛氏书既卒口体作异香经三日此葢儒者所不道户部以为实録云系之铭曰
　　琅琊之裔世有名迹维公挺生举体遐逸窟穴诗书萍逢绂冕出则巨源退则中散有美埙箎更鸣递啸展矣达生畴云死孝有尽者年不朽者寿驭风泠然逝将谁偶
　　陈季子墓志铭
　　君讳应鳯字季子明礼部尚书靖献公廸八世孙监察御史公希美第四子也尚书公抗节殉建文难族殱殆尽余一人谪戍登州其他或易姓窜亡洪熙中禁网解始有还宣城者七传至御史公弹撃有声陈氏再显君早孤嗜学六经子史诸书手自纂録年十九补邑博士弟子员时郡司理黄公尊素风矩甚峻不妄许可君谒以文甚见器一时州县良有司多礼重之而絶无干请监察御史迟公按部至君独请修靖献公祠词气激昻引大义相震动当事为之改容葢其与人多和易而遇事敢言虽王公大人不为挫于利所应有畧不为校人告之以急未尝不应以是见称于人年四十五卒君之配为布政使鼇阳蔡公女生子四曰钰曰曰正自曰锦钰才而未达自伤无以显亲来乞铭其词曰
　　大忠之裔厥绪不坠其昌尔世世
　　灵璧县知县马公墓志铭
　　济南之邹平有以好古力学闻者曰马君宛斯讳骕宛斯其字一字骢御举顺治巳亥进士谒选居京邸用才望与顺天乡试同考官所拔皆知名推官淮安寻奉裁改知灵璧县四年卒官灵士民皆哭且号于上曰愿世世奉祀于是得部檄祠名宦将葬于某所其弟诸生駉抱兄所着之书造门请曰公昔视二东学先伯氏尝获交于夫子既习其学行其不可无以显诸幽君少孤頴敏强记涉目经史輙仿古为图画考制度殚精研确上下羣籍于左氏春秋为尤癖爰以叙事易编年引端竟绪条贯如一传谓之左传事纬凡数万言巳又取太古以来下及亡秦合经史诸子钩括裁纂佐以图考叅以外録谓之绎史凡数十万言为书百六十巻需次家居又集十三代玮书篇帙倍富今绎史刻行于世起自上古迄于秦代叙家盛称其邈思闳览搜举众家使秦火焚阙之余茫茫坠绪灿然复着与未焚无异绎史一编当与七畧四部杜典郑志诸书争胜而有加殆前此所未有也君既以此自娯不问家槖出而为吏所至号亷能治淮甫三月数有平反为灵璧蠲荒灾除陋刻石县门嵗省民力亡算流亡复业者数千家故灵人至今痛之君生明天啓辛酉正月十一日享年五十四卒于今康熙癸丑七月辛未疾将革惟语子弟以事纬玮书二编未镂版为遗憾言讫而逰其先世自枣强徙邹平父献明公绩学补诸生早世大父肖南公推财让善里中称徳门焉初娶成孺人俭勤恪顺妇职具宜先廿五年卒君悼之曰是于我有助他日必无异穴今以之袝塟继室瞿孺人其副李氏成生子二瓖邑廪生次璲女子一人适长山进士李予之李生子三瓒邑庠生次瑜玥孙男廷镳廷铎廷鉽廷鉴凡四人君始终嗜书逺近赴吊皆谓先生勤学好问著书满家再仕五年讫无长物援古人私谥之例以谥之曰文介先生铭曰
　　有荼弗吐君所自处氓集于枯喣以甘雨仕矣弥学手亡废书三皇百氏以佃以渔于乎其所志者永存而所啬者万古之须臾
　　房季子墓志铭
　　兵部尚书郎三原房氏兴公状其季弟发公之行以属施子曰嗟吾季弟之不永不获见君子也然尝好君文词愿假之铭以纾吾痛焉季弟年十三补博士弟子学使者井公目以神童自读书啸咏外无他嗜慕凡两隽省试皆以一二字被放不为戚且廷桢兄弟三人而先大人患难疾病始终惟季弟侍左右其事为独难当明末先大人自太原迁驾部归里时李自成盗据关中吾父冐锋刃入都谋灭贼季弟请从母氏以年少不可泣对曰大人将死国子少不从奚生为遂衣败絮裹糇粮为小黄冠以往夜抵黄河阻贼不得渡乃从涉洛水蹑王屋武功太白诸山蒲伏行数干里甲申四月闻国破君殉先大人北向号哭絶粒数日季弟亦不食叩头流血以死谏即吾父子俱道死谁知者先大人始一强食隠忍嵗余归卧病防当路徴访耆旧有司敦促就道严甚余与仲弟奔走都防陈病状是时母孺人巳先逝吾父疾甚其奉汤药亡废离惟季弟一人在与间行从患难时等向防季弟则吾父防不得有子矣言及此呜咽流涕君讳廷祥字发公生崇祯己巳二月二十八日年四十五以康熙癸丑十月二十二日卒娶中丞焦公女亡子仲氏孝亷廷祚以少子椿子之初襄父母葬事即庐墓侧读书贯穿羣籍尤喜史学余力为诗有手録诗书词赋凡二十四巻藏于家葬在某山之原房自唐为着姓曾祖讳时用隠徳不仕祖讳东昺以太学仕冀州考讳建极明辛未进士厯官兵部车驾司主事贼闯防京师忧愤卒乡人义之私谥贞靖先生母刘孺人举三子君最少世称房季子云铭曰
　　无位而贵不子而祀惟多艰以孝友用永章于来世














　　学余堂文集巻十九
　　钦定四库全书
　　学余堂文集巻二十
　　翰林院侍读施闰章撰
　　墓志铭
　　平乐府知府赠太仆寺卿尹公墓志铭
　　尹氏系出周吉甫始家齐之临淄元末迁为吴县人累传至君考讳天章始以儒显君讳明廷字蓂阶孝谨温秀尚气谊所与游皆名士为文掲掲耀一时顺治己丑登进士除广西平乐知府故事知府秩四品例不得初授是时
　　王师方畧定两广官皆从军地尤荒远数叛服故特用异数人犹趦趄惮行君独慨然亡畏色﨑岖长沙衡永间一岁始抵郡确壤恶滩猺獞错处兵火后白骨委地民窜走山谷中君招徕摩抚掩骼辟野申要约礼羇旧延秀良甿庶苏苏若尫羸得药粥兵卒有轥轹吾民者君力戢之弁者庇兵至以身受齮龁不稍悔禄入不赡脱其妻手钏质米分守周公永绪廵按王公荃可闻之改容称叹曰是真良二千石而握兵吏颇不懽顺治九年秋七月防陷桂林定南王自刭死溃兵浮尸自漓江接昭潭远近震骇君募勇士誓死固守十余日而郡城庳薄呼援兵无一至贼入胁降骂不屈断一股一臂至死犹踞地骂郡人为泣而瘗之死所事闻
　　天子嗟悼诏赠太仆寺卿赐祭塟廕如礼初平乐之闻乱也刑部主事施闰章奉使在郡归必道桂林君谓省防危机不可蹈留治装东下苍梧巳而桂林报防乃置酒与闰章诀曰君使客也宜亟行某守是死矣余泣下君犹强饮语笑如平时其志定也死之日为顺治壬辰七月十八日年四十三夫人徐氏明翰林詹事汧之从孙女生二子长正始吴县诸生今以防入监读书次正雅女一嫁虞山陆氏君殉难之明年六月正始从间道奉君骨归又三年走山左来乞铭余故君同门进士最相善君又尝脱我难读其状恸絶铭曰
　　生东吴兮死西粤婴白刃兮气不折昭之人兮腹断絶昭之水兮声呜咽振令名兮君莫哀
　　宠命防兮天昭囘游大荒兮魂归来君腾而上兮阊阖开
　　故征君晋州知州陈公墓志铭
　　陈征君者南昌之新建人也讳绪字士业用征辟得官仕不称志四方多称之曰陈征君及其殁也皆惊悼曰嗟乎陈征君死矣至为出涕君传闻强记长于文辞下笔輙千百言少补诸生以父防当得仕京朝不就曰吾自取之所与交同郡万茂先时华徐巨源世漙刘士云斯陛万羙叔曰佳余小星正垣辈凡十余人皆知名君进而折衷于道徳学益醇其文章闳逹浩衍出入欧曽诸大家以其余溢为诗风雨驰骤士大夫逊畏其才而卒以不售崇祯中兵防交作文吏多弃城失职上寖厌科目为亡用特征处士贤良奇硕者廵抚中丞刘公宗祥以君应诏君在途拟上书见天子言事至则不得召除知晋州晋故偪畿辅守御无备君百计修缮储刍粟治火具甫三月而晋受围君登陴誓死守众皆感奋环攻七昼夜不下乃解去当是时真定属邑大城多溃而晋以褊小独全莫为上其功坐不肯纳阁部刘宇亮兵入夺民居中蜚语逮系而晋州数百人走讼寃阙下得释不问谪经歴湖州权长兴孝丰两县事遽完逋饷改知舒城县巨室濮氏与廵按御史有连乗势摭事胁州县罔敢咈君独怒叱之居亡何为御史台所论罢君刚介寡合不乐州县而是时天下重科目数百年君又不以是进故三岁三易官卒坐罢斥于是征辟之典寖壅格士皆卧不起而天下事日坏久之太宰郑公三俊强起君安庐监军推官逾年甲申遂有京师之变恸哭累日絶复苏君故自负史才至是马士英等用事南京残灭善类给事中马公嘉植荐修国史不赴盖知金陵之必败也丁母忧庐墓西山辑南宋遗贤録以见志山中盗起求躬耕不可得顺治癸巳始置一楼章江上作江城怀古诗六十首读者多陨涕中丞蔡公制府张公闻其名先后礼遇张公属修南昌郡志成书五十巻四方以他文请者盈笥堆案皆立应人人满志去康熈甲辰六月病噎明年乙巳三月五日端坐卒享年六十有九所着石庄集恒山存稿寒崖集鸿桷编留书凡若干巻行世其藏于家者周易备攷诗经羣义尚书广録山房读书防江城名迹记峿斋诗荷锄杂志等书又十余种君性疾恶议论侃侃及发诸文词罕所刺讥服官清慎俸入輙购书累车舁还家人发之咸相视叹笑家居食贫客至未尝不留当事有造庐者指陈古今利病以经术自任语终日不及私有得輙记谓之病榻杂语最后喀血将殁前数日犹为王祠部士祯作诗序葢絶笔云君生万厯丁酉十一月十有二日考讳道亨万厯丙戌进士南京兵部尚书赠太子少保谥清襄妣刘氏诰封夫人曽祖讳标祖讳瑞并赠兵部尚书曽祖妣余祖妣袁并赠太夫人君娶熊宜人善笔札凡所属草皆熊为书先二月卒生女一副室王氏生二子淙澍皆诸生淙早卒娶周教谕以璇女年十八守志澍笃孝力学廪于庠娶熊封君洪奎女幼子润妾魏氏出女二人一适湖广左布政使熊公宇竒子启峻早卒一适尚书刘公定国孙绍节将以某日塟君某山之阳孤澍泣具状属其同姓兄允衡来请铭曰父命也予既叙其文又详其行事铭曰
　　谓子为穷富有文史谓子为逹三仕三巳其谁为之俾丰于此而啬于彼呜呼命矣
　　前翰林院编修吴公墓志铭
　　歙县前翰林院编修吴公天石先生年八十以康熙六年丁未闰四月二十九日考终于家又十一年丁巳八月二十二日始卜塟于龚山先垅之左孤梦龙从龙等来请铭闰章于公为后进然尝获饮公坐上且序我天都游草不可卒辞葢叹公发闻之盛罕所施用而引退之早遂终老岩穴间也公讳孔嘉字元防天石其别号也远祖出海阳唐左台吴少微公后继自海阳迁歙丰溪之南九传至贯之公族益盛冠葢阀阅接巷填闾溪南之吴名天下五世祖有贤处士讳荣让事节母程以纯孝称公考赠编修公讳某母曰殷太君大司徒殷公女孙公少有俊名万厯乙卯举南畿乡试天啓乙丑进士廷对一甲第三人授翰林编修是时公方壮年入史局预纂修实录同馆交誉以良史才崇祯改元上将践祚故事劝进有三笺值公属草时中外危疑羣奸未靖廷议汹汹上方凭几待旦政府诸公虑三笺濡滞公请用权宜连进三笺典礼亡阙俄而笺奏毕彻殿陛欢呼天位遂定政府皆以公为能一时覃恩制诰皆出公手戊辰防试公例当为同考官以族人有与试者引嫌辞之公故羙丰仪每入侍经筵上竦顔倾听赐玺书有启沃详慎之褒而公未第时赠公巳早世公饮痛终天又念太夫人老意有不自释者遂决防乞骸骨归养诏许乗传馆阁公卿设祖帐都门外观者塞路以为神仙中人葢公年甫四十也公孝思迫切初及第谢恩即草陈情一疏为先世程太君及荣让公请旌节孝得异数报可恩追五世至是旋里被赐衣拜堂下跪进太夫人冠帔乡父老相望咨嗟泣下曰孝子之显扬其亲固如是矣公奉养十载太夫人以天年终丧葬尽礼公终卧不出而国事亦日壊公为人不崭崭絶物人皆乐从之游不干公府遇乡国有大利害则慷慨力言当事者以其贤争礼之故用其言为多顺治乙酉
　　王师初入境郡民駴窜山谷公急冐锋刃驰见提督张公请不戮一人以定民情提督竟如公约戊子豫章兵变郡壤接多煽乱兵宪卢公防镇师扑剿村落近贼者牵连俘获公又泣争之兵宪从马勃间脱难妇数百口皆号哭罗拜而去曰吴太史活我郡即数被兵丰溪一带鸡犬晏然无一骑卒入村巷皆公力也公好客奬借人才既老与客饮午夜不倦诗文操笔立成年既耄而视听不衰及其殁也人皆哀之论者谓其情寓林泉似白太傅惠洽乡闾似范文正云公生明万厯戊子年十一月二十九日元配封孺人程工部郎中太防公女相公四十余年黾勉始终妇职毕举先公十五年卒公自为状副室余孺人罗孺人继秉内政先后举男子四人道长梦龙从龙光龙公平生多义举能赴人急故太常鲍公应鳌天启间以王事尽瘁给赐塟地子贫不能守公为白郡还塟仍树碣题曰明太常卿衷素鲍公之墓郡司李温公璜偕妻女殉节郡城三防藳塟公为文以祭敛赙百金招其子郊瑞扶榇归吴兴士大夫多颂之所着有玉堂眎草臣鉴彚编知非录后乐堂等集藏于家初公未释褐梦太傅许文穆公觧裘衣之公与文穆生同邑及第同后先乙丑又同所乏者十年太平宰相呜呼岂非有幸有不幸哉铭曰
　　公初奋迹时孔艰难道不可直贤者永叹乾纲易位公已勇退终改国歩蹇独处晦呜呼黄山苍苍丰水洋洋身隠而文泉石之光
　　潮州知府吴君墓志铭
　　故潮州知府溧阳吴君卒数年将塟于某山之阡使来徴铭余尝官比部为同舍郎初见不煦煦久而逾笃知其君子人也君讳頴字见末别号茧雪顺治壬辰擢进士高第授刑部主事迁郎中防
　　帝求直言诏许七品以上官得无隠君疏言刑狱至重律无正条者毋得刻深以意傅法其初词既具无复株引滋它蔓
　　帝颇采用其言命恤刑福建凡五月不刑一人曰吾以恤来也爰书末减者千余人御史李某以多失出疏论覆视无他得不坐出知潮州潮西山曰五指石者故薮贼置兵三千更戍民苦为兵役且夺庐舍君请减其半又画防别建营房民始有宁宇潮属邑皆驻兵而兵饷输府以给府葢利其羡也君请令饷就县支不复输府兵皆称便间以农隙修学宫及饶平坝韩文公祠月朔课诸生防其高等士多借成就君秉性和平而勇于为善尝视推官狱案固争出死罪三人防岁防请免大城所屯粮宿逋数百石持之力失司计者懽是年癸卯从内大臣及督抚中丞廵视海上中寒疾投劾自免适举计吏典遂注病归逾十六年卒于康熙戊午二月六日年七十九矣君初为诸生治经艺好竒见黜于学使叶氏叶闽人也君使闽叶氏子有惧心顾遇之加厚人以为长者少与同邑陈公名夏友善及通籍陈巳当国君视之如布衣时所与论诗推高淳邢昉孟贞江宁顾梦游与治最旧皆穷交及在比部号多诗人君最为老宿当其援翰命篇清真澹逸视它人所为工者不顾也然亦絶口讥诃晩筑西畴草堂日有咏课一时碑版撰记多出其手有莼羮堂集潥诗选等书百余巻行世未刻者尚十余种其先家吴中由枫村徙溧阳为处士洽之三传为奉政大夫士衡又五传为君考赠朝议大夫心斋君配曰虞恭人先七年卒有子四人嘉稷邑庠生嘉穗恩贡生并考职将授官嘉稔例监生大临己酉武举人女二一适史栋次适狄翼经并文学孙曽男女三十余人可谓蕃巳铭曰
　　宦亡巧名亡竞才冠诸曹仕终一郡拂衣萧然贫矣非病何以报之寿考终令其文既丰不戚其穷濑水之裔白云溶溶曵杖相羊或在其中
　　前赠文林郎直大名府推官霖海张公墓志铭
　　安丘张子贞从余游能文章不逺千数百里来国门乞铭其先大父霖海公墓问其生以明嘉靖七年九月卒万厯十五年四月四日到今且百年铭不已后与曰先人尝砻石于墓不得其人宁阙焉先大父不获以位显事具邑乗乡父老能言之文献征矣即百年后铭自先生始其谁曰不宜呜呼闻是言也孝子慈孙之意戚矣公读书好古虽业经生言不渇功利岳岳然宁矫毋随故多高行中年未举子妻王请纳媵固强乃许媵至有殊色余泪霑面诘之故名家女也公矍然心悲立遣归不索值女泣谢且祝曰天乎张公德厚其连畀三子以昌之后生子竟符其言自奉刻苦布衣藿食一折扇用之常数年曰吾虽不酷贫分固如是也惩世俗厚塟手勒为遗令瘗以柳棺疾革时三子尚幼而从子书绅己举于乡召诣榻前授槖中千金曰此嬛嬛者弗能守汝需其长归之毋使孺子以怀璧贾罪从子唯唯纳食器中舁去人亡知者后十余年书绅大防宗亲还金如故人皆曰孝廉君诚长者防公盛德能知人奚能有此而生不膺一命年止六十悲夫子嗣伦万厯壬子举人继伦天启丁卯贡生绪伦崇祯辛未进士湖广道监察御史公由是得赠文林郎始御史在娠公寝疾顾谓王孺人曰汝腹男也且将大吾门公生平不信禨祥而所言类前知竟莫能测也女一适诸生马尔骏孙二人喜闻诸生贞防贡生尝辟博学宏词以忧未赴今候补翰林院孔目曽孙在辛在戊在乙皆贞出贞之言曰吾伯叔不幸皆亡后贞不肖独有三子惴惴奉蒸尝惟先徳冺灭是惧余观其叙列家传具矣先世自山阳徙居安丘公大父澄以明经主簿武安父守防为诸生公讳民感字尔孚邑诸生别号霖海塟敖山之阡铭曰
　　其行孑孑畴则湼之其守墨墨畴则掲之匪即于私莫我忍欺惟远乃耀昭以永垂
　　封文林郎城固县知县毛君墓志铭
　　上徴天下博学宏辞之选百五十人集京师其与章善者毛君际可其一也出其先公太素先生状无夸辞而读之欷歔至流涕信毛君之孝能有文也是时先公殁八年矣泣曰愿有辞以纳诸隧呜呼状若是铭奚加焉毛君呜咽再拜请曰先府君善属文际可不敏亡足稍当意且其所嗜为文者非今世之文也年十八补诸生不乐举子业聚书数千巻丹墨淋漓几漫不可辨与人恂恂而为文竒肆日有闻先是汪中丞乔年未仕时公从之受业汪竒其才数抑以绳尺始折节揣摩更献所为文数十首汪大喜称善徧示坐客府君退语人曰聊以见吾非不能耳是岂足名吾文哉卒掉头为竒肆如故庚午秋闱牍巳中选以过竒置额外是时主试黄公道周固以竒文名世者也府君卒以竒失之异哉顾益洋洋喜自负曰吾老矣姑以贻吾子久之际可厠名进士府君不色动尝就养乐城官舍诫曰汝先世作宦无长物子孙未尝冻馁汝无忧后人毋宴安是图而以疾苦遗百姓居无何无疾而卒年七十六性狷立寡嗜好喜赴人困急不责人报佃户入秋租杂以稗湿置不问后岁祲或不能自给亦无余悔居家孝友多不言而躬行吾惧无以显吾亲也子其为铭呜呼文合乎古不取容于时君子之行也且约己以厚物称祖德而翼其子以成良吏也呜呼其可铭也巳更数日征诸其乡人方君象瑛宗人升芳皆亟叹称其贤以为实录云公生前明万厯丁酉五月二十四日卒于今康熙壬子五月二十二日以遇覃恩封文林郎城固县知县初娶童孺人继室徐孺人子际可戊戌进士今官祥符县知县有廉名毛氏系出姬姓毛伯之后天寳间远祖罗自江山迁遂安至希成公六世同居号曰义门又四传生化州二守志涞涞生前壬辰进士一瓒官吏部郎瓒生思程公国章庐墓称孝子有子五人公最长讳之履字尔旋里中称太素先生铭曰
　　伟矣先叶世目义门皇考绍绪力孝发闻爰笃我公大肆厥文糠粃雕绮槃礴丘坟畴驽而骋畴骥而蹶羣攘以趋我掉不屑呜呼不以贫戚匪以子贵昭德勒铭厥声弗坠
　　汪觉非先生墓志铭
　　公讳如江字观澜其先出歙州越国公数徙而家扬州曽祖克臣祖天泽世以军功袭锦衣卫千户父敬庵公独尚儒术生公晩而教督严甚公少力学修行业以亲老服劳奉养遂终布衣公为人乐易好游多智畧能缓急人卒得人死力明启祯间南歴楚越北走燕赵游于名公贵人是时中原防扰北军无见粮公挟防説执政请持帑金数千就籴于楚苦盗警乃瓮其金置酒船以往得粮数万斛募沙舶泛海逹边司饷大悦上其事将授官不果归巳而防犯凤阳宣言渡淮人练乡勇保障推公掌约束而闾井无赖多借兵以逞有河北少年裘马弓矢随数骑来众执为盗君力白其良士果大学士范公景文子也巨估李氏者数人至自河南周藩府拥金巨万豪侈不甚葢藏游徼利其赀将掩捕以大盗论公急诫之曰盗不可诬坐果藩客也若属无种矣吏惧缓其狱寻得白估盛币拜谢公不受数人者欲甘心诸游徼公又善解之乃巳刘庄塲富民某讼系于官出数百金属援寻事解还其金某愕然公曰实无须多金也卒还之某感泣其后
　　王师下城某先掉小舟冐白刃徧索诸城中载公归居其里时时供馈不絶公初不甚贫笥中多积劵不挍少子举甲乙科南北往还又告贷于人及官内阁中书舍人以文章名四方干旄之使走贽币于庭公悉籍亲交所赠贷示之俾持金造谢如其数公乃懽曰孺子差不负人始州被兵时淑配李宜人自投井中得不死以出公薙髪匿僧庐兵至驱诸伪僧尽杀之而公独无恙听其引去人佥谓汪长者之报其卒也以康熙十五年十二月五日正襟而逝得年九十一公生于明万厯十四年正月二十一日元配李宜人先公三岁卒内阁大学士益都冯公志其墓有四子振麟兆麟早卒次耀麟州府学生又次懋麟康熙丁未进士所谓内阁中书舎人者也副室某氏生一子起麟女子二人孙男六人蘅荃茝艾芊菓女孙九人曽孙一人公耄年硕德自号觉非居士前郡守赵公具书币造门请为乡饮大賔衣冠伟然有神仙之目尝手饲一鹤见则迎舞衔衣及公病輙不食数日亦死舍人与余以词学相友善故来请铭铭曰
　　以侠游以儒显匪赀雄善则腆郁未仕昌厥嗣官所司在文字子既名行益醇年大耋垂令闻更百季视斯文
　　处士汪长公墓志铭
　　汪长公者歙潜溪处士也里中高其义称汪长公云其先自晋唐为显族宋宣议逸庵公始迁潜口五传至文学义芳文学生太学生如珩王元美先生常作传志又三传为长公讳以功字惟敏父文鉴服贾长公受书治博士家言雅好闳览防不造于家父贾汴使来召曰而翁糊口四方而安坐呫毕乎其亟修而翁业长公不得己戴经而贾是时父寘汴室举子一女二敇长公贾饶州既南发俄心动归省母适寝疾侍汤药三嵗卒执丧尽哀目为之既塟趋汴侍父所无何命贾昌江闻父病遄反痛不及诀矣扶榇奉汴母归复之汴收责李贼围汴久不解城中人相食长公煮所市药物及革舄笥箧饷之人多借存活贼决河灌城漂溺亾算长公缚榱栋为桴乗屋巅防中牟令王公以舟援得脱乃引而南客州乙酉将受围决策先出且亟呼所亲毋坐死围城中族子某不聴于是别瘗金十镒缄片楮强授之曰若有急发视及城破枕尸相接兵持之急啓函发瘗金得不死长公虽贾游多智能喜赴人困阨始游吴客有死逆旅厚殡载归其脱州而南也江城列卒登陴锋刃载路生死争呼吸秣陵故人张叟属以弱子曰其济则公之子也长公挈归周防匿山谷间乱定始归张父子环拜而泣人是以多长公族无赖子横干之宣言客汴寄公金若干可反我不应则搆之对簿官入它言不得直叹曰命矣乎遂弃金当所讼长公贾败于汴于又败于讼由是金立尽有呉公者知长公客豪委金累数千俾主盐防人言汪长公窭矣奈何吴公不聴长公卒经纪以赢归之人乃叹长公真长者年六十八康熙乙已十一月八日卒妻方孺人嵗进士明宇公女生子徴逺籍诸生娶岩溪方忱公女一女适潘氏早卒长公弃儒而贾手不释书用程督其子卒用文学显于世为名人铭曰
　　儒也市为徒吾乌知其儒贾也维古处吾乌知其贾其积不赢其声不隳表黄岳以为碑嗟后之人其知之
　　顾贞誉先生墓志铭
　　蕲州处士顾重光先生年七十有五以康熙癸卯十一月二十七日卒逾年其子景星书来请志其墓中之石先生讳天锡重光其字明福建按察司副使讳阙之孙通判南昌讳大训之子其先昆山人逺祖讳士征为元进士总管蕲州路遂家蕲六传至阙与其兄问皆嘉靖进士官并藩臬有显名先生挺特喜壮畧学无专家初冠通书礼春秋着三礼三传集解为文露崖崿光焰当世闻人钜公亟叹为奇益喜自负试有司益困輙愤甚尝傅粉狂走挽伶人拍歌啸号不自禁爱茂林大水载书孤艇旬日不归病下血辄斗许乆之北游为国子生亟赏于祭酒朱公之俊积试有闻太仆卿米公万钟馆于海淀之勺园从游以子弟转客天津讲礼河间保定二郡着戴儗四巻是时弟子日进而天下兵日扰再试北闱不中叹曰难将作矣盍归隠先生喜著书论经史尤涉意天文厯算医卜导引之书试之往往验尝论明大统厯刻漏之误与西洋厯学失得缕分髪析人莫能知卒亦不用崇祯戊寅四月月犯荧惑大司马杨公嗣昌以后宫藩镇为言先生闻之曰是占贵臣出大将死也杨卒死于寇如其言其后流寇渡河蕲黄间灾异叠见先生课家人负担环室走为避乱计癸未正月寇屠蕲而先生家获全甲申闻国变上殉社稷痛哭不食者二日尝着厯代改元考二十一史评论五经説等书修蕲州志又避兵居淀湖为隠骚四章诘曲郁奥不忍卒读盖劳人义士之所为饮泣也嵗饥尝辟谷嚼侧柏叶饮水鹿裘石几冠鸡羽冠冬以氊褁腕录书养雄鸡五七皆有名目鸡亦不雊至八九年声如老人欬初鸣即起坐服气久之数嵗不复卧不与人通着素问灵枢直解冬病作下血索冠履危坐曰吾去矣童子勿扶叩齿而逝顶蒸蒸然热逾时明旦侇敛屈信如生遗命合以瓦缸曰毋棺毋怛化毋受吊奠毋刑牲毋封毋树今厝于时思圃之贞节坊子一人即景星博学能文辞女二人适名族孙男七人皆幼先生少失父母鞠于刘氏姊尝以贞节被旌终身母事之执其丧甚哀所著书存者二百二十三巻藏于家士大夫汪蘅等痛先生学行不为世用私諡曰贞誉先生国人以为然铭曰
　　知道之将芜发愤以著书知国之将墟巻迹以全躯知生之必徂守静以致虚是殆与造物者为徒而吾侪之区区安知其所如
　　明处士章献仲墓志铭
　　处士讳其修字献仲宣之湖北人湖北族大而名者南姥章氏章氏处士之雄曰献仲其先为宋侍郎焘故太傅仔钧公裔也焘生子十人纲纯并乾道中进士族用以张始自南姥分霎溪又十余传至君大父萝塘公讳汴徙居土桥称土桥章氏萝塘生见宇翁讳应科是为君考执亲丧庐墓三年兄遗孤坐仇搆几死倾槖中装出之由是得孝友声君其仲子也少有父风用行谊世其家性故好客客坐常满家南湖之濵枕山带水畊渔为俗君独坐一小楼泛览百家及古今名人书画聊取适意不治经生言艇子进鱼则父老昆弟賔客接席列坐举酒烹鲜穷日为懽笑不知尘事之撄怀也以此自号羲皇上人家故不甚贫不喜谈钱谷人告之急则应尝如厠拾遗金需其人归之乃去至今耆旧谈遗事犹交口借借焉君生明万厯甲午二月十九日卒崇祯甲申六月二十四日年五十一配孙氏吏科给事中襄姊也于章氏之室家内外靡所不宜盖后君三十年以八十考终塟不及祔男子二人长三賔邑诸生文而贤次馆賔称长者女子一人孙男二人逢璿逢尧孙女二人曾孙女一人处士君既不仕罕所表见或曰处士多隠德躬行而不言世莫得闻故自还金而外亾传焉始吾先大父中明府君讲学湖北尝买地治冢衮山之阳盖得之章氏云馆賔氏以铭请其忍辞铭曰
　　山之隰湖之裔韬厥德有处士人食德翁不言问幽宫惟竹园
　　东城兵马司指挥施君匪莪先生墓志铭
　　游天下士大夫同姓之能言者五六人其来官于宣而狎游莫如故司训匪莪先生匪莪为人好文学人有赠之言者裒集不遗一字积为大帙其所詶赠人皆手自书尤喜集唐人成句为诗切情指事脗合浑成工若已造多至累数寸不倦为宣城训导以此餽郡邑长吏上学使者皆礼重之剞劂氏满官舍用荐为范县则载版以行又迁而为司城亦然京师名人游士酬接烦促所善翰林编修沈公荃同姓侍御史维翰尤亟推引朝贵日聨车骑就取其书悉脱赠不受一钱又时时觞客坐是耗官俸尽而是时君己老矣余尝入其署视所杀青墙立而山积辄调之曰君倦于副墨矣独不储十一归买田邪即归如稇载何君笑曰公勿忧吾归载是为一庄矣逾三年而君归不果卒于官实康熙甲寅年二月七日也年七十二君初娶赠孺人陈氏亾子继宋封孺人生二子于国于朝皆未婚而夭及君卒宋孺人挈丧载书板以归立侄孙自重嗣于国将塟于盱山之原二女长适同郡廪生周伯士次适宣州卫汤九一乙夘八月使伯士来请铭君训宣城好奬名士尝葺治学宫在范县九年嘘枯起瘠累牍蠲虚粮二千余石民赖稍苏奏绩当内召拘限资格迁东城兵马司累功加三级又贫亾援故久不调卒坐外郡盗案免官君考赠承德郎讳天民祖竹冈翁讳用逺祖自呉兴徙嘉定有官博士泗州者遂家泗之双沟母李孺人简经师使受业故君承其流亦以好词客终其身着有唐诗韵汇五十巻集唐十三巻六书指南啸阁文集等书君讳端教字匪莪生明万厯癸夘七月十七日以明经高等起家云铭曰官不达数之奇修何阙罔遗所笃嗜争纂述篇籍繁惧亡轶生于泗塟于泗魂来归眎铭记
　　梅处士墓志铭
　　有行不出于闾而为善于一乡者君子必书而志之曰阐幽也千章之木或材为隆栋或产于隂崖崩谷之间为风雨侵蚀而神明依之父老拜之其地使然也吾是以多梅处士复予先生处士讳尧中复予其字世居水东之梅村生某年月日卒于丁酉五月享年八十有茂才子四人曰枝南枝乔枝鳯枝遇皆含英佩实与余交懽而乔遇二子先处士卒处士少读书不利退而息业业遂振性不嗜酒褐冬葛夏人望之必敛容其与人言孝弟农桑则娓娓至老不倦其俗急利好讼处士以和厚御之多所存防有称贷而逋者或火其劵常粥麻贾客立谈而许之客归取其金逾数日至而价增一倍或劝之请益可赢中人产处士曰使吾舌而可追也则当易之吾岂市侩者流邪其高致如此防夜半所居室灾处士卧阁上火然其梯二女奴熟寐牀侧妻赵氏以救女奴死焉处士犹徐徐抱书契以出人皆悯赵之以慈罹灾而贺处士之更生也既二十年始以疾卒乡之人皆聚而哭于其庐岂非行不出于闾而为善于一乡者哉余既遣使以文祭之而嗣君子先子翔请铭至再盖所谓枝南枝鳯者也乃次其轶事有足铭者铭曰其朴匪野其柔匪随非古之人兮孰使余心悲













　　学余堂文集巻二十
　　钦定四库全书
　　学余堂文集巻二十一
　　翰林院侍读施闰章撰
　　墓志铭
　　奉政大夫晋府左长史张公墓志铭
　　山隂张君荀仲与余叔父善因从其游徴其家世向往其尊大夫长史公长史公殁吊其家用是知公益详阅十有七年荀仲来请铭予拜受教曰固所愿执事也公讳镃字孔时在宋忠定公咏家濮阳其四世孙伯义以御史言事谪尉山隂遂家焉明成化间高祖以曾祖景琦并官于朝坐抗直左迁祖官至都察院右副都御史巡抚江西讳元冲考官江西右布政使讳一坤后先称理学巡抚公尤显尝受业王文成学者称浮峰先生自明以来凡四世贵显皆名进士公胚胎仁义不绳自直闻浮峰公诵説文成心慕之年十五补诸生再中副榜终不利用恩贡受晋王府左长史王故贤者公日进其所学论政治得失古今人臧否六籍同异呕心奋舌澄源塞流懃恳毕至王世子以下奉之有加礼流及国人贤士大夫争来学尝与门人郊游赋诗慕者至绘图传其事王薨乃归道作我思王十章读者出涕是时刘公宗周陶公奭龄讲学阳明书院公与之左右片言必录所着就正编刘公亟称之其未为长史时连居父母忧号恸得呕血疾至是迁葬浮峰公墓去舍里许日三四往如是匝月遂疾作崇祯癸未四月二十日卒年八十有二公尝言道之不明坏于文人役志主司工揣摩苟得当为幸贤者茅靡背道毁方至不可救止故矫自树立大奋于学而及其与人油然善也门人私諡曰正学先生配章氏潮州推官昆冈公女封宜人尝侍其姑胡夫人病不解衣两月中外多其贤年七十先长史公卒合葬秦望山之麓有子二人长灏邑庠生次淑太学生女二人孙五人曾孙七人以儒世其家淑字荀仲工文词所与游多贤豪用能阐其先人之行者也铭曰维张四世贤且昌顔堂闵搆泽未央有懿正学特珪璋稽山琢石垂无疆
　　故蓝山县知县侯君墓志铭
　　同邑侯君韩振知衡州蓝山县以顺治壬辰秋死于官既八年庚子其友施闰章返自山左立石于墓曰嗟乎韩振君不幸以进士速死命也吾复何言然蓝山之人皆垂涕衡南之士大夫皆叹嗟乡闾之不识者皆欷歔诧惜以善人为不祥于乎人之所与天或怒之鬼或嫉之矣吾何忍亾一言君讳振世字韩振先世耕且读父三垣力善积学老困举子业以口授君君警朗多才蓺号能文章与余同榜登进士痛自饬谨不敢出一语先人时湖南寇大扰而蓝山衡州之南偏贼夷其城殆尽县令接踵死君至之日城中老弱数十家戍卒二十人皆鸟兽震骇君请城不许请益兵又不许乃誓死守期防征敛以时民德之贼将至里老夜告急迎脱其妻子而君以不能御贼免官转侧湘潭为乱兵所害年三十一妻冯氏许氏皆未有子一子鲁生出侧室某氏即脱难归自贼中者也君兄弟三人田产千金以君仕耗费寡稚冻饥奴仆无留者嵗余弟振伦始往湘南褁骨归葬于故居之侧于乎君少余四嵗兄事余最懽爱予文辞余遇事疏畧君纎悉必记亡遗防自谓慎当不败而卒以然既将视其孤且哀之以铭铭曰
　　以官往以骨归九疑之麓湘水之湄招魂而葬兮是邪非
　　封给事中蒋公暨太安人韩氏墓志铭
　　蒋氏在宋元丰间逺祖文忠公之竒观文殿学士其后自义兴徙金坛又十数传生封给事公讳应禄字子亨为德于乡号曰芝田翁先世孝弟力田公始好儒术生佥事君少慧自束发及补诸生无日不多方督其学比成进士自台州推官入为给事中迁山东按察司佥事无日不教以廉平使问民疾苦其与人自少至老无日不敦朴自下既封于朝徒步城市间遇所知必握手语有召必赴有急必周卒之日春秋八十四疏逖皆垂涕公兄弟五人公最少失父异母兄分予坏宅公葺而安之念无以将母弃儒而农独奉洗腆外大父韩翁罹仇狱隂寄公百金已而暴卒公谓匿金不祥还其家封识如故嵗乙酉江南盗起亡命相煽掠公尽所有事平吏为捕治公坚置不问娶韩氏与公共艰苦凡公所为善必助之力邻嫠妇亡蚊帷撤已帷遗之操作奉姑无少懈姑所遗瓶盎几杖寳之终身如一日就养台州敝箧败缕琐细百具皆赍行谓老妇朝夕须此毋为台民累居数年不取一帛既归台之吏民有持金数千里为夀者悉却去平生深识大体类伟男子佥事君之子复为翰林院修撰畧不惊喜诫之曰士而宦如女字夫但作得一好人为可喜耳初封孺人累封太安人与封公偕老贵夀且康以顺治庚子十二月卒春秋八十五子佥事君讳鸣玉明丁丑进士孙二长曰超顺治丁亥进士第三人以文辞行谊名天下次曰进女孙二曾孙一显祖芝田公事既具大学士两陈公志传中而太安人后终修撰再拜属铭故志其轶事铭曰
　　畴士而农孝养是供维德是崇用啓其宗淑人作配曰勤与惠维德不二庆流于世琢石纳铭维固维宁千秋万防维德斯馨
　　资深汪公墓志铭
　　元至正末吾乡礼部尚书谯国郡公文节汪先生讳泽民以家居殉国难子别驾用敬舍人用和痛哭不食相继死汪氏遂世以忠孝闻凡十传而为处士公资深讳逢原吾同年友湘乡县令观孝廉灿之父也少挺志防而耻为崭岩执谦养醇里中称长者二子既贵不少变曰吾岂以儿辈一第重哉所居阳坡山与敬亭相望日以孝友笃其家子孙益众乃置宅城北徒步往来手种梧竹以自娯乐賔客贵人间从其子游者求通谒为夀辄谢不见郡县行乡饮礼固请诣賔筵公掉头曰若强我则南山之南矣配曰周孺人谨俭而慈相朂为善先公卒未几又闻湘乡讣郁郁不怿遂以考终公襁褓而孤祖父母又连殁拮据读书不得志及长子观十嵗能文即不就制举曰是在吾子又命其次子铨灿辈次第受业伯氏拜跪如师弟子礼观灿既并举于乡又皆出富平田先生门公焰然亾喜色及长公成进士知湘乡县公若以为忧迎养不往手勒居官十二则以示之既而湘乡多惠政以闻母讣哀恸卒于官湘人为之俎豆公叹曰儿死能得民死亾憾矣初文节公祠燬公亟新之曰君子将营宫室必先宗庙也其上世故籍婺源学士公以文鸣于宋赐祀田一区文节公增置若干代久浸没公命二子清复勒石母苏氏苦节未闻于朝念之辄泪下其敦本尚孝如此公年七十有五生万厯戊子六月二十六日终康熙壬寅八月二十六日配周氏生万厯己丑五月十九日终顺治己亥九月二十六日得年七十有一某年月日葬某山之原子四人长观乙未进士知湘乡县次铨郡诸生次灿丙戌举人次炯郡诸生孙六人绍隆绍霖并郡邑诸生绍洪绍楫绍陞绍裕俱有才质孙女三曾孙女二聘字皆巨族始周孺人孝其姑苏氏姑且死诀曰愿冥诉于神使汝多贤子妇以相报云于乎汪氏世系文节公以前详宋濂溪碑铭湘乡兄弟行业兹不具书铭曰
　　汪肇唐叶丕显宋元忠孝懿节萃厥一门猗与处士匪惟子贵亶有令闻是将式谷其后以无忝文节之子孙
　　陆处士墓志铭
　　吾里有陆舒白先生颀而髯贤而有文当领嵗荐防乱弃不就其子之瑜有父风尤好为诗予交陆氏父子而未获知其先世闻里中父老相传有陆孝子不能举其名问之瑜则戚然曰此先大父省我公也己而舒白卜葬公于某山之原出俞子所为传请志铭嗟乎章虽不及见公既闻其行事敢不识其大者公弱冠为诸生束身向学采经撷史用张其文词试则屡困以授业生徒终其身公之志不大遂然平生借修脯为养未尝有戚容晩筑一茅舍杂植蔬果手罂盎灌园客至摘蔬荐尊簋谈笑不倦少病羸治导引之术既耄而视聴不衰齿能噬干腊卒之日年八十有六其训诸弟子茹实吐华弟子皆严惮之人有过则防词晓譬使人人自解防国变士多佯狂愤世亾穷山峻谷中或以事扞法公笑曰若将驭羲和游于广漠之野乎抑曳尾泥中犹视息人间世乎胡为是揭揭者公之父讳叙尝疾笃刲股药之获苏有饘粥田数亩析产之日悉让其兄郡守金公砺崇尚风教故尝建高斋延先大父允升公讲学者也闻其事上之提学御史以孝子旌其门故至今里中人称陆孝子云子二长履中次诸生履素即舒白孙三人长曰之瑜余并幼人皆谓孝子德厚其发当必大公讳可宗省我其字娶施氏勤苦相賔予从祖姑也铭曰陆氏三世皆穷于儒喟此孝子亏体若愚生以名其闾殁以光其幽墟于乎展如之愚兮我泪涟如
　　前孝廉张穉青先生墓志铭
　　往嵗辛丑识武林张子祖望于湖墅告余曰先子乆弃不孝孤愿有铭以葬防予赴官豫章不果作丁已秋再过武林张子亟以状请盖别去十七年矣张子以文辞称又所游多贤豪能言者顾独迟十许年惟予是徴于乎余何敢不铭公讳光球字穉青别号志林明万厯丁酉举人福安知县讳蔚然之子戊戌进士都察院右佥都御史讳应祯之孙也兄弟凡五人公于次居三力学善文辞杭之士莫能先焉补山隂县学弟子员山隂之士亦莫能先也顾自奋曰此不足为学也时有福定公高弟陈存之从事理学公复游其门而为文日进崇祯癸酉举浙江乡试第五人以数奇连上公车中副榜终以不第年四十三崇祯壬午九月二日卒公为人孝友忼爽有智畧始昏从父官福安署后樟树大数十围其土神号灵异犯者辄死母夫人偶过树下暴病卒人皆谓树祟也公大号哭褫神衣冠而数之欲毁其祠人皆为公惧公扶榇歴险度仙霞岭归竟亾事福安公晩病肺彻曙坐公侍侧常数十夕不倦及居父丧庐墓孤山卧起衰绖是时伯兄壎己登乡荐仲兄埁拔明经而埈坛两弱弟方在襁褓公遽请于兄以父田宅尽归之两弟且匡其不逮一时兄弟之子如络孙孙辈公手口指画使工为文章从弟中发贫甚公强致之授馆餐遂举于乡由是人人奋起诸子弟亾论售不售炳炳辈立用张一军皆公力也公既领袖后进士多依以成声门人陈潜夫者公所师存之先生子也疏狂畧细行羣从皆不悦公独礼遇之后卒殉国难于越又数拯人困厄皆不避强御不惜货财公始生有力能挽强命中诸父谓当受兵家言公掉头不屑然颇怀戡乱为诸生时好锦衣褶袖与诸子挍射冀可得一试及计偕北行渡江登金山浮淮泗慨然赋诗有誓清中原之志而卒不遇又不屑折节为州县故卒老田间其壮心未尝一日忘也福安公用治闽有闻其后闽数苦倭有章某者令福安问治所由公报书叙其山川要害战守便宜策如指掌试之皆验説者谓公才畧于此书具见焉公娶沈氏淑慎俭慈妇德咸备生子三人长纲孙即所谓祖望者也次麟孙仁和学生振孙钱塘学生孙六人郕曾沐曾演曾法曾洪曾福曾孙女四人孙一人于乎张氏之先河南人来迁于杭四世而显不可胜书然世世清白又好客亡余财今葬于某山某原以沈孺人袝盖礼科都给谏山隂姜公希辙为之经纪其费云铭曰
　　张氏累叶显用文辞公奋而登崛为人师将伸载屈云谁则尸有伟哲嗣声以永垂
　　陈文学墓志铭
　　文学陈君吉裘病将革余就视之客馆语食顷执余手曰此归与君诀矣意若属铭其藏而口不言予自许之悲且喜别去十许日果殁家贫亡子族党门人出钱为殓于敬亭之北麓君为人性畸行介与世多不可独刻厉为文辞喜与贫贱失志者游籍郡为诸生有司号知文者皆最其才明亡遂卧不就试徙家漪湖之北隠居教授及门常数十人讲蓺敦行间为诗歌其徒李子常德等日益有闻贫不能贽者收之来学曰尔力尔业吾分尔膏火君故不善治生人间有餽不妄受兄子开生恐其老而病也请迎养于郡又谢不往顾时时好周人急赘壻于家脩脯所入悉以分赡至困极亡所悔暇则耸肩苦吟村馆野寺中往往题壁其与人交懽小有缺失则切责或一善可称则百其言至病剧犹为余説某人某事某诗可传属予记之惟恐其不闻于后笃友而乐善其性然也于乎斯人也而靳其后耶君讳祮吉裘其字父青县尉讳可贤母徐氏逺祖讳灌字子将江西庐陵人洪武间守宁郡有惠积遂家宣城之南街今所称子将旧里者也君少失父母稍长能学书宗亲长老皆趣为掾吏君大恚愤曰大丈夫读书肯以刀笔事人邪卒自振拔为名士至今学者称蘧人先生君别号也生万厯甲辰三月二日卒康熙庚戌五月八日年六十七妻胡氏生三女皆适士族铭曰
　　既穷厥身又艰厥后昆所不冺者维贤与文于乎十世之后倘复知为先生之坟乎
　　处士吴公美生墓志铭
　　东里处士吴君居宣城之水东以康熙辛亥十一月壬申考终于家年六十有五矣里人皆为泣叹余哭之涕霑衣其长子易吾施氏壻也遽以铭请越数年易殡宫葬于某山之原琢石待辞且述处士垂诀之言曰若能与施某游吾亡忧矣是説也余尝闻之至是称説又相对哭盖不惟其旧而其人是痛也宣之有吴氏城南水东皆祖宋丞相正肃公潜而水东多韬德隠君子风气尤近古处士少治经生业不利慨然叹愤日取古人嘉言懿行以泽其身以贻其后人于是二子易简并游邑校行立而学有闻其季纪治家人产佐二伯氏膏火三人者油然左右无间也处士大懽晩得目疾拍儿肩以行闻客至欣然亟出或不待扶掖留防语至夜分不倦山谷俗好鬭数以睚眦细故相连搆破家处士尝力解之蠲忿涤怨饮人以和晩自号东里处士人无问贤不肖皆亟称东里翁长者长者故其卒而人哀之公讳徽明字美生后更名可敏高曾皆晦迹絫善父讳有成生子六人君第六父殁有庶子某穉弱公翼之成立既长生子而某又夭公又抚成其孤从弟某坐法论死殚力百救之得免明崇祯十三年大饥破赀拯贷又义率其族闾有力者存防甚众病且死犹出其宿劵可千余金悉焚于榻前娶沈氏最贤尝刲股已姑疾织絍相处士力善逮下慈而义易简纪三子其所出也康熙壬寅十月二十七日先卒一女嫁方氏孙三人寳国康国柱国皆幼简字在心攻古今文辞通秦越人术善小儿医侍父母疾甚谨处士之不怿也简适就试旌阳学使者拔之廪食及归而处士已卒躃踊仆地呕血数升曰吾不得奉侍含殓也其追从于九原未几病卒后处士仅百余日人皆谓以孝死也吾尝许为墓铭今附见于处士之末铭曰
　　野处树德兮敦族及乡善无弋名兮施用不彰于乎被褐怀璞兮孰知内美维蓄罔泄兮发未有已何以徴之视其子
　　文学杨子商贤墓志铭
　　杨氏之先山东之文登人徙宛平四世生嘉靖癸丑进士两淮盐运使君玺玺生刑部郎中从善于君为大父善生万厯丙辰进士讳维垣累官副都御史是为君考君字曰商贤讳彭龄籍饩顺天府学自少有闻与今致仕礼部尚书王公崇简善而其伯子熈今为兵部尚书者尝从受学众推国士是时中原贼乱君方与兵部金公铉愤切时难讲用世之畧甲申春金公阖门殉闯贼难而君之考副都公初仕天啓朝负俗累见訾清流君恨不湔雪后一年副都公官南都遇变衣冠拜阙自经死妾朱氏孔氏皆殉君既幸先公得死所南收骸骨又公私痛絶遂毕意旅食老江南学宗紫阳氏于六经诸儒之书穿穴发伏上下数千言不辍口将有所论著数举朝闻夕死之义名其亭曰晩闻为文秀隠喜短篇追摘旧事谓明末大臣畏台谏台谏树朋党终误社稷其言多切中至序忠臣烈士之篇辄呜呜饮泣间粥文词取甔石不肯作滥语人视之泊然卒坐穷不悔京师贵人数属当事者饷遗终不谒谢所与游惟秣陵徐处士延吴最旧他人罕识也妻阎氏故明兵部尚书鸣泰女有子始萌再纳姬石氏生女少慧能为君钞诗宅近桃叶渡仅蔽几杖雅通日者言或用其术得百钱沽酒欣然移日予始识之顾君梦游坐上后在官相值吉州爱其诗清逸幽寒能削浮响将序而传之君举酒懽甚初不言酷贫康熙癸丑十二月见余出涕曰黔娄子且死矣恐不复见亡何果以是月二十六日卒年六十三讣闻都下尚书王公命门人金君抱一经举其丧葬牛首山后其时为甲辰年十二月某日其遗集有所善淮安郡丞于君许为刻行而于又死铭曰
　　士穷见义亦以穷不大显于世维学是躭晩节弥励莫士非贫蹇独不言有伟其篇裂眦九原于乎伤哉
　　外大父马公墓志铭
　　公讳御玺字楚石马姓少贫为小儿医奉亲养不给出数嵗游学遂以医擅其家诸贵人襁褓之子争托命焉尊礼惟恐后公喟自奋曰是奚足发吾名哉男儿自立贵学问于是医稍间辄读书不废巻习为诗歌与贤士大夫游久之闻陈九龙先生讲性命之学称贽为门人生二子皆頴达慎选经师脩脯之外间有所须惟其意子并成立以才行称族之始祖墓在赵子冈为邻葬者侵剥族噤不敢言公界而碑之捐私钱经始为家庙作族谱俾族人防祭有所用相亲睦自叙其祖考世行乞当世名文章者为传铭氏族用以张显已复泣曰吾亲生不能封殁必妥其藏维幽宫其穆卜由是延接葬师先后数十百人奉之如严父母如事鬼神舟舆食饮币赠之费累数千金买山数十所发视之无吉壤仰天号哭至老怏怏吞恨而卒母尝嗜鳜日进为馔母殁禁鳜毋入庖没齿不食张妪以贫粥子忆之成疾公为赎归病辄愈邻有横无礼者公逊谢防其子痘剧佥谓非马公不救而心惮前郄长跽请曰丐公大度活我子公大笑卒赖以全所着有医学诸书及净永居诗集晩年喜自歌咏夜饮小酣辄发声琅琅达户外一市人或窃笑公益高吟不辍生嘉靖庚申二月八日卒崇祯甲戌闰八月二十六日年七十有五配胡氏谨修妇德后公三年以崇祯丙子九月二十三日卒合葬黄泥冈二子长曰云锦次曰甡并宣城县学诸生孙男五人璠琬璿琳瑾璠补诸生曾孙七人尚幼女子二长适赵处士国选次归先府君是为闰章之母累封太宜人初公游丰城主范氏家二年具食必敬报以金不受公归而范殁每嵗除酹酒野祭高呼范翁享我且戒二子勿防余官江西舅氏属求其子孙周以粟帛至则为之加礼云铭曰始以医显既以儒终志大于身目摄豪雄佳城郁郁北山之麓子孙亢宗则百其禄
　　诰赠汤母赵太恭人墓志铭
　　睢州节烈妇曰赵氏封陜西按察司副使汤公讳祖契之妻江西布政司右防政斌之母也事已表闻于朝呉学士伟业孙徴君奇逢为之传而防政复以书属予志墓于乎母可谓得死所矣当明崇祯庚辰间李自成寇河南嵗比旱蝗开归诸郡无坚城母豫为忧乱子女各一人趣令婚嫁完家事而遣子斌从伯父读书城北之村舍戒不得数归未几贼陷邻邑斌驰归睢城闭绕城大呼母使谓之曰汤氏不絶在子矣其急走毋俱入死地斌痛哭去闻者皆哭逾二日城陷劝夫子从姑匿芦苇中辄自经家人解之复入井又出之母大怒曰汝曹奈何欲辱我语未毕贼至环胁以刃则奋袂骂曰奴敢犯我朝廷何负若若且寸寸磔矣遂遇害盖崇祯十五年三月二十二日也年三十七数日收瘗顔如生后八年子斌登顺治己丑甲第巡按河南御史上其事得诏建坊旌其里门有司又特祠于故居之侧睢人荣之母为名家女尝通孝经列女传事父母舅姑皆谨舅亹斋公殁营葬以礼家益贫奉姑甘防而自饱糠籺不敢令姑知其子自外塾暮归必令背诵其书灯烛不继则闇坐为讲孝经且谓汝祖父有令德必于汝身汝慎无忘吾言死之日犹属家人曰若幸有脱者为语吾儿好自爱斌用是哀愤力学渟蓄发闻始官翰林庶吉士迁国史院检讨改陜西按察司副使备兵潼闗皆称清慎天子推恩赠母恭人斌再迁江西右防政岭北道以封公年老告归侍养讲学于乡所谓能以孝显者也太恭人墓在涧冈之阡康熈三年封公卒乃合葬焉铭曰生不逢贼孰显节烈子非笃孝孰彰母教六珈非贵鼎养非荣一日蹈刃百叶之名
　　天子有诏史氏有辞谓母而死往视庙祠
　　高母石太君墓志铭
　　湖西领三郡而蕲人高君尚孚为临江廉平不扰郡赖以宁居嵗余以母忧将去予愕然若夺左右臂已而请代不得命强以墨衰视事视其睫常涔涔有泪痕乆之徒跣再拜泣曰培不获奉母丧以归死不塞责今行有日矣愿得公一言以志母幽宫死且无恨予请徴其状呜咽不能语有间乃起曰母姓石氏年七十有二逮事先府君仅六载称未亡人时母年二十生不孝孤三月耳当是时狼狈零丁内外无所倚高氏不絶如缕母誓以身殉孤从旁睥睨者佥谓不可终日而母卒之死靡他其拮据荼蓼以鞠以教虽百其口弗能状也培既官豫章母就养布衣蔬食箧中萧然子妇或以为言母叹曰视昔糟糠不厌时何如吾所耗侈矣培是以无敢渔民也培旦出防事母倚杖侧耳闻脱人械则悦或棰楚声盈庭则愀然不食培是以无敢滥刑也襁褓而哺之不有其身及长大有过庭跪而责之督诸妇若孙也亦然培是以无敢傲且惰也夫母之早年苦节艰瘁百端培幼不及知而粥粥晨昏以庶几无陨越则母实使然培待罪考绩例当受封蕲之士大夫合请之学使者将以节行闻于朝用旌其闾而母已不待言及此遂大恸于乎有是母厥有是子信哉防顾子赤方至自蕲于母为通家子具言石太君苦节事借借州里间盖实而可徴也乃次而为之志太君为处士玉华公女年十五归高赠君讳自见为诸生才而不永母尝吁以身代事继姑邓氏生死尽力有子培即尚孚官江西临江府知府孙二长曰克绍州庠生次曰克綋并有文行曾孙曰朝生元生碧生凡三人康熈壬寅九月母终于临江之官舍今葬于某山某原铭曰
　　陵谷可移石亦可泐惟母心之匪石更终古其不磨灭
　　庐陵张太君墓志铭
　　翰林秘书院侍读张公贞生之母太君曰李氏庐陵人也李于吉称着姓父处士公曰子寉有隠德太君年十六归封编修公讳其完缟綦相乐以子贵封太孺人其始生无昆弟亲特怜爱之太君不以爱自逸用是以淑女闻于家其既归张也悲不逮见其姑尝雪涕移事祖姑甚谨用是以孝妇闻于乡及贤子举进士冠南宫累官侍读抑抑修谨动不防亲而太君之义方闻于天下是时太君与封公皆老矣嵗癸卯封公即世侍读君南奔执衰绖逾年太君又卒侍读君大号恸曰某不获视先公含饭不即就殒以有母在今何复留视息人间宗亲见者皆聚哭累日未尝不叹太君为难能也侍读君少慧而体羸封公督之严甫就傅示以白鹿洞学规稍不当辄受杖至肤坟赤太君泣不敢言以是有成其官中秘慕恋太君太君复勉以大义毋内顾于是祗慎夙夜
　　天子召问称防已命典乡试两浙所得多名人事讫省觐跽奉觞上两尊人夀留旬日为宗族亲党欢入又司业国子太君喜曰吾儿虽縻于官始终不离文字封公少时以刚直迕俗仇者中之速公父子于狱将危公太君悉出簪珥粥田宅讼寃得白侍读既贵显人或谓是必修郄而太君悉敇勿问于乎难哉所以贻后人者莫大于是侍读君既与予论学往还再拜泣请铭不获辞铭曰
　　不知其母视其子匪华其词实可纪彤管有炜待良史
　　呉母汪孺人墓志铭
　　歙吴母汪氏为邑西郑村孟明公之女处士吴君文长之配笄而归三十而寡又二十有二年而卒自妯娌姑姒及乡之姻娅妇女辈皆谓天夺我母仪俾无所矜式至为出涕溪南吴族大而奢母独节俭衣澣布及事舅姑待賔客则无不尽礼饮食必防以丰尝嵗祲道殣相属赞处士公收瘗之仍治糜给粟赡饥者存活甚众处士公体羸力学得瘵疾刲股药不愈请殉不可嵗乙丙之间江南多故所在揭竿起母新寡二子呱呱在侧乡里无赖争鱼肉大室不餍不已母从容调摄隂厚啖其豪黠者数人俾毋哗其党遂定当是时里中破家者无算而母无一缕之失人皆以为能又十余年长君补诸生能存立有家人产在广陵为主计者所落母恚曰若欺我未亡人邪吾斑白矣何忍使十世业委它人扫地携二子亲往校理居月余病卒盖其恵足以恤族里智足以持门户大畧若此文长公之父曰肇一叔曰大年皆尝从先大父受业二君之母亦汪也赀数十万馆客盘餐皆手出先大父尝亟称其贤今处士之妻则冢孙妇也用能世其家法是乌可以不志男子二人长曰爔邑诸生次曰熿某年月日将塟母某山之麓熿来乞铭铭曰
　　维吴先世汪有阃德三叶及今母仪不忒琢石幽宫徽音是式
　　傅节妇墓志铭
　　傅节妇姓吴氏十七归当涂傅光箕箕力学善病婚未逾月朝夕侍药饵居嵗余羮股进数四不起遂矢以死殉父母愍其少寡无子也欲夺之绐归宁强留于家使媒妁为言不聴则迫胁之又不聴乃谋絶其舅姑以它事搆傅怨妇归傅傅果怒拒之曰若父仇我何妇为节妇号哭于野终不纳妇归吴吴又不与食众皆曰是其穷无归也不守必矣节妇泣请其母曰假我数椽吾宁独饿终不以一溢米累父母乃于庭隟葺茅室日夜女红给饘粥邻媪怜饷之弗受嵗祲餐腐柤以活积数嵗买一女奴晨樵暮汲拮据冻饿相守者四十余年康熙辛亥十一月十七日病且死属曰归我尸于傅同穴瞑矣言讫而卒年六十今将以壬子三月某日合塟如其言兄士瑜属予表之于乎妇从一而终义也节妇无子无食难乎其为节也于傅于吴皆见逐夺之者百而之死靡它也不吴食而吴是居嫠不可无依也死而归傅终从夫也君子以是难节妇且俾其夫光箕借以名焉吴子两若既传其事余为之铭铭曰
　　其生同欢曾不累月其卒同归万古之宅


　　学余堂文集巻二十一
　　钦定四库全书
　　学余堂文集巻二十二
　　翰林院侍读施闰章撰
　　墓表　墓志　墓碣
　　象山县知县顾君墓表
　　无锡顾君铭柏与余同举于乡顺治己丑又同登进士君为人忼爽魁杰好与天下士结驩天下之士亦愿从其游君以文章著称其意倔然自负盖有志于功业者也及释褐为象山令辄欲见诸施行问民所苦视力所能去者悉罢之履亩均籍征税以时民无匿田无逋赋威大行豪家悍卒皆翕戢地故海濵君缮城郭谨斥堠海寇猝至不能犯象以获全间集邑中诸生为讲课拔其尤者二十人置馆授餐嵗旱步祷愿减已算以活民牒防而雨邑多虎为文以吁神虎为敛迹在县二年象之士以为师民以为父坐无以资赂遗遂见斥不用盖吏道既杂获上与字民常相悖上之所最下之所怨下之所颂上之所憎防如此后事白当复官君掉头不出无疾卒于家实顺治己亥正月朔日年五十有八于乎惜哉君讳煜铭柏其字别号双丸顾氏之在吴者世有名人四世祖广东按察副使讳可久正德甲戌进士抗疏谏南巡争大礼两受廷杖直声震天下所谓洞昜先生者也君少补诸生即以洞昜自许闳览博辩遇事敢言以指切公事忤有司坐黜马文肃公世奇为直而复之三吴多文字之防推君为雄长读书锡山尝端居静思觉有物垂垂窗牖间注视之忽与身合然后知其心苦而神凝也君居家孝友与朋友亲信己丑春之赴公车值同行孝防孙君治晋道病抵京益殆距闱试数日亲交皆谢不遑问君延至邸寓手治汤药孙将瞑流涕泣谢死为之殡又敛赙为归榇计君仓皇入闱竟得第一时都下皆推高其义先娶刘孺人光禄少卿本儒之女痛不逮事其姑每祭则呜咽君读书好客置家事不问皆倚办孺人卒年三十二生二子防俱诸生继娶季孺人生一子而尤力学为诗古文辞以世其家刘既先卒今合塟于孔山之原盖君志也君性喜读书去官益勤所着辑有尚书讲义经济钜文小学纂注诸编未刻而卒君之行事不胜书从子宸既为之传详其世系余撮其大者表其墓于乎是亦足以见君之槩矣
　　业师刘伯阳先生墓表
　　于乎先生盖古之遗民也为人谨廉朴厚读书无所遇龃龉固穷然多艺能取自资借闰章七嵗从受业先生善讲解工书法督以孝经小学未尝嫚言笑居六嵗闰章能属文始自辞去初娶王氏继孙氏各生一女年六十三生万厯己丑四月十八日以顺治八年辛卯八月二十日卒先生父讳尚安字宁我与先大父同事讲学吾父吾仲父尝从受易窭而笃义邻人告饥减炊而饷之生四子其长则先生事亲孝交友信与兄弟族党和以让其弟三人白旦昐皆有材业或娶或未娶皆先殀而四人者皆无子一时闾里亲旧皆诧叹为出涕天邪人邪以善世其家固如是邪初闰章官刑部主事将行先生来属曰吾旦暮且死未举亲之丧子它日念我恐不待得一棺地瘗我父母足矣闰章泣不能语逾数嵗闰章在官家叔父以先生之丧并其考妣葬湖北大家山先茔之左嵗时附祀且勒铭示后人先生姓刘字伯阳行鼎三其讳曰光昱以穷老布衣时人罕知者闰章哀无以报先生又系之碑隂曰
　　艾以繁兰则燔其根高高者天有号不闻生懽我祖考殁以毘其坟我祀则从飨以永世世夫乌知谁之子孙
　　处士吴云翀墓表
　　君字云翀讳瑞鹏姓吴氏歙之西溪南其旧里也溪南吴于歙最旧显者以辈数而君祖父皆不仕祖某公讳某父敬南公讳履祥读书无所遇始用盐防起家生二子长讳瑞鳯君其仲也初耻为贾人子轶宕不治家事稍落其业无以为尊人驩于是折节嗣盐防然颇慷慨喜负气内收宗党外防闾巷亲交故其家虽自给讫无余财遇其赴人急即质剂取母钱应之亦不自德色恒叹曰士不得已而贾寄耳若龌龊务封殖即一钱靳不肯出真贾防矣尝请其兄收债于楚兄许诺则敕家人眎防氏薪水有无久之兄返簿所收归之不受遽持为兄夀曰兄病矣敢以收吾债役兄邪羣从皆叹以为难冢子楚英早慧补诸生君亦惩世变弃贾不复事日督诸子读书雅蓄砚墨见前人嘉言懿行辄涤研吮墨手自书之又喜录医方时与医老及日者耆宿数辈相狎游则瀹园茗倾家酿不倦其游四方多购书画金石诸古物置左右间一寓目婆娑自得春寒偶不怿忽割所爱命诸子分遗亲旧曰寒食前吾当逝矣诸子愕然已而果卒盖康熙十五年丙辰二月二十一日也得年七十有五未卒前十日即自绝食饮少子春晖为君所最爱恸不欲生赋哭父诗四章又自伤无以显亲万一哭而寓书乞表其墓石初君辍贾业爱石城东山遂家石城门余尝道过春晖防仲夏亭午留稍憇君方解衣高枕闻余至杖履出见持所藏旧墨饷余喜动顔色曰今日得御君子矣余亦心识其蔼然温厚长者人也然则表君之墓者非我其谁哉非我其谁哉君生明万厯壬寅十二月十一日娶淑配汪孺人生子二人楚英春晖侧室某氏生子一人楚材女子二人孙八人春晖字报叔方以学行自励云
　　梅秀才育生墓表
　　于乎育生之殁至于今十有六年诸父昆弟言之未尝不嗟叹其窭且贫者思之未尝不饮泣于乎育生非永年者也非得行其志者也何哀思者众也育生与季弟起圣皆早慧好读书推择为诸生而其仲氏茂生治家人产不问所出入是时梅氏族盛诸生数十辈羣从昆弟若子先世臣子翔雨吉皆文采着见且昵就余上下议论而余之女弟归起圣数过其家见育生美姿容喜谦抑恂恂长者即仆夫牧竪不数诃责族之贫病孤寡不举火者出槖金予之不以谋父兄也其为文清切温柔不迫急也而竟不达以早死余为出涕起圣属曰君必为墓铭起圣性行与君畧同而文好奇崛其才实过之既数年起圣又死后十有二年而茂生数以书请铭曰吾兄弟皆不禄起圣之死君哭以诗而育生尤无子吾以子为之后不可无辞以传之将来于乎梅氏之向同吾游而不禄者若世臣雨吉踵接九原余皆哭未及铭以其早卒而德业未见于世也然茂生之请则勤矣特为表其墓于乎梅氏故多贤其醇谨称育生最云育生讳行一以某年月日生某年月日卒年三十二为之后者曰曦葬于杨村园之西阡
　　齐祚龙先生墓表
　　祚龙齐先生居宣城之北郭讳瀛字元升自称祚龙山人少与先大父允升公游因同受业光庭陈先生讲学砥儒行不屑以形家名而心独好之以为观天之道尽地之理非积学而达化者不足知十一尝采葬经诸书论著七巻谓之续统其要曰反经曰崇德言先心术而后可道术也先大父信之卜葬先世于衮山之麓既葬而洊凶先大父即世人莫能知其善也后三十余年予成进士形家者言始佥善其葬所是时先生殁已六年矣记少时见先生杖履翛然与人油油然顾谓我曰若异日必贤有闻比余官齐鲁念先生不敢忘寓书问其孤巽又七八年巽过余临江出先生遗书盖崇祯甲申十一月朔日笔也自言后十五日当死死殡某日大雪及门户衰丧国家祸乱兵自某方来城居某所则吉具以告巽已而言悉验又言为施氏卜塟劳勚成疾然再世其昌矣予读之流涕先生少有大志以穷老终遗命书其墓曰明未竞志士祚龙齐子之墓于乎先生之志何如哉生不见知于人其书亦未大着而预知死日言身后子孙国家吉凶事大小无不中其临诀浩歌洒然若不动其心也此岂无得之人哉乃伐石题为明志士祚龙齐先生之墓且铭之曰
　　癸酉生甲申卒七十一知死日道未显后有述配曰曹宜尔室藏同穴兆永吉
　　待赠于太君萧母墓表
　　于子昌谷自北海抵宛陵奉其母萧太君志状再拜请曰母氏弃不孝泽长二朞矣伤无以显母敢借夫子墓表塞万一恨予闻妇人之道无攸遂无非无仪盖无所表见者也观风诗所载芣苢巻耳葛覃采苹诸什皆田野妇女之事其细已甚説者以闺门权舆王化其幽闲贞静之德于是防见礼内则事舅姑于饘枣栗脩髓之类尤加详焉盖观于其细而大者可知也后世传列女多用节烈著称则是琴瑟静好而不矢柏舟者皆无可称焉岂通论哉于母萧太君少归于文学讳某为冢妇凡蚕绩女红苹蘩酒馔于妇职罔不力舅姑以为能姑孙氏性严毅太君独曲谨当其意姑用以欢居四年姑病且死属以所生子女五六人曰此稚弱无母者即若子也毋析爨毋异视太君泣拜牀下曰新妇敢不惟命及舅卒复申命如姑言于是稍长者教督襁褓者躬自乳哺衣食婚嫁费以百端皆黾勉有无自已出居无何小姑之既嫁而贫者借以饘粥早寡无依而归老于宗者待之无失礼门以内羣从娣姒子侄辈食指既繁每旦以大釡作糜共食即一脔一丝常先人后已推多就少任其劳而不私其有内外无间言嗟乎家庭妇孺之间故难齐也姑妇勃谿兄弟防墙其啓衅言色失德干糇为患不可胜数五代李自伦王仲昭并以六世同居诏特旌其庐近代浦江郑氏称义门饬规立诫以男子为家督犹鳃鳃其慎太君一妇人操作持门户上下五世百口同餐和洽无间不尤仅事哉岂北海自郑康成孔文举以来敦厉风教即妇人女子亦渐被其礼义而然邪于氏累世通籍至文学公不遇读书种菊絶不问家人产丁酉秋昌谷登乡荐又困久不第悲禄养不逮母衔痛而泣于是又知太君之能教子孝也它日为良吏用彰母教人皆谓母氏不死矣太君为邑处士讳舜行之女生万厯三十七年己酉正月八日卒于今康熙十三年甲寅九月二十五日年六十六子二人长曰泽长是为昌谷顺治丁酉举人次泽溥并有志行孙男五人孙女一人曾孙男三人详具宋先生继澄志铭中予特书其大者于墓碣且将以风北海焉
　　先太宜人墓志
　　赠奉政大夫山东按察司佥事先府君初娶北郭马氏是为马太宜人生万厯丙申九月二日年二十有六而卒实天啓庚申七月七日也子闰章举顺治己丑进士初官刑部主事遇
　　国恩赠母安人再仕山东按察司提学佥事加赠宜人三仕江西布政司防议考绩报最加一级例当晋恭人防湖西道裁解官不及请故称太宜人如旧太宜人性惠女红治中馈能人所不能先大母常亟称之以训饬家人与娣姒懽善家叔母至今叹息思其贤先府君抱德弗售母氏菜羮麦饭不厌外王父剧怜爱之日遣婢子讯眎得其状怏怏数劳苦母氏母氏习苦无怨言以终其身初葬城西五里桥迁敬亭东麓皆不吉今卒葬于玉葱山之原吾母生不受封葬又屡迁不及与先府君合墓于乎哀哉闰章三嵗失恃生不识母及登第归过鳯阳梦一妇人颀且晳裂土而出如病初起如寝初兴欠申久之张目熟视呼闰章前着膝上曰儿勿怖吾若母马氏也是时心知母久殁以为母魂也顾日方杲杲东出照面皆赭言动有声影乃大悲喜过望谓吾母果复生矣遽失声而寤嗟夫魂邪想邪章永不识母衔痛何极今宅于兹土袝以冢妇梅氏以事太宜人有姑有妇其安厥幽宫于乎哀哉
　　书亾妻梅宜人墓碣
　　宜人梅氏家于水东之溪上俗呼溪头梅氏父处士公讳枝选母曰吴皆贤有闻以万厯戊午十二月二十六日生宜人与施子同嵗十七来归事施子二十有一年顺治甲午九月二十一日卒殡于双溪故居之西康熙九年庚戌冬十一月壬申塟诸郡南玉葱山先太宜人之墓侧盖距其殁十七年矣君为人质厚讷讷罕笑言余读书在外尝数月不归君尽解妆槖为余买书未尝有愠色隣里诸嫠媪贫无告者乞粟与粟乞布与布生一女一子皆慧而殇忧懑成疾卒以是殒然御妾媵有恩礼同坐起食饮若相匹敌不为嫌视他出之子若已腹病则为抚抱卧不安枕内外诸妇皆逊叹以为莫及也卒年三十有七盖见予通籍而不及从于官今洊被覃恩诰赠为宜人有冠有帔贲尔泉壤君其尚有知邪君始入门悲不逮见先姑言之流涕今袝尔于先太宜人祭则从飨又与汝家近故汝志也初欲奉汝母吴太君同葬于此汝诸弟以穴隘不果将买地而别塟之哀汝无子故书而表之墓上


　　学余堂文集巻二十二
　　钦定四库全书
　　学余堂文集巻二十三
　　翰林院侍读施闰章撰
　　祭文
　　阙里祭孔庙文
　　维戊戌冬十一月朔四日提督山东通省学政按察司佥事施闰章谨祭告于至圣先师夫子前曰于维夫子训万世而冠百王至德莫罄其揄夫子之学宫盈天下遐陬僻壤靡不瞻庙貌而嵗烝尝而学者必向往乎阙里之堂譬日月之着明照及幽荒遡灵曜所自出必观乎谷与扶桑山海崇深功德及物必履泰岱之阯观沧溟之濵而后知为五岳之长百谷之王维章小子祗承
　　王命敬敷文教再歴于夫子之乡虽未获游圣人之门犹幸睹车服礼器之煌煌思齐鲁之一变弗称职其悚惶愿多士之无忝于四科七十而共闻乎夫子之文章
　　祭闵子庙文
　　于乎道岸崭崭而莫登兮繄庸行其实难惟先生之纯孝兮忾乎动尼父之永叹九嶷起于门内兮菀枯分于属毛彼虞舜之斋栗兮于野尚闻其呼号何内外之无间言兮乐家人以陶陶抗干旌而高蹈兮将汶上乎游遨既春秋之绵邈兮慨陵谷其迁移期幽隧以改宅兮胡姓字之前知荒祠閴其昼闭兮走几筵之伊威感音徽其犹未歇兮零余涕兮沾衣岱云朅其飘忽兮飏霓旌兮桂旗陈椒酒兮一巵魂髣髴兮来归
　　祭岳庙文
　　维岱为五岳之长维神为岱宗之君自古帝王祭告封禅及海内外士女重胼响臻者无算盖万物之权舆也闰章视学此邦日夜震恐惧不得贤才报
　　天子休命夫贤才者岳之所生神之所依也其有伏而不出者岂神之靳惜与抑求之未尽其道也惟神其啓佑之俾终厥事以无坠厥职
　　祭和圣祠文
　　泰山岩岩汶水汤汤蜿蜒蟠郁不知其几千里而作镇乎鲁国之傍圣哲于焉挺生亘古今而相望伊展大夫之令德依隠玩世而以和自将当臧孙之窃位谓申椒曰不芳乃弗党同而伐异甘逍遥以相羊羌直道而自处虽三黜其何伤夫固终其身裵于父母之国未尝歴九州以翺翔胡大名之垂宇宙遂齐声乎莘野与首阳当其生也防耻救民片言却强齐之侵疆及其殁也贤愚同哀显諡不妨出乎帷房行人为之叹息樵采过而悲凉夫何一死士之垄而灵爽或过乎生王斯固孟子所谓圣人百世之师而闻者莫不兴起而徬徨夫是以采谿荪而陈醴敬荐乎先生之祠堂
　　登州祭东海广利王文
　　惟神涵育万灵吐吸百谷沐日浴月化无为而自成出雨兴云诚有祈而斯应乃有蜃楼海市飘忽迷离既隠见之靡常亦淹速之莫测逺者愿见而不得至至者屡月而不得见闰章待罪于斯不揣固陋窃欲寓目俄顷快意平生是用斋沐洗心肃将牲帛维春夏既交之节乃鱼龙吐气之期伏兾鞭蛟驾螭现神竒于翌日行将洞心駴目着词赋于将来昔子瞻获觏于非时事为创见岂今日告防而不贶神或弃予闰章凟冒尊严不胜惶悚谨告
　　祷雨朝天宫文
　　伏惟天以好生为心吏以恤灾为职敢谓有求之必获窃恃居高而聴卑今者湖西大旱五旬徧祷羣望虽防霑涓滴而无救焦枯巫祝无功筮龟既厌是用无所告诉仰首呼号天灾流行或当悯兹瘠土官吏失职犹冀哀我惮人况水旱洊饥所忧者丧乱夏苗既槁所望者秋禾愿及数日之间大沛盈尺之雨若果灾由吏召则毋移祸及民民之死生迫在呼吸某等无任激切惶悚之至
　　祭新喻县城隍文
　　吏以惠民闻一害而必去神以治鬼岂有祟而弗驱袁家井近在喻城民或失坠厥鬼沈沦转取代替甚且白昼牵人之臂神孔赫矣所司何事井以养人俾鬼为厉琢石伐木甃井作栏万家用汲有利无患若果有祟神遂袚除俾民以安我愧不腆荐此牲盘
　　祭袁家井文
　　井在祀典惟神是司嗟尔溺者其孰驱之不自悔艾尔怼翳谁载胥及溺寃无究期收尔游魂各返所归有不聴者神其尔治
　　祭城隍文
　　天之生民发政布令问民疾苦者吏也禳疫疠时雨旸俾民隂恃以无恐者神也神与吏厥任维均今嘉禾甫秀雨泽不降是无年也师徒烦兴供亿匮絶无年是无民也无年无民是神与吏均无以职兹土也山川出云神实尸之天地好生神实奉之是用斋戒徒跣请命于神吏之不职惟吏是罚哀此下民忍弗生活反旸为雨报神牲币嵗凶乏祀神亦不利
　　修临江府城祭江文
　　临昜之民亦孔劳矣灾患征徭无稍休息而雉堞濵江倾圮不时岂役夫之不力与官吏之不职与抑江神之食于兹土者不恤其危而蛟螭出入冲决使然与民非城无卫神非人无依惟人事之既穷则不得不吁于神是用卜吉载版载筑惟神其隂相之俾永不废工之落成刑牲以祭
　　祭城隍
　　城于江干壁立斯难既修复坏霖潦为患虽匠事之或窳繄民劳其可叹窃惟神为城之腹心城为神之荣卫荣卫不完疾病将至载版载筑丏神之恵俾完且坚以永不废
　　告神驱虎文
　　康熙嵗在丙午辛丑月庚午日江西布政使司分守湖西道议施闰章谨斋戒三日率郡邑僚吏稽首上告于临江城隍之神曰窃闻上治之世猛兽不扰益烈山泽周公驱虎豹使人掌川泽山林猛兽毒物各安其所无为民害迄中世且有废槛去穽禁民张捕虎自渡河越境者固由仁及飞走孚格异类或亦有物焉以隂相之也比者猛虎昼出择肉当路郡县伤噬至数十人岂吏实不德使然与神之食于兹土盖为民捍灾御患者也人为万物之灵出其力以供百神之祀神所式临于是焉在乃令此猛兽悍然乳血餐肤殱灭我赤子哉天实好生哀我下土其忍令兵荒疾疫洊罹鞠凶之遗民接踵饲虎口哉民既穷且弱矣山泽阻深不能多设槛穽张网罟从事强弓毒矢用是归命于神惟神其上告于天使山川土神为之收戢毋俾滋害吾民昔宋均有言曰虎为民患咎在残吏今不能斥贪暴修人事而惟神是聴吏之耻也然灾患之不御神亦与有责焉谨告
　　获虎谢神文
　　施子作文驱虎之二日清江县南二十里有虎在原忽坠深谷土人杀之以献吏民咸欢谓神赐乃荐虎肉侑以牲醴而告之曰告神捕虎曽不三日不田斯获繄岂人力事有适然敢贪天功神不可度感而遂通山民孔艰莫敢宁处去暴务尽俾歌乐土尚飨
　　祷刘公文
　　民莫瘠于湖西雨莫急于今日及今不雨雨亦无及兵灾相仍祸乱将作章既以告城隍之神惴惴惧不得命谋于士庶佥曰惟刘公忠烈威信食于兹数百年厥灵惟影响礼云捍灾恤患有功德于民者则祀之公之忠可贯金石而力不足以致霖雨民之信公如考妣而不恤其灾患非所以厌羣望畣明禋宣上帝德意神必不然其尚垂恻焉
　　祭练忠贞文
　　公昔肇迹兮三洲是宅既捷公车兮金川攸居公之逺游八荒兮驭苍龙兮翺翔顾瞻旧里兮骖赤豹兮戾止仰昭烁其精英兮月不昼晦日则宵明悼国事之亡补兮眎九死其犹轻江蓠绿兮柑黄公无忘兮故乡嗟墟墓之毁伤兮穴狐兎兮寝牛羊羌忠烈之感人兮佥伫立以霑裳小子窃禄于江国兮颀然梦公之顔色企仪型其未邈兮岿荒祠兮河侧丏公神力兮俾时雨旸民罔盗贼嵗刑牲兮荐醑永百世兮明德
　　青原五贤祠祭文
　　维兹青原山水灵异九邑衣冠嵗举大防姚水薪传四贤作配日月既逺典型未改我登其堂洋洋如在章缝再集诸贤之力自顾菲躬蓬依麻直愿我同人怀此旧德灵爽在天是凭是式
　　祭王阳明先生文
　　于乎格致之説肇自圣经孟氏阐之良知以明下士昧道岐路纵横先生昭揭用啓羣盲视之无形聴之无声须防不离终身率行维公百链即明即诚续嗣絶学立功显名步趋失轨粗率任情逐流忘源实负先生于乎音徽逺矣遗泽未湮维此庐陵诞萃羣英再新俎豆洁荐粢盛人孰无知此为章程如工居肆如农力畊先生之教罔不曲成
　　祭邹忠介公文
　　于乎维公生为直臣殁为先贤金坚岳峙立德立言其在朝也不席暖而家食者三十年其始也艰危百折万里播迁而论道讲业至今青原白鹭俎豆于山巅水厓之间维我先大父中明子奋迹诸生接旴江之渊源公相值于金陵遂与焦杨诸钜公亟推畏友折节以相周旋且为布衣作传垂不朽之大篇予小子见其墨迹想其遗风如在公之左右矧入公之故里仰祠宇之岿然盖窃附于孔李之通家采溪毛而荐几筵
　　祭罗明德先生文
　　维公天挺真儒绍明圣学其始刻厉朝磨夕濯既乃涣然鸢飞鱼跃充扩防通施博守约曰孝弟慈万善槖钥与人为大知性斯乐昔守我宁教泽在人专祠俎豆奕世再新私心仰止谒公故里蹑屐从姑如闻音防酌江之水荐江之蓠匪祭之腆以将我思予学无成尚啓牗之
　　祭李于麟先生墓文
　　维川岳之流峙与日星之光铓哲人钟其气之扶舆清淑兮亶郁蔚而成文章惟先生之间出兮羌负才而倔强及其卓然成一家言兮卒莫敢与颉颃世哓哓而异喙兮曾不免乎雌黄拥沟浍以自雄兮旋失色于望洋虽其嗣斩焉而天下之士读其书想见其人亦必为之吊古而徬徨章闻风以嘅慕过丘陇而心伤表尔墓封尔藏青尔裔孙之衿新尔白雪之祠堂维海洋洋兮维岳苍苍揽先生之大风兮将百世其犹未央
　　祭蔡芹溪文
　　于乎君之下世已十三载忆君色笑轩然犹在版行君诗君昔垂托黾勉后期稍塞前诺挍雠简括实偕耦长所不尽者名山之藏焚书于墓敢告成事再表以碑堕予老泪于乎余泪可拭兮心结难言逝者有知兮破涕九原














　　学余堂文集巻二十三
　　钦定四库全书
　　学余堂文集巻二十四
　　翰林院侍读施闰章撰
　　祭文　哀辞　诔
　　李梅公先生暨配朱夫人合祭文
　　于乎南州耆英岿然二李阆翁既殁唯公而已束发登朝歴膴仕铨衡枢轴登庸柄使偶薄世荣幡然不起所未究者以畀公子弱冠趋庭脱頴露伟孝秀初升公辅是儗公有才偶人称女史左芬伯仲班姑娣姒有倡斯和如宫应徴翩翩鳯雏一举千里早归鸾掖庶常吉士韦平代兴袁扬济美所谓显亲宁第甘防二人乐康世鲜其比髪素顔丹方期久视何意我公遽骑箕尾金门承讣徒跣哀毁及奉慈帏一则以喜庶几禄养啬彼丰此讵天降凶崩陨相倚乔柯风仆萱草霜靡锦轩长谢彤管谁理将司马公夜台需矣及泉从之若鱼赴水逝者相俪生者奚恃前怆未卒后痛伊始昔忝江藩交公乔梓频承大故三叹不已有子通显九京未死何以写哀椷词致诔
　　祭成寳慈先生文
　　于乎余未能奉公之杖履接公之形音何一闻公之厌人间忽焉忉怛以伤心士固有闻声而慕义者无论识与不识哀斯人之陨落皆为之咨嗟叹息而不能禁夫以公之盛气吸虹霓驭蛟螭朝浴咸池夕越昆仑犹茫乎不知其弭节之期以公之劲节推山岳决河泗挥太阿之锋碎天门之鼓而浩乎不挠其独行之志猗与斯人掌帝之制秉国之钧乃式百僚乃康兆民谁使之仕虽早而不达气虽吐而不伸就重华以陈词觏虎豹之狺狺幽忧困踣几至杀身既已连年累嵗遇赦遭乱而后得脱焉自放于穷山之厓大海之濵于乎侍御公愤世而疾俗谓日月不照乎下土悼桑田之变沧海知托身之无所士各有志虽上有尧舜不妨招巢由以为侣故其生也名可得闻人不可得见而其殁也远近士大夫为之抚膺陨涕而如雨于乎自古有死公死犹生惟忠与直炳为日星公之后裔兰茁其英尚其嗣公不坠典型
　　寄祭魏叔子文
　　于乎我怀君子庶几得见闻君永归有泪如霰匪直以文亶维其人因文见志交亦有神我藩湖西讲业鹭洲耆旧雨集迟君来游其迹不迩道则相谋君之伯仲夷俦皓侣振衣高步翠微峰下榜曰易堂羣彦萃处我闻子言展矣相许君游吴越侨肸景从谊懽缟带文叶钟镛引经树训屹矣华嵩有不然者鄙之雕虫君昔读书海涵山荷窟穴春秋膏肓盲左勒成一编如夜观火长揖古人恨不见我嵗之戊午
　　天子是徴宏辞博学曰维子能心匪转石
　　玺书弗承鸿防鳯举跻逾九陵坐使吾侪搔首拊膺防身磥砢睥睨一世温温恭人卒无肆志维恭则夀曷云早逝年不及耆天啬其嗣于乎痛哉高言可市卖文已多心枯腕脱寝就沈疴倦游客死吞恨如何书成盈尺逝将不磨迢迢江水维泪滂沱昔称三魏处士是宗今无伯仲岿维和公兰摧蕙折斯道其穷慨独才难吾党所恫异苔同岑孰西孰东良防不数音书嵗通炙鸡絮酒薄将我衷
　　祭方邵村文
　　康熙己未嵗仲冬丁巳前陜西道监察御史邵村年兄先生讣至京邸其友弟翰林院侍讲宣城施闰章为位哭之薄陈牲醴哀之以词曰于乎邵村玉树轩轩多才蚤达实艺且贤谁谓君死颀然眼前令嗣告讣发书涕涟计子春秋少余二嵗余病已衰子强方鋭今子已然矧余危脆人生忽焉飘风无蒂昨秋南来值子渤海客舍开尊子如我待入醉郡斋共浇磈礧高谈竟夕满坐欢骇谓子仙人百年当在子之兄弟皆余同榜惟子昵就性尤爽朗比舍西曹论诗抵掌夕酌分杯朝骖并鞅子衔恤命泛彼洞庭益振高唱载好丹青寄我累幅楚风冷冷及归觏患天道杳防子之迁谪举室沙碛缄金饷行心悲永隔子父吾父报书呜咽迨其归矣涕笑狼藉子官侍御未按方州雅称宏博徴辟不收卖书卖画斗酒斯谋愿持将母终嵗客游方介母觞毕命黄垆曰有喆兄转徙两粤音驿茫摧心竦骨今纵来归埙箎中歇毋怨长年转增白发子善谈谑倾动四筵夜台结恨郁谁与言子编父书将锓以传此事未就吞声下泉人之急官佥以求富两世并显屡空惟旧殁无以丧束手谁救岂无麦舟此道不又于乎哀哉人亦无多莲西薤露子又逝波同年垂尽伤如之何招魂千里哀不成歌于乎尚飨
　　祭舅氏文
　　嵗之己酉月维仲秋我舅父马公褧山先生既弃人间行就窀穸灵輀将发亲故咸集不肖甥施闰章谨以牲醴庶羞致奠灵几之前于乎舅氏早龄多病中嵗健强庶几永命年垂七旬华未改鬓一朝忽焉衰白交并箪瓢屡空平生不忧近始心摧涕泪斯流谓公不达公实无求所未能防弱子稚孙既育且蕃先德具存莫营生产以饔以飱予尝力诤累百其言聴言则颔心不谓然亦有薄禄黾勉有无自惭勺水无救焦枯金不宿槖居无恒庐命茍如此孰云其愚东撑西圯宵旦踟蹰舅养不赡甥罪何逋公有喆弟先是告殂公弃诸孤其颠孰扶惟公畸人不可一世人即我逺性矫迹异万事掉头一杯散意非其所欢不共霑醉坐此龃龉没齿无悔公昔总角有声学宫芙蓉出匣玉树临风篇章既秀书翰尤工俯眎青云敝屣豪雄畴云吾舅黄项以终衔杯不语有愤填胸公尝叹嗟亲旧雕落四顾零丁百无寸乐今舍我去行归冥漠丹旐飘悲风萧索有醑盈樽何时还啜昨嵗夏五曰丧舅母改嵗及秋又哭舅父余生几何阅兹百苦言举两柩宅于黄土匪吉其兆逝安其所送死养生拙计小补有不竭诚灵赫斯怒
　　祭杨俞之文
　　嗟吾俞之尔生数奇神寒骨瘦尔穷固宜弱冠发愤曰余是师负米购书茹荼如饴提诲之言永矢寤寐有触于中澘焉出涕尔衿既青中道颠踬余为匡救厥功亦细尔之事余中心悦服余忝宦游东西南北贻诗凄怆发缄沽臆匪子思存念子明德岂其朝露泉壤永隔尔之失恃蔬食三年家贫养薄永痛终天父耄且鳏尔忍相捐慈乌衔恨膓断九原记我北征穷冬积雪徒步追送再拜呜咽余官二东子必余从而今已矣余谁与同
　　祭吴象武表叔文
　　于乎表叔尚能举我之酒乎尚能衣我之帛聴我之言乎不及其生而徒哀其死心与行违悔无及矣于乎哀哉先大母之犹子惟君最亲而能君亦事大母最谨嵗时伏腊往来数十年无疾痛不相闻无缓急不相告先大母劳苦操作君来则稍辍坐语移日今大母墓木未拱余不敢忘大母其敢忘君哉顷年以来驱驰岭峤羁宦燕齐所问遗君者帛不过一缣金不满一镒私心惴惴欲稍有所需厚奉君为夀而竟溘焉朝露也予何以为心哉客冬以书问乆不通移书见责读之竦然手疏以报不谓此书遂不及见也于乎君早嵗忧贫苦身戮力以赡俯仰宜其未老而病也病剧而愈一发不可救积惫使然也君之两伯氏皆夭絶君又无子以世德之忠厚兄弟之孝友而其嗣不蕃则吾所不解也于乎哀哉君既不待予复何言奉君慈母以终余年我饘我粥君黄泉
　　祭于慧男文
　　于乎君之即世以十月之朔越十有六日而千里讣至知我亲厚无间也礼朋友死哭诸寝门之外今我客泾川僧舍为位而哭礼以义起也渡江涉淮嵗聿其暮未能素车白马而雪涕为文招魂以祭之痛不能待也于乎伤哉君之德我以官相属也君之厚我不惟其官也盖我解官而君泣涕别如失慈父母余家食八年君未尝不嵗致馈问也余守官拙迂寛民而苛吏君为余同年东海君从子礼遇有加然不敢姑息于事有小失辄正色督过且召胥吏受杖君谢罪改弦卒遇之如初未尝挟以它求也君令庐陵为冲津力不足获上诸司郡长时多所操切数赖吾以解又时时为言于大吏得救过迁去君用是德我甚然实非我力也发其美匡救所不逮吾遇郡邑诸长令皆然而德我甚者惟君独也君为吏事牵迫违胸臆常负疚于民其心之恺悌虽古循吏无逾也君之先公司直先生慷慨好客喜刻书君故有父风遇父之旧尤勤恳无少倦也司直先生游金陵以客死有好友顾与治经纪其丧君贰淮郡以官死二子防防幼孤不知谁倚也君治淮北庙湾海税旧多膏润今水涨嵗荒海舶禁而税存一棺既戢逋税额二千金有奇斥卖家物以塞税帑其官可知也余归自湖西君强赠大舟不可辞于是作卖船诗传诸好事今不能以麦舟举君之丧余自眎无人理也君期过我草堂恨莫能遂去年相见秦淮喜且泣同舟宴游不知遂为永诀也始君举长子余贻书称贺今十余年二子次第见頴贤者固有后也余甚媿君厚君易箦时语二子以未报余德为憾余哭不能抚棺塟不能致赙客中不腆再拜附使者万不展一计惟为君志墓稍竭后死之责匪文之工贵心相知也古人有言相知无多人人实无多商贤穷死君又云亡耆旧几何相看立尽余所为临风废笔膓裂心摧也
　　祭张甥文
　　康熙八年己酉五月十日舅氏施闰章樽炙脯侑以楮币告吾甥五文之灵于乎吾昨嵗自闽归召汝饮汝病不能坐吾今归自豫章遽酹酒于汝之墓于乎痛哉汝死以三月四日吾闻汝讣以三月二十四日时客处官舍欲哭不可声吞气结郁而成病几殆不起匪独痛汝且重哀汝母也吾少无兄弟若母吾妹相见不数见必流涕今既善病又一乳双女其堪为汝恸邪汝大父翼真公力善破产客死不归汝父早贫废学汝弟尚幼谓子亢宗卒爽其报汝弱嵗能文谓当青尔之衿而吾力苦薄汝逝不待悔不可追即百其言亾补矣汝妇詹名家淑女归汝甫嵗余无子是汝之身后真已矣吾督子弟严望汝厚故无恕词今而知子弟之慧者多夭折而长者之训督为徒劳也于乎哀哉
　　祭叔父文
　　康熙己未嵗四月朔日不肖侄闰章谨治牲帛酒脯遥祭于叔父大人砥园府君之灵于乎不肖之不得侍永诀也我叔父十年前早料及之矣叔父捐馆以正月四日至三月二十三日始讣闻都下盖距属纩时已八十七日矣计此八十七日中宜在哭泣之位者皆与士大夫从容文酒防游之日也于乎痛哉自违里闬半嵗常间一二夕必梦叔父或梦见顔色不豫则惊惧转侧达旦比入春辄梦絶岂生而魂气相接殁则已邪冬春两寓书奉人葠充药饵其尚得见邪此去吾家二千余里其以春往者必后矣其果以药物不继使然邪叔父孝弟积于家庭义声流于族党三子二孙年垂八十于先人之事无不举叔父自眎当无憾而闰章之永痛者即累千百言弗能罄也闰章早孤羸疾数濒死叔父常手抱之驴背以就医行十余里泪犹霑面是时叔父有长子肩相比一脔之甘必后子而先侄侄女与已女同嫁奁相若也必择其善者畀侄女闰章或不任教督必哭而数之先君寝室之前由今思之自孩提以至今日皆叔父之推温让饱也自诸生以成进士皆叔父之口授指画也自服官以迄遂初皆叔父之咨嗟告戒提左挈右也于乎今遂已矣韩愈鞠于嫂氏为之期年持服度尚失其从父得以去官居忧古人礼以义起有隆无杀况如叔父恩勤尤罕伦比今
　　本朝典例既不得奔丧虽辇下亲交贵人枉唁接迹不敢设位受吊每一哀号肝肠摧絶昔先大人见背叔父毁瘠逾礼闰章时方九嵗畧能记忆叔父执兄之丧如丧父闰章之丧叔父不克尽犹子万一何以眎息人间世哉叔父闵不肖善病苦吟谓不胜吏事常望以归田昔在官时曾为搆待归之阁作倚闾之诗及东归相见喜曰先人累世名德无中夀今吾年七十余汝亦五十得相守足矣不尔恐不及与我诀也闰章唯唯泣下故每出游必计日而返需次十年期不复仕盖未敢须臾忘叔父不谓垂老之年复乖夙志也伤哉自先大人与叔父同居歴数十年如故防闰章解官将归叔父念食指既繁预为析产不欲以其名归闰章也窃念吾弟三人力薄请独任奉养不许于是四人者更畨具饍平生故无私槖惟西江积俸二百金命家人储偫以备叔父身后不欲累诸弟十年以来禄入久絶租庸迫耗其存者遂无几闰章既出门儿子淳恪辈又不谙生产诸弟奉治命薄丧而渴葬其不能无憾于大事也审矣当去嵗春夏闰章被徴辞不获免叔父促遄往临发流涕至失声盖已知为永别矣私心怦怦不能无少冀幸以为部檄限八月或九月召试十月可放还也事防乆淹遂至于此然则向之所谓倚闾而待归者今不待矣三子中惟闰毓最少犹应童子试戒毋以例进它日即得阶尺寸邈无见期矣闰章辜恩负义生不能侍汤药殁不眎含饭无执绋之劳违负土之愿进退无所底空抱长恨即自殒灭无赎矣虽然闰章年迫迟暮发白齿落羁旅零丁行复何望盖衔痛于南北者终天而相从于九原者有日也于乎哀哉尚飨
　　祭周太恭人文
　　康熙丁未九月诰封太恭人周年伯母张太君终于洪州官舍分守湖西道叅议年侄施闰章闻讣入哭既数日章将东归不得从同官诸君子合词为诔乃酌江水采溪毛跽而陈辞曰于乎传称列女世重母仪曰贞与勤曰俭与慈式昭内则是训是师惟太恭人四德具宜淑慎天植名宗华冑习礼明诗工缣织素林下之风闺房之秀遭家不造涕泗沾巾柏舟早泛熊丸是亲佑啓宪副为国名臣朂以忠孝义方克秉眎草黄扉封章梧省千骑东南岳牧兼领风清铃幕绩懋翰屏章与宪副分身共心诗文詶倡并马聨吟单词只字灯灺漏沈握手相亲靡古靡今宪副有子称元季方惜哉元驭玉树摧伤余时往哭失声裂膓未敢追赙以母在堂冀母忘哀眠食为康曾时几何母氏又亾母初悼孙长号不已孙今依母泉下悲喜惨独宪副防防瘠毁昔赋东征板舆戾止今奉北归丹旐江涘笄珈翟茀维帝之锡曰维麻枲服之无斁列鼎重俎大官之膳曰维蔬水是饮是馔凡人所艶母也弗欢人之所苦母也即安栖神澹泊生死齐观夀考强饭忽焉骖鸾于乎哀哉余实犹子未及拜母陈刍设醴逝将安补拜题铭旌有泪如雨犹有墓石摛辞是许彤管徽万一终古
　　祭尤孺人文
　　风肇雎鸠淑女难得象垂风火富家称吉是以健妇持户力胜丈夫名士悼亾悲深琴瑟况乎逺道参商燕吴阻别永诀差池心肠摧絶于乎孺人令德具宜曰勤曰俭无非无仪井臼是操綦缟是好装却少君贤齐德曜夫子筮仕从官朔方朂以清白不改糟糠桁杨哀楚侧聴霑裳愿多平反逺绍于张骐骥偶蹶敬通归里书满通都高言何绮
　　先皇动色嗟称才子龙驭遽遐鹿门归只箨冠椎髻阶隠是矢一壑一轩芙渠秋水
　　天子曰咨嘉汝宏词鹤书敦促责在有司孺人劝驾君行无迟兼将雏鳯就试礼闱中夜治装力疾缝衣谁知挥手无相见期昔供妇职言采苹蘩今寻所歴机杼空存昔张客筵尊簋立办今惨虚帏谁具华馔儿奔母丧父送子归既违死诀复痛生离哀辞如锦陨涕如縻于乎徐淑书沈秦嘉乆客苏姬罢织窦滔膓结吞声奉倩老更伤神多才孙楚情至成文某等交同缟带并集金门闻吟谢絮遽恻庄盆驰思繐帐合酹椒樽于乎蓟北江南怅望何极彩云易散白日西匿入月骖鸾逝不可测招魂歌些灵其来即
　　祭亡妻梅安人文
　　亡妻梅安人既卒之弥月施子将北征奠以酒脯为文哭之以写吾哀以志其行焉其词曰于乎谓尔啬于才尔不为寃谓尔丰于德佥以为然畴畀之沈于疾而促于年于乎伤哉尔不及见舅姑言及先太安人未尝不流涕家故食贫簪珥尽脱无难色尔寡言笑余复多病就塾数月不归归亦不甚比昵若宿于逆旅者余尝以是让尔无燕婉之欢而心窃私敬之也举男女子各一差强人意儿岐嶷丰硕尤不类殇者而皆殇命也吾三世独传尔又数嵗絶乳伶丁孤苦尔翁尝劝予纳媵予丙戌举于乡欲私一婢尔止之曰使置妾有子不犹愈婢乎余是时犹未免疑尔言也后嵗余有侧室尔不恚妒及其举子又笃爱之疾则襁治之然后益知尔贤也尔初丧子时痛懑成痼疾治久不瘳吾偕汝弟客山隂梦一女子辞别不下拜而去熟眎其人不相识而体貌闲逸云衣羽裳先太母实导之行且手抽其髻上簪授某曰此女簪有断痕然美玉也若好藏之余觉而叹曰簪所以约发也抽之中断吾妻殆不永矣其服饰不类人间何也既月余而尔卒岂尔之去来亦翛然有异于人耶予庚寅病浃嵗多暴怒诸婢不敢近尔独亡须臾离及尔病则医晩圽又不得与诀是余报之薄也然尔棺尔衾尔服之华尔丧尔殡之荣则先太安人尚弗逮也于乎痛哉
　　沈徴君先生哀辞
　　维夫子之依隠兮亶抗怀兮姱节骋修涂其未艾兮忽顿辔兮中絶生固不处乎芜秽兮逝又朅将安归知魂魄之离散兮耿兮予思昔修名之早立兮来纁币于良时朝挟防以北上兮夕折槛以陈辞宁不惩虎豹之狺狺兮曰余感重华之我知既枘凿其龃龉兮蹇盍归兮块处躬诛茅而荷鉏兮纷从者兮如雨悲钩党之雉罹兮爰鸿飞而鳯举傍鼋鼍兮卜宅与虎兮为家中夜侧足以憭栗兮吞痛哭兮长咨嗟日月忽其改度兮履蒺藜兮无屦世蚁鬭而若狂兮独安歌兮坦素挹飞泉兮木末葺旧宇兮山椒麕六籍于环堵兮聚终古兮崇朝祖昌言于孟韩兮寻旧绪于伊洛惜纂述之未成兮庶其望前修之矩矱敦固穷之踽踽兮邈系迹于嵓扄虽式庐其不可见兮世溷浊而犹亮其中情既葺荷兮为衣又种兰兮为堂泉有酌兮必清庭无草而不芳谓被褐其长年兮何中道而弃余岂飞廉为之辔兮彭咸为之前驱吾令巫昜求索兮逝周览乎四宇将泝沅湘以南征兮抑弭节乎首阳之下蹇修其莫我顾兮日冉冉而将暮洵有美其必尽兮惄乎恐青昜之不我与乱曰木叶瘁兮白露溥哀江南兮蕙草残歌楚些兮霑臆魂归来兮天漫漫
　　汪母李太孺人诔【有序】
　　江都汪舍人懋麟母李太孺人以康熙十二年癸丑八月十一日卒于家得年七十有七生死荣哀佥曰罔憾舍人泣状遗徽累千百言不忍卒读盖其奉尊章孝以谨其鞠诸子慈而义舍人将之官诫之曰少饮酒毋多言毋讥议人始顺治初
　　王师取州围甚急孺人坐城中小楼指楼下井曰吾死必于是已而城下遂投井兵过以为死也去不顾逾二日家人缒而起体僵气防属久之得苏其殉节不死事絶奇吾谓其死而不死者天也赴死如归者人也世固有冀万一生于井中者乎然则一投井而孺人之死事毕矣天故留之于二十九年之后亲见其子为舍人而孺人则赴死于二十九年之前州城破之日为烈妇于乎岂不难哉在朝侍从词臣自大学士益都冯公以下志铭传表人富厥词舍人与其兄耀麟又各有哀诗八章佘读之涕零于乎作者备矣累词述德令善弥宣乃作诔曰
　　易系家人诗歌邦媛内则孔繁畴亶圣善勤彼班昭作诫维劝德尚珪璋节凌霜霰广陵之汪肇起练江处士抱璞再世其昌爰求淑女配德维双朝采苹藻夕纫衣裳勤乃不匮以怡高堂肴无虚俎醴必盈觞咄嗟供具敢告糟糠处士好游逝不却顾织素及缣健持门户及倦而归国步多故城之围礟雷矢雨抱雏涕泣仰天誓语楼下井中是余死所城溃斯投羣挽莫御兵駴浮尸它掠狂走谁言信宿存气一缕缒起复苏枯鳞出釡神扶鬼援事罕记睹全生逾望殉节已苦二十余年重享华膴于乎哀哉母也伊师有严训辞慎尔出话毋狃酒嬉舍人释褐簪笔金闺母诫弥厉语传京师属疾将革舍人告归脂车闻讣衔恤莫追孝闻朝列哀感路陲载诵哀诗泪如绠縻我与舍人文章同好掞辞匪华述德维邵既表贞淑亦劝来孝彤管有辉奕叶流照于乎哀哉【瑮按自记云汪母沈井中不死世以为竒近见魏叔子书宋烈母传后言宋实颖孝廉母夫人叶氏当乙酉嵗兵乱叶与季子实方女雪娥实頴妇朱氏同赴井仲子实栗见母投亦从井既经日母叶及实栗死而实方雪娥与朱氏皆直立水中竟不死此与汪孺人事相类因附记之以见天之所活非人所能测也】
　　学余堂文集巻二十四
　　钦定四库全书
　　学余堂文集卷二十五
　　翰林院侍读施闰章撰
　　襍着　【颂　露布　说　议　铭　赞】
　　仁寿颂
　　斗维表瑞沙麓毓灵应符协运圣善笃生紫气属天黄云覆庭正位璇宫体撰坤宁巍巍
　　烈祖是毗是辅仁洽朔方化行东土曰维是时喾妃尧母母仪万国诞育
　　圣子底定方夏混一文轨天作夀母再翼我
　　皇内总隂敎外绥遐荒迈隆炎汉俪盛陶唐曰维于今太任太姜厯勤
　　皇家三世有燿淑慎其仪重累显号春温秋肃克矜嚬笑谓兵犹火民鲜宁宇毋屠毋掠务予安堵
　　皇帝曰俞廷诫方虎惟敌是求绥我士女歳比洊饥尤厪轸怜活我遗孑毋俾播迁
　　皇帝曰俞廷简能员输金发帑动地呼天谓古明良股肱元首任贤则逸毋拒苦口
　　皇帝曰俞廷召左右为余旁求搜岩剔薮庶政毕举慈孝交孚銮旍前发属车后趋袚于灵泉宣和达愉共美游豫敬恭匪倦玩絶珠珰御惟缇练持盈履贞去奢即俭慎终如始疉承天眷天眷有德福此黄耉恩洽天潢礼加勋旧居同星共载侔地厚
　　皇帝祝厘陈词进酒睿藻天葩蒸云灿斗表正八埏庆祝三后马邓窦曹瞠乎其后亿万斯年咸歌仁寿
　　平湖湘颂
　　皇帝一十有八载羽书夜奏收复岳州廷臣毕贺中外懽呼兹葢我
　　皇上胜畧无前雄图式廓虞干再舞汤网开用能仁育羣生义征不譓三苗既已革面六诏行且向风而况下濑之船蔽江浴铁之骑动地风行电扫拉朽摧枯横戈卭笮之区饮马昆明之浦东南底定岭徼敉宁陟名岳以告成巩皇图于永固猗欤盛哉臣才惭断木学类雕虫固不足以形容休烈发扬肤功窃慕韩愈之歌元和守道之美庆厯不胜忭跃爰执笔而献颂曰
　　于维我
　　皇受天显命率土内外罔不臣顺歳纪在丑逆藩造衅恃险忘恭凭遐作横胁我疆臣盗我边郡背德孤恩敷天共愤逆悖而颠实负且乘明祚既移
　　皇清代运维我
　　世祖驱氛扫祲文德内洽武功外奋钳徒饿咸供使任于时逆桂率先来觐愿効驰驱左右鞭镫录其微劳授以兵柄西顾滇黔孽牙未靖
　　帝收爪牙曰汝往镇爵赏汝専刑杀汝令锡之茅土聨以姻亲宠偪而骄任重莫称心膂是托化为枭獍囊血仰射于天曷病瘈狗自狂尧其能禁
　　皇帝曰嘻汝逆太甚乃誓六师剪彼毒疢断栈塞岭遏其逸迸一旅荆门兼制襄邓长沙岳阳为蜀门径贼所凭依依山阻浸先拔巴陵后可乗胜舳舻云屯縁湖置阵戈鋋霜挥礟火雷震贼饥且疲我气方盛一战尽殱羸弱半賸降旛夜悬晨出舆榇门户既倾巢穴自困露布星驰懽腾逺近孰突孰守孰分孰并孰闯其坚孰晲其衅庙谟夙裕料敌如镜维兹克防一禀
　　宸训
　　皇帝曰嗟武不可竟元凶既殄胁从罔问矧彼军士谁非兆姓哀此兆姓如堕于穽束身来归祸福转瞬皇帝在御聪明仁圣继禹之道沛汤之政祗事
　　两宫克殚孝敬宵旰靡宁恭俭表正体一法三就将日慎师济盈庭旁求贤俊寸长必庸微眚勿摈丕承洪基聿昭令闻济负蔡强曦恃蜀劲卒就砧斧二防灰烬嗟彼游魂釡鱼蹔泳
　　皇命来宣汝其敬听大能翻城细或送诇列爵叙赏吾不汝靳雍齿且侯朱鲔捐忿如天垂仁皎日明信贼徒悔罪争先响应弄兵偷全初若饮酖继闻恩言如醉方醒解网投戈指日底定伏箐窜莽慎毋再竞赫声濯灵皇威四振万国咸宁一人有庆敢作歌诗蹈舞以进
　　拟平滇黔露布
　　伏闻皇威有赫爰誓师以讨不庭庙算无遗用决胜而诛后至我国家宅中以临万国秉圭以礼百神匝宇归心环区饮化是以反踵穿胷之俗奉正朔以来王雕题漆齿之伦争重译而欵塞彼一夫乃敢作难则九伐在所必张逆贼三桂技同雀防心类狼縁失势于胜朝始効命于真主我
　　世祖章皇帝包容海岳函葢乾坤徒以指臂之劳录任心膂之寄苴茅裂土眷笃懿亲降主馆甥恩聨戚畹甚且除官逞臆武安无不遂之求借饷渔金曲逆邀莫问之典方图收効于犬马故使宠絶于臣僚讵料豢养恩深反张牙以吠主枭雄日甚遂囊血以射天致苍梧贵竹之区咸遭防溺负巴陵洞庭之险尚稽扫除九服沸腾万邦愤怒彼谓阻兵絶域井底蛙可逋霛诛凭势诸蛮穴中防足勍敌殊不知天网之大虽至逺而毕收王者之师本无征而不克唯我
　　皇上应五乗干登三绍统德崇防俭政尚威明师行六年而民不加赋折冲万里而武必修文每待旦以枕戈誓灭此而朝食犹谓弄兵皆我赤子曲示招徕且许纳欵不靳王侯广开恩信兼行剿抚之策深怜玉石之防臣等上禀睿谋遥凭神武一举而八闽革面再举而五岭投戈势类土崩危将瓦解昨者
　　皇天厌乱首逆自殱虽未快于燃脂亦戮同于授首乃犹豕突荆峡张岳阳于是亲王与宿将坐筹灼如烛照而数计禁旅及诸师交奋防然雨骤而风驰四面合围百道俱进扼长沙之隘絶其饷道据君山之胜奋我戈船譬犹率貔虎而碎孤豚举昆仑而压遗卵鼍鼔雷震鲸鲵駴而遄奔霜刃山摧蛇豕望而逺遁鸟惊鱼溃洞垒穿城积骨等于巴丘漂血殷乎湘水贼等计穷力屈面缚来降顾门户之既倾荡巢穴以在即矧部曲皆已离心舟中将为敌国一日而告三捷若俯身而拾遗浃旬而收列城遂前驱而无对彼吕嘉威行于岭峤终为下濑之所擒呉曦雄据于巴川难保劒门之不破嗟跳梁之日蹙知剪灭之可期将士同心树衡峯以赤帜朝廷有庆越卭笮如康衢伏波之威勒名铜柱乗破竹之势饮马昆明臣等不禁懽忭庆快之至谨露布以闻
　　河图洛书记
　　道浑浑而无形也而或见诸象象赜而不可纪也而或该之以数象数既形而道存乎其中故道之大原出乎天而天不能秘道散见乎物又或假物之尤异者以呈象数而圣人者仰观俯察逺取近思于是河图洛书之说着焉其事至神奇其理则至平也何也天地之道尽乎隂阳有阴阳则有奇偶有奇偶则有相生相代错综变化循环于不已皆天地自然之数也自河出图而两仪四象八卦之象皆出其中故庖羲因之作易自洛出书而范之初一以至次九之数悉出其中故神禹因之叙畴其理皆以数见数有多寡之不同理未尝不一也图以五生数统五成数书以五奇数统四偶数似异矣而自一六以至五十其相配则无不同图之生成同方书之奇偶异位似异矣而同方者分内外异位者同比肩则无不同图得数之全书得数之九似异矣然图之有十以五得五而为十初未尝有十也书虽无十而一九二八之对皆含十亦未尝无十也天地之数皆五而图书皆以五居中其文之所谓七前六后戴九履一者环绕于其外则隂阳奇偶配合以生成南北东西运行以参互者位次若有定而变化无终穷其数皆始于五之居中也虚五之中即太极也图主生数其中五即具五生数之象书主奇数其中五即具五奇数之象则所谓五十有五与四十有五者皆具乎五数之中虽书之为数似缩其十然河图而虚其十即为书之四十有五洛书而积五与十即为图之五十有五图之一六为水二七为火即范之五行范之九畴之目又即河图之总数也数之盈乏或殊虚其中之十五与五则隂阳又各得二十而均也刘歆所谓河洛图书相经纬八卦九章相表里者是也宋儒辨之尤详至九峯蔡氏谓图经四圣而象已着范锡神禹而数不传于是覃思极变作范数八十一章而其义理殚尽虽更仆不能数也安俟一一而剿说之哉欧阳氏又起而疑之则吾所不敢知也要之隂阳一理乾坤一画羲不待洛书而画易禹不祖河图而衍畴程子以谓即无图书八卦亦须作葢言天地隂阳之理已具于圣人之心也若夫易范既成则其通变化而行鬼神者昭然若日星即不言图书亦所谓善易者不言易也
　　朱陆异同畧
　　朱陆之立教不同其同归于性学一也其归既同而不能无异者同源而异流其从入之门径然也道原于天维皇降衷于民厥有恒性所谓天命之谓性也而率性为道性不丽于空虚修道以敎敎必兼乎人事凡古圣贤所为垂世立敎者皆修道以复性之事也夫子无行不与而罕言性与天道岂不乐语人以最上哉天下上智少而中人多其教以文行忠信言惟诗书执礼使之循循下学由焉而各得其性之所近上之可至于圣次之不失为贤层积既久一旦涣然冰释有不自知其然者所谓神而明之存乎其人非可以躐等而顿入也陆子以不世出之豪杰独为直捷简易之说以为直见此心万理皆备千圣悉同无俟乎外求旁骛兼容并包致者致此格者格此充塞天地而不惧横亘宇宙而无穷此其说与夫子之一贯孟子之收放心诚有同原非陆子创论也然直举本体屏絶诂训遂以讲学为异端以鑚研六经为故纸以学问思辨为支离充其说遂将焚六经罢讲习相寻于闭目心之地而后止则其说亦太甚矣朱之说自博而反约由下以达上所谓自明诚者也陆之学即约以该博即心以具理所谓自诚明者也由朱之説致知格物岂其驰骛广览而不求诸心者乎陆子即从而矫之其能髙谈性命塞聪蔽明废书不观乎吾又知其不然也呉草庐尝辨尊德性道问学矣夫不尊德性所学何事不道问学德性又安在二贤之敎未尝不相成而卒于相反互相訾诟其徒又加厉焉党甚洛蜀战等黄则亦学者之过也陆子与朱子辨太极不相下或以谏陆陆曰建安亦无朱元晦青田亦无陆子静葢言道无我见也朱子遗陆书云迩来颇觉向来支离之病恨未得从容面论未知异时相见尚复有异同否又曰南渡以来理防着实工夫者吾与子静二人而已某实敬其为人未可轻议也然则朱陆二子殆已泯其异同矣又奚俟乎后人沿波修衅苦操同室之戈也或曰朱陆之异久矣王文成亦尝宗陆而辟朱而子乃比而同之可乎曰异即不必讳也亦不害其为同以颜曾由赐同出于夫子之门所得不无小异要不谬于圣人夫子不云乎殊涂而同归一致而百虑程子所谓识得此仁以诚敬守之不俟防检推索李延平敎人观未发气象葢已直露最上一着陆子之意以为先立其大则吾目自明吾耳自聪大指亦与程李相同而偏执其説或流于无忌惮之小人又非陆之本指也朱子忧其然也故表明六经折衷诸儒之说枝分节解不能无小得失而使学者有所依据外之有物有则终于无声无臭由思孟以及周程之言至是集其大成文清薛氏有言曰朱子之功不在孟子下葢其度越诸子者眎陆氏宏逺矣
　　请复四氏学科场恩例议
　　伏见科场条约四氏学诸生巻号另编耳字额中孔裔一名不言及三氏
　　本朝十有四年凡四科并止中孔裔一名其三氏有中者拆号悉置副榜三氏不能平以为前朝恩例优崇圣裔特设四氏学编耳字号从圣傍也顔复圣思述圣曾宗圣孟亚圣得以圣槩之也故歴科孔顔递中未尝禁锢三氏今条约改圣裔为孔裔而三氏遂不得中式又仍编入耳字号是禁锢且不得与它氏等请查复孔顔并中之例不拘定孔氏或顔曾孟三氏另编一号额中一人以示优异或径削去三氏耳字号俾与齐民同进取言甚激切闰章上之监临御史缪公谓是不可不入告防是年丁酉秋中式耳字一巻拆号则顔光敏也主者愕然谓与额中孔裔例不合因取副榜第四名孔兴炌易之而置顔光敏为副御史缪公疏议更例如三氏所请中有一二未尽者闰章复为建议一曰孔裔中式一人之额当广也歴朝崇重至圣自唐宋迄明髙第叠迹具见阙里曲阜两志明末乡试孔氏无举者天启元年台臣李日宣始疏请四氏学另设耳字以便检阅于省额外加中一二人奉有不必拘定一人致滋多碍之旨是编耳字者所以防脱科未尝限定一人也世之大家巨族或编户崛起父子兄弟一科并登者甚众今天下万世皆诵法孔氏其子孙登进例限以一人岂不得与大家巨族编户崛起者比并邪
　　国家崇重衍圣公及博士恩礼有加何独靳于乡荐应于耳字号额中孔裔一名以防脱科其有他巻中式者不为裁抑则孔氏无遗才矣一曰三氏阻抑之例宜破也四氏并称本无去取今曾氏孟氏中衰并寥寥数人顔氏诸生尚数十人使孔子司衡伯鱼与顔渊就试孔子必不以伯鱼先顔渊弃顔氏已中者以尊孔氏非尊孔子之道科目不废当暗中摸索于孔顔无辨俟他日三氏繁衍或别置一号每科中一人如孔氏例不为滥若限孔氏以一人屏三氏不录或不论孔顔曾孟例止中一人恐又或遗孔氏均非推崇圣裔广厉学宫至意伏惟垂采择焉谨议
　　修史议
　　史不可一日无也良史才则旷世不多觏也左氏之后史汉并称良史纪表志传之体马迁创始班固继作其法遂不可易魏晋以还唯陈寿之三国志欧阳修之五代史差为近古然寿之短诸葛也比于雪怨而索米见诋抑又甚焉欧阳不为韩通立传苏公亦尝讥之夫歳逺则异同难明代近则恩怨多乖征实则有目睫之虞矫诬则有人鬼之谴故以昌黎之才亦逊谢不遑史固难言哉我
　　皇上天授亶聪祖经祢传既脩
　　皇清玉牒实录又纂辑四书讲义皇舆考人物考诸书文治丕茂又将有事明史监前代之得失以信今而传后诚盛举也且胜国诸史未有不成于后王者逺不具论宋金辽三史元臣脱脱总其事而元史之成则宋濂王袆为之今
　　国家膺图秉箓三十年余矣明史废而不脩后将何稽防而论之其难有八一曰考据后汉纪传发源东观梁陈二书父子继成葢创始者难为功因旧者易为力也明史如大政纪吾学编宪章录诸书皆起自洪永讫于万厯启祯二朝信史阙然此考据之难也二曰裁制马迁叙三千年事五十万言班固叙二百年事八十万言非固详而迁畧而多寡悬殊唐书修后事增于前文省于旧按明二百七十年纪表传志动须累尺繁则芜杂畧虞挂漏此裁制之难也三曰核实所见异词所闻异词所传闻异词有疑必阙古圣所称前朝载籍佚于兵燹而子孙志传类多曲笔鉴定衡平吾斯未信此核实之难也四曰定论议礼则予张桂而绌杨罗讲学则祢紫阳而祧新建百喙争鸣防成聚讼尤可异者杨左崔郑黑白较如而三案旋定旋翻知我罪我志在春秋此定论之难也五曰门户甘陵之部分自清流浊洛之党成于贤哲明季门户清浊判然事异往昔然张汤以后贤不入酷吏寒暑笔端古今同叹此门户之难也六曰牵制古人修书出于一人之手成于一家之学班马是也后此分曹共局是非牾议论蠭起腐毫辍翰相持不下此牵制之难也七曰忌讳事涉本朝崔鸿匿书不出因避唐讳百药甘受世讥葢文字常伏危机吹毛动成大戾彼亡虞之佐或以兴秦吠尧之犬本以忠桀弃则失真着恐触忌此忌讳之难也八曰程限班掾承其父彪端绪积思二十余年犹待女弟昭以卒业宋祁出守成都许以唐书自随葢以事在千古非可取办歳月也若急就之章绳以八法疾行之步律以采齐当不然矣此程限之难也要以作之者数人议之者千万人嫺词赋者乏史裁善记问者短笔札工捃拾者罕定识严综核者少持平所谓擅三长而去五失葢难之难者也
　　禁横山凿煤议
　　陵阳山为郡治其逺在郡南而为之祖者曰横山载诸郡乘万厯十三年以其山产煤恐伤地脉立石禁勿取故牒具存也重利所在乍禁旋弛始犹刳股穿腋今抉喉凿顶十余年来灾异叠告人文雕落当事之牧兹土者亦多失意去询诸形家佥谓以凿横山故伐其本者枯其枝戕其祖父者忧及其子孙理固然也往者乡先进汤沈诸公尝昌言请禁今言者一而咻者百莫敢发声惟汤氏之鼎言之焦唇敝舌说者遂谓其忧在祖墓非为郡脉也然则载诸郡乘禁之数十年前者岂一人之私为之哉山之有本支犹人之顶踵也易称山泽通气诗称相其原隰形家之说昭昭也吾俦生长聚族于斯郡谓横山地脉不足恤是犹抉喉凿顶而求其人之肢体无恙也岂不悖哉为今日计毋见利而忘害毋急私而昧公毋惮怫一二人之欲而遗一郡六邑之灾是在吾郡士大夫昌言之当事之贤者力行之若曰缄口避怨偏袒市徳则吾何敢
　　伊洛渊源墨说
　　程君正路有书画癖因而癖墨尝自言胶陈杵到烟逺药匀按时气节隂阳得墨家心法所制天关煤书画墨既称上乘驰声四逺其品目多用古人格言又取太极河图洛书及六经各引数字为名统目之曰伊洛渊源皆墨之至者其意独在墨哉于乎子墨客卿功当受上赏世之用之者何其絶不爱重也使士大夫循名责实归本道徳不为异端邪说以坏学术不为绮语小词以玷文章有一字而关人之死生则含毫以慎出入有一言而别人之贤否则辍翰以谨是非推之羽翼六经鼔吹百氏有可以析疑补阙者则抉微茫而定犹豫我不负墨墨亦许我是程子将以墨箴也吾闻新安之程皆宗墩篁为二程夫子系所自出正路殆称引其家学者与铭曰
　　滔滔墨池江河何极畴采春华不忘秋实有斐客卿光照四国匪厥美亶纯令德是抒大文式玉式金周情孔思则殚尔心尼山匪髙河洛匪深谁其用之一嗣徽音
　　劝同志勿用寿字缎说
　　织金寿字缎不知作俑者近年士大夫生辰庆祝多用之其初惟胷背中有字今通身寿字有百寿百二十之说官府甘贡防织坊工逐利不知其有妨名教也夫既通身寿字则一半压在下体在妇人尤为秽防甚至用作睡褥镶嵌防膝满袜试思僧道捧经必盥手焚香吾儒惜字戒裹物糊壁今凌贱倒置如此于心何安乌得无罪余在豫章饮一前辈家见寿字椅褥拱立不敢坐主人然撤去且永戒勿用真善补过者也天下虫鱼花鸟新奇夺目者多矣何必狎防文字又闻
　　御府织造例有织金寿字惜无言路君子疏请禁免于必不可已或仍织成袍料位置寿字在胷背肩项移用他处不得其余通身寿字者一切停罢则缎式不废寿意可稍免罪戾矣昔杨百行身坐经文举家病癞王氏敬惜字纸生子王曾为宋名相封沂国公一字即等六经惜金亦为惜福凡官于苏杭江宁嘉兴织造之地者留心戒饬不惟羽翼名敎实所以衣被子孙也
　　梦愚堂铭
　　施子返自粤西载罹忧慼除服北征宿于青州之官舍庭月皎然酒酣就睡若有见焉颀然而长黝然而黑长袖青衣袒胸跣足持半刺署愚山道人四字余诧问曰子何为者岂古之愚公邪其柳愚溪之苗裔邪将山鬼木客之无名者邪抑游方之外不通姓名倨见士大夫者邪其人不对投刺而去觉而视之空庭无人月在髙树时顺治乙未三月之望日也至京师以告侍读学士龙眠方先生答曰嘻殆子之前身也因呼余曰愚山子迄明年拜命督山东学抵青州驻节于斯开帙视郡志地故有愚公谷乃失笑曰向所梦者其斯人邪夫举世巧宦遇之以愚则无失足人情刻深与之以愚则无戒心惟口兴戎守之以愚则沈黙而不争位髙则危名盛则毁居之以愚则淡泊而无损至于幽忧之伤人思虑之耗精雕虫之漓大道抑之以愚则頽焉浩焉而得所归愚之义大矣哉余惟惧余之不克终愚也乃顔之曰梦愚堂铭曰愚为陋名哲人用耻人之所恶天之所喜梦邪觉邪神或予啓含醇抱朴将以没齿
　　天然砚铭
　　工部尚书郎顾子见山为余同年友所藏天然砚葢得之李山人云砚不待劖琢坚润发墨峰壑隐然或谓之砚山李山人居金陵兵舰至自闽舁瓮覆以石瓮堕而石委地弃不顾山人拾之三沐则砚也有宋仁宗御书玺文米南宫黄山谷诸题识前后凡三十字林茂之一见惊曰此弇州集中所记天然砚山也试騐之欵识分寸铢两悉合山人昼置几案夜抱卧求者日益众故髙其直大力者迫胁终不肯售一日怀砚千余里走夏阳遗工部谓微公吾谁与此观弇州记自唐宋元明传宝禁闼流及名公贵人端委毕具直作砚世家年表余不能尽征也然上下千余年来陵谷变迁无纪极而砚山独存既沦没兵火弃汚泥涂中山人得之完好深秘固靳以归工部岂偶然哉工部博雅喜文辞善书画砚可谓得所归矣铭曰
　　帝锡鸿宝神镂鬼鑴有斐其质有山有川素月冠云轻霞綘天玺书勒铭蛟螭盘旋神物攸归司空是畀琬琰之光岣嵝文字全朴近仁防垢类智大文不雕厥寿千世
　　瘗鹤铭
　　署中蓄双鹤旦则交舞夕则对眠饮啄行止有常度惟仰视云间鸿鹄飞翔辄清唳颇不自禁逾年一鹤死其一踽踽然侧吭顾影罢舞哀鸣既二年又死鹤故宜寿而物或害之有足悲者余为合葬之清江紫芝山慧力寺后铭曰
　　瘗尔骨兮魂安归千秋万歳兮当为丁令威
　　罗文恭公像赞
　　温乎其润湛乎其清伟乎其鳯峙而鸾停蝉脱富贵冰释死生人皆以公为仙去而公则怡性以践形余小子望顔再拜不自知其感怆之难名于戏夫孰知寂焉冥坐于莲洞者百世而下见之如泰山而闻之如雷霆乎
　　故宁国郡守金公太阿像赞
　　公于学为名儒于行谊为善士于守宛陵为良二千石皎然其不滓者玉韫渊渟清标之独立蔼乎其可亲者霁日春风和气之洋溢葢尝于谢公之北楼辟髙斋为讲席收先大父于逢掖之中而与之朝夕今公去已数世我宁人之爼豆歌思者如一日矧余小子望公之光仪交公之子孙能不瞻拜涕流感怆乎今昔
　　附记　西华数经兵火公像藏于家者已失去而我宁郡五贤祠貌公木像独存歳时俎豆不坠今公之三世孙国香来谒公祠摹像以归忆公守郡时讲学髙斋与先大父允升公为布衣交欢好无间故附及之
　　题曹賔及小影
　　华山仙方盛年姿濯濯才翩翩胡为置君丘壑间老禅泼墨随十指阿堵传神武林子胸蟠五岳横万里双童不动寒秋水
　　张桐君泛槎图
　　吾以为宁陆处也君则泛泛乎横流岂追踪乎博望聊乘槎以遣忧生不五侯游当十洲君欲折瑚为钓客愿诗巻兮为我留
　　陈默公真赞
　　猗惟先生含藻腾声入承明庐登著作庭引疾自放众醉独醒排纂百氏综考六经文词渊灏挹海建瓴各集为书有待杀青谁其揭之俾佐日星大道未坠借文以行敛手敬赞尚有老成
　　龚半千像赞
　　人推诗老自称柴丈名不可逃俗不可向尊酒陶然笔墨天放投迹岩中寄情霞上
　　呉介兹像赞
　　髙柳之中独立翛然其度则张绪当年其神则幼舆丘壑自谓过焉吾尝见之秦淮客座对酒论诗今复遇之山水之间
　　汪山图像赞
　　是老词客自谓山图胡为乎幅巾笻杖不策驾于蓬壶噫嘻山不可尽游兮眼中之人谁与为徒
　　呉美生隐君暨淑配孺人像赞
　　美翁先生之逝也予哭之泪尽今拜其遗像犹不觉泣下葢先生敦行乐义人称长者晩得目疾误于医药遂失明然接遇賔客未尝废礼口不离仁义既殁而人思之三子才而贤以孝友闻可谓为善于乡者矣
　　黠者服义寠者怀仁幅巾野服朴有其文垂老丧明以葆其神所损者形所全者真是之谓无怀之民与
　　呉孺人赞
　　却纨绮兮缟綦是为鸿也妻丰賔客兮尊酒是为侃也母小啬其年用昌而后岂必冠帔徽音不朽
　　先太孺人像赞
　　惟勤惟俭力善无厌保育孤孙箕裘克衍百千万刼报亦难展呜呼人百其言莫名圣善
　　余方伯趺坐小像賛
　　泽被苍生心存丹诀具大经纶寻小休歇弹指三十年功业烂然兀坐时胷中不留一物不知者认作朱衣宰官知者道是袈裟古佛
　　张公翼真先生传赞【代】
　　翼真先生讳嗣达行荣五原名文邦世有隠徳敦行谊与同邑施允升章仲辅友善同受业于九龙陈先生慨然有曾孟聨镳之志补诸生芥眎帖括日与同人讲学切劘力排静悟之说归本躬行当其掀髯雄辩洮洮数千言四坐莫能难也家故饶给人告之急则应李实夫酷贫辄赠三十金为之娶其它赈贷钱谷卹人婚丧困阨者殆不可胜数卒坐是家落以事游京师客死不知所终说者以为天之报施善人独左云公生万厯庚辰五月十五日戌时娶南门冯氏生万厯甲申五月廿七日申时生男子四人浃圣洽圣沐圣涤圣今惟沐圣存女子三人长适邑庠生孔川呉子望次适郡庠生冯毓祯三适建平县廪生袁髙賛曰嗟惟先生其仪孔伟佩实吐华周程是轨既昌厥辩缝掖声施闻善若渴树徳惟滋人食其丰已受其啬庶显后来用昭令则
　　汪母苏太君贞节赞【并序】
　　夫松筠励节涉凛冬而挺翠椒兰信美掩幽谷而逾芳良以性本贞特无慕于发闻节砥闺帏必显于乡国其流风徽躅积厚征逺终不可得而冺歇也故汪母苏太君者作嫔君子六年蚤寡遗孤襁褓门祚衰落卒称未亡人抚令子资深先生式谷寖昌郡县屡旌未得表于朝而母殁资深言及辄流涕曰吾力不能彰吾母无以见母黄泉已而冡孙颙若成进士官湘乡令其季发若举孝防能文辞所与游四方巨公名人传咏其事连为大巻属予标其首夫光宠门闾则崇纶綍昭垂简籍多尚篇章然而连封絫锡乘势者易为荣昭实徽传逺者难为力故有门无绰楔事不上闻而遗文歌咏足以寿之金石传之无穷古今作者大槩然也况汪氏以谯国文节公之绪激抗于前湘乡兄弟以孝秀友爱之风承流于后吾知苏太君之节必传无疑也诸君既各为诗予乃作赞曰
　　矫矫文节家食殉国世纉忠贞肇始内则猗与苏母天秉渊塞式洁苹蘩晨饔宵织春条早瘁笄歳不天藐孤方乳毁室多艰怀霜誓死靡日靡年蘖荼匪苦金铁匪坚呱呱之子鞠以象贤实启宗祊贻厥腾骞于乎淑媛肃昭梱敎妇供子职御穷宣孝生厉其操没淹其报纶章未锡子孙追悼载咏载歌百防有耀于烁维汪令闻永劭







　　学余堂文集卷二十五
　　钦定四库全书
　　学余堂文集巻二十六
　　翰林院侍读施闰章撰
　　杂著　【引　疏　跋　书后　纪事】
　　萧江集小引
　　萧江集者南州李太虚先生之作也称萧江者纪游也先生既遣家若不能忘情者驾言出游以写忧也章门都防苦应酬而萧江简僻如在穷山又有其亲旧杨子为主人故来游且淹也爱此江山谓不让西湖虎丘故无日不游无游不诗大抵漫与之言也往所撰著月必盈寸老倦编次属诸故人往来者力汰之故所存仅十四五也无意为诗而天真烂漫多人苦思所不及世称其敏捷如青莲真率如香山先生欿然不居江海之善下也十年前见先生于西湖辄序余诗相推重今余疲于簿书先生把臂道故脱迹忘年虽一爵一豆可醉可歌酒间尝出诗示余敬谢不敏其称余小子所选者先生之谦词也先生博问好学年八十手未释巻及门之弟子皆天下闻人若谭友夏黎博庵呉梅村诸君子其尤也予尚不得与诸君子比而妄论先生诗则何敢哉则何敢哉
　　胡处士募刻诗集引
　　有可传之诗不患其不传也而莫为之传或至于零散而湮废君子惜焉丰城胡恱之处士之以诗名者也其为人萧疏简朴不习脂韦间有识者尝度外礼之少壮时以治易名家晩终落拓无所就独不废诗今七十五矣犹能灯下作小楷自写其诗三十巻思募人刻之余笑谓刻诗不急之务处士不合时宜之人以不合时宜之人谋不急之务恐未易猝当也然处士老矣不可以待昔筠州任涛能诗有露团沙鹤起人卧钓船流之句为防使李隲所赏特与放役使遇恱之奚翅赏此二语令老且骨力而使其憔悴苦吟之作沦没敝簏为防蠧噉尽亦我辈之过也王梅边尝言柯亭之竹不取为笛竹故自在惟爨下之桐不亟收则无琴材矣其言良可叹今处士之皇皇欲存其诗倘类于是故为之言
　　募建惠民门外木桥引
　　葢闻舆梁为王政所必先利济乃羣情所共恱故编芦尚可渡蚁况通行旅之往来虽一河曾不容舠终恨阻深于衣带兹者惠民门外隍深丈余春涨则积水满盈谁敢褰裳而濡轨秋涸则两崖斗絶不啻入谷以登天官舆犹苦趦趄负担益滋喘汗余舟停蓼渚心愍畏涂念济川不可以无梁而驾木尤便于驱石事有开而必先功维众而易举偶过僧寺拈此为言遂有头陀觉逺愿肩厥役在防城羣贤毕集不难拯巨浸为康庄况工费百金有余遂可济万众于廿载碧江倒影照粉堞于云中长虹卧波见青龙于水底倘善人引手自宜等饥溺于一援若当道鸠工尤当及龙火而戒事三冬经始不日斯成谨启
　　重建香泉寺募疏
　　余久不至庐山忆其岩壑林泉一石一木皆如吾故人适归宗寺僧超有谒余临江追叙旧游歴歴如昨日超有告余曰归宗西三里故有香泉寺在金轮峰俯瞰彭蠡玉帘石镜醉石柴桑之胜环集左右归宗旧志可攷也以其地过幽故寺废无葺者今欲募建数椽复旧观惧力弱不克就丐居士一言先之余摇手笑曰宰官之穷甚于头陀不自施而以施强人人将不吾信也若又将谁告而超有志甚果请愈力嗟乎余游匡庐为壬辰之歳偕无可禅师信宿归宗超有为主人年方少及今壬寅适一纪无公驻锡麻姑不可得见而超有亦已老苍余何忍终拒其请然余旧有建香山草堂之志而累歳蹉跎安能如僧之有为必果乎书于册亦以志吾愧焉
　　重建敬亭广敎寺募疏
　　城北招提古称广教地是昭亭之麓山临宛水之湄伟浩二师辟苍岩而驻锡裵休刺史延黄檗以传灯着灵迹于金鸡不啻龙降虎伏跃良材于井底居然神运鬼输綘阙珠宫夺云霞而弄影蜃楼飞塔睨霄汉以齐标贝叶写经文函十二部之宝藏伊蒲饭缁众拓三万亩之山田诚所谓选佛胜栖僧净域也罹元末之兵燹歴明季而榛芜遂使珠树琳宫空迷苔藓残碑断础半卧牛羊塔影尚尔屹然风雨切飘摇之惧磬声虽未寂也栴檀少金碧之观事无废而不兴人有待而再起林云上人者来从初地不忘化城苦行修持共拟法门龙象坚心缔构誓图佛地金汤托鉢深山已选材而得巨木鸠工胜地将踵旧以辟丛林力绌举赢防同精卫之填海役繁费重端借给孤之布金冀广福田共襄慧业法财并施芥子即具须弥贪吝全袪欲界斯成净土将见塔函舍利追赤乌建刹之年教阐西方同白马繙经之日天花飞作雨不数谢李诗篇僧宝尽如珠重见裴黄法座
　　世德图跋
　　吾施氏自子常公列于孔门七十子而名氏大显唐封乘氏伯宋封临濮侯予视学至鲁求其子孙罕闻者葢遭乱南迁呉越之间而在鲁者寖微矣汉唐以来施氏贵显且贤者不乏其源流世系莫得而攷焉予世居双溪闻诸先人宋季有伯玉公家宣州知天下将乱为宗祊忧散兄弟五人遇谿而止于是有双溪横溪班溪寒溪英溪之而所谓横溪者今华阳也族最蕃伟长家于江西之吉安而其谱系分自华阳初不知其在吾宣也过宣城始询得之派析支分猝难聨属已出其家藏世德图十有四帧宋元诸名公钜卿为之赞自宋迄今流传且六百年丙戌为乱兵掠去戊戌购得之僧所虽稍有散逸粉绘墨迹照曜如新十三年失之而一朝复得之岂非祖德之所式凭乎伟长魁梧博雅英气见眉宇愤吾宗中衰将昭揭而大张之传诸无穷古之所谓世徳作求者舍我伟长其谁归哉舍我伟长其谁归哉
　　重刻旌阳防纪跋
　　旌阳防纪二巻宪副金太阿先生讲学于旌德先大父中明公与诸贤从而论次者也纪不尽出大父手而所辩独多故卒以归之也先大父为诸生毅然任斯道太阿公初守郡时构髙斋延接问学所在有会馆会必有纪而旌其一也观纪中所录首立志主性善归本慎独皆深切着明一时诸贤往复辩难言有余警闰章读之葢三太息今天下布衣庠序之士言道者百不得一焉长吏大夫千不得一焉非曰我不能则曰势不暇也得上下数君子出而偈明鼓吹或乡或国雍雍一堂歴歳时不倦即言人人殊必有闻而兴起者抑亦洙泗之遗响矣况其言有深中于道者不可学而至邪浮屠旌人郭怀虚故儒者尝与同邑诸君从事斯纪其子不忘其家学故再刻之属予序以予先大父之手泽存也诗有之曰无念尔祖聿修厥徳闰章葢心识之愿共勉旃不惟其言之述矣
　　书王旦华扶榇归蜀册
　　往余叅守湖西王子旦华自蜀营山间关走数千里来吉州泣告为其先大夫副使昆柱先生舁榇归是时巴蜀始通道多棘非关牒不可行余阅其牍义而许之葢副使之藁殡于吉二十年所矣始昆柱用乡举第一人理吉州防明末兵兴以才见推擢洊加副使分守湖西已而国事既去弃官入赤岸吞愤死人称为忠臣其子之以榇返也既防吏子无一钱又遭乱家破赤手贫诸生办舟上峡不翅登天然乃徒步洒血大声疾呼所在守长津吏资送卒买大舟泝川峡犯不测之惊涛震駴亡恙虽庾孝卿之减退峡水无以过之既多歴艰崄又能具礼而归乡人观者皆叹嗟称为孝子夫世胄阀阅相望而忠孝不常有王氏父子一时并称可谓难矣吉数被兵蹂为瘠壤其士大夫感副使之旧泽既为之爼豆又醵钱为赙作为诗歌铭颂以追美副使且以送且华之西也亦可谓义不忘故者也四方人士属而和之旦华裒为大册将藏之家传之剞劂氏以予实始津发于吉者属题其巻首于是乎书
　　书宋文康公手迹后
　　章己丑释褐获出文康夫子门下今三十五年矣辛酉秋以中州之役道过商丘始入拜祠下髣髴其音容万一不可得谛观墨妙怆然者久之夫子宦迹文章载在国史而书翰又复精妍得古人笔意遭防乱离日侍母太夫人于锋刃间贼不忍加害其书有云髙堂无恙万虑皆轻何其仁孝蔼然也昔夫子分巡遵化旋晋蓟抚卒入为相国今牧仲博雅好古为曹郎最名顷又纉旧绪观察通永拳拳惟先人手泽是宝不独以官世其家矣
　　书于司直哀辞后
　　予友顾与治尝为言北平于司直先生闳览博物君子也好客倾海内卒以倦游死金陵名士防哭者数十人今世争传其帝京景物诸书而墓木已拱为之三叹既十许年见与治所书先生哀词情防凄絶书法遒美葢其壮年笔也逝者奄忽与治墓木又将拱矣宜斯册之见宝于氏也嗣君慧男不忘父友且谋刻与治遗集嗟乎其斯为司直之子哉
　　书徐节母五十寿序后
　　渭璜吾良友其于妻子独不幸有余痛卒赖俞孺人节守立后絶而复祀天也嗟夫俞孺人来侍夫子于疢疾未朞而寡其于夫妇何如哉嗟夫俞孺人所为不其难哉读此为之三叹
　　书罗念庵先生赠汪中丞巻后
　　致知著在大学良知发端孟氏非姚江私言也然先生自述良知二字从万死一生中得来果易言乎哉当时罗公整庵作困知记以辨之葢救学者空言良知之误在不能致非良知罪也近日専以排击姚江为有功絶学或亦过矣念庵先生教人深求自得无误信所论良知语似烦难郤是真易简处呜呼此不徒见先生之苦心与同年相切劘即汪中丞之人之学槩见矣余旧藏先生手书衡岳纪游诗六十余首为一册其言虽冲口随笔皆是物也况此册为中丞同心之言中丞之贤子孙有不世奉为琬琰者乎友月其慎守而弗失也
　　跋先祖奉送陈九龙先生北上诗后
　　九龙陈先生初来宛陵从游才数辈先大父一委贽倡导挈引一时至八百余人先生倚大父为左右手万厯己酉大父疾剧先生吁天作祈命辞减已算以益之大父疾果瘳明年先生北上道病所草正学疏未及上捐馆京师矣然则大父送别作颂之时即先生永诀之一日也嗟乎伤哉先大父衰绖执师丧如丧考妣既营衣冠墓于云山又手筑陈夫子祠呜呼求此义于端木筑室之后葢亦寡矣闰章不逮见先人而仪翁先生録示此颂不能无重感也
　　书杨文贞公自撰墓志铭后
　　史载文贞公传详矣今谒公祠获见仁宣二帝宸翰及洪熙初所赐银印其文曰杨贞一令子孙各无相忘又读公自撰墓志铭不禁然流涕也夫人臣遭时遇主信任不贰每事咨询病则赉药物慰劳或降勅赐诗使命相属比于骨肉朋友之谊尤为欢洽至于传之金石以示子孙旁观者且感泣况身受者乎及英宗幼冲践祚太后委重是时王振之势已张惟畏公稍敛戢公履霜知戒观自志所云忧重畏深进退无补蹈素餐而昧止足亦大惴惴矣然立朝四十年乞骸不可省墓家居仅四十日公既知风烛奄尽复何所求恩深责重死而后已或且以其子稷之累短其引退之晩岂尝为公设身自处也哉迨公去不起阉振横恣国事日非然后知公之身系安危不小也太史公言留侯状貌如妇人好女不类其行事文贞魁垒岳立今观其像丰厚少髭须温然长者葢貌不尽人古今大致然矣癸卯七月朔闰章敬书
　　书两姜先生诗后
　　莱阳两姜先生诗读之终日仰天太息流涕者数焉于乎两先生兄弟皆早歳名进士身当明末不得竟其用并流离逊荒以死识者悲之然向使觏防良时优游朝列数十年富贵亦浮云过眼耳何似今日之九死艰贞光昭日月也哉于乎两先生可谓不徒死矣方贞毅在谏垣疏斥首辅撄不测之震霆大中丞刘公宗周以力争去位上怒稍解犹廷杖谪戍宣州衞既荷戈行防淮南兵阻不得达已遂国变其后十余年往来宣州誓没齿亡东归卒埋骨敬亭山下所谓死不忘君者也贞文官行人京师既陷徒跣南奔间道数千里从侍行在垂老无成始奉老母归里已吞愤得疾死葬呉门读其七歌等作未尝不呜呜声出纸上也人必不茍生而后可以不死不幸遭大难卑之淟涊于利禄其次隐忍就功名皆自谓委蛇观变屈其身以有用君子弗韪也夫矜义烈之声者未必笃死守之志擅辞赋之才者未必坚介石之操文人之见訾于世也久矣昔三闾大夫以放逐之孤臣行吟泽畔后世以其所作为骚经推之与三百篇相表里谢臯羽宋遗民耳观晞髪集想其痛哭西台击石碎竹时生气奕奕故在由此观之两先生之所重殆将与孤竹君二子比烈矣后之人有不读其诗而仰天太息流涕者彼何人哉
　　书啸阁文选后
　　淫于书癖于诗皆古人之性所独也吾兄匪莪先生兼之其于书多所表章巻帙充溢常碍寝处于古人诗博览彊记毎一落笔络绎奔防尝取古人佳句裒集为诗盛传于世然人知其集诗不知其能自为诗知其工诗不知其富于文也是未读其全书者也匪莪之为文论事详核敷词华赡而皆原本经术振笔挥洒浩浩焉有江河莫御之势及其感旧怀悲唱叹之音往往凄絶此其为文之大畧也当涂之大吏习闻其才故多属以文辞皆猝应之亡难色今集中所载者十一耳余既徧读其书尝窃叹其所为有独难者匪莪学该众家位不称才抑在散秩禄入有限而酷好刻书所至欹劂成林其自范而入都也书版累数十箧舁以牛车墙立而山积公卿士大夫购其书日众受直则不可不受则耗费亡所底今又将刻行其文吾益忧其难为继也先生薄宦垂二十年诗书碑版撰著之籍至不胜稇载而槖中萧然无歌三径之资岂非通人之一蔽哉然其有出于人也自此逺矣吾故曰先生之所为独难也余近辍笔槩不作序辱命再四聊书其后如此葢予于匪莪诸书序之已屡而此集为钱础日陈纬云二君之所编次其论之详矣故无取骈枝其说也
　　书陈章侯白描罗汉后
　　章侯吾不及见矣游山隂购其画人皆固靳最后得白描阿罗汉于陆氏易以八缣其徒陆薪山子见之惊曰嗟乎此吾师絶笔也师作人物设色缀染薪具能从事惟振笔白描无粉本自顶至踵衣折盘旋常数丈一笔钩成不稍停属有游鹍独运乘风万里之势它人莫能措手其体貌巉古瓌玮又不待言方之顾虎头李龙眠又一变也作此巻不数月即长逝矣予又闻同年顾松交宰山隂延致作画防歳暮有罪人在系将释者宰欲为陈作计即谢曰系果可释邪丐公即出之山人义不受金山人旦起涂一纸得数斛米矣章侯虽以画为生性癖简不羁尝与所亲窭贱或优俳狎游之徒谐谑杂坐一杯在手画无吝色及意所不可即强有力者尊礼以金帛厚啖之不可得颇似郭恕先遇岐亭富人时也嗟乎章侯家酷贫其致行若此今人但知其画耳
　　书坐花轩诗二集后
　　昌黎以诗为余事又好言憔悴苦吟之士谓必専一其心而后能声出金石也然则诗非余事也呉君让里家于长干之侧游于南村诸词人之间性故躭诗少以孙呉家言登髙第而性不可夺时时看花对酒以吟啸自娯见名人诗帙辄麏拾以为富若饥渴之于食饮其诗之翛然清逸有出于唐音也固宜尝泛舟牛渚登采石酹酒太白祠与同人连臂髙歌亦足豪也今复仗劔而西抵固原故项忠襄诸公战胜立功处秋风动地登望山川萧然多关塞苍凉之气郁其壮槩又可据鞍而赋矣
　　先大父中明府君集书后
　　是编经始乙卯春刻成于丙辰仲秋合之得中明子集十巻葢先大父允升先生之书也先生少笃孝长志圣学防祁阊陈九龙先生履祥至遂北面焉九龙葢旴江罗公汝芳之髙弟子邹忠介公元标之畏友也其学随事指授要归知性自称天学生先生从游辩论往复日夜不倦乆之涣然以解既游郡校杨复所先生尝遇之金陵见其举子业谓必名天下先生泊然不以经意其师事九龙不啻七十子之于孔子九龙亦倚毗心膂尝病甚九龙慨然吁神至捐已算以益之师弟之笃可谓旷世一遇者矣所至讲防有録欲俟中年后编挍成书年四十七而殁遗言残帙委诸箧笥先君子居庐日録数纸跪而陈之灵几既为一编乙丙之间狼藉兵燹今从故旧藏书家网罗考订故迟之歳余疑者阙焉其讲义不可胜载于乎先君子能跪录之衰绖之中而后人不能保之兵燹之际痛可言哉抑韩氏所谓存十一于千百犹愈于澌灭都尽也孔子立敎以文行忠信诗书执礼未尝数言性道使人学焉而自得性道卒在其中故子贡以夫子性道为不可得闻子思子作中庸首揭天性而以率修为学本之不睹不闻极之无声无臭孟子尤极言性善宋儒祖而述之直指本体自谓得孔孟心传非不学也学者学此也觉者觉此也其为物不学而能而非不学所能全故终身由之而不尽者性也葢自濓洛诸儒授受皆然矣或有致疑旴江之学殆未知道者也
　　先考遗集书后
　　于乎先君子弃闰章三十有二年始得发其遗藁排次成集读未竟而废书号哭者累日于乎先君子葢不屑揭揭以文词鸣者也不得已而有言以见志也其言之恺恻沈至示人肺肝者仁义之发于外者也其忧深思逺愀怆至不可读则其遇使然也先大父中明公笃志理学所至聚徒讲习不辍新安呉肇一兄弟留受易广陵先君子从学经歳冬葛夏裘无愠色主人数餽缟币谢不受亡何大父捐馆先君子当戸无中人产而有大父义田之役既不敢粥田以废义而强宗悍戚虎视蚕食者日环其垣公私逋负溃决狼狈内无纪纲之仆外无素封称贷之友劬身戮力出则躬督农圃入则课诸弟篝灯诵读不休是时先王母称未亡人又诸子相继夭殇尝终日哭先君子必跪而止之王母不食则粒米不入口家叔父少先君子十歳严惮若父稍不当礼则跪之大父寝室之前痛哭而让之平居则易衣而出友爱亡间言叔父读书阳羡歳一归省防荐新谷先君子偕亲故防食忽语及叔父愀然曰吾弟客数月矣安得共此觞遂呜咽废箸又谓吾兄弟相知胜于朋友而骨肉零落尝月夜共语相抱而泣今先君子下世数十年每讳日叔父临祭未尝不恸葢其友爱如此自先王之道不明五经虽列学宫士皆习举子业浮靡佻荡圣学残缺殆尽先君子推本躬行言必泽于道德行必归于孝谨虽造次步趋未敢斁也故平生与人切劘反覆不能已及其既没亲知闻者无不流涕尝过金陵从焦澹园邹南臯两先生往复问学以贫病亲老不能逺离为恨间丙夜读书先王母戒止之夕则就寝伺王母既寐辄复起黙诵不敢出吚唔声其勤且困若此病日益甚故所撰著不多然观其遗草微言至性见于篇什读者为之感动于乎先君子绍述祖父以斯道自任易箦之日年仅三十有七其行事畧具传志中闰章学不逮先人窃从王母知先世之艰难将叙述为家乘义田始末别为记兹仅掇其轶事敬识巻尾益不胜废书而号哭也
　　书靳庄事
　　长清县东南三十里曰靳庄有迟贤亭今废其屏壁石刻十大字龙文鸟书不甚古而难辨土人云此靳尚书庄也尚书有子八其少子夏月施以苏途暍者一道士大噉之复索浆余公子延坐设浆数椀道士各饮一口以余授公子公子连饮者三左右以道士貌秽覆浆败盎中犬吮之化一白鹤道士曰鹤可骑也公子遂乗之飞去其明年复有道士来寻靳公子不得曰靳八公吾友也何不稍待余索笔书十字人怪问之口吟曰号咷归别处结防便飞云忽不见后人因刻之且摹其像为仙人影相传为纯阳子今泐其半郡邑志并燬不可攷山东通志有迟贤亭石刻女像云宋靳八公妻同僊去遗此像古雅不详何人余并畧不载余葢婆娑碑版亲得之故老云戊戌四月十一日记
　　记歙县孙公活民事畧
　　徽之蹂于贼也官皆越境郡人流散其不能去者贼胁降之逺近震悼谓天不愍徽陷为大戮我军至必无幸矣已而贼平徽人竟无事问之父老泣曰此
　　天子不杀之恩督抚两将军监军节使之力也其全活根柢则知歙县孙公德尤多徽故拥万山阻重岭兵骑不得猝至数百年不血刃郡之贾于外者闻滇闽乱争槖其赀归为安宅上下相狃以无备康熙甲寅九月一日贼自饶婺突犯休宁叛弁以城降是日武臣守郡者束手款贼郡中无一一矢权府事鄢公知歙县孙公从数骑出趋江宁请援抵芜湖防巴额二将军铁骑至孙公叩头请伏斧锧具言城陷本末徽人无叛志二将军咄曰是何言孙又叩头曰兵兴数年闾左给刍饷无敢须臾后城未陷二日前犹供赋如常辄探怀中出催科红簿为左验将军意稍解九月十四日师次绩溪之镇头杀贼数千乘胜复郡城于时郡人鸟駴兽窜子女筐箧縁山堙谷惧收为鲸鲵相聚野哭公复同监军副使王公固争益力且谓贼众未灭师必以饷戮民则饷不办某请以身任饷出所怀红簿如初又多方丐军中用事者由是得免事定之后不杀掠一人公虽借用民力而卒全民于难其出境时预恐民坐不赦故生死呼吸之时百不暇顾独懐红簿以为民白也故曰其德为多也十四年春巡抚大中丞靳公檄赴皖勘失城状郡人焚香泣送者万计号于路曰公实生我我辈忍令公死先是所敛军储资盗粮者咸愿补帑以纾官累又为之讼寃得湔洗仍治县事于乎公以身活其民而卒赖民葢其失以全其官余观封疆吏有不虞必移罪于其下以自解顺治己亥海宼犯江南传伪檄宁国而知府焦某弃城夜遁贼退乃还齮龁郡中士大夫搆以大狱卒上下相攻发皆论死是歳贼入太平府其叛首非知府也及后论罪知府李公芝兰慨然曰吾即引它人终不我活遂独伏法不辩至今郡人哀之君子曰士服官有幸不幸然义不以数万人死易吾一人生故具记之为守土防难者鉴
　　纪炮异
　　过台州见城楼官廨多摧裂葢山贼攻城时飞炮所击也问之父老有可记者一匠人治庐舍好斵木作鬼物隂藏为祟炮从稠人中击之洞其心腑一贫家父子共牀卧炮着牀前横木其子正当牀面间不容寸父惊曰防杀吾子不若以我当之移卧其子牀内其子若甘委老父于炮也翌日炮子坠地复跃起越父而中其子人皆谓不孝之报又有陈氏者性行平恕椟藏其衣服器皿一女距椟尺许坐炮飞坠梁间大如鵞卵正落空处陈氏泣曰使炮稍左右移不毁椟则杀女此炮殆恩我也举而祀之以为神比邻皆笑之然自是飞炮如雨卒不犯陈氏宅父老又言凡敌所发炮丸我军拾得谓之逆子多弃辱之阬溷中不复用若用以击贼不前反自击或壅塞炮口致炮裂贼拾我炮丸亦然施子闻之流涕曰异哉铅铁至顽无知也顾若辨贤奸识恩怨且一为主者驱使即不中讫无贰心彼顷刻向背甘反面事仇敌者何人哉于乎岂其智出铅铁子下邪
　　纪雷震
　　蕲州杨妪某氏少寡鞠一孤年三十不能娶妪惧斩夫祀百计营聘所少仅数金妪私许富家为赁春预乞其直得娶妇时妪已往役妇入门索其姑不见终不肯成礼夫语之故妇泣曰妾槖中金足相当立趣赎姑夫夜驰往猝未持金已而来索妇曰金适已付汝矣夫大诧愕葢贫家壁皆编苇邻人窃闻其语辄诈为夫取金去也妇羞见绐又无余金痛姑不得赎遂缢死质明雷击盗金者死戸外金故在手而孝妇气絶复苏
　　兴国州有比丘尼浴于山池恶少匿其衣尼裸身不得上一妇来汲望之反走以为僧也尼亟呼救语其实妇取衣衣之先是其夫外出防日暮留尼宿而去越日夫至儿甫能言迎谓父曰昨僧宿此夫怒杖其妇妇曰彼尼也期某日来归我衣请俟之尼故徳妇届期方浣衣谋餽谢不即至妇无以自明遂缢死后一日尼来在途或语以妇死勿往尼曰彼死以吾累吾不往妇寃不白矣伏尸哭极哀缢死妇侧其夫归号悔曰奈何以一疑杀二命亦自杀然卒不知盗衣者谁也是日雷击一少年跪捧尼衣观者震駴
　　丰城不孝子某数犯其母母捣衣江侧一孙甫三歳窃附其背母扬杵误触儿囱死母惶惧避之外家不孝子怒曰母杀吾子吾何有母袖短刃藏空树腹中往以好言迎母归道经树下抽刃树腹忽合曳其手半日雷震死事并在康熙乙巳夏月
　　愚山子曰蕲兴二州事得之蕲州髙君尚孚葢其乡所亲耳目者而临江实逼丰水道不孝子事者语相属丰之士大夫讳之予传以示戒焉嗟夫使天之待不孝凶人皆若此则司寇之法其亦可以不设矣嗟夫
　　书报恩寺浮屠事
　　金陵报恩寺伟丽第一古所谓长干寺也永乐初准宫阙规制改建征天下良工造五色琉璃塔九级髙百丈周四十寻积数十年更三朝乃成塔灯两夕尽油一石星火荧荧照曜云汉尝见异光殊采形状百变顺治戊戌为雷坏一角田氏修复其旧予亲诣问状寺僧頴伯言三月二十三日人定时黒气自东南来奔绕塔趾有僧紫崖触之仆地死黒气上腾雷电訇击裂趾及顶募工修治求大木作架辄费金数千有田氏者兄弟二人至曰吾不立架不索谢若但食我可徒手办众皆惊异乃陟最上层系横木于塔门防梯于木端縁之而上若猱升木其徒执役者三人鱼贯运材因势掇葺如燕鹊营巢垒移其木以次及下三月讫工仅费数十金疾若运斤工若天造碧瓦丹檐烂若一色田氏解衣跣足持长帚踞塔巅磅礴扫除谓之洗塔复仰天坦卧云日荡胸安若平地荐绅士女骈集来观者千万人皆震駴汹涌欢喜瞻赞或仰视力穷登台榭叠几案卧而望之田氏循檐斗折冉冉而下人皆诧为神仙焉好事者竞为僧役具食施金钱田氏多不受而去亦不留其名或言田氏京口人也督役者僧性蕴言塔变前三日闻塔鸣如龙吟云按呉赤乌间异人康僧指示孙权掘山麓深若干丈得如来舍利始置长干寺建塔宋真宗天禧间重建赐号圣感舍利塔更名寺曰天禧明洪武工部侍郎黄立恭疏请募修费黄金二万五千两永乐燬于火拓旧改作工力万倍成化八年赐江洲芦塲入寺选行童百名燃灯并有御制碑太仆卿陈沂记之详矣若田氏虽小技为而不劳险而能乐有而不居亦乌可以不志哉








　　学余堂文集卷二十六
　　钦定四库全书
　　学余堂文集卷二十七
　　翰林院侍读施閠章撰
　　书
　　上傅相公书
　　日者书牍禁甚严不敢通姓名于阁下者朞月矣阁下不为督过且冲乎其实能容也然后知大贤之有出于人为能行度外之事不可以尺寸道里计也阁下一再上书请归治陇墓仁人孝子之言血渍纸上读未及竟泣下霑襟奉命东归之日固章踊跃忭舞愿侍左右之日也闻阁下抵里旬日矣官守所拘又无因而至前伏念某驽怯固陋实由性成承先祖父理学遗绪弗克负荷实惧且羞今学臣一席天下耽耽虎视毛举而发剔者无虚日虽使拔十得五而铲削大伤登进益隘祝者一呪者百矣身非曾氏之贤日防杀人之谤私心惴惴滋惧窃以为执法则人怨悖理则天怒与其干怒于天也母宁受怨于人邹鲁之间誓简寒畯不畏强御一出一入斤斤如也阁下必闻其槩矣有乡人来告于阁下者幸察其善不善可也
　　复顾见山
　　见山足下仆性不能画亦不深解顾独以干见山无厌非徒以画也见其画如见其人见所画山如见吾故山也今大风雪中函尺幅俨然遣使千里而临之发函烂然烟雨迷人诗四章情郁以深音悲以凉若有不释然者读而思思而叹见山负兼人才何施不可而郁郁卧河干同时与见山相伯仲者衮衮躐要津拥厚实意气扬扬而见山独郁郁卧河干其能无怨乎夫仕者古之所为得志行道者也今何为者邪吏持绳墨急公卿救过不暇位益尊势益窘其在台省表见丰采者或以一言睚眦一事诖误破人之产覆人之祀为天下错愕多一美官则多一重公案仆又不愿见山为之也学使者今外台所谓美官见山防得而不为者也由今观之岂得志行道者哉窃尝慕许衡为教授及祭酒功在造士愿借此效尺寸而道之丧乆矣不以官为市则以身为的言孔孟之言者未闻也况其道乎然则见山官水部卧河干优游三嵗读古人之书言古人之志言之无罪传之不朽恶在其非得志行道也怨何为也虽然诗固可以怨矣且仆非怨之尤者哉仆今惟汲汲去此之不暇畏吏持其后而不敢猝去也是以怨也见山异日自知也
　　上刘相国书
　　尝读昌黎三上宰相书壮其瑰雄辩动心駴目至所云蹈穷饿之水火书亟上而不得通足屡及门而阍人辞焉犹喋喋尔也窃以为过矣士固信于知已语曰谁为为之孰令聴之其知已邪不待其辞之烦其不知已邪义当敛喙而退虽然以昌黎之才援周公吐哺握髪之风大声疾呼于宰相之门如以石投井又悲其遇之穷也章在京师一仆一骑日索米数升聚书不满千巻迂疎驽怯不能自振拔以耸动当世贵人阁下见其诗文有一言之合于道也且谓其穷约能自守也咨嗟称异言之于在朝宠之以文辞惟恐其不见赏于当路不传于将来此岂有交游之根柢左右之先容干请交际之仆仆哉章迂疎驽怯阁下遇之若此向使其才行卓絶获进于阁下之门其汲而引之张大之何如也今章待罪于兹二年矣学使美官齐鲁又圣贤文学地窃欲感奋振拔兴起礼乐扶育人才报
　　天子特简之恩而其碌碌奉职无状効亦畧可睹矣有誉之者不过曰辩文字髙下耳或曰能塞径窦耳其嫉之者则非笑之矣人情非其所亲信一旦闻嫉者之言则必疑疑而终怠不为解则必怒疑且怒焉疎节者于是乎殆矣攷山左学使题名记最著者理学则薛文清文章则王道思其余数十人若显若晦焉某既不能追踪文清又未能比肩道思教不足以变风俗禄不足以逮周亲惟日惴惴畏罪也吁亦可鄙哉诗有之曰无言不讐无徳不报阁下位益尊而徳益盛学益富而心益虚章自顾无可报尺寸然其向之无因至前者既已咨嗟称异不以众人遇之矣其后此者可知也而犹未能终嘿者辕下之驹感伯乐之顾而仰首长鸣也凟冒尊严惶悚无地
　　答严给谏子餐
　　今天下号能文辞喜交游懐较然之志者如执事与飞涛不数见仆尝获私于执事执事信其心而录其言在京邸把酒剧谭必飞涛与俱有所得必相质执事来典东闱从游弥月其后飞涛被谴絶域如隔世人见其诗辄流涕执事又乞假归他同志有才力者或出或迁去疎节寡援遂成罪戾议者以仆小摧抑不得安坐取卿贰为恨岂知仆者哉仆之先世葢尝从事理学矣布衣乐道视公辅不与易也仆行业衰薄不克窥孔氏宫墙分顔闵之末照显祖父之令绪以忝平生夙夜是惧若进不能行其道退不能修其业而热中云云固熟思而窃耻之矣顷买棹南归载书垂槖无可为宗党亲故欢不知者用相姗笑仆思之万万无悔向者奉使粤西防兵变不测为絶命辞与从者诀实不意自全当是时思脱虎口长为农夫何憾哉既免于难又官齐鲁三年无知人之明而滥被得士之目徼幸于造物多矣即贫且交谪视粤西时何如故尝以此自解庶防乐天知命者近例引疾愈难不知所抵冀少缓补官展先人坟墓鸠刻家集得数月足办此事荣于中书二十四考矣遇夏阳晤见山度执事将到留观海集以献千里风便冀有以发吾覆也飞涛母夫人及妻子无恙否还示幸甚
　　与陈士业
　　士业先生足下文章之道自古难之兼古今之文不失大家者惟足下为然且处末流砥行义至髙有国士风仆是以心折恨相见晩仆口期期见足下语累日夜不止吐露情实无所讳诚待足下以古人也世无陈使君仲举其人使有之足下当在孺子之列敢以部民目之乎今见投名纸过抑损是世法我也俗吏我也仆虽不肖行谊不敢后于古人实不愿任受慎勿谓仆不古处也文以载道仆颇粗识端委而欲足下相定者冀砻磨字句毫髪无憾也每见古人谋篇之善反覆省读不能增损一字如坚城髙壁无纎隙可乗未尝不叹息敛手范希文作严先生祠堂记曰先生之徳山髙水长李太伯改一风字通篇警动凡文皆类此患人不细心耳仆亦尝泚笔防阅尊集不敢漫可否伏惟留意焉行当有以相报晨起他往甚愧率尔不宣
　　寄魏司农环溪
　　章再顿首寓书环翁老先生阁下窃闻国家之有正人犹天地之有岳渎所以纲纪万物也虽阻遐壤昧平生且闻声延颈愿通音驿况其得御于一日者乎阁下位望日崇门墙日峻无所庸后进之称説即称説亦近佞仆不忍为也然向者滥竽郎署尝与同舍陈天袚丁飞涛旅进于左右矣阁下置身千仞而喜接后辈遇之颇不以众人其后阁下请养家居垂二十年岿然如泰山北斗亥秋入都常西望恨不相见今
　　圣天子倚为股肱兵繁饷匮得毋甚劳仰屋乎旧有奉懐小诗嫌以文辞取容匿未敢献今贱不自揆敢有所请于阁下先祖故明万厯间诸生笃志理学实得旴江之传葢旴江曾守宁郡教泽犹存旴江之髙弟陈文台先生来游宛陵先祖称第一髙弟子语录杂著盈尺家居周道乙丙之间洊遭兵燬今网罗掇拾次第付梓海内文人比肩而有道者为难辄敢以序累阁下近世论学者颇訾姚江旴江诚亦有见要之前辈孳孳汲汲无寒暑晦明以毕力于身心性命之学葢非无所得者先祖之名讳行事详具焦澹园邹南臯诸公志传中既幸收于邹焦两先生其不见摈于阁下无疑也伏惟稍垂照焉
　　寄沈绎堂
　　赐裘盛事载之史册播之诗歌为后来佳话今出典闱试入掌成均天下英流尽坐春风中犹忆及邺下南皮故人文酒之乐乎嘉防不常转眼陈迹为可叹也近匿影林臯以偷安养拙为幸然自亥秋握别时赋诗见志有得闲吟一篇为渔洋先生所见尔时已决计从麋鹿游矣它人爱我者犹劝驾先生独肝膈示我真知我者哉一出春明便同行路平生宿好未敢通只字葢势位阔絶实安原宪之贫非敢同叔夜之傲乃渔洋翁时时笔舌见及顷复得此于先生苔岑气类不免重为搔首耳髙位难居盛名难副此席旧称南陈北李今不得不推先生愿益勉之矣
　　复汤孔伯
　　吾道之衰甚矣处今之世薄声利而急道徳早嵗拂名讲洙泗濂洛之学如年丈先生当复防人平居引颈逺望庶防旦暮遇之及相见又复邂逅别去葢是时家叔父年正七十游子心动魂梦作恶惴惴恐不相见故兼程遄归及抵里幸无恙始追恨从前之防为当面错过也仆不幸少习雕虫为名交所累触绪牵纒动不可了即使留数日亦未必有可就正今复何以应明问而裨髙深乎孙征君先生今代典型得见于榻前懃恳良至又辱其手书赠句比即为报章兼函二金为九十之觞防项君两嵗不至遂无从邮寄不知孙先生天尚憗遗否今仍将原书附去倘已归道山幸致其喆嗣为我防之其墓嗟乎天未丧斯文其或勉留先生百年乎今年偶过锡山寻东林书院谒杨山道南祠见髙彚旃先生亦扶病一面坐间辄语及夏峰老人然观东林讲学诸子亦寥寥近有敝门人海阳施璜虹玉者壮年弃举子业専力理学其为人悃幅无华而所至学者倾动其后来成就逺近不可知要是尊信谨守一流人此道惟苦岐路亡羊门户髙而阃奥薄往往无成若果鞭心向里无论大小偏全要得其性之所近犹愈于烧破空锅也年丈近日所得何如幸不吝指示去嵗徽变震邻祸且切肤敝郡人皆惊窜弟亦不能安坐今日城野两难将从何处生活每忆南阳在孔道而诸葛君躬耕髙卧草庐此法今日尚可行邪勉旃为善外此多未可卜耳
　　与王阮亭
　　敬启阮翁先生万福顷尚需次邪今日仕进势不得不同积薪仆家食无杖头钱安能称贷作北客乞米长安乎前后三奉手书皆辱委以文字之役仆非其人也然万万无辞理念西樵先生既骑箕他无可効万一孝友笃至亦谁如先生者忆客冬捧书夜读年谱流涕满纸比即欲属草以避兵假寓一小楼妻子稚累环集杂遝无安笔研处过此一夕便尔经年无可用自解免夏五过秦淮与蛟门舍人语及辄出年谱行箧中感痛各有书亦足见仆之未尝须臾忘也比既闻有魏叶汪三公之文日月既出无庸爝火而申命再四遂自断以冬仲必附公车诸友适寒带血恐成喀症不得不暂缓若果卜塟在明春嵗底春初必当践此息壤也平生恨未到惠泉溽暑中乗金陵便舟枕潄泉上因过呉门与钝庵坐半日此君闭户著书坐无杂客其诗中不留人姓字真有名士风流人皆病钝庵狂如钝庵乃许其狂若复不狂则近道矣海内英流凋落我辈见在如晨星当路诸公既数嵗不敢通问谁复齿及山中陈人者先生称説愚山不置口且以告三大君子毋乃好而忘其丑邪熊相公独言圣学于举世不言之日彷佛许平仲向谒之京邸值其请假南归彼此投刺未值益都冯公往还稍旧司农魏公则为部曹时曾被容接者也其人其文皆有浩然孤行之气不揆卑陋欲乞为先祖遗集序先祖葢理学不徒作文字观其平生见推焦澹园邹南臯诸老或亦见收于魏先生既自通以书属之张君一衡又以闻阁下知不吝齿牙助成此举耳日月渐促明年誓简应酬努力近里一着今料理先集网罗授梓者十才三四聊见一斑握笔频咳言无伦序附友人特制墨八笏伴柬
　　寄莆田余赓之先生
　　建南道徐君来辄再拜属讯起居今又以属海道宋君二君当能道鄙人近事也歴下山色抱城泉声满郡差强人意兵燹频仍书籍灰烬所问济南先代旧家如李于鳞边庭实殷正甫辈子孙存者絶少殷氏诸生一二边氏无读书者于鳞之族止一童子李濚已青其衿且碑于鳞之墓为文以祭祭之先一夕梦五丈夫皆古衣冠伟然见过未通姓名中一人以黄纱笼面再三揖若言谢及造其墓则五冢葢自其先三世及李驹墓皆在焉则五丈夫也为之惊异若许殿卿则后人不可问矣临清谢茂秦亦然百年之间凌替至此盛名难居余泽易斩良可叹也亦可惧也宛雅之有续刻蔡子之书也委章以序实不敢分任笔削不知何由达记室读寄来长歌又忾焉增慨矣
　　与顾见山
　　九嶷在几席间获戾不少硁硁如故甚矣愚山之愚也佳什直逼古人公余多暇当更努力精进剥去近今皮毛不必尽求好看便是杜工部堂奥此语不敢为时贤道见山必深知之而仆复云尔实恨有志未逮当今同调如见山亦安能多屈一指邪
　　与同门李嵩岑佥宪
　　荐绅先生行古之道者年丈一人而已行至髙谊至笃而官辄独达天之待素心有道者类如此矣然居官恬淡寡欲至断酒肉作苦行僧亦复何地不可才足理剧而防不爱一钱虽荒服蛮陬可格也苍梧仆所旧游山川云物足以愁人而不甚苦瘴夏秋骤雨后岩洞鸟兽百物之毒皆流入江水中慎勿汲有冰井泉独甘冽以元次山得名仆尝就而饮之作冰井行防其身在岭表此足以濯尘缨饫清吏矣王盂山淮南名进士今为荔波令虑其无土可官也唯善遇之
　　与祁止祥
　　奕逺令侄遂作古人闻之流涕比闻髙兴不减书法更遒恨不能乗风奋飞图一握手也海市惟登郡有之然台使至止率坐守经月不得见仆校士役竣邀幸寓目即不敢比美东坡窃谓事非偶尔纪之以歌不揣固陋乞心闲手快时为书一通刻石置蓬莱阁上已访得镌帖名手伫望挥毫弗虚千里引领也
　　答张尔公
　　辱示书及序甚相推引读之汗下何灾梨之速也古有终日同堂不若千里闻声者甚勿以不相见为恨从此不踁而走不介而孚皆讲业闻道之年也诗文不足深论将必有进于是者海波甚江上战舰如织南望搔首又喟然放笔也
　　复赵禹功
　　鸡山接对如在碧霄柯亭长啸今忆之尚洋洋盈耳也别逺防稀古今同叹逺贻尺素重以瑶篇出入懐袖眷恋靡已眼中突兀已见鸡山峰顶矣
　　与呉梅村
　　长安车马尘中不得过省过亦不数及临行拜别语娓娓难竟时已迫矣徳音之锡宠逾百朋愧未属和抵沧州则与第五聨舟灯下读百韵诗涕数行下诗之能移人情至此益追恨前此不日侍左右当面错过也人之相知贵相知心私心向往燕齐千里欬唾可通犹之在左右也比与第五剧谈两昼夜几致委顿分手之夕成此四诗俚率罕蕴借不遑匿丑亦以我辈交情不论文词工拙也去人索书如索逋他何能言
　　与彭禹峯
　　长安尘土中忽见中原伟人诸子逡廵髣髴虬髯客值太原公子时也此道广大精微无所不有温柔敦厚诗之教也近日北音噍杀南响浮靡歴下竟陵遂成聚讼可一抚掌仆才本弱劣人皆目为清俊窃努力为沈郁雄髙之作而不敢以矜气出之躁心乗之昨读近诗皆洪钟大吕金戈铁骑之声见猎心喜辄拟奋臂大呼当偏师一面未审许我否分手之时夜阑酒困仰天为歌迨诘旦走笔追送车骑已渡桑干矣公视其言虽不工亦足豪也顷与张许诸君子班荆赋诗酣歌屡夕一时声动长安以不得先生建旗鼓为怅先生行矣潇湘云梦之间波涛拍天鼓角动地风悲马鸣极目万里于此时横槊磨盾短歌见志即不及曹氏父子当虎视王粲从军诸什南风之便幸不惜双鲤以开蓟北愁顔也寒曹如冰致缺展待言之祗增愧悚
　　寄顾赤方
　　带甲真满天地矣歙固焦烂宣亦剥肤未审先生髙卧何地年来当事诸侯有能下榻月致米数石并为买山作计者否贫士得此固佳如不可必则僵卧躬畊怡性养夀不得作仲宣从军诗也仆家食十年草草老农圃生活虚掷光隂今年耳顺矣髪白齿豁生意婆娑殆尽拙集编刻到今未卒业茫茫四海文士满眼安得如黄公先生一定吾文乎顷闻瞿山长公于役黄冈立附数行并往八家集中拙稿一册请正匆遽不暇作韵语风尘澒洞中得知己片札往还亦不翅饥十日飨大牢也髙台州无恙且甚髙义苦道棘不得往游天台雁荡诸山知故人有同憾耳周伯衡使君客死珂里甚可痛先生曾与之交否二挽诗附览向曹尚老归楚仆曾录湖上奉懐诗当不浮沈何自此竟絶音驿耶信笔及此如何能已
　　复孙征君钟元
　　夏仲汤孔伯同年邮到手牍伏审杖履安健忻忭无量至大作中所云九十蹒跚叟俨然侍君旁读之惄然愧先生即容接后辈何勤恳折节至是然获见风采闻绪论未敢一日忘也姚江立教有间涉禅语处其徒従而张之致滋口实然致知良知语本孔孟姚江从万死一生中体验得来正大有攻苦在学者循声失实空説本体咎在不致其知非良知之罪也姚江之説曰所恶于上是良知毋以施于下是致知何等知行合一但单提此説便觉一切记诵学问可废未免偏枯此是朱陆之辨其实尊徳性未有不道问学者杨慈湖曰识得此体不用工夫语亦有病先生称薛文清明之醇儒王文成明之大儒殊途同归不失尺寸近日谈道之儒遂举阳明而斥之絶以异端且自谓能辟王氏即为有功斯道心窃惑之譬有人于此无立锥之地而日讼其邻人与争界址角门户亦徒见其太早计也儒宗一书门径不隘要归一揆就中指示精切往往发人深省二三同志之友竞相传写日苦不给便中再得一二册并牋刻短言见寄诚大惠也家居附郭人事沓冗恶动求静正是动静未合一处此道要须静处立根久之即动是静乃为得手今尚未免憧憧祗增纒结耳孔伯于此大具猛力惜草草萍散苏门游记诗附呈记室不腆之私聊当三千里外一觞伏惟为道自爱
　　答张祖望
　　士为知已者用女为悦已者容男子之篇翰殆犹女子之膏沐也意所悦可忻然相许欲黙不能伏防示诗赋拳拳属一言冠其首防舟车辐辏宾从填委局环堵间不克引避逺近惠示书帙文词堆案连牀猝难周省迫于君子之命导以糠粃之言牵率芜陋无可比伦报书洋洋许至千百言是犹报木桃以琼瑶飨爰居以钟鼓也仆少孤家贫守先人之训屡空晏如仕不改行今兹之来凡以为西湖也困于风雨之连旬疲于人事之征逐屐齿不徧湖山而尊酒无以赡宾客将怅怅而返棹矣侨肸在望缟带缺焉惧命之辱若知已之言不敢忘也
　　为邹流绮致金长真
　　扁舟迅发径抵锡山信宿邹园饮清泉数斗便洒然若有得所委序二首并已乗兴草就但恐不工耳行笥幷索广舆记不可得或有错误幸更正之梅邨先生绥冦纪闻一书邹流绮以故人子弟之义卖屋剞劂一以备放失旧闻一以表章前辈著述良为盛事但不合轻借当事姓氏叅评致有此举葢惩前史之祸不得不申明立案非有深求于邹也闻其中絶无触犯惟凡例所列有大事记等语似多蛇足而实无此书也今拘系赴解举家号哭悉焚他书笥槖为空毘陵士大夫甚怜之邹既贫且老莫为手援万一决裂不特邹祸不测且恐波及梅邨先生梅邨往矣遗孤惴惴巢卵是惧夫束天下文士之手寒先辈地下之心或亦当事大贤所不忍为也惟臬宪崔公之贤者必不忍为此事惟公与崔公善也可进以此言公不为贾彪大难谁解哉前健老已力言再三今重之以书又申之以曹秋老伏惟留意转致之多方力为之解俾得释系而归其所全无算弟与邹不特无所私幷未识靣所以云然者恃老公祖臭味之雅可布腹心也惟秘之不罪饶舌
　　复阮亭
　　知已陶陶恨不永夕古人所以叹良防之难也毛氏兼本杂录往未寓目顷迫索之缘空拳北首不能印行就笥中数册携来到时都尽虽平生忻慕愿为执鞭如先生缺焉不能呈左右先生固不惜齿牙者也能以一语进退天下士者也左氏三都舍元晏将奚适哉仆虽不敏与毛最旧脱以不见及督过将喙长三尺无所置辨矣而仆不督者知其力不能多赍也经营数日得此册葢先为居停主人攫去今夺回报命观集中序及先生其向往具见文章之道有隐有秀天下生才不尽作者难兼虽嗤短艳要尚清华此君才致旖旎摇笔散花近不优孟秦汉下不印板八家熏沐于晋魏八朝之间别有情韵故当推一隽人终窭无子客路可悲不识可请间一垂接否顾况亟赏于乐天昌黎倾盼于长吉前辈游扬风徽未艾也
　　寄髙彚旃先生
　　得游道南书院拜止水尊光祠且侍先生杖履是呉游三大快事惜以炎节寸晷冠葢应酬之时多而考徳请益之时少别来媿悔直是当面错过比来寒暑乖度雨旸失时不审起居安否烽火数千里相接人生如朝菌无复余念惟先祖父理学之绪不克负荷以张大前业夙夜是惧先大人逾壮见背年不展徳先祖允升府君以诸生数奇亦不及五十其生平努力惟讲学一事饥以之饱寒以之燠疾病以之色起终嵗汲汲而冲然自得葢家无甔石而有膏泽四海之心身在韦布而有衣被千秋之志所撰防纪语录遇事成书将编次为一集奄忽易箦藏之箧笥先大人手录而辑之防遭乙酉兵变化为刼灰比年从亲交故旧之家稍稍捃拾十存二三阙以待补顷防士大夫公请崇祀祠部报可窃欲就此残缺者编目行世伏惟老先生学承濂洛文匠欧曾所谓有道而能文足以垂世行逺者也倘不靳徳音惠赐晏溽暑髙年不敢过劳笔札即草略数行自足引重布帛菽粟之言不徒作文字观也学术异同即孔门一时诸子已有差别不特朱陆争鸣近日攻击阳明几无完肤恐阳明亦未肯全受要在真实到底大小各有成就敝郡理学薪传滥觞于东廓过化而承流于旴江作郡大约皆沿习良知之防而先祖所北面则旴江髙弟子所谓陈文台先生讳履祥字光庭者也先祖尝疾笃陈先生愿减已算作祈命词以苏之而焦公澹园邹公南臯今诗志传具在集末可攷而知也其学以见性为宗以同人为大老先生一涉目而见端知委矣道路戒严遣使逡巡偶因羲人兄舟便率尔驰请言无伦序兼乏缟纻惟长者慈亮得遂所请感且世世虹玉今嵗家居侍养时时惓切不一
　　复虹玉
　　前书裁复未得达兹于望后四日汪兄又袖出手教累千百言防同永夕陶陶矣大抵近人讲防多是踵袭故事间有贤者一暴十寒作不胜辍往往无成足下力张朱子之説取轨既正勤勤恳恳身以为任塞狂澜而振坠绪将于足下是望仆牵于世故困于名交在家在外泛应不给顾念流光实惧且慙足下折节师我肫笃之情有逾骨肉亦不敢不共勉相与有成也罗陈两夫子之书先祖父家藏甚富手泽烂然缘寒家旧居双溪地当孔道酉戌之间土兵蠭起仓卒避难莫为典守尽付兵火今先祖撰著尚存什一皆从他友所藏语录残编多方鸠辑旦暮间亦将授梓矣毘陵高先生所刻尊绎语具有深心非足下无以当毘陵之心非毘陵无以着足下之美要之此道贵深造自得不徒在语言文字着脚勿以一二先辈钜公推奬便自忻然意得也久之疑信递更甘苦倒置进步正无涯耳紫阳书院议修良急然所费不赀往例取之赎锾今无赎可捐乡先生又难募助以视当湖陆公时又霄壤矣曹太尊因賔及一言亲临讲防嵗以为常去秋又任修葺其志趣实有出于恒人且足下一片精神在此可动天地今如教草一书惟善投之仍以台意作禀帖一通备用倘不得面谒即一并投入禀词中要归美賔及度必就中玉成也顷闻家居授徒教育英才承欢菽水居然三乐具是愿益努力自爱
　　上总宪魏环溪
　　老先生正色立朝为清流领袖固宜朝夕侍左右奉提命比者旷日累月不溷迹于阁下之门诚不敢冒凟清严且数有狗马疾虽在辇下僵卧如深山也顷有私心所痛者莱阳宋茘裳以诗雄于山左其人不无纯疵要是豪士滇黔未变时朝觐赴阙旋阻兵难旦夕西望忧伤郁郁客死目且不瞑葢以其家百口尽在成都也诸公卿怜之为助殡而归其丧闻蜀抚罗君颇恤其家近见桐城姚经三问之言渠发川中其家人尚无恙惟遣一无子妾辄为之悲且喜茘裳六十无儿晩纳呉姬数人生二子此葢千钧一髪者也今
　　王师底定蜀疆即秋毫无犯窃恐玉石俱焚不能免于难矣
　　皇上尧仁天覆凡文武大吏陷贼而返正者如少司寇冯公銮仪卫严公家口在蜀皆许觅取完聚况如茘裳万里辑瑞王事贤劳倘得达
　　宸聴当无不垂恤者前已具告言路一二公未见入告老先生或可作计请敕彼中将吏物色但能保取遗孤母子俾之东还得继宗祊感且不朽夫官非陷贼事有成例其人既死无可引嫌老先生言人所不敢言所不能言者天下既皆被其泽矣勉为此举肉将枯之骨续垂絶之祀使若敖氏不终馁逝者有知当泣拜于九原矣当时同入觐者云贵川三省多人能更查列其姓名为徳逾普伏惟采择黄俞邰奉书至再三前已托汤荆岘同年转送掌记惟魏郑公奏议一册暂留钞写今并补上倘赐数行以慰驰仰庶不致疑洪乔耳
　　上内阁言被荐人才试期
　　接侍以来不敢慁门墙忽忽逾月伏闻
　　御批有荐举人员着到齐之日考试之旨
　　圣恩汪濊屡沛温纶张八纮之网集四海之士即累月浃嵗没齿余荣岂草莽臣所敢言抑寒虫羁鸟有迫而欲鸣者敢以献于阁下窃闻圣王哀一夫之不获仁者胥万物使得所计天下被荐者内外出处凡百八十余人除丁忧准免者九人见在验到者百三十一人续到者七八人物故者四人题明不到奉
　　防续催及未经查明题报者共二三十人以所部敦促上道火烈雷迅度必有疲癃衰疾实不能起者且今之耆旧如傅山杜越年垂髦耋病不能舆马舁以篮筥驰卧国门外亦可见
　　天朝之旷典莫敢不举踵希风矣昔燕昭以一国之王筑台以尊郭隗而乐毅剧辛邹衍之徒毕至矧
　　天子至尊以礼为罗其谁不环向而辐辏然尧舜在上下有巢由不以损唐虞之盛弥足以彰尧舜之大葢物情故不齐也今必比而齐之秦楚闽越文檄往还非两月不达説者谓嵗月沍寒短景孟春冻未解二月又举礼闱非三四月不暇及此其在富厚有力所亲官京师者坐拥轻裘饮酒读书甚乐也四方寒素之士多不敢过望作持乆计佥谓八月赴限九月陛试取进止以仆薄宦余二十年坐卧一羊裘盛暑出门都无所携顷方称贷营寒具其他贫士且逺出仆下今闻有就食畿辅他县者有寄宿僧庐者狼狈万状北地苦寒裂肤此辈短褐不完饔飱不给万一老病冻饿间且溘焉填沟壑诚无异九牛亡一毛然
　　皇上仁覆海防侧席辟门惟恐一士之不集辇下使辇下待
　　诏之士若此当亦恻然不忍闻也以刍荛之愚防计皇上回銮在阳月中旬倘久霁冬和或尚可炙砚一试其年逾七十有疾者礼有宪老之典或从寛免其试而见放者犹可归田卒嵗夫齐桓举火而爵甯戚赵王抵掌而用苏秦贾生召至汉文帝方受厘宣室遽接席于夜谈主父偃徐乐严安等书奏召见孝武叹相见之何晩岂其时果乏才哉诚结于心而不能缓也今古代相移易才辨词赋不能方驾前人其疎逖贫贱尚可与扣角者比阁下膺
　　天宠最渥夙夜侍殿陛以启沃之任兼吐握之风试从容乗间言及未必不霁顔嘉纳如水乳之相投也比嵗西南洊警
　　皇上万防之暇吟诵如儒生今闻天殪元凶鱼溃蠭骇鲸海波平南顾之忧稍释及此凭轩策士使天下应诏大小臣工布衣野老受简进言即不逮董贾扬班亦可以歌咏盛事垂诸竹素始徴之甚渴既待之甚温不忍终置之经年逾嵗之乆亦所以宣旷恩光盛举也倘末议可采阁下其俯择之若以为热中躁进此宓子所谓阳鱎也执事当麾之千里之外不以厠门下仆坚卧十年亦尝奉教于有道矣士故信于知已知阁下之乐闻此言也书词琐陋伏惟垂照不宣死罪死罪




　　学余堂文集卷二十七
　　钦定四库全书
　　学余堂文集卷二十八
　　翰林院侍读施闰章撰
　　书
　　寄徐健庵
　　公郎得隽闻之喜甚媿未展贺贱辰将近适有故人招游天台鴈荡杖防一往葢避觞我之客也昔人有云年过六十汤火居心向薄其未达生今始知之里中姻旧乃以粉饰之词逺辱先生逾分已甚先生以立言自任可遽为过情之许邪恭读一过汗浃背贶爵断不敢当欲颙竢公郎世兄来宁国面璧延伫至今顷故友刘都阃润伯之子继文来谒宗伯先生辄附寸函便缴幸为查收刘所请具宗伯公函中不敢复赘高淳诗人邢孟贞先生讳昉者诗品在钱刘郊岛间真唐音也卒坐诗穷以死其家近石臼湖时称邢石臼仆少时与之上下议论受其砻错向以告仓部范正刻其集十二三周栎园先生已裒集为四家稿以传矣昨年偶过其家索藏稿未刻者尚多其遗孤沔已早夭一孙方五六龄田产粥尽所存仅五畆孤孀防防难存活见之流涕其所亲因言淳邑父母为宗伯公门下士倘邀惠两先生阁下合赐一函属其收恤得三四十金为之经纪赎田七八亩可免寡稚冻饥此在当事为顺风之呼两先生其许之乎夫邢孟贞未获交于阁下之门仆何敢为乞邻之请然古人之文士名贤有生不识其人而死恤其后且刻其遗草以传者葢不乏人即范仓部正当时亦未识邢者也可否惟命琐凟及此亦以先生之笃念气类有素耳
　　与林茂之先生
　　先生春秋八十有三矣矍铄如五六十许人其必臻上夀无疑恨相去日逺不得数侍杖屦仕宦日拙艰险日多虽嵞山入署得一开怀解颐坐未移时簿书堆案上下征求攅睂仰屋先生视此乐否也昨秋晤周伯老辄言及先生饘粥之艰伯老欣然许饷米粲数石葢是时伯老入觐舟经白门定果此诺今嵞山返棹便附二金自媿釡甑将尘作此戋戋鄙薄当令仁祖笑人耳
　　寄沈姑山先生
　　才拙时艰一切荼苦甘之若饴病入膏肓无复药理处无丘壑之安出无升斗之余逺近见闻惊魂骇魄忧能伤人不独颠毛之种种矣山中高卧苟不至以饥寒死虽草衣木食南面王不与易未可为世俗人道也
　　又
　　举家饭麦不给廿余年无此事殆天遣为老农矣归双溪课儿书外日问田园间读先儒语录数则便欣然永日有味乎其言也多病苦思则胷舂午夜不寐故一切罢笔墨昨念及邵征君先生耄矣属诗久不报为骨竦因走笔报之雕虫壮夫不为又苦不能书祗自増其形秽耳年已向衰于我夫子所学未窥底蕴所见撰著絶少处岱麓遵海滨求巻石勺水不可得是留悔于没齿而贻讥于来世也惟夫子稍出一二示之行当裹粮来矣漆夫未敢冒昧通啓致声为荷
　　寄蒋大鸿
　　先生遂为越人邪相去六百里日日说出门不可得古之千里命驾者何人哉近且比嵗无书问穷蹙不必言又频频为俗物败人意前贤称读书著书游好山水皆是厚福防哉其言也去秋薄游黄海见所未见自今以往决计一游天台鴈荡便坚卧双溪草堂老矣诗文小道无足恃近稍编辑苦无定我文者不能不为君一搔首大作刻就者愿见一二又黄山游草一帙泚笔直示可当谈防陆舟先生发矣追附此数行怅惘何极
　　寄王丹麓
　　伏承示近诗属刋定为序亲举玉趾追送昏黑乃返忘形故人不督我过反厚存我悚息不敢当省览终帙多确然可传者直欲争座古人不揆顽戅辄尔删窜舴艋倾侧风浪中头目交又适患寒知必无万一当要是朋友磨切之益借此为献老年翁再加持择可也徧观古人著作不能豪髪无憾何况时贤然我辈志在行逺决不可自恕正使痛自针砭不审去古人防许当今家曹刘而人李杜一邑之中卓尔竖鼓旗者常数辈求其铁壁坚城无懈可击者难言也酬赠诗不易作老杜且然七言为甚稍纵则手滑调浮矣闺情绮语数见不鲜且伤盛徳尤宜割爱仆终嵗鹿鹿去古学日逺鼠光萤火自照不足庸遑及人嗟乎仆亦惩俗忌絶口不泚笔久矣所以云者感年翁夙谊悃愊骨肉友生勉竭一得之愚所谓士为知已者用也山郡寡闻时有小作徧示闾巷同人莫肯下一语辄用为恨曩惟陈伯玑方尔止二君间有可否称益友而蕲州顾赤方出其诗相雠挍尝握手笑曰吾侪相好也攻瑕索垢当猛鸷如寇雠毋留纤尘为后人口实时叹为名言毛稚老昨为定二记感甚且头俯至地矣古人诗文以一字分工拙见于诗话者不胜称引刘舍人云改字难于造篇故有以一语而腐唇断须者矣率尔涉笔诚不能悉当抑彼善于此改之犹贤乎已且一经弹擿存而思之久之必有工稳字句如天造地设特患人草草混恕无从省发耳此仆所身试者年翁得失冷暖岂待仆之毕其辞哉夫神尧之智不无畴咨于四岳夷光之美不免借照于明镜不独文章尔尔也知旦暮剞劂故先归稿本倘不河汉其言嗣当奏薄技于左右矣嵗晏多冗春以为期但勿以语他人也
　　与曹太守言紫阳书院事
　　客有来自紫阳者言拙诗防镌置书院甚媿甚感辄不自揆敢布其愚于左右忆去秋陪侍见书院屋瓦十裂四三上雨旁风行就倾圯明公慨然有亟修之议此葢文公父子之灵实式凭之故诚发于中心非他人所敢请也间者迫公事或未暇及此然窃念朱子为孔孟后一人紫阳为朱子讲学之地朱子在闽著书武彛考亭之间必自书紫阳朱某其不忘此故土也生则魂梦是归殁则精爽来格实与他处祠祀不同且宋建紫阳书院理宗御书院额以宠之载稽往籍其时建在歙学南偏非紫阳山也其屡废而兴佥议在山为可久亡兵火患故入明改建于紫阳其经始者新淦张公继修者蒲坂何公其将圯而新是图则维当湖陆公然其时亦止养士课业未尝授餐防讲也明季六邑大防嵗三日当事辙迹罕至兵兴以来不絶如缕今汪胡诸耆旧徒步就米习礼歌诗修复防事未敢邀重于缙绅大夫其闻风惠顾枉车骑而戾止者则自明公始也嗟乎此道希阔乆矣当途贵人不以为迂事则薄为腐谈故村氓巷卒皆从而目笑之今明公亲率僚属官师嵗及朱子诞生之辰诣祠讲学与诸生布衣周旋揖让肆筵授餐不倦在防之士及观者千余人皆烝烝心向即陈述无甚高论所谓存什一于千百守坠绪于来兹赖兹一举不可谓非盛事惜其祠宇之壊漏将不可复支也说者曰往例取之赎锾今既无锾金又难募助如仰屋何然自明公涖郡脩举废缺可指数者多矣勉为其难者先治漏瓦易腐椽稍免倾压余以次徐及要在任用得人其费当不甚滥明公继当湖之后举从来未有之典又修前人将坠之业使学者奉祀俎豆嵗时防聚叹兴于学其功在先儒后学轻重何如也仆往官豫章曾檄修吉袁诸郡书院不辞劳瘁去嵗游紫阳公亦欣然自任曰此吾事也故敢以闻
　　复王便朴
　　一寸未成真事业百年虚负好光隂此王文成句也以文成学业尚云尔我辈何处生活近来此事借先生稍稍振兴从者不乏未可谓徒托空言矣但不明性体则学无本源不法先圣则学无规矩此是先生定论与尊徳性而道问学相合今后学或侈言性悟全薄躬行遂有打七坐禅之说似显涉异端矣先生宜有以亟正之莫谓其流不可惧且恐开有道者之指摘而阻真实学人向往之心也仆非知学者偶有所闻不敢不以告耳
　　寄魏凝叔
　　仆闻之君子尚友古人读其书不见其人可也然读其书尝恨不见其人古人往矣且恨不得见况当吾世近在二千里之外者乎仆读先生之文有年矣往备官湖西讲学白鹭书院穷岩浚谷之士迹絶阛阓衣如黄绮者皆惠然来集易堂诸君子以隔郡抗迹金精山不得致顷年先生屡客呉越维间卖文为活仆又卧病山中无因缘相见向从程穆倩逓中得所惠文集知有意向仆窃闻当世之论文者多举汪户部钝庵魏叔子凝叔为二家于户部既习游而上下其议论矣念不可独失魏叔子今天下文学之流皆被征召集阙下先生褎然启事廹再命卧不肯起则是相见终未可期也私心怏怏以为恨故敢因便风寓书左右古之取人者先器识而后文章其为文也先根柢而后枝叶非无枝叶也根柢既立枝叶万千重花累萼夺缯彩而焕云霞皆是物也言之不文行之不逺孔子葢亦属意于文者近世词人比户骈肩权舆于八股优孟于八家求其庶几于道者颇少七言律古人所难今下笔四首十首五排动至百韵又填词累寸才情驱煽前无古人有道者私忧之夫苕楚之华随风辄陨沟浍之盈移时立尽其原本然也若夫平原浅水独树疎花望之立尽撷之无余又非文之大者见近世所推一二名家偏矫王李之失遽以为冠一代而抗欧曽窃未敢深信以其清真自放而波澜不阔光焰不长也先生之文原本经传动闗风教其间层折顿挫有古法读之改观易听庶几怀文抱质有彬彬之概又闻先生行已介以严与人和以恕砥砺岩穴之行而乐交士大夫凡文人相轻相轧骄吝之气皆不见诸词色殆所谓言有物而行有恒者故愿与朝夕游仆尝憾文人不防细行为世口实顾不幸好为文词因取古之文人近道者嘉言懿行集为一书目曰文人盛徳裒辑垂竟葢有慨乎其言之也仆先世皆笃学力行从郡大夫旴江之遗泽肆力于圣人之道仆少孤无恒产稍长用括帖教授生徒尠识寡闻辄以诗文见称人苦不知耻一涉宦游便多传布虽尝刳心涤肠从事于其上焉者薄有闚测寒暴洊更终未深造垂老不寐当中夜饮泣性癖嗜诗二十年来未尝一付剞劂诸公流传并友人选刻近始合编为集约近四十巻尚须捡括今视所往三册可得其梗概也文二百余篇多牵率昌黎所谓俗下文字适偶抄一帙中有李忠肃袁江督二传据其家传成文并贵乡先进倘有抵牾烦为是正立言不朽盛事仆何敢觊觎但半生精血所在积习难忘顷有防城金使君肯解俸镌全集敦索良切不知有一二言之几于道否丁敬礼谁定吾文之叹陈思王喜人讥弹之语味之嗟赏如在把臂近日直道寖寡士大夫不折节受砻错人莫肯倾冩为一言者故言行日芜陋而交道日衰仆窃痛之古人有云白头如新倾葢如故人之相知千里神交未必不亲厚于衔杯接膝也比闻有同气之痛旦晚或未得出敝门人姜学在尝获私于先生称行谊甚悉呉门距宣城一航可达诗文之友有呉雨若梅耦长诸子可往还扁舟枉过有敬亭叠嶂可为主人仆老矣苦被敦廹入待诏昏耗迂钝明年当如杨朴处士一诵诗即见放矣新令君王如老敝乡同年老友也作吏廉平又倾向良至当一切咨访仁人为桑梓计可倾心悉告之所谓上下相与有成也一缣伴缄窃附于古人缟纻之义幸勿遐心呵冻信笔以当接对悚媿悚媿
　　寄魏和公
　　客嵗宋使君邮到令兄叔子先生一书词义勤恳以仆为有合于古人之道虽执手定交称平生欢者无以逾此且见属为先生夀序书到时已十月矣方患怔忡罢笔墨既以得备采择为喜又惧无以副委重逡巡至嵗晚始属草骋欵段于伯乐之前耀鱼目于隋侯之室固宜却步而沮色矣防乏确使不即报每忆叔子嵗前之约未尝不怦怦于心庸讵知叔子之不待报哉初传凶问北来以为妄也既而程子山尊数接广陵书皆云然则果尔矣为惊悼累日子瞻尝言文人未老而衰病无恶而得罪叔子劳心耗神以文字致衰病既已敝屣利禄而就医江南不能无万一冀于生子今既靳其子又啬其年吾不知天之疾视君子何至此极也天之生才不易既生矣又不爱惜而喜摧折岂不悲哉力疾作诔偕诸同人南望呜咽曽斗酒只鸡之不若冀逝者有知或当邀其冥契耳往承叔子大序过尔谦抑云候仆定其文始敢剞劂仆何敢当今其人往矣愿为补入以存知已赠言之雅至仆奉报一序不过取叔子令兄所述叙其崖畧又逾期久之无所逃罪其文词牵率借躬庵邦士诸君子为之点削以定稿还示俾可留存幸甚
　　寄毛大可
　　中州不及相闻白门距宣城三驿复尔尔空同有云海内诗朋官罢减城中酒伴病来稀咏之抚牀于邑伯调锦雯相继去吾曹亦皆老矣小毛子才调风华不让古人巻帙较侈金汝州曽为料理剞劂否向承寄一册为他友所夺至今怏怏幸加倍偿我前嵗嵩少诸作惜不令吾兄见之诗文见在校讐萧瑟掩闗不敢望故人命驾或出游道路之便枉过溪亭留数日谢李千年已还又当使敬亭小破岑寂也
　　寄陈转庵太守
　　日者令甥雁老南行敬附尺一言先贤依仁斋事今未浃月复有所陈是渎也虽然所言私即一言犹渎也所言义即千百言未渎也况复理前说非更端而他请固知长者所乐闻也曩因叙述南中耆旧叹顾与治杨商贤后人零落因及商贤嫠妾孤女终嵗嗷嗷所望不过甔石而先生慨然叹息许锓其遗诗甚且欲为择壻嫁女此葢仆所嗫嚅而不敢固请者以视文季恤张堪之妻孝标悲任昉之子殆为过之何则彼二君者犹感于知己之言笃于夙昔之好而先生之于商贤初无邂逅接席之欢故为难也度先生不忘于心旦暮且行之矣顷贱累北上过江宁饷米数斗杨氏防防母女受之感泣葢以时方絶粮括及缾罍之类易米二升日晡方炊贱内闻之流涕渠因告以女年十六贫无媒妁倘覔得一壻衣食粗遣母随女去获免饿死便毕所愿语罢辄复吞声观其窘蹙至此及今不救将有沟渎之忧矣夫周之以粟后恐难继不若嫁女活母均得所依且闻其女才质大是上流闺秀但隐之既殁并无犬可牵卖耳倘先生公事之余偶一垂忆进上江两邑父母或两庠学师面属之不出旬日之间此事必报谐矣夫商贤之先公以副都御史尽节于南京门望不薄商贤之文章行谊见称四方亦白门人所共闻也况其女又足称林下风致不责聘金重以煌煌郡侯负一时之望者亲为作计光宠十倍闾巷人士有不忻然乐就者哉事有惠而不费顺而易行恩及于寡妇孤女而感彻于先达泉壤者此类是也先生惟速图之仆且借以报商贤地下其他刻诗之役不妨姑缓之仆别为之所也
　　寄王昊庐
　　去嵗获侍左右容接勤恳谈防数四几顾恋不能辞去今日名公卿擅学行如公能复几人乃拳拳于偃蹇需次迂步疎节之人不知先生将何所取也今且以嘉与士大夫者衡校多士矣
　　帝畿固天下人才根柢得大贤而为之师存独醒于众醉之中砥頺澜于既倒之后为天下所独难非公其谁近闻言路绳摘学政极为痛切防须我公一洗之耳嵩少之游所过多贤主人登封叶君尤欢甚葢其笃词学重交游出之天性又知为公之故人辱公之推重故也惜其以公事赴洛信宿辄别嵩阳夜雨有诗奉怀道逺莫致今借手贵门人蒋年兄请正自揆疎拙无仕进之念惟辑着小书诗文各十余巻力不能刻又耻以告世俗之人将恐终饱蠧鱼南来州县有可语者或语及之次第分刻不敢谓其可传亦庶几存苦心万一其他干谒之事久谢不敢为矣无可为献嵩山诗不能录谨呈游记数篇伏惟示绳削焉
　　与伯玑
　　倾城艳质到辄生子可为眼热游子未归得无望断逺山邪顷者消渴司马亦拟一女校书未审因缘何似当长跽月老乞其改簿并欲向吾兄一问津也奉柬二诗其一贺生子试以示闺中人颇复冁然否涂中值榷闗唐使君辄以君告顷寄诗及之有部下肯怜词赋客南州孺子甑生尘之句想不白眼按剑也闲居有作幸多及我但不必步韵作近人生活逺怀増怛劳心如何
　　与徐伯调
　　比值内人之戚复淹北辕裵逺望不能去怀夫汉魏赠言比兴托防晋梁诸叶骈丽敷情厥防逾畅体斯下矣不揆荒秽衷于两涂之间用抒九廻之结辞无虚引义絶阿私惟郢人斵之勿广宣示以滋愆戾夫晋不乏才衞多君子而延州厯聘侨肸是与义各有専尚也倘云路可通羽翼相接当与君左右驰骋薄有纂述垂末照于来裔耳君家世臣古人也具以是告
　　与毛方伯论遗才
　　乡试事廹矣闻道路口语有截科举罢遗才之説私心惑焉士子三年一大比录科之外例得网罗遗才所以广贤路鼓士气也今中式减半录科数议裁诚非草野所敢争乃欲截已录之数罢垂乆之例窃恐士皆嚣然丧气非盛世所宜有也往者科嵗两试各录童子数十人今童子既不得科入又裁嵗进三分之二童子废书徙业者亡算既裁进取之额复隘其闱试之路士之皓首读书何为也
　　朝廷混一区宇再行防试日以鼓进人才为念其裁中式者葢縁选途壅滞以减为通且谓国用不足议省廪给也故事科举有路费入塲有烛有饮食皆官办明末渐减至今惟录科正数存路费什一余悉无有然则即尽罢科举无补于司农之仰屋也士子知军兴用匮不敢复望供给但南闱号房旧称七千有奇犹且添席舍用笋舆以补不足其数近万今无大费于官而必欲虚号房之六七阻数千人登进之心此必当路大贤所不忍为也解之者曰功令中式一名限取科举三十名中式既减敢取盈科举乎夫录科三十中式一人之例旧载全书不自今始也前此中式百余名时止录科三千余人乎寛以收之严以取之前辈有同心也见在录科二等者皆磨励以须已取而复截之其何以堪诗有之曰济济多士文王以宁士之翘首闱试者未必人人国桢而怀瑾握瑜之士尝接踵出其间不若存其已录者仍酌量录遗宁约取毋废例令诸生裹粮而入上不费公帑下不沮士气亦何惜此闱棘尺寸之地不使其甘心一试哉仆待罪齐鲁录遗至再尚有拥舆号哭者不得已覆取数十人直指缪公方伯陈公信其无私不以为滥此仆之已事也顷引嫌不敢寓书学宪故以告执事夫司多士之进取者学宪也司场屋之供给者方伯也方伯不苦供给即监临之直指公亡不乐引其网罗况学宪以多士为子弟者乎惟公采择而力行之存国家育才之典昭当事爱士之心为徳不细寒家子弟尚幼无闱试者谨从士类人才起见幸不罪饶舌【瑮按自记云毛初仕山东有旧偶尔寓书不意此稿遂传在浙中为美谈孔子所谓出其言善则千里之外从之是也】
　　寄金州长真
　　广陵为南北辐辏地贵贾贱士老公祖下车颇垂意耆旧以文章饬吏治一洗从来之陋可为仅事又时时齿及陈人何许春风能不忘寒谷朽株邪嵩洛之游恨不得到天中今又咫尺畏涂计昔西曹比舍入则共食出则聨辔宵昼谈防或歌且泣仆与老公祖暨汪耑老数人尤剧懽善及今垂二十年萍梗东西旷无防合耑木又化为异物平生旧游大半尽矣平山堂畔未得共倒一尊非独时事戒心亦耻以作客累知己也学使一席近代已成金穴即以伯夷处之人必目为盗跖向来不幸涉足至今为累公私属目交责环向归田八载埽地赤立家本农人为老农毕世足矣所未能忘者拙文百余篇诗近五六百叶向在官固靳不与人刻今坐困如枯鱼二三知交醵金灾木将半而羽书洊警势难卒业终归煨烬未审故人能小为作计否此集得成不敢望李杜后尘亦或与三唐诸贤分一坐位死可不恨要是名心未尽妄想未断此地此时夏虫语冰不堪为他人道也去嵗夏间一函以何大复诗序奉报入许州家邮中定不浮沈毛西河今尚在署斋邪部下词人孙豹人旧推老手汪舟次近为勍将王筑夫程穆倩诸君各是耆旧蛟门石林两中翰今在否念之不尽此书适值便舟匆匆遣信援笔直书聊当一夕陶陶未暇作一诗奉寄拙集已刻者亦未能刷様呈正一芹荒亵勿罪勿吐顷又闻驿传一席借重防城请教当有日也灯下目昏潦草恕之
　　与方邵村
　　石谿和尚旧为方外交而未索其画今甚悔之州来先生为贻偃松半幅无论其画即其意已千古矣老年翁聚精防神作一必传短歌大书其上以当醉我此行借是为实归矣且邵村集中不可无愚山莫谓穷同年可路人也
　　与萧孟昉
　　济川赴鳯阳不及来防知其饱借顺风矣夏间寓书贵郡伯辄言及知已葢处今日以无祸为福无争为贵顷闻讼未释鄙人惑焉昨制台下车又有含沙射影者矣幸而其说不行万一允行则一纸虚惊千金立掷胜亦不武矣古帝王贤圣惟以谦下为受益顔子犯而不挍孟子横逆自反老庄之学和光同尘执雌守下不敢为天下先而天下莫能先之蔺相如引避廉颇娄师徳唾面自干皆忍辱蒙耻小屈而大伸所谓天下之至勇也愿垂听而勉思之言虽逆耳此心良苦也偶在秣陵值蘧使勒此声妄布刍荛从坊间得八家诗一册侑缄不及装褁寸芹缺然惶恐惶恐
　　复汪惕若先生
　　仆不敏中年学道而无闻者也逺思孔孟之传仰承祖父之绪弗克负荷中夜不寐拊膺而汗背者数数矣总以世网纷牵未免支离作辍年向垂暮尚无涣然冰释处老先生夀我以鸿篇进我以大道首推圣人作经之意与圣人之所以用心歴数羣圣心法而归于中庸庸不离中是为至一诚则无息是为合天大哉言乎非其人谁足以当万一哉仆葢学道而无闻者也然不能自得由不深造之故此事未了纵名敝天壤浪死虚生终无归宿从此亦惟努力以毕残年尺寸或有所得敬奉教于先生矣至于贱号愚山得之梦中似是前生宿因详见梦愚轩记非敢上拟顔子之如愚也先生将掖而进之乎抑好而忘其丑耶敝郡之防惟姑熟王便朴先生表明性学是月朔日闻姑江有大防乗扁舟冒雪而往郡中数十人肯从风雪中危坐一日亦是唐虞三代气象偶语及二十年前旧寓僧舍都迷门径王先生笑曰先生二十年不到太平便不识旧寓止恐我辈堕地数十年不寻来路亦不识自家旧宅仆亟叹曰此可为顶门一针时坐中怃然各有省聊举以告先生传示学者愿共勉之
　　与金长真
　　宠命下喜跃数日非独为老公祖贺迁擢也葢为盛世喜祥刑之得人为江乡喜民命之有赖也史称张释之于定国一曰天下无寃民一曰民自以不寃葢谓聴断得平耳今法吏或武健严酷草菅民命以囹圄为质库以援书撡金劵其间寃滥不少近又见有执法大吏多行不义无所湔补乃以故放罪人为种徳则有纵凶恶而殃善良者矣皇天无亲惟善是与纵恶人以殃善良非仁恕之道书曰刑期于无刑惟明克允孔子曰刑罚不中则民无所措手足今国家赦令数颁恤刑四出而盗贼奸宄日众以刑罚之未中益相习而无忌惮也如果平心执法轻重得宜欧阳公所云求其生而不得则死者之心与我俱无憾此所谓惟明克允者也老公祖既仁且明办此绰如矣仆复云尔者葢有所惩而然也江南讼狱繁多躬亲综覈则太劳倚任吏胥则滋惟一代大贤驾轻就熟折狱不烦于廷尉之高门不足数矣
　　复叶井叔
　　名岳借贤主人遂使客子得穿虎穴一蹑嵩顶题诗石壁最高处自是平生仅事老年丈先生穷搜博览继以雅吟文采风流故当长留二室间也拙序恐有浮沈不谓遂厠首简承示种种琳琅满案读累日不置恨顷方猥冗不敢以烟火语玷清览耳阮亭先生咳唾皆仙又笃重同声精心品藻大集得共相商挍甚快仆局山中见闻孤陋所谓海内诗朋官罢减城中酒伴病来稀诵之未免三叹矣蒋虎老生平畏友相视莫逆渠却翛然尘外自了本分仆鹿鹿草草何敢望伯仲哉嵩游诗记未刻拙集垂成而力绌耻以告当事告亦未必肯应铢积寸累或秋冬可竣即驰寄请正也
　　与呉孟举
　　相距四五百里积怀数年不得见读黄叶村庄一帙虽偶尔小作具见胷中武库矣衰病废学仅和得种药二絶直是打油声口然窃疑年丈闳才博览一片雄心恐难以菜根消却辄复以短句奉嘲云叶满村庄酒满樽便便腹笥舌难扪紫螯黄雀饶香味肯把黄虀嚼几根览至此或当一捧腹也手制敬亭绿雪伴柬肯寄一絶句纪事便是山中佳话玉老濒行来别廹不他及
　　荅陈涤岑兼索夀序
　　夏杪归自雉城从姚年翁所得拜书问悚媿无量虽大君子防谦采及固陋然以嫫母而傅朱粉于夷光拙匠而效斧斤于般输固知其不足当一噱也先生文章弁冕当世顾壮年引疾不燃天禄之藜坐拥君山之书天殆将特纵其才以传世行逺冠葢满眼真浮云耳忆长干搜帐中鸿寳撰著等身洋洋大篇不啻岳峙川流仆方愿附姓名于其中未敢遽请而先生顾以此见属仆何敢复辞窃恐寸筳撞黄钟未能发鸿声万一然异苔同岑久在草木臭味之末矣先生以明年耳顺为衰朽亦知仆今年仲冬已先周甲子乎麋鹿性成无复宦兴读书之外所不能忘者惟山水朋友桐宣相望不获登浮山一拜药公愿老之墓实为缺事去冬抵皖口葢以先大父崇祀乡贤借抚军公大力尝相识于京师数承垂问故不得不往谢嵗暮天寒何縁得一攀函丈慰此饥渴乎省书又増一叹矣贵门人诸君子多鸿笔幸稍叙先生履歴梗概即当撰侑爵之辞顷因小舍弟就姻新安甫回冗次布复不一
　　荅友人论廉吏书
　　辱示苦节不可贞居今之世不宜以廉名教督意甚厚然仆非能廉亦非敢以廉名昔人云清畏人知必以此见知于人陋矣仆何尝矫矫焉自称廉公私征索不已间稍自解暴以语所亲其知我幸也其不知我也黙守而无悔有妇于此日侍其夫子舅姑揭然鸣于众曰我不玷尔帷簿一室之人必大笑以为妇固然也终嵗食贫室中虚无有妇饱糠籺而甘防奉舅姑犹日诟而责以三牲五鼎之养宗亲内外又日廹而索以牡羜之速杂佩之赠谇声交至妇必怫然谢曰吾非倚门倡安从办此非以此自多情激势蹙聊一云尔也仆之所处或有类于是夫吏之事有百莫先于廉妇之行有四莫先于贞妇无他能而独以不淫鸣固已悖矣假令墙茨见丑侈然骄语其夫曰我虽不徳而善女红能办尔家事其夫有不大惭而唾逐之也哉今为妇或不幸如此不见逐于夫又从而宠之妇辄以骄娣姒然以告东邻之嫠妇去之若负涂矣人之才志不同未可以不识时相病也昨为兄治装亦不敢不畧尽兄故知我者幸恕此老妇邮便还荅想复一笑
　　与所亲
　　我辈既知学道自无大戾名教但终日不见已过便絶圣贤之路终日喜言人过便伤天地之和
　　与张某
　　所示某公徳政录诗颂并序甚劳捉刀读之不免泚汗使当事贤者身受之且视我为何如人仆不敢谓当事无足称然我辈立身遣词亦自有体何至作如此牙舌昔人谓舆论之是非胜官评之黜陟以舆论无私也况彚集羣言刻为大帙存之既久贤否混淆往视学山左搢绅之子有为其先人请祀乡贤乞香火生者或乡评无甚着辄出其在官颂徳之书为稽据观其书大抵东南人所为也南俗善佞度不自公始然公长者愿后此勿复尔慎勿一字假仆既不为仆累又不伤公盛徳所谓相爱以徳也士日饭脱粟不一升亦安往而不得贫也言切而直恕之宥之
　　寄沈元佩
　　先生高义积学闻之久矣二小孙顽稚恐不足辱提诲防教督谆至严明渐就绳束稍记往事感荷不可言伏惟垂神加意倘有可造本经之外课读诗书二经必不可已且日授掌故如白睂故事之类散金碎玉后来都可资博雅一失此时便不能彊记我辈今时所引用半是童子时父师所授炯炯不忘耳昔人谓发防须名师以先入者为之主真笃论也向来在官无长物今冰署益穷不可支书楼偪近内厨人声嘈嘈饮馔粗粝不堪为他人道先生澹泊家风幸慈宥之
　　又
　　先生万里寻亲大孝格天见之咏言可歌可涕此事为不朽矣小孙得执经侍函丈童养之功便为后来上达根柢可胜忻感但恨非上根人过费大匠绳督耳征君先生顷局中方议立传欲得叅武陵疏草入之方有闗系幸全录见示并侍御文节两公家传彚抄尤为胜览戋戋引意稍佐笔墨之费儿辈年长无成老眼将穿又専属之孙枝矣

　　学余堂文集卷二十八
　　钦定四库全书
　　学余堂诗集巻一
　　翰林院侍读施閠章撰
　　四言
　　警志诗
　　洋洋景运六辔徂流尔征尔迈不我眷留维帝赉予靡德不具既具既完逝不我顾拾穗维利不如躬耕束炬夜驰不如蚤行鸱争腐鼠凤餐竹实翔视千仭下罕雏匹懿我祖考争道防骥腹我目我遑敢陨坠昔游东鲁摄衣孔庭俯仰瞻听实迩仪型匪哀匪慕泣涕如雨怆如亡子初见父母轨臻回赐文企姬秦不慙爝火持照千春陨霜警木世难厉德怀璧负涂智士不惑猨则穴果獭则祭鱼谁为令人不勤是图皇皇朝夕望晷心栗如岸斯崩如虎将咥冉苦抱疴顔不待耉敬尔良时并宵作昼
　　诫弟
　　弟閠严弱冠方婚予行役在道爱而不见悄然以悲将崇以成人之责俾缵我先绪焉为作是诗凡七章
　　我徂凛冬川谷逶迤霜披陨叶飚击单枝忧来随人顾影沾衣翩翩鸿雁焉知我悲
　　嗟余负乗长惧颠覆鸡豚不逮俯仰心疚皇皇饘粥防耻丛诟尔为令人食德维旧
　　维耜维耨三岁不穑一岁倍获卒食乃力曰余先叶重苞固植吾侪小子承流坠德防川则难涓涓可塞既加尔冠载授之室尔迈尔勤如彼旭日春华既荣懿兹秋实嵗不我留遑敢暇佚
　　尔父吾父亦孔之劳昵我犹子矧尔属毛悬车延颈靡夕靡朝南陔可诵曷忍游遨
　　共尔悠悠弼尔不腆既判既离怀莫由展人亦有言鄙近矜逺匪耳之提我泪则
　　匪膏匪火炎炎自煎亦既戒止炽其燎原维忧速老谁蓍谁虽则云尔胡遽弗思
　　中园
　　忧乱将作而子弟学无成也
　　中园有葵其叶沃沃朝复夕兮灌此寒緑霜露将至逝恐不蕃心之忧矣云谁与言
　　中园有菊其叶粲粲日复月兮茁英有烂霜风将至逝恐后时心之忧矣寜莫我思
　　中园有桂其叶幕幕岁复岁兮载累华蕚霜雪将至逝恐薄荣心之忧矣各念尔生
　　神搤虎诗
　　海阳人捕虎虎入阳山寺见判官像爪之像辄仆压虎不能动若神搤之者众遂击杀余读其碑慕神威德时新安岁饥多虎作是诗俾土人歌以侑神焉
　　虎欲齧人睯不畏神神赫且武视虎如鼠罝在原虞人如雨不弧不矢在庑之下孟贲失勇卞庄无功殪猛荐馨击鼓逢逢降凶自天实蕃厥族人饥虎餐嫠妇涂哭谁使渡河我不敢知神食此土捍灾是尸载驱载殄兼屏蟊贼寕我妇子丰我黍稷何以荐之击豕刲羊何以酌之椒醴兰浆有溪湜湜有岳矗矗刻诗告防则百我福
　　责子
　　老不废学如烛继日自愍末光犹胜闇室咨尔后生杲杲初出龆齿燕荒曜灵将匿黄发皤皤昨日如漆丧乱蠭兴帝怒人逸秋素雨霜百谷坚实岐路何多决胜宁壹湛彼源泉川谷洋溢毋拨本根竞华雕质羁鸟抱雏中夜唧唧揽衣坐牀寒风觱栗惩予薄躬祖德是述







　　学余堂诗集巻一
　　钦定四库全书
　　学余堂诗集巻二
　　翰林院侍读施閠章撰
　　乐府
　　将进酒
　　将进酒罗羣贤合四坐陈广筵履舄错兰膏然弛佩带步华轩蠲忧端齐欢顔歌既醉酣忘言舞阳阿挥朱曲杂奏心相怜薄富贵乐当年愿更酌要列仙夀千春白髪
　　短歌行
　　蛟龙可豢致之重渊神虽夀谋身不全祸福无兆天地匪坚山则为谷水则为陆服食引年蟪蛄等促永啸无为含真守朴
　　少年行
　　少年矜任侠走马探金丸朝从渐离饮夕交剧孟懽家本五陵子遨游双阙间使气陵五侯结客满长安白日报人讐纯钩血未干官骑不敢追九衢侧目看一朝见天子请缨输心肝南征举百粤西使斩楼兰英声振海陬胜气浮云端竦身光竹帛小勇寜足观
　　陇西行
　　客有陇西行道逢江南客本自同乡人相见各头白忆昔出门时新妇掩口啼娇儿不解愁薄作堂下嬉夫妇不相思父子何当离西风吹陇水坚氷凝我衣惭无一觞酒为君解渴饥勿复言故乡故乡不得归
　　东门行
　　步出城东门行行逢阿谁当时数万戸夹道交华榱多谢诸壮士斩木称义旗闾井供一炬流血被九逵岂伊秦与越相残一何悲乌鹊厌人肉犬豕日已肥昨传战城南矢石纵横飞接刃争须臾咄嗟成鲸鲵生无鹰扬烈没无黄鸟哀嗟彼为国殇掩袂酸心脾
　　豫章行
　　大木藏深山交阿蔽髙天生与磐石固太古无岁年斧斤儵见取长绳相钩连推挽发千夫持作万斛船昔也凌崇冈今也泛广川不惜离根株役我风浪间钜材逝将尽臃肿亦难全多谢中林草惆怅私相怜
　　代怨歌行
　　谁谓太行髙陟之一巻石谁谓长城逺度之不盈尺新人欢巧笑故人涕汍澜对面成逺别何必间山川梅树生庭隅枝叶多憔悴梅酸不言好结子君勿弃
　　君子有所思行
　　端坐郁愁思游娱骋良辰五侯从何来宾从皆贵臣浮云拥轻葢接毂纷朱轮前骑鼓吹作后车燕赵陈余芳散绮服照曜九衢新朝华不待莫夕欢不及晨贵盛有陨歇珠玉成埃尘防稽虽晚贵翁子终杀身谁知蝉冕客长媿采薪人
　　秋胡行
　　秋胡行自魏武以还诸作者无与秋胡矣余为赋秋胡本事冀世之类秋胡者一听采焉
　　佳人独处盛年明珰翠袖春妍君行不归姑老采桑微步桑间黄鸟一双睍睆揽衣泪下涟涟驻马翩翩谁子色飞目夺心怜金夫不回妾盼踟蹰惆怅玉顔白日晼晩各归相看惭愕难言妾心念君万里君心忘妾眼前蓄怨含嗔那忍捐情絶爱重渊长恨东西流水吞声呜咽谁传
　　上留田行
　　伤妇死于兵也
　　里中有啼儿声声呼阿母母死血濡衣犹衔怀中乳
　　门有车马客行
　　门有车马客言自故乡来置酒列广筵合坐临髙台为问故乡事欲语中心摧海水齧桑田陵阜为崩隤亲交满里巷回首皆尘埃语罢各呜咽泪落盈金罍人命信朝露念旧有余哀中宵倚长剑奋袂起裵
　　前有一尊酒行
　　前有一尊酒月出当我楼人生苦昼短宾从欢夕游朱顔理瑶瑟妙曲弹箜篌娯乐夜忘疲河汉已西流凉风卷罗衣鬒髪成白头万变在须臾但愿蠲烦忧谁当鞭赤豹游戏昆仑丘
　　城上乌
　　城上乌有巢不栖中夜呼自言城南贼兵至杀人如山乌得哺乌得哺且掩口城头多健儿弓箭各在手弯弓射乌折双翼转服乌死蚁得食
　　陌上桑
　　沃沃陌上桑离离池中蒲南国有佳人窈窕世所无髙楼临广陌皓腕飏轻裾兄弟盛车骑坐中夫婿殊春华艳金屋足不逾门枢日莫见烽火揽裳泣踟蹰树木杂轮囷巍阪何﨑岖金雀堕艸间霜露沾罗襦傍有冢上松昨夜闻啼乌乌啼亦不双雌呜怀故夫铁骑从东来悉索南山隅相逢村谷口险隘不容车力胁牵上马肯复立斯须左手何所携长佩杂琼琚右手何所携翠帐垂流苏移我嫁时物颠倒系马头妇言将军令勿虐良家姝健儿听益怒此妇一何愚我已弃妻子从军万里余若不逐人欢所愿谁与俱垂头掩双袂吞声泣路衢
　　妾薄命
　　妾如木槿花朝荣愁日莫君如杨白花东飞复西去去去何时还西度榆林闗不怨妾憔悴念君非故顔
　　鸡鸣髙树颠
　　鸡鸣髙树颠征夫夜不眠披衣下牀去牵马立门前妻孥相诀别长征辽海间上山马蹄滑渡河河氷坚坚氷有时泮浮云何当还
　　乌生八九子
　　乌生八九子啁啾髙树间西邻弹射儿挟矢探金丸东家白髪翁咄唶多苦顔投杖前抱持拉絶弓与弦急难不相恤安用交豪贤羽翮幸无恙饮啄何翩翩被德良不訾报恩谁复言
　　邯郸才人嫁为厮养卒妇
　　委作沟中泥宁为箧中扇扇弃犹自可泥汚谁忍见宿昔倾城姿窈窕称邦媛佩玉珥明珰挟瑟侍欢宴春华辞旧枝荣悴中涂变未能自决絶摧頽就鄙浅洗糚卧委巷夜梦犹广殿巻舌怀故恩愿化堂前燕
　　钓竿篇
　　持竿南山下濯足大河涯河流何汤汤鱼尾何蓰蓰水清小鱼见水浊大鱼肥龙子亦鱼服太息中心悲芳饵慎勿贪后车非所期被褐蹇独处谁当知我为
　　浮萍丝篇
　　李将军言部曲尝掠人妻既数年携之南征値其故夫一见恸絶问其夫已纳新妇则兵之故妻也四人皆大哭各反其妻而去予为作浮萍兔丝篇
　　浮萍寄洪波飘飘东复西兔丝罥乔柯嫋嫋复离披兔丝断有日浮萍合有时浮萍语兔丝离合安可知健儿东南征马上倾城姿轻罗作障面顾盼生光仪故夫从旁窥拭目惊且疑长跪问健儿毋乃贱子妻贱子分已断买妇商山陲但愿一相见永诀从此辞相见肝肠絶健儿心乍悲自言亦有妇商山生别离我戍十余载不知从阿谁尔妇既我乡便可防路岐宁知商山妇复向健儿啼本执君箕帚弃我忽如遗黄雀从乌飞比翼长参差雄飞占新巢雌伏思旧枝两雄相顾诧各自还其雌雌雄一时合双泪沾裳衣
　　采桑篇
　　种桑东谷口谿路何逶迤夕摘日薄莫朝摘露未晞不自知妾苦但为愁蚕饥努力事织作奉为君子衣七襄烂五色是妾手中丝裁缝称长短被服生光辉振襟还叹息含情当语谁新衣时复故盛顔日已衰十月陨繁霜桑叶随风飞愿君为磐石素心无转移
　　丘陵歌
　　陟梁甫兮马虺隤瞻泰山兮云不开云不开兮日莫雨回望鲁兮逝何所
　　升天行
　　丹凤一双乗云上翔俯视八极中路徬徨【一解】下土小臣心思太古言叩天门手击天鼓雷雨昼迷噤不得语【二解】天阊髙髙髙不可即但见羣仙玉女侍侧货财千亿【黄白既成货财千亿役使鬼神玉女侍侧见阴长生仙诗】小臣昧死顿首言天阙清虚安用货财千万亿愿丐下土小民作衣食【三解】仙人持节问汝何所求小臣不愿富贵愿假赤螭游戏十洲山无崩徙河海安流天子万年兵革罢小臣鲁钝但当贫贱长优游【四解】
　　拟宛转歌
　　露已零斗酒醉复醒新声曼曲欢自成夜阑别促伤人情歌宛转宛转悲且迟愿为南山石硁硁心不移
　　二
　　星欲稀双乌惊不栖野蚕作茧机中丝纒绵辛苦为君衣歌宛转宛转不能忘沈忧令人老欢乐夜未央
　　慷慨歌
　　耕田求食苦不得息起而为吏薄食我力念为良吏何可得【一解】贪吏受钱甘如饴身安逸乐亷洁何为入无以娯室家出无以游贤豪长者遗我心所思何不归故乡与妻子共餔糜【二解】念为贪吏子孙愚受人嗤念为亷吏子孙虽贤常苦饥嗟彼子孙谁何人丈夫各有志何当为尔作计身受恶名为【三解】
　　折杨栁歌词
　　路傍执手别借问还归时春风二三月吹杀马上儿
　　二
　　莫作闺中妇宁作陌上尘愿得随风起为君霑罗巾
　　三
　　腰佩鹿卢剑背着锦裲裆防马愿马肥出门愿身强
　　四
　　鹞子横天飞日莫有归翼莫学菖蒲花无由见顔色
　　读曲歌
　　怜欢含怨怒当歌敛蛾眉春风入桃李婀娜难自持
　　二
　　虫生黄蘖中满腹心肠苦侬向石城住欢作襄阳贾
　　三
　　庭前夜合花枝叶相重复双乌不肯栖汝从何处宿
　　四
　　欢情奈何许窥井不见底东家石榴树累累自成子
　　五
　　持歌劝欢饮欢复强侬醉歌到懊侬曲堕侬一生泪
　　六
　　侬歌不言好薄言托情素为取欢顾侬故作曲中误
　　七
　　他人亦怜欢侬无负欢事持钗刺侬心划作相思字
　　八
　　别欢不能眠逺行断消息羡杀青溪姑无郎罢相忆
　　九
　　玉井藕如船定生五石莲断锦不成匹当窗仰唤天
　　陇头水
　　陇阪九折长水流去何极故乡行当归行子各努力
　　二
　　登髙望所思引领迷处所征夫肠百结吞声不得语
　　三
　　陇髙寒气蚤九月霑严霜落叶堕水底游子悲道旁
　　四
　　陇头水幽咽陇头人髪白陇头人回头陇头水自流
　　华山畿
　　郎心何太切使侬肠断絶死合得同棺生嫁止同穴
　　泰山梁父吟
　　山髙多烈风郁郁少松栢侧足陵天门浮云蔽碣石辛勤纪封禅茫昧探玉防攘攘七十君一逝无陈迹上为羣仙居下为万鬼宅言当采芝食使我生羽翮揽裳不及餐白日何促迫生非孔顔徒百年亦何益何况荡阴里空埋壮士魄
　　夜坐吟
　　长夜何漫漫天风吹我征衣寒人生一寸心安能糺结千万端野旷飞蓬不得息引领髙台望八极星稀河汉鸡欲啼记得前年别家时
　　望逺曲
　　欢从何处去妾倚中庭树不恨天涯逺恨杀门前路
　　弹筝曲
　　髙楼夜静流悲音愿君千里知妾心回风吹折余音断泪落轻裾拂弦缓
　　乌栖欲奏乌啼曲乌啼哑哑伤柱促辽阳十载不思家秦筝那得比胡笳
　　鸡鸣曲
　　喔喔复喔喔鸡鸣茅屋角客行千里无此声倾耳听之惊客情踟蹰回劝主人翁勿留此鸡鸣屋中朔方健儿如云屯城中掠尽来山村山深茅屋隔松筠但闻鸡鸣知有人妻孥被掠鸡亦烹空庭破壁徒酸辛君不见长夜漫漫夜相续啾啾人鬼同时哭
　　送春曲
　　江水弥弥草萋萋君行何速来何迟愿留君兮君不知回风拂树庭花飞仙人防当老何事恋驰晖歌且舞送君归
　　枣枣曲
　　海阳有香枣葢取二枣刓剥叠成中屑茴香以蜜渍之好事者持为逺饷询其始则商人妇所为寄其夫者义取早早回乡云予为作枣枣曲其词曰
　　井梧未落枣欲黄秋风来早吹妾裳含情剥枣寄逺方绵绵重叠千回肠封题寄去凭君语枣甘谁道妾心苦闺中不识望夫山君看泪湿牀头土
　　采麦词
　　桁无衣仓无储田家儿女啼呱呱新妇采麦奉老姑老姑髪白齿尽落有儿服贾母藜藿前日风吹麦落花今日雨浸麦生芽老蚕成蛾又生子良人何不早还家
　　病儿词
　　夜不得解身上襦昼不得织机中丝问尔懐中儿娇啼一何悲君家门户单儿女难剪我匹练市药一丸娇儿泣咽旋复吐中宵索母啮枯乳乌啼哑哑天黑莫雨医当从何来门外水深三尺许
　　莫射雁词
　　莫射雁雁孤不复双夜夜哀鸣思故雄天寒野旷积氷雪独忧矰缴声不絶却惊羣雁来相欺吞声抱义中心悲流人逺谪多边戍定有逋臣附尺素请君放雁且双飞凭寄书来还寄去
　　牧童謡
　　上田下田傍山谷三年播种一年熟老牛乱后生黄犊版筑将营结茅屋催科令急畏租吏室中卖尽牛亦弃今年逋租尚有牛明嵗田荒愁不愁前山吹笳后击鼓杀牛飨士如磔防牛兮牛兮适何土
　　荻港謡
　　江口泊处一夕水涌丈余有宋公卧官舫梦神促曰移船移船遽惊起船缆已解俄岸崩如雷它舟皆破溺矣【事在顺治丁酉十月十六日】
　　港中艇子不可宿夜半蛟翻浪崩屋港口頽垣不可居蛟来触岸民为鱼峩岢大艑落何许鼍骇鲸奔作风雨几人翻却横黄金有客移船闻鬼语
　　新安客
　　巍巍蚕丛路飞鸟不能度中有新安客老向成都住家中存阿谁防独余故妻别时儿在腹雌雄未可知冉冉二十春寄书无六亲忽逢逺来客云是新安人往问叙乡曲同姓复同里握手称弟兄何意乃父子飞蓬偶相值哭拜不能起阿母望爷归泪落东流水水流何潺潺游子及时还
　　独山妇
　　枯杨巢野雀将雏苦不蕃勿为贫家妇被遣适它门夫婿已决絶乳下痴儿存入门见肬赘阿母中心烦悔不守故夫抱儿归九原小儿不解事索脯无朝昏中庭有苦李累累重隤垣开花自结实好恶那得论腹中复有儿妇病卧草间力难致医药负薪得肉还阿姥知釡肉故嗔背姥餐吾老乏藜藿新妇私饔餐妇惭矢皦日强起声暗吞持刀未割炙痴儿啼怒喧汝实众所憎去去慎莫前啖之却牵衣挥刃儿不全儿自有阿父事理那可言里正白县吏县吏清且贤谓妇非故忍薄赎十二緍富家有牛卖贫家止鸡豚语妇汝作祟鬻汝充官钱生儿好还我慎勿复相煎妇答我免身理合奔黄泉我虽若蒲苇一辱无再迁四顾郁谁诉雉经挂桑园是月儿当产腹悲空烦寃阿夫在南邻媒妁方纠纒东家有樵子称贷相夤縁作计论钱帛杂用青绳穿夫归见妇死悲愤填心肝门前旧井在举身赴重渊四命争须臾老树号乌鸢爝火燔邓林蚁穴成长川里妪责细故尽室悲摧残传戒后世人骨肉应相怜
　　海鱼篇
　　东海有巨鱼掉尾北海湾两目若日月掣浪如连山朝薄扶桑津夕过碣石还饕餮用水族吞舟噏百川凭陵作风雨游戏走平原潮回忽失水坐困沮洳间渔子挥霜刀聚族横相干修鳞霣洲渚鲜脍登金盘委身供啖食口噤不得言生为蛟龙畏死为鰕防餐
　　抱松女
　　宣城秀才罗恺妻孙氏未笄从姑避兵匿松下兵获姑将杀孙亟出以身代兵胁之去抱松大呼曰死耳义不可辱遂见害三日犹抱松不仆人称抱松女云
　　松之青青兮女娉婷松之瑟瑟兮女贞一松可断兮女不可转彻松根兮凝血碧永千古兮松化石
　　敝袴翁
　　身无完袴家余纨素彼谁者翁啬身穷莫谁使尔对吏吏大呌怒倒索筐箧泣下如雨【一解】翁勿叹翁勿叹里中嘈嘈环顾笑言平生亲故无升斗今日倾筐持为官长夀【二解】谷有牛羊园有梨枣老翁归来戒儿食勿饱枣熟不敢剥羣雀复来啄【三解】岸崩于东西则有步匏苦甜谁知厥故有日官人子白身充富戸【四解】
　　贞孝篇
　　阮氏女未字而贞割股事姑以孝闻
　　日昼暝霜夏落女无夫空仓雀谁使露中花变作风中箨与君约为婚妾未识君门为君奉姑舅未侍君箕帚春风吹兮桃李枝山有松兮心不移死不难兮心独悲辛苦韶华空尔为
　　括苍渔父行为周宿来太守作
　　东瓯恶溪水中有九龙湾奔流急于箭骇浪髙如山贾客自覆舟渔父自垂竿青绳四角箱乃出蒲苇间中有碧玉盘文犀兼木难葳蕤生五色纠结青琅玕持诣府中趋请为府主欢使君大嗟吁便可待贾还贾谢前致词理合归上官物鄙不足取乞留碧玉盘挥手却贾去长跪涕阑干还持饷渔父固辞非所安借问渔父家蓬门亦不完髙原有松栢其下生芳兰直木无曲枝澄渊无浊澜使君与渔父千秋同一叹
　　梧井篇
　　哀二烈妇也癸未冦陷登封诸生焦阳长妻杨其弟之妻牛并投梧下井以死焦追悼有梧井遗恨篇
　　青青井上梧湛湛井中水中有双白璧并塟寒泉里霜枝老不枯巢乌啼不已它日井梧枝防应作连理
　　残雪曲
　　南山之阴停白云含愁结怨迟阳春愿留清光持照君
　　黄鹄歌哀胶州韩烈妇张氏
　　黄鹄防其雄孤飞起徬徨空林闻夜号月黑天雨霜【一解】偷生义不为上堂辞阿姥顾语黄口儿那能复惜汝【二解】独茧不成匹单柯不成林海干白石烂谁能转妾心【三解】毕命青丝绳合欢黄泉路东海多烈风夜夜振庭树【四解】
　　忆逺曲
　　狂夫旧种辛夷花风吹花片落谁家妾手亲栽女贞木多年叶覆空房緑裁缝重寄征衣裳愁君恨君愿君强纵使来归妾已老背立东风私断肠
　　终风篇
　　大风连日夜屋瓦声汹汹孤枕旅思繁短檠霜气重太白一何髙光芒势飞动万事总飘摇藏舟苦不勇廪粟霑腐儒素餐实闲冗赐金酒可沽内顾惭且久安朽钝姿讵当徴辟宠鸿笔谢渊云微言昧周孔雨雪一冬无槁壤阏秋种岁事频艰辛物情逾倥偬把巻手欲僵敝裘炉自拥时序忽已阑坐増迟暮恐
　　莫相忘行【赠同时被召诸公】
　　人生良防不易得对面东西各南北干戈迟暮更惊心相望那能见顔色朅来文士如云屯一时待诏来金门深山大泽皆罗致申命重招劳
　　至尊枚马纷纷皆博雅汉世贤良称董贾彩笔雕龙徒满眼吾侪岂是悠悠者从来虎防有定命歌声金石贫非病纵令醉尉相揶揄早被
　　君王识名姓男儿菀枯聚散复何常与君相见莫相忘
　　禽言
　　姑恶姑恶使侬朝炊夜汲饥复采桑故嗔不操作姑恶自可小姑呶呶一何虐明年小姑亦有姑行当知苦乐
　　又
　　不如归去硕防虎步蒺藜塞涂老马局顾
　　又
　　泥滑滑泥浅可脱泥深不可拔儿家自有夫何当随汝苟存活细雨霏霏行路难长弓大劒相鞭挞
　　又
　　脱袴脱袴芜田不耕办田赋里胥夜来烹我鸡烧我蓬戸岸濶河深赤身走向何村去
　　又
　　婆饼焦阿翁恼孙儿饥夜啼饼焦亦言好南山髙孙儿有母留贼巢念欲往赎取耐可囊无金错刀
　　又
　　行不得哥哥白昼伏山阿中夜渡河前有挟弹后有张罗鹞子横天飞雀死一何多
　　又
　　提壶提壶有酒不饮当谁需忧来不能语起步空庭周四隅手捋长髭须东家子焦唇读书不如西邻子鼔瑟吹竽












　　学余堂诗集巻二
　　钦定四库全书
　　学余堂诗集巻三
　　翰林院侍读施閠章撰
　　五言古
　　述祖德诗【并序】
　　序曰商周作诗推美先德见诸雅颂厥后诗人潘岳撰家风之篇灵运重祖德之述义非私滥并着曩编维我先王父履躬昌道讲习之防十有四州肇义田赡宗党学者至今称不衰痛罹防乱所撰遗书阙亡先大夫孝友絶人益振令绪年不展德逾壮而卒行虽信乎友生事不传诸国史大惧陨没各述髣髴用告有道云尔
　　述祖【文学讳猷字允升学者称中明先生崇祀乡贤及所在书院】
　　王风久隤缺大道日寖微孔辙岂不迩百家争路驰吾宗肇东鲁七十肩相随在汉显经学讐也博士师士匄扬其波先后同声施世逺存本根后劲振前绥微言绍天学髙步追宣尼讲肆羣响臻周游遂忘疲闲先恢孟辩排异搴韩旗磬折劳公卿闳声蜚布衣辍餐饷寠士商歌长乐饥德音昭爼豆奕叶流风徽
　　述考【赠奉政大夫讳詧字曾省一字述明】
　　前徽洵卓荦望古郁长叹惜不逮师孔翺翔洙泗间遗言满笥箧防乱悲阙残生世逢百罹营道良独难纯孝踵曾闵洁志厉璵璠纒绵九族义欵恳同气欢努力沛先泽遗构靡不完晞髪清川汜永啸层峯端修涂苦促算履顺一何愆跪读我父书俯仰涕潺湲珍木多早折上士罕长年儒林阙传记潜德当谁宣
　　咏古杂诗
　　黄河有本源传自昆仑丘隄防苟不固泛滥将为忧章亥度天地夸父触不周目营万里外心遗径寸谋青阳无留景仄迳多倾辀弱水不可航欲济行无由喟焉睠周道止策还优游
　　二
　　文明盛中古帝陛存土阶相驱逓雕斵大朴无重回百家既蠭起六籍归秦灰世变不可极斯文为之灾犇腾过千载作者横九陔周行改岐路荣木忘故荄众草既已蕃霜雪终皑皑宣尼志删述筮贲有余哀
　　三
　　赤帝薄儒冠得鹿守文治斯文有本根过鲁先孔祀墙壁出遗经诸儒相鼔吹辞赋等优俳讽谏亦无讳孝文寛贾生痛哭肆髙议谤书訾史迁身辱书不坠风骚许怨诽煌煌四始义杨恽行乐人片言乃阶厉吞声拊缶歌千春为流涕
　　四
　　种兰思花多种思蔓长姬周本忠厚弱祚逾夏商祖龙亦何促黔首栖劒铓炎刘袭余烈吏酷如探汤朝爵拜通侯夕尸弃道傍懿彼从赤松蝉蜕惟子房
　　五
　　玉树生倾崖不如桑与麻抱璞贵不毁党人讵足夸膺滂如火烈刚直成疵瑕衽席视汤镬甘死无咨嗟张俭斗筲人脱身连万家惜哉荀爽言弃掷如尘沙
　　六
　　卜式本助边义请烹羊次公起钱谷奋身称循良毁家纾国难受爵亦何伤志士有逃禄抗迹独髙翔徴车卧不起饮毒何仓皇奉钱赎徴聘咄咄谯君黄
　　七
　　平勃交欢日吕狐收族时陆生掉寸舌不使九鼎移生才各有用所贵心相知纯钩或绕指神龙时守雌谔谔洛阳生乃羞綘灌为
　　八
　　下士多所营上士少所偶寸心怀百忧豪末非我有岂无千夫雄驰骛求白首达哉柱下言人与骨俱朽长跽问犹龙贱子长年不青牛不可追行就尼山叟
　　九
　　浮云如车葢白日蔽余晖冲飇起中路化作飘蓬飞行行无根蒂持此终安归雍门自鼓歌薛公霑裳衣千春谁不死朝菌良可悲君看繁华子宁忆桑榆时
　　十
　　独行良踽踽四顾何滔滔富贵徒汨没不如为客豪朝为斗酒防莫为刎颈交翔鹍凌广汉奋翅求其曹张陈既相厄萧朱非久要烈士寸心合万事轻秋毫两人成一身长嗟左伯桃
　　十一
　　诗人罕闻道栗里有徴士坦履就田畴遐尚追皓绮称心发髙唱和歌者谁子右丞及左司异代分具体枯槁何见嘲液非甘醴悟彼髙山操絶良有以
　　十二
　　苍鹰饱抟击鸾凤无栖枝弋人慕彩翰弓缴将见欺文章资叱咤髙步多崄巇祢生求白刃黄祖安足嗤辍翰就戎服弯弓西北驰宝刀珠玉饰白马黄金覊常从霍骠骑不数李贰师功成防天幸虎啸不移时今日万戸侯昨日羽林儿
　　十三
　　驱车适齐鲁饥渴求善士观澜洙泗濵濯缨沧溟涘美哉洵泱泱大道亦孔迩百谷何羣飞天风扬海水宾客竞平津尘埃生阙里行行蓟北门滔滔长安市橘柚虽佳树渡淮化为枳众醉思独醒转叹于陵子
　　十四
　　昔游嵩与洛引领箕山岑野旷风萧条落叶下修林髙坟独崔巍流泉清且深未知葬者谁父老传至今万乗且不顾何况挥黄金矫立易为节达生难处心喆人冥荣瘁贵不撄素襟垂旒如白屋楮冠乐鸣琴一为抚歌太古留遗音
　　十五
　　春鸟多好音鸣我池上楼情人盈海甸夙昔偕宴游言当策我驾顾望还淹留出门阻虎豹安能厯九州芳兰易摧霣壮士多烦忧平生诵地牧马成荒丘何以歌我怀五噫间四愁肉马不可御翺翔骖赤虬欲挽天河水俯澄浊海流
　　十六
　　雀衔松树子飞落枯桑颠本自非骨肉寄生亦纒绵谁谓同根株两心不相怜势利生白刃兄弟成弃捐孤竹乐交让二赵悲独全拊膺感至性三叹不能言
　　十七
　　三王御海防礼乐急斯须如金归大冶巨细成规模厉阶彼嬴氏任法仇诗书堂陛迷隔絶朝仪一何愚叔孙采其弊绵蕞徒区区新声传乐府雅颂竟何如两生不肯行倔彊非世儒遗绪振河汾董薛复先殂长河日东下蔓艸谁当除嗟尔墙东叟望古久踟蹰
　　十八
　　青阳敷淑景百卉争葳蕤商风未及发花落余空枝华士狥物欲倾身骛文辞雕饰防其璞少壮朱顔衰自古多作者名在魂安归生为鸾凤吟死为猨狖悲独言慕扬马谁与曾闵期
　　灌园
　　山园傍竹屋溪流出襟带读书暇豫多手灌引清濑勿言斯事鄙适与赏心防乐矣桔橰翁宁知卿相大昨日凉风来今日桐叶败秋蔬苟失时霜露将侵害辛苦滋本根我生得微赖
　　栗园村
　　栗园嘉树稀返景前山赤客子无与欢防溪坐磐石朔风一何怒翻巢倾雀雏其母来下视含餔声呜呜口噤餔不得宛颈久踟蹰心怜肠断絶相抱死须防羇懐余感怆叹息霑我襦哀哉金丸子弹射充欢娱
　　茗隖行【避乱时作　山曲皆产茶故名】
　　我有老祖母白髪披两耳骨肉日零落恸哭依秋水眼前看孤孙问是谁家子泪多早防明艰虞迫莫齿白刃何苍皇驱我东南徙人与杖俱扶蹉跌入荆杞黾勉进藿食哽咽受一匕男儿值乱世固穷未云鄙空郁负米心穷岫无甘防
　　二
　　晨征发荒野薄莫临回溪秋水寒且急梁絶路无蹊妻孥相怨怒濡足褰裳衣妾身不足惜所念懐中儿前山猛虎穴日昃徒侣稀屏营不敢语怪我饥儿啼吞声还拨弃泣涕谁当知
　　三
　　逺赴南山阿言迈已百里树杪见人烟解顔慰妻子扪足息岩阴一坐不能起长跽乞主人庑下聊栖止亲交何杂遝兔丝牵葛藟茅屋二三间风雨昨倾圮去去勿踟蹰落日下荒垒
　　采薪
　　客居久寄食他人为我炊感君不自德薄顔亦难施粗衣裁掩骭微霰复已霏客心自多戚岂必寒与饥疎林扫枯叶阴岫求枯枝攀条弄松云引领眺京畿忽忆采薇人泪下不可挥
　　宿山家
　　山行路自逺孤客魂易迷莫鸟各归去啾啾向我啼暝色冐四野小径多蒺藜俯见林麓下灯火临磵蹊举策一叩门四壁风凄凄主人进粗饭努力疗渴饥来时经虎穴宿处连鸡栖平生戒垂堂飘零縁鼓鼙客久望人怜使我顔色低中宵万感集不寐闻霜鸡
　　怀友
　　严霜下乔木落叶随风扬飘摇转无极万里越川梁客游何慷慨道路险且长仗劔久徒步雨雪霑衣裳层霄置网罗健翮将摧伤破巢思危卵挥泪遥相望
　　二
　　中肠已断絶之子归无期豺狼蹲大路行人延颈嗁风拔山树海陬多蒺藜仰天中夜叹双泪暗交颐时无孙宾石谁当藏赵岐知命苟不忧努力待来兹
　　淳湖别邢景之
　　漠漠野田水新涨接平湖昔记渔家路今迷旧草庐村前见野叟借问幽人居君馆湖水外为我夜回车乾坤兵甲里匏系哀吾徒灯前两不寐歌泣穷悲娱晨兴当早发薄言絷我驹牀头开斗酒临别烹双鱼论交忆童丱流光忽以徂欢难感别促登车悲路隅
　　过石臼湖
　　征途遵石臼停桡傍阴壑霰集林臯疎潦收浦溆涸菰蒲冐清浅鱼鼈郁萧索防防商飚来嗷嗷羣鹜落临集复回翔悲鸣避矰缴中泽暗张罗杀机难可脱劳生害水族人物两索寞黄鹄独髙飞矫翼何寥廓
　　采石
　　犀渚横断岸积石欝巑岏上有千仞峯下有万里澜明月堕懐袖侧首天门寒长江一杯水借问几时干
　　客中独酌偶和陶公饮酒
　　人生若奔马促促竟何之﨑岖逐所欲宁似闲居时得欢日已足何为待来兹彭殇等朝莫下士心然疑但当乐相乐一觞聊共持
　　二
　　荒途遐且阻虎豹嗁前山驱车岂无感客子故难言时把坐上酒仰首黄虞年著书莫我知吞声谁与传
　　三
　　在晋有髙士佯狂遗世情沈醉自埋照清芬扬令名名岂中所热聊得达此生生非磐石固常恐风波惊丈夫不闻道努力当何成
　　四
　　忧来不能坐静言思奋飞自顾无羽翼裵心转悲日月不可语策足当何依南山微雨歇浮云各言归其下有松菊严飚独不衰所乐诚区区素心贵无违
　　五
　　曲肱北窗卧松风为我喧羲皇不相待乐向此中偏须臾明月出挂我檐前山乌鹊从何来孤飞尚未还感物一长叹时哉无与言
　　六
　　挂瓢与扣角借问谁为是蛾眉易为嫉珍器易为毁大道本无名荣利徒为尔披裘且挥金君毋羡罗绮
　　七
　　少年爱游侠把臂寻豪英有时还独坐侧见古人情岁寒变枝叶琼树亦已倾形神自相贼孰以坚白鸣且尽一尊酒无为劳我生
　　八
　　元豹多隐雾潜虬养幽姿黄雀徒嗷嗷争食且争枝物生各有尚介立斯言奇天地无心情髙厚奚尔为哀彼汗血驹屈首黄金羁
　　九
　　旷野凉风至防然柴扉开坐见田畴緑惬我平生怀平生愿有托所忧中路乖风波一失足终日徒栖栖身在世网中汗顔汨其泥道阻多窘步鄙性终寡谐驱车寻旧辙前路幸未迷如何阮步兵途穷驾始回
　　十
　　我生在东南行行西北隅天地共羁绁孰敢辞修途长饥不能饱万里空驰驱四海自不足一勺自有余鹪鹩与黄鹄从君卜所居
　　十一
　　束髪事诗书谋身贵有道三十为壮年頽然已心老饮酒不辞醉常恐双髩槁寸心得所向醉醒各言好元珠归象罔多营防其宝君看云中鹤恣意游八表
　　十二
　　日月无停驭冉冉成四时昨夜庭花落青春与我辞美人惜迟莫感叹方在兹济世有长策攘臂羞狐疑斧柯不在手将为山欺寄声托浮云吾道当何之
　　十三
　　桃源竟安在踪迹隐人境我病倦游寻独醉不遑醒醉中有深义醒者莫能领士贵处域外岂见囊中颖缨组终尘埃素心自炳炳
　　十四
　　我昔避戎马间闗千里至日莫犹独行有酒不敢醉宿雁起我前惊翔失行次不经乱离苦宁知安乐贵万事一皆然食荼有余味
　　十五
　　逺游临蓬壶叩彼仙人宅俯仰天地间倐忽皆陈迹人生处驹隙祝年无过百仙人赠我药鬒髪永不白性得自然至道当矜惜
　　十六
　　猗惟予祖考步趋依六经徽音邈难续吾道竟何成鄙哉陷章句局守不敢更中夜忽不寐揽衣步前庭微月倐已没孤鹤时悲鸣丈夫多坎防勿令伤吾情
　　十七
　　青溪连我宅短棹随轻风风吹一水香百花漾其中不知人境隔忽与仙源通鸿飞既防何事劳弯弓
　　十八
　　芳树无久华荣名岂常得毂转须臾间下士多所惑涓涓蚁穴溃滔滔不可塞泾渭相波澜殄瘁及邦国酒德良可颂世事行当默
　　十九
　　乞食亦云好折腰何必仕叩门谁为开一飰少知已釡甑自生尘妻孥为我耻我行聘四方我梦归故里风波在须臾日月不可纪飞蓬无根株中路何当止黾勉故人心岁寒良足恃
　　二十
　　贫士生草间性鄙情亦真田父日往来乐此风俗淳长吟发陇亩遗响多清新懐骚追屈宋好古轶周秦靡靡六朝籍弃置如纎尘笔削非我事咏歌肆微勤不言著作好聊得心所亲耦耕既苦疲策驾空迷津开我牀头酒漉以头上巾抗手呼陶公我亦醉乡人
　　古意
　　和璧莫投防干将莫击石投防璧先碎击石剑先折结怨不在深片语伤人心贾祸不在多爝火燔邓林
　　二
　　莫作长柳枝路旁怨离别莫作合欢花闺中肠断絶丝染无复白髪白无重黑努力爱青春一失不再得
　　秋怀诗
　　客园俯华沼桂树交南轩凉风中夕起零露凄已繁英防不急扬憔悴当何存视彼伤秋怀恻恻不可论寒夜为我永百虫为我喧寸心莫与照抱月倚髙原
　　二
　　城头已枯藿谷中尚芳草寒暑岂参差幽居顔色好繁华惊逝波谋身须及早追欢思盛年埋忧思速老言从陶令游荷锄同一饱
　　三
　　子真早挂冠伯鸾逺出闗丈夫怀耿介依人惭厚顔楼头有明月三五向我圆所思不可见道逺心相怜夜游虽秉烛不如朝日妍莫齿虽同欢不如壮盛年
　　四
　　凉风吹帷幕萧萧揽裳衣贤愚同嗛嗛罄折交相嗤萧曹弄刀笔卫霍开边陲贾傅空前席柔翰扬葳防清浊虽异流鬒髪飒已衰他生纵欢乐当复知我谁不见辽东鹤自言丁令威四顾无所归胡不冢累累
　　梦先母
　　閠章十岁而孤背母时甫三岁自伤孩穉不识母梦亦无之己丑举礼部归次江北梦吾母破冢出如卧初起且呼儿就语惊寤遂失声书以志吾痛焉
　　射策游金门回镳返故国故国伤我怀风木情惨侧中夜梦慈亲蔼蔼好顔色颀然出黄土衣裳徐拂拭自称为我母呼儿侍母侧失恃在襁褓梦寐讵相识惝怳心然疑流泪满胸臆游子良可悲精灵逝不测明发拜松楸当闻母叹息
　　贻水东亲旧
　　我昔来东溪谈笑欢忘归我今来东溪踯躅泪沾衣结婚十余载纒绵如兔丝东南秀诸峯握手欣招携人兽迹絶处拂石命我题情事两娯乐日夕争倾巵仓皇避冦盗尽室相因依闻难畏相失减米同渴饥岁寒别贞脆义重情不移荏苒二三载死防踵相随山原松树下新冢何累累存者各憔悴失声向我啼予沗四方人聚散安可知驱车烽火间时与亲戚辞长恐西州路往来踪迹稀
　　汤烈女诗
　　吾友汤衣白女也乙酉岁归沈氏道被兵掠不辱带刃赴水中死
　　郁郁女贞木矫矫岁寒心托根自磐石孤干凌丹岑宁受斧斤断不受霜雪侵瑶琴倘见取当闻别鹤音
　　边吏行
　　闻命已恸哭相送各吞声腰下岂无组伫立心屏营天子拓四海中原犹战争百里絶烟火千里留空城城开不敢入狐何纵横莫从城乌宿朝从蒿里行官饥不得食国税有常征军书日夜下飞挽十万兵令严甘就死索赋无人耕一身委疆场哀哉骨肉情
　　送张八长季应武举
　　宁为鞲上鹰勿作中张子虎啸人青云愁日莫家世满簪缨君独鄙章句不辞万里行逺逐沙场去白日自西驰黄河自东注谁解战士袍坐以将军树
　　舟中七月十五夜
　　水宿淹屡旬晩棹行未歇蓬窗西向开摇摇峯影没芦中露欲零沙际木微脱蟋蟀鸣几宵凉飚切人骨故乡当此时粢盛荐秋节自予久行役频致烝尝缺薄禄不逮亲守官赴京阙箫鼓鸣中流夜静声幽咽惟见波上鸟飞向山头月
　　济北怀故人
　　渚烟昏夕岸四望无孤城舟中一步地百虫绕我鸣虫鸣尔自适不谓伤人情渔翁进双鲤一壶聊自倾勿忆故人梦昨夜宛平生觞酌聚邻曲欢呼无停声今夕复何夕独坐空屏营















　　学余堂诗集巻三
　　钦定四库全书
　　学余堂诗集巻四
　　翰林院侍读施閠章撰
　　五言古
　　舟次觅酒不得佳
　　我有数斗酒携来自乡曲取醉不在多时时慰独宿昨成饮酒诗百觞苦不足不惜十千沽恨乏尊中緑因忆故山泉清冷潄寒玉酿以渚田秫杂以篱下菊开瓮欢新醅呼饮旧风俗渊明行未归浊酒谁当漉
　　船破
　　鹢首何摧頽长鲸风雨至嗟尔万斛舟致逺良不易髙帆入烟霄洪涛厯淮泗舟石忽相触衣袽夙无备拱手呼鬼神将无河伯祟舟中有贾客相顾皆涕泪坐防千金赀万里空憔悴我独携旧书沾湿有余慰
　　奉使粤西答长安诸公送别【时予初入比部】
　　朝谒承明庐夕发天南隅疲马不遑息中宵脂我车故人饯我酒赠我明月珠愿君瘴疠地好爱千金躯再拜谢君言双泪沾衣襦桂岭尚烽火豺虎交路衢不惜行路难衔命绥蛮陬挥手望扶桑策驾长驰驱
　　芜江除夕
　　逺别忧思长近阻忧思亟客舟傍乡路岁除仍旅食灯火明江干人声夜不息劳劳日以老滔滔去何极儿当学人语不得戏我侧飘蓬怀故根常媿归飞翼
　　壬辰元旦闻雷
　　守岁不遑寐披衣伫将旦仰视天气柔东风客愁散不愿多欢娱但愿少悲叹椒觞未及莫霹雳崩江岸幽房蛰虫翻瞑浦归鳬乱十载困干戈频年苦水旱天道或杳冥人事已波澜疾威从此始君子愼勿玩
　　湘潭阻风怀侯蓝山韩振
　　戛舷歌且罢泪落水中央悲风触頽岸鸟兽各惊翔引缆牵宿莽夹路山苍苍美人在九疑孤櫂留潇湘岩谷昼晦冥侧身忧豺狼天南风日异战后百城荒以予游子悲知君思故乡
　　湖南行
　　浩浩湖南行悄悄悲修涂荒城时卧虎空村无啼乌哀我同袍子【时守令多余同年友】惴栗官此都悍俗荆蛮接遗黎魍魉俱白骨为瓦砾青燐然丘墟王师跨岭表铠甲簇苍梧供亿日以繁膏血日以枯不惜腰磬折鞭挞销肌肤官贫易得罪生死争须臾岂无一循良七载无迁除愁凝九嶷烟魂游洞庭湖长跪乞大吏但放归田庐直指古仁人【谓李侍御敬】揽辔立踟蹰自出槖中金买犊开榛芜丈夫万里志奋臂拯艰虞庶几绘图献一使苍生苏
　　游朝阳岩洞
　　我寻愚溪路值此岩洞幽灵湫鸣石底山木风飕飕入洞展几席飞觞左右流春光崖际莫暑气潭上秋鱼鸟泳清泚宫观临沧洲长懐弃圭组散髪依林丘西亭有遗咏日落还淹留【子厚有朝阳西亭二十韵】
　　抵桂林
　　燕山发凛秋桂林来莫春劳劳淹岁月悠悠忘苦辛山多髙树稀岩石何嶙峋清江淡白日芳草薰游人钩辀越鸟呌纵横虎豹羣带甲一何繁城郭少遗民凭髙不可望叹息当谁陈
　　二
　　郁蒸苦炎塞春雨何凄凄寒暑无定裘葛常同时弭节越王山望古伏波祠山中有丛桂枝叶纷离披采樵尽为薪芳华不自持攀援思美人中心弥渴饥
　　雨中登刘仙岩同王德一侍御同年胡天声陈鸣迁王德迈诸公【旧传刘仙翁炼丹处后有施公慕其风亦弃官去并祀岩洞中】
　　灵岩烟雨交幽洞白日莫欲寻赤松子遂枉青云步谷口歇鸣驺崖端倚佳树神仙此窟宅泉石莽回互刘公既蝉脱施子亦凤翥采药窥天门蹑迹向烟雾共作逍遥游始知束缚误劳人在尘网何异中兔于役转飞蓬抱疴畏朝露庶几企髙轨解组得微悟日落众鸟归踌躇下山路
　　梦友
　　壬辰四月六日舟次昭江梦亡友祖洲从车骑过余言别状告趣装之官者且曰道里悠长单车之费愿假丸十缗予倾槖佐之不及询其所往觉而流涕作梦友
　　髙义成往躅吞声泣孤坟幽魂闗塞来万里接清芬衣冠一何伟车葢翔浮云踌躇征路长握手不忍分解我槖中装造次展殷勤死别已八载悲鸣思故羣鬼神录正直浩气凌秋旻鸡鸣晓雾白开戸空氤氲
　　客舍作
　　草生大路傍春日少芳菲人生车轮间壮士无光辉道逢一心人下马语依依绨袍岂必解感注自霑衣不见当路子弃我忽如遗荒涂多虎豹行子归无期停予万里车尊前聊共持匪为饥与渴故人相见稀
　　东粤客夜
　　南园蟪蛄鸣西磵蟋蟀入炎方正暑节秋虫一何急中宵指北斗知为旧京邑蛮陬多反侧旌旗暗原隰城野两相伤白骨痛何及谁知行路人日洒杨朱泣
　　过泰和县
　　日落泰和道津吏不我迎城下猛虎迹城上啼乌声此地贼如猬人家荆棘生县官入髙砦饥卒守空城贼来卒亦走迅疾如流星空持使臣节叹息泪沾缨
　　粤西乱后懐平乐太守尹蓂阶同年
　　予本卧疴人乃乗相如传浩荡越江湖迢递厯乡县分符值朋旧天末各眷恋就中有尹生才名冠吴甸素心炯白日紫瞳掣流电衔命守昭州魑魅日中见饮水愁毒淫官庖无完饍藩镇善督责汗顔甘诃谴诛求义不忍出质到妻钏播迁两及朞髩飒已变闻我万里来握手惊拭面洒扫先下榻契濶共餐饭煦沬及僮仆敝衣为补缮倾槖治我装左右色无倦二子汗血驹龆齿挺英彦论文受甲乙悲歌杂欢宴移觞松树根濡翰鸜鹆研陶陶夜未央羽檄喧转战桂岭走鲸鲵昭江纷组练城荒无驻卒路阻絶邻援爨婢罢晨炊勺水不下咽我行已仓皇君意反缱绻中厨呼酒浆妻孥泪如霰饯我登竹舸挥涕苦相劝封疆我则死风鹤子当逺诀别水声中缆解急飞箭瘴云落日昏耳目骤惊但见逋逃人男女相蹂践别来断消息枯蓬各飘转苍梧杀气髙铜柱妖氛纒巢卵得无覆颈血恐已溅诗书故多难鬼神不録善长号叙悲愤战地儒冠贱
　　琴溪
　　丹巘临清溪飞梁冠残雾古有驭风人跨鲤骋髙步腾身得所归灭迹不回顾纎鳞荡春波幽光耀寒树婵媛女萝深迷离仙隐处逝矣圣者怀乐哉濠叟趣道傍者谁子矫首有余慕
　　皇甫氏苦节诗
　　皇甫为旌阳王善安妇年二十举一子夫坐事枉死命速嫁以存孤泣对曰迟我十五年俟孤立而报君地下或夺之急断指血淋漓十五年后卒如其言死
　　呜呼古烈女怀霜心所安苟活义不忍求死良独难凛冬盛杀气兰蕙无雕残孤根既已植衔哀摧肺肝死诀言在耳念彼泉下单乌啼爱长夜宁知天风寒
　　与客登敬亭
　　看山真不厌踏叶响空林我友阮徒长啸同登临荒祠依古木杰阁冠丹岑城阴淡窈窕塔影标萧森青莲去已久白云留至今精灵来髣髴鸾鹤有遗音天髙逺峯出木落寒泉深麻姑东在望挥手可招寻
　　觞钱圣月分得谢字
　　息心寡俦侣养疴日多暇官贫厌章句转欲谋耕稼钱子沧海人千里倐命驾坦怀敦夙欢借艸荐尊斚抚往成痛哭愤今多叱咤晴鸟弄青春寒猿泣长夜屈指宛陵游故人半徂谢郁纡怀古心踟蹰北楼下
　　哭石湖邢孟贞
　　送别临寒溪严飚莫萧瑟相诀岂尔时永痛纒愁疾平生卧石湖握瑜长抱膝杖防稍出门蒙袂返蓬室蕴此忧生嗟弥促引年术英华中路零篇籍恐遗失素车怅有违宿草涕仍出谅直怀古欢论文旧俦匹箧中有遗草逝将揭白日忉怛念久要万事从兹毕
　　泾川桃园作
　　褰裳陵乱流理策遵修渚岩梅尚余花溪桃红半吐飞霞散平畴锦浪生别浦杂卉既婵媛危亭亦森举林豁见山寺鸟喧作人语昔来纷彦防【旧有水西书院学者甚盛】事往余榛莽流目览众妍登髙当孤屿抚物欢在兹仙源复何许
　　松筠图篇美家孝廉元引母徐太君
　　吾家有伟元久废蓼莪诗手持箧中巻呜咽前致辞念母实劬劳肠断泪交颐贤齐伯鸾妇贫窭黔娄妻刲股充药饵屑榆疗渴饥柏舟既早泛熊丸心苦悲书从口中授泪湿机上丝寒灯暧四壁霜月照单帷有女亦早孀盛年处中闺齐心共孤影双节流芳徽生无翟茀荣没无簪饵遗徒深乌鸟痛哀哀中夜啼宝兹松筠篇永与金石期
　　过翚岭
　　崇冈郁崚嶒鸟道绕山腹仰探白日短俯瞰阴霞伏鱼贯度行人疲马艰踯躅春晴多好风吹我岩壑緑农耕岭上云妇饭溪中犊羇心旷登陟瘠土见风俗华阳灵迹閟杖防寻石屋
　　齐云岩
　　裂石通天门陵巘构菌阁云入岩下飞瀑从松顶落粲粲香炉峯丹霞起阴壑七曜内盘旋百灵外回薄苍顔有五老聨翩胜庐岳低昻向予笑神仙或可学
　　寻紫阳山遇雨
　　沿溪路不尽忽接溪上山溪山相与緑黄鸟时闗闗怀古企灵迹髙步思追攀瞻望弗可及坐石听潺湲
　　落石台
　　清溪横断石独障水东注瓠罇左右浮坐卧鱼龙聚舍策漾轻舫延目沧洲趣繁吹激潺湲阴霞改晨莫仰视飞来亭参错入烟雾河畔可投竿赏心谁复遇
　　书富琅塔上
　　浮图跨天汉海阳不盈掬万象归空防环溪涨新緑城郭何参差蔽亏半林木遥看白岳云天际来相逐
　　赠吴雨若
　　丹霞照旸谷芳树荣东轩令节思佳人独啸谁与言飞来云中鹄顾我何翩翩天路岂不髙戢羽深林间咬咬鸣清风余响溢长川慷慨叙心曲涕下如涌泉
　　山家阻雪
　　东臯艸木緑杖策寻丘园临崖坐茆屋萝蔓縁东轩既欢云木霁遂畅桑麻言夕霰响林薄晨雪蔽川原时见南山鸟下我檐际喧冻枝折岩树胶壑枯泉源永怀松与柏岁寒安可谖
　　飞来峯至冷泉亭
　　夕宿遵水裔朝云烂岩阿奋袂越修坂縁冈瞰頽萝林洞就诘曲石巘累嵯峨虚无鹫岭言窅禅客过丹崖泻土乳空磴森乔柯天地成断凿智巧一何多层颠睇沧海下涧涌清波坐石濯尘缨晞髪凌飞霞讵争濠濮赏目寓自为歌
　　禹陵
　　随刋敷九土言登防稽山升遐岂此地髙陵郁巑岏丰碑纪四载侍从列千官山椒耸殿阙朱甍摩苍天馨兹爼豆洁哀我民力艰窆石既磨泐画栋犹飞搴【陵上有窆石又传庙中画栋尝飞出】赤珪藏日月金简非人间亮无龙威文科斗谁与传
　　星峯亭作【亭前有坑始皇所凿以泄王气】
　　触雨陵山椒陟巘展朝霁危亭冐岖嵚涨水明埤堄左曳羲皇车右把天姥袂白云何连蜷髣髴有根蒂秋草粲春华山鬼善凝睇坑劳秦帝凿岭想谢公憩豁达万古情流观四山际
　　剡溪乗涨下娥江
　　秋霖涨千山孤游睠归路扬帆越郊坰漾楫陵岩树茫昧頽岸村皎洁遵渚鹭枫叶虽未丹林景已垂素侧见东山好尚想谢公步山开窈窕顔井留歌舞处怀古心赏交既往难可遇碑扪幼妇辞风卷老蛟怒嗟尔一江水千载美无度
　　武林赠徐世臣
　　出门思求友眷德良寡俦念子瑚琏器窈窕贲林丘振策西山麓濯缨东海流吐言烂云汉长啸辞公侯十年阻契濶交臂尽绸缪出处道则异忼慨心相谋遵陆骋髙辔涉水思轻舟安得采芙蓉从子俱遨游
　　怀顾与治
　　商飚吹好月惠然开我襟髣髴故人至延望无形音闻子婴世患京口久滞淫寠贱良足安遘闵故难任乔木半摧残【时邢孟贞新物故】谁为琼树林抽簪吾未得念尔丘中琴
　　过倪园吊文正公
　　亭馆何玲珑合沓无终始髙榭累丹岑修廊照清沚凿筑成川岩髙深信具美谢傅东山宅康乐始宁里声名蔽天壤丘壑情所止抗节何从容正气森岳峙披髪白云乡魂归或睠此便娟想芰荷萧瑟瞻松杞美人不可见挥泪长川汜
　　讯张木弟病
　　秋兰出中泽江流深且寒凉飚何浩浩芳华日已残上士多苦心食梅不言酸著书成疹疾营道遘忧患愿从安期生跪受药一丸游涉厯五岳轻举餐琅玕达生有余乐无为伤肺肝
　　剡中寄防稽家太守长野【时余将赴京】
　　戒楫若邪滨溯洄剡溪道川涸陟层冈杖策纡林表长风万里来吹彼云中鸟髙翮不易息哀鸣伤懐抱
　　二
　　连冈无穷畛归云有余恋今日絺衣凉昨日裁纨扇岁时寒暑侵人情睽合见判袂末盈旬怀思泪如霰
　　寄山阴徐伯调
　　柯亭有长笛爨下有遗琴览无虚觏达人多苦辛物亦感人情忼慨好音夙遵剡溪道蹑屐嵇山岑昔贤邈徂谢萧萧空竹林商歌一相和川谷响悲吟清飚赴乔木鸷鸟翔层阴嘉防良不易凝眺沾衣襟
　　怀徐世臣丁飞涛
　　蜻蛚鸣东壁微风飒已凉二子何矫矫德音蔼难忘流光日苦短离忧日苦长瑚出海底皎若升扶桑岛屿皆照耀丹霞随风翔褰裳欲往从岂曰河无梁怀思乱心曲永叹不成章
　　赴都答蔡大美及同里诸游好
　　羲和凛莫节白雪积皛皛鸡鸣启重闗严驾一何早祖帐供东门送我长安道长安万里余双阙浮云表越鸟栖朔风羽翮岂长好盈觞日在御孰缓忧心捣
　　二
　　双鹤来云间嘹呖我东厢翺翔得所欲岂曰谋稻粱清歌转善谑嬿婉纷难忘谁能舍兹去雨霰零衣裳今夕曲水湄明发大河阳
　　三
　　巾车伫修坂眷我同怀人同怀二三子齐辔扬芳尘搴华俯六叶蹑轨追典坟瞻前恐不逮努力良已勤园庐复相望荣木无冬春多君岁寒意朂我以先民列爵非所志柔翰垂清芬
　　四
　　白云出深谷摇摇离旧山仆夫竞前路客子心纒绵虽糜东方粟犹赧祖生鞭雅执冯公防未草子云功德有消陨何况扬空言所念平生交幽栖圭筚间鼻犊足常温安用狐白鲜各勉金石欢珍尔桂树篇
　　迷楼旧址【今为寺阁阁前有沼相传即摘星楼处】
　　蜀冈何迢递宫观还缥缈一人娱耳目百禩伤怀抱复阁改招提摘星賸寒沼土花蚀宝靥玉树翳荒篠重城蹀血余万戸吹箫少当时耸金屋飞甍碍髙鸟妍卉无冬春酣歌昧昏晓山川无故物往者迹已埽迷离萤火飞萧瑟垂杨道
　　稷下吟
　　总辔逾营丘振绥度淄川请为稷下吟清商激繁海岱夹都防冠带纷蝉聨华毂隘广陌修冈亘星躔锡茅肇鹰扬分流暨诸田英辟既袭迹令佐乃骈肩技击奋仗剑文辨竞掞天士女鬬鸡狗鱼盐充市防长筵海错列珠履何翩翩一朝委逝波萧条无人烟古墓巢黄狐崇墉号饥鸢延颈呼鲍叔拍手招鲁连寒云睇絶岛落日悲牛山升沈皆灭景但见空名传万古更销歇方来徒然
　　悼亡【为亡室梅宜人】
　　泛泛骛征路行行辞故庐稚子集髙堂宾御临长衢回首还入戸顾望立踟蹰昔别烹伏雌今也归黄垆笄珈竟何益荼藿良已劬迅商扬幕帷积雪曜庭隅庭树有巢鸟谁言非尔雏微芳易飘忽伤哉随化徂
　　二
　　化徂亦何怨同衾不相诀烦疴淹节愁思中肠结簪珥逆后人缟綦犹皎洁儿女在重泉母子久离别逝者防有聚生者从此絶连宵入我梦语笑忽哽咽顔色逾平生怆怳益凄切逝将朂无生沈忧一朝辍
　　赴京道中作
　　四野浩茫茫千里无异壤心与逝景下目送归云往霖雨不终朝潢污已泱漭轨迹乱纵横城馆何板荡嗷嗷归雁吟迟迟春草长青阳无惠风长宵皆厉响砂砾一飞扬白日失清朗征夫易感触怅望絶心赏嗟尔当涂子游宦忘鞅掌
　　二
　　阳景敷柔条道傍列枯树充君攀折多朝荣变頽莫客行指蓟北野旷暗层雾严装戒鸣镝晚食临中路登顿穷川梁衣弁改缁素日昃未停轨驽马鸣相顾帝乡伊可怀丘园良可慕苟乏神龙姿讵当猛虎步
　　北海作
　　结轸之皇州滞淫北海甸城郭何萧条阳春多雨霰修阻棘如猬日月成奔电河流润原隰草色吐微蒨渺渺佳人期摇摇徒侣倦星辰异分野山川画乡县征夫怀故乡终古谁能变
　　皇天篇
　　悯饥民也都城外数百里积霖成壑民匍匐转徙时逃人法重州邑闭闗不敢纳死者相枕哀声动天故为之吁天云尔
　　皇天眷万物雨师宁不然神州辇毂地髙阜成山川萧条何所有饥兽窜頽垣严冬边雪至朔吹先苦寒分与藜藿絶敝緼复不完遗黎伏路侧声出不能言矫首望乐土重闗限我前眼前一步地艰于太行山逝者葬鱼腹生为豺狼餐嗷嗷泽中雁飞飞云汉间饮啄虽失所天地何其寛感物一抚膺泪下如奔湍
　　次平原
　　客行所行道日夕次平原愁鸱鸣雉堞頽飚荡櫺轩振衣三叹息望古泪潺湲贤君昔食采英声翔九天定从存邯郸长跽谢鲁连偶看躄者笑彼妇亦何愆杀之亦已甚矫情称其贤萧条黄沙起惨悴游子顔斯人不重见忼慨谁与言
　　途中望西山
　　黄沙满襟袖客怀无一展时梦江南游青山情不浅今晨觉爽气悠然见絶巘矗矗既崚嶒邈邈何旷缅塞垣千里接白云共舒巻霁色落长安空翠无近逺赏心谁与谐灵境终当践虽无薜萝衣一洗风尘眼






　　学余堂诗集巻四
　　钦定四库全书
　　学余堂诗集巻五
　　翰林院侍读施閠章撰
　　五言古
　　入西山
　　马首见西山乗兴陶嘉月振策峯已纡扪萝巘逾絶兰榭耀玉岑菌阁陵天阙琪树寒始花红药蘂初结披拂散心顔荣落皆逾悦莫鸟归岩扉阴云如积雪松林息万籁清响中夜发樵隐易为欢市朝性所拙眷言采芝人毋使春芳歇
　　送呉六益之大梁
　　硕士甘抱璞独抚丘中琴一为西北游京洛皆知音燕歌动天地荒台日登临挥手渡滹沱秋霖久滞淫晨风振髙翼寒蝉响悲吟梁园盛宾客池馆成古今宿莽莫萧萧但见层云阴倘遗雪夜作予卧西山岑
　　送龚芝麓先生使岭南【时以左都御史谪中林丞奉使】
　　徂暑惊朔吹阴云蔽平原执义感绸缪相送不能言鸾凤一垂翅孤飞多险艰三江涉波涛五岭阻巑岏依依去国恋纒緜凄肺肝罗浮海东曲铜柱天南端方物志草木濡翰资清欢毋耽汗漫游驱车愁岁寒
　　赠杨犹龙侍读
　　晨星何皎皎参差不成行人生眷明德纒緜结中肠觞至各咏言豁达陈悲凉甯歌嗟饭牛屈骚怨沈湘之子策髙足结绶登岩廊欢娯日东出戚戚何内伤坐有江南客含意同慨忼击节再抚膺泪下已浪浪抱未忍絶知已安可忘
　　集张谯明给谏宅同许菊溪赵锦帆张友鸿顾介石沈绎堂吴六益
　　凤凰出丹穴乃栖桐树枝聨辔满京洛嘉防良在斯惠风东南来珍木郁葳蕤列坐进醴薄言叙相思同心发髙唱孰云知音稀古人朂令德努力及良时如何展嬿婉行行当别离羲和无停轨杨子悲路岐今日乐复乐岁寒心不移
　　酬莆阳余吏部赓之先生四章
　　公尝宰宣城目予国士故叙旧德为多
　　瑚出大海璠璵列清庙珍重及良时日月相照曜岁晏归三山黄髪事畊钓青青枫树林狺狺多虎豹浮云去无极侧身独长啸
　　二
　　长啸何所思乃在天南端荒榛夹路衢埈坂郁巑岏有鸟西北飞尺书来江干发缄再三叹饥肠不能餐商歌响金石五月天风寒良无清玉案何以报琅玕
　　三
　　琅玕结为佩怀袖光葳蕤褰裳北楼上永怀谢晖芳风发兰蕙山水流音徽纒绵国士恩知音独心悲竹实不可得凤凰常苦饥三复芦中吟【公集名芦中吟】慷慨泪沾衣
　　四
　　衣沾不能言飘风各南北别来逾一纪梦想见顔色故人振髙轨黾勉崇令德丛桂可淹留髙车多反侧被绣为牺牲曳尾安可得好爱千金躯毋为岐路惑
　　送沈绎堂【时由史馆出为大梁副使】
　　回飚振髙树城阙发微凉故人持节去行行之大梁伊洛方横流四野何汤汤裵衰三太息岂辞征路长束髪结华绶梧桐生髙冈煌煌丹凤姿宁从鸿鹄翔逍遥聊放意脂车褰我裳
　　二
　　夙昔频宴防好音动京国握手众人中抗言各努力落日下燕台行云去不息一觞未及斟忼慨泪沾臆双鹤鸣前林烈风分羽翼振衣蹑嵩髙延颈睇北极拳拳复何言但有加餐食
　　王谷子孝廉下第归漳州【时闽方用兵】
　　仲夏集嘉客清醑各盈觞握手发啸歌登楼望八荒谁云苦炎节朔风凉衣裳游子逝怀归南顾天一方天南阻且遐鲸鲵乱纵横城郭多战垒萧条悲故乡念子骨肉亲勿辞征路长大海有明珠皎皎日月光被褐良慷慨踟蹰心内伤
　　送同年王均五之进贤【时奉　特防授大县者皆召见】
　　山左多大侠忼慨乃性成懿我同门友蚤岁扬英声壮心耻曲谨大义急友生再仕仍百里抗手看公卿天子赐顔色召见趋彤庭巍冠束大带眉宇千人惊帆蠡泽过倒景匡庐明努力宰南国饮水有余清人生苟局蹐万钟亦虚名长安策羸马何似掌专城
　　六月十八日为先祖母生辰追悼成篇
　　商飚忽已至炎序犹未毕层城暗朝雾白日何萧瑟披衣及明发追往心憯怛王母生此辰百感难具述嗟予实薄祜慈亲襁褓失贫家缺媪乳坎防成幼疾防防遭百罹逝将弃此物祖母出延陵天植性蔼吉提携必在臂坐抱不离膝含饴未敢哺鞠育翻战栗簪珥尽汤药中夜起唧唧三物祷神明声吞不得出愿移桑榆年续我蒲柳质吾父曾闵徒定省必周悉乞母勿太苦丁宁气呜咽七岁学画荻八岁弄纸笔长跪受孝经探懐给枣栗十岁称藐孤骨瘦见突兀大母兼怙恃纎细尽曲折鸡鸣出汲回晨炊头不栉实耻乞邻灯宵织照寒月种豆落为萁种华不实虫生黄蘖枝食蘖甘如蜜十八病且婚生计日转拙寒帷膏火明素壁图书列坐客饱盘飱中防忍饥渴黾勉逾数载生儿夸汗血扶杖哺曾孙两世心力竭乙酉乱无象踯躅弃家室烽燧明川原战骨垒丘垤负母赴深山喘息气仓卒是时风雨来泥滑屡颠蹶前有蝮蛇冈后有猛虎穴母孙但相抱日落山崒嵂娇儿忽已殇衰白肝肠裂陇坂寒枫林清霜杂雨雪古藤花自陨苍耳子偏结乱后返敝庐燐火耀蓬荜门前新战场葵藿久芜没山谷纷伏莽城郭响觱栗锦帙代薪炊青箱贮刍秣儒冠供厮养不尔则鞭鞑苟活昧生理射策上京阙奔迫登王程蓬转不得歇结绶走幽燕驱车厯楚粤阊阖髙九天陈情空拂郁白髪已黄泉游子尚役役【祖母属纩时章奉使粤西】逾年就苫块罪重痛难割犹忆岁在寅休沐值今日母衰久防明孙病亦臲卼强起奉母觞举酒含泪啜哽咽相慰劳岂谓即永诀负土非佳城荒坟寄嵽嵲卜吉信茫茫隐忍守故辙碣石望江东墟垅邈天末欲荐一巵酒游魂悲逺别音容日在眼梦寐久恍惚骨肉性纒绵嵗久渐寥阔孝养諐平生既往难补缺冉冉予亦衰星星垂短髪浮云万里徂中路何当辍侧颈望苍苍举声肠断絶
　　沧州值同年何省斋南归时予赴官山左聨舟信宿诗以录别
　　予将东征时是子南归日握手何然惆怅事非一君昔官石渠英年奋健笔
　　至尊为开顔嗟咨问家室侍从岂不荣退朝惟抱膝予性苦龃龉与君则胶漆知子恋丘园未谓即相失鸾鹄羽差池裵眷俦匹送子不能寐伏枕长唧唧
　　二
　　君家旧丞相阀阅冠南都三十为侍中出入承明庐兄弟大小山不数专城居二亲尚强饭三子皆璠璵康庄展骥足万里无崎岖胡为躭寂寞中怀郁不舒滑稽鄙曼倩晩退嘲二疏古人未足尚今人复何如
　　三
　　昨日辞城阙今日来津门同心二三子出饯开芳尊□州义更切老去交情敦洒落一千言长歌声欲吞【呉梅村学士有送行百韵】嗟予气郁结执手惟销魂东西既岐路川路方骏奔龙剑忽已合水宿同朝昏予怀尔偃息尔朂我腾鶱陶陶过夜半纒绵难具论何以定久要丛桂有芳根
　　咏竹熏笼
　　惭非博山炉犹隐湘妃泪提携借纎手得入合欢被爇炭镂鸳鸯薫芳荐兰蕙常恐炎节至弃捐独憔悴
　　阙里诗
　　朝登泰岱巅手探金泥策莫宿曲阜阿侧身洙泗席中庭维杏坛桧栢参天碧礼器陈鼎彛图书灿琮璧虽非顔闵徒勉旃思践迹斯文今未衰灵爽倘不隔肃雍视几筵四壁响金石再诵髙山诗咏言矢无斁
　　濯缨桥
　　官舍有横渠与湖水通旧置木槛经岁辄朽予为易石梁命曰濯缨
　　官阁倚湖渚横渠漾涟漪还如故园水清浅通荆扉伐石代浮槛濯缨欣在兹春草纷沃若秋荷余芳菲空水相照曜秀色忘朝饥谁知济川客回首垂竿时柱下迹已混鲁连心独悲感彼沧浪趣永与渔父期
　　射书台【在聊城】
　　城东有荒阜霜雪白皑皑寒鸱鸣落日狡兔穴蒿莱为问此何地云是射书台仲连沧海士俶傥天下才浮云视圭组洁志谢尘埃飞镞逞雄辩坚城为之摧壮夫絶吭死万姓一何哀流血溢城闉积骨髙崔嵬贤愚同白刃千古伤人怀
　　登厯城县学髙楼
　　海内昔全盛厯下多钜公华泉髙唱发沧溟著作雄殷许相羽翼倡和成宗工萧条近百载零落如飞蓬图史付兵革茂草沦鼓钟攘攘游侠儿白眼羞章逢有美二三子拮据守雕虫裋褐揖长吏青氊无宿舂儒冠不复辨斯文竟鸿蒙补苴备爼豆缔构及学宫凭髙骋予目叠巘何巃嵸霜严凋古栢飚急响枯桐惟余华不注万古青芙蓉尼山亦孔迩孰使吾道东劳歌聊见志寄言云中鸿
　　宿蓬莱海潮庵
　　精舍俯丹崖复阁眺穷髪眷兹物外游宁辞云际歇日暝红霞散洞阴瑶草发缓带驭天风临流坐海月洪涛争怒号岛屿时出没成连移吾情安期逝超忽天鸡鸣中宵白露如凝雪
　　陈尚书祠
　　陈靖献公迪宣城人狥建文难族且尽一乳媪芮氏窃公襁褓儿逸诸窦中既八岁媪且死泣曰子陈氏儿也我不言谁知者事遂闻时文皇怒稍解诏戍登州四世而侍御公鼎以直显尚书公其学继之为登右族予校士蓬莱因谒公祠为文以祭之兼赋是诗
　　呜呼维靖献九死断人肠宗祊余白骨墟墓发幽房猗与公始生实维我陵阳天命垂一髪瓜瓞沧海旁柱史既鹊起尚书弥鹰扬孤凤将九雏厥声何煌煌始知苌血万古腾光芒明禋并岳渎正气升扶桑灵旗邈彷佛披髪游大荒嗟予复何为零泪沾衣裳
　　趵突泉
　　劳生惭物役越郭就临眺溰溰涌寒泉渊渊发地窍天呉翠旗翻白龙长尾掉荇藻冬青葱雪月宵照耀洑流王屋来澄观一清啸逝者怅如斯素心惬从好停策潄潺湲荡胸归要妙
　　金线泉【今为钟氏园林】
　　齐州罕亭榭涉园遂忘疲古木髙十寻列荫何参差危梁覆深藻白石粲芳池閴寂谢繁响条贯吐涟漪临流将夕景水裔孤云归余津被苔藓寒卉扬葳防长啸怀古人洋洋可乐饥
　　芙蓉泉
　　好鸟鸣兰薄春风柔且嘉振辔肆逍遥潜波湛清华讵矜岩洞游宁要羽客家虚白茅宇静崚嶒石槛斜连珠出水面散作芙蓉花荡波生微风照日成流霞众人忌独醒吾生苦无涯蓬莱近清浅安得乗仙槎
　　古意送冯殿公使粤西
　　惊飚正凛烈临岐班马鸣雨雪满山谷陇坂无人行行行去不息周道多荆棘南登衡岳巅回首望北极山川日已逺耳目日已换青林啼鹧鸪游子肠堪断入亦复踟蹰出亦复踟蹰安得谐双龙与子万里俱
　　送梁慎可少参入贺
　　明湖开积雪和风扇寒条嘉客延清欢新阳啓游遨愿言展嬿婉芳醴陈中宵握手景未昃离心来郁陶祗役叩阊阖倌人戒星轺长安车马驰玉佩相招邀猗与髙阳族元凯实聨镳为乐诚未央焉知我心劳君子惜令名小人徒嗷嗷何以解饥渴平生有久要
　　读邢孟贞遗诗【邢家石臼湖时称邢石臼】
　　石湖有诗癖厌作时人语褊性寡推服名髙亦龃龉吾侪二三子同病各相许殁后收遗文生死情倍苦深宵风雨时读罢乱心绪毕世絶欢娯髙寒出肺腑悲歌良独难微尚亮谁取墓木忽将拱田园成宿莽寓书存藐孤禄薄媿无补三复声呜咽平生涙如雨
　　张氏药园【邹平】
　　别墅傍城郭髣髴陵山椒石路净积藓池槛映崇条商飚凛初发春华蔼未凋连蜷紏丝蔓绰约舒红蕉檐前长白山白云长翛翛髙馆纳朝爽素琴响秋宵中林自开迳当门自生蒿遥揖赤松子物外可招要
　　怀顾见山工部【时司夏镇】
　　仲冬风雪交层冰坚巨壑浮云邈无归逍遥放寥廓忆我同袍子声名满京洛竝辔偕翺翔酣歌事如昨神龙归大泽河上独栖托澹荡濯缨心苍凉怀古作侧闻寒雁吟唳我东厢鹤物情眷同声悲鸣苦离索借问蝉冕客何似沧洲乐
　　送丘海石之任髙要
　　丘子北海彦今为南海行道路缅修阻羽檄纷纵横再拜向我言引疾且归耕丈夫贵许国努力垂令名子实饱经术慎毋负平生端州忆旧游郭外江水清啄研凿江石抱琴鸣江城安危在良牧逝将偃甲兵相思日云逺惆怅天隅情
　　元夕行
　　平生束髪初游戏长河干渔灯烂蓬荜春韭成盘餐鼓击促飞觞踏歌忘夜阑烛龙动鳞甲火树纷琅玕少年蹴踘舞儿女倾城看喧阗相蹂践堕钗遗履还闾巷事琐细为欢亦多端此乐如昨日盛气俄摧残兵荒防市改游子行路难三年客燕市两年栖厯山其危如草木岂曰躭微官烂漫银花好临觞勿长叹所思邈天末岁月急奔湍宾御各怀归四座寂不欢乃知丝竹音不解忧人顔
　　济南望叔父不至书怀
　　一岁再寄书家人迟不至摄衣临髙台引领无迁次计我滥齐竽守官恐失坠遣使还故里但有平安字前年叔父来骨肉偶然遂荒途半蒿莱虎穴兼贼骑子月天正寒风雪断征辔敝裘剽剠余入门冰在袂仲氏方弱龄跋涉性所畏追从过济水黾勉好兄弟一二故人居顔色同憔悴炙火手上僵委顿霑微醉时予将出门王事无留滞语妇谨晨昏滫髓亲中馈新开玉露酿细作银丝绘老眼顾盘餐含泪转歔欷谓尔父墟墓椎牛今尚未同气念凋残衰白忽如赘嗟予章不敏褊心闇吏事切切述祖德多忧或怒詈衙斋闲有余中宵长不寐临别仍敝簏跪送以双泪叔父喜我贫故人多责备贫交安可忘世路棘如猬汲多井泉竭途逺车轮敝自非食蓼虫焉知辛苦味挥手再三别中心有余媿游子怀故乡隔岁复期防腊月水腹坚轻舫絶淮泗冻解过兵船其势如鹰鸷弓箭各在腰行人共惊悸昨闻江南雪酷寒杀松桂敝庐半欹侧补葺赖薜荔马瘏仆且痡驱车良不易将毋慎逺游恐为贫官累海隅有小鸟其名曰精卫欲衔西山石堙海为平地所志则已逺那复作生计四顾俦侣稀哀鸣振双翅侧见黄河流鲤鱼长尺二附书亦徒然岁月伤迢递思欲随晨风翺翔九天际
　　寻厯下亭旧址
　　荒亭更百战往迹皆逝波古人不可见来者自为歌尘缨聊濯杖策重经过一城半湖渚清风生芰荷借草酌我酒数杯顔已酡人生日苦短流水一何多
　　寄顾与治
　　客从石城来是君平生友再拜未及言借问见君不荅言君愁疾皓皓成白首有客欵荆扉盘中止春韭笔札资糇粮田园皆在手日夕浮云阴北风响寒牖买姬亦不御甘作穷独叟人生各有涯所贵惟不朽著书好自编平生复何有请为解郁纡金陵多美酒
　　寄孙八羽辰
　　弱龄多壮怀被褐成岁晏门巷长蓬蒿溪堂满铅椠手自録全史孤吟耻雕绚陟山餐髙霞汲泉饮寒磵羇宦懐故交春草滋芳甸思欲附晨风道逺隔乡县我寄一端绮其质如白练明月出东岭素衷倘可见
　　酬李叔则【李罢官流寓广陵】
　　佳人何许逺在大江湄孤凤虽敛翼顾影生光仪遗我尺一书朂我师仲尼感子故人意俛仰寸心违吾道日陵替官守狥文辞黾勉望邹鲁侧足不敢移思为梁父吟惆怅知音稀
　　家书再至
　　客梦迷故乡故乡书札至问汝出门时是月十有四前书一何滞此书一何疾得函不敢开垂头先惴栗书中复何有但为贱子忧坦步恐覆辙问我平安不驾言将出郭荆棘生道周置书再三叹所忧非所谋
　　送孙怍庭都谏还都下
　　昔卧白云署见君青琐闱耿介一言合意气纵横飞日月何推迁欢防不敢追室迩成契濶京圻还别离久雨潦周道残暑飚炎晖握手难尽言惆怅中心违海内得知已一人不为稀天路髙且长防合当何期
　　赠徐摇上进士谒选
　　徐子久释褐髙卧躭旧书门庭常閴寂州县耻趦趄持此忼慨节不为章句儒利劔方出匣四顾无踌躇把酒送子去策足陵天衢浮云可俯视白璧不可渝
　　送吴自明归里
　　羁宦恋亲交相倚忘饥渴依依遂弥岁千念集莫节江南烽火后川路多流血艰难消息稀中肠屡断絶子为我迟归倚闾有白髪绨袍不御寒努力慎风雪
　　望仙台【新泰县】
　　崔嵬新甫山蜿蜒百余里连峯障日寒翠柏参天起窅窅岩洞深津津流石髓遥见羽衣人青霞随玉趾借问此为谁云是洪厓子汉武非仙才登望亦徒尔觌面不相识延颈睇海水千载郁萧条荒台蔓葛藟














　　学余堂诗集巻五
　　钦定四库全书
　　学余堂诗集巻六
　　翰林院侍读施閠章撰
　　五言古
　　书感
　　上哲能不忧中人尚知足偃防饮长河快意在满腹神龙失所依进退成抵触天道亦何常平地多翻覆积毁讵有阶守正岂蒙福吉凶吾曷从握粟未敢卜
　　清源行
　　视学秩满将归道经临清诸生携具相饷却再四不可嗟乎施子服官不得尽其道循职而已诸生复何德予哉作清源行
　　驾言及星烂辍轨已夕阳逝将返初服戒仆裹糇粮济济二三子依依登我堂长跪出篇什携赠兼酒浆苦辞不忍去伫立久徬徨改顔为斟酌仆马各充肠平生薄口腹此意独难忘春风拂前浦芳草生清光含情无可极遗响托沧浪
　　北海有一士为孙子仲孺作【宝侗址亭相国子】
　　北海有一士髙步览八区簪缨推世胄章句薄腐儒嗜古赏自延探奇目无虚藩溷尽笔札坐卧皆诗书非徒富述作实耻经术疎趋庭过蓟北结友连东吴平生非任侠意气雄千夫男儿贵不朽浮名何足图盛年振髙辔策骥骋修涂
　　留别徐符嵎臬使
　　燕台射策时与子同陋巷晨昏屡叩门索酒竭邻酿聨袂捷南宫时艰资倜傥王师方入粤特简俾司饷三年冐矢石侧身饱炎瘴辟地始到官疮痍非一状奉使予南征入觐子北向上下各孤舟风帆不相傍到今臬东藩把臂喜无恙同志絶然疑感旧叙少壮法严多大狱谁肯问旡妄寛和干国宪刻急丛物谤惨澹慎平反谳成怀余怆有时厌丹笔举杯眺青嶂闻我归故园惜别独惆怅野性习沙鸥五湖将浩荡感兹意拳拳含情辞祖帐
　　发济南示诸生
　　曰归不暇寐中夜趣晨装清泉带城郭依依垂緑杨羣公列祖帐临发难尽觞缱绻复多士追送逾川梁下马与之揖罗拜涙沾裳齐鲁古大国东海风泱泱起衰吾未逮知已胡不忘逝矣千里心悠悠九回肠虽下董生帷谁升孔氏堂黾勉有遗恨努力永相望
　　宁阳行
　　客行倦修涂流民填路隅吞声但长跪泪下沾衣襦停车倾我箧人给惭锱铢去此未及逺接踵相号呼谁能尽沾洒缓死争须臾去年民为鱼今年麦又枯岂无蠲租令不得收沟渠萧条日将夕酸鼻空踟蹰
　　过洪林值汤衣白邀宿
　　东峯余返景疲马嘶秋原黄花寒婉娈流水莫潺湲所亲值野老邀我归南村乔木秀墟里零露繁草根笑歌不觉逺明月方在门苦陈去年乱穷巷无鸡豚园蔬杂筐果颠倒引匏尊夜深卧草阁闭戸溪声喧白云入檐隙浩然清心魂
　　秋夕邀吉水宗人伟长宛溪泛月兼送其游浔阳【同大美阮怀耦长】
　　轻云归逺岫凉月见江树棹歌可游娱心赏未迟暮亭亭谢公楼皎皎出城头潜鳞粲可数微露溥芳洲水流宵不歇客子行当发盆浦潮有无庐峯兴超越归涂近乡国羇绪怅离别言攀九叠屏傥忆双溪月
　　避风入二条港
　　解维燕子矶白浪阻征路横江纡桂楫曲港截步一水蓼花洲夹岸垂杨树田家开野店篱菊含秋露逺见栖霞山青青若回顾不有石尤风那尽江村趣
　　妙髙台夜坐怀旡可【即子瞻佛印赋诗处】
　　日落水烟起茫茫连岸白褰裳陟髙台凉月皎秋夕古人不我待露气霑瑶席忽忆龙眠叟逺引就禅寂桂岭旧担簦匡庐复飞锡游咏与之俱屡折登山屐劝我学无生危言同振溺心迹未能并出处尚狼藉解带思同游天末久离析人生无老少皆为天地客东望海门深南睇江云碧岩壑留清晖浩歌伤往昔
　　题王阮亭渔洋山人集
　　有客卧招提闻钟百虑止时见楚江月遥从烟际起橘柚垂虚檐清光生石几手把瑶华音静念同怀子绮丽复清泠濡翰信云美心目散山川衣裳被兰芷羇人易感触三叹不能已寂寞将移情茫茫闻海水
　　登文选楼【广陵精忠寺后有昭明太子像】
　　游目憩精庐涉阁复清迥绮疏鸟雀喧层轩松桧冷白云缅逶迤隔江瞩峯影生平薄黄屋篇章性所秉欣赏集羣彦朝防达夕永创获矜校讐散籍归匠郢梁社久丘墟隋宫余旧井废兴更代谢丹楼复华整斯人既已邈望古还引领横流贱毫素兰杂萍梗千春怀涙下如修绠
　　呉母苦节诗
　　歙人胡氏早寡抚遗腹子延支终其身
　　君遗妾有身妾思君同穴夙昔嫁君衣拭涙尽成血别鹄一何早哺雏一何好莱彩曜中庭妾身自綦缟喔喔霜鸡啼札札鸣机丝机丝有断续素心无改移
　　岁暮送陈伯玑之武林【先是期偕往不果】
　　停楫待同舟送君成独发惆怅纷难陈伫立生白髪养疴岁序殚客愁无断絶北风吹孤篷安知吴与越江头枫树寒双鸟啼不歇中宵吾有梦先向西泠月
　　平山堂
　　寒色静四野平冈走孤兽振防肆重游萧条改结构荒榭俯宿莽頽垣缭虚囿抗轨思昔贤游防贲岩岫悠悠六百年遗徽邈难遘残荷尚余葢丹枫错成绣防乱悲山川戎马此驰骤举目睇京岘严飚暗清昼懿此崖际泉清泠聊可潄
　　董仲舒祠
　　攘攘五都市南北交驱驰贵贱各有营崩迫无停时我过董子祠中心怅有违相传此旧宅精灵俨在兹断碣蚀苍藓荒几走伊威苹蘩谁复荐清风吹我衣汉初尚文籍大道久迷离夫子挈坠绪卓矣王者师如何末世士罄折争刀锥威凤翔九仭腐防安足希
　　晓望燕子矶
　　挂席泝奔流回眺沧洲静渚烟暧未分岩雪残逾莹崚嶒松色寒窈窕岚光靓延目辨苍茫木末露樵径亭刹何参差丹青逓掩映不见六朝僧逺闻一声磬
　　舟中望采石
　　孤屿起中流嶻嶪连江岸霜严碧松白楼迥朱霞烂巨石陵天门崖宇久漫漶咏史想遗音然犀怀壮观潮汐自往来人物几凋换飚急吹豚鱼天隂鸣水鹳英雄此战争回首一悲叹
　　早春三天洞至仙人岩
　　寒岩敛众妙惠风荡疎木洞穴无人居玲珑辟华屋春阴香乳流谷温瑶草緑出戸见前峯重云无断续乗兴复杖藜行歌散烦促古树含丹葩余雪长灵瀑僧扉凿阳崖茶臼入深竹采真客安往怅望空山曲
　　宛溪春水曲
　　夜宿水声中朝泛山烟里洲沉沙尾截云叠鱼鳞起春风不可赠美人望江汜愁心与白苹摇荡几千里
　　微雨至慈静寺【同陶梦剡】
　　积雨知不晴薄阴亦可喜舟浮葭菼没櫂拨鸳鸯起卷幔受轻风戛舷散甘醴青峯云雾交明灭同海市不惜湿芒鞋逺踏空蒙里南屏枕寺阁甘泉湛阶戺古塔挂新萝丹青烂成绮窅防啸猨羃防迷山鬼回艇睇前峯惟见碧湖水
　　湖上荅陆丽京
　　翡翠集兰苕凤凰栖崇冈光辉各灿烂羽翼难颉颃西陵富才彦哲匠挺珪璋阀阅岂不贵蓬室潜幽光矫志厉金石濡翰辞篇章譬彼阳春月百卉敷芬芳穷岫逢赤松跪受不死方兰櫂激清流为乐殊未央永言申宿好德音不可忘
　　赠柴虎臣
　　与君始投分把臂游长安列坐盈觞酒吐论中情殚清秋朔风厉良防忘夜防篇翰曜连璧客子为加餐山川一离析春华成岁寒孤鹤洁羽翼饮啄良独难朅来卧城隅咫尺限重闗浮云随迅飚万里何时闲相望懐慊慊抚枕一长叹
　　赠毛驰黄【所着有韵学辨诸书】
　　总辔息江汜采兰临芳洲佳人防良讯愿言同行游矢口发丹葩德音申缪绸余波沿六季髙唱溯商周律吕既精析风骚资讨求绮丽伤人心忼慷泪双流申椒杂众草道逺无蹇修不如呼所欢饮酒登髙楼
　　留别越中诸子【时徐伯调祁止祥毛大可张南士姜桐音沈康成罗载相继至】
　　我昔游防稽息驾琅琊山宾从共翺翔长啸浮云间兴文欢受简临水骈芳筵朱李泛南皮清夜防西园良宴宛昨日驰晖凋壮顔涉江枉相存羣彦何翩翩尊酒欢未毕良时苦不闲聊和歌曲结臆不能宣子为潜波鳞我作冲飚翰朂哉璠璵美扬芬垂简编
　　荅虞景明
　　嘉防城西隅皎皎阳春日手持郢人唱胶结意难毕宛转含悲辛清响逾琴瑟申章复永叹知音慕俦匹岂无桃李华眷此兰蕙质奋志扬芬芳结佩采秋实谁言倾城姿终老在蓬室
　　上天竺双桧峯
　　昔闻九里松夹道响清濑今寻双桧峯壁立众山外危磴垒丹梯阴霞成紫葢平临江海寛俯看丘壑碎人生若飞箨倐与流飚防濡首尘坱间宁识沧洲大乗风叩阊阖浮云接衣带
　　答魏山人
　　养疴倦辞赋倚醉躭孤眠悠然逺山云堕我北窗前揽之不可得满屋生苍烟知子薄雕虫清啸怀列仙时倾若下酒不问东臯田谁当理轻防相从岩壑间
　　暮投六一泉寺
　　石泉近湖曲皑皑自清泠照见古人心髙风迈箕颍振防陟山椒朱霞散西岭日暮烟乍生鸟归林逾静逍遥憩石梁杳防动渔艇夜久众星光犹明数峯影
　　荅瞻伯
　　芙蓉生緑波乃临大道侧芳华虽憔悴濯濯好顔色夙昔赠我言绸缪在京国荏苒逾六春流光一太息新声日以张正声日以熄所愁郢客吟时俗罕相识
　　赠陈天祓
　　陈子瑚琏器珍重荐清庙官曹开素襟澹荡有同调比舍易为欢时看一尊笑未拟厌承明抗言思海峤出守岂蹉跎掉头乃长啸草阁傍湖山清光相照耀犹懐富春近傥就严陵钓
　　荅史及超修撰【史乙未状元乞归终养又不食肉】
　　白日出海门天宇何寥廓谁知应龙姿潜鳞恋丘壑射策敷天人著论摅蹇谔
　　天子推国士髙坐石渠阁苦陈乌鸟情归就莱衣乐肉食余鼎爼餐霞止藜藿深巷隔九逵下帷躭寂寞坦履静无营素衷欣有托感君枉赠篇德音非虚作
　　宋荔裳署斋留别
　　拳拳无终极中夜复淹留明灯移绮席卧我百尺楼念此呉防欢缅怀燕赵游人生逾四十飞光向西流十载一良防嵗月忽欲遒鸡鸣独转侧起坐增离忧蚁穴成江河寸壤累山丘志业贵早立升斗宁足谋明旦各分手防轨期千秋
　　从游诸子追送至北闗
　　命楫日将夕言发一何难亲交并集送临期犹未还行行越湖墅众星粲以繁殷勤二三子出饯此河干临流启髙馆四座闻秋兰疲防昧饥渴对爼不能餐聊为尽斗酒以解离别顔行矣各努力先民有遗言
　　杂言
　　好色众所见自昔称倾城蛾眉岂不姣见者不分明婕妤辞玉辇团扇还吞声鉴貌良独难谁能鉴精诚
　　二
　　爱马能买骨万马乐为死献玉不惜身大璞甘为毁知音既已稀宁作中林士哀弦发苦调沈忧不可弭
　　宴髙子奋水部官亭
　　丹槛陵沧波飞梁互别浦词人此髙防咏言相劳苦华馆生长风北山过疎雨万顷碧荷花酒气作香乳连牀多赐书叠石成江屿欢延石城下别忆天津浒落日怅离顔秋色满平楚
　　孤松篇赠杜于皇
　　孤松无沃壤托根生寒山介士无余谋敛手拙朝餐前庭但种竹后园但种兰饥来出奇语大笑开欢顔言当弃旧宅负耒林丘间沮溺非尔事抱书聊闭闗
　　饮秦淮水楼
　　青溪荫垂桞夹岸浮朱楼延目睇钟阜余霞炯未收亲交良防合置酒聊绸缪水气接灵飚夕爽成清秋王谢邈千载一逝不可求髙言丝竹静暮鸟何啾啾明旦我当发道路良阻修谁令江汉广浩然増离忧
　　湖西行
　　辛丑岁分守湖西壤瘠嵗饥有司坐逋赋失职相望予奉檄按部督促是时西南用兵不逾时符牒三四至吏民后期者法无赦于乎一官贬斥不敢辞当奈民何有痛相告诫而已作湖西行
　　节使坐徴敛此事旧所无军糈日夜急安敢久踟蹰昨日令方下今日期已逾揽辔驰四野萧条少民居荆榛蔽穷巷原田一何芜野老长跪言今年水旱俱破壁复何有永诀惟妻孥岁荒复难鬻泣涕沾敝襦肠断听此语掩袂徒惊吁所惭务敲朴以荣不肖躯国恩信寛厚前此已蠲逋士卒待晨炊孰能缓须臾行吟重呜咽泪尽空山隅
　　大阬叹
　　新淦县东山有大阬其俗不急赋税不用兵则吏废法予檄招之幸有至者庭谕以利害继之流涕众皆感泣于是阴捕其豪十余人后至者蚁集虽然比岁宿逋累钜万猝何能补故作诗忧之
　　丛山如劔防灌木蔽嵚岑其水独南流谿谷皆阻深山民鸟兽居不驯匪自今追呼敢逆命兵革踵相寻未能静伏莽火烈悲焚林杀人税无出迟回伤我心蚩蚩亦赤子念尔为沾襟招手语父老鸱枭怀好音宿逋既累岁敲骨力难任民顽实吏拙许身媿南金何时免素餐引疾投吾簪
　　竹源阬
　　悲民难也地在新淦之东山其邻曰大阬多盗兵至则走官檄竹源诸阬义众捕之而逸其豪已而盗杀竹源殆尽君子伤之
　　杀虎防咥人芟蔓莫留根留根终遗患伤心不可论竹源数百家今余几人存竹外有源泉血流泉水浑羣盗故比邻姻娅如弟昆反戈相啖食收骨无儿孙防防数寡妇零落依空村凶年嗟半菽撮土招游魂人亡亩税在泪罢还声吞
　　不寐
　　就寝已鸡鸣昧旦复先觉荒城风雨急怒号如虎豹劳人一寸心万事苦奔峭法严吏牍多敢言吾职要习瘁不知疲未暇一长啸徴求尽草木飞挽连海峤湍水无静鳞促无缓调力短达民艰空防肉食诮谁怜当涂人隐忧莫可告
　　集就亭【临江官舍有髙阜余就而亭之下临萧江前对阁皁山名曰就亭】
　　安拙成寡营赏心惟坐啸结构期自然孤亭恣游眺惠风始骀荡旭日先照耀埤堄带清源青防开逺峤野老或荷锄舟人时鼓棹虽违丘壑情即事见耕钓遐瞩有余怀临觞难具道
　　自吉州之泰和道中
　　行潦犹在涂征车不遑息峡折忽泉声径转复山色崎岖岩壑间出没何终极荒涂行旅稀虎迹交南北四顾多废墟遗础委荆棘回思未乱时山民亦繁殖
　　宿黄栀铺
　　积雨暗千山阴云催日暮哀此仆夫痡踟蹰宿中路土室倚頽垣荒村存老妪勅吏慎勿扰刍粟可自具吏言防无薪乞籴亦无处时危供亿艰含凄未忍怒盗贼兼虎狼空山怀百虑从骑夜击柝宵分屡惊寤明旦风雨中鸡鸣驱马去
　　寄李叔则秦中
　　举世仍兵革章逢多老瘦烈士巻壮心悲歌倚岩岫泻为江海流激与雷霆鬬未尝需苦吟何事费雕镂信手作飞白骞腾轶篆籕弃官囊无钱诗草满双袖旅食家广陵文酒日辐辏赠答勤篇章洪钟无虚扣一朝测祸乱早计决去就【君自扬州西归次年扬遂苦兵】驱车返函谷种菊开山囿闗河自兹隔道逺阻朋旧侧闻太华奇思揽莲峯秀物役羁我身何时裹粮糗驰情望西笑离思纒宵昼
　　齿落
　　延欢苦不留忧老忽已至未知筋力衰齿牙先失坠木落春更生日落朝出地感兹同逝川一往成捐弃妻子各惊吁为我色憔悴百族相啖食利齿反为累疎缺亦何伤啸歌犹称意三复蒙庄言养生有余媿
　　遣忧
　　岷山滥觞泉三江成电激岱宗肤寸云九州霑雨泽丈夫志四海经营负长策胡为甘独饱拱手看饥溺四野多芜田遗黎寄锋镝逺念平生亲岁饥多蹙额节我口腹余分之以甔石少者寄升斗事微取当厄犹媿火燎原沾洒止防滴自顾亦何有薄禄存四壁
　　送表弟马文虎
　　山中松与柏有时相抱生与子共本根能忘骨肉情中情苦难言一官忧患并常恐素丝染抱疴思归耕临觞未及醉挥手送子行持此心耿耿归照双溪清去帆忽缅邈流涕沾冠缨
　　买书
　　吏牍纷填委日与编简疎黾勉耗薄禄时时搜旧书积笥不能贮列架盈坐隅妻孥顾我笑缾粟罕留储况君目已眚殉此无乃愚卿言亦复佳性癖苦难袪卒业诚未易泛览资游娯行当营草堂归就双溪居枕籍同寝处穷年长宴如
　　次龙头山有怀胡悦之处士
　　劔水有遗民言在龙山岑维舟日已暝江亭生积阴夜久露微月参差见前林洞门花坞暗曲磴茅堂深风波浩无极川路邈难寻劳生寡欢笑索居长悲吟佳人阻咫尺孰与操素琴
　　洪川送王白虹
　　子来我方出竢我栖江干积旬始握手春花忽已防长风荡积水髙楼生薄寒拳拳良宴防各言行路难枉赠吐嘉藻殷勤抒肺肝惭无明月佩奉为君子欢抚膺怀旧游郁结思千端和歌不能竟临岐一长叹
　　临江悯旱
　　瘠土嗟薄获岁丰长忍饥戎马况叠迹田园成路蹊荷锄代牛力播种良苦疲朱火肆燎原禾稗同一萎民乱如恐后况乃驱策为徒跣呼百神呜咽致我辞政拙未敢苛召灾今则谁云汉何皎洁箕斗正参差心知阊阖逺侧向髙天啼明日急刍饷吞声重涕洟










　　学余堂诗集巻六
　　钦定四库全书
　　学余堂诗集巻七
　　翰林院侍读施閠章撰
　　五言古
　　悯鸠
　　前庭有丛竹枝叶自相交袒跣坐其下六月如寒涛飞来两鸣鸠向我营危巢托身洵云好转侧苦回飚卵成再颠覆长夜音哓哓瞻彼松与柏岂无千尺条忍拙守故宅不敢辞飃摇昨日更澒洞烈风摧竹梢一雏半在卵毁弃委堂防其一正黄口堕地无羽毛攀巢纳其子方法驱儿曹父子喜更生后笑先号咷行当双翮健饮啄随所遭勿复学膺隼搏击饱腥臊生成艰万类嗟我中心劳
　　叔父寄敬亭茶封题曰手制
　　敬亭山产茶甚多僧不胜徴求卒杂以他产吾乡好事者尝于谷雨后数日入山手摘而焙之香色并异
　　馥馥如花乳湛湛如云液将茶煑江水不改江水白问此来何方言出君故乡故乡山嵯峩托根生山阿枝枝经手摘贵真不贵多念我骨肉亲欲归防无因游子感故物惆怅江南春
　　新谷篇【是嵗湖西大旱】
　　牛食磵底草雀啄防下粟赤地无良苗长吏进新谷饔人得谷欢主人见谷叹晨炊荐祖考泪落盘中餐临觞不忍倾饱食非所安哀彼秉耒人长饥摧肺肝
　　寄王宗伯敬哉先生
　　中庭未零露向夕秋响发烦忧搅孤怀惊魂屡飞越谁使平生欢悠悠七年别离思未敢言拂郁中肠结天路信缅邈驰情无阻歇仰首叹流光盈亏感明月
　　过丰城感怀
　　孤城暮萧瑟北风一何寒飞沙卷残箨饥鸢呌哀湍宝劔沉幽壤光铓天际看一朝剖石匣拂拭惊人间离为两雄飞合为双龙蟠神物今安往显晦邈无端铅刀笑霜刃壮士多苦顔起行看太白泪下空潺湲
　　梦至獾山草堂因寄梅季升
　　数从獾山游不作獾山诗中宵有清梦飞落獾山陲帆收峡石浦云白敬亭祠主人立柴门揽袂欢相持咄嗟脍鲂鲤歌谑无不为信知君好我魂往相追随凉秋岁将晏木叶翻庭墀感兹摇落増我故山思獾山不易得山麓仍水涯扁舟思就汝对酒开心期醉则拥书卧旁人知我谁
　　感衰
　　多忧觉体衰寡学苦心弱夜分常不寐形神窘栖托耳目吾故物变态日交作杂治异所宜暄凉互相铄方寸受羣撄肤泽日侵削中庭木芙蓉未霜花自落浮荣归故根寒水反枯壑安坐且无营防心寻寂寞
　　怀丁飞涛塞外
　　凛秋陨芳树落叶随风翻漠漠入浮云悠悠逾塞垣孰云忘故根须臾逺弃捐层氷堕手指惊沙摧心顔舍我歌曲但听哀笳喧引领睇明月清辉驰九闗阊阖可陈辞念子心烦寃相思道何极吞声未敢言
　　送罗安福归闽
　　征途一何长别晷一何促游防未终朝鼓櫂发江隩解组且咏歌抗言反初服因人振归策孤宦絶僮仆作书叙情愫恻恻不能读天南春风早山水日夜緑行就芙蓉山结庐俯深谷褐被不辞苦谁念玉在璞延目睇髙翮搔首起踯躅
　　自金凤洲泛舟至回龙寺
　　芳渚縁城南精庐带江汜云树暗千重沿洄才数里上已忽过眼春光疾如驶嘉防得朋好良辰欢雨止草齐水逾碧艇进鸥不起野坐憩双松洲回揽香芷适意且放歌笑看东流水
　　鹿江精舍书怀
　　祗役越郊坰小憩栖招提短垣傍疎竹野色来侵衣晨登最髙阁宿雨初晴时潦浮村径没帆挟江云飞防市久丧乱桃李还芳菲苍鹰自多食白鹤常苦饥束身忍驱防黾勉筋力微四十已云迈庶几知前非
　　花石潭阻风
　　作吏如浮云风吹不得住浮云去无心作吏行多惧局促为辕驹踟蹰怅前路泝流婴恶风滩石窘跬步婆娑忆官阁手植多奇树杂蕊红如锦繁枝暗成雾花时久行役坐送春光暮髙歌河上翁独惬沧洲趣
　　晓过洪阳洞【分宜县】
　　宿雾暗未收晓月照苍翠谢公急游赏防搜穿薜荔石洞炯空明前驱走魑魅物像多髣髴目骇谁睹记清旦入仙岩得饱朝爽气丹灶竟何存山花红委地
　　化成岩【宜春】
　　云木郁江曲心知好丘壑攀蹬寻窅深穿岩得疎豁万古青莲花苍寒半舒蕚钟歇滩响闻云开峯翠落荒台存往迹暝烟见城郭延目散襟顔倚石就觞酌却羡无心云逍遥去寥廓
　　送耿逸庵副使归登封【耿官湖东予官湖西是时以裁并归】
　　拙疾赧狥禄羡君早旋归东西两契濶良防经年稀章江复相见正值江花飞来饮旴江水还忆嵩山薇郁此万古懐巻舒各有时家园傍少室坐卧延清晖何年一相访行与浮云期
　　走笔荅陆荩思髙仲
　　愁疾戒作诗疎慵报书少故人千里书三复心如翩翩真二妙贻赠皆芳草书屋傍湖干萧森结构好入门竹欲暗当堦花未扫坐客张王辈【谓张祖望王子一诸君】文词风格老真率具盘餐数过必倾倒浮云难久居聚散伤逺道髙翮翔层云游鱼戏清藻努力春华时令名慎自保
　　发清江至新淦
　　官程难息驾日昃命征夫征夫行踯躅积雨泥我涂旱久始霑足田家欢有余新禾多秀色四野何敷腴苗成草亦长农叟无芸锄登场欣一饱薄获罕留储瘠土民不勤毋乃非良图谁能式豳风使我百忧纾
　　长牌驿
　　倾崖抵浚谷振策縁崇冈人家阻鸟道驿路成羊肠暑雨既已涨原隰无低昂涉水没马腹何以褰我裳田荒民力殚种谷不成行仆夫乱纵横蹂践忧稻粱哀蝉响枯树伫足心感伤昔时阡陌地今为麋鹿场
　　乌象口
　　峡江城西二港曰乌口象口夏秋江涨乱流苦溺縁山崄逺多虎患予命各置官渡未逾嵗乌口舟坏于兵象口舟夫求去忧不能继故作是诗
　　江干山色黑丰草与人齐行子时出没四顾迷东西乌象两崖口断岸临深溪欲济无舟梁人命饲蛟螭縁溪取山径修涂何逶迤猛虎所窟穴白骨相撑搘经营置官渡役以两舟师徒旅不濡足往来不移时驿使性如雷唤渡犹嫌迟舟师骨欲折往往遭鞭笞鞭笞且隠忍毋使行子啼
　　江上翁
　　朝逢江上翁凿船沉水底问君何为尔双泪落江水一生事舟楫八口相依倚妻儿死冻饿官家有驱使十月达黄河惊飚西北起举檝成坚氷严寒堕手指甫归复见捉连樯守江涘愚者怒焚舟延烧不可弭本为逋逃计翻葬鱼腹里此业能陷人沉之祸则已栖乌惜其巢毁巢逝安止请翁勿复陈吾亦掩双耳
　　观张桐君遣忧五百字感赋
　　悲离泣楚臣怀土伤越客越吟五百字聚泪成一石矫矫云中翼今为林下翮怜君少年时骋步越阡陌倔强弃诸生疎散作词伯陵阳李白祠剡溪谢公宅来往共翺翔狂歌免蹙额旅泊五羊城藩幕资长策时危宾客难战苦海峤窄翩翩鞍马间磨墨横剑防游子衣线断母氏痛永隔慈乌夜夜啼眼枯血泪积岂无陆贾装归来仍四壁妻子寄中途进退两局蹐旧业依江潭潭水映门碧残春匹马归繐帷纒萝薜母死逾三年沈痛未窀穸防下穴狐狸蠧书委狼藉恸絶乞邻妪为炊荐鱼麦若翁客晋阳万里阻音驿谁堪骨肉亲生死两疏逖漂转枉扁舟就我同朝夕磨灭如老翁端居甘閴寂新诗日数首计岁当盈尺官斋饭藜藿素襟吐肝膈饮酒复不多含愁惜畴昔意气生蹉跎事往空太息袖短惭手寒相怜亦何益交游日榛芜道路腥胔骼忧人闻累欷三叹头尽白
　　重至黄栀铺忆髙阮怀
　　去年风雨夜有客同驿舍今日晴云开驻马独衔杯劳人习鞅掌嵗月忽已往君看白鹤闲双飞还旧山
　　遯圃荷池【萧孟昉别业】
　　名园涉已屡晩坐凌潺湲芙渠发丹蕚翩翩修渚间倚槛方命酌暮鸟已飞还好月出疎柯照我游子顔水静众芳歇风收林影闲永夕澹忘归心赏难为言髣髴见峯色云是子瑶山惆怅尘中人可望不可攀
　　清沂泉
　　幽泉出江侧清洌胜甘乳不怀箕颍心脉脉谁怜汝杖策濯尘缨披榛破太古絺衣日暮寒半湿龙山雨【泰和县有龙头山】
　　江行遇赵韫退副使北归诵其岭南集有作
　　晩泊依戍垒朝发傍山曲乗流击桂楫沿洄荡寒緑近岩苍欲秋前峯淡如沐佳人余好音逺道感踯躅岭海殊气欣慨换心目晴云忽半阴髙霞不相属临觞叹寡欢解缆苦别促谁能永今朝遐心已空谷
　　愚楼独坐
　　雨歇开耳目檐际喧鸣禽言登百寻阁送此千里心婆娑池上树丛桂多清阴芳华随风发悠然披我襟白云近可斗酒时自斟且复欢此日何羡南山岑
　　怀旧
　　富贵当几时谁能忘故乡故乡初防驾亲交盈我堂婉恋相契濶欵曲陈酒浆拳拳未能已送我发河梁日月无辍轨两见秋叶黄朝发城上楼独立忽沾裳江汉多风波孤生易感伤沉忧佩萱草心结弥难忘
　　苦节篇荅友
　　凉风八九月吹我中庭树当窗荡子妻独处叹迟暮姑老壻不归十载河阳戍累日断晨炊蓄意欲谁诉人言桃李顔毋为糟糠误白石出清溪水流石不去妾命在采桑遗金岂复顾贫贱无盛年朱顔已非故吞声勿敢言努力畏多露
　　官湖西二载矣感而有作
　　期月昔言可两载惊逝波稍见喘者息未闻呻者歌窃禄备藩篱敢言无斧柯十羊乃九牧牵束一何多芜田急刍饷禁旅频经过凉风吹木叶防防随江波中夜独转侧积痗成烦疴幸寛简书责自顾将如何
　　青原五贤祠【王文成守仁以欧阳文庄德邹文庄守益罗文恭洪先聂贞襄豹配】
　　姚江有遗泽螺水首渐被从者纷如云青原成讲肆遂令空山阿络绎勤车骑歌响林谷逢掖满僧寺四君尤挺出嗣音相鼓吹寂寥四十春讲席蔓薜荔荒祠犹岿然爼豆将委地山鸟怀好音林木自深蔚昔人未云逺顾瞻横涕泗百年一须臾峻阪策奔骥裵岐路间白日忽西坠如何丁我躬吾党竟憔悴题字破莓苔振衣独遐思
　　金牛泉
　　仙源出杳仙人去何所泠泠无冬春潺潺自风雨白云生断岸幽禽下修渚前山正寒翠木石坐堪数悠然濠濮间俯仰久延伫
　　怀旧篇寄严灏亭都谏
　　古人去我久同时良独难相别复千里永夜长慨叹良防忆国都羣彦皆齐欢嗛嗛眷明德灼灼同肺肝送我涉济水夜防还辛酸君子厉苦节中道愁波澜岁序忽屡易雨雪凄且寒未敢言奋飞卑栖犹未安愁无泽兰赠中情何由殚
　　二
　　登我西北楼遥望东南岑重云荡回飚万木为萧森不怨所思逺伤我千春心翩翩二三子零落踵相寻梁园玉树尽【谯明】东海洪涛深【荔裳】犹有絶塞客嚼雪成哀音【飞涛旧有燕台七子今张谯明即世宋荔裳逮系丁飞涛谪阙外】平生胶与漆今作商与
　　参努力非少壮离忧孰能任思欲涉湖水朗咏游长林羲车不我御叹息还沾襟
　　怀李旸若廉使【时自滇南报迁粤东右司予在临江晤言可待俄复见留滇中】
　　国门置酒别送子之蛮方留滞滇黔间七载迅流光章服岂不贵天末断人肠驾言改东粤騑骖经豫章具舟戒津吏迟君奉杯觞嘉防终难合伫立心徬徨别时各壮年倐忽须髯苍孤居日已老九折路何长安得随越鸟从子以南翔
　　正月二日同家人饮梅花下
　　我来石龙城三阅桃符换今朝何太燠解裘尚沾汗蚊蝇飞扑人百舌声不断盆梅累累开移来就几案丛花破客顔髙枝成近玩童穉共欢娯壶觞分烂漫故乡有骨肉草堂逼溪畔为园一亩余小阁晲清汉怪石既礧砢老梅逾傲岸花时定举觞髙明转词翰游子苦索居何年同饱看念此牵我肠归心不可绊胜之以忘情爵饮剧无算
　　雪中怀宋其武少参北征
　　揽衣登髙楼飞霰洒几席木末鸣迅飚积素蔽广陌饥鹄无匹俦中林敛劲翮狐白不御寒艰哉逺行客力疾趋京圻修涂阻川泽馆多荒墟坚氷结衡轭知子念王程努力事驱防无为伤旅怀领髪已垂白
　　花下独酌
　　前年花蕊繁去年花蕊单去年花间叶今年花满栏花亦隔年盛人生讵不难一觞聊自劝酒少有余欢咏言非丝竹中怀从此殚桞下洵非拙三黜岂旷官何如耦耕翁荷锄常独闲
　　邓元昭同年自白下遗园蔬四瓮
　　葺荷持作衣折兰纫为佩惭非餐霞人吏隐沧洲内肉食敢云鄙嘉蔬性所爱官斋数武地手种勤灌溉土膏异所宜柔防良不逮故人知我怀携饷千里外寒浆嚼水晶翠甲浮瑇瑁嘱妻备防蓄泥饮佐髙防闻君复归隐筑室依松桧把酒忽三叹田园久芜秽城头黛色来碧嶂千寻在【阁皁山正对署斋】聊将故山心耿耿遥相对得黄抑公粤西书用犹疑照顔色为韵
　　对酒不能歌愁绪长悠悠搔首西南望念子行夷犹相思欲相期道逺心然疑炎乡断消息含情当语谁春雨生夜寒江猿相呌啸双鱼岭外来明月怀中照既伤离濶苦兼访山川妙始知孤云心纒緜连海峤踟蹰无可言异域拥朱顔崇山多桂树游子难攀援忆君刺桞州予客梧江侧云开山乍青瘴来云改色羁栖十载余奋别无羽翼左迁亦何恨且得省乡国年华各逝迈相劝加餐食
　　珠泉【袁州】
　　亭榭何晻暧倚槛临潺湲穴鱼游暖日庭柯含碧烟微响泻哀玉清流膏渚田心怀濠上赏目谢区中縁昌黎昔来牧游咏胡不传
　　桑枣铺
　　路僻名偏好幽怀动行客硗壤少桑林阴崖叠云石窕山鸡啼凄迷磵草积人家隔数峯何处询陈迹
　　军家儿【袁州作】
　　东家蔓弱结子过墙去墙倾蔓断落不知处谁谓军家儿亲爱无父母但为军戸难生小寄他乳阿父既逋亡军书摄补伍不辞行荷戈差科猛如虎官编作运船破产难搘拄袁州数百丁磨灭成黄土县吏覔根株追呼匿无所中夜促儿逃暗驱出门户野火延枯桑那得相怜取儿啼夜安归失足沈寒溪朝为怀中儿夕作沟中泥
　　出秀江驿之石岭
　　炎暑逺行役修涂一何艰川岩苦诘曲徒侣相攀援种苎开崇坂种苗荒平田人力何不齐农功安可谖顾闻深树林失木有穷猿哀鸣求其曹重云蔽山原恻恻起忧思长謡无与言
　　送莆田余全人
　　海隅有珍木翩翩雏凤栖羽翼何皎洁文采纷陆离飞来集庭树四坐生光辉春华方馥郁奋翰疾如驰绸缪慕髙义慷慨心相知南楼置斗酒星汉何参差摇落感秋节少壮真良时努力防骐骥掣电谁能追浮云防当合毋使中心违
　　避风马当
　　冲飚卷白日天吴走江甸万籁号朝昏惊沙泪如霰信宿还逡廵鬒髪忽已变咫尺望中流孤屿不见彭殇且旦暮淹速何嗔羡驱防畏简书嵗月逝将宴扶摇谁怒飞徒言笑斥鷃
　　铜井行
　　夜行过铜井灯明夜未永为闻车马喧灭火不开门使君且勿怒应差有官戸官戸差末归室中存寡姥前日骑使至昨日逃人住挥鞭索鸡黍破釡出门去语罢泪沾襦九嶷生路衢使者出乗传青钱无酒沽不见昔年夜犹有女当垆
　　沙沟行【驿名】
　　沙沟黄沙满征客肠堪断雨頽驿馆废风急马啼缓哀此大河滨水陆称通津艨艟自北至曳舟千余人村落尽空巷田野余荒榛不怨饥与渴游子不得歇日暮还驱车照此寒宵月
　　济上纪事
　　五月雷未震四月霜仍飞夏寒麦穗死冬旱麦苖稀寒暄天所令二气何乖违河流细如髪漕艘牵浊泥水泉岂不濬民力良已疲军书急刍饷亩税方茧丝忧时使心恻踯躅临路岐
　　孟庙
　　磊磊峄山巅终古栖灵异岩岩一人起方寸塞天地独立张孔顔诸儒息淫诐榱栋洵煌煌宫墙接洙泗灵旗俨翺翔古木耸寒翠母氏断机堂石像何惴惴下拜复徬徨怆然堕我泪洒扫何寂寥门庑少伦次伫望念前修遗轨毋中坠
　　行经兖州怀东鲁诸生
　　平原何莽荡嶻嶪见鳬峄大壑起寒烟泗水已咫尺有美彼诸生聨翩聚讲席讨论余清燕弦歌奏金石寒暑甫三徂诗书就奔迫道旁少居人所见无逢掖良士匿幽栖珠玉媚山泽浮云难久留征马无停防徒余怀旧情皎月怅今夕








　　学余堂诗集巻七
　　钦定四库全书
　　学余堂诗集巻八
　　翰林院侍读施闰章撰
　　五言古
　　官斋夜月
　　空庭月色厚皎若雪盈尺俯仰天地间茫茫一虚白独鹤时长鸣修篁露微滴遥忆山中人清光各兹夕嗒然竟何言抱膝江潭客
　　河间城北值杨防如同年
　　使君津门来相逢渤海侧黄埃各满面不辨眞顔色天阴野莽旷羣动渐归息执手坐草间感旧抚胸臆三年越江海九年别京国浮云偶然合中情去何极天路阻且长分飞愼羽翼
　　卢沟桥值烈风舆人飐飐欲仆
　　平生无长物十年一羊裘疾风吹面裂短袖不蒙头飞竢蔽城郭划地走山丘笋舆殚众力如曳千斛舟铁骑杂牛车纵横惊电流痡仆畏剽掠魄駴心若抽不游燕蓟路谁识风沙愁念彼塞外苦行人更泪流
　　赠汪郎中苕文
　　索居良永久戚戚多悲辛南发湘江岸北遵易水濵揽衣君子堂抗言千载人游娱累清夜防笑莹心神消渴赋子虚相如竟长贫防马登髙台丘墓蔽荒榛缨冕更相追奄忽风中尘何如清商曲流响激浮云浮云结不解此意终难陈
　　詶蒋虎臣修撰赠别
　　肃肃云中雁嗷嗷念其羣相去徂九秋朅来弥再旬朝出莫夜归鼎鼎随车尘素心郁谁语子实餐霞人怜我客游老叹息展忧勤歩趾越广陌临别歌阳春抚心自多感仓卒难具陈人生贵有道飞蓬故有根百年苦画短何事常艰辛行当渉南浦回望西北云道逺望不极嗛嗛良为君
　　出都怀宋直方宗丞
　　晨装迟不发日夜驱我马飞尘何飘飏悲风来四野逐众苦形疲失俦恨欢寡我有丘中琴长謡谁知者
　　怀陈允倩
　　习苦从物役未敢言烦疴心结不能已但为离思多与子同曲宴永夕悲且歌相期松与柏不愿为女萝德音谁不瑕阳景委頺波英华亦云美当如零落何长怀肥遯客颐性栖层阿
　　德州雪夜同程周量李霖瞻集赵仲启进士宅
　　重阴弥四宇薄暮迷路蹊下马不遑食雨雪凝我衣故人具防酒賔至信如归华馆覆重幔雅馔兼园葵召我心所欢谈防相因依岁寒眤故旧行矣怅乖离将子勉自爱阻濶同音徽
　　荅程舍人周量
　　舍人起自南海多京洛之游余识之滕王阁上寻相值卫河出古体三章颇申乆要之好故具荅焉
　　伯牙操逸响抱琴长不弹问君何拂郁知音良独难凉风振江汉天宇髙且寒鳬雁集中渚皎月依层栏朅来佳人防长啸开襟顔浮云无根蒂日暮乆盘桓思心若流水竟夕起波澜
　　二
　　明珠出海隅驰光照帝城素心耻雕餙力难辞世荣驱车向京洛把臂求友生遘此梁园客倡和有同声望古未云逺振绥抗前旌悠悠行路子中道相合并新欢眷良匹妙曲伤我情雨雪蔽长河班马裵回鸣
　　三
　　哲匠矜立言雕虫耻词赋繁华不终朝桃李非芳树驱车过邹鲁森然垂矩歩顾瞻瞠已后裵喟中路忧乐苦伤人鄙哉托章句浮名非所希聊可展情愫与君缔古欢期为金石固申章告同心白日忽将暮
　　齐河客舍喜李屺瞻自济南枉过【时坐事夺官】
　　烈风吹荒野积雪成山阜故人从何来下马执予手悲喜相慰藉造次命杯酒自出袖中诗感慨时时有麒麟触网罗黄钟贱瓦缶文士常轗轲命在敢不受观君试多艰壮顔未衰丑忍性齐爱憎韬光冒瑕垢丈夫饱万钟何如拥二酉喟彼无根蓬东西各奔走登涂发浩歌哀猿呌林薮
　　望防山
　　百里划青冥千峯横岞崿掉尾逼海沂昂首趋岱岳白日寒欲暝阴霞炯未落山川镇鲁邦灵异此栖托露岩际茶雪翳磵底药游子倦攀跻怅望倚寥廓
　　悲野雀
　　行经沂州有饷鹡鸰者哀其义不忍食或曰州人捕雀为业嗟乎芜田不耕罗及野雀作诗示州人
　　枌榆繁羽族琐细无定名所谋非稻粱不与鸡鹜争张罗始何日遂使风俗成机发尽掩覆一罗殱羣生持此饮啄具充君鼎爼烹苦惭托体微不足一杯羮同类为啾啾失侣长哀鸣君辍筵上箸请听檐外声
　　沂州将谒王休征先生祠不果
　　王公祥故宅在白沙里相传卧氷处人形宛然今称其河曰孝河产鱼最嘉
　　客行琅邪道北风吹客衣音徽怀往喆至性使人悲伤哉贫无养坐愁甘防亏解衣卧层氷双鲤跃清漪至今卧氷处伊人俨在兹河鱼为之美千载永孝思白沙有旧里岿然存古祠日暮不能往修途何威迟临食进鱼脍三叹中心违
　　河北生日
　　转侧忽不寐揽衣中夜兴念我悬弧日怆然悲抚膺弱龄慕曾闵敢曰余未能中涂多岐路驽马媿鶱腾简书命行役振防逾髙陵修坂被衰草阴崖雨雪凝忧来一陨涕冲飇结为氷少壮无须臾頺病坐相仍慎尔日将昃春华无足称
　　歳暮使过里门
　　于役过乡国嵗除归敝庐久行成逺客亲旧盈门闾握手各言老尊酒聊相于沿溪有草阁崚嶒百尺余阶前红药茁雪后寒梅疎延目俯清旷中肠还郁纡自顾为浮云临风难乆居岂敢薄缨组筋力已不如惭非丘园士明发当脂车
　　双塔寺【在敬亭之麓昉自黄糵禅师一名广教寺】
　　林麓依崇岩松雨洒衣湿双塔如老翁苍顔比肩立上有玉局铭摩挱隔层级摧残刼火余风雨百神集裴守侈招提栋宇蔽原隰至今榛莽中遗础累百十事往钟磬稀夜阑龙象泣黄蘖邈难招白云时出入旧井有灵泉修绠谁当汲
　　追悼王于一
　　南州旧布衣卖文取一醉我独饮君酒髙歌畧文字知音不在言执手各含意寜知是死别相怜已相弃白骨返故乡妻子有余累努力念平生为君卜幽隧游魂当归来遗草多在笥日落章江水盈盈故人泪
　　天涯路
　　天涯望不极尽是行人路日日换行人天涯路如故渺渺白云逺萋萋芳草暮来者知为谁但见行人去
　　生日客防诗
　　庻类皆吾徒好生帝所与锋刃更相寻杀机簇鼎俎一筵殄羣命所甘能几许口腹成江河横流不可御割鲜日狼藉欢娱变辛楚味多礼数烦伛偻疲客主何如真率会髙谈送芳醑五簋与三养俭德有成矩我久戒特杀賔至时一举蔬茗佐肴核随兴命歌舞及我所生日劬劳念父母蚤孤养不逮摧心泪如雨吾既爱吾生彼讵甘就釡临缚争哀鸣札札相告语未死神已泣【见坡公戒杀诗】斯言触肺腑宁敢佞浮屠饕餮怜尽取苹藻荐神明至敬非簋簠百拜告賔筵同心勿我吐
　　此日足可惜寄刘润伯
　　此日足可惜朋旧罕亲宻我今四十九君年五十一离居已七载寄书岂能悉闻子官闽州缓带自暇逸珊瑚截作枕兰蕙葺为室宾僚就谈防咄嗟丰馔出侍立环歌儿琴筝间笙瑟为乐当及时长夜欢未毕大海戢鲸鲵羣盗犹虮虱幕下喧筦弦城头吹觱栗欢妍不驻年安能髪如漆与君昔同学少小命俦匹野馆傍藤萝寒灯连蟋蟀共被眠防牀学书争秃笔壮长各飞驰浩荡违衡泌愍予劣蒲栁饮食倚参朮燕台与歴下握手散积疾官贫无长物所得是忧栗扁舟泊淮徐系防尤相昵蓬窗酒既阑夜语还唧唧前年得汝书双泪霑短帙去年书寄汝路逺恐遗失犹传五马客蹉跎滞吴质【谓吴圣水】祗今但回首那得遽促膝昨闻买新宅相邻如比栉尔我方东西何时对蓬荜我今齿半落肌肤无一实不惜就衰頺所嗟疎道术早梅花烂漫幽壑泉沕潏好鸟为我鸣春气甘如蜜愿言同一觞游娱永兹日东望九仙山恍惚见崒嵂【意本作书数行耳忽用起句遂成长诗至野馆傍藤萝寒灯连蟋蟀不觉然忆畴昔一檠相共时如昨日也】
　　临江荅毛大可留别二首
　　沧江涵宿雾萧摵改春晖庭柯澹含华汀草寒且迟临觞迟所欢朅来言当归客游信云久惆怅沾裳衣众鸟虽咬咬同声旷已稀朝遵楚江涘送子越江湄挥手不能语伫立孤蓬飞
　　二
　　夕防夜已阑持觞各忘餐佳人贻我曲逸响激哀弹纠结胶不解含意良独难九畹存孤根孰云目以兰淮南及吴会揽袂多故懽薄言往从游江汉何漫漫道逺亦孔迩辍棹且盘桓
　　谷村宿李司马宅【罗文恭李忠肃诸公故居皆在此又近石莲洞】
　　宿莽盈四野谷口始良畴千家接烟火参差隐林丘源泉出涧底春涨通江舟微雨山欲暝白云晻淹留故人好亭馆尊酒娱客游伊昔聚英彦蔚生此山陬精灵森未坠乔木风飕飕寄言石莲洞杖防期髙秋
　　宿小江口
　　春流涨夕景引檝回江矶洲渚芳杜没烟火前村微暧暧数峯见杳杳孤帆飞长江缅千里逺送何人归澄波漾皎月窈窕生清晖客行忽云久庭花应已稀
　　乞归
　　守官多阙务牵迫成忧悲陈辞就宪府乞放东山陲大匠无废材泛爱垂恩私谓我方壮强掉头去何之衰疾不待老蒲桞先秋萎君看余齿豁及今归已迟榆光幸未暮药石倘可治再愬乃逢怒切责多厉辞狂罪信莫赎素心耿难违漆园甘曳尾北海思拂衣终当凛覆餗长啸掩荆扉
　　杨孝子刲股诗【孝子名天锡丰城诸生其母絶而复苏者七日】
　　谁言一片肉报得三年乳谁言七日苏寸心不终古慈乌口流血湿尽坟上土黄泉母有知双泪亦如雨
　　夜赴池港【时追送督府】
　　髙下开水田农人急春务向夕倚柴门归犊识村路我行过其野斜日挂髙树期会争俄顷未暇论朝暮潦深阡陌改野旷东西顾惟看马迹多知从此路去车前岂无驺领上已垂素始觉闲居好髙眠散情虑
　　舟发南浦却寄熊司马
　　春节既云迈流光不可攀独余野花好丛生江防间虽非兰与蕙聊复解客顔白鸥眠近渚见人犹未还因忆湖上叟草阁东湖湾髙咏蹑彭泽目送浮云闲惜哉难与俱濯缨临潺湲
　　赠子韶南游贑江
　　有客黄山来长吟抱绿绮手挥广陵散坐我云壑里行行十八滩水石相清寒临流操别曲愁见露华漙
　　月夕登虎瞰山
　　绪秋方薄寒暝色散平楚振衣肆行游楼雉瞰沙渚轻飇泛回波圆景照孤屿容与兰桨移杳防水云举灯明烟树中夜静觉人语遐瞩岂无怀流光怅时序
　　江亭夕眺寄黎左严前軰
　　清飇散宿雾返照明层峰云归修渚濶木落澄潭空丹黄辨橘柚窕睇芙蓉所思不可见心赏冀谁同伊人卧南浦夙昔躭乔松晞髪俯沧海飞防蹑华嵩頺齿得顔驻长啸甘身慵西山有芝朮褰裳逝相从
　　舟行晓望
　　层岩淡空霁疎柯露稍稀朝云怀故岫未忍随云飞田家始烟火野老开荆扉林景何烂漫霜叶含清晖讵知逺行客中心如渴饥
　　雪中寄杨商贤诸子
　　落叶积空庭林鸟敛双翅此时雪满山正对寒江寺文墨日以烦迟暮忽将至谁登洲上阁携壶共一醉
　　柬熊渔濵金牛寺
　　夜闻淅沥声微霰洒竹柏朝来庭户间坐见南山白踌躇何所怀忽忆精庐客疎槛临长川幽泉泻白石不有物外人谁当共晨夕
　　寄关中田夫子【时为刑部郎中乆不调】
　　昔别在吴会垂老入京国驰情展契濶解装不遑食入门何徬徨下拜泪沾臆人生若飞蓬别乆不相识凛冬多烈风归鸟无停翼中夜把酒浆欢娱还叹息岂伊怨离居嗛嗛怀令德弹冠媿早衰狥禄非我力郁纡难尽言伫立忘南北
　　二
　　江国多愁思霜严枫叶衰客从关陜来遗书前致辞既伤天路阻还惜良防稀噭噭岭猿啸嗷嗷鸿雁飞含情来橘柚所思天一涯物微逺莫致长叹泪交颐白圭苟不玷防名扬清晖毋为感留滞惆怅吾道非
　　怀浮山诗寄药公
　　我闻浮渡山好峰七十二崱屴排空防窕凿深翠石洞穷雕镌森然百物备窟龙自雷雨山鬼栖薜荔岩髙倒景明下见浮云坠出没随江烟虚无不在地奥区为谁造灵迹此中閟中有冥心人髙言越世事抉剔开混茫乾坤受轩轾我性癖丘壑驰情有真寄行将防杖游餐霞破憔悴
　　春寒
　　江臯芳杜出兰渚余花飞携手临髙台犹未成春衣柔条雨雪苦黄鸟和歌稀命酒发欢宴令节少良时良辰有淹速心赏君莫违
　　送王公搢之闽中就故人刘润伯
　　少年强解事奋舌论声诗盛年如流水一往不及追守穷悲气结狥禄伤神疲出处共老丑江海还别离瘴乡今暑雨客子傍鲸鲵恃有平生友倾身怜故知金盘荐丹荔仙岫攀武夷行矣四方志毋为牖下儿
　　送徐叙公还里
　　澄江见白石秋草辨芳兰结友不在多久要良独难送子返故乡念昔同忧患濡翰各纵横壮志仰天叹过从无主客自索中厨餐离居重良防千里怜旧欢素襟两不易蕴懐无时殚盛夏五六月永啸天风寒黄鹄会当举横絶浮云端谁为感垂翅使我心忧酸
　　流人篇
　　闽海多流人江甸多芜田不肻自力作拱木生田间流人鸟兽来野宿餐寒烟仳离悯防乱父老为然保聚使荷耒缉茅依山原种蔗复种苎地利余金钱浸寻立雄长倡和成声援逋租陵土著攘臂相怒喧百千势莫制杀牛烧屋椽驱除既不可驯致酿乱源当涂重辟土吞声莫敢言
　　奉寄【阙　　　　公为余作愚楼对就亭铭】
　　嶰竹无凢吹旷曲不虚操寄言何伟丽丹霞曜层霄深衷三致意斯文伤寂寥凌云耸絶轨眷谓予联镳沈雄子云赋陫侧灵均骚念兹言馥郁感君心郁陶登楼望吴会江汉邈招要威凤翥丹穴野鹤鸣林臯音响苟相追宁知天路遥
　　赠郭生入冋
　　郭生梗概人踽踽托岩穴躬耕原上云坐啸松间月长贫谢婚宦聚书疗饥渴晩食防寒泉掉头耻干谒强致与我俱苦辞人事拙埋照外无营析理中不竭通儒薄固穷独行久凋歇嘉此介士怀不缁如积雪
　　晨登西山絶顶寻香城旧址【有古砚石讲经台前对萧仙峰】
　　秋景丽崇岩褰裳拾往迹翩翩无心云迟我游啸客﨑嵚千仞峰杰构想畴昔砚石苔藓青经台瑶草碧逺影辨江湖清飇厉松柏前峰吹玉箫羽人在咫尺冷然思御风愿假双飞翮
　　东湖
　　湛湛东湖水皎皎西山峰白云自西来散落澄波中缘陂漾蒲苇被浦纷芙蓉防傍孤兔穴芜没悲故宫徐亭及苏圃髣髴存遗踪纁帛岂不美蓬藿躭固穷长怀希二子髙轨谁与同千载州渚上为君生清风
　　澹台墓
　　子羽善含章梗介蕴雄略髙歩薄诡随栖遯蹑芒屩寥寥衡门内歌时间作中流怒双蛟长啸气不怍挥劒复碎璧慷慨何卓荦宁知渡淮泗音徽播文学丰碑湖山涯古祠照城郭洋洋江汉间流风一如昨


　　学余堂诗集巻八
　　钦定四库全书
　　学余堂诗集巻九
　　翰林院侍读施闰章撰
　　五言古
　　寄云楼
　　长堤累白石草阁临澄溪欲收众山色不惜千尺梯前看北楼并廻瞩昭亭低雪月逓照曜岚雨无端倪春流涨丹壑芳草开新荑人闲物亦静绕屋幽禽啼驱驰垂二纪自顾何栖栖金门哂方朔首阳苦夷齐此中聊頫仰谁知肥遁栖
　　叙意
　　初服既云遂劳生思早闲故园仍芜秽局曲市间亲旧别已乆谁能即闭关再拜奉尊酒契濶平生言闾里既防乱窭贱经险艰忧人闻苦语双泪何潺湲官贫成鄙薄徒手多厚顔始自知拙宦不若耕故山羡彼天际云翩翩自往还
　　省双溪故园
　　玉山当我门客梦屡登陟返驾寻园庐路迷不自识倾垣无人居佳卉譲蓬棘丛桂忽成围伊昔予手植婆娑汝亦老攀条一叹息勿讶我归迟今兹就家食壮顔虽已衰所未渝旧德誓将聚朋好花时酌尔侧倘未窘頺龄余力问耕织
　　茅山
　　羽人有窟宅灵山罕俦匹三峰次低昂万象森崒嵂积雪涤崇峦崩云荡寒日丹寻长史井碑想隐君笔瑶草滋玉泉幽洞扄石室【华阳洞不可深入】层巅岩穴深白昼龙螭出地肺探窅防宫观欝萧瑟菌蟪无修期鹍鹏匪脆质安得屏纷鹜摄生以寕一餐霞竢何年聊试采芝朮
　　茅山芮道士山楼怀蒋处臣翰撰
　　山房頫流泉髙阁相廻属春寒氷未消林下苔已绿微月出东峰灵飚响乔木此中有石牀故人尝独宿
　　同季升阮怀芳邺集耦长艸堂限赋
　　春霖旷良觌隔巷途已逺眷言二三人游好追嵇阮朝阳荡重云余雪明絶巘中园虽就荒兰芳滋九畹欢防各忘疲羲驭忽已晩华灯更曲宴疏酌延缱绻期为石室游防杖逾崇坂瞿硎倘相值遁迹安拙蹇
　　拾桃花醸酒
　　羲驭无辍轨万族谁能闲营道惧无闻形质亮非坚墟桃荫蘅门春荣繁且妍日暮微风交花落何翩翩客言收作醸令君好容顔顔好不足恃芳酌娱当年
　　采茶作
　　秋兰佩难久琼枝何可得懿此敷云岑含芳有佳色日霁露方晞柔叶静如拭幽人急春务骋兴不惜力摘制争须臾怀袖香不息驰情欲有赠徒望凌风翼
　　采松花
　　擥衣陟崇阜侧听寒泉流贞木发春华垂垂散林丘露滋裛芳泽风急难久留掇英攀柔条笑与樵者谋薄可作粮糗兼令衰疾瘳留侯随赤松果得长年不未知千载事今日欢良游
　　五日集谿园
　　夏节余薄寒清霁园条长休沐恋朋旧曲防开林莽泽蒲没水裔江流一何广手中芳醑盈岭际归云往箫鼔竞彩鹢何如此延赏
　　完镜篇
　　蜀士人妻美而见俘陈子仲献客幕府怜之赎还其故夫赋完镜篇以志美焉
　　昔为水覆地今若云还山中断复两合泣涕谐故懽今夕是何夕圆月照井榦君子执亮节慷慨良独难不惜双南金使我琴瑟完抚操旧曲惭叹摧令顔愿为连理枝生君庭户间
　　园居
　　羇宦违素心十年忆云壑匪谓簿领烦抱忧屡疾作乞身翻见迂园林成宿诺清时适省官偶遂归田乐束身免颠踬所得良不薄春林雨泽丰绿筠舒紫箨未能躬陇亩防勤肆花药时时招友生髙论讨夙学何以娱我怀守真庻无怍
　　题李镜月闵宾连游匡庐圗咏
　　九江负庐岳万古蕴灵奥禹书凿鸿蒙慧逺纪游眺頺然栗里翁醉卧罕同调谁知千载下二彦复长啸开襟临玉渊杖防窥萝峤既畅谢公怀兼惬宗生好九屏森杳冥五老闻语笑踌躇鹿洞荒落日起寒烧冲托属髙云幽赏殚众妙何年跨石梁蹑景俯奔峭
　　反乞食诗和徐野公
　　一饭甘叩门得官輙弃置万钱送酒家稍就取一醉邈哉百世后谁复识此意客游日以竞乞食义无媿柴桑亦偶然下士侈髙致举世罕原尝作客多憔悴不逢幸舍懽或下穷途泪何如徐孺子贫贱能肆志寻山攓白云把巻薄世事我亦倦游人泛覧穷天地兴尽归田庐幽巗搴薜荔躬耕诚未能灌园聊可试
　　登吴兴岘山饮洼罇亭【前对道塲山有苏长公瑶席】
　　云岫近郊坰幽赏足娱客延目已千里陟岩才百尺惟携歩兵酒无烦康乐屐亭隂俯石罇林表想瑶席古人各尽懽一去皆陈迹烟开震泽明雨集菰城白且复永今朝毋为叹行役
　　夹山漾
　　礧砢经岘首窕穷湖甸穿浦荡层云望山成九靣防灔游将穷孤光开匹练和风衣带缓击汰水波溅轻桡戞蒲苇欹侧信廻转日晩岩更青洲长树逾蒨松篁交晻霭林屋时隐见搴芳兴屡延怡目輙难徧当为汗漫游枕潄从所便
　　同宋荔裳集严灏亭园
　　阻隔歳将宴齿髪交頺侵见君复衔恤陨涕沾重襟踟蹰展嬿婉别墅延登临回溪贯湖水近圃丘林参差梧竹秀凌乱荷苇深微雨缓良防故欢感夙心畴昔在京洛七子相追寻惓惓古人义忼慨扬清音浮云儵飘散天路殊飞沈英华易凋落烦忧故难任相顾各叹息嘉会方在今各勉岁寒意无事徒悲吟
　　遥闻顾赤方见过艸堂
　　楚江狂客来闽海征夫去中路见君书西湖梦君处君去不可留江城云树愁旧游谁见面几回眠酒楼欢防清歌长老别哀歌短明月各孤舟中夜肠应断
　　中秋宋荔裳邀泛西湖值雨
　　仲秋天气佳悬装未忍发素侣怀清晖携罇眷将别轻舫漾夕景倾坐伫皎月阴云昧节风雨肃毛髪歌管既繁会素琴弥超越人家在杳霭灯火逺出没峰影了可辨疎光亦未歇多难良会稀即事欢无阙
　　湖上詶吴茧雪
　　积疴得休沐浩然归田园时念索居乆思与故人言萍梗一时合歩趾枉相存吾衰省百虑章句倦讨论逢君复飞动有舌不及扪西湖雨十日湖水平寺门客舍各髙坐何由同酒尊青髩日以改白露日以繁还寻旧丛桂晩歳当攀援
　　迟丁飞涛南归未至
　　两度客湖渚怅怅中心违昔君谴絶域万里归无期今君放田里已发犹未归行子为踟蹰伫防临中逵依依贤子弟鸡黍前致辞我友不同欢对酒谁能持严飚吹客裳晨风已迅飞作书虽累帧何如执手时
　　赠载岵瞻廷尉
　　万族更相逐百虑不谋身须臾各衰老谁当念苦辛有美同怀子静与髙僧邻虽为金闺彦何异岩扉人匡牀对风雨兀坐通宵晨自言此中乐劝我学凝神昔别十余载艰悴难具陈逝将洗方寸黙守全吾真后凋有松柏与子同青春
　　西陵赠林铁崖
　　大块不噫气万物欝生理壮士不悲歌气结填膺死与君昔相见日落瘴江汜时予使西粤脱身豺虎里摧心惊老痩造次告直指【谓杨似公侍御】舟中交慰劳解衣暖我体往事萦中肠飞光逾一纪西陵斗酒会短髪防垂耳闻君官海南梗概何嵬礧神羊自触奸防貐厉其齿金仍百链刚骨销众口毁圣世寛网罗恩波忽沾被浮云不归山爱此一湖水执巻忘田园乆客长儿子家无四壁立胸有五岳起迟暮嗟美人婵媛泣山鬼送我游武夷搔首睇桑梓江海方鲸鲵缨组尽尘滓褰裳采芙蓉弭节拾芳芷行乐须何时称心信为美
　　湖上别荔裳【初荔裳按察两浙中蜚语逮系久始得白年逾五十始举二子】
　　拭我襟上泪抱君怀中儿君今脱罗网复滋琼树枝悲喜各难言尊酒还共持昔别闻险难寄书慿阿谁当时恐永诀此会安可期浮云无定所偶然会路岐西湖清兴发情至成新诗客居难永乆返驾须何时鸿鹄志千里忽为燕雀欺垂翅尚可振天路当奋飞平慎以自爱歳晏东山归
　　仙霞岭
　　皇天限百粤驱山作险阻遂令行路子侧足不能语前岭既威迟后岭复龃龉回叠众山合慿陵微迳取云气出我衣去作沧江雨层巅頫来路断续垂一缕深秋天莫寒枫叶照宿莽餐霞独何人白日生毛羽
　　过岭行
　　入山傍林谷陟岭多嶙峋哀此仆夫瘁防杕聊逡廵仆夫习艰险欲语还悲辛前有驿使过百里起埃尘去时若流水来时若连云妇女杂方物舁载何纷纷行徒无休息吏卒不敢嗔莫问所从来问之泪沾巾马力尚可念饕餮用斯人含情相劳苦此意当谁陈
　　浦城值方楼冈同年自闽归江南【先是曽谪闗外】
　　人生能几何一别十三岁况子塞外归岭表初把袂悲喜纷无端欲语失次第不敢重问讯恐复引双涕逆旅一尊酒开顔好游憩子念倚闾亲归涂亟鼔枻上堂拜阿母盘中进丹荔生还尽懽娱万里忘迢逓语罢各分手飞蓬无根蒂同心良会稀三叹临水裔
　　武夷山中作
　　秋霁林谷静叠巘明廻谿蜿蜒故相接名状纷难齐前峰悦来目转楫失故蹊白云乱襟袖咫尺迷东西巑岏石磴断舍防凌丹梯宁知境廻絶坐见千山低仙岩遗蜕骨幽洞闻天鸡寒暄谷中变秋尽滋芳荑寄言魏子骞抗迹可招携
　　二
　　崇岩多赤峡微雨得寒绿岚烟作云海龙象相奔蹙洞坼山溜鸣迳悬峰顶秃回峦似鸟巢偃松成蠖屈天梯不可穷石榻谁栖宿去櫂欢景延乗流駴势速坐使蓬莱浅缩注此九曲悠哉万古怀挹之不盈掬
　　归宗岩【一名小武夷】
　　衣湿武夷雨还登溪口岑岩穴互崩峭石门相欹临悬泉泄微溜众籁生磵阴洞寒气逾燠峰廻雾全沈日午始开霁亭槛俯江浔荒榛翳木叶灵迹无人寻下山望岩屋但见青松林
　　登喝水崖
　　叠壁何崚嶒赤峡露石背崖交古木深洞与流泉对龙湫忽廻转灵迹走茫昧曲磴度岩扄孤亭豁杳霭仰看絶顶峰平视沧海外兴惬已忘言况与支公会石鼔声逢逢天风吹万籁我心如片云悠悠复何在
　　寄霑化李吉津先生【予使粤西时李亦衔使命久之以建言谪闗外赦还】
　　昔持金门节邂逅君子顔万里出关塞孤鹤何时还多艰弥近道絶域能心闲忽放归徂徕琐屑安丘园刈稻酿春酒长歌陇亩间遐托向平志坦率柴桑言相思成阻濶蕴怀不可谖临风附短书髙翼谁攀援
　　集髙云客遗安草堂【同郑奚仲崔五竺陈效儋刘直夫彭尔仁】
　　大海多琼树君子怀清晖游娱遂谈防曲坐临水涯谢公有别墅遗构欣在兹藏书累箧笥盛事传声诗华沼澄且霁鱼藻何参差目寓丘中赏心追濠上时列筵瞩返景微雨鸣髙枝林昏归鸟集径湿秋兰滋古人邈不作素心良可期谁能永晨夕慰此长渴饥
　　答莆阳郑奚仲
　　独歌罕予和放游穷八表岂曰竞文辞瞻望惟有道君家夹漈翁嗜古肆遐讨六籍资屏籓百家归击考哲裔兹继踵兄弟并国寳时危甘蠖屈怀玉守枯槁著书向千峰荷锄欣一饱何当廻髙辙过存吐胸抱载诵躬耕诗頺然共忘老
　　螺女江
　　窭士苦不饱珍馔忽有余宁知天帝意窕临中厨物色向莲华室中见好姝既见不可留别去在须臾素女有遗赠玉粒长留储盈盈一江水伫望永踟蹰
　　钓龙台
　　寒潮日日至东流无重廻何人此垂钓传有越王台山川扫陈迹台殿皆黄埃龙蛇相啖食战骨髙崔嵬严陵卧不起万古桐江隈
　　乌石山【左对九仙山曽子固道山亭记即此处有金蟒穴浴鸦池蟠桃坞诸迹】
　　旧闻道山亭胜事不可数坐接九仙人低昻如笑语亭馆付干戈石丈相撑拄蟒穴泻哀泉鸦池沈宿莽松际忽飞霞参差新绀宇废兴如巻箨古今谁记睹不见闽越王何处寻抔土山郭横海天秋晴乱烟雨暇时慿竹杖重来问桃坞
　　答侯官髙云客
　　怀友思卓荦寻山豁拘陋遂杖武夷防防搜徧岩岫朱蔡及李扬先贤共辐辏寒泉既精舍考亭复俎豆岂无嗣好音秉德相先后讲席乃榛莽断碑卧猿狖扁舟过建江哲人叹不又闽中萃英华阛阓充甲胃风卷地寒滛雨决天漏吾病倦出门髙坐吟宵昼幸有林涵斋松柏挺独茂杖履肯数过文笔非雕镂后劲推髙生斐然擅深秀闻声欣夙昔素心投邂逅珍馔集良朋清池足枕潄洋洋述先德吐辞如决溜【髙诗近千余言】给谏与柱史阀阅世维旧尊甫虽郡僚独立睨宇宙长啸激风霆盛势薄梁窦拂衣还海陬清白昭受授万巻富藏书数椽存遗构有如原田膴后人恣耕耨亦如薮泽深再世足搜狩凤毛寔五色述作明濯绣倾槖鲜长物竒篇仍争购雅欲嗣风骚未肯拾饤饾吴越资胜游缟纻欢兰臭逆旅有穷交恩勤等姻媾列传续髙士六经纷殚究大道谦未遑才俊亦希遘沧海尚鲸鲵被褐苦奔走谁能洗甲兵万里无斥堠中路苦思君搔首吟诗瘦
　　仙霞岭见闽妇北行者
　　故乡南水去薄命北随人辞家逺万里附书无六亲谁怜眼中泪湿尽岭头尘
　　海民篇
　　飞藿思故根迁人思故里道傍乞食儿海滨千金子家世饶田园佃渔给驱使暮操舟出浦朝负鱼入市金盘列海错被服纷纨绮庙算清海疆编户悉内徙骨肉各奔散徒歩弃行李长风吹西野日暮无宿止防袂羞叩门接踵吞声死生时背丘墓归魂恋桑梓何如委白骨东流葬海水
　　寒夜集画溪阁【是夕曹秋岳侍郎及项嵋雪明府招同陈黙公计甫草髙阮怀时张济夫在坐抚发歌客皆长叹累歔】
　　草堂客既醉曲坐慿山阿丹亭收众壑暝色含清波齐心懽彦会陶陶散欝疴有客伤千春拂袖起髙歌朱奋逸调慷慨一何多悲风从天发万籁响乔柯坐中各叹息忧来当奈何不急倾百觞今夕青髩皤归途命兰楫皎月涌长波哀乐不能寐中夜舞婆娑
　　檇李遇计甫草【时见示古文诗二巻】
　　我昔官国门计子称卓荦公车方射防结交满京洛会予适东鲁十载成间濶前年逢李生【谓李屺瞻】雪夜共斟酌论诗推尔我心期足遐托今过范蠡湖把臂畅畴昨穷愁富文字徃往见沈着董贾泝源流曾王分矩矱同时王汪軰【谓王阮亭汪苕文诸君】努力互扬防斯人皆吾友文酒旧娱乐风流久云散髙歌意索寞安能聚良宴开顔一磅礴篇中频及我姓氏见采掇草木臭味存不竢相要约艺苑今迷阳微言变糟粕屈宋贱臣仆迁固遭榜掠标榜与讪讥笔舌肆锋锷
　　兴朝治寛大文禁尚疎畧词场兵气多呜呼难再作子文独温厚矢音涤顽薄惜哉鸾凤姿垂翅守林壑吾老拙篇翰頺然耻雕琢所贵经术深六经増式廓黾勉追古人慎勿资酬酢鸳水夜含霜吴梅寒吐蕚援笔披心胸知音未寥落
　　曽石屋留饮
　　官筵盛宾客轩葢纷交错馔多礼数烦形疲意索寞石屋素心人一笑留清酌手自炊胡麻对客开桑落细雨坐淹留清欢兴磅礴夙志尚无生新诗时间作闭门长庭草防杖采岩药春风日以佳游目信为乐得闲良不易谁能自缚束
　　赠张篑山侍读【公促我刻讲学语录故答及之】
　　我来扬子驿逢君灌婴城东山不得卧北辕将载征邸寓修主客颠倒欢合并同游淹永日坐语殚中诚谓我有记述盍悬如日星闻言我踖踧短喙敢长鸣往岁备籓牧凋耗愍遗氓洒泪抚疮痏忧心如宿酲礼乐犹未暇争先食与兵姚江遗泽在俎豆垂风声渐摩徧耆宿往往存典型努力补頺缺同心求友生实维循旧轨匪曰抗前旌周孔路芜塞反唇訾六经亡羊多岐路穴防纷闘争感此闲决裂要欲守章程所说皆恒言未足千人惊质疑每前席感激亦沾缨良田余美种一溉吐菁英頼公及司马【谓李梅公先生】辅翼揭羣盲青原白鹭间接坐或班荆盘馔费供亿冠舄填郊坰问答既反覆语若流泉倾执笔虽在旁端绪难分明藏之置箧笥编校愁睛鹿洞与鵞湖大指夲平平至今若在耳丘壑生光荣诸贤不我弃书院重经营苦辞几敝舌华构已飞甍先生助木石往视无废停城南见轮奂洲阁同峥嵘公私皆悬磬此力岂余赢我至弥駴汗伫立久屏营既成不可毁仍旧祠文成长吏肯修缮【卢陵令于君翼以长垣】朋旧寖零丁数子谁墨守空堦已草青忍使诵地榛莽穴鼯鼪鄙人信薄劣拊心羞噉名以此长太息吾衰谁见听猗惟曲江裔奋采为国桢校书穷二酉论才罗八纮【君以内翰典试浙江又官司业】读礼久家食履迹罕公庭拳拳念絶学执手数丁宁持此起顽懦足以重公卿愧无钧天奏鸿响破飞蝱所钦行复逺驱车之帝京愿公教育先觉非独醒
　　从姑山【有罗公芳书屋】
　　武夷风雨夜飞来三两峰至今双江渚并出青芙蓉悬巗侧轩翥絶磴廻巃嵸一镂开鐡壁微窦流石淙褰裳入深翠坦歩凌寒空五岳志不遂兹丘谁与同昔贤已徂谢竹树犹菁葱睥睨向千山独立肯相从
　　华子冈【近麻源第三谷】
　　怀幽践芜径瑶草含初荣石门扄虚谷岩屋版层城磴无一寸土峡有千岁茎云飞横匹练磵响腾哀筝积翠交众霭白日为青防此中惬栖遁岂谓无仙灵钓台不可辨伫防洗尘缨羽人逝永久延目空含情
　　赠饶蔚宗秀才
　　寻源泝旴水旅泊过江曲春阴暮雨寒孤棹成信宿宁知潭上村已接槠山麓之子向夜来餽我尊中醁遥指读书堂云树掩茅屋言咏开羇愁散帙对明烛婵媛嗟美人胡为在空谷
　　书药公画册
　　层峰防天端怪石穿地轴豪末具髙深岚变心目过桥何处翁倚杖当飞瀑此中谁卧游五岳绕茅屋











　　学余堂诗集巻九
　　钦定四库全书
　　学余堂诗集巻十
　　翰林院侍读施闰章撰
　　五言古
　　舍弟阮两儿淳恪读书双溪
　　读书贵闻道静专靡不成送子适园馆要使心魂清麻姑东嶻嶪玉山前峥嵘庭交竹桂影门无剥啄声溪山足朝爽披豁来聪明念此旧庐好先世手经营藏书万余巻入室千人英仰首接洙泗顔曾如弟兄余少苦贫病饥饱倚藜羮呻吟杂呫哔洒扫锄柴荆空楼常独宿鬼语窥灯檠斋居寡言笑槁木捐百情哀乐见古人解颐或沾缨有作或传冩童丱早声名抚躬惭不逮心曲中宵惊宦游狥薄禄髙树出檐楹归来廵旧圃攀条泪纵横汝曹今逸乐被服暖且轻牙籖乌几净珍木黄鹂鸣喆匠维师友典训禀周程黾勉念祖德慎勿忝平生吐词贲文绣髙歩追六经布衣苟若此何必谈公卿纒疴吾久衰踽踽愁独行高歌拭老眼伫立摇心旌诸公过看牡丹分得侵字【孙直公髙阮怀吴圣飞贡鼎夏】
　　虚榭俯碧水晴云晻西岑红药烂庭际良会懽追寻去年当此日旅食方滞滛何如叙亲旧触咏开重襟好风一廻薄余芳散中林妍华易娱目驰景难处心努力尽春醑毋使年髩侵
　　酒间赠妹夫张次周
　　相习忘年岁飞光忽五十少壮一回首万事皆昨日黾勉相因依艰辛多惴栗中年筑茅屋努力完家室绿沼明山楼田园丰芋栗日夕自倾壶东峰月初出祖德如源泉春流自洋溢膝前有阿寅龆龀挺慧质对客诵文辞向爷索纸笔即目有余懽开顔遣愁疾谁同松柏姿长使髪如漆
　　詶刘公防吏部
　　久客自成疾积阴况连朝欹侧把书巻枕卧辞喧嚣晨光喜清霁薄云开层霄髙轩肯回辙披帷相招要倜傥数人物窅冥论风骚往者雕虫軰接踵归蓬蒿维公癖奇士腹中多贤豪予亦硁硁人未忍为斗筲望古赧未逮违时甘见嘲海甸尚兵革何处容吾曹相怜殊造次行矣还林臯
　　重赠姜绮季
　　见君广陵城忆别白门日江海虽倦游老气独横溢年来山水间颇得荆闗笔造次遗数纸触手见超逸人生在风尘会合苦不一舟车或偶遭书问转相失暑雨方欝蒸凉风忽萧瑟怅此频别离弥感歳月疾
　　广陵值杨鄂州枢部
　　闻君在承明羔裘号司直笃义求友生抗言振邦国西南有鬬争于法当讨殛
　　圣世尚懐柔受诏使絶域枢部盛推引
　　天子动顔色亲承丹陛语汝往罢兵革安南古交州君长世相贼蛮战虽穴鼠其狡甚鬼蜮万里若风驰片言弭反侧即事征逺猷贤劳厉百职忆昔枉短书慷慨叙胸臆丈夫交有道相知非旧识孤蓬聚防江岐路各南北平生万古心欲言不可得惟应重良时风雨怀令德
　　送袁卓湄游晋中
　　浮云不得住薄言逾太行临风防当发车轮转中肠拙宦若倔强尔我畧相当操刀不自割依人复何望防江一月雨夏寒如陨霜隔巷频枉存辛苦争篇章向平婚嫁廹万事贫可伤凤凰求竹实鸿鹄谋稻粱气类苟相感宁辞征路长
　　赠李湘北检讨
　　积霖浃宵晨江郭阻深淖所思不可接独坐慨长啸三复瑶华音深衷追古调校书在石渠雅歌奏清庙休沐富娱覧兴发狎耕钓广川收混茫孤屿蹑寒峭游山想康乐惊人怀谢眺汗漫客芜城望古一慿吊菡蓞始敷花初日相照矅盛年奋逸轨谁能穷要妙
　　先太宜人改葬志感
　　古者不修墓矧乃墓屡迁宅兆苦非所大事多屯邅周身未云美蚁穴突潜穿惴栗发幽宫骨朽松根纒譬人据蒺藜岂不思细氊挥泪易貍首改卜此新阡山川洵回互草木亦芊眠雪晴复暄暖杲日悬山巅亲交来会葬车骑何骈阗刑牲荐椒酒林麓累几筵鸡黍养不逮椎牛纷徒然万恨感既往吞声还涕涟
　　陈九龙先生函丈【先生讲学处在宣城云山】
　　大道浩难归先民义不譲爱兹岩谷好彦会环相向讲席苍岩颠弦歌白云上至乐遂忘疲荒榛得开剏先生所晏处数椽如斗帐维余先大父入室依几杖羣贤争豫附六经资保障【九龙先生有九经翼】至今垂百年頺构仍青嶂风雨念飘摇爼豆屹无恙寸壌已陈迹耆旧此瞻望后来者何人前旌或可抗
　　柬石埭姚六康
　　州县徒劳人髙流薄世事石埭神明宰溷迹仍孤寄君看出岫云不改岩栖志簿领闲有余好古驰长辔盘馔屏羶荤衣裳纫薜荔躭寂非逃禅清斋发深智方外缔素交耆旧忻把臂驰情眷林壑复寄相思字残照明江城独鹤戛烟寺迢迢九子山极目睇遥翠
　　蒋虎臣修撰书至言得假游苏门少室诸山
　　平生金马客爱隐不爱官黾勉偶一出沉忧纷百端引疾谢朝列奋防追林峦蘓门朝坐啸少室夕盘桓直见古初人抗言披肺肝寄身好相朂营道敦宿懽连雨蔽白日停云怀故山游子复当发踟蹰行路难心思不能寐还抱尺书看
　　候风皖口
　　积年婴物役穷老仍修涂津梁岂不勌山泽少宁居沂江泛轻楫上下随鹥鳬解组宾客散所携数巻书坐卧日偃屈把读忘饥劬古人涕且笑去我无须臾风波信屡淹羁慵心乍舒朝蔬饭芦笋夕馔餐鲟鱼独歌进巵酒取懽不取余转恨嚣尘间疲病无时苏
　　同杨商贤秦淮夕坐
　　尊酒遂日夕咏言殊未终鲥鱼新入馔非君谁与同此地古笛歩青溪廻槛中歌船歇繁吹杨桞来清风忽忆庄与惠悠然濠上翁
　　秦淮赠吴六益【时挈其子西峙至】
　　王谢久零歇秦淮空水烟今日何觏会与子临清川文词勿复论相顾成华颠努力同心人置酒开芳筵轻风过髙树藤花坠我前书成会覆瓿谁识扬雄贤儿子日已长且愿同归田
　　石城赠胡曰从
　　驱车方北首启途怀故山言就幽人居如游林谷间佳木引修竹白日深柴关丈人年九十郤杖仍丹顔古篆破金石屈强蛟螭蟠授我枕中书大笑雕虫言出门即钟阜目送孤云还
　　读王元倬孝亷南陔诗
　　秣陵宾客地文酒相驱驰森然豁双眼突见南陔诗君亲结根蒂毛郑滋风徽一唱复累叹朱有余悲名德重征士贤书举明时公车数垂翅天歩中改移衰白念有母誓言守茅茨廿年不复出长卧钟山陲怨诽小雅哀歌读楚辞百家恣采撷真气浩淋漓石城耆旧尽岿然一老遗扶杖肯出见古道欣在兹李郭存楷模黄绮看须眉自惭出岫云仍受长风吹大道日芜塞孤鸣来众訾逝将倒我箧剖质开心脾临发申短章岁晏重相期
　　王心斋
　　在昔王泰州椎鲁世贱贫诗书不相识鱼盐为四邻一游阙里归岳立东海濵目无轩冕贵心与孔顔亲春风开讲席羣彦响然臻时有朱及韩【朱白云韩乐吾】樵客与陶人闻声各奋迹轩腾皆絶尘野雀化丹凤一举凌层云如何缨绂士老死转逡廵永媿此三老髙视空八垠
　　董萝石
　　吾爱董萝石赋诗扬盛名闻道片言合折节师文成皤然斑白翁抑抑逾后生旧侣纷相诮抗言吾独行自比出籓笼翔歩摩髙清适志岂无言浩歌金石声长笑雕虫軰聚喙徒哀鸣
　　经兖州见刈麦
　　仲夏少行役四顾久延伫于时方麦秋田家懽旧侣农刈挥长防妇拾维筐筥诗人不我欺主伯及亚旅沃野皆平畴种多甘薄取未能肆人力所頼惟膏雨弃灰良可惜田功敢辞苦节取管商意富强岂小补惊禽思茂林游麏思宿莽停防当言归努力艺禾黍
　　叔父七十之辰在涂自责
　　闲云朝出岫向暮归故山慈乌急反哺当饥不及餐今日是何日游子行未还尔少孤且病黄口惴不完育汝成羽翮风雨恩勤殚黾勉数十年忻戚两相看后生多谬误禄养百忧攒及兹介睂寿逺独违衰顔忍心背亲爱长驱狥一官七十古所稀岁月奔急湍悬知我诸弟称觥竞斑斓广筵歌舞列笙瑟琴筝弹所期数朋旧永夕相游盘却觞应北望怅逺怀悲酸侍侧亮无补羁孤欝长叹忆昨出门时老泪双汍澜昔人薄三公但问心所安负疚尔何为徒烦摧肺肝
　　有客【都下作】
　　有客过我言问我何局长安诸贵人冠葢日相索况子多旧游握手示肝膈髙坐复何为沈吟昵逢掖感君意拳拳我乃江潭客畴昔忝京僚一出扫履迹公卿虽吐哺阍已顔赤迢迢天际云欝欝磵底石气类本纒緜形势自疏隔颇懽贫贱交尔汝相朝夕文酒张吾军髙言嗣往昔行矣班生庐干谒非长防
　　黑龙潭树下晩集分得浊字呈龚大宗伯【是夕同荔裳顾庵绎堂西樵周量阮亭次山蘗子銕夫青藜陶季谷梁】
　　长安车马间何处寻岩谷朅来帝城隅突似春江曲方泽横松林西山明竹屋晩云薄绛霄浮动累百幅徙席借芳草龙潭防乔木窟穴深晦防麟角隐盘蹙海桐欝拥肿枯桑炯空腹水气与林阴连天涨寒緑主人丘壑怀金龟换醁杯从鱼鸟亲耳谢筝笛俗明星悬树颠宵钟响地轴耆旧感漂蓬聚散如转烛苦留永夕欢颇嗔仆夫促妙理在春醪更酌不辞浊
　　程周量寓斋夜宴兼送蔡竹涛游太原同用一屋【同荔裳顾庵绎堂周量西樵阮亭竹涛】
　　鸟归佳客集露坐散羁束爽气同山斋秋灯照深竹氷盌寒蔗浆银脍罗水族海峤森入怀嵇阮纷在目却忆河上饮雪片飞满屋回首已八年流光逾转毂永歗方夜防离忧动心曲之子游晋阳匹马逺踯躅石室辨奇字中条耸遐瞩行役岂不疲吟赏意良足归当解诗帙共醉酒一斛
　　赠陶季
　　渊明恨生晩慨独思黄虞咏言抒中怀自与词人殊陶生岂苖裔愤俗多惊吁逺游穷朔南述作勤舟车我友有楚狂髙歌与之俱蹑屩走京洛浩荡如江湖不过五侯宅语黙惟吾徒苦吟鲜贵士斯人老菰芦欝纡勿长叹还读古人书
　　天坛
　　清秋就灵境芳草蔼芊眠古松围夹道长垣亘星躔遂造羽人居逺闻仙乐传前朝肃典礼遗器存筦圜丘峻穹宇白日生紫烟森然看绛节百神罗堦前斋厨七十二丹楹相接连郊宫含宿雨坛树阴逺天中有白玉井清比惠山泉尘襟一浣潄消歇为之蠲北首瞻黄屋巀嶪浮云颠却忆为郎日趋陪大祀年积雪夜方霁皎皎明星悬重来忽斑髩驻防心茫然
　　与家研山侍御
　　吾家本东鲁髙弟列洙泗汉唐代有人家学未失坠我分吴兴山县久憔悴虽嗜班张徒颇怀曾闵志晩欢骨肉情怡然若同气平生羞傍人爱君执髙义谠言天下闻抗声非喜事揽辔游河东太行挹空翠威凤翔九天饮氷旧风味以余一日长垂老不相弃触热数过从将别还把臂蛰蛇与应龙迹殊心不异凉风吹绿樽烂漫取重醉
　　赠张一衡
　　闽海有畸人掉头鄙凢语钟吕虽雷鸣视之如土鼔纵辔走关塞倚棹歴吴楚客中谁与偕孤影时踽踽山川发竒怀独鹤呌秋雨
　　赠同年季沧苇侍御
　　肉食废读书闇陋等蚁蠛犹言经世务章句所不屑吾友柱下史好古剧摉撷藏书癖宋版列架与山埒蠧简愁漏遗手自补残缺双烛大如椽午夜哦未歇荟蕞成别编胥钞罕停辍累疏言大事触忌摧牙蘖一斥旋赐环小挫气不折请扬旧诤臣面陈词敢决
　　天子为动容特诏收喉舌岩穴有遗民【谓物色沈征君及餽遗杜茶村孙豹人】惠好肯折节谁无槖中金少此方寸热阿兄故给谏【谓天中】批鳞尤激切谪遣不生还骨鲠日星掲安得返鲸驭台谏俱朝列因君感既往发声重呜咽
　　将游嵩岳留别都门诸同好【青屿荔裳顾庵绎堂西樵周量阮亭康成陶季峩眉蛟门石林】
　　富贵非我怀慨焉企髙蹈京国偶羁栖相怜为同调文酒连朝昏屦舄每颠倒欲别重拳拳白头不忍掉秋风感客心言归肆遐眺曳我旧芒鞵薄游问嵩少名岳领中区元气罗众妙商飇景物清苍翠相照耀斋心蹑往迹猿鹤或前导中峰有絶顶凌云奔峭俯探二室幽坐对三花笑要期接至人灵境不虚到澄旷谐赏心咏言托微好惟应忆故欢回首一长啸
　　涂中寄王西樵考功
　　素风日零歇望古独慨慷夫子羲皇人披豁懽吾党隋苑发长吟吴山蕴幽赏渉险涂愈亨任真道弥长温厚矢德音喧嚣厌尘鞅送我嵩洛游激昻厉竒响倾身存故旧野性畧疎莽越陌屡谈防祖席重怅惘日暮多悲风天寒怨河广见月长忆君光辉共清朗
　　寄阮亭农部
　　归鞅越郊圻离思盈襟袖所思琅琊客矫矫金闺秀畴昔官江南京岘地辐辏一日命舟车题字满巗岫郎署歴清曹艺苑日搜狩昔为山水音今为金石奏结情江海人晨夕苦昵就开心相可否磨切肆讨究客子栖京华举动见穷陋解官无长物未足成瑕垢时俗或揶揄君收若兰臭读我卖船诗慷慨书其后大张亷吏军抗声告耆旧杜陵与道州千载复良觏安得驾赤螭与子同驰骤
　　苏门山
　　寻幽无逺近在险必攀践兹山接郊坰灵异天下鲜仙台冠丹岑列馆丛碧藓来者若有遇往迹讵可辨林端虚白生下见水清浅荇藻舞涟漪云岚静舒巻澄波平百顷倒影涵絶巘怀道企李邵多才惜嵇阮逝者不可追清欢孰与展迟回川上叹白露忽已
　　望少室
　　晨兴出东郭秋霁开心顔髙阜一回首爽翠飞巉岏三花信有无碧树森琅玕前峰复中断白云时独还岩户深且阻峻坂何险艰逝将凌玉巘骋辔无翔鸾延睇如藐姑绰约青霞端
　　登太室中峰
　　壮士贪名山如海吞百川东游卧日观羲和亲比肩南使经衡岳雾雨怅迁延近思太华顶逺梦昆仑巅嵩髙在睂睫振防穷攀缘诘曲蛇迳幽隂熊馆穿冉冉极天际举头触星躔宅中环四岳一气何盘旋风雨欝交会蛟龙走连蜷树杪忽横练坐见黄河悬窕捣衣石凄清玉池泉引领眺箕頴巢许方陶然辛苦茂陵客坛畤飞荒烟有为终灭没瑶玉空雕镌帝休昧珍木【帝休木名服之使人不怒见山海经】石室閟谁传长怜肉食者虚无求偓佺
　　嵩阳汉柏
　　旧三株相传汉武封三将军大者围三丈五尺次者三丈昔人谓在汉已封当是殷周时物丁未冬火其一矣怪时人无敬防者剥肤穿腹行就摧朽故作诗传诸父老
　　海风折若木隂火炎昆仑天地几反覆礧砢君独行嵩髙防劲干河洛滋灵根鼎立势犄角銕积藏踵跟彭亨腹臃肿攫拏枝腾骞平冈溟鹏奋白昼苍龙蹲韶濩时铿戛日月为吐吞汉武昔封禅雷殷万乗喧维时盛宫观金碧被丘樊上撑珠殿黑下荫翠华翻天子动顔色锡封匪滥恩陵谷改朝暮连甍无寸垣数千年硕旧惟尔留中原前有开元碑屭赑立轩轩其辞出林甫秽不足论典刑尔独古正气司乾坤岱松大夫辈俯视成耳孙自非阙里桧不肯譲称尊豚酒勤父老呌啸来鸾猿其神长数丈建纛拥朱旛左手佩钺斧右手垂鞬出入卫中岳自称臣大藩古道日隤替瓦缶看璵璠我来肃长揖将军向我言余已经百战铠甲攅瘢痕近曽决刘项逺则从轩辕小人不解事嬲慁羣攀援剥肤肆剠劓受侮心烦寃帝怒命祝融收一先烧燔吾侪逝当化蜿蜒升天阍子颇识文字为我纪混元杜韩不再出制笔谁飞鹍再拜陈荒辞风起黄云昏
　　夜读叶井叔明府诗留别【叶秀水人阻乱家黄州有越吟集】
　　悲歌不能长狂歌不能短越人作楚客涕笑肠堪断手把瑶华赠耳激清商管识曲怜新懽归骖为君缓昨攀太室峰白日如玉盌云树纷青红上下秋色满之子方入洛天地不同盥良会复何期离忧积山馆
　　过箕山
　　四岳荐有鳏歴试征厥德许由何如人揖譲乃孔亟洸洋漆园语后世争耳食荒坟终茫茫万古谁能识颍水今清泠箕山多傲色掷瓢与洗耳音徽如可即长啸凌崇冈清风翔八极
　　石淙
　　谽谺交磵底筝瑟响林表谁使寻丈间殚兹开凿巧水石相盘纡眺听忘昏暁清飞玉井寒绿割湘潭小始至駴噌吰静对归饮流睇猿挂划沙见虎爪灵异漏水经境幽来迹少庻几箕颍徒与共观鱼鸟
　　送髙阮怀入都
　　春风正骀荡驱马言北征清时尚文治对防收董生叱咤翔艺苑俊伟倾公卿富贵不足言欝纡伤我情与子平生交篇翰纷纵横仙峤穷闽越日观揽蓬瀛所至必有作惨澹尔经营怀愁啸哀狖奋舌吞长鲸慨欣相倚借如鸟谐嘤鸣家居牵百事旬月旷逢迎在近且契濶去逺谁合并愿子好自爱流声传帝京
　　闻伯玑讣【时西江陈士业熊雪堂朱遂初李梅公徐仲光诸公相继卒】
　　贫病烦愁思生理久难恃浮名竟何为吟叹坐成死白日暗匡庐悲风激彭蠡西江数旧接迹奔蒿里稚子当何依残篇逝谁理平生八口忧此日君都已空令故所懽白头哭江水
　　哭吴在心【君赴学使者试父卒扵家积哀成疾】
　　琼树寒将华春风忽吹折萧艾一何多兰蕙种几絶之子至性人孝友心力竭鬼伯故乖离父死不相诀欝哀摧中肠纒疾纷百结遂令千里辕启涂行已辍夙昔善文辞青衫一呜九原逢二亲相看泪成血

　　学余堂诗集巻十
　　钦定四库全书
　　学余堂诗集巻十一
　　翰林院侍读施閠章撰
　　五言古
　　书怀
　　宾客满四座终岁罕独闲浮名促疲疾罢组仍纠纒道广良可乐物役伤徒然穷居易资给少贱尝灌园稔岁有留储俯仰乐当年老愿息旧业衡茅营数间盛夏面林阴凛冬就朝暄琴书从所好周孔有遗编素侣偶斟酌白云开前山此志遂何日托咏舒襟顔
　　仙源胡白水校书郡斋
　　营道今寡党世事薄好爵安定有喆裔望古独栖托居闲慕箕颍抗迹蹑濓洛偶读郡斋书防心成屈蠖五经何纷纶羣言恣斟酌春风吹我庐堦前烂红药伊人不相见室迩怅离索
　　携酒酌张菊水【张坐事夺官】
　　穷交纒坎卑位含瑕垢叹息申椒芳一刈同稊莠往事洵难追袖短露两肘壮夫能任逹解顔懽旧友急雨过髙城返照明西牖通塞谁当知平生一尊酒
　　刘伯阳先生墓下作【先生讳光煜闰章八嵗时受业师也酷贫力善卒无后为葬之先人墓左兾嵗时共飨祀焉】
　　荒坟蔽丰草下拜一沾臆龆龄忆受经百我夫子力言笑无戏豫学书必端直匪亟御童心束躬自防墨时俗薄踽踽多艰摧令德黔娄寠不辞伯道痛何极黾勉一抔土宅我先陇侧曰维余祖考故旧好相即勿怼无烝尝薄荐岁黍稷短碣留墓门千春有人识
　　书文杏庵壁
　　山寺俯寒塘古木散清樾霜余竹影疎客到钟声歇浮云相与归羣岫见毫髪日暮思抱琴弄此崖际月
　　行役至城南雨宿田舍
　　重云翳昃景寒雨沾我裳山潦满谿谷咫尺阻相望出门即客子谁谓非他乡踟蹰就野宿筦簟施中堂四方余夙志繁忧安可忘大火未西流轻飇改素商但令岁毋晏寕辞征路长
　　闻龚宗伯病剧
　　浃旬欝不欢书来自京阙秩宗魁垒人抱疴淹日月任重纷艰虞忧多促齿髪累牍请赐骸陈情剧激烈帝曰余股肱眷赐及药物温纶重纒绵中使无断絶公卧且稽首称谢语哽咽
　　主恩洵无涯臣力何由竭秉轴徧诸曹补衮义亡缺罗才八纮尽渴士九州悦【公尝三主礼闱又屡请广取士额】未应参天材盛夏愁摧折昔酌黒龙潭更阑吟不歇录别诗四章使我心百结荏苒岁再更耆旧成骚屑安危系公等惝恍意难辍
　　感兴
　　昨日非前日今日异昨昔驰光防頺龄如不遑朝夕衰至愁思并年往懽情掷人生信有涯五十已为客但惜闻道晩宁辞髪早白抚琴聊独歌惊飇拂庭栢万事有凋陨何况非金石薄言刈萱草织为忘忧席
　　行经三谿石壁【旴江罗公守郡时书山髙水长四字】
　　抗防凌峭缅秋霖方滞滛轻飇扇防凉亭午荡层阴上有千仞峰下有百尺浔飞泉防丛薄百响腾﨑嵚既中清商曲还伤游子心嘒嘒蝉息噭噭哀猿吟昔有伶伦客眷言山水音道逺谁见录寂寥故难任抚发孤唱日昃寒岩深
　　旌阳追哭杜朋李
　　孤桐一何直猗兰一何亲苦心执髙义拳拳见斯人斯人不重见涕笑谁为真平生爱岩穴经籍谈纷纶婴疾既已疲好古不谋身当涂争折节结念惟隐沦懿兹握中璧奄为泉下尘
　　吴孟举见寄舟行日记有述
　　欧公志于役放翁作蜀记即目散羁怀繁简撰各异吴子阀阅人江海颇髙寄家有积书岩园多种竹地遗诗表宋元断简无失坠【吴刻有宋诗钞】鼔棹入京师万巻悉梱致摩娑石鼔文时把公卿臂碎琴都市间十千取一醉兴尽遽归来轻舟北风利河水没荒城霜钟寒逺寺时为渔父吟一寓沧洲意长啸多忧懐深衷见琐事近日王平子【谓西樵阮亭兄弟】京辇论文字风藻盛推君吴会资鼔吹双鱼来石门瑶华慰离思三叹书纸尾一附临风翅
　　浴汤泉
　　黄帝鞭赤龙衔珠地上走长驱旸谷水觱沸成仰漏其下惟丹砂百灵司左右慿栏如蹈空解衣若饮酎濯物不辞汚怀新无宿旧随意称暄凉斋心得枕潄掩盖交藤萝暑寒改气候防口试蔗浆竟体沾兰臭三浴入毛髓自祝或睂寿灵域扄万山车骑罕昵就犹嫌礐石泉芗泽染红袖【骊山温泉贵妃浴处】作诗铭仙都长使神蛟守
　　鸣泉
　　太古无琴片石横絶壁时俗昧文辞风泉自戞击山中秋雨多松际寒云碧昨夜复何人数声吹鐡笛
　　登老人峰【与莲花峰近】
　　观化百代后独立万古前时时岚雾里濯濯氷雪顔俯首见白云举首见青莲轩后既防邈药鼎空闻传竦身蹑峰顶把袂亲拍肩欲语若凝睇夕阳在前山为问容成子螭驾何时还
　　雨止登炼丹台
　　岩秋剧凛冬夜雨防飞霰檐际青莲花【莲花峰正相对】暁起横匹练忽如丈雪深户外看不见围火爇松根缩手谢书巻向夕一开霁风吹裂云片倒影射丹台四山纷素绚仰瞩天欲翻俯窥谷弥羣峰尽骨立防壑起峭蒨矗影标浮屠锐形跃长剑回峦竸侍从羽骑森飞战惟余九龙峰轻绡隠半面举踵状候移倚杖晴阴变轩后事渺茫百灵环缱绻懐新矜异赏忆往薄曩羡始知风雨心留余究美善
　　自西海门登始信峰至石笋矼作
　　汉武企蓬壶谢客思庐霍﨑峭此层岭俶诡难可度狮岩既蹲防九龙复回薄防壑开虚无海藏失扃钥珍贝堵中陈鲲鲸谷底跃冯夷破幽宫白日逢不若连峦荡层波危屿竦丹雘人烟乍晦明缅睇辨山郭廻防磴屡纡孤峰吐岞崿菓看野猨供碁见仙人博坼峡断谽谺孤松横略彴【有接引松】峰头石室存鐡壁成斗削长江练一缕九子莲累蕚俯窥散花坞丹黄纷漠漠延赏垂昃景石笋惊解箨万指攅青防髙撑各锋锷其旁无附属兀奡露龂腭璚树作弁盖鲜云褭绰约造物何狡狯巨灵苦劖凿苟非驭风人实恐山鬼攫抉险情自移采真理无怍逝将餐菊英重来蹑芒屩林峰不我嘲当果浮丘诺
　　南村赠许青岩
　　借问南村叟何如许叔重堦前绕丛竹林下缅幽踪平生慕游侠垂老守章缝咏言归黄海登三十六峰迟暮笃铅椠搜讨无春冬既婴丘明疾弥安原宪穷谁能辨耆旧寒谷有青松
　　歙城伤二友
　　汪明经文岫
　　文章皆长物夙昔独古处歩屧数招隐忘年懽尔汝逾耋道终穷一抔事未举铅椠委飞埃山园成宿莽
　　呉文县右舟
　　延陵本世胄修髯气卓荦游啸娱园林文酒归京洛扃箧有遗草殉官无留槖山水若平生胜事已零落
　　海阳施虹玉来问学
　　薄游紫阳山突见吾宗秀矩歩维先民弥缝数耆旧衣袖裹糇粮风雨趋爼豆抗陈濓洛言直鄙扬班陋惄予忝祖德劳子屡虚叩防骥取修涂千里贵驰骤努力早升堂拳拳此良觏
　　寄答孙钟元先生见怀
　　薄游啸台下言登君子堂浮云翳髙树商飚动防凉披帷恨已晩执手意何长良会改疲疾坐语倾中肠欵曲重平生惜别非河梁歳暮入我梦望逺一沾裳端坐读君书示我维周行间关二千里晨夕在君旁亡羊苦岐路大道成迷阳天留一老在九十夸身强努力驰修途并驾同徜徉
　　击蛇行
　　南山鸭脚树轮囷逾十围腹空五石余穴暗不可窥长蛇营窟宅尽室潜来归慿陵长子孙吞噬饱甘肥吐气或如缕神怪疑蛟螭丰隆乃赫怒霹雳俄一挥其豪折巨颡树剖血淋漓羣族相枕藉京观等鲸鲵破卵余数百累累腥山陲父老皆愤叹尔曹罪当治穴藏逋累岁破灭终一时谁为执法者明断如雷师
　　送唐寓庵使君入
　　贺兼忆沈康臣舍人
　　青桂始敷华芙蓉被秋水天气吹客衣星轺指
　　帝里五岁四行役劳臣无息轨拜舞趋
　　彤庭行歌满燕市京曹多旧游契濶罗尊簋我友沈隐侯飞藻金门里瑶华叙缱绻洒落竟长纸防合当何时少壮难久恃回望西北云三叹不能已
　　陶氏山庄
　　崇冈四回属中野开原田林塘欝相错墟里暧人烟百年无旱岁觱沸有灵泉桔橰不复施沟洫自缘沿种谷间姜芋岩麓余茶园石楼坐寒翠羣岫来樽前踵旧复缔构涂塈完且坚逍遥乐志论省旷闲居篇苟非执髙轨饱食宁足贤
　　感事
　　屏迹傍东郭敝褐守蓬轩叩门逺来客憔悴多苦顔黄鹄乍垂翅顾我难为言造次不相识慷慨心相怜脱赠一无有肠回岐路间虞卿急士困相印为之捐为谢多金人留眼看豪贤
　　薄游
　　汨汨嵗将宴出门何行游归云翳层坂落叶悲寒流逹人有哀乐牗下非所谋安能事琐屑坐愁成白头鹤夜孤唳矫翼凌江洲行行无所适驾言散百忧幽兴有时尽还辕息故丘
　　壮丁篇
　　爰爰罝中强言南山虎身毛非健儿作使充军伍里正倚府帖论户不论武东隣老寡妇独子年十五子母共一身怀抱胜娇女丁簿故添名弱肉供吞侮报十不报一顾盼分去取秋藤蔓不长孤儿出无侣骨肉愁生离吞声泪如雨
　　古兴一首示所亲
　　嫋嫋百尺藤冉冉依乔柯青苍蔽日月花叶相婆娑有鸟巢其中托身无网罗绸缪良得所所患天风多乔柯有时折藤蔓将如何
　　寄王临江端侯【先是予参藩湖西久驻临江王为郡守】
　　故人念野老寓书双泪流我发故人书临风搔白头借问何以尔同心怜匹俦临阳久凋瘵拱木生田畴遗黎鸟兽走村落成荒丘尔我中肠断辛苦为绸缪我归君雨泣五载怀百忧流民起沟壑逋赋寛征搜江城橘柚中父老行且讴遥闻一抚掌何时复同游多惭仁祖意为我饔飱谋怀惠岂小人念君无储留考功尚能绩循牧多沈浮缄书告宪府亷吏今难求愿旌颍川长一使苍生瘳老病赧疏贱倘纳刍荛不惟余杜陵叟髙颂元道州
　　腊八日报恩寺绕塔【同张南村黄俞邰王安节诸子】
　　长干崇梵宇始基吴赤乌有明増式廓巍焕甲中区佛火乱列星髙标奋浮屠穷年无暗夕腊日倾东都既欣冬夜暖复懽良友俱襆被憩精舍香飰饱伊蒲向暮忽雷动万众声喧呼防檀累平地灯烛耀天衢摩肩纷喘汗罗拜充殿隅我来亦三匝胜事不可孤髙下响鱼磬鼔吹繁笙竽循栏出翘首万仞殷珊瑚九层灯百八一一隋侯珠云月共澄鲜绰约悬氷壶琉璃金碧河汉青芙渠百神或围绕诸天来有无争传圅舍利白毫光气殊嵗时一涌现万口同惊吁文人夸遘遇长歌仍大书【钱宗伯有塔光诗】此愿起阿育神力当防持胡为时破碎霹雳惊太虚【康熙间尝两被雷火輙有异人修治】浩刼絶思议奔走愍羣愚凌晨噉茗粥纪述惭粗疎
　　登普德寺后山
　　精庐兴不尽穿竹蹑崇岭近扼凤山吭逺抚钟岳顶龙蟠自形胜王气久凋陨三山没尘埃六朝迅俄顷巍刹象天阙浮屠亏日影石城何逶迤江流逝方永虚无指鹭洲烟霭失渔艇朔风万里来亭午衣裳冷逹生齐彭殇遁迹企箕颍城郭百万家攘攘几人静
　　日月逝酒浆
　　五字古篆见莆田城西水磨间世传为仙书闽人宋比玉摹勒以传谓非仙者弗能道也味其言竦人心骨诗以系之
　　万古相促廹百年无须臾请呼心所懽置酒相游娱宵歌未终曲日出东南隅沈沈蝉聨客岁月此中徂田窦刀俎伏阮嵇礼法疎白髪不逡廵百计难驱除挥戈力莫挽变老术终虚惜阴却仪狄八载安饥劬爵饮限有定运甓亦良圗酒诰良可读醉乡谁当居君看羲驭速还肯稍踟蹰
　　遥送程湟榛出守桂林
　　信美金闺彦五马驱天南振防过衡岳鼔枻浮湘潭题字破崖藓友收瞿昙荒驿罕徒旅空天云树参叠岭欝丛桂千章间山楠山川纷殊诡乍见人未谙突陷成杵臼欹锐为圭簪寒星落岩户羽客栖洞龛漓江下阳朔水色逾蔚蓝之子骋词翰如叶饲饥蚕疮痍愍蛮峤雨露好濡涵簿书绰游刃登望性所贪青郊时露冕斗酒携双柑婵媛有山鬼大笑使君酣昔人忧瘴疠今日美烟岚地气喜更变方物资搜探四时绿叶暗九月春华含我昔逺行役有作留二三藓蚀倘未尽和歌尔我堪谁怜阻江介不及追征骖
　　杨商贤力疾送别至流涕
　　喜聚翻涕流怅别复垂泣贫病伤心人后会知何及公卿多旧游梗概余骨立平生不言饥老去百忧集家山归恨逺橡栗卧难拾残草留满籯汗漫当谁辑游子感悲风为君双袖湿
　　重过徐田东河亭
　　河馆托幽栖不逺车尘路大书曰孔庐所言非世故连章述祖德怀秋诉孺慕我废蓼莪篇触此泪如雨时摊一巻书独抚中庭树庭树皆古顔连蜷攫烟雾清懽收素交披帷散中屦命酒脍江鳞烹葵饭霜芋白水照疎篱寒云自来去
　　詶歙浦汪扶晨
　　天都聚灵异云物相因依振防有超领层峰徒侣稀美人家谷口亭馆青霞飞回冈蔼髙树幽磵流清晖室迩阻良觌凉风吹客衣嵗月屡迢逓握手陵阳陲眷言叙情愫蕴怀弥渴饥哀鼙警郊垒积雨没江蓠纒绵谿上酌汗漫丘中期招隠傥可和长啸同岩扉
　　避兵涂中作
　　筑城筑众志闻难翻弃置争言锋刃来剽悍防奔驷俘掠空井闾万屋供烽燧比户窜无人羽檄仍叠至吾庐负东郭曲徙媿早智妻孥中夜走身外皆委地万钱致一舆千钱谋一骑月黑山防嵚十歩九颠踬悲风作鬼语胆落不遑泪遗我守敝庐校检及家事平生所拮据聚敛苦文字狂贪戒速成纸墨阙诠次浩汗怀千春一朝成失坠楼头复何有藏书盈列笥乾坤刼火时此物亦余累定分看浮生福极何就避
　　谿头行【地在宣城之水东有谿头梅氏】
　　我生三避宼川陆穷跻攀临谿好亲旧要我松壑间中夜呼亚旅把炬来牵船入门杂涕笑黾勉同饥餐衰稺相倚借十口栖半防诸弟各星散道阻看烽烟未知谁乐土析处圗偶全晨兴陟岸阜顾望仍独还沙鸟自羣飞白云翳髙原忧来难坐卧俄顷数迁延始闻溃饶婺倏骇蹂新安寓书问城市翻畏消息传往者嵗乙丙宼盗如蜂屯尽室此依托闻难还宵奔赤身卧岩坞斜倚秋树根巉岏犯猛虎呌啸闻哀猿回首三十载旧泪重潺湲
　　石龙村
　　谷口一村成迳转千岩内灌木交层阴到门失向背林表清光来坐看石龙对山根豁虚无谽谺通地肺神物蛰修鳞出入昼防晦崖户碍樛枝触髯纷陨碎憩息谢炎熇凛冬蒸靉叇灵液自千春南亩资汪濊居人耕且猎视虎真防軰鸡黍苦留客闻乱相盼睐终当岩穴游陶然悟所退
　　三君咏
　　孙征君夏峰
　　故明孝亷累征不出著书终老于嵩洛之间
　　征君厉感防抱书嗣微言九十真带索肥遁余丹顔执经缨冕集却币丘园闲长吟伊洛水永啸蘓门山【所着有理学宗传】
　　魏光禄环溪
　　志行磊砢以太夫人老得请终养里居讲学
　　黄门介特人掉头少所向补阙忧素餐陈情急归养词翰见清刚出处崇亷譲大隠朝列间逖志层云上
　　张学士篑山
　　拾吉州诸儒前绪在官踽踽以廷诤被谪明旦遂归
　　学士早宦逹营道愁岁宴退直自掩关守官无兼饍髙轨蹑三罗直声齐四諌彤廷夕谪归祖帐就晨饯【公尝言吉州三罗文恭文毅一及第后并有浮云富贵意文庄独坐小楼二十年两起尚书不赴有乐道髙风】
　　除先墓棘蔓
　　经岁一省墓下马双泪痕旷如逺游子累月违晨昏棘蔓尔何族慿依来墓门山灵不择物萧艾良并存曰兹栖正直芜秽伤心魂不敢冀芝草薄可滋芳荪恭持剪伐意流涕诒子孙天道靳美好含情难具论
　　敬亭精舍夜坐
　　谷暖眷新绿林芳纷紫茸振防菌阁外頫看云壑重客归暮鸟还日落春山空皎然见睛雪片月临中峯江城入杳霭松竹交微风灵异辨髣髴延伫开心胸夜凉耿不寐天际闻疎钟
　　半亩园诗赠柴丈
　　南望清凉巅北枕清凉尾髙斋木叶疎四山茅屋里微云拂林麓澄绿如春水于焉独栖啸洵美中林士出语成积雪泠然濯心耳墨汁洒长牋五岳归十指疎雨鸣竹阴中夏凉飇起重来皆老苍岁月一何驶
　　江浦留别王白虹明府
　　山际有孤云风吹渡江徼摇落逢故懽纒绵同一笑文园方病起强饮不成釂开筵卧榻前华烛宵照耀长嫌墨绶苦逺忆严滩钓夫子虎啸人满眼谁同调在昔游金门侪軰年俱少是时张侍御【谓张雪峰】髙歌数相召旗亭竞作逹文酒纷呌啸羞为辕下驹矫若经天鹞浩荡垂二纪旧游疾如埽章江与歙浦相左枉兰櫂有懐频寓书离愁不可疗我来三日留岩壑领清妙濯缨汤泉隈振策定山峤登渉费盘餐恨不同登眺中原方沸争万事罕前料此别会何年寸心如野烧努力爱平生举歩愁奔峭君为北溟鲲余作南山豹
　　薄游
　　白鹤栖中林踽踽久不飞匪为饥与渴中心欝以悲矫翼翔八表烈风行未归志士尚遐瞩努力及良时沧浪方横流后游安可知迟暮思故懽山水怀清晖常恐隔军垒一歩成边陲逝矣将息驾自昔知我希
　　客诫【时被贼扰处多兵祸故人有危言促余卜居金陵者】
　　事变成飘风烦忧忽已老客言既阴雨绸缪何不早君看锋刃间能复几人好县小如釡鱼山深亦笼鸟公私争啖食室家不自保金陵百万户蹀血古所少买宅且羁栖羣盗缓俘摽君计良瞿瞿四顾无良圗槖无千金装上士等羣愚惊禽无安巢瘦马无修涂将从詹尹卜防驾立踟蹰
　　修复依仁斋纪事【有序】
　　地在上元县北耿公祠后焦文端公竑所筑以馆来学中祀祁门陈九龙先生【讳履祥字光庭为罗旴江髙弟】从祀门人十余人先祖实居其首【讳猷字允升】垂五六十年守祠者鬻为民居闰章白于官赎之宪副金公镇为解俸佐厥役于是修墙屋置龛主展祭而去更择守者勒石告后人俾无侵废恭赋短篇
　　昔明隆万间讲学崇京师秣陵实旧京公卿拥臯比耿杨湛邹祝【谓耿天台杨复所湛甘泉邹南臯祝无功诸公】后先辐辏时主者焦翰撰坠绪手撑搘延纳如大海众流为之归辟宇清凉台【耿祠一在清凉山】葺馆北山陲洙泗邈难即流风俨在兹翳我先大父发愤起布衣抗声相问难折角羣公推文端肯昵就懽好兄弟为依仁有别业衡宇接耿祠游处累嵗月当日称陈施既没则爼豆从祀主累累庭宇四五间逢掖纷追随典型忽堕地居守知阿谁鬻屋燔木主存者字迷离万事多反覆遗构委蒿藜呜呼文端泽可嗣不可隳廓清复旧观大书峙丰碑努力慎此日要以千年垂陵谷改俄顷天壌余音徽酹酒念祖德踟蹰还涕洟
　　学余堂诗集巻十一
　　钦定四库全书
　　学余堂诗集巻十二
　　翰林院侍读施闰章撰
　　五言古
　　鸡笼山登览经鸡鸣寺作【山巅旧为观象台】
　　言寻万古迹奋袂陵崇冈璇玑归蔓草楼观余斜阳含凄台城畔流笑宫井旁旧迹半沦灭仰视天茫茫【旧有石刻古台城三字今废景阳宫辱井亦不可攷】城中百万户烟树纷低昂洵美此南国天堑一何长列季更相送万事如朝霜当年游防地绮丽不可详雉堞枕湖水山影涵青苍浩呼渔网集鸥鹭皆惊翔【山之隂即后湖旧禁渔钓数百年】左顾岿兰若丹碧郁相望垣余一亩地径曲九廻肠悬空争燕垒盘簇成蜂房浮圗蕴灵异古碣吐寒铓【塔藏嬾融祖师骨前有寳志公影碑】钟磬忽疎歇一木支隤墙江山犹故物百变生清光凭髙过疎雨吹我征衣凉
　　登惠山第一峰【是九龙之首南见太湖】
　　清泉洗百虑渴饮倾百斗野兴出人间晨兴蹑龙首始至宿云多解駮朝曦后茫茫震泽寒空明荡髙厚三屿若列眉九峰近连肘客言新霁时巻石辨虎阜巨浸雄东南涵滋万林薮俛仰人代促延陵复何有灵境伫幽栖惄焉喟奔走
　　尤悔庵看钓圗
　　文字走鸡林才名动
　　天子兴尽拂衣归浩然五湖里垂钓付儿童注目看秋水自作沧浪歌悲风天际起
　　支硎山【支公放鹤于此】
　　石门秘灵异亭馆陵丹梯道人放鹤处野鹤还翻飞山骨既磊磊磵道成龙池不辞千尺瀑溅我游子衣中夏自芳草夕景逾清晖共指西峰色芙蓉开翠微【山下有僧阁西望莲花峰佳絶】
　　自支硎晩赴花山
　　石路交修竹新晴豁烟霭残阳送客行时与凉风防深树暗人家流泉出衣帯欲辨青莲花遥知白云外疎磬一声传泠然得天籁
　　晓登莲花峰【在支硎山之西其下有天池】
　　天池涵絶壁菡萏生青峯服之言羽化长留氷雪容采采者谁子冉冉惟乔松逺望邈难即近揽眷弥重阳岩丽朝景瑶草香天风振衣谁复语归云荡心胸
　　赠蔡九霞【蔡先中丞忠防公廵抚山西死事九霞言及悲怆其子石宣又从余游】
　　谁言邂逅合郁此久相思髙斋入花隖庭树扬清晖四坐尽嘉客新欢忘渴饥驰光何廹促嬿婉不逾时君处茂苑侧余卧陵阳陲东南尚多垒道逺良防稀哽咽述先烈临发中心悲
　　寻光福寺
　　新月已在天余霞犹隐树柔艪漾清波直随塔影去不闻水际钟但闻烟中语借问隔船人僧庐向何处白乐天有吾年五十七诗尤展成又广为五十八余适当是岁因和之
　　吾年五十八出游月在午回忆我生初衰门方薄祜只影悲鲜民蓼虫习蓼苦仰屋与向壁心口自相语夙好惟诗书无心问庾釡白眼睨青天空手思撑补终安野老愚难竞众女妩肉食忝半生磵石行当煮如何甫清暇杲日忽阴雨安坐少歌澒洞多钲鼔乐郊成战场祸山福如羽生民复何辜百万饱貔虎中宵或涕泪实耻同儿女杖策还出门局愁索处南憩石头城东寻笠泽浦灵境恣幽怀登渉忘炎暑向禽良独难稷契徒自许游防恋友生内顾伤羇旅烽火淹岁年醉乡迷国土何当坐虎邱看月当三五
　　寄岑羽长西华
　　清若寒潭水蔼若春山云谁念绾符吏仍是餐霞人通识纾崄难逸懐脱尘氛东南方板荡梁汴多艰辛经营若无事涕恻拯遗民戴星羽檄夜鸣笳鼓辰苦心问耆旧被服熙阳春流声及南国道阻情日亲舂陵有遗咏三叹为君陈
　　赠徐雨苍学博
　　松柏生浚谷抗志髙嵯峨下枝拂清流上枝凌丹霞凤饥不妄食尚想玉山禾豪士处末位大隐如岩阿诗书一何癖升斗寕足多髙斋瞰层冈白云相经过时时集逢掖安坐且弦歌盘当馔紫芝衣当葺芰荷努力存令名长啸乐如何
　　黄海篇为汪扶晨母太君七十
　　黄海无波涛突出瑚树照曜莲花峰皎皎开云雾汪子实国桢望古奋髙歩时有贤太守下榻礼徐孺翺翔徧吴越篇翰展情愫上堂拜君母母髪甫垂素师班文史兼钟郝礼法具徽柔多泽物煦沫及里妪到今介春酒梅花发东圃令德扬彤管賔筵纷杖屦我凴琴溪鱼飞向练江去寄声浮邱公芝草生无数
　　得台州髙太守尚孚书赋得台州信始传【时台州拒贼嵗余佥谓不守至是得书知贼退喜剧有作】
　　台州信始传发书一沾臆烽燧蔽天南三年断消息延颈重踟蹰周道多枳棘死当为国殇生恐阻殊域愿言随越鸟南翔无羽翼双鱼从何来苦道长相忆忘君渴与饥问我加餐食赵尹存晋阳齐田保即墨使君一何健我仇不能即挥泪收遗黎中宵频转侧功成行受赏努力滋令德
　　旌阳遇张淮山吏部
　　别筵淮浦侧执手梓山阳相见各惊叹此会来何方海壖正俶扰豺虎横周行归田洵闲旷忧时一沾裳伊人心浩荡杖屐收清光言当入黄岳云壑资倘徉崇岩罕人迹灵异安可详时闻絶梯径往必赍糇粮拂云莲岫逈濯魄砂泉香何当附晨风与子同翺翔
　　过乔亭刘氏山家【蒋虎臣曾游憩山中十日】
　　故人蒋学士在昔来幽踪眷余怀旧情杖策还相从迢逓歴巍阪登顿倚长松青山绕墙屋云气纷千重左顾仙鳬岭右看黄岳峰前山一峰好正向山楼中汲泉得仙井方池涵石淙野酌倾家酿林眺开心胸讵要菊潭美犹余瀼谿风懿兹肥遁地遐尚谁能同
　　陪泾州邓明府集敬亭山阁同瞿山
　　谢公已千载望古展芳宴霁日寒岩青疎林乱峰见云开出郡楼树白分江练清筝响虚谷和风起南磵山下二浮圗裴公旧僧院缓酌间攀跻霜叶弥峭蒨须臾昃景移气象千山变不有物外人谁识丘中善亮哉吏隐情林壑余深眷
　　詶邓孝威广陵见寄
　　长夏薄人事屏迹贪寂寞江门尺书来怅焉悟离索白髪忽已繁壮游蔼如昨岂不思溯洄道阻然疑作
　　二
　　海峤方戈鋋一歩成燕越淮扬旧战场青燐昼未歇霖雨一何多春江无好月所思谁与言忧来剧饥渴
　　三
　　五岳迹难徧黄山亦云美独游多苦吟言寄同怀子耆旧复零谢髙台成战垒惜哉无钟期絶弦谁为理
　　四【邓方寓文选楼论次诗品】
　　变雅日以繁折衷頼时彦披榛拾芳草素心炯可见芜城文选楼万古月如练鸿飞寄短章秋声起江甸
　　赠阎牛叟
　　山月多清晖江淮同照耀洵美思公子洁身栖海峤长吟枚叔里时把任生钓岁晏渉横流中原纷虎豹丛桂还青青重看八公笑
　　程非二吴旉公招集问政山
　　冬晴山气佳静侣尘务省余叶烂髙柯薄云澄素景入谷得招提低昻竹树影俯寻磵底源仰攀霞外岭层陗辨莲峰散目有超领侧下东南隅池馆复清境懿此崖屋多处处石泉冷曲晏情未防夕阳射峰顶老梅半芜没丹阁自窅防世乱林壑难天寒耳目醒旧游忆壮龄二纪成俄顷咏言偕所欢胜赏谁能永
　　江行次池口书怀
　　津市少完屋江甸多荒村层氷复行役鼔角伤心魂托身非转蓬何为离故根平生粉署客不扫卿相门时危故作逹未敢安丘园饥鸿呌修渚牧马散平原灵峰思九子行当与尔言云昏望不见倚棹闻潺湲
　　张孝烈诗
　　孝烈名清雅字玉楚家潜山白玉磵明末献贼至父疾笃留侍汤药既卒率防子超艺老汉云满舁棺猝殓满趣主人亟去曰老奴以死守棺雅泣曰吾父死未瞑去将奚之乃蹲伏屋梁超艺匿厠舍满独具茗饮待贼贼刃胁索主人满叩头流血不解将剖棺雅惊堕梁上两手覆棺哭贼断其手超艺从厠旁跃出代父并遇害满营殡两棺长号不食死
　　潜山玉涧泉呜呜流血泪万古伤人心孝烈杀身地父死方戢棺贼来那忍避蠖屈栖屋梁早决无去志伟哉老仆夫礼数守造次豺虎不可驯咆哮势何亟睨棺且挥刃人自梁间坠长号抱貍首断臂不拨弃儿来代阿翁骈首齐死义双孝殉须臾千夫皆裂眦是时天黑风天柱欲奔踬【县有天柱山】老仆痛捐躯从容志终遂人生有本根贵贱无岐异嗟彼临难子矢心谁勿贰
　　以诗代柬寄金长真宪副【公索刻余全集】
　　老友畏情多情多引离思抱君白下书转侧宵不寐言当会秦淮要约过五四通都冠盖繁休沐分相弃泛爱烦诸侯野性苦乖异解官垂十年始知符节贵箧中余旧草半辑嬾诠次长怀敝帚惭敢为故人累老贱念贫交失计喜闲事有时辍梨枣持充賔客费谁当定吾文此语千春泪使君侨肸徒风义动天地不愿十日饮愿复一把臂积雪明山楼疎梅烂江寺托身语春风为我御征辔
　　舟雪纪怀
　　防然修渚客复此连朝住气敛渴海潮声翻防江树噭噭闻哀鸿防防失白鹭倚杖思江村防径阻芒屦宦游二十年出处罕暇豫风雪得淹留执巻自朝暮笔札走蓬窗丹铅正遗误百端交茫茫时少得防趣虽无破浪怀雅有浮家慕且愿买扁舟长游五湖路
　　送胥明府入为兵部督捕
　　鹢首扬双旌天路振髙翮昔为岩邑长今为粉署客薄饮樽不倾离绪纷累积君鸣武城弦我践澹台迹欵恳眷余欢风义陈在昔但令膏雨流庻几毫髪益烈风吹蒲苇黾勉作磐石至今恺悌声祖帐填广陌蔼蔼敬亭云送君逺行役汉廷执法严于张有遗泽明慎酬主恩愿言敬朝夕
　　哀豫章
　　豫章多土朴善生其间宦逹矜亷隅闾左罕豪奸布衣饱脱粟八口皆欢顔哀兹氓俗俭生齿或苟全往年经防乱芜没嗟良田贫或苦逋赋犷不至揭竿何人实戎首祸蔓横纠纒江村余几屋流血膏平原志士满沟渎存者随北辕诀絶无六亲长号衢路边悔不早骈首生死同家园
　　镫夕侍叔父适允成章夫子在坐【是年叔父七十六章师八十矣】
　　匏尊泛甘醴火树照繁弦岂必解鼔吹错杂取欢妍请看坐上人头白明镫前相将有耆旧契濶平生言世乱久索寞闾井罢喧阗春霖昨日霁新月出云间佳辰复良夜今夕是何年勿言战地苦夺我欢乐顔
　　寄沈绎堂宫詹
　　和风拂兰蕙余芳散葵藿草木感同心匹鸟鸣相索登我竹外楼目极青山郭忆昔游国门羣贤聚京洛沈南皮会授柬邺中作清防穷欢妍夜坐秋河落夫子方待诏谢病思林壑时沾上方赐有待仙人药饯我嵩少游濡翰在杯酌浮云凌迅飇一别成飞萚令徳耀良时凤举翔寥廓臯比白虎观珥笔石渠阁簪绂非我愿索居守寂寞海陬尚多患岩薮窘栖托身无双飞翼何以相娱乐
　　思嗜轩诗
　　故给谏贞毅姜公嗜枣吴门客园留一树其子勉中作轩其侧曰思嗜公之墓又在敬亭
　　趋庭有旧树花发何纂纂昔日怡老顔今日悲肠断果落余空枝肠廻无尽时敬亭山下墓重系泪如縻
　　花山牡丹
　　山在髙淳北境岁开白牡丹数枝种非人力开无恒所人或折去輙有祸
　　轻桡宿水裔杖策寻岩扉眷言芳春节兼与故人期天葩无旧种玉树无繁枝前年北山麓今年东山陲根株与岁迁素心终不淄岂无丛花好懿此灵卉稀空山石累累独立天风吹攀条莫敢折含芳贻阿谁
　　岩山诗十六韵
　　昔有白鹿见此一名白鹿山霍子秋文学开榛辇土石益巉好有鹿巅沙洞紫谷云屏等十胜其最髙一峰旧名百丈予名之曰狮子峰
　　髙人志在山手自洗山骨拂翠凿云根抉幽地翻窟一朝破榛莽万象昭毫髪石罅贯峰腰岩虚耸庭阙紫谷洵谽谺丹炉入超忽削成列屏几棱叠森劒笏百丈作蹲狮昻首无頺蹶阴洞卧潜蛟乔柯栖俊鹘顶穴维天阊清光先日月昔传白鹿游时见朱霞发中有挂瓢翁大耋兴突兀物色遍巅崖劖题当铭碣山鬼怯逋藏巨灵愁劓刖武夷忆南闽星岩梦西粤灵迹不可常胜事表灭没前看钓鱼台王气如未歇【前里许巨石临溪为陈武帝钓台】荅徐扬贡进士【君两过文成书院并有作又为先大父允升公作传志后序】
　　声诗日以竞错采如春葩壮夫耸髙辔吐气成丹霞储粟不盈甔著书常满家爵服有屈伸吾道还龙蛇前贤讲习处顾望长咨嗟濡翰耀徳潜陨涕纷如麻愿为河朔饮共沉南皮客子骛前路畏此西日斜行行髪将素令徳毋疵瑕
　　与隐龙耆旧别【方氏季玉五玉两先生】
　　子真居谷口彦先园辟疆何如龙山馆盘曲梓峰阳灵泉响东涧灌木阴南冈清飇扇炎节吹我客衣裳解带何容与咏言白日长丈人枉歩屧欵欵携壶浆慿崖倾玉醴命网收谿鲂昔我春花好今来鬒髪苍常恐岁将晏游娱安敢忘且为紫芝曲暮齿同慨慷
　　新都戍【新安乱后留戍以防古诸军也】
　　玉屏山草尽练江江水浑丈人看饮马千骑如云屯腰间横大箭游戏走平原射雁落云中逐兔适田园连禽在一发纵辔何翩翩割鲜不须臾腥血殷盘飱汉儿刍秣乆相驯通语言此軰尚猛鸷好恶难具论往年贼破郡去年蹂榆村驱除借厥力到今防御存居人逺窜匿白日黄尘昏何时罢兵战天河洗乾坤防忧方饮泣再诵留花门
　　练江月夜怀旧太守曹冠五
　　君行一何早卧辙填周道别后乱如麻君行一何好【曹去郡数月郡即为贼防】君昔迨未雨逋贼请搜讨脱今犹在官山城当可保忆过斗山醉送我黄海游诗成茶酒内髙视呼浮丘我从莲岫归要以郡斋宿山中记一篇肯作百回读看云太函巅讲学紫阳麓万事长相思书来髩已丝惟有东峰月殷勤似旧时
　　忆琮瑮两孙
　　衰情爱稀久客无归梦时忆两孙雏中宵方寸动阿跨开七龄眉眼颇殊众苦未露机警纸笔解珍重阿亢类短小跅势难鞚气欲吞阿兄五龄方好弄吾当遗二砚他日汝曹用成立逺何知留此老眼送子思挺少成孔顔相伯仲惭非九苞羽敢冀将雏凤先德尚緜緜嘉禾应可种
　　同门李东园按察豫章乱后感寄
　　西南望江甸佳人方滞滛流血一何多江水为之深削乱如芟草吞恨匪自今我友秉邦宪清飇翔德音执谳愍滋蔓下车涕盈襟不贵苦击断贵安反侧心作楼东湖涘遥睇西山岑请闲容野客侧弁同一吟所钦怅修阻旷若飞与沉
　　石门吴右弨进士诗彷韩孟肯示数首临别有赠
　　时论泥诗格肤附少礧砢有宋趋杜韩变雅沦俚琐譬乗破浪风要捩长年柁心眼细虫鱼雕镂堪炬火卓荦延陵子独赏薄众可语创烦镌劖韵险岂堆垜深藏苦扃箧染指使颐朶喑呜地震篇二仪受掀簸黄白二山吟寒峭复婀娜【有地动篇及游白岳望黄山诸篇】五老肩已拍莲峰顶可坐如何望黄海容成诺不果门阀累四世蝉聨清德播中丞抚闽军倾厦力撑荷太史丁末祚儒臣奋坎坷磨盾檄书成縻躯马革裹【君三世进士祖廵抚福建父介子翰林庻吉士明末死兵事】空拳不补天往事泪双堕君又早骞腾石渠应故我六月且倦飞一息计非左【君已登第未殿试】我罕韩孟诗耽竒兴亦颇言当穷防游野酌罗果论文松院中惜别练江沱何日泛钱塘观潮同画舸
　　将游天台雁荡诸山詶梅瞿山子彦送别
　　谢公爱丘壑雁荡迷冥搜谪仙客吴越天姥终梦游川陆既缅阻道险多倾辀要我有好友篮舆为我谋岂不畏行路驾言驱百忧振策越华顶濯缨泝龙湫岁月逝将晏树木风飕飕念子一尊酒伫立临道周
　　二
　　回风振江甸孤云正裵衰东南烽火后白骨横皑皑谁言虎窟得见金银台霖雨泥修涂白髪日以催挥手招列仙掖我凌九垓白鹿为我骑寒花为我开天浆行可酌抗言浮一杯毋为卧穷巷局中心哀
　　湖墅寻陆荩思王丹麓诸子感旧
　　秋云隂北墅时菊凄已繁别顔展良觌契濶思永言著书好笔札爱客开东园明霞起髙树碧沼涵华轩羣彦昔八九谈防忘朝昏逝者忽过半【林鐡崖王于一邹訏士徐伯调陆髙仲】予衰慨独存游娱事已往世变难具论西湖歇歌吹兰渚余丘樊含情顾丛桂三叹重攀援
　　与门人徐武令
　　缨组不崇朝山泽难索居白露沾草木日夜青林疎念子卧蓬巷汗漫穷诗书抱膝秋思苦濡翰春云舒谁言少述作百氏供驱除流光过壮齿忧来与我俱黾勉矢德音金石不可渝曽从邹鲁游羞称章句儒
　　登赤城【上下二岩有玉京洞】
　　灵城非遐壤丹楼耸天造木末出层标云归展众妙玲珑初景明烂熳夕阳照纡磴窥窅防飞策俯寒峭玉洞虚无人延目肆孤啸餐霞蕴竒赏采隐企髙蹈逝将物外踪汗漫穷仙峤
　　自临海赴黄岩
　　黄岩不三舍髙岭逾四五山谷何茫茫人家余宿莽顾视修坂侧白骨相撑拄故垒血痕腥日斜闻鬼语乱定成初归惸独少儿女兵宼互俘索千村无完堵杈枒深树间夹路多伏虎回风响林薄相看色如土
　　灵岩【岩皆竒石为雁荡诸山最髙处有天柱展旂丹霞双鸾诸峰小龙湫龙鼻水】
　　巨灵蕴灵迹层城郁巍巍羣峰相倚蔽白云无端倪崇台倚丹嶂天阙何参差触目耸玉柱临风翔羽旂皎皎匹练明喈喈双鸾啼惊雷洞石峡仙液垂龙防青冥万象列伫立百情移宻竹翳阳景重岩交清晖徯彼域外客投迹偃荆扉
　　乐清行【温州属邑阻山濵海数为贼陷】
　　畏涂介山海行行何崄巇山行多虎豹水宿多蛟螭城中复何有狐狸向我啼贼来数蹂陷人民皆已非所余充军实四邻无寡妻富者或许赎贫者啼路陲天风吹海水平野走鲸鲵乗潮来海舶剽掠若风驰村墟尽流散南亩成蒿藜将军急刍饷租吏愁鞭棰催租令如雨不知征阿谁
　　玉甑峰【王梅溪玉甑峰诗谢公好山水得郡古东瓯行田过白石不到仙山头】
　　朝从谷口来夕从天际歇仄径盘山椒谽谺豁云窟广厦受千夫幽岩蜕仙骨寒光倒星辰夜气来溟渤须臾万岫开东峰出皎月户牖何空明照曜成瑶阙天鸡中夜啼烟客时出没晓看江海间巨舰炯一髪行田阻谢屐济胜失仓卒延目雁山青坐卧已超越
　　髙尚孚使君送别江口【瓯江苦海警舟泝括苍例候晩潮始发】
　　踟蹰不能发昃景照行色轩车还出饯归鸟振羽翼临别酌巵酒再拜泪沾臆既畅岩壑情愿言翔京国握手相黾勉念我苦家食防解已中流故人立江侧不肯多黄金拳拳意无极沧海涨鲸波当涂好自力潮喧暝色深回首望南北
　　张荀仲先生自山阴至武林见待
　　归棹岐西东游子无根蒂丈人从何来迟我西湖裔齿髪各摧頺江路迢逓夙昔结比邻十年成判袂回首悲旧欢相思堪一涕时事薄老成斋居托松桂惟冀少干戈田园得宁岁








　　学余堂诗集巻十二
　　钦定四库全书
　　学余堂诗集巻十三
　　翰林院侍读施闰章撰
　　五言古
　　行经朗陵刘佩长子端同何生伯茆楚畹招就依水园宿
　　客子憩篮舆夕景明桑柘素交闻我来歩屧过旅舍言方开一樽共坐芳林下勿鄙倾中肠借草荐酒炙新霁逢故欢凉月皎清夜夜防语未防徙席就兰榭秉烛歴亭沼花气余深夏东南战骨髙五土犹休暇行当把旧书努力安躬稼
　　赠朗陵何生伯
　　谷水清泚泚工山何峩峩中有幽居士抚弦独安歌束髪癖铅椠白首老岩阿岂无檄可捧一巻兴婆娑园林好邻曲二仲时相过坦怀肆觞咏五斗不足多君看尘缨客车马纷轗轲称心得所托不醉将如何
　　送钱圣月归甬东
　　风吹水中蒲緑叶何离披君来不相识顔鬓各已衰索居逾二纪惊叹前相持薄言一尊酒聊以解渴饥亲旧四坐满谈防成新诗黄尘蔽沧海浮云复东驰东西皆故乡归去来何时【君弟妹皆家宣城】行矣薄世务髙卧堇山陲僶俛念所欢毋使中心违
　　太平郡斋小东山【时郡守刘竹庵邀同吴舫翁及令子部山登眺将重葺山亭】
　　绾符逺峰岫挂笏思跻攀讵知郡斋里卓尔小东山墟囿何蒨谿壑成周环丹阳数万户杳霭修林间不见尘扰但见烟萝闲青山招谢李两峰峙巉岏斯人去我乆仙驭何当还使君慕往躅矫首川岩观凉风中夏发泠然解襟顔况复多彦会谈防永清欢丹亭好重构把酒浮云端天门送明月先入掌中看诗成过十韵万古江漫漫
　　梦叔父
　　斑鬓辞白头拜别各雨泣迢迢二千里回睇百忧集常恐秋叶零一逝嗟何及昨夜羇魂归髙堂见拱揖语笑能娓娓千言不记十似矜晩节佳怪我忧心急两孙忽已长将前还却立招手未及来一寤成怏悒野店鸡嘐嘐北窗风习习万感来无端不知孤枕湿
　　得家书知大儿失妇汪悲琮瑮二小孙无母
　　客行变寒暑乡书通一纸发缄展数行清泪不可弭老者病喜存少者已蒿里匪独念儿鳏儿妇亦女士将雏得两雄义方怀抱里频呼授纸笔督书傍牀笫持此荼苦心庻免禽犊耻吁嗟此二雏俄顷成失恃衰麻力不胜数龄未毁齿大母则若母恩勤贯心髓防养得师难受经复何似我生未三年早为失乳子劬劳大母恩婴疾仍不死回头悲昊天涕泗空流水如何甫再传祖孙同一揆悲来摧肺肝咄嗟吾来矣燕山九月寒惊沙北风起待
　　诏金马门索米长安市文字生纠纒自笑今若此归梦还山园亲旧相我尔欹枕聊呻吟絮语不嫌鄙
　　京邸述病呈诸公
　　疲策剧平秋偃疴越重九念我桑榆年实为牛马走养拙早归田短褐安林薮敢忘尧舜君窃禄中心负被诏仍乞骸官司怒摇手海甸方横戈文章真敝帚睿虑罗腐儒盛事应不朽触暑廹修涂郁蒸但张口中路倏严飇氷霰零马首于时孟秋暮气惊罕有【七月廿七日景州大风雪】咄嗟乱寒暄憔悴摧蒲桞蹭蹬来国门契濶平生友浮名滥前茅万事他人后庑下栖一枝长风防虚牖经营到缾盎琐屑胜里妇医药生坎坷二竪岂相守掩关闻剥啄欹枕屏营久公卿时过存黄钟收瓦缶折简忝嘉招华筵强野叟青云多妙年抗手推衰丑草野受优容顾影觉顔厚歌吹喧从伶屦舄相践蹂稠人接对难数问此某某嗟此麋鹿性还看上客否买菊当东篱看云向西阜烟霜寒蓟门敝裘不覆肘且缓五侯鲭待剪春盘韭身健从素交笑把一杯酒
　　览罗侍御述祖扬庭文学旧德爰着于篇
　　白门罗侍御骨鲠名
　　彤庭推贤执髙义奋藻发新硎自言倚大父提命及龆龄独坐久穿榻诸生环受经江干交雨雪竹屋灯青荧屡空还意气不问罍与缾篇章矢孝友几杖余箴铭十上书不报痛哭谁见聴呜呼饱经术没齿沦郊坰先期示易箦霓驭风冷冷去来洵有以观化非杳防豫章稽故老三罗称典型【文毅公伦文庄公钦顺文恭公洪先号三罗】遗徽百年歇此道如晨星感兹述祖徳使我耳目醒短章类蠡测浩荡纪沧溟
　　冬夕豹人大可孝威舟次枉集寓斋
　　飞蓬无恒处竒树有连枝蛮陬方洊警江国成乖离岂无尺素书拂郁长相思执手防京洛顔鬓或已衰蹀车马间怊怅私心违微雨静黄埃虚室延清晖造次具尊酒淹留遂忘疲纁币贲羁旧防足及良时苦惭猨鸟性嵗晏多怀归寒月初照地夜永华星稀贾傅奋鸿防公孙终见讥黾勉爱珪璋曲学非所期
　　溉堂篇赠孙豹人【孙西京人流寓广陵自名所居曰溉堂取谁将烹鱼溉之釡鬵之义】
　　大夫志四海出门忘西东思归归不得感叹将安穷旅食滞江介家世名关中烹鱼谁溉釡富儿笑章逢结邻有王烈识面来李邕【谓王筑夫李屺瞻】读书时裂眦浩呼歌秦风壮怀髪早白大类商山翁引领忽西望华岳起心胸把琴耻碎市谁谓非豪雄寕为松与柏不为槿与蓬
　　奉益都相国冯公【时七十初度同人征诗为夀】
　　肃肃季冬月积雪明西山和风生霁日百族皆欢顔古来英雄人委蛇济时难秉轴心独苦韬德意如闲异哉松乔姿乃在伊吕间所以谢芝朮青鬓未全斑
　　二
　　卿云相纠缦丹凤亦有族当涂不荐士致主苦不足抗声推直臣坐使百僚肃【公推举魏公环极　上特擢用至縂宪时称名臣】譬构九仞台求得千章木贱士多霑濡羣才见甄録昔闻赤舄公吐哺下白屋
　　三
　　留侯思辟谷疏傅有归心引年书屡上未许枕岩林北阙眷何厚北海意何深辟园依万树流目睇遥岑白云从西来一尊开素襟对客命篇翰浩然山水音
　　黄俞邰闻母防南归
　　恻恻送君归蓟门暮寒节持尊不敢饯麻衣泪凝血短景骛修涂羸马愁蹩传家书满庐富与君山埒十载罢逺游曰惟母将耋稍稍卖文字甘防或无缺卓矣罗昭谏推贤能奋舌【谓继峰侍御】征书促上道内顾纷羁绁盛夏娇女殇回肠摧百折母老病眼苦伤心但呜咽儿实难废离献赋儿亦拙清时方辟门屡诏搜岩穴
　　天子尚优容部檄苦敦切当门吏呌呼交逼甚火烈母曰汝亟行毋使我磨灭况汝父腹笥恨未窥天阙汝往光我闾吾衰未永诀语罢久逡廵声吞还气结谁言登车时早为长别日入都把残巻相期慎干谒延访有公卿梁魏亶人杰【大司农梁公大中丞魏公见予輙问及黄子】文酒亦纵横户外多车辙观子每谈防抚膺忧惙惙游子心频动慈母指当齧
　　丹陛阻陈情【控辞铨部未允】回首祝哽噎知未平宿疴所冀且存活书来得凶耗擗踊肠断絶家贫久客居生计困臲卼含饭与周身凭谁殚曲折三日谢水浆垂领变华髪北海最礼士唁赙义突兀【相国冯公嗟悼枉唁即赠赙八金】遂令素冠人下交动朝列圣善洵哀荣诔词出鸿笔归时告几筵形音犹髣髴朝渡滹沱水夕望金陵月河决浩横波冲飇正萧瑟中路一哀号陨涕垂氷雪近闻　中防传禄食到裋褐圣主念栖迟试可剧饥渴子才当见收大故复中夺呜呼捧檄心本为承欢发臣子愿俱违蹉跎悲两失我亦有隐忧挥手未敢说子归惨独伤我留弥惴栗一身系宗祊万事看鸡骨受体念所生哀毁毋汨没
　　刘节妇早寡不嫁为夫立嗣复不遂愤自经死【富平人刘乃造之妹张乃玮之妻】
　　谁言松上萝纒緜若根蒂中路霣飘风一心不能离矫矫西京女单栖志逾厉黾勉将他雏苦为故雄计一朝雏见夺万事空流涕生为只影悲殁作同心逝捐躯亦何补九原还裂眦但使心无慙寜求事有济
　　陈説岩掌院以太夫人忧归泽州
　　登朝二十载回首怅孺慕曰有北堂亲倚闾髪垂素主恩良不訾返哺义难顾凭髙怀子舍一喜百回惧揽涕今西奔凛凛嵗云暮郁纡风木悲﨑嵚氷雪路相送不能言踟蹰泣如雨
　　二
　　防足临髙衢壮盛好骋力秉德既不回百尔恊贞直耿介见篇翰湛深资衮职咫尺接纶扉衔悲去京国天路阻且悠海陬烽未息侍从惟端人八方消反侧良时古所难灵曜宁西匿
　　三
　　夙昔共谈防玉树难攀援绸缪岂在多悃愫重一言去为参与商内顾心烦寃弹冠何足道知己未敢谖惭非经世士永念归田园引领望西北浮云连塞垣驰情谁可寄徒嗟芳草繁
　　叶讱庵学士示近诗有作
　　嘈嘈百喙鸣好手竞丹雘不见扬子云垂老悔少作别来近十稔冲然敛锋锷无书悬国门入直卧馆阁稍喜韩蘓诗温李如扫箨抚时耿隐忧咏古肆遐托匪期众称妍要使心无怍数数推琅琊共此晨夕乐【谓王阮亭侍读】寒冬风雪交空庭喧鸟雀下帷若无人应龙等屈蠖穷闚石室藏著论补河洛
　　天子为咨嗟尔足绍往学洗心请借看固靳深扄钥是时代
　　王言文字戒繁弱十九出君手髙下苦绳削典册企班扬碑版徧卫霍自谓总糠粃劣可供嗢噱逺当祖六经博拟综七略怀旧招遗民眷言及岩壑【有寄访浙东黄太冲诗】大海收百川容纳犹恐涸隔巷肯过存抗言惟好爵我爱沧浪歌行采名山药契濶感夙心吐气一盘礴
　　和艺圃十二咏寄姜仲子学在
　　艺圃者吴门文文肃公之旧业莱阳前给谏姜贞毅先生客舍也汪钝翁为姜学在作十二咏王阮亭见示和章余亦漫赋简学在闻吴湖州园次一日留诗四十首恨未即见也
　　南村
　　园林数武地孤村自杳霭人间烟火中兴在沧洲外言招栗里翁赏心有同会
　　鹤柴
　　栖君林壑间怜君江海意时衔几上书畧识篇中字凌霄志未忘顾影振双翅
　　红鵞馆
　　曾闻朱鹭歌素羽纷已烂身入荷花红掌翻萍藻乱有客坐临池沿波方汗漫
　　乳鱼亭
　　水木共深翠鱼从莲叶戯濯缨有余清把钓浑闲事逍遥濠上游千古一髙寄
　　香草居
　　寻芳无处所春风为君起含情怨王孙结念思公子采采欲遗谁湛湛长川水
　　朝爽台
　　日出喧众鸟孤懐易惆怅朝光木未来拄笏闲相向有时笠泽云飞着茅亭上
　　浴鸥池
　　主人读南华鸥泛空明里出没狎潜鳞髙眠就芳芷不有荡舟人何由撇波起
　　渡香桥
　　川岩罗户牖畧彴通何处怀新径不穷直蹑飞虹去花气秋满衣坐石澹容与
　　响月廊
　　沉沉松桧冷防防风泉清月凉鹤自警中夜时一鸣此际倚栏客泠然沧海情
　　垂云峰
　　片石倚天立五丁削不得题字昔何人青苍万古色伫望杳难攀亭亭自孤直
　　六松轩
　　乔柯作偃葢清阴周四壁自具虬龙姿风涛声戞击执巻坐中庭晴空防露滴
　　绣佛阁
　　众香国中住清净生妙理山邻支道人身合厐居士惟余文字禅髙言不妨绮
　　都下嵗首见盆桃作花
　　层氷暮皑皑燕市繁花开辇入列侯第懽倾上客杯花时犹未至火力竞相催拍手笑春风待汝奚为哉人巧凌节序熏炙移根荄芳菲岂不早咄嗟随雕摧故山有佳卉江雨闲滋培荣悴自天意粲粲临髙台花余还结实宁知摇落哀
　　江蛟门寄诗集因短述
　　防水旷前期修涂阻谈防来书得累寸烧烛摩挲徧丹霞烂满山駴瀑奔注涧照曜心胷披砰訇耳目中间枉赠遗十尝三五见浩荡金陵游纒緜洛川饯契濶叙平生欵曲胜言面舍人通籍早濡翰明光殿直庐昼漏闻御苑春莺啭盛事多咏歌流传遍朝彦忽废蓼莪篇素冠返乡县洒血成哀辞声出不能咽
　　天子召文儒三事亟推荐谓子富述作落笔迅雷电舍人及司农【时曹公秋岳亦以艰不应　召】衔恤谢
　　天眷曰臣草土身方切松楸恋吾老愧虚声驱廹逐蓬转念子尚幽忧搔首涕如霰逺闻乞表墓鼔柁放呉甸朋旧穷悲欢山川发雕绚昔君梦广厦袖裹十二砚晶莹琬琰姿光怪蛟螭纒岂非
　　上帝简俾汝掌书巻魂非茂先与笔已文通擅况子方壮顔风徽必遐扇淹速各有涯巻怀亦云善献赋此何时天南尚传箭
　　潭柘分得柘字
　　良游欣素侣越岭骋幽暇眷兹云外峰尘缨罕防驾缘阶泻碧泉古树卧残柘旧闻此海眼真僧夺龙舍灵迹信有无蜿蜒见犹乍阳坞竹还青春渚梅未谢栖宿倘岩扉潺湲响清夜
　　返自潭柘道中有怀王侍读阮亭【先是见示西山诸作】
　　歇马已停午日永缓归防回看夕阳深弥见青霞积晞髪鍳灵湫矫迹冐欹石怅叹忽盈襟赏心违谢客
　　宿西山戒坛限坛字
　　清境歴悬磴飞塔浮云端桂旂时上下百灵集丹坛举首见
　　宸翰【有　御书清戒二字】光怪生林峦入门二松石匝地双龙盘攫拏广庭隘戞拂青天寒谽谺有崖洞迢逓穿巉岏不知客行疲但惜春风残移觞未敢酌髙座生清欢精庐坐山月谁解栖长安
　　题王山长小像
　　盘石积云深老树倚天碧衮衮缁尘中见此江海客早嵗登公车逸气莽挥斥虎啸无弱响雕掣皆怒翮时俗悦輭美豪士迕绳格谈经坐臯比吏隠就鱼麦随州淹几年著书动盈尺蓬转来京华一氊仍夙昔国子借韩名广文为郑辟月俸耗酒钱堆牀富篇籍万事时掉头五侯门絶迹岿然蘓宫詹【谓蘓学士亮工】清论洽晨夕斯人竟寂寥四顾双眼白披豁甘防嵚叱咤走霹雳朝彦恊推引彤庭重对策
　　天子傥召见应夺戴凭席近喜南楚平仲宣留故宅无恙报松筠春风解蹙额遐尚思鹿门无心恋鸾掖营道子素怀抗手伤物役行矣从杖藜与子共山泽
　　赠陈蔼公
　　豪士虽畏人不可众人意交语酒杯间轩然襟抱异文章讵足多忼爽挺风义强项苦岳岳所遭时裂眦濡翰有深衷托讽輙连类披豁开心期把臂笑相视各出箧中篇髙论千春事君家通德里节烈动天地往躅悲重陈殉难见井记【明末闯贼防保定陈氏媍女合门殉节有殉难井记】松柏留根株枝叶无憔悴读书二十年百氏资鼔吹廷尉曽结袜诸侯肯拥篲雄文荐　九阍欲洒贾生泪本是澹荡人征车不得志我懐万古愁频来郭外寺青冥可放游思一振双翅临发赠平生前山正深翠
　　次和王侍读喜诸子夜过
　　老眼勌读书瞑坐罢然烛新月复櫩端凉风鸣槛竹同心礼数寛隔巷招寻熟忽忆临清溪渔灯照蓬屋
　　二
　　养疴人事稀幽兴无主客虚庭落疎影乔柯挺百尺安用持尊酒髙谈已中夕露气滋苔痕惟应余鹤迹
　　三
　　秋虫尚未鸣飒已秋声变凉夜惜清晖急景如奔电时俗贵铅刀宁知刚百链且懽襟抱开谁言儒素贱
　　李劬庵引疾归关中
　　送子拂衣去悲来郁难语谁言鸾凤姿欲栖无处所岂不能奋飞羽翮何差池耻争黄雀食反哺圗恩私川原悠且阻中路还乖违方将南适楚何日成西归故人日以少相看日以老伤心秋雨中枳棘生周道
　　送邵子湘游东牟
　　故人去何亟老泪纷如霰黄菊酒盈尊分手罢芳晏昔别在兰陵此会在京县平生惮贵游涕笑眈窭贱共坐藤隂下袒跣把书巻踏月夜敲门贻诗朝满扇掀髯意飞动隔巷频相见叹子青云士生涯守一砚不种东陵瓜不求文举荐逢掖多尘埃西南犹转战侧闻贤使君折柬招才彦郡阁临蓬莱海日荡人面仙都连十洲蜃市駴百变观我旧题处墨沈丹崖徧奋笔纪后游当使蛟龙纒
　　兰言
　　上林纷玉树菁葱欝相望崇台饱清露花叶多辉光猗兰乃小草幽谷含防芳何当被采掇目以王者香取贱岂捐贵两美终相妨当门固应鉏侧立私徬徨
　　送韩元少侍讲归营先墓葬事
　　缨组成长物文章世所须羣流靡蔓草雅唱谁枝梧清时冠甲第制作韩侯殊振笔一长啸掉头无万夫金台骋騕褭驽马皆惊呼
　　主恩亲讲幄士类罗璠璵到今借湜軰接席纷生徒下直嬾车骑髙坐怀羣书一日梦故山归心满五湖思营京兆阡言返班生庐凉风初拂树零雨方载涂不愁征路逺但念吾侪孤南国有羇客侧足私踟蹰
　　以緑雪饷王侍读阮亭及邵子湘陆氷修却枉佳句索和
　　灵巘欝佳气茗柯了不凡老夫昔好事抉胜穷崭嵌采緑日盈把香露霑春衫有时经石窟对面起麏麙撷择无俗手蒸焙余所监制成得妙理沉碧寒筠杉羞与酪浆齿特着氷雪衔顷来栖辇下卤井憎苦咸购取玉泉瀹回首思旧岩马上昨有寄箬笼将一函薄可饷邻好红票银缾缄诗人贪澹防逺过梁肉馋新篇竞品目险韵何巉巉纰漏哂桑苎谱茶枉见芟【陆羽茶经以宣歙为下】当遗故山叟石壁深镌劖
　　送刘瑞生归金陵客舍
　　海神自嫌丑畏人冩其貌吾面老瞿昙太瘦每自笑几軰擅丹青刻画苦难肖刘生称健手濡翰得清妙貌我丘壑间闲旷如海峤嗒然把一巻含情传夙好客皆抚掌看共讶天机到都下传盛名飞鞚五侯召传神喜佳士标格见竒峭圗绘无闲时乡心系归棹逺梦幔亭云近忆秦淮钓江南山水地髙卧可长啸
　　送姜西溟归奔母丧
　　朔风吹易水荣木作雨霜岂无时菊好兰蕙惨不芳怀中韫白璧烂然明月光天路阻阊阖被褐徒慨慷三夕九梦归惊魂依北堂臯鱼忽衔痛执手各霑裳
　　二
　　越鸟西北飞曰为反哺计谁言成断蓬回首失根蒂家林烽火余屡空成俭歳恻恻倚闾心万事余双涕客归诚独难何忍久留滞崇岩亦有巅沧海亦有裔惟此孺慕情吞恨永无际
　　赠陈孟象太守之江宁
　　受事谈饮氷掉头人匿笑吏道如大贾丰约竞相耀劲草靡疾风清泉逐泥淖岂无抗志人相驱作同调突见陈太丘丰骨表寒峭三仕淹遐陬逺游谐夙好濯缨印江水题字笔峰峤【君三仕皆黔中曾为思南太守】五马非不贵雅尚狎渔钓金陵六朝地三山供坐眺人物久凋残俯仰余呌啸殷勤问耆旧素心耿相照嵗俭还军麾疾苦栗谁疗搴帷一援手嘉祥应可召雪霁明朱旛江空送飞櫂宵旰眷东南旌廉有特诏
　　送白仲调典闽试
　　蛟室有珠渊沧海何滉瀁鲸波况复恶物色无象罔之子洵南金亮节蕴赏夙昔戒星轺干戈滞征鞅逾年报廓清八纮恢遐壌
　　帝曰廷评俞申命汝再往山海逺驰驱心目弥旷朗于乎烽火余逢掖散榛莽艺苑收菁华王风肆长闽南富圗籍輶轩好搜网史乗方载笔愿资闻见广前路践残雪归防荡轻桨江甸多耆旧钟山绰偃仰行矣崇令闻亦足张吾党
　　汪发若同年之任淄川
　　三冬旷雨雪蔼若阳春时君行亦不逺双旌济水湄懽极转惆惙临发手重持结髪为好友京洛同驱驰凌风振玉树谁不希令仪冉冉歳将晏君强余己衰奋飞好自力会合当何期徂徕有松柏岁寒无改移心如松上萝纒绵不相离
　　二
　　东土淄青间疆域夙称最户口十万余辐辏衣冠会今非齐故都犹足吞曹桧睇重关情沃土方俭歳充此乳哺心持为饥者惠般水流清波岱云徯征斾单父多仁贤鸣琴有嘉頼
　　嵗暮三首
　　白日无根株摇摇忽迟暮仰视天路长驽马愁窘歩夙昔蕴微尚中嵗早誓墓垂老复见征虚声怵殊遇思一叩阊阖直陈当世务乃命授笔札分曹弄竹素抱书虽黾勉精力久非故
　　二
　　婆娑庭际树两见叶辞柯终日少安坐歳月纷蹉跎九重已宵旰灾警一何多雨泽靳中土烽火连牂牁精卫苦力竭蚁穴愁江河惭非鲁阳子日昃将如何
　　三
　　人情侈仕宦侍从躭京阙骨肉逝不待摧残到黄髪衔痛拖朝绅未敢日衰绖忽忽歳云期蓄泪那能竭鹿门有妻子乡梦久濶絶失恃悯二孙逺念徒呜咽平生一寸心辗转成百结更防不能寐独夜立寒月
　　孙树百以给谏需次蹔还用冯相公原韵
　　幽人矜独行豪士贵作逹所向非所谐肝胆洵楚越古有湖海客进退烛本末抚剑思及锋发机必省括澡濯横流中秉性不可夺惟君挺亮节四顾何疎豁岁寒既崛立春华复采掇鼔歌四始陈纷纶百家撮腾声起墨绶补阙待黄闼吏道成积薪书空还咄咄讵敢卧东山身世疑乖剌防足不辞晩勇退如剖割卧壑喜舟藏处囊羞颖脱语黙防有时胜气谁能遏天马骨权竒未肯仰刍秣种竹得园寛论文从烛防所嗟素心逺恨别增惨怛
　　主眷足弹冠民艰犹蹙额抱膝且长吟许身应管葛









　　学余堂诗集巻十三
　　钦定四库全书
　　学余堂诗集巻十四
　　翰林院侍读施闰章撰
　　五言古
　　送劳书升督储黔阳【初以庻吉士礼部郎中典试江南督学山左】
　　煌煌丹凤姿振羽西南徼鸾鹤为裒俦侣相呌啸昔游双阙间文章日照耀
　　帝曰汝人师论才亶敷教物色超骊黄海岳归襟抱谁言蕴瑚琏不亟登朝庙黔阳烽火余雷雨甫天造骄阳煽炎歊修涂缅崩陗允矣仁者心惠风荡蛮峤
　　圣世多怀柔羣盗疾如扫努力此驱车饮氷乃夙好汉川阳台山产丛芝徐子星方伯名之曰采芝山徾霞起求诗纪之
　　我昔过汉渚丹阁俯清湍江洲滋芳草眷言目以兰囘首郎官湖把酒天风寒朅来二十载旧游成一叹谁言铜池秀丛生谷间呜呼南楚地烽火乆摧残杀气纒草木战骨髙巉岏嘉祥何蒸蔚灵卉攅岩峦煌煌余百本照耀森琅玕宁非兵革息林麓回欢顔达贤欣睹记嘉名锡兹山一洗阳台陋刻碣层崖端忆我官临阳九茎亦江干纷纶延众赏流咏传萧滩遥知企松乔采采思晨餐何当同饱食奋飞生羽翰
　　张仲诚之官资县
　　蜀都初释甲吏往皆却顾逹人独振衣忼慷甘叱驭本无缨组怀崄易随所遇朝从洛水游夕蹑尼山歩抗手抱遗经披榛骋广路弦歌偶一试三径归如骛推荐起田间尚书期复误
　　至尊强优容亷吏霑异数【君初以进士知内黄坐缓徴夺官廷臣荐起临选又引疾不至例当论罢特诏留之】翛然出岫云乗风不得住僻邑分蛮江土俭财赋簿领少烦嚣山川邀野趣遗黎存几家喣沫如妇孺懿此鸣琴理非供折腰具看君宰内黄旧德积有素
　　为朱矞三舍人颂其母费太君苦节【费无子葢抚舍人于襁褓以后其夫者】
　　青青南山柏上有双鹓巢巢成不将雏只影凛严飇中夜思故雄悲鸣音哓哓口衔一雏至彩融如九苞哺雏自忘饥咄嗟丰羽毛昔也栖卑枝今也翔层霄饮啄岂不美反哺心郁陶良时无久留风树何萧条雏孤怀恩永慕还哀号言当托彤管遗徽长不雕
　　荅唐济武
　　金门日羣游踽踽自林壑守官竞文辞大道恐摇落洙泗既云逺问津或濓洛战垒生讲坛岐路黄作甘苦昧荼荠性命洵唯诺时萦禹稷忧遑问孔顔乐不有拔俗人斥鷃迷寥廓所钦蕴微尚抗手论絶学结绶嗟濡首谈经耻折角东望何髙深浩歌怀海岳
　　魏子存参藩湖西是余旧官处慨然有赠
　　燕山白露下千骑之临阳青风郁寒色旅雁随南翔眷余弭节地閤山留草堂瘠土富橘柚江郭盈芬芳官斋经手植嘉树森成行闲心安朴俗坐啸倾羽觞螺川余鹭渚讲席水中央臯比聚逢掖诵声洋洋别来变荆棘豺虎横飞扬烽烟万事尽中夜为霑裳遗黎栖戍垒何以资壶浆使君古遗爱治行縁文章和风被洱海竹箭收潇湘盘中复何有芝菊充糇粮【君乆不茹荤血】霑濡看惠泽行与江流长寄声语父老转侧千回肠
　　绘川书院纪事【并序】
　　林居记云雎涣二水波文皆成五色其人多文章又名绘水故杜诗曰藻缋忆游雎雎州同年汤侍讲孔伯请于州守建书院曰绘川祠两程子及周张朱为五先生集子弟后进讲业其中属余为诗以告州人士
　　洙泗日以逺伊洛近可泝临风一仰首千载睠有遇重过雎水清尚想杜陵句旧俗多文章良士矜矩歩吾友企前徽丹祠展遐慕交驰戎马塲得此爼豆处尸祝森昔贤歌集儒素河岳纷回翔上下英灵聚周行今蔓草驽马裵顾羣喙争扬波六经忍塞路虎观何足荣兔园久非故寸心获所归众寐成独寤仰视浮云驰俯看流水去谁为挽天河回川尽东注
　　赵天羽户部杨州
　　如何千里行不把一杯酒滹沱氷皑皑冲寒难折桞看君洒落人故是经纶手结绶耽歌谈笑穷贼薮天子曰汝能万事如挥帚会计为曹郎司农倚左右范张夙昔交生死义无负造次还急人风流洵罕有关政猛逾虎鸥鳬亦骇走枳棘盈道周行子咨嗟久今往防江时事戎饥后知君薄斗筲努力崇忠厚芜城余鼔吹乡国欢亲友箧存自订诗氷雪长在口万斛广陵涛胸吞可八九
　　为宋牧仲员外题王元照画册
　　客梦寻家山纷绪不可理前山一何秀万仞青冥里天低华顶峰虹挂匡庐水长松乍有无遥知白云起此中劚茯苓荷锄者谁子
　　赠徐健庵编修
　　圭瓒有余润钟镛无细响嗈嗈丹凤鸣矫翼层霄上掞藻方炳蔚蕴怀亶俶傥防对万人传胸涵众流广授简咨河源挥毫映仙仗张骞絶迹处罗列森在掌
　　至尊为叹嘉国士洵无两顷者平蚕丛献颂挺超朗庾鲍赧绮靡渊云避排荡槖笔草
　　帝制有作频被赏退食含冲襟吐哺余技痒羣公满门墙多士依几杖咄嗟赴解推烂漫成推奬旧游忆吴防著书奋遐想三礼穷微芒十春气慨慷招我玉峰巅一繋娄江桨清欢成久要嵗月忽己往腾达方盛年简濶收吾党共知魁垒人岂徒辞赋长举酒登髙台耸身视天壤
　　寄从弟严时有防子之痛
　　我生鲜兄弟顾影常苦单侧闻孤雁鸣永夜怀悲酸嗟子已中岁将雏一何难初索既屡折晩举无一完吾老复逺隔抚膺涕汍澜先德岂不永慨独罹忧患人生有衰盛孝友固其端应怜汝弟弱努力同根懽营道匪干福聊获心所安喆考言在耳念之伤肺肝欲知瓞好先把紫荆看
　　丁雁水佥事购书百余册见遗赋谢
　　别梦溯双江川路邈难度好风从南来眷言相契阔吾衰滥史职购书苦力薄逺道烦网罗见贻资笔削灿然列架陈羣言富斟酌如饥饫鼎烹如羸得大药郁纡千载心相思有深托官舍临髙台江山在铃阁回首睇燕云振衣收庐霍何以写我怀纒緜应有作去日梧桐华昨日芙蓉落
　　赠崔学士玉阶
　　大道非耳食逖听纷然疑不有同怀子交语弥支离上士多冥心直与千秋期饥饱中自取旁人那得知登堂欢永日清论不为疲濓洛犹未逺流风俨在兹宁愁年髩促但畏阳春驰
　　二
　　丹凤一振翮雝雝鸣天端羽毛宁足希徳音良独难　顾问凛当陛重瞳含笑看寸心将启沃日旰忘饥餐宁知烂文字又把翠琅玕惠风吹石阁宫桞散防寒不同觞与咏何以追清欢
　　赠陆侍御纪事
　　顺治十七年侍御抗疏指斥议政诸王贝勒大臣上知其忠直召见南苑稍出为冀宁观察且　命内大臣温谕有加御史刻有　圣恩録余读而嘉之
　　谁能张寸舌长号排九阍谁能捋虎须攘臂拔本根矫矫陆侍御亮节何鶱腾鸣为阿阁凤搏作北溟鹍埋轮已都下抗章惊　至尊天潢资弹射百僚安足论翠华驻南苑羽卫森云屯　召见识名字咫尺天威存　御榻顾之笑汝舌不可扪柏府虽蹔逺慰谕　王言温汝实骨鲠臣垂翅毋声呑优容畧忌讳曲折昭　殊恩驱马且西去囘梦犹台门鼎湖龙忽逝攀髯余泪痕到今朱槛折旌直古所敦
　　赠张园
　　惠风吹青阳花满燕山麓之子从东来清欢展心曲鹤书曩见徴轗轲还空谷诗陈述祖篇手种临溪竹京洛怀故山新萝罥乔木渉夏且言归琅琊有书屋
　　题羮湖画册为田雨来庶常
　　危石峙寒潭丹亭冒层雾结念霞上人防目江头树晴浦澄鲜归云曳遥素栖禽静不惊钓客闲相语棹舟尔何人独戞青冥去
　　为陈颍侯庶常母吕太君
　　有美金闺彦浩然湖海客僦屋囊无钱官舍送朝夕夜闻玉漏传晨见宫槐碧侧耳哺子乌孺慕悲遐隔曰余母圣善黄鹄早影只辛勒挽鹿车操作兼蚕绩俯仰廿载余觏罹奚啻百迸泪举三防屡空少甔石巢破复绸缪咄嗟见擘画喣沬霑众雏婚嫁倚长策﨑岖烽火间万事宛促迫有子亶凤毛黾勉成劲翮犹怀断杼心大义逺督责共姜与范母千禩看接迹何以将返哺禄养分鸾掖他年俾彤管徽音永无斁
　　诗枕【徐善长庶常作一枕虚其中贮诗草名曰诗枕】
　　长卿搆文赋深思拥被寝杳防静经营毫髪恣精审有斐苦吟客鸿寳秘一枕侧叠横中箱多藏富仓廪梦回佳句来倚牀呼墨沈大则探骊珠细亦收碎锦兴余时复眠酣歌当沉饮词塲才久淹生民秀独禀饥还穷百家采掇供烹餁冯氏两世节妇篇为少司冦冯公【祖母陈太夫人二十九而寡六十卒母戴太夫人三十三而寡六十九卒】
　　临海多伟人大节炳不朽懿此荼蓼中复有双节妇姑昔称礼宗努力事井琴瑟悲中断泉台誓相守叱贼狥殡宫鸣机佐粮糗黾勉三芝秀传经资一手有妇恵且闲红顔遂蓬首笄年怨黄鹄将雏尚黄口口衔生羽毛捧檄供升斗慈母就养时百罹无不有﨑岖滇蜀间戎马忽践蹂自分委豺狼弃官等刍狗中路回板舆畏途觏阳九母诀对烽火旅榇营广柳乱来又奔防脱身间道走南北睽死生哀猿呌林薮谁言客死骨今为司冦母金齿仍周行闗岭弛枢纽陈情乞迎塟
　　圣主咨嗟久丹旐还故乡黄麻贲陇阜姑妇同哀荣完璧谢尘垢痛余翻泪零
　　主恩亦何厚作诗昭彤管应无媿琼玖
　　坠楼篇为毛明府女咏
　　黄鹄歌慷慨千春为辛酸苦节诚不易捐躯良独难倬彼婉娈女皎若青琅玕濯濯露下栁郁郁霜中兰结防未盈旬失侣悲孤鸾矢心殉同穴涕泪双汍澜日夜姆防卫强活非所安藿食长呜咽常怜地下单举身如落叶自掷层楼端其下皆石墄碎璧理无完呜呼百灵防形体无摧残陨絶久复蘓魂返伤肺肝死去侬计得生存惨不懽白石尚可烂东流何当还嗟此桃李华抗言凌嵗寒
　　留别同馆诸公时奉
　　命试洛中
　　星言涉河甸秣马出
　　帝城暑荷尚余华秋菊将含英凉风起髙树寒蝉时一鸣驰防无辍轨扬镳罕废声只役畏简书伫立懐友生猗我同懐子聫翩集承明觞咏竞响荅谈辩飞纵横黾勉相咨度可否出中诚发为金石奏合为胶漆并判虽不逺徃来寒燠更苑与虎观絶藻称东京文章亦大业贤喆争令名安能得多士济济维国祯敢诵皇华什弥伤枤杜情
　　河南道中
　　余壤犹郊圻分域已河甸平原黍尽枯川流细于线人烟四野希井灶萧条见偶憇逢田叟告我泪濡面连年苦赤地斗粟易匹绢赈恤霑尧天糠粃始一咽今秋方薄稔饥餐未充膳君看榆树萎肤剥骨如练聴此语酸辛媿我饱厨传时事急挽输何年罢征战
　　二
　　郁郁大道侧依依杨栁垂治河薪不属剪伐防一时坤舆几反覆城郭归鲸鲵至今墟落间父老犹余悲行行渉漳水荒台传故基西陵呑旧恨日落寒风吹我懐拾往迹片石韩陵碑古人深独赏今人那得知驱车不遑息踟蹰临路陲
　　宋宫【河南贡院即宋故宫旧地】
　　试院深且广缔构一何雄披图视徃迹在宋斯故宫金元逓寝处胜国侈藩封踵沿数百载伟丽无终穷玉阶非旧物碧藓余崇墉弱主耽近玩赵氏何梦梦干戈已接轸花石争天工珍禽与异兽百族罗其中宸章铭双桧【艮岳上植双桧徽宗御题有撑拏天半分连巻虹南负之句】亭榭交玲珑繁华一朝尽万事随长风到今询艮岳旷然无遗踪千峰作平地浩刼归洪蒙自古更销歇永啸看蒿蓬
　　九日重登吹台
　　登台复何有千春兴未忘佳辰得再至怀古独相望师旷奋逸响鼔吹来梁王当时枚马軰受简竞篇章杜甫及髙李接迹气飞扬何李虽晩出后先稍颉颃【台上有何大复李献吉碑】往者不我待四顾草茫茫汴城百万户京雒何辉煌苑圃成绮错宫观分低昻河伯摧名都半为沙砾含情采野菊正对金樽黄慿栏一把首长风吹衣裳犹忆登嵩丘狂歌一慨慷
　　临发大梁留赠两河新举诸子
　　大国如沧海厥生径寸珠中州风雨交天地此中枢喆贤盛都会文章固其余懿此戎饥后辛苦怀璠璵惭非九方臯相马仍拘墟赠子好自爱勿为温饱圗乡举古所重行谊为先驱汉法征孝亷名实贵相符渊云擅妙笔董贾陈嘉谟旦暮上春官防足凌天衢必有数伟人始不羞贤书沐浴伊与洛令德缅修涂努力骋髙歩名与千春俱宁表天人姿谁言声利儒
　　使涂蹔归有述
　　启途星尚烂夕宿露将漙遄发苦奔廹短景天风寒简书能不畏侧足私盘桓忆我出门时叔病泪阑干徂化忽三岁告归良独难家贫厝浅土窀穸仍未安即违负土义忍无上看谁能在中路不使哀情殚独鸟暮求巢奋飞振羽翰草木霑霜华磵道鸣清湍山川逝何邈抚膺欝长叹
　　有怀田纶霞学使将归
　　蕙草三见花离情集暮节虽无尺素书道逺心如结天际举孤霞林端皎积雪伊人秉微尚抱膝自娱悦得士矜异赏违俗甘用拙空怀欝陶心仰首托明月
　　涂雪书怀
　　到家才几日忍即命行役飞蓬故飘飏忽作驱车客川原缅逶迤风雪交晨夕欲知行路难四顾无人迹忆我官京阙三年雪未积未看阶砌盈稍见屋瓦白同志二三人把杯话畴昔别时尚残暑今来凛萧摵饥兽啼空山寒鸟敛髙翮人生谁百年短景苦奔廹中夜念王程畏威咫尺
　　董黙庵督学京畿
　　敷教首神京简命重殊遇髙坐拥臯比匪徒侈章句早逹冠羣流讲幄兼记注下直时咏言雅志托毫素时俗愍頺澜大雅坠霾雾佻逹纷子衿滛哇夺韶頀
　　帝谓惟汝都人师亶自树珍赐出
　　彤庭天语亲眷顾既衔特达恩弥深素餐惧所期经术优余力问词赋爼豆偃干戈王风滋布濩髦士资奋兴庶使聋俗寤知君沂邹鲁董率无岐误得人良不难渴贤启先路再诵朴棫诗愿言振高步
　　张学士得假归葬
　　内廷启沃臣讵忍离宫阙张仲维孝友至性固莫夺释褐被简在左右侍宻勿星烂趋宸居夜分直金闼不言温室树苦砥素丝节维
　　帝亶聪明顾问若饥渴经史何纷纶讨论到毫髪岂无丘陇情衔防不得説八宇今乂安海甸干戈歇道合俨都俞陈情容廹切臣父未窀穸思归泪如血
　　天子为咨嗟诏许省岩穴赐金出中帑草敇勤
　　御札大哉我
　　皇言忠孝无异辙六龙正东驰跪送心百结驻跸语移时但见
　　天顔悦千官惊叹慕礼数独殊絶江春杨桞生水驿锦防发宠锡耀乡闾佳城髙墆防生成等罔极报称弥激烈悬知侍从心犹梦依日月
　　戴枫仲古鼎诗
　　我不识古物鼎钟埒锜釡巧手乱真赝世逺谁记睹忆昔官齐州罇出深土云发景公墓坠道中掘取遗我提梁卣丹翠烂杂组摩挲非近玩质重难轻举寜知枫阁翁珍此随寝处携来万里余什袭锦嚢贮光怪何陆离刻画辨马防蕴义取阴阳纪年寓子午吾友王石史好古胜甘乳羲黄及周秦铸鼎传遗矩考圗验形式精详穷髪黍胪列数千年直作鼎世谱博雅二三君铭赞同石鼔英辞再三读叹息敢狎侮九鼎既沉沦魑魅如虓虎经过浩刼存神物慎所与知翁寳书画贵比天球伍惟怀振古心古人可共语
　　醉后荅刘山蔚
　　雪苑富名彦才华天下闻口吸黄河水手揽嵩山云当时侯公子【谓朝宗】胜气凌秋雯到今余耆旧拓落怀髙文新诗慕杜韩遐尚追丘坟白眼小时軰纎响徒云云我方倦笔墨拉杂思烧焚抗声时大呼奋臂振孤军燕台菊花节花气寒氤氲沽酒共君饮小酌未成醺恨不同所欢东篱酣夕曛【宋牧仲比邻时方病止酒】
　　都下诸公岁暮和东坡岐下三首余亦漫和餽岁
　　终岁常劳劳独行莫余佐欲为亲旧欢空囊无余货自矜容膝安不数万间大有时进巵酒醉即枕书卧同志二三子清啸娯四座贵贱少安居纷如蚁在磨官贫酬酢希艸艸歳时过得句相问遗险韵不辞和
　　别岁
　　双髩忽已白乞身一何迟羲和掷人去夷父苦思追岁华逝不处我生岂无涯顾彼孤蓬转来归复何时且同倾浊酒遑问甘与肥万钟宁独饱甔石何独悲明知新节至难与旧嵗辞倚醉从为别谁当知我衰
　　守歳
　　人情看壮老吾道自龙蛇迅彼追风骑中道谁邀汝去不我告维絷将如何忆昔少年日笑语中夜哗椒盘争献颂岁鼔喜频挝回头如昨昔驰晖忽已斜人生万事好一老成蹉跎烈士多壮心暮年犹见夸
　　追送陆义山编修假归平湖
　　岁晏怀中林首春命归櫂装发重踟蹰欝纡眷同好松阴雪未消花坞梅初耀东望湖光开阳崖试投钓水树蔼因依猿鸟羣呌啸散带何从容无营谢竞躁闲居理旧业开襟还一笑平原多藻思茂林起
　　丹诏累年多笔札永夜烦编校顾此述作劳难忘壑岩妙送子子不待蒲帆北风峭亦有思乡客同时忆云峤
　　徐宫允果亭假归
　　侍臣有归梦眷言采江蓠盛年蕴遐尚四座那得知冉冉黄埃中晏坐能几时朝从青殿入暮自金门归兄弟叅讲幄接迹拥恩辉多君春阳日心与岁寒期养疴丰述作临水忘渴饥风吹桃李花次第何葳防处为豹隠出为丹凤仪山中足瑶艸何当一相贻
　　寄赠曹秋岳司农是年七十
　　乔木秀中林归云恋岩岫遥睇沧海深延颈眷耆旧圣朝东观开儒臣羣辐辏掞天资巨手髙文需缔构纁币逺征求掉头谢不就托迹鸾鹤羣发声金石奏
　　二
　　翺翔忆何许昔同京洛游盛名方李郭彦会集应刘当涂发髙唱四座竞献詶浮云忽以散防驾歴九州北征紫塞下南溯珠江头处腴不自润道广复能周兴尽早还归大笑营糟丘
　　三
　　史籍苦零散胜国无全书秘本或传写检校多鲁鱼谁能谙往事睹记未荒芜捃集頼遗老一身文献俱【公所辑崇祯疏抄传谕録等书多史馆所未备】不忍藏名山为功在石渠莫言齿髪暮文酒懽有余惠风荡湖水烂漫春花敷几时陪杖屦林壑同游娱
　　髙母徐太孺人八十
　　昔登遗安堂咄嗟出丰膳髙子沧海人把酒苦相劝宁知白头母中馈老无倦身甘络秀屈德许班姬擅仰承樛木慈退冺衾裯怨鹓雏非己出口衔如乳燕到今游子衣强半手中线儿女纷满前黾勉恩勤徧四世衍箕裘杂佩及亲串家室罹飘摇洗装弃花钿中外称礼宗海域传邦媛髦齿饭伊蒲肥甘性所贱谁言困缟綦借甚归圣善纪颂畀彤管风徽自兹见
　　偶成
　　平生金石交官移自疎阔势位使之然不尽由厚薄岂无鼎食家车马走相索磬折不崇朝黾勉生内怍冉冉松际萝防防林中箨髙下成菀枯物情异所托虽非扬子云拥书甘寂寞





　　学余堂诗集巻十四
　　钦定四库全书
　　学余堂诗集巻十五
　　翰林院侍读施闰章撰
　　七言古
　　古砚篇
　　江城井底收铁片土花瑟瑟龙文纒排沙刮垢重摩挱何代沉沦古石砚圭棱折尽半刓残平处精莹照人面光寒质重不时宜市儿皮相畴称善永兴绍兴篆模糊龙图二字差隠见古来著书经几人还逃刼火经百战当年珍重等天球今日尘封压书巻于乎古道今独难隋珠燕石谁能辨端州旧贡官禁严老阬尺寸人争羡乱来万事无留余江根石窟搜罗徧眉子金星歙转无马肝鸜眼端飜贱谁知古物存典刑阅尽人间陵谷变请君拂拭作鸿宝明堂禁苑犹堪荐于乎纵使不用沉埋且阬堑毋使健儿横取磨刀剑
　　桐窗篇
　　箨龙绕屋纷无数手植窗前碧桐树夕阳不下好风来清光直与相朝暮主人夜半还读书窗櫺髣髴谁啸呼桐君何处回仙驭【昔桐庐一峯有异人采药问其姓名指桐以对因名桐君山】阿阁将无来鳯雏峄阳孤桐已枯死岛屿茫茫余海水他年见取作琴瑟防看一洗巴人耳
　　杜拾遗戴笠图歌【赵子昂画刘公崧解公缙题时称三絶】
　　杜老既往垂千祀杜老轩然生在此何不貎公簪绂时短衣戴笠荒山里丹青巨手赵吴兴白描眉骨隠锋棱丈夫失路多慷慨忧时万事悲填膺西江槎翁题短句锦袍仙客知相慕【刘诗有为报西流夜郎客锦袍霜冷更相思】惊呼复有解学士纵笔挥毫不得住其诗风雨发春葩书工行草无欹斜乃知前辈不卤莽俗传解笔空如麻是时四坐皆嘉客耸肩咋舌称三絶周郎乞取摹粉本【周伯衡命工临摹】谓与此老尤亲切嗟公自负比稷契谁令公不久朝列拾遗朝拜夕批鳞依旧麻鞵甘百折弃官拾梠走饥寒长镵同谷歌幽咽人间满眼皆公卿髙冠大帯谁写生饭颗山头一野老千秋遗像犹峥嵘请看巴蜀山川百战改浣花草堂至今在
　　柏山祠堂行【梅圣俞先生祠一名双羊山梅诗有风雪双羊道梅花溪上村】
　　都官昔咏双羊道双羊灭没余春草老梅折尽古亭废公诗与日同杲杲丰碑在墓祠在山峻宇飞甍入苍昊嗟公以诗冠有宋自许言皆嫓雅颂希声古调知者谁推倒欧阳天下重载酒过门多防游谋篇课日争传诵先生史学罗丘坟春华末技等浮云毛诗小传唐载记【事见宋史】千秋述作何殷勤上书未成馆阁用落笔能令荒裔闻蛮布弓衣亦偶尔天将公张宛陵军于乎先生不可作几树梅花自开落流风后起盛于斯眼前若个鸣当时酹公酒侑公歌鼔坎坎舞傞傞公归弭节饮且酡宛溪如帯江蓠多
　　田家歌
　　雨后平芜碧玉盘青青禾黍露华漙烟开日射东山见芙蓉秀出层云端得水山田稻花好緑蓑老翁含笑看自言昨日府吏至卖丝已了官家事身无余帛仓有粟妻儿忍冻意亦足
　　春风舞歌
　　何淡玉武陵伎也尝作歌曰春风舞春风舞吴姬紫玉飞作烟越艳西施化为土既早死又数凭箕有亡年才十八死托杜防根之句吴门尤展成纪以长歌属和仍目篇曰春风舞
　　春风舞春风舞风舞花飞落何所昔为掌上身今作泉下土月眀环佩魂啾啾犹寄人间断肠语自言死托杜防根三生艳质纒辛苦悲歌促节有遗音瑚碎折西陵浦君不见广陵十万女如云一朝零落同秋雨江南蓟北天茫茫梦回宁识吹箫侣但使春心吹不断年年化作春风舞
　　春日陌头歌
　　垓下重瞳泣数行沛宫隆准亦霑裳英雄哀乐各有泪眼中四坐皆北邙我欲竟此曲此曲断人肠请君浮绿醑歌白纻明眸翠袖仙仙舞弃捐陈迹何足数生不愿封万户侯但愿歳歳春三月看花十日无风雨
　　玉山新笋歌【宋梅尚书询读书山寺甞乗银鞍马圣俞诗当年吾叔读书处即此】
　　双溪云涨玉山头幽篁碍日隂风秋山灵夜召雨师集惊起苍蚪倚天立开崕裂石排崆峒紫鳞散落飞云中青复起半林雾鋭防长矛森武库曈曈日射光气殊又疑海底生瑚骞腾作势何夭矫才迸墙根出树杪野老山僧惊叹息干霄防见千寻直喷薄虽兼雷雨功扶摇岂恃风云力当年跨马中林来尚书都官吟几回文采风流今未歇青山歳歳春花开我爱此君不能去他日重寻读书处
　　梦杀虎
　　草堂半醉孤眠客恍惚南山飞白额前有絶壁后悬崕哮阚冯陵争咫足攘臂不知身是谁抨弓一发洞虎腋啾啾伥鬼哭寒月砉然一声骇魂魄东海黄公术不行山君山君来纵横旧剑如何心未死晓来壁上雷声起
　　宿燕子矶
　　石燕孤飞落沙渚陵波奋翼空中举年年江树舞春风日日山云含暮雨片帆夜泊临矶宿浪打轻舟眠不熟三更月出海门东一声清啸闻渔翁
　　敬亭山赠别钱圣月时余将适吴门
　　敬亭之山髙嵯峨危岩古木防烟萝锦袍仙客来经过若有人兮山之阿云车羽裳响玉珂月明犹聴空中歌酌君斗酒顔未酡振衣上与苍天摩累累列岫青如螺坐中雅咏阳春和飞来白鹤舞婆娑君今小憇陵阳坡来朝我逐吴江波眼看枫叶落渔蓑回首寒山奈别何
　　灯船行
　　秦淮五日歌声出箫鼔楼船风雨疾少年结伴横飞扬舟尾相衔不相失朱楼两防尽钩帘皓齿蛾睂娇绮筵楼上舟中争注目缓楫停桡垂栁邉须臾日落华灯起罗列星辰画船里风回电掣天地翻照彻鱼龙动江底可怜旧俗吊三闾歌舞喧阗送夜徂不知今夜秦淮水还记繁华六代无
　　长安狭邪行
　　长安城中多狭邪千树万树桃李花花间半住青楼女门外争过白鼻騧朝朝逺逐繁华子学弄琵琶惜纎指借问君家旧阿谁低头泪落金樽里妾家江南全盛时花谿画阁香风吹牙籖幼读班姬诫彤管娇吟左女诗阿母怜儿愁逺嫁比舍崔卢结姻娅弱体难胜罗绮衣羞人不上秋千架争夸十五正盈盈一夜江城满甲兵雨泪驼来细马上蛾眉早籍教坊名青袍白马多南客但聴乡音暗呜咽田园骨肉今有无身辱何人惜离别侯王列第喧笙竽霓裳翠袖舞毺分絶将军沙叱利生憎倚势霍家奴御沟歳歳春风起燕子双双寻故垒心摧肠断为谁懽悔别家乡身不死坐中叹息愁四筵谁将红粉换金钱押衙不见倾城老芳草长悲蓟北天
　　天妃闸歌【在清河县为诸闸险峻之首】
　　黄河怒流动地轴十舟九舟愁飜覆临矶作闸为通舟水急还忧石相触挽舟泝浪似升天千夫力尽舟不前巫师跳叫作神语舟人胆落输金钱梨园唱尽迎神曲犹杀牛羊啖水族不尔作难在须臾鲸鲵张口待人肉嗟尔运漕于国为咽防粟米力役家家愁愿持尺牒问阳侯
　　圣主劳兮瓠子塞河兮河兮当努力
　　泗上行
　　飒飒石尤风暮送黄河雨雨来急如箭掩口不得语眼看村市飞沙鸥家家屋里垂钓钩水深防没濶如海惟见青青髙树头问君桑田何日改南亩西畴复安在老人叹息涕沾襦仰天顿足啼且呼去年久旱千里赤贼骑冲突无朝夕今年满地皆横流马蹄暂免蹂荒丘为干为湿总无食贼去还愁官骑逼县官不敢昼开城大户朱门皆堵塞我行过此心忡忡萧条满目闻哀鸿水能归壑人归农
　　登超然台【诸城县上有东坡先生像】
　　昔读东坡记梦憩超然台梦中灵迹多灭没乘风惝怳心裵岂知蹑屐十年后故人天末同衔杯晓烟漠漠天欲雨城头秀色为余开浮云一洗万峰出缥缈如鳬海上来俯看苑囿杂丘壑欲寻菊穿蒿莱风流太守丹青在掀髯极目真悠哉逍遥之游亦如此何必求仙去不回君不见秦皇空恋琅琊台断碑剥落成飞埃千秋辇道埋荒苔
　　过皖城张有方同年饷鲟鲊六器
　　雪花鲈脍餐不足错落燕脂染寒玉琉璃缾贮暗生香开筵为劝杯中醁此去三江自有鱼难将双鲤报君书扁舟载得故乡味甞遍江鱼如不如
　　蕲州元夕伤乱后无灯火
　　终年在家郁不乐昨日出门客愁作观灯击鼔楚江头白骨青燐双泪流长天漠漠山峩峩人生涕泪为谁多自恨有心发易白振衣再拜江邉石
　　岳阳行
　　岳阳城中虎昼伏黄昬破壁择人肉张弧射十不中一寡妇防头中夜哭我来风迅难停舟留连独为岳阳楼登楼四顾失天地巴陵直欲西南浮茅屋新成数十间孤城荡荡如空山洞庭白日沉烟雾一叶扁舟从此去
　　野店篇
　　祁阳山中断行旅万岭叅天天欲雨松杉百里一茅店椎髻老翁作蛮语土垣半倒撑树枝白日空庭走饥防惊看上客车马多却立低头色如土连年此地莽丘墟行人露宿饲豺虎生儿箐中已八歳不识门前树禾黍官来给种新买犊卧无莞簟炊无釜遗黎击柝夜燔薪防虎中宵有伏弩客闻叹息亦吞声乱后天南鲜安堵吾语老翁汝勿苦日暮壶浆不索汝过吏游兵慎莫嗔主人去此适他所
　　氷井行
　　苍梧氷井着自元次山施子同药公就而酌之求次山漫泉铭不可得作氷井行
　　郁蒸炎海思饮氷物色寒泉随老僧挈缾拂磴穿苍藤水何窅窅山棱棱一泉下从石底出霮防云交白日众山倒景色澄万木凝霜气萧瑟凄神竦骨如龙湫一饮能令消渴瘳山灵琼液自珍惜秘之不肯通江流次山斟酌已千载鸿蒙再辟吾侪在屈蠖神龙浊水游百尺清心同不改于乎此泉清且仁活我万里憔悴之劳臣不然三江流尽万山毒勺水入口能杀人南有火山北氷井造物位置良苦辛于乎此泉清且仁安得挹取百瓮长随身
　　昭江黄牛滩得黄抑公同年书
　　抑公拜广西太平守地邻交阯居无廨出无舆寄食军中若逋客然施子闻而悲之
　　黄牛滩前风色恶怪石崚嶒森劒锷平头致我尺一书十年枯泪千行落天南瘴疠多故人屈指黄生最苦辛一官三载无处所寄食羁縻似逐臣瓠阳袵席连交阯日夕豺狼砺其齿甑尘不敢留僮仆路断无由诀妻子平生卓荦黄大夫局蹐甘为辕下驹低头侧足幕中趋悔不早读黄石书安知虎头燕颔非吾徒
　　广州寄博罗令冯歉然
　　前年走马长安道燕赵风流君自好弹筝击劒悲且歌相看意气非草草别来歳月如飘尘天南塞北车辚辚分符君作罗浮长叱驭余为岭外人罗浮山色自堪夸回首风烟莫忆家蓬转自怜无定迹只懐潘令县中花
　　庐山遇雨
　　山下自晴山上雨林深苔滑流石乳杖藜拨云云不开洞口老猿作人语忽闻天际一钟鸣隔水苍茫寻磵户
　　玉川门歌
　　老蛟昨夜崖前吼百泉迸出雷霆走玉川雨后多白云片片从风飞户牖攀萝扪葛石崔嵬铁壁千寻掌上开因岩结屋谁能住好跨青牛归去来
　　水西行
　　水西寺为黄蘖道塲尝致碧鸡虎又传唐宣宗龙潜处李太白数尝游咏甲午春吾宗学博元引觞予其上故人程翼苍庶常在焉坐俯芳洲桃花万树饮酣二君举杯属曰此山以太白名今复有尚白其可无以示来者乃作歌留寺壁去
　　我来泾谿一月住风雨不识水西路乍晴鼔枻逐轻鸥山寺谿光杂烟雾此地当年帝子宫层岩古木纷巃嵸灵锡飞来黄檗住春风吹徧桃花红桃花落尽芝草长碧鸡昼叫空山响万家烟火逺参差一叶渔舠自来往乍看疑是辋川游重忆潇湘杜若洲钓鱼台下浮青玉秋霜阁畔思貂裘【有刘遗民钓台太白诗五月思貂裘】白也诗无敌遂使山川破岑寂我亦能清歌复留数字镌絶壁五松院三生石安知今日后游人不是当年旧李白
　　石照山【绩溪】
　　华阳古洞何荧荧皎如白日出杳冥问谁鼔铸五丁手直剖秦铜悬翠屏客照清光四座满云开倒影羣峯青劫火燎原烧不得【志称黄巢照见猿形纵火焚之】山精木客皆形滴溜幽崖响寒玉乳泉泻出如中泠试采菖蒲吸泉水昨日自醉今日醒世人白眼不可向此中卧读黄庭经桃花洞遇紫虚道人状甚异作诗与之
　　道人不识字信口是丹书十年髙卧终南隅忽骑竹杖来天都袒臂散发貎若愚手中日月双明珠【掌中有光如珠】左目重瞳光曜殊独持麈尾画空虚邋遢仙归无与俱【先是有道人名邋遢仙蜕骨石洞中今罨以塔即紫虚坐卧处】一灯一榻君为徒道人见客何为乎看山导我凌崎岖坐攀五老狎三姑倒扪星辰天可呼但使吾侪沐浴入玉壶回首人间一事无壶中自长青芙蕖
　　胡将军射双虎歌
　　歙城西二虎排闼咥人猎者不能捕将军怒马一出得之啖予虎炙醉为之歌
　　将军世胄冠三秦身经百战开风尘力排华岳今不用挂劒弢戈勇且仁马头忽聴河西哭山君咆哮出山腹将军怒掣金仆姑笑看白额如黄犊伏者为雌腾者雄隂风猎猎青林中雕弧五石洞双腋霹雳一响羣山空须臾叱咤取虎炙折柬还招长揖客首纵横似逐鹿氷盘玉斚何狼籍胡将军君不闻李广射石英声孝侯殪虎成令名不若双擒破虎穴天都赖尔为长城明朝振策攀黄岳许我披榛放胆行
　　新桥饭鱼行
　　溪南之水清且驶鱼游在空不在水朝朝得食鱼自驯索餔昂首向游人小鱼喣沫沾余粒大鱼鼔浪吞并急赤鲤从中飞且髙风雷隠隠翻洪涛乍如五陵年少行探丸跃马相纵横又若秦汉战钜鹿沙走石翻地轴须臾食尽还悠悠一游一泳空潭绿是时两防桃花放罗绮香风生锦浪瑚鞭折宝钗堕千人注目心骀荡鱼既乐兮我欲歌罟师眼热当奈何嗟彼枯鱼过河泣向来贪饵亦无多
　　再游宝相寺烧笋歌【泉涌出石底名沸沙泉】
　　问政山中云满衣丛篁曲庭开僧扉问政山中笋如斗长镵劚得不能剖旋解紫茸煨白玉斜日穿林火候足同游恰有两三人兴酣吞却千竿竹重来祗树开芳筵新茶初试沸沙泉箨龙半吐半屈蠖香腻弥甘过雨天草阁数椽碧霭聚松涛万壑春风颠春风颠我欲眠前日花红今树緑凭阑注目心茫然
　　老女行【并序】
　　伤女奴也海阳俗用女奴樵汲或终老不字览长门寡妇二赋愍焉兹又殆甚敢告主人年二十以上俾为媍怨庶可已作老女行
　　老女发黄赤双脚敝襦掩泪千行落夙昔红顔不嫁人今朝衰髩将谁托忆渠三五如春花道防见者为咨嗟木有连枝鸟有匹女儿那得长无家杏花月杨栁春使我上山行负薪豺狼厉齿为我邻暮归不敢言苦辛宴髙堂舞霓裳梁间燕子飞双双主人欢乐夜未央我独何辜宿空房君不见荡子妇望逺未归悲独处老女吞声更谁语
　　王郎行酬王梅士并简诸子【汪文岫呉右丹饶景玉江懋昭汉石尚一】
　　杜陵醉后歌王郎拔劒斫地何激昂千年相望有我辈短歌一曲为君长君勿言穷愁著书老君勿羡游侠少年塲丈夫磊块少知已挥毫白眼看扶桑黄山三十六峰峰秀絶倒挂青霞吐日月五月六月百花开纷红駴绿无时歇王郎直入烟岚窟饱餐石髓脱凡骨惊魂濯魄清思发片言只语皆突兀我从敬亭来却望黄山空裵轩辕拍手向我笑尔自龌龊非仙才眼前幸有二三子握手倾尊懐抱开汪子典刑老无敌呉子秀逸清尘埃饶子手口尽丘壑江子兄弟森风雷王郎屡空倍憔悴素心相视无嫌猜我歌王郎行王郎歌莫哀要使黄山倒坠作平地吾侪不朽留姓字
　　忆昔行寄宋荔裳陇西【并序】
　　辛卯冬于役西粤宋员外琬坐系泣赠长歌呼予谢宣城时同门尹使君明廷守昭州故与宋善诗中兼及之及粤西乱后予归居先王母忧宋已脱难迁吏部尚书郎缄书相慰劳而昭州讣至未几宋又出备兵陇西三年之间忘形故人生死离合四顾澘然追忆往事作是诗
　　雕虫满眼何纷纷安得麟鳯开其羣骚之苖裔今宋玉风流儒雅清芬宣城后身吾岂敢文章胶漆良殷勤忆昔西曹别离苦仓皇不尽临岐语北辰南极阻且长一曲骊歌泪如雨蝮蛇游处鹧鸪啼山魈一脚向人舞伤心瘴疠复烽烟徒跣中宵避豺虎闻君腾踏黄金台离愁乍破懽顔开陇头流水忽呜咽西方千骑逺裵李宻回车泪空尽昭州断魂招不来愿逐西风堕尔侧弹筝夜醉葡萄杯黄花白露风凄凄拂尘开箧把君诗窅冥风雨鬼神泣防窱山林猿鹤悲我有一幅氷蚕丝裁成绮服遗阿谁天寒河冻闗塞逺肠断思君知不知
　　雪夜简邢孟贞
　　谢眺楼前雪盈尺江城夜半山窗白闗心最是白头翁伏枕呻吟长作客故园生计在渔樵干戈万事成飘摇钓竿空把湖边月诗巻愁随水上瓢寄书白门凡几度十年重双桥路可堪我病君复尔卧拥寒衾送朝暮人生聚散如飞蓬今宵相对一灯红明日湖舟氷雪里愁听鸿鹄号悲风
　　南华山房歌赠张登子
　　越中山水秀天下君家山水越中无结庐已占卧龙麓别业重开贺监湖湖边系艇园子百年三径未荒芜草堂位置随丘壑闭门空翠生肌肤新荷绿浦鳬鹥乱古木层岩麋鹿趋主人交尽天下士坐客半是高阳徒袒裼竹林浮大白茶烹兰雪炊雕胡我饮既醉不能去欲眠不眠倚桐树击鉢催诗酒政严墨防满壁纷无数槛外鱼龙风浪生杳霭藤萝鬼神聚自是君家多异书禹穴金庭何足慕明朝更作天镜游扶笻踏尽山隂路
　　书太守钱侯传后【并序】
　　四明钱侯孝直尝守宁国识闰章童子试中目以国士侯去五载胄子圣月过宛陵述侯少壮时有抗疏辩寃赎父出狱一事使予泪涔涔下纪以短歌
　　钱侯昔守宛陵郡簪缨不改烟萝性去住总无赫赫名悠游万户载清净网罗才彦罕留良怜予下士収门墙侧闻平昔着竒节至孝激烈凌风霜为痛父寃不得白身撄虎豹号天阙洒血直使鬼神惊遂使囹圄觏日月念兹一事垂千年何须政绩耀简编况复宦成甫中嵗卧龙抗志归林泉于乎余父早殁叔含寃实耻自讼耽灌园当涂弃斥何足憾白璧蒙尘不可言我欲碎首呼苍天覆盆抑鬰向谁宣自伤不若钱侯贤踯躅吞声徒涕涟




　　学余堂诗集巻十五
　　钦定四库全书
　　学余堂诗集巻十六
　　翰林院侍读施闰章撰
　　七言古
　　青藤引
　　青藤书屋徐文长读书处藤大如斗徐自称青藤道人后为陈章侯宅今陈殁数年而青藤为风雷所壊感而赋之
　　青藤青藤尔生几百载几见桑田与沧海霜根拔地石谽谺翠叶垂天云靉叇下根伏积雪上干栖真宰小山丛桂不敢望若木扶桑势相抗葛陂仙叟骑作龙襄阳老顚拜为大千年盘郁精灵开腹空火起轰奔雷嵯峨石桂倒灿烂金台摧丰隆行叹息屏翳坐裵嗟尔青藤胡为乎頽哉昔日天池读书处狂歌大呌倚藤树又闻丹青老莲子【陈章侯自号老莲】解衣醉卧呼不起兰亭客散纒荆榛风吟雨啸空悲辛自古才人所托迹防能白日生霹雳青藤青藤我欲南登石梁游金庭策尔为杖兮尔骞腾
　　象山谣【懐同年顾双丸也】
　　象山令居东海中往来飘忽随夭风夜见鱼眼波涛红舍舟登防豺虎窟伏莽健儿复驰突夹路杈枒堆白骨城中罢市无居民秣马无粟防无薪冠葢使者坐生嗔为语象山令请君勿太息昔何白晳今黧黒挂冠高枕何可得
　　怪风行
　　海州白昼黄尘昬烈风倒海摇山根城崩一角塞城门儿童大呌相追奔有客拥衾卧髙阁屋瓦翻飞如巻箨惊禽骇兽无处所黄舆欲裂苍穹薄海濵自昔多飓风父老袛今皆错愕孤城屡破血痕腥风鹤喧呼犹胆落天岂驱除此孑遗茫茫吹尽成广漠风伯飞廉有倦时愿君返辔收灵旗高山大壑无转移于乎四海十年甲兵不得息风尘澒洞何终极
　　海东谣
　　海东旱三年矣施子过之减驺并食歌促急不成声窃比于海人之謡云尔
　　海中隂火烧扶桑専车鱼骨擎为梁截骨为臼春无粮嘱儿忍饥勿夜哭墙头跳呌多豺狼
　　二
　　塲丁鹾贾无完屋一握黄粱盐十斛差科络绎相驱逐前日路死骨未收且缓须叟莫鞭扑
　　三
　　黄蒿飒飒风啾啾遗黎眼枯无泪流卖男得钱新买牛垦荒给种圣人出何时亲幸海东头
　　太函山房歌寄汪文岫【是司马伯玉先生孙】
　　司马文章射雕手武库森森无不有左拍历下右娄东竒书万巻皆蝌蚪腾骧后劲有闻孙墨汁沉酣作杯酒生事终年寄啸歌杖藜十载慵趋走山堂旧业大如拳怪石幽花罗户牅前坡隙地尽栽茶后圃高墉密挿柳客来开瓮酌流霞烧笋烹葵意良厚别君牢落歘三春好事狂吟无恙否练水华屏【歙县二地名】魂梦飞莲华黄海招邀久送酒王既拂衣游山谢客空回首狂夫青眼向烟霞肯与侏儒较升斗他年同上轩辕台【黄山有轩辕台】好揖浮丘作老友
　　梅母歌
　　东溪水清浅水流石不转石邉冬青树霜落青如故冬青树髙母手栽扶疎百尺清风来莫言黄鹄悲独宿将雏绕树飞裵
　　醉歌送吴锦雯孝亷归武林
　　西陵词客多如麻腾踏开元有数家吴郎杰出晩相见吸尽天台山上霞长安出门尘十斛一日孤眠意亦足如君不厌往来频肯把新诗借我读君今年已四十强须髯如防鬓毛苍谁使燕台困天马商歌慷慨摧中肠我有一言君勿忘穷愁万事縁文章不如拂袖草堂去短棹西湖荷芰香
　　病中程防洪翰林季天中给谏各枉餽问
　　一官郁鬰暗成疾他人炙手吾抱膝长安车马岂不多闭门独坐空悲歌已愁僮仆尽饥色那更参苓充饮食今朝病起忆鲥鱼食指蠕动不可得秘书知我有所思为求嘉馔开心脾买得银鳞箸未下氷盘移赠及朝炊同心复有季黄门越陌相存如弟昆江阴子鲚来千里兰陵美酒分一尊病夫箸犹未健感此意气加盘飱吾岂小人懐口腹朋友胶漆古所敦况有新诗疗饥渴五侯之鲭何足论
　　家叔生日闻留滞山阴有作
　　我今通籍七年余服官仅满三百日野人不合游金门半是艰难半愁疾往事伤心勿复言坎只今犹未毕风尘马上倦开顔儿女梦中来绕膝蔷薇花尽榴花开愁剧佳辰罢举杯冠葢满堂非骨肉富贵于我何有哉长安达官贱珠玉秋曹八口忧饘粥忧能伤人人易老歳月迁流如转毂别时我叔泪霑衣白头重卧剡溪曲一觞寥濶三千里顾影茫茫泪相续何如归向敬亭云手种桃花偃茅屋
　　赠湘潭王山长兼谢其作画障
　　骚人昔日沈沅湘不意天壤之间有王郎此语虽唐突赠君殊不妨男儿词翰皆礧磈安能低头逐队无短长爱君有胆大如斗看君用笔如用帚狂吟泼墨势离奇竖儒睨笑惊且走我独披图盘礴久楚山峭湘水愁风林湛湛九嶷秋记我当年肠断处扁舟曽向此中游
　　送王懐人亦世兄弟归汉阳
　　王家兄弟天下少髙歌激楚长安道武昌明月洞庭云超然出入君懐抱繁花落尽秋草腓鹦鹉洲边鸥鹭飞弱冠上书成老大敝裘何庭寻渔矶莫学萧条汉阴叟掉头抱瓮都忘机
　　赠嵇叔子孝亷
　　嵇子淮南客相逢在燕市酒酣耳热髯尽张怒决黄河天上水争言叔夜是前身谁识荆轲犹未死频年献赋又空还蒲帆归去几人闲他日髙歌攀桂树思君倘在八公山
　　简方吉偶同年索画
　　故人能诗复能画胸中丘壑笼十洲丹青磅礴浑漫兴人言君是顾虎头我有鵞溪绢一疋领取烟峦挂蓬室五日一石十日水如何三月不下笔秖今我病愁蹉跎江上青山归梦多安能突兀置我层岩絶壑间使我青鞵黄帽影婆娑与君酌酒为君歌闻君宦游气豪壮曽踏龙湫与雁宕不妨泼墨为此图卧游想像一惆怅张穉恭为余图白云楼时奉使祀河歌以送之
　　我家宛水濵结庐敬亭麓敬亭山上多白云飞来飞去绕茅屋别来京洛心悠悠一官又卧白云楼拄笏西山来爽气掉头不敢干公侯张子洒落尘中仙赠我琅琅金石篇胸吞广陵涛八九喷作华山千丈莲【张闗中人流寓广陵】懐余百尺楼头卧挥毫遣兴成云烟长松古柏半不见迷离碧霭连苍天冯阑独立者谁子侧耳髣髴闻清泉如君画手不易得白石枯枝淡无墨乱山落纸疾如风坐客惊看皆失色君今四牡指黄河竹西鼓吹重经过白马圭告成事黄鹂紫燕春风多噫嘻淇园竹尽瓠子歌宣房筑室今如何归来图画献
　　天子与君更醉金叵罗
　　淮南行送张鞠存同年
　　张子天官之大夫文章氷鉴当代无鳯池螭陛含香趋崚峋玉树凌天衢少年努力策髙足胡为拂袖归江湖神龙矫首不得志有时戢角走平地人生富贵风中尘蓬转沙飞愁杀人要津挂冠那可得不尔左迁亦抽身闻説淮南多桂树枝叶连蜷暗朝暮半亩草堂桂树边八公蹁跹下烟雾张子自是张季鹰秋风未动思莼羮留侯晩逐赤松子彭泽岂辱陶渊明如淮之酒百斛倾髙歌激楚金石声东山捉鼻恐不免请君大笑淮南行
　　送张友鸿归云间【并序】
　　施子官比部与时彦诸公数集友鸿所张谯明许菊溪赵锦帆顾介石吴六益沈绎堂皆词学相友者也居无何或迁或出友鸿又别我去仆虽病其能无一言为作长歌壮之矣
　　张子十日不相见一日别我去如箭把酒留君君不留笑索新诗当祖饯京华旅食似君稀文采风流谁不羡丹青已入明光宫词赋还传柏梁殿云间才薮不可当吴子沈子争翺翔墙东招手顾子出春灯夜雨倾壶觞中州三子各意气回鞭聫辔登君堂秖言醉歌共朝夕谁知转眼愁河梁燕吴秦豫各分散东西咫尺成参商张子别我情更苦踌躇把袂九回肠平生好客哀王孙鹔鷞典尽开金樽众中许我独知已纷纷交态声欲吞长安谒客如叩阍浩然鼔枻归江村辟疆园亭颇不恶柴桑松菊今犹存泝吴淞兮斫鲈脍搴薜茘兮纫芳荪回首它年西北望应怜方朔老金门
　　苦雨篇
　　阶前不合蛟龙走瀑布飞腾穿户牖屡惊骤雨怒翻盆更看飞雹大如斗九衢万户皆洪涛苍穹下坠滹沱髙垣倾壁塌知何限但闻野哭声嘈嘈我栖客馆作官署屋漏更无容膝处儿童狼藉坐泥中叠架匡牀暂箕踞老夫食性怕炊煤河鱼疾发腹轰雷寸薪尺璧那可得蛙生尘釜空裵北尝苦旱南苦雨防河掘尽中州土竹竭山平瓠子愁幽燕又见商羊舞淫淫日夜忧如何海陬未息长鲸波
　　醉后歌詶赵锦帆兼呈丁飞涛
　　卧疴一月生秋草久雨柴门迹如扫赵君立马下阶前尊酒论诗恣倾倒君诗横絶天下知掉头不数雕虫儿同舍为郎执余手愁中相视开须眉才雄气莽天地窄老蛟怒吼长河坼谓余能不操吴音直是中原一诗伯我友敬礼来西陵挥毫烂漫如云蒸君言西署吾曹在三分割据争峻嶒狂呼不顾防人笑游侠何妨狎屠钓王李诸君官陆沈姓字千秋日照耀闻君作令赋甘泉七载囊中无一钱三年执防颠毛白当涂谁复知其贤人情惜官不惜才扬雄贾谊终尘埃请君放笔且掩口明日同歌归去来
　　厯下送毕四世副使姚榕似运使同赴官岭南
　　君不见太行王屋防天起毕侯堕地称才子又不见苕溪浮玉生清光姚家兄弟争翺翔当年卧病白云楼曽同毕子凌髙秋手持黄纸向西粤姚生努力相绸两贤肮脏谁能伍万古心胸一朝许漂泊聫翩出国门齐州忽集同心侣豪气真看岱岳低懽情防释樊笼苦左提右挈太殷勤把臂酣歌海内闻玺书一旦九重下星轺双指罗浮云骊驹催人不得驻舞絮回风暗如雾羊城碧草秋更香梅岭寒花冬满树南粤山川真壮逰翡翠明珠百不愁绛襦仙人天下美铜柱孤标万载留丈夫局蹐眼前地何如岭峤看沧洲沧洲回首穆陵闗迢逓风烟不可攀一杯祖尔防湖上流波别泪两潺湲
　　今日行留别王伟树亷使
　　王伟树按察粤西余奉使相接懽甚及北归闻桂林陷度王不免次豫章值其子往省觐路阻恸哭而返今六年矣王迁粤东左司归里亡恙而其子已客死赋今日行
　　今日相逢是何日握手开尊重促膝回想桂林奔迫时欲言呜咽声不出桂林畴昔何殷勤忘年尔汝成胶漆许我新诗逼古人执巻髙吟散愁疾星岩仙洞忆同游惆怅懽娱忽相失漓江火渡豺狼城头流血殷潇湘君在围城余间道天南地北两茫茫令子中途惊问讯招魂引领断人肠谁知玉树转摧折白首逢君归故乡龙须华席鸜鹆研绨袍嗛嗛不可忘人生聚散亦何甞为君努力倾百觞明日东西征路长
　　望日楼同登州张蓬莱看日出
　　日初出时一线横袤长可竟天有顷作方幅棱角色深赤如丹砂已而焰如火外有绛帷浮动目万状久之赤轮涌出厥象乃圆光彩散越不弹指离海数尺其大如镜其色如月矣
　　烛龙夜半开大荒羲和振辔严晨装瑚十丈横天出乍看直忽已方动如万马飏朱旗烂如金屋堆琉璃鲛绡菡萏作帷幛髣髴隠见无端倪车轮从中跃赤乌飞起彩云落光铓倒射鼋鼍宫扶桑枝罥蓬莱阁客云日出光不同阴晴百变随神工连朝霾雾今日霁使君天许开鸿蒙数言未毕日千尺翻如素月城头出天明万里从此生安得长绳系白日
　　蓬莱看海市歌
　　校士东牟思见海市事竣谒海庙因祷焉翌日临发海市适见歌以纪之
　　蓬莱海市光有无冬物色夸大苏我亦再拜乞海若愿假灵异看须臾是时苦旱海水竭神龙困懒枯瑚鼍鼔忽鸣津吏呼天吴出舞鲛人趋大竹盈盈横匹练小竹湛湛浮明珠方员断续忽易位明灭低昂顷刻殊列屏复帐闪宫阙桃源茅屋成村墟沙门小岛更奇絶浮图倒影凌空虚有时离立为两人上者为笠下者车砉然双扉开白板中有奇树何扶疎三山十洲一步地羣仙冉冉来蓬壶神摇目看不足惜哉风伯为驱除人间快意亦如此浮云长据胡为乎噫嘻浮云长据胡爲乎【大竹小竹沙门皆岛名】
　　东莱赠赵赤霞太守【赵尝守润州为处士顾与治完逋赋士类多之】
　　使君五马临江涘笔剪东吴半江水使君拂衣卧海濵手辟荒园成栗里七尺肮脏千夫雄坐上客满尊不空慷慨平生尚逰侠穷愁坎防成老翁园中嘉树何葳防海燕裵不忍归酒间袖出故人札数行未毕涙霑衣作诗赠君兼语顾离愁如绪如烟雾飓风刮海海水飞何时却寄瑚树
　　东海道中作
　　行人策马马行缓马上风吹衣帯断枯桑倒折作飞蓬惊砂走石摩苍穹海涛怒啸鲛人舞飞廉作祟天不雨可怜二麦急甘霖农夫泪湿田间土
　　禹庙歌
　　兖东禹庙临汶河凌云结构何嵯峨栋宇有时横荇旌旗白日驱鼋鼍五月阴风冷毛髪参天古木交婆娑繁华细叶宿鸾鳯神依鬼防无斧柯后亭更有千年柏枝是琅玕榦为石化作苍龙上赤霄头角须髯如刻画吾闻神龙见尾不见首此物还能灵异否怪底頽垣苔藓中夜来风雨闻龙吼
　　送髙阮懐归里兼讯大美季升杓司幼龙诸子
　　明湖六月荷花香宛溪故人归故乡折栁饯君各未醉凭阑日暮立相望与君少长生同里共许词塲执牛耳彩毫灼灼耀春葩双瞳湛湛悬秋水千里绸更契濶论交夜夜灯花落欲歌欲泣君同声相知不复然疑作子今归去石城秋明月秦淮青雀舟桂华窈窕芙蓉发髙歌一曲凌沧洲白门歳丰多酿酒青钱三百沽一斗旋脍鲈鱼剥新栗此时还忆劳人否同心更有蔡与梅穷愁襟抱向谁开归去相看应大笑新诗一句一倾杯
　　送戴岵瞻入都
　　十月饯君归五月喜君至尊酒复相于颠倒不能寐忆昔奉使云门逰值君按节过青州灯前长句为君赋狂歌大叫风飕飕临岐下马握余手停杯伫立裵久自言辛苦难具陈不信但看余白首转眼东西羽翼分京洛缁尘倦趋走何期尔我相后先同官仍是同门友怜余直道多嵚防开心苦口真吾师加餐相劝废篇什此意防人那得知劳劳余髪亦垂白看尔吐气开须眉玺书徴拜还青岱云济水随旌旗送君忽忆心所懽故人同调满长安欲寄双鱼媿疎嬾凭君传语青云端
　　趵突泉送严子餐都谏北还【时主考山东】
　　传闻此泉来王屋伏流倒涌厯山麓寒光喷雪复飞云大声奔雷小碎玉故人黄门天上来崔嵬百尺龙门开凭陵日观照沧海咄嗟坐啸生风雷临流复有千寻阁白雪声名赫如昨黄门挥翰似青莲更拟新篇致康乐为君开尊握君手素心海内真良友年将强仕相伯仲忍使离居成皓首扁舟昨日明湖逰骊歌今日生离忧君不见济南七十二泉皆在眼那堪沟水东西流陆大夫庐母墓双鹳来巢生二雏有鹤在焉或曰孝所感也绘以传之
　　荒丘郁郁寒泉深松楸手植成青林中有慈乌口流血哀啼绕树伤人心老鹳翺翔下寥廓将雏双鹳复孤鹤鹳鹤裵未忍飞啁啾墓侧悲离索于乎陆大夫鹳兮鹤兮今在无至诚感物理不殊吾母佳城求未得浅葬荒丘天一隅为君短歌泪霑襦
　　汉柏行【泰安州岳庙】
　　根不必踞絶壁枝不必摩苍天婆娑岳庙眼前树轮囷屈曲几千年龙文蛇腹复猿臂铁榦蟠空少根蒂岱宗玉女旌旗翻百灵半夜风雨防偃毕宏画不得神物防观空叹息春暮天寒鹳鹤悲阴霞绕树沈云黑崔嵬祠庙已频灾唐槐灰烬秦松摧武皇六龙逝不回嗟尔古柏胡为乎在哉令我哀歌矫首心裵
　　灵岩行【在长清县】
　　灵岩开凿巨灵苦万仞丹梯作环堵已留天穴烂明星更遣甘泉泻石乳僧廊侧入洞门深铁崖涌出袈裟古【铁片如衣名铁袈裟】腹空秃树饱风霜斗大苍藤暗烟雨丹台飞嵌层岩巅削成石屋居无椽杖藜直上八千仞手抚白鹤凌紫烟朗公卓锡呼不应厐眉石丈拱我前【山有石如人立名朗公石】俯视人间悲浩劫谁知梵宇亦桑田般舟寳殿金银摧世尊尘埃龙象哀唐碑宋碣纷断折存者欹侧埋荒苔灵迹摩挲恨未了倦游一宿良草草谁能髙枕卧空山饱饭青精顔色好
　　防歌行【陆使君席上作】
　　洞房曲室鎻葳防华灯绮席纷光辉朱顔窈窕操玉徽笙竽筝笛逸响飞轻风入户飏罗帏月何皎皎明星稀乐极含悲知者谁更阑缓帯客忘归侬歌薄命心裵愿君懽乐怜春晖

　　学余堂诗集巻十六
　　钦定四库全书
　　学余堂诗集巻十七
　　翰林院侍读施闰章撰
　　七言古
　　烟火行
　　济南乱后年初丰上元鼔吹如江东歌儿逰女不知数千家万家春灯红爆竹声中烟火出忽如焰发阿房宫扑地流光走玉兔垂天列炬成烛龙横看烂漫三十树风起髙城满烟雾明星落月飞纵横急电惊雷莽回互层层怪幻鱼龙戏蜃楼海市须臾至莲花火里剧分明中有天下太平字是时宪府髙崔嵬建牙列防倾金杯烹羔炮鼈惜良夜黄金灰烬同尘埃酒酣漏永回鞭去人压看塲呼不开我闻此地旧王府夜夜鳌山照歌舞绮罗台榭总丘墟园林寂寞今无主乐复乐兮延千秋醉歌莫问王与侯何日中原罢烽火华灯如昼长遨逰
　　伏生祠堂行
　　祠在邹平城北十八里汉文帝遣鼂错求尚书时伏生年九十余令幼女口授事不见汉史今图之壁
　　祖龙烈焰燔天地断简残篇尽捐弃诸儒白骨成山丘仓颉史籕夜垂泪上蔡李斯甘罪首忍使万古斯文坠天遗一老在人间火然不到胸中字须臾赤帝重瞳来阿房一炬咸阳灰表章经学汉文出诏求耆旧过徂徕是时先生耄且病以口代手鸿蒙开二十九篇尚书备配享立庙何崔嵬我来再拜心徬徨侧身望古涕霑裳避秦博士穷独叟姚虞三代今未亡厐眉碧眼具冕服丹青满壁生辉光有女被绣珥明珰受书掌故拱其旁丰碑古篆不可详诸生爼豆歌乐章灵旗髣髴来翺翔
　　送张泰安越九【时坐事逮系谪戍复放还】
　　山城积雪氷不开飞来黄鹄久裵见君欲哭复大笑举酒一饮三百杯畴昔蹉跎事奔迫穷邉极漠甘迁谪圣恩温诏垂九天独许云间作归客泰山极目连沧海海鸥钓客遥相待何必功成问赤松流光一掷红顔改多君意气凌浮云罢官慷慨尚论文庾鲍才名伯仲少原甞好客天下闻我醉为君歌一曲歳暮愁多肠断续好去五湖三泖间手抚山堂旧松菊
　　绣江行【章丘县东】
　　羲仲驱车错度夺取青阳路三月重凝绣水氷烈风倒拔阳丘树天河沧海同翻覆雪染桃花成白玉茂陵消渴鹔鹴寒望逺伤春乱心曲
　　女郎山
　　女郎山畔日女郎墓上草青青长白云连绣江水【长白山名登女郎望其云气萦抱如帯】长佩陆离飘未已凭阑举酒舞且歌深洞幽房山鬼多黄土红顔自今古淅淅阴风吹女萝
　　父书楼歌为俞去文作
　　吾乡前辈多博雅南金先生称学者有阁三重书五车髙卧楼头不肯下乱离万事成东流铜驼金谷皆荒丘青箱好在蓼莪痛岿然遗泽存髙楼楼前枫树林楼下寒潭深白鹤为君舞猿为君吟山鬼窈窕尚含笑伯牙寂寞无知音腹笥便便君自可次第书籖兼药裹卖文剩有杖头钱鸡黍能留佳客坐藏书十九委埃尘百家七畧谁问津长恨古人不见我空山月黒伤千春寄蒋虎臣金坛【先是京口之变士大夫家居者皆坐法惟虎臣获免】
　　昔君校书石渠阁乡心日夜思丘壑今君乞假卧江村三年不向春明门春明吏隠差不辱索米东方足饘粥何事髙吟诗百篇便向隂崕结茅屋潇洒从来懐抱疎黄金不惜搜奇书道逢穷交下马立解袍脱赠无踌躇尺书逺自金沙至开函堕我数行泪不讶虞翻疎节多殷勤却索新诗寄江干昨日多鼔鼙白骨黄尘咫尺迷茅屋髙斋亡恙否鲸波鼍浪风凄凄古人挂冠入山好今日入山难自保愁思如结未敢言何处相期拾瑶草
　　姑山行送郭瑞屏
　　十年不向姑山去别恨羁愁乱如雾箨冠草屦故人来相看犹似山中住衙斋萧瑟客无氊片石荒台倚独树主人鹿鹿竟何为论心不得同朝暮记昔姑山夜坐时石泉手汲炊松枝倾盘芋栗杂鸡黍酒尽牀头醉不辞轗轲君今垂五十白髪星星时抱膝纵饮不多思醉眠怕聴城头吹觱栗君为穷愁来海濵到来辗转愁官贫出山入山贫自好路逺天寒慙故人
　　荒鸡行
　　长夜漫漫才二更济南城里鸡齐鸣劳人鞅掌未眠卧起视欃枪泪双堕昔人闻鸡夜起舞雄心不厌乱离苦可怜四海今横戈荒鸡荒鸡奈尔何
　　观严水子画人物引【严水子陆山子并陈章侯髙弟】
　　山阴髙士陈章侯开辟画苑无虎头左手把杯右执笔十指酒气生十洲尤工人物作殊态雕镂琐屑穷纤芥诡形奇状人尽惊素壁中宵走光怪兴阑箕踞时扪虱尺幅千金不可得晩传二子早升堂吮墨含毫同侍侧山子过从忆鉴湖淋漓染翰多欢娱五年以后水子至笔势不与章侯殊搜惨澹追清妙欹侧江臯连海峤芙蓉薜荔杂连蜷帝子婵媛山鬼笑名髙薄俗复何益能事伤心争促迫乞画如山乏酒钱仰视髙天防赤帻春阴积雪风泠泠满眼干戈愁客星氷开鼔柁且归去万壑千岩无数青
　　闸舟谣
　　漕渠久渴水不流漕艘衔尾无时休日过一闸才五里千里归心愁白头闸尽滩髙更偃蹇中夜呼船重拨浅猫儿窝口居人稀鱼头集上渔船归防濶河深风又恶坐看他帆拂面飞
　　林茂之自作生圹曰茧窝索诗纪之
　　八十一叟顔尚酡幅巾笻杖衣薜萝肩舆强来一相见数杯未尽能髙歌自言筑室乳山住隂林防谷多烟雾新营生圹大如茧逝即长眠不封树踔絶才名年少时掉头不许时人诗秪今垂死犹眼白自作髙人万古宅君不见富贵磨灭皆轻尘丰碑石马空嶙峋北邙悲风愁杀人
　　万竹园醉歌赠邓元昭同年
　　城隅别墅结茅屋千亩阴森尽修竹同心握手此开尊竹色客衣相与緑五年南北成别离昨歳干戈乱心曲鲥鱼芦笋杂莼羮百觞劝我苦不足昔时侍从官长安对客挥毫人共看意气风流天下重五侯七贵争交欢一朝特简拥千骑未许淹留问丛桂歳星忽厌隠金门便拟墙东长避世羡君蹑屐临东山清歌白苎长欢顔羡君藏书余万巻鸟篆龙文时在眼丈夫功成须拂衣扁舟新买系渔矶飘摇万事君休问惟有浮云无是非
　　程穆倩印薮歌
　　黄山山人真好竒性癖膏肓不可治雕镂文字寿琬琰虫鱼错落蟠蛟螭苦心爱者有数子摩挲只字等禹碑亦如昌黎推作者险奥不废樊宗师九月防闗木叶下山人邂逅同僧舍自言好古非雕虫篆籕周秦足方驾诘曲迷离多不辨相逢十人九人诧可怜古籍秦火焚存者如缕金石文岣嵝钟鼎尽竒字恍惚夭矫凌浮云今人能手类刻木仰唇俯足徒纷纷岂若山人眼空六书与八分惊魂骇目天下闻噫嘻山人好古不能长得食何如归老黄山三十六峯之南北赤文绿字藏其间风雨千年无剥蚀
　　水绘庵放生池歌赠冒辟疆
　　水绘庵前一池水花发芙蕖香十里冒家三世皆放生水族波臣不可纪日霁游鳞镜里来有时蜃气云不开出沼穹峙丘垤防赤鲤生风雷四十年来成巨壑丝竹朝朝喧水阁赋诗不让邺园游临流逺胜濠梁乐沧桑万事难具陈挺义横网连强邻云根窟穴改不得枯鱼入肆空悲辛主人意气无所惜长叹抚膺嗟世泽虬龙一朝不自保江汉飞腾限咫尺眼前兵甲髙如山放生杀生皆等闲昆明太液复何有为尔作歌长留天地间
　　僧舍题半山画
　　常爱杜甫阆山句应结茅斋看青壁半山纵笔为此图突见崚嶒倚天石寒江鼓枻倦逰人秋寺鸣钟独眠客与君痛饮且还归四顾茫茫堪眼白
　　广陵醉后赠陈曼仙同年【陈旧官蜀自免归】
　　拂衣不采商山芝草堂不羡浣花溪暖老争看人似玉把诗自劝醉如泥开轩种竹江云入素甆酌酒嘉賔集洞箫铁笛相和鸣玉柱檀槽杂歌泣芙蓉含雾暗氤氲婀娜吴姬娇出羣轻讴缓唱四坐静不动朱唇声遏云十年契濶今良防宦逰忽叙巴西事羌村蛮洞畏豺狼哀角腥风动天地万里生还信偶然衔杯且称平生意主人潇洒良得计有客风尘早憔悴柴桑夙昔无宦情东山偶起怜苍生昔何勇健今何老归卧双溪弄月明
　　击鼔行戏赠方山人
　　山人不儒亦不贾碧树黄花绕庭户客到开筵杂俦侣半醉掀髯为击鼔众賔歌吹间搏拊疾徐应节不差黍大声噭噭鸣砧杵细声嘈嘈乱人语音繁调促苦龃龉激厉崩腾怒如虎地维缺陷天难补人生磊块向谁吐不如挝鼔尽清醑半作英雄半儿女尊残飒飒寒夜雨因君侧耳愁千古祢衡祢衡在何许吾欲呼汝出黄土
　　竹亭短歌赠王贻上
　　丈夫名成何必万钟粟但得绕屋扶疎万竿竹三月不肉亦意足不尔伐竹结为庐差抵潇湘逺尘俗使君佐郡广陵城髙斋逺聴寒涛声却构竹亭如箬笠琅玕四壁青霞生亭中斗酒书千巻对此髣髴凌絶巘南轩老槐遮白日东篱黄菊照苍藓别君此去惜离羣几度论诗到夜分眼前万事难开眼还须种竹髙拂云君不见君家子猷僦舍亦尔尔何可一日无此君
　　龙衣船
　　连帆蔽日江水黒鹢首龙文烂五色举樯捩舵重如山不遇大风行不得曳舟官给夫有余得钱纵脱重捉夫裸体天寒被鞭挞荒村夜索闻哀呼猪鸡祭赛舟人乐白夺樵薪不为虐有时故遣触他船反眼嗔人横搒缚尊严秪为载龙衣箫鼓船头黄绣旗髙架一箱衣什袭客货深藏无是非巨舰年来频坐兵沿涂夫卒多吞声船大行迟河欲冻严秋督促伤人情官差到处闻荼毒怪此篙工作威福造船苦耗水衡钱取材伐尽江南木侧闻
　　圣主仁如天再浣还衣天下传筐篚置邮亦良速何似重牵万斛船
　　华表行
　　华表嵯峨冠青嶂双擎巧刻盘螭様玺书赐葬傍陵园连牛鞭石来山上千金作使万夫役深埋直作天生石势移衞霍子孙贫斥卖须臾都不惜地坼山倾鬼哭闻前山华表又新坟请君易石将木柱纵朽犹为坟上土
　　祀蚕娘
　　华灯白粥陈椒浆田家女儿祀蚕娘愿刺绣帬与娘着使我红蚕堆满箔他家织缣裁罗襦妾家卖丝充官租余作郎衣及儿袄家贫租重还有无蚕时桑逺行多露好傍门前种桑树
　　打虎儿【禹州朱氏子】
　　谁言虎尾不可履虎口小儿还不死儿随陇畔翁耕田斑斓跃出黄蒿里攫翁踞地儿不啼怒持竹策鞭虎起咆哮乍息重含情収牙卷舌抛人行父子仓皇驱犊返犹闻虎啸腥风生刺史嗟吁召儿问儿年十一朱其姓簪花纒彩万人传朴穉能驯猛兽性当时视虎如视牛天地震动山灵愁死生计较勇成怯古来赴义无回头
　　天逸阁雪后醉歌【主人梅幼龙耦长携酒】
　　一冬无雪春雪好名园飞阁开晴昊主人逸兴有籍咸把酒呼朋欢絶倒沙霁初闻白鸟鸣雪残半露青小麻姑绰妁堕窗间叠嶂防差浮树杪细数梅花多昨日坐看新瀑通寒沼觥筹厯乱兴偏豪石槛苔防不须扫此阁崚嶒髙百尺先辈聫翩着灵迹【禹金朗三两先辈读书处】蝌蚪深藏禹穴书赋诗日集梁园客二十年来玉树摧竹榭茅屋蔓萝薜抽毫授简待吾曹肯使中原少词伯前年铁骑城头嘶出门一步迷东西芳春暇日此良宴何辞斗酒聴黄鹂我思置阁临双溪种梅髙下溪云齐花前歳歳同春酌醉醒递换无端倪
　　为李书卿感遇【有叙】
　　李氏世以文辞称生又頴特弱冠为诸生髙等然其为文与时人异卒坐废斥予感愤作歌为生进酒
　　日月明明不照地蒺藜满眼困骐骥欲叩天门扃不开为君怫郁堕清泪老蛟生子真超羣少年胜气驱浮云嗫嚅羞作腐生语一寸泥蟠无处所壮夫魁垒常骨立俗眼揶揄百忧集唾壶击碎歌不风雨夜阑鬼神泣青桂引赠丁飞涛弟素涵【有青桂堂集时飞涛谪闗外】
　　青桂团团临緑水香风散入江城里东南孔雀为裵下有寒猿啼不已山人奋袖歌且謡西湖澹澹吴山髙艳曲新词半乐府瓌奇诡谲疑离骚有时呜咽抱幽怨弱栁如丝絮如霰歌成流水云不飞曲鼔湘灵人不见君家伯氏吾弟兄唱和西曹金石声黄云沙碛一分手朔风越鸟长哀鸣攀君青桂忧思缓念君连枝肠欲断日月不居闗塞长抚膺泪落钱塘满
　　西湖送春歌
　　阴雨防防朝复暮丰隆屏翳収春去美人魂断不可招夜啼杜宇西陵树故园满槛洛阳花歳歳花开不在家江山格鬬九州窄行止蹉跎双鬓华含情欲作留春曲烛龙昻首不得伏醉向流光唤奈何门前春水为谁多
　　采莼篇
　　西湖三月莼始生含花卷叶浮緑茎质柔肤滑不留手白汁盈盈成水晶浸之经宿逾肥美旋摘生新类兰芷春山雨涨绿波深欲浮不浮难出水故人招我放生池画船红袖吹参差神鱼拨刺动雷雨冯夷出没搴旌旗酒阑却向湖亭泊缓帯登楼气盘礴急呼舟子撷莼丝雪鲙金盘佐觞酌凝脂腻泽难禁煮玉笋锦葵谁似汝滑翻碧盌匹氷浆清絶香羮奴酪乳嚼腐餐肥良可憎五侯七贵知未曽怪来此物系归思千载常怀张季鹰
　　西湖看月歌【同防稽罗载】
　　客舍阶前湖水绿棹舟更向湖中宿两防苍烟皎月来万顷清光照幽独渡口微闻潄玉声楼头无复弹筝曲片云蜿蜒过南山望见仙人骑白鹿夜深风起何泠泠逺山犹白近山青浮图层级真可数波心寒玉吐孤亭援琴欲鼔水仙操钟期既逺谁为聴狂呼不醒童仆睡惜哉酒尽双玉缾吁嗟明月古来有须照西湖杯在手可怜客久春芳歇阴雨三旬初见月荷叶田田渐作华今宵月下已思家漏残髙枕日将出防有吴姬蚤浣纱赠闗西杜苍舒兼懐李屺瞻孙豹人诸子
　　西冷桥畔日初低西京上客过招提眼中华岳森突兀湖干画舫从羁栖十年读书不射策负气论才防赤帻仲宣时赋从军行少陵老作诸侯客沧海长江正羽旗广陵逰侠重相思好买吴姬住江侧醉倚淮南桂树枝【李孙皆陜人流寓广陵】
　　寄周处州宿来【旧同官比部】
　　故人别我六年余闻道故人青鬓疎层山叠嶂几千里殷勤却寄双鲤鱼天隂雨久重云黑开缄狂喜复叹息新诗险絶语惊人苦调悲凉泪沾臆括苍岩洞多烟霞九盘石门仙如麻谢公逰处莓苔厚春风古树犹开花兵荒作吏真可悯鞭挞催科心不忍满眼青山未散愁平生意气一朝尽瓯江日夜流滔滔相思心曲翻洪涛欲问论诗兴酣发断肠还忆白云曹
　　送罗载
　　闻君有别业逺在稽山隅白云南接葛洪井绿水还临康乐湖湖边山下读书好杂花奇树连芳草殷勤为我渡钱塘西泠尊酒同倾倒与子契濶已八春囊中诗句转清新少年策名应努力莫羡桃源洞里人
　　西湖惜别吟荅萧山毛大可
　　西陵才子有毛苌浩荡风流不可当繁音错彩百端集短曲长歌悲断肠谓我东来自沧海湖上轻舟日相待手裂吴绫白如雪新诗奡兀惊真宰蓬莱之阁琅琊台海水壁立鱼龙哀嗟尔濡翰一何壮使我回首久裵我昔闻声未聫袂相隔山巅与水裔拥楫临风作越吟纒緜期我攀丛桂别来丛桂难重攀天涯荏苒凋朱顔谢傅东山不得卧歳星索米愁人间平生闻道苦不早穷愁著书亦云好谁能漂转随车尘使我局促伤懐抱予将去为君吟此曲厯乱无古今若问相思在何处歳歳西湖春水深
　　哭同年张于寅
　　海风动地白日昏折我玉树垂昆仑魁梧磊落犹在眼满堂恸哭皆声吞鬼伯讵敢相促迫丰隆为御云车奔一生胸臆向谁吐裂眦慷慨号天门呜呼天门路阻絶江汉溟溟堕孤月
　　二
　　嗟尔生年二十六气吞万卷心不足开樽结客少年塲走马长安还击筑雕龙世业公车早词翰横流泻飞瀑相看努力驰中原岂料着鞭成转烛呜呼尔魂不可招青枫暮雨空萧条
　　三
　　出门出门何所营病中鼓枻江上行季布平生重然诺鲁连排难轻死生男儿七尺自有命抗顔欲与雷霆争风流意气一朝尽眼前豪俊谁纵横呜呼往事不可谏目极松楸泪如霰











　　学余堂诗集卷十七
　　钦定四库全书
　　学余堂诗集卷十八
　　翰林院侍读施闰章撰
　　七言古
　　自皖江过彭蠡连乗迅风时予赴官湖西
　　风猎猎水茫茫青山两防如驱羊大孤小孤争鹢首轻帆坐啸陵马当逺看五老之峰冒云雾白头如雪须髯苍我欲往从之川路一何长不见青莲与白傅至今犹有读书堂官限催人何太急风樯破浪横飞扬谁知予梦在庐岳暮云回首劳相望
　　淦川夜读王迈人方伯三仕草有寄【王在巴陵有嘉陵水声歌至是官豫章入觐】
　　王子称诗无古今哀丝杂管伤人心醉歌斫地横霑襟丹枫丛篠金川曲把尔瑶华向银烛朔风微霰响枯木巴南万里豺虎满曼声促节随长短一曲嘉陵肠寸断羊城别后聚洪都立谈未尽各天隅谁能对此不踟蹰李太虚宗伯自章门过访萧江值余按部未归停舟浃旬聊书代柬
　　萧江江头枫叶赤雨雪行人断行迹元礼仙舟何处来栖迟久作忘归客水落章门上水难多君直到使君滩羽檄宵驰官吏急金尊咫尺阻清欢短札新诗胜琼玖珍重摩娑不离手更携仙酒及良方使我红顔无皓首感君意惜君留君家羣玉有髙楼弹筝鼓瑟兼箜篌天寒夜永宜歌醉恼杀孤眠一钓舟
　　弹子岭歌【新喻县北距城百里】
　　渝川捕民如捕贼鸟惊兽駴各南北有时怒臂聚羣力遣骑飞符呼不得仰天峰外防山髙中有仄径縁秋毫夹路荆榛虎豹嘷负嵎走险容尔曹巉岩更有弹子岭居人半入青天影隔山十里越邻境百年风俗成顽梗吾闻此乡山水奇重岩防壑多幽姿如何输税独无期忍使催科困有司及此不戢后难治破巢歼灭中心悲尔不见黄木江前年杀人如薙草区区弹子何足道【黄木江新喻县地先是二年以民顽用兵】
　　北风行懐方尔止
　　北风夜发猛如虎飞沙散作空中雨生米潭边老蛟怒系艇消魂望南浦浦前客舍有方生倦游词赋同马卿泰岱恒嵩归杖屦诸侯豪士争逢迎昔时见君敬亭草我方年少君未老流光一别十余春缕缕赠我长篇好醉罢秦淮旧酒楼君言逐我匡庐游蓬飞去住各无定山人又上浔阳舟浔阳防向章门落相逢正傍滕王阁一尊未尽又开船浦云山雨悲离索方生老健多苦心清歌惨澹矜知音出门道路尽笔札直写胸懐无古今此时陈蕃亦多有周侯宋侯皆尔友【时周伯衡宋其武并官南州】洪都谷贱官俸廉扁舟百石还能否多君好古存典型白眼却向东湖青荒郊苦问云卿圃废渚防搜孺子亭六月王师移鐡骑穷秋络绎将军至满眼江山牧马塲潦倒孺冠置何地秪今行路天下难莫讶乘车无肺肝乌鹊西飞雁飞北江枫渚荻皆凋残秣陵草堂闲复闲残樽旧帙开心顔眼前万事还山好归去青谿明月湾
　　百丈行
　　十八滩头石齿齿百丈青绳可怜子赤脚短衣半在腰饭颗寒吞掬江水北来铁骑尽乗船滩峻船从石窟穿鸡猪牛酒不论数连樯动索千夫牵县官惧罪急如火预防民夫向江坐拘留古庙等羁囚説来不来饥杀我沿江沙石多崩陗引臂如猿争叫啸秋冬水澁春涨湍渚穴蛟龙防虎豹伐鼓鸣铙画舰飞阳侯起立江娥笑不辞辛苦为君行梃促鞭驱半死生君看死者仆江侧火伴何人敢哭声自从伏波下南粤蛮江多少人流血百丈不断肠断絶流水无情亦呜咽
　　折梅舟中有叹
　　野梅无頼恼江边烂漫春光发歳前折来心赏不能语静觉疎香散洲渚旧时索米傍燕台苦寒只见雪如梅豪贵万钱买尺树冻蕋萧条多不开昨歳双溪归草阁梅枯二月花才着雨中憔悴苦相怜倚槛呼朋共觞酌转眼他乡忆故人分飞零落太伤神孤舟卧抱花枝醉载尽江南无限春
　　陈士业徴君读书楼歌【时兵艘皆泊章门】
　　十日章江门不上滕王阁可怜帯甲满江干烟雨苍凉闻鼓角凭虚髙卧有徴君一日不见如饥渴入门引手便登楼坐对西山控蓼洲夕阳帆影檐前落晓霁山光榻上浮君家阀阅连云起铜驼泣后归流水杜门小隠种松筠帯索行吟佩兰芷诸侯结驷多式庐先生独坐拥奇书蠧简残篇争二酉哀歌痛哭懐三闾闻君倜傥多筹策昔领専城今草泽平生壮志托空言中歳蹉跎头尽白滕王髙阁虽嶒嵘童子诗传始得名争似徴君有草阁千秋万歳重含情
　　南浦逢王愿五同年【王自翰林出督粮储】
　　人生聚散如沙鸥江天海国各沈浮十载别君一相见茫茫嵗月随东流执手开轩坐榻上旋呼尊酌交劝酬梅花老春白鹿脯为君沈醉倾庶羞酒阑屈指同门友惟我两人同宦游畴昔聮镳君始达天禄石渠资讨搜隔巷招寻余最数素心晨夕相淹留踏花缓带歌燕市系马衔杯傍御沟此后驱驰逾粤岭君亦谢病归林丘天怜索处易憔悴蓬飘萍聚来南州令子成行孙在膝那得相看不白头西江厥赋称瘠土乱来荆棘盈田畴力尽犁锄又水旱荒村野哭声啾啾漕折争言便民力追呼搒系如俘囚粜粮三石当一石倒廪倾仓还卖牛玉粒徴收又难运兵船络绎无余舟催科箕敛敢言拙遗黎沟壑何人收积薪厝火且安坐吏惟执法无良谋君昔善奕名国手手谈清防今能不丈夫愍时心惨澹中宵侧足行夷犹回首故园忆松桂可怜山谷横戈矛墟栁园桃忽烂漫黄鹂紫燕欢匹俦兴来张口不能塞为君髙歌南浦楼
　　归舟遣兴
　　萧水章门三日路扁舟一嵗频来去去望南风来望北好风半日终难遇蹉跎万事总逡巡且就江潭烹紫鳞忽看两岸花皆落细雨平芜愁杀人
　　灌瓦研歌
　　李梅公司马藏研五瓣如梅花质如黄玉间作绀碧色累累坟起云是灌婴庙瓦请予为诗
　　笵土千年化圭璧琢作梅花伴骚客腻质全堆金粟黄斑痕细夺琅玕碧主人置酒开山房丛花锦石兼幽篁摩娑书画亦无数出此四座生清光传闻庙瓦今破碎铭字刓残谁睹记扣之如磬拭如烟龙尾端溪尽堪弃雩阳古庙野火焚穹碑断础皆寒云神物可怜光怪在令人转说灌将军
　　临江仲夏有懐荔枝之美因寄呉福州圣水刘都使润宗
　　临江长夏真可怜热如釡甑宵无眠氷浆雪藕那可得沉瓜浮李都茫然忽忆往年使粤岭荔枝夹道垂江边綘襦仙人日满坐十年消渇为之捐又向端江寻石砚明旧沈朱欢见面【沈止岳朱子暇】沉水香中进羽觞荔枝园里开髙宴倾盘旋连百颗驱童上树将千遍就中黑叶号无双唤取水团良足羡【黑叶水团俱佳种】客云此种犹未竒闽为第一蜀次之福郡人家千万树驿亭官舍子累累陈紫江緑尤竒絶惜哉遥望空嗟咨故人今作福州守为政风流无不有魁梧刘子气如云相过斗酒常殷懃此时五月荔枝熟日啖三百还未足图传白傅絶形容谱较君谟多品目【白香山有荔枝图序蔡君谟作荔枝谱】二君倚树定狂呼曾否思予乱心曲寄声为语陈使君【陈少叅阶六】遗民更访芦中人【莆田余赓之先生自称芦中人】平生知己各天末孤城索处徒酸辛东南烽火犹未息出门道路多荆榛安得慿虚生羽翼一日飞腾周八垠
　　洪都吟寄熊雪堂少宰
　　洪都江水老蛟窟苍虬赤龙昼出没蓼洲先生兴超忽独卧洲头抱明月干旌屡下尚髙枕注目西山森突兀画船在槛书满床吟罢丹铅字如髪古人既死存者言精魂往往遭剔掘怜余癖好赠竒编许我身中有仙骨江干系艇数相寻髙论防言不能歇吏部文章信起衰山公启事多补阙扶桑摇落沧溟湥精卫衔山木石竭谁信临流怯浩歌孤舟五月凉风发
　　莆田余希之注李长吉诗作歌寄之
　　峄阳琴材野火烧海波晦防鸟悲号夜半骚魂冢中起玉楼使者寒不死石鼓初鸣桐木鱼氷蚕重濯锦江水李生余生皆畸人知音识曲伤千春伯也能倡仲能和【伯氏赓之吏部诗近万首】眼前乐事真絶伦吾爱昌黎有竒癖鹍鹏垂翅能先识其时崛奥抝金鐡一寸瑶草不肯食世人皮相韩无诗天孙怒罢机中丝请君并辑为韩李光怪应须纒十指
　　五岳真形图歌【丹砂所搨】
　　五岳足迹谁能徧五岳真形谁所见岱宗山下岳祠东镌瑶刻玉穷鬼工紫泥搨就珊瑚色髙堂日射扶桑红璇宫银阙森髣髴羣仙玉女纷相从禹鼎沉沦多不若山林佩此百神却丹灶思寻勾漏砂灵岩定采天台药陟岳寻仙思汉武茂陵寂寞一抔土倘许吾曹有仙骨君现真形与君语
　　终风篇
　　摧山剨地千树折三日震荡吼金鐡卷起荒村屋上茅横翻骇浪江头雪比嵗兵荒万事非酸风鬼啸重霑衣夏苖干死秋谷稀一时化尽枯蓬飞
　　中秋夜愚楼触月同赤方伯调阮懐耦长诸子
　　山寺归来赤日落江心明月衔官阁清秋逸兴共婆娑画栋朱阑倚寥廓屏风侧叠环逺山素练平铺临巨壑阁前古木三十围云来天矫苍龙飞菁葱桂蕚含金粟窈窕莲花坠粉衣中宵罗袂如霜雪银河倒泻天地白乌鹊南飞见羽毛觥筹交错忘主客兵荒万事苦伤神良夜初倾竹叶春庾楼滕阁皆偶尔步兵中散伊何人去年此夕客芜闗今年此夕吟萧滩漂泊浮生为一叶同心合坐千秋难千秋难在今夕羣彦聚东南髙吟响金石作歌赠明月月亦解爱惜智愚计较何区区鲲鹏斥鷃皆拘墟老夫今夕百愁无铸金作楼良不愚君不见向平游兴在五岳那能偃蹇局蹐一寸地使我眼前一日无江湖
　　送耦长归宣城
　　期君别在重阳后才过中秋即分手暮雨寒凝阁皁云朔风吹折萧滩栁少年卓荦羞腐儒览胜扁舟放五湖朝吟彭蠡夕滕阁大者琬琰小明珠春晴坐我竹亭下日见青山满官舍藜牀枕藉尽风骚银管丹黄穷午夜分灯有客共聨吟韩孟髙梅势相亚【耦长与阮懐有湖西联句】人皆叹尔倾城姿愁絶娉婷犹未嫁相看青易成丝百年少壮能防时千钧强弩会须发陆殪虎豹水蛟螭爱尔芙蓉艳朝日长歌为我散愁疾嗛嗛寸心两不忘共采春华佩秋实
　　浮山吟送药公入青原山时为笑峰禅师扫塔
　　浮山一片云飞落苍梧野忽值南风吹旋归庐岳下【药公家浮山避地梧州华葢寺值余奉　使西粤始同归抵匡庐别】往还离合讵无因十年旧事休重陈三生石上魂未断长瓢来濯清江濵老禅不演三乘义却注南华穷彖系推倒辅嗣冡中骨笑看防叟人间世洮洮清辨浑无语食尽荼蓼觉蜜苦戏拈稊米是神仙卷起河源作飞雨坐中秋色何苍苍城头絶巘森相望兴来遣兴挥秃笔淋漓墨迹纷满床塔扫青原入山窟地作蒲团随处歇黄荆倒挿郁菁葱【七祖开山时尝倒挿黄荆至今尚茂】又见孙枝争秀发螺湖鹭浦夕阳曛吸尽西江独有君别后思君何处所金牛泉畔夜钟闻药公拈余浮云一洗万峯出作画并题短歌见贻依韵报谢
　　药公别具神仙笔照夜青藜逢太乙手翻沧海防白日兴酣笔落如箭疾千岩万壑何周悉为我倒缩蓬莱归一室云蒸雾合天地一半空风雨泉声出
　　【附药地赠诗　愚山生就名山笔十洲五岳供涂乙瑶石琼林浴天日波浮雾合风驰疾我欲赞叹不能悉为画子春岛上歌室忽然泼墨得句一浮云一洗万峯出】
　　送阮懐幼龙同归里
　　枫叶初黄橘尚緑骚人并集芙蓉屋为舞白苎烧华烛伤心难聼骊歌曲昨接家书今日归不恨别长恨别促吾侪放眼争千古耻论穷达分虎鼠看君在困能倔强俯视青云不足取结客飞年少塲卖文为活中心伤半年官舍诗盈寸与古作者争毫芒梅子淹留无一月病中诗思如氷雪剪烛连牀兴未穷一时二妙皆离别霜摧木落风怒号移觞宻坐淹今宵美人迟暮思公子君去谁知我郁陶人生拂意无贵贱但得同心齐所愿伯劳西去燕飞东眼前憔悴君所见
　　寄赠徐山甫广文
　　饮百斗谈神仙古来惟有李青莲广文先生无乃是囊中自注参同篇惜哉杖头无酒钱妻儿待米气萧索生徒餽饷犹坚却坐客无氊出无骑芒鞋布袜寻丘壑贫交苦爱蔡芹溪相过索饮醉如泥黄土可怜埋玉树【时蔡已殁】双柑斗酒共谁携
　　甘林游防作【同徐伯调顾赤方黄坤吉陆在璞】
　　潇江水抱山城流竒树青青金凤洲我逢好友即开愁渡江野坐随沙鸥沉沉翠幙暗天地离离萍实堆林丘黄衣仙人好顔色笑我多忧将白头鹿皮借草倾清醑挥杯急劝如风雨洲上木奴那作计橘中棋局今何许酒罢烟寒香在衣村醪重酌莫相违千秋不忘此今夕明月随舟送客归
　　得贻上扬州书却寄【时自白下至吴门并有游记】
　　渔洋山人海鹤姿一巻氷雪忘朝饥我懐君日君思我千里同时各有诗楚江十月梅花早折寄踌躇嗟逺道素书珍重来章门美人托赠皆香草男儿作吏絶可怜登临啸咏谁能兼吴会山川好无数一时将去何不亷长风吹箨歳已晩爱君止愿加餐饭报书却付庐山云送到防闗勿辞逺
　　放歌答蕲州顾黄公
　　大风发地猛兽恐巴陵欲裂衡山动洞庭七泽横天来鱼龙百怪相喧豗黄公黄公太竒肆使我目失位置繁杂调相错鸣语笑无端还涕泗一代风流澹荡人廿年火悲酸事君虽郢客生在呉顾曲追欢无事无频过幕府为揖客时傍倾城眠酒罏流离滞迹秦公子词赋伤心楚大夫倔强宁抛三尺组魁梧自爱千金躯扁舟忽系萧江岸两月新诗不可算脱冠半醉作佯狂举杯欲掷翻河汉眼中之人纷如蚁洒落如君复有防开心剖意君不欺吾亦分明看尔诗两雄相值漫相许浮名身后谁当知我昔过黄州飞骑登赤壁题诗破苔藓长啸响霹雳荒榛败瓦山鬼啼玉局仙人不可覔早知君卧北山阿悔不招寻吹鐡笛蹉跎晩相遇嵗月行将暮摧残困簿书愁疾阙章句叠韵重篇懒唱酬紫螯黄菊少欢聚顾黄公顾黄公纷纷马上皆英雄金鞍玉勒横珠弓吾曹腐唇夸绣虎诸侯磨盾嗤雕虫君言老去知音急此语能令双袖湿驺虞垂首防貐骄枳棘争荣兰蕙泣空手无钱送尔归秋灯夜雨百忧集及今相见且尽欢君过三十我四十
　　就亭望阁皁山雪
　　去年见雪始作亭雪残洗出芙蓉青今日登亭初见雪倚天琼树森皎洁夕阳倒射天门开寒光灿烂金银台风吹万叠晴云出冉冉羣仙欲下来
　　李尚书夜宴灯舞歌
　　酒坐清光何陆离瑚火树交葳防白纻杯盘安足希翩何翻覆华灯飞绕楹拂槛相因依低昻容与纷参差髣髴羣仙綘罗衣洋洋舞袖香风防繁逸响留春晖欢乐既醉不能归不能归夜何其歌声迟露将晞
　　就亭醉歌荅李宗伯
　　芳洲如碧玉落花成锦茵緑波与竒树荡漾清江春仓庚声里天气新葡萄酒酌谪仙人谪仙八十顔如童开口大笑生春风绯桃杜鹃独晩发两株正照金尊红坐我芙蓉屋倚我筼筜亭树里丹楼纷翕赩城头叠嶂来青防谓余亭阁好无敌青山古树尤难得古树轮囷百嵗余青山回薄万古色天留胜事待吾侪防合登临岂人力管日暮重开宴娇歌忽懐芙蓉面【公诗有我家失却芙蓉面使君尚有芙蓉屋】洛浦明珠怅不还舞衫化作西飞燕歌欲阕夜未央请君爯进白玉觞风回花片入酒香壮心暮齿慨且慷吾独何为生悲凉
　　人生叹
　　人生常懐千嵗忧昼短应须秉烛逰古之作者已肠断我今歌此仍泪流泰山为轻一羽重巢由尚笑唐尧愁达贤懐抱类如此万事浮云何足谋盗粟耻为太仓防被绣谁怜清庙牛撚须苦吟复奚益坐遣霜雪盈我头丈人巻舌但安坐息心颐性长优游犹龙五千亦偶尔苍蝇细响君且休
　　西江得蒋虎臣书言自吾宛陵入黄山却寄短歌
　　有僧来自牛头寺懐君一札千行字双旌腊月宛陵游素书重向洪川寄药物擕将疗我衰紫芝歌曲伤人意宛陵凋谢非昔时霜摧木落客心悲泾川难问琴髙鲤叠嶂虚寻谢朓祠先生过我待归阁【予在官时叔父构草阁曰待归】寄宿溪光忘寂寞报道山家云月好苦愁拙宦风尘恶黄山之麓丹砂泉濯君仙骨凌紫烟十年旧约余独悭梦魂飞上莲花颠却如酒人闻防酒口未得饮空流涎闻君黄山既乆淹何时更掉浔阳船君不见匡岳罏峯碧烟里横空飞瀑天为洗迟君潄齿餐石髓
　　发袁江
　　秀江空翠看欲无盘涡激瀬寒侵肤乘流纵棹迅飞鳬羣山却走如亡逋防傍水碓喧辘轳钓台巨石青珊瑚河伯江妃白昼趋卧闻滩响忽已逾飒如劲箭离雕弧万籁奔腾鸟兽呼枕藉清光离簿书藤花飘落上髭须逸兴今朝不可孤举杯满酌酬江湖
　　楼头歌呈太虚诸公时三月廿四日后三日立夏【太虚先生极言著书方法伯调载将归越矣】
　　陂陀尺寸皆芳草楼头新緑忽已老坐中美人又将归片时不醉朱顔槁平生意气山可移中年学道悔何迟富贵神仙终两误千秋万嵗我为谁劳劳愁绪何时毕过眼韶华争箭疾枕藉糟丘未为失春光珍重余三日
　　送张虎别大参【余分守湖西张为分巡时以裁倂回籍】
　　皎皎双白鹤双栖自相匹一朝羽翼分悲鸣声唧唧唧唧终当别离肠无断絶诵子诗如锦重我心如结蓼虫习苦人谓甘君去艰辛向谁説湖西三郡皆疮痍山连楚粤多崄巇尔我犄角犹难治君去愁将一木支载书归兴何萧爽山川到处延清赏累月曽眠西子湖三峯旧踏仙人掌爱君意气轻华簮爱君流水操素琴十年在匣今一鼓殷勤珍重怜知音相思江上树江云忽己暮惆怅春光好却共美人去白鹭洲前青雀舟萧滩望断倚髙楼相期斗酒难相值心逐长江千里流
　　建兰歌
　　澧浦旧种人不识建阳厥产称第一花髙叶短自离羣婵媛独媚幽人室殷勤爱防资清欢燥湿寒暄良独难参差玉立当风笑宻干丛花满石栏昔时花少觉花好今日花多任花老主人烂漫坐花前有酒何人共倾倒九畹繁滋勿复论灵均既去谁招魂愿君见采充君佩与君同心君莫弃
　　紫芝歌
　　临江府城南有唐处士欧阳董读书台丛生瑞竹色烂如银名瑞筠山余分守之三年忽产紫芝百余本李宗伯明睿更名紫芝山为之记
　　嵗之癸卯夏初吉石龙城南芝草出烂漫参差数十丛纷如紫云曜赤日寺后亭隂半山满盘梡车葢状非一百年父老罕惊见十日穷搜犹未毕是时僧舍蔷薇开药公驻锡阆翁来【李太虚宗伯别号阆翁】拄杖披榛睹灵物赋诗大笑同裵更锡山名曰紫芝摛词勒碣冠崔嵬此山旧为处士宅中林尚想读书台昔产瑞筠今神草寸壤作异胡为哉九茎连叶非难致甘泉涵徳空矜异嘉禾不书苌楚嗟忍拾山菌侈竒瑞陈顾周梅【陈士业顾赤方周宿来梅耦长并有诗】皆健手后先作歌真好事我爱紫芝曲人呼紫芝山白石青山无姓字江云松月心常闲老夫齿落髩已班胡为淟涊局曲风尘间五芝倘许斧子食会当餐英茹实使我光泽成朱顔
　　泰酒歌【有火酒老酒二种】
　　西昌半月罢饮酒举杯劝我但摇手众醉那能甘独醒昔称欢伯今良友可怜火酒如寒泉一觞未进喉欲然身非即墨与燕敌火牛何用摧中坚再倾琥珀名老春沃我消渇莹心神醇醪苦杂青梅味裂牙蜇鼻还愁人太常故老有伯玉自矜家酿比醽醁【萧太常士玮家酿名酒见春浮园日记】安得就君乞一斛斯人不见伤局促客夜忧来不可当眼前况复荷花香袛应纪叟垆头醉回首家园天一方
　　吉州九日登天华山
　　螺川夜雨朝日晴早霞正照千山明郭西走马即丹嶂岩前把醆看孤城浩荡风尘成老叟怕见青枫映疎栁孟嘉从事昔淹留落帽曾经此地否【孟嘉尝官此州】賔僚云物好无敌缓舞清歌陵絶壁东篱有菊未开花野寺何人逺吹笛西江三度送重阳此度车轮转客肠家园官舍皆离别且尽今朝住醉乡













　　学余堂诗集巻十八
　　钦定四库全书
　　学余堂诗集巻十九
　　翰林院侍读施闰章撰
　　七言古
　　鹭洲讲会歌
　　西江讲学之会吉州最盛中辍者四十年矣余以癸卯十月修复旧事布衣野老皆许以客礼相见会者近千人
　　秋兰被洲渚霜至皆落英春风一夜吹又见丛兰生可怜天地留此洲潜蛟宿鹭成荒丘谁开草昧置讲席狂澜独障砥中流哲匠经营相继起飞甍画栋临江水歌终嵗白苹边冠葢连镳碧云里百年聚散等飞蓬或争腐鼠矜雕虫今日何日复良防再陈爼豆考鼓钟厐眉黄髪集耆旧深岩防谷来章逢谈天耻作稷下士习礼依稀洙泗宫老夫顾影一何有皇皇生垢敢开口先民诱我升此堂骏奔左右余恐后往事消沉四十年父老重闻皆然蜉蝣旦暮谁不朽竦身防足追前贤清光为照逺来客向夕洲前月如雪请看万古螺江水日夜长流无断絶
　　逢武昌孟孝廉兼忆王山长懐人二广文时并将赴公车
　　二十年前见文字气作长河卷平地二十年后看眉宇皎如玉树凌孤屿江亭把臂心胸开系舟斗酒相裵探懐自具五色笔置身岂少黄金台气结肠回説不得清秋鸿雁飞南北洞庭波濶九嶷深彼美何由见顔色郑防莫恨老青氊司业年来乏酒钱相逢为道相思处白鹭洲边乌桕树
　　冬雷行【癸卯】
　　今年八月春气催贑江桃李花乱开仲冬蛙鸣草不死殷殷动地闻奔雷朝訇东南暮东北翻盆骤雨荒城摧乾坤户牖何不闭颠倒八极声喧豗江南夏旱秋雨滛巴川汉水洪涛深泽国鱼龙窟城市人家烟火栖山岑百年怪事真罕见俭嵗嗷嗷偏谷贱催科力尽无金钱上下相看泪如霰
　　酒间和浮山长短句赠饭牛山人
　　老夫官舍如僧室咀嚼新诗似崖蜜饮牛处士梅川来酒气却从十指出千钧力纵一笔大书如斗惊电疾山田不荒粟可种驱犊闲时且抱膝不然挥毫泼墨为逺山啇歌扣角非今日
　　浴鹤
　　野鹤闭官舍引吭长哀鸣稻粱岂不饱中心殊未平尘汚短翮谁怜汝银缾汲井濯素羽褰裳振衣大如轮清泉一石难容身屈曲盘旋不得意怒翻盆水满平地请君放我江湖间为君清唳舞双翅
　　忆旧吟寄金陵倪闇公黄俞邰
　　六朝旧地多贤豪少年结客相招邀开尊夜醉乌衣巷缓帯晨过朱雀桥太平盛事吾生晩松栢岿然见后凋秦淮日落歌管闻纵横骚雅张吾军是时文字天下重竞推白雪轻青云三十年来事已徃予亦风尘困鞅掌当时耆旧半凋残存者飘零散草莽漠漠江流白浪开崩雷骇浪双蛟来倪生黄生各突兀矫矫玉树无尘埃黄生邂逅竹闗侧题诗赠我披胸臆赋拟三都气不骄书藏万巻人谁识倪生洒落同心期吾友常推絶妙辞【谓周伯衡】反骚学杜意惨澹顔筋栁骨兼能为二子同声相昵就各有新吟错如绣别离百感填中膓忧时老泪霑双袖倪生经年一相见黄生十载隔游防菰芦之中老此人惊看嵗序如飞电江南三月春可怜好傍青溪系画船雨花台畔江天色桃叶渡头杨栁烟我今多病洪川乆昨夜伤心闻杜鹃长江东下二千里望断金陵日暮天
　　横谿吟送从兄雨侯归【所居横谿】
　　送君处草萋萋寸心千里随君归君归处山幽幽藤叶松花香绕楼楼下当轩种花药到门春暮花应落华阳处士君独贤来徃江城诗几篇宦游兄弟空相怜何如归种南山田雨歇南羣采茶去白云如缕穿衣屦愿分茅屋架横谿扫石烹泉共君住
　　筠江歌荅周伯衡
　　伯衡按部筠州有筠阳江路謡及乌山云松懐友诸篇又贻余长歌为之抚节而吟云尔
　　筠州江路阻且修美人弭节行夷犹童谣野歌三太息乌山落日啼猿愁人情弃旧如敝屣云松胶漆何绸缪长歌似同谷短歌似秦州君兮君兮何独长吟永叹懐古今而慕匹俦愿得千石酒与君相拍浮愿得双飞龙与君同遨游君闻我歌还泪流安得并辔昆仑丘与君清啸凌十洲我髪为君白我兴为君发鸟兽怒号洪涛汨没伯牙成连安在哉雾雨防防沉海月东流逝不停沧溟会当竭人生哀怨何时歇君不见鳯与鸾出丹穴啄琅玕髙飞天路絶缯何必珠树始盘桓请君莫歌行路难
　　袁州临发登宜春台短歌
　　问君何事不得登髙台黑云积雨连江来簿书如山眼不开今朝走马且裵空蒙逺色碧天尽滚滚浊世飞黄埃千山寂寞皆防嵝大小袁山在人口处士翻成古郡名古来富贵亦何有袁生兮袁生楼头酹尔一杯酒【按郡志昔有髙士表京居此称袁山遂以名郡】
　　芦中篇寄余季芦先生【集名芦中吟】
　　芦中之吟泪如水芦中之人伊谁子烟雾防防沧海深重欷絫叹霑我襟三闾既沉杜陵死此曲谁能辨古今嵗寒道逺日欲暮天惨惨兮雨滛滛步兵愤俗多白眼茂陵卧病无黄金从前万事难具陈神龙偃蹇同枯鳞长鲸风起万家破海滨白昼生青燐四壁不存八口困著书满匣成飞尘平原兄弟太丘子更和逓唱矜阳春寄我就亭歌胸中磊块一何多序我江行集哀乐无端风雨急文章自古中何用瑚琏瓦缶谁轻重可怜一片子期心鬼神为泣山川动先生旧泽在陵阳杂花种满宛溪旁我今思归心内伤安得归故乡从君以徜徉足踏琹髙鲤手把李白觞侧身东望思茫茫
　　麻棚謡
　　袁州民不艺麻率赁地与闽楚流人架棚聚族立魁长陵轹土著吏不能禁谓之麻棚
　　山陬欝欝多白苎问谁种者闽与楚伐木作棚御风雨縁冈蔽谷成俦伍剥麻如山召估客一金坐致十石黍此隰尔隰原尔原主人不种甘宴处客子聚族恣慿陵主人胆落不敢语嗟彼逺人来乐土此邦之人为谁苦
　　万载谣
　　山城早闭中夜雨夜闻城中嗥猛虎十家九家声暗吞城中人少荆棘存城髙丈五半倾裂中贯长河无水门盗贼哀怜不肯入官吏仓皇征税急鸠居雁集一何多土人拱手客种禾杀牛沽酒醉且歌满眼芜田奈尔何
　　三宿马当歌
　　小孤风急枫叶殷马当矶下浪如山北去官舟三日住日日乌啼矶上树聚艇弯弓防绿林又闻虎啸来江浔舟中夜半人惊起沙头击柝谁家子
　　舆无夫行
　　鸡鸣驱车客行急行渡黄河北岸立倌人驿吏饥且逋朝天使者舆无夫舆无夫日欲暮千钱一夫不肯去闾井流亾已非故君不见草深野旷狐纵横荒田夹岸无人耕
　　到京闻曹木欣学士移病南归怅然有述
　　十年学道老未成千里论心懐友生扁舟君向黄州去匹马踟躇空复情清江亦与黄州近好付鲤鱼寄山信心思厯乱别愁多数行短札将如何
　　董玉虬侍御邸斋作墨竹布障
　　辟园恨不逾十笏种竹恨不髙千寻戏取氷绢写寒玊茅堂白日如青林葛陂龙杖那在手柯亭笛材少知音与君醉向此中卧梦到江南秋水深
　　奉荅龚芝麓中丞京邸夜宴酒间枉赠长句【同鹤田孽子仲调翼苍五崖园次】
　　髙堂萧爽如山楼华灯清夜罗庶羞词人良防半耆旧游子后来居上头谓我间闗成逺客素心促席相劝酬紫駞作羮金盘脍呉歈楚舞扬轻讴啁啾丝竹四坐静今夕何夕消百忧主人爱才天下少众中见许文词好执巻摩娑语未停长篇挥洒疾如扫粤峤呉山梦杳防望逺伤离思潦倒共惊落笔独波澜顾我中年已衰槁江湖十载违金阙麋鹿闲心忆岩穴旧游郎署各飘零新贵逢迎惭老拙先生痛饮惜清懽午夜鸡鸣兴未阑天下英雄还几辈笑看落月低檐端
　　临江太守行【美髙使君也名培蕲州人】
　　临江江水见江底太守酌之甘如醴临江野田半荆棘太守见之泪沾臆露冕东郊骑瘦马牛背牧儿不肯下官斋种药兼种蔬厨中但有武昌鱼
　　北楼夜醉歌赠别龚使君
　　楼在郡斋内客罕至者乙已仲春同洪庭植懽防余是时又将赴官西江为作歌使后来知此主客
　　谢公北楼倚叠嶂敬亭壁立森相向逺树全分官舍中浮云倒接江城上画栋珠谁壮游青莲彩笔独风流自从牛渚骑鲸去狂歌无复凌沧洲陵阳旧是神仙地词伯更乘黄鹤至花下争看水部吟池边又见山公醉使君潇洒真絶伦抗手直揖千秋人兴来大笑向我语楼头百尺宜嘉宾北海清樽成胜集良夜还将管入桧柏慿虚岚气深鱼龙听曲牕纱湿银箭金壶欲曙天落月重开万井烟清歌妙舞寻常事此地萧条二十年二十年来无此乐一夕青天咨盘礴飞梦疑攀华顶峯闻笙不羡缑山鹤才共登临手重分风流好客苦思君明朝防指滕王阁回首江东日暮云
　　彭蠡湖遇迅风误入别港
　　方舟夜湖口县雨涨春朝急飞电北风暁发江晦防惨澹孤山看不见天呉河伯白羽旗牛首蛇身共酣战帆樯饱掣天欹斜儿童转侧头惊今朝雷雨更訇砰鄱阳倒掲匡庐倾折防沉沙怨鬼怒崩崖古庙神鸦鸣百端乱集茫茫里白浪如山那肯平日昃风狂天尽黑漫漫江路无人识鹢首横飞断港中一步千钧移不得是时四顾迷南北捩柁长年失顔色磨牙吮血盗如麻垂堂惧委豺狼食语君勿叹息聼我歌短歌千里乘风聊快意片时停檝非蹉跎同来独忆聨舟客仓皇相失随风波人生自古忧思多明日愁看青髩皤
　　对酒歌寄伟长
　　对酒不饮心茫然吾宗老髯称酒颠一举百觞倾四筵掀髯仰手问髙天平生彊项谁能怜挂瓢抱瓮饮山泉穷秋送我冲暝烟夜阑语杂不能眠合尊促坐篷窓前明星厯歴照清川吾今衰病非昨年新诗取乐不取传残牋散帙无人编饭牛野老耕芜田仓有脱粟囊无钱胸填磊块膓欲穿速来共醉酒满船眼前谁是饮中仙冯木伯自永丰罢归山隂追送是诗【邑有莲花山】
　　莲花山下春花开陶令行歌归去来冲泥难折江边栁惜别还孤池上杯浮沈世事那可道不如归去鉴湖隈丈夫大笑返初服阳丰万户吞声哭昨夜空江风雨中孤舟却向何滩宿
　　鹿溪行赠心渊
　　少年曽向鹿溪游转眼飞光欲白头鹿溪园林足竒树今日主人已非故剪纸难招北寺魂回车谁哭西州路公子生来不相识但言家世泪沾臆葛帔休辞太苦辛鳯毛自具好顔色汝翁意气山可移倾心下士儿童知李郭盛名真再见乔固危机又一时石城忽洒苌血惨澹钟山昏日月生存华屋死藳塟夜雨哀猿啼未歇梅生赠汝孤皃行【谓耦长】变徴移啇金鐡鸣清时虽喜罢钩党畏路犹疑变姓名萧江水清月如雪賸有相怜寸心熟好倚闾读父书丈夫何必耻岩穴
　　江亭短歌送周釜山
　　釜山作诗愚山眠自憎病滞楚江边青枫暗日秋雨急临当送别心茫然丹鳯楼前爽鸠署吾曹痛饮髙歌处嵗星金马闲有余杖策西山自来去浮云一散江湖濶风浪澒洞还束缚羡君拂衣汗漫防武夷雁宕穷岩壑君不见汝乡王顾与沈呉转眼旧游皆老夫莼羮千里四腮鲈安能往就倾玉壶又不见蒋大鸿董苍水其人未见才并美安能同坐九峯巅笑看渔父苍波里行矣相思我与尔
　　答蒋大鸿
　　昨夜鄱湖风浪起飞出江南一双鲤美人寄我歌曲长緜緜逺道九回肠生未相逢苦相忆置书三叹谁能忘防扈词塲殊不少可怜难得心期好侧闻意气略时辈论交执义非草草十年不肉亦不妻南游江楚东防稽寻山自具客儿癖挥防直蹋青云梯餐霞防日絶壁外碧萝琪树千峯低栖迟爱作陵阳客手自钞书动盈尺登我溪上阁坐看敬亭山把杯半醉呌李白谢公楼畔时往还我欲因之附归梦枫林踯躅摧心顔
　　青原山后新得飞瀑目曰小三叠漫书僧屋
　　前山后山何嶻嶪腊月山中尚红叶烧榛虎穴破杳防扪竹龙湫试登涉玉井银河曲注来崩云駴雾纷相接仰看拍手共惊呼此是匡庐小三叠往来樵客防千年灌莽防茸隔眉睫亦如雁荡閟层巅晋宋以前迷浩刼天开灵境始吾曹山鬼水仙走蹀躞老僧笑对一无言振防重将峯顶蹑【令药公手书小三叠刻石其上】
　　题沈筑岩洗桐图
　　傍岩茅屋桐隂緑重汲青泉洗寒玉驱童抱瓮倒百回主人取洁心未足山隂髙士写此图胸中氷雪同倪迂谁其似之筑岩子客游只爱清江水
　　花下歌送陆丽京之南浦
　　去年送君白鹭洲酒酣握手登髙楼賔朋四坐独长啸诗成气挟长江流今年送君鹿江曲春盘促席梅花屋城南击虎进虎肉云开坐见千峯緑丈夫忼爽心顔开对君好尽花前杯双屐防年游海峤石梁瀑布穷天台天台四万八千丈直攀华顶窥天上亲见松乔驭赤螭下看日月生青嶂大陆才名世所稀风波澒洞中心违鳯羽已将罹雉网羊裘还许卧渔矶【君尝坐事逮系乆乃得白】端江江畔寄双鲤曲江祠前采芳芷倚遍扶桑望八荒更逐浮云防千里胜游良会难可忘东皇告我邀春光南州词伯好相见为报相思江水长【谓伯衡柴雪诸公】
　　寄陈阶六淮上
　　韩信城头忆风雪元龙榻前话离别明日孤舟我独归至今三嵗心如结江波淡沲江洲春闻君病起梅花新寄书且折一枝去为问风流旧酒人【君自号楚州酒人】
　　桐隂读书图歌寄王西樵司勋
　　陶公爱五栁杜老怜四松千秋王司勋永啸懐三桐盘根耸干徂徕东参差玉树交菁葱司勋读书坐其下髙吟海岱来长风百尺排空饱霜雪疎枝覆地纷虬龙主人一去金门里清影时飞客梦中开襟凝睇不可见长安市上车尘红谁移此树森在眼广陵好手丹青工箕踞科头气盘礴繁华大叶隂防茸賔客满堂各题字画手诗篇光气同阿弟见之复大笑【谓阮亭客部】机云唱和成两雄多难风流未摇落不悲枯树感飘蓬我有就亭在官舍山东长句邮诗筒因风报之歌一曲东西相望披心胸
　　神船词
　　清江县旧俗上元赛防舁彩舟行地上罗载百神服餙甚盛鼓吹三日夜乃送而焚之江浒
　　清江江上春未生江城满耳棹歌声惊雷駴电纷纵横桂楫兰舟平地行驾赤螭兮吹玉笙驱风伯兮抗霓旌船中恍惚天帝居乃是上帝百神之所都羽卫隂森彩仗集帆樯蜿蜒蛟龙趋别有天妃曳长佩篙工柁师皆好姝灵旗风起时晦防仙乐要眇还有无疎星厯厯月皎皎夜祀明灯接清暁臇鳬臑鼈陈酒浆瓦卜鸡占前致祷黄冠陪坐恣盘餐父老争言神醉饱愿驱厉鬼屡丰年使我百谷皆坚好喧阗花月可怜春送神还向清江滨纵火烧船付江水锦袍绛节成飞尘尘飞处水东去梅花已落江臯路年年赛社不愁贫典衣又办芜田赋
　　送筑岩归里
　　山园旧业姑山下抱书未肯事躬稼防名防载贡廷阙掉头不出耻干谒坐吟门径长蓬蒿平生意气许吾曹岱宗夜见三更日蠡泽秋凌万顷涛玉笋峯前栁成絮故人鼓柁东归去一旬积雨云未开江蓠乍緑江声来那堪昨夜牡丹发正照今朝送别杯
　　戏鱼堂石刻歌【新淦县】
　　南山有时平何况南山石剜琼刻玖良可怜尤物摩挱成弃掷请君且勿喧聼歌戏鱼堂御史风流刘次庄谪居江畔歌沧浪临池筑室好心眼法书钩勒穷防茫俯驾潭州方绛帖【语见辍耕録】寸纸片石称琳琅绕槛文鱼何蓰蓰丛篁古木交清光隄倾石泐竟何往野水东西空夕阳我闻周宣石鼓刓为臼峄阳秦碑踣已乆填桥甃壁半湮埋雨剥雷轰恣击掊礮火摧烧琬琰文马蹄蹴蹋龙纽负郭东山百战余城市凋残物销朽苦心搜索决泥沙只字断文无一有天倾地坼海扬尘古来万事终沉沦于乎古来万事终沉沦零落残碑勿复陈
　　湖西水
　　天柱倾欹沧海溢怒雨沉云欺白日敷浅原低河伯居武功山破老蛟出城头系艇城根摧双江万壑声如雷山村駴涨牛羊没津市盘涡鱼鼈来茫茫后土成泥汚水落田庐在何处父求亡子夫求妻死者横流罥髙树农时已过夏将徂新禾烂尽谷种无莫言明日追田租今日呼天泪满襦
　　醉书官斋丛竹
　　琅玕万树成髙斋袒跣相对开胸懐炎天氷雪生四坐长宵风雨翻空阶虚中那爱斧斤斵疎节宁求龙笛谐江清月出时独啸舍君谁复知吾侪
　　龙山月下作歌送汪舟次游匡庐
　　今夕江山共明月龙山岭上独清絶秋光偏为照幽人君去匡庐又将别炉峯瀑布千寻长溅珠激雪相回翔九屏五老入窅眇相看衣屦纷青苍涉谿何处询惠逺挹泉着意寻康王香山草堂已芜没到今满地山花香我昔薄游屡迷误崩云忽夺岩前路啼猿驯虎同往还曲磴枯松自箕踞僧庐石壁竹林边頽唐犹记题诗处只今北发且脂车徜徉安得同君去人生头白惭青山输君年少身能闲此行弩力应尽兴长吟云树皆懽顔君看江上兵船满但去山中君莫缓
　　洪崖短歌
　　寒崖成独坐日暮不知还不闻人语声但闻水潺潺仙驭何年撇波去木叶落兮愁空山息余马兮驻余策吾欲从此煮白石
　　为余斗所方伯题像
　　秋雨江云在江树客船夜泊章江渡展图忽见伟人姿满船賔客皆惊顾鸭江龙起多贤豪争剖符竹拥旌旄雄才独可略时辈深还肯收我曹阳城心苦政偏拙贾谊忧多泪成血公为方岳最优容握手相看懐抱紫防官阁数悬鱼清夜藜牀坐读书干戈未靖军储急水旱频蠲民力纾半生游宦谁不羡东西南北舟车徧建牙开府事寻常屏翰风流人所见木落蓬飞又别离为君题句重相思它年黄髪丹顔好长忆东湖防面时











　　学余堂诗集巻十九
　　钦定四库全书
　　学余堂诗集巻二十
　　翰林院侍读施闰章撰
　　七言古
　　卖船行
　　谁言在官有余禄倒箧购书犹不足谁言薄宦无长物故人赠船如大屋载书千巻船未满四坐词人命管清江白鹭伴往还楚歌骚激呉歌缓自拟相将汗漫游归来萧索妻孥愁亲朋环顾只空手不如弃此营莵裘近日括船军令急战舰连樯如雨集大船被执小船破长年窜伏吞声泣去官那敢説官船泛宅终输枕石眠欲藏无壑卖不售且系青溪芦荻邉
　　无酒自嘲
　　大苏岭外无余物酒器惟存荷叶杯我賸一杯是红叶亦思斥卖重裵徊国工心苦雕镌里故人赠我来万里到手曽无緑蚁浮擕铛且酌澄江水药栏花发还踟蹰花下春风不可孤空杯何似酒满壶明日能留杯在无
　　题圣飞南冈种花图
　　醉我南冈酒逋汝南冈诗买花种竹有竒癖桐隂把醆临清池惠我矮梅堆几案明年花发重相期世上余子多碌碌抱膝枕书吾意足再辟南冈十笏寛与尔比邻接茅屋
　　放生河
　　郡东郭宛溪渔钓所集僧明虚筑清溪精舍募买河五里许请禁网罟谓之放生河
　　清溪不渔亦不钓碧山影落水清妙鱼游絶胜濠上乐庄叟来观开口笑昔时陵阳窦子明钓龙仙去归太清百尺澄潭灵迹在神蛟赤鲤山根生截流竭泽取无已龙潜鱼服吞声死驻锡重来杯渡僧买河长畜琴川鲤精舍疎钟竹影间聼梵游鳞时往还安得天下万事皆若此止戈去杀同欢顔
　　白雀寺
　　轻舫闻疎钟古寺尚松际青松夹道二三里琳宫绀宇相亏蔽丹青四壁烟雾开隂崕忽裂天为摧寒空喷雪瀑崩屋蓬壶仙客云车来人间防见成沧海米苏残碣生光彩白雀孤飞去不还梁朝老树今犹在流泉九曲何泠泠寺后危亭接窅防万顷寒烟太湖白半规山影洞庭青我欲擕铛煮明月聼演三乘疗饥渇至人大道不可説踟蹰还与老僧别
　　呉兴夜醉宗鹤问客舍【同严既方孙介夫】
　　乌程美酒缓百忧罨画溪连下若流借问昔人豪饮处洼尊亭在岘山头市沽百瓮难甘口欲寻欢伯谁家有少文本自躭卧游客舍留賔倾五斗白苹风起蓼花新凉秋夜永且相亲我亦淹留能几日除却寻山覔酒人
　　同呉湖州饮孙太初墓侧
　　客子有山癖主人借游具道峯踏尽日将暮行厨置酒云归处【山有归云洞】云深古木号悲风松隂酹酒山人墓作亭表墓始阿谁延陵望古心相慕于乎山人何如人挂瓢词翰今犹存空同作传少谷序后来凭吊皆销魂寒烟薜荔哭山鬼老僧苹藻如儿孙世间万事东流水眼前且尽酒一尊残碑风雨犹磨灭人生何似南山石
　　西湖叹
　　山围碧水隄桥好西湖一曲天下少波光云气变隂晴玉笛银筝接昏暁三春桃栁乱如烟十里芙蕖绕画船游女争过玛瑙寺少年遗却珊瑚鞭南渡繁华长若此一朝歌舞归流水兰舟渐少葑田多饮马千羣夕阳里岳王古庙飞青燐处士孤山愁杀人呼鹰走狗无遗鹤陵树园花尽作薪黄尘日日昏林麓野老哀吟愁踯躅夜来急雨洗两峯可怜依旧湖光緑
　　幔亭歌
　　荒台絶壁盘烟雾争传秦代羣仙聚虹桥防幄云锦张流霞天酒百花香髣髴藐姑肤绰约霓裳妙舞钧天作传呼太姥宴曽孙殷勤劝尽筵前尊忽奏人间可哀曲坐上几人肠断续白日欲暝饮既醉虹桥忽撤人在地人在地兮当奈何彩云散尽白云多
　　屴崱峰
　　危峰矗立鼓山顶目尽闽天万峰影磨崖上有紫阳书光芒倒射扶桑冷双江滙合蛟龙游三山灭没人烟浮岛屿东看入海气空青一髪指琉球洪涛忽起天地动羲和返驾寒云愁吁嗟乎白日苦短青已班天风何泠泠吹我骨珊珊念欲乘风挥手去八表万里何当还鸾骖鹤驭良不逺鲸吞蚁鬬谁能闲回首大笑哀人间
　　海波行
　　海波海波尔何意为尔夺我沃野地傍海渔樵生计多万家内徙皆拨弃饥人委路衢海水转多鱼我欲网鱼取一饱官家捕我死须臾君不见煌煌赤字官碑在道傍一步即边界
　　闽寒行
　　风吹野店卷蓬壁旋如鹘起去无迹天黒愁摧若木枝雨翻直决鲛人宅边海崇墉多戍垒湿藓隂崖泣山鬼朔气南来变雪霜荔歇榕衰半生死不信闽天客苦寒手僵肤裂声悲酸
　　射乌楼行
　　越王城边乌哑哑射乌楼头乌不下周侯破寇此城头到今杀气城乌愁　先皇丙申岁七月寇来海畔成山丘疾如长鲸吞巨舟城中号哭声啾啾侯方解官聼吏议争推要害守乌楼抗言立功须宿将使贪使过皆保障中有健手王老虎陷阵摧锋气偏壮羣凶争踞豹头山咫尺乌楼正相向蚁附蜂屯顷刻间何人敢立女墙上周侯清啸决戎机誓师慷慨裹鐡衣指顾中坚发大礟须臾万骨黄尘飞紫袍戎首正麋烂一军气尽舆尸归总戎援兵适继至三山是日解重围当涂方略固多有功成乃出闲官手烟既息乌楼空乌楼壮绩在人口他年再集头白乌射乌还有周侯无
　　清流船謡
　　九龙滩畔清流船上如上天下沈渊船真作纸艄为鐡【闽有纸船鐡艄公之谚】差黍有时还触石船触石兮可奈何嗟尔客游一何多
　　补船行
　　夹江石齿喧霹百丈斜牵争咫尺倾崖断岸阻人行三老呼号如哭声老虎滩头石如虎击穿艇子咄嗟补斵板刮竹傅泥土不取坚好取撑拄树黒云霾戍火微山魈夜啼立风雨
　　醉游吟留别曹秋岳侍郎
　　昨日饮湖渚今日游山园相擕缱绻不能别半醉临风歌一言长安花发满青门司农东阁开金罇宣城野客卧郎署日袖诗篇相讨论文章直许曹刘合意气宁知卿相尊风尘浩荡忽飘散一卧苍江嵗将宴南驰岭表北云中尺素双鱼心绪乱但知词翰益老苍岂谓园林同汗漫移船改席兴何长俯槛徴歌爵无算于乎此园传自武穆之孙岳倦翁其人文雅多淹通賸水残山纷气象不与他家堆砌同司农读书日坐卧范蠡湖水连芳丛又辟小园依第宅髙下池亭分咫尺半冈诘曲尽栽梅四坐谽谺皆倚石斯文耆旧时过从邺下西园嗣往迹﨑岖轩冕鬓早斑何如羣贤丝竹游东山我今嵗暮且归去防待花时重往还
　　嵗暮行
　　嵗云暮矣胡不归我叔头白家书稀身虽老健心事违碁局诗篇今是非连宵入梦沾裳衣寒江防防雨霏霏明日买舟急归去石尤风急江村暮
　　寄萧孟昉
　　去年余五十故人尺素逺相存今年君五十游子扁舟方出门年过半百日已老相思那得好懐抱多君髙义复爱客藏书万巻酒百石挥金代士输宿逋投辖论文浮大白春浮园古易为春年年腊月梅花新花前今日留賔处倚醉题诗定防人
　　醉后歌荅杨陶云兼寄令叔闇斋【陶云以翰林谪南昌县丞】
　　龙门两世称良史不辞吏隠看江水古来重人不重官梅福风流正尔尔沉埋匣剑光逾明半爇枯桐琴不死春来日日开芳筵醉中为我歌卖船藏书已购防千巻手板长抛尽日眠屈宋哀吟徒太苦夷吾江左今何补桃花昨夜雨声多悔不花前倒清醑君家大阮吾同曹六年不见心郁陶江山好在且为乐莫厌门前满迳蒿
　　南浦客舍送孙豹人入楚
　　雨落江梅湿不飞春泥没骭愁掩扉君来何处得一笑蔼如冬树开春晖九载无书慰离别齿坚肤实须如雪吐气犹余华岳云衔杯忆共防闗月我今去官无酒钱苦欲留君同醉眠夜来大呌僮仆怪诵子长歌使我颠叙旧追欢泪如雨故人络绎归黄土【是日闻李叔则雷伯吁讣】诗逾千首为谁雄賸有穷交相尔汝明朝君发龙沙头春尽还登黄鹤楼人生作客岂称意笑倩长江送客愁
　　麻姑酒歌【有泉出石穴曰神功泉宜酿】
　　石梁之上龙湫口野店三家卖仙酒蔗浆柔防色黄菊佳者泠泠如白玉我来桥上呼一杯举杯对山山花开花雾防防人自醉醉闻泉响失酣睡再沽一斗三百钱不争酒好争神泉水浅蓬莱知几度一勺犹传丹井处碧莲池改洞云迷君看谁解仙游去
　　荷山草堂歌为徐仲光作
　　蛟不在木兮鳯不栖渊嗟尔美人兮胡为乎穷山掉头纵使老岩穴安能餐霞蹑景逃人间荷之山兮似荷叶烟霏露濯芙蓉色山中人兮抱膝吟走币陈书招不得吾闻玉井之莲藕如船花十丈削成太华不可上不如一亩之宫足偃仰君不见桃花园栗里村其人百世今犹存
　　阆园牡丹花下醉歌
　　两度看花司马宅三度看花宗伯园客里每过开口笑花前失醉多狂言君言狂不妨尔诗自擅塲嗣宗太白今在眼世上悠悠谁短长此花逺自呉中买古干盘根几百载不惜黄金舁入舟柯叶如山全未改阆翁洒落真仙翁对酒能歌语不同日张锦幄夜髙烛四坐云霞烂漫红乍晴还雨愁沾湿地近东湖寒吹急百年欢乐能防何乘兴呼朋如不及布袜青鞋客又来余花重见数枝开当头明月复已满人生不饮胡为哉春风但肯相留得还傍花丛醉防回
　　哀覆舟【己酉四月十四日南州事】
　　人言覆舟之下无伯夷下有伯夷谁能知不见章江白浪翻银屋千人一日委鲸鲵鐡树老蛟岂断锁蛇身牛首角觺觺官舟贾舶须臾尽贤愚作计空尔为我时系艇章门下访旧登楼憩僧舍遥怜招手声渐吞坐看沉渊泪空泻最后一船防已收距隄三尺惊回流反覆沦胥在俄顷寃魂聚族啼沙洲茫茫世路眼堪白斟酌江湖聊泛宅江头一歩又迷津愁杀孤舟未归客
　　短歌遣闷和阮懐耦长
　　李杜不登第郊岛皆饥寒吾邻有二仲悲咤常相看粥书三十乘不充八口餐况复有客穷且鳏天寒夜永离思单【谓阮懐】蜀山铸钱终饿死雪中僵卧还袁安男儿饥饱各分定何能摧心屈首长辛酸君不见东家愚翁愚可怜去官偃仰余数椽卖船补屋空茫然明年且种东臯田
　　桐川古松歌
　　半秃乔柯削顽鐡一面菁葱枝不折蜿蜒堕地垂胡髯倒起盘空惊屈蜺共愁腾掣乘长风攀借还容坐老翁云雾有时昼防晦苍茫白日迷西东我梦天台恨未游数株想像石桥头慈仁寺里旧所见神物忍遭市人贱【京师慈仁寺松下为庙市】爱君独立凌寒烟菀枯随意全天年数百年来少物色桐川耆旧今流传谁能移傍我茅屋卧拂残书松下读
　　春江引送濮阳无着游湖南兼懐龚扶万使君
　　昨夜敬亭梅初放游子帆开宛溪上楚天南去二千里此日春江正春涨鹦鹉洲边碧草平洞庭湖里白苹生少壮几时成老大上书何不取公卿仲宣曽作荆南客漂转干戈不得歇战乆西山积骨髙诗成鬼哭霜天月到今铃阁罢从军征西賔客坐论文浮湘兰芷真堪佩吊屈骚歌谁共闻纷纷才子卧菰芦啸傲长懐楚大夫倦游我亦渔樵者搔首长吟天一隅
　　寄题魏惟度枕江堂
　　客游把书不离手爱説草堂日在口草堂距江知几尺髙枕还闻水声否短墙絶防石栏寛覆屋藤花白昼寒迳曲时容鸥鸟入磴回直絶霾云端乱来万户余残瓦怪石横江色如赭书屋将营九曲中【诗有读书武夷之志】茅堂坐拥三千下堂中人兮今未归长对青谿忆故扉箧里新诗传海内江头闲杀旧渔矶
　　为刘公防考功题孙徴君诗巻
　　孙钟元先生隠居苏门山之夏峯刘别业在百泉有留琴堂孙尝赠以诗
　　我闻苏门山恨未得游啸千载孙登去已乆眼下何人复同调谁知尚在此山中丹顔九十成仙翁挂瓢偶尔同箕颍倚劔直欲排崆峒百泉山下凿深翠复有髙人刘子骥两贤相见心相倾数行写尽行藏意天下轩冕纷如云倜傥谁雄七尺身生不平世则出世汨没羞作泥中人留琴堂好不得住时来暂别烟萝去今之山公刘大夫借问琴堂琴在无夏峯老人老无恙鸾鹤空山不可孤我今多病卧菰芦风波澒洞愁江湖苍生憔悴赖公等让我狂歌归草庐
　　金陵先贤祠堂歌
　　崇祠杰阁南山前问谁祠者维先贤在来开庆实肇始旧基结构青溪边泰伯以还人四十封爵姓氏人题镌欲延血食垂香火供祭土田维七千重典何时遂湮废南郊再祀神宗年议复维焦及李叶【焦公竑李公廷机叶公向髙】祠祭经营分俸钱【谓葛公寅亮】朱堂冠山下俯寺长干塔影檐端悬书屋茅亭次罗列灿然气象聨星躔丹雘非徒耀耳目荐苹酹酒皆留连亷顽立懦此风好百年芜秽成荒烟狐狸所家蛇豕溷頽墙败棘相钩纒存者遗墟半侵没父老吞声多涕涟倔强魏生与张子【谓惟度南村】吊古抗言相后先佛老精庐塞天下忍没先贤无数椽陈侯磊落能好事刮磨位置重薫湔踵旧増新五十四曰采舆论无颇偏神呵鬼防此正直孤松独立龙蜿蜒百年废绪一朝举丰碑伟咏千秋传于乎前贤诞河岳上者骑箕魂在天缥缈岂应争爼豆尚徳崇功古所防丈夫慨慷追往烈后有来者其比肩不然盛事委草莽恐使白日昏虞渊
　　隠龙山歌为两方先生【季玉五玉】
　　隠龙之山何诘曲上有千嵗之虬松下有奔雷曳练之双瀑山中百灵防真宰乞与方干作书屋抱膝髙歌有二老对坐千山万山看不足二老孪生旧最名年齐杖国聪且明鹿车并挽各偕隠儿孙衮衮罗羣英人生得此良不易何妨白眼睨公卿昔君六十髪尚黒相过大醉梓山侧今年七十兴逾豪采药山南又山北我今渐老嬾作诗惟看弟劝兄酬浮大白
　　雪不止和耦长
　　去年冬雷震江涘今冬积雪蔽千里压倾茅屋折松枝堙谷平山雪不止斋厨促馔防无薪折柱为炊爇书纸若个贫交来叩门南邻髙士僵欲死平生故懐广厦志歳荒苦乏仁祖米畴昔当官不爱钱妻孥却笑今如此流民道殣日相望不忍闻之急掩耳于乎不忍闻之亟掩耳已饥已溺何人耻
　　夜宿南湖
　　孤篷暮雨一天寒泥深月黒胶湖滩野寺荒村投不得氷鸿雪雁鸣辛酸南山虎穴北山盗心知畏涂坐相看一丈舴艋十人睡仆夫侧叠饥无餐丈夫垂堂事偶尔长啸短歌行路难
　　送张菊水自郡曹摄泾川事
　　李白来宛溪又去游水西君今为政亦如此踪迹正与古人齐东风细雨春隂好桃花万树黄莺啼控鲤琴髙已千载洞荒药灶知何在留侯自是赤松辈借才重作神明宰山县鸣琴乐有余酒徒词客兴难孤桃源野寺行吟处问我题诗今在无
　　秦淮水亭集郭汾又杨啇贤呉野人汪舟次听苏生度曲
　　客舍何人堪共饮独歌独酌劝孤影今日邻翁致鱼脍良朋偶尔成髙会坐中絶调有苏生含商激羽倾公卿当筵按拍丝筦乱一字沉吟更漏换空阶玉佩翩珊珊重崖乳瀑寒潺潺忽闻巨石堕千仭惊猿骇鹤啼秋山可怜此曲真可惜防须一饮尽十石我看四坐各忘言况是天涯白头客刘郎故旧叹何戡子山摇落哀江南是夕轻风动杨栁飞来片月明寒潭贫贱伤局促富贵多倾覆笑杀柴桑翁惟恨饮不足孙楚楼前酒再沽桃叶渡头歌重续与君烂醉棃花春明日东西南北人
　　走笔赠胡山人省游【胡善篆刻】
　　趋时妍媚摹古丑篆刻眼前无好手茶村独推胡省游秦汉商周靡不有籀斯既逺碑铭亡六书八体争防茫我今老病倦笔墨为君摩挲动顔色古法今人谁识得临别短歌还叹息
　　楚狂歌赠杜于皇
　　楚狂为我歌卖船我歌为歌楚狂篇谓汝不狂君不喜呼汝楚狂君冁然楚狂坐啸无甔石开口便许垂千年诗文骨立独苍瘦自言火食非神仙惜墨经旬不落笔千言俄顷惊流泉余子靡丽羞挂眼杜陵老翁差比肩吾戏汝曹亚郊岛掉头瞠目语尤颠妻无机杼子不稼敝耒短锄恃砚田好事失时真可怪吾官豫章招不前君虽楚人少离楚梦想七泽空眼穿男儿赤身少两翅出门一步如登天三都嬾借皇甫重书成自序争流传楚狂真狂吾所敬倔癖不肯趋时贤酸风苦雨自骚激直肠坦臆无钩纒白首常贫何足厌金帛如山终可怜邢顾林方【邢孟贞顾与治林茂之方尔止】相继死汝卧钟山将老焉秦淮蒲长榴花发孙楚楼头堪醉眠十年一面又分袂立马成诗歌别筵他时韩孟重防合艰辞险韵徐相煎漫矜字可酬匹绢且向囊中看酒钱
　　抱书叹赠姜鐡夫
　　俗士大言尽枝叶壮夫柔翰穿金鐡笔锋有时飞杀人开口露心帯生血姜生姜生苦读书感旧忧时动凄絶长松郁郁卧寒云哀狖嗷嗷号积雪腹中撑拄廿一史妻死家贫愁百折人情爱少不爱老两鬓将斑生计拙暑雨如蒸室如甑寄食依人事骚屑眼前下士多公卿倔强羞从贵游説稽山镜水足徜徉瘦马缁尘空蹩家鸡自饱野鹤饥抱书长啸休呜咽
　　一笏墓田歌为陆集生孝亷作
　　陆以亲丧不得举作墓田丙舍图泣曰得墓田一笏营葬足矣遂自称笏田
　　有亲不封死不塟男儿肠断气凄怆谁知作客成白头荒坟未得营青嶂佳城难得真可怜黄金如土终茫然国士蹉跎家更破腹中万巻囊无钱墓田一笏空在口衔哀侧首号苍天北邙髙塜知多少秋风石马皆吹倒何如束缚归山冈大孝无文非草草笏田笏田何处寻长在孤儿一寸心














　　学余堂诗集巻二十
　　钦定四库全书
　　学余堂诗集巻二十一
　　翰林院侍读施闰章撰
　　七言古
　　千顷堂藏书歌为黄俞邰作
　　藏书共説须名山黄子草堂防市间山中有盗能胠箧市上何人肯闭闗黄子示我藏书记使我太息还开顔天厄斯文意不测嬴汉宋元防沾臆金泥玉册尽飞灰驼负辇驰归絶域人间流落存残编注疏补辑勤诸贤寇垒横摊作甲胃围城拉杂供炊烟马牛蹂踏裹粪土颉籒夜号哀九天自从八股轻六经后生搦管登彤廷百家子史太琐碎略数书名已倦听风俗藐书人贱卖闻説朝鲜国偏爱旧家稇载救饔飱估客收罗换珠瑁此时丧乱渐无书君家六万巻有余几度桑田变沧海帝敕掌书守尔庐多君先世真卓荦【谓俞邰尊甫明立先生】秘笈竒文靡不学青箱世守重裒増排籖插架无参错虞山宗伯为君叹闳览髙风两独难石仓缃帙既珍袭手校家传还借看恨我将衰难夜读瞑坐有时背灯烛雄吞万巻心不死会向髙斋看书目
　　旱风篇
　　千村井渇草木黄二麦枯无一尺长刈取作饭徒徬徨中虚无粒余麦芒嘈嘈皃女嗔爷娘缚鸡易黍炊壶浆天茫茫南风卷地不可当旱魃昼出飞亷狂两年嵗俭今田荒　九重心恻真成汤桑林哀祷呼穹苍万民如堵皆沾裳上帝君不见黄河水溢连江雨田庐漂尽嗟淮
　　赐裘图歌为沈绎堂太史作
　　茂陵作赋传禁闼召赴金门给笔札谪仙李白挥彩毫承恩勅赐宫锦袍竒才异数古罕有千载声名在人口华亭太史沈休文遭逢圣世真不杇忆昔读书石渠阁京雒才华推卓荦掦马文章夙讨论钟王字体兼摹索先帝旬宣遴旧臣双旌秉节黄河滨政成岳牧重淹
　　蹇数竒迁谪多艰辛矰缴脱身已垂翅敝裘旅食成枯鳞　天子垂衣忽召见黄门飞鞚如流电天仗光摇金鳯牋御炉香暖鸜鹆研螭头侍从列千官词翰争看柏梁殿濡毫进讲复陈诗霁色温纶荷天眷是时氷雪髙山丘瑶台丹陛寒云流壶倾仙液金盘果尚衣又赐紫貂裘都下喧传诧殊遇拥马羣看塞道路七贵五侯来索书流传墨迹多无数今年重召入宫门亲承　帝语问寒温在廷喜起徴元首四海雍熙想至尊官还旧秩由中防栖迟难索长安米瘦腰青髩暗摧残三泖九峯思故里冠葢如云满京国人生富贵何纪极天下才人亦无数惟此九重恩遇不可得　圣主知臣臣恋主防应珥笔彤廷侧请君莫忆南山之南北山北
　　醉来歌赠曹顾庵先生
　　骐骥何当老伏鳯凰不合垂青防自古文章纒坎防升沈万变皆漂萍汝不见曹学士昔何腾逹今隐沦谈迁两世称史臣出入侍从词清新腹笥便便资顾问博闻强记如有神胡为失路髩垂雪伤心往事难具陈十六年来重把臂金门防合多吾辈莱阳之宋【荔裳】新城王【西樵阮亭】南海【周量】东呉【绎堂】相颉颃余亦覊栖燕市旁同声异曲成宫商疎星厯厯月皎皎奋袖为君歌激昻　圣主寛仁尚文史国士衔寃心不已慿谁仰首号天门事白徐还卧鸳水风尘满眼忧思多醉来且共尊前歌古银槎歌为荔裳作【背有镂字云元至正壬寅朱碧山制朱名华玉见辍畊录】
　　坐上突兀见浮槎根株半杇枝杈枒中有老翁独箕踞缥缈恍惚如仙家细看乃是银凿落腹空曲注藏流霞碧山山人真好事雕镌苦尽经营意摩挲腻滑半无防犹存至正壬寅字宋公好古称博雅沧洲懐抱尤潇洒醉后淳于兴转豪天上张骞臂堪把此物曽经四百年浮生谁是长年者如君爱客天下无典衣沽酒饮吾徒雄谈不借挥麈尾壮志时闻击唾壶防当倒载入槎腹拍浮满地皆江湖借伶酒隠亦不易人间万事何其愚
　　赵阆仙膳部作头陀小像
　　突兀天人姿洒落湖海气怪底含香厌尘滓掉头别具逃禅意泰山稊米海一杯簪笏烟霞浑闲事爱君且欲苦留君苍生正頼青云人君家清献亦不俗岂必蒲团是净身
　　乔石林舍人见示先侍御圣任先生来鹤图
　　柱史东山髙枕处射阳湖畔沧洲趣前代曽传抗疏名知几早就归田赋手校连牀多异书坐看满眼森竒树海风簸荡垂车轮一鹤翩来不去先生自是鸾鹤姿廿年万事付渔矶嗒然倚杖天机静还有亭前鸥鹭飞十峯草堂歌赠钱础日【钱家锡山有九龙峯自署十峯草堂】
　　昔过惠山逢雨雪九峯不辨江天白今来驻防燕山旁逢君乃是九峯客九峯深处多长松草堂正对青芙蓉看山自信山为友添汝不妨成十峯竹径萝轩云雾里芒鞵布袜何时始壮游五岳复三山相看我辈皆老矣挂瓢且酌山中水
　　程周量梅花小像
　　炎海祝融雄百粤山川郁奥仙灵宅栁州能言不解事岭南少人故多石君看程侯起海濵睥睨中原眼欲白出入承明及郎署风流共许文章伯胡为乎倚树孤吟似山泽把君诗一巻酌君酒满樽朋友胶漆君所敦幼舆自具有丘壑东方游戏隠金门天南羣盗如蜂屯干戈未息黄尘昏罗浮纵好不可住回首梅花何处村
　　苦热行
　　帝京酷热天下无谁言白日寒幽都往时昼汗夜拥被朝昏爽气生肌肤今年日夜如釜甑赤身卧地仍狂呼厐眉父老称怪事人暍马喘死载涂辇氷如山塞路衢千家买尽争须臾去冬苦寒今苦热天气过差偏有余江南炎暑常胜北闗情故里当何如近闻太白复昼见忧来侧足重踟蹰
　　金鱼池歌仿杜乐游园体【时余将南归荔裳顾庵绎堂周量西樵阮亭观玉昆仑方山诸公集饯同赋】
　　京华何处散愁疾城里金鱼池第一相国园林尤豁爽新秋遘防好风日诸公为我开金樽预恐分襟聚俦匹鸣驺下直来及晨曲宴论文坐从宻菰蒲映水似江村别馆连云纡石室烟中万树南郊青屋角斜阳西岭出开懐不惜酒如渑见面谁能发犹漆忆昔花时桃李新倾城罗绮骄青春金鞍玉管杂无数游女娇姬不避人今朝弥望转清旷晴空无际心神白昼鱼龙忽起舞沧洲鸥鹭闲相亲人生贵贱偶然事好爱千秋万嵗身
　　得闲吟
　　还山去秋云隂渡黄河河水深匹马归来畱不住悠悠若个知我心丈夫得时贵行志漫说为贫聊一试疗贫行志两无成白头濡滞需何事空堂积雨罗衣单炊菰脍鲤思江闗长风昨夜送清梦故山笑我成苍顔黄金如斗赐归葬何如襆被生前还百年苦知不得息　圣主恩深许暂闲登我读书阁前俯钧龙湾敬亭云气轩牕里宛句溪声枕席间吁嗟莫负此溪山
　　防轿中坐卧不得戏为俚歌
　　篮舆可舁那可防道长计短当奈何浩如一叶冲黄河纵横簸荡交风波坐愁臲寝则那暑雨如瓮如茧窝山川都邑虚经过上下如山人力多摇精顿骨心蹉跎丈夫纵可无八驺岂堪局促凭两骡不如匹马骑欵段平沙缓辔行且歌
　　韩祠歌
　　河北孟县城东陲有岿独存昌黎祠知公故里下马拜庭宇卑隘巍门基簪冕白晳皎玉树不老不少疎髯髭讵果留侯竝姣好流传刻画恐差池隤垣蠧几作乡塾六七童丱声唔咿问公闾巷尽恍惚奉祠者二衣冠衰仲宣有井宋玉宅唐贤迹岂无人知兵火摧残一碑在略纪嵗月阙文词寸筳难寻巨钟击庸工缩手差般倕鼠迹蜗涎满芜秽迎神侑飨无歌诗天生巨手扫落叶百家八代供鞭笞口吸天浆纫霞佩生拉罴虎捶蛟犀乾坤簸荡万类困窜逐饥愁逢百罹狂澜独砥塞羣喙羽翼鲁邹功不隳开云徙鳄在反掌帝遣鸿文惊海湄便当上书置博士飞甍改筑命有司发盛美琢金石陈牲荐体繁鼓吹公游八荒当来归岭海嵩洛不移时君看月黒风雨夜公乘赤豹拥云旗
　　嵩阳雨夕懐王昊庐侍读
　　登封城郭嵩之阳崒嵂青防云锦张重云三日雨如霰满耳虫声秋叶黄此时独坐生白髪忽忆美人邈金阙开尊永昼坐论文卷幔清宵同对月长安车马无时休临岐执手重淹留浩歌早识名山兴瑶华送我寻嵩丘一生当着几两屐放眼一步成十洲看君亦有向平意望逺那免张衡愁玉女窻捣衣石来朝新霁凌絶壁与谁共作峯头客
　　九龙潭歌
　　翠屏倒削成寒谷重坎灵湫连碧玊鞭霆作雨龙归来缩角攒鳞此中宿密林夹石石髪青崩崖訇磕隂风腥下有菖蒲寸九节潭幽磴滑云防防浣缨戛杖人啸语困嬾九龙眠不醒君不见才雄胆大昌黎子石记犹传雷震耳【韩退之游九龙潭遇雷有石记云戒人勿妄语触龙也】
　　独酌寄张尔成少叅【商丘城东作】
　　朔风一夜霜华新髙原草衰色胜银文雅台东晩沽酒【商丘有文雅台】短歌独酌生悲辛君期大梁饮十日中涂改辙防无因汴城百万殉河伯夷门山阜湮沙尘梁园修竹成灌莽白日黄狐蹲怒人开尊虚左纵结客文章长物谁相亲人生万钟转眼尽岳游双屐随闲身多君意气自湖海资我仆马无逡巡瑚作鞭碧玉杖上穷嵩顶下颍濵惜哉咫尺龙门失行过百里余悔嗔囊中收得岳云在临风会放周八垠茅堂药径重洒扫还山解帯题松筠江乡此日好风味稻蟹丰脂鲂细鳞安得致君江阁坐缓倾五斗新诗陈歌成酒气指头出谁谓吾曹愁贱贫
　　我不如二首
　　思叔父也归既半涂梦叔父寝疾忧不能寐也
　　我不如黄鹤兮一举千里无裵朝飞自西暮还东归心皇皇兮思旧栖天路邈兮霜雨霏秣我两马兮逝将追而
　　二
　　我不如慈竹兮盘根曲节相因依菀必连生枯必竝衰魂悄悄兮惨独悲黄髪衰兮白日隤防我四牡兮殆其后而
　　宿啇贤草堂
　　北来防马苦思归深巷斜阳还叩扉石城旧知亦不少执巻忘饥君独老紫螯我买君开尊中庭摘豆充盘飱草堂夜静如崖壑读半新诗月西落酒中忽忆墙东叟【谓方尔止】在日三人同笑口人生零落真可叹拨弃勿道使心酸
　　泾阳双节妇歌
　　平阳太守刘使君曽大母张大母魏竝笄年苦节成立藐孤见泾阳县志
　　黄鹄一寡不复双哀鸣夜半天雨霜阿雏良匹亦如此双悲独宿寒巢里人言此事世罕有请看刘家双节妇柏舟早泛年防何姑年二十妇十九后先两世抱遗孤洗妆椎髻霑罗襦层氷堕指声呜轧窗前织素灯前书青箱嗣续成头角兰芽玉树争卓荦九原鸾诰未追褒五马闻孙双泪落双泪落且莫哀两心金鐡齐不朽千古休论懐清台
　　仙源歌赠邵徴君镇之
　　仙源近在黄山下三十六峯真可把徴君髙卧栖翠防乘兴行吟过白社少年词翰纷陆离射防公车明盛时论心尽是顾厨辈结友羞称游侠儿蹭蹬天门不得上风尘世事堪惆怅南陔爱日罢南宫青门扫迹归青嶂前朝旷典徴贤良羣英吐气争翺翔诏起先生出蓬荜身随渔父歌沧浪是时姑山有一老【谓沈畊岩先生】同郡同徴与君好国是官常重制科采山饮谷甘懐寳转眼人间万事非沧江不改钓鱼矶八十著书从皓首北山笑指孤云飞耆旧年来嗟逝水典型不坠存遗轨有道谁旌通徳门聚星差抵髙阳里咫尺思君见面难采芝努力还加餐好凭七尺青藤杖同向莲花顶上看
　　斗山亭筵上呈曹使君【同钱陶云考功孟继美少参曹广孺孝亷】
　　鄣郡千山万山里累如海中碧浪连天起斗山壁立两城隅峦壑人烟皆杖底培塿昔日埋荒榛亭台今日凌秋旻复槛朱栏列桃李绮疎杰阁摩星辰借问此亭谁构者前生子建真潇洒【楼是曹使君修葺】临风散带时欲眠对客题诗不肯下今朝佳客集楼头挥杯直作空中游白岳香罏乱云外紫阳书舍丛篁幽练水当筵如屈注山城带雨归烟雾河西遥指石梁横太白当年饮酒处白也把酒心常闲千年一去何时还与君倾一斗差可解愁顔防风拂髙树银汉声潺湲北望容成正招手且可翺翔三十六峯间
　　白龙潭上桃花源作【地近药铫丹井一名药谷旧有莲花庵】
　　黄山峯壑防千曲客游先就桃源宿杖底殷殷雷绕身楼头汹汹涛崩屋清梦全醒风雨声深林匹练中宵明晓起白龙掉长尾四山飞瀑来喧争怪石礧砢排盾防寒潭氷雪澄空碧隔溪古寺断疎钟偃木垂藤纒絶壁匡庐三叠天下稀嵩岳九龙称神竒何如此地独兼并咫尺众壑蟠蛟螭复磴丛篁白日暝还泝药铫寻丹井轰磕不闻人叫呼倚杖空亭发深省问君莲花庵在无连朝细雨山糢糊屋角一圭破云影青鸾舞处看天都【青鸾天都二峯名】药谷仙源难具陈琪花紫翠秋为春凭君传语武陵客笑杀桃源洞里人
　　中秋夕坐光明顶看月歌【同洪美周江允氷许雪懐是夕允氷吹鐡笛】
　　人间何处无中秋谁向仙岩絶顶游白头牖下苦局促浮云转眼空烦忧君不见黄山天海光明顶横絶千峯冠万岭芒鞵踏破层巅云石鼓人归日未暝夕阳散映青山红珊瑚万树琉璃中絶壁寒光出沧海赤霄皎月随长风云门仙老影重重九龙旖旎羣追从坐指莲花见花瓣遥窥玉女临虬松此时大笑皆拍手香溪客到贻美酒割吾炙倾一斗客吹笛吾击缶昨日风雨今日晴天上良宵真不偶银汉疎星明玉盘山蔬野果资清欢眼底髙擎出仙掌劝我把盏为加餐独怜五老堕云雾【黄山亦有仙掌五老诸峯】相思不得同盘桓夜未阑露将漙白鹤唳兮回青鸾翠云裘敝天风寒于乎万古此山此明月何人不媿峯头客
　　赠檗庵和尚【楚人熊氏名开元以进士官给谏崇祯中坐建言指斥辅臣谪戍】
　　入山得黄岳九州碌碌少名山眼前幸无弱水隔怪底人难一日闲笑我寻山亦已晩得逢禅老开欢顔把君书一巻啓口非人间蒲团乆坐三峰月杖藜重过九龙湾厐眉防拂时不语鉢中但见云飞还青原药公思黄海一日西归不能待【先是青原药地师有黄山之约】安能把臂同此游虎溪大笑三人在勿言往事徒伤神裴休今作比丘身看君出世好男子旧是先朝骨鲠臣
　　黄山怪松歌【效古人纯用仄转体松有把门卧龙破石蒲团接引绕龙之目】
　　山中老松多诡絶风伯手揉云绾结青枝如组踵屈鐡根似引防长百折髙可寻丈短尺许寄生以石不以土餐风饮雾无凡姿倒身拂地翩跹舞天门以上两翁立一迎一送相拱揖向人两手俨开张笑语有时风习习盘石团团翠葢擎僧趺细雨衣不湿巉﨑一线岩前坐倐駴苍龙眠欲堕腾身逾峡复斜空片石搘撑成负荷又过云梯各呼咤破石松生莲蕚下怒如利剑刺山顶迸出青霞穿石罅平天矼畔蒲团好围坐数人懽絶倒软铺熨贴贻阿谁应待维摩及天老山樵野火烧半枝雨渍云滋未枯槁峰寻始信【峯名】眉睫断崖恰頼孤柯接似伸猿臂来引手位置欹危通步屧左瞰一峯等卓锡突出倒垂翻削壁纠髯奋角肆盘旋烟霭防蒙纒霹徐看知是绕龙松或称帝松莫与敌【帝松字见山志】趾无梯磴絶攀縁胆裂猱愁搏击其余万树难名状石窦山腰迷背向曽见轩皇炼药年瘦筋緑髪今亡恙离竒睥睨人间世盆盎移栽空好事徂徕山麓尽凡材天台桥畔羞比类我今作歌非癖异笑遣胸中槃礴意厩多肉马怪真龙时俗徒夸梁栋贵
　　紫阳书院歌
　　九月十五朱夫子生日太守曹公同郡僚邑侯戾止集诸生讲学赐饮馔歌以志盛事
　　尼山峄山回光铓伊洛南来歙浦长折衷诸儒谁独苦羽翼六经朱紫阳紫阳山有韦斋舘回峰环侍如堵墙夜阑风雨独灯火书繙周孔堆绳牀作尉尤溪生仲晦新安故土无时忘考亭武夷著书处竝以紫阳称草堂外家祝叟墓犹在旧时山月萦中肠【文公自闽还歙省祝公墓讲学紫阳书旧时山月四字】共知魂魄良睠此连云杰构緜烝尝御书祠额冠岩壑【宋理宗御书紫阳书院额】释菜讲业歌洋洋兵兴万事如流水渐仁摩义等粃糠百年耆旧扫芜秽穷秋防涉裹糇粮生徒习礼气肃穆官师坐论声琳琅当涂豁达略轩冕布衣揖让承酒浆俎豆敢言遗绪在山川已觉灵旂翔二程逺祖亦歙产厥里篁墩湖岭旁丰祠伟碣着谱系程朱阙里声煌煌【二程失子之先歙篁墩人有三夫子祠详见程朱阙里志】天生哲贤如择地萃异钟英接混茫孔坛顔巷犹咫尺濓溪鹿洞森相望于乎百家路充塞圣逺忍令吾道荒明明日星未坠地愿翦荆棘还周行
　　黄山吟赠曹賔友
　　我家近黄岳梦上天都峯苦遭缨组防侧身难相从兴来蜡屐赍宿舂青松手防为青龙曹生示我山逰草飞云走日开心胸凭陵一万八千丈踏翻沧海搴芙蓉缘萝扪葛人无数山灵频妒生烟雾曹生四入峰头游层岩叠壑穷朝暮寻山直欲作山史一石一泉皆记注我昨孤啸莲花巅钟山庐岳皆防烟羲和却顾苦停辔恨无斗酒招列仙看君吊古懐李白珊珊仙骨才翩翩少年努力争撰著叫呼昻首摩髙天丈夫防应取知已何处酒楼同醉眠
　　酬赠髙苍岩郡丞【君初官滇南】
　　君游碧鸡水卧治黄山麓借问防苍峰十九何似黄山三十六防时投分轩辕君笑把莲花拂双目忆昔齐州丛菊开夜阑共倒明湖杯一别花开十五度斗山共赋临髙台万古销沈如过隙眼前事事头堪白寻山乍可访丹丘对酒宁辞倾一石君不见杜陵老作诸侯客
　　读书行赠张黄岳同年
　　后生空腹喜祖龙老守帖括如童防亦有聚书连屋栋尘封还与无书同不见歙州黄岳翁缥缃充斥一亩宫手排笔纂少闲日丹铅简首讫篇终略抒胸臆作文字长嗤刻画非天工我壮同官少同榜后先视学山之东见汝髙歌留岱顶摧嵩抑华凭天风中年勇退良早计对客偏称左耳聋别我于今二十载齿如氷雪双颧红糠粃一切那可得坐拥万巻亦豪雄曹仓邺架眼前少归田谁信吾侪穷王衍呼将阿堵去文举坐畏清樽空与君引手向天笑啾啾坞壁徒秋虫
　　程公瑜藏墨歌
　　韦奚潘李世所无存者半挺如隋珠含光内映若肤枯螺文龙脊两糢糊桐脂熊胆今良图先朝妙手方程殊不数玉玦与金壶公卿目皆惊吁谁其嗣者今公瑜君房后劲争齐驱一丸万杵成璠瑜云腴石液分天都苦心物色忘饥劬浆可饮头可濡割豹为囊十笏储便应如意椎珊瑚












　　学余堂诗集巻二十一
　　钦定四库全书
　　学余堂诗集巻二十二
　　翰林院侍读施闰章撰
　　七言古
　　贫交行为程山尊作
　　富交长闭门贫交长开樽富交张四筵咄嗟多徳色贫交倾斗酒意气深相得不及见君盛时贪结客祗今黄金散尽非畴昔片言岐路遇知已开襟倒箧无所惜一巻新诗雪不如满眼富儿眼堪白园林细雨共繙书山寺疎林同蹑屐闻君旧向邗江住怕见乗车喜儒素世泽犹余谏草存穷吟莫为诗篇误酒倾一石书万巻屈蠖还须猛虎步狂客从来悲倦游丹枫残菊系离愁闻説春帆下子几时来醉宛溪头
　　桐坞短歌詶赠程非二
　　张拳欲搤南山虎袖手低眉卧桐坞海水怒翻桐摧残凤吟啸声辛酸白榆彦防须臾歇【新安旧有白榆社皆名宿】霜天云散留寒月箨冠避世栖墙东当年玉树今山翁黄山数峯夜惊走索之乃在君懐袖日日公荣酒满壶眼中人识酒人无
　　相逢行寄陈説岩学士
　　昔在都亭困浊醪长安耆旧相招要
　　天子崇儒聚文士班贾董纷吾曹新秋细雨凉别墅长謡短咏懽深宵酒阑脱帽半头白惜别忧来増郁陶髙都学士独年少皎然玉树凌丹霄石阁校书朝索笔金门下直晩回镳相逢忼爽始相识文章款曲心魂交我出春明蹑嵩顶中原万里风萧萧三花已落根株古少室斜穿星汉髙缑岭仙人逝超忽抱书归卧守蓬蒿尺素传来开老眼陈遵健笔回斗杓八人方驾吾老矣不鄙谓我谙风骚论诗精域那能造【君诗有宛陵含清真论诗造精域之句】废学雄心早寂寥丈夫经术重乔岳笑看词赋成鸿毛涵都茹京偶披写掣鲸倒海生风涛出水芙蓉曜朝日盛年策足真人豪吾家侍御与君好【谓研山】赠逺岂必双琼瑶歌成不寐搔短发起看江月飞寒潮
　　东渚草堂歌赠梅八丈子翔
　　东渚草堂大如掌萝轩竹阁清溪上东渚闲园半亩余谿光树影何森爽主人旧是子真裔掣电空羣许骐骥少年词翰早飞未老岩林甘弃置门留三径长蓬蒿坐揖吾曹论文字种兰满砌花满溪绕篱丛菊无东西临流抱瓮手灌溉饮露餐英日杖藜我来十月花枝少傲霜犹賸黄花好旧时兄弟尽零落独酌花前成野老兴移得句襟顔开碧云暝合呼余杯卧病三年身好在掉头万事歌莫哀歌莫哀髩已摧好束藏书堆列架醉看鸥鹭眠几回
　　黄门髙冡歌
　　莱阳姜给谏如农明末建言触忌廷杖谪戍宣州卫防国变道阻逾数年始至遗命卒葬敬亭山下吴中士大夫私諡为贞毅
　　谢公久逝杜韩死敬亭佳客能有几朅来突兀姜黄门生爱敬亭死不已黄门不是爱山川愤切遗忠痛心髓一抔之土五尺坟明末孤臣某在此平生骨鲠重如山怒撄虎豹号天关身幽诏狱杖阙下偷生岂复思人间薄谴忽谪宣州戍荷戈便踏江南路时艰中道阻干戈乱后重来已迟暮国步虽移心未改家园无梦归东海誓言埋骨敬亭陲贞魂毅魄留千载于乎魂归阊阖将如何欲就重华旧泪多蓬莱水浅碣石泐黄门髙冢长嵯峨
　　徐田东见遗石溪偃松圗盖摹东坡墨本
　　髙人挥秃笔天地为轩轾君不见此偃松画者谁郁盘转作干霄势前有东坡后石溪胸中同此磥砢意官家宫阙童千山尔独长留岩壑间诘曲杈枒饱霜雾神全节宻多古顔于乎石公生前好画与余善惜我未致鵞溪绢爱君古人心一片但愿守此数相见
　　醉后为周雪客题松林抱膝圗
　　层岩怪石纷巃嵸老松铁干根青铜江天漠漠来长风谁独坐者苍山空老病看人眼欲白望气知为周雪客丰颐广颡不寻常骨重神清爱山泽前年走马长安市客舍髙斋面秋水题诗一出惊公卿挟策行将谒天子尔翁意气横髙天君才豪俊尤少年顾厨结客凡几辈书画经时又满船春华方盛诗已老老成更数何人好二酉家藏读父书蓼莪泪尽收遗草【君方辑先公遗集】金陵耆旧随东流时人衮衮徒公侯多君父子能好事残编陈迹时讨求即今抱膝亦不恶脱手黄金未萧索薄游君自敬亭回北楼坐对衔金杯我来重酌秦淮酒倚醉同登周处台才雄心小君努力暂时雌伏休裵夜阑拂袖题长句我亦山中寻桂树
　　敬亭迟新安曹使君不至
　　山城新涨驱山去把酒含情对芳树五马双旌望不来雨中花落春垂暮敬亭云气连天都索羣鸾鹤声相呼不知此夕宛溪泪能到新安江上无
　　题刘缄斋樵客圗
　　倚青松踞盘石出入千山万山碧世人皮相识不得山人故是江海客华阳学士心相怜五侯七贵皆前席白眼长安忽倦游掉头归卧鳬峯宅于乎买臣富贵殃其身何若行歌长负薪
　　悲老牛
　　老牛踯躅心悲酸上岭下岭走新安新安诸岭石齿齿泪尽蹄穿鞭未已吁嗟力不胜驱使行行入肆充甘防此邦百万多豪家炊金馔玉纷如麻一脔不备亦何憾相恬成俗无咨嗟君不见黄衣入梦语争传又不见救母藏刀尤可怜杀业相寻縁食肉尔有大功人不録昔时力尽为君耕今日忍弃供鼎烹不辞刀俎吞声泣请君看取盘中粒
　　割蜜篇【避兵水东作】
　　山蜜茙茙傍山屋刳木作房相累属过午放衙飞满檐花尽采花心不足青桂开残丛菊黄戢羽藏身天欲霜持刀割取鏁子甲惨澹纠纒不出房强凭烟灼驱除去欲行未行心却顾不辞辛苦为君甜裵犹覔空房住尔聚尔族且莫嗔残膏霑润安尔身弃家骨冃不遑惜独叹流离烽火人
　　避乱偶还见荒园丛菊方华慨然有作
　　主人灌园不出门手栽丛菊沿深村秋来丛菊花开满主人避地留虚馆人间万事逐烽烟几处青燐生井防溪叟潜归暂亡恙凭谁杯酒酹花前
　　酌水歌赠张两水
　　酌水懽四坐请为两水歌昔时共学并年少今日相看鬓已皤鬓已皤可奈何甔石虽屡空令名一何多昔汝大父维尚书铨衡手握澄氷壶睥睨权珰能岳立早爱青山归五湖懿靖先生尤卓荦不官独嗣旴江学中年战胜兼逃禅鹿门妻子皆藜藿多君世胄贫不愁卖药街头韩伯休得钱供母苦不足便学何颙防酒肉避人蒿径隔山斋返哺乌巢傍茅屋尚书祠前水清妙锦树丹霞相照曜君家三世称贤豪万事浮云堪一笑请看阀阅存几家回头尽作风中花
　　关中房仪凡驾部初令新乡有殊绩及闻李贼陷京师痛哭山中不食死乡人私諡曰贞靖有表忠祠碑敬书短歌其后
　　文士绾符能杀贼罢官闻难仍殉国义愤填膺死独难吞声絶粒无人识盲风动地摧山邱如此孤忠那可得于乎鲸鲵得志龙髯悲正气哀歌又一时史不特书里有諡千人堕泪表忠碑君不闻清渭之涯太华麓墓上寒猿时夜哭
　　大涤精舍圗【潜谷为汤岩夫画】
　　昨观潜谷岳阳圗墨痕一扫天糢糊林端缥缈丹楼出半涵烟雨浮菰蒲尺幅重看圗大涤林峦层陗炯缕析拍空万壑走长风拔地千峯暗雌霓问谁居者黄山樵【汤自称黄山樵者】爱饵神芝凿青壁坐邀天海荡心胸侧聆松涛飞霹雳黄山樵者真孤搴席门陋巷沧浪边采薇晞发无处所作碑卖字餐寒烟梅村学士不相识新诗独赏心为怜造庐结韈事虽己海日江春句已传【汤有赭山懐古诗为吴学士伟业吟赏名遂显】娄东逝矣泪如霰吾曹落拓复相见羽书日夜警关河带甲纵横满乡县敝裘落日换斗酒烈士哀歌倚雄剑买山归卧定何年但卷疎见江练黄岳天都不可攀大涤谁当共往还梦遂天姥亦虚语眼前一步三神山但令此圗常在手相看大笑开心顔
　　寄天都许青岩
　　青岩旧有青藤杖生掣蛟螭驯倔强苦心割爱倾所懽作歌赠我余惆怅乱来踯躅扶杖行懐君望逺攀孤嶂侧闻松竹都亡恙重倚梅花酌佳酿我不共饮可若何兴来拍手为君歌丈人家傍黄山住山房却在临溪处丈人爱向黄山游飞策天都最上头住山游山心总闲雕镂云物穷仙山雪翁千嵗成逸友【山有老白猿人称雪翁】莲花百丈开懽顔黄山峯势千手指就中耆旧今余几词赋家风传二子眼前万事堪老矣残编自向碧山藏仙客还分石髓尝南村潭上东风暖应有春云满竹房
　　松岩圗短歌贻马吉人
　　崇岩太古松俯视大夫辈借问盘空几许长能绕横枝出峯背幽人放眼凌华嵩防当置尔丘壑中松风谡谡溪云合谁识孤吟拄杖翁
　　题金长真宪副小像
　　昔年同卧白云楼醉吟并马西山游风烟荏苒二十载今日逢君仍黒头细看此圗良不殊丰颐防笑疎髭须手挈瓶花傍盘石悬岩倒挂青瑚清虚寡欲阮千里丘壑关情谢幼舆人生富贵谁不朽安得声名满人口使君五马复千骑官达才多意良厚徧地干戈愁杀人披君襟抱如春酒蔷薇花落坐新桐白苎歌残横北斗当涂努力好自爱君差雄健余衰丑
　　汪蛟门舍人三好圗【谓书酒声伎】
　　丈夫寄兴皆偶然要令懐抱垂千年拥书把醆列丝竹富贵何必非神仙不尔僵卧且止酒残编短帙商歌传吾爱舍人好才思纵无三者良快意竹西况复风流地雪色妖姬擅歌吹秦邮美酒吴阊书咄嗟充斥等闲事前年醉我燕市头髙歌月下解貂裘白门昨夜灯船曲呜咽秦淮水不流可怜名士悦倾城桃叶杨枝旧系情兴阑开阁防遣去一壶一巻娱平生孙老倔强殊苦口大声劝汝屏诗酒杜老戒书嗤腐儒佯狂岂是髙阳徒【孙豹人杜茶村并有作】积书人多读书少我爱读书今已老惭君诗思真涌泉被酒长篇疾如扫
　　金在吾苦吟圗【谢文侯写照陈无名补木石】
　　陈郎作画谢老写生当风玉树真神清独坐緑蕉倚文石望中知是苦吟客闻君卓荦读父书好客平原亦不如乗风破浪有长策肯学五言七字为腐儒君不见吾侪青髩皆早疎
　　酒间赠郑谷口【时谷口歴叙八分及汉诸碑书法又被大司马敦促入都】
　　八分健手天下知片纸尺璧传京师诸王列第遍题楔五岳名蓝半写碑收藏富有罗百代上穷岣嵝下李斯篆籀铜盘及石鼓铭刻重搜太子池中年惨澹工汉借问苦心摹阿谁溧阳挍官郃阳令石门礼器皆神竒【以上皆古碑名】摩挲软劲非笔墨剥落金石光迷离锦帙牙籖尽书画旁通不合兼轩岐公侯延伫争倒屣车骑刺促无闲时劳人作达转清暇解衣挥翰明灯下匹绢残牋气槃礴态迟势速人惊诧义急穷交不顾身兴躭古物寜论价髙斋别墅夏犹花留我过从每凉夜饮君巵酒顔欲酡火云满眼鼓鼙多单车见説燕山去谷口闲园奈若何
　　登清凉山歌
　　半生自向名山趣解组中年称情愫北游嵩少南武夷一枝撑空破烟雾世乱余年仍薄游剰水残山思坦步无端一月坐秦淮领客终朝汗如雨篮舆忽舁石头东新竹防风散巾屦到来不信是城中突见匡庐峯下路龙蟠虎踞何纵横防壑层山莽回互翠防亭废翠防深【山顶宋有翠防亭】江色天风曳遥素岩阿古寺自疎钟旧是陈宫避暑处六朝胜事总荒烟三山寒影如浮鹭岩栖川观多幽人望古聨翩足佳句昭明台在马蹄多玉局碑沉春草暮【山顶髙阜传为昭明台又有苏文忠石刻今不存】一拂祠西峙讲堂风雨时闻鬼神聚僧开髙阁并危巢云挂长松疑瀑布愚山老人作客便当此中住不然自卷残书径归去闻説秋冬枫叶春桃花倘得重来定看十里江城尽红树
　　塞翁行赠吴岱观
　　塞翁昔住江湖畔万顷琉璃堆几案塞翁忽作秦川客万里间关青鬓白作客差同杜老时分符正值关西饥官舍数椽邻鬼火边城百雉啼寒鸱三川小路新通蜀轮蹄日夜相奔属廏中十马九马死倌人走卒吞声哭绘圗请命几沾衣折腰早放渊明归诸边歴尽黄沙戍五月亲看积雪飞此地古称同谷县子美哀歌泪如霰解绶还能筑草堂题诗重为开生面【君修葺杜工部草堂邑人有记】翁归自笑称塞翁芒鞋布袜随西东古来得失皆偶尔且作逍遥河上公
　　灵岩山
　　苔满西施洞叶覆吴王井岩前对面碧湖湾美人留得蛾眉影麋鹿游来池馆平旧时响屧余钟声糚台洗尽看僧墖惟有春花嵗嵗生
　　徐健庵编修洗研圗
　　徐公健笔千人万人见词翰惊传柏梁殿偶然休沐卧江湖麈尾闲挥看洗研瑚架笔金花笺赋就还应阙下传谁知得意苦吟处梦在池塘春草边【时仲氏果亭编修立斋学士并官京师】
　　七十二潭渔父歌寄赠陈确庵孝亷
　　吴江千里连云树渔父狂歌鼓枻去震泽周遭沧海深七十二潭定何处平生故是出羣才片言落纸惊风雷公车掉头不肯上心轻万事如尘埃桑田变后甘樗散白日飞腾忽晼晩抱膝横经木榻穿绕堂种竹花溪逺向来偶作诸侯客老卧惟耽五湖宅龙威丈人得见无大泽羊裘空发白蒲苇零乱枫叶殷寒潭倒浸湖上山弥望关河箭满眼江头几个钓船闲
　　王太常烟客先生作画见寄报以短歌
　　余寓书先生初未相识闻作画后数日臂痛废搦管亦见先生耄年特笔矣
　　画家法变宋元后泼墨纷纷负能手太常一幅来娄江意逺神闲真罕有乍看僧巨然再观痴子久晴山湿空翠轻云罥林薮华顶天台恨未登见此使我心骞腾峡里飞流迥积雪松间细叶垂苍藤先生甲第旧平津八龙七叶多闻人时移身隠岿耆旧巢许臯防无等伦少工书画吐竒气望古心追争上驷中年惟作擘窠书老罢丹青倦人事谁邀异数苦经营是嵗春秋八十四前贤折节收后生手书细作千余字昔我视学山之东梅村为写丈人峯剰水残山走岳渎此图气象将无同侧闻别墅冠吴中惜哉相望阻相従转眼梅花照亭榭何时鼓舵披心胸但见髙堂素障山千重
　　送歙州江允凝游芜江
　　山人生长黄山下一生爱作黄山画殊松骇石非人间俗眼羣看尽惊怪天都仙窟真灵竒不经身到谁能知拂云忆共莲峯坐对酒曽横铁笛吹胜游一步一回顾到今犹记题名处可怜乱后总荆榛回首丹台隔烟雾宛陵旧友今寂寞鼔棹于湖兴磅礴残暑风生水石凉髙歌夜醉天河落笑君畧识敬亭山欲往瞿硎防未闲此别中秋余几日月明两地各江湾
　　寄邱徳俊大防淮上是年七十
　　我昔同官爽鸠日先生平反称第一及君出守汉阳时读礼余归卧蓬室风烟従此各离居几度门前杨栁疎为政声名满中外那可相思无尺书汉阳络绎疲兵革褰帷四望头堪白颍川渤海最循良汉水楚江尽恩泽是时治行天下闻归梦常思淮浦云东方千骑且麾却故山丛桂多清芬古来富贵如飞箨丈夫要贵能行乐如君有子过八龙二龙词翰为人宗【曙戒季贞】如君得年已七十手把青樽发如漆湖海元龙不可攀香山耆旧心长闲余年且作归田録笑看沙鸥日往还
　　石公种松圗歌【画是梅渊公笔】
　　梅翁石公皆画松倔强不与时人同石公飞锡腾黄岳万松诡异罗胸中朅来黄檗袈裟地便拟手擎双墖寺【广教寺为黄檗禅师道塲俗称双墖寺】茎草拈成丈六身旧时云鸟来依人金鸡舞罢吼龙象种松欲徧无荒榛上人逸兴多如此黄岳千峯归眼底髙坐松阴自在吟役使神猿及童子客来笑把种松图看取新松种几株俄顷空中声谡谡青天万树齐浮屠为问西飞黄檗归来无
　　为饶景玉题画
　　老我青鞵与布袜爱画爱山都入骨近年苶极嬾登临空向此中兴超忽石翁落笔来英灵三山五岳归毫发愿留坐卧十日看无数云霞时出没
　　防毛行
　　田家饮泣罢为农悔不将田全种防无苗髙坐忍饿死无防搒系千家空可怜防毛嵗一割割剥非时防不活况复山家种植稀咄嗟那可饱搜括官家作舰频遣兵防麻聚敛盈空城麻虽倍直土所出防非厥产从何生羽书飞促势仓皇用三作一不相当谁知转自芜湖买妇无完袴儿无粮连嵗两河需栁埽刍粟三秦重荒耗普天万国困军储分在供输复谁告语卿忍泪且勿悲人间祸福无穷期不见西南战地赤杀人如草鸟不食但令瘠土莫干戈力尽输防死亦得
　　有客行
　　残书把读长松下有客来寻灌园者采药山童隔翠防门稚子惊车马停车赠我青琅玕促坐论文抒肺肝傍竹开尊复何有临溪脍鲤延清懽昔我先人皆好客洙泗髙谈浮大白行觞子弟聚星辰并日琴歌出金石老夫十稔赋归田有官不换东山眠削牍久惭事干谒堆盘何计罗肥羶以此虀盐光旧徳却看徒御少顔色妻子笑余留上賔无钱那合作官人回头语卿吾累汝客去髙吟闻四邻
　　岕茶歌
　　岕茶胜事真罕见脱畧茗柯作香片顾渚月峡趋下风倒戈羞与岕山战岕阳絶胜无多地寸壤黄金争品第最老庙后称冠军纱帽碁槃亚兄弟【其他有新庙后犁尖扇面香袋手巾皮刀洞顶皆连壤异名】问谁造者唐与朱【唐子晋朱日如】苦心创获前代无抑徐疾有妙理俄顷能分气味殊北海韩侯雉城长玉川遗事传清赏【刻有玉川遗事一书】石鼎金泉手自煎小酌深尝戒卤莽就中甲乙难讨寻贱耳归求鼻舌心其甘隽永香蕴借非兰非乳鲜知音时俗噉名吁可咤赝鼎偏矜尺璧价今年始撷供
　　至尊庙产摘尽余中下纷纷豪贵竞徴求令君仰屋山家愁物色经时得一啜才分半盏霑枯喉山是阳崖总砂石瘦吞云日成芳洁庙后何偏夺地灵言人人殊莫能説几处茶寒善损神将花熏染香失真气幽色白此柔防大叶粗枝翻絶伦牙笋鎗旗春太早月团龙饼添揉造桑苎天随安可嗤后来踵事今人好酷躭水厄痴则那我强解事为茶歌岕园未到犹余恨山灵妒我将如何【余欲往登岕山防雨不果】
　　渡钱塘留寄毛稚黄
　　吴山山下闭门久药臼在傍书在手销魂曽到宛陵书散病讵同湖上酒秋雨淫淫木叶黄我游瓯海渡钱塘龙湫知有千寻瀑讶许江涨别恨长
　　大龙湫歌
　　白龙倒影垂青天天河欲决成桑田惊涛一泻五千仭曳为素练霏紫烟游丝小驻势不下奔雷迸射当我前举头拍手相叫啸回风急雨争喧阗忽如玉女舞白纻翠鬟长佩何翩跹矩那开山好心眼【矩那尊者开山有矩那亭】孤亭冉冉来羣仙我吞名泉胸八九杖藜对此嗟老颠灵源涌出雁湖顶怒翻月窟称龙渊谢公屐齿不到处榛迷径塞重茫然下注锦溪歴斤竹东归到海何时旋凭谁拾取玉井石莲子种此湫底藕如船它时骑鹿重相访防看十丈开青莲
　　学余堂诗集巻二十二
　　钦定四库全书
　　学余堂诗集巻二十三
　　翰林院侍读施闰章撰
　　七言古
　　画松歌为梅瞿山作
　　梅郎为我画松索我歌古来画松歌已多对君目駴奈君何但见修鳞巨鬛盘拏絶壑凌嵯峨咆哮腾虎豹怒掣奔鼋鼍一株突裂余霜柯神猿健鹘不得上空中壁立搴藤萝髙枝猎猎翻风去白日寒山愁欲暮斸药长镵客有无前峯木末横烟雾同时画手老秃翁【谓半山】往往挥毫共竒趣世人不向黄山游眼中那识真松树请君酌酒且论诗休遣人间唤画师梅郎掉头濡墨称不疲公孙大娘舞剑器朱亥壮士挥铁椎丈夫豪气亦如此何妨纵笔走蛟螭大笑山巅与水涯
　　卖屋行
　　老翁名姓君王识徴书屡下辞不得巾车欲发囊无钱宦田税重谁买田数椽旧喜依山住减直今甘脱手去犹説官人反覆多纵买华堂难久据庭前榴树正开花眼看已是他人家
　　观宋牧仲比部家藏赐画歌
　　宋侯世胄称词伯网罗墨迹有竒癖自矜手眼曽摩挱家藏赐画皆拱璧锦囊绣带重束堆案黄金不肯粥临发江关要我看讶许光芒满书屋玉女湘娥翩絶伦姿竒服难具陈精移神骇看不定谛视方知是洛神千年人物推周昉妃子撚花注幽想鹦鹉前头无片言愁见东风自来往写生更有山鹧圗差池羣雀声喧呼猩红小玺周四角宣和谱载非糢糊平坡大麓来狮子母顾其儿若狂喜电眸斗尾蹴寒空振壑摧林势未已近时西域贡天家
　　至尊色动都人夸按圗比质毋乃是青天黯淡扬风沙此皆坐卧可十日片时过眼徒咨嗟于乎文康相国调羮日召对有时前至膝诏颁珍画宠三公宋元旧物宫中出相国平生室如罄宝此丹青时啸咏墨荘画舫皆等闲赐出
　　先皇臣所敬可怜能事经营浩劫频过光怪生什袭埋藏等弃置无人得见伤人情此日东南半豺虎销沈粉绘如尘土君当秘此归何许往渡黄河好防持毋使蛟龙横攫取
　　何郎行赠何次徳子大春【曽大父芝岳公故相国】
　　何郎赠我卖船歌我方北辕子抱疴今我重来未相见流光逝水三年过炎熇爱把竒编读山寺髙桐间深竹丹青遣兴不随人风雨著书还满屋眼中冠盖何纷纷黄金叱咤成青云何郎掉头复抱膝酸吟苦啸懐邱坟君家旧拥平津客珥笔分符世煊赫阿翁俊及最声名少年岂合躭泉石于乎男儿磥砢千夫雄手掣霹雳开羣聋防当挽强射猛虎安能腐唇敝舌徒雕虫
　　赠王侍读太封公匡庐
　　琅琊丈人琅琊住闲心却梦匡山路朱轮累叶玺书封注目寒岩展毫素岱宗东望海云来小春暖放梅花开凤毛五色纷满眼万事髙歌酒一杯
　　对雪酬田茀园长句
　　车马尘中倦纸笔投诗报一常逋十霏霏雨雪永今朝长句惊看气横出未论彩翰灼云霞早觉深衷托胶漆长沙痛哭非此时且可拥书送白日昔君作客重平津文章甲乙何纷纶见推吾赋亚潘陆【曽客魏相国邸选刻诗文亟推吾粤江赋】意气相亲非众人升沈云雨多翻覆浩荡江湖从隠沦为园不少万竿竹入馔那无千里莼如何被褐来金门借骑款段愁逡巡排风折翼公车久捧檄掉头无五斗岂真词赋解穷人能令万事俱不偶一日君王问长卿卖文还有黄金否雪后西山满眼明判解鹔鹴沽美酒
　　为乔石林舎人题扁舟看花圗
　　无数青山天际起白云横曳山松里花满东风云欲飞扁舟谁坐看春水君之先公真御史舍人堕地成才子文赋挥毫若涌泉眼底如君复有几燕山雪霁栁条新射阳湖涨桃花春不知天上含香客何似花间倚棹人
　　次韵李武曽见赠
　　词人腕弱如茅靡健手千钧鼎可扛我薄雕镌复衰晩无盐老女丑无双檇李李君有佳句携来剪烛哦西塞北黔南归杖屦风流意气聨友邦新韭黄芽小开酌髙言碎语如翻江比舍汪乔胜二仲【汪钝翁舟次乔石林】文词丽人敦厐谈经欲据臯比坐策足思挝天马鬃灯明竹叶泛甆椀春近梅花扑玉缸穷愁韩孟角险韵大吕洪钟相击撞满眼缁尘好谁向须游海岳逢仙幢局蹐辕驹不得去五湖闲煞烟中艭竒兵鋭卒火牛出坐看七十坚城降夜阑吟罢且酣卧天风防防吹银釭
　　黄芽菜歌
　　万钱日费卤莽儿五侯鲭美贪饕辈先生精馔不寻常瓦盆饱噉黄芽菜可怜佳种亦难求安肃担来燕市卖滑翻老米持作羮雪汁云浆舌底生江东莼脍浑闲事张翰休含归去情
　　京邸寒夜戏题恼豹人起用其集中语
　　娶妻当得如西子娶妾当得如莫愁看君狂兴有如此那可空牀独卧悲白头胸中撑拄几千巻细故悲懽那在眼粗才莽气横飞扬百折回肠时一展君不闻杜陵拔剑斫地歌西京野老奈尔何
　　李相国示心逺堂集奉赠
　　凤城满眼多髙位谁存洒落沧洲意髙阳才子今元老俯视青云独孤寄示我山堂诗一编三山五岳蟠胸次于乎古来作者有深义篇章不独矜文字先生经术本闳深短歌长句皆异郊居杂述忆田园咏史秋懐横涕泗中间折衷及风骚异曲偏师安位置我昔献诗良草草泛爱殷勤辄言好枉答瑶华亦偶然春风一日生枯槁雨散云飞二十年吹嘘重集长安道不信洪钟怜瓦缶宁知溟渤收行潦对策谁能比仲舒虚名窃恐如殷浩髙秋緑酒坐园林风议澄懐接苍昊感公知已非众人不敢慁公甘迹扫连年蛮峤愁鼓鼙山多豺虎海鲸鲵
　　圣皇侧席尚文治欲绥卭僰来雕题我公委蛇防宻勿天旋日转无端倪才雄心小恩遇重卿云飏拜翻含凄礼闱罗尽天下士龙门清峻谁攀跻腐儒愁疾将杖藜软尘对面迷东西寒梅欲破忽惆怅双柑苦忆聴黄鹂迂疎那称平津客只合长镵归旧谿
　　戒坛二松歌【并序】
　　戒坛寺庭二古松东一株尤竒髙裁及人便秃顶横撑偃庭破壁余用虞伯生目松之语呼为支离叟又寺外南麓一株通体作偃盖可荫数筵旧称松棚余辈借草淹酌其下酹酒笑曰翁防娑甚矣因命之防娑翁作二松歌纪别
　　支离叟防娑翁老夫西山三日过问我所得惟二松叟居戒坛绀殿东横斜百尺走羣龙雪压一枝西防折出入小放中庭空翁踞南山最髙麓一亩低覆阴茏葱主人置酒成四坐白日不到生长风磥砢神物故偃蹇盘旋百变争天工松乎松乎吾老去汝将奚从君不见慈仁寺里苍虬凡几树蹴蹋苦遭市尘污何似山中攫云雾
　　送毛防侯还祥符【时以博学鸿词召试不得志】
　　栁花乍逐东风飞燕山草緑春已稀游子思家正惆怅故人却向大梁归大梁作吏神仙客鸿笔声名动鸾掖文园献赋旧凌云丹陛谈经应夺席几度衔杯共御沟有时并马西山游上书昨日不见收钓竿归忆严滩头剧邑専城殊不恶饮氷三载偏萧索弦歌且看河阳花寂寞何如天禄阁
　　送董苍水
　　野客爱江梅踯躅愁长安一樽歌别曲四月商飚寒君昔寄诗满纨扇到今头白懽初见春水遥连三泖深谁信相思泪如霰当阳
　　圣主渇贤才闻君髙卧机山隈诏书络绎搜草泽诗篇叱咤生风雷车马黄埃那可歇交游冠盖喧城阙花筵纵饮数论文灯市聨吟曽踏月晨夕招寻通巷陌朔风忽送南归客江乡嵗俭兴难孤旧酿牀头余几石眼前词伯纷蹉跎自言垂老变风多倦游闽粤复燕蓟长悲烽燧思烟萝于乎似尔不悲将奈何云间故人寥落久梅花书屋思老友【谓吴六益】无计从看黄浦云临岐恨折青门栁
　　华山歌赠王山史
　　华山突兀凌八荒仙掌擘画摩青苍洗头盆水泻银汉斜挂星辰森在旁攀絙直上几千仞俯看海日生扶桑韩愈当年惊处昔为絶险今康荘谁能罗致归戸牖琅琊先生有草堂霞举烟霏何烂漫杖藜散帙随昏旦奔腾腕下走钟王研索牀头穷系彖安车强起栖僧阁夜夜山中梦红药蹀躞金门嬾上书公卿缟纻还垂槖先生岂是尘中人披帷昵就多逸民所懽顾况尤比邻【谓亭林先生】崋山不作终南迳看尔三峯顶上身
　　已未夏家园老梅作四花余适同孙予立茅楚畹髙阮懐并官翰林里中梅渊公诸故人作瑞梅圗歌索和漫题其后
　　金门客子苦栖迟故园梅发花几枝花开不是梅花时青梅结子久垂垂园林此事亦罕见俄传盛事争称羡花枝人数适相符四子同时登翰苑主人爱闲不爱官可怜亲旧满堂欢绘圗作诗侈花瑞封题巻轴来长安老梅憔悴非竒树余花再发人何与偶然作异转伤心当年吾叔髙吟处时艰才尽徒咨嗟不待秋风便忆家三人少壮予独老剰有星星两髩华
　　贞孝歌为吴庶常母夫人
　　昔我交延陵倔强好诗格朅来同燕山披襟露肝膈陇头早梅寒未花石门才子思还家宫衣蹔作莱衣舞满堂动色千人夸谈迁彪固皆相继雕龙世擅寻常事惟母圣善最劬劳伉俪忠贞动天地忆昔先公官石渠抗手请缨雄万夫虞渊忽悲白日坠一身殉国无踟蹰母将雏凤方黄口官舟闻难吞声久捐生举体付鼋鼍强活回心事姑舅漂摇乱后可奈何万事悲辛黄鹄歌杞梁有妻侃有母昔也授书今鸣珂荏苒流光周甲子懐氷茹蘗逾三纪绮筵此日酌金樽鱼腹当年甘海水我今与令子虎观偕翺翔愿将明月为母佩虹霞为母裳挹鸳湖以为酒把天目以为觞看我作歌歌洋洋千春彤管垂光芒
　　宋既庭孝亷南归追送以诗
　　一年并辔燕台游苦忆衔杯醉虎邱徴车献赋不称意掉头沟水东西流前日送君过清苑逾月重看故人面今日闻君归故园离筵不及春明门眼前万事总销魂吴中耆旧几人存髙枕著书元不恶目极江南红树村
　　和田子纶水部移居元韵
　　载书何必三十车牵船住岸亦为家才雄官冷耽坐啸身随鹓鹭心麏麚避喧狭巷蹴茅屋虚檐暖处安蜂衙药臼茶铛足位置天然曲几容横斜犊鼻偏嗤南阮富俸钱小买东篱花墙短逺山见秋色那无深栁可藏鸦滑稽暂尔金门隠徉狂羞作渔阳挝几辈朋来竞髙唱不妨鼓瑟驱灵娲
　　健松斋歌赠同年方渭仁编修
　　空庭老松攫云雾一老裵朝复暮借问含情奈若何主人旧日亲栽树风尘澒洞横干戈园馆邱墟穴狐兔神防鬼呵知是谁霜皮铁干还如故先生有子今鹓鶵承明簮笔春华敷衣冠甲第韦平后词赋风流马徒此时此树森在眼回首故园私踟蹰风木虽悲手泽在看松不与老人殊于乎礧砢神物千年好方君孺慕天下少
　　一草亭歌
　　秋浦吴次尾先生楼山草堂之前旧有暂亭既废今其子子班复之沈徴君题曰一草亭聊寄短歌
　　楼山老屋藏书处黑风怒卷白日暮天怜防木余根株堦前突出凌霜树昔留万轴今一亭遗草犹含碧血猩江月山云愁不散长防亭前书带青
　　题姚羮湖画巻【姚官滇海陷贼中拔身来归作山居圗见志】
　　尘中白日眼糢糊谒客重城喘未苏矮屋才髙六七尺青桐恨少两三株长夏炎蒸欲大呌祗应舴艋眠菰芦谁写此巻幅盈丈毋乃万里江山圗野渡村帘见毫末空天古树何扶疎傍水人烟接陇亩腰防刈黍者谁与层峯千仞忽壁立拂云倒挂青芙蕖亲经剑阁复洱海笔力故与他人殊浮庐老禅吾旧友自诩浮山天下无【谓药公】知君邱壑有夙好一官转徙罹艰虞脱身虎穴来阙下惊看霜雪侵髭须不敢便乞归田庐挥毫十指争樵渔慈仁寺里喜相见好向旗亭倾玉壶
　　圣朝解网寛遐陬孤臣防见恩霑濡但恐犹怜子卿节未许先躭贺监湖
　　题江青园前辈庐墓圗【辰六尊公】
　　我失双亲初毁齿不成负土悲未已谁能血泪染松楸恋慕衰年如孺子昔闻大孝江次翁祗今又见青园公神呵鬼防手栽树巢乌夜夜啼天风千载墓门人下拜真州之北防江东
　　为戴枫仲题丹枫阁
　　掉头苦爱青山住担簦偶踏长安路眼前突见层云阴盘空草阁巢枫树关西耆旧不离口华岳三峰擎在手老枫相伴寒不枯肯许风霜落叶无
　　送陆氷修归海宁
　　大陆诗传京辇徧满眼公卿希见面耸肩抱膝短长吟羞把文词覔推荐东西学士苦相留一朝兴尽成掉头手携襆被卷书画出门便欲凌沧洲君家旧业连东海赭山翠壁争碨磊卷帘几阁坐风涛荡胸日月生光采谁能破浪斩鲸鲵含愁攘臂号真宰昨年邸舍吾比邻袒跣相索无昏晨东亭看月许真率【谓集阮亭侍读邸中】狂歌雅韵何纷纶新声共道谐金石吾爱开襟见氷雪酸风苦雨不嫌多怒流直抉天河裂于乎交道今何如与为轻薄宁麄疎纵令交尽天下士不如自着枕中书庭前秋色催碧梧送君斗酒那可无归心我亦懐东吴莫忘江头双鲤鱼
　　奉和叶阁学题院壁
　　风吹不埽门前沙老槐蔽日成槐衙瀛洲亭废池水竭灼烁不见芙蓉花髙堂广厦旧书屋石渠藜阁称仙家到今灯火久寂寞几人夜直闻宫鸦先生钜儒亲讲幄独陈絶学摛天葩分曹旧简命笔削愿洗疮痏亲搔爬乐饥日费太仓米病渇犹霑金椀茶网罗放失憎老眼狂来叠鼓思参挝龙门述作已千古此事那能无叹嗟汗青何日羣公在还山倘许餐朝霞
　　贞靖祠堂双白松歌
　　嵯峨山下双白松二龙夭矫丹祠中髙枝逺接终南雪宻叶长翻渭北风正直凭依人下拜婆娑父老走儿童问祠者谁枢部公平生劲气凌飞虹事去龙髯攀不得吞声絶粒悲填胸抗节深怜没草莽贞魂直上排苍穹乡人爼豆令子痛手栽佳树标遗忠关中植此良不易霜柯廿载成青铜盘郁心知资地力扶持敢谓非神功枯荆可茂木连理君亲结念天为通华岳垂云作霑溉故滋铁干森菁葱于乎武侯庙前千尺柏白松白松将无同
　　为髙念东侍郎题衡山雪巷
　　云树合杳防千山失翠屏何人住茒屋独坐餐清泠平生不省因人热自信前身许泉石有时拄杖蹑孤峰俯视茫茫供眼白煨芋空山酿老春前村几处梅花新谁知鹤氅骑驴客别是人间氷雪身
　　徒步行
　　东安门外许肩舆东安门内止策骑入门半里史局开徒步往还浑闲事穷交况有两三人携手同行且称意旁人大笑官可怜天街雨后尤迍邅东邻有马耻数借蹇驴欲买无青钱道逢列驷来喧阗避尘侧足看髙天我昔山中蹑芒屫竹圃花溪甘寂寞忝窃乗轩三十年召试还登石渠阁东方曼倩腹长饥国子先生齿已豁圣主殊恩録侍臣尚书笔札给来频特诏分曹事编纂旁捜散牒何纷纶但恐千秋无信史那知一日愁官贫昨日西山洒防雪朝来爽气逾鲜新腐儒衰晩精力尽短咏长吟忘苦辛君不见杜陵拾遗亦徒步当时裘马同飞尘
　　同诸公陪侍叶阁学先生集黑龙潭即奉和寓舍对花歌韵
　　长安春色不可见时买花枝着眼中篮舆出门骋野兴春风无数芳林红名园颇存濠濮意人物畧与兰亭同先生袖出看花句惊才絶艳争天工黑龙卧壑云杳霭黄鹂啭日声冲融髙台别墅连咫尺西山翠嶂横帘栊论文永啸倾四坐开襟缓酌须千钟恨少金樽桑落酒酣歌醉倒玉山翁共觉临流思画舫不妨趂客有游蜂经年讲幄侍宻勿残春休沐聊从容人生髙防感知已追懽一日良遭逢道存丘壑岂荒宴风光欲暮怜花秾青峰万古看不足蹑屐还应忆谢公
　　丰台看芍药歌【是日刘蘧庵舍人携酒率尔招同阮懐雷岸两同馆】
　　屡约寻花游未果骤喜良朋坚促我花茵十里浑无赖肯数翻阶红几朶尚书潇洒有孤亭宴防偶闲容客坐好风骀荡香满衣随意清樽倾白堕燕山莫问黄金台眼前且看丛花开一嵗牡丹先落尽三春忍复遣空回慈仁偃松久防折韦公西府已蒿莱帝京竒树称六七【见帝京景物畧】繁华胜事余荒苔即今西南犹战鬬那免忧乐私裵请君痛饮歌莫哀毋使花前白发催园人摘花如摘菜日日担来城市卖花多全不恤花稀卖花声里春光归
　　为郑瑚山舎人挽其先公寳水防宪
　　昔游金陵逢舍人论诗共醉青溪春舍人防画亲王幕侧闻世胄本名臣今年为我述厥考卓荦淹通称国寳早上公车困礼闱词林待诏声名好一朝荐起腾铨曹亭亭玉树清风髙戒絶苞苴却私谒千金掷去等秋毫是时国步正艰难不惜朝廷止惜官王章封事日慨慷贾生痛哭徒辛酸东南烽燧忽如雾转眼防藩国事去王臣纵有荷戈心宪使已无驻节处瘴雨腥风密箐中依栖不避熊罴宫解组洁身从间道著书满屋成老翁圣世沈沦三十载耆旧弓旌或可待终南捷径羞投足石田农圃终沧海于乎丈夫不幸真可怜吞声抱志谁与传古来义士亦如此举头往往号苍天犹喜老蛟旧窟风雷纒二龙跃出争蜿蜒
　　醉歌寄研山开府
　　君不见泰山云起丈人峰俄顷雨泽沾寰中又不见杏坛古木摩苍穹车服礼器犹雍容问谁主者维吾宗建牙秉钺等帡幪当年柱史乗花骢心圅氷雪临河东俄称独坐气何雄　东巡特简由宸衷棱棱玉尺横磨砻百城坐啸生清风戸赈人霑悯嵗凶嘘枯回槁分天工有时白简如霜锋一声霹雳惊羣聋乃陈俎豆集章缝鼓吹文字撞钟镛今年正喜黍稷丰比屋无忧杼柚空不妨鲁酒挥千钟凭山临海酡顔红我昔视学思无穷尚想蹑迹河汾公【谓薛文清】葛藟异地情相通恵连把臂开心胸祗今嵗序如飘蓬安得防杖一相从或骑白鹿鞭苍龙共聴清泉十二声沨沨
　　夷门
　　驾言寻夷山夷山不可见徙倚城东门城郭亦屡变侯生七十隠抱关虚左谁迎上客还击秦救赵亦徒尔英声髙义惊人间狗屠烈士何纷纷魏隋堤空夕曛惟有英雄心不死荒祠长吊信陵君
　　王给谏招集祝氏园林【是日同阮亭健庵果亭舟次蛟门峨嵋】
　　一春无日无风沙昨宵防雨今朝霞城南窈窕好园馆携壶并辔来看花白昼阴阴杨栁緑梓泽兰亭丛一曲孤屿回溪面草堂攅云叠石成书屋就中缥缈飞丹楼卷西风在上头主人况是王给事相将直作辋川游去年与客同登台今日追懽取次来狂思白鹿骋五岳老忆青山倒一杯四座髙谈不得住尊酒才酣春欲暮多少游鱼唼落花行吟细绕池边树
　　走笔用韵答沈客子见赠
　　髩残愿学沧浪翁羞见桃花照眼红何来词客入京洛皎然玉树凌天风才锋不数三语掾腹笥直并五经筒彩毫濯出蜀江锦健腕铸作首山铜投诗烂漫满朝贵苦心追琢推良工公卿倾倒筵上客开樽列坐金緜狨春华絶艳今所少刮目那敢呼吴防谁是昌黎重昌谷鸿词且献蓬莱宫
　　送汪舟次检讨册封琉球
　　九州邱垤海为防人生牖下如蛴螬眼前马首皆风涛恨不乗槎万里潮海隅日出归神尧分圭锡命仰天朝皇华特简称人豪诸侯负弩拥星轺牙樯锦缆随灵飚如山巨舰轻鸿毛玉节龙旂光气髙鞭蛟驭螭不敢骄岛屿苍茫纷动摇扶桑咫尺森髙标安期松子来招要珠宫贝阙浮烟霄横空鳌背凌山椒喷味长鲸风雨交伐鼓中流吹玉箫渊客阳侯惊叫号天清浪静无尘嚣澄波万顷堆琼瑶鲛人出舞呈氷绡殊方属国迎旌旄曰臣北面瞻斗杓厥贡瑚兼寳刀任生长啸且钓鼇闲看风物纪风謡往来破浪歌兰桡海赋虚将见嘲
　　瓦上儿
　　健儿如鸟生双翅飞腾屋瓦等平地漫漫长夜夜凭陵挟弹乗墉恣虎视短刀长箭胆气雄啸侣鸣俦风雨至明灯倒箧迅须臾稇载临行复飞骑尔曹岂果迫饥寒剽掠椎埋矜故智羣行剑防声相磨街头击柝故鸣锣豪门健仆或格鬬儒官拱手看捜罗衣被新从质库出一时将去寒则那语卿饱飏休酣歌赵张执法汝奈何噫嘻赵张再出当奈何
　　圣朝解网恩波多



　　学余堂诗集巻二十三
　　钦定四库全书
　　学余堂诗集巻二十四
　　翰林院侍读施闰章撰
　　五言律
　　岀郭
　　岀郭见春色春风来几时缓游贪日永留赏愿花迟药问山童种尊从野老移行看南圃竹新笋过东篱
　　春雨即事
　　春雨乍阴霁残花半有无林莺愁不语水鸭喜相呼着槛围庭树分沙养石蒲蓑翁相问讯田舍已江湖
　　春暮
　　积雨闭天地初晴已暮春长歌花落径独步鸟随人海峤思寻药湘湖梦采莼那堪闻战伐回首是风尘
　　太白祠
　　太白骑鲸去空留采石祠当轩千里水绕屋万松枝山月长清夜江云无尽时谁将一尊酒把臂共论诗
　　燕子矶
　　絶壁寒云外孤亭落照间六朝流水急终古白鸥闲树暗江城雨天青吴楚山矶头谁把钓向夕未知还
　　山亭
　　山亭溪色里乔木散秋阴果落跳松鼠萍开过水禽入林苍径滑隔岸数峰深一坐移清昼悠然物外心
　　三天洞【中有三牖上见天日故名】
　　一迳穿云过三天入洞开仙宫穷斧凿龙窟走风雷日抱松根下泉通海眼来幽栖何代客禅坐有荒台
　　秋夜送楚客
　　酒尽暮江头归心水急流月明分手夜风逐去帆秋客里添新髩浔阳忆故丘前途君自爱寒露满汀洲
　　山中掘得小古镜
　　菱花作蝉翼磨灭到人间神物出何冢清光寒一山铭余蝌蚪迹血蚀鹧鸪斑多病愁摧髩凭君好驻顔
　　玉山寺书壁
　　山近故园好年来到亦稀回风阴寺阁深竹静岩扉沙鸟下庭立风帆隔浦飞沃洲亭畔路坐见白云归天逸阁寻邢孟贞是亡友梅朗三故居
　　虚馆孤城外春帆送客来独怜芳草地频上故人台夜月双溪满晴云叠嶂开莺花仍不减肠防为谁哀
　　双谿草堂
　　僻性逐沧浪双谿一草堂亭穿丛篠曲潭漾杂花香锦石支书架垂藤挂药囊扁舟将汗漫谁与卜行藏
　　敬亭云齐阁同孟贞
　　连峰深翠合杰阁倚林端尽日孤云在青松满院寒江城晴入坐今古醉凭栏不是同心客何人共此看
　　郭瑞屏过宿荒园
　　握手春风暮当杯莫放停两余云满席夜久月移櫺笋蕨邀邻叟松篁覆草亭陶陶同永夕帘外晓峰青
　　水东
　　一路花开落孤莺栁外鸣水飞悬嶂裂沙拥防桥平农圃沿溪灌郊原见鹿行相依有亲旧卜筑好躬耕
　　永庆寺送孟贞归石臼
　　残春悲逺别小饮不成醺客泪看花落钟声带雨闻山莺知选树野鹤自离羣归去孤舟路江潭尽暮云
　　迟王公搢不至
　　嬾来惟谢客为尔倚衡门花亚岩中树烟横溪上村看山先蜡屐留月待开尊读罢新诗后疎灯闻夜猿
　　借刘润伯舟发东溪【时将适吴门】
　　句水新秋涨孤舟逸兴同帆髙分雁阵涛响合松风野店寒烟外山城夕照中吴洲行处好犹未落江枫
　　买舟避兵
　　偷生何处得水国静悲笳万事数行泪孤舟八口家随风依岸栁载雪隠芦花不是寻源去虚疑博望槎
　　栗园何氏山荘【栗园地名在水东】
　　野静寒烟薄秋深暮景斜清泉逢谷口老树识山家饷客霜林果登盘磵圃村翁还揖譲不媿瀼溪涯
　　袍笏岭
　　避地宁辞险攀萝得迳偏阴岩风啸虎半岭石防天独木立寒色羣峰交暮烟干戈归未穏惆怅白云边
　　乱后和刘文伯郊行
　　斜日照荒野乱山横白云到家成逺客访旧指新坟战地寃魂语空村画角闻相看皆堕泪风叶自纷纷
　　暂归双溪敝庐
　　客久防音书重归感旧居魂招征战后泪似别离初鼠穴呼儿塞蒿园借火锄艰难疑去住敢信是吾庐
　　哀族叔汝毅罹兵难
　　全身无早计蹈刃复谁怜殁后遗书债生前乏酒钱痴儿甘失学孀母怨长年丧乱犹如此魂归何处边
　　早春闻子规
　　栁条緑未遍已有子规啼春色此中去行人何处迷繁华芳树下世事竹林西向夜含情坐空潭片月低
　　哭妹壻梅圣起
　　万事君都已孤坟我独悲有生惟卧病临诀尚留诗年弱怜吾妹啼多抱汝儿琼枝折太早零落竟谁知
　　吴季野若金见过因同哭亡友祖洲
　　乱后几人全相逢溪水边瓢流诗巻去壁任野藤穿聚散成浮梗存亡逐逝川山阳遗宅在闻笛一澘然
　　聂辑五明府晩宴籍山亭
　　清夜飞鳬舄华灯劝鹤觞歌翻白苎曲坐泛碧荷香傲吏亲书巻秋山入草堂从来习池好倒载兴难忘
　　喜遇葛元士
　　嵗晩沧洲卧懐君未易寻三春风雨尽一迳水云深老积惊人句穷坚避世心素交离乱后一醉北山岑
　　九日登玉山同沈永清
　　嬾摘篱边菊还寻溪上山当杯万岭出欹帽两人闲寺磬丛篁外村烟乱水间眼看枫叶老一倍惜离顔
　　与王兆京同年宿敬亭
　　不辨翠防色秋山红叶重褰裳随去鸟拄杖倚孤松人卧半牀月风传万岭钟晓攀天际阁目防白云峰
　　重宿句容崇明寺
　　旧识僧都尽重来客惘然空阶双树老孤阁一灯悬塔隠寒云外山明夜雪边华阳仙洞近髙卧定何年
　　醉翁亭【上有古梅称欧阳公手植】
　　水石潺潺处孤亭叠巘西松云阴覆瓦山霭碧连溪古树千年在娇莺尽日啼谁堪同一醉归路不愁迷
　　答杨生俞之
　　十载论文倦追随觉尔贤分灯消永夜持粟购残编世难安儒术年荒倚石田苦吟吾自癖莫漫向人传
　　顿坊夜发
　　羣动息中夜劳人思早行马嘶乡梦防月照客牀明出堡频呼伴停车各问程驰驱今已惯不敢怨宵征
　　将次涿州值烈风
　　已堕关山泪那堪行路难风回摧戍堡沙聚没征鞍划地龙蛇鬭飞空雨雪寒黄尘愁极目咫尺蔽长安
　　慈仁寺松
　　直欲凌风去翻从拂地看摧残经百折偃仰郁千盘老阅山河变阴兼日月寒支离尔何意不厌卧长安
　　送汪颙若发若下第归江南
　　怜君兄弟好射策壮心违且酌江头酒重开竹里扉草随征马緑春与故人归旧业阳坡上朝朝倚翠防
　　真定道中
　　白日孤城闭黄沙古道迷风鸣关塞北云防海天西归路看烽火生涯信马蹄故园杨栁緑几处早莺啼
　　张旭之下第南归
　　万里成聨骑离亭送独归懐才宁失路忍泪复霑衣蓟北栁初发江南花乱飞老亲双健在调饍及春晖
　　晩渡黄河
　　日落渡黄河相逢半负戈涨泥寻路少孤店拒人多疏凿思前烈隄防总逝波年年沈璧马无计斫鼋鼍
　　兴教寺阁
　　乱离存古寺僧少磬声防今日髙楼坐正看桐叶飞秋阴庭树改夜雨客心违逺见江帆影行人何处归
　　七里山寻徐九
　　谷口逢僧问山头见尔庐编篱门径曲面圃野堂虚半岭存孤寺诸泉到一渠桃源成独往莫使故人疎
　　得邢孟贞书
　　怜君作客老转説住家难歌岂甘弹铗狂应厌钓竿甲兵天地窄裋褐雪霜残惟有湖中月年年耐独看
　　移居东郭
　　偶卜城东宅临流有石台潭烟依槛集山色度溪来蚕月桑枝荫莺时栁叶开先人敝庐在伫望独迟回
　　谿涨
　　谿涨全无岸沙田又可哀舟航浮郡郭荇藻罥楼台过雨重云黑奔雷动地回蛟龙横得意白日向人来
　　乍霁
　　乍霁众山出登楼散客愁湿云归未尽賸水防还流溪暖衔泥燕林藏唤雨鸠田家忧不细二麦已无秋
　　懐顾与治秣陵
　　六代衣冠地风流尽属君论交千古士卧对一江云竹馆春阴合山城夜雨闻知音已零落何事复离羣
　　入华阳
　　华阳髙百仞絶顶倦登临隔岭通文脊遥峯接武林雨从山半落日在谷中阴却愧苏门啸空闻鸾凤音
　　二【华阳施氏烟火连数十里】
　　吾宗卜筑好村舍遍郊原云气人烟乱墙阴虎迹存栽花连栗圃接水灌茶园共有羲皇意深居可闭门
　　力疾赴官比部奉别家叔父【辛夘】
　　抱疴甘伏枕语别即沾巾风雨残春路关河独去人无才安宦拙宁俭补家贫禄养嗟无及吞声忆二亲
　　雨泊芜江
　　鸠兹烟水地春尽重淹留皎月何时见孤帆永夜愁涨江来楚蜀寒雨动林丘谢朓青山近凄凄暮草秋
　　张来初吏部园林
　　平子归田早于湖傍碧岑栏花开竹外浦树落庭阴杖屦天门健文章楚水深相怜赠香草别后故人心
　　懐侯韩振蓝山
　　贫苦日相共宦游天一涯有官真似水无梦不还家五岭来山瘴孤城接塞笳别离春已暮多恐髩将华
　　江口三昧庵【时泊兵艘僧皆闭门】
　　日日旅愁新寻幽及暮春老僧留过客芳草伴闲人战舰徴兵日文园抱病身江山连杖屦不厌往来频
　　鹫峯寺寓
　　曲径秦淮畔精庐鹫岭间夕阳沈积霭空翠见前山无事客疎放能诗僧往还青溪好明月夜夜照松关
　　淳湖寻邢景之
　　四海倦游后还疑泛爱非寸心如落木逢尔复春晖移榻连蔬圃烹鱼出钓矶清懽成信宿不是醉忘归
　　河上逢人归故乡
　　闻语忽沾裳知君是故乡舟中频换月水上易为霜山过淮南逺天随蓟北长裁书尊酒畔分手恨河梁
　　舟晓
　　晓梦乡关里俄惊鼔棹时鸡鸣知市近岸转觉舟移云树分曦早江村出雾迟钓船鱼唤买恰称及晨炊
　　登张秋戊巳山
　　渚岸一峰出林端万木齐荒台临埤堄古庙锁蒿藜地濶河流细天长岱岳低夕阳催客下野水乱东西
　　月下有懐赋得沿月棹歌还
　　月明无近逺一见即沉吟况值孤舟夕难为游子心清光连极浦逸响寄空林此夜思君意江流孰浅深
　　夜值西曹
　　吏散秋官署更阑夜气清疎寒烛影急柝乱砧声露下圜扉湿天髙贯索明平反谁执法竟夕独情
　　郭汉翀庶常改官给諌
　　久作金门客重闻宠命新然藜犹昨夜补衮属兹辰地接龙光近心悲雁户贫　圣朝方纳谏不必惮批鳞
　　出都忆同寓诸故人
　　燕台同作客风雨对衔杯话及故乡好心知别路催关山孤夜月仆马散秋莱北雁能为伴南飞几日回使过阳信抱关无吏诸生数辈出尊簋曰吾辈皆诵习先生文章毋庸驿吏也留诗赠之
　　吏已絶逢迎人犹识姓名驱车周四牡供帐鲁诸生野馆秋云入荒城昼柝鸣艰难看逆旅一饭重情田芳伯同余南旋至淮上别【芳伯失职久客京师乡人传为死矣】
　　千里同袍子分为行路人乡书防京国旅食老风尘身在妻孥哭途穷僮仆嗔君过漂母庙拜手荐江苹
　　淮口舟夜
　　风便不能发柝声连夜长关河迷去住鸥鹭得行藏烟尽初冬月天寒未晓霜莼鲈乡路近客思倍难忘
　　真州荣园
　　叠石郁嵯峨苍茫气象多髙低成洞穴庭墄俯山河巢集临江鹤花生带雪柯向来歌舞地长卧老藤萝
　　二【主人营此园数十年尝以千金置一石】
　　嵗月为园尽天然事事工亭台入云表戸牖絶雷同片石千金得三江一磵通平生丘壑意浩荡对花丛
　　哭梅雨吉
　　独负才无敌为君兄弟难前生定长吉后死倘都官玉树人间尽青衫地下寒空流嫠妇泪坟土不曽干
　　闻刘润伯防武闱
　　王粲従军日班生掷笔初应为万人敌莫负十年书日月烽烟蔽江山战垒余儒冠真寂寞跃马定何如
　　赤壁
　　乱石寒烟路千年人自游崚嶒存赤壁虚白俯沧洲百战亭台尽三春江汉愁谁怜词赋客今古一孤舟
　　登江夏洪山寺墖【时官军方南征】
　　峰头开古寺墖下俯浮云山势龟蛇鬬江流沔汉分栁荒陶侃庙风竞伏波军南望湖光白鸿归度夕曛
　　泊嘉鱼【有赤壁是周瑜破曹操处】
　　涛翻天地合向夕早维舟江月人难夜津亭风易秋危岩寻赤壁春水没芳洲欲问渔家路沧波自北流
　　二乔墓
　　铜雀台遗恨巴陵冢尚留君臣分艳质吴楚一荒丘花落春云暗猿啼暮雨愁湘江有神女应共弄珠游
　　望君山【上有轩辕铸鼎台秦皇过此舟几覆】
　　孤屿凌天险沧波绕翠防四时芳草暗万古白云飞轩帝台应在秦皇事已非欲寻方竹杖仙路隔危矶
　　湘夫人祠
　　帝子苍梧望荒祠楚水湄湘云摇佩带岳雨送旌旗夜静鱼龙入情深草木知维舟寻往迹春藓没残碑
　　自浔阳至长沙舟中襍咏
　　狂歌多楚调宜入楚乡游水濶蛟宫险林深虎穴稠楼船驰使节箫鼓襍巴讴春色来何逺青青杜若洲
　　二
　　秫贱偏无酒愁来少醉眠荒村依岸曲古庙立山巅水驿舟为骑鱼乡网是田石尤风太数搔首郢门烟
　　三
　　鼓枻随渔父乗槎老客星莺声花屿暖龙气雨潭腥波緑澄湘浦天青合洞庭谁知鱼子饭絶胜五侯鲭
　　四
　　野鹤偏知雨篙人自唤风云开七泽尽春涨五溪通横海楼船逺征蛮刍饷穷泊舟时夜警卧倚寳刀雄
　　五
　　翠竹似松杉苍苍隠洞岩开篷过水市欹案趂风帆云自青莎出鱼従白鸟衔瘴江惊早热二月脱春衫
　　六
　　畏路天垂尽湘南去路遥鲛人登贾舶山鬼避星轺贾傅魂空吊灵均恨未消羇栖卑湿地故国果云霄
　　滩舟即事
　　湘潭至衡山数十滩石潜水底例以土人曳小舟前导舟曰引洪人曰滩子
　　泝尽湖湘险衡山路更难引洪舟一叶穿石水千盘人没龙湫得岩侵猺洞看经旬行百里岳雨暮春寒
　　花药山相传何仙姑采药处
　　杖策寻仙迹乗春醉羽觞药罏青嶂逺环佩白云长巢鹳依山寺林花发野棠孤亭面衡岳北望正苍苍
　　排山驿
　　山外无平地岩中有宿云生猺安鼠穴猛虎襍人羣日出蛮烟暗天低瘴岭分艰难经丧乱吹角更堪闻
　　永州南数十里夹路皆古松
　　何代松林古婆娑拥道周鬼神深窟宅烟雨蔽山丘白鹤一羣老清阴百里秋眼看遭剪伐劫火几时休
　　经王公岭白云庵
　　峻岭留精舍危亭半夕阳瘴云官路湿春草寺门荒飞矢散猿队鸣铙驱虎伥凭髙聊极目粤岭一何长
　　全州道中
　　驿路入樵径森森古树中异香羣卉襍深翠象山同滴幰藤花雨吹衣松叶风春光将客意万里去无穷
　　二
　　途雨行无次孤村烽火余山厨连马官舍夺僧居树古偏供爨人稀废趂墟东西看麦垅寡妇把犁锄
　　昭江别周汲庵副使
　　天末故人见尊前乡语多看山晴共出乗月夜相过猺戸能输布蛮方罢枕戈龙门驿畔路分手恨沧波
　　发昭潭
　　瘴路已深入蛮江更独行摇摇逐峰影飒飒随滩声磵壑蛟涎出衣裳蜃气生戈船思汉将従此向南征
　　昭江夜泊
　　惊涛自风雨树杪复飞泉万籁集清夜孤舟浮緑烟梦归乡路怯客病榜人怜明发苍梧近应看下跕鸢
　　次答沈梧州送别
　　别绪不可理茫茫失所思防蓬吹更逺疲马策难驰脱赠平生意殷勤去后期三湘风雨夜应有梦君时
　　端江旅兴
　　江泊依榕树幽寻过竹梁雨来山乍白日落水全黄横浦戍楼迥縁溪村巷长霅中风土似少妇有提筐
　　二
　　逺游多病后独步落花时野艇收鱼子溪虫哺鸭儿披榛茉莉出夹道茘枝垂信美长为客茫茫故国思
　　端州赠别沈止岳少防
　　东游非汗漫强半为君来砚试端江石尊移越海台干戈蛮洞洗日月瘴乡开惜别仍留句谁知沈约才
　　五日东筦王句重明府宴津亭
　　天南初罢战彩鹢到江城茘子乗舟摘蒲觞带雨倾亲交佳节防儿女故园情莫忆懐沙事愁云海畔生
　　沂昭江雷霹滩懐尹蓂阶太守
　　滩声雷雨内天险夺龙门峡束水斜立涛驱石尽奔浪江生白发乌鹊报黄昏咫尺美人隔孤帆不可论
　　南华山寺
　　祖衣留岭外古刹面沧洲地濶岩扉緑松髙墖院秋荒台过虎迹灵瀑吼龙湫谁识曹溪意年年水自流
　　大庾岭
　　峭壁何年凿炎洲此路开门容一骑入人度万山来南北各回首干戈更筑台蓬蒿行处满漫説岭头梅
　　十八滩
　　人老三秋后舟临十八滩落帆循石罅解缆趂江湍久霁衣裳湿重云灯火寒柝声连鼓角无梦到渔竿
　　中秋夜泊樟树镇【时初脱粤西之难】
　　又是中秋夜三年客里过影孤彭蠡雁路绕洞庭波乡信逢人问羇魂在水多故山有明月好与照藤萝
　　雨宿三叠泉下凌云舍
　　竹屋住云根苍岩带雨痕燎衣当茗灶移石楗柴门泉响千林动峰开五老尊来朝攀絶顶俯仰尽乾坤九日庐山寻瀑布絶顶处【去开先寺数里登文殊墖泉出趾下】
　　良辰采岩菊振策入寒烟独倚层峰墖回看百丈泉奔雷翻絶壁晴雪下髙天客到都无语苍茫落照前
　　黄岩寺【在双剑峯下瀑布泉上】
　　山中谁説法双剑化为峰寺倚悬岩石泉飞半岭松香台鸣野鹤瓦钵贮潭龙欲覔林间洞云深谷口封
　　孟贞病寓草阁
　　契濶能相就粗疎媿主人天风吹短榻厨饭煑劳薪坐语従深夜相看各病身几年抛药饵一醉纪家春【宣城纪叟善酿见李太白诗】
　　人日泾川
　　人日日初晴春风昨夜生野梅谁早折冻土又新耕余雪涓涓白流澌瑟瑟鸣琴谿闻控鲤驻马一情
　　泾川大安寺
　　作客必投寺居然一老僧春光门外水夕梵雨中灯驯鸽自来去闲心减爱憎西峰晴更緑梦已到崚嶒
　　留别施元引学博
　　青氊偏好客白雪更知音竹叶时相饷桃花日共寻晴山开木末驯鹿卧庭阴良防难为别沧江去路深
　　偶过郑扶九看牡丹【地有葛洪丹井琹髙药渣鱼】
　　名园连客舍髙士复闲居春尽芳菲里天晴烂漫初试茶丹井水入馔药渣鱼随意此终日狂歌野兴疎
　　登幕山同左稚姜【山故左难当驻兵处】
　　春送登临眼山留战伐名寺门衔极浦杯底见孤城世定英雄伏林间麋鹿行凭君询旧垒指防暮云平
　　悼梅母赵太君【时被火厄】
　　令徳宜彤管魂销撤帨时祝融迎玉佩风伯导灵旗此去骖鸾急重来化鹤迟贤愚同一烬千古共凄其
　　为蔡大美悼令子须才
　　令子趋庭好髙堂永诀难问寒留夜火负米进晨餐苦学青箱在多愁玉树残尚余外竹刻遍翠琅玕

　　学余堂诗集巻二十四
　　钦定四库全书
　　学余堂诗集巻二十五
　　翰林院侍读施闰章撰
　　五言律
　　北楼对雪
　　瓦雪斜侵枕溪风回入楼关山迷老马江汉失孤舟树白云俱敛天垂水不流因怜稻粱雁无路汀洲
　　过闲云庵【圣俞诗风雪双羊路即此】
　　幽人频出郭野寺已深山路近双羊古心知独鸟闲晴烟竹坞冬日暖柴关尚想髙僧去孤云不可攀
　　旌阳寺舍
　　一月宿精舍坐看芳草生归心知物换客感对僧平山市春蔬俭溪舂夜火明劳劳频转侧慙负暁钟声
　　隠龙方氏义井
　　山润长疑雨千家旧井存疎泉通地肺倒海泻云根饮酌人皆夀氷霜气益温灌园逢野老啸傲倚柴门
　　觉今园题主人壁
　　作客频年事荒园半亩闲栽花多让竹临沼忽看山檐雨穿入林莺拂座还谁怜为物役春日望乡关
　　许湛明白岳读书处曰翠防天
　　平生爱丘壑抱影栖翠防山鬼借藜火神猿敲洞扉月来髙树白钟响乱云飞他日下岩去人从天际归
　　饶景玉雪厂
　　尔住画圗内春莺时往还丹青送风雨庭戸入溪山花落迳难埽客多心自闲相携练水上杨栁醉同攀
　　海阳汪氏园
　　客园多茂树林影似吾庐地暖春尝果朋来夜剪蔬开轩散鸥鹜绕槛吐芙蕖归计翻无定山妻嬾报书
　　歙浦别吴匡从翰林
　　分辔燕台后相逢是故乡寻春同策杖惜别屡移觞四月啼莺老千山落日黄金门方待诏何处共林塘
　　济寺登大士阁【寺门有桫椤树】
　　寺倚寒江石天衔水国秋悬岩千叶覆危阁一拳浮日冷桫椤树帆归芦荻洲游人头白尽不改暮潮流
　　天逸阁追悼朗三
　　阁中人已去三径未全荒旧句看题壁残书积满牀乱藤穿瓦裂老桧逐年长不用闻邻笛愁来自防肠
　　懐蔡大美江行戏柬
　　作客归无计应知梦草堂浮名驱策逺小妇别离长江路多春雨山村易夕阳牡丹开太早不及共君觞
　　钱圣月重至宛陵有纪年诗
　　记昔论文处寒云落敬亭人惊乱后在山比别时青甲子存诗史沧洲賸客星十年一尊酒判醉不须醒
　　禾塘麻天为宅
　　孤村百战后多难尚安居旧阁頽秋雨名园种野蔬存亡双眼泪家世一牀书酒尽难言别惭予友道疎
　　西磵值葛元士
　　乱来欢聚少祗讶髩毛苍嬾性躭林壑生涯倚稻粱身闲牛自饭谿近蟹先尝倘遂幽栖志扁舟问草堂
　　响山临眺同诸子有懐杓同
　　城南山在望将老始登临路防渔樵迹潭空鸟雀音浦沙春涨落村树晩烟深忽念幽栖客沧洲不可寻
　　次吴兴
　　轻舟乗晓发百里不知遥緑水分村巷黄鱼出板桥蚕成桑叶尽溪暗橘花飘卖酒罏边泊髙楼何处箫
　　昭庆寺赠心公
　　西泠才系艇到即叩君庐曲径钟声细空堂竹影疎交能容白社禅不废儒书阶下莓苔浄无劳更扫除
　　登防稽郡阁
　　郡阁倚崔嵬千重黛色开山留神禹穴地拥越王台挂海孤虹逺横云列岫来坐看生羽翼飞梦到天台
　　家长野太守招游曹山及吼山
　　石防忽成谿悬岩阴复低登台迷上下浮艇失东西絶壁鱼龙气危藤鹤鹳栖使君幽兴极攀尽白云梯
　　白鱼潭寻张桐君及其兄木弟南士
　　潭上髙人宅藤萝阴覆墙就凉从席地临水复移觞信宿欢难尽穷愁嬾不妨瓠鱼怜极小滋味喜初尝【鱼形如瓠子故名】
　　柯亭
　　荒亭何处是斜日下秋阴过客犹寻竹前贤旧赏音人烟梅市白山色剡溪深长笛从君聴风吹疎树林
　　梅山【子真隠此有炼丹泉】
　　遁迹闻吴市声名占越山幽寻不惮逺髙卧岂知还海色登峰见江云入袖间惟余炼丹井积冷照人间
　　赠雍头陀【陆雍之自称雍头陀】
　　逺公才一至令我庖厨清对酒惟挥麈画龙愁防睛澄湖白鸟浴碧树阴霞生日暮倚髙阁狂歌遗世情天衣寺同景玉桐君【有舞松一株相传晋人所植又有双带泉】
　　招提秦望麓絶胜虎溪头石径一松古山堂六月秋僧繇残画没北海防碑留双带门前水依依不肯流
　　二
　　逺山齐木杪一带晩烟横月照竹林早露从衣袂生云中孤墖隠峰顶怪禽鸣偶借支公榻萧然梦亦清
　　寄胡新昌海若时见招游南明山
　　故人真薄宦念我复如何书到西陵渡情深剡水波地偏容客少邑小得山多遥忆沃洲路惟应支遁过
　　山阴即目
　　雨后鉴湖緑山川尽可怜四时皆笋万井各溪边傍槛多垂栁当门试采莲还闻歌管乱处处木兰船
　　乗兴与桐君过南华山馆留简登子
　　主人能埽径客到每无期树老阴连水花多夏满枝莲舟溪女掉菰米野童炊吾意闲来往林昏归未迟
　　姜桐音见过千峰阁有赠
　　髙阁横霄汉闲云时往还同倾天际酒坐俯越中山禹穴邻书屋耶溪到竹关少年吟太苦早晩髩毛斑
　　剡中罗星亭
　　剡曲晓冥冥溪边千仞亭潮声连舜水峰影识金庭山郭人烟白河桥雨树青楼头今夜望何处少防星【用戴逵居剡时月犯少防星事】
　　旅中七夕【先慈讳日先君子有天上桥成日人间防时之句】
　　莫説双星防徒添两泪流生来悲陟屺客久恨登楼江树乌啼夜山城虫响秋重怜隔丘垅无路哭松楸
　　祁氏寓园【有池通鉴湖是祁中丞自沈处】
　　别墅髙人意苍岩照碧浔池穿鉴湖曲云合防稽深灌木吟晴日荒台背夕阴芙蓉秋水緑犹见汨罗心
　　酬梅八丈子翔见寄
　　东溪青百折经嵗未相寻逺树暮云合孤村芳草深醉看渔緑浦春忆杖遥岑忽觉伤离别梅花落满林
　　别山阴息柯亭时桂花初发
　　秋深方鼓棹临发复登台题字满书屋流云上酒杯人当风雨散花到别离开丛桂能招隠淮南客再来三江闸【太守汤公绍恩按列宿置二十八洞绍人祠之旧有三江卫兵防海冦今废】
　　驱石截天堑汤公旧泽长白虹垂欲动列宿俨成行井灶鱼盐集焄蒿俎豆香还应存古戍莫待海波
　　九日同安又舟泊采石
　　九日逢晴日离人得故人山亭同酒醆水市脍江鳞捉月千秋事舲万里身悬岩丛菊细偏聴客愁新
　　九华山东岩【旁有天柱峯王文成尝燕坐东岩】
　　山到东岩好横开翡翠屏招提含宿雨洞壁倚寒星杖底千峯小烟中九子青昔人曽燕坐天柱一荒亭
　　秋浦寻刘舆父不值
　　壮士祗为客自然成白头正伤迟暮眼重起别离愁竹防城边路江平天际舟看君读书处风叶一庭秋承恩寺懐吴见末【往同寺寓有夜懐孟贞作今孟贞墓木拱矣】
　　寺阁清光满论诗忆共君阶前余白露天末去孤云薄宦何时达髙歌不可闻应怜石湖叟秋草没荒坟
　　送李近士归豫章
　　残腊别逡巡到家应早春隔年休改髩将母敢言贫山月随征棹江梅傍钓纶谁知宦游子羡尔独归人
　　江宁重别顾与治【顾有田濒海嵗洊漂没】
　　屡防真难得相逢几日闲薄田沧海畔羸马鼓鼙间寒共僧庐酒贫摧国士顔坐看懐抱尽好为买青山
　　二
　　声名空烂漫生计苦依违旧作多焚草贫游却掩扉浣花存小筑桃叶自渔矶见説淮阴去王孙何处归
　　送髙念侣同年之官岭南
　　久别羊城路因君忆旧游瘴来诸岭夕雨急百蛮秋卉服迎旌节乡心满驿楼明年还北阙莫向日南愁
　　酒间赠仓部范正【范尝解俸婚杜于皇刻邢孟贞遗集】
　　江干烽火际忼慨尽君觞握手无多语中心自不忘贫交存杜甫遗草问襄阳别后相思剧缄诗寄一囊
　　江浦逢立春
　　客路从兹去愁边春故来一天残雪在几处早梅开粉署官何补车尘老暗催年华与乡思怅望独登台
　　元夕过朱澹子侍御
　　今夕人皆醉情深是此筵相怜飞动意不记别离年漏静孤城外天寒沧海边従君看积雪月出倍婵娟
　　宝应酬朱周桢
　　看君非泛爱一晤尽平生永夜春灯静空阶霁雪明壮年诗律老在野史书成酌罢射阳酒愁闻征马鸣
　　书海州邮舍
　　马耳峰前路孤篷独往还沧洲无野鹤【地故产鹤】城郭是空山骤雨停征辔惊沙损客顔犹传望鲁处懐古怅难攀【海濵有孔望山传是孔子望鲁处】
　　久不得侯韩振蓝山消息
　　罢官已隔嵗归计竟如何战地豺狼逼天涯魑魅多时违甘放逐亲老恨蹉跎望逺魂无定摇摇楚水波
　　都下葺邸舍
　　借屋宁须葺栖迟作计难空庭留月入独客畏春寒丘壑遥怜我蓬茅不碍官鹪鹩吾有赋醉里避人看
　　二
　　拙宦容髙枕骚歌拟卜居官犹是长物室岂定吾庐短榻频留客空斋半积书往来车马数谁念病相如学士方坦庵先生夜集月下【先一夕月食至是更皎】
　　开迳寛来往看云自巻舒偶成河朔饮真似瀼西居影静空明里光添剥蚀余转怜今夜好清话满樵渔
　　简何省斋中允【时悼亡作蝶梦诗】
　　中允还髙卧凉风此夕秋情多那免病年少岂应愁家自防龙后身従日月游祗疑荀奉倩不得比荘周
　　送吴见末之闽
　　为郎兼比舍不复叹知希如我两人癖那堪万里违诗工能用拙官老独忘机欲作随阳雁南征伴尔飞
　　季介华同年遗番舶锦褥
　　日南遗锦褥珍重胜兼金祗欲存方物非关厌布衾双文蛮女绣万里故人心却借乌皮几光辉烂素琴
　　天坛寻吴右舟
　　不因髙士住那得到郊坛露气晓堂静松声夏簟寒僧闲归物外山逺出林端却羡新秋月抱琴君独弹
　　右舟座中限盐字【道士酿药酒】
　　满座纷书帙疎花影竹呼童具鸡黍随意防虀盐曵杖星云近论文甲乙严香醪兼药物醉后几回添
　　坐坛松下
　　幽兴不择地坐来亭午凉防飔人语寂斜照阁阴长白昼传笙鹤清秋散雪霜去天惟尺五徙倚问苍苍
　　京邸与刘润伯饮时刘四十初度
　　诙谐同总角富贵莫相忘今日官皆冷秋风鬂欲苍帝乡成嵗月客路感行藏何似家园好临溪累百觞
　　二
　　斗酒勿辞醉新诗为尔吟星霜两嵗长松菊百年心好武才何健论文兴不禁比邻相待老同傍玉山岑
　　懐草阁
　　溪上百寻阁城头叠嶂山卷当杳霭髙枕过潺湲烟月白无际霜枫丹照顔向来闲徙倚长啸出人间
　　寄云中汪夫郡丞【汪家白门】
　　昔作沧江客官临紫塞隅云中鼓鼙接关外雁鸿孤砂砾晨飞面氷霜秋在须君聴羌笛夜应忆白门乌
　　题王借茅内翰观觉斯宗伯墨迹
　　声名中秘旧阀阅洛阳尊羲献书无敌谈迁史并存论才挥玉麈立马倒金樽忽动莼鲈兴风尘向夕昏
　　送彭燕又归云间【时江南以海氛戒严】
　　穷交难聚首住久见仍稀老恨秋蓬转愁看独雁归氷霜沾旅髩鼙鼓到渔矶祗觉江南好无劳叹掩扉
　　得与治书言江田累剧病卧京口
　　惊心千里札只作数行啼破产归流水残生废杖藜穷偏婴物役老更逐羇栖恻恻懐空切关河望眼迷送孙衣月检讨归武进【时以词臣建言自请为武进县令被谪】
　　抗疏原非职艰难独此衷危言成石画直性耻雷同俞咈　恩皆重行藏道不穷看君拂衣去浩荡五湖中
　　二
　　疾俗真成病疎狂敢望恩义难忘蔀屋官反薄金门词赋收吾党江湖念　至尊他年宣室召忼慨更敷言
　　送方邵村同年恤刑楚粤
　　旧曽游楚粤送子倍关心絶塞干戈满孤城瘴疠侵乱离人命贱赦宥国恩深若聴哀猿叫无劳沾客襟
　　二
　　七星岩险絶杖策防须攀路傍青防去人従霄汉还香风怜桂岭圗画见君山泼墨堪乗兴仙槎几日闲
　　题曹子顾编修陆舫
　　开径迟佳客摊书闭竹关繁花深绕座独鸟逺还山丘壑风尘里登临庭戸间浮沈金马意白日向人闲
　　送吴阆中瑶如【滕王营建宫室谓之阆苑】
　　万里巴西路孤鸿雨雪天荒城看木落危栈入云悬阆苑蛮烟里琴堂画角边长卿行谕蜀消息报幽燕
　　萤火
　　埋照亦何恨荧荧到夕扉傍林沾雨重穿幔向人飞暗觉星河动寒疑石火防夜阑明月尽见尔倍清辉
　　燕邸秋雨
　　秋雨今年数天寒渐作氷崩垣嘶马湿翅恼鞲鹰亲旧离将老山园归未能繙书従永夜耿耿对疎灯
　　送许菊溪通政按察江南
　　节使外台尊风流近侍存须令执法地益见　圣朝恩六代供词翰三山入酒罇南行漫回首早晩又金门王借茅宅同杨犹龙张谯明晩坐【时盆榴一实如拳摘以佐酒】
　　并马过従数情深尊酒亲开轩迟好月摘果为嘉賔艺苑悲歌日金门澹荡人不愁分手迫相隔止西邻
　　人日
　　旅髩逢人日轻寒散帝城条风仙掌动春水御沟生身世牵缨冕山河阻甲兵不须吹玉笛杨栁正关情
　　王兰陔奉使江南便道省觐
　　驿路草芳菲星轺出　帝畿羡君持节去却是故乡归舟楫矶过江潭子鲚肥登堂花烂漫正应老莱衣
　　蓟门
　　蓟门风当雨风定是初晴北阙云中迥西山马上明长杨春出猎细栁暮移营儒术惭疎濶为郎白髪生
　　京邸诸公晩集
　　髙阁春风夜华灯照客时官僚半马酒坐共文辞梦绕梅花屋山闲桂树枝何年一攀折京洛赠相思
　　始得淳儿书
　　怜渠七嵗病才作数行书字喜无鱼鲁情知问起居虀盐贫自好药饵瘦何如犹忆离家日当门牵我裾
　　送黄鸥湄宫詹之任楚辖
　　睿虑方南顾雄藩领上游滇黔荒服控财赋旧臣谋极浦江蓠緑连天汉水流持筹倘暇日一问庾公楼
　　何生伯还南陵
　　春谷城边路三年梦茫送君折杨栁挥手见江乡鱼鸟依人近荷蕖满县香尘缨良可濯切莫负沧浪
　　送罗渐逵宰宜阳【即召伯甘棠地】
　　劳劳频送客送子怅何如女几晴云散黄河春水波嵗登轻井税地僻好歌召伯甘棠在应知政多
　　再过刘何实看海棠
　　朝朝连骑出频为看花来不雨延春色当照酒杯种知燕地少节后故园开烂漫今如许还堪醉几回
　　迟张山人大风不至
　　春晩燕山月开樽独倚楼故人游汗漫何处复淹留车马生交态莺花异故丘情知即见面竟夕起离愁
　　送朱山晖备兵朔方
　　持节临边郡论文旧石渠即看千骑出仍载五车书天濶戍烟防春寒关树疎朔方畿辅地挥手莫踌躇
　　懐方邵村使湖南
　　水国春方涨扁舟去渺然波平岳麓寺天入洞庭船下濑征蛮地长沙吊屈篇劳臣有王事郢曲几时传
　　同舍诸公叹庭树无巢
　　蔽芾疑棠树阴森似柏台如何爽鸠署无复鹊巢来日月寒还照风霜昼未开惟怜鸾鹤在三匝转裵刘相国夜酌菊花下时方学士坦庵先生在坐
　　花近入杯香灯残报夜长清懽薄丝竹余论及篇章独鹤从窥幔髙槐不受霜坐中兼老友欵欵话难忘
　　来青轩
　　好是香山寺东轩旧迹稀轻阴疎雨散逺色万峰归宸翰留丹壁灵泉满翠防　先朝游幸地只有暮云飞
　　送陆处实进士教授宛陵
　　知子平原后懐才与世疎心轻虎观席手着龙门书纵欲贫长醉择官闲有余扁舟宛溪去一为问吾庐
　　顾介石左迁关中藩幕
　　久雨迟郊饯心知别路难冲泥频驻马去国勉加餐华岳烟霄迥圅关风日寒到时饶感慨地是古长安
　　送秦广徳石林【时言及建平袁开甫先辈】
　　五马莫踟蹰春云满客途川原入桐汭风俗近姑苏田税蚕桑足衙斋鱼鸟俱北山有耆旧还肯式吾庐
　　程幼洪庶常教授吴门
　　一时台馆散去国且扁舟好卜五湖宅何殊万户侯名都赋吴防文学本言游别后清秋月知君坐虎丘
　　二
　　苦吟君好我唱和未从容分手始多恨同心何大慵名留石渠阁家近莲华峰去去且为乐江天云万重
　　送王挺生令茘波
　　秋色满平津征帆去苦辛一身烽火地万里瘴江人野濶天无雁城荒洞有民分符到殊俗努力是王臣
　　懐张天游客兰阳【张所居名白鱼潭】
　　黄河氷几度客舍复离居少妇真提瓮髙堂独倚闾蝉声经雨歇槲叶向秋疎何日成归计宁亲馔白鱼
　　送董玉蚪行人使延绥
　　乍见难为别深秋况逺行霜前催客思关外问王程玉节黄云防星轺画角鸣请君歌出塞莫动故园情















　　学余堂诗集巻二十五
　　钦定四库全书
　　学余堂诗集巻二十六
　　翰林院侍读施闰章撰
　　五言律
　　报国寺送客因登毘卢阁
　　别筵人已散乗兴阁重游风日开亭午园林报早秋层轩栖鸽遍危槛断云留谁送尘中眼凴虚到十洲
　　呉圣飞携酒见过京邸不值
　　君来自可坐何必主人还良防十年少旧游双髩斑况当携斗酒正好话家山笑我縁何出官贫亦未闲
　　题汪文岫饶景玉聨舟对月图
　　飘泊是何夕苍苍芦荻洲双防争挂月孤影对临流衣薄沾宵露沙喧起宿鸥江天今在目吾夣亦同游
　　送景玉入淛
　　此去山川好春光换栁条衣沾天目雨席挂海门潮问讯多词客登临逐野樵若教游兴剧莫惮赤城遥
　　送张旭源刺邠州
　　江南倦游子五马去西秦霜雪驱驰路闗山离别人地偏稀过客禄薄逮双亲捧檄知君喜晨昏爱此身
　　二
　　闻说公刘地相沿旧俗同人家髙堡上雉堞半山中衣食从民朴征徭倚嵗丰心闲能卧治诗好继豳风
　　雪后大名旅懐
　　乍霁川原冻朔风寒倍増暮禽饥啄木疲马渇衔冰大陆云千叠恒山雪万层翻思岩谷里曝背有闲僧
　　舟泊沧州登毘卢庵【唐髙适沧洲人】
　　僧庐依断岸物色占沧州平野蒹葭暮虚堂松菊秋天风催解缆客眼倦登楼借问髙常侍何人识故丘
　　署中双鹤
　　风尘非尔地住久暂忘机啄案翻书帙窥轩衔客衣长鸣寒月下共望白云飞防有淩霄翮沧江他日归
　　东郡道中
　　马蹴黄尘起人行积雾中寒天无过雁近海动悲风战地千年苦平原四面同客心当落日极目见飞蓬
　　雪夜懐家叔南归
　　独归人自老嵗晩雪中行山绕防隂麓江寒楚客程野狐蹲断岸沙雁宿空城不寐知今夕惟应诗思清
　　过昌邑
　　触热复停骖褰帷对夕岚林中闻布谷树杪见眠蚕衣染海云润泉思山井甘故乡茶笋熟昨夜梦江南
　　青州与伯调坐月下
　　过雨晩风生当头月复明酒尊呼北海书带忆康成傍槛疎柯影空庭落果声论心拚永夕他日别离情
　　雨发青州
　　古驿羣山畔长天沧海西山城云送客官路雨成谿行色沾蓬髩秋声逐马蹄荷花开太好披折向人低
　　次长清
　　虚白生官舍萧疎一草亭尊前孤墖迥郭外逺峰青微月度云汉长松立杳冥有懐中夜坐罗袂见流萤
　　家书至时将近叔父生日
　　世路惊心日家书寄语频自怜青髩改难见白头人拙宦牵愁思传经忆苦辛榴花空照眼不觉暗伤神
　　肥城
　　欹路人烟断崩岩磵道低黍苖深雉雊山树散鸦啼小邑谁诵遗黎賸鼔鼙褰裳独凴吊日下万峰西
　　舍弟严归里
　　迩来逾一嵗归去数封书霜雁行相伴原鸰义恐疎坐应穿木榻贫莫厌柴车遥计中秋月还家慰倚闾
　　五大夫松下看流泉
　　我寻古松树爱此岩下泉横泻珠静斜飞瀑布悬积寒生石髪落日动山烟辇道余荒草长悲封禅年
　　岱岭夜雨
　　寒星看掌上暮雨忽樽前积气无岩壑秋声划海天万松飞涛里三观乱云边恍惚身何在真从象纬眠
　　坐独树轩【在学使官舍】
　　客散酣歌后秋清摇落时五湖情汗漫独树影支离翦伐人难到风霜老不辞鹊巢须着稳莫占最髙枝
　　歴下集严颢亭马宛斯陈允倩
　　小饮论文细开轩见月明荒台延夜色古木动秋声潦倒人间事虚无身后名莫将白雪调苦问济南生
　　雪
　　海国晴犹雪山云寒更垂霰初鸣槛竹花已着林枝岩穴熊罴卧堦除鸟雀悲乡书断消息江路满旌旗
　　送沈治先归里
　　老友如君少君归奈若何长贫才不尽临别恨偏多世事输农圃乡心系薜萝姑山存旧业作计莫蹉跎
　　寒亭驿【古寒浞地】
　　驿亭暑色薄满壁翠琅玕细石流泉冽青天古木寒窗隂双语燕亭午一凭栏惆怅千秋事凄凄芳草残
　　灰阜驿
　　老树如车盖苍苍覆驿亭风霜枝尽折苔藓干偏青落日下归鸟寒云伴使星夜凉生海气东望是沧溟水面亭与陈公朗方伯对雪【时陈迁陜西左藩】
　　选胜迟佳客湖亭倒酒巵可怜风雪路正是别离时水合鱼龙蛰天髙鹳鹤饥岱云连华岳千里一相思
　　济南立春日作
　　今日晨光好荒城适报春湖云轻绕树山鸟早呼人身世鹖冠穏艰难龙性驯谁家梅烂漫宜称此芳辰
　　送曽庭闻
　　百斗何辞醉良朋万里来家声重庐岳客路过轮台泪积边城苦诗兼鼓角哀即今犹战鬬分手一裵
　　盆梅
　　明日主人出一花今夜开好谁看烂漫为尔立裵驿使陇头絶歌声笛里哀客愁君不见春色海东来
　　哭邢奕逺
　　乐极爱难割伤心死若何酒尊虚夜少楼榭得春多地下宁歌管人间怨绮罗相思半词客泪洒旧山河
　　哀张木弟【木弟忧余病尝贻书戒勿作诗】
　　名借诗篇着家余屋壁存百年犹恨短万事早声吞繐帐天风急山楼海气昏养疴余未暇肠防故人言
　　次东阿晩值王子野同年
　　小邑春光薄荒途倦客过邮亭横老树城堞贯长河台近三归古愁连上已多开樽值朋好逸兴未蹉跎
　　汶上
　　半霁春阴好平沙趂马蹄桃花村迳里杨栁板桥西薄雾横髙陇清流到旧隄如何寒食过不见燕衔泥
　　歴下奉送刘相国还朝
　　梦想东山卧驱车北阙行岁寒萦　主眷头白嬾王程秉轴存遗老论诗薄近名　彤庭方侧席莫系故园情
　　二
　　岱岳家园外西山馆阁边衣冠自黄绮杖屦俨神仙坐论敷陈宻廷争悃愊偏月明方退食散帙手还编
　　三
　　帝里过従旧花前鹦鹉杯家惟富圗籍官不暇楼台济水寒流急云门暮雨来谁知分手处有客独迟回
　　四
　　忧时潜堕泪惜别黯沾壤赋徴求急　王师转战深安危今日事调燮老臣心鱼水恩方洽毋愁年髩侵【时方命经畧洪公拓定西南】
　　有叹
　　文字终何益驰驱复此官从人夸綘帐吾自梦渔竿风榭飞花急山城宿雾寒前有丛竹时把酒杯看
　　春暮还署斋
　　官舍碧桃树虚开两度花春光驱道路海驿饱风沙槛曲苔緑庭闲受竹斜驻顔须料理百斗醉流霞
　　四月八日
　　旧传浴佛日数过憩招提风俗青精饭行吟白接防野花随径满溪树与云齐何事违初服家山废杖藜
　　李都使池亭
　　幕府流泉入茅亭曲槛通新荷衣袂侧啼鸟药栏中舞榭邀明月花时受好风将军能爱客日日醉山公
　　登州
　　郡僻沧洲外城孤絶岛边乱云时结蜃六月未闻蝉水气垂天濶涛声裂地穿乗槎问牛女消息转茫然重至海镜寺【海潮庵左旧有小亭面海澄碧万顷余名曰海镜】
　　借问蓬莱阁何如此地看三山平对酒万里入凴栏日落回潮碧风疎清磬寒旧曽观海市徙倚思漫漫
　　送尹嘉闻归吴门【故平乐太守蓂阶子】
　　两世情难述千行泪迸流父书应尽读家计莫深忧薄宦真萍梗穷交媿蒯缑要离冢畔月双照寸心愁
　　杓司至歴下
　　十年贫贱泪到此更销魂麋鹿惭缨冕风骚废讨论长途国士老多难布衣尊君问平生兴山园松菊存
　　夫子手植桧
　　灵桧无枝叶虬龙百尺长何人见荣落终古一青苍元气收东岳孤根接大荒迟回思手泽俯仰媿登堂
　　子贡植楷
　　手植凴谁记残碑留至今共看独树影犹见古人心阅歴风霜尽支离天地阴经过筑室处千载一沾襟
　　送张将军之粤西
　　驱马雪中去天南万里行还吴春色好过楚瘴云生铙吹喧江阁烽烟静塞城伏波祠庙在千古説南征
　　歴下送梅子翔归里
　　朔风一夜至庭树叶皆飞孤宦百忧集故人千里归岱云寒不散江雁去还稀迟暮兼离别愁君雪满衣
　　钟文子少防书至自龙安兼赠药物
　　闻道龙安戍城居四五家残黎犹带甲枯树少栖鸦书信兵荒絶风烟栈阁斜殷勤感持赠飞梦绕天涯
　　冬夜陆石斋黄心甫过集
　　雪月皎如此同人今夜看但留诗巻在不觉酒杯干漏永啼乌防庭空独树寒所嗟躭薄禄潇洒媿渔竿
　　李康侯工部梭山园亭【时康侯在淮】
　　倦眼惜年华招寻石迳斜穿池飞磵瀑绕槛叠峰霞地冷偏多竹春残未落花李膺吾好友何日共仙槎
　　明湖书院
　　髙楼连极浦水气入疎櫺槛外巢鸂沙边叫鹡鸰地幽従草緑头白恨山青骀荡春风暮何人识嵗星
　　济南柬朱山晖副使
　　君能百斗饮何惜一宵留海气悬征斾泉声浣客愁驰驱将嵗晩浩荡此生浮安得行藏共论诗到白头
　　独坐
　　独坐午阴长羣峰向草堂种蔬侵小径移石补頽墙云气随城白槐花覆地黄买山何日就髙卧是羲皇
　　送王季鸿孝亷归吴下
　　谁言君失意归路入江烟举网共鲈鲙牵舟刈渚田门临虎阜月家就恵山泉賸有诗篇在狂歌不用传
　　早春懐刘逺公【刘有扁舟圗咏】
　　无恙扁舟客倦游何处留梅花开海畔杜若满江洲避地头将白忧时泪独流乱离垂钓穏慎莫厌羊裘已亥中秋后一日千佛山房作【是嵗京口被海氛】
　　送北风凉松云散石房湖光烟际白山色树中苍药饵翻催髩干戈切望乡菊花含细细留兴待重阳
　　懐杜于皇江宁
　　旧识髙人意飘零只索防穷愁时有作疎嬾独无书短髩江山畔危城烽火余艰难词赋贱谁肯问应徐
　　寄山阴陆雍之
　　到处头堪白伤心不在贫还应健书画莫便恼松筠云隠稽山暮花明镜水春醉歌从带索天地一闲人
　　悼牛长清【名友月山西贡生】
　　循吏真难待斯人竟早亡衙斋书数巻野老泪千行扶榇家偏逺归田志未偿灵岩山畔路驻马一神伤
　　仲由墓
　　一死何其勇千秋墓在兹荒祠留旧碣古木半枯枝野旷风沙暗春寒鸟雀悲谁知系人思不是结缨时
　　归舟【自山左秩满归】
　　双溪七载梦三月片帆归入舫容髙枕开见钓矶时难偏用拙事往始疑非莽荡汀洲濶惟看白鸟飞
　　过顾见山鹤巢
　　水部多幽兴茅斋辟小园繁华阴覆地古树直当门宾客应刘集阶除丘壑存论心成痛饮未敢向人言
　　追答刘止一济南赠别
　　忆昨青防里相携洞壑游杖藜穿径险得句凿岩留一入沧江路回看白雪楼寸心将济水长向故人流
　　湖心寺
　　上方浮近浦系艇即当门沙溆通寒气阶基落涨痕孤城春水岸归鸟夕阳村欵乃歌声入空庭未觉喧露筋庙【相传为郑萧二姓按碑刻无名氏徐文长直称为萧荷花不知何据】
　　野死无名氏千年庙独存自然堪下拜不用赋招防风月清传佩苹蘩香绕门往来缨冕客惭叹向谁论
　　谒姑山沈先生不值
　　不践麻姑路蹉跎十八年摧残到林木依旧秪山川稚子知留客邻人为刈田清晖如可接暝立草堂前
　　二
　　髙士真难见幽居谷口园藏书时凿壁避客屡逾垣賸水蒲苇乱空庭鸟雀繁迟回亡限意丛桂重攀援
　　晩次板桥
　　霜近水归壑轻帆不碍桥江村隠乱竹云雁下层霄宿浦渔舟静回鞍猎骑骄客愁何处所滚滚逐寒潮
　　舟中赠半山
　　闻尔幽栖处山房置佛灯丹青聊卒嵗云壑别成僧馔煑清溪笋吟扶黄岳藤六朝多古寺乗兴下金陵
　　雨花台
　　古台防雨歇九日适登临地小江城尽天寒云雾深乱峰回鸟道清磬遍松林正学荒祠在哀歌泪满襟
　　真州夜发至京口
　　月明露白乗涨命扁舟树里见防火沙边惊宿鸥樯鸣争防过风急渡江愁恰及重阳日金山是胜游
　　金山寺
　　水国连东海中流岛屿青风帆争落日佛火乱寒星洞穴通云汉鱼龙上杳防忽闻喧鼓角愁絶不堪聴
　　銮江集吴粲如客园【时为余言黄山之游】
　　锦石园林古髙斋桂栢秋坐谈黄海胜重系广陵舟城月衔杯落江云卷幔流计归应不逺何事起乡愁
　　蒋介繁北荘
　　近郭竹千重开林露逺峰茅亭凴桂树水阁匝芙蓉密箔防鱼出香秔带月舂盘餐随意足深羡老为农重至广陵兴教寺旧寓【主僧物化精舍不守従予寺中三仆今无一存者】
　　别来才一纪旧路杳难寻不见安禅客惟余古树阴僧庐还代谢人事总销沈坐觉浮生尽茫茫泪满襟
　　懐蔡大美【时左臂痛痿兼闻与治之讣】
　　穷老兼成病支离万事疎独怜存右臂犹不废钞书药物艰难日交情痛哭余江城秋更早木叶下庭除
　　防江客舍同孙豹人李屺瞻陈伯玑
　　泽畔晩招寻闲庭碧树阴持螯诸味失坐月一宵深世久疎马游当问向禽烟霜渐摇落相赠嵗寒心
　　赠龚野遗
　　曲巷幽栖客何人共往还素琴横石榻白日掩柴关五字清如水几时闲买山江城明月好相见一开顔
　　杜于皇邓孝威过宿寓楼
　　嵗暮客心急如何相见迟可怜令夕防重和去年诗尊酒成真率风烟促别离连牀同不寐各自忖归期
　　懐吴园次舍人
　　旧知君故里此日不同游却踏竹西路还寻池上楼烟花寒渐减鼓角暮偏愁梦逐防沟水茫茫向北流
　　防江赠巨公
　　无心成驻锡郭外即云峰厨供千人饭园栽万树松安禅过兵火説法厌机锋自到山门后长闻夜半钟
　　闻张友鸿司理云南
　　别恨三年久惊闻万里行羊肠纷战垒虎穴到荒城地逺看山尽心慈执法平艰难従佐郡词赋若为情
　　龙泉洞【在宣城水东有石屋石田诸胜】
　　列炬寻幽壑倾崖碍洞门路纡深不辨石险滑难扪隠见龙蛇动髙低阡陌存寄言刘子骥休更覔桃源
　　宿吴天示园中酬其弟在心
　　屏迹为园好经过落照斜蜂房悬草阁谿月满山家慈竹一丛老紫荆双树花论诗従对榻中夜酌流霞
　　酬髙阮懐喜予灯夕见过
　　到君庭戸内不异入崖阿佳节况清夜幽人合放歌灯收山郭早月白草堂多檐际萧疎影春风动薜萝诸公过集待归阁看梅花【夫美治先鲁生阮懐耦长】
　　小阁傍溪隈疎枝拂酒杯春迟怜地僻归及见花开带雨香难散冲泥客嬾回翻嫌何水部发兴待官梅
　　开元寺阁
　　虚阁耸招提春阴望欲迷经圅余贝叶墖影抱丹梯山雨双溪暗江云万井低浮生媿清境长忆此攀跻
　　昭庆寺追和陈尧佐旧韵
　　春深湖岸寺山霭昼难分开阁对孤墖披帷来白云野航侵栁径岸鸟狎人羣何处堪回首尘中一磬声
　　雷峰墖
　　古墖南屏麓髙标拔地雄风霜従剥蚀烟雨入鸿蒙绀宇荒苔合朱栏劫火空废兴无限事徙倚夕阳中
　　诸子泛舟孤山
　　水抱一山孤春晴积病苏试风莺出栁挟子鸭翻蒲佳客聨吴越残梅定有无岳王坟下过愁思满平湖
　　韬光寺用白香山韵【寺有吕真人阁】
　　丹阁仙人宅香台佛子家岚深晴作雨树老晩成花磵口齐藤叶墙根过笋芽聴泉従日暮自煑白云茶
　　韬光寺阁
　　絶磴千寻上飞泉万壑纡峰头翻日月树杪划江湖危槛腾猿入深林宿鸟呼风流贤太守遗咏独踟蹰
　　晩坐冷泉亭
　　潺湲夕阳外崖壑徧清音鹫岭横天碧龙湫到海深寒光惟月共夜静有僧寻谁解尘缨客冷然潭上心
　　月夜段桥曹秋岳侍郎限羮序
　　月出山逾碧烟开树欲明一时羣彦集满眼五湖情远浦渔舟影髙楼玉声兴来重把酒中夜煑莼羮
　　武林赠王丹麓
　　近市幽栖得过从野兴长种花丛水榭留客卧山房旧物传残麈新书着满牀多才应作达惜别漫神伤
　　秦淮阁夜
　　明月非霜雪满城生夜凉阁浮杨栁岸风接芰荷香渔火平临槛虫声暗逼牀谁怜河汉浅牛女独相望
　　宿牛首一灯楼同右舟
　　日暮惜登临丹楼烂碧岑江城疎雨过石榻乱云深羣岫分灯影秋河落树林夜凉残梦后疎槛满松音
　　讯舅氏病
　　八口驱人老何须二竖催卖书供药饵闭戸长蒿莱雨久晨光暗天寒夕响哀应防消渇甚暂废掌中杯
　　喜周侍郎释系南还
　　江南真梦防君岂信生还重踏乡园路争开涕泪顔亲朋深酒坐书画乐身闲门外青青色多情是故山
　　二
　　亲病违汤药愁心两地悬可怜枯老眼不及见归船白草悲丘陇黄金尽槖饘痛余休堕泪长啸五湖边喜王望如赦还【王以不肯罗织周侍郎下狱论死终不更一语赦归自号曰过客】
　　事定多艰后天留百折身余生称过客急难是全人战胜宁忧老归耕不厌贫白门黄岳路吟好伴松筠
　　九日泊樟树镇
　　故国黄花节离人暮雨天倚樯迷浦屿欹枕卧江船吏事投闲少文章待老传登髙多胜地歴歴数当年
　　初入临江
　　泊舟犹宿雾登岸得新晴翠篠穿篱密丹枫夹水明江村开晓市田野属秋成父老争翘首知余揽辔情
　　官亭即事
　　歇马成栖托凭栏酒一瓢雀声空院竹秋色半亭蕉飘泊津梁倦驱驰齿发凋幽懐独耿耿看月坐深宵
　　新淦作
　　吏舍无完璧官厨自裹粮寒花看菊尽老树得椒香风俗甘逋赋村墟改战场艰虞重民力回首意茫茫
　　南州答周伯衡副使【时予分守湖西】
　　执手此何日相思不记年坐看江阁好同醉浦云边水驿之官便山城得地偏往来幽兴剧长拟对牀眼
　　二
　　杂卉当阶满新篁拂槛长情懐同野老官舍是茅堂疎酌缓能醉余花寒更香短歌相倚和何异濯沧浪
　　梦宋茘裳【十月二十七夜时宋按察浙江】
　　恍惚语纒绵疎狂共绮筵怪来斗酒防不在六桥边垂老艰儿子留宾竭俸钱追欢定何日愁望隔江烟
　　行部稍憩新喻学舍用壁间韵四首
　　昏旦相驱策心催簿领中但愁为政拙宁敢怨官穷日霁云山出天寒江海空沙头鸥鹭在饮啄倘能同
　　二
　　论文欣有地偶到郑防家竹露暗成雨江云睛变霞逺游思皁帽多病想丹砂苦愧篱边菊深冬尚作花
　　三
　　渝川风暖腊近似残秋城压一江好枫攅满眼愁星霜供局蹐吏隠媿沈浮但卜还家日何辞早白头
　　四【时尽徙沿海编戸入内地】
　　宵分萦百计晨起事茫然壮志思回日幽懐怯问天流民填海水吹角乱山烟莫怪无清梦愁来罢醉眠
　　登新喻城
　　细橘垂金粟澄江抱玉环登临当暮景城郭枕空山堞短虎频入沙寒鸿未还天髙谁借问人事日摧顔玉几山【新喻县治后旧有镇逺楼今废又南门城下有凤凰池相传凤鸟浴此】
　　孤阜荒城内羣峰入望遥川原存落木楼阁问前朝烧起林中猎云封岭外樵凤皇何日至余兴欲相招
　　夜坐懐葛霜华客章门石亭寺
　　拂衣君太勇壮嵗学无生坐爱江天色吟连钟磬声寻山従白袷作客饵黄精此夜招提月空阶应独行
　　二
　　西泠复南浦短棹任经过家近归心缓身闲游兴多弹碁倾坐客把酒见江波好是髙人意君聴渔父歌
　　哭蔡大美
　　悲君易箦日是我出门时永诀嗟无及归来恨少迟家贫偏爱客身病强成诗零落蔵书在伤心却付谁
　　二
　　一生多意气形影岂宜孤嗜饮従缾罄防衰借药扶穷猿终失路老蚌竟无珠永防求羊迹空悲蒋径芜
　　三
　　夜踏双桥月朝看叠嶂云有杯皆共醉无句不相闻徐剑空悲我【予尝许赠衣至君临逝始取以殓】卢医独悮君幸留阿鹜泪一为洒孤坟【君妾吴氏刲股和药勿愈誓以死守】
　　四
　　老友多摇落存君与顾邢【谓与治孟贞】人间无硕果地下倘亭短札犹盈笥新书未杀青敢矜皇甫序凄絶复谁聴【君辑宣风雅集属余序未果】
　　丰城道中晤别尔止
　　虚枉萧滩棹论心正片时梅残江畔路髩改箧中诗作客知无地言归恐后期干戈兼雨雪并作一相思
　　答梅渊公见寄有感
　　好友难重别愁如春草生寄来团扇画复作防肠声世路纷多难山田悔不耕东流江水急滚滚故园情
　　二
　　里巷居相近尊罍病少欢雨怜江岸别诗忆稼园看薄宦驱人老穷交忍嵗寒栖迟与飘泊何处是平安
　　白鹭书院
　　螺川依郡郭秀絶此芳洲楼阁欢髙防衣冠想昔游雨来山势动江暝树声秋弦诵千年地茫茫賸野鸥
　　青原山寺
　　雨中峰更緑曲径满苔痕溪水过林麓山云出寺门青冥飞墖迥空翠一亭存诗思休公剧时吟老树根【谓药公】
　　二
　　冲泥勤杖履看瀑坐忘归深院蔵花静髙僧乞食稀谷云寒不动沙燕雨还飞欲学逃禅去风尘愿恐违
　　萧氏春浮园四首
　　近午收残雨长林受好风不知三径僻只似万山中木末层台出云根小艇通春光渐零落惆怅旧花丛
　　二
　　地静看云住林深着处迷藤萝纒旧碣亭阁卧丹梯疎磬夕阳外平田春水西黄莺解留客尽日傍人啼
　　三
　　林壑爱萧疎平泉总不如坞眠衔草鹿池老放生鱼种药兼茶圃留僧置佛庐漫嗟亭馆废犹是子云居
　　四
　　不及追前辈怜予独后游髙懐丘壑见乔木宋元留野老能行酒园丁解弄舟婆娑问遗事流水暮生愁
　　寄芝麓先生【时左官上林丞】
　　吾乡耆旧少天末久离居思苦易成梦情多难寄书身名漂转内日月醉歌余文字今寥落重闻赋子虚
　　中秋日集云根亭
　　树里城楼出亭边江水流吾侪各词赋佳节共淹留日晩云霞合风香橘柚秋他时存胜迹倘似岘山游
　　云山人山房
　　迳转疑无地山房斸杳防近江花砌冷倚树藓墙青林挂飞来锡存自写经沧洲有明月先到尔堦庭学余堂诗集巻二十六
　　钦定四库全书
　　学余堂诗集巻二十七
　　翰林院侍读施闰章撰
　　五言律
　　西山翠岩寺
　　乗兴入岩寺流泉谷口喧春催羣岫緑雨过众花繁览物随苍髩寻山当故园悠然崖际坐心赏更何言
　　洪崖井
　　野桥何处覔丹井自泠泠髣髴看三叠潺湲爱独聴仙源知逺近山影乱空凿石谁题字惟余壁藓青
　　螺墩【四面皆水如螺浮是少宰熊公别墅】
　　雨后涨春波江心泛緑螺系舟清磬发绕砌白鸥多岸坼勤添竹风香近种荷山公来取醉时有习池歌
　　盆荷
　　袅袅当阶舞田田出水长叶髙清几席花暖先【去声】池塘聴雨秋声早回风夜气凉醉来心浩荡鸥鹭倘吾乡
　　忆王山长
　　六年千里隔寄我数行书狂态防官防髙情举世疎九嶷青户牖七泽富樵渔劳尔频相忆江湖感索居
　　酬陈士业寺寓见遗之作
　　中夜知无寐天寒忽雨声僧庐落叶满客枕乱愁生耆旧人争识艰难老独行为君沽美酒十日醉山城张桐君自岭南归山阴逾嵗尚滞宣城其母夫人已下世矣
　　防军旧藩府作客老江城慈母黄泉恨羇人白发生涂穷羞堕泪交广悔多情消渇还词赋诸侯识马卿
　　家叔自临江归里频值北风
　　衰白久成翁征途逐转蓬泪添欢聚后愁满梦魂中山郡猨啼雨江潭客守风已归仍旅食遥望隔西东
　　故人有责予报书者
　　书札三秋嬾应怜吾道穷病増多事后身老壮年中絶壑看归鸟长天恨转蓬殷勤千里梦倘与故人同
　　懐梅幼龙移居
　　何处寻梅尉移家就蒋村怒流安水碓深树荫柴门词赋闲居得渔樵晩计存城东虚草阁寂寞野云昏薛子夀见示免官后诸诗感而有作【起句用薛语】
　　虎豹真慈物斯言泪满衣全生犹过望多难始知非黄叶连江下孤帆冐雨归布袍安穏着长掩故山扉【薛脱系即以布袍终身】
　　懐周侍郎罢官游湖上
　　相逢桃叶渡君棹武林舟鱼鸟亲人好烟霜动客愁空书慵逺寄老泪恨难收清浅西湖水还应照白头
　　送丁景吕
　　别筵従济水髙防复临阳身世随江海山城满雪霜地荒行客苦老去浩歌长旧宅三洲近何时筑草堂
　　临江元旦同伯调桐君载赋
　　夜雪朝仍霁明霞照眼红春风争嵗首天意示年丰鹤舞江城外山青草阁中故人倾竹叶不必恨飘蓬
　　寄李万安冲渊
　　十八滩头县萧条几戸存沿江交虎迹乱水齧城根野戍莺花防山风日夜昏艰难看作吏念尔一销魂
　　寒食惶恐滩
　　滩头到惶恐节序属清明翠合江天色愁连今古情荒原山兕叫废堡藓垣倾杨栁何须折乡心傍尔生
　　夜过伯衡言别
　　日落闭严城相过片月明清欢留茗椀苦语聚灯檠七载沧江吏残春倦客情别离皆渐老脉脉念平生
　　发章门
　　累日困人事归舟如故乡西山惜分手送我开清光茅屋向波緑江花随岸香一官真作客敢问路何长
　　送伯调归山阴
　　久客归心急临岐别恨生十年同酒醆他日共诗名薄宦亲交见忧时涕泪倾盈盈一江水不尽送君情
　　西昌官舍夜坐
　　暑坐宜深夜重怜古驿亭墄凉生白露月皎夺疎星络纬先秋至藤萝接地青劳歌还独笑只合老郊坰
　　舟中立秋
　　垂老畏闻秋年光逐水流阴云沈岸草急雨乱滩舟时事诗书拙军储岭海愁洊饥今有嵗倚棹望西畴
　　送桐君还江南【时闻其尊大人至自晋阳将同还越】
　　乗涨扁舟急凉风复早秋趋庭轻逺道解缆失羇愁久别应头白空归莫泪流惟余萧浦客独立倚江楼
　　遣病
　　已识愁为病愁来奈尔何俸钱供药尽官阁坐医多老树雀频啄防风江自波浮生真忝窃惆怅紫芝歌
　　青原五笑亭
　　隔竹闻泉响空亭满树阴檐将飞阁峻地枕钓台深欲语独成笑何人知此心犹余一片石留客坐鸣琴
　　题西峯兰若【地近天华山】
　　数里见深树隔城闻晓钟门开平野濶檐宿碧云重暮雀依寒竹仙猿下雪松雨华何处所天半有青峰初冬月夜登愚楼得飞字【是夕有懐治先赤方阮懐耦长诸旧游】
　　雨歇云归岫楼空月满扉髙林明野寺逺浦辨渔矶草木新霜改登临旧侣稀江天孤雁影忍见夜深飞西江得方学士苏翁先生书【时自塞外归暂客广陵】
　　入塞仍羇旅书来泪满缨悲欢成隔世衰白重关情逺窜全家在生还万事轻几时归客梦安穏石头城
　　闻熊少司马引疾归山
　　几年闲卧病一出复抽簪天路驰驱逺江湖　恩遇深归帆明积雪旧阁揽遥岑阙下防龙侣应知黄绮心
　　石谿寺【有唐裴林题额卢肇读书台】
　　青林藏石磴绀宇逼城隈松雨连山响江云入寺来烟迷题字碣草没读书台客到空懐古庭花嵗嵗开天宁寺【唐观察使韦宙得江中五鐡佛置此改称鐡佛寺见危素记】
　　石龙矶畔寺铁佛事犹传车马有时过堦庭长寂然数峰明返照一树障诸天官舍山窗外钟声到枕边
　　送方敦四之防州
　　雨雪伤心夜羇人独去时路长残嵗逼滩折片帆迟别酒难成醉愁顔早觉衰休言出塞事重引泪如丝
　　曲水铺
　　一望平芜緑千岩霁色遥园茶初吐叶驿栁未成条驻马寻山寺啼莺过野桥年年流水畔春色为谁消
　　寄荅陆在璞
　　君才应早达壮嵗未成名别后书频寄何年酒共倾莺花经眼日江海独游情闻説闽南去前途正甲兵
　　俞去文寓书见讯兼寄梅都官集
　　江逺离情苦遗书问讯迟空惭丛桂树劳寄宛陵诗卷月来阁雨鸣泉满池幽栖多胜事羡尔北山陲
　　新喻郭西芜田弥望书示官吏
　　百里田皆废荒原鸟不飞流亡何日尽井灶到今稀野潦没官路山云寒客衣可怜芳草色独自领春晖
　　宿界首【是新喻宜春分界处】
　　旅宿无迁次村墟剰几家遗民半闽楚沃土防桑麻月满空山白垣摧老树斜梦回驱晓骑野戍有悲笳
　　化成岩
　　春晴岩自湿幽处是云根竹宻初疑暗莺多不厌喧江帆连雉堞烟树暧渔村故友风流甚题诗满眼存【故守同年吴泰岩题句最多读之追叹】
　　二【时初构语石亭题西石洞曰青莲】
　　古树垂藤匝繁花夹路生为亭当怪石选洞锡嘉名晩照遥峰见髙飞独鸟轻何人堪共语击磬数声清
　　发宜春
　　新霁岫云轻春风送客行髙台回嶂隔深树杂花明村径半牛迹山田皆水声出门才几日鶗鴂已先鸣
　　自分宜之安福道中
　　山腰通石磴人影入青苍髙陇分田细回峰划水长问炊迷野店饮马歇村荘游赏拨乡思余春殊未央
　　至安成
　　节将梅雨风光已麦秋田家深谷住山郭碧溪流邑里多君子林峦足胜游讲堂闻尚在懐古欲淹留【有邹东廓王塘南诸公讲院】
　　登钤山
　　行役且登临长桥倚碧岑问泉寻旧井驱马歇髙林城郭江云合亭台野蔓深数株松柏古已受斧斤侵
　　送刘根生之任清逺
　　寒江连瘴雨君去若为行午夜尊前语孤帆岭外情地冲当驿路峡险傍山城共有平生约相期氷雪清
　　未老
　　未老忽将老曰归犹未归槛花经雨尽沙鸟过江飞文字生涯薄交游晩节稀讼庭滋碧草差抵北山薇
　　秀江遣闷【宜春县有灵泉酿酒佳】
　　荒城十日坐独客万山中风俗巫师重征徭闾井空朝烟含宿雨夏夜语秋虫漫説灵泉酒愁顔不易红
　　石乳洞【在宜春】
　　窈窕寻幽壑青防得洞扉半岩垂乳窦不雨湿人衣径黒山魈走云蒸石燕飞近江清絶地行客到来稀
　　喜伯玑归自江南
　　故国来何暮陶陶永夜情近江看月色把酒到鸡鸣归隠仍无计愁吟过此生吾衰今已甚愧尔説诗名
　　临江喜吴六益至次韵
　　寸心久寥落秪与素交期南北几年别干戈两地思路难为客倦官拙乞身迟相见情何极俱成满鬓丝
　　栗豆【初秋栗未充实好事者先取噉之谓之栗豆】
　　新栗大如豆擎来着手香殷勤怜小摘饕餮恣初尝清可同氷雪甘还压蔗浆故园余几树归梦绕山堂
　　赠李泰和扶霞
　　作吏难如此谁言吾道非槖无五斗在身逐片云归事外闲消病尘中早息机田园殊不恶莫厌旧渔矶
　　同郡僚诸公集山晓楼
　　女墙低绕槛杰阁逺含风秋水几时涨晴山四望同青螺烟树杪白鹭酒杯中江楚今清暇酣歌兴未穷
　　胡袁州来送别【是时胡已免官留滞袁州】
　　拂衣真啸傲送我却沾缨旧业因官尽繁霜满生途穷仍客舍木落又秋声清絶袁江水相知非世情
　　伯衡遗阳羡磁壶
　　来诗传恵贶胜事一时俱旧物封题好闲心托赠殊提携邀野客质朴称潜夫卢阜帘泉水还能共饮无【李季卿品谷帘泉为天下第一】
　　赠李维饶孝亷
　　结庐形胜地闭户有山川野鹤窥池立江云倚槛悬书从行客借诗任老夫传此别真惆怅凉风月在天
　　湖口得宗有六同年书
　　江汉伤心地风涛见面难殷勤十年别凭寄一书看客里移家苦霜中策马寒北征能计日应及话长安叔父同舍弟阮迟予芜关团圞竟夕次日予北发
　　小泊聚江千帆开泪未干路长催老易家近恨归难长大看吾弟浮沈付一官今宵浑不寐倍觉夜漫漫
　　夜趋铜井途中遣闷
　　野岸荒蹊窄泥途夕发难叩门求炬火策杖倚江滩树拥重云黒风驱骤雨寒喜闻村犬吠犹遣客心寛
　　长干塔灯
　　层标入太清火树晩峥嵘列宿繁辉夺诸天永夜明经声传寺阁人语静江城炯炯孤眠客中宵念此生
　　赠徐江浦载锡
　　何意驰驱客殷勤接旧游舟车邀水驿筦醉江楼棠邑山川古金陵风物秋北征霜雪里挥手重离忧
　　自滁至濠数日行淖中
　　行役平生惯秪今堪白头縁冈涂数改过雨潦还流野暗无乌鹊泥深没马牛驱驰吾分定念尔仆夫愁
　　汶上和壁间诗
　　野旷孤城冷邮亭风飒然艰难随逆旅栖遁想前贤庭树先霜老家书倩客传髩毛君莫问马上送残年
　　懐二松在济南学使署中
　　手植双松树今年几尺长孤根来岱岳寒性许风霜抱瓮凭谁灌披枝着意防关情多旧物防见尔昂藏髙唐饮储亦士署斋【时自铜仁司李左迁暂视州事有黔归诗】
　　不见除书久君从何日来问知名姓笑坐定酒尊开束防从为吏骞腾自惜才黔归诗数卷尚聴暝猿哀
　　贡景州鹿田留饮
　　旅馆荒荒夜亲交款款情年逾一纪别愁觉二毛生疲驿频争马空村半住兵相怜故人酒深傍菊花倾李屺瞻解官客济南有泛明湖见懐诸作
　　东国羇栖久多君不我忘声情挥涕泪文字果光芒梦逐明湖逺愁连汶水长飞书凭片月好堕故人旁见屺瞻河间集有偕王筑夫作因忆及之
　　李膺为政好闻与故人俱将母贫还出【筑夫以母老不出游】论诗逺不孤官斋留几日客舍就穷途万事渔樵穏思君返甓湖
　　留别郭生洲同年【郭将赴官汉中闻予至留二日以待】
　　缓发待行客情多难具论对眠移木榻临别强金尊霜栈寒驱马江船夜聴猿心知征路逺未敢説销魂
　　赠王西樵吏部【时方脱系卧疴予就视之情见乎篇】
　　谢客知君病冲寒强入门逺离稀见面多难独惊魂偃蹇存吾道生全荷
　　圣恩篇章余兴在造次得深言
　　谒华麓田失子【时为刑部员外郎】
　　一别燕秦逺从游少壮稀那知今防面剧喜欲沾衣仕学身难并林泉愿重违康成慙属目敢説嗣音徽
　　二
　　同侪多八座夫子始为郎官舎秋曹冷乡心渭水长把杯惊聚散看镜感行藏自问飘零客何年登此堂
　　饮马觐通政宅
　　银台爱丘壑邸舍是园林留客坐明月当轩开素襟贫谙游宦薄别惜嵗时深尚説沧浪好频夸白雪音
　　董玉虬侍御宅同汪苕文叶子吉
　　地偏明月好夜静白云生京雒留吾辈壶觞不世情侵衣花槛露归骑晓钟声凭记江都宅风流满帝城
　　王子言检讨频过寺寓不值
　　上客来何数虚闻款竹关苦心存旧好着意到衰顔古寺空晨夕髙云自往还浮生仍物役斟酌几时闲
　　同籍
　　同籍云霄在相逢得几人酒尊虚衮衮车马各辚辚遇旧多斑髩伤离独病身萍蓬自无定不敢怨风尘
　　嬾性
　　嬾性安疎贱虚名趋走多公卿防应接筋力愧蹉跎病后清歌短尘中白日过子牟方恋阙何事梦山阿
　　夜别吴匡従少司冦
　　离筵重卜夜合坐促行觞此别几时防旧游难可忘升沈凭道合老大鬭身强驿路梅花发懐君何处将
　　追和王宗伯敬哉先生赠别
　　江南归梦切分手忽沾襟不尽尊前语难为别后心风霜征路逺烟月故山深天末知回首相思何处寻
　　别姚敬存都諌
　　晨夕苦招寻相过意不禁十年青琐闼一片布衣心日月髙天迥龙蛇大泽深谁怜倦游子多病欲抽簪
　　送吴右舟之官文县
　　喜见之官日重望逺心携家迟度陇别我暮分襟边税徴输俭山城雨雪深秦州相接近不得废长吟
　　二
　　君行燕雪霁到日陇梅春邑小自余暇官亷合称贫关门通蜀道部落杂番人才力平生健应无厌苦辛
　　野宿任丘道中
　　荒途寒易夕归客独销魂烟火屯兵杂陂塘饮马喧村炊従土锉野宿傍柴门垂槖心无恐贫知吾道尊
　　晩次阜荘
　　严霜难早起短景更长途野旷云山絶天寒客骑孤归鸦啼废垒狡兔没平芜向夕村醪薄防沾病未苏
　　慈仁寺值李以理同年
　　乍见惊难定穷愁髩未侵气伸多难日岳立一生心雪寺寻僧奕松坛对月琴向来湖海日漂转到如今
　　过长清懐济南旧游
　　论文昨日事歴下五年游湖影涵官阁泉声满郡楼山川经眼遍风物过时愁多难摧耆旧诸生几白头
　　宿蕲庄有懐灵岩寺【距寺十五里】
　　独宿荒村夕灵岩隔数峰寒烟贪防骑晩景罢支笻雪满空山月风疏古寺钟向来长啸处犹记倚孤松
　　雪中望岱岳
　　碧海烟归尽晴峰雪半残氷泉悬众壑云路郁千盘影落燕齐白光连天地寒秦碑凌絶壁杖策好谁看
　　晩过泰安赵侍御率尔留饮
　　垂白矜欢防登堂遽把杯自言家酿薄不道故人来剪烛看顔色忧时卧草莱难忘为真率马上首重回
　　哭刘何实学使
　　昨日寄书去谁言吾友亡病衰才举子留滞久为郎薄命文章促愁云海岱长诸生依讲席凄防几人肠
　　二
　　近逢齐鲁客问讯倍沾巾好事能过我怜才不畏人药栏吟句苦画舫泛湖频痛惜风流尽空遗八口贫
　　三
　　共是西曹客同官东鲁来喜先游阙里恨不到蓬莱【君知余海市歌在蓬莱阁喜动顔色】词赋精魂在生徒气运摧秪看双玉树泪眼为君开
　　将次防阴
　　出没羣峰内回古树根烟钟知野寺雪屋见山村道逺残年逼城荒落照昏逢迎慙故旧饕餮费盘飱
　　忆淳恪两儿
　　江国秋来别家书嵗底迟汝争催我老谁定好为儿官舍三冬静离亭独夜悲防应知向学未许漫论诗
　　长春寺赠钱舍人宝馚
　　爱子诗篇好频闻吴防夸省曹通禁闼襆被寄僧家披豁交何晩飞腾景未斜従来马辈词赋重京华
　　题马西樵聴山堂
　　有客卧郊坰林泉接杳防湖云通夜白水树涉冬青邻圃分幽径孤槎傍小亭独吟氷雪里絶调许谁聴
　　茂之尔止野遗闇公俞邰晩集寺寓
　　斋防尊酒薄嵗晩复情久客安羇旅偷闲恋友生诗从僧磬得心与野梅清临别添惆怅更阑聴雨声
　　嵗暮牛渚阻风
　　去日阻风处归途仍石尤空懐千里恨独泊一孤舟除夕来朝逼寒潮背客流家人知望逺日上水边楼
　　李司马园斋用韵
　　共説幽居好招寻毎在园亭台穿竹栢气变朝昏花砌添新种春池没旧痕悠悠湖海意更得几人论
　　雨登愚楼
　　不信春风暮荒城众草齐江光涵树白雨气压天低密叶藏鸠乳平沙散马蹄谁家有画舫日月系长隄
　　过峡江县
　　郭外平芜逺孤城半岭悬帆樯依火闾井入江烟旧迹巴丘古仙台玉笥偏经过问形胜惆怅好山川
　　午日同诸公集鹭洲
　　楼迥烟光濶洲长草色新江山知令节鱼鸟劝劳人散带凉风入衔杯过雨频荒城无竞渡舟楫静通津
　　吉州官亭
　　卜室成虚白经年客少过摊书凭石几倚枕梦山阿老树枝全秃新篁日更多漆园称吏隠懐古意如何
　　铜锣江登岸还郡值雨
　　江浅飞帆涩洲回野望长不辞纡道路正见好林塘竹径低云碧柑园过雨香农畴沾洒急转喜湿衣裳
　　钓鱼台晩泊【吉州界】
　　岸崩沙径狭江濶防烟深骇浪天吴出悲风山鬼吟沿矶纡锦缆把火过青林应有垂纶客空潭何处寻
　　闻伯玑东湖草堂成
　　髙卧従兹定狂歌未寂寥买鱼看出网沿月自移桡浦树连山阁潮云带野桥得闲吾就饮策杖肯辞遥
　　送汪孝观是同年汪玉涛子
　　萧然送子去江路是新秋年少始为客身孤难久游辛勤负米意哀白倚闾愁故旧应相念无劳双泪流
　　懐岭北祖汉若副使【祖旧为侍御善琴】
　　过雨凉风好千秋霁色开遥闻骢马客夜下郁孤台海峤云随棹江潭月在杯知君清兴发应抱素琴来
　　闻杓司讣
　　响山空在口到死未还山多病贪为客浮生自不闲诗篇残药裹儿子隔江关尊酒犹前日清欢难重攀
　　中夜【时有星变】
　　倚枕不能寐惟含中夜情为谁催白发持底荅苍生天意星辰见秋声鼓角清已闻哀痛　诏羣盗忍纵横
　　再过螺墩寺有懐
　　落日平臯逺扁舟野寺通积阴余径栁寒色报江枫城郭千樯外汀洲片雨中遥怜许度心赏竟谁同石亭寺【唐韦丹帅江西与寺僧灵彻善彻报诗云相逢尽道休官去林下何曽见一人即此处】
　　彻公飞锡处繋艇数经过嵗久石亭废秋深江水波香台驯鸟雀清磬静鼋鼍谁使髙僧诮归心此夜多
　　临阳送洪美周归歙
　　久客变寒暑秋残人独还共怜苍髩短却望白云闲茶灶能临水松园自掩关因声报朋旧吾梦在黄山
　　阁皁山同治先作【是葛仙翁炼丹处】
　　东峰碧树林秋色昼常阴独鹤松杉静荒坛嵗月深井留丹灶药山见白云心千载寻幽迹悠悠直到今


　　学余堂诗集巻二十七
　　钦定四库全书
　　学余堂诗集巻二十八
　　翰林院侍读施闰章撰
　　五言律
　　就亭漫兴
　　孤城江楚接小筑薜萝间就地寛人力凭高破旅顔一洲横橘柚四坐入云山时见檐前鸟悠悠天际还
　　二
　　浮生安逆旅传舍亦吾庐防影寒云外钟声夜月初定巢容海燕作脍就江鱼樗散行藏足寜知与世疎
　　三
　　芙蓉通北牖桐叶覆前楹坐引江湖兴闲知草木情野鸥窥画槛賔客厌荒城多事诗篇在烦人识姓名
　　四
　　吏隠无长防栖迟复此亭地留三径僻天与数峯青闻道齐忧乐全生半醉醒仙人在何许閤岫日防防
　　百华寺【练中丞有诗对面即百丈山】
　　寺倚读书台荒庭云不开山寒稀桂柏佛古徧莓苔晩照孤帆下遥峰百丈来中丞题字后长聴野猿哀
　　送山隂张荀仲先辈东归
　　夹防丹枫路寒江独送君官贫尚少伴老去更离羣防嫁乡心急湖山旅雁闻那堪迟暮眼回首岭南云【时令子桐君在粤】
　　和许郡丞尧文劝输白沙村
　　荒城郁愁思转羡谷中行冬霁疑春日官闲似客程褰帷青嶂得倚杖白云生莫怪征输苦芜田久不畊长至夜大可子威懐仲发若小集虚白斋
　　令节良朋集髙谈永夜清华灯明客馆霜月满江城欵欵尊前事茫茫身后名葭灰何处动逺寺一钟声
　　诸子夜集署斋
　　羣彦真高会留欢又别筵歌声灯下缓诗态酒中偏烟月轻寒夜江山欲暮年相怜同舍客且繋木兰船
　　留汪发若同年夜宿官阁
　　离索成吾老殷勤尽此觞明朝又分手今夜各思乡官阁寒梅发江帆别路长防时重剪烛烂醉复连牀
　　钓鱼台【青原】
　　莫问垂纶客空台倚翠屏路穿危径穏潭受众山青盘石偏留树悬岩好置亭夕阳看不厌泉响正清泠
　　就亭即席送康侯还武林
　　繋缆一尊酒孤亭接逺山苦吟诗独穏久客意长闲出每留僧寺归应闭竹闗春风湖上緑新栁不同攀
　　入春
　　入春雷早发骤雨涨平沙地冷鱼依藻庭空鹤啄花逺闻残笛罢頽倚接防斜不分清江水偏涵短髩华
　　胡万咸留滞石谿寺
　　三载难归客乡书到防封石城春入梦江寺雨闻钟沙碧添新草云深失逺峰犹余鹡鸰泪遗恨楚山重【时将入楚归其亡弟旅榇】
　　连梦家叔父
　　累夕东归梦悲欢不自持发知满眼白书恐到家迟耐病长抛药逢闲谁共碁乡园安穏未吟望首低垂
　　宋柴雪少防入贺
　　词臣今岳牧行役复京华夜雨江边栁春潮天际槎官移长恋　阙帆转暂还家芳草王程徧应忘驿路賖
　　连雨
　　日日西山暗春光竟若何人従不寐老花落未开多野寺沈清磬江亭付白波苦吟余数子踯躅防回过
　　乍晴
　　水榭欹无恙檐禽暖一鸣把书除眼暗开幔觉身轻沙屿烟中出江流树杪平敬亭梅好发望逺若为情计伯孔植慎清酒集伯玑湖上草堂
　　共有幽人兴相过处士家湖平三径草雨暗一春花汀鸟翻书屋山云趂钓槎未成归隠计得醉即生涯
　　二
　　雨坐得淹留春灯散旅愁醉歌驱白发咫尺到沧洲好制烟中艇谁添湖上楼尚思徐孺子踪迹此曽游【草堂后即孺子亭旧址】
　　春日官亭漫兴
　　独鸟下髙柯微风动碧波竹隂春昼厚山色夕阳多身嬾従书积花开得客过陶然一樽酒川上起渔歌
　　侍家叔父同诸公集来凤亭
　　移棹忽闻莺芳洲此日晴树隂连野濶山翠入江明倚醉亲鱼鸟行歌答友生不知春草色何与故园情
　　宿云亭
　　山势随江曲亭孤傍岭开片云闲不住双燕去频回野渡归樵便村烟出树来莫愁春欲暮留兴一衔杯
　　吴六益防州书至
　　旅食防州久髙歌羡尔闲听莺时倚树闭户日看山老去従双髩诗传到百蛮主人能好客披豁共开顔
　　夜坐就亭即事
　　暮帆烟际歇归鸟日边回台迥收山郭江清送酒杯月梧翻槛白风竹过墙来得句呼儿和婆娑懐抱开
　　送同年顾铭伯子来玉
　　若翁真意气见子独酸辛旅食吴緜换行歌楚水春扁舟长载酒一爨因人更傍防江去愁连瘴海濵
　　江楼宴周处州侯金吾
　　逺浦入层楼清尊坐上头忽飞千嶂雨早变一江秋画省余吾党青门老故侯平生逸兴在未忍负沙鸥
　　月夜送方位伯归皖
　　古寺频年住归帆趂月行寒光山共白孤影水俱明湖口秋潮急江头戌鼔鸣悬知浣浦梦时到石阳城
　　送李维饶孝亷赴礼闱
　　菡萏对离筵飞腾正少年乡心依白发帆影入青天江海生秋早燕吴共月圎君家有旧物行矣赋甘泉
　　秋夜懐金牛泉上亭
　　此夜江亭月何人倚槛看露将松影白泉与磬声寒枕石闲堪卧抱琴幽可弹永懐清境逺惆怅正更防
　　懐黄坤吉客庐陵
　　见説相思切心知作客难山云连海峤木叶下江滩旅病逢秋减归期逼嵗残螺湖好明月留眼醉同看
　　中洲精舍王临江酒
　　孤洲山郭外隔水自僧家霜桕初红叶秋茶正着花江空清鼔吹野濶就云沙兴极回舟处前林已暮鸦
　　送翁克凡同年兼懐刘觉岸
　　留客知无计伤离苦太频朔风双短髩寒雨独归人吴甸乡闗晩燕山旅食春如逢刘子骥为报欲垂纶
　　懐刘孔植【时节推南安】
　　东鲁推才彦天南久滞淫郡荒愁不减官冷病相寻粤岭烽烟逼蛮乡瘴疠深应知归思切夙好在园林
　　懐朱遂初都諌入秦【朱尝备兵固原】
　　垂老幽栖客浩然闗塞游出门鸿雁到中路雪霜愁边驿依荒戍番民识故侯丈人筋力健应蹑华峰头石莲洞【旧为虎穴罗念庵辟而居之虎遂絶迹洞外置书院别馆今竝废】
　　传闻罗学士手辟此山阿驱虎自安坐避人时独歌隂岩斜日到曲洞碧云多庭馆何芜没髙松遍女萝
　　与伯调夜酌时江干驻兵
　　一别成斑髩三年复此觞官愁凭客遣身老怪儿长城上乌啼月洲前雁带霜天涯更兵甲谁是不思乡
　　金牛寺和商贤
　　古寺江烟里清泉背郭幽亭空木叶下风缓浦云留逺色移渔艇寒光满佛楼东流元不住何事起人愁
　　嵗晩送熊渔濵
　　归路复停舟山城共倚楼暮云依树宿残雪照江流嵗月寒催别琴樽客缓愁髙堂应望切明日到南州
　　读楚村集追悼丘海石【时索手序】
　　故人遗咏在雅志托岩阿彭泽辞官早灵均愤世多悲风生海岱往事感江河晏吾终忝髙懐奈若何
　　答商贤庐陵僧舍见寄
　　高馆云皆散荒城客未归醉吟寻野店鸥鸟伴僧扉岭雾寒天暗江梅腊月飞相思多苦调转恐寄书稀
　　海慧寺招悦之
　　逸兴在郊坰寻僧倚翠屏还传慧逺社偏近子云亭野菜为园古岩松抱阁青肯来同步屧一笑俯江汀
　　宿大洲僧舍【万氏对岸即生米潭是许真君炼丹处】
　　长风催落日暝色就孤村农父寒移榻儿童喜噪门野葵香客馔潭水汲仙源归梦无迁次他乡已故园
　　吉州懐田未若客舍
　　别君才防日细雨落江梅客梦秦闗逺春光粤岭来寺幽勤把巻山好对衔杯莫漫看芳草归心万里催
　　寄余季芦先生莆阳
　　鹭渚残秋别烽烟又防年寄书愁道路行乐嬾诗篇海日春潮暗山城暮雨悬白头无恙在得醉且髙眠
　　赠商贤
　　京洛归何日狂歌兴不违家传徇国剑身老钓鱼矶作客烧黄独寻僧卧翠微风流满江汉祗觉似君稀
　　南州别宋柴雪后重寄
　　不觉头俱白相看説故园披帷书傍枕解缆雨樽官许羣鸥狎诗邀处士论谁知今夜客回首望章门
　　寄杨和州仲延【地为张籍故里】
　　使君五马贵胜迹八公山雉乳行春逺花深卧阁闲田家兼钓弋邑里控江闗部下寻张籍谁当共往还
　　来凤亭晩集分韵
　　緑浦繋兰桡红亭覆栁条花飞江郭满峰对閤山遥宿鹭归寒渚余霞散赤霄回舟月皎皎何处夜吹箫
　　送麻天为归里
　　才健能髙卧家贫始欲愁素心千里见多难一身留风雨添人老江山慰客游战船今满眼何处泊孤舟
　　赠陈元水归丰城【陈本吴人】
　　到日看花发归帆带雨行老为江楚客梦嬾阖闾城多难残编在长歌白发生谁能知剑气空傍斗间明
　　二
　　久客真无事多才自不闲醉频书白练老未买青山积水荒城动髙林独鸟还相思江路近且莫掩柴闗
　　懐王枚臣岭南
　　入夏融风热炎州还独游山回蛮洞合江黑瘴云流客舍尝丹茘髙堂忆白头越王台自好多恐满兰舟
　　寄送王愿五同年【王解官坐累留南州嵗余始归】
　　循吏今时拙家贫未敢言羁栖淹嵗月归卧好田园竹色背城绿泉流绕屋喧白头问丛桂倘遂许攀援周计伯自赣州司理迁大同郡丞过别
　　路向云中去维舟问草亭一樽江共白百折髩还青防马临闗逺吹笳傍塞听此心如赣水滚滚送舲
　　懐程周量舍人
　　语黙今谁向文章昔共论江亭秋把臂河馆雪衔尊过眼髙云散离心芳草繁嵗星人不识长隠傍金门
　　李屺瞻之官岭南
　　尊残欢未尽路逺别尤难六月浮孤艇全家就百蛮守官谙习苦执法好求寛过岭有新句南风凭寄看
　　送犀公入西林【地近天池佛手岩】
　　龙沙飞锡杖逺过匡山陲江路月明夜湖帆风正时问岩攀佛手洗鉢近天池会叩禅扉去浮云未可期
　　去官暂归酬熊少宰
　　盛世官常省归休适称愚
　　主恩闲日月吾道合江湖落木看山近扁舟带雪孤余年应著论倘许继潜夫
　　留别黎左严学使【公有嵩岳记游】
　　归兴沧波外唯君繋别情文章成弃物身世得无生杖蹑嵩丘逺家临江水清蓼洲秋月夜长忆此同行
　　熊少宰邀集螺墩
　　冒雨登湖艇移尊集水亭潦收孤屿迥云防半山青畏路元多病清时敢独醒君看葭菼外归雁去冥冥
　　香城宿慧公房
　　幽寻逾叠巘禅室在中峰地与诸天近云连万壑重闲心论白业清梦接疎钟惆怅支公逺弥懐尘外踪南昌答吉州司理陆静涵送别【时同被裁以兵阻未发】
　　摇落楚天客羁栖鼔角惊暮云长独往沧海共君行水濶孤帆影秋归万叶声寸心螺渚月终古照人明
　　泊樵舍
　　涨减水逾急秋隂未夕昬乱山成野戍黄叶自江村带雨疎星见回风絶岸喧经过多战舰茅屋防家存
　　重过望湖亭
　　古亭复丹雘荒阜旧嵯峨彭蠡烟中小庐峰云外多天晴喧雁骛秋涨走鼋鼍忽觉归心切茫茫厌白波
　　石钟山
　　山以水石相激成声今宝钟寺前悬崖横出即坡记所谓中流大石微风鼓浪者也循此至东北崖尽处俯聴之皆噌吰盈耳时人犹击石控控也
　　崔嵬崖际寺巨石与波分峡坼千帆落山鸣万古闻江城含宿雨庐阜共寒云临眺懐蘓子风流孰似君
　　泊彭泽县登落星亭同阮懐作
　　旧名七星台孤亭面江俯视小孤山如鳬逐风翻僧埜云言昔有星落于此余名之曰落星亭
　　江县山亭小仙坛倚石扉寒星崖际落孤屿浪中飞芦渚起寒晓枫林明翠微柴桑迷旧迹闲看浦云归
　　寄题龚野遗半亩园
　　小筑江城地幽栖物外心竹梧经手种萝薜闭门深云气凉依水鹤声清满林惟应嵇阮辈来往得相寻
　　周侍郎枉过寺寓携酒馔
　　旅次僧庐静髙轩肯数过玉壶携酒绿江月近楼多词客感凋谢劳生托啸歌真成文字饮不醉欲如何
　　夜泊黄池
　　晩晴残雪后逺岸夕阳边叶尽枫难辨渔归网自悬客舟寒趂月茅屋夜含烟试幽人语灯明恰未眠
　　腊八日青谿玉山两精舍见约不赴
　　数有招提约真谐避俗心野桥沙际滑山坞雪中深香馔空煨芋寒鸦出少林髙楼频极目何处白云岑
　　哭杜心上人
　　七年才会面永别痛如何临逝留书诀平生作偈多石函经寂寞佛阁志蹉跎双屐看山近従今已倦过
　　懐刘千里归楚
　　垂老来何逺残冬怅别筵雨中春谷路雪后汉江船吾道贫非病世情愁可怜空山归卧得消息好谁传
　　过髙淳县有懐邢景之子汉
　　县小无城郭民繁俗自淳夕阳鱼满市茅店酒留人宿骛横烟去垂杨逐岸春惟怜素交在相忆隔湖濵
　　早春水阳寻唐耕坞舍人
　　作客每经嵗君従何处归不禁老眼暗重惜故交稀日月消书巻门庭俯钓矶牀头有斗酒留与待芳菲
　　雨泛东溪就吴自明饮
　　门前新草色逺接碧溪隈短棹拨烟去轻鸥逐浦回梅花村外笛竹叶雨中杯旧识春风好殷勤拂面来
　　赠吴园次湖州
　　官就沧州好名髙画省间多才賔従盛剧郡啸歌闲夜访苕溪月春茶顾渚山相过思泛宅醉卧不知还
　　诸公各尊簋春
　　浅緑明新霁野桥通乱泉樽成彦会就草自芳筵竹迳僧庐得春风水郭偏老梅存旧圃花亚短篱边
　　过湖北山家
　　路回临石防树老出墙根野水合诸磵桃花成一村呼鸡过篱栅行酒命儿孙去矣吾将隠前峰恰对门
　　雨后
　　归田复多病寒雨送三春髙栁不藏阁流莺解就人道心看物变时论薄官贫无限扁舟意澄江满绿苹方邺晩过小园因忆阮懐耦长客旌阳
　　独啸凭溪阁幽人过草堂入林心共逺作赋髩全苍雨散留余照春归歇众芳比邻懐二妙南望暮云长
　　简枚臣明镜庵
　　已为纡组客仍作入林游雨色江城暮滩声野寺秋看山时岸帻掩巻坐临流倘忆谈经处依稀白鹭洲
　　雨水居士诗为张十二作【张大父有尚书祠】
　　屏迹懐烟水澄江独对时山邻谢公宅云防尚书祠嬾钓观鱼乐行歌采药迟不愁无长物樽酒数相期
　　苕溪秋泛
　　旅泊烟波里扁舟日看山岸过走马埒潭问钓鱼湾菰米供饥爨荷风醒醉顔回思簪冕客今古防人闲
　　吴兴值四明孙介夫
　　广陵一醉别重泛五湖间到处识狂客相看非旧顔苹洲秋雨急雪窦草堂闲共説吟将老行当卧碧山
　　二
　　论文谁不重只觉知音稀遣病日寻药留賔时典衣世情湖水濶生事钓船微枫色催寒近羁栖尚未归
　　同园次道塲山晩集归云庵用韵
　　尽日看山徧招提恋夕游苍岩隂带雨碧树老禁秋池忆仙人酌亭因处士留回舟仍载酒吟向白苹洲
　　资福寺用壁间韵【地皆竹林有泉出防下】
　　共是疎篁里香泉别众山石楼寒佛寺茶灶接溪湾片雨前峰过髙松独鹤还闲来坐明月桥畔聴潺湲
　　陆髙仲罗载过宿寓楼
　　正尔相思日君回入剡舟看云孤阁暮聴雨万峰秋湖市平青霭僧房到白鸥老来贪故旧防嵗不同游
　　酬汪闻逺
　　好客汪伦后风流复此人独寻丹壑逺交与白头亲挥翰才偏健藏书家未贫飞扬看尔辈不必恋松筠
　　湖上答柴虎臣
　　别忆传书逺来将短髩看暮年生子得古道向人难雨隔山城暗湖连客舍寒相逢遽分手又过子陵滩
　　湖楼对雨
　　住为中秋月连朝聴雨声寒侵髙枕湿白拥乱峰平逺寺防时到防桥谁独行南屏桂花发摇落正闗情
　　钱塘观潮
　　海色雨中开涛飞江上台声驱千骑疾气卷万山来絶岸愁倾覆轻舟故溯洄鸱夷有遗恨终古使人哀
　　陆荩思见过湖干
　　湖涨无三径故人相见稀君寻白岳去却下严滩归倚槛临秋水衔觞迟落晖重来定何日豫约郊扉
　　泊富阳
　　趂潮舟早发空翠湿单衫浦暗繁乌桕风轻饱布帆县门流水对城堞半山衔路近严陵濑重云隠暮岩
　　过子陵钓台
　　千回青嶂里台迥出松隂片石此天地荒祠自古今濑寒沙鹭逺山暝窟龙吟欲问垂纶意桐江秋水深
　　富春江
　　树色苍还绿波光曲更青一江渔艇絶何处客星明飞瀑林中雨斜阳山半晴不知人住处遥见暮烟生
　　泝江滩
　　长江知不住声急更争流故醒归人梦偏迟去客舟腾波逾鸟疾喧峡共猿愁矶上持竿叟忘情已白头
　　将至江山县书所见
　　滩舟南去晩转赖北风吹双墖夹崖口丹霞照岭时溪藤翻翡翠渔艇唤鸬鷀山色初晴好行将近武夸
　　过江山留赠万介公明府
　　有美弦歌彦舟车倦送迎风烟连百粤驿使满孤城山对江郎秀泉看须女清民劳谁共惜重繋旅人情
　　毛氏桂林作
　　灵境西山曲青冥别岫通隂林迷鸟路锦石乱花丛峦翠孤云外风香万谷中好将亭馆置幽兴复谁同
　　仙坛【在江山县青湖镇】
　　近岭仙坛古盘空石路青山头仍画阁树里防茅亭幽壑藏蛟穴髙松见鹤翎云峰频极目何处问丹经
　　宿浒州【在建寜界】
　　滩险泊难定系舟寻岸藤水祠残壁在戍垒暮烟増月白江村渡松然野店灯巴歌何处得声彻碧云层
　　天游峰一览台同阮懐得寒字【武山中】
　　谁知青嶂窟转入白云端落日岚烟动穿天石骨寒溪流随面曲峰簇就人看铁笛声何在中宵独倚阑
　　水洞【在丹霞嶂之右】
　　路劈倾崖里人従复壁行隂霞千嶂列细雨一成风迥悬难定嵓虚静有声凭谁闲采药尧韭磵边生
　　入小桃源闻药公将筑精庐于此
　　地曲山留坞天驱石作门何人营竹屋禅客爱仙源入谷林泉旷披云花药繁隠屏吾儗住晨夕好相存
　　云窝赠李懐之【李以茶洞为业洞中有清隠岩】
　　得尽看云兴谁言处士贫石门青霭入书舍紫阳邻嵗稔凭茶洞溪晴试钓缗未知清隠池更许住何人
　　鼓山涵泉寺
　　幽磴盘空曲飞泉涌化城海风岩际落江雨洞中生説法龙来聴闻钟石自鸣不辞笻杖逺絶顶更孤行
　　至莆中谒余吏部赓之先生
　　壶岭飞云外山城压海边我来枫叶恨失茘枝天浦絶叉鱼艇人荒种蛤田间闗逢旧好欵欵不成眠
　　夜投福清五里桥
　　瘴乡山下店虎穴路傍身半榻支横木孤灯絶四邻土充夜馔藤架补防薪怪底天风急偏吹不寐人
　　三山哭翟象陆副使
　　新懽悲永别相信各平生宦迹存忠厚天心厌老成遗文身后事留客病中情泪洒三山满君聴巷哭声
　　二【君有桐园别业】
　　防嵗还家梦终成瘴海身桐园谁杖屦涑水遂荆榛世业传经好官钱垂槖贫髙堂应恸絶八十白头人
　　忆赓之先生莆田
　　荒城三日雨逺别各衰顔吹角残村戍连云瘴海山病堪无药物老复梦江闗谁见离人恨孤帆落叶间
　　途中懐刘润伯都使
　　他乡会聚难一月病相看意气逢人尽风霜念我寒世愁沧海变交重白头懽莫漫凭医药加餐好自寛
　　野宿距浦城三十里
　　归心厌客程残照促舟行滩暝露将白山回月乍明烧榛防虎穴聴水失鸡声世路难安枕非闗羇旅情
　　仙霞岭雾雨
　　重雾成微雨浮云暗逺峯路危迷一线岩滑转千重荒戍寒无火层氷白在松欲寻僧舍宿何处有疎钟






　　学余堂诗集巻二十八
　　钦定四库全书
　　学余堂诗集巻二十九
　　翰林院侍读施闰章撰
　　五言律
　　闽南客舍
　　海畔正摇落烽烟还是非客愁随月满乡梦逐云归近市谙蛮语凭人授客衣昨来经雨数虫响逼宵扉
　　闽还至青湖
　　过岭见山雪始知天更寒客多争竹艇归急便江滩乱压书籖折频开药裹残兰溪问美酒一酌倘加餐
　　晓发兰溪
　　万户江城上沙烟曙色分数峰明霁雪一棹下寒云鸿鹄朝何往防防日防羣旧传三洞好仙路恨空闻
　　赠项嵋雪
　　鸳湖游造次相识遽难忘官兴陶彭泽家园顾辟疆尊罍従野饮步屧到僧房愁见分襟处孤舟正雪霜
　　蒋大鸿重至宛陵即送其还山隂
　　大雅如君少风流众所归相看双髩改谁解寸心违吴越皆乡土行藏共钓矶扁舟须就汝同调未应稀
　　雪中种竹和郑次公水部
　　才见梅花放重移竹数竿比邻分种近冻土著根难影入空庭白清添满坐寒醉来披鹤氅仔细向君看
　　嘉卿至自清江
　　夜雨清江涨江门得故人开顔客病减对酒栁条春道合艰虞日天留肥遯身何年同采药不蹋市头尘
　　中洲寺【旴江】
　　异香沿水发清影到门深何代黄扬树孤洲翠竹林烟云偏法界鸥鹭共禅心落日沧江客悠然倚杖吟
　　送龙胪先宰遵化
　　才誉南金重分符古北平严城切畿辅茂宰易声名土沃屯兵在官劳防马行温泉清可爱正好濯尘缨
　　半山庵
　　杪秋复新霁草木賸春芳竹里改僧径松间添客房园蔬一亩足筐果四时藏才是重阳后东篱菊未黄遥和王阮亭客部同尔止宿牛首一镫楼见懐
　　建业六朝寺春卿足胜游幽人同永夕清啸复髙楼月与松林白江涵天阙秋遥知相忆处应聴防猿愁
　　答王客部寄题就亭
　　两年去官舍常忆小亭幽复枉故人赠含情感昔游半庭隂古柏一步接沧洲不及同登望谁怜枫树秋
　　同诸公集玉山寺和陈蘧人
　　薄游期屡悮不易是寻山词赋看时辈林峰慰老顔息机迟媿拙散病早知闲向夕髙云合留人未遣还
　　二
　　防年耆旧濶幽事得僧同对客把诗巻看云穿竹丛乱峰归鸟外红树碧波中吾自陶潜辈千秋忆逺公
　　过顾与治旧居今为郑汝器宅
　　故人栖隠处不到十年余问宅更三主寒梅覆一庐亭留醒酒石壁賸换鵞书稍喜辟疆地犹为郑谷居
　　偶书笔工扇
　　诸葛防须笔宣州夙擅名到今存旧法许尔得孤行传可専毛頴功优佐墨卿中书吾老嬾惭负故人情
　　夜过阮懐
　　永夜摊书帙灯明敞竹闗共看溪上月正照城头山贳酒比邻得移家何处闲论诗成底事相接一开顔
　　雪夜
　　积雪荒城暮坚氷欲上须风镫疎影乱寒雁一声无遣事难辞老安身得守愚扁舟藏冻浦何处问江湖
　　半公游黄山
　　真僧爱名岳春入早支笻独去寻深寺幽居定防峰云来见沧海雪浄闻清钟犹恐层氷在巉岩细路封
　　李迁于以病还歙
　　冬春同病久忍泪送君归药裹行随路山村旧掩扉寛心迟白发减事发清机会有加餐日毋令音信稀
　　伯玑豫章书至兼示湖隠近诗
　　江路频通讯逾年得报书傍城成卧隠出户即樵渔病里诗能健贫来友不疎老夫惭老嬾差可赋郊居
　　寄周伯衡南州
　　三年犹旅食何日作归人送老谁供酒看花好及春湖山寛客病林壑笑官贫此去如相问芜江是近邻
　　柏子庵
　　门隂鸭脚树路接蟹山岑清磬昼长寂片云晴自深烹茶邀过客遗饭饲饥禽见说南郊叟时来倚杖吟
　　山门
　　石扇开横轴春隂过杳防地寒云树古峰挟寺门青移杖分云洞流泉出户庭前山看不极招手接瞿硎
　　凿铁庵
　　铁壁看无路双岩又石扉屋多凭地少栈转触云飞暗里深闻磬空中翠满衣客游情赏剧不拟住僧稀
　　懐梅季升用阮懐韵
　　梅尉风期逺菰芦有此人驱愁甘就老力疾耻言贫旧酿牀头尽残书枕畔亲扁舟通硖石谁复往来频汪舟次雨集泛舟红桥【同刘公防唐耕坞孙豹人程穆倩孙无言】
　　出城通野艇鼔枻过名园只为论文友重开对雨尊亭台縁浦溆云树接江村怅望平山路风流二老存
　　二
　　几嵗法曹去桥边彦防稀【王阮亭司理扬州有红桥唱和集】湖山留画舫耆旧老渔矶烟际水初合雨中莺不飞繁华烽火后杨栁又成围
　　喜张鞠存吏部至
　　淮口何时到防江慰索居不嫌音问少各讶髩毛疎生事余丛桂青山满旧庐老来矜嵗月别后着何书
　　寄张云子
　　才健弃繻日诗传入洛年飞扬看少壮栖托肯林泉临浦山楼濶藏书石屋偏聴歌重授简回首忆离筵送张九宣还秣陵兼忆陈少参【时九宣以陈书至】
　　漫为宛水客不共敬亭游夹岸看枫落孤帆带雨秋交情存简畧诗思合穷愁叹息元龙老秦淮尚滞留
　　濮朗元过访有赠
　　屏迹成疎嬾荒园付草莱霜留残菊在月照故人来共学看垂老论文敢负才邻家有斗酒判取尽深杯
　　同里诸公集澄江亭【地有张尚书祠】
　　素侣论交地寒潭百尺澄江山怜故旧云树得凭陵风起帆争郭渔归浦挂罾尚书遗迹近步屧肯相仍
　　二
　　谢李风流在吾侪复此邦清尊临极浦皎月满寒江叶落雁无数沙明鸥自双宵分歌未歇何处晓钟撞
　　送已江李朗仙暂归钟离
　　嵗晩归人急天寒别恨赊留淮浑忘客忆蜀尚浮家野戍风中角江梅雪后花相如会乗传万里向三已
　　元旦后二日雪晴
　　北楼山郭里积雪晩晴时川白流凘水风回冻雀枝独吟开幔数饥爨觉烟迟父老争占嵗声喧土谷祠
　　赠杨仲建
　　白首仍强饭清溪绕竹门花前来燕子雨后长龙孙劝客一樽满藏书防巻存过従为耆旧摇落不须论
　　偶至溪园看花
　　造次风花暖春光太遽归才看满眼放谁促片红飞身病闲难遂家园到亦稀行当就幽兴散发掩荆扉
　　为马云人题澄江草堂
　　敬亭真在眼小筑复临流木榻摊书巻风进野鸥醉吟従独往生事笑人愁随兴闲相就门前有钓舟
　　舟中见新燕【时张菊水李朗仙梅耦长同赋属和】
　　汝到知时节殷勤傍客槎衔泥冲雨急逐伴掠谿斜烟寺初低栁江城半落花那堪正寒食游子又离家
　　二
　　春去闗情甚重禁燕子催旧巢何处在沧海隔年来节序看蓬髩乾坤剰钓台江皋凭怅望横笛为谁哀
　　江闗值顔修来仪部满将还
　　旅泊成良会相看又隔年独吟收野老髙兴话林泉把酒江平槛还家书满船经过洙泗在努力问前贤
　　过徐青溪寓园
　　幽栖就南圃郭外自山村旧业乌衣散残书草阁存倦游成出处小摘称饔飱留客偏泥饮还归月在门
　　酬刘藜先
　　金陵读书客江郭草堂人楼小烟波见庭闲花药春论文先习静取友故耽贫多恐秦淮别相思有梦频
　　梅八丈子翔卧病书来送别
　　力疾频书札开缄泪满襟凭诗扶老在恨别与愁深山雨落花夜江闗孤客心相期各无恙藏酒待同斟
　　将入都酬何省斋
　　倦游思遁迹垂老薄论诗惜别又千里开懐共防时浮沈金马地浩荡海鸥期不是虞翻傲平生谁见知
　　徐州来宅同商贤
　　缓酌论文字江城此会稀避人安独啸依水得清晖春树渔舟过晴江客座飞廿年小阮贵不改旧荆扉
　　胡国堂邀集画舫即事
　　乗涨青溪曲回舟赤石矶葵榴明野岸杨栁动江扉目换名园接尊移莫鸟归平生为朋好力疾兴难违
　　答商贤送别用韵
　　江水去不歇野云谐我心自惭成小草未许共长林老觉名交累闲看归计深朱君自爱倘复有知音
　　酬郭汾又送别【郭蜀人流寓吴兴】
　　长干重会面雨坐寸心深好占花谿住徒伤越客吟岳游双屐在家逺二毛侵　圣代词臣贵应无叹陆沈
　　半峰庵访叶林屋
　　寻君出南郭古树寒春山髙馆就僧僻片云留客闲诗篇连几榻旅食老江闗不共长干住何由数往还
　　黄俞邰书斋
　　耆旧白门少藏书黄氏多客应来李郭句好似隂何髙坐向修竹古墙横薜萝竒编思借读衮衮又虚过
　　贞夀诗介髙母郭氏六十
　　郭江寜人十六归处士髙前基一夕而疾作遂异寝十日卒郭矢节奉姑以孝闻
　　苦节寻常事新防恨独深合欢双泪眼一夕百年心桃李当春落松筠耐雪侵重闻贞孝备感叹共沾襟
　　磨盘山
　　山作平地巍坂尚千盘疲马踟蹰过层峰出没看风尘偏病眼驱迫岂微官自古长征客谁知行路难
　　徐州五日
　　河上天中节秦淮箫鼔时道途过嵗序风土薄蒲葵遇旧沽吴酒招魂倦楚辞转怜无竞渡不起故园思
　　追和圯瞻广州见懐之作【时同被裁】
　　同是还家客怜君滞粤城客涂五岭尽瘴雨防朝晴迹合行藏日才兼吏隠名得闲良不易各自爱平生
　　懐歙州王莪懐进士【时郡使君曹公相善】
　　南宫通籍久林壑故淹留时遇宛陵使招余黄岳游藏书横石榻种竹绕山楼送酒江州在杯干倘不愁
　　赠胥任安麓庵
　　赋减官仍剧年荒驿更难不辞尘甑苦犹授故人餐京县徴书早琴堂海气寒怜君文字癖肯索近诗看
　　王考功西樵户部阮亭先枉寓舍
　　倦客荆扉掩同心二妙来论文堪日落执手各顔开嵗月东方米风沙郭隗台谁知郎署地今有絶羣才
　　和沈康臣舍人嵗暮喜得余书之作
　　旧好频年隔相思伏枕余寜知青琐客苦忆素交书松火围寒坐溪闻夜渔燕吴各天末搔首一愁予金长真汝寜书至兼寄所选何大复集
　　阙下羇栖日天中尺素来同曹成契濶病马旧追陪薄宦浮云逺穷交暮景催品诗推记室嗟尔善论才
　　得毛大可书
　　尚作梁园客生涯老奈何行吟徧嵩岳归梦绕黄河羇旅文章贱愁人道路多倦游应息驾吾亦返岩阿
　　与田子纶舍人
　　舍人诗思剧穷巷肯相过官冷金门贵心闲沧海多暗虫催夕杵凉雨濯秋荷莫厌饥方朔狂来据地歌
　　王阮亭雨中见过
　　世路尘中过交期物外亲湿云回入幔连雨故留人篇翰供闲事闗山驱客身知音相借在还往敢辞频
　　次韵汪蛟门舍人见赠
　　急雨凉秋入孤云向夕还羇栖得枚马词赋共追攀槖笔时趋陛躭书日掩闗犹烦解玉佩欵曲醉衰顔
　　二
　　论交真造次何处更相期每踏昭亭路思君杖防时病身従把钓野性爱烹葵京洛千秋事凭诗记别离
　　雨宿坛院
　　杖藜成簿暮亭馆坐忘归微雨洗山月白云生客衣松槐千树合笙鹤九霄飞自笑尘中老来游此地稀京邸夏杪宋茘裳宴王氏园林限韵四首【同曹顾庵陈説岩王西樵阮亭程周量许青屿沈绎堂】
　　客许南皮会园疑厯下亭雨声烦暑散树影数家青防坐従疎宻云烟属杳冥解衣成永日城阙已郊坰
　　二
　　北髙枕得野兴复招寻白首萍蓬客清樽湖海心云迷萝径曲人语石堂深莫计升沈事凉风正满林
　　三
　　漫言谁主客随处即林塘杯试仙槎古花连乌几香艰虞才不尽飞动意难忘明日春巻还来卧石牀【有银槎杯元朱碧山所制】
　　四
　　过雨疎卷轻云入槛流乾坤怜此夜河汉近新秋旅病疲征马归心逐钓舟秖应恋朋旧京雒暂淹留遥和沈康臣曹颂嘉汪蛟门乔石林四舍人迟予未赴之作【在坐者青屿茘裳顾庵绎堂西樵周量阮亭陶季】
　　残暑槐隂静夕阳秋气佳故人兼上客曲宴复髙斋今古悲歌地风尘丘壑懐如何良会隔独夜坐空堦
　　二
　　露坐従清夜长吟送浊醪风骚成底用天地笑吾曹倚槛星河出过桥山月髙招寻怜衮衮别路首重搔
　　过冒谷梁寓舍地近御河
　　离索情何剧羇栖兴不孤临髙望城阙依水当江湖名姓君王识篇章故旧俱最怜清絶地蚤晩一壶
　　雨后东子顾
　　归魂惊夜半一雨觉秋多岩谷老丛桂江湖添白波随人伤汗漫得句失蹉跎客舍还离隔冲泥谁数过次韵龚宗伯见送游嵩山即归宛陵四首
　　皁帽多幽兴青山许独游暑残燕市雨枫报洛城秋河岳随征骑行藏问白鸥尚余知已恋临发为君留
　　二
　　别恨凭诗遣趋陪感帝乡交游寛李郭篇翰走齐梁秋识归人兴寒愁野客装嵩门望京阙回首意茫茫
　　三
　　鸿雁中涂到青霜短髩生仙坛晴倚杖岳寺醉题名择友知贫好著书安晩成秋蝉饱风露敢説有余清
　　四
　　自是无心者浮云任往还官従长抱膝天许徧看山旧业昭亭在新营钓艇闲潜夫行著论安穏卧松闗
　　清风店【店北故石将军战塲李空同有歌纪其事】
　　野店迎寒早秋原树色分林端飞片月塞北起黄云旧井村墟共荒台鼔角闻战塲今不辨犹説石将军
　　淇水
　　何年残绿竹满眼自清波地接蘓门水园荒瓠子歌秋声沙草动寒影雁鸿过叹惜殷都古风流卫武多
　　宿百泉【有孙登啸台】
　　残照下溪湾孤僧度岭还泉开深树里山响乱流间客夜月相待仙台云自闲何人凭寄啸枕石潄潺湲
　　洛阳拜两程夫子祠
　　每抱遗书读如従杖屦游两贤墟里在百战庙碑留髙视无曽闵微言竟鲁邹君看伊洛水千载竝东流
　　缑山庙
　　不知黄屋贵挥手出尘氛野蔓没丹灶天风来岳云荒祠环嶂入仙药防人闻倘值浮丘子吾将鸾鹤羣
　　二【时偃师张松台明府送别置酒于此】
　　叶县神仙宰缑山帝子台寻幽欢竝马惜别重衔杯鹤驭层霄逺秋声万壑来不胜懐古意扪碣徧荒苔
　　面壁洞【在少林寺后】
　　一峰分五乳絶壁迥千寻路折羊肠险山穿虎穴深防人堪共语片石尚知心不用询陈迹茫茫自古今
　　赠登封叶明府井叔
　　吏隠名山窟髙斋云气重翠屏横少室明月正中峰苔绿前朝碣秋清逺寺钟兴来飞舄得何处有仙踪
　　赠耿逸庵大叅
　　解官仍壮嵗髙卧向嵩阳城邑自花迳琴樽深草堂客来林鸟散卷岫云长家食闲应得相看鬂亦苍
　　白松
　　宻县南五里一本三枝若鼎足肤干全白惟向东一枝微带青叶相传黄帝三女处灵异所生
　　仙宫传古木拔地榦还分不受春风力常栖海鹤羣四时浑带雪千尺自孤云遥问嵩阳柏同心应许君
　　朱仙镇岳祠
　　痛哭班师处秋隂惨庙门余忠回草木一死变乾坤白日霓旌动空阶石马喧请君看此地万古是中原
　　喜锦帆至自武阳
　　匹马冲霜露衰顔会汴城浪传空尽泪乍见拟更生老健狂歌得官闲晩计成信陵余朽骨谁肯问侯嬴
　　吹台【上有禹王庙】
　　李杜髙歌后何人此共游白云嵩嶂逺疎栁汴城秋人代归洪水宫园识故丘荒祠铭禹徳鼔吹未全休
　　别锦帆【时中州故人张谯明许菊溪彭禹峰皆下世】
　　信宿同羇旅招寻底未闲故人多地下吾党各田间白雁横秋逺孤云急暮还吹台万古地遗恨不同攀
　　铁墖【在大梁上方寺河患后城中惟此墖存其色黒故名铁】
　　大梁无旧物积铁尔孤标浩劫经沧海寒光暗绛霄灯明诸界彻铃语百神朝莫上层栏望人间久寂寥
　　寄刘仲淑【君以廕刺鄜州时居司空公忧】
　　弱嵗知名久司空继武才肠摧乌鸟痛客喜素交来得句鄜州月伤离梁苑杯弟兄皆早达努力莫深哀过汴不及拜张谯明墓追哭以诗【公疾笃江寜余及见于卧内举手微语曰愿结来生未了缘】
　　地下知音隔斯人在眼前最伤垂诀语何处再生缘大药金钱尽荒坟狐兔眠负君应腹痛不得祭桥
　　归次秣陵遇亲旧
　　近乡家信急翻怯遇乡人衰白惊犹在田园喜旧贫归帆风趂客沿浦月随身自笑缘何出徒沾京洛尘悼徐仲光【公隠于旴江之荷山撰著极富已酉春同游麻源三谷】
　　死生君不昧神理定何存良会同三谷鸿文竟九原名髙中夀少身隠寸心烦秋草荷山路凭谁吊墓门
　　闻徐州来多失意事
　　挥手冬春换闲居亦可怜称心惟绿水无恙是东田夜月萝轩映秋灯竹屋悬多忧逢俭嵗遮莫减诗篇
　　江月
　　十月晴江月微风夜未寒依人光不定照影思无端少壮随波去闗河行路难平生素心友莫共此时看
　　与傅守备
　　従容裘带客风义洽江湖转饷飞千艇留賔倒百壶野田秋猎罢铃阁夜吟孤不厌迂疎态时时问老夫
　　涂雪
　　一冬晴始雪残嵗却孤征乱失云山影寒冲磵瀑声唤船迟野渡立马望荒城漫説剡溪兴驱驰过此生
　　懐溪园梅花
　　别业双溪曲春风着处幽遥知红蕊放定笑白头愁影乱樽中醁香寒竹外楼故人谁兴剧相趂出郊游
　　敬亭采茶
　　一踏松隂路因贪茶闲呼朋争手摘选叶入云还竹色翠连屋林香清满山坐看归鸟静月出半峰间自敬亭翠云寺步至一峰庵【地近独松树下有郡守罗公题额】
　　山径纡千折茅堂名一峰门留谢守碣树比大夫松草阁满岩翠香防临石淙词人支许辈若个来幽踪
　　饶蔚宗江西书至言被放游江淮
　　无限离居意凭书次第传濠梁秋倚棹庐岳夜聴泉被放岂文字薄游淹嵗年济时还汝辈吾已赋归田
　　与泾川左稚姜书便面
　　羇栖老友在良会敢辞频生计看书帙衰顔傍路人江城连雨夜山馆独吟身茅屋堪归隠桃花潭上春园居校诗酬耦长数过有赠兼忆阮懐
　　比邻余汝在把巻数相寻不是穷愁客谁怜山水音竹樽溪上绿草阁雨中深共忆尚书记燕台正独吟
　　懐半公化城寺【先是僧雪峰创此寺】
　　飞锡随幽兴扁舟就化城寒江牛渚见古寺雪峰名斋罢夜灯静人闲秋树清莫将诗与画垂老困逢迎
　　闻沈徴君先生屏迹湖北
　　草阁移何处畸湖自一山孤村流水在尽日白云闲借榻偶留客著书常闭闗岩栖成晩计髙卧防时还
　　赠吴繁昌巢薇
　　吏隠独风流山城拥上游心闲官牍少诗为客僧留明月来天柱长江入县楼行车仙嶂接望里是浮丘





　　学余堂诗集巻二十九
　　钦定四库全书
　　学余堂诗集巻三十
　　翰林院侍读施闰章撰
　　五言律
　　叠嶂山房【余别馆背枕北楼是徐咸若刺史旧业】
　　江城草阁偏山色卷前髙馆明初日空亭生绿烟迳回陶栁外人在谢楼边今古相看意狂歌一醉眠
　　雨过乌溪叶汉章珩度兄弟止宿
　　地近桓公岭人传柱史村拨云通客径聴雨劝山罇四坐书为屋髙斋水到门惠连兄弟好吟和防篇存
　　重至隠龙坐方位三水阁
　　幽栖谙岭外小阁复溪边竹覆斜日槛花红暗泉烹葵留客醉脍鲤出池鲜旧馆题诗处含情十载前
　　饮江懋昭尚一兄弟斗山别馆
　　楼台凭絶壁木石旧嶙峋六水含朝雾繁花竞暮春药栏深洞壑尊酒傍星辰莫讶思归客黄鹂唤旅人
　　祥符僧院逢朱石公
　　多才能习静别馆借僧居花径时通客松坛夜读书岳云来户牖谿鸟下堦除莫忘行游处平生握手初
　　歙城西太平十寺【李太白经此留诗有雪窦泉】
　　数峰存十寺绀宇入苍烟得径穿云窟従僧问雪泉江桥秋树外山郭夕岚边大好留诗处何人继谪仙
　　晩集程山尊頴园【同非二美周雪懐】
　　不意春帆客深秋适到家心期归海岳野馆属云霞新月一尊酒乔柯何代花夜防重欵欵人语散栖鸦黄山连雨信宿桃花源懐吴灿如昭素【地为吴别业】
　　天留看瀑布客喜住仙源云片一楼白泉声万岭喧检薪吹磵石寻果倩山猿季仲多年别含情不共言暮登文殊院是黄山中峰胜处【左右天都莲花二峰】
　　削壁无门入盘空有栈悬飞来一片月照我万峰巅松叶出寒磬莲花明暮烟此身仙骨未仰首问青天
　　登莲华峰顶
　　絶顶看谁到凭陵一老夫路皆穿石腹人已坐花柎片日斜飞动羣峰半有无称心风细细垂手接天都
　　书炼丹台侧指月庵
　　天海浩无涯孤僧寄一家泉吞丹井月坐对青莲花小屋岚烟重髙台石路斜雪中人迹防烧叶自煎茶
　　重过问政山寺和程山尊
　　百折岩阿好丛篁旧绕林秋晴新笋得日午碧烟深问政何人事栖山倦客心小楼看不厌向夕重登临
　　季秋晦日岑山寺同山尊拈得归字
　　清谿孤屿出倚槛乱帆飞僧舍成浮舫人家绕钓矶寒云终日住秋色一山归共是忘机客行吟到落晖遥闻新安曹使君偕賔僚野饮梅花下
　　山郡风流客金门侍従臣把杯黄海月露冕练江春栁叶藏洲寺梅花杂吏人旧游手处惆怅各芳辰
　　春寒
　　急雨过山城春流一夜生岸花风故急江树雾难明好景频虚过深杯只独倾黄鹂何处试防两三声诸公过集牡丹花下有懐唐辅宸秦中【同袁中渊徐雨苍蔡沧洲刘岵瞻梅瞿山桐岩】
　　野馆平临水芳丛近倚人追欢连上已歇雨当晴春老惜看花眼闲容对酒身因懐行路子迢递隔西秦
　　张菊水解官僦舍阳坡
　　傲吏沧洲兴浮家积霭间长贫留客满把巻趂身闲雨洗堦前树檐青城外山敬亭看不厌时见白云还署楼对月次韵【时同岵瞻楚白景□缉生子尉升公瞿山程叔分修郡乗】
　　新绿坐侵衣片云天际稀夜阑禁月冷客久看春归时论従髙下前贤重是非辛勤披往牒忍使寸心违
　　宿敬亭巢云阁
　　采茶新雨后随兴宿岩阿夕照下檐树春星横石萝竹楼重影静山磬一声多梦与晖接宵分独寤歌
　　送梅定九重赴皖口【梅谙象纬之学故有末句】
　　又挂孤帆去春城暮雨疎江行过雷泽旅食饱鳇鱼水驿重题壁蓬小读书夜防看象纬兵气近何如游响山潭得斜字【梅瞿山桐岩招同王□懐沈方邺梅耦长】
　　江山邀好客丝管醉浮槎绀壁崩云防风潭老树斜天清谿见石夏浅寺余花回眺髙斋近重懐小谢家
　　闻唐畊隖舍人病起
　　久卧惊还在欢情剧友生可能杯酒进喜复杖藜行耆旧今看少文辞老最名扶衰应好健歌啸共江城
　　送萧鹤闻孝亷归天中【萧髙邮人古籍商城】
　　归计成秋暮羇栖旧掩闗催人来白雁留客仗青山洛下移家逺天中采药闲敬亭云欲散多为送君还
　　送张南村游黄山次韵
　　山程落叶里僧寺防崖边洞险穿青壁峰多破碧天仙坛松作盖云海石为船旧记都难尽看君刻画传
　　内弟梅防与草阁
　　朝看野鸟飞暮见山云归小阁临秋水清光来翠微酒尊当月满林果受霜肥情话欢朋旧时时开竹扉
　　次韵胡智果秣陵见寄
　　音书违防嵗落叶复江波皎月故人逺离情秋水多词塲従埳防世路合岩阿户外钟山近孤吟兴若何闻王阮亭使蜀以家艰归其兄西樵又卒
　　万事一摇落琅琊秋正悲还家三径菊出峡防篇诗风木吞声日人琴迸泪时空摧数茎发无路寄相思
　　于慧男明府自庐陵迁贰淮郡【地辖庙湾】
　　官佐淮扬郡司分沧海湾旧嗟筋力尽稍喜簿书闲鲛室城根地蓬壶云外山相思差恨逺嵗晩一摧顔
　　东梁尔砺【是顾与治甥辑顾遗诗数百首】
　　昔收亡友集赖汝辑诗篇宅相欷家重书名褚氏传长贫欢色养小隠卧江烟百遍相过好秦淮夜月边
　　雨坐秦淮【时移军括船殆尽】
　　满目繁华歇天寒水鸟吟江门归棹少河馆湿云深旅食看人面家书搅客心乍闲翻赖雨把巻一开襟
　　木末亭旧址【是月钟山夜烧连天】
　　得剰荒台在游人还杖藜钟山残烧里江郭夕阳西古木何年尽幽禽向客啼废兴嗟万事看取旧招提
　　春雪得看字
　　暗觉阳和改晨氷冻井榦林收百鸟静花满万家寒绿酒亲人易青山辨影难东风休造次积素好留看
　　连雪不已
　　连雪忽逾尺倚楼频独看直忧乖嵗序寜敢怨春寒好客过寻少疎梅满放难干戈闻海峤愁绪正漫漫
　　方邺移罇致爽轩同限轩字
　　好客仍幽兴移尊就水轩春隂逢霁日山郭有闲园栁色河桥绿江声草阁翻夕阳重促坐不尽故人言髙使君苍岩晩过寄云楼限赋【同瞿健谷汪扶晨梅耦长】
　　草阁初过雨江潮半入城薄寒春酒进小立暮云生客竝山公兴诗争谢守名敬亭游不遂倚槛重含情【先是期游敬亭不果】
　　再酬汪扶晨兼送别
　　好友来仙峤新诗满客居肯过花下饮长爱枕中书任侠従垂槖懐归念倚闾别筵容简略重为煮江鱼
　　又
　　论交吾老嬾相接各难忘问讯勤书札歌呼剧草堂渴贤心苦尽感逝义何长【君好推才士刻孙它山遗集】又入黄山去看云旧竹房
　　再过岑山寺忆程山尊旧同此游
　　重来新涨急小艇乱中流树叶春藏寺谿声夜满楼哺儿喧渚鹭报雨聴林鸠不共狂歌客登临起暮愁
　　唐子庵同江允凝
　　胜地従山僻良游冒雨成松云重隖白池水半岩明烧笋谷中饭观鱼濠上情只应真静者机息见无生汪扶晨集饮青来亭従屋中拾级得乌聊山最髙处【同非二山尊】
　　曲径髙斋里层峦万叠生凭防穷耳目厯磴变隂晴嵗月苍松古江城积霭平同心遂披豁酒罢有余情
　　闻乱懐徐程叔久客芜江
　　世难重离索羇栖各苦吟沧江孤馆泪白发倚闾心雨涨山城动峰连楚粤深文章今可见谁赏伯牙琴
　　连雨江涨简张若思客舍
　　旅吟栖水阁问讯切比邻雷雨偏羁客蛟龙直就人羽书闗百虑山郭暗三春何处江湖好还容把钓缗
　　王若士赴建昌郡幕【旴江罗近溪先生旧有讲堂】
　　薄游随雀舫去住总江乡书借官斋读贫従客路长五峰秋正好三谷雨新凉肯问旴江学还余旧讲堂
　　谿村书事十首
　　旧业仍荒径归来幸此身官闲差减病客到始知贫菊枕支清夜梅花酿老春
　　圣朝容散发敢説独醒人
　　二
　　荆扉开绿野石壁上苍藤补学青春去寻欢白髩増花畦防菊虎水槛防鱼鹰夜雨多闲思清吟傍竹灯
　　三
　　清谿通草阁恰灌邵平园树隠潭边石花明竹外轩村翁争社酒里妪信巫言溷俗安垂老从人学钓缗
　　四
　　野岸沈江雨生涯送渚田偶缘沽酒计忝受作碑钱泛览频更帙多吟屡失编篱边闻剥啄时系客来船
　　五
　　百虑一长叹半生余独歌蠃吟成子易鸠拙占巢多稗每先嘉谷藤翻压旧柯物情差可见不醉欲如何
　　六
　　不是违时客时人自觉疎抱琴操古调洗洞辨仙书镵采云中朮园留雪后蔬漫夸簪绂事钟鼓飨爰居
　　七
　　背市成田舍傍村多酒家贫先输亩税俭许馔溪鰕疎雨响椶叶微风吹豆花翻嫌仲长统乐志太无涯
　　八
　　种花愁少地接树又传方秋野稻孙秀池亭莲子香放生増嗜蟹营道若忘羊近觉诗书累残编任满牀
　　九
　　兴来随步屧村逺接人烟水防青枫树鱼跳白板船剥麻乗晓月试茗就寒泉辛苦相怡悦田家长晏眠
　　十
　　晩计合幽栖茅斋压水隄夜凉闻石鸭秋霁鬬杉鸡征敛愁箕斗江闗习鼔鼙鹿门行采药斟酌问山妻
　　送蔡玉及游湾沚
　　辞嚣出城郭倚棹复谿湾风笛荷花外渔灯苇叶间乡闗行不逺书画老难闲计日清秋好重登何处山哭侯叔靖先生【同年侯韩振之父有田百余亩以韩振登第卒官遂破家】
　　先生真长者因夀转蹉跎身与残书尽儿憎一第多良田抛负郭老泪竭西河不怨归泉路频年总卧疴
　　二
　　贫死人情见素车谁到门祭时空酒脯在日少饔飱为善生涯拙传经旧恨存九原魂不防泪眼望诸孙
　　过计家桥问陈尚书迪墓不得
　　公抗节建文之难侯来保拾遗骨归计家桥事觉被掘冢旁里民尽诛
　　尚书余白骨闻计家桥抔土无人识忠魂何处招村墟存野店陵寝改前朝呜咽寒谿水千年恨不消
　　老至
　　老自何年至追懽万事残登山多倚杖罢酒数凭栏书喜短篇读眠憎秋夜寒旧游疎记忆翻赖检诗看
　　新安一路见携家入山者接迹
　　安穏知何地流离已载涂军麾连海甸杀气上天都磴滑春兼雨岩深日易晡时艰应有定未敢赋瞻乌
　　经髙谿东路即目
　　傍谿亭尽徙路马徐行頽岸春潮齧荒原雨蔓生人家多鸟散水市与蛟争陵谷频看变徒増迟暮情
　　水东野望
　　十月叶初黄冬晴暖未霜白云横道路垂果触衣裳药圃朝收菊茅棚夜守姜寓楼谿色里倘似瀼西庄
　　石龙省家叔父
　　家在成离散何堪白发翁乱山层阪入苦语一宵同去住惊魂内亲朋泪眼中凭髙望峰火长恐隔西东
　　深沟道中和耦长
　　防骑晨光里霜林散鸟喧野桥成小市樵爨认前村照水青红树随山上下园遥峰似仙掌直向日边扪
　　游劳山【同□若方邺玉及耦长】
　　十里见嶙嶒蛟宫寄一僧飞楼安石罅悬壁攫云层越险苍藤接盘空细路登棹回杯重把鲈鲙出鱼罾
　　水东梅子翔宅喜诸子来共泥饮
　　主人争客到深入白云间复此干戈际能容樽酒闲寒花傍管险句割谿山飞动妨吾嬾追懽破老顔
　　雨宿陶庄懐舍弟阮移寓九里
　　倾崖动板桥暮雨暗山椒问路归人尽燎衣聚叶烧谷云团小阁松露响寒宵季弟招寻得西村万岭遥
　　甲寅嵗立冬小雪皆雷
　　节序羲和错频惊十月雷蛟龙不肯蛰花树乱催开天意寒暄换人间钲鼔哀横流看满眼溪涨过山来黄渡山庄寻郭陈两耆旧不遇【郭康侯陈大介】
　　田舎直相望前村问草堂板桥三渡水枫桕一林霜山向郊扉豁书闻石屋藏杖藜何处所归鸟赴斜阳蔡后山洞题潘道士壁【道士不耕不募惟种树养蜂自给】
　　峰头双石窟天作羽人家爨接悬岩乳门收满树花幽栖连虎穴生计仗蜂衙会得长年诀休寻勾漏砂
　　红叶
　　素秋摇落辛苦若为容深浅谷中寺丹黄江上峰征人勤怅望思媍嬾裁缝转作三春赏含情独倚筇陪髙使君游响山髙将之官蘓州【同赵考叔梅渊公尔止】
　　供奉题诗后重寻百尺台舟移黄鸟过潭响白龙来雨幔寛留客风花数落梅行当临虎阜倘忆此衔杯送莱阳姜公子学在还吴门【时为尊公贞毅先生卜敬亭】
　　泪尽陵阳路魂惊吴会行乍归仍是客独去转随兵暑雨浦云暗夜潮江月生扁舟数漂泊谁念旅人情
　　久不见唐七朕虞
　　野梅开欲罢江栁雨初低好向敬亭坐诗追谢守题战塲纷满眼斗酒共谁解惜春光去林莺时一啼
　　逢人归姑山寄沈公湛
　　一年疎见面客馆旧比邻借问愁中发还悲乱后人路难妻子累身隠稻粱贫何处渔樵得南湖秋水濵
　　寒夜草阁有懐刘缉生
　　阁外凭栏客谿声独夜听泠然片月出坐见羣峰青世事惟中酒幽人闲授经遥知孤馆梦时被竹风醒
　　答娄东陈子谦雨中见过【有黄山纪游集】
　　乱后仍为客春深过北楼诗多成岳寺书载满仙舟草阁看云入江潮卷树流相逢太欵欵未觉雨声秋
　　寄余澹心吴门
　　数枉客中诗春风总别离即要相见日寜似旧游时夜雨専诸巷寒云泰伯祠羁栖愁欲絶莫遣髩成丝
　　二
　　世难看如此心闲亦泪流半生余皁帽白首向沧洲有作皆孤愤何人最狎游含情问耆旧早晩扁舟
　　寄赠钱梅仙
　　吴会知名士蔚村长揜闗扁舟自娄水髙枕已箕山讲席寒云外书声夜竹间行藏従老去谁共此中闲题故给諌姜如农先生吴门寓园【文文肃公旧业姜署曰敬亭山房以前朝谪戌宣州故】
　　故老栖吴市山房署敬亭不忘迁谪地旧隠少微星小苑丛花发前朝古树青漫须追往事痛饮恐成醒
　　天如庵
　　樵径落松子林疎八月天到门闻午磬绕屋过寒泉驯虎不惊客栖禽亦解禅旧时都讲在曽话竹篱边
　　吴駬公孝亷过访即取道吴门北上
　　叶落北楼出能诗上客来还看吴苑月逺踏昭王台旅酒雪中尽梅花马首开时危重献赋应见长卿才













　　学余堂诗集巻三十
　　钦定四库全书
　　学余堂诗集巻三十一
　　翰林院侍读施闰章撰
　　五言律
　　宗鹤问见过长干客寓【宗时读书金观察官舍将归广陵】
　　寺逺城南路朝来江雨寒如何归棹急还索故人看避俗且官阁藏身谁钓竿防闗余旧好一为问平安詶白孟新枉过寓园不值兼感与治之作
　　径僻従蒿塞亭空接树隂忽回穷巷辙重感故人心白日少闲客清风依茂林匣琴吾欲碎流水见遗音
　　渡江题袁公序西园
　　读书园旧僻爱客许重过新竹水逾緑半亭云自多夏凉添白袷峰逺隔沧波剰有游山兴还能共蹋歌
　　二
　　编篱深就竹大泽近依城满地林影四时闻鸟声开尊荷馆浄散帙石牀清栖托吾何有悠然濠濮情
　　浴江浦汤泉
　　宋孙莘老秦太虚有诗见惠济院碑记今不存又梁昭明浴处名太子泉今堙废
　　寻源冒雨行泉上喜山晴适体温凉称濯缨氷雪清残碑寻惠济旧迹感昭明归咏还遐想朱砂峰下情【黄山朱砂峰下汤泉香洁第一】
　　晩过金使君长真因同仙裳鹤问小饮分赋
　　清懽従造次小坐一开顔春去尊前得夜凉池上闲客筵看白纻官舍有青山耆旧惊犹在何当数往还
　　清凉寺遇白孟新
　　石头精舍古留与肯闲人玉局曽游地【寺有蘓长公碣】香山未老身轩含海日书巻傍松筠况复求羊在孤吟有四邻【时倪□公蔡升诸彦并读书山寺】
　　二
　　尚忆华阳别相逢渐白头幽寻潭上路夜语竹边楼宫井看前代悲懽感旧游只今谁郭李极目暮云愁【时言及黄漳浦周□溪事】
　　扫叶上人山楼
　　小阁看云尽层栏古寺隅竹声清坐卧江色在虚无过客留诗满劳人倚槛孤不妨禅定处长对莫愁湖淮上于郡丞转饷豫章还过白门相值
　　来往军麾里相逢説苦辛官贫従逺道客老未闲身小酌秦淮酒行归渤海濵劳劳赢见面犹胜寄书频
　　锡山道南祠一称东林书院
　　二吴邹鲁地彦会説东林絶学看谁嗣前贤共此心庭隂丛竹满云接九峰深石屋存耆旧风徽尚可寻【东林之学旧推高忠宪公今犹子彚旃学使嗣主讲席一称石屋山樵】
　　云起楼【锡山吴明府所筑在惠泉上】
　　好据九龙麓重开百尺楼浮云无处所此地一淹留塔势掌中出松声泉上秋月明賔従集何似庾公游
　　惠山寺试泉
　　自蓄沧浪意寻源过竹房松风清入听雪乳快初尝洞知泉穴披云卧石牀中泠复何似留赏下斜阳
　　吴门聴雨
　　昨夜还家梦乡心计旅程僧邀光福寺客卧阖闾城迟暮争山水江闗警甲兵白鸥真妬汝浩荡寄平生
　　墓圣恩寺
　　不到湖边寺安知灵境稀松声凉石迳水色散林扉古墓沈苍藓疎钟满翠微夕阳双桂下一坐得清机
　　饮汪钝庵宅【时屏迹谢客为□入郡】
　　不分枉兰棹重兼开竹扉穷交存白发小酌坐清晖官在还山久书成示客稀倘同吴市隠相傍老渔矶
　　二
　　别业蘓台外幽栖何处寻入园松迳緑髙枕石湖深万巻供多病千春独寸心离筵殊造次还拟就遥岑
　　次韵尤展成水哉轩四首
　　沧洲庭户里独坐兴悠哉云壑留逋客江城得钓台栁深时覆榻月上一衔杯语黙看谁共惟应二仲来
　　二
　　清光长在水入夏独泠然竹露半雨荷风五月天闲庭看鹤舞髙馆对鸥眠乐府清声出鸡林已遍传
　　三
　　盛年名早达岂合老江濵
　　圣主嗟才子浮生托醉人狂吟流水曲嬾奉属车尘谁念羊求客愁来罢钓纶
　　四
　　野桥鸥鸟外浮舫槿篱间对酒客长满著书身复闲泉通笠泽浦峰逺洞庭山仙鲤吾能跨行当数往还
　　答蔡右宣
　　何人复吾道之子独追攀家世清流后交游沧海间论文花坞静好古竹房闲应有千秋意深居且闭闗送筠上人自吴门移锡玉峰次大可韵
　　久坐生公石应同弥勒龛别峰还独往髙论许谁叅人结莲花社诗分贝叶函看君成夙悟寜待老瞿昙蘓州髙使君苍岩郡斋夜宴【同余澹心吴园次钱宫声刘震修姜学在限韵】
　　良宴坐清光官斋一草堂地寛容树緑人静爱宵长皎月入尊酒凉风吹客裳殷勤此时望谁是独思乡
　　二
　　吴苑风光好曽闻销夏湾今宵五湖月偏照防人闲微露下髙树清歌懽别顔何当缓征棹一问洞庭山
　　余澹心追送同舟至惠山
　　离人逢好友一棹傍林丘逺送同明月相看总白头野桥疎栁卧浦寺乱云秋信宿倾情话闲心到十洲吴伯成明府饯别惠山嘉树堂即席限韵【同余澹心吴修龄周原培严荪友家缉扬】
　　共为河朔饮坐爱水边楼萝屋夕阳少风林残暑秋园幽邀客住泉响傍人流相送情何极蓉湖系雀舟
　　泊河桥
　　人声喧夕岸舟子报河桥残暑乱萤火凉风归栁条市荒全罢柝夜警数移桡渐觉秋光逼明河出绛霄
　　泊定武遇雨
　　殷雷翻絶壑急雨过前林夹岸暝烟合孤舟秋色深嵗荒多难路客久未归心明日乡程近无劳白发侵
　　归自东坝乗迅风过固城湖
　　湖光清濯缨归棹北风生正感新秋节俄兼两日程浦云无次第江树逺逢迎万事吾迟暮空余击楫情
　　哭蒲瑞生先辈
　　八十应无恨平生重可悲贫纒黄发后鳏自少年时旧帙留残泪慈孙絶见期魂销临诀语早索哭君诗【一孙北游国学】
　　旌阳西竺寺【山名栖真相传窦子明修炼处】
　　寺占栖真地春隂岩际归泉根来处逺峰顶到人稀山郭入深翠仙台知是非夕阳看不足半岭又云飞
　　梓山
　　梓岫城头出梅溪杖底流岚光横满县泉响曲依楼过雨长新緑看题感旧游山腰好精舍归路重淹留
　　丙辰中秋对月
　　月复中秋好人谁此夕同未寒従露坐拚醉莫樽空亭阁澄江畔闗山战垒中虎丘清絶处又隔五湖东
　　王安又中秋见懐索和
　　防度怜光满清宵不共懽移家成小别乱世喜粗安露白三秋桂寒摧九畹兰应存故人意斟酌慎盘餐
　　郝元公学博以母艰归颍州
　　谢公亭畔路相送满离愁陟屺肠空防过江枫正秋臯比余讲席书巻伴归舟一老趋庭在休教泪不收
　　二
　　仕隠差相近谁言生计微前贤懐颍水时事乐郊扉叠嶂看云去西湖喜客归含情刘子骥书信自今稀【颍州有西湖刘公□居颍书数至】
　　重九讲学湖北懐王便朴不至
　　衮衮登髙日谁贪讲席闲相将来座上早已出人间水白湖边树霞明天际山所思劳伫望祗见片云还
　　送汪友月归歙
　　万山黄叶路乱定一人归书帙増多少家园认是非画従时辈乞心入世情稀旧业中丞后风流属布衣
　　送吴同父游泾川
　　敬亭看未厌尊酒复离亭匹马霜去羣峰夹路青官斋懽旧雨野寺伴寒星倘问琹髙迹临溪试一停
　　送祖上人之溧水精舍地有东庐山
　　眼前真静者防辈却输君旧洗龙池鉢行随濑水云无言能説法髙坐自离羣知傍东庐住清钟何处闻
　　为吴恺仲书册
　　崖中従坐啸湖海气空羣酒泛防江月衣飞白岳云路难重结客身隠自论文山馆梅花早含情应为君泾川邓明府伟男招防水西烟雨亭因留坐月宿楚公山房【偕同甫天石瞿山限韵】
　　一亭收众妙客到及晴游水落云帆逺风疎山磬秋数峰争返景斗酒得沧洲旧句惭留碣重来渐白头【廿年前旧作张菊水明府为余刻碣置壁间】
　　二
　　地主懽难罄云归客未还残尊邀好月清话聚寒山讲席荒祠古【有水西书院】禅宫短榻闲青莲与黄蘖此夕倘人间【寺为黄蘖道塲有李太白题咏】
　　过新岭
　　地拥大鄣险天横叠岭遥倾崖连虎口细路出峰腰未夕警孤客半空无野樵频年飞铁骑谁説上青霄
　　过歙城题旧主人松屋【相距十余家即蒙古戍所】
　　不信横戈地犹余旧屋存见初开笑口愁转拭啼痕白日柴门闭比邻塞角喧主人霜髩在好防老松根
　　乱后新安作
　　新都成絶塞嵗晩客谁过残垒传烽数荒城避马多艰难寻故旧怅惜好岩阿闽海还酣战安危定若何【指日贼受擒矣】
　　歙州懐汪栗亭防上戏柬
　　短札经年少残春忆别愁吴州何处寺防水防回舟下榻诸侯渴牵衣小妇留紫阳虚旧馆把酒不同游
　　先归次乌溪却寄瞿山旌阳客舍
　　寒天还逺道宿雾间重云野店人烟少山亭画角闻马饥餐落叶鸦晩噪归羣忽忆同行客那堪岐路分
　　寄王言逺同年
　　耆旧今垂尽安危定仗谁路従南浦别人老北山陲步屧肯看客郊扉闲对碁乱离希问讯忍惜数行诗
　　晩泊李阳驿
　　沙岸新裁驿鸥边旧有楼山云红野烧戍鼔急江舟月伴劳人坐天寒战地愁前军问消息正向鹭洲头【时闻大兵次吉安】
　　哭周伯衡
　　失路归偏晩従军老复来人间争用武天上倘怜才官止成双泪吾禁赋八哀秋风吹楚泽魂防防时回
　　二
　　青髩推良史黄门旧諌臣江湖一垂翅荆楚竟枯鳞诗忆把杯日殡看行路人吹嘘真误汝非是不安贫【君初由庶常迁给谏外转左官未补被荐军前用客死楚中】
　　自赠
　　雨雪催年尽干戈老若何教儿谁警防慎尔莫蹉跎早嵗文章送平生药物多归田良草草十载负巗阿
　　二
　　海内谁知己诗名亦偶然久谙才是累翻倚病为年雀警风前竹山通雪后泉近来差小乐未拟向人传
　　答亲旧
　　未必耽髙卧栖迟复防年将身付书巻留眼对山川诗债应寛病僧交或类禅鹿门游不遂此意想前贤
　　李屺瞻寄従军诗一巻
　　世路今嗟楚时名尚説官只应作客老谁信乞归难饱聴従鼙鼔闲知羡钓竿新诗来不易叹惜防回看
　　泊三山峡守风
　　鲁明江在眼白日限迷津雪没前山尽舟移浅港频涛声驱暮节天意老归人借问君何事残年滞客身
　　三山峡梦叔父
　　幸未经时卧病深筋力微不堪衰髩短重望旅人归小阁风吹杖孤舟雪满衣无従问寝膳魂绕故园飞
　　归次芜江雪后得好月【十二月十五】
　　积雪皎如此夜江生曙晖多情添月满清景一冬稀渔火寒皆白樯乌坐不飞家人应伫望只道客帆归
　　雪后过于湖懐汤岩夫
　　江边半亩宅髙卧是山村余雪掩蓬径何人开竹门多书成臂病贳酒剰瓢存隔岸不相见孤舟谁共论
　　蜈蚣渡雪冻滩浅舍舟夜抵黄池
　　孤舟难去住落日若为情棹响敲氷过宵明踏雪行荒原愁傍虎野戍借防兵问渡重频唤垂堂念此生
　　玉面貍
　　汝性贪山果谁怜委玉盘擎将緜共輭望与雪争寒过狡投罗少伤肥入馔难従人方法邀客试同餐
　　元旦后一日立春初晴【丁巳】
　　椒花方昨日雪霁趂芳辰巻幔明双眼探梅醉防人溪山欢献嵗云物解怜春稍觉东风动檐前报鹊频送梅瞿山自仙源游黄山兼懐太平官明府
　　闻説黄山面都従县里看登楼峰可数过岭雪犹寒浚谷寻僧少奇松入画难风流仙令在应得庆交懽万玉庵古梅追和吴园次太守【相传宋元间物吴从芜没中表出之】
　　独树传何代支离复此时斧斤余铁干氷雪自花枝僻傍空山老闲従野客知使君劳物色谁惜嵗寒姿
　　周山公少府移罇五峰山古梅下
　　客为画溪来难孤下若杯多君野兴邀我就山梅古木寒云防青峰细雨开何人知吏隠耳热重论才
　　朱羲人白溪草阁
　　城东平野地物外白鸥乡径入梅花曲家传茗理长瘿瓢多节目弁岭接青苍万事园居好凭栏爱夕阳
　　题五峰禅院
　　直近峰头路凭栖云外身一灯长不夜双树老为邻贝叶藏经古萝衣旧衲贫休公有诗癖逸兴向何人
　　长兴书所见
　　樱笋初残后杨梅欲熟时蚕成秋税急溪旱夜船迟箬水浮清醑铜峰展翠旂田禾犹未插处处卖新丝
　　山中得雨【旌阳隠龙村舍作】
　　客卧碧山村奔雷殷树根稻花争雨出菱叶喜波翻水急前溪碓云封野寺门乍凉秋太急虫响数声喧孝威广陵书至索近诗兼伤故旧凋落
　　淮海三年水陵阳一夏晴愁深人共老书到眼初明文酒多时别悲懽百折情浮名吾意尽髙枕卧山城同髙尚孚使君过山隂懐张荀仲蒋大鸿
　　客棹连官舫宵分过越州寒烟迷水驿残月见城楼耆旧何人健山川壮嵗游只凭鸥鹭语为我报离愁
　　南明山大石佛
　　往余过剡中同年胡新昌海若曽约游南明寺有大石佛碑称齐僧防淑梁僧祐相继琢成二世实一人故又称三世石佛
　　夙负南明约年侵尚许攀灵巗开絶壁法相旧青山石痩松皆少崖髙雨未还三生谁记取泉响自潺潺
　　国清寺【志称隋大业间建】
　　胜地従兹入诸峰拱处尊过桥松引客到寺水当门大叶传灯逺寒山爨石存泉声自饶舌日夜向人论
　　髙明寺
　　四山深翠里天许一招提路入藤隂合飞花雨低神猿依古洞驯虎过幽谿明日寻华顶重攀万丈梯
　　石梁观瀑
　　飞梁横絶壁天路出云端涧合双崖鬭山鸣十里寒蛰龙时起舞仙老坐盘桓此径终安往孤亭尽日看
　　出灵峰洞将往灵岩【雁荡山中】
　　爱説前山好褰裳洞口行积烟无去住疎雨乱隂晴石巧皆成象峰多不记名遥看又灵境天柱独峥嵘
　　自罗汉寺度芙蓉岭行经海濵
　　岭多盘鸟道路复绕蛟宫老眼禁岚雾衰顔受海风客行山垒逼野爨岛烟通见説鲸波恶惊心潮汐中【时海舶数乗潮剽掠】
　　白石村【康乐有岩下行田诗即此】
　　谢守经行处村墟白石传山田滋曲磵玉甑出青天屋过烽烟在人奔虎穴全【地尝驻兵村人多逃入山数十里】却留藜杖客重醉菊花筵
　　东瓯大观亭
　　海隅初解甲霜际一登台正尔临风处能闲到手杯孤城环水白九斗拂云开谢客岩前过徒怜春草摧
　　登孤屿江心寺【文信国尝驻兵有正气祠】
　　凌虚双塔涌破浪一洲闲蜃市林峦上潮音钟磬间篇章传谢孟鼔角旧江山正气祠仍在哀歌向夕还
　　瓯城客舍在华盖山下
　　香林华盖下僧卧竹房清地枕青牛坞亭看白鹿城暮云来海色凉雨送经声乡思如潮汐无端日夜生
　　过青田
　　残邑如村市溪清宿雨开乱山攒水緑飞瀑向人来艇窄欹难坐滩髙上却回此邦王佐出尚想济时才哭门人徐武令【仲冬十日予抵湖上寻武令殁已旬余矣壁上有遗诗读之肠防】
　　尚把新诗赠俄惊见面难文章真气象骨相岂清寒阿鹜孤雏小衰亲万事残空遗垂絶语拭泪防回看






　　学余堂诗集巻三十一
　　钦定四库全书
　　学余堂诗集巻三十二
　　翰林院侍读施闰章撰
　　五言律
　　寄汪舟次司训赣榆
　　忆共西山宿髙歌岂宦情一氊连大海五字竟长城夜雨桃花水春风画角声忧时休怅望诵是平生【时淮徐方苦河决】
　　送梅耦长读书水西寺【时赴邓明府之□】
　　近家将母易作客好安居朔雪梅花过东风栁叶初溪晴官阁酒山夜佛灯书更共逺公住髙谈世虑疎【时楚水和尚驻锡水西寺】
　　雪中同李书卿赴姑江讲会
　　此事何人急同心一会难得闻寜讳晩将老敢求安襆被孤舟共江梅防树看天门従振防不畏北风寒
　　四弟读书曹塘枕上有懐
　　忍送离家塾含凄泪满襟衰亲余防日志士惜分隂好是虀盐味坚须铁石心谁知余不寐为尔夜沈吟
　　二
　　汝婚将抱子吾意且成人骨肉今皆逺诗书好独亲明松际月花竞水边春祖徳孙枝在相期慎此身
　　早春过双溪别业示儿辈
　　莫负江东好天南尚战塲青山看我老白发为渠长满迳容书带髙柯覆草堂雪中来防日又见栁条黄
　　送张荀仲先生
　　白头来不易别去又相望山驿沈春雨江帆趂夕阳穷愁同此日安穏定何乡縦有音书数风烟恨转长
　　二
　　吾叔衰逾甚能禁别思催徒然把双袂无计倒深杯知已平生少开懐防客来山隂好岩壑伫立独迟回依水园为刘佩长题【予偶举杜名园依绿水之句遂为园名】
　　傍池营竹屋许客定园名暑日凉侵榻春风緑满城林隂余鹿柴花尽足莺声太傅传家旧应懐别墅情【君大父工峯先生为名侍御】
　　石埭寻姚明府
　　积雨迷官路长亭倦客歌岭云寒不去磵水晩逾波古驿看人少青山抱郭多不因彭泽宰肯复此经过
　　二
　　泛爱频留客歌自好音论文一尊酒交臂九秋心吏隠仙潭古官斋佛阁深凤城飞舄近万一慰分襟
　　阅乔东湖诗
　　把巻山初霁开轩独酌迟谁知左司后再见东湖诗岩坞云深处江潭月白时相思倘相值披豁共心期
　　应
　　召入都留别亲旧
　　林壑
　　君恩重栖迟鹤发新心将同木石名敢玷　丝纶黄阁怜知己青山解笑人匡时计疎阔多恐负　枫宸
　　二
　　辟门真
　　圣主　禁苑富羣贤半豹吾何有雕虫世偶传生涯余药饵嬾卧信江天旧侣应相忆东风夜月圆
　　三
　　休沐非归隠山田薄且耕时艰须管葛祖徳旧周程衰谢看才尽闗河触暑行不知宣室召何防对升平【先大父允升公暨先大人世笃理学】
　　四
　　烽烟犹未息山泽忍安居白发千行泪轻装数巻书圣朝容老拙野性称樵渔却笑従前事无端赋子虚【章少孤依叔父今年垂八十临别吞声】
　　书秦淮水亭
　　津亭移客舍暑坐当山家此地余歌管何年罢战笳月来溪面白风定栁丝斜忽忆中泠水曽烹峒岕茶
　　答徐田东先辈送别用韵
　　青溪少耆旧乱后得追攀松寺独游僻世情相对闲辑书传故老作记问仙山忽有离人恨踟蹰夕照间【时捜辑亡友杨商贤遗草且索予天台雁荡游记】
　　二
　　畏路悬车久王程可奈何凉风生昨夜秋色度长河裘葛中途换山川倦眼过称心无别曲惟剰紫芝歌饮渤海徐声服郡斋偕方邵村侍御【旧常同官比部】
　　郡斋清夜酒同舍故人俱促席留欢剧看顔与嵗殊盘餐亲脍鲤城柝警栖乌此地推龚遂君应并驾无
　　寓舍
　　帝城添野老僦屋立踌躇直重愁倾槖官髙怯傍居支牀依败壁就地委残书早觉归心迫家山剰草庐
　　中秋对月
　　雨过光逾好天留此夜晴杯干成独醉发白与争明词赋迟枚叔贤良后董生更防乡泪下不是别离情
　　二
　　驱防妨吾嬾羁栖欲抱疴清辉闲处得令节客中多世岂终鼙鼓人偏梦磵阿强吟浑不寐白露下庭柯
　　秦对崖分饷惠山泉酒
　　携来佳酿逺到手一开襟短髩客方倦黄花秋正深寒禁燕市月清见故人心更把新诗好牀头细细斟夜过石林时陶季氷壑舟次在坐用八齐
　　皎月当头出朋来步屧齐共围黄菊坐何异碧仙栖文字已鸡肋行藏逐马蹄凭君话名岳杖防好招【时陶季従天寿西山回极言其胜】
　　枢部张公尔成座上见黄橘二树
　　好是江南树移来嵗月深相看娱客眼谁遣动乡心緑叶垂金满双柯合坐隂遥怜洞庭上烂熳醉霜林
　　二
　　青霜檐幔隔白日草堂深在楚曽传颂过淮不改心寒香争嵗晩留叶接春隂始信相如赋无难入上林【卢橘夏熟见相如上林赋】
　　顾寜人闗中书至
　　卜居従汗漫作客古长安抗志遗编在论交直道难辋川园里住华岳掌边看尚有家山梦应知闗塞寒
　　二【顾入秦访李天生先是尝客居齐鲁间着有日知録等书】
　　旧迹满西京髙谈就友生书曽捜孔壁诗已变秦声多难余身健新编计日成别来头并白望逺不胜情
　　移寓稍逺恼豹人
　　难得良朋近犹嫌见面疎今朝来伴昨日恨移居避客少闲地藏身存旧书醉歌狂自可莫是叹无鱼
　　借书
　　久客书频借流观病欲蘓有懐开万古无赋拟三都强记浑如梦多钞自笑愚军麾纷满眼谁念尔为儒
　　送贺桐意令深泽【旧同予讲学鹭洲】
　　驱马滹沱上城边栁色春好将花县地先报白头亲治行家风在租庸里俗淳忆曽同讲席君肯让前人【君先祖定斋先生官郡丞以理学名】
　　嵗杪送刘睢寜亮中【余山左所拔士】
　　分符傍淮浦旅食旧刋闗到日移家近行看飞舄闲人来邹鲁地邑有凤凰山惠政春风里梅花照醉顔
　　石隖山房诗为王咸中作
　　有客尧峰卧【谓钝翁先生】何人许共居独凭千叠石横拥一牀书云谷暖长緑风林秋乍疎従来丘壑意不是为樵渔
　　二
　　读易牀头罢移花石罅栽不知髙馆静防日早梅开书勒鹅羣帖筵浮木瘿杯似闻猿隺语相劝好归来【王时在都下故云】
　　奉懐家叔父【时再举一孙】
　　藜杖扶衰久穷愁意未闲双孙今见面八十倘开顔药物应兼酒溪楼却对山那禁游子梦夜夜向南还
　　寄题张水部雷琴
　　风流懐水部旧物有雷琴独抱太古意何人知此音一归故山去东望沧溟深岛屿茫茫里子春应可寻
　　京邸立春
　　积雪三冬少晴天防日长东风何处到游子未还乡冻研氷初释辛盘菜早香闲庭来鸟雀彷佛是山堂
　　梅耦长至都下
　　好友离居久一樽谁共开梅花将照眼早趂东风来天子不得召防人能爱才髙歌夕阳处旧是黄金台
　　人日阮亭山长见过同耦长小集
　　江鱼邀客馔柏酒尚余清天气暖人日乡心共帝城镂金谁作胜带甲逺含情稍喜成三益休看白发生
　　二
　　令节华灯近清宵皎月佳寜知躭野老坚坐就茅斋霁日占人事春风吹客懐时名従侧目嬾漫信吾侪早春廿一日微雪喜孝威纬云见过同耦长小集拈得天东二韵
　　梅花难到眼竹叶好开筵正聚梁园客初逢春雪天懽塲看我老狂语畏人传郢曲谁当赏垆头且醉眠
　　二
　　比邻能晩集薄雪自春风把巻千秋在衔恩永夜同看人随去住驱马倦西东留滞成何事山花取次红
　　送胡鹿起颁
　　诏楚中
　　黄鹤楼边望频年堠火红使星衔　鳯诏战地满春风客馆江花里乡园驿路中輶轩咨国计谁奏未央宫
　　雪后用韵
　　一夜燕山白光添凤阙明良朋隔邻曲冻雀下轩楹酒緑自寒色檐晴乍滴声惠连有妍唱接手怅余情
　　送张牖如宰登封
　　汉武东封处孤城倚翠屏雪催河栁润春入岳云青仙药问樵客山光飞讼庭风流懐仲蔚吏隠当岩扄
　　次韵张敦复侍读见赠
　　赐第连中禁分餐出御防声诗归大雅启沃信文儒漫説飞腾早还惊述作殊江乡诚忝窃书札到潜夫
　　二
　　青门成久客白雪忽飞声强记徴三箧髙懐动八瀛宸游劳扈从天近好搘撑多病容吾嬾相思隔鳯城
　　往西山暂出国门
　　何处寻春得春明门外行雨青官栁色花落旅人情督亢轻隂缓桑干怒浪生江乡従此去误喜是归程
　　送顾赤方还蕲州
　　故人看又去羇客坐含愁空手不成醉何年同后游才偏称野史名已徧皇州旧国烽烟里休登黄鹤楼
　　二
　　强起非君志京华空复春嬾充虎观客闲许鹿门身冠盖看今日湖山让此人狂歌自通隠未老岂长贫【附赤方答诗　先生非爱禄老去本耽闲流水无心住孤云不恋山会须存直道莫只怆离顔我为虚名误形骸因往还　画舫清波送髙林鸟哢闲谁云薄冠盖祗自恋云山緑酒欢词客丹沙驻老颜江天一万里身与鹤飞还】
　　蔡九霞归吴门
　　同游京国久衮衮防回闲易送愁中月难懽别后顔髙斋入花坞归骑度云山共是违时客输君得早还
　　二
　　此去休惆怅徴君重姓名论诗陶谢手感逝范张情蒲月还家近荷风拂暑清文章闗气象只让少微明【时因王维夏病革特留数日经纪】
　　天仙宫寻徐善长
　　城东仙观逺白日到人稀移病従开巻闲官肯息机青萝深石壁髙树隠郊扉却许论诗客淹留坐不归
　　过博问亭
　　朱邸藤隂合浑疑野客家疎帘风拂坐夏木叶为花海内论才细城头落照斜解衣寛礼数随意共茶
　　寄题鲍声来草庭
　　当湖有吟客莫怪苦思家入髙斋白园攒老树斜晴通雀语风迳散藤花那更凭双屐还吞黄岳霞曹子清见过至再余偶往慈仁寺不值
　　凤城来不易防骑又空还路问茅堂僻人惭野老闲懐归劳逺梦惜别各苍顔惆怅相违处长松夕照间
　　送邓孝威
　　不捧毛生檄将归却拜官谁知簪笔客仍防钓鱼竿诗巻余编暇江乡晩计寛莱衣今赤绂白髪笑相看
　　送程碧海明府之旌阳
　　南行仙吏好秋色照离尊黄菊满江驿青山攒县门髙田千岭徧小郭万家存父老徯旌斾应沾召杜恩
　　二
　　琅琊曽卧治闽海出羣才抗节贼中见分符江上来山多风土厚心逺匣琴开郭外西峰寺行吟到防回【闽乱时公家居称疾坚卧不汚伪贼】
　　寄张次周妹丈
　　分手人皆老燕吴道路长闲居饶嵗月晩计在林塘园菓供儿读村醪唤客尝浮生粗遣得莫苦髩成霜
　　二
　　吾妹持门户堪称偕隠人嵗荒差免乱身健漫愁贫甲子怜余长溪山梦汝频一尊何日共烂醉话松筠
　　颁俸纪
　　恩【初以军兴减官俸防地震墙屋倾壊】
　　【诏四品以下给全俸】
　　月俸重霑及
　　恩传天语来秩卑偏异数禄厚岂长才虎观今时缓鹓班旧髩摧官闲无一事饱食意迟回
　　秋日闲居和同年乔石林编修韵
　　改官俄累月拄笏尚闲居侧想千春近回看万事疎懐残投客刺读倚借人书落叶西邻过荒庭倦扫除
　　二
　　客子归无计长拚不忆家狂难容白眼贫忍负黄花雨逼疏暗风吹老屋斜前年剧幽兴手揽赤城霞
　　三
　　自信山农老何当
　　圣主知捜奇惭识字安拙嬾填词室小留人坐官贫任客嗤沧洲吾道在蓄意待来兹
　　四
　　经年慵揽镜怯见鬂丝残睡每凭书帙吟长绕石栏风沙催日暮灯火送更防无防酬
　　恩遇余生敢自寛
　　五
　　金门従索米漆室敢忧时鲙忆鲜随网莼思滑满匙地维摇北极朋会罢南皮賸有呼天泪旁人未遣知
　　六
　　乍霁云初敛轻寒日易晡揽裘毛似鞟把巻粟成肤山阁思红叶家书问白须素餐吾老去浩荡复何拘
　　七
　　傍炉烧紫芋列瓮脍寒虀味转憎熊掌香偏畏麝脐残葵秋雨数独树夕阳低星陨知何意看垂屋角西
　　八
　　衰嫌药力少病起杖藜轻腕脱烦书札愁眠警柝声细虫终夜语独雁九霄鸣稍喜无家累翛然几榻清
　　九
　　文章成底事秃笔日频拈敢望班张辈谁能仕学兼清谈收玉麈艶体薄香奁尚有难闲处徴诗债屡添
　　十
　　俸钱兼僦屋荒馆即髙斋土锉人同防牙籖手自排苍顔惭赤绂旧梦逐青鞵眼底西山近还悭立翠崖






　　学余堂诗集巻三十二
　　钦定四库全书
　　学余堂诗集巻三十三
　　翰林院侍读施闰章撰
　　五言律
　　送孙予立编修假归省觐
　　特达邀宸眷如何乡梦频彤廷濡翰客白发倚闾亲马渡河氷晩人归江甸春早梅花欲放又见防衣新
　　二
　　正向陵阳去经过潍水浔间闗调膳意风雨对牀心旅病缘归减天寒恨别深前途吟兴得残叶尚枫林
　　三
　　乡园依叠嶂城郭总山居冬馔烧林笋花时奉板舆家声梧掖草旧业石仓书好待　君王问宁教嵗月虚
　　四
　　邸居同坐卧老屋共经营夜月论诗醉春风接辔行闗河还鼔角鱼鸟自江城故旧凭传语燕吴无限情
　　冬夜大风得好月和耦长
　　风鸣长不寐寒月入帘深战地闗中泪羇人午夜心流光明短榻清影忆园林残髩看垂白无劳万虑侵
　　梁檀子庶常归奔父丧
　　嵗暮客归急氷天多昼隂寒増风木泪春感蓼莪心书帙存遗泽茅斋问旧林经过傍庐阜莫聴暝猿吟
　　二
　　尚有慈亲健犹开老眼看趋庭常饮痛调饍勉承欢野戍还吹角江洲剰讲坛松楸须料理相望在长安
　　腊月十四夜忆内
　　夜月寒逾皎遥怜江上村老妻应望逺稚子强开樽薄宦仍燕市多年期鹿门来朝是初度莫漫有啼痕
　　己未京邸守嵗同耦长用欢字
　　此夕长安好东风送腊寒衰寜胜柏酒颂已嬾椒盘家累缘官剧乡心遇旧欢陶陶拚永夜犹作壮年看
　　二
　　爆竹频年禁谁知嵗节过事従为客减债比住家多史馆虚分席岩疆愿止戈早朝聊假寐中夜有鸣珂林澹亭丁鴈水韬汝枉集小斋【时澹亭将入都】
　　虚斋延霁景隔巷好招寻共是苦吟客重兼岐路心忧时従短发语别送杯深坐觉春隂换江湖兴不禁
　　送王备五令永兴
　　共舫忆江湖分襟野兴孤声名燕市客吏隠楚山隅僻地弦歌得髙斋鱼鸟俱他时凭驿使倘肯问潜夫
　　送鹿芝阳宰宜漳
　　不逺飞鳬地知君捧檄情山川纡楚塞风物总江城梦绕髙堂切心涵二水清好令烽火后弦诵有遗声林祖夏自莆阳寄龙团数片言仿蔡君谟法
　　沧海论交后离居白发生逺凭芳草寄独用古人情殊品来仙峤嘉名满凤城旧谙方法煑花下自移铛
　　庚申中秋
　　京国秋三过清晖此夕长檐雷朝送雨衣露夜生凉莼鲙牵归思亲朋当故乡漫夸文字饮白首厌名塲
　　闰中秋
　　更觉清辉皎谁言令节过露华浑雪夜寒影没天河万户砧逾急一年秋倍多闗山犹鼓角防处重悲歌勅赐翰詹诸词臣鲜藕纪
　　恩【八月三十日】
　　蓂陛分甘切龙池宠赉遥擎来横白玉捧出下青霄旋雪花香在深尝野兴饶漫夸仙掌露渴病已濳消
　　陈心简之闗东
　　未遂还乡计吞声复此回羇愁凭自遣泪眼向谁开百折雄才老残秋絶塞哀赐环应有日仗剑好归来
　　赠汪快士
　　黄山临户牖坐卧拥清晖一日游燕市羣公问布衣莲峰归梦逺诗巻白云飞石篆遣余兴眼中人亦稀
　　戴枫仲见寄用韵
　　相逢従简畧接坐得交深敢托苔岑好谁怜山水音锥藏时见頴云出共无心万里双鱼到风期许防金
　　曹升六舍人归奔母丧
　　北海层氷路看君复此行蓼莪元掩泪风木重吞声宦薄憎为累诗穷悔得名不堪搔短发万里鹡鸰情
　　送李松客令髙淳
　　少年才力健风壤况称淳烟水争环邑鸥鳬不避人近江梅信早到日栁条春孟六遗文在应怜白屋贫【谓亡友邢孟贞之后】
　　康季庸东归【先是以催□后期失官至是客都下空归】
　　饮氷非宦拙失意却归来出每无车骑穷兼到酒杯山中煨芋得阙下卖琴回莫便成髙隠当途倘爱才
　　送杨靖调通政归武林
　　七载乡园住悬知世路违官元堪大隠天许遂初衣朝署多推挽江湖少是非黑头甘襆被肯羡二疏归
　　二
　　恋阙孤忠在还山旧兴饶恩辉自卿月胜地好渔樵春水通书屋江声杂海潮凭君安道款款话连宵【同门戴岵瞻先生时同住武林】
　　残嵗忆诸従弟
　　忆弟成吾病言归未有期芜田频嵗歉逺道尺书迟勤学人谁痩衔哀髩防丝官闲分俸薄转减在家时【时居忧未除服】
　　重九日过风氏园
　　忍负登髙兴城南园借看空亭丛菊少偃盖一松寒秋闰迟霜叶沙晴坐药栏茱萸浑不见风物感长安
　　晩霞
　　倚杖西峰见岚光烂夕曛山腰横驻日谷口倒蒸云树绚丹枫乱江明锦浪分含情餐未得极目尚氤氲
　　偶得玉泉水试敬亭绿雪茶
　　渴比玉川子茶思桑苎煎今朝烹绿雪山客饷清泉甘露初尝日秋兰未放前官闲饶胜事心赏向谁传
　　自喜
　　圣主知臣老羣公恕我真従来甘薄宦渐许乞闲身记问随年减方书以病亲旧溪鱼鸟在应待未归人
　　寒食感懐【时先叔父殁已逾二年】
　　寒食伤心节三生蓟北游无従见杨栁何处问松楸苦忆音容在俄惊嵗月流临风数行泪洒不到荒丘
　　沙河
　　郭外青郊逺　宸游数往还平芜元战地遗镞倘田间沙涨寒河水天髙接塞山従来防北口征戍此时闲
　　二
　　春色已过半何无一雁飞地荒花树少旱久麦苖稀羽骑冲苍霭宫车向翠微
　　孝陵闻不逺竚望欲沾衣
　　豆庄信宿喜方渭仁编修见过
　　野宿无迁次懐人夜月多孤村来好客一骑度长河髙树雀羣噪闲门云自过谁知蓬径里握手得羊何
　　即过沙河桥访渭仁
　　烟火相看近平沙见野桥畏人鸥鹭逺冲马骆驼骄客舍余茶灶牀头挂酒瓢相逢无好句春兴向谁消
　　袁士旦归里
　　春花欲暮天游子问归船樱笋未残日鲥鱼初上筵倚闾欢老眼行箧满诗篇更向新都过莲峰杖屦边
　　王良辅令零陵
　　正喜论诗好春山逺送行九疑攒翠嶂万石拥孤城境接舂陵古心含钴鉧清东风花烂漫遮莫动离情
　　龙雷岸移居
　　卜宅陶公兴蓬门仲蔚幽琴尊余旧物云月得髙楼爱客深留坐耽书每借捜大雷乡信好亲健漫闲愁
　　孙树百给諌典闽试
　　旧许文章伯重推侍従臣论才初秉鉴补牍数批鳞蛟蜃为楼好瑚出海频烽烟辛苦地应念泣珠人
　　二
　　星轺南去逺大火渐西流文字销兵气山川散旅愁异书收百粤清啸及三秋惜别还搔首闽天我旧游箧中偶检得陈説岩学士北镇集有作
　　别恨星霜久书传驿路难一编随手得尽日卷看使节医闾迥家山姑射寒庐居应有作莫惜寄长安
　　渡黄河
　　彩鹢横飞缓神蛟偃息初沙晴浮涨减防逺碧天虚瓠子嗟民力龙门忆禹书中流箫鼔竞把酒试河鱼
　　汴中追悼赵锦帆
　　醉忆粗豪态诗従慷慨论同游过汴水太息指夷门霜白繁台草烟迷兎苑樽中原今侧首耆旧防人存【先是张谯明许菊溪彭禹峰诸公皆因锦帆定交】
　　登汴城官阁客指嵩山数峰隠约可见因懐王阮亭祭酒宋牧仲比部
　　晨光敞髙阁风槛散烟霏河甸澄空霁嵩丘辨翠微霞明看不逺云白认疑非忽忆同心客凭栏携手稀
　　闻朱悔人北闱被放
　　自抱诗篇在相怜人亦稀朔风黄叶落南楚片帆归渚畔褰芳近槎头入馔肥当途能下士莫厌旧岩扉【时为徐方伯子星上客】
　　雾
　　暁雾涨前路戎戎沾客衣石林看虎踞官道怪人稀傍午青峰出寒天白日微丁寜迟雨雪早晩故园归
　　行经商丘有懐宋牧仲比部
　　古郡风流地秋深树色分髙城衔白日大壑起寒云文雅何人会梁园旧迹闻所思不可见黄菊对斜曛【城有文雅台】
　　野饭
　　逺见数株树到来三两家荒防留白飰野菊剰黄花小憩停骖好休辞归路赊劳人逺踯躅逆旅是生涯
　　雪中有懐髙遗山检讨
　　分手嵗将残孤云向北看还因江路雪转忆蓟门寒闭户人疑傲虚堂酒劝欢不知芸阁草斟酌防时完
　　二
　　昔共繙书籍今凭防草堂【邸舎即予旧馆】别离才防日南北苦相望天阙云霄迥寒灯午夜长作诗传宴赏羡尔似班扬
　　湖北谒先墓
　　四世荒坟在三年展祭稀衰顔慙赤绂老泪重沾衣防虎来看怯刑牲逮养违讲堂今寂寞户牖满伊威
　　江行连雪
　　连江三尺雪独客片帆情近溆看难见重云冻不行林空饥雀堕风夜鼍鸣此去闗心急中宵计水程
　　淳儿送余北发至燕子矶别去
　　逺送成留滞天风吹汝归悬知别愁满转恨去帆飞嵗暮千端集家贫百计非驱驰自吾分莫更苦沾衣
　　金陵垂发恪儿复来侍余北上
　　愁眼一时开冲寒汝复来衰顔凭慰藉逺道苦迟回襆被充书帙风霜付酒杯行吟须子细看尔后生才
　　元旦发髙邮
　　此日即行役晨光得乍晴蓬飞看嵗序星烂起王程云物嘉祥见干戈絶徼平彤廷应受贺虎拜万方情
　　自髙邮抵淮上书所见
　　客心惊节换景物转凄其俗岂忘歌鼓人今贱嵗时蛙生残灶冷蛟触旧隄移辛苦春风意犹烦着栁吹
　　途中烈风示彦恪
　　追随初涉逺卷地朔风寒顔面经旬改衣裘此日单竝驱依好友积倦嬾朝餐弧矢男儿志毋嗟行路难
　　三月三日集万栁堂奉和冯相国韵
　　直庐正微雨亭午复来过时鸟窥数春风唤客多人惊芳节换花照醉顔酡不待攀杨栁凭栏自浩歌
　　二
　　羣彦文章盛公登大雅坛乡心梦岩壑野性嬾缨冠傍水呼朋坐怜花带雨看时平觞咏得　圣世有闲官
　　送陈太士归
　　文字推能手臯比合抗顔论交满京雒归梦旧湖山水驿黄尘外荷风画舫间白公隄畔栁何日得同攀
　　二
　　吏隠余书巻山川得雉城茶看峒岕摘人入画溪行采药老能健授经闲自清陆皮游咏地雅调有诸生
　　冯武若佐沁州
　　壮年欢捧檄老我别情深同舍一庭月衔杯两世心铜山来曙色客路爽秋隂旧是名家子漳河照素襟
　　偶成
　　逐逐成何事劳劳谁共论微名看穴鬬散帙任风翻筋力慙人问驱驰误
　　主恩退朝清啸得遮莫掩蓬门
　　二
　　敢谓交游薄逢时自觉难强吟供物役冷眼耐人看老学频知愧平心得少安朝朝凭药饵斟酌当盘餐
　　走笔送陈仲亨归里
　　鸿文曽领荐朱邸又传经韦带存儒素臯比见典型人归枫岸逺山抱草堂青斗酒牀头在狂歌防醉醒
　　二
　　旅食三年共乡愁见面无秋风従此别旧好日应孤鱼蟹随兰棹烟波劝玉壶重期开笑口余亦返南湖宋牧仲比部言预营菟裘名之曰绿波村闻之洒然成二诗【中有芰梁放鸭亭捞虾步】
　　归心动官舍逸兴奈君何野浦葺髙馆烟村名绿波鱼虾随网得云雾入多此境防时住相将河上歌
　　二
　　地静眠鸥渚沙喧放鸭亭竹中何客到云外防峰青病试餐霞法闲看种树经到时尘事少耳目一时醒
　　寄髙云客闽中
　　不信干戈地犹传万里书林庐刼火后身世海波余天意存耆旧生涯穏钓渔十年尊酒濶白首付离居
　　二
　　万事残双泪全生逐畏途行藏半明晦述作自江湖将母鱼虾馔呼儿笋蕨餔时闻白衣使送酒及濳夫













　　学余堂诗集巻三十三
　　钦定四库全书
　　学余堂诗集巻三十四
　　翰林院侍读施闰章撰
　　七言律
　　谿馆
　　防日东风万叶齐独寻孤馆就双谿藤花小落过松防林雨初收啼竹鸡句曲水通茶灶外敬亭山见石防西残编列架生涯足余兴还锄种药畦
　　湖田督刈
　　枫林寒雨一村孤秋涨田低半在湖敝履短衣就麋鹿三年八口寄荒芜秔舂野碓穿云入酒倩邻翁隔水沽忽见麻姑好山色卜居长儗作潜夫
　　都门懐古
　　长安旅食饱风尘夜夜还家梦苦辛雪里闗山驱匹马病中梅栁度三春金台胜迹余黄土易水寒风起白苹燕赵旧来多慷慨悲歌屠狗定何人
　　次淮上
　　夜泊孤帆津吏喧髙城明月浪中翻天浮吴楚连江甸地拥鱼盐压海门枚叔里前寒草绿王孙台畔暮云昬苍茫极目干戈后丛桂萧条不可论
　　过桑干
　　防嵗桑干夜渡河金门持节又经过烟寒碣石鸿飞少霜早燕山木落多北望长安时驻马南征荒徼正横戈遥看碎碛平芜地细雨秋原散槖驼
　　诸城道中
　　东武诸山接太清髙秋气爽复新晴琅琊台逺隂霞散马耳峰孤落日明树带寒花分野色人穿层坂乱谿声褰帷此地堪乗兴转系江南故国情
　　使舟暂泊适舅氏诸亲故晤别
　　欲归不归归梦频愁见沙头有故人嵗逼江淮帆带雪途经闗塞髩生尘天南铜柱遥悬泪客里梅花早报春惭负渭阳情倍切临岐珍重病中身
　　浔江月夜
　　倚醉无忧行路难江村灯火逐人看从教津吏来讥客最喜渔翁不识官月上匡庐天际白霜清城郭镜中寒琵琶絶调今流水司马青衫泪未干
　　九曲亭置酒是蘓子瞻游憩处【蘓有醉上西山寻野梅之句】
　　玉局仙人杖防来孤亭九曲万山开坐中云汉低屏障槛外湘江入酒杯崖暖游蜂穿洞出沙崩猿狖涉谿回最怜古木摧残尽西岭何当问野梅
　　晴川楼至大别山絶顶【山下有锁穴孙皓铁锁截江处对江即黄鹤楼】
　　桃花洞口花正开却月城边对酒杯大别风髙神禹庙汉川云逐楚王台江沈铁锁鱼龙蚀鹤去仙楼鹳雀来絶调千年空怅望碧烟芳草暮天哀
　　二
　　漠漠晴川古木稀褰裳絶壁揽春晖水吞山郭蛟还鬭风起江城花自飞集浦帆如千树宻傍岩僧共片云归郎官湖畔犹堪醉细雨东来防客衣
　　湖南赠李圣一侍御
　　埋轮慷慨着平生揽辔重含此日情芳草可怜戎马地空城真见虎狼行民疲转饷还征战吏困催科废送迎满目艰难堪痛哭何时抗疏达　承明
　　望衡岳【铁脚道人尝夜半登祝融峰观日出大呌曰云海荡吾心胷】
　　衡山絶顶祝融峰独峙天南抗岱宗水国风雷虚岫出炎方氷雪半岩封斜阳稍辨烟中树昨夜遥闻岳麓钟好驻星轺看日出卧翻云海荡心胷
　　衡南排山道中
　　雁峰南去乱云间荒峤层冈到百蛮满地龙蛇横是路一天草木暗无山行人出谷时相唤栖鸟悬巢乍可攀更有前途危岭在莫将瘴雾换离顔
　　熊罴岭【祁阳】
　　防马层岩不可攀苍烟合防万重山林隂昼入熊罴窟石险宵悬虎豹闗古庙戍楼深寂寞寒松苦竹响潺湲人间回首虚无里惟有浮云向北还
　　宿永州髙山寺
　　石磴嵯峨近百寻层峰迢递隠双林香台回入楚天外花雨遥飞粤海隂战后山城官舍尽春残云树瘴烟深髙僧应笑星轺客借榻空悬出世心
　　留别尹昭州蓂阶
　　昭江白石水溅溅太守风流清且贤天绘楼前留夜月龙门驿畔剰寒烟贪看好句添尊酒苦念贫交损俸钱明日苍梧怅分手又乗孤棹下长川
　　南海诸公招集五羊城上
　　岭外荒城复此觞园开茘子入盘香五羊旧迹归春草万顷危樯在夕阳客醉欲眠白苎舞渔歌忽防碧天长不知铜柱还无恙横海旌旗一战塲
　　端州同沈止岳佥宪过朱子暇【地近七星岩】
　　沥湖何似浣花溪有客狂歌独杖藜烟水逺平天际绿星辰翻落掌中低牵舟入洞开新堰披草看碑续旧题巾舄萧然岩景暮茘枝亭畔鹧鸪啼
　　端江七星岩【又有岩名仙掌】
　　寻山却喜掉扁舟夹岸青苍入水流岩挂七星河汉逼洞寒三伏户庭秋平湖菱芡花皆发絶嶂藤萝雾未收兴剧便须携枕席卧看仙掌重淹留
　　沈止岳署斋留别
　　别后重来客病蘓骊歌此日重踟蹰开罇茘浦晩移坐竝马星岩昨泛湖人去苍梧云影濶帆归湘浦月明孤江阬琢石应分我莫学龙图一研无【君辖端州许赠佳研】
　　康州舟中
　　乱水潺湲夕照前青莎白石静娟娟鹧鸪飞处月斜挂蟋蟀鸣时人独眠炎塞山川穷两粤病身风雨别三年近来乡思翻摇落随意芦花送客船
　　初至归宗寺同药公作【寺后有玉泉金轮峰上置铁墖】
　　帆落匡庐片石边自携藜杖入青天玉不卷谷中雨铁墖孤飞峰顶烟五岳髙僧来挂锡半生多难爱逃禅来朝尽洗风尘眼饱看黄岩瀑布悬
　　归宗寺用壁间韵
　　上方秋暁散清钟木末凭陵千仞峰蠡泽寒光沾翠壁寺门灵迹起枯松云根细引山泉入香饭闲将石耳供何事逺公飞锡去空庭萝月影重重
　　开先寺【有寳墨亭昭明读书台黄山谷书七佛偈其上】
　　黄岩岩下叩禅扉老树寒潭石径微宝墨亭台留佛偈炉峰烟雾上僧衣峡开青玉奔雷急崖暗苍龙带雨归谁拾枯松煑瀑布朝朝目送白云飞
　　三叠泉【为庐山最胜处余欲従玉川门溯流开径置小亭其下使飞泉拂面留以告后之好事者】
　　侧叠云峰路防盘飞流曲注一天寒风回水雪声相鬭峡险蛟龙窟未安五老细垂苍玉佩九屏濯出翠琅玕寻源我欲开幽境枕石悬岩仰面看
　　彭蠡阻风二十日
　　北风一月声凄凄彭蠡浪压匡山低客子无衣看落木愁人欹枕聴寒鸡眼前五老招不得梦里双溪去欲迷满地江湖无鸟道侧身何处可攀跻
　　泊石钟山
　　潭深径仄防人行落日何来鞺鞳声湖浪尽吞千籁入江潮初涌一山鸣崖前石屋僧俱老洞口渔矶月渐明夜半客眠愁复醒一时惊起故乡情
　　嵗暮芜湖寻陈伯玑不值
　　君去章江音信稀鸠兹深巷掩柴扉独寻故里应垂泪久住他乡不易归忆母看回南浦雁凭僧为煑北山薇悬知抱膝愁吟处五老峰前雨雪飞
　　次旌阳三谿
　　奔泉一带泻千峰雷雨声中走白龙窈窕疎烟丛翠篠参差残雪在孤松林开絶壁山楼出村绕寒谿水碓舂人事年年车马急汀鸥沙鸟自従容
　　霞谿寺阁晩眺
　　山城木末晩萧萧草阁谿声似聴潮午夜一编灯自照寒天百瓮酒能消云中白屋分松径雪里青蓑过板桥巳分劳人凭逆旅可容生计老渔樵
　　过隠龙寻方位三帝卜诸子【隠龙地名】
　　谢客登临兴不慵雪晴蹑屐一相従最怜岭上偏流水谁定人间是卧龙竹屋图书丹嶂曲柴门鸡犬白云重连牀信宿飞清梦知在黄山第防峰
　　张二岳大屏山亭
　　郭外桃源路不赊茅亭药圃自山家到门鸟语散丛竹把酒春晴坐落花乳水逺融青嶂雪屏峰髙拥赤城霞醉吟解道随余兴归骑何妨夕照斜
　　歙城连雨
　　春风冉冉客销魂春雨冥冥白昼昬芳草经旬三径满梅花隔日防枝存过桥云气霑藜杖动地泉声到石门待蹑黄山最髙顶手摩羣岫是儿孙
　　始入白岳宿桃花洞天【山有五老峰】
　　树里柴扉暮不扄仙台灯火逺荧荧烟横谷口虚堂白路入山腰古洞青竹叶翻风喧夜雨桃花流水带春星巑岏五老遥相待明日丹梯上杳冥
　　白岳香炉峰
　　突兀炉峰千仞立东西钟鼔郁相望苍烟不防碧天接真气犹存瑶草香夜雨冥冥见灯火晴云袅袅湿衣裳石坛仙灶今何在絶壁孤峦思茫
　　飞雨岩
　　疎雨空蒙何处飞紫霄岩畔春日防玉女洗头绿冉冉仙人潄齿寒霏霏野鹤下来闲刷羽松风吹洒细沾衣相如莫羡金茎露斟酌此中无是非
　　集河西太平寺【唐许宣平隠居披云岭李白有滩前流碎月之句】
　　无数垂杨尽绿烟故人髙会练江边僧庐路入披云岭仙客诗留碎月篇往俗三春喧竞渡何年两岸歇歌船风光不改余丘壑犹有啼莺当管
　　过交芦馆【是吴肇一大年两君従先王父读书处】
　　二妙书堂尚可寻芦洲竹屿共隂森下帷不为窥园计隠几时闻流水音人去荒庭松桂合春来虚阁薜萝侵当年讲席留诗处满壁苔痕自古今
　　集吴天行钓雪堂
　　主人别业开谿烟一树雪毬巧当筵急筦系弦催骤雨丹亭曲榭引流泉野云风细来袅袅竹舸滩滑去娟娟酾酒留春春过眼落花满地黄金钱
　　松萝山题僧舍【有二松来自滇南又旧传松萝茶制自寺僧大方始】
　　石林细路草茸茸古壁春隂云气重门外一峰如鹫岭阶前双树是滇松山君昼出冲人过毛女时因采药逢旧日种茶僧渐少上方亭午不闻钟
　　走笔问梅季升
　　峡石主人归未归家山雪后乱清晖闲従鸥鹭来争席深入菰浦不揜扉小妇抱薪烧笋熟邻翁收网饷鱼肥因君遯迹知长防回首双溪旧钓矶
　　赵壁云见访息柯亭
　　山人髙卧鸡山头为我入城掉扁舟落笔都成岩壑气立谈巳作逍遥游古藤叶暗窜苍防隂洞泉香来白鸥不厌茶销永日石林湘簟可淹留
　　山隂送饶景玉归歙兼讯诸旧游
　　别后花飞又一年我来君去各风烟看山到处添图画垂槖何人乞酒钱秋静云开横浦寺晩凉月照渡江船共知万事岩栖胜谁傍莲峰筑数椽
　　宿吴山文昌阁
　　丹楼画栋倚崔嵬絶巘层峰绕槛开雨气直従天目至潮声遥过海门来下方城郭苍烟合半夜云霄绛节回一自当年飞铁骑暮禽春树到今哀
　　千峰阁喜雨
　　秦望峰头云乍生惊看急雨过孤城岩雷逺带江潮入涧水横连山井平一夜园林蘓喝病万家蓑笠慰春耕檐前许尔双蛟鬭迸作空阶瀑布鸣
　　山隂息柯亭【故朱相国别业】
　　谢傅东山池馆幽到门石槛系兰舟疎白昼松云入丛桂清隂涧水秋径邻僧时接杖含情客子独登楼凭谁解取柯亭竹暮雨潇潇长笛愁
　　晩集唐豫公【旧长洲令】
　　雨后秋兰绕座生衔杯花下复弹筝主人百斗能不醉小饮东方坐欲明手板旧谙彭泽嬾钓船新放鉴湖清君家书画多无数乗兴频看莫送迎
　　嵊县赠吴亮公明府
　　扁舟为爱剡中山谿畔相逢醉不还天姥当轩开窈窕石梁飞瀑近潺湲官贫畦菜寻常絶吏罢追呼日月闲安道琴楼今尚在使君清啸一跻攀
　　题汪然明先辈湖船【船名不系园】
　　汪伦情兴似君无每日花间倒玉壶座啭春莺留上客家移画舫住西湖琴筝醉拂芙蕖乱阁时容水鸟俱肯借图书同泛宅便应散发饭雕菰
　　寄梅子先子翔二丈
　　壮嵗何当把钓竿醉吟东渚就风湍谿中白石明堪数云外青峰回独看芋栗丛生园径窄薜萝长防洞门寒秋来积雨伤离索莫聴猿啼枫树滩【梅所居有枫树滩】
　　寄新安汪文岫
　　荒园四壁草虫吟念尔山堂落叶深老去壮懐犹倚剑愁来短发不胜簪风流野寺分题日涕泪河桥怅别心独坐昭亭望黄岳莲花秋色逺萧森
　　杪秋过顾与治庭梅偶开数花赋得檐字
　　青谿霁色近疎到尔园亭坐辄淹秋暮早梅开照眼霜前黄橘乱垂檐掩闗避客幽人集就石移尊乐事兼夜久月明衣露白牀头斗酒更呼添
　　双溪观橘柚
　　菊径茅堂风飒然手栽橘柚独娟娟香盈懐袖寜须折色老丹黄剧可怜嘉树旧传骚客颂霜林忆泛洞庭船郊园晩计行看汝好种千头谿水边
　　集顾见山水部髙会堂
　　旧京人説顾长康吏隠江闗水一方客满髙斋还置驿诗成曲水共传觞晨光竹柏垂朱槛夜雨鱼龙到草堂我亦为郎愁转剧能禁清梦绕沧浪
　　九华山中寄顾池州澹叟
　　人因访旧来秋浦天遣幽寻入九华回合松杉清磬逺崚嶒宫观白云斜吞江西岭横飞练射日东岩倒作霞遥忆使君驱五马何时乗兴问山家
　　齐山用杜牧之韵
　　天寒木叶出林飞暂息巾车就翠微小院残僧煨芋熟清谿钓叟得鱼归霜枯岩洞余春草日落江城散夕晖康乐久虚山水兴野云何事恋征衣
　　雨宿卧佛寺
　　力疾江干度雪峰老僧携杖独従容征衣半裹氷霜重浊酒空浮琥珀浓自厌客心长少寐不劳清夜更鸣钟闗河荏苒王程在愁见天边有夕峰
　　元日前两夕次髙邮懐李叔则
　　危樯斗酒不成醺绮席华灯两地分隔浦数峰烟外没过江一鹤月中闻闲居防嵗寻芳草逺别逢春见暮云那更沧洲懐李白淮南淮北雪纷纷
　　灯夕舟中大风雪
　　尽日回飇带雪飞冲帆卷幔洒人衣横舟飒飒喧江阁对面茫茫失钓矶令节尊前沧海濶早春淮口雁鸿稀故园火树银花夜应忆天涯客未归
　　河冻复登陆行
　　黄河昨日氷初泮淮口新年雪又深流水冻来犹不去防篷飘转独何心风驱大漠浮烟灭天闪寒光白日隂却羡翩翩游猎骑抨弓逐兎出平林
　　送潘仙客同年使粤西
　　冻栁疎梅雪涨谿使舟又入楚天西洞庭过尽湘流碧桂岭回看衡岳低石至玲珑魑魅笑江花窈窕鹧鸪啼星轺旧忆经行处一路凄清聴鼓鼙
　　懐唐田卿闗芜湖兼属讯陈伯玑
　　司农飞盖去江津惜别残冬又早春牛渚蟂矶时骋望眠鸥浴鹭坐相亲诗従湖海多清思官近乡闗狎故人旅食肯怜词赋客南州孺子岂长贫
　　青州魏使君同武别驾夜宴旧藩府
　　良夜清樽散旅愁一时賔従尽风流阶前月到山光见台畔天垂海色秋久客笙歌悲白纻故宫烟树绕朱楼云门忽忆登临处半醉题诗在上头
　　送狄文止水部视学楚中
　　花发燕山送别时武昌杨栁万条垂矶留黄鹄仙人阁水绕青山夏禹祠骚客旧矜歌郢曲楚天无恙足江蓠风流水部多能事遥计南征定有诗
　　同乡诸子夜集吴圣水邸舍
　　怪尔作吏家长贫春衣典尽频留賔雪鲙香芹南国馔酒徒词客故乡人敬亭薜茘若在眼燕市酣歌还怆神一石浊醪髠未醉鸡鸣日出尚逡巡
　　都下就黄鸣仙小饮
　　比舍相过夜不冠官闲秖作酒人看频闻锦瑟欢悲换小酌宫甆醉醒寛此日蓬茅无埽径异时书札问加餐金门避世吾徒在秋色重催白露漙
　　豫章刘小石见示登岱诸作
　　眼中突见豫章材拔剑裵裒天地哀登岱啸歌搴日月向人懐抱走风雷蓟门荏苒长为客碣石荒芜未筑台还忆匡庐山色好含情相对一衔杯
　　慈仁寺松下同韩圣秋方子贻两舍人
　　频移杖屦为看松对酒重欢二妙逢树下午隂寛四坐云根秋静殷疎钟年深偃盖来栖鹤风掣垂萝走卧龙贾客莫教喧庙市坐吟留我得従容【庙市每集松下】
　　吉鼔寺同季天中给谏
　　古寺隂隂五月凉郊坛松色上衣裳云依初地従侵槛雨过髙城各尽觞消渴茂陵甘寂寞栖迟金马敢清狂飘蓬聚散同为客何处人间是醉乡
　　京邸病中送同寓张旭源南归
　　客中送客肠堪防况复西曹伏枕时同舍防人能问疾索居従此倦论诗心随天际孤帆影梦绕山中丛桂枝谢眺北楼应好在浮云何处更相期
　　禾中李山顔将南还有作
　　嬾向王门再鼔琴焦桐谁复有知音雕龙若个归金马野鹤何心恋上林万户砧声霜下急一庭梧叶雨中深巷南巷北无多路贳酒同为越客吟
　　送范祖生司理南康
　　孟博孤标未易攀双旌南去就匡山千寻瀑布虚无里九叠屏风杳霭间绕郭渔樵行处见傍湖鸥鹭趂人还向来鹿洞藏书处弭节披榛倘暂闲
　　再补比部
　　潦倒三年狎野鸥重来西署复清秋疎槐系马枝皆尽老柏啼乌人自愁旧友半违青琐闼浮名空占白云楼夜阑读律仍惆怅悔别双溪芦荻洲
　　闷
　　过雨疎桐秋色深安仁三十二毛侵渔阳风撼金茎动龙塞云连凤阙隂绿酒乍亲惟劝影寒衣不至坐闻砧家书简防频经眼无那天涯迟暮心
　　送吴圣飞南归
　　季子日夜思东吴草堂新辟城南隅苍苔厯厯乱青霭白日隂隂交碧梧叠巘孤云元户牖平田春水是江湖归帆应及黄花好趂秋风问酒垆
　　追寄瞻伯潞河
　　故人别我逢多事走马相过君早行不为弹冠来帝里谁怜被褐老书生长河落日孤帆转独戍残秋画角鸣归去东篱花尽发两京何似五湖情
　　送张康侯之京口【时　召见赐宴】
　　扬子江边是润州兰舟锦缆发清秋中泠泉冠三吴水北固山当万嵗楼身被　恩晖辞太液心闲官舍接沧洲漫愁海畔多烽火禁旅旌旗在上游
　　集响闸
　　片雨城头送夕阳池边楼馆受风凉潺潺流水管思袅袅浮云荇藻香近浦雕栏齐系马入筵雪鲙旋烹鲂登临莫引江湖兴杨栁河桥似故乡
　　季天中给事以被议谪塞外追送不及【时朋旧送者流涕君慷慨就道惟言及母太夫人一失声】
　　防马送君君出门朔风动地卷蓬根孤臣抗疏甘身死万里投荒是
　　主恩笳吹天山边月小城连沙碛塞云昬心知去国无多泪肠防慈乌声自吞
　　日照观海同吕翰公明府
　　万里苍波照客顔危亭天畔更跻攀鱼龙欲见空中阁风雨忽移何处山絶壑浮云来掌上扶桑倒影接人间凭陵愁思翻无际渔父孤帆去独闲




　　学余堂诗集巻三十四
　　钦定四库全书
　　学余堂诗集巻三十五
　　翰林院侍读施闰章撰
　　七言律
　　中秋和张友鸿吴六益
　　清樽露坐客衣单酒罢狂歌兴未防秋色一年今夜好乡心万里九霄看风吹玉笛闗山怨叶落金门天地寒回首家园俄隔嵗小儿已解忆长安
　　郊坛陪祀
　　圜丘清暁雾氤氲拜舞衣冠鹓鹭分碧殿朱旗列宿绕黄钟清磬九霄闻雪澄泰畤光连海柴望天门气作云肃穆祠官能备物馨香还赖　圣明君
　　九日同张友鸿吴六益登毘卢阁
　　长安何处问金台寺阁时衔竹叶杯北极晴霞连塞起西山翠嶂拂天回九衢车马黄尘暗万里风烟白雁哀此日故园荒迳在东篱丛菊向谁开
　　元旦
　　元旦初逢在　帝乡宵分不寐揽衣裳江闗庾信思千里嵗月扬雄书一牀送腊虚堂残柏酒朝天痩马媿鹓行怪来梅栁无消息宫树青荧尽雪霜
　　海子扈从
　　三年计吏衣冠会万国朝天鹓鹭行见説征兵营细栁还闻　传跸猎长扬　銮舆暁拂燕山雪　帐殿宵深碣石霜楚蜀王师犹未息应知殳老望　垂裳
　　送陈公朗宫詹之山东藩使
　　侍从承　恩出建章驱车碣石近扶桑　玺书特简东藩重剑佩犹余　御苑香九服山川宗海岱千年词赋诵灵光淋漓况有龙蛇笔日观峰头勒防行
　　送蔡莲西出守太原【郡有石室山壁篆字莫可辨】
　　雪后长安酒数杯送君作郡早梅开绾符疆土雄三晋露冕云山接五台石室好将蝌蚪辨烽烟莫遣雁门来并州疾苦今谁问还仗中郎旷代才
　　元夕
　　燕台夜永鼔逢逢蜡炬金樽烂漫红列第侯王灯市里九衢士女月明中玉箫偏唱江南曲火树能禁塞北风惟有清光无逺近他乡故国此宵同
　　上元后三日集张谯明宅【同菊溪友鸿介石锦帆绎堂六益】
　　蓟北江南聚首难良时客舍共盘桓论心促席春初永授简成诗酒未残极浦晴云千树绿西山积雪半天寒烽烟满目沧江逺吾道还应老鹖冠
　　送洪瑞玉司理韶州【郡西有芙蓉山】
　　春风万里送行舟度岭搴帷百粤收客路应従庐岳过词人更得曲江游蛮谿竹布来墟市仙岫芙蓉绕郡楼乱后遗黎须解网天南瘴疠莫深愁
　　碧云寺
　　香山东去昼冥冥碧殿丹楹倚翠屏老树数围全覆屋流泉百折故依亭碑传中贵祠园地阁防先朝敕赐经乱后璇题渐零落檐前依旧万峰青
　　送孙直公南还
　　蓟门握手榴花然俸薄留賔无酒钱话到莼鲈堪永日别来松菊防经年荒亭草同扬子秃笔丹青老郑防归去应怜郎署客输君垂钓宛谿边
　　送王晋刘编修视学中州
　　论文不厌出承明祖帐倾城太史行地拥天中回北极才推邺下抗西京衔杯风雨黄河出拄笏云霞少室晴若过门应伏轼抱闗倘有一侯生
　　方泽陪祀
　　雨后仙坛碧草芳遥闻玉露出芝房崇墉柏带青霜气方泽波含明月光　天仗旌旗严咫尺精灵岳渎走苍茫朝来囘　辇西山见五色晴云接建章
　　送吴鱼山守浔州
　　长安尊酒日论文懐袖犹余黄岳云桂岭一官人独往藤江深雾路难分客寻絶岛丹砂出虎啸荒城白昼闻见説比来稀瘴疠秋风离思莫纷纷
　　送王望如之泉州【郡有石乳泉】
　　新安水急去潺湲驿路孤舟鸥鸟间过岭丹黄枫万树渡江虚白雨千山海潮逺色连官阁石乳甘泉驻客顔诸将楼船纷羽檄刺桐花下几回闲
　　暁入　西苑
　　新蒲古柏暁隂隂太液昆明入上林翡翠层楼浮树杪芙蓉小殿出波心人歌鳬藻衣冠会水奏箾韶鼔吹音欲望
　　天顔真咫尺露台回合彩云深
　　送王明府之旌徳兼忆方位三诸子
　　握手知君友道存之官风物正堪论城边云气梓峰出望里莲花黄岳尊种芋山田千树杪溪水碓万家村旧游此地无穷忆为访诸生在荜门
　　送吕莲舟致仕归里
　　襆被归田意若何看君双髩未蹉跎名家亭馆藏书在故里云霞少室多松菊身闲凭酒盏风波梦穏是渔蓑旧传司冦贻谋逺肯负林泉学放歌【君従大父新吾君官司冦以理学名】王昆良视学岭南子亦有山左之役赋别
　　枫黄露白重阳节楚粤轻帆万里开客里闲看江上月到时先赋岭头梅凭陵铜柱青天逺物色明珠合浦来我向徂徕峰顶望知君清啸越王台
　　九日集金鱼池予将视学齐鲁留别锦帆石滩飞涛长真耑木诸同舍
　　蓟门客舍又重阳底事惊心渐苍地敞层轩供极目人当别路防回肠江乡梦逺虚鲈鲙闗塞风清急雁行明嵗登髙定何处金台日观各相望
　　江南思
　　山园桂树双溪边年年花下开芳筵缩项白鲂西子乳经霜紫栗小儿拳平头涤器待酿菊少妇刺船歌采莲安得拂衣便归去腰防倚杖看江天
　　赴官山左闻赵锦帆使秦中【旧为甘泉令】
　　旗亭祖帐意逡巡一曲骊歌白发新嵗暮同曹忽分手路岐东鲁望西秦岳莲积雪临官道闗树悲风卷塞尘旧日使君多惠政应看竹马朱轮
　　光岳楼
　　危楼千尺瞰沧溟泰岱东来作翠屏拂槛寒星晴厯厯侵衣银汉昼泠泠地连朔雪孤城白天入齐烟一带青尊酒未酣人欲散西风黄鹄度空冥
　　厯下长至
　　风烟嵗暮倦凭栏列岫岧嶤入座看白日逺衔山寺出微阳不散雪峰寒人间贾谊忧时切天上羲和驻节难却忆去年今夜月趋陪　玉辂向　郊坛
　　章丘官舍元夕
　　去年北阙游灯市今日阳丘对酒杯吏散髙台凭縦目吾衰大国忝论才千家繁吹城鸦起四坐清光海月来火树银花空烂漫劳人永夜独裵
　　青州道上
　　草色青青揽辔游马头见説古营丘荒村老树闻莺少舞絮惊沙搅客愁霸气尚留齐海岱微言谁问鲁春秋登临预拟蓬莱阁好倚扶桑到十洲
　　东海庙【莱州】
　　芙蓉岛畔海波平绛殿珠宫入太清实有鲛人来邑里虚传羽客出蓬瀛半天松柏鱼龙影白昼旌旗风雨声大祀前朝留宝册残碑剥落任縦横
　　衍圣公荷亭
　　石槛茅亭处处幽凉风六月坐惊秋时看荷芰山根出无数藤萝水面浮客有淮南思桂树人従花下系兰舟登临便作千年想洙泗还应此地流
　　同严子餐给諌李君渥枢部泛明湖
　　落日扁舟野兴长繁急筦倚筵张回波荷芰余零乱曲浦亭台接淼茫海内词人従二仲客中佳节近重阳东藩皁盖传髙会此地风流倘未央【湖上即杜工部陪李北海宴厯下亭旧址】
　　趵突泉上白雪楼【千鳞旧址在鲍山】
　　傍水新移白雪楼凭虚霁色俯齐州青冥古木垂天暗日夜寒泉拂槛流词客登临还作赋岳云缭绕故生愁鲍山东望成今古草阁榛芜玉露秋
　　济南九日登厯山【今俗名千佛山】
　　看山结伴太逡巡杖防贪趋采菊辰天际长风真落帽樽前今日是闲人苍岩石壁孤城影深洞莓苔古佛身薄暮寒烟连海色华峰千丈独嶙峋
　　华不注同子餐君渥石斋赋得秋字
　　崚嶒孤嶂逼天愁絶顶横看沧海流自觉浮生妨白眼醉邀落日坐清秋谈天稷下名虚在跃马中原战未休莽苍寒云隂万叠谁知今有谪仙游
　　济南除夕
　　草草劳人又一年今年强仕将华颠浮云事业看何在白雪声名恐浪传风静灯花繁永夜雪消腊月似春天客心何处还潇洒眼底七十二清泉
　　徐伯调至
　　思君真不忝应徐蹑屩重来慰索居满地干戈无道路隔年亲友见音书雪髙岱岳寒云白春入江梅冻蕊疎烧烛开罇情汗漫共君疑是卧田庐
　　太白酒楼
　　谪仙痛饮狂歌地画栋层轩面水开短碣诗篇还埤堄千年春色自楼台筵前积霭青徐出座上飞帆吴楚来长笑古今皆逆旅何如天际一衔杯
　　懐萧山毛大可【县有北干山】
　　徂徕花发独登台忆昔深衔北干杯诗序真看毛氏出骚歌重见屈原来湘湖春绿香莼软吴岫天青锦树开见説楼船横海急茅斋门揜水城隈
　　客至自故乡
　　防峰望逺泪霑裳江郡人来感别长芒砀风烟穿虎穴【时砀山遇暴客】闗山雨雪过羊肠信知大国非吾土醉倚亲交是故乡庭际桃花频劝客移罇欵欵夜连牀
　　重登四照楼同诸子用楼字
　　城隅一曲藕花洲官舍重开水上楼厯下泉声寒白日岱宗山色出髙秋独吟散带羣鸥静促坐论才好客留文学性成邹鲁在谈经吾恐媿施雠
　　家叔归江南
　　一身归去二千里细雨飞花三月时拙宦生涯疎骨肉长江战地满旌旗春残暮色还催髩客里新诗好对谁寄语家山旧知巳数行书札泪如丝
　　署斋觞客对牡丹【同沈治先髙阮懐梅子翔防龙】
　　独坐看花自举杯称心佳客此登台春寒故缓风光好手植初惊烂漫开疎雨避人筵外散停云拂树酒边来眼中万事従摇落永夕留欢未拟回
　　登岱
　　岱宗万仞气苍苍杖防寻巅尽八荒列岫儿孙争拱立诸天旌节郁相望丹霞白雾分隂霁玉简金函入混茫欲小神州重极目丈人峰畔一褰裳
　　二
　　夕岚夜雨万山迷忽有天鸡阊阖啼帝许登临开日月人従指顾走虹霓扶桑灼烁沧溟畔太华微茫碣石西七十二君空驻跸何如笻杖遍丹梯
　　三
　　羣仙冉冉下青峰回合虚无紫气重日出天门当汉畤云深御帐失秦松双崖石裂惊龙鬬四月桃开积雪封辇道荒芜民力尽相如禅草且従容
　　四
　　日观晴光傍午开茫茫东见海为杯九州积气峰前合万里浮云杖底来邹鲁山灵真莽荡吴阊练影漫裵昆仑不到终遗憾欲驾苍龙首重回
　　泰安过赵侍御饮花下
　　海棠柱史堂前树合抱双柯满院隂共喜繁花舒醉眼不劳白发损春心酒樽北海时留客丝竹东山自赏音门外岱宗青嶂逼那能髙枕废登临
　　懐赵锦帆比部
　　赵壹经年书札嬾髩毛知尔更重斑解裘夜醉繁台月振防春寻少室山黄鸟闗闗芳树暗浊河滚滚防云闲旧矜老笔收元气争似燕台破旅顔
　　望长白山
　　雨后明霞冉冉红浮云犹袅半山中多年梦想赤松子何处招寻白兔公列嶂临城余磵雪虚岩面海自天风岱宗寒色真相望杖防凭陵谁与同
　　赠张举之比部【张尝官姑孰爱其山川绘图成书】
　　幽栖长白违青琐藜杖従闲不用扶乍见须睂似黄绮剧怜懐抱向江湖家多别业开荒径官爱青山作画图桑落更留千古在松隂髙沈一愁无
　　雪宫【青州】
　　驱马重来驻雪宫前贤陈迹碧苔中空庭蔽日千章木画栋凌虚大国风海畔青天晴靉叇云门丹嶂暁玲珑迟回忧乐当年意凭吊还应万古同
　　云门山
　　城南叠巘郁巃嵸片石青荧絶壁通沧海倒窥云出入天门平过日西东衡王第宅荒榛内齐国山川返照中不用长吟苦搔首岩碑剥落已鸿蒙
　　闻张谯明都諌备兵池太【时薛行屋宗伯还山许菊溪赵锦帆在外】
　　帝城才彦数梁园聮袂惊闻出国门沧海岂无知已在掖垣今少故人存従教补阙违青琐自许看山劝绿樽供奉祠前应极目枫林秋月向谁论
　　灰埠驿
　　小驿茅亭晩更幽解衣樽酒重淹留余花何意丛丛发老树当风淅淅秋入座客惊双鹊起傍檐日落片云流东来海气凉如此野濶星稀迥自愁
　　懐许菊谿解官留滞江南
　　鹊湖露白城乌啼双鹤空庭东复西拙宦摇摇虚荏苒美人渺渺独羁栖乡闗嵩洛愁中忆賔客邹枚醉后题縦使抽簪原不恶菊花潭似浣花谿
　　管寜里
　　天下才名推管仲防安偏系达人心翛然穿榻无车马率尔挥锄竟古今汉代风流多絶轨海濵文物有徽音艰难避地成髙隠故宅荒芜不可寻
　　过潍县【城东孤竹祠相传齐避纣处其北有坊曰文举甘棠】
　　黄埃车马片时闲麦秀葵香解客顔孤竹西山留石碣甘棠北海尚人间天清絶壑泉流细地古寒亭树色殷千载王孙潍水战浦沙漠漠鸟飞还
　　郑公乡
　　东莱旧説郑公乡文举风流讵可忘吾道竟东深借征车不就亦辉光犹余故宅村墟逺未息烽烟战地荒编简防言渐疎濶青青书带为谁长
　　早起
　　早起东方明太迟山云傍海碧垂垂心惊豺虎縦横日身媿鹍鹏偃息时亲旧音书那免谪文章得失竟何知漫言大国论才好已促羁愁两髩丝
　　午日东莱
　　照眼红榴复紫葵同心合坐各衔巵沈沈海燕穿幙淰淰山云作雨丝艾虎簪花儿女事龙舟竞渡醉游时离家十载思潦倒嬾赋招魂续楚辞
　　邓莱州叔奇置酒望海亭
　　海气孤城五月寒使君樽酒故人懽雕胡香饭炊云子鲜鲙银丝出玉盘笔札彤廷曽视草旌旗荒峤忆登坛只今坐眺扶桑近万里沧溟云水看
　　登州迟朱山辉副使不至
　　使君建节临闗塞却喜东方千骑来坐拥瑚连枕席行看鲛蜃自楼台人间苦厌风尘暗海上偏令懐抱开迟尔衔杯同作赋子瞻祠畔独裵
　　寄题寜海州古松
　　东海人传第一松垂天清影散芙蓉时闻鹤驭来三岛肯羡霓旌驻六龙曲干低枝白日暗垂藤盘石乱云重何年神物能相见解带临风驻短笻
　　同髙苍岩进士夜集陆石斋
　　黄菊紫菊当筵开同倾桑落漫停杯看君皎洁森玉树况复俶傥腾金台宛转歌声鸡欲唱参差人影月初来平生懐抱向知已明日临岐肠九回
　　登署中台有感
　　髙台嶻嶪出城根秋尽登临落日昬朔气倒翻沧海动浮云不见泰山尊心伤词赋徒多病梦想田园未敢言剰有衙斋栽菊满醉来长啸倚东轩
　　登四照楼有懐子翔阮懐诸旧游
　　春风忆昔桃初开倚槛同人共举杯雅会当年连上巳清歌防曲临髙台江湖渺渺浮云去荷芰青青白鹭来七十二泉流不防为余愁思一潆洄
　　再登济南白雪楼
　　飞盖狂歌忆昔游振衣我辈复登楼但怜极目伤秋色不为思乡起客愁日落寒烟连嶂逺天髙沧海入杯流凭君莫问惊人句消渴年来已白头
　　过临清问谢茂秦故居不得
　　能诗处士旧知名故里犹传此地生老卧清时半儒侠狂来白眼向公卿寒谿草阁荒烟没春岸桃花涨水平拟赋招魂迷处所沧浪惟聴棹歌声
　　留别吴济南泰岩
　　春城弱栁正芳菲岳色晴开送客归驻马一樽当落日使君双泪忽沾衣浮沈天地谋身拙漂转亲朋见面稀相顾驱驰犹未老乡心莫问故山薇
　　袁卓湄送至任城同饮太白酒楼【袁罢官青州亦将归矣】
　　云门送我到河干匹马千山暮雨寒眼底春光浑欲尽楼头樽酒一相看官贫旧爱悬鱼好客久重嗟弹铗难别去何人更携手故乡猿鸟劝加餐
　　舟行值刘润伯北上
　　落帆飞盖集江湾入舫欢呼夕照间笑索新诗娱客路细论往事忆家山云昬河汉疎星没沙白汀洲宿鹭还南北风烟正分手钓纶何日共身闲
　　乱后归至白门【庚子】
　　鲸鲵初散石城开江畔人家半草莱饮马朝喧桃叶渡吹笳夜绕凤凰台青山不改六朝色斑髩重惊千里回但使谢公髙卧穏敢同庾信漫悲哀
　　路斯湖闻盗警
　　艰难早嵗苦思归乱后萧条万事非不分乡园连虎穴何时松竹静渔矶经春絶雨田家泣累月徴兵估客稀翻官穷真到骨布帆无恙到荆扉
　　张蓬莱埴允集敬亭
　　触热看山车马稀凉风谡谡拂人衣入天碧篠日欲暮移树黄鹂秋尚飞水涨平津连野市云生隂岫湿僧扉当年吏隠临沧海何事归来早息机
　　山游次和李龙沙郡丞
　　螺川居士心长闲解组时时见醉顔僦屋故临宛谿水杖藜踏尽陵阳山花明一树江城外天合诸峰云雾间近郭晩晴归骑穏松隂月出照君还
　　玉山寺同李龙沙梅渊公
　　突兀玉山谿水濵沿溪微路入松筠回冈客到看云住深树花留过雨春莲社风流容载酒香防鸟雀解呼人秋晴判尽登临兴柏枧麻姑杖防频【二山名】
　　赴大美酌同阮懐幼龙耦长
　　得意无如旧酒徒狂来尔汝醉相呼比邻小径従频入自酿香醪肯别沽浮世文章供老病多时松菊任荒芜余年检校残书好笑指双溪当五湖
　　燕子矶和王阮亭
　　矶头一望一含情吴楚风帆入掌平山寺楼台衔岸出江村烟火杂云生东南极目真天堑鼔角连年动石城今古销沈余钓艇防肠重聴暮潮声
　　送孙无言归黄山
　　芒鞋何日踏丹梯谷口烟深絶鼔鼙旧种松林应绕屋新开药圃好临溪云铺海气千山失峰到莲花白日低只恐仙源长避地寻君咫尺路将迷
　　李兼山佥宪以予庐山诸诗刻石赋谢
　　琵琶亭上见庐山忆昔层蛮独往还漫倚醉歌题野寺敢留名字向人间书来湓浦传劖壁石拟韩陵暂破顔虚借李邕碑板重此心惟共白云闲
　　防闗值许天玉至自闽
　　木落芜城画角哀闽南游子片帆来抽琴倦儗参军赋对酒长懐杜甫台【先一嵗同饮兖州杜甫台】冬暖黄河氷已合嵗残孤馆髩先催敝裘短剑看君去客路何人解惜才
　　重过昭庆寺
　　湖上招提劫火残尚怜风物似长干回廊僧舍成都市古殿花龛防戒坛乱后笙歌兰舫静春深隂雨竹楼寒能诗支遁今零落旧句尘封不忍看
　　于李锦秋官舍识徐东痴处士
　　山人长卧旧山岑垂老行歌爱武林仙吏能留徐穉榻海云独识鲁连心繁花古树官斋静积雨春隂野寺深不到西湖那见面兰舟桂楫肯招寻
　　湖上酬会稽姜桐音
　　鉴湖重枉隔江书惆怅吴山暮雨初客舍经年铅椠嬾海隅羁宦友朋疎赏音笛爱柯亭竹遁迹竿投严濑鱼才力如君人侧目雄心寜复待吹嘘
　　送蓝侍读备兵闽中
　　按节鸣驺出　帝京幔亭秋暮逺含情炎方緑树霜中见水驿青山画里行海近戈船连絶岛月明刁斗宿孤城王师此日资筹防草檄词臣会请缨








　　学余堂诗集巻三十五
　　钦定四库全书
　　学余堂诗集巻三十六
　　翰林院侍读施闰章撰
　　七言律
　　武林送秦补念副使之洮岷
　　杨柳青青江上攀春风嫋嫋动离顔词臣坐控迁隅逺圣代行看斥堠闲劒舞铙歌娯夜月塞云笛满关山惟应不忘西湖好回首清樽画舫间
　　晩坐叚桥值曹秋岳侍郎同限桥字
　　暮色苍茫上野桥綘云明灭射山椒此时把臂沧洲客何处当楼碧玉箫僧舍茶烟穿竹暗渔舟灯火隔林遥苏堤月出垂杨尽学士风流总未消
　　夜宿飞雨阁用韬公韵
　　髙僧卓锡绕清泉逋客担簦峰顶眠老桂双株栖白鹤寒池十丈长青莲容容满壁云生榻耿耿怀人月在天不信飞仙吹铁笛窟龙惊起石楼前
　　邓元昭万竹园同李屺瞻作
　　古木丛篁一水隈百年丘壑首重回主人避暑深留客游子看云自举杯池馆风来莲舫动山堂迳转药栏开凤皇台上登临地绝调谁同李白才【园外即凤皇台】
　　旅寓秦淮解兰石农部移尊见过
　　疎柳髙梧水阁西使君怀抱向清溪为言笛步听歌好自喜金樽就客携画省风流兼吏隐沧江云月伴羇栖清欢未觉消长夜银汉垂垂拂槛低
　　赠林茂之【时坐客言先生贫无蚊帐】
　　丈人八十骨崚嶒旅食长干似老僧不惜青氊都弃掷重禁白鸟太凭陵钞书细作千行字扶病惟依七尺藤莫话交游全盛事平生意气苦飞腾
　　于湖罗绣铭宅留别
　　宛水芜江衣带分流光十载一逢君开懐草阁天门月望逺津亭楚泽云髙士墙东长避世孤蓬天末独离羣凭传地下知音语膓断临岐不忍闻【绣铭言张来初先辈疾革时云江上文词后来尽属宣城矣予不敢当也存以志感】
　　南浦别李太虚宗伯之清江【九月三日】
　　劳劳旅服日生尘忽听霓裳一曲新歌舞百年忘老至干戈满地倍情亲开顔凖拟重阳酒解缆还为岐路人此别江城真咫尺双鱼问讯莫辞频
　　寄伟长芜江客舍
　　鸠兹烽火万家残旅食僧庐百计难宅倚旧山归未得心期流水向谁弹断云送雁衔芦逺哀壑惊乌绕树寒拙吏自嫌愁太甚新诗寄尔避人看
　　湖西到官后寄亲旧
　　离筵永夕忆江关共道官贫好是闲别后畏涂无缓步到来累月变衰顔空村井灶多生草禁旅旌麾日满山不逺故乡书信断朔风今少雁飞还
　　荅张桐君粤归泊舟见访之作
　　天南地北各孤征八载相逢百感生欢会对牀谈异域愁时吹角警荒城梅开水驿归人路雪满江帆客夜情送逺忽惊乡思剧何年投老共归耕
　　得严子问书并忆其从弟颢亭【时寄七子合刻至】
　　岁暮南州雨雪繁素书千里逹江门才非阮瑀推同调诗得钟嵘有定论垂老余生难闭户忧时独坐易伤魂平原兄弟三年别谁共西泠浊酒樽
　　闻宋荔裳被逮
　　鸾翮如何触雉罗惊闻双泪似悬河昔年梁狱书频上今日中山谤又多满目隂云愁雨雪横流沧海慎风波家山旧业丹崕近倘乞余生老钓蓑
　　李梅公少司马见过
　　欝孤仙棹下螺川萧渚城楼共客筵耆旧百年留海内江山十里在樽前宵分雨急妨髙枕乱后诗多嬾自编争似西泠游烂漫僧庐木榻话纒緜【余始识司马于湖上】
　　就亭落成
　　新营竹屋傍城头吏静时闻江上流古树当檐堪倚啸青山入坐自开愁含情兰浦思公子避世园想故侯邀得春风成烂漫卜居何似浣花幽
　　临江早春遣兴
　　地暖烟深江楚间春风不惜破愁顔草初合处碧连浦花未开时香满山曲槛缓吟黄鸟至归帆轻逐白云还飘摇无计攀丛桂坐啸沧浪半日闲
　　闻方坦庵先生及楼冈邵村诸君放还志喜
　　不信迁臣尚许归惊闻喜剧复沾衣尺书乆断沙塲逺白髪重回　防遇稀身入玉关疑化鹤家居桃叶旧临矶故园亲友俱无恙絶胜辽东丁令威
　　重登快阁同阮怀
　　江天十日半隂晴将去还来绕槛行极浦帆樯移逺树四山烟雨白孤城风尘驱使春垂暮愁疾登临眼暂明欲问涪翁祠下拜荒堦蔓草不胜情【阁傍即山谷祠旧址】
　　寄顾宁人
　　西泠别后兴何如五见花开音信疎避地逺游寒出塞穷年独坐夜钞书洞庭山好家园在陵寝诗传涕泪余此日惟君髙卧得肯同冯铗叹无鱼
　　次韵荅伯衡
　　故人摇落数论诗惆怅家山桂树枝两岁中看惊老至几年前悔拂衣迟月眀乌鹊江城夜霜重哀猿野岸时闻道师行输挽急穷檐敢説有仳
　　冬夜愚楼作
　　残冬霜月夜何长冬月如春乐未央病客欲眠还露坐美人几处逺相望江空树影来山阁风暖梅花开草堂谁遣衔杯难尽醉一生清兴在沧浪
　　人日同张清江升旸郊行
　　官路残梅未忍攀春来天地早开顔出城小队留精舍依树孤亭俯碧山多难喜逢人日好劳生坐爱水云闲健儿带箭休敎射野鹿江鳬任往还
　　元夕送陆纬台归靖江
　　灯前缓酌未成醺欲别还留惜袂分良会共怜花月夜轻舟惟带阁峰云簿书满眼妨髙卧鼙鼔三年实饱闻归去家山闲暂好呉江春色正氤氲
　　同张虎别大防寻药公因游春浮园
　　并辔听莺好入林重逢白社惬幽寻谿复岫霾烟雾老树荒藤见古今雨裛春光花槛湿楼凭山色酒杯深从嗟陵谷须臾变别墅难忘谢傅心【谓伯玉太常】
　　南州别伯衡
　　聨骑同寻孺子祠髙斋重别落花时庭柯隔岁余嘉实【有佛手相尚在枝头】槛竹新梢压旧枝客到东湖时对奕云晴西岭一褰惟风光何限江蓠緑愁絶孤帆独去迟
　　陶桓公读书台用韵【其东北即刘次庄戏鱼塘今废】
　　山寺鸦啼灌木隂荒台有客共登临云开逺岸青峰出江拥孤城白雾防春草迷离诵地夕阳凭吊古今心野塘流水浑无恙旧刻残碑何处寻
　　行部次峡江县
　　丹枫深照峡江清万事萧森揽辔情斜日一过鸿雁影隔林时送鹧鸪声滩边乱石渔舠浅岭际疎烟戍垒平劳我旬宣真媿拙愁看荆棘满荒城
　　玉华山磵题浮槎亭【有萧伯玉杨寨云雨先生题字】
　　抱疴深媿未归身野鸟山樵暂主賔絶磵全消松阁暑碧苔长防石崖春忽闻清磬知邻寺细酌寒泉见古人坐傍藤萝聊解带僧防葵藿岂愁贫
　　登玉华山顶
　　翠柏戎戎挂夕曛振衣江色岭头分顾山明灭数峰雨蜀口青防几树云画壁荒祠隂惨淡出城孤墖暮氤氲从传絶顶余仙迹缥缈何年鸾鹤羣
　　登白鹭洲阁是前贤讲学处
　　曲槛层栏白昼隂凴高望逺百年心压江城郭山光碧破浪帆樯云气深旧蚀残碑犹卧藓新栽佳树渐成林鹅湖鹿洞寻常事不信风流限古今
　　诸公集青原山于庐陵送酒
　　重阳节后菊初开秋色千峰墖院来僧自曹谿曾卓锡客同彭泽一衔杯飞泉激濑侵衣过絶壁流云拂靣囘白鹤归巢林影乱栖迟欲卧碧山隈
　　吉州答宋其武少叅见寄
　　齿髪衰来带有余离愁问讯数行书故人时泛东湖舫拙宦惟宜下泽车山绕郡楼时过虎滩高津市总无鱼江梅野寺花如雪记是春风握手初
　　何省斋谪官岭表中道引疾放还
　　书期残菊醉同看人到樽前菊未残叱驭倦过回雁岭还家早遂钓鱼竿江边解缆孤舟速海内论心一笑难讣尔趋庭方岁晏白头相见定加餐
　　岁杪归临江闻吉州诸子仍集鹭洲讲业欣然成咏
　　寒江落照片帆分别绪千重鹭渚云实恐残年虚荏苒遥怜诸子共殷勤鱼龙泽畔章逢集雨雪声中诵闻黾勉心期良不改百年何处是离羣
　　岁朝登愚楼
　　嬾颂椒盘得暂闲丹梯竹阁醉同攀枝头晨鹊轩下水面春云埤堄间元日占年逢甲子平生知我是江山流光努力成何事翘首扶桑减旧顔
　　得王九山吉州客舍书
　　疎拙真拚与世违殷勤吾道似君稀谈经鹭渚烟中宿把醆螺山峰顶归野寺泉声清客梦江梅花气扑春衣双鱼欲报心如结怅望香城暮雪飞
　　宜春台【袁州】
　　高台耸出赤城霞客到春风正着花曲磴寒烟真鸟道满城芳草几人家云端疉岭当画树杪寒江绕郭斜共说晴空见衡岳凭阑身在楚天涯
　　悼黄鄢陵鸣仙卒【君以筑河夫役后期免官有歌姬先一岁死】
　　手板劳劳送病身归魂无路认松筠折腰恨乏公田秫伐竹难填瓠子津诗帙乆抛非政拙家园尽典为官贫却宜阿鹜先黄土不待丁宁更嫁人
　　甲辰午日临江连雨寒甚
　　竞渡由来易感人今年艇子静江津且将歌舞娯尊酒何似楼船接众賔荷叶翩翻风入坐葵花欹侧雨伤神冯防日暮添寒色五月披裘未是贫
　　泊袁州钟山谼寄和宋其武少叅
　　向夕枫林秪独看人家何处隔层峦问知野戍移舩就听到山钟得梦安忆逺川涂秋雁下倦吟风雨夜尊寒官程总在江湖里防事劳劳羡钓竿
　　许元公置酒语石亭遇雨【亭是予初构】
　　隂崖细霭入青防坐石携尊向晩汀乍见华筵山鸟怪共惊急筦野樵听酒酣沾湿从花雨吏隐萧疎是客星缓带雅歌君不忝风流它日记吾亭
　　悼王石攻先辈【着有易传】
　　先生注易自何年畏俗时吟独漉篇正忆相逢在南浦可堪别去是重泉分符仕乆官仍薄盈尺书成世少传今日故交零落尽西华葛帔得谁怜
　　临江秋夕
　　官舍萧疎挂薜萝城头虚白见江波著书漫拟潜夫论鼓枻长惭渔父歌人定松云依槛静夜凉竹露坠衣多秋风早引东归兴松桂凄清旧磵阿
　　愚楼夜送呉旉公同年
　　江畔离尊落照残山楼直作画船看青枫露湿秋河近菡萏风疎夜气寒同籍客多成短髪十年书不到长安后期握手知何处酒罢婆娑更倚防
　　于役北上适来凤亭落成郡僚诸公集饯
　　金凤洲前橘柚香草亭十笏面沧浪修林碧树横秋色一片青峰满夕阳游子惊心王路逺故人知我野情长宵深月出还畱酌如此江山不可忘
　　送张清江升旸之任思恩
　　乡心七载梦长安粤岭重禁客路难木落洞庭天际逺猿啼瘴海雨中寒山村野市多猺户负弩称觞半土官南北风烟各回首劳臣万里慎加餐
　　滕王阁值岭南程周量同怀王贻上广陵
　　楚江粤岭思茫然秋暮相逢古驿前明月当头今夜好髙楼作赋几人传横空霜满西山树倚槛风回彭蠡不见苦吟隋苑客沧波千里尽寒烟
　　望湖亭
　　江天秋色似沧溟江岸何年剰草亭浦外孤帆飞波间白鹭去防防楚云暗接宫湖濶呉岫遥连庐岳青倚槛自多怀古意好风吹客暮扬舲
　　野至荏平有怀历城孙怍庭都谏
　　平沙孤戍野萧萧地近明湖岐路遥白雪有楼谁眺咏黄门几载狎渔樵天长海岱音书隔客乆星霜草木凋晩岁论交怀抱尽帝城尊酒忆寒宵
　　高唐用驿壁旧韵
　　竟日严飚卷客衣朔云吹急尽南飞征夫寒问貂裘早故园秋知鲈脍肥载粟柴车争趂市傍林猎火蹴成围江乡饶有萧疎地髙卧何人老翠防
　　已出都门龚中丞书至
　　春明晓发立踌躇飞骑还来惜别书赋比文通重有恨嬾如叔夜不嫌疎形容老痩风烟晩戎马关山雨雪初南去五湖余襆被浮生凖拟付樵渔
　　景州早发走笔别鹿田刺史
　　河阳淮北日思君信宿髙斋任酒醺旅雁自飞寒夜影老猿终恋故山羣川原积雪云皆冻海国天低路不分重把瑶华愧晏忧心早已倦论文【时以诗属序故云】
　　书清河县客舍
　　疎烟寒照一荒村小邑无城野色昏乆废驿庭稀马迹新营官舍总蓬门地连河岸渔家少草满田园井税存谁信江南此风景舟车络绎不堪论
　　张鞠存吏部招集曲水园【同大可潍东西樵娄东季望云子】
　　丛菊园依曲水濵招寻主客尽词人呉吟洛咏开尊缓药屿渔舟入眼亲云树暮连千里色松筠髙卧百年身东山情兴看如此肯长安市上尘
　　甓湖答梁公狄
　　千里寻君逢卧病杖藜还肯为开门浮家不厌沧洲僻抱膝谁知故老存白髪啸歌涕泪残尊风雨自寒温扁舟岁晩归人急信宿何年湖上村
　　摄山同方尔止
　　招提云气碧重重倦客寻山野老从双井细泉通众壑六朝遗迹剩孤松岩前夜色长江月槛外寒声半岭钟记取晴冬风日好携壶曳杖最髙峰
　　省斋招同尔止夜集是日立春
　　揜关屏迹独相亲野客过从不厌频念旧淹留宜卜夜论心杯酌早知春檐梅槛柳含烟暖野菜溪芹入馔新烂醉踟蹰怜此会尊前一半白头人
　　敬亭山同诸子【张谷受詹过千徐若彞唐朕虞寅清】
　　支许同怀丘壑心杖藜絶顶一招寻天风忽散江城雨山霭平连浦树隂古墖夕阳分野寺丹楼春色冠云岑十年游宦经过少回首青防旧竹林
　　重赴西江过别髙阮怀
　　三载相思隔江水寸心开口向谁论沧洲傲吏难安枕深巷幽栖合闭门谿接寒潮春骤涨山宿雨昼常昏东风又送孤帆去剰有繁霜两髩存
　　寄熊于厈处士【雪堂先生伯氏】
　　旧识元方兄弟名掉头谷口独躬耕身将丘索娯髙枕性癖烟萝嬾入城竹阁秋晴千嶂色草堂风过万松声尘中时有招寻约空望西山暮霭平
　　过伯玑新居
　　金陵游子倦初还徐孺亭前屋数间小院空堦留种竹髙楼短槛得看山湖中片月依人近浦外浮云尽日闲爱尔幽居多古意茅堂稍似宛谿湾
　　白鹭洲即席送陆丽京游端江
　　湖上篇章旧出羣江楼髙会俯浮云沙明逺浦尊前见日落青峰树里分多病风烟重把臂临岐賔客细论文崧台知共螺江月对酒那能不忆君【端江有崧台】
　　寄答沈方邺
　　宛溪春暖忆论诗草阁藤轩夜醉时地近却怜分手急情多翻致报书迟扬州何逊夸髙调【王阮亭得方邺诗徧示坐客】流水钟期感故知【尊公景山先生赏予诗弱冠时】闻道扁舟将度岭几回极目楚江湄
　　和莆阳张孝亷见过就亭之作【张麟符】
　　闽海归心厌鼔鼙江亭野望倚丹梯残年泥客同尊酒几岁看云独杖藜落木烟寒渔舍小青山晴压女墙低飘蓬苦忆张平子夜夜孤吟草阁西
　　早春即事和伯衡
　　皁防扁舟兴杳然凭陵髙阁俯山川饥怜独鹤看人立笑指轻鸥觉汝贤庭橘自移疎雨后官梅争放早春前栖迟秪见添斑髩不记沧江卧几年
　　山晓楼和陈元水
　　空説看花郭外游賔朋春晩一登楼不妨细雨侵丹槛自引青山傍白头燕子低飞沙草暗江声直入郡城流平阳不见丝丝柳何物天涯绾客愁
　　一春嬾作诗偶题遣意
　　官斋几日觉春深新叶垂垂古木隂积雾半藏飞阁影浮云不改故山心闲消茶笋劳僧寄老罢莺花让客吟自抱无琴在膝柴桑异代倘知音
　　将入青原不果寄药公
　　寻源采药许相从防壑层岩宿雨封实恐春泥妨曳屐且冯官阁当登峰林边沙径舒新蕨磵外藤花挂碧松遥寄闲心同此夜江城清梦似闻钟
　　仲夏得大雨
　　骤雨翻盆入夏无蓑翁野老剧欢呼尽拚人吏尽鸥鹭那可山城非五湖压竹偃荷枝半折穿櫺漏榻巻全濡天泉急注满双盎茶试铜坑兴莫孤
　　怀王印周学使吉州
　　綘纱清昼细论文驻节歌满郡闻邹鲁遗风存鹭渚生徒授业数河汾洲前地白当杯月木末楼横过岭云野寺泉亭堪并马不知何日得同君
　　新喻九日有怀閤皁之游
　　五年九日长为客官舍黄花秖自开碧嶂仙云谁策杖荒城落木独衔杯枫林夕照千村见江岸秋声万壑来迢逓故园归讣晩亭臯极目雁飞廻
　　将次袁州闻袁胜之进士客游怅然有作
　　回冈蔓草易伤魂古驿茅亭滞雨痕晩熟香秔黄覆野新添秋水碧当门空山人去迷仙棹老桂花开对客尊向夕鹧鸪城里宿高台明月共谁论
　　暮秋登化城岩
　　乗兴重过俯碧湍江天秋色上晴峦汀前沙暖烟还緑岭际风高叶半残僧舍凄清松子落仙岩窈窕洞门寒自怜未是山中客空向青山着意看
　　和伯衡长至见寄
　　至日书来已除夕北楼回首望南州沙云浦鸟催寒尽柏叶椒花笑客愁穷海无人犹带甲沧江何地许披裘年来怪尔伤情甚头白长吟忆故丘
　　寄题胡悦之草堂
　　处士园林水一方闭门幽径薜萝长闲来随意题僧寺老去何人问草堂隔岭春晴云洞白濯缨晴爱密泉香【有白云洞密泉】经旬不出梅花落遮莫残书满石牀
　　寄石城胡将美同年【旧浔州太守最清约喜著书】
　　中年高枕赋闲居野兴从教与世疎钟阜晴云时入户浔江清节旧悬鱼看人笑却双藤杖垂老狂贪万巻书忆在长干欢握手比来筋力健何如
　　闻郡使君龚扶万左迁
　　不浅陵阳执手情遥闻解组一沾缨云开郡阁频留客春入襜帷早劝耕治行乆无龚渤海风流长忆谢宣城北楼此日重寥落谁把清尊对月明
　　柬毛大可客舍
　　独俯江流望翠防它乡几岁换春衣身随麋鹿家仍破髪短星霜客未归积雨孤城黄鸟歇平沙野寺白鸥飞山中桂树今憔悴何处攀援可息机
　　临江春暮讲学龙冈书院示诸子【时连雨适晴】
　　讲席春风四坐生弦歌一日满江城萧滩帆落争来客閤皁峰开特放晴经学自知惭士匄时贤应复有康成龙冈鹿洞元相接髙会重含异代情
　　布衣杨耻庵自楚来论学
　　鹤髪方颐白角巾扁舟风雨泊江津一尊执手来何暮千里论交若有神楚泽当年传綘帐汉庭它日重蒲轮醉看花下谈经好坐上谁如井大春
　　怀曹秋岳侍郎傋兵阳和
　　云中千骑防门开词客元兼武库才貂锦春闲青塞曲旌旗昼拥白登台度攴旧领军储重方岳曾从海峤来问道彤庭思故老征西车马几时
　　寄陈仲献蜀中
　　十年书记兴翩翩万里桥边春可怜作客好依严武幕题诗肯寄薛涛笺山蟠卭筰峦乡近江过巴渝栈阁连凭仗故人相问讯几时消息峡中传
　　闻家研山侍御按盐河东
　　蒲阪千山木叶残遥闻绣斧出长安河流东控潼关崄岳色西连太华看官暇应成盐铁论风清还称惠文冠对牀兄弟思良会惆怅秋天客路难
　　暮抵西山香城寺怀伯衡【先是相约同游不果】
　　苍苍絶壁逈巃嵸陟磴攀藤一径通茅屋数家松叶下山程十里水声中天开殿阁回峰抱日落云霞半岭红正是登髙时节近故人相望隔江东
　　送黎媿曽司理奉裁还汀州
　　翠防楼上推仙吏青草湖边忆故乡山色逺穿百粤险滩声曲过九龙长清时无事官应简才子闲居嬾不妨便向东山营别墅莫将华髪对沧浪




　　学余堂诗集巻三十六
　　钦定四库全书
　　学余堂诗集巻三十七
　　翰林院侍读施闰章撰
　　七言律
　　丁未秋杪觞客李维饶孝亷宅【时行人呉澹庵以使至进士邹程村孝亷徐原一张天民文学徐伯调髙阮怀皆客南浦予奉裁解官置酒与诸公别】
　　归帆不惜系斜曛歌管畱欢到夜分北极使星初驻节西园才子乍论文当杯坐对疎篱菊过雨檐低别浦云酒罢明朝各天末尺书那得慰离羣
　　送徐原一入楚访李元仗
　　东湖风雨数招寻惜别重看枫树林路入湓城呉岫逺帆低鄂渚楚云深汀洲兰芷含秋思鼔角江山感客心黄鹤楼边逢李白那能相对罢髙吟
　　秣陵数与莲西邵村省斋夜酌【时邵村归自塞外余始相见】
　　老友艰难絶塞回同心复聚凤皇台共看青髩年年换那惜芳筵日日开珍馔天寒围土锉香醪月落倒山杯风流尽是乌衣客疎放谁知卧草莱
　　园斋种树
　　谿上小园春自花主人乆客今还家药栏欹折全应补草阁清隂不厌遮杂蕊新移通径曲髙枝故放出檐斜寻幽更拟桃源去五柳先生未足夸
　　二
　　疎篱野色入山家叠嶂春隂覆水涯乍起白云飞绕槛半枯老梅浓作花人间醉歌许林壑眼底屈伸看龙蛇抱膝吾庐书满坐临风莫问髩将华
　　玉山寺得迟字
　　东臯日夜芳草滋二月未半已黄鹂深竹丛中寻旧径沃州亭畔长新枝【寺后旧有沃洲亭】晴溪緑水随山转隂岫闲云出树迟好结髙斋依白社峰头吹笛月明时【宋李含章隐此风月良夕輙吹铁笛见郡志】
　　牡丹花下集亲旧
　　晴山积翠落江干小苑流莺过药栏并蒂欲翻含露重髙枝独立耐春寒尊移上客风前坐头白名花醉里看自古梁园佳会少百年今日故人欢【时同坐二十余人谈防尽欢月出乃散是夜风雨大作矣】
　　送陶在鲁别驾归山隂【先是官枢部】
　　城东春草日芳菲共饯单车向越归宦薄田园三径在心闲江海二毛稀敬亭山下云随马贺监湖边水绕扉颇忆含香青琐闼可能长卧钓鱼矶
　　入夏十日怀周釡山去年同泛临江
　　五马归来卧五湖今年诗似去年无萧滩月夜同青舫橘圃风亭倒玉壶官罢青山双屐在云深沧海片帆孤呉淞雕瘠重征敛多恐闾阎病未苏
　　呉湖州园次畱宴爱山堂【同阮怀】
　　故人惜别自长安官舍开尊共客欢秋晓云霞天目见夜深风雨太湖寒近阶双鹤随清啸卧阁千峰耐独看我欲南游问岭海扁舟临发一凭防
　　宿呉兴碧岩寺【有白云峰最髙】
　　寺入青防石径幽长风落日客衣秋寒声谷应岩前瀑夜色湖明树里楼对榻一僧诗汗漫过山双屐雨淹畱白云峰下经行少更有何人絶顶游
　　苕上答同里茅楚畹【时授经郡斋】
　　挟策悲歌忆帝都谈经郡阁复游呉髙斋松雪开书帙美酒乌程满玉壶夜雨官亭欢故旧春风画舫入江湖白苹洲畔同君坐雅咏还如柳恽无
　　呉锦雯湖舫同荔裳稚黄武令
　　鹭渚灯前散客筵虎林雨后荡歌船清秋共剧江湖兴旧咏犹传京洛篇【往在都下有京社诗】日落严城喧鼔角年来羁宦总林泉岭南几载音书濶拚醉蓬窗对月圆
　　湖上别呉潮州茧雪【先是同官比部】
　　华髪归来粤海余白云楼上梦应疎百千生事付髙枕七十老人能细书兴满湖山犹杖屦家邻松泖自樵渔眀年肯就扁舟约春水桃花接草庐
　　江郎山【江山县志称江氏兄弟登此山化为石】
　　化石嵯峨灵迹稀江天海峤接清辉苍岩万古谁名氏碧汉千寻人是非秋霁烟霞天外落夜深笙鹤月中归问君何日丹成去更作浮云一片飞
　　建宁九日闻师次延平
　　老去重阳拚客舍落帆斜日投东溪百粤秋深带云雾三山路近愁鼔鼙丛菊炎方底未发芙蓉荒馆傍谁低把酒登髙复何处幔亭尚隔千峰西
　　天游观赠谷语【天界寺僧又将往庐山】
　　已穷九曲复同游一杖凭陵万壑流冒雨逺穿洞窟梯崖独俯幔峰头梦回天界时飞锡兴入匡庐更买舟三笑不须寻白社共扪仙掌坐髙秋
　　过延平【有黯淡滩】
　　薄云苦雾枫欲殷黯淡滩声催客顔城堞万家出水上烟岚一寺衔山湾浮桥沽酒晩相就立鹭伺鱼寒未还千古沉渊好龙劒会须双跃惊人间
　　闽中集刘润伯都使山笑堂
　　岭外孤城暮雨寒天涯握手重交欢匏尊竹榭闻笙筦海错江瑶满玉盘喜接亲朋从坐密擎来稚子入怀看归心莫问青山笑丘壑频年卧未安
　　榕城值陆在兹
　　壮游何事感飘零乆客沧洲两髩青幕府陈琳原草檄朱门贾傅更传经九峰花满仙人宅百粤云依处士星痛饮过从吾不惜髙斋直拟是郊坰
　　客闽即事【旧传城南多名园】
　　殊方不定寒暄节病客难调增减衣江上人家间蜑户城南园馆剰僧扉省兵日见兵船急禁海年来海错稀岭峤近传羣盗在风烟畱滞几时归
　　晋安客舍和家又王
　　难忘春草梦中情几度秋萤客里生旧径荒芜甘瘴海清尊风雨对榕城穷愁渐老疎词赋耕钓随人混姓名惆怅三山今夜月不知何似虎丘明【又王家呉门】
　　莆中赠余季芦先生【公以徙海入城丧其伯兄有诗近万首】
　　旧业芦中胜瀼西飘摇松菊委荒蹊断行独雁愁霜冷移树哀猿带雨啼病卧孤城沧海暗诗成万首白头低鲤湖咫尺仙山在那得晴云共杖藜
　　赠莆中林氏兄弟【祖夏祖涵】
　　东山一拳成草堂几岁杀青书满牀海日防防自烟雨女萝袅袅谁衣裳倚杖寒光豁双眼窥檐怪石蹲羣羊坐语壶公对尊酒【有壶公山】惠连兄弟兴何长
　　侯官畱别林涵斋
　　海隅耆旧不言贫车骑时时问隐沦种竹山堂髙卧地杖藜野寺独吟身自烧紫芋仍畱客闲画沧洲肯赠人朔雁南云真惜别相思书札莫辞频
　　偶书小斋屋壁
　　散带狂歌五十春沧浪终笑未闲身善忘姓字频询客惯咏穷愁忌忤人纵少三山凌海岳那无十亩长松筠坐看水际寒云在白鹭衔鱼过白苹
　　张桐君岭南书至
　　寒山木叶朔风摧万里音书粤岭来事业只应归綘灌文辞谁复问邹枚频传海峤风烟动十见江花瘴雨开客舍乡园各无恙莫伤天末独登台
　　于庐陵慧男致酒赀药物
　　安仁自喜赋闲居谁遣春风到敝庐恨别旧谙双眼泪经年频寄数行书诗耽家学官仍逹力尽亲交义未疎为报老夫凭药饵荒园小健得携锄
　　元夜过唐耕坞舍人【时予适南州唐将往豊城】
　　幽栖草阁接河干数拟花时问药阑斗酒坐畱镫夕永孤舟别去雪江寒白头稍喜亲交健作客宁辞道路难翻笑飘蓬多会合庐峰滕阁倘同看
　　过水阳有怀呉雨若
　　积雪羣山尚渺茫流澌短棹入沧浪剧怜春色郊扉早借问髙斋野径长漂泊审音存季札艰难卖药老韩康文章何物牵情思杖策还应就草堂
　　将次荻港
　　雪满寒江向晩晴舟随浅渚凿氷行蒲苇逺入水云色鳬雁羣飞风雨声潮送石头归棹急矶回板子戍楼明从来扼险成何事废垒年年草自生
　　寄屈清江逊公【先是予官湖西驻节清江】
　　河阳能吏自声名忆昨扁舟送我情一卧空山依桂树几回飞梦共江城龙冈讲席寒云在橘圃官亭茂草生努力莫嗟怀抱尽县前秋水照心明
　　赠李袁州焕章
　　郡连湘楚最关情自许臣心共水清疲邑征输烦五马古祠诵集诸生江边日暖褰帷静野外春深买犊耕风土更间多记述知君早晩报书成【时刻袁州郡志】
　　南浦赠郑次公【贵溪人自翰林转水部时见示咏梅诸诗】
　　谷口幽栖卧几囬较书曾向石渠来郑庄好事贪畱客鲍照新诗咏落梅帝子阁前新涨绿藐姑山下百花开风流水部还青琐后会何时共酒杯
　　兪逹夫邀集螺墩【同周伯衡张干臣杨陶云】
　　画舫清歌倚洞箫精庐小阁出山椒春光到眼忽过半词客同时屡见招散马汀洲芳树少落霞红阁数峰遥从来宦迹随蓬转不拟乡愁傍栁条
　　麻姑山中迟徐仲光不至
　　满树辛夷花气薰石坛精舍竹边分孤亭寒引防流瀑五老晴飞众壑云日暮洞门谁识路春深鸾鹤自为羣幽人尚隔前峰外昨夜仙歌何处闻
　　云门寺是麻源第三谷
　　度岭穿岩日欲晡溪边野寺白云孤残花满径鹿来去幽鸟数声僧有无烟火人家依谷口胡麻仙饭问山厨寻源尽处知何尽自笑愚公老更愚
　　赠任清南郡丞【时自粤西庆逺迁建昌】
　　任昉家声世所知乘轺到郡及春时王程不惮炎方瘴官槖惟携柳庙碑古寺花深陪客醉山城事简放衙迟麻姑瀑布双飞近它日重期倒接防
　　龙道显进士自吉州见过
　　寒江逺道素交来南浦春残未肯回客里停舟惟把巻雨中烧笋共衔杯同心讲席追陪乆捧檄官程早晩催汝去吾衰重契濶看花执手一裵
　　荅胡万安邕藩
　　相思千里故人存书到空深别泪痕廉吏风流成拙宦荒城云物一孤村滩声夜入琴堂静岚气春垂驿路昏逸兴还来问新句那能洒酒对江门
　　寄王若先孝廉【王自南州入闽予返自旴江途中相趂不及】
　　差池来往各风烟南下闽江路更偏三谷近过仙子宅九峰遥接孝廉船残春搔首龙沙畔旧梦谈经鹭渚边垂老新诗须付汝沧洲良防复何年
　　章江李少司马园林留别
　　名园占断蓼洲湾况复归田得暂闲海鹤双栖重哺子箨龙新长半藏山不烦着屐频登望独为看花数往还垂老偏舟容易别几回芳树醉同攀
　　髙阮怀省试见放
　　比舍论交二十年同游看月百回圆疎狂合侧时人目腾达还余几辈传久病共拚逋酒债长贫谁办买山钱秋寒夜雨思朋旧何处生涯不可怜
　　集家园桂花下
　　垂老归田见汝稀攀条借草惜芳菲交柯细蕋横欺髩匝地繁花覆满衣朋旧追欢成四坐蓬蒿作意揜双扉谿渔野醉君休问招隐于今愿不违
　　陪唐寓庵使君泛舟响山潭因登玉山
　　陵阳南畔钓龙湾赤壁高台緑水间一自锦袍仙去后到今烟月意长闲扁舟载酒随登涉野寺穿林数往还半醉接防从倒着习池争似此溪山【地故窦子眀钓白龙处李太白尝游咏】
　　二
　　秋晴难负登髙节策驾重寻玉岭游不信茱萸催我老肯教白雁唤人愁迷离云树垂村舍逺近江山入寺楼坐送夕阳归棹急苍烟明月满汀洲
　　汪发若孝廉阳坡草堂
　　门径隂森石磴斜城头山舘树交加云霞逺色横千嶂雪月寒光俯万家乌几琴书皆傍竹阳坡风土旧宜茶爱君兄弟过从数每岁吟看满眼花
　　山行入宁川界
　　箬坞梅溪道路长重林秋色逺苍苍野禽羣散入寒雾山果叶稀眀夕阳贪逐峰峦樵径失试餐杞菊石泉香田家谷口容栖托无数藤萝覆草堂
　　詶陈蘧人见过
　　云山山下北湖濵古洞幽居少四邻半亩自锄非旧业百年髙卧见遗民苦吟立尽溪亭月怀友闲过野寺春逺别素交留永日不妨题句满松筠
　　过唐彦升野馆
　　江郭茅亭沙鸟鸣相过不惜杖藜行田园逝水贫能学家世论诗旧有名绕屋寒云人境逺读书秋树野塘清期君斗酒何时醉摇落重含恨别情
　　宗人次骐孔固至自芜湖
　　雨雪山城暗未开江头何意片帆来羁栖避俗书盈箧眞率论交酒数杯家破尚留庑下客时危谁惜郢中才于湖文酒多朋旧摇落离居尽可哀【悼萧尺木怀沈天士】
　　赠李茂之处士
　　老去欢顔自渥丹春风拂槛好加餐牀头周易日频读肘后方书时一看缾醉紫螯留饷客家临緑水不垂竿眼前耆旧谁为传混迹从教戴鹖冠
　　宁信寺看牡丹【相传百余年物】
　　策骑穿林兴不违春隂入寺正芳菲风摧槛压枝无数古干丛花世所稀碧藓半庭供客坐青山几处绕僧扉当年吾叔经过旧徙倚含情待夕归【家叔尝读书寺中】
　　新城访王肇生归舟即事【宣城北郭有地名新城】
　　三月乍暖如暑天溪光柳色清可怜野渡孤村浮镜里敬亭列嶂横眼前平沙深巷见髙树菜圃麦畦交绿烟幽人坐语从日暮归路晩风欹客船
　　一簋约和张陆舟
　　看花老眼倍怜春花下同游复几人兼味贫来犹是累一尊兴到各随身携从借草追丘壑防止比邻畧主賔翻笑朱门眞卤莽万钱废箸总埃尘
　　嘲友人闭戸
　　坐卧茅堂对北楼敬亭招我及春游好将朋酒穿云去忍背莺花尽日愁迹谢窥园终索寞诗成蹑屐尽风流林塘莫厌经过徧剰水残山足劝酬
　　雨阻不得登澄江亭
　　郭外澄江照眼眀一春肻放几朝晴云寒野渡扁舟少雨涨山桥乱水平满砌湿花愁语燕髙楼卷幔待流莺良游咫尺频虚约三径何须草尽生
　　夜愁朝雨
　　午夜摊书厌短檠来朝酒伴许相迎林花烂漫鸟休啄野老顚狂席任争乍喜疏帘通片月休教急雨乱残更华阳叠嶂賖晴色拂曙先生杖防行
　　莆田郑牧仲未面枉诗见讯【有卖卜游匡山诸诗】
　　未见幽栖谷口人诗来肯寄楚江濵藏书剰有君山富卖卜谁言季主贫夹漈湖边髙隐宅匡庐峰顶独游身从夸谢朓吾何有徒遣相思白髪新
　　广陵值赵五弦归自庆逺
　　西江送别路偏长年髩诗篇各老苍万巻随身轻五马孤舟落木下三湘宦成家在笙歌地病起人归瘴疠乡见说登山复临水拂衣何处不清狂
　　题李镜月七星岩画巻
　　曽向崧台汗漫游淮南狂客重停舟峰回炎塞星辰合雨暗荒城岛屿秋指顾江山穷百粤逢迎词赋动诸侯仙岩旧日题诗处为我看余几字留
　　顾来玉归锡山【时为其先公双丸乞志墓故有末句】
　　乱山凉雨足秋隂两世论交感素心官舎别来头半白草堂接近日相寻盘餐简畧家贫见枫树萧森客路深犹恐作碑慙有道十年旧泪一沾襟
　　洪林过汤衣白
　　十余年别各苍顔依旧南村屋数间偶种野花成小圃醉题拳石当名山支颐草阁云千叠倚杖枫林水一湾宅傍麻姑仙灶在劳人衮衮让君闲
　　郭瑞屏山楼
　　幽人旧宅园林幽地暖冬深如早秋旋网池鱼供客馔共邀松月醉山楼青衫笑掷羊裘在华发行歌磵水流生事渐看婚嫁毕向平五岳可能游
　　王舎人丁员外书至【王陇西丁次兰】
　　比岁长安一字无眞贪散发卧菰芦青云何意收知已白首相思问老夫扬马文章归省署渔樵风雪自江湖殷勤莫说弹冠事借壑藏舟未是愚
　　元旦雪霁试笔
　　衮衮流光草草身雪残稍见岁华新氷花满树初迎日寒鸟争枝早弄春万事已拚无长物百年谁让作闲人兵荒未静田园稳匹马愁驱蓟北尘【时捧檄当诣部】
　　早春放舟至湖北
　　带郭清溪接翠屏雪融滩涨水泠泠湖云送雨满帆白沙桞禁寒一夜青烟火空蒙几村舎藤萝缥缈谁家亭半醒半醉浮槎去肯信人间有客星
　　柬张友鸿云间【君有竹深草堂】
　　壮心何事老江门水郭山田自一村卷幔春风书帙乱闲堂夜雨竹声喧管弦毎顾花前曲賔客时开湖上尊漂转余年怀旧切扁舟须就辟疆园
　　过何次徳孝廉
　　名都彦会不嫌眞疎节还收我軰人冠葢如云从满眼文章何物独伤神半生结客交游倦三世鸣珂药饵贫桃叶渡头晞发好春风还爱旧松筠
　　与商贤夜酌
　　无复秦淮歌管年风流笛步水亭偏一庭红药送春雨夹防垂杨绾客船飘泊心闲余汝共哀吟头白好谁传月明尊酒从深酌惆怅髙楼画角前
　　和钱湘灵见赠【君有万竹园牡丹诗和陶饮酒廿首】
　　孤飞西北一浮云造次相逢客路分金谷胜游花下得柴桑逸调酒中闻风烟荏苒思回防心迹疎慵薄卖文良防江城同惜别拥书髙坐独输君
　　酬顾与治从子友惺
　　顾况风流久絶尘如君词翰复清新比邻晨夕来看客话旧悲凉易感人生事闲凭一研得幽居长占六朝春秣陵遗老今摇落壮岁髙歌莫厌贫
　　谒阙里庙
　　礼器千秋自杏坛隂森夏木曙光寒古墙定有书还在讲席犹疑语未防泗水回波清俎豆岱宗眞气抱林峦丈夫一到堪回首谁谓吾生闻道难
　　初入都集王西樵阮亭邸舎同荔裳顾庵绎堂周量赋得初字
　　故人沽酒解金鱼散带开尊见面初客到清隂生竹树交情白首昵樵渔弟兄比舎长联骑风雨连牀秪读书契濶不嫌来往熟过从晨夕即吾庐
　　饮家篚莪官舎率尔留赠
　　吾宗眞有古人风茗灶诗籖满眼中避世散曹从老去杀青连屋任官穷城头山见疎帘卷河朔尊开旧雨同解带共拚泥饮得醉余骑马忘西东
　　别纪蘖子【时客龚宗伯宅】
　　白头重别暮尊前桂树风凉八月天作客可能忘草阁移家闻説买江田贵游每结王生袜诗品羣推记室篇长忆钟山存一老十年风雪滞幽燕【君自号钟山一老】
　　集董黙庵编修宅
　　隔巷比邻迹未疎直容骑马到阶除朋来南国倾家酿雨过西山爽客居藜阁早年新载笔石仓几世旧藏书下帷莫讶窥园少汉室儒流数仲舒
　　送郭生洲副使之汉中
　　梁州形胜自嶙峋千骑重开宪节新仙岭连云元枕蜀汉山积雪俯看秦烽销戍垒江流稳鲤脍金盘丙穴春此地双旌来往熟长驱不是倦游人【郭已两宦蜀中】
　　赠谢方山舎人【相国之子有春兴诗传都下】
　　蓟门邂逅輙相怜画省含香正少年旧邸平津诸客散新诗康乐几篇传梅花春兴江湖满芸阁秋怀岱岳悬燕市悲歌吾意尽眼中谁复赏朱
　　留别张篑山学士
　　谁识金门大隐人共看眼底一浮云西江尚忆螺川防北阙重惊龙劒分得路臯夔应自爱归田猿鹤旧为羣兰舟竹寺秋光逺何处青山不忆君
　　饮梁苍岩大司宼宅
　　不到青门七载余重烦问讯及樵渔官因再起名逾美法用三驱网自疎风雨夜留珠履客舟车时拥石仓书相逢便许相酬唱倘得新诗慰索居
　　都门临发周量同阮亭追送出诗袖中
　　凉风吹面客心惊二仲劳劳复送行自喜清溪三亩在相怜白发一时生烟霜摇落题僧寺文酒招寻梦帝城何处离情最萧瑟江船夜雨滴残更
　　送刘峻度同年之官曲阳
　　孤城见说恒山下几处人家近翠微馆少逢驿使到县斋时有岳云飞素琴在膝官应暇名士分符客尽归旧日园林饶乐事霓裳一曲肯相违【君有家伎自言作吏当废歌舞】
　　王敬斋宗伯招饮园林
　　两世官兼八座名东山不浅谢公情图书坐对花千树丝竹都闲鹤一声卜夜欢筵寛礼数嬾朝词客肯逢迎朱弦旧忝钟期赏十载徒増白发生
　　钱介之少叅请郡得成都
　　出牧谁言蜀道难风流秉节旧郎官剑门石栈披云入锦里春江露冕看千骑宁逾五马贵孤城坐控万山寒浣花溪上祠犹在疎竹萧萧賸几竿


　　学余堂诗集巻三十七
　　钦定四库全书
　　学余堂诗集巻三十八
　　翰林院侍读施闰章撰
　　七言律
　　中秋次大宁孙唐山焕吉留饮
　　双旌日暮出孤城造次移尊十载情岐路客逢佳节会中天月为故人明乡心露坐衣从湿驿树乌飞梦自惊白首髙歌还北望旧游词赋满　神京
　　嵩洛途中追和郑次公水部送别
　　燕台把酒罄交欢逋客心知聚首难短铗拂衣随雁去好山留意待人看津亭明月砧声乱野树斜阳木叶寒惜别弹冠总闲事白云无恙报平安
　　河北值呉赓庵少司马【时方除服奉特防徴拜】
　　八驺飞鞚入彤墀驻节停车慰别离落日漳河还执手衔杯练水忆当时
　　主防三锡丝纶重客路孤城风雨迟若问苍生定前席艰难好达九重知
　　夏峰赠孙钟元征君时年近九十
　　城南平野却山村屡下　徴书卧荜门地拥九峯三径好天留一老百年存著书濂洛追前辈比徳荀陈见后昆摇落斯文耆旧少结庐便拟共云根
　　怀庆别彭太守悟山【郡治旧有望岳楼】
　　驻马孤城落日黄灯前执手遽飞觞情知客子分襟逺故缓笙歌送夜长山晓登楼看少室花时行县拥河阳富公此地三为牧风泽于今尚未忘【富文忠尝三判河阳】
　　登偃师城怀古
　　伊洛波寒渐作霜嵩山入望倚天长吹箫庙古存缑岭叩马村传自首阳辅嗣断碑秋草没田横髙塜暮云黄可怜周武休兵地乱后空城半白杨
　　宿少林寺
　　夕阳半岭照松关初地幽栖少室山僧磬自鸣林鸟静天风不动石萝闲悬岩五乳青防外古树三花杳霭间闻道折芦人去逺锡飞常带白云还
　　九日登法王寺
　　重阳昨夜雨初晴翠壁层开称客情野寺路廻飞墖见嵩门峰断早霞生碑传净域僧还少叶满空山鹿自行令节吾衰犹济胜西风杖底落钟声
　　怀王蓼航共城【王汴人流寓辉县亟称孙徴君理学尝登嵩山絶顶】
　　客里岩栖近几年药栏花屿读书眠论诗自许中原长问学能推故老贤宫苑丘墟悲汴水杖藜烟月俯嵩巅尊残岐路驱游子回首清光梦百泉
　　阮许州崖山夜宴西湖【州有徳星亭曲水园梅花堂诸旧迹】
　　曲水梅花迹杳然西湖不改野亭前清歌短笛谁投钓荷芰鸥鳬自绕筵露坐中宵秋乍暖烟疎别浦月初圆髙阳旧里吾侪聚今夜徳星何处边
　　哭刘尚书瀛洲先生【公为司冦时予官曹郎礼遇甚异尝诵予诗于朝列】
　　河岳耆英更数谁衔恩知已泪双羣空东国持衡日髪白西曹解网时勇退尚嘲疏傅晩论才猥许杜陵诗秪今繐帐天风急日暮徒催野客悲
　　山隂张陆舟自宣城移家白门
　　移家头白仍为客寒浦清尊动别愁把臂看成三世在比邻眞共十年游凤台鼔角江云暮牛渚霜帆枫树秋六代繁华摇落尽山隂何日掉归舟
　　携尊敬亭山阁饮冯水伯
　　霜岩松竹就荒芜踏叶看山兴莫孤楼上仙人曾倚槛林间野老自携壶双溪逺浦时囘合絶嶂闲云乍有无拄杖狂歌从日暮何妨谢李是吾徒
　　送冯天贞之许州兼寄阮刺史
　　积雨春寒防骑行多年名士尚诸生遥知下榻需徐孺共説游梁重马卿桑落清尊官阁醉梅花残雪戍楼明西湖共忆题诗处月夜曽同阮步兵
　　望北郭一带桃花率尔步屧【同梅渊公】
　　送客桥边小径通笑看郭外即丘中数峰霁色犹残雾深树春光自一丛近柳僧扉经雨緑傍花竹屋隔溪红身闲随事取称意林叟重招石磵东
　　赠梅木山
　　东郭幽栖碧树间北时见敬亭山青衫早弃从髙枕緑酒相看一解顔偶出为寻书巻去独歌闲傍野云还子眞市隐今谁问家近寒谿揜竹关
　　闻龚宗伯病愈
　　尚书起色领朝班剑履仍趋　阊阖间伏枕人传生白髪拂衣天未许青山　恩深药物还沾赐兴缓诗篇小放闲此日加餐相慰藉　九重应为动欢顔
　　遣兴【壬子四月】
　　看云种竹草堂身岁俭时艰甑有尘佯托啸歌廻防婢嬾将顔色向时人中年愁老休催老往日官贫不计贫犹有穷交责升斗含情自笑敢辞嗔
　　溪园闲兴得书字二首
　　沿溪十亩抱吾庐旧业桑麻五世余借木稍编頽去壁随身时带读残书雨过深树来黄鸟风定清池见白鱼谁道先生髙枕得闭门频枉故人车
　　二
　　归田眞作野人居恨少红亭傍碧渠篱畔春添侵径竹花间手种半园蔬病残转悔空躭药老罢才谙未读书看我拙勤徒若此儿曹嬾去复何如
　　闰七夕和韵
　　依旧明河限碧天女牛消息又频传从教欢防重今夕转益离愁似两年防线倦穿楼上立鹊桥还耐斗边悬愚溪乞巧徒多事费尽人间果筵
　　响雪亭【黄山白龙潭上和曹宾及】
　　凭防独坐昼防防谁向云根置草亭晴日峡飞千嶂雨秋空潭见数峰青泉幽好入郦生注井近应留漫叟铭凭仗村翁谋斗酒凉风拂面总成醒【地近炼丹井】
　　云谷掷鉢庵【山如覆鉢庵旧为某处士书屋】
　　仙掌棱棱拂紫氛层峰囘合槛边分何年书屋成僧舎有客秋岩坐夕曛古鉢谁翻千仞石寒钟难出万重云龙泉日夜潺湲去流与人间几处闻
　　重九前二日曹使君再集斗山【同髙司马鄢别驾分得频字】
　　论文良会不辞频露坐残秋当好春风细暮云深绕树台空新月故依人山头预把茱萸酒物外谁闲吏隐身乘兴题诗从造次莫应此夜动星辰
　　题画为程山人以枢
　　何处潺湲满耳闻空山深翠乱斜曛瀑流寒见半峰雪松卧翻成叠岭云茅屋藤梢晴漠漠石梁花气暗纷纷长镵采药此中去莫厌身随野鹿羣
　　歙浦遇泾川赵考叔知汪发若在泾上
　　练江游子方羁栖控鲤仙客来琴溪賸有菊花供烂漫那无斗酒相招携路难秋夜髪欲白霜满山城乌自啼闻説汪伦未归去醉醒好共吟水西
　　唐使君寓庵宴梅花亭【时将于役淮上】
　　何逊风期许入林谢公楼畔复招寻寒花故照离人酒仙吏闲同野老心江上雪晴孤棹逺槛边山绕暮云深官梅水驿多无数淮甸江门几处吟
　　过渊公看牡丹
　　繁花一日簇防齐散雨含烟傍客低地接比邻尽醉春看过眼嬾重题檐前好鸟经时立叶里游蜂去路迷飞葢传觞还我辈咏归月照小桥西
　　寄答呉江徐松之
　　有美诗篇笠泽传江山藻思太翩翩园林夜醉书为屋吴越春游客满船避俗争留徐孺榻杀青判卖杜陵田五湖新涨桃花水烟艇相逢何处边
　　詶汪澹庵同年
　　江上芙蓉渐作花寻山来问谢公家潭烟共泛青溪酒风物先题緑雪茶入直弟兄同馆阁躭游楚越引仙槎金台聨骑浑如昨不分相看髩欲华
　　泛青谿【同瞿山桐岩和梅士】
　　江村野寺緑初齐风物何如罨画溪触舫空潭双鲤跃傍岩幽树一莺啼子明旧迹摩岩得纪叟春醪满瓮携防栁汀花随客意棹歌深处夕阳西
　　哭蒋虎臣修撰【坐峨嵋山伏虎寺留诗卒】
　　逺游汗漫锦江春苦爱逃禅问许询垂诀一诗犹説偈系官几载自嫌身半肩华岳峰头月夙世峩嵋寺里人难忘平生相朂赠长干临别语酸辛
　　和程叔夜雨独宿郡阁【时共修郡乘】
　　永夕残编秪自论萧条官舎亦闲门时艰短髩诗书贱雨急空斋灯火昏问夜羇心闻戍鼔怀人归梦逐山村谁知野馆江声里有客相思罢酒尊
　　雨夜重怀景威程叔
　　长夏如秋良不恶剧怜御袷生凄寒重云满榻裹书湿隔巷冲泥携手难水阁山城雾淰淰忧时望岁宵漫漫门前便与江湖接防放渔舟乘碧湍
　　不获辞郡志之役聊述媿
　　分曹比舎盛文儒末议何容野老俱事异史裁无独断书成官限迫须臾富人却米同扬子直笔捐躯媿董狐纵有三长那免拙谁怜一得总为愚
　　忠州萧鹤闻周雪客过集草堂【同耕坞瞿山方邺耦长士旦】
　　临溪傍阁草堂偏随兴看云野老筵曲槛晩凉疏雨后昭亭秋色绿尊前楼当谢守凭轩处客并梁园作赋年倚醉狂歌输烂漫诗成京洛漫教传
　　寄石埭姚明府六康【姚不肉食】
　　金城山下旧陵阳仙吏风流复此方手自弦歌传邑里坐容賔客倒壶觞王乔鳬舄飞腾逺裴相伊蒲岁月长犹未忘情诗巻在苦吟翻喜得身强
　　初至龙谿庄
　　老罢才谙农圃欢身闲一就渚田看霜前稻蟹初登网雨后湖菱旋入盘秋水送人渔艇便野云留客酒杯寛谁营草阁凭疎柳来徃双溪试钓竿
　　桂花三发弥盛举酒客至
　　攀援岁岁逐溪来有客过从漫举杯地僻好留坚坐看花迟赢得满丛开残秋暮雨愁香减少日春风忆手栽黄菊含情先让汝白头相伴莫相催
　　送沈天士营其伯氏雨花台畔
　　严飚昨夜动江城江上归帆带雪行车笠旧交皆失路鹡鸰遗痛一吞声牛眠新卜雨花地马鬛重伤挂剑情正学祠边留短碣他年侠烈好齐名
　　敬亭云齐阁限齐字【同张南村梅耦长许雪懐】
　　杰阁平临万岫低乱云回合拥招提重阳节后苍山静众壑霜前锦树齐晩菊秋晴看客笑寒禽日暖作春啼与君不尽凭陵意絶顶行歌复杖藜
　　遗王安节斗酒索画得报诗
　　素交零落石头城暂住长干旧恨生顾影自倾同栗里分杯君合胜公荣雨窓秃笔青山出江阁开云好句成王谢风流看未歇暮烟归棹满离情
　　吴超玉携酒就徐田东水亭【同商贤】
　　竹篱傍水胜江村古树霜披旧藓痕地僻高人长抱膝天寒好友逺移尊轩窓晩觉沧洲入烟雨时看白鸟翻不是寻常文酒防漫将游宴拟梁园
　　寻王元倬孝亷是年八十有一
　　髙斋冬霁总如春倚杖留欢接膝频举世已稀同軰客百年重见独醒人闲收菊枕緑多泪判弃山庄不厌贫好补石城耆旧传掉头肯复望蒲轮
　　灯夕送梅孝亷不次还肥【梅久客肥水暂归宣城闻兵警复去】
　　射防初回旧草堂华灯雪夜劝君觞忽看归客成征客转逐它乡作故郷金斗城边江路逺瞿硎山畔洞门荒青春画角关心甚离思遥随驿柳长
　　山行经野寺小憩
　　藤隂磵响涓涓转野寺松云冉冉新下马径须投白社逢花谁不枉青春怕过朋旧盘餐费喜就林泉书巻亲诗句每从行处得髙吟那问路傍人
　　送髙郡丞苍岩还新安【时已报迁苏州太守】
　　方春握手忽春余风雨陵阳坐读书旧忆清尊开郡阁频烦小队问吾庐莲峰云送江帆逺虎阜花吟露冕初吴防山川文物在能诗常侍兴何如
　　泾川石山庵【故许相国读书处】
　　叠岭行来碧嶂寛天开禅室倚林端夹篱新笋筠初解满径幽花雨未残峰顶泉声龙窟稳书堂人逺石门寒争传相国曾留碣杖策层崕拂藓看
　　过乌溪重宿叶汉章山斋
　　山头返景散寒烟列巘争回溪馆前红药风翻花照水新桐月上客当筵园林果尽闲居赋谏草家传折槛年若使盘餐能简易经过长对石牀眠
　　新安城南龙井山阁
　　老去难禁野兴賖江楼晴日俯云沙舟回乱石渔梁浅城抱青山雉堞斜古木千章隂客坐源泉一勺自僧家紫阳旧迹西峰近祠馆参差着晩霞
　　田间漫成
　　岁岁田租倚俸钱去官何计复留田自惭谷口躬耕处空忆天台采药年性嬾干人疎简牍题因存友恕诗篇豆畦架秋隂外倚杖还听过雨泉
　　城南庄观获
　　迹系江城野兴长南邻曲坞接山庄摊书棚就青松坐隔水园开早栗香独客村厨惜鸡黍斜晖丘陇散牛羊遥怜楚粤军麾满几处田畴战后荒
　　赵天羽戸部至自海阳
　　百年交态倦重论客有临溪叩竹门正忆练江陪画舫相看叠嶂共清尊文章摇落孤云暮园榭荒芜老桧存造次霜帆一分手干戈离索两消魂【时贼陷徽州】
　　刘畊南见过饮花下感旧
　　一尊相对正花前囘首交情四十年春寺玉峰携手入霜天溪馆共床眠当门丛竹闲开迳避世南阳学种田烟树吾庐眞比舎杖藜重醉菊亭边
　　西津白云楼【有萧太守石刻】
　　临溪背岭自仙丘旧碣争传五马游路转崕阿深见寺云飞水上故当栖长桥返照沙潭浅宿雾孤城木叶秋西望瞿硎应不逺幽栖石室几人留
　　叠嶂山房送旌阳刘君实
　　作客江城坐翠防梅溪归忆旧松扉老能留眼看书巻热不因人自布衣抱牍复偕莱妇隐灌园久息汉隂机家山近在鳬山下日日仙鳬相傍飞
　　酒间赠杨仲建【时有客为作个山老人图】
　　谿边小筑近江乡每系兰舟就羽觞迳辟野云还菊圃门临潭水是渔梁晴川片月时随杖老树孙枝直过墙黄绮风流浑眼底暮烟仙岫逺苍苍
　　冬夜漫题恼阮怀都下
　　频年衮衮接公卿篇翰劳劳遍帝城雪满西山明客骑人寒中夜拥书檠传经胄子朱门贵归梦江乡白髪生却怪双鱼勤短札那无相忆一诗成
　　泊芜关怀金扬州长眞
　　鼔枻行随渔父歌离人永夕奈愁何涛声直向石城去月色遥连隋苑多哀角霜天惊雁鹜孤舟寒浦傍鼋鼍平山堂畔知相待风卷回潮生白波
　　目病不寐者七夜愦乱中时复得句
　　瞑坐过旬嗔欲颠暗中万状攒眼前春风笑我成相避药物欺人搅独眠逺札频烦谁替读良方十百总虚传丘明子夏一何酷夜半椎床嗟昔贤
　　谷雨后一日敬亭即事【同娄江陈子逊】
　　春风相伴入岩扄薄雾寒云半杳防为爱松花随意摘携将竹叶对山青题诗几軰留残碣吹笛何人最上亭小试新茶全胜雪好更鸿渐旧茶经【陆羽茶经以宣城为下】
　　寓书汤处士未发汤书适至
　　冬残惜别又春归溪涨通潮到石扉花落不知为客苦书成却恨寄人稀沧江生事随鼙鼔白髪心期见布衣重仗东风相问讯几多薇长赭山矶
　　同诸公陪胥明府宴敬亭云齐阁
　　良辰髙会就林峦宿雨初晴接坐欢仙吏行春从缓带青山怀古一凭防竹房深入余花晩尊酒遥临匹练寒太白祠前云未散好留新句与人看
　　和木山来看牡丹
　　生涯嬾种邵平喜近东邻处士家竹迳旧谙谁是客匏尊一笑为看花轻风燕语江城晩返照人酣席帽斜闻説天南烽未息多惭消遣对春华
　　马吉人宅同雨若文虎
　　铭座寻常挂酒瓢清秋暇日肯相邀岂嫌过客来看竹自爱空庭独种蕉伴老诗书供枕籍违时醒醉狎渔樵含情有待成终日负郭无愁归路遥【是日迟渊公不至】
　　酒间用韵答张七见过
　　别忆秦淮对落晖相看乱后忍相违停舟月照江枫冷把酒人逢稻蟹肥久客共判霜雪髩浮生谁稳芰荷衣应怜衰谢贪丘壑漫向星辰拟少微
　　洪庭植学使墓下感赋
　　四面青山木叶飞孤坟宿草泪重挥旧怜乡曲同尊酒老历官曹自布衣文字教敷荒服逺交游人许素心稀黔南此日干戈阻犹幸从前旅榇归【君督学黔中卒官舆榇归未几兵阻】
　　仙源崔友尚孝廉见过有赠
　　宛水秋晴落涨痕荒园握手一相存坐谈应据戴凭席愿盻曾登元礼门天向城头开絶嶂家从云外住仙源何当重识黄山面静对莲花共酒尊
　　经宁邑东岸即目
　　山迳盘盘谷口遮参差霜叶万重霞磵边列树多收漆云外髙峰总种茶乱石风湍通钓艇夹溪烟火辨人家有怀不见含情思细菊冯谁为采花
　　郑谷口招集园馆即顾与治旧业
　　谷口幽栖好亭子闲园新緑上阶除清谿旧傍江淹宅荒迳偏宜仲蔚居累日看山眠野寺有时留客当吾庐伤心忽梦平生友犹对寒松坐读书【顾旧有寒松斋】
　　詶何次水
　　讶许关情见面迟美人赠我采江蓠前朝旧住乌衣巷近代谁怜水部诗桃叶渡头把酒夜鸡笼山畔卷帘时永兴书法新摹就好古重搜几处碑
　　邺侯南村谷公有岁前闻警见怀诗凄然次韵
　　何意长干此重寻别离情见素交深眼穿烽火三秋日头白关河隔岁心不分诗朋违酒醆忆从禅老踏云岑忽看摇落成髙会犹喜劳歌共赏音【谷公旧同予游武夷】
　　江浦逢吴岱观【吴旧令成县有西塞诸诗】
　　别来何处复何年头白相看各惘然形胜地随游屐尽风流名为拂衣传【君以诗酒疎放免官】家移烟火西湖外吟苦伊凉絶塞边蹔把清尊同一笑江山鼓角总堪怜
　　赠江浦王白虹明府
　　能兼吏隐意长闲病起尊前自好顔水驿孤城通画舫县楼髙枕傍青山残编送日真成癖空槖留賔不放还九折共知多畏路谁怜骐骥困人间
　　定山寺【相传达磨渡江卓锡处庄定山旧有讲堂】
　　霛山不逺浦城边客到先寻卓锡泉裂石隂岩斜枕寺当门古树独支天禅宫云防残僧在讲席人传故老贤好挹长江入怀抱看余飞策碧峰巅
　　同人集一拂祠讲学【祠祀宋郑介夫侠地故耿天台先生讲学处】
　　讲席从来旧石头空山回首白云流百年忽见衣冠会一日眞同邹鲁游抗疏人传还俎豆谈经天许傍林丘烽烟满目羣英在坐爱松风五月秋
　　赠宗人惟和处士
　　六十闻君尚黑头门前坐见碧溪流忘机自信羣鸥狎采药闲凭一杖游学自紫阳追阙里人疑黄海遇浮丘趋庭别有家风在百尺乔柯耐素秋
　　赠郑瑚山中翰
　　参军人自凤池来制胜元须草檄才醉肯留诗邀笛步闲从挍射雨花台金门回梦鸣珂近海峤伤心战角哀乍喜论文尊酒畔青谿深处共迟廻
　　金长真宪副夜送游吴门同署斋诸子分赋
　　作客谁知嬾是真留欢独此醉千廵歌残永夜邀明月坐拥羣公送故人洵美山川多难日尚惭丘壑未归身百花洲畔孤帆泊回首秦淮白髪新
　　次和长眞先生送别【时余取道吴门归里兼欲移家秣陵】
　　无恙山川复此看客游当暑尚盘桓久射虎残年过敢信藏舟何处安解防江潭乘涨急移家烽火傍人难呉门宛水归途接倘遂穷交见靣欢
　　谒髙忠宪止水祠
　　中丞抗节从容地皎皎寒潭荇藻香正气翺翔陵白日清流生死爱沧浪【公另有读书处曰水居】旌旂何处应箕尾俎豆依然旧草堂谁道渟隔河海东南濂洛总相望
　　二
　　祠接山道不孤东林遗绪起吾徒致身偶类江丞相含愤宁同屈大夫自昔党人移汉祚到今尸祝盛文儒流风未坠箕裘好精爽还应恋旧庐【祠即忠宪公故居】
　　夜投惠山宿秦园
　　客到孤城入暮烟却贪清境促移船蓉湖渔火散欲尽松寺暝钟时一传磵绕春申苍径滑园当龙岫碧云偏携铛就水休辞夜头白初过第二泉
　　集蔡皖森同年翠深堂
　　主人何羡北山岑亭午髙斋坐緑隂早岁归来三亩宅素交离索廿年心台依乔木青天近座绕猗兰落照深此别风烟还荏苒白头何处重招寻
　　芹野草堂诗为陈集生感赋【君髙祖芹野先生为沂州守有芹野草堂今三易主矣】
　　緑野堂开傍碧溪争传刺史此幽栖春来湖水侵阶满木落龙山入槛低卧栁枝残人久去古墙苔掩句曾题可堪王谢风流地巢燕频更旧路迷
　　锡山逢丁飞涛祠部【归自塞外谪所又居毋忧】
　　归客艰辛近若何相逢失喜泪滂沱蓼莪篇废王裒痛沙塞诗传杜甫多满眼江湖愁道路几人书札问岩阿扁舟倘向鸠兹过只尺双溪有钓簔【君言将访旧皖口过芜江】
　　山游晩过徐长民
　　野色苍苍夕照间堂临谷口复谿湾叩门夜识陵阳客入坐青知邓尉山早岁身随丛桂老髙吟目送白鸥还东西十里皆梅树春到能余几日闲













　　学余堂诗集巻三十八
　　钦定四库全书
　　学余堂诗集巻三十九
　　翰林院侍读施闰章撰
　　七言律
　　过故给谏姜贞毅公吴门旧寓【公自题敬亭山房】
　　解衣长喜傍清湍翡翠防防入画栏此地应同习池好当年直作敬亭看竹梧障日留春色荷芰翻风生夏寒旧是孤忠晞发处临流回首思漫漫
　　吴中答宋既庭孝廉
　　茂苑陵阳一水长几年清梦逐鲈乡争夸阛阓皆文字自信交游属老苍篱巷曲连深竹迳河桥原傍读书堂晩凉过雨时相就湖上追懽旧不忘【先是相见西湖】
　　二
　　爱我躭游如谢客投诗款曲故人情酒朋雅称谿山美家世重兼烈孝名【宋母叶夫人乙酉闻兵变投井死仲子实栗从之有节孝合传】独卧烟扉成野老无双国士旧门生【谓缪歌起状头】眼中摇落秋风起愁说天南未罢兵
　　吴瑶如同年夜宴虎丘【同园次飞涛叔夜雪怀】
　　画船落日席重移精舎凉风倒接防林壑鸟归烟尽夜管人醉月明时清言独占生公石旧迹长怜短簿祠何幸乱离能此防平秋斗酒更相期
　　呉门留赠方干霄少参【公伯氏氷壶与余同举己丑公又同舎比部】
　　招寻衮衮复离筵依旧追欢粉署年夜永坐残吴苑月心清曽试岭南泉论文家并机云美秉节人推岳牧贤莫为苍生改青髩江湖乐地此中偏
　　登玉峰顶兼怀徐立斋侍郎
　　玉峰皎皎照人明散帯松风絶顶行逺树暗连乌日岭夕阳遥指阖闾城河流古道千年改【旧传河流出山下】云气西岩一线生矫首忽惊离思切还从直北望神京
　　徐健庵编修重集澹园分得防字【同葛龙仙陈躬一叶九来陈子逊子壮潘次畊暨伯氏孚若】
　　城里髙斋面翠微开尊散帙总岩扉梁园防是眞名士用里人逢大布衣【时初识葛龙仙】池上风来穿竹过峰头云起傍筵飞留懽恨别浑无奈带甲惊心客未归
　　舟回至虎丘髙苏州追送一诗
　　綀江髙防旧纒緜重傍花洲共客筵杖履湖山容我軰风流韦白见当年雀舟早觉青枫冷虎阜谁看好月圆别后尺书劳问讯离情长系郡楼前
　　重别澹心
　　星霜漂转未成翁吴防风流属寓公日记自留文笔在诗传肯畏客途穷白头性癖春山曲红豆歌声夜雨中第二泉边重惜别五湖烟月此心同
　　晓次荆溪
　　夜发河桥归兴催鸡鸣系艇曙光开县前湖水东西濶城上铜山烟雨来仗剑蛟宫传烈士买田阳羡忆仙才故人漂转知何处肠断中原画角哀【时陈其年客游中州】
　　过阳羡徐竹逸见贻诗册【时以足疾杜门】
　　布帆贪趂好风吹读尽篷窓一巻诗岕荈湖莼归养日苍山洱海宦游时畏途自爱归田早髙枕何妨见客迟欲报瑶华拾芳草前川凉雨暮迷离
　　人日
　　人日何人野兴长乍隂复霁称初阳敬亭云散明山阁江郭梅开报草堂久病二毛年冉冉多艰五岳思茫茫可怜画角连芳草好倩春风洗战场
　　石埭姚明府署中忽生白莲属赋诗二首
　　鳬舃慵飞吏隐偏放衙时复爱逃禅从躭彭泽篱边菊忽涌东林社里莲色傍水云浑带雪藕分仙种定如船氷心坐对看成笑贝叶经多手自编
　　二
　　自爱根株寄碧湍不将顔色供人欢临风小试霓裳舞照水长留玉树寒并蒂直堪藏白鹭素心兼许笑丛兰陵阳共说神明宰官阁谁同子细看
　　客归喜金翰孺先自中州见【君曾祖太阿公曾守吾郡与先大父讲学郡有专祠】
　　何人千里独相思到久还嗟见面迟匹马间关过陋巷一尊苹藻荐先祠官斋共指谈经处祖徳犹传堕泪碑漫说江南好风景牡丹重忆故园时
　　谢王便朴见贻用韵
　　槛外寒溪水自流往来随意有沙鸥开门坐见晴云过背市闲凭小阁幽每傍松根携一巻偶裁楷瘿得双瓯四方多难吾髙枕肯负余生浪白头
　　赵永星置酒幕山【同吴同甫梅瞿山赵梦求】
　　不辞物外共清懽旧径重来木叶残松偃半亭留客坐林疎众壑喜人看下方云起孤城合故垒山空落日寒老罢酒防还极目江关戎马倦凭栏
　　哭许青崖
　　曾向南村问草堂重来惟见竹过墙半生藤杖看山尽遗草莲峰凿石藏左氏失明还述作杜陵遭乱晩哀伤新安江水悲耆旧呜咽声随客泪长
　　留别王莪怀兼寄旧游诸公
　　日日山堂绕翠防更寻僧寺坐忘归浮名早信林栖好畏路还疑市隐非烽火经时拚酒醆梅花破蕊傍郊扉相看亲旧俱亡恙莫厌丘中薜荔衣
　　何生伯示近诗兼约文澜亭野眺
　　不到朗陵三十年旧时游好心茫然穷交握手开双眼见面论诗手一编半世烟霞供烂漫几人歌醉足纒緜危亭纵目还能否乱后溪山倍可怜
　　南陵长至值雪
　　昼雾经旬暖复隂良辰雨霰晩相侵晴冬久望占年雪倦客拚违行路心谷水交流寒野寺工山千仞失云岑军麾人事催迟暮多难防阳何处寻
　　文澜亭和生伯【同范鲁生茅楚畹王左星】
　　安贤古寺残钟在百尺危亭复此杯枫落槛前千树白云移天际数峰来孤城地合漳淮水异代诗留李杜才朋旧风烟闲不易夕阳归骑漫相催【亭在龙防桥上漳淮二水交滙杜牧之有谢家池上安贤寺即此地李太白游南陵亦有诗】
　　留别南陵屈明府君赐
　　频年书到宛陵城良会疎梅带雪清客病多惭投辖饮官烦偏重絷驹情论才物色空逢掖得算安居过甲兵雨后试听春谷水潺湲时送夜琴声
　　哭髙彚旃先生
　　书来前日正开顔肯信骑箕去不还履道行藏追止水问年甲子合尼山愁云楚泽招魂逺【公尝视楚学】茂草东林讲席闲怅望中原与呉防更谁耆旧在人间【先是河南孙钟元征君太仓陈确庵先生皆相继殁】
　　二
　　九峰髙会岂沉沦强飰犹传矍铄身闽洛遗风还吾党东南故老失斯人预留治命宁伤鹏特撰新篇竟获麟【旬日前序先大父集遂为絶笔】天路招寻忠宪在逍遥共喜出埃尘
　　欲辟小园作草堂不可得戏题遣兴
　　花竹为园兴未穷草堂地限藓墙东行藏独立千峰顶哀乐都归一巻中半世厯官余野老前生入梦是愚公【尝梦青衣客示愚山道人四字】柴门便与山溪接斟酌扁舟漾晩风
　　寄徐田东秣陵
　　倚棹偶为江上客逢人因寄袖中书扬云塜仍余泪【君哭杨商贤诗八章】徐孺东湖定索居寒许鸥鳬依水槛晴随杖屦问僧庐武昌官舎知相近自爱青溪钓白鱼【时从子子惺官楚藩】
　　寄严颢亭侍郎
　　燕台吴岫忆招要朔雪南云别路遥共说飞腾勤衮职可无书札到山樵班张夙昔曾分席伊吕于今半在朝退食诗篇应不减看余一赋自鹪鹩
　　过拙庵孝亷自公安避乱至宁阳
　　棹头不复问公车累叶家风旧著书龙市年来深避地鸡山僻处重移居乡园百战人无恙客路频歌兴有余消息荆门安稳未好将石室当茅庐【宁国县有鸡山及瞿硎先生石室】江陵李浪山因人寄诗有谋笑轩读史诸集
　　江蓠湘芷恨难论石隐龙湖何处村自笑将诗聊卒岁悲歌读史竟招魂乾坤那复渔舟在襄郢今余战角喧稍喜山中留故老楷模犹説李膺门
　　蒋曽防至自吴门余适将往皖口
　　岁暮重堪作客身孤舟相背各江津尊开坐对陵阳雪梅发行看邓尉春仕隐生涯皆野老徐庾家世总词人漫言寡合空归去满握隋珠未是贫
　　寄胡苍恒天中【时见遗缉园诗集】
　　旧游宛洛两相望别墅重闻拟辟疆忆逺书能连岁寄归田人共十年强梁园客醉开花迳汝水云飞绕药房斥堠中原犹警在肯容髙卧老南阳
　　梅八丈东渚草堂追和故征君沈先生题壁
　　征君杖屦寻幽处彦防花时数见招此日渐稀东渚客相看眞共北山樵石边老树经春冻烟际防鸿渡浦遥长忆麻姑重怅望【麻姑山征君故居】雪残青嶂自云霄
　　无锡吴明府特拜闽亷使
　　治行吴公海内稀九迁一日重　恩晖惠山泉好留诗别仙峤花深拥传飞蛋戸仳防矜肺石鲸波偃息解戎衣武夷形胜知相接叱驭何由厯翠微
　　答河东廵鹾鞠侍御【余视学山东时鞠司谕峄县】
　　乘骢几度傍龙门柱史风流旧可论鳬峄峰前分讲席金鱼池畔忆离尊持筹转运车储急补衮云霄谏草存欲问仙山到姑射十年衰髩卧江村
　　唐朕虞以岁荐入都
　　无尽春风在　帝城桃花一路送君行河边月照离人影蓟北莺啼故国声野戍漫劳烽火急旗亭何处酒尊倾秪今汉主需良防前席应知重贾生
　　答徐七程叔芜江见寄
　　落尽桃花尚客居春风莫遣髩毛疎比邻髙士能开迳【谓汤岩夫】隔浦青山对读书野岸芹泥香燕子江州芦笋脍豚鱼扁舟共醉知何日愁见停云覆草庐
　　对盆梅有怀
　　恨无多树绕檐前小簇低枝傍酒边过雨斋寒留客看逢春头白被花怜西溪林麓僧频约【闻武林西溪古梅连接十余里】邓尉风光梦几年忽忆题诗旧官阁平安消息好谁传【先是官湖西手植梅署斋今临江正驻兵】
　　传经台【故陈九龙先生讲学处】
　　磵石髙台玉几平天留片席拥诸生野花无种年年发林鸟多情处处鸣杖底湖连千顷濶洞门云散万峰明丹祠芜殁余残碣流水犹传弦诵声
　　邓元昭同年抵敬亭宴集即行追送一首
　　荒城会面是离筵峡石潭边蹔系船皁帽秪今同野客青山何处不诗篇开尊寺阁凭春树分手江防带夕烟小谢登临余胜地白头相望重流连
　　罨画溪游防【同彭鹿门太守张令音广文丁舟及王子允臧受澄蒋自衡叶丹威诸文学】
　　沙泉庙茗共招携宿霭晴云覆一谿永日鸥鳬还上下当年藤树接东西中流倒映丹楼出密竹斜侵画舫低信美山川复朋好兴移五月有莺啼
　　画溪含清阁用韵
　　夕阳佳处树防防返棹重寻水面亭无恙波光长入画含情山色为谁青繁隂未歇三春草隔岸遥开九叠屏大厯词人传旧里迷离烟火问前汀【唐学士钱起家画溪】
　　宿霍瞻菉山楼【董宗伯书额曰二酉藏书楼】
　　何年卜筑冠林丘入座人同树杪游山近乌瞻云岭见凭白鹿石林秋【乌瞻白鹿二山名】厐眉碧眼老仙客鸟篆虫书满竹楼夜听洮洮清辩永前峰明月正当头【时彭鹿门使君谈出世之学】
　　柬赠丁季葵蒹索佳岕
　　竹院羇栖雨浃旬相逢慰藉倦游身移情毎纵西湖棹爱客频倾下若春茶到玉川元是癖园归甫里未全贫莫辞手摘分尤物洞岕君为旧主人
　　山行暑雨
　　骄阳急雨太相侵大麓孤亭何处寻凉燠片时成异风泉半岭共悲吟雷奔駴鹿横溪过云暗藏鸠坐叶深莫叹山程苦行役家居元乏好园林
　　大安寺雨坐有怀水西
　　荷芰风凉水榭闲横塘带雨听潺湲暑逃官席贪髙枕客爱僧庐当揜关苍髩早知抛赤绂疎帘却喜见青山烟亭竹院行歌处谁借枯藤一往还
　　詶旌阳司训秦映碧【是留仙翰林令弟】
　　梅溪风土接东吴才子臯比兴不孤史席旧来推伯仲仙云深处拥生徒车驱驿路留诗过酒贮斋厨待客俱借问梓山山下水清泠还似二泉无【秦家锡山故云】
　　晩步
　　晩步东臯傍緑池蔷薇别馆剩花枝过眉杖覔青藤得折脚铛凭锦石支世乱惭叨无事日才疎嬾作赠人诗惟嫌山水情难断竹坞云林坐少时
　　诸公频枉书币促锓拙诗
　　问讯篇章事若何未应捡挍尚蹉跎惭非扬子宁留草况是文园久负疴性癖雕虫闻道晚官无长物累人多鸡林价重君休论且趂尊前倚醉歌
　　旌阳遇黄献仲之歙
　　频年竹策趂身闲立马梅谿感别顔泰岱东游身到海大鄣南去日看山人家半傍云根住客舎都从树杪还【歙客寓万山观开化寺皆山城髙处】秀笔丹青能暇否莲峰秋色会应攀
　　傅星裔湖舫宴集【同髙子传】
　　客向西湖双眼明菊花节后正初晴留人四面山还好饮马千羣水自清歌管不知斜日下归舟倒指晚霞生隄桥陵树秋如许头白重来无限情
　　巾子山【台州】
　　城上双峰俯万家振衣秋色满天涯潮声逺带轻颿没墖影横催白日斜近海林峦余宿雾寒山郡郭少黄花当年战垒膓堪断残戍沿江有暮笳
　　登华顶
　　丹台侧磴少人行莽莽羣山合太清江海逺浮双练窄云霞重压赤城平九天鸾鹤飞难到一寸松篁冻不生晓雾漫须遮老眼蓬莱看日旧分明【余向有登州望日楼歌】
　　台州赠洪虞邻少叅
　　海隅一卧傍天台画省人传视草才烽火藏书曽入壁园林丛菊自衔杯孤亭月照沧洲白双袖云收华顶来共说拂衣君未老东山何事久迟回
　　东瓯赠林梅生
　　鹿城耆旧似君稀见靣僧庐对落晖墙壁藏书归马队干戈横海失渔矶无家重赋头皆白半菽哀歌泪满衣此日清霜催木叶浮云绕树惜分飞
　　高尚孚副使夜宴瓯城留别【时自台移温兵乱初定】
　　江阁星移绮席残银筝别曲更延欢楚乡耆旧筵长满瓯海霜天夜未寒千骑重临仙峤好孤城百战防山安余年后防情何极各取苍顔带醉看
　　温州赠陈总戎赞伯【以战功锡世职故有六句】
　　汉家飞将旧横行枹鼓年来卧不惊剑倚龙精轻万事身先虎穴防孤城销烽海国归尊俎锡土天书列姓名共说军前容揖客醉余缓带笑论兵
　　发瓯江至括苍道中
　　坐待潮来送客还暮云疎雨动离颜诸村尸散渔舟断故垒兵稀戍火闲波涌半江飞白鹭霜红万树失青山括苍此去疑天上谷转猿啼何处湾
　　桃花岭
　　山行短景路迟迟岭上丹青剩废祠雨后有时留虎迹春来何处覔花枝荒途驿在无官骑野店人稀客自炊日暮青燐燃宿莽前年此地防王师
　　过严州追悼故梁太守培元【梁名浩然山东濵州人自严州迁宁绍副使未任卒尝酒间索予钓台诗今重过严祠碑在矣】
　　桐江落木旅魂悲太守风流更数谁把酒固留归棹客到门先问钓台诗七年卧治名还在千骑移官事已迟惭愧为余存片石故交零谢泪双埀
　　上元夕【同木山闇昭瞿山耦长】
　　良辰胜侣会难兼永夜同游兴未厌两水烟波开皎月千家江阁卷疎帘春晴天放华灯好岁改人从白发添烽燧几年还火树踏歌归醉定无嫌
　　花朝小饮有怀龚扶万使君【公以花朝日生前守吾郡左迁归楚】
　　共惜芳辰倒玉壶离情忽绕楚天隅洞庭人去双鱼断谢守楼空片月孤宦谪生涯成道路归来战地失江湖【楚方用兵】花朝细雨逢初度有客看花痛饮无
　　王枚臣安福乱后书至
　　望断螺川是战塲书来破涕复沾裳残生丘壑余衰病几軰应刘累丧亡讲肆已随衰草没戍楼新控大江长东南羽檄何年定只有离愁对夕阳【来书言吉州城外市肆讲堂尽成丘墟白鹭洲阁已改戍楼】
　　和呉舫翁济南见寄【舫翁江西吉州人曾同讲学青原顷客齐鲁有谒阙里登闻韶台诸诗时吉州正苦兵】
　　二东书札数能来怀抱遥从万古开习礼空坛亲酹酒闻韶旧地独登台讲堂犹梦青原防乡国惟余画角哀满眼风尘吾軰老横流江海几时廻
　　寄刘太平竹庵【时督缮战舰】
　　文士谁言出牧难褰帷治行动长安军储此日劳王事祖徳前朝旧讲坛小谢青山云树近大江白昼郡楼寒臯比好向天门坐犀浦应同鹭渚看【公先世三五两峰诸公皆王文成门人讲学白鹭洲而太平之采石旧有天门书院】
　　酬和方望子【时有父丧自京师归携吾友王山长书至一见而别尝序其尊君真学録】
　　雪中造次未开尊意气相看尽一言风木关河残泪在文章京洛素交存危时丘壑难髙卧遗绪濂闽许细论归到紫阳重作客停车肯复问蓬门
　　岩台寺
　　夕景重寻野寺游层崖侧叠自仙丘浮云不散留双洞絶壁谁开置一楼抱石松根风物改【郡守罗公近溪有台端松抱石之句今松已燬】入天萝迳杖藜愁当年题字多磨灭此地曾经支许俦
　　同王虹友徐章仲登敬亭【时王将游歙】
　　梦逐林峰未许闲转因佳客一开顔春风緑遍崖前树夕照青来雨后山谢李篇章人未逺江城烟雾鸟初还闻君留眼看黄海万仞莲花更可攀
　　寄挽吴节母胡氏
　　当年陶母识吾曹旧忆登堂醉浊醪早岁栢舟成永痛千秋彤管待谁撡鸡声夜织余蚕绩熊胆亲分长凤毛仙佩归魂招不得泪痕空逐广陵涛
　　送昆山徐章仲孝廉
　　青帘画舫照江津不分离筵遽怆神陆氏弟兄双国士【章仲与兄艺初一时南北闱并防】徐陵家世总词臣到来山霁昭亭月归去花留玉岭春长忆辟疆园最胜旧时题句满松筠五日同勉中圣月耦长诸子集方邺藤轩同限蒲字
　　令节长怀楚大夫骚歌异代复吾徒沧洲髪短慵簪艾緑蚁尊开且泛蒲不分干戈连岁月尚怜耆旧共江湖滛滛雨急归途滑笑指双童待醉扶
　　二
　　照眼榴花兴莫孤比邻竹叶重相呼漫夸长命五丝缕自有仙人九节蒲白日藤萝何杳霭澄江亭阁在虚无时艰竞渡年来少秪合还寻旧酒垆












　　学余堂诗集巻三十九
　　钦定四库全书
　　学余堂诗集巻四十
　　翰林院侍读施闰章撰
　　七言律
　　闻王阮亭农部擢补侍读
　　才力羣推称石渠汉庭特拜重相如上林札给新成赋秘阁灯钞未见书文字声名腾　禁闼平生怀抱满樵渔传闻珥笔辛勤甚退食常需列炬初
　　魏环极侍郎见寄即用韵
　　青溪散髪十年余　辇下诗来锦不如伊傅何当怀野老柴桑元自爱吾庐敢矜词客哀时赋闲写农家种树书忆到龙门成乆别蹉跎岁月恐全虚
　　次答徐善长庶常见寄
　　携锄种药傍荒原归卧谁言野老尊自爱名山闲蜡屐偶邀逸客止匏樽雨添篱竹从妨迳春涨沙鸥许到门同舍旧时诗伴尽何当芸阁忆江村
　　寄邓偶樵荆南
　　金陵握手八年过千骑长驱兴若何　禁里星辰摇剑佩军前词赋半铙歌山川坐控荆门险云物闲看梦泽多见说　王师资借箸天南早晚罢横戈
　　次韵马文虎表弟赠别
　　投老东山向十年　徴书忽下转茫然江城树色孤防暮驿路蝉声七月天到日定催斑髩白归心时趂朔风旋浮生晚节违亲旧何似松间枕石眠
　　寄寿呉园次六十
　　何必身如老鹤形苍顔相对眼俱清政成柳恽髙吟地客占沧浪旧日亭　北阙文词传画省东山丝竹笑丹经呉门甪里看云气不是寻常处士星
　　二
　　千人石上兴悠然清絶追欢夜月天家破尚赊留客酒身闲频上钓鱼船藏书林屋纷残帙判袂风烟又四年衰齿惭予真伯仲题诗那得共樽前
　　留别金长真宪副
　　青溪緑酒好相将笛步风防水榭凉苦忆论文坐官阁重堪分手别河梁艨艟衔尾江鸥警堠火连天客路长此去蓟门秋色早离情还逐雁南翔
　　白下赠何荪云
　　沧海尘生未白头石城耆旧自风流多时门阀推平叔溷迹行藏且伯休二酉书移亭阁满六朝山好杖藜游传家象纬称能事甘石输君定几筹【君世擅天文厯算之学】
　　登歌风台
　　雄畧其如隆凖何髙台凭眺客来过云山芒砀秋风起鸡犬新豊夕照多天下至今思猛士眼中依旧剰黄河休轻垓下歌非匹双泪兴亾总逝波
　　济南饮家泰瞻方伯署斋
　　七二泉边复此杯十年怀抱向君开连枝会喜天涯得片月光分岱顶来箕斗征输忧国泪西南飞挽济时才悬知节钺寻常事驱马燕云首重回【时楚粤方急军饷】
　　重登千佛山
　　廿年重上郡南山一指泉边枕潄还【岩壁有一指泉】世变转添精舍好客游终让片云闲青峰数防秋光里旷野孤城夕照间谁解舜畊遗迹在不胜怀古怅跻攀【古称舜耕山后人琢石为佛遂防今名】
　　晚寻趵突泉
　　平生野兴爱清光驻马看泉趂夕阳地涌舜山争道急源从王屋倒流长旧传残碣归鲛室新偃飞虹尽石梁老我题诗重倚槛含情独立对沧浪【往木桥皆易石】
　　观马
　　端居　紫禁拱　垂裳　还向天闲问骕骦自有六龙飞御仗岂思八骏骋遐荒神驹物色骊黄外宛马来归道路长岭峤此时需挞伐功成铁骑待腾骧
　　都下赠陈其年
　　青髩俄看有白丝别君犹记少年时尘中见面宁相识乱后逢人数寄诗畏俗疎狂龙性在买姬飘转蚌珠迟雄文此日同推荐赋奏长杨更属谁
　　次韵杨六谦九日同诸公集黑龙潭时余偶病未出
　　长安云物易为秋九日羣登傍浦楼雷雨此中生絶壑蒹葭何处有孤舟西山倒影当尊酒大漠悲风试客裘谁信少文怀五岳良时偏卧不同游
　　二
　　莾荡风烟接蓟丘蛟宫深处野亭幽鸥闲故狎筵前客叶落遥看木末楼旧日金台荒草在千年易水白云秋凭髙词赋吾何有归梦沧江杜若洲
　　髙澹人中翰出纸属书因赋赠
　　仙标特逹逈难攀　赐第髙居霄汉间日捧图书随帝座风吹咳唾接　天顔炉烟香里诗篇出玉漏声中剑佩还乡梦纵思湖上好此生应让白鸥闲
　　舒康伯示北征诗有作
　　汉江归梦莫滔滔布袜青鞋兴自豪射策生涯供作客倚天怀抱见登髙悲歌终古闻燕市絶调何人复楚骚黄菊丛枝还好在旗亭斗酒待持螯【有重九登髙四诗】
　　过沈学士绎堂即事次韵
　　比邻步屧日初寒竹榻髙斋过药栏病起劳人还笔札谈深野客共盘餐髩毛别后关心剧诗巻花前把酒看借问休文腰太痩蝉貂何似鹿皮冠
　　次答李渭清【时同被征召读书禁城寺寓】
　　朔风动地夕阳防时忆招提静掩扉把巻闻钟应独笑重城匹马忍相违烽烟浩荡频看剑雨雪羇栖梦拂衣乍喜髙歌余数子眼中犹见海涛飞【时山左及门多工诗】
　　宋牧仲比部赣关
　　谁共论才天地间醉歌京洛日追攀秋官读律心长苦词客持筹意自闲庐岳雪残明五老欝孤台迥尽千山岭南近报烽烟息贾舶应怜乱后还
　　王春如同年令宁都
　　近岭梅花照眼初双江南畔好驱车蛮陬鞞鼔知方定山县行歌治有余地大人家满岩谷年登壤赋益军储金精石室多栖遁倘肯论文式草庐【易堂魏冰叔诸子读书金精】阮怀携酒馔就发若客馆夜集【同大可雪怀】
　　邸舍曲坐如山堂怪君别乆顔未苍从教下榻有知已那免回头思故乡小酌客中何烂漫髙谈夜半转猖狂灯残歌罢各廻骑皎皎寒星天欲霜
　　得阮怀见和夜集诗有合并今夕当还乡之句因忆故乡诸游好【谓缉生雨若渊公方邺定九朕虞耦长】
　　素交何日集山堂独对清樽见老苍战垒频惊从乆客浮云相聚各思乡真仙名障谁能尽【仙有九障名居其一】才子饥驱转易狂长忆踏歌人影乱谢公楼畔月如霜
　　陈説岭学士见过论诗兼示北镇集
　　春明旅食阻招寻夙夜闻君在禁林官领石渠人望属朝回莲炬
　　主恩深旧游文酒南皮会出使天山塞下吟重借钟期心赏切相看倘许共知音
　　二
　　崔嵬北镇碧云端瀚海卢龙道路难马向辽西天际去山从塞外雪中看使星厯尽沙塲逺诗巻髙临碣石寒往岁聫镳真忝窃眼前飞将早登坛
　　京邸对雪【十月二十六日】
　　曙光虚白徧人间车马长安几处闲鳷鹊凝寒连北极林岚积素隐西山甘泉猎罢回龙驭瘴海烽传怆客顔独卧栖迟虚荏苒乡心一夜满燕关
　　走笔书李劬庵小牋【时自竟陵令被征旧有华岳诸诗】
　　隋苑萧滩恨别离征车迢逓会何迟歌成华岳秦声在宦薄天南楚客悲海峤纵横还羽檄江关漂转总文辞披衣隔巷好相就月白霜寒劝酒巵
　　过王山长
　　相见还如两布衣官斋差胜旧渔矶浮沉世路已衰晚角逐词塲今是非傍架抽书容借读到门促坐笑忘归蓟丘极目江潭逺吏隐风流似尔稀
　　张松台书至自荥泽谪所【旧偃师令坐事夺官安置荥泽】
　　失路仍难赋遂初归田梦乆髩应疎心闲麋鹿甘身老地险鱼龙伴客居生计莱芜尘釡在交情缑岭酒杯余河阳鸿雁燕山雪膓断离愁晚岁书【余过偃师君送别至缑山】诏赐被荐诸臣月廪恭纪
　　未到鹓班宠泽垂招贤特典荷
　　皇慈赐沾雨雪无衣日　恩重宫廷减饍时不待卖文从取酒漫劳索米好吟诗微臣窃禄今衰晚只合衡门赋乐饥
　　御札赐内直侍臣天花和王侍读
　　灵卉防将　睿藻夸惊分珍馔出　天家秀疑汉殿铜池草洁比云霄玉树花生摘余香如带露烹来仙液胜餐霞共传藜阁承　防重不数东陵五色瓜
　　简张敦复侍讲
　　东南争道出羣才奏颂陈思入几囘夜半灯前　宣室召日髙花下　讲筵开书抽石阁多藏本露近金茎有　赐杯游幸甘泉新　驻跸倘容休沐到邹枚
　　为尤悔庵悼亾
　　空期偕隐恨何如钟郝徽音殁有余身贵蒿簪仍旧物病抛锦字竟无书敎儿几度丸熊胆垂老难忘挽鹿车共道安仁情太剧可堪重促鬂毛疎
　　见宋荔裳遗诗凄然有作【君按察四川会滇蜀反道梗忧愤死】
　　好客平生酒不空髙歌零落痛无穷西川终古流残泪东海从今少大风国士魂销多难后离人望断九原中张堪妻子应谁托巢卵长抛虎豹丛
　　午门谢　颁月廪
　　凤城鱼钥启朝晖紫陌清霜拜闱廿载老臣还诣阙九重仙禁想垂衣弓旌特举贤良尽雨露先　颁礼遇稀闻道金鸡方下　诏天门冉冉五云飞
　　奉赠梁大司农棠村
　　中朝曳履荷　宸防复有悬书在国门楚粤军储时仰屋应刘词客夜开尊多才厯徧诸曹长秘本看余万巻存岁俭茧丝民力尽含情赈贷向谁论
　　二
　　驱车曾到尉它城粤峤争传陆贾名玉节坐销豺虎乱涂歌时和鹧鸪声汉廷钱赋增缗筭禹甸关山尚甲兵天下安危公等在犹烦推毂及书生【公曾持节使粤有岭南集】
　　喜白仲调评事移寓比邻
　　旅服愁沾车马尘过从日夕不嫌频衔杯谈防今邻叟同学追随旧党人定国髙门惟尚德东方索米岂长贫相看忽忆江乡好残腊疎梅早放春
　　寄怀劳书升学使山左
　　谈经邹鲁似君稀泰岱峰头独振衣怀抱逺涵江月白文章横卷海云飞持横南北频专席槖笔班扬忆闱独树残碑今在否明湖相见惜相违【署中有髙槐予旧额为独树轩刻石其下】
　　书成宝慈先生集后
　　百年谁许是全人奏对前朝旧绝伦官似于公三执法名齐汲直数批鳞清流去就安危系髙隐林泉述作新没齿蜗庐千古事会歌楚些重沾巾【公署所居曰蜗庐子视学山左曽有诔言】
　　除夕同雪怀
　　浮生迟暮身如客乆客重禁天一涯岁序欺人慵守岁家书到眼当还家清尊话旧殷勤酌红烛邀春烂漫花此夕鹿门妻子在不眠相对説京华【是日得家报】
　　元旦试笔
　　霁日屠苏暖客筵岁华良称早春天鼔钟报曙千门动劒佩趋　朝九陌传疎节公卿谙故态惊心梅柳入新年烽尘倘息吾甘老梦在双溪叠嶂边【连　朝贺皆免今始　御殿】
　　山左刘木斋督学江南
　　阙下论文兴不穷才如子政几人同临淄旧聚诸儒盛呉会行看吾道东江送锦帆芳草外春深綘帐百花中年来竹箭催残甚披拂还凭大国风
　　李容斋学士见示近年诗感赠
　　诗篇还肯问闲人阙下争传启沃频累挍竒书元秘阁新开邸第旧平津坐亲鱼鸟江潭兴花傍园亭韦曲春退食从容明月出不妨文酒夜留賔【其邸舍即柏乡相国旧宅池台畧具】
　　唐寓庵大同书至
　　宦迹浮云好是闲东西天畔各苍顔黄榆白草时行塞画舫青溪旧对山燕市尺书冲积雪雁门千里望重关春风倦客愁无那凭仗梅花伴使还
　　王昊庐宫詹晩过有赠【时见示纪年诗】
　　南陌朝朝听玉珂不辞回辙晩相过篇章早占风流尽宦逹偏含涕泪多遥揖安期称弟子数怀惠逺问岩阿却疑学士钟情甚我亦闻歌唤奈何
　　上元前一日入游　御苑登洗妆台
　　禁林灯节许人来太液苍茫接汉回前代御舟犹水榭中天白墖旧妆台　苑亭重绕沧洲出　宫殿髙擎丽日开向夕含情遥指防景山终古自崔嵬
　　为陈山农寿其尊公筠修翁七十
　　梅源丈人陶隐居带索长歌乐有余万巻坐深三迳草扁舟看煮四腮鱼山中敎授几成市肘后平生自著书满眼桃花照樽酒共言斑髩未全疎
　　送汪郡丞之秋浦
　　东风初拂柳条斜南去褰帷傍水涯旧掌图书开秘府新辞禁苑放仙槎梦中起草还三殿楼上看山是九华秋浦题诗怀李白江城满眼正飞花
　　翁武元之官黄州陈康侯索一言之赠
　　漫説交游万事慵相闻客舍倦过从梦回明圣湖头月吟过慈仁寺里松燕市尊开文字饮楚天春去水云重岐亭赤壁风流地拄笏西看江上峰
　　二月二日雪
　　夜半疎帘作曙晖朝传雪片压双扉宫梅苑栁春先入陇麦畦蔬愿不违文酒兔园诸子在野桥驴背几人归乆晴转觉轻寒好卷幔从敎防客衣
　　己未二月朔同被　徴诸臣集试　体仁阁
　　上赐食且　宣谕曰馆选廷试例不给馔嘉尔等学行名儒优以旷典是日治南馔张椅坐盖前所未有也恭赋纪
　　恩
　　减膳深知念万方　大官珍赐喜初尝天浆捧出金茎逺宫馔分来玉粒香葵藿腐儒沾醉饱　丝纶温语重辉光华筵异数承　防渥载笔还歌湛露章
　　元旦拟早朝
　　丹阙晨开敞　御筵朝元防好傍炉烟春回晓日螭筵暖风细卿云凤阁悬　宵旰勤思荒服外衣冠拜舞圣人前称觞进璧浑闲事共拟南征奏凯篇
　　同毛会侯曹賔及梅耦长宿张见阳西山别业
　　马首看山日向西蓝田庄好一招携萝隂别馆縁溪静竹外繁花拂槛低雨过林深云不散残春谷暖鸟初啼千峰四面青如许醉逐东风信杖藜
　　彭直上孝亷下第归南阳【禹峰开府之子】
　　南阳归去旧山庐到日花翻红药初自有天人供奏对不妨河岳暂樵渔一门才号高阳里两叶经传中垒书犹忆论诗接开府春明执手重踌躇
　　寄阮岩山
　　风期争説嗣宗稀五马天中早拂衣瘴海人传驯雉处澄江花绕钓鱼矶怡顔大药留春髩髙枕晴见翠防子弟能文谁得似园林丝竹莫敎违
　　送崔友尚南还用耦长韵
　　一尊未醉忽言归红叶花时手重挥雨歇宫云遥送马风回江柳緑侵衣看山好就烟中寺领客还开竹里扉眼底崔骃人共识离情乡思却依依
　　答俞逹夫神木见寄
　　尺书经岁逹长安恨别惊心破涕看古树氷霜春不逹炎天靺鞈昼犹寒请缨虎穴孤忠见倚剑龙堆独戍难汉主还应思李牧碛云边月路漫漫【镇将叛时独以守偹抗节使人间道请益兵】
　　冯少司寇再来席上作
　　旧国仙台碧海涯振衣曾蹑赤城霞眼前京雒从为客梦里滇云尚有家贪坐夜防移片月含情春去见飞花承明曳履还青髩莫遣乡心感岁华
　　送张见阳之任江华
　　春游同醉忆花亭逺送当筵酒易醒匹马直临三楚尽仙峰深入九嶷青家余旌节传开府乱定风樯过洞庭但使道州遗泽在春陵山畔好重经
　　刘蘧庵进士归南陵省觐
　　浮云马首惜相违客舍乡情似汝稀南浦暂辞金阙去北堂亲见防衣归文章价重还清帙亭馆花深接翠防鲍氏乗骢君旧业莫因调饍恋渔矶
　　病中答问亭善长见示次韵
　　秋声昨夜到阶除药臼茶铛独晏如问讯数回穷巷客疎慵从委半牀书身依北阙经旬卧心忆青溪梦夜渔逺枉瑶华当七发一庭新月怅离居
　　赵云岑监司湖南驿盐
　　青门残暑重驱车廿载交情白首余造次衡阳当日事间关洱海数行书官临三楚旌麾逺地静诸蛮堠火疎好客平生怀抱在持筹盐铁意何如
　　叶井叔暂归黄州
　　节近重阳不肯畱黄花苦忆故园秋髙歌去傍岐亭好清梦时回嵩少游驿路霜催燕客骑江门枫落楚天舟莫论后会人难健此日相看已白头
　　病中次方邺见寄
　　长安冠盖逐时新清秩何由被老臣词赋从来同郑卫【时召试以诗赋】干戈犹复动滇闽校书才力看华髪伏枕生涯旷紫宸【有修史之役会病卧逾月】遥忆溪山输稳坐藤隂石畔好垂纶
　　金眀寺放生池
　　灌木疎篁白昼隂重闻泽国出香林钟声彻鱼龙醒渔艇机忘江海深人静惠庄知极乐地幽支许数相寻眼前兵气销难尽解网谁能共此心
　　赠宋叔防
　　黄尘蹀躞御沟头髙歌斗酒乆淹畱公卿把臂不相放阊阖上书谁见收南飞寒雁向归路朔吹丹枫生客愁江湖斫脍且纵棹漫将鲭味烦五侯
　　和耦长移馆书怀
　　空庭昨夜菊初残霜白天髙岁又防巷僻总输三迳静官闲何似五湖寛诗妨人事吟成少愁满乡书写尽难咫尺素交稀见面栖迟谁得一枝安
　　王侍读答耦长饷木酬倡至再属和元韵
　　旧贡宣州土物传携来还带故山烟香风似傍兰臯坐品目元居橘颂前幽谷华林全不改旅人词客总应怜同声托好频投报肯数何郎赋一篇【宋何承天有木赋】
　　二
　　乡心遇物重难陈手植家园忆苦辛游冶不同芍药赠驿骚羞比荔枝尘压来香汗和红粉杖取灵根掖老人我意惟将伴书巻新诗一嗅一回新














　　学余堂诗集巻四十
　　钦定四库全书
　　学余堂诗集巻四十一
　　翰林院侍读施闰章撰
　　七言律
　　立春后一日陆翼王丘近夫髙阮怀梅耦长过集寓斋同赋五防
　　西山冉冉送清晖一夜春云暖翠防客里风光人日换坐中耆旧　帝城稀世情鞞鼔欺书巻乡梦梅花亚竹扉步屧招寻从造次旗亭灯市肯相逢
　　送简谦居之右江
　　龙江象郡路何长岭峤今非瘴厉乡南楚销锋诸洞静春风拥传百花香濯缨钴鉧潭还在酹酒罗池庙未荒挥手离亭莫惆怅中朝才彦半门墙【简以铨曹督学江南】
　　同翼王近夫耦长集阮怀寓斋再用微字
　　隔巷犹嫌良会稀过从乗兴笑开扉客仍旧侣欢逾永酒问邻家愿不违新月何人吹玉笛东风几日试春衣他乡朋好传柑近灯火天街并马归
　　送王仲昭舍人
　　同心愁见别筵频不分东风柳色新官比冯唐犹未老才如王粲肯依人交游早岁名沧海词赋连年入紫宸谁念平津旧賔客扁舟归卧五湖春
　　送丁雁水分廵贑南
　　斗酒才酣傍蓟丘春风无那别离愁滇闽烽火纾南顾呉楚山川领上游部下论文名士在尊前岸帻碧江流鬰孤台畔行吟处望阙思乡漫白头
　　为冯昌闻题册
　　乆躭賔客重文辞拜爵桓荣又一时东阁趋庭元世胄桥门抗手称人师谈经许夺臯比坐纪事先题石鼓诗玉树翩翩年正少几人却媿致身违
　　送张英石分巡温处【张由戸部郎出】
　　度支几载意长闲何事离尊不可攀逺道春风随剑佩孤城天堑拥江山龙湫瀑挂登临外鲸海波平坐啸间送别忽惊怀旧切凭君问讯莫愁顔【时附讯前使君髙尚孚及诸游好】
　　寄冒巢民是年七十
　　肯信离居白髪新防江畵舫忆良辰坐论文献空时辈笑看渔樵逐野人客到水园堪累日鸟啼庭树不胜春能诗子弟风流甚相劝开尊定几巡
　　三月一日入直史馆见玉河水色次韵陈其年
　　草色江南已緑茵春流初见玉沟新软沙气暖喧花鸭太液氷开动锦鳞才尽直庐长载笔官驱华髪未闲身移樽修褉家园梦倘许朝衣当酒缗
　　朱雪沽同年之新蔡
　　射策声华重帝京歌廿载总专城峄山古洞曾题字铜水清流好濯缨吏隐从来多海客官贫犹是旧书生同侪此日晨星在分手谁能不系情
　　钱月江编修暂假南归
　　马卿消渴日思归南去青樽兴不违鲈鲙筵开新画舫芰荷香满旧渔矶石渠授简余斑管宫锦承欢作彩衣髙卧遥知极目处白云潭上暑云飞
　　张振九守顺庆
　　清晖阁在好跻攀蛮徼烽稀一解顔地枕汉中元傍水云生江上日看山搴帷讼少巴歌起买犊耕深戍垒闲旧忆张堪为政美春风莫遣髩毛斑
　　送姚子逊游东牟
　　归心迢逓梦江村旅食羇栖尚蓟门古调旧多关塞曲穷交不忘信陵恩过从数爱花连坐惜别何孤酒一樽东去沧溟看蜃阁风流海客几人存
　　汤潜庵侍讲移寓仝耦长用八齐
　　经年僧舍称幽栖苇曲移居似瀼西一带春流凉气入千章夏木緑隂齐空庭花乌侵堦静髙馆星云拂坐低河岳苍茫森在眼过从几辈得攀跻
　　夏日右安门外僧舍作
　　竹榭萝轩兴未忘僧庐小歇爱林塘傍篱南去丰台近返炤西来翠袖长槐叶隂中谁草阁荷花好处似江乡柴桑莲社依然在半醉轻风送客凉
　　送陈北山之南阳
　　僧庐相见把诗论湖海风流吏隐存此去濯缨临淯水旧游飞葢满梁园行吟驿路河声转坐啸官斋夏木繁为问南阳名士在卧龙冈畔好开樽
　　送陆云士为郏令时令兄荩思仝往
　　邑有峨嵋胜地偏到时风物正清妍千廻汝水秋林外百里嵩云晓幔前定鼎迹存余王气登台乐奏想当年聨翩二陆多能事应有新诗洛下传
　　送陆荩思归武林兼悼亡之感
　　悬装入洛又南旋驿路凉风客髩边贳酒恨孤河朔饮髙歌忆共武林船人夸阙下平原赋箧有闺中锦字笺谁信清秋游子泪销魂重续悼亡篇
　　与王星南夜坐兼怀王山长广文
　　长贫何日酒杯寛野馔能延上客欢闲把蒯缑悲不语夜畱诗草笑相看畏途旅雁乡书少荒馆秋灯暮雨寒时忆故人真吏隐独歌渔父滞河干
　　刘井柯亭
　　翰林院有石井相传刘文安定之所凿柯学士潜作亭其傍曰瀛洲夹植双柏李文正东阳诗所谓我行树隂日千匝也今井存亭废亦无双柏惟余老槐感怀旧迹和尤悔庵同年
　　刘井
　　青荧谁凿水晶寒锦石银牀位置安起草羣贤曾洗砚论文异代一凭栏宫云近覆晴犹润海眼潜通旱未干倘有泥蟠神物在那愁霖雨被人难
　　柯亭
　　仙客聨翩倚槛来丹亭曾向日边开残柯蔽芾犹连井芳草凄迷旧有台接坐共怜星聚地凌云谁称岁寒材风流未坠余陈迹怅望千春首重回
　　和尤悔庵嬾朝韵
　　药裹随身骑马稀冠缨麋鹿性长违釡尘逺忆松花饭裘敝争如荷叶衣中岁乆衰贪养拙　新恩未报敢言归蹒跚逐队惭鹓鹭珥笔生涯计恐非
　　送张济南式思
　　五马朝嘶上苑东岱宗回拥　帝城雄鹊华山色分外日夜泉声满郡中杼柚民劳怜赋急郊原雨足幸年丰旧谙清德饶能事揽辔行歌大国风
　　敕赐翰詹诸词臣鲜藕纪
　　恩
　　水殿传呼特赐荣词臣拜舞集承明真从太液仙源出肯数莲峰玉井生列案一藂氷共白堆盘千片雪同清枫宸鱼藻恩何限葵藿长怀就日情
　　王阮亭侍读生日【君以闰八月廿八日生今岁八月始再闰】
　　石鳞堕地元秋闰今日平秋又闰年词客名成多弟子宫人口熟半诗篇聨镳屡踏金台畔弭节曾题劒阁前手挍残篇身好健开樽早近菊花筵
　　送焦荆岩都谏分宪蓟宁
　　雪霁燕山照眼新西行千骑正阳春汉庭特美循良传圣代元推岳牧臣晋水声名看揽辔都亭丰采忆埋轮当年谏草心犹壮倘有民艰拟重陈
　　杨岱祯侍御分守口北
　　旧时骢马重神京屏翰宁输谏草名恋阙山川环辇毂临关旌节控边城千军约束霜犹肃三辅讴歌风自清圣世怀柔连极塞从容裘带许书生
　　题侯仙蓓同年遗像【巻中备园亭歌舞之胜】
　　螭廷射策忆同攀半世星霜怅别顔粉署声华传北阙中年丝竹满东山梁溪花发园林美龙岫泉甘尊酒间胜事祗今回首在不禁老眼泪痕斑
　　王北望视学广西
　　香风入桂旧氤氲花树冬春浑不分烽燧乆稀从习礼臯比坐拥一论文漓江水炤千崖石独秀峰浮万岭云荒服无难变邹鲁使君家学况河汾
　　白少谷令故城是东谷尚书之子
　　门望先朝谁复过相逢燕市一髙歌酒尊彭泽闲心寄诗巻香山旧日多捧檄地元分渤海濯缨官好就清河澹台故里闻犹在人士风流定若何
　　严奕肯令建平
　　鲤湖仙客爱沧浪清涧春流绕县长入境野田多秫稻近呉风俗半蚕桑雉驯原隰依人惯花满山城拂绶香握手青门情倍切敬亭百里正相望
　　偶遗阮怀检讨氊褥枉诗为谢笑有此作
　　客梦初回积雪天欲眠不寐意难传千春俯仰催双鬂万事经营剰两拳僵比袁安曾独卧寒知江革旧相怜何时抱得顔如玉暖老全胜一束绵
　　【附阮怀诗　欹枕更残欲曙天凄凉情事苦难传蠖行泥上身常屈鹭立沙边足毎拳穿榻昔闻髙士卧割氊新得故人怜竒温昨夜初生被绝胜呉蚕几叶绵】庚申长至日后忆及内子李宐人以嘉平月望五十初度率成一诗寄之
　　早膺鸾诰亦称荣嫁得黔娄却累卿逮下真夸螽羽德还山乆共鹿门情脱簪客馔亲劳苦失母孙邹赖长成好待老夫偕隐日持觞莫遣鬂生
　　闻孙予立编修将入都志喜
　　春眀一别岁将阑计日驱车天正寒心切早依丹阙近梦魂犹恋北堂欢江城画舫霜前发岱岳晴峰雪后看客路应多词赋好旧游相望满朝端
　　冯相国生日同诸君移尊长春寺防坐【公即席有诗率尔和韵】
　　海岱人宗属望先花宫喜得早梅前纶扉一代推元老文字三生共宿缘愧比应刘容接坐身随李郭是登仙忻逢初度成髙会况复昆眀奏凯年
　　惜书和钱宫声韵
　　伏枕三秋黯自伤况当俭岁减仓箱破顔恨少盈樽緑老树惊看落叶黄书籍乆抛从脱手丹铅难割几回肠生涯蠧简君休问赢得新诗满一囊
　　绪冬月望早朝【是日立春】
　　晓漏初传钟鼓喧彤墀仙乐奏云门烽销万国瞻　天喜虎拜千官荷　圣恩霁日春囘初献瑞和风拂面早知温似闻游豫迎阳气五柞长杨
　　至尊
　　髙念祖以曹秋岳侍郎赠诗属和漫尔用韵并柬侍郎
　　漫须斑管架瑚袖里长怀五岳图旧业藏书穷禹穴层峰蹑屐到天都篇章谁识曹刘好京洛曾逢李郭无畱滞经年休怅望不妨髙枕作狂夫【君尝游宣歙诸山】
　　二
　　客梦家山鸳水遥鸟飞绕树影萧萧烽烟战伐关愁思文字招寻未寂寥月色醉歌燕市酒诗情闲在防陵桥归逢耆旧凭相问应诏何嫌上赤霄【谓曹秋岳侍郎不应宏博之召】既收成都闻秦人言川陜事【时秦人转粟抵成都一石价廿余金】
　　禁旅初通蜀道年防书昨夜报甘泉
　　九重推毂筹先定六诏投戈檄可传飞栈连云成白骨盘山转粟上青天秦民共忆忧方切侧首西风一惘然
　　客每称予视学山左旧事有感
　　东土论文廿载余何当垂老被嘉誉守官氷雪心元苦相马骊黄术恐疎尚有齐风征大国可能鲁壁问遗书闲来侧首长怀古比迹河津媿未如【薛文清尝督学山左】
　　送范平万归宝应
　　汗漫何曾学比丘清斋髙论自风流园林乆爱湖边好书巻闲随阙下游垂老梦飞还五岳及春吟好且孤舟看君剰有清尊兴岁俭江田秫可收
　　寄题李跃渊参戎像
　　仗剑尘埃自致身须眉直拟画麒麟知几关陇先归客敢战滇闽不死人跃马风驰犹习礼还家壁立未忧贫谁怜岁晩寻朋旧旅困天涯一怆神【君访旧粤西道病卒】
　　王恕行宰桐城
　　谈经东国旧心期绾绶风流好在兹畊猎山家供赋税琴歌部下盛文辞浮峰花发行春日皖口云随入郡时欲识此中遗俗厚到今朱邑有专祠
　　召见乾清门
　　入直长趋丹凤楼忽惊咫尺觐
　　宸旒未遮宫扇瞻　天近不散卿云绕日浮
　　帝德难名深气象
　　主恩蓄意待咨心怀董贾才何有奏对谁当第一流
　　送孔心一分守罗定
　　西曹风义旧难忘晩节重临百粤乡揽辔朔南多宦迹行春岭峤足篇章烟开桂郡连峰逺雨入泷川涨海长自喜遐陬饶药物丹砂看试养生方
　　答博问亭留别【时送祖母太夫人榇归辽阳】
　　旗亭别绪日纷纷君去含情怅白云出塞归鸿沙际落临关哀笛夜中闻天山地冻花偏晩边雪春深路未分谁信王孙正衔恤重将尺素念离羣
　　送桐君和春字
　　蓟北离亭送客频相看斑髩复残春百年生计多行路午夜归心系老亲不见花开能劝酒何当鸟语解留人秦关近报烽烟动卧稳江潭敢厌贫
　　冯相国上巳日招集万柳堂限韵
　　柳送春来又一年帝城园近胜游偏兰亭水榭依然在兔苑风流自可传曲槛故留云去嬾丛花不待雨催妍西南解甲从觞咏髙处闲看万井烟
　　寄半字
　　斋居迢逓帝城西迳满苔痕嬾杖藜冷寺春隂惟树緑荒村雨散倘莺啼看残贝叶亲茶灶馔美葵羮就菜畦正是江南樱笋长干能忘旧招提
　　冯相国枉谢緑雪茶兼索新者走笔奉和
　　软揉碧玉作仙茶雀舌亲收雨后芽桑苎经营情较癖文园消渴兴还賖近虚茗椀慙留客逺隔云峦苦忆家伫待江舟愁报晩何当句好赤城霞
　　王恂度以眀经自楚入对不更谒一贵人以母老遄归得一诗送之
　　先朝遗直有闻孙江汉风流诗卷存乡梦祗怀三径竹贵游愁向五侯门宁亲馔美将鱼脍送老吟多坐树根赤璧矶头归棹逺更期何处共清樽【其曾祖讳惟允万歴朝名臣】瀛台引　见
　　禁林沆瀁有神洲　宫殿巍峩在上头灵沼不劳歌　圣徳昆池习战譲　宸防虹桥画舫波间动緑树青峯槛外浮闻道甘泉新献防共忻鱼藻
　　主恩优
　　比干墓
　　积藓残碑峙庙门何人扪读为声吞宗臣不死终遗憾荒墓虽封转断魂六百祀亡偏爼豆千秋血谏总儿孙可怜刼火难销尽尼父留题字尚存
　　大梁试院中秋夜同刘怡斋吏部
　　汴宫遗迹旧凄清永夜论文露气生忽见月圆知令节谁禁歌罢动乡情闲从河畔看银汉逺忆江关厯凤城池白浑疑梁苑雪共君拚把玉樽倾
　　赠别同考诸君
　　邺下词人会聚难辛勤旬日接清欢相知怀抱然疑绝苦爱文章惨淡看合坐风帘摧烛短倚楼秋月炤人寒金门握手前期在惜别芳尊兴未防
　　重过睢州汤潜庵侍讲宅
　　十二年前旧草堂到时风景又斜阳官归禁苑家如昨屋老藤萝壁尽苍逐队一时同笔札论心晚岁感行藏北来南去应相见无那离愁转客肠【君时主试浙江将归】







　　学余堂诗集巻四十一
　　钦定四库全书
　　学余堂诗集巻四十二
　　翰林院侍读施闺章撰
　　七言律
　　孟冬朔旦涂中作【是日例祀太庙颁厯】
　　拂曙和风宿雾消回瞻直北凤城遥五更游子怀前路三馆词臣赋早朝盥荐衮衣亲俎豆诗歌清庙奏箾韶鹓行旧忆承恩日玉歴初颁下赤霄
　　宿双溪旧馆【时哭先叔父殡宫】
　　使节初回感旧游荒园无恙带溪流一林竹木犹青霭三仕风烟早白头残藓半遮题字壁暮云争拥读书楼趋庭拜墓余双涙雨榭风亭丛桂秋
　　刘蘧庵舍人书至
　　关情千里意何如雪夜灯前细作书画省苦吟从寓直髙台极目怅离居山园入梦家仍逺星使还乡计已疎闻道北堂身转健朝朝含笑进江鱼
　　池阳经望华亭
　　九子峰开碧玉林五溪亭上好招寻早霞隐见仙楼出积雪凄迷山寺深短髩星霜还策驾多时猿鹤劝抽簪凭阑旧忆经游处曽踏东峰第一层
　　重宿依水园
　　孤城谷水暮潺湲傍渚开轩杳霭间溪老漫题石壁去野云时上竹亭还新添曲坞穿岩入醉许沙鸥与客闲往日主人情烂漫倘应飞梦到家山
　　寄淳湖邢景之
　　双鱼斗酒忆招寻回首俄惊白髪侵南北风烟难见面湖天雨雪重关心长途车马生涯薄晚计莼鲈归兴深苦叹交游成汗漫故人良会转萧森
　　詶蔡龙文兄弟假馆
　　幽栖野性爱长干招我如君兄弟难交岂忘年称小友饮同十日罄清欢江淹宅畔论才富周处台边感岁寒犹记嬾园荒迳在殷勤怀旧雪中看
　　再酌金长真按察署斋【程穆倩黄仙裳在坐】
　　清尊曲坐兴遄飞红豆歌残夜漏微执法不妨文字饮当筵时有芰荷衣官添华髪音书逺客渡黄河雨雪霏不是使君真惜别秦淮投辖故人稀
　　闻乔石林编脩补粤西主考
　　虞廷干羽静牂牁八桂征才太史过拂幰莺花春日好凭轩岭峤
　　主恩多星岩壁辨仙人字柳庙碑看荔子歌手辟荒榛收竹箭木兰船下洞庭波
　　髙邮除夕
　　不信流光逼岁阑江城此夕试春盘壮心强半消行路乡思无端数倚拦侍从漫称陈力短文章何物报防难得鱼硏脍供名酒欲颂椒花醉嬾看
　　赠孙怍庭少司马
　　旧好谁怜会聚难华灯永夜接清欢文章共信知音少出处闲凭醉眼看云卷岱隂孤嶂直风髙齐水一春寒时平正切苍生望应念东山老谢安
　　林澹亭视学河南【先是主山东试】
　　论才海岱一登临回首中原揽辔吟上国文章皆在手东京风物有遗音龙门絶壁云常起兔苑荒台迹可寻策马旧游无限意黄河春水向人深
　　表弟杜诗字李齐新补诸生索赠【本姓陈建文时死难尚书廸之裔也杜女适陈有姙归宁得脱于难】
　　名齐李杜竟谁期爱尔昂昂策足时腹笥应穷千古事家声莫倚数篇诗才称早慧论文细世本孤忠晦迹悲待蹑青云扬祖德先题姓字九重知
　　送陆翼王
　　春灯夜月共髙歌大陆才名谁复过自有公卿能结韈肯抛林壑换鸣珂墙东避世征车重箧里钞书秘本多作客郡斋仍邑里五湖烟棹兴如何
　　三月三日集万柳堂奉和冯相国原韵二首
　　别墅城东竹石幽翩翩佳客集羊求隔年又值花朝节脩褉重呼酒伴游疎径移将新柳种回溪时有断云畱平沙细草春无限漫説青青杜若洲
　　二
　　飞花不厌入春觞故遣羣芳面草堂翠竹夭桃共烟雨鸥眠雀啄自林塘坐看云际浮兰榭行忆天台度石梁但使江流通画舫何妨尺水傲三湘
　　赵阆仙视学江南
　　春来杜若满芳洲按部论才是胜游书巻闲看青嶂出臯比坐对大江流山川南国遗风在人物呉都一赋收倘过陵阳能驻节敬亭云乌足淹畱
　　四月八日奉和益都相国万柳堂及放生池元韵
　　池上吹来杨柳风好花犹剰数枝红崖禽故绕芳丛乱水树初含暖日融浴佛防邀銮禁客寻山人是鹿裘翁香厨共试青精飰缓辔追随野兴同【江南浴佛日俗用青精飰】
　　二
　　烂曼频过花信风早霞晴射一溪红闲思髙论寻支遁倦把清尊笑孔融生计甘随抱犊子道心乆许放麑翁乞归未遂行藏得鱼乌亲人濠濮同【是日斋且有放生之防】
　　送饶与立归宁邑
　　夹路垂杨送客归藤花竹叶绕岩扉歌彦会存吾道生死交情见布衣乍聚燕关重欵欵行经阙里定依依鸡山石室多耆旧童冠春风愿莫违【时为所亲收骨南旋】
　　驾谒
　　诸陵恭纪
　　戈息燧武功成大祀遄飞警跸声海立鱼龙瞻彩仗风驰虎豹避霓旌桥山弓剑元　灵寝丰沛歌宫自旧京到处题诗闻驻　辇时时赓和徧公卿
　　二
　　遥瞻长白荐清芬沙漠宣威拥六军部落衔　恩千帐肃灵祗祝　圣万山闻行邉竞奏铙歌曲献赋还成羽猎文雨雪何须咏黄竹旌旄钟鼓乐吾　君
　　三
　　龙媒万骑出　天闲腾踏云沙更雪山击虎合围供　御饍射雕防落动　龙顔已昭　圣徳来重译共凛兵威靖百蛮闻说　尧仁悯流戍伫看解泽洒人间　【驾幸乌喇悯其地荒逺欲罢遣流人罪】
　　四
　　安邉绥逺奋长驱王气扶舆拱　旧都万里山囘龙虎踞诸陵云防鬼神趋封章乙夜挥　宸翰　【御覧奏　疏三日一发】扈　驾前星式壮图【东宫从大驾】鸭緑松花巡幸处文成五色满平芜寿静若少叅之凉庄邬嘉賔佥事之永昌
　　离亭曲宴对榴花半醉分襟白日斜壮齿歌呼怜蓟北苍顔兄弟各天涯陇山关塞氷霜早洱海风烟驿路賖叱驭王程应努力星轺指日聚京华
　　李阁学原庵得假奉母夫人归里
　　乍离　丹陛向沧洲风义从来第一流报国蜡书传　阙下全身虎口寄壶头时平蒋迳呼朋入亲健潘舆选日游手撰南陔调膳得海门遥指羡归舟【壶头地名】
　　二
　　宅傍青溪足啸歌白头重喜见沧浪宫衣晋锡　君恩重海错登盘子舍多天送凉风轻鹢舫诗传旧草在銮坡追随鸠杖欢方永回首长安奈逺何
　　送林石来舍人册封琉球
　　东南海色逺苍苍万里风帆接混茫　锡命殊方还带砺共球屡世效梯航　玺书气压蛟龙静蜃阁光连岛屿长莫畏波涛苦离索王程先喜到家乡
　　孙玉京令衡阳
　　洞庭南畔碧天长击汰风生杜若香帆过清湘先见岳人逢回雁一思乡拄峰云防元仙窟石鼔苔深旧讲堂努力甘棠延世泽黄门肇迹本衡阳【君尊甫都谏公起家衡阳】
　　白子常归江宁【故人仲调廷评之子】
　　良会翻成握手悲凉风初发送归时耽闲自爱游山赋衔恤来征有道碑独卧精庐邀月夜穷交两世感心期五侯门外多车马何似青溪把钓丝【时为其先廷评乞墓碑】
　　苦忆二首和尤悔庵检讨
　　苦忆沧泿亭畔好眼鸥浴鹭傍堦时半緑防开书巻片石闲容把钓丝桐雨防闻人却扇荷风入坐客衔巵西轩复有秋兰在花箭新抽第几枝
　　二
　　临溪小筑忆茅茨长夏松风枕畔时坐乆晴沙翻锦石诗成细字写乌丝藤根揉就充书架楷瘿刳来作酒巵回首此时谁称意鹪鹩梦绕旧栖枝
　　万柳堂合饯益都相国即和元韵
　　离筵列坐防长杨拂拭秋风未作霜地胜那禁成别路交亲何处是他乡清晖照客孤亭满緑蚁浮杯曲浦长无奈骊歌惟痛饮不妨烂醉贺知章
　　二
　　四坐笙歌意独闲诗多漫兴不须删纶扉旧有林泉梦仙老长畱氷雪顔落日难抛频会客浮云遥接故园山从来出处关朝野千古风流碧水湾
　　杜阁老予告归宝坻
　　漫说耽闲忆故园　两朝艰苦答　宸恩抗争平凖危言在【时谏止闽粤王商诸事】慎惜繁缨正气存述作旧承工部格风裁絶峻李膺门言归杜曲青山近回首纶扉恋　至尊
　　二
　　赐宴移来病榻前　温纶维絷意纒绵声名徧厯诸曹好恩遇深知一老贤千仞孤标真防地片言忠鯾乍囘　天怜予旧是龙门客立马青门祖帐边【正月十四日以公不与升平宴特赐之私第】
　　玉书表弟五十
　　尚忆嬉游总角年弟兄今日季常贤枕溪春涨浮朱槛傍郭梅花照客筵案举鸿妻身未老庭看骥子乐当前一觞逺致三千里梦到澄江水阁边
　　送裘敬亭侍御视鹾两淮
　　争传如虎殿中身　持简持筹　宠命新财赋东南半煮海都亭风义见埋轮芜城染翰余清兴月夜吹箫定几人谁念古今佳丽处髙门大贾总家贫
　　益都相国夫子予告归里奉送四首
　　黄阁辛勤一纪余　温纶宠锡遂闲居登临永日身辞杖巻轴连车手校书半世神仙借公辅平生怀抱满樵渔倾城出饯图难尽千载何人説二疏
　　二
　　吐握心期世絶伦漫劳賔客拟平津鲁邹文学归遗老海岱风流复几人一望门墙见模楷得亲色笑总阳春东山载酒过从数只恐难闲理钓缗
　　三
　　买山杜曲兴纵横朱邸先营緑野城密柳茅堂容乳燕繁花烟雨过流莺吟连尊酒应刘集归去家园海岳清二老髙堂晨夕近肯输洛社数耆英【谓髙司寇念东太史唐济武两先生】
　　四
　　深开济老臣谋合德绸缪
　　圣主忧　禁苑独游酣御酿　【上独命游灜台禁苑　赐酒馔饮酣】　宸章三锡重天球　【御制送归序诗及银章】还山有使询黄髪屡疏言归未白头重荷　殊恩应恋　阙囘看西北是神州
　　偶过张武承编修有作
　　帝里张华旧宅存草堂秋色自山村臯比坐拥公超市蒿迳深闲仲蔚门弟子半收天下士诗书凭送手中樽髙斋退食多清暇倘抱遗经共讨论
　　寄夏苍璧
　　黄叶秋寒下碧梧双鱼细札感潜夫田园自酿樽常緑松菊亲移径未芜捧檄仙鳬曽入楚搆书兰舫旧过呉不知别墅髙斋里能见琅琊海色无
　　赠刘征士
　　被褐居然国士风论才意气为谁雄匣藏龙剑尘埃下宅傍江山客梦中自笑燕游同郭隗偶因读史爱仓公漫言挟策不称意石鼓诗成在辟雍
　　和彭羡门编修偕悔庵忍庵华隐诸同年夜集寓斋之作时壬戍除夕前二日
　　素交简易共心期小坐偏宜岁晏时比舍客过常步屧趋朝髩改渐成丝书多闲许披帷借路近归从把炬迟三径逢迎元我軰风流应遣后人知
　　二
　　老嗔岁短恨更长苦忆梅花傍酒香夜暖一冬无雨雪官寒五载饱风霜简编送日生涯薄车马看人底事忙永夕偷闲差不恶尽拚清话旧山堂
　　研山自山左巡抚简督两淮赋此寄送
　　玉尺氷壶辇上间呉山魏阙又遥分海邦已沛岱宗雨幕府重开天目云谈笑恩波深两淛旌麾节制静诸军名兼管葛吾儒事努力行看答　圣君
　　二
　　去年灯夕共更防火树银花烂醉看此日渐知旌节逺何时相见酒杯懽论文賔从湖山美秉钺风霜铃阁寒老我倦游搔首剧西陵春水路漫漫【壬戌上元予过济南卜夜畱懽极华灯烟火之盛】
　　呉大宗伯赓庵入阁
　　朝闻　锡命五云飞江楚声名此日稀旧擅文章雄虎观新叅宻勿入纶扉礼闱典重频专席　讲幄年深数　赐衣已奏升平还备箸匡勷端不负恩晖
　　二
　　彤墀拜舞领千官吐握还传賔从欢伊吕嘉谟陈　御坐防龙雅望拥朝端胜游海岳心期逺彦会壶觞礼数寛犹有旧时同籍客拂尘倘肯一相看【同年八百人公始入拜】
　　追悼李石台侍讲
　　相违信宿怅离羣忽漫经年袂永分　禁苑薄逰曾并马夜台谁许共论文魂伤灯市春宵语愁黯江天日暮云阙下鹓班接坐处几人款复如君【辛酉上元招予出游忽把手曰恐此乐不再】
　　二
　　岂真吾道困龙蛇匝岁贤人屡痛嗟【先是二月哭陈其年检讨】藜阁校书劳永夜星轺怀古吊长沙【典试楚中】一官没后犹防谤百折生前乆破家
　　圣主知臣臣不恨莫敎泉壤泪如麻
　　和徐大中丞除夕诗用韵
　　金门时忆旧郊扉荏苒风光劝拂衣守岁无心长少睡还山未果媿言归春盘倦续椒花颂乡味携来菰米肥京辇灯觞多胜事相看只恐髩毛非【时传上元节将赐宴观灯】
　　二
　　遣兴时时倚旧醅欺人日月苦相催忍看眼底抛残厯忽梦江头入早梅晚节乆安生计拙春风逺接故乡来论文稍喜存知己午夜重倾竹叶杯
　　送袁杜少假归省觐
　　客中不分送归频却羡髙堂戏彩身子舍尚分官酿酒板舆犹及故园春别时弱柳牵愁早中路繁花照眼新垂老校书应念我独将苍髩受淄尘
　　赠蒲阳汤素公别驾
　　经术元推汉大夫平生家学重东呉交情道合双龙劒仙吏风清九鲤湖海峤恩波沾蛋户文章涕泪涌鲛珠【在郡有存诚録】争传折节收耆旧下榻畱欢定有无【谓髙云客余全人诸子】
　　寄李含露总戎
　　双鱼千里问加餐短札长畱怀袖看地控重关真接塞风生万马独登坛行边雪后旌麾逺校射春深貂锦寒回首潺潺济水上持螯把酒罄交欢
　　周星公使安南
　　玉节遥临絶徼长春卿特使拥辉光路逾滇粤蛮方尽帆过沅湘杜若香　圣世同风销战鬬儒臣载笔总文章跕鸢炎海休惆怅白雉行看贡越裳




　　学余堂诗集巻四十二
　　钦定四库全书
　　学余堂诗集巻四十三
　　翰林院侍读施闰章撰
　　五言排律
　　过洞庭湖
　　春半洞庭涨风驱万橹开蛟龙横楚粤岛树割蓬莱轩帝乘云去湘妃鼓瑟回白苹鸥浩荡芳杜水潆洄蜃市朝曦暗珠帆夜月来气连南岳雾涛駴北溟雷天地沧洲尽江湖画角哀中宵呼屈宋千古一裵
　　谷雨日集太函山房试茶【先一日大雨】
　　春风偏爱客谷雨一朝晴雀舌看初吐龙团摘旋成色涵潭水白香夺畹兰清谡谡松喧坐娟娟花绕楹茶经翻陆羽酒伴召公荣鸟向镜中语云从杯底生藤深蟠曲磴树老出髙城不尽登临意重含海岳情
　　山阴赠张登子
　　步屧过从惯园林防集频乞泉分玉带【泉名】携酒坐花茵弱冠思游洛英词拟过秦官居沧澥郡恩到日南人逸兴青云发闲心白社亲归来槛水曲大笑桃源春一研堪双璧千峰是四邻牀余王氏笏名重郭公巾金谷花无数兰亭书絶伦苦吟不暇嬾好客岂知贫濩落年犹壮鶱腾志未申情知恋丝竹岂合老松筠
　　萧山黄开平别业同诸子赋
　　山堂临北干好友共相求篱径开丛竹图书冠九州海门时骋目江屿坐消忧投辖星辰聚临窗河汉流岩阴藏短榻木末出层楼细雨池台緑回飇洞壑秋云连秦望树潮送武林舟疎酌偏成醉髙言不易酬才倾鹦鹉赋狂典鹔鹴裘兵革身将老风骚志未休渔蓑烟际没水寺掌中浮宇宙谁青眼沧洲许白头湘湖莼正好禹穴字还留客选兰亭胜人堪莲社收栖迟心不厌贫贱性难柔朱果呼儿摘新醪向妇谋情闲鸥鹭静歌罢鬼神愁杜甫诗难尽重过何氏游
　　除服北征连值雨雪回忆粤西遭乱有述
　　出门云嵗暮巍阪苦攀跻跋涉穷川陆关山歴宋齐朔风吹短髩积雪断荒蹊行止何萧瑟亲交念解携忆从碣石北逺使洞庭西浩荡经三楚艰难过五溪岭云横漠漠江树暗凄凄路险腾猿泣林深怪兽啼城池惊虎豹肝脑遂涂泥白日忽已匿青天不可梯存亡争顷刻向背失端倪【先是奉使广西值桂林城陷】符节衣重里糇粮手自赍直疑罹网雀翻悔触藩羝烽起霾霄汉魂归怯鼓鞞绨袍供盗贼枕席付蒿藜仆作蛮乡塜身争水鹳栖倚闾空絶望【是嵗祖母卒于家一仆死桂林】间道苦长迷令伯私情痛王阳夙愿睽三年苦苫块万里怨轮蹄瑟瑟河流冻迟迟防草萋长安愁索米驿馆听鸣鸡莫讶吟诗瘦天髙骐骥嘶
　　送孙平侯守平乐
　　万里昭潭路双旌去杳防瘴云连洞黒锦石倒江青城市龙门驿官衙天绘亭异泉流感应【泉名】幽洞驻仙灵山色朝还暮滩声醉可醒人家巢絶巘榕树幕空庭朴俗安良收殊方寄客星相如能谕蜀早晩逹朝廷
　　诸公同集贾园【侍御张雪崶孝亷王白虹陈公呉锦雯嵇叔子张旭之】
　　谢公爱丘壑别墅胜崖居况复良朋集兼之野性踈园亭纷窈窕楼榭上清虚杂蕊辞柯后红榴照眼初西山来几席碣石走林庐近坐藤为榻当轩柳覆渠频倾白堕酒小摘杜陵蔬云雾生衣袖星辰落绮踈论交歌寳劒拚醉觧金鱼过雨葡萄緑微风荷芰舒忘形从醉醒髙话及樵渔它日相思切加餐有素书
　　奉赠学士方坦庵先生
　　今代词塲客惟公号宿儒寸心惟简易五字肯榛芜折节收时辈新声屈小巫谁言今老大随意总欢娯侍从前朝旧文章此日须衣冠黄绮在经术董刘俱汗血皆龙种生毛并鳯雏谈迁联史阁元凯竞天衢幔卷云依槛庭闲花满株养分光禄膳客醉步兵厨含笑看斑彩髙吟废杖扶异书横短榻胜气拂长须北牖眠潇洒西山翠有无闲来饲鱼鸟兴剧满江湖好尽樽前酒沧洲趣不孤
　　送孔心一比部出按江南
　　华胄来洙泗声名动　阙廷秩宗曾典礼秋署旧明刑持斧仍兼绶怀瑜本六经苍生需雨露白简掣风霆呉防此何幸淮徐方就宁征输膏血尽鞭挞讼庭腥城社容狐防苞苴失渭泾波頽讵太激众醉故宜醒送逺愁分袂同曹忆聚星新诗尝好我末议倘能听云树山川秀江湖天地青龙泉今在掌斟酌试新硎
　　夜集刘何实员外
　　客来能不速下马即登堂复此前月同倾花下觞风吹禁烂漫香细得微茫云汉影俱淡江关思正长小僮森玉树妍唱绕雕梁曲和朱奏歌翻白雪翔纒緜今夕酒凄断百年肠努力念知已素心安可忘
　　赠刘侍御按上江
　　柱史声华着江南形胜偏　丝纶衔　紫禁斧钺下青天八郡疮痍日三呉烽火年官元是鸾鳯公岂效鹰鹯竹箭收应尽江蓠坐可搴帆开扬子驿山蹑敬亭巅霑洒穷檐急澄清抗疏传渊鱼谁照烛禾莠慎陶甄道自朱直心从白日悬陈情同野老万一使君怜
　　呈刘大司冦
　　嵩岳蟠中土英灵尽八荒硕儒真间出哲匠独昻藏蚤领冬官秩俄登秋宪堂是时严令甲触目满桁杨击断心频折平反泪几行髙门追定国解网佐殷汤礼数官曹略诗篇接引长感恩余独厚知已义难忘元气收河洛雄才抉混茫伫看亲　御幄拜手颂时康
　　上内阁金相公【公见予旧诗谬辱奬许故献是篇】
　　鳯阙名偏重龙门迹未登如何下里曲翻动郢人称亮直和僚省冲虚接友朋夙懐鸿羽渐重贲鹤书征袍笏烟云具行藏社稷凭笔濡仙掌露心濯玉壶氷匡救思无斁委蛇力倍增　枫庭恩缱绻麟阁貌崚嶒　【禁中尝画公像】勅使颁宸翰从搜　赐角鹰朝成三殿赋夕侍九华灯制策天人尽司衡元凯升韫藏知玉石并水辨淄渑铭坐惟居易怀瑜更去矜盘倾皆白豆路险独朱绳综核勤图史休容冺爱憎桐阴当夏緑山色向秋澄问字投扬子怜才仰信陵倘能攀羽翼延颈望鹍鹏
　　送薛行屋宗伯还山
　　拂衣谢燕市矫步还嵩髙出饯倾三辅思归动六曹恩荣今贺监赋颂旧王褒令子龙门贵传家郢雪操洞门余石髓岩雾裛金桃紫蔓褰春服黄鹂劝浊醪羲农从白首天地且秋毫他日寻王屋重披仲蔚蒿
　　焦石虹侍御园林夕晏
　　女郎山色好对此辟疆园落日下髙树主人开东轩口衔北海酌兴尽沧洲言种药各成圃疏泉深得源苍藤依石丈紫箨解龙孙绕屋众芳积穿林孤鹤翻女萝信缱绻丛桂难攀援延赏一长啸思归江上村
　　邗江赠关中孙豹人
　　闻尔羇栖久同嗟见面难未成归渭北却喜聚江干尊酒能相就新诗许独看挥毫心卓荦倚劒意辛酸遁迹摧双髩忧时集百端秋灯青耿耿夕露白漙漙任妇谋鸡栅呼儿补药栏困余惟笔研狂或废缨冠散帙连牀满论交二仲欢【雷伯吁王筑夫】校讐良惨淡风议自波澜共慕鲁连义休为冯铗弹逢君同慷慨持赠媿琅玕
　　荅关西李屺瞻进士【有登华岳诗】
　　有美西秦客清歌正始存雄心侵北地侧目向中原绘事丹青絶交游燕赵繁彤庭传射策白社对倾樽气挟黄河注峰攀华岳尊风烟开莽荡日月郁飞翻安步苍龙峡髙吟玉女盆洵难穷耳目直欲小乾坤浩浩经淮甸悠悠歴海门一身冲积雪万里怅归魂怒与蛟龙鬬羞同燕雀喧艰虞留缟带磨灭慎晨昏止酒铭庭训【君饮酒有定限】凭诗省泪痕过从常夜月披豁共朝暾俗士矜双璧髙人重片言看君飞动意应化北溟鹍
　　庚子冬暮归自广陵阻风述闷
　　倦客停桡久羇心野望长川涂仍故国舟楫自它乡飘泊惭妻子逡廵犯雪霜山船深坐井泥防滑縁墙逝矣从迢递悠哉入茫石尤风悄悄江浦雁行行旅防临蛟室迷津转客肠海陬犹甲盾水战习艅艎岛屿黏天碧藤萝覆石苍书囊成几案药饵代糇粮逺棹闻巴曲髙怀值楚狂物情争惨淡吾道任昻藏飞塔浮云外孤烟独树旁掠波怜翡翠眠渚羡鸳鸯忆昔螭头赋曾充粉署郎年方逾贾董名或拟班扬斗酒燕台醉微吟郢雪翔星轺趋五岭雀舫过三湘箐入蛮居黑花搴猺洞香加餐慿薏苡驻马憩桄榔远媿张骞使虚传陆贾装﨑岖连鼓角骚怨付篇章已识驱驰倦谁言筋力强推迁为外吏陨越惧康庄畏俗惩辛螫谋身类跋狼艰难踈旧好束缚嬾词场蓬髩风尘改家园松菊荒残生违皓绮往事悼膺滂戢影看宵月衔思送夕阳三山余缱绻六代总悲凉出处终何得渔樵未敢忘题诗伴朝夕晞髪近沧浪
　　频过杨仲建留赠【宣城北界黄池有楚王城旧址】
　　楚王城畔路草阁压寒涛身老渔樵健妻贤井臼操氷天烹紫蟹夜雨竭香醪爱客性能直长贫心不劳池鱼供嵗月林馆蔽蓬蒿家世诗名旧【君曾祖老痴先生以诗名】烟霜野兴豪清钟来水寺落叶满江臯不厌相过数时时系小舠
　　壬寅五月四日临江官舍作
　　去年此日自湖上薄游歴天竺灵隐韬光诸刹穷幽极险所至导以寺僧客皆不能从焉夜坐韬光飞雨阁得诗九首意不可遏防大风灭烛而止髙枕万山但闻风雨不知其为金莲泉响也回忆斯游便欲乘风奋策矣
　　今朝何逼侧昨嵗太鶱腾酒厌湖干醉山寻天竺登林峰频出没海日回凭陵窈窕尘嚣逺空蒙黛色增轻身同鸟防峻岭似猱升徙倚三生石攀援万嵗藤洞门云靉叇树杪峡奔崩灵鹫飞将去猿呼欲应诸天真咫尺巍刹叠崚嶒新茗全烹雪寒泉不让氷兴移无可歇心赏逓相仍细路回千折危冈上百层窟深穿虎豹松老掣鹍鹏寂坐天香发孤吟夜气澄狂夫矜彩笔山鬼妬明灯风雨纒楼阁星辰逐寝兴从游希健客留偈别髙僧放浪诚何有防搜得未曾至今思蹑屐犹自梦担簦竒岫宜披豁荒城苦郁蒸艰虞情骤减局蹐恨难胜丝竹违女石莼鲈劣季鹰渐添霜入髩那尽酒如渑防去观沧海重题继骆丞
　　范鲁生书至却寄【时舍弟受业】
　　别久两相望书来水驿长新诗缄累幅短札字千行事往频回首情多忽断肠把杯陪画舫祖道感河梁花想寒梅下轩开卢橘旁独吟安石几散帙满藜牀叠嶂朝生爽双溪晩送凉周旋从简易搜讨破微茫薄宦今何有穷檐卒未康向人真惨淡得句复猖狂病遣杨枝去愁冯竹叶尝敎儿粗识字忆弟倘升堂世事渐磨灭生涯迫老苍蒺藜岐路仄萝薜故园荒瘠壤仍凶嵗孤城近瘴乡终当归草阁一醉旧沧浪
　　蒋虎臣修撰示近诗得十韵
　　篇章何汗漫把读转酸辛卒嵗长为客新诗半哭人艰难经浩刼清净想前身贪善无虚日寻僧不隔晨行当归禁苑何事守江津病采三茅药羮思千里莼悲来时有涙痛定竟无嗔【君自号无嗔道人】简易安贫久纒緜念旧频几时重见面一饮共经句湖海风波濶看谁稳钓纶诸贤重防白鹭洲三日【时讲学言及孝弟有闻之流涕者】
　　邹鲁微言逺东南坠绪传不徒怜契濶复此共周旋修渚横江出髙楼切汉悬衣冠空郡国耆旧俨神仙辨难毫芒析昭融同异捐道存言简易心动泪潺湲阛阓羣瞻听阶庭竞接联清欢歌雅什列坐叠长筵积雪山城白留賔地主贤【时萧孟昉一人供馔费百余金】百年虚荏苒千里重纒緜诗説惭匡鼎经传想服防他时魂梦绕应傍水云边
　　同药公及诸子游青又【青原山谷中名青又】
　　晴冬风日好乘兴恣攀跻岚气盈襟袖泉声逐杖藜天围一握小峰截片云低暗穴熊留馆荒陂虎印泥杳防忘去住曲折失端倪置产縁茶圃分流润麦畦野梅寒早发谷鸟腊先啼白饮烹葵美青林采药迷惠庄心共远支许手同携不尽青青色重看万岭西
　　哭李梅公少司马【用杜哭李尚书韵】
　　武林投分日南浦尽欢年论学频同席伤离强系船忘形真故旧把醆共林泉神劒归何处东山竟寂然盛名生陨谢耆徳易崩骞史局家相继房中句共传【公次子维饶官庶常夫人朱逺山有诗集】髩从枢辅改书向国门悬采笔斯文在交情我軰偏青松凋雨雪白马阻江天絮酒将双涙遥倾文水边
　　雨宿南昌携具与商贤伯调伯玑小饮客舍伯衡宪副适至同限七虞得二十四韵
　　天地酣歌短文章防合殊避人开惨淡得友失艰虞防滑愁官舫尊移就客厨立谈良欵欵小酌太区区竹外求羊径林间嵇阮徒氷盘荐樱笋香饭煮雕胡忽有髙轩过重敎浊酒沽倒衣欢造次入坐乱喧呼诗思春江濶灯花午夜徂沙寒沉野骛风急噪城乌屈宋同骚屑曹刘定有无阁中招帝子阶下走天呉拙宦生涯见穷交骨髓枯心情难木石词赋岂泥涂倚马看君笔雕虫悔故吾奔腾从日月去住总江湖榻继陈蕃下官将梅尉俱深杯疎礼法雄辩捋髭须雨细侵朱槛星昏隐碧梧风烟数子在户牖百灵趋送老凭书帙忧时缺唾壶隋珠好相赠莫厌卧菰芦
　　临江荅宋荔裳西湖见寄【君按察浙江坐蜚语逮系至是难始解】
　　老友几时见频年双涕零伤离禁逺道多难逼頽龄路歴羊肠尽身从虎口经定交怜旧雨转眼诧晨星吾子真无敌髙言谁见听抚膺盘岱岳摇指动沧溟扬马亲齐辔庄骚类建瓴艰虞书不废賔客户难扃北寺长牋赠西湖画舫停衙齐连竹榻午夜竭银缾才大偏婴网机危屡震霆卵巢垂殄灭日月付沉防请室头空白穷途眼孰青被　恩寛对簿决憝快扬庭【时下石者反坐】孤愤传梁狱饥虚忆楚萍检书拚卖尽仗酒得无醒摧折惊魂断哀歌带血腥浙潮云淰淰楚树雨泠泠混沌随雕琢江山备使令星摇埋劒匣雷殷化梭亭执义同胶漆关情甚鹡鸰膺滂仍激烈王贡太伶仃久隔田园梦还浮江汉舲十年思射虎七子岂枯萤【往同在部曹有燕台七子之目】公等宐朱绂吾将老翠屏长吟凭玉笥愁绪满郊坰
　　送王仲昭还武林【时以吾友宋荔裳难后书至】
　　武林多逸俊之子旧峥嵘浩荡游京洛艰难亟友生荒亭金鳯渚古寺石龙城一月诗盈帙双江水共清翩翻看翡翠怒掣走长鲸赏惬沧洲趣交游白首情离心百结苦归櫂片云轻身世宜丛桂江天止杜蘅怀人书嬾作拙吏计无成惟有萧滩月随君湖上明
　　官舍看牡丹
　　阁俯双江水防开千叶花葳防含夜雨灼烁斓朝霞蕊叠翻堦重枝髙出树斜逐香蜂绕座倚槛客思家镫下金尊照风前锦幔遮多情娯老眼留赏驻年华梦想洛阳胜虚闻姚魏夸但令春好在何惜滞天涯
　　寒食夜集得八齐【同毛大可沈治先徐若彛髙阮懐诸子】
　　应节钻榆火看花复杖藜江连官舍緑山抱女墙低粉蝶晴初舞黄莺晩尚啼论文停鼓吹选胜约攀跻风月知春好悲欢得醉齐年年此时恨不管草萋萋
　　南浦赠徐原一孝亷二十韵【时徐有父忧】
　　昔别离筵促重来握手亲烟霜真潦倒风木一悲辛思苦才逾老时艰气益振文章争庾鲍兄弟属星辰托咏宁辞癖耽忧岂为贫五湖闲鼓棹万巻日随身宪府延髙防诸侯拥上賔英华尽京洛形胜揽齐秦羽猎篇如锦河梁句损神客心方浩荡归兴且逡廵榆次回车暮罗浮采药春瘴江占母雨洞识枫人丹荔盘频荐芳兰带自纫书成方物具诗在土风陈魁垒时看劔雕镌妙斵轮荒亭问徐孺惊坐礼陈遵【君数过陈伯玑】战舰愁经眼歌楼酒入唇防园香橘柚乡味忆鲈莼立马浮云合分襟白髪新何年玉山过见尔独嶙峋
　　荅邹程村进士十六韵
　　词翰今时盛艰难絶调孤相逢在南浦髙卧复东湖客久登临尽才多著作殊雄文搜要妙别曲寄欢娯贾董生相并邹枚誉不诬【君与董文友龚介眉有合刻】飞腾淹旅食歌醉失穷途隋苑吹箫夜西陵卖酒垆【先是同游淮扬武林】赋成追鲍照梅落问林逋晓日山空翠春云树有无风华倾坐客朴野许潜夫忆别三江逺怀愁双髩枯青枫寒皁岭黄菊泛洪都闻道深嗟晩全身或借愚烟波心浩荡驿馆迹踟蹰执耳慙勍敌窥班敢大儒题诗当缟带斯道未榛芜
　　安成王枚臣进士自粤东归不逺二千里见过接对有诗兼怀吉州讲学诸子
　　留滞羊城久过从鹢舫遥离心惊浃嵗情话剧连朝见取吾何有相看意自消溪亭同倚槛山寺数联镳问路风波濶忧时豺虎骄世途甘蹇劣吾道忍萧条地忆螺川胜朋来鹭渚饶微言昭日月髙防逼烟霄讲席今仍在诸生谁见招沙寒云满树江涨雨兼潮神物终当合青松倘后凋因声寄同志索处未飘摇
　　哭雷伯吁追悼及李叔则杜苍舒二十韵
　　三子皆秦人李为前辈盛名数寓书来徃杜相值西湖姿防甚伟雷流寓广陵尤与余善己酉二月值孙豹人言伯吁以去年腊月死李杜二君又先殁矣堕泪成诗并见是篇
　　世罕怜才者天收作赋人相催成陨落吾老独酸辛叔则声名久苍舒邂逅亲飞书来岱麓【叔则】握手记湖濵【苍舒】敏防李无敌魁梧杜絶伦深心推伯吁鸿笔奋西秦文字经营苦江关旅寓贫诗寻孙楚説【豹人】家与仲宣邻【王筑夫】编纂连宵旦呼号动鬼神正夸同跋扈讵意顿沉沦箧笥书犹在泉台气莫伸残篇谁料理万事一埃尘作序劳晏谈经许大春【李雷并有赠序亟称余讲学邹鲁事】穷愁宁到骨啸傲肯谋身态忆粗豪好交怜怀抱真壶觞情契濶关陜梦逡廵所痛芜城近偏难尺素频岳莲摧菡蓞玉树委荆榛海内知音失山中白髪新素车终隔逺双泪染松筠
　　重游从姑【罗近溪先生读书讲学处】
　　谁信孤峰峭居然小有天崕泉深窟穴杖屦入风烟絶顶平如掌陵空突似拳石梁飞碧汉书屋盛当年万象春花候双江暮鸟边婆娑重懐古此意几人传
　　闻王西樵考功讣
　　海内文章伯斯人独素心风流争玉树气类缅苔岑戎楷官何忝阴何兴不禁百罹曾患难三仕总萧森雅咏耽呉越髙怀托向禽摧頽无鵩赋殄瘁失书淫京辇追髙防壶觞伴苦吟同声兄弟好衔痛蓼莪深名士希年寿伤心自古今恨虚辅嗣麈凄断伯牙琴八子情摇落【时同西樵兄弟有八家诗行世】千秋事陆沉岱云今黯淡回首一霑襟
　　三天洞同诸子作【有序】
　　嵗甲寅十月三日屛迹水东呉雨若诸子自郡至为洞壑游遂就地酌洞中稍酣呉濡笔扫岩纪人嵗予分赋得十韵将与此山共磨灭焉
　　幽境欢重践追寻好友俱层岩开窈窱万壑炯虚无显晦经营苦炎寒气候殊洑流殷地轴髙户裂天枢洗洞龙湫涌【洑泉嵗一涌涨谓之洗洞】排阍木客呼日车愁上下云族起须臾席地霜千叶炊松酒一壶崖﨑曾堕鹿穴黒敢藏狐暝坐来神契疏观启众愚山灵防题字终古漫糢糊
　　自浦城至建宁书事
　　南去文谿路滩声晓夜闻横空攅岛屿卷地走风云回合山难断青防日易曛舟人频出没岚气半氤氲石见无鱼穴林深絶鸟羣劔棱欹侧过眉睫死生分孤客垂堂戒惊流转櫂勤壶浆荅三老能事信输君






　　学余堂诗集巻四十三
　　钦定四库全书
　　学余堂诗集卷四十四
　　翰林院侍读施闰章撰
　　五言排律
　　狮子诗拟应制二十四韵
　　圣朝惟尚徳薄海必归王却贡安殊俗献珍来逺方游麟当在野彩鳯已鸣冈御歴兼三重乘时集百祥旅夸往事神兽致遐荒问产从乌弋盘山过白狼尾张逾斗大力劲作虓强雄骨毛辞驭金精色受黄呑貔凭掉舌击象直穿肠胫挟奔雷走睛摇骇电光名征博物志赋赖永兴详践踏翻林麓羁縻自汉唐　皇图寛覆载异国勇梯航玩好知无益懐柔道不忘吼声惊虎殪腾势想龙翔槛制蛮奴苦途经西域长
　　天顔时顾盼　禁苑命诗章位置分熊舘威棱压豹房依仁靡搏噬展力窘飞扬驱战殱犀兕鸣銮媿骕骦修牙

　　玉马灵族又神羊服猛余鸿略君防靖海疆
　　经筵诗拟应制
　　帝哲多天纵王猷岂性成虞廷心授受説命学分明师傅官僚重诗书智慧生　皇舆真广大　睿虑益澄清省嵗铭无逸歌云许载赓臯防依　黼坐董贾聚　神京好古心何亟防倾气不盈艰难思稼穑饥渇下弓旌旧史勤防绎先王是训行桑林方应祷竹素重垂情端策陈坟典求言宪老更甘盘怀旧切箕范叙畴精敷奏输忠悃咨询出至诚嘉谟堪补衮霁色洽和羮御几牙籖列仙班玉佩鸣表章追伏郑传注起周程日晡仍留讲　宸聪莫可名龙门书盛事虎观辨羣英沧海皆通贡潢池敢弄兵祗今干羽舞防见泰阶平
　　大驾重幸直北校猎时冬祭后三日恭纪二十韵【太皇太后时尚温泉】
　　九庙明禋重初冬爽气高停　銮才盥荐出狩又旌旄组辔王良驭珠弓羿氏六龙真逸足三辅旧神臯问寝纡　宸幄于田佩宝刀共知勤部勒岂谓骋游敖霁日迎仙仗朱霞照
　　御袍合围熊馆破决中虎贲豪野获穷山谷鸣落羽毛皁雕云外尽赤豹槛中嘷齿革资军实豺狼念贼壕是时求俊乂侍卫继英髦五柞离宫盛甘泉彩笔操计禽分勇怯讲武寓甄陶虞甸争除道郊圻待献醪省方天藻发涉逺
　　圣躬劳帐殿霜生劒骑营夜属櫜铙歌箫鼓竞宴赏羽林叨汉主夸宛马姬书训旅獒兴朝谁谏猎蓄意忝含毫
　　冯相国万柳堂二十四韵
　　不向城东去名园我未谙争传雄蓟北大好压江南僻地　神京得幽栖相国耽云霞元烂漫水木复涵化枳憎卢橘求仙谢石楠山亭萝冉冉堤榭柳毵毵五树陶潜隘千条白傅惭春风真在手野兴岂嫌贪洒落疑莲社清深倍菊潭緑波金缕覆锦石碧烟含溪静留官舫林间置佛龛挥随一鹤载酒爱双柑酬唱分题数登临共客酣乐游敢羡吏隐朴宁甘秉轴忧迟暮归田乞再三灵和称可爱宣武叹何堪步屧沧洲近书仓秘册探蓬蒿怀仲蔚弟子迈桓谭膴仕存空槖贫交庆盍簪乡心还海岱莫怪嬾朝参
　　奉赠宋蓼天大司马二十韵
　　庙算封疆靖兵枢社稷凭
　　一人今简畀九伐必鶱腾词赋英年擅忠贞世绪承石渠初特逹画省递相乘顾问谟猷进司成俊乂登圣朝崇孝治　宝册颂　园陵
　　诏许羣臣撰争归大匠能经营辞惨淡述作义崚嶒山涌丰碑出天垂
　　睿藻称礼闱推鉴朗柏府肃霜澄汲黯敷陈切长沙涕泪增霁顔应采纳峻秩又频仍独坐官纠劾祥刑　帝股肱纲开忻浩荡【时以国恩肆赦】法在寓哀矜半嵗迁何数诸卿得未曽位髙勤夙夜责重凛渊氷帏幄筹师旅苔岑洽友朋怜才心若渴招客酒如渑时事诗书缓军储日夜征折冲樽爼计防见不模棱
　　憺园诗为健庵编脩作
　　不劳多结搆竟日足跻攀隔县通娄水闭门收玉山荷风清簟外竹日曲栏间绕阁云长住近人鸥不还花繁在药圃心逺键松关覔径青林入题诗锦石斑书编随坐卧朋旧散襟顔只恐金闺客栖迟未许闲
　　哭颢亭少司农
　　头白期相见悲来断客肠斯文失祭酒吾道共霑裳嵗岂龙蛇值人推麟鳯祥冲襟含岳渎峻望洁圭璋君防南宫日余陪西署郎定交元杵臼卜夜屡壶觞侨肸真联络应刘并颉颃【谓丁飞涛陈倩】校书专史局珥笔主词塲七子诗标举千秋兴激昻移官喉舌寄补阙股肱良视草青藜火弹文白简霜临观雄海岱邹鲁入宫墙浃嵗三迁亟殊才特典章　温言承　黼坐谠议动岩廊掌宪平反苦司农防计长边隅初蠢动禁旅骤腾骧清覈严丝粒经营薄孔桑时艰资道济神瘁恃身强仙骨将遗蜕台星遽揜芒
　　帝心虚倚畀府事缺劻勷喆胄违含飰【柱峰侍御】亲交忆慨慷歴官无长物急友肯多方垂诀还留疏残吟剩满牀多情偏好我逺道独相望尺素嗟离索三生恨茫【客冬见枉诗札】商飚寒霄箨旅榇逺还乡亮采公卿痛清流厨顾亡圣湖看惨淡天目少辉光继武纷簪绂将雏尽鳯皇鸿名堪不死艺苑岂全荒褒卹恩知重凋零道可伤哀歌当薤露双袖涕浪浪
　　陈母张太夫人挽诗【学士説岩先生母也】
　　良臣为国重保训本家成不有徽柔徳何由俊彦生母仪今絶少壶范痛难名书受班姬诫才同谢韫鸣深闺爱彤管杂佩尚琼佐馂晨昏事闻鸡昧旦情鸿妻方燕婉骥子早峥嵘正色胎存敎传经手课程何烦机杼断时挽鹿车行羣盗曾攻堡夫人竟作城劻勷明大义巾帼佐英声羡牀堆笏羞称金满籯身膺翟茀贵养谢板舆迎性是簪蒿俭官因却鲊清起居夸矍铄职事厉忠贞岂谓劬劳久俄令疾病并蓼莪肠断絶风木泪纵横　慰谕来中使咨嗟出至诚
　　朝廷崇孝治生死僃哀荣　纶綍新恩锡【时进封淑人】杯圏旧恨盈冻云凄繐帐积雪洒铭旌永诀违含飰坚留实圣明美应钟郝并贤与孟陶争史氏谁为传凭将报九京
　　官军连收岳阳长沙诸郡恭赋二十韵
　　庙算称神武王师戒驿骚亲藩分虎节幕府握龙韬频接荆襄檄全清江汉涛饮波驰万骑下濑奋千艘阵合连蛮徼围长铲贼濠中权挥扇定劲卒压城挑破垒犹吹箨搴旗等刈蒿洞庭鲸尽骇衡岳兽俱逃威命尊黄钺骁腾避白袍迸雷轰礟火漂杵溅弓刀梦泽投鞭断君山积甲髙倒戈方慑服系颈尚哀号战马归天廐军装付铠曹猷今元老壮凯奏佽飞豪指顾成安堵欢呼各献醪势趋巫峡蹙关失剑门牢恃险先亡述追奔共殪滔湔除还尔贷浩荡岂重遭乘胜如摧朽长驱入不毛誓将余丑灭肯使
　　圣躬劳
　　蠲赈灾民
　　帝徳歌风动王猷懋日跻悯时频减饍耕籍每扶犁荒政蠲田赋军储急鼓鞞何当分内帑特遣恤遗黎沧海嗟无嵗黄河旧决隄炊烟寒不举蔀屋逺含凄饥齧榆皮尽愁看鹄面黧林空难捕雀野旷絶鸣鸡莫罄监门绘谁怜转壑迷
　　圣恩肥土域羣望云霓疾苦朝闻告金钱夕已赍免租犹恐后命使肯敎稽
　　天语颁螭陛星驰迅马蹄闾阎亲阅歴羸弱喜提携尘甑欣重防衰顔勉杖藜泽敷青豫徧懽祝岱嵩齐几处留孤稚荒村救寡妻人从垂死活感极失声啼积泪纾长楚余生待麦畦有　君真覆载思服讫东西
　　上已修禊应制
　　虞书传出狩夏谚望时廵露布宣威武宵衣苦辛銮旍乘丽日象辂动灵辰快覩
　　龙顔近欣逢天气新祓除遵洛水选胜向河濵捧劔金人出登山玉辇频永和还盛防元已正芳春　睿藻云霞烂澄观鱼鸟亲西池懽驻跸南苑看垂纶每忆林射应瞻白马神繁花依讲幄緑柳映扶轮旧简班扬侍旁征黄绮臣玷名劳馆阁飞檄到松筠顾问惭三箧盘餐溢八珍　恩波霑草野仙乐听韶钧扈从千官集游敖万福臻握兰沿曲渚浮枣漾青苹束晢谈防赏张华论絶尘禊堂初授简学海恐迷津
　　圣主收葑菲涂歌献　紫宸
　　召试体仁阁下恭纪
　　帝擅知人哲天寛吁俊涂山川昭瑞应麟鳯耀髙衢　纶綍旁求急弓旌旷典殊三公勤启事百执共嘘枯出处咸推毂升沉许合符庭咨兼岳牧物色徧江湖雄丽收文士渊通问宿儒赓歌懐喜起射策笑糢糊笔札邹枚出贤良董贾俱俳优吾岂敢经术世还须檄下王程促星驰驿路纡烟霞时有癖箕颍未容逋照室珠宁揜连城玉必沽
　　玺书弥恺恻芒屩孰踟蹰试可凭敷奏明扬定咈俞卿云飞玉几旭景照金铺寳鼎诗重作燕山铭讵孤观游夸羽猎研练比京都公等来何晩羣臣召则趋
　　天顔真咫尺日晷迅须臾虎观谁同异龙门信有无裁成归大冶采择办嘉谟击缶惭余响雕虫劣小巫九重不自圣一得也输愚扈从森仙仗壶浆出御厨螭庭纷琬琰鲛窟防珊瑚簪绂瀛洲选梯航王防图安边看利劔报徳忖恩珠文治元根本民艰尚嗫嚅披鳞能曲贷伏阙拟重敷
　　省耕诗【三月初一日太和殿　御试】
　　农事崇开国豳风纪授时供输仍禹贡宵旰甚尧咨耕籍亲扶耒祈年恪奉祠军储急壤赋
　　帝徳轸民饥逊志铭无逸省方乐有为郊坼根本计丰稔太平期土鼓歆田祖帷宫命甸师轻阴将霡霂淑景正繁滋修禊灵辰近乘春令节宐鸡人传象辂虎旅扈龙旗雾合千官列雷鸣万骑随良畴真错绣厚获祝如坻傍辇祥飚动停銮解泽垂亲承
　　天语劝敢使嵗功迟原隰应胥垦耔耘莫惮疲稑穜元献种谷米定流脂
　　睿藻云霞烂仁心鱼鸟知鸾旍欢野老衮冕映茅茨屡下蠲租　诏重陈多稼诗饱腾资挞伐　皇路防清彛
　　赠李梅崖
　　相逢燕市语如傍玉山行气挟诗书静心涵氷雪清从龙元特出绣虎早长鸣价与金台重灯分藜火明借才来粉署列秩领春卿手自排缃帙茶亲洗石铛篇章思惨淡典则议峥嵘旧作风骚入新硎模楷成鶱腾争一顾欵恳到诸生省事延孤赏冲襟出至诚白圭宁受玷欹器必防盈许客钞残草横经对短檠流风供奉在泛爱郑庄情咲我真牵率中怀为漫倾
　　寄王山农侍御是年七十
　　海内同年友相看我辈存老成不易得耆硕更堪论惜别星霜速投闲道业尊燕台欢并辔鳯徳羡孤鶱出使星轺逺征材竹箭蕃分曹森武库濡翰倒词源绣斧推清誉彤庭数直言谁知懐子舍俄复梦丘园鸠杖怡黄髪鲈鱼引緑樽九峰陪左右羣玉列儿孙鲍驭还骢马厐妻共鹿门才名三子竞禄养
　　两朝恩媿此车尘里思君桂树根驰情歌一曲余兴到江村
　　赠徐大中丞
　　黄阁分猷久乌台独坐专论思能浴日抗疏竟回天义直羣僚肃风清万口传兵荒劳转侧海峤仰生全戢暴氷霜重怜才雨露偏小心真比髪鸿笔大如椽述作凌陶谢编摹嗣董迁连枝皆史阁异数复经筵正学星辰列英词河汉悬素交深吐握后进入陶甄衰疾安迂钝吹嘘荷接联临岐重惆怅牵率忝诗篇
　　仁孝　孝昭两皇后梓宫自沙河往葬山陵恭送纪事
　　二十韵
　　二后灵舆发春郊帐殿成　园陵悲逺道车驾出严城幽饯频将享前驱早计程赏颁周仆驭【时赐夫役人各一金】警卫拥神兵七校聨镳静千官按辔行荒村纷马迹野雀避人声借榻蓬茅贵谋炊井灶争幕帷环雾合灯火灿星明隐几萦宵梦闻鸡候晓征威仪墙翣盛　御路水云平鹓鹭排川甸旌旗接玉京愁凝　防辇重哀动万山鸣任姒追遗范皇英轸　睿情孝能嫺内则柔并叶坤贞逮下常多恕持谦每戒盈嫔妃余涕泪岳渎应精诚尘净微沾雨风徐早送晴策文镌惨恻　祠寝肃经营礼葬轻珠贝和銮想佩珩
　　圣躬劳不惜嗟此极　恩荣
　　赠俞佺庐中丞
　　赋重东南地时需节钺臣
　　帝心元简在廷论协谘询维楚多才彦于公见伟人摛词真夺锦筮仕旧宜民茂绩频推最冲襟逈絶尘抗言直似矢决策动如神諌议资帷幄丰裁领缙绅崇阶犹转毂迁秩不淹晨独坐雄乌府　温纶出　紫宸　宠颁天上至　睿命膝前申控制江湖大沾濡股肱亲衔恩心感动誓报语酸辛治乱看襃斥安危慎笑颦清风严防薤惠泽起枯鳞搏击凭鹰鸷光辉自鳯麟防狐皆屏迹箕斗岂嗟贫啸咏闲中事邹枚幕下賔呉趋将挽薄南服尽归仁按部舆情洽怜才士气振悬知氷雪后歌舞遇阳春
　　寿方太夫人
　　有母称邦媛徽音与世殊生来谢庭女嫁得伯鸾夫忠孝元家法乾坤忽鼎湖烽烟埋白日逋客走苍梧负戴从偕隐分离总畏途覆巢无破卵垂翅自将雏避地甘荒峤潜身裹敝襦播迁经五岭风雨抱三珠课读亲丸胆谋生任辟纑时危曾到粤乱定复还呉节并共班劲名兼钟郝俱能书矜笔墨提瓮习勤劬圣善人皆颂艰贞世所无闲心安梵呗晩计馔伊蒲菽水欢能养杼机义不渝到今垂鹤髪鸠杖未须扶
　　宋司马拜冢宰同人属和
　　一代声华最诸卿领袖雄才元耀鸾鳯官旧统罴熊庙算敷文治边筹奏武功伫看澄百职特进冠羣公玉尺铨除里氷心藻鉴中清通见裴楷简要复王戎馈饷门无受推贤意不穷髙谈风月静主计纪纲崇独坐曾乌府仪型在辟雍兼才称具美峻秩许谁同锁院春隂满经筵
　　宠眷隆龙门忻接近赋颂忝难工
　　送孙如斋编修册封安南
　　炎汉南交地陈黎角鬬塲
　　一人称有道四海尽归王宠使朱衣贵
　　恩纶御墨香居然盟带砺恪尔奉珪璋负弩诸侯肃乘轩万里长中途变寒暑絶域异烟霜水歴昆明外山临勾漏旁羽毛看翡翠宴防飨防榔陈迹瞻铜柱珍禽献越裳多才重孙楚二妙得周郎【时仪部周星公仝行】獴随驺御珊瑚制笔牀含毫元侍从凭轼足篇章迟日和风送王程春草芳飞扬迈卭筰省觐过衡阳【太夫人时在长公衡阳官舍】不费相如檄还余陆贾装遐方修职贡每嵗走梯航











　　学余堂诗集巻四十四
　　钦定四库全书
　　学余堂诗集巻四十五
　　翰林院侍读施闰章撰
　　七言排律
　　西湖醉后酬李宗伯【南昌人为楚藩仪賔所居在藩府中曰阆苑藏书数万卷被兵后侨寓西泠蓄善歌者与湖上耆旧为香山社】
　　先生七十更无求笻杖芒鞋汗漫游爱我清吟频劝酒接君片语坐消忧文章辉赫传三殿池馆苍茫到十洲屡谒承明勤献纳敢言金马寄沈浮交游海内邹枚在图史人间蝌蚪收多难悲歌余四壁残生潦倒一孤舟龙门旧识存桃李丰剑寒光照斗牛绕砌种兰真九畹数椽临水是层楼春风舞袖银筝弄夜月欢筵鐡笛秋坐上论文挥麈尾花前覔醉解貂裘香山结社身偏健阆苑思归兴未休李郭同时良不易看云湖上重淹留
　　临江答耦长次韵
　　谢李高吟久寂寞都官独擅宛陵诗忽惊鶵鳯生丹穴又见神龙出故池陆子才华入洛日终童卓荦弃繻时闲居亭阁江山助絶调骚歌气候移荐赋羞寻杨得意怜才恨少魏无知短衣射虎成何计抱膝横琹聊尔为石室藏书家自富沧洲秃笔兴忘疲登楼独啸青天月入坐人推玉树枝苦学三余雌霓识素心十载白云期波澜自许陈思敌意气谁呼徳祖儿策杖风泉庐岳顶挂帆烟雨楚江涯官斋地静看鸥狎野寺吟多把酒迟散带临溪开北牖沈浮李续南皮疎狂却忆高生老白眼东西何所之【谓阮懐】
　　清明前一日经水东闻众浔桃花沿溪红数里恨不果徃【在宣城东南港口有龙窟土人言阴雨时闻鼓乐声】
　　江城伏枕动淹旬细草天寒緑未匀昨夜东风何造次老夫策杖太逡廵谿边好乌要人语谷口闲云傍客身浦接桃源花夹路山连龙窟地无尘钧天乐奏灵湫底濯锦波明曲水濵已办青钱拚一徃忍敎红树阻相亲中年衰乐登临嬾比嵗西南斥堠频苦惜良辰谁共酒饱经多难可怜春平生不分愁如雾明嵗应添髩似银古墓乌啼垂柳外斜阳偏照独归人
　　太皇太后幸遵化温泉
　　大驾侍从恭纪二十韵
　　两宫圣善重禧日
　　五位晨昏侍膳年鸾辂和鸣游胜地龙旗侍从幸灵泉才人列骑威仪肃仙仗千官拥卫全汤谷倒输蒸日月素山回令暖云烟飞来姑射从天上涌出瑶池在日边宻迩神臯犹禁苑久晴霜候当春天一觱沸如潮溢半亩冲融似火然沿浦曲房嫔御满临流帐殿起居便湘妃出舞迎环佩海若趋承捧翠钿丹鳯沼中冯盥潄赤龙川畔恣盘旋波恬早觉轻寒散濯久潜驱宿疾蠲懽动　慈顔留汗漫坐沾香雾弄潺湲寝门数问勤天语珍馔频移接御筵预敇行厨赍玉粒肯烦属邑费金钱洗头岳盆何在取石银河兴然珠献鲛人纷上下旌麾玉女暗聨翩祓除有喜坤维奠奉养无方孝治传不数骊山污粉泽羞称汝水漫流连朱砂矾石谁能辨暖液温涛洵可怜稍待九霄回辇后掖庭还奏祝厘篇












　　学余堂诗集巻四十五
　　钦定四库全书
　　学余堂诗集巻四十六
　　翰林院侍读施闰章撰
　　五言絶
　　寒女怨
　　虚窗响悲风抱影愁独处霜落单枝寒莫敢自言苦
　　美女怨
　　美女嫁盲夫相近未相识愿妾双目盲明镜照不得
　　题邮亭
　　春日劳劳尽风沙眼倦开东风不忍背为自故乡来
　　闻橹声
　　咿轧似哀鸿听来残梦中空江人未语咽断五更风
　　舟泊阊门
　　我爱阊门好停舟细雨时伯通遗宅在为问主人谁
　　见落花
　　花飞欲暮天飞向阿谁边东隣有思妇莫坠绮牕前
　　至南旺
　　客倦南来路河分向北流明朝望乡泪寄不到江头
　　晓行
　　月沉雾更昏将曙光如夕暗里人独行朝看多虎迹
　　仙梅石【在岳阳楼得之土中其文斑驳似梅花】
　　玉几出莓苔横枝隐落梅谁能吹铁笛更弄数花开
　　侵晓怀友
　　侵晓花光湿薄寒成早秋惊心昨夜雨归客在孤舟
　　从制府江行
　　鼓角动江城军麾带雨行可怜芳草緑不避马蹄生
　　二
　　战地春风苦荒村破屋斜重来双燕子好去宿谁家
　　三
　　上滩折篙橹縁岸愁虎豹清浅自无鱼何人复垂钓
　　四
　　棹上双江路云迷皁口西昨宵愁不寐恰有鹧鸪啼
　　懐让村客防州
　　闻君发归棹还滞防城里双江人不来愁杀双江水
　　田家雨夜
　　荒村听雨客一夜百年心为问前陂水新添几尺深
　　夜凉
　　数防疎桐雨不知秋气生殷勤语纨扇又是一年情
　　临江署中襍咏九首
　　建兰
　　相习不言好含情忆旧丛祗应墙外客遥觉此香风
　　慈竹
　　同根苦相抱日夜中庭清为伴孤吟客长留风雨声
　　秋海棠
　　苔厚阶庭静阴多雨露偏容顔秋自好不拟傍人怜
　　拒霜
　　傍水遥怜汝空庭许半遮霜前红覆屋已见五开花
　　芭蕉
　　半壁緑阴里当窗舒巻时罗裳贪试舞容易得风吹
　　水葓花
　　秋光依弱草狼籍复谁惜君看江渚间惆怅送行客
　　蝴蝶花
　　栩栩偏依砌临风欲上衣墙头回蛱蝶认伴拟同飞
　　佛手柑
　　何许众香国应来祗树园殷勤故垂手此意向谁言
　　虎须草
　　灵迹传尧韭山房重虎须待君成九节能疗白头无
　　万竹庵
　　绕屋翠琅玕清阴当昼寒凭谁覔长笛倚杖向君看
　　舟中絶句
　　船过富春渚路近新安江家乡才入梦夜雨滴蓬窗
　　二
　　晓色戎戎暗孤帆漠漠开湿云飞不起几片落船来
　　抵浦城
　　江树叶将残客游程未歇愁心自知老梦里见白髪
　　夜坐天游峰得月【近仙掌岩】
　　微雨仍留月千峰洗更明仙云真可数片片掌中生
　　戱题三姑石【在武夷】
　　我爱三姑石窈窕相低昂南风吹过岭好嫁三江郎
　　建江滩行
　　一滩一髪白百滩堪白头不应千里路都作断肠流
　　二
　　下水喜滩急上水苦滩涩舴艋不容身时向滩头立
　　望江郎山
　　白云曳峰顶皎若罗衣裳纒緜且开却留眼见江郎
　　题伯玑别墅五首
　　怀颍堂
　　东湖即颍上况邻徐孺亭闲把钓竿坐照见西山青
　　稻云梁
　　横桥碧水中风动水声急人迹往来稀时有鹭鸶立
　　染香沜
　　众香不可辨积翠连芳洲遥闻隔浦外歌发采莲舟
　　三逸舫
　　孤舟去安适招招寻我友不知相对谁独置一杯酒
　　朝气楼
　　夜涵月色多朝见山光早清露濯芙蓉迢迢向人好
　　张逍遥石洞【旧为虎穴】
　　人来夺虎穴人去敝岩扉丹灶知何在重云守翠微
　　茅山元符宫书壁
　　春寒山客少石迳逈百折恰对大茅峰晴余半峰雪
　　寄高峰寺僧
　　不辨孤峰处遥知云雾生采茶防着雨春暮几朝晴
　　晩泊旴江
　　孤塔青山逈长桥落照微江城近炎塞二月早萤飞
　　麻姑山夜坐
　　五老下斜曛万山人独宿仙歌何处闻石梁响寒瀑
　　客夜
　　独夜月明多天际闻孤鹤梧桐尚未秋片叶空阶落
　　云山洞
　　洞门云不息万岭白须臾试向洞中覔孤云定有无
　　瓶中牡丹
　　花开游子发短髩已斑白含情凭一枝留伴孤舟客
　　漫河沙
　　南风沙作烟北风沙作霰不知肠断续行人各掩面
　　题呉渔山画
　　逺岫千层緑轻帆一叶飞桥边过钓叟双鲤自归
　　过北邙山
　　黄河渡口人北邙山下路但见冢累累无地栽松树
　　嵩顶书壁
　　二室千峰秀秋登第一峰中原归杖底长啸倚孤松
　　山行
　　野寺分晴树山亭过晩霞春深无客到一路落松花
　　桃叶渡
　　万事东流去争传桃叶名殷勤留片月犹是六朝明
　　邀笛歩
　　长笛数声毕登车无一言江潮定何意故傍客亭喧
　　双谿晩步
　　少小凭阑处夜深今独过谿流不愁思依旧月明多
　　中秋对月【时东南大用兵】
　　好酌清尊满休敎恨白头不知今夜月几处战塲秋
　　得双鹤
　　知有云霄翮犹栖官树阴中宵发清唳相对话归心
　　采莲曲
　　不惜罗裙湿花沾竟体香好留荷叶在为覆两鸳鸯
　　二
　　结子怜花少回船出叶迟水清时见影偷眼照蛾眉
　　见粤客马鞭是人靣竹
　　方物怜摧折携将作杖难忍留人面在日逐马蹄看
　　许雪怀还龙谿
　　家傍钓鱼矶潮来侵板扉半江红叶里独送一帆归髙彚防学使锡山书至贻邵二泉先生墨迹
　　春风着意吹花落自成子殷勤感故人托赠心如此
　　二
　　别君九峰下嵗月忽如此书来静夜看山堂落松子【附録邵诗　去时折梅花来时摘梅子把酒酹山灵吾道今如此】
　　早春入山
　　路入疎林外山青残雪中吹衣不道冷唤汝作春风
　　二
　　抝竹为马鞭春泥马蹄没半生行路人此中生白髪
　　为武苏州题画
　　谢公爱丘壑林下多幽踪白云时一扫歴歴数青峰
　　即目
　　蓟北思归日春风欲暮时庭花知客意故放向南枝
　　次罗堠岭回眺
　　石子鸣马蹄夕岚出衣带遥覔雀儿庵数防归鸦外
　　书大方僧壁
　　山月相澄鲜延目一秋水宵分眠复醒残梦松风里
　　题画石
　　一拳多节目浑如枯树根山堂读书处许汝对柴门
　　寄和徐姬珠渊
　　莫怨经年别天寒耐独眠老夫魂欲断梦不到君边【附元韵　风牵离别灯残人未眠此身无羽翼安得到君边】







　　学余堂诗集巻四十六
　　钦定四库全书
　　学余堂诗集巻四十七
　　翰林院侍读施闰章撰
　　七言絶
　　野望即事
　　荒村一带句溪边逺渚羣鸥白昼眠日落风多人影乱柳根争系钓鱼船
　　题花下问渔舟图
　　小桥东畔野云生春浪桃花濯锦明听得渔矶相荅问舟人笑语杂谿声
　　伏羲生身处【有洗儿石记在新乐县】
　　嵗月茫茫记得无荒烟古道独踟蹰洗儿石畔苔为篆应是龙文八卦图
　　道中折桃花
　　河朔风沙白日黄桃花独笑短篱旁一年春色惟看汝驻马谁能不断肠
　　客至自云中
　　大同城外是边庭几嵗哀笳客里听为问王嫱坟上草到今何似汉时青
　　西曹署壁见画竹
　　何处萧萧竹数竿空堂清夜向人寒醉来疑是山窗坐剪烛支颐子细看
　　阳信题主人壁
　　千里星轺冒雨来幽斋霜后菊花开故园南望沧江外花发东篱又一回
　　经李太白墓
　　共説骑鲸捉月游孤坟细草野风秋夜郎幽坟无多泪万古长江楚水流
　　书寒谿寺
　　谿边古寺昼泠泠一树梅花开满庭我到恰逢晴日好西山相对眼俱青
　　鄂城
　　防上何人尚楚歌千家頽瓦乱山阿褰裳欲问南楼月鹦鹉洲边夜雨多
　　见斑竹
　　碧玉森森緑水湾风鸣环佩满湘山游人自洒离愁涙不是当年旧涙斑
　　三十六湾【湘阴】
　　湘水行来转檝频回波荡漾送残春低头错认乡园水欲唤青莎渡口人
　　道乡台【宋邹浩号道乡谪衡州经此守臣温益下逐客令风雨夜渡湘江山僧列炬迎之张栻为筑台朱熹刻石】
　　冯轩岳麓洞庭开明月湘江夜月来逐客莫忘贤太守孤峰留得道乡台
　　衡山道中寒食
　　路多虎迹少人踪杨柳催残賸几松家在江南今北望可宜独上祝融峰
　　端江到佛山途中口号
　　崧台沙路树相叅急水轻舟带夕岚无数烟村山色里不禁飞梦到江南
　　宿法华寺
　　夜凉深寺白云封卧对星崖石上松梦里庄周元是蝶浮生消得几声钟
　　再游桃园花尽落矣
　　渡口渔人路未迷重来緑树一莺啼风光好处伤心甚目送斜阳下水西
　　休宁道中寒食
　　寒食东风减客衣山堂茅屋燕初飞桃花欲落不忍落游子曰归犹未归
　　怀匡庐源上人
　　静里真僧氷雪容一瀑布万株松为冯今夜清溪月挂到匡庐五老峰
　　苎萝山
　　扁舟载去是邪非消息人间恨不归留得舞衣魂未散苎萝山下白云飞
　　重过阪蒲寺【时久旱居民鸟散主僧旧识余者俱化矣】
　　系马精庐忆昔年一朝沧海变桑田老僧去后绳牀在剩有残灯照客眠
　　寄陶赤若
　　出门雨雪又中秋寒露催人自白头月照青溪横匹练知君独立水西楼
　　梦张旭之
　　归魂夜夜傍家乡忽共张颠话草堂不记分明作何语争题粉壁两三行
　　程箕山员外半野园
　　松阴竹户昼长关野鹤沙鸥乍往还无数芙蓉天际出凭阑人已在西山
　　题金岭驿壁
　　驿亭树老腹皆空墙外青山面面同驻马残春花落后含情独夜月明中
　　灰埠驿
　　闲庭细草客重过古木娟娟带女萝满地落花人不见向来春色为谁多
　　初尝苹果因怀家叔父嗜此
　　苹果青州五月鲜摘来差胜小儿拳凭谁倩得南飞鸟衔到髙堂白发边
　　济南官舍漫兴
　　好防窗前竹数根莫贪新笋劚龙孙阴森五月如秋水不厌当门覆緑樽
　　二
　　种种豆试新春露叶风花冉冉新醉倚银牀闲汲水笑余元是灌园人
　　三
　　玉露微酸紫露浑【并青州酒名】青州从事竟谁论愁必忽作江南梦沽酒梅花谿上村
　　广陵泛舟两絶句
　　緑浦红蕖间白苹采莲艇子棹歌新惯闻箫鼓朝朝过睡穏鸳鸯不避人
　　摘星楼畔水迢迢古碣荒台字半销疎柳隋隄明月夜宫娃魂断尚吹箫
　　灯夕口号
　　节到传柑夜夜晴东风送暖月逾明火催花树尊前乱人拥蛟龙地上行
　　二
　　千钱挈伴赁春衣珠翠糚成醉不归才过南邻又北郭行歌一道彩云飞
　　三
　　谢眺楼前月似霜双桥鼓吹簇成行耐可银筝弹北曲城南思妇忆渔阳
　　四
　　截木为橇髙似屋山城石路滑如油谁家年少浑无赖百遍翻身不肯休【橇音敲长五六尺以杉为之上施黄木缚足而行驰骤如平地】
　　斋中白梅花
　　多谢春风缓缓催谿园开尽草堂开白花素壁浑如水只道香从别浦来
　　苕溪曲
　　水竹疎篱防女桑提筐采叶逐溪长渡头风起回船急夹防花飞断妾肠
　　西湖漫成
　　春水盈盈浸碧沙行人折尽半开花六桥一色连芳草何处钱塘苏小家
　　吹角孤山鸟尽飞湖中日暮荡舟稀长年爱説繁华事不管风光今是非
　　西湖竹枝词
　　外湖游遍里湖游南北峰高水面浮弱柳新栽成絮少不教飞去惹人愁
　　二
　　侬作葛洪井中水郎似飞来峰上云怪他昨日成轻薄载酒偏浇苏小坟
　　三
　　荷叶横塘官路斜呉姬日出浣春纱儿家种莲取莲子嘱付游人莫采花
　　四
　　西陵松柏已无林天竺山头日欲阴同向三生石畔拜与郎世世结同心
　　五
　　郎渡钱塘妾叚桥春花秋月可怜宵妾心似海愁无防不向江头去看潮
　　六
　　白玉搔头紫玉箫香车细马木兰桡但留歌舞长如旧拚取黄金作【去声】六桥
　　过新廊感怀方顾二宅【方谪阳顾已殁二年】
　　不改秦淮旧草堂含情驻马涙沾裳故人生死皆离别惟有乌啼送夕阳
　　湖口舟次懐阮亭扬州
　　丹枫木落客心悲芦荻风多雁呌时忽忆去年秋雨夜灯前把醆读君诗
　　官舍题诗有竹亭愁中坐对眼俱青月明今夜遥相望湓浦防江两客星
　　九日抵鹿江【俗名樟树镇】
　　细雨舟中对浊醪自携诗巻当登髙如何橘緑橙黄地不及江南足紫螯
　　走笔柬萧孟昉
　　闻説萧生十载余无因相见独愁余同乡有客思公子凭寄江南数纸书
　　偶兴
　　西江正月早芳菲开尽桃花满地飞可怪春花似孤客一心日夜只思归
　　春感
　　十年官舍送春华官舍逢春又别家寄语窗前旧桃树主人未到莫开花
　　见梅花追悼大美
　　芹溪书屋一株梅嵗嵗花前笑举杯今日花开人不见凭谁移向墓门栽
　　春日怀防龙
　　两家相望是比邻把酒看花来往频老友凋残好友别春风消遣属何人【老友谓大美】
　　滕王阁
　　春水茫茫杜若洲千秋陈迹客初游西山黛色还依旧不管长江日夜流
　　重过李宗伯【时新遣家妓】
　　残秋别后此经过又见东湖春水波舞蝶啼莺今散尽石榴花畔断膓多
　　茉莉词戏和阮怀耦长
　　海峤佳人氷雪姿缟衣緑髩影参差不贪结子花长久摘罢明珠又满枝
　　二
　　爱花全不为花愁穿取团团似雪毬欲作新糚相趂好呉姬临晩更梳头
　　三
　　日汲寒泉灌几回下阶频为摘花来教玉蕊穿云髩才傍侬身花自开
　　南州荅伯衡
　　风流谁复谢宣城剩有柴桑饮酒情薄宦共怜诗不减寒江如练月长明
　　贻林茂之纻帐【并序】
　　茂之穷老金陵冬夜诗云老来贫困实堪嗟寒气偏归我一家无被夜眠牵破絮浑如孤鹤入芦花夏又无帷帐或遗之则举以易米予谓暑无防病于寒无毡君能守之当为作计处士笑曰愿守之以虎客皆絶倒予在豫章为寄纻帐书絶句其上属同志者各题一幅不问知为林先生物即谓之墨守可也
　　北窗髙卧岂知贫料理偏愁白髪人纻帐亲题林处士草堂长伴百年身
　　晩过赤方寺寓
　　赤壁矶头人未归长篇短句兴遄飞灯前促膝言难尽水寺凉风吹客依
　　柑林和石庄
　　重阳辜负菊花筵此日流觞碧玉川山磬忽飞深树里沙鸥还卧夕阳前
　　马云人频寄诗得絶句报之
　　谢朓惊人未敢当虞翻知己恨何长不堪尺素殷勤甚独上江楼望故乡
　　次荅士业雪中二絶【时陈寓铁佛寺】
　　嵗暮荒城作客难萧萧雁影下寒滩竹楼正对千峰雪倚杖同来天际看
　　髙歌絶调太伤神痛饮还逾少壮人皁岭洪崖全接壤不妨相傍作比邻【阁皁山在临江洪崖山在南昌】
　　与龚天阶饮愚楼【初在翰林饯予出都寻左迁南昌司理复解官】
　　解裘沽酒忆金门木末登楼复此樽月落呉歌声未断美人江畔总销魂
　　揷天碧嶂绕孤城雾里看山恨未明闻説武夷竒絶处登峰只作棹舟行【君闽人言武夷山水】
　　寄刘觉防同年
　　觉防官比部郎孤居不肉食京师谓之刘佛头以母老引疾终养来临江鐡佛寺手繙藏经予日厌苦吏事刘曰子曾见青莲花有离污泥生石上者乎闻之辴然别后寄二絶句
　　久辞簪笏爱江亭冻手时繙贝叶经莫是三生石畔客欲回烟棹太丁宁
　　槛猿笼鹤枉咨嗟羡尔闲餐五岳霞领取江楼深夜语不闻石上种莲花
　　贑江寒食
　　雨涨江平杨柳埀江船争系向江枝春风寒食关情甚折尽新条却怨谁
　　龙窝【地名在临江】
　　草青沙白水如蓝今日龙窝三月三一样春光烟雨内归心何事忆江南
　　同太虚牡丹花下
　　为看青莲学士来相逢一笑说花开主人有酒难辞醉消得春风是此回
　　西昌舟次值赵韫退大参粤还
　　疎星片月照城隈久客孤帆瘴海来旧日题诗髙阁在系舟那惜一衔杯
　　十月十六日懐柑林旧游【壬寅是日同士业天若伯调赤方在璞文在醉于临江之柑林】
　　螺江江畔鹭洲头久住还思金凤洲十里丹黄垂橘柚去年今日醉同游
　　送李万安罢官归里
　　嵗暮归舟一叶轻歌残酒罢泪双倾滩声不是无情思呜咽随君为送行
　　腊月八日同诸君青原即事六絶句
　　初来春雨继晴秋今日残冬又续游却忆雨中竒絶处一天飞瀑碧峰头
　　松下亲烹卓锡泉胜游三卧白云边苍顔五老曽相约不到庐峰十二年
　　磵转晴云拂袖低一时支许共招携若留慧逺相看笑赢得风流胜虎谿【先是药地禅师驻过】
　　胜事相传倒揷荆菁葱一树又旁生啸公飞锡凌空去塔院松风是啸声【天界啸峰和尚示寂寺中】
　　怪石孤亭曲水滨香城腊日总如春当杯不饮君休笑清絶梅花解醒人【予以疾戒酒是日得汗体为之轻】
　　谷口祠堂尚可寻弦歌泉壑有遗音明年重践春风约云满空山花满林【吉州诸公有仲春讲学青原之约】
　　答李宗伯书漫题纸尾
　　鹭渚舟边踏月行萧滩亭上望君情梅花欲落美人去一夜离愁春水生
　　梦亡友蔡大美论诗临别索酒【甲辰三月十一日】
　　幽魂执手太情亲半笑嗔无酒入唇款款诗篇论未了相看不信塜中人
　　肠断临溪旧酒垆花开时节夜台孤凭将五斗浇坟上得似君家竹叶无【予感梦遂命酒浇其墓上先是蔡酿甚佳名兼清】
　　临江官舍咏桃树
　　短墙茅屋似山家小树窗前带雨斜记是老夫经手种春风满眼见开花
　　章山【临江城中相传仙人章昉隠此】
　　笙鹤谁能见往还千秋荒阜白云间仙家秪在江城里尚有髙人说买山
　　青莲洞【袁州】
　　石作莲花半未开玲珑几曲尽莓苔春深坐觉衣裳冷不道云从袖底来
　　袁州读郑谷诗
　　都官当日真名士笑杀人呼郑鹧鸪秀浦城南君故里江山何事一诗无
　　安成至庐陵道中作
　　山田斜趂岭云低引得清泉灌緑畦春暖插秧乗谷雨不劳布谷一声啼
　　出郭偶题寺壁
　　道旁深树隠招提满院蔷薇照眼迷燕子似嫌人吏俗飞来还去竹篱西
　　荷湖馆【临江】
　　隔林烟火几人家古庙江头噪晩鸦欲问芰荷香寂寂一川新涨白苹花
　　施三十郎墓【志称让宅为清江县治今墓在郡谯楼下】
　　江县人传让宅名至今留塜在孤城君看无数王侯墓蔓草荒凉野老耕
　　庐陵得余季芦先生书
　　螺子山前春草生莆阳书到泪双倾愁心歴乱君知否聴彻江声到五更
　　青原讲防示诸同志
　　逺别还偷三日闲歌同见古人顔木犀早已传消息一树花开香满山
　　守风左蠡【谚云南康左蠡无风浪起又汛兵寥寥不足备他盗舟人皆坐守不寐】
　　地险无风人自愁石尤作意故相留扁舟夜傍鼋鼍宿一防残灯是戍楼
　　逢南浦客寄周伯衡宋其武
　　寒江独夜强衔杯念旧悲秋日几囬南浦朝朝多驿使相思不寄一诗来
　　过白门追悼顾与治
　　旧宅经过哭几回五年宿草尚余哀秦淮明月长如此更覔何人共几杯
　　卖字全忘病里身开樽留客岂愁贫百篇诗句浑如雪半亩园林尽属人
　　许我亲书归去辞澄心纸在泪空垂夜台茟墨今何处莫被招魂更冩碑
　　酒隠髙风世所闻眼前身后一浮云莫愁苹藻无人荐共识千秋处士坟【君大父英玉先生有酒隠堂】
　　坐官阁梅花下
　　髙斋吏散即花前坐久还移竹榻眠珍重残枝休笑我重看烂漫是明年
　　緑雪【自制敬亭茶名】
　　敬亭雀舌枉争传手制从过谷雨天酌向素甆浑不辨乍疑花气扑山泉【过谷雨数日香味乃全】
　　最难消息趂春晴摘叶看僧顷刻成眼底何人玉川子可容庙岕独佳名




　　学余堂诗集巻四十七
　　钦定四库全书
　　学余堂诗集巻四十八
　　翰林院侍读施闰章撰
　　七言絶
　　磨盘山忆儿淳在宛陵家累在洪川
　　客程乡思苦漫漫积雨千山行路难知尔楼头髙处立几回北望又南看
　　值青州人便走笔寄刘止一【予归自济刘置祖帐十里外携善歌者曼声苦调曲未及终而别又同游龙洞有诗刘防佩刀为予镌壁】
　　几年高枕卧烟萝爱客论诗兴若何旧日何戡无恙否离亭半曲泪痕多
　　北海邮书久寂然西湖新句独翩翩最怜龙洞同游处凿石分题又五年
　　宿青驼寺
　　乱峰踯躅暮云平小市人传古寺名月白马寒嘶夜半不知何处有钟声
　　宿郯城闻仆夫言次日四十里外即江南界
　　千峰万壑倦征骖客路归心两不堪忽讶灯花成一笑邮亭明日是江南
　　淮上别张菊存【张有曲江园】
　　纒緜无尽曲江游送我重登出浦舟淮水亦知离别意相随日夜向南流
　　读渔洋山人集漫题【王阮亭集名】
　　莱阳大雅益都清各自论诗擅一城玉树临风今独秀新城不説济南生【莱阳谓采荔裳益都谓赵韫退济南李于鳞也】
　　六益过署斋得雨止宿
　　孤城日暮罢登台江阁炎蒸向水开正共古人杯在手南山夜雨过江来
　　天涯将老未归身同是江湖澹荡人今夜对眠深剪烛何年散髪共垂纶
　　官庭草
　　江声到枕客心违多病如何未拂衣庭草不妨秋色满好留蝴蝶上阶飞
　　陆舟别后值雨重寄
　　萧萧木叶逐江流不是离人已白头分手更堪垂老日乱山寒雨送孤舟
　　伟长索醉蟹自云老饕发书一笑
　　小饮终惭客兴豪故乡昨日寄霜螯知君旧是江南客不厌相呼作老饕
　　寄髙柱河夫子【公以侍御视学江南目闰章国士】
　　敢言薄宦釡生鱼官舍萧条似客居媿比侯芭称弟子泪痕空落数行书
　　晩泊石亭寺
　　十度扁舟系石亭龙沙风起客眠醒江洲芳草无情甚一夜茫茫带雨青
　　正月晦日太虚宗伯作诗见忆予适到门遂同伯玑饮花下
　　春风骑马到江城正值繁花照眼明头白尚书吟正苦开扉一笑説离情
　　主人爱客草堂清髙士为邻诗兴生每到必倾李白酒何妨长卧灌婴城
　　临江杂诗
　　閤山烟雨接虚无碧嶂清江翡翠铺好置亭台添画舫为君唤取作西湖
　　又
　　更无罗绮艳江边髙种茶园低种田一嵗繁华灯下尽满城歌管送神船
　　又
　　万松郭外一时空新种桃花几树红最是春来暗双眼江城日夜雨声中【城南旧有松林直接瑞筠山谓之万松关今荡然矣】
　　又
　　青青橘柚压江濵暖日晴烟照眼新三月花开横十里香风吹杀荡舟人
　　又
　　红柑白笋不论钱淳朴山川剧可怜一亩官租三亩谷农家翻厌説丰年
　　又
　　夜夜江头月一湾疎钟声里白云闲诗僧雪印残篇尽只字从何覔半间【雪印天宁寺僧洪武初召赋金陵春晓诗称防赐衣诗见郡志慧力寺僧半间有诗名今尽逸】
　　又
　　渚鸥沙鹭自双双耆旧风流説此邦刘孔诸贤俱逝水至今芳杜绕清江
　　又
　　欵乃歌声日几回野航无数趂风开大洋洲上迎神去玉笥山中乞梦来【临俗吏民逺出必先祷大洋洲萧公庙又传玉笥山祈梦灵异】
　　又
　　回龙寺前野艇横伏马桥头江水清闻説百花春正好秪余芳草向春生【郡旧有百花洲今废】
　　冯木伯罢官永丰别后以官累再至
　　离筵杨柳春含雨廻棹芙蓉花满溪明日且随鸥鹭去沧江莫听鹧鸪啼
　　即事
　　山阁看云自举杯轻风菡萏槛边开今年胜事清江少六月鲥鱼出网来
　　有懐杜蕃舒梅防与
　　槛外风帆日日开江乡不见故人来黄柑两防防如此一笑何时共举杯
　　为杨中前軰题像
　　力尽谋生家自贫数间茅屋隐松筠年过八十惟髙枕笑对青山不媿人
　　雪中阁望
　　江城草阁俯渔矶雪满千山失翠防笑指白云来树杪不知却是片帆飞
　　闻刘孔植推官讣
　　釡甑生尘苦未休独留病骨卧南州如今客死何人哭扶榇萧萧是白头
　　牡丹初放同诸子雨坐【陈元水毛大可田未若沈治先徐若彛】
　　官亭春尽对花歌几嵗花时客里过头白樽前人欲散一江风雨为谁多
　　见阮怀题壁率尔次韵
　　山城官阁傍松筠槛外花飞觉莫春雨后忽看江水涨樽前身是五湖人
　　即席送大可还萧山
　　论诗风雨过三春江畔榴花照眼新明日湘湖归棹远相思各是独吟人
　　夏夜
　　前山雨过月当楼竹影空庭暑乍収湘簟石牀人独夜不禁蟋蟀一声秋
　　别湖西父老
　　顷年在官引疾不许及奉裁东去父老夹道焚香泣送数十里予始然不能禁故留诗为别
　　官拙长懐赋遂初敬亭山下梦吾庐轻舟归去
　　君恩重赢得闲身得旧书
　　二
　　多惭祖帐徧江洲晓发归心逐水流怪底万人纷涕泪难禁立马一回头
　　三
　　泪尽忧时白髪侵何劳畏垒卜云岑它年冯仗清江水长照平生一片心【予将去时士大夫复构龙冈书院为爼豆地】
　　书西山丁道人壁
　　山豆花开野菊秋隔林茅屋是丹丘客来问道惟摇手随意清泉绕屋流
　　登呉城僧阁【阁正对五老峯】
　　江畔停舟坐不回精庐小阁向湖开匡山五老曾相识为送闲云一片来
　　草阁即事
　　草阁时时敞竹扉石栏平俯钓鱼矶可怜一树堤边柳能遣飞花满客衣
　　题画册寄于庐陵慧男
　　为政风流孰似君相思遥寄敬亭云螺山南畔荒祠在弦诵年来几度闻
　　髙峰僧饷茶
　　云外山寒吐叶迟真僧入夏逺相贻凌风若问峰头坐还似人间积雪时
　　四安旅舍
　　隔岸青山半夕阳马蹄歇处是它乡主人十载重相见依旧扁舟系緑杨
　　晩至碧岩
　　崩云乱石相侵临百丈层崖见竹林古寺峰头歇清磬蝉鸣老树如龙吟
　　管夫人墨竹【在呉兴天圣寺东壁其西为松雪画今剥尽】
　　翠篠疎枝带雨新墨痕传自管夫人江山南渡留残壁此物风流五百春
　　呉兴天宁寺
　　作客年来万事慵朝朝湖上踏青峰翻嫌诗思如秋水不寐长听午夜钟
　　重题昭庆寺楼
　　芳草春风烂漫游八年前卧此髙楼如今官拙成衰髩何事僧闲亦白头
　　忆故园桂
　　十载离家老桂存今年有约共芳樽秋来又作桐江客细雨繁花空闭门
　　江山县吊方虎邻【方殉难死井中今井上有寒香亭】
　　濯骨寒泉迥絶尘为全黎庶不全身谁知一月江山令竟作千秋爼豆人
　　宿晨前【地名在建阳县武夷道中】
　　野店荆扉旋织成暮烟寒杵若为情客窓更压山泉急一夜牀头风雨声
　　武夷山紫阳书院
　　万岫深围旧草堂钓台茶灶就沧浪空山不断櫂歌曲鹤唳一声谿水长【朱子有櫂歌曲】
　　玉女峰
　　太华飞来立水滨崖花开落自为春若逢毛女还相识应化山中采药人
　　仙钓崖
　　岩上仙翁白羽衣渚鸥沙鹭往来飞钓矶苔满无人到嵗嵗持竿独不归
　　上接笋峰至隐屏絶顶
　　蹑尽危梯俯翠防松门岩屋坐忘归雨从天柱峰头过云向卧龙潭上飞
　　白云峰【是武夷九曲尽处】
　　曲尽难穷谿水源灵峰一折抱云根莫言山外即人境鸡犬桃花别一村
　　鐡笛亭
　　谿光漠漠树防胜事犹传石上亭樵唱数声人静后松风吹出片云青
　　大王峰顶值钟道人
　　虹桥絶处斗坛边一线丹梯万丈悬独住峰头更何事白云长防石牀眠
　　闽酒口号
　　客病三山问酒家持杯闲绕刺桐花苦心物色莲须白只説官蓝与碧霞【周侍郎闽纪称曾家莲须白第一官蓝碧霞并酒名】
　　双投真益【二酒名】不宜人隔岁陈醪暂入唇香洌谁能更柔防风流闻有洞庭春【宋安定郡王以黄柑酿酒曰洞庭春色闻漳南尚传此法】
　　再过枫岭
　　枫色争传枫岭头丹霞烂漫破人愁烟霜此日催寒急叶响泉声共一秋
　　还至清湖即目
　　江郎山下野人家漠漠朝烟出树斜乌桕叶残垂白子参差早拟是梅花
　　重题钓台
　　天削双峰作钓台山盘绣岭白云开鸱夷千古余惭恨日送江潮到此回【钱塘江潮至此即止】
　　翠壁丹亭夕照前晴江落木带寒烟扁舟定向矶头泊七里滩声十九泉【陆羽品泉以钓台下为十九】
　　豫章和李太虚宗伯
　　满眼山青如翠黛中庭梅落似花钿诗人共爱东湖好凭语春风恕酒颠
　　积寒何处寻莺语独客行须傍药栏主人美酒饮不尽湖上青春残未残
　　为伯玑悼姬人浣花
　　秦淮玉树不胜春窈窕谁当赋洛神已嫁黔娄还早殁一生荆布送佳人
　　泊舟得桃花
　　沙村野店笛声残小泊三江渡口寒风雨连朝春暗减好花留折一枝看
　　过昭武赠丁景吕广文【南宫牍已得隽以两字被乙】
　　防怜对策江都好谁识谈经贾傅尊夜半把君诗巻读满船风雨一灯昏
　　送丘慎清赴官镇逺
　　重来即别太伤神路过牂牁更问津正是三春花欲暮可堪万里独行人
　　以麻姑酒遗伯衡
　　永涨桃花江路纡游山虽好兴愁孤人间何处寻仙洞分取麻姑酒一壶
　　哭方尔止
　　蹉跎万事总长贫独为无儿太损神地下莫应逢顾蔡吞声同恨有三人【顾与治蔡大美先亡无子尔止各哭以诗】
　　老健诗书意独勤难将万巻殉孤坟平生哭友惟君痛谁把新诗更哭君
　　宿松隐庵
　　寒山曲径石嶙峋落尽桐花暮雨频惜别重来三十载松云匝地苦留人
　　江干僧舍见周侍郎题有深竹留人细雨中之句率尔有怀
　　防篁细雨客重过好句留题奈若何欲寄数行相问讯白苹风起乱愁多
　　孙豹人醉吟图
　　杜老花溪卜筑幽溉堂留滞复防沟不嫌痛饮疎豪态眼底吾曹半白头
　　寻常不醉市儿酒醉后髙歌觉有神雷李凋残耆旧少西秦独霸一诗人【谓雷伯吁李叔则】
　　纱防洲
　　千帆争泊带归鸦野店芦扉尽酒家汀草江云应解笑漫劳相唤作乌纱
　　豹儿岭僧舍
　　回冈合防画才分半岭茅庵住白云叶落满林人迹少一声清磬万山闻
　　寄孤山上人
　　三年不到双羊路夜半钟闻城外山时忆休公相对处乱深松竹片云间
　　送人归西湖
　　风急空堦红叶飞西湖游子正思归湖边十里荷花满何处宜君着钓矶
　　李阳驿
　　廿年重上驿边楼两度停舟遇石尤野店春残花片尽白头浪起白苹秋
　　过江浦寻旧迹或以庄定山先生对
　　孤城烟火接江关故里争传庄定山一疏廷争成野老几篇诗在满人间
　　千佛山【在歴城】
　　梦吸南山石窟泉重来亭馆拂青天不须更向峰头望目尽齐州几防烟
　　重题西樵桐阴读书图
　　曾寄三桐书屋歌重看深翠似岩阿山公启事称清要怪底茅斋归梦多
　　题沈绎堂抚松图
　　层岩树老卧苍龙知在云间第几峰闻道九重新宠顾只应长对掖门松
　　谢呉渔山作画
　　茅屋谿山古木疎看来真是老夫居延陵高士如相访緑竹潭边钓白鱼
　　题阮亭秋林读书图
　　独吟怀抱向人疎秋色千山一草庐好记白云红树里双留老眼读残书
　　过邺城【按图记安阳县有西河是子夏故居】
　　秋清山色太行来昼锦堂前酒一杯借问西河人不识至今漳水説铜台
　　夕次苏门有怀孙征君
　　策杖荒台云气重独听泉响倚孤松夏峰见説髙人在知隔东山第几峰
　　嵩山髙登崖石室
　　斧劈青天半壁悬丹梯老屋旧无椽山灵怜取孤僧渴万石崖中一防泉
　　许昌孙秀才园乞牡丹【孙松友】
　　洛中花事近全荒留与鄢陵及许昌尤物肯分江左去为君作谱续欧阳
　　百种名花百尺台主人喜客客频来篮舆好约花时到一种花前举一杯
　　绳武出佳纸偶书絶句
　　心清略似厐居士斋禁还迂周太常卷幔北园春树外数峰青满读书堂
　　题许子柔归黄岳图
　　归帆一片入秋烟三百滩声到耳边雨后莲花天半出不知谁坐碧峰巅
　　寄姑熟陈蔚宗
　　江城髙馆似山村爱客论诗酒一樽好蹋峨嵋亭畔月与君长啸倚天门
　　歙城客寓有古松名曰松屋
　　乌聊山下好幽居百尺寒松覆草庐秋雨松涛声不絶虞卿闲着几篇书
　　丛菊禁霜解作花紫阳山畔晩蒸霞谁将雪窦泉来试有客新贻茅舍茶【河西有雪窦泉茅舍产茶最佳】
　　对酒答友人
　　莲峰顶上客初廻防帻华屏酒一杯嬾向尘中问闲事道人元为看山来
　　独吟
　　自分渔樵付此身苦吟独笑转伤神尘埃莫道知音絶倘有旗亭度曲人
　　野兴和徐田东金陵见寄
　　晴江竹树春可怜无数繁花开緑烟野鸟提壶相劝得阿谁来送酒家钱
　　年来野兴薄三公散髪长吟松下风多媿诗朋勤问讯青谿好共隐墙东
　　又叠前韵
　　黄鸟白鸟声相怜髙枝低枝丛野烟樵子折来浑不惜城中费尽买花钱
　　苍髩长懐白兔公开襟拚对落花风故人相忆不相见半醉含愁西复东









　　学余堂诗集巻四十八
　　钦定四库全书
　　学余堂诗集巻四十九
　　翰林院侍读施闰章撰
　　七言絶
　　示彦恪
　　莫为吟诗漫损神苦吟多费百年身藏书万巻应难破肯许空留与后人
　　寄哭伟长
　　吾宗耆旧数髯翁倚劔长歌痛饮中草緑孤坟谁酹酒哀猿落日哭春风
　　过标纸庙吊张公果【公尝梦神语以寜郡将漂没即抱民籍入水死城得不陷民哀之作标纸庙事见郡志】
　　肠断东流去不回独狥河伯万人哀江城无恙祠碑没谁荐荒坟酒一杯
　　敬亭闲云庵侧寻虎窥泉
　　一雪乳涌何年虎窟看碑事始传箬帽山前开白社玉兰花下濯清泉
　　中秋夜深得好月
　　酒罢云开夜未残澄江髙阁一凭栏去年此夕莲峰坐三十六峰清影寒
　　金陵寄酬沈康臣舍人
　　雨花台畔日衔杯朔雪南云首重回谁料鳯皇池上客双鱼珍重蓟门来
　　长安折柳髩将丝脱防髙歌又几时谢朓敬亭成寂寞休文那得一留诗【来诗以未登敬亭为憾】
　　病嬾追欢阻白门青谿时有旧题存当年扬马风流散肠断金台月夜樽【沈先是久客白门】
　　岩松径竹好禁秋人事年华逐水流老矣长镵真采药青山容我白头游
　　归舟
　　叶落风髙水树疎扁舟雪里馔江鱼家人问我归何得一帙新诗数巻书
　　唐子庵和壁间絶句
　　回冈径滑青藤雨古寺山寒白昼灯夜静好谁池上坐月明长照定中僧
　　郝元公自锡山至戏乞惠泉
　　久负梁谿季子招【谓呉伯成明府】灵泉入梦九峰遥载来肯疗文园渴差抵龙山饮一瓢
　　不用梅花防玉壶清泉一勺胜醍醐凭将緑雪分明试果压东谿句水无
　　闻新安被兵寄呉惊逺
　　重岭差同蜀道难山城多垒太无端练江亲友烽烟里那得平安一字看
　　刘仲复故居
　　醉吟泉路兴何如积雨寒山万木疎草阁片云终不散南阳髙士旧藏书
　　贻上济南书至得盐亭见怀及使蜀诸诗
　　劔阁仙云接使星云谿怀旧泪先零残灯雨夜千回读蜀客书来歴下亭
　　二
　　往日篇章清似水年来才力重如山浣花谿畔诗魂在应为新题一破顔
　　三
　　飞栈重关百战场锦江巫峡树苍苍难禁十二峰前望那待猿啼始断肠
　　【附贻上盐亭见懐诗　嵩岳新诗见典型旧逰回首叹晨星云溪花映泠泠水独向盐亭望敬亭】方帝卜饷海鱼
　　东游沧海怪归迟海错将书一解颐却忆金盘曾饱啖蓬莱阁上看潮时
　　余生生还呉门客舍自言为梅花作主人酒间得三絶
　　市上何人识故侯青鞋皂帽称心游相逢头白留诗别细雨孤帆下虎丘
　　遄归见説为梅花邓尉风光满眼夸我梦相随便东去一天花压防檐斜
　　花时归客怕花残烽火漫漫道路难断送春风多少恨凭谁留寄一枝看
　　题画松寄徐善长翰林
　　回枝拂地郁千盘彷佛慈仁寺里看倚树独吟何处客半空风雨碧山寒
　　花前荅客【乙卯春家园牡丹盛开日日觞客客谢曰花累主人矣笑而荅之】
　　年年觞客为花忙衮衮连朝复共觞回想乱离今好在黄金费尽尽相当
　　每出看花到夕晖作花都防怯花飞阑前倚醉深深酌陌上行歌缓缓归
　　西乐庵看牡丹题壁
　　兰若深穿药槛边好花开过落花天逺公结社余清兴明嵗凿池看白莲
　　自春归台临眺至城南看竝蒂牡丹
　　髙下人家住翠微青青草色上人衣春归台畔春光在造次何烦柳絮飞
　　山家野寺看花回深巷花惊竝蒂开侧叠春风开不尽好谁徐把合欢杯
　　漆树叹
　　斫取凝脂似泪珠青柯才好叶先枯一生膏血供人尽滴还留自润无
　　发牛渚
　　万树松声五月秋三山矶畔几回愁长江解念孤舟客肯送南风下石头
　　初值黄仙裳
　　白门相见髩俱霜此夕悲歌共此觞记得故人肠断语每因诗巻説仙裳【顾与治诗多散逸数言仙裳处有抄本】
　　不共狂歌狎海鸥茫茫满眼叹横流尊前又是伤离处明日长江送客舟
　　同蛟门夜读王西樵年谱
　　风流歴歴见平生文酒招寻忆帝城同是琅琊旧游好白门相对涙双倾
　　二陆才名更数谁雁行中断不胜悲灯前病客余惭恨旧约犹逋有道碑【阮亭以西樵年谱属为墓表故云】
　　江浦城西十里有泉出亭下问之无名戏得口号
　　孤亭留客乱山边下有泉流清可怜地近竹兰人不识秪应唤汝竹兰泉
　　秋林读易图成自赠
　　长吟多病爱崖扉五十平头早息机努力韦编真悔晩不知林外乱云飞
　　题蔡升近诗【蔡盛年世胄有秦淮春望诸诗颇极感寓】
　　残柳依然系画船六朝旧恨夕阳边伤心莫谓须头白痛哭长沙本少年
　　题春山雪霁图有感
　　千寻飞瀑下云端江色遥怜树影寒好处家山浑在眼会须归去倚楼看
　　题画
　　老嬾何心泛五湖山根时系钓船孤白云忽向前溪过屋角青山半有无
　　周雪客戴笠图
　　两世风流洛下闻轩轩意气直干云青松碧磵吾侪事笠子如何肯让君
　　西山即事
　　山上桃园山下田花时雨后泻红泉田家近日生涯改半割平冈学种烟
　　汪钝庵户部杜门山居见贻二诗兼索敬亭緑雪
　　十载离居白髪新偶来不及虎丘春尧峰书到添惆怅何处空山覔此人
　　正是长松散髪天自携茶就惠山泉囊余一片龙团在石鼎应烦桑苎煎
　　虎丘偶题
　　虎丘茶试蓑衣饼雀舫人争馄饨菱欲待秋风问鲈鲙五湖烟月弄渔罾
　　埋劔空余霸气存绮罗丝管四时喧伤心偏问眞娘墓不酹呉王酒一尊
　　题怪石图
　　米老惊呼入袖难嶙峋尺幅回生寒丈夫磊块胸中足五岳擎来掌上看
　　塔影园寻顾云美不值
　　大好池亭傍草堂依稀塔影在中央扁舟相就不相见莲叶风多吹客裳
　　袁重其负母看花图
　　负米辛勤涙满襟娯亲孺慕老尤深秪今五月花开日犹见三春寸草心
　　七十二峰阁
　　湖面凭阑六月寒众山如鹜水漫漫何当缥缈峰头坐尽揽芙蓉杖底看
　　蔡右宣汪觐臣诸子追送至虎丘毛大可张南士董无休即席有诗赠别
　　华灯绮席玉为缸宿鹭眠鸥他自双忽听骊歌声未断一时秋思满呉江
　　满坐词人酒满巵虎丘执手问前期河桥谁见销魂处夜半月斜山寺时
　　舟中寄谢呉无锡
　　呉隐家风官自贫苦心为客不谋身却惭安邑殷勤甚仲叔当年恐笑人
　　嘉树堂前折柳枝二泉亭畔倒金巵岘山叔子风流在犹让当筵对客诗
　　金陵买屋事仍艰作客还山总未闲长忆延川眷侨肸草堂好置九峰间
　　把臂相看好入林残樽向夕恨分襟舟回百瓮清泉在照见延陵一寸心【时饷予惠山泉】
　　书毘陵龙兴寺壁【唐荆川罗念庵两先生曽讲学于此】
　　龙沙精舍水云隈长夏松阴昼不开传説两贤留讲席百年惆怅一人来
　　晤姜子翥
　　十年湖海问元龙一夕同听水寺钟莫恨来朝即离别争如白首不相逢
　　公湛言处士方嘉征义甚髙率题奉简
　　湖阴见説有方干数就姑山问讲坛耆旧只今摇落尽何年执手一相看
　　梅八丈贻诗索緑雪一笑荅之
　　清泠漫拟雪为浆倚客题诗占一方消渴年来同病在松风石鼎好亲尝
　　呉孟举新买名园曰黄叶村庄作种菜诗索和戏柬
　　叶满村庄酒满尊便便腹笥舌难扪紫螯黄雀饶乡味肯把黄虀嚼几根
　　尝新小摘一开尊径滑垂藤尚可扪饱噉无人争坐位石边闲却老松根
　　梦题敬亭山亭子觉来仅忆得起句为续成之
　　敬亭山半好山亭几曲丹梯上杳防野客闲云相伴住举头天际一峰青
　　额珠楼【楼踞敬亭高处旧令陈侯刚长所构】
　　云中飞阁太峥嵘凿破青天意未平凭仗山灵留好在风流长説旧宣城
　　两水孤城掌上分凭阑帝座语堪闻何人呼得青莲出一片寒山空白云
　　题王生望云图
　　几人真废蓼莪篇画巻携来一惘然我有平生无限涙掉头愁向白云边
　　饮郑扶九宅
　　碧云红树傍堦生谷口山堂系旧情二十年前花下酒白头相见又同倾
　　度新岭口号
　　半天虚白度嶙峋岩穴僧闲起未曾昨夜人间闻细雨山头积雪已成氷
　　宿将军庙有怀隐龙方氏诸旧游
　　夜抵梅谿路不分故人咫尺怅离羣欲知相忆成何许十里青山万叠云
　　题大安寺旧寓僧舍
　　廿年前宿赞公房半壁题残字几行底事重来迷处所含情物色旧绳牀
　　小乔墓
　　白雉台东古寺前小乔墓在土人传春心不死余杨柳舞尽春风起暮烟
　　池阳至皖口漫兴絶句
　　寒芦带水作氷花木落空江一雁斜南发青溪浪如屋可知地近长风沙
　　秋浦谁闻猿夜愁锦袍仙客旧淹留清溪解惜狂歌处纵近长江不肯流
　　谁遣楼船下石头几畨烽火照江流兴亡来去如潮汐恨杀无情是白鸥
　　舟人谁辨皖公山巉削遥看暮霭间好买鳇鱼送斗酒一钩新月到江湾
　　书石埭姚六康明府纸尾
　　孤帆一宿清谿口客梦频飞黄鹤池凭寄鱼书乱心曲千行书不尽相思
　　真拚老嬾爱离羣风义何人复似君两处陵阳山不逺川涂偏恨皖江分【宣城石埭各冇陵阳山】
　　即事漫兴
　　宛陵春涨抱城流无数桃花笑独愁谁送香醪如竹叶烹鲜小酌试蒿头【小鱼可二寸极肥美俗称蒿头】
　　书雉城张羽士壁
　　曲阑小几自茅亭坐对藤萝覆壁青除却看山无个事茶烹庙岕读黄庭
　　梅雨翻盆暑阁凉桃笙睡美接羲皇若溪一夜添新涨为问扁舟傍故乡
　　蒋苍舒出佳纸为书二絶【蒋画人物】
　　园开三径旧争传防扈论才正壮年底事丹青凭遣兴草堂元向画溪边
　　闻道龙眠貌大苏眼前人物似君无看予斑髩惭能手好画柴桑漉酒图
　　合溪值雨宿僧舍
　　万壑飞泉此合流系舟一夜雨声秋前生莫是僧楼客赢得孤眠最上头
　　洞岕以朱氏擅名呉下谓之朱茶
　　官符少得金泉水地主难求庙后茶制作丁姚皆好手风流底事独朱家【金沙泉距县三十里人多取城外紫金桥下水代之又庙后茶园为丁姚二姓旧业】
　　隐龙山中晓望得句
　　龙山曲曲留山客昨夜龙吟山石裂西峰雨过云不飞木末秋看半天雪
　　青风岭吊王贞妇
　　青松半岭石巉岏古庙舟人指防看欲吊悬崖题字处布帆吹断北风寒
　　台郡遇汪翁者吾乡泾人也赠一絶句
　　一官留滞竟浮家海国烟霜两髩华梦到桃花潭上水可能长爱赤城霞
　　谢公岭【相传康乐入山处旧有落屐亭】
　　磵由斤竹旧题诗过岭停传蜡屐时谁道谢公身未到天留雁荡少人知
　　宿罗汉寺【武夷山中近大龙湫】
　　重林暮色隐岩扉客到钟声出翠微不识龙湫何处所坐中飞雨湿人衣
　　别傅杰先文学
　　多君风义眼中稀饱共看山到海归日暮瓯江分客路不知何事一沾衣
　　誓节渡悼逆旅主人王翁
　　始翁饷予栗问故曰记十年前公饭此见案头有余粒手取食之知公盛徳人也予笑曰翁乃记予细事顷予自淛回而翁已死其子言翁尝念我天寒未归盖数日前语云
　　叹息苍头旧主人无端留眼太情亲重来系马不相见昨日犹传念我频
　　武陵荅戴岵瞻同门送别口号
　　倦游终嵗半离家坐语尊前日又斜谢李才名成底事相看青髩各霜华
　　题画
　　苍崖壁立雨初收松际泉飞匹练秋老眼青山看不足杖藜何日到峰头
　　荅呉松子书附一絶
　　素书消息动经年又折梅花倩客传凭语春江过笠泽诗瓢好付阿谁边
　　姑江口号
　　满天飞雪片帆来载得春风几许回莫向青山问冷暖梅花江上一时开
　　凉繖桥戏题
　　飞盖何人谷口行山梁片石借为名题桥错把相如笑此物从来属世情
　　春雨至夏不已
　　横塘流水漫东西卧拥残书嬾杖藜不住雨声春早去教人何处覔莺啼
　　亡友梅杓司尝浮家白门主子南为今善画作诗与之
　　响山宿草痛多时玉树亭亭又一枝年少丹青看烂漫风流何减阿翁诗【杓司旧家响山】
　　青箱零落倦论文老蚌生珠自出羣莫是故乡情太剧扇头长画敬亭云
　　朗三诗画旧声名二妙瞿山又雪坪添汝不妨成后劲梅花树树照江城【王弇州有不及梅家树树花之句】
　　到来斗酒共招携生长秦淮家宛谿旧业荒芜归好住双羊南畔钓台西
　　偶寓秦淮即事
　　碧水如何不种莲曲阑凉近白鸥天故人知我吟还渴云液分来第二泉【金使君见遗惠泉四瓮】
　　秦淮清浅暗通潮夜市疎灯见画桥水榭风多眠复醒隔溪深柳听吹箫
　　题彭爰琴抱膝图
　　疎桐几树碧云重除却诗篇万事慵欲识高歌小天下千言飞落丈人峰【君登岱宗长篇凡数千言】
　　卧龙应复是前身长啸重看抱膝人同被征书君独卧倘容江汉共垂纶





　　学余堂诗集巻四十九
　　钦定四库全书
　　学余堂诗集巻五十
　　翰林院侍读施闰章撰
　　七言絶
　　北征口号
　　筐筥纵横黍麦陈喧阗物色片时新君看江北行千里野市初逢趂集人
　　又
　　茅店从无酒一杯炎风刮面总黄埃连樯正送兵船过动地还看御马来【时发数千骑征南谓之御马】
　　又
　　平原弥望絶孤村叠奏开荒慰
　　至尊犹剰芜田千万顷好谁报垦荷殊恩
　　又
　　歌风台近起悲风刘项雌雄茂草中驻马日斜餐豆粥几家残店説新丰
　　又
　　腰弓箙矢骑如云胆落行人傍夕曛见説年来鸣镝少健儿强半去从军
　　又
　　河决年荒处处愁买鱼沽酒问徐州题诗白傅多情甚留得春风燕子楼
　　又
　　黄河北去好山稀路傍龟鳬见翠微最是峰峰经雨后芙蓉洗出白云飞
　　又
　　明湖画舫濯尘缨依旧荷花照水清正值鹿鸣秋荐近白头重接鲁诸生
　　又
　　日夜虫声不肯休干戈衰疾并含愁老夫宦兴秋云薄不分飞蓬爱逺游
　　又
　　夏歌云汉又秋霖路改髙原揽辔寻斜日暗飞髙树下暮蝉冲过马头吟
　　又
　　积雨严飇带雪珠谁知七月粟生肤故园橘柚霜还未此夜江南寒到无【时七月廿七日景州飞霰】
　　又
　　虎符羽檄骑如龙万里军储五载供安得长蛇齐扫穴普天髙枕罢边烽
　　忆舍弟阮
　　我行汝病泪双流肠断高堂更白头今日平安谁问取南凭一雁为衔愁
　　和姬人珠渊寄小镜
　　白头相许伴青山天意驱人不放闲寄到菱花将锦字断肠独自照离顔
　　【附姬人诗　六月扁舟别故山劳劳旅况几时闲伤心不似匣中镜千里依依伴客顔】
　　为陈子万题
　　家世元龙气未除歌小试兴萧疎十腰银艾浑闲事一个蒲团半巻书
　　寄哭呉自明
　　别君分手忆河梁几日俄惊老友亡万种夜台膓断处慈亲八十未称觞【君殁时距母太君八十初度仅两月】
　　书法从来号絶伦文章磨切苦相亲刘郎殁后【谓润伯】延州去同学凋残复几人
　　诗篇海岱记相于索我重书约尚逋【君尝命重书山左奉赠诗未报】他日陇头虽挂剑不知能到冢中无
　　东溪溪畔玉山头百遍相过把臂游从此溪山双泪眼月明无伴水空流
　　戏柬对岩索空缾贮药酒
　　把醆看花眼自青新成菊酒制頽龄白衣敢望重来送莫惜龙山双玉缾
　　戏和阮怀悲髪白
　　两人同病漫须悲耐老相看到髩丝才被征书几零落可知应羡白头时【时被　召百余人殁者已四人】
　　移寓即事四首
　　新移客邸面朝阳容膝摊书即草堂向夕疎从半卷好敎明月到匡牀
　　书声不敌市声喧恨少蓬蒿且闭门此地栖迟曾宋玉藓墙零落旧题痕【宋牧仲旧寓处】
　　葡萄霜际叶萧森物色兼催迟暮心好处争夸在三伏桃笙乌几緑阴深
　　年侵出处自嫌身望逺间关入梦频岭树江云秋未冷鹧鸪声里独吟人
　　题严存庵学士小像
　　新诗一巻尽惊人夺锦宫袍早致身挟瑟妖姬书满屋可容重占五湖春
　　尘中何许得开顔鹿柴花林好是闲谁解客星成大隐芙蓉阙下见青山
　　灯夕同诸公月下口号
　　令节良宵草草过天街灯少看人多论文结伴浑无赖占尽风流踏月歌
　　聨臂谁听玉漏催前门红袖摸钉回太平鼓静鼇山暗锦勒香车不断来
　　灯市常年灵佑宫今年灯市散春风
　　圣朝罢却天魔舞烽火休敎照夜红
　　秧歌椎击惹闲愁乱簇儿童戏未休见説寻常歌舞竞大头和尚满街游【都下儿童竞唱秧歌击椎相应又扮大头和尚为戏】
　　繁华胜事恨难论一架华灯五百缗不是祝融先夺取黄金买去向谁门【先夕一灯被火尝索价五百缗】
　　为朱守亭题秋山独坐图
　　射阳湖畔多才子况复超宗有鳯毛见説文辞满京洛臯比坐拥且挥毫
　　箕踞深林复几人秋山红树倍还春东风又到不归去梦里沧江生白苹
　　山中喜遇朱锡鬯严荪友姜西溟秦留仙诸游好
　　花林深翠月初明无限春山独夜情聨骑相逢成一笑西峰絶壁共题名
　　磵底花
　　山行鶗鴂欲鸣时磵坞余花少客知草是怕春归去早殷勤留蕊独开迟
　　潭柘归途重经戒坛山下得口号
　　骋兴峰头复水隈云深路转骑重回山家儿女相看笑昨日寻山客又来
　　同耦长有懐蔡九霞叶九来陈其年诸子
　　卧龙冈外挂斜曛谷口花飞细路分遥忆浑河东畔客湖临裂帛万条云
　　和叶九来忆鹤
　　羇栖莫遣报春残无那乡心到药栏遥愧故山林下鹤相思清夜数声寒
　　骆令君小照【名襄雷号雷庵别号龙媒浙盐官人丁未进士江都令】
　　抱膝科头岂世情芜城赋就旧知名凭君留得心如水应照防江彻底清
　　陂陀芳草緑侵衣坐看晴云拂面飞梦在青山身赤绂不妨防事当渔矶
　　宗定九属题李叔则画
　　垂垂老树傍江干数防疎花照水寒似怪春风不相识几人留眼雪中看
　　王侍读以诗索耦长画扇兼属和【有只写澄江与北楼之句】
　　乡心尝梦旧溪游朔雁南飞又早秋纵写敬亭团扇上何如高卧谢公楼
　　走笔促严荪友检讨作画
　　秃笔沧洲兴杳防凉风客馆又泠泠惟君最共看山癖写出龙山几防青
　　尚署梁溪老布衣尘中冠盖似君稀迂疎且作倪高士不为丹青论是非
　　题枫江渔父图为徐电发检讨
　　秋云漠漠水漫漫一色芙蓉十里寛不向长安饥索米那知回首羡鱼竿
　　才调东呉数菊庄骚歌渔父兴偏长孤舟讶许疎狂甚家在虹亭鲈鲙乡
　　邵子湘重过言别因宿寓斋得二絶
　　临发停车复几回后期怀抱好谁开连朝阴雨重阳过恨失青山黄菊杯
　　策骑明朝海畔行重来襆被话离情悬知此去三山近少我三人共月明
　　尢悔庵检讨以家在江南杨柳村作二句属耦长画率尔用韵缀巻后
　　家在江南杨柳村芰荷匝水复萝轩白头共是羇栖客怕听尊前説故园
　　家在江南杨柳村霜林满眼动归魂扁舟系处茆堂近笑指临矶旧竹门
　　和张荀仲先生枉哭家叔父四首
　　呜咽亲书堕泪辞涙痕直彻九泉知回思在日难分手百遍踌躇别去迟
　　伤心不忍复登楼旧日残诗壁上留扶病白头拚恸絶敬亭云树一时秋
　　何限交情共素襟死生辛苦范张心似闻欵欵遗音在重向楼前月下寻
　　生憎鉴水隔江南老去离防总不甘千里龙钟还挂剑延陵义重几人惭
　　再题王山长小像
　　坐客无氊未厌贫纫兰佩蕋楚灵均扪胸五岳难平却闲弄焦桐不语人
　　词赋丹青总绪余便便二酉腹中书平津賔客今时盛不信难容一仲舒
　　见彭羡门同年怀旧居三絶率尔次韵
　　药裹经心髩早华随人蹀躞御沟涯尘中何处寻春色昨梦山堂几树花
　　三春不雨百花愁韦曲蓝田满眼秋此日江城芳树里敬亭深翠满楼头
　　松屋云多触手披花溪卷幔读书时一官垂老不归去送尽春光却恨谁
　　偶同王侍读衍庵看海棠即次王韵
　　频年春事属谁家送客青门日又斜烂漫相逢禁不得凭阑深坐半楼花
　　把酒听莺计已迟花宫锦树自垂垂饱看三十年前事犹记韦公寺里时
　　老年不许重关情遮莫韶光过帝城何事东风太无赖几人春恨此中生
　　干戈休忆蜀川红携手犹怜一笑同膓断山园余老树丛枝冷亚石阑东
　　荅梅子翔渊公见怀用王阮亭侍读韵
　　东山诗伴久寥寥愁思春江带雨潮忽报梅花来驿使南飞客梦落双桥
　　絶唱连篇乂手成怀人长啸气纵横东风为尔吹惆怅重引乡心满蓟城
　　论文坐对北山时草阁平临宛水湄自笑生涯诗巻在迩来累月少新诗
　　柏枧东溪无限春山花相劝酒千廵旧时猿鹤应嘲我近许何人更结邻
　　寄题王汉侯畅心阁
　　槛水兰桡忆旧游龙湫天姥傍层楼主人爱客余豪兴谁共开襟在上头
　　朝飞云雾暮飞霞浦榭山斋次第花正是永和觞咏处兰亭终古属君家
　　题宋牧仲双江唱和集
　　坡公游处路重经讶许诗人共客亭留得官桥长好在使星曾伴少微星【君尝于使院池上搆小桥以待魏和公】
　　荔子桑花劝客杯匡云东送片帆回郁孤台畔休回首早卷双江雪浪来
　　王阮亭宋牧仲谢方山诸公偶集寓斋适高侍郎念东先生至即席见赠口号漫和纪兴
　　陋巷何当驻两骖却怜嵇阮共清谈先生自带一壶酒不待倾杯已半酣【公嗜苦酒故自取家酿一壶】
　　盘中惟有露葵羮惭被高贤説大烹冲口诗成杯在手清欢那复问侯鲭
　　奉詶高念东侍郎饷新橘用韵
　　洞庭嘉实碧云笼入手香生满院风安得容身如盎大此中长作对碁翁
　　携来十月正烟霜料理呼朋伴蟹尝纵使酸寒吾意足故乡一物九回膓
　　得姬人珠渊寄诗怜而和之
　　少难离别老何堪锦字传来泪一函莫为天寒愁北客梦中夜夜在江南
　　【附珠渊诗　雨滴梧桐秋不堪忆君谁共接清谈老天如识妾心苦北地风霜尽入南】
　　同馆汪钝翁编修假归
　　悠悠相聚别相怜不浅论文二十年头白何时重执手忽惊双泪落君前
　　闭门高枕谢公卿史笔纷纶数巻成特报
　　主恩臣力竭江臯天放歌行
　　金门兴嬾梦云沙襆被风轻二月槎妒杀长年相约定到时犹及牡丹花
　　尧峰别自五湖东竹径茅堂画舫通云壑逢迎猿鹤喜少微星果照呉中
　　送高少司冦念东先生归淄川
　　朝辞阙下暮山隈襆被行歌酒一杯莫道先生归去晩十年前已乞身来
　　东山再起志多违才应征书又拂衣喜脱朝簪官好在白头犹荷主恩归
　　晨趋阊阖每愁迟乂手官曹自咏诗此后闲吟高枕得山青云白卷时
　　中书廿四考何如把巻松根烂醉余仙佛髙谈长在口那知戴笠与乘车
　　斋厨滋味止虀盐此日归装转不亷虎穴鳯毛来万里无官有子一时兼【公冢君官黔中阻乱九年矣至是适归】
　　星轺见説登衡岳芒屩重看过岱宗海畔羣山青满眼杖藜咲指两三峰
　　淄水盈盈傍锦湖春来桃李覆菰蒲花前野酌容谁伴覔得香山九老无
　　诗篇别是髙常侍懐抱应同陶隐居来嵗春风刚七十归田余兴着何书
　　【附元唱　词人大雅是吾师莫笑金门曼倩饥我较昔贤归较好青门无此送行诗　吟坛韩孟防竒勲刻烛题诗晓漏闻它日相思何处好泰山云接敬亭云　讲堂聋瞆一时新白鹭青原泗水濵四百年来吾道在鲁斋今现再来身】
　　送蒋波澄
　　西陵词客共招邀三径无端归梦遥倘忆黄金台畔路濯缨应爱浙江潮
　　十年音驿断金沙学士门前有暮鸦【谓虎臣】在日怜君君念旧悬知问讯一停槎
　　哭茅一峰
　　哭君泪尽不胜情往事凄凉过半生才入金门又泉路天风都作断膓声
　　萧萧归榇冷斜阳药裹诗留字几行最是哀荣独絶处一时馆阁尽沾裳【时朝列诸钜公同年赠赙者百余人】
　　胪唱聨翩竞一时霜风先折好花枝归魂倘认家乡好多在潺湲宛水湄
　　放榜后知汤潜庵王蓼航宋牧仲三君之子并见遗怅然志憾
　　长就珊瑚铁网遗讵迷五色数偏竒它年腾逹非难事膓断知交欲泪垂
　　口号索黄祥符河鲂
　　缩项槎头风味长诗人雅咏美河鲂黄花劝酒思鱼鲙好问渔翁索一尝
　　到家题壁
　　漫夸金马玉堂身依旧相如四壁贫垂老承
　　恩真沗窃谁留鸿笔照千春
　　三年窃禄滞燕关衮衮长思林壑间昨日南归今北发含情一望敬亭山
　　戏示徐姬
　　姬人徐氏珠渊小字善怀江都人也初畧识字不欲令作诗间窃诵余作亦能为五七言句予善病尝累月宿别馆相值如客都无怨色生一女殇不复乳余悯而遣之辄以死誓药饵饮馔必手治以进事余廿余年矣予应召改官南人卧不习炕衰体不温既而老妻遣送来侍固止之不得曰聊以暖老于是暑则异榻寒则同衾牀笫之间邈若千里而柔谨有加曰君好自爱妾得为侍书女史足矣性厌荤血强半清斋家居或薄饮数杯既来京邸食贫间三五夕不沾酒茗饮欢然予不为太常之斋禁难遣白傅之杨枝未尽忘情笑示二诗
　　敢言天女伴维摩忍背春风奈若何倘似朝霞随玉局频年活计药炉多
　　偷钞诗句上罗巾甘掷红顔逐老身犹胜经年一相见隔河牛女可怜人
　　【附徐姬春日望北信作　九十春归感叹生黄梅时节乍阴晴香闺有泪无人见且倚阑干听鸟声庶祖母徐孺人生而端庄淑慎事先大父始终一循乎礼其侍疾刲股一节尢堪感泣先大父纂修明史积劳四载遂至成疾于癸亥三月疾大作孺人时从侍邸舍饮食药裹手为调奉每夜必潜自防香吁天愿以身代如是者匝月疾愈殆孺人自念曰岂天故不鉴予抑予诚未至也防中故有　关帝神像灵赫素着孺人于夜分时戒小婢持烛至神前黙祝哀祷者久之出利刃割左股寸许小婢在旁惊晲惟见神防内诸像森森欲动檐楹及墙角四周亦若有人林立俯视家人外舍廵宿者遥睇悉如是孺人昏仆于地恍闻神语曰汝之诚防已至但数不可易吾当为汝假百日期可耳勿过自苦孺人乃呜咽惊寤退舍以所割和羮进而人固弗知也是为四月初三夜自是先大父疾渐瘳且强飰如平日人皆为之称庆孺人顾隐忧不释恐神语或騐也闰六月之十三先大父忽以微疾弃世逆计其期适百日耳呜呼痛哉异哉始家人弗觉嗣小婢亦稍稍语人或询之孺人孺人惟漫以应之嫌自张也瑮防孤防孺人恩育凡朝夕居处悉随孺人一日从外塾闻客颂兹事归遂详叩所以且固请之孺人悲不语良久乃摩瑮顶然流涕曰汝孺子奈何必欲知此顾吾不忍汝讳也爰屛左右详诏如前且出示左股创痕宛然复持瑮大恸迄今追忆之其情事犹歴歴在目真为凄絶一时也天不我佑孺人于嵗丁卯方称四十觞遽弃瑮长逝呜呼痛哉孺人于先大父事之竭诚尽礼而瑮于孺人无毫髪报称抱恨宁有涯乎孺人故精文墨吟咏甚多原稿瑮皆谨藏箧衍编次成防行乞当代大贤笔序以授梓今集中附载者不过吉光片羽耳不肖孙瑮涙谨识】
　　倾盖亭
　　行经河甸复江津望古长思共语人多少高车空接轸昔人倾盖已千春
　　旧迹茫茫古道隅交欢脱赠道难孤如何永日高谈处传记当年片语无
　　题赵水星西湖小照
　　湖堤风柳夏泠泠谁卧沧洲是客星斗酒载将双屐去兰舟恰对两峰青
　　凭陵曾路丈人峰携兴闲听天竺钟竹坞松亭烟雨外不知若个得相逢
　　张荀仲前辈书来末附二絶句率尔奉荅
　　越水燕山万叠云十年华髪恨离羣长安书札堆盈案一纸魂销独为君
　　梦中曾共坐招提老去何能手重携两地相思无断絶三生旧路未应迷
　　题徐大中丞小照
　　隐囊乌几坐题诗轼辙郊祁又一时廿四中书书上考何如天壤大名垂
　　对客风流四坐春批鳞忧国不谋身谁知抗疏回天手依旧焚香把巻人
　　直笔沉埋董史余龙门去后复何如多公伯仲称能事寸管重繙七畧书【监修明史令伯兄先生又为总裁】
　　社稷臣如汲黯难风仪麟鳯立云端安危久系中朝望图画应传四裔看【史称契丹使至望见文彦博立于朝门却立改容曰此潞公邪真天神也】
　　漫题茅于纯册
　　乌程堪作醉乡侯底事长安汗漫游归去拥书髙枕得花溪旧有白华楼
　　客游终胜宦游闲别后重开氷雪顔留得文章嗣家学好传姓字满人间
　　为韩醉白题修禊图
　　千载何人复右军兰亭曲水恨空闻祗疑修禊当年客尚有遗民恰是君
　　病中答博问亭
　　长眠一月竟沉沦膓断亲交问省频欲报
　　主恩心未死九原今有再生人
　　病中忆卜塟处口占
　　生前叔父细商量山似梅花谷可藏但得幽魂相接近年年麦飰野花香






　　学余堂诗集巻五十
　　钦定四库全书
　　学余堂外集巻一
　　翰林院侍读施闰章撰
　　砚林拾遗
　　东谷李之彦作砚谱缙云叶樾作端溪砚谱襄阳米芾作砚史曹继善作歙砚説其散见诸书者不可枚举砚説备矣顺治壬辰夏以奉
　　命使粤肇庆府古端州也所寓郭外天宁寺咫尺端江聚砚为市旁诹叅校稍益旧闻作砚林拾遗一砚阬
　　端溪在肇庆府城南一名端江临江一山半浸水中凿石琢砚以穴深入水者为佳其石有层次率尺许为一层上肤下滓中为纯美阬近江者曰水岩色润如肤呵之成液其次距水畧逺曰朝天岩石色稍燥最逺者曰屏风背燥逾甚山之尾曰梅花阬下矣
　　一辨旧阬
　　吾乡秦正野尝署肇庆学博藏大石庙庑下发以赠余有砚工李氏跛一足最名谓之李拐老使眎之以水拭石惊曰水岩也余问果旧阬否工掉头匿笑曰阬何新旧因问之曰京师贵人耳食旧阬之説乆矣我土人不识也自有天地来即有此石石何新旧汉以前不通中国唐宋砚充贡官为监凿满贡数则封穴它毋得盗取一阬既尽更凿一阬故称新旧但眎水近逺不以新旧髙下也若旧阬浮上更凿之而深入得水气逾多则新胜旧矣今官家不禁藩镇有司日役百千人凿取无算葢砚房尽发时也公已得骊珠复何旧阬之羡耶
　　一取砚材
　　石既授工削成砚材随其横竪大小得三十余方一日与同年沈佥宪正岳过沥湖访朱公子暇朱贺曰闻君得水岩石曾琢砚否余曰琢就朱怃然曰惜不令我见水岩之妙在润而发墨石故有理凡木直截处多锋棱横斵则平顺石理亦然庸工治砚如切肪横侧而分之平铺为砚犹操莫耶而用其背也宋贡砚皆钝滑磨墨如磨镜病正坐此然则如何曰法当用石锋直立而层截之则面面发墨矣试之良然
　　一辨砚眼
　　鸜鹆眼贵活贵少贵在空闲处不受墨掩活眼黑白明润有八九重晕了然瞳子毕国兆司理端州蓄一砚体质修妍色正纯紫一眼在眉额间流盼如水铭曰美人砚又一石片作秋叶眼大如猫睛层晕尤多最后从天寕寺收得佛手石掌上七星烂陈如人所位置遭乱失去尤物信难乆据也
　　叶樾交叔砚谱云端人谓石嫩则眼多老则眼少此语未然今俗所称梅花阬石枯燥通体皆豆瓣眼欧公又谓有眼者十无一二发墨亦未尽然
　　李之彦端砚谱辨活眼泪眼死眼甚精惟云死眼胜无眼太过眼不活则混杂无光采不如无眼故昔人以眼为石病当以莹润无瑕爲上
　　一石采
　　石色纯紫苐一近者称名种种有白光浮出紫绿之间曰蕉叶白有间作殷红大防如火烙赤痕曰火衲文一曰火捺古称熨火焦者是也或杂彩碎防红曰丹砂碧曰翡翠或砚傍累累空蚀曰虫蛀【按砚谱石上有防尘孔者石之肤也今谓之虫蛀李贺端州青花砚诗暗洒苌苰冷血痕则是翡翠之类】
　　一子石
　　欧阳公以子石为石精生在大石中俗譌爲紫石米襄阳言徧询石工实在大石版上凿取并无中包一子者葢若溪流中卵石可崭面磨墨是谓石子世因譌爲子石余案米説良胜今端人泅浴溪中摸得之水底者是也其石受水气生成上下削平四围不斵往往润丽多竒状【叶交叔又谓嵓石凿去黄臕胞络方见砚材是爲子石亦似非】
　　沈正岳尝亲见一人凿石水底得尺许如红玉软如土坏掬而出之登岸乃坚其手摸处划然指痕
　　一砚品
　　昔李后主用澄心堂纸李廷珪墨龙尾砚三者爲天下冠当时贵之端石尚未大显自宋以后端石盛行今士大夫无复言龙尾者矣龙尾如清寒道人时见机頴端石如风流学士竟体朗润
　　端砚版无水池宋贡砚水池浅狭砚身太髙铜雀瓦赝沉泥弱洮砚如碧玉不下墨登州鼍矶下墨而麄犷淄川南康堪作砚奴歙金星眉子砚细润发墨旧称在婺源长城里近世歙人多言在歙县狱底地近不可得咄咄怪事【余尝有古砚歌端州旧贡官禁严老阬尺寸人争羡乱来万事无留余江根石窟搜罗徧眉子金星歙转无马肝鸜眼端翻贱】
　　一砚式
　　石产于端而工不善斵近日官吏饷贵人命工镂琢有星宿海瑚岛龙虎风云赤云捧日三台独柱人物山水等名状愈工愈俗是爲石灾吴人仿宋式故爲刓损防以墨沈便成古物别一种不尽琢磨半留本色谓之天然硏殊有风韵余友顾见山工部得王弇州砚山峯壑都具受墨处转隘尝示余索铭葢砚也而怪石供矣
　　一辨发墨
　　曹继善论歙砚云麄罗纹稍细者易为磨墨细罗纹稍坚者最能发墨或以易磨墨爲发墨非也惟蔡君谟能言砚德墨在砚中随笔旋转涤之泮然尽去此乃石性坚润能发起不滞于砚耳黎逄石砚赋水随晕而环周黒浮光而黛起
　　一琢砚
　　解石之锯无齿视墨绳处撒沙加水引锯斯入葢籍沙爲锯锋也
　　一藏砚
　　贮砚宜退光漆木匣不宜纸漆润纸燥也紫檀花梨之类粤东人多尚之亦香燥不养砚【古有琉璃砚匣瑚笔架】
　　一涤砚
　　粤富人喜椟大砚不着墨中土人喜藏宋砚不求适用用砚但数洗濯不留宿墨爲佳谚云宁可三日不洗面不可三日不洗砚余友有癖砚者每晨盥面水移注木盆涤以莲房浸良乆取出风干水气滋渍积乆有光俗所名包浆也忌柬帖纸揩拭能伤砚锋【砚留宿墨重磨则减黑或磨墨在砚黑光浮动停食顷用之光色顿减惟试以金扇立见】
　　砚有初发墨乆而钝者亦如刀剑须磨淬用杉木松炭磨一遍则石锋焕发名为发砚药地老人常用此法【按砚谱石爲墨渍汚以烰炭磨洗如新米砚史亦云以柔石发之】
　　包孝肃守端州秩满不持一砚余初至柬沈佥宪索砚云莫学龙图一砚无及得水岩大石方直可尺余琢砚二十片又重购得二三石子鸜鹆眼絶竒者拊不离座客目爲砚滛载归次平乐防贼陷桂林尽弃舟箧脱身东逾梅岭归笥中砚十亡其六七矣始自笑曰拙于书而劳于砚不亦惑与人生当着防两屐于砚亦云亲交过存将去都尽既十许年发敝簏得此稿追次而録之以志余所得于端江者若此贮之巾箱即为石友可也
　　甲辰正月八日愚山居士施闰章漫记于双溪之寄云楼













　　学余堂外集巻一
　　钦定四库全书
　　学余堂外集巻二
　　翰林院侍读施闰章撰
　　试院冰渊
　　海岱人文序
　　山左盖千古圣贤一大都防也余家世理学儿时闻先人绪论不屑屑鞶帨是务读孔氏书想见其爲人及其生长游歴处已而读史记孔子世家云适鲁观仲尼庙堂车服礼器诸生习礼其家低囘不能去辄慨然叹曰予独不获游东鲁登孔氏之堂耶今待罪兹土进齐鲁诸生而甲乙之入阙里谒孔林诸生具冠带陈爼豆雍雍肃肃环观如堵不知视太史公东游时何如及徧厯六郡陟泰山临沧海慿轼吊古孔孟以还伏生叔孙通郑康成管幼安孔北海及竹溪隐逸诸君子之遗风犹有存者山左盖千古圣贤一大都防也沾沾操帖括家言目天下士亦末矣虽然文者载道之器也孔子曰修辞立其诚言之不文行之不逺子桓氏称爲经国大业不朽盛事非无本也制举业行三百年改厯而不变其立体近其取义逺其困智勇也特甚使董贾扬班邹枚及韩桞诸人搦管就试苟操之不熟不免舌强手涩而以俄顷之间追千古圣贤之防绘火欲热绘水欲寒且金声玉振霞蔚而云兴盖其难也余不敏殚精此道有结髦蜡屐之癖虽既释褐不废业及守是官日夜校雠毋徇名毋避怨毋任爱憎奨厉以寛简拔惟严板其文若干首知人得士不敢谓如大复之在关中空同之在豫章遵岩之在山左度数十年名公巨卿文章经术之儒必有鳞鳞辈出其间者遇有得失发有淹速一日有短长则其命也汉武帝笃好词赋而司马相如辈多自荐辟给尚书笔札不闻由博学宏词科进唐以诗取士李杜乃不得第沈宋工力悉敌以明月夜珠之句分伯仲然则成败不可论英雄而文章声价自有定也至于文质参错风防推移厌粱肉者思藜藿衣裋褐者不可登廊庙因时折衷要期至当不观诸山海乎海涵渟百川汪洋浩汗鱼龙蛟蜃光怪万变五岳则屹然重鎭蒸云雾戞星辰草木鸟兽花石之珍异莫不毕备此天下之大文也昔人有山文海文之喻予谓齐鲁形胜甲天下枕山带海必兼兹二者表泱泱大风目曰海岱人文志盛也先我者爲同门友岵瞻摧陷廓清功最多余踵事増华更始者难为功因势者易为导盖其幸也间者士习或不驯至扞文网好讦讪贻司教者忧令甲日益严予夙夜是惧数引诸生董劝陈説古今人物忠孝淑慝或然出涕诸生亦有叹息泣下者夫予不幸而不得生孔子之世也犹幸而游孔子之乡与诸生相切劘余视游夏诸贤瞠乎后矣诸生其勉乎哉顺治丁酉中秋前五日题于独树轩
　　采风偶录序
　　施子分守湖西将朞月壤瘠事简与民休息进诸生试之次第镂其文客问曰先生知人得士哉曰人固不易知也夫争工拙于雕虫耆宿与童子未知孰优衡得失于主司美玉与珷玞未知孰胜也然则是役也何居予喟然曰客乌知我心哉凡吾所爲将以明道而讲业也制科用八股歴数百年六经四子之书借是以传习其什一天下道德智能文学之士舍是不能由他途以进今之制艺絶去藻采以清眞曲折爲能事殆犹汉魏之不得不变为晋人初盛之不得不变爲中唐绚烂极而思平淡风防使然天地亦无如何也文质迭胜若循环语彬彬者折衷于君子拘儒不知时变其失也数见不鲜下士逐波爲流其失也泛滥而无纪予尝着时文説言之详矣贤者信之否者惑焉乌能家至而戸暁抑私心所折衷不敢以不告也徃者视学山左与多士讲学课业刻有成书齐鲁之文蔚然雄天下豫章固东南之齐鲁也其民俗朴俭其士君子重亷耻好文章鹅湖鹿洞理学之遗薪传不絶临江虽僻壤三刘三孔之故里也袁阳则昌黎茂叔政教之所渐被也而吉州则欧阳公所生地王文成讲学其乡邹东廓南臯诸公云集踵接军兴以来章缝零落青原白鹭之间流风余韵犹有存者余既奉令甲与诸生督逋赋所至集诸生学宫讲道谆切训诫如家人惧其气挫而不扬也课业以养之惧其才抑而不彰也推择以表之拔尤录异布之通都用其中可以观时由其技可以观道下之人考徳问业非公事不至上之人称先则古延接以礼穷达命也淹速时也宁工毋拙修器以待时者士之业也风以诗书六艺使相切磨以兴教化者表帅一方者之责也礼失而求诸野道失而求诸文其亦庻乎可也若夫山泽之间多隐君子匿迹著书不求人知亦不可物色所谓伊人在水一方异日者倘庶防遇之康熙元年八月湖西分守使者漫书于芙蓉屋
　　河南乡墨序
　　士之遇不遇岂尽以其文哉盖有物焉以司之矣骐骥之捕鼠不如貍太阿之补履不如锥尺有所短寸有所长物各有能有不能也制艺小道日异月新将欲赴节循声求曲肖乎圣人之言取办俄顷虽迁固渊云之笔戛戛乎其难之故绩学宿儒有不如英年后进者无他陈言之未去而腕重不能运也夫得失者时也工拙者业也古辩士之游説人国也犹必陈书发册简练揣摩出其珠玉锦绣而后可抵掌取卿相爲文何独不然蘓文忠曰科塲之文风俗所系所收者天下以爲法所弃者天下以爲戒窃谓文章之道五色相宣广大髙明归于驯雅其要在多读书则菁华自生今夫平原广陌人过之不属目及临清流仰层峦则无不欣然游泳而褰裳眺望者有文焉足以娱人心目也故天有日月星辰雷雨云霞之怪幻地有名山大川人物草木百果之华寔皆不俟雕刻而自然绚烂气象万千此文之至也士能讲学以晣其理读书以充其气揣摩理体以防其通疏观风尚以穷其变然后披朝华振夕秀拟议圣贤以发吾胸中之所欲言其文不可胜用矣刘舍人之论文也禀经制式酌雅富词干之以风力润之以丹采至哉言乎三十年来制举之文凡数变矣徃者游词弱调体就卑庸一二豪士起而振之风气日上近且驰骛纵横矫枉已甚君子又将忧之其患在空疎不学而徒逐乎其词也
　　圣天子崇儒好古文治丕茂当有宏论伟议之文鼔吹盛业而豫州又四方之中土也天地清淑之气于是焉钟其为文也大抵发扬蹈厉之意少而博厚和平之音多闰章学识浅陋忆申酉之间视学齐鲁日与多士讲德课艺相切劘以求称乎泱泱大国之风顷精力就衰重沗
　　特恩俾主豫州闱事寔欲为国家得竒士以报塞万一又有刘恬斋先生齐心翕志询谋佥同得士四十七人或醇深渊雅或俊逸清新美不胜收令甲既严惴惴惧陨越其间以字句瑕累已登复弃者为之掩巻太息忾然欲泣下未尝不叹相遇之疎以言知人之难也夫自梁孝王招致四方文学之士授简梁园士大夫镳联轸接英华荟萃其后东观之校书邺下之夜晏词赋烂焉故天下文人一大都防也泊濓洛诸贤出上溯洙泗葢又进乎道德矣予尝游伊洛之浦蹑嵩高之巅懐古四望其气鬰苍其必有鸿硕俊伟懐古抱质之士伏而不出者于此中倘一遇之欤康熙辛酉重九后二日题于大梁书院
　　豫闱公约
　　正文体　文风上应国运国家全盛之时当有光昌俊伟之文大抵风气须尚髙明理体要归驯雅夫文之八股犹人之四肢也今或起讲一直説尽无复虚冒是开口而臓腑具见病一也提比笼罩冠冕方有气象今或强作掀翻散行一段头目倾斜病二也虚比徃徃迳删反从中股后出题咽项不贯病三也中股宜寔而虚宜正而反宜全发而忽半截无复起承转合心腹空虚病四也后幅忽作二大股或又加二小股股大于腰指大于臂病五也夫耳目易位西子无所逞其妍榱栋倒施输般无所用其巧读书好古之士范我驰驱而蹊迳自别至于全章一节剪裁顿挫自见古人手笔愿具眼者一振之
　　辨实学　高才之士其文必礧砢博学之儒其文必深逺中州风尚和平原少轧茁之习要在拔取鸿才硕彦耳今司衡者过求平稳多取空疎肤熟之文以幸免磨勘于是半收庸士而懐才抱异者弃矣唐荆川先生云文字须从胸中流出其东涂西抹勦袭成篇了无意义者不足录也我辈此举期为中州鼓吹雄风为数十年树立伟人愿共努力
　　愼涂抹　部颁条例有云落巻须抹出不中缘由所以服举子之心且防考官不遍阅也倘或开巻时稍不当意輙加批抹其中是佳巻业已不可救矣夫荐巻止用句圏则落巻亦毋多抹以一眚弃全瑜深可痛惜此后遇有才情稍溢或古峭淡逺初阅不耸观或一二字微疵苟非字句可疑有干禁忌者幸各耐烦阅毕万一佳巻不足留待采择宁取有瑕之玉无取无瑕之石庻可收一二竒士
　　勤搜覧　省试士子多至四五千人入彀止四十七人百中取一岂无佳文所患抡择不到或精力偶目懒终篇或取数已盈防不逾幅以士子攻苦三年曾不博考官渉目俄顷此书生所以仰天痛哭也今务竭力寻绎果无足录亦必动笔三四篇夫得失虽有定数而我軰苦心搜罗可动鬼神愼毋惮旬日之劳至遗终身之悔
　　重后塲　二三塲之继七艺所以求通达古今之儒也其论防有发明条对之能必其学通原本者也表判有金声玉色之工必其才兼风雅者也今有头塲在伯仲之间难分去取者查其后塲精警则亟登之以防读书种子昔归震川先生老于棘闱亦縁后塲入彀至今推为大文人此其騐也至于七艺已收而后塲狼狈太甚亦从汰去别拔真才【企按科塲原制头塲三书四经二塲一论一表五经者诏诰二道五判三塲防五问自乾隆己卯科更定头塲三书一论二塲四经一诗三塲仍旧】
　　广呈荐　荐巻十拔六七以四十七名计之主司所阅不过六七十巻而止岂不偷闲省力但受巻分校有初阅数十巻而仅觏其一后阅十余巻而得二三迟速多寡不可预定也若取数已足遽置余巻不阅于心实有难安故必多收广荐选拔其尤则遴国色于众妍之中而南威称最剖大璞于羣玉之圃而和氏无双
　　融我见　文之美恶众所共知然人心不同有如其面虽使班马同堂邹枚接席不能篇有同好审矣故竒文共赏自当入彀倘或所见偶别例许驳换再三总不知其姓名亦复何容憎爱一切去取髙下不过凴文衡鉴幸毋执抝忿争义切同舟愿宏大度
　　别嫌疑　条例开载主司房考同堂分阅散巻时不许手授接谈以防示意分阅时不离席商量附耳宻语以防交通阅巻时不擕带一巻入房以防代阅暗地搜寻阅完一日必各自登记已阅若干未阅若干呈巻若干落巻若干要使心迹较然不欺则毫发无惭盛典
　　以上条约葢以功令森严不厌详慎诸君子谅有素心窃自比于朋友切偲之义若谓滥竽主考妄思约束高贤则愚何敢







　　学余堂外集巻二
