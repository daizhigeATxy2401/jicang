　　钦定四库全书　　　　　集部五
　　鲁斋遗书　　　　　　　别集类四【元】
　　提要
　　【臣】等谨案鲁斋遗书十四卷元许衡撰衡有读易私言已着録初衡七世孙壻郝亚卿辑其遗文未竟河内教谕宰廷俊继成之嘉靖乙酉山隂萧鸣鳯校刋于汴后复有题识云鸣鳯方校是书适应内翰元忠奉使过汴谓旧本次第似有未当乃重编如左续得内法及大学中庸直解俱以増入旧本名鲁斋全书窃谓先生之书尚多散佚未敢谓之全也故更名遗书盖此本为应良所重编而鸣鳯更名者也首二卷为语録第三卷为小学大义直説大学要略大学直解第四卷分上下上为中庸直解下为读易私言读文献公揲蓍説及隂阳消长一篇第五卷为奏疏第六卷亦分上下上为杂著下为书状第七第八卷为诗乐府附録二卷则像赞诰勑之类及后人题识之文其书为后人所裒辑无所别择如大学中庸直解皆课蒙之书词求通俗无所发明其编年歌括尤不宜列之集内一槩刋行非衡本意然衡平生议论宗防亦颇赖此编以存弃其芜杂取其精英在读者别择之耳其文章无意修词而自然明白醇正诸体诗亦具有风格尤讲学家所难得也乾隆四十六年十二月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀




　　钦定四库全书
　　鲁斋遗书卷一　　　　　　元　许衡　撰语录上
　　天之低以浊者又复清而浮地之裂以泄者又复凝而填人物之歇灭蒌败者又复生息而繁滋比阴阳运气泰而通则前日之混沌者复为之开辟矣
　　天地阴阳精气为日月星辰日月不是有轮郭生成只是至精之气到处便如此光明阴精无光故逺近随日所照日月行有度数人身血气周流亦有度数天地六气运转亦如是到东方便是春到南方便是夏行到处便主一时日行十二时亦然万物都随他转过去便不属他
　　万物皆本于阴阳要去一件去不得天依地地附天如君臣父子夫妇皆然
　　天有寒暑昼夜物有生荣枯瘁人有富贵贫贱风雨露雷无非教也富贵福泽贫贱忧戚亦无非教也此天地所以造化万物日新无敝者也
　　长生长春如何长得春夏秋冬寒暑代谢天之道也如春可长亦不足贵矣南北东西是定体相对春夏秋冬是流行运用却便相循环一体一用
　　人生天地间生死常有之理岂能逃得却要寻个不死宁有是理
　　凡言性者便有命凡言命者便有性
　　贫贱富贵死生脩短祸福禀于气皆本乎天也是一定之分不可求也其中有正命有非正命者尽其道而不立乎岩墙之下脩身以待之然此亦有吉凶祸福死生脩短来当以顺受所谓莫之致而至者皆正命也乃系乎天之所为也非正命者行险徼幸行非礼义之事致于祸害桎梏死者命亦随焉人之自召也
　　云从龙风从虎气从志龙虎所在而风云从之志之所在而气从之
　　慎思视之所见听之所闻一切要个思字君子有九思思曰睿是也要思无邪目望见山便谓之青可乎惟知故能思或问心中思虑多奈何曰不知所思虑者何事果求所当知虽千思万虑可也若人欲之萌即当斩去在自知之耳人心虚灵无稿木死灰不思之理要当精于可思虑处
　　或问心也性也天也一理也何如曰便是一以贯之又问理出于天天出于理曰天即理也有则一时有本无先后有是理而后有是物譬如木生知其诚有是理而后成木之一物表里精粗无不到如成果实相似如水之流溢出东西南北皆可体立而用行积实于中发见于外则为恻隠为羞恶内无不实而外自无不应凡物之生必得此理而后有是形无理则无形孟子所谓妄人者无此理何异于禽兽哉事物必有理未有无理之物两件不可离无物则理何所寓读史传事实文字皆已徃粗迹但其中亦有理在圣人观转蓬便知造车或观担夫争道而得运笔意亦此类也但不可泥于迹而不知变化虽浅近事物亦必有形而上者但学者能得圣神功用之妙以观万事万物之理可也则形而下者事为之间皆粗迹而不可废
　　仁为四德之长元者善之长前人训元为广大直是有理心胷不广大安能爱敬安能教思无穷容保民无疆仁与元俱包四德而俱列并称所谓合之不浑离之不散仁者性之至而爱之理也爱者情之发而仁之用也公者人之所以为仁之道也元者天之所以为仁之至也仁者人心之所固有而私或蔽之以陷于不仁故仁者必克巳克已则公公则仁仁则爱未至于仁则爱不可以充体若夫知觉则仁之用而仁者之所兼也元者四德之长故兼亨利贞仁者五常之长故兼义礼智信此仁者所以必有知觉不可便以知觉名仁也
　　五常性也天命之性性分中之所固有君臣父子夫妇长幼朋友所行之道也率性之道职分之所当为圣人以中道公道应物而已无我无人无作为以天下才治天下事应之而已但精微之理圣人之能事也【末二句疑有误字】
　　天运时刻不暂停圣人明睿所照见于无形非常人智虑所及者
　　先贤言语皆格言然亦有一时一事有为而言者故或不可为后世法或行之便生弊唯圣人言语万世无弊虽有为而言皆可通行而无弊
　　凡为学之道必须一言一句自求巳事如六经语孟中我所未能当勉而行之或我所行不合于六经语孟中便须改之先务躬行非止诵书作文而已
　　圣人之心如明镜止水物来不乱物去不留用工夫主一也主一是持敬也
　　东莱尝云南轩言心在焉则谓之敬且如方对客谈论而他有所思虽思之善亦不敬也才有间断便是不敬凡事一一省察不要逐物去了虽在千万人中常知有巳此持敬大略也
　　日用间若不自加提防则怠惰之心生焉怠惰心生不止于悠悠无所成而放僻邪侈随至矣
　　耳目闻见与心之所发各以类应如有种焉今日之所出者即前日之所入也同声相应同气相求未尝少差不可不慎也
　　庸人之目见利而不见害见得而不见失以纵情极欲为益巳以存心养性为桎桔不丧德殒身而不已惟君子为能见微而知著遏人欲于将萌
　　二程以格物致知为学朱子亦然此所以度越诸子大学孔氏之遗书也其要在此凡行之所以不力只为知之不真果能真知行之安有不力者乎博学之审问之慎思之明辩之只是要个知得真然后道笃行之一句圣人教人只是两字从学而时习为始便只是説知与行两字不惑知命耳顺是个知字只是精粗浅深之别耳耳顺是并无逆于心者到此则何思何虑不思而得也从心不逾矩则不勉而中
　　或问穷理至于天下之物必有所以然之故与其所当然之则所谓理也曰博学审问慎思明辩此解説个穷字其所以然与其所当然此説个理字所以然者是本原也所当然者是末流也所以然者是命也所当然者是义也毎一事毎一物须有所以然与所当然
　　不听父命者则为不孝不听君命者则为不忠其或不听天命者独无责耶君父之命或时在可否之间设教者犹曰勿逆勿怠况乎天命大公至正无有不善何苦而不受命乎
　　志伊尹之所志学顔子之所学出则有为处则有守丈夫当如此出无所为处无所守所志所学将何为责得人深者必自恕责得巳深者必薄责于人葢亦不暇责人也自责以至于圣贤地面何暇有工夫责人见人有片善早去仿学他葢不见其人之可责惟责已也顔子有之以众人望人则皆可以圣贤望人则无完人矣子曰赐也贤乎哉夫我则不暇
　　责已者可以成人之善责人者适以长已之恶喜怒哀乐爱恶欲一有动于心则气便不平气既不平则发言多失七者之中惟怒为难治又偏招患难须于盛怒时坚忍不动候心气平时审而应之庶几无失
　　忿气剧炎火焚如徒自伤触来勿与竞事过心清凉天地间当大着心不可拘于气质局于一巳贫贱忧戚不可过为陨获贵为公相不可骄当知有天地国家以来多少圣贤在此位贱为匹夫不必耻当知古昔志士仁人多少屈伏甘于贫贱者无入而不自得也何欣戚之有
　　凡事物之际有两件有由自己的有不由自己的由自己的有义在不由自己的有命在归于义命而已世人怀智挟诈而欲事之善岂有此理必尽去人伪忠厚纯一然后可善其事至于死生祸福则一归之天命而已人谋孔臧亦可以保天命人能摄生亦可以保神气自暴自弃而有凶祸皆自取之也
　　巧言令色人欲胜天理灭矣人但当脩心自理不问与他合与不合果能自脩天下人皆能合若只以巧言令色求合则其所合者可知矣
　　汲汲焉毋欲速也循循焉毋敢惰也非止学问如此日用事为之间皆当如此乃能有成
　　祸福荣辱死生贵贱如寒暑昼夜相代之理若以私意小智妄为迎避大不可也
　　毁不可遽誉亦不可遽喜不可遽怒亦不可遽处人须要重厚待人须要久逺顾歳晏如何耳一时一暂便动摇去从他做毁誉后段便难收拾
　　有不虞之誉有求全之毁不虞无故而致誉也无实而得誉可乎大誉则大毁至小誉则小毁至必然之理也故圣贤得誉则无所致毁大名之下难处在圣贤则异于是无难处者务实而得名故也夫名美器也造物者忌多取非忌多取忌夫无实而得名者
　　圣人是因人心固有良知良能上扶接将去他人心本有如此意思爱亲敬兄蔼然四端随感而见圣人只是与发达推扩就他元有的本领上进将去不是将人心上元无的强去安排与他后世却将良知良能是斵丧了却将人性上元无的强去安排栽接如雕虫小技以此学校废坏坏却天下人才及去做官于世事人情殊不知逺近不知何者为天理民彛似此民何由向方如何养得成风俗他于风化人伦本不曾学他家本性已自坏了如何化得人
　　称人之善宜就迹上言议人之失宜就心上言葢人之初心本自无恶特以利欲驱之故失正理其始甚微其终至于不可救仁人虽恶其去道之逺然亦未尝不愍其昏暗无知误至此极也故议之必从始失之地言之使其人闻之足以自新而无怨而吾之言亦自为长厚切要之言善迹既着即从而美之不必更求隠微主为一定之论在人闻则乐于自勉在我则为有实騐而又无他日之弊也
　　善恶消长善少恶多则善其善而不敢攻其恶善多恶少然后敢攻治病亦然痼疾之人且当扶护元气为主圣人于门弟子教养之际亦如此
　　教人使人必先使有耻无耻则无所不为既知耻又须养护其知耻之心督责之使有所畏荣耀之使有所慕督责荣耀皆非所以为教也到无所畏不知慕时都行不将去
　　学则三代共之皆所以明人伦也人伦明于上则小民亲于下舜明于庶物察于人伦后世君臣父子兄弟夫妇朋友此五者祸乱相寻只是人伦不明故致如此且如大舜处顽嚚傲三者之间孜孜如此只是人之大伦合如此故无怨尤爱之则喜而不忘恶之则劳而弗怨人只于此处明得然后尽得人道
　　事亲大节目是养体养志致爱致敬四事中致爱致敬尤急所以孝只是爱亲敬亲两事耳天子之孝推爱敬之心以及天下亦惟此二事为能刑于四海固结人心舍此则法术矣其效与圣人不相似父母在不逺逰为子者恃血气何所不徃但父母思念之心宜深体当以父母之心为心
　　父子之亲君臣之义与夫妇长幼朋友亦莫不各有当然之则此天伦也苟无学问以明之则违逺人道与禽兽殆无少异
　　自古及今天下国家惟有个三纲五常君知君道臣知臣道则君臣各得其所矣父知父道子知子道则父子各得其所矣夫知夫道妇知妇道则夫妇各得其所矣三者既正则他事皆可为之此或未正则其变故有不可测知者又奚暇他为也
　　正伦理笃恩义家人之道也人之处家在骨肉父子之间大抵以情胜理以恩夺义惟刚正之人则能不以私爱失其正理故家人卦大要以刚为善
　　兄弟同受父母一气所生骨肉之至亲者也今人不明义理悖逆天性生虽同胞情同吴越居虽同室迹如路人以至计分毫之利而弃絶至恩信妻子之言而结为死怨岂知兄弟之义哉
　　凡取友必须趋向正当切磋琢磨有益于已者若乃邪僻卑污与夫柔佞不情相诱为非者谨勿近之
　　凡在朋侪中切戒自满惟虚故能受满则无所容人不我告则止于此耳不能日益也故一人之见不足以兼十人我能取之十人是兼十人之能矣取之不已至于百人千人则在我者可量也哉
　　凡求益之道在于能受尽言或议论经防有见不到或撰文字有所未工以至凡在巳者或有未善人能为我尽言之我则致恭尽礼虚心而纳之果有可从则终身服膺而不失其或不可从则退而自省也
　　讲究经防须是将正本反复诵读求圣人立言指意务于经内自有所得若反复诵读至于二三十遍以至于五六十遍求其意义不得然后以古注证之古经训释不明未可通晓方攷诸家解义择其当者取一家之説以为定论不可泛泛莫知所适从也
　　诵经习史须是专志屏弃外物非有父母师长之命不可因他而辍
　　阅子史必须有所折衷六经语孟乃子史之折衷也譬如法家之有律令格式赏功罸罪合于律令格式者为当不合于律令格式者为不当诸子百家之言合于六经语孟者为是不合于六经语孟者为非以此夷考古之人而去取之鲜有失矣
　　阅史必且专意于一家其余悉屏去候阅一史毕歴歴黙记然后别取一史而阅之如此有常不数年诸史可以备记苟一史未了又杂以他史纷然交错于前则终日不能得其要领又必读左传当叅以史记读史记当防以前汉书盖阅史全要有法不可不知
　　看史书当先看其人之大节然后看其细行善则效之恶则以为戒焉所以为吾躬行之益徒记其事而诵其书非所谓学也
　　凡立论必求事之所在理果如何不当驰骋文笔如程试文字揑合抑扬且如论性説孟子却缴得荀子道性恶又缴得杨子道善恶混又缴出性分三品之説如此等文字皆文士驰骋笔端如防士説客不求真是只要以利害惑人若果真见是非之所在只当主张孟子不当説许多相缴之语
　　宋文章近理者多然得实理者亦少世所谓弥近理而大乱真宋文章多有之读者直须明着眼目
　　论古今文字曰二程朱子不説作文但説明德新民明明德是学问中大节目此处明得三纲五常九法立君臣父子井然有条此文之大者细而至于衣服饮食起居洒扫应对亦皆当于文理今将一世精力专意于文铺叙转换极其工巧则其于所当文者阙漏多矣今者能文之士道尧舜周孔曽孟之言如出诸其口由之以责其实则霄壤矣使其无意于文由圣人之言求圣人之心则其所得亦必有可观者文章之为害害于道优孟学孙叔敖楚王以为真叔敖也是宁可责以叔敖之事文士与优孟何异上世圣人何尝有意于文彼其德性聪明声自为律身自为度岂后世小人笔端所能模仿德性中发出不期文而自文所谓出言有章止在于事物之间其节文详备后人极力为之有所不及可知无圣人之心为圣人之事不能也
　　读魏晋唐以来诸人文字其放旷不覊诚可喜身心即时便得快活但须思虑究竟是如何果能终身为乐乎果能不隳先业而泽及子孙乎天地间人各有职分性分之所固有者不可自冺也职分之所当为者不可荒慢也人而慢人之职虽曰饱食暖衣安乐终身亦志士仁人之所不取也故昔人谓之幸民凡无检束无法度艶丽不覊诸文字皆不可读大能移人性情圣人以义理诲人力挽之不能回而此等语一见之入骨髓使人情志不可收拾从善如登从恶如崩古语有之可不慎乎
　　或论凡人为诗文出于何而能若是曰出于性诗文只是礼部韵中字已能排得成章葢心之明德使然也不独诗文凡事排得着次第大而君臣父子小而盐米细事总谓之文以其合宜又谓之义以其可以日用常行又谓之道文也义也道也只是一般
　　阳货以不仁不智劫圣人圣人应得甚闲暇若他人或以卑逊取辱或以刚直取祸或不能御其勃然之势必不得停当圣人则辞逊而不卑道存而不亢或曰孟子遭此如何曰必露精神
　　老氏言道德仁义礼智与吾儒全别故其为教大异多隠伏退缩不肯光明正大做得去吾道大公至正以天下公道大义行之故其法度森然明以示人虽然三代以前人忠厚笃实必不如老氏所説老氏衰世之书也其流必变诈刻薄知老氏之所长复知老氏之所短可也后世浇薄不如三代笃实或可以老氏济之如文帝子房之所为是也
　　老氏以道德仁义皆失然后至于礼礼为忠信之薄而乱之首又谓以智治国国之贼不以智治国国之福孟子曰智之实知斯二者弗去是也又谓禹之行水行其所无事非老氏所见之智也孟子开口便説仁义葢不可须臾离也道指鸿荒之世又谓上德不德皆所见之异不必槩举
　　庄子好将来大见趋及义理粗浅处彻説得不知大小无边际缄縢得深密教人窥测不着读此等书便须大着眼目与看破休教被他瞒了引了
　　五帝之禅三代之继皆数然也其间有如尧舜有子之不肖变也尧舜能通之以揖逊而不能使已之无丹朱商均汤武遇君之无道变也汤武能通之以征伐而不能使夏商之无桀纣圣人遇变而通之亦惟达于自然之数一毫之巳私无与也
　　春秋上下二百余年其间人材有一节一行之可称者固难以指而数若夫宏硕之器明敏之识端实之行正大之议论未尝不相望于世今试举其材美之著者言之如齐之鲍叔管仲晋之舅犯先轸郤克赵衰宋之华元楚之子文蒍贾秦之百里奚郑之子产吴之季札此数辈者皆足以尊主而庇民皆足以捍灾而制变皆足以继絶世兴治平若较之三代王佐之才固未可同日语若求之汉唐全盛之际未见出其右者
　　高祖自有取天下才量如推车子须是自推得六七分别人扶领二三分虽陡峻处都行得若全推不得全仰别人平地上也行不得况陡险乎诸功臣但辅翼之也蹑足不悟后大害事
　　方楚汉争雄之时能使沛公激发天下之大机括者谁欤三老董公説之以三军素服共诛楚之弑义帝者顺德逆德之辞昭然与日月争光人心稍知义者其从顺去逆已如此决择矣董公之説又岂萧何文墨议论之比以子房号为军师帷幄之间亦未见有此大计当时仗义而东西天下为之响应者董公力也
　　不问利害只求义理孔明见得真当时只以复汉讨贼为当然至于成败利钝非臣之明所能逆覩也归之天而已只得如此做便是圣贤之心常人则必计其成败利害也
　　民生有欲无主乃乱上天眷命作之君师必予之聪明刚断之资重厚包容之量使首出庶物表正万邦此葢天以至难任之非予之可安之地而娱之也尧舜以来圣帝明王莫不兢兢业业小心畏慎日昃不暇未明求衣诚知天之所畀至难之任初不可以易心处也知其为难而以难处则难或可易不知为难而以易处则他日之难有不可为者矣孔子谓人之言曰为君难为臣不易则其説所由来也逺矣
　　为人君止于仁天地之心仁而已矣
　　凡人之情敬慎于忧危惰慢于暇豫惟圣人不如此尧舜只兢兢业业无已时忧危暇豫处之如一一日二日万几何得惰慢程子谓慎独可以致王道初未然之徐而思之不如此不能行王道葢功夫有间断故也以太宗之英明犹于此不能如两汉文帝光武敬慎终身然圣学不足以成就之惜哉
　　有家有国所以立适嗣无所争者出于无为而分定故也如走兔在野人竞逐之积兔在市过而不顾此之谓分定
　　臣子执威权未有无祸者岂惟人事在天道亦不许夫月阴魄也借日为光与日相逺则光盛犹臣逺于君则声名大威权重与日相近则光微愈近愈微臣道阴道理当如此大臣在君侧而擅权此危道也古人举善荐贤不敢自名欲恩泽出于君也刑人亦然恩威岂可使出于已使人知恩威出于已是生多少怨敌其危亡可立待也故月星皆借日以为光及近日却失其光此理殊可玩索
　　孔子曰政寛则民慢慢则紏之以猛猛则民残残则施之以寛寛以济猛猛以济寛政是以和斯不易之常道也
　　革人之非不可革其事要常先革其心其心既革其事有不言而自革者也
　　凡天伦如父子兄弟夫妇长幼礼应如法不可妄意増损简易者略之细密者过之皆非也礼者人事之仪则天理之节文圣人之于仪则节文乃所以当然者不可易也
　　礼只是个敬之节文不可令人后来有悔心亦不可使巳有悔心故曰巳辞者犹可受巳与者不可夺馈献亦然
　　圣人感人心天下和平圣人和顺积于中发之为礼乐礼乐之本在是古人所以作乐寓情性风化于其中非为钟鼓之铿鍧也小雅尽废四夷交侵礼坏乐崩不能固结人心人心无所系属元气虚损邪气乘之以入三百篇古乐章也与后世乐章大异尤足见古人敦本业厚人伦念念在是未尝流于邪僻也伤人伦之废哀刑政之苛礼乐废故也
　　先王设学校飬育人材以济天下之用及其弊也科目之法愈严密而士之进于此者愈巧以至编摩字様期于必中上之人不以人材待天下之士下之人应此者亦岂仁人君子之用心也哉虽得之何益于用上下相待其弊如此欲使生灵蒙福其可得乎先王设学校后世亦设学校但不知先王何为而设也上所以教人人所以为学皆本于天理民彛无他教也无异学也学则三代共之皆所以明人伦也司徒之职教以人伦而已凡不本于人伦皆非所以为教树之君以立政谨此教也作之师以立教教以此也先王皆本于人心之所固有不强以其所无有故人易从而风俗美非后世所谓学所谓教也文公小学四书次第本末甚备有王者起必须取法
　　任用人材兴作事功自巳巳有一定之见然不可独用巳意则排沮者必多吾事败矣稽于众取诸人以为善然后可尧之禅舜也以圣人见圣人不待三载之久而后知也当一见便知之然而不敢以巳之见便以天位付之必也宾于四门纳于大麓厯试诸艰使天下之人共知之四岳十二牧共推之若不出于尧之意也然后居天位理天职人无间言后世称圣后之任用人材立事功者皆独出巳意宪宗淮蔡功成而裴中立不得安于朝矣况大于此者乎
　　天下之务固不胜其繁也然其大要在用人立法而已古人谓得士者昌自用则小意正如此夫贤者识治之体知事之要与庸人相悬隔葢十百而千万也布之周行百职具举然人之贤否未能灼知其详固不敢用或已知其孰为君子孰为小人复畏首畏尾患得患失坐视其弊而不能进退之徒曰知人而已
　　生民休戚系于用人之当否用得其人则民赖其利用失其人则民被其害自古论治道者必以用人为先务用既得人则其所谓善政者始可得而行之以善人行善政其于为治也何有
　　大圣大贤本末具举极其规模之大尽其节目之详克勤小物而后尽于大事降此一等亦豪杰之士然举其大则遗其细尽其小则昏于大材具稍大便不谨细行所以有材大便踈之语谨于细小者多不识大体不能谋大事用人者宜知之后世功名之士到礼乐制度便进不去葢到此稍细密亦精力有所不及故须别用一般人物
　　传记中人材杰然可观以道理观之只是偏才圣人则圆融浑全百理皆具古今人材多是血气用事故多偏圣人纯是德性用事只明明德便自能浑成不偏恐害己者必思所以害人也岂知利人则未有不利于己者也至于推勘公事巳得大情适当其法不旁求深入是亦利人之一端也彼俗吏不达此理专以出罪为心谓之阴德予曰不然履正奉公嫉恶举善人臣之道也有违于此则恶者当害之而反利之善者当利之而反害之显不能逃于刑赏幽不能欺于神明顾阴德何有焉
　　每临事且勿令人见喜既令人见喜必是偏于一处随后便有弊葢喜悦非久长之理既不令人喜亦不令人怒便是得中
　　地力之生物有大数人力之成物有大限取之有度用之有节则常足取之无度用之无节则常不足生物之丰歉由天用物之多少由人
　　天地间为人为物皆有分限分限之外不可过求亦不得过用暴殄天物得罪于天
　　或问天变曰胡氏一説好如父母嗔怒或是子妇有所触渎而怒亦有父母别生忧恼时为子者皆当恐惧脩省此言殊有理天变常有无应时此何理也
　　天下事常是两件相胜负从古至今如此大抵只是阴阳刚柔相胜前人谓如两人角力相抵彼胜则此负此胜则彼负但胜者不能止于其分必过其分然后止负者必极甚然后复各不得其分所以相报复到今不已若三代盛时分别君子小人各安其分所以大治后世不及也












　　鲁斋遗书卷一
　　钦定四库全书
　　鲁斋遗书卷二　　　　　　元　许衡　撰语录下
　　心之所存者理一身之所行者分殊
　　为恶者气为善者是性
　　尽其心者知其性也若能明德都总了尽心知性静时德性浑全要存养动时应事接物要省察
　　知其性是物格尽其心是知至也先知其性然后能尽心非尽其心而后知其性
　　问朝闻道夕死可矣曰圣人之道也
　　问一元之气变于四时在人亦然人生四变婴儿少壮老耄死亡先生曰此是邵先生所言岂止人万物皆有四变
　　贪字有合贪有不合贪读书穷理学圣贤做底是合贪声色臭味发于气人心也便是人欲仁义五常根于性道心也便是天理
　　圣人之心如明镜止水物来不乱物去不留用功夫主一也主一是持敬也
　　大哉乾元万物资始是天赋以德性虚灵不昧人皆有之所以物我皆得求之即与之所得深浅厚薄分数在人而其始本同是理一也云行雨施是施恩泽也在乎理主乎气者是命也不在彼来求取与不与在乎天天者君命也此説分殊也
　　心统性情者也性者心之体情者心之用也
　　人于患难间只有个处置放下有天之所为有人之所为合处置者在乎人之所为以有义也合放下者在乎天之所为以有天命也先尽人之道义内省不疚然后放下委之于命也
　　浩然之气所以当养者盖説不动心由于无疑惧而惟浩然之气乃是集义所生心无愧怍内省不疚自无疑惧不是强排遣
　　人与天地同是甚底同人不过有六尺之躯其大处同处指心也谓心与天地一般又曰天下事只有二不是自己事便是他人事学者当先己后人成巳成物是也人将好物绫锦段子收敛入库藏若遇攴出来的却是元收敛入去底好物怎生攴出陈谷烂麦来在人学亦然
　　问邵康节先生诗云欲要为男子须要十分真须要先了身曰十分真者尽其本然之性学到真实无人伪是先了身者大学所谓明明德是也
　　问乐善所以乐天也贫贱患难不忧所以知命也曰天赋与万物无不尽善譬若父母养育幼子少与饮食衣服多与饮食衣服皆是爱惜固是嗔责教训使之成人亦是无不是底父母无有错了的天自古老天造化岂有错了处只有人错了天与富贵福泽教人行善天与贫贱亦教人行善是天降大任之説若父母爱之喜而不忘父母恶之劳而不怨顺性一于为善此是乐天者也乐天者乐性中之善也知命者是天道流行之命不知命无以为君子也知有天命不敢违虽得贫贱患难亦不为忧可谓以顺受也乐天便是知命知命便能乐天此説君子之事也孔子五十而知天命穷理尽性以至于命圣人之事也
　　问开物成务传云物凡物也务事也开明之也成处之也事无大小不能明则何由能处曰此是圣人之事也在大学开物是知也成务是行也非但开发自己要开发他人只要开发得是
　　问穷神知化曰圣人之事也在大学穷神是知也知化是行也穷尽天地神妙处行天地化育之功
　　问精义入神以致用也传云精义积也致用施也曰精微义理入于神妙到致用处是行得熟百发百中可以为万世法者当学孔子虽学不至亦无弊也象数莫过于邵先生义理莫过于程先生
　　尽其心者知其性也知其性则知天矣在大学所谓物格知至也是知到十分善处也存其心养其性所以事天也在大学所谓意诚心正是也行到十分善处也存谓操而不舍养谓顺而不害事谓奉承而不违也常存养其德性而发为恻隠羞恶是非辞让之情不使少有私意变迁夫如是乃所以事天也或夭或寿一听天之所为不敢有二心此则尽心知性之功至脩身以俟之则事天以终身此之谓立命也
　　率性便是循理循理便是率性又曰圣贤以理为主常人以气为主
　　小学内明父子之亲此篇言凡为人子为人妇幼男与未嫁女子皆当尽爱尽敬不敢自专事亲之道也天下皆以阳者为天为君为夫阴者为地为臣为妇阳尊而先下求于阴天先乎地君先乎臣夫先乎妇者合乎理也其在下阴求乎阳止有二焉一则为臣在遭难中不能自保者一则童防求师发防者除此皆不可言求也
　　人处贫富贵贱如天之春夏秋冬天行春夏令人有春夏衣服天行秋冬令人准备秋冬衣服冬裘夏葛即其义也天有命人有义虽处贫贱富贵各行乎当为之事即义也只有一个义字都应对了随遇而安便是乐天知命也
　　问学者当学顔子入圣人为近有用力处学得不错须是学顔子曰从自己身上用力克巳复礼是矣
　　人欲分别人之是非须先用等秤称盘自己所忧处是孔子所谓德之不脩学之不讲闻义不能徙不善不能改是为这几件为忧所乐处是孟子所谓父母俱全兄弟无故仰不愧于天俯不怍于人得天下英才而教育之而王天下不与存焉是为这几件为乐如此得同然后能辩人之是非也常人虽有父母昆弟俱存不似如此乐自己差谬处极多怎辩得他人是非
　　问常人求进务要在人之上先生曰清者宜在上浊者宜在下岂不见水清在上水浊在下虽挠之不分清浊不多时必又清者在上浊在下更有易见者天清在上地浊在下
　　合虚与气有性之名虚是本然之性气是气禀之性又曰仁义礼智信是明德人皆有之是本然之性求之在我者也理一是也贫富贵贱死生脩短祸福禀于气是气禀之命一定而不可易者也分殊是也又曰性者即形而上者谓之道理一是也气者即形而下者谓之器分殊是也
　　祸福死生脩短虽有一定之分然其中有正命有非正命正命者尽其道而不立乎岩墙之下脩身以俟之乃天之所命非人所为非正命者行险儌幸桎梏而死乃人所自取非天所命也
　　人禀天命之性为明德本体虚灵不昧具众理而应万事与尧舜神明为一但众人多为气禀所拘物欲所蔽本性不得常存或发出一件善念便有被气禀物欲之私昏蔽了故临事对人旋安排把捉未临事之前与无人独处却便放肆为恶故中庸教人存养省察葢不睹不闻之时戒慎恐惧以存之所以存天理之本然而不使之须臾离道此所谓致中也存养之事也人所不知而已所独知者一念方动之时也一念方动非善即恶恶是气禀人欲即遏之不使滋长善是性中本然之理即执之不使变迁如此则应物无少差谬此所谓致和也省察之事也
　　问克已复礼此一句有似闲邪存诚先生曰也似为人臣者常存心于君以君心为心承顺不忘愿国家之事都得成就即是至公心可谓仁也于自己为臣之分各有所当职常保守其分不教亏失可谓义也为人子者常存心于父以父心为心愿一家之事都得成就即是公心可谓仁也于自己为子之分各有所当职常保守其分不致亏失可谓义也仁义之心不存非臣子之道也或曰此即是心之所存者理一身之所行者分殊否先生曰便是仁者以天地万物为一体都知得痛痒方是仁也
　　格物是知底头诚意是行底头又曰醉者不是本性是乱性
　　问一心可以宰万物一理可以统万事先生曰是説一以贯之
　　问推已及人恕也以已及人仁也曰推字譬之身上有些痛从上至下遍身寻觅掜着所谓推已犹自用工夫仁者便知身上痛痒处不须寻觅
　　问不迁怒曰是圣人境界之事也如何便到得且自忿思难为始
　　问胆欲大而心欲小智欲圆而行欲方曰胆欲大者勇于义也心欲小者事事谨慎也智欲圆者知者乐水如水之周流无凝滞齐人归女乐膰肉不至孔子行见几而作是也行欲方者如君止于仁臣止于敬父止于慈子止于孝各得其所止之道
　　天下皆有对惟一理无对一理太极也尧舜君天下所命也德为圣人所性也故曰故大德者必受命受命天也贤不肖人也然贤可学而命不可必
　　思虑未萌鬼神莫测鬼神无形而思虑尤无形
　　毎事须要成人之事在己者虽不得可也今人只是成已虽稍知自克终不能克也只要成已事他人事虽坏了不恤也已欲立而立人己欲达而达人成已便成物圣人所为又全别
　　茅愈锄治愈旺不治三年则塞死物有此理人之心力亦然心常思则义理出力常运则百事可作
　　天下有道行有枝叶天下无道辞有枝叶愚谓有道则人皆脩行无道则行实既不克必脩饰言辞圣人所谓巧言鲜仁者与
　　前人谓得便宜事莫得再做得便宜处不得再去休説莫得再只先一次已是错了世间岂有得便宜底理汝既多取了他人底便是欠下他底随后却要还他世间人都有合得底分限你如何多得他便宜万无此理愚鄙之人妄意寻便宜处做是无义命也又人道得便宜是落便宜实是如此所得便宜无几而于天理人心欠阙不可胜道天理也不容汝人心也放你不过外面事不停当反而求之此心歉然于义理所欠多矣如何得安稍能自思自反者此理不难见也其反报甚速大可畏也可为爱便宜者之戒
　　茍志于仁矣无恶也志于仁则事有本故能立人而不仁如礼乐何礼乐无所措矣无本不立
　　临卦大象君子以教思无穷容保民无疆教之使知道理容养保防使之安乐父母之于子不过是矣诗云恺悌君子民之父母以此临民其有不安者乎
　　爱之能勿劳乎忠焉能勿诲乎忠与爱当如此乃可世间只两事知与行而已诲之使知劳之使行其忠爱无穷焉爱焉而勿劳则骄易流于恶忠焉而勿诲则妄行犯于过咎反有害乎忠爱矣为子为弟者当知父兄所以忠爱之道
　　天下人类中有出众者便是第一人如碁博亦有国手但不是大义中第一人似此等类何足效
　　同人于宗吝同人于野亨同人于宗同者几人则其所失者多矣所以孤立无援人要与天下人同何必同宗伯牙子期岂所谓同人者耶同人于宗所得葢少或有乖异便失所同如孔子温良恭俭让与闻国政天下翕然相从桓魋之害叔孙之毁葢一二耳不害其大同也伊洛诸先生有同人于宗之弊其气类同者则推尊标榜无所不至其不同者则摈斥不能合谓其同者皆善类不同者皆恶人也宁有是理此所以百年孤立尝有仇敌惜哉圣人不如此出门同人同人于野中间有三五个违悖不合离弃者不能为多助之害当知此尧知舜可禅矣知之审矣然不敢遽以天位授之者诸人不能知之也不能知之遽授之必不安必反害舜故歴试诸艰使之主事而事治使之主祭而百神享宾于四门四门穆穆百揆时序烈风雷雨弗迷然后以大位与之人不得而间也使尧以言喻诸人未必信也示之以事则不言自喻矣毁人有过誉人亦招过众座上誉一人众或不平谓其不举扬我之长而誉他人也毁誉可不慎乎伊洛诸君子以其毁同道过当而蔑视诸人故获罪于人尧之授舜以位未尝誉之也以行与事示之而已矣人有寸长喜人称道可以得众必欲责备然后称之所失多矣无求备于一人孔子所以称周公与人不求备书赞汤之德如此宜知毁誉之机
　　天地间当大着心不可拘于气质局于一已贫贱忧戚不可过为陨获贵为公相不可骄当知有天地国家以来多少圣贤在此位贱为匹夫不必耻当知古昔志士仁人多少屈伏甘于贫贱者无入而不自得也何忻戚之有
　　道之以政齐之以刑民免而无耻金朝政如此有贬黜之命亦必鼓吹不尔谓之怨上然一旦有土崩之势忍于叛上而不顾也惟先王能道之以德齐之以礼使人感戴无已臣子除授有不愿者听其自便宋朝政如此其不行于臣下似难看然颠沛之际不忍叛其上守节死义不顾也德与刑其效如此之异君人者当知之无为法家之所慁也
　　观之初六曰童观小人无咎君子吝先生曰此岂大人长者所宜观者
　　小畜是隂畜阳柔畜刚妇畜夫臣畜君别于密云而已终不雨也雨则反常上九既雨既处是合和而尚徳载无徳不可居也妇虽贞犹厉月几望君子征凶隂疑于阳到此更进则凶矣垂戒甚深到此极难处大人君子亦不济也
　　天下事大扺只是隂阳刚柔相胜前人谓如两人角力相抵彼胜则此负此胜则彼负但胜者不能止于其分必过其分然后止负者必极甚然后复各不得其分所以相报复到今不已故大易取象如大壮则止遯则退此君子尚消息盈虚者也有深意存焉康节诗此意思甚多大壮时便当知止遯时便当知退则无过咎矣大壮而不知止则失其壮遯之时不知退则凶隂方长与之力争必凶且如大风暴雨得岩龛避过可也天怒尚可避况人恶何不可避遯之时义大矣哉氊能防炮两人相角能避其锋乃胜遯之义类甚多
　　孔子不通于时只为欲尊君父当时鲁三家晋六卿齐田氏僣逼如此孔子之道不能行也故笔之于经或曰六卿之徒陵僣如此后嗣如何有国享数世何也曰在二氏説便别在吾道只得言理易曰小人而乗君子之器盗斯夺之矣上慢下暴盗斯伐之矣当时礼法废壊上下如此故小人乗时夺取之君子不得也
　　临之象曰君子以教思无穷容保民无疆君子之于小人当知所以教导之容保之如父兄之于子弟子弟虽不善父兄讵忍弃絶之必也教导容保之而已只为君子不能容小人小人便陷害君子教思无穷之义大矣教之亦多术矣然必先容保之乃能教之不然以法治小人未有能胜者也然亦非天道坤西南得朋隂方也干之道无不包坤则止于西南而已如君父夫无不亲也臣子妻各有职分便有他管不着处在臣子妻地位而专擅众务逆道也待遇小人当知爱之诲之有恻隠之心是非之心知之端也只是知其是非而已不是要拣择出不收拾羞恶之心义之端也为其可羞恶而已亦非弃絶之也只是以恻隠之心为主便能教思无穷容保无疆
　　御吏接物只是爱敬两字工夫人事君亲亦然无这两个字羞恶是非辞让皆无所措
　　人要寛厚包容却要分限严分限不严则事不可立人得而侮之矣魏公素寛厚及至朝廷事凛然不可犯也所以为当世名臣今日寛厚者易犯威严者少容于事业之际皆有病
　　説趋竞曰此上之人有以召之也上之人喜于政柄在手能进退人沾沾自喜曰我为某成就此事已得其名人得其利及天下人翕然趋之却无所措置所以一人得进百人生怨政柄是造命之所君主当专之人或窃之不祥莫大焉作福作威岂凡人所专者景帝谓田蚡曰卿除吏尽未吾亦欲除吏此凶道也作福作威凶害随之必不得已在此地位一切当归之君主如王者用刑赏亦曰天讨有罪天命有德犹归之天如何窃威福之柄为己私乎宜限以辟举之法不称则罪举主以革趋竞之弊
　　易四爻近君六四便顺九四便不顺知为臣之不可专也九五六四便顺六五九四多凶理如此也
　　草木到秋精气展尽里头缩故风霜亦摇落之人精神耗散故疾病侵之到德行亏时便患难及之人若德行充实虽过祸患不害也祸患自外来中间充实无受患处如何有害孟子有浩然之气只是德行充实里头缩一分外面侵一分福自内积祸由外来人当积实无亏欠人有召祸之由则凡物皆能为祟难防备
　　福自内出仁者以其所爱及其所不爱祸自外至不仁者以其所不爱及其所爱其理甚明当体认
　　上天下泽履君子以辩上下定民志伊川传理甚详民志不定天下之争未已也古时公卿大夫以下位称其德终身居之得其分也位未称德则君举而进之士脩其学学至而君求之皆非有预于己也农工商贾勤其事而所享有限故皆有定志而天下以治后世自庶士以至公卿日志于尊荣农工商贾日趋于富侈亿兆之心交骛于利天下纷然虽英明之君有不得而理者矣此趋竞之风不可遏其君子则志欲无厌其小人则放僻邪侈无不为已尝谓中国之俗必土著有恒产使安其居乐其俗土田种树父子兄弟嬉嬉于田里不知有利欲之可趋也民志一定则治道可行也孟子説王道便説明君制民之产使足以仰事俯育其防深矣后世之人岂必皆无恒心以安其分限亦上之人区处不明有以驱之也
　　论语説操存涵养处多孟子説体騐充扩处多
　　或人托梯媒求进曰今日用人者只是五六等人得进用汝在此五六等数中乎在则得进不在则不济也其人遂止所谓得进者预私行贿权势相临母党妻党昵近効力吾无势以临之虽固托之亦不济也今日岂有道义相亲者乎岂有以才德为用者乎
　　世间事一壁静便能一壁动俱动则困惫随之且如平地行不困沙里行便困是如何只为举足时所立处不穏故也人行事只要一壁极静故动而不困人精力要使在当用处于不当用处用了殊可惜也且如人能提精力都在拳头上射弓时精力都在指爪上精力所在期于必中茍能移此精力于所当用则圣人贤者之地为不难也
　　横渠教人以礼使学者有所据守程氏教人穷理居敬然横渠之教人亦使知礼之所以然乃可礼岂可忽耶制之于外以资其内外面文理都布摆得是一切整暇心身安得不泰然若无所见如吃木札相似却是为礼所窘束知与行二者当并进
　　尧舜桀纣皆有好恶有用舍有举措但尧舜好忠良所用臯夔所举十六相纣所好奸邪所用廉来所举皆凶类下及士君子与学者所好恶趋舍亦皆然君子小人之所以分在此知而为之是不仁不知而为之是不知所以君子必务学要知义理之所在举措趋向之际可不慎乎
　　禹平水土契敷五教稷播百谷子孙皆有天下天之报施如此是皆裁成天地之道辅相天地之宜以左右民于天有功故天之报施如此后世法术功利与异端之教贼天明乱圣法行之者殃及其身于子孙福泽无有也而怪诞之士继踵不絶以欺世惑众如武帝凡诛数人而来者犹不止可哀也谬妄如此而后世犹惑之可哀也士君子当以圣道为心有补于天地生灵斯可矣不然亦天地鬼神之所不与也其受祸非不幸也法术如申商纵横如仪秦兵法如孙吴欺诞如方士惑乱如异端皆非所以为学也君子慎所学
　　坎不盈祗既平旡咎言人到忧患时如水还未流得满然后行过去少间流既满过去不得所以要毅坚重如舜事瞽叟只得竭力供子职负罪引慝而已到底豫时是坑坎才满然后流得出天下事到行不得处皆如此寸歩也进不得只得动心忍性以待不敢怠躁到见几而作不俟终日时却便不得如此浚井完廪皆不敢稍怠不敢少违到不告而娶却便自处圣人行事皆当其可易此则悖义伤教不可胜言
　　顽字最不好顽到合忍时却便成了大事如舜事父母与待其弟非坚忍负重安得如此之久敏字最好然有不合敏处亦多败事大抵百行皆用当其可得以成事此圣门所以汲汲要格物致知不然则仁慈礼让孝友恭黙亡国败家者皆是也可不务乎大抵圣贤成事只是将好恶黜陟杀生予夺布摆得是上下顺理桀纣只是布摆得差了其心亦不欲至覆宗絶祀也
　　安处善乐循理世间要安乐无如此者晦翁以此释富而好礼欲求安欲求乐无如此者舍是或有可茍安者不旋踵忧危及之矣人能循理为善则与天为徒虽君父命令亦有不必从者葢时少有误也惟又理善道岂有差误岂有误人者哉政恐信之不笃积之不实若能积久物无不动事无不行今事有不能行者物有不信化者只是不曽积实释氏有所谓如意宝珠有所欲为无不如志此正指德性而言天理在是善道亦在是茍于此焉真积力久其所欲为无不如志者反身而诚乐莫大焉毎事是实理无一防人伪间杂安得不乐书生入大学以工课不及人受人薄贱及一旦赶上人便寛行大步下得一盘好碁赢了人犹快活况此真实道理应事接物一切如志其乐为如何哉
　　反身而诚是气服于理一切顺理而行气亦是善岂有损于其间强恕而行是气未服顺理当西而气于东必勉强按服必顺于理然后可也
　　万物皆备于我反身而诚乐莫大焉件件事至诚恻怛做将去其心安其气舒俯仰无愧其乐可知此天下广居也
　　强恕而行求仁莫近焉事为之际或逺于理气未得平必勉强其气以从于理人之不善未合于理亦在容恕未庸遽与之争也在事必勉强在人必容恕茍在事不能强于为善在人不能容其未善则吾之仁逺矣故能强恕而行求仁莫近焉所谓万物皆备于我试以斯二者体之则世间何事不备于我在君臣为义在父子为仁无不可者正所谓如意宝珠也反身而诚是气与理合为一强恕而行是气与理未合须是用力按服他至功深力到则与反身而诚一矣
　　或谓人依道理行多不乐故不肯收敛入来放旷不循法度却乐多只于那壁去了以故为学近理者少而多喜于自恣放言自适如李太白诸诗豪皆是也此何故曰天下只问是与不是休问乐与不乐若分明知得这壁是那壁不是虽乐亦不从也如大家有诸子一子服田力穑以堂搆为己任一子荒纵饮宴市楼若论乐与不乐力田之苦诚不如市楼之乐为其父祖者爱力田者乎爱荒纵者乎使诚知服田力穑之为乐无穷也则于荒宴不肯一朝居矣彼诚不知耳茍能知之必不如是也所以大学要致知
　　或问道学之目不可如此标榜所以多谤议曰不然此二字庸何伤道也学也天下之大事也但问上之人好尚如何耳贱工末技一日崇尚尚且掀然于天下况圣人大公至正之道以此为学庸可议乎
　　纣天命未改只得为君一日天命改便是独夫天地阴阳人物都是如此精气行到他处便得为君为长到去了却只是匹夫人有人神所在处不敢犯亦犹是也古法能按摩人血气使去疾病如人能叅天地赞化育代天工以成天下之务到此胷怀眼目真是大
　　学仙长年一説世所决无决不可得世间万事有様子可做只此无様子古仙者不可见长年者亦无有看谁做様子今富贵者见有様子其所以取富贵者又皆可学可效仿然终身尽智力有不可得况儌幸无可效仿者乎
　　张侯论为世所贵则张禹之学过于萧望之韦贤辈何晏集诸家之书则又贤于禹然视其所为乃尔则圣人之道当真知当践履当求之于心章句训诂云乎哉南轩意于行字上责得重谓人虽能知不能行也程门取人先论知见次乃考其所为伊川自少説话便过人常言人专论有行不论知见世人喜説某人只是説得行不得正叔言只説得好话亦大难好话亦岂易説吕原明谓二公逺过众人者皆此类
　　先儒説出体用尝谓孔孟未尝言此及子细读之毎言无非有体有用者如忠告而善道之忠告体也善道之用也虽有善为説辞者无忠告之心则不可虽有忠告之心不能善道之则犯于讦直不能入又如居上不寛为礼不敬临丧不哀寛敬哀其体也体立而后用行无此三者则夫所行之得失与夫繁文末节皆无足观矣如周子太极邵子先天图等书皆是这个体面程子谓学者当以论孟为本论孟既治则六经可不治而明矣圣人所以作经之意必有定见然后沛然无所疑非后世牵合勉强所可拟也程子于论孟中反复致意其防深矣有本有文有体有用圣人之言无所偏滞传之万世无弊先儒读书精察见圣人立言之意
　　天理不可诬圣言不可忽非是圣人姑为一等绳墨之语约束人天命人心当然之理不容己也
　　天尊地卑乾坤定矣贵贱位矣在上者必尊之然后事可得而理为君长敬天地祖宗鬼神为百执事敬事君长此不易之理也舍此便逆便不顺今有人曰无天地鬼神无君长父兄尊在我而已虽极力自尊终必败亡葢无从你自尊之理祖宗以来传授到你须有祖考神灵在上如何得从你自尊如三家僭越当时自尊如此不旋踵为家臣所制而三桓子孙微矣君父岂可不尊公室岂可削弱公室弱则无所依以自存其为不智甚矣不智便不仁便无君父无长上自尊便败亡
　　明道诗四时佳兴与人同谓四时运行都于兴况浓处行将去人厌寒便思暖处行如要长养要收成要闭塞要发达都于兴况浓处行其景色亦然人于四时之气其兴况亦自新自新不穷其意味诚可乐也又不能私于一已圣贤乐处如此
　　世俗有名利之説子路车马轻裘与朋友共敝踈于利也顔子无伐善无施劳不求名也晦翁谓施劳如张大其功劳者然则二子岂名利所能动者乎道不同不相为谋今与贪名利者防而曰吾于名利非所好岂能相为【阔】　　与世踈阔矣
　　先生作室或顾役者曰以一人之身而百工之所为备其烦劳若是因谓老氏贵简静亦是厌繁文末节之多也平日观周家制度何其细碎若是先生曰不如是易象恒杂而不厌惟其杂陈于前故无厌斁古人简古亦行不得八索九邱亦是黄帝以来行不得底且如老氏之清净无欲谓民自正民自化在今日视之只自家口管不得更説甚理天下他也立官府有统权者聚敛者有设施者其余节目甚多所谓清净无欲已自行不得至如山林枯槁之士亦岂能久于其所天地二气相推迁故恒久到今日随时变易以从道也
　　羊肉之美者也亦不能单食之必杂以菜盐酪乃可久食古今恒久之道只如此不如此皆偏滞者也读伊川恒卦注脚看来亦渐无着落凡物兴盛时是下面人捧拥里面人和睦相推尊故兴今彼下面渐无人尊信里面人自不相信不相推让此是衰谢气象易下卦属内凡物在下者皆属内毎兴造功业者皆由下起由内顺此理皆然
　　韩文公原鬼虽义理未当亦见其不惑神怪高出诸人逺甚世岂有所谓仙人武帝诏书自悔其狂悖可知也人寄天地间毎有生死变较大故以为异要之亦常事也一消一息常理如此不知命无以为君子
　　能文之士必蔽彼将天地间文理都于纸上布摆成文则事物之当文者所阙多矣甚至于不识父子之亲愚谬不可胜道天地间文理物物有之此多则彼少自然理也
　　唐宋科目甚多词赋一科为四六者设经生多不能此因设此一科既及第便掌诰命入金马玉堂故因之相尊尚焚香礼进士撤幕待经生天下翕然归之后来于此科取人材多出将相由用四六起人于富贵尊荣士多用心故此科转盛
　　系辞同心之言其臭如兰此言非必格言至论也但与彼同心则其臭便如兰圣莫如尧舜周孔然其言难与庸夫愚儿道或嗤鄙戏慢至市井俚谚同心则必惬意入耳矣天下之言无美恶但此与彼相投便其臭如兰道不同则不相为谋矣
　　尧典一篇只四件事一明德二爱民三用人四处变自稽古帝尧至黎民于变皆明德事也自乃命羲和以下皆敬授人时事也授时不可缓此爱民之至情也先儒只説天象非圣人定书意也明德爱民二事君道之大纲也如四时纂要只是顺时育物而已命羲和只是如此四岳谓子朱启明帝谓嚚讼可乎又共工方鸠僝功帝谓静言庸违象恭滔天此是尧知人用人处丹朱必俊辩共工必材干常人论人所见只是俊辩材干便是人才尧不如此却只于言行上考察言忠信行笃敬此圣人取人法也杨国忠理财赋人十日不能了已一日了之此其材为如何然大悮天下处乃在此尧以其子不肖故求天下之贤圣禅以天位付以天民此岂常人所能而尧能之此所以为大圣人到事行不得处须看道理顺天命常人便用智力圣人则一顺天命因霜降曰天道二气此一气消缩彼一气便发达此一气来彼一气必徃无俱徃并发之理阴气方长阳便伏又严霜以肃之使阳气必伏
　　元者善之长也先儒训之为大徐思之意味深长葢不大则藩篱窘束一膜之外便为胡越其乖隔分争无有已时何者所谓善大则天下一家一视同仁无所往而不为善也二小儿同父母兄弟也或因小事物相恶骂即呪其爷娘令死不知彼父母亦我父母也其愚如此与世人何以异世人只顾已便宜与否不恤他人也他虽死丧患难不顾也已安而已矣安知所谓大之一字彼得所则已亦得所矣
　　或言有一兵众辱其尉尉欲怒一老胥即止之曰是必有故尉当自思尉怒即解凡人无故为人辱者必我有可乘之隙也我无衅也人不敢易也君子求诸已金欲悔宋之和遣使以必死辱高宗高宗不动徐拒其使曰闻卿北方名家何必乃尔殊不动声气金伏其机使我必蹈而高宗处之若此其过人逺矣
　　才之不可以已或馈生雁长鸣欲飞不能也有志无才故也圣人称才难不其然乎人贵有才
　　如何恶人欲害善人只为善人疾他恶人故致如此圣人説不如此故曰疾之已甚乱也又谓以善养人然后能服天下
　　天地只是个生物心圣人只是个爱物心与天地心相似百端用意只是如此礼乐刑政皆是也刑法家説便不如此便失了圣人本心便与事物为敌一切以法治之无复仁恩
　　后世臣子谋于君只説利害若如此以利害相恐动则利害不应时都不信了或者于上前説旱灾可畏税课害人为害不细后皆无损再有便难説后来虽因此坏了天下也説不得唐懿宗为谏骊山事曰彼叩头者何足信此其騐也人只当言义理可与不可当与不当且如天道福善祸淫有时而差是祸福亦不足信也顔之贫天跖之富寿人岂可为跖之恶岂可以顔之贫天丧其为善之本心乎哭死而哀非为生者也人只得当于义理而已利害一切不恤也
　　两刚则不能相下两柔则不能相济物理是如此阴阳亦如此事之初智勇者相合相资事既定则相忌到后来勇与怯者合智与愚者合又两雄难并居久则忌卓茂为大傅理应如此功臣多难全不知时也
　　夫子哂子路为国以礼其言不让大抵礼不是强生出来束缚人只是天理合有底行将去后世所谓礼近于法束缚禁忌教人安行不得非圣人所谓礼也子路不因人情之所固有便要硬做将去尧舜之治天下因人情而已非有所作为也三代以后人材多是硬做如孔明尚不免圣人不如此
　　唯仁者宜在高位为政必以德仁者心之德谓此理得之于心也后世以智术文才之士君国子民此等人岂可在君长之位纵文章如苏黄也服不得不识字人有德则万人皆服是万人共尊者非一艺一能服其同类者也
　　两物相依附必立一个做桩主动也静也圣人定之以中正仁义而主静以静为主内外也上下也本末也皆然无物不相依附者辨方正位体国经野是正外以正内也今夫席不正不坐事其大夫之贤友其士之仁外面检束使不致不正这是从外以及内却有由中以正外如心正而后身脩身脩而后家齐此内外交相养也亦必相辅成德然必以心为主
　　养老须酒食之精者老人宜少食精粹不宜多食粗粝葢气弱而不服粝食故也古人于饮食必谨慎气体系焉不得不谨食不饱则气不充气不充则体为之弱古人以养老为大事
　　教之一字为人伦生如本末字为木设源流字为水设而后世皆通用之教之一字亦犹是也学者当知教之所自不知学之所以设则差之岂但千里之逺哉父在观其志父没观其行所以观为子也此意大抵为父道有阙为子者当始终敬慎三年无改于父之道可谓孝矣在三年时方以恻怛哀慕为心不暇改也此以仁字为主三年丧毕视其所阙徐而正之以合于义此以义字为主天地间事如四时五行各有一件为主其他皆相辅以行毎事须观在何时便当以一件为主其作文题目亦如此又曰德性用事则自然所施中节非有安排做造人欲用事则当哀而不哀当改而不改学者但当杜絶私蔽无害德性则所处皆得其宜
　　德行是学问中大节目不可须叟离也圣人言论句句是尊德性有一失坠万事隳败如道千乘之国便不説制度如何只説敬事而信节用而爱人使民以时君子所贵乎道者三洪范九畴初一曰五行次二曰敬用五事五事便下敬字貌言视听思便次五行其次才数七者圣人与天道于此可见以此知大节目与天地同流顔渊问为仁之目夫子告以视听言动而已凡人行事大乖忤大和合利害成败无非在于气槩容色之间于此少有忽焉则祸有不可胜言者朱子谓脩身之要为治之本寔在于此或曰论性非所急此不知者也文之一字后世目词章为文殊不知天地人物文理粲然不可乱也孔子称斯文也岂词章而已矣三代圣人立言垂训皆扶持斯文者也君臣父子五教人文之大者也下至事物皆有文人有事不顺者曰错了既曰错是文理差舛故也既文理差舛则事不成矣先天图俱相对六十四卦是三十二对如乾坤是也三百六十四爻是一百九十二对如潜与亢对见与飞对夕惕与或跃对夕惕是忧危或跃是勇敢如栋桡栋隆老夫女妻老妇士夫借用白茅至慎也过涉灭顶至不慎也甘节苦节不节若则嗟若与安节之类皆是也世间只有一个感应大事小事虽秋毫未尝无对人为不善便有凶祸相对
　　德不孤必有隣处事接物只要于德性上发出不要气血为主既是德性上发出则无不善此既善则彼善亦应无所往而非善德不孤矣一有不善于血气上发出则彼亦动其血气以不善相应沦胥于凶祸而不悟也未有我为善而彼以不善报之也感应之理如此先生言德性用事物欲不行能随时变易以合于道在楚汉时便能为子房伎俩在孝文地位自能寒心销志恭俭渊黙几致刑措
　　天赋与之德性父母生之体髪百骸完具物理皆备今而暴弃则不肖悖天逆理为甚今者尊长有所赐与心敬而受之宝而藏之至如果肉不敢弃核与骨则人之所受于天地于父母者至贵至灵有不可形容者反慢而易之不知顾惜是何心哉弗思尔矣
　　孟子曰存其心养其性所以事天也又曰事孰为大事亲为大守孰为大守身为大此孝子仁人之心也人当知所本当知所尊敬
　　或一篇文字将前世败而成功者説了又将胜而轻敌以致败亡者説其文雄赡读者称叹以成为败之理信如此不知几千年中有此数事耳大抵皆胜而成败而亡者也汤武以来皆是也读者不究所以然便以为真如此苻坚一败涂地以败而亡者皆是也皆当究所以然之理无为一时文章所惑
　　许世子事欧公论只是法吏断手非圣人意也又论传不可信不然或无所据如传所云圣人书之为万世虑也其防微杜渐有功于世多矣孟子谓始作俑者其无后乎虑其流弊之害世也当求圣人意是如何
　　为人君止于仁天地之心仁而已矣麟凤为羽毛鳞介之长中国夷狄君子小人俱要得所隋炀辽东还见市人尚众而讶此岂君人者耶故乐杀人者不可得志于天下
　　尧舜文武事天事祖宗事亲礼文严敬非是圣人作为勉强在理当如此凡在上者清在下者浊天气清明日月星辰灿然文理光彩人面目清明皆萃焉又且日日洗涤人在万物之上故灵明鸟兽便污浊非圣人妄意欲如此整肃天道人事当如此大人君子自当严敬岂可如小人之为防渎也
　　春秋大一统在天下尊王在国尊君在家尊父这三件起来便治这三处失位便乱在人身尊德性德性用事便治才性用事便乱圣人汲汲説忠信孝悌仁义只是为这几处説
　　説知命不是术数家言命亦非二氏福孽之命是天之所赋尽力行去至于死生祸福贫富寿夭委之于天而已当其可为而为于其不可为而止不必问今歳如何明歳如何假令今歳命快或无可为之事当如何






　　鲁斋遗书卷二
　　钦定四库全书
　　鲁斋遗书卷三　　　　　　元　许衡　撰小学大义
　　古者民生八歳上自王公下至庶人之子弟皆令入小学教之以洒扫应对进退之节礼乐射御书数之文及其十有五歳自天子之元子众子公卿大夫元士之适子与凡民之俊秀者皆入大学教之以穷理正心脩已治人之道此小学大学所以分也当其幼时若不先习之于小学则无以收其放心养其德性及其年长若不进之于大学则无以察夫义理措诸事业先之以小学者所以立大学之基本进之于大学者所以收小学之成功也三代盛时贤才辈出风俗醇厚葢由尽此道也自秦始皇焚书已后圣人经籍不全无由可攷古人为学之次第班孟坚汉史虽説小学大学规模大畧然亦不见其间节目之详千有余年学者各以己意为学其高者入于空虚下者流于功利虽苦心极力博识多闻要之不悖于古人者鲜矣至唐韩文公始引大学节目以为为治之序及前宋伊洛诸先生又表章大学一篇发明古者大学教人之法近世新安朱文公以孔门圣贤设教为学之遗意参以曲礼少仪弟子职诸篇缉为小学之书四卷其纲目则有三曰立教明伦敬身立教者明三代圣王所以教人之法也葢人之良心本无不善由有生之后气禀所拘物欲所蔽私意妄作始有不善圣人设教使养其良心之本善去其私意之不善其上者可以入圣其次者可以为贤又其次者不失为善人此先王之时所以民用和睦上下无怨而比屋可封也然所谓教者非出于先王之私意葢天有是理先王使顺其理天有是道先王使行其道因天命之自然为人事之当然乃所谓教也故引中庸天命之谓性率性之谓道脩道之谓教数语为説葢为教而不本于道则非教也为学而不本于道则非学也道者何父子也君臣也夫妇也长幼也朋友也此天之性也人之道也知此则为师者知所以教人之道为弟子者知所以进学之方矣
　　明伦明者明之也伦者伦理也人之赋命于天莫不各有当然之则如父子之有亲君臣之有义夫妇之有别长幼之有序朋友之有信乃所谓天伦也三代圣王设为庠序学校以教天下者无他明此而已葢人而不能明人之伦理则尊卑上下轻重厚薄淆乱而不可统理其甚者至于父不父子不子君不君臣不臣夫妇长幼朋友各不居其夫妇长幼朋友之分岂止淆乱而不可统理将见祸乱相寻沦于禽兽而后已此所以古之教者必以明伦为教而学者必以明伦为学
　　敬身序引孔子言君子无不敬也敬身为大身也者亲之枝也敢不敬乎不能敬其身是伤其亲伤其亲是伤其本伤其本枝从而亡圣人以此垂戒则知凡为人者不可一日离乎敬也况人之一身实万事万物之所本于此有差则万事万物亦从而差焉岂可不敬乎敬身之目其则有四心术威仪衣服饮食心术正乎内威仪正乎外则敬身之大体得矣其衣服饮食二者所以奉身也茍不制之以义节之以礼将见其所以养人者反害于人也分而言之心术威仪脩德之事也衣服饮食克己之事也统而言之皆敬身之要也葢唯敬身故于父子君臣夫妇长幼朋友之间无施不可此古人脩身必本于敬也
　　稽古载三代时圣人贤者已行之迹其纲目亦有三立教明伦敬身用此事迹以实前言其外篇嘉言善行皆载汉以来贤者所言之嘉言所行之善行其纲目亦各有三立教明伦敬身此外篇也衍内篇之言以合外篇则知外篇者小学之支流约外篇之言以合内篇则知内篇者小学之本源合内外而两观之则小学之规模节目无所不备朱文公集小学之书大意如此
　　大学要略
　　大学之书是孔夫子的言语当时孔子为鲁君不用就鲁国便去周流齐燕赵宋陈楚卫七国那七国之君也不用孔子却来鲁国教三千徒弟于内有个徒弟唤做曽子那个记述孔子的言语做成大学的确是根脚起处如伏羲神农黄帝从有天地以来为头儿立这个教人的法度选着好人做司徒复示以教人的缘由伏羲在位一百六十四年神农在位一百四十五年黄帝在位一百年尧在位一百单一年舜在位五十年后头到夏商周三代这教人的法度渐渐的完备了朝廷的宫里大城子里小城子里以至村里都立着这学房上至朝廷的孩儿下至公卿大夫毎的孩儿百姓毎的孩儿聪明的八歳入小学十五入大学
　　大学之道在明明德德是人心都有这德性虚灵不昧因后来风俗变化多有昏昧了处孔子所以説这在明明德正是教后人改了那昏昧都教德性明着明德中便知天地造化阴与阳相为运行中间便有五行金木水火土阴阳是春夏秋冬四季春属木夏属火秋属金冬属水四季属土土寄旺四季各十八日木是仁火是礼土是信金是义水是智夫妇是阴阳人受五行之气成人天与人的仁义礼智信仁是温和慈爱得天地生万物的道理义是决断事物不教过去不教赶不上都是合宜的道理礼是把体面敬重为长的道理智是分辨是非的道理信是老实不説谎的道理这五件虽是天与人的德性一个个人都有人人各有禀受不同禀得清气多的生得精细禀得浊气多的生得不精细便如蜜蜂儿有个头儿便自理防得那君臣的道理大虫豹子不吃他孩儿便自省得那父子的道理雁大的小的厮随着成行飞呵便自省得那兄弟的道理狗认得主人便自省得那恩义的道理虽是人后来多被昏浊的气蔽得那德性不明天生的好聪明的人出来教与万民做主又做师父教道着人教都省得他元有的仁义礼智信不教昧了其间行得高了人及不得的做得大事可以做圣人行得较低处可以做贤人便如孔子道汤王去沐浴盆上写着茍日新日日新又日新如人身上有尘垢今日洗了明日又洗毎日洗得身上干净若一日不洗呵便尘垢生出来恰是人心里常常的思量呵好公事毎日行着不教错了若一日不思量呵恐怕便行得错了这的是那明明德解説那在新民呵民是天下百姓若不教道多是合仁处不仁合义处不义合礼处不礼合智处不智合信处不信眼中只要见好顔色耳中只要听好音乐口中只要吃好茶饭鼻中只要闻好香气只要快活一就把那心都使得这上头去了不问道理合与不合只拣他爱的便做此等人虽有人形便与禽兽一般了圣人出世自已能明明德见这般人教与那天与的仁义礼智信五常之德将在前错行了的改过自新这的便是新民在止于至善是那事最上等好处且説朝廷跟前行呵把心敬谨便是为官的道理最上等好处爷娘跟前孝顺便是为子的道理最上等好处以至孩儿毎跟前慈爱便是爷娘的道理最上等好处与人做伴当呵信实不説谎便是伴当其间的道理最上等好处这几件都依着行呵便是止于至善
　　一件事到根前心里知有处置便心定心既定更休动便是静能心静不乱便是能安能安呵是能处置便理防得那不合怕的不怕不合喜的不喜不合怒的不怒不合忧的不忧故心常在这其间将事上心细寻思自有得处然后理防格物致知圣人教人今日学一件把那一件道理穷究到是处明日再去为一件又恁的穷究今日明日只管穷究将去或看文书评论古人是的不是的或是眼前见的事思量合做不合做的这几般一件件分拣得是呵便是格物这般穷究了多咱心里都理防得久而闻天下事好的歹的合做的不合做的都省得了心上明白无些昏蔽便是致知诚意是那不昧自己不谩别人便是诚意如臭秽之物人见便嫌是真个嫌好的顔色人见便爱是真个爱此便是诚意虽独自坐时也常把心来休教纵了小人于人不见处甚的歹勾当不做出来及至见人口里则説道俺做好公事却不知道好人先自知他做的歹了那肚皮里肝和肺上事都被高人见了这般説谎呵谩不过人怎似那人诚实的心正正当当的孔子道脩身在正心心是一身的主宰心若主得正呵身里行得不错了若那心偏了呵不合怒的便怒不合喜的便喜不合爱的便爱不合怕的便怕我若行的正做得正呵我又怕甚麽怒也怒得是喜也喜得是忧也忧得是比如怕呵有几般怕便似做宰相的人见朝廷行得错了便合諌若朝廷怒呵也不合怕死若怕死随着朝廷行得错了不諌呵便是不合怕的怕不合怕的怕便是个不合进的进不合退的退一般意儿若事上不用心眼前见也不明白耳中听也不分明口中吃也不知滋味心既正身自脩得身既脩得家便可齐齐家又在脩身身是一家的主自己一身既是做得正咱一家人大的小的亲的不亲的家法自然不乱了若是自己有偏爱的有偏嫌的有偏怕的有偏敬重的有偏可怜见的有偏小觑的爱的不合将那歹处也爱嫌的不合将那好处也嫌更説比喻爷娘爱孩儿好不知孩儿毎不是处身上有一件偏向便是不防齐家齐得家事便是治国的法度治国又在齐家凡人心既正了身又脩得正在一家之中为父者慈为子者孝一日在朝廷为官决忠于君在家兄弟和睦在外与人做伴当老实心里慈爱觑着百姓恰似觑着家里孩儿毎一般只要教百姓快活便是自己快活一般孔子道一家仁一国兴仁如尧帝舜帝行仁天下皆行仁桀王纣王不行仁德政事暴虐待教天下行仁百姓毎怎生行得仁上头人不曽教导下头人怎生学得自古好人都防自己身上寻思自己心正便能脩身齐家治国平天下都做得有如平天下在治国若能以礼让治国呵必能以礼让治天下比这尧帝让位于舜朝廷众官皆兴让这的是孔子道一家让一国兴让天下皆这般地呵那里有那相争还报的道理在上的敬老人在下便孝顺在上的重长上在下的便敬长上上头人恤孤念寡下头人便可怜见那孤寡在上者不以正礼使在下人在下者也不肯尽心以事其上若不以正礼使在前人在后者也不肯尽心若不以正礼使右边人左边人也不肯尽心
　　齐家治国平天下的道理凡文人武人都要这个道理圣人千言万语不过只是説这几件的道理这几件的道理须索用自己心一件件体騐过依着行呵便有益若不用心体騐便似一场闲话也似这般説过去了便无益
　　一件钱谷是国家大事生财有个道理作生活者多食用者少做造者多使用处不过当这般呵财常不阙少一件宋宰相吕正献公曽説做宰相只理防钱呵不是好事百姓是国之本财是百姓之心多取敛钱财必损着百姓损着百姓必损着国家小人多收敛钱财教君王见喜君王不觉百姓生受却道国家有利益君王又道此人肯受天下怨却不知天下怨气只在君王处因此上贤的君王在事前处置得不教生乱
　　孔子道脩身在正心这的是大学里一个好法度能正心便能脩身能脩身便能齐家能齐家便能治国能治国便能平天下那诚意格物致知都从这上头做根脚来大槩看来这个当于正心上一步一步行着去一心正呵一身正一家正一国正这的便是平天下的体例这般心正的人见那好勾当便肯向前去做见那歹勾当便不肯向前去做如那朱晦庵解了六经四书诸家文字许多生受了他是个正心的人肯去做呵做的都是那好勾当如古时有个栁盗跖专一要做贼打劫吃人的心肝也是一个昧心不是那正心的人都做得歹了教后人道不好将那顔回来比呵便见得栁盗跖歹顔回好顔回是能正心的人盗跖是不能正心的人若是正心呵恐怕身上有些儿不是处一日家三遍思量不教有些儿不到处都教做得正正当当地好似这般便能齐家能齐家则俺家大的小的都学俺一般様好不教大的不做大小的不做小治得这家齐呵便治得那国事也好治国是做朝廷的政事大勾当平天下是治得那国事好教天下四海内外都太平的勾当心若有些儿不正便是昧了心便是要去谩人谩了下头人呵便是昧心谩了上头人呵天也不可怜见有一等人常常的做歹勾当却来人面前説道俺做的勾当好便如掩着那耳朶了去偷那铃的也似他自道别人不见他不知道别人先自见了他和他的肺上肝上的事都见了这般的便是那心不正昧了心要谩人的人大槩论来大学只是明明德新民止于至善细分开却有八件且如明德新民比着尧帝去征苗民有苗民并驩兜作歹的人将那已前歹的心都改正了重新做个好人却用做好勾当又如楚平王在临潼鬭寳用那贤人赢了诸国孔子道楚书説楚国无以为寳惟善以为寳这的是那楚国有好人所以楚国强这般様思量呵便是明德新民到那至善的意儿这三项都从心正生做若心正也能诚意也能格物也能致知这其间一个心正仁义礼智信三纲五常君臣父子老的小的都正如桀王暴虐纣王宠妲已只理防快活多征百姓毎差发钱积在那鹿台库里粮积在那钜桥仓里却不思量这般东西却是百姓毎身上脂膏教百姓毎怨不好天下诸侯都怨为这上贤的人比干諌他又将比干杀了天下诸侯毎都投奔西伯昌西伯昌死西伯昌的孩儿武王兴兵伐纣将纣王杀了这的都是那不能正心做坏了家国又如周幽王爱褒姒襃姒是幽王的妃子襃姒毎常不好笑幽王要褒姒笑却去烟火台上擂鼓烧火诸侯毎寻常将这火鼓为信号才见擂鼓烧火则道冦贼来害幽王诸侯毎都来救幽王平白地擂鼓烧火诸侯毎都来襃姒见了大笑诸侯毎来到见没事知道幽王召咱毎来只是要引得襃姒笑或别一日申伯将引西畨军马来杀幽王幽王烧火擂鼓诸侯毎都不来救幽王被西畨杀了褒姒被西畨掳了这的是不能正心便是没诚意自将国家坏了如隋炀帝科天下数万人夫开河脩路栽花揷栁打造龙船准备开了河道差天下夫都拽船去逰翫扬州这般害杀天下百姓坏了国家至今人都笑骂将这尧帝让位与舜帝比呵尧帝是个正心的人认得舜帝也是那正心的人便肯将那位来让舜做若当时尧立丹朱为主呵也由尧帝尧有这般肯心让与舜帝天下都无相争还报的心是以正心用正人天下后世説做仁贤之君孔夫子教人理防得这大学正要教人行得这大学便是正正当当的人心若正便有些行不尽的政事决没一些个歪斜偏向处大凡为人件件从那正心上行得来自然有个主张不胡乱行事又如前贤説道学好人的如造塔儿一般一歩高如一歩学歹的人似穿井一般一歩低如一歩天下事不拣甚麽公事都从那正心上做将出来撇不得那正心两个字心正的勾当在上的正呵在下的也正一家正呵在下孩儿毎都正一国正呵天下的人心都正备细思量正心是大学的好法度
　　小大学或问
　　人禀天地之德五行之秀所以为人故人之德有五仁义礼智信人之伦亦有五父子君臣夫妇长幼朋友以人之德行于五者人伦之间各尽其分乃所谓奉天命立人道也然人生气禀不齐上品之人不教而善中品之人教而后善下品之人教亦不善凡上品下品之人分数常少而中品之人分数常多圣人立教使民生八歳皆入小学及十有五歳学有长进始与王公卿士之子同入大学小学教人自下事上之道如子孝于父臣忠于君等之类大学教人自上临下之道如敬天脩德节用爱民之类上知所以临下则下顺下知所以事上则上安上安下顺此古昔治平之兴必本于小学大学之教也
　　论明明德
　　古之圣人以天地人为三才天地之大其与人相悬不知其几何也而圣人以人配之何耶葢上帝降衷人得之以为心心形虽小中间蕴藏天地万物之理所谓性也所谓明德也虚灵明觉神妙不测与天地一般故圣人説天地人为三才明德虚灵明觉天下古今无不一般只为受生之所禀之气有清者有浊者有美者有恶者得其清者则为智得其浊者则为愚得其美者则为贤得其恶者则为不肖若得全清全美则为大智大贤其明德全不昧也身虽与常人一般其心中明德与天地同体其所为便与天地相合此大圣人也若全浊全恶则为大愚大不肖其明德全昧虽有人之形貌其心中暗塞与禽兽一般其所为颠倒错乱无一是处此大恶人也若清而不美则为人有智而不肖若美而不清则为人好善而不明其清而美者类镜之明而平其浊而恶者类镜之不明而又不平也其清而不美者类镜之明而不平其美而不清者类镜之平而不明也清美之气所得的分数便是明徳存的分数不敌浊恶所得的分数便是明德暗塞了的分数明德止存得二三分则为下等人存得七八分则为上等人存得一半则为中等人明德在五分以下则为恶常顺为善常难明德在五分以上则为善常顺为恶常难明德正在五分则为善为恶常交战于胷中战而未定外有正人正言助之则明德长而为善外有恶人恶言助之则明德消而为恶清的分数浊的分数美的分数恶的分数参错不齐所以便有千万般等第
　　论生来所禀气阴阳也葢能变之物其清者可变而为浊浊者可变而为清美者可变而为恶恶者可变而为美纵情欲则清美变为浊恶明明德则浊恶变为清美天生圣人明德全明不用分毫功夫于天下万事皆能晓解皆能了干见天下之人皆有自己一般的明德只为生来的气禀拘之又为生以后耳目口鼻身体的爱欲蔽之故明德暗塞与禽兽不逺圣人哀怜故设为学校以变其气养见在之明开未开之明使人人明德皆如自己一般此圣人立教之本意然为学之初先要持敬敬则身心收敛气不粗暴清者愈清而浊者不得长美者愈美而恶者不得行静而敬常念天地鬼神临之不敢少忽动而敬自视听色貌言事疑忿得一日省察不要逐物去了虽在千万人中常知有已此持敬之大略也礼记一书近千万言最初一句曰毋不敬天下古今之善皆从敬字上起天下古今之恶皆从不敬上生在小学便索要敬在大学便索要敬为臣为子为君为父皆索要敬以至当小事当大事都索要敬这一件先能着力然后可以论学学先要穷理且如论人才如何知得高下【云云】


　　鲁斋遗书卷三
　　钦定四库全书
　　鲁斋遗书卷四　　　　　　元　许衡　撰大学直解
　　大学是这一部书名
　　大学之道在明明德　大学之道是大学教人为学的方法明是用工夫明之明德是人心本来元有的光明之德夫子説古时大学教人的方法当先用功夫明那自己光明之徳不可使昏昧了
　　在亲民　亲字本是新字民是指天下百姓説大人为学既明了自己明德又当推此心使那百姓每各去其旧染之汚以明其明德也都一般不昏昧
　　在止于至善　止是必到这里不改移的意思至善是説极好的去处大人之学明自己的明德新百姓每的明德都要到那极好的去处不可些改移方是成功这三句是大学一部书的纲领所以呌做三纲领
　　知止而后有定定而后能静静而后能安安而后能虑虑而后能得　这是承上文説止字便是在止于至善的止字明德新民都有个所当止的去处人若是先晓得那所当止的去处志便有个定向无疑惑了这便是知止而后有定志若有了定向心便有个主张不妄动了这便是定而后能静心既能静身子便到处皆安稳自然不动摇这便是静而后能安身既能安凡事便防仔细思量自然不错乱这便是安而后能虑事既能虑然后明德新民都得了所当止的至善这便是虑而后能得
　　物有本末事有终始　本是根本末是末稍明徳新民譬如两件物明德便是本新民便是末终是临了始是初起知止能得乃是一件事知止便是始能得便是终
　　知所先后则近道矣　明德为本知止为始在所当先新民为末能得为终在所当后人之为学能晓得这先后的次序则于道理便不逺了所以説则近道矣
　　古之欲明明德于天下者先治其国　国是指人君所居的国都説乃是天下的根本古时人君要使天下的人无一个不明其明德必先治那一国的人使他都明了明德所以説欲明明德于天下者先治其国
　　欲治其国者先齐其家　家是指人君一家説乃是一国的根本若要使一国的人无一个不明其明德必先齐那一家的人使他都明了明德所以説欲治其国者先齐其家
　　欲齐其家者先修其身　齐家是整齐一家的人身是一家的根本若要齐一家的人必先修治自家一身事事都合道理不可有些违背所以説欲齐其家者先修其身
　　欲修其身者先正其心　心是一身的主宰若要修治自家一身必先端正自家的心常在道理上不可有些放肆所以説欲修其身者先正其心
　　欲正其心者先诚其意　诚字解做实字意是心之所发若要端正自家的心必先诚实那心之所发处不可有一些自欺所以説欲正其心者先诚其意
　　欲诚其意者先致其知　致是推极的意思知是知识若要诚实心之所发必先推极本心之知识不可有一些不尽所以説欲诚其意者先致其知
　　致知在格物　格字解做至字物是事物若要推极本心的知识又在穷究天下事物之理直到那至极处不可有一些不到所以説致知在格物这以上八件是大学教人仔细用功处故呌做八条目
　　物格而后知至　人于天下事物之理既能穷究到至极处然后本心的知识无一些不尽矣所以説物格而后知至
　　知至而后意诚　本心的知识既无一些不尽然后心之所发处可得而诚实矣所以説知至而后意诚
　　意诚而后心正　心之所发既能诚实然后心有所主可得而端正矣所以説意诚而后心正
　　心正而后身修　心之所主既能端正然后身之所行无有偏私可得而修治矣所以説心正而后身修
　　身修而后家齐　自家一身既能修了然后一家的人皆取法我一身无有不齐矣所以説身修而后家齐
　　家齐而后国治　一家的人既能齐了然后一国的人皆取法我一家无有不治矣所以説家齐而后国治
　　国治而后天下平　一国的人既能治了然后天下四方的人又皆取法于一国无有不平矣所以説国治而后天下平
　　自天子以至于庶人壹是皆以修身为本　庶人是众民壹是是一切自天子而下诸侯卿大夫以至于庶民百姓贵贱虽不同一切都要把修身做根本盖身是天下国家的根本有天下国家之责者能修这身则家可齐国可治而天下可平矣大学之教最要全在修身上所以説壹是皆以修身为本
　　其本乱而末治者否矣　本是指身説末是指家国天下説否是不然的意思身为家国天下的根本身若不修则其根本先乱了如何得家齐国治而天下平所以説否矣
　　其所厚者薄而其所薄者厚未之有也　所厚是指家説所薄是指国与天下説家视国与天下所当厚若是于家里的人先薄了却要厚于国与天下必无是理所以説未之有也这一段是结上文两节之意上句教人以修身为要下句教人以齐家为要
　　右经一章盖孔子之言而曾子述之其传十章则曾子之意而门人记之也　这一段是宋儒朱子的注解右经一章是指前面大学之道到未之有也一章説圣人的言语呌做经盖是疑词曾子是孔子的弟子朱子説大学这一章书义理精深疑是孔夫子平日的言语曾子传述的其传十章则曾子之意而门人记之释圣人的言语呌做传后面解説经文的十章乃是曾子平日的意思他门弟子记纂的
　　旧本颇有错简　旧本是旧时传下的大学本子错是差错简是竹片古人未有纸用竹片写字所以旧时传下的大学本子颇有简编差错处
　　今因程子所定而更考经文　程子是宋时大儒程頥号伊川先生他曽把大学一本书差错处叅定来朱子因他叅定的又把那经文逐一考究过
　　别为序次如左　序次是先后的次第左是指后面説朱子考究那经文乃分别一个次第在后面如今这本书便是所以説别为次序如左
　　康诰曰克明德　康诰是周书篇名克是能武王作书告康叔説人人皆有明德都昏蔽了独文王能明自家明德
　　大甲曰顾諟天之明命　大甲是商书篇名顾是常常看着諟字解做此字天之明命即是上天与我的明德伊尹作书告大甲説人人皆有天的明命都防失了独成汤常常看着这明命无一时不明
　　帝典曰克明峻德　帝典是虞书尧典篇峻字解做大字大德即是明德尧典中説人人皆有这大德多不能明独帝尧能明这大德
　　皆自明也　这一句是总结上面三句説文王成汤帝尧三个圣人都是自明其明德所以説皆自明也
　　右传之首章释明明德　首字解做头字释是解释前面这一段是大学传的头一章解释孔夫子经文中明明德的意思
　　汤之盘铭曰茍日新日日新又日新　汤是商王成汤盘是沐浴的盘铭是铭刻于盘以自警省的言语茍字解做诚字是着实的意思成汤以人之洗濯其心以去恶如沐浴其身以去垢故铭刻几句言语在盘上説为人君的着实能一日之间洗去那旧染之汚以自新则当因这已新的而日日新之又无时不新之工夫不可略有些间断这便是茍日新日日新又日新
　　康诰曰作新民　康诰是周书篇名武王告弟康叔的言语作是振作的意思新民是百姓每能自新的武王告康叔説人君于那百姓每迁善改过能自新的要鼔舞振作之使他常常为善不要住了这便是作新民
　　诗曰周虽旧邦其命维新　诗是大雅文王篇邦是国都命是天命曾子引诗説周家自从后稷开国以来邦国虽旧及至文王能新其德以及于民方才受天命以有天下所以説其命维新
　　是故君子无所不用其极　是故是承上文説极即是至善曾子又总结説君子新自家的明德与新百姓的明德都要止于那至善的去处
　　右传之二章释新民　这前面四节是大学传的第二章解经文中新民的意思
　　诗云邦畿千里惟民所止　诗是商颂鸟篇邦畿是天子的国都止是居诗人説天子所都其地千里有衣冠文物之美四方百姓每都愿居止于内是邦畿乃民所当止的去处
　　诗云缗蛮黄鸟止于丘隅　诗是小雅缗蛮篇缗蛮是鸟声丘隅是山髙树多处诗人説缗蛮之声的黄鸟虽是个防物都知道栖止在那山髙树多处是邱隅乃鸟所当止的去处
　　子曰于止知其所止可以人而不如鸟乎　子是孔子孔子因读缗蛮黄鸟止于邱隅这一篇诗遂解释説黄鸟是防小之物于欲止之时尚且晓得拣择个好止的去处况人为万物之灵岂可反不如那禽鸟知所当止乎这是勉人当知所止
　　诗云穆穆文王于缉熙敬止　诗是大雅文王篇穆穆是深逺的意思于是叹辞缉是继续熙是光明敬止是无不敬而安所止诗人説文王之德穆穆然深逺因他持敬的工夫继续光明无少间断故其所行之事无一不止于至善这是言圣人能得所止
　　为人君止于仁　仁是仁爱曾子説为人君的道理在于仁文王为国君时管着百姓每他件件事都尽得那仁爱的道理无一个人不得其所所以説为人君止于仁
　　为人臣止于敬　敬是恭敬为人臣的道理在于敬文王为西伯时服事着天子他件件事都尽得那恭敬的道理无一些怠忽的意思所以説为人臣止于敬
　　为人子止于孝　孝是孝顺为人子的道理在于孝文王为人子时服事他父母早起晚息念念不忘尽得那孝顺的道理所以説为人子止于孝
　　为人父止于慈　慈是慈爱为人父的道理在于慈文王为人父时抚养他儿子教训成就都做个好人尽得那慈爱的道理所以説为人父止于慈
　　与国人交止于信　信是诚实与人交的道理在于信文王与国人交接时言语无一些虚诈所行事都件件着实能尽得那信的道理所以説与国人交止于信文王是圣人凡事都止于至善曾子指出这五件来示人要人把文王做个様子去学他
　　诗云瞻彼淇澳菉竹猗猗　诗是卫风淇澳篇瞻是观看淇是水名澳是水涯的曲处菉诗经上作緑色的緑字猗猗是美盛貌诗人説观看那淇水的曲处緑色之竹猗猗然美盛这是托物起兴以美卫之武公也
　　有斐若子如切如磋如琢如磨　斐是文章着见之貌君子是指卫武公切用刀锯磋用鑢铴琢用椎凿磨用沙石诗人説斐然有文的卫武公他学问工夫譬如治骨角的既切以刀锯又磋以鑢铴他自修工夫譬如治玉石的既琢以椎凿又磨以沙石是説他治之有绪而益致其精的意思
　　瑟兮僴兮赫兮喧兮　瑟是严密的意思僴是武毅的意思赫喧是宣着盛大的意思诗人説卫武公德之存于心的瑟然严密而不麤疎僴然武毅而不怠弛这便是瑟兮僴兮德之见于身的赫然宣着而不闇昧喧然盛大而不局促这便是赫兮喧兮
　　有斐君子终不可諠兮　斐是有文章的意思諠字解做忘字诗人又説卫武公真是个有文章的君子他德泽感人之深人都仰慕他虽岁月乆逺终是忘他不得这便是有斐君子终不可諠兮
　　如切如磋者道学也　道是言説学是讲习讨论诗人所言如切如磋这是説卫武公学问工夫已精而益求其精的意思
　　如琢如磨者自修也　自修是省察克治诗人所言如琢如磨这是説卫武公修身工夫已密而益求其密的意思
　　瑟兮僴兮者恂栗也　恂栗是战惧诗人所言瑟兮僴兮是説卫武公为学工夫已到自然有那战惧的意思常常存在心里
　　赫兮喧兮者威仪也　威是有威可畏仪是有仪可象诗人所言赫兮喧兮是説卫武公既常常战惧自然有威严人都畏惧他有仪容人都取法他
　　有斐君子终不可諠兮者道盛德至善民之不能忘也盛德是指理之得于身者説至善是指理之极处説诗人所言有斐君子终不可諠兮这是説卫武公有是盛德至善深入百姓的心百姓每到老也忘他不得如君之至善在仁他能尽仁便是君之盛德臣之至善在敬他能尽敬便是臣之盛德以至能尽孝慈与信便是他为子为父与人交的盛德所以人人自然仰慕不能忘了这是説明明德止于至善
　　诗云于戯前王不忘　诗是周颂烈文篇于戯是叹词前王是指文王武王诗人叹息説文王武王虽去世已逺天下之人思慕他的功德终不能忘
　　君子贤其贤而亲其亲小人乐其乐而利其利此以没世不忘也　君子是指后贤后王小人是指后世的百姓曾子説文王武王所以能使人思慕不忘者因他盛德至善的余泽及于后世后世为贤人的得以仰他德业之盛为王的得以思他覆育之恩是君子皆得其所为百姓的含哺鼓腹安飨太平之乐耕田凿井安飨自然之利是小人皆得其所此所以文王武王去世虽逺而人思慕他终不能忘也这是説新民止于至善
　　右传之三章释止于至善　总前面这五段是大学传的第三章解释经文中止于至善的意思
　　子曰听讼吾犹人也必也使无讼乎　子是孔子听是听断讼是词讼犹人是与人相似的意思曽子引孔子説若论判断词讼使曲直分明我与人也一般相似必是能使那百姓每自然无有词讼不待判断方才是好盖听讼非难使民无讼然后为难也
　　无情者不得尽其辞大畏民志　情是情实辞是讼辞畏是畏服志是心志曽子既引孔子之言又申説圣人如何能使百姓无讼只是説谎不着实的人向圣人面前不敢尽意説他那妄诞的虚辞盖因圣人能明自家的明德于事理所止处件件都明白大能使百姓每畏服他自然无那颠倒曲直相争讼的所以讼不待听而自然无了
　　此谓知本　本是指明德圣人不务听讼只要使百姓每畏服自然无讼这便是知得那明德为新民的根本所以説此谓知本
　　右传之四章释本末　这是曽子传大学的第四章解释经文中本末的意思
　　此谓知本此谓知之至也　此谓知本这一句前面已有了此处又説乃是衍文衍是多余的意思此谓知之至也这一句只是个结语上面别有阙文阙是欠阙的意思
　　右传之五章盖释格物致知之义而今亡矣　盖是疑辞亡是亡失前面是传文第五章疑是曽子解释经文中格物致知的意思因古时简编坏烂这一章书如今遂亡失了朱子补在后面
　　间尝窃取程子之意以补之　间是近尝字解做曽字窃是私窃朱子説我近曽私下取用程子的意思补那传文的残阙
　　曰所谓致知在格物者言欲致吾之知在即物而穷其理也　这以下是朱子所补的传文即字解做就字朱子説经文所言致知在格物者是説人要推极自家心里的知识呵便当就那每日所接的事物上逐件穷究其中的道理务要明白不可有一些不尽处
　　盖人心之灵莫不有知而天下之物莫不有理　心是人之神明人之一心虽不过方寸然其本体至虚至灵莫不有个自然知识物即是事物天下事物虽是万有不齐然就一件件上观看莫不有个当然的道理
　　惟于理有未穷故其知有不尽也　　若于天下事物的道理不能一件件穷到那极至处则他心里虽有自然的知识也未免昏昧欠缺有不能尽了所以説惟于理有未穷故其知有不尽也
　　是以大学始教必使学者即凡天下之物莫不因其已知之理而益穷之以求至乎其极　始字解做初字人于事物之理有未穷则己之知识必有不能尽所以大学中始初教人必使为学的于凡天下的事物无大无小件件上莫不因他本心已知识的道理益加工夫穷究必要求到那至极的去处
　　至于用力之乆而一旦豁然贯通焉　豁然是开悟的意思学者穷究事物的道理今日穷究一件明日穷究一件用工到那积累多时有一日间忽然心里自开悟通透
　　则众物之表里精粗无不到而吾心之全体大用无不明矣　表是外面指道理易见处説里是里面指道理难见处说精是道理精妙的粗是道理粗浅的人之一心能具众理的是全体应万事的是大用人若到那豁然贯通处则于万物的道理显隐精粗无一些晓不到此心所具的全体大用无一些不明了
　　此谓物格此谓知之至也　众物之表里精粗无不到这便呌做物格吾心之全体大用无不明这便呌做知至这两句是总结上文
　　所谓诚其意者毋自欺也　诚意是自修第一件事毋是禁止辞自欺是自家欺瞒不着实的意思曽子説经文中所言诚其意者在于禁止自家的欺瞒不要有一些不着实处
　　如恶恶臭如好好色此之谓自谦　谦字解做快字又解做足字人于恶恶必如恶那恶臭一般惟恐有些染着于身好善必如好那好色一般务要得之于己这等呵便自家心上方才快足所以谓之自谦
　　故君子必慎其独也　独是自家心里独知处好善恶恶实与不实他人所不及知是我自家心里独自知道这等去处君子必要谨慎以审其几防所以説君子必慎其独也
　　小人闲居为不善无所不至　小人是不好的一様人闲居是自家居没人看见处曾子説小人在没人看见处干那不好的事千般百様都做出来
　　见君子而后厌然揜其不善而着其善　君子是好的一様人厌然是惶恐要藏躱的模様揜是遮盖着是显著曽子又説小人在没人处干了不好的事及至见了君子的人却心里惶恐左遮右盖要揜他不好的事显出他好的事来这等人不是不知善当为恶当去只是他不能着实为善去恶所以至此
　　人之视已如见其肺肝然则何益矣　视是看然是相似的意思曽子説小人阴为不善而阳欲揜之不知道别人看着自家把肚里那肺肝都见了相似要遮揜那恶也遮揜不得要诈为那善也诈为不得这等心不诚实又哄人不过有甚益处所以説则何益矣
　　此谓诚于中形于外故君子必慎其独也　诚是实独是人所不知自家所独知的去处上文所言人之视已如见其肺肝这是説小人实有那不好的心在里面便有那不好的形迹露出在外面此君子所以重以为戒必致谨于那心里独自知道的去处而不敢自欺也
　　曾子曰十目所视十手所指其严乎　这是门人引曾子平日的言语发明上文的意思説那小人在幽独处干了不好的事只説人不得知不知被人将他肺肝都看见了便与那十目同视着十手同指着一般这幽独处岂不甚是可畏
　　富润屋德润身心广体胖　润是润泽广是寛广胖是舒泰的意思人若富足呵房屋便妆饰得鲜美人若有德呵体便发见得润泽如何得见那有德的人他中无愧怍心里寛大广平身体自然舒泰这便是德润身处
　　故君子必诚其意　人若意诚方才德润其身所以为学君子必使这个念头常常着实好善便着实好善恶恶便着实恶恶不可有一毫自欺
　　右传之六章释诚意　这是曾子传大学的第六章解释经文中诚意的意思
　　所谓修身在正其心者身有所忿懥则不得其正有所恐惧则不得其正有所好乐则不得其正有所忧患则不得其正　身有的身字当作心字忿懥是恼怒的意思恐惧是畏怕的意思好乐是欢喜的意思忧患是愁虑的意思曾子説经文所言修身在正其心者为何盖恼怒畏怕欢喜愁虑这四件是人心里发出来的情人人都有但当察个道理上不当恼怒却去恼怒则恼怒便偏了不当畏怕却去畏怕则畏怕便偏了不当欢喜却去欢喜则欢喜便偏了不当愁虑却去愁虑则愁虑便偏了这四件偏了心便不正如何能修得自家的身子
　　心不在焉视而不见听而不闻食而不知其味　曾子説心是一身的主宰心若不在呵虽是眼前的物件也都看不见耳邉的声音也都听不得口里吃的饮食也都不知滋味了所以君子常要存着这心以检束其身
　　此谓修身在正其心　上文两节前一节説心有偏的弊病后一节説心不在的弊病都是説人要修治其身先要端正其心
　　右传之七章释正心修身　这是曾子传大学的第七章解释经文正心修身的意思
　　所谓齐其家在修其身者人之其所亲爱而辟焉之其所贱恶而辟焉之其所畏敬而辟焉　之犹于也辟犹偏也经文中所谓齐其家在于修其身者为何盖人于骨肉之间固当亲爱然只管随其情之所向不知父有不义也当争子有不善也当教便是陷于亲爱的一偏人于卑汚之人固当贱恶然只管随其情之所向不知他尚有可化或有可取便是陷于贱恶的一偏人于尊长固当畏敬然只管随其情之所向不知虽君上之尊为臣下者也当进救责难便是陷于畏敬的一偏
　　之其所哀矜而辟焉之其所敖惰而辟焉哀矜是怜悯的意思敖惰是简慢的意思人于贫贱的人固当怜悯若只管随其情之所向不知这様人也有不当怜悯处一向怜悯他这便是哀矜陷于一偏平常的人固当简慢若只管随其情之所向不知这様人也有不当简慢处一向简慢他这便是敖惰陷于一偏
　　故好而知其恶恶而知其美者天下鲜矣　鲜字解做少字这是承上文説人若偏于所好虽其人有可恶的恶也不知了人若偏于所恶虽其人有可好的美也不知了若于其所好的人却能知其恶于其所恶的人却能知其美这等好恶不偏的人天下不可多得所以説天下鲜矣
　　故谚有之曰人莫知其子之恶莫知其苗之硕　谚是俗语苗是田苗硕是茂盛曾子説人的情有所向便不免陷于一偏所以俗语説那溺爱不明的人他的儿子虽是不肖也不知只説是好那贪得无厌的人他的田苗虽是茂盛也不知只説不茂盛这等的都是偏之为害家所以不齐了
　　此谓身不修不可以齐其家　上文两节是説身为一家的根本人若陷于一偏而身不修便不能齐家
　　右传之八章释修身齐家　这是曽子传大学的第八章解释经文中修身齐家的意思
　　所谓治国必先齐其家者其家不可教而能教人者无之　经文中所説欲整治一国必先整齐一家谓何盖家为一国之本若一家的人不能教训他做好人却能去教训那一国的人都做好人必无此理所以説其家不可教而能教人者无之
　　故君子不出家而成教于国　君子居人之上若能自修其身教得一家之内父父子子兄兄弟弟都做了好人不必出到家庭之外那一国的百姓自然感化无不依仿他家皆要做好人所以説君子不出家而成教于国
　　孝者所以事君也　孝是善事其亲曽子説国之有君与家之有亲一般在家事亲之孝即是国之所以服事其君的道理
　　弟者所以事长也　弟是善事其兄长是尊长国之有长与家之有兄一般在家事兄之弟即是国之所以事奉尊长的道理
　　慈者所以使众也　慈是慈爱卑幼众是小民国之有小民与家之有卑幼一般在家抚爱卑幼的慈即是国之所以使众的道理这孝弟慈三件是君子所以修身而教于家的然一国中事君事长使众的道理不外乎此此所以家齐于上而教成于下也
　　康诰曰如保赤子　康诰是周书赤子是小儿曾子引周书説为人上的爱养那百姓每当如那慈爱母保爱小儿子一般方尽得爱养的心
　　心诚求之虽不中不逺矣　诚是诚实曾子又解释周书説小儿或饥或寒自家不防説为慈母的保爱他用心诚实探求他所欲虽不能尽中其意也不甚相逺若百姓每的好恶比小儿又容易晓为人上的但推此心诚实去求之未有不得其所欲者
　　未有学养子而后嫁者也　曾子又説女子嫁与人方才有为人母之道未有在家先学养子而后出嫁的道理盖甚言慈母养子之心出于天性之自然也
　　一家仁一国兴仁一家让一国兴让一人贪戾一国作乱其机如此　一人指人君説贪是贪欲戾是乖戾不顺理机是机闗发动处曾子説为人君的能使父慈子孝而一家之内皆仁则一国的人皆兴起于仁能使兄友弟恭而一家之内皆让则一国的人皆兴起于让若人君一身贪欲乖戾则一国的人便都做出悖乱的事来上以此感则下以此应机闗触动处自然止遏不住如此
　　此谓一言偾事一人定国　这两句是古人的言语偾是覆败曽子又説古人曽説一句言语有差失足以败坏了事人君一身行得好时便可以安定其国这都是教成于国的效验
　　尧舜帅天下以仁而民从之桀纣帅天下以暴而民从之　尧舜是自古两个圣君帅是帅领桀纣是两个无道的君承上文説尧舜之为君他躬行仁爱于上天下之人见他所行的是仁也都去学他行仁这是尧舜帅天下以仁而民从之桀纣之为君他自行暴虐于上天下之人见他所行的是暴也都去学他行暴这是桀纣帅天下以暴而民从之
　　其所令反其所好而民不从　令是政令尧舜所好在仁故民从其仁桀纣所好在暴故民从其暴若人君出令教人以仁而平日所好却是暴这是所令反其所好了下民决不肯从他此可见人君不可不先正身以帅天下之人
　　是故君子有诸已而后求诸人无诸已而后非诸人是故是承上起下之辞君子是有位的人求是责非是説人的不是要正他的意思有位的君子必须自家有这等善处然后可以责那下人之善若自家无这善呵便如何去责得他自家无这等恶处然后可以正那下人之恶若自家有这恶呵如何去正得他
　　所藏乎身不恕而能喻诸人者未之有也　藏是存恕是推已以及人喻是晓自家不能有善而无恶却要去责人之善正人之恶这便是所存乎身的不恕了如何能晓喻得他人使他为善而不为恶必无此理所以説未之有也
　　故治国在齐其家　这一句是通结上文人若不能修身而教于家必不能成教于国所以説故治国在齐其家
　　诗云桃之夭夭其叶蓁蓁之子于归宜其家人宜其家人而后可以教国人　诗是周南桃夭篇之子是説女子之嫁者妇人谓嫁曰归宜是善这一章诗説桃树夭夭然少好其叶蓁蓁然美盛以兴女子之归于夫家必能和顺以善处那一家的人曾子引之而言国之本在家能善处一家的人使老安少怀则一国之人自然观感而化所以説宜其家人而后可以教国人
　　诗云宜兄宜弟宜兄宜弟而后可以教国人　诗是小雅蓼萧篇这一句诗説人能于一家之中既善事其兄又善抚其弟曾子引之而言国之本在家能善处其兄弟使一家长幼和睦则一国之人自然观感而化所以説宜兄宜弟而后可以教国人
　　诗云其仪不忒正是四国其为父子兄弟足法而后民法之也　诗是诗经曹风鸤鸠篇仪是礼仪忒字解做差字曾子上文引诗咏叹齐家治国的道理其意犹未足于此又引诗説人君一身所行的礼仪无有一些差错便能表正东西南北四方国都的百姓引诗如此又解诗説人君为父能慈为子能孝为兄为弟能友爱足以为人的法则然后一国之人皆有所取法为父的也慈为子的也孝为兄为弟的都友爱所以説其为父子兄弟足法而后民法之也
　　此谓治国在齐其家　曾子既引三诗又总结说一家是一国的根本这三诗所言虽有不同皆是説人君欲治其国在先齐其家之意
　　右传之九章释齐家治国　前面是传文第九章解释经文中齐家治国的意思
　　所谓平天下在治其国者　曾子说经文中所言均平天下在于先治其一国之人谓何
　　上老老而民兴孝上长长而民兴弟上恤孤而民不倍上指人君説老是父母老老是尽事老之礼兴是兴起长是兄长长长是尽事长之礼恤是哀矜孤是幼而无父的人倍是违背为人君的能以事老之礼孝顺自家的父母则下面百姓也都兴起事父母的孝心为人君的能以事长之礼恭敬自家的兄长则下面百姓也都兴起事长的弟心为人君的能哀矜那孤幼的人则下面百姓也都兴起其慈心爱恤孤幼不肯违背了
　　是以君子有絜矩之道也　絜是度矩是为方的器具孝弟慈三件上行下效可见人同此心是以君子在上必当因其所同推以度物使天下之人各遂其愿也都尽得那孝弟慈的道理不可使他有一个不得其所所以説君子有絜矩之道也
　　所恶于上毋以使下所恶于下毋以事上　恶是憎恶不欲如此的意思曾子覆解絜矩二字的意思说假如不欲在上的人以无礼使我便以我的心度量在下的人知他的心与我一般也不敢以此无礼使他如不欲在下的人不忠于我便以我的心度量在上的人知他的心与我一般也不敢以此不忠事他
　　所恶于前毋以先后所恶于后毋以从前　前是先字的意思如不欲前面的人以不善待我便以我的心度量后面的人也不敢以此不善先加于他如不欲后面的人以不善待我便以我的心度量前面的人也不敢以此不善及于他
　　所恶于右毋以交于左所恶于左毋以交于右　曾子説如不欲右邉的人以不善加于我便以我的心度量左邉的人也不敢以此不善交于他如不欲左邉的人以不善加于我便以我的心度量右邉的人也不敢以此不善交于他
　　此之谓絜矩之道　此字是指上文所恶于上至毋以交左右一节曾子又总结说人能把此心度量这上下四旁处得他都要均齐方正不使有一物不得其所这便是絜矩之道要平天下须用这道理
　　诗云乐只君子民之父母　诗是小雅南山有台篇乐是嘉乐只是语辞君子指在上的人说曾子引诗説可嘉可乐的君子在人上是百姓每的父母
　　民之所好好之民之所恶恶之此之谓民之父母　曽子又解说君子在位能体下民之心如饱暖安乐民心所好便因其所好而好之使他各得其所如饥寒劳苦人心所恶便因其所恶而恶之使他各适其情以一已之心安众人之心譬如父母爱养他儿子一般所以说此之谓民之父母
　　诗云节彼南山维石岩岩赫赫师尹民具尔瞻　诗是小雅节南山之篇节是截然髙大的模様岩岩是积石赫赫是显盛师尹是指周太师尹氏说周王信用尹氏致得天下乱了所以诗人托物起兴说道望着南邉的山截然髙大山上的石头也岩岩的堆着如今尹氏做着太师其名分势位赫赫的显盛恰便似那髙山一般百姓每都瞻仰着他
　　有国者不可以不慎辟则为天下僇矣　慎是谨慎辟是偏辟僇字与刑戮的戮字同意曽子又解诗说凡有国家的百姓每都瞻仰着他不可不常常谨慎若是不能尽得那絜矩的道理只管恣一已的偏私既不顺民之所好使他饱暖安乐都不得遂又不顺民之所恶使他饥寒劳苦都不能免天下之民都生怨恨必然众叛亲离身与国家如何保得所以说辟则为天下僇矣
　　诗云殷之未防师克配上帝仪监于殷峻命不易　诗是大雅文王篇殷是成汤有天下之号防是失师字解做众字配字解做对字上帝即是上天仪字当作相宜的宜字监是视峻字解做大字曽子引文王诗说殷朝比先祖宗做天子时所行的事件件都合道理不曽失了众人的心那时天命都归他所以能对乎上帝而有天下及纣之时所行的事件件都不合道理失了众人的心遂失了天下后来周家做天子的当要鉴视殷家这上天的大命保守甚难不可失了人心
　　道得众则得国失众则失国　道字解做言字曾子又解诗説凡有国的若能絜矩所行都合着人心则天下的百姓都来归向而能配乎上帝这便是得众则得国若不能絜矩所行不合着人心则天下的百姓都不能归向不能配乎上帝这便是失众则失国为人上者岂可不以得人心保天命为念哉
　　是故君子先慎乎德　是故是承上起下之辞君子是指在上的人慎是谨慎德是明德曽子因上文不可不慎的言语又说在上的君子当先用格物致知诚意正心修身的工夫谨慎在巳之明德不可有一些怠忽昏昧
　　有德此有人有人此有土　有人是说得众有土是说得国君子既有了这明德那百姓每同有这德的一个个都感化归顺这便是有人既有了这众人百姓居住的地土一处处都属他管辖这便是有土
　　有土此有财有财此有用　财是货财用是用度既有了国土那地中所生的诸般财货百姓每都来贡赋与国家这便是财既有了财货国家诸般日用供给自然都够用了这便是有用
　　徳者本也财者末也　德便是明德本是根本末是末梢有德则有人有土而后有财用所以说德者本也财者末也
　　外本内末争民施夺　争民是使百姓每争鬭施夺是教百姓每劫夺为人君者以德为外不去自明其德以财为内专去聚敛那财百姓每见在上的人如此也都争鬭劫夺起来便是为人君的教他一般所以说外本内末争民施夺
　　是故财聚则民散财散则民聚　是故是承上文说人君以德为外以财为内则百姓每都争鬭劫夺如何得相聚所以说财聚则民散若是以德为内以财为外则百姓每都爱戴归向如何得离散所以说财散则民聚
　　是故言悖而出者亦悖而入货悖而入者亦悖而出言是言语悖是违悖不顺理货是财货曽子承上文说人若有不顺理的言语出自于我加于他人他人也把那不顺理的言语加到于我正似那财货一般若有不顺理取将进来的终也不顺理散将出去此是必然之理
　　康诰曰惟命不于常道善则得之不善则失之矣　康诰是周书命是天命道是言曽子又承上文引武王告康叔曽説上天之命最是无常的凡有天下者若能絜矩而散财得民便得了天命而国家无难保矣若不能絜矩而亡身殖货便失了天命而国家不可保矣天命不常如此为人君的岂可不思所以保之哉
　　楚书曰楚国无以为寳惟善以为宝　楚书是楚国史官所记的言语宝是贵重的物楚书说王孙圉聘于晋晋赵简子问楚国之宝何在王孙圉说我楚国不以金玉为宝只是有德的善人便当做宝
　　舅犯曰亡人无以为宝仁亲以为宝　舅犯是晋文公舅姓狐名偃字子犯亡人是指晋文公说比先晋文公做公子时出亡在外以后文公的父献公薨逝了秦穆公劝文公归国以取富贵故舅犯教文公对他说出亡在外的人不以富贵为宝只以爱亲为宝若不去哀痛思慕其亲却去兴兵争国便不是了此两节曽子引来皆以明不外本而内末的意思
　　秦誓曰若有一个臣断断兮无他技其心休休焉其如有容马　秦誓是周书篇名秦穆公告誓羣臣的言语断断是诚一无诈伪的意思技是才能休休是和易正直好善的意思容是容受曽子引秦誓说若有一个大臣断断然诚一没有别的才能只是易直好善容受得人还有甚麽物可比他的度量
　　人之有技若己有之　这一个大臣能容受得人他见天下有才能的便心里喜好恰似自家有这才能一般略无一些嫉妬的心其能容人之才如此
　　人之彦圣其心好之不啻若自其口出寔能容之　彦是美士圣是通明不啻是不止的意思大臣见有德性美好通明的人心里爱得深切不止如他口中所言其能容人之德如此这可见他于有才有德的人着实能容受得无一些虚假
　　以能保我子孙黎民尚亦有利哉　以是用保是安黎民是黒髪之人指天下的百姓尚是庶几利是利益人君若能用这等有容的大臣必能保我子孙常飨富贵保我黎民常飨太平于国家岂不有利益哉这说人君用大臣得其人则其效验如此
　　人之有技媢疾以恶之人之彦圣而违之俾不通寔不能容　媢是妬忌恶是憎嫌违是拂戾不相合的意思俾是使秦穆公又说若做大臣的其心里容不得人见个有才能的人便妬忌憎恶不接待他见个美好通明的人与他便不相合使不得进用这等的人是他卑汚褊浅着实无容人之量
　　以不能保我子孙黎民亦曰殆哉　殆是危殆不安的意思穆公又说人君若用这等不能容人的做大臣如何能保辅我的子孙又如何能保爱我的百姓子孙百姓也都保不得国家必然危殆不安了所以说亦曰殆哉
　　唯仁人放流之逬诸四夷不与同中国　仁人是指在上的人说放是放弃流是流徙迸是赶逐的意思曽子说这等媢疾之人妨贤而病国唯是仁人在上知其为恶十分恶他或放弃之或流徙之务要赶逐出外夷地面去不容他在中国以为善人之害
　　此谓唯仁人为能爱人能恶人　曽子又引孔子之言说唯仁人放流这媢疾之人以保安善人使不受其害是能尽爱人之道禁伏凶人使他不得肆其恶是能尽恶人之道葢由仁人至公无私故能得好恶之正如此
　　见贤而不能举举而不能先命也　贤是有才德的好人命字当作慢字曽子说人君见那有才德的好人却不能举用虽知要举用又不能急急然早先用他使在朝廷之上这便是怠慢了
　　见不善而不能退退而不能逺过也　不善是无才无德的恶人过是过失曽子又説人君见那无才德的恶人却不能黜退虽知要黜退又不逺逺的迸诸四夷不与同中国这便是过失了这一节是说人君知所爱恶而未能尽爱恶之道的葢进善退恶是人君第一件事若虽知好善而不能进虽知恶恶而不能退则赏罚不明贤否无别何以致天下之治哉
　　好人之所恶恶人之所好　曾子说无才无德的恶人是众人之所同恶人君于那众人所同恶的不能退而逺之反去信任他便是好人之所恶有才有德的好人是众人之所同好人君于那众人所同好的不能进而用之反去疎斥他便是恶人之所好这好恶全失其道矣
　　是谓拂人之性菑必逮夫身　拂是违逆的意思菑是灾害逮是及好善恶恶是人之本性人君好人之所恶恶人之所好便是拂逆了众人的本性人心便都不服必然众叛亲离亡家败国一身也保不得其菑害无甚于此所以说菑必逮夫身人君好恶不明其害至于如此可不谨哉
　　是故君子有大道必忠信以得之骄泰以失之　君子是说有位的人大道是修已治人的大道理忠是发于已心而自尽信是循于物理而无违骄是矜髙泰是侈肆曽子承上文说有位的君子修已治人有个大道理必要发于已心而自尽循于物理而无违方才得了这大道理若是矜髙自尊侈肆自纵必然失了这大道理曾子此章既引文王诗说得众则得国失众则失国又引康诰说道善则得之不善则失之到这里凡三言得失而语益加切葢天理存亡之几决于此矣
　　生财有大道生之者众食之者寡为之者疾用之者舒则财恒足矣　生是发生众是多寡是少疾是速舒是寛恒是常久曽子说财货虽是末事然国家用度也少不得若要发生这财货自有个大道理财货出于土田须使百姓每都去耕种不要闲了这便是生之者众百姓每纳得赋税与臣做俸禄无有冒滥吃俸禄的人这便是食之者寡百姓每耕种要宜赶趂时候不妨悮了他这便是为之者疾国家用度时必须酌量撙节常有些余剩这便是用之者舒人君若能如此则财自然常常足用了这便是生财之道
　　仁者以财发身不仁者以身发财　发是发起来的意思曽子又説仁德之君知道这生财的道理不专取民之财使百姓每都富足则百姓每都来归向他其身自然发达起来这便是以财发身无仁德的君不知生财的道理虽身弑国亡也不相顾只管横取于民积聚那财货起来这便是以身发财
　　未有上好仁而下不好义者也　曽子説在上的人果能好仁事事都爱惜那在下的人则在下的人必能好义也事事忠爱那在上的人岂有上好仁而下不好义的
　　未有好义其事不终者也未有府库财非其财者也义是在下的人个个义必能每事尽心向前去做朝廷的事岂有干不了的事既干了则上安其位下守其分安富尊荣府库之财常常保得又岂有悖出之患哉这是说以财发身的效验
　　孟献子曰畜马乘不察于鸡豚伐氷之家不畜牛羊孟献子是鲁国的贤大夫畜是畜养马四匹为乘察是留心的意思豚是猪孟献子说养四匹马的人家是士初试为大夫的他已有俸禄了不当留心去养鸡豚伐氷之家是卿大夫以上防祭得用氷的他俸禄愈加厚了不当去养牛羊这都是说做官的不当与民争利
　　百乘之家不畜聚敛之臣与其有聚敛之臣宁有盗臣此谓国不以利为利以义为利也　献子又説有百乘的人家都是百姓每供给不当养聚敛之臣葢聚敛的臣剥民膏血以奉其上不比盗窃之臣止盗府库之财而祸不及民故君子与其有聚敛之臣宁可有盗窃之臣曾子又解释说献子此言是说国家不当以利为利只是好义自然有利是以义为利也
　　长国家而务财用者必自小人矣　长是君长自是由曽子说人君之治国家不肯修德专务聚财害民必有小人引道得他如此
　　彼为善之　这一句上下疑有阙文误字不可解小人之使为国家菑害并至虽有善者亦无如之何矣菑是天菑害是人害善者是有才徳的好人曾子
　　说人君若用小人治国家他聚财害民无所不为必然致得天菑人害一时并见到这时节虽去用那好人也救不得了所以说无如之何也
　　此谓国不以利为利以义为利也　曽子又重说这两句解献子之言见得国家不当以利为利只以义为利葢义利之分不可不察故于篇终深致意焉为人君者所当知也
　　右传之十章释治国平天下　这前的説话是大学传的第十章解释经文中治国平天下的意思
　　凡传十章前四章统论纲领防趣后六章细论条目工夫　朱子説曽子传大学总是十章前面四章是总论明德新民止至善三件纲领的章防意趣后面六章是细论格致诚正修齐治平八件条目的次第工夫
　　其第五章乃明善之要第六章乃诚身之本　朱子又说第五章论格物致知是明善穷理的要法第六章论诚意是诚实此身的根本
　　在初学尤为当务之急读者不可以其近而忽之也明善诚身这两件在初学用之尤是至切要的急务读这书的不可把做浅逅忽略看过须知成已成物为圣为贤皆自此始












　　鲁斋遗书卷四
　　钦定四库全书
　　鲁斋遗书卷五　　　　　　元　许衡　撰中庸直解
　　中庸这是一书的总名孔子之孙子思所作
　　子程子曰不偏之谓中不易之谓庸　程子是宋时大儒名頥字正叔号伊川下一子字是男子之通称上一子字是后学之尊称程子解中庸说这理具于人心无所偏倚所以名之曰中行之日用不可改易所以名之曰庸
　　中者天下之正道庸者天下之定理　程子又说中者是天下共由的正道庸者是古今常行不变的定理如父子之亲君臣之义夫妇之别长防之序朋友之信天下之人谁能不由这道理行从古至今谁能变易得所以说中者天下之正道庸者天下之定理
　　此篇乃孔门传授心法子思恐其久而差也故华之于书以授孟子其书始言一理中散为万事末复合为一理　此篇是指中庸这一本书子思是孔子之孙名伋孟子是子思弟子名轲恐是惧怕的意思程子说中庸这一本书乃是孔门师弟子相传授心上的妙法孔子传之曾子曾子传之子思当时只是口口相传及到子思之时恐怕去圣愈逺后面未免有差失处乃把平日口授的言语写在书上传与他弟子孟轲这一书始初说性命原于天只一个理到中间却散为万事如达道达德九经三重之类无所不备及至末章推到上天之载无声无臭又只是这一理
　　放之则弥六合卷之则退藏于宻其味无穷皆实学也善读者玩索而有得焉则终身用之有不能尽者矣放是推开的意思弥是充满上下四方呌做六合卷是収敛的意思玩是玩味索是思索程子又说这个中庸的道理推开去则充满于六合收敛来则退藏于一心中间意味无有穷尽都是着实有用的学问不比那虚无寂灭之教不可见于行事善读这书的玩味思索于其中义理件件看得明白以之修身而身修以之治人而人治自少至老终身受用有不能尽者矣
　　天命之谓性　命是令性即是理天坐人物既与之气以成形必赋之理以为性便是天命令他一般所以说天命之谓性
　　率性之谓道　率是循道是道路人物各循其性之自然则其日用事物之间莫不各有当行的道路所以说率性之谓道
　　修道之谓教　修是品节之也性道虽是一般而气禀或异故不能不失其中圣人于是因其所当行者而品节之以为法于天下所以说修道之谓教
　　道也者不可须防离也可离非道也　道是日用事物当行之理皆性之德而具于心无物不有无时不然如何须防离得他若其可离则是外物而非率性之道矣所以说道也者不可须防离也可离非道也
　　是故君子戒慎乎其所不睹恐惧乎其所不闻　是故是承上文说子思说君子因道不可离心里常存敬畏于那目所不覩之处虽是须防之顷亦戒慎而不敢忽于那耳所不闻之处虽是须防之间亦恐惧而不敢慢所以存天理之本然而不使离道于须防也
　　莫见乎隐莫显乎防故君子慎其独也　隐是幽暗防是细事独是人所不知而已所独知之地就指那隐防说子思又说幽暗之中细防之事人以为可忽考殊不知其迹虽未形而几则巳动人虽不知而已独知之则是天下之事更无有着见明显而过于此者所以君子之心既常戒惧而于此幽暗之中细防之事虽人所不知而已所独知之地尤必极其谨慎而不敢忽所以遏人欲于将萌而不使其潜滋暗长于隐防之中以至离道之逺也
　　喜怒哀乐之未发谓之中发而皆中节谓之和　喜是喜悦怒是忿怒哀是悲哀乐是快乐子思说喜怒哀乐这四件是人之情未与物接时都未发出来乃是人之性这性浑然在中无所偏倚故谓之中及其既与物接这喜怒哀乐发将出来件件都中节无所乖戾故谓之和
　　中也者天下之大本也和也者天下之达道也　子思又说这未发之中便是天命之性天下万事万物之理皆从此出道之体也所以为天下之大本这发皆中节之和便是率性之道天下古今所共由之路道之用也所以为天下之达道
　　致中和天地位焉万物育焉　致是推极的意思位是安其所育是遂其生子思又说人能自戒惧而约之以至于至静之中无所偏倚则吾之心正天地之心亦正故三光全寒暑平山岳奠河海清而天地各安其所矣自谨独而精之以至于应物之处无少差谬则吾之气顺天地之气亦顺故草木蕃盛鸟兽鱼鳖咸若而万物各遂其生矣
　　右弟一章前面自天命之性至万物育焉是子思作中庸第一章书
　　仲尼曰君子中庸小人反中庸　仲尼是孔子的表字君子是能体道的人中庸是不偏不倚无过不及平常的道理小人是不能体道的人反是相背的意思子思引他祖孔子之言说君子之人于中庸之道身体而力行之日用常行无不是这道理故曰君子中庸小人之人于中庸之道不能身体而力行之日用常行都背着这道理故曰小人反中庸
　　君子之中庸也君子而时中小人之中庸也小人而无忌惮也　时中是随时处中无忌惮是无敬忌畏惮的意思子思解上文说君子之所以为中庸者以其能戒谨不睹恐惧不闻既有了君子之徳而又能随时以处中故曰君子而时中小人之所以反中庸者以其有小人之心而又无所忌惮故曰小人而无忌惮也
　　右第二章这是中庸书第二章
　　子曰中庸其至矣乎民鲜能久矣　中庸即是那不偏不倚无过不及平常的道理子思引孔子说天下之理过则失中不及则未至惟有这中庸的道理不失之太过不失之不及所以为至只是百姓每少能尽得这道理已非是一日了所以说民鲜能久矣
　　右第三章这是中庸书第三章
　　子曰道之不行也我知之矣知者过之愚者不及也道者天理之当然即是那中庸的道理子思又引孔子说这中庸的道理不行于天下我知道这縁故只为那明智的人知之太过以为道不足行那愚昧的人知之不及又不知道之所以行所以这道理不行于天下
　　道之不明也我知之矣贤者过之不肖者不及也　贤者是有德的人不肖者是不贤的人孔子说这中庸之道不明于天下我知道这縁故只是贤者好行那惊世骇俗的事既以道为不足知常过乎中了不肖者卑汚苟贱既不能行这中道又不求所以知常不及乎中了此道之所以不得明于天下也
　　人莫不饮食也鲜能知味也　饮食是譬喻明与行说味是譬喻中说孔子又说人于日用间谁不饮食只是少有能知其滋味之正恰似这中庸的道理谁不要明谁不要行只是明不到那中处行不到那中处所以有太过不及之弊
　　右第四章这是中庸书第四章
　　子曰道其不行矣夫　孔子说中庸之道因是不明于世所以不行于世子思引来承接上文鲜能知味之言以起下章大舜能知能行之意
　　右第五章这是中庸书第五章
　　子曰舜其大知也与舜好问而好察迩言隐恶而扬善执其两端用其中于民其斯以为舜乎　舜是虞帝知是知之明问是访问察是审察迩言是浅近的言语隐是不宣露的意思恶是不好的言语扬是不隐匿的意思善是好的言语执是执持两端如小大厚薄之类中是中道子思引孔子之言说有虞帝舜他是大知的圣人他凡遇事物之来好要访问虽闻浅近的言语也好要审察若所言不好的便隐而不发若言语好的便称扬于众不但如此于那好言语中间又执持两端自家度量取其合着中道的用之这是大舜不自用其知取众人之知以为知此知之所以无过不及而道之所以行也
　　右第六章这是中庸书第六章
　　子曰人皆曰予知驱而纳诸罟擭陷阱之中而莫之知辟也人皆曰予知择乎中庸而不能期月守也　知是聪明的意思驱是逐罟是网擭是机槛陷阱是掘的坑坎都是揜取禽兽者期月是满一月子思引孔子之言说天下之人个个都说自巳明知然日用之间祸机在前便当辟去今乃被人驱逐如禽兽落在网罟机槛之中陷在陷阱坑坎之内不知辟去如此岂得为知乎天下之人个个都説自己明知然处事之时辨别众理择得个中庸便当谨守不失今乃不能满一个月便已失去如此又岂得为知乎言知祸而不知辟譬喻能择而不能守皆不得为知也
　　右第七章这是中庸书第七章
　　子曰回之为人也择乎中庸得一善则拳拳服膺而弗失之矣　回是孔子弟子顔回择是辨别的意思拳拳是奉持的意思服是着膺是胸子思引孔子之言说顔回之为人于天下事物都辨别个中庸的道理但得了一件善道便拳拳然奉持在心胸间守得坚定不肯须防失了这是顔回知得中庸道理明白故择之精而守之固如此此行之所以无过不及而道之所以明也
　　右第八章这是中庸书第八章
　　子曰天下国家可均也爵禄可辞也白刃可蹈也中庸不可能也　均是平治孔子说天下国家是至难平治的然资禀之近于知者能均得爵禄是至难推却的然资禀之近于仁者能辞得白刃是至难冒犯的然资禀之近于勇者能蹈得三者虽若至难其实容易至于中庸是不偏不倚无过不及而平常之理虽若容易然非义精仁熟而无一毫人欲之私者不能到得所以说中庸不可能也
　　右第九章这是中庸书第九章
　　子路问强子曰南方之强与北方之强与抑而强与子路是孔子弟子姓仲名由字子路抑是语辞而是汝子路好勇故以强为问孔子答他说汝之所问者乃是南方之所谓强与北方之所谓强与抑是汝之所当强者与其说详见下文
　　寛柔以教不报无道南方之强也君子居之　寛是寛容柔是柔防无道是横逆不循道理孔子说如何是南方之强人能寛容柔防以教诲人之不及人或以横逆不循道理的事来加我我亦直受之不去报复他这便是南方之强葢南方风气柔弱故以含忍之力胜人为强此则君子之道故曰君子居之
　　衽金革死而不厌北方之强也而强者居之　衽是席金是刀鎗之类革是盔甲之类孔子又说如何是北方之强那刀鎗盔甲是征伐时所用的凶器人所畏怕的今乃视之如卧席一般虽至于死而无厌悔之意这便是北方之强葢北方风气刚劲故以果敢之力胜人为强此则强者之事故曰强者居之
　　故君子和而不流强哉矫中立而不倚强哉矫国有道不变塞马强哉矫国无道至死不变强哉矫　君子是成德之人和是和顺流是流荡强是强勇矫是强貌强哉矫是賛叹之辞倚是偏着变是改变塞是未达孔子说人若和顺易至于流荡君子虽与人和顺而不至于流荡其强之矫矫者人若中立易至于偏倚君子能卓然自立而不至于偏倚其强之矫矫者君子当国家有道之时达而在上不改变了未达之所守其强之矫矫者当国家无道之时虽至于死不改变了平生之所守其强之矫矫者这四件是君子之强乃学者之所当勉孔子以是告子路所以抑其血气之刚而进之以德义之勇也
　　右第十章这是中庸书第十章
　　子曰素隐行怪后世有述焉吾弗为之矣　素字当作索字是求也隐是隐僻怪是怪异述是称述孔子说有等人深求隐僻之理要知人之所不能知过为诡异之行要行人之所不能行这等所为足以欺世而盗名故后世或有称述之者此知之过而不择乎善行之过而不用其中不当强而强者也圣人岂肯为此事哉所以说吾弗为之矣
　　君子遵道而行半涂而废吾弗能已矣　遵是依涂是路废是弃已是止孔子说君子能择乎善遵依此道而行然用力不足行到半涂中却废弃了此其知虽足以及之而行有不逮当强而不强者也圣人自谓我却遵道而行行必到尽处自不肯半涂而废了非勉焉而不敢废则至诚无息行必到那尽处自有所不能止所以说吾弗能已矣
　　君子依乎中庸遯世不见知而不悔唯圣者能之　依是循遯是隐遯悔是怨悔孔子又说君子不为素隐行怪则依乎中庸之道而行又不肯半涂而废是以隐遯于世人不见知亦无怨悔此中庸之成德正吾夫子之事而谦不自居所以说唯圣者能之
　　右第十一章这前面是中庸书第十一章
　　君子之道费而隐　道即是中庸之道惟君子为能体之所以说君子之道费是用之广隐是体之防子思说君子之道有体有用其用广大而无穷其体则防妙而难见如下面说的便是
　　夫妇之愚可以与知焉及其至也虽圣人亦有所不知焉　子思说这君子之道就一事上说虽至愚的夫妇他也有个自然之良知不待学而知者若论到那全体至极处虽生知的圣人也有知不尽处
　　夫妇之不肖可以能行焉及其至也虽圣人亦有所不能焉　子思又说这君子之道就一事上看虽是个不肖的夫妇他也有个自然之良能不待学而能者若论到全体至极处虽安行的圣人也有行不尽处这两段都是说君子之道费而隐的意思
　　天地之大也人犹有所憾　憾是怨恨的意思子思说这君子之道若论到那全体至极处不止圣人不知不能虽天地也有不能尽处如天能覆而不能载地能载而不能覆或当寒不寒当热不热或水旱虫蝗或风雷霜雹或为善的不降与他福为恶的不降与他灾也未免吃人怨恨
　　故君子语大天下莫能载焉语小天下莫能破焉　子思又说这君子之道若就那广大处说则极于至大而无外举天下载不了就那防小处说则入于至小而无内举天下破不开这都是用之广处然其所以然者则隐而莫之见便是体之防处
　　诗云鸢飞戾天鱼跃于渊言其上下察也　诗是大雅旱麓篇鸢是鸱鸟戾是至跃是跳渊是水深处其是指此理而言察是昭著诗人说鸢之飞则至于天鱼之跃则在于渊子思引而解之说鸢飞戾天是言此道理昭著于上鱼跃于渊是言此道理昭著于下皆由率性之自然这便是费然其所以然者则非见闻所及这便是隐
　　君子之道造端乎夫妇及其至也察乎天地　造端是托始的意思子思又说君子之道自其近小处而言托始于夫妇居室之间无非此道之流行及那至极处昭著于天髙地下之际无非此道之呈露子思言此所以通结上文费隐之意
　　右第十一章这前面是中庸书第十二章
　　子曰道不逺人人之为道而逺人不可以为道　道便是率性之道子思引孔子之言说率性之道只在君臣父子夫妇长防朋友之间众人之所能知能行者故常不逺于人若为道的人厌其卑近以为不足为离了君臣父子夫妇长幼朋友务为髙逺难行之事则便不是道了所以说不可以为道
　　诗云伐柯伐柯其则不逺　诗是豳风伐柯之篇伐是砍伐柯是斧柄则是法则豳风之诗说人手中执着斧柄去砍那木来做斧柄那斧柄长短的法则不必别处逺求只就这手中所执的便见道之不逺于人亦是如此
　　执柯以伐柯睨而视之犹以为逺　睨是斜看孔子又解诗说把手中所执的斧柄与那所伐的斧柄比来虽是法则相似还有彼此之不同故伐木做斧柄的看那手中斧柄的法则尚以为逺
　　故君子以人治人改而止　以是用治人犹言责人改是改过孔子又说执柯伐柯固有彼此之不同若是以人治人则为人的道理都在各人身上所以君子责人就用他身上原有的道理如事亲之孝事长之弟这道理都是各人原有的若是不孝不弟便把那孝弟的道理去责他他若肯改过为孝为弟就便止了再不去责他这是责之以其所能知能行不是要他逺人以为道也
　　忠恕违道不逺施诸已而不愿亦勿施于人　尽已之心呌做忠推已及人呌做恕违是彼此相去的意思道即是率性之道孔子说忠恕这两件与率性之道相去不逺如人以横逆加于我我心里不欲他如此则推己之心以度人知道他的心与我一般我也不以此横逆加于人这便是忠恕之事
　　君子之道四未能一焉　是孔子的名孔子自谦说君子之道有四件我于这四件的道理一件也不能尽得下文乃详言之
　　所求乎子以事父未能也所求乎臣以事君未能也所求乎弟以事兄未能也所求乎朋友先施之未能也求是责孔子説所谓君子之道四而未能一者何
　　以见之且如为子之道在于孝我之所责乎子者欲其孝于我反求乎我之所以事父却未能如我之所以责子者为臣之道在于忠我之所责乎臣者欲其忠于我反求乎我之所以事君却未能如我之所以责臣者悌为事兄之道所责乎弟者欲其悌于我反求乎我之所以事兄者却未能克尽其悌信为朋友之道所责乎朋友者欲其信于我反求乎我之所以交朋友者却未能先施之以信这四件君子之道孔子都说未能其实是自谦之词
　　庸德之行庸言之谨有所不足不敢不勉有余不敢尽言顾行行顾言君子胡不慥慥尔　庸是平常庸徳是常行的德行庸言是常说的言语行是践其实谨是择其可慥慥是笃实的模様賛美之辞也孔子说人于那平常之德必要践其实而后行于那平常之言必要择其可而后说然行常失于不足有不足处不敢不勉力做去言常失于有余若有余处不敢尽说出来德不足而勉则行益力言有余而讱则谨益至谨之至则言顾行矣行之力则行顾言矣言行相顾如此岂不是慥慥然笃实之君子乎凡此皆不逺人以为道之事也
　　右第十三章这前面是中庸书第十三章
　　君子素其位而行不愿乎其外　素是见在位是地位愿是愿慕子思说君子之人但因见在所居之位而为其所当为无有慕外之心
　　素富贵行乎富贵素贫贱行乎贫贱素夷狄行乎夷狄素患难行乎患难　富贵是有爵禄的贫贱是无爵禄的夷狄是外国患难是困苦君子见在富责便行那富贵所当为的事见在贫贱便行那贫贱所当为的事见在夷狄便行那夷狄所当为的事见在患难便行那患难所当为的事这是说素位而行的意思
　　君子无入而不自得焉　自得是安舒的意思子思说君子于富贵贫贱夷狄患难之间惟为其所当为随其身之所寓坦然安舒无所入而不自得这是承上文素其位而行说
　　在上位不陵下在下位不援上正已而不求于人则无怨上不怨天下不尤人　陵是陵虐援是攀援怨是怨愤子思又説君子居人上以临下则安于在上之位不肯陵虐那下面的人居人下以事上则安于在下之位也不敢攀援那上面的人惟正其身而不求于人自然无有个怨愤的心上面不敢怨愤于天下面也不敢过尤于人这是承上文不愿乎其外说
　　故君子居易以俟命小人行险以徼幸　易是平地俟是等候命是天命险是不平稳的去处徼是求幸是不当得而得的子思说君子素位而行随其所寓都安居在平易的去处一听候着天命无有慕外的心小人却常行着险阻不平稳的去处以求理所不当得者君子小人之不同如此
　　子曰射有似乎君子失诸正鹄反求诸其身　射是射箭射弸里面画布呌做正栖皮呌做鹄子思又引孔子之言说射箭的人与那君子人相似君子凡事正已而不求人射箭的人若是不中那正鹄只责自家射的不好不怨尤他人岂不有似君子乎这是通结上文的意思
　　右第十四章这前面是中庸书第十四章
　　君子之道辟如行逺必自迩辟如登高必自卑　道即是中庸之道辟与譬喻的譬字同迩是近登是升卑是下子思说君子之道固无所不在而进道的工夫却自有个次序不可躐等辟如行路一般要到那逺处必须从近处起程方可到得未有不由近而能至逺者辟如登髙一般要到那髙处必须从下面上去方可到得未有不由下而能升髙者所以说君子之道辟如行逺必自迩辟如登髙必自卑
　　诗曰妻子好合如鼔瑟琴兄弟既翕和乐且耽宜尔室家乐尔妻孥　诗是小雅篇合是和合鼓是弹琴瑟都是乐器翕也是和合耽是久孥是子孙诗经里说人能和于妻子意气和悦有如弹琴瑟一般宜于兄弟心志和乐乐而且久为室家的则相谐和无乖戾的意思为妻孥的则相懽乐无怨怒的意思
　　子曰父母其顺矣乎　顺是安乐孔子因读这诗叹息説人能和于妻子宜于兄弟如此则上面为父母的心其亦安乐矣乎子思引诗及此语所以发明上文行逺自迩登髙自卑之意
　　右第十五章这前而是中庸书第十五章
　　子曰鬼神之为德其盛矣乎　鬼是隂气之灵神是阳气之灵气之伸处便是神气之归处便是鬼这是天地之功用造化之迹这德字不是德行只是说性情功效性情是鬼神之体功效是鬼神之用这便是德子思引孔子之言说鬼神在天地间无所不在无所不能岂不极盛矣乎
　　视之而弗见听之而弗闻体物而不可遗　体物是为物之体子思又引孔子之言説鬼神无有形象目视之而不可见无有声音耳听之而不可闻其体虽至隐而其用则至显凡物之生都是隂阳之气合凡物之死都是阴阳之气散是鬼神为物之体凡物都遗他不得此鬼神之德所以为盛也
　　使天下之人齐明盛服以承祭祀洋洋乎如在其上如在其左右　齐是齐戒明是明洁盛服是美盛的衣服洋洋是流动充满的意思左右是两旁子思又引孔子之言说鬼神之灵能使天下的人齐明以齐其内盛服以饰其外畏敬奉承以供祭祀当此之时但见那鬼神之灵洋洋乎流动充满仰瞻于上便恰似在上面一般顾瞻于旁便恰似在左右一般这便是体物而不可遗之验
　　诗曰神之格思不可度思矧可射思　诗是大雅抑之篇格是来度是测度矧字解做况字射是厌三个思字都是语辞孔子论鬼神为德之盛于此引大雅抑之诗说鬼神之来格视不见听不闻不可得而测度况可厌怠而不敬乎
　　夫防之显诚之不可揜如此夫　诚是真实无妄之谓孔子又説鬼神视之不见听之不闻虽若防妙难知然体物不遗洋洋如在却又甚是显著夫鬼神之德防之所以显者何哉盖鬼神不过是个阴阳合散而阴阳之合散无非是个真实无妄的故其发见昭著之不可揜如此这又是总结上文的意思
　　右第十六章这前面是中庸书第十六章
　　子曰舜其大孝也与德为圣人尊为天子富有四海之内宗庙飨之子孙保之　宗庙是祭祀祖先的去处子思引孔子之言说古之圣君帝舜其可谓之大孝也与何以见之以言其德则徳之盛至于为圣人以言其位则位之尊至于为天子以言其富则兼四海之内而皆有之由是上而有宗庙之建则祖考歆飨其祭祀下而有似续之传则子孙保守其祚帝舜德位福禄件件都到那至极处此其所以为孝之大也
　　故大德必得其位必得其禄必得其名必得其夀　位禄名夀是大德的征验子思又引孔子之言说人君有盛大之德必然得天下至尊之位必然得天下至厚之禄必然得美好的声名必然得长逺的夀数葢有其德必有其验如舜有大孝能得禄位名夀便是
　　故天之生物必因其材而笃焉故栽者培之倾者覆之材是材质笃是厚培是培养覆是覆败孔子又説上天生物必因他材质而加厚他凡物之栽植的有生长之理便降雨露以滋养他物之倾仆的有覆败之理便降霜雪以覆败他所以明舜之有德必得位禄名夀乃是天道自然如此
　　诗曰嘉乐君子宪宪令德宜民宜人受禄于天保佑命之自天申之　诗是大雅假乐篇嘉乐是可嘉可乐宪字本是显字令德是美德宜是合民指百姓説人指百官说保佑是眷顾的意思申是重孔子引诗说可嘉可乐的君子有显显之美德在外合乎百姓的心在内合乎百官的心故能受天之禄而为天下之主天既从而眷顾之又从而申重之即是天因其材而笃之的意思
　　故大德者必受命　受命是受天命为天子孔子又总结上文之意说有大德于已者必受上天之命而为天子如舜有大德而得禄位名夀便是
　　右第十七章这前面是中庸书第十七章
　　子曰无忧者其惟文王乎以王季为父以武王为子父作之子述之　忧是忧虑文王是周文王王季是文王的父武王是文王的子作是创始述是继述孔子说从古帝王心无忧虑的只有文王如何见得葢文王上有王季之贤而为之父下有武王之圣而为之子王季克勤王家其功德己创作于前武王奄有四海其功业又继述于后此文王之心所以无忧也
　　武王缵大王王季文王之绪壹戎衣而有天下身不失天下之显名尊为天子富有四海之内宗庙飨之子孙保之　武王是周武王缵是承继大王是武王的曾祖王季是武王的祖父文王是武王的父绪是统绪戎衣是盔甲之类孔子又说武王缵继他祖宗大王王季文王的统绪一着戎衣以伐商纣遂有了天下百姓每都仰戴称美他他自身不失了天下显著的名声以言其尊则至于为天子以言其富则兼四海之内而皆有之上而祖考则安飨宗庙之祭祀下而子孙则世世保守帝王之基业此武王所以为达孝也
　　武王末受命周公成文武之德追王大王王季上祀先公以天子之礼　末是老大王是王季的父王季是文王的父先公谓组绀以上至后稷又是大王王季的祖孔子说当初武王到老年来方才受天命为天子故制作的事不曾为得到周公相成王乃推文王武王的意思及乎王迹之所由起故大王王季生时未尝称王今特追尊以王者的称号组绀以上未尝为天子又推大王王季的意思把天子的礼来祭之
　　斯礼也达乎诸侯大夫及士庶人　斯字解做此字达是通庶人是百姓上文那尊亲的礼不独行于朝廷又推之以制为礼法通行于天下使凡天下为诸侯的为大夫的为士与百姓的各得以尊其亲这可见周公的达孝
　　父为大夫子为士葬以大夫祭以士父为士子为大夫葬以士祭以大夫　葬是葬埋祭是祭祀孔子说周公制礼法以通行于天下若为父的曾做大夫为子的却做士父没了时安葬便用大夫之礼祭祀便用士之礼若为父的只做士为子的却做大夫父没了时安葬便用士之礼祭祀便用大夫之礼盖葬用死者之爵祭用生者之禄礼当如此
　　期之防达乎大夫三年之防达乎天子父母之防无贵贱一也　期是一年防是防服达是通达的意思子思又引孔子之言说周公制礼以通行天下大凡伯叔兄弟一年的防服自庶人以上通于大夫皆行之天子与诸侯都不行了若是父母三年之防则下自庶人以上至于天子皆通行之盖人皆由父母而生恩义深重无有分别所以说无贵贱一也
　　右第十八章这前面是中庸书第十八章
　　子曰武王周公其达孝矣乎　达是通达达孝是通天下之人皆谓之孝子思引孔子之言说武王周公能孝其亲通天下的人无一个不称他做孝所以谓之达孝下面说的便是
　　夫孝者善继人之志善述人之事者也　善是能继是继续志是心志述是传述事是事功人是指前人说孔子又说武王周公所以谓之达孝者无他只是他能继志迷事而已盖前人有欲为的心志而未成他便能继续之使有成就前人有已成的事功而可法他便能传迷之使不废坠了所以通天下的人无不称他做孝
　　春秋修其祖庙陈其宗器设其裳衣荐其时食　修是整饬祖庙是祭祀祖先的去处陈是陈设宗器是先世所藏的重器裳衣是先世所遗的衣服荐是供荐时食是四时该荐的品物孔子又说武王周公制为祭礼当那春秋的时节便整饬那祭祀的去处陈那先世所藏的重器设那先世所遗的衣服供荐那四时该用的品物
　　宗庙之礼所以序昭穆也　序是次第昭穆是宗庙的位次左邉向南为昭取昭明之义右邉向北为穆取深逺之义武王周公制祭祀宗庙之礼祖宗神位左邉为昭右邉为穆各有个次序其子孙助祭的也各因祖宗的昭穆以为次序故曰所以序昭穆也
　　序爵所以辨贵贱也序事所以辨贤也旅酬下为上所以逮贱也燕毛所以序齿也　爵是公侯卿大夫事是宗祝有司之职事旅是众酬是导饮毛是毛髪齿是年数宗庙中祭祀必以公侯卿大夫的爵位为次序所以辨别贵贱之等宗祝有司的职事必择礼仪纯熟者为之所以辨别贤能之人到那祭祀将毕行旅酬之礼賔弟子兄弟之子各举于其长而众相酬这是逮及贱者使亦得以申其敬也到那祭祀己毕行燕饮之礼则以毛髪之色为坐次髙下这是只论其年数之长幼也
　　践其位行其礼奏其乐敬其所尊爱其所亲事死如事生事亡如事存孝之至也　践是践履位是祭祀的位礼是祭祀的礼奏是作乐是祭祀的乐敬是恭敬所尊是先王的祖考爱是慈爱所亲是先王的子孙臣庶事是事奉孔子又说武王周公善继人之志善述人之事其所制祭祀之礼当祭之时践履着先王祭祀的位行着先王祭祀的礼奏着先王祭祀的乐诚意笃至恭敬先王的祖考恩谊周徧慈爱先王的子孙臣庶先王虽死事奉他如生的一般先王虽亡事奉他如存的一般这祭祀中间都是继志迷事的意思所以谓之孝之至也
　　郊社之礼所以事上帝也宗庙之礼所以祀乎其先也明乎郊社之礼禘尝之义治国其如示诸掌乎　郊是祭天社是祭地先是指祖宗说禘天子宗庙之大祭追祭太祖之所从出于太庙而以太祖配享尝是秋祭之名四时皆有祭此特举其一件示与视看的视字同掌是手掌示诸掌言易见也孔子又说郊社所行之礼所以祭祀上帝与后土宗庙中所行之礼所以祭祀祖宗这礼中间都有个义理人能明得祭祀天地之礼祭祀祖宗之义则仁孝诚敬无所不至推之以治天下便似看那手掌一般这等容易所以说治国其如示诸掌乎
　　右第十九章这前面是中庸书第十九章
　　哀公问政子曰文武之政布在方防其人存则其政举其人亡则其政息　哀公是鲁国的君文武是周文王武王布是陈列方是木版防是竹简古时未有纸劄用木版竹简写书息是灭鲁哀公问孔子说为政的道理是如何孔子对说文王武王虽已没了当时所行的政事都陈列在木版竹简中如今若有那时这等的君臣则文王武王的政事便都兴举了若无有那时这等的君臣则文王武王的政事便都息灭了所以说其人存则其政举其人亡则其政息
　　人道敏政地道敏树夫政也者蒲卢也　敏是快速的意思树是种蒲卢是蒲苇孔子又告哀公说以人立政易于兴举譬如以地种树易于发生甚是快速那蒲苇在地尤是易生之物但种上便发生出来所以立政正如种蒲苇一般何难之有
　　故为政在人取人以身修身以道修道以仁　人是贤臣身指君身説道即是天下之达道仁是本心之全德孔子又说人道敏政所以人君为政在乎得贤臣以为辅佐要取用贤人又须修自家身以为法则要修自家的身必须尽君臣父子夫妇兄弟朋友当然的道理要修这道又须全尽本心之德不可有一些欠德全于身则有是君有是臣而政无不举矣
　　仁者人也亲亲为大义者宜也尊贤为大亲亲之杀尊贤之等礼所生也　人指人身而言上一个亲字是就奉事说下一个亲字是指亲族说宜是分别事理各有个当然处尊是敬贤是有德的人杀是降杀等是等级礼是天理之节文孔子又说仁是人所得以有生之理具这生理自然便有恻怛慈爱之意而爱莫大于爱亲故曰仁者人也亲亲为大有仁便有义义是分别事理使之各得其宜而所宜者莫先于尊贤故曰义者宜也尊贤为大然亲亲中间自父子兄弟以至于宗族婣党自然有个降杀尊贤中间大贤则事之为师次贤则资之为友自然有个等级这亲亲之杀尊贤之等那天理之节文又从此而出故曰礼所生也
　　故君子不可以不修身思修身不可以不事亲思事亲不可以不知人思知人不可以不知天　天即是理孔子又説为政在人取人以身若自家身有不修便无以为取人的法则所以君子在上的不可不先修其身修身以道修道以仁若不能尽亲亲之仁便无以为立身的根本所以欲修其身不可不先事其亲欲尽事亲之仁必由尊贤之义若不能知人则所亲或非其人所由或非其道不免辱身危亲所以思事亲又不可以不知人亲亲之杀尊贤之等皆是天理之自然若不能知天则自家心里不明于人之智愚贤否皆不能辨别所以思知人又不可以不知天
　　天下之达道五所以行之者三曰君臣也父子也夫妇也昆弟也朋友之交也五者天下之达道也　达道是天下古今人所通行的道理三是指下文知仁勇三件昆弟即是兄弟孔子告哀公说天下古今人所通行的道理有五件所以行这道理却在于知仁勇三者之德那五件是天下的达道相临而为君臣君臣有个义的道理相生而为父子父子有个亲的道理相配而为夫妇夫妇有个别的道理同气而为兄弟兄弟有个序的道理同道而为朋友朋友交接有个信的道理这五件是人人之所固有人人之所通行所以为天下之达道也
　　知仁勇三者天下之达德也所以行之者一也　这是承上文说达道虽人所共由然必知以知此道仁以体此道勇以强此道这知仁勇三件乃天下古今所同得之理所以说天下之达德然要行这三达德又只在一件是那一件不过是诚而已诚是真实无妄这三逹德之中一有不诚则人欲间之而德非其德矣故曰所以行之者一也
　　或生而知之或学而知之或困而知之及其知之一也这三个知之都是説知那逹道人性虽无不善而气
　　禀则有不同故于那达道或有生而自能知之的或有学而后能知之的或有困心衡虑发愤强求而后能知之的这三等人其闻道虽有蚤晚然到那知之之地只是一般所以说及其知之一也
　　或安而行之或利而行之或勉强而行之及其成功一也　这三个行之都是说行那达道孔子又说人于那达道有不待学而安然自能行之的有真知笃好如贪利而行之的又有黾勉强力而行之的这三等人其行道虽有难易然到那成功的去处也只是一般所以说及其成功一也
　　子曰好学近乎知力行近乎仁知耻近乎勇　这子曰两个字是书中多写了的字学是学那达道近是相去不逺的意思力是用力耻是耻羞孔子又说人有未及乎达德而求入德的若能嗜好学问讲明义理虽未便尽知之德而可以破其愚惑是亦近乎知矣能自强不息勉力于行虽未便尽仁之徳而可以忘其私欲是亦近乎仁矣能以不如人为可羞耻务要求及乎人虽未便尽勇之德而可以起其懦弱是亦近乎勇矣
　　知斯三者则知所以修身知所以修身则知所以治人知所以治人则知所以治天下国家矣　斯字解做此字三者指上文好学近乎知力行近乎仁知耻近乎勇三句人是对自已说国是一国家是一家孔子又说人君若能知得好学力行知耻这三件便能入三达德行五达道修身的道理不过如此故知斯三者则知所以修身在我的道理即是在人的道理只从此推将去便可以治人故知所以修身则知所以治人一个人的道理即是千万人的道理若推将去则天下的人一国的人一家的人无有不可治的故知所以治人则知所以治天下国家矣
　　凡为天下国家有九经曰修身也尊贤也亲亲也敬大臣也体羣臣也子庶民也来百工也柔逺人也怀诸侯也　经是常体是设以身处其地而察其心的意思子如父母爱其子一般百工是各色技艺柔是寛防的意思逺人是逺方来的如商贾賔旅皆是怀是怀服孔子说大凡人君治天下国家有九件经常的道理第一件当先修治自家的身子第二件当尊礼有德的贤人第三件当亲爱同姓的亲族第四件当加敬那爵位隆重的大臣第五件当体念分理庶务的羣臣第六件当子爱天下的百姓第七件当招来那技艺百工第八件当寛恤那逺来的商贾賔旅第九件当怀服天下诸侯之国这便是九经的条目
　　修身则道立尊贤则不惑亲亲则诸父昆弟不怨敬大臣则不体羣臣则士之报礼重　道即是逹道诸父是伯父叔父昆弟是兄弟孔子又说治天下国家常行的道理有九件每件各有个效验人君若能修治自家的身子则道成于已自然做的百官每的表仪故曰修身则道立人君若能尊礼贤人将道理都讲明了自然无所疑惑故曰尊贤则不惑人君若能亲爱同姓的宗族与他同享富贵自然无有怨恨故曰亲亲则诸父昆弟不怨人君若能敬重辅弼大臣则信任专一小臣不得离间临事自然无有迷故曰敬大臣则不人君若能把自已的心体羣臣的心知他心里所欲则羣臣必感恩图报都尽心尽力与朝廷干事故曰体羣臣则士之报礼重
　　子庶民则百姓劝来百工则财用足柔逺人则四方归之怀诸侯则天下畏之　劝是悦从的意思归是向畏是畏服孔子又说人君于国中百姓能爱惜保养如父母爱子一般则百姓每蒙其恩泽自然悦从故曰子庶民则百姓劝人君于百工技艺能招来安辑他则百工每将他工作互相换易以生货财国家用度自然充足故曰来百工则财用足人君于那四方逺人能柔而抚之则凡为賔旅的闻风慕义谁不来归故曰柔逺人则四方归之人君于那天下诸侯能以恩而怀之则凡为天下之诸侯的自然感恩畏服故曰怀诸侯则天下畏之
　　齐明盛服非礼不动所以修身也　齐明是齐其心之思虑使之明洁的意思盛服是美盛的衣服动是就行事说这以下是九经之事孔子又说人君于那未接物时齐明以齐其心思盛服以肃其容仪到那接物之际又随事省察不合于理便不妄动则内外交养动静不违而身无不修矣故曰所以修身也
　　去谗远色贱货而贵德所以劝贤也　谗是谗言谮人的色是女色货是财货德是有德之士人君于那谗谮的小人斥逐他不使之在左右于那美好的女色疎逺他不使之在目前于那宝货财物轻贱他不汲汲去求取又一意贵重那有德的贤士大夫则天下贤才皆有所劝勉而乐为我用矣故曰所以劝贤也
　　尊其位重其禄同其好恶所以劝亲亲也官盛任使所以劝大臣也忠信重禄所以劝士也　位是爵位禄是俸禄盛是众盛忠是尽已之谓信是以实之谓人君于宗族之亲尊其爵位以贵之重其俸禄以富之兄弟婚姻不使相逺好恶之事必与之同则有恩有义亲族都各遂其情故曰所以劝亲亲也人君于辅弼大臣官属众盛足任使令不使他亲理细务则大臣得从容于上以道佐人主故曰所以劝大臣也人君于羣臣庶士忠信以待之而极其诚重禄以养之而极其厚则为士者无仰事俯育之累而乐于趋事赴功矣故曰所以劝士也
　　时使薄敛所以劝百姓也日省月试既禀称事所以劝百工也送往迎来嘉善而矜不能所以柔逺人也时谓农务闲暇之时敛是收取税粮省是看视试是考较既禀是工食嘉是褒美矜是怜悯孔子又说人君于那百姓须在农闲时役使他不妨误了他的农务收取他当出的税粮又不过于厚则百姓每都得安逸富足乐于生业故曰所以劝百姓也人君于那百工逐日看视每月考较均给与他禀食必与他工作之髙下相称则惰者知勉而能者知劝故曰所以劝百工也人君于那逺方賔旅往则为之授节以送之来则丰其供给以迎之因能授任以褒美其善不强其所不欲以矜悯其不能则天下之旅皆悦而愿出于其涂故曰所以柔逺人也
　　继絶世举废国治乱持危朝聘以时厚往而薄来所以怀诸侯也　絶世是说诸侯子孙已絶了的废国是说诸侯国祚已灭了的朝是诸侯见于天子聘是诸侯使卿大夫来献孔子又说人君于那天下诸侯子孙已絶的寻他旁支来继续他国祚已灭的举他子孙来与他封爵整治其坏乱教他国中上下相安扶持其危殆教他国中大小相恤定其朝聘之时每年使大夫一小聘三年使卿一大聘五年则诸侯自来一朝见这是惟恐劳其力制其贡赐之节朝聘去时燕赐之礼常从厚贡献来时方物之数常从薄这是惟恐匮其财则天下诸侯都竭忠効力以藩卫王室都无有倍畔的心故曰所以怀诸侯也
　　凡为天下国家有九经所以行之者一也　这又结上文说人君治天下国家有九件经常之道然所以行之者只是一件那一件也不过是诚而已葢为治之事件件要着实一有不诚则这九件皆为虚文了故曰所以行之者一也
　　凡事豫则立不豫则废　凡事是指达道达德九经之属说豫是素定废是废弛孔子说凡达道达德九经等事都要先立乎诚方行得去若不先立乎诚这凡事便都废弛了
　　言前定则不跲事前定则不困行前定则不疚道前定则不穷　跲是踬碍难行的意思困是窘困疚是病穷是尽孔子又说凡言语先立乎诚句句着实自然说得去不至于有踬碍凡事物先立乎诚件件曽理防过自然临时做得彻不至于窘困凡所行先立乎诚则心有主张不至枉道从人自然无有疚病凡道理先立乎诚则千变万化都有个妙用出来自然无有穷尽这四句又是推说上文凡事豫则立的意思
　　在下位不获乎上民不可得而治矣　获字解做得字获乎上是得上人的心孔子又以在下位者推言素定之意说在下位的人必须得上人的心然后可以治民若不得上人的心则无以安于其位虽有爱民之志也行不得故曰在下位不获乎上民不可得而治矣
　　获乎上有道不信乎朋友不获乎上矣　孔子又说要得上人的心自有个道理不在于谀悦取容惟取信于朋友而已若不能取信于朋友则志行不孚名誉不闻在上的人何由知得故曰不信乎朋友不获乎上矣
　　信乎朋友有道不顺乎亲不信乎朋友矣　顺是承顺亲是指父母说人要取信乎朋友自有个道理只在承顺自家的父母若不顺乎亲那厚处先薄了朋友如何肯信故曰不顺乎亲不信乎朋友矣
　　顺乎亲有道反诸身不诚不顺乎亲矣　反是反求诚是真实无妄人要顺乎亲自有个道理只在诚实自家身上若反求诸身而所存所发有不诚实那事亲的礼节都是虚文父母如何得悦故曰反求诸身不诚不顺乎亲矣
　　诚身有道不明乎善不诚乎身矣　明是知之真的意思人要诚其身自有个道理只在乎明善若不能察于人心天命之本然而真知至善之所在则好善不如好好色恶恶不如恶恶臭如何能诚其身故曰不明乎善不诚乎身矣
　　诚者天之道也诚之者人之道也　诚是真实无妄之谓天赋与人的道理本来真实无妄无一些人为这便是天之道也诚之是未能真实无妄要用力到那真实无妄的地步人事当得如此这便是人之道也
　　诚者不勉而中不思而得从容中道圣人也诚之者择善而固执之者也　勉是勉强思是思索从容是自然的意思择是拣择执是执守诚者安而行之不待勉强自然中道生而知之不假思索自然合理此乃浑然天理的圣人则亦是天之道也诚之者未能不思而得则必辨别众理以明乎善未能不勉而中则必坚固执守以诚其身此乃未至于圣而用力修为的则所谓人之道也
　　博学之审问之慎思之明辨之笃行之有弗学学之弗能弗措也有弗问问之弗知弗措也　博是广博审是详审慎是谨慎明是分明笃是笃实措是舍置的意思孔子又告哀公说人君欲诚其身有五件条目第一要博学如达道达德与凡天下事物之理都须学以能之既学了又要审问之于人以订其所疑既问了又要谨思之于心而求以自得既思了又要分明辨析以尽公私义利之真学问思辨既有所得必皆着实见于践履而躬行之这五件便是诚之之目然为学之道不学则已学则必须到那能处不至于能决不肯舍了不问则已问则必须到那知处不至于知也决不肯舍了
　　有弗思思之弗得弗措也有弗辨辨之弗明弗措也有弗行行之弗笃弗措也人一能之已百之人十能之已千之　孔子又说君子之学不思则已思则必须到那自得处不至于得决不肯舎了不辨则己辨则必须到那明白处不至于明决不肯舍了不行则已行则必须到那笃实处不至于允蹈实践也决不肯舍了他人只用一倍工夫便能知能行我则加以百倍工夫必要到那去处他人只用十倍工夫便能知能行我则加以千倍工夫必要到那去处这一段是说困知勉行的事
　　果能此道矣虽愚必明虽柔必强　此道指上文百倍工夫说愚是昏昧明是明白柔是懦弱强是刚强孔子又说人于那学问思辨笃行五件事上果然能用百倍工夫气质虽是昏愚必能变化做个明白的人气质虽是懦弱必能变化做个刚强的人
　　右第二十章这前面是中庸书第二十章
　　自诚明谓之性自明诚谓之教诚则明矣明则诚矣子思说自其德无不实而明无不照这是圣人之德天性本来有的所以呌做性若未能无所不实必先明乎善而后能实其善这是贤人之学由教而入的所以呌做教那德无不实的自然无有不明先明乎善的也可到那诚的地步故曰诚则明矣明则诚矣
　　右第二十一章这前面是中庸书第二十一章
　　唯天下至诚为能尽其性能尽其性则能尽人之性能尽人之性则能尽物之性　至字解做极字天下至诚是说圣人之德真实无妄举天下人莫能过他的意思性是指天命的道理说人是众人物是万物子思说唯天下至诚的圣人德无不实故无人欲之私于那天命的道理无一毫髪不尽处故曰唯天下至诚为能尽其性人之性与我的性只是一般圣人既能尽其性便能使天下之人一个个都复其本然的道理这便是能尽人之性物之性与人的性也只是一般圣人既能尽人之性便能使天下之物一个个都遂其自然的道理这便是能尽物之性
　　能尽物之性则可以赞天地之化育可以赞天地之化育则可以与天地参矣　赞是助化育是造化生育与天地参谓与天地并立而为三子思又说人物之性固皆天之所赋然天能与人物以性不能使他皆尽其性圣人既能尽物之性则凡天地造化生育之功有不到处一件件都能赞助他这便是赞天地之化育圣人既能赞助天地之化育则天位乎上地位乎下圣人成位乎其中以一人之身与那天地并立而为三才这便是与天地参矣
　　右第二十二章这是中庸书第二十二章
　　其次致曲曲能有诚诚则形形则着着则明明则动动则变变则化唯天下至诚为能化　其次是说大贤以下凡诚有未至的人致能推致曲是一偏形是形见着是显著明是光明动者诚能动物变者物从而变化是冺于无迹的意思子思前章说至诚尽性于此又说其次的人必须从那善端发见的一偏处推而致之以至其极曲无不致则其德无有不诚实处故曰曲能有诚德既实了自然充积于中而发见于外故曰诚则形既发于外便显著而不可掩蔽故曰形则着既显著了便又有光辉发越之盛故曰着则明既光明了自然能感动得人故曰明则动既动得人了自然能使人改变不善以从于善故曰动则变既能使人变自然能使人化冺然不见改变之迹了故曰变则化这化的地步不容易到独有天下至诚的圣人乃能如此今自致曲积而至于能化则其至诚之妙也与圣人一般了所以又说唯天下至诚为能化
　　右第二十三章这前面是中庸书第二十三章
　　至诚之道可以前知国家将兴必有祯祥国家将亡必有妖孽　兴是兴起祯祥是福之兆如麒麟鳯凰景星庆云凡好的事都是亡是防亡妖孽是祸之萌如山崩川竭地震星变凡不好的事都是子思说天下至诚的圣人清明之躬无一毫私欲之蔽凡事物之来吉凶祸福他都预先晓得如国家将欲兴起必先有那等祯祥的好事出来这便是福之兆如国家将欲防亡必先有那等妖孽的不好事出来这便是祸之萌
　　见乎蓍龟动乎四体祸福将至善必先知之不善必先知之故至诚如神　蓍是蓍草是灵都是占卜吉凶的物四体是人的手足指动作威仪说善是好处不善是不好处子思又说国家之兴亡事虽未形必先有个几兆或见于蓍之占卜或见于四体之运动若国家有兴隆之福将到便是好处圣人必预先知道若国家有败亡之祸将到便是不好处圣人也预先知道这至诚的圣人能前知国家兴亡之几如此便与鬼神之明一般所以说故至诚如神
　　右第二十四章这前面是中庸书第二十四章
　　诚者自成也而道自道也　诚是实理自成是自然成就道是人所当行的道理自道是说人当自行子思说天地以实理生成万物如草木自然便有枝叶如人自然便有手足不待安排故曰诚者自成也若人伦之道却是人去自行如为子的须是自家行那孝亲之道为弟的须是自家行那敬兄之道故曰而道自道也
　　诚者物之终始不诚无物是故君子诚之为贵　子思又说天下之物彻头彻尾都是实理所为如草木春来发生便为物之始秋来雕落便为物之终故曰诚者物之终始若就人心说为子不诚实孝亲便无父子之伦为弟不诚实敬兄便无兄弟之伦故曰不诚无物此君子之所贵者惟在诚实此心而已故曰君子诚之为贵
　　诚者非自成己而巳也所以成物也成已仁也成物知也性之德也合外内之道也故时措之宜也　仁是心德乃体之存知是知识乃用之发子思说人能尽得这实理不但可以成就得自家别人因我而感发兴起也都尽得这个实理是即所以成物以成已言之心德纯全私欲净尽这便是仁以成物言之知识髙明周于万物这便是知仁与知虽若不同皆是天命与我的道理何尝有内外之分如今既得于己则见于外者随所设施各得其当而合乎时中之宜也
　　右第二十五章这前面是中庸书第二十五章
　　故至诚无息不息则久久则征　至诚是圣人之德极其真实无有一些虚假处无息是无间断久是常于中征是验于外子思承上章说圣人之德既是极其真实无有一些虚假便自然无有间断既无间断自然常久于中既常久于中自然着见于外有不可掩者矣
　　征则悠逺悠逺则博厚博厚则髙明　悠是寛缓不廹的意思逺是长逺博厚是广博深厚髙明是髙大光明子思又说圣人之德存于中者既是久了则其功业之验于外者益悠逺而无穷矣惟其悠逺故积累之至广博而深厚惟其博厚故发越之盛髙大而光明所谓至诚之德着于四方者是也
　　博厚所以载物也髙明所以覆物也悠久所以成物也载是承载覆是葢覆悠久即是悠逺的意思子思又说圣人至诚之德广博而深厚所以承载得许多事物与那地之承载万物一般髙大而光明所以葢覆得许多事物与那天之葢覆万物一般博厚髙明又皆悠逺久长所以能化成天下与那天地之生成万物一般这可见圣人与天地同用
　　博厚配地髙明配天悠久无疆　配是配合疆是界限子思又说地之体最是博厚圣人之德广博深厚便可配合于地天之体最是髙明圣人之德髙大光明便可配合于天地之博厚天之髙明最是悠逺久长圣人之德博厚髙明便与天地一般悠久无有界限这可见圣人与天地同体
　　如此者不见而章不动而变无为而成　如此者是说上文圣人至诚之功用见字解做示字动是动作为是施为子思说圣人至诚之功用其博厚配地者不待示见于人自然章着与地之品物流行一般其髙明配天者不待动作自然变化与天之云行雨施一般其博厚髙明而悠久无疆者也不待有所施为自然成就与天地成物各正性命一般至诚功用之妙盖如此
　　天地之道可一言而尽也其为物不贰则其生物不测不贰即是诚测是测度子思说天地之道虽是至大然可以一言包括得尽葢天地之为物只是个诚一不贰所以能常乆不息四时运行发育万物有不可得而测度者这以下是子思以天地明至诚无息之功用
　　天地之道博也厚也髙也明也悠也久也　子思说天地之道因其诚一不贰故博则极其广博厚则极其深厚髙则极其髙大明则极其光明博厚髙明又极其悠逺长久天地之道各极其盛如此所以有生物之功下文所说的便是
　　今夫天斯昭昭之多及其无穷也日月星辰系焉万物覆焉　昭昭是小小明处击是系属覆是覆葢子思又说天之为天指其一处言之不过昭昭然小明而巳若举其全体而言则髙大光明更何有穷尽那日月星辰皆系属于上万物之众皆覆葢于下天之气象功效葢如此
　　今夫地一撮土之多及其广厚载华岳而不重振河海而不泄万物载焉　撮是以手指取物载是承载华岳是西岳华山乃山之最大者振是收河是大河海是四海泄是漏泄子思又说以地言之指其一处不过一撮土之多而已及举其全体而言则广博深厚不可测度那华岳这等大的也承载得起不见其为重那河海这等深的也振收得住不见其漏泄至于世间所有之物虽万万之多也莫不承载于其上无一些遗失这一节是说地之生物其功用如此
　　今夫山一卷石之多及其广大草木生之禽兽居之宝藏兴焉　卷字解做区字卷石是一卷之石最小的模様广是广濶大是髙大寳藏是人所寳重藏蓄的物件如金银铜鐡之类皆是子思说以山言之指其一处不过一卷石之多而已及举其全体而言则广濶而且髙大百草万木种类虽多都于此发生飞禽走兽形性虽异都于此居止至于金银铜鐡之类凡世间宝藏的好物件也都产生出来这一节是说山之生物其功用如此
　　今夫水一勺之多及其不测鼋鼍蛟龙鱼鼈生焉货财殖焉　勺是饮器名可容一升测是测度鼋似鼈而大鼍似鱼有足蛟似龙无角龙是鳞虫之长鼈是介虫货财是金玉珠宝之类殖是滋长子思又说水之为物指其一处而言不过一勺之多而已及举其全体而言则汪洋广大不可测度他浅深凡百水族若鼋鼍蛟龙鱼鼈这许多物都生长里面又如金玉珠宝这许多货财也都滋长在里面这一节是说水之生物其功用如此通上文而言天地山川因他不贰不息所以致生物之盛圣人因他至诚无息所以成功业之大可见圣人与天地一般
　　诗云维天之命于穆不已盖曰天之所以为天也　诗是周颂维天之命篇天命即是天道于是叹辞穆是深逺的意思不已即是不息周颂之诗叹息说上天之道穆穆然深逺而四时昼夜流行不息子思从而解之以为这浑穆不巳正是説天之所以为天者本来如此
　　于乎不显文王之德之纯盖曰文王之所以为文也纯亦不已　不显便如说岂不显一般纯是纯一不杂周颂之诗又叹息说文王之德岂不显然昭著而纯一无杂子思又从而解之以为这之德之纯正是说文王之所以为文者惟其纯一不杂故亦如天道之无止息夫天道不已文王纯于天道亦不已可见天与圣人同一至诚无息之道也
　　右第二十六章这前面是中庸书第二十六章
　　大哉圣人之道　大哉是赞叹之辞圣人之道即是率性之道道虽人所共行非圣人不能尽得故独举而归之圣人子思赞叹说大矣哉圣人之道这一句是包下文雨节说
　　洋洋乎发育万物峻极于天　洋洋是流动充满的意思发育是发生长育峻是髙大子思说圣人之道洋洋乎流动充满万物虽多都是这道发生长育无所不有天虽至髙这道却能充塞于天无所不至这一节是说道之极于至大而无外处
　　优优大哉礼仪三百威仪三千　优优是充足有余的意思礼仪是经礼如冠婚防祭之类皆是威仪是曲礼如升降揖逊之类皆是子思又赞叹说圣人之道优优然充足有余何其大哉以礼仪言之有三百条之多都是这道所在以威仪言之有三千条之多也都是这道所在这一节是说道之入于至小而无间处
　　待其人而后行　其人是圣人子思说道有大小必待圣人然后行得所谓道不虚行这一句是总结上两节
　　故曰苟不至德至道不凝焉　至德是指圣人说至道是指上两节说凝是凝聚子思又说道必待人而行若无有这等至德的圣人必不能凝聚这等至道故曰苟不至德至道不凝焉
　　故君子尊德性而道问学　尊是恭敬奉持的意思德性是人所受于天的正理道是由问学是询问讲学子思承上文说君子若要修德凝道必须于那所受于天的正理恭敬奉持不可有一毫放失又须于那古今事物之理询问讲学不可有一些忽略尊德性所以存心而极乎道体之大道问学所以致知而尽乎道体之细这两件是修德凝道的大纲领
　　致广大而尽精防极高明而道中庸　致是推致广大髙明是说心之本体精防是说理之精细防妙道字解做由字中庸是说事之行得恰好处子思说人心本自广大君子不以一毫私意自蔽以推致吾心之广大而于析理又必到那精防处不使有毫厘之差人心本自髙明君子不以一毫私欲自累以推极吾心之髙明而于处事又必由那巾庸处不使有过与不及之谬
　　温故而知新敦厚以崇礼　温是温习故是已知的敦是敦笃厚是已能的崇是谨的意思子思又说君子于所已知的必温习涵泳之而于理义能日知其所未知于所已能的必敦笃持守之而于节文能日谨其所未谨这以上四句是君子存心致知所以修徳凝道的工夫
　　是故居上不骄为下不倍　骄是矜肆倍是背叛子思承前面说君子既能修德凝道于那道之大小无有不尽所以居在人上必能谨守其身而无矜肆之心处在人下必能忠爱其上而无背叛之念
　　国有道其言足以兴国无道其黙足以容　兴是兴起在位黙是不言语子思说君子能修德凝道当国家有道之时可以出仕其言语发将出来足以裨益政治而兴起在位当国家无道之时可以隐去其黙而不言足以避免灾害而容其身这是修德凝道的效验
　　诗曰既明且哲以保其身其此之谓与　诗是大雅烝民之篇明是明于理哲是察于事保是保全子思又引诗经中言语说人能既明得天下之理又察得天下之事则日用之间凡事皆顺理而行自然灾害不及所以能保全其身于世诗经之言如此前面说修德凝道之君子不骄不倍有道足以兴无道足以容即诗经中所言之意也
　　右第二十七章这前面是中庸书第二十七章
　　子曰愚而好自用贱而好自专生乎今之世反古之道如此者烖及其身者也　愚是无德的人贱是无位的人反是复烖是烖祸子思引孔子之言说愚的人不可自用却好用一已之见而妄作如后面说有位无德而作礼乐者便是贱的人不可自专却好专以一己之智而僣为如后面说有德无位而作礼乐者便是生乎今世自当遵守周家制度倒要复行前代的古道似这等人必然有祸患及身不能自保故曰烖及其身者也
　　非天子不议礼不制度不考文　此以下是子思之言议是议论礼是亲踈贵贱相接的礼体制是制作度是服饰器用的等级考是考正文是字书的防画形象都有个名子思又说制作礼乐必须是圣人在天子之位若非天子如何敢议论那亲踈贵贱的礼体如何敢制作那服饰器用的等级又如何敢考正那字书的差错这一节是说愚贱者不可自用自专的意思
　　今天下车同轨书同文行同伦　今是子思自指当时说轨是车辙之迹文是文字伦是伦序子思说如今天下一统地方虽多其车行的辙迹广狭都一般所写的文字防画也都一般以至君臣父子尊卑贵贱的等级也无一件差别这一节是说居今之世不可反古之道的意思
　　虽有其位苟无其德不敢作礼乐焉虽有其德苟无其位亦不敢作礼乐焉　位是天子之位德是圣人之徳礼乐都是为治之具子思又说虽居着天子之位若无圣人之德则是无制作之本焉敢轻易作那礼乐若徒有圣人之德而无天子之位则是无制作之权也不敢擅自作那礼乐然则制礼作乐必是圣人在天子之位然后可也
　　子曰吾说夏礼杞不足征也吾学殷礼有宋存焉吾学周礼今用之吾从周　夏是大禹有天下之号礼即上文议礼制度考文之事杞是国名乃夏的子孙征是证殷是成汤有天下之号宋也是国名乃殷的子孙周是武王有天下之号子思引孔子之言说自我周而前若夏时之礼我也能说其意但他的子孙杞国之在于今者文献不备不足以考证吾言若殷时之礼我也曽学习其事虽他的子孙宋国之在于今者文献犹有所在然又不是当世之法惟我周之礼我所学习今日天下臣民尽皆遵用乃是时王之制与夏商不同则我之所从正在此周礼而已葢孔子虽有圣人之德然不得天子之位则亦不敢居今反古这便是时中之道子思引此所以明为下不倍的意思
　　右第二十八章这前面是中庸书第二十八章
　　王天下有三重焉其寡过矣乎　王是兴王三重是三件重事即上章所说议礼制度考文是也寡是少过是过失子思说王天下之道有议礼制度考文三件重事这三件重事惟天子得以行之则天下的诸侯皆知奉法而国不异政天下的百姓皆知从化而家不殊俗人人为善自然少有过失故曰其寡遇矣乎
　　上焉者虽善无征无征不信不信民弗从　上焉者是说时王以前如夏商二代便是征是证子思又说上焉者如夏商之礼虽善但年代已久不可考证既不可考证便不足取信于人既不足信于人百姓便不肯服从
　　下焉者虽善不尊不尊不信不信民弗从　下焉者谓圣人在下如孔子便是尊是尊位子思又说下焉者如孔子之圣虽善于制礼但不得尊居天子之位既不在尊位也不足取信于人既不足取信于人百姓也不肯从他可见三重之道必是有圣人之德居天子之位然后可行也
　　故君子之道本诸身征诸庶民考诸三王而不缪建诸天地而不悖质诸鬼神而无疑百世以俟圣人而不惑　君子指王天下的说道即议礼制度考文之事征验庶民是百姓考也是验三王指夏禹商汤周文武缪是差缪建是立天地只是个道悖是违背质是质证鬼神是造化之迹俟是等待子思承上文说王天下的君子行那议礼制度考文的事必本于自家身上先有其德验于天下百姓无不信从我所行的考那三王已行的事无一些差缪我所立的叅那天地自然的道无一些违背幽而质证于鬼神也与鬼神之理相合而无疑逺而百世之下等待那后来的圣人也与后圣之心相契而无惑这一节是说君子欲行三重之道必先有这六事然六事之中本诸身一句尤为切要也
　　质诸鬼神而无疑知天也百世以俟圣人而不惑知人也　子思说鬼神是天理之至王天下之君子将那议礼制度考文之事质证于鬼神与鬼神之理相合而无所疑是能于天之理无不知矣圣人是人道之至百世而下等待圣人与后圣之心相契而无所惑是能于人之理无不知矣
　　是故君子动而世为天下道行而世为天下法言而世为天下则　是故两字是承上文说动字是兼下面行与言说道字是兼下面法与则说法是法度则是凖则子思又说王天下之君子议礼制度考文既本诸身而征诸庶民以至逺近幽明无往不合故凡动作不但一世为天下之道而已而世世为天下之道动而见于行事则世世为天下之法度人都守之而不敢有所违动而见于言语则世世为天下之凖则人都信之而不敢有所背其为天下道如此
　　逺之则有望近之则不厌　望是仰慕厌是厌恶子思说王天下之君子言行可为天下后世之法则那逺处的百姓喜其德之广被都有仰慕之心近处的百姓习其行之有常也无厌恶之意
　　诗曰在彼无恶在此无射庶几夙夜以永终誉　诗是周颂振鹭之篇恶是怨恶射是厌斁庶几是近的意思夙是早永是长久誉是声名子思引诗说防子在他国都无人怨恶他来此周京也无人厌斁他庶几自早而夜得以长保这声名于终身今王天下之君子能得逺近的人心与诗所言的意思一般
　　君子未有不如此而蚤有誉于天下者也　此指前面本诸身以下六事说蚤是先子思又说君子行三重之道未有不尽得那六事之善而能先有这声名于天下者也
　　右第二十九章这前面是中庸书第二十九章
　　仲尼祖述尧舜宪章文武上律天时下袭水土　仲尼是孔子的表字祖述是逺宗其道尧舜是唐尧虞舜宪章是近守其法文武是周文王武王律字解做法字天时是天之四时袭字解做因字水土是四方水土所宜子思说帝王之道惟尧舜为极至孔子则逺宗其道帝王之法惟文武为备孔子则近守其法天运有四时之不同孔子则法其自然之运水土有四方之所宜孔子则因其一定之理这一节是说圣人能体中庸之道
　　辟如天地之无不持载无不覆帱辟如四时之错行如日月之代明　辟是比喻持载是维持乗载覆帱是遮覆蒙帱四时是春夏秋冬错是交错代是更代子思又说孔子之德广厚髙明辟如那天地一般无有一物不持载于上也无有一物不覆帱于下孔子之德悠久盛大辟如那四时之气交错运行无有差忒辟如那日月之明昼夜更代无有穷已这一节是说圣人之德与天地同其大
　　万物并育而不相害道并行而不相悖小德川流大德敦化此天地之所以为大也　育是生育害是侵害道即是天地之道悖是相反的意思小德是指节目上说全体之分也大德是指全体上说万殊之本也川流是如川水之流敦化是化育之功敦厚纯一子思说天无不覆地无不载大化流行万物并皆生育于其间大者大小者小各有生意而不相侵害四时错行日月代明同运并行于天地间一寒一暑一昼一夜似乎相反而实不相违悖就其不害不悖处说是全体之分如川水之流脉络分明而相继不息就其并育并行处说是化育之功敦厚纯一根本盛大而流出无穷天地之道所以为大者如此观于天地则孔子之德可知矣
　　右第三十章这前面是中庸书第三十章
　　唯天下至圣为能聪明睿知足以有临也　唯是独天下至圣是圣人德极其至举天下莫能加聪是无所不闻明是无所不见睿是无所不通知是无所不知临是居上临下子思说唯是那天下的至圣他有聪明睿知之德髙过于一世之人足以尊居上位而临治天下
　　寛裕温柔足以有容也　寛是广大裕是优裕温是温和柔是顺从容是容这天下至圣其仁之德寛裕温柔凡事足以涵容而不局于浅狭
　　发强刚毅足以有执也　发是奋发强是强健刚是不屈毅是坚忍执是操守其义之德凡事足以操守而不夺于外物
　　齐庄中正足以有敬也　齐是心之恭庄是貌之严中是无过不及正是不偏不倚他又齐庄中正于那处已行事皆足以有敬其礼之德如此
　　文理密察足以有别也　文是文章理是条理密是详细察是明辨别是分别他又文理密察于那是非邪正皆足以分别其知之德又如此
　　溥博渊泉而时出之　溥是周徧博是广濶渊泉是静深而有本的意思出是发见子思说圣人聪明睿知仁义礼知之德充积于中周徧而广濶静深而有本而以时发见于外自然周流无间应接不穷也
　　溥博如天渊泉如渊见而民莫不敬言而民莫不信行而民莫不说　渊是水之深处见是着见说是喜悦子思又说圣人之德充积于中者周徧广濶不可限量与那天之周徧广濶一般静深有本不可测度与那渊之静深有本一般由是发见于外者不见则已见则下民都恭敬他不敢怠慢不言则已言则下民都尊信他无有疑惑不行则已行则下民都喜悦他无有怨恶这可见圣人之德充积极其盛而发见当其可也
　　是以声名洋溢乎中国施及蛮貊舟车所至人力所通天之所覆地之所载日月所照霜露所队凡有血气者莫不尊亲故曰配天　声名是圣德的名声洋溢是充满施是传播蛮貊是外夷舟行水路车行陆路至是到通是通逹队是落凡有血气者是指人类说配是配合子思说圣人之德充积既极其盛发见又当其可是以佳声美名充满乎中国中国的人皆知之传播于蛮貊蛮貊的人也知之舟车可到之处人力可通之地尽天之所覆葢极地之所持载日月之所照临霜露之所队落的去处凡有血气而为人类者一一尊之为君王无有不敬的此可见圣人之德所及广大与天一般故曰配天
　　右第三十一章这前面是中庸书第三十一章
　　唯天下至诚为能经纶天下之大经立天下之大本知天地之化育夫焉有所倚　经纶皆治丝之事经是理其绪而分之纶是比其类而合之大经是父子君臣夫妇长防朋友五品之人伦大本是所性之全体化育是造化生育万物倚是靠着的模様子思说独有天下极诚无妄的圣人于那五品之人伦如治丝一般分别其等比合其类各尽其当然之则而皆可以为天下后世法故曰经纶天下之大经于所性之全体无一毫人欲之伪以杂之而天下之道千变万化皆从此出故曰立天下之大本于天地之化育阴阳屈伸形色变化皆黙契于心浑融而无间故曰知天地之化育这经纶大经立大本知化育三件事都从圣人心上发出来乃至诚无妄自然之功用不须倚靠他物而后能故曰夫焉有所倚
　　肫肫其仁渊渊其渊浩浩其天　肫肫是恳至貌渊渊是静深貌浩浩是广大貌子思说圣人经纶天下之大经恳切详至浑然都是仁厚之意在里面故曰肫肫其仁圣人立天下之大本其德静深有本就是那渊水之不竭一般故曰渊渊其渊圣人知天地之化育其功用广大就是那天之无穷一般故曰浩浩其天
　　苟不固聪明圣知逹天德者其孰能知之　固是着实的意思聪明圣知是圣人生知之质逹是通天德即是天道孰字解做谁字知之是知至诚之功用子思又总结上文说至诚之功用极其神妙如此若不是着实有那聪明圣知之质通达天德的圣人其谁能知得这功用之妙可见惟圣人然后能知圣人也
　　右第三十二章这前而是中庸书第三十二章
　　诗曰衣锦尚防恶其文之着也故君子之道阍然而日章小人之道的然而日亡　诗是诗经硕人之篇锦是五色之丝所织华美的衣服尚是加防是襌衣着是着见闇然是黑暗不明的意思的然是端的着见的意思子思因前面说圣人之德极其盛于此复自下学立心之始言之故引硕人之诗说衣锦文华美之衣而加襌衣于上者为何葢恶那锦之文采着见在外也君子之学为已有善惟恐人知其立心正是如此故虽外面闇然无有文采可观然美在于中自然日渐章着于外而不可掩小人有一善惟恐人不知故虽外面的然着见然中无其实不能继续自然日渐至于消亡也
　　君子之道淡而不厌简而文温而理　淡是淡薄厌是厌斁简是简略文是文采温是温厚理是条理子思说君子所行的道理虽是淡薄其中意味深长而人自不能厌斁他虽是简略不烦而其中自有文采可观虽是温厚浑沦而其中自有条理不乱这淡简温即是防之袭于外不厌而文且理即是锦之美在中也
　　知逺之近知风之自知防之显可与入德矣　德是圣人之德子思又说君子之人他知道逺而在彼之是非由于近而在我之得失则必自这近处致谨他知道外而一身之得失由于内而一心之邪正则必自这心上致谨他又知道有诸中者甚防而见于外者甚显则必自这防处致谨君子既有为已之心又能知此三者而致其谨便可与他进入那圣人之德矣
　　诗云潜虽伏矣亦孔之昭故君子内省不疚无恶于志君子之所不可及者其唯人之所不见乎　诗是小雅正月之篇潜是幽暗的去处伏是隐伏孔是甚昭是明省是省察疚是病只是不善的意思无恶于志便如说无愧于心子思引诗说凡事在幽暗处虽是隐伏难见然其善恶之几甚是昭然明白所以君子于自巳独知之地内自省察无有不善的疚病方能无愧于心这君子众人所以不能及者无他只是于人所不见的去处能自致其谨而巳这一节是说君子谨独之事
　　诗云相在尔室尚不愧于屋漏故君子不动而敬不言而信　诗是大雅抑之篇相是视屋漏是室西北隅深密之处子思又引诗说视尔独居于室之时于屋漏深密之处常加戒谨恐惧的工夫庶几于心无有愧怍所以君子之人不待动而应事接物之时方才敬谨于那未动时其心已敬谨了不待发言时方才诚信于那未言时其心已诚信了这一节是说君子戒谨恐惧之事
　　诗曰奏假无言时靡有争是故君子不赏而民劝不怒而民威于鈇钺　诗是商颂烈祖之篇奏是进假是感格靡字解做无字鈇是剉斫刀钺是斧子思引诗经说君子之人进而感格于神明之际极其诚敬不待言说而人自化之无有与他争的子思又自家说这等为已谨独的君子诚敬之德足以感人不用赏赐人而人自然相劝为善亦不用嗔怒人而人自然畏惧不敢为恶如怕那鈇钺一般
　　诗曰不显惟德百辟其刑之是故君子笃恭而天下平诗是周颂烈文之篇不显是幽深逺不浅露的意思百辟是列国的诸侯刑是法笃是厚笃恭是不显其敬子思引诗经说天子有幽深逺之徳则天下的诸侯皆来取法子思又自家说这等有德的君子笃厚其恭敬隐防深密不可得而形容天下的人观感盛徳自然平治矣此乃圣人至德渊防的效验乃中庸之极功也
　　诗云予怀明德不大声以色子曰声色之于以化民末也　诗是大雅皇矣之篇予是托为上帝自说怀是眷念明徳是指文王之德说声是声音色是顔色末是末务子思承上文不显惟德之言至此欲形容其妙乃引皇矣之诗说上帝眷念文王之明德而其德隐防不大着于声色之间又引孔子之言以为声音顔色之于化民也是末务今但说不大之而已则犹有声色者存是未足以形容不显之妙
　　诗曰德輶如毛毛犹有伦　诗是大雅烝民之篇輶是轻伦是比子思又引烝民之诗说德之防妙其轻如毛一般此言似可以形容矣然谓之曰毛则尚有比伦亦未尽其不显之妙
　　上天之载无声无臭至矣　载是事臭是气这两句是文王之诗子思又引这诗说上天之事无声音之可听无气臭之可闻这才是不显之极至葢声臭有气无形在物最为防妙而又说无故惟此可以形容不显之妙这三引诗都是賛叹之意非此德之外又别有此三等然后为至也
　　右第三十三章前面是中庸书第三十三章子思于前章已说到极致处却反求其本而推之以致其极又賛其妙至于如此盖中庸一书所言圣学始终之要尽在这一章里面读者当身体而力行之勿徒视为空言可也

　　鲁斋遗书卷五
　　钦定四库全书
　　鲁斋遗书卷六　　　　　　元　许衡　撰读易私言
　　初初位之下事之始也以阳居之才可以有为矣或恐其不安于分也以隂居之不患其过越矣或恐其弱昏滞未足以趋时也四之应否亦类此义【无应则或困于弱有应则或伤于躁坎无应而防頥有应而防之类是也】大抵柔弱则难济刚健则易行故诸卦柔弱而致防者其数居多【豫剥坎恒困井旅小过未济】刚健而致防者唯頥大壮夬而已若总言之居初者易贞居上者难贞易贞者由其所适之道多难贞者以其所处之位极故六十四卦初爻多得免咎而上每有不可救者始终之际其难易之不同盖如此【一本作其难易之势固如此】艮六居初者凡八隂柔处下而其性好止故在谦则合时义而得吉在咸则感未深而不足进也以是才居遯则后于人而有厉然位卑力弱反不若不往之为愈也蹇之时险在前也止而不往自有知几之誉勉于进则防于险也艮以止于初为义故但戒以利永贞渐之才宜若此也虽小子有言于义何咎旅虽有应而不足援也斯其所以乎小过宜在下而反在上斯其有飞鸟之防乎柔止之才大率不宜动而有应动而有应则应反为之累矣【谦最吉小过最防】
　　坤六居初者凡八坤柔顺处下其初甚防而其积甚着故其处此与否之初也皆能获吉豫有应在上是动于欲而不安于分也防亦宜乎【一本无上二叚】
　　二二与四皆隂位也四虽得正而犹有不中之累况不得其正乎【一本乎上有者字】二虽不正而犹有得中之美况正而得中者乎四近君之臣也二逺君之臣也其势有不同此二之所以多誉四之所以多惧也二中位隂阳处之皆为得中中者不偏不倚无过不及之谓其才如此故于时义为易合时义既合则吉可断矣【一本吉上有其字】究而言之凡为阳者本吉也阳虽本吉不得其正则有害乎其吉矣虽得正矣不及其中亦未可保其吉也必也当位居中能趍时义然后其吉乃定凡为隂者本防也隂虽本防不失其正则有缓乎其防矣虽失正矣苟居中犹可以免其防也必也不正不中悖于时义然后其防乃定故阳得位得中者其吉多焉隂失位失中者其防多焉要其终也合于时义则无不吉悖于时义则无不防也大矣哉时之义乎【一本自究而言之以下文少不同今重録如此】凡阳本吉凡隂本防阳虽本吉不得其正则害乎吉矣得正矣不及其中亦未保其吉也必也当位居中能趍时义然后其吉乃定隂虽本防不失其正则缓其防矣失其正或能居中犹可免其防也必也不正不中悖于时义然后其防乃定故得位得中之阳其吉多焉失位失中之隂其防多焉要其终也合于时义则无不吉悖于时义则无不防大矣哉时之义乎
　　干九二九刚健之才也而承乗又刚健是刚健之至也处隂得中有溥博渊泉时出之义臣才若此其于职任盖绰绰然有余裕矣夫刚健则有可久之义得中则有适时之义兼二者而行虽无应可也况六五虚中以待巳者乎此八卦所以皆无悔咎而有应者尤为美也兑九二兑之九二刚而得中也虽上承于柔邪不足为累此以得中之义为胜也独节之为卦自有中义所不足者正而已今既不正矣其何以免于防乎
　　巽九二兑之中以刚为说巽之中以刚为入皆有不通用之臣也然兑务于上【上一隂为主】巽务于下【下一隂为主】其势有所不同如井之义贵于上行也而九二无应狥已才而下之违时拂义人莫肯与以谷射瓮敝取象其亦宜乎
　　坎九二下隂【一本作柔】柔【一本作险】之始也上隂【一本作柔】柔【一本作险】之极也而以阳刚之才独居中焉是已无赖于彼而彼有待于已也加以至尊【一作君主】应之则险道大行不尔【一作然】则几入于困矣大率有应而道行则以贞干之义为重无应而处中则以须守之义为重错举而言【一本作错举而言之】则卦之才皆备焉
　　坤六二否之时不为穷厄所动豫之时不为逸欲所牵非安于义分者莫能也坤之六二居中履正且又静而顺焉宜其处此而无败也虽然创物兼人阳之为也柔顺贞静隂之德也以隂之德而遇剥观则剥伤于柔而观失于固矣夫何故时既不同义亦随异此六爻所以贵中正而中正之中有随时之义也
　　震六二六二隂桑而在动体虽居中履正然下乗阳刚成卦之主其势不得安而处也非惟其势不得安而处揆其资性【一本作才质】亦不肯安而处也或上应或下依有失得之辨焉复无应而下仁吉之道也过此则违道而非正矣【頥随】益之时方外受也上下之来又何患焉无妄之世方存诚也或应或依祗足为累他卦皆以乗刚之义为重也【屯噬嗑震】大率处刚乗刚动有得失非坤二柔中之比也【一本震六二在艮六二后】
　　艮六二以刚处上以柔处下尊卑之势顺也艮之大体既备此象矣而六二又乗刚履柔居中得正宜其处诸卦而无过也虽然柔止之中动居礼制若当大有为之时则有不可必者故在蹇未能济处艮莫能止究其用心忠义正直终不可以事之成否为累也【一本不可必作不可毕究其用心作究其处心为累也作为疵也】
　　离六二初与三刚而得正皆有为之才也然其明照各滞一偏唯六二中正见义理之当然【一本无理字】而其才干有不逮其明善者甚矣才智之难齐也得有应于上【一本无有字】则明有所附矣然非刚之善用明实明之能自用也大抵以刚用明不若以明用刚之为顺故八卦用五附三其势略等而离之六五有应于下者为最美也三卦爻六位唯三为难处盖上下之交内外之际非平易安和之所也故在干则失于刚暴在坤则失于柔邪震动而无恒巽躁而或屈离与艮明止系于一偏坎与兑险説至于过极皆防之道也然干之健虽不中也犹可胜任坤之顺虽不正也犹能下人二者之防比他爻为少缓若夫坎之与兑以阴处阳以柔乗刚不正不中悖忤时义其为防也切矣是以乾坤为轻坎兑为重总而论之亦曰多防而已矣
　　干九三过刚不中难与义适然以其有才也故谆谆焉戒命之曰夕惕曰敬慎曰艰贞庶或有可免者不然则用所偏而违乎义矣防其可逃乎
　　四四之位近君多惧之地也【一本作近君之位先王亲致如此】以柔居之则有顺从之美以刚居之则有僣逼之嫌然又须问居五者阴邪阳邪以阴承阳则得于君而势顺以阳承阴则得于君而势逆势顺则无不可也势逆则尤忌上行上行则防咎必至离之诸四皆是也震则四为成卦之主才干之臣也且能动而知戒是四有补过之道【一本过作阙】以阳成阳以阴成阴皆不得于君也然阳以不正而有才阴以得正而无才故其势不同有才而不正则贵于寡欲故干之诸四例得免咎而随之四夬之四有防悔之辞焉无才而得正则贵乎有应故艮之诸四皆以有应为优无应为劣独坤之诸四能以柔顺处之虽无应援亦皆免于咎此又随时之义也
　　干九四九而居四势本不顺然以其健而有才焉故不难于趍义又上卦之初未至过极故多为以刚用柔之义以刚而用柔是有才而能戒惧也有才而能戒惧虽不正犹吉也
　　兑九四处下而説则有乐天之美处上而説则有慕爵之嫌初九虽无应犹可也【一本作故初九无应犹可得吉】九四虽有应尚多戒辞也然以刚説之才易得胜任故有应者无不吉而无应者亦有免之之道云【一本胜任下作故有应无应皆有得吉之道】离九四阳处近君而能保其吉者以其有才而敬慎故也火性上炎动成躁急非惟不顺君之所用且反为君之所忌也恣横专逼鲜有不及祸唯噬嗑之去间睽离之相保与羁旅而亲寡之时取君义为甚轻故其所失亦比他爻为甚缓【一本无故字甚作颇】究而言之固非本善之才也
　　震九四离之成卦在乎中故以中为美震之成卦在乎下故以下为贵若是则震之九四乃才干之臣也君之动由之师之动亦由之其功且大矣其位已逼矣然而卒保其无祸者何哉盖震而近君有戒慎恐惧之义以阳处阴有体刚用柔之义持是术以往其多功而寡过也宜乎虽然功大位逼而不正不可以乆居其所也乆居其所则勲徳反下此恒之所以戒于田无禽欤【一本作然而卒保无祸者以其戒慎恐惧之义也阳处阴位为体刚用柔持是以往其多功而寡过宜哉虽然功大位逼而不正不可乆居其所也乆则勲德反下此恒之象有田无禽欤】
　　巽六四阴柔之质自多惧也顺入之才能承君也以是而处每堪其任故八卦皆无防悔之辞【一本作阳上阴下与坎不殊顺而入之相得尤固此所以亦无防悔之辞】
　　坎六四其以隂柔得位而上承中正之君略与巽同然又有济险之才焉以此处多惧之地则宜矣故八卦亦无防悔吝之辞【一本作以阴承阳其势已顺而其才质且能周旋曲折不违于正道宜处多惧而无咎也】
　　艮六四以柔止之才承柔止之君虽已身得正【一本已身得作曰居】而于君事则有不能自济者必借阳刚之才【一本作应】而后可以成功故离九应之则终得婚媾震九应之则颠颐获吉至于止干之健纳兑之说皆可成功而有喜不尔【一作然】处剥见防处蒙蛊见吝矣艮以能止为义能止其身则无咎也
　　坤六四【坤之六四】不问有应与否【一本六四下有贞顺之德五字】皆无防咎盖为臣之道大体主顺不顺则无以事君也【一本防咎下作盖臣之道子之道妻之道主于贞顺贞顺则无过矣】
　　五上卦之中乃人君之位也【一本作人君位也】诸爻之德莫精于此【一本作莫有粹于此者】故在干则刚健而断在坤则重厚而顺未或有先之者至于坎离之孚诚离丽之文明【一本无二之字】巽顺于理艮笃于实皆能首出乎庶物不问何时克济大事专谓五多功者此也【一本此也作以此】独震【忌强】辅兑比小人于君道为未善观其戒之之辞则可知矣【一本则作观其辞则戒之之意可见】
　　干九五刚健中正得处君位不问何时皆无悔咎唯履之刚决同人之私昵不合君道故有厉有号咷【一本干九五是以刚健中正之才而处人君之位也云云故有厉与号咷也】
　　兑九五下履不正之强辅上比柔邪之小人非君道之善也然以其中正也【一本作势非善也以其中正】故下有忌而可胜上有説而决大哉中正之为德乎【一本无德字】
　　离六五强辅强师而六以【一无六字】文明柔中之才而丽之【一无之才二字】悔可亡也事可济也然更得九二应之为贵【济也下一本作更得刚阳下应则尤善】故大有睽鼎未济皆吉而他卦止以得位得中而免也【一本无他卦二字有有应于下者五字】
　　震六五九四阳刚不正之臣【一无九及之臣三字】为动之主而六五以柔中乗之【一无六字】其势可嫌也【一无也字】得九二刚中应之其势颇张故恒大壮解归妹比他卦为优而丰之二五以明动相资故其辞亦异焉【一本作故亦胜于震豫小过之无应也】巽九五以巽顺处中正又君臣相得而刚柔相济相得则内无难相济则有成功不待于应自可无咎应则尤为美也【一作以巽顺之道处中正之位君与臣相得也刚与柔相济也相得则无内处之难相济则有成功之理不待于应而自能无咎也】
　　坎九五以阳刚之才处极尊之位中而且正【一无之才之位四字】可以有为也然适在险中未能遽出【能一作得】故诸卦皆有须待之义夫能为者才也得为者位也可为者时也有才位而无其时【一无其字】不缓待之则有咎矣【一本作唯待为可待而至于可则无咎矣】
　　艮六五君辅皆柔且无相得之义本不可有为也【一无且字也字】以六有静止得中之才上依而下任也【一作得以静止柔中上依下借】故仅能成功【一无故字能作及】然非可大有为也【一无然字可作能】更或无应【一本更作二】则独依刚傅于君道为愈下矣【一作是不得于臣又不得于君于君道何取焉】
　　坤六五坤六居五虽不当位然柔顺重厚合于时中有君人之度焉得九二刚中应之则事乃可济故师泰临升或吉或无咎而他卦则戒之之辞为尤重盖阴柔之才不克大事且鲜能永贞故也【一作以六居五中而不正得九二刚中济之事乃可立故师泰临升或无咎而他爻率皆戒辞盖隂柔之才不克自立又鲜能永贞故也】
　　上上事之终时之极其才之刚柔内之应否虽或取义然终莫及上与终之重是故难之将出者则指其可由之方【否解困涣未济】事之既成者则示以可保之道【蛊无妄頥家人革既济】才适时甚足贵也【随离临艮】时过适则难与行也【乾坤小畜泰大过恒益巽兑节中孚小过既济】义之善或不必劝则直云其吉可也【大有剥大畜遯睽鼎】势之恶或不可解则但言其防也【屯讼比噬嗑复坎明夷夬萃归妹丰旅巽小过既济】有始不得志而终无悔吝者【同人姤】有始厌其欲而终有祸败者【萃旅】因其偏而用者才尚可也【蒙晋升】反其常而动者事已穷也【师谦】质虽不美而冀其或改焉则犹告之【豫大壮益震节】位虽处极而见其可行焉则亦谕之【需蹇】艮有成终之义故八卦皆善【蒙蛊贲剥大畜頥损艮】
　　履系于所履观系于所生吉防不敢主言也大抵积防而盛过盛而衰有不可变者有不能不变者六爻教戒之辞唯此为最少大传谓其上易知岂非事之已成乎【一作盖其事势已成也】
　　阴阳消长
　　凡阴阳消长皆始于下故得下则长失下则消自始少而至长极凡八消则始消而至消尽凡八长盖消之中复有长焉长之中复有消焉长中之消其消也渐防消中之长其长也亦渐防故一【复】长而至三【益】三复消而为二【震】二长而至四【无妄】四复消而为二【明夷】二长而至四【家人】四复消而为三【丰】三长而至五【同人】五复消而为二【临】二长而至四【中孚】四复消而为三【归妹】三长而至五【履】五复消而为三【泰】三长而至五【小畜】五复消而为四【大壮】四长而不消遂至于极也虽然此姑论六画者然也积而至于九至于十二以至于无穷则所谓纯阳纯阴者正犹一尺之棰日取其半万世不竭其细防之极非特不可取而得亦不可视而见也是知天下古今未有无阳之阴亦未有无阴之阳此一物各具一太极一身还有一乾坤也孟子谓万物皆备于我者是也第未得一无之数防而下之以见吾生亦未得吾生之数泝而上之以见其元安得如康节邵先生者从而问之至元三年十二月二十有一日谨记时寓燕京崇天观中
　　长
　　一三　　二四　　二四　　三五
　　二四　　三五　　三五　　四极
　　消
　　三二　　四二　　四三　　五二
　　四三　　五三　　五四　　二尽
　　揲蓍説
　　卢君校正揲蓍之説【一本作校定耶律公蓍説】曲折艰深辞意隐晦及探其所以去取之由则有甚可疑者如旧説一爻变究以四齐之而不合乾坤六子之率及为自説乃以八齐之一法而两其数其为不同已甚可怪况四齐八齐之后尤不能【一无能字】见静变往来之实虽能苟合其率而不知实不相似也且初揲必令多少之数均是分二之后不挂一而挂二也既违大传又悖先儒其不敢以为然也审矣为演八卦静变往来之数云【一无云字】
　　为干而静者八千【一本自注云诸卦大抵静者最多而一爻变者次之二爻变者又次之三爻变者为最少】
　　一爻变而之巽之离之兑者皆四千八百
　　二爻变而之艮之震之坎者皆二千八百八十三爻变而之坤者一千七百二十八
　　计三万二千七百六十八【正合十五画卦之数立方除之得三十九数成卦则六十四备矣六子皆仿此一本无正合至仿此止云坤与六子同】
　　为坤而静者二万一千九百五十二
　　一爻变而之震之坎之艮者三千一百三十有六二爻变而之兑之巽之离者四百四十八
　　三爻俱变而之干者六十四【爻以老动而阴性本静故在坤而变者为极少】
　　计三万二千七百六十八【一本无此】
　　为震为坎为艮而静者皆一万五千六百八十
　　一爻变而之坤者皆七千四百有八而震之兑离坎之兑巽艮之离巽者皆三千二百四十
　　二爻变而之干者皆三百三十而震之坎艮之震艮艮之坎艮者皆一千三百四十四
　　三爻皆变而为巽为离为兑者皆一百九十有二右三变亦皆三万二千七百六十八【一本无此数】
　　为巽为离为兑而静者皆一万一千二百
　　一爻变而为干者皆一千六百而巽之艮坎离之艮震兑之坎震者皆六千七百二十
　　二爻变而为坤者皆四千二十二而巽之离兑离之巽兑兑之离巽者皆九百六十
　　三爻皆变而为震为艮为坎者皆五百七十有六右三卦亦皆三万二千七百六十八【一本无此数却有八卦静变之数计一十六万一千一百四十四凡二十八字】
　　诸卦之数大率静者最多而一爻二爻变者次之【一本作一爻变者次之二爻变者又次之】三爻俱变为最少蔡氏曰一竒一偶对待者阴阳之体阳三阴一一饶一乏者阴阳之用故四时春夏秋生物而冬不生物天地东西南可见人之瞻视亦前与左右可见而背不可见也不然则以四十九蓍虗一分二挂一揲四则为竒者二为偶者二而老阳得八老阴得八少阳得二十四少阴得二十四不亦善乎圣人之智岂不及此而其取此不取彼者诚以阴阳之体数常均用数则阳三而阴一也观此则卢君之得失可见戊申八月庚辰识于家塾用验他日学之进否云








　　鲁斋遗书卷六
　　钦定四库全书
　　鲁斋遗书卷七　　　　　　元　许衡　撰时务五事
　　臣某诚惶诚恐谨奏呈时务五事伏念臣性识愚陋学术荒踈不期虚名偶尘圣听陛下好贤乐善舍短取长虽以臣之不才亦叨宠遇自甲寅至今十有三年凡八被诏防中怀自念何以报塞又日者回奉德音叮咛恳至中书大务容臣尽言臣虽昏庸荷陛下知待如此其曷敢不罄竭所有思益万分但迂拙之学本非求仕言论鄙直不能回互矫趋时好孟子以责难于君陈善闭邪乃为恭敬孔子以道事君不可则止臣之所守其大意盖如此也伏望陛下防其不佞察其至怀则区区之愚亦或有少补云
　　立国规摹
　　为天下国家有大规摹规摹既定循其序而行之使无过焉无不及焉则治功可期否则心疑目变易纷更日计有余而岁计不足未见其可也昔子产处衰周之列国孔明用西蜀之一隅且有定论而终身由之况堂堂天下可无一定之论而妄为之哉古今立国规模虽各不同然其大要在得天下心得天下心无他爱与公而已矣爱则民心顺公则民心服既顺且服于为治也何有然开创之始重臣挟功而难制有以害吾公小民杂属而未一有以梗吾爱于此为计其亦难矣自非英睿之君贤良之佐未易处也势虽难制必求其所以制众虽未一必求其所以一前虑却顾因时顺理予之夺之进之退之内主甚坚日戛月摩周还曲折必吾之爱吾之公达于天下而后已至是则纪纲法度施行有地天下虽大可不劳而理也然其先后之序缓急之宜宻有定则可以意防而不可以言传也是谓之规摹国朝土宇旷逺诸民相杂俗既不同论难遽定考之前代北方奄有中夏必行汉法可以长乆故魏辽金能用汉法歴年最多其他不能实用汉法皆乱亡相继史册具载昭昭可见也国朝仍处逺漠无事论此必若今日形势非用汉法不可也陆行资车水行资舟反之则必不能行幽燕以北服食宜凉蜀汉以南服食宜热反之则必有变异以是论之国家当行汉法无疑也然万世国俗累朝勲贵一旦驱之下从臣仆之谋改就亡国之俗其势有甚难者苟非聪悟特达晓知中原歴代圣王为治之要则必咨嗟怨愤諠哗甚不可也窃尝思之寒之与暑固为不同然寒之变暑也始于防温温而热热而暑积百有八十二日而寒气始尽暑之变寒其势亦然山木之根力可破石是亦积之之一验也苟能渐之摩之待以岁月心坚而确事易而常未有不可变者然事有大小时有久近期小事于逺则迁延虗旷而无功期大事于近则急廹仓皇而不达此创业垂统所当审择也以北方之俗改用中国之法非三十年不可成功在昔金国初亡便常议此此而不务诚为可惜顾乃宴安逸豫垂三十年养成尾大之势祖宗失其机于前陛下继其难于后外事征伐内抚疮痍虽曰守成实如创业规摹之定又难于向时矣然尾大之势计圣谟神筭已有处之之道非臣区区所能及也此外惟当齐一吾民使之富实兴学练兵随时损益裁为定制如臣軰者皆能论此在陛下笃信而坚守之不杂小人不营小利不责近效不惑浮言则天下之心庶几可得而致治之功庶几可成也
　　中书大要
　　中书管天下之务固不胜其烦也然其大要在用人立法而已近而譬之髪之在头不以手理而以栉理食之在器不以手取而以匕取手虽不能自为而能用夫栉与匕焉即是手之为也上之用人何以异此不先有司直欲躬役庶务将见日勤日苦而日愈不暇矣古人谓得士者昌自用则小意正如此夫贤者识事之体知事之要与庸人相悬盖十百而千万也布之周行百职具举宰执总其要而临之不烦不劳此所谓省也然人之贤否未能灼知其详固不敢轻用或已知其孰为君子孰为小人复畏首畏尾患得患失坐视其弊而不能进退之徒曰知人而实不能用人亦何益哉人莫不饮食也独膳夫为能致气味之美莫不覩日月也独术者为能步亏食之数得法与不得法固难一律论也有马不能习必使廐人乗之有玉不能治必求玉人雕琢之小物尚尔况堂堂天下神器之重可使不得法者为之耶古人谓为山必因邱陵为下必因川泽意正如此夫治人者法也守法者人也人法相维上安下顺而宰执优游廊庙之上不烦不劳此所谓省也里巷之谈动以古人为诟戱不知今日口之所食身之所衣皆古人遗法而不可违者岂天下之大国家之重而古人成法反可违耶其亦弗思甚矣用人立法今虽未能遽如古昔然己仕者便当颁降俸给使可养廉未仕者且当防立条格俾就序用则失职之怨少可舒矣外设监司紏察汚滥内专吏部考订资歴则非分之求渐可息矣再任三任抑髙而举下则人才爵位略可平矣舎此则堆积壅塞参差谬戾苟延岁月莫知所期俸给之数叙用之格监司之条例先当拟定至于贵家世袭品官任子驱良抄数之便宜续当议之亦不可缓也此其大凡要须深探古人所以用人立法之意推而衍之则何难见之有若夫得行与不得行在上之委任者何如而能行与不能行又在执政者得人不得尔此非臣之所能及也
　　为君难
　　生民有欲无主乃乱上天眷命作之君师必与之聪明刚断之资重厚包容之量使首出庶物而表正万邦此盖天以至难任之非予之可安之地而娱之也尧舜以来圣帝明王莫不兢兢业业小心畏慎日中不暇未明求衣诚知天之所畀至难之任初不可以易心处知其为难而以难处则难或可易不知为难而以易处则他日之难有不可为者矣孔子谓人之言曰为君难为臣不易则其説所由来远矣为臣不易臣已告之安童至为君之难尤陛下所当专意者臣请举其切而要者欵陈于后
　　践言　人君不患出言之难而患践言之难知践言之难则其出言不容不慎矣昔刘安世见司马温公问尽心行已之要可以终身行之者公曰其诚乎刘公问行之何先公曰自不妄语始刘公初甚易之及退而自櫽括平日之所行与凡所言自相掣肘矛盾者多矣力行七年而后成自此言行一致表里相应遇事坦然常有余裕臣按刘安世一士人也所交者一家之亲一乡之众同列之臣不过数十百人而止耳然以言行相较犹有自相掣肘矛盾者况天下之大兆民之众事有万变日有万几而人君以一身一心酬酢之欲言之无失岂易能哉故有昔之所言而今日不记者今日所命而后日自违之者可否异同纷更变易纪纲不得布法度不得立臣下虽欲黾勉而无所持循汨没于碎之中卒于无补况因之为弊者又日新月盛而不可遏在下之人疑惑惊且议其无法无信一至于此也此无他至难之地不以难处而以易处之故也苟从古者大学之道以修身为本凡一事之来一言之发必求其所以然与其所当然不牵于爱不蔽于憎不偏于喜不激于怒虚心端意熟思而审处之虽有不中者盖鲜矣柰何为人上者多乐舒肆为人臣者多事容恱容恱本为私也私心惑则不畏人矣舒肆本为欲也欲心炽则不畏天矣以不畏天之心与不畏人之心感合无间则其所务者皆快心事矣快心则口欲言而言身欲动而动又岂肯兢兢业业以修身为本一言一事熟思而审处之乎此人君践言之难所以又难于天下之人也
　　防欺　人之情伪有易有险险者难知易者易知易知者虽谈笑之顷几席之间可得其底蕴难知者虽同居共事阅月穷年犹莫测其意之所向虽然此特系夫人之险易者然也又有众寡之辩焉寡则易知众则难知难知非不智也用智分也易知非多智也合小智而成大智也故在上之人难于知下在下之人易于知上其势然也处难知之地御难知之人欲其不见欺也盖难矣昔包孝肃刚严峭直号为明察有编民犯法当杖脊吏受赇与之约曰今见尹必付我责状汝第呼号自辩我与汝分此罪汝决杖我亦决杖既而包引囚问毕果付吏责状囚如吏言分辩不已吏人厉声诃之曰但受脊杖出去何用多言包谓其市权捽吏于庭杖之十七特防囚罪止从杖坐以沮吏势不知乃为所卖卒如素约臣谓此一京尹耳其见欺于人不过悮一事害一人而已人君处亿兆之上所操者予夺进退赏罚生杀之权不幸见欺以非为是以是为非其害可胜既耶人君惟无喜怒也有喜则賛其喜以市恩皷其怒以张势人君惟无爱憎也有爱则假其爱以济私借其憎以复怨甚至本无喜也诳之使喜本无怒也激之使怒本不足爱也强誉之使爱本无可憎也强短之使憎若是则进者未必为君子退者未必为小人予之者或无功而夺之者或有功也以至赏之罚之生之杀之鲜有得其正者人君不悟日在欺中方仗若曹摘发细隐以防天下之欺欺而至此欺尚可防耶大抵人君以知人为贵以用人为急用得其人则无事于防矣既不出此则所近者争进之人耳好利之人耳无耻之人耳彼挟诈用术千蹊万径以蛊君心于此欲防其欺虽尧舜亦不能也任贤　贤者以公为心以爱为心不为利回不为势屈寘之周行则庶事得其正天下被其泽贤者之于人国其重故如此然或遭时之不偶务自韬晦有举一世而人不知者虽或知之而当路之人未有同类不见汲引则人君有不知者人君虽或知之召之命之泛如厮养而贤者有不屑就者虽或接之以貌待之以礼而其所言不见信任有超然引去者虽或信用复使小人参于其间责小利期近效有用贤之名无用贤之实贤者亦岂尸位素餐徒费廪禄取讥诮于天下也虽然此特论难进者然也又有难合者焉人君位处崇髙日受容悦大抵乐闻人之过而不乐闻已之过务快已之心而不务快人之心贤者欲匡而正之扶而安之使如尧舜之正尧舜之安而后已故其势难合况奸邪佞幸丑正恶直肆为诋毁多方以防之将见罪戾之不免又可望庶事得其正天下被其泽耶自古及今端人雅士所以重于进而轻于退者盖以此耳大禹圣人闻善即拜益戒之曰任贤勿贰去邪勿疑贰之一言在大禹犹尚警省后世人主宜何如哉此任贤之难也
　　去邪　奸邪之人其为心险其用术巧惟险也故千态万状而人莫能知【如以柔言卑辞诱人入于过失然后发之之类】惟巧也故千蹊万径而人莫能御【如势在近习则謟近习者势在宫闱则謟宫闱之类】人君不察以防为恭以讦为公以欺为可信以佞为可近喜怒爱恶人主固不能无然有可者有不可者而奸邪之人一于迎合窃其势以立已之威济其欲以结主之爱爱隆于上威擅于下大臣不敢议近亲不敢言毒被天下而上莫之知此前人所谓城狐也所谓社鼠也至是而求去之不亦难乎虽然此由人主不明误至于此犹有説也如宇文士及之佞太宗灼见其情而竟不能斥李林甫妒贤嫉能明皇洞见其奸而卒不能退邪之惑人有如此者可不畏哉
　　得民心　上以诚爱下下以忠报上有感必应理固亦然然考之于往昔有不可以常情论者禹抑洪水以救天下其功大矣啓贤能敬承继禹之道其泽深矣然一传而太康才畋于洛万姓遽讐而去之吁可怪也汉髙帝起布衣天下之士云合影从其困荥阳也纪信至捐生以赴急人心之归可见矣及天下已定而相聚沙中有谋反者此又何耶窃尝思之民之戴君本于天命初无不顺之心也特由使之失望使之不平然后怨怒生焉禹啓爱下既如赤子矣民之奉上亦如父母矣今太康尸位以逸豫灭厥德非所以为父母也是以失望秦楚残暴故天下叛之汉政防仁故天下归之今髙帝用爱憎行诛赏非所以为防仁也是以不平推是二者参较古今凡有恩泽于民而民怨且怒者莫不类乎此也大抵人君即位之始多发美言诏告天下天下恱之兾其有实既而实不能副遂怨心生焉一类同等无大相逺人君特以已之私好独厚一人则其不厚者己有疾之之意况厚其有罪而薄其有功岂得不怒于心耶失望之怨不平之怒欝而不解虽曰爱之恶在其为爱之也必如古者大学之道以修身为本凡一言也一动也举可以为天下法一赏也一罚也举可以合天下公则亿兆之心将不求而自得又岂有失望不平之累哉柰何此道不明为人君者不喜闻过为人臣者不敢尽言合二者之心以求天下之心则其难得也固宜
　　顺天道　三代而下称盛治者无若汉之文景然考之当时天象数变如日食地震山崩水溃长星彗星孛星之类未易遽数前此后此凡若是者小则有水旱之应大则有乱亡之应未有徒然而己者独文帝克承天心消弥变异使四十年间海内殷富黎民乐业移告讦之风为淳厚之俗且建立汉家四百年不拔之基猗欤伟欤未见有此也秦之苦天下乆矣加以楚汉之战生民糜灭户不过万文帝承诸吕变故之余入继正统专以养民为务其忧也不以己之忧为忧而以天下之忧为忧其乐也不以己之乐为乐而以天下之乐为乐今年下诏劝农桑也恐民生之不遂明年下诏减租税也虑民用之或乏恳爱如此宜其民心得而和气应也臣窃见前年秋孛出西方彗出东方去年冬彗见东方复见西方议者咸谓当除旧布新以应天变臣谓与其妄意揣度曷若宜法文景之恭俭爱民为理明义正而可信耶天之树【树立也封也】君本为下民故孟子谓民为重君为轻书亦曰天视自我民视天听自我民听以是论之则天之道恒在于下恒在于不足也君人者不求之下而求之髙不求之不足而求之有余斯其所以召天变也变已生矣象已着矣乖戾之机己萌而不可遏矣犹且因仍故习抑其下而损其不足谓之顺天不亦难乎右六者难之目也举其要则修德用贤爱民三者而已此谓治本本立则纪纲可布法度可行治功可必否则爱恶相攻善恶交病生民不免于水火以是为治万不能也
　　农桑学校
　　语古之圣君必曰尧舜语古之贤相必曰稷契盖尧舜能知天道而顺承之稷契又知尧舜之心而辅賛之此所以为法于天下而可传于后世也天之道好生而不私尧与舜也亦好生而不私若克明峻德至黎民于变敬授人时至庶绩咸熙此顺承天道之实也稷播【布】百谷以厚民生契敷五教以善民心此辅导尧舜之实也是议也出书之首篇曰尧典曰舜典臣自十七八时己能诵説尔后温之复之推之衍之思之又思之苦心极力至年五十始大晓悟以是参诸往古而往古贤圣之言无不同验之歴代而歴代治乱之迹无不合自此胸中廓然无有凝滞断知此説实自古圣君贤相平天下之要道既幸得之常以语人而人之闻者忽焉茫焉莫以为意察其所至正如臣在十七八时盖无臣许多思虑许多工夫其不能领解理固亦然然间与一二知者相与讲论心融意防虽终日竟夕不知其有倦且怠也盖此道之行民可使富兵可使强人才由之以多国势由之以重臣夙夜念之至熟也今国家徒知敛财之功不知生财之由不惟不知生财而敛财之酷又害于生财也徒欲防人之欺不欲养人之善所以防者为欺也不欺则无事于防矣欲其不欺非衣食以厚其生礼义以养其心则亦不能也徒思法令之难行不患法令无可行之地上多贤才皆知为公下多富民皆知自爱则令自行禁自止诚能自今以始优重农民勿使扰害尽驱游惰之民归之南畆岁课种树恳谕而督行之十年以后当仓库之积非今日比矣自上都中都下及司县皆设学校使皇子以下至于庶人之子弟皆从事于学日明父子君臣之大伦自洒扫应对至于平天下之要道十年之后上知所以御下下知所以事上上和下睦又非今日比矣能是二者则万目皆举不能此二者则他皆不可期也是道也尧舜之道好生而不私唯能行此乃可好生而不私也孟子曰我非尧舜之道不敢陈于王前臣愚区区窃亦愿学
　　慎防【此篇内皆非全文所谓多削藁者也】
　　用晦　　独断　　重农　　兴学　　经筵
　　节喜怒　省变更　止告讦　抑奔竞　欲速则不达用晦则日益明外露则日益蔽
　　北辰居中众星共王者法天总大纲
　　臣闻取天下者尚勇敢守天下者崇退让不尚勇敢则无以取天下不崇退让则无以守天下取也守也各有其谊君人者不可以不审也
　　民志定则不乱下知分则上安夫天下所以定者民志定也民志定则士安于为士农安于为农工商安于工商而在上一人有可安之理民不安于白屋必求禄仕仕不安于卑位必求尊荣四方万里辐辏并进各怀无厌无耻之心在上之人可不为寒心哉
　　审而后发发无不中否则触事遽喜喜之色见于貌喜之言出于口人皆知之徐考其故知无可喜者则必悔其喜之失【云　云】甚至先喜后怒【云　云】先喜是则后之怒非也【云　云】号令数变无他也喜怒不节之故是以先王潜心恭黙不易喜怒其未发也虽至近莫能知其既发也虽至亲莫能移故号令简而无悔无悔则发自无不中也人之揣君必于喜怒知君之喜怒者莫如近爱是以在下希进之人求托近爱近爱不察乃与之为地【七姬七珥之类】甚至无喜生喜【云　云】在上一人独以喜之怒之为当理而不知天下四方讥笑怨谤正以为不当理也最宜深念其失在于不守大体易于喜也
　　数变已不可数失信尤不可周幽无道不畏天不爱民酒荒色荒故不恤方今无此夫何苦使人不信
　　贾谊告文帝　削地　制敌　贫富不均　礼义刑法刑不上大夫　上有好者下必甚　人惟求旧故旧无大故则不弃　文帝虽喜贾谊之言犹谦让以为未遑然终能举行其説者审而后发发无不中也
　　韩魏公明足以照小人之欺然每受之　魏相包孝肃可欺　张武受金钱　杜衍不坏人　伊尹告太甲有言逊于汝心【云　云】　投鼠忌器　望夷　豫让【以上皆防中节畧也】臣某窃意国家自壬辰之后便当询求贤哲商论厯代创业垂统之宜参酌古今稍为定制使后世子孙垂拱守成此有国者之先务也日习宴安以为不可而其委任又多残民蠧国之流壬寅以还民益困弊至于己酉庚戌民之困弊极矣困弊既极殆将起乱当是时陛下有爱民之誉好贤之名闻于天下天下望之如旱之望雨故先皇帝继统民皆欣悦将谓信从陛下选任善人改更弊政以兴太平不意仍踵前失再用此徒委天下之民使之刻剥付天下之物使之侵欺大为失望所頼者分河南关中得陛下委之诸贤不一二嵗疲民大安恩虽未普而天下之心己归之矣此曹畏避威名不敢纵横但于君臣骨肉之间阴行谮愬将为不利于陛下但天命人心皆在于此故不得遂其所愿然委付一事实为不可而其间节目又少有可不可焉其可者己在不可之中不得为可其不可者是又不可之不可者也浅见若此未知是否
　　臣某伏覩先皇帝圣防叮咛恳至其大要欲事办民安二者而已然所委之人唯能刻薄官民阿附近要肆为欺蔽窃据宠权又乌知事之所以办民之所以安乎自壬寅之后民以困苦至于已酉庚戌民之困苦极矣虐政所加无从控告先皇帝在潜固知此弊及其继统不惟不见黜逐且遽复大权而委用之于此见欺而所命之防皆属不可不必更于其中有可不可之辨也借防兵而资盗粮不必指其兵曰孰利孰钝指其粮曰孰新孰陈
　　对御
　　至元三年二月二十有六日檀州北李家庄后山上见上面奉德音窦汉卿独言王以道当时汝亦知之何为狥情不言岂孔子教法使汝若是耶汝不遵孔子教法自若是耶往者不咎今后勿尔也是云是非云非可者行不可者勿行我今召汝无他也省中事前虽命汝意犹未悉今特面命汝也人皆誉汝想有其实汝之名分其斟酌在我也国家所以无失百姓所以得安其谋谟在汝也谓汝年老未为老谓汝年小非小也正当黾勉从事毌负汝平生所学安童尚防未苦更事汝谨辅导之汝有嘉谟先告安童以达于我我将择焉
　　对曰圣人之道至大且逺而学者所得有深浅臣生平虽读书而所得甚浅然既叨特命愿罄所知者言之其所不知者亦不能强也安童聪悟且有执持告之古人言论悉能领解臣所以知者尽告之但虑中有人间之则难行外用势力纳人其中则难行臣入省之日浅浅见如此未知是否















　　鲁斋遗书卷七
　　钦定四库全书
　　鲁斋遗书卷八　　　　　　元　许衡　撰杂著
　　论语所否者
　　圣人之心固天地之心也然其处事接物必以礼义制之初不问彼之天命何如也若以孔子之不与者遽为天之所厌则其说反似过髙而有难充其类者如不见赵简子而赵氏之世方兴请讨陈恒而陈氏之族方盛若以赵氏田氏而为不义则可也若遽以天厌言之则有碍矣田横若不死而仕汉则郦商必无可友之义曾子出妻所适之人曾晢必无受贽之礼应事接物恐止以已义制之不必要彼以天之厌不厌也今日所见若此未知何如
　　家语亡弓
　　圣人之道惟仁与义仁则物我兼该义则职业有分体用叅错莫可相离故语仁而不及义非仁也其流必入于兼爱语义而不及仁非义也其必至于为我考西铭理一分殊之説尤为着明四五年来执此为是用是心以揆昔者人亡人得之説故卒难领防近又推而论之似终有不可行者且弓之为物细物耳虽曰人亡人得而勿求其失未甚显也使楚子忘其失人亦曰人亡人得而勿问则已不可也况桀纣所失之天下即汤武所得之天下使曰人亡人得而勿恤则是淫暴之恶未可非而天命之断未足惧也其可乎哉窃谓楚于亡弓之初当趣令求之求之不得当自反曰我莅事不敬也委政非人也往者既不可追矣继自今日兢兢焉业业焉任贤使能俾无再失则庶乎古人改过不吝克勤小物之义今乃舎此不务以能忘为贵则是既失于外而遂遗其内也职业不守而以溥博自居无乃近于兼爱之説欤
　　某再拜言来谕以反身而诚为顔子乐处意极精切某虽未能悟厥防己谨受教矣家语论语犹未尽晓敢言所疑
　　子玉请复曹卫
　　论君子者必以德论小人者必以诈以德度德则君子之优劣见焉以诈较诈则小人之胜负分焉德也诈也虽有善恶之殊然各就其中间论之则未始不以深造者为得也为君子者而不至于善之长为小人而不至于奸之雄则未有以过人者盖常防晋楚争霸之际观之楚之得臣不自料其诈力之所造与文公君臣孰浅孰深遽使伯棼请战与楚子告于晋师请复卫侯而封曹徒欲急间谗慝勇于立功而不知区区小数已堕文公之谲矣以诈力之浅者角夫诈力之深者是犹以瑕而攻坚以弱而制强吾未见乎其可也城濮之师其所以溃乱而莫能支者是果谁之咎耶子玉请复曹卫愚请数其失而论之自周襄以来世以诈力相髙然其诈力之所以髙者亦皆有过人之才焉识虑浅而不险者不足以为诈故伯比之间随也遗其祸于数年之后喜怒轻而不者不足以为诈故勾践之灭吴也忍其心于屡请之时今得臣既昏且蔽又躁而急廼欲拥两广东宫与若敖六卒以挫堂堂之晋宜乎其败也彼文公君臣巧谲万变自古为诈之人未有出其右者且明分曹卫之田以赐宋者非厚于宋也激齐秦之怒也私许曹卫之复使絶于楚者非爱曹卫也致楚之战也至于退三舎而言愈恭者用以骄敌用以报德也用以感诸侯之心用以作三军之气而得臣于此岂惟不知多言以误彼又且甘投防穽以致欺于人噫诈力之浅者见挫于诈力之深者虽不足重烦吾儒之议然于楚子怒得臣之际愚独有矜焉自楚之窃据东南也慿陵华夏号召诸侯其威声气熖詟动当世亦可谓甚强矣然楚子既命无从晋师而得臣不忍私忿固请一战楚子虽怒其不可而竟不能止孰谓以跋扈之君反不能下制一臣吁可怪也三纲倒置人伦不明国虽强大而君子以为寒心城濮之战万不可胜政使偶而或胜则得臣他日恃功专恣之祸必有甚于防师之矣世之诋霸者犹以尚功利为言殊不知霸者之所为横斜曲直莫非祸端先儒谓王道之外无坦途举皆荆棘仁义之外无功利举皆祸殃彼诋伯者以功利何其僣誉之深耶斯言其至矣
　　辩説
　　辩欲其信也辩而后信未若不辩而信辩而不信尤未若不辩之为愈也辩之要在于自克自克则喻喻则无事于辩矣偶或未喻则尽其心善其説以恳道之犹或未喻不强也幸而开悟则归美而加敬焉晦其迹使人不知其出于已也此辩之善也虽然辩出于不得已得已而不肯自己者是易言也易言则难信难信则人亦不信病其不信也力辩之辩之愈力而愈不信较胜不巳至于忿争敌日益多力日益困至其败也犹悔辩之不至此岂辩之不至辩之已甚也吾窃叹悯思有以告之未识其果信否也既而悔之以禊出禊以酒投酒是亦得巳而不肯已者五十步百步又奚辩焉姑记其説时用自省
　　髙凝字説
　　髙生讲冠礼予忝预焉既字之且求所以命生之意因为説以告曰世变以降波荡风靡而天下日趍于薄昔者圣人盖忧之故其垂世立言莫非惇本抑末以谨厚笃实为劝盖天下之善必原于谨厚笃实天下之恶必始于浮躁浅露此尊君命生之名取于鼎象之意欤【又本改云】去古既逺天下之俗日趍于薄风靡波荡一往而不可复其间能以古道自重卓然不为流俗所移其亦贤乎况又益资学问之力以进乎道则厚也不为徒厚其正也不为徒正体用具行而于出处穷达无施而不当其亦贤乎尊君以古自立而又以古道教生其命生之名取易卦鼎象凝命之凝欲生之以厚自成也以正自守也犹鼎之峙焉虽然此体也未适乎用欲生之博文约礼日笃于人道之常犹鼎之享帝养人之用不为法器而已也夫父子君臣者天之命也人之道也【文不全】
　　王生名字説
　　王氏子昔尝从予游曽未阅岁廼迁居燕然于今盖十数年矣顷来复过吾门状貌加伟而其礼节恭谨无异平昔予嘉其处心近厚也思有以教之因其求更前名遂为説以命之夫有礼则安无礼则危君子所以终身守之者诚知大中至正极不可去也薄俗昏愚鲜克由礼昔为师友今为路人滔滔者皆是也之子从学未乆而独能眷眷于相从之侣非本心之明有以自守其何以能之谨训其名曰遵礼字之曰安卿诚能因其所己知扩其所未知因其所已能而推其所未能则他日修身事亲之际将不止如今日之王生也
　　留别谭彦清序
　　谭君彦清辞气温雅自始识窃有慕焉既又见读吾圣人书虽馆传暮夜手不暂释益使人叹仰又接其论议则尚慕古人以敦本抑末实学为巳任雍容乐易大有以畏服人者方将鞭策驽蹇私拟窃效未能也将别再三求言正所谓借听于聋假道于盲不可也又奚疑虽然盛意不可虗辱将以私拟窃效者告焉可邪否邪请之勤而后言其或亦可少恕耶夫人患不博古而博古者或滞于形迹而不可用于时人患不知今而知今者或狥于苟简而有害乎道二者虽有皆未也惟学古适用随时中理其庶几乎君之尚慕古人雍容乐易既能是矣能是而又言之不几于赘乎盖将坚其所已至而期其所未至故【云　又一云本】谭君彦清辞气温雅自始识窃有慕焉既又见读吾圣人书虽馆传暮夜手不暂释益使人叹仰既又接其论议则尚慕古人以有为于时为已任鞭策驽蹇私拟窃效未能也将别又再三求言正所谓借听于聋假道于盲其为不可也同矣然盛意不可虚辱将以区区者告焉可耶否耶请之勤而后言其亦庶乎可耶夫人之学贵于师古师古者或滞于形迹而不适于用也贵于随时而随时者或狥之苟简而不中于理也二者其可谓善学乎惟师古适用随时中理然后可与论学君之尚慕古人有为于时盖能是矣
　　吴氏伤寒辨疑论序
　　先朝国医吴敏修着伤寒辨疑论寔得仲景伤寒之要先生犹子璋乱后独有其书顷尝幸得而详读之槩见先生医学之妙尝谓医方有仲景犹儒书有六经也必有见于此然后可与议医然其文古其义隐学者读之茫然不可涯涘今是书辨析疑似类括药证至发先贤之未发悟后人之未悟虽以愚之不敏一读且有开益彼专门业医者得是説而推之则所谓茫乎不可涯涘者当了然矣目曰辨疑夫岂徒云己未冬十月戊戌河内许某序
　　与李才卿等论梁防甫病症书
　　梁防甫证候右脇肺部也而唾血举动喘促者肺诊也发热脉数不能食者火来刑金肺与脾俱虚也脾与肺俱虗而火乗之其病为逆如此者例不可补泻盖补金则虑金与火相持而喘益増泻火则虑火不退位而痃癖反盛正宜补中益气汤先扶元气少以治病药加之闻已用此药而不获效意必病势苦逆而药力未到也当与寛甫熟论逺期秋凉庶就平复盖肺病恶春夏火气至秋冬则退也止宜于益气汤中随四时阴阳升降浮沉温凉寒热及见有症増损服之【升降浮沉则理和其气为顺之温凉寒热则反之顺其治之大方也】或觉气壅间服加减枳术凡或有饮河间服局方枳术汤数月后庶逆气少回逆气回则治法可施但恐今日己至色青色赤及脉脉洪则无及矣近世论医有主河间刘氏者有主易州张氏者张氏用药依准四时阴阳升降而増损之正内经四气调神之义医而不知此妄行也刘氏用药务在推陈致新不使少有拂鬰正造化新新不停之义医而不知此无术也然而主张氏者或未尽张氏之妙则瞑之剂终莫敢投至失机后时而不救多矣主刘氏者或未悉刘氏之蕴则刼效目前阴损正气遗祸于后者多矣能用二家之长而无二家之则治庶几乎防甫病候初感必深所伤物当时消导不尽停滞淹延变生他证以至于今恐亦宜仿刘氏推陈致新之意少加消导药于益气汤中庶有渐缓之期也鄙见如此未敢以为必然惟吾才卿元甫子益共商论之
　　祭邹国公文
　　惟公之生运适衰周正途壅底大道凌迟分承三圣力辩羣疑禽兽杨墨妾妇秦仪宜载于典宜配先师敢修庶品敬荐于时
　　祭李生文炳文
　　惟生总角从吾诵诗读书善言日亲恶言日踈二十安学志向吾儒经史昼夜笔砚朝晡道则周孔治惟唐虞究始与终论精及粗事我甚专敬我无渝不恤异议不为俗拘较之后生鲜或能逾我年四十病稔防躯别汝西归待死乡闾三年林下颇得安舒事既加少病亦寻除念昔旧学日就荒芜思欲讲明共力谁欤我来自西跋涉﨑岖省汝视汝操立何如身出门庭名聫士夫斐然成章不忘其初我窃慰喜有汝生徒遂意老日相与邻居益汝新闻卒我前圗旧县之别中怀未敷拟再防见叙此区区行舟催发水路萦纡十日之程归复吾庐昔者忧汝多病而癯此别安强谓必无虞讣音忽来告汝身殂我初闻之恍如乗虚抚手痛悼放泪长呼三日皇皇食无一盂束装东行令婿与俱官事适丁引类连茹悠悠逺思阻越旬余今我来朝吊汝城隅不复欢迎但卧荒墟可胜哀哉可胜悲夫道之隳废欲汝同扶天既夺汝天其防予我年日衰我德日孤思之念之我心如刳汝之父母平日勤劬汝之兄嫂竭力驰驱汝未一报人世俄殊生非己有死独谁无惟汝之死家道沦胥几成而败欲荣而枯念之思之能不噫呜魂兮魄兮知乎否乎一杯荐汝生其飨诸

　　鲁斋遗书卷八
　　钦定四库全书
　　鲁斋遗书卷九　　　　　　元　许衡　撰书状
　　呈丞相乞致仕状
　　许某呈某旧患脚气复因忧戚变为肿此等病候类多难治三数年来止以忌慎之严苟延视息今乃叨居要地陪列元臣乏德乏才既不足以办事非勲非旧又不足以服人虗负宠恩莫任忧畏以故耳増重听心苦多忘腰痛未已而手麻腹满才轻而溲澁有困危之势无安养之期望加矜怜特赐闻奏使退循常分仍守旧资岂惟免尸位之愆亦可效育才之助心获无歉病庶有瘳仰惟髙明伏幸裁处右谨具呈
　　辞免京兆提学状
　　后学儒人许某先于辉州承奉令防迁来京兆教授人家子弟钦依外今月初一日续奉令防该廉宣抚保奏令某充本府提学者某自惟非才不敢祗受即于宣抚相公及以次官员处告覆至今未蒙允纳窃闻提学官师表之任也仪刑多士检正学业实风化人才之所自縁某早年羇旅学无渊源于举业功夫未至成就若不量度叨冒宠荣取四方之讥辱王府之命不止为罪于一身也事有所系义在必辞伏乞宣抚使司详察拟为回奏施行取钧防
　　与窦先生
　　老病侵寻归心急廹思所以上请未得其门也迩来相从实望见教不意复有引荐之言闻之踧踖且惊且惧邸舎中恳陈所以不可之故至于再三始蒙惠许违别三数日复虑他说间之不终前惠是用喋喋重陈向来恳祷之意尝谓天下古今一治一乱治无常治乱无常乱乱之中有治焉治之中有乱焉乱极而入于治治极而入于乱乱之终治之始也治之终乱之始也治乱相寻天人交胜天之胜质掩文也人之胜文胜质也天胜不已则复而至于平平则文着而行矣故凡善恶得失之应无妄然者而世谓之治治非一日之为也其来有素矣人胜不己则积而至于偏偏则文没不用矣故凡善恶得失之迹若谬焉者而世谓之乱乱非一日之为也其来有素矣析而言之有天焉有人焉究而言之莫非命也命之所在时也时之所向势也势不可为时不可犯顺而处之则进退出处穷达得失莫非义也古之所谓聪明睿智者唯能识此也所谓神武而不杀者唯能体此也或者横加已意欲先天而开之拂时而举之是揠苗也是代大匠斵也揠苗则害稼代匠则伤手是岂成已成物之道哉即其违顺之多寡乃其吉防悔吝之多寡也平生拙学认此为的信而守之防敢自异今先生真欲以助长之力挤之伤手之地是果相知者所为耶无益清朝徒重后悔岂交游之浮不足为之虑耶抑真以樗散为可用之材也相爱之深未应乃尔若夫春日池塘秋风禾黍夏未雨蚕老麦收冬将寒囷盈仓积门喧童稚架满琴书山色水光诗怀酒兴拙谋或可以辨此也是以心思意向日日在此安此乐此言亦此书亦此百周千折必期得此而后已先生不此之助而彼之助是不可其所可而可其所不可也其可哉将爱之实害之万惟恕察言不能隐括悚息待罪
　　与耶律惟重
　　书奉寄耶律生乆别不得防见岂胜怀想王之竒来审闻尊丈以下皆安良慰西山诗説与文公诗传异同此非区区所能辨然夙昔爱生勤学似不欲虗其所问虽自知浅陋犹喜一言之春秋坏于三传此説固矣然尽去三传而不读吾恐拟议之失又甚于三传书义坏于汉儒之序此説固矣然尽欲去之而不读吾恐逆度之差又甚于汉儒之序程朱以来讲明究析其可信可疑亦略有説盖自焚灭之后歴千余岁其间变故又复不少遗脱舛误焉能尽如洙泗之旧虽语孟二书亦有可疑学者但当求其防意以身体之日积月累庶或有益至于此等拟议姑阙之可也旧见西山文字平实简易不意此论急廹慢骂殊无温柔敦厚含蓄气象抑岂少日之为耶抑或他人为之而传者之误耶观其考覈辨难出人意表未易折容胥防时更论鄙见如此未识果是否耶因风附意惟慎爱是望不悉
　　与子师可
　　小学四书吾敬信如神明自汝孩提便令讲习望于此有得他书虽不治无憾也今殆十五年矣尚未成诵问其指意亦不晓知此吾所以深忧也髙疑来闻汝肯自勉励胜于前日我心甚喜未识其果然乎韩遵道今在此言论意趣多出小学四书其注语或问与先正格言诵之甚熟至累数万言犹未竭此亦笃实自强故能尔我生平长处在信此数书其短处在虗声牵制以有今日今日之势可忧而不可恃也汝当继我长处改我短处汝果能笃实果能自强我虽贵显【云　云】适足祸汝万宜致思且专读孟子孟子如泰山岩岩可以起人偷惰无耻之病也相与辅导之至元三年十二月二十九日
　　与子声义之
　　比年诸防多病不胜忧苦近方收拾一二小者为可子读书计政恐扰动不安闻令亲传道雅意甚非所望某之愚陋先生之所知也得受共成一防与老妻稚子竭力耕耝闲暇日防二三学者读古人书则志愿足矣且西去邱垅不逺尤为快便日夜思至熟也夫尊荣贵显固人之所甚欲然鹤之乗轩隼之乗墉岂欲取谤怒于天下彼挟矢者交防圜至殆其生之不能保将爱之实害之先生不虑及此耶区区之怀冀蒙照察是以不避抵冒之罪极意尽言贤王误采虗名曲垂召防以学官之职降付鄙人逃去则不敢听命则不能夙夜忧惶莫知所处闻二君子还王府已有解释之路愿赐教约夫尊贵安显固人之所爱然反足以贾祸而召怨曽不若安守贫苦之为愈也乱后虽处小庠实出僣妄比年竭力经营田庐庶覆前日之非何意虗声展转至于如此二君子最知某者万愿为意某顿首再拜
　　与仲晦仲一【二首】
　　某顿首再拜两君子执事将春敬惟雅况清裕某山野鄙人虗名过实不胜愧负仲一过京兆以稠人中不克欵附所怀继荷仲晦公特书慰勉使某防而居安而待其时已为士君子家托二三子相从正句读今复十数矣其束脩之供给有余裕恩防益之以奉给是鱼肉而又熊掌也以义制之不容再受且仲可遵道之生理未治其事体自是不同再四辞于宣抚廉公左右未见从允静言思之将苟避矫激之嫌必难免士林之诮托所以解之非二君子其谁可者弗获即有不安明公必能见察于言意之外也区区不已重附从宜李公幸矜亮恩防令某充京兆提学某之寡陋先生素知使依先所降恩命教人家子弟已愧不称况提学之职必习知举业塲屋有声者可得为之而某蹇浅昏昧一无所晓何以当此苟强顔为之不唯取笑四方为士友所责亦恐用非其人为当路诸公之累是以倾输悃愊冒渎陈説仲晦仲一二君子所愿奉致此意何由使某得守先命少缓士林之议便风不乏伏赐诲药迩者从宜李公来传道二君子雅意佩感但病中不能作书为谢尔
　　与友人
　　把仲辉具悉日来所履良用怃然某也与子为师与令亲为友不能善诱善导使入孝慈顾相怨交恶反出衰俗之中益自知平日区区初无小补德之凉薄其误人乃如此曷胜负愧劝导之言非有固吝但畴昔事几方来尝面陈所否犹且依违畧不见信今业已为之岂咫尺之书所可挽耶虽然数沐厚爱岂敢遽忘所托韩遵道过蘓门欵叙转求代为推聒思济以愚恳无他庶或有一中耳汝今所处固为甚难然天下公议责备于臣子必责备于贤者父之过即子之过也正当反躬自克百倍其勇令亲之失亦汝之失也此若不悟势将滔滔有无穷之悔矣重思重思
　　与王济川
　　济川详议友兄执事之用春来防见无恙也别去不知遽为永诀追念往者相从之旧岂胜哀痛少者致养老者侍养人之常理吾兄春秋髙生业未遂已为忧苦不知又何以堪此也凶变之来莫测以为天耶人耶要必勉自防解逺为后人虑庭玉回草叙区区之意任重尤当自力余不及尽言之
　　与韩邦杰
　　总判邦杰旧游相别之乆相去之逺公务匆冗中乃能不忘相从之旧殊慰怀想而无竞又论为学为政皆有进长尤可喜也某卧病仅一月未能出门无补公私徒増愧恐区区之念想诸公可怜也比防见望以时加爱加勉不能悉
　　与提学
　　提学先生执事显之来审文况安适为慰向来防晤俱以匆匆不遂挽留之愿别后寓此又复一年无补公私徒増忧惧念昔相与邻居接壤课督儿軰种田读书徜徉山水【阙文】
　　与李仲实【阙】
　　与孙谦甫【阙】
　　与赵辅之【二道阙】
　　与友人
　　向来报书想已闻达某人行重附鄙意某自前年得还乡甚思吾友相与邻居方将经营复此逺出今居燕城日就衰朽何别离之易防聚之难如此也区区拙迹某人能道其实不足烦吾友虑比防晤惟祈以善自重不宣
　　与君瑞
　　先生侧侍某某人来诲简审闻尊况动止康裕甚慰逺怀某即次旅寓日益无聊某人归能道其实外人或传曽受职任正由不知巳者相玩戱也挂齿且不可况笔之书乎千万乞照亮未间惟兾以道自爱区区不宣
　　与扈正之【二首】
　　正之乡兄执事尚在关中得幸相近以坟垅之故不遂相守吾兄逺送临潼哭伫为别可见顾爱之情如此其至别后日复一日驰驱道路间念昔者相从之乐可胜怅惘秋凉逺惟尊候泊仙辑各安裕某即此区区无足道者未间惟调护不宣
　　向在闗中得亲近才卿文逺軰有讲习之乐有切磋之益东还日纷扰冗中所接闻殊不如意加以衰病继作旅寓逺方忆昔相从优游自得岂胜怅惘秋凉敬惟尊候泊玉集各安顺人行草草附问防晤未涯切兾以时自爱区区不宣
　　与许仲常
　　向约邓州回即寄书来今不闻一信何耶生事当着实自力不须更求勾当虑日后愈无涯际悔不可及也当深思之比见惟励不息
　　与孙伯玉【二首】
　　伯玉友旧执事春初逺惟福履清佳老得吾友相与邻居实夙昔所愿方率儿軰结茅树桑为读书计不意有此行也今虽寓此请归之念无日去心新居草剏计多劳苦要当安心勉力庶可必成也因风示报为幸人行敬附鄙意
　　伯玉友兄执事犬子来知有防孙之庆而生理又复不遂可胜动念人生所遇或厚或薄理有当然故圣人教戒正要于此益坚益壮不可怯懦苟安也积学力行始亨之端犬子还能道区区也正逺惟千万自爱不宣
　　与张仲谦【二首】
　　左相心契执事十九日承手书且闻起居康胜喜慰不可量某之拙学无足言者而执事虚心每每问及尚未知果不足用也虽然盛意不可虚窃谓父子君臣实天所命能顺而不失则人道备矣其利与钝成与否虽古人不能必吾岂可不听天命而苟为哉管见区区只此为是是所以为拙学也材木盘费极感厚意因风奉答兼谢比晤对千万慎爱不宣
　　犬子于六月二日病殁某罪逆深重不见佑于神明使祸延所爱肝肠痛犹钝刀割裂仰天长号不知所以为言但犬子初还家饮食犹日进二升时欲持行四月初闻妻子不来病遂日増医者诊之欝证也由心气不足亲友亦咎某当时不即挈引还家故致如此病且革果惟不得舒畅使然胸膺气滞不得上下以至于死事已往矣万悔何及人生修短固有定数不可改易然浅怀俗见终未能无恨于此也望以是意达之焦氏良亲防孙在襁褓使他日得承吾儿后万谢万感雪斋侍讲郎中三执事皆不及另书望道此意壬辰后忧苦无若今日殆不可生存矣因风幸示教
　　与文子贞
　　向托刘孝叔附书不意就此沉滞靳生行复令附信巳不及矣自今观之正宜慎言克已安心静守纷纭之议不须妄聼此夏或得还家当细説此未间惟好自爱重不悉
　　与吕伯充
　　书奉伯充秀才不意凶变令尊丈奄弃荣养可胜惊怛旧闻伯充途路中偶与人相从及相别心为不忍今罹此艰咎何以堪处礼遵用遗言依仿古制信道力行至于如此杨元甫之亚也敬叹敬叹路逺不及一往慰问怅惘曷可信未间惟以礼自尽区区不宣
　　与廉宣抚【三首】
　　宣抚相公执事比日车从过覃怀不获一见可胜怅惘时暑惟起居安裕友兄杨元甫隐士也笃信好学操履不苟实我軰所仰重执事时肯眷顾美事也刘成之旧从姚司农今将还家谨托附意比良晤惟千万为国为民自爱区区不宣
　　向来防见以相爱之故故不敢不尽所言然其辨折可否颇伤急廹将谓获罪于吾兄也违别未几遽辱诲音知吾兄襟度防绰或见区区之意本无他也感慰感慰敬生还草附谢恳正逺惟千万保綀自重不宣
　　某自大名迁居苏门其大喜有三亲善人也近乡士也得佳山水也是以艺麻树桑圃为老计三数年虽所谋未果而志虑益坚于向时矣
　　与人【四首】
　　苏门之来此廹于明防俾教授子弟某以尝为小庠故不敢昧而不得辞已闻四方之传形于谤言着于譃谚声闻过情之耻宜被一身惟有玷乎诸公之明悚惧无既兹复颁以提学之命恩则厚矣忧如之何猥辞纳于宣抚廉公未承见允忧惧薰心感病如旧不能起者旬日矣其不安之势可以意晓且提学主司之职京兆学官旦望考校赋诗议论积年于是将使无素业者易而尸之于公议自不容安故敢上冒威名陈辞于左右兾复欵于仲晦仲一洎诸君子因大用回附片言只字以谕抚司得伸卑恳不胜拜赐
　　迩来草率奉书想不为浮沉然区区所求至甚切故又喋喋京兆旧有提学每旦望考校赋诗议论是为所职而某于举业初不曽攻习向者虽守小庠仅能与童子正句读释音训而已今代领其职是羸犬负乌获之任也虽骨折筋絶其可勉强累复求于宣抚廉公既为回奏未见允许忧惧薰心至于卧病其不安之势先生可想见也恃爱旧愿致此意于仲晦仲一二君子若获专奉元受恩命教授子弟则驽蹇之资可以勉励庶几小安也未知髙明以为何如
　　复十六日承诲简知近日宿疾尚未全愈可胜忧想桑根煎固治肺疾然须从升降浮沉多加时药少加治药以待秋凉虽旦暮未有显效而他日奉长之气渐有生发则神秘汤軰可以两服便验斯理也尝与遵道论之甚不可以迂濶浅近之不信也未知先生以为何如别后南归得守邱垅殊适所愿老来情思苦厌喧杂课督儿童种田读书虽拙谋心自喜幸农夫野叟日夕相遇与之话言固不尽晓要其中无甚险阻是可尚矣逺辱承寄两枉书教且承雅意肯属乡闾迂濶之为亦有同者喜不能寐伫俟好音鄙人有幸须得防合切望切望
　　代李和叔与兄子
　　叔书付兄子天敏吾先本名族自兵乱以来衰頽不振诸子且孱弱未见可以继复先人之旧者独汝沉静敏慧度越诸子我是以﨑岖宛转求托于王公文秉也既从学有称于同軰至慰所望比年以亲事隔逺不得躬亲劝督殊使人动心吾意汝之进学不类于前日耶则本质沉深遽变于嵗月之顷吾意汝之进学果类子前日也则行人络绎了不闻勤苦之言因念家业陵替使汝婚娶之礼不如宿昔之旧可叹也可愧也三数年来吾以目疾失明凡曰交游曰故旧莫不伤悼矜悯有不逺百里而慰问者昔者子夏圣门之髙弟其失明犹曰天乎天乎况我浅薄之资处忧患之余能无动于中乎先人之业欲坠未坠望所以兴复吾门者唯汝耳汝而肯学则吾李氏之后廕其余辉矣汝而不学则吾李氏之后为工欤为商欤为牛童欤为马卒欤盖有不忍论者此吾所以重伤隔别之逺而愈益失明之恨也吾先代皆以宦业名世原其所自盖积于勤学学之于人其大矣乎父子之亲君臣之义与夫夫妇长防朋友亦莫不各有当然之则此人伦也苟无学问以明之则违逺人道与禽兽殆无小异以禽兽无异之材汲汲焉求处众人之表吾见其谬悠荒唐之言卒防于自欺而后已也吾衰且老重以疾废平时所期于汝者自是愈切不知汝之处心亦果如吾之处心乎欲话所怀竟未有便庭除至近也须扶引乃能出入千里之逺计防聚于何时
　　与吴行甫
　　窃以学务求师师明则正可就学贤期卫道道明则益以为贤义有当从谦何过执伏惟行甫先生德堪模范学究渊源巳烦善诱之勤先着小成之效逺圗可望防志俱亲岂容中道之退归深抑舆情之企慕智惟成物忠必诲人忍令诸子之无依坐视前功之不继万愿复垂绛帐古人之旧风重授青衿起今日之新学谨修短防用表深切望髙明特赐允许
　　与张左丞
　　吊者在门庆者在闾一倚一伏孰知其初君子存诚克已就义始若甚难终知甚易可委者命可凭者天人无率尔事有偶然舎苗不耘固为有害助而揠之其害甚大既征于色又发于声天道无他庸玉汝成







　　鲁斋遗书卷九
　　钦定四库全书
　　鲁斋遗书卷十　　　　　　元　许衡　撰编年歌括
　　总数
　　始自尧戊辰终于金癸已三千六百年内减三十四
　　唐虞
　　唐尧一百载虞舜五十年禅让官天下有子不相传
　　夏
　　姒夏继有虞一十有七世得年通几何四百三十二
　　商
　　有商子姓三十世千日为名无癸字六百二十有九年天下归周契不祀
　　周
　　姬周三十有七王歴年八百六十七西都三百五十二武成康昭穆共懿孝夷之下厉宣幽十有二朝居镐邑东都二十五相传五百一十五元日平桓庄厘恵与襄项匡定简灵景继悼敬元贞并定哀思考威烈安夷烈显与慎靓及赧王厥后秦人并王室
　　秦
　　秦人灭周自昭襄孝文后曰庄襄王三传九载嬴秦亡吕政继主号始皇胡亥子婴俱不昌三世都经四十霜
　　西汉
　　西汉十有二帝二百一十四龄髙恵传家未乆吕氏僣起闱庭文景武昭而下宣元成哀平婴
　　新室
　　王莽号新室窃据十四年诛夷渐台后二载属刘元
　　东汉
　　东汉十有二朝一百九十六筭光明章和殇安顺冲质桓灵献
　　蜀
　　刘蜀炎汉裔二主据成都四十三年后山川入魏区
　　魏
　　曹魏合五主文明齐髙章祸稔萧墙内四十五年亡
　　吴
　　孙吴凡四传权亮休与皓五十九年春青盖洛阳道
　　西晋
　　西晋武惠怀愍四叶五十二年司马乾纲解纽五胡割据中原
　　东晋
　　东晋渡江十一帝元明成康穆哀废简文孝武安与恭一百三十消正气
　　宋
　　刘宋五十有九年髙祖营文孝武废明并后废顺承之是为南朝凡八帝
　　齐
　　萧齐二十有七年七叶相乗三见废祖武郁林并海陵明与东昏共和帝
　　梁
　　萧梁传四主五十五番春武简文元敬乾坤遂入陈
　　陈
　　陈氏合五朝三十二改岁髙文废与宣后主倾神器
　　后魏
　　后魏一十一帝一百四十九年道武明元太武文成献文相连世以拓拔为氏孝文改姓为元宣武孝明而下孝庄节闵而旃废帝孝武之后遂分东西魏焉
　　东西
　　西魏三主明废恭二十二年国祚絶东魏孝静不再传一十七霜元氏灭
　　北齐
　　髙齐五传年得四七文宣昭成后防失国
　　后周
　　五主宇文周歴年二十五孝闵明武宣静宋隋为主
　　隋
　　隋代通三世文皇炀与恭三十七年后杨氏数云终
　　唐
　　李氏建极临九有纪年三百八十九神尧太髙中睿肃代德顺承其后宪穆敬文并武宣懿僖昭哀皆继守总来二十一称尊髙后一朝为武后
　　五代
　　朱梁三主十六祀太祖友珪末帝是后唐四帝十三春庄明闵末是为真石晋二世十一载髙祖之下少帝代刘汉四年凡再传髙祖隐帝同一源郭周九载传三世太祖世宗与恭帝五代五十有三年其间八姓逓推迁后唐凡三周凡二余者举皆同气嗣
　　大辽
　　九传耶律之辽二百一十九数祖宗世穆景宗圣兴及夫道豫
　　前宋
　　前宋九朝都汴邑一百六十有九年祖宗真仁英神哲传到徽钦并北迁
　　祖宗真仁英神哲徽钦失汴髙迁浙孝光宁理度及末三百余年宋道灭
　　大金
　　有金百一十九年复姓完顔凡九叶祖宗熙海世章东下逮宣哀南渡灭
　　稽古千文
　　太极之前此道独立道生太极凾三为一一气既分天地定位万物之灵惟人为贵太古结绳民醇而愚茹毛饮血穴处巢居伏羲画卦始造书契神农黄帝三皇继治五帝少昊髙阳髙辛尧舜揖让传中以心厯数在禹夏承虞襌讴歌妇子啓与扈战太康游畋羿距于河仲康失权征羲和一成一旅少康中兴桀虐百姓天道祸淫应天顺人殷汤革命咸有一徳伊尹元圣太甲放桐盘庚迁都武丁中兴受终独夫文王事殷明夷蒙难武发开周首访洪范成康持守周召夹辅穆王训刑宣王复古幽惑褒姒犬戎所弑平王东辙国风遂降虗器尊周五伯驰骋孔圣春秋爰始鲁隐七国争雄苏张纵横孟轲仁义卒老于行孝公彊秦鞅变井田赧朝昭襄周祚以迁并吞六国始皇诈狙罢侯置守焚书坑儒阿房长城赋后虐民二世子婴陈吴亡秦项起西楚刘兴沛中项弑义帝刘从董公转战五年资谋三杰灌婴垓下始定汉业髙帝忘功诛醢械击嬖幸戚姬欲立如意良招四皓防惠遂定吕雉鸣晨房闼出政陆贾计行平勃交驩禄产就诛刘氏乃安文帝恭俭诏半为农景帝遵业醇厚民风武承富庶始建年号穷兵雪耻末年减耗立昭继武功归霍光孝宣中兴道杂霸王元成哀平权移女党张禹佞防党比王莽十有四年乱生新室更始刘盆王寻王邑光武中兴羣盗乃灭防邓元勲耿贾洪烈天下平定进尚文吏退全功臣封县数四礼优严陵占动太史二百年间名节奋起明帝苛察章帝寛厚和诛窦宪殇终襁防安虽享御权归外戚北乡弗永顺沦嬖习冲防质聪弑于跋扈桓诛梁冀陈李党锢灵委宦孽黄巾啸聚进召董卓献终汉绪曹丕称魏刘备兴蜀孙权号吴三国鼎足混于西晋都于洛阳武惠怀愍刘聪所亡元帝南渡一马化龙建康再振为晋之东明成康穆哀废简帝武安伪楚恭逊刘裕原晋之弊起于浮夸清谈之极永嘉以后宋齐梁陈元魏东西南比分后周并齐隋文混一始盛开皇炀帝穷奢恭帝襌唐唐髙之兴太宗之谋闺门惭德责以春秋田以租调兵以府卫七百余员首定官制贞观仁义髣髴三代本根不正随亦阙坏再传髙宗已罹女祸李勣一言唐业几堕武后称制欲立三思倘非仁杰孰引柬之中宗复辟嗣与韦后睿逊宗以功授受开元太平天宝昏乱贵妃内惑禄山外叛肃宗即位大分安在中兴有颂功不赎罪代宗中材德宗猜忌奉天所倚陆贽仁义顺在东宫阴赐天下宪任裴度平淮有雅惜其晚年祸生不测穆敬昏庸不能讨贼文宗鋭意太和清明仅诛志莫正典刑轻用训注祸成甘露武用德裕遂平泽潞宣宗寡恩唐治以衰懿僖昭哀遂不可支唐患非一朋党阉寺藩镇强大宣武篡弑朱梁李唐至于石晋刘汉郭周是为五闰钱马髙扬承袭割据李王孟刘各复僣伪兵变陈桥宋祖即位尅平中夏以国传弟九叶中衰江左六裔辽金据华亦各九世天眷地顾笃兴我元四海防同本枝万年稽古提纲维此千言
　　设器歌
　　奉礼郎各斋戒丑前五刻执事帅共设俎豆神位前史祝祝史亦同在籍以席加中盖自北而南分内外左十笾右十豆二四四三居俎后东西相向南北行一四二三分左右鱼盐枣实笾中菁葵笋芹对于次豆兔鱼并韭薤次笾桃榛及鹿脯栗芡□盛最外笾醓醢臡豚尽西布羊俎东豕俎西熟载三端十一体正直横长代短双脇脊中肫胳底上端更有肩背臑此是十一羊如豕豕前更有祝版案羊前爵坫东币篚笾豆两间何所増毛血一豆南三登东西排实大羮登南更有三铏鼎和羮加柶东西等少南南北簠簋行簠二偏东实稻粱簋二偏西置黍稷东西正与两俎直簠簋之间或有炉两烛爼前安可无左右配位同前设更排笾豆在十哲笾鹿栗豆臡菁俎左笾南肉二斤笾豆之间容簠簋簠簋之间实黍米更加坫烛于俎南然后中间设酒醴北向西上加□勺牺象齐盎及明水清设置二山罍六尊有坫俱相尾配位樽罍酒醴同设位之时稍近东








　　鲁斋遗书卷十
　　钦定四库全书
　　鲁斋遗书卷十一　　　　　元　许衡　撰四言律诗
　　梦中
　　花谢花开时去时来福才慰眼祸已成胎得未足慕失未可哀得失在天敬听天哉
　　五言古风
　　观物【四首】
　　裸袒游市门逢人遽侵侮俄而被捶挞号痛泪如雨若軰懵不灵妄动招危倾云何大夫士亦甘此由行行路细如缕间闗何权数乆乆成拙谋一往竟不悟我始窥其端居寛尚盘桓盘桓非懦怯后事当无难
　　物产天地间精粗据两偏两偏互倚伏一气常周旋善善不可缓安安贵能迁人生喻此意自当心干干万物备吾身身贫道未贫观时见物理主敬得天真心爽星辰夜情欣草木春自怜防乱后能作太平人事物形虽同中间势各异推迁无宁期倐忽几易位智者识机防安焉处平易人生贵无私莫使闻见累
　　游黄华
　　我生爱林泉俗事常鞅掌十年若烦剧一念愈倾仰峯峦看畵圗云烟入想像乆成心上癖欲忍不可强荷有敬斋公恒以善相长擕我游黄华一洗尘虑爽行行叹竒絶举目皆胜赏镜台耸百崄瀑布落千丈石苔积重痕溪风动幽响使我躁竞息使我心志广恍如梦中身翺翔千古上回首声利塲谁能脱尘网我老得仁心动作皆可像还家拟邻居求田冀接壤便许朴钝质于此静中养
　　训子
　　干戈恣烂熳无人救时屯中原竟失鹿沧海变飞尘我自揣何能能存乱后身遗芳借逺祖阴理出先人俯仰意油然此乐难拟伦家无儋石储心有天地春况对汝二子岂复知吾贫大儿愿如古人浮小儿愿如古人真平生乃亲多苦辛愿汝苦辛过乃亲身居畎畆思致君身在朝廷思济民但期磊落忠信存莫圗苟且功名新斯言殆可书诸绅
　　有感【二首】
　　娇儿未成人病苦不肯退忧伤动中怀惨惨心欲碎老妻情更恶中夜泣相对何如早还归山阳坟陇在平生所愿心展转不得遂十年误同游回首只多愧病连肝肺深因觉妻子累悠悠故乡情滴滴眼中泪狐死知首邱人生恋乡土我心乆焦劳宿疾安能愈所望还故乡防骸近先祖肮脏足叹嗟西风动寰宇
　　归兴不可遏归程待何时悠悠故乡心一夕千里驰西风动霄汉惨惨令人悲况我多病身天涯乆栖迟交游义难忘岂忍轻别离重念邱陇逺娇儿正愚痴因循死异邑后世将何遗所愿经营日及此未全衰桑树墙以下开畦水之湄既得舒困难且可为镃基防无孝悌称老无恩泽施唯有近先茔一死乃其宜诸君苦留连雅意金兰期我自无遐福形骸变焦痿生平尚求友得友还差池中怀起愁叹欲别难为辞试问将居庐何日当西之缓急有拟议行止更无疑作诗叙恳欵为报吾人知
　　送窦清叔
　　初来识君面此行见君心匡时有长防虑逺忧且深俗亲取近效雅意入幽沉人生贵所依所依贵知音知音得长布身将比黄金我本贫贱士多思委相寻未得办一饭胡为遽分襟征鸿出逺塞西风动踈林去去万里何年酒同斟含情望无极白云障孤岑
　　读东门行
　　贵德德乃显尚力力为优二者各有时天运非人谋举世皆好义贫贱固可羞天下方事强声誉将何求人生防此意出处皆无忧但恐利欲驱由非所当由足蹑虎狼尾手撩虺蛇头一触祸患机相寻遽难休新闻李侯子快意复父讐雄名与英概一日倾九州美事固可羡犹当究源流掘地得深泽积土为髙邱造端起不平是果谁之尤君子贵谋始责躬重以周弱德较强力明知势难侔驰马走峻坂中间岂容收颠越既莫救岂得乘桴浮君不见羣雀满树急喧啾隋侯有珠不肯投一鸟死时一珠碎得轻失重非良筹友之直谅仁可辅药之瞑疾易瘳不知当日谁与乃父为交游
　　送姚敬斋
　　凛凛姚敬斋风节天下竒终焉托君侯君侯贤可知人生贵得友得友真朋责善善无遗辅仁仁克推仁善既皆有受福将自期我来歌吉祥真情寄荒诗一祈仁政苏民疲一祈善政赒民饥丰功伟绩镌长碑千年万年感激人心无了时
　　梁侯夀
　　律管岁寒深梅花春意早君侯应嘉祥俊逸固倾倒直气与众殊孤标能自保蔼然仁者心慕悦古之道视民犹视已重贤如至宝儿孙冀传习诗书人伦讨忠鲠拟力辅奸巧期痛扫舎积有休征天锡永难老
　　别西山
　　大山如蹲龙小山如踞虎烟岚鬰苍翠逺近互吞吐我来苏门居遨游成乐土防杖望朝云卷帘看暮雨佳意豁尘腥胜概入谈麈使我欝陶消使我劳瘵愈生平鄙吝心一洗出千古回首声名人何殊坐囹圄逺役非素怀况有跋渉苦吟鞭袅春风迟迟如去鲁芳菲二三月追逰盛梅坞归来愿无违一觞相对举
　　我爱林虑山不处要路津兹焉几千古絶彼朝市尘我来成素交澹澹日益亲形骸两相忘谁主复谁賔充然乐我饥怡然栖我神朝光连暮色佳意含余春心境一融防世味殊未真奕奕草木光熙熙禽鸟驯众物欣有托吾庐行亦新诗书咏而归况有耆德邻
　　五言律诗
　　登东城
　　步履上东城秋风晚更清乱云随日下荒草过堤平野逈寛凝伫诗成促后生何当常似此慰我病中情
　　游北观
　　扶杖古城荒飘然意可伤道宫烟鎻树农舎雨倾墙捕吏翻疑宼平人却笑狂长吁空仰首天际正苍苍
　　北门观涨
　　雨水添新涨陂湖没旧痕人迷堤口路船上树头村岁事知前误秋耕未可论谁怜徭役外天亦恡深恩
　　忆贾君玉
　　贾君清介士吾軰鲜能羣守志王元伯甘贫范史云铜台书废读东郡酒方醺何日寻先约青灯共夜分
　　病卧
　　一病连三载孤身萃百忧干戈良未已妻子若为谋生可陪诸弟归当老故邱难忘终始义忍死更迟留
　　不寐
　　秋宵初感慨展转不成眠老况青灯外羁愁白髪邉蹉跎嗟往事安稳忆归年却起开门望霜清月满天
　　戯学老杜去蜀
　　十载他乡寓千山故国赊如何虚度日不肯去还家往事知难及余生度可涯愿言心益地无用苦伤嗟
　　别友人
　　良朋不易得此去复谁羣别酒无劳劝浓愁已自醺间闗花外鸟冷淡日邉云莫唱阳闗彻离声忍更闻
　　拟赠彦泽
　　友益爱曹君标孤出世纷壮怀期逺业髙谊薄层云恶乱求山隐亲贤愿德薰我生良有幸岁晚得同羣
　　秋雨思晴
　　秋稼方成实连宵雨未休肯捼十日限都解万民愁天相逢奎见云占遇甲收西南风未起空忆霁光浮
　　喜秋晴
　　苦雨伤秋稼朝云忽放晴碧空云尽卷沧海日初升乆客天涯兴耕夫陇上情鸡豚并社酒处处是欢声
　　喜晴
　　霁色开晴望春风破客顔緑纡东去水青起北来山魏府方期往共城已梦还芳菲梅坞盛要醉竹花间
　　子仁改冠
　　聪明羡刘子奋勇入吾门大省仙家误真知圣道尊一簮除旧习千古立深根更愿加勤苦诗书日讨论
　　秋寒
　　秋晴快凝眺髙步古城隈云影水邉去鴈行天际来地偏幽意胜山逺畵屏开【缺】
　　赵氏南庄
　　晓起北窓凉清谈戢羽觞入帘花气重落地燕泥香梦里青山小吟边白日长秋风载书借相对筑茆堂
　　夜雨
　　苦雨变秋霖潇潇入夜深乱敲惊叶脱清响杂蛩吟往事百年梦故乡千里心西风凄切不管客难任
　　登城西故台
　　薰风不解愠凉气欲生秋往事都成梦离心祗自愁苍黄原上草寂寞水边邱却忆家山好言归未有由
　　五言絶句
　　别友人
　　永怀不得遂偃卧惜分阴沁北田园计山东故旧心
　　九日思亲
　　九日人欢遇双亲我独思仓皇迷路后哀苦哭儿时
　　中秋
　　动是经年隔休教此夕孤玉律秋方半银蟾影倍清
　　七言古风
　　桃溪归隐圗
　　溪桃种成事天子已把行藏两途拟如今鞍马困黄尘袖着横披念生理君不见太仓米登天厨金盘对饤如珍珠虽能顷刻得贵重无复继世生民区果欲归归贵速云雨人情若翻覆虚名累不当饥寒枉惹闲愁乱心曲果欲归归恐晚镜里萧萧鬓丝短桃花零落几春风野鹤山猿有谁管归去来莫徘徊瓦盆便拟倾新醅脱冠一笑醉溪石人间万事俱尘埃
　　吴行甫雨雹韵【二首】
　　山云突起凌碧虚怪壮竒态成须防惊风急雨迸飞雹飘骤散落千万珠半空光冷掣电火平地声走轰雷车神龙奋怒乃若此不识造化将何如黙知嘉禾伤淹没坐看积潦横穿窬小民咨嗟复愁叹谩执俗议尤当途当途于今藐房杜机略自知天下无有才足使人羡慕有势足使人奔趋暇考阴阳论调爕暇纾征敛矜号呼今年金缯满千防明年好上登封书
　　青山偃蹇与世踈只将秀色供吾徒知君如我有山癖深探逺讨吾不如金灯峯山诗千首挂镜台前一杯酒人间万事尽浮云故人曽为相思否云邉鸾鳯玉鞭鸣跛鳖满跚疉茧生天末碧云凝逺思夕阳无语下西城
　　七言律诗
　　病中杂言【六首】
　　人人都畏死来催我道人生死是归但使墙阴无隐慝不忧心外有危机得生本自神先宅未死谁知鬼已依此理分明是天命便须相顺莫相违
　　花逓香风入短櫺草抽新緑倚柴荆正忧多病作身累还喜幽居见物情花为可观遭夭折草因无用得欣荣世间巧拙俱相伴不许区区智力争
　　莫怪新贫压旧贫贫来尤觉此心真自怜孤力膺邪议常欲幽居逺市尘千里烟霞山障晓一竿风月野桥春凭谁寄问乡间老我去何人愿卜邻
　　磊落青山万仞髙虚崖絶险骇猿猱从谁得上嵓龛住免我从来俗事劳晓日烟霞明涧壑霁天霏霭散林臯休言只好寛凝伫满地干戈亦可逃
　　但愿吾儿防读书不妨贫苦一钱无头颅有肉元难厚项颈生筋自合麄暗里乘除皆造化分中操守是良圗年来识尽荣枯理却笑苏张见趣迂
　　直须眼孔大如轮照得前途逺更真光景百年都是我华夷千载亦皆人痴阴冷堕云间雪和气幽生地底春此意若教贤防得也甘顔巷乐吾贫
　　春来秋去客中情转首光隂十岁经学苦炼成心下赤愁多消却鬓边青眼前世事翻棋局梦里家山忆畵屏何日归同林下友笑谈书史有真馨
　　继人葵花韵
　　蜀葵花色耀深浓偏称修丛映短丛绛脸有情争向日锦苞无语细含风舒开九夏天真秀压倒千年畵史工但恨主人贫且窭不教相对舞衣红
　　中秋不月次窦生韵
　　拨去尘机得暂闲秋蟾思比去年看谁知黯黯阴云合故作凄凄夜色寒好友不来倾緑蚁诗人徒想凭栏杆世间万事难前定付与无心却自安
　　秋霖初霁
　　城外平波逺接天城中流水亦涓涓两旬秋雨余三丈一日人心抵十年忽覩浓云卷空际便添喜色上眉巅忧欢旋逐阴晴改谁自胸中有大全
　　游孙氏别墅
　　闻道阿孙别业新招呼诸子共寻春红韬瘦藟花初动黄染轻稍柳未匀兴况便为生意好风光殊比畵圗真何当对此常无事慰我年来老病身
　　病中有感
　　十载天涯客寄身今年憔悴不堪闻病来与死传消息老去无家遗子孙故里欢游频入梦春城凝眺独消魂如何借我知音力五畆耕归沁北村
　　游黄华宫
　　闻道黄华山水好我来一览气増豪镜台对耸千峯起瀑水惊喷万仞髙晓色云烟生洞府霁天霏霭散林臯凭谁早遂终焉计日月登临不惮劳
　　七月望日思亲
　　枉却千思与万思音容无复见当时草夜静灯前教蔬圃春深膝下嬉将谓百年供色养岂知一日变生离泰山为砺终磨尽此恨绵绵无絶期
　　春雪
　　玉尘如糁满东风人道天教兆岁丰麦已埋深郊外緑花都封却树头红半年枯槁从今润千里芳菲是处空为问王孙与农叟忧欢应见两难同
　　题武郎中桃溪归隐圗【五首】
　　武陵曽有避秦人人世髙跨拟慕真不道当今异前世枉寻幽隐伴饥民红芳未比红衣好緑水争如緑酒醇营得一官裨圣政谁能康济自家身
　　桃溪将拟武陵溪只恐桃溪隐未宜诗卷乆怀天下咏畵圗今遣俗人窥严陵晦迹终垂钓韩伯韬声猥学医此軰君侯休羡慕但当匡救主民疲
　　桃溪风景写横披浑似秦人避乱时万树春红罗锦绮一湾晴碧卷琉璃饮中更听琴声雅静里初无俗事覊他日君侯归此隐肯容闲客日追随
　　门外秋千摆翠烟篱邉鸡犬亦闲闲更教烂熳花千树对着萦纡水一湾好景已凭摩诘畵他年重约长卿还寻思此世人心别又爱功名又爱山
　　果肯归来学隐沦闲中别有一乾坤可人碧草自春意入调朱弦醒醉魂花满春风看锦浪水明凉月话黄昏此中意趣知多少莫对簮缨取次论
　　赠窦先生行【二首】
　　西山山下覔幽村水竹邻居拟卜君岂意天书下白屋便收行李入青云功名准自英贤立得失防因去就分万里风沙南北请归消息几时闻
　　莫厌风沙老不禁斯民乆已渇商霖愿推往古明伦学用沃吾君济世心甫治看将变长治呻吟亦复化讴吟千年际防真难得好要先生着意深
　　谢梁安抚惠田
　　晚年幽兴入幽居拟即诸侯置一区令德乆思亲慷慨佳田今许乞膏腴太行西对千峯玉淇水东窥万斛珠幸着此身于此老愿从乐正五人俱
　　用行甫韵
　　蛟鼍不肯脱渊深鸟雀还知宿茂林笑我羁孤成蹇蹇于今衰老复骎骎困来未易追前事病乆犹当屈壮心闻道西溪田可得安栖从此有佳音
　　晚步西溪
　　拉友西溪往步聫西溪佳景丽秋天日回林影苍烟外风转滩声白鸟前迅走双轮看磨巧连安独木讶桥偏老年活计寻幽隐须拟冈头置一防
　　吴行甫韵
　　老作民区百岁翁托身终不羡陈宫山田随分有生业俭德养廉真古风五畆桑麻舎前后两行花竹路西东幽人自爱幽居好未肯埋身利害中
　　九日思亲
　　年年九日泪沾衣往恨伤心未易支儿望母时儿哭母母寻儿处母啼儿兵尘扰扰闗河逈风色潇潇草木衰回首天涯谩凝涕悲风千里暮云垂
　　偶成
　　屈指年华四十三归来憔悴百无堪逺怀未得生前遂俗事多因困后谙百畆桑麻负城邑一轩花竹对烟岚纷纷世态终休论老作山家亦分甘
　　李生器所恃【二首】
　　人生夀天本难齐补养徒烦一例推医到明时无百中病方传处有千岐医能宛转深求病病解间闗巧避医生死于兹系天命莫将天命责人为
　　防病须防未病时病临休恃药能医寸疮溃处全身死一息差来五脏危禁盗莫如先禁愽存毛未必胜存皮万般补养终成伪只有操心是要规
　　答董瑞卿【二首】
　　性钝难开似石坚可当名与古人连中怀负赧逃无地老日归休幸友贤但想诸儿传世业岂虞千载缀遗编区区力穑何堪道不是顔家郭外田
　　镢劘胼起掌中坚檐隐堆髙与项连涉世更谁如我拙保身从昔慕君贤青山有约期终老白日无功阅旧编慙负新诗未能谢且容竭力趂耕田
　　和姚先生韵
　　去去迷途莫问津来还惟恐不知真因时用舎固有命与道卷舒宜在人百尺竿头愁据险一庵床下乐为邻孰轻孰重何须论夣想故园桑柘春
　　呈友人
　　事愈沉机德愈真归来豪气尽峥嵘天占北史【谓岳台判】祯祥应学阅西山【谓真先生】礼义精吾道真如千里重虚名冷笑一毫轻十年谈社难相就今日先生合主盟【一作寻思谈社无人管只合先生作主盟】
　　六气不用味【反推之见其当用者】
　　风闗酸醎热闗辛火家甘味不须存湿甘辛味兼醎味燥用甘醎亦未闻更有寒酸同一理司天司地不区分
　　七言絶句
　　偶得
　　纷纷身事百千般只要教君赌是【阙】
　　枉将机巧自生难
　　登天王台
　　楼阁荆榛几变更登临只见古今情当年胜迹无人问依旧春风草又生
　　谩得
　　克已功夫未肯加责人机见益増多百年扰攘荆榛里存得初心有几何
　　宿卓水【五首】
　　腹馁衣单坐又温可堪开口话牺文西风更动萧萧竹清彻先生十一分
　　寒釭挑尽火重生竹有清声月有明一夜客眠不稳却听山犬吠柴荆
　　都笑谋生我最迂我思犹恐不能愚纷纷走入荆榛里谁肯轻身与竝驱
　　水有清声竹有风我来端欲豁尘蒙明朝杖履西城路怅望家山翠霭中
　　山水年来满意看只无幽竹伴幽闲从君愿乞龙孙去栽向西城空隙间
　　大暑登东城【六首】
　　云间畏日不肯下天际好风殊未来安得盆倾三尺雨暑天一洗絶尘埃
　　三丈危城日暮登暑威殊不霁凭陵何时太华髙峯上细嚼松阴六月氷
　　防躯一指如岂胜炎暑拍寰区当年列子容攀学夜半因风上碧虚
　　本期萧散筑幽深岂虑烦蒸复见侵五夜懊憹眠不得几乎消絶爱山心
　　瘴厉蟠空乆不开垄苗枯死旱为灾苍生梦寐思霖雨谁似当年傅说才
　　闗钥胸中本要安亲踈眼底更须看若教处此无深秘只恐当机有至难
　　乐府
　　沁园春【东舘路中】
　　自笑平生一事无成险阻备经记丁年去国干戈扰攘踪迹飘零鲁道尘埃齐封景物旅况悠悠百恨増斜阳里对西风洒泪魂断青防家国未得躬耕又十载覊栖古魏城念拙谋难遂丹心耿耿叹韶华易失两鬓星星五畆桑田一区茅舎快与溪山理旧盟桥边柳安排青眼待我归旌
　　鹧鸪天【夜寒】
　　土塌侵寻夜半风眼羞无睡强朦胧新诗暗琢拳挛里往事都思展转中　肤起粟脊弯弓须知玉汝是天墦间也去随人乞怎立当年济世功【一作怎得心胸浩气冲】
　　满江红【书懐】
　　亲友留连都尽道归程匆逼还可虑干戈摇荡路途囏厄万事岂容忙里做一安惟自闲中得便相将妻子抱琴书青山侧　行与止吾能识成与败谁能测但粝飡糊口小容膝桑梓安排役老地诗书准备传家计使苏张重起论纵横心难易
　　沁园春【垦田东城】
　　月下檐西日出篱东晓枕睡余唤老妻忙起晨飡供具新炊藜糁旧腌盐蔬饱后安排城邉垦斸要占苍烟十畆居闲谈里把从前荒秽一旦驱除　为农换却为儒任人笑谋身拙更迂念老来生业无他长枝欲期安稳敢避﨑岖达士声名贵家骄蹇此好胷中一防无欢然处有膝前儿女几上诗书
　　满江红【别大名亲旧】
　　河上徘徊未分袂孤怀先怯中年后此般憔悴怎禁离别泪苦滴成襟畔湿愁多拥就心头结倚东风搔首谩无聊总难説　黄卷内消白日青镜里増华髪念岁寒交友薜萝烟月莫道人生归去好谁知美事难双得计从今防合在何时长相忆

　　鲁斋遗书卷十一
　　钦定四库全书
　　鲁斋贵书卷十二
　　谱传
　　魏国公通
　　通其先河内人避地河南隠徳弗耀赠银青荣禄大夫大司徒追封魏国公谥和恵暨配李氏追封魏国夫人子二衡衎
　　魏国文正公衡【通长子】
　　衡字仲平行一号鲁斋金泰和九年已已丙寅生于新郑邑中幼有异质稍长嗜学无倦以徳化人元世祖受地秦中闲先生名遣使召赴亰兆教授世祖登极召先生于家改授国孑祭酒又授中书左丞屡辞不允言行政事备载国史至元十八年三月戊戌薨于私第易箦不变年七十有三是日大雷电风拔木人无贵贱少长哭于门天下识与不识闻讣慨叹以为斯道斯民之不幸四月已酉李封村先茔之南既四方学者为位会哭墓次而去先生尝语其子曰我平生虚名所累竟不能辞官死后慎勿请谥立碑但书许某之墓四字使子孙识其处足矣及辛从其治命而无碑先生既没三十三年为皇庆二年仁宗诏与宋九儒从祀宣圣庙庭眀斯道之所自传矣又二十三年为元统三年顺帝命翰林直学士欧阳文其神道之碑遂勅赐故中书左丞集贤大学士国子祭酒赠正学垂宪佐运功臣太傅开府仪同三司封魏国文正公配敬氏孑三师可师逊师孚贺氏子一师敬皆追封魏国夫人先生闺门有礼中馈皆贤事公甚敬莫非先生导化之功也有鲁斋集中庸语意门人记载语録行于世
　　衎【通次孑】
　　衎行二早卒
　　鲁斋子
　　文简公师可【衡长子】
　　师可行一字可臣由河东按察副使厯卫辉襄阳广平懐孟路总管终通议大夫赠礼部尚书谥文简公志趣端正惜未究用有文集贻后配刘氏完顔氏合先茔子一从宸
　　师逊【衡次子】
　　师逊行二字逊卿未仕卒配焦氏合先茔子一从宪
　　师孚【衡第三子】
　　师孚行三早卒
　　翰林承旨师敬【卫第四子】
　　师敬行四字敬臣由监察御史厯治侍御史吏部尚书中书参知政事国子祭酒太子詹事中书左右丞翰林学士承知经筵事由西台中丞拜御史中丞光禄大夫眀经务诚学尚节槩肖父风配田氏合先茔子三从宜从宣从宗
　　鲁斋孙
　　河东宪副从宸【师可子】
　　从宸字希元积官山南佥宪监察御史终河东宪副配朱氏合先茔子一绍祖
　　归徳知府从宪【师逊子】
　　从宪字希先以防累迁湖广行省理问归徳知府致仕配王氏杨氏合先茔子二崇祖顺祖
　　太史院经厯从宜【师敬长子】
　　从宜行一字希政仕太史院经厯中书省照磨翰林国史院经厯太常礼仪院判配万氏合先茔乏后
　　陜西左丞从宣【师敬次子】
　　从宣行二字希文由太保府长史中书右三部照磨内台御史都水监都水福建按察使工部尚书河南湖广参政陜西左丞配赵氏乃蛮氏合先茔子四书童述祖得山绳祖
　　监察御史从宗【师敬第三子】
　　从宗行三字希鲁由章佩监珍异库提防厯监察御史工部侍郎集贤学士终河南按察使配姚氏刘氏合先茔乏后
　　鲁斋鲁孙
　　礼部尚书绍祖【从宸子】
　　绍祖字克学由秘书著作郎中书检校南台御史云南省郎中枢宻院经厯兵部侍郎甘肃按察使河南济宁总管户部尚书内侍御史礼部尚书正议大夫配王氏甯氏合先茔子二翥鳯
　　县尹崇祖【从宪长子】
　　崇祖行一字克孝以防授武主簿转芮城平陆县尹配闗氏合先茔子二大舍黒的
　　大使述祖【从宣次子】
　　述祖行二字克绍以防授资成库大使配汤氏合先茔子一买驴
　　昭信校尉得山【从宣第三子】
　　得山行三字克仁后名本前元任枢宻院使洪武三年任庆阳卫百户厯西安平凉凉州山丹卫洪武二十八年调甘州中护卫配程氏臯兰山麓子二理善鲁斋孙
　　知县翥【绍祖长子】
　　翥行一字云翰由儒士官至威逺县知县配冯氏李氏子一智
　　五世孙
　　知事骥【志刚第三子】
　　骥行三字彦徳由贡士任湖广常徳府知事子三信侃伟
　　六世孙
　　县丞纶【骃第二子】
　　纶行二字大本由贡士任真武进县丞子五镇锐钺锦镛
　　审理伟【骥第三子】
　　伟行二字季髙由贡士任鲁府审理子三泰和泰熙泰宁
　　七世孙
　　知县泰和【伟长子】
　　泰和行一字舜民由贡士任陕西武功知县子八世道世教世法世则世俊世杰世佐世佑
　　检校泰宁【伟第三子】
　　泰宁行三字舜卿贡士任江西瑞州府检校子二世英世芳
　　八世孙
　　主簿世祯【镛第三子】
　　世祯行三字汝瑞由贡士任直常熟主簿子一宗坤
　　知县世道【泰和长子】
　　世道行一字子传由举人任山东安仁知县
　　训导世教【泰和次子】
　　世教行二字子授由贡士任直长垣训导子一宗祀
　　知县世同【泰来次子】
　　世同行二字子野由贡士任山西岚县知县子二养蒙养心
　　九世孙
　　举人宗曽【世俊子】
　　宗曽字思约乙酉科举人子二思君事君
　　生员俱未载纪











　　鲁斋遗书卷十二
　　钦定四库全书
　　鲁斋遗书卷十三
　　附录
　　元勑辞
　　上天眷命皇帝圣防惟昔圣祖图任相臣思与真儒共成治效故资善大夫中书左丞集贤大学士兼国子祭酒教领太史院事许衡以天民之先觉膺岩石之具瞻圣学方湮惟洙泗之源是泝嘉谟入告非尧舜之道不陈斥奸志靖于熈朝辞禄不忘于耕野迎推日防明厯象以授人时乐育英才居成均而教胄子乃眷钧枢之列益昭模范之功允为裕考之賔师宜副慈皇之渥命爰申防典用贲扄道徳博洽斯谓文中立不倚斯谓正既嘉名之载易仍公秩之荣颁上期有知服兹无斁可赠荣禄大夫司徒谥文正公主者施竹大徳元年十月【缺】日
　　神道碑　　　　　　　　　祭酒欧阳撰
　　洪惟圣元度越千古世祖皇帝以天纵之资得帝王不传之学上接伏羲神农黄帝尧舜禹汤文武以来数圣人之道统而为不世出之君河内许先生以天挺之才得圣贤不传之学上接周公孔子曽思孟轲以来数君子之道统而为不世出之臣君臣遇合之【缺】　　都俞之言所以建皇极立民命继絶学开太平者【缺】　　一日也猗欤盛哉先生既没之三十三年为皇庆二年仁宗皇帝诏与宋九儒从祀宣圣庙庭明斯道之所自传矣又二十三年为元统三年今上皇帝勑制臣文其
　　神道之碑【缺】　　　　敬使刻之于是臣再拜【缺】论世祖之为君而称述许先生之为臣则
　　见【缺】　朝廷之间有【缺】　　良之气象论许先生之为臣而推世祖之为君则见【缺】　国家之初当真元防合之气运故善【缺】　生必以道统为先而后及功业则上可以称塞圣天子命臣作碑之初意下可以厌服天下后世学者景慕之盛心也臣谨按先生家乘及尝私淑于父师者序而铭之先生以金太和九年已巳九月丙寅生于新郑邑中防有异质八嵗入学从师问读书欲何为师曰应举取第耳曰如是而已乎师大竒之谓其识趣非常他日必有大过人者自顾章句儒非其师遂辞去年十余有道士过门见之惊曰骨清神完目光射人苟非命世大贤即当神超八表人间富贵不足道也稍长嗜学如饥渇而精彊絶人世乱家贫无从得书闻有善本冐险数百里就而抄之读之有疑即能有所折衷嵗壬辰天兵渡河为游骑所得其万夫长酗酒杀人为嬉先生从容曲譬卒革其暴乆乃信其言如蓍人赖全活者无筭万夫长南征乃东去隐徂徕山迁泰安之东馆镇寻迁大名扁其斋曰鲁世因号曰鲁斋先生国家既有河朔遣官分道以试选士中者得占籍为儒魏人力劝应试既中选留魏三年自挽鹿车载书还河内魏人致仆马不听入洛求弟衎得之自洛适魏闻河内政虐还自苏门十余年间虽颠沛流离行不愧影其与人交中刚外和一芥取予必揆于义人与之居虽有忮求驯致俱化所至学者翕然归之察其诚至始留馆下既留诱掖忘倦身教属属言教循循于是师道日立友道日亲在魏友窦黙苏门友姚枢相与论辨探幽析微诣者慴伏既得伊洛性理之书及程子易传朱子论孟集注中庸大学章句或问小学等书言与心防召向所从游教以进徳之基慨然思复三代庠序之法甲寅世祖受地秦中闻先生名遣使者徴赴京兆教授先生避之魏使者物色偕行廉布宪宣抚陜右传教令授以京兆提学卜居鴈塔之东与同志讲井田之制买园为义桑防得请还世祖即祚建元中统召先生于家既至谒归既归复召至上京入见上问所学以学孔子对留上所无几以疾还燕明年自上京召数有敷对时相王文统用事而先生及姚枢窦黙日被顾问黙在上前屡斥其学术不正枢尢以才见嫉盖窦言本出于先生文统亦颇疑之乃奏姚为太子太师窦为太子太傅先生为太子太保外示尊礼内欲摈使防逺姚窦拜命将入谢先生独毅然辞谓二公曰礼师传见太子位东西向师传坐太子乃坐今能遽复此礼乎否则师道自我废也二公懐制阙下辞文统闻斯言遂寝其命改授先生为国子祭酒窦为翰林侍读学士姚为大司农先生亟辞以疾乆乃予告还河内既而上京使狎至应命至燕病弗能徃至元元年自燕复还先是有诏即家为校以业来学乃躬耕里中未尝以诏示人至是召入省议事旋踵求云丞相安童来谒欲勉留之退谓人曰时流皆欲軰行许先生吾见相去千百寻有诏趣赴省遂北行见上檀州谕之曰安童少不更事卿无负所学悉以传之有嘉谋嘉猷语使入告对曰圣人道极髙逺学者所得有浅深然当罄所知如圣诏其所不知不敢强也安童明敏有操守告以古人格言徃徃领悟第恐有间之者则难行耳自是预国大议时至都堂扈行上京咨访日广宿卫之士见先生入对举手加额相庆曰是欲泽被生民者上防陈五事曰立国规摹曰中书大要曰为君难曰农桑学校曰慎微累数千百言读奏未彻上乆听微有倦色先生即敛卷求退上肃然正襟危坐先生乃再读读讫上嘉纳之其余论諌多削其藳世罕得闻有顷辞疾听五日一诣省赐西域名药善酒俄许其还继召与太保刘秉忠左丞张文谦议朝仪官制多所详定阿哈玛特请建尚书省总六部与中书角立上特用先生为中书左丞先生求靣辞不得见者再越数日奏所议事毕自陈曰臣有三宜辞一非勲旧二蔑才徳三所学迂恐于圣谟神算未能尽合上曰用卿出朕意无事多让先生辞不已上命从官掖之起有防曰出既出及阈还奏曰陛下令臣出省耶上改容曰出殿门耳明日又辞遣近臣合刺合孙先谕止之强出视事至上京奏讑阿哈玛特罔上不道事不报因移疾谢机务丞相难之御史中丞博啰为之请上恻然召子师可谕使举代对曰用人宜出上意臣下举代恐开市恩觊觎之渐寻有防以国人世胄子弟就学遂笃意教事奏门生王梓刘季伟韩思永耶律有尚吕端善姚燧髙凝白栋苏郁姚炖孙安刘安中十二人为伴读被防咸驿致之以先生为集贤大学士兼国子祭酒先生之为教精粗有序张弛有宜而必本诸圣贤启廸后学之方逾年诸生防养薰陶周旋中礼讲贯适用上喜其业成自成之越三歳以改亲丧谒归属召赴行在遂请朝辞以行上命诸老议其去留姚枢谓先生出处有关世运宜成其志更命张文谦问所以告归之意其对如初始元十四年召议改厯法仍以集贤大学士兼国子祭酒教领太史院事十七年授时厯成以疾屡告上礼貌隆至路朝赐杖
　　内殿赐【阙】　　　　　在东宫闻之为言于上以驿送还师可以河东按察副使改懐孟路总管以便养皆东宫请也且使宫臣谕曰先生近医药自辅无以道不行为忧十八年三月戊戌薨于私第之正寝易箦不变年七十三是日大雷电风防木城中无贵贱少长哭于门商唁于涂农吊于野天下识与不识闻讣慨叹四月乙酉李封村先茔之南既四方学者来防为位哭墓次而去先生真知力行实见允蹈斋居终日肃如神明尝遇迅霆起前泰宇凝定不丧执守其为学也以明体达用为主其脩已也以存心养性为要其事君也以责难陈善为务其教人也以洒扫应对进退为始精义入神为终虽时尚枘凿不少变其规矩也故君召辍徃进輙思退方世祖急于亲贤而先生笃于信已以是终无枉尺直寻之意及夫仕不受禄人以为髙则喟然叹曰甚矣予之不幸而有是名也仕岂有不食君禄者哉食求无忝而已伐宋之举一时名公卿人售攻取之畧先生言惟当修德以致賔服若以力取必戕两国之生灵以决万一之胜负及宋既平未尝以失计为慊世祖亦未尝以是少之臣尝观三代而下汉唐君臣未闻以道统繋之者当世儒宗或智足与知仁未足与居也宋濂洛数公克绪斯道然未闻有得君者世祖龙潜诸儒请上其号曰儒教大宗师呜呼汉唐宋创业之主乌得而有是号哉此天以道统属之世祖也先生出际斯运一时君臣心以尧舜为心学以孔孟为学中外如出一喙号公鲁斋先生呜呼鲁者曽子传道之器厯代佐命之臣虽欲为此号岂可得也非天以道统属之先生乎先生之谋国譬之工师受命作室既得大木不肯斵而小之是以宁不受工师之命而必使学焉后臣之道无愧于伊尹宁不预平宋之功而必使以德行仁之言无负于孟轲故中统至元之治上有不世出之君能表章其臣继述徃圣之志下有不世出之臣能賛襄其君宪章徃圣之心于是我元之宏规有非三代以下有国家者之可及矣及夫元贞大徳髙第弟子彬彬辈出致位卿相为代名臣皇庆延祐之设科子师敬叅预大政以通经学古之训一洗隋唐以来声律之陋致海内之士非程朱子之书不读又岂非其家学之效见诸已试者欤先生平时颇病文籍之繁尝曰圣人复出必大芟而治之斯则周衰以来文胜之犹将有以正救于其间是岂浅之为志者乎先生讳衡字仲平其先河内人父通避地河南隐徳弗耀今赠银青荣禄大夫大司徒追封魏国公谥惠和妣李氏追封魏国公夫人子男四师可师逊师孚追封魏国公夫人敬氏子师敬封魏国公夫人贺氏子先生闺门有礼中馈皆贤事公甚敬师可由河东按察副使厯卫辉襄阳路总管终通议大夫广平路总管赠礼部尚书谥文简志趣端正惜未究用有文集遗后师逊师孚未仕卒师敬由监察御史践敭中外厯治书侍御史吏部尚书中书叅知政事国子祭酒太子詹事中书左右丞两为翰林学士承防知经筵事今由西防中丞拜御史中丞阶光禄大夫明经务诚学上节槩肖父风女三长适于章儒者余早逝孙男六长从宪以防累迁湖广行省理问以归徳知府致仕次东孙夭次从宸积官山南宪佥监察御史终河东宪副廼先生之嫡宗孙也次从宜太史院经厯中书省照磨今翰林国史院经厯次从宣太保府长史中书左三部照磨官次从宗章佩监异珍库提防孙女五长适广东宣慰使都元帅寗居仁封覃懐郡夫人次适太禧院管勾覃质次适翰林应奉萧璘次适宁陵簿张构次适阜城尉张恕曽孙六长崇祖次绍祖秘书著作从宸之嫡子也次书童文童礼童武童曽孙女四皆幼先生有鲁斋集及中庸语意门人记载语录行于世昔王文忠公磐论先生曰吾年八十阅人多矣平生力学不知圣道之所在非【缺】　幸几失此人大徳元年赠大司徒谥文正制词有曰圣学方湮惟洙泗之源是泝嘉谋入告非尧舜之道不陈至大三年加赠太傅追封魏国公制词有曰天非继圣学之坠绪则不生命世之大才国欲与王道以比隆肆用为丞民之先觉姚文公燧作祠堂记则谓五百年必有王者兴其间必有名世者出惟公足以当之盖太祖皇帝建国丙寅而先生生于己已上距宋庆元庚申朱子之卒才十年当兴王之防续传道之业必有数存焉世祖尝称其论事多与太祖之言合至取祖训示之生晚学陋何以知先生然尝诵诸儒之説而想望其余光焉先生之于道统非徒托诸言语文字之间而已也盖自慎笃之功充而至于天徳王道之蕴故告世祖治天下之要唯曰王道及问其功则曰三十年有成是以启沃之际务以尧舜其君尧舜其民为己任由其真积力久至诚交孚言虽剀切终无以忤至于其身之进退则凛然万夫之勇何可以利禄诱而威武屈也晚年义精仁熟躬偹四时之和道出万物之表无事而静则太空晴云卷舒自如应物而动则雷雨满盈草木甲拆事至而不疑事过而无迹四方之人闻之而知敬望之而知亲近之而知爱逺之而知慕求其所以然则惟见其胷中磅礴浩大人欲净尽天理流行动静语黙无徃而非斯道之着行也又尝窃论之先生天资之髙固得不传之妙于圣贤之遗经然纯笃似司马君实刚果似张子厚光霁似周茂叔英迈似邵尧夫穷理致知择善固执似程叔子朱元晦至于体用一原显微无间超然自得于不动而敬不言而信之域者又有濂洛数君子所未发者焉宜夫万钧之势而道不危擅四海之名而行无毁近代元丰之异论淳熈之分争先生处之宁有是哉臣再拜稽首铭曰世降邃古大朴曰雕天吏不作治教寂寥帝恫我民眷求有徳世祖齐圣作其建极臣有许公身任斯道为仁肫肫制行慥慥昔公在野世难荐臻精义致用屈蠖之伸心乐则顔志任则伊朝夕思惟天将启之朋来逺方以辩以问防融一贯氷释理顺世祖居潜时号儒宗多士既归功徳曰崇召公起家斯世将泰灼知俊心天地正大既握干符尊履五位利见大人乃在九二覃懐之居轺车十来屡进亟退求福不回论议上所德容休休献可替否言直以遒上曰仲平汝左朕丞其悉尔学资朕股肱惟诚惟一以结主知惟明惟哲其止也时初问伐国对不以兵上逺公猷不在宋平官盛既廪公耻素餐敬事后食匪为苟难近臣贵胄世荷国宠我淑以道国收其用小学功隳大学陵节我教多术循循无越惟圣有谟载范其驱以步以趋畴敢侮予自古在昔气化推移仁人之【缺】为世盛衰凡今有生孰司荣悴惟道为大与天罔坠世祖继天惟天生贤道统有在民彛赖焉有德有言有子有孙皇命作诔诒厥永存至元元年岁次乙亥冬十一月己卯朔二十六日甲辰第四子光禄大夫御史中丞师敬立于石
　　行实　　　　　　　　　　祭酒耶律公撰
　　公名衡字仲平怀庆河内人金太和已巳生于河南新郑寓舎壬辰北渡隐居大名迁居于卫甲寅京兆宣抚使廉公奉潜藩命来徴乙卯授京兆提学辞不受中统元年五月应召北上二年五月授太子太保力辞不受改国子祭酒九月以疾辞归三年九月应召北上至元元年正月辞归二年十月应召北上诏入省议事四年正月辞归十一月应召北上六年奉诏定官制七年正月拜中书左丞力辞不允八年四月改集贤大学士兼国子祭酒十年七月以迁辞归十三年七月应召北上脩授时厯十五年三月授集贤大学士兼教领太史院事十七年春厯成八月辞归十八年三月薨年七十三皇庆二年诏与宋儒周程张邵司马朱张吕九人从祀夫子庙庭先生幼有异禀赋性端慤与羣儿嬉即尽坐作进退周旋之节羣儿莫敢犯年七八岁后学于乡师时金末国家多事学校废弛惟农隙之际下第老儒防闾里正句读以糊口耳先生凡三易师焉所授书輙不忘尝问其师曰诵书欲何为师曰应举取第耳曰如此而已乎师大竒之每从质句读训解必问其防义师辞于父母曰此儿頴悟非常他日必有大过人者流离之际吾聊以遣日岂能为之师乎父母固请而师卒遁去乱后先生知三师皆遇难而无后每歳时设位祭之终身
　　元史
　　许衡字仲平懐之河内人也世为农父通避地河南以泰和九年九月生于新郑县幼有异质七歳入学授章句问其师曰读书何为师曰取科第耳曰如斯而已乎师大竒之每授书又能问其防义乆之师谓其父母曰儿頴悟不凡他日必有大过人者吾非其师也遂辞去父母强之而不能止如是者凡更三师稍长嗜学如饥渇然遭世乱且贫无书尝从日者家见书疏义因请寓宿手抄归既逃难徂徕山始得易王辅嗣说时兵乱中衡夜思昼诵身体力践之言动必揆诸义而后发尝暑中过河阳渇甚道有梨众争取啖之衡独危坐树下自若或问之曰非其有而取之不可也人曰世乱此无主曰梨无主吾心独无主乎转鲁留魏人见其有徳稍稍从之居三年闻乱且定乃还懐徃来河洛间从柳成姚枢得伊洛程氏及新安朱氏书益大有得寻居苏门与枢及窦黙相讲习凡经传子史礼乐名物星厯兵刑食货水利之类无所不讲而慨然以道为己任尝语人曰纲常不可一日而亡于天下苟在上者无以任之则下之任也凡丧祭娶嫁必徴于礼以倡其乡人学者寖盛家贫躬耕粟熟则食粟不熟则食糠覈菜茹处之泰然讴诵之声闻户外如金石财有余即以分诸族人及诸生之贫者人有所遗一毫弗义弗受也枢尝被召入京师以其雪斋居衡命守者馆之衡拒不受庭有果熟烂堕地童子过之亦不睨视而去其家人化之如此甲寅世祖出王秦中以姚枢为劝农使教民耕植又思所以化秦人乃召衡为京兆提学秦人新脱于兵欲学无师闻衡来人人莫不喜幸来学郡县皆建学校民大化之世祖南征乃还懐学者攀留之不得从送之临潼而归中统元年世祖即皇帝位召之京师时王文统以言利进为平章政事衡枢辈入侍言治乱休戚必以义为本文统患之且窦黙日于帝前排其学术疑衡与之为表里乃奏以枢为太子太师黙为太子太傅衡为太子太保阳为尊用之实不使数侍上也黙以屡攻文统不中欲因东宫以避祸与枢拜命将入谢衡曰此不安于义也姑勿论礼师傅与太子位东西乡师傅坐太子乃坐公等度能复此乎不能则师道自我废也枢以为然乃相与懐制立殿下五辞乃免改命枢大司农黙翰林侍讲学士衡国子祭酒未几衡亦谢病归至元二年帝以安童为右丞相欲衡辅之复召至京师命议事中书省衡乃上疏曰臣性识愚陋学术荒疎不意虚名偶尘圣听陛下好贤乐善舎短取长虽以臣之不才自甲寅至今十有三年凡八被诏防中懐自念何以报塞又日者靣奉德音叮咛恳至中书大务容尽臣言臣虽昏愚荷陛下知待如此其厚敢不罄竭所有裨益万分孟子以责难于君谓之恭陈善闭邪谓之敬孔子谓以道事君不可则止臣之所守大意盖如此也伏望陛下寛其不佞察其至懐则区区之愚亦或有小补云乃陈立国规模中书大要为君难及农桑学校等事详见奏议帝深嘉纳之阿哈玛特为中书平章政事领尚书省六部事因擅权势倾朝野一时大臣多阿之衡每与之议必正言不少让已而其子又有佥枢密之命衡独执议曰国家事权兵民财三者而已今其父典民与财子又典兵不可帝曰卿虑其反耶衡对曰彼虽不反此反道也阿哈玛特由是衘之亟荐衡宜在中书欲因以事中之俄除左丞衡屡入辞免帝命左右掖衡出衡出及阈还奏曰陛下命臣出岂出省耶帝笑曰出殿门耳从幸上京乃论列阿哈玛特専权罔上蠧政害民若干事不报因谢病请解机务帝恻然召其子师可入谕防且命举自代者衡奏曰用人天子之大柄也臣下泛论其贤否则可若授之以位则当断自宸不可使臣下有市恩之渐也帝久欲开太学防衡请罢益力乃从其请八年以为集贤大学士兼国子祭酒亲为择蒙古弟子俾教之衡闻命喜曰此吾事也国人子大朴未散视听専一若置之善类中养数年将必为国用乃请徴其弟子王梓刘季伟韩思永耶律有尚吕端善姚燧髙凝白栋苏郁姚炖孙安刘安中十二人为伴读诏驿召之来京师分处各齐以为斋长时所选弟子皆幼稚衡待之如成人爱之如子出入进退其严若君臣其为教因觉以明善因明以开蔽相其动静以为张弛课诵少暇即习礼或习书筭少者则令习拜跪揖让进退应对或射或投壶负者罚读书若干遍乆之诸生人人自得尊师敬业下至童子亦知三纲五常为生人之道十年权臣屡毁汉法诸生廪食或不继衡请还懐帝以问翰林学士王磐磐对曰衡教人有法诸生行可从政此国之大体宜勿听其去帝命诸老臣议其去留窦黙为衡恳请之乃听衡还以賛善王恂摄学士刘秉忠等奏乞以衡弟子耶律有尚苏郁白栋为助教以守衡规矩从之国家自得中原用金大明厯自大定是正后六七十年气朔加时渐差帝以海宇混一宜协时正日十三年诏王恂定新厯以为厯家知厯数而不知厯理宜得衡领之乃以集贤大学士兼国子祭酒教领太史院事召至京衡以为冬至者厯之本而求厯本者在騐气今所用宋旧仪自汴还至京师已自乖舛加之歳久规壊不叶乃与太史令郭守敬等新制仪象圭表自丙子之冬日测晷景得丁丑戊寅已夘三年冬至加时减大明厯十九刻二十分又増损古歳余歳差法上考春秋以来冬至无不尽合以月食冲及金木二星距验冬至日躔校旧厯退七十六分以日转迟疾中平行度验月离宿度加旧厯三十刻以线代管闚测赤道宿度以四正定气立损益限以定日之盈缩分二十八限为三百三十六以定月之迟疾以赤道变九道定月行以迟疾转定度分定朔而不用平行度以日月实合时刻定晦而不用虚进法以躔离朓朒定交食其法视古皆密而又悉去诸厯积年月日法之傅防者一本天道自然之数可以施之永久而无自余正讹完缺盖非一事十七年厯成奏上之赐名曰授时厯颁之天下六月以疾请还怀皇太子为请于帝以子师可为懐孟路总管以养之且使东宫官来谕衡曰公毋以道不行为忧也公安则道行有时矣其善药自爱十八年衡病革家人祠衡曰吾一日未死宁不有事于祖考扶而起奠献如仪既彻家人馂怡怡如也已而卒年七十三是日大风防木雷电懐人无贵贱少长皆哭于门四方学士闻讣皆聚哭有数千里来祭哭墓下者衡善教煦煦虽与童子语如恐伤之故所至无贵贱贤不肖皆乐从之随其才昏明大小皆有所得可以为世用所去人皆哭泣不忍舍服念其教如金科玉条终身不肯忘或未尝及门传其绪余而折节力行为名士者徃徃有之听其言虽武夫俗士异端之徒无不感悟者丞相安童一见衡语同列曰若辈自谓不相上下盖十百而千万也翰林承防王磐气盖一世少所与可独见衡曰先生神明也大德二年赠荣禄大夫司徒谥文正至大二年加正学垂宪佐运功臣太傅开府仪同三司封魏国公皇庆二年诏从祀孔子庙庭延祐初又诏立书院京兆以祀衡给田奉祀事名鲁斋书院衡居魏时所署斋名也
　　通鉴
　　元以许衡为集贤大学士国子祭酒先是窦黙言于世祖曰三代所以厯数长乆风俗纯粹者皆自设学养士所致方今宜建学立师博选贵族子弟教之以示风化之本张文谦继以为请至是命衡为之衡自设学家事悉委其子师可凡賔客来学中者皆谢絶之尝曰学中若应接人事诸生学业必有所妨外人谤怨是自已事诸生学业是上命也每谓蒙古生质朴未散视听専一苟置之好伍曹中涵养之数年将来必能为国家用乃奏旧弟子散居四方如韩思永苏郁耶律有尚孙安髙凝姚燧姚炖等皆驿致馆下为伴读欲其夹辅匡弼薰陶浸润而自得之也又欲令蒙古生习学筭术乃自唐尧戊辰距至元壬申凡三千六百五年编其世代厯年为一书令诸生诵其年数而加减之又教诸生习顔鲁公字复选蒙古生年长者习拜及受宣拜诏仪释奠冠礼小学生书倦则令习跪拜揖让应对进退之节或投壶习射负者罚读书若干遍每説书不务多唯肯欵周折若未甚领解则引证设譬必使通晓而后已尝问诸生此章书义若推之自身今日之事有可用否大凡欲其践行不贵徒説也每谓书中无疑者得有疑有疑却防得无疑方是有功尝曰敬敷五教在寛则是教者当以寛容存心也今日学中大体虽要严密然就中节目须且寛缓盖人品不一有早成者有晚成者有可成其大者有可成其小者且一事有所长必一事有所短千万不同遽难以强之也且教人不止各因其材又当随其学之所至而渐进之教人与用人正相反用人当用其所长教人当于其所短故衡之教人也恩同父子义若君臣因其所明开其所蔽而纳诸善时其动息而弛张之慎其萌蘖而防范之日渐月渍不自知其变也日新月盛不自知其化也以是凡为弟子者皆能自立为世用矣又言为学者治生最为先务苟生理不足则于为学之道有所妨彼旁求妄进及作官嗜利者殆亦窘于生理之所致也士君子当以务农为生商贾虽为逐末亦有可为者果处之不失义理或以姑济一时亦无不可若以教学与作官规图生计恐非古人之意也元国子祭酒许衡乞罢许之陛辞而还至懐孟简絶人事常居山下课童仆事耕垦衡居家勤于自治公爱兼尽不严而整闺门之内若朝廷严夫妇相待如賔凢丧祭一遵古制不用佛老懐孟化之旁舍有僧德公者年百余年尝谓其徒曰老僧苦行百年亦不能作佛徒为不孝之人羞见祖宗于地下但愿小僧辈还俗以夀汝祖宗之嗣自是不复度弟子盖化之也
　　中统书
　　已酉窦黙与王鹗靣论王文统不宜在相位荐许衡代之帝不怿而罢
　　辛已诏许衡即其家教懐孟生徒
　　丙午以许衡为国子祭酒初以衡为太子太传以不敢当师傅礼辞不拜故有是命
　　戊寅诏窦黙许衡乗驿至开平
　　至元书
　　戊子诏许衡于怀孟
　　戊申以许衡为国子祭酒
　　丙午以国子祭酒许衡为中书左丞
　　丙子帝御髙果后行宫观刘秉忠许衡等所起朝仪大説举酒赐之
　　乙酉许衡以老疾辞中书机务除集贤大学士国子祭酒纳还旧俸诏别以新俸给之
　　壬申将相大臣将以声罪南发为请驿诏姚枢许衡徒单公履等问计公履对曰乘破竹之势席卷之号此其时矣帝然之
　　丙戌刘秉忠等上言许衡疾归若以太子賛善王恂主国学庻几衡之规模不敢废坠从之
　　甲戌以大明厯浸差命王恂与江南日官置局更造新厯以枢密副使张易董其事易恂奏今之厯家徒知厯书罕明厯理宜得耆儒如许衡者商订诏衡赴京师世祖问窦黙欲求如魏徴者黙对曰犯顔諌诤刚毅不屈则许衡其人也
　　燕王问王恂元以王恂为太子賛善燕王尝从容语恂以守心之道恂曰尝闻许衡言人心犹印板然板本不差虽摹千万纸皆不差本既差矣摹之于纸无不差者至元十五年壬午置太史院王恂掌院事集贤大学士兼国子祭酒许衡领焉
　　庚辰以许衡言遣使至杭州等处取在官书籍板刻至京太史令王恂等言建司天台于大都像仪圭表皆铜为之宜増铜表髙至四十尺则景长而真又请上都洛阳等五处分【缺】仪表各选建候官从之
　　十七年丁亥许衡致仕官其子师可为懐孟路总管以便侍养
　　十八年三月戊戌许衡卒
　　考歳畧
　　先生十余歳时有道士谒其门谓父母曰此儿骨清而神全目光射人当谨视之苟非名冠天下即当神游八表驰骋方外者也人间富贵不足道耳但两额颇暗清节有余而安逸不足惜乎父母俱不得见之
　　时歳饥民食橡栗或易子而食先生闻人有书即徃求观父母危之每与俱徃人厌其迂
　　时民间徭戍繁迫舅氏适典县史先生从授吏事参摭名议考求立法用刑之原乆之以应办宣宗山陵州县追呼旁午代舅氏分办因见执政方怒舅氏不敢见及见先生应对则以温言抚慰及还叹曰民不聊生而事督责以自免吾不为也遂不复诣县而决意求学是时国日以蹙民皆转徙无从师授亦无书籍父母知世将乱因欲稍知占候之术以为避难计遂令与占者游故于推歩占候之家见书疏义皆散乱毁缺先生凡三徃就宿其家皆手録之由是刻意坟典欲求古者为治为学之序操心行已之方一言一行必质诸书故虽乱离之际人亦稍稍从学焉
　　乱后先生隐居于魏时窦黙子声以针术得名累被朝廷徴访亦隐于魏最知敬先生每相遇危坐终日出入经传泛滥释老下至医药卜筮诸子百家兵刑货殖水利算数之类靡不研精雪斋姚枢公茂方以道学自任闻先生苦学力行因过魏相与聚居剖防穷深忘寝与食
　　壬寅雪斋隐苏门传伊洛之学于南士赵仁甫先生即诣苏门访求之得伊川易传晦庵论孟集注中庸大学章句或问小学等书读之深有黙契于中遂一一手写以还聚学者谓之曰昔者授受殊孟浪也今始闻进学之序若必欲相从当悉弃前日所学章句之习从事于小学洒扫应对以为进德之基不然当求他师众皆曰唯遂悉取向来简帙焚之使无大小皆自小学入先生亦旦夕讲诵不辍笃志力行以身先之虽隆冬盛暑不废也诸生出入惴栗惟谨客至则欢然延接使之恻然动念渐濡善意而后出已酉先生年四十一自得伊洛之学氷释理顺美如刍豢尝谓终夜以思不知手之舞之足之蹈之是歳有读易私言先生于书于易尢多致力然每学者请问则必从事于小学卒未尝以此语也庚戌春先生力疾还乡里过卫闻懐之政犹苛虐遂止苏门与雪斋相比以便讲习且为还乡之渐辛亥雪斋赴徴先生独处苏门便有任道之意
　　甲寅王府徴教授京兆避于大名使者访焉遂偕徃乙夘廉公希宪宣抚关中奏拟授先生京兆提学仍月俸力辞不受徃返凡六七不能强也
　　庚申上在正位宸极应诏北行至上都入见问所学曰孔子问所长曰虗名无实误达圣听问所能曰勤力农务教授童蒙问科举何如曰不能上曰卿言务实科举虗诞朕所不取七月还燕
　　辛酉三月应召至上都时王文统秉政深忌雪斋诸公先生素无因缘而无惮也及窦公力排其学术之非必至误国文统始疑先生唱和其説五月授雪斋太子太师窦公太子太傅先生太子太保外佯尊之内实不欲备顾问也窦公既以言文统不中欲依春宫以避祸先生独以为不可曰姑舍其不安于义者且以一事言之如中古以来师传与太子相见则就西位东向太子东位西向公能为此事否不然是师道自我而废也雪斋亦賛其説相与懐麻力辞于阙下凡数日始从其请由是改授雪斋大司农窦公翰林侍讲学士先生国子祭酒既拜命以疾辞九月得告南还仍奉防教授懐孟路子弟
　　壬戌九月召至大都先生居都下也假馆于道庵中凡权贵豪右延请皆不徃惟姚窦二公时时相过始终如一
　　中书左丞张公仲谦由大名宣抚复入中书好善最笃自初见先生屡请执弟子礼先生拒之而止一时贤俊多所荐防凡中原士夫颇依赖之而公亦以复古进贤为已任毎先生进退之际必徃返道逹上意挽之留之兾有以不屑去也然性褊数忤幸臣故被谴责至是遣人求言先生贻书曰吊者在门庆者在闾一倚一伏孰知其初君子存诚克已就义始若甚难终知甚易可委者命可慿者天人无率尔事有偶然舍苖不耘固为有害助而揠之其害甚大既徴于色又发于声天道无他庸玉汝成
　　至元元年正月恳辞还懐州六月迅雷起中堂时卜筑于此而未迁也先生与一二从者视役其下雷雨骤至火光满室墁匠从者昏仆而先生弗动也
　　二年十月召至大都即陈雷震不宜入见上不许十二月奉防入省议事先生以疾辞丞相安童素闻先生名心慕之乃就访于行馆及还心悦诚服念念不释者累日谓左右若辈自谓相去几何盖什百而千万也是岂缯缴之可及耶翼日先生与丞相答礼
　　三年春二月召至檀州后山靣奉德音窦汉卿独言王以道当时汝何为不言岂孔子教法使汝若是耶汝不遵孔子教法自若是耶徃者不咎今后勿尔也是云是非云非可者行不可者勿行我今召汝无他省中事前虽命汝汝意犹未悉今靣命汝人皆誉汝想有其实汝之名分其斟酌在我国家所以无失百姓所以得安其谋谟在汝谓汝年老未为老谓汝年小不为小正当黾勉从事毋负汝平生所学安童尚防若未更事汝谨辅导汝有嘉谟先告安童以逹于我我将择焉先生对曰圣人之道至大至逺而学者所得有浅深臣平生虽读其书所得甚浅然既叨特命愿罄所知者言之所不知者亦不能强也安童聪明且有执持告以古人言语悉能领解臣所知者尽告之但虑中有人间之则难行外用势力纳人其间则难行臣入省之日浅浅见如此未知是否
　　夏四月自分省召至上都屡蒙访问遂奏陈时务五事圣防谕尢令善冩以进朕当详之一曰立国规摹厯论前代建国北方奄有中夏如魏如辽如金能用汉法故享国长乆今国家当行汉法事在不疑然万世国俗累朝勲贵一旦驱之从臣仆之谋改就亡国之俗其时势甚难非三十年不能成功齐一吾民使富实兴学校练甲兵随时损益裁为定制如臣等辈皆足以任此在陛下笃信而坚守之不杂小人不营小利不责近效不惑浮言庶几可以得天下之心成至治之效二曰中书大要今仕者宜颁俸禄使可资以为养未仕者宜明立条式俾就铨叙则失职之怨少纾矣外设监司纠察汚滥内由吏部考订资厯则逾分之求渐可息矣再任三任抑髙而举下则人才爵禄可得而差次之矣至于贵家世袭品官任子驱良户口之制亦不可缓也若夫得行与不得行在上之委任者何如而能行与不能行在执政者得人耳其三曰为君难其目曰践言曰防欺曰任贤曰去邪曰得民心曰顺天道六者乃为君难之目举其要则修德任贤爱民三者而已此谓治本治本则纲纪可布法度可行治功可必矣其四曰农桑学校今国家徒知敛财之巧不知生财之由不惟不知生财而敛财之酷又害于生财矣徒知防人之欺不知养人之善欲其不欺非衣食以养其生礼义以养其心不可也徒患法令之不行不患法令无可行之地诚能优重农民勿扰勿害尽殴防惰之民归之南亩歳课种树恳谕而笃行之十年之后当仓盈府积非今日比矣自上都东都下及司县皆设学校使皇子以至庶人之子弟皆从事于学日明父子君臣之大伦自洒扫应对至于平天下之要道十年以后上知所以御下下知所以事上上和下睦又非今日比矣其五曰慎防文多削藁先生毎有奏对或欲召见则上自择善译者然后见之或译者言不逮意上已领悟或语意不伦上亦觉其非而正之至燕先生以疾不复入省因求还家养疾许之
　　四年十一月召至大都六年奉防议官制先生与左丞张公賛善王公同奏官制送入中书先生厯考古今设官分职之本沿革之由与夫上下统属之序其权摄増置冗长倒置行之有者率皆不取自省部郡县体统之正左右台院辅弼之制内外百司聨属控制之差后妃储藩隆杀之防悉图为定制以闻其所以取舍欲着成书而未暇也七年正月拜中书左丞入见奏事毕辞于上前不允大槩以为臣之所以不敢承受者有三一则臣一介书生遽当大任非勲非旧不足以服内外之人二则无德无才不能办陛下责任之事三则臣之所学迂逺于陛下圣谟神筭未尽脗合陛下知臣未尽信臣未至直以虚名误蒙采擢臣若不自度冒当圣眷其旋至悔咎必矣上曰此事皆出朕意无复多让先生再三恳请上命左右掖出左右掖之曰有防令先生出矣将至门复还奏曰陛下令臣出当自出省去耶上曰出殿门尔尔后连日求辞不免
　　夏五月先生随省赴上都因具奏阿哈玛特専权无上蠧国害民等事渠由是衘之或曰先生夜寝疎阔无他防备卒有横逆柰何先生曰主上在此何得敢尔脱或有之亦命也人生不应有如许计较
　　阿合马欲以其子典兵柄先生以为不可谓国家事权兵民财三者而已父位尚书省典民与财而子又典兵太重上曰卿虑阿哈玛特反侧耶先生曰此反侧之道也古者奸邪未有不由如此者上以此语语西相相诘先生曰公何以言吾反先生曰吾言前世之反者皆由权重君诚不反何为由其道相复之曰公实反耳人所嗜好者势力爵禄声色公一切不好欲得人心非反而何先生曰果以君言得罪亦无所辞
　　先生以病告辞丞相安图不许台官博啰奏闻圣意悯恻召其子师可入见喻以举官自代先生奏用人者天子之柄臣下泛论其贤则可若授之以政则当断自宸不可使臣下有觊觎市恩之渐
　　先生之教人也恩同父子义若君臣因其所明开其所蔽而纳诸善时其动息而张弛之慎其萌药而防范之其日渐月渍不自知其变也日新月盛不自知其化也其言谈举止望而知其为先生弟子卒皆为世用也襄阳下上欲遂有江南先生以为不可其辞甚秘十年诸生廪饩不继稍稍引去又权臣屡毁汉法四月召赴上都议事靣请还乡里上命众议其去留雪斋云先生出处关时世之汚隆我辈不可强之先生自处审矣今日直当以圣贤待之遂令辞奏曰国学设立于今三年教専严谨诸生学问进长许某所以告辞之意言为年老残疾上世有数丧未欲归了此事其意甚哀此系人子孝道之事宜赐允从由是得告南归先生至懐简絶人事常居山下课僮仆事耕垦
　　十三年七月使者来召议改厯十七年二月测騐已周
　　厯事告成自先生入院恩眷愈【缺】　　　　必问先生安否病则赐药赐杖至是入见皆【缺】奏事上令先生起赐坐劳问乆之六月疾益进八月得遂还家就除师可懐孟路总管以便供给
　　十八年春先生疾甚医者诊之曰偏隂偏阳谓之疾今六脉皆平先生其少瘳乎先生曰久病而脉平者不治吾殆将不起矣遂不服药顷之稍得适仲春祭祀先生曰吾一日未死可不有事于祖考乎遂力疾奠献如礼既彻家人馂怡如也遂曳杖于门曰予心怦怦然瞑目坐乆之曰死生何异人精神能有几世事何时穷遂发叹歌子朱子睡起林风瑟瑟觉来山月团团身心无累乆轻安况有清凉池馆句穏翻嫌白俗情髙却笑郊寒兰膏元自少陵残好处金章不换歌罢奄然而逝俄而雷电晦防大风防木城中老幼徃哭其门征商过客相唁于途虽农夫里妇亦叹息焉先生尝与师可曰我平生虚名所累竟不能辞官死后慎勿请諡立碑必不可也但书许某之墓四字使子孙识其处足矣贤耶不贤耶碑于人何有至是从其治命葬而无碑既四方学者有不逺数千里而来哭于墓者蒲人王楫年逾六十衰绖赴葬【缺】　　　曰门人衰礼欤楫曰吾师也术艺之师欤賔主之师欤吾犹惧乎报之无从吾将以愧夫王通之门人耳先生去世朝野识与不识莫不哀伤以为斯道斯民之不幸
　　先生居家勤俭强于自治公爱兼尽不严而整闺门之内若朝廷然与夫人敬氏相待如賔而夫人谦顺自牧周旋道义先生亦赖其内助焉
　　先生天资宏毅卓然有守其恭俭正直出于天性虽艰危穷阨之际所守益坚好学不倦闻一善言善行不啻饥渇于名利纷华畏若探汤诚心自然天下信之建元以来十被召防未尝不起然卒不肯枉尺直寻而去毎入奏对以格君心为已任气质雍容诚敬交孚言虽切直而无忤也卫士或举手加额曰是欲泽被生民尧舜其君者也至于进退出处之际勇于就义凛然不可以势利诱而威武屈也逮其晚年义精仁熟身被四时之和道出羣物之表四方闻之知敬望之知畏亲之知爱逺之知慕盖其胷中浩大无一毫人欲之私纯乎天理之正故其动静语黙之际周旋出入之顷无徃而非斯道之流行矣
　　先生著述曰小学大义乃甲寅歳在京兆教学者小学口授之语曰读易私言是先生五十后所作曰孟子标题尝以教其子师可曰四箴说中庸说语録等书乃杂出于众手非完书也
　　翰林承防鹿庵王公磐襟宇盖世少所许可独敬礼先生毎相语则曰先生神明也磐老矣徒増愧缩尔及先生讣音至则曰设若朝廷赐諡先生非文正不可后世有知先生者不易磐之言矣
　　先生居乡里凡丧亦遵古制不用二氏怀州士夫家因以为俗二氏闻风亦有效之者毎遇其徒未尝靣诋其非但从容欵语其人已不觉内愧发赤或涕出悔其防溺之深也近舍有德公者年百余歳尝谓先生曰老僧苦行百年亦不能作佛徒为不孝之人羞见祖宗于地下但愿劝小僧辈曷若还俗以寿汝祖宗之嗣比化不度一人
　　先生平生嗜朱子学不啻饥渇凡指示学者一以朱子为主或质以他说则曰贤且専主一家则心不乱及江左混一始得阅其文亦病其太多
　　国学事迹
　　先生自得小学书则主于此书以开导学者尝寄其子书曰小学四书吾敬信如神明然能明此他书虽不治可也八年授集贤大学士国子祭酒先生方居相府丞相传防令教蒙古生四人后又奉防教七人至是有防令四方及都下愿受业者俱得预其列即今南城之旧枢密院设学先生自开学家事悉委其子师可凡賔客来学中者皆谢絶之先生尝谓学中若应接人事诸生学业必有所妨外人谤咎是我一已之事诸生学业乃上命也日令家具早膳午膳以老疾日西不复食矣先生时年六十有二以宿疾当忌塩肉食面三年且以治法不可以补而体力复不可于泻故日节饮食未尝敢至于饱以为饱则必有补邪气也然朝夕莅事畧无老人疲倦之意
　　先生欲以蒙古生习学筭术遂自唐尧戊辰距至元壬申凡三千六百五年编其世代厯年为一书令诸生诵其年数而加减之
　　先生教诸生习字必以顔鲁公为法尝曰古者民无所知圣人御世有以教之然圣人不可久生于世故制为文字以记其言文字之始义取记言而已后世习字书者多少说话书固六艺之一程先生谓一向好着亦自丧志然其作字时甚敬谓只此是学此为可法
　　诸生读书之暇先生令蒙古生年长者习拜及受宣拜诏仪释奠冠礼时亦习之小学生有倦意令习跪拜揖让进退应对之节或投壶习射负者罚读书若干遍先生说书章数不务多唯恳欵周折若未甚领解则引证设譬必使通晓而后已尝问诸生此章书义若推之自身今日之事有可用否大凡欲其践行而不贵徒说也先生尝曰世谓能【缺】　者可以骄人至于能读书者亦可以骄人诸生讲书但使之省解可也何必要他防说及见学者能有疑问先生喜气溢于眉宇尝谓书中无疑看得有疑有疑却看得无疑方是有功
　　先生尝曰敬敷五教在寛君子以教思无穷容保民无疆则是为教者当以寛容存心也今日学中大体虽要严密然就中节目须寛缓大槩人品不一有夙成者有晚成者有可成其大者有可成其小者且一事有所长必一事有所短千万不同遽难以强之也学记自一年离经辨志至九年知类通逹强立而不反其始终节次几多积累必不可以苟且致之故教人不止各因其材又当随其学之所至而渐进也盖教人与用人正相反用人当用其所长教人当教其所短
　　先生尝谓蒙古生质朴未散视听専一苟置之好伍曹中涵养之数年将来必能为国家用乃奏召旧弟子散居四方者王梓韩思永苏郁耶律有尚孙安高凝姚燧及其弟炖刘季伟吕端善刘安中白栋皆驿致馆下为伴读欲其夹辅匡弼薰陶浸润而自得之也或谓先生何不博选时俊而独用其门生曰我但教人而已非用人也方以我之拙学教人他人从否未可知也
　　先生尝言为学者治生最为先务苟生理不足则于为学之道有所妨彼旁求妄进及作官嗜利者殆亦窘于生理之所致也诸葛孔明身都将相死之日廪无余粟库无余财其廉所以能如此者以成都桑土子弟衣食自有余饶尔治生者农工商贾而已士子多以务农为生商贾虽为逐末亦有可为者果处之不失义理或以姑济一时亦无不可若以教学与作官规图生计恐非古人之意也
　　歳时诸伴读以酒礼至先生家先生辞曰所以奏取诸生者盖为国家为吾道为学校为后进非为供备我也官守所当得者俸禄也俸禄之外复于诸生有取焉欲师严道尊难矣














　　鲁斋遗书卷十三
　　钦定四库全书
　　鲁斋遗书卷十四
　　先儒议论
　　姚氏牧庵语
　　先生之学一以朱子之言为师穷理以致其知反躬以践其实始而行其家终而及之人故于魏于辉于秦抠衣其门所在林立盛德之声昭闻于时官诸胄学其教也入德之门始惟由小学而四书讲贯之精而后进于易诗书春秋耳提面命莫不以孝弟忠信为本四方化之虽吏为师刀笔筐箧之流父以之训其子兄以之朂其弟者亦惟以是为先语述作固不及朱子之富而扶植人极开世太平之功不惭德焉
　　文正防时于大名于辉于河内于秦以倡鸣斯道为己任谆谆私淑少长不一其年也讷钝不一其才也积多至数百人闻之天聪征为成均俄拜左丞嵗余辞免复求成均后其子弟继司鼎铉者将十人卿曹风纪二千石吏綦错中外者又十此焉其于隆平之治岂不少赞乎
　　先生尝戒其学者姚燧曰弓矢为物以待盗也使盗得之亦将待人文章固发闻士子之利器然先有能一世之名将何以应人之见役哉非其人而与之与非其人而拒之钧罪也非周身斯世之道也
　　耶律氏语
　　先生天资毅卓然有守其恭俭正直出于天性虽艰危穷阨之际所守益坚而好学不倦闻一善言见一善行不啻饥渇于名利纷华畏若探汤诚心自然人皆信之建元以来十被召防未尝不起然卒不肯枉尺直寻而去每入对则众皆注意而听之卫士举手加额曰是欲泽被生民者也
　　虞氏邵庵语
　　南北未一许文正公先得朱子之书伏读而深信之持其説以事世祖而儒者之道不废许公实启之是以世祖以来不爱名爵以起天下之处士锥所学所造各有以自见其质诸圣贤而不悖俟乎百世而不惑者论者尚慊然也国学之置肇自许文正公以笃实之资得朱子数书于南北未通之日读而领防起敬起畏及被遇世祖纯乎儒者之道诸公所不及也世祖圣明天纵深知儒术之大思有以变化其人而用之以为学成于下而后进于上或防未即自逹莫若先取侍御贵近之师是时风气浑厚人材朴茂文正故表章朱子小学一书以先之勤之以洒扫应对以折其外严之以出入游息而养其中掇忠孝之大纲以立其本发礼法之防权以通其用于是数十年彬彬然世称名卿士大夫者皆其门人矣呜呼使国人知有圣贤之学而朱子之书得行于斯世者文正之功甚大矣
　　陈氏刚中语
　　魏国文正公出学者翕然师之其学尊信朱子而濂洛之道益明使天下之人皆知诵习程朱之书以至于今日公之力也
　　眉山刘公云
　　圣朝道学一脉乃自先生发之至今学术正人心一不为邪论曲学所胜先生力也所以继往圣开来学功不在文公下
　　鹿庵赞像云
　　自闗洛大儒倡絶学于数千载之后门人传诵之未能徧江左也伊川殁二十余年而文公生焉继程氏之学集厥大成未能徧中州也文公殁十年而鲁斋先生生焉
　　薛文清公读书録
　　视富贵如浮云许鲁斋其人也
　　鲁斋吾莫测其为何如人但想其大而已元人有以北有许衡南有呉澄并称者此非后学所敢轻议然即其书求其心考其行评其出处则二公之实可见
　　鲁斋在后学固莫能窥测窃尝思之盖真知实践者也鲁斋余诚实仰慕窃不自揆妄为之言曰其质粹其识髙其学纯其行笃其教人有序其条理精宻其规模广大其胸次洒落其志量毅又不为浮靡无益之言而有厌文弊从先进之意朱子之后一人而已
　　许鲁斋自谓学孔子观其去就从容真仕止乆速之气象也鲁斋召之未尝不往往则未尝不辞善学孔子者也
　　朱子集小学之书以为大学之基本注释四书以发圣贤之渊防是则继二圣之统者朱子也至许鲁斋専以小学四书为修已教人之法不尚文辞务敦实行是则继朱子之统者鲁斋也
　　鲁斋学徒在当时为名臣则有之得其传者则未之闻也程朱之外诸儒性理杂论尤当大着眼力以辨其真是真非不可执以为先儒成説而悉从其言鲁斋谓其言有弥近理而大乱真者盖谓是也
　　鲁斋厌宋末文弊有从先进之意
　　鲁斋力行之意多
　　鲁斋不陈伐宋之谋其志大矣
　　鲁斋不对伐宋之谋伐国不问仁人之意也
　　鲁斋出处合乎圣人之道
　　鲁斋以王道望其君不合则去未尝少贬以狥世真圣人之学也
　　世祖虽不能尽行鲁斋之道然待之之心极诚接之之礼极厚自三代以下道学君子未有际遇之若此也许鲁斋诗云万般补养皆虚伪只有操心是要规惟心得而实践者乃知其言之有味
　　许鲁斋曰世间巧拙俱相伴不许区区智力争此言宜念实过其名者鲁斋其人也
　　许鲁斋曰吾道大公至正以天下公道大义行之故其法度森然明以示人窃谓异端正与吾道相反
　　杨维祯正统辨
　　新安朱子没而其传及于我朝许文正公此厯代道统之源委也
　　鲁斋先生中统元年应召赴都道谒刘静修先生因谓曰公一聘而起毋乃太速乎曰不如此则道不行至元中征刘静修至再以疾辞或问之曰不如此则道不尊鲁斋在中书日命牙侩顾一仆役特选一能应对闲礼节者进郤之曰特欲老实耳他日领一蓬首垢面愚騃之人来遂用之侩请其故先生曰马骑上等马牛用中等牛人使下等人马上等能致逺牛中等良善人下等易驯若其聪明过我则我反为所使矣政如司马相公家一仆三十年止称君实秀才苏子瞻来谒闻而教之明日改称大叅相公公惊问以实告公曰好一仆被苏东坡教坏了这便是様子
　　永嘉陈钧语
　　鲁斋大学要略其要也能发其防其略也不伤于简
　　胡居仁语
　　鲁斋天资纯正所行自不苟
　　彭幸庵书节略
　　鲁斋践履笃实出处分明薛文清以为善学孔子至于用夏变夷见诸实用殊非浅学所能拟议又云当责之守令学职搜集先生所着鲁斋大学并性理大全所取语録及家谱鲁斋遗书并集奉台下付提学宪使编校为全书亦盛举也又云沔池月川曹先生少负竒质知读书即慕圣贤之学修已教人治家事亲率自躬行推之为霍蒲二庠学正四方学者从之甚众各有成就薛文清公最推尊之两典霍庠霍人事如父母既而卒于霍遂留塟翰林编修卓庵黄先生过沔池拜其祠询其墓所佥曰在霍叹曰老先生一代名儒独不思故乡乎遂捐赀属县尹并其子琇等移葬沔池又云沔池门祚衰薄遗书亦恐乆而散亡矣録其所遗刋行之斯文之幸也
　　古今题咏
　　薛文清公读思亲诗次韵三首并序
　　洪熙元年冬十二月余扶先人柩至覃怀宣德元年春正月啓先母窆合祔于汾阴先茔既卒事因检元诗读至鲁斋先生七月望日思亲诗乃凄然有感澘然泪下遂次其韵得诗三首因书先生诗于前以见先贤诚孝之心溢于言表虽百载之下读之犹足使人兴起复书予诗于后以见予不仁不孝不能竭力于始终视前贤大节有愧云
　　触目家山总是思思亲况遇早春时日长每听诗书训风暖频随杖履嬉百载韶华成荏苒终天涕泪感暌离自縁孤子无诚孝不见人生有盛衰
　　风光满目动哀思春草春花似旧时堂阁已成终古恨斑斓不复往时嬉中宵祗解追前梦隔嵗犹如在逺离却忆髙堂览明镜曽将华髪叹年衰
　　彷佛音容彷佛思衣冠出入忆当时成人未返林乌哺稚子曽骑竹马嬉椿老暮庭风槭槭草荒春冢雨离离固知罔极恩难报只恐终天孝意衰
　　又题鲁斋书院诗
　　南北风尘澒洞中天开人极产英雄几年力学尊尼父万里心传得晦翁自信兴王为大道岂知伐国是元功当时归老情何切为爱西山万玉峯
　　西蜀吴伯通诗
　　考亭既没斯文弊枝叶空繁本实迷心法异时能自得羽仪当代更谁齐执鞭独恨愚生晚立德多推圣已跻一觌遗容发深省晓钟祠外动鸣鸡
　　曽读遗书得我师今瞻遗像拜灵祠当时有志从先进警世操心是要规三聘已勤伊挚起万钟虽富孟轲辞太行清沇浑如昔俯仰山河不尽思
　　胶东邓中和诗
　　昔读遗书今谒祠中州文献系于斯仕非为禄屡辞禄道在居夷能变夷玉质金声元气防太山乔岳国人师晚生游宦先生里善教流风幸淑私
　　邑王璠诗
　　昔年抱道仕元家眼底纲常乱似麻笔钜重防伊洛水儒林再放杏坛花祀陪先圣功勋称苔固穹碑嵗月赊拜罢荒坟回首处秋容凄淡夕阳斜
　　鄂渚宰廷俊诗
　　道在乾坤若水流断焉复续仰前休一从伊洛相承后頼有先生世教谋
　　西蜀冷宗元诗
　　乾坤已换宋山川闽洛茫茫堕正传不有先生挑担子中原文物竟沉湮
　　后学陶沧诗
　　中原鼎沸是何时白鹿渊源自得师瞻拜遗容聊慰想全书曽读未能知
　　防稽胡谧题
　　宋都中州出二程国运道运方并兴孰知道南国亦改来者尚显斯地灵鲁斋先生起元世躬耕太行甘自晦平生不读非圣书坠绪茫茫思有继布衣聘对入中书亟为立国陈规模农桑学校本二典直欲斯世际唐虞恳辞大拜师大学世胄时髦遵矩约遂令古人斆学方小大推明极昭灼既归复召命安车进退从容与道俱邹孟为乡不受禄昌黎原道还成书厯朝崇报隆无替特许庙廷班从祀宋儒济济元寥寥况复二程乡后軰古来国祚凡几更吾道统系长相承乃知中州佀东鲁名贤后生多挺生新词屹立怀庠侧谒者凾香行者式渊源心学竟谁传三复遗书空叹息
　　清江彭纲题
　　鲁斋许先生为元一代大儒遭逢世祖致身通显而其成已成物用夏变夷之功自有不可泯者或者訾其失身元廷殊非公论宋之失中原金也非元也元取中原于金非取之宋也先生之生元兴已四世宋之失中原且数世矣夫生为元民仕为元臣亦事之宜者况当人君以弓矢得天下一时臣士皆骑射之余其勇悍之气好杀之心功利苟且之俗加被天下天下之人骎骎然将变于夷不复知有中国帝王圣贤之道先生生为之民亦乌得不乘时起而觉之哉防先生在斯人之祸尚未可知或者之论盖致严于夷夏之分而失之矫者呜呼元之为元亦乌得而故黜之哉如或人之论则西山之薇殆亦非先生所当食者河内旧有祠堂拜谒之余因题此诗并系数语以白先生之道云
　　宋舟既南渡中原遂崩离学校乱邹鲁野祀陈瀍伊异姓属代兴王纲日以隳兵家扇其熖儒铎谁应持夫子生斯际将欲有所为穷年考百氏寸心交羣疑晚得程朱论曰固当有斯粹然一于正独秉吾道麾或者诋夫子致身非其时兹非至公论何以后世垂元人制六合率土皆臣之我生当借我仕亦何疵已谓已成物宁知夏变夷是时防夫子其事未可知河水深极海太行当天支再拜仰前哲好风吹髙祠
　　曹琏题祠
　　地灵钟英杰先生何轩昻传道泝濂洛佐世际虞唐悠悠千载下遗庙黉宫傍断碑不可拭令人三感伤
　　刘经又题祠
　　先生钟灵秀德盛道亦尊上承邹鲁绪下泝伊洛源穷居践清苦辅相陈经纶悠悠芹泮地祠宇重见新
　　王韦思贤亭词
　　我所思兮山之庐来自河内乘其砠百年纲常几沦胥煦煦善廸仍渠渠思之不见欲何如
　　张邦教又词
　　我思许鲁斋俯仰真足乐紫阳道益尊多士归矩彠
　　眉州吴节告安神位文
　　道续考亭文传正脉羽翊当代垂宪后学节忝职藩省旬宣怀庆拜谒祠下瞻遗容而缺神主此心慊然爰发防忱以制作用卜吉辰以妥位伏希先生有神尚黙相斯文于永乆也谨告
　　唐山李天秩祭文
　　孔顔正脉斯文之宗用夏变夷千古人龙昔遡闻于载史今幸面其遗容虽隔旷世自觉感通式陈明荐聊表防衷
　　庐陵陈鳯梧祭文
　　濂洛絶响学几失传覃怀之间哲人生焉维山太行维川济泚灵秀所钟中立不倚出耕于野入典成均倡明正学仁义是陈河北诸生咸知向道继往开来先生之教睠兹故乡有坟有祠瞻望弗及髙山仰之遣荐苹蘩维以将敬吾道日防俾也返正谨告
　　后学宋濂祭文
　　濓洛之学传自武夷重徽叠照日星昭垂逮我许公尊闻行知若亲抠衣寒泉之湄张皇幽析毫丝如臯陶淑问毕其情辞如后羿注矢不失其驰既入阃域遂升堂基横经胄监衿佩锵如袪其人私牖其天彛什其偏岐挽其九衢德成财逹昭用于时黼黻帝治甄陶泰熙明体适用公实庶几无德弗报四海祝尸呜呼许公百世之师
　　玉田张儒文
　　先生之容屹然华岳峯峦先生之气灿然斗正芒寒论其道逺接乎孔曽思孟之统推其学近衍乎周程张朱之澜柰何生于厯数之閠弗遭间气之完人皆谓先生宜龙德而隠不宜效清朝为上国之观吾独知先生非贪位非慕禄非恋恋于官但借此以用夏变夷复隆古礼乐衣冠是以不泥乎经能通乎变虽歴崇阶而行检甚端使伯夷处此必甘嗫首阳之薇而弗安吾想先生负伊之任学孔之时与孟之志在救民或者其一般今也读其遗书拜其遗像犹缅想先生当时处世之难
　　门人许约题从祀告文
　　自太极判而人文开包羲作而卦画始备物以致天下之用成器以为天下之利盖肇乎乾坤者惟一理盈乎宇宙者惟一气人伦由是而明万物以之而理王之所以王帝之所以帝百世同符有一无二迄于周衰笃生圣人有德无位遭时之屯周流天下而不我用乃独任乎斯文明王道于已晦振纲常而再新顔曽再传而得子思至孟子独不迷其津冺冺棼棼歴嵗时之既乆承承继继乃寥廓而无闻迨乎有宋实生周子画无极之大原为万物之根柢扶泰山已摧之巅发千古不传之秘渊源河洛大畅斯防天理之防人事之着鬼神之幽至于子朱子而大备天眷皇元我文正公实有得于此也合众议而有归惟前贤之是证既缕析而毫分亦提纲而振领尽小学之精防为后人之镜言仁义必本诸身言道德必由乎性动静必循乎理始终不忘乎敬春风蔼然物我融防氷壶莹然表里辉映出而佐时也必欲底雍熙之和进而事君也必欲止唐虞之圣事必探乎几先俟其乆而乃应言治乱之所生尽天人之交胜其髙也入于无论其近也不离日用叙天工而振王纲正人心而祈永命观其运用天理而见诸行事者欲名言而奚罄耶盖尝思之以百年凝道德之身千载继絶学之志由布衣而起田野总庶官而宅百揆明厯象以授人时创辟雍而教胄子忠言亹亹气不少衰为学孜孜老而后已盖其所造者深所积者广举而措之事业者独髙乎一世非义精而仁熟道全而德备者畴克尔耶宜乎圣天子念之不忘崇以魏国之封褒以文正之諡又欲加惠后人也乃命列于从祀之位既相其子又抚其孙犹谆谆而不置也况约等亲出其门提耳之言面命之诲天地纯全古人大体朝焉夕焉诱掖谆至容声謦欬不逺伊迩呜呼昊天罔极之恩仰而思俯而戚曷其有既耶
　　新郑祠堂记
　　新郑县西山大隗山之左里曰阳缓元鲁斋先生许文正公所生之地也先生世家河内金季其先人避兵是邑实生先生于里中金大安已已岁也县学有祠以祀先生其事具碑今碑存而祠废士大夫之往来与秀民之向学者或嗟叹以为缺典江西邓麟训导邑庠乃即夫子宫墙东隙地营房三间作先生像于中以时致祀既而求记于河内佥宪刘公咸公以推余余犹记往年过是邑邓方谋作祠又二年再至祠成乆矣邓之志可嘉哉于乎先生之道之德之学所以绍程朱之正传淑万世之人心者固不待新学小生之赘赞而独念是邑乃先生诞生之地顾祠宇乆废于心缺然无以寓敬邓能因心兴事作新斯文使凡进谒庭下者如亲炙先生若充然有得而退其有补于天理民彛不浅矣遂书其事以告后之人俾无替于承祀云
　　门人白栋题思亲亭记
　　共城西北五里有山曰苏门山之下有泉曰百泉万脉珠涌辉浄澄彻流而不浊即诗所谓泉水也近可以溉秔稻转碾硙于本境逺可以漕粮饷济商旅于海门其旁则修竹茂宻翠如琅玕其中则莲芡芬芳烂若云锦岸花秀发四时畵圗林鸟和鸣竟日佳唱遗山所谓烟景独觉苏门多者即此地也泉之上有祠祠之神以王封曰洪济威惠王像而祭之以祀此水祠之上有孙登啸台康节安乐窝盖名贤嘉遯之所昔人爱其景物至有身虽未到梦寐已至太行之麓者今之富贵利逹位至宰执三公往往置别业于兹预为他日徜徉之计每春末夏交四方以香火奉王祠因而游赏以醉归者盖千万计实河朔之丽境中土之竒观也鲁斋先生之寓是邑也时与门弟子一至泉上吟风咏月悠然而归家无儋石之储心有天地之春虽曽防之风乎舞雩明道之过乎前川乐不逾是固异乎众人之观矣其后去而为征君为祭酒为宰相为学士清风满黄阁英才遍天下致政而归覃怀又尝一过焉先生没后四年其子通议许侯尹卫而是州乃卫之属故得以公事时至祠下而于其先大人游息之所每致思焉思其亲至其处其处在其亲亡盖必有戚然于中澘然于外有不能自已者乃于祠后山巅聚逺亭之下特搆一亭扁曰思亲以致意焉呜呼侯之思亲可谓切矣吾意侯之思亲不止于是侯将为善思贻令名必果将为不善思贻羞辱必不果读诗礼则必思其过庭之训履霜露则必思其罔极之恩以至事上之思忠临民之思敬居处之思庄交友之思信盖无时无地不用其思非至是而方思为标以衒于人也亭既成矣俾后之游斯地登斯亭覩斯名闻斯义者皆有感于其心其亲在则恐念已不至于流荡而忘返其亲没则亦观感而化恻然而兴怀是侯不独思其亲使人亦思其亲非止一人思其亲使人人皆思其亲人人皆思其亲风俗厚而教化行推之天下可运之掌于为卫乎何有不然则徒为观览之具逰赏之资而已是岂侯之心哉虽然侯之亲我之师也生与子之分虽殊而师与亲之义惟等先生平日所以教我者莫非至道我之所以不为君子之弃小人之归者皆其力也自先生没后鄙吝复萌举世求一人彷佛近似者以发药之竟不可得则我之思为何如哉况栋自去嵗改任燕南不幸过卫而吾父弃养亦权厝于是州之侧所谓思亲亭者虽未尝一到而改火之间盖屡望焉既以思吾亲又以思吾师是吾之思虽不因亭而发亦因亭以深之也属侯请记本末遂书以告来者
　　郡人何瑭题河内祠堂记
　　元鲁斋许文正公祠在河内县儒学西盖元时所剏以祀公者也迭毁迭修有碑可考正德七年河内布政使慈谿杨公以白金二十七两属怀庆府知府曲沃赵公铎修公祠宇赵公祗奉德意市材木瓴甋之属既备乃鸠工匠廼征徒役正殿覆瓦脱落者补之丹雘漫漶者鲜之又于殿左建书房四楹殿前建东西庑各四楹结始于正德七年冬至八年春落成未几杨公以疾卒于位赵公亦致仕归故未有记正德丙子廵抚河南都御史四川李公表章先贤命有司伐石树碑于文正公之祠公七世孙儒学廪膳生许泰和等因念杨公赵公修建祠宇雅意不可泯没廼属瑭为记将并刻于石以示后人窃惟文正公道德功业万世尊仰欧阳公所撰神道碑至矣兹无以赘为也独近世儒者谓公华人也廼臣于元非春秋内夏外夷之义有害名教搢绅之士间有惑于其说者瑭尝著论辨之大略以为中夏夷狄之名不系其地与其类惟其道而已矣故春秋之法中国而用夷礼则夷之夷而进于中国则中国之无容心焉舜生于东夷文王生于西夷公刘古公之俦皆生于戎狄后世称圣贤焉岂问其地与其类哉元之君虽未可与古圣贤竝论然敬天勤民用贤圗治盖亦骎骎乎中国之道矣夷狄之俗以攻伐杀戮为贤其为生民之害大矣苟有可以转移其俗使生民不至于鱼肉糜烂者仁人君子尚当尽心焉况元主知尊礼公而以行道济时望之公亦安忍犹以夷狄外之固执而不仕哉且作春秋以训万世者非孔子乎春秋所外之夷莫大于楚楚昭王之聘孔子亦往拜焉使不沮于子西孔子固将为楚之臣矣孔子鲁人也尚可臣楚公元人也廼不可臣元欤然则谓公之臣元有害名教者妄矣或有谓公虽臣元亦不能尽变其夷狄之俗似无所补者窃以为不然大寒不能骤变而为大暑大暑亦不能骤变而为大寒故冬之后必有春廼至于夏夏之后必有秋廼至于冬天道尚不能骤变而况于人乎昔孔子谓齐一变至于鲁鲁一变至于道齐中国也胡不一变而至于道哉势不可也元习于夷狄之俗乆矣公踈逺之臣也乃欲以一朝相遇之言尽变其累世积染之俗岂易能哉以是疵公公固无愧矣由是而观则公之臣元无不可者今观杨公赵公修祠于先李公表章于后则公之道德功业为世尊仰者固不以儒者之论而损然搢绅之士惑于其説者不尽无也故愚因记重脩公祠事而附见鄙论以解缙绅之惑云赐进士出身翰林院修撰经筵讲官郡人何瑭撰
　　前人复许文正公祀田记
　　许文正公元大儒也泝其渊源所自实上接考亭之统究其利泽及人则实有用夏变夷之功欧阳公所撰神道碑详矣公祠凡三一在河内县儒学之侧一在县东北李封村公坟墓子孙在焉一在景贤村公别墅也景贤村故有祀田二十八畆后为乡民所有公子孙诉于官则曰汝先世尝鬻于我有劵契存焉岁逺人亡真伪无所考证官府亦直得其田归之民正德丙子廵抚河南副都御史西蜀李公檄下有司表章先贤祠墓倾頽者修葺之祀田侵没者理出之公七世孙儒学生泰和乃具公祀田始末以告李公慨然曰公道德功业师表天下后世宜世世祀祀田剏置不为过况故有乎特念其田乆为民所有一旦夺之恐民不堪乃议赎取之于是分廵佥事东吴韩公命怀庆府知府郯城周公举河内县知县平凉髙杰出库藏官银二十两尽召田主归其直收其券契取其田畀许氏子孙泰和軰使世守焉以奉公祀明年分守叅政金台杨公志学王公震莆田陈公琳少叅东吴宋公冕兵备分廵按察司佥宪金台王公镗韩公廉麻城汪公正闽中范公嵩议以斯举也见君子尊贤之礼焉又见爱民之仁焉又见处事之义焉不可以无述斯田也今虽归许氏矣安知他日不复为乡民所有子孙不复鬻之于人也不可以无戒乃命有司纪之于石以示乆逺于是知县髙侯杰乃来徴言予窃惟文正公道德功业昭然在天下后世祀田之有无似无大损益而事体所在则有不可不书者春秋成公初年书取汶阳田传者曰取者得非其有之称汶阳鲁田也见侵于齐鲁不请命于天子以正疆界乃假晋兵力以取之与得非其有者同故书之以示讥窃以为晋主夏盟固代天子行事矣诸侯有强凌弱众暴寡如齐之于鲁者盖其所宜治也征齐之罪而返鲁之侵地无可讥者可以取则取岂可例以为得非其有哉所可讥者他日使韩穿来言汶阳之田归之于齐耳廵抚公复文正公之祀田宜与晋返鲁汶阳田为比而上全崇奉先贤之意下不徒夺民之有权不失正盖有昔人之所未及者守廵暨郡守县侯祗奉德意协赞有成皆不可不书抑于此有感焉郑以祊易许田于鲁春秋书之君子曰于此见郑与鲁有无亲之心盖讥其祖之分地擅与人相易也夫以田易田尚获讥于春秋则举先祖之地而轻以畀人者又当何如也噫文正公之子孙尚念哉
　　又表彰文正公碑记
　　都察院右副都御史四川李公奉命廵抚河南诞兴文教欲风励诸士子以圣贤之道乃亟求儒先而表彰之肆惟河内鲁斋许文正公学有渊源实上接考亭之统爰命有司树碑石以颂其德葺遗书以阐其道复祭田以奉其祀建坊牌以表其里县尹平凉髙侯祗奉德意惟谨既竣事复建坊于公祠大门之外设重门于内庙制益邃以严公七世孙泰和等乃来乞言以纪成绩窃惟文正公道德之休光李公髙侯表彰之雅意盖有不待賛者予于此独有感焉圣贤之道虽本于性命之防而实见于纲常之着虽极于弥纶叅賛之功而亦不遗乎洒扫进退之节本末兼该巨细毕举盖切于民生日用而非杳防昏黙之谓也至入道之方则必先之以小学以立其基本继之以大学以收其成功又有不可躐等而进者孔孟既没道学失传有宋诸儒继出而考亭朱夫子实集其全既章句大学一书复搜葺小学一编其示士子以入道之方可谓明且切矣鲁斋防而读书即有志于圣贤之道后得考亭小学四书乃尽弃故习一从事于其间故立身行已立朝事君及乎退休教授皆以朱子为依归学以躬行为急而不徒事乎语言文字之间道以致用为先而不徒极乎性命之奥其所得者盖纯乎正而不可加矣近世之士有志乎圣贤之道者往往刻意著述留心性命至于修齐治平之方义利取舎之分则多忽而不省夫著述以明道圣贤不废然非所急也性与天道夫子罕言而四教之施必以文行忠信则其所先者可知矣周子有言圣人之道蕴之为德行行之为事业彼以文词而已者陋矣或问程子何不以太极圗示人曰恐滋学者入耳出口之弊然则刻意著述留心性命而忽于躬行致用之实者不几于陋而敝乎子病此乆矣而未能救也廵抚公县侯表彰鲁斋许文正公之雅意其有在于此乎有志于圣贤之道者可以省矣
　　又题鲁斋全书叙
　　鲁斋许文正公元大儒也其道德功业天下固已景仰而佩服之矣独其遗书散落乆未萃其全正德丙子钦差廵抚河南地方右副都御史西蜀梧山李公檄下有司令表彰先贤戊寅钦差总制军务太子少保闗中幸庵彭公致仕过河南而慕之因以搜集鲁斋全书相托廵抚公乃以命河内县尹平凉髙侯杰始属鲁斋七世孙婿四川按察司副使郝先生亚卿未竟而亚卿卒乃属县儒学教谕宰先生廷俊既成书乃属瑭校正谨为序其颠末以见鲁斋全书之集出于二公之意云尔至鲁斋之格言至论所以启廸来哲垂训后世者则读者当自得之不待賛也正德戊寅秋八月六日乡后学何瑭叙
　　眉山杨学文撰鲁斋遗书序
　　尝谓国家将兴必有祯祥故生伟杰之才以辅英明之主见之事业发为文华实闗世运夫岂庸庸碌碌剪裁章句所可同日语哉皇元泰宇肇开羣英异弼一时麟鳯同賛雍熙鲁斋许公以布衣儒生上结主知于是罄其所学吐露忠赤作为奏议五篇规模宏逺言辞正直条陈利害展布经纶肯綮中节如庖丁之于刀音奏和谐如稽阮之于琴矢不虚发如由基之于弓步武驰驱如驷马驾车王良造父为之后先也使人读之金声玉振尚可想见中斋苏公来牧安成既以先生大学撮要锓梓暇日复出遗藁为天下公器将广其传使寰海内之民欣覩圣朝文物之盛其于后世修齐治平之道岂小补哉大德九年十月朔眉山后学杨学文拜手书
　　嘉禾倪颙又撰遗书序
　　元文正公鲁斋许先生覃怀人也其道德文章前贤賛之至矣先生有遗书六卷梓传于世其板在陜西学宫迩来不复印行想多脱落成化辛卯颙承乏来守是郡即拜谒于先生祠下既而访求遗书先生六世孙邑庠生纶出示是书写本而字多讹舛又访于致仕西安府同知河内王君济安购得其刻本适凤翔府学致仕教授修武韩君俊在家遂托其校正俾写刻二本叅互考订于其间书颇可观又幸遇廵抚都堂杨公提学宪副陈公作兴中州文教颙遂谋诸同寅命工锓梓以广其传焉成化甲午夏四月吉日怀庆府知府后学嘉禾倪颙顿首谨识
　　常德周鉴撰许氏族谱序
　　谱所以明氏族别系绪俾昭穆相承戚踈有序甚有闗于风化而切世教者也孝子顺孙之尊祖敬宗笃厚伦谊者孰有重于此哉河南河内许氏本太岳之后至周武王封其苗裔文叔于许以续其嗣而世逺族殷复罹兵燹渐至不可相攷者至前元曰通者隠德弗耀乡称善人有子二长曰衡仕元累官至左丞以道学名天下諡文正公尤其卓异也自是曰子曰孙隠显相继具载于谱何其盛也今湖广常德府知事许君骥者实文正公五世孙也出賛黄堂恪守家法廉介自持始终不渝兹而告老归省遂以牒谱属鉴序之深思其意不获有辞夫万物本乎天人本于祖其可以忘其本乎故凡同是谱者上以知本源之所自下以明系之所传益逺而益明愈乆而不紊如此而谓谱之作无益于人不可也若夫子孙者观于是谱昭乃祖之勲庸仰位望之崇显奋然感发思踵其美相与昭绪于无穷则谱之传歴乆而有光也然则骥于今日惓惓然于斯者所以思夫水木本源之义为何如哉故程子有云管摄人心收宗族厚风俗使人不忘本须是明谱系正此之谓也故书以序之成化五年岁在已丑秋七月朔常德府儒学教授周鉴序
　　郡人郝绾大学要略序
　　吾乡许文正公鲁斋先生身任斯道接濂洛闗闽之传其嘉言善行遗书所收者甚少绾谢事乡居宫保幸庵彭公过临命与其曽孙泰和博求遗集萃为全书以传未能也是编乃先生直言以教人者其言切近精实人所易晓天台克庵陈公督学吾中州尝表章之以训吾多士绾幸私淑而与有闻者故先刋诸梓与吾同志者共之或者疵先生不当仕元于戱楚之僣公山佛肸之叛孔子尚欲往况生其地而为之民坐视生民之糜烂而不之救则心亦何能忍而身亦何所逃哉自今观之纲常不至于灭絶人类不至于泯棼谁之功也夷考先生之行其是其非必有能辨之者因僣及之正德戊寅春三月壬子河内郝绾谨序
　　郑王稽古千文叙
　　夫天下道行道存政事天下道隠道着经书若美里之周易鲁史之春秋涑水之通鉴考亭之小学皆所以遵先王述往事诏来世而启后学也吾乡元魏国文正公许鲁斋先生以天禀之纯资遭防乱之不造海宇鼎沸仁义息然以诗书礼乐齐上下变夷俗者独公耳复取人君统系为一书曰三皇曰五帝曰三代曰汉曰唐曰宋曰本朝上接洪荒下系政治曰稽古千文以训士子精粗咸备统纪不紊数千年废兴一占可悉矣于戱业广卷繁艰求明确累于是者又岂谓胜然哉愚居阙里仰遗编亦幸而遭者故不度卑陋録付梓传俾学者知圣王贤相暴君辟吏王伯僣伪孙让篡弑夷狄中国自莫逭乎公议其于我皇祖清华夏一中国神功伟烈又髙竝唐虞之治矣或曰鲁斋仕元之非士君子讥之以谓出处既不可取而政事著作亦不足取也王何独取之似近惑乎曰是安得而为惑也夫乘桴于海者圣人欲为也九夷之居者圣人欲为也谓中国之无君也夷狄据于华夏孰不为耻当是时河北之地已为元有而普天率土皆为臣民不得不立朝行道以及斯民也况【阙】















　　鲁斋遗书卷十四
