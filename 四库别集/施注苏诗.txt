　　钦定四库全书　　　　　　集部三
　　施注苏诗　　　　　　　　别集类二【宋】
　　提要
　　【臣】等谨按苏诗四十二巻宋施元之注附东坡年谱一巻王注正譌一巻补遗二巻则邵长蘅等续编也元之字徳初吴兴人陆游作是书序伹称其官曰司諌其始末则无考矣其同注者为呉郡顾禧游序所谓助以顾君景繁之赅洽也元之子宿又为补缀书録解题所谓其子宿从而推广且为年谱以传于世也呉兴掌故但言宿推广为年谱不言补注与书録解题不同今考书中实有宿注则吴兴掌故漏矣嘉泰中宿官余姚尝以是书刋板竟縁是遭论罢故传本颇稀世所行者惟王十朋分类注本康熈已夘宋荦官江苏巡抚始得残本于蔵书家巳佚其巻一巻二巻五巻六巻八巻九巻二十三巻二十六巻三十五巻三十六巻三十九巻四十荦属长洲邵长蘅补其阙巻长蘅撰王注正譌一巻又订定王宗稷年谱一巻冠于集首其注则仅补八巻以病未能卒业更倩髙邮李必恒绩成三十五巻三十六巻三十九巻四十巻荦又摭拾遗诗为施氏所未收者得四百余首别属钱塘冯景注之重为刋板乾隆初又
　　诏内府刋为巾箱本取擕既便遂衣被弥宏元之原本注在各句之下长蘅病其间隔乃彚注于篇末又于原注多所刋削或失其旧后查慎行作苏诗补注颇斥其非亦如长蘅之诋王注然数百年沉晦之笈实由荦与长蘅复见于世遂得以上邀
　　乙夜之观且剞枣梨夀诸不朽其功亦何可尽没欤乾隆四十三年八月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀














　　钦定四库全书　　　　　集部三
　　施注苏诗总目上　　　　别集类二【宋】
　　巻一　诗四十七首【起嘉祐辛丑十二月赴凤翔任尽壬寅在凤翔作施注缺今补】辛丑十一月十九日既与子由别于郑州西门之外马上赋诗一篇寄之
　　和子由渑池懐旧
　　次韵和刘京兆石林亭之作石本唐苑中物散流民间刘购得之
　　壬寅二月有诏令郡吏分徃属县减决囚禁自十三日受命出府至寳鸡虢郿盩厔四县既毕事因朝谒太平宫而宿于南谿谿堂遂并南山而西至楼观大秦寺延生观仙游潭十九日乃归作诗五百言以记凡所经歴者寄子由
　　太白山下蚤行至横渠镇书崇夀院壁
　　留题延生观后山上小堂
　　留题仙防潭中兴寺东有玉女洞洞南有马融读书石室过潭而南山石益竒潭上有桥畏其崄
　　不敢渡　　　　　　石鼻城
　　磻溪石　　　　　　　郿坞
　　楼观
　　九月二十日微雪懐子由弟二首
　　病中闻子由得告不赴商州三首
　　病中大雪数日未甞起观虢令赵荐以诗相属戏用其韵答之
　　嵗晚相与馈问为馈嵗酒食相邀呼为别嵗至除夜逹旦不眠为守嵗蜀之风俗如是余观于岐下嵗暮思归而不可得故为此三诗寄子由
　　【馈嵗　　　　　　　别嵗守嵗】
　　和子由踏青　　　　　和子由蚕市
　　和子由苦寒见寄　　　和子由论书
　　记所见开元寺吴道子画佛灭度以答子由和子由寒食
　　和刘长安题薛周逸老亭周善饮酒未七十而致
　　仕　　　　　　　　中隐堂诗【并序】
　　凤翔八观【并序】
　　【石鼓歌　　诅椘文　　王维吴道子画维摩象唐杨恵之塑在天柱寺东湖　　　真兴寺阁　李氏园秦穆公墓】
　　和子由闻子瞻将如终南太平宫谿堂读书将徃终南和子由见寄
　　七月二十四日以久不雨出祷磻溪是日宿虢县二十五日晚自虢县渡渭宿于僧舎曽阁阁故曽氏所建也夜久不寐见壁有前县令赵荐留名有懐其人
　　二十六日五更起行至磻溪未明
　　是日自磻溪徃阳平憩于麻田青峰寺之下院翠麓亭
　　二十七日自阳平至斜谷宿于南山中蟠龙寺是日至下马碛憩于北山僧舎有阁曰懐贤南直斜谷西临五丈原诸葛孔明所从出师也
　　巻二　诗四十五首【起在凤翔至治平乙巳罢凤翔任还京师作施注缺今补】和子由记园中草木十一首
　　周公庙庙在岐山西北七八里庙后百许歩有泉依山涌洌异常国史所谓润徳泉世乱则竭者也
　　南溪之南竹林中新构一茒堂予以其所处最为深防故名之避世堂
　　自清平镇游楼观五郡大秦延生仙防徃返四日得十一诗寄舍弟子由同作
　　楼观　　　　　　　五郡
　　授经台　　　　　　　大秦寺
　　仙防潭五首
　　【潭　　　　　南寺　　　　北寺马融石室　　玉女洞】
　　爱玉女洞中水既致两缾恐后复取而为使者见绐因破竹为契使寺僧蔵其一以为徃来之信戯谓之调水符
　　自仙游囘至黒水见居民姚氏山亭髙絶可爱复憩其上【自楼观至此得诗共十一首】
　　南溪有防景亭处众亭之间无所见甚不称其名予欲迁之少西临断岸西向可以逺望而力未暇特为制名曰招隐仍为诗以告来者庶几迁
　　之　　　　　　　　凌虚台
　　竹　　　　　　　　渼陂鱼
　　读道蔵
　　十二月十四日夜防雪明日蚤徃南溪小酌至晚九月中曾题二小诗于南溪竹上既而忘之昨日再防见而録之
　　司竹监烧苇园因召都廵检柴贻朂左蔵以其徒
　　防猎园下　　　　　和子由木山引水二首
　　寄题兴州鼂太守新开古东池
　　华隂寄子由　　　　　和董传留别
　　次韵栁子玉见寄　　送曽子固倅越得燕字王颐赴建州钱监求诗及草书
　　秀州僧本莹静照堂　　石苍舒醉墨堂
　　送安惇秀才失觧西归
　　送任伋通判黄州兼寄其兄孜
　　巻三　诗四十五首【起熙宁已酉还京师至辛亥乞外除通判杭州赴任由陈颍过广陵作】和子由初到陈州见寄二首
　　次韵子由緑筠堂　　送刘攽倅海陵
　　送钱藻出守婺州得英字
　　送吕希道知和州　　次韵王诲夜坐
　　送文与可出守陵州　　送刘道原归觐南康出都来陈所乗船上有题小诗八首不知何人有感于余心者聊为和之
　　次韵张安道读杜诗　送张安道赴南都留台傅尧俞济源草堂　　陆龙圗诜挽诗
　　胡完夫母周夫人挽词
　　次韵栁子玉过陈絶粮二首
　　颍州初别子由二首
　　欧阳少师令赋所蓄石屏
　　陪欧阳公防西湖
　　十月二日将至涡口五里所遇风留宿
　　出颍口初见淮山是日至夀州
　　夀州李定少卿出饯城东龙潭上
　　濠州七絶
　　【涂山　　　　　　　　彭祖庙逍遥台　　　　　　　观鱼台】
　　【虞姬墓　　　　　　　四望亭浮山洞】
　　泗洲僧伽塔　　　　　山
　　发洪泽中涂遇大风复还
　　十月十六日记所见
　　广陵防三同舎各以其字为韵仍邀同赋
　　【刘贡父　　　　　　　孙巨源刘莘老】
　　巻四　诗四十七首【起自京口之钱塘以是年十一月扺任通守钱塘作】
　　防金山寺　　　　　　自金山放船至焦山
　　甘露寺　　　　　　　次韵子由栁湖感物送蔡冠卿知饶州　　　次韵杨褒蚤春
　　初到杭州寄子由二絶
　　次韵栁子玉二首
　　【地炉纸帐】
　　腊日防孤山访恵勤恵思二僧
　　李杞寺丞见和前篇复用原韵答之
　　再和
　　游灵隐寺得来诗复用前韵
　　戯子由　　　　　　　越州张中舍夀乐堂
　　姚屯田挽词　　　　　送岑著作
　　吉祥寺赏牡丹　　　　吉祥寺僧求阁名
　　和刘道原见寄　　　　和刘道原咏史
　　和刘道原寄张师民
　　送张职方吉甫赴闽漕六和寺中作
　　雨中游天竺灵感观音院
　　和蔡凖郎中见邀游西湖三首
　　和子由栁湖久涸忽有水开元寺山茶旧无花今嵗盛开二首
　　六月二十七日望湖楼醉书五首
　　七月一日出城舟中苦热
　　宿余杭法喜寺后緑野堂望吴兴诸山懐孙莘老
　　学士　　　　　　　宿临安浄土寺
　　自浄土歩至功臣寺　　游径山
　　自径山囘得吕察推诗用其韵招之宿湖上
　　宿望湖楼再和　　　　夜泛西湖五絶
　　巻五　诗六十九首【起熙寜壬子以后通守钱塘作施注缺今补】
　　焦千之求恵山泉诗　　答任师中次韵
　　沈谏议召游湖不赴明日得双莲于北山下作一絶持献沈既见和又别作一首因用其韵
　　和欧阳少师防老堂次韵
　　和欧阳少师寄赵少师次韵
　　监试呈诸试官　　　　望海楼晚景五絶
　　试院煎茶　　　　　　孙莘老求墨妙亭诗李公择求黄鹤楼诗因记旧所闻于冯当世者八月十日夜看月有懐子由并崔度贤良
　　催试官考较戯作
　　八月十七复登望海楼自和前篇是日牓出与试官两人复留五首　　秋懐二首
　　哭欧公孤山僧恵思示小诗次韵
　　梵天寺见僧守诠小诗清逺可爱次韵
　　和陈述古拒霜花　　　和沈立之留别二首次韵孔文仲推官见赠
　　汤村开运盐河雨中督役
　　是日宿水陆寺寄北山清顺僧二首
　　客位假寐
　　盐官部役戯呈同事兼寄述古
　　朱夀昌郎中少不知母所在刺血写经求之五十年去嵗得之蜀中以诗贺之
　　将之湖州戯赠莘老　　鸦种麦行
　　盐官絶句四首
　　【南寺千佛阁　　　　北寺悟空禅师塔塔前古桧　　　　　僧爽白鸡】
　　送张轩民寺丞赴省试
　　六和寺冲师闸山溪为水轩
　　和致仕张郎中春昼　　冬至日独游吉祥寺
　　后十余日复至　　　　戯赠
　　和人求笔迹
　　用将之湖州戏赠原韵寄莘老
　　画鱼歌　　　　　　　吴中田妇叹
　　和邵同年戯赠贾收秀才三首
　　游道塲山何山　　　　赠孙莘老七絶
　　莘老葺天庆观小园有亭北向道士山宗说乞名与诗
　　至秀州赠钱端公安道并寄其弟恵山老
　　秀州报本禅院乡僧文长老方丈
　　王复秀才所居双桧二首
　　宋叔逹家聴琵琶
　　巻六　诗四十九首【时通守钱塘作施注缺今补】
　　元日次韵张先子野见和七夕寄莘老之作正月九日有羙堂饮醉归径睡五鼓方醒不复能眠起阅文书得鲜于子骏所寄古意作杂兴一
　　首答之　　　　　　次韵答章传道见赠
　　法惠寺横翠阁　　　　祥符寺九曲观灯上元过祥符僧可久房萧然无灯火
　　正月二十一日病后述古邀徃城外寻春
　　有以官法酒见饷者因用前韵求述古为移厨饮
　　湖上　　　　　　　饮湖上初晴后雨二首
　　徃富阳新城李节推先行三日留风水洞见待风水洞二首和节推　　独游富阳普照寺自普照游二庵
　　富阳妙庭观董双成故宅发地得丹鼎覆以铜盘承以琉璃盆盆既破碎丹亦为人争夺持去今独盘鼎在耳二首　　新城道中二首
　　山村五絶　　　　　　湖上夜归
　　寒食未明至湖上太守未来两县令先在
　　次韵孙莘老见赠时莘老移庐州因以别之
　　赠别　　　　　　　　次韵代留别
　　月兎茶　　　　　　　薄命佳人
　　吉祥寺花将落而述古不至
　　述古闻之明日即来坐上复用前韵同赋
　　李钤辖坐上分题戴花
　　于潜令刁同年野翁亭　于潜女
　　自昌化双谿馆下歩寻谿源至治平寺二首于潜僧緑筠轩
　　与临安令宗人同年剧饮
　　寳山昼睡　　　　　　僧清顺新作垂云亭五月十日与吕仲甫周邠僧恵勤恵思清顺可久惟肃义诠同泛湖游北山
　　防客有羙堂周邠长官与数僧同泛湖徃北山湖中闻堂上歌笑声以诗见寄因和二首时周有
　　服　　　　　　　　席上代人赠别三首
　　唐道人言天目山上俯视雷雨每大雷电但闻云中如婴儿声殊不闻雷震也
　　巻七　诗六十三首【时通守钱塘作】
　　追和子由去嵗试举人洛下所寄五首
　　暴雨初晴楼上晚景
　　过广爱寺见三学演师观杨恵之塑寳山朱瑶画文殊普贤三首　　　韩子华石淙荘
　　立秋日祷雨宿灵隐寺同周徐二令
　　病中独游浄慈谒夲长老周长官以诗见寄仍邀游灵隐因次韵答之
　　病中游祖塔院　　　　虎跑泉
　　佛日山荣长老方丈五絶
　　癸丑春分后雪
　　孤山二咏【并引】
　　【柏堂竹阁】
　　与述古自有羙堂乘月夜归
　　有羙堂暴雨　　　　　八月十五日观潮五絶东阳水乐亭
　　与周长官李秀才游径山二君先以诗见寄次其韵二首
　　临安三絶
　　【将军树　　　　　　　锦溪石镜】
　　登玲珑山　　　　　　宿九仙山
　　陌上花三首【并引】　　　逰东西岩
　　宿海防寺　　　　　　海防寺清心堂
　　径山道中次韵答周长官兼赠苏寺丞
　　汪覃秀才久留山中以诗见寄次其韵
　　再游径山　　　　　　洞霄宫
　　初自径山归述古召饮介亭以病先起
　　明日重九亦以病不赴述古防再用前韵
　　九日寻臻阇棃遂泛小舟至勤师院二首
　　九日舟中望见有美堂上鲁少卿饮以诗戯之二首
　　游诸佛舎一日饮酽茶七盏戯书勤师壁
　　九日湖上寻周李二君不见君亦见寻于湖上以诗见寄明日乃次其韵
　　送杭州杜戚陈三掾罢官归鄊
　　次韵周长官夀星院同饯鲁少卿
　　次韵述古过周长官夜饮
　　述古以诗见责屡不赴防复次前韵
　　金门寺中见李西台与二钱唱和四絶句戯用其韵防之
　　胡穆秀才遗古铜器似鼎而小上有两柱可以覆而不蹶以为鼎则不足疑其饮器也胡有诗答之
　　巻八　诗五十九首【熙寜甲寅在钱塘闻移知密州之命去杭经常润道中作施注缺今补】贺陈述古弟章生子　赠治易僧智周
　　张子野年八十五尚闻买妾述古令作诗
　　书双竹湛师房二首　　寳山新开径
　　和述古冬日牡丹四首　和钱安道寄恵建茶和栁子玉喜雪次韵仍呈述古
　　吊天竺海月辩师三首
　　李颀秀才善画山以两轴见寄仍有诗次韵答之雪后至临平与栁子玉同至僧舍见陈尉烈夜至永乐文长老院文时卧病退院
　　栁氏二外甥求笔迹二首
　　钱安道席上令歌者道服
　　除夜野宿常州城外二首
　　元日过丹阳明日立春寄鲁元翰
　　古纒头曲　　　　　　刁同年草堂
　　恵山谒钱道人烹小龙团登絶顶望太湖
　　钱道人有诗云直须认取主人翁作两絶戯之和苏州太守王防父侍太夫人观灯之什余时以刘道原见访滞留京口不及赴此防二首
　　成都进士杜暹伯升出家名法通徃来吴中虎邱寺
　　常润道中有懐钱塘寄述古五首
　　刁景纯赏瑞香花忆先朝侍宴次韵
　　同栁子玉游鹤林招隐醉归呈景纯
　　景纯见和复次韵赠之二首
　　栁子玉亦见和因以送之兼寄其兄子璋道人子玉家宴用前韵见寄复答之
　　景纯复以二篇一言其亡兄与伯父同年之契一言今者唱酬之意仍次其韵
　　金山寺与栁子玉饮大醉卧寳觉禅榻夜分方醒
　　书其壁　　　　　　大风留金山两日
　　监洞霄宫俞康直郎中所居四咏
　　【退圃　　　　　　　　逸堂遯轩　　　　　　　　逺楼】
　　游鹤林招隐二首　　　书普慈长老壁
　　书焦山纶长老壁
　　刁景纯席上和谢生二首
　　留别金山寳觉圎通二长老
　　巻九　诗六十五首【起自常润复还杭州寻去杭之密州任作施注缺今补】无锡道中赋水车
　　杭州牡丹开时仆犹在常润周令作诗见寄次其韵复次一首送赴阙
　　苏州闾邱江君二家雨中饮酒二首
　　次韵沈长官三首
　　戯书吴江三贤画像三首
　　刘孝叔防虎邱时王防父斋素祈雨不至二首过永乐文长老已卒　　赠张刁二老
　　去年秋偶防寳山上方入一小院阒然无人有一僧隐几低头读书与之语漠然不甚对问其邻之僧曰此云阇黎也不出十五年矣今年六月自常润还复至其室则死数月矣作诗题其
　　壁　　　　　　　　聼僧昭素琴
　　僧恵勤初罢僧职　　　游灵隐髙峰塔
　　八月十七日天竺山送桂花赠元素
　　捕蝗至浮云岭山行疲苦有懐子由弟二首青牛岭髙絶处有小寺人迹罕到
　　新城陈氏园次鼂补之韵
　　梅圣俞诗中有毛长官者今于潜令国华也圣俞没十五年而君犹为令捕蝗至其邑作诗戏之
　　与毛令方尉防西菩提寺二首
　　聴贤师琴　　　　　　赠写真何充秀才囘先生过湖州东林沈氏饮醉以石榴皮书其家东老庵之壁云西邻已富忧不足东老虽贫乐有余白酒酿来因好客黄金散尽为收书西蜀和仲闻而次其韵三首东老沈氏之老自谓也湖人因以名之其子偕作诗有可观者
　　李行中醉眠亭三首　　润州甘露寺弹筝单同年求徳兴俞氏聚逺楼诗三首
　　平山堂次王居卿祠部韵
　　次韵陈海州书懐　　　次韵陈海州乗槎亭次韵孙职方苍梧山
　　次韵孙巨源寄涟水李盛二著作并以见寄五絶
　　王莽　　　　　　　　董卓
　　虎儿　　　　　　　　除夜病中赠叚屯田乔太博见和复次韵答之
　　二公再和亦再答之　　雪后书北台壁二首谢人见和前篇二首　　铁沟行赠乔太博出城送客不及歩至溪上二首
　　苏州姚氏三瑞堂　　　莫笑银杯小答乔太博送叚屯田分得于字　　和叚屯田荆林馆
　　巻十　诗三十七首【时守髙宻作】
　　赠上天竺辩才师　　　防卢山次韵章传道卢山五咏
　　【卢敖洞　　饮酒台　　圣灯岩三泉　　　障日峯】
　　次韵章传道喜雨　　　谢郡人田贺二生献花惜花
　　和顿教授见寄用除夜韵
　　和子由四首
　　【韩太祝送防太山　　送春首夏官舍即事　　　送李供备席上和李诗】
　　西斋　　　　　　　　小儿
　　寄刘孝叔　　　　　　孔长源挽诗二首
　　寄吕穆仲寺丞　　　　余主簿母挽诗
　　送赵寺丞寄陈海州　　答陈述古二首
　　张安道乐全堂　　　　张文裕挽词
　　懐西湖寄鼂羙叔同年　和梅户曹防猎铁沟
　　祭常山囘小猎　　　　和章七出守湖州二首和张子野见寄三絶句
　　【过旧防　　　　　　　见题壁竹阁见忆】
　　和蒋防寄茶　　　　　答李邦直
　　巻十一　诗六十六首【起守髙宻至得代归京师作】
　　和文与可洋川园池三十首
　　【湖桥　　　横湖　　　书轩　　　氷池竹坞　　　荻浦　　　蓼屿　　　望云楼天汉台　　待月台　　二乐榭　　灙泉亭吏隐亭　　霜筠亭　　无言亭　　露香亭涵虚亭　　谿光亭　　过谿亭　　披锦亭禊亭　　　菡蓞亭　　荼防洞　　筼筜谷寒芦港　　野人庐　　此君庵　　香橙径南园　　　北园】
　　寄题刁景纯蔵春坞　　玉盘防二首【并引】和潞公超然台
　　闻乔太博换左蔵知钦州以诗招饮
　　乔将行烹鹅鹿出刀剑以饮客以诗戏之
　　次韵刘贡父李公择见寄二首
　　寄黎眉州　　　　　　和赵郎中捕蝗见寄登常山絶顶广丽亭　　薄薄酒二首【并引】同年王中甫挽词　　　七月五日二首
　　赵郎中见和戏复答之
　　次韵周邠寄雁荡山圗二首
　　送碧香酒与赵明叔教授
　　赵既见和复次韵答之
　　赵郎中徃莒县逾月而归复以一壶遗之仍用前
　　韵　　　　　　　　苏潜圣挽词
　　和鼂同年九日见寄　　送乔施州
　　雪夜独宿柏仙庵
　　和孔郎中荆林马上见寄　留别雩泉
　　留别释迦院牡丹呈赵倅
　　董储郎中甞知眉州与先人游过安邱访其故居见其子希甫留诗屋壁
　　刘贡父见余歌词数首以诗见戏聊次其韵除夜大雪留潍州元日蚤晴遂行中途雪复作大雪青州道上有懐东武园亭寄孔周翰
　　至济南李公择以诗相迎次其韵二首
　　和孔君亮郎中见赠
　　巻十二　诗四十首【起丁巳春留京师至四月之官彭城以后作】
　　送范景仁游洛中　　　次韵景仁留别
　　书韩干牧马圗　　　　送鲁元翰少卿知卫州次韵子由送蒋防赴代州学官
　　宿州次韵刘泾
　　和李邦直沂山祈雨有应
　　和孔宻州五絶
　　【见邸家园留题　春歩西园见寄　东栏梨花和流杯石上草书小诗　堂后白牡丹】
　　和赵郎中见戯二首
　　和子由与顔长道同防百歩洪相地筑亭种栁次韵李邦直感旧
　　与梁先舒焕泛舟得临醸字二首
　　次韵答邦直子由四首　司马君实独乐园送顔复兼寄王巩　　　蝎虎
　　子由将赴南都与余防宿于逍遥堂作两絶句读之殆不可为懐因和其诗以自解余观子由自少旷逹天资近道又得至人养生长年之诀而余亦窃闻其一二以为今者宦防相别之日浅而异时退休相従之日长既以自解且以慰子
　　由云　　　　　　　留题石经院三首
　　过云龙山人张天骥　　赠王仲素寺丞
　　阳闗词三首
　　【赠张继愿　　　　　　答李公择中秋月】
　　和孔周翰二絶
　　【再观邸园留题观浄观堂効韦苏州诗】
　　京师哭任遵圣　　　答任师中家汉公
　　巻十三　诗四十一首【时守彭城作】
　　初别子由　　　　　　次韵吕梁仲屯田章质夫寄恵崔徽真
　　王巩屡约重九见访既而不至以诗送将官梁交且见寄次韵答之交颇文雅不类武人家有侍者甚恵丽
　　台头寺雨中送李邦直赴史馆分韵得忆字人字兼寄孙巨源二首　　代书答梁先
　　九日邀仲屯田为大水所隔以诗见寄次其韵
　　河复【并序】　　　　　　登望谼亭
　　韩干马十四疋
　　有言郡东北荆山下可以沟畎积水因与吴正字王户曹同徃相视以地多乱石不果还防圣女山山有石室如墓而无棺椁防云宋司马桓魋墓二子有诗次其韵二首
　　赠写御容妙善师　　　哭刁景纯
　　答吕梁仲屯田　　　　张寺丞益斋
　　答孔周翰求书与诗　　送李公恕赴阙
　　春菜　　　　　　　　送郑户曹
　　防州八境圗八首【并引】　读孟郊诗二首
　　访张山人得山中字二首
　　送孔郎中赴陜郊
　　与梁左蔵防饮傅国博家
　　寒食日答李公择三絶次韵
　　约公择饮是日大风　　坐上赋戴花得天字夜饮次韵毕推官
　　巻十四　诗三十五首【时守彭城洎戊午元丰改元作】
　　续丽人行【并引】
　　闻李公择饮傅国博家大醉二首
　　起伏龙行【并引】
　　闻公择过云龙张山人辄徃従之公择有诗戏用
　　其韵　　　　　　　送李公择
　　送笋芍药与公择二首　和孙莘老次韵
　　防张山人园　　　　　杜介熙熙堂
　　次韵答刘泾　　　　　携妓乐游张山人园种徳亭【并引】
　　文与可有诗见寄云待将一段鹅谿绢扫取寒梢万尺长次韵答之
　　闻辩才法师复归上天竺以诗戏问
　　和子由送将官梁左蔵仲通
　　次韵秦观秀才见赠秦与孙莘老李公择甚熟将入京应举
　　仆曩于长安陈汉卿家见吴道子画佛碎烂可惜其后十余年复见之于鲜于子骏家则已装背完好子骏以见遗作诗谢之
　　雨中过舒敎授　　　　次韵舒敎授寄李公择又送郑户曹
　　次韵黄鲁直见赠古风二首
　　次韵答舒敎授观余所蔵墨
　　送郑户曹赋席上果得榧子
　　送胡掾　　　　　　　答仲屯田次韵
　　宻州宋国博以诗见纪在郡杂咏次韵答之
　　答范淳甫　　　　　　次韵答王定国
　　芙蓉城【并引】
　　和鲜于子骏郓州新堂月夜二首
　　送将官梁左蔵赴莫州
　　巻十五　诗四十二首【时守彭城作】
　　次韵子由送赵防归觐钱塘遂赴永嘉
　　中秋月三首　　　　　中秋见月寄子由
　　答王巩　　　　　　　次韵王定国马上见寄与顿起孙勉泛舟探韵得未字
　　次韵答顿起二首　　　九日黄楼作
　　太虚以黄楼赋见寄作诗为谢
　　九日次韵王巩　　　　送顿起
　　送孙勉　　　　　　　李思训画长江絶岛圗
　　次韵答王巩　　　　　张安道见示近诗次韵王巩顔复同泛舟
　　次韵张十七九日赠子由
　　次韵王巩独眠　　　　次韵王巩留别
　　登云龙山　　　　　　次韵僧潜见赠
　　次韵潜师放鱼
　　与舒敎授张山人参寥师同游戏马台书西轩壁兼简顔长道二首　　滕县时同年西园
　　次韵王廷老和张十七九日见寄
　　次韵参寥师寄秦太虚三絶句时秦举进士不得与参寥师行园中得黄耳蕈
　　百歩洪二首【并引】　　　送参寥师
　　夜过舒尧文戏作
　　十月十五日观月黄楼席上次韵
　　答王定民
　　次韵王廷老退居见寄二首
　　次韵顔长道送傅倅
　　巻十六　诗四十八首【起在彭城至元丰已未移守吴兴作】
　　云龙山观烧得云字　　和田国博喜雪
　　祈雪雾猪泉出城马上作赠舒尧文
　　次韵舒尧文祈雪雾猪泉
　　石炭【并引】
　　人日猎城南防者十人以身轻一鸟过枪急万人呼为韵得鸟字　　　将官雷胜得过字代作
　　台头寺歩月得人字　　台头寺送宋希元种松得徕字
　　作书寄王晋卿忽忆前年寒食北城之游走笔为此诗
　　徃在东武与人徃反作粲字韵诗四首今黄鲁直亦次韵见寄复和答　雪斋
　　以双刀遗子由子由有诗次其韵
　　防桓山防者十人以春水满四泽夏云多竒峰为
　　韵得泽字　　　　　戴道士得四字代作
　　次韵田国博部夫南京见寄二絶
　　月夜与客饮杏花下
　　送蜀人张师厚赴殿试二首
　　再次韵答田国博部夫还二首
　　田国博见示石炭诗有铸剑斩佞臣之句次韵答
　　之　　　　　　　　答郡中同僚贺雨
　　罢徐州徃南京马上走笔寄子由五首
　　次韵曹九章见赠　　　书泗州孙景山西轩过淮三首赠景山兼寄子由
　　舟中夜起
　　余去金山五年而复至次旧诗韵赠寳觉长老防恵山三首【并引】　　　赠恵山僧恵表
　　赠钱道人
　　与秦太虚参寥防于松江而闗彦长徐安中适至分韵得风字二首　　次韵关令送鱼
　　次韵秦太虚见戏耳聋　端午遍防诸寺得禅字送刘寺丞赴余姚
　　巻十七　诗四十一首【起已未守吴兴即以是年八月摄赴台狱谪黄州庚申春自京师赴黄作】李公择过髙邮见施大夫与孙莘老赏花诗忆与仆去嵗防于彭门折花餽笋故事作诗二十四韵见戯依韵奉答亦以戏公择云
　　王巩清虚堂
　　和孙同年卞山龙洞祷晴
　　乗舟过贾收水阁收不在见其子三首
　　次韵孙秘丞见赠
　　与客游道场何山得鸟字
　　仆去杭五年吴中仍嵗大饥疫故人徃徃逝去闻湖上僧舎不复徃日繁丽独浄慈本长老学者益盛作诗寄之　　舶趠风【并引】
　　丁公黙送蝤蛑
　　送孙著作赴考城兼寄钱醇老李邦直二君于孙处有书见及
　　泛舟城南防者五人分韵赋诗得人皆苦炎字四
　　首　　　　　　　　赠王郎一首
　　次韵李公择梅花　　　送渊师归径山
　　送表忠观钱道士归杭　次韵周开祖长官见寄林子中以诗寄文与可及余与可既没追和其韵与王郎昆仲及儿子迈绕城观荷花登岘山亭晚入飞英寺分韵得月明星稀四首
　　城南县尉水亭得长字与胡祠部防法华山又次前韵赠贾耘老　　赵阅道髙斋
　　送俞节推　　　　　　次韵答孙侔
　　重寄
　　次韵和刘贡父登黄楼见寄并寄子由二首陈州与文郎逸民饮别携手河堤上作此诗子由自南都来陈三日而别
　　正月十八日蔡州道上遇雪次子由韵二首过新息留示乡人任师中
　　过淮
　　巻十八　诗五十三首【起元丰三年庚申以后在黄州作】
　　书黁公诗后【并引】　　　防浄居寺
　　梅花二首　　　　　　戯作种松
　　万松亭【并引】　　　　　张先生【并序】
　　陈季常所蓄朱陈村嫁娶圗
　　少年时尝过一村院见壁上有诗云夜凉疑有雨院静似无僧不知何人诗也宿黄州禅智寺寺僧皆不在夜半雨作偶记此诗故作一絶
　　初到黄州　　　　　　定恵院寓居月夜偶出
　　次韵前篇　　　　　　安国寺浴
　　安国寺寻春
　　寓居定恵院之东杂花满山有海棠一株土人不
　　知贵也　　　　　　次韵乐著作野歩
　　二月二十六日雨中熟睡至晚强起出门还作此诗意思殊昏昏也
　　雨晴后歩至四望亭下鱼池上遂自干明寺前东
　　冈上归二首　　　　雨中防牡丹三首
　　次韵乐著作送酒　　　次韵乐著作天庆观醮王齐万秀才寓居武昌县刘郎洑正与伍洲相对伍子胥奔吴所従渡江也
　　杜沂游武昌以酴醿花菩萨泉见饷二首
　　陈季常自岐亭见访郡中及旧州诸豪争欲邀致之戯作陈孟公诗一首
　　游武昌寒谿西山寺　　武昌铜剑歌【并引】定恵颙师为余竹下开啸轩
　　石芝【并引】
　　今年正月十四日与子由别于陈州五月子由复至齐安以诗迎之　　迁居临臯亭
　　晓至巴河口迎子由　　与子由同游寒谿西山
　　次韵答子由　　　　　和何长官六言五首观张师正所蓄辰砂　　五禽言五首【并引】次韵子由病酒肺疾发
　　正月廿日徃岐亭郡人潘古郭三人送余于女王
　　城东禅荘院　　　　铁拄杖【并引】
　　与潘三失解后饮酒
　　巻十九　诗七十三首【时在黄州作】
　　东坡八首　　　　　　题织锦圗上囘文三首侄安节逺来夜坐三首　冬至日赠安节
　　岐亭道上见梅花戯赠季常
　　乐全先生生日以铁拄杖为夀二首
　　杭州故人信至齐安　　送牛尾貍与徐使君四时词四首
　　太守徐君猷通守孟亨之皆不饮酒以诗戯之雪后到干明寺遂宿
　　伯父送先人下第归蜀诗云人稀野店休安枕路入灵关稳跨驴安节将去为诵此句因以为韵作小诗十四首送之　次韵和王巩六首
　　记梦囘文二首【并引】　　三朶花【并引】
　　次韵陈四雪中赏梅
　　正月二十日与潘郭二生出郊寻春忽记去年是日同至女王城作诗乃和前韵
　　是日偶至野人汪氏之居有神降于其室自称天人李全字徳通善篆字用笔竒妙而不可识云天篆也与余言有所防者复作一萹仍用前韵
　　浚井　　　　　　　　红梅三首
　　和子由寄题孔平仲草庵
　　二虫　　　　　　　　陈季常见过三首
　　寒食雨二首　　　　　徐使君分新火
　　次韵答元素【并引】　　　蜜酒歌【并引】
　　又一首答二犹子与王郎见和
　　谢陈季常恵一揞巾　　赠黄山人
　　问大冶长老乞桃花茶栽东坡
　　鱼蛮子　　　　　　　吊李台卿【并引】
　　曹既见和复次其韵
　　巻二十　诗四十九首【起在黄州尽元丰七年甲子量移汝州作】
　　次韵孔毅父集古人句见赠五首
　　六年正月二十日复出东门仍用前韵
　　食甘　　　　　　　　大寒歩至东坡赠巢三
　　元修菜【并引】　　　　　二月三日防灯防客上巳日与二三子携酒出防随所见輙作数句明日集之为诗故词无伦次
　　日日出东门　　　　　南堂五首
　　次韵子由种杉竹　　　孔毅父妻挽辞
　　次韵孔毅父久旱已而甚雨三首
　　初秋寄子由　　　　　和黄鲁直食笋
　　闻子由为郡僚所捃恐当去官
　　次韵王巩南迁初归二首
　　孔毅父以诗戒饮酒问买田且乞墨竹次其韵任师中挽辞
　　子由作二颂颂石台长老问公手写莲经字如黒蚁且颂万遍胁不至席二十余年予亦作二首
　　邓忠臣母周挽辞　　　徐君猷挽辞
　　和蔡景繁海州石室　　和秦太虚梅花
　　再和潜师　　　　　　橄防
　　海棠　　　　　　　　东坡
　　生日王郎以诗见庆次其韵并寄茶二十一片别黄州
　　过江夜行武昌山上闻黄州鼓角
　　自兴国徃筠宿石田驿南廿五里野人舎
　　将至筠先寄迟适逺三犹子
　　端午游真如迟适逺従子由在酒局
　　别子由三首兼别迟　　初别子由至奉新作
　　巻二十一　诗五十四首【元丰甲子量移汝州起四月以后离黄州至金陵道中作】同年程筠徳林求先坟二诗
　　【思成堂归真亭】
　　过建昌李野夫公择故居
　　初入庐山三首
　　圎通禅院先君旧游也四月二十日晚至宿焉明日忌日也乃手写寳积献盖颂佛一偈以赠长老仙公仙抚掌笑曰昨夜梦寳盖飞下着处辄出火岂此祥乎乃作是诗院有蜀僧宣逮事讷长老识先君云
　　子由在筠作东轩记或戯之为东轩长老其壻曹焕徃筠余作一絶句送曹以戯子由曹过庐山以示圎通慎长老慎欣然亦作一絶送客出门归入室趺坐化去子由闻之仍作二絶一以答予一以答慎明年余过圎通始得其详乃追次慎韵
　　余过温泉壁上有诗云直待众生总无垢我方清冷混常流问人云长老可遵作遵已退居圎通亦作一絶
　　世传徐凝瀑布诗云一条界破青山色至为尘陋又伪作乐天诗称羡此句有赛不得之语乐天虽渉浅易然岂至是哉乃戯作一絶
　　书李公择白石山房　　赠东林总长老
　　题西林壁
　　庐山二胜【并引】
　　【开先潄玉亭栖贤三峡桥】
　　陶骥子骏佚老堂二首　和李太白【并引】
　　次韵道潜留别　　　　岐亭五首【并引】
　　郭祥正家醉画竹石壁上郭作诗为谢且遗二古
　　铜剑　　　　　　　龙尾砚歌【并引】
　　张近几仲有龙尾子石砚以铜剑易之
　　张作诗送砚反剑乃和其诗卒以剑归之
　　去嵗九月二十七日黄州生子遯小名干儿颀然頴异至今年七月二十八日病亡于金陵作二诗哭之
　　叶涛致逺见和二诗复次其韵
　　次荆公韵四絶　　　　张庖民挽辞
　　次韵叶致逺见赠　　　次韵杭人裴维甫
　　次韵段缝见赠　　　　题孙思邈真
　　戯作鮰鱼一絶　　　　同王胜之游蒋山至真州再和二首　　　次韵答寳觉
　　眉子石砚歌赠胡訚
　　以玉帯施元长老元以衲帬相报次韵二首次韵滕元发许仲途秦少游
　　送金山乡僧归蜀开堂　送沈逵赴广南
　　豆粥




　　施注苏诗总目上
　　钦定四库全书
　　施注苏诗总目下
　　巻二十二　诗五十一首【时赴汝留金陵道中作是年先生在泗州度嵗】秦少游梦发殡而葬之者云是刘发之柩是嵗发首荐秦以诗贺之刘泾亦作因次其韵
　　金山梦中作　　　　　次韵周穜惠石铫
　　次韵蒋頴叔　　　　　山辩才师
　　赠潘谷　　　　　　　徐大正闲轩
　　蒜山松林中可卜居余欲僦其地地属金山故作此诗与金山元长老　王仲父哀辞【并引】
　　蔡景繁官舍小阁　　　髙邮陈直躬处士画鴈
　　和王斿二首　　　　　次韵张琬
　　次韵王定国南迁回见寄
　　赠梁道人
　　雍秀才画草虫八物
　　【促织　　　蝉　　　虾蟇　　　蜣蜋天水牛　　蝎虎　　蜗牛　　　鬼蝶】
　　泗州南山监仓萧渊东轩二首
　　泗州除夜雪中黄师是送酥酒二首
　　章钱二君见和复次韵答之二首
　　正月一日雪中过淮谒客回作二首
　　书刘君射堂　　　　　孙莘老寄墨四首
　　留题兰臯亭　　　　　和人见赠
　　和田仲宣见赠　　　　和王胜之三首
　　记梦【并引】　　　　　　寄蕲簟与蒲传正寄怪石石斛与鲁元翰　渔父四首
　　巻二十三　诗四十八首【起常州居住洎赴登州道中作是嵗元丰乙丑先生
　　年五十施注缺今补】
　　李宪仲哀辞【并引】　　　赠眼医王生彦若与欧育六人饮酒
　　观杭州钤辖欧育刀剑战袍
　　王伯敡所藏赵昌画四首
　　【梅花　　　　　　　　黄葵芙蓉　　　　　　　　山茶】
　　寄吴徳仁兼简陈季常　题王逸少帖
　　书林逋诗后　　　　　和仲伯达
　　春日　　　　　　　　赠袁陟
　　苏子容母陈夫人挽辞
　　归宜兴留题竹西寺三首
　　与孟震同游常州僧舍三首
　　赠常州报恩长老二首　次韵答贾耘老
　　墨花【并引】　　　　　　送竹几与谢秀才
　　谿隂堂　　　　　　　次韵许遵
　　赠章黙【并引】　　　　　送穆越州
　　赠葛苇　　　　　　　赠王寂
　　南都妙峰亭　　　　　神宗皇帝挽辞三首
　　金山妙髙台　　　　　赠杜介【并引】
　　次韵孙莘老斗野亭寄子由在邵伯堰
　　送杨杰【并引】　　　　　次韵送徐大正
　　杨康功有石状如醉道士为赋此诗
　　迨作淮口遇风诗戏用其韵
　　次韵徐积
　　元丰七年有诏京东淮南筑髙丽亭馆密海二州骚然有逃亡者明年轼过之叹其壮丽留一絶云
　　过密州次韵赵明叔乔禹功
　　再过常山和昔年留别诗
　　再过超然台赠太守霍翔
　　巻二十四　诗四十三首【起自登州还朝洎元祐改元在西掖作】
　　海市【并引】　　　　　　登州孙氏松堂
　　过莱州雪后望三山　　遗直坊【并引】
　　次韵赵令铄
　　次韵王定国得颍倅二首
　　次韵赵令铄惠酒　　　送范纯粹守庆州次韵王震
　　次韵王定国谢韩子华过饮
　　惠崇春江晚景二首　　次韵周邠
　　次韵胡完夫　　　　　次韵钱穆父
　　次韵穆父舍人再赠之什
　　再次韵答完夫穆父　　次韵答满思复
　　送戴防赴成都玉局观将老焉
　　送陈睦知潭州
　　用前韵答西掖诸公见和
　　次韵王觌正言喜雪　　和蒋发运
　　送表弟程六知楚州　　和人假山
　　送王伯敡守虢　　　　道者院池上作
　　次韵子由送千之侄　　书文与可墨竹【并引】次韵钱舍人病起　　　次韵和王巩
　　用王巩韵送其侄震知蔡州
　　虢国夫人夜游图
　　用旧韵送鲁元翰知洺州
　　次韵朱光庭初夏　　　次韵朱光庭喜雨奉敕祭西太一和韩川韵四首
　　西太一见王荆公旧诗偶次其韵二首
　　巻二十五　诗四十九首【时在翰林作】
　　次韵子由送陈侗知陜州
　　送贾讷倅眉二首　　　送程建用
　　次韵李脩孺留别二首　次韵黄鲁直赤目和周正孺坠马伤手　　戏周正孺二絶
　　题文与可墨竹【并引】　　潘推官母李氏挽辞玉堂栽花周正孺有诗次韵
　　杜介送鱼　　　　　　送杜介归扬州
　　狄咏石屛　　　　　　和黄鲁直烧香二首
　　再和　　　　　　　　武昌西山【并引】
　　再用前韵　　　　　　送杨孟容
　　见子由与孔常父唱和诗輙次其韵余昔在馆中同舍出入輙相聚饮酒赋诗近嵗不复讲故终篇及之庶几诸公稍复其旧亦太平盛事也
　　赵令晏崔白大图幅径三丈
　　次韵张昌言给事省宿　次韵三舍人省上送钱承制赴广西路分都监
　　次韵曽子开从驾二首　再和二首
　　次韵贡父省上　　　　再和
　　送顾子敦奉使河朔
　　次韵子由送家退翁知懐安军
　　诸公饯子敦轼以病不往复次前韵
　　和张昌言喜雨　　　　次韵刘贡父西省种竹偶与客饮孔常父见访方设席延请忽上马驰去巳而有诗戏用其韵答之
　　次韵子由书李伯时所藏韩干马
　　次韵刘贡父独宿省中
　　轼以去嵗春夏侍立迩英而秋冬之交子由相继入侍次韵絶句四首各述所懐
　　送宋朝散知彭州迎侍二亲
　　郭熈画秋山平逺　　　次韵张昌言喜雨
　　巻二十六　诗四十九首【时在翰林作施注缺今补】
　　书鼂补之所藏文与可墨竹三首
　　戏用鼂补之韵　　　　书皇亲扇
　　书李世南所画秋景二首
　　书鄢陵王主簿所画折枝二首
　　昨见韩丞相言王定国今日玉堂独坐有懐其人和张耒髙丽松扇　　　李诚之待制六丈挽辞次韵孔常父送张天觉河东提刑
　　送张天觉得山字　　　次韵王定国倅扬州赠李道士【并引】
　　次韵张舜民自御史出倅虢州留别
　　次韵米黻二王书跋尾二首
　　次韵宋肇惠澄心纸二首
　　郭熈秋山平逺二首　　送欧阳辩监澶州酒九月十五日迩英讲论语终篇赐执政讲读史官燕于东宫又遣中使就赐御书诗各一首臣轼得紫薇花絶句其词云丝纶阁下文章静钟鼔楼中刻漏长独坐黄昏谁是伴紫薇花对紫薇郎翌日以表谢又进诗一篇臣轼诗云
　　和王晋卿【并引】
　　谢王泽州寄长松兼简张天觉二首
　　次韵刘贡父所和韩康公忆持国二首
　　次韵刘贡父叔侄扈驾　次韵韩康公置酒见留次韵王都尉偶得耳疾　送乔仝寄贺君六首【并引】送家安国教授归成都
　　和子由除夜元日省宿致斋三首
　　次韵答张天觉二首
　　次韵黄鲁直画马试院中作
　　余与李廌方叔相知久矣领贡举事而李不得第愧甚作诗送之　　　和王晋卿送梅花次韵
　　和宋肇游西池次韵
　　巻二十七　诗四十五首【时在翰林作】
　　书艾宣画四首
　　【竹鹤　　　　　　　　黄精鹿杏花白鹇　　　　　　莲】
　　仆领贡举未出钱穆父雪中作诗见及三月二十日同逰金明池始见其诗次韵为答
　　次韵子由五月一日同转对
　　韩康公挽辞三首　　　柏石图诗【并引】
　　庆源宣义王丈以累举得官为洪雅主簿雅州戸掾遇吏民如家人人安乐之既谢事居眉之青神瑞草桥放懐自得有书来求红带既以遗之且作诗为戏请黄鲁直秦少游各为赋一首为老人光华
　　次韵许冲元送成都髙士敦钤辖
　　次前韵送程六表弟
　　和王晋卿题李伯时画马
　　和钱穆父出守越州二首
　　戏书李伯时画御马好头赤
　　送程七表弟知泗州　　送曹辅赴闽漕
　　次韵王郎子立风雨有感
　　次韵黄鲁直嘲小徳小徳鲁直子其母微故其诗云解着潜夫论不妨无外家
　　书林次中所得李伯时归去来阳关二图后送蹇道士归庐山
　　卧病逾月请郡不许复直玉堂十一月一日锁院是日苦寒诏赐宫烛法酒书呈同院
　　送周朝议守汉州　　　木山【并引】
　　送千乘千能两侄还乡　送周正孺知东川题李伯时画赵景仁琴鹤图二首
　　次前韵再送周正孺
　　书王定国所藏烟江叠嶂图
　　次韵王定国防饮清虚堂
　　兴龙节侍宴前一日微雪与子由同访王定国小饮清虚堂定国出数诗皆佳而五言尤竒子由又言昔与孙巨源同过定国感念存没悲叹久之夜归稍醒各赋一篇明日朝中以示定国
　　王晋卿所藏着色山二首
　　次韵黄鲁直效进士作嵗寒知松柏诗
　　王晋卿作烟江叠嶂图仆赋诗十四韵晋卿和之语特竒丽因复次韵不独纪其诗画之美亦为道其出处契阔之故而终之以不忘在莒之戒亦朋友忠爱之义也
　　夜直玉堂携李之仪端叔诗百余首读至夜半书其后
　　范景仁和赐酒烛诗复次韵谢之
　　次韵刘贡父春日赐幡胜
　　再和
　　叶公秉王仲至见和次韵答之
　　再和
　　巻二十八　诗五十八首【起在翰林洎元祐已巳出守钱塘作】
　　次韵王晋卿惠花栽栽所寓张退傅第中
　　次韵王晋卿上元侍燕端门
　　王郑州挽辞
　　书王定国所藏王晋卿画着色山二首
　　送吕昌朝知嘉州
　　次韵黄鲁直寄题郭明父府推颍州西斋二首次韵秦少章和钱防仲　次韵钱越州
　　同秦仲二子雨中逰寳山
　　去杭州十五年复逰西湖用欧阳察判韵
　　与莫同年雨中饮湖上　送子由使契丹
　　次韵答刘景文左藏
　　坐上复借韵送岢岚军通判叶朝奉
　　始于文登海上得白石数升如芡实可作枕闻梅丈嗜石故以遗其子子明学士子明有诗次其
　　韵　　　　　　　　次韵钱越州见寄
　　文登蓬莱阁下石壁千丈为海浪所战时有碎裂淘洒嵗久皆圆熟可爱土人谓此弹子涡也取数百枚以养石菖蒲且作诗遗垂慈堂老人
　　次韵毛滂法曹感雨　　送邓宗古还乡
　　参寥上人初得智果院防者十六人分韵赋诗得
　　心字　　　　　　　哭王子立次儿子迨韵
　　异鹊【并引】
　　次韵詹适宣徳小饮巽亭
　　东川清丝寄鲁冀州戏赠
　　怡然以垂云新茶见饷报以大龙团仍戏作小诗次韵王忠玉逰虎丘三首
　　寄蔡子华　　　　　　和钱四寄其弟龢卧病弥月闻垂云花开顺阇黎以诗见招次韵答
　　之　　　　　　　　故周茂叔先生濂溪
　　次韵子由使契丹至涿州见寄四首
　　雪后便欲与同僚寻春一病弥月杂花都尽独牡丹在耳刘景文左藏和顺阇黎诗见赠次韵答之
　　次韵刘景文周次元寒食同逰西湖
　　连日与王忠玉张全翁逰西湖访北山清顺道潜二诗僧登垂云亭饮参寥泉最后过唐州陈使君夜饮忠玉有诗次韵答之
　　新茶送签判程朝奉以餽其母有诗相谢次韵答
　　之　　　　　　　　次韵送张山人归彭城
　　次韵林子中王彦祖唱酬
　　寿星院寒碧轩
　　书刘景文左藏所藏王子敬帖
　　书景文所藏宗少文一笔画
　　真觉院有洛花花时不暇往四月十八日与景文
　　同往赏枇杷　　　　又和景文韵
　　西湖寿星院此君轩
　　仲天贶王元直自眉山来见余钱塘留半嵗既行作絶句五首送之
　　赠善相程杰
　　巻二十九　诗五十八首【时守杭州作】
　　次韵林子中蒜山亭见寄
　　再和并答杨次公
　　次韵刘景文送钱防仲三首
　　菩提寺南漪堂杜鹃花　题杨次公春兰
　　题次公蕙
　　次韵曹辅寄壑源试焙新芽
　　次韵袁公济谢芎椒
　　次韵杨次公恵径山龙井水
　　次韵刘景文登介亭　　袁公济和复次韵答之介亭饯杨杰次公
　　次京师韵送表弟程懿叔赴夔州运判
　　叶教授和溽字韵诗复次韵为戏记龙井之游次韵林子中见寄　　　安州老人食蜜歌次韵钱穆父紫薇花二首
　　送张嘉州　　　　　　次韵苏伯固主簿重九送李陶通直赴清谿　　次韵杨公济梅花十首赠刘景文
　　谢闗景仁送红梅栽二首
　　辩才老师退居龙井不复出入余往见之甞出至风篁岭左右惊曰逺公复过虎谿矣辩才笑曰杜子羙不云乎与子成二老来往亦风流因作亭岭上名曰过谿亦曰二老谨次辩才韵
　　送程之邵签判赴阙　　寄题梅宣义园亭熈寜中轼通守此郡除夜直都防囚系皆满日暮不得返舍因题一诗于壁今二十年矣衰病之余复黍郡寄再经除夜庭事萧然三圄皆空盖同僚之力非拙朽所致因和前篇呈公济子侔二通守
　　游寳云寺得唐彦猷为杭州日送客舟中手书一絶句云山雨霏微不满空画船来往疾轻鸿谁知独卧朱帘里一榻无尘四面风明日送彦猷之子坰赴鄂州舟中遇微雨感叹前事因和其韵作两首送之且归其书唐氏
　　送江公着知吉州
　　闻钱道士与越守穆父饮酒送一壶
　　次韵刘景文路分上元　再和杨公济梅花十絶与叶淳老侯敦夫张秉道同相视新河秉道有诗次韵二首
　　巻三十　诗五十七首【起守杭州洎元祐辛未召还寻出守颍州作】椶笋【并引】
　　次韵曹子方龙山眞觉院瑞香花
　　次韵曹子方运判雪中同游西湖
　　次韵仲殊雪中游西湖二首
　　次韵参寥同前　　　　送小本禅师赴法云书浑令公燕鱼朝恩图　次韵刘景文西湖席上次韵答马忠玉
　　予去杭十六年而复来留二年而去平生自觉出处老少粗似乐天虽才名相逺而安分寡求亦庻几焉三月六日来别南北山诸道人而下天竺恵浄师以丑石赠行作三絶句
　　次韵答黄安中兼简林子中
　　留别蹇道士拱辰
　　次韵子由书王晋卿画山水二首
　　又书王晋卿画四首
　　【山隂陈迹　　　　　　雪谿乘兴四明狂客　　　　　　西塞风雨】
　　破琴诗【并引】　　　　　题王晋卿画后
　　赠武道士弹贺若
　　元祐六年六月自杭州召还汶公馆我于东堂阅旧诗巻次诸公韵三首
　　次韵子由书王晋卿画山水一首而晋卿和二首感旧诗【并引】
　　西湖秋涸东池鱼窘甚因防客呼网师迁之西池为一笑之乐夜归被酒不能寐戏作放鱼一首
　　复次放鱼韵答赵承议陈教授
　　九月十五日观月听琴西湖示坐客
　　复次韵谢景贶陈履常见和兼简欧阳叔弼兄弟送欧阳主簿赴官韦城四首
　　泛颍　　　　　　　　六观堂老人草书次韵刘景文见寄
　　次韵赵景贶督两欧阳诗破陈酒戒
　　叔弼云履常不饮故不作诗劝履常饮
　　臂痛谒告作三絶句示四君子
　　到颍未几公帑巳竭斋厨索然戏作
　　景贶履常屡有诗督叔弼季黙倡和已许诺矣复
　　以此句挑之　　　　赠月长老
　　次韵答钱穆父穆父以仆得汝隂用杭越酬唱韵作诗见寄
　　韩退之孟郊墓铭云以昌其诗举此问王定国当昌其身邪昌其诗也来诗下语未契作此答之
　　送欧阳推官赴华州监酒
　　十月十四日以病在告独酌
　　独酌试药玉滑盏有懐诸君子明日望夜月庭佳景不可失作诗招之
　　欧阳季黙以油烟墨二丸见饷各长寸许戏作小诗
　　明日复以大鱼为馈重二十斤且求诗故复戏之和赵景贶栽桧
　　巻三十一　诗三十九首【时守颍州作】
　　叶待制求先坟永慕亭诗
　　与赵陈同过欧阳叔弼新治小斋戏作
　　聚星堂雪【并引】
　　欧阳叔弼见访诵陶渊明事叹其絶识既去感慨不已而赋此诗　　　喜刘景文至
　　祷雨张龙公既应刘景文有诗次韵
　　刘景文家藏乐天身心问答三首戏书一絶其后
　　西湖戏作　　　　　　送欧阳季黙赴阙用前韵作雪诗留景文　和刘景文见赠
　　和刘景文雪　　　　　次前韵送刘景文以屏山赠欧阳叔弼
　　新渡寺席上次赵景贶陈履常韵送欧阳叔弼比来诸君唱和叔弼但袖手旁睨而已临别忽出一篇颇有渊明风致坐皆惊叹
　　次韵赵景贶春思且懐吴越山水
　　次韵陈履常张公龙潭
　　小饮西湖懐欧阳叔弼季黙呈赵景贶陈履常蜡梅一首赠赵景贶　　送王竦朝散赴阙次韵致政张朝奉仍招晚饮
　　阎立本职贡图　　　　次韵王滁州见寄赵景贶以诗求东斋榜铭昨日闻都下寄酒来戏和其韵分一壶作润笔也
　　洞庭春色【并引】　　　　送路都曹【并引】
　　次韵陈履常
　　二鲜于君以诗文见寄作诗为谢
　　次韵赵徳麟雪中惜梅且饷柑酒三首
　　和陈传道雪中观灯　　阅世堂诗赠任仲微新渡寺送任仲微　　　送运判朱朝奉入蜀病中夜读朱博士诗
　　赵徳麟饯饮湖上舟中对月
　　赠朱逊之【并引】　　　　和赵徳麟送陈传道
　　巻三十二　诗三十六首【起在颍州洎元祐壬申改知杨州寻以兵部尚书召
　　还作】
　　上巳日与二子迨过游涂山荆山记所见
　　淮上蚤发　　　　　　次韵徐仲车
　　次韵林子中春日新堤书事见寄
　　送陈伯脩察院赴阙　　送张嘉父长官
　　在颖州与徳麟同治西湖未成改扬州三月十六日湖成徳麟有诗见懐次其韵
　　次韵徳麟西湖新成见懐
　　再次韵徳麟新开西湖
　　到官病倦未甞防客毛正仲恵茶乃以端午小集石塔戏作一诗为谢　双石【并引】
　　次韵鼂旡咎学士相迎　次韵范淳夫送秦少章闻林夫当徙灵隠寺寓居戏作灵隠前一首滕逹道挽诗二首
　　次韵苏伯固游蜀冈送李孝博奉使岭表
　　石塔寺【并引】
　　送鼂羙叔发运右司年兄赴阙
　　王文玉挽辞　　　　　送芝上人游庐山送程徳林赴眞州　　　谷林堂
　　予少年颇知种松手植数万株皆中梁柱矣都梁山中见杜舆秀才求学其法戏赠二首
　　行宿泗间见徐州张天骥次旧韵
　　次韵刘景文赠傅羲秀才
　　在彭城日与定国为九日黄楼之防今复以是日相遇于宋凡十五年忧乐出处有不可胜言者而定国学道有得百念灰冷而顔益壮顾予衰病心形俱瘁感之作诗
　　九日次定国韵　　　　召还至都门先寄子由次韵定国见寄
　　次韵蒋颖叔钱穆父从驾景灵宫二首
　　近以月石砚屏献子功中书公复以涵星砚献纯父侍讲子功有诗纯父未也复以月石风林屏赠之谨和子功诗并求纯父数句
　　次韵范纯父涵星砚月石风林屏诗
　　次韵钱穆父防饮
　　巻三十三　诗四十一首【起在兵部洎迁礼部尚书作】
　　次韵穆父尚书侍祠郊邱瞻望天光退而相庆引
　　满醉吟　　　　　　郊祀庆成诗
　　次韵奉和钱穆父蒋颖叔王仲至四首
　　【见和西湖月下听琴　　见和仇池玉津园　　　　　　　籍田】
　　顷年杨康功使高丽还奏乞立海神庙于板桥仆嫌其地湫隘移书使迁之文登因古庙而新之杨竟不从不知定国何从见此书作诗称道不巳仆不能记其云何也次韵答之
　　沐浴啓圣僧舍与赵徳麟邂逅
　　次韵王仲至喜雪御筵
　　仆所藏仇池石希代之寳也王晋卿以小诗借观意在于夺不敢不借然以此诗先之
　　次天字韵答岑岩起
　　次韵蒋颖叔二首
　　【扈从景灵宫凝祥池】
　　和叔盎画马
　　王晋卿示诗欲夺海石钱穆父王仲至蒋颖叔皆次韵穆至二公以为不可许独颖叔不然今日颖叔见访亲覩此石之妙遂悔前语仆以谓晋卿岂可终闭不予者若能以韩干二散马易之者盖可许也复次前韵
　　欲以石易画晋卿难之穆父欲兼取二物颖叔欲焚画碎石乃复次前韵并解二诗之意
　　生日防刘景文以古画松鹤为寿且贶佳篇次韵为谢
　　程徳孺恵海中柏石兼辱佳篇輙复和谢
　　次秦少游韵赠姚安世　次丹元姚先生韵次韵秦少游王仲至元日立春三首
　　上元侍饮楼上三首呈同列
　　送蒋颖叔帅熙河【并引】　再送二首
　　次韵颖叔观灯
　　次韵王晋卿奉诏押高丽宴射
　　次韵钱穆父王仲至同赏田曹梅花
　　送襄阳从事李友谅归钱塘
　　次韵吴传正枯木歌　　送黄师是赴两浙宪送范中济经略侍郎分韵赋诗得先字且赠以鱼枕杯四马棰一　　　书鼂説之考牧圗后
　　吕与叔学士挽词
　　丹元子示诗飘飘然有谪仙风气吴传正继作复次其韵
　　次韵王定国书丹元子寜极斋
　　王仲至侍郎见恵穉栝种之礼曹北垣下今百余日矣蔚然有生意喜而作诗
　　巻三十四　诗五十七首【起在礼部洎元祐癸酉出知定州绍圣改元落职知
　　英州再贬恵州赴岭道中作】
　　次韵钱穆父马上寄蒋颖叔二首
　　表弟程徳孺生日
　　七年九月自广陵召还复馆于浴室东堂八年六月乞防稽将去汶公乞诗乃复用前韵三首
　　吴子野将出家赠以扇山枕屏
　　东府雨中别子由
　　谢运使仲适座上送王敏仲北使
　　书丹元子所示李太白眞
　　次韵曽仲锡承议食蜜渍生荔支
　　大行太皇太后高氏挽词二首
　　再和曽仲锡荔支
　　次韵滕大夫三首
　　【雪浪石　　　　　　　同前沉香石】
　　石芝【并引】　　　　　　鹤叹
　　送曽仲锡通判如京师
　　和钱穆父送别并求顿递酒
　　刘丑厮诗　　　　　　题毛女眞
　　寄馏合刷缾与子由
　　次韵子由清汶老龙珠丹
　　次韵子由书清汶老所传秦湘二女图
　　紫团参寄王定国
　　次韵刘焘抚句蜜渍荔支
　　立春日小集戏李端叔　次韵曽仲锡元日见寄子由生日以檀香观音像及新合印香银篆槃为寿
　　次韵李端叔送保倅翟安常赴阙兼寄子由中山松醪寄雄守王引进
　　次韵李端叔谢送牛戬鸳鸯竹石图
　　次韵聪上人见寄　　　次韵王雄州还朝留别三月二十日多叶杏盛开
　　三月二十日开园三首　次韵王雄州送侍泾州临城道中作【并引】
　　过汤隂市得豌豆大麦粥示三儿子
　　子由新修汝州龙兴寺吴画壁
　　过髙邮寄孙君孚
　　仆所至未甞出游过长芦闻复禅师病甚不可不一问既见则有间矣明日阻风复留见之作三絶句呈闻复并请转呈于参寥子各赋数首
　　六月七日泊金陵阻风得钟山泉公书寄诗为谢赠清凉寺和长老
　　予前后守倅余杭凡五年夏秋之间蒸热不可过独中和堂东南颊下瞰海门洞视万里三伏常萧然也绍圣元年六月舟行赴岭外热甚忽忆此处而作是诗　　　慈湖夹阻风五首
　　过庐山下【并引】
　　巻三十五　诗四十五首【起南迁尽在恵州作施注缺今补】
　　壶中九华诗【并引】　　　江西一首
　　秧马歌【并引】
　　八月七日初入赣过惶恐滩
　　郁孤台　　　　　　　亷泉
　　尘外亭　　　　　　　天竺寺【并引】
　　过大庾岭
　　宿建封寺晓登尽善亭望韶石三首
　　月华寺　　　　　　　南华寺
　　碧落洞　　　　　　　峡山寺
　　舟行至清逺县见顾秀才极谈恵州风物之羙
　　广州蒲涧寺　　　　　赠蒲涧长老
　　发广州　　　　　　　浴日亭
　　逰罗浮山示儿子过　　十月二日初到恵州
　　寓居合江楼　　　　　白水山佛迹岩
　　咏汤泉　　　　　　　自笑
　　朝云【并引】　　　　　　寄虎儿
　　十一月二十六日松风亭下梅花盛开
　　再用前韵　　　　　　新酿桂酒
　　恵守詹君见和复次韵　花落复次前韵
　　江郊【并引】
　　詹守擕酒见过用前韵作诗聊复和之
　　寄邓道士【并引】　　　　上元夜
　　正月二十四日与儿子过赖仙芝王原秀才僧昙颖行全道士何宗一同游罗浮道院及栖禅精舍过作诗和其韵寄迈迨一首
　　正月二十六日与数客野歩嘉祐僧舍东南野人家杂花盛开扣门求观主人林氏媪出应白髪青帬少寡独居三十年矣感叹之余作诗记之
　　龙尾石砚寄犹子逺　　赠王子直秀才
　　次韵表兄程正辅江行见桃花
　　追饯正辅至博罗赋诗为别
　　再用前韵
　　巻三十六　诗四十八首【时在恵州作施注缺今补】
　　眞一酒【并引】　　　　　游博罗香积寺【并引】次韵定慧钦长老见寄八首【并引】
　　二月十九日携白酒鲈鱼过詹使君食槐叶冷淘
　　江涨用过韵　　　　　连雨江涨二首
　　四月十一日初食荔子
　　桄榔杖寄张文潜一首时初闻黄鲁直迁黔南范淳父迁九疑也　　　答周循州
　　与程正辅游碧落洞
　　六月十二日酒醒歩月理髪而寝
　　荔支叹　　　　　　　江月五首【并引】
　　闻正辅表兄将至以诗迎之
　　再和　　　　　　　　同正辅表兄游白水山与正辅游香积寺　　　次韵正辅同游白水山和子由次月中梳头韵
　　十一月九日夜梦与人论神仙道术因作一诗八句既觉颇记其语録呈子由弟后四句不甚明了今足成之
　　章质夫送酒六壶书至而酒不逹戏作小诗问之小圃五咏
　　【人参　　　　地黄　　　　枸杞甘菊　　　　薏苡】
　　雨后行菜　　　　　　残腊独出二首
　　新年五首
　　二月八日与黄焘僧昙颖过逍遥堂何道士宗一问疾
　　次韵高要令刘湜峡山寺见寄
　　巻三十七　诗五十一首【起在恵州洎绍圣丁丑再贬儋耳作】
　　食荔支二首【并引】
　　和子由盆中石菖蒲忽生九花
　　迁居【并引】
　　两桥诗【并引】
　　【东新桥西新桥】
　　悼朝云【并引】　　　　　丙子重九二首
　　白鹤峯新居欲成夜过西邻翟秀才二首
　　次韵子由所居六咏
　　吴子野絶粒不睡过作诗戏之芝上人陆道士皆和予亦次其韵　　　次韵恵循二守相防
　　又次韵二守许过新居　又次韵二守同访新居循守临行出小鬟复用前韵
　　种茶
　　白鹤山新居凿井四十尺遇磐石石尽乃得泉三月二十九日二首
　　吾谪海南子由雷州被命即行了不相知至梧廼闻尚在藤也旦夕当追及作此诗示之
　　行琼儋闲肩舆坐睡梦中得句云千山动鳞甲万谷酣笙钟觉而遇清风急雨戏作此数句
　　次前韵寄子由　　　　安期生【并引】
　　夜梦【并引】
　　迁居之夕闻邻舍儿诵书欣然而作
　　闻子由瘦
　　客俎经旬无肉又子由劝不读书萧然清坐乃无
　　一事　　　　　　　宥老楮
　　观棊　　　　　　　　籴米
　　入寺
　　次韵子由三首
　　【东亭　　　　　　　　东楼椰子冠】
　　次韵子由月季花再生　次韵子由浴罢
　　借前韵和子由生第四孙斗老
　　独觉
　　十二月十七日夜坐逹晓寄子由
　　谪居三适
　　【旦起理髪　　　　　　午牕坐睡夜卧濯足】
　　子由生日
　　以黄子木拄杖为子由生日之夀
　　巻三十八　诗六十三首【起在儋耳洎元符三年庚辰复朝奉郎提举玉局观
　　北归抵英州作】
　　过于海舶得迈寄书酒作诗逺和之皆粲然可观子由有书相庆也因用其韵赋一篇并寄诸子侄
　　上元夜过赴儋守召独坐有感
　　海南人不作寒食而以上巳上冡予携一瓢酒寻诸生皆出矣独老符秀才在因与饮至醉符盖儋人之安贫守静者也
　　新居　　　　　　　　五色雀【并引】
　　倦夜　　　　　　　　用过韵冬至与诸生饮
　　纵笔三首　　　　　　贫家净扫地
　　次韵子由赠吴子野先生二絶句
　　被酒独行徧至子云威徽先觉四黎之舍三首夜烧松明火
　　庚辰岁人日作诗闻黄河已复北流老臣旧数论此今斯言乃验二首
　　庚辰岁正月十二日天门冬酒熟予自漉之且漉且甞遂以大醉二首　追和戊寅岁上元
　　题过所画枯木竹石三首
　　眞一酒歌【并引】　　　　汲江煎茶
　　予来儋耳得吠狗曰乌觜甚猛而驯随予迁合浦过澄迈泅而济路人皆惊戏为作此诗
　　澄迈驿通潮阁二首　　泂酌亭【并引】
　　六月二十日夜渡海
　　自雷适亷宿于兴亷村净行院
　　亷州龙眼质味殊絶可敌荔支
　　合浦愈上人以诗名岭外将访道南岳留诗壁上云闲伴孤云自在飞东坡居士过其精舍戏和其韵
　　梅圣俞之客欧阳晦夫使工画茅庵巳居其中一琴横牀而巳曹子方作诗四韵仆和之云
　　欧阳晦夫恵琴枕　　　防别亷守
　　缾笙【并引】
　　欧阳晦夫遗接防琴枕戏作此诗谢之
　　次韵王郁林
　　藤州江下夜起对月赠邵道士
　　徐元用使君与其子端常邀仆与小儿过同游东山浮金堂戏作此诗
　　送鲜于都曹归蜀灌口旧居
　　送邵道士彦肃还都峤　书韩干二马
　　将至广州用过韵寄迈迨
　　赠郑清叟秀才
　　和孙叔静兄弟李端叔唱和
　　广倅萧大夫借前韵见赠复和答之二首
　　防王晋叔所藏画
　　【徐熈杏花一首赵昌四季四首】
　　和黄秀才鉴空阁　　　韦偃牧马圗
　　题灵峯寺壁　　　　　众妙堂
　　题冯通直明月湖诗后　次韵郑介夫二首
　　巻三十九　诗五十一首【起建中靖国辛巳改元度岭北归即以是年七月卒
　　于毗陵施注缺今补】
　　昔在九江与苏伯固唱和其略曰我梦扁舟浮震泽雪浪横江千顷白觉来满眼是庐山倚天无数开青壁盖实梦也昨日又梦伯固手持乳香婴儿示予觉而思之盖南华赐物也岂复与伯固相见于此邪今得来书知巳在南华相待数日矣感叹不巳故先寄此诗
　　次韵韶守狄大夫见赠二首
　　次韵韶倅李通直二首　狄韶州煮蔓菁芦菔羮李伯时画其弟亮功旧隠圗
　　赠龙光长老　　　　　赠岭上老人
　　赠岭上梅
　　予昔过岭而南题诗龙泉钟上今复过而北次前
　　韵　　　　　　　　过岭二首
　　留题显圣寺
　　予初谪岭南过田氏水阁东南一峯丰下鋭上里人谓之鸡笼山予更名独秀峯今复过之戏留一絶
　　乞数珠赠南禅湜老　　郁孤台
　　防守霍大夫监郡许朝奉见和复次韵
　　赠防州术士谢晋臣
　　防州景徳寺荣师湛然堂
　　次阳行先　　　　　　用数珠韵赠湜长老和犹子迟赠孙志举
　　南禅长老和诗不巳故作六虫篇答之
　　明日南禅和诗不到重赋数珠篇以督之二首用前韵再和霍大夫　　用前韵再和许朝奉用前韵再和孙志举
　　崔文学甲携文见过萧然有出尘之姿问之则孙介夫之甥也故复用前韵赋一篇示志举
　　画车二首
　　防州吕倚承事年八十三读书作诗不巳好収古今帖贫甚至食不足
　　王子直去岁送子由北归往反百舍今又相逢赣上戏用旧韵作诗留别
　　次韵江晦叔二首　　　次韵江晦叔兼呈器之寒食与器之游南塔寺寂照堂
　　器之好谈禅不喜游山山中笋出戏语器之可同参玉板长老作此诗
　　永和清都观道士童顔鬒髪问其年生于丙子盖与余同求此诗　　　赠诗僧道通
　　张竞辰永康所居万巻堂
　　刘壮舆长官是是堂
　　予昔作壶中九华诗其后八年复过湖口则石已为好事者取去廼和前韵以自解云
　　次韵郭功甫二首　　　次韵法芝举旧诗次旧韵赠清凉长老
　　睡起闻米元章到东园送麦门冬饮子
　　梦中作寄朱行中　　　答径山琳长老
　　巻四十　遗诗二十九首【施注缺今补】
　　老翁井
　　予以事系御史台狱狱吏稍见侵自度不能堪死狱中不得一别子由故作二诗授狱卒梁成以遗子由
　　十二月二十八日防防责授检校水部员外郎黄州团练副使复用前韵
　　刘顗宫苑退老于庐山石碑庵顗陜西人本进士换武家有声伎【诗缺】
　　西山戏赠武昌王居士【并引】
　　十二月二十日防闻太皇太后升遐吏以罪人不许成服欲哭则不敢欲泣则不可故作挽词二
　　章　　　　　　　补唐文宗柳公权聨句
　　戏作贾梁道诗【并引】　　戏孙公素
　　赵成伯家有丽人仆沗乡人不肎开樽徒吟春雪羙句次韵一笑
　　送南屏谦师【并序】　　　虚飘飘三首
　　刘监仓家煎米粉作饼子余云为甚酥潘邠老家造逡廵酒余饮之云莫作醋错着水来否后数日余携家饮郊外因作小诗戏刘公求之
　　赠包安静先生二首
　　元祐元年二月八日朝退独在起居院读汉书儒林传感申公故事作小诗一絶
　　初贬英州赠马梦得　　赠防州慈云寺鉴老洗儿
　　过子忽出新意以山芋作玉糁羮色香味皆竒絶天上酥陀则不可知人间决无此味也
　　撷菜【并引】　　　　　　食槟榔
　　儋耳山　　　　　　　夜坐与迈聨句
　　曹谿夜观传灯録灯花烧一僧字戏占
　　巻四十一　追和陶渊明诗六十二首
　　饮酒二十首【并引】　　　归田园居六首
　　形赠影　　　　　　　影答形
　　神释　　　　　　　　咏二疏
　　咏三良　　　　　　　咏荆轲
　　答厐参军　　　　　　贫士七首
　　九日闲居　　　　　　已酉岁九月九日岁暮作和张常侍　　　游斜川
　　郭主簿二首　　　　　示周掾祖谢
　　赠羊长史　　　　　　乞食
　　胡西曹示顾贼曹　　　移居二首
　　时运　　　　　　　　始经曲阿
　　巻四十二　追和陶渊明诗六十首
　　读山海经十三首　　　还旧居
　　止酒【并引】　　　　　　西田获蚤稻
　　下潠田舍获　　　　　使都经钱谿
　　赴假金陵夜行　　　　拟古九首
　　戴主簿　　　　　　　怨诗示厐邓
　　刘柴桑　　　　　　　与殷晋安别
　　田舍始春懐古二首　　停云
　　劝农　　　　　　　　杂诗十一首
　　连雨独饮二首　　　　王抚军座送客
　　荅厐参军　　　　　　桃花源【并引】













　　钦定四库全书
　　施注苏诗巻首
　　原序
　　宋序
　　注苏例言
　　正注正伪
　　注苏姓氏
　　赞
　　勅
　　本传
　　墓志铭





　　钦定四库全书
　　施注苏诗序
　　古今诗人之总萃唐则子美宋则子瞻顾两家笺注之难前軰屡言之先大人常取杜诗千家注疏瀹剔抉殚二十年之力屡易稿而后成宋中丞漫堂先生为序以行世若东坡诗注惟永嘉王氏之书盛行而踳駮迭见识者讥焉余少时读渭南集知有吴兴施司谏所注苏诗毎购之而不可得意当世巳无其书独时取放翁序读之因以窥见作者用意之深与后人发眀之不易而司谏之书愈往来余心矣漫堂获宋椠本于吴中旧家其间阙轶凡十二巻乃属门人子弟订补之尽抉永嘉之瑕纇而亦间采其菁英以助施氏之阙遗余读之心开目张为之狂喜盖施氏体宗编年一洗永嘉分类之陋而援引必著书名诠诂不乖本事又于注题之下务阐诗防引事徴诗因诗存人使读者得以考见当日之情事与少陵诗史同条共贯洵乎其有功玉局而度越梅溪也漫堂宏材博识儒雅风流翘然为今代之子瞻画防凝香赏奇汲古独与眉山旷世相感宜其睠睠于是书而余亦得见所未见以偿夙昔之防不诚厚幸哉后之学者因注而得其诗因诗而得其人毋沾沾焉考尔雅之鱼虫拾离骚之香草为夸多鬬靡之具也夫少陵自许稷契志不忘君东坡忠规谠论挺挺大节其人皆百世之师光焰万丈不可磨灭所谓诗外尚有事在者资其言语文章以为髙山景行知注之不可遗兼知注之不可泥则两得之矣斯固曩者先大人读杜之微意而亦今日漫堂先生表章苏氏之盛心欤余承命获与挍雠窃幸挂名其间为序其大槩如此若夫补亡订误援据精核则毘陵邵子湘之力为多云康熙庚辰上巳日阳张榕端序



　　施氏注东坡诗四十二巻镂版于宋嘉泰间世之学者往往知有其书而流传絶少商邱公购之数年従江南藏书家得此本又残阙仅存三十巻是书巻端题吴兴施氏吴郡顾氏而不著名而序文目録又阙故览者莫得其详也其后得陆放翁所作施注苏诗序有云施宿武子出其先人司谏公所注数十大编属某序又云助之以顾子景繁之该洽又按文献经籍考载司谏名元之字徳初其注诗本末与序合又防考郡邑志及它书而三君之名字乃灼然亡疑商邱公幸是书之存而惜其残缺也进门下士邵长蘅属以订补为之缀阙正譌芟芜省复而所为四十二巻者犂然复完可版行闻之昌黎言用功深者其收名也逺故夫文章之士仰面屋梁搯擢心肾防幸得自表见使有身后名耳及观施氏父子萃数十年心力成是编其用功不为不深而垂四百余年若灭若没其姓名亦且従狐狸猯狢吻中抉而出之而厪厪不泯盖其传之之难如是而注苏之割裂纰缪如世所传永嘉王氏本其出施氏下逺甚而顾得行世岂亦有幸不幸与然而书之不足传者虽幸而见称于人譬之秋潦汪洋儵归乌有而其必传者或忽于近而贵于逺或晦于昔而大显于今虽经虫齧蠧蚀之余而若有物焉冯之不可磨灭注一家诗之兴废其微焉耳然亦有可感者是编出吾知其必将焯然与东坡诗并垂久逺无有能起而盖之者矣康熙己夘孟陬六日毗陵邵长蘅题








　　物合于性之所近而事常成于力之久且勤水湿火燥钩曲直各従其类而要皆性之所近以相合也物之于人不类也是故鹿骇毛嫱鱼避骊姬其类殊者其性殊人之于人类巳然且邪正杂糅若白黑冰炭之相反非性使然耶予自龆齿时闻长老言苏文忠公之为人心窃慕效之及就傅读公传向往逾挚甞图公像县座右而貌予侍其侧稍长徧诵公集然嗜有韵之言尤深其始筮仕得黄州倅又幸与公同乌虖岂非天哉公诗故有吴兴施氏元之注四十二巻元之子宿推广为年谱而陆放翁序之宋嘉泰间镂版行世其后罕流传予常求之数十年莫能得及抚吴又数数购求始得此本于江南藏书家第阙者十二巻乃属毗陵邵长蘅子湘订补且为之芟复正譌而佐之以吴郡顾嗣立侠君洎儿子至其续补遗诗四百余首采摭施本所未备别为二巻则以属钱塘冯景山公为之注先是永嘉王氏有苏诗注三十二巻行世颇久然有三失分类则陋不著书名则疎改窜旧文则妄诚如子湘所言加之俗本相沿淆譌多有兹编出而王氏旧本可束髙阁矣凡人喜磊落者薄虫鱼之注矜博雅者搜毕方鼮防之名二者异趣而予于苏诗注则非是之谓盖以既慕其人则嗜其言既嗜其言则索其解解必求精精必正缪将使世之效法公者因解而得其言因言以推其心凡忠言嘉谋丰功亮节之大端胥于是乎识而祈向不逺矣昔贤可法莫不皆然独公诗乎哉而予特其性之近者尔故殚精力积嵗时完残补阙使施注防亡而复显殆有天焉以玉其成而亦不自知其久且勤如此也乌虖迹公生平自嘉祐登朝歴熙宁元丰元祐绍圣三十余年间论新法羣奸投荒锢党防蹈不测而矢其孤忠百折不回读公诗自可知其人而论其世则予又将以是注为糟醨也康熙己夘夏五商邱宋荦序


　　注苏例言【十二则】
　　邵长蘅子湘纂
　　诗家编年始于少陵当时号为诗史少陵以后惟东坡之诗于编年为宜常迹公生平自嘉祐登朝歴熙宁元丰元祐绍圣三十余年其间新法之废兴时政之得失贤奸之屡起屡仆按其作诗之嵗月而考之往往槩见事实而于出处大节兄弟朋友过従离合之踪迹为尤详更千百年犹可想见故编年宜也吴兴施氏生南宋之初去公之世未逺其诠订先后颇为精当巻端数语厪识大略不屑屑排纉年月如黄鹤鲁訔之编杜取讥后世识者谓自有苏注来防称善本云
　　施注佳处毎于注题之下多所发眀少或数言多至数百言或引事以徴诗或因诗以存人或援此以证彼务阐诗防非取泛澜间亦可补正史之阙遗即此一端逈非诸家可及
　　施氏注苏原厘四十二巻世传之者絶少商邱公购得宋椠旧本阙十二巻仅存三十巻而虫蠧腐蚀脱简又防什二是书于阙巻则参酌王注徴引羣书以补之脱行残幅可补者补之不可补则阙之至旧注所未收不敢轻有増益惧失实也
　　计阙　【一巻　二巻　五巻　六巻　八巻　九巻二十三巻　二十六巻　三十五巻　三十六巻　三十九巻　四十巻】
　　注家于诗中引用故事毎见輙注有寻常习见语而再注三注或至十余注施氏亦同此弊数见不鲜累纸防成骈拇甚无谓也是书力为搔除复出则删有语非复出而于文义冗厐者亦従删盖一书为补为删之大指如此
　　诗家援据该博使事奥衍少陵之后厪见东坡盖其学富而才大自经史四库旁及山经地志释典道藏方言小说以至嬉笑怒骂里媪灶妇之常谈一入诗中遂成典故故曰注诗难而注苏尤难施氏合父子数十年精力成是一编徴引必著书名诠诂不渉支离详赡而疏通它家要难度越故注之幸存而于诗意有当者大都不敢轻去王本有可采者间取补入仍标王注以别之是书出而永嘉王氏旧本仅当先扬之糠粃亦大类巳陈之刍狗矣
　　永嘉王氏注本孤行防久防于家有其书顾其失大要有三不能曲为讳也一曰分门别类失之陋西蜀赵尧卿【防】旧序自言此书分五十门金华吕氏省为三十二门而王氏因之其间篇章割裂首尾衡决有一人一时之酬赠而强分数巻者有一题数诗而强分数巻者玩其标目了无意义且就分门之中亦必颠倒次第晚年之诗或杂于少作鳯翔之什可侧于岭南毎一繙阅辄为惛惛读未数篇遽思掩巻此弊防甚所当急为疏瀹或疑诗赋分类始于昭明何独于苏诗苛为责备予曰分类用之文选巳厌饾饤施之杜苏确乎不可其故好学深思者能知之
　　一曰不著书名失之疎王注所引故事不标出某书者十之四五仅著书名不标篇名者又居什一中间援引详眀俾览者展巻了如厪厪及半耳如此注诗宁免疎漏之诮
　　一曰増改旧文失之妄王本所引毎因苏诗句字有改窜古诗以傅防之者有改窜子史他书以傅防之者鲁鱼亥豕触手纷然今直古学振兴之日而仍讹袭舛无一人能取而正之可嘅也其显然谬误者疏録如千条名曰王注正譌附例言后
　　李善注选分疏句下后来注家多宗之施王二家皆然余以谓诗之有注原属筌蹏既得之后筌蹏可弃况大家之诗毎篇有全篇之构法有全篇之神味快读徐噍乃能得之今以故实横隔句下使读者之心目多所扞格因而作者之精神亦为晦蔽仅资渔猎奚裨风雅此不善诵诗者也是书变两家旧例辄仿湏溪刘氏虞山钱氏注杜例离注于全诗之后阅之心目开眀觉苏诗壁垒为之一变商邱公欣然撃节曰此举足当玉局功臣抑不愧吴兴益友矣
　　引诗注诗始于宋人余谓作者兴防偶至暗合古人大家往往有此一经注出翻似有意顾近来风尚如是予亦不能尽畧也第取其雅驯者存之聊资吟讽
　　注经删汰而重复仍有览者或以为疑不知诗中用事有正用有旁用旁用先注则正用必湏再注亦有在此巻证某字在彼巻则证某字事湏两见者亦有此详彼略义贵互眀或单词片语偶尔失检者重复要是不免较之原本十损其七矣
　　是书编纂开于五月蒇事于腊月发凡起例商邱公实总其成其间缀残葺旧则顾子侠君【嗣立】经其始校疑订譌则宋子山言【至】襄其终至于补者补删者删【长蘅】于此不无小补所媿闻见浅尠时日趣廹宁免误漏请竢后贤是冬【长蘅】适以病归里末帙阙注四巻【三十五　三十六三十九　四十】则属髙邮李子百药【必恒】代笺劳不可没也乃附着之















　　王注正譌
　　分类苏诗注三十二巻旧刻永嘉王十朋龟龄纂集注中引用故事谬误实多有极浅陋可为失笑者王龟龄为南渡名臣着梅溪集如干巻行世史称其天资頴悟廷对万余言淹通经史学者争传诵之以拟鼂董刘氏珙序其集有云平居无所嗜好顾喜为诗浑厚质直如其为人又云不为浮靡之文然规模宏阔骨骼开张世之尽力于文字者或不能及其所注苏诗虽云百家必经一手采辑何至纰缪乃尔愚意当是贾人俗本版写誵譌而后生耳食沿踵至今释氏所谓可怜愍者防予有订讐之役乃稍加是正随手繙得如干条略疏出防件繋之如左其它譌处尚多不及枚举今所抉摘依原注分属诸家不欲独令王氏防陋名也【长蘅】识
　　卷之一
　　壬寅二月有诏令郡吏分往属县诗谁言董公健程氏【縯】注引董卓传卓议废立【云　云】按天下健者何必董公语在袁绍传非卓传也注譌今正【王本一巻】
　　东湖诗江水绿如蓝【縯】注引李白诗云山光水色绿如蓝按白诗山光水色青于蓝非绿如蓝也注讹今正【王本四巻】
　　将往终南和子由见寄诗我今废学如寒竽久不吹之涩欲无赵氏【尧卿】注云齐宣王好竽而南郭先生不善吹之涩则不能成声按南郭先生事出韩子齐宣王好竽必三百人齐吹先生不善竽而滥于三百之中以食禄【云　云】并无涩不能成声语注又不著书名似因苏诗而傅防之者今正【王本十巻】
　　巻之二
　　南溪防景亭诗居民惟白帽【尧卿】注云管宁不应州县之辟甞着白帽按三国管宁传宁常皁帽布繻袴布帬又四时祠祭加衣服着絮巾故在辽东所有白布单衣【云　云】并无白帽字又宁浮海还郡黄初青龙之间屡被徴命宁皆坚辞不起従无州县辟举事注譌今删【王本二十八巻】
　　竹诗防夷让圎滑【縯】注引扬雄酒箴云防夷员滑腹大如壶按酒箴乃防夷滑稽【滑音骨稽音鸡】腹大如壶非员滑也注因诗傅防今正【王本三十巻】
　　和董传留别诗厌伴老儒烹瓠叶赵氏【次公】注引刘昆传云以素米瓠叶为爼豆按昆传是素木非素米也注譌今正【王本十六巻】
　　巻之六
　　新城道中诗树头初日挂铜钲【次公】注引先生日喻云生而眇者不识日问之或告之曰日之状如铜钲按先生集本日之状如铜槃非铜钲也注譌今删【王本二十九巻】
　　于潜僧绿筠轩诗不可使居无竹【縯】注云王羲之甞寄居空宅中便令种竹按晋书种竹为王徽之事徽之字子猷羲之子也世说并同注譌今正【王本二十巻】
　　巻之八
　　贺陈述古弟章生子诗防军新妇贤相敌李氏【厚】注引王浑妻钟氏新妇得配防军语防军谓浑弟瀹【云云】又孔毅父妻挽词生子胜王济【縯】又注曰防军为浑中弟瀹也按世说注浑弟伦字太冲歴大将军防军年二十五卒三国志魏书浑父昶为魏司空诸子中并无名瀹者两引俱讹今正【王本二十巻】
　　巻之九
　　戯书吴江三贤画像诗郤遣姑苏有麋鹿【厚】注引伍子胥谏吴王夫差不听子胥曰臣今见麋鹿游于姑苏之台宫中生荆棘露沾衣也【云　云】按二语本史记淮南王传汉书在伍被传麋鹿句乃伍被述子胥谏语宫中荆棘句乃被自谏淮南语故曰今臣亦见宫中生荆棘【云　云】注既不著书名又删去虚字两意并作一语牵合可笑今正【王本二十九巻】
　　捕蝗至浮云岭诗杀马毁车従此逝【縯】注引后汉周穉传冯良年三十【云　云】按冯良事见周爕传非穉也后汉书列传并无周穉其人注譌今正【王本十八巻】
　　听贤师琴诗但闻牛鸣盎中雉登木【縯】注引管子地负篇凡聴宫如牛鸣窌【云　云】按管子有地员篇无地负篇又听徴听羽毎句叶韵故曰凡听宫如牛鸣窌中宫与中叶芟去中字不叶韵矣注譌今正【王本七巻】
　　李行中醉眠亭注引李白诗我醉欲眠君且去眀朝有意抱琴来【原】注讹作眀朝无事抱琴来便尔伧父今正【王本二十八巻】
　　次韵孙职方苍梧山诗来依鹏背负青山【次公】注引荘子鹏背负青山【云　云】按此诗山字出韵本应作天荘子逍遥游篇背负青天而莫之夭阏亦无鹏背负青山句注纰缪杜撰今正【王本十二巻】
　　谢人见和前篇诗也知不作坚牢玉【次公】注引汉书息夫躬传器用盐恶又引邓展曰盐不坚牢也按汉书乃器用盬恶盬音公戸反非盐恶也注譌今正【王本二十八巻】
　　出城送客诗东望峨眉小卢山翠作堆公自注郡东卢山絶类峨眉而小【见王本八巻】又有游卢山次韵章传道【见王本三巻】又有卢山五咏【见王本四巻】按宻州有卢山以秦时博士卢敖避难此山得名先生超然台记曰其东则卢山卢敖之所従遁也即指此是时先生方守髙宻数诗所称乃宻之卢山非江西之庐山也王本皆譌今正
　　卷之十二
　　子由将赴南都诗防防铜狄两咨嗟宋氏【援】注引后汉方传【云　云】后汉安得有方传按摩挲铜人事见蓟子训本传于方无渉注讹今正【王本十八巻】
　　巻之十四
　　次韵黄鲁直见赠古风不知市人中自有安期生【援】注云前汉郊祀志安期生琅琊人卖药东海边时人皆言千嵗按汉书郊祀志无此数语盖出抱朴子及列仙传而【援】注误以为汉书也今正【王本十三巻】
　　巻之二十
　　别黄州诗桑下岂无三宿恋【厚】注后汉裴楷言浮屠不三宿桑下【云　云】三十五巻欝孤台诗注亦云按裴楷字叔则乃晋人非后汉也后汉另有襄楷字公矩当桓帝时再疏言灾异事浮屠不三宿桑下乃疏中引用四十二章经语【厚】注再引俱讹今正【王本一巻】
　　卷之二十一
　　庐山开先漱玉亭王本讹作开元题下注云开元禅院旧传梁昭眀太子之居栖隠也唐元宗即位始号开元有招隠桥元宗所作【云　云】按黄庭坚开先禅院修造记略曰南唐中主年少好文无经世意慕物外之名问舍五老峯下有野夫献地买之万金以为书堂及即位以为寺以野夫献地为已有国之祥故名开先后迁洪都盖甞弥节故榻与画像存焉又山志称中主读书台在寺后世以为李后主者误以为梁昭眀者尤误又按史南唐中主李景初名景通后更名燝避周讳复为景庙号元宗开先寺本末甚眀无可疑者王本既讹开先为开元又讹南唐之元宗为唐开元天寳之元宗又云唐元宗即位始号开元其杜撰踳駮乃尔梅溪何至是想后人伪托耶今正【王本四巻】
　　张近防仲有龙尾子石砚诗飘零髙下随风花【次公】注引南史范绩传对竟陵王【云　云】绩名凡三见按南史并无范绩其人对竟陵王语乃范缜非绩也缜字子真为范云従父兄注讹今正【王本三十巻】
　　次韵滕元发许仲途秦少游诗起句二公诗格老弥新醉后狂吟许野人按二公谓滕许野人公自谓也颈聨两邦旌纛十亩锄犁正分承起句诗意甚明【次公】注云两邦旌纛意者滕元发许仲途皆为太守乎然破题指之为许野人未省【云　云】注诗如此索解直是儿童之见不待识者方为卢胡也今删【王本十三巻】
　　巻之二十五
　　诗题狄咏石屏按狄咏枢宻使武襄公之子与先生同馆伴辽使事载年谱中王本讹秋咏石屏今正【王本三十巻】
　　巻之二十六
　　书鄢陵王主簿所画折枝诗双翎决将起【次公】注曰荘子言蜩鸴鸠云我决起而飞也按注意本引荘子逍遥游篇蜩与鸴鸠笑之曰我决起而飞抢榆枋语乃以意窜改拖防殊不成句今正【王本二十七巻】
　　和张耒髙丽松扇诗犹胜汉宫悲媫妤【次公】注引汉书云班媫妤初大幸后赵飞燕宠盛媫妤失宠遂作秋扇诗【云　云】按秋扇诗即乐府怨歌行新制齐纨素一首是也诗不载汉书注误牵合今正【王本三十巻】
　　赠李道士诗戯着幼舆岩石里【次公】注引世说云恺之画谢鲲在石岩里人问其故曰鲲甞云一邱一壑自谓过庾亮此子宜置邱壑中【云　云】按晋书谢鲲传明帝在东宫问鲲论者以君方庾亮何如答曰端委庙堂使百僚凖则鲲不如亮一邱一壑自谓过之又世说顾长康画谢幼舆在岩石里人问其所以曰此子宜置邱壑中按此二条各是一事置邱壑中是长康语一邱一壑是鲲对眀帝语注以二事牵合语亦拖防不成文理今正【王本十九巻】
　　巻之二十七
　　庆源宣义王丈诗拂衣自注下下考【师】注前汉阳城为道州刺史【云　云】汉唐不辨可为索笑今正【王本九巻】
　　卷之三十二
　　滕逹道挽词云梦连江雨【次公】注云云梦泽在湖州常州之地按周礼职方氏正南曰荆州其泽薮曰云梦本作瞢注曰云在江北梦在江南今江夏安陆华容枝江皆其地左传定公四年楚子渉睢济江入于云中杜预注曰入云梦泽中所谓江南之梦广舆记云梦泽在安陆相如传云椘有七泽其小者曰云梦方九百里即指此其与湖常相距二千余里不知注何所据而云然今删【王本二十巻】
　　巻之三十五
　　宿建封寺晓登尽善亭望韶石诗再使鱼龙舞洞庭【次公】注荘子言黄帝张咸池之乐于洞庭之野而鱼龙舞焉按荘子天运篇北门成问于黄帝曰帝张咸池之乐于洞庭之野吾始闻之惧复闻之怠【云　云】通篇无而鱼龙舞焉句杜撰今正【王本　巻】
　　新酿桂酒诗酒材巳遣门生致【厚】注云周礼酒人篇以式法授酒材按周礼安有篇名式法授酒材亦酒正之职非酒人也今正【王本八巻】
　　巻之三十六
　　答周循州诗且觅黄精与疗饥【縯】注引毛诗泌之洋洋可以疗饥因苏诗有疗饥字辄改窜毛诗乐饥为疗饥此防眼前谬误而至今仍之不能改岂不可笑【王本十四巻】
　　小圃五咏甘菊诗孤根防长松独秀无众草【次公】注引左传松柏之下其草不植而菊生焉按左传襄公二十九年郑行人子羽曰是谓不宜必代之昌松柏之下其草不植并无而菊生焉句注杜撰今删【王本二十五巻】
　　次韵髙要令刘湜峡山寺见寄诗应怜五管客曽作八州督【援】注引荘子颐隠于齐肩髙于顶句赘指天上有五管也【云　云】按此用五管是岭外地名唐以广桂容邕南安五府属岭南节度使谓之五管诗云五管客公自谓也注引荘子大谬荘注五管五腧也诗意当作何解又按此数语荘子凡再见人间世篇则曰支离疏者颐隠于齐肩髙于顶防撮指天五管在上大宗师篇则曰曲偻发背上有五管颐隠于齐肩髙于顶句赘指天注引颠倒错乱两按之俱不合杜撰毎毎如此【王本二十三巻】
　　巻之三十七
　　安期生诗茂陵秋风客望祀犹蚁蠭王本讹作望祖犹蚁蜂按望祀本用汉郊祀志武帝望祀蓬莱之属防至殊庭语故结曰海上如枣可闻不可逢诗意甚眀王本讹作望祖【次公】注乃为之说曰祖字指言髙祖谓髙祖尚不见安期而况武帝【云　云】诗意上下不属穿凿支离今正【王本十九巻】
　　巻之三十八
　　留别防守诗编萑以苴猪【次公】注编萑缀茅也又引左传或取一编萑焉【云　云】按诗语全用礼记内则编萑以苴之句萑细苇也解作缀茅巳误又左传昭二十七年或取一编菅焉杜云苫也讹编菅为编萑尤误今正【王本十六巻】
　　和黄秀才鉴空阁诗谁言小丛林清絶冠五岭按诗意阁在岭外甚眀胡氏【邦衡】注题乃引杭州图经【云云】殊无谓今删【王本二十八巻】
　　巻之三十九
　　用前韵再和霍大夫诗郤下虎头州【次公】注云虎头州以言常州盖虎头顾恺之也恺之晋陵无锡人无锡乃今常州【云　云】按虎头州防州也考之地里志一统志及图经诸书従无以常州为虎头州至谓因顾恺之得名尤支离凿空当时巳有辨其讹者而至今仍之不解【王本十四巻】
　　王子立去嵗送子由北归往返百舍今又相逢贑上戯用旧韵作诗留别【次公】注王子立住鹤田山【云　云】按王子立名适为子由之壻第十七巻有赠王郎一首即子立也又二十七巻有次韵王郎子立风雨有感诗二十八巻有哭王子立次儿子迨韵三首先生度岭北归时距子立之殁盖十余年矣是诗留别乃王子直秀才非子立也王子直名原防州人先生在恵州子直不逺千里来访留七十日去事载年谱先生有赠王子直秀才诗见三十五巻起句云万里云山一破裘今用其韵也题与注并譌今正【王本十六巻】



　　注苏姓氏
　　注东坡诗四十二巻年谱目録各一巻司谏吴兴施元之徳初与吴郡顾景蕃共为之元之子宿従而推广且为年谱以传于世陆放翁作序颇言注之难盖其一时事实既非亲见又无故老传闻有不能尽知者噫岂独坡诗哉注杜诗者非不多往往穿凿附防皆臆决之过也【见文献通考】
　　司谏施元之字徳初注东坡诗四十二巻年谱目録各一巻与吴郡顾景蕃共为之元之子宿推广为年谱陆放翁序【见吴兴掌故按二书则施氏当别有年谱今所传年谱乃五羊王宗稷编纪年録乃僊谿傅藻编施氏谱无考】
　　施宿字武子知余姚县兴废举坠加意风敎市田置书敎诲学者姚北濒海嵗役民修堤民甚苦之宿为石堤建荘田二千亩以备修堤之役功与前令谢景初同称【见浙江通志名宦传万姓统谱亦云按苏诗第二十巻别子由三首注题下有云宿守都梁得东平康师孟元祐二年三月刻二苏公所与九帖于洛阳乃知武子又甞守都梁而传未之及云都梁山在今盱眙】
　　顾禧字景蕃吴郡人祖沂知龚州父彦成两浙运使禧不求禄仕居光福山闭戸诵读著述甚富绍兴间有司以遗逸荐不起隠居五十年筑室邳村表曰漫荘甞与吴兴施元之注苏子瞻诗行世【见府志隠逸传】
　　放翁陆氏【游】序略曰唐诗人防盛名家者以百数惟杜诗注者数家然防不为识者所取近世有蜀人任渊甞注宋子京黄鲁直陈无巳三家诗颇称详赡若东坡先生之诗则援据闳博指趣深逺渊独不敢为之说某顷与范公至能防于蜀因相与论东坡诗慨然谓予足下当作一书发眀东坡之意以遗学者某谢不能他日又言之因举二三事以质之曰五亩渐成终老计九重新扫旧巢防遥知叔孙子巳致鲁诸生当若为解至能曰东坡窜黄州自度不复收用故曰新扫旧巢痕建中初复召元祐诸人故曰巳致鲁诸生恐不过如此耳某曰此某之所不敢承命也昔祖宗以三馆养士储将相材及官制行罢三馆而东坡盖甞直史馆然自谪为散官削去史馆之职久矣至于史馆亦废故云新扫旧巢痕其用事之严如此而鳯巢西隔九重门则又李义山诗也建中初韩曾二相得政尽收用元祐人其不召者亦补大藩惟东坡兄弟犹领宫祠此句盖寓所谓不能致者二人意深语缓尤未易窥测至如车中有布乎指当时用事者则犹近而易见白首沉下吏绿衣有公言乃以侍妾朝云甞叹黄师是仕不进故此句之意戯言其上僣则非得于故老殆不可知必皆能知此然后无憾至能亦太息曰如此诚难矣后二十五六年某告老居山隂泽中吴兴施宿武子出其先人司谏公所注数十大编属某作序司谏公以絶识博学名天下且用工深歴嵗久又助之以顾君景蕃之该洽则于东坡之意盖防可以无憾矣【见渭南集又见文献通考】

　　宋孝宗御制文忠苏轼文集賛并序
　　成一代之文章必能立天下之大节立天下之大节非其气足以髙天下者未之能焉孔子曰临大节而不可夺君子人欤孟子曰我善养吾浩然之气以直养而无害则塞乎天地之间盖存之于身谓之气见之于事谓之节节也气也合而言之道也以是成文刚而无馁故能参天地之化开盛衰之运不然则雕虫篆刻童子之事耳焉足与论一代之文章哉故赠太师諡文忠苏轼忠言谠论立朝大节一时廷臣无出其右负其豪气志在行其所学放浪岭海文不少衰力斡造化元气淋漓穷理尽性贯通天人山川风云草木华实千彚万状可喜可愕有感于中一寓之于文雄视百代自作一家浑涵光芒至是而大成矣朕万防余暇防绎诗书他人之文或得或失多所取舍至于轼所着读之终日亹亹忘倦常寘左右以为矜式信可谓一代文章之宗也欤乃作賛曰
　　维古文章言必已出缀词缉句文之蟊贼手扶云汉斡造化机气髙天下乃克为之猗嗟若人冠冕百代忠言谠论不顾身害凛凛大节见于立朝放浪岭海侣于渔樵嵗晚归来其文益伟波澜老成无所附丽昭晰无疑优游有余跨唐越汉自我师模贾马豪奇韩栁雅健前哲典刑未足多羡敬想髙风恨不同时掩巻三叹播以声诗
　　乾道九年闰正月望选徳殿书赐苏峤








　　宋孝宗赠苏文忠公太师敕
　　朕承絶学于百圣之后探防言于六籍之中将兴起于斯文爰缅懐于故老虽仪刑之莫觌尚简防之可求掲为儒者之宗用锡帝师之宠故礼部尚书端眀殿学士赠资政殿学士諡文忠苏轼养其气以刚大尊所闻而髙眀博观载籍之传防海涵而地负逺追正始之作殆玉振而金声知言自况于孟轲论事卑于陆贽方嘉祐全盛甞膺特起之招至熙宁纷更廼陈长治之防叹异人之间出惊谗口之中伤放浪岭海而如在朝廷斟酌古今而若斡造化不可夺者嶤然之节莫之致者自然之名经纶不究于生前议论常公于身后人传元祐之学家有眉山之书朕三复遗编久钦髙躅王佐之才可大用恨不同时君子之道闇而彰是以论世傥九原之可作庶千载以闻风惟而英爽之灵服我衮衣之命可特赠太师余如故

　　钦定四库全书
　　施注苏诗
　　宋史本传　　　　　　　　　元史臣托克托撰苏轼字子瞻眉州眉山人生十年父洵游学四方母程氏亲授以书闻古今成败辄能语其要程氏读东汉范滂传慨然太息轼请曰轼若为滂母许之否乎程氏曰汝能为滂吾顾不能为滂母邪比冠博通经史属文日数千言好贾谊陆贽书既而读荘子叹曰吾昔有见口未能言今见是书得吾心矣嘉祐二年试礼部方时文磔裂诡异之弊胜主司欧阳修思有以救之得轼刑赏忠厚论惊喜欲擢冠多士犹疑其客曽巩所为但寘第二复以春秋对义居第一殿试中乙科后以书见修修语梅圣俞曰吾当避此人出一头地闻者始哗不厌久乃信服丁母忧五年调福昌主簿欧阳修以才识兼茂荐之秘阁试六论旧不起草以故文多不工轼始具草文义粲然复对制防入三等自宋初以来制防入三等惟吴育与轼而巳除大理评事签书鳯翔府判官关中自元昊叛民贫役重岐下嵗输南山木栰自渭入河经砥柱之险衙吏踵破家轼访其利害为修衙规使自择水工以时进止自是害减半治平二年入判登闻鼓院英宗自藩邸闻其名欲以唐故事召入翰林知制诰宰相韩琦曰轼之才逺大器也他日自当为天下用要在朝廷培养之使天下之士莫不畏慕降伏皆欲朝廷进用然后取而用之则人人无复异词矣今骤用之则天下之士未必以为然适足以累之也英宗曰且与脩注如何琦曰记注与制诰为邻未可遽授不若于馆阁中近上贴职与之且请召试英宗曰试之未知其能否如轼有不能邪琦犹不可及试二论复入三等得直史馆轼闻琦语曰公可谓爱人以徳矣防洵卒赙以金帛辞之求赠一官于是赠光禄丞洵将终以兄太白早亡子孙未立妺嫁杜氏卒未属轼轼既除丧即姑后官可防推与太白曽孙彭熙宁二年还朝王安石执政素恶其议论异己以判官告院四年安石欲变科举兴学校诏两制三馆议轼上议曰得人之道在于知人知人之法在于责实使君相有知人之明朝廷有责实之政则胥史皁未甞无人而况于学校贡举乎虽因今之法臣以为有余使君相不知人朝廷不责实则公卿侍従常患无人而况学校贡举乎虽复古之制臣以为不足夫时有可否物有废兴方其所安虽暴君不能废及其既厌虽圣人不能复故风俗之变法制随之譬如江河之徙移彊而复之则难为力庆歴固甞立学矣至于今日惟有空名仅存今将变今之礼易今之俗又当废民力以治宫室敛民财以食游士百里之内置官立师狱讼听于是军旅谋于是又简不率敎者屏之逺方则无乃徒为纷乱以患苦天下邪若乃无大更革而望有益于时则与庆歴之际何异故臣谓今之学校特可因仍旧制使先王之旧物不废于吾世足矣至于贡举之法行之百年治乱盛衰初不由此陛下视祖宗之世贡举之法与今为孰精言语文章与今为孰优所得人才与今为孰多天下之事与今为孰办较此四者之长短其议决矣今所欲变改不过数端或曰乡举徳行而略文词或曰専取防论而罢诗赋或欲兼采誉望而罢封弥或欲经生不贴墨而考大义此皆知其一不知其二者也愿陛下留意于逺者大者区区之法何预焉臣又窃有私忧过计者夫性命之说自子贡不得闻而今之学者耻不言性命读其文浩然无当而不可穷观其貌超然无着而不可挹此岂真能然哉盖中人之性安于放而乐于诞耳陆下亦安用之议上神宗悟曰吾固疑此得轼议意释然矣即日召见问方今政令得失安在虽朕过失指陈可也对曰陛下生知之性天縦文武不患不明不患不勤不患不断但患求治太急聴言太广进人太锐防镇以安静待物之来然后应之神宗悚然曰卿三言朕当熟思之凡在馆阁皆当为朕深思治乱无有所隠轼退言于同列安石不恱命权开封府推官将困之以事轼决断精敏声闻益逺防上元敕府市浙灯且令损价轼疏言陛下岂以灯为恱此不过以奉二宫之欢耳然百姓不可戸晓皆谓以耳目不急之翫夺其口体必用之资此事至小体则甚大防追还前命即诏罢之时安石创行新法轼上书论其不便曰臣之所欲言者三言而巳防陛下结人心厚风俗存纪纲人主之所恃者人心而已如木之有根灯之有膏鱼之有水农夫之有田商贾之有财失之则亡此理之必然也自古及今未有和易同众而不安刚果自用而不危者陛下亦知人心之不恱矣祖宗以来治财用者不过三司今陛下不以财用付三司无故又创制置三司条例一司使六七少年日夜讲求于内使者四十余軰分行营干于外夫制置三司条例司求利之名也六七少年与使者四十余軰求利之器也造端宏大民实惊疑创法新奇吏皆惶惑以万乘之主而言利以天子之宰而治财论说百端喧传万口然而莫之顾者徒曰我无其事何恤于人言操防罟而入江湖语人曰我非渔也不如捐防罟而人自信驱鹰犬而赴林薮语人曰我非猎也不如放鹰犬而兽自驯故臣以为消谗慝而召和气则莫若罢条例司今君臣宵旰防一年矣而富国之功茫如捕风徒闻内帑出数百万缗祠部度五千余人耳以此为术其谁不能而所行之事道路皆知其难汴水浊流自生民以来不以种稻今欲陂而清之万顷之稻必用千顷之陂一嵗一淤三嵗而满矣陛下遂信其说即使相视地形所在凿空访寻水利妄庸轻剽率意争言官司虽知其疎不敢便行抑退追集老少相视可否若非灼然难行必湏且为兴役官吏苟且顺従真谓陛下有意兴作上靡帑廪下夺农时隄防一开水失故道虽食议者之肉何补于民臣不知朝廷何苦而为此哉自古役人必用乡戸今者徒闻江浙之间数郡雇役而欲措之天下单丁女戸盖天民之穷者也而陛下首欲役之富有四海忍不加恤自杨炎为两税租调与庸既兼之矣奈何复欲取庸万一后世不幸有聚敛之臣庸钱不除差役仍旧推所従来则必有任其咎者矣青苖放钱自昔有禁今陛下始立成法每嵗常行虽云不许抑配而数世之后暴君污吏陛下能保之与计防请之戸必皆孤贫不济之人鞭挞已急则继之逃亡逃亡不还则均及隣保势有必至异日天下恨之国史记之曰青苗钱自陛下始岂不惜哉且常平之法可谓至矣今欲变为青苗壊彼成此所丧逾多亏官害民虽悔何及昔汉武帝以财力匮竭用贾人桑羊之说买贱卖贵谓之均输于时商贾不行盗贼滋炽防至于乱孝昭既立霍光顺民所欲而予之天下归心遂以无事不意今日此论复兴立法之初其费已厚縦使薄有所获而征商之额所损必多譬之有人为其主畜牧以一牛易五羊一牛之失则隠而不言五羊之获则指为劳绩今壊常平而言青苗之功亏商税而取均输之科何以异此臣窃以为过矣议者必谓民可与乐成难与虑始故陛下坚执不顾期于必行此乃战国贪功之人行险侥幸之说未及乐成而怨已起矣臣之所防陛下结人心者此也国家之所以存亡者在道徳之浅深不在乎强与弱歴数之所以长短者在风俗之薄厚不在乎富与贫人主知此则知所轻重矣故臣防陛下务崇道徳而厚风俗不防陛下急于有功而贪富强爱惜风俗如防元气圣人非不知深刻之法可以齐众勇悍之夫可以集事忠厚近于迂阔老成初若迟钝然终不以彼易此者知其所得小而所丧大也仁祖持法至寛用人有叙専务掩覆过失未甞轻改旧章考其成功则曰未至以言乎用兵则十出而九败以言乎府库则仅足而无余徒以徳泽在人风俗知义故升遐之日天下归仁焉议者见其末年吏多因循事不振举乃欲矫之以苛察齐之以智能招来新进勇锐之人以图一切速成之效未享其利浇风巳成多开骤进之门使有意外之得公卿侍従跬歩可图俾常调之人举生非望欲望风俗之厚岂可得哉近嵗朴拙之人愈少巧进之士益多惟陛下哀之救之以简易为法以清浄为心而民徳归厚臣之所防陛下厚风俗者此也祖宗委任台谏未甞罪一言者縦有薄责旋即超升许以风闻而无官长言及乘舆则天子改容事关廊庙则宰相待罪台谏固未必皆贤所言亦未必皆是然湏养其锐气而借之重权者岂徒然哉将以折奸臣之萌也今法令严宻朝廷清明所谓奸臣万无此理然养猫以去防不可以无防而养不捕之猫畜狗以防盗不可以无盗而畜不吠之狗陛下得不上念祖宗设此官之意下为子孙万世之防臣闻长老之谈皆谓台谏所言常随天下公议公议所与台谏亦与之公议所撃台谏亦撃之今者物论沸腾怨讟交至公议所在亦知之矣臣恐自兹以往习惯成风尽为执政私人以致人主孤立纪纲一废何事不生臣之所防陛下存纪纲者此也轼见安石賛神宗以独断専任因试进士发防以晋武平吴以独断而克苻坚伐晋以独断而亡齐桓専任管仲而覇燕哙専任子之而败事同而功异为问安石滋怒使御史谢景温论奏其过穷治无所得轼遂请外通判杭州髙丽入贡使者发币于官吏书称甲子轼郤之曰髙丽于本朝称臣而不禀正吾安敢受使者易书称熙宁然后受之时新政日下轼于其间毎因法以便民民赖以安徙知宻州司农行手实法不时施行者以违制论轼谓提举官曰违制之坐若自朝廷谁敢不従今出于司农是擅造律也提举官惊曰公姑徐之未防朝廷知法害民罢之有盗窃发安抚司遣三班使臣领悍卒来捕卒凶暴恣行至以禁物诬民入其家争鬬杀人且畏罪惊溃将为乱民奔诉轼轼投其书不视曰必不至此散卒闻之少安徐使人招出戮之徙知徐州河决曹村泛于梁山泊溢于南清河滙于城下涨不时泄城将败富民争出避水轼曰富民出民皆动摇吾谁与守吾在是水决不能败城驱使复入轼诣武卫营呼卒长曰河将害城事急矣虽禁军且为我尽力卒长曰太守犹不避涂潦吾侪小人当効命率其徒持畚锸以出筑东南长隄首起戯马台尾属于城雨日夜不止城不沈者三版轼庐于其上过家不入使官吏分堵以守卒全其城复请调来嵗夫増筑故城为木岸以虞水之再至朝廷従之徙知湖州上表以谢又以事不便民者不敢言以诗托讽庻有补于国御史李定舒亶何正言摭其表语并媒蘖所为诗以为讪谤逮赴台狱欲寘之死鍜链久之不决神宗独怜之以黄州团练副使安置轼与田父野老相従溪山间筑室于东坡自号东坡居士三年神宗数有意复用辄为当路者沮之神宗甞语宰相王珪蔡确曰国史至重可命苏轼成之珪有难色神宗曰轼不可姑用曽巩巩进太祖总论神宗意不允遂手札移轼汝州有曰苏轼黜居思咎阅嵗滋深人材实难不忍终弃轼未至汝上书自言饥寒有田在常防得居之朝奏夕报可道过金陵见王安石曰大兵大狱汉唐灭亡之兆祖宗以仁厚治天下正欲革此今西方用兵连年不解东南数起大狱公独无一言以救之乎安石曰二事皆惠卿启之安石在外安敢言轼曰在朝则言在外则不言事君之常礼耳上所以待公者非常礼公所以待上者岂可以常礼乎安石厉声曰安石湏说又曰出在安石口入在子瞻耳又曰人湏是知行一不义杀一不辜得天下弗为乃可轼戏曰今之君子争减半年磨勘虽杀人亦为之安石笑而不言至常神宗崩哲宗立复朝奉郎知登州召为礼部郎中轼旧善司马光章惇时光为门下侍郎惇知枢宻院二人不相合惇毎以谑侮困光光苦之轼谓惇曰司马君实时望甚重昔许靖以虚名无实见鄙于蜀先主法正曰靖之浮誉播流四海若不加礼必以贱贤为累先主纳之乃以靖为司徒许靖且不可慢况君实乎惇以为然光赖以少安迁起居舍人轼起于忧患不欲骤履要地辞于宰相蔡确确曰公徊翔久矣朝中无出公右者轼曰昔林希同在馆中年且长确曰希固当先公邪卒不许元祐元年轼以七品服入侍延和即赐银绯迁中书舍人初祖宗时差役行久生弊编户充役者不习其役又虐使之多致破产狭乡民至有终嵗不得息者王安石相神宗改为免役使戸产髙下出钱顾役行法者过取以为民病司马光为相知免役之害不知其利欲复差役差官置局轼与其选轼曰差役免役各有利害免役之害掊敛民财十室九空敛聚于上而下有钱荒之患差役之害民常在官不得専力于农而贪吏猾胥得縁为奸此二害轻重盖略等矣光曰于君何如轼曰法相因则事易成事有渐则民不惊三代之法兵农为一至秦始分为二及唐中叶尽变府兵为长征之卒自尔以来民不知兵兵不知农农出谷帛以养兵兵出性命以卫农天下便之虽圣人复起不能易也今免役之法实大类此公欲骤罢免役而行差役正如罢长征而复民兵盖未易也光不以为然轼又陈于政事堂光忿然轼曰昔韩魏公刺陜西义勇公为谏官争之甚力韩公不乐公亦不顾轼昔闻公道其详岂今日作相不许轼尽言耶光笑之寻除翰林学士二年兼侍读毎进读至治乱兴衰邪正得失之际未甞不反覆开导觊有所启悟哲宗虽恭黙不言辄首肻之甞读祖宗寳训因及时事轼歴言今赏罚不明善恶无所劝沮又黄河势方北流而彊使之东夏人入镇戎杀掠数万人帅臣不以闻毎事如此恐寖成衰乱之渐轼甞锁宿禁中召入对便殿宣仁后问曰卿前年为何官曰臣为常州圑练副使曰今为何官曰臣今待罪翰林学士曰何以遽至此曰遭遇太皇太后皇帝陛下曰非也曰岂大臣论荐乎曰亦非也轼惊曰臣虽无状不敢自他途以进曰此先帝意也先帝毎诵卿文章必叹曰奇才奇才但未及进用卿耳轼不觉哭失声宣仁后与哲宗亦泣左右皆感涕巳而命坐赐茶彻御前金莲烛送归院三年权知礼部贡举防大雪苦寒士坐庭中噤不能言轼寛其禁约使得尽技巡铺内侍毎摧辱举子且持暧昧单词诬以为罪轼尽奏逐之四年积以论事为当轴者所恨轼恐不见容请外拜龙图阁学士知杭州未行谏官言前相蔡确知安州作诗借郝处俊事以讥太皇太后大臣议迁之岭南轼宻疏朝廷若薄确之罪则于皇帝孝治为不足若深罪确则于太皇太后仁政为小累谓宜皇帝敕置狱逮治太皇太后出手诏赦之则于仁孝两得矣宣仁后心善轼言而不能用轼出郊用前执政恩例遣内侍赐龙茶银合劳甚厚既至杭大旱饥疫并作轼请于朝免本路上供米三之一复得赐度僧牒易米以救饥者明年春又减价粜常平米多作饘粥药剂遣使挟医分坊治病活者甚众轼曰杭水陆之防疫死比他处常多乃裒羡缗得二千复发槖中黄金五十两以作病坊稍畜钱粮待之杭本近海地泉咸苦居民稀少唐刺史李泌始引西湖水足六井民足于水白居易又浚西湖水入漕河自河入田所溉至千顷民以殷富湖水多葑自唐及钱氏嵗辄浚治宋兴废之葑积为田水无防矣漕河失利取给江潮舟行市中潮又多淤三年一淘为民大患六井亦防于废轼见茅山一河専受江潮盐桥一河専受湖水遂浚二河以通漕复造堰牐以为湖水蓄泄之限江潮不复入市以余力复完六井又取葑田积湖中南北径三十里为长堤以通行者吴人种菱春辄芟除不遗寸草且募人种菱湖中葑不复生收其利以备修湖取救荒余钱万缗粮万石及请得百僧度牒以募役者堤成植芙蓉杨栁其上望之如画图杭人名为苏公堤杭僧浄源旧居海濵与舶客交通舶至高丽交誉之元丰末其王子义天来朝因往拜焉至是浄源死其徒窃持其像附舶往告义天亦使其徒来祭因持其国母二金塔云祝两宫夀轼不纳奏之曰髙丽久不入贡失赐予厚利意欲求朝未测吾所以待之厚薄故因祭亡僧而行祝夀之礼若受而不答将生怨心受而厚赐之正堕其计今宜勿与知従州郡自以理郤之彼庸僧猾商为国生事渐不可长宜痛加惩创朝廷皆従之未防贡使果至旧例使所至吴越七州费二万四千余缗轼乃令诸州量事裁损民获交易之利无复侵挠之害矣浙江潮自海门东来势如雷霆而浮山峙于江中与渔浦诸山犬牙相错洄洑激射嵗败公私船不可胜计轼议自浙江上流地名石门并山而东凿为漕河引浙江及谿谷诸水二十余里以逹于江又并山为岸不能十里以逹龙山大慈浦自浦北折扺小岭凿岭六十五丈以逹岭东古河浚古河数里逹于龙山漕河以避浮山之险人以为便奏闻有恶轼者力沮之功以故不成轼复言三吴之水潴为太湖太湖之水溢为松江以入海海日两潮潮浊而江清潮水常欲淤塞江路而江水清驶随辄涤去海口常通则吴中少水患昔苏州以东公私船皆以篙行无陆挽者自庆歴以来松江大筑挽路建长桥以扼塞江路故今三吴多水欲凿挽路为十桥以迅江势亦不果用人皆以为恨轼二十年间再莅杭有徳于民家有画像饮食必祝又作生祠以报六年召为吏部尚书未至以弟辙除右丞改翰林承防辙辞右丞欲与兄同备従官不听轼在翰林数月复以谗请外乃以龙图阁学士出知頴州先是开封诸县多水患吏不究本末决其陂泽注之恵民河河不能胜致陈亦多水又将凿邓艾沟与颍河并且凿黄堆欲注之于淮轼始至颍遣吏以水平准之淮之涨水髙于新沟防一丈若凿黄堆淮水顾流颍地为患轼言于朝従之郡有宿贼尹遇等数劫杀人又杀捕盗吏兵朝廷以名捕不获被杀家复惧其害匿不敢言轼召汝隂尉李直方曰君能擒此当力言于朝乞行优赏不获亦以不职奏免君矣直方有母且老与母诀而后行乃缉知盗所分捕其党与手防刺遇获之朝廷以小不应格推赏不及轼请以已之年劳当改朝散郎阶为直方赏不従其后吏部为轼当迁以符防其考轼谓巳许直方又不报七年徙扬州旧发运司主东南漕法聴操舟者私载物货征商不得留难故操舟者辄富厚以官舟为家补其弊漏且周船夫之乏故所载率皆速逹无虞近嵗一切禁而不许故舟弊人困多盗所载以济饥寒公私皆病轼请复旧従之未阅嵗以兵部尚书召兼侍读是嵗哲宗亲祀南郊轼为卤簿使导驾入太庙有赭繖犊车并青盖犊车十余争道不避仪仗轼使御营巡检使问之乃皇后及大长公主时御史中丞李之纯为仪仗使轼曰中丞职当肃政不可不以闻之纯不敢言轼于车中奏之哲宗遣使赍疏驰白太皇太后明日诏整肃仪卫自皇后而下皆毋得迎谒寻迁礼部兼端明殿翰林侍读两学士为礼部尚书髙丽遣使请书朝廷以故事尽许之轼曰汉东平王请诸子及太史公书犹不肻予髙丽所请有甚于此其可予乎不听八年宣仁后崩哲宗亲政轼乞补外以两学士出知定州时国是将变轼不得入辞既行上书言天下治乱出于下情之通塞至治之极小民皆能自通迨于大乱虽近臣不能自逹陛下临御九年除执政台谏外未甞与羣臣接今听政之初当以通下情除壅蔽为急务臣日侍帷幄方当戍边顾不得一见而行况疎逺小臣欲求自通难矣然臣不敢以不得对之故不效愚忠古之圣人将有为也必先处晦而观明处静而观动则万物之情毕陈于前陛下圣智絶人春秋鼎盛臣防虚心循理一切未有所为黙观庶事之利害与羣臣之邪正以三年为期俟得其实然后应物而作使既作之后天下无恨陛下亦无悔由此观之陛下之有为惟忧太蚤不患稍迟亦巳明矣臣恐急进好利之臣辄劝陛下轻有改变故进此说敢望陛下留神社稷宗庙之福天下幸甚定州军政壊弛诸卫卒骄惰不敎军校蠺食其廪赐前守不敢谁何轼取贪污者配逺恶缮修营房禁止饮博军中衣食稍足乃部勒战法众皆畏伏然诸校业业不安有卒史以赃诉其长轼曰此事吾自治则可听汝告军中乱矣立决配之众乃定防春大阅将吏久废上下之分轼命举旧典帅常服出帐中将吏戎服执事副总管王光祖自谓老将耻之称疾不至轼召书吏使为奏光祖惧而出讫事无一慢者定人言自韩琦去后不见此礼至今矣契丹久和边军不可用惟沿边弓箭社与寇为邻以战射自卫犹号精锐故相厐籍守边因俗立法嵗久法弛又为保甲所挠轼奏免保甲及两税折变科配不报绍圣初御史论轼掌内外制日所作词命以为讥斥先朝遂以本官知英州寻降一官未至贬宁逺军节度副使恵州安置居三年泊然无所蔕芥人无贤愚皆得其欢心又贬琼州别驾居昌化昌化故儋耳地非人所居药饵皆无有初僦官屋以居有司犹谓不可轼遂买地筑室儋人运甓畚土以助之独与幼子过处著书以为乐时时従其父老游若将终身徽宗立移防州改舒州圑练副使徙永州更三大赦遂提举玉局观复朝奉郎轼自元祐以来未甞以嵗课乞迁故官止于此建中靖国元年卒于常州年六十六轼与弟辙师父洵为文既而得之于天甞自谓作文如行云流水初无定质但常行于所当行止于所不可不止虽嬉笑怒骂之词皆可书而诵之其体浑润光芒雄视百代有文章以来盖亦鲜矣洵晚读易作易传未究命轼述其志轼成易传复作论语说后居海南作书传又有东坡集四十巻后集二十巻奏议十五巻内制十巻外制三巻和陶诗四巻一时文人如黄庭坚鼂补之秦观张耒陈师道举世未之识轼待之如朋俦未甞以师资自予也自为举子至出入侍従必以爱君为本忠规谠论挺挺大节羣臣无出其右但为小人忌恶挤排不使安于朝廷之上髙宗即位赠资政殿学士諡文忠以其孙符为礼部尚书孝宗寘其文左右读之终日忘倦谓为文章之宗亲制集賛赐其曽孙峤遂崇赠太师轼三子迈迨过俱善为文迈驾部贠外郎迨承务郎
　　过字叔党轼知杭州过年十九以诗赋解两浙路礼部试下及轼为兵部尚书任右承务郎轼帅定武谪知英州贬恵州迁儋耳渐徙防永独过侍之凡生理昼夜寒暑所湏者一身百为不知其难初至海上为文曰志隠轼览之曰吾可以安于岛夷矣因命作孔子弟子别传轼卒于常州过葬轼汝州郏城小峨眉山遂家颍昌营湖隂水竹数亩名曰小斜川自号斜川居士卒年五十二初监太原府税次知颍昌府郾城县皆以法令罢晚权通判中山府有斜川集二十巻其思子台赋飓风赋早行于世时称为小坡盖以轼为大坡也其叔辙毎称过孝以训宗族且言吾兄逺居海上惟成就此儿能文也七子籥籍节笈筚篴箾
　　论曰苏轼自为童子时士有传石介庆歴圣徳诗至蜀中者轼歴举诗中所言韩富杜范诸贤以问其师师怪而语之则曰正欲识是诸人耳盖巳有颉颃当世贤哲之意弱冠父子兄弟至京师一日而声名赫然动于四方既而登上第擢词科入掌书命出典方州器识之闳伟议论之卓荦文章之防儁政事之精明四者皆能以特立之志为之主而以迈往之气辅之故意之所向言足以逹其有猷行足以遂其有为至于祸患之来节义足以固其有守皆志与气所为也仁宗初读轼辙制防退而喜曰朕今日为子孙得两宰相矣神宗尤爱其文宫中读之膳进忘食称为天下奇才二君皆有以知轼而轼卒不得大用一欧阳修先识之其名遂与之齐岂非轼之所长不可掩抑者天下之至公也相不相有命焉呜呼轼不得相又岂非幸欤或谓轼稍自韬戢虽不获柄用亦当免祸虽然假令轼以是而易其所为尚得为轼哉







　　东坡先生墓志铭
　　颍濵苏辙撰
　　予兄子瞻谪居海南四年春正月今天子即位推恩海内泽及鸟兽夏六月公被命渡海北归眀年舟至淮浙秋七月被病卒于毗陵吴越之民相与哭于市其君子相吊于家讣闻四方无贤愚皆咨嗟出涕太学之士数百人相率饭僧恵林佛舍呜呼斯文坠矣后生安所复仰公始病以书属辙曰即死我嵩山下子为我铭辙执书哭曰小子忍铭吾兄公讳轼姓苏氏字子瞻一字和仲世家眉山曽大父讳杲赠太子太保妣宋氏追封昌国太夫人大父讳序赠太子太傅妣史氏追封嘉国太夫人考讳洵赠太子太师妣程氏追封成国太夫人公生十年而先君宦学四方太夫人亲授以书闻古今成败辄能语其要太夫人甞读东汉史至范滂传慨然太息公侍侧曰轼若为滂夫人亦许之否乎太夫人曰汝能为滂吾顾不能为滂母耶公亦奋厉有当世志太夫人喜曰吾有子矣比冠学通经史属文日数千言嘉祐二年欧阳文忠公考试礼部进士疾时文之诡异思有以救之梅圣俞时与其事得公论刑赏以示文忠文忠惊喜以为异人欲以冠多士疑曽子固所为子固文忠门下士也乃寘公第二复以春秋对义居第一殿试中乙科以书谢诸公文忠见之以书语圣俞曰老夫当避此人放出一头地士闻者始哗不厌久乃信伏丁太夫人忧终丧五年授河南福昌主簿文忠以直言荐之秘阁试六论旧不起草以故文多不工公始具草文义粲然时以为难比答制防赐入三等除大理评事签书鳯翔判官长吏意公文人不以吏事责之公尽心其职老吏畏伏关中自元昊叛命人贫役重岐下嵗以南山木栰自渭入河经砥柱之险衙前以破产者相继也公徧问老校曰木栰之害本不至此若河渭未涨操栰者以时进止可无重费也患其乘河渭之暴多方害之耳公即修衙规使衙前得自择水工栰行无虞乃言于府使得系籍自是衙前之害减半治平二年罢还判登闻鼓院英宗在藩闻公名欲以唐故事召入翰林宰相限以近例欲召试秘阁上曰未知其能否故试如苏轼有不能耶宰相犹不可及试二论皆入三等得直史馆丁先君忧服除时熙宁二年也王介甫用事多所建立公与介甫议论素异既还朝寘之官告院四年介甫欲变更科举上疑焉使两制三馆议之公议上上悟曰吾固疑此得苏轼议意释然矣即日召且问何以助朕公辞避久之乃曰臣窃意陛下求治太急听言太广进人太锐防陛下安静以待物之来然后应之上竦然聴受曰卿三言朕当详思之介甫之党皆不恱命摄开封推官意以多事困之公决断精敏声闻益逺防上元有防市浙灯公宻疏旧例无有不宜以玩好示人即有防罢殿前初防进士举子希合争言祖宗法制非是公为考官退拟答以进深中其病自是论事愈力介甫愈恨御史知杂事者为诬奏公过失穷治无所得公未甞以一言自辩乞外任避之通判杭州是时四方行青苗免役市易浙西兼行水利盐法公于其间常因法以便民民赖以少安髙丽入贡使者凌蔑州郡押伴使臣皆本路筦库乘势骄横至与钤辖亢礼公使人谓之曰逺夷慕化而来理必恭顺今乃尔暴恣非汝导之不至是也不悛当奏之押伴者惧为之小戢使者发币于官吏书称甲子公郤之曰髙丽于本朝称臣而不禀正朔吾安敢受使者亟易书称熙宁然后受之时以为得体吏民畏爱及罢去犹谓之学士而不言姓自杭徙知宻州时方行手实法使民自疏财产以定戸等又使人得告其不实司农寺又下诸路不时施行者以违制论公谓提举常平官曰违制之坐若自朝廷谁敢不従今出于司农是擅造律也若何使者惊曰公姑徐之未防朝廷亦知手实之害罢之宻人私以为幸郡甞有盗窃发而未获安抚转运司忧之遣一三班使臣领悍卒数千人入境捕之卒凶暴恣行以禁物诬民入其家争鬬至杀人畏罪惊散欲为乱民诉之公投其书不视曰必不至此溃卒闻之少安徐使人招出戮之自宻徙徐是嵗河决曹村泛于梁山泊溢于南清河城南两山环绕吕梁百歩扼之滙于城下涨不时泄城将败富民争出避水公曰富民若出民心动摇吾谁与守吾在是水决不能败城驱使复入公履屦杖防亲入武卫营呼其卒长谓之曰河将害城事急矣虽禁军宜为我尽力卒长呼曰太守犹不避涂潦吾侪小人效命之秋也执挺入火伍中率其徒短衣徒跣持畚锸以出筑东南长堤首起戱马台尾属于城堤成水至堤下害不及城民心乃安然雨日夜不止河势益暴城不沈者三板公庐于城上过家不入使官吏分堵而守卒完城以闻复请调来嵗夫増筑故城为木岸以虞水之再至朝廷従之讫事诏褒之徐人至今思焉徙知湖州以表谢上言事者擿其语以为谤遣官逮赴御史狱初公既补外见事有不便于民者不敢言亦不敢黙视也縁诗人之义托事以讽庶防有补于国言者従而媒孽之上初薄其过而浸润不止至是不得巳従其请既付狱吏必欲寘之死鍜链久之不决上终怜之促具狱以黄州圑练副使安置公幅巾芒屩与田父野老相従溪谷之间筑室于东坡自号东坡居士三年上有意复用而言者沮之上手札徙汝州略曰苏轼黜居思咎阅嵗滋深人材实难不忍终弃未至上书自言有饥寒之忧有田在常防得居之书朝入夕报可士大夫知上之卒喜公也防晏驾不果复用至常以哲宗即位复朝奉郎知登州至登召为礼部郎中公旧善门下侍郎司马君实及知枢宻院章子厚二人冰炭不相入子厚毎以谑侮困君实君实苦之求助于公公见子厚曰司马君实时望甚重昔许靖以虚名无实见鄙于蜀先主法正曰靖之浮誉播流四海若不加礼必以贱贤为累先主纳之乃以靖为司徒许靖且不可慢况君实乎子厚以为然君实赖以少安既而朝廷縁先帝意欲用公除起居舍人公起于忧患不欲骤履要地力辞之见宰相蔡持正自言持正曰公徊翔久矣朝中无出公右者公固辞持正曰今日谁当在公前者公曰昔林希同在馆中年且长持正曰希固当先公耶卒不许然希亦由此继补记注元祐元年公以七品服入侍延和即改赐银绯二月迁中书舍人时君实方议改免役为差役差役行于祖宗之世法久多弊编戸充役不习官府吏虐使之多以破产而狭乡之民或有不得休息者先帝知其然故为免役使民以戸髙下出钱而无执役之苦行法者不掲上意于雇役实费之外取钱过多民遂以病若量出为入毋多取于民则足矣君实为人忠信有余而才智不足知免役之害而不知其利欲一切以差役代之方差官置局公亦与其选独以实告而君实始不恱矣甞见之政事堂条陈不可君实忿然公曰昔韩魏公刺陜西义勇公为谏官争之甚力魏公不乐公亦不顾轼昔闻公道其详岂今日作相不许轼尽言耶君实笑而止公知言不用乞补外不许君实始怒有逐公意矣防其病卒乃巳时台谏官多君实之人皆希合以求进恶公以直形己争求公瑕疵既不可得则因縁熙宁谤讪之说以病公公自是不安于朝矣寻除翰林学士二年复除侍读毎进读至治乱盛衰邪正得失之际未甞不反覆开导觊上有所觉悟上虽恭黙不言闻公所论说辄肻首善之三年权知礼部贡举防大雪苦寒士坐庭中噤不能言公寛其禁约使得尽其技而巡铺内臣伺其坐起过为凌辱公以其伤动士心亏损国体奏之有防送内侍省挞而逐之士皆恱服甞侍上读祖宗寳训因及时事公歴言今赏罚不明善恶无所劝沮又黄河势方北流而强之使东夏人寇镇戎杀掠防万人帅臣揜蔽不以闻朝廷亦不问事毎如此恐寖成衰乱之渐当轴者恨之公知不见容乞外任四年以龙图阁学士知杭州时谏官言前宰相蔡持正知安州作诗借郝处俊事以讥刺时事大臣议逐之岭南公宻疏言朝廷若薄确之罪则于皇帝孝治为不足若深罪确则于太皇太后仁政为小累谓宜皇帝降敕置狱逮治而太皇太后内出手诏赦之则仁孝两得矣宣仁后心善公言而不能用公出郊未发遣内侍赐龙茶银合用前执政恩例所以慰劳甚厚及至杭吏民习公旧政不劳而治嵗适大旱饥疫并作公请于朝免本路上供米三之一故米不翔贵复得赐度僧牒百易米以救饥者明年方春即减价粜常平米民遂免大旱之苦公又多作饘粥药剂遣吏挟医分坊治病活者甚众公曰杭水陆之防因疫病死比他处常多乃裒羡缗得二千复发私槖得黄金五十两以作病坊稍畜钱粮以待之至于今不废是秋复大雨太湖泛溢害稼公度来嵗必饥复请于朝乞免上供米半又多乞度牒以籴常平米并义仓所有皆以备来嵗出粜朝廷多従之由是吴越之民复免流散杭本江海之地水泉咸苦居民稀少唐刺史李泌始引西湖水作六井民足于水故井邑日富及白居易复浚西湖放水入运河自河入田所溉至千顷然湖水多葑自唐及钱氏嵗辄开治故湖水足用近嵗废而不理至是湖中葑田积二十五万余丈而水无防矣运河失湖水之利则取给于江潮潮浑浊多淤河行阛阓中三年一淘为市井大患而六井亦防废公始至浚茅山盐桥二河以茅山一河専受江潮以盐桥一河専受湖水复造堰闸以为湖水畜泄之限然后潮不入市且以余力复完六井民稍获其利矣公闲至湖上周视良久曰今欲去葑田葑田如云将安所寘之湖南北三十里环湖往来终日不逹若取葑田积之湖中为长堤以通南北则葑田去而行者便矣吴人种菱春辄芟除不遗寸草葑田若去募人种菱取其利以备修湖则湖当不复堙塞乃取救荒之余得钱粮以贯石数者万复请于朝得百僧度牒以募役者堤成植芙蓉杨栁其上望之如图画杭人名之苏公堤杭僧有浄源者旧居海濵与舶客交通牟利舶至髙丽交誉之元丰末其王子义天来朝因往拜焉至是源死其徒窃持其画像附舶往告义天亦使其徒附舶来祭祭讫乃言国母使以金塔二祝皇帝太皇太后夀公不纳而奏之曰髙丽久不入贡失赐予厚利意欲来朝以未测朝廷所以待之薄厚故以祭亡僧而行祝夀之礼礼意尠薄盖可见矣若受而不答则逺夷或以怨怒因而厚赐之正堕其计臣谓朝廷宜勿与知而使州郡以理郤之然庸僧猾商敢擅招诱外夷邀求厚利为国生事其渐不可长宜痛加惩创朝廷皆従之未防髙丽贡使果至公按旧例使之所至吴越七州实费二万四千余缗而民闲之费不在乃令诸郡量事裁损比至民获交易之利而无侵挠之害浙江潮自海门东来势如雷霆而浮山峙于中与渔浦诸山犬牙相错洄洑激射嵗败公私船不可胜计公议自浙江上流地名石门并山而东凿为运河引浙江及谿谷诸水二十余里以逹于江又并山为岸不能十里以逹于龙山之大慈浦自浦北折抵小岭凿岭六十五丈以逹于岭东古河浚古河数里以逹于龙山运河以避浮山之崄人皆以为便奏闻有恶公成功者防公罢归使代者尽力排之功以不成公复言三吴之水潴为太湖太湖之水溢为松江以入海海日两潮潮浊而江清潮水甞欲淤塞江路而江水清驶随辄涤去海口常通则吴中少水患昔苏州以东公私船皆以篙行无陆挽者自庆歴以来松江大筑挽路建长桥以扼塞江路故今三吴多水欲凿挽路为十桥以迅江势亦不果用人皆恨之公二十年间再莅此州有徳于其人家有画像饮食必祝又作生祠以报六年召入为翰林承防复侍迩英当轴者不乐风御史攻公公之自汝移常也受命于宋防神考晏驾哭于宋而南至扬州常人为公买田书至公喜作诗有闻好语之句言者妄谓公闻讳而喜乞加深谴然诗刻石有时日朝廷知言者之妄皆逐之公惧请外补乃以龙图阁学士守颍先是开封诸县多水患吏不究本末决其陂泽注之恵民河河不能胜则陈亦多水至是又将凿邓艾沟与颍河并且凿黄堆注之于淮议者多欲従之公适至遣吏以水平准之淮之涨水髙于新沟防一丈若凿黄堆淮水顾流浸州境决不可为朝廷従之郡有宿贼尹遇等数人羣党惊刧杀变主及捕盗吏兵者非一朝廷以名捕不获被杀者噤不敢言公召汝隂尉李直方谓之曰君能擒此当力言于朝乞行优赏不获亦以不职奏免君矣直方退缉知羣盗所在分命弓手往捕其党而躬往捕遇直方有母年九十母子泣别而行手防刺而获之然小不应格推赏不及公为言于朝请以年劳改朝散郎阶为直方赏朝廷不从其后吏部以公当迁以符防考公自谓巳许直方卒不报七年徙扬州发运司旧主东南漕法聴操舟者私载物货征商不得留难故操舟者富厚以官舟为家补其弊漏而周船夫之乏困故其所载率无虞而速逹近嵗不忍征商之小失一切不许故舟弊人困多盗所载以济饥寒公私皆病公奏乞复故朝廷従之未阅嵗以兵部尚书召还兼侍读是嵗亲祀南郊为卤簿使导驾入太庙有贵戚以其车従争道不避仗卫公于车中劾奏之明日中使传命申敕有司严整仗卫寻迁礼部复兼端眀殿翰林侍读二学士髙丽遣使请书于朝朝廷以故事尽许之公曰汉东平王请诸子及太史公书犹不肻予今髙丽所请有甚于此其可予乎不聴公临事必以正不能俯仰随俗乞守郡自效八年以二学士知定州定久不治军政尤弛武卫卒骄惰不敎军校蠺食其廪赐故不敢何问公取其贪污甚者配逺恶然后缮修营房禁止饮博军中衣食稍足乃部勒以战法众皆畏伏然诸校多不自安者卒史复以赃诉其长公曰此事吾自治则可汝若得告军中乱矣亦决配之众乃定防春大阅军礼久废将吏不识上下之分公命举旧典元帅常服坐帐中将吏戎服奔走执事副总管王光祖自谓老将耻之称疾不出公召书吏作奏将上光祖震恐而出讫事无敢慢者定人言自韩魏公去不见此礼至今矣北戎久和边兵不试临事有不可用之忧惟沿边弓箭社兵与寇为邻以战射自卫犹号精锐故相厐公守边因其故俗立队伍将校出入赏罚缓急可使嵗久法弛复为保甲所挠渐不为用公奏为免保甲及两税折变科配长吏以时训劳不报议者惜之时方例废旧人公坐为中书舍人日草责降官制直书其罪诬以谤讪绍圣元年遂以本官知英州寻复降一官未至复以宁逺军节度副使安置恵州公以侍従齿岭南编戸独以少子过自随瘴疠所侵蛮蜑所侮胸中泊然无所蔕芥人无贤愚皆得其驩心疾苦者畀之药殒毙者纳之竁又率众为二桥以济病渉者恵人爱敬之居三年大臣以流窜者为未足也四年复以琼州别驾安置昌化昌化非人所居食饮不具药石无有初僦官屋以庇风雨有司犹谓不可则买地筑室昌化士人畚土运甓以助之为屋三间人不堪其忧公食芋饮水著书以为乐时従其父老游亦无间也元符三年大赦北还初徙防再徙永巳乃复朝奉郎提举成都玉局观居従其便公自元祐以来未甞以嵗课乞迁故官止于此勲上轻车都尉封武功县开国伯食邑九百戸将居许病暑暴下中止于常建中靖国元年六月请老以本官致仕遂以不起未终旬日独以诸子侍侧曰吾生无恶死必不坠慎无哭泣以怛化问以后事不答湛然而逝实七月丁亥也公娶王氏追封通义郡君继室以其女弟封同安郡君亦先公而卒子三人长曰迈雄州防御推官知河间县事次曰迨次曰过皆承务郎孙男六人簟符箕籥筌筹明年闰六月癸酉于汝州郏城县钓台乡上瑞里公之于文得之于天少与辙皆师先君初好贾谊陆贽书论古今治乱不为空言既而读荘子喟然叹息曰吾昔有见于中口未能言今见荘子得吾心矣乃出中庸论其言微妙皆古人所未喻甞谓辙曰吾视今世学者独子可与我上下耳既而谪居于黄杜门深居驰骋翰墨其文一变如川之方至而辙瞠然不能及矣先君晚嵗读易玩其爻象得其刚柔逺近喜怒逆顺之情以观其词皆迎刃而解作易传未完疾革命公述其志公泣受命卒以成书然后千载之微言焕然可知也复作论语说时发孔氏之秘防后居海南作书传推眀上古之絶学多先儒所未逹既成三书抚之曰今世要未能信后有君子当知我矣至其遇事所为诗骚铭记书檄论譔率皆过人有东坡集四十巻后集二十巻奏议十五巻内制十巻外制三巻公诗本似李杜晚喜陶渊明追和之者防遍凡四巻幼而好书老而不勌自言不及晋人至唐褚薛顔栁髣髴近之平生笃于孝友轻财好施伯父太白早亡子孙未立杜氏姑卒未先君没有遗言公既除丧即以礼姑及官可防补复以奏伯父之曽孙彭其于人见善称之如恐不及见不善斥之如恐不尽见义勇于敢为而不顾其害用此数困于世然终不以为恨孔子谓伯夷叔齐古之贤人曰求仁而得仁又何怨公实有焉铭曰苏自栾城西宅于眉世有潜徳而人莫知猗欤先君名施四方公幼师焉其学以光出而従君道直言忠行险如夷不谋其躬英宗擢之神考试之亦既知矣而未克施晚侍哲皇进以诗书谁实间之一斥而疏公心如玉焚而不灰不变生死孰为去来古有微言众说所防手发其枢恃此以终心之所涵遇物则见声融金石光溢云汉耳目同是举世毕知欲造其渊或以疑絶学不继如已断弦百世之后岂无其贤我初従公赖以有知抚我则兄诲我则师皆迁于南而不同归天实为之莫知我哀







　　钦定四库全书
　　东坡先生年谱
　　五羊　　王宗稷　编
　　武进后学邵长蘅重订
　　仁宗景祐三年丙子
　　先生生于是年十二月十九日乙卯时按先生送沈逵诗云嗟我与君皆丙子又有赠长芦长老诗云与公同丙子三万六千日又按玉局文云十二月十九日东坡生日置酒赤壁矶上又按志林云退之以磨蝎为身宫而仆以磨蝎为命若以磨蝎为命推之则为卯时生【傅□纪年録十二月十九日卯时公生于眉山县纱毂行私第】
　　四年丁丑
　　寳元元年戊寅
　　二年已卯
　　康定元年庚辰
　　庆厯元年辛巳
　　二年壬午
　　是年先生七嵗已知读书按先生上韩魏公梅直讲书云自七八岁知读书又按先生长短句集洞仙歌自序云仆七嵗时见眉州老尼姓朱年九十余能知孟昶宫中事又考冷斋夜话载先生云某七八嵗时常梦防陜右
　　三年癸未
　　是年先生八嵗入小学按志林云吾八嵗入小学以道士张易简为师师独称吾与陈太初者又按先生作范文正公文集序云庆厯三年某始入乡校士有自京师来以鲁人石守道庆厯圣徳诗示乡先生某从旁窃观问先生十一人何人也先生曰童子何用知之某曰此天人也耶则不敢知若亦人耳何为其不可
　　四年甲申
　　五年乙酉
　　按子由作先生墓志云公生十年而先君宦学四方太夫人亲授以书问古今成败辄能语其要太夫人读东汉史至范滂传慨然太息公侍侧曰某若为滂夫人亦许之否乎夫人曰汝能为滂吾顾不能为滂母耶公亦奋厉有当世志太夫人喜曰吾有子矣又按大全集载东坡少时语云秦少章言东坡十来嵗老苏曽令作夏侯太初论有人能碎千金之璧不能无失声于破釡能搏猛虎不能无变色于蜂虿之语老苏爱此论年少所作故不传又按赵徳麟所编侯鲭録云东坡年十嵗在乡里见老苏诵欧公谢宣召赴学士院仍谢赐对衣金带及马表老苏令坡拟之其间有匪伊垂之带有余非敢后也马不进老苏喜曰此子他日当自用之
　　六年丙戌
　　七年丁亥
　　先生年十二按先生所作天石砚铭曰某年十二时于所居纱縠行宅隙地中与羣儿凿地为戱得异石铿然扣之有声又按先生作钟子翼哀词云某年十二先君宫师归自江南又按先生与曽子固书云祖父之没某年十二矣
　　八年戊子
　　皇祐元年已丑
　　二年庚寅
　　三年辛卯
　　四年壬辰
　　先生年十七按长短句满庭芳序云余年十七始与刘仲达往来于眉山
　　五年癸巳
　　至和元年甲午
　　先生年十九始娶眉州青神王方女按先生作王氏墓志云生十有六嵗而归于某至治平二年王氏卒年二十有七以王氏年数考之则甲午年归于先生眀矣
　　二年乙未
　　是嵗先生年二十游成都谒张安道按先生作乐全先生文集序云某年二十以诸生见公成都一见待以国士有鼂羙叔是年求交于先生按送羙叔诗云我生二十无朋俦当时四海一子由君来叩门若有求
　　嘉祐元年丙申
　　先生年二十一举进士按凤鸣驿记云始余丙申嵗举进士过扶风求舍于馆人不可而岀次于逆旅又有写老苏送石舍人序【纪年録范文正公文集序云嘉祐元年始举进士至京师牛口见月诗云忽忆丙申年京师大雨滂】
　　二年丁酉
　　先生年二十二赴试礼部馆于兴国寺浴室院时欧阳文忠公考试得先生刑赏忠厚之至论以为异人欲冠多士疑曽子固所为子固文忠门下士也乃寘先生第二复以春秋对义居第一及殿试章衡牓中进士乙科始见知于欧阳公及韩魏公富郑公皆待以国士又按先生作太息一篇送秦少章归京云昔吾举进士试名于礼部欧阳文忠公见吾文且曰此我軰人也吾当避之是时士以剽裂为文讪公者成市又有上韩太尉书云某年二十有二矣及有上梅直讲书是年先生登第之后四月丁太夫人武阳君程氏忧按司马温公作程夫人墓志云夫人以嘉祐二年四月癸丑终于乡里又按老苏寄文忠公书云一子不免丁忧今已到家【纪年録文忠公尝令鼂羙叔与公定交谓公必名丗且以书抵圣俞曰读轼书不觉汗岀快哉快哉老夫当避此人放出一头地文忠公未甞以此许人也】
　　三年戊戌
　　四年已亥
　　是嵗先生年二十四服除十二月侍老苏舟行适楚按先生南行前集序云已亥之嵗侍行适楚舟中无事杂然有触于中而发于咏叹盖家君之作与弟辙之文皆在焉谓之南行集【纪年録是年荆州上王兵部书曰自蜀至楚舟行六十日过郡十一县二十有六公由水路至嘉州入嘉陵江由泸渝涪忠防等州入峡江故作嘉州过宜宾泊牛口望夫防仙都观入峡出峡等诗自荆门岀陆由宜城襄邓唐许尉氏至京故作浰阳早发汉水竹叶酒留尉氏阮籍啸台许州西湖等诗】
　　五年庚子
　　是嵗先生年二十五授河南府福昌县主簿有新渠诗其序云庚子正月予过唐州太守赵侯始复三陂疏召渠为新渠诗五章以告于道路致侯之意【纪年録过许见范尧夫文正公文集序曰其后过许始识公之仲子今丞相尧夫】
　　六年辛丑
　　是年先生二十六应中制科入第三等有应制科上两制书及上富丞相书又有谢应中制科启授大理评事凤翔府签判按先生有感旧诗序云嘉祐中予与子由奉制防寓居懐逺驿时年二十六子由年二十三耳是年十二月赴凤翔任与子由别马上赋诗到任有石鼓诗云冬十二月嵗辛丑我初从政见鲁叟又有凤翔八观诗及凤鸣驿记
　　七年壬寅
　　先生年二十七官于凤翔二月有诏郡吏分往属县决囚作诗五百言寄子由又有壬寅重九不预防游普门寺僧阁有懐子由诗及按志林有论太白山旧封公爵为文记之是嵗嘉祐七年也又有记嵗暮乡俗三首以子由和守嵗诗考之云顾追龙蛇子由注云是嵗壬寅乃知记嵗暮乡俗三诗作于壬寅嵗矣
　　八年癸卯
　　先生年二十八官于凤翔作思治论【纪年録英宗即位公在凤翔覃恩转大理寺丞】
　　英宗治平元年甲辰
　　先生年二十九官于凤翔【纪年録公在凤翔磨勘转殿中丞冬任满还京至华阴作诗寄子由】
　　二年乙巳
　　先生年三十自凤翔罢任按子由作先生墓志云治平二年罢还判登闻鼔院英宗皇帝在藩邸闻先生名欲以唐故事召入翰林宰相限以近例召试秘阁皆入三等得直史馆是年通义郡君王氏卒于京师【纪年録五月二十八日夫人王氏卒六月六日殡于京城外夫人有子迈】
　　三年丙午
　　先生年三十一在京师直史馆丁老苏忧扶防归蜀按欧阳文忠公作老苏墓志云眀允太常因革礼书一百巻书成方奏未报君以疾卒实治平三年四月戊申也又按张安道作老苏文安先生墓表云太常礼书成未报以疾卒实治平三年四月也英宗皇帝闻而伤之命有司具舟载其防归葬于蜀
　　四年丁未
　　先生年三十二居服制中以八月壬辰葬老苏于眉州【纪年録神宗即位九月十五日题摹本兰亭记后】
　　神宗熙寜元年戊申
　　先生年三十三免防按四菩萨阁记云载四菩萨版以归既免防甞与往来浮屠人劝某为先君舍施为大阁以藏之作记乃熙寜元年十月
　　二年已酉
　　先生年三十四还朝监官告院按乌台诗话云熙寜二年某在京授差遣与王诜写诗赋及莲华经
　　三年庚戌
　　先生年三十五监官告院有送钱藻知婺州诗分韵得英字送曽子固倅越诗分韵得燕字乌台诗话云旧例馆阁补外同舍饯送必分韵又有寄刘贡父诗是年范景仁甞举先生充谏官
　　四年辛亥
　　先生年三十六任监官告院兼判尚书祠部王荆公欲变科举上疑焉使两制三馆议之先生献三言荆公之党不恱命摄开封府推官有奏罢买灯疏御史知杂事诬告先生过失未甞一言以自辩乞外任避之除通判杭州有赴任过扬州与刘贡甫孙巨源刘莘老相聚数月各以其字为韵作诗十一月到任有初到杭州寄子由两絶除夕先生以通判职事直都防日暮返舍题一诗于壁【纪年録腊月游孤山访恵勤恵思二僧作诗又和李杞并自和】
　　五年壬子
　　先生年三十七在杭州通判任是嵗有牡丹记其序云熙寜五年三月二十三日余从太守沈公观花于吉祥寺是年科塲先生监试有呈试官诗及试院煎茶诗催试官考较戱作八月十七日登望湖楼是日榜岀与试官两人复留有五絶句又有送杭州进士诗序云熙寜五年钱塘之士贡于礼部者九人十月乙酉宴于中和堂作是诗以勉之十二日运司差先生往湖州相度堤埠利害与湖州太守孙莘老相见有赠莘老七絶及作山村五絶是嵗又作送杜子方诗【纪年録闰七月哭欧阳公于孤山次韵恵思诗】
　　六年癸丑
　　先生年三十八在杭州通判任有八月十五观潮诗写于安济亭上及作仁宗皇帝飞白记其畧云熙寜六年冬以事至姑苏安简王公子诲岀所赐公端敏二字又有作钱塘六井记其畧云熙寜五年太守陈公述古至问民之利病明年春六井毕修故详其语以告后人运司又差先生往润州道岀秀州钱安道送茶和诗是嵗有次韵答章传道诗寄刘道原诗及和陈述古冬日牡丹诗四絶又有题赠法恵师小童思聪【纪年録正月九日作杂兴答鲜于子骏上元祥符寺九曲观灯作诗二十一日述古邀城外寻春作诗二十七日游风水洞作诗又作李佖留待及和等诗冬以事至姑苏为王诲作仁宗御飞白记又作三瑞堂诗除夜宿常州城外作诗】
　　七年甲寅
　　先生年三十九在杭州通判任是年纳侍妾朝云墓志云朝云姓王氏钱塘人事先生二十有三年绍圣三年卒于恵州年三十四以嵗月考之熙寜之甲寅至绍圣之丙子恰二十三年乃知纳朝云在是年眀矣朝云年三十四是为癸卯生来事先生方十二云先生以子由在济南求为东州守按子由超然台赋序云子瞻通守余杭三年不得代以辙之在济南也求为东州守既得请髙密五月乃有移知密州之命按先生作勤上人诗集序云熙寜七年余自钱塘赴髙密又按先生辛未别天竺观音诗序云余昔通守钱塘移莅胶西以九月二十日来别南北山道友乃知先生以秋末去杭按先生记防松江説云吾昔自杭移髙宻与杨元素同舟而陈令举张子野皆从余过李公择于湖遂与刘孝叔俱至松江夜半月岀置酒垂虹亭上子野年八十五以歌词闻于天下作定风波令及道过常州为钱公辅作哀辞及有与段屯田诗云龙钟三十九劳生已强半嵗暮日斜时还为昔人叹是年又作鳬绎先生文集序又有师子屏风赞云润州甘露寺有唐李卫公所留陆探微画师子版余自钱塘移守胶西过而观焉是年又有润州道上过除夜诗两絶诗见续补遗【纪年録元日以事过丹阳作寄鲁元翰及栁子玉鹤林招隐并与子玉景纯唱和等诗是月秀州赠钱端公文长老等诗二十九日过毗陵防李后主书五月作钱公辅哀词又次韵周邠诗六月自常润还所至作诗秋捕蝗至浮云岭作懐子由诗至于潜作赠毛国华野翁亭緑云轩于潜女诗又同年临安令剧饮并所至诸县有诗九月移知密州是月作勤上人诗集序十月赴密州早行马上作沁园春十一月三日到任十二月有除夜病中赠段屯田诗蘅按是年除夜纪年録云先生已任密州年谱云在润州道上各以先生诗为据依然考纪年録是年起元日至除夜记载特详先生以十月赴密州年谱亦云秋末去杭不应除夜仍在润州道中姑存疑竢考】
　　八年乙卯
　　先生年四十到密州任有上韩丞相论灾伤书其到郡二十余日矣又论密州盐税又作后杞菊赋其序云予仕宦十有九年家日益贫移守胶西而斋厨索然按先生丁酉年登第至是恰十九年矣是年有寄刘孝叔诗及和李公择来字韵诗及常山祈雨感应立雩泉
　　九年丙辰
　　先生年四十一在密州任作刻秦篆记云熙寜九年丙辰蜀人苏某等守髙密是年中秋欢饮达旦作水调歌头懐子由及作薄薄酒二章又写超然台记寄李清臣又祭常山神文书胶西盖公堂照壁画赞及作山堂铭作表忠观碑【纪年録十二月移知徐州除夜留潍州】
　　十月丁巳
　　先生年四十二在密州任【按去年十二月先生已离密州当从纪年録】就差知河中府已而改知徐州四月赴徐州任有留别释迦院牡丹呈赵倅诗按子由作先生墓志云自密徙徐是嵗河决曹村乃知是丁巳自密改东徐又与子由相防于澶濮之间相约赴彭城留百余日宿于逍遥堂子由有两絶先生和之徐州水患大作七月十七日河决澶州曹村埽八月二十一日及徐州城下先生治水有功至十月五日水渐退城以全朝廷降诏奨谕作河复诗韩干画马歌司马君实独乐园诗及送范蜀公往西京诗又有和子由水调歌头词及有与王定国顔长道泛舟诗有回头四十二年非之句【纪年録元日早晴离潍州作诗青州道上大雪作诗二月到京作送范蜀公诗】
　　元丰元年戊午
　　先生年四十三在徐州任适值春旱徐州城东二十里有石潭置虎头其中可致雷雨作起伏龙行是年三月始识王逈子髙闻与仙人周瑶英游作芙蓉城诗二月有防赐钱二千四百一十万起夫四千二十三人及发常平钱米改筑徐州外小城创木岸四以奨谕敕记并刻诸石为熙寜防河録云乃即徐州城之东门为大楼垩以黄土名之曰黄楼以土实胜水故也子由作黄楼赋先生跋云元丰元年八月癸丑楼成九月庚辰大合乐以落之又有中秋月三首云六年逄此月五年照离别先生注云中秋有月凡六年矣惟去嵗与子由防于此去嵗之防乃逍遥堂和诗之时也又有九日黄楼作古诗一首云去年重阳不可説南城夜半千沤发之句以去年九月大水未退故有是语又作放鹤亭记滕县公堂记鹿鸣燕诗序和鲁直古风二首及次韵潜师放鱼和舒尧文祈雪诗祭文与可及作石炭诗又作日喻一篇
　　二年已未
　　先生年四十四在徐州任正月已亥同毕仲孙舒焕八人游泗之上登石室使道士载日祥鼔雷氏琴先生有记按玉局文云仆在徐州王子立子敏皆馆于官舍而蜀人张师厚来过二王方年少吹洞箫饮酒杏花下三月自徐州移知湖州按先生作张氏园亭记云余自彭城移守吴兴由宋登舟三宿而至其记乃三月二十七日所作乃知三月移湖州眀矣是年以四月二十九日到湖州任作送通教大师还杭州序及为章质夫作思堂记王定国作三槐堂记跋欧阳文忠公家书后在湖州王子立子敏皆从先生作子立墓志云子立子敏皆从余学于吴兴学道日进东南之士称之有与王郎昆仲及儿子迈绕城观荷花登岘山亭晚入飞英寺分韵得月眀星稀四首又有泛舟城西防者五人分韵得人皆苦炎字四首又作文与可画筼筜谷偃竹记其末云元丰二年七月七日予在湖州曝书见画废卷而哭失声是嵗言事者以先生湖州到任谢表以为谤七月二十八日中使皇甫遵到湖追摄按子立墓志云子得罪于吴兴亲戚故人皆惊散独两王子不去送予岀郊曰死生祸福天也公其如天何返取予家致之南都又按先生上文潞公书云某始就逮赴狱有一子稍长徒歩相随其余守舍皆妇女幼稚至宿州御史符下就家取书州郡望风遣吏发卒围船搜取长幼防怖死既去妇女恚骂曰是好著书书成何所得而怖我如此悉取焚之八月十八日赴台狱中有寄子由诗二首及赋榆槐竹栢四诗又有十二月二十日恭闻太皇太后升遐吏以某罪人不许成服欲哭则不可欲泣则不敢作挽诗二首已而狱具十二月二十九日责授黄州团练副使本州安置是年子由闻先生下狱上书乞以见任官职赎先生罪责筠州酒官出狱再次寄子由二诗韵有百日归期恰及春之句先生自八月坐狱至是逾百日矣【纪年録七月太子中允权监察御史何大正舒亶谏议大夫李定言公作为诗文谤讪朝政及中外臣寮无所畏惮国子博士季宜之状亦上七月二日崇政殿进呈奉圣防送御史台根勘二十八日皇甫遵到湖州追摄过南京文定张公上劄范蜀公上书救之】
　　三年庚申
　　先生年四十五责黄州自京师道岀陈州子由自南郡来陈相见三日而别先生有古诗有便为齐安民之句又与文逸民饮别携手河堤上作诗与子由别乃正月十有四日也至十八日蔡州道上遇雪有次子由韵古诗二首过新息县有示乡人任师中一首任伋字师中眉州人尝倅黄州卜居新息又有过淮诗游净居寺诗至岐亭访故人陈慥季常为留五日赋诗一首而去以二月一日至黄州寓居定恵院有初到黄州诗按先生别王文甫子辩云仆以元丰三年二月一日到黄州家在南都独与儿子迈来是年五月子由来齐安先生有诗迎之又有晓至巴河迎子由诗乃与子由同游武昌西山寒溪寺有古诗一首定恵颙师为先生竹下开啸轩作诗记其事又作五禽言又有定恵寺寓居月夜偶出诗云去年花落在徐州对月酣歌羙清夜今年黄州见花发小院闭门风露下盖懐在徐州与张师厚王子立子敏饮酒杏花下时也定恵有海棠一株土人不知其贵先生作诗有也知造物有深意故遣佳人在幽谷之句按黄州东坡图云先生寓居定恵未久以是春还临皋亭乃旧日之回车院也又有迁居临皋亭诗先生就临皋亭立南堂有诗五絶又有读战国防及作石芝诗是嵗又有答秦太虚书借得本州天庆观道士堂冬至后坐四十九日先生乳母王氏八月卒于临皋亭按先生上文潞公书云到黄州无所用心覃思易论语若有所得由是言之先生到黄定居之后即作易传九卷论语五卷必始于是嵗矣
　　四年辛酉
　　先生年四十六在黄州寓居临皋亭正月往岐亭访陈季常以岐亭五首考之云元丰三年正月岐亭为留五日明年正月复往见之过古黄州获一鉴有鉴铭云元丰四年正月余自齐安往岐亭泛舟而还过古黄州获一鉴周尺有二寸是年先生请故营地之东名之以东坡考东坡八首序云余至黄二年日以困匮故人马正卿哀予乏食于郡请故营地使躬耕其中盖先生庚申来黄至辛酉为二年以东坡图考之辛酉方营东坡次年始筑雪堂有赠孔毅甫诗云去年东坡拾瓦砾今年刈草盖雪堂则雪堂之作在壬戌嵗矣又有中秋日饮酒江亭上有赠郑君求字及记防松江説闻防説按大全集杂説云元丰辛酉冬至仆在黄州侄安节逺来饮酒乐甚以识一时盛事又有冬至赠安节诗云平生几冬至少小如昨日又有与安节夜坐赋檠字韵诗三首及正月过岐亭作应梦罗汉记
　　五年壬戌
　　先生年四十七在黄州寓居临皋亭就东坡筑雪堂自号东坡居士以东坡图考之自黄州门南至雪堂四百三十歩堂以大雪中为之因绘雪于四壁之间无容隙其名盖起于此先生自书东坡雪堂四字榜之是年三月先生以事至蕲水悼徐徳占诗序云元丰五年三月余以事至蕲水徳占恵然见访又有春夜行蕲水过酒家饮酒乘月至一桥上曲肱少休作西江月词又游蕲水清泉寺作浣溪沙词又作寒食诗二首云自我来黄州已见三寒食太守徐君猷分新火先生有诗谢之有临皋亭中一危坐三见清眀改新火之句七月游赤壁有赤壁赋云壬戌之秋七月既望苏子与客泛舟游于赤壁之下十月又逰之有后赤壁赋云十月既望苏子歩自雪堂将归于临皋则壬戌之冬未迁而先生以甲子六月移汝其居雪堂止年余由是推之先生自临皋迁雪堂必在壬戌十月后矣又有和孔毅甫久旱已而甚雨诗云去年太嵗空在酉乃知指去年辛酉言之也又按长短句有饮王文甫家集古句作墨竹定风波及梦扁舟望楼霞作鼓笛慢及记单骧孙兆事迹作怪石供及重九作醉蓬莱示黄守徐君猷有覊旅三年之句先生庚申来黄至是恰三年矣【纪年録十二月十九东坡生日也置酒赤壁矶下踞髙峯俯鹊巢酒酣笛声起于江上客有郭古二生颇知音谓坡曰笛声有新意非俗工也使人问之则进士李委闻坡生日作新曲曰鹤南飞以献呼之使前则青巾紫裘腰笛而已既奏新曲又快作数弄嘹然有穿云裂石之声坐客皆引满醉倒委求诗作一絶句王郎以诗见庆次其韵】
　　六年癸亥
　　先生年四十八在黄州为通判孟亨之跋子由君子泉铭及有题唐林父笔文闰八月有诗与武昌主簿吴亮工又有记承天夜游云十月十二夜至承天寺寻张懐民相与歩于中庭庭中如积水空明水中藻荇盖竹栢影也及作一絶送曹焕往筠州序云眀年余过圆通始得其详先生甲子嵗自黄之汝逰庐山则送曹焕诗必在是年矣又梦中作祭春牛文云元丰六年十二月二十七日天欲眀梦数吏人持纸请祭春牛文予取笔疾书其上【纪年録七月二十七日生小子遯小名干儿】
　　七年甲子
　　先生年四十九在黄州二月与徐得之参寥子歩自雪堂至干明寺有师中庵题名又有记定恵寺海棠説四月乃有量移汝州之命按先生长短句满庭芳序云四月一日余将自黄移汝留别雪堂邻里二三君子李仲覧来书以遗之词中有坐见黄州再闰之句按东坡图云郡人潘邠老及弟大观俱以诗知名多从先生逰先生去以雪堂付之邠老因以居焉四月六日又作安国寺记有别黄州诗有过江夜行武昌山上闻黄州鼔角诗黄州送先生者皆至于慈湖陈季常独至九江既到江州和李大白浔阳宫诗其序云今予亦四十九感之次其韵因防庐山有记游庐山説云仆初入庐山山谷竒秀平生所欲见应接不暇不欲作诗已而山中僧俗皆曰苏子瞻来矣不觉作一絶入开先寺主僧求诗作瀑布一絶往来十余日作潄玉亭三峡桥诗与总老同游西林有赠总老及题西林壁皆絶句也又有写寳盖颂与僊长老其序云圆通禅院先君旧游也四月二十四日晚至宿焉眀日先君忌日写宝盖颂以赠长老僊公盖先生端午已在筠州计程必作宫师忌日后即为髙安之行矣途中又有题李公择山房及过建昌李野夫公择故居古诗一首按防李志中文云元丰七年某舟行赴汝乃自富川陆走髙安别家弟子由以冷斋夜话考之子由在筠州云庵居洞山聪禅师亦蜀人居夀圣寺一夕三人同梦迎五祖戒和尚拊手大笑曰世间果有同梦者异哉久之东坡书至曰已至奉新旦夕相见三人同出二十里建山寺而东坡至各追绎所梦坡曰某年七八嵗时甞梦某身是僧往来陜右云庵惊曰戒陜右人也暮年弃五祖来逰髙安终于大愚逆数盖五十年而坡时年四十九矣又以先生古诗考之有自兴国往筠宿石田驿诗及将至筠州先寄迟适逺三犹子诗端午游真如寺及别子由三首在筠州为留十日又有初别子由至奉新作皆先生筠州之作也七月过金陵有与叶致逺唱和诗途中又有送沈逵赴广南诗云嗟我与君皆丙子四十九年穷不死又云我方北渡脱重江君复南行轻万里逼嵗到泗州十二月十八日浴雍熙塔下作如梦令两阕又作满庭芳与刘元逹序云余年十七与仲达往来于眉山四十九相逄于泗上晦日同游南山话旧感叹又有跋李志中文天石砚铭又作水龙吟及有谢黄师是除夜送酥酒诗先生上表乞于常州居住其畧云今虽已至泗州而赀用罄竭见一面前去南京聴朝旨则是年除夜在泗州眀矣【纪年録六月九日作石钟山记畧云余自齐安舟行适临汝而长子迈将赴饶之徳兴尉送之至湖口二十三日舟过芜湖七月十八日幼子遯病亡扵金陵作诗哭之曰吾年四十九覊旅失幼子】
　　八年乙丑
　　先生年五十按大全集杂説骡防铎试笔云今日离泗州然吾方上书求居常州乃正月四日书及到南京有放归阳羡之命遂居常州五月内复朝奉郎知登州再过密州有赠太守霍翔诗云十年不赴竹马约盖先生丁巳嵗去密至是以成数为十年矣过海州叹髙丽馆壮丽作一絶到郡五日以礼部郎官召到省半月除起居舍人在登州有海市诗又有别登州举人诗有嫌五日悤悤守之句又有赠杜介诗及题楞伽跋多寳院文又有题登州蓬莱阁及跋起居钱公文后【纪年録哲宗即位复朝奉郎八月十七日得防除知登州十月十五日到登州二十日召为礼部贠外郎】
　　哲宗元祐元年丙寅
　　先生年五十一以七品服入侍延和改赐银绯寻除中书舍人按志林云元祐元年余为中书舍人复迁翰林学士知制诰是年有法云寺钟铭又作真相院释迦舍利塔铭及作元祐元年九月六日眀堂赦文又有内中告迁神御于新添修殿奉安祝文及奉告天地社稷宗庙宫观寺院祈雪祝文五岳四渎祈雪祝文及任中书舍人日举江寜府司理周穜充学官及除内翰又有举鲁直自代状【纪年録正月除中书舎人辞免状云臣顷自贬所知登州到任五日而召以省郎半月而擢为右史云云今又冐荣直授躐等骤迁非惟其人既难以处不试而用尤非所安九月一日司马温公薨作祭文行状十月十二日书黄泥坂辞遗王晋卿是日除翰林学士知制诰十一月供翰林学士职寻除侍读召入院九日考试馆职与圣求防宿玉堂作武昌西山诗十二月五日与狄咏同馆北客书狄武襄事】
　　二年丁卯
　　先生年五十二为翰林学士复除侍读有书石舍人北使序后及有与乔仝寄贺君诗其序云元祐二年仝来京师十数日予留之不可又有二月八日朝退起居院感申公故事作一絶又有书子由日本扇后及作祭王宜甫文又作兴国寺六祖画赞云嘉祐初举进士馆于兴国浴室院予去三十一年而中书舎人彭器资亦馆于是余往见之按先生嘉祐丁酉举进士至元祐丁卯恰三十一年矣是年又作西京应天院修神御毕造迁诸神祝文及奉安神宗皇帝神御祝文及景灵宫宣光殿奉安神宗皇帝御容祝文五岳四渎祈雨祝文天地宗庙社稷祈雨祝文景灵宫天兴殿开淘井眼祭告里域真官祝文【纪年録九月十五日迩英殿讲论语终篇赐御书诗翌日进诗又进读故事八説是年作司马温公神道碑又作富郑公神道碑又作赵清献公神道碑郑公以元丰六年闰六月二十一日薨于洛阳至是其子绍庭请于朝命公撰碑清献公以元丰七年八月二十六日薨于杭至是其子防请于朝命公撰碑又作赠写真道士李得素曰五十之年初过二衰顔记我今如此】
　　三年戊辰
　　先生年五十三任翰林学士有和子由元日省宿致斋有白髪苍顔五十三之句是年省试先生知贡举开院日有与李方叔诗序云仆与李廌方叔相知久矣仆领贡举事李不得第愧甚作诗谢之又和钱穆父雪中见及有行避门生时小饮之句又充馆伴北使按先生与陈传道书云某顷伴卤使颇能诵某文乃知先生髙文大册传播夷夏又岂止及于鸡林行贾而已哉是年作吕大防范纯仁左右相制端午帖子词元祐三年六月徳音赦文及作西路阙雨祈雨祝文按赵徳麟侯鲭録云东坡云元祐三年二月二十一日与鲁直蔡天启防于伯时舎録鬼仙诗又有议论作诗付过又有论乐等説及与王晋卿论雪堂义墨及为文骥作字説又十二月二十一日立延和殿中论盛度诰词
　　四年已巳
　　先生年五十四任翰林学士有东太一宫修殿告十神太一真君祝文三月内累章请郡除龙图阁学士知杭州按子由作先生墓志云宣仁心善先生辩蔡持正之谤岀郊遣内侍赐龙茶银合用前执政恩例先生以七月三日到杭州任谢表云江山故国所至如归父老遗民与臣相问以先生去杭州十六年故有是语耳到任有谒文宣王庙祝文云昔自太史通守是邦今由禁林岀使浙右又有谒诸庙祝文先生之帅杭也替林子中先生有和子中诗有江边遗爱嗁班白之句是年过吴兴又作定风波为六客词作范文正公文集序及跋邢惇夫赋书米元章又有已巳重九和苏伯固防绛唇是嵗子由使契丹先生有诗送之有单于若问君家世莫道中朝第一人之句先生岀牧余杭子由代先生为学士
　　五年庚午
　　先生年五十五在杭州任有论西湖状及论髙丽公案有谢元祐五年厯日表有与刘景文苏伯固逰七寳寺题竹上絶句又有庚午重九防綘唇十月二十六日与晦老全翁元之敦夫逰南屏寺记防茶试墨説十二月逰小灵隐听林道人弹琴及有乞僧子珪师号状除夜有和熙寜中题都防诗序云熈寜中某通守此邦除夜题一诗于壁今二十年矣盖熙寜辛亥至元祐庚午恰二十年是年又有书朱象先画后及问渊眀説
　　六年辛未
　　先生年五十六在杭州任被召按先生作别天竺观音三絶序云以三月九日被旨赴阙又按先生作参寥泉铭云予以寒食去郡又上元作防有献剪防花者作浣溪沙寄袁公济先生之去杭也林子中复来替先生是以先生与子中启有适相先后之説过润州作临江仙别张秉道既到京师除翰林承防复侍迩英按子由所作颍滨遗老传云先生召还本除吏部尚书复以臣故改翰林承防臣之私意元不遑安乞寝臣新命与兄同备从官不报六月作上清储祥宫碑其畧云元祐六年六月丙午制诏臣某上清储祥宫成当书之石臣待罪北门记事之成职也按赵徳麟侯鲭録云先生元祐中再召入院作承防乃益旧拟作衣帯马表云枯羸之质匪伊垂之带有余敛退之心非敢后也马不进数月以弟嫌请郡复以旧职知颍州按先生懐旧别子由诗云元祐六年予自杭州召还寓居子由东府数月复岀领汝阴时予年五十六矣【纪年録四月到阙五月入院八月除龙图阁学士知颍州】到任有谒文宣王及诸庙文有祭欧阳文忠文及有到颍未防公帑已竭斋厨索然戱作数句按赵徳麟侯鲭録云元祐六年冬汝阴久雪人饥一日天未眀东坡先生简召议事曰某一夕不寐念颍人之饥欲岀百余千造炊饼救之老妻谓某曰子昨过陈见傅钦之言签判在陈赈济有功不问其赈济之法某遂相招令畤面议曰已备之矣今细民之困不过食与火耳义仓之积谷数千石便可支散以救下民作院有炭数万秤酒务有柴数十万秤依元价卖之可济中民先生曰吾事济矣遂草放积欠赈济奏陈履常有诗先生次韵有可怜扰扰雪中人之句为是故也由此观之先生善政救民之饥真得循吏之体矣又有聚星堂雪诗祭辩才文跋张乖崖文后及志林载梦中论左传説及论子厚瓶赋又有十二月二日与欧阳叔弼季黙夜坐记道人问真説是年颍州灾伤先生奏乞罢黄河夫万人开本州沟渎从之
　　七年壬申
　　先生年五十七在颍州任按赵徳麟侯鲭録云元祐七年正月东坡在汝阴州堂前梅花大开月色鲜霁先生王夫人曰春月色胜如秋月色秋月令人惨凄春月令人和悦何如召赵徳麟軰来饮此花下先生大喜曰吾不知子亦能诗耶此真诗家语耳遂召与二欧饮先生用是语作减字木兰花有不似秋光只与离人照断肠之句已而改知扬州先生之在颍也与赵徳麟同治西湖未防有维扬之命三月十六日湖成徳麟有诗见懐先生次韵又再和之及作双石诗示僚友按冷斋夜话云东坡镇维扬幕下皆竒豪一日石塔长老求觧院归西湖坡与僚佐袖中出疏使鼂无咎读之其词有为东坡而少留之句已而以兵部尚书召有召还至都门先寄子由诗有一味丰年説淮颍之句复兼侍读是年南郊先生为卤簿使寻迁礼部尚书迁端眀侍读学士有读朱晖传题文潜语后及作醉翁操任兵部尚书日有荐赵徳麟状【纪年録二月移知扬州淮上早发作诗三月上巳日过濠与迨过防涂山荆山记所见七月和渊眀饮酒诗二十首八月作张文定公滕元发志铭九月以兵部尚书召兼侍读郊祀为卤簿使寻除端眀殿学士兼翰林侍读学士守礼部尚书冬至作郊祀庆成诗又次韵钱穆父从驾郊丘瞻望天光退而相庆作诗】
　　八年癸酉
　　先生年五十八任端眀侍读二学士是年先生继室同安郡君王氏卒于京师按先生作西方阿弥陀赞序云苏某之妻王氏元祐八年八月一日卒于京师按先生初娶通义郡君王氏乃同安之堂姊先生祭王君锡丈人云某始婚姻公之犹子允有令徳夭阏莫遂惟公幼女嗣执罍篚由是推之通义为同安之堂姊甚眀但未能究再娶嵗月耳又有八月二十七日建隆章净馆成一絶有坐待宫人画诏回之句防以二学士岀知定州九月十四日东府雨中作示子由云去年秋雨时我在广陵归今年中山去白首归无期盖定州之除必在九月内矣到定州任有祭韩魏公文书定州学生砚盖作中山松醪赋【纪年録十二月二十三日到定州】
　　绍圣元年甲戌
　　先生年五十九知定州就任落两职追一官知英州有辞宣圣文行至滑州有乞舟行赴英州状云带家属数人前去汴泗之间乘舟泛江倍道而行至南康军出陆赴任未到任闲再贬寜逺军节度副使恵州安置过防州有记真君籖説云八月二十一日过防州与王岩翁同谒祥符宫又有郁孤台防字韵诗与霍守李倅更和数首又有初入赣作又有题天竺乐天石刻余年幼时先君自防州归言天竺有乐天诗今四十七年矣盖先生年十二老苏归自江南至是恰四十七年矣是年以十月三日到恵州寓居嘉祐寺有初到恵州诗当月十二日与幼子过同游白水佛迹浴于汤池有古诗又按长短句浣溪沙序云绍圣元年十月十三日与程乡令侯晋叔归善簿覃汲防大云寺野饮松下设松黄汤作此阕余家近酿酒名曰万家春时有防州鹤田处士王原子直不逺千里来访先生留七十日而去至十一月有戱赠朝云诗朝云先生侍妾也又録三十九嵗润州道上过除夜两絶付过及有跋朱表臣藏文忠公帖又有与吴秀才书吴乃子野之子其书云过广州买得檀香数斤定居之后杜门烧香深念五十九年之非矣又就嘉祐寺所居立思无邪斋有赞乃绍圣元年十月二十日作
　　二年乙亥
　　先生年六十在恵州有恵州上元夜诗诗云去年中山府老病亦宵兴今年江海上云房寄山僧以嵗月考之去年甲戌上元先生知定州今嵗乙亥寓嘉祐僧舍故有云房寄山僧之句是年迁居于合江亭以先生别王子直语观之绍圣元年十月三日始至恵州寓于嘉祐寺眀年迁于合江之行馆得江楼豁彻之观忘幽谷窈窕之趣乃知乙亥嵗迁居合江楼眀矣又有松江亭上赋梅花诗及先生行年六十化之句三月四日同太守詹范器之柯常林柞王原頼仙芝同逰白水山又有与陈季常书云到恵州将半年先生以去年十月三日到恵州三月恰半年矣又有九月二十七日恵州星华馆思无邪斋书记外祖程公逸事又有朝斗记读管幼安传书鲁直跋逺景图北斋校书图后又有为幼子过书金光眀经后及付僧恵诚逰吴中代书及祭妺徳化县君文有葬枯骨铭时詹守议葬暴骨先生诗有江干白骨已衔恩之句
　　三年丙子
　　先生年六十一在恵州有和陶渊眀移居诗云余去嵗三月自水东嘉祐寺迁去合江楼迨今一年得归善后隙地数畞父老云古白鹤观也意欣然居之营白鹤新居始于是矣诗中乃有葺思无邪斋之句先生甲戌寓居嘉祐寺已有思无邪斋赞乙亥迁合江楼先有书程公逸事于星华馆思无邪斋今丙子欲营新居又曰葺思无邪斋虽三年之间迁居不常意其斋名亦随寓而安矣当年恵州修东西新桥先生助以犀带而子由亦以史夫人顷入内所赐金钱数千为助及桥成日先生有诗落之乃有叹我捐腰犀及有探囊頼故侯寳钱出金闺之句又有昙秀道人来访先生而先生题其诗巻云予在广陵昙秀作诗予和之后五年昙秀来恵州见子先生以壬申知扬州至是恰五年矣时吴逺逰陆道士客于先生嵗暮以无酒为叹先生和渊眀和张常侍诗云我年六十一頽景薄西山是年又有丙子重九诗二首及书东皋子传后祭寳月大师文七月朝云卒先生有诗悼之及作墓志又于恵州栖禅寺大圣塔葬处作亭覆之名之六如亭又除夜前两日与吴逺逰有记食芋説按先生和渊眀时运诗丁丑二月十四日白鹤峯新居成计其营新居之栋宇必在丙子秋冬之交有白鹤上梁文
　　四年丁丑
　　先生年六十二在恵州正月六日有题刘景文诗后按先生和渊眀时运诗云丁丑二月十四日白鹤峯新居成又与张天和长官书云贱累閠月初可到又云承问贱累正月末已到赣上閠月上旬到此也又按先生丙子年与毛泽民书云长子授韶州仁化令中冬当挈家至此某已买得数亩地在白鹤上古白鹤观基也已令斫木陶瓦作屋二十间以此考之先生长子自冬挈家至闰二月方到恵州按和时运诗序长子迈与予别三年矣般挈诸孙万里逺来不能无欣然所谓二月十四日新居成必闰二月也三月先生作三马图及作陆道士墓志五月【纪年録作四月】先生责授琼州别驾昌化军安置按志林云余在恵州忽被命责儋耳太守方子容自携告身来吊余曰此固前定吾妻沈事僧伽甚诚一夕梦和尚来辞云当与苏子瞻同行后七十二日有命今适七十二日矣岂非前定乎遂寄家于恵州独与幼子过渡海按子由作先生追和渊眀诗序云东坡先生谪居儋耳寘家罗浮之下独与幼子过负担过海又至梧州寄子由诗序云吾谪雷被命即行了不相知至梧乃闻其尚在藤也旦夕当追及至五月间果遇子由于藤州有藤州城下夜起望月寄邵道士诗自藤出陆六月与子由相别按先生和渊眀移居诗序云丁丑嵗余谪海南子由亦谪雷州五月十一相遇于藤同行至雷六月十一日相别渡海有雷州诗八首有行琼州儋耳肩舆坐睡梦中得句觉而遇清风急雨故作是诗有古诗一首以七月到儋州有儋州谢表按先生夜梦诗序云七月十三日至儋州十余日矣按子由作先生墓志云绍圣四年先生安置昌化初僦官屋以庇风雨有司犹谓不可则买地筑室昌化士人畚土运甓以助之为屋三间又按先生与程全父推官书云初至僦官屋数椽近复遭廹逐不免买地结茅又与程儒书云近与儿子结茅数椽居之劳费不赀矣頼十数学者助作躬泥水之役又云新居在军城南极湫隘以意测之先生居在军城南与天庆观邻又有桄榔庵铭云东坡居士谪居儋耳无地可居偃息于桄榔林中摘叶书铭以记其处是嵗又过海得子由书律诗一首
　　元符元年戊寅
　　先生年六十三在儋州有过子上元夜赴郡防守舍作违字韵诗及有读晋书隐逸传岭南气説録温峤问郭文语又于九月四日逰天庆观有信道法智説是年吴子野来访先生以诗赠之其序云去嵗与子野逰逍遥堂因往西山叩罗浮道院宿于西堂今嵗索居儋耳子野复来相见作诗赠之又有记筮卦云戊寅十月五日以久不得子由书忧不去心以周易筮之得涣六三又有记藷説云海南以藷为粮防米之十六今嵗藷菜不熟以客舶方至市有米也乃戊寅十月二十一日书又有戊寅十一月一日记海漆説
　　二年已卯
　　先生年六十四在儋州有已卯正月十三日録卢仝杜子羙诗遣懑是时久旱无雨阴翳未快至上元夜老书生数人相过曰良月佳夜先生能一岀乎先生欣然从之歩城西入僧舍歴小巷民夷杂揉屠沽纷然归舍已三鼓矣归録其事为已卯夜书又有二月望日书苍耳説又有儋州诗万户不禁酒三年夷识翁之句先生丁丑来儋至是将三年矣是嵗闰九月有琼州进士姜君弼唐佐自琼州来儋耳从先生学又有作墨説及题程全父诗卷后及有辟谷説又有与姜唐佐简云已取天庆观乳泉泼建茶之精者念非君莫与共之又有十月十五日与姜君简
　　三年庚辰
　　先生年六十五嵗在儋州人日闻黄河复作诗二首至上元又和戊寅违字韵诗题后云戊寅上元余在儋耳过子夜岀守舍作违字韵诗今庚辰上元已再期矣家在恵州白鹤下过子并妇从余来此又有五谷耗地説记唐村老人言及养黄中説姜君弼去年闰九月自琼州来从先生学三月还琼州有跋姜君弼课防及有书栁子厚饮酒读书二説以赠姜君之行按子由栾城集有赠姜君诗序云子瞻甞赠姜君弼两句诗云沧海何曽断地胍白袍端为破天荒它日登科当为子足之必是行以遗之也五月大赦量移廉州安置按先生在儋食芋饮水著书以为乐作书传以推眀上古之絶学且谦冲下士日与诸黎逰无间甞与军使张中同访黎子云欲醵钱作屋名之曰载酒堂又上已日寻诸生皆岀独与老符秀才饮又用过韵与诸生冬至饮酒有愁顔解符老寿耳鬪吴公之句注云符吴皆坐客必老符秀才与吴子野也又按赵徳麟侯鲭録云东坡老人在昌化甞负大瓢行歌田亩间所歌盖哨遍也馌妇年七十云内翰昔日富贵一塲春梦坡然之里人呼此媪为春梦婆坡一日被酒独行遍至子云诸黎之舍作诗云符老风流可奈何朱顔减尽鬓丝多投梭每困东邻女换扇惟逢春梦婆是日复见老符秀才言此春梦婆之实也凡此数事皆先生海外逸事虽三年居儋耳未知在某年中今附于庚辰之嵗庶以备观阅云又有儋州与姜君弼书某已得合浦文字又有与少防书自儋之琼作峻灵王庙碑云元符三年有诏徙亷州向西而辞六月过琼州作恵通泉记遂渡海有过海诗【纪年録七月四日记渡合浦曰予自海康适合浦连日大雨桥梁尽壊水无津涯自兴廉浄行院下乘小舟至官寨闻自此而西皆涨水无复桥船或劝乘蜑舟并海即白石是年六月晦无月碇宿大海中天水相连星河满天起坐四顾太息曰吾何数乘此险也既济徐闻复厄于此乎所撰易书论语皆以自随而世未有别书拊之而叹曰天未欲防是也吾侪必济】又有乌喙诗序云余来儋耳得犬曰乌喙予迁合浦过澄迈泅而济戱作是诗渡海到亷州谢表有许承恩而内徙之句在廉州有亷州龙眼质味殊絶可敌荔枝诗又有题少防学书云庚辰八月二十四日书于合浦清乐轩及记苏佛儿语别亷守张左藏诗此皆在廉州所作诗也又有瓶笙诗序云庚辰八月二十八日刘防仲饯别东坡中觞闻笙箫声又有与郑靖老书云到亷廉守云公已行矣志林未成草得书传十三卷某留此过中秋或至月末乃行作木栰下水歴容藤至梧与迈约般家至梧相防迨亦至恵矣是嵗又有移永州之命按先生谢提举成都府玉局观表云先自昌化贬所移亷州又自廉州移舒州节度副使永州居住行至英州复朝奉郎提举成都府玉局观任便居住经由广州有将至广州用过字韵寄迨迈二子诗时朱行中舍人知广州先生有简与朱行中云欲服防请见先令咨禀广州少留而行考先生题广庆寺云东坡居士渡海北还吴子野何崇道颖堂通三长老黄眀达李公弼林子中自畨禺追饯至清逺峡同逰广陵寺乃元符三年十一月十五日自此舟行清逺过英州拜玉局之除有何公桥诗过韶州有次韵狄守李倅诗及作九成台铭是年过岭作诗寄子由有七年来往我何堪之语盖先生甲戌责恵州已而过海至是为七年矣次年正月五日过南安军计先生度岭必已嵗除
　　徽宗建中靖国元年辛巳
　　先生年六十六度岭北归作南华长老题名记按题中载石钟山记云建中靖国元年正月五日自南陵还过南安军旧法掾吴君示旧所作石钟山铭为题其末乃知先生首正过南安必矣又有过岭至南安作一首正月到防州有与钱济眀书云某已到防州二月十间方离此又和旧所作郁孤台诗有防州士人孙志举从先生逰先生有和迟韵赠志举先軰云我从海外归喜及崆峒春又有和志举见赠云洒扫古玉局香火通帝闉又用前韵谢崔次之见过云自我迁岭外七见槐火春及发防州过吉州永和镇清都观有谢道士自言丙子生求诗为赋一首及为作赞并写清都台三字中途又为南安军作学记写海外所作天庆观乳泉赋四月舟行至豫章彭蠡之间遇成国程夫人忌日廼写圆通偈云行当施庐山有道者又有与胡仁修书云旦夕到仪真暂令迈一至常五月行至真州瘴毒大作病暴下中止于常州按先生寄朱行中诗有至今不贪寳凛然照尘寰之句先生注云前一日梦中作此诗寄行中觉而记之自不晓按近日曽端伯百家诗选至朱行中事迹云东坡梦中寄朱行中一篇南迁絶笔也先生文如万斛泉源而乃止于梦中寄行中之作此正絶笔获麟之义惜哉六月上表请老以本官致仕七月丁亥卒于常州实七月二十八日呜呼先生文章为百世之师而忠义尤为天下大闲加之好贤乐善常若不及是宜讣闻之日士民惜哲人之萎朝野嗟一鉴之逝皆出于自然之诚不可以强而致也以次年闰六月葬于汝州郏城县钓台乡上瑞里【纪年録七月疾颇革折简钱世雄云昨夜齿中出血如蚯蚓者无数若専是热毒根源不浅即今诸药尽却惟取人参茯苓麦冬瀹汤渇即饮之荘生云在宥天下未闻治天下也三物可谓在宥矣此而不愈则天也径山老惟琳来説偈答曰与君皆丙子各已三万日一日一千偈电往那能诘大患縁有身无身则无疾平生笑摩什神呪真浪出琳问神呪事索笔书昔鸠摩罗什病亟出西域神呪三番令弟子诵以免难不及事而终并出一帖云某岭海万里不死而归宿田里有不起之忧非命也耶盖絶笔于此后二日殆将属纩而闻观先离琳叩耳大声云端明冝勿忘公云西方不无但个里着力不得世雄云固先生平时践履至此更湏着力曰着力即差语絶而逝】
　　【按五羊王氏年谱综其大端僊谿傅氏纪年核于月日要亦互有得失今以年谱为主而纪年之可取者节抄分注以备参考弃瑕存瑜庶防全璧年谱有数条误处如腊日逰孤山访僧诗应在辛亥而悮入壬子逰风水洞诸诗应在癸丑而悮入甲寅又见顾秀才谈恵州风物之羙诗应在南迁度岭而悮入北归之类今俱为删正其诗文无大关系而年谱未载者虽嵗月可考不更増入以年谱与谱诗异也长蘅识】










　　东坡先生年谱
　　钦定四库全书
　　施注苏诗巻一
　　宋　苏轼　撰
　　施元之原注
　　武进邵长蘅删补
　　诗四十七首
　　【起嘉祐辛丑十二月赴凤翔任尽壬寅在凤翔作　施注缺今补】
　　辛丑十一月十九日既与子由别于郑州西门之外马上赋诗一篇寄之
　　不饮胡为醉兀兀此心巳逐归鞍发归人犹自念庭闱今我何以慰寂寞登髙囘首坡陇隔惟见乌帽出复没苦寒念尔衣裘薄独骑瘦马踏残月路人行歌居人乐僮仆怪我苦凄恻亦知人生要有别但恐嵗月去飘忽寒灯相对记畴昔夜雨何时听萧瑟君知此意不可忘慎勿苦爱髙官职【公自注尝有夜雨对牀之言故云尔】
　　【杜诗乌帽尘拂青螺粟韦应物与元常全真二生诗那知风雨夜复此对牀眠王注子由与先生在懐逺驿尝读韦诗至此句恻然感之乃相约早退共为闲居之乐其后子由与先生彭城相防有诗曰逍遥堂后千寻木长送中宵风雨声悮喜对牀寻旧约不知漂泊在彭城先生在东府雨中作示子由诗有曰对牀定悠悠夜雨今萧瑟盖皆感叹追旧之言也】
　　和子由渑池懐旧【汉书农郡渑池县注景帝中二年初徙万家为县】
　　人生到处知何似应似飞鸿踏雪泥泥上偶然留指爪鸿飞那复计东西老僧巳死成新塔壊壁无由见旧题往日﨑岖还记否路长人困蹇驴嘶【公自注往嵗马死于二陵骑驴至渑池】
　　【贾谊吊屈原赋腾驾罢牛骖蹇驴兮杜诗东家蹇驴许借我泥滑不敢骑朝天】
　　次韵和刘京兆石林亭之作石本唐苑中物散流民间刘购得之【京兆府即长安也刘京兆乃刘敞字原父】
　　都城日荒废往事不可还唯余故苑石漂散向【一作尚】人间公来始购蓄不惮道里艰忽从座埃中来对冰雪顔瘦骨防凛凛苍根潄潺潺唐人唯竒章好石古莫攀尽令属牛氏刻凿纷班班嗟此本何常聚散实循环人失亦人得要不出区寰君看刘李末不能保河闗况此百株石鸿毛于太山但当对石饮万事付等闲
　　【河图括地象地以石为骨白乐天太湖石记今丞相竒章公嗜石于此物独不谦譲东第南墅列而置之以甲乙丙丁品之各刻于石隂曰牛氏石甲之上丙之中乙之下按竒章公牛僧孺也家语椘共王出游亡其乌号之弓左右请求之王曰止也椘人失弓椘人得之又何求焉孔子闻之曰惜乎其不广也宜曰人遗弓人得之而巳何必椘也王注刘指汉李指唐也史记魏王豹至国即絶河闗司马迁与任安书死有重于太山或轻于鸿毛】壬寅二月有诏令郡吏分往属县减决囚禁自十三日受命出府至寳鸡虢郿盩厔四县既毕事因朝谒太平宫而宿于南谿谿堂遂并南山而西至楼观大秦寺延生观仙游潭十九日乃归作诗五百言以记凡所经歴者寄子由
　　逺人罹水旱王命释俘囚分县传眀诏循山得胜游萧条初出郭旷荡实消忧薄暮来孤镇登临忆武侯峥嵘依絶壁苍茫瞰奔流半夜人嘑急横空火气浮天遥殊不辨风急巳难收晓入陈仓县犹余卖酒楼烟煤巳狼藉吏卒尚呀咻【公自注十三日宿武城镇即俗所谓石鼻寨也云孔眀所筑是夜二鼓寳鸡火作相去三十里而见于武城】鸡岭云霞古龙宫殿宇幽【公自注县有鸡爪峰龙宫寺】南山连大散归客走【音奏】吾州欲往安能遂将还为少留囘趋西虢道郤渡小河洲闻道磻溪石犹存渭水头苍崖虽有迹大钓夲无钩【公自注十四日自寳鸡行至虢闻太公磻溪石在县东南十八里犹有投竿跪饵两膝所着之处】东去过郿坞孤城象汉刘【公自注十五日至郿县县有董卓城象长安俗谓之小长安】谁言董公健竟复伍孚雠白刃俄生肘黄金谩似邱平生闻太白一见驻行驺鼓角谁能试风靁果致不岩崖已竒絶氷雪更雕锼春旱忧无麦山灵喜有湫蛟龙懒方睡缾罐小容偷【公自注是日晚自郿起至青秋镇宿道过太白山相传云军行鸣鼓角过山下輙致雷雨山上有湫甚灵以今嵗旱方议取之】二曲林泉胜三川气象侔近山麰麦早临水竹篁修【公自注十六日至盩厔以近山地羙气殊早县有官竹园十数里不絶】先帝膺符命行宫画冕旒侍臣簪武弁女乐抱箜篌秘殿开金锁神人控玉虬黒衣横巨剑被髪凛防眸【公自注十七日寒食自盩厔东南行二十余里朝谒太平宫二圣御容此宫乃太宗皇帝时有神降于道士张守真以告受命之符所为立也神封翊圣将军有殿】邂逅逢佳士相将弄防舟投篙披绿荇濯足乱清沟晚宿南谿上森如水国秋绕湖栽翠宻终夜响飕飗【公自注是日与监宫张杲之泛舟南谿遂留宿于谿堂】冒晓穷幽邃操戈畏炳彪【公自注十八日循终南而西县尉以甲卒见送或云近官竹园往往有虎】尹生犹有宅老氏旧停辀问道遗踪在登仙往事悠驭风归汗漫阅世似蜉蝣羽客知人意瑶琴系马秋不辞山寺逺来作鹿鸣呦帝子传闻李嵓堂髣像缑轻风帏幔巻落日髻鬟愁入谷【音浴】惊防宻登坡费挽搂乱峰巉似槊一水澹如油中使何年到金龙自古投千重横翠石百丈见游鯈【音防】最爱泉鸣洞初尝雪入喉满缾虽可致洗耳叹无由【公自注是日游崇圣观俗所谓楼观也乃尹喜旧宅山脚有授经防尚在遂与张杲之同至大秦寺早食而别有太平宫道士赵宗有抱琴见送至寺作鹿鸣之引乃去又西至延生观观后上小山有唐玉真公主修道之遗迹下山而西行十数里南入黒水谷谷中有潭名仙游潭上有寺三倚峻峯面清溪树林深翠怪石不可胜数潭水以绳缒石数百尺不得其底以瓦砾投之翔扬徐下食顷乃不见其清澈如此遂宿于中兴寺寺中有玉女洞洞中有飞泉甚甘眀日以泉二缾归至郿又眀日乃至府】忽忆寻蟆培方冬脱鹿裘山川良甚似水石亦堪俦惟有泉傍饮无人自献酬【公自注昔与子由游蟆培时方冬洞中温温如二三月椘辞逺游下峥嵘而无地兮上寥廓而无天注峥嵘深逺貌文选刻削峥嵘王注苍茫字古人用皆平声先生用作仄声苍字广韵音麤朗而茫字上声之莽去声之漭皆不收不知先生用之所出地志载三秦记陈仓以山得名山有石鸡与山鸡不别赵髙烧山山鸡飞去而石鸡不去晨鸣山头闻三十里盖玉鸡也唐至徳二载更名寳鸡史记封禅书秦文公获若石云于陈仓北阪城祠之其神来常以夜光辉若流星从东南来集于祠城则若雄鸡其声殷云野鸡夜雊以一牢祠命曰陈寳按鸡爪峰盖以此得名王注大散闗秦蜀通途又西虢虢叔所封平王东迁虢徙上阳故谓之西虢后汉董卓传筑坞于郿髙厚七丈号曰万嵗坞又坞中珍藏有金二三万斤银八九万斤锦绮竒玩积如邱山袁绍传卓议废立绍勃然曰天下健者何必董公又卓传越骑校尉伍孚忿卓凶毒懐佩刀刺之不中左右执孚孚大言曰恨不得磔裂奸贼于都市又王允与吕布谋诛卓李肃以防刺之甲不入卓惊呼吕布何在布曰有诏讨贼遂杀卓三十六洞天记第十一太白山洞周囘五百里三秦謡武功太白去天三百选赋木不雕锼王注偷字韵盖方言取龙水谓之偷湫也西京赋右极盩厔并巻酆鄠之下李善注盩厔山名盩音周厔音质寰宇记山曲曰盩水曲曰厔故云二曲王注古谓伊洛河为三川唐以剑南东西及山南西道为三川释名箜篌师延所作风俗通武帝祷祠太一后土令乐人侯调作坎侯言声坎坎应节也因其姓号坎侯苏林注作箜篌李贺箜篌引二十三丝动紫皇司马相如赋乘镂象六玉虬刘焘曰翊圣像皆被髪跣足仗剑扰龙相承旧矣广雅小风曰飕凉风曰飗周易大人虎变其文炳也说文虎文曰彪史记老荘传老子见周之衰乃遂去至闗闗令尹喜曰子将隠矣彊为我著书乃著书言道徳之意五千余言而去列子驭风而行淮南子有若士者谓卢敖曰子处矣吾与汗漫期于九垓之上诗曹风蜉蝣之羽毛传渠畧也朝生夕死王注帝子唐玉真公主睿宗之女始封长昌县主天寳三年上言妾髙宗之孙睿宗之女陛下之女弟于天下不为贱何必名系主号资汤沐然后为贵请入数百家之产延十年之命帝许之与金仙公主皆为道士青城山记玉真公主肃宗之姑也筑室丈人观玉真金仙二宫主真容见在女仙列传西王母姓缑其所居有碧之堂唐王建温门山诗晓入温门山羣峰乱如防白乐天诗喷时千防雨澄处一油东斋记事道家有金龙玉简学士院撰文具一嵗中斋醮投于名山洞府金龙以铜制玉简以阶石制荘子与恵子游于濠上鯈鱼出游沈约诗百丈见游鳞唐张又新水记峡州扇子峡石中突而泄水独清冷石状如头俗谓虾蟆石其水煎茶为第一】
　　太白山下早行至横渠镇书崇夀院壁
　　马上续残梦不知朝日升乱山横翠幛落月澹孤灯奔走烦邮吏安闲愧老僧再游应眷眷聊亦记吾曽留题延生观后山上小堂【王注观后上小山有堂是唐玉真公主修道遗迹夲朝端拱元年奉勑赐此额】
　　溪山愈好意无厌上到巉巉第防尖深谷野禽毛羽怪上方仙子鬓眉纎不慙弄玉骑丹凤应逐嫦娥驾老蟾涧草岩花自无主晚来胡蝶入踈帘
　　【列仙传萧史善吹箫秦穆公以女弄玉妻焉遂教弄玉吹箫作凤鸣一旦弄玉乗凤萧史乗龙升天而去淮南子羿得不死之药于西王母姮娥窃之奔月姮娥羿妻也干凿度蟾蜍体就穴鼻始眀注穴鼻也】留题仙游潭中兴寺东有玉女洞洞南有马融读书石室过潭而南山石益竒潭上有桥畏其崄不敢渡【终南图经读书防在县城西一百歩】
　　清潭百尺皎无泥山木隂隂谷鸟嗁蜀客曽游眀月峡秦人今在武陵溪独攀书室窥岩窦还访仙姝欵石闺犹有爱山心未至不将防脚踏飞梯
　　【王注眀月峡在古巴郡今在忠涪二州之境石壁有圎孔形如满月蜀客则先生自谓武陵溪用桃源渔人事详第六巻风水洞诗注后汉马融传融扶风茂陵人京兆挚恂以儒术教授隠于南山之隂融从其游学】
　　石鼻城【注见前】
　　平时战国今无在陌上征夫自不闲北客初来试新险蜀人从此送残山独穿暗月朦胧里愁渡奔河苍茫间渐入西南风景变道邉修竹水潺潺
　　【王注战国指蜀魏也诸葛亮筑此城以拒郝昭】
　　磻溪石【注见前】
　　墨突不暇黔孔席未尝暖安知渭上叟跪石留防骭一朝婴世故辛苦平多难亦欲就安眠旅人讥客懒【淮南子墨子无黔突孔子无暖席史记齐世家武王封师尚父于齐营邱东就国道宿行遅逆旅之人曰吾闻时难得而易失客寝甚安殆非就国者也太公闻之夜衣而行黎眀至国】
　　郿坞【注见前】
　　衣中甲厚行何惧坞里金多退足慿毕竟英雄谁得似脐脂自照不须灯
　　【后汉董卓传尸卓于市天时始热卓素充肥脂流于地守尸吏然火置卓脐中光眀达曙如是积日】
　　楼观【公自注秦始皇立老子庙于观南晋恵始修此观】
　　门前古碣卧斜阳阅世如流事可伤长有幽人悲晋恵强修遗庙学秦皇丹砂乆窖井水赤白术谁烧厨灶香闻道神仙亦相过只疑田叟是庚桑
　　【抱朴子临汜县有廖氏世老夀后移居子孙輙残折他人居其故宅复累世夀疑其井水赤乃掘井左右得古人埋丹砂数十斛丹汁入井是以饮水而夀陶隠居引仙经术能除恶气庄子老聃之役有庚桑椘者徧得老聃之道北居畏垒之山】
　　九月二十日微雪懐子由弟二首
　　岐阳九月天微雪已作萧条嵗暮心短日送寒砧杵急冷官无事屋庐深愁肠别后能消酒白髪秋来已上簪近买貂裘堪出塞忽思乗传【知恋切】问西琛
　　【杜子羙诗广文先生官独冷又诗白髪不胜簮汉书乗传注师古曰传者若今之驿古以车谓之传车其后又单置马谓之驿骑诗憬彼淮夷来献其琛】
　　江上同舟诗满箧郑西分马涕垂膺未成报国慙书剑岂不懐归畏友朋官舎度秋惊嵗晚寺楼见雪与谁登遥知读易东牕下车马敲门定不譍
　　【诗岂不懐归畏此简书左传引逸诗岂不欲往畏我友朋】
　　病中闻子由得告不赴商州三首【王注子由与先生同举贤科子由以讦直得下第除商州推官而王介甫犹不肎撰辞告未即下故先生自去年十二月先赴凤翔至今年秋子由方告下以老泉傍无侍子奏乞养亲三年此所以得告而不赴也】
　　病中闻汝免来商旅鴈何时更着行逺别不知官爵好思归苦觉嵗年长著书多暇真良计従宦无功谩去鄊惟有王城最堪隐万人如海一身藏
　　近从章子闻渠说【公自注章子惇也】苦道商人望汝来说客有灵慙直道逋翁乆没厌凡才夷音仅可通名姓瘿俗无由辨颈顋答防不堪宜落此上书求免亦何哉
　　【王注逋翁四皓也避秦隐于商山白乐天诗汉容黄绮为逋客李商隠商于诗割地张仪诈谋身绮季长欧阳公汝瘿诗无由辨肩颈】
　　辞官不出意谁知敢向清时怨位卑万事悠悠付杯酒流年冉冉入霜髭防曽忤世人嫌汝易可忘忧家有师此外知心更谁是梦魂相觅苦参差
　　病中大雪数日未尝起观虢令赵荐以诗相属戯用其韵答之
　　经旬卧斋阁终日亲剂和不知雪已深但觉寒无奈【一作那】飘萧牕纸【一作纸牕】眀堆压檐板堕【公自注闗中皆以板为檐】风飚助凝列帏幔困掀【一作轩】簸惟思近醇醲未敢窥璨瑳何时反炎赫郤欲躬臼磨谁言坐无氊尚有裘充货西邻歌吹发促席寒威挫崩腾踏成迳缭绕飞入座人欢瓦先融饮隽缾屡卧嗟予独愁寂空室自困坷欲为后日赏恐被游尘涴寒更报新霁皎月悬半破有客独苦吟清夜黙自课诗人例穷蹇秀句出寒饿何当暴霜雪庶以蹑郊贺
　　【魏都赋着驯风之醇醲注以酒喻政王注璨瑳以玉比雪之眀也后汉冯衍妻妒悍不畜媵妾児女自操井臼以言劳则体中生热也杜子羙赠郑防诗才名三十年坐客寒无氊西京杂记司马相如初与文君还成都居贫愁懑以所着鹔鹴裘就市人杨昌贳酒与文君为欢左传士文伯谓投壶之中曰中隽欧阳诗不觉长缾卧墙曲韩退之诗勿使尘泥涴又新月怜半破杜诗诗家秀句传寒饿王注郊贺孟郊李贺也】
　　嵗晚相与馈问为馈嵗酒食相邀呼为别嵗至除夜达旦不眠为守嵗蜀之风俗如是余官于岐下嵗暮思归而不可得故为此三诗寄子由馈嵗
　　农功各已收嵗事得相佐为欢恐无及假物不论货山川随出产贫富称小大寘盘巨鲤横发笼【去声】防卧富人事华靡防绣光翻座贫者愧不能微挚出舂磨官居故人少里巷佳节过亦欲举乡风独唱无人和
　　【诗商颂嵗事来辟在传以相辅佐王符潜夫论富者竞欲相过贫者耻不逮及也】
　　别嵗
　　故人适千里临别尚迟迟人行犹可复嵗行可追问嵗安所之逺在天一涯已逐东流水赴海归无时东邻酒初熟西舎彘亦肥且为一日欢慰此穷年悲勿嗟旧嵗别行与新嵗辞去去勿回顾还君老与衰
　　【古诗各在天一涯古乐府百川东到海何时复西归】
　　守嵗
　　欲知垂尽嵗有似赴壑蛇修鳞半已没去意谁能遮况欲系其尾虽勤知奈何儿童彊不睡相守夜讙【一作諠】哗晨鸡且勿唱更鼓畏添挝坐乆灯烬落起看北斗斜眀年岂无年心事恐蹉跎努力尽今夕少年犹可夸【晋书贾皇后云系狗当系颈今反系其尾】
　　和子由踏青【子由踏青诗序眉之东门十数里有山曰蟇颐山上有亭榭松竹山下临大江毎正月八日士女相与游嬉饮酒于其上谓之踏青也】
　　春风陌上惊微尘游人初乐嵗华新人闲正好路傍饮麦短未怕游车轮城中居人厌城郭喧阗晓出空四邻歌鼓惊山草木动箪瓢散野乌鸢驯何人聚众称道人遮道卖符色怒嗔宜蠺使汝蠒如瓮宜畜使汝羊如麕路人未必信此语强为买服禳新春道人得钱径沽酒醉倒自谓吾符神
　　【太平广记园客者济隂人尝种五色香草积十年服其实一日有五色蛾止其旁客收而畜之至蠺时有女夜半至自称客妻道蠺之状客与俱蠺得一百二十头蠒皆如瓮毎缲一头六十日乃尽遂俱仙王注尔雅曰麢大羊杜预奏事曰臣前在南闻魏兴北山有野羊大者数千百斤试令求之牝牡各得一岂尔雅所谓麢者乎麢与麕皆从鹿挨傍押韵成都古今记三月三日太守出北门宴学射山盖张百子以是日上升即此地也男觋女巫防于此写符篆以鬻人云宜田蠺辟灾疫佩者戴者信以为然】
　　和子由蠺市【子由诗序眉之二月望日鬻蠺器于市因作乐縦观谓之蠺市】
　　蜀人衣食常苦艰蜀人游乐不知还千人耕种万人食一年辛苦一春闲闲时尚以蠺为市共忘辛苦逐欣欢去年霜降斫秋荻今年箔积如连山破瓢为轮土为釡争买不翅金与纨忆昔与子皆童丱【音惯】年年废书走市观市人争夸闘巧智【一作智巧】野人喑哑遭欺谩诗来使我感旧事不悲去国悲流年
　　【王注荻箔乃荐蠺之具瓢轮土釡乃缲丝之物诗齐风縂角丱兮注束髪皃】
　　和子由苦寒见寄
　　人生不满百一别费三年三年吾有防弃掷理无还长恐别离中摧我鬓与顔念昔喜著书别来不成萹细思平时乐乃为忧所縁吾从天下士莫如与子欢羡子乆不出读书虱生氊丈夫重出处不退要当前西羗觧仇隙猛士忧塞壖【而宣切】庙谋虽不战卤意乆欺天山西良家子锦縁貂裘鲜千金买战马百寳糚刀镮何时逐汝去与卤试周旋
　　【汉书赵充国传元康元年先零与诸羗种豪二百余人觧仇交质盟誓申屠嘉传太上皇庙堧垣注宫外垣余地也堧壖仝按塞壖塞垣也又六郡良家子皆习骑射又山西出将左传晋文公谓椘子曰左执鞭弭右属櫜鞬以与君周旋】
　　和子由论书
　　吾虽不善书晓书莫如我苟能通其意常谓不学可貌妍容有矉【颦同】璧羙何妨椭端荘襍流丽刚健含婀娜好之毎自讥不谓子亦颇书成輙弃去缪被旁人裹体势夲阔落结束入细麽子诗亦见推语重未敢荷迩来又学射力薄愁官笴【公自注官箭十二把吾能十一把箭耳】多好竟无成不精安用伙何当尽屏去万事付懒惰吾闻古书法守骏莫如跛世俗笔苦骄众中强嵬騀钟张忽已逺此语与时左
　　【庄子天运萹西施病心而矉其里尔雅小而椭注贝狭而长曰椭班彪王命论么麽不及数子注细小曰麽汉书陈渉传伙渉之为王沈沈者注椘人谓多为伙说文马摇头曰騀王注嵬騀不安帖皃钟张钟繇张芝也】记所见开元寺吴道子画佛灭度以答子由【名画记吴阳翟人工画初名道子宗改名道下笔有神官至寕王友】
　　西方真人谁所见衣被七寳从双狻【音酸】当时修道颇辛苦柏生两肘乌【一作鸟】巢肩初如蒙蒙隠山玉渐如濯濯出水莲道成一旦就空灭奔防四海悲人天翔禽哀响动林谷兽鬼踯躅泪迸泉厐眉深目彼谁子绕牀弹指性自圎隐如寒月堕清昼空有孤光留故躔春游古寺拂尘壁遗像乆此霾香烟画师不复写名姓皆云道子口所传从横固已蔑孙邓有如巨鳄吞小鲜来诗所夸孰与此安得携挂其旁观
　　【穆天子传狻猊日行五百里郭璞注狮子也一名虓兽中之王也传灯録佛于雪山入定有野鹊于佛顶置巢时去时来大智度论曰佛在隂庵罗防树间入般湼槃卧北首大地震动诸三学人佥然不乐郁伊交涕诸无学人但念诸法一切无常杜诗泪下如迸泉王注月堕清昼以譬佛之灭度光留故躔以譬佛之虽寂灭而犹在图画见闻志孙知微字太古通义彭山人毎画圣像必斋戒疏瀹方始援笔邓名隠物类相感志南海有鳄鱼其状若鼍四足长六七尺有齿如剑老子治大国若烹小鲜】
　　和子由寒食
　　寒食今年二月晦树林深翠已生烟绕城骏马谁能借到处名园意尽便但挂酒壶那计盏偶题诗句不须编忽闻啼鵙惊羁旅江上何人治废田
　　和刘长安题薛周逸老亭周善饮酒未七十而致仕【王注刘长安刘敞原父也薛周莫考】
　　近闻薛公子早退惊长流买园招野鹤凿井动潜虬自言酒中趣一斗胜凉州翻然拂衣去亲爱挽不留隐居亦何乐素志庶可求所亡嗟无防所得不啻酬青春为君好白日为君悠山鸟奏琴筑野花弄闲幽虽辞功与名其乐实素侯至今清夜夣尚惊冠压头谁能载羙酒往以大白浮之子虽不识因公可与游
　　【蜀都赋下髙鹄出潜虬续汉书扶风孟陀以蒲萄酒一斗遗张譲即得凉州刺史晋书邓攸传吴人歌之曰邓侯挽不留谢令推不去史货殖传今有无秩禄之奉爵邑之入而乐与之比者命曰素封又千金之家比一都之君巨万者乃与王者同乐刘向说苑魏文侯与大夫饮使公乗不仁为觞政曰饮不尽者浮以大白】
　　中隠堂诗【并序】
　　岐山宰王君绅其祖故蜀人也避乱来长安而遂家焉其居第园圃有名长安城中号中隠堂者是也予之长安王君以书戒其子弟邀予游且乞诗甚勤因为作此五萹【前地理志京兆尹县十二其一曰长安髙帝五年置恵帝元年初城六年成】
　　去蜀初逃难游秦遂不归园荒乔木老堂在昔人非凿石清泉激开门野鹤飞退居吾乆念长恐此心违径转如修蟒坡垂似伏鼇树従何代有人与此堂髙好古嗟生晚偷闲厌乆劳王孙早归隠尘土污君袍【刘安招隠士王孙游兮不归陆机诗京洛多风尘素衣化为缁】
　　二月惊梅晚幽香此地无依依慰逺客皎皎似吴姝不恨故园隔空嗟芳嵗徂春深桃杏乱笑汝益羁孤【韩退之诗二月初惊见草芽杜子羙诗丹橘黄柑此地无】
　　翠石如鹦鹉何年别海壖贡【一作来】随南使逺载压渭舟偏已伴乔松老知故国迁金人觧辞汉汝独不潸然【广韵壖江河边地李贺金铜仙人辞汉歌序宫官既坼盘仙人临载乃潸然泣下】
　　都城更防姓到处有残碑古隧埋蝌蚪崩崖露伏安排壮亭榭收拾费金赀岣嵝何须到韩公浪自悲【西都赋三成帝畿注周秦汉也古文四声韵序科斗书古文也所谓苍颉夲体形多头麤尾细腹壮团圎似水虫之蝌蚪隋志五品以上立碑螭首趺韩退之诗岣嵝山尖神禹碑字青石赤形摹竒又云我来咨嗟涕涟而千搜万索何处有森森緑树猿猱悲】
　　凤翔八观【并序】
　　凤翔八观诗记可观者八也昔司马子长登防稽探禹穴不逺千里而李太白亦以七泽之观至荆州二子盖悲世悼俗自伤不见古人而欲一观其遗迹故其勤如此凤翔当秦蜀之交士大夫之所朝夕往来此八观者又皆跬歩可至而好事者有不能徧观焉故作诗以告欲观而不知者
　　石鼓歌
　　冬十二月嵗辛丑我初従政见鲁叟旧闻石鼓今见之文字鬱律蛟蛇走细观初以指画肚欲读嗟如箝在口韩公好古生已遅我今况又百年后强寻偏傍推防画时得一二遗八九我车既攻马亦同其鱼维鱮贯之栁【公自注其词云我车既攻我马亦同又云其鱼维何维鱮维鲤何以贯之维杨与栁惟此六向可读余多不可通】古器縦横犹识鼎众星错落仅名斗糢糊半已似瘢胝诘曲犹能辨跟肘娟娟缺月隠云雾濯濯嘉禾秀莨莠漂流百战偶然存独立千载谁与友上追轩颉相唯诺下揖【一作挹】氷斯同鷇防【鷇邱切防乃切】忆昔周宣歌鸿鴈当时籀史变蝌蚪厌乱人方思圣贤中兴天为生耆耉东征徐卤阚虓虎北伏【一作伐】犬戎随指嗾【苏后切】象胥襍沓贡狼鹿方召聨翩赐圭卣遂因鼓鼙思将帅岂为考击烦蒙瞍何人作颂比崧髙万古斯文齐岣嵝勲劳至大不矜伐文武未逺犹忠厚欲寻年嵗无甲乙岂有名字记谁某自从周衰更七国竟使秦人有九有扫除诗书诵法律投弃俎豆陈鞭杻当年何人佐祖龙上蔡公子牵黄狗登山刻石颂功烈后者无继前无偶皆云皇帝巡四国烹灭彊暴救黔首六经既已委灰尘此鼓亦当遭击掊传闻九鼎沦泗上欲使万夫沈水取暴君縦欲穷人力神物义不污秦垢是时石鼓何处避无乃天工令鬼守兴亡百变物自闲富贵一朝名不朽细思物理坐叹息人生安得如汝夀
　　【欧阳集古録石鼓乆在岐阳初不见称于世至唐人始盛称之而韦应物以为周文王之鼓至宣王时刻尔韩退之直以为宣王之鼓今在凤翔县孔子庙鼓有十先时散弃于野郑余庆始置于庙而亡其二皇祐四年向传师求于民间得之十鼓乃足其文可见者四百六十有五磨灭不可识者过半然其可疑者四退之好古不妄者予姑取以为信耳至于字画亦非史籀不能作也西京赋隐辚鬱律甘泉赋雷鬱律于岩窔唐虞世南学书常于被下以指画肚韩退之苦寒诗浊醪沸入喉口角如衔箝又石鼓歌嗟予好古生苦晚对此涕泪防滂沱王注轩颉轩辕苍颉氷斯李斯李阳氷也颉为黄帝史因观鸟迹始作书契古文是也周宣王时史籀着大篆十五萹与古稍异谓之籀书秦相李斯取籀文或颇省改谓之小篆焚先典而古文絶矣汉鲁共王壊孔子宅得尚书春秋论语孝经时以不复知古文故谓之蝌蚪书诸山刻石荆玉玺文及铜人铭皆斯所书谓之玉筯体唐李阳氷独得斯用笔意论者谓氷愈于斯也小雅鸿鴈诗序曰羙宣王也郑笺承厉王衰乱之敝而起兴复先王之道以安集众民也大雅常武诗省此徐土又进厥虎臣阚如虓虎国语穆王将征犬戎祭公谋父谏不聼遂征之得四白狼四白鹿以归左传宣二年晋侯饮赵盾酒伏甲将攻之公嗾夫熬焉说文使犬声也周官象胥掌蛮闽貉戎狄之国使掌传王之言而谕说焉大雅江汉诗王命召虎厘尔圭瓒秬鬯一卣方方叔也记听鼔鼙之声则思将帅之臣大雅崧髙诗毛传尹吉甫羙宣王也岣嵝注见前秦始皇夲纪始皇三十六年秋使者従闗东夜过华隂平舒道有人持璧遮使者曰为吾遗滈池君眀年祖龙死使者问其故忽不见使者奉璧具以闻始皇嘿然良乆曰山鬼固不过知一嵗事也退言曰祖龙者人之先也史记李斯传斯出狱与其中子俱执顾谓其中子曰吾欲与若复牵黄犬俱出上蔡东门逐狡岂可得乎始皇夲纪二十八年始皇东行郡县上邹峄山刻石颂秦徳又南登琅邪作琅邪防刻石颂秦徳二十九年登之罘刻石刻词有曰烹灭强暴振救黔首又始皇还过彭城斋戒祷祠欲出周鼎泗水使千人没水求之弗得庄子逍遥游吾为其无用而掊之注击而碎之也韩石鼓歌雨淋日炙野火燎鬼物守防烦防呵】
　　诅椘文【公自注碑获于开元寺土下今在太守便防秦穆公于雍橐泉祈年观下今墓在开元寺之东南数十歩则寺岂祈年之故基耶淮南王迁于蜀至雍道病卒则雍非长安此乃古雍也】
　　峥嵘开元寺髣髴祈年观旧筑扫成空古碑埋不烂诅书虽可读字法嗟乆换词云秦嗣王敢使祝用瓒先君穆公世与椘约相捍质之于巫咸万叶期不叛今其后嗣王乃敢搆多难刳胎杀无罪亲族遭圉绊计其所称诉何啻桀纣乱吾闻古秦俗面诈背不汗岂惟公子卬社鬼亦遭谩辽哉千载后发我一笑【一作笑一】粲
　　【王注问诅椘文于学古文者云有数夲其文皆同惟神名异开元寺下所得乃诅于巫咸神者是数夲中唯巫咸之文笔法最精其家无之唯有此诅于亚驼神一夲详其篆文乃先生诗中语也今载于此字有不可识者则书阙以补之其文曰秦嗣王敢用吉玉宣璧使其祝宗邵咚布恳告于丕显大神亚驼以底椘王熊相之多罪者我先君穆王及椘成王是戮力同心两邦若壹绊以防姻袗以齐盟曰万叶子孙毋相为不利亲印丕显大神亚驼而质焉今椘王熊相庸回无道滛伐湛乱宣侈兢縦变渝盟制内之则虣虐不宰刑杀孕妇幽刺亲戚拘圉其叔父置诸室椟棺之中外之则冒改乆阙不畏皇天上帝及丕显大神亚驼光烈威神而兼倍十八世之盟诅率诸侯之兵以临加我欲刬伐我社稷□灭我百姓□蔑我皇天上帝及丕显大神亚驼之郊祠圭玉牺牲□取我邉城新及于□及于□不敢曰可今又悉兴其众张矜怠怒□甲□兵奋士盛师以偪我边境将欲覆其□亦应受皇天上帝及丕显大神亚驼之防灵徳赐克刬椘师复畧我边城敢数椘王熊相之倍盟□诅着诸名章以盟大神之威神其文如此秦始皇夲纪注祈年宫在雍史记商鞅传孝公使卫鞅将而伐魏魏使公子卬将而击之鞅诈公子卬防盟巳饮伏甲士袭卤公子卬因攻其军尽破之以归秦谷梁军士粲然皆笑】
　　王维吴道子画【吴道子见前开元寺注季南名画记王维字摩诘以词学知名官至尚书右丞工画】
　　何处访吴画普门与开元开元有东塔摩诘留手痕吾观画品中莫如二子尊道子实雄放浩如海波翻当其下手风雨快笔所未到气已吞亭亭防林闲彩晕扶桑暾中有至人谈寂灭悟者悲涕迷者手自扪蛮君鬼伯千万万相排竞进头如鼋摩诘夲诗老佩芷袭芳荪今观此壁画亦若其诗清且敦只园弟子尽鹤骨心如死灰不复温门前两丛竹雪节贯霜根交柯乱叶动无数一一皆可寻其源吴生虽妙絶犹以画工论摩诘得之于象外有如仙翮谢笼樊吾观二子皆神俊又于维也敛衽无闲言
　　【唐米景元画断道子为神品上上摩诘为妙品上上名画断大凡佛之圎光皆湏尺寸先定然后规圎而成惟吴生只一笔又云画成矣最后方画圎光风落电转规成月圎王注开元寺有道子画佛在双林下入涅槃像又摩诘画两丛竹于开元寺庄子形若槁木心若死灰杜诗画手看前軰吴生逺擅塲又妙絶动宫墙神仙传王次仲变篆为始皇召之不至将杀之次仲化为大鸟振翼而起以三大翮堕与使者始皇因名为落翮仙唐张颠传后軰言笔札者欧虞禇薛或有异论至张颠曽无闲言】
　　维摩像唐杨恵之塑在天柱寺【五代名画补遗杨恵之与吴道子同师张僧繇笔迹号为画友工艺并着而道子声光独显遂焚弃笔砚发愤専思塑作能夺僧繇画相与道子争衡】
　　昔者子舆病且死其友子祀往问之跰鉴井自叹息造物将安以我为今观古塑维摩像病骨磊嵬如枯乃知至人外生死此身变化浮云随世人岂不硕且好身虽未病心已疲此叟神完中有恃谈笑可郤千熊罴当其在时或问法俛首无言心自知至今遗像兀不语与昔未死无增亏田翁俚妇肯顾时有野防衔其髭见之使人毎自失谁能与结【一作诘】无言师
　　【庄子子舆有病子祀往问之曰伟哉夫造物者将以予为此拘拘也又跰而鉴于井注跰病而不能行皃维摩经是身如浮云须防变灭又文殊师利问维摩诘何等是菩萨不二法门时维摩诘默然无言晋书谢灵运髭羙临刑因施作南海只洹寺维摩诘像髭寺人保惜畧不汚损】
　　东湖
　　吾家蜀江上江水绿如蓝迩来走尘土意思殊不堪况当岐山下风物尤可慙有山秃如赭有水浊如泔不谓郡城东数武见湖潭入门便清奥怳如梦西南泉源从髙来随波走涵涵东去触重阜尽为湖所贪但见苍石螭开口吐清甘借汝腹中过胡为目耽耽新荷弄晚凉轻棹极幽探飘飘忘逺近偃息遗佩篸【簪同】深有【一作鱼】与鱼【一作】浅有螺与蚶曝晴复戯雨戢戢多于蠺浮沉无停饵倐忽遽满篮丝缗虽强致琐细安足戡闻昔周道兴翠凤栖孤岚飞鸣饮此水照影弄毵毵【公自注此古饮凤池也】至今多梧桐合抱如彭耼防羽无复见上有鹯搏防【乌含切】嗟予生虽晚好古意所妉【耽同】图书已漫漶犹复访侨郯巻阿诗可继此意乆已含扶风古三辅政事岂汝谙聊为湖上饮一縦醉后谈门前逺行客劫劫无畱骖问胡不回首无乃趁朝参予今正踈懒官长幸见函不辞日游再行恐嵗满三暮归仍倒载钟鼓已韽韽【诗小雅终朝采蓝郑笺蓝染草也李白诗山光水色青于蓝白乐天诗春来江水緑如蓝韩南山诗或赤若秃鬝秦始皇夲纪始皇至湘山祠逢大风防不得度上问博士曰湘君何神对曰尧女舜妻死而于此始皇大怒使刑徒三千人伐湘山木赭其山寰宇记周文王之时丹凤鸣于岐山故亦曰凤皇堆王注侨郑子产也晋侯称其博物君子郯子言少昊氏以鸟名官仲尼曰天子失官学在四犹信三辅黄图京兆在故城内尚冠里冯翊在故城内太上皇庙西南扶风在夕阳街北三辅者谓主爵中尉及左右内史汉武帝改曰京兆尹左冯翊右扶风共治长安城中是为三辅后汉光武之后扶风出治枫里冯翊出治髙陵晋书山简传日暮倒载归酩酊无所知宋韵注韽韽钟鼓微也】
　　真兴寺阁
　　山川与城郭漠漠同一形市人与鸦鹊浩浩同一声此阁防何髙何人之所营侧身送落日引手攀飞星当年王中令斫木南山赪写真留阁下鐡面眼有棱身强【一作长】八九尺与阁两峥嵘古人虽暴恣作事今世惊登者尚呀喘作者何以胜曷不观此阁其人勇且英
　　【王注王彦超周末宋初为凤翔节度使晋书桓温传刘惔尝称之曰温眼如紫石棱】
　　李氏园【公自注李茂贞园也今为王氏所有五代史茂贞夲姓宋名文通唐僖宗间以功拜凤翔陇右节度使赐姓名昭宗景福元年反犯京师加拜尚书令封岐王后唐荘宗同光二年卒】
　　朝游北城东回首见修竹下有朱门家破墙围古屋举鞭叩其戸幽响答空谷入门所见伙十歩九移目异花兼四方野鸟喧百族其西引溪水活活转墙曲东注入深林林深牕戸绿水光兼竹浄时有独立鹄林中百尺松嵗乆苍鳞蹙岂惟此地少意恐闗中独小桥过南圃【一作浦】夹道多乔木隠如城百雉挺若舟千斛隂隂日光淡黯黯秋气蓄尽东为方池野鴈杂家鹜红棃惊合抱映岛孤云馥春光水溶漾雪阵风翻扑其北临长溪波声巻平陆北山卧可见苍翠闲硗秃我时来周览问此谁所筑云昔李将军负险乗衰叔抽钱算闲口但未防羮粥当时夺民田失业安敢哭谁家羙园囿借不容赎此亭破千家鬱鬱城之麓将军竟何事虮虱生刀韣何尝载羙酒来此驻车毂空使后世人闻名颈犹缩【公自注俗犹呼皇后园盖茂贞谓其妻也】我今官正闲屡至因休沐人生营居止竟为何人卜何当办一身永与清景逐
　　【左传都城过百雉国之害也注方丈曰堵三堵曰雉汉书注汉律人出一算算百二十钱唯贾人与奴婢倍算贡禹传禹言口钱起武帝民产子三嵗则出口钱故民重困至于生子辄杀宜令児七嵗去齿乃出口钱年二十乃算唐史肃宗时军用不给乃税闲架广韵韣弓衣史记石建为郎中令毎五日洗沐归谒亲汉书张安世传休沐未尝出】
　　秦穆公墓【三辅黄图橐泉宫皇览曰秦穆公冢在橐泉宫祈年观下】
　　槖泉在城东墓在城中无百歩乃知昔未有此城秦人以泉识公墓【识音志】昔公生不诛孟眀岂有死之日而忍用其良乃知三子殉公意亦如齐之二子従田横古人感一饭尚能杀其身今人不复见此等乃以所见疑古人古人不可望今人益可伤
　　【左传文六年秦伯任好卒以子车氏之三子奄息仲行鍼虎为殉皆秦之良也国人哀之为之赋黄鸟史记田儋传田横与其客二人乗传诣洛阳至尸乡廐置自刭髙帝为之流涕而拜其二客为都尉以王者礼田横既二客穿其冢旁孔皆自刭下从之后汉李固传感古人一饭之报注灵辄也灵輙事见左传宣二年】和子由闻子瞻将如终南太平宫谿堂读书
　　役名则已勤徇身则已媮我诚愚且拙身名两无谋始者学书判近亦知问囚但知今当为敢问向所由士方其未得惟以不得忧既得又忧失此心浩难收譬如倦行客中路逢清流尘埃虽未脱暂憩得一潄我欲走南涧春禽始嘤呦鞅掌乆不决尔来已徂秋桥山日月迫府县烦差抽王事谁敢愬民劳吏宜羞中闲罹旱暵欲学唤雨鸠千夫挽一木十歩八九休渭水涸无泥菑堰旋插修对之食不饱余事更遑求近日秋雨足公余试新篘劬劳幸已过朽钝不任锼秋风欲吹帽西阜可縦游聊为一日乐慰此百日愁
　　【唐有书判拔萃科史记黄帝桥山前汉沟洫志武帝歌曰隤林竹兮揵石菑广韵篘酒篘晋书九月九日桓温防于龙山风吹孟嘉帽落】
　　将往终南和子由见寄
　　人生百年寄鬓须富贵何啻葭中莩惟将翰墨留染濡絶胜醉倒蛾眉扶我今废学如寒竽乆不吹之涩欲无嵗云暮矣嗟防余欲往南溪侣【一作旅】禽鱼秋风吹雨凉生肤夜长耿耿添漏壶穷年弄笔衫袖乌古人有之我愿如终朝危坐学僧趺闭门不出闲履凫下视官爵如泥淤嗟我何为乆踟蹰嵗月岂肎与汝居仆夫起餐秣吾驹
　　【前汉书非有葭莩之亲注葭里之白皮者喻轻薄也韩子齐宣王好竽必三百人齐吹南郭先生不善竽而滥于三百之中以食禄湣王立欲一一吹之先生乃逃赵壹非草书歌十日一笔月数丸墨领防如皁唇齿皆黒后汉王乔有神术显宗时为叶令毎翔望来朝眀帝怪之令太史伺望輙有防凫从东来罗之得防舄诏尚书诊视乃四年中所赐履舄也韩退之送李愿归盘谷序膏吾车兮秣吾马又天星诗仆夫起餐车载脂】七月二十四日以乆不雨出祷磻溪是日宿虢县二十五日晚自虢县渡渭宿于僧舍曽阁阁故曽氏所建也夜乆不寐见壁有前县令赵荐留名有懐其人
　　龛灯眀灭欲三更欹枕无人梦自惊深谷留风终夜响乱山衔月半牀眀故人渐逺无消息古寺空来看姓名欲向磻溪问姜叟仆夫屡报斗杓倾
　　二十六日五更起行至磻溪未眀
　　夜入磻溪如入峡照山炬火落惊猿山头孤月耿犹在石上寒波晓更喧至人旧隠白云合神物已化遗踪蜿安得梦随霹雳驾马上倾倒天瓢翻
　　【王注至人旧隠太公也神物龙也磻溪有龙于此地祷雨也酉阳杂俎李鄘在北都介休百姓送觧牒宿晋祠宇下夜有人叩门云介休王暂借霹雳车至介休收麦良乆数人共持一物如幢上缀旗旙凡十八叶有光如电以授之次日介休大雷雨损麦千余顷又李靖尝投宿一巨宅有老妇延之中夜叩户甚迅妇出谓靖曰老妇龙也二子俱出今天命行雨欲烦一行遂鞴青骢马以一瓢水与之戒曰马躩地嘶鸣即取水一滴滴马鬃上一滴乃地上一尺慎勿多也靖见旱极连下三十余滴靖归妇惊语曰平地水深三丈矣诗意主祷雨故用此事】
　　是日自磻溪往阳平憩于麻田青峯寺之下院翠麓亭
　　不到峯前寺空来渭上村此亭聊可喜修径岂辞扪谷映朱栏秀山含古木尊路穷惊石断林缺见河奔马困嘶青草僧留荐晚飱我来秋日午旱乆石牀温安得云如盖能令雨泻盆共看山下稻凉叶晚翻翻
　　【三水小牍安定郡有岘阳峰峰上有池若雨则云起池中如车盖然故里谚曰岘山张盖雨霶霈杜诗白帝城头云若屯白帝城下雨翻盆】
　　二十七日自阳平至斜谷宿于南山中蟠龙寺
　　横槎晚渡碧涧口骑马夜入南山谷谷中暗水响泷泷岭上踈星眀煜煜寺藏嵓底千万仭路转山腰三百曲风生饥虎啸空林月黒惊麏窜修竹入门突兀见深殿照佛青荧有残烛媿无酒食待游人旋斫杉松煮溪防板阁独眠惊旅枕木鱼晓动随僧粥起观万瓦鬱参差日乱千岩散红緑门前商贾负椒荈山后咫尺连巴蜀何时归耕江上田一夜心逐南飞鹄
　　【杜甫宿赞上人房诗夜深殿突兀风动金琅珰】
　　是日至下马碛憩于北山僧舎有阁曰懐贤南直斜谷西临五丈原诸葛孔眀所从出师也
　　南望斜谷口三山如犬牙西观五丈原鬱屈如长蛇有懐诸葛公万骑出汉巴吏士寂如水萧萧闻马檛公才与曺丕岂止十倍加顾瞻三辅闲势若风巻沙一朝长星坠竟使蜀妇髽山僧岂知此一室老烟霞往事逐云散故山依渭斜客来空吊古清涙落悲笳
　　【汉书文帝纪髙帝王子弟地犬牙相制注犬牙言地形如犬之牙交相入也长安志引水经注斜水北歴斜谷过五丈原亦谓之武功水又曰武功盖在渭水南郿县北是蜀志建兴十二年诸葛亮悉大众由斜谷出以流马运据武功五丈原与司马仲达对于渭南分兵屯田为乆住之基耕者杂于渭濵之间而百姓安堵军无私焉诗车攻萹萧萧马鸣毛传言不讙哗也公诗用此意韵注马檛鞭也诸葛亮传先主病笃召亮谓曰君才十倍曹丕必能安国家定大事晋阳秋有星赤而芒角自东北西南流投于亮营三投再还往大还小俄而亮卒戴记妇人髽而吊也自败于狐骀始也盖鲁臧纥败于狐骀国人逆防者皆髽】












　　施注苏诗巻一

　　钦定四库全书
　　施注苏诗巻二
　　宋　苏轼　撰
　　施元之原注
　　武进邵长蘅删补
　　诗四十五首
　　【起在凤翔至治平乙巳罢凤翔任还京师作　施注缺今补】
　　和子由记园中草木十一首
　　煌煌帝王都赫赫走羣彦嗟汝独何为闭门观物变微物岂足观汝独观不倦牵牛与葵蓼采摘入诗巻吾闻山东傅置酒携嬿婉富贵未能忘声色聊自遣汝今又不然时节看蔓懐寳自足珍蓻兰那计畹吾归于汝处慎勿嗟嵗晩
　　【古乐府有煌煌京洛萹本草牵牛生花如鼓子花稍大作碧色陶隠居注蓼有三种一紫蓼一香蓼一青蓼晋书谢安栖遅东山放情邱壑好音乐毎游赏必以妓从离骚既滋兰之九畹兮又树蕙之百畆王逸注十二畆曰畹】
　　荒园无数亩草木动成林春阳一已敷妍丑各自矜蒲萄虽满架困倒不能任可怜病石榴花如破红襟葵花虽粲粲蔕浅不胜簮丛蓼晚可喜轻红随秋深物生感时节此理等废兴飘零不自由盛亦非汝能
　　种栢待其成栢成人已老不如种丛篲春种秋可倒隂阳不择物美恶随意造栢生何苦艰似亦费天巧天工巧有防肯尽为汝耗君看藜与藿生意常草草
　　萱草虽微花孤秀能自防亭亭乱叶中一一芳心插牵牛独何畏诘曲自牙蘖走寻荆与榛如有宿昔约南斋读书处乱翠晓如泼偏工贮秋雨嵗嵗壊篱落
　　【夲草萱草一名鹿葱嵇康养生论萱草忘忧】
　　芦笋初似竹稍开叶如蒲方春节抱甲渐老根生防不爱当夏緑爱此及秋枯黄叶倒风雨白花摇江湖江湖不可到移植苦勤劬安得防野鸭飞来成画图
　　行乐惜芳晨秋风常苦早谁知念离别喜见秋老秋感霜霰茎叶飒已槁宦游归无时身若马系皁悲鸣念千里耿耿志空抱多忧竟何为使汝发缟
　　【顔延年赭白马赋飞黄服皁魏武乐府老骥伏枥志在千里】
　　官舎有丛竹结根问囚防下为人所径土宻不容钉慇懃戒吏卒插棘防中庭绕砌忽坟裂走鞭瘦竛竮我常携枕簟来此防寒青日暮不能去卧听牕风泠
　　【左传僖四年公祭之地地坟注髙起也】
　　芎防生蜀道白芷来江南漂流到关辅犹不失芳甘濯濯翠茎满愔愔清露涵及其未花实可以资筐篮秋节忽巳老苦寒非所堪劚根取其实对此微物慙
　　【夲草芎防生武功川谷陶隠居注蜀中亦有而细白芷生河东川谷下泽如掌】
　　自我来关辅南山得再游山中亦何有草木媚深幽菖蒲人不识生此乱石沟山髙霜雪【一作雪霜】苦苖叶不得抽下有千嵗根蹙缩如蟠虬长为鬼神守徳薄安敢偷【寰宇记咸平中姚咸南采菖蒲有一丈夫谓之曰此菖蒲安期生所饵可以忘老倐而失之神仙传茅君丹砂二千嵗乃结成上帝常使鬼神毒蛇守焉】
　　我归自南山山翠犹在目心随白云去梦绕山之麓汝从何方来笑齿粲如玉探懐出新诗秀语夺山緑觉来已茫昩但记说秋菊有如采樵子入洞听琴筑归来写遗声犹胜人间曲【公自注八月十一日夜宿府学方和此诗梦与弟游南山出诗数十萹梦中甚爱之及觉唯记一句云蟋蟀悲秋菊】
　　【郭璞游仙诗灵妃顾我笑粲然启玉齿】
　　野菊生秋涧芳心空自知无人惊嵗晚惟有暗蛩悲花开涧水上花落涧水湄菊衰蛩亦蛰与汝嵗相期椘客方多感秋风咏江蓠落英不满掬何以慰朝饥
　　【吕温山樱诗幽处竟谁见芳心空自知李商隠诗莫学汉臣栽苜蓿还同椘客咏江蓠椘辞离骚扈江离与辟芷兮纫秋兰以为佩注香草生于江中故曰江离也离蓠通椘辞夕飡秋菊之落英】
　　周公庙庙在岐山西北七八里庙后百许歩有泉依山涌冽异常国史所谓润徳泉世乱则竭者也【湘山野録雍熙二年凤翔奏岐山县周公庙有泉涌出相传时平则流乱则竭至大中年复流赐号润徳泉后又涸今其泉复涌澄滢甘洁太宗嘉之】
　　吾今那复梦周公尚喜秋来过故宫翠凤旧依山硉兀清泉长与世穷通至今游客伤离黍故国诸生咏雨蒙牛酒不来乌鸟散白杨无数暮号风
　　【王注周兴鸑鷟鸣于岐山今为凤翔郭璞江赋巨石硉兀以前却古诗白杨多悲风萧萧愁杀人】南溪之南竹林中新构一茒堂予以其所处最为深邃故名之避世堂
　　犹恨溪堂浅更穿修竹林髙人不畏虎避世已无心隠几頽如病忘言兀似【一作自】瘖茒茨追上古冠盖谢当今晓梦猿呼觉秋懐鸟伴吟暂来聊觧带屡去欲携衾湖上行人絶堦前暮雪深应逢緑毛叟扣戸夜抽簪【晋史郭文少爱山水游名山歴华隂之崖穷谷无人之地倚木于树苫覆其上而居亦无壁障时猛兽为暴入屋害人而文独宿十余年卒无患害庄子南郭子綦隠几而坐防焉似丧其耦史记李斯传采椽不斲茒茨不剪皮日休诗刘根昔成道兹坞四百年毵毵被其体号为绿毛仙】
　　自清平镇游楼观五郡大秦延生仙游往返四日得十一诗寄舎弟子由同作
　　楼观【注见前巻】
　　鸟噪猿呼昼闭门寂寥谁识古皇尊青牛乆已辞辕轭白鹤时来【一作来时】访子孙山近风吹积雪天寒落日淡孤村道人应怪游人众汲尽阶前井水浑
　　【别说老氏乗青牛薄板车续搜神记辽东华表柱上有鹤集其上言曰有鸟有鸟丁令威去家千嵗今来归古乐府风吹积雪杜诗淘米少汲水汲多井水浑】
　　五郡
　　古观正依林麓断居民来就【一作说】水泉甘乱溪赴渭争趋北飞鸟迎山不复南羽客衣冠朝上象野人香火祝春蚕汝师岂觧言符命山鬼何知托老耼【公自注观有明皇碑言梦老子告以享国长乆之意】
　　授经防【公自注乃南山一峯耳非复有筑处】
　　剑舞有神通草圣海山无事化琴工此防一览秦川小不待传经意已空
　　【国史补唐张旭善草书自言吾闻公主与担夫争道而得笔法之意后见公孙大娘舞剑器而得其神后汉张奂传注张芝草书为世所寳韦仲将以为草圣也书断旭书类伯英时谓之亚圣水仙操序伯牙学琴于成连三年而成成连曰吾之学不能移人之情吾师方子春在东海中乃赍粮从之至蓬莱山留伯牙曰吾将迎吾师刺船而去旬时不返伯牙心悲延头四望但闻海水汩没山林窅羣鸟悲号仰天叹曰先生将移我情乃援琴而作歌按海山无事化琴工句王注引成连事似为近之又引南史宗少文抚琴动操欲令众山皆响非诗意矣今删老子传经详见上巻壬寅二月诗注杜子羙望岳诗防当凌絶顶一览众山小】
　　大秦寺
　　晃荡平川尽坡陁翠麓横忽逢孤塔迥独向乱山眀信足幽寻逺临风却立惊原田浩如海滚滚【一作衮衮】尽东倾【汉司马相如哀二世登陂陁之长阪兮注陂陁不平之貌坡陂通李白诗幽寻无前期乗兴不觉逺】仙游潭五首【公自注潭上有寺三二在潭北循黑水而上为东路至南寺渡黑水西里余从马北上为西路至北寺东路险不可骑马而西路隔潭潭水深不可测上以一木为桥不敢过故南寺有塔望之可爱而终不能到】
　　潭
　　翠壁下无路何年雷雨穿光摇岩上寺深到影中天我欲然【一作燃】犀看龙应抱寳眠谁能【一作言】孤石上危坐试僧禅
　　【晋书温峤传峤旋武昌至牛渚矶水深不可测世云其下多怪物峤遂燃犀角而照之湏防见水族覆火竒形异状或乗马车着赤衣者其夜峤梦人谓曰与君幽眀道别何意相照也意甚恶之峤至镇未旬而卒庄子列御宼夫千金之珠必在九重之渊骊龙颔下子能得珠者必遭其睡也】
　　南寺
　　东去愁攀石西来怯渡桥碧潭如见试白塔苦相招野馈惭微薄村沽慰寂寥路穷斤斧絶松桂得干霄
　　北寺
　　唐初传有此乱后不留碑畏虎闗门早无村得米遅山泉自入瓮野桂不胜炊信羙能乆应先学忍饥【杜诗小市常争米孤城早闭门战国防蘓秦谓椘王曰国之食贵于玉薪贵于桂谒者难见如鬼王难见如天帝今臣食玉炊桂因鬼见帝不亦难乎王粲登楼赋信羙而非吾土兮曽何足以乆留】
　　马融石室
　　未应将军聘初从季直游绛纱生不识苍石尚能留岂害依梁冀何须困李侯吾诗慎勿刻猿鹤为君羞【三辅决録注挚恂字季直详见前巻留题仙游潭注后汉马融传大将军邓隲闻融名召为舎人不应命又融教养诸生常有千数常坐髙堂施绛纱帐前授生徒后列女乐弟子以次相传鲜有入其室者吴祐传梁冀诬奏李固融在坐为冀草奏祐谓融曰李公之罪成于卿手李公即诛卿何面目见天下之人乎】
　　玉女洞
　　洞里吹箫子终年守独幽石泉为晓镜山月当帘钩嵗晚杉枫尽人家雾雨愁送迎应鄙陋谁继椘臣讴【椘辞沅湘之间其俗信鬼而好祀使巫觋作乐歌舞以娱神蛮荆陋俗词多鄙俚屈原既放逐见而感之为作九歌韩退之罗池庙碑作迎享送神诗遗栁民俾歌以祀焉】
　　爱玉女洞中水既致两缾恐后复取而为使者见绐因破竹为契使寺僧藏其一以为往来之信戯谓之调水符
　　欺谩乆成俗闗市有契繻谁知南山下取水亦置符古人辨淄渑皎若鹤与凫吾今既谢此但视符有无常恐汲水人智出符之余多防竟无及弃置为长吁
　　【汉书终军传注繻帛边也关出入皆以传传还因裂繻头合以为符信也列子孔子曰淄渑之合易牙能辨之鹤凫用荘子鹤颈长凫颈短语】
　　自仙游回至黒水见居民姚氏山亭髙絶可爱复憩其上
　　山鵶晓辞谷似报游人起出门犹屡顾惨若去吾里道途险且迂继此复能防溪边有危构归驾聊复柅爱此山中人缥缈如仙子平生慕独往官爵同一屣胡为此溪边眷眷若有俟国恩乆未报念此慙且泚临风浩悲咤万世同一轨何年谢簪绂丹砂留迅晷
　　【易系于金柅注止轮木汉书郊祀志天子曰嗟乎诚得如黄帝吾视去妻子如脱屣耳】
　　南溪有防景亭处众亭之间无所见甚不称其名予欲迁之少西临断岸西向可以逺望而力未暇特为制名曰招隠仍为诗以告来者庶防迁之
　　飞檐临古道髙榜劝游人未即令公隠聊须濯路尘茒茨分聚落烟火傍城闉林缺湖光漏牕眀野意新居民惟白帽过客谩朱轮山好留归屐风囬落醉巾他年谁改筑旧制不须因再到吾虽老犹堪作坐賔
　　【南史和帝纪百姓皆着下屋白纱帽而反裙覆顶杨恽传乗朱轮者十人落醉巾王注引孟嘉落帽事已见前巻】
　　凌虚防【王注在凤翔廨后园陈希亮知凤翔时建先生集载凌虚防记】
　　才髙多感激道直无往还不如此台上举酒邀青山青山虽云逺似亦识公顔崩腾赴幽赏披豁露天悭落日衔翚壁暮云防烟鬟浩歌清兴发放意末礼删是时嵗云暮微雪洒袍班吏退迹如扫賔来勇跻攀防前飞鴈过防上雕弓弯聫翩向空坠一笑惊尘寰
　　【李太白诗青山犹衔半边日韩退之诗擢玉纡烟鬟又雉带箭诗冲人决起百余尺红翎白簇随倾斜将军仰笑军吏贺五色离披马前堕诗似取其意】
　　竹【王注竹食竹根之防也】
　　野人献竹腰腹大如盎自言道傍得采不费罝网鸱夷让圎滑混沌慙瘦爽两牙虽有余四足仅能髣逢人自惊蹶闷若児脱襁念此微陋质刀几安足枉就擒太仓卒羞愧不能飨南山有孤熊择兽行防掌
　　【韩退之诗腰腹空大何能为鸱夷酒器详本巻次韵栁子玉诗注神异经昆仑西有兽焉其状如犬长毛四足似熊名曰混沌退之诗择肉于熊罴肯视兔与貍】
　　渼陂鱼【公自注陂在鄠县王注杜诗有渼陂行字从水从羙以陂中鱼故得名渼音羙】
　　霜筠细破为防掩中有长鱼如卧剑紫荇穿顋气惨凄红鳞照座光磨闪携来虽逺鬛尚动烹不待熟指先染坐客相看为觧顔香粳饱送如填堑早嵗尝为荆渚客黄鱼屡食沙头店江濵易采不复珍盈尺輙弃无乃僭自从西征复何有欲致南烹嗟乆欠游鯈琐细空自腥乱骨縦横动遭砭故人逺餽何以报客俎乆空惊忽赡东道无辞信使频西邻幸有庖虀酽【鱼欠切】
　　【孟浩然诗游鱼拥剑来左传宣公四年郑灵公烹鼋子公之食指动公故弗与子公怒染指于鼎尝之而出曹植诗食若填巨堑杜子羙诗半湿捣香粳韩退之诗淅玉炊香粳杜诗顿顿食黄鱼地志沙头镇属荆南府韩南食诗我来御魑魅自宜味南烹】
　　读道藏
　　嗟予亦何幸偶此琳宫居宫中复何有戢戢千函书盛以丹锦囊冒以青霞裾王乔掌闗籥蚩尤守其庐乗闲窃掀搅渉猎岂暇徐至人悟一言道集由中虚心闲反自照皎皎如芙蕖千嵗厌世去此言乃籧篨人皆忽其身治之用土苴何暇及天下幽忧吾未除
　　【韩退之赠崔立之诗戢戢已多如束笋汉武内传帝见西王母巾器中有一巻小黄书盛以紫锦之囊帝问此何书曰五岳真形圗也其文秘禁令侍女宋灵賔更取一图以与帝灵賔探懐中得一巻盛以云锦之囊因以付帝干子何譲之见一老翁歌譲之逐入邱化狐遁去案上得书一纸云何以蔽祼霞裾云王注蚩尤神名道藏中多画蚩尤守御之状前汉贾山渉猎书记不能为醇儒庄子惟道集虗王注道家存想法当想心如未开莲花韵注籧篨敝竹器也庄子千嵗厌世去而上仙又道之真以治身其土苴以治天下又尧以天下譲子州支父子州支父曰我适有幽忧之疾未暇治天下也】
　　十二月十四日夜微雪眀日早往南溪小酌至晚
　　南溪得雪真无价走马来看及未消独自披榛寻履迹最先犯晓过朱桥谁怜破屋眠无处坐觉村饥语不嚣惟有暮鸦知客意惊飞千片落寒条
　　【赵景真与稽茂齐书渉泽求蹊披榛觅路履迹盖用东郭先生雪中履迹也杜牧之诗泽濶鸟来遅村饥人语早】
　　九月中曽题二小诗于南溪竹上既而忘之昨日再游见而録之
　　湖上萧萧踈雨过山头霭霭暮云横陂塘水落荷将尽城市人归虎欲行
　　谁谓江湖居而为虎豹宅焚山岂不能爱此千竿碧司竹监烧苇园因召都廵检柴贻勗左藏以其徒防猎园下
　　官园刈苇嵗畱槎深冬放火如红霞枯槎烧尽有根在春雨一洗皆萌芽黄狐老最狡防卖侮百兽常矜夸年年此厄竟不悟但爱防宻争来家风回焰巻毛尾欲出已被苍鹰遮野人来言此最乐徒手晓【一作时】出归满车廵边将军在近邑呼来飒飒从矛叉戍兵乆闲可小试战鼓虽冻犹堪挝雄心欲搏南涧虎阵势颇学常山蛇霜干火烈声爆野飞走无路号且呀迎人截来砉【一作苦】逢箭避犬【一作火】逸去穷投罝击鲜走马殊未厌但恐落日催栖鵶弊旗仆鼓坐数获鞍挂雉兔肩分麚主人置酒聚狂客纷纷醉语晚更哗燎毛燔肉不暇割饮啖直欲追羲娲青邱云梦古所咤与此何啻百倍加苦遭谏疏说夷羿又被赋客嘲滛奢岂如闲官走山邑放旷不与趋朝衙农工巳毕嵗云暮车骑虽少賔殊佳酒酣上马去不告猎猎霜风吹帽斜
　　【周官大司马羣吏弊旗注弊仆也司马相如子虚赋秋田乎青邱仿偟乎海外吞若云梦者八九其于胷中曽不芥蔕左传魏绛谏晋侯引虞人之箴曰在帝夷羿冒于原兽又相如赋盛推云梦以为髙奢言滛乐而显侈靡窃为足下不取也北史独孤信尝因猎日暮驰马入城其帽微侧诘且人有戴帽者咸慕信侧其帽焉】
　　和子由木山引水二首
　　蜀江乆不见沧浪江上枯槎逺可将去国尚能三犊载汲泉何爱一夫忙﨑岖好事人应笑冷淡为欢意自长遥想纳凉清夜永牕前微月照汪汪
　　千年古木卧无梢浪巻沙翻去似瓢防度过秋生藓晕至今流润应江潮然疑有蛟龙吐断处人言霹雳焦材大古来无适用不须鬱鬱慕山苖
　　【王注江有潮来枯木先润若相应也栁宗元霹雳琴赞引始枯桐生石上言有蛟龙伏其窽一夕暴震为火焚至旦乃巳超道人取以为三琴云杜子羙诗志士幽人莫怨嗟古来材大难为用左思咏史诗鬰鬰涧底松离离山上苖以彼径寸茎防此百尺条】
　　寄题兴州鼂太守新开古东池
　　百畆新池傍郭斜居人行乐路人夸自言官长如灵运能使江山似永嘉縦饮座中遗白帢【音蛤】幽寻尽处见桃花不堪山鸟号归去长遣王孙苦忆家
　　【南史谢灵运为永嘉太守郡有名山水素所爱好遂肆志遨游寻山陟岭必造幽胜嵓障千里莫不遍歴所至輙为诗以致其意永嘉今温州也贯休诗永嘉为郡后山水添鲜碧永嘉志夲汉东瓯县晋太康二年明帝立永嘉郡王注帢帽也魏初有白帢之制】
　　华隂寄子由
　　三年无日不思归梦里还家旋觉非腊酒送寒催去国东风吹雪满征衣三峯已过天浮翠四扇行看日照扉里堠消磨不禁尽速携家饷劳骖騑
　　【华山记其上有三峯直上晴霁可覩三峯莲华松桧毛女也韩退之诗荆山已去华山来日出潼关四扇开又路傍堠诗堆堆路傍堠一防复一只注封堠也】
　　和董传留别【王注董传字至和洛阳人有诗名尝在凤翔与东坡相从韩魏公镇长安传有诗云古来风义遗才少近世公卿荐士稀韩举而已卒矣】
　　麤缯大布裹生涯腹有诗书气自华厌伴老儒烹瓠叶强随举子踏槐花囊空不办寻春马眼乱行看择壻车得意犹堪夸世俗诏黄新湿字如鸦
　　【后汉刘昆教授弟子恒五百余人每春秋享射常备列典仪以素木瓠叶为俎豆诗小雅幡幡瓠叶采之亨之序曰刺幽王弃礼而不能行故思古之人不以微薄废礼焉南部新书长安举士六月后落第者不出京谓之过夏时语曰槐花黄举子忙王注唐进士开宴常寄曲江亭其日公卿家倾城縦观钿车珠鞅栉比而至中东榻之选十八九卢仝诗闲来案上翻墨汁涂抹诗书如老鸦】
　　次韵栁子玉见寄
　　薄雷轻雨晓晴初陌上春泥未溅裾行乐及时虽有酒出门无侣谩看书遥知寒食催归骑定把鸱夷载后车他日见邀须强起不应辞病似相如
　　【汉书陈遵传鸱夷滑稽腹如大壶注鸱夷韦囊以盛酒即今鸱夷幐也史记司马相如传相如与临卭令王吉相善临卭富人相谓曰令有贵客为具召之并召令相如谢病不能行临卭令不敢尝食自往迎相如相如不得巳强往一座尽倾】
　　送曽子固倅越得燕字【王注子固名巩南丰人嘉祐二年永叔知贡举子固兄弟四人同登科】
　　醉翁门下士杂沓难为贤曽子独超轶孤芳陋羣妍昔从南方来与翁两聨翩翁今自憔悴子去亦宜然贾谊穷适椘乐生老思燕因江鲙羙遽厌天庖羶但苦世论隘聒耳如蜩蝉安得万顷池养此横海鳣
　　【汉书刘向传襍沓众贤罔不肃和贾谊传天子议以谊任公卿之位绛灌之属皆害之出为长沙太傅长沙椘地也史记乐毅传毅去燕奔赵燕王以其子闲为昌国君而毅往来复通燕贾谊吊屈原赋横江湖之鳣鲸兮固将制于蝼蚁李白诗鲁国一杯水难容横海鳞王注先生诗案云送曾巩诗以讥近来多用刻薄之人议论鄙隘如蝉之鸣不足听也以诗案考之此诗作于熙寕三年不当入此】
　　王颐赴建州钱监求诗及草书
　　我昔识子自武功寒防夜语尊酒同酒防烛尽语不尽倦仆立寐僵屏风丁宁劝学不死诀自言亲受方瞳翁嗟予闻道不早悟醉梦颠倒随盲聋迩来忧患苦摧剥意思萧索如霜蓬羡君顔色愈少壮外慕渐少由中充河车挽水灌脑黒丹砂伏火入頬红大梁相逢又东去但道何日辞樊笼未能便乞勾漏【集作岣嵝误】令官曺似是锡与铜留诗河上慰离别草书未暇縁怱怱【一作忩忩汉地理志武功县属右扶风韩退之答张彻诗勤来得晤语勿惮宿寒防汉书陈万年病召其子咸教戒于牀下语至夜半咸睡头触屏风南史陶景年逾八十而有壮容仙书云眼方者夀千嵗景末年一眼有时而方又李根两目瞳子皆方仙经説八百嵗人瞳子方也黄庭经北方正气名河车仙经云鈆絶河车空所作必无功河车挽水盖搬运之法古嵩子真诀大丹第六转以文武火养一伏时成其伏火朱砂以楮汁丸如麻子大毎日下三丸驻顔定色庄子内萹泽雉十歩一啄百歩一饮不蕲蓄乎樊中汉书地理志交趾郡属县有苟屚师古曰屚与漏同盖即勾漏也一统志安南有勾漏山古县在其下晋书葛洪闻交趾出丹砂求为勾漏令帝不许洪曰非欲求荣以有丹尔杜子羙诗逺惭勾漏令不得问丹砂后汉书注张伯英下笔必为楷则号忩忩不暇草书】
　　秀州僧本莹静照堂
　　鸟囚不忘飞马系尝念驰静中不自胜不若听所之君看厌事人无事乃更悲贫贱苦形劳富贵嗟神疲作堂名静照此语子谓谁江湖隠沦士岂无适时资老死不自惜扁舟自娱嬉从之恐莫见况肎从我为
　　【史记陈轸谓犀首曰公何好饮也曰无事也轸谓曰吾令公厌事可乎】
　　石苍舒醉墨堂【王注苍舒京兆人字才羙善行草人谓得草圣三昧官为承事郎通判保安库尝为丞相吕公微仲所荐不达而卒】
　　人生识字忧患始姓名麄记可以休何用草书夸神速开巻戃怳令人愁我尝好之每自笑君有此病何能瘳自言其中有至乐适意无异逍遥游近者作堂名醉墨如饮羙酒销百忧乃知栁子语不妄病嗜土炭如珍羞君于此蓺亦云至堆墙败笔如山邱兴来一挥百纸尽骏马倏忽踏九州我书意造本无法防画信手烦推求胡为议论独见假只字片纸皆藏收不减钟张君自足下方罗赵我亦优不须临池更苦学完取绢素充衾裯【杜子羙诗子云识字终投阁史记项借学书不成其季父梁怒之借曰书足以记姓名而已杜醉歌行总角草书又神速世上児子徒纷纷张衡赋神戃怳以疑愁栁子厚答崔黯书凡人好辞工书皆病癖也吾尝见病心腹人有防土炭嗜酸咸者不得则大戚观吾子之意亦戚矣国史补长沙僧懐素好草书弃笔堆积埋于山下号曰笔冢南史曺景宗为人自恃髙胜毎作书字有不觧不以问人皆以意造懐素帖王右军云吾真书过钟而草故不减张仆以为真不如钟草不如张三辅决録杜伯度崔子玉以工草书称于前世赵袭与罗晖亦以能草颇自矜夸故张伯英与友人书曰上比崔杜不足下方罗赵有余后汉书注张芝字伯英好草书家之衣帛必先书后染临池学书池水尽黒】
　　送安惇秀才失觧西归
　　旧书不厌百囘读熟读深思子自知他年名宦恐不免今日栖遅那可追我昔家居断还往著书不复窥园葵朅来东游慕人爵弃去旧学从児嬉狂谋谬算百不遂惟有霜鬓来如期故山松柏皆手种行且拱矣归何时万事早知皆有命十年浪走寜非痴与君未可较得失临别惟有长嗟咨
　　【晋董遇字季直华隂人兴平中关中扰乱与兄仲耒耜负贩而常挟持经史人有从遇学者遇不肎教云必当先读百回读书百遍而义自见汉书董仲舒孝景时为博士下帷讲诵盖三年不窥园王注园葵用公仪子防去园葵事左传秦穆公使孟眀西乞白乙伐郑蹇叔哭之公曰尔何知中夀尔墓之木拱矣南史沈攸之言早知穷达有命恨不十年读书】
　　送任伋通判黄州兼寄其兄孜【王注孜时为简州平泉令字师圣伋字师中皆名士眉人也东坡谓之大任小任兄弟于庆歴间登第】
　　吾州之豪任公子少年盛壮日千里无媒自进谁识之有才不用今老矣别来十年学不厌读破万巻诗愈羙黄州小郡夹谿谷茆屋数家依竹苇知命无忧子何病见贤不荐谁当耻平原老令更可悲六十青衫贫欲死桐乡遗老至今泣頴川大姓谁能棰因君寄声问消息莫对黄鹞矜爪觜
　　【史记田光曰骐骥盛壮之时一日而驰千里至其衰老驽马先之杜子羙诗读书破万巻下笔如有神汉书循吏传朱邑病且死属其子曰我故为桐乡吏其民爱我必我桐鄊后世子孙奉尝我不如桐乡民李白诗六帝余古邱樵苏泣遗老汉书赵广汉传頴川大姓原楮宗族恣横賔客犯为盗贼前二千石莫能禽制广汉既至数月诛原楮首恶郡中震栗韩退之诗鲁连细而黠有似黄鹞子田巴兀老苍怜汝矜爪觜】















　　施注苏诗巻二
　　钦定四库全书
　　施注苏诗巻三
　　宋　苏轼　撰
　　施元之原注
　　武进邵长蘅删补
　　诗四十五首
　　【起熙寜已酉还京师至辛亥乞外除通判杭州赴任由陈頴过广陵作】
　　和子由初到陈州见寄二首
　　道防虽云久吾犹及老成如今各衰晩那更治刑名懒惰便樗散疎狂托圣明阿奴须碌碌门户要全生【荘子吾有大木人谓之樗曲辕栎社其大蔽牛匠石曰散材也杜子美诗郑公樗散鬓如丝晋列女传周顗母李氏谓顗等曰我屈节为汝家妾门户计耳中兴时顗等并列显位因冬至置酒络秀举觞赐三子曰尔等并贵列吾目前吾复何忧嵩曰恐不如尊防伯仁好乗人之弊非自全之道嵩性抗直亦不容扵世惟阿奴碌碌当在阿母目下耳李氏字络秀顗字伯仁谟小字阿奴】
　　旧隠三年别杉松好在不吾今尚眷眷此意恐悠悠闭户时寻梦无人可说愁还来送别处双泪寄南州
　　次韵子由緑筠堂
　　爱竹能延客求诗剰挂墙风梢千纛乱月影万夫长谷鸟惊棋响山蜂识酒香只应陶靖节防聴北牕凉【宋子京诗槩竹森烟纛杜牧之晚晴赋竹林外裹兮十万丈夫甲刃枞枞宻阵而环侍】
　　送刘攽倅海陵【刘攽字贡父临江新喻人与王介甫论新法不便介甫怒斥通判泰州】
　　君不见阮嗣宗臧否不挂口莫夸舌在牙齿牢是中惟可饮醇酒读书不用多作诗不须工海邉无事日日醉梦魂不到蓬莱宫秋风昨夜入庭树莼丝未老君先去君先去几时回刘郎应白髪桃花开不开【晋阮籍传籍字嗣宗发言逺口不臧否人物史记张仪传尝从楚相饮已而楚相亡璧门下意张仪共执掠笞其妻曰子毋读书防说安得此辱乎仪曰视吾舌尚在否妻笑曰舌在也仪曰足矣韩退之赠刘师服诗羡君齿牙牢且洁大肉硬饼如刀截南史谢瀹传兄胐指瀹口曰此中惟宜饮酒白乐天诗不用更教诗过好折君官职是诗名杜诗莫相疑行忆献三赋蓬莱宫晋张翰传因秋风起思吴中菰菜莼羮鲈鱼脍命驾而归齐民要术四月莼生茎而无叶名雉尾莼芽甚肥美叶舒长名丝莼刘禹锡还京师诗南曹旧吏来相问何处淹留白髪生又赠看花君子诗元都观里桃千树尽是刘郎去后栽防都观诗桃花浄尽菜花开王注公赴诏狱供此诗讥讽朝廷新法不便不容人直言不如耳不闻而口不言也】送钱藻出守婺州得英字【钱藻字醇老武肃王镠五世孙熙寜三年以尚书司封郎秘阁校理出守婺州同舍之士饮饯扵观音院防者凡二十人醇老为诗二十言以示坐者各取其一言为韵赋诗送之曽巩为之序】
　　老手便剧郡髙懐厌承明聊纡东阳绶一濯沧浪缨东阳佳山水未到意已清过家父老喜出郭壶浆迎子行得所愿怆悢居者情吾君方急贤日旰坐迩英黄金招乐毅白璧赐虞卿子不少自贬陈义空峥嵘古称为郡乐渐恐烦敲搒【音崩】临分敢不尽醉语醒还惊
　　【汉朱邑传逺守剧郡驭扵防墨严助传上赐书曰君厌承明之庐注承明庐在石渠阁外扬子使我纡朱懐金唐地理志婺州东阳郡刘禹锡答于令诗东阳本是佳山水何况曽经沈隠侯后汉岑彭传南还津乡有诏过家上冢白乐天初到江州诗遥见朱轮来出郭相迎劳动使君公文选班叔皮北征赋心怆悢以伤懐左传日旰注旰晏也汉张汤传毎朝奏事语国家用日旰天子忘食宋仁宗景祐二年置迩英在迎阳门之北东向延羲在崇政殿之西南隅上谷郡圗经燕太子丹筑台置千金其上以招贤士天下谓之黄金台栁子厚咏史燕有黄金台逺至望诸君史记乐毅传赵封扵观津号望诸君虞卿传蹑蹻担簦说赵孝成王一见赐黄金百镒白璧一双孔子世家子贡曰夫子之道至大也故天下莫能容夫子盍少贬焉荘子屠羊说居防卑贱而陈义甚髙杜子美诗峥嵘吐髙论汉书东方朔传注搒击也韩退之赴江陵诗何况亲犴狱敲搒发奸偷公乌台诗话熙寜三年三月作古诗一首送钱藻此诗除无讥讽外言朝廷方急贤才多士并进子独逺出为郡不少自勉强求进但守道义意讥当时之人急进也又言青苖助役既行百姓输纳不前为郡者不免用鞭棰催督醉中道此语醒后还惊恐得罪朝廷以讥讽新法不便之故也】
　　送吕希道知和州【吕希道字景纯河东人丞相文靖公之孙翰林侍读学士公绰之子歴知解和滁汝澶湖亳七州】
　　去年送君守解梁今年送君守歴【一作枥】阳年年送人作太守坐受尘土堆胷膓君家聨翩三将相富贵未已今方将凤雏骥子生有种毛骨徃徃传诸郎观君崛郁负竒表便合剑佩趋明光胡为小郡屡奔走征马未解风帆张我生本自便江海忍耻未去犹徬徨无言赠君有长叹美防河水空洋洋
　　【九域志解州解梁城事见左传唐地理志和州歴阳郡世说罗友家贫乞禄扵桓温曰昨逢一鬼大揶揄云只见汝送人作郡不见人送汝作郡温笑以为襄阳太守王注防正諡文穆本朝名相其侄曰夷简夷简之子曰公着皆为将相晋书陆云幼时吴尚书闵鸿见而竒之曰此儿若非龙驹当是凤雏北齐裴景鸾景鸿并有逸才河东呼景鸾为骥子杜子美入奏行窦侍御骥之子凤之雏世说王右军道祖士少风领毛骨恐没世不复见如此人西汉有明光宫史记孔子将西见赵简子至扵河而闻窦鸣犊舜华之死也临河而叹曰美防水洋洋乎丘之不济此命也夫】
　　次韵王诲夜坐
　　爱君东閤能延客顾我闲官不计员防杖频过知未厌卜居相近岂辞迁莫将诗句惊摇落渐喜樽罍省仆縁待约月明池上宿夜深同看水中天
　　【汉公孙传起客舍开东閤以延贤人宋玉九辨悲哉秋之为气也箫瑟兮草木摇落而变衰荘子人间世篇爱马者以筐盛矢以蜄盛溺适有蚊防仆縁而拊之不时则缺衔毁首碎胷李太白诗人乘海上月防落湖中天贾岛诗船压水中天】
　　送文与可出守陵州【文与可名同梓潼人画竹石妙絶一世得者皆寳之】
　　壁上墨君不解语见之尚可消百忧而况我友似君者素节凛凛欺霜秋清诗健笔何足数逍遥齐物追荘周夺官遣去不自觉晓梳脱发谁能收江邉乱山赤如赭陵阳正在千山头君知逺别懐抱恶时遣墨君解我愁【东坡墨君堂记王子猷谓竹君天下従而君之无异辞今与可又以墨君之形容作堂以居而属余为文后汉孔融传凛凛焉皜皜焉与琨玉秋霜比质杜诗复忆防阳孟浩然清诗句句尽堪传又庾信文章老更成凌云健笔意縦横荘子内篇有逍遥游齐物论晋王羲之传中年以来伤扵哀乐与亲友别輙作数日恶杜诗使我不能飡令我恶懐抱】
　　送刘道原归觐南康【刘道原名恕筠州人介甫执政道原在馆阁欲引寘条例司固辞是时介甫权震天下人不敢忤而道原愤愤欲与之校又条陈所更法令不合众心者至面刺其过介甫怒变色道原不以为意防稠人广坐对其门生诵言得失无所避遂与之絶此诗端为介甫而发以孔融汲黯比道原曹操张汤况介甫又云虽无尺棰与寸刃口吻排撃含风霜益着其面折之实也】
　　晏婴不满六尺长髙节万仭陵首阳青衫白髪不自叹富贵在天那得忙十年闭户乐幽独百金购书收散亡朅来东观弄丹墨聊借旧史诛奸强孔融不肻下曹操汲黯本自轻张汤虽无尺棰与寸刃口吻排击含风霜自言静中阅世俗有似不饮观酒狂衣巾狼藉又屡舞傍人大笑供千埸交朋翩翩去畧尽惟我与子犹徬徨世人共弃君独厚岂敢自爱恐子伤朝来告别惊何速归意已逐征鸿翔匡庐先生古君子挂冠两纪鬓未苍定将文度置膝上喜动隣里烹猪羊君归为我道名姓【一作姓字】幅巾他日容登堂
　　【史记晏婴传晏子长不满六尺身相齐国名显诸侯后汉和帝纪永元十三年幸东观覧书林阅篇籍博选术艺之士以充其官韩退之诗丹墨交横挥又答崔立之书将作唐之一经垂之扵无穷诛奸谀扵既死发潜徳之幽光后汉孔融传见曹操雄诈渐着数不能堪故发辞褊宕多致乖忤汉汲黯传张汤以更定律令为廷尉黯质责汤扵上前愤怒骂曰天下谓刀笔吏不可为公卿果然必汤也韩送张道士诗恨无一尺棰为国笞羗夷又臣有一寸刃西京杂记淮南王着鸿烈书自云字中皆挟风霜汉盖寛饶传无多酌我我廼酒狂史记滑稽传淳于髠曰履舄交错杯盘狼藉当此之时能饮一石毛诗屡舞僛僛又屡舞僊僊李白短歌行天公见玉女大笑供千埸韩答胡生书不敢自爱惧生之无益而有伤也庐山记匡俗先生姓匡名俗殷周之际遯世隐居庐扵此山因号庐山亦曰匡山按匡庐先生谓道原父俗一作续后汉逢萌传觧冠挂东都城门晋书陶景挂冠神武门王述传述爱子坦之虽长大犹抱置膝上坦之字文度古乐府木兰歌磨刀霍霍向猪羊后汉法真传太守请见真乃幅巾诣谒又符融传融幅巾奋袖谈辞如云】
　　出都来陈所乘船上有题小诗八首不知何人有感扵余心者聊为和之
　　蛙鸣青草泊蝉噪垂杨浦吾行亦偶然及此新过雨鸟乐忘罝罦鱼乐忘钩饵何必择所安滔滔天下是【荘子胠箧篇钩饵罔罟罾笱之知多则鱼乱扵水矣削格罗落罝罘之知多则兽乱扵泽矣】
　　烟火动村落晨光尚熹微田园防防好渊明胡不归【广雅村落居也陶渊明归去来辞归去来兮田园将芜胡不归又问征夫以前路恨晨光之熹微】我行无疾徐轻楫信容漾船防村市閙闸发寒波涨舟人苦炎热宿此乔木湾清月未及上黑云如頽山【后汉光武纪王邑围昆阳有云如壊山当营而陨庾信咏懐诗哭市闻妖兽頽山起怪云欧阳答圣俞大雨诗夕云若頽山夜雨如决渠】
　　万窍号地籁冲风散天池喧豗瞬息间还挂斗与箕【荘子齐物论大块噫气其名为风是惟无作作则万窍怒号又地籁则众窍是巳楚辞九歌冲风起兮水横波荘子逍遥防南溟者天池也】
　　颍水非汉水亦作蒲萄緑恨无防阳儿令唱铜鞮曲【李白襄阳歌遥看汉水鸭头緑恰似蒲桃初酦醅又襄阳小儿齐拍手拦街争唱白铜鞮古乐府有白铜鞮歌】我诗虽云拙心平声韵和年来烦恼尽古井无由波【白乐天赠元稹诗无波古井水有节秋竹竿孟郊诗妾心古井水波澜誓不起】
　　次韵张安道读杜诗【张文定公名方平字安道】
　　大雅初微缺流风困暴豪张为词客赋变作楚臣骚展转更崩壊纷纶阅俊髦地偏蕃怪产源失乱狂涛粉黛迷真色鱼鰕易豢牢谁知杜陵杰名与谪仙髙扫地收千轨争标看两艘诗人例穷苦天意遣奔逃尘暗【一作闇】人亡鹿溟飜帝斩鼇艰危思李牧述作谢王褒失意各千里哀鸣闻九臯骑鲸遁沧海捋虎得绨袍巨笔屠龙手微官似马曹迂疎无事业醉饱死防遨简牍仪刑在儿童篆刻劳今谁主文字公合抱旌旄开巻遥相忆知音两不遭般斤思郢质鲲化陋鯈濠恨我无佳句时防致白醪殷勤理黄菊未遣没蓬蒿
　　【班孟坚两京赋序赋者古诗之流也史记屈原传忧愁幽思而作离骚离骚者犹离忧也韩退之调张籍诗李杜文章在光焰万丈长又帝欲长吟哦故遣起且僵汉蒯通传秦失其鹿天下共逐之列子汤问篇昔者女娲氏链五色石以补其阙断鼇之足以立四极王注亡鹿言明皇天寳之乱斩鼇言肃宗诛安史再造唐室汉冯唐传文帝曰嗟乎吾独不得防颇李牧为将岂忧匈奴防汉王褒传益州刺史王防使褒作中和乐职宣布诗杜子美送孔巢父诗巢父掉头不肯住东将入海随烟雾又若逢李白骑鲸鱼道甫问信今何如唐杜甫传流落剑南防严武节度西川徃依焉武以世旧待甫甚善云谿友议甫曰不谓严挺之有此儿武恚目之曰杜审言孙拟捋虎须荘子列御防篇朱泙漫学屠龙扵支离益单千金之家三年技成而无所用其巧世说王子猷为桓冲骑兵参军桓问曰卿何署答曰不知何署时见牵马来似是马曹杜甫传甫客耒阳令尝馈牛炙白酒大醉一夕卒扬子雕虫篆刻壮夫不为韩诗文字锐气在辉辉见旌旄扬子般之挥斤羿之激矢荘子徐无鬼篇郢人垩漫其鼻端使匠石斵之运斤成风尽垩而鼻不伤宋元君召匠石为之曰臣则尝能斵之虽然臣之质死久矣逍遥防篇北溟有鱼其名为鲲化而为鸟其名为鹏秋水篇荘子与恵子游扵濠梁之上荘子曰鯈鱼出防従容是鱼乐也髙士传张仲蔚常居穷素所防蓬蒿没人】
　　送张安道赴南都防台
　　我公古仙伯超然羡门姿偶懐济物志遂为世所縻黄龙防帝郊箫韶凤来仪终然反溟极岂复安笼池出入四十年忧患未尝辞一言有归意阖府谏莫移吾君信英睿搜士及茒茨无人长者侧何以安子思归来扫一室虚白以自怡防扵物之初世俗安得知我亦世味薄因循鬓生丝出防良细事従公当有时
　　【王注道科有仙卿仙伯如大茅君传有云紫阳左公太极仙伯是也神仙传王知逺谓弟子曰吾渐防洞府仙曹除吾为少室仙伯史记封禅书秦始皇东防海上求仙人羡门之属应劭曰羡门名子髙古仙人也扬雄传凤凰巢其树黄龙防其沼瑞应圗黄龙居四龙之长神灵之精舜东廵狩黄龙负图置舜前潘安仁秋兴赋譬犹池鱼笼鸟而有江湖之思荘子人间世虚室生白吉祥止止又田子方篇老曰吾防扵物之初韩退之示爽诗我老世味薄因循致防连又闵已赋在隐约以平寛固哲人之细事】
　　傅尧俞济源草堂【傅尧俞字钦之】
　　微官共有田园兴老罢方寻隐退庐栽种成隂十年事仓黄欲买百金无先生卜筑临清济乔木如今似畵图邻里亦知偏爱竹春来相与防龙雏
　　【管子十年之计莫如树木杜反照诗荻岸如秋水松门似畵图吴僧賛寜笋谱俗间谓笋为龙孙卢仝诗万箨抱龙孙攅迸溢林薮】
　　陆龙图诜挽诗【陆诜字介夫余杭人以龙图阁直学士知成都青苖法出诜言蜀峡刀耕火种民食常不足至种芋充饥愿罢四路使者并言差役水利事皆不当改诏独置成都府一路提举省其三使诗云挺然直节庇峩岷盖谓是也所歴桂延秦凤晋真定成都六州秦凤未上而改命诗云六州巷哭盖总言之尔】
　　挺然直节庇峩岷谋道従来不计身属纩家无十金产过车巷哭六州民尘埃辇寺三年别樽爼岐阳一梦新他日思贤见遗像不论宿草更沾巾
　　【礼记属纩以俟絶气汉扬雄传家产不过十金乏无担石之储晏如也后汉祭遵传防还光武幸城门过其车骑孔丛子子产死郑人巷哭三月晋羊祜传祜卒南州人号恸罢市巷哭者声相接王注东坡与介夫相别扵京师而防扵凤翔故诗及之唐地里志鳯翔府贞观七年置岐阳县赵抃成都古今集记大圣慈寺思贤阁歴政知府一一绘像因以为名礼记曽子曰朋友之墓有宿草而不哭焉】
　　胡完夫母周夫人挽词【胡完夫名宗愈常州人】
　　柏舟髙节冠乡邻綘帐清风耸搢绅岂似凡人但慈母能令孝子作忠臣当年织屦随方进晚节称觞见伯仁回首悲凉便陈迹凯风吹尽棘成薪
　　【晋列女传韦逞母宋氏父授以周礼音义逞仕苻坚为太常坚尝幸太学问博士经典时博士卢壸曰惟周官礼注未有其师自非此母无可以传授后生扵是就宋氏家立讲堂隔綘纱幔受业汉翟方进传欲西至京师受经母怜其幼随之长安织屦以给晋周伯仁注见本巻谢灵运庐陵王墓下诗道消结愤懑运开申悲凉晋王羲之兰亭序俛仰之间已为陈迹诗国风凯风自南吹彼棘薪】
　　次韵栁子玉过陈絶粮二首
　　风雨萧萧夜晦迷不湏鸣呌强知时多才久被天公怪阙食惟应防妇知杜叟挽衣那及胫顔公食粥敢言炊诗人情味真尝遍试问扵今底防【一作事】亏
　　【诗国风风萧萧鸡鸣胶胶小序风雨思君子也韩退之双鸟诗天公怪两鸟各捉一防囚杜子美同谷县诗黄精无苖山雪盛短衣数挽不掩胫顔鲁公乞米帖拙扵生事举家食粥来巳数月】
　　如我自观犹可厌非君谁复肻相寻圗书跌宕悲年老灯火青荧语夜深早嵗便懐齐物意微官敢有济时心南行千里成何事一聴秋涛万鼓音
　　【江文通恨赋脱畧公卿跌宕文史荘子有齐物论白乐天诗可惜济时心力在】
　　颍州初别子由二首【神宗青苖法既行子由度不能救以书抵介甫指陈其决不可者且请补外介甫大怒将加以罪同列止之除河南推官防张安道知陈州辟为教授东坡是时亦以论新法为介甫所嫉通判杭州出都来陈子由送至颍且同谒欧阳公而别盖熙寜四年也】
　　征防挂西风别泪滴清颍防连知无益惜此湏臾景我生三度别此别尤酸冷念子似先君木讷刚且静寡辞真吉人介石乃机警至今天下士去莫如子猛嗟我久病狂意行无坎井有如醉且坠幸未伤輙醒従今得闲暇黙坐消日永作诗解子忧持用日三省
　　【元防之别白乐天诗自识君来三度别遮回白尽老髭须周易吉人之辞寡又介于石不终日贞吉刘禹锡蛮子歌意行无旧路栁子厚愚谿对吾足蹈坎井头抵木石荘子逹生篇醉者之坠车虽疾不死骨节与人同而患害与人异其神全也王注公赴诏狱供此诗言弟曽争议新法不合乞罢既美其去果决亦是讥新法之不便也】
　　近别不改容逺别涕霑胷咫尺不相见实与千里同人生无离别谁知恩爱重始我来宛丘牵衣舞儿童便知有此恨防我过秋风秋风亦已过别恨终无穷问我何年归我言嵗在东离合既循环忧喜迭相攻语此长太息我生如飞蓬多忧发早白不见六一翁
　　【唐地里志陈州宛丘县诗国风宛丘注云四方髙中央下曰宛丘李白南陵别儿童诗儿女歌笑牵人衣欧阳公自号六一居士】
　　欧阳少师令赋所蓄石屏
　　何人遗公石屏风上有水墨希微踪不画长林与巨植独畵峨眉山西雪岭上万嵗不长之孤松崖崩涧絶可望不可到孤烟落日相溟蒙含风偃蹇得真态刻画始信天有工我恐毕宏韦偃死虢山下骨可朽烂心难穷神机巧思无所发化为烟霏沦石中古来畵师非俗士摹冩物象畧与诗人同愿公作诗慰不遇无使二子含愤泣幽宫
　　【老子聴之不闻名曰希抟之不得名曰微王注松髙尺余四时不改色今峩嵋有之朱景元歴代画断毕宏大歴二年为给事中画松石扵左省防壁好事者皆以诗咏之韦偃工老松异石咫尺千寻骈柯攅景杜双松圗诗天下防人畵古松毕宏已老韦偃少】
　　陪欧阳公燕西湖【王注颍州西湖】
　　谓公方壮须似雪谓公巳老光浮颊朅来湖上饮美酒醉后剧谈犹激烈湖邉草木新着霜芙蓉晚菊争煌煌插花起舞为公夀公言百嵗如风狂赤松共防也不恶谁能忍饥啖仙药巳将夀夭付天公彼徒辛苦吾差乐城上乌栖暮霭生银缸画烛照湖明不辞歌诗劝公饮坐无桓伊能抚筝
　　【汉扬雄传口吃不能剧谈宋玉髙唐赋木冬荣煌煌荧荧韩诗男儿不再壮百嵗如风狂史记张良世家愿弃人间事従赤松子防乃学辟谷道引轻身唐陆防曰我防年来忍饥诵经乃食杞菊颐神养夀汉陈遵传谓张竦曰足下苦身自约而我放意自恣官爵功名不减扵子而差独乐顾不优邪后汉童謡城上乌尾毕逋李太白诗姑苏台上乌栖时杜牧之诗暮霭生泽树斜阳下小楼班孟坚西都赋金缸衔壁注缸灯盏也晋桓伊传王国寳谢安女壻安恶其为人每抑制之国寳诡谀行扵主相之间嫌隙遂成武帝召桓伊饮安侍坐命伊吹笛一弄乃请以筝歌伊抚筝而歌怨诗曰为君既不易为臣良独难忠信事不显乃有见疑患云云声节慷慨俯仰可观安泣下霑襟乃越席而就之捋其须曰使君扵此不凡帝有愧色】
　　十月二日将至涡口五里所遇风防宿
　　长淮久无风放意弄清快今朝雪浪满始觉平野隘两山控吾前吞吐久不嘬【楚快切】孤舟系桑本终夜舞澎湃舟人更传呼弱缆恃菅蒯平生傲忧患久矣恬百怪鬼神欺吾穷戯我聊一噫缾中尚有酒信命谁能戒【孟郊诗寒江浪起千堆雪礼记母嘬防郑氏注嘬谓一举尽脔左传齐髙固入晋师桀石以投人禽之乘其车系桑本焉汉司马相如上林赋汹涌澎湃左传诗曰虽有丝麻无弃菅蒯韩退之感二鸟赋虽得之而不能乃鬼神之所戯荘子齐物篇大块噫气其名为风又见本巻船上小诗注】
　　出颍口初见淮山是日至夀州【东坡尝縦笔书此诗且题云予年三十六赴杭倅过夀作此诗今五十九南迁至防烟雨凄然颇有当年气象也墨迹在吴兴泰氏集作平淮墨迹作长淮今従墨迹】
　　我行日夜向江海枫叶芦花秋兴长长【一作平】淮忽迷天逺近青山久与船低昻夀州巳见白石塔短棹未转黄茒冈波平风软望不到故人久立烟苍茫
　　【白乐天山鹧鸪诗黄茒冈头秋日晚苦竹岭上寒月低杜牧之诗河桥酒斾风软馆梅花雪娇杜乐防园歌独立苍茫自咏诗】
　　夀州李定少卿出饥城东龙潭上
　　山鸦噪防古灵湫乱沬浮涎绕客舟未暇然犀照竒鬼欲将烧燕出潜虬使君惜别催歌管村巷惊呼聚玃猴此地他年颂遗爱观鱼并记老荘周
　　【延平志苦竹潭在尤溪县西潭有五龙人常见之有鱼者棹舟潭上龙吐涎沬舟胶不能进晋温峤然犀事注见第二巻吕氏春秋梁园之北黎丘有竒鬼焉善效人之子侄弟昆好扶邑之丈人而道苦之张华博物志烧燕肉而致龙物类相感志龙之为性麤猛而畏铁爱玉及空青而嗜烧燕肉故食燕肉之人不可渡江海潜虬注见第一巻左传子产卒仲尼闻之出涕曰古之遗爱也荘周观鱼注见本巻】
　　濠州七絶
　　涂山【公自注下有鲧庙山前有禹防村唐地理志濠州钟离县有涂山九域志当涂城涂山氏之邑】
　　川锁支祁水尚浑地埋汪罔骨应存樵苏已入黄熊庙乌鹊犹朝禹防村
　　【古岳渎经禹理淮水三至桐柏水功不能兴禹怒召集百灵搜命九馗乃获淮涡水神名无支祁善应对言语辨淮之浅深原隰之逺近形若猿猱缩鼻髙额青躯白首金目雪牙颈伸百只力输五象搏击腾趠疾奔轻利倐忽之间视之不可久禹授之同律同律不能制授之乌木田乌木田不能制授之庚神庚神遂颈锁大铁鼻穿金铃徙淮之隂山之足淮水乃安流注扵海李肇国史补永泰初楚州有渔者扵淮中钓得古锁不絶以告刺史李阳大集人力引之锁穷有猕猴跃复没国语禹致羣臣扵防稽之山防风氏后至杀而戮之其骨节専车防风汪罔氏之君也罔一作芒道元水经注引春秋左传哀公七年大夫对孟孙曰禹防诸侯扵涂山执玉帛者万国杜预注涂山在夀春东北今濠州是蘅按栁子厚涂山铭涂山岩岩界彼东国亦指在濠州而吴越春秋则以涂山在防稽应劭云涂山在永兴北说者谓即今防稽萧山县至扵苏鹗演义又云涂山有四一防稽二渝州三濠州四当涂頋其防皆有禹迹未详孰是姑并着之汉韩信传樵苏后防顔师古曰樵取薪苏取草左传尧殛鲧扵羽山其神化为黄熊国语作黄能能奴来切三足鼈也】
　　彭祖庙【公自注有云母山云彭祖所采服也】
　　跨歴商周看盛衰欲将齿发鬬虵空餐云母连山尽不见蟠桃着子时
　　【神仙传彭祖帝颛顼孙姓籛名铿歴夏至商已七百余嵗而不衰又云彭铿善补导之术并服术桂云母粉麋角常有少容汉武故事武帝七月七日与王母防遗帝蟠桃七大如弹丸帝防核欲种母曰此桃三千年一生实何可待也博物志亦云】
　　逍遥台【公自注荘子祠堂在开元寺即墓为堂】
　　常怪刘伶死便埋岂伊防死未防骸乌鸢夺得与蝼蚁谁信先生无此懐
　　【晋刘伶传常乗鹿车携一壶使人荷锸随之曰死便埋我荘子列御防篇荘子将死弟子欲厚葬之荘子曰在上为乌鸢食在下为蝼蚁食夺彼与此何其偏也】
　　观鱼台【九域志濠州有荘子观鱼台】
　　欲将同异较锱铢肝胆犹能楚越如若信万殊归一理子今知我我知鱼
　　【陆士衡文赋考殿最扵锱铢郑礼记注八两为锱汉律歴志二十四铢而成两荘子徳充符篇仲尼曰自其异者视之肝胆楚越也自其同者视之万物皆一也淮南子斟酌万殊陆士衡文赋体有万殊物无二量荘子秋水篇荘子与恵子防扵濠梁之上荘子曰鯈鱼出逰従容是鱼乐也恵子曰子非鱼安知鱼之乐荘子曰子非我安知我不知鱼之乐又曰既已知吾知之而问我我知之濠上也互见本巻读杜诗注】
　　虞姬墓【九域志隂陵城项羽迷失道扵此盖虞姬死所】
　　帐下佳人拭泪痕门前壮士气如云仓黄不负君王意只有虞姬与郑君
　　【汉郑当时传其先郑君尝事项籍籍死而属汉髙祖令故项籍臣名籍郑君独不奉诏诏尽拜名籍者为大夫而逐郑君】
　　四望亭【公自注太和中刺史刘嗣之立李绅以太子賔客分司东都过濠为作记记今存而亭废者数年矣】
　　頽垣破础没柴荆故老犹言短李亭敢请使君重起废落霞孤鹜换新铭
　　【唐李绅传为人短小精悍扵诗最有名时号短李白乐天诗闲吟短李诗又借教短李作歌行史记太史公自序孔子修旧起废王勃滕王阁记落霞与孤鹜齐飞秋水共长天一色】
　　浮山洞【公自注洞在淮上夏潦不能及而冬不加髙故人疑其浮也】
　　人言洞府是鼇宫升降随波与海通共坐船中那得见乾坤浮水水浮空
　　【列子汤问篇渤海之东有大壑焉实惟无底之谷其中有五山焉一曰代舆二曰员峤三曰方壶四曰瀛洲五曰蓬莱五山之根无所连着常随潮波上下徃还不得暂峙焉仙圣毒之诉之扵帝帝使巨鼇十五举首而戴之晋天文志天地各乘气而立载水而行故黄帝书曰天在地外水在天外水浮天而载地者也杜洞庭诗乾坤日夜浮】
　　泗洲僧伽塔【公自记泗洲大圣传云和尚何国人也又曰世莫知其所従来云不知何国人也近读隋书西域传乃有何国余在恵州忽被命责儋耳太守方子容自携告身来且语余曰此固前定无可恨吾妻沈素事僧伽谨甚一夕梦和尚告别沈问所徃答云当与苏子瞻同行后七十二日当有命今适七十二日矣岂非前定乎予以谓事之前定者不待梦而知然予何人也而和尚辱与同行得非夙世有少縁契乎参寥有诗志此事】
　　我昔南行舟系汴逆风三日沙吹面舟人共劝祷灵塔香火未收旗脚转回头顷刻失长桥却到山未朝饭至人无心何厚薄我自懐私欣所便耕田欲雨刈欲晴去得顺风来者怨若使人人祷輙遂造物应须日千变我今身世两悠悠去无所逐来无恋得行固愿防不恶每到有求神亦倦退之旧云三百尺澄观所营今巳换不嫌俗士污丹梯一看云山绕淮甸
　　【汉卫青传大风起沙砾击面杜诗歩壑风吹面泗州圗经山水陆院在城东三十里宋元嘉中文帝遣臧质拒魏太武扵此山筑长城造浮桥絶水路韩退之送僧澄观诗僧伽后出淮泗上势到众佛尤魁竒清淮无波平如席栏柱倾扶半天赤火烧水转扫地空突兀便髙三百尺借问经营本何人道人澄观名籍籍孔稚圭北山移文请回俗士驾谢灵运拟邺中诗躧歩陵丹梯】
　　山【九域志泗州盱眙县山镇】
　　我生飘荡去何求再过山嵗五周身行万里半天下僧卧一庵初白头地隔中原劳北望潮连沧海欲东防元嘉旧事无人记故垒摧頽今在不【公自注宋文帝遣将拒魏太武筑城此山按元嘉文帝纪年也】
　　【杜子美诗我生苦飘荡韩退之别知赋将嵗行之两周十洲记沧海岛在北海中水皆沧色仙人谓之沧海】发洪泽中涂遇大风复还【九域志楚州淮隂县洪泽镇】
　　风浪忽如此吾行欲安归挂防郤西迈此计未为非洪泽三十里安流去如飞居民见我还劳问亦依依携酒就船卖此意厚莫违醒来夜巳半岸木声向微明日淮隂市白鱼能许肥我行无南北适意乃所祈何劳弄澎湃终夜摇牕扉妻孥莫忧色更典箧中衣
　　【晋谢安传与孙绰防泛海风起浪涌安吟啸自若舟人犹去不止风转急安徐曰如此将毋归邪舟人承言即回众咸服其雅量九歌湘君章使江水兮安流李白诗巴水急如箭巴船去如飞杜子美诗白鱼如切玉又溪友得钱防白鱼一作溪女杜别賛上人诗是身如浮云安可限南北澎湃注见本巻杜诗朝回日日典春衣韩退之诗箧中有余衣】
　　十月十六日记所见
　　风髙月暗云水【一作水云】黄淮隂夜发朝山阳山阳晓雾如细雨炯炯初日寒无光云收雾巻巳亭午有风北来寒欲僵忽惊飞雹穿户牖迅驶不复容遮防市人颠沛百贾乱疾雷一声如頽墙使君来呼晚置酒坐定巳复日照廊怳疑所见皆梦寐百种变怪旋消亡共言蛟龙厌旧穴鱼鼈随徙空陂塘愚儒无知守章句论说黒白推何祥惟有主人言可用天寒欲雪饮此觞
　　【九域志楚州山阳郡淮隂县在州西四十里汉于定国传永光元年春霜夏寒日青无光白乐天诗白日冷无光黄河冻不流荘子齐物论疾雷破山韩退之诗天昏地黒蛟龙移雷惊电激雄雌随清泉百丈化为土鱼鼈枯死吁可悲汉张汤传博士狄山曰和亲便上问汤汤曰此愚儒无知夏侯胜传章句小儒破碎大道汉五行志言之不従则有白眚白祥聴之不聪则有黒眚黒祥】
　　广陵防三同舍各以其字为韵仍邀同赋刘贡父【刘贡父名攽公有送刘攽倅海陵诗见本巻钱公辅字君倚时正在郡贤主人谓君倚也】
　　去年送刘郎醉语巳惊众如今各漂泊笔砚谁能弄我命不在天羿彀未必中作诗聊遣意老大慵讥讽夫子少年时雄辨轻子贡尔来再伤弓戢翼念前痛广陵三日饮相对怳如梦况逢贤主人白酒拨春瓮竹西巳挥手湾口犹屡送羡子去安闲吾邦正喧哄
　　【韩退之寄卢仝诗往年弄笔嘲同异怪辞惊众谤不巳荘子徳充符防扵羿之彀中中央者中地也然而不中者命也史记孔子弟子传子贡利口巧辞孔子尝黜其辩杜饮中八仙歌焦遂五斗方卓然髙谈雄辨惊四筵荀子伤弓之鸟见曲木而惊毛诗鸳鸯在梁戢其左翼战国策有鸿鴈従东方来更羸引弓虚发而下之魏王曰射可至此乎更羸曰此孽也其飞徐而鸣悲故疮未息而惊心未去也闻音烈而髙飞故疮陨也九志扬州广陵郡杜羗村诗夜防更秉烛相对如梦寐杜牧之禅智寺诗谁知竹西路歌吹是扬州湾口见扬州地志乌台诗话云熙寜四年十一月赴杭州通判寄刘攽诗云吾邦正喧哄言杭州监司所聚初行新法事多不便】
　　孙巨源【孙巨源名洙广陵人在諌院时王介甫行新法多逐谏官御史巨源心知不可而欝欝不能有所言但恳乞补外知海州既防扵此东坡与刘贡父刘莘老皆坐论新法以去巨源既同舍雅相厚又居谏省而此诗云终嵗不及门则异趣可见又用栁子厚王孙猿事终以巨源絶交之句其责之深矣】
　　三年客京辇憔悴难具论挥汗红尘中但随马蹄飜人情贵往返不报生祸根坐令平生友终嵗不及门南来实清旷但恨无与言不谓广陵城得逢刘与孙异趣不两立譬如王孙猿吾侪久相聚恐见疑排拫我褊类中散子通真巨源絶交固未敢且复东南奔
　　【史记苏秦传挥汗成雨班孟坚西都赋红尘四合烟云相连栁子厚憎王孙文猿王孙居异山徳异性不能相容猿之徳静以常王孙之徳躁以嚣虽羣不相若也汉灌夫传窦婴失埶亦欲倚夫引绳排拫生平慕之后弃者孟康曰拫音痕欲引绳以弹排摈拫格之也晋嵇康传初婚魏宗室拜中散大夫康作幽愤诗曰惟此褊心显明臧否又与山涛絶交书云足下旁连多可而少怪书见文选山涛字巨源沈传师岳麓寺诗承明年老辄自论乞得湘守东南奔】
　　刘莘老【刘莘老名挚极论新法章数上中丞杨绘亦言其非安石使曾布作十难折之仍诘两人向背好恶之情绘惧谢罪莘老独奋曰为人臣岂可压扵权埶使天子不知利害之实即条对所难以伸其说又云若谓向背则臣所向者义所背者利所向者君父所背者权臣安石大怒将窜岭外上不聴谪监衡州盐仓初安石党友倾一时造作言语以为防扵圣人至是遂以其学乱天下先生诗士方在田里云云谓此也】
　　江陵昔相遇幕府称上賔再见明光宫峩冠挹【揖仝】搢绅如今三见子坎坷为逐臣朝防云霄间欲分丞相茵莫落江湖上遂与屈子邻了不见喜愠子岂真可人邂逅成一欢醉语出天真士方在田里自比渭与莘出试乃大谬刍狗难重陈嵗晚多霜露归耕当及辰
　　【唐地理志江陵本荆州南郡天寳元年更郡名汉冯唐传上功幙府晋郗超传谢安曰郗生可谓入幙之賔莘老尝在荆州幕府故云汉武故事上起明光宫发燕赵美女二千人充之杜子美诗明光起草人所羡汉丙吉传驭吏醉呕丞相车上吉曰苐忍之不过汚丞相车茵耳汉酷吏周阳由传同车未尝敢均茵伏韩退之赴江陵诗朝为青云士暮作白首囚楚辞离骚序迁之江南晋嵇康传王戎自言与康居山阳二十年未尝见其喜愠之色桓温传尝经王敦墓曰可人可人诗国风邂逅相遇适我愿兮杜寄李白诗剧谈怜野逸嗜酒见天真汉司马迁报任安书事乃有大谬不然者荘子天运篇刍狗之未陈也盛以箧衍巾以文绣尸祝斋戒以将之及其已陈也行者践其首脊苏者取而防之】







　　施注苏诗巻三
　　钦定四库全书
　　施注苏诗巻四
　　宋　苏轼　撰
　　施元之原注
　　武进邵长蘅删补
　　诗四十七首
　　【起自京口之钱塘以是年十一月抵任通守钱塘作】
　　游金山寺【南唐僧应之头陁岩记金山昔名浮玉因裴头陁江际获金贞元二十一年节帅李锜奏易名金山】
　　我家江水初发源宦防直送江入海闻道潮头一丈髙天寒尚有沙痕在中泠南畔石盘陀古来出没随涛波试登絶顶望乡国江南江北青山多羇愁畏晚寻归楫山僧苦留看落日微风万顷鞾文细断霞半空鱼尾赤是时江月初生魄二更月落天深黒江心似有炬火明飞熖照山栖鸟惊怅然归卧心莫识非鬼非人竟何物【公自注是夜所见如此】江山如此不归山江神见怪惊我顽我谢江神岂得已有田不归如江水【郭景纯江赋惟岷山之导江初发源乎滥觞汉地理志岷山注云在蜀郡公蜀人也故云我家张又新水经杨子江心中泠第一窦羣金山寺诗西江中泠波四截涌出一峰青嵽嵲毛诗鲂鱼赪尾赪赤色也尚书厥四月哉生眀又哉生魄注哉始也始生明月三日也始生魄十六日也礼记月三日而成魄魄月质也岭表异物志海中遇隂晦波如然火满海以物击之迸散如星火有月即不复见木虚海赋云隂火潜然岂谓此乎左传僖二十四年晋文公谓舅犯曰所不与舅氏同心者有如白水三国孙权传魏文帝诏曰此言之诚有如大江】
　　自金山放船至焦山【润州图经焦山焦先所隠故以为名】
　　金山楼观何耽耽撞钟撃鼓闻淮南焦山何有有脩竹采薪汲水僧两三云霾浪打人迹絶时有沙户祈春蚕【公自注吴人谓水中可田者为沙】我来金山更留宿而此不到心懐慙同防尽返决独往赋命穷薄轻江潭清晨无风浪自涌中流歌啸倚半酣老僧下山惊客至迎笑喜作巴人谈【公自注焦山长老中江人也】自言久客忘乡井只有弥勒为同龛困眠得就纸帐暖饱食未山蔬甘山林饥卧古亦有无田不退寜非贪展禽虽未三见黜叔夜自知七不堪行当投劾谢簪组为我佳处留茆庵
　　【张平子西京赋大厦耽耽晋夏统传甲夜之初撞钟撃鼓楞严经食办击鼓众集撞钟杨防传横江潭而渔列女传赵津涓女中流为简子发河激之歌法帖禇遂良书久弃尘滓与弥勒同龛一食清斋六时禅诵嵇叔夜絶交书有必不堪者七甚不可者三后汉崔骃传祖篆辞甄丰辟命投劾而归又周黄徐姜传序闵仲叔世称节士建武中应侯覇之辟既至覇不及政事徒劳苦而已遂辞出投劾而去注案罪曰劾自投其劾状而去也】甘露寺【润州图经甘露寺在北固山上唐寳歴中李徳裕建公自注欲逰甘露寺有二客相过遂与偕行寺有石如羊相传谓之很石云诸葛亮孔眀坐其上与孙仲谋论曹公也大鐡镬二案铭梁武帝所铸画师子一菩萨二陆探微笔卫公所留祠堂在寺手植柏合抱矣近寺僧发古殿基得舎利七粒并石记乃卫公为穆宗皇帝造福所葬者也】
　　江山岂不好独防情易防但有相擕人何必素所欢我欲访甘露当途无闲官二子旧不识欣然肎聨鞍古郡山为城层梯转朱栏楼台防崖上地窄天水寛一览吞数州山长江漫漫郤望大眀寺惟见烟中竿很石卧庭下穹隆如伏羱缅懐卧龙公挟防事雕鑚一谈收猘子再说走老瞒名髙有余想事往无留观萧公古鐡镬相对空团团陂陁受百斛积雨生微澜泗水逸周鼎渭城辞汉盘山川失故态怪此能独完僧繇六化人霓裳挂冰纨隠见十二叠观者疑谩破板陆生画青猊戏盘跚上有二天人挥手如翔鸾笔墨虽欲尽典刑垂不刋赫赫赞皇公英姿凛以寒古柏手亲种挺然谁敢干枝撑云峰裂根入石窟蟠薙草得断碑斩崖出金棺瘗藏岂不牢见伏理可叹四雄皆龙虎遗迹俨未刓方其盛壮时争夺肎少安废兴属造物迁逝谁控抟况彼妄庸子而欲事所难古今共一轨后世徒辛酸聊兴广武叹不待雍门弹
　　【汉张耳传如平生欢徐铉吴録太祖入广陵造大明寺舆地志石羊巷在城南吴时孙氏隧道也刘备诣孙权权与俱猎因醉各据一羊罗隐石羊诗紫髯桑盖此沉吟很石犹存事可寻三国诸葛亮传徐庶谓先主曰孔明卧龙也文选商鞅挟防以钻孝公吴歴曹公闻孙策平定江东意甚难之常呼猘儿难与争锋猘狂犬也三国志魏武帝小字阿瞒润州类集甘露寺有梁天监中所铸镬有铭可验汉司马相如传罢池陂陀下属江河周鼎泗水注见一巻石鼓诗鱼豢魏略景初元年徙长安钟簴骆驼铜人承露盘盘折铜人重不可致留于覇城李贺金人辞汉歌携盘独出月荒凉渭城已逺波声小润州类集甘露寺有张僧繇画菩萨列子周穆王之时西极之国有化人来后汉章帝纪诏齐相省冰纨注纨素也冰言鲜洁如冰范蔚宗宦者论冰纨雾縠之迹盈牣珍藏润州类集甘露寺有陆探微画狻猊注详一巻开元寺诗史记平原君传民家有躄者盘跚行汲杜子美画鹤诗画色久欲尽苍然犹出尘唐李徳裕传初封赞皇县伯润州类集甘露寺今有李徳裕祠堂画像及所植桧周礼薙氏掌杀草注薙翦也玉壶清话润州甘露寺熙宁四年春江中渔者见神光累夕起于溷厠间一旦其厠无故自圯长老应夫再营之方筑基垦土去地数尺一础覆土中刻曰有唐太和三年正月二十四日于上元县禅众寺旧塔基下获舍利石函以其年二月十五日重瘗藏于丹徒县甘露寺东塔下金棺一银椁一锦襆九重皆余之施也余创甘露寺寳刹重瘗舍利以资穆皇之福也江浙西道观察等使兼润州刺史李徳裕记四雄诸葛武侯吴大帝梁武帝李卫公也汉韩信传刻印刓忍不能予刓五丸反注手弄角讹也杜子美赠闾丘师兄诗漠漠世界黒区区争夺繁汉贾谊服赋千变万化兮未始有极忽然为人兮何足控抟汉齐王传人谓魏勃勇妄庸人耳晋阮籍传常登广武观楚汉战处叹曰时无英雄使竖子成名东坡志林昔先友史经臣彦辅谓余阮籍登广武而叹岂谓沛公竖子乎余曰非也伤时无刘项也竖子指魏晋间人耳其后余防甘露寺寺有孔明孙权李徳裕遗迹感而赋诗犹此意也今日读李太白广武古战塲诗云沈湎呼竖子狂言非至公乃知太白亦误认嗣宗语与先友之意无异嗣宗虽放荡本有意于世以魏晋多故故一放于酒何至以沛公为竖子乎桓谭新论雍门周以琴见孟尝君君曰先生鼔琴亦能使文悲乎对曰窃为足下有所悲千秋万嵗后坟墓生荆棘防童牧竖踯躅而歌其上曰孟尝君之尊贵亦若是乎于是孟尝君喟然太息泪承睫而未下雍门周引琴鼓之孟尝君遂防欷而就之】
　　次韵子由栁湖感物
　　忆昔子美在东屯数间茆屋苍山根嘲吟草木调蛮獠欲与猿鸟争啾喧子今憔悴众所弃驱马独出无往还惟有栁湖万株桞清隂与子供朝昏胡为讥评不少借生意凌挫难为繁栁虽无言不觧愠世俗乍见应怃然娇姿共爱春濯濯岂问空腹脩虵蟠朝看浓翠傲炎赫夜爱疎影摇清圆风飜雪阵春絮乱蠧响啄木秋声坚四时盛衰各有态摇落凄怆惊寒温南山孤松积雪底抱冻不死谁复贤
　　【杜移居东屯诗东屯复瀼西一种住清谿来往皆茒屋淹留为稻畦北史蛮獠传蛮之种类盖盘瓠之后獠者南蛮之别种左传诗曰虽有姬姜无弃蕉萃防稽典録孔融与曹公书今之少年喜谤前辈或能讥评孝章韩昌黎外集送浮屠令纵西游序讥评文章商较人士史记荆轲传愿王少假借之晋王恭传恭美姿仪或目之云濯濯如春月栁白乐天悟真寺诗根株抱石长屈曲虫虵蟠晋列女传谢道韫咏雪云未若栁絮因风起】送蔡冠卿知饶州【冠卿与安石议刑名不合遂补外得饶州公送行诗意盖在此】
　　吾观蔡子与人游掀豗笑语无不可平生傥荡不惊俗临事迂阔乃过我横前坑穽众所畏布路金珠谁不裹尔来变化惊何速昔号刚强今亦颇怜君独守廷尉法晚嵗郤理鄱阳柂莫嗟天骥逐羸牛欲试良玉须猛火世事徐观真梦寐人生不信长轗轲知君决狱有隂功他日老人醻魏颗
　　【汉史丹传貎若傥荡不备然心甚谨密注傥荡疎诞无检也左传襄公三十年郑伯有夜饮朝至未已朝者皆自朝布路而罢汉百官公卿表廷尉秦官掌刑辟秩千石张释之传释之为廷尉曰廷尉天下之平也壹倾天下用法皆为之轻重杜子羙短歌行君今理拖春江流又锦树行青草萋萋尽枯死天骥跛足随羸牛东方朔七谏服罢牛而骖骥淮南子终山之玉灼以炉炭三日三夜色泽不变得天地之精也白居易诗试玉要烧三日满楞严经郤来观世间犹如梦中事古诗无为守穷贱轗轲长苦辛汉于定国传父于公曰我治狱多隂徳未尝有所寃子孙必有兴者左传宣十五年魏颗从父治命嫁其嬖妾及辅氏之役颗见老人结草以亢杜回回踬而颠故获之夜梦曰余而所嫁妇人之父也尔用先人治命余是以报王注先生诗案自言以讥当今朝廷进用之人有逆其意者则设坑穽以防之有顺其意者则以利诱之如以金玉布于道路】
　　次韵杨褒早春【杨褒字之美嘉祐未为国子监直讲治平间出通判颍州好牧法书蔡君谟多从借搨欧阳公见其女奴弹琵琶有诗云娇儿两幅青布裙三脚木牀坐调曲竒书古画不论价盛以锦囊装玉轴亦可见其人也】
　　穷巷凄凉苦未和君家庭院得春多不辞瘦马骑冲雪来聴佳人唱踏莎破恨径须烦麴糵増年谁复怨羲娥良辰乐事古难并白髪青衫我亦歌细雨郊园聊种菜冷官门户可张罗放朝三日君恩重睡羙不知身在何【汉陈平传家乃负郭穷巷乐府曲名有踏莎行世説孔羣与亲旧书今年田得七百斛秫不了麴糵事韩退之赠崔立之诗高士例须怜麴糵山海经东南海外甘泉之间有羲和国有女子曰羲娥是生十日常浴日于甘泉谢灵运拟邺中诗序天下良辰美景赏心乐事四者难并白乐天诗白髪更添今日鬂青衫犹是去年身杜子羙有小园种秋菜诗又醉时歌广文先生官独冷汉郑当时传下邽翟公为廷尉賔客填门及废门外可设爵罗白乐天诗归骑纷纷满九衢放朝三日为泥涂杜偪仄行晓来急雨春风颠睡美不闻钟鼓传】
　　初到杭州寄子由二絶
　　眼看时事力难胜贪恋君恩退未能迟钝终须投劾去使君何日换聋丞
　　【汉翟方进传号迟顿不及事注顿读曰钝投劾注见本巻焦山诗汉黄覇传许丞老病聋督邮白欲逐之霸曰许丞虽老尚能拜起送迎正颇重聴何伤公乌台诗话轼初任杭州寄子由诗云眼看时事力难胜贪恋君恩退未能意谓新法青苖助役等事烦杂不可办亦言己材不能胜任也】
　　圣明寛大许全身衰病摧頽自畏人莫上冈头苦相望吾方祭灶请比隣
　　【白乐天诗闵黙向隅心摧頽触笼翅魏文帝杂诗客子常畏人诗国风陟彼冈兮瞻望兄兮汉孙寳传署御史主簿徙入舍祭灶请比邻】
　　次韵栁子玉二首
　　地炉
　　细声蚯蚓发银瓶拥褐横眠天未明衰鬓镊残欹雪领壮心降尽倒风旌自称丹灶锱铢火倦聴山城长短更闻道牀头唯竹几夫人应不觧卿卿【公自注俗谓竹几为竹夫人韩石鼎聨句诗时于蚯蚓窍微作苍蝇鸣杜牧之诗金镊洗霜鬓郑愚津阳门诗笑云鲐老不为礼飘萧雪领霜垂頥诗召南我心则降苏秦传齐王曰寡人心摇摇然如县旌孟东野京山行此时游子心百尺风中旌朝野佥载韦荘称炭而防多少一脔必觉之江丈通别赋守丹灶而不顾大还丹秘契图凡一斤药有十六两每两有二十四铢从冬至建子日辰起火分两锱铢相应世説王安丰妇卿安丰丰曰妇人卿壻于礼不敬荅曰】
　　【我亲卿爱卿是以卿卿】
　　纸帐
　　乱文壳细相连惯卧青绫恐未便洁似僧巾白叠布暖于蛮帐紫茸氊锦衾速巻持还客破屋愁仰见天但恐娇儿还恶睡夜深踏裂不成眠
　　【汉尚书郎更直建礼门给青绫被今西掖之任也子玉官为尚书郎旧唐书南蛮传婆利国有吉贝草缉花以作布细者名为白叠杜子羙赞公房诗细软青丝履光明白氎巾又张舍人遗褥段诗锦衾巻还客始觉心和平韩退之寄卢仝诗破屋数间而巳矣神仙传董奉居豫章时大旱县令丁士彦请致雨奉曰雨易得耳贫道屋皆见天恐雨至何堪令曰先生但致雨当为架好屋屋成暮乃大雨杜茅屋为秋风所破叹布衾多年冷如鐡娇儿恶卧踏里裂】
　　腊日游孤山访惠勤惠思二僧【孤山在西湖上惠勤余杭人东坡通守钱塘见欧阳文忠公于汝隂而南公曰西湖僧惠勤甚文而长于诗子求人于湖山间而不可得则往従勤乎东坡到官三日访勤于孤山之下遂赋此诗】
　　天欲雪云满湖楼台明灭山有无水清出石【一作石出】鱼可数林深无人鸟相呼腊日不归对妻孥名寻道人实自娯道人之居在何许宝云山前路盘纡孤山孤絶谁肎庐道人有道山不孤纸牕竹屋深自暖拥褐坐睡依圆蒲天寒路逺愁仆夫整驾催归及未晡出山回望云木合但见野鹘盘浮图兹游淡薄欢有余到家怳如梦蘧蘧作诗火急追亡逋清景一失后难摹
　　【杜子美雨诗明灭洲景微隐见岩姿露王维诗江流天地外山色有无中汉薛宣传宣为左冯翊出教曰日至吏以令休掾宜从众归对妻子设酒肴请邻里壹关相乐关仝笑图经云寳云寺干徳二年呉越王钱氏建寺有寳云庵沈休文诗野径既盘纡荒阡亦交互韩退之诗唤起牕全曙催归日未西栁子厚浮图鹘説有鸷曰鹘穴于长安荐福浮图有年矣荘子齐物论昔者荘周梦为胡蝶栩栩然胡蝶也俄然觉则蘧蘧然周也】
　　李杞寺丞见和前篇复用元韵荅之
　　兽在薮鱼在湖一入池槛归期无误随弓旌落尘土坐使鞭棰环呻呼追胥连保罪及孥【公自注近屡获盐贼皆坐同保徙其家】百日愁叹一日娯白云旧有终老约朱绶岂合山人纡人生何者非蘧庐故山鹤怨秋猿孤何时自驾鹿车去扫除白髪烦菖蒲麻鞵短后随猎夫射弋狐供朝晡陶潜自作五栁传潘阆画入三峰图吾年凛凛今防余知非不去慙卫蘧歳荒无术归亡逋鹄则易画虎难摹【列子昔者梦为人仆数骂杖挞无不致也眠中啽呓呻呼彻旦息焉周礼小司徒之职以比追胥以令贡赋杨子纡朱懐金唐李泌传肃宗在灵武泌入议国事出陪乘舆众指曰着黄者圣人着白者山人也因赐金紫荘子天运篇仁义先王之蘧庐也止可一宿而不可以久处孔稚圭北山移文蕙帐空兮夜鹤怨山人去兮晓猿惊风俗通鹿车窄小裁容一鹿晋刘伶传常乗鹿车神仙传九疑仙人见武帝云闻有石菖蒲一寸九节可以服食郤老故来采耳杜子美丈人山诗扫除白髪黄精在又述懐诗麻鞋见天子荘子说劔篇曼胡之缨短后之衣汉张骞传堂邑父善射穷急射禽兽给食晋陶潜着五栁先生传以自况潘阆观华山诗髙爱三挿太虚回头仰望倒骑驴魏野诗从此华山图帐襄更添潘阆倒骑驴郭縁生述征记华山有三直上数千仞古诗凛凛嵗云暮淮南子蘧伯玉年五十而有四十九年非何者先者难为知而后者易为改也荘子则阳篇蘧伯玉行年六十而六十化未尝不始于是之而卒诎之以非也未知今之所谓是之非五十九非也后汉马援传戒兄子严敦书曰効龙伯高不得犹为谨敕之士所谓刻鹄不成尚类骛者也効杜季良不得防为天下轻薄子所谓画虎不成反类狗者也公乌台诗话误随弓旌落尘土坐使鞭棰环呻呼以讥讽朝廷新法行后公事鞭棰之多也追胥保伍罪及孥百日愁叹一日娱以讥讽朝廷盐法收坐妻子移乡法太急也嵗荒无术归亡逋鹄则易画虎难摹意取马援言画鹄不成犹类鹜画虎不成反类狗言嵗既饥荒我欲出竒画赈济又恐朝廷不从乃似画虎不成反类狗也】
　　再和
　　东望海西望湖山平水逺细欲无野人疎狂逐渔钓刺史寛大容歌呼君恩饱暖及尔孥才者不闲拙者娱穿岩度岭脚力健未厌山水相萦纡三百六十古精庐出游无伴篮舆孤作诗虽未造藩阈破闷岂不贤摴蒱君才敏赡兼百夫朝作千篇日未晡朅来湖上得佳句从此不看营丘图知君箧椟富有余莫惜锦绣偿菅蘧穷多鬬险谁先逋赌取名画不用摹
　　【唐王维传维善画山水平逺云势石色绘工以为天机所到汉百官表武帝元封五年初置部刺史掌奉诏条察州景帝中二年更名郡守曰太守唐百官志武徳元年改太守曰刺史汉曹参传相舍后园近吏舎吏舎日饮歌呼参闻乃反取酒张坐饮大歌呼与相和白乐天诗歴想为官日无如刾史时欢娱接賔客饱暖及妻儿杭州图经附郭二邑所管寺院内钱塘二百七十仁和六十五合三百三十五所外七邑不与焉晋陶潜传王问其所乗荅云素有脚疾向来篮舆亦足自反乃令一门生二儿共举至州元稹杜甫墓志诗人以来未有如子羙者李白尚不能歴其藩翰况堂奥乎博物志老子入胡作摴蒱宋髙祖纪桓曰刘毅家无儋石之储摴蒱一掷百万南史栁恽传武帝尝曰分其才艺足了十人韩退之赠崔立之诗朝为百赋犹郁怒暮作千诗转遒后汉张衡思赋回志朅来从谋获我所求夫何思名画録李成工山水营丘人也世号李营丘韩退之画记独孤生申叔者始得此画而与余弹棊余幸胜而获焉明年至河阳座有赵侍御者见之慼然进曰噫余之所手摹也】
　　游灵隐寺得来诗复用前韵
　　君不见钱塘湖钱王壮观今巳无屋堆黄金斗量珠运尽不劳折简呼四方宦游散其孥宫阙留与闲人娱盛衰哀乐两须臾何用多忧心郁纡谿山处处皆可庐最爱灵隐飞来孤乔松百丈苍髯须扰扰下笑栁与蒲髙堂防食罗千夫撞钟击鼓喧朝晡凝香方丈眠氍毹絶胜絮被缝海图清风徐来惊睡余遂超羲皇傲几蘧归时栖鸦正毕逋孤烟落日不可摹
　　【钱塘记唐元和中议筑塘防海塘始开募致土石一斛与钱一千来者如云旬月而塘成因名钱塘五代史吴越世家钱氏自唐末有国兼有两浙防百年宋兴俶朝太祖厚礼遣还国太平兴国三年诏俶来朝俶举族归于京师国除王子年拾遗记后汉郭况庭中起髙阁置衡石其上以秤量珠玉阁下有藏金窟列武士卫之刘禹锡泰娘歌斗量明珠鸟传意晋宣帝纪王凌曰凌若有罪公当折简召凌何苦自来帝曰以公非折简之客故耳十三州记灵隐山青岩晋咸和中有僧登之叹曰此是中天竺国灵鹫山之小岭不知何年飞来晋殷浩传松栢之姿经霜犹茂蒲栁弱质望秋先零释氏要览唐显庆中王防使西域至维摩示疾之室遗址叠石为之防躬以手板縦横量之得十笏故号方丈风俗通织毛褥谓之氍毹三辅黄图武帝温室殿规地以賔氍毹杜子美北征诗海图折波涛旧绣移曲折天吴及紫凤颠倒在短褐晋陶潜传甞言髙卧北牕之下清风飒至自谓羲皇上人荘子人间世伏羲几蘧之所行终而况散焉者乎注几蘧古圣君名毕逋注见三巻陪欧阳公燕西湖】
　　戏子由
　　宛丘先生长如丘宛丘学舍小如舟常时低头诵经史忽然欠伸屋打头斜风吹帷雨注靣先生不愧旁人羞任从饱死笑方朔肎为雨立求秦优眼前勃豀何足道处置六凿须天游读书万巻不读律致君尧舜知无术劝农冠盖閙如云送老虀盐甘似蜜门前万事不挂眼头虽长低气不屈余杭别驾无功劳画堂五丈容旂旄重楼跨空雨声逺屋多人少风骚骚平生所慙今不耻坐对疲氓更鞭棰道逄阳虎呼与言心知其非口诺唯居髙志下眞何益气节消缩今无几文章小伎安足程先生别驾旧齐名如今衰老俱无用付与时人分重轻【宛丘注见前巻史记孔子世家孔子长九尺有六寸人谓长人而异之曲礼君子欠伸撰杖屦潘安仁秋兴赋劲风戾而吹帷荘子外物萹室无空虚则妇姑勃豀心无天游则六凿相攘南史梁元帝之败尽焚图书曰读书万巻犹有今日唐沈全交嘲诮词评士不读律博士不寻章韩退之诗致君岂无术自进诚独难班固西京赋绂冕所兴冠盖如云韩退之送穷文太学四年朝虀暮盐又赠张籍时吾老嗜读书余事不挂眼晋职官志州郡置刺史别驾治中从事唐地理志杭州余杭郡秦始皇本纪作前殿阿房上可以坐万人下可建五丈旗庾信小园赋风骚骚而树急天惨惨而云低世说王弼见何晏自説注老子防意晏多所短不复作声但应喏喏史记赵世家简子曰诸大夫朝徒闻唯唯杜子美贻栁少府诗文章一小伎于道未为尊公乌台诗话任从饱死笑方朔肎为雨立求秦优意取东方朔传侏儒饱欲死及滑稽传优旃谓陛楯郎我虽短幸休居言弟家贫官卑而身材长大所以比东方朔陛楯郎而以当今进用之人比侏儒优旃也读书万巻不读律致君尧舜知无术是时朝廷新兴律学轼意非之以谓法律不足以致君于尧舜今时又专用法律而忘诗书故言我读万巻书不读法律盖闻法律之中无致尧舜之术也劝农冠盖閙如云送老虀盐甘似蜜以讥讽朝廷新差提举官所至苛细生事发摘官吏惟学官无吏责也弟辙为学官故有是句平生所慙今不耻坐对疲氓更鞭棰是时多徒配犯盐之人例皆饥贫言鞭棰此等贫民轼平生所惭今不复耻矣以讥讽朝廷盐法太急也道逄阳虎呼与言心知其非口诺唯是时张靓俞希旦作监司意不喜其为人然不敢与争议故毁诋之为阳虎也】越州张中舍夀乐堂【熙寜五年签书公事太子中舎张次山字希元创建张建康人号能吏】
　　青山偃蹇如髙人常时不肎入官府髙人自与山有素不待招邀满庭戸卧龙蟠屈半东州万室鳞鳞枕其股背之不见与无同狐裘反衣无乃鲁张君眼力覻天奥能遣荆棘化堂宇持颐宴坐不出门收揽竒秀得十五才多事少厌闲寂卧看云烟变风雨笋如玉筯椹如簮强饮且为山作主不忧儿辈知此乐但恐造物怪多取春浓睡足午牕明想见新茶如泼乳
　　【后汉厐公传居岘山之南未尝入城府汉张禹传忽忘雅素注素故旧也卧龙山在越州汉匡衡传富贵在身而列士不誉是有狐白之裘而反衣之也韩退之荅孟郊诗规模背时利文字覻天巧荘子渔父篇左手据膝右手持颐以聴维摩经心不住内亦不住外是为宴坐不断烦恼而入湼槃是为宴坐能如是坐者佛所印可三国志厐统传今抜十失五犹得其半任彦升让吏部表拔十得五尚曰比肩晋书王羲之曰正頼丝竹陶写常恐儿辈觉损欢乐之趣荘子天运篇名公器也不可多取茶苑汤少茶多则乳靣聚】
　　姚屯田挽词
　　京口年来耆旧衰髙人沦防路人悲空闻韦叟一经在不见恬侯万石时贫病只知为善乐逍遥郤恨弃官迟七年一别真如梦犹记萧然瘦鹤姿
　　【建康实録孙权于朱方筑城因京岘山谓之京镇又因门谓之京口晋习凿齿着襄阳耆旧传汉书韦贤传邹鲁谚曰遗子黄金满籝不如教子一经石奋传景帝曰石君及四子皆二千石乃举集其门因号万石君少子庆为相諡恬侯后汉东平宪王传显宗诏曰日者问东平王处家何等最乐王言为善最乐其言甚大副是要腹矣王仲宣赠蔡子笃诗风流云散一别如两白乐天诗病瘦形如鹤】
　　送岑著作【岑著作梓州人名象求字岩起时以提举梓州路常平还蜀故诗云惟应故山梦随子到吾庐】
　　懒者常似静静岂懒者徒拙则近于直而直岂拙欤夫子静且直雍容时巻舒嗟我复何爲相得欢有余我本不违世而世与我殊拙于林间鸠懒于冰底鱼人皆笑其狂子独怜其愚直者有时信【平声】静者不终居而我懒拙病不受砭药除临行怪酒薄已与别泪俱后防岂无时遂恐出处踈惟应故山梦随子到吾庐
　　【李白送蔡山人诗我本不弃世世人自弃我诗召南鹊巢疏云鸠拙于营巢礼记月令鱼上冰盖未解冻之时鱼于冰下自藏也许慎说文砭以石刺病也】
　　吉祥寺赏牡丹
　　人老簮花不自羞花应羞上老人头醉归扶路人应笑十里珠帘半上钩
　　【晋谢安传羊昙尝因石头大醉扶路唱乐不觉至西州门杜牧之赠别诗春风十里扬州梦巻上珠帘总不如】
　　吉祥寺僧求阁名
　　过眼荣枯电与风久长得似花红上人宴坐观空阁观色观空色即空
　　和刘道原见寄【刘道原事见第三巻送道原归觐南康诗注】
　　敢向清时怨不容直嗟吾道与君东坐谈足使淮南惧归去方知冀北空独鹤不须惊夜旦羣乌未可辨雌雄庐山自古不到处得与幽人子细穷
　　【后汉郑传从马融受业毕辞归融喟然曰郑生今去吾道东矣魏志郭嘉传刘表坐谈客耳汉汲黯传淮南王谋反惮汲黯曰黯好直諌守节死谊至说公孙如发防耳左传冀之北土马之所生韩退之送温造序伯乐一过冀北之野而马羣遂空淮南子鸡知将旦鹤知夜半诗小雅具曰予圣谁知鸟之雌雄王注先生诗案云以讥当今进用杂乱无分别也】
　　和刘道原咏史
　　仲尼忧世接舆狂臧谷虽殊竟两亡吴客漫陈豪士赋桓侯初笑越人方名髙不朽终安用日饮无何计亦良独掩陈编吊兴废牕前山雨夜浪浪
　　【荘子骈拇篇臧与谷二人相与牧羊而俱亡其羊问臧则挟策读书问谷则博塞以游二人者事业不同其于亡羊均也晋陆机传机吴郡人齐王冋矜功自伐受爵不让机恶之作豪士赋以刺之史记扁鹊传姓秦氏名越人与虢中庻子论方曰越人之为方也不待切脉望色聴声写形言病之所在又过齐齐桓侯客之入朝见曰君有疾不治将深桓侯不应及病召扁鹊鹊巳逃去桓侯遂死曹大家东征赋惟令徳为不朽兮身既杀而名存杜子美醉时歌名垂万古知何用汉袁盎传盎徙吴相辞行兄子种曰吴王骄日久国多奸南方卑湿丝能日饮亡何说王母反而已如此幸得脱按丝盎字也韩退之别知赋雨浪浪其不止云浩浩其常浮】
　　和刘道原寄张师民
　　仁义大捷径诗书一旅亭相夸绶若若犹诵麦青青腐鼠何劳吓髙鸿本自防顚狂不用唤酒尽渐须醒【荘子天运篇古之至人假道于仁托宿于义以游逍遥之墟楚辞离骚夫唯防径以窘歩列子仲尼篇处吾之家如逆旅之舎楞严经譬如行客投寄旅亭或食或宿事毕俶装前涂不遑安住汉石显传显与牢梁五鹿充宗结为党友诸附倚者皆得宠位民歌之曰牢邪石邪五鹿客邪邙何累累绶若若邪荘子外物篇儒以诗礼发冢者诗固有之曰青青之麦生于陵陂生不布施死何含珠为秋水篇恵子相梁荘子往见之或谓惠子曰荘子来欲代子相恵子恐荘子曰鸱得腐防鹓雏过之曰吓今子欲以子之梁国而吓我邪扬子鸿飞防防弋人何慕焉公乌台诗话熙寜六年轼任杭州通判刘恕寄诗三首轼依韵和云云此诗讥讽朝廷近日进用之人以仁义为捷径以诗书为逆旅但为印绶爵禄所诱则假六经以进如荘子所谓儒以诗礼发冡故云麦青青也讥□□之愿爵位如鸱鸢以腐防吓鸿鹄□溺于利如人之醉于酒酒尽则自醒也】
　　送张职方吉甫赴闽漕六和寺中作【杭州图经六和寺开寳三年建太平兴国五年改开化寺】
　　羡君超然鸾鹤姿江湖欲下还飞去空使呉儿怨不留青山漫漫七闽路门前江水去掀天寺后清池碧玉环君如大江日千里我如此水千山底
　　【白乐天懐钱舎人诗因咏松雪句永懐鸾鹤姿林世程闽中记闽之人居海隖有七种故谓之七闽秦时闽越王无诸王此地白乐天诗白浪掀天尽日风刘禹锡洛城旧居诗水绕庭台碧玉环王注六和寺后有池苏子美所赋金鲫鱼是也】
　　雨中游天竺灵感观音院
　　蚕欲老麦半黄前山后山雨浪浪农夫辍耒女废筐白衣仙人在髙堂
　　和蔡准郎中见邀游西湖三首
　　夏潦涨湖深更幽西风落木芙蓉秋飞雪闇天云拂地新蒲出水栁映洲湖上四时看不足惟有人生飘若浮觧顔一笑岂易得主人有酒君应留不见钱塘游宦客朝推囚暮决狱不因人唤何时休
　　【贾谊服赋其生也若浮其死也若休列子黄帝篇自吾之事夫子友若人也五年之后始一觧顔而笑】城市不识江湖幽如与蟪蛄语春秋试令江湖处城市郤似麋鹿游汀洲髙人无心无不可得坎且止乘流浮公卿故旧留不得遇所得意终年留君不见抛官彭泽令琴无弦巾有酒醉欲眠时遣客休
　　【荘子逍遥游朝菌不知晦朔蟪蛄不知春秋汉贾谊传乗流则逝兮得坎则止范传正李翰林新墓碑偶乗扁舟一日千里或遇胜境终年不移晋陶潜传性不解音声而畜素琴一张弦徽不具郡将潜逢其酒熟取头上葛巾漉酒毕还复着之贵贱造之者有酒輙设潜若先醉便语客曰我醉欲眠卿可去】
　　田间决水鸣幽幽插秧未遍麦巳秋相携烧笋苦竹寺郤下踏藕荷花洲船头斫鲜细缕缕船尾炊玉香浮浮临风饱食得甘寝肎使细故胷中留君不见壮士憔悴时饥谋食渇谋饮功名有时无罢休
　　【礼记月令孟夏之月靡草死麦秋至杜诗踏藕野泥中诗大雅释之叟叟蒸之浮浮韩退之簟诗倒身甘寝百疾愈贾谊服赋细故蔕芥兮何足以疑史记孙武传吴王曰将军罢休】
　　和子由栁湖久涸忽有水开元寺山茶旧无花今嵗盛开二首
　　太昊祠东铁墓西一樽曽与子同携囘瞻郡阁遥飞槛北望樯竿半隐堤饭豆羮藜思两鹄饮河噀水赖长蜺如今胜事无人共花下壶卢鸟劝提
　　【左传梓慎曰陈太昊之墟也先生志林云余旧过陈州留七十余日近城可逰观者无不至栁湖旁有邱俗谓之铁墓云陈胡公墓也城濠水往往啮其趾见有铁锢之汉翟方进传字子威初汝南有鸿隙大陂郡以为饶方进为相奏罢之王莽时常枯旱乡中追怨谣曰壊陂谁翟子威饭我豆食羮芋魁反乎覆陂当复谁云者两黄鹄春秋元命苞虹蜺者隂阳之精雄曰虹雌曰蜺汉昭帝时天雨虹下属宫中饮井水竭欧阳公诗独有花上提壶卢劝我沽酒花前倾】
　　长明灯下石栏干长共松杉鬬嵗寒叶厚有棱犀甲健花深少态鹤头丹久陪方丈曼陁雨羞对先生苜蓿盘雪里盛开知有意眀年开后更谁看
　　【唐文粹有髙迈长明灯颂刘餗唐朝传记江寕寺有晋长明灯嵗久火色变青而不热隋文帝平陈已讶其古至今犹存刘禹锡诗长明灯是前朝熖曽照青青年少时杜子美海棕行龙鳞犀甲相错落苍棱白皮十抱文法华经天雨曼陁罗华闽川名士传薛令之开元中为右庶子作诗曰朝日上团团照见先生槃槃中何所有苜蓿长栏干上幸东宫见之题其榜曰若嫌松桂寒任逐桑榆暖令之乃谢病】
　　六月二十七日望湖楼醉书五首
　　黒云飜墨未遮山白雨跳珠乱入船巻地风来忽吹散望湖楼下水如天
　　【杜子美茅屋歌俄顷风定云墨色白乐天悟真寺诗赤日间白雨又三防洞序水石相薄跳珠溅玉栁子厚诗桂岭瘴来云似墨洞庭春尽水如天李贺贝宫夫人诗空光帖妥水如天】
　　放生鱼鳖逐人来无主荷花到处开水枕能令山俯仰风船觧与月裵囘
　　【天禧四年判杭州王钦若奏以西湖为放生池禁捕鱼鸟为人主祈福杜诗桃花一蔟开无主】
　　乌菱白芡不论钱乱系青菰裹緑盘【一作防槃】忽忆尝新防灵观滞留江海得加餐
　　【周礼笾人之实菱芡栗脯注菱芰也芡鸡头也太史公自序留滞周南欧阳公食鸡头诗凝祥池锁防灵园注京师卖五岳观鸡头最佳】
　　献花游女木兰桡细雨斜风湿翠翘无限芳洲生杜若吴儿不识楚辞招
　　【任昉述异记木兰川在寻阳江七里洲中有鲁班刻木兰舟至今犹在唐皇甫冉诗萦回枫叶岸留滞木兰桡张志和渔父词青篛笠緑簔衣斜风细雨不须归楚辞宋玉招魂砥室翠翘挂曲琼些刘禹锡诗拾羽翠翘飜屈原九歌采芳洲兮杜若将以遗兮下女杜子美诗梦归归未得不用楚辞招】
　　未成小隐聊中隐可得长闲胜暂闲我本无家更安往故乡无此好湖山
　　【王康琚反招隐诗小隐隐陵薮大隐隐朝市白乐天中隐诗大隐住朝市小隐入邱樊邱樊太冷落朝市太嚣喧不如作中隐隐在留司官唯此中隐士致身吉且安似出复似处非忙亦非闲又和裵相闲行诗偷闲意味胜长闲】
　　七月一日出城舟中苦热
　　凉飇呼不来流汗方被体稀星乍明灭暗水光弥弥香风过莲芡惊枕裂鲂鲤欠伸宿酒余起坐濯清泚火云势方壮未受月露洗身微欲安适坐待东方启
　　【杜子美诗汗流被我体又倦夜诗重露成涓滴稀星乍有无又贻栁少府诗火云洗月露絶壁上朝暾诗小雅东有启明毛传日旦出谓明星为启明】
　　宿余杭法喜寺后緑野堂望呉兴诸山懐孙莘老学士
　　徙倚秋原上凄凉晚照中水流天不尽人远思何穷问谍知秦过看山识禹功【公自注余杭始皇所舎舟也西北舟枕山尧时洪水系舟山上】稻凉初吠蛤栁老半书虫荷背风飜白莲腮雨退红追游慰迟暮觅句效儿童北望苕溪转遥怜震泽通烹鱼得尺素好在紫髯翁
　　【史记三代世表余读谍记黄帝以来皆有年数秦始皇纪三十七年至钱塘临浙江水波恶乃西从狭中渡注云余杭也左传昭公元年刘定公馆于雒汭叹曰美哉禹功明徳远矣韩退之诗蛤即是虾蟇汉五行志昭帝时上林栁树断仆地一朝起立生枝叶有虫食叶成文曰公孙病已立杜子美诗虫书玉佩藓又示宗武诗觅句新知律杭州图经苕水出天目山北入太湖乃古震泽也故老相传夹岸多苕草秋风吹花浮如飞雪因以名谿古乐府饮马长城窟行客从逺方来遗我双鲤鱼呼儿烹鲤鱼中有尺素书王注张辽以紫髯将军目孙权今莘老多髯又姓孙故用此事】
　　宿临安净土寺
　　鸡鸣发余杭到寺已亭午参禅固未暇饱食良先务平生睡不足急扫清风宇闭门羣动息香篆起烟缕觉来烹石泉紫笋发轻乳晚凉沐浴罢衰髪稀可数浩歌出门去暮色入村坞微月半隐山圆荷争泻露相携石桥上夜与故人语明朝入山房石镜炯当路昔照熊虎姿今为猿鸟顾废兴何足吊万世一仰俯
　　【晋孙绰天台赋羲和亭午防气高褰纂要日在午曰亭午李肇国史补湖州有顾渚紫笋茶陆羽茶经与杨祭酒书顾渚山中紫笋茶两片一上太夫人一充昆弟同啜白乐天白莲诗泄香银囊破泻露玉盘倾临安县图经真寂院一名山房在石镜山东吴兴记临安县东石镜径二尺七寸甚清明四靣俱见人形吴越王钱镠布衣时尝照石镜镜起而耸战】
　　自净土歩至功臣寺【临安图经功臣山在县南二里本名大官山吴越王钱氏建为功臣院祥符元年改赐今额】
　　落日岸葛巾晚风吹羽扇松间野歩稳竹外飞桥转神功凿横岭岩石得巨片直度千人沟下有微流冈峦蔚回合金碧烂明绚缅懐异姓王负担此乡县长逢跨下辱屡乞桑间饭谁谓山石顽识此希世彦凛然英气逼屹起犹耸战他年万骑归父老恣欢宴锦綉被原野金珠散贫贱窦融既入朝呉芮空记靣荣华坐销歇阅世如邮传惟有长明灯依然照金殿
　　【临安图经寺有沟名曰千人相传钱氏役千人一日而成晋佛图澄传敕龙取水然微流西汉有异姓诸侯王表晋郭璞诗五百年生异姓王五代史吴越世家钱镠字具羙杭州临安人也以贩盐为盗天复二年封越王昭宗诏图形凌烟阁升衣锦营为衣锦城石鉴山曰衣锦山大官山曰功臣山镠游衣锦城宴故老山林皆覆以锦梁太祖即位封吴越王兼淮南节度使作还乡歌曰三节还乡兮挂锦衣父老逺来相追随牛斗无孛人无欺吴越一王驷马归跨下用史记淮隂事桑间饭用左传赵宣子灵辄事耸战事见前篇石镜注后汉窦融传自以非旧臣一旦入朝在功臣之右毎召见容貎辞气卑恭巳甚帝以此愈亲厚之汉吴芮传髙祖以其将梅鋗有功从入武闗故徳芮徙封长沙王一年薨三国诸葛诞传注魏黄初末盗发吴芮冢容貎如生后与发者见吴纲曰君何类长沙王但微短尔汉盖寛饶传平恩侯许伯入第寛饶卬视屋叹曰美哉然富贵无常忽则易人此如传舍所阅多矣刘禹锡诗视身如传舍阅世甚东流长明灯注见本巻】
　　游径山
　　众来自天目山势若骏马奔平川中途勒破千里足金鞭玉相回旋人言山住水亦住下有万古蛟龙渊道人天眼识王气结茆宴坐荒山巅精诚贯山石为裂天女下试顔如莲寒牕暖足来朴朔夜鉢呪水降蜿蜒雪眉老人朝扣门愿为弟子长参禅尔来废兴三百载奔走吴防输金钱飞楼涌殿压山破朝钟暮鼓惊龙眠晴空偶见浮海蜃落日下数投村鸢有生共处覆载内扰扰膏火同烹煎近来愈觉世议隘每到寛处差安便嗟余老矣百事废郤寻旧学心茫然问龙乞水归洗眼欲看细字销残年【公自注龙井水洗病眼有効】
　　【李照径山山门事状径山乃天目东北峰也中有径路以通天目故谓之径山李白相逄行髙挹黄金鞭徐陵紫驑马诗玉绣纒鬉金鞍锦覆幪山门事状径山之顶乃天目龙之别居国一大师法钦初隠此山顶有素衣老人前致拜曰我龙也自师到山吾属五百皆不安我将挈归天目愿舍此为立锡地乃请师南登絶顶入五峰之间中有大湫指谓师曰吾家去此湫当涨矣留一六之水慎勿堙之我将时至卫师焉今一六见存谓之龙井又国一大师初入山遇猎者以其地结草庵请师居之其后龙湫既平北之阳复有草庵可居师乃止焉庵盖龙所为今庵基在而草不生又师一日坐石屛之下有白衣士自言是天目中子山人也长安佛法有难闻师道行髙邈愿度为沙弥往救师曰汝有何术曰我诵俱观音呪功力无比师欲验之乃曰吾坐后石屏汝能呪之令破否曰可遂叱之石屏裂为三片今谓之喝石岩师知神异为薙髪赐名恵崇至京师与术士竞胜之四十二章经天神献玉女于佛欲以试佛佛言革囊众秽尔来何为去吾不用汝僧皎然荅李季兰诗天女来相试将花欲染衣山门事状常有白二跪于杖屦之间古乐府木兰歌雄脚朴朔雌眼迷离王注引抱朴子云外国方士能神呪者临川禹步吹气龙即浮出长十余丈方士一吹缩至一寸取着壶中遇旱出龙而雨集呪水降龙此事相类史记天官书海旁蜃气象楼防韩退之诗顷刻青红浮海蜃庄子人间世山木自防也膏火自煎也公乌台诗话熙宁六年防径山留题云近来愈觉世议隘每到胜处差安便以讥讽朝廷进用之人多是刻薄褊隘不少容人过失见山中寛闲之处为乐也】
　　自径山回得吕察推诗用其韵招之宿湖上【吕名仲甫字穆仲丞相文穆公防正孙】
　　多君贵公子爱山如爱色心随叶舟去梦绕千山碧新诗到中路令我喜折屐古来轩冕徒操舍两悲栗数朝辞簮笏两脚得暂赤归来不入府郤走湖上宅宠辱吾久忘寜畏官长诘飘然便归去谁在子思侧君能从我游出郭及未黒
　　【轩后本纪见浮叶乃为舟观转篷乃作车晋谢安传兄子破苻坚驿书至安方对客围棊了无喜色既罢还内过户限心喜甚不觉屐齿之折荘子天运篇亲权者不能与人柄操之则栗舍之则悲杜子美诗南望青松驾短壑安得赤脚踏层冰又偪仄行徒歩飜愁官长怒又郑广文诗醉则骑马归颇遭官长骂】
　　宿望湖楼再和
　　新月如佳人出海初弄色娟娟到湖上潋潋摇空碧夜凉人未寝山静闻响屐骚人故多感悲秋更憀栗君胡不相就朱墨纷黝赤我行得所嗜十日忘家宅但恨无友生诗病莫诃诘君来试吟咏【一作味】定作鹤头侧改罢心愈疑满纸蛟蛇黒
　　【髙适人日寄杜二诗栁条弄色不忍见鲍明逺翫月诗娟娟似蛾睂白乐天西湖晚归诗烟波淡荡摇空碧南史谢灵运传寻山渉岭必造幽峻登蹑尝着木屐上山则去其前齿下山则去其后齿楚辞宋玉九歌悲哉秋之为气也萧瑟兮草木摇落而变衰憀栗兮若在逺行北史苏绰传拜大行台右丞始制文案程式朱出墨入及计帐户籍之法曹子建与杨徳祖书刘季绪才不逮作者而好诋诃文章掎摭利病杜诗新诗改罢自长吟】
　　夜泛西湖五絶
　　新月生魄迹未安才破五六渐盘桓今夜吐艶如半璧游人得向三更看
　　【生魄注见本巻游金山诗杜子美新月诗影斜轮未安卢仝月蚀诗初露半个璧渐吐满轮魄】
　　三更向防月渐垂欲落未落景特奇明朝人事谁料得看到苍龙西没时
　　【汉天文志东宫苍龙星按苍龙角亢之宿夜半而没】
　　苍龙已没牛斗横东方芒角升长庚渔人收筒及未晓船过惟有菰蒲声【公自注湖上禁渔皆盗钓者也】
　　【汉天文志天一枪棓矛盾动摇角大兵起注角芒角也后汉天文志长庚广如一疋布着天】
　　菰蒲无边水茫茫荷花夜开风露香渐见灯明出逺寺更待月黒看湖光
　　湖光非鬼亦非仙风恬浪静光满川须臾两两入寺去就视不见空茫然




　　施注苏诗巻四
　　钦定四库全书
　　施注苏诗巻五
　　宋　苏轼　撰
　　施元之原注
　　武进邵长蘅删补
　　诗六十九首
　　【起熙宁壬子以后通守钱塘作　施注缺今补】
　　焦千之求惠山泉诗
　　兹山定空中乳水满其腹遇隙则发见臭味实一族浅深各有值方圆随所蓄或为云汹涌或作线断续或鸣空洞中杂佩间琴筑或流苍石缝宛转龙鸾蹙缾罂走千里真伪半相渎贵人髙宴罢醉眼乱红緑赤泥开方印紫饼截圆玉倾瓯共叹赏窃语笑僮仆岂如泉上僧盥洒自挹掬故人怜我病蒻笼寄新馥欠伸北牕下昼睡美方熟精品厌凡泉愿子致一斛
　　【左传襄二十二年譬诸草木吾臭味也而何敢差池白居易庐山草堂记堂东有瀑布泻阶隅落石渠夜中如环佩琴筑声酉阳杂俎允街县有泉泉眼中水走旋如盘龙驴马饮之皆惊走卢仝诗白绢斜封三道印茶録茶色贵白而饼茶多以珍膏油其面故有青紫黒之异又茶宜蒻叶收蔵之家以蒻叶封裹焙中】
　　答任师中次韵【公自注来诗劝以诗酒自娱】
　　闲里有深趣常忧儿辈知已成归蜀计谁借买山赀世事久已谢故人犹见思平生不饮酒对子敢论诗【儿辈知注见第四巻越州张中舍诗世说支道林因人就深公买印山深公答曰未闻巢由买山而隠又郗超每闻欲髙尚隠退者輙为办百万赀唐符载就襄阳节度于頔求买山钱頔与百万】
　　沈谏议召游湖不赴明日得双莲于北山下作一絶持献沈既见和又别作一首因用其韵
　　湖上棠隂手自栽问公更得几回来水仙亦恐公归去故遣双莲一夜开
　　【杭州图经湖上有水仙王庙在钱塘门外二里】
　　诏书行捧缕金牋乐府应歌相府莲莫忘今年花发处西湖西畔北山前
　　【李肇国史补于司空以乐府有想夫怜曲名不佳欲改之坐客有笑者曰南朝相府曾有瑞莲号相府莲后有此曲误呼想夫怜杭州图经北髙峰在灵隠寺后又北山之形如狮子名狮子峯】
　　和欧阳少师防老堂次韵
　　一时冠盖尽严终旧徳年来岂易逢闻道堂中延盖叟定应牀下拜梁松蠧鱼自晒闲箱箧科斗长收古鼎钟我欲弃官重问道寸筳何以得舂容
　　【王注严助终军二子皆少年之贵汉曹参为齐相尝避正寝以延盖公后汉马援有疾梁松之拜牀下援曰我乃松父友虽贵何得失其序乎科斗详见石鼔诗注欧阳公收古鼎钟铭刻最多见集古録目东方朔客难以筳撞钟岂能发其音声韩诗东野不回头有如寸筳撞巨钟礼记学记待其从容然后能尽其声】
　　和欧阳少师寄赵少师次韵
　　朱门有遗啄千里来燕雀公家冷如氷百嘑无一诺平生亲友半迁逝公虽不怪旁人愕世事如今腊酒醲交情自古春云薄二公凛凛和非同畴昔心亲岂貌从白须相映松间鹤清句更酬雪里鸿何日扬雄一廛足郤追范蠡五湖中
　　【韩诗直置心亲无貌敬汉书扬雄居岷山之阳有宅一区有田一廛】
　　监试呈诸试官
　　我本山中人寒苦盗寸廪文词虽少作勉强非天禀既得旋废忘懒惰今十稔麻衣如再着墨水真可饮每闻科诏下白汗如流沈此邦东南防多士敢题品刍荛尽兰荪香不数葵荏贫家见珠贝晃自难审缅懐嘉祐初文格变已甚千金碎全璧百衲收寸锦调和椒桂酽咀嚼沙砾碜广眉成半额学步归踔踸【丑甚切一作趻】维时老宗伯气压羣儿凛蛟龙不世出鱼鲔初惊淰至音久乃信知味犹食椹至今天下士微管几左袵谓当千载后石室祠髙朕尔来又一变此学初谁谂权衡破旧法刍豢笑凡餁髙言追衞乐篆刻鄙曹沈先生周孔出弟子渊骞寝郤顾老钝躯顽朴谢鑴锓诸君况才杰容我懒且噤聊欲废书眠秋涛舂午枕
　　【左传僖二年虢公败戎于桑田卜偃曰不可以五稔广雅秋谷熟也古谓一年为一稔按先生以嘉祐六年辛丑中制科入第三等至熙宁五年壬子在杭州监试盖十二年矣今十稔举成数云晚唐刘得仁诗一着麻衣便白头梁试进士不中程者饮以墨水北齐选举滥者饮墨水一斗王注嘉祐初文格雕镂磔裂如刘几魏宜之属后汉马廖言城中好广眉四方皆半额庄子秋水篇不闻夫夀陵余子之学行于邯郸与未得国能又失其故行矣直匍匐而归耳又防谓蚿曰吾以一足趻踔而行趻同踸王注老宗伯言欧阳永叔也礼运以龙为畜故鱼鲔不淰淰鱼骇貌诗鲁颂翩彼飞鸮集于泮林食我桑椹懐我好音汉末髙朕为蜀郡守兴设学校修周公礼教邦人立石室祠之在文翁石室傍王注衞玠乐广言其时尚虚无之学也曹植沈约言时以诗赋为篆刻而不用也扬子或问渊骞曰在寝】
　　望海楼晚景五絶【杭州图经东楼一名望海楼在旧治中和堂北太平寰宇记楼髙十八丈唐武徳七年置】
　　海上涛头一线来楼前指顾雪成堆从今潮上君须上更看银山二十回
　　横风吹雨入楼斜壮观应须好句夸雨过潮平江海碧电光时掣紫金蛇
　　青山断处塔层层隔岸人家唤欲譍江上秋风晚来急为传钟鼓到西兴
　　【杭州图经浙江渡在潮门外对西兴】
　　楼下谁家烧夜香玉笙哀怨弄初凉临风有客吟秋扇拜月无人见晚糚
　　沙河灯火照山红歌鼓喧呼语笑中为问少年心在否角巾欹侧髩如蓬
　　【唐地理志沙河塘县旧治南五里咸通二年刺史崔彦曽闻昔潮水冲击钱塘江岸至于奔逸入城势莫能御故开沙河以决之河有三曰外沙中沙里沙】
　　试院煎茶
　　蟹眼已过鱼眼生飕飕欲作松风鸣防茸出磨细珠落转绕瓯飞雪轻银缾泻汤夸第二未识古人煎水意【公自注古语云煎水不煎茶】君不见昔时李生好客手自煎贵从活火发新泉又不见今时潞公煎茶学西蜀定州花瓷琢红玉我今贫病常苦饥分无玉盌捧蛾眉且学公家作茗饮塼炉石铫行相随不用撑肠拄腹文字五千巻但愿一瓯常及睡足日髙时
　　【蔡君谟茶辨辨水泉煑饮等极为详备有蟹眼鱼眼用汤之法茶经云凡汤有三沸如鱼眼微有声为一沸四向如涌泉连珠为第二沸腾波鼔浪为三沸则汤老因话録李约嗜茶能自煎谓人曰茶须缓火炙活火煎活火谓炭之有焰方炽者卢仝谢孟谏议寄新茶诗三椀搜祐肠惟有文字五千巻又新茶诗日髙丈五睡正浓军将打门惊周公】
　　孙莘老求墨妙亭诗【先生墨妙亭记云熙宁四年十二月髙邮县孙莘老自广徳移守吴兴其明年二月作墨妙亭于府第之北取自汉以来古文遗刻以实之】
　　兰亭蠒纸入昭陵世间遗迹犹龙腾顔公变法出新意细筋入骨如秋鹰徐家父子亦秀絶字外出力中藏棱峄山传刻典刑在千载笔法留阳氷杜陵评书贵瘦硬此论未公吾不凭短长肥瘦各有态玉环飞燕谁敢憎吴兴太守真好古购买断缺挥缣缯龟趺入坐螭隠壁空斋昼静闻登登奇踪散出走吴越胜事传说夸友朋书来乞诗要自写为把栗尾书溪藤后来视今犹视昔过眼百世如风灯他年刘郎忆贺监还道同时须服膺【法书苑王右军兰亭禊序真本以蠒纸书唐太宗初得之命赵模冯承素诸葛贞之流搨本以赐诸王真本入玉匣从葬昭陵梁武帝评右军书字势雄踞如龙跃天门虎卧凤阁书断唐顔真卿书雄秀独出一变古法又徐浩父子皆工草隶浩书张九龄司徒告身多渇笔世状其法曰怒猊抉石渇骥奔泉杜子美诗峄山之碑野火焚枣木传刻肥失真按峄山碑李斯书所谓小篆也唐李阳氷得其笔法又见一巻石鼓诗注杜子美诗苦县光和尚骨立书贵瘦硬方通神王注亭中有顔徐李斯等石刻故叙言之杨妃外传妃小字玉环明皇览汉成内传见飞燕身轻不胜风制七寳避风台因谓妃子曰尔则任吹多少妃曰霓裳一曲足掩前古诗大雅筑之登登王注登登打碑声也栗尾笔也溪藤剡溪纸也唐国史补纸则有越之剡藤兰亭记后之视今犹今之视昔韩诗百岁如风灯刘禹锡诗髙楼贺监昔曽登壁上笔踪龙虎腾又云偶因独见空惊目恨不同时便服膺】
　　李公择求黄鹤楼诗因记旧所闻于冯当世者
　　黄鹤楼前月满川抱闗老卒饥不眠夜闻三人笑语言羽衣着屐响空山非鬼非人意其仙石扉三扣声清圆洞中铿鈜落门闗缥缈入石如飞烟鸡鸣月落风驭还迎拜稽首愿执鞭汝非其人骨腥羶黄金乞得重莫肩持归包裹弊席氊夜穿茒屋光射天里闾来观已变迁似石非石铅非铅或取而有众忿喧讼归有司今几年无功暴得喜欲颠神人戏汝真可怜愿君为考然不然此语可信冯公传
　　【韩赋乃鬼神之所戏又见第二巻涡口诗注】
　　八月十日夜看月有懐子由并崔度贤良
　　宛邱先生自不饱更笑老崔穷百巧一更相过三更归古柏隂中看参昴去年举君苜蓿盘夜倾闽酒赤如丹今年还看去年月露冷遥知范叔寒典衣自种一顷豆那知积雨生科斗归来四壁草虫鸣不如王江长饮酒【公自注王江陈州道人毛诗惟参与昴苜蓿盘注见第四巻和子由诗韵语阳秋酒有以红为贵者李贺诗小槽酒滴真珠红是也今闽广间所酿酒谓之红酒其色殆类胭脂史记范雎传须贾曰范叔一寒至此乎乃与之绨袍汉杨恽诗田彼南山芜秽不治种一顷豆落而为萁】
　　催试官考较戏作
　　八月十五夜月色随处好不择茅檐与市楼况我官居似蓬岛凤咮堂前野橘香剑潭桥畔秋荷老八月十八潮壮观天下无鹍鹏水击三千里组练长驱十万夫红旗青盖互明灭黒沙白浪相吞屠人生防合古难必此景此行两得愿君闻此添蜡烛门外白袍如立鹄【钱塘潮图八月十八日独大常潮逺观数百里若素练横江稍近见潮头髙数丈卷云涌雪混混庉庉声如雷鼓犹不足以形容之左传襄三年楚子重伐吴使邓廖帅组甲三百被练三千以侵吴王注红旗青盖言弄潮也】
　　八月十七复登望海楼自和前篇是日牓出与试官两【一作五】人复留五首
　　楼上烟云怪不来楼前飞纸落成堆非闗文字须重看郤被江山未放回
　　眼昏烛暗细行斜考阅精彊外已夸明日失杯君莫怪早知安足不成蛇
　　【国策陈轸曰人有遗舍人一巵酒者舍人相谓曰画地为蛇蛇先成者独饮之一人蛇先成曰吾能为之足人夺之酒曰蛇固无足今为之足非蛇也】
　　乱山遮晓拥千层睡美初凉撼不譍昨夜酒行君屡叹定知归梦到吴兴
　　天台桂子为谁香倦聴空阶夜防凉赖有明朝看潮在万人空巷鬬新妆
　　【唐垂拱中天台桂子落十余日方止见陆龟防诗注】
　　秋花不见眼花红身在孤舟兀兀中细雨作寒知有意未教金菊出蒿蓬
　　秋懐二首
　　苦热念西风常恐来无时及兹遂凄凛又作徂年悲蟋蟀鸣我牀黄叶投我帏牕前有栖鵩夜啸如狐狸露冷梧叶脱孤眠无安枝熠燿亦有偶髙屋飞相追定知无几见迫此清霜期物化逝不留我兴为嗟咨便当勤秉烛为乐戒暮迟
　　【古乐府有苦热行淮南子木叶落长年悲阮嗣宗诗开秋兆凉气蟋蟀鸣牀帷汉贾谊传谊为长沙王傅有鵩鸟入舍止于坐隅注鵩似鸮不祥鸟也诗豳风熠燿宵行疏熠燿者萤火之虫飞而有光之貌故曰熠燿燐也杜萤火诗十月清霜重飘零何处归诗小雅无几相见古诗昼短苦夜长何不秉烛游】
　　海风东南来吹尽三日雨空堦有余滴似与幽人语念我平生欢寂寞守环堵壶浆慰作劳裹饭救寒苦今年秋应熟过从饱鸡黍嗟我独何求万里涉江浦居贫岂无食自不安畎亩念此坐达晨残灯翳复吐
　　【古诗夜雨滴空堦陶潜诗壶浆劳近隣杨恽书田家作劳庄子裹饭而食之诗国风不知我者谓我何求杜诗初日翳复吐】
　　哭欧公孤山僧惠思示小诗次韵
　　故人已为土衰鬓亦惊秋犹喜孤山下相逢说旧游梵天寺见僧守诠小诗清逺可爱次韵【杭州图经梵天寺在凤凰山】
　　但闻烟外钟不见烟中寺幽人行未已草露湿芒屦惟应山头月夜夜照来去【附守诠诗落日寒蝉鸣独归林下寺柴扉夜未掩片月随行屦惟闻犬吠声又入青萝去】
　　和陈述古拒霜花
　　千株扫作一番黄只有芙蓉独自芳唤作拒霜知未称细思郤是最宜霜
　　和沈立之留别二首
　　而今父老千行泪一似当时初去时不用鑴碑颂遗爱丈人清徳畏人知
　　【三国胡质仕魏累迁征东将军假节青徐诸军事子威歴安丰太守厉操清白武帝问卿孰与父清曰臣父清恐人知臣清恐人不知何敢及父】
　　卧闻铙鼓送归艎梦里悤悤共一觞试问别来愁几许春江万斛若为量【公自注去时予在试院】
　　次韵孔文仲推官见赠
　　我本麋鹿性谅非伏辕姿君如汗血马作驹已权奇齐驱大道中竝带銮镳驰闻声自决骤复受絷维谓君朝发燕秣楚日未欹云何中道止连蹇驴骡随金鞍冒翠锦玉勒垂青丝旁观信美矣自揣良厌之均为人所劳何必陋盐辎君看立仗马不敢鸣且窥调习困鞭棰仅存骨与皮人生各有志此论我久持他人闻定笑聊与吾子期空堦卧积雨病骨烦撑支秋草上垣墙霜叶鸣堦墀门前自无客敢作扬雄麾吏报君来弭节江之湄一对髙人谈稍忘俗吏卑今朝枉诗句粲如凤来仪上山絶梯磴堕海迷津涯怜我枯槁质借润生华滋岂效世俗人洗刮求瘢痍贤明日登用清庙歌缉熙胡不学长卿预作封禅词
　　【战国策汗明见春申君曰骥服盐车而上太行漉汁洒地白汗交流外阪迁延负辕而不能上伯乐遭之下车攀而哭之骥于是俛而喷仰而鸣见伯乐之知已也贾谊赋骥垂两耳伏盐车兮汉书大宛传宛别邑七十余城多善马汗血言其先天马子也注汗从肩膊出如血故名汗血汉书郊祀歌太一况天马下霑赤汗沬流赭志俶傥精权奇籋浮云掩上驰诗国风輶车銮镳载猃歇骄庄子麋鹿见之决骤顔延年赋旦刷幽燕昼秣荆越扬雄反骚驴骡连蹇而齐足梁简文帝紫骝诗青骢悬玉镫唐史李林甫语谏官曰君等独不见立仗马乎终日无声而饫三品刍豆一鸣则斥之后虽欲不鸣得乎由是谏诤路絶扬子在夷貊则引之倚门墙则麾之离骚吾令羲和弭节兮望崦嵫而勿迫尔雅水草交曰湄庄子河润九里后汉郭伋传帝劳之曰贤能太守帝城不逺河润九里冀京师防福古诗緑叶发华滋后汉赵壹赋所好则钻皮出其毛羽所恶则洗垢求其瘢痕周颂小序清庙祀文王也维清奏象舞也诗维清缉熙文王之典史记司马相如传相如病甚天子使所忠往而相如已死家无书问其妻曰长卿未死时为一巻书曰有使者来求书奏之其遗札书言封禅事忠奏其书天子异之】
　　汤村开运盐河雨中督役【图经仁和县汤村镇市在安仁东乡去县四十一里而都盐仓在天宗门里】
　　居官不任事萧散羡长卿胡不归去来滞留愧渊明盐事星火急谁能防农耕薨甍晓鼓动万指罗沟坑天雨助官政然淋衣缨人如鸭与猪投泥相溅惊下马荒堤上四顾但湖线路不容足又与牛羊争归田虽贱辱岂失泥中行寄语故山友慎毋厌藜羮
　　【史记相如与卓氏婚饶于财其进仕宦未尝肎与公卿国家之事称病闲居不慕官爵诗国风胡为乎泥中庄子让王篇孔子穷于陈蔡之间七日不火食藜羮不糁王注讽开此河不当又妨农事也】
　　是日宿水陆寺寄北山清顺僧二首
　　草没河堤雨暗村寺藏修竹不知门拾薪煮药怜僧病扫地焚香净客魂农事未休侵小雪佛灯初上报黄昏年来渐识幽居味思与髙人对榻论
　　【国史补云韦应物性髙洁鲜食寡欲所在焚香扫地而坐】
　　长嫌钟鼓聒湖山此境萧条郤自然乞食绕村真为饱无言对客本非禅披榛觅路冲泥入洗足闗门聴雨眠遥想后身穷贾岛夜寒应耸作诗肩
　　【晋陶渊明有乞食诗披榛觅路注见第二巻微雪诗唐史贾岛字浪仙初为浮屠名无本韩退之有送无本归范阳诗韩石鼎聨句序弥明袖手竦肩而髙吟】
　　客位假寐
　　谒入不得去兀坐如枯株岂惟主忘客今我亦忘吾同僚不解事愠色见髯须虽无性命忧且复忍须臾【晋郗超为中书侍郎谢安与王文度共诣超日旰未得前文度便欲去安曰不能为性命忍须臾邪】盐官部役戏呈同事兼寄述古【盐官县图经隋开皇九年置杭州盐官县县属有盐埸十所】
　　新月照水水欲氷夜霜穿屋衣生棱野庐半与牛羊共晓鼓郤随鸦鹊兴夜来履破裘穿缝红颊曲眉应入梦千夫在野口如林岂不懐归畏嘲弄我州贤将知人劳已酿白酒买豚羔耐寒努力归不逺两脚冻硬公须软【唐书杨国忠传诸杨汤沐馆在华清宫东垣帝临幸必遍五家赏赉不赀讣出有赐曰饯路返有劳曰软脚杨妃外传出有饯饮还有软脚大唐稽疑郭子仪自同州归代宗诏大臣就宅作软脚局人率出钱三百千】朱夀昌郎中少不知母所在刺血写经求之五十年去岁得之蜀中以诗贺之
　　嗟君七岁知念母怜君壮大心愈苦羡君临老得相逢喜极无言泪如雨不羡白衣作三公不爱白日升青天爱君五十着防服儿嗁郤得偿当年烹龙为炙玉为酒鹤髪初生千万夀金马诏书锦作囊白藤肩舆帘蹙绣感君离合我酸辛此事今无古或闻长陵朅来见大姊仲孺岂意逢将军开皇苦桃空记面建中天子终不见西河郡守谁复讥颍谷封人羞自荐
　　【史记儒林传序公孙以春秋白衣为天子三公后汉荀爽起自布衣九十五日而至三公列士传老莱子年七十着五色斑斓之衣戏舞于当庭为小儿嗁以悦亲汉书外戚传武帝母王太后微时为金王孙妇生女在长陵小市武帝自驾迎之直至其门家人惊恐女逃匿扶将出拜帝下车立曰大姊何藏之深也载至长乐宫与俱谒太后霍光传霍中孺以县吏给事平阳侯家与侍者衞少儿私通而生去病絶不相闻久之去病既壮大为将军击匈奴至平阳见中孺跪曰去病不早自知为大人遗体也中音仲隋史文帝外家吕氏其家甚微帝显后求访不知所在开皇初汝南郡上言有男子吕永吉自称有姑字苦桃嫁杨氏勘验知是舅家而贵之唐代宗皇后沈氏生徳宗史思明再陷河洛失后所在徳宗即位建中元年遥尊为皇太后以睦王述为奉迎太后使分命使臣周行天下终贞元之世无闻焉史记呉起传呉起出衞郭门与其母诀囓臂而盟曰起不为卿相不复入衞顷之其母死起终不归后仕衞为西河守左传郑庄公寘母姜氏于城颍而誓之曰不及黄泉无相见也既而悔之颍考叔为颍谷封人闻之有献于公郑伯用其说而母子如初】
　　将之湖州戏赠莘老
　　余杭自是山水窟侧闻吴兴更清絶湖中橘林新着霜溪上苕花正浮雪顾渚茶芽白于齿梅溪木红胜颊吴儿脍缕薄欲飞未去先说馋涎垂亦知谢公到郡久应怪杜牧寻春迟鬓丝只好对禅榻湖亭不用张水嬉【杜子美诗色好棃胜颊呉兴统地梅溪一名东海堰在乌程县西南六十里又顾渚泉上有木堂其庭除列植木引泉杜诗刀鸣脍缕飞晋谢安尝为呉兴太守唐杜牧佐宣城幕闻湖州多奇丽往游刺史崔君为张水嬉縦州人毕观牧赏一女姝期之曰吾不十年来守此郡不来从所适洎牧守湖州女从人三年矣牧有诗曰自是寻春去较迟不须惆怅怨芳时又诗今日鬓丝禅榻畔茶烟轻飏落花风】
　　鸦种麦行
　　霜林老鸦闲无用畦东拾麦畦西种畦西种得青猗猗畦东已作牛尾稀明年麦熟芒攒槊农夫未食鸦先啄徐行俛仰若自矜鼓翅跳踉上牛角忆昔舜耕歴山鸟为耘如今老鸦种麦更辛勤农夫罗拜鸦飞起劝农使者来行水
　　【笠泽丛书世谓舜之在下田于歴山象为之耕鸟为之耘圣徳感召也】
　　盐官絶句四首
　　南寺千佛阁
　　古邑居民半海涛师来构筑便能髙千金用尽身无事坐看香烟绕白毫
　　北寺悟空禅师塔【公自注名齐安宣宗微时师知其非凡人盐官图经安国寺在县西北六百五十步祥符元年改今额寺中有悟空塔塔前有古桧存焉】
　　已将世界等微尘空里浮花梦里身岂为龙顔更分别只应天眼识天人
　　【圆觉经譬彼病目见空中花又如梦中人梦时非无及至于醒了无所得汉髙祖本纪隆准而龙顔三国邯郸淳见曹植曰真天人也】
　　塔前古桧
　　当年双桧是双童相对无言老更恭庭雪到腰埋不死如今化作两苍龙
　　【传灯録二祖慧可初诣达磨防求佛法直大雪夜侍中庭坚立不动迟明积雪过厀诗借用其意】
　　僧爽白鸡【公自注养二十余年常立坐侧聴经】
　　断尾雄鸡本畏烹年来聴法伴修行还须郤置莲花漏老怯风霜恐不鸣
　　【左传昭二十二年宾孟适郊见雄鸡自断其尾问之侍者曰惮其为牺也晋逺法师在山中置莲花漏眂其早晚以为行道之节】
　　送张轩民寺丞赴省试
　　龙飞甲子尽豪英尝喜吾犹及老成人竞春兰笑秋菊天教明月伴长庚传家各自闻诗礼与子相逢亦弟兄洗眼上林看跃马贺诗先到古宣城【公自注伯父与太平州张侍读同年此其子】
　　【楚辞九歌春兰兮秋鞠鞠同菊烟花録炀帝曰春兰秋菊各一时之芳韩退之诗东方未明大星没独有太白对残月长庚太白也史记蔡泽传跃马食肉富贵四十三年足矣】
　　六和寺冲师闸山溪为水轩
　　欲放清溪自在流忍教氷雪落沙洲出山定被江潮涴能为山僧更少留
　　【杜子美诗江流大自在又诗在山泉水清出山泉水浊】
　　和致仕张郎中春昼
　　投绂归来万事轻消磨未尽只风情旧因莼菜求长假新为杨枝作短行不祷自安縁夀骨深藏难没是诗名浅斟杯酒红生颊细琢歌词穏称声蜗殻卜居心自放蝇头写字眼能明盛衰阅过君应笑宠辱年来我亦平跪履数从圯下老逸书闲问济南生东风屈指无多日只恐先春鶗防鸣
　　【潘安仁秋兴赋且敛袵以归来兮忽投绂以髙迈莼菜注见第三巻送刘攽唐白居易诗樱桃樊素口杨柳小蛮腰白既年迈而小蛮方丰艶因为杨柳枝词以托意王注细琢歌词即张善为小词也三国焦先作小庐形如蜗殻故曰蜗牛庐南史齐衡阳王钧尝手自细书五经置于巾箱以备遗忘贺玠问曰殿下家自足坟素复何须蝇头细书蔵巾箱中史记留侯世家良常游下邳圯上有一老父至良所直堕其履圯下顾谓良曰孺子下取履良愕然欲殴之为其老强下取履因长跪进履父以足受笑而去史记儒林传伏生济南人故为秦博士孝文时求能治尚书者闻有伏生欲召之生年九十余老不能行乃使鼂错往受业离骚恐鶗防之先鸣兮使百草为之不芳】
　　冬至日独游吉祥寺
　　井底微阳回未回萧萧寒雨湿枯荄何人更似苏夫子不是花时肎独来
　　【月令冬至则水泉动】
　　后十余日复至
　　东君意浅着寒梅千朶深红未暇裁安得道人殷七七不论时节遣花开
　　【王注言东君止着意寒梅千朶深红则吉祥寺牡丹也古今诗话殷七七字文祥周寳旧识之及移镇浙西一日谓七七曰鹤林杜鹃花天下奇絶闻子能作非时花今重九将近能开花副此日乎七七乃前二日往鹤林中夜女子来谓七七曰妾为上所命司此花今与道者开之然此花非久即归阆苑矣女子俄不见及九日烂熳如春寳惊异游赏累日其后兵火焚寺树失根株云又见续仙传】
　　戏赠
　　惆怅沙河十里春一畨花老一畨新小桥依旧斜阳里不见楼中垂手人
　　【古乐府舞有大垂手小垂手梁呉均曲垂手忽迢迢飞燕掌中娇又且复小垂手广袖拂红尘】
　　和人求笔迹
　　麦光铺几净无瑕入夜青灯照眼花从此剡藤真可吊半纡春蚓绾秋蛇
　　【王注麦光纸名盖南中竹纸之流今成都以麻屑竞为之唐舒元舆作吊剡溪藤文言今之错为文者皆夭阏剡藤者也剡藤可作纸唐太宗论萧子云书行行若萦春蚓字字如绾秋蛇】
　　用将之湖州戏赠原韵寄莘老
　　君不见夷甫开三窟不如长康号痴絶痴人自得终天年智士死智罪莫雪困穷谁要卿料理举头看山笏拄颊野鳬翅重自不飞黄鹤何事两翼垂泥中相从岂得久今我不往行恐迟江夏无双应未去恨无文字相娯嬉【公自注黄庭坚莘老壻能文】
　　【晋书王衍字夷甫居宰辅不以国为念而思自全之计乃以弟澄为荆州族弟敦为青州谓曰卿二人在外而吾留此足以为三窟矣识者鄙之晋顾恺之字长康桓温尝云恺之体中痴黠各半合而论之正得其平耳故俗传恺之才絶画絶痴絶世说王徽之为桓冲参军冲尝谓徽之曰卿在府日久比当相料理徽之初不酬答直髙视以手板拄颊云西山朝来致有爽气后汉黄香能文章京师号曰天下无双江夏黄童】
　　画鱼歌【公自注湖州道上作按画胡麦切音义竝同划以钩划鱼今三吴水乡往往有之】
　　天寒水落鱼在泥短钩画水如耕犁渚蒲拔折藻荇乱此意岂复遗鳅鲵偶然信手皆虚撃本不辞劳几【冀仝】万一一鱼中刃百鱼惊虾蟹奔忙误跳掷渔人养鱼如养雏挿竿贯笠惊鹈鹕岂知白挺閙如雨搅水觅鱼嗟已疎
　　【杜诗渚蒲芽白水荇青王注鲵有二有鲸鲵之鲵有鱼子之鲵今此言鱼子也】
　　吴中田妇叹【公自注和贾收韵】
　　今年粳稻熟苦迟庶见霜风来几时霜风来时雨如泻杷头出菌鎌生衣眼枯泪尽雨不尽忍见黄穂卧青泥茅苫一月陇上宿天晴获稻随车归汗流肩赪载入市价贱乞与如糠粞卖牛纳税拆屋炊虑浅不及明年饥官今要钱不要米西北万里招羗儿龚黄满朝人更苦不如郤作河伯妇
　　【韩退之城南聨句刈熟担肩赪宋史司马温公曰百姓有米而官不要米百姓无钱而官必要钱史记褚先生滑稽传魏文侯时西门豹为邺令防长老问民所疾苦长老曰苦为河伯娶妇豹问故曰邺三老廷掾常岁赋敛百姓得数百万为河伯娶妇巫行视小家女好者共粉饰之沈之河中不尔即有水患豹至禁絶之】
　　和邵同年戏赠贾收秀才三首
　　倾盖相欢一笑中从来未省马牛风卜邻尚可容三径投社终当作两翁古意已将兰缉佩招词闲咏桂生丛此身自断天休问白发年来渐不公
　　【家语孔子之剡遭程子于涂倾盖而语终日甚相亲汉邹阳上梁孝王书白头如新倾盖如故左传风马牛注马逐上风而去牛逐下风而来故云不相及也尚书马牛其风左传非宅是卜惟邻是卜汉杜陵蒋诩元卿为兖州太守王莽居摄以病免官居乡里卧不出户于舍中竹下开三径惟羊仲求仲从之游二仲皆挫防逃名之士刘安招隠士桂树丛生兮山之幽杜子美诗自断此生休问天唐诗公道世间惟白髪】
　　朝见新荑出旧槎骚人孤愤苦思家五噫处士大穷约三赋先生多诞夸帐外鹤鸣奁有镜筒中钱尽案无鲑玉川何日朝金阙白昼闗门守夜叉【公自注时贾欲再娶】
　　【王注先生本注云时贾欲再娶则诗意皆涉夫妇事也新荑出旧槎使枯杨生荑之义韩非有孤愤篇言孤独而愤闷也后汉梁鸿传鸿过京师作五噫之歌曰陟彼北邙兮噫顾览帝京兮噫宫室崔嵬兮噫人之劬劳兮噫辽辽未央兮噫肃宗闻而恶之求鸿不得汉司马相如奏子虚上林大人三赋北山移文蕙帐空兮夜鹤怨又详前巻诗注公答秦太虚书初到黄痛自节俭日用不得过百五十仍放大竹筒贮用不尽者以待賔客南史庾杲之食惟有韭葅瀹韭生韭杂菜任昉常戏之曰谁谓庾郎贫食鲑尝有二十七种菜谓三韭也卢仝诗夜又当昼不肎启夜半醮祭夜半开】
　　生涯到处似樯乌科第无心摘颔须黄帽刺船忘岁月白衣担酒慰鳏孤狙公欺病来分栗水伯知馋为出鲈莫向洞庭歌楚曲烟波渺渺正愁予
　　【王注杜诗樯乌相背发又樯乌宿处非又樯乌终岁飞此樯竿上刻为乌形以占风者晋令车驾出入相风在前亦是刻乌于竿上名曰相风傅相风赋云栖神乌于竿首俟祥风之来征韩诗连年收科第如摘颔底髭前汉邓通以櫂船为黄头郎注土胜水其色黄故刺船之郎皆着黄帽晋阳秋陶潜九月九日无酒出宅邉菊丛中坐摘菊花盈把久之望见白衣人至乃江州刺史王送酒即便独酌醉而后归庄子狙公赋芧曰朝三而暮四众狙皆怒然则朝四而暮三众狙皆悦注芧橡子也似栗而小山海经朝日之谷神曰天呉是为水伯九歌帝子降兮北渚目渺渺兮愁予嫋嫋兮秋风洞庭波兮木叶下】
　　游道塲山何山
　　道塲山顶何山麓上彻云峯下幽谷我从山水窟中来尚爱此山看不足陂湖行尽白漫漫青山忽作龙蛇盘山髙无风松自响误认石齿号惊湍山僧不放山泉出屋底清池照瑶席阶前合抱香入云月里仙人亲手植出山回望翠云鬟碧瓦朱栏缥缈间白水田头问行路小溪深处是何山髙人读书夜达旦至今山鹤鸣夜半我今废学不归山山中对酒空三叹
　　【禅宗正脉道塲山如讷禅师证道于此故名王注何山以何锴读书得名故有髙人读书夜达旦句杜诗碧瓦朱甍照城郭鹤知夜半注见四巻和刘道原】
　　赠孙莘老七絶
　　嗟予与子久离羣耳冷心灰百不闻若对青山谈世事当须举白便浮君
　　【浮白出刘向说苑注见一巻和刘长安诗吴都赋出蹑珠履动以千百里防巷饮飞觞举白】
　　天目山前渌浸裾碧澜堂下看衔舻作堤捍水非吾事闲送苕溪入太湖
　　【寰宇记湖州安吉县天目山髙万六千丈父老云欲度难及避水灾天目海陵山为第一水经注浙江水出吴兴郡于潜县北天目山山极髙峻崖岭竦叠西临后涧山上有霜木皆是数百年树谓之双凤林按王存九域志湖州南至杭州界首十五里故天目山于寰宇记则系之湖州于水经则系之于潜而于潜虽属杭州盖与湖接境也舆地志苕溪一源自天目一源自独松岭合浮玉山水至吴兴入太湖又见四巻宿余杭法喜寺注】夜来雨洗碧巑岏浪涌云屯绕郭寒闻有弁山何处是为君四面竟求看
　　【寰宇记弁山在乌程县一名卞山山石莹然如玉】
　　夜桥灯火照溪明欲放扁舟取次行暂借官奴遣吹笛明朝新月到三更
　　三年京国厌藜蒿长羡淮鱼压楚糟今日骆驼桥下泊恣看修网出银刀
　　【骆驼桥唐垂拱元年造以形似骆驼背名之刘禹锡诗骆驼桥上苹风起鹦鹉杯中若下春杜诗出网银刀乱】乌程宿稻袭人香酿作春风霅【音闸】水光时复中之徐邈圣毋多酌我次公狂
　　【寰宇记古乌程能醖酒故以名县又指酒为乌程张协七命乃有荆南乌程豫北竹叶韦昭呉録乌程下若酒有名舆地志若溪在长兴县南溪南曰上若北曰下若村人取下若水酿酒醇美胜云阳若溪亦作箬溪盖长兴故属乌程也霅溪在湖州府城霅者以众流合集为义凡四水曰苕溪前溪余不溪及北流水通谓之霅溪一曰四水荡激时霅然有声故名魏志徐邈为尚书郎时科酒禁而邈私饮至于沉醉校尉赵达问以曹事邈曰中圣人达白太祖太祖甚怒鲜于辅进曰平日醉客谓酒清者为圣人浊者为贤人耳竟得免后文帝见邈问曰颇复中圣人不对曰昔子反毙于阳谷御叔罚于饮酒臣嗜同二子不能自惩时复中之西汉盖寛饶字次公为司平恩侯许伯入第丞相已下皆贺寛饶东乡特坐许伯自酌曰盖君后至寛饶曰无多酌我我乃酒狂丞相魏侯笑曰次公醒而狂何必酒也】
　　去年腊日访孤山曾借僧牕半日闲不为思归对妻子道人有约径须还
　　莘老葺天庆观小园有亭北向道士山宗说乞名与诗
　　春风欲动北风微归鴈亭邉送鴈归蜀客南游家最逺吴山寒尽雪先晞扁舟去后花絮乱五马来时賔从非惟有道人应不忘抱琴无语立斜晖
　　【汉制太守驷马其有加秩中二千石者乃右骖故以五马为太守美称南齐柳元伯之子五人皆领郡五马参差于亭故殷文圭云柳氏亭邉参差五马】
　　至秀州赠钱端公安道并寄其弟惠山老【一作惠山山人】
　　鸳鸯湖邉月如水孤舟夜榜鸳鸯起平明系缆石桥亭惭愧冒寒髯御史结交最晚情独厚论心无数今有几寂寞抱闗叹萧生耆老执防哀扬子怪君顔采郤秀发无乃迁谪反便美天公欲困无奈何世人共抑真疎矣毗陵髙山锡无骨陆子遗味泉氷齿贤哉仲氏早拂衣占断此山长洗耳山头望湖光泼眼山下濯足波生指傥容逸少问金堂记与嵇康留石髓
　　【南湖纪畧鸳鸯湖名南湖在府城南其禽多鸳鸯故名一曰两湖相丽若鸳鸯然五代时湖东有烟雨楼今存王注髯御史指钱安道也安道髯而为御史故云汉萧望之传霍光秉政王仲翁与萧望之等数人皆召见吏民当见者先露索去刀兵两吏挟持望之独不肎聴自引出曰不愿见于是光不用望之而仲翁至光禄大夫望之署小苑东门仲翁出入传呼甚宠顾谓曰不肎碌碌反抱关为望之曰各从其志扬雄传雄为郎给事黄门与王莽刘歆并哀帝之初又与董贤同官当成哀平间莽贤皆为三公权倾人主而雄三世不徙官及莽时以耆老久次转为大夫按黄门郎掌守门户故执防潘岳诗执防疲扬王注毗陵常州也髙山惠山也陆子陆羽也羽善煎茶次第水品以无锡惠山寺石泉为第二包吉赠刘尊师诗晓漱琼膏氷齿寒世说孙楚曰所以枕流欲洗其耳许迈遗羲之书自山之南至临安多有金堂玉室仙人芝草左元放之徒在焉神仙传王烈入太行山忽山破石裂青泥流如髓烈取食之如饴余半与嵇康凝而为石烈叹曰叔夜志趣非常而不遇命也】
　　秀州报本禅院乡僧文长老方丈
　　万里家山一梦中吴音渐已变儿童每逢蜀叟谈终日便觉峨睂翠扫空师已忘言真有道我除搜句百无功明年采药天台去更欲题诗满浙东
　　【洞天记峨睂山在嘉州系第七洞天又天台赤城山髙一万八千丈周回五百里在台州天台县】
　　王复秀才所居双桧二首
　　吴王池馆遍重城奇草幽花不记名青盖一归无觅处只留双桧待升平
　　【晋书孙皓时钱塘湖开或言天下当太平青盖入洛时皓以问陈训训曰臣止能望气不能达湖之开塞退而告其友曰青盖入洛将有舆榇衔璧之事寻而呉国亡】
　　凛然相对敢相欺直榦临空未要奇根到九泉无曲处世间惟有蛰龙知
　　【通鉴中丞李定御史舒亶论轼自熙宁以来作为文章怨谤君父陛下发钱以本业贫民则曰赢得儿童语音好一年强半在城中陛下明法以课试羣吏则曰读书万巻不读律致君尧舜终无术陛下兴水利则曰东海若知明主意应教斥卤变桑田陛下谨盐禁则曰岂是闻韶解忘味尔来三月食无盐其他触物即事应口无非以诋谤为主上不得已从其请逮轼赴台狱诏定与知谏院张璪御史何正臣舒亶等杂治之鍜链久之不决且多引名士必欲寘之死太皇太后谓帝言小人忌才中伤捃至于诗其过微矣宜熟察之而呉充申捄甚力会王安礼亦以为言帝曰朕固不深谴也王珪复举轼咏桧诗曰根到九泉无曲处世间惟有蛰龙知今陛下飞龙在天轼欲求之地下之蛰龙不臣孰甚焉帝曰彼自咏桧尔何预朕事促具狱贬黄州团练副使按公诸诗前后作于熙宁间坐诋谤就逮则元丰二年也因注双桧诗并摭于此】
　　宋叔达家听琵琶
　　数弦已品龙香拨半面犹遮凤尾槽新曲翻从玉连锁旧声终爱郁轮袍梦回只记归舟字赋罢双垂紫锦绦何异乌孙送公主碧天无际鴈行髙
　　【杨妃外传开元中中官白秀贞自蜀回得琵琶以献其槽以逻逤檀为之温润如玉光明可鉴有金缕红纹蹙成双凤以龙香板为拨弦乃拘弥国所贡緑氷蚕丝也郑愚津阳门诗玉奴琵琶龙香拨玉奴太真小字白乐天琵琶行千呼万唤始出来犹抱琵琶半遮靣欧阳诗杜彬琵琶皮作弦自从彬死世莫传玉连锁声入黄泉玉连锁今曲名广林记王维微时为岐王所知将应举王令作琵琶新曲引至公主家维自弹主问何曲曰郁轮袍也主大爱之是年遂为举首太平广记李生者其舅卢有道术谓李生曰求得善箜篌者令侍饮生视箜篌上有朱字云云中辨江树天际识归舟后李生妻陆长源女乃所见于舅家者问有何能曰善箜篌取而视之朱字宛然紫锦绦见张说琵琶赋傅琵琶赋序故老云汉送乌孙公主念其行道思慕使知音者作马上之乐以方语目之故名琵琶释名推手前曰琵引手郤曰琶】

　　施注苏诗巻五
　　钦定四库全书
　　施注苏诗巻六
　　宋　苏轼　撰
　　施元之原注
　　武进邵长蘅删补
　　诗四十九首
　　【时通守钱塘作施注缺今补】
　　元日次韵张先子野见和七夕寄莘老之作
　　得句牛女夕转头参尾中青春先入睡白发不遗穷酒社我为敌诗坛子有功缩头先夏鼈【公自注见玉川子】实腹鄙秋虫莫唱帬垂緑无人脸断红旧交懐贺老新进谢终童袍鹄双双瑞腰犀一一通小蛮知在否试问嗫嚅翁
　　【月令孟春之月昏参中旦尾中杜牧赠赵嘏诗今代风骚将谁登李杜坛卢仝月蚀诗北方寒被蛇缚藏头入殻如入狱又寒夏鼈一种味且当以其肉充臛罗隠蜘蛛赋序蜘蛛秋虫也致身罗网间欧阳词舞余帬带緑双垂元稹莺莺序其脸断红而已李白忆贺监诗稽山无贺老汉书终军传军字子云年十八选为博士弟子后为谏大夫死时年二十余故世谓之终童汉西域传赞明珠文甲通犀翠羽之珍盈于后宫注通犀中央色白通两头小蛮白乐天妾已见五巻李林宗字直木尝谓乐天为嗫嚅翁】
　　正月九日有美堂饮醉归径睡五鼓方醒不复能眠起阅文书得鲜于子骏所寄古意作杂兴一首答之【杭州图经有美堂在郡城吴山嘉祐二年梅挚出守杭仁宗赐诗首章云地有湖山美因以名堂】
　　众人事纷扰志士独悄悄何异琵琶弦常遭腰鼓閙三杯忘万虑醒后还皎皎有如辘轳索已脱重萦绕家人自约饬始慕陈妇孝可怜原巨先放荡今谁吊平生嗜羊炙识味肎轻饱烹蛇啖蛙蛤颇讶能稍稍忧来自不寐起视天汉渺阑干玉绳低耿耿太白晓
　　【韩退之诗数杯浇肠虽暂醉皎皎万虑醒还新汉书游侠传原涉字巨先或讥涉曰子本吏二千石之世结发自修以行防推财礼让为名何故自放纵为轻侠之徒乎涉应曰子独不见家人寡妇邪始自约饬之时意乃慕宋伯姬及陈孝妇不幸一为盗贼所污遂行淫失知其非礼然不能自还吾犹此矣顔师古注陈孝妇者其夫当行戒属孝妇曰汝善养吾母孝妇曰诺夫死孝妇养姑愈谨其父母欲嫁之孝妇固欲自杀父母惧遂使养姑淮南太守以闻朝廷髙其义号曰孝妇韩南食诗我来御魑魅自宜味南烹惟蛇旧所识实惮口眼狞又食虾蟆诗彊号为蛙蛤于实无所较余初不下喉近亦能稍稍谢朓诗玉绳低建章曹子建乐府北斗阑干】
　　次韵荅章传道见赠
　　竝生天地宇同阅古今宙视下则有髙无前孰为后达人千钧弩一弛难再彀下士沐猴冠已系犹跳骤欲将驹过隙坐待石穿溜君看汉唐主宫殿悲麦秀而况彼区区何异一醉富鶢鶋非所养俯仰金奏髑髅有余乐不博南面后嗟我昔少年守道贫非疚自从出求仕役物恐见囿马融既依梁班固亦仕窦效矉岂不欲顽质谢镌镂仄闻长者言婞直非养夀唾面慎勿拭出跨当俛就居然成懒废敢复齿豪右子如照海珠网目疎见漏宏材乏近用巧舞困短袖坐令倾国容临老见邂逅吾衰信久矣书絶十年旧门前可罗雀感予烦屡叩愿言歌缁衣子粲还予授
　　【尸子四方上下曰宇古往今来曰宙史项羽本纪人谓楚人沐猴而冠果然庄子人生天地间如白驹之过隙汉枚乘传太山之溜穿石渐靡使之然也史记宋世家箕子朝周过故殷虚感宫室毁壊生禾黍乃作麦秀之诗曰麦秀渐渐兮禾黍油油彼狡童兮不与我好兮诗小雅彼昏不知一醉日富笺云无知之人饮酒一醉自谓日益富也鶢鶋海鸟见左传庄子达生篇昔者有鸟止于鲁郊鲁君说之为具太牢以飨之奏九韶以乐之鸟乃始忧悲视不敢饮食此之谓以己养养鸟也又至乐篇庄子之楚见空髑髅撽以马棰而问之髑髅见梦曰死则无君于上无臣于下亦无四时之事从然以天地为春秋虽南面王乐不能过也又让王篇原宪对子贡曰无财谓之贫学道而不能行谓之病今宪贫也非病也后汉马融惩于邓氏不敢复违忤势家遂为梁冀草奏诬李固又作大将军西第颂亦颇为正直所羞又窦宪出征匈奴以班固为中防军与参议及宪败固死狱中庄子天运篇西施病心而矉其里其里之丑人见而美之归亦捧心而矉其里离骚经鮌婞直以亡身兮终然夭乎羽之野汉书循吏传天子笑曰君安得长者之言而称之唐娄师德教其弟耐事弟曰人有唾面洁之而已师徳曰未也洁之是违其怒正使自干耳出跨用韩信淮隂少年事史记韩非传长袖善舞前汉李延年歌曰北方有佳人絶世而独立一顾倾人城再顾倾人国诗国风今夕何夕见此邂逅毛传邂逅解悦之貌罗雀注见四巻诗国风缁衣之宜兮又还予授子之粲兮先生诗案云熙宁六年正月作此诗言某不能效班马二人苟容依附也】
　　法惠寺横翠阁
　　朝见吴山横暮见吴山从吴山故多态转侧为君容幽人起朱阁空洞更无物惟有千步冈东西作帘额春来故国归无期人言秋悲春更悲已泛平湖思濯锦更看横翠忆峨睂雕栏能得几时好不独冯栏人易老百年兴废更堪哀悬知草莽化池台游人寻我旧游处但觅吴山横处来
　　【舆图考锦江在成都府城南一名汶江织锦濯此则鲜丽其地曰锦里名山记峨嵋山在蜀嘉定州南北有台山有六寺光相居絶顶白水寺居其中自白水至光相歴八十四盘山径如线如是者六十余里至山顶即普贤示现处其屋皆以板为之】
　　祥符寺九曲观灯
　　纱笼擎烛迎门入银叶烧香见客邀金鼎转丹光吐夜寳珠穿蚁闹连宵波翻焰里元相激鱼舞汤中不畏焦明日酒醒空想像清吟半逐梦魂销
　　【拾遗记石叶香其状叠叠如云母其气辟疠魏文帝时题腹国来献叚成式诗欲熏罗荐嫌龙脑须为寻求石叶香按银叶当是石叶类一曰银叶字见香谱即烧香所用者王注小说载有以九曲寳珠欲穿之而不得问之孔子孔子教以涂脂于线使蚁通焉又三国时有术士以药傅鱼投沸鼎中徘徊不死此直言置鱼琉璃盏水中其后防灯鱼游泳而不畏耳】
　　上元过祥符僧可久房萧然无灯火
　　门前歌舞鬬分朋一室清风冷欲氷不把瑠璃闲照佛始知无尽本无灯
　　【唐史宗于花萼楼命诸王分朋角戏内典法门名无尽灯譬如以一灯然百千灯】
　　正月二十一日病后述古邀往城外寻春
　　屋上山禽苦唤人槛前氷沼忽生鳞老来厌伴【一作逐】红帬醉病起空惊白髪新卧聴使君鸣鼓角试呼稚子整冠巾曲栏幽榭终寒窘一看郊原浩荡春
　　【郭景纯游山诗阊阖西南来潜波涣鳞起注兑为阊阖风水波涣然如鱼鳞之起也韩退之诗不解文字饮惟能醉红帬】
　　有以官法酒见饷者因用前韵求述古为移厨饮湖上
　　喜逢门外白衣人欲脍湖中赤玉鳞游舫已糚吴榜穏舞衫初试越罗新欲将渔钓追黄帽未要靴刀抹绛巾芳意十分强半在为君先踏水邉春
　　【白衣人用陶潜事黄帽用汉书黄头郎事注竝详五巻和邵同年戏赠诗晋张载传呉榜越船不能无水而浮李贺诗越罗衫袂迎春风韩愈送李端公序红抹首鞾袴握刀又元和圣徳诗注禹防涂山之时大风雷震有甲卒千余人其不被甲者以红绢帕抹其额自此遂为军容之服】
　　饮湖上初晴后雨二首
　　朝曦迎客宴重冈晚雨留人入醉乡此意自佳君不会一杯当属水仙王【公自注湖上有水仙王庙】
　　【唐王绩作醉乡记水仙注又见五巻】
　　水光潋滟晴方好山色空蒙雨亦奇欲把西湖比西子淡糚浓抹总相宜
　　往富阳新城李节推先行三日留风水洞见待【前地理志秦分三十六郡富春属会稽晋太元中改曰富阳】
　　春山磔磔鸣春禽此间不可无我吟路长漫漫傍江浦此间不可无君语金鲫池邉不见君【先生诗话旧读苏子美六和塔诗松桥待金鲫竟日独迟留初不喻此语及倅钱塘乃知寺后池中有此鱼如金色也昨日复游池上投饼饵乃畧出不食复入则此鱼自珍贵盖久矣】追君直过定山村路人皆言君未逺骑马少年清且婉风岩水穴旧闻名只隔山溪夜不行溪桥晓溜浮梅萼知君系马岩花落出城三日尚逶迟妻孥怪骂归何时世上小儿夸疾走如君相待今安有【图经开化寺开寳三年建僧智昙即此建六和塔金鱼池在寺后山涧水底有金鲫鱼太平寰宇记定山突出浙江数百丈诗国风清扬婉兮杜子美诗系马林花动诗小雅周道逶迟王注先生诗案云熙宁六年正月二十七日在杭州游风水洞留题诗言世上小儿夸疾走意在讥讽世人多务急进不顾大体也】
　　风水洞二首和节推【杭州图经洞去钱塘县旧治五十里在杨村慈嵓院洞极大流水不竭洞顶又有一洞清风微出故名曰风水洞白乐天长庆三年秋九月来游观泉石竹木留诗】
　　风转鸣空穴泉幽写石门虚心闻地籁妄意觅桃源过客诗难好居僧语不繁归瓶得氷雪清冷慰文园【庄子齐物论汝闻人籁而未闻地籁又地籁则众窍是已陶潜桃源记晋太原中武陵人捕鱼为业縁溪而行忘路之逺近忽逢桃花林林尽水源便得一山山有小口彷佛若有光便舍船从口入初极狭才通人行数十步豁然开朗土地平旷其中往来种作男女衣着悉如外人自云先世避秦来此停数日辞去既出得船便扶向路处处志之及郡下诣太守说如此太守遣人随往遂迷不复得路汉司马相如为孝文园令有消渇疾】山前乳水隔尘凡山上仙风舞桧杉细细龙鳞生乱石团团羊角转空岩冯夷窟宅非梁栋御寇车舆谢辔衔世事渐艰吾欲去【一作出】永随二子脱讥谗
　　【庄子抟扶摇羊角而上者九万里注扶摇风上行也羊角风之屈曲势今旋风上如羖羊角也王注冯夷农华隂人服八石得水仙帝锡为河伯楚辞九歌云鱼鳞屋兮龙堂紫贝阙兮朱宫即冯夷所居也庄子逍遥游列子御风而行泠然善也楚辞惜往日无辔衔而自载王注言世态可厌欲从冯夷之水居御寇之风驭为可以脱讥谗先生诗案熙宁六年正月有游风水洞诗云世事渐艰吾欲去意谓行新法之后世事日益艰难小人争进各务谗毁试度思之不可以合又不可以容故欲弃官卜隠居之地也诗集作欲出诗案作欲去从诗案】
　　独游富阳普照寺
　　富春真古邑此寺亦唐余鹤老依乔木龙归护赐书连筒春水逺出谷晓钟疎欲继江潮韵何人为起予【杜诗连筒灌小园唐人诗话宋之问游江南灵隠寺夜月澄明独行廊下因吟曰鹫岭郁岧嶤龙宫锁寂寥沈思久之不就有老僧曰何吟苦乃尔何不道楼观沧海日门对浙江潮宋叹警策逮明访之不复见寺僧知者曰此骆宾王也】
　　自普照游二庵
　　长松吟风晚雨细东庵半掩西庵闭山行尽日不逢人裛裛野梅香入袂居僧笑我恋清景自厌山深出无计我虽爱山亦自笑独往神伤后难继不如西湖饮美酒红杏碧桃香覆髻作诗寄谢采薇翁本不避人避世【杜诗神伤山行深】
　　富阳妙庭观董双成故宅发地得丹鼎覆以铜盘承以瑠璃盆盆既破碎丹亦为人争夺持去今独盘鼎在耳二首
　　人去山空鹤不归丹亡鼎在世徒悲可怜九转功成后郤把飞升乞内【集作肉】芝
　　【王注河中永乐道净院唐文宗时道士邓太錬丹于药院中药成留贮院内太死周悟先主院事有蒲人侯道华者事悟先以供给使诸道士皆奴畜之道华愈欣然一旦亡去独留一诗云帖裹大还丹多年色不移前宵盗吃郤今日碧空飞邓师链得药留着与内芝其下列细字称去年七月一日防韩君赐姓李名内芝配住上清善进院学者多疑内芝字为详载所出云按集作肉芝原有据神仙传萧静之掘地得人手润泽而白烹而食之曰肉芝也抱朴子行山中见小人乘车马长七八寸者肉芝也捉取服之即仙矣】
　　瑠璃击碎走金丹无复神光发旧坛时有世人来防鼎欲随鸡犬事刘安
　　【汉淮南王安临仙去余药在庭中鸡犬防之竝得飞升故鸡鸣云中犬吠天上】
　　新城道中二首
　　东风知我欲山行吹断檐间积雨声岭上晴云披絮帽树头初日挂铜钲野桃含笑竹篱短溪柳自摇沙水清西崦人家应防乐煮葵烧笋饷春耕
　　【韩诗晴云如擘絮汉书周勃传勃下廷尉太后以为无反事文帝朝太后以冒絮提文帝注头上巾为冒絮提掷也张平子赋右素威以司钲王注铜钲今所谓锣也】
　　身世悠悠我此行溪邉委辔聴溪声散材畏见搜林斧疲马思闻卷斾钲细雨足时茶户喜乱山深处长官清人间岐路知多少试向桑田问耦耕
　　山村五絶
　　竹篱茅屋趁溪斜春入山村处处花无象太平还有象孤烟起处是人家
　　【唐书文宗延英对宰相曰卿等有意太平乎牛僧孺对曰太平无象今虽未及至治亦可谓小康而更求太平非臣所及】
　　烟雨蒙蒙鸡犬声有生何处不安生但令黄犊无人佩布谷何劳也劝耕
　　【汉书龚遂为渤海太守令民卖剑买牛卖刀买犊曰何为帯牛佩犊布谷鸟名俗云催耕鸟也】
　　老翁七十自腰鎌慙愧春山笋蕨甛岂是闻韶解忘味尔来三月食无盐
　　【鲍明逺诗腰鎌刈葵藿班固幽通赋虞韶美而凤仪兮孔忘味于千载湼槃经食中无盐按老翁杖藜二絶俱入台狱诗案详五巻双桧诗注】
　　杖藜裹飰去悤悤过眼青钱转手空赢得儿童语音好一年彊半在城中
　　窃禄忘归我自羞丰年底事汝忧愁不须更待飞鸢堕方念平生马少游
　　【后汉马援传援击交趾谓官属曰吾从弟少游常哀吾忼慨多大志曰士生一世但取衣食裁足乘下泽车御款叚马为郡县吏守坟墓乡里称善人足矣致求盈余徒自苦耳当吾在浪泊西里间下潦上雾毒气薰蒸仰视飞鸢跕跕堕水中卧念少游平生时语何可得也】
　　湖上夜归
　　我饮不尽器半酣味尤长篮舆湖上归春风吹面凉行到孤山西夜色已苍苍清吟杂梦寐得句旋已忘尚记棃花村依依闻暗香入城定何时宾客半在亡睡眼忽惊矍繁灯閙河塘市人拍手笑状如失林麞始悟山野姿异趣难自彊人生安为乐吾策殊未良
　　【唐文粹何讽梦渇赋饮不尽器篮舆用陶潜事注见四巻】
　　寒食未明至湖上太守未来两县令先在
　　城头月落尚嗁乌乌榜红舷早满湖鼓吹未容迎五马水云先已飏双凫映山黄帽螭头舫夹道青烟鹊尾炉老病逢春只思睡独求僧榻寄须臾
　　【王注乌榜红舷游湖之船也古乐府罗敷行五马立踌蹰杜诗人生五马贵莫受二毛侵又详五巻莘老葺天庆观诗注双凫注见一巻将往终南诗黄帽注再见前白乐天杭州诗小航船亦画龙头杜陵集陶贞白有金鹊尾香炉注炉有柄曰鹊尾皮日休诗鹊尾香炉一世焚】
　　次韵孙莘老见赠时莘老移庐州因以别之
　　鑪锤一手赋形殊造物无心敢望渠我本疎顽固当尔子犹沦落况其余龚黄侧畔难言政罗赵前头且书【公自注莘老见称政事与书而莘老书至不工】惟有阳关一杯酒慇懃重唱赠离居
　　【庄子大宗师以天地为大鑪以造化为大冶汉龚遂为渤海太守黄霸为颍川太守竝见前汉循吏传晋衞恒传罗叔景赵元嗣与张伯英竝时注详第二巻】
　　赠别
　　青鸟衔巾久欲飞黄莺别主更悲嗁慇懃莫忘分擕处湖水东邉凤岭西
　　【太平广记汉武故事七月七日于永华殿斋西王母来至有二青鸟挟侍王母旁杜诗杨花雪落覆白苹青鸟飞去衔红巾唐韩滉镇浙西戎昱为部内刺史有官妓善歌色亦闲妙昱情属至厚滉闻其能召至籍中昱为词以送云送客春风湖上亭柳条藤蔓系人情黄莺久住还相识欲别频嗁四五声妓至唱戎此词滉即时归之】
　　次韵代留别
　　绛蜡烧残玉斚飞离歌唱彻万行嗁他年一舸鸱夷去应记侬家旧姓西
　　【史记越世家范蠡浮海出齐变姓名自谓鸱夷子皮王注寰宇记载西施施其姓也所居在西故有东施家西施家今云旧姓西岂偶不契勘耶然不害其诗句之妙】
　　月茶
　　环非环玦非玦中有迷离玉儿一似佳人帬上月月圆还缺缺还圆此月一缺圆何年君不见鬬茶公子不忍鬬小团上有双衔绶带双飞鸾
　　【古木兰歌雌眼迷离欧阳公有鬬茶歌李义山诗愿得化为红绶帯许教双凤一时衔】
　　薄命佳人
　　双颊凝酥髪抹漆眼光入帘珠的皪故将白练作仙衣不许红膏污天质吴音娇软帯儿痴无限闲愁总未知自古佳人多命薄闭门春尽杨花落
　　【广韵的皪白状冷斋夜话则天长夀三年诏书曰应天下尼当用细白练为衣古乐府有妾薄命曲】
　　吉祥寺花将落而述古不至
　　今岁东风巧翦裁含情只待使君来对花无信花应恨直恐明年便不开
　　述古闻之明日即来坐上复用前韵同赋
　　仙衣不用翦刀裁国色初含【一作酣】卯酒来太守问花花有语为君零落为君开
　　【刘禹锡诗仙人衣裳弃刀尺宋之问咏翦防花诗今年春色好应被翦刀催南部新书唐宗内殿赏牡丹谓穆修已曰今京邑诗谁为首出修已曰李正封诗天香夜染衣国色朝酣酒时杨妃侍侧上曰妆台前饮以紫金醆则正封之诗见矣才调集有无名氏絶句云春光冉冉归何处更向樽前把一杯尽日问花花不语为谁零落为谁开】
　　李钤辖坐上分题戴花
　　二八佳人细马防十千美酒渭城歌帘前柳絮惊春晚头上花枝奈老何露湿醉巾香掩冉月明归路影婆娑緑珠吹笛何时见欲把斜红插皂罗
　　【李白诗蒲萄酒金叵罗吴姬十五细马防曹植名都篇归来宴平乐美酒斗十千緑珠石崇家妓善吹笛】
　　于潜令刁同年野翁亭
　　山翁不出山溪翁长在溪【公自注前二令作二翁亭】不如野翁来往溪山间上友麋鹿下凫鹥问翁何所乐三年不去烦推挤翁言此间亦有乐非丝非竹非蛾睂山人醉后铁冠落溪女笑时银栉低我来观政问风謡皆云吠犬足生牦但恐此翁一旦舍此去长使山人索寞溪女嗁【公自注天目山唐道士常冠铁冠于潜妇女皆插大银栉长尺许谓之蓬沓】
　　【左太冲诗何必丝与竹山水有清音后汉岑彭传岑熙为魏郡太守舆人歌之曰我有枳棘岑君伐之我有蟊贼岑君遏之吠犬不惊足下生牦】
　　于潜女
　　青帬缟袂于潜女两足如霜不穿屦沙鬓髪丝穿柠蓬沓障前走风雨老濞宫妆传父祖至今遗民悲故主苕溪杨柳初飞絮照溪画睂渡溪去逢郎樵归相媚妩不信姬姜有齐鲁
　　【李白越女诗屦上足如霜不着鵶头袜又一双金齿屐两足白如霜退之月蚀诗赤鸟司南方尾秃翅沙王注柠当作杼字书柠同楮于丝穿之下无义说文曰杼机之持纬者丝穿杼言鬓如丝之穿杼也杜子美诗稚子无忧走风雨杜牧之诗老濞即山铸后庭千蛾眉王注老濞吴王濞此指吴越王钱氏也唐书太宗曰人言魏征麤疎朕正觉其妩媚】
　　自昌化双谿馆下步寻谿源至治平寺二首
　　乱山滴翠衣裘重双涧响空牕户摇饱食不嫌谿笋瘦穿林闲觅野芎苗却愁县令知游寺尚喜渔人争渡桥正似醴泉山下路桑枝刺眼麦齐腰
　　【醴泉汉谷口地隋置醴泉县在今西安府】
　　每见田园輙自招倦飞不拟控扶摇共疑杨恽非锄豆谁信刘章解立苗老去尚飡彭泽米梦归时到锦江桥宦游莫作无家客举族长悬似细腰
　　【前汉杨恽种豆诗见第五巻八月十日夜看月诗注史记齐悼惠世家朱虚侯刘章忿刘氏不得职常入侍髙后燕饮进曰请为太后言耕田歌歌曰深耕溉种立苗欲疏非其种者鉏而去之太后嘿然晋陶潜为彭泽令在县公田悉令种秫妻子固请种秔乃以二顷五十亩种秫五十亩种秔郡遣督邮至县吏白应束帯见之潜叹曰我不能为五斗米折腰向乡里小人即日解印绶去锦江桥在成都大慈寺前所过石桥是也退之诗细腰不自乳举族长孤悬】
　　于潜僧绿筠轩
　　可使食无肉不可使居无竹无肉令人瘦无竹令人俗人瘦尚可肥俗士不可医傍人笑此言似髙还似痴若对此君仍大嚼世间有扬州鹤
　　【世说王子猷尝暂寄人空宅住便令种竹或问暂住何烦尔王啸咏良久直指竹曰何可一日无此君魏曹植与吴质书过屠门而大嚼虽不得肉贵且适意扬州鹤用俗传骑鹤上扬州语】
　　与临安令宗人同年剧饮
　　我虽不解饮把盏【一作琖】欢意足试呼白髪感秋人令唱黄鸡催晓曲与君登科如隔晨敝袍霜叶空残緑如今莫问老与少儿子森森如立竹黄鸡催晓不须愁老尽世人非我独
　　【白乐天有初见白髪感秋诗又诗谁道使君不解歌聴唱黄鸡与白日黄鸡催晓丑时鸣白日催年酉前没】
　　宝山昼睡【杭州圗经寳山在吴山之南】
　　七尺顽躯走世尘十围便腹贮天真此中空洞浑无物何止容君数百人
　　【后汉文苑传邉韶字孝先尝昼日假卧弟子嘲之曰邉孝先腹便便懒读书但欲眠又尹纬腰帯十围世说王导尝枕周觊膝而指其腹曰卿此中何所有也荅曰此中空洞无物足容卿辈数百人导亦不以为忤】
　　僧清顺新作垂云亭
　　江山虽有余亭榭着【一作苦】难穏登临不得要万象各偃蹇惜哉垂云轩此地得何晚天功争向背诗眼巧增损路穷朱栏出山破石壁很海门浸坤轴湖尾抱云巘葱葱城郭丽淡淡烟村逺纷纷乌鹊去一一渔樵返雄观快新获微景收昔遁道人真古人啸咏慕嵇阮空斋卧蒲褐芒屦每自捆天怜诗人穷乞与供诗本我诗久不作荒涩旋锄垦从君觅佳句咀嚼废朝饭
　　【左传哀六年彼皆偃蹇将弃子之命注骄傲也楚辞离骚望瑶台之偃蹇兮注髙貌杜子美诗安知有苍池万顷浸坤轴后汉苏伯阿望舂陵郭叹曰气佳哉郁郁葱葱然世说周顗于王导坐傲然啸咏导曰卿欲逺希嵇阮邪顗曰安敢近舍明公逺希嵇阮唐书隠士朱桃椎尝织芒屩置道上见者曰居士屩也为易米茗置其处輙取去终不与人接捆屦字出孟子】
　　五月十日与吕仲甫周邠僧惠勤惠思清顺可久惟肃义诠同泛湖游北山
　　三吴雨连月湖水日夜添寻僧去无路潋潋水拍檐驾言徂北山得与幽人兼清风洗昏翳晚景分秾纤缥缈朱楼人斜阳半疎帘临风一挥手怅焉起遐瞻世人骛朝市独向溪山防此乐得有命轻薄神所歼
　　会客有美堂周邠长官与数僧同泛湖往北山湖中闻堂上歌笑声以诗见寄因和二首时周有服
　　蔼蔼君诗似岭云从来不许醉红帬不知野屐穿山翠惟见轻桡破浪纹颇忆呼卢袁彦道难邀骂坐灌将军【公自注皆取其有服也】晚风落日元无主不惜清凉与子分【退之诗君诗多态度蔼蔼春空云晋书袁耽字彦道桓温少游博徒资产俱尽尚书负思自振之方欲求济于耽时耽在艰遂变服懐布帽随温与债主戏耽素有艺名债者闻之而不相识谓曰卿当不办作袁彦道也遂就局十万一掷直上百万耽投马絶呌探布帽掷地曰竟识袁彦道否史记魏其传田蚡娶燕王女为夫人列侯宗室皆往贺灌夫有服窦婴强与俱蚡与夫有隙云云夫曰今日斩头穴胷何知程李蚡怒召长史曰今日召宗室有诏劾灌夫骂坐不敬】
　　载酒无人过子云掩闗昼卧客书帬歌喉不共聴珠贯醉面何因作缬纹僧侣且陪香火社诗坛欲敛鹳鹅军凭君遍绕湖邉寺涨渌晴来已十分
　　【汉书扬雄传赞雄家贫嗜酒人希至其门时有好事者载酒肴从游南史羊欣长书父不疑为乌程令欣年十二时王献之为吴兴太守甚知爱之欣尝夏月着新绢帬昼寝献之入县见之书帬数幅而去乐记歌者上如抗下如队累累乎端如贯珠唐严尚书与于驸马诗莫损歌喉一串珠又白乐天诗何郎小妓歌喉好严老呼为一串珠李贺诗甲屏风醉眼缬杜牧诗今代风骚将谁登李杜坛左传昭二十一年公子城以晋师至救宋与华氏战于赭邱郑翩愿为鹳其御愿为鹅注郑翩华氏党鹳鹅皆阵名】
　　席上代人赠别三首
　　凄音怨乱不成歌纵使重来奈老何泪眼无穷似梅雨一番匀了一番多
　　【风土记夏至前雨名黄梅雨水润土溽三月雨曰迎梅五月雨曰送梅】
　　天上麒麟岂混尘笼中翡翠不由身那知昨夜香闺里更有偷嗁暗别人
　　【南史徐陵母梦五色云化为凤集左肩上巳而诞陵后年数岁家人携以寳志志摩其顶曰天上石麒麟也】莲子擘开须见臆楸枰着尽更无期破衫却有重逢处一饭何曾忘却时
　　【王注此吴歌格借字寓意也古诗有云围碁烧败袄着子故依然乃此格矣莲子曰菂菂中么荷曰薏须见臆以菂之薏言之楸枰棊槃也更无期以棊言之重逢处以缝绽之缝隠之也忘却时以匙匕之匙隠之也按古乐府子夜歌云雾露隠芙蓉见莲不分明又明灯照空局悠然未有期又理丝入残机何悟不成匹读曲歌云芙蓉腹里萎莲子从心起又石阙生口中衔碑不得语此诗全祖其意王注未尽】
　　唐道人言天目山上俯视雷雨每大雷电但闻云中如婴儿声殊不闻雷震也【临安图经天目山在县西五十里髙三千九百丈周回八百里乃神仙所居有三十六洞太平寰宇记山有两湖若左右目故名天目唐道士字子霞尝作天目山真境録】
　　已外浮名更外身区区雷电若为神山头只作婴儿看无限人间失箸人
　　【三国志曹公从容谓先主曰今天下英雄惟使君与操耳时会雷震先主方食失匕箸谓曹公曰一震之威乃至于此】



　　施注苏诗卷六
　　钦定四库全书
　　施注苏诗巻七
　　宋　苏轼　撰
　　施元之原注
　　武进邵长蘅删补
　　诗六十三首
　　【时通守钱塘作】
　　追和子由去岁试举人洛下所寄五首
　　暴雨初晴楼上晚景
　　秋后风光雨后山满城流水碧潺潺烟云好处无多子及取昏鸦未到间
　　【传灯録临济禅师曰元来黄蘗佛法无多子隋炀帝诗见面无多子闻名尔许时何逊诗城隂度堑黒昏鸦接翅归杜子美诗无人竭浮蚁有待至昏鸦】
　　洛邑从来天地中嵩髙苍翠北邙红风流耆旧消磨尽只有青山对病翁【公自注谓富公也】
　　【史记周本纪成王在丰使召公复营洛邑周公复卜申视卒营筑居九鼎焉曰此天下之中毛诗嵩髙维岳太平寰宇记杨佺期洛城记云北邙山连亘四百余里实古今东洛九原之地十道四蕃志河南北邙山上无林木惟北岭古樗树婆娑四五亩】
　　白汗翻浆午景前雨余风物便萧然应倾半熟鵞黄酒照见新晴水碧天
　　【淮南子挈一石尊白汗交流杜子美贻桞少府诗老少多暍死汗逾水浆翻又诗鵞儿黄似酒对酒爱新鵞谢灵运诗水碧缀流温】
　　疾雷破屋雨翻河一扫清风未觉多应似画师呉道子髙堂巨壁写降魔
　　【庄子齐物论疾雷破山风震海而不能惊张彦逺歴代名画记西京唐安寺菩提院北壁降魔变相道子画也】
　　客路三年不见山上楼相对梦魂闲明朝却踏红尘去羞向清伊照病顔
　　过广爱寺见三学演师观杨惠之塑寳山朱瑶画文殊普贤【杨惠之与吴道子同时详首巻维摩像诗注又图画见闻志朱瑶长安人工画佛道洛中广爱寺有文殊普贤像世传道子画多瑶笔】
　　寓世身如梦安闲日似年败蒲翻覆卧破裓【古得切】再三连劝客眠风竹长斋饮石泉回头万事错自笑觉师贤【维摩经是身如梦为虚妄见李太白诗处世若大梦胡为劳其生释典裓行戒衣也杜子美诗嗜酒爱风竹又诗苏晋长斋绣佛前】
　　妙迹苦难寻兹山见几层乱峰螺髻出絶磵阵云崩措意元同画观空欲问僧莫教林下意终老叹何曾【皮日休缥缈峰诗似将青螺髻撒在明月中史记天官书阵云如立垣木虚海赋崩云屑雨浤浤汩汩云溪友议韦丹帅江西寄东林僧灵澈诗云已为平子归休计五老峰前必共闻灵澈答曰相逢尽道休官好林下何曽见一人】
　　朱瑶唐晚辈得法尚雄深满寺空遗迹何人识苦心长廊欹雨脚破壁撼钟音成壊【一作败】无穷事他年复吊今【杜子美题松树障诗更觉良工心独苦又诗雨脚如麻未断絶李贺秦王饮歌洞庭雨脚来吹笙】韩子华石淙庄【韩献肃公名绛字子华父忠宪公名亿平日常语子弟进取在于止足宠禄不可过溢以故子华服阕誓墓年五十遽请谢事最后手疏言昔晋王羲之去郡不仕尝自誓于父母墓前朝廷以其誓苦不复召之臣今志愿虽与羲之颇殊然誓于先臣墓前则无异矣区区之志中外士大夫多有知者即非臣今日轻有去就妄干退闲也章屡上终不允后拜观文殿学士元祐二年以司空检校太尉致仕时年七十六矣次年薨此诗多用子华表意石淙庄在许昌唐武后尝燕于此】
　　绛侯百万兵尚畏书牍背功名意不巳数与危机会我公抱絶识凛凛镇横溃欲收伊吕迹逺与巢由对誓言虽未从久已断诸内区区为懐祖颇觉羲之隘此身随造物一叶舞澎湃田园不早定归宿终安在彼美石淙庄每到百事废泉流知人意屈折作涛濑寒光洗肝鬲清响跨竽籁我旧门前客放言不自外园中亦何有荟蔚可胜计请公试回首岁晚余苍桧
　　【汉书周勃传勃从髙祖封绛侯人有上书告勃欲反下廷尉逮捕勃恐不知置辞以千金与狱吏吏乃书牍背示之曰以公主为证勃既出曰吾尝将百万兵然安知狱吏之贵也赵飞燕传手书对牍背注牍木简也时以为诏驰问之故令于背上书对辞晋诸葛长民传叹曰贫贱尝思富贵富贵必履危机今日思为丹徒布衣岂可得也髙士传许由隠于箕山尧召为九州长不欲闻之洗耳于水滨巢父牵犊欲饮见由洗耳问其故曰子故浮游俗间苟求名誉汚吾犊口牵上流而饮之晋书载记苻坚曰筑室于道沮计万端吾当内断于心矣晋王羲之传王述少与羲之齐名而羲之轻述由是情好不协及述为扬州刺史检察会稽郡主者疲于简对羲之耻之遂称疾去郡于父母墓前誓曰自今之后敢渝此心贪冒苟进是有无尊之心而不子也述字懐祖庄子上与造物者游下与无终始者为友轩后本纪见浮叶乃为舟黄闵武陵沅记武陵鼎口望沅川中舟如树一叶汉扬雄传何必湘渊与涛濑唐李适之罢相诗试问门前客今朝几个来诗国风荟兮蔚兮南山朝隮】
　　立秋日祷雨宿灵隠寺同周徐二令
　　百重堆案掣身闲一叶秋声对榻眠牀下雪霜侵户月枕中琴筑落堦泉崎岖世味尝应遍寂寞山栖老渐便惟有问农心尚在起占云汉更茫然
　　【嵇叔夜絶交书人间多事堆案盈几白乐天诗堆案抛来眼较明淮南子一叶落知天下秋李苹月诗看共雪霜同韩退之月诗幽坐看侵户琴筑注见五巻惠山泉诗诗大雅云汉篇郑笺时旱渴雨故宣王夜仰视天河望其焉】
　　病中独游净慈谒本长老周长官以诗见寄仍邀游灵隠因次韵荅之
　　卧闻禅老入南山净扫清风五百间我与世疎宜独往君縁诗好不容攀自知乐事年年减难得髙人日日闲欲问云公觅心地要知何处是无还【公自注楞严经云我今示汝无所还地】
　　【李白代夀山荅人书清风扫门明月侍坐华严经文殊告善财童子言妙峰有比邱曰徳云汝可往问云何学菩萨行杜子美上方诗愿闻第一义回向心地初】
　　病中游祖塔院
　　紫李黄村路香乌纱白葛道衣凉闭门野寺松隂转欹枕风轩客梦长因病得闲殊不恶安心是药更无方道人不惜堦前水借与匏樽自在尝
　　【传灯録二祖谓达磨曰我心未安请师安心达磨曰将心来与汝安二祖良久曰觅心了不可得达磨曰与汝安心竟】
　　虎跑泉【临安新志性空禅师居大慈山苦无水忽有神人告曰明日当有水是夜二虎跑地作穴泉水涌出因号虎跑泉】
　　亭亭石塔东峰上此老初来百神仰虎移泉眼趁行脚龙作浪花供抚掌至今游人灌濯罢卧聴空堦环玦响故知此老如此泉莫作人闲去来想
　　【维摩经维摩诘左手断取三千大千世界着右手掌中又复还置本处不使人有往来想】
　　佛日山荣长老方丈五絶
　　陶令思归久未成逺公不出但闻名山中只有苍髯叟数里萧萧管送迎
　　【庐山诗逺公送客未尝过虎谿过则虎輙鸣髙僧传东晋法潜王敦之弟隠剡山或问曰山中胜友者谁则指松曰苍髯叟也】
　　千株玉槊搀云立一穗珠旒落镜寒何处霜眉碧眼客结为三友冷相看
　　【髙僧传达磨眼绀青色后称碧眼胡僧白乐天双石诗石虽不能言许我为三友】
　　东麓云根露角牙细泉幽咽走金沙不堪土肉埋山骨未放苍龙浴渥洼
　　【白乐天太湖石诗削成青玉片截断碧云根韩退之诗苍龙露角牙白琵琶行幽咽泉流水下滩阿弥陀经池底纯以金沙布地韩退之石鼎聨句巧匠斲山骨汉武帝纪元鼎四年秋马生渥洼水中作天马之歌曰今安匹龙为友】
　　食罢茶瓯未要深清风一榻抵千金腹摇鼻息庭花落还尽平生未足心
　　【孙樵乞巧对九衢喧喧夹路朱门晓鼓一发车驰马奔予方髙枕偃然就寝腹摇鼻息梦到乡国槐花扑庭鸣蜩噪晴懐轴囊刺门门买声予方屏居咏歌吾庐对松欹石不知其余杜牧之懐齐安郡诗平生睡足处云梦泽南州】
　　日射西廊午枕明水沈烧尽碧烟横山人睡觉无人见只有飞蚊绕鬓鸣
　　【唐何讽梦渇赋牕日斜照飞蚊绕鬓】
　　癸丑春分后雪
　　雪入春分省见稀半开桃李不胜威应慙落地梅花识却作漫天柳絮飞不分东君专节物故将新巧发隂机从今造物尤难料更暖须留御腊衣
　　【谢道韫咏雪未若柳絮因风起已见四巻韩退之晚春诗杨花榆荚无才思惟解漫天作雪飞又辛卯雪诗翕翕凌厚载晔晔弄隂机】
　　孤山二咏【并引】
　　孤山有陈时柏二株其一为人所薪山下老人自为儿已见其枯矣然坚悍如金石愈于未枯者僧志诠作堂于其侧名之曰柏堂堂与白公居易竹阁相连属余作二诗以记之
　　柏堂
　　道人手种几生前鹤骨龙姿尚宛然双干一先神物化九朝三见太平年忽惊华构依岩出乞与佳名到处传此柏未枯君记取灰心聊伴小乘禅
　　【九朝谓自陈歴隋唐五代本朝也庄子心若死灰传灯録僧问西来意赵州荅曰庭前柏树子释典阿罗汉果独了生死不度众生故名小乘如车乘之小者仅能自载声闻縁觉乘为中乘菩萨乘为大乘】
　　竹阁
　　海山兠率两茫然古寺无人竹满轩白鹤不留归后语苍龙犹是种时孙两丛恰似萧郎笔千亩空懐渭上村欲把新诗问遗像病维摩诘更无言
　　【唐逸史防昌中有海商因风至仙山有院扃闭云白乐天院故乐天答客诗海山不是吾归处归即应归兠率天华表鹤注见二巻楼观诗李逺失鹤诗华表柱头留语后不知消息到如今吴僧赞宁笋谱俗呼笋为龙孙详第三巻济源草堂诗注白乐天萧悦画竹歌萧郎下笔独逼真森森两丛十五茎史记货殖传渭川千亩竹其人与千户侯等白乐天退居渭上村诗圣代元和岁闲居渭水阳维摩诘注见一巻维摩像诗】
　　与述古自有美堂乘月夜归
　　娟娟云月稍侵轩潋潋星河半隠山鱼钥未收清夜永凤箫犹在翠微闲凄风瑟缩经弦柱香雾凄迷着髻鬟共喜使君能鼓乐万人争看火城还
　　【丁用晦芝田録钥必以鱼者取其不瞑目守夜之义唐司空曙诗漏促双鱼钥车喧百子铃荀子凤凰秋秋其声若箫尔雅山未及上曰翠微七命抚促柱则酸鼻挥危弦则涕流古诗音响一何悲弦急知柱促杜子美月夜诗香雾云鬟湿清辉玉臂寒国史补每元日冬至立仗大官皆以桦烛拥马有至五六百炬谓之火城宰相火城至则众扑灭避之】
　　有美堂暴雨
　　游人脚底一声雷满坐顽云拨不开天外黑风吹海立浙东飞雨过江来十分潋滟金樽凸千杖敲铿羯鼓催唤起谪仙泉洒面倒倾鲛室泻琼瑰
　　【杜子美朝献太清宫赋九天之云下垂四海之水皆立谢晖诗朔风吹飞雨萧条江上来杜牧之夜宴诗酒凸觥心潋滟光又寄李起居诗云罍心凸知难捧韩愈城南聨句树啄头敲铿南京羯鼓録羯鼓其声焦杀呜烈尤宜促曲急破宋开府善羯鼔尝曰头如青山峰手如白雨防取譬端直而急唐李白传贺知章一见呼为谪仙宗坐沉香亭欲得白为乐章召入而白已醉左右以水颒面稍解援笔成文旧书云洒面博物志鲛人从水中出曾寄寓人家积日卖绡临去从主人索器泣而出珠满盘以遗主人左传成十七年初声伯梦涉洹或与已琼瑰食之泣而为琼瑰盈其懐】
　　八月十五日看潮五絶
　　定知玉十分圆已作霜风九月寒寄语重门休上钥夜潮留向月中看
　　万人鼓噪慑吴侬犹似浮江老阿童欲识潮头髙几许越山浑在浪花中
　　【左传哀十七年越伐吴吴子御之笠泽夹水而陈越子为左右句卒鼓噪而进吴师大乱遂败之晋羊祜传咸宁中吴有童謡曰阿童复阿童衔刀浮渡江不畏岸上虎但畏水中龙祜闻之曰此必水军有功当应其名耳益州刺史王濬小字阿童因表留监诸军令修舟楫为顺流之计】
　　江邉身世两悠悠久与沧波共白头造物亦知人易老故教江水向西流
　　【白乐天诗愁见舟行风又起白头浪里白头人李太白白头吟东流不作西归水】
　　吴儿生长狎涛渊冒利轻生不自怜东海若知明主意应教斥卤变桑田【公自注是时新有防禁弄潮】
　　【晋夏统传呉儿木人石心斥卤字见尔雅神仙传麻姑谓王方平曰自接侍以来见东海三为桑田矣公乌台诗话任杭州通判因八月十五日观潮作诗五首写在安济亭上第四首言弄潮之人贪官中利物致其间有溺而死者故朝防禁断轼谓主上好兴水利不知利少而害多言东海变桑田知此事之必不可成以讥讽朝廷水利之难成也】
　　江神河伯两醯鸡海若东来气吐蜺安得夫差水犀手三千强弩射潮低【公自注吴越王尝以弓弩射潮头与海神战自尔水不近城庄子田子方篇丘之于道也其犹醯鸡与微夫子之发吾覆也不知天地之大全也秋水篇秋水时至百川灌河于是河伯欣然自喜以天下之美为尽在巳顺流而东行至于北海东面而视不见水端于是焉河伯始旋其面目望洋向若而叹虹蜺注见四巻和子由柳湖久涸诗国语夫差衣水犀之甲者三千孙光宪北梦琐言杭州连岁潮头直打罗刹石吴越钱尚父俾张弓弩潮至逆而射之由是渐退罗刹石化而为陆地遂列廪庾焉汉张骞传宛兵弱诚以汉兵不过三千人强弩射之即破宛矣】
　　东阳水乐亭【公自注为东阳令王都官概作又志林云钱塘东阳皆有水乐洞泉流空岩中自然宫商】
　　君不学白公引泾东注渭五斗黄泥一钟水又不学哥舒横行西海头归来羯鼓打凉【一作梁】州但向空山石壁下爱此有声无用之清流流泉无弦石无窍强名水乐人人笑惯见山僧已厌聴多情海月空留照洞庭不复来轩辕至今鱼龙舞钧天闻道磬襄东入海遗声恐在海山闲锵然涧谷含宫徴节奏未成君独喜不须写入薰风弦纵有此声无此耳
　　【汉沟洫志太始三年赵中大夫白公引泾水注渭中溉田四千五百余顷因名曰白渠民得其饶歌之曰泾水一石其泥数斗且溉且粪长我禾黍李太白诗君不能学哥舒横行青海夜帯刀西屠石堡取紫袍唐天寳中乐章多以邉地为名如凉州甘州伊州之类是也元结水乐说元子居山中有所耽爱者水乐水乐是南磳之悬水淙淙然庄子天运篇黄帝张咸池之乐于洞庭之野至乐鸟闻之而飞兽闻之而走鱼闻之而下入西域传鱼龙角抵之戏史记扁鹊传赵简子曰我之帝所甚乐与百神游于钧天广乐九奏万舞不类三代之乐伯牙海山事见第二巻授经台诗注家语舜作五弦之琴以歌南风曰南风之薫兮解吾民之愠兮】与周长官李秀才游径山二君先以诗见寄次其韵二首
　　少年饮红帬酒尽推不去呼来径山下试与洗尘雾痴马惜障泥临流不肯渡独有汝南君从我无朝暮肯将红尘脚暂着白云屦嗟我与世人何异笑百步功名一破甑弃置何用顾更凭陶靖节往问征夫路
　　【王济传善解马性尝乘一马着锦障泥前有水终不肯渡济云此必惜障泥使人解去便渡故杜预谓济有马癖李白紫骝马诗临流不肯渡似惜锦障泥千姓编周姬姓国也望出汝南后汉郭太传孟敏荷甑堕地不顾而去曰甑已破矣视之何益世说邓遐免官后见桓温温曰卿何以瘦荅曰有愧于叔达不能不恨于破甑孟敏字叔达陶潜归去来辞问征夫以前路】
　　龙亦恋故居百年尚来去至今雨雹夜殿闇风纒雾而我弃乡国大江忘北渡便欲此山前筑室安迟暮又恐太幽独岁晚霜入屦同游得李生仄足随蹇步孔明不自爱临老起三顾吾归便却扫谁踏门前路
　　【龙故居径山国一大师事详第四巻游径山诗注谢宣逺诗四达虽平直蹇步媿无良三国诸葛亮出师表曰先帝三顾臣于草庐之中咨臣以当世之事江文通恨赋闭闗却扫塞门不仕晋葛洪传闭门却扫未尝交游】
　　临安三絶
　　将军树【五代呉越世家临安里中有大树钱镠幼时与羣儿戏树下及贵归宴父老山林尝覆以锦号其树曰衣锦将军】
　　阿坚泽畔菰蒲节徳墙头羽葆桑不会世间闲草木与人何事管兴亡
　　【晋载记秦苻洪始其家池中蒲生长五丈五节如竹形时咸谓之蒲家因以为氏其后洪以防文有草付应王又其孙坚背有草付字遂改姓苻坚彊盛时童謡云阿坚牵连三十年三国志蜀先主舍东南角篱上有桑树遥望童童如小车盖先主少时戏于树下言吾必当乘此羽葆盖车沈彬舟过金陵诗江山不管兴亡事一任斜阳送客愁】
　　锦溪
　　楚人休笑沐猴冠越俗徒夸翁子贤五百年间异人出尽将锦绣裹山川
　　【汉项籍传韩生说羽都闗中羽曰富贵不归故乡如衣锦夜行韩生曰人谓楚人沐猴而冠果然又见前巻汉朱买臣传字翁子上拜为防稽太守谓曰富贵不归故乡如衣绣夜行今子何如买臣顿首谢晋郭璞题临安山诗海门山气横为案五百年间异姓王】
　　石镜【呉兴记临安县东五里石镜山东有石镜一所径二尺四寸光照如镜武肃王钱镠幼时游此照其形服冕旒如王者状】
　　山鸡舞破半岩云菱叶开残野水春应笑武都山下土枉教明月殉佳人
　　【异苑魏武时南方献山鸡以大镜着其前鸡鉴形而舞不止庾信画屏诗吹箫迎白鹤照镜舞山鸡唐人镜诗无波菱自动不夜月常明王注镜有菱花之名故使菱叶字扬雄蜀王本纪武都山丈夫化为女子顔色美絶盖山精也蜀王纳以为妃无几物故乃发卒之武都担土葬成都郭中号武担山上有一石径二丈厚五尺呼为石镜以表其墓】
　　登玲珑山【临安圗经玲珑山在县西十二里两山屹起盘屈九折上通絶顶名曰九折岩行百许步有亭下瞰百里名三休亭】
　　何年僵立两苍龙瘦脊盘盘尚倚空翠浪舞翻红罢亚白云穿破碧玲珑三休亭上工延月九折岩前巧贮风脚力尽时山更好莫将有限趁无穷
　　【杜牧之诗罢亚百顷稻西风吹半黄谢灵运诗侧径既窈窕环洲亦玲珑唐人诗浮世无穷事劳生有限身】
　　宿九仙山【公自注九仙谓左元放许迈王谢之流】
　　风流王谢古仙真一去空山五百春玉室金堂余汉士桃花流水失秦人困眠一榻香凝帐梦绕千岩冷逼身夜半老僧呼客起云峰缺处涌冰轮
　　【南史王俭传俭尝曰江左风流宰相惟有谢安盖自况也杜子美壮游诗王谢风流逺金堂玉室注见五巻至秀州赠钱端公诗桃花源详第六卷风水洞诗注】
　　陌上花【并引】
　　游九仙山闻里中儿歌陌上花父老云吴越王妃每岁春必归临安王以书遗妃曰陌上花开可缓缓归矣吴人用其语为歌含思宛转聴之凄然而其词鄙野为易之云
　　陌上花开蝴蝶飞江山犹是昔人非遗民几度垂垂老游女长歌缓缓归
　　陌上山花无数开路人争看翠軿来若为留得堂堂去且更从教缓缓回
　　【陆士衡罗敷艳歌北渚盈軿轩唐韵軿四靣屏蔽妇人车也唐薜能诗青春背我堂堂去白发催人故故生】生前富贵草头露身后风流陌上花已作迟迟君去鲁犹歌缓缓妾回家
　　【杜子美送孔巢父诗惜君只欲苦死留富贵何如草头露】
　　游东西岩【公自注即谢安东山也东山在防稽上虞县西南四十五里晋太傅文靖公谢安字安石所居一名谢安山岿然特立于众峰间拱揖蔽亏如鸾鹤飞舞其巅有谢公调马路白云明月二堂址千嶂林立下视苍海天水相接盖絶景也下山出微径为国庆寺乃安石故宅安石传云寓居会稽与王羲之许询支遁游出则渔猎山水入则言咏属文后虽受朝寄然东山之志始末不渝安石孙灵运传云父祖竝葬始宁山中并有故宅及墅故其诗云偶与张邴合久欲还东山世说王羲之语刘惔曰若安石东山志立当与天下共推之注引续晋阳秋曰安石家于上虞放情邱壑正在此山自东汉末析上虞之始宁乡为始宁县至东晋有上虞始宁二邑阳秋所载得其实矣汝隂王性之铚游东山记刻石国庆攷究甚备性之云今临安境中亦有东山金陵土山俱非是临安山则许迈所称文靖尝往坐石室临濬谷谓与伯夷何逺者盖为海山之游而非所居之山也】
　　谢公含雅量世运属艰难况复情所钟感槩萃中年正赖丝与竹陶写有余欢常恐儿辈觉坐令髙趣阑独携缥缈人来上东西山放懐事物外徙倚弄云泉一旦功业成管蔡复流言慷慨桓野王哀歌和清弹挽防起流涕始知使君贤意长日月促卧病已辛酸恸哭西州门往驾那复还空余行乐处古木昏苍烟
　　【晋谢安传众咸服其雅量详见第三巻发洪泽诗注王衍传圣人忘情最下不及情情之所钟正在我辈汉郭解传少时隂贼感槩注云感槩者感意气而立节槩也刘梦得诗中年多感防世说谢太傅语王右军曰中年伤于哀乐与亲友别輙作数日恶王曰年在桑榆自然至此正赖丝竹陶写恐儿辈觉损欣乐之趣又分见前注谢翺诗空添满目凄凉事不见三山缥缈人丽情集谢安山上娉婷女马季纱前缥缈人谢安传虽放情邱壑然每游赏必以妓女从桓伊抚筝事详三巻陪欧阳公燕西湖诗注又雅志未就遂遇疾笃还都闻当入西州门深自慨失又羊昙谢安甥也自安薨后行不由西州路尝因醉不觉至西州门悲感不已以马策扣扉诵曹子建诗曰生存华屋处零落归山邱因恸哭而去陆士衡吊魏武文何命促而意长】
　　宿海会寺
　　篮舆三日山中行山中信美少旷平下投黄泉上青冥线路每与猿猱争重楼束缚遭涧坑两股酸哀饥膓鸣北渡飞桥踏彭铿缭垣百步如古城大钟横撞千指迎髙堂延客夜不扃杉槽漆斛江河倾本来无垢洗更轻倒牀鼻息四邻惊紞【都感切】如五鼓天未明木鱼呼粥亮且清不闻人声闻履声
　　【庄子田子方篇夫至人者上闚青天下潜黄泉挥斥八极神气不变楚辞九章据青冥而摅虹刘禹锡插田歌田塍望如线左太冲魏都赋缭垣开囿观宇相临汉货殖传童手指千注指千则人百王注杉槽漆斛谓浴室也维摩经八解之浴池定水湛然满布以七净华浴此无垢人韩退之石鼎聨句序道士倚墙睡鼻息如雷鸣二子怛然失色不敢喘晋邓攸传呉人歌之曰紞如打五鼓鸡鸣天欲曙刘斧摭遗有一白衣问天竺长老曰僧舍悉悬木鱼何也荅云用以警众曰必刻鱼有何因地长老不能荅以问琅山悟卞师师曰鱼昼夜未尝合目欲修行者日夜忘寐之义】
　　海会寺清心堂
　　南郭子綦初防我西来达磨尚求心此堂不说有清浊游客自观随浅深两岁频为山水役一谿长照雪霜侵纷纷无补竟何事慙愧髙人闭户吟
　　【庄子齐物论南郭子綦隠几而坐仰天而嘘嗒焉似防其耦顔成子游立侍乎前子綦曰今者吾防我汝知之乎求心用慧可安心事注见本巻清净经有清有浊】
　　径山道中次韵答周长官兼赠苏寺丞
　　年来战纷华颇觉夫子胜欲求五亩宅洒扫乐清净学道恨日浅问禅慙聴莹聊为山水行遂此麋鹿性独游吾未果觅伴谁复聴吾宗古遗直穷达付前定餔糟醉方熟洒面呼不醒奈何效燕蝠屡欲争晨暝不如从我游髙论发犀柄谿南渡横木山寺称小径【公自注太平寺俗号小径山】幽寻自兹始归路微月映南望功臣山云外盘飞磴三更渡锦水再宿留石镜缅懐周与李能作洛生咏明朝三子至诗律严号令篮舆置纸笔得句轻千乘玲珑苦奇秀名实巧相称九仙更幽絶笑语千山应空岩侧破罋飞溜洒浮磬山前见虎迹吏铙鼓竞我生本艰奇尘土满釡甑山禽与野兽知我久蹭蹬笑谓吏还御虎吾有命径山虽云逺行李稍可并颇讶王子猷忽起山隂兴但报菊花开吾当理归榜
　　【史记礼书子夏门人之髙弟也犹云出见纷华盛丽而悦入闻夫子之道而乐二者心战故未能决韩非子子贡见子夏肥而问之子夏曰二者战于胷中而夫子之义胜故肥也庄子齐物论是黄帝之所聴莹也韩退之送文畅师诗僧时不聴莹若饮水救暍注聴莹疑惑也不聴莹则无所疑矣白乐天中书寓直诗土木形骸麋鹿心左传昭十四年仲尼曰叔向古之遗直也史记屈原传众人皆醉何不餔其糟而啜其醨唐李白洒面注见本巻世说王长史亡刘尹以犀柄麈尾着柩中陆防村夜诗遇敌舞虵矛逢谈捉犀柄杭州圗经功臣山在临安县南本名天官山晋天福五年敕改今名晋谢安传能作洛下书生咏顾恺之传或请作洛生咏荅曰何至作老婢声杜牧之寄张祜诗谁人得似张公子千首诗轻万户侯骆賔王月夜诗山虚响似应水净望如空尚书禹贡泗滨浮磬后汉范丹传丹字史云所止单陋有时絶粒闾里歌之曰甑中生尘范史云釜中生鱼范莱芜桓帝时为莱芜长左传襄八年亦不使一介行李告于寡人晋王徽之传字子猷山隂夜雪初霁忽忆戴安道安道时在剡便夜乘小舟诣之造门不前而反人问其故曰乘兴而行兴尽而反何必见安道乌台诗话临安知县大理寺丞苏舜举供自来闻人说一小话云燕以日出为旦入为夕蝙蝠以日入为旦出为夕争之不决诉于凤凰至路次逢一禽谓燕曰不须徃诉凤凰在假却是训狐权摄以戏笑转运副使王庭老等不分别是非】
　　汪覃秀才久留山中以诗见寄次其韵
　　季子应嗔不下机弃家来伴碧云师中秋冷坐无因醉半月长斋未肎辞掷简摇毫无忤色【公自注汪善书托写诸人诗】投名入社有新诗飞腾桂籍他年事莫忘山中采药时【白乐天读史诗季子憔悴时妇见不下机江淹拟惠休上人诗日暮碧云合佳人犹未来韩退之赠崔立之诗摇毫掷简自不供顷刻青红浮海蜃庐山莲社杂録谢灵运欲投名入社逺公不许灵运谓生法师曰白莲道人将无谓我俗縁未尽而不知我在家出家久矣后汉韦着入云阳山采药不反见韦彪传】
　　再游径山
　　老人登山汗如濯倒牀困卧呼不觉觉来五鼓日三竿始信孤云天一握【公自注古语云孤云两角去天一握】平生未省出艰险两足惯曾行荦确含晖亭上望东溟凌霄峰头挹南岳共爱丝杉翠丝乱谁见玉芝红玉琢白云何事自来往明月长圆无晦朔【公自注山有白云峰明月庵】塜上鸡鸣犹忆钦山前凤舞逺征璞雪牕驯元不死烟岭孤猿苦难捉从来白足傲生死不怕黄巾把刀槊榻上双痕凛然在剑头一吷何须角【公自注以上皆山中故事】嗟我昏顽晚闻道与世龃龉空多学灵水先除眼界花清诗为洗心源浊骚人未要逃竞病禅老但喜闻剥啄此生更得几回来从今有暇无辞数
　　【刘禹锡竹枝诗日出三竿春雾消韩退之诗山石荦确行径微东方朔十洲记蓬莱岛别有圆海水色正黑谓之溟海径山山门事状国一大师法钦居山有鸡常随法防及师奉诏之长安鸡长鸣三日不食而死今灵鸡塜在焉郭璞题临安山诗云天目山前两乳长龙飞凤舞到钱塘山门事状法钦在山有白二常跪于杖屦之间髙僧传魏武帝时有一僧白足名思始甚有神异号白足禅师山门事状第三代法济大师洪諲始至是山遇黄巢偏师数千人至而师宴坐不起贼以剑挥禅座者再师神色不动贼投刃而拜寺得以全今二剑迹尚存后汉灵帝纪中平元年钜鹿人张角部师三十六万皆着黄巾同日反叛庄子则阳篇道尧舜于戴晋人之前譬犹剑首之一吷渔父篇早湛于伪而晚闻大道也宋玉九辩圆凿方枘兮吾固知其龃龉而难入南史曹景宗传帝于华光殿宴饮令沈约赋韵景宗不得韵意色不平帝止之犹求作不已时韵已尽惟余竞病二字景宗便操笔须臾而成诗云去时儿女嗁归来笳鼔竞借问行路人何如霍去病韩退之剥啄行剥剥啄啄有客至门我不出应客去而嗔】
　　洞霄宫
　　上帝髙居愍世顽故留琼馆在凡间青山九鏁不易到作者七人相对闲【公自注论语云作者七人矣今监宫凡七人】庭下流泉翠蛟舞洞中飞鼠白鸦飜长松怪石宜霜鬓不用金丹苦驻顔
　　【洞霄宫自皖坎镇度谿行十数里有山回环中通小径自山罅而入则有田畴稍前亦复乱峰交鏁如是九叠始上陟平陆而宫居其阳世谓其山为鏁云杜牧之弄水亭诗弄水庭前谿飐滟翠蛟舞李太白仙人掌茶诗常闻玉泉山山洞多乳窟仙鼠如白鵶倒悬深谿月临安志大涤洞白鼠长二尺游于髙崖间即今洞霄宫也】初自径山归述古召饮介亭以病先起
　　西风初作十分凉喜见新橙透甲香迟暮赏心惊节物登临病眼怯秋光惯眠处士云庵里倦醉佳人锦瑟傍犹有梦回清兴在卧闻归路乐声长
　　【离骚恐美人之迟暮谢灵运诗赏心不可忘又踟蹰感节物杜子美曲江对雨诗暂醉佳人锦瑟傍王维从岐王燕衞家山诗还将歌舞出归路莫愁长】
　　明日重九亦以病不赴述古会再用前韵
　　月入秋帷病枕凉霜飞夜簟故衾香可怜吹帽狂司马空对亲舂老孟光不作雍容倾坐上翻成肮脏倚门傍人间此会论今古细看茱萸感叹长
　　【阮嗣宗咏懐诗薄帷鉴明月谢奕传桓温辟为安西司马奕尝逼温饮温走入南康主门避之主曰君若无狂司马我何由得相见吹帽注已再见后汉梁鸿传至呉为人赁舂每归其妻孟光为具食举桉齐睂汉司马相如传为不得已强往一座尽倾相如侍从车骑雍容闲雅甚都互见第二巻次韵柳子玉诗注后汉赵壹诗文籍虽满腹不如一囊钱伊优北堂上肮脏倚门邉杜牧之九日诗古往今来只如此牛山何必更霑衣杜子美九日诗明年此防知谁健醉把茱萸子细看】
　　九日寻臻阇棃遂泛小舟至勤师院二首
　　白髪长嫌岁月侵病眸兼怕酒杯深南屏老宿闲相过东閤郎君懒重寻试碾露芽烹白雪休拈霜蘂嚼黄金扁舟又截平湖去欲访孤山支道林
　　【韩退之寒食夜归诗饮酒宁嫌盏底深南屏山名湖上有南屏寺摭言李义山师令狐楚大中间绹在内廷重阳日义山谒之不见因以诗纪屏风而去结句云郎君渐贵施行马东閤无因得重窥柳子厚诗晨朝掇露芽国史补风俗贵茶茶之品益众福州有方山之露芽郭景纯游仙诗放情凌霄外嚼蘂挹飞泉王羲之笔阵圗十二章云横即如长舟之截山渚髙僧传支遁字道林姓闗氏二十五出家住支山寺谢安与之游】湖上青山翠作堆葱葱郁郁气佳哉笙歌丛里抽身岀云水光中洗眼来白足赤髭迎我笑拒霜黄菊为谁开明年桑苎煎茶处忆着衰翁首重回【公自注皎然有九日与陆羽煎茶诗羽自号桑苎翁余来年九日去此久矣】
　　【郁葱注见前刘禹锡送僧诗序备将迎者皆赤髭白足之侣白足注见本巻续髙僧传后魏佛陀耶舍赤髭善解毗婆舍论时号赤髭毗婆舍】
　　九日舟中望见有美堂上鲁少卿饮以诗戏之二首
　　指防云间数防红笙歌正拥紫髯翁谁知爱酒龙山客却在渔舟一叶中
　　【紫髯注详四巻宿余杭法喜寺诗晋孟嘉传嘉为桓温参军好饮虽多不乱桓温问酒有何好而卿嗜之嘉曰公未得酒中趣耳又九日温宴龙山寮佐毕集白乐天诗三声猿后思乡泪一叶舟中载病身】
　　西閤珠帘巻落晖水沈烟断佩声微遥知通徳凄凉甚拥髻无言怨未归
　　【西京杂记汉昭阳殿织珠为帘风至则鸣如珩佩之声王勃滕王阁诗珠帘暮卷西山雨伶赵飞燕外传自序云子于买妾樊通徳颇能言飞燕姊弟故事子于语通徳曰斯人俱灰灭矣盛时疲精力驰骛嗜欲蛊惑之事宁知终归荒田野草乎通徳掩袖顾烛影以手拥髻凄然泣下不胜其悲字子于】
　　游诸佛舍一日饮酽茶七盏戏书勤师壁
　　示病维摩元不病在家灵运巳忘家何须魏帝一丸药且尽卢仝七碗茶
　　【维摩经维摩诘言以一切众生病是故我病若一切众生得不病者则我病灭谢灵运在家出家注见本巻魏文帝折杨柳行西山一何髙髙髙殊无极上有两仙童不饮亦不食赐我一丸药光耀有五色服之四五日身体生羽翼卢仝谢孟谏议茶诗七碗吃不得也惟觉两腋习习清风生】
　　九日湖上寻周李二君不见君亦见寻于湖上以诗见寄明日乃次其韵
　　湖上野芙蓉含思愁脉脉娟然如静女不肎傍阡陌诗人杳未来霜艳冷难宅君行逐鸥鹭出处浩莫测苇间闻挐音云表已飞屐使我终日寻逢花不忍摘人生如朝露要作百年客喟彼终岁劳幸兹一日泽愿言竟不遂人事多乖隔悟此知有命沈忧伤魂魄
　　【尔雅荷别名芙蓉古诗盈盈一水间脉脉不得语西京杂记文君脸际常若芙蓉杜牧之晚晴赋复引舟于深湾忽八九之红芰姹然如妇敛然如女庄子渔父篇刺船而去延縁苇间顔渊还车子路授绥孔子不顾待水波定不闻拏音而后敢乘王注飞屐用叶令王乔飞舄意也注已见汉苏武传李陵谓武曰人生如朝露何久自苦如此古诗人生天地间忽如逺行客礼记百日之蜡一日之泽陶渊明荅厐参军诗序人事好乖便当语离孔文举论盛孝章书若使忧能伤人此子不复得永年矣】
　　送杭州杜戚陈三掾【以绢切一音砚】罢官归乡
　　秋风摵摵【音色】鸣枯蓼船阁荒村夜悄悄正当逐客断膓时君独歌呼醉连晓老夫平生齐得防尚恋微官失轻矫君今憔悴归无食五斗未可秋毫小君言失意能几时月啖虾蟇行复皎杀人无验中不快此恨终身恐难了徇时所得无几何随手已遭忧患绕期君正似种宿麦忍饥待食明年麨
　　【卢谌时兴诗凝霜沾蔓草悲风振林薄摵摵芳叶零蘂蘂芬华落韩退之同冠峡诗囚拘念轻矫陶潜五斗见六巻自昌化双谿诗注史记策传日为徳而君于天下辱于三足之乌月为刑而相佐见食于虾蟇毛诗月出皎兮汉武帝纪元狩三年遣使者劝有水灾郡种宿麦唐韵麨糗也公乌台诗话熙宁五年杭州録参杜子方司户陈珪司理戚秉道各为承勘本州姓裴人家女使夏沈香投井及姓裵人女身死不明事本路提刑陈睦举駮差秀州通判张若济重勘决杀夏沈香三官因此冲替意陈睦张若济駮勘不当致此三人无辜失官轼作诗送之云君言失意能几时月啖虾蟇行复皎意取卢仝月蚀诗云传闻古来说月蚀虾蟇精仝意比朝廷为小人所防蔽也轼亦言杜子方等本无罪为陈睦张若济防蔽朝廷以冲替逐人后当感悟牵复云徇时所得无几何随手已遭忧患绕意谓张若济不久亦自被劾矣】
　　次韵周长官夀星院同饯鲁少卿
　　瑠璃百顷水仙家风静湖平响钓车寂歴疎松欹晚照伶俜寒蝶抱秋花困眠不觉依蒲褐归路相将踏桂华更着纶巾披鹤氅他年应作画圗夸
　　【杜子美渼陂行天地黯惨忽异色波涛万顷堆瑠璃柳子厚郊居诗寒花疎寂歴刘禹锡诗寂歴斜阳照悬鼓晋谢万传简文召为抚军中郎万着白纶巾鹤氅裘履版而前欧阳公送谢中舍诗故事已传遗老说世人今作画图夸】
　　次韵述古过周长官夜饮
　　二更铙鼓动诸邻百首新诗间八珍已遣乱蛙成两部更邀明月作三人云烟湖寺家家境灯火沙河夜夜春曷不劝公勤秉烛老来光景似奔轮
　　【周礼食医掌和八珍之齐杜子美丽人行黄门飞鞚不动尘御厨丝络送八珍南史孔珪传门庭之内草莱不翦中有蛙鸣或问之曰欲为陈蕃乎荅曰我以此当两部鼓吹又王宴尝鸣鼓吹之闻蛙鸣曰殊聒人耳珪曰我聴鼓吹殆不及此宴有慙色李白月下独酌诗举杯邀明月对影成三人古诗昼短苦夜长何不秉烛游曹子建名都篇白日西南驰光景不可攀白乐天春游诗大限年百岁几人及七旬我今六十五走若下坂轮】
　　述古以诗见责屡不赴会复次前韵
　　我生孤僻本无邻老病年来益自珍肎对红帬辞白酒但愁新进笑陈人北山怨鹤休惊夜南亩巾车欲及春多谢清诗屡推毂狶膏那解转方轮【公自注来诗有云霄蒲轮之句杜子美寄李白诗道屈善无邻庄子寓言人而无以先人无人道也人而无人道是谓之陈人怨鹤用北山移文语注巳再见陶渊明归去来辞农人告予以春及将有事乎西畴或命巾车或棹孤舟汉郑当时传其推毂士及官属丞史诚有味其言也史记田敬仲世家淳于髠曰狶膏枣轴所以为滑也然而不能运方穿】金门寺中见李西台与二钱【公自注惟演易】唱和四絶句戏用其韵跋之
　　帝城春日帽檐斜二陆初来尚忆家未肎将盐下莼菜已应知雪似杨花
　　【白乐天诗相逢不敢揖彼此帽低斜李商隠代官妓赠两从事诗新人桥上着春衫旧主江邉侧帽檐晋陆云传少与兄机齐名时号二陆语林陆机夏在洛忽思东头竹篠饮语刘寳曰吾乡思转深矣陆机传王济指羊酪谓机曰吴中何以敌此荅曰千里莼羮未下盐防钱照度诗南人如问雪向道是杨花】
　　平生贺老惯乘舟骑马风前怕打头欲问君王乞符竹但忧无蟹有监州【公自注皆世所传钱氏故亊】
　　【杜子美饮中八仙歌知章骑马似乘船白乐天小舫诗白苹香起打头风五代史补吴越王初入朝上赐以寳马马出禁门骄行却退王谓左右曰岂遇打头风耶汉文帝纪二年初与郡守为铜虎符竹使符欧阳公归田録国朝始置诸州通判常与知州争权每云我是监郡往时有钱昆少卿家世余杭人嗜蟹尝求补外郡人问其所欲何州曰但得有螃蠏无通判处足矣】
　　西台妙迹继杨风【公自注凝式】无限龙虵洛寺中一纸清诗吊兴废尘埃零落梵王宫
　　【法书苑李建中直集贤院为西台御史善古文八分行书尝得古文孝经硏翫临学遂尽其势杨凝式善行草西洛寺观三百余处题写几遍时人以杨风呼之玉壶清话建中晚喜洛中景物求留司园池庭榭萧洒自放】五季文章堕刼灰升平格力未全回故知前辈宗徐庾数首风流似玉台
　　【三辅黄图汉武帝穿昆明池极深悉是灰墨有方士言此天地劫灰之余北史庾信传父肩吾为梁太子中庶子徐摛为左卫率摛子陵及信并为钞撰学士文并绮艳故世号徐庾体当时后进竞相模范徐陵有玉台新咏十巻】
　　胡穆秀才遗古铜器似鼎而小上有两柱可以覆而不蹶以为鼎则不足疑其饮器也胡有诗荅之【铜器即古爵也】
　　只耳兽齧环长唇鹅擘喙三趾下锐春蒲短两柱髙张秋菌细君看翻覆俯仰间覆成三角翻两髻古书虽满腹苟有用我亦随世嗟君一见呼作鼎才注升合已漂逝不如学鸱夷尽日盛酒真良计【公自注有古篆五字不可识李贺诗铜龙齧环似争力韩退之石鼎聨句旁有只耳穿上为孤髻撑神仙传上元夫人三角髻汉陈遵传扬雄酒箴鸱夷滑稽腹如大壶尽日盛酒人复借酤常为国器托于属车又见二巻次韵柳子玉诗注】




　　施注苏诗巻七
　　钦定四库全书
　　施注苏诗巻八
　　宋　苏轼　撰
　　施元之原注
　　武进邵长蘅删补
　　诗五十九首
　　【熙宁甲寅在钱塘闻移知宻州之命去杭经常润道中作　施注缺今补】
　　贺陈述古弟章生子
　　郁葱佳气夜充闾始见徐卿第二雏甚欲去为汤饼客惟愁错写弄麞书参军新妇贤相敌阿大中郎喜有余我亦从来识英物试教啼看定何如
　　【晋书贾逵晩始生充言后当有充闾之庆故以为名字马杜子美诗徐卿二子生絶竒又丈夫生儿有如此二雏者名位岂肻卑微休唐明皇王后恩宠日衰不自安一日诉曰三郎独不记阿忠脱新紫半臂换一斗麫为生日汤饼耶上戚然闵之又李林甫舅子姜度妻诞子林甫手书庆之曰闻有弄麞之庆客视之皆掩口世说王浑与妇钟氏共坐见武子从庭过浑欣然谓曰生儿如此足慰人意妇笑曰若使新妇得配参军生儿故可不啻如此注浑弟伦字太冲醇粹简逺贵老庄之学歴大将军参军年二十五卒又谢道韫曰一门叔父则有阿大中郎晋桓温生未期温峤见之曰此儿有竒骨可试使啼及闻其声曰真英物也父彛以峤赏遂名曰温】
　　赠治易僧智周
　　寒牕孤坐冻生缾尚把遗编照露萤阁束九师新得妙梦吞三画旧通灵断弦挂壁知音防【公自注师与契嵩深相知时已逝矣】挥麈空山乱石听斋罢何须更临水胸中自有洗心经【唐郑棨诗冻缾粘柱础续晋阳秋车字武子就业恭勤博览不倦家贫不常得油夏月则练囊盛数十萤火以继日焉汉淮南王安聘明易者九人号九师文中子云九师兴而易道微晋庾翼传京兆杜乂陈郡殷浩并才名冠世而翼弗之重也每语人曰此辈宜束之髙阁俟天下太平然后议其任耳韩退之诗春秋三传束髙阁三国呉虞翻立易注奏上曰臣郡吏陈桃梦臣与道士相遇布易六爻挠其三以饮臣臣乞尽吞之道士言易道在天三爻足矣聚石谈经注详本巻虎邱寺诗晋书佛图澄尝斋时至流水从腹旁引出五臓六腑洗之讫还纳腹中】
　　张子野年八十五尚闻买妾述古令作诗
　　锦里先生自笑狂莫欺九尺鬓睂苍诗人老去鸎鸎在公子归来燕燕忙柱下相君犹有齿江南刺史已无肠平生谬作安昌客畧遣彭宣到后堂
　　【王注成都谓之锦官城亦谓之锦里杭州临安钱王时赐名衣锦城而先生临安三絶又有题名锦溪今借用杜诗锦里先生字以言子野杜子美诗张公一生江海客身长九尺防眉苍丽情集唐贞元初有张君者遇崔氏女于蒲崔小名鸎鸎元稹为作防真三十韵尝与李绅语其事绅又作鸎鸎歌汉成帝时童謡曰鷰鷰尾涎涎张公子时相见一说张祐妾名鷰鷰汉书张苍自秦为御史主柱下方书汉文帝时为丞相十余年免相后口中无齿食乳女子为乳母妻妾以百数年百嵗余乃卒唐刘禹锡罢苏州过扬州帅杜鸿渐饮大醉席上与司空诗云司空见惯浑闲事断尽苏州刺史肠白乐天山防示小妓诗莫唱杨栁枝无肠与君断汉书张禹弟子尤著者彭宣戴崇崇每禹责师宜置酒设乐与弟子相娱禹将崇入后堂饮食妇女相对优人弦管铿锵极乐昏夜乃罢而宣之来也禹见之于便坐讲论经义未尝得至后堂禹封安昌侯】
　　书双竹湛师房二首
　　我本西湖【一作江湖】一钓舟意嫌髙屋冷飕飕羡师此室才方丈一炷清香尽日留
　　【维摩经三万二千师子座入维摩方丈室中无所妨碍】
　　暮鼓朝钟自击撞闭门孤枕对残缸白灰旋拨通红火卧聴萧萧雨【一作雪】打牕
　　【韩退之诗文章自娱嬉金石日击撞】
　　寳山新开径
　　藤梢橘刺元无路竹杖防鞋不用扶风自逺来闻笑语水分流处见江湖回观佛骨青螺髻踏遍仙人碧玉壶野客归时山月上棠棃叶战暝禽呼
　　【杜子美诗竹寒沙碧浣花溪橘刺藤梢咫尺迷梁武帝改造阿育王寺塔塔下得佛髪青绀色以手伸之随手长短放之则右旋屈为螺形也白乐天诗天寒路旷何处宿棠梨叶战风飕飕】
　　和述古冬日牡丹四首
　　一朶妖红翠欲流春光回照雪霜羞化工只欲呈新巧不放闲花得少休
　　【王注先生诗案云此讥讽执政之人以化工比之也】
　　花开时节雨连风郤向霜余梁烂红漏泄春光私一物此心未信出天工
　　【杜子美诗侵陵雪色还萱草漏泄春光有栁条】
　　当时只道鹤林仙能遣秋花发杜鹃谁信诗能回造化直教霜枿【蘖同】放春妍
　　【润州鹤林寺杜鹃重九开花为殷七七事诗意夲此详见五巻后十余日复至诗注】
　　不分清霜入小园故将诗律变寒暄使君欲见蓝关咏更倩韩郎为染根
　　【唐小说韩湘退之侄孙自言能开顷刻花愈曰子岂能夺造化乎湘乃聚土以盆覆之俄而举盆开碧牡丹二朶叶有小字云云横秦岭家何在雪拥蓝闗马不前愈后谪潮州至蓝闗遇雪乃悟今集中有示侄孙湘诗太平广记唐元和中韩湘于退之后堂前染白牡丹一丛云来春必作含棱碧色四靣各有一朶五色者自劚其根下置药而后培之及花开朶数一如其説】
　　和钱安道寄惠建茶
　　我官于南今几时尝尽溪茶与山茗胷中似记故人靣口不能言心自省为君细说我未暇试评其畧差可聴建溪所产虽不同一一天与君子性森然可爱不可慢骨清肉腻和且正雪花雨脚何足道啜过始知真味永纵复苦硬终可録汲黯少戆寛饶猛草茶无頼空有名高者妖邪次顽懭【一作矿】体轻虽复强浮泛性滞偏工呕酸冷其间絶品岂不佳张禹纵贤非骨鲠葵花玉不易致道路幽险隔云岭谁知使者来自西开缄磊落收百饼嗅香嚼味本非别透纸自觉光炯炯粃糠团凤友小龙奴日注臣双井收藏爱惜待佳客不敢包裹钻权幸此诗有味君勿传空使时人怒生瘿
　　【王注雪花雨脚谓茶也见骈珠集汉书武帝曰吾欲云云汲黯对曰陛下内多欲而外施仁义上怒变色而罢朝退谓人曰甚矣汲黯之戆也又盖寛饶为司校尉好言事犯上意郑昌讼寛饶有曰山有猛兽藜藿为之不采汉书张禹赞曰禹以儒宗居相位其醖借可也然持禄保位被阿防之讥卢仝谢孟谏议茶歌开缄宛见谏议靣手阅月团三百片归田録茶品莫贵于龙鳯团凡八饼重一斤庆歴中蔡君谟为福建运使始造小片龙团以进其品精絶谓之小龙团凡二十片重一斤每南郊致斋中书枢宻各赐一饼宫人缕金其上其贵重如此又龙团始于丁晋公成于蔡君谟欧阳永叔叹曰君谟士人也何至作此事茶谱草茶盛于两浙品以日注为第一景祐以来洪州双井白芽渐盛近嵗制作尤精其品遂出日注上三国志贾逵为农太守与典农校尉争公事不得理发愤生瘿王注公诗案云此诗以讥世之小人乍得权用不知上下之分妖邪顽懭体轻性滞皆隂斥之也】
　　和栁子玉喜雪次韵仍呈述古
　　诗翁爱酒长如渇缾尽欲沽囊巳竭灯青火冷不成眠一夜撚防吟喜雪诗成就我觅欢处我穷正与君髣髴曷不走投陈孟公有酒醉君仍饱徳琼瑶欲尽天应惜更遣清光续残月安得佳人擢素手笑捧玉盌两竒絶艶歌一曲回阳春坐使髙堂生暖热
　　【贾岛诗吟安一个字撚断数茎须古诗纎纎擢素手韩诗防合聫句茗盌纎纎捧白乐天诗艶歌一曲酒一杯】
　　吊天竺海月辩师三首
　　欲寻遗迹彊沾裳本自无生可得亡今夜生公讲堂月满庭依旧冷如霜
　　【张湛列子注夲是无生故曰不死刘禹锡诗生公说法鬼神聴身后空堂夜不扃高坐寂寥尘漠漠一方明月可中庭】
　　生死犹如臂屈伸情钟我軰一酸辛乐天不是蓬莱客慿仗西方作主人
　　【情钟注见第七巻逰东西岩诗乐天与果上人诀别诗不须惆怅从师去先请西方作主人】
　　欲访浮云起灭因无縁郤见梦中身安心好住王文度此理何须更问人
　　【晋王坦之传字文度与沙门竺法师甚厚毎共论幽明报应后经年法师来云贫道已死罪福皆不虚惟当勤修道徳以升济幽明耳言讫不见】
　　李颀秀才善画山以两轴见寄仍有诗次韵答之
　　平生自是个中人欲向渔舟便写真诗句对君难出手云泉劝我早抽身年来白髪惊秋速长恐青山与世新从此北归休怅望囊中收得武陵春
　　【刘禹锡诗不改南山色其余事事新】
　　雪后至临平与栁子玉同至僧舎见陈尉烈
　　落帆古戍下积雪高如邱强邀诗老岀疎髯散飕飅僧房有宿火手足渐和柔静士素寡言相对自忘忧铜炉擢烟穟石鼎浮霜沤我行虽有程坐稳且复留大哉天地间此生得浮游
　　夜至永乐文长老院文时卧病退院
　　夜闻巴叟卧荒村来打三更月下门往事过年如昨日此身未死得重论老非懐土情相得病不开堂道益尊惟有孤栖旧时鹤举头见客似长言
　　栁氏二外甥求笔迹二首
　　退笔如山未足珎读书万巻始通神君家自有元和脚莫厌家鸡更问人
　　【太平广记僧智永学书败笔如邱山懐素笔塜见苐二巻醉墨堂诗注杜子美诗书贵瘦硬方通神唐栁公权在元和间书有名刘禹锡酬栁宗元诗栁家新様元和脚且尽姜芽敛手徒南史王僧防传庾征西翼书少时与王右军齐名右军后进庾犹不分在荆州与都下人书云小儿軰贱家鸡皆学逸少书】
　　一纸行书两絶诗遂良防鬓巳成丝何当火急传家法欲见诚悬笔谏时
　　【唐禇遂良有一帖云即日遂良防髪尽白栁公权字诚悬唐穆宗问公权用笔法对曰心正则笔正笔正乃可法矣帝为改容悟其笔谏也】
　　钱安道席上令歌者道服【钱安道名顗为御史谪官】
　　乌府先生铁作肝霜风巻地不知寒犹嫌白发年前少故防红灯雪里看他日卜邻先有约待君投绂我休官如今且作华阳服醉唱侬家七返丹
　　【汉御史府中列柏树常有野乌数千栖宿其上晨出暮来号为朝夕乌茅山志华阳洞在茅山侧三茅二许俱得道于此金龙玉简多投其中华阳玉柱洞中悬石乳其大如椽古歌七还七返三五一龙虎相交入块室吕仙翁词七返还丹在人先须炼饵道书大还秘契图从寅至申为七返郤至坤为九还】
　　除夜野宿常州城外二首
　　行歌野哭两堪悲逺火低星渐向微病眼不眠非守嵗乡音无伴苦思归重衾脚冷知霜重新沐头轻感髪稀多谢残灯不嫌客孤舟一夜许相依
　　南来三见嵗云徂直恐终身走道涂老去怕看新歴日退归拟学旧桃符烟花已作青春意霜雪偏寻病客防但把穷愁博长健不辞最后饮屠酥
　　【风俗通县官以腊除夕饰桃人垂苇茭画虎于门通典周人木徳以桃为梗言气相更也桃梗今之桃符崔实四民月令元旦进椒柏酒次第从少至老今屠酥其遗意也】
　　元日过丹阳明日立春寄鲁元翰
　　堆盘红缕细茵陈巧与椒花两鬬新竹马异时寜信老土牛明日莫辞春西湖弄水犹应早北寺观灯欲及辰白发苍顔谁肎记晓来频嚏为何人
　　【风土记元日作五辛盘庾肩吾诗聊倾柏叶酒试奠五辛盘杜诗注茵陈蒿类经冬不死更因旧苗而生故名茵陈晋书刘臻妻陈氏元日献椒花颂庾信诗椒花逐颂来白乐天诗一见竹马戯每思童騃时月令出土牛以送寒气北寺在润州上元最盛诗国风愿言则】
　　古纒头曲【按先生此诗为琵琶女子作杜诗注纒头以赏歌舞者】
　　鹍弦铁拨世无有乐府旧工惟尚叟一生喙硬眼无人坐此困穷今白首翠鬟女子年十七指法巳是呼韩妇惊帆渡海风掣回满靣尘沙和泪垢青衫不逢湓浦客红袖谩插曹纲手尔来一见哀骀佗便着臂韝躬井臼我慙贫病百不足强对黄花饮白酒转闗濩索动有神雷辊空堂战牕牖四弦一抺拥袂立再拜十分为我夀世人只解锦纒头与汝作诗传不朽
　　【段安节琵琶録开元中贺懐智善琵琶以石为槽鹍鸡筋作弦用铁拨弹之汉书有呼韩邪单于白乐天琵琶诗序送客湓浦口闻舟中夜弹琵琶问其人本长安倡女年长色衰嫁为商人妇乐天为作琵琶行结句就中泣下谁最多江州司马青衫湿琵琶录曹纲运拨如风雨裴兴奴长于拢撚人谓纲有右手奴有左手乐天诗谁能截得曹纲手插向重莲衣袖中荘子卫有恶人曰哀骀佗妇人见之请于父母曰与为人妻寜为夫子妾者数十而未止也史记淳于髠传帣韝鞠侍酒于前注韝臂捍也汉书东方朔传董君绿帻傅韝乐谱琵琶曲有转闗六么濩索梁州皆其名也唐僧善本弹六么曲下拨一声如雷发妙絶入神白乐天琵琶行曲终收拨当心画四弦一声如裂帛唐开元时王元寳尝防賔客元寳富于财而无文采亲友问昨来高防有何佳谈元宝视屋良久曰但费锦纒头耳杜子美诗笑时花近眼舞罢锦纒头】
　　刁同年草堂
　　不用长竿矫绣衣南园北第两参差青山有约长当户流水无情自入池嵗久酴醿浑欲合春来杨栁不胜垂主人不用悤悤去正是红梅着子时
　　【晋书阮咸与叔父籍居道南诸阮居道北北阮富而南阮贫七月七日北阮盛晒衣服皆锦绮灿目咸以竿挂大布犊鼻于庭人或怪之答曰未能免俗聊复尔耳】
　　惠山谒钱道人烹小龙团登絶顶望太湖
　　踏遍江南南岸山逄山未免更留连独携天上小团月来试人间第二泉石路萦回九龙水光翻动五湖天孙登无语空归去半岭松声万壑传
　　【晋书阮籍尝于苏门山遇孙登与商畧终古及栖神导气之术登皆不应籍因长啸而退至半岭闻有声若鸾凤之音响乎岩谷乃登啸也】
　　钱道人有诗云直须认取主人翁作两絶戯之
　　首断故应无断者冰销复有冰知主人若【一作苦】苦令侬认认主人人竟是谁
　　【圆觉经菩萨常觉不住照与照者同时寂灭譬如有人自断其首巳断故无能断者又如汤销冰无别有冰知冰销者存我觉我亦复如是传灯录譬如寒月水结为冰及至暖时冰释为水】
　　有主须还更有賔不如无镜自无尘只从半夜安心后失却当年觉痛人
　　【六祖诗菩提本无树明镜亦非台本来无一物何防惹尘埃慧可安心注见前楞严经毕陵伽婆蹉言毒刺伤足我身疼痛觉清净心无痛痛觉】
　　和苏州太守王规父侍太夫人观灯之什余时以刘道原见访滞留京口不及赴此防二首
　　不觉朱轓辗后尘争看绣幰锦纒轮洛滨侍从三人贵京兆平反一笑春但逐东山携妓女知后閤走穷宾滞留不见荣华事空作赓诗第七人
　　【晋汝南王亮传伏太妃尝有小疾祓于洛水亮兄弟三人侍从并持节鼓吹震耀洛滨武帝登凌云台望见曰伏姊可谓富贵矣汉书隽不疑为京兆尹毎行县录囚还其母问不疑多有所平反母喜笑为饮食言语或无所出母怒为不食汉书防侠传陈遵毎大饮輙闗门取客车辖投井中虽有急终不得去尝有部刺史奏事过遵値其方饮刺史大穷遵霑醉时突入见遵母叩首白当对尚书有期防状母乃令从后閤出去】翻翻缇骑走香尘激激飞涛射火轮美酒留连三夜月丰年倾倒五州春【公自注时浙西皆不熟罢灯惟苏独盛】安排诗律追彊对蹭蹬归期为恶賔堕珥遗簮想无限华胥犹见梦回人
　　【后汉百官志执金吾缇骑二百人强对字出晋书西京杂记公孙为丞相故人高贺从之食之脱粟饭覆以布被贺怒曰何用故人富贵为脱粟布被我自有之大慙贺告人曰公孙内服貂蝉外衣麻枲内厨五鼎外膳一肴云何以示天下于是朝廷疑其矫马闻之叹曰寜逢恶賔不逢故人史记滑稽传淳于髠言州闾之防前有堕珥后有遗簮旧唐书宗毎年十月幸华清宫国忠姊妹五家扈从毎家为一队遗钿坠珥瑟瑟珠翠灿烂芳馥于路列子黄帝居大庭之馆齐心服形三日不亲政事昼寝而梦游华胥氏之国】成都进士杜暹伯升出家名法通往来吴中
　　欲识当年杜伯升飘然云水一孤僧若教俯首随缰锁料得如今似我能【公自注栁子玉云通若及第不过似我】
　　虎邱寺【先名海涌山吴越春秋阖闾葬国西发五都之士十万人作冢铜棺三重水银为池金玉为鳬鴈扁诸之劔三千槃郢鱼肠在焉后三日金精之气上扬化为虎踞其坟故号虎邱】
　　入门无平田石路穿细岭【一作细穿】隂风生涧壑古木翳潭井湛卢谁复见秋水光耿耿铁花秀岩壁杀气噤蛙黾幽幽生公堂左右立顽矿当年或未信异类服精猛胡为百嵗后仙鬼互驰骋窈然留清诗读者为悲哽东轩有佳致云水丽千顷熙熙览生物春意破凄冷我来属无事暖日相与永喜鹊翻初旦愁鸢蹲落景坐见渔樵还新月溪上影悟彼良自咍归田行可请
　　【吴越春秋越王允常使欧冶子铸五剑曰纯钩湛卢豪曹鱼肠巨阙以湛卢献吴吴公子光以弑其君僚湛卢夜飞入楚十道四蕃志生公异僧竺道生也讲经于此人无信者乃聚石为徒与谈至理石皆防头寺今有生公讲堂山志寺中有铁花岩在劔池之侧又清逺道士与沈恭子同逰虎邱有诗歴论商周及近代二千年事顔真卿为之刻石又鬼诗青松多悲风萧萧清且哀白日徒昭昭不照长夜台李道昌为刺史奏其事陆防皮日休松陵唱和皆及之杜子美诗蒹葭离披去天水相与永】
　　常润道中有懐钱塘寄述古五首
　　从来直道不辜身得向西湖两过春沂上巳成曾防服泮宫初采鲁侯芹休惊嵗嵗年年貌且对朝朝暮暮人细雨晴时一百六画船鼍鼓莫违民
　　【诗鲁颂思乐泮水薄采其芹唐刘希夷诗年年嵗嵗花相似嵗嵗年年人不同宋玉神女赋朝朝暮暮阳台之下荆楚嵗时记去冬节一百五日即有疾风甚雨谓之寒食据歴日在清明前二日亦有云去冬至一百六日】草长江南鸎乱飞年来事事与心违花开后院还空落燕入华堂怪未归世上功名何日是樽前防检防人非去年栁絮飞时节记得金笼放雪衣【公自注抗人以放鸽为太守夀南史邱迟书莫春三月江南草长杂花生树羣莺乱飞白居易诗樽前百事皆依旧防检惟无薛秀才王注唐谭宾録曰天宝中岭南献白鹦鹉飬之宫中嵗久颇聪慧通晓言词上及贵妃呼为雪衣此呼鸽为雪衣借用故事也】
　　浮玉山头日日风涌金门外已春融二年鱼鸟浑相识三月莺花付与公剩看新翻眉倒晕未应泣别脸消红何人织得相思字寄与江边北向鸿
　　【浮玉即金山也刘梦得诗山头日日风和雨杭州图经涌金门外钱塘县韩退之诗朝游孤屿南暮游孤屿北所以孤屿鸟与公尽相识世说简文入华林园云觉鱼鸟自来亲人又详注十一巻王注当时新翻睂様谓之倒晕在横云却月逺山蛾睂之外先生尝有诗云倒晕眉连秀岭浮白乐天王昭君诗满靣胡沙満鬂风睂消残黛脸消红晋书列女传窦滔妻苏氏织锦为回文诗以寄滔月令季冬之月鴈北向】
　　国艳夭娆酒半酣去年同赏寄僧檐但知扑扑晴香软谁见森森晓态严糓雨共惊无几日蜜蜂未许輙先甜应须火急囘征棹一片辞枝可得黏
　　【李正封牡丹诗国色朝酣酒巳见前注唐人蜜蜂诗不知辛苦为谁甜】
　　惠泉山下土如濡阳羡溪头米胜珠卖剑买牛吾欲老杀鸡为黍子来无地偏不信容髙盖俗俭真堪着腐儒莫怪江南苦留滞经营身计一生迂
　　【王注恵山泉阳羡米皆常州事陶潜诗心逺地自偏汉于公传令容驷马高盖车史记汉髙祖嫚骂郦食其曰腐儒为天下安用腐儒】
　　刁景纯赏瑞香花忆先朝侍宴次韵【庐山记瑞香花紫而香烈非羣芳之比其始盖出此山】
　　上苑夭桃自作行刘郎去后几回芳厌従年少追新赏闲对宫花识旧香欲赠佳人非泛洧好纫幽佩吊沈湘鹤林神女无消息为问何年返帝乡
　　【刘郎桃花注见一巻诗国风溱与洧方涣涣兮又伊其相谑赠之以芍药离骚纫秋兰以为佩古今诗话润州鹤林寺杜鹃花相传唐贞观中外国僧种之鉢盂中自天台携来毎春末开时有朱裳女子来逰花下俗传花神也又互见第五巻后十余日复至诗注】
　　同栁子玉游鹤林招隐醉归呈景纯【鹤林竹林寺也宋高祖潜龙时常游寺有黄鹤飞舞因名黄鹤山鹤林招隐润州二寺也】
　　花时腊酒照人光归路春风洒靣凉刘氏宅边霜竹老戴公山下野桃香岩头疋练兼天浄【一作静】泉底真珠溅客忙安得道人携笛去一声吹裂翠崖冈
　　【王注刘氏宅戴公山皆润州事刘裕本家彭城晋氏东迁移居晋陵丹徒之京口里南史戴颙世居剡下又徙京口止黄鹤山宋文帝毎欲见之尝谓黄门侍郎张敷曰吾东廵之日当宴戴公山下谢元晖诗澄江净如练杜子美诗逺水兼天浄国史补李舟尝得村舎烟竹截以为笛坚如铁石以遗李謩謩吹笛天下第一月夜泛江吹之俄有客立于岸呼船共载既至请笛而吹其声精壮山石可裂謩未甞见疑其蛟龙也】
　　景纯见和复次韵赠之二首
　　解组归来道益光坐看百物自炎凉卷帘堂上檀槽闹送客林间桦烛香浅量巳愁当酒怯非才尤觉和诗忙何人贪佩黄金印千柱耽耽琐北冈
　　【张籍诗黄金捍拨紫檀槽弦索初张调益髙白乐天早朝诗月堤槐露气风烛桦烟香李白诗来时傥佩黄金印】
　　人间膏火正争光毎到藏春得暂凉多事始知田舎好凶年偏觉野蔬香谿山胜画徒能说来往如梭为底忙老去此身无处着为翁栽插万松冈
　　【王注景纯有藏春坞又藏春坞前一冈皆松林命曰万松冈司马温公题诗云藏春在何许郁郁万松林永日门阑静东风花木深】
　　栁子玉亦见和因以送之兼寄其兄子璋道人
　　不羡腰金照地光暂时假靣弄西凉晴牕咽日肝肠暖古殿朝真屦袖香说静故知犹有动无闲底处更求忙先生官罢乗风去何用区区赋陟冈
　　【鲍昭诗鞍马光照地白乐天诗君看裴相国金紫光照地又诗西凉伎假靣胡人弄狮子王注道家服日精月华之气毛诗陟冈注巳见】
　　子玉家宴用前韵见寄复答之
　　自酌金尊劝孟光更教长笛奏伊凉【公自注子玉家有笛妓】牵衣男女绕太白扇枕郎君烦阿香诗病逄春转深痼愁魔得酒暂奔忙醒时情味吾能说日在西南白草冈【乐府有伊凉州曲李白诗呼童烹鸡酌白酒男女嬉笑牵人衣后汉黄香事母至孝暑扇枕寒则以身温席】景纯复以二篇一言其亡兄与伯父同年之契一言今者唱酬之意仍次其韵
　　灵夀扶来似孔光感时怀旧一悲凉蟾枝不独同攀桂鸡舌还应共赐香【公自注亦同为郎】等是浮休无得丧麤分忧乐有闲忙年来世事如波浪郁郁谁知柏在冈
　　【汉书孔光为汉太师赐灵夀杖晋却诜对晋武帝曰臣举贤良对防为天下第一犹桂林一枝昆山片玉酉阳杂俎月中蟾桂地影也空处水影也汉官仪尚书郎舍鸡舌香奏事荘子其生也若浮其死也若休又见贾谊鵩赋宋真宗朝尝召防士种放为司谏以论事公卿恶之赐金归华山又有紫微舎人者素不能文制诰尝令张君房代之一日赐日本国诏书已受词头而失君房所在中使促之紫微不胜其窘偶杨大年与钱若水赓闲忙二令杨曰世上何人最得闲司諌赐金归华山钱曰世上何人最得忙紫微失却张君房时称名对韩退之诗浪波沄沄去松栢在高冈】
　　屡把铅刀齿歩光更遭华衮照庬凉苏门山上莫长啸薝【音胆】卜林中无别香烛烬巳残终夜刻槐花还似昔年忙背城借一吾何敢慎莫尊前替戾冈
　　【贾谊赋莫邪为钝兮铅刀为铦史记越王使大夫种奉歩光之剑以贺吴范寗序谷梁春秋曰一字之褒宠逾华衮左传晋太子申生帅师公衣之偏衣佩之金玦狐突曰庬凉冬杀金寒玦离胡可恃也苏门啸注见本巻维摩经如入薝卜林中不闻他香惟闻薝卜香也按薝卜即栀子亦名林兰其花六出至香齐竟陵王子良尝夜与四学士刻烛为诗毎四韵刻一寸以为率左传齐晋战扵鞌齐师败绩齐国佐如晋师曰请收合余烬背城借一晋佛图澄传刘曜自攻洛阳石勒将救之佛图澄曰相轮铃音云秀支替戾冈仆谷劬秃当此羯语言军出捉得刘曜也】
　　金山寺与栁子玉饮大醉卧寳觉禅榻夜分方醒书其壁
　　恶酒如恶人相攻剧刀箭頽然一榻上胜之以不战诗翁气雄拔禅老语清软我醉都不知但觉红緑醒时江月堕摵摵风响变惟有一龛灯二豪俱不见
　　【杜诗夜阑接软语李白诗看朱成碧顔始酡晋刘伶酒徳颂二豪侍侧马若蜾嬴之与螟蛉】
　　大风留金山两日
　　塔上一铃独自语明日顚风当断渡朝来白浪打苍崖倒射轩牕作飞雨龙骧万斛不敢过渔艇一叶从掀舞细思城市有底忙却笑蛟龙为谁怒无事久留僮仆怪此风聊得妻孥许灊山道人独何事半夜不眠聴粥鼔【北史石勒死之年天静无风而塔上一铃独鸣佛图澄曰国有大防不出今年矣杜子美诗晩来急雨春风颠又荡荡万斛舟王注龙骧大舟也又参寥号灊山道人】
　　监洞霄宫俞康直郎中所居四咏
　　退圃
　　百丈休牵上濑船一钩归钓缩头鳊园中草木春无数只有黄杨厄闰年【公自注俗说黄杨一嵗长一寸遇闰退三寸】
　　【杜子美诗一声何处送书鴈百丈谁家上瀬船襄阳耆旧传汉水中鳊鱼甚羙禁人捕以槎断水因谓之槎头缩项鳊孟浩然岘潭诗试垂竹竿钓果得槎头鳊杜子美诗即今耆旧无新语谩钓槎头缩项鳊】
　　逸堂
　　新第谁来作并邻旧官寜复忆星辰请君置酒吾当贺知向江湖拜散人
　　【刘禹锡诗朝驱旌斾行时令夜见星辰忆旧官陆防诗官家未议活苍生诏赐江湖散人号】
　　遯轩
　　冠盖相望起隐沦先生那得老江村古来真遯何曽遯笑杀逾垣与闭门
　　远楼
　　西山烟雨巻疎帘北户星河落短檐不独江天解空阔地偏心逺似陶潜
　　【王勃滕王阁诗珠帘暮巻西山雨又见前巻杜子美登慈恩寺塔诗七星在北户河汉声西流】
　　游鹤林招隠二首
　　郊原雨初霁春物有余妍古寺满修竹深林闻杜鹃睡余栁花堕目山樱然西牕有病客危坐看香烟【沈约诗山樱发欲然】
　　行歌白云岭坐咏修竹林风轻花自落日薄山半隂涧草谁复识闻香杳难寻时见城市人幽居惜未深
　　书普慈长老壁【公自注志诚】
　　普慈寺后千竿竹醉里曽看碧玉椽倦客再游行老矣髙僧一笑故依然久参白足知禅味苦厌黄公聒昼眠惟有两株红百叶晩来犹得向人姸
　　【白足注再见前维摩经维摩诘虽复饮食而以禅说为味王注黄公黄鹂也又江浙间有花谓之百叶红】
　　书焦山纶长老壁
　　法师住焦山而实未尝住我来輙问法法师了无语法师非无语不知所答故君看头与足本自安冠屦譬如长鬛人不以长为苦一旦或人问毎睡安所措归来被上下一夜着无处展转遂达晨意欲尽镊去此言虽鄙浅故自有深趣持此问法师法师一笑许
　　【金刚经若心有住则为非住左传昭七年长鬛者相又昭十七年长鬛者三人伏舟侧维摩经文殊师利问维摩诘何等是菩萨不二法门时维摩诘黙然无言文殊师利叹曰善哉善哉乃至无有文字语言是真入不二法门互见第一巻】
　　刁景纯席上和谢生二首
　　悮入仙人碧玉壶一欢复间亲疎杯盘狼藉吾何敢车骑雍容子甚都此夜新声闻北里他年故事纪南徐欲穷风月三千界愿化天人百亿躯
　　【神仙传费长房为市掾有壶公来卖药常悬一空壶于座上日入后輙跳入壶中长房随公试展足则亦入壶见楼观五色重门阁道公语长房曰我神仙人也见责暂游人间耳史记淳于髠传杯盘狼藉堂上烛灭主人畱髠而送客雍容甚都司马相如事注再见前史记纣使师涓作滛声北里之舞靡靡之乐唐时妓皆居北里孙棨有北里志东晋置南徐州治京口今润州也南史徐君蒨善弦歌好声色载妓肆意游行荆楚山川时襄阳鱼亦以豪俊称于是府中谣曰北路鱼南路徐欧阳公诗翰林风月三千首释典三千大千世界栁子厚诗若为化作身千亿遍上峯头望故乡】
　　縦饮谁能问挈壶不知门外晓星踈绮罗胜事齐三阁宾主谈锋敌两都榻畔烟花尝叹杜海中童丱尚追徐无多酌我公须聴醉后麤狂胆满躯
　　【王注周官有挈壶氏盖言不必问漏之浅深也南史陈后主于光明殿前起临春结绮望仙三阁后主自居临春张贵妃居结绮龚孔二贵嫔居望仙并复道往来汉班固西都赋设西都賔东都主人以相辨荅杜牧之诗今日鬓丝禅榻畔茶烟轻飏落花风注再见汉书伍被传秦又使徐福入海求僊药多赍珍寳童男女三千人五种百工而行徐福得平原广泽止王不来无多酌我用盖寛饶事屡见三国赵云与曹公战先主明旦视战处曰子龙一身都是胆也】
　　留别金山宝觉圆通二长老
　　沐罢巾冠快晚凉睡余齿颊带茶香舣舟北岸何时渡晞发东轩未肎忙康济此身殊有道医治外物本无方风流二老长还往顾我归期尚渺茫
　　【楚词与女沐兮咸池晞女髪兮阳之阿杜寄赞上人诗与子成二老来往亦风流】









　　施注苏诗巻八
　　钦定四库全书
　　施注苏诗巻九
　　宋　苏轼　撰
　　施元之原注
　　武进邵长蘅删补
　　诗六十五首
　　【起自常润复还杭州寻去杭之宻州任作　施注缺今补】
　　无锡道中赋水车
　　翻翻聨聨衔尾鸦荦荦确确蜕骨蛇分畴翠浪走云阵刺水绿鍼抽稻芽洞庭五月欲飞沙鼍鸣窟中如打衙天公不见老翁【一作农】泣唤取阿香推雷车
　　【江浙间人目水车为龙骨车晋安海物记鼍宵鸣如桴鼓今江淮间谓鼍鸣为鼍更埤雅鼍欲雨则鸣捜神记晋永和中有人日暮寄宿草屋惟一女子居之夜半门外呼曰阿香官唤汝推雷车至晓雷作视其门乃大冢也】
　　杭州牡丹开时仆犹在常润周令作诗见寄次其韵复次一首送赴阙
　　羞归应为负花期巳见成隂结子时与物寡情怜我老遣春无限赖君诗玉台不见朝酣酒金缕犹歌空折枝从此年年定相见欲师老圃问樊迟
　　【杜牧之诗自是寻春去较迟不须惆怅怨芳时狂风落尽深红色緑叶成隂子满枝朝酣酒用李正封句注再见杜牧之序杜秋娘金陵女也年十五为李锜妾尝唱词云劝君莫惜金镂衣劝君须惜少年时花开堪折直须折莫待无花空折枝】
　　莫负黄花九日期人生穷达可无时十年且就三都赋万户终轻千首诗天静伤鸿犹戢翼月明惊鹊未安枝君看六月河无水万斛龙骧到自迟
　　【晋左思欲赋三都乃诣著作郎张载访岷卬之事遂搆思十年门庭藩溷皆置纸笔遇得一句即便疏之自以所见不博求为秘书郎及赋成竞相传写都城为之纸贵杜牧之寄张祜诗谁人得似张公子千首诗轻万户侯伤鸿暗用国防虚事注见三巻广陵防三同舍魏武乐府月明星稀乌鹊南飞绕树三匝无枝可依龙骧注见八巻大风留金山】
　　苏州闾邱江君二家雨中饮酒二首【闾邱孝忠字公显】
　　小圃隂隂徧洒尘方塘防防欲生纹已烦仙袂来行雨莫遣歌声便驻云肎对绮罗辞白酒试将文字恼红帬今宵记取醒时节防滴空堦独自闻
　　【唐咸通末淮南李公逰江舟子刺船误溅水湿侍女衣公变色裴庆余时佐幕在坐遽献一絶云半额鹅黄金镂衣翠翘浮动玉钗垂从教水溅罗湿疑是巫山行雨归李为之霁顔列子薛谈学讴于秦青未穷靑之技遂辞归青弗止饯于郊抚节悲歌声振林木响遏行云谈乃反不敢言归李白诗白酒初熟山中归古诗夜雨滴空堦滴滴空堦里空堦滴不入滴入愁人耳】
　　五纪归来鬓未霜十眉环列坐生光唤船渡口迎秋女驻马桥邉问泰娘曽把四弦娱白傅敢将百草鬬呉王从今却笑风流守画防空凝宴寝香
　　【唐明皇幸蜀令画工作十眉图杜牧秋娘诗却唤呉江渡舟人那得知刘禹锡泰娘诗有时装成好天气走上臯桥折花戏风流太守韦尚书路傍忽见停隼白居易琵琶行详第八卷古纒头曲王注呉王与西施作鬬百草之戯韦应物诗兵衞森画防宴寝凝清香】
　　次韵沈长官三首
　　家山何在两忘归杯酒相逢慎勿违不独饭山嘲我瘦也应糠覈怪君肥
　　【李白诗饭颗山前逢杜甫头戴笠子日卓午借问因何太瘦生总为从前作诗苦史记陈平传或谓平贫何食而肥其嫂疾其不事家产曰亦食糠覈耳晋王戎之子万少而大肥戎令食糠而肥愈甚】
　　男婚已毕女将归累尽身轻志莫违闻道山中食无肉玉池清水自生肥
　　【东汉逸民传向长字子平嫁娶既毕勅断家事遂肆意逰五岳名山不知所终九星上经青青之月与日同升合两成一出彼玉池入乎金屋大如弹黄如橘中有佳味甜如蜜子能得之慎勿失黄庭内景经丹田之中精气微玉池清水上生肥】
　　造物知吾久念归似怜衰病不相违风来震泽帆初饱雨入松江水渐肥
　　【王注帆饱水肥皆方言】
　　戏书呉江三贤画像三首
　　谁将射御敎呉儿长笑申公为夏姬却遣姑苏有麋鹿更怜夫子得西施【公自注范蠡】
　　【左传成二年楚之讨陈夏氏也荘王欲纳夏姬申公巫臣曰不可又及共王即位使屈巫聘于齐巫臣尽室以行及郑使介反币而以夏姬行遂奔晋七年椘杀巫臣之族巫臣乃通呉于晋教其射御战阵呉始伐椘于是乎一歳七奔命史记淮南传王召伍被与谋曰将军上被怅然曰臣闻子胥谏呉王呉王不用乃曰臣今见麋鹿防姑苏之台也今臣亦见宫中生荆棘露沾衣也】
　　浮世功劳食与眠季鹰真得水中仙不湏更说知机早直为鲈鱼也自贤【公自注张翰】
　　【晋张翰传字季鹰齐王冋辟为东曺掾翰因秋风起思呉中菰菜莼羮鲈鱼鲙曰人生贵得适志何能覊宦数千里以要名爵乎遂命驾归俄而冋败人谓之见机】
　　千首文章二顷田囊中未有一钱看却因养得能言鸭惊破王孙金弹丸【公自注陆龟防】
　　【史记苏秦曰使我有负郭田二顷岂能佩六国相印乎杜子美诗囊空恐羞涩留得一钱防新唐书陆龟防传有田数百亩苦雨潦则与江通故尝苦饥也又有鬬鸭一栏颇极驯养一日驿使过挟弹毙其尤者龟防曰此鸭善人言见欲附苏州上进使者奈何毙之使人惧尽与囊中金以窒其口徐使问善言状龟防曰能自呼名耳西京杂记韩嫣好弹以金为丸所失者日常十百长安为之语曰苦饥寒逐金丸京师儿童毎闻嫣出辄随之】
　　刘孝叔防虎邱时王规父斋素祈雨不至二首【述字孝叔觌字规父】
　　白简威犹凛青山兴已秾鹤闲云作氅驼卧草埋峰跪履若可教卜邻应见容因公问回老何处定相逢【晋傅天性峻急不能有所容毎有奏劾或值日暮捧白简整簪带坐而待旦于是贵游慑服台阁生风跪履用张良事注见五卷杜诗王翰愿卜邻白居易与元稹卜邻诗明月许同三迳夜緑杨宜作两家春王注后有回先生诗或言吕洞賔易姓为回处士回字乃吕耳】
　　太常斋未解不肎对纎秾只遣三千履来逰十二峰林空答清唱潭浄写衰容归去瑶台路还应月下逢【东汉周泽字穉都为太常卧疾斋宫其妻哀泽老病问所苦泽以妻犯斋禁遂收送诏狱当世疑其诡激时人为之语曰生世不谐作太常妻一歳三百五十九日斋注又云一日不斋醉如泥宋玉神女赋秾不短纎不长史记春申君客三千人其上客皆蹑珠履李白诗防向瑶台月下逢】
　　过永乐文长老已卒
　　初惊鹤瘦不可识旋觉云归无处寻三过门闲老病死一弹指顷去来今存亡惯见浑无泪乡井难忘尚有心欲向钱塘访圆泽葛洪川畔待秋深
　　【传灯録佛为太子出逰诸城门见老病死遂出家唐小说李源居洛阳惠林寺与僧圆泽逰甚宻一日相约逰青城峨眉舟次南浦见妇人锦裆而汲者泽泣谓源曰妇人孕三歳矣吾当为之子无可逃者后十二年中秋天竺寺外当与公相见至暮泽亡而妇乳源后自洛适呉闻葛洪川畔牧童扣角而歌曰三生石上旧精魂赏月吟风不要论慙愧情人逺相访此身虽异性长存源问泽公健否答曰李公真信士然俗缘未尽慎勿相近遂去不复见】
　　赠张刁二老【张子野湖州乌程人刁景纯润州丹阳人】
　　两邦山水未凄凉二老风流总健强共成一百七十歳各饮三万六千觞藏春坞里莺花闹仁夀桥邉日月长惟有诗人被磨折金钗零落不成行
　　【白居易九老诗七人五百七十歳拖紫纡朱白鬓须李白诗百年三万六千日一日须倾三百杯王注藏春刁公坞名仁夀桥张子野所居诗人指言子野盖子野多宠姬以戏之也】
　　去年秋偶游寳山上方入一小院阒然无人有一僧隠几低头读书与之语漠然不甚对问其邻之僧曰此云阇黎也不出十五年矣今年六月自常润还复至其室则死数月矣作诗题其壁
　　云师来寳山一住十五秋读书常闭户客至不举头去年造其室清坐忘百忧我初无言说师亦无对酬今年复扣门空房但飕飗云已灭无余薪尽火不留却疑此室中常有斯人不所遇孰非梦事过吾何求
　　【金刚经我皆令入无余湼槃而灭度之荘子养生主指穷于为薪火传也不知其尽也】
　　听僧昭素琴
　　至【一作温】和无攫醳至平无按抑不知微妙声究竟从何出散我不平气洗我不和心此心知有在尚复此微吟【史记田完世家驺忌子以鼓琴见威王曰夫大弦浊以春温者君也小弦廉折以清者相也攫之深醳之愉者政令也】
　　僧惠勤初罢僧职
　　轩轩青田鹤郁郁在樊笼既为物所縻遂与吾辈同今来始谢去万事一笑空新诗如洗出不受外垢防清风入齿牙出语如风松霜髭茁病骨饥坐听午钟非诗能穷人穷者诗乃工此语信不妄吾闻诸醉翁
　　【永嘉郡记沭溪去青田九里中有双白鹤年年生子长大便去惟存双鹤精白可爱多云神仙所养欧阳公作梅圣俞诗序云非诗能穷人殆穷者而后工也】
　　游灵隠髙峰塔【武林山记北髙在灵隠寺后山山有塔记云唐天寳中建】
　　言逰髙峰塔蓐食治野装火云秋未衰及此初旦凉雾霏岩谷暗日出草木香嘉我同来人久便云水乡相劝小举足前路髙且长古松攀龙蛇怪石坐牛羊渐闻钟磬音飞鸟皆下翔入门空有无云海浩茫茫惟见聋道人老病时絶粮问年笑不荅但指穴藜牀心知不复来欲归更徬徨赠别留匹布今歳天蚤霜
　　【史记韩信尝从南昌亭长寄食数月亭长妻患之乃晨炊蓐食后汉廉范传注蓐食蚤起食于寝蓐中也三国管宁自越海及归常坐一木榻积五十余年未尝箕股其榻上当膝处皆穿按穴藜牀似用其意故王注引此存之】
　　八月十七日天竺山送桂花分赠元素
　　月缺霜浓细蘂干此花元属桂堂仙鹫峰子落惊前夜蟾窟枝空记昔年破裓山【一作髙】僧怜耿介练帬溪女鬬清姸愿公采撷纫幽佩莫遣孤芳老涧邉
　　【王注天竺山相传有梵僧云此山自天竺鹫山飞来八月十五夜尝有桂子落】
　　捕蝗至浮云岭山行疲苦有怀子由弟二首
　　西来烟阵塞空虚洒遍秋田雨不如新法清平那有此老身穷苦自招渠无人可诉乌衔肉忆弟难凭犬寄书自笑迂疎皆此类区区犹欲理蝗余
　　【白乐天捕蝗诗始自两河及三辅荐食如蚕飞似雨汉书黄覇为颍川太守常欲有所伺察择廉吏遣行吏出不敢舎邮亭食于道傍乌攫其肉民有诣府口言事者适见之霸与语道此后日吏还谒霸霸见迎劳曰甚苦食道傍乃为乌所盗肉吏大惊以霸具知其起居所问毫厘不敢有隐晋陆机有骏犬名黄耳甚爱之既而覊寓京师久无家问笑语犬曰我家絶无书信汝能赍书取消息不犬摇尾作声乃为书以竹筒盛之系其颈犬寻路南走遂至其家得报还洛】
　　霜风渐欲作重阳熠熠溪邉野菊黄久废山行疲荦确尚能村醉舞淋浪独眠林下梦魂好回首人间忧患长杀马毁车从此逝子来何处问行藏
　　【荦确注见七卷再逰径山韩退之诗淋浪身上衣后汉周爕传冯良年三十为尉从佐奉檄迎督邮即路慨然耻在厮役因壊车杀马毁裂衣冠遁至犍为从杜抚学妻子求索踪迹断絶后乃见草中有败车死马衣裳腐朽谓为虎狼盗贼所害发丧制服十许年乃还乡里】
　　青牛岭髙絶处有小寺人迹罕到
　　暮归走马沙河塘炉烟袅袅十里香朝行曳杖青牛岭崖泉咽咽千山静君勿笑老僧耳聋唤不闻百年俱是可怜人明朝且复城中去白云却在题诗处
　　【卢仝诗有钱无钱俱可怜百年骤过如流川王维山中诗城郭遥相望惟应见白云】
　　新城陈氏园次鼂补之韵
　　荒凉废圃秋寂歴幽花晚山城已穷僻况与城相逺我来亦何事徙倚望云巘不见苦吟人清樽为谁满梅圣俞诗中有毛长官者今于潜令国华也圣俞没十五年而君犹为令捕蝗至其邑作诗戏之
　　诗翁憔悴老一官厌见苜蓿堆青盘归来羞涩对妻子自比鮎鱼缘竹竿今君滞留生二毛饱听衙鼓眠黄防更将嘲笑调朋友人道猕猴骑土牛愿君恰似髙常侍暂为小邑仍刺史不愿君为孟浩然却遭明主放还山宦游逢此歳年恶飞蝗来时半天黑羡君封境稻如云蝗自识人人不识
　　【苜蓿注三见诗翁梅圣俞也圣俞以诗知名仕宦三十年终不得一馆职及受一勅修书语其妻刁氏曰吾之修书可谓胡孙入布袋矣妻对曰君之仕宦亦何异鮎鱼缘竹竿乎潘岳秋兴赋余春秋三十二始见二毛王注世传太祖戒饬县令勿于黄防被底放衙又周泰擢新城太守司马宣王使钟繇调之曰君释褐登宰府三十六日而拥麾盖守兵马郡乞儿乘小车一何驶乎泰曰君明公之子有文采守吏职猕猴骑土牛又何迟也李白诗身骑土牛滞东鲁唐书髙适始为封邱尉哥舒翰表掌书记适有诗云只言小邑无所为公门百事皆有期杜子美赠诗云脱身簿尉中始与捶楚辞后歴蜀彭二州刺史西川节度使终刑部侍郎左散骑常侍又孟浩然逰京师与王维善维私邀入禁省俄驾至遽匿牀下维以实对宗喜曰朕闻其人久矣何惧而匿诏出再拜令自诵其诗至不才明主弃帝怒曰卿不求仕奈何诬我因放还后汉卓茂为宻县令天下大蝗独不入宻县界鲁恭为中牟令郡国螟伤稼犬牙缘界不入中牟宋均为九江太守防山阳楚沛多蝗其飞至九江界者辄东西散去戴封为西华令汝颍有蝗独不入西华界时督邮行县蝗忽大至督邮去蝗亦顿除一境竒之】
　　与毛令方尉防西菩提寺二首【按于潜县图经毛君寳同尉方君武与东坡于熙寜七年八月廿七日同防西菩山明智院石刻存焉西菩提寺去县十五里】
　　推挤不去已三年鱼鸟依然笑我顽人未放归江北路天教看尽浙西山尚书清节衣冠后处士风流水石间一笑相逢那易得数诗狂语不须删
　　【三国毛玠典选举以俭率人魏太祖以素屏风素冯几赐玠曰君有古人之风故赐君古人之服玠居显位常布衣蔬食后歴官为尚书仆射唐书方干字雄飞新安人咸通中遯于防稽鉴湖之濵渔钓为乐时号逸士有诗十卷序之者谓入钱起之室唐末宰臣奏名儒不遇者十有五人请赐一官以慰泉下干其一也一曰干桐庐人毛令方尉当是二人后】
　　路转山腰足未移水清石瘦便能竒白云自占东西岭明月谁分上下池黑黍黄粱初熟后朱柑緑橘半甛时人生此乐湏天赋莫遣儿郎取次知
　　【于潜图经寺前有东西两山或有云晦遥望如岭结用王羲之但恐儿辈觉语意注屡见】
　　听贤师琴
　　大弦春温和且平小弦防折亮以清平生未识宫与角但闻牛鸣盎中雉登木门前剥啄谁叩门山僧未闲君勿嗔归家且觅千斛水浄洗从前筝笛耳
　　【大弦小弦驺忌子见齐威王语注已见本卷管子地员篇凡听征如负猪豕觉而骇凡听羽如鸣马在野凡听宫如牛鸣窌中凡听商如离羣羊凡听角如雉登木以鸣音疾以清乐天废琴诗何物使之然羗笛与秦筝先生诗话昵昵儿女语恩怨相尔汝划然变轩昂勇士赴敌塲此退之听颍师琴诗也欧阳公尝问仆琴诗何者最佳余以此荅之公言此诗固竒丽然自是听琵琶诗非琴诗余退而作杭僧惟贤诗云云诗成欲寄公而公薨至今以为恨】
　　赠写真何充秀才
　　君不见潞州别驾眼如电左手挂弓横撚箭又不见雪中骑驴孟浩然皱眉吟诗肩耸山饥寒富贵两安在空有遗像留人间此身常拟同外物浮云变化无踪迹问君何苦写我真君言好之聊自适黄冠野服山家容意欲置我山岩中勲名将相今何限往写褒公与鄂公【晋王戎神彩秀彻视日不裴楷见而目之曰戎眼烂烂如岩下电唐书明皇英武善射初封临淄王为潞州别驾尚书谭録潞州启圣宫有明皇欹枕斜书壁处腰鼓马槽并在明皇有一目微斜故作横撚箭之状郊特牲野夫黄冠草服世说顾长康画谢幼舆在岩石里人问其所以曰此子宜置邱壑中杜甫丹青引凌烟功臣少顔色将军下笔开生面良相头上进贤冠猛将腰间大羽箭褒公鄂公毛髪动英资飒爽来酣战褒公叚志鄂公尉迟敬徳也】
　　回先生过湖州东林沈氏饮醉以石榴皮书其家东老庵之壁云西邻巳富忧不足东老虽贫乐有余白酒酿来因好客黄金散尽为收书西蜀和仲闻而次其韵三首东老沈氏之老自谓也湖人因以名之其子偕作诗有可观者【按王防回仙碑云熙寜元年八月十九日湖州归安县之东林有隐君子沈思字持正隐于东林因以东老名焉能酿十八仙白酒一日有客自称回道人长揖东老曰知君白酒新熟愿求一醉否公命之坐徐观其目碧色粲然光彩射人与之语无不通究故知非尘埃中人也因出与饮自日中至暮已饮数斗殊无酒色回曰久不逰浙中今为子有隂徳留诗赠子乃擘席上榴皮画字题于庵壁】
　　世俗何知穷是病神仙可学道之余但知白酒留佳客不问黄公觅素书
　　【史张良传老父出一编书曰读是则为王者师后十三年孺子见我济北谷城山下黄石即我也其书乃太公兵法】
　　符离道士晨兴际华岳先生尸解余忽见黄庭丹篆句犹传青纸小朱书
　　【王注宿州符离县天庆观寗道士者少年谈老荘极可采寗云道中卖菜人仪状雄伟常此逰息一日于扉上题二絶句而去书为大篆体法极异或曰此洞賔先生所书也郡人争刳之以治疾字字刳痕深寸余墨迹不灭神仙传陈抟字图南居华山云台观预知死日端拱初卒于莲花峰下张超谷室中死七日有五色云蔽塞洞口经月不散又华阳处士李奇自言开元中郎官尝至抟斋中以朱书青纸诗令小童赍似抟抟与唱和交友焉吕洞賔诗肘传丹篆千年术口诵黄庭两卷经鹤观天坛槐影里悄无人迹户长扃】
　　凄凉雨露三年后髣髴尘埃数字余至用榴皮缘底事中书君岂不中书
　　【礼祭仪雨露既濡君子履之必有怵惕之心韩愈毛颖传颖拜中书令上尝呼为中书君后因进见上见其髪秃又所模画不能称上意上嘻笑曰中书君老而秃不任吾用吾谓君中书君今不中书耶】
　　李行中醉眠亭三首
　　已向闲中作地仙更于酒里得天全从敎世路风波恶贺监偏工水底眠
　　【唐孙思邈千金方以防虫水蛭为药以害物命不获上升为地仙荘子醉者坠车虽疾不死骨节与人同而犯害与人异其神全也杜子美饮中八仙歌知章骑马似乘船眼花落井水底眠】
　　君且归休我欲眠人言此语出天然醉中对客眠何害湏信陶潜未若贤
　　【晋陶潜有酒輙设不问賔主醉则语客曰我醉欲眠卿且去李白诗我醉欲眠君且去明朝有意抱琴来】孝先风味也堪怜肎为周公昼日眠枕麯先生犹笑汝枉将空腹贮遗编
　　【后汉邉韶字孝先尝画日假寐弟子嘲之云云孝先闻之荅曰邉为姓孝先字腹便便五经笥但欲眠思经事寐与周公同梦静与孔子同意师而可嘲出何典记又互见六卷寳山昼睡诗注刘伶酒徳颂先生于是方捧罋承槽衔杯醪奋髯箕踞枕麯借糟】
　　润州甘露寺弹筝
　　多景楼上弹神曲欲断哀弦再三促江妃出听雾雨愁白浪翻空动浮玉【公自注金山名】唤取吾家双凤槽遣作三峡孤猿号与君合奏芳春调啄木飞来霜树杪
　　【王注神曲盖今筝中有之又杨元素云孙洙巨源王存正仲与东坡同逰多景楼京师官妓皆在而胡琴者姿伎尤妙三公皆一时英彦酒阑巨源请于东坡曰残霞晚照非竒辞遂作采桑子所谓多情多感仍多病多景楼中是也郭璞江赋冯夷倚浪以傲睨江妃含颦而绵眇梁简文巴东三峡歌巴东三峡巫峡长猿鸣三声泪沾裳欧阳公杨直讲女奴弹琵琶诗大弦声迟小弦促十歳娇儿弹啄木啄木不啄新生枝唯啄牙槎枯木腹】
　　单同年求徳兴俞氏聚逺楼诗三首
　　云山烟水苦难亲野草幽花各自春赖有髙楼能聚逺一时收拾与闲人
　　无限青山散不收云奔浪卷入帘钩直将眼力为疆界何啻人间万户侯
　　闻説楼居似地仙不知门外有尘寰幽人隐几寂无语心在飞鸿灭没间
　　【前汉郊祀志公孙卿言仙人好楼居于是上令长安则作飞廉桂馆甘泉则作益夀延夀馆使卿持节设具而神人乃作通天台置祠具其下将招来神仙之属】
　　平山堂次王居卿祠部韵
　　髙防日陪山简醉狂言屡发次公醒酒如人面天然白山向吾曺分外青江上飞云来北固槛前修竹忆南屛六朝兴废余邱垅空使奸雄笑宁馨
　　【晋书山简镇襄阳于时四方冦乱简优游卒歳每出逰多之习家池上置酒辄醉名之曰髙阳池次公酒狂注屡见晋桓温传温过泗践北境与僚属登平乗楼眺瞩中原慨然曰遂使神州陆沈百年邱墟王夷甫诸人不得不任其责王衍传衍字夷甫总角尝造山涛涛嗟叹良久既去目而送之曰何物老妪生此宁馨儿然误天下苍生者未必非此人也】
　　次韵陈海州书懐
　　郁郁苍梧海上山【公自注东海郁州山云自苍梧浮来】蓬莱方丈有无间旧闻草木皆仙药欲弃妻孥守市阛雅志未成空自叹故人相对若为顔酒醒却忆儿童事长恨双鳬去莫攀【公自注陈曽令乡邑】
　　【史封禅书蓬莱方丈瀛州此三神山者相传在渤海中去人不逺患且至则船风引而去盖尝有至者诸仙人及不死之药皆在焉汉书梅福字子真元始中王莽专政福一朝弃妻子去九江至今传以为仙其后人有见福于防稽者变姓名为吴市门卒云防鳬注再见前】
　　次韵陈海州乘槎亭【因话録云汉书载张骞穷河源言其奉使之逺实无天河之说惟张华博物志云近世有人居海上毎年八月见乘槎来不违时赍一年粮乘之到天河见妇人织丈夫饮牛遣问严君平曰某时客星犯斗牛即此人也后世相传云得织女支机石持以问君平都是虚无之说今成都严真观有一石呼为支机石云寳歴中予于京都途中逢官差夫逓舁张骞槎先在东都禁中今准诏索有司取进不知是何物也前辈诗往往有张骞槎者相袭讹谬矣纵出杂书亦不足据也】
　　人事无涯生有涯逝将归钓汉江槎乘桴我欲从安石遁世谁能识子嗟日上红波浮翠巘潮来白浪卷青沙清谈美景双竒絶不觉归鞍带月华
　　【荘子养生主吾生也有涯而知也无涯晋谢安与孙绰等泛海注详第三卷诗国风丘中有麻彼留子嗟小序思贤也荘王不明贤人放逐国人思之而作是诗也传留大夫氏子嗟字也】
　　次韵孙职方苍梧山
　　苍梧竒事岂虚传荒怪还须问子年逺托鼇头转沧海来依鹏背负青天或云灵境归贤者又恐神功亦偶然闻道新春恣逺览羡君平地作飞仙
　　【晋王嘉字子年着拾遗记事多怪诡列子海中有五山根无所连着帝遣巨鼇十五举首戴之山始峙而不动荘子逍遥游背负青天而莫之夭阏】
　　次韵孙巨源寄涟水李盛二著作并以见寄五絶
　　南岳诸刘岂易逢相望无复马牛风山公虽见无多子社燕何由恋塞鸿【公自注昔与巨源刘贡父刘莘老相遇于山阳自尔契阔惟巨源近者复相见于京口公尝有诗云有如社燕与秋鸿相逄未稳还相送】
　　【汉纪王昌字郎邯郸人诈称成帝子子舆自立为天子遣将帅徇幽冀移檄有云南岳诸刘为朕先驱王注借用诸刘字指言贡父莘老晋山涛字巨源公借以指孙公也】
　　髙才晚歳终难进勇退当年正急流不独二疏为可慕他时当有景孙楼【公自注巨源近离东海郡有景疏楼】
　　【宋史陈抟谓钱惟演有仙骨麻衣道者曰此人但能于急流中勇退耳惟演果早年恬退汉书疏广为太子太傅兄子受为少傅广谓受曰吾闻知足不辱知止不殆功遂身退天之道也即日父子移病上疏乞骸骨去道路观者皆曰贤哉二大夫或叹息为之泣下】
　　潄石先生难可意【公自注谓巨源】齧氊校尉久无朋【公自注自谓】应知客路愁无奈故遣吟诗调李陵【公自注谓李君也】
　　【世说孙楚谓王济曰欲枕石潄流误云潄石枕流济曰流可枕石可潄乎楚曰所以枕流欲洗其耳所以潄石欲砺其齿汉书苏武留匃奴单于欲降之乃幽武置大窖中絶不与饮食武卧齧氊毛并咽之数日不死匈奴以为神乂初武与李陵俱为侍中武使匈奴明年陵降久之武归汉陵置酒起舞歌曰径万里兮度沙幕云云陵泣数行下因与武诀按苏武有别李陵诗四首陵亦作三首故后世称五言首苏李云】
　　云雨休排神女车忠州老病畏人夸诗豪正值安仁在空看河阳满县花【公自注盛为邑宰】
　　【白居易赴忠州道过巫山题诗于庙云为报巫山神女道速排云雨待清诗晋潘岳字安仁为河阳令种花满县人号河阳一县花】
　　胶西未到吾能说桑柘禾麻不见春不羡京尘骑马客羡他淮月弄舟人
　　王莽
　　汉家殊未识经纶入手功名事事新百尺穿成连夜井千金购得解飞人
　　【汉书王莽传宗室广饶侯刘京上言齐郡临淄县昌兴亭长辛当一暮数夣曰吾天公使也天公使我告亭长摄皇帝当为真即不信我此亭中当有新井亭长晨起视亭中诚有新井入地且百尺又莽又博募有竒技术可以攻匈奴者或言能飞一日千里莽辄试之取大鸟翮为两翼头与身皆着毛通引环纽飞数百步堕莽知不可用苟欲获其名皆拜为理军赐以车马待发蘅按此与董卓二诗具有深意入手功名事事新讥安石之变法岂信车中有布乎指吕惠卿之负安石也】
　　董卓
　　公业平时劝用儒诸公何事起相图只言天下无健者岂信车中有布乎
　　【后汉董卓传郑泰字公业与周珌伍琼共说卓以韩馥刘岱孔伷诸人为牧守及义兵起卓大怒曰卓初入朝二子劝用善士故相从而诸君到官举兵相图此二君卖卓卓何相负遂斩珌琼而郑泰以诡辞获免又王允与吕布谋诛卓有人书吕字于布上荷而行市歌曰布乎有告卓者卓不悟又董公健见第一卷诗注】
　　虎儿【王注此篇当为逺侄作】
　　旧闻老蚌生明珠未省老兎生于菟老兔自谓月中物不骑快马骑蟾蜍蟾蜍爬沙不肎行坐令青衫垂白须于菟骏猛不类渠指挥黄熊驾黑防丹砂紫麝不用涂眼光百步走妖狐妖狐莫夸智有余不劳摇牙咀尔徒【汉书韦康字元将弟诞字仲将孔融与康父书曰不意防珠近出老蚌左传楚人谓虎为于菟五经通义月中有兔与蟾蜍韩退之月蚀诗爬沙脚手钝谁使女解缘青防王注世之小儿必涂丹砂紫麝以辟不祥魏志曺真尝防吴质等真肥朱铄瘦质召优使说肥瘦真恚防刀瞠目言尔敢轻脱吾斩尔遂骂坐质按剑曰曹子丹汝非屠杌上肉呉质吞尔不摇喉咀尔不摇牙何敢恃势骄耶】
　　除夜病中赠段屯田【王注段释之也】
　　龙钟三十九劳生已强半歳暮日斜时还为昔人叹【公自注乐天诗云行年三十九歳暮日斜时】今年一线在那复堪把玩欲起强持酒故交云雨散惟有病相寻空斋为老伴萧条灯火冷寒夜何时旦倦仆触屏风饥鼯嗅空案数朝闭閤卧霜髪秋蓬乱传闻使者来策杖就梳盥书来苦安慰不怪造请缓大夫忠烈后髙义金石贯要当击权豪未肎覻衰懦【奴乱切一作愞】此生何所似暗尽灰中炭归田计已决此邦聊假馆三径麤成资一枝有余暖愿君更信宿庶奉一笑粲
　　【杜诗何人错忆穷愁日愁日愁随一线长嵗时记宫中以细线量日影至日日影添一线栁子厚书前过三十七年与瞬息无异后所得者其不足把玩亦已审矣白居易诗病与乐天相伴住触屏风用陈咸事详二卷王颐赴建州钱监诗注诗国风首如飞蓬唐史叚太尉秀实諡忠烈初朱泚反召秀实议事语至僭位秀实勃然起唾泚面大骂曰狂贼吾恨不斩汝头岂从汝反耶奋笏击泚泚举臂自捍才中其颡血流匍匐而走三径用蒋诩事详五卷和邵同年诗注荘子鹪鹩巢于深林不过一枝左传凡师一宿为舍再宿为信】
　　乔太博见和复次韵荅之
　　百年三万日老病常居半其间互忧乐歌笑杂悲叹颠倒不自知直为神所玩湏臾便堪笑万事风雨散自从识此理久谢少年伴逝将逰无何岂暇读城旦非才更多病二事可幷案愧烦贤使者弭节整纷乱乔侯瑚琏质清庙尝荐盥奋髯百吏走坐变齐俗缓未遭甘鹢退并进耻鱼贯毎闻议论余凛凛激贪懦莫耶当自跃岂复烦炉炭便应朝秣越未暮刷燕馆胡为守故邱眷恋桑榆暖为君叩牛角一咏南山粲
　　【列子杨朱曰百年夀之大齐得者千无一焉设有一者孩抱以逮昏老防居其半矣庄子逰于无何有之乡汉书窦太后好老子书召问辕固固曰此家人言耳太后怒曰安得司空城旦书乎后汉孔融传曺操讨乌桓融嘲之曰大将军逺征萧条海外昔肃慎氏不贡楛矢丁零盗苏武牛羊可并案也诗颂小序清庙祀文王也周易观盥而不荐汉书朱博传迁琅琊太守齐部舒缓养名博新视事右曺掾史皆移病卧博奋髯抵几曰观齐儿欲以此为俗耶皆斥罢诸病吏白巾走出府门又敕功曺官属多襃衣大祒不中节度自今掾史衣皆令去地三寸视事数年大改其俗左传僖十六年六鹢退飞过宋都周易贯鱼以宫人宠庄子大宗师大冶铸金金踊跃曰我且必为镆鎁大冶必以为不祥之金刷燕秣越顔延年赋语已见李白诗鸡鸣刷幽晡秣越唐明皇续薛令之诗任逐桑榆暖详见三巻苜蓿槃注琴操戚卫人饭牛扣角而商歌曰南山粲白石烂生不逢尧与舜禅短布单衣裁至骭从昏饭牛薄夜半长夜漫漫何时旦桓公闻之举以为相按粲本作矸音岸山石貌】
　　二公再和亦再荅之
　　寒鸡知将晨饥鹤知夜半亦知老病客遇节尝感叹光隂等敲石过眼不容玩亲友如抟沙放手还复散羁孤毎自笑寂寞谁肎伴元达号神君髙论森月旦纪明本贤将汩没事堆案欣然肎相顾夜阁灯火乱盘空愧不饱酒薄仅堪盥雍容许着帽不怪安石缓虽无窈窕人清唱弄珠贯幸有纵横舌说剑起慵懦二豪沈下位暗火埋湿炭岂似草元人嘿嘿老儒馆行看富贵逼炙手借余暖应念苦思归登楼赋王粲
　　【白居易诗蜗牛角上争何事石火光中寄此身晋良吏传乔智明字元达为隆虑共二县令二县爱之号为神君后汉许劭传邵字子将与从兄靖俱有髙名好共覈论乡党人物毎月辄更其品题故汝南俗有月旦评又叚颎传颎字纪明为防羗校尉穷讨先零东羗悉平之初颎与皇甫威明张然明并知名显达京师称为凉州三明云嵇康书堆案满几已见前晋书桓温请谢安为司马温诣安值其理髪安性迟缓久而方罢使取帻温见留之曰令司马着帽进其见重如此荘子有说剑篇唐元载为相有用事四人熏灼中外人为之语曰卓李郑薛炙手可热杜诗炙手可热势絶伦三国王粲以西京扰乱乃避地荆州依刘表因登江陵城楼懐归作登楼赋】
　　雪后书北台壁二首
　　黄昏犹作雨纤纤夜静无风势转严但觉衾裯如泼水不知庭院已堆盐五更晓色来书幌半夜寒声落画檐试扫北台看马耳未随埋没有双尖
　　【王注马耳山名与台相对按先生超然台记云园之北因城以为台者旧矣又云南望马耳常山】城头初日始翻鸦陌上晴泥巳没车冻合玉楼寒起粟光摇银海生花遗蝗入地应千尺宿麦连云有防家老病自嗟诗力退空吟冰柱忆刘义
　　【王注道经以项肩骨为玉楼眼为银海起粟使赵飞燕虽寒体无轸粟字又世传王荆公尝诵先生此诗叹云子瞻乃能使事至此公壻蔡卞曰句不过咏雪之状妆楼台如玉楼弥漫万象若银海耳荆公哂曰此出道书也又蝗遗子于地若雪深一尺则入地一丈麦得雪则滋茂而成稔歳此老农语也唐史刘又韩愈门人作雪车冰柱二诗出卢仝孟郊右樊宗师见而拜之】
　　谢人见和前篇二首
　　已分酒杯欺浅懦敢将诗力鬬深严渔簑句好真堪画栁絮才髙不道盐败履尚存东郭足飞花又舞谪仙檐书生事业真堪笑忍冻孤吟笔退尖
　　【韩退之聫句再入更深严王注郑谷雪诗江上晚来堪画处渔人披得一簑归段赞善摹为画图谷以诗谢之曰爱余风雪句幽絶写渔簑世说谢安尝内集俄而雪骤下安曰白雪纷纷何所似兄子朗曰撒盐空中差可拟道韫曰未若栁絮因风起又张融作海赋以示顾恺之恺之曰公此赋实超元虚但不道盐耳史记滑稽传东郭先生久待诏公车贫困衣弊履不完行雪中履有上无下足尽践地道中人笑之先生应之曰谁能履行雪中令人视之其上履也其下乃似人足者乎李白诗飞花送酒舞前檐退之诗兔尖斜莫并盖苦寒则笔退尖矣】
　　九陌凄风战齿牙银杯逐马带随车也知不作坚牢玉无奈能开顷刻花得酒彊欢愁底事闭门髙卧定谁家台前日暖君湏爱冰下寒鱼渐可叉
　　【韩退之雪诗随车翻缟带逐马散银杯谢惠连雪赋白玉虽白空守贞兮未若兹雪因时兴灭注引刘熙注孟子云白雪之性消白玉之性坚顷刻花韩湘事见上卷冬日牡丹注汝南先贤传洛阳大雪积地丈余令自出案行至袁安门无行迹谓安已死令人除雪入户见安偃卧问何以不出曰大雪人皆饿不宜干人令以为贤举为孝亷也】
　　鐡沟行赠乔太博【名叙字禹功】
　　城东坡陇何所似风吹海涛低复起城中病守无所为走马来寻鐡沟水鐡沟水浅不容辀恰似当年韩与侯有鱼无鱼何足道驾言聊复写我忧孤村野店亦何有欲发狂言湏斗酒山头落日侧金盆倒着接防搔白首忽忆从军年少时轻裘细马百不知臂弓腰箭南山下追逐长杨射猎儿老去同君两憔悴犯夜醉归人不避明年定起故将军未肎先诛霸陵尉
　　【韩退之诗吾党侯生字叔起呼我持竿钓温水又此纵有鱼何足求杜子羙诗夜防接软语落月如金盆晋书山简传襄阳儿童歌曰时时能骑马倒着白接防汉扬雄传上将大夸胡人以多禽兽命右扶风发民入南山捕熊罴豪猪虎豹狖玃狐兔麋鹿输长杨射熊馆以网为周阹纵禽兽其中令胡人手搏之上亲临焉雄从至射熊馆还献上长杨赋以风史记李广传广居蓝田南山中射猎尝夜从一骑出从人田间饮还至亭霸陵尉醉呵止广广骑曰故李将军尉曰今将军尚不得夜行何乃故也止广宿亭下居无何广为右北平太守请霸陵尉与俱至军斩之王注禹功尝欲换武故有此句其后果换左藏知钦州】
　　出城送客不及步至溪上二首
　　送客客巳去寻花花未开未能城里去且复水邉来父老借问我使君安在哉今年好风雪防见麦千堆春来六十日笑口防时开防作堂堂去何妨得得来倦逰行老矣旧隠赋归哉东望峨眉小卢山翠作堆【公自注郡东卢山絶类峨眉而小】
　　【白乐天诗青春只有九十日不开口笑是痴人唐人诗青春背我堂堂去白髪期人故故生僧贯休诗一瓶一鉢垂垂老万水千山得得来】
　　苏州姚氏三瑞堂【公自注姚氏世以孝称】
　　君不见董召南隠居行义孝且慈天公亦恐无人知故令鸡狗相哺儿又令韩老为作诗尔来三百年名与淮水东南驰此人世不乏此事亦时有枫桥三瑞皆目见天意宛在虞鳏后惟有此诗非昔人君更往求无价手【韩愈嗟哉董生行夀州属县有安丰唐贞元时县人董生召南隠居行义于其中又曰嗟哉董生孝且慈人不识惟有天翁知生祥下瑞无时期家有狗乳出求食鸡来哺其儿啄啄庭中拾虫蚁哺之不食鸣声悲全篇见文集吴郡图经枫桥在吴县西九里尚书有鳏在下曰虞舜盖姚氏所自出】
　　莫笑银杯小荅乔太博
　　陶潜一县令独饮仍独醒犹将公田二顷五十亩种秫作酒不种秔我今号为二千石歳酿百石何以醉賔客请君莫笑银杯小尔来歳旱东海窄防当拂衣归故邱作书贷粟监河侯万斛船中着美酒与君一生长拍浮【陶潜种秫详六卷自昌化双谿馆诗注荘子外物篇荘周家贫故往贷粟于监河侯晋毕卓尝谓人曰得酒满数百斛船四时甘味置两头右手持酒杯左手持蟹螯拍浮酒船中便足了一生矣】
　　送段屯田分得于字
　　劝农使者古大夫不惜春衫践泥涂王事靡盬君甚劬奉常客卿虬两须东武县令天马驹泮宫先生非俗儒相与野饮四子俱乐哉此乐城中无溪邉防杖自擕壶腰笏不烦【一作须】何易于胶西病守老且迂空斋愁坐纷墨朱四十岂不知头颅畏人不出何其愚
　　【王注劝农使者指段屯田奉常客卿乔太博也应为太常博士矣时赵杲为郡敎授三国崔琰对賔客虬须直视唐书何易于为益昌令刺史崔朴尝乗春与賔客泛舟索民挽纬易于腰笏身挽朴惊问状对曰民方耕桑不可役县令闲暇当任其劳朴愧疾驱去摭遗陶景与从兄书云昔仕宦期四十左右作尚书郎即投簮髙迈今三十六方作奉朝请头颅可知不如早去】
　　和段屯田荆林馆
　　南山有佳色无人空自奇清诗为题品草木变芬菲谢女得秀句留待中郎归便当勤鞭策仆倦马亦饥【公自注段有侄女在宻】
　　施注苏诗巻九
　　钦定四库全书
　　施注苏诗巻十
　　宋　苏轼　撰
　　施元之原注
　　武进邵长蘅删补
　　诗三十七首
　　【时守髙宻作】
　　赠上天竺辨才师【苏子由辨才法师塔铭略云师姓徐氏名元浄字无象于潜人生而左肩肉起如袈裟绦八十一日乃灭十嵗出家二十五赐紫及辨才号及其终实八十有一沈公遘治杭命住上天竺増室防至万础重楼杰阁冠扵浙西后退居龙井东坡守杭作亭风篁岭上名过溪亦曰二老此诗疑倅杭日所作误寘此巻】
　　南北一山门上下两天竺中有老法师瘦长如鹳鹄不知修何行碧眼照山谷见之自清凉洗尽烦恼毒坐令一都防男女礼白足我有长头儿角颊峙犀玉四嵗不知行抱负烦背腹师来为摩顶起走趁奔鹿乃知戒律中妙用谢羁束何必言法华佯狂啖鱼肉
　　【白乐天寄天竺师诗一山门作两山门两寺元从一寺分唐裴寛传寛衣碧瘠而长号碧鹳雀碧眼白足注竝见七巻后汉贾逵传自为児童常在太学诸儒为之语曰问事不休贾长头国语郑史伯曰今王恶角犀丰盈后汉李固传貌状有竒表鼎角匿犀足履文韩退之送僧澄观诗有僧来访呼使前伏犀挿脑髙颊颧摩顶用徐陵候寳志事详六卷席上代人赠别诗注子由塔碑子瞻中子迨生三年不防行请师为落髪摩顶晋唐彬传身长八尺走及奔鹿王注京师开寳寺僧俗姓张好诵法华经故呼张法华其言语散乱不经故亦呼为风法华又苏州义师状如风狂好活烧鲤鱼不待熟而食之】
　　游卢山次韵章传道
　　尘容已似服辕驹野性犹同纵壑鱼出入岩峦千仞表较量筋力十年初虽无窈窕驱前马还有鸱夷挂后车莫笑吟诗淡生活当令阿买为君书
　　【孔稚圭北山移文抗尘容而走俗状汉灌夫传局趣効辕下驹王褒传褒圣主得贤臣颂云翼乎如鸿毛遇顺风沛乎如巨鱼縦大壑晋王衍传岩岩清峙壁立千仞杨雄方言秦晋闲美状为窕言闲都也美心为窈言幽静也仪礼有执烛前马国语句践卑事夫差亲为夫差前马王注言官伎引马也鸱夷详七卷胡穆秀才遗古铜器诗注古诗话裴令公夜宴公索聨句元白有得色至杨汝士曰昔日兰亭无艳质此时金谷有高人白知不防加遽曰笙歌鼎沸勿作此冷淡生活元曰乐天可谓能保其名也元乃防之韩退之赠张秘书诗阿买不识字颇知书八分诗成使之冩亦足张吾军注或问鲁直阿买是退之何人答云退之侄必有据而云】
　　卢山五咏
　　卢敖洞【圗经敖秦博士避难此山遂得名】
　　上界足官府飞升亦何益还在此山中相逢不相识【韩退之酬卢给事诗天门九扇相当开上界真人足官府李太白通塘曲相逄不相识出没绕通塘】
　　饮酒台
　　博士雅好饮空山谁与娱莫向骊山去君王不喜儒【史记秦始皇骊山又三十五年诸生四百六十余人皆坑之咸阳卫宏古文官书序秦始皇宻令冬种于骊山谷中温防实成诏博士诸生説之人人各异使徃视之为伏机从上填之以土皆压死今新丰温汤防号愍儒乡见汉书儒林传注汉郦食其传初见沛公骑士曰沛公不喜儒】
　　圣灯岩
　　石室有金丹山神不知秘何必露光芒夜半惊童稚
　　三泉
　　皎皎岩下泉无人还自洁不用比三星清光同一月【诗国风绸缪束薪三星在天王注传曰明星之多不如一月之光】
　　障日峯
　　长安自不逺蜀客苦思归莫教名障日唤作小峨眉【公自注其状类峨眉但小耳】
　　【晋明帝纪帝年数嵗元帝坐置膝上因长安使来问曰汝谓日与长安孰逺对曰长安近不闻人従日邉来元帝异之明日宴羣僚又问之对曰日近元帝失色曰何乃异向者之言乎对曰举头见日不见长安由是益竒之李白登鳯皇台诗总为浮云能蔽日长安不见使人愁古乐府石崇作思归引】
　　次韵章传道喜雨【公自注祷常山而得】
　　去年夏旱秋不雨海畔居民饮咸苦今年春暖欲生蝝地上戢戢多于土预忧一旦开两翅口吻如风肎吐前时渡江入吴越布阵横空如项羽【公自注去嵗钱唐见飞蝗自西北来极可畏】农夫拱手但垂泣人力区区固难御扑縁鬉毛【一作尾】困牛马啖齧衣服穿房户坐观不救亦何心秉畀炎火传自古荷锄散掘谁敢后得米济饥还小补常山山神信英烈防驾雷公诃电母应怜郡守老且愚欲把疮痍手摩抚山中归时风色变中路已觉商羊舞夜牕骚骚闹松竹朝畦流膏乳从来蝗旱必相资此事吾闻老农语庶将积润扫遗孽收拾丰嵗还明主县前巳窖八千斛【公自注今春及今得蝗子八千余斛】率以一升完一亩更看蚕妇过初眠【公自注蚕一眠则蝗不复生矣】未用贺客来旁午先生笔力吾所畏蹙【蹴同】踏鲍谢跨徐庾偶然谈笑得佳篇便恐流传成乐府陋邦一雨何足道吾君盛德九州普中和乐职几时作试向诸生选何武
　　【唐韵蝝蝗子也左传宣十五年冬蝝生汉黥布传上望布军置阵如项籍军上恶之扑缘字出庄子详三卷次韵王诲夜坐诗注北史后秦有蝗齧草木皆尽牛马至相噉毛姚崇传诮倪若水曰今坐观蝗食苖忍而不救因以无年刺史其谓何诗小雅田祖有神秉畀炎火朝野佥载唐开元四年河南北蝗螽为灾敕遣使与州县驱逐采得一石者与石粟一斗者粟亦如之掘坑埋之唐十道四蕃志密州常山齐时祈雨常应因以为名王充论衡画雷公左手引连鼓右手椎之续仙传东王父与玊女投壶有不入者天为之笑则电后汉王郎传元元疮痍已过半矣家语童謡曰天将大雨商羊鼓舞五行志旱则鱼螺变为虫蝗汉霍光传使者旁午注一纵一横为旁午宋鲍昭齐谢眺与徐陵庾信前后以诗文鸣于南朝前汉礼乐志武帝立乐府采诗夜诵有赵代秦楚之讴汉王褒传益州刺史王襄欲宣风化于众庶闻褒有俊材使作中和乐职宣布诗选好事者令依鹿鸣之声习而歌之时汜乡侯何武为童子选在歌中乆之武等学长安歌太学下转而上闻宣帝召见武等观之皆赐帛谓曰此盛德之事吾何足以当之】
　　谢郡人田贺二生献花
　　城里田员外城西贺秀才不愁家四壁自有锦千堆珍重尤竒品艰难最后开芳心困落日薄艳战轻雷【公自注昨日雷雨】老守仍多病壮懐先已灰殷勤此粲者【公自注贺献花三朶】攀折为谁哉玉腕揎红袖金樽防白醅何当镊霜鬓强插满头回
　　【唐百官志太宗省内外官定制为七百二十员曰吾以此待天下贤才足矣然是时已有员外置汉贾谊传河南守闻其秀才召置门下杨巨源看花诗一林堆锦映千灯诗国风三英粲兮又见此粲者国语兽三为羣人三为众女三为粲杜牧之醉题金镊洗霜鬓又九日诗菊花须挿满头归】
　　惜花
　　吉祥寺中锦千堆【公自注钱塘花最盛防】前年赏花真盛哉道人劝我清明来腰鼓百面如春雷打彻凉州花自开沙河塘上插花回醉倒不觉吴儿咍岂知如今双鬓摧城西古寺没蒿菜有僧闭门手自栽千枝万叶巧剪裁就中一丛何所似马脑槃盛金缕杯而我食菜方清斋对花不饮花应猜夜来雨雹如李梅红残绿暗吁可哀【公自注钱塘吉祥寺花为第一壬子清明赏防最盛金盘防蓝以献于座者五十三人夜归沙河塘上观者如山尔后无复继也今年诸家园圃花亦极盛而龙兴僧房一丛亦竒但衰病牢落自无以发兴耳昨日雨雹如此花之存者有几可为叹息也】
　　【南京羯鼓録明皇尝遇二月初宿雨始晴景色明媚小殿亭内栁杏将吐叹曰对此景物岂可不与他判防遣高力士取羯鼓上临轩纵击一曲名春光好回頋栁杏皆拆上指笑谓嫔嫱曰此事不唤我作天公可乎唐裴行俭平都支遮匐获马脑盘广二尺杜子美诗内府殷红马脑盘春秋天雨雹】
　　和顿教授见寄用除夜韵
　　我笑陶渊明种秫二顷半妇言既不用还有责子叹无弦则无琴何必劳抚玩我笑刘伯伦醉髪蓬茆散二豪苦不纳独以锸自伴既死何用埋此身同夜旦孰云二子贤自结两重案笑人还自笑出口谈治乱一生溷尘垢晩以道自盥无成空得懒坐此百事缓仄闻顿夫子讲道出新贯岂无一尺书恐不记庸懦【奴乱切】陋邦贫且病数米铢称炭慙愧章先生十日坐空馆袖中出子诗贪读酒屡暖狂言各须慎勿使输薪粲
　　【渊明责子诗虽有五男児縂不好纸笔种秫无弦注并见前晋刘伶传字伯伦尝乘鹿车携一壶酒使人荷锸随之谓曰死便埋我着酒德颂曰俯观万物扰扰焉若江海之载浮萍二豪侍侧焉如蜾嬴之与螟蛉荘子大宗师死生命也其有夜旦之常天也传灯録据款结案又两重公案皆禅宗语如此类甚多宗门公案有一千七百説文牍书版也长一尺为率荘子庚桑楚简发而栉数米而炊称炭用韦荘事详四卷次韵栁子玊诗注晋孙盛传尝谒殷浩谈论食冷而复暖者数四汉刑法志罪人狱巳决定为城且舂满三嵗为鬼薪白粲惠帝纪注曰取薪给宗庙为鬼薪坐择米使正白为白粲皆二嵗刑也】
　　和子由四首
　　韩太祝送游太山
　　偶作郊原十日游未应回首厌笼囚但教尘土驱驰足终把云山烂漫酬闻道逢春思濯锦便须到处觅菟裘恨君不上东封顶夜看金轮出九幽
　　【蜀记锦城南有濯锦江左传隐十一年公曰使营菟裘吾将老焉菟兔都反史记封禅书武帝封禅上太山乃令人上石立之太山巅太山记东南峯名日观鸡一鸣见日出刘禹锡诗赤波千万里涌出黄金轮黄庭经九幽日月洞空无】
　　送春
　　梦里青春可得追欲将诗句绊余晖酒阑病客惟思睡蜜熟黄蜂亦懒飞芍药樱桃俱扫地【公自注病过此二物】鬓丝禅榻两忘机凭君借取法界观一洗人间万事非【公自注来书云近看此书余未尝见也】
　　【白乐天禽虫十二章蚕老蠒成不庇身蜂饥蜜熟属他人鬓丝禅榻注再见华严经法界观清凉澄观禅师述以明华严大防杜子美送韩十四诗叹息人闲万事非】
　　首夏官舍即事
　　安石榴花开最迟绛裙深树出幽菲吾庐想见无限好客子倦游胡不归坐上一樽虽得满古来四事巧相违令人郤忆湖边寺垂栁隂阴昼掩扉
　　【张华博物志张骞使西域还得安石榴窦子野酒谱扶风传云顿逊国有安石榴取汁数日成美酒白乐天山石榴诗题诗报我何所云苦云色似石榴裙郑谷子规诗春山无限好犹道不如归诗国风式微式微胡不归后汉孔融传常叹曰坐上客常满樽中酒不空吾无忧矣四事用谢灵运拟邺中诗序注已见】
　　送李供备席上和李诗
　　家声赫弈盖并凉也解防吟锦瑟旁擘水取鱼湖起浪引杯看剑坐生光风流别后人人忆才器归来种种长不用更贪穷事业风骚分付与沈湘
　　【汉中山靖王传雍门子壹防吟古诗话李商隐有锦瑟诗云是令狐楚之青衣杜子美诗暂醉佳人锦瑟旁韩退之诗擘水看蛟螭杜宴左氏荘诗检书烧烛短看剑引杯长】
　　西斋
　　西斋深且明中有六尺牀病夫朝睡足危坐觉日长昏昏既非醉踽踽亦非狂褰衣竹风下穆然中防凉起行西园中草木含幽香榴花开一枝桑枣沃以光鸣鸠得美防困立防飞翔黄鸟亦自喜新音变圎吭杖藜观物化亦以观我生【师荘切】万物各得时我生日皇皇
　　【晋贺循传晋武赐循以六尺牀白乐天诗好是幽眠防松阴六尺牀又诗日髙睡足犹慵起危坐见管子弟子职篇诗国风独行踽踽诗大雅吉甫作颂穆如清风宋玉九辩薄寒之中人诗国风桑之未落其叶沃若荘子山木篇覩一蝉方得美防而忘其身左太冲蜀都赋鸿俦鹤侣振露鹈胡雪飞水宿弄吭清渠荘子譲王篇原宪杖藜而应门齐物论周与胡蝶则必有分矣此之谓物化淮南子春女悲秋士哀而知物化周易观我生进退未失道也刘禹锡赋观物之余遂观我生陶潜归去来善万物之得时又寓形宇内复几时曷不委心任去留胡为皇皇欲何之杨子仲尼皇皇】
　　小儿
　　小儿不识愁起坐牵我衣我欲嗔小儿老妻劝儿痴儿痴君更甚不乐愁何为还坐愧此言洗盏当我前大胜刘伶妇区区为酒钱
　　【晋刘伶传伶求酒于妻妻捐酒毁器涕泣谏之】
　　寄刘孝叔【刘孝叔名述神宗时擢侍御史知杂数论事剀切防与王安石争狱事不合出知江州逾嵗提举崇禧观东坡倅杭与孝叔防虎邱和其二诗载第九卷吴兴六客堂孝叔其一人也此诗首言征伐之意熙寕三年十一月诏京畿河北京东西路置三十七将将官遂与州郡长吏争衡故云聨翩三十七将军走马西来各开府又立保甲法令诸州籍保甲聚民而教之禁令苛急徃徃去为盗郡县不敢以闻故云保甲连村团未徧五年立方田均税法诏司农以条约并式颁之天下嵗以九月委令佐分地计量乃书户帖连荘帐付之以为地符故云方田讼牒纷如雨七年吕惠卿建手实法使民自上其家之物产而官为注籍奉使者至析秋毫天下病之至八年十月乃罢故曰尔来手实降新书云云又曰平生学问止流俗是时安石凡议其新政者皆以流俗谓之也孝叔年七十二卒绍兴间録其风节赠秘阁修撰】
　　君王有意诛骄卤椎破铜山铸铜虎聨翩三十七将军走马西来各开府南山伐木作车轴东海取鼍漫战鼓汗流奔走谁敢后恐乏军兴污资【当作质】斧保甲连村团未遍方田讼牒纷如雨尔来手实降新书抉剔根株穷脉缕诏书恻怛信深厚吏防浅薄空劳苦平生学问止流俗众里笙竽谁比数忽令独奏鳯将雏仓卒欲吹得谱况复连年苦饥馑剥齧草木啖泥土今年雨雪颇应时又报蝗虫生翅股忧来洗盏欲强醉寂寞虚斋卧空甒公厨十日不生烟更望红裙踏筵舞故人屡寄山中信只有当归无别语方将雀防偷太仓未肯衣冠挂神武吴兴丈人真得道平日立朝非小补自从四方冠盖闹归作二浙湖山主髙踪已自杂渔钓大隐何曾弃簮组去年相从殊未足问道已许谈其粗【一作祖】逝将弃官徃卒业俗縁未尽那得覩公家只在霅谿上上有白云如白羽应怜进退苦皇皇更把安心教初祖
　　【三国志董卓传悉椎破铜人钟簴汉文帝纪初与郡守为铜虎符注铜虎符第一至第五国家当发兵遣使者至郡合符符合乃聼受之谢灵运诗金羁相驰逐聨翩何穷已栁子厚古东门行汉家三十六将军东方雷动横阵云汉赵广汉传劾苏贤为骑士屯霸上不诣屯所乏军兴蘅按资斧资字当是质字之误质与锧通史记范雎传臣之胷不足以当椹质而要不足以待斧钺又一语无効请伏斧质又石庆传罪当伏斧质又汉书梅福传虽伏质横分臣之愿也诸本既譌资旧注因竝作资斧觧极无谓今正后汉马严传注刘徽九章筭术曰方田第一晋王羲之传文符如雨倒错违背不复可知汉儒林传文章尔雅训辞深厚汉书司马迁传若望仆不相师而用流俗人之言注望怨也流俗谓随俗人之言而流移其志又刑余之人无足比数众里笙竽用东郭滥竽事详一卷将徃终南诗注晋乐志鳯将雏者旧曲也韩退之感春诗艶姬踏筵舞清眸射剑防孙盛杂语姜维诣诸葛亮与母相失后得母书令求当归维曰但有逺志不在当归许嵩建康实録太史慈从孙防为将曺公闻其名遗之书以箧封之发省无所道但贮当归尔韩退之诗家请官供不报答无异雀防偷太仓挂冠大隠竝已见前注汉椘元王传遣子郢客与申公俱卒业荘子渔父篇孔子请因受业而卒学大遒俗縁未尽用谢灵运语详七卷汪潭秀才诗注霅谿注详五卷赠孙莘老安心注详七卷病中游祖塔院王注公乌台诗案况复连年若饥馑至更望红裙踏筵舞供云近来饥荒飞蝗蔽天以讥朝廷行法事多阙失又言酒食无备公厨萧索以讥讽朝廷减削公使钱太甚公事既冗旱蝗又甚贰政巨藩尚如此窘廹耳】
　　孔长源挽诗二首【孔长源名延世宣圣裔孙以进士第一嘉祐间知封州有遗爱后知越州改宣州未至以为管勾三司理欠凭由司出知润州未行卒长源言若不防出口及见义慷慨老益自强虽龃龉不以易意工于为文三子皆自教以学文仲武仲平仲皆有传国史为时名臣诗云不愧蔡邕碑者曽子固志其墓也】
　　少年才气冠当时晚节孤风益自竒君胜宜为夫子后林宗不愧蔡邕碑南荒尚记诛元恶东越谁能事细儿耆旧如今几人在为君无憾为时悲
　　【韩愈孔戣墓志铭孔世卅八吾见其孙按戣字君严弟戡字君胜后汉郭太传太字林宗举有道卒四方之士千余人皆来防同志者乃共刻石立碑蔡邕为文既而谓涿郡卢植曰吾为碑铭多矣皆有慙德惟郭有道无愧色耳史记陈轸传荘舄越之鄙细人韩退之诗鲁连细児黠】
　　小堰门头栁系船呉山堂上月侵筵潮声半夜千岩响诗句明朝万口传【公自注长源自越过杭夜饮有羙堂上聨句长源诗云天目远随双凤落海门遥蹙两潮趋一坐称善】岂意日斜庚子后忽惊嵗在已辰年佳城一闭无穷事南望题诗泪洒牋
　　【舆地志吴山本名胥山避伍相故改为吴山杜子美送韦二诗念我能书数字至将诗不必万人传汉贾谊传为长沙傅有服飞入谊舍自伤悼以为寿不得长廼为赋以自广曰庚子日斜服集余舎止于坐隅貌甚闲暇后汉郑梦孔子吿之曰起起今年嵗在辰明年嵗在己既寤以谶合之知命当终谶曰嵗在龙蛇贤人嗟西京杂记滕公尝出东都马忽悲鸣掊地不前公使人掘地得石椁其上书云佳城鬰欝三千年见白日吁嗟滕公居此室】
　　寄吕穆仲寺丞
　　孤山寺下水侵门毎到先看醉墨痕楚相未亡谈笑是中郎不见典刑存【公自注杭有伶人善学吕举措酷似别后常令作之以为笑】君先去踏尘埃陌我亦来防桑枣村回首西湖真一梦灰心霜鬓更休论
　　【史记滑稽传楚相孙叔敖死优孟为叔敖衣冠抵掌谈笑王大惊以为叔敖复生也后汉孔融传素与蔡邕善邕卒后有虎贲士貌类于邕融每酒酣引与同坐曰虽无老成人尚有典刑邕为左中郎将裴度中书即事诗灰心缘忍事霜鬓为论兵】
　　余主簿母挽诗
　　闺庭兰玊照乡闾自昔虽贫乐有余岂独家人在中馈郤因麟趾识关雎云軿忽已归仙府乔木依然拥旧庐忍把还乡千斛泪一时洒向老莱裾
　　【晋谢传叔父安尝曰子弟亦何预人事正欲使其佳曰譬如芝兰玊树欲其生于庭堦耳周易家人在中馈贞吉诗小序麟之趾关雎之应也】
　　送赵寺丞寄陈海州
　　景疏楼上唤蛾眉君到应先诵此诗若见孟公投辖饮莫忘冲雪送君时
　　【景疏楼海州即东海郡为二疏之乡故有景疏楼也又见九卷诗注汉陈遵字孟公投辖详八卷和苏州太守诗注】
　　答陈述古二首
　　漫説山东第二州枣林桑泊负春游城西亦有红千叶人老簮花郤自羞
　　小桃破蕚未胜春罗绮丛中第一人闻道使君归去后舞衫歌扇总生尘【公自注陈有小妓述古称之】
　　【乐府徐陵杂曲舞衫回袖胜春风歌扇当牕似秋月刘越石答卢谌诗澄醪覆觞丝竹生尘】
　　张安道乐全堂
　　列子御风殊不恶犹被庄生讥数数歩兵饮酒中散琴于此得全非至乐乐全居士全于天维摩丈室空翛然平生痛饮今不饮无琴不独今无弦我公天与英雄表龙章鳯姿照鱼鸟但令端委坐庙堂北狄西戎谈笑了如今老去苦思归小字亲书寄我诗试问乐全全底事无全何处更相亏
　　【荘子逍遥游列子御风而行泠然善也旬有五日而后反彼于致福者未数数然也晋阮籍传歩兵厨营人善醸有贮酒三百斛乃求为歩兵校尉晋魏之际天下多故由是不与世事酣饮为常又康传与魏宗室婚拜中散大夫常修飬性服食之事弹琴咏诗自足于懐与山涛絶交书曰浊酒一杯弹琴一曲志意毕矣庾信诗歩兵未饮酒中散未弹琴萧索无真气昏昏有俗心荘子至乐篇天下有至乐无有哉至乐无乐至誉无誉逹生篇得全于酒犹若是而况得全于天乎维摩经长者维摩诘心念文殊师利与大众俱来即以神力空其室内除去所有惟置一牀世说王孝伯曰但使常得无事痛饮酒熟读离骚便可称名士晋陶潜蓄素琴一张弦徽不具毎朋酒之防则抚而和之曰但识琴中趣何劳弦上声晋康传康土木形骸不自藻饰人以为龙章凤姿天质自然左传哀七年吴太伯端委以治吴国语晋侯端委以入注云诸侯祭服也晋谢鲲传明帝在东宫问鲲论者以君方庾亮自谓何如答曰端委庙堂使百僚凖则鲲不如亮一邱一壑自谓过之杜子美诗谈笑无河北又洗兵马二三豪俊为时出整顿乾坤济时了荘子缮性篇乐全之谓得志古之所谓得志者非轩冕之谓也谓无以益其乐而已矣】
　　张文裕挽词【张文裕名掞举进士知益都县中丞范讽荐其材知莱州掖县民诉旱于州州不受文裕自为奏上之诏除登莱税役歴官龙圗直学士户部侍郎致仕卒年八十文裕齐州歴城人故有济南名士句益都在剑外而文裕有政故有剑外生祠句】
　　髙才本出朝廷右防事空推德业余每见便闻曹植句至今传寳魏华书济南名士新凋防剑外生祠已洁除欲寄西风两行泪依然乔木郑公庐
　　【汉田叔传上召与语汉廷臣无防出其右者周易天下之防事毕矣易系辞可乆则贤人之德可大则贤人之业三国魏陈思王植字子建善属文杜子美诗文章曺植波澜阔王注魏华河南人善书其字如禇河南而用笔开阔有豆卢公神道碑见于世又华为王徽之外孙善草书杜子美宴歴下亭诗海内此亭古济南名士多又寄杜位诗封书两行泪霑泗裛新诗白乐天寄刘苏州诗何堪老泪交流日正是西风摇落时后汉郑传孔融深敬于告高宻县为特立一乡曰郑君好学实懐明德今郑君乡宜曰郑公乡广开门衢令容髙车号为通德门】
　　懐西湖寄鼂美叔同年【鼂美叔名端彦时提防两浙刑狱置司杭州】
　　西湖天下景游者无愚贤浅深随所得谁防识其全嗟我本狂直早为世所捐独专山水乐付与宁非天三百六十寺幽防遂穷年所至得其妙心知口难传至今清夜梦耳目余芳鲜君持使者节风采烁云烟清流与碧巘安肎为君妍胡不屏骑从暂借僧榻眠读我壁闲诗清凉洗烦煎防杖无道路直造意所便应逢古渔父苇闲自延缘问道若有得买鱼勿论钱
　　【欧阳公镇阳园诗至今清夜梦犹绕北潭北汉霍光传天下想闻其风采荘子渔父详见七卷九日湖上防周李诗注杜子美诗白鱼如切玊朱橘不论钱】
　　和梅户曹防猎铁沟
　　山西从古説三明谁信儒冠也捍城竿上鲸鲵犹未掩【公自注近枭数盗】草中狐兔不须惊东州赵叟【一作傁】饮无敌南国梅仙诗有声不向如臯闲射雉归来何以得卿卿【公自注是日惟梅赵不射】
　　【后汉段颎传赞山西多猛三明俪踪详见九卷二公再和诗注左传宣十二年古者明王伐不敬取其鲸鲵而封之以为大戮于是乎有京观杜子美冬狩行草中狐兔尽何益天子不在咸阳宫左传宣十二年赵傁在后汉梅福传隠吴市门卒至今人以为仙左传昭二十八年贾大夫恶娶妻而美三年不言不笑御以如臯射雉获之其妻始笑而言卿卿注见四卷】
　　祭常山回小猎
　　青盖前头防皂旗黄茅冈下出长围弄风骄马跑空立趁苍鹰掠地飞回望白云生翠巘归来红叶满征衣圣明若用西凉簿白羽犹防效一挥
　　【南史侯景作长围围梁宋书魏主就臧质求酒封溲便与之魏主怒筑长围一夕而合晋张重华传重华据西凉用主簿谢艾为将军进军临河麻秋以三万众距之艾乘轺车冠白幍鸣鼓而行秋望而怒曰艾年少书生冠服如此轻我也命黑矟龙骧三千人驰击之左右大扰艾乃下车踞胡牀指麾防分贼以为伏兵发惧不敢进艾乗胜奔击大败之晋顾荣传陈敏之乱假荣丹阳内史荣与周玘等潜谋起兵攻敏荣发桥敛舟于南岸敏率万余人出不获济荣麾以白羽扇其众溃散】
　　和章七出守湖州二首【章惇字子厚】
　　方丈仙人出茫髙情犹爱水云乡功名谁使连三防身世何缘得两防早嵗归休心共在他年相见话偏长只应未报君恩重清梦时时到玊堂
　　【史记封禅书蓬莱方丈瀛洲此三神山者相传在渤海中诗小雅一月三防白乐天诗性与时相逺身将世两防陶渊明斜川诗吾生行归休汉扬雄传歴金门上玊堂有日矣李宗谔翰苑杂记太宗皇帝御书飞白玊堂之署四字淳化三年赐今在本院玊堂门上】
　　绛阙云台总有名应须极贵又长生鼎中龙虎黄金贱松下虵绿骨轻【公自注君好炉火而饵茯苓】霅水未浑缨可濯弁峯初见眼应明两巵春酒真堪羡独占人闲分外荣【晋傅西都赋巍巍绛阙续仙传谢自然入海至一山遇道士曰天台司马承祯身居赤城名在绛阙真良师也后汉朱景等传赞显宗追感前世功臣圗画二十八将于南宫云台王注金丹之术有日魄月魄白虎青龙真铅正永盖五行强名耳霅水弁峯注并见五卷诗国风为此春酒以介眉寿时子厚二亲无恙故云】
　　和张子野见寄三絶句
　　过旧游
　　前生我已到杭州到处长如到旧游更欲洞霄为隐吏一庵闲地且相留
　　【公答钱塘主簿陈师仲书云一嵗率常四五梦至西湖上此殆世俗所谓前缘者在杭州尝游寿圣院入门便悟曽到防言其院后堂殿山石防故诗中有前生已到之语杭州圗经洞霄宫在余杭县西南十八里唐大歴五年建为天柱观祥符元年改今额杜子美诗隐吏逢梅福】
　　见题壁
　　狂吟跌宕无风雅醉墨淋浪不整齐应为诗人一回顾山僧未忍扫黄泥
　　【小説有富家子杜四郎常戯为诗章号杜荀鸭以比荀鹤毎有诗即题屋壁亲賔或污墁之即云三十年来尘扑面如今始得一锨泥】
　　竹阁见忆
　　栢堂南畔竹如云此阁何人是主人但遣先生披鹤氅不须更画乐天真
　　【世说孟昶家在京口尝见王恭乘髙舆披鹤氅裘于时防雪昶于篱间窥之叹曰此真神仙中人竹阁有乐天祠堂】
　　和蒋防寄茶
　　我生百事常随缘四方水陆无不便扁舟渡江适吴越三年饮食穷芳鲜金虀玊脍饭炊雪海螯江柱初脱泉临风饱食甘寝罢一瓯花乳浮轻圎自从舍舟入东武沃野便到桑麻川翦毛胡羊大如马谁记鹿角腥槃筵厨中烝粟埋饭罋大杓更取酸生涎柘罗铜碾弃不用脂麻白土须盆研故人犹作旧眼看谓我好尚如当年沙谿北苑强分别水脚一线争谁先清诗两幅寄千里紫金百饼费万钱吟哦烹噍两竒絶只恐偷乞烦封纒老妻稚子不知爱一半已入姜盐煎人生所遇无不可南北嗜好知谁贤死生祸福久不择更论甘苦争蚩姸知君穷旅不自释因诗寄谢聊相鑴
　　【大业拾遗吴郡献松江鲈鱼脍湏八九月霜下之时鲈鱼白如雪取三尺以下者作之以香菜花叶相闲和以细缕金橙食之所谓金虀玊鲙东南之佳味也王注海螯言蟹江柱江瑶柱也韩退之箪诗倒身甘寝百疾愈刘禹锡茶诗欲知花乳清冷味湏是眠云跂石人汉地理志琅邪郡东武县世説诸阮饮酒不复用常杯斟酌以大罋盛酒圜坐相向大杓更饮之丁谓茶録北苑里名官焙曰龙焙盖造御茶也吕仲吉茶记壑源其别有八沙谿其一也蔡君谟茶録建安人鬬试以水痕先者为负故较胜负之説曰相去一水两水王注蜀人以芝蔴白土煎茶又盐姜煎茶亦蜀中风味唐薛防茶诗盐慎添长戒姜宜煮更夸】
　　答李邦直【李邦直名清臣蚤以词藻受知人主然志于利禄操持悖缪与邓温伯章惇诸人鋭意绍述正人窜逐几无噍类后追治其罪贬雷州司户公守高宻时邦直以京东提刑行部至宻也东坡七年瘴海仅得生还推原祸本实自邦直发之云】
　　美人如春风着物物未知羁愁似冰雪见子先流澌子从徐方来吏民举熙熈扶病出见之惊我一何衰知我久慵倦起我以新诗诗词如醇酒盎然熏四支径饮不觉醉欲和先昏疲西斋有蛮帐风雨夜纷披放懐语不择抚掌笑脱颐别来今几何春物已含姿栁色日夜暗子来竟何时徐方虽云乐东山禁游嬉又无狂太守何以觧忧思闻子有贤妇华堂咏螽斯盍不倒嚢槖卖剑买蛾眉不用教丝竹唱我新歌词
　　【楚词望美人兮未来东方朔七谏赴湘沅之流澌兮韵书澌流冰也老子众人熙熈如享太牢如登春台汉匡衡传诸儒语曰匡説诗觧人颐注使人笑而不防止也诗小序螽斯后妃子孙众多也按邦直再娶孙巨源女贤妇谓孙也刘禹锡杨栁枝词请君莫奏前朝曲唱我新翻杨栁枝】



　　施注苏诗巻十
　　钦定四库全书
　　施注苏诗巻十一
　　宋　苏轼　撰
　　施元之原注
　　武进邵长蘅删补
　　诗六十六首
　　【起守髙密至得代归京师作巻中有除夜大雪留潍州元日早晴遂行之作按公年谱除夜当是熈寕丙辰元日则丁巳元日也】
　　和文与可洋川园池三十首【唐地理志洋州洋川郡武徳元年析梁州之西乡黄金兴势置】
　　湖桥
　　朱阑画柱照湖明白葛乌纱曳履行桥下鱼晩无数识君拄杖过桥声
　　横湖
　　贪看翠盖拥红糚不觉湖邉一夜霜巻郤天机云锦段从教匹练写秋光
　　【古诗娥娥红粉糚纎纎出素手宋玉髙唐赋蜺为旌翠为盖木虚海赋云锦散文于沙汭之际韩退之曲江荷花诗撑舟昆明度云锦脚敲两舷呌呉歌谢晖诗澄江净如练】
　　书轩
　　雨昏石砚寒云色风动牙籖乱叶声庭下已生书帯草君疑是郑康成
　　【韩退之诗邺侯家多书揷架三万轴一一悬牙籖新若手未触三齐记略郑康成居不其城南山中教授山下草如薤叶长尺余人号康成书带草】
　　冰池
　　不嫌冰雪绕池防谁似诗人巧耐寒记取羲之洗砚处碧琉璃下黒蛟蟠
　　【杜子美诗胜里金花巧耐寒晋书王羲之传尝与人书云张芝临池学书池水尽黒使人耽之若是未必后之也洗砚承天归宗寺有右军墨池】
　　竹坞
　　晩节先生道转孤嵗寒唯有竹相娯麤才杜牧真堪笑唤作军中十万夫
　　【白乐天答贾舍人诗一别承明三领郡从教人道是麤材北梦琐言唐自大中以来以兵为戏廊庙之上耻言韬畧就有如卢藩薛能者目为麤材杜牧之贼竹林外裹兮十万丈夫已见三巻次韵子由诗注】
　　荻浦
　　雨折霜干不耐秋白花黄叶使人愁月明小艇湖邉宿便是江南鹦鹉洲
　　【九域志鄂州古迹有鹦鹉洲庾信诗春洲鹦鹉色流水桃花香李太白诗鹦鹉洲横汉阳渡】
　　蓼屿
　　秋归南浦蟪蛄鸣霜落横湖沙水清卧雨幽花无限思抱丛寒蝶不胜情
　　【家语孔子谓宰我曰违山十里蟪蛄之声犹在于耳江文通别赋送君南浦伤如之何】
　　望云楼
　　隂晴朝暮防回新已向虚空付此身出夲无心归亦好白云还似望云人
　　【华严经处世界如虚空如莲花不着水陶渊明归去来辞云无心而出岫】
　　天汉台
　　漾水东流旧见经银潢左界上通灵此台试向天文觅阁道中闲第防星
　　【尚书嶓冡导漾东流为汉谢希逸月赋斜汉左界北陆南躔汉天文志天一紫宫后十七星絶汉抵营室曰阁道】
　　待月台
　　月与髙人夲有期挂檐低户映蛾睂只从昨夜十分满渐觉冰轮出海迟
　　二乐榭
　　此间真趣岂容谈二乐并君已是三仁智更烦诃妄见坐令鲁叟作瞿昙【公自注来诗云二见因妄生】
　　灙泉亭
　　闻道池亭胜两川应须烂醉荅云烟劝君多拣长腰米消破亭中万斛泉
　　【杜子美诗烂醉是生涯李贺忆昌谷山居诗长鎗江米熟小树枣花香】
　　吏隐亭【吏隐出汝南先贤传郑钦事】
　　纵横忧患满人间颇怪先生日日闲昨夜清风眠北牖朝来爽气在西山
　　霜筠亭
　　觧箨新篁不自持婵娟巳有嵗寒姿要防凛凛霜前意须待秋风粉落时
　　无言亭
　　殷勤稽首维摩诘敢问如何是法门弹指未终千偈了向人还道夲无言
　　露香亭
　　亭下佳人锦绣衣满身璎珞缀明玑晩香消歇无寻处花巳飘零露已晞
　　【西域记西域国人首冠花缦身衣璎珞诗小雅湛湛露斯匪阳不晞】
　　涵虚亭
　　水轩花榭两争妍秋月春风各自偏惟有此亭无一物坐观万景得天全
　　谿光亭
　　决去湖波尚有情郤随初日动檐楹谿光自古无人画慿仗新诗与写成
　　【古诗话诗人以画为无声诗诗为有声画】
　　过谿亭
　　身轻歩稳去忘归四柱亭前野彴微忽悟过谿还一笑水禽惊落翠毛衣
　　【尔雅畧彴独木桥也庐山记逺公与陶元亮陆修静谈道不觉过虎溪因相与大笑故世传三笑圗】
　　披锦亭
　　烟红露緑晓风香燕舞莺嗁春日长谁道使君贫且老绣屏锦帐咽笙簧
　　禊亭
　　曲池流水细鳞鳞髙防传觞似洛濵红粉翠娥应不要画船来徃胜于人
　　【何逊下方山诗鳞鳞水逆去弥弥急还舟晋束晳传武帝问三日曲水之义晳曰昔周公城洛邑因流水以泛酒故逸诗云羽觞随波又秦昭王以三日置酒河曲见金人奉水心之剑曰令君制有西夏乃霸诸侯因此立为曲水二汉相承皆为盛集】
　　菡萏亭
　　日日移牀趁下风清香不尽思何穷若为化作千嵗巢向田田乱叶中
　　【史记防传有神在江南嘉林中常巢于芳莲之上抱朴子千嵗巢于莲叶或在丛蓍之下乐府江南曲江南可采莲莲叶何田田】
　　荼防洞
　　长忆故山寒食夜野荼防发暗香来分无素手簪罗髻且折霜蕤浸玉醅【长忆故山一作半雨半晴】
　　筼筜谷【异物志筼筜生水邉长数尺围一尺五六寸一节相去六七寸庐陵界有之始兴以南尤多】
　　汉川修竹贱如蓬斤斧何曽赦箨龙料得清贫馋太守渭川千亩在胷中【公有文与可画筼筜谷偃竹记云与可与其妻游谷中烧笋晩食发函得此诗失笑喷饭满案】
　　【卢仝寄男诗竹林吾最惜新笋好看守万箨抱龙儿攒迸溢林薮吾眼恨不见心膓痛如搊箨龙正称寃莫杀入汝口丁宁嘱付汝汝活箨龙否史记货殖传渭川千亩竹其人与千户侯等】
　　寒芦港
　　溶溶晴港漾春晖芦笋生时桞絮飞还有江南风物否桃花流水鮆【徂礼切】鱼肥
　　【张志和渔父词西塞山头白鸟飞桃花流水鳜鱼肥永衡记黄河二月三月水名桃花水韵注鮆刀鱼也】
　　野人庐
　　少年辛苦事犂锄刚厌青山绕故居老觉华堂无意味郤须时到野人庐
　　此君庵
　　寄与庵前抱节君与君到处合相亲写真虽是文夫子我亦真堂作记人
　　【杜子美丹青引必逢佳士亦写真王注名竹为抱节君先生新语也与可画竹名之曰墨君有堂焉先生作墨君堂记】
　　香橙径
　　金橙纵复里人知不见鲈鱼价自低须是松江烟雨里小船烧薤香虀
　　【王注鲈鱼所以为鲙金橙所以为虀松江之鲈江南所称也此为金虀玉鲙又详巻十和蒋防寄茶诗注】
　　南园
　　不种夭桃与緑杨使君应欲农桑春畦【一作畴】雨过罗纨腻夏垅风来饼饵香
　　北园
　　汉水巴山乐有余一麾从此首归涂北园草木慿君问许我他年作主无
　　【顔延年五君咏屡荐不入官一麾乃出守杜牧之将赴呉兴诗拟把一麾江海去】
　　寄题刁景纯藏春坞
　　白首归来种万松待防千尺舞霜风年抛造物陶甄外春在先生杖履中杨桞长齐低户暗樱桃烂熟滴堦红何时郤与徐元直共访防阳厐徳公
　　【景纯藏春坞前有冈皆种松公有诗云为君栽挿万松冈白乐天梦游春诗门桞暗全低檐樱红半熟防阳记厐徳公居岘山之南未尝入城府诸葛孔明每至徳公家独拜牀下徳公初不令止司马徳操尝诣徳公值其上冡徳操径入其室呼徳公妻子使速作黍徐元直向云当来就我与徳公谈其妻子皆罗拜堂下奔走共设须臾徳公还直入相就不知何者是客也】
　　玉盘盂【并序】
　　东武旧俗每嵗四月大防于南禅资福两寺以芍药供佛而今嵗最盛凡七千余朶皆重跗累蕚繁丽丰硕中有白花正圆如覆盂其下十余叶稍大承之如槃姿格絶异独出于七千朶之上云得之于城北苏氏园中周宰相莒公之别业也而其名俚甚乃为易之
　　杂花狼籍占春余芍药开时扫地无两寺糚成寳璎珞一枝争防玉盘盂佳名防作新翻曲絶品难寻旧画图从此定知年谷熟姑山亲见雪肌肤
　　【庄子逍遥游藐姑射之山神人居焉肌肤若冰雪绰约若处子其神凝使物不疵疠而年谷熟】
　　花不能言意可知令君痛饮更无疑但持白酒劝嘉客直待琼舟覆玉彛负郭相君初择地防羊属国首吟诗吾家岂与花相厚更问残芳有防枝
　　【周礼六彛皆有舟六彛谓鸡彛鸟彛斚彛黄彛虎彛蜼彛注舟所以荐彛如今之承盘也负郭看羊俱用苏氏事】
　　和潞公超然台
　　我公厌富贵常苦勲业寻相期赤松子永望白云岑清风出谈笑万窍为号吟吟成超然诗洗我蓬之心嗟我夲何人麋鹿强冠襟身微空志大交浅屡言深嘱公如得谢呼我幸寄音但恐酒钱尽烦公挥橐金
　　【汉张良传注赤松子仙人号神农时为雨师事见刘向列仙传诗大雅穆如清风再见庄子齐物论作则万窍怒号逍遥游夫子犹有蓬之心也夫张景阳咏史挥金乐当年嵗暮不留储杜子美戏简郑广文頼有苏司业时时与酒钱汉书陆贾传出所使越橐中装卖千金分其子】
　　闻乔太博换左藏知钦州以诗招饮
　　今年果起故将军幽梦清诗信有神马革裹尸真细事虎头食肉更何人阵云冷压黄茅瘴羽扇斜挥白葛巾痛饮从今有防日西轩月色夜来新
　　【公先有铁沟行赠乔云今年定起故将军故此云果且曰信有神也杜子美诗醉里从为客诗成觉有神后汉马援传男儿要当死于邉野以马革裹尸还葬耳何能卧牀上在儿女子手中邪班超传相者曰生燕颔虎头飞而食肉此万里侯相也史记天官书阵云如立垣再见通真子瘴论岭南从仲春讫仲夏行青草瘴季夏讫孟冬行黄茅瘴蜀诸葛亮与司马宣王对于渭濵王戎服莅事使人视亮乗素车葛巾羽扇指挥三军】乔将行烹鹅鹿出刀剑以饮客以诗戏之
　　破匣哀鸣出素虬倦防鶂鶂聼呦呦明朝只恐兼烹鹤此去还须郤佩牛便可先呼报恩子不妨仍带醉乡侯他年万骑归应好奈有移文在故邱
　　【云谿友议韦鹏翼题盱眙邵明府壁云自从煮鹤烧琴后背郤青山卧明月佩牛用汉龚遂事注见前韩退之送石处士诗忽骑将军马自号报恩子唐王绩撰醉乡记以配刘伶酒徳颂皮日休诗他年谒帝言何事请赠刘伶作醉侯孔稚珪北山移文引云周彦伦先隐北山后出为海塩令欲还山稚珪乃假山灵之意作文移之】
　　次韵刘贡父李公择见寄二首
　　白髪相望两故人眼防时事防番新曲无和者应思郢论少卑之且借秦嵗恶诗人无好语【公自注公择来诗皆道呉中饥苦之事】夜长鳏守向谁亲【公自注贡父近防妻】少思多睡无如我鼻息雷鸣撼四邻
　　【宋玉对楚王问客有歌于郢中者云云其曲弥髙其和弥寡汉张释之传释之言便宜事文帝曰卑之毋甚髙论令今可行于是言秦汉闲事汉贾山传言治乱之道借秦为喻名曰至言李贺诗沙路归来闻好语旱火不光天下雨】
　　何人劝我此闲来弦管生衣甑有埃緑蚁濡唇无百斛蝗虫扑面巳三回磨刀入谷追穷防洒涕循城拾弃孩为郡鲜欢君莫叹犹胜尘土走章台
　　【甑埃用后汉范丹甑中生尘事已见七巻注谢晖诗嘉鲂可荐緑蚁方独持史记秦始皇后赞餐未及下咽酒未及濡唇汉张敞传敞守京兆尹称职然无威仪时罢防过走马章台街公乌台诗话时朝廷新法减削公使钱及造酒不得百石致管弦生衣甑釜生埃及言蝗虫灾伤盗贼四起旱涝饥馑以见政事阙失皆新法不便之故】
　　寄黎眉州【黎眉州名錞字希声蜀人志林云希声治春秋有家法然为人质木迟缓刘贡父戏为黎檬子黎以为指其徳不知檬子真是木也一日聫骑出市人有鬻之者大笑防落马今吾谪海南所居有此木霜实累然二君皆入鬼録坐念故友之风味岂可复得刘固不冺于世黎亦能文字不苟随者】
　　胶西髙处望西川应在孤云落照邉瓦屋寒堆春后雪峨眉翠扫雨余天治经方笑春秋学好士今无六一贤【公自注君以春秋受知欧阳文忠公公自号六一居士】且待渊明赋归去共将诗酒趁流年
　　【韩退之寄卢仝诗春秋三传束髙阁独抱遗经防终始按王介甫素不喜春秋目为防烂朝报时介甫方得志故云治经方笑春秋学公为眉人黎方守眉故有渊明归去之句】
　　和赵郎中捕蝗见寄【赵郎中成伯时以尚书郎倅密州】
　　麦穂人许长谷苖牛可没天公独何意忍使蝗虫发驱攘着令典农事安可忽我仆既胼胝我马亦款矻飞腾渐云少筋力亦已竭苟无百篇诗何以醒睡兀初如疏畎浍渐若决澥渤往来供十吏腕脱不容歇平生轻妄庸熟视笑魏勃爱君有逸气诗坛专斩伐民病何时休吏职不可越慎无及世事向空书咄咄
　　【韩退之稲畦诗鱼肥知已秀鹤没觉初深尚书濬畎浍距川汉游侠传陈遵为河南太守至官召书吏十人治私书谢京师故人遵冯几口占书数百封唐王勮传为凤阁舍人寿春等五王出閤有司具仪忘载册文羣臣巳在方悟其阙勮召五吏执笔分占其辞粲然唐苏颋传为中书舍人时书诏填委口所占授轻重无所差书吏白曰丐公徐之不然手腕脱矣汉髙五王传灌婴闻魏勃夲教齐王反使使召责问勃勃退立股战而栗恐不能言者灌将军熟视笑曰人谓魏勃勇妄庸人耳汉宣帝纪吏或越职逾法以取名誉晋殷浩传虽被放黜口无怨言但终日书空作咄咄怪事四字】
　　登常山絶顶广丽亭
　　西望穆陵闗东望琅邪台南望九仙山北望空飞埃相将呌虞舜遂欲归蓬莱嗟我二三子狂饮亦荒哉红帬欲仙去长笛有余哀清歌入云霄妙舞纎腰回自从有此山白石封苍苔何尝有此乐将去复徘徊人生如朝露白髪日夜催弃置当何言万劫终飞灰
　　【史记齐世家昔召康公命我先君曰东至海西至河南至穆陵北至无棣王注穆陵山在沂水县琅琊山在沂水朐山诸城三县界始皇尝登山乐之作琅琊台地在今诸城东南又九仙山在钱塘临安或云在密州诸城县杜子美慈恩塔诗回首呌虞舜苍梧云正愁卢仝诗蓬莱山在何处玉川子乗此清风欲归去赵飞燕外传帝尝与后坐瀛洲榭后歌归风送逺之曲帝以文犀筯撃玉瓯令后所爱侍郎马无方吹笙以倚后歌中流歌酣风大起后扬袖曰仙乎仙乎去故而就新顺风扬音无方长噏细搦与相属帝曰无方为我持后遽舍笙持后履久之风霁后泣曰帝恩我使我仙去不得怅然泣数行下他日宫姝或襞帬为绉号留仙帬又飞燕舞腰宛转若流风之回雪晋羊祜传登岘山顾谓邹湛等曰自有宇宙便有此山由来贤逹胜士登此逺望如我与卿者多矣然堙灭无闻使人悲伤如百嵗后有知魂魄犹应登此山也刦灰见七巻金门寺中絶句诗注】
　　薄薄酒二首【并序】
　　胶西先生赵明叔家贫好饮不择酒而醉常云薄薄酒胜茶汤丑丑妇胜空房其言虽俚而近乎逹故推而广之以补东州之乐府既又以为未也复自和一篇以发覧者之一噱云耳
　　薄薄酒胜茶汤麤麤布胜无裳丑妻恶妾胜空房五更待漏鞾满霜不如三伏日髙睡足北牕凉珠襦玉柙万人相送归北邙不如悬鹑百结独坐负朝阳生前富贵死后文章百年瞬息万世忙夷齐盗蹠俱亡羊不如眼前一醉是非忧乐两都忘
　　【西京杂记汉制诸陵皆珠襦玉匣形如铠甲以金缕之张景阳七哀诗北邙何累累髙陵有四五借问谁家坟皆云汉世主王注子夏衣若悬鹑董京衣百结宋国有田夫尝衣緼黂自曝于日顾其妻曰负日之暄人莫知将献之于吾君荘子骈拇篇臧与谷二人牧羊而俱亡其羊问臧则挟防读书问谷则博塞以游二人事业不同其于亡羊均也伯夷死名于首阳之下盗跖死利于东陵之上二人所死不同其于残生伤性均也】薄薄酒饮两钟麤麤布着两重美恶虽异醉暖同丑妻恶妾夀乃公隐居求志义之从夲十不计较东华尘土北牕风百年虽长要有终富死未必输生穷但恐珠玉留君容千载不朽遭樊崇文章自足欺盲聋谁使一朝富贵面发红逹人自逹酒何功世闲是非忧乐夲来空【应璩古乐府道上逢三叟何以得此夀中叟前致词室内妻妾丑汉髙祖纪防败乃公事东华尘前軰戏语有西湖风月不如东华软红香土北牕风见前注汉王莾传赤眉樊崇等入闗烧长安宫室为墟宗庙园陵皆发掘唯霸陵杜陵完文帝霸陵宣帝杜陵后汉刘盆子传赤眉发掘诸陵凡有玉柙敛者率皆如生故遂多行滛秽古乐府今日牛羊上邱陇当时近前面发红白乐天尝作酒功赞】
　　同年王中甫挽词【王中甫名介三衢人中嘉祐六年直言极谏科东坡入三等中甫四等为秘书丞知静海县除秘阁校勘熈宁初介甫被召不复辞中甫寄诗曰草庐三顾动幽蛰蕙帐一空生晓寒盖有所讽介甫后赋诗云丈夫出处非无意猿鹤从来自不知为中甫发也介甫既得政神宗转对羣臣中甫进疏云愿陛下师心勿师人帝纳之以喻介甫且以奏疏示之介甫不乐深辟其言防考开封试与刘贡父言语往复御史劾之罢判鼓院归馆知湖州去郡卒官止祠部郎中】
　　先帝亲収十五人【公自注仁宗朝贤良十五人今惟富郑公张宣徽钱纯老及余与舍弟在耳】四方争防撃鹏鹍如君事业真堪用顾我衰迟不足论出处陞沉十年后死生契濶防人存他时京口寻遗迹宿草犹应有泪防
　　【诗国风死生契濶与子成説杜子美诗他时一笑后今日防人存】
　　七月五日二首【法令所载寻医为去官入务乃住理诗中所用盖出此】
　　避谤诗寻医畏病酒入务萧条北牕下长日谁与度今年苦炎热草木困薫煮况我早衰人幽居气如缕秋来有佳兴秫稻巳露还复此微吟往和糟牀注
　　【唐陆贽传避谤不著书晋顾荣传谓张翰曰惟酒可以忘忧但无如作病何王注诗寻医谓不作诗也酒入务谓止酒不饮也杜子美诗流汗卧江亭更深气如缕又羌村诗预知秫稲収已觉糟牀注】
　　何处觅新秋萧然北台上秋来未云防风日已清亮云间耸孤翠林表浮逺涨新枣渐堪剥晩瓜犹可饷西风送落日万窍含凄怆念当急行乐白髪不汝放
　　【诗国风八月剥枣万窍注三见汉杨恽传人生行乐耳须富贵何时杜子美诗苦遭白髪不相放】
　　赵郎中见和戏复答之
　　赵子吟诗如泼水一挥三百八十字奈何效我欲寻医恰似西施藏白地赵子饮酒如淋灰一年十万八千杯若不令君早入务饮竭东海生黄埃我衰临政多缪错羡君精采如秋鹗颇哀老子令日饮为君坐啸主画诺【韩退之寄崔立之诗文如翻水成初不用意为白乐天简简吟十三行坐事调品不肎迷头白地藏李太白防阳歌云百年三万六千日一日须倾三百杯若以嵗计则当十万八千杯矣神仙传麻姑云海中行复扬尘鲍照芜城赋直视千里外唯见起黄埃北梦琐言符载为刘辟真赞云灵螭出水秋鹗乗风后汉马援传援为陇西太守任吏以职但总大体而已诸曺吏白外事辄曰此丞椽之任何足相烦颇哀老子使得遨游若大姓侵小民黠羌欲拒旅此太守事耳前汉袁盎传丝能日饮亡何详四巻和刘道原咏史诗注后汉党锢传汝南太守賨资任功曹范滂南阳太守成瑨亦委功曹岑晊二郡为謡曰汝南太守范孟博南阳賨资主画诺南阳太守岑公孝农成瑨但坐啸】
　　次韵周邠寄鴈荡山图二首【周邠字开祖钱塘人东坡倅杭三年与开祖数从湖山之游见于酬唱故云西湖三载与君同是时开祖为乐清令鴈荡山寔在境内】
　　指防先凭采药翁丹青化出大槐宫眼明小阁浮烟翠齿冷新诗嚼雪风二华行观雄陜右九仙今巳压京东【公自注将赴河中密迩太华九仙在东武竒秀不减鴈荡也】此生的有寻山分巳觉温台落手中
　　【山志鴈荡山在温州乐清县天下竒秀然自古图牒不记祥符中方有人见之按西域书阿罗汉诺讵罗居震旦东南际大海鴈荡山芙蓉龙湫唐贯休为诺讵罗赞有鴈荡经行云漠漠龙湫宴坐雨蒙蒙句此山南有芙蓉峰下有芙蓉驿前临大海未知鴈荡龙湫所在后因伐木见山顶有大池相传以为鴈荡下有二潭以为龙湫云经行峡宴坐峰则后人因贯休诗名之者后汉厐公常入鹿门山采药不返异闻集淳于棼醉梦二紫衣吏召棼曰大槐安国王致命以为南柯太守及觉寻其所经由乃宅南大槐下蚁穴耳张平子西京赋缀以二华注大华少华也杜子美将适呉楚诗不意青草湖扁舟落吾手】
　　西湖三载与君同马入尘埃鹤入笼东海独来防出日石桥先去踏长虹遥知别后添华髪时向樽前説病翁所恨蜀山君未见他年携手醉郫筒
　　【齐地记秦始皇作石桥欲过海防日出处有神能驱石下海石去不速神辄鞭之石皆流血山志天台山石桥广不盈尺长数十丈下临絶涧渡得平路上有琼楼玉阙碧林醴泉瑶草神竒莫可名状旧称金庭洞天华阳风俗録郫人刳竹为筒醸酒筒中闭以藕丝包以蕉叶信宿香逹于外然后防之俗号郫筒酒成都记郫县因水得名杜子美诗酒忆郫筒不用沽】
　　送碧香酒与赵明叔教授【赵明叔教授胶西人】
　　闻君有妇贤且防劝君慎勿为楚相不羡紫駞分御食自遣赤脚沽村醸嗟君老狂不知愧更吟丑妇恶嘲谤诸生闻语定失笑冬暖号寒卧无帐碧香近出帝子家鹅儿破殻酥流盎不学刘伶独自饮一壶往助齐眉饷【史记滑稽传优孟为叔敖衣冠抵掌谈语嵗余像孙叔敖荘王置酒优孟前为夀王大惊欲以为相优孟曰请归与妇计之三日后复来曰妇言慎无为楚相不足为也如孙叔敖尽忠为防以治楚今死其子无立锥之地必如叔敖不如自杀于是荘王谢优孟召叔敖子封之寝邱又互见十巻寄吕穆仲诗注杜子美丽人行紫駞之峰出翠釡又御厨丝络送八珍韩退之寄卢仝诗一奴长须不裹头一婢赤脚老无齿又进学觧冬暖而儿号寒年丰而妻嗁饥碧香都尉王诜家醸也楚辞屈原九歌帝子降兮北渚注帝子谓尧女娥皇女英也鹅儿用杜子美诗已见前注晋刘伶传伶求酒于妻妻涕泣谏曰君酒太过必宜防之伶曰善吾不能自禁惟当祝鬼神自誓便可具酒肉妻从之伶跪祝曰天生刘伶以酒为名一饮一斛五斗觧酲妇儿之言慎勿可聼仍引酒御肉块然复醉又见十巻小儿诗注后汉梁鸿传其妻孟光为具食不敢于鸿前仰视举案齐眉】
　　赵既见和复次韵答之
　　长安小吏天所放日夜歌呼和丞相岂知后世有阿瞒【公自注曹公自言参之后】北海樽前捉私醸先生未出禁酒国诗语孤髙常近谤几回无酒欲沽君郤畏有司书簿帐【公自注近制公使酒过数法甚重】酸寒可笑分一斗日饮亡何足袁盎更将险语压衰翁只恐自是台无饷
　　【荘子马蹏篇一而不党命曰天放汉曹参相舍歌呼已见四巻再和诗注后汉孔融传曹操以年饥兵兴表制酒禁融频书争之多侮慢之辞融尝为北海相阿瞒操小字唐王绩传待诏门下省故事官给酒日三升或问待诏何乐荅曰良醖可恋耳侍中陈叔逹闻之日给一斗时称斗酒学士汉袁盎注再见】
　　赵郎中往莒县逾月而归复以一壶遗之仍用前韵
　　东邻主人游不归悲歌夜夜闻舂相门前人閙马嘶急一家喜气如春醸王事何曽怨独贤室人岂忍交讁谤大儿踉蹡越门限小儿咿哑语绣帐定教舞袖掣伊凉更想夜庖鸣瓮盎题诗送酒君勿诮免使退之嘲一饷【曲礼舂不相史记商君传童子不歌謡舂者不相杵诗小雅我从事独贤又国风我入自外室人交徧讁我韩退之赠张籍诗有儿虽甚怜教示不免简君来好呼出踉蹡越门限汉东方朔传伊优哑者辞未定也韩退之醉赠张秘书诗长安众富儿盘馔罗羶荤不觧文字饮惟能醉红帬虽得一饷乐有如聚飞蚊】
　　苏潜圣挽词【苏潜圣名泳成都新繁人举进士知干州卭州官至职方郎中致仕其子名槩亦登第终著作郎】
　　妙龄驰誉百夫雄晩节忘懐大隐中悃愊无华真汉吏文章尔雅称吾宗趋时肎负平生志有子还应不死同惟我闲思十年事数行老泪寄西风
　　【后汉章帝纪元和二年诏曰安静之吏悃愊无华杜子美诗出门搔白首苦负平生志左传昭六年季平子曰子服氏有子哉三国呉张温传孙权问公卿曰温当今与谁为比顾雍曰当今无軰权曰如是张允不死也】
　　和鼂同年九日见寄
　　仰看鸾鹄刺天飞富贵功名老不思病马巳无千里志骚人长负一秋悲古来重九皆如此别后西湖付与谁遣子穷愁天有意呉中山水要清诗
　　【韩退之祭桞子厚文一斥不复羣飞刺天晋王敦传每酒后辄咏魏武乐府曰老骥伏枥志在千里烈士暮年壮心不巳楚辞宋玉九辨悲哉秋之为气也又皇天平分四时兮窃独悲此凛秋杜牧之九日诗古往今来只如此牛山何必独沾衣白乐天读李杜集诗天意君须防人间要好诗】
　　送乔施州【王注乔叙字禹功尝以太博换左藏知钦州其后除知施州】
　　恨无负郭田二顷空有载行书五车江上青山横絶壁云闲细路蹑飞虵鸡号黒暗通蛮货蜂閙黄连采蜜花共怪河南门下客不应万里向长沙【公自注乔受知于呉丞相而施州风土大类长沙】
　　【负郭田注再见前荘子惠施多方其书五车酉阳杂俎波斯人谓牙为白暗犀为黒暗抱朴子通天犀有一白理如线者以盛采置羣鸡中鸡往啄至辄惊郤故南人名曰骇鸡犀也夲草南中有蜜色黄味苦蜂衔黄连花作之】
　　雪夜独宿栢仙庵
　　晩雨纎纎变玉霙小庵髙卧有余清梦惊忽有穿牕片夜静惟闻泻竹声稍压冬温聊得健未濡秋旱若为耕天公用意真难防又作春风烂漫【一作熳】晴
　　【韩退之诗防纎晩雨不能晴韩诗外传雪花曰霙谢惠连雪赋始縁甍而冒栋终开帘而入隙杜荀鹤雪诗岩谷惟闻折竹声李太白荅丁十一诗待得明朝酒醒罢与君烂漫寻春晖】
　　和孔郎中荆林马上见寄【孔宗翰字周翰宣圣五十世孙与东坡密州为代未至以此诗先之】
　　秋禾不满眼宿麦种亦稀永媿此邦人芒刺在肤肌平生五千巻一字不救饥方将怨无襦忽复歌缁衣堂堂孔北海直气凛羣儿朱轮未及郊清风已先驰何以累君子十万贫与羸滔防满四方我行竟安之何时剑闗路春山闻子规
　　【汉书食货志董仲舒曰愿诏大司农使闗中益种宿麦霍光传若有芒刺在背北史崔儦传大署其户曰不读五千巻书者无得入此室三国遗録魏文帝云文为当代所宗读书五千巻许登阁观书登者才六人后汉防范传为蜀郡太守百姓歌之曰平生无襦今五绔诗小序缁衣美武公也后汉孔融传融字文举为北海相韩退之诗不知羣儿愚那用故谤伤后汉舆服志中二千石二千石皆皂盖朱两轓其千石六百石朱左轓九域志剑门闗利州路】
　　畱别雩泉【公雩泉记常山西南有泉乃琢石为井作亭其上而名之曰雩泉古者谓吁嗟而求雨曰雩】
　　举酒属雩泉白髪日夜新何时泉中天复照泉上人二年饮泉水鱼鸟亦相亲还将弄泉手遮日向西秦【世説晋简文入华林园顾谓左右曰防心处不必在逺翳然林水便自有濠濮间想也觉鸟兽禽鱼自来亲人杜牧之途中絶句惆怅江湖钓竿手郤遮西日向长安】
　　畱别释迦院牡丹呈赵倅
　　春风小院郤【一作初】来时壁闲惟见使君诗应问使君何处去凭花説与春风知年年嵗嵗何穷巳花似今年人老矣去年崔防若重来前度刘郎在千里
　　【夲事诗博陵崔防清明日防都城南从居人家求饮扣门久之有女子以杯水至独倚小桃伫立意属殊厚明年复往门巷如故而扃鏁寂然因题诗左扉曰人面不知何处去桃花依旧笑春风刘郎用刘禹锡句注再见】董储郎中尝知睂州与先人游过安邱访其故居见其子希甫留诗屋壁
　　白髪郎潜旧使君至今人道最能文只鸡敢忘桥公语下马来寻董相坟冬月负薪虽【一作那】得免邻人吹笛不堪闻死生契濶君休问洒泪西南向白云
　　【汉武帝至郎署见一郎眉须皓白问何时为郎对曰臣姓顔名驷以文帝时为郎文帝好文而臣好武景帝好老臣尚少陛下好少臣已老是以三叶不遇上感其言擢为防稽都尉张衡赋厐眉而郎潜兮逮三叶而遘武后汉桥传魏武祭桥文云士死知已懐此无忘又承从容约誓之言徂殁之后路有经由不以斗酒只鸡过相沃酧车过三歩腹痛勿怨按三国魏太祖纪徂殁作殂逝勿怨作勿怪国史补董仲舒坟在长安门人过必下马故号下马陵而语讹谓虾蟇陵史记滑稽传孙叔敖死其子穷困负薪向子期思旧赋序余少与嵇康吕安居止接近其后各以事见法逝将西迈经其旧庐于时日薄虞渊寒冰凄然邻人有吹笛者发声寥亮追思曩昔游燕之好感昔而叹故作赋云杜子美懐旧诗老罢知明镜悲来望白云】
　　刘贡父见余歌词数首以诗见戏次其韵
　　十载飘【一作凛】然未可期那堪重作看花诗门前恶语谁传去醉后狂歌自不知刺舌君今犹未戒灸眉吾亦更何辞相从痛饮无余事正是春容最好时
　　【杜牧之诗十载飘然绳检外隋书贺若弼父敦临刑呼弼谓曰吾以舌死汝不可不思因引锥刺弼舌戒以谨口晋郭舒为王澄别驾荆土士人宗廞尝因酒忤澄怒叱左右棒廞舒厉色谓左右曰使君过醉汝軰何敢妄动澄恚曰别驾狂邪因遣搯其鼻灸其眉舒跪而受之廞遂得免杜子美醉时歌忘形到尔汝痛饮真吾师】除夜大雪留潍州元日早晴遂行中途雪复作
　　除夜雪相留元日晴相送东风吹宿酒瘦马兀残梦葱昽晓光开旋转余花弄下马成野酌佳哉谁与共须臾晩云合乱洒无缺空鹅毛垂马騣自怪骑白凤三年东方旱逃户连欹栋老农释未叹泪入饥肠痛春雪虽云晩春麦犹可种敢怨行役劳助尔歌饭罋
　　【刘驾早行诗马上兀残梦马嘶时复惊白乐天诗门前雪片似鹅毛曹唐游仙诗不知今夜防何处侍从皆骑白凤凰农谚霜淞打雾淞穷汉备饭罋】
　　大雪青州道上有懐东武园亭寄孔周翰
　　超然台上雪城郭山川两竒絶海风吹碎碧琉璃时见三山白银阙盖公堂前雪緑牕朱户相明灭堂中美人雪争妍粲然一笑玉齿頬就中山堂雪更竒青松怪石乱琼丝惟有使君游不归五更上马愁敛眉君不见淮西李侍中夜入蔡州缚取呉元济又不见防阳孟浩然长安道上骑驴吟雪诗何当闭门【一作户】饮美酒无人毁誉河东守
　　【杜子美诗天地黯惨忽异色波涛万顷堆琉璃史记封禅书三神山其物禽兽尽白金银为宫阙唐李愬讨吴元济防大雪夜入蔡城黎明禽元济槛送京师王注或问郑綮诗思对曰诗思在灞桥雪中驴背上又浩然有长安道中雪诗史记季布为河东守孝文时人有言其贤召欲以为御史大夫人又言其勇使酒难近至留邸一月见罢布进曰陛下以一人誉召臣以一人毁去臣臣恐天下有识者有以窥陛下也】
　　至济南李公择以诗相迎次其韵二首【公择知湖州东坡以杭倅来防今自髙宻官满过济南而公择复为守在焉】
　　裘羸马古河濵野濶天低糁玉尘自笑餐毡典属国来看换酒谪仙人宦游到处身如寄农事何时手自亲剰作新诗与君和莫因风雨废鸣晨
　　【何逊咏雪诗时逐微风起谁言非玉尘餐毡汉苏武事武还至京师拜典属国注已见前摭言贺知章一见李白呼为谪仙人因觧金龟换酒为乐诗国风风雨如晦鸡鸣不巳杜子美催树鸡栅诗不昧风雨晨乱离减忧慼】
　　夜拥笙歌霅水濵回头乐事总成尘今年送汝作太守到处逢君是主人聚散细思都是梦身名渐觉两非亲相从继烛何须问蝙蝠飞时日正晨
　　【送人作守罗友事见三巻送吕希道诗注老子名与身孰亲左传庄二十二年饮齐桓公酒乐公曰以火继之蝙蝠注已见七巻】
　　和孔君亮郎中见赠
　　偶对先生尽一樽醉看万物汹崩奔优防共我卒嵗肮脏如君合倚门只恐掉头难久住应须倾葢便深论固知严胜风流在又见长身十世孙【公自注戣字君严弟戡字君胜退之志其墓云孔世卅八吾见其孙白而长身今君亮四十八世矣】
　　【谢灵运入彭蠡诗坼岸屡崩奔史记孔子世家优哉游哉维以卒嵗肮脏倚门用赵壹句详见七巻明日重九诗注】














　　施注苏诗巻十一
　　钦定四库全书
　　施注苏诗巻十二
　　宋　苏轼　撰
　　施元之原注
　　武进邵长蘅删补
　　诗四十首
　　【起丁巳春留京师至四月之官彭城以后作】
　　送范景仁游洛中
　　小人真闇事闲退岂公难道大吾何病言深听者寒忧时虽蚤白住世有还丹得酒相逢乐无心所遇安去年行万里蜀路走千盘投老身弥健登山意未防西游爲樱笋东道尽鹓鸾杖屦携儿去园亭借客看折花斑竹寺弄水石楼滩鬻马衰怜白惊雷怯笑韩藓书标洞府【公自注欧阳永叔尝游嵩山日暮于絶壁上见苔藓成文云神清之洞明日复寻不见】松盖偃天坛试与刘夫子重寻靖长官【公自注刘几云曽见人嵩山幽絶处眼光如猫意其爲靖长官也又送乔仝诗引云靖长官唐末五代人得道不死】
　　【史记孔子世家顔回曰夫子之道至大故天下莫能容虽然夫子推而行之不容何病不容然后见君子战国策冯忌见赵王曰服子曰客交浅而言深是乱也客曰不然交浅而言深是忠也按景仁尝累疏力诋王安石安石大怒持其疏至手颤故云聴者寒隐丹经有大小还丹秦中嵗时记唐有樱笋厨白乐天歇马吟忽忆家园须速去樱桃欲熟笋应生左传僖三十年含郑以为东道主世説陈太邱诣荀朗陵贫俭无仆役乃使元方将车季方持杖从后唐白居易致仕洛中既老又病风将鬻其骆马马悲鸣复留之作不能忘情吟又有卖骆马诗嵩山韩退之题名云元和四年二月二十六日与樊宗师卢仝自洛中至少室谒李勃遂至龙潭下钓遇雷明日乃归欧阳集古跋尾右韩退之题名在洛阳嵩山天封宫石柱上刻之记龙潭遇雷事余为西京留守推官游嵩山入天封宫登山项之武后封禅处有石记戒人游龙潭者毋语笑以黩神龙龙怒则有雷恐因念退之记遇雷意其有所诫也九域志洛阳有天坛山】
　　次韵景仁留别
　　公老我亦衰相见恨不数临行一杯酒此意重山岳歌词白纻清琴弄黄钟浊诗新眇难和饮少仅可学欲参兵部选有力谁如荦且作东诸侯山城雄鼓角南游许过我不惮千里邈防当闻公来倒屣髪一【一作三】握
　　【嵇叔夜飬生论从衰得白从白得老沈约别范安成诗及尔各衰暮非复别离时勿言一杯酒明日难重持乐府题觧白纻吴地所出白纻舞夲吴舞也梁武帝令沈约改其词为四时歌周礼凡乐黄钟为宫郑氏云凡五声宫之所生浊者为多唐选举志武选兵部主之朝野佥载崔湜为吏部侍郎有选人白湜曰某能翘闗负米湜笑曰若壮何不选兵部答曰外议谓侍郎下有气力者即得选左传荘三十二年雩讲于梁氏女公子观之圉人荦自墙外与之戏子般怒使鞭之公曰不如杀之是不可鞭荦有力焉能投盖于稷门晋嵇康传吕安服康髙致每一相思千里命驾三国王粲传蔡邕闻粲在门倒屣迎之史记鲁世家周公一沐三握髪一饭三吐哺】
　　书韩干牧马图
　　南山之下汧渭之闲想见开元天寳年八坊分屯隘秦川四十万匹如云烟骓駓骃骆骊驑騵白鱼赤兎骍皇防【胡安切】龙颅凤颈狞且妍竒姿逸徳隐驽顽碧眼胡儿手足鲜嵗时剪刷供帝闲柘袍临池侍三千红糚照日光流渊楼下玉螭吐清寒往来蹙【蹴同】踏生飞湍众工防笔和朱铅先生曹覇弟子韩廐马多肉尻【立刀切】脽【音谁】圆肉中画骨夸尤难金羁玉勒绣罗鞍鞭棰刻烙伤天全不如此图近自然平沙细草荒芊绵惊鸿脱兎争后先王良挟策飞上天何必俯首服短辕
　　【史记秦始皇纪非子好马周孝王召使主马于汧渭之闲唐兵志唐初得突厥马二千匹又得隋马三千于赤岸泽徙之陇右监牧之制始扵此用张万嵗领羣牧自贞观麟徳四十年间马七十六万六千置八坊岐豳泾宁闲地广千里自万嵗失职马政颇废开元初国马益耗及王毛仲领内外闲廐马稍稍复始二十四万至十三年及四十三万王毛仲传从帝东封牧马数万疋每色一队相间如锦绣天子才之杜子美天育骠骑歌当时四十万匹马张公叹其才尽下诗駉颂有骓有駓又骃骆骊鱼骍皇俱见駉颂驑騵见尔雅赤吕布马名唐韵防防番大马刘琬马赋龙头乌目麟腹虎胷杜胡马行凤臆麟鬐未易识周礼校人掌王马之政天子十有二闲马六种六典曰隋文帝服柘黄袍巾带聼朝遂以为常荘子田子方篇宋元君将画图众史皆至防笔和墨在外者半杜子美丹青引赠曹将军弟子韩干早入室亦能画马穷殊相干惟画肉不画骨忍使骅骝气凋防汉东方朔传结股脚连脽尻荘子马蹄篇伯乐曰我善治马烧之剔之刻之雒之连之以羁馽编之以皁栈马之死者十二三矣曹植赋翩若惊鸿宛若游龙史记田单传后如脱兎敌不及拒天文志汉中四星曰天驷旁一星曰王良王良防马车骑满野汉王褒传及至驾齧防骖乗旦王良执靶韩哀附舆纵驰骋骛忽如景靡过都越国蹶如歴块追奔电逐遗风汉灌夫传局促効辕下驹】
　　送鲁元翰少卿知卫州【公自宻移守河中至京师改徐州时有防不许入国门寓城外范蜀公园故首句云云鲁元翰名有开乃肃简公之侄自知南康代还王介甫问江南如何元翰对新法当为异日患介甫怒仅得倅杭公时亦为杭倅与鲁同官鲁先代去七巻有夀星寺饯鲁少卿诗即元翰也】
　　冗士无处着寄身范公园桃花忽成隂荠麦秀已繁闭门春昼永惟有黄蜂喧谁人肎携酒共醉榆桞村髯卿独何者一月三到门我不往拜之髯来意弥敦堂堂元老后亹亹仁人言忆在钱塘嵗情好均弟昆时于冰雪中笑语作春温欲饮径相觅夜开丛竹轩搜寻到箧笥鲊醢无复存每愧烟火中玉腕亲炮燔别来今防何相对如梦魂告我当北渡新诗侑清樽坡陁太行麓汹涌黄河翻仕宦非不遇王畿西北垣斯民如鱼耳见网则惊奔皎皎千丈清不如尺水浑刑政虽首务念当飬其源一闻襦袴音盗贼安足论
　　【蜀闗羽传犹未若髯之絶伦逸羣也晋谢安传弱冠诣王蒙蒙曰此客亹亹为来逼人左传昭三年君子曰仁人之言其利溥哉杜子美贻桞少府诗桞侯披衣笑见我顔色温又醉时歌得钱即相觅沽酒不复疑小説载诗云吹火红唇动揎薪玉腕斜遥观烟里面恰似雾中花事见孟啓夲事诗襦袴用后汉亷范事见前巻和孔郎中诗注】
　　次韵子由送蒋防赴代州学官
　　功力争先变法初典刑独守老成余穷人未信诗能尔倚市悬知绣不如代北诸生渐狂简牀头杂説为爬梳归来问鴈吾何敢疾世王符觧著书
　　【史记货殖传刺绣文不如倚市门东汉王符隐居著书三十篇以讥当世得失号曰潜夫论又皇甫规觧官归安定乡人有以货得鴈门太守者亦去职还家书刺谒规规卧不迎既入问卿在郡食鴈美乎有顷又白王符在门规素闻符名乃惊遽而起衣不及带屣履迎门援符手而还与同坐极欢时人为之语曰徒见二千石不如一逢掖】
　　宿州次韵刘泾【刘泾字巨济】
　　我欲归休瑟渐希舞雩何日着春衣多情白髪三千丈无用苍皮四十围晩觉文章真小伎早知富贵有危机为君垂涕君知否千古华亭鹤自飞【公自注泾之兄汴亦有文死矣李白秋浦歌白髪三千丈縁愁似防长杜子美古柏行霜皮溜雨四十圜黛色参天二千尺富贵危机晋诸葛长民语见七巻韩子华石淙庄诗注晋书陆机临死叹曰华亭鹤唳岂可复闻乎】
　　和李邦直沂山祈雨有应
　　髙田生黄埃下田生苍耳苍耳亦已无更问麦有防蛟龙睡足亦觧慙二麦枯时雨如洗不知雨从何处来但闻吕梁百歩声如雷试上城南望城北际天菽粟青成堆饥火烧肠作牛吼不知待得秋成否半年不坐龙慵共怨天公不怨龙今朝一雨自赎龙神社鬼各言功无功日盗太仓谷嗟我与龙同此责劝农使者不汝容因君作诗先自劾
　　【杜子美诗雨降不濡物良田起黄埃荘子逹生篇孔子观于吕梁县水三十仞流沬四十里王注吕梁今谓百歩洪在彭城郡东龙神见法华经社鬼见汉王莽传汉孙寳传张忠辟为属欲令授子经更为除舍设储偫寳自劾去韩退之诗家请官供不报答无异防雀偷太仓行抽手版付丞相不待弹劾还耕桑公诗亦此意】
　　和孔宻州五絶
　　见邸家园留题
　　大斾传闻载酒过小诗未忍着砖磨阳闗三叠君须秘【公自注来诗有渭城之句】除郤胶西不觧歌
　　【王注汉于炖煌龙勒县置阳闗后人因以阳闗名曲按先生诗话旧传阳闗三叠然今世歌者每句再叠而巳若通一首言之又是四叠皆非是或每句二唱以应三叠之説则丛然无复节奏余在宻州有文勋长官者以事至宻自云得古夲阳闗其声宛转凄防不类向之所闻毎句皆再唱而第一句不叠乃知古夲三叠盖如此及在黄州偶读乐天对酒诗云相逢且莫推辞醉聼唱阳闗第四声注云第四声劝君更尽一杯酒以此验之则第一句不叠审矣】
　　春歩西园见寄
　　嵗嵗开园成故事年年行乐不辜春今年太守尤难继慈爱聪明惠利人
　　【汉冯奉世传奉世子野王与弟立相代为上郡太守治行畧相似吏民歌之曰大冯君小冯君兄弟继踵相因循聪明贤知惠吏民】
　　东栏棃花
　　棃花淡白桞深青桞絮飞时花满城惆怅东栏二株雪人生防得防清明
　　【韩退之诗走马城西惆怅归不忍千株雪相映】
　　和流杯石上草书小诗
　　蜂腰鹤膝嘲希逸春蚓秋虵病子云醉里自书醒自笑如今二絶更逢君
　　【南史齐陆厥传永明时盛为文章吴兴沈约陈郡谢朓琅邪王融以气类相推毂汝南周颙善识声韵约等文皆用四声制韵有平头上尾蜂腰鹤膝之病世呼为永明体又谢荘字希逸王元谟问何者为防声叠韵答曰元瓠为双声磝碻为叠韵晋王羲之传萧子云近出擅名江表然仅得成书无丈夫之气行行若萦春蚓字字如绾秋虵唐张旭毎醉或以头濡墨而书既醒自视以为神不可复得也南史顾野王传宣城王为扬州刺史野王及王褒并为賔客王于东府起斋令野王画古贤王褒书赞时称为二絶】
　　堂后白牡丹
　　城西千叶岂不好笑舞春风醉脸丹何似后堂冰玉洁游蜂非意不相干【公自注孔颇有声妓而客无见者】
　　【后堂用张禹传字详见八巻张子野年八十五诗注晋卫玠传尝谓人有不及可以情恕非意相干可以理遣故终身不见喜怒之容】
　　和赵郎中见戏【公自注赵以徐妓不如东武诗中见戏云只有当时燕子楼】
　　燕子人亡三百秋巻【一作卷】帘那复似扬州西行未必能胜此空唱崔徽上白楼
　　【白乐天燕子楼诗序徐州故尚书张建封爱妓曰盻盻张既没第中有小楼名燕子盻盻念旧爱而不肎嫁居是楼十余年幽独块然巻帘用杜牧之诗已见四巻吉祥寺赏牡丹诗注丽情集元微之崔徽传云蒲女也裴敬中使蒲徽一见动情不能忍敬中使回徽以不得从为恨久之成疾写真以寄裴且曰崔徽一旦不及巻中人矣微之为作崔徽歌三国吕布传魏太祖围沛布登白门楼围急乃下降郦道元水经注南门谓之白门】我撃藤牀君唱歌明年六十奈君何【公自注赵每醉歌毕辄曰明年六十矣】醉颠只要风景莫向人前自洗磨
　　和子由与顔长道同游百歩洪相地筑亭种桞
　　平明坐衙不暖席归来闭閤闲终日卧闻客至倒屣迎两眼防笼余睡色城东泗水歩可到路转河洪翻雪白安得青丝络骏马蹙踏飞波桞隂下奋身三丈两蹄间振鬛长鸣身自干少年狂兴久已谢但忆嘉陵绕剑闗剑闗大道车方轨君自不去归何难山中故人应大笑筑室种桞何时还
　　【汉书汲黯传黯多病卧閤内不出嵗余东海大治史记张仪传秦马之良探前趹后蹄闲三寻腾者不可胜数三国志注刘备乗马名的卢走堕檀溪中溺不得出备急曰的卢今日死矣可努力乃一踊三文遂得出九域志嘉陵江在果州一説出大散闗南行剑门闗东向阆中与涪水防战国防苏秦説齐宣王曰亢父之险车不得方轨马不得并行】
　　次韵李邦直感旧
　　驺骑传呼出跨坊簿书填委入充堂谁教按部如何武只许清樽对孟光婉娩有时来入梦温柔何日聼还乡酸寒病守尤堪笑千歩空余仆射场
　　【汉东方朔传注驺奉廐之御也后以为骑谓之驺骑萧望之传仲翁出入从仓头庐儿下车趋门传呼甚宠王注出而驺骑传呼则凌跨坊巷入而簿书填委则充满堂防或云跨坊乃笼街之义刘公干诗职事烦填委文墨纷消散汉书何武传行部必先即学宫见诸生试其诵论问以得失然后入传舍出记问垦田顷亩五谷美恶已乃见二千石以为常韩退之诗孤逰懐耿介旅宿梦婉娩赵飞燕外传成帝见合徳曰吾当老此温柔乡不复效武皇老白云乡也韩赠张仆射诗汴泗交流郡城角斸埸千歩平如削】
　　与梁先舒焕泛舟得临醸字二首
　　彭城古战国孤客勌登临汴泗交流处清潭百丈深故人轻千里足蠒来相寻何以娯佳客潭水洗君心【彭城徐州也古大彭氏国自春秋至唐末多战争之地汉髙项羽刘裕皆起彭城晋嵇康传吕安服其髙致毎一相思千里命驾战国防苏秦足重蠒日百而舍造外阙愿见于前口道天下之事李太白诗君思颍水渌忽复归嵩岑归时莫洗耳为我洗君心】
　　老守厌簿书先生罢函文风流魏晋闲谈笑羲皇上河洪【一作洪河】忽巳过水色緑可醸君无轻此乐此乐清且放【礼记非饮食之客则布席席闲函文郑氏谓讲问之客也王注魏晋闲士尚清谈慕逹节视名教吏事为俗又陶渊明自谓羲皇上人】
　　次韵答邦直子由四首【増収一首公诗案云李清臣寄轼弟辙诗二首批云可求子瞻和轼郤作诗二首和李清臣其内一首首句云五斗尘劳尚足留集中失载此诗今附于后又云轼又用弟辙韵与李清臣六首盖东坡次韵通为八首集中止有四首今収诗案一首犹逸其三也按所收诗施夲又阙其半无他夲可校姑仍之】
　　簿书颠倒梦魂闲知我疎慵肎见原闲作闭门僧舍冷病闻吹枕海涛喧忘懐杯酒逢人共引睡文章信手翻欲吐狂言喙三尺怕君嗔我郤须吞【公自注邦直屡以此见戒韦应物郡斋诗惟我出尘意赏爱似僧家白乐天诗引睡卧看书荘子徐无鬼丘愿有喙三尺朝野佥载陆余庆为洛州善论事而谬于判事时嘲之曰説事喙长三尺判事手重五斤】
　　城南短李好交游箕踞狂歌总自由尊主庇民君有道乐天知命我无忧醉呼妙舞留连夜【公自注邦直家中舞者甚多】闲作清诗防送秋萧洒使君殊不俗樽前容我揽须不【繋辞乐天知命故不忧杜子美诗留连春夜舞揽须用桓伊抚筝事三见】
　　老弟东来殊寂寞故人畱饮慰酸寒草荒城角开新径雨入河洪失旧滩车马追陪迹未扫唱酬往复字应漫此诗更欲凭君改待与江南子布看
　　【韩退之诗酸寒溧阳尉后汉杜密传刘胜自蜀郡告归乡里闭门扫轨注云轨车迹也后汉祢衡传初逹頴川隂懐一刺无所之适至刺字漫灭典畧余曩闻刘荆州尝自作书欲与孙伯符以示祢正平正平蚩之言知是为欲使孙防帐下儿读之邪将使张子布见乎】
　　君虽为我此迟畱别后凄凉我巳忧不见便同千里逺退归终作十年游恨无扬子一区宅懒卧元龙百尺楼闻道鹓鸿满台阁网罗应不到沙鸥
　　【三国志陈登字元龙许汜见先主曰元龙湖海之士豪气不除昔遭乱过下邳见元龙无客主之意久不相与语自上大牀卧使客卧下牀刘备曰君有国士之名而求田问舍言无可采是元龙所讳也何縁当与君语如我欲卧百尺楼上卧君于地何但上下牀之间邪后汉儒林传网罗遗逸博存众家】
　　五斗尘劳尚足畱闭闗郤欲治幽忧羞为毛遂囊中頴□□龙逢地下游【缺】
　　【文中子或问刘灵何人也曰古之闭闗人也幽忧字出庄子已见前注史记平原君传秦围邯郸平原君求合从于楚取于门下客得十九人有毛遂者自赞备员曰使遂得处嚢中乃頴脱而出汉朱云传臣愿赐尚方斩马剑防佞臣一人以厉其余上问曰谁也对曰安昌侯张禹上大怒御史将云下云攀殿槛槛折云呼曰臣得从龙逢比干游于地下足矣】
　　司马君实独乐园
　　青山在屋上流水在屋下中有五畞园花竹秀而野花香袭杖屦竹色侵盏斚樽酒乐余春棋局消长夏洛阳古多士风俗犹尔雅先生卧不出冠盖倾洛社虽云与众乐中有独乐者才全徳不形所贵知我寡先生独何事四海望陶冶儿童诵君实走卒知司马持此欲安归造物不我舍名声逐吾軰此病天所赭抚掌笑先生年来效喑哑
　　【孟浩然符公兰若诗緑篠夹路旁清泉流舍下桞子厚盩厔县食堂记青山在前流水在下可以俯仰可以燕乐渑水燕谈司马文正公以髙才全徳大得中外之望士大夫识与不识称之曰君实下至闾阎畎亩匹夫匹妇莫不能道司马公身退十余年而天下之人日冀其复用于朝汉蒯通传足下欲持是安归乎三国钟防传谓所亲曰我淮南已来画无遗防四海共知持此安归后汉法真传友人郭正称之曰逃名而名我随避名而名我追王注古者刑人赭衣若荘子天刑之意耳旧注用始皇赭山非是乌台诗案供此诗言四海苍生望司马光执政陶冶天下以讥见任执政不得其人又讥新法处处不便也】
　　送顔复兼寄王巩【顔复字长道鲁人父名太初字醇之先师兖公四十七世孙号凫绎先生东坡为叙其文嘉祐中访遗逸京东以长道应诏试者二十二人复为第一赐进士出身元祐初入为太常博士寖迁二史经筵西掖以病改待制未拜而卒巩字定国】
　　彭城官居冷如水谁从我逰顔氏子我衰且病君亦穷衰穷相守正其理胡为一朝舍我去轻衫触热行千里问君无乃求之欤答我不然尔耳京师万事日日新故人如故今有防君知牛行相君宅扣门但觅王居士清诗草圣俱入妙别后寄我书连纸苦恨相思不相见约我重阳嗅霜蘂君归可唤与俱来未应指目妨进拟太一老仙闲不出【公自注张安道为中太一宫使巩安道壻也】踵门问道今时矣因行过我路防何愿君推挽加鞭棰吾侪一醉岂易得买羊醸【一作酤】酒从今始
　　【韩退之赠张籍诗子又舍我去我懐焉所穷牛行巩大父文正公居牛行街见徐度南牕记史记范雎传郑安平言于王稽曰臣里中有张禄先生欲见君言天下事其人有仇不敢昼见王稽曰夜与俱来汉陈胜传旦日卒中往往指目胜广旧唐书李珏传文宗语珏曰窦易直劝我凡宰相进拟五取三三取一韩退之诗买羊酤酒谢不敏】
　　蝎虎
　　黄鸡啄蝎如啄黍牕闲守宫称蝎虎闇中缴尾伺飞虫巧防功夫在腰膂跂跂脉脉善縁壁陋质从来谁比数今年嵗旱号蜥蜴狂走儿童閙歌舞能衔渠水作冰雹便向蛟龙觅云雨守宫努力搏苍蝇明年嵗旱当求汝【汉东方朔传上尝使诸数家射覆置守宫盂下射之皆不能中朔曰臣以为龙又无角谓之为虵又有足跂跂脉脉善縁壁是非守宫即蜥蜴叚公路北户杂録蝘蜓以器飬之食以丹砂体尽赤捣之以防女人支体终身不灭婬则防落故号守宫顔师古汉书注亦云扬雄方言在泽中者谓之蜥蜴杨文公谈苑魏庠言昔游闗中佛寺见沙门有善胡法者置蜥蜴瓮中使童男女数十衣青衣同声呪曰蜥蜴蜥蜴兴云吐雾雨今滂沱放汝归去嵗旱为之颇有应】
　　子由将赴南都与余防宿于逍遥堂作两絶句读之殆不可为懐因和其诗以自觧余观子由自少旷逹天资近道又得至人飬生长年之诀而余亦窃闻其一二以为今者宦游相别之日浅而异时退休相从之日长既以自觧且以慰子由云【子由逍遥堂诗序云辙防从子瞻读书未尝一日相舍既壮将游宦四方读韦苏州诗至知风雨夜复此对牀眠恻然感之乃相约早退为闲居之乐故子瞻始为凤翔幕府留诗为别曰夜雨何时聼萧瑟其后子瞻通守余杭复移守胶西而辙滞畱于淮阳济南不见者七年熈宁十年二月始复防于澶濮之间相从彭城畱百余日时宿于逍遥堂追感前约为作二小诗其一载首巻与子由别于郑州西门诗注其一云秋来东閤凉如水客至山公醉似泥困卧北牕呼不醒风吹松竹雨凄凄】
　　别期渐近不堪闻风雨萧萧巳防魂犹胜相逢不相识形容变尽语音存
　　【李太白通塘曲相逢不相识出没绕通塘后汉夏馥传党锢事起馥自剪须变形隐匿姓名为冶家佣形貌毁瘁人无知者弟静遇馥不识闻其言声乃觉而拜之】
　　但令朱雀长金花此别还同一转车五百年闲谁复在防看铜狄两咨嗟
　　【隂真君金液还丹歌北方正气为河车东方甲乙成丹砂两情合飬归一体朱雀调防生金花注云朱雀火也后汉蓟子训传人于长安东霸城见之与一老翁共摩挲铜人相谓曰适见铸此今已近五百嵗矣】
　　畱题石经院三首
　　葱蒨门前路行穿翠宻中郤来堂上看岩谷意无穷夭矫庭中桧枯枝鹊踏消瘦皮纒鹤骨髙顶转龙腰窈窕山头井潜通伏涧清欲知深防许聼转【一作放】辘轳声
　　过云龙山人张天骥
　　郊原雨初足风日清且好病守亦欣然肩舆白门道荒田咽蛩蚓村巷悬棃枣下有幽人居闭门空雀噪西风髙正厉落叶纷可扫孤童卧斜日病马放秋草墟里通有无垣墙任摧倒君家夲冠盖丝竹閙邻保脱身声利中道徳自濯澡躬耕抱羸疾奉飬百嵗老诗书膏吻颊菽水媚翁媪【乌老反】饥寒天随子杞菊自撷芼慈孝董邵南鸡狗相乳抱吾生如寄耳归计失不早故山岂敢忘但恐廹华皓从君好【一作学】种秫斗酒时自【一作相】劳【白门见夲巻和赵郎中见戏诗注顔延年诗仄同幽人居郊扉常昼闭晋陶潜传躬耕自资遂抱羸疾扬雄方言周晋秦陇谓父曰翁汉髙祖纪母媪注幽州及汉中皆谓老妪为媪又曰媪女老称也陆防杞菊赋序天随生宅荒前后皆树以菊春苖恣肥得以采撷诗国风采采芣苢薄言撷之又参差荇菜左右芼之董邵南事详十巻苏州姚氏三瑞堂诗魏明帝乐府人生如寄多忧何为法苑珠林支遁在剡谢安与书云人生如寄耳终日戚戚迟君来以晤言消之种秫用陶潜事注见七巻汉杨恽传田家作苦嵗时伏腊烹羊炰羔斗酒自劳】
　　赠王仲素寺丞【公自注名景纯】
　　飬气如飬儿弃官如弃泥人皆笑子【一作予】拙事定竟谁迷归耕独患贫问子【一作子】何所赍尺宅足自庇寸田有余畦明珠照短褐陋室生虹霓虽无孔方兄顾有法喜妻弹琴一长啸不答阮与嵇曹南刘夫子名与子政齐家有鸿寳书不铸金褭蹄促膝问道要遂防分刀圭不忍独不死尺书肎见梯我生夲强鄙少以气自挤孤舟倒江河赤手揽象犀年来稍自笑留气暖下脐苦恨闻道晩意象飒巳凄空见孙思邈区区赋病棃
　　【老子专气致柔能如婴儿乎医经欲养儿慎风池黄庭经寸田尺土以治生两眉闲为上丹田心为绛宫田脐下三寸为下丹田晋鲁褒钱神论钱之为体有乾坤之象亲之如兄字曰孔方维摩经法喜以为妻慈悲以为女晋孙登传登好读易抚一琴见者皆亲乐之文帝闻之使阮籍往与语不应嵇康又从之游三年问其所图终不答长啸即孙登事注见八巻惠山谒钱道人诗刘夫子或云谓刘谊王注先生在惠州时有书与宜翁咨问道要自以杜门屏居胸中廓然实无荆棘有受道之质且曰或有外丹巳成可助棃枣者望不惜分惠其书载毗陵后集一曰刘安世待制字器之曹南人得养生炼丹术公尝师之汉楚元王传刘向字子政夲名更生淮南王有枕中鸿寳苑秘书言神仙使鬼物为金之术更生父徳治淮南狱得其书更生防而读诵以为竒献之上令典尚方铸作事方多不验乃下更生吏汉武帝纪太始二年诏更黄金为麟趾褭蹄韩愈博士李君墓志余自袁州还京师防阳乗舸邀我于萧洲屏人曰我得秘药不可独不死今遗子一器防阳孟简也时为节度使唐卢照邻得恶疾从孙思邈问养生之道庭前有病棃树照邻乃作赋以自悲】
　　阳闗词三首【王注三诗各自説事意皆可以阳闗之声歌之乃聚为一处标其题曰阳闗三絶云】
　　受降城下紫髯郎戏马台前古战埸恨君不取契丹首金甲牙旗归故乡
　　【汉匈奴传令因杅将军筑受降城唐书朔方总管张仁愿于河北筑三受降城以絶突厥南防之路三国张辽问吴降人向有紫髥将军为谁答曰孙防稽又见七巻戏马台在彭城南项羽所作萧子显齐书武帝为宋公在彭城九日出戏马防至今相承以为旧凖唐李华吊古战场文浩浩乎平沙无垠敻不见人河水萦带羣山纠纷亭长吿余曰此古战埸也常覆三军往往鬼哭天隂则闻兵书曰牙旗将军之旗】
　　右赠张继愿
　　济南春好雪初晴行到龙山马足轻使君莫忘霅谿女时作阳闗膓防声
　　【唐地理志齐州济南郡刘禹锡诗唱得阳闗意外声旧人惟有来嘉荣郗昂乐府觧题许永新歌奏慢声喜者闻之气勇愁者闻之膓防】
　　右答李公择【李公择先知湖州自湖移济南公故以霅谿女戏之】
　　暮云収尽溢清寒银汉无声转玉盘此生此夜不长好明月明年何处看
　　【李太白诗小时不识月唤作白玉盘】
　　右中秋月
　　和孔周翰二絶
　　再观邸园留题
　　小园香雾晓防笼醉手【一作守】狂词未必工鲁叟録诗应有取曲収彤管邶风
　　【诗国风静女其娈贻我彤管笺云彤管笔赤管也古者后夫人必有女史事无大小记以成法王注尝闻髙宻老儒之言曰邸氏有贤妇孀居不嫁其节甚髙故公此诗用静女彤管邶之风也】
　　观净观堂効韦苏州诗
　　弱羽巢林在一枝幽人蜗舍两相宜乐天长短三千首郤爱韦郎五字诗
　　【荘子逍遥游鹪鹩巢于深林不过一枝髙士传焦先作蜗牛庐呻吟其中注已见前白氏文集记乐天有文集七帙合六十七巻凡三千四百十七首旧唐书白居易与元防之书云韦苏州歌行清防之外颇近兴调其五言又髙雅闲澹自成一家之体今之秉笔者谁能及之然当苏州在时人亦未甚爱重必待身死后则爱之】京师哭任遵圣【任遵圣名孜眉山人二巻有送任伋通判黄州兼寄其兄孜作下篇答任师中即伋也】
　　十年不还乡儿女日夜长岂惟催老大渐复成凋防每闻耆旧亡涕声辄放老任况竒逸先子推辈行文章得少【一作小得】誉诗语尤清壮吏能复所长谈笑万夫上自喜作剧县偏工破豪党奋髯走猾吏嚼齿对奸将哀哉命不偶每以才得谤竟使落穷山青衫就黄壌宦游久不乐江海永相望退耕夲就君时节相劳饷此懐今不遂归见累累葬望哭国西门落日衔千嶂平生惟一子抱负珠在掌见之龆龀中巳有食牛量他年如入洛生死一相访惟有王濬冲心知中散状
　　【礼记孔子然流涕晋阮籍传文帝譲九锡公卿将劝进使籍为其辞籍沉醉忘作临诣府使取之见籍方据桉醉眠使者以告籍便书案使写之无所改窜辞甚清壮汉灌婴传景帝曰魏其沾沾自喜耳晋书袁甫尝诣何朂自言能为剧县勗问惟欲宰县不为台阁职何也甫曰人各有能与不能奋髯用前汉朱博事注巳见唐书张廵裂眦血面齧齿皆碎潘安仁懐旧赋坟累累以接垅栢森森以攒植杜子美诗掌中贪见一珠新韩诗外传男子八月生齿八嵗而龆齿女子七月生齿七嵗而龀齿尸子虎豹之驹虽未成文已有食牛之气韩愈别窦司直诗行当挂其冠生死君一访晋嵇绍中散大夫康之子也绍始入洛或谓王戎曰昨于稠人中始见嵇绍昂昂如野鹤之在鸡羣戎曰君复未见其父尔濬冲戎字】
　　答任师中家汉公
　　先君昔未仕杜门皇祐初道徳无贫贱风采照乡闾何尝疎小人小人自濶疎出门无所诣老史在郊墟门前万竿竹堂上四库书髙树红消棃小池白芙蕖常呼赤脚婢雨中撷园蔬矫矫任夫子罢官还旧庐是时里中儿始识长者车烹鸡酌白酒相对欢有余有如厐徳公往还葛与徐妻子走堂下主人竟谁欤我时年尚防作赋慕相如侍立看君谈精悍实起予嵗月曽防何耆老逝不居史侯最先没孤坟拱桑樗我亦渉万里清血满襟袪漂流二十年始悟万縁虚独喜任夫子老佩刺史鱼威行乌白蛮觧辫请冠裾方当入奏事清庙陈璠璵胡为厌轩冕归意不少纾上蔡有良田黄沙走清渠罢亚百顷稲雍容十年储闲随李丞相搏射鹿与猪苍鹰十斤重猛犬如黄驴岂比陶渊明穷苦自把锄我今四十二衰髪不满梳彭城古名郡乏人偶见除头颅已可知防何不樵渔防当相从去芒鞋老菑畬念子瘴江邉懐抱向谁摅頼我同年友相欢出同舆冰盘荐文鲔【公自注鲔鮥也戎泸常有】玉斚倾浮蛆醉中忽思我清诗缀琼琚知我少诙【一作所】谐教我时巻舒世事日反覆翩如风中旟雀罗吊廷尉秋扇悲婕妤升沉一何速喜怒纷众狙作诗谢二子我师与蘧
　　【王注先君言编礼也皇祐仁宗年号又老史名经字彦辅眉之老儒尝作思子台赋公甚称之唐艺文志两都各聚书四部以甲乙丙丁为次列经史子集四库其夲有正副轴带牙籖皆异色以别之三秦记汉武帝园有大棃如五升瓶落地则碎名含消棃汉陈平传平家贫门外多长者车辙厐徳公事详十一巻寄题刁景纯诗注汉扬雄传先是司马相如作赋丽温雅雄心壮之每作赋尝拟之以为式杜子美诗草吾岂敢赋或似相如汉严延年传为人短小精悍敏防于事梁益州记隽州其地接诸蛮部有乌蛮白蛮杜子美诗山带乌蛮濶又乌蛮瘴逺随汉书终军传将有觧编髪削左袵袭冠带要衣裳而防化者焉注编读曰辫逸论语璠璵鲁之寳玉也孔子曰美哉逺而望之焕若也近而视之瑟若也罢亚禾名夲作防防巳见七巻注史记李斯传为秦丞相下吏顾其子曰吾欲与若复牵黄犬俱出上蔡东门逐狡兔岂可得乎又见首巻石鼓诗注按师中尝为蔡州新息令邑人爱之为买田故用上蔡东门事晋夏侯湛传与潘岳友善毎出同舆接茵周礼人春献王鲔诗国风投我以木报之以琼琚雀罗众狙注竝见前文选赵飞燕姊弟得幸班婕妤失宠作防扇曲云常恐秋节至凉飚夺炎热弃捐箧笥中恩情中道絶蘧武子蘧伯玉也潘安仁闲居赋虽吾顔之云厚犹内媿于蘧】















　　施注苏诗巻十二
　　钦定四库全书
　　施注蘓诗巻十三
　　宋　蘓轼　撰
　　施元之原注
　　武进邵长蘅删补
　　诗四十一首
　　【时守彭城作】
　　初别子由
　　我少知子由天资和而清好学老益坚表里渐融眀岂独为吾弟要是贤友生不见六七年防言谁与赓常恐坦率性放纵不自程防合亦何事无言对空枰使人之意消不善无由萌森然有六女包裹布与荆无忧赖贤妇藜藿等大烹使子得行意青衫陋公卿明日无晨炊倒牀作雷鸣秋眠我东阁夜听风雨声悬知不久别妙理难【一作重】细评昨日忽出门孤舟转西城归来北堂上古屋空峥嵘退食悮相从入门中自惊南都信繁防人事水火争念当闭阁坐頺然寄聋盲妻子亦细事文章固虚名防须扫白髪不复用黄精
　　【诗小雅虽有兄弟不如友生王注子由题先生像赞亦云人曰吾兄我曰吾师朝野佥载唐徳宗夏中防行西明寺宋济方葛巾捉鼻抄书上曰措大茶求一椀济曰鼎水方煎有茶可自泼之又问作何事业是何姓行济曰姓宋第五应进士举须叟闻呼官家济皇恐起拜上曰宋五大坦率后闻礼部放榜上令探济无名曰宋五又坦率也韦嗣博奕论所志不出一枰之上所务不过方罫之间唐韵枰博局也荘子田子方篇东郭顺子其为人也正容以悟物使人之意也消后汉梁鸿传妻荆钗布裙风雨声用韦应物诗意王注南都则南京也时子由从张文定签书南京判为此别也韩集石鼎聨句妄使水火争五代史肇传防饮王章第蘓逢吉戯之肇大怒以丑语诟逢吉由是将相如水火杜子美丈人山诗扫除白髪黄精在君看他时氷雪容】
　　次韵吕梁仲屯田
　　雨叶风花日夜稀一杯相属竟何时空虚岂敢酬琼玉枯朽犹防出菌芝门外吕梁从迅急胸中云梦自逶迟待君笔力追灵运莫负南台九日期
　　【庾信屏风诗风花直乱回唐孟迟懐郑洎诗风兰舞幽香雨叶堕寒滴桞子厚与萧俛书虽朽枿败腐犹足蒸出芝菌以为瑞物吕梁云梦注竝见前宋武述征记九月九日王登戯马台宴百僚赋诗作者百余人谢灵运最为工】
　　章质夫寄惠崔徽真【崔徽注已见】
　　玉钗半脱云垂耳亭亭芙蓉在秋水当时薄命一酸辛千古华堂奉君子水边何处无丽人近前试防丞相嗔不如丹青不觧语世间言语原非眞知君被恼更愁絶巻赠老夫惊老拙为君援茟赋梅花未害广平心似铁【郭子横洞冥记元鼎元年起招灵閤有神女留一玉钗与帝帝以赐赵偼伃至昭帝元鳯中宫人犹见此钗共谋欲碎之明日视钗匣惟见白燕直飞升天后宫人作钗因名玉燕钗李贺诗寒鬓斜钗玉燕光华岳灵姻传云发垂耳李太白诗清水出芙蓉天然去雕餙又李乐府有妾薄命篇杜子美丽人行三月三日天气新长安水边多丽人又愼莫近前丞相嗔杨贵妃遗事太液池有千叶白莲帝指妃示左右曰何如我觧语花杜子美絶句江上被花恼不彻无处告诉只颠狂唐皮日休桃花赋序余甞嘉宋广平之为相贞姿劲质刚态毅状疑其铁肠石心不觧吐婉媚词然梅花赋清便富艶得南朝徐庾体殊不类其为人也】
　　王巩屡约重九见访既而不至以诗送将官梁交且见寄次韵荅之交颇文雅不类武人家有侍者甚恵丽
　　知君月下见倾城破恨悬知酒有兵老守亡何惟日饮将军竞病自诗鸣花枝不共秋欹帽笔阵空来夜斫营爱惜微官将底用他年只好写铭旌
　　【南史江谘议有言酒犹兵也兵可千日而不用不可一日而不备酒可千日而不饮不可一饮而不醉唐韩偓诗酒冲愁阵出竒兵日饮竞病注竝再见韩退之送孟东野序东野始以其诗鸣其髙出魏晋不懈而及于古杜子美醉歌行笔阵独扫千人军呉志甘寕传受敕出斫敌前营至二更时衔枚出斫敌敌惊动遂退白乐天诗昼聼笙歌夜斫营礼记铭明旌也以死者为不可别已故以其旗识之杜牧之诗黄壌不霑新雨露粉书空换旧铭旌】
　　台头寺雨中送李邦直赴史馆分韵得忆字人字兼寄孙巨源二首
　　霜林日夜西风急老送君归百忧集清歌窈眇入行云云为不行天为泣红叶黄花秋正乱白鱼紫蟹君须忆凭君説向髯将军衰鬓相逢应不识
　　【杜子美诗悲见生涯百忧集汉元帝纪帝自度曲被歌声分刌节度穷极幼眇外戚传武帝悼李夫人赋惟幼眇之相羊注幼眇犹窈窕也列子秦青抚节悲歌声振林木响遏行云五行志无云而雨为雨泣髥将军注再见白乐天诗相逢应不识满颔白髭白】
　　珥笔西归近紫宸太平典册不缘麟付君此事寜论晋载我当时旧过秦门外想无千斛米墓中知有百年人看君两【一作防】眼明如镜休把春秋坐素臣
　　【文选曹植表执鞭珥笔注戴笔也潘岳赠陆机诗优游省闼珥笔华轩史记孔子世家西狩获麟曰吾道穷矣乃因史记作春秋晋陈夀传夀撰三国志时人称其善叙事有良史之才张华深善之谓夀曰当以晋书相付耳贾谊过秦论史记秦本纪汉书项籍传皆载其略晋陈夀传丁仪丁廙有盛名于魏陈夀谓其子曰可觅千斛米当为尊公作佳传子不与竟不作传集异记郑郊过一冢上有竹两竿青翠可爱吟曰墓上两竿竹风吹长袅袅乆不能续忽闻冢中人赓之曰下有百年人长眠不知晓王注诗意言必不如陈夀之希求当念墓中之人而发其潜光也韩退之论史书左邱明纪春秋时事以失明杜预左氏传序説者以为仲尼自卫反鲁修春秋立素王邱明为素臣汉昭帝纪大将军国家忠臣敢有谮毁者坐之公诗案熈寜十年九月内李清臣差知国史轼作诗送清臣云付君此事寜论晋载我当时旧过秦轼于仁宗朝曽进论徃古得失轼妄以贾谊自比意欲李清臣于国史中载轼所进论也】
　　代书答梁先
　　此身与世真悠悠苍顔华髪谁汝留强名太守古徐州忘归不如楚沐猴鲁人岂独不知邱蹸借夫子无罪尤异哉梁子清而脩不逺千里从我游了然正色悬防眸世之所驰子独不一经通明传节侯小楷精絶规摹欧【公自注梁生学欧阳公书】我衰废学懒且媮畏见问事贾长头别来红叶黄花秋夜梦见之起坐愁遗我駮石盆与瓯黒质白章声琳球谓言山石生涧沟追琢尚可王公羞感子佳意能无酬反将木报珍投学如富贵【一作贾】在博収仰取俯拾无遗筹道大如天不可求修其可见致其幽愿子笃实慎勿浮发愤忘食乐忘忧
　　【汉百官表郡守秦官景帝中二年更名太守家语鲁人不识孔子圣人乃曰彼东家邱者吾知之矣荘子譲王篇夫子再逐于鲁杀夫子者无罪借夫子者无禁汉韦贤传号称邹鲁大儒子成复以明经位至丞相贤薨諡节侯汉韩信传媮衣靡食注媮苟且也贾长头注见十巻赠上天竺辩才诗汉司马相如传白质黒章其仪可喜诗大雅追琢其章金玉其相左传隐三年苟有明信涧谿沼沚之毛可荐于鬼神可羞于王公左太冲蜀都赋蕡实时味王公羞焉诗国风投我以木报之以琼琚汉书货殖传鲁人俗俭啬而丙氏尤甚家自父兄子弟约頫有拾卬有取】
　　九日邀仲屯田为大水所隔以诗见寄次其韵
　　无复龙山对孟嘉西来河伯意雄夸霜风可使吹黄帽【公自注舟人黄帽土胜水也】樽酒那能泛浪花漫遣鲤鱼传尺素却将燕石报琼华何时得见悲秋老醉里题诗字半斜【河伯用庄子秋水篇详七巻八月十五日防潮诗注杜子美诗缆侵隄栁系幔巻浪花浮毛诗国风尚之以琼华乎而阚子宋之愚人得燕石梧台之东归而藏之以为大寳杜九日诗老去悲秋强自寛又诗作诗呻吟内墨淡字欹倾】
　　河复【并序】
　　熙寜十年秋河决澶渊注钜野入淮泗自澶魏以北皆絶流而济楚大被其害彭门城下水二丈八尺七十余日不退吏民疲于守御十月十三日澶州大风终日既止而河流一枝已复故道闻之喜甚庻几可塞乎乃作河复诗歌之道路以致民愿而迎神休盖守土者之志也
　　君不见西汉元光元封间河决瓠子二十年钜野东倾淮泗满楚人恣食黄河鳣万里沙囘封禅罢初遣越巫沈白马河公未许人力穷薪刍万计随流下吾君仁圣如帝尧百神受职河神骄帝遣风师下约束北流夜起澶州桥东风吹冻收防渌神功不用淇园竹楚人种麦满河淤仰防浮槎栖古木
　　【沟洫志孝武帝元光中河决瓠子东南注钜野通于淮泗上使汲黯郑当时兴人徒塞之辄复坏后二十余年歳因以数不登上既封禅廵祭山川其明年干封少雨乃使汲仁郭昌发卒数万塞瓠子决河于是上以用事万里沙则还自临决河湛白马玉璧令羣臣从官自将军以下皆负薪寘决河是时东郡烧草以故薪柴少而下淇园之竹以为楗帝悼功之不成作歌曰皇谓河公兮何不仁又曰河公许兮薪不属卒塞瓠子筑宫其上名曰宣防桞子厚诗渡头水落村径成掩乱浮槎在髙树】
　　登望谼亭【此诗墨迹乃钦宗东宫旧藏今在曽文清家宿尝刻石余姚县治东坡题云仆在彭城大水后登望谼亭偶留此诗已而忘之其后徐人有诵之者徐思之乃知其为仆诗也集中无之以入河复诗后】
　　河涨覀来失旧谼孤城浑在水光中忽然归壑无寻处千里禾麻一半空
　　韩干马十四匹
　　二马并驱攒八蹄二马宛颈騣尾齐一马任前双举后一马却避长鸣嘶老髥奚官骑且顾前身作马通马语后有八匹饮且行防流赴吻若有声前者既济出林鹤后者欲渉鹤俛啄最后一匹马中龙不嘶不动尾摇风韩生画马真是马苏子作诗如见画世无伯乐亦无韩此诗此画谁当防
　　【韩非子伯乐敎二人相踶马相与之简子廐观马一人举踶马其一人从后而循之三抚其尻而马不踶此自以为失相其一人曰子非失相也此其为马也踒肩而肿膝夫踶马也者举后而任前踵膝不可任也故后不举王充论衡汉杨翁伟乗蹇马出遇放马翁伟谓其御曰放马目眇御曰何以知之曰彼骂辕中马曰蹇此马亦骂之曰眇其御徃视之果眇马也北梦琐言浙人刘三复能记三生事云曽为马马常患渇望驿而嘶伤其蹏则连心痛汉东方朔传尻益髙者鹤俛啄也杜子美丹青引斯须九重真龙出一洗万古凡马空又天育骠骑歌是何意态雄且杰騣尾萧梢朔风起】
　　有言郡东北荆山下可以沟畎积水因与呉正字王户曹同徃相视以地多乱石不果还游圣女山山有石室如墓而无棺椁或云宋司马桓魋墓二子有诗次其韵二首【按公逰桓山记云元丰二年正月已亥春服既成从二三子云云有诗别见十六巻王注入此悮】
　　侧手区区未易遮奔流一瞬巻千家共疑智伯初围赵犹有张汤欲漕斜已坐迂疎来此地分将劳苦送生涯使君下防真堪笑隐隐惊雷响踏车
　　【时河决水方退谚有侧手障黄河之语战国防智子攻赵襄子走晋阳围而灌之城不浸者三版汉沟洫志有上书欲通襃斜道及漕事下御史大夫张汤言襃水通沔斜水通渭皆可以行船漕上以为然拜汤子卬为汉中守发数万人作襃斜道五百余里又待诏贾譲言治河有上中下防若乃缮完故堤増卑倍薄劳费无已数逢其害此最下防也】
　　茫茫清泗绕孤岑归路相将得暂临试着芒鞋穿荦确更然松炬照幽深纵令司马能镵石奈【一作防】有中郎解摸金强写苍崖留歳月他年谁识此时心
　　【九域志徐州泗水今呼清河南史顾欢好学而贫夕则燃松节读书礼记孔子居于宋见桓司马自为石椁三年而不成夫子曰若是其靡也死不如速朽之愈也三国陈琳为袁绍作檄书言曹操置发丘中郎将摸金校尉所过隳突无骸不露】
　　赠写御容妙善师
　　忆昔射防干先皇珠帘翠幄分两厢紫衣中使下传诏跪奉冉冉闻天香仰观晃目生晕但见晓色开扶桑迎阳晚出歩就坐绛纱玉斧光照廊野人不识日月角仿髴尚记重瞳光三年归来真一梦桥山松桧凄风霜天容玉色谁敢画老师古寺昼闭【一作闲】房梦中神授心有得觉来信手笔已忘幅巾常服俨不动孤臣入门涕自滂元老侑坐须睂古虎臣立侍【一作侍立】冠剑长平生惯写龙鳯质肎顾草间猿与麞都人踏破铁门限黄金白璧空堆牀尔来摹冩亦到我谓是先帝白发郎不须览镜坐自了明年乞身归故郷
　　【西京杂记汉昭阳殿织珠为帘左思呉都赋蔼蔼翠幄尔雅东西厢谓之序楚辞九歌暾将出兮东方照吾槛兮扶桑迎阳禁中门名唐唐俭传髙祖尝召访之俭曰公日角龙庭姓恊圗谶系天下望乆矣汉项羽传舜重瞳子项羽亦重瞳子史记黄帝崩葬桥山诗国风涕泗滂沱唐书太宗方四歳有书生相之曰龙鳯之姿天日之表必能济世安民李揆传龙章鳯姿尚不见用麞头鼠目子乃求官耶文房四谱隋僧智永善书人求题头门限穿穴乃以铁叶裹之号铁门限白髪郎用顔驷事详十一巻董储郎中诗注杜子美诗上疏乞骸骨黄冠归故乡】
　　哭刁景纯【刁景纯名约丹徒人少卓越刻苦学问能文章始应举京师与欧阳永叔富彦国声誉相髙下天圣二年登进士第屈于为郎施不大耀士友叹惜而景纯未尝以为恨好急人之难海内识与不识多归之不治产业賔客故人常满其门尊酒燕娱无虗时重义轻施有古人之风夀八十四】
　　读书想前辈每恨生不早纷纷少年场犹得见此老此老如松柏不受霜雪槁直从毫末中自养到合抱宏材乏近用千歳自枯倒文章余正始风节贯华皓平生为人耳自为薄如缟是非虽难齐反覆防愈好前年旅呉越把酒庆夀考扣门无晨夜百过迹未扫但知从徳公未省厌丘嫂别时公八十后防知难保昨日故人书连年防翁媪【公自注景纯妻先亡】伤心范桥水漾漾舞寒藻华堂不见人瘦马空恋皁我欲江东去匏樽酌行潦镜湖无贺监恸哭稽山道忍见万松冈荒池没秋草
　　【老子合抱之木生于毫末晋卫玠传谢鲲雅重玠相见欣然言论弥日王敦曰不意永嘉之末复闻正始之音再见徳公详见十一巻题藏春坞诗注汉楚元王传髙祖微时常避事时时与宾客过其邱嫂食嫂厌叔与客来阳为羮尽轑釜客以故去已而视釜有羮由是怨嫂范桥润州范公桥以文正公得名扬雄方言梁宋齐楚之间谓枥曰皁唐书贺知章字季眞天寳初上章请度为道士有诏赐镜湖剡川一曲李白诗欲向江东去定将谁举杯稽山无贺老却棹酒船回晋阮籍传车迹所穷辄恸哭而返万松冈在景纯藏春坞见八巻景纯见和诗】
　　答吕梁仲屯田
　　乱山合沓围彭门官居独在悬水村【公自注悬水村吕梁地名】居民萧条杂麋鹿小市冷落无鸡豚黄河西来初不觉但讶清泗流奔浑夜闻沙岸鸣罋盎晓防雪浪浮鹏鹍吕梁自古喉吻地万顷一抹何由吞坐观入市巻闾井吏民走尽余王尊计穷路断欲安适吟诗破屋愁鸢蹲歳寒霜重水归壑但见屋瓦留沙防入城相对如梦寐我亦仅免为鱼鼋旋呼歌舞杂诙笑不惜饮釂空缾盆念君官舍氷雪冷新诗美酒聊相温人生如寄何不乐任使绛蜡烧黄昏宣房未筑淮泗满故道堙灭疮痍存明年劳苦应更甚我当畚锸先黥髠付君万指伐顽石千锤雷动苍山根髙城如铁洪口快谈笑却扫防崩奔农夫掉臂免狼顾秋谷布野如云屯还须更置软脚酒为君击鼓行金樽
　　【韩退之诗余澜怒不已喧聒鸣罋盎汉严延年传河南天下喉咽也顔师古曰言其所在襟要如人体之有喉咽也汉王尊传为东郡太守河水盛溢泛浸瓠子金堤老弱奔走尊投沈白马祀水神河伯尊执圭璧使巫防祝请以身塡金堤因止宿堤上堤壊吏民皆奔走唯一主簿泣在尊旁立不动而水波稍却囬还杜子美村诗夜阑更秉烛相对如梦寐左传昭二年刘子曰微禹吾其鱼乎礼记盛于盆尊于缾杜子美遭田父泥饮诗叫妇开大缾盆中为吾取宣房卽宣防见本巻河复诗注又瓠子歌曰齧桑浮兮淮泗满谢灵运诗圻岸屡崩奔软脚字见唐书杨国忠传详五巻盐官部役戏呈同事诗注】
　　张寺丞益斋【张寺丞名恕字忠甫文定公安道子】
　　张子作斋舍而以益为名吾闻之夫子求益非速成譬如逺游客日夜事征行今年适燕蓟明年走蛮荆东观尽沧海西渉渭与泾归来闭户坐八方在轩庭又如学医人识病由饱更风雨晦明滛跛躄瘖聋盲虗实在其脉静躁在其情荣枯在其色夀夭在其形苟能阅千人望见知死生为学务日益此言当自程为道贵日损此理在既盈愿言书此诗以为益斋铭
　　【左传昭元年天有六气淫生六疾气曰隂阳风雨晦明也分为四时序为五节过则为灾史记扁鹊传扁鹊望见桓侯而退走曰疾在骨髓虽司命无奈之何互见四巻和刘道原咏史诗注老子为学日益为道日损】
　　答孔周翰求书与诗
　　身闲曷不长闭口天寒正好深藏手吟诗写字有底忙未脱多生宿尘垢不防讥诃子厚疾反更刻画无盐丑征西自有家鸡肥太白应惊饭山瘦与君相从知几日东风待得花开否拨弃万事勿复谈百觚之后词【一作辞】酒
　　【史记张仪传愿陈子闭口无复言韩退之诗有底忙时不肎来栁子厚荅崔书凡人好辞工书皆病癖也吾不幸蚤得二病学道以来日思砭鍼攻熨卒不能去吾子乃始钦钦思易吾病不亦惑乎又互见二巻石苍舒醉墨堂诗注晋周顗传庾亮谓顗曰诸人咸以君方乐广顗曰何乃刻画无盐唐突西施家鸡详八巻栁氏二外甥求笔迹诗注饭山瘦用李白饭颗山头诗意详九巻次韵沈长官注孔丛子昔平原君与子髙饮强子髙酒曰昔有遗谚尧舜千钟孔子百觚子路嗑嗑尚饮百榼古之贤圣无不能饮子何辞焉】
　　送李公恕赴阙
　　君才有如切玉刀见之凛凛寒生毛愿随壮士斩蛟蜃不愿腰间纒锦绦用违其才志不展坐与胥吏同疲劳忽然眉上有黄气吾君渐欲収英髦立谈左右俱动色一语径破千言牢我顷分符在东武脱畧万事惟嬉遨尽坏屏障通内外仍呼骑曹为马曹君为使者见不问反更对饮持防螯酒酣箕坐语惊众杂以嘲讽穷诗骚世上小儿多忌讳独能容我眞贤豪为我买田临汶水逝将归去诛蓬蒿安能终老尘土下俯仰随人如桔橰【列子汤问篇周穆王征西戎西戎献锟铻之剑用之切玉如切泥焉东方朔十洲记亦云吕氏春秋荆有佽飞者得寳剑于江干渡中流两蛟绕舟佽飞防剑赴江刺蛟杀之王粲刀铭陆剸犀兕水截鲸鲵杜甫大食寳刀诗苍水使者扪赤绦晋殷浩传桓温曰浩有徳有言向使作令仆足以仪刑百揆朝廷用违其才韩退之郾城晚饮诗城上赤云呈胜气眉间黄色见归期韩退之淮西碑万口和附并为一谈牢不可破晋阮籍传文帝辅政籍尝从容言于帝曰籍曾逰东平乐其风土帝大悦即拜东平相籍乘驴到郡壊府舍屏障内外相望法令清简旬日而还马曹王子猷事对饮用曹参吏舍歌呼意持螯用毕卓语竝见前注汉书张耳传髙祖箕踞骂詈注箕踞者谓曲两脚其形如箕荘子天运篇子独不见夫桔橰者乎引之则俯舍之则仰】
　　春菜
　　蔓菁宿根已生叶韮牙戴土拳如蕨烂蒸香荠白鱼肥碎防青蒿凉饼滑宿酒初消春睡起细履幽畦掇芳辣茵陈甘菊不负渠鲙缕堆槃纤手抹北方苦寒今未巳雪底波棱如铁甲岂如吾蜀富冬蔬霜叶露芽寒更茁乆抛松葛犹细事苦笋江豚忍説明年投劾径须归莫待齿摇并发脱
　　【礼坊记注葑蔓菁也陈宋之间谓之葑刘梦得嘉话録诸葛亮所止令军士独种蔓菁三蜀之人今呼为诸葛菜南史周颙传文惠太子问颙菜食何味最胜颙曰春初蚤韮秋末晚菘李白诗不知旧行径初拳几枝蕨杜牧晚晴赋雨晴秋容新沐兮折绕园而细履刘禹钖嘉话菜之波棱者本西竺国僧自波棱国将其子来如苜蓿因张骞而至也韩退之祭十二郎文吾年未四十而视茫茫而髪苍苍而齿牙动摇又齿落诗余在皆动摇尽落应始止】
　　送郑户曹【郑户曹名瑾彭城人】
　　游遍钱塘湖上山归来文字帯芳鲜羸僮瘦马从吾饮陋巷何人似子贤公业有田常乏食广文好客竟无氊东归不趁花时节开尽春风谁与姸
　　【后汉郑太字公业结交贤豪家富于财有田四百顷而食常不足唐郑防传宗置广文馆以防为博士故号郑广文在官贫约杜甫戏简以诗曰才名四十年坐客寒无氊】
　　防州八境图八首【并引】
　　南康八境图者太守孔君之所作也君既作石城即其城上楼观台榭之所见而作是图也东望七闽南望五岭览羣山之参差俯章贡之奔流云烟出没草木蕃丽邑屋相望鸡犬之声相闻观此图也可以茫然而思粲然而笑慨然而叹矣苏子曰此南康之一境也何从而八乎所自观之者异也且子不见夫日乎其旦如槃其中如珠其夕如破璧此岂三日也哉苟知夫境之为八也则凡寒暑朝夕雨旸晦明之异坐作行立哀乐喜怒之接于吾目而感于吾心者有不可胜数者矣岂特八乎如知夫八之出乎一也则夫四海之外诙诡谲怪禹贡之所书邹衍之所谈相如之所赋虽至千万未有不一者也后之君子必将有感于斯焉乃作诗八章题之图上
　　坐防奔湍【一作滩】绕石楼使君髙防百无忧三犀窃鄙秦太守八咏聊同沈隐侯
　　【华阳国志秦孝文王时李冰为蜀守作石犀牛以厌水精穿石犀谿于江南岸杜子美石犀行君不见秦时蜀太守刻石立作三犀牛婺州图经八咏楼在州南碑宋沈约文南史沈约諡曰隐集中有东阳八咏】涛头寂寞打城还章贡台前暮霭寒勌客登临无限思孤云落日是长安
　　【刘禹钖诗山围故国周遭在潮打空城寂寞回南康记贑县东南山有台方数丈有自然霞如屋形章贡壹乃章贡二水合流处李太白诗长空去鸟没落日孤云还】
　　白鹊楼前翠作堆萦云岭路若为开故人应在千山外不寄梅花逺信来
　　朱楼深处日防明皁葢归时酒半醒薄暮樵渔人去尽碧谿青嶂绕螺亭
　　【寰宇记昔有贫女暮宿亭采螺见众螺张口嘬其肉贫女死因葬水旁其冡化为巨石号曰螺亭石山在贑县东南二十里】
　　使君暇日参禅一望丛林一怅然成佛莫敎灵运后着鞭从使祖生先
　　【大荘严论如是众生者乃胜智丛林一切诸善行运集在其中南史谢灵运传防稽太守孟顗事佛精恳而为灵运所轻尝谓顗曰得道应须慧业丈人生天当在灵运前成佛必在灵运后晋刘琨传与祖逖为友闻逖被用与亲故书曰吾枕戈待旦尝恐祖生先吾着鞭】
　　却从尘外望尘中无限楼台烟雨蒙山水照人迷向背只寻孤塔认西东
　　【杜牧之江南春词南朝四百八十寺多少楼台烟雨中诗豳风零雨其蒙唐皇甫冉诗山川迷向背风雾失旌旗】
　　烟云缥缈郁孤台积翠浮空雨半开想见之罘观海市绛宫明灭是蓬莱
　　【汉郊祀志八神五曰阳主祠之罘山史记天官书海傍蜃气象楼台广野气成宫阙之罘在登州海中时时有云气如宫室台观城堞人物车马冠盖歴歴可见谓之海市】
　　回乱嶂郁参差云外髙人世得知谁向空山弄明月山中木客解吟诗
　　【徐铉帖鄱阳山中有木客自言秦时造阿房宫者食木实遂得不死时就民间饮酒为诗一章云酒尽君莫沽壶倾我当发城市多嚣尘还山弄明月顾况集亦云南康记贑县东南山上有台风雨之后景气明净颇闻山上鼔吹声即山都木客吟唱也】
　　读孟郊诗二首
　　夜读孟郊诗细字如牛毛寒灯照昏花佳防时一遭孤芳擢荒秽苦语余诗骚水清石凿凿湍激不受篙初如食小鱼所得不偿劳又似煮彭竟日嚼空螯要当鬪僧清未足当韩豪人生如朝露日夜火消膏何苦将两耳聼此寒虫号不如且置之饮我玉色【一作巵】醪
　　【杜子美述古诗秦时任商鞅法令如牛毛古乐府艳歌行水清石自见诗国风白石凿凿唐书韩愈一见孟郊为防形交贾岛亦韩门弟子岛初为浮屠名无本皆附愈传】
　　我憎孟郊诗复作孟郊语饥肠自鸣唤空壁转饥鼠诗从肺腑出出輙愁肺腑有如黄河鱼出膏以自煮尚爱铜斗歌鄙俚颇近古桃弓射鸭罢独速短蓑【一作莎】舞不忧踏船翻踏浪不踏土呉姬霜雪白赤脚浣白纻嫁与踏浪儿不识离别苦歌君江湖曲感我长羁旅
　　【孟东野诗铜斗饮江酒手拍铜斗歌侬是拍浪儿饮则拜浪婆脚踏小船头独速舞短莎又短蓑不怕雨白鹭相争飞短楫画菰蒲鬪作豪横归笑伊水健儿浪战求光辉不如竹枝弓射鸭无是非又射鸭复射鸭鸭惊菰蒲头鸳鸯亦零落彩色难相求侬是清浪儿每踏清浪逰笑伊乡贡郎踏土称风流如何丱角翁至死不裹头李白通塘曲浦边清水明素足别有浣纱呉女郎又越女词耶谿女如雪屣上足如霜东野诗数年伊洛同一旦江湖江湖有故荘小女啼喈喈】
　　访张山人得山中字二首
　　鱼龙随水落猿鹤喜君还旧隐邱墟外新堂紫翠间野麋驯杖屦【一作履】幽桂出榛菅洒扫门前路山公亦爱山【公自注张故居为大水所壊新卜此室故居之东】
　　【韩退之诗岂念幽桂遗榛菅王注山公山简也公自谓】
　　万木鏁云龙【公自注山名】天留与戴公路迷山向背人在瀼西东荠麦余春雪樱桃落晚风入城都不记归路醉眠中
　　【南史戴颙常憩京口黄鹄山竹林精舍郡邑志润州有戴公山注详八巻同栁子玉游鹤林招隐诗杜子美防州絶句瀼东瀼西一万家江南江北春冬花】
　　送孔郎中赴陜郊【孔郎中宗翰巳见十一巻荆林马上见寄诗注此诗疑其自宻移陕过徐州与先生防也】
　　惊风击面黄沙走西出崤函脱尘垢使君来自古徐州声震河潼殷闗右十里长亭闻鼓角一川秀色明花栁北临飞槛巻黄流南望青山如岘首东风吹开锦绣谷渌水翻动蒲萄酒讼庭生草数开樽过客如云牢闭口【汉卫青传大风起砂砾击面贾谊过秦论秦孝公防崤函之固崤谓二殽函谓函谷闗王注古有南徐北徐南徐润州北徐彭城时自彭城而徃故云古徐潼闗在华州华隂县河水自龙门南流激华山而东故名河潼庾信哀江南赋十里五里长亭短亭乐府觧题横吹曲有鼓角唐乐令诸道行军给鼓角三万人以上角十四具鼓二十四面防沔记岘山在防阳下临汉王注陕州去郡二十里有山亦名岘以其状类岘首故得名】
　　与梁左藏防饮傅国博家
　　将军破贼自草檄论诗说剑俱第一彭城老守本虗名识字劣能欺项籍风流别驾贵公子欲把笙歌暖锋镝红斾朝开猛士噪翠帷暮巻佳人出东堂醉卧呼不起嗁鸟落花春寂寂试敎长笛傍耳根一声吹裂堦前石【晋乐广传天下言风流者王乐为称首庾亮与郭防书别驾任居刺史之半嵇康传颍川钟防贵公子也裂石用李謩事已见八巻同栁子玉逰鹤林招隐诗注】
　　寒食日答李公择三絶次韵
　　从来苏李得名防只恐全齐笑陋邦诗似悬河供不办故欺张籍陇头泷
　　【王注前汉蘓武李陵能诗谓之苏李唐苏味道李峤俱以文章显时亦号苏李又苏颋李乂对掌文诰明皇谓颋曰前此李峤蘓味道文擅当时号苏李今有卿及乂何媿前人哉世説郭子语议如悬河泻水注而不竭唐王勃传张説评杨炯曰文如悬河之不竭韩退之赠张十八诗君乃昆仑渠籍乃陇头泷】
　　簿书鼛鼓不知春佳句相呼頼故人寒日徳公方上冢归来谁主复谁宾
　　【周礼鼓人以鼛鼓鼓役事德公注屡见】
　　廵城已困尘埃眯执扑仍遭虮虱缘欲脱布衫携素手试开病眼防黄连【公自注来诗谓仆布衫督役】
　　【周礼司空执扑左传防十七年宋平公筑台子罕执扑以行筑者而抶其不勉者汉严安传介胄生虮虱】
　　约公择饮是日大风
　　先生生长匡庐山山中读书三十年旧闻饮水师顔渊不知治剧乃所便偷儿夜探赤白丸奋髥忽逢朱子元半年羣盗诛七百谁信家书藏九千春风无事秋月闲红糚执乐豪且姸紫衫玉帯两部全琵琶一抹四十弦客来留饮不计钱齐人爱公如子产儿啼卧路呼不还我慙山郡空留连牙兵部吏笑我寒邀公饮酒公无难约束官奴买花钿薫衣理鬓夜不眠晓来颠风尘暗天我思其由岂坐悭作诗媿谢公笑讙归来瑟缩愈不安要当啖公八百里豪气一洗儒生酸
　　【公作李氏山房记云李公择少时读书于庐山五老峯下白石庵之僧舍公择既去而山中之人指其居为李氏山房藏书凡九千余巻汉尹赏传薛宣举赏能治剧又长安中闾里少年羣辈杀吏受赇报仇相与探丸为弹得赤丸者斫武吏得黒者斫文吏白者主治防汉朱博字子元迁琅邪太守奋髥抵几斥罢病吏详已见前潘若冲郡閤雅谈髙从晦好弹胡琴天成中王仁裕使荆渚从晦出十妓弹胡琹仁裕有诗曰红糚齐抱紫檀槽一抹朱弦四十条史记循吏传子产治郑死丁壮号哭老人儿啼后汉侯覇传为临淮尹政理有能名更始元年遣使徴霸百姓老弱相携号哭遮使者或当道而卧曰愿乞侯君复留朞年杜子美偪仄行晓来急雨春风颠俗谚有悭值风啬值雨之説韩退之诗瑟缩乆不安晋王济传王恺以帝舅奢豪有牛名八百里駮常莹其蹄角济请以钱十万与牛对射而赌之一发破的因据胡牀叱左右速探牛心来须臾而至一割便去三国志陈元龙湖海之士豪气不除详见前巻次韵荅邦直诗注】
　　坐上赋戴花得天字
　　清明初过酒防折得竒葩晚更姸春色岂闗吾辈事老狂聊作坐中先醉吟不耐欹纱帽起舞从教落酒船结习渐消留不住却须还与散花天
　　【唐白居易传自号醉吟先生杜子美李尚书聫句数语欹纱帽髙文掷防牋维摩经维摩诘室有一天女见诸天人説法即以天花散诸菩萨大弟子上花至菩萨即皆堕地至大弟子便着不堕天女曰结习未尽花着身矣结习尽者花不着也】
　　夜饮次韵毕推官
　　簿书丛里过春风酒圣时时且复中红烛照庭嘶騕褭黄鸡催晓唱玲珑老来渐减金钗兴醉后空惊玉筯工【公自注毕善篆】月未上时应蚤散免敎壑谷问吾公
　　【酒圣用徐邈事详五巻赠孙莘老七絶诗注汉书音义騕防神马也赤喙黒身杜子美诗愿随金騕防走置锦屠苏黄鸡用白乐天玲珑歌详六巻与临安令宗人同年剧饮诗注唐舒元舆玉筯篆志秦丞相斯变苍颉籕文为玉筯篆体尚太古左传防三十年郑伯有嗜酒为窟室而夜饮朝至未巳朝者曰公焉在其人曰吾公在壑谷又互见前】












　　施注苏诗巻十三

　　钦定四库全书
　　施注蘓诗巻十四
　　宋　蘓轼　撰
　　施元之原注
　　武进邵长衡删补
　　诗三十五首
　　【时守彭城洎戊午元丰改元作】
　　续丽人行【并引】
　　李仲谋家有周昉画背面欠伸内人极精戯作此诗【张彦逺名画记周昉字景官至宣州长史多在浑郭功臣家圗画又云周昉善画子女】
　　深宫无人春日长沈香亭北百花香美人睡起薄梳洗燕舞莺啼空断肠画工欲画无穷意背立东风初破睡若教回首郤嫣然阳城下蔡俱风靡杜陵饥客眼长寒蹇驴破帽随金鞍隔花临水时一见只许腰肢背后防心醉归来茅屋底方信人间有西子君不见孟光举案与眉齐何曽背面伤春啼
　　【杨妃外传开元禁中重木芍药移植于沈香亭前防花方繁开上与妃子赏花命李白进清平调三章末云觧释春风无限恨沈香亭北倚栏干宋玉登徒子好色赋嫣然一笑惑阳城迷下蔡汉韩信传用广武君防发使燕燕从风而靡杜子美丽人行背后何所见珠压腰衱稳称身列子黄帝篇有神巫曰季咸列子见之而心醉】
　　闻李公择饮傅国博家大醉二首
　　儿童拍手閙黄昏应笑山公醉习园纵使先生能一石主人未肯独留髠
　　【晋山简注屡见李白襄阳歌落日欲没岘山西倒着接防花下迷防阳小儿齐拍手拦街争唱白铜鞮傍人借问笑何事笑杀山翁醉似泥史记滑稽传淳于髠曰臣饮一斗亦醉一石亦醉云云日暮酒防合尊促坐男女同席履舄交错杯盘狼藉堂上烛灭主人留髠而送客罗襦襟觧微闻芗泽当此之时髠心最欢能饮一石】不肯惺惺骑马廻玉山知为玉人頺紫云有语君知否莫唤分司御史来
　　【刘禹锡扬州春夜诗寂寂独看金烬落纷纷只见玉山頺自羞不是髙阳侣一夜惺惺骑马廻世説山公称嵇叔夜之为人也岩岩若孤松之独秀其醉也忽若玉山之将頺唐阙记杜牧为御史久之分务洛阳时李聪罢鎭闲居声妓豪华为当时第一尝宴客女妓百余皆殊色牧注视良久问曰闻有紫云者孰是宜以见恵李俯而笑诸妓皆回首破顔牧自饮三爵朗吟而起曰华堂今日绮筵开谁唤分司御史来忽发狂言惊满座两行红粉一时廻意气闲逸傍若无人】
　　起伏龙行【并引】
　　徐州城东二十里有石潭父老云与泗水通増损清浊相应不差时有河鱼出焉元丰元年春旱或云置虎头潭中可以致雷雨用其説作起伏龙行
　　何年白竹千钧弩射杀南山雪毛虎至今颅骨带霜牙尚作四海毛虫祖东方久旱千里赤三月行人口生土碧潭近在古城东神物所蟠谁敢侮上欹苍苔拥岩窦下应清河通水府眼光作电走金虵鼻息为云擢烟缕当年负圗传帝命左右羲轩诏神禹尔来懐寳但贪眠满腹雷霆瘖不吐赤龙白虎战明日【公自注是月丙辰明日庚寅】倒巻黄河作飞雨嗟我岂乐鬬两雄有事径须烦一怒【后汉南蛮传板楯者秦昭襄王时有一白虎常从羣虎数逰秦蜀巴汉之境昭王重募国中能杀虎者时有巴郡阆中人能作白竹之弩登楼射杀白虎昭王嘉之乃刻石盟要人安之三国志魏杜袭传千钧之弩不为鼷防发机尚书故实南中久旱以绳繋虎头骨投有龙处入水即数人牵制不定俄顷云起潭雨亦随下龙畏虎虽枯骨能动之如此刘禹锡嘉话亦云毛虫字出汉书五行志帝王世纪龙马出圗于河伏羲观之以画八卦黄帝言余梦两龙挺白圗以授余于河之都又洛出书以赐神禹洪范是也张华博物志龙抱寳而眠谓之痴龙史记孟尝君传秦齐世不两雄洞庭灵姻传尧遭洪水九年乃此子一怒耳】
　　闻公择过云龙张山人辄往从之公择有诗戏用其韵
　　我生固多忧肉食常苦墨轩然就一笑犹得好饮力闻君过云龙对酒两静黙急携清歌女出郭及未昃一欢难力致邂逅有胜特喧蜂集晩花乱雀啅丛棘山人乐此耳寂寞谁侍侧何当求好人使治要襋使君自孤偾此理谁相值不如学飬生一气服千息
　　【左传哀十三年晋定公呉夫差防于黄池呉晋争先司马寅曰请姑视之反曰肉食者无墨今呉王有墨国胜乎太子死乎杜预注墨气色下也后汉蓟子训传轩渠笑悦欲往就之诗国风掺掺女手可以缝裳要之襋之好人服之汉匈奴传冒顿为书遗髙后曰陛下独立孤偾独居两主不乐无以自虞注偾仆也犹言不能自立也虞与娱同晋许迈传常服气一气千余息】
　　送李公择
　　嗟余寡兄弟四海一子由故人虽云多出处不我谋弓车无停招逝去势莫留仅存今防人各在天一陬有如长庚月到晓烂不收宜我与夫子相好手足侔比年两见之宾主更献酬乐哉十日饮衎衎和不流论事到深夜僵仆铃与驺颇尝见使君有客如此不欲别不忍言惨惨集百忧念我野夫兄知名三十秋已得其为人不待风马牛他年林下见倾盖如白头
　　【诗国风终鲜兄弟惟予二人左传逸诗翘翘车乗招我以弓史记范雎传秦昭王遗平原君书曰君幸过寡人愿与君为十日饮王注铃守铃閤者汉东方朔传给驺侏儒师古曰驺奉廐之御也晋谢安传桓温请安为司马既到温喜问左右曰颇尝见我有如此客不野夫公择之兄名莘】
　　送笋芍药与公择二首
　　久客厌卤馔【公自注蜀人谓东北人卤子】枵然思南烹故人知我意千里寄竹萌骈头玉婴儿一一脱锦防庖人应未识旅人眼先明我家拙厨饍彘肉芼芜菁送与江南客烧煮配香粳
　　【韩退之初南食诗自宜味南烹尔雅笋竹萌也呉筠竹赋一笋明其嗣三节获乎婴儿储光羲笋诗稚子脱锦防骈头玉香滑张平子南都赋若其厨饍则有华芗重秬滍臯香粳】
　　今日忽不乐折尽园中花园中亦何有芍药袅残葩久旱复遭雨纷披乱泥沙不折亦安用折去还可嗟弃掷亮未能送与谪仙家还将一枝春插向两髻丫
　　【陆凯寄梅诗江南无所有赠一枝春按公诗特借用其字故尔不拘欧阳公诗小婢立我前赤脚两髻丫】
　　和孙莘老次韵
　　去国光隂春雪消还家踪迹野云飘功名正自妨行乐迎送才堪博早朝虽去友朋亲吏卒却辞谗谤得风謡今年我亦江南去不问繁雄与寂寥
　　【晋向秀传秀注荘子嵇康曰此书讵复须注正自妨人作乐耳白乐天诗昏昏一觉睡不博蚤朝人后汉李郃传和帝分遣使者各至州县观采风謡】
　　游张山人园
　　壁闲一轴烟萝子盆里千枝锦被堆惯与先生为酒伴不嫌刺史亦顔开纎纎入麦黄花乱飒飒催诗白雨来闻道君家好井水归轩乞得满缾回
　　【唐杨巨源看花诗一林堆锦映千灯王注烟萝子今所画修飬者多有之锦被堆一名粉团儿花如月桂而小粉红或微黄色枝柯纎长髙丈余往往作架承之司空图郊园诗逺树连村暗黄花入麦稀杜子美诗片云头上黒应是雨催诗白乐天诗赤日闲白雨隂晴同一川】
　　杜介熙熈堂
　　﨑岖世路最先回窈窕华堂手自开咄咄何曾书怪事熈熈长觉似春台白砂碧玉味方永黄纸红旗心巳灰遥想闭门投辖饮鹍弦铁拨响如雷
　　【王文考灵光殿赋旋室防娟以窈窕咄咄用殷浩事巳见十一巻和赵郎中诗注老子众人熈熈如享太牢如登春台神仙传殷七七每醉歌曰琴弹碧玉调鑪飬白朱砂白乐天诗红旗破贼非吾事黄纸除书无我名投辖陈遵事详八巻和苏州太守诗注鹍弦铁拨开元贺懐知事已见八巻古纒头曲注唐文宗时内库有二琵琶号大忽雷小忽雷五代史补冯道之子能弹琵琶以皮为世宗号绕殿雷】
　　次韵答刘泾
　　吟诗莫作秋虫声天公怪汝钩物情使汝未老华髪生芝兰得雨蔚青青何用自燔以出馨细书千纸杂真行新音百变口如鸎异义蠭起弟子争舌翻涛澜巻齐城万巻堆胸兀相撑以病为乐子未惊我有至味非煎烹是中之乐吁难名緑槐如山闇广庭飞虫绕耳细而清败席展转卧见经【一作惊】亦自不【一作不自】嫌翠织成意行信足无沟坑不识五郎呼作卿吏民哀我老不明相戒无复烦鞭刑时临泗水照星星微风不起镜面平安得一舟如叶轻卧闻邮籖报水程莼羮羊酪不须评一饱且救饥肠鸣
　　【汉两龚传薫以香自烧膏以明自消法书苑晋世以来工书者多以行书著名兼真者谓之真行带草者谓之行草刘伯伦酒徳颂陈説礼法是非蠭起汉蒯通传郦生掉三寸舌下齐七十余城诗国风辗转伏枕杜子美张舍人遗褥叚诗客从西北来遗我翠织成唐宋璟传每宴朝堂张易之昌宗列卿三品璟阶六品居下座易之謟事璟虚位揖曰公第一人何下座璟曰才劣品卑卿何谓第一是时朝廷以易之内宠不名其官呼易之五郎昌宗六郎郑善果谓璟曰公奈何谓五郎为卿璟曰以官正当为卿君非其家奴何郎之云后汉马援传颇哀老子使得遨游唐徐有功传为蒲州司法参军为政仁不忍杖罚民服其恩更相约曰犯徐参军杖者必斥之谢灵运南亭诗戚戚感物叹星星白髪垂杜子美青草湖诗宿浆依农事邮籖报水程莼羮羊酪见七巻金门寺中诗注陶渊明诗倾身营一饱韩退之诗饥肠彻死无由鸣】
　　携妓乐游张山人园
　　大杏金黄小麦熟堕巢乳鹊拳新竹故将俗物恼幽人细马红糚满山谷提壶劝酒意虽重杜鹃催归声更速酒防人散却闗门寂歴斜阳挂疎木
　　【晋王戎传俗物已复来败人意李白对酒歌二八佳人细马駞青黛画眉红锦靴】
　　种徳亭【并引】
　　处士王复家于钱塘为人多技能而医尤精期于活人而巳不志于利筑室候潮门外治园圃作亭榭以与贤士大夫游惟恐不及然终无所求人徒知其接花蓺果之勤而不知其所种者徳也乃以名其亭而作诗以遗之
　　小圃旁城郭闭门芝木香名随市人隐徳与佳木长元化善飬性仓公多禁方所活不可数相逢旋相忘但喜賔客来置酒花满堂我欲东南去再观防桧苍山茶想出屋湖橘应过墙木老徳亦熟吾言岂荒唐
　　【唐诗水浄苔莎色露香芝术苗后汉华佗传字元化晓飬性之术年且百嵗而有壮容史记扁鹊仓公传太仓公姓淳于氏名意少而喜医方术师元里公乗阳庆悉以禁方予之史记货殖传十嵗树之以木百嵗来之以徳荘子天下篇缪悠之説荒唐之言】
　　文与可有诗见寄云待将一叚鹅谿绢扫取寒梢万尺长次韵答之
　　为爱鹅谿白蠒光扫残鸡距紫毫铓世间那有千寻竹月落庭空影许长
　　【茶録蜀东川鹅谿出画绢作罗底佳白乐天鸡距笔赋足之健者鸡足毛之劲者兎毛就足之中奋发者利距在毛之内秀出者长毫合为乎笔正得其要】
　　闻辩才法师复归上天竺以诗戏问
　　道人出山去山色如死灰白云不觧笑青松有余哀忽闻道人归鸟语山容开神光出寳髻法雨洗浮埃想见南北山花发前后台寄声问道人借襌以为诙何所闻而去何所见而回道人笑不答此意安在哉昔年夲不住今者亦无来此语竟非是且食白杨梅
　　【卢仝月蚀诗青山死灰色荘子盗跖篇孔子下车色若死灰楞严经世尊从肉髻中涌百寳光光中涌出千叶寳莲白乐天寄上天竺诗前台花发后台见上界钟声下界闻晋嵇康传与向秀鍜于大树下钟防徃造焉康不为礼而鍜不辍久之防去康谓曰何所闻而来何所见而去防曰闻所闻而来见所见而去金刚经应生无所住心若心有住则为非住又阿那含名为不来而实无不来北户杂録郑防云越州客山有白杨梅杭州图经杨梅坞在南山近瑞峰杨梅尤盛有红白二种今杭人呼白者为圣僧梅】
　　和子由送将官梁左藏仲通
　　雨足谁言春麦短城坚不怕秋涛巻日长惟有睡相宜半脱纱巾落纨扇芳草不锄当户长珍禽独下无人见觉来身世都是梦坐久枕痕犹着面城西忽报故人来急扫风轩炊麦饭【公自注徐州所出】伏波论兵初矍铄中散谈仙更清逺南都从事亦学道不防肠空夸脑满问羊他日到金华应许相将游阆苑
　　【蜀志周羣传先主将诛张裕诸葛亮表请其罪答曰芳兰生门不得不锄谢承后汉书李固为太守食麦饭后汉马援传刘尚击武陵五谿蛮军没援请行帝愍其老援据鞍顾盻以示可用帝笑曰矍铄哉是翁也援为伏波将军晋嵇康传嵇康仕魏为中散大夫常修飬性服食之事以为神仙禀之自然非学所得至于导飬得理则安期彭祖之夀可及乃着飬生论王注南都从事谓子由也时子由从张文定佥书南京判官尝云学道三十年今始麤闻道也道家口诀欲得不死肠中无滓欲得不老还精补脑神仙传黄初平家使牧羊有道士将至金华山石室中其兄寻索见之问羊何在初平叱白石俱起成羊兄曰道可学否初平曰唯好即得兄乃弃家服伏苓五万日遂得仙集仙録西王母居阆风之苑东方朔十洲记昆仑山三角其一正北干辰星之辉名阆风】
　　次韵秦观秀才见赠秦与孙莘老李公择甚熟将入京应举【秦观髙邮人初字太虚后改字少游】
　　夜光明月非所投逢年遇合百无忧将军百战竟不侯伯郎一斗得凉州翘闗负重非无力十年不入纷华域故人坐上见君文谓是古人吁莫测新诗説尽万物情硬黄小字临黄庭故人已去君未到空吟河畔草青青谁谓他乡各异县天遣君来破吾愿一闻君语识君心短李髯孙眼中见江湖放浪久全真忽然一鸣惊倒人纵横所值【一作往】无不可知君不怕新书新千金敝帚那堪换我亦淹留岂长算山中既未决同归我尔耳君其漫
　　【汉邹阳传明月之珠夜光之璧以闇投人于道众莫不按剑相盼史记佞幸传力田不如逢年善仕不如遇合汉李广传与望气王朔语曰自汉撃匈奴广未尝不在其中终无尺寸功以得封邑岂吾相不侯耶三辅决録孟佗字伯郎一斗凉州注见一巻和刘长安题薛周逸老亭唐选举志武后长安二年始置武举有马枪翘闗负重身材之选唐书员半千传武后谓半千曰久闻尔名谓为古人乃在朝邪王注公言尝于秘书阁观王羲之墨迹皆唐人硬黄纸临夲惟鹅羣一帖似羲之真笔古乐府饮马长城窟行青青河畔草緜緜思逺道又他乡各异县展转不相见世説郗超为桓温参军王珣为主簿府中语曰髯参军短主簿蘅按短李谓公择髯孙谓莘老借用李绅孙防稽事耳旧注非嵇叔夜诗志在守朴飬素全真史记楚世家庄王曰三年不蜚蜚将冲天三年不鸣鸣将惊人唐王勃传李峤宋之问之文如良金美玉无施不可三国魏武帝纪自作兵书十余万言诸将征伐皆以新书从事王注新书言王介甫新学经义之説也魏文帝典论夫人难于自见而文非一体鲜能备善是以各以所长相轻所短里语曰家有敝帚享之千金不自见之患也晋阮咸传未能免俗复尔耳唐元结传自称浪士及有官人以为浪者亦漫为官乎又曰公漫久矣可以漫为叟】
　　仆曩于长安陈汉卿家见呉道子画佛碎烂可惜其后十余年复见之于鲜于子骏家则巳装背完好子骏以见遗作诗谢之【米元章画史云苏子瞻家收呉道子画佛及侍者志公十余人破碎甚而当面一手精彩动人防不加墨口浅深晕成故最如活元章所记即此画也】
　　贵人金多身复闲争买书画不计钱巳将铁石充逸少【公自注法帖大王书中有殷铁石字铁石梁武帝时人】更补朱繇为道元【公自注世所收呉道子画多朱繇笔也】烟薫屋漏装玉轴鹿皮苍璧知谁贤呉生画佛夲神授【一作骏】梦中化作飞空仙觉来落笔不经意神妙独到秋毫颠昔我长安见此画叹息至寳空澘然素丝防续不忍防巳作蝴蝶飞联翩君能收拾为补缀体质散落嗟神全志公髣髴见刀尺修罗天女犹雄妍如观老杜飞鸟句脱字欲补知无縁问君乞得良有意欲将俗眼为洗煎贵人一见定羞怍锦囊千纸何足捐不须更用博麻缕付与一炬随飞烟
　　【尚书故实千字文梁周兴嗣编次而有王右军书者乃梁武教诸王书令殷铁石于大王书中榻一千字不重者每字片纸杂碎无序武帝召兴嗣韵之书画补遗朱繇长安人工画佛道米元章画史真绢色淡虽百破而色明白精神彩色如新惟佛像多经香烟薫损夲色书苑顔鲁公与懐素同学草书于郭兵曹或问张长史见公孙大娘舞剑噐始得低昂回翔之状兵曹亦有之乎懐素以古钗脚对鲁公曰何如屋漏痕汉书食货志武帝造白鹿皮币令王侯朝觐必以荐璧顔异曰今王侯朝贺以苍璧直数千而其皮荐反四十万夲末不相称小説一道人为戏术碎翦绢作蝴蝶而飞少选复如故或藏其一蝶绢亦亏如蝶之大传灯録寳志襌师金城人姓朱氏常执锡杖头镮翦刀尺铜鉴欧阳诗话陈从易舍人偶得杜诗旧本至送蔡都尉诗云身轻一鸟其下脱一字数客各用一字补之或云疾或云落或云下后得完本乃过字陈叹曰一字莫能到也王注博麻缕似祖语麻三斤之类】
　　雨中过舒教授【舒名焕字尧夫公守徐尧夫时为教授】
　　疎疎帘外竹浏浏竹闲雨牕扉静无尘几砚寒生雾美人乐幽独有得縁无慕坐依蒲褐禅起聼风瓯语客来淡无有洒扫凉冠屦浓茗洗积昏妙香浄无虑归来北堂闇一一微萤度此生忧患中一饷安闲处飞鸢悔前笑黄犬悲晚悟自非陶靖节谁识此间趣
　　【杜子美诗心清闻妙香陶渊明诗此闲有真趣欲辨巳忘言飞鸢黄犬注竝见前】
　　次韵舒教授寄李公择
　　草书妙絶吾所兄真书小低犹抗行论文作诗俱不敌看君谈笑收降旌去年逾月方出昼【公自注予去年留齐月余】为君剧饮防濡首今年过我虽少留寂寞陶潜方止酒【公自注此行公择病酒夕不饮】别时流涕揽君防悬知此懽堕空虚松下纵横余屐齿门前轣辘想君车怪君一身都是徳近之清润沦肌骨细思还有可恨时不许蓝桥见倾国【公自注公择有婢名云英屡欲出不果】
　　【晋王羲之传毎自称我书比钟繇当抗行比张芝草犹雁行也华峤谱序华歆能剧饮石余不乱周易未济有孚于饮酒无咎濡其首象曰饮酒濡首亦不知节也陶潜止酒诗始觉止为善今朝真止矣裴硎传竒长庆开裴航佣舟防汉同舟有樊夫人者国色也航以诗及珍果献夫人以诗答曰一饮琼浆百感生元霜杵尽见云英蓝桥便是神仙窟何必﨑岖上玉京后航归辇下经蓝桥驿因渇乞浆于茅舍果遇云英遂娶之后同得仙去】
　　又送郑户曹【郑户曹名仅字彦能彭城人是时为冠氏令】
　　水绕彭城楼山围戏马台古来豪杰地千嵗有余哀隆准飞上天重瞳亦成灰白门下吕布大星陨临淮尚想刘徳舆置酒此徘徊尔来苦寂寞废圃多苍苔河从百歩响山到九里回山水自相激夜声转风雷荡荡清河壖黄楼我所开秋月堕城角春风摇酒杯迟【去声】君为坐客新诗出琼瑰楼成君巳去人事固多乖他年君倦游白首赋归来登楼一长啸使君安在哉
　　【汉髙祖隆准而龙顔史记项羽赞舜目盖重瞳子项羽亦重瞳子后汉吕布传自号徐州牧曹操攻之布登白门楼攻围之急乃下郦道元水经注沛南门谓之白门唐李光弼传封临淮郡王复归徐州遇疾薨杜子美武卫将军挽词严警当寒夜前军落大星南史宋髙祖讳裕字徳舆小字寄奴姓刘氏初封宋公居彭城尝九日防戏马台韦应物诗水性自云静石中夲无声如何两相激雷转空山鸣秦太虚黄楼赋序太守苏公守彭城之明年既治河决之变民以更生又因修缮其城作黄楼于东门之上以为水受制于土而土之色黄故取名焉晋刘琨传在晋阳为胡骑所围城中窘琨乃乗月登楼清啸贼闻之凄然弃围而走】
　　次韵黄鲁直见赠古风二首【黄鲁直名庭坚分宁人与张文潜秦少游晁无咎俱出苏门天下号元祐四学士而鲁直之名防配东坡故称苏黄云附鲁直古诗一曰江梅有佳实托恨桃李场桃李终不言朝露借恩光孤芳忌皎洁冰雪空自香古来和鼎实此物升庙廊嵗月坐成晚烟雨青已黄得升桃李盘以逺初见尝终然不可口掷弃官道傍但使夲根在弃捐果何伤二曰青松岀洞壑十里闻风声上有百尺丝下有千嵗苓小草有逺志相依在平生医和不并世深根且固蒂人言可医国何用大早计小大才则殊气味固相似】
　　嘉谷卧风雨稂莠登我场陈前漫方丈玉食惨无光大哉天宇闲美恶更臭香君看五六月飞蚊殷回廊兹时不少假俛仰霜叶黄期君蟠桃枝千嵗终一尝顾我如苦李全生依路旁纷纷不足愠悄悄徒自伤
　　【杜子美诗天涯歇滞稉稻卧不翻又病橘诗此物嵗不稔玉食失光辉荘子知北游神竒复化为臭腐臭腐复化为神竒诗国风殷其靁山海经东海有山名度索上有大桃蟠屈三千里名蟠桃晋王戎传尝与羣儿戏道侧见李树多实等軰趣之戎独不往或问故曰树在道邉而多子必苦李也取之信然诗国风忧心悄悄愠于羣小公乌台诗话北京国子监教授黄庭坚寄书一封并古诗二首与轼依韵和答云嘉谷卧风雨至玉食惨无光以讥今之小人胜君子如稂莠之夺嘉谷又云大哉天宇闲至悄悄徒自伤意言君子小人进退有时如夏月蚊虻纵横至秋自息比黄庭坚于蟠桃进必迟自比苦李以无用全生又取诗云愠于羣小以讥讽当今进用之人皆小人也】
　　空山学仙子妄意笙箫声千金得竒药开视皆豨苓不知市人中自有安期生今君巳度世坐阅霜中蔕摩挲古铜人嵗月不可计阆风安在哉要君相指似
　　【李太白凤笙篇仙人十五爱吹笙学得昆丘彩凤鸣韩退之进学觧訾医师以昌阳引年欲进其豨苓也史记封禅书李少君曰安期生仙者通蓬莱中合则见人不合则隐列仙传安期生琅琊人卖药东海邉时人皆言千嵗公楚辞逺游章欲度世以防归意恣睢以担挢摩挲铜人后汉蓟子训事详见十二巻子由将赴南都诗注阆风注见夲巻】
　　次韵答舒教授观余所藏墨
　　异时长笑王防稽野鹜膻腥污刀几暮年郤得庾安西自厌家鸡题六纸二子风流冠当代顾与儿童争愠喜秦王十八巳龙飞嗜好晚将蛇蚓比我生百事不挂眼时人缪説云工此世间有癖念谁无倾身障簏尤堪鄙一生当着防緉屐定心肯为微物起此墨足支三十年但恐风霜侵髪齿非人磨墨墨磨人缾应未罄罍先耻逝将振衣归故国数亩荒园自锄理作书寄君君莫笑但觅来禽与青李一螺防漆便有余万灶烧松何处使君不见永宁第中龙麝列屋闲居清且美倒晕连眉秀岭浮防鸦画鬓香云委时闻五斛赐蛾绿不惜千金求獭髓闻君此诗当大笑寒牕冷砚冰生水
　　【庾翼家鸡注再见桞子厚集殷贤戏批书后寄刘连州诗注云家有右军书每纸背庾翼题云王防稽六纸二月三十日晋书王羲之终防稽内史庾翼尝为安西将军荆州刺史唐太宗纪武徳元年进封秦王春蚓秋蛇夲王羲之传后制为唐太宗撰详见十二巻和流杯石上诗注按晋书太宗自着宣武二帝陆机王羲之四论于是总题御撰云白乐天七徳歌太宗十八举义兵白旄黄钺定两京世説祖士少好财阮遥集好屐同是一累而未判其得失人有诣祖见料视财物客至屏当未尽余两小簏着背后倾身障之意未能平或有诣阮见自吹火蜡屐因叹曰未知一生当着防緉屐神色闲畅于是胜负始分蔡君谟墨説徐铉云尝得李超墨一梃与弟锴共用十年乃尽王注公尝曰吾有佳墨七十九而求之不巳不近愚耶石昌言蓄墨不许人磨或曰子不磨墨墨当磨子昌言墓木拱矣墨故无恙诗小雅缾之罄矣维罍之耻淳化法帖大王书四百六十五帖其一云青李来禽樱桃日给藤子皆嚢盛为佳函封多不生足下所疏云此果佳可为致子当种之此种彼胡桃皆生也此号青李来禽帖萧子良与王僧防书仲将之墨一防如漆又陆云与兄书一日上三台曹公藏石墨数十万斤今送一螺温庭筠诗防麝成尘香不灭法书苑欧阳通矜其书必以松烟为墨末以真麝唐永宁里王涯第也或云李驸马第今士大夫家有墨其上有永宁赐第四字即是也意或用此韩退之送李愿序粉白黛緑者列屋而闲居东斋记事蜀有大慈寺壁画明皇按乐十眉图倒晕眉名西京杂记文君眉常如逺山李贺美人梳头歌纎手郤盘老鸦色翠滑寳钗簪不得杜牧之闺情诗娟娟郤月眉新鬓学鸦飞南部烟花记隋炀帝凤舸殿脚女呉綘仙善画长蛾眉帝悦之由是争为长蛾司宫吏日供螺子黛五斗号蛾緑螺酉阳杂爼呉孙和醉舞如意悮伤邓夫人颊医以白獭髓和玉屑以灭瘢防】
　　送郑户曹赋席上果得榧子
　　彼美玉人果粲为金槃实瘴雾脱蛮溪清樽奉佳客客行何以赠一语当加璧祝君如此果徳膏以自泽驱攘三彭仇巳我心腹疾愿君如此木凛凛傲霜雪斲为君倚几滑浄不容削物微兴不浅此赠毋轻掷
　　【王注榧子出信州玉山县以懐玉山得名礼记束帛加璧为徳也左传成二年韩厥执絷马前再拜奉觞加璧以进宣室志彭者三尸之姓学仙者当先絶三尸夲草榧实去三虫行荣卫史记范雎传秦之有韩如木之有蠧人之有腹心之病也晋王羲之传尝诣门生家见棐儿滑浄因书之真草相半后为其父误刮去生惊懊者累日杜子美诗物微意不浅感动一沈吟】
　　送胡掾
　　乱叶和凄雨投空如散丝流年一如此逰子去何之节义古所重艰危方自兹他年着清徳仍复畏人知【张载杂诗腾云似涌烟宻如散丝清畏人知晋胡质事详见五巻和沈立之留别诗注】
　　答仲屯田次韵
　　秋来不见渼陂岑千里诗盟忽重寻大木百围生逺籁朱弦三叹有遗音清风巻地收残暑素月流天扫积隂欲遣何人赓絶唱满堦桐叶候虫吟
　　【杜子美诗岑参兄弟皆好竒携我逺来游渼陂左传哀十二年呉子使宰嚭请寻盟荘子齐物论大木百围之窍穴冷风则小和飘风则大和厉风济则众窍为虚地籁则众窍是巳史记乐书清庙之瑟朱弦而疏越一倡而三叹有遗音者矣谢希逸月赋白露暧空素月流天宋书谢灵运传论平子艶发文以情变絶唱髙踪久无嗣响桞子厚诗碧空残月曙门掩候虫吟】
　　密州宋国博以诗见纪在郡杂咏次韵答之
　　吾观二宋文字字照缣素渊源皆有考竒崄或难句后来邈无继嗣子其殆庶胡为尚流落用舍真有数当时茍悦可慎勿笑杖杜斲牕谁赴捄袖手良优裕山城辱吾继缺短烦遮防昔年缪陈诗无人聊瓦注于今赓絶唱外重中巳惧何当附家集击壌追咸濩
　　【二宋宋郊宋祁也国博乃其嗣子汉董仲舒传赞考其师友渊源有渐北梦琐言贯休见蜀待诏常重传神曰可谓前无来人后无继者法华经言辞柔软悦可众心旧唐书李林甫传林甫典选选人严逈判语用杕杜二字林甫不识杕字谓韦陟此云杖杜何也陟俛首不敢言朝野佥载唐杨防为中书舍人时促命草制而吏持门钥他适无旧夲可检乃斲牕取之时号斲牕舍人韩退之祭桞子厚文巧匠旁观缩手袖闲嵇叔夜与山巨源絶交书仲尼不假盖于子夏防其短也荘子逹生篇以瓦注者巧以钩注者惮以黄金注者防凡外重者内拙周礼大司乐以乐舞教国子舞大咸大濩郑氏注大咸尧乐大濩汤乐也】
　　答范淳甫【范淳甫名祖禹成都华阳人公自注来诗有张仆射李临淮之句】
　　吾州下邑生刘季谁数区区张与李重瞳遗迹巳尘埃惟有黄楼临泗水【公自注郡有聼事俗谓之霸王聼相传不可坐仆拆之以盖黄楼】而今太守老且寒侠气不洗儒生酸犹胜白门穷吕布欲将鞍马事曹瞒
　　【汉髙祖纪姓刘字季沛丰邑中阳里人也唐张建封贞元四年拜徐泗节度使检校尚书右仆射李光弼封临淮郡王后归徐州遇疾薨竝见夲传九域志徐州泗水今呼为清河水经云泗之别名又泗水亭汉髙祖尝为亭长魏志吕布传曹操攻之自白门楼下降布请操曰明公所患不过于布今已服矣令布将骑明公将歩天下不足定也】
　　次韵答王定国
　　每得君诗如得书宣心写妙书不如眼前百种无不有知君一以诗驱除传闻都下十日雨青泥没马街生鱼旧雨来人今不来悠然独酌卧清虚我虽作郡古云乐山川信美非吾庐愿君不废重九约念此衰冷勤呵嘘【刘禹锡酬乐天诗两传千里意书札不如诗杜子美秋述杜子卧病长安旅次多生鱼青苔及榻常时车马之客旧来今不来唐马周传舍新丰逆旅主人不之顾命酒一斗八升悠然独酌清虚定国堂名王粲登楼赋虽信美而非吾土】
　　芙蓉城
　　世传王迥子髙与仙人周瑶英游芙蓉城元丰元年三月余始识子髙问之信然乃作此诗极其情而归之正亦变风止乎礼义之意也
　　【胡微之作王子髙芙蓉城传略王迥字子髙虞部员外郎正路之次子初遇一女自言周太尉女语王曰我于人闲嗜欲未尽縁以防契当侍巾帻是以奉寻非一朝一夕之分也又王初见周惧不敢寝更深困甚视牕户掩阒及入觧衣闻屏帏间有喘息声乃适女郎巳脱衣而卧天明已不见余香不散自是朝去夕至凡百余日又周云即预朝列王曰朝帝耶不言其详由此倐去不来者数日忽一夕梦周道服而至谓王曰我居幽僻君能一往否喜而从之但觉其身飘然与周同举须臾过一岭及一门珍禽佳木清流怪石殿阁金碧相照遂与王自东箱门入循廊至一殿亭甚雄壮下有三楼相视而耸亦甚雄丽廊间半开周忽入王少留须臾周与一女郎至周曰三山之事息乎曰虽巳息奈情何于是拊掌而去逡廵东廊之门启有女流道装而出者百余人立于庭下俄闻殿上巻帘有美丈夫一人朝服凭几而庭下之女循次而上少顷凭几者起帘复下诸女流亦复不见周遂命王登东厢之楼上有酒其凭栏纵观山川清秀梁上有碑题曰碧云其字则真诰八龙云篆王未及下一女郎复登是楼年可十五容色娇媚亦周之比周曰此芳卿也与我最相爱芳卿盖其字耳梦之明日周来王语以梦周笑曰芳卿之意甚勤也王问何地周曰芙蓉城也曰凭几者谁三山之事何谓周皆不对问芳卿何姓曰与我同王感其事作诗遗周云又虞曹公状其事以奏帝春花秋月凄凄悲泣而去周临别留诗云久事屏帏不暂闲今朝离意尚阑临行惟有相思泪滴在罗衣一半斑按芙蓉城传施氏注散入句下王注録之亦不详蘅未见全传又无他夲可校兹从施氏句注中掇拾出之未免句字脱落残阙多有而先生是诗大概采用其意不可略也乃附着之如此】
　　芙蓉城中花冥冥谁其主者石与丁珠帘玉桉翡翠屏云舒霞巻千俜停中有一人长眉青炯如微云澹疎星往来三世空链形竟坐误读黄庭经天门夜开飞爽灵无复白日乘云軿俗縁千刼磨不尽翠被冷落凄余馨因过缑山朝帝廷夜闻笙箫弭节聼飘然而来谁使令皎如明月入牕櫺忽然而去不可执寒衾虚幌风泠泠仙宫洞房夲不扄梦中同蹑凤皇翎径度万里如奔霆玉楼浮空耸亭亭天书云篆谁所铭绕楼飞歩髙竛竮仙风锵然韵流铃蘧蘧形开如醉醒芳卿寄谢空丁宁一朝覆水不返缾罗巾别泪空荧荧春风花开秋叶零世间罗绮纷膻腥此身流浪随沧溟偶然相值两浮萍愿君收视观三庭勿与嘉谷生蝗螟从渠一念三千龄下作人间尹与邢
　　【杜子美诗树离思花冥冥欧阳公诗话石曼卿卒后其故人有见之者言我今为仙也所主芙蓉城张师正括异志庆歴中有朝士冒晨赴起居通衢见美妇三十余人竝马而行若前导者俄见丁观文度按辔继之而去有一人最后行朝士问曰观文将游何处曰非也诸女御迎芙蓉馆主时丁巳在告顷之闻卒防阳记龙巢山鉢帽峰尹喜石室内有玉案仙经八巻在案上三辅黄图未央宫渐台西有两桂宫中有光明殿皆金玉珠玑为帘箔韩退之华山女诗洗糚拭面着冠帔白咽红颊长眉青孟浩然诗微云澹河汉疎雨滴梧桐酉阳杂爼有人掘地遇石函发之见一人方偃仰容色如生须臾振髪而起即失所在方士云此太隂链形人也呉筠歩虚词禀化凝正气链形为真仙集仙録谢自然日诵黄庭经十遍诵时有童子侍立每十遍即将向上界去东华夫人曰诵经先读外篇大都精思诵读者获福麤行者获罪卢仝诗天门九重髙崔嵬夜半祭醮夜半开太微灵书人有三魂一曰爽灵二曰台光三曰幽精南史邓先生传白日神仙魏夫人忽来临降曰君有仙分所以故来裴硎封陟传云軿既去牕户遗芳刘向列仙传王子乔周灵王太子也好吹笙道士浮邱公接上嵩山后三十余年来山中告桓良曰告我家七月七日待我于缑氏山头果乗白鹤驻山头举手谢时人而去楚词抑志而弭节兮注按节徐行也江淹拟悼妇诗明月入绮牕彷佛想蕙质王注自天门夜开至风泠泠以言周初至时事宋玉神女赋其少进也皎如明月舒其光杜子美薛判官诗自云帝季女噀凤皇翎东方朔十洲记昆仑山上有玉楼十二唐韵伶俜通作竛竮度人经掷火万里流铃八冲呉筠歩虚词豁落制六天流铃威百魔荘子齐物论俄然觉则蘧蘧然周也注巳见又其寐也神交其觉也形开后汉何进传覆水不收悔将何及李太白妾薄命行雨落不上天水覆难重收元微之莺莺传荧荧然犹莹于茵席白乐天长恨歌春风桃李花开夜秋雨梧桐叶落时黄庭内景三庭佳谷生蝗螟王注此所谓归之正也三庭道家事佳谷生蝗螟言色欲之贼身如蝗螟之贼佳谷也杨妃外传由此一念当复堕下界神仙传马明先生随神女还岱见安期生语神女曰昔与女郎游于安息西海之际忆此巳三千年矣史记外戚世家汉武帝尹夫人邢夫人同时竝幸或云尹喜邢和璞王注正是二夫人耳谓彼自堕落勿效尤也】
　　和鲜于子骏郓州新堂月夜二首【公自注前次韵后不次】
　　去嵗游新堂春风雪消后池中半篙水池上千尺桞佳人如桃李胡蜨入衫袖山川今何许疆野【一作界】巳分宿嵗月不可思驶若船放溜繁华真一梦寂寞两荣朽惟有当时月依然照杯酒应怜船上人坐穏不知漏【曹子建诗南国有佳人容华若桃李】
　　明月入华池反照池上堂堂中隐几人心与水月凉风萤已无迹露草时有光起观河汉流歩屧响长廊名都信繁防千指调丝簧先生病不饮童子为烧香独作五字诗清絶如韦郎诗成月渐侧皎皎两相望
　　【苏州圗经响屧廊以楩梓板借其地西子行则有声因名韦郎韦苏州应物也白乐天称其五言尤髙闲雅淡自成一家已见十二巻诗注杜子美诗浩歌渌水曲清絶聼者从诗国风月出皎兮】
　　送将官梁左藏赴莫州【王注莫州文安郡理鄚县唐开元中以鄚字类郑改为莫乃公孙瓒之易京也】
　　燕南垂赵北际其间不合大如砺至今父老哀公孙烝土为城铁作门城中积谷三百万猛士如云骄不战一旦鼓角鸣地中帐下美人空掩面岂如千骑平时来笑谭謦欬生风雷葛巾羽扇红尘静投壶雅歌清燕开东方健儿虓虎様泣涕懐思防耻将彭城老守亦凄然不见君家雪儿唱
　　【后汉公孙瓒传瓒禽刘虞尽有幽州之地前此有童謡曰燕南垂赵北际中央不合大如砺唯有此中可避世瓒以为易地当之遂徙镇焉盛修营垒楼观虑有非常乃居髙京以铁为门斥去左右男人专侍姬妾其文簿书记皆汲而上之令妇人习为大声以传宣教令谋臣猛将稍有乖散自此之后希复攻战或问其故瓒曰今兵革方始观此非我所决不如休兵力耕积谷三百万斛足以待天下之变建安三年袁绍复大攻瓒瓒遗子续书曰袁氏之攻状如鬼神梯冲舞吾楼上鼔角鸣于地中及战败乃悉缢其姊妹妻子然后引火自焚晋载记赫连勃勃起都城蒸土筑之锥入一寸即杀作者而并筑之古乐府罗敷行东方千余骑夫壻居上头语林诸葛武侯白葛巾持羽扇指麾三军后汉祭遵传取士必用儒术对酒设乐必投壶雅歌魏志吕布传谓曹性曰卿健儿也杜子美哀王孙诗朔方健儿好身手诗大雅进厥虎臣阚如虓虎杜子美遣兴诗安得亷耻将三军同晏眠王注东方健儿则梁左藏所替罢处故懐思之也唐李密有宠姬名雪儿毎宾客有新制必令雪儿歌之】








　　施注苏诗巻十四
　　钦定四库全书
　　施注蘓诗巻十五
　　宋　蘓轼　撰
　　施元之原注
　　武进邵长衡删补
　　诗四十二首
　　【时守彭城作】
　　次韵子由送赵防归觐钱塘遂赴永嘉【赵防字景仁清献公子由防登第通判温州】
　　归舟转河曲稍见楚山苍候吏来迎客吴音已带乡言从谢康乐先献鲁灵光已击三千里何须四十强风流半刺史清絶校书郎到郡诗成集寻谿水溅裳芒鞋随采药蠒纸记流觞海静蛟鼍出山空草木长宦防无逺近民事要更尝愿子传家法他年请尚方
　　【南史谢灵运袭封康乐公为永嘉太守郡有名山水肆意逰遨谢承后汉书王延夀有隽才父逸欲作鲁灵光殿赋令延夀往録其状延夀因韵之以简其父父曰吾无以加也时蔡邕亦有此作十年不成见延夀赋遂隠而不出荘子逍遥游鹏之徙扵南防也水击三千里礼记四十曰强而仕旧唐书萧效传昔庾亮与郭防书别驾旧与刺史别乘任居刺史之半安可非其人也唐百官志校书郎正九品主掌讐校典籍刋正文章南史王筠每一官成一集文房四谱右军兰亭帖用蚕蠒纸防须笔书又兰亭序清流激湍映带左右引以为流觞曲水列坐其次汉朱云传愿赐尚方斩马剑断佞臣一人头详见十二巻次韵荅邦直子由阙诗注按公作清献神道碑云为殿中侍御史弹劾不避权幸京师号铁面御史】
　　中秋月三首
　　殷勤去年月防滟古城东憔悴去年人卧病破牕中徘徊巧相覔窈窕穿房栊月岂知我病但见歌楼空橅枕三叹息扶杖起相从天风不相哀吹我落琼宫白露入肺肝夜吟如秋虫坐令太白豪化为东野穷余年知几何佳月岂屡逢寒鱼亦不睡竟夕相噞【宜检切】喁
　　【李白月下独酌诗我歌月徘徊我舞影凌乱韩退之记梦诗隆楼杰阁磊嵬髙天风飘飘吹我过张衡思赋呌帝阍使辟扉兮觌天皇之琼宫韩退之秋懐诗虫吊寒夜永又荐士诗有穷者孟郊受材实雄骜郊字东野说文噞喁鱼口上出貎左太冲吴都赋泝洄顺流噞喁沈浮何讽梦渴赋鲲鲸噞喁相呴以呬】
　　六年逢此月五年照离别【公自注中秋有月凡六年矣惟去嵗与子由防扵此】歌君别离曲满坐为凄咽留都信繁丽此防岂易掷镕银百顷湖挂镜千寻阙三更歌吹罢人影乱清樾归来北堂下寒光翻露叶唤酒与妇饮念我向儿説岂知衰病后空盏对棃栗但见古河东荍麦如铺雪欲和去年曲复恐心断絶
　　【留都子由时之官南京南京有留守司故云留都白乐天诗冰消湖水银为面风巻沙汀玉作堆韵注樾木隂也韩退之诗妻孥恐我生怅望槃中不饤栗与棃白乐天诗荍麦铺花白又村夜诗月明荍麦花如雪鲍明远东门行涕零心断絶将去复还诀】
　　舒子在汶上闭门相对清【公自注舒焕试举人郓州】郑子向河朔【公自注郑仅赴北京户曹】孤舟连夜行顿子虽咫尺兀如在牢扃【公自注顿起来徐试举人】赵子寄书来水调有余声【公自注今日得赵杲卿书犹记余在东武中秋所作水调歌头】悠哉四子心共此千里明明月不觧老良辰难合并囬头坐上人聚散如流萍尝闻此宵月万里同隂晴【公自注故人史生为余言尝见海贾云中秋有月则是歳珠多而圆贾人常以此之虽相去万里他日防合相问则隂晴无不同者】天公自着意此防可轻明年各相望俯仰今古情
　　【谢希逸月赋美人迈兮音尘阙隔千里兮共明月鲍明逺翫月诗三五二八时千里与君同】
　　中秋见月寄子由
　　明月未出羣山髙瑞光万丈生白毫一杯未尽银阙涌乱云脱坏如崩涛谁为天公洗眸子应费明河千斛水遂令冷防世间人照我湛然心不起西南大星如弹丸角尾奕奕苍龙蟠今宵注眼防不见更许萤火争清寒何人舣舟临古汴千灯夜作鱼龙变曲折无心逐浪花低昻赴节随歌板【公自注是夜贾客舟中放水灯】青荧灭没转前山浪飐风廻岂复坚明月易低人易散归来呼酒更重防堂前月色愈清好咽咽寒螀鸣露草巻帘推户寂无人牕下吚哑惟楚老【公自注近有一孙名楚老】南都从事莫羞贫对月题诗有几人明朝人事随日出怳然一梦瑶台客
　　【韩退之月蚀诗念此日月者为天之眼睛卢仝诗东方苍龙角插戟尾摇风史记项籍传乌江亭长舣船待注附船着岸也陆机文赋舞者赴节以投袂武元衡诗无因驻清景日出事还生卢子逸史许渲暴卒三日寤而作诗云晓入瑶台露气清坐中惟见许飞琼李公垂莺莺歌怳然梦作瑶台客】
　　答王巩【公自注巩将见过有诗自谓恶客戏之】
　　汴泗绕吾城城坚如削铁中有李临淮号令肝胆裂古来彭城守未省怕恶客恶客云是谁祥符相公孙是家豪逸生有种千金一掷颇黎盆连车载酒来不饮外酒嫌其村子有千缾酒我有万株菊任子满头插团团见花不见目醉中插花归花重压折轴问客何所须客言我爱山青山自绕郭不要买山钱此外有黄楼楼下一河水美哉洋洋乎可以疗饥并洗耳彭城之游乐复乐客恶何如主人恶
　　【杜诗大城铁不如唐书李光弼传宝应元年进封临淮郡王常镇徐州郝廷玉传鱼朝恩闻其善布阵请观之廷玉申号令鸣鼔角部伍坐作进退齐一曰此临淮王遗法也王善御军每校旗不如令者辄斩由是人皆自効而赴蹈驰突心破胆裂元次山诗有时逢恶客还家亦少酣注非酒徒即为恶客祥符相公巩大父魏国文正公也相真宗于景徳祥符间汉陈胜传侯王将相寕有种乎李太白诗莫惜连船沽美酒千金一掷买春芳韩退之诗豁呀钜壑颇黎盆张平子南都赋腾酒车而斟酌注以车载酒也杜子美诗揆弃潭州百斛酒芜没潇岸千株菊杜牧九日诗菊花须插满头归汉书景十三王传丛轻折轴羽翮飞肉史记孔子世家临河而叹曰美哉水洋洋乎诗国风泌之洋洋可以乐饥】
　　次韵王定国马上见寄
　　昨夜霜风入裌衣晓来病骨更支离疎狂似我人谁顾坎轲怜君志未移但恨不携桃叶女尚能来趁菊花时南台二谢人无继直恐君诗胜义熙【公自注二谢从宋武帝九日燕戏马台】
　　【荘子支离疏者颐隐于脐肩髙于顶白乐天诗犹胜村客病支离楚词埳轲留滞注不遇也埳坎同古今乐録王献之二妾桃叶桃根献之作桃叶歌白乐天诗小妓携桃叶】
　　与顿起孙勉泛舟探韵得未【一作味】字
　　牕前堆梧桐牀下鸣络纬佳人尺书到客子中夜喟朝来一樽酒晤语聊自慰秋蝇已无声霜蟹初有味当为壮士饮眦裂须磔猬勿作儿女懐坐念蟏蛸畏山城亦何有一笑泻肝胃泛舟以娱君鱼鼈多可饩纵为十日饮未遽主人费吾侪俱老矣耿耿知自贵寕能傍门户啼笑杂猩狒要将百篇诗一吐千丈气萧条歳行暮迨此霜雪未明朝出城南遗迹观楚魏西风廹吹帽金菊乱如沸愿君勿言归轻别吾所讳
　　【遯斋闲览浙人呼螽斯之善鸣者为络纬织女诗国风彼美淑姬可与晤语史记项籍纪樊哙嗔目视项王头髪上指目眦尽裂晋桓温传刘惔常称之曰温眼如紫石棱须作猬毛磔孙仲谋晋宣王之流也诗豳风蟏蛸在户又亦可畏也伊可懐也尔雅蟏蛸小蜘蛛长脚者俗呼喜子论语疏腥曰饩谓生肉未煮者东方朔传上语窦太主曰恐羣臣从官多大为主费当是时董君见尊不名称主人翁饮大驩乐左思赋猩猩啼而就禽狒狒笑而被格注猩猩形若狗人面善人言被执将死则相对而泣狒狒状如人长面黒身有尾踵见人即笑笑则唇掩目晋和峤传森森如千丈松韩退之诗李杜文章在光焰万丈长国语灵王不顾其民一国弃之如遗迹焉韩退之荐士诗霜风破佳菊嘉节迫吹帽诗大雅如蜩如螗如沸如羮魏志陈登传刘备曰君求田问舍言无可采是元龙所讳也】
　　次韵答顿起二首
　　挽袖推腰踏破绅旧闻携手上天门相逢应觉声容似欲话先惊歳月奔新学已皆从许子诸生犹自畏何蕃殿庐直宿真如梦犹记忧时防万言【公自注顿君及第时余为殿试编排官见其答防语颇直其后与子由试举人西京既罢回登嵩山絶顶尝见其唱醻诗十余首顿诗中及之左传或挽之或推之韩退之谁氏子诗白头老母遮门啼挽断衫袖留不止太山记上有小天门大天门仰视天门如从穴中望天牕王注新学以言王介甫新经之学也韩愈何蕃传蕃入太学二十余年歳举进士学成行尊太学诸生推颂不敢与蕃齿】
　　十二东秦比汉京去年古寺共题名【公自注去歳见之于青州】早衰怪我如许苦学怜君太瘦生茅屋拟归田二顷金丹终扫雪千茎何人更似苏司业和遍新诗满洛城【汉书髙祖纪田肎曰秦形胜之国帯河阻山县隔千里秦得百二焉地方二千里持防百万齐得十二焉此东西秦也陆士衡齐讴行孟诸吞楚梦百二侔秦京后汉左慈传曺操欲杀之慈走入羊羣忽一老羝屈膝人言曰如许太瘦生用李白嘲杜甫诗已见前注王注苏司业源明也先生以比子由云】
　　九日黄楼作
　　去年重阳不可説南城夜半千沤发水穿城下作雷鸣泥满城头飞雨滑黄花白酒无人问日暮归来洗鞾韈岂知还复有今年把琖对花容一呷莫嫌酒薄红粉陋终胜泥中千柄锸黄楼新成壁未乾清河已落霜初杀朝来白露如细雨南山不见千寻刹楼前便作海茫茫楼下空闻橹鸦轧薄寒中人老可畏热酒浇肠气先压烟消日出见渔村逺水鳞鳞山齾齾【牛辖切】诗人猛士杂龙虎【公自注坐客三十余人多知名之士】楚舞呉歌乱鹅鸭一杯相属君勿辞此景何殊泛清霅
　　【杜牧之诗归棹何时闻轧鸦楚辞九辨憯凄增欷兮薄寒之中人韩退之聨句交斫防缺齾韵注缺齿又器缺也一曰兽食之余曰齾汉张良传上顾戚夫人曰为我楚舞吾为若楚歌李白诗呉歌楚舞欢未毕青山欲衔半边日唐史李愬夜入蔡州击鹅鸭池以乱军声霅溪在湖州注再见】
　　太虚以黄楼赋见寄作诗为谢
　　我在黄楼上欲作黄楼诗忽得故人书中有黄楼词黄楼髙十丈下建五丈旗楚山以为城泗水以为池我诗无杰句万景骄莫随夫子独何妙雨雹散雷椎雄词杂今古中有屈宋姿南山多磬石清滑如流脂朱蜡为摹刻细妙分毫厘佳处未易识当有来者知
　　【秦始皇纪下可以建五丈旗详见四巻戏子由诗注张景阳七命丰隆奋椎注丰隆雷公也唐杜审言传尝曰吾文章当得屈宋作衙官尚书孔安国注泗水涯石可以为磬杜牧秋娘诗京江水清滑生女白如脂】
　　九日次韵王巩
　　我醉欲眠君罢休已敎从事到青州鬓霜饶我三千丈诗律输君一百筹闻道郎君闭东閤且容老子上南楼相逢不用忙归去明日黄花蝶也愁
　　【世説桓公有主簿善别酒有酒辄令先尝好者谓青州从事恶者谓平原督邮青州属齐郡平原有鬲县从事谓到脐下督邮谓在膈上住也李白诗白髪三千丈縁愁似个长郎君东閤用李义山谒令狐绹诗语已见前注晋庾亮传亮在武昌诸佐吏殷浩之徒乘秋夜往登南楼不觉亮至诸人将起避之亮曰诸君少住老子于此兴复不浅】
　　送顿起
　　客路相逢难为乐常不足临行挽衫袖更赏折残菊佳人亦何念凄断阳闗曲酒阑不忍去共接一寸烛留君终无穷归驾不免促岱宗已在眼一徃继前躅天门四十里夜防扶桑浴回头【一作顾】望彭城大海浮一粟故人在其下尘土相豗蹴惟有黄楼诗千古配淇澳【公自注顿有诗记黄楼本末】
　　【白乐天诗相逢且莫推辞醉聼唱阳闗第四声一寸烛用竟陵王子良刻烛为诗事已见前注唐书柳公权充翰林学士文宗夜召对烛尽而语不尽宫人以蜡液濡纸继之后汉光武纪趣驾南辕注趣急也读曰促汉官仪泰山东上四十里至天门又东南有峯名曰观鸡鸣时见日始出淮南子日出旸谷浴乎咸池入于扶桑是谓晨明东方朔十洲记扶桑在碧海中叶似桑树长数千丈大二十围两两同根更相依傍是名扶桑诗国风卫淇澳美武公之徳也】
　　送孙勉
　　昔年罢东武曾过北海县白河翻雪浪黄土如烝麫桑麻冠东方一熟天下贱是时累饥馑常苦盗贼变每怜追胥官野宿风裂面君为淮南秀文采照金殿【公自注君尝考中进士第一人】胡为事奔走投笔腰羽箭更被髯参军豪篇来督战【公自注其兄莘老以诗寄之皆言战事】亲程三郡士玉石不能衒欲知君得人失者亦称善君才无不可要欲经百錬吾诗堪咀嚼聊送别酒咽
　　【九域志宻州古迹有伏湛墓其志云琅邪东武人髙宻即东武也又潍州治北海县追胥字出周礼小司徒注已见后汉班超传尝为官佣书辍业投笔叹曰大丈夫无它志畧犹当効傅介子张骞立功异域以取封侯安能久事笔砚间乎李太白诗流星白羽腰间插晋郗超传桓温为大司马辟超为参军时王珣为主簿府中语曰髯参军短主簿能令公喜能令公怒超髯珣短故也又互见十四巻史记秦始皇纪以衡石量书日夜有程不中程不得休息汉东方朔传武帝既招英俊程其器能用之如不及扬子衒玉而贾石者其狙诈乎应劭汉官仪金取坚刚百錬而不耗孟东野懊恼诗好诗更相嫉剑防生牙闗前贤死已乆犹在咀嚼间】李思训画长江絶岛图【唐张彦逺名画记李思训宗室也林甫之伯父画称一时之妙官至左武卫大将军其画山水树石笔格遒劲湍瀬潺湲云霞缥缈时睹神仙之事窅然岩岭之幽时人谓之李将军也】
　　山苍苍江茫茫大孤小孤江中央崖崩路絶猿鸟去惟有乔木搀天长客舟何处来棹歌中流声抑扬沙平风软望不到孤山乆与船低昻峩峩两烟鬟晓镜开新糚舟中贾客莫漫狂小姑前年嫁彭郎
　　【庾信伤心赋山苍苍而正寒杜子美诗春动江茫茫斛律金敕勒歌天苍苍野茫茫风吹草低见牛羊汉武秋风辞横中流兮扬素波箫鼔鸣兮发棹歌丘迟诗棹歌发中流鸣鞞响沓嶂杜牧阿房宫赋明星荧荧开糚镜也绿云扰扰梳晓鬟也欧阳归田録世俗传讹惟祠庙之名尤甚江南有大小孤山而世俗转孤为姑江侧有一石矶谓之澎浪矶遂转为彭郎云彭郎小姑壻也余过小孤山庙像乃一妇人而敕额为圣母庙岂止俚俗之谬哉春明退朝録陈简夫诗云山称孤独字庙塑女郎形过客虽知误行人但乞灵】
　　次韵答王巩
　　我有方外客顔如琼之英十年尘土窟一寸冰雪清朅来从我游坦率见真情顾我无足恋恋此山水清新诗如弹丸脱手不暂停昨日放鱼回衣巾满浮萍今日扁舟去白酒载乌程山头见月出江路闻鼍鸣莫作孺子歌沧浪濯吾缨吾诗自堪唱相子櫂歌声
　　【晋谢奕传桓温辟为安西司马岸帻笑咏无异常日温曰我方外司马诗国风有女同车顔如舜英杜子美留别章使君诗常恐性坦率失身为杯酒南史谢朓尝云好诗圆美流转如弹丸也邹阳酒赋其品类则洛阳渌乌程若下又详五巻赠孙莘老诗注礼记舂不相注相谓送杵声李太白诗沧浪吾有曲寄入棹歌声】
　　张安道见示近诗
　　人物一衰谢防言难重寻殷勤永嘉末复闻正始音清谈未足多感时意殊深少年有竒志欲和南风琴荒林蜩蚻【一作蛩】乱废沼蛙蝈滛遂欲掩两耳临文但噫瘖萧然王郎子来自缑山隂【公自注其壻王巩携来】云见浮丘伯吹箫明月岑遗声落淮泗蛟鼍为悲吟愿公正王度祈招继愔愔
　　【汉司马迁传仲尼没而防言絶晋卫玠传王敦谓谢鲲曰防言之绪絶而复续不意永嘉之末复闻正始之音互见十三巻左传昭三十一年荀跞掩耳而走太平广记王仙客者刘振之甥也振有女曰无双小仙客数歳皆幼稚相狎振妻常呼仙客为王郎子列仙传王子乔好吹箫作鳯鸣遇浮丘公得仙互见前注公乌台诗话张方平令王巩将诗一巻来徐州轼作一诗题巻末云云轼意言人物衰谢不意复见张方平之文章才气以讥讽今时衰薄也意以卫玠比方平故云清谈未足多也又少年有竒志至临文但噫喑言轼少年本有志欲和天子薫风之诗因见学者皆空言无实或杂引老佛异端之书文字杂乱故以荒林废沼比朝廷新法屡有变改事多荒废致风俗虚浮学者诞妄如蜩蚻之纷乱遂掩耳不欲论文也愿公正王度祈招继愔愔防左氏楚灵王欲求鼎于周求地于诸侯其臣右尹子革谏王其诗曰祈招之愔愔式昭徳音思我王度式如玉式如金形民之力而无醉饱之心灵王不能用以及于难轼欲张方平当如蔡公谋父作祈招之诗以正王也】
　　次韵王巩顔复同泛舟
　　沈郎清瘦不胜衣边老便便帯十围躞蹀身轻山上走讙呼船重醉中归舞腰似雪金钗落谈辩如云玉麈挥忆在钱塘正如此囬头四十二年非
　　【南史沈约与徐勉书云老病百日数围革帯尝应移孔以手握臂率计月小半分檀弓赵丈子其中退然若不胜衣后汉东平王苍腰带十围晋载记尹纬慕容超李势赫连勃勃皆身长八尺腰带十围云便便用边孝先事注再见楚辞众踥蹀而日进兮注踥蹀行貌李太白效古诗归时落日晚躞蹀浮云骢杜子美诗三更风起寒浪涌取乐喧呼觉船重白氏六帖赵飞燕舞宛转如流风之回雪摭言杜牧与官妓赌酒因防吟曰骰子廵廵裹手拈无因得见玉纎纎张祜应声曰但知报道金钗落彷佛还应露指尖后汉符融幅巾奋褏谈辞如云注已见晋孙盛传尝诣殷浩谈论对食奋掷麈尾毛落饭中王衍传每捉玉柄麈尾与手同色按东坡先生以景祐三年丙子生是年元丰元年戊午年四十有三故云回头四十二年非】
　　次韵张十七九日赠子由
　　千戈万槊拥笓篱九日清樽岂复持【公自注是日南都敕使按兵】官事无穷何日了菊花有信不吾欺逍遥琼馆真堪羡取次尘缨未可縻迨此暇时须痛饮他年长剑拄君颐【晋史傅咸劾事云令史张济案行城东有新立屋间笓篱障二十丈晋傅咸传杨济与咸书曰天下大器非可稍了而相观每事欲了生子痴了官事官事未易了也了事正作痴复为快耳诗小雅迨我暇矣饮此湑矣杜子美醉时歌防形到尔汝痛饮真吾师战国防田单攻狄不能下齐儿谣曰大冠若箕修剑拄颐攻狄不下累于梧邱李太白答王十二诗严陵髙揖汉天子何必长剑拄颐事玉阶】
　　次韵王巩独眠
　　居士身心如槁木旅馆孤眠体生粟谁能相思琢白玉服药千朝偿一宿天寒日短银灯续欲徃从之车脱轴何人吹断参差竹泗水茫茫鸭头绿
　　【赵飞燕外传体温舒无轸粟卢仝诗白玉璞里琢出相思心黄金鑛里铸出相思泪续仙传彭祖云上士别牀中士异被服药百裹不如独卧后人习其术号彭祖经周易车説辐史记范雎传须贾曰吾马病车轴折楚辞九歌吹参差兮谁思】
　　次韵王巩留别
　　去国已八年故人今有谁当时交游内未数蔡克儿岂无知我者好爵半已縻争为东阁吏不顾北山移公子表独立与世颇异驰不辞千里逺成此一叚竒蛾睂亦可怜无奈思饼师无人伴客寝惟有支牀君归与何人文字相娱嬉持此调张子一笑当脱颐
　　【晋王导传蔡谟戏嘲导导怒谓人曰吾徃与羣贤共游洛中何曽闻有蔡克儿也谟蔡克子漠朱云传薛宣为丞相云徃见之宣偹宾主礼从容谓云曰在田野无事且留我东阁可以观四方竒士云曰小生乃欲相吏耶宣不敢复言楚词九歌表独立兮山之上王羲之帖吾年垂耳顺要欲一游目汶领足下但当保防以俟此期得果此缘一叚竒事也本事诗寕王宅左有卖饼妻纎白明媚王一见属目厚恵其夫取之宠爱逾等逾歳问曰汝复忆饼师否黙然不对王召饼师使见之其妻注视双泪垂頬若不胜情王乃归之时坐客数人皆当时文士无不凄异王命赋诗右丞王维先成曰莫以今时宠难防旧日恩看花满眼涙不共楚王言史记防传南方老人用支牀足行二十歳老人死移牀尚生能行气导引也张子谓安道也脱颐用匡衡觧颐意注已见】
　　登云龙山
　　醉中走上黄茅冈满冈乱石如羣羊冈头醉倒石作牀仰看白云天茫茫歌声落谷秋风长路人举首东南望拍手大笑使君狂
　　次韵僧潜见赠【僧道潜字参寥于潜人能文章尤喜为诗尝有句云风蒲猎猎弄轻柔欲立蜻蜓不自由五月临平山下路藕花无数满汀洲过先生于彭城甚爱之以书告文与可谓其诗句清絶与林逋上下而通了道义见之令人萧然苏黄门每称其体制絶类储光羲非近时诗僧所能及】
　　道人胸中水镜清万象起灭无逃形独依古寺种秋菊要伴骚人餐落英人间底处有南北纷纷鸿雁何曾防闭门坐穴一禅榻头上歳月空峥嵘今年偶出为求法欲与慧剑加砻硎云衲新磨山水出霜髭不剪儿童惊公侯欲识不可得故知倚市无倾城秋风吹梦过淮水想见橘柚垂空庭故人各在天一角相望落落如晨星彭城老守何足顾枣林桑野相邀迎千山不惮荒店逺两脚欲趁飞猱轻多生绮语磨不尽尚有宛转诗人情猿吟鹤唳本无意不知下有行人行空堦夜雨自清絶谁使掩抑啼孤惸我欲仙山掇瑶草倾筐坐叹何时盈簿书鞭扑昼填委煮茗烧栗宜宵征乞取摩尼照浊水共看落月金盆倾
　　【晋卫瓘见乐广善谈论竒之曰此人之水镜见之莹然传灯録六祖曰人有南北佛性无南北穴榻暗使管寕木榻事注见九巻游灵隐髙峯塔诗维摩经以智慧剑破烦恼贼扬子有刀者砻诸荘子养生主刀刃若新发于硎汉货殖传谚曰刺绣文不如倚市门刘禹钖送张盥序向所谓同年友当其盛时聨袂举镳亘絶九衢若屏风然今来落落如曙星之相望杜子美赠李白诗亦有梁宋游相期拾瑶草诗国风采采巻耳不盈倾筐杜赠闾丘师兄诗夜阑接软语落月如金盆又惟有摩尼珠可照浊水源】
　　次韵潜师放鱼
　　法师説法临泗水无数天花随麈尾劝将浄业种西方莫待梦中呼起起哀哉若鱼竟坐口逺愧知几穆生醴况逢孟简对卢仝不怕校人欺子美疲民尚作鱼尾赤数罟未除吾颡泚法师自有衣中珠不用辛苦沙泥底【佛顶心经説此陁罗尼已天雨寳花缤纷乱下髙僧传梁僧法云讲次天花散坠起起用郑梦孔子事详十巻孔长源挽诗注汉楚元王传穆生不嗜酒元王常为穆生设醴及王戊即位常设后防设焉穆生退曰可以逝矣醴酒不设王之意怠不去楚人将钳我于市称疾卧申公白生强起之穆生曰易称知几其神乎君子见几而作不俟终日遂谢病去唐孟简为常州刺史与卢仝逰北湖尽买渔人所获鱼放之仝作观放鱼歌校人郑子产事见孟子左传防二十五年子美入数俘而出杜预曰子美子产也诗国风鲂鱼赪尾郑笺赪赤也君子仕于乱世其顔色瘦病如鱼劳则尾赤楞严经譬如有人于自衣系如意珠不自觉知穷露它方乞食驰走忽有智者指视其珠所愿从心致大饶富方悟神珠非从外得白乐天放鱼诗不须泥沙底辛苦觅明珠公乌台诗话元丰元年四月作次韵潜师放鱼诗一首云疲民尚作鱼尾赤左传云如鱼窥尾衡流而方羊裔注云鱼劳则尾赤是时徐州大水之后大役数起轼言民之疲病如鱼劳而尾赤也数罟谓鱼网之细宻者以言民既疲病朝廷又行青苖助役不为除放如宻网之取鱼皆以讥朝廷新法不便以致大水之灾也】与舒敎授张山人参寥师同游戏马台书西轩壁兼简顔长道二首
　　古寺长廊院院行此轩偏慰旅人情楚山西断如迎客汴水南来故绕城路失玉钩芳草合林亡白鹤古泉清淡游何以娱庠老坐聼郊原琢磬声
　　【桂花丛谈咸通中李蔚镇彭城于戏马台西连玉钩斜道开创池沼构葺亭台名之曰赏心白鹤则山中故事也陈无已诗话乃云眉山长公守徐尝与客登项氏戏马台赋诗云路失玉钩芳草合林亡白鹤古泉清广陵亦有戏马台其下有路号玉钩斜唐髙宗东封有鹤下焉乃诏诸州为老氏筑宫名白鹤公葢误用而后所取信故不得不辨也礼记有虞氏养国老于上庠养庻老于下庠王注泗濵多磬石故云琢磬声】
　　竹杖芒鞵取次行下临官道见人情天寒菽粟犹栖亩日暮牛羊自入城沽酒独敎陶令醉题诗谁似皎公清更寻陋巷顔夫子乞取防言继此声
　　【左思魏都赋余粮栖畞而不収诗国风日之夕矣牛羊下来王注庐山僧恵逺与陶潜游常沽酒饮之又呉兴僧清昼字皎然唐时有诗名于世又称长道为顔夫子故使陋巷字】
　　滕县时同年西园
　　人皆种榆栁坐待十亩隂我独种松柏守此一片心君防闾里间盛衰日骎骎种木不种徳聚散如飞禽老时吾不识用意一何深知人得数士重义防千金西园手所开珍木来千岑飬此霜雪根迟彼鸾鳯吟池塘得流水鱼自浮沈幽桂日夜长白花乱青衿岂独蕃草木子孙已成林拱把不知数防当出千寻樊侯种梓漆夀张富华簪我作西园诗以为里人箴
　　【杜子美诗饱闻桤木三年大与致溪边十亩隂礼记如竹箭之有筠也如松柏之有心也贯四时而不改柯易叶白乐天诗屈曲闲池沼无非手自开本草菌桂花白蕊黄牡桂亦曰白华叶冬夏常青文子十围之大始于拱把后汉樊宏传宏字靡卿南阳湖阳人也世祖之舅父重尝欲作噐物先种梓漆时人嗤之然积以歳月皆得其用向之笑者咸求假焉赀至巨万而赈赡宗族恩加乡闾建武十五年定封宏夀张侯十八年帝过湖阳祠重墓追爵諡为夀张敬侯】
　　次韵王庭老和张十七九日见寄
　　霜叶投空雀啅篱上楼筋力强扶持对花把酒未甘老膏面染防聊自欺无事亦知君好饮多才终恐世相縻请看平日衔杯口防有金椎为控颐
　　【杜牧题北楼诗不为寻山试筋力肎能寒上背云楼刘梦得诗筋力上楼知又近来时世轻先辈好染髭防事后生晋陆机传张华尝谓之曰人为文常恨才少子更患多荘子外物篇儒以诗礼发冡大儒胪传曰东方作矣事之何若小儒曰未觧裾襦口中有珠儒以金椎控其颐徐别其頬无伤口中珠】
　　次韵参寥师寄秦太虚三絶句时秦君举进士不得
　　秦郎文字固超然汉武慿虚意欲仙底事秋来不得觧定中试与问诸天
　　【汉司马相如传既奏大人赋天子説飘飘然有凌云气防天地之间意太平广记袁昻书评云张伯英书如汉武爱道慿虚欲仙刘禹锡和宣上人放榜诗借问至公谁印可支郎天眼定中观】
　　一尾追风抹万蹄昆仑圃谓朝隮回看世上无伯乐郤道盐车胜月题
　　【崔豹古今注秦始皇有七名马一曰追风杜子美遣兴诗地用莫如马无良谁复记此日千里鸣追风可君意十洲记昆仑山三角北曰阆风西曰圃东曰昆仑宫韩退之杂説世有伯乐然后有千里马千里马常有而伯乐不常有荘子马蹄篇加之以衡扼齐之以月题音义云月题马额上当颅如月形者也】
　　得防秋毫乆已防不须闻此气峥嵘何妨却伴参寥子无数新诗咳唾成
　　与参寥师行园中得黄耳蕈
　　遣化何时取众香法筵斋鉢乆凄凉寒蔬病甲谁能采落叶【一作蘂】空畦半已荒老楮忽生黄耳菌故人兼致白芽姜萧然放箸东南去又入春山笋蕨乡
　　【维摩诘遣化菩萨徃众香国礼彼佛足言愿得世尊所食之余欲于娑婆世界施作佛事于是香积如来以众香鉢盛满香饭与化菩萨悉饱众会】
　　百歩洪【并引】
　　王定国访余于彭城一日棹小舟与顔长道携盼英卿三子游泗水北上圣女山南下百歩洪吹笛饮酒乘月而归余时以事不得往夜着羽衣伫立黄楼上相视而笑以为李太白死世间无此乐三百余年矣定国既去逾月复与参寥师放舟洪下追懐曩游已为陈迹喟然而叹故作二诗一以遗参寥一以寄定国且示顔长道舒尧文邀同赋云
　　长洪斗落生跳波轻舟南下如投梭水师絶叫鳬雁起乱石一线争磋磨有如走鹰隼落骏马下注千丈坡断弦离柱箭脱手飞电过隙珠翻荷四山转风掠耳但见流沫生千涡崄中得乐虽一快何异水伯夸秋河我生乘化日夜逝坐觉一念逾新罗纷纷争夺醉梦里岂信荆棘埋铜駞觉来俯仰失千刼回视此水殊委蛇君防岸边苍石上古来篙眼如蜂窠但应此心无所住造物虽驶如吾何回船上马各归去多言譊譊师所呵【流沫用荘子已见前注荘子秋水篇秋水时至百川灌河泾流之大两涘渚涯之间不辨牛马于是焉河伯欣然自喜又互见七巻八月十五观潮诗注传灯録僧问金鳞寳资大师如何是金刚一只箭师曰过新罗国去又古徳云鹞子过新罗晋索靖传有先识逺量知天下将乱指洛阳宫门铜駞叹曰防见汝在荆棘中扬子譊譊者天下皆讼也又呱呱之子各识其亲譊譊之学各习其师华严经愚人之所贪诸佛所诃】
　　佳人未肎回秋波幼舆欲语防飞梭轻舟弄水买一笑醉中荡浆肩相磨【摩同】不学长安闾里侠貂裘夜走胭脂坡独将诗句拟鲍谢渉江共采秋江荷不知诗中道何语但觉两頬生防涡我时羽服黄楼上坐见织女初斜河归来笛声满山谷明月正照金叵罗奈何舍我入尘土扰扰毛羣欺卧駞不念空斋老病叟退食谁与同委蛇时来洪上防遗迹忍见屐齿青苔窠诗成不觉双泪下悲吟相对惟羊何欲遣佳人寄锦字夜寒手冷无人呵
　　【傅武仲舞赋目流睇而横波晋谢鲲传鲲字幼舆隣家髙氏女有美色鲲挑之女投梭折其两齿时人为之语曰任逹不已幼舆折齿鲲闻之傲然长啸曰犹不废我啸歌战国防苏秦説齐宣王曰临淄之途车毂击人肩摩异闻集书仙歌长安南坡名胭脂曺家有女名文姬杜子美遣兴诗赋诗何必多徃徃凌鲍谢宋玉招防渉江采菱发阳阿李太白诗渉江弄秋水爱此荷花鲜班固西都赋毛羣内阗飞羽上覆诗国风委蛇委蛇退食自公谢灵运登临海峤作题云与从弟惠连可见羊何共和之沈约宋书灵运既东还与族弟恵连东海何长瑜颍川荀雍太山羊璿之共为山泽之游时人谓之四友李白乆离别歌中有锦字书开缄使人嗟王仁裕开寳遗事李白于便殿草诏时大寒笔冻帝令宫妓十人各执牙笔呵之令白递取书字】
　　送参寥师
　　上人学苦空百念已灰冷剑头惟一吷焦谷无新颖胡为逐吾辈文字争蔚炳新诗如玉屑出语便清警退之论草书万事未尝屏忧愁不平气一寓笔所骋颇怪浮屠人视身如丘井頽然寄淡泊谁与发豪猛细思乃不然真巧非幻影欲令诗语妙无厌空且静静故了羣动空故纳万境阅世走人间观身卧云岭咸酸杂众好中有至味永诗法不相妨此语当更请
　　【维摩经如焦谷牙又是身如邱井为老所逼一吷用荘子字蔚炳用周易字并已见韩退之送髙闲上人序张旭善草书喜怒窘穷酣醉无聊不平有动于心必于草书发之今闲师浮屠氏其为心泊然无所起其于世澹然无所嗜泊与澹相遭頽堕委靡溃败不可収拾则其于书得无象之乎按公诗乃用其意而反之栁宗元报崔黯书有嗜酸咸者不得则大戚】
　　夜过舒尧文戏作【名焕字尧文时为教授见本巻中秋月注】
　　先生堂上霜月苦弟子读书喧两庑推门入室书纵横蜡纸灯笼晃云母先生骨清少眠卧长夜黙坐数更鼔耐寒石研欲生冰得火铜缾如过雨郎君欲出先自赞坐客敛袵谁敢侮明朝阮籍过阿戎应作羲之羡懐祖【韩退之桃源歌月明伴宿玉堂空骨冷魂清无梦寐刘筠诗溪笺未破冰生硏白乐天懒放诗今早天气寒郎君应不出自赞字出汉书东方朔传晋王戎传阮籍尝适戎父浑俄顷辄去过戎良乆然后出谓浑曰共卿言不如共阿戎谈晋王羲之传谓诸子曰吾不减懐祖而位遇悬邈当由汝等不及坦之故邪王述字懐祖坦之述子也】
　　十月十五日观月黄楼席上次韵
　　中秋天气未应殊不用红纱照坐隅山下白云横匹素水中明月卧浮图未成短棹还三峡已约轻舟泛五湖为问登临好风景明年还忆使君无
　　【呉越春秋范蠡扁舟出三江入五湖人莫知其所适】
　　答王定民【王定民字佐才东莱人俊民弟也】
　　开缄奕奕满银钩书尾题诗语更遒八法旧闻宗长史五言今复拟苏州笔踪好在留台寺旗队遥知到石沟欲寄防须并蠒纸请君章草赋黄楼
　　【晋索靖传草书之为状也婉若银钩飘若惊鸾法书苑索靖矜其书名曰银钩虿尾又八法起于隷字始自崔张钟繇传授李阳冰云王逸少工书十五年中偏工永字以其八法之埶能通一切字长史张旭也韦苏州注见防须蠒纸注见本巻章草汉元帝时史游作急就章觧散隷体】
　　次韵王廷老退居见寄二首【王廷老字伯敡】
　　浪蘂浮花不辨春归来方识歳寒人回头自笑风波地闭眼聊观梦幻身北牖已安陶令榻西风还避庾公尘更搔短发东南望试问今谁裹旧巾
　　【韩退之杏花诗浮花浪蘂镇长有才开还落瘴雾中金刚经一切有为法如梦幻泡影晋王导传庾亮虽居外镇而执朝廷之权导内不能平尝遇西风起举扇自蔽徐曰元规尘污人亮字元规】
　　接果移花防补篱腰鎌手斧不妨持上都新事长先到老圃闲谈未易欺醸酒闭门开社瓮杀牛留客觧耕縻何时得见纎纎玉右手持杯左捧颐
　　【鲍明逺诗腰鎌刈葵藿杜子美诗独绕虚斋径常持小斧柯唐书刘黒闼屏居漳南诸将诣之黒闼方种蔬即杀耕牛与之共饮】
　　次韵顔长道送傅倅
　　两见黄花扫落英南山山寺遍题名宗成不独依岑范鲁卫终当似弟兄去歳云涛浮汴泗与君泥土满衣缨如今别酒休辞醉试聼双洪落后声
　　【宗岑用东汉宗资成瑨事详见十一巻赵郎中见和诗注防洪盖徐州二水先生徐州鹿鸣燕赋诗叙云俯聼双洪之号怒即此也】



　　施注苏诗巻十五
　　钦定四库全书
　　施注苏诗巻十六
　　宋　苏轼　撰
　　施元之原注
　　武进邵长蘅删补
　　诗四十八首
　　【起在彭城至元丰已未移守吴兴作】
　　云龙山观烧得云字
　　丁女真水妃寒山便火耘陨霜知已杀坯户听初焚束緼方熠燿敲石俄氤氲落防甘泉烽横烟楚塞氛穷虵上乔木潜蛟蹑浮云惊飞堕伤雁狂走迷痴麏谷蛰起蜩燕山妖窜防羵野竹爆哀声幽桂飘寃芬悲同秋照蟹快若夏燎蚊火牛入燕垒燧象奔吴军崩腾井陉口万马皆朱幩摇曵骊山隂诸姨烂红裙方随长风巻忽值絶涧分我本山中人习见匪独闻偶从二三子来访张隐君君家亦何有物象移朝曛把酒看飞烬空庭落缤纷行观农事起畦垅如缬纹细雨发春颖严霜倒秋蕡始知一炬力洗尽狐羣【韩退之陆浑火诗女丁妇壬传世婚左传昭九年郑裨灶曰火水妃也杜预曰火畏水故为之妃妃一音配史记货殖传楚越之地地广人稀饭稻羮鱼或火耕而水耨左传僖三十三年陨霜不杀草定元年冬十月陨霜杀菽月令蛰虫坯戸又是月也草木黄落乃伐薪为炭汉蒯通传束緼请火毛诗注熠燿燐也已见前柳宗元诗夜发敲石火杜子美烽火诗云邉落防残汉匈奴传孝文帝时胡骑入代句注邉烽火通于甘泉长安闗辅记甘泉宫在今池阳县西去长安三百里左传襄二十七年伯夙谓赵孟曰楚氛甚恶汉志天马歌籋浮云籋音蹑国语木石之怪曰防魍魉水之怪曰龙罔象土之怪曰羵羊白乐天别东林诗春星攒寻蟹火注余杭风俗寒食后家家持烛寻蟹欧阳公憎蚊诗熏檐苦烟埃燎壁疲照烛史记田单传灌脂束苇于牛尾烧其端夜縦之牛尾热怒而奔燕军所触尽死左传定四年楚鍼尹固与昭王同舟王使执燧象以奔吴师杜预曰烧火燧系象尾使赴吴师惊郤之谢灵运诗崩腾永嘉末韩退之诗崩腾相排拶汉韩信传未至井径口三十里止舍夜半传发选骑二千人人持一赤帜从间道萆山而望赵军戒曰赵见我走必空壁逐我若疾入防赵帜立汉帜赵军还归壁壁皆汉赤帜大惊遂乱遁走毛诗硕人注朱幩以朱纒镳扇汗也旧唐书杨贵妃传姊三人皆有才貌宗并封夫人长曰大姨封韩国三姨封虢国八姨封秦国每年十月幸华清宫国忠姊妹五家扈从毎家一队着五色衣五家合队照映如百花之焕发互见八巻和苏州太守诗注宗纪天寳六载改骊山温泉为华清宫】
　　和田国博喜雪
　　畴昔月如昼晓来云暗天玉花飞半夜翠浪舞明年螟螣无遗种流亡稍占田嵗丰君不乐钟磬几时编【公自注田有服不乐】
　　【礼记檀弓余畴昔之夜王注玉花言雪翠浪言麦雪盛则麦熟也柳子厚诗麦芒际天摇青波诗小雅去其螟螣及其蟊贼汉宣帝记流民自占八万余口周礼磬师注宫悬有编钟编磬】
　　祈雪雾猪泉出城马上作赠舒尧文
　　三年走吴越踏遍千重山朝随白云去暮与栖鸦还翩如得木狖飞步谁能攀一为符竹累坐老敲榜闲此行亦何事聊散腰脚顽浩荡城西南乱山如玦环山下野人家桑柘杂榛菅嵗晏风日暖人牛相对闲薄雪不盖土麦苗稀可删愿君发豪句嘲诙破天悭【韩退之诗青玉刻佩聨玦环果州清居和尚述牧牛图第十章露地白牛安眠牧者禅寂第十一章牛亡而鞭棰尚在第十二章人牛俱亡】
　　次韵舒尧文祈雪雾猪泉
　　长笑医一寸腹衔水吐雹何时足苍鹅无罪亦可怜斩颈横盘不敢哭岂知泉下有猪龙卧枕雷车踏隂轴前年太守为旱请防随人如撒菽【公自注傅钦之曾祷此泉得】太守归国龙归泉至今人咏淇园绿我今又复罹此旱凛凛疲民在沟渎郤寻旧迹叩神泉坐客仍携王子渊【公自注钦之时客惟舒在矣】看草中和乐职颂新声妙语慰华颠晓来泉上东风急须上氷珠老蛟泣怪词欲逼龙飞起崄韵不量吾所及行看积雪厚埋牛谁与春工掀百蛰此时还复借君诗余力汰辀仍贯笠挥毫落纸勿言疲惊龙再起震失匙
　　【酉阳杂爼王彦威镇汴夏旱季圯曰欲甚易耳求虵医四头十石瓮二枚每瓮二虵医水浮其中木盖泥之分置闲处设席烧香选小儿十嵗已下十余令执小青竹昼夜击之不得少辍一日两夜大注蛇医蜥蝪别名夷坚乙志刘居中隐嵩山巅有大蜥蜴数百皆长三四尺人以食就手饲之拊摩其体滑腻如脂一日聚绕水盎邉各就取水才入口即吐出已圆结似弹丸积之于侧俄顷间累累满地忽震雷一声弹丸皆失去明日人来言昨午雨雹大作乃知蜥蜴所为者此也王注祈法刑白鹅景徳皇祐中诏以其法颁下诸道又志林云鹅能警盗亦能郤蛇且又有祈厄悲夫北梦言卭州有湫有牝豕出入号猪龙湫又元和末建州山寺夜半门外喧然人于窓中窥见数人运斤造雷车博物志地下四柱三十六万轴犬牙相牵汉王褒字子渊作中和乐职宣布诗详见十巻次韵章传道喜雨诗注后汉崔骃传包胥单辞而存楚唐且华颠以悟秦注华颠谓白首也左传宣四年伯棼射王汰辀以贯笠毂三国蜀先主传方食失匕箸注已见】
　　石炭【幷引】
　　彭城旧无石炭元丰元年十二月始遣人访获于州之西南白土镇之北冶铁作兵犀利胜常云
　　君不见前年雪行人断城中居民风裂骭湿薪半束抱衾裯日暮敲门无处换岂料山中有遗寳磊落如防【音衣】万车炭流膏迸液无人知阵阵腥风自吹散根苗一发浩无际万人鼓舞千人看投泥泼水愈光明烁玉流金见精悍南山栗林渐可息北山顽鑛何劳鍜为君铸作百链刀要斩长鲸为万叚
　　【杜子美诗城中斗米换衾裯相许宁论两相直唐韵防美石黑色楚辞宋玊招魂十日代出流金烁石晋载记赫连勃勃造百链刚刀为龙雀大镮李白王节士歌安得倚天剑跨海斩长鲸唐叚秀实传骂朱泚云狂贼可斩万段】
　　人日猎城南会者十人以身轻一鸟过枪急万人呼为韵得鸟字【京东第二将雷胜陇西人以勇敢应募得官武力絶人骑射敏妙按阅于徐徐人欲观其能公为小猎城西是日小雨甫晴土润风和观者数千人公作猎防诗序】
　　儿童笑使君忧愠长悄悄谁拈白接防令跨金騕褭东风吹湿雪手冷怯清晓忽发两鸣髇【虚交切】相趁飞蝱小放弓一长啸目送孤鸿矫吟诗忘鞭辔不语头自掉归来仍脱粟盐防煮芹蓼何似雷将军两眼霜鹘皎黑头已为将百战意未了马上倒银瓶得不暇燎少年负竒志蹭蹬百忧绕囘首英雄人老死已不少青春还一梦余年真过鸟莫上呼鹰台平生笑刘表
　　【诗国风忧心悄悄愠于羣小唐韵接防白帽也晋山简事注再见杜子美诗细马时鸣金騕褭唐韵髇箭即鸣镝也汉匈奴传冒顿廼作鸣镝习勒其骑射因话録杨巨源年老头数掉言吟诗多致得白乐天诗闲倚小桥立掉头时一吟唐书令狐潮围雍丘雷万春立城上靣中六矢而不动潮遥谓张廵曰向见雷将军乃知足下军令矣晋诸葛恢传王导尝谓曰明府当为黒头公杜子美诗马上谁家白靣郎又指防银瓶索酒尝世说魏武将见匈奴使自以形陋不足雄逺国使崔季珪代帝自捉刀立牀头既毕使间谍问曰魏王何如匈奴使答曰魏王雅望非常然牀头捉刀人此乃英雄也张景阳杂诗人生瀛海内忽如鸟过目杜子美诗余生如过鸟襄阳耆旧传刘表为荆州刺史筑台名呼鹰仍作野应来曲襄沔记刘表呼鹰台在县东七里髙三丈周七十丈】
　　将官雷胜得过字代作
　　胡骑入云中【一作囘中】急烽连夜过短刀穿卤阵溅血貂裘涴一来辇毂下愁闷惟欲卧今朝从公猎稍觉天宇大一防铁丝箭未发手先唾射杀雪毛狐腰间余一个【汉匈奴传孝文后四年匈奴大入上郡云中各三万骑汉书注囘中地在安定其中有宫刘禹锡登天坛诗俯观羣动静始觉天宇大杜子美期王将军不至诗忆尔腰下铁丝箭射杀林中雪色鹿后汉公孙瓒传始天下兵起我谓唾掌可决】
　　台头寺歩月得人字
　　风吹河汉扫微云歩屧中庭月趁人浥浥炉香初泛夜离离花影欲摇春遥知金阙同清景想见氊车碾暗尘囘首旧游真是梦一簪华发岸纶巾
　　台头寺送宋希元
　　相从倾盖只今年送别南台便黯然入夜更歌金缕曲他时莫忘角弓篇【公自注是日与宋君同栽松寺中】三年不顾东邻女【公自注取宋玉】二顷方求负郭田【公自注取季子】我欲归休君未可茂先方议斸龙泉
　　【江文通别赋黯然消防者唯别而已杜牧之秋娘诗秋持玉斚醉与唱金缕衣左传昭二年晋侯使韩宣子来聘享之韩子赋角弓既亨宴于季氏有嘉树焉韩宣子誉之武子曰宿敢不封殖此树以无忘角弓宋玉好色赋臣东家之子登墙闚臣三年至今未许也晋张华传字茂先初牛斗间常有紫气华闻豫章人雷焕妙逹纬象乃要问之焕曰寳剑之精上彻于天耳问何郡焕曰在豫章丰城即补焕为丰城令焕到县掘狱基入地四大得石函中有双剑竝刻题一曰龙泉二曰太阿是夕斗牛间气不复见杜子美诗徒劳望牛斗无计斸龙泉】
　　种松得徕字【公自注其四在懐古堂其六在石经院】
　　春风吹榆林乱荚飞作堆荒园一雨过戢戢千万栽青松种不生百株望一枚一枚已有余气压千亩槐野人易斗粟云自鲁徂徕鲁人不知贵万灶飞青煤束防同一车胡为乎来哉然解其缚清泉洗浮埃枝伤叶尚困生意未肎回山僧老无子养防如婴孩坐待走龙虵清隂满南台孤根裂山石直干排风雷我今百日客【公自注时去替不百日】养此千岁材茯苓无消息双鬓日夜摧古今一俛仰作诗寄余哀
　　【诗鲁颂徂徕之松新甫之栢杜子美诗干排雷犹力争淮南子千岁之松下有茯苓上有丝抱朴子松脂入地千年变为茯苓又任子季服茯苓十八年不复食谷靣体玉光】
　　作书寄王晋卿忽忆前年寒食北城之游走笔爲此诗【王晋卿名诜太原人徙开封能诗善画以选尚魏国贤惠公主母宣仁髙后于神宗为同产晋卿慕东坡与相游从尝为作宝绘堂记】
　　北城寒食烟火防落花胡蜨作团飞王孙出游乐忘归门前骢马紫金鞿吹笙帐底烟霏霏行人举头谁敢睎扣门狂客君不麾更遣倾城出翠帷书生老眼省见稀画图但觉周昉肥别来春物已再菲西望不见红日围何时东山歌采薇把盏一听金缕衣
　　【李贺秦宫词帐底吹笙香雾浓再见唐韵睎望也盼也柳子厚闻歌诗翠帷双巻出倾城歴代画断周昉画子女爲古今之冠王注东山东征之诗也采薇三章皆言曰归曰归】
　　往在东武与人往反作粲字韵诗四首今黄鲁直亦次韵见寄复和答
　　苻坚破荆州止获一人半中郎老不遇但喜识元叹我今独何幸文字厌竒玩又得天下才相从百忧散隂求我辈人规作林泉伴宁当待垂老仓卒收一旦不见梁伯鸾空对孟光案才难不其然妇女厠周乱世岂无作者于我如既盥【一作灌】独喜诵君诗咸韶音节缓夜光一已多矧获累累贯相思君欲瘦不往我真懦吾侪眷微禄寒夜抱寸炭何时定相过径就我乎馆飘然东南去江水清且暖相与访名山微言师忍粲
　　【晋习凿齿传襄阳防于苻坚坚素闻其名与释道安俱舆而至以其有蹇疾与诸镇书云昔晋氏平吴利在二陆今破汉南获士才一人半耳又髙僧传云苻坚谓安公一人凿齿半人也晋地理志魏尽得荆州之地分南郡以北立襄阳郡江表传蔡伯喈贵异顾雍谓曰卿必成名今以吾名与卿故名雍吴録顾雍为蔡邕所叹故字元叹蔡邕初平元年拜左中郎将晋石苞传许允谓苞曰卿是我辈人杜子美严别驾相从歌垂老遇君未恨晚似君当向古人求韩退之别知赋惟知心而难得斯一旦而为收述异记有珠夜可以鉴故名夜光赵后外传真腊夷献万年蛤不夜珠光彩皆若月照献帝春秋吕布问曹公明公何瘦答曰所以瘦恨不蚤相得故也杜子美寄岑参诗思君令人瘦家语孔子曰生于我乎馆杜子美听许十诵诗余亦师粲可身犹防禅寂传灯録第三十祖僧粲三十二祖忍即中华三祖五祖也】
　　雪斋【公自注杭僧法言作雪山于斋中】
　　君不见峩睂山西雪千里北望成都如井底春风百日吹不消五月行人如冻蚁纷纷市人争夺中谁信言公似赞公人间热恼无处洗故向西斋作雪峰我梦扁舟入呉越长廊静院灯如月开门不见人与牛【公自注言有诗见寄云林下闲看水牯牛】惟见空庭满山雪
　　【楚辞招防曽冰峩峩飞雪千里旧唐书杜悰传吐蕃维州南界江阳岷山连岭而西不知其极北望陇山积雪如玉东望成都若在井底卤号无忧城李德裕传亦云新书吐蕃传削去成都井底语杜子美诗赞公释门老放逐还上国华严经以白旃檀涂身能除一切热恼白乐天诗既无白旃檀何以除热恼人牛注见夲巻】
　　以双刀遗子由子由有诗次其韵
　　宝刀匣不见但见龙雀环何曾斩蛟亦未切琅玕胡为穿窬辈见之要领寒吾刀不汝问有媿在其肝念此力自藏包之虎皮斑湛然如古井终岁不复澜不忧无所用忧在用者难佩之非其人匣中自长叹我老众所易屡遭非意干惟有王通堦庭秀芝兰知子后必大故择刀所便屠狗非不用一岁六七刓欲试百链刚要须更泥蟠作诗铭其背以待知者看
　　【龙雀镮用赫连勃勃事注见本巻王粲刀铭陆剸犀兕水截鲸鲵列子汤问篇周穆王征西戎西戎献昆吾之剑用之切玉如切泥焉汉张骞传竟不得月氐要领杜子美诗妖腰乱领敢欣喜礼记倒载干戈包之以虎皮白乐天古剑诗湛然玉匣中秋水澄不流又诗无波古井水韩退之诗法曹贫贱众所易晋卫玠云非意相干可以理遣再见晋王览传览字通吕防有佩刀工相之以为必登三公可佩此刀防谓览兄祥曰卿有公辅之量故以相与祥临薨以刀授览曰汝后必兴足称此刀览后奕世多才兴于江左左传闵元年卜偃曰毕万之后必大史记刺客传荆轲爱燕之狗屠及善击筑者髙渐离又樊哙传沛人也以屠狗为事汉书注刓圭角冺铄也庄子飬生主族庖月更刀折也扬子龙蟠于泥蚖其肆矣家语周庙金人三缄其口而铭其背】游桓山会者十人以春水满四泽夏云多竒峰爲韵得泽字
　　东郊欲寻春未见鸎花迹春风在流水凫雁先拍拍孤帆信溶漾弄此半篙碧舟桓山下长啸理轻策弹琴石室中幽响清磔磔吊彼泉下人野火失枯腊悟此人闲世何者为真宅暮回百歩洪散坐洪上石愧我非王襄子渊肎见客临流吹洞箫水月照连璧此欢真不朽回首岁月隔想像斜川游作诗继彭泽
　　【韩退之病鸱诗青泥揜两翅拍拍不得离桓山在彭城泗水上即宋司马桓魋墓又先生游桓山记云登桓山入石室使道士戴日祥鼔雷氏之琴此诗盖纪实也庄子有人间世篇汉杨王孙传报祈侯书曰支体束络口含玉石欲化不得郁为枯腊千载之后棺椁朽腐乃得归土就其真宅汉王褒有洞箫赋子渊褒字又王襄为益州刺史得王褒荐之详已见前连璧谓王氏兄弟子立子敏也晋夏侯湛传与潘安仁同舆接茵京都人谓之连璧陶渊明游斜川诗引云辛丑岁正月五日与二三邻曲同游斜川欣对不足共尔赋诗渊明尝为彭泽令】
　　戴道士得四字代作【戴日祥江南人也】
　　少小家江南寄迹方外士偶随白云出卖药彭城市雪霜侵鬓发尘土污冠袂頼此三尺桐中有山水意自从夷夏乱七丝【一作弦】久已弃【一作废】心知鹿鸣三不及胡琴四使君独慕古嗜好与众异共吊桓魋宫一洒孟尝泪归来锁尘匣独对断弦喟挂名石壁间寂寞千岁事【韩退之送张道士诗序寄迹老子法中庄子大宗师孔子曰彼游方之外者也后汉韩康传常采药名山卖于长安市琴操琴长三尺六寸六分以象三百六十六日列子汤问篇伯牙善鼔琴钟子期善听伯牙鼔琴志在髙山子期曰善哉峩峩乎若太山志在流水子期曰善哉洋洋乎若江河古今乐录天寳十三载始诏道调法曲与胡部新声合作自尔夷夏之声相乱无复辨者左传襄四年歌鹿鸣之三三拜琴操有鹿鸣曲三疉胡琴琵琶也本胡中马上所鼔四弦以象四时详五巻宋叔达家听琵琶诗注孟尝泪用雍门周鼔琴事详见四巻甘露寺诗注吕氏春秋钟子期死伯牙破琴絶弦终身不复鼔琴杜子美诗千秋万岁名寂寞身后事】
　　次韵田国博部夫南京见寄二絶
　　岁月翩翩下坂轮归来杏子已生人深红落尽东风恶柳絮榆钱不当春
　　火冷饧稀杏粥稠青裙缟袂饷田头大夫行役家人怨应羡居乡马少游
　　【玉烛寳典寒食为大麦粥硏杏仁为酪引饧沃之李义山诗粥香饧白杏花天白乐天诗留和冷食出火煮新茶马少游语在后汉马援传详见六巻山村诗注】
　　月夜与客饮杏花下【真迹草书在武宁宰呉节夫家今刻于黄州先生诗话仆在徐州王子立子敏皆馆于予蜀人张师厚来过二王方年少吹洞箫饮酒杏花下】
　　杏花飞帘散【石刻作报】余春明月入户寻幽人褰衣歩月踏花影炯如流水涵青苹花闲置酒清香发争挽长条落香雪山城薄酒不堪饮劝君且吸杯中月洞箫声断月明中惟忧月落酒杯空明朝卷地春风恶但见绿叶栖残红
　　送蜀人张师厚赴殿试二首
　　忘归不觉鬓毛斑好事乡人尚往还断岭不遮西望眼送君直过楚王山
　　【韩退之西山诗为遮西望眼终是懒回头史记项羽纪自立为西楚覇王王九郡都彭城王注此地有楚王山】云龙山下试春衣放鹤亭前送落晖一色杏花三十里新郎君去马如飞
　　【公放鹤亭记云龙山人张天骥于故居之东作亭山人有二鹤旦则望西山之缺以放焉暮则傃东山而归故名之曰放鹤亭摭言神龙以来新进士杏园宴后皆于慈恩塔下题名又薛监逢值新进士出前导曰廻避新郎君又沈嵩得新膀封示罗隠隠诗曰人如流电马如飞】
　　再次韵答田国博部夫还二首
　　西郊黄土没车轮满靣风埃笑路人已放役夫三万指从教积雨洗残春
　　枝上稀疎地上稠忽看红糁落墙头风流别乘多才思归趁西园秉烛游
　　【白乐天诗枝上稀疎地上多韩退之诗始见洛阳春桃枝缀红糁唐置别驾为太守之贰谓之别乘魏文帝诗乘辇夜行游逍遥歩西园古诗何不秉烛游】
　　田国博见示石炭诗有铸剑斩佞臣之句次韵答之
　　楚山铁炭皆竒物知君欲斫奸邪窟属镂无眼不识人楚国何曽斩无极玉川狂直古遗民救月裁诗语最真千里妖蟇一寸铁地上空愁虮虱臣
　　【左传哀十一年呉王赐子胥属镂以死又昭二十七年楚令尹子常杀费无极王注无眼不识人暗用国志云此箭无眼不识人语周礼夏官大仆救日月亦如之秋官庭氏救月之矢夜射之卢仝月蚀诗传闻古老説月蚀虾蟇精径围千尺入汝腹如此痴騃阿谁生又地上虮虱臣仝告诉帝天皇臣心有铁一寸可刳妖蟇痴肠仝号玉川子】
　　答郡中同僚贺雨
　　水旱行十年饥疫遍九土竒穷所向恶岁岁祈晴雨虽非为已求重请终愧古鬼神亦知我老病入腰膂何曽拜向人此意难不许重云萋已合防润先流础萧萧止还作坐听及三鼔天明将吏集泥土满鞾屦登城望麰麦绿浪风掀舞愧我贤友生雄篇鬭新语君看大熟岁风雨占十五天地本无功祈禳何足数渡河不入境岂若无蝗虎而况刑白鹅下策君勿取
　　【谷梁子雩者为旱求者也求者请也古人重请何重乎请人之所以为人者让也请道去让也唐书田承嗣盗有贝博魏卫相磁洺七州未尝入朝每对诏使言辞不逊郭子仪遣使至承嗣西望拜曰兹膝不屈于人久矣今为公拜诗小雅有渰萋萋注渰云兴貎淮南子山云蒸而柱础润京房易太平之世五日一风十日一雨后汉刘昆传为农太守虎皆负子渡河卓茂传为宻令时天下大蝗河南二十余县皆被其灾独不入宻县界刑鹅用以祈雨事具景德皇祐诏书又见本巻后汉匈奴传汉得下防世说周仲智饮酒醉瞠目还靣举蜡烛火掷伯仁伯仁笑曰阿奴火攻固出下防耳】
　　罢徐州往南京马上走笔寄子由五首
　　吏民莫扳援歌管莫凄咽吾生如寄耳宁独为此别别离随处有悲恼缘爱结而我本无恩此涕谁为设纷纷等儿戏鞭遭割截道边双石人几见太守发有知当解笑抚掌冠缨绝
　　【法华经大通智胜如来广说十二因缘触缘受受缘爱又生缘老死忧悲苦恼汉周亚夫传覇上棘门特儿戏耳开元天寳遗事姚崇牧荆州受代日吏民泣拥马首截畱鞭以为遗爱汉百官表郡守秦官景帝中二年更名太守晋陆云传张华抚掌大笑史记滑稽传淳于髠仰天大笑冠缨索絶】
　　父老何自来花枝褭长红洗盏拜马前请寿使君公前年无使君鱼鼈化児童举鞭谢父老正坐使君穷穷人命分恶所向招灾防水来非吾过去亦非吾功
　　【后汉刘宠传自会稽太守徴为将作大匠山隂县有五六老叟厖睂皓髪人赍百钱以送宠宠劳之曰父老何自苦王注方俗送官罢任以花枝挂防谓之长红白乐天初到江州诗将迎劳动使君公左传昭元年刘子曰微禹吾其鱼乎】
　　古汴从西来迎我向南京东流入淮泗送我东南行蹔别复还见依然有余情春雨【一作风】涨防波一夜到彭城过我黄楼下朱栏照飞甍可怜洪上石谁听月中声前年过南京麦老樱桃熟今来旧防处樱麦半黄绿岁月如宿昔人事几反覆青衫老从事坐穏生髀肉联翩阅三守迎送如转毂归耕何时决田舍我已卜
　　【杜子美魏将军歌将军昔着从事衫九州春秋刘备在荆州尝于刘表坐起至厠见髀里肉生流涕曰平常身不离鞍髀肉皆消今不复骑髀里肉生日月若驰老将至矣而功业不建是以悲耳贾岛诗碌碌复碌碌百年转双毂】
　　卜田向何许石佛山南路下有尔家川千畦种秔稌山泉宅龙蜃平地走膏乳异时亩一金近欲为逃户逝将解簪绂卖剑买牛具故山岂不怀废宅生蒿稆便恐桐乡人长祠仲卿墓
　　【王注石佛山在睂州睂山县之南汉东方朔传酆镐之间号为土膏其贾亩一金李太白诗几日相别离门前生稆葵汉朱邑传字仲卿少时为桐郷啬夫遇民有恩吏民敬爱焉及死其子葬之桐乡西郭外民共为邑起冡立祠嵗时祠祭又互见二巻送任伋通判诗注】
　　次韵曹九章见赠
　　蘧瑗知非我所师流年已似手中蓍正平独肎从文举中散何曾靳孝尼卖剑买牛真欲老得钱沽酒更无疑鸡豚异日为同社应有千篇唱和诗
　　【蘧瑗事出淮南子注已见周易大衍之数五十其用四十有九后汉祢衡传字正平唯善孔融及杨修常曰大儿孔文举小儿杨徳祖融亦深爱其才上疏荐之融字文举晋嵇康传将刑东市索琴弹之曰昔袁孝尼尝从吾学广陵散每靳固之广陵散于今絶矣康仕魏为中散大夫袁淮字孝尼杜子美醉时歌得钱即相覔沽酒不复疑韩退之南谿诗愿为同社人鸡豚燕春秋】
　　书泗州孙景山西轩
　　落日明孤塔青山绕病身知君向西望不愧塔中人【泗州有僧伽塔塔中人盖指僧伽】
　　过淮三首赠景山兼寄子由
　　好在长淮水十年三往来功名眞已矣归计亦悠哉今日风怜客平时浪作堆晚来洪泽口捍索响如雷【离骚已矣国无人莫我知兮汉苏武传李陵曰已矣令子卿知吾心耳诗国风悠哉悠哉九域志楚州淮阴县洪泽镇】
　　过淮山渐好松桧亦苍然蔼蔼藏孤寺泠泠出细泉故人眞吏隠小槛带岩偏郤望临淮市东风语笑传【杜子美髙斋诗吏隠适性情汝南先贤传郑钦吏隠于蚁陂之阳】
　　囘首濉阳幕簿书髙没人何时桐栢水一洗庾公尘此去渐佳境独游长惨神待君诗百首来写浙西春【桐栢山在唐州桐栢县淮水所出庾公尘用王导语庾亮字元规注见上巻次韵王廷老退居晋顾恺之传每食甘蔗常自尾至夲人或怪之云渐入佳境】
　　舟中夜起
　　微风萧萧吹菰蒲开门看雨月满湖舟人水鸟两同梦大鱼惊窜如奔狐夜深人物不相管我独形影相嬉娱暗潮生渚吊寒蚓落月挂柳看悬蛛此生忽忽忧患里清境过眼能须臾鸡鸣钟动百鸟散船头击鼓还相呼余去金山五年而复至次旧诗韵赠寳觉长老
　　谁能斗酒博西凉但爱斋厨法防香旧事真成一梦过髙谭为洗五年忙清风偶与山阿曲明月聊随屋角方稽首愿师怜久客直将归路指茫茫
　　【斗酒西凉用后汉孟陀事注再见法防出金山他处莫能及僧每以小罂餽遗逺客诗大雅有巻者阿飘风自南郑氏云大陵曰阿有大陵巻然而曲廻风从长养之方来入之刘禹锡生公讲堂诗一方明月可中庭韩退之喜侯喜至诗欹眠听新诗屋角月艳艳】
　　游惠山【幷引】
　　余昔爲钱塘倅徃来无锡未尝不至惠山既去五年复为湖州与髙邮秦太虚杭僧参寥同至览唐处士王武陵窦羣朱宿所赋诗爱其语清简萧然有出尘之姿追用其韵各赋三首
　　梦里五年过觉来双鬓苍还将尘土足一歩漪澜堂俯窥松桂影仰见鸿鹤翔炯然肝肺闲已作冰玉光虚明中有色清净自生香还从世俗去永与世俗忘
　　【漪澜堂寺中堂名】
　　薄云不遮山疎雨不湿人萧萧松径滑策防芒鞵新嘉我二三子皎然无缁磷胜游岂殊昔清句仍絶尘吊古泣旧史疾谗歌小旻哀哉扶风子难与巢许邻【公自注谓窦羣毛诗小旻大夫刺幽王也唐窦羣传兄弟皆擢进士第独羣以处士客隠毘陵苏州刺史韦夏卿荐之朝幷表其书报闻不召后夏卿入为京兆尹复言之德宗擢为左拾遗后为御史中丞上言李吉甫隂事宪宗靣覆得其情大怒将诛羣吉甫为之觧乃免子姓编窦望出扶风】
　　敲火发山泉烹茶避林樾明牕倾紫盏色味两竒絶吾生眠食耳一饱万想灭颇笑玉川子饥弄三百月岂如山中人睡起山花发一瓯谁与共门外无来辙
　　【卢仝诗手阅月团三百片注再见】
　　赠惠山僧惠表
　　行遍天涯意未阑将心到处遣人安山中老宿依然在案上楞严巳不防欹枕落花余几片闭门新竹自千竿客来茶罢空无有卢橘杨梅尚带酸
　　【安心二祖公案注屡见司马相如上林赋卢橘夏熟黄柑橙榛枇杷燃杮】
　　赠钱道人
　　书生苦信书世事仍臆度不量力所负轻出千钧诺当时一快意事过有余怍不知几州铁铸此一大错我生渉忧患常恐长罪恶静观殊可喜脚浅犹容却而况钱夫子万事初不作相逢更何言无病亦无药
　　【汉季布传楚人曰得黄金百不如得季布诺杜子美诗人生快意多所辱北梦琐言唐罗绍威帅魏博疾牙军之骄以计杀之至八千家虽去其偪而渐为梁祖凌制乃谓亲吏曰聚六州四十三县铁铸一个错不成传灯录道吾和尚一鉢歌无可离无可着何处更求无病药药是病病是药到头两事须拈却亦无药亦无病正是真如灵觉性】
　　与秦太虚参寥防于松江而关彦长徐安中适至分韵得风字二首
　　吴越溪山兴未穷又扶衰病过垂虹浮天自古东南水送客今朝西北风絶境自忘千里逺胜游难复五人同舟师不防留连意拟看斜阳万顷红
　　【垂虹吴江长桥名郭氏中记天下之多者水焉浮天载地白乐天诗波红日斜没沙白月平铺】二子缘诗老更穷人间无处吐长虹平生睡足连江雨尽日舟横擘岸风人笑年来三黜惯天敎我辈一樽同知君欲写长相忆更送银盘尾鬛红
　　【南史江淹谓郭巩曰子咳唾成珠玉吐气作虹霓非碌碌俦比也卢仝月蚀诗今夜吐艳如长虹杜牧之诗一夜风吹竹连江雨送秋王注南中风吹舟拍岸谓之罨岸风吹舟离岸谓之开岸风擘岸乃开岸之义也】
　　次韵关令送鱼
　　举网惊呼得巨鱼馋涎不易忍流酥更烦赤脚长防老来听西风十幅蒲
　　【韩退之寄卢仝诗先生有意许降临更遣长须致双鲤杜荀鹤诗连天一水浸呉东十幅帆飞二月风国史补舟船之盛尽于西江编蒲为帆大者或数十幅自白沙沂流而上常待东北风谓之潮信风】
　　次韵秦太虚见戏耳聋
　　君不见诗人借车无可载畱得一钱何足頼晚年更似杜陵翁右臂虽存耳先瞆人将蚁动作牛鬬我觉风雷眞一噫闻尘扫尽根性空不须更枕清流大朴初散失浑沌六凿相攘更胜败眼花乱坠酒生风口业不停诗有债君知五蕴皆是贼人生一病今先差【瘥仝楚懈切】但恐此心终未了不见不闻还是碍今君疑我特佯聋故作嘲诗穷崄怪须防额痒出三耳莫放笔端风雨快【孟郊移居诗借车载家具家具少于车杜子美空囊诗囊空恐羞澁留得一钱看又清明诗此身漂泊苦西东右臂偏枮左耳聋晋殷仲堪传父忠尝患耳聦闻牀下蚁动云牛鬭圆觉经识清净故闻尘清净闻清净故耳根清净枕流用孙楚语屡见庄子应帝王儵与忽谋报浑沌之徳曰人皆有七窍此独无有尝试凿之日凿一窍七日而浑沌死内典五蕴色受想行识也传灯录寿州道树禅师云伊伎俩有穷吾不见不闻无尽楚辞九章荪佯聋而不闻张君房脞説隋董慎为冥府追为右曹仍辟常州秀才张审通管记慎令为判申天府有黄衫人持状去少顷复至云所申不当慎怒呼左右取方寸肉塞其一耳遂无所闻审通乞更为判后有天符来云甚允当慎喜谓审通曰非君不可正此狱命左右割去耳肉擘为耳安于额上曰塞君一耳与君三耳审通复活后数日觉额痒涌出一耳尤聪时人笑曰天有九头鸟地有三耳秀才亦呼为鸡冠秀才杜子美寄李白诗笔落惊风雨】
　　端午遍游诸寺得禅字
　　肩舆任所适遇胜辄畱连焚香引幽歩酌茗开净筵防雨止还作小牕幽更姸盆山不见日草木自苍然【公诗话自云非至呉越不见此景也】忽登最髙塔眼界穷大千卞峯照城郭震泽浮云天湥沉既可喜旷荡亦所便幽寻未云毕墟落生晚烟归来记所歴耿耿清不眠道人亦未寝孤灯同夜禅
　　【晋王献之传尝经呉郡闻顾辟疆有名园先不相识乗肩舆径入湖州圗经卞山极峻清秋爽月不见其顶尚书震泽底定孔安国云吴县南太湖名也吴郡续圗经太湖在吴县南禹贡为之震泽周官尔雅谓之具区史记国语谓之五湖其实一也吐吸江海包络丹阳义兴呉郡呉兴之境诗国风耿耿不寐】
　　送刘寺丞赴余姚
　　中和堂后石楠树与君对牀听夜雨玉笙哀怨不逢人但见香烟横碧缕讴吟思归出无计坐想蟋蟀空房语明朝开鏁放观潮豪气正与潮争怒银山动地君不看独爱清香生云【一作雪】雾别来聚散如宿昔城郭空存鹤飞去我老人闲万事休君亦洗心从佛祖手香新写法界观眼净不覻登伽女余姚古县亦何有龙井白泉甘胜乳千金买断顾渚春似与越人降日注
　　【白乐天招张司业诗能来同宿否听对牀眠王注风雨对牀事见与子由别于郑州诗注中和堂在杭州先生为倅日监秋试意刘寺丞为试官也风俗通汉章帝时零陵文学奚景于舜祠下得笙盖白玉管也乃知古以玉为笙后人易以竹耳白乐天待漏入閤诗碧缕炉香直红垂斾尾闲王注先生监试杭州时以八月十六日放榜故云明朝开锁放观潮前有监试呈诸试官又催试官考较戏作可攷也柳子厚答梦得诗耦耕若便遗身世黄髪相看万事休周易圣人以此洗心荘子山木篇愿君刳形去皮洗心去欲而游于无人之地法界观明华严品中法界大防注巳见楞严经摩登伽女以婆毗迦罗先梵天呪摄阿难入于媱室唐地理志越州余姚县武徳四年析故句章县置龙井余姚有龙泉寺在县西王荆公尝题诗云山腰石有千年润井眼泉无一日干杜子美太平寺泉眼诗香羙胜牛乳顾渚在湖州长兴县产茶刘禹锡试茶诗何况防山顾渚春白泥赤印走风尘日注在越州】












　　施注苏诗巻十六
　　钦定四库全书
　　施注苏诗巻十七
　　宋　苏轼　撰
　　施元之原注
　　武进邵长蘅删补
　　诗四十一首
　　【起元丰二年巳未守吴兴即以是年八月摄赴台狱十二月謪官黄州洎庚申春自京师赴黄作】
　　李公择过髙邮见施大夫与孙莘老赏花诗忆与仆去嵗会于彭门折花餽笋故事作诗二十四韵见戏依韵奉答亦以戏公择云
　　汝阳真天人绢帽着红槿纒头三百万不买一笑哂共夸青山峰曲尽花不陨当时谪仙人逸韵谢封畛诗成天一笑万象解寒窘惊开小桃杏不待雷发轸余波尚涓滴乞与居易稹尔来谁复见前辈风流尽寂寞两诗人残红对樱笋饥膓得一醉妙语传不冺君来恨不与【去】更复相牵引我老心已灰空烦扇余烬天游照六凿虚空扫充牣悬知色竟空那复嗜乌吻萧然一方丈居士老厐蕴散花从满裓不答天女问故人犹故目怨句写余恨疑我此心在遮防费栏楯应虞已毙虵折尾时一蠢仄闻孟光贤未学处仲忍【公自注开閤放出事见本传】寄招应已足左右侍云鬒何时花月夜羊酒谢不敏此生如幻耳戏语君勿愠应同亡是公一对子虚听
　　【杜子美八哀诗汝阳让帝子眉宇真天人又诗每防天一笑复似物皆春南京羯鼓録汝阳王璡宗钟爱之毎游幸倾刻不舍璡尝戴砑绢帽打曲上自摘红槿花一朶置帽上笪处二物皆滑久之方安遂奏舞山香一曲花不坠落上大笑赐璡金噐宋开府与宗论鼔事上曰头如青山峰手如白防即羯鼔之能事山峰取不动雨防取碎急互见七巻有羙堂暴雨诗注杨妃外传上羯鼔罢戏秦国请纒头对曰岂有大唐天子姨无钱用耶遂出三百万为一局上与妃子在沈香亭命乐工李年持金花牋召李白进清平调词白承诏防犹苦宿酲因援笔赋之上命年以歌妃笑领歌意尚书禹贡余波入于流沙左传僖二十三年晋公子重耳曰其波及晋国者君之余也唐白居易传初与元稹醻咏故号元白南史张融卒其从弟吊之曰阿兄风流顿尽王注两诗人指莘老施大夫也唐宰相有樱笋厨三月为最盛左传襄十三年郑石防曰使归而废其使怨其君以疾其大夫而相牵引也不犹愈乎庄子庚桑楚身若槁木之枝心若死灰若是者祸亦不至福亦不来左传成二年齐宾媚人请收合余烬背城借一六凿出荘子外物篇注已见史记苏秦传饥人饥而不食乌喙者为其愈充腹而与饿死同患也宋齐邱化书踯躅之酒乌喙之脯初噉之若芥再噉之若黍复啖之若丸又啖之若脯淮南子圣人处环堵之室髙诱注曰堵长一丈髙一丈靣环一堵为方丈传灯录居士厐蕴少悟尘劳志求真谛散花天女出维摩经详见十三卷坐上赋戴花诗注杜子美义鹘行白虵登其巢吞噬恣朝食又折尾时一掉饥肠皆巳穿晋王敦传字处仲王恺置酒敦与王导俱在坐有女妓吹笛小失声韵恺便殴杀一坐改容敦神色自若又恺使羙人行酒客饮不尽辄杀之酒至敦故不肎持羙人悲惧失色而敦慠然不顾导遂叹曰处仲若当世心懐刚忍非令终也又尝荒恣于色体为之弊左右谏之曰此甚易耳乃开后閤驱婢妾数十人放之毛诗鬒发如云古乐府有春江花月夜篇汉司马相如传亡是公亡是人也又亡是公听然而笑】
　　王巩清虚堂
　　清虚堂里王居士闭眼观身【一作心】如止水水中照见万象空敢问堂中谁隠几呉兴太守老且病堆案满前长渇睡愿君勿笑反自观梦幻去来殊未已长疑安石恐不免未信犀首终无事勿将一念住清虚居士与我盖同耳
　　【楞严经月光童子白佛言有佛出世名为水天敎诸菩萨修习水观我于是时室中安禅我有弟子闚牕观室惟见清水遍在室中庄子齐物论南郭子綦隠几而坐再见晋谢安传安石妻刘惔妹也见家门冨贵而安独静退乃曰丈夫不如此也安石掩鼻曰恐不免耳史记陈轸传谓犀首曰公何好饮也犀首曰无事也再见】
　　和孙同年卞山龙洞祷晴
　　呉兴连月雨釜甑生鱼蛙往问卞山龙曷不安厥家梯空尚巉絶俯视惊谽谺神井涌云盖隂崖垂藓花交流百道泉赴谷走羣蛇不知落何处隠隠如缫车我来叩石户飞防翻白鸦寄语洞中龙睡味岂不嘉雨师少弭节雷师亦停檛积水得反壑稲苖出泥沙农夫免菜色龙亦饱豚豭看君拥黄防髙卧放晚衙
　　【战国防知伯攻赵城水不没者三版臼灶生鼃人马相食晋成公绥隂霖赋沈灶生蛙中庭运舟釜鱼用范丹事已见李白诗仙防如白鸦仙经蝙蝠一名仙防千岁之后体白如雪栖则倒悬祢衡传注挝击鼓杖也礼记岁十二月土反其宅水归其壑白乐天诗暖阁谋宵宴寒庭放晚衙倦游录文潞公初知榆次县题诗于新衙鼓上云置向樵楼一任挝檛多檛少不知他如今幸有黄防被努出头来道放衙】
　　乘舟过贾收水阁收不在见其子三首【贾收字耘老呉兴人】
　　爱酒陶元亮能诗张志和青山来水槛白雨满渔簔泪垢添丁靣贫低举案蛾不知何所乐竟夕独酣歌【五桞先生传性嗜酒而家贫不能恒得亲旧知其如此或置酒招之造饮辄尽期在必醉唐书张志和金华人遁居江湖自称烟波钓徒亦号真子顔真卿刺湖为更易敝舟浮家泛宅往来苕霅闲尝撰渔歌兼工山水酒酣防笔辄成宪宗命图其像求之不能致卢仝诗莫怪添丁郎涙下作靣垢添丁儿名也白乐天效陶诗客去有余趣竟夕独酣歌】
　　嫋嫋风蒲乱猗猗水荇长小舟浮鸭绿大杓泻鹅黄得意诗酒社终身鱼稲乡乐哉无一事何处不清凉【楚词嫋嫋兮秋风诗国风瞻彼淇澳绿竹猗猗杜子美诗水荇牵风翠带长唐东夷传髙丽马訾水出白山色若鸭头号鸭绿水大杓暗用晋人事鹅黄用杜诗竝已见】
　　曳杖青苔岸系船枯桞根徳公方上塜季路独畱言已占蒲鱼港更开松菊园从兹来往数儿女自譍门【襄阳记司马徳操诣厐公值其渡沔上先人墓注再见陶潜归去来辞三径就荒松菊犹存杜诗晒药能无妇譍门幸有儿晋书李密传譍门无三尺之童】
　　次韵孙秘丞见赠
　　感概清衷似变风老于诗句耳偏聪迂疎自笑成何事冷淡谁能用许功不怕飞蚊如立豹肎随白鸟过垂虹吟哦相对忘三伏拟泛冰谿入雪宫【公自注湖州多蚊蚋豹脚尤毒垂虹呉江亭名】
　　【冷淡用白乐天泠淡生活语详见十卷游卢山次韵夏小正白鸟蚊蚋也金楼子白鸟蚊也齐桓公卧栢寝谓仲父曰一物失所寡人悒悒今白鸟营营是必饥耳因开翠纱厨进之厯忌释伏者何也金气伏藏之日也金畏于火故至庚日必伏隂阳书后夏至后第三庚为初伏四庚为中伏立秋后初庚为终伏故谓之三伏王注世谓湖州为水精宫言其四靣皆水雪宫借用孟子字】
　　与客游道塲何山得鸟字
　　清谿到山尽飞路盘空小红亭与白塔隠见乔木杪中休得小庵孤絶寄云表洞庭在北户云水天庵僧俗缘尽净业洗未了十年画鹊竹益以诗自绕髙堂俨像设禅室各深窈奔泉何处来华屋过谿沼何山隔幽谷去路清且悄长松度翠蔓絶壁挂嗁鸟我友自杭来尚叹所厯少归途风雨作一洗红日燎俄惊万窍号黑雾卷蓬蓼舟人纷变色坐羡轻鸥矫我独唤酒杯醉死胜流殍书生例强很造物空烦扰更将掀舞势把烛画风篠羙人为破顔正似腰支嫋明朝更陈迹清景堕空杳作诗记余欢万古一昏晓
　　【吴兴统记郡有五亭曰白苹亭集芳亭山光亭朝发亭碧波亭又有白塔巷有白石塔在焉因名楚辞招魂像设君室静闲安些括地志何山本名金盖山晋何楷居此习业后为呉兴太守改为何山唐传奕传自为墓志云青山白云人也以醉死】
　　仆去杭五年呉中仍岁大饥疫故人往往逝去闻湖上僧舍不复往日繁丽独净慈本长老学者益盛作诗寄之
　　来往三呉一梦闲故人半作冢累然独依旧社传真法要与遗民度厄年赵叟近闻还印绶竺翁先已反林泉何时策杖相随去任性逍遥不学禅
　　【朱长文吴郡图经续记汉永建四年分防稽为呉郡以淛江中流为界晋宋齐梁陈之闲虽颇割地而不改与呉兴丹阳号为三呉神仙传丁令威云何不学仙冢累累左传闵二年衞之遗民男女七百有三十人汉王莽传莾下书曰予遭阳九之阨百六之防国用不足民人骚动今阨防巳度赵叟谓赵清献公抃前一岁以宫师致仕竺翁指净慈本长老】
　　舶趠风【幷引】
　　呉中梅雨既过飒然清风弥旬岁岁如此湖人谓之舶趠风是时海舶初囘云此风自海上与舶俱至云尔
　　三旬已过黄梅雨万里初来舶趠风几处萦囘度山曲一时清驶满江东惊飘蔌蔌先秋叶唤醒昏昏嗜睡翁欲作兰台快哉赋却嫌分别问雌雄
　　【宋玉风赋楚襄王游于兰台之宫有风飒然而至乃披襟当之曰快哉此风寡人所与庶人共者耶玉对曰此独大王之风耳庶人安得而共之曰岂有説乎玉曰发明耳目宁体便人此大王之雄风啗齰获死生不卒此庶人之雌风】
　　丁公黙送蝤蛑
　　溪边石蟹小如钱喜见轮囷赤玉盘半壳含黄宜防酒两螯斫雪劝加餐蛮珍海错闻名久怪雨腥风入坐寒堪笑呉兴馋太守一诗换得两尖团
　　【胡越风物志蝤蛑幷十足生海邉泥穴中潮退探取之四时常有雌者厣大而肥重者逾数斤去厣浑煮熟分擘荐酒切为其小而黄者谓之石蝤蛑肉硬厣于检切酉阳杂爼蝤蛑大者长尺余两螯最强鄮县昔有人于水际泥穴探取之为螯所翦夹有顷而死至今呼此为蝤蛑洲】
　　送孙著作赴考城兼寄钱醇老李邦直二君于孙处有书见及
　　使君闲如云欲出谁肎伴清风独无事一啸亦可唤来从白苹洲吹我明月观门前逺行客青衫流白汗问子何悤悤王事不可缓故人钱与李清庙两圭瓒蔚为万乘器尚记沟中断子亦东南珍价重不可算别情何以慰酒尽对空案惟持一榻凉劝子巾少岸此风防复有尘土飞灰炭欲寄二大夫发发不可绊
　　【后汉方术传赵炳尝临水求度船人不和之炳乃张盖坐其中长啸呼风乱流而济注和犹许也俗本作知者误李方直白苹亭记洲在郡城南东乱霅溪据洲之阳掲大亭一焉一曰梁桞恽为呉兴太守赋诗于此因以名洲清庙诗颂篇名尚书平王锡晋文侯秬鬯圭瓒孔氏云以圭为杓柄谓之圭瓒汉邹阳传蟠木根柢轮囷离竒而为万乘器者以左右先为之容也庄子天地篇百年之木破为牺樽青黄而文之其断在沟中比牺樽于沟中之断则羙恶有闲矣其于失性一也诗小雅南山烈烈飘风发发】
　　泛舟城南防者五人分韵赋诗得人皆苦炎字四首
　　城中楼阁似鱼鳞不见清风起白苹试选苕谿最深处仍呼我辈不覊人窥船野鹤何曽下见烛飞虫空自驯绕郭荷花一千顷谁知六月下塘春
　　【刘禹锡湖州诗酒对青山月琴韵白苹风孟东野送陆畅归湖州诗渺渺霅谿前白苹多清风韩退之送惠师诗恵师浮屠者乃是不覊人白乐天余杭诗绕郭荷花三十里按今震泽以南派太湖之水乱苕霅二谿以通舟楫东尽呉兴西尽余杭名曰下塘】
　　苦热诚知处处皆何当危坐学心斋海螯要共诗人把谿月行遭雾雨霾乡国飘零断书信弟兄流落隔江淮便应筑室苕谿上荷叶遮门水浸堦
　　【管子弟子职篇危坐乡师顔色毋怍后汉茅容避雨树下危坐愈防庄子人闻世顔回曰敢问心斋仲尼曰唯道集虚虚者心斋也把螯用毕卓左手持蟹螯语注巳见】
　　紫蠏鲈鱼贱如土得钱相付何曽数碧筩时作象鼻弯白酒防带荷心苦运肘风生看斫鲙随刀雪落惊飞缕不将醉语作新诗饱食应慙腹如鼓
　　【后汉謡河间诧女工数钱酉阳杂爼魏正始中郑公慤守济南夏日率僚佐避暑于歴城之北使君林下以大荷叶酌酒以簪刺其心令与柄通茎上轮囷如象鼻传饮之名碧筩杯歴下学之言酒味杂莲气香冷胜于冰窦子野酒谱亦云白乐天诗味苦莲心小浆甛蔗节稠杜子美设鲙歌无声细下飞碎雪又诗刀鸣绘缕飞张景阳七命乃命支离飞霜锷红肌绮散素肤雪落酉阳杂爼南孝亷者善斫鲙縠薄丝缕因防客忽雷震鲙悉化为蝴蝶飞去】
　　桥上游人夜未厌共依水槛立风檐楼中煮酒初尝芡月夜新妆半出帘南郭清游继顔谢北牕归卧等羲炎人间寒热无穷事自笑疎顽不受痁
　　【顾况湖州刺史听记在晋则谢安谢万王羲之献之国朝则顔鲁公左传昭二十年齐侯疥遂痁杜预曰痁疟也后汉景丹传壮士不病疟】
　　赠王郎一首【一作与王郎夜饮井水此诗墨迹刻石成都帖而集中失载王郎乃子由婿子立也是时从先生于呉兴】
　　呉兴六月水泉温千顷菰蒲聚鬭蚊此井独能深一丈【阙　一作源龙】如我亦知君
　　次韵李公择梅花
　　诗人固长贫日午饥未动偶然得一饱万象困嘲弄寻花不论命爱雪长忍冻天公非不怜听饱即喧閧君为三郡守所至满宾从江湖常在眼诗酒事豪纵奉使今折磨清比于陵仲永怀茶山下擕妓修春贡更忆槛泉亭插花云髻重萧然卧灊麓愁听春禽哢忽见早梅花不饮但孤讽诗成独寄我字字愈头痛嗟君本侍臣笔槖从上雍脱鞾吟芍药给札赋云梦何人慰流落嘉蘤天为种杯倾笛中吟帽拂果下鞚感时念羁旅此意吾侪共故山亦何有桐花集幺鳯君亦忆匡庐归扫藏书洞何当种此花各抱汉隂罋
　　【韩退之嘲少年诗直把春偿酒都将命乞花孟东野诗文士莫辞酒诗人命属花髙士传陈仲字子终适楚居于陵列女传楚王欲以子终为相入告于妻妻曰乱世多害于是相与逃而为人灌园张君房脞说湖州长城县啄木岭金沙泉每岁造茶之所也泉处沙中居常无水湖常二郡守至于境防亭具牺牲拜敕祭泉其夕清溢及造茶毕水即微减供堂者毕水已半之太守造毕即涸矣守或还斾稽晚则有风雷之变云尔雅槛泉正出正出者涌出也三国志魏太祖先苦头风卧读陈琳所作檄翕然而起曰此愈我病数加厚赐见王粲传注汉赵充国传张安世夲持槖簪笔事孝武帝数十年注槖契囊也近居负槖簪笔从备顾问或有所纪也汉司马迁传报任安书云廹季冬仆又薄从上上雍杨妃外传开元中植木芍药于沈香亭前防花繁开召李白立进清平调词上自是頋李翰林异于他学士防髙力士以脱鞾为耻摘其词以激杨妃帝欲官白妃辄沮止汉司马相如传请为天子游猎之赋上令尚书给笔札赋云楚有七泽尝见其一未覩其余也臣之所见盖特其小小者尔名曰云梦云梦者方九百里杜荀鹤梅花诗谢公吟赏愁飘落可得更拈长笛吹摭遗蜀州红梅阁东壁有诗凴仗髙楼莫吹笛大家畱取倚防干因笛中有落梅曲故云后汉濊貃献果下马高三尺乗之可于果树下行王注西蜀有桐花鸟似鳯而小人谓之倒挂子先生梅词所谓倒挂緑毛幺鳯是也先生李氏山房记公择少时读书于庐山五老峰下白石庵之僧舍藏书凡九千余卷庄子天地篇汉隂丈人方将为圃畦凿隧而入井抱罋而出灌搰搰然用力多而见功寡】
　　送渊师归径山
　　我昔尝为径山客至今诗笔余山色师住此山三十年妙语应须得山骨谿城六月水云蒸飞蚊猛防如花鹰羡师方丈冰雪冷兰膏不动长明灯山中故人知我至争来问讯今何似为言百事不如人两眼犹能书细字【公自注径山夏无蚊余旧诗云问龙乞水归洗眼欲看细字销残年】
　　【传灯録逹摩欲返西竺命门人各言所得乃谓道育曰汝得吾骨最后慧可礼拜依位而立祖曰汝得吾髓】
　　送表忠观钱道士归杭【幷引】
　　通教自杭来见余于呉兴问观亦卒工乎曰未也杭人比岁不登莫有助我者余曰异哉杭人重施轻财是不独为福田今岁成矣其行乎及还作诗送之【集中不载此引道士呉大钱之弟子也甞见墨迹今録公表忠观碑载赵抃知杭州言故呉越国王钱氏坟庙在钱塘临安者皆芜废不治请以妙因院为观使钱氏之孙为道士曰自然者居之以守其坟庙诏许之改妙因为表忠观钱道士即碑中名自然者号通教大师】
　　先王旧德在民心着令称忠上意深堕泪行看防祠下挂名争欲刻碑隂凄凉破屋尘凝坐憔悴云孙雪满簪未信诸豪容郭解却从他县施千金
　　【汉书吴芮传徙为长沙王甍諡曰文王初文王芮髙祖贤之制诏御史长沙王忠其定着令注汉约非刘氏不王而芮王故着令中使特王也或曰以芮至忠故着令也晋羊祜传襄阳百姓于岘山祜平生防憩之所建碑立庙岁时飨祭焉望其碑者莫不流涕杜预因名为堕泪碑汉郭解传洛阳人有相仇者邑中贤豪居闲以十数终不听客乃见觧觧夜见仇家仇家曲听觧觧曰今子幸而听我奈何从他县夺人邑贤士大夫权乎廼夜去不使人知】
　　次韵周开祖长官见寄【墨迹藏呉兴向氏前题云次韵奉和乐清开祖长官见寄后题云元丰二年六月十三日吴兴郡斋作旋见児童迎细侯墨迹作已见当是续改此一字】
　　俯仰东西阅数州老于岐路岂伶优初闻父老推谢令旋【一作巳】见儿童迎细侯政拙年年祈水旱民劳处处避嘲讴河吞巨野容塞盗入防山不易搜仕道固应慙孔孟扶颠未可责求由渐谋田舍犹怀禄未脱风涛且傍洲惘惘可怜真丧狗时时相触是虚舟朅来震泽都如梦只有苕溪可倚楼斋酿酸甜如蜜水乐工零落似风瓯【疑作鸥】远思顔桞幷诸谢近忆张陈与老刘【公自注谓张子野陈令举刘孝叔】风定轩牕飞豹脚雨余栏槛上蜗牛旧游到处皆苍藓同甲惟君尚黑头忆昔湖山共寻胜相逢杯酒两忘忧醉看梅雪清香过夜棹风船骇汗流百首共成山上集三人俱作月中游海南未起垂天翼涧底仍依径寸庥已许春风归过我预忧诗笔老难酬此生岁月行飘忽晚节功名亦谬悠犀首正缘无事饮冯驩应为有鱼留从今更踏青州麴薄酒知君笑督邮
　　【晋书循吏传邓攸为呉郡守刑政清明后称疾去职百姓数千人畱牵攸船不得进攸乃小停夜中发去呉人歌之曰紞如打五鼓鸡鸣天欲曙邓侯挽不留谢令推不去又互见前注后汉郭伋字细侯为幷州牧始至行部到西河羙稷有儿童数百各骑竹马道次拜迎汉沟洫志孝武元光中河决于瓠子东南注距野塞之辄复壊庄子庚桑楚汝亡人哉惘惘乎欲反汝情性而无由入可怜哉史记孔子独立郭东门郑人曰东门有人其颡似尧其项类臯陶其肩类子产然自腰以下不及禹三寸累累若防家之狗庄子山木篇方舟而济于河有虚船来触舟虽有惼心之人不怒吴兴诗序东晋王谢诸公莫不游而乐之而城中观游之最则水堂见于桞恽若顔真卿之忠毅又不独以篇咏着左太冲咏史诗郁郁涧底松离离山上苗以彼径寸茎防此百尺条再见犀首注屡见史记孟尝君传冯驩居孟尝传舍弹其剑而歌曰长铗归来乎食无鱼孟尝君迁之幸舍食有鱼矣青州督邮用世説桓温主簿事详见十五卷九日次韵王巩诗注公乌台诗话轼知湖州有周邠作诗寄轼轼答云云自言迁徙数州未防朝廷擢用老于道路幷所至遇水旱盗贼夫役数起民防其害以讥讽朝廷政事阙失幷新法不便之所致也仕道云云以言已仕而道不行则非事道也故有慙于孔孟孔子责由求云颠而不扶意以讥讽朝廷大臣不能扶正其颠仆也】
　　林子中以诗寄文与可及余与可既没追和其韵
　　斯人所甚厌投畀每不受欲其少须臾夺去惟恐后云谁尸此职无乃亦假守赋才有巨细无异斛与斗胡不安其分但听物所诱时来各飞动意合无姸丑坐令鸡栖车长载朱伯厚平生无一旅既死咤万口自闻与可亡胸臆生堆阜悬知临絶意要我一执手相望五百里安得自其牖遗文付来哲后事待诸友伶俜嵇绍孤老病孟光偶世人贱目见争笑千金帚君诗与楚词识者当有取但知爱墨竹此叹吾已久故人多厚禄能复哀君否不见林与苏饥寒自奔走
　　【诗巷伯篇取彼譛人投畀有北有北不受汉贾山传愿少须臾母死唐杨绾传绾薨帝曰何夺绾之速耶汉项籍传注假守兼守也后汉朱震字伯厚为州从事奏济隂太守单匡臧罪帝收匡下廷尉谚曰车如鸡栖马如狗疾恶如风朱伯厚左传哀元年有众一旅杜预曰五百人为旅晋山涛传与嵇康善康临诛谓子绍曰巨源在汝不孤矣涛字巨源张平子东京赋若客所谓末学肤受贵耳而贱目者也魏文帝典论家有弊帚享之千金注已见刘勰辨骚楚词者体慢于三代而风雅于战国乃雅颂之博徒诗赋之英杰也】
　　与王郎昆仲及儿子迈绕城观荷花登岘山亭晚入飞英寺分韵得月明星稀四首【吴兴綂记岘山在州南五里本名显山晋呉兴太守叚康于山上起显亭后改曰岘山亭】
　　昨夜雨鸣渠晓来风袭月萧然欲秋意谿水清可啜环城三十里处处皆佳絶蒲莲浩如海时见舟一叶此闲真避世青蒻低白髪相逢欲相问已逐惊鸥没
　　【汉刘向传荧惑袭月韩退之谿堂诗浅有蒲莲深有蒹苇杜子美诗白鸥没浩荡万里谁能驯】
　　清风定何物可爱不可名所至如君子草木有嘉声我行本无事孤舟任斜横中流自偃仰适与风相迎举杯属浩乐此两无情归来两谿间云水夜自明
　　苕水如汉水鳞鳞鸭头青呉兴胜襄阳万瓦浮青冥我非羊叔子愧此岘山亭悲伤意则同岁月如流星从我两王子高鸿插修翎湛辈何足道当以德自铭
　　【李白襄阳歌遥看汉水鸭头绿恰似蒲萄新泼醅再见晋书羊祜传祜乐山水每风景必造岘山置酒言咏终日不倦尝慨然叹息顾谓从事邹湛云云湛曰公徳冠四海道嗣前哲令闻令望必与此山俱传至若湛辈乃当如公言耳祜字叔子又互见十一卷登常山绝顶诗注两王子谓王适王遹也】
　　吏民怜我懒鬭讼日已稀能为无事饮可作不夜归复寻飞英游尽此一寸晖撞钟履声集颠倒云山衣我来无时节杖屦自推扉莫作使君看外似中已非
　　【李徳裕献替记出不至逺归不近夜】
　　城南县尉水亭得长字
　　两尉郁相望东西百歩埸挥旗蒲桞市伐鼓水云乡已作观鱼槛仍开射鸭堂全家依画舫极目乱红妆防防波头细疎疎雨脚长我来闲濯足谿涨欲浮牀泽国山围里孤城水影傍欲知归路处苇外记风樯
　　【王注百歩埸尉司教阅处也挥旗伐鼓以言尉之事蒲桞市水云乡则言湖州也唐孟郊为溧阳尉开射鸭堂左传隠五年春公将如棠观鱼杜子羙诗几时来翠节特地引红糚又诗雨脚如麻未断絶刘禹锡诗山围故国周遭在李渉润州诗孤城吹角水茫茫】
　　与胡祠部游法华山
　　陂湖欲尽山为界始见寒泉落髙派道人未放泉出山曲折虚堂泻清快使君年老尚児戏绿棹红船舞澎湃一笑翻杯水溅帬余欢濯足波生隘长松搀天龙起立苍藤倒谷云崩壊仰穿防密得清旷一览震泽吁可怪谁云四万八千顷渺东尽日所晒归涂十里尽风荷清唱一声闻露薤【公自注是日乐工有作此声者】嗟予少小慕真隠白髪青衫天所械忽逢佳士与名山何异枯杨便马疥君犹鸾鹤偶飘堕六翮如云岂长铩不将新句纪兹游恐负山中清净债
　　【汉司马相如赋上林赋八川分流汹涌澎湃杼情诗李相蔚镇淮南祖送孙处士舟子回篙溅水近坐妓湿衣孙为杨桞调曰从教水溅罗帬湿还道朝来行雨归又见九卷苏州闾丘江君诗注作李绅裴余庆事姑竝存之鲁灵光殿赋吁可畏乎其骇人也后汉周举传上已梁商燕于洛水酒阑唱罢继以薤露之歌坐者皆为掩涕南史宋何尚之致仕于方山为退居赋以明所守后还摄职袁淑乃録古来隠士有迹无名者为真隠传以嗤焉扬子鹪明冲天不在六翮乎而傅尸鸠其累矣夫谢宣逺荅灵运诗铩翮周数仞】
　　又次前韵赠贾耘老
　　具区吞灭三州界浩浩汤汤纳千派从来不着万斛船一苇渔舟恣奔快仙坛古洞不可到空听余澜鸣湃湃今朝偶上法华岭纵观始觉人寰隘山头卧碣吊孤冢下有至人僵不坏空余白棘网秋虫无复青莲出幽怪我来徙倚长松下欲掘茯苓亲洗晒闻道山中富竒药往往灵芝杂葵薤诗人空腹待黄精生事只看长柄械【公自注子美诗云长镵长镵白木柄我生托子以为命】今年大熟期一饱食叶微虫真癣疥【公自注今嵗有小虫食叶不甚为害】白花半落紫穟香攘臂欲助磨鎌铩安得山泉变春酒与子一洗寻常债
　　【周礼东南曰扬州其山镇曰防稽其泽薮曰具区苏州图经具区接苏常湖秀四州界内有大小山七十二洞庭居其一焉十道记太湖广三万六千顷下有地道潜通巴陵昔龙威丈人之所居法华经有人闻是品能随喜赞善者是人口中常出青莲香按湖州法华山昔有樵夫入山得青莲一枝盖生于平陆因时入市市人以花生非时且异其事乃从樵夫还至本处掘地视之下有石匣中藏一童子舌根不壊花自舌出是人生持诵法华经致此胜果故以名其山事具寺碑牛僧孺有幽怪録史记策传下有伏灵上有兔丝所谓伏灵者在兔丝之下状似飞鸟之形又伏灵者千嵗松根也伏灵与茯苓同杜子美放歌行知子松根是茯苓迟暮有意来同煑又诗酒债寻常行处有三国孙济权之叔也嗜酒不治产常醉屡欠酒緍人皆笑之济恬然自若谓人曰寻常行坐处欠人酒债欲货此緼袍偿之】
　　赵阅道髙斋【冷斋夜话赵阅道休官归老三衢作髙齐居之与钟山佛慧禅师为方外交】
　　见公奔走谓公劳闻公隠退云公髙公心底处有髙下梦幻去来随所遭不知髙斋竟何义此名之设縁吾曹公年四十巳得道俗縁未尽余伊臯功名冨贵俱逆旅黄金知系何人袍超然巳了一大事挂冠而去真秋毫坐看猿猱落罝防两手未肎置所操乃知贤逹与愚陋岂直相去九牛毛长松百尺不自觉企而羡者蓬与蒿我欲赢粮往问道未应举臂词【一作辞】卢敖
　　【法华经诸佛出世唯以一大事因縁故出现于世晋华谭传或问谭曰谚言人之相去如九牛毛宁有是乎谭曰即许由巢父让天子之贵市道小人争半钱之利此之相去何啻九牛毛也汉司马迁传若九牛亡一毛韩退之诗自慙青蒿倚长松庄子庚桑楚南荣趎赢粮七日七夜至老子之所淮南子卢敖游乎北海遇一若士敖自谓观乎六合之外若士举臂而竦身遂入云中敖叹曰犹黄鹄之与壤虫不亦悲哉】
　　送兪节推【公自注尚之子尚字退翁按兪节推名温父湖州乌程人父汝尚字退翁第进士佥书剑南西川判官赵清献公守蜀入辄相对清谈竟暮王介甫当国患一时故老不同已或言退翁清望可寘之御史即召诣京师既知所以荐用意力辞得免还家苦贫又从清献于青州遂以屯田郎中致仕子由寄其诗首云不作清时言事官归逾年忽告其妻黄曰人生七十者稀吾与夫人皆以过之可往矣黄曰我先去退翁曰善后三日黄沐浴化去退翁明日召诸子告曰吾亦行矣俄隠几而终孙莘老以为事类厐公表其墓而秦少游为书之】
　　呉兴有君子淡如朱丝琴一唱三太息至今有遗音嗟余与夫子相避如辰参【公自注退翁官于蜀余在京师余归而退翁去及余官于呉兴则退翁亡矣】犹喜见诸郎窈然清且深异时多良士末路丧初心我生不有命其肎枉尺寻
　　【扬子吾不睹参辰之相比也孟东野出门行参辰出没不相待我欲横天无羽翰】
　　次韵答孙侔【孙侔字少述湖州人】
　　十年身不到朝廷欲伴骚人赋落英但得低头拜东野不辞中路伺渊明舟苕霅人安在卜筑江淮计巳成千里论交一言足与君盖亦不须倾
　　【韩退之醉留东野诗低头拜东野愿得始终如駏蛩晋陶潜传刺史王造之潜称疾不见令人之密知当往庐山乃赍酒先于半道要之潜既遇酒便引酌野亭欣然忘进乃出与相见遂欢宴穷日后汉范式传与张劭为友二人竝告归乡里式谓劭曰后二年当过拜尊亲见孺子劭尅期之母曰二年之别千里结言何相见之审耶对曰式信士必不乖违至其日果至】
　　重寄【陆务观云孙少述一字正之与荆公交最厚故荆公别少述诗云应须一曲千囘首西去论心有几人又云子今去此来何时后有不可谁予规其相予如此及荆公当国数年不复相闻人谓二公之交遂暌故公诗云云刘贡父亦有诗曰不负兴公遂初赋更传中散絶交书】
　　凛然髙节照时人不信防官解凂君蒋济谓能来阮籍薛宣真欲吏朱云好诗冲口谁能择俗子疑人未遣闻乞取千篇看俊逸不将轻比鲍参军
　　【晋阮籍传太尉蒋济闻其有隽才而辟之籍都亭奏记乞廻缪恩以光清举初济恐籍不至得记遣卒迎之而籍已去济大怒于是乡亲共谕之乃就吏竟谢病归朱云相吏事详十五卷次韵王巩留别诗注杜子美赠李白诗清新庾开府俊逸鲍参军】
　　次韵和刘贡父登黄楼见寄幷寄子由二首
　　清派连淮上黄楼冠海禺【一作隅】此诗尤伟丽夫子计魁梧【公自注刘为人短小】世俗轻瑚琏巾箱袭武夫坐令乘传遽奔走为储须邂逅我已失登临谁与俱贫贪仓氏粟身听冶家橅防合难前定归休试后图腴田未可买【公自注夲欲买田于泗上近已不遂矣】穷鬼却须呼二水何年到双洪不受舻至今清夜梦飞辔防天呉【公自注此诗寄刘】
　　【汉书张良传賛曰闻张良之智勇以为其貌魁梧竒伟反若妇人女子武夫与珷玦通唐韵珷玞石似玉又传遽驿也以车曰传以马曰遽韩退之送穷文结桞作车防草为船载糗与粻三揖穷鬼而告之云云于是上手称谢烧车与船延之上坐山海经天呉水神也八首十尾亦曰河伯】
　　与子皆去国十年天一禺数竒逢恶岁计拙集枯梧好士余刘表穷交忆灌夫不矜持汉节犹喜揽桓须清句金丝合髙楼雪月俱吟哦出新意指画想前橅【公自注子由初赴南京送之出东门登城上覧山川之胜云此地可作楼观于是始有改筑之意】自写千言赋新裁六幅图【公自注近以绢自写子由黄楼赋为六幅图甚妙】传看一坐耸劝着尺书呼莫使骚人怨东游不到呉【公自注此诗寄子由】
　　【庄子徐无鬼越之流人去国期年见似人者而喜矣汉书李广传从大将军青击匈奴大将军隂受上指以为李广数竒恐不得所欲毋令当单于国语中饮优施起舞谓里克妻曰主孟啗我我教兹暇豫事君乃歌曰暇豫之吾吾不如鸟乌人皆集于菀已独集于枯后汉刘表为荆州刺史爱民养士学士归者千数汉灌夫传士在已左愈贫贱尤益礼敬与钧稠人广众荐宠下軰士亦以此多之汉汲黯传以便宜持节发河内粟以赈贫民苏武传在匈奴中仗汉节牧羊晋桓伊传谢安捋其须曰使君于此不凡详见三卷陪欧阳防西湖诗注】陈州与文郎逸民饮别携手河堤上作此诗
　　白酒无声滑泻油醉行堤上散吾愁春风料峭羊角转河水渺绵蔓流君已思归梦巴峡我能未到说黄州此生聚散何穷已未忍悲歌学楚囚
　　【水衡记二月三月桃花水五月蔓水谓蔓延故以名左传成九年晋侯观于军府见钟仪问之曰南冠而絷者谁也有司对曰郑人所献楚囚也使税之晋王导传过江人士每暇日相邀出新亭饮宴周觊中坐叹曰风景不殊举目有山河之异皆相视流涕导愀然变色曰当共戮力王室克复神州何至作楚囚对泣耶】
　　子由自南都来陈三日而别
　　夫子自逐客尚能哀楚囚奔驰二百里径来寛我忧相逢知有得道眼清不流别来未一年落尽骄气浮嗟我晚闻道款启如孙休至言难久服放心不自收悟彼善知识妙药应所投纳之忧患塲磨以百日愁冥顽虽难化镌发亦巳周平时种种心次第去莫留但余无所还永与夫子游此别何足道大江东西州畏虵不下榻睡足吾无求便为齐安民何必归故丘
　　【史记老子传谓孔子曰去子之骄气与多欲态色与淫志是皆无益于子之身荘子达生篇孙休欵启寡闻之民也注款孔也启开也言所见之小维摩经佛为大医王应病与药令得服行左传昭三年卢蒲嫳曰余髪如此种种余奚能为金刚经众生若干种心如来悉知楞严经佛告阿难今当示汝无所还地韩退之赠张功曹诗下牀畏虵食畏药杜牧诗平生睡足处云梦泽南州再见图经黄州齐安郡】
　　正月十八日蔡州道上遇雪次子由韵二首
　　兰菊有生意微阳回寸根方忧集暮雪复喜迎朝暾忆我故居室浮光动南轩松竹半倾泻未数葵与萱三径瑶草合一缾井花温至今行吟处尚余履舄痕一朝出从仕永媿李仲元晚岁益可羞犯雪方南奔山城买废圃槁叶手自掀长使齐安人指説故侯园
　　【扬子或问子蜀人也请人曰有李仲元者不屈其意不累其身不夷不恵可否之闲也仲元世之师也汉萧何传召平者故秦东陵侯种长安城东瓜美故世谓东陵】
　　铅膏染髭须旋露霜雪根不如闭目坐丹府夜自暾谁知忧患中方寸寓羲轩大雪从压屋我非児女萱平生学踵息坐觉两温下马作雪诗满地鞭棰痕伫立望原野悲歌为黎元道逢射猎子遥指狐兔奔踪迹尚可原窟穴何足掀寄谢李丞相吾将反丘园
　　【南史何长瑜作韵语云陆展染白髪欲以媚侧室青青不觧久星星行复出孟东野百忧诗萱草儿女花不觧壮士忧庄子大宗师真人之息以踵众人之息以喉王注李丞相指李斯盖用牵黄犬出上蔡东门语也注巳见】
　　过新息畱示乡人任师中【公自注任时知泸州亦坐事对狱】
　　昔年尝羡任夫子卜居新息临淮水怪君便尔忘故乡稻熟鱼肥信清羙竹陂鴈起天为黑【公自注小竹陂在县北】桐栢烟横山半紫【公自注桐栢庙在县南】知君坐受儿女困悔不先归弄清泚尘埃我亦失收身此行蹭蹬尤可鄙寄食方将依白足附书未免烦黄耳往虽不及来有年诏恩傥许归田里却下关山入蔡州为买乌犍三百尾【公自注黄州出水牛卜居椘辞篇名九域志蔡州新息县史记韩信传吕后使武士缚信信曰吾悔不用蒯通之计乃为児女子所诈欧阳公诗何日早收身江河一渔艇杜子美赠李四丈诗苍茫风尘际蹭蹬骐驎老白足黄耳竝已见説文犍犗也】
　　过淮
　　朝离新息县初乱一水碧暮宿淮南村巳渡千山赤麏鼯号古戍雾雨暗破驿回头梁楚郊永与中原隔黄州在何许想像云梦泽吾生如寄耳初不择所适但有鱼与稲生理已自毕独喜小儿子少小事安佚相从艰难中肝肺如鐡石便应与晤语何止寄衰疾【公自注时家在子由处独与児子迈南来】
　　【水经注淮水出南阳平氏县贻簪山东北过桐栢山又东迳新息县南尚书乱于河云梦注屡见魏武故事长史王必忠能勤事心如铁石】






　　施注苏诗巻十七
　　钦定四库全书巻
　　施注苏诗巻十八
　　宋　苏轼　撰
　　施元之原注
　　武进邵长蘅删补
　　诗五十三首
　　【起元丰三年庚申以后在黄州作】
　　书黁公诗后【并引　黁音奴昆反香也晋书有太史令郭黁】
　　过加禄鎭南二十五里大许店休马于逆旅祁宗祥家见壁上有幅纸题诗云满院秋光浓欲滴老僧倚杖清松侧只怪高声问不譍瞠余踏破苍苔色其后题云滏水僧宝黁宗祥谓余此光黄闲狂僧也年百三十死于熈宁十年旣死人有见之者宗祥言其异事甚多作是诗以识之黁公本名清戒俗谓之戒和尚云
　　黁公昔未化来往淮山曲寿逾两甲子气压诸尊宿但嗟浊恶世不受龙象蹴我来不及见怅望空遗躅霜颅隐白毫鏁骨埋青玉皆云似达磨只履还西竺壁闲余清诗字势颇防俗为吟五字偈一洗凡眼肉
　　【内典五浊恶世维摩经龙象蹴蹋非驴所堪楞严经白毫宛转五须弥邺侯家传李泌每导引骨节然有声人谓之鏁子骨晋庾亮传将塟何充叹曰埋玉树着土中使人情何能已传灯录达磨逝三嵗魏宋云奉使西域遇之于松岭手携只履翩翩独逝云复命具奏其事帝令启圹惟空棺一只草履存焉金刚经如来有肉眼不】
　　游净居寺【并引】
　　净居寺在光山县南四十里大苏山之南小苏山之北寺僧居仁为余言齐天保中僧惠思过此见父老问其姓曰苏氏又得二山名乃叹曰吾师告我遇三苏则住遂畱结庵而父老竟无有盖山神也其后僧智顗见思于此山而得法焉则世所谓思大和尚智者大师是也唐神龙中道岸禅师始建寺于其地广明庚子之乱寺废于兵火至干兴中乃复而赐名曰梵天云
　　十载游名山自制山中衣愿言毕婚嫁携手老翠微不悟俗缘在失身蹈危机刑名非夙学防穽损积威遂恐生死隔永与云山违今日复何日芒鞵自轻飞稽首两足尊举头双涕挥灵山会未散八部犹光辉愿从二圣往一洗千刼非裵回竹溪月空翠摇烟霏钟声自送客出谷犹依依回首吾家山歳晚将焉归
　　【毕婚嫁后汉向长事巳见九巻次韵沈长官诗注史记申不害之学本于黄老而主刑名又韩非喜刑名法术之学尚书敜乃穽孔氏云穽穿地防兽汉司马迁传猛虎处深山百兽震恐及在穽槛之中摇尾而求食积威约之渐也法华经稽首两足尊行集经如来世尊福足慧足称两足尊法华经钞世尊于灵山会上为诸大众説二十八品放睂闲白毫相光照三千大千世界又天龙八部咸悉欢喜】
　　梅花二首
　　春来幽谷水潺潺的皪梅花草棘闲一夜东风吹石裂半随飞雪渡关山
　　【汉司马相如传宜笑的皪郭璞曰的皪鲜白貌也髙适聴吹笛诗借问梅花何处落风吹一夜满关山欧阳公山斋絶句正当年少惜花时日日东风吹石裂齐安拾遗关山岐亭路有春风岭】
　　何人把酒慰深幽开自无聊落更愁幸有清谿三百曲不辞相送到黄州
　　戏作种松
　　我昔少年日种松满东冈初移一寸根细如插秧二年黄茅下一一攒麦芒三年出蓬艾满山散牛羊不见十余年想作龙蛇长夜风波浪碎朝露珠玑香我欲食其膏已伐百本桑【公自注煮松脂法用桑柴灰水】人事多乖迕神药竟茫朅来齐安野夹路须髥苍会开蛇窟不惜斤斧疮纵未得茯苓且当拾流肪釡盎百出入皎然散飞霜槁死三彭仇澡换五谷肠清骨凝緑髓丹田发幽光白发何足道要使双瞳方郤后五百年骑鹤还故乡
　　【杜子美寄杨员外诗翻动神仙窟封题鸟兽形宣室志僧契虚遇人导游稚川仙府真人问曰汝能絶三彭之仇乎三彭道书所为彭质彭蹻彭居也在人身中状如小儿有须毛人既死便作鬼耳黄庭经端于蘂宫十九年三叠琴心化胎仙注三叠琴心三丹田也又三丹田各方一寸曰寸田神仙传李根两目瞳子皆方】
　　万松亭【并引】
　　麻城县令张毅植万松于道周以芘行者且以名其亭去未十年而松之存者十不及三四伤来者之不嗣其意也故作是诗
　　十年栽种百年规好德无人助我仪【公自注古语云一年之计树之以谷十年之计树之以木百年之计树之以徳】县令若同仓庾氏亭松应长子孙枝天公不救斧斤厄野火解怜氷雪姿爲问几株能合抱殷勤记取角弓诗
　　【诗大雅我仪图之爱莫助之史记平凖书为吏者长子孙居官者以为姓号如淳曰仓氏庾氏是也角弓用左传季氏有嘉树事详见十六巻防头寺送宋希元注杜子美懐李白诗更寻嘉树传不忘角弓诗】
　　张先生【幷序】
　　先生不知其名黄州故县人本姓卢爲张氏所养阳狂垢汚寒暑不能侵常独行市中夜或不知其所止往来者欲见之多不能致余试使人召之欣然而来旣至立而不言与之言不应使之坐不可但俯仰熟视传舍堂中久之而去夫孰非传舍者是中竟何有乎然余以有思惟心追蹑其意盖未得也
　　熟视空堂竟不言故应知我未天全肎来传舍人皆悦能致先生子亦贤脱屣不妨眠粪屋流澌争看浴冰川士亷岂识桃椎妙妄意称量未必然
　　【庄子达生篇壹其性养其气合其徳以通乎物之所造若是者其天守全其神无却扬子叔孙通制君臣之仪徴先生于齐鲁所不能致者二人王注本朝靳信者得道之异人也常汚垢徉狂昼脱屣而行夜眠粪屋中人莫测之又杨文公説苑曰郭忠恕大寒凿冰而浴唐朱桃椎传髙士亷为益州长史备礼以请与之语不答瞪视而出士亷再拜曰祭酒其使我以无事治蜀耶乃简条目薄赋敛州大治】
　　陈季常所蓄朱陈村嫁娶图【朱陈村在徐州丰县白乐天诗徐州古丰县有村曰朱陈去县百余里桑麻青氛氲机□声轧轧牛驴走纷纷女汲涧中水男采山上薪县逺官事少山深人俗淳有财不行商有丁不入军家家守村业头白不出门田中老与幼相见何欣欣一村惟两姓世世为婚姻亲疎居有族少长游有羣黄鸡与白酒欢防不隔旬生者不逺别嫁娶先近隣死者不逺葬坟墓多绕村既安生与死不苦形与神所以多寿考往往见孙】
　　何年顾陆丹青手画作朱陈嫁娶圗闻道一村惟两姓不将门户买崔卢
　　【歴代名画记张懐瓘云像人之羙顾得其神陆得其骨顾恺之陆探防也西川名画録赵徳雍京人工画车马人物屋木山水天复中入蜀有朱陈村及丰沛盘车等图至今相传文中子任薛王刘崔卢之昏非古也何以视谱唐髙士亷传太宗以山东士人多尚阀阅嫁娶必多取赀故人谓之卖昏由是诏士亷等撰氏族志太宗曰我于崔卢李郑无嫌今谋士劳臣何容纳货旧门向声背实买昏为荣耶太上有立徳其次立功其次立言其次有爵为卿大夫世世不絶谓之门户反是岂不惑耶】
　　我是朱陈旧使君劝耕曾入杏花村而今风物防堪画县吏催钱夜打门
　　【韩退之董生行门外惟有吏日来征租更索钱】
　　少年时尝过一村院见壁上有诗云夜凉疑有雨院静似无僧不知何人诗也宿黄州禅智寺寺僧皆不在夜半雨作偶记此诗故作一絶
　　佛灯渐暗饥鼠出山雨忽来修竹鸣知是何人旧诗句巳应知我此时情
　　【韩退之次石头驿诗黙然都不语应识此时情】
　　初到黄州
　　自笑平生为口忙老来事业转荒唐长江绕郭知鱼美好竹连山觉笋香逐客不妨员外置诗人例作水曹郎只惭无补丝毫事尚费官家压酒囊【公自注检校官例折支多得退酒袋杜子美比隣诗爱酒晋山简能诗何水曹白乐天听吴水部新诗明朝与向诗家道水部如今不姓何説苑鲍白令之对秦始皇曰天下官则让贤是也天下家则世继是也故五帝以天下为官三王以天下为家汉盖寛饶传韩氏易传言五帝官天下三王家天下家以传子官以传贤白乐天诗况无治道术坐受官家禄】
　　定惠院寓居月夜偶出
　　幽人无事不出门偶逐东风转良夜参差玉宇飞木末缭绕香烟来月下江云有态清自媚竹露无声浩如泻已惊弱桞万丝垂尚有残梅一枝亚清诗独吟还自和白酒已尽谁能借不辞青春忽忽过但恐懽意年年谢自知醉耳爱松风防拣霜林结茅舍浮浮大甑长炊玉澑澑小槽如压蔗饮中真味老更浓醉里狂言醒可怕闭门【一作但当】谢客对妻子倒冠落佩从嘲骂
　　【后汉祭遵传帝幸遵营飨士卒作黄门武乐良夜罢注云良犹深也南史陶景特爱松风庭院皆植松毎闻其响欣然为乐杜牧之晚晴赋倒冠落佩兮与世濶疎】
　　次韵前篇
　　去年花落在徐州对月酣歌美清夜【公自注去年花下对月与张君厚王子中兄弟饮酒作苹字韵诗】今年黄州见花发小院闭门风露下万事如花不可期余年似酒禁泻忆昔扁舟泝巴峡落帆樊口髙桅亚长江衮衮空自流白发纷纷宁少借竟无五亩继沮溺空有千篇凌鲍谢至今归计负云山未免孤衾眠客舍少年辛苦真食蓼老境安闲【一作清闲】如啖蔗饥寒未至且安居忧患已空犹梦怕穿花踏月饮村酒免使醉归官长骂
　　【陶渊明诗佳人羙清夜达曙酣且歌韩退之诗大帆夜划穷髙桅白乐天诗何异食蓼虫不知苦是苦啖蔗用顾恺之事已见十六卷韩退之答张彻诗初味如啖蔗遂通斯建瓴杜子美郑广文诗醉即骑马归颇遭官长骂再见】
　　安国寺浴
　　老来百事懒身垢犹念浴衰髪不到耳尚烦月一沐山城足薪炭烟雾防汤谷尘垢能几何翛然脱羁梏披衣坐小阁散髪临脩竹心困万縁空身安一牀足岂惟忘净秽兼以洗荣辱黙归毋多谈此理观要熟
　　安国寺寻春
　　卧闻百舌呼春风起寻花桞村村同城南古寺修竹合小房曲槛欹深红看花叹老忆年少对酒思家愁老翁病眼不羞云母乱鬓丝强理茶烟中遥知二月王城外玉仙洪福花如海薄罗匀雾盖新妆快马争风鸣杂佩玉川先生眞可怜一生耽酒终无钱病过春风九十日独抱添丁看花发
　　【孟东野乐府送花人老尽人悲花自开春秋经昭公二十二年刘子单子以王猛入于王城吕希哲家塾记玉仙观在京城宣化门外有陈道士者修葺亭台栽种花木甚盛洪福寺在京师黄鲁直有同元明过洪福寺戏题诗云洪福僧园拂绀纱旧题尘壁似昏鸦春残已是风和雨更着游人撼落花曹景宗传骑快马如龙与年少軰数十骑云云觉耳后生风鼻头出火卢仝诗天下薄夫苦耽酒玉川先生也耽酒薄夫有钱恣张乐先生无钱养恬漠又示添丁子诗数日不食强人行何忍索我抱看满树花】
　　寓居定惠院之东杂花满山有海棠一株土人不知贵也
　　江城地瘴蕃草木只有名花苦幽独嫣然一笑竹篱闲桃李漫山总麤俗也知造物有深意故遣佳人在空谷自然富贵出天姿不待金盘荐华屋朱唇得酒晕生脸翠袖卷纱红映肉林深雾暗晓光迟日暖风轻春睡足雨中有泪亦凄怆月下无人更清淑先生食饱无一事散歩逍遥自扪腹不问人家与僧舍拄杖敲门看修竹忽逢絶艳照衰朽叹息无言揩病目陋邦何处得此花无乃好事移西蜀寸根千里不易到衔子飞来定鸿鹄天涯流落俱可念为饮一樽歌此曲明朝酒醒还独来雪落纷纷忍触
　　【周易坤卦天地变化草木蕃楚词九歌幽独处乎山中宋玉赋嫣然一笑惑阳城迷下蔡杜子美诗絶代有佳人幽居在空谷又天寒翠袖薄日暮倚修竹又寄苏侍御诗红顔白靣花映肉明皇杂録上皇尝登沉香亭召妃子时卯酒未醒髙力士从侍儿扶掖而至上皇笑曰岂是妃子醉耶海棠睡未足耳世说王子猷尝行过呉中见一士大夫家极有好竹王肩舆径造竹下讽啸良久南史袁粲为丹阳尹郡南一家有竹石率尔歩往直造竹所啸咏自得韩退之诗谁家多竹门可欵白乐天送春诗百花落如雪】
　　次韵乐著作野歩
　　老来几不辨西东秋后霜林且强红眼晕见花眞是病耳虚闻蚁定非聪酒醒不觉春彊半睡起常惊日过中植杖偶逢为黍客披衣闲咏舞雩风仰看落蘂收松粉俯见新芽摘杞丛楚雨还昏云梦泽呉潮不到武昌宫【公自注黄州对岸武昌县有孙权故宫】废兴古郡诗无数寂寞闲牕易粗通解组归来成二老风流他日与君同
　　【圎觉经譬彼病目见空中花闻蚁晋殷仲堪父事注已见扬子是以过中则惕又圣人之道譬犹日之中矣不及则未过则昃三国志吴主孙权二十五年自公安都鄂改名武昌杜子美赠赞公诗与子成二老来往亦风流已见蘅按公用粗字可通上声十卷寄刘孝叔诗问道已许谈其粗与组覩叶此诗寂寞闲牕易粗通亦作上声想必有据】
　　二月二十六日雨中熟睡至晚强起出门还作此诗意思殊昏昏也
　　卯酒困三杯午餐便一肉雨声来不断睡味清且熟昏昏觉还卧展转无由足彊起出门行孤梦犹可续泥深竹鸡语村暗鸠妇哭明朝看此时睡语应难读
　　【白乐天诗空腹三杯卯后酒遯斋闲覧白蚁闻竹鸡之声尽化为水今山林多有之其声自呼为泥滑滑者是也欧阳公鸣鸠诗天将隂鸣鸠逐妇鸣中林鸠妇怒嗁无好音】
　　雨晴后歩至四望亭下鱼池上遂自干明寺前东冈上归二首
　　雨过浮萍合蛙声满四隣海棠真一梦梅子欲尝新拄杖闲挑菜秋千不见人殷勤木芍药独自殿余春【梁宗懔荆楚歳时记春节悬长绳于髙木士女坐立其上共推引之以为戏名曰秋千湼槃经谓之罥索天寳遗事禁中呼木芍药为牡丹论语奔而殿注在军前曰启后曰殿柳子厚芍药诗欹红醉浓露窈窕畱余春】髙亭废巳久下有种鱼塘暮色千山入春风百草香市桥人寂寂古寺竹苍苍鹳鹤来何处号鸣满夕阳【叚公路北户杂录陶朱公养鱼经云凡种鱼池中有数洲令鱼循环无穷如在江湖柳子厚记苍然暮色自逺而至杜子美絶句迟日江山丽春风花草香】
　　雨中看牡丹三首
　　雾雨不成防映空疑有无时于花上见的皪走明珠秀色洗红粉暗香生雪肤黄昏更萧瑟头重欲相扶【杜子美诗鸣雨既过渐细微映空摇飏如丝飞淮南子日薄于虞渊是谓黄昏杜牧之诗醉头扶不起三丈日还髙】
　　明日雨当止晨光在松枝清寒入花骨肃肃初自持午景发浓艳一笑当及时依然暮还敛亦自惜幽姿幽姿不可惜后日东风起酒醒何所见金粉抱青子千花与百草共尽无妍鄙未忍污泥沙牛酥煎落蘂【洛阳贵尚録孟蜀时兵部贰卿李昊毎牡丹花开将数朶分遗亲友以金鳯牋成歌诗以致之又以兴平酥同赠且云俟花谢即以酥煎食之无弃秾花也其风流贵重如此】
　　次韵乐著作送酒
　　少年多病怯杯觞老去方知此味长万斛覊愁都似雪一壶春酒若为汤
　　【庾信愁赋且将一寸心能容万斛愁孔子家语人之弃恶如汤之灌雪焉枚叔七发小饭大歠如汤沃雪】
　　次韵乐著作天庆观醮
　　浊世纷纷肎下临梦寻飞歩五云深无因上到通明殿只许微闻玉佩音
　　【王钦若翊圣保徳传建隆初鳯翔盩厔民张守真一日朝礼玉皇大殿覩其额曰通明殿不晓其防真君曰上帝在无上天为诸天之尊常升金殿光明通彻无所不照故为通明殿】
　　王齐万秀才寓居武昌县刘郎洑正与伍洲相对伍子胥奔呉所从渡江也
　　君家稻田冠西蜀捣玉扬珠三万斛塞江流柹起书楼碧瓦朱栏照山谷倾家起乐不论命散尽黄金如转烛惟余旧书一百车方舟载入荆江曲江上青山亦何有伍洲遥望刘郎薮明朝寒食当过君请杀耕牛压私酒与君饮酒细论文酒酣访古江之濆仲谋公瑾不须吊一酹波神英烈君【公自注杭州伍子胥庙封英烈王】
　　【晋王濬传武帝谋伐呉濬造船于蜀木柹蔽江而下唐李磎传聚书至万卷时人号李书楼杜子羙诗碧瓦朱甍照城郭李太白诗天生我才必有用黄金散尽还复来杜诗万事如转烛又三岁如转烛曹子建乐府中厨办丰膳烹羊宰肥牛李诗吴姬压酒唤客尝杜怀李白诗何时一樽酒重与细论文】
　　杜沂游武昌以酴醿花菩萨泉见饷二首
　　酴醿不争春寂寞开最晚青蛟走玉骨羽盖防珠幰不糚艳巳绝无风香自逺凄凉呉宫阙红粉埋故苑至今防月夜笙箫来翠巘余姸入此花千载尚清婉怪君呼不归定为花所挽昨宵雷雨恶花尽君应返
　　【王注以武昌有孙权故宫故特用吴宫嫔嫱之魂为意耳】
　　君言西山顶自古流白泉上为千牛乳下有万石铅不媿惠山味但无陆子贤愿君扬其名庶托文字传寒泉比吉士清浊在其源不食我心恻于泉非所患嗟我本何有虚名空自纒不见子桞子余愚污谿山
　　【牛乳用杜诗已见常州图经恵山之侧有锡山其山出锡古谣云有锡兵无锡宁故县名无锡陆文学传云陆羽品第天下水味以恵山泉为第二刻石畱山中故名陆子泉有祠堂在焉周易井卦井渫不食为我心恻九五井冽寒泉食象曰寒泉之食中正也柳子厚愚溪诗序山水之竒以余故咸以愚辱焉】
　　陈季常自岐亭见访郡中及旧州诸豪争欲邀致之戏作陈孟公诗一首
　　孟公好饮宁论斗醉后关门防客走不妨闲过左阿君百谪终为贤太守老居闾里自浮沉笑问伯松何苦心忽然载酒从陋巷为爱扬雄作酒箴长安富儿求一过千金寿君君笑唾汝家安得客孟公从来只识陈惊坐【汉书游侠传陈遵字孟公尝过长安富人左氏饮食作乐司直陈崇劾奏遵乘藩车过寡妇左阿君置酒歌讴起舞跳梁顿仆坐上又初为京兆史日出醉归曹事数废西曹以故事谪之曰陈卿今日以某事谪遵曰满百乃相闻又与张竦伯松俱以列侯归长安竦居贫无宾客时时好事者从之质疑问事而遵车骑满门酒肉相属先是扬雄作酒箴遵大喜之谓竦曰吾与尔犹是矣足下讽诵经书苦身自约而我放意自娱浮沈俗闲官爵功名不减于子而差独乐顾不优耶又遵所到衣冠懐之惟恐在后时列侯有与遵同姓字者每至人门曰陈孟公坐中莫不震动既至而非因号其人曰陈惊坐】
　　游武昌寒谿西山寺
　　连山蟠武昌翠木蔚樊口我来已百日欲济空搔首坐看鸥鸟没梦逐麕防走今朝横江来一苇寄衰朽高谈反巨浪飞屦轻重阜去人曾几何絶壁寒谿吼风泉两部乐松竹三益友徐行欣有得芝术在蓬莠西上九曲亭众山皆培塿郤看江北路云水渺何有离离见呉宫莽莽眞楚薮空传孙郎石无复陶公柳尔来风流人惟有漫浪叟买田吾已决乳水况宜酒所须修竹林深处安井臼相将踏胜絶更裹三日糗
　　【楚辞招隠士白鹿麕防兮或腾或倚扬雄反骚横江湘以南淮两部乐用孔珪两部鼓吹语已见元次山丐论古人乡无君子则与云山为友里无君子则与松竹为友坐无君子则与琴酒为友论语益者三友左传襄二十四年子太叔曰培娄无松柏注培娄小阜也杜子美诗髙山之外皆培娄离骚九章防滔孟夏兮草木莽莽三国孙防传袁术尝叹曰使术有子如孙郎死复何恨江表传防虽有位号士皆呼为孙郎晋陶侃镇武昌课诸营种桞唐元结传家瀼滨乃自称浪士及有官人以为浪者亦漫为官乎呼为漫郎既客樊上少长相戏更曰聱叟又漫浪于人间得非聱断乎公漫久矣可以漫为叟元结集自释云及家樊上漫遂显焉注云在武昌县西五里糗干饭屑也】
　　武昌铜剑歌【幷引】
　　供奉官郑文尝官于武昌江岸裂出古铜剑文得之以遗余冶铸精巧非鍜冶所成者
　　雨余江清风卷沙雷公蹑云捕黄虵虵行空中如枉矢电光煜煜烧虵尾或投以块铿有声雷飞上天虵入水水上青山如削铁神物欲出山自裂细看两胁生碧花犹是西江老蛟血苏子得之何所为蒯缑弹铗咏新诗君不见凌烟功臣长九尺腰间玉具髙拄颐
　　【汉天文志枉矢状头大流星虵行而苍黒望如有毛目然广异记开元时太原武胜之尝于静江滩中见雷公践云逐虵静江夫以石投之中蛇铿然有声雷公飞去乃得一铜剑有文云许旌阳斩蛟第二剑李贺长平箭头歌凄凄古血生铜花史记孟尝君传冯驩见孟尝君置传舍十日孟尝君问传舍长曰客何所为答曰冯先生甚贫独有一剑耳又蒯缑毎弹剑而歌注蒯如茅之类可为绳缑谓把剑之处汉匈奴传单于朝天子于甘泉宫赐以玉具剑后汉冯异传光武赐以乗舆玉具剑战国防大冠若箕修剑拄颐】
　　定惠院颙师为余竹下开啸轩
　　嗁鴂催天明喧喧相诋谯暗蛩泣夜永唧唧自相吊饮风蝉至洁长吟不改调食土蚓无膓亦自终夕叫鸢贪声最鄙鹊喜意可料皆縁不平鸣恸哭等嬉笑阮生巳麤率孙子亦未妙道人开此轩清坐黙自照冲风振河海不能号无窍累尽吾何言风来竹自啸
　　【楚辞离骚恐鹈鴂之先鸣汉书谯让注谯责也韩退之秋懐诗虫吊寒夜永又吟蛩相唧唧传蝉赋羙兹蝉之纯防兮禀隂阳之防灵吸瀣露之朝零聆商风而和鸣差羣吟以递倡似箫管之余音茍子蚓上食埃土下饮黄泉用心一也崔豹古今注蚓曰歌女庄子秋水篇鸱得腐防鸳鶵过之仰而视之曰吓西京杂记陆贾曰蜘蛛集而百事喜干鹊噪而行人至韩退之送孟东野序凡物不得其平则鸣战国防长歌之哀过于恸哭嬉笑之怒甚于裂眦孙登啸详见八卷恵山谒钱道人诗注楚辞九歌冲风起兮水横波】
　　石芝【幷引】
　　元丰三年五月十一日癸酉夜夣游何人家开堂西门有小园古井井上皆苍石石上生紫藤如龙虵枝叶如赤箭主人言此石芝也余率尔折食一枝众皆惊笑其味如鸡苏而甘明日作此诗
　　空堂明月清且新幽人睡息来初匀了然非夣亦非觉有人夜呼祁孔宾披衣相从到何许朱栏碧井开琼户忽惊石上堆龙虵玉芝紫笋生无数锵然敲折青瑚味如蜜藕和鸡苏主人相顾一抚掌满堂坐客皆卢胡亦知洞府嘲轻脱终胜嵇康羡王烈神山一合五百年风吹石髓坚如铁
　　【晋祁嘉传字孔宾少清贫好学年二十余夜忽牕中有声呼曰祁孔宾隠去来修饬人间甚苦不可谐所得未毛铢所丧如山崖旦而逃去晋石崇传武帝赐王恺瑚树恺以示崇崇便以铁如意击之应手而碎杜子美诗腰下寳玦青瑚韩退之诗太华山头玉井莲开花十丈藕如船冷比雪霜甘比蜜一片入口沈疴痊本草水苏一名鸡苏孔丛子卢胡而笑阚子宋之愚人得燕石藏之以为大宝周客见之掩口卢胡而笑续神仙传许碏游卢阙闲尝醉吟曰阆苑花前是醉乡淊翻王母九霞觞羣仙拍手嫌轻脱谪向人间作酒狂滔似冉反王烈石髓详五卷至秀州诗注按仙经神山五百年一开石髓出得而服之寿与天齐】
　　今年正月十四日与子由别于陈州五月子由复至齐安以诗迎之
　　惊尘急雪满貂裘泪洒东风别宛丘又向邯郸枕中见却来云梦泽南州暌离动作三年计牵挽当为十日畱早晚青山映黄髪相看万事一时休
　　【异闻集开元中道人吕翁常往来邯郸有书生姓卢与翁同止逆旅主人方蒸黄粱共待其熟卢生不觉长叹翁问之具言生世困厄翁开囊中枕以授卢曰枕此当如愿生俛首但记身入枕中遂至其家未几登髙第歴台阁出入将相五十年忽欠伸而寤黄粱犹未熟也谢曰先生以窒吾欲耳自此不复求仕矣汉陆贾传约过女极饮十日而更桞子厚别刘梦得诗耦耕若便遗身世黄发相看万事休】
　　迁居临臯亭
　　我生天地闲一蚁寄大磨区区欲右行不捄风轮左虽云走仁义未免违【一作迟】寒饿剑米有危炊鍼氊无稳坐岂无佳山水借眼风雨过归田不待老勇决凡防个幸兹废弃余疲马解鞍防全家占江驿絶境天爲破饥贫相乘除未见可吊贺澹然无忧乐苦语不成些【苏个切抱朴子天圆如张盖地方如棋局天旁转如磨推而左行日月右行随天左转譬之蚁行磨石之上磨左旋而蚁右去磨疾而蚁迟故不得不随磨而左回焉晋天文志亦云楞严经觉明空昧相待成摇故有风轮执持世界晋顾恺之传桓与恺之同在殷仲堪坐共作危语曰矛头淅米剑头炊晋杜锡传屡諌愍懐太子太子患之置针着锡常所坐氊中刺之流血张平子有归田赋左传昭八年史赵曰可吊也而又贺之史记张仪传羣臣皆贺子独吊何也些说文语词也宋玉哀屈原作招魂楚些沈存中云今防峡湖湘及南北江獠人凡禁呪句尾皆称些乃楚人旧俗西域呪语末皆云娑婆诃亦三合而为些也】
　　晓至巴口迎子由
　　去年御史府举动触四壁幽幽百尺井仰天无一席隔墙闻歌呼自恨计之失留诗不忍写苦泪渍纸笔余生复何幸乐事有今日江流镜面净烟雨轻羃羃孤舟如凫鹥点破千顷碧闻君在磁湖欲见隔咫尺朝来好风色旗尾西北掷行当中流见笑眼清光溢此邦疑可老修竹带泉石欲买柯氏林兹谋待君必
　　【汉王莽传定安公第置门卫使者监领敕阿乳母不得与语常在四壁中韩退之诗隔墙闻讙呼众口极鹅鴈按先生有狱中寄子由诗见四十巻中杜子美复愁诗皁尾掣旗竿刘禹锡诗旗尾飘扬势渐髙】
　　与子由同游寒谿西山
　　散人出入无町畦朝游湖北暮淮西髙安酒官虽未上两脚垂欲穿尘泥与君聚散若云雨共惜此日相提携千摇万兀到樊口一箭放澑先凫鹥层层草木暗西岭浏浏霜雪鸣寒谿空山古寺亦何有归路万顷青玻瓈我今漂泊等鸿鴈江南江北无常栖幅巾不碍过城市欲踏径路开新蹊【公自注路有直入寒谿不过武昌者】却忧别后不忍到见子行迹空余凄吾侪流落岂天意自坐迂阔非人挤行逢山水辄羞叹此去未免勤盐虀何当一遇李八百【公自注李八百宅在筠州】相哀白髪分刀圭
　　【唐陆防号江湖散人荘子人间世而防死之散人又恶知散木又彼且为无町畦亦与之为无町畦寒谿西山在鄂州武昌县属湖北黄州属淮西图经筠州髙安郡颍滨遗老传子瞻以诗得罪朝廷辙从坐谪监筠州盐酒税神仙传李八百蜀人也莫知其名歴世见之时人计其年八百嵗因以号之或隠山林或出市防相传能拄拐日八百里陈抟传有一人青巾短褐叩陈希夷门未报倐去追之见老人衣鹿皮曰此神仙李八百也动则八百里本草凡散药有云刀圭者十分方寸匕之一堆如梧桐子大也韩退之寄周随州诗金丹别后知传得乞取刀圭捄病身】
　　次韵答子由
　　平生弱羽寄冲风此去归飞识所从好语似珠穿一一妄心如膜退重重山僧有味宁知子泷吏无言只笑侬尚有读书清净业未容春睡敌千钟
　　【杜牧之登第后过隣居老　诗山僧尚未知名姓始羡空门气味长韩退之泷吏　泷吏垂手笑官何问之愚侬幸无负犯何由到而知华严经即以利益诸众生而为自行清浄业】
　　和何长官六言
　　作邑君眞伯厚去官我岂曼容一廛愿托仁政六字难赓变风
　　【后汉朱震字伯厚详十七巻林于中以诗寄文注汉两龚传邴曼容养志自修为官不肎过六百石辄自免去】五噫已出东洛三复愿比南容学道未逢潘盎【公自注南海谓狂为盎潘近世得道者也】草书犹似杨风
　　【后汉梁鸿传过京师作五噫之歌已见王注元祐中广南侬智髙反至梧州有潘盎者弃妻子服儒衣常持一大翣行坐独语南越谓愚盎侬贼闻其异召而问之曰吾形貌如何盎曰汝一贼也他无所类贼怒害之法书苑杨凝式善行草书时人以杨风呼之再见】
　　石渠何须反顾水驿幸足相容长江大欲见庇探支八月凉风
　　【三辅旧事石渠訚在未央大殿北以藏秘书汉刘向传讲论五经于石渠楚辞离骚忽反顾以逰目兮将往观乎四荒王注探支字是官物官钱有此名此亦戏言之矣】
　　清风初号地籁明月自写天容贫家何以娯客但知抺月批风
　　【韩退之诗天容与水色此处皆緑净禅宗有薄批明月细抹清风之语】
　　青山自是絶色无人谁与为容说向市朝公子何殊马耳东风
　　【李太白诗世人闻此皆掉头有如东风射马耳】
　　观张师正所蓄辰砂
　　将军结发战蛮溪箧有殊珍胜象犀漫说玉牀收【一作分】箭镞何曾金鼎识刀圭近闻猛士收丹穴欲助君王铸褭蹏多少空岩人不见自随初日吐虹蜺
　　【图经辰州出丹砂其苖乃白石耳土人谓之砂牀箭镞连牀者色若铁而莹澈汉货殖传寡妇清其先得丹穴擅其利数世武帝纪太始二年诏更黄金为麟趾褭蹏史记封禅书少君言上曰祀灶则致物致物而丹沙可化为黄金沙同砂大洞錬眞宝经上品光明沙者受太阳洞通澄明正真之精气降结红光耀如日色】
　　五禽言【幷引】
　　梅圣俞尝作四禽言余谪黄州寓居定惠院绕舍皆茂林修竹荒池蒲苇春夏之交鸣鸟百族土人多以其声之似者名之遂用圣俞体作五禽言【按梅圣俞诗集四禽言则竹鸡婆餠焦提胡芦杜鹃也一曰泥滑滑苦竹冈雨萧萧马上郎马蹏凌竞雨又急此鸟为君应断肠二曰婆饼焦児不食尔父向何之尔母山头化为石山头化石可奈何遂作微禽嗁不息三曰提胡芦沽美酒风为宾树为友山花獠乱目前开劝尔今朝千万寿四曰不如归去春山云暮万木兮参天蜀天兮何处人言有翼可归飞安用悲嗁向髙树】
　　使君向蕲州更唱蕲州鬼我不识使君宁知使君死人生作鬼防不免使君已老知何晚【公自注王元之自黄移蕲州闻嗁鸟问其名或对曰此名蕲州鬼元之恶之果卒于蕲】
　　南山昨夜雨西谿不可渡谿边布谷儿劝我脱破袴不辞脱袴谿水寒水中照见催租瘢【公自注主人谓布谷为脱却破袴】去年麦不熟挟弹规我肉今年麦上塲处处有残粟丰年无象何处寻听取林间快活吟【公自注此鸟声云麦饭熟即快活】力作力作蚕丝一百箔垅上麦头昻林间桑子落愿侬一箔千两丝缫丝得蛹饲尔雏【公自注此鸟声云蚕丝一百箔】
　　【王元景谈薮元景尝大醉杨遵彦谓之曰何大低昻元景曰黍熟头低麦熟头昻黍麦俱有所以低昻】姑恶姑恶姑不恶妾命薄君不见东海孝妇死作三年干不如广汉庞姑去却还【公自注姑恶水鸟也俗云妇以姑虐死故其声云汉于定国传东国有孝妇其姑自经死姑女告吏妇杀我母具狱上府于公以为此妇养姑以孝闻必不杀也太守不听竟论杀孝妇郡中枯旱三年后汉列女传广汉姜诗妻同郡庞盛之女诗母爱饮江水妻汲不时至母渇诗责而遣之妻乃寄止隣昼夜纺绩市珍羞使邻母以意自遗其姑久之姑怪问邻母感惭呼还】
　　次韵子由病酒肺疾发
　　忆子少年时肺病疲坐卧喊呀或终日势若风雨过虚阳作浮涨客冷仍下堕妻孥恐怅望脍炙不登坐终年禁晚食半夜发清饿胃强鬲苦满肺敛腹辄破三彭恣啖囓二竖肎逋播寸田可治生谁劝耕黄稬【公自注新法方田谓黄稬为上腴】探怀得真药不待君臣佐初如雪花积渐作樱桃【一作珠】大隔墙闻三咽隠隐如转磨自兹失故疾阳唱隂辄和神仙多歴试中路或坎坷平生不尽器痛饮知无奈旧人眼防尽老伴余防个残年一斗粟待子同舂簸云何不自珍醉病又一挫眞源结梨枣世味等糠莝耕耘当待获愿子勤自课相将赋逺逰仙语不用些【三彭注见本卷左传成十年晋景公求医于秦秦桓公使医缓为之未至公梦疾为二竖子曰彼良医也惧伤我焉逃之其一曰居于肓之上膏之下若我何黄庭经寸田尺宅可治生寸田为三丹田注见本巻本草飬命之药则多君养性之药则多臣疗病之药则多佐汉淮南厉王传废处蜀严道卭邮不食而死民歌之曰一尺布尚可缝一斗粟尚可舂兄弟二人不相容眞诰紫微王夫人授许长史曰火枣交梨之树已生君心中犹令有荆棘相杂可剪荆棘出此树单生糠莝汉陈平传亦食糠覈耳史记范雎传置莝豆其前令两黥徒夹而马食之楚辞远游悲时俗之廹阨兮愿轻举以逺游】
　　正月廿日往岐亭郡人潘古郭三人送余于女王城东禅庄院【志林黄州东十五里有永安城俗谓之女王城】
　　十日春寒不出门不知江栁已摇村稍闻决决流氷谷尽放青青没烧痕数亩荒园畱我住半瓶浊酒待君温去年今日闗山路细雨梅花正断魂
　　【唐诗冈分河势断春入烧痕深】
　　铁拄杖【幷引】
　　桞真龄字安期闽人也家宝一铁拄杖如楖栗木牙节宛转天成中空有簧行辄防响栁云得之浙中相传王审知以遗钱镠镠以赐一僧栁偶得之以遗余作此诗谢之
　　栁公手中黑虵滑千年老根生乳节忽闻铿然爪甲声四坐惊顾知是鐡含簧腹中细泉语逬火石上飞星裂公言此物老有神自昔闽王饷呉越不知流落防人手坐防变防如春雪忽然赠我意安在两脚未许甘衰歇便寻辙迹访崆峒径渡洞庭探禹穴披榛觅药采芝菌刺虎鏦蛟擉蛇蝎防教化作两钱锥归来见公未华发问我铁君无恙否取出摩挲向公说
　　【杜子羙桃竹杖引出入甲铿有声荘子在宥黄帝立为天子十九年令行天下闻广成子在于空同之上故往见之韵语秋阳崆峒山汝州岷俱有之杜诗云崆峒小麦熟则岷州之崆峒也黄帝往空同乃汝州之空同也汉司马迁传南游江淮上防稽探禹穴汉书鏦杀呉王周礼以时擉鱼鼈蜃说苑干将莫邪斩羽截铁刜钟不铮此至利也使之补履曾不如两钱之锥东方朔别传亦云桂苑丛谈李徳裕赠僧方竹杖及再见问杖无恙否曰已规而漆之矣公嗟惋久之风俗通恙毒虫也喜伤人古人草居露宿故相劳问必曰无恙】
　　与潘三失解后饮酒
　　千金弊帚人谁买半额蛾睂世所姸顾我自为都眊矂怜君欲鬭小婵娟青云岂易量他日黄菊犹应似去年醉里未知谁得防满江风月不论钱
　　【后汉马廖传城中好广睂四方且半额国史补进士不防而饮谓之打眊矂孟东野婵娟篇花婵娟泛春泉妓婵娟不长妍李太白诗清风明月不用一钱买】



　　施注苏诗巻十八
　　钦定四库全书
　　施注苏诗巻十九
　　宋　苏轼　撰
　　施元之原注
　　武进邵长蘅删补
　　诗七十三首
　　【时在黄州作】
　　东坡八首【并引按东坡在黄冈山下州治东百余步先生儋耳手泽云杞人马正卿作太学生清苦有气节学者既不喜博士亦忌之余少时偶至其斋中书杜子美秋雨叹壁上初无意也而正卿即日辞归不复出至今白首穷饿守节如故诗中马生即其人也】
　　余至黄州二年日以困匮故人马正卿哀予乏食为于郡中请故营地数十亩使得躬耕其中地既久荒为茨棘瓦砾之场而歳又大旱垦辟之劳筋力殆尽释耒而叹乃作是诗自愍其勤庻几来歳之入以忘其劳焉
　　废垒无人顾頺垣满蓬蒿谁能捐筋力嵗晚不偿劳独有孤旅人天穷无所逃端来拾瓦砾嵗旱土不膏崎岖草棘中欲刮一寸毛喟然释耒叹我廪何时髙
　　【诗周颂亦有髙廪万亿及秭】
　　荒田虽浪莽髙庳各有适下隰种秔稌东原莳枣栗江南有蜀士桑果巳许乞好竹不难栽但恐鞭横逸仍湏卜佳处规以安我室家童烧枯草走报暗井出一饱未敢期瓢饮巳可必
　　【晋陶潜传公田五十顷种秔诗周颂丰年多黍多稌郑氏云稌稲也蜀士谓王文甫也文甫嘉州犍为县人居于武昌先生与秦太虚书云所居对岸武昌山水絶佳有蜀人王生在邑中徃徃为风涛所隔不能归则王生能为杀鸡炊黍至数日不厌东方朔传规以为苑】
　　自昔有防泉来从逺岭背穿城过聚落流恶壮蓬艾去为柯氏陂十亩鱼虾防嵗旱泉亦竭枯萍粘破块昨夜南山云雨到一犁外然寻故渎知我理荒荟泥芹有防根一寸嗟独在雪芽何时动春鸠行可脍【公自注蜀人贵芹芽脍杂鸠肉为之】
　　【后汉刘平传王扶少修节行聚落化其徳注云小于乡曰聚广雅云落居也左传有汾浍以流其恶杜子美大雨诗流恶邑里清陶渊明诗侵晨理荒秽】
　　种稻清明前乐事我能数毛空暗春泽鍼水闻好语【公自注蜀人以细雨为雨毛稻初生时农夫相语稻鍼出矣】分秧及初夏渐喜风叶举月明看露上一一珠垂缕秋来霜穗重顚倒相撑拄但闻畦陇间蚱蜢如风雨【公自注蜀中稻熟时蚱蜢羣飞田间如小蝗状而不害稻】新舂便入甑玉粒照筐筥我久食官仓红腐等泥土行当知此味口腹吾巳许
　　【江文通别赋秋露如珠秋月如珪汉贾捐之传太仓之粟红腐而不可食】
　　良农惜地力幸此十年荒桑柘未及成一麦庻可望投种未逾月覆块已苍苍农夫告我言勿使苖叶昌君欲富饼饵要湏纵牛羊再拜谢苦言得饱不敢忘
　　【史记商君传苦言药也甘言疾也】
　　种枣期可剥种松期可斲事在十年外吾计亦巳慤十年何足道千载如风雹旧闻李衡奴此防疑可学我有同舎郎官居在灊岳【公自注李公择也】遗我三寸甘照坐光卓荦百栽傥可致当及春冰渥想见竹篱间青黄垂屋角【襄阳耆旧传李衡作宅于武陵龙阳泛洲上种橘千株临终敕其子曰吾有千头木奴不责汝衣食嵗上一匹绢可以不贫矣南史彭城王义康传上尝冬月噉甘叹其形味竝劣义康在坐曰今年甘殊有佳者遣还东府取甘大供御者三寸杜子美即事诗一双白鱼不受钓三寸黄甘犹自青楚辞橘颂青黄杂揉文章烂兮杜子美诗红稠屋角花】
　　潘子久不调沽酒江南村郭生本将种卖药西市垣古生亦好事恐是押牙孙家有十亩竹无时容叩门我穷交旧絶三子独见存从我于东坡劳饷同一飱可怜杜拾遗事与朱阮论吾师卜子夏四海皆弟昆【潘名大临字邠老荥阳人郭生名遘汾阳人古生名耕道新平人】
　　【汉张释之传十年不得调汉齐悼恵王传朱虚侯章曰臣将种也薛调无双传刘振女曰无双许以妻王仙客未果而振授朱泚伪官无双籍入掖庭仙客怨慕不已闻富平古押牙人间有心人以情告之古生作奇法取之使复为夫妇二十年杜子美絶句梅熟许同朱老吃松髙拟对阮生论】
　　马生本穷士从我二十年日夜望我贵求分买山钱我今反累生借耕辍兹田刮毛龟背上何时得成氊可怜马生痴至今夸我贤众笑终不悔施一当获千
　　【傅大士金刚经颂如龟毛不实似兎角无形】
　　题织锦图上囘文三首
　　春晚落花余碧草夜凉低月半枯桐人随远鴈邉城暮雨映踈帘绣阁空
　　红手素丝千字锦故人新曲九囘膓风吹絮雪愁萦骨泪洒缣书恨见郎
　　【晋列女传窦防妻苏蕙织锦为回文旋图诗以赠滔凡八百四十字再见司马迁报任安书肠一日而九囘后汉蔡伦传自古书契多编以竹简其用缣白者谓之为纸】
　　羞看一首回文锦锦似文君别恨深头白自吟悲赋客断肠愁是断弦琴
　　【西京杂记相如晚居茂陵将聘妾文君作白头吟自絶相如乃止后汉列女蔡琰传注邕故断琴一弦问之琰曰第四弦】
　　侄安节逺来夜坐三首
　　南来不觉嵗峥嵘坐拨寒灰听雨声遮眼文书元不读伴人灯火亦多情嗟予潦倒无归日今汝蹉跎巳半生免使韩公悲世事白头还对短灯檠
　　【鲍明远舞鹤赋嵗峥嵘而催莫杜子美诗旅食嵗峥嵘白乐天诗对雪画寒灰传灯録有僧问药山惟俨禅师和尚不许人看经因何郤自看师曰我只图遮眼嵇叔夜絶交书足下旧知吾潦倒麄踈不切事情韩退之短灯檠歌一朝富贵还自恣长檠髙张照朱翠吁嗟世事无不然墙角君看短檠弃】
　　心衰靣改瘦峥嵘相见惟应识旧声永夜思家在何处残年知汝逺来情畏人黙坐成痴钝问旧惊呼半死生梦断酒醒山雨絶笑看饥防上灯檠
　　【识旧声暗使后汉夏馥事详十二巻子由将赴南都诗注韩退之示侄孙湘诗知汝逺来应有意杜子美诗问旧半为鬼惊呼热中肠】
　　落第汝为中酒味吟诗我作忍饥声便思絶粒真无防苦说归田似不情腰下牛闲方解佩洲中奴长足为生大弨一防何縁彀已觉飜飜不受檠
　　【唐李廓落第诗气味如中酒情懐似别人陆龟防杞菊赋序忍饥诵经岂不知屠沽儿有酒食耶木奴用李衡洲上种橘事注见本巻韩退之诗大弨挂壁无由弯汉苏武传能网纺缴檠弓弩顔师古曰檠谓辅正弓弩也】
　　冬至日赠安节
　　我生几冬至少小如昨日当时事父兄上夀拜脱膝十年阅凋谢白髪催衰疾瞻前惟兄三顾后子由一近者隔涛江逺者天一壁今朝复何幸见此万里侄忆汝总角时啼笑为梨栗今来能慷慨志气坚铁石诸孙行复尔世事何时毕诗成郤超然老泪不成滴
　　【楚辞离骚瞻前而顾后兮相观人之计极陶渊明责子诗通子垂九龄但觅棃与栗】
　　岐亭道上见梅花戏赠季常
　　蕙死兰枯菊亦摧返魂香入岭头梅数枝残緑风吹尽一防芳心雀啅开野店初尝竹叶酒江云欲落豆稭灰行当更向钗头见病起乌云正作堆
　　【东方朔十洲记聚窟洲有返魂香死尸于地闻之即活杜子美诗啅雀争枝坠又诗雀啄江头杨栁花张恊七命豫北竹叶注云竹叶清宜城九醖酒也文酒清话王勉秀才上吉水县大夫雪诗上天烧下豆稭灰乌李湏敎做白梅】
　　乐全先生生日以铁拄杖为夀二首
　　先生真是地行仙住世因循五百年每向铜人话畴昔故教铁杖鬭清坚入懐氷雪生愁思倚壁蛟龙防昼眠遥想人天防方丈众中惊倒野狐禅
　　【楞严经有十种仙坚固服饵而不休息食道圆成名地行仙法华经正法住世二十小劫像法亦住二十小劫铜人用蓟子训摩挲铜人事注再见韩退之赤藤杖歌空堂昼眠倚户牖飞电着壁搜蛟螭传灯録佛为人天师又百丈山大智禅师每日上堂有一老人随众听法一日众散老人不去师问之老人曰我非人也过去生中曽住此山有学人问大修行底人还落因果也无对曰不落因果遂堕在野狐身今请和尚代一转语师曰汝但问老人便问师曰不昧因果老人言下大悟告辞曰今巳免野狐身】
　　二年相伴影随身踏遍江湖草木春擿石旧痕犹作眼闭门髙节欲生鳞畏涂自卫真无敌防径争先郤累人逺寄知公不嫌重笔端犹自斡千钧
　　【荘子逹生篇夫畏涂者十杀一人则父子兄弟相戒也必盛卒徒而后敢出焉楚辞离骚何桀纣之昌披兮夫惟防径以窘歩鲍明逺城东桥诗争先万里途各事百年身】
　　杭州故人信至齐安
　　昨夜风月清梦到西湖上朝来闻好语扣户得吴饷轻圆白晒荔脆酽红螺醤更将西庵茶劝我洗江瘴故人情义重说我必西向一年两仆夫千里问无恙相期结书社【公自注故人相约醵钱顾仆夫一嵗再至黄】未怕供诗帐【公自注仆顷以诗得罪有司移杭取境内所留诗杭州供数百首谓之诗帐】还将梦魂去一夜到江涨【公自注江涨杭州桥名】
　　【蔡君谟荔枝谱福州旧贡红盐宻煎二种庆歴初知州沈邈以道逺不可致减红盐之数而増白晒者】
　　送牛尾貍与徐使君【公自注时大雪中】
　　风巻飞花自入帷一樽遥想破愁睂泥深厌听鸡头鹘【公自注蜀人谓泥滑滑为鸡头鹘】酒浅欣尝牛尾貍通印子鱼犹帯骨披绵黄雀漫多脂殷勤送去烦纎手为我磨刀削玉肌【后汉梁冀传妻孙夀作愁眉啼糚王彦辅麈史闽中鲜食最珍者子鱼也割之则子满腹莆田迎仙镇乃其出处予按部过之驿左有一祠谓之通应庙下有水曰通应谿日受潮汐访诸土人为咸淡水不相入处此鱼最良故谓之通应子鱼比见士大夫赋诗多曰通印以目其鱼之大小如王荆公送元厚之知福唐诗云长鱼俎上通三印荆公博学多闻岂自有所稽耶黄雀出江西临江军土人谓脂厚为披绵】
　　四时词
　　春雨隂隂雪欲落东风和冷惊帘幙渐看逺水緑生漪未放小桃红入萼佳人瘦尽雪肤肌睂敛春愁知为谁深院无人剪刀响应将白纻作春衣
　　【谢灵运诗山桃发红萼杜子美蚤春诗红入桃花嫩青归桞叶新张籍白纻歌皎皎白纻白且鲜将作春衣称少年裁缝长短不能定自持刀尺向姑前】
　　垂柳隂隂日初永蔗浆酩粉金盘冷帘额低垂紫燕忙蜜脾巳满黄蜂静髙楼睡起翠眉嚬枕破斜红未肯匀玉腕半揎云碧袖楼前知有断肠人
　　【宋玉招魂濡鼈炮羔有柘浆些注柘藷蔗也取藷蔗之汁以为浆饮也杜子美入奏行蔗浆归厨金盌冻孟郊莎栅聨句此处不断肠定知无断处】
　　新愁旧恨眉生緑粉汗余香在蕲竹象牀素手熨寒衣烁烁风灯动华屋夜香烧罢掩重扃香雾空蒙月满庭抱琴转轴无人见门外空闻裂帛声
　　【杜子美白丝行象牀玉手乱殷红万草千花动凝碧美人细意熨帖平裁缝灭尽针线迹战国防孟尝君至楚献象牀白乐天琵琶行转轴拨弦三两声又四弦一声如裂帛】
　　霜叶萧萧鸣屋角黄昏徙【一作斗】觉罗衾【一作衣】薄夜风摇动镇帷犀酒醒梦回闻雪落起来呵手画双鸦醉脸轻匀衬眼霞真态生香谁画得玉奴纎手嗅梅花
　　【杜牧之秋娘诗虎睛珠络褓金盘犀鎭帷南部烟花记虞世基嘲司花女袁寳儿诗学画鸦儿半未成杜牧之闺情诗娟娟却月眉新鬓学鸦飞牛僧孺周秦行纪杨太真自称为玉奴】
　　太守徐君猷通守孟亨之皆不饮酒以诗戏之【徐君猷名大受东海人孟亨之名震东平人举进士东坡来黄州二君为守倅厚礼之无迁谪意君猷秀恵列屋杯觞流行多为赋词满去而殂坡有祭文挽词意甚凄恻亨之寓毗陵坡自黄过常有同防僧舍诗载二十三巻】
　　孟嘉嗜酒桓温笑徐邈狂言孟徳疑公独未知其趣尔臣今时复一中之风流自有髙人识通介寜随薄俗移二子有灵应抚掌吾孙还有独醒时
　　【晋孟嘉传未得酒中趣注巳见又庾亮正旦大防州府人士褚裒问亮闻江州有孟嘉其人何在亮曰在坐卿自觅裒歴观指嘉曰此君小异将无是乎亮欣然喜裒得嘉而奇嘉为裒所得陶渊明孟嘉传髙阳许询常乗船近行适逢嘉过叹曰都邑美士吾尽识之独不识此人唯闻中州有孟嘉者将非是乎中圣人徐邈语再见三国徐邈传卢钦著书称邈曰或问钦徐公当武帝时人以为通自在凉州及还京师人以为介何也钦曰徃毛孝先崔季珪用事贵清素之士于时皆变易车服以求名髙而徐公不改其常故人以为通比来天下奢靡转相仿效而徐雅尚自若不与俗同故前日之通乃今日之介也是世人之无常而徐公之有常也史记屈原传举世混浊而我独清众人皆醉而我独醒】
　　雪后到干明寺遂防
　　门外山光马亦惊堦前屐齿我先行风花误入长春苑云月长临不夜城未许牛羊伤至洁且看鸦鹊弄新晴更湏携被留僧榻待聴摧檐泻竹声
　　【太平寰宇记长春宫在同州朝邑县强梁原上周武帝保定五年宇文防所筑尉迟偓中朝故事长春宫园林繁茂花木无所不有芳菲长如三春节汉地理志齐地记云古有日夜出见于东莱故莱子立此城以不夜为名寰宇记不夜城在登州文登县春秋时莱子所置邑以日出于东故以不夜为名】
　　伯父送先人下第归蜀诗云人稀野店休安枕路入灵闗穏跨驴安节将去为诵此句因以为韵作小诗十四首送之
　　索漠齐安郡从来着放臣如何风雪里更送独归人瘦骨寒将断衰髯摘更稀未甘为死别犹恐得生归【杜子美简诸子诗长安苦寒谁独悲杜陵野老骨欲折又垂老别孰知是死别】
　　日上气暾江雪晴光野记取到家时锄耰吾正把月明穿破裘霜气涩孤剑归来闭户坐黙数来时店【韩退之喜侯喜至诗依依梦归路歴歴想行店崔豹古今注肆所以陈货鬻之物店所以置货鬻之物】诸兄无可寄一语防须酬晩嵗俱黄髪相看万事休故人如念我为说瘦栾栾尚有身为患巳无心可安【诗国风棘人栾栾老子吾所以有大患者为吾有身】
　　吾兄喜酒人今汝亦能饮一杯归诵此万事邯郸枕东阡在何许寒食江头路哀哉魏城君防草荒新墓【杜子美诗寒食江头路风花高下飞魏城君公之配王氏也】
　　临分亦然不为穷途泣东阡时一到莫遣牛羊入【晋阮籍传率意独驾车迹所穷輙恸哭而返】
　　我梦随汝去东阡松柏青郤入西州门永愧北山灵乞墦何足羡负米可忘艰莫为无车马含羞入剑关【家语子路曰昔者由也事二亲之时常食藜藿之实为亲负米百里之外今列鼎而食愿食藜藿为亲负米不可复得也华阳国志汉司马相如成都人蜀有升僊桥相如出闗题其柱云大丈夫不乗驷马车不复过此桥后汉郭丹传买符入函谷闗慨然叹曰丹不乗使者车终不出闗去家二十年果乗高车出闗】
　　我坐名过实讙哗自招损汝幸无人知莫厌家山穏【越絶书名过实者灭故圣人不使名过实】
　　竹笥与练帬随时毕婚嫁无事苦相思征鞍还一跨【后汉戴良传五女出嫁练裳布被竹笥木屐以遣之】
　　万里郤来日一庵仍独居应笑谋生拙团团如磨驴
　　次韵和王巩六首
　　君谈阳朔山不作一钱直岩藏两头虺瘴落千仭翼雅宜驩兠放颇讶虞舜陟暂来巳可畏览镜忧面黑况子三年囚苦雾变饮食吉人终不死仰荷天地徳我来黄冈下欹枕江流碧江南武昌山向我如咫尺春蔬黄土软冻笋苍崖坼此行我累君乃反得安宅遥知丹穴近为斸句漏石他年分刀圭名字挂仙籍【公自注巩许惠桂州丹砂阳朔属桂州北梦琐言杨蘧曽至岭外见阳朔茘浦山水爱之谈不容口尝谓王讃曰侍郎曽见阳朔山水乎瓉笑曰某未尝打人唇绽齿折那得见之盖非贬不去也汉灌夫传平生毁程不识不直一钱韩退之永贞行江气岭祲昏若凝一两头见未曽瘴落千仞翼本意用马援飞鸢站站事注已见尚书舜陟方乃死注云升道南廵守死于苍梧之野白乐天恻恻吟炎瘴灵均面黧黑句漏汉县属交阯出丹砂】
　　少年帯刀剑但识从军乐老大服犂锄解佩付镕铄虽无献防功防赐力田爵敲冰春捣纸刈苇秋织箔栎林斩冬炭竹坞收夏箨四时俯有取一饱天所酢君生纨绮闲欲学非其脚左右玉纎纎束薪谁为缚勿令闻此语翠黛頩将恶笑我一间茅妇姑纷六凿
　　【韩退之防李正封聨句从军古云乐谈笑清油幕汉文帝纪遣使劳赐孝弟力田置三老孝弟力田常员周礼仲冬斩隂木仲夏斩阳木汉货殖传頫有拾仰有取巳见赵飞燕外传为薄眉号山黛宋玉神女赋頩薄怒以自持兮曾不可乎犯干六凿出荘子外物篇注巳见】
　　欲结千年实先摧二月花故教穷到骨要使夀无涯久巳逃天网何湏服日华宾州在何处为子上栖霞【内景经吞日月华法咒曰日魂云云十六字自有五色流霞入口中许端夫齐安拾遗云栖霞楼在郡城最高处江淮絶境也】
　　邻里有异趣何妨倾盖新殊方君莫厌数面自成亲黙坐无余事囘光照此身他年赤墀下玉立看垂绅【陶渊明答厐参军诗引俗谚云数面成亲旧况其情过此者乎广灯録古徳云若能回光反照汉梅福传登文石之陛渉赤墀之涂】
　　平生我亦轻余子晩嵗人谁念此翁巧语屡曽遭薏苡廋词聊复托芎防子还可责同元亮妻郤差贤胜敬通若问我贫天所赋不因迁谪始囊空
　　【杜子美题郑十八著作诗可念此翁懐直道也霑新国用轻刑先生诗话云昔吾为鳯翔幕过长安见刘原父留吾剧饮数日酒酣谓吾曰昔陈季弼告陈元龙曰闻逺近之论谓明府骄而矜元龙曰夫闺门雍穆有徳有行吾敬陈元方兄弟渊清玉洁有礼有法吾敬华子鱼清修疾恶有识有义吾敬赵元达博文强记竒逸卓荦吾敬孔文举雄姿杰出有王覇之略吾敬刘元徳所敬如此何骄之有余子琐琐安足録哉因仰天太息此亦原父之雅趣也吾后在黄州作诗云平生我亦轻余子晚嵗人谁念此翁盖记原父语也后汉马援传在交趾常饵薏苡军还载之一车及卒后有人上书譛之以为前所载还皆明珠文犀国语晋范文子曰有秦客廋词扵朝注廋者隐也左传宣十二年楚伐萧还无社号申叔展叔展曰有麦麴乎曰无有山鞠穷乎曰无河鱼腹疾奈何杜预注麦麴鞠穷所以御湿欲使无社逃泥水中军中不敢正言故谬语鞠穷即芎防鞠音起弓切晋陶潜有责子诗后汉冯衍传娶北地任氏女悍忌不得畜媵妾衍字敬通】
　　君家玉臂贯铜青下客何时见目成勤把铅黄记宫様莫教弦管作蛮声熏衣渐叹衙香少拥髻遥怜夜语清记取北归携过我南江风浪雪山倾【公自注君自南江赴任不一过我楚辞九歌满堂兮美人忽独与余兮目成韦应物宫人入道诗髙髻云鬟宫様妆世说郝隆作诗云娵隅跃清池桓温问娵隅何物答曰蛮名鱼也温曰何以作蛮语隆曰千里投公始得蛮府叅军那不作蛮语香谱载唐化度寺及雍文彻郎中二衙香法拥髻用伶樊通徳事巳见】
　　记梦囘文二首【并引】
　　十二月二十五日大雪始晴梦人以雪水烹小团茶使美人歌以饮余梦中为作回文诗觉而记其一句云乱防余花唾碧衫意用飞燕故事也乃续之为二絶句云
　　顔玉盌捧纎纎乱防余花唾碧衫歌咽水云凝静院梦惊松雪落空岩
　　【赵飞燕外传后与倢伃坐误唾偼伃袖偼伃曰姊唾之染绀袖正如石上花假令尚方为之未必如此衣之华也以为石花广袖列子汤问篇薛谭学讴于秦青响遏行云顔延年诗山明望松雪】
　　空花落尽酒倾缸日上山融雪涨江红焙浅瓯新火活龙团小碾鬭晴牕
　　三朶花【并引】
　　房山通判许安世以书遗余言吾州有异人常戴三朶花莫知其姓名郡人因以三朶花名之能作诗皆神仙意又能自写真人有得之者许欲以一本见惠乃为作此诗
　　学道无成鬓已华不劳千刼漫烝砂归来且看一防觉未暇逺寻三朶花两手欲遮瓶里雀四条深怕井中画图要识先生面试问房陵好事家
　　【楞严经若不断婬修禅定者如烝砂石欲其成饭经百千刼祗名热砂传灯録温州永嘉禅师初谒六祖问答相契便欲辞去祖留一防谓之一防觉七女经国王机惟尼有七女第二女字湏眈摩防冡间言雀在瓶中复盖其口不能出飞今瓶已云破雀飞而去又七贤女偈曰雀来入瓶中罗縠掩瓶口縠穿雀飞去识神随业走傅大士善慧録亦云宾头卢为优陀延王说法经云昔有人行旷野为象所逐见一邱井即入井中藏井有四毒蛇欲螫其身大王当知此人苦恼不可胜数九域志房州房陵郡】
　　次韵陈四雪中赏梅【陈四即季常】
　　腊酒诗催熟寒梅雪鬬新杜陵休叹老韦曲已先春独秀惊凡目遗英卧逸民髙歌对三白迟暮慰安仁【杜子美酬裴廸蚤梅诗江邉一树垂垂发朝夕催人自白头又诗韦曲花无頼家家恼杀人楚辞招魂激楚之结独秀先些逸民用袁安僵卧事巳见吴中风俗占腊月见三白田翁笑吓吓】
　　正月二十日与潘郭二生出郊寻春忽记去年是日同至女王城作诗乃和前韵
　　东风未肯入东门走马还寻去嵗村人似秋鸿来有信事如春梦了无痕江城白酒三杯酽野老苍顔一笑温已约年年为此防故人不用赋招魂
　　【楚辞宋玉哀屈原作招魂章】
　　是日偶至野人汪氏之居有神降于其室自称天人李全字徳通善篆字用笔竒妙而字不可识云天篆也与余言有所防者复作一篇仍用前韵
　　酒渴思茶漫扣门那知竹里是仙村已闻龟防通神语更看龙蛇落笔痕色瘁形枯应笑屈道存目撃岂非温归来独扫空斋卧犹恐防言入梦魂
　　【法书苑仲尼书吴季札墓志变化开合若龙蛇盘据史记屈原传被髪行吟泽畔顔色憔悴形容枮槁荘子田子方温伯雪子见仲尼而不言曰若夫人者目击而道存矣】
　　浚井
　　古井没荒莱不食谁为恻缾罂下两绠蛙蚓飞百尺腥风被泥滓空响闻防滴上除青青芹下洗凿凿石霑濡愧童仆杯酒暖寒栗白水渐渟青天落寒碧云何失旧秽底处来新洁井在有无中无来亦无失
　　【周易井渫不食为我心恻津阳门诗注石罋岩下有泉寺僧于上层楼中辘轳斜引绠长二百尺诗国风扬之水白石凿凿汉义纵传为定襄太守郡中不寒而栗周易井无防无得徃来井井】
　　红梅三首
　　怕愁贪睡独开迟自恐冰容不入时故作小红桃杏色尚余孤瘦雪霜姿寒心未肯随春态酒晕无端上玉肌诗老不知梅格在更看緑叶与青枝【公自注石曼卿红梅诗云认桃无緑叶辨杏有青枝】
　　雪里开花却是迟何如独占上春时也知造物含深意故与施朱发妙姿细裛残千颗泪轻寒瘦损一分肌不应便杂夭桃杏数【一作半】防防酸已着枝
　　【齐已蚤梅诗前村深雪里昨夜一枝开宋玊好色赋着粉太白施朱太赤】
　　幽人自恨探春迟不见檀心未吐时丹鼎夺胎那是寳【公自注朱砂红银谓之不夺胎色】玉人頩颊更多姿抱丛暗蘂初含子落盏秾香巳透肌乞与徐熙新画様竹间璀璨出斜枝【楚辞逺游玉色頩以艳顔兮精神粹而始壮注頩怒色玉人怒则頬红故以比红梅也沈存中笔谈国初江南布衣徐熙墨笔画花殊草草略施丹粉神气迥出别有生动之意】
　　和子由寄题孔平仲草庵
　　逢人欲觅安心法到处先为问道庵卢子不湏从若士盖公当自过曹参羡君美玉经三火笑我枯桑困八蚕犹喜大江同一味故应千里共清甘
　　【神仙传若士者古之仙人燕卢敖至防谷之山见焉方踞龟殻而食蛤蜊谓敖曰吾方与汗漫期九垓之外不可久住乃竦身入云中汉曹参传为齐丞相闻葢公善治黄老言避正堂舍焉三火用淮南子钟山之玉灼以炉炭三日夜语巳见左太冲吴都赋乡贡八蚕之绵交州记一嵗八蚕出日南晋安海物异名记八蚕绵者八蚕共作一绵华严经譬如众水皆同一味随器异故水有差别】
　　二虫
　　君不见水马儿歩歩逆流水大江东流日千里此虫趯趯长在此君不见鷃滥堆决起随冲风随风一去防何许逆风还落蓬蒿中二虫愚知俱莫测江边一笑无人识
　　【杜子美诗鴈儿争水马毛诗喓喓草虫趯趯阜螽注趯趯跃也方言阿如轧亦名鷃滥堆荘子逍遥防蜩与鸴鸠笑之曰我决起而飞抢榆枋又之二虫又何知】
　　陈季常见过三首【陈季常名慥父希亮字公弼其先自京兆迁于眉公弼知鳯翔公始筮仕为签书判官相从二年公至黄季常数从之防既为公弼作传又为季常作方山子传】
　　仕宦常畏人退居还喜客君来輙馆我未觉鸡黍窄东坡有竒事巳种十亩麦但得君眼青不辞奴饭白【晋阮籍传能为青白眼见礼俗之士以白眼对之嵇康造焉乃见青眼杜子美入奏行为君酟酒满眼沽与奴白饭马青蒭】
　　送君四十里只使一帆风江邉千树柳落我酒杯中此行非逺别此乐固无穷但愿长如此来徃一生同闻君开龟轩东槛俯乔木人言君畏事欲作龟头缩我知君不然朝饭仰旸谷余光幸分我不死安可独【卢仝月蚀诗北方寒龟被防藏头入殻如入狱再见旸谷用内景经吞日华事注见本巻史记甘茂传贫人女与富人女防绩贫女曰我无以买烛而子之烛光幸有余子可分我余光无损子明而得一斯便焉韩退之文我得秘药不可独不死详见十二巻】
　　寒食雨二首
　　自我来黄州已过三寒食年年欲惜春春去不容惜今年又苦雨两月秋萧瑟卧闻海棠花泥污燕脂雪暗中偷负去夜半真有力何殊病少年病起头已白
　　【庄子大宗师藏舟于壑藏山于泽谓之固矣然而夜半有力者负之而走】
　　春江欲入户雨势来不已小屋如渔舟蒙蒙水云里空庖煑寒菜破灶烧湿苇那知是寒食但感乌衔纸君门深九重坟墓在万里也拟哭途穷死灰吹不起
　　【白乐天寒食吟风吹旷野纸钱飞宋玉九辩君之门兮九重杜子美诗此身醒复醉不拟哭途穷汉韩安国传死灰独不复然乎】
　　徐使君分新火
　　临臯亭中一危坐三见清明改新火沟中枯木应笑人钻斫不然谁似我黄州使君怜久病分我五更红一朶从来破釜跃江鱼只有清诗嘲饭颗起擕蜡炬绕空屋欲事煎烹无一可为公分作无尽灯照破十方昏暗鎻【汉东方朔传捐荐去几危坐而听周礼司爟掌行火之政令四时变国火韦慎防咸镐故事清明日尚食内园官小儿于殿前鬬钻新火先进者赐绢三匹椀一口寻以新火赐宰臣以下卢仝诗不堪钻斫为天下卜沟中用荘子百年之木其断在沟中语已见跃鱼暗使范丹釡中生鱼事注再见饭颗详见十三巻答孔周翰诗注韩退之石鼎联句巧匠琢山骨刳中事煎烹华严经譬如一灯燃百千灯其本一灯无灭无尽维摩经天女问维摩诘我等云何住魔宫摩诘云有法门名无尽灯譬如一灯燃百千灯者皆明明终无尽】
　　次韵答元素【并引　元素姓杨氏名绘九巻有分赠元素桂花诗】
　　余旧有赠元素词云天涯同是伤流落元素以为今日之先兆且悲当时六客之存亡六客盖张子野刘孝叔陈令举李公择及元素与余也
　　不愁春尽絮随风但喜丹砂入颊红流落天涯先有谶摩挲金狄防当同蘧蘧未必都非梦了了方知不落空莫把存亡悲六客已将地狱等天宫
　　【刘禹锡杨柳枝词春尽絮飞留不得随风好去落谁家贾谊服赋谶言其度注云谶验也有徴验之书也汉晋春秋魏明帝徙长安铜人金狄或泣摩挲后汉蓟子训事蘧蘧用荘子语俱再见蔡禅师十元谈了了了时无可了元元元处亦湏诃殷勤为唱元中曲空里蟾光撮得麽等量经阿鼻地狱与非非想天刼数苦乐等无有二】
　　蜜酒歌【并引】
　　西蜀道人杨世昌善作蜜酒絶醇酽余既得其方作此歌以遗之
　　真珠为浆玉为醴六月田夫汗流泚不如春罋自生香蜂为耕耘花作米一日小沸鱼吐沫二日转清光活三日开罋香满城快泻银瓶不须拨百钱一斗浓无声甘露防浊醍醐清君不见南园采花蜂似雨天教酿酒醉先生先生年来穷到骨问人乞米何曽得世间万事真悠悠蜜蜂大胜监河侯
　　【真诰右英夫人答许长史书云玉醴金浆交棃火枣乃飞腾之药唐顔鲁公有与李太保乞米帖注巳见荘子家贫贷粟于监河侯再见】
　　又一首答二犹子与王郎见和
　　脯青苔炙青蒲烂蒸鹅鸭乃瓠壶煑豆作乳脂为酥高烧油烛斟蜜酒贫家百物初何有古来百巧出穷人搜罗假合乱天真诗书与我为麴糵醖酿老夫成搢绅质非文是终难久脱冠还作扶犂叟不如蜜酒无燠寒冬不加甛夏不酸老夫作诗殊少味爱此三篇如酒美封胡羯末已可怜不知更有王郎子
　　【卢氏杂说郑余庆召亲朋食敕家人曰烂蒸去毛勿拗折项客谓必鹅鸭也良乆每人前粟饭一瓯蒸壶卢一枚公食美甚诸人强进而罢山海经倕始为百巧古老有百无一有百巧百穷之语至今俗谚尚尔李白丹邱谈元诗假合作容貎扬子其文是也其质非也洞仙传郭璞曰吾昨夜梦在石头外江中扶犂而耕后汉马援传过是欲少味矣晋列女传谢道韫初适凝之还甚不乐叔父安曰王郎逸少子不恶汝何恨答曰一门叔父则有阿大中郎羣从兄弟复有封胡羯末不意天壤之中乃有王郎封谓谢歆胡谓谢朗羯谓谢元末谓谢川皆小字也丽情集无双传刘振妻常戏呼王仙客为王郎子】
　　谢陈季常惠一揞巾【揞乌感切】
　　夫子胸中万斛寛此巾何事小团团半升仅漉渊明酒二寸才容子夏冠好戴【一作帯】黄金双得胜休教【一本作可怜】白苎一生酸臂弓腰箭何时去直上隂山取可汗【南史陶潜酒熟取头上葛巾漉酒讫还复着之已见汉杜钦传字子夏茂陵杜邺与钦同姓字俱以才能称京师而钦目偏盲故衣冠谓钦为盲杜子夏以相别钦恶以疾见诋廼为小冠髙广才二寸由是京师更谓钦为小冠杜子夏双得胜世人巾裹以黄金为大环双系其帯谓之得胜环疑用此事亦恐自有故实姑俟知者古乐府白纻歌制以为袍余作巾袍以光躯巾拂尘唐李靖传突厥宼太原靖率劲骑三千趋恶阳岭颉利可汗大惊亡去为张宝相禽以献于是斥地自隂山比至大漠矣】
　　赠黄山人
　　面颊照人元自赤睂毛覆眼见来乌倦防不拟谈牝示病何妨出白防絶学已生真定慧说禅长笑老浮屠东坡若肎三年住亲与先生看药炉
　　【旧唐书毛若虚睂毛覆于眼老子牝之门是谓天地根楞严经摄心为戒因戒生定因定发慧是名三无漏学袁宏汉纪浮屠佛也西域天竺国有佛道焉佛者汉言觉也将以觉悟羣生也】
　　问大冶长老乞桃花茶栽东坡
　　周诗记苦荼茗饮出近世初縁厌粱肉假此雪昏滞嗟我五畞园桑麦苦防翳不令寸地闲更乞茶子蓺饥寒未知免巳作太饱计庶将通有无农末不相戾春来冻地裂紫笋森巳锐牛羊烦呵叱筐筥未敢睨江南老道人齿髪日夜逝他年雪堂品空记桃花裔
　　【诗国风谁谓荼苦其甘如荠洛阳伽蓝记齐王肃初好茗饮及归魏髙祖问茗饮何如酪浆肃曰茗不中与酪作奴髙祖大笑因号茗饮为酪奴李肇国史补湖州有顾渚紫笋茶茶苑总録段成式谢因禅师茶云忽恵荆州紫笋茶一角寒茸擢笋本贵含膏嫩叶抽芽方珍捣草诗大雅敦彼行苇牛羊勿践履国风于以盛之维筐及筥】
　　鱼蛮子
　　江淮水为田舟楫为室居鱼鰕以为粮不耕自有余异哉鱼蛮子本非左袵徒连排入江住竹瓦三尺庐于焉长子孙戚施且侏儒擘水取鲂鲤易如拾诸途破釜不着盐雪鳞芼青防一饱便甘寝何异獭与狙人间行路难踏地出赋租不如鱼蛮子驾浪浮空虚空虚未可知防当算舟车蛮子叩头泣勿语桑大夫
　　【汉五行志吴地以船为家以鱼为食国语戚施不可使仰侏儒不可使援刘禹钖有獭吟下见盈寻鱼投身擘洪涟礼记内则芼之以萍藻古乐府有行路难曲汉武帝纪元光六年初算商车李竒曰始税商贾车船令出算食货志船有筭商者少物贵又异时算轺车贾人之缗皆有差又卜式曰县官当食租衣税而巳今桑羊令吏坐列贩物求利烹羊天乃羊尝为御史大夫】
　　吊李台卿【并引】
　　李台卿字明仲庐州人貎陋甚性介不羣而博学强记罕见其比好左氏有史学考正同异多所发明知天文律厯千载之日可坐数也轼谪居黄州台卿为麻城主簿始识之既罢居于庐而曹光州演甫以书报其亡台卿光州之妻党也
　　我初未识君人以君为笑垂头老鹳雀烟雨霾七窍衣来过我危坐若持钓褚裒半面新鬷蔑一语妙徐徐歩其澜极望不可徼郤观元妩媚士固难轻料看书眼如月罅隙靡不照我老多遗防得君如再少从横通杂蓺甚博且知要所恨言无文至老幽不耀其生世莫识巳死谁复吊作诗遗故人庻解俗子谯
　　【唐裴寛呼为碧鹳雀再见荘子应帝王儵与忽谓浑沌曰人有七窍以视听食息子独无有褚裒问孟嘉何在注见本巻左传昭二十八年叔向适郑鬷蔑恶欲观叔向从使之收器者而徃立扵堂下一言而善叔向闻之曰必鬷明也下执其手以上遂如故知老子常有欲以观其徼唐韵徼小道也世说支道林曰北人看书如显处视月南人学问如牖中窥日汉司马迁传儒者博而寡要唐萧徳言传太宗诏裒次经史百代帝王所以兴衰者上之帝爱其书博而要左传孔子曰言之不文行之不逺老子圣人直而不肆光而不耀】
　　曹既见和复次其韵
　　造物本儿嬉风噫雷电笑谁令妄惊怪失七号万窍人人走江湖一一操网钓偶然连六鼇便为此手妙空令任公子三嵗蹲海徼长贫固不词【辞同】一死实未料难将蓍草算除用佛眼照何人嗣家学恨子儿尚少嗟我与曹君衰老世不要空言今无救奇志后必耀吟君五字诗义重千金吊收藏慎勿出免使羣儿谯
　　【旧唐书杜审言传甚为造物小儿相苦新书云造化小儿列子汤问篇龙伯之国有大人举足不盈数歩而暨五山之所一钓而连六鼇荘子外物任公子为大钩巨缁五十犗以为饵蹲乎防稽投竿东海旦旦而钓期年不得鱼晋载记卜崇曰所欠惟一死耳蜀志诸葛亮传司马仲达曰吾便料生不便料死也史记龟防传能得百茎蓍草并得其下龟以卜者百言百当足以决吉凶金刚经如来有佛眼否傅大士颂云佛眼如千日照异体还同左传荘二十二年非此其身在其子孙光远而自他有耀者也】













　　施注苏诗巻十九

　　钦定四库全书
　　施注苏诗巻二十
　　宋　苏轼　撰
　　施元之原注
　　武进邵长蘅删补
　　诗四十九首
　　【起在黄州尽元丰七年甲子量移汝州作】
　　次韵孔毅父集古人句见赠五首【孔毅父名平仲家世见第十巻父长源挽词注】
　　羡君戏集他人诗指呼市人如使儿天边鸿鹄不易得便令作对随家鸡退之惊笑子美泣问君乆假何时归世间好句世人共明月自满千家墀
　　【市人用史记淮隂传驱市人而战之意】
　　紫駞之峰人莫识杂以鸡豚真可惜今君坐致五侯鲭尽是猩唇与熊白路旁拾得半段枪何必开鑪铸矛防用之如何在我耳入手当令君防魄
　　【西京杂记五侯不相能宾客不得来往娄謢丰辩傅防五侯间各得其欢心竞致竒膳乃合以为鲭世称五侯鲭以为竒味焉裴启语林亦云五侯王氏娄謢汉书作楼防吕氏春秋伊尹说汤曰肉之美者猩猩之唇髦象之约张恊七命封熊之掌翰音之跖燕髀猩唇髦残象白按熊白即如谓象白也唐哥舒翰传遇吐蕃苦防海翰持半段抢迎击所向披靡】
　　天下几人学杜甫谁得其皮与其骨划如太华当我前跛防欲上惊崷崪名章俊语纷交衡无人巧防当时情前生子美只君是信手拈得俱天成
　　【书断羊欣云胡昭草行得张芝骨索靖得其肉韦诞得其筋史记李斯传太山之高百仞而跛防牧其上李太白上裴长史书名章俊语络绎闲起传灯録洛普和尚颂云入荒田不拣信手拈来草触目未尝无临机何不道】
　　诗人雕刻闲草木搜抉肝肾神应哭不如黙诵千万首左抽右取谈笑足夜吟石鼎声悲秋可怜好事刘与侯何当一醉百不问我欲眠矣君归休
　　【扬子或问雕刻众形者匪天欤韩退之赠崔立之诗劝君韬养待招徴不用雕琢愁肝肾古诗话贺知章见李白乌栖曲曰此诗可泣鬼神矣诗国风左旋右抽中军作好韩退之石鼎联句序道士轩辕弥明夜抵刘师服居宿指鑪中石鼎谓侯喜曰子能为诗能与我赋此乎刘与侯皆巳赋十余韵弥明应之如响】
　　膏明兰臭俱自焚象牙翠羽戕其身多言自古为数穷防中有时堪解纷痴人但数羊羔儿不知何者是左慈千章万句卒非我急走捉君应巳迟
　　【汉两龚传薰以香自烧膏以明自销周易同心之言其臭如兰左传襄二十四年象有齿以焚其身贿也异物志翠鸟形似燕翡赤而翠青人取其羽以为饰吴筠猨赋小则翡翠殒扵毛羽大则犀象残于齿革老子多言数穷不如守中史记滑稽传谈言防中亦可以解纷后汉左慈传曹操欲杀之走入羊羣操知不可得乃令就羊中告之曰不复相杀本试君术耳忽一老羝人立而言曰遽如许即竞往赴之而羣羊数百皆变为羝竝屈前膝人立云遽如许遂莫知所取焉】
　　六年正月二十日复出东门仍用前韵
　　乱山环合水侵门身在淮南尽处村五亩渐成终老计九重新扫旧巢痕岂惟见惯沙鸥熟已觉来多钓石温长与东风约今日暗香先返玉梅魂
　　【旧巢痕按陆防作施氏注东坡诗序解旧巢字甚详云昔祖宗以三馆养士储将相才及官制行罢三舘而东坡盖尝直史馆然自谪为散官削去史馆之职久矣至于史馆亦废故云新扫旧巢痕其用事之严如此愚意诗句必作如是解毋乃太固后人穿凿之病所以不免也】
　　食甘
　　一防罗帕未分珍林下先尝愧逐臣露叶霜枝剪寒碧金槃玉指破芳辛清泉防防先流齿香雾霏霏欲噀人坐客殷勤为收子千奴一掬奈吾贫
　　【唐萧嵩传荆州进黄甘帝以紫帉包赐之又柳氏旧闻云以素罗包其二赐嵩薛逢谢西川相公赐甘子诗满合新甘破鼻香相公恩重赐先尝千奴用李衡千头木奴事详见上巻东坡诗注】
　　大寒步至东坡赠巢三【巢三名谷字元修眉山人尝举进士京师东坡责黄州谷走江淮因与之逰及二苏用于朝谷未尝一见逮谪岭海慨然自眉山徒步访之至梅州遗文定书曰我万里步行见公不自意全今至梅矣文定惊喜曰此非今世人古之人也既见相泣时谷年七十三将复见文忠于海南文定止之不可至新防蛮窃其橐装获于新州谷从之病死扵新】
　　春雨如暗尘春风吹倒人东坡数间屋巢子谁与邻空牀敛败絮破灶郁生薪相对不言寒哀哉知我贫我有一瓢【一作尊】酒独饮良不仁未能赪我颊聊复濡子唇故人千钟禄驭吏醉吐茵知我与子坐作寒螀呻努力莫怨天我尔皆天民行看花柳动共享无边春
　　【南史陶潜传败絮自拥何慙儿子杜荀鹤诗旋斫生柴帯叶烧吐茵用汉丙吉事注再见】
　　元脩菜【并引】
　　菜之美者有吾乡之巢故人巢元脩嗜之余亦嗜之元脩云使孔北海见当复云吾家菜耶因谓之元脩菜余去乡十有五年思而不可得元脩适自蜀来见余于黄乃作是诗使归致其子而种之东坡之下云【世说杨脩九嵗甚聪慧孔君平诣其父父不在儿为设果孔指杨梅以戏儿曰此是君家果应声答曰未闻孔雀是君家禽】
　　彼美君家菜铺田緑茸茸豆荚圆且小槐牙细而丰种之秋雨余擢秀繁霜中欲花而未萼一一如青虫是时青帬女采撷何悤悤烝之复湘之香色蔚其饛防酒下盐豉缕橙芼姜葱那知鸡与豚但恐放箸空春尽苗叶老耕翻烟雨丛润随甘泽化暖作青泥融始终不我负力与粪壤同我老忘家舍楚音变儿童此物独妩媚终年繋余胷君归致其子囊盛勿函封张骞移苜蓿适用如葵菘马援载薏苡罗生等蒿蓬悬知东坡下塉卤化千钟长使齐安民指此说两翁
　　【诗小雅有饛簋飱有捄棘匕晋陆机传千里莼羮未下盐豉再见韩退之诗芼以椒与橙杜子美姜少府设脍歌放箸未觉金盘空王右军来禽青李帖子皆囊盛为佳函封多不生再见汉张骞传大宛国马耆苜蓿骞始为武帝言之其后汉使来归种之离宫馆旁极望焉薏苡注巳见】
　　二月三日防灯防客
　　江上东风浪接天苦寒无赖破春姸试开云梦羔儿酒快泻钱塘药玉船蚕市光隂非故国马行灯火记当年冷烟湿雪梅花在畱得新春作上元
　　【王注羔儿酒即今之羊羔酒药玉船盖以药煑石而似玉者可作酒杯先生又有独酌试药玉船诗成都有蚕市注见首巻马行在汴京旧城之东北隅盖鬻马之区百贾所防也】
　　上已日与二三子携酒出游随所见輙作数句明日集之为诗故词无伦次【先生志林记此日出游云黄州定慧院东小山上有海棠一株特繁茂每嵗盛开时必为置酒已五醉其下矣今年复与参寥及二三子访焉则园已易主主虽市井人然以余故稍加培治山上多老枳木花白而圆香色皆不凡以余故亦得不伐既饮复憩扵尚氏之第尚所居竹林花木皆可喜醉卧阁上稍醒闻坐客崔成者弹雷琴作悲风晓角铮铮然意谓非人间也晩乃歩出城东入何氏韩氏竹园遂置酒竹隂下兴尽乃径归元丰七年三月初二日也】
　　薄云霏霏不成杖藜晓入千花坞柯丘海棠吾有诗独笑深林谁敢侮三杯卯酒人径醉一枕春睡日亭午竹闲老人不读书留我闭门谁教汝出檐聚枳十围大写真素壁千蛟舞东坡作塘今几尺携酒一劳农工苦郤寻流水出东门壊垣古堑花无主卧开桃李为谁姸对立防防相媚妩开樽借草劝行路不惜春衫污泥土褰裳共过春草亭扣门却入韩家圃辘轳绳断井深碧秋千索挂人何所映帘空复小桃枝乞浆不见譍门女南山古台临断岸雪阵翻空迷仰俯故人餽我玉叶羮火冷烟消谁为煮﨑岖束緼下荒径娅姹隔花闻好语更随落景尽余樽却旁孤城得僧宇主人劝我洗足眠倒牀不复闻钟鼓明朝门外泥一尺始悟三更雨如许平生所向无一遂兹游何事天不阻固知我友不终穷岂弟君子神所予
　　【黄州东坡图柯山四望直南高丘故亦名柯丘东南隅海棠一株甚茂又柯丘南尚氏家有丛枳甚大公尝自为图之晋书王徽之传吴中一士大夫家有好竹欲观之便出坐舆造竹下讽啸良乆主人洒扫请坐徽之不顾将出主人乃闭门徽之便以此赏之尽欢而去又互见前晋阮脩传意有所思率尔褰裳不避晨夕小桃用本事诗所载崔护事巳见传竒裴航经蓝桥驿因渴乞浆扵茅舍老妪妪曰云英擎一瓯浆来郎君要饮俄于苇箔下出防玉手捧瓷瓯饮之互见十四巻次韵舒教授诗注汉蒯通传束缊请火于亡肉家欧阳永叔莫登楼诗娅姹扶栏车两头髧髦垂鬟娇未羞诗大雅岂弟君子神所劳矣韩退之荐士诗微诗公勿诮岂弟神所劳】
　　日日出东门
　　日日出东门歩寻东城游城门抱闗卒笑我此何求我亦无所求驾言写我忧意适忽忘返路穷乃归休悬知百嵗后父老说故侯古来贤达人此路谁不由百年寓华屋千载归山丘何事羊公子不肎过西州
　　【诗国风驾言出防以写我忧史记萧何世家召平者故秦东陵侯晋羊昙谢安甥也安薨后行不由西州路详见七巻游东西岩诗注】
　　南堂五首【齐安拾遗夏澳口之侧本水驿有亭曰临臯郡人以驿之高陂上筑南堂为先生防息】
　　江上西山半隐堤此邦台馆一时西南堂独有西南向卧看千帆落浅谿
　　暮年眼力嗟犹在多病颠毛郤未华故作明牕书小字更开幽室养丹砂
　　他时夜困移牀坐厌愁声防客肠一听南堂新瓦响似闻东坞小荷香
　　山家为割千房蜜稚子新畦五畞蔬更有南堂堪着客不忧门外故人车
　　【杜子美秋野诗风落收松子天寒割蜜房孟东野新居诗独治五畞蔬】
　　扫地烧香闭阁眠簟纹如【二作似】水帐如烟客来梦觉知何处挂起西牕浪接天
　　【李商隐诗水纹簟滑铺牙牀李太白诗碧纱如烟隔牕语尉迟偓中朝故事路岩籍没有蚊防一顶轻宻如烟人疑其蛟绡也】
　　次韵子由种杉竹
　　吏散庭空雀噪檐闭门独防夜厌厌似闻棃枣同时种应与杉篁刻日添糟麴有神熏不醉雪霜夸健巧相沾先生坐待清隂满空使人人叹滞淹
　　【诗小雅厌厌夜饮注安也】
　　孔毅父妻挽辞
　　结褵记初欢同穴期晩嵗择夫得温峤生子胜王济高风相宾友古义仍兄弟从君吏隠中穷达初不计云何抱沈疾俯仰便一世幽隂凄房栊芳泽在巾袂百年纵得满此路行亦逝那将有限身长防无益涕君文照今古不比山石脆当观千字诔寜用百金瘗
　　【毛诗东山四章乐男女之得及时也云亲结其褵九十其仪毛传曰褵妇人之袆袆香防也又大车刺周大夫礼义陵迟男女滛奔云谷则异室死则同穴世说温峤从姑有一女属峤覔婿峤报姑已得之门地壻身尽不减峤因下玉镜台一枚既交礼女以手披纱扇抚掌大笑曰我固疑是老奴晋列女传王浑妻钟琰生子济详见八巻贺陈述古弟章生子诗注左传僖公三十二年臼季使过冀见冀缺耨其妻馌之敬相待如賔后汉厐公传夫妻相与敬如宾客古乐府焦仲卿妻诗结髪同枕席黄泉共为友毛诗女曰鸡鸣陈古义以刺今不说徳而好色也又宴尔新昏如兄如弟汉班倢伃赋房栊虚兮风泠泠楚词大招粉白黛黑施芳泽郑周礼注诔谓积累生时徳行汉朱建传母死辟阳侯奉百金裞注裞赠终者之衣被】
　　次韵孔毅父久旱已而甚雨三首【先生为杨道士书一帖云仆谪居黄冈绵竹武都山道士杨世昌子京自庐山来过余□□□乃去其人善画山水能鼔琴晓星歴骨色及作轨革卦影通知黄白药术可谓艺矣明日当舎余去为之怅然浮图不三防木下真有以也元丰六年五月八日东坡居士书又一帖云十月十五日夜与杨道士泛舟赤壁饮醉夜半有一鹤自江南来翅如车轮嘎然长鸣掠余舟而西不知其为何祥也聊复记云按次毅父韵第三首载西州杨道士凡数联因此帖知为世昌诗中又言善吹洞箫其自庐山从公盖壬戌之夏前赤壁赋云客有吹洞箫者殆是杨也先生先尝为赋蜜酒歌后赤壁赋云适有孤鹤横江东来观此帖盖非寓言梦一道士者岂即世昌姑托以梦耶先生道大才高不容于时忧患半生如陈季常巢元脩张中吴子野辈独相从流离困戹之中其姓名遂不没扵千载今世昌借此复有传扵后世夫岂偶然二帖书在蜀牋笔画甚精防尝以入石云】
　　饥人忽梦饭甑溢梦中一饱百忧失只知梦饱本来空未悟眞饥定何物我生无田食破砚尔来砚枯磨不出去年太嵗空在酉傍舍壶浆不容乞今年旱势复如此嵗晩何以黔吾突青天荡荡呼不闻况欲稽首号泥佛罋中蜥蜴尤可笑跂跂脉脉何等秩隂阳有时雨有数民是天民天自防我虽穷苦不如人要亦自是民之一形容虽是丧家狗未肎弭耳争投骨倒冠落帻谢朋友独与蚊雷共圭荜故人嗔我不开门君视我门谁肯屈可怜明月如泼水夜半清光飜我室风从南来非雨且为疲人洗蒸郁褰裳一和快哉謡未暇饥寒念明日【白乐天诗渇人多梦饮饥人多梦食唐杜牧传梦书皎皎白驹字俄而饭甑裂牧曰不祥也乃自为墓志马总意林袁雅正书太嵗在酉乞浆得酒太嵗在已贩妻鬻子则知灾祥有自然之理史通略及朝野佥载竝云后汉和熹邓皇后纪尝梦扪天荡荡正青张奂传凡人之情寃则呼天穷则扣心今呼天不闻扣心无益诚自伤痛蜥蜴详见十二巻蝎虎诗注史记孔子世家郑人谓孔子累累若防家之狗再见战国防应侯谓秦王曰王见大王之狗卧者卧起者起行者行止者止毋相与鬬者投之一骨轻起相牙何则有争意也汉中山靖王传众呴漂山聚蚊成雷左传襄十年王叔之宰曰荜门圭窦之人杜预注荜门柴门圭窦小户穿壁为户上锐下方状如圭也快哉用宋玉风赋语注已见】
　　去年东坡拾瓦砾自种黄桑三百尺今年刈草盖雪堂日炙风吹靣如墨平生懒惰今始悔老大勤农天所直沛然例赐三尺造化无心怳难测四方上下同一云甘霔不为龙所隔【公自注俗有分龙日】蓬蒿下湿迎晓来灯火新凉催夜织老夫作罢得甘寝卧听墙东人响屐奔流未已坑谷平折苇枯荷恣漂溺腐儒麤粝支百年力耕不受众目怜破陂漏水不耐旱人力未至求天全防当作塘径千歩横断西北遮山泉四邻相率助举杵人人知我囊无钱明年共看决渠雨饥饱在我寜闗天谁能伴我田间饮醉倒惟有支头甎
　　【诗小雅上天同云杜子美诗四海八荒同一云又诗百年麤粝腐儒飡班孟坚西都赋决渠降荷锸成云汉李广传尝夜从一骑出从人田间饮韩退之诗暂拳一手支头卧】
　　天公号令不再出十日愁霖并为一君家有田水冒田我家无田忧入室不如西州杨道士万里随身惟两膝沿流不恶泝亦佳一叶扁舟任飘突山芎麦麴都不用泥行露防终无疾夜来饥肠如转雷旅愁非酒不可开杨生自言识音律洞箫入手清且哀不须更待秋井塌见人白骨方衔杯
　　【扬子法言鼓舞万物者其雷风乎鼓舞万民者其号令乎雷不一风不再后汉蔡邕传风者天之号令也山芎麦麴用左传申叔展语详见上巻和王巩诗注后汉赵壹传柴车草屛露防其傍庾信愁赋细酌榴花一两杯荡彼愁门终不开杜子美醉歌忽忆雨时秋井塌古人白骨生青苔如何不饮令心哀】
　　初秋寄子由
　　百川日夜逝物我相随去惟有防昔心依然守故处忆在懐逺驿闭门秋暑中藜羮对书史挥汗与子同西风忽凄厉落叶穿户牖子起寻裌衣感叹执我手朱顔不可恃此语君莫疑别离恐不免功名定难期当时巳凄断况此两衰老失涂既难追学道恨不蚤买田秋巳议筑室春当成雪堂风雨夜已作对牀声
　　【懐逺驿在汴京丽景门按东坡嘉祐六年与子由同奉制防寓懐远驿笠泽丛书陆防复友生论文书云读古圣人书每涵泳义味独坐日昃案上一杯藜羮如五鼎太牢馈于左右】
　　和黄鲁直食笋
　　饱食有残肉饥食无余菜纷然生喜怒似被狙公卖尔来谁独觉凛凛白下宰【公自注太和古白下也时鲁直知吉州太和县】一饭在家僧至乐甘不壊多生味蠧简食笋乃余债萧然映樽俎未肯杂松芥君看霜雪姿童稚巳耿介胡为遭暴横三嗅不忍嘬朝来忽解箨势廹风雷噫尚可饷三闾饭筒纒五采
　　【荘子齐物论狙公赋茅曰朝三而暮四众狙皆怒曰然则朝四而暮三众狙皆恱名实未亏而喜怒为用亦因是也再见穆天子传暴蠧书于羽陵注云暴书中蠧虫韩退之杂诗岂殊蠧书鱼生死文字间续齐谐记屈原以五月五日投汨罗而死楚人哀之是日以竹筒贮米祭之建武元年长沙人见人自称三闾大夫曰常苦蛟龙所窃愿以五色丝纒之则蛟龙所畏也】
　　闻子由为郡僚所捃恐当去官
　　少学不为身防志固有在虽然敢自必用舍置度外天初若相我发迹造大岂敢负所付捐躯欲投防寜知事大缪举歩得狼狈我已无可言堕甑难追悔子虽仅自免鸡肋安足頼低回畏罪罟黾勉敢言退若人疑或使为子得防罪时哉归去来共抱东坡耒
　　【柳子厚冉谿诗少时陈力希公侯许国不复为身谋后汉隗嚣传帝曰且当置此两子扵度外诗大雅而式大庄子广而造大也孔丛子吾于狼狈见圣人之志酉阳杂俎狈亦狼之类前足絶短每行必驾两狼失狼则不能行故世言事乖者谓之狼狈后汉张歩传负负无可言者堕甑后汉孟敏事注巳见后汉杨修传曹操欲讨刘偹而不得进欲守之又难为功于是出教曰鸡肋外曹莫能晓修曰鸡肋食之则无所得弃之则如可惜公归计决矣乃令外曰稍严操于是回师晋刘伶尝因醉忤客客奋前欲殴之伶徐曰鸡肋不足以安尊拳其人笑而止诗小雅岂不懐归畏此罪罟又黾勉从事不敢吿劳】
　　次韵王巩南迁初归二首
　　问君谪南宾野葛食防尺逢人瘴髪黄入市胡眼碧三年不易过坐睨倚天壁归来貌如故妙语仍破镝那能废诗酒亦未妨禅寂愿为尚书郎还赐上方舄
　　【博物志魏太祖习啖野葛至一尺北梦琐言岭南黄茅瘴患者髪落白乐天诗大江寒见底巨山青倚天】江家旧池台修竹围一尺归来万事非惟见秦淮碧平生痛饮处遗墨鸦栖壁西来故父客金印杂鸣镝三槐老更茂花絮春寂寂中防未可料家庙藏赤舄
　　【刘禹钖江总宅诗池台竹树五畞余至今人道江家宅又诗青松鬰成坞修竹盈尺围山谦之丹阳记始皇凿金陵断方山为渎令淮水贯城中入大江谓之秦淮江总归金陵诗归来惟见秦淮碧汉吴王濞传周亚夫问故父绛侯客史记张耳传外黄女亡其夫去抵父客汉百官表相国丞相金印紫绶晋周顗传杀诸贼奴取金印如斗大繋肘鸣镝字出汉匈奴传注巳见曹子建乐府揽弓防鸣镝周礼三槐三公位焉按东坡三槐堂记云故兵部侍郎晋国王公尝手植三槐于庭曰吾子孙必有为三公者已而其子魏国文正公相真宗其子懿敏公事仁宗巩文正孙也唐礼乐志诸臣之享其亲庙室服器之数视其品诗大雅王钖韩侯衮赤舄】孔毅父以诗戒饮酒问买田且乞墨竹次其韵
　　酒中真复有何好孟生虽贤未闻道醉时万虑一扫空醒后纷纷如防草十年揩洗见真妄石女无儿焦谷槁此身何异贮酒瓶满辄予人空自倒武昌痛饮岂吾意性不违人遭客恼君家长松十畞隂借我一庵聊洗心我田方寸耕不尽何用百顷糜千金枕书熟睡呼不起好学怜君工杂拟且将墨竹换新诗润色何须待东里【孟生孟嘉也注屡见韩退之诗数杯浇肠虽暂醉皎皎万虑醒还新维摩经文殊师利问维摩诘言菩萨云何观于众生维摩诘言如焦谷牙如石女儿康幽愤诗性不伤物频致怨憎列子方寸之地虚矣监戒録王梵夫诗云但存方寸地留与子孙耕】
　　任师中挽辞【任师中名伋巳见前注师中为新息令民爱之买田而居后通判黄州知泸州没扵遂州其在齐安常逰于定惠院既去郡人名其亭曰任公东坡迁齐安人知其与师中善也复为师中庵曰师中必来访予将馆于是颍滨为作记】
　　大任刚烈世无有疾恶如风朱伯厚小任温毅老更文聪明慈爱小冯君两任才行不须说畴昔竝友吾先人相看半作晨星没可怜太白与残月大任先去冢未干小任相继呼不还强寄一樽生死别樽中有泪酒应酸贵贱贤愚同尽耳君家不尽縁贤子人间得丧了无凭只有天公终可倚
　　【后汉朱震字伯厚详见十七巻林子中以诗寄文与可注大小冯君见十二巻和孔宻州诗注扬子法言日昃不饮酒酒必酸白乐天诗贤愚贵贱同归尽北邙冢墓高嵳峩】
　　子由作二颂颂石台长老问公手写莲经字如黑蚁且诵万遍胁不至席二十余年予亦作二首
　　眼前扰扰黑蚍蜉口角霏霏白唾珠要识吾师无碍处试将烧郤看瞠无
　　【后汉赵壹传欬唾自成珠庄子秋水篇子不见夫唾者乎喷则大者如珠小者如雾】
　　眼睛心地两虚圆胁不沾牀二十年谁信吾师非不睡睡虵巳死得安眠
　　【传灯録第十祖初侍伏防尊者未尝睡眠谓其胁不至席号胁尊者遗教经烦恼毒虵睡在汝心譬如黑蚖在汝室睡当以持戒之钩早并除之睡虵既出乃可安眠】
　　邓忠臣母周挽辞【邓忠臣字眘思湘州湘隂人】
　　防生真草木无处谢天力慈顔如春风不见桃李实古今抱此恨有志俯仰失公子岂先知战战常惜日吾君日月照委曲到肝鬲哀哉人子心吾何爱一邑家庭拜前后粲然发笑色岂比黄壤下焚瘗千金璧若人道徳人视此亦戏剧聊偿曽闵意遽与仙佛寂孤累卧江渚永望坟墓隔作诗相楚挽感动泪再滴
　　【尚书洛诰王命周公后作册逸诰孔氏传云伯禽封命之书皆同在烝祭之日周公拜前鲁公拜后公羊传封鲁公以为周公也周公拜乎前鲁公拜乎后汉王莽传子父俱延拜而受之注谓周公拜前鲁公拜后出尚书大传扬雄反骚钦吊楚之湘累注不以罪死曰累按孤累公自谓也谯周法训曰挽歌者高帝召田横至尸乡自杀从者悲歌以寄其情后续之为薤露蒿里以送丧至李延年分为二等薤露送王公贵人蒿里送士大夫庻人使挽者歌之因呼为挽歌谢希逸宋贵妃诔锵楚挽于槐风注楚者酸楚也杜子美诗临岐别数子握手泪再滴】
　　徐君猷挽辞【君猷名大受终于黄州事见十九巻戏君猷不饮酒诗注】
　　一舸南游遂不归清江赤壁照人悲请看行路无从涕尽是当年不忍欺雪后独来栽柳处竹间行复采茶时山成散尽樽前客旧恨新愁只自知
　　【荆州记蒲圻县沿江一百里南岸名赤壁周瑜黄盖乗大舰大破魏武于乌林赤壁东西一百六十里礼记孔子之衞遇旧馆人之丧而入哭之遇一哀而出涕子贡曰无乃已重乎子曰予恶夫涕之无从也史记滑稽传子产治郑民不能欺子贱治单父民不忍欺西门豹治邺民不敢欺李后主秋夕诗徃愁新恨有谁知】和蔡景繁海州石室【蔡景繁名承禧事见二十二巻蔡景繁官舍小阁诗注东坡在黄有答景繁帖云朐山临海石室信如所谕前某尝携家一防时有胡琴婢就室中作濩索凉州凛然有冰车铁马之声婢去乆矣因公复起一念若果游此必有新篇当破戒奉和也又云海上竒观恨不与公同防大篇或可追赋景繁徃防既赋诗坡为属和前所述皆指石曼卿后车胡琴云云皆帖中语意又前年开閤云云即所谓婢去久矣因公复起一念用此帖为证而诗乃粲然因公复起一念实用陈鸿长恨传杨妃语也】
　　芙蓉仙人旧防处【公自注石曼卿也】苍藤翠壁初无路戏将桃核裹黄泥石闲散掷如风雨坐令空山作锦绣倚天照海花无数花闲石室可容车流苏寳盖窥灵宇何年霹雳起神物玉棺飞出王乔墓当时醉卧动千日至今石缝余糟醑山人一去五十年花老室空谁作主手植数松今偃盖苍髯白甲低琼户我来取酒酬先生后车仍载胡琴女一声冰铁散岩谷海为澜翻松为舞尔来心赏复何人持节中郎醉无伍独临断岸呼出日红波碧巘相吞吐径寻我语覔余声拄杖彭铿叩铜鼓长篇小字逺相寄一唱三叹神凄楚江风海雨入牙颊似听石室胡琴语我今老病不出门海山岩洞知何许门外桃花自开落牀头酒罋生尘土前年开閤放柳枝今年洗心参佛祖梦中旧事时一笑坐觉俯仰成今古愿君不用刻此诗东海桑田眞旦暮
　　【欧阳公诗话石曼卿卒后故人有见之者云恍惚如梦中言我今为仙也所主芙蓉城又石曼卿通判海州以山岭髙峻人路不通了无花卉防缀映照使人以泥裹桃核为弹抛掷于山岭之上一二嵗间花发满山烂如锦绣张平子东京赋树翠宇之高盖飞流苏之骚杀庾信赋翡翠珠被流苏羽帐后汉王乔传为叶令天下玉棺于堂前吏人推排终不摇动乔曰天帝独召我耶乃沐浴寝其中盖便立覆防昔葬于城东土自成坟博物志昔人有石者从中山酒家饮与之千日酒而忘语其节归数日尚醉家人以为死遂之酒家计其日徃告之发冢乃醒玉防记千嵗松树四邉披起上杪不长望而视之有如偃盖楚词惜誓章载玉女于后车白乐天五弹歌铁撃瑚一两曲冰泻玉盘千万声后汉蔡邕为左中郎将蔡景繁时漕淮南故云持节中郎马援传得骆越铜鼓韩退之诗杖撞玉板声彭觥开閤用王敦事详见十七巻李公择过高邮诗注白乐天不能忘情吟序乐天既老又病风乃録家事防经费去长物妓有樊素者年二十余绰绰有歌舞态善唱杨枝人多以曲名名之由是名闻洛下将放之马有骆者驵壮骏稳乗之亦有年将鬻之圉人牵马出门马骧首反顾一鸣似知去而旋恋者素惨然立且拜婉娈有词词毕泣下予愍然不能对且命廻勒反袂饮素酒自饮一杯快吟数十声因自哂题其篇曰不能忘情吟骆马注巳见神仙传麻姑谓王方平曰自接侍以来见东海三为桑田向到蓬莱水乃浅于徃昔防时略半也岂将复为陵陆乎方平笑曰圣人言海中行复扬尘也再见】
　　和秦太虚梅花
　　西湖处士骨应槁只有此诗君压倒东坡先生心巳灰为爱君诗被花恼多情立马待黄昏残雪消迟月出蚤江头千树春欲闇竹外一枝斜更好孤山山下醉眠处防缀帬腰纷不扫万里春随逐客来十年花送佳人老去年花开我已病今年对花还草草不知风雨巻春归收拾余香还畀昊
　　【欧阳公归田録处士林逋居于杭州西湖之孤山善为诗如梅花诗疎影横斜水清浅暗香浮动月黄昏评诗者谓前世咏梅花者多矣未有此句也自逋之卒湖山寂寥未有继者摭言寳歴中杨嗣复宴诸生扵新昌里第元白亦预皆赋诗于席惟杨汝士后成而最佳元白叹伏汝士醉归语子弟曰我今日压倒元白杜子美絶句江上被花恼不彻无处告诉只颠狂白乐天杭州春望诗谁开湖寺西南路草緑帬腰一道斜注云孤山在湖洲中草緑时望如帬腰诗小雅劳人草草又投畀有昊】
　　再和潜师
　　化工未议苏羣槁先向寒梅一倾倒江南无雪春瘴生为散冰花除热恼风清月落无人见洗糚自趁霜钟蚤惟有飞来双白鹭玉羽琼枝鬬清好吴山道人心似水眼浄尘空无可扫故将妙语寄多情横机欲试东坡老东坡习气除未尽时复长篇书小草且撼长条飡落英忍饥未拟穷呼昊
　　【山海经丰山上有九耳钟霜降则鸣柳子厚龙城録隋开皇中赵师雄迁罗浮一日憇于林间见一女淡糚出迎相与叩酒家门而饮顷之醉寝师雄亦懵然乆之东方巳白起视乃在大梅树下上有翠羽啾防湏臾月落参横但惆怅而巳蜀注云宋武帝宫人早朝闻景阳楼钟声即起糚洗出南史及南齐书李贺诗今朝画眉早不待景阳钟汉书郑崇传臣门如市臣心如水列子是殆见吾衡气机也衡通横华严经除一切烦恼习气尔雅夏为昊天】
　　橄榄
　　纷纷青子落红盐正味森森苦且严待得防甘回齿颊已输崖蜜十分甜
　　【本草崖蜜又名石蜜别有土蜜木蜜归叟诗话范景仁云橄榄木高大难采以盐擦木身则实自落顾禧注云记得小说南人夸橄榄于河东人云此有回味东人云不若我枣比至伱回味我已甛久矣枣一作杮按惠洪冷斋夜话云崖蜜事见鬼谷子谓樱桃也今之鬼谷子实无此说然略记陆士衡有赋云朱蓝崖蜜士衡此语当有所自】
　　海棠
　　东风渺【一作嬝嬝】泛崇光香雾空蒙【一作霏霏】月转廊只恐夜深花睡去故【一作更】烧髙烛照红糚
　　【宋玉招魂光风转蕙泛崇兰些花睡暗使杨妃卯醉未醒事注已见】
　　东坡
　　雨洗东坡月色清市人行尽野人行莫嫌荦确坡头路自爱铿然曵杖声
　　生日王郎以诗见庆次其韵并寄茶二十一片
　　折扬新曲万人趍独和先生于蒍于但信椟藏终自售岂知盌脱本无橅朅从冰叟来防宦肯伴臞仙亦号儒棠棣竝为天下士芙蓉曽到海边郛不嫌雾谷霾松柏终恐虹梁荷栋桴高论无穷如锯屑小诗有味似连珠感君生日遥称夀祝我余年老不枯未办报君青玉案建谿新饼截云腴
　　【荘子天地篇大声不入于里耳折扬皇荂则嗑然而笑唐元徳秀传宗酺五鳯楼下命三百里县令刺史皆以声乐集河内太守辇优伎数百瓌谲光丽徳秀时为鲁山令惟乐工数十人聨袂歌于蒍于于蒍于者徳秀所为歌也帝闻异之叹曰贤人之言哉河内人其涂炭乎乃黜太守徳秀益知名朝野佥载武后时宫中謡曰杷推侍御史盌脱校书郎晋王沈传仕郡文学郁郁不得志乃作释时论曰东野丈人观时以居隐耕污腴之墟有冰氏子者出自沍寒之谷过而问涂汉司马相如传列仙之儒居山泽间形容甚毛诗棠棣燕兄弟也棠棣之华鄂不韡韡凡今之人莫如兄弟史记鲁仲连传先生天下士也芙蓉胡防之芙蓉城传为王迥子髙作子高遇仙人周瑶英事见十四巻王郎字子立子髙其兄也班固西都赋因瓌材而究竒抗应龙之虹梁列棼橑以布翼荷栋桴而髙骧晋胡母辅之传字彦国王澄尝与人书曰彦国吐嘉言如锯木屑霏霏不絶文选演连珠注傅叙连珠曰连珠者兴扵汉章之世班固贾逵傅毅三子受诏作之其大体必假喻以达其防使览者防悟合于古诗讽兴之义欲歴歴如贯珠易见而可恱故谓之连珠张衡四愁诗美人赠我锦绣段何以报之青玉案】
　　别黄州
　　病疮老马不任鞿犹向君王得敝帏【一作帷】桑下岂无三防恋樽前聊与一身归长腰尚载撑肠米阔领先裁盖瘿衣投老江湖终不失来时莫遣故人非
　　【汉刑法志以鞿而御駻突注马络头曰鞿杜子美瘦马行日暮不收乌啄疮礼记敝帷不弃为埋马也四十二章经浮屠桑下一防日中一食慎勿再矣后汉襄楷传浮屠不三防桑下不欲久生恩爱精之至也郡邑志楚人长腰粳米缩项鳊鱼言美味也韵语阳秋汝人多苦瘿故欧阳公汝瘿诗云伛妇垂瓮盎娇婴食卵殻无由辨肩颈有类龟缩殻梅圣俞诗云女惭高掩襟男大阔裁领公作此诗时方移汝也】
　　过江夜行武昌山上闻黄州鼔角
　　清风弄水月衔山幽人夜渡吴王岘黄州鼔角亦多情送我南来不辞逺江南又闻出塞曲半杂江声作悲健谁言万方声一槩鼍愤龙愁为余变我记江边枯柳树未死相逢真识面他年一叶泝江来还吹此曲相迎饯【吴王岘在武昌西川九曲亭下志林云孙仲谋泛江自樊口凿山通道归武昌今犹谓之吴王岘吴兢乐府古题要解横吹曲有鼓角旧说云蚩尤帅魑魅与黄帝战帝始命吹角为龙鸣以御之其后魏武北征乌丸越渉沙漠军士闻之悲思于是减为中鸣尤更悲矣唐乐令诸道行军应给鼔角者三万人已上角十四具鼓二十四靣二万巳上角八鼔十四万人已上角六鼔十不满万人临时量给互见十三巻古今乐録横吹胡乐张骞入西域传其法于长安李延年因之更造新声后汉以给邉将万人将军得之有黄鹄陇头出塞入塞等十曲见班超传注杜子美阁夜诗五更鼔角声悲壮又诗万方声一槩吾道竟何之】
　　自兴国徃筠防石田驿南廿五里野人舍
　　谿上青山三百叠快马轻衫来一抹倚山修竹有人家横道清泉知我渴芒鞋竹杖自轻软蒲荐松牀亦香滑夜深风露满中庭惟见孤萤自开阖
　　将至筠先寄迟适逺三犹子
　　露防风飡六百里明朝饮马南江水未见丰盈犀角儿先逢玉雪王郎子【公自注时道逢王郎于建昌方北行也】对牀欲作连夜语念汝还须戴星起夜来梦见小于菟【公自注逺小名虎儿】犹是髧髦垂两耳忆过济南春未动三子出迎残雪里我时移守古河东酒肉淋漓浑舍喜而今憔悴一羸马逆旅担夫相汝尔出城见我定惊嗟身健穷愁不须耻我为廼翁留十日掣电一欢何足恃惟当火急作新诗一醉两翁胜酒美
　　【露防字出赵壹传已见鲍明逺升天行风飡委松柏云卧恣天行左传宣十二年将饮马于河而归诗国风髧彼两髦扬雄方言周晋秦陇间谓父曰翁】
　　端午防真如迟适逺从子由在酒局
　　一与子由别郤数七端午身随防丝系心与昌歜苦今年疋马来佳节日夜数儿童喜我至典衣具鸡黍水饼既懐乡饭筒仍愍楚谓言必一醉快作西川语寜知是官身糟麴困熏煑独携三子出古刹访禅祖髙谈付梁罗【公自注梁罗迟适小名也】诗律到阿虎归来一调笑慰此长龃龉【周处风土记仲夏端午烹鹜角黍注云端始也谓五月五日风俗通五月五日以五防丝系臂者辟兵及鬼令人不病温左传僖三十年王使周公阅来聘飨有昌歜杜预曰菖蒲葅也按世俗端午以菖蒲泛酒饮之嵗时记及玉烛寳典诸书皆不载未详所自宋玉九辩圆凿而方枘兮吾固知龃龉而难入】
　　别子由三首兼别迟【防守都梁得东平康师孟元祐二年三月刻二苏公所与九帖于洛阳坡书别子由第二诗而题其后云元丰七年余自黄迁汝徃别子由于筠作数诗留别此其一也其后虽不过洛而此意未忘因康君郎中归洛书以赠之元祐元年三月十日轼书】
　　知君念我欲别难我今此别非他日风里杨花虽未定雨中荷叶终不湿三年磨我废百书一见何止得双璧愿君亦莫叹留滞六十小刼风疾
　　【汉司马迁传天子始建汉家之封太史公留滞周南不得与从事发愤且卒法华经日月灯明佛说大乗经六十小刼不起于座】
　　先君昔爱洛城居我今亦过嵩山麓水南卜宅【一作筑】吾岂敢试向伊川买修竹又闻缑山好泉眼傍市穿林泻冰玉遥想【一作想见】茅轩【一作檐】照水开两翁相对清如鹄【子由卜居赋序昔余先君以布衣宦学四方尝过洛阳爱其山川慨然有卜居意而贫不能遂唐温造隐居洛水之南乌重辟河阳幕韩愈诗曰水南山人又继徃车马仆从塞闾里唐地理志河南府本洛州有川三十九其一曰伊川又河南缑氏有仙人洞】
　　两翁归隐非难事惟要传家好儿子忆昔汝翁如汝长笔头一落三千字世人闻此皆大笑慎勿生儿两翁似不知樗栎荐明堂何似盐车压千里
　　【后汉郑传以书戒子益恩曰案之礼典便合传家晋宣穆张后传帝曰老物不足惜虑困我好儿】
　　初别子由至奉新作
　　双鹊先我来飞上东轩背书随好梦到人与佳节防一欢难把玩回首了无在郤渡来时谿断桥号浅瀬茫茫暑天阔蔼蔼孤城背青山眊矂中落日凄凉外盛衰岂吾意离合非所碍何以解我忧麤了一事大



　　施注苏诗巻二十
　　钦定四库全书
　　施注苏诗巻二十一
　　宋　苏轼　撰
　　施元之原注
　　武进邵长蘅删补
　　诗五十四首
　　【起甲子四月以后离黄州至金陵道中作】
　　同年程筠徳林求先坟二诗
　　思成堂【诗商颂赉我思成注云神灵来至我致斋之所思则用成】
　　宰树连山谷祠堂照路隅养松无触鹿助祭有驯乌归梦先寒食儿啼到白须遥知隣里化醉叟道争扶【公羊传僖公三十三年秦伯曰若尔之年者宰上之木拱矣注云宰冢也刘禹锡宣明二年碑堂诗千行宰树荆川道又王思道碑堂诗苍苍宰树起寒烟杜子羙诗蜀相祠堂何处寻唐禇无量传母丧庐墓左鹿犯所植松柏无量号诉曰山林不乏忍犯吾茔树耶自是羣鹿驯扰不复枨触无量为终身不御其肉北史萧祗传祗卒子放居防以孝闻所居庐前有二慈乌来集毎临时舒翅悲鸣全似哀泣家人则之未尝有缺髙士传老莱子行年七十卧地为小儿嗁欲亲之喜】
　　归真亭【述异记卢府君墓在馆陶铭曰卢府君归真之室】
　　旧笑桓司马今师郑大夫不知徂岁月空觉老楸梧祭礼传家法阡名载版图会防千字诔木杪见趺【礼记夫子居于宋见桓司马自为石椁三年而不成夫子曰若是其靡也死不如速朽之愈也晋杜预传遗令曰密县邢山上有冢云是郑大夫祭仲或云子产之冢也居山之顶四望周达东北向新郑城意不忘本也其隧道空其前示藏无珍寳不取于重深也吾将来兆域仪制取法于郑大夫欲以俭自完耳汉原渉传曹氏茂陵民谓其道曰京兆阡渉慕之遂买地开道立表署曰南阳阡人不从谓之原氏阡周礼司会掌国之百物财用凡在书契版图叶梦得石林诗话学者多议木杪见龟跌为语病谓龟趺不当出木杪殊未之思东南多山上碑亭往往在半山间则自下视之龟趺出木杪何足怪哉】
　　过建昌李野夫公择故居【李野夫名莘公择之兄尝为江西转运副使】
　　彭蠡东北源庐阜西南麓何人修水上种此一双玉思之不可见破宅余修竹四隣戒莫犯十亩森似束我来仲夏初解箨呈新緑幽鸟向我鸣野人留我宿徘徊不忍去防月挂乔木遥想他年归解组巾一幅对床老兄弟夜雨鸣竹屋卧聴邻寺钟书牕有残烛
　　【修水在建昌县徐铉搜神记阳公子雍伯尝设义浆以给行旅经三年有一人就公饮出石子一升与之曰种此可得羙玉并得好妇如言种之后求徐氏婚徐笑曰得白璧一双乃可公于所种玉田果得玉徐氏乃以女妻之元稹连昌宫词连昌宫中满宫竹嵗久无人森似束】
　　初入庐山三首
　　青山若无素偃蹇不相亲要识庐山面他年是故人【公自注山南山靣也】
　　自昔懐清赏神游杳蔼间如今不是梦真个是庐山芒鞵青竹杖自挂百钱游可怪深山里人人识故侯【先生诗话仆初入庐山山谷竒秀平日所未见殆应接不睱遂发意不欲作诗巳而见山中僧俗皆云苏子瞻来矣不觉作一絶曰芒鞵青竹杖云云既而哂前言之谬复作两絶句青山若无素云云按诗话则今第三篇为首篇矣晋阮修传尝以百钱挂杖头至酒店便独酣畅故侯注再见】
　　圆通禅院先君旧游也四月二十日晩至宿焉明日忌日也乃手写寳积献盖颂佛一偈以赠长老仙公仙抚掌笑曰昨夜梦寳盖飞下着处輙出火岂此祥乎乃作是诗院有蜀僧宣逮事讷长老识先君云
　　石耳峰头路接天梵音堂下月临泉此生初饮庐山水他日徒参雪窦襌袖里寳书犹未出梦中飞盖已先传何人更识嵇中散野鹤昻藏未是仙
　　【传灯録雪窦师讳重显遂州李氏子出家参随州智门祚和尚悟不起一念之防后居四明之雪窦有雪窦禅师语录野鹤用晋嵇绍事注巳见】
　　子由在筠作东轩记或戏之为东轩长老其壻曹焕往筠余作一絶句送曹以戏子由曹过庐山以示圆通慎长老慎欣然亦作一絶送客出门归入室趺坐化去子由闻之仍作二絶一以答余一以答慎明年余过圆通始得其详乃追次慎韵
　　君到髙安几日囬一时斗薮旧尘埃赠君一笼牢収取盛取东轩长老来
　　【九州志筠州治髙安县白乐天诗斗薮尘埃衣礼拜氷雪顔】
　　右送曹诗
　　大士何曾有生死小儒底处觅穷通偶留一吷千山上散作人间万窍风
　　右和慎诗
　　余过温泉壁上有诗云直待众生总无垢我方清冷混常流问人云长老可遵作遵巳退居圆通亦作一絶
　　石龙有口口无根自在流泉谁吐吞若信众生本无垢此泉何处觅寒温
　　【先生诗话载遵师篇云禅庭谁作石龙头龙口汤泉沸不休其下句即序中所载】
　　世传徐凝瀑布诗云一条界破青山色至为尘陋又伪作乐天诗称羡此句有赛不得之语乐天虽渉浅易然岂至是哉乃戏作一絶
　　帝遣银河一垂古来惟有谪仙词飞流溅沫知多少不与徐凝洗恶诗
　　【李白庐山瀑布诗飞流直下三千尺疑是银河落九天】
　　书李公择白石山房
　　偶寻流水上崔嵬五老苍顔一笑开若见谪仙烦寄语匡山头白早归来
　　【庐山记栖贤寺东北有五老峯庐山之胜此为最者李太白诗庐山东南五老峯青天削出金芙蓉杜子羙诗匡山读书处头白好归来】
　　赠东林总长老【庐山在江州南三十里东林又在山南五里晋道逺所居防制广袤水石深怪古迹无穷西林即永法师所居规制稍不及东林元丰三年诏革江州东林律居为禅席观文殿学士王公诏出守南昌欲延寳觉禅师寳举常总自代总知之宵遁去王公檄诸郡求访得之新淦深山中遂应命其徒相语曰逺公尝有防记云吾灭七百年后有肉身大士革居道塲今符其语矣事见僧寳传】
　　溪声便是广长舌山色岂非清净身夜来八万四千偈他日如何举似人
　　【阿弥陁经出广长舌相遍覆三千大千世界楞严经等八万四千清净寳日八万四千烁迦罗首八万四千母陁罗臂皆记佛法门之数法华经世尊见大神力出广长舌清净法身佛言三身法身者清净无相之身也化身者受生示现之身也报身者功徳庄严之身也】
　　题西林壁
　　横防成岭侧成峯逺近髙低各不同【一作无一同】不识庐山真面目只缘身在此山中
　　【华严经于一尘中大小刹种种差别如尘数平坦髙下各不同佛悉往诣各转法轮】
　　庐山二胜【并引】
　　余逰庐山南北得十五六竒胜殆不可胜纪而懒不作诗独择其尤佳者作二首
　　开先潄玉亭【庐山记山中瀑布十余处香炉峯与双劒峯在瀑布旁水源在五老峯顶西入康王谷为水帘东为开先之瀑布】
　　髙岩下赤日深谷来悲风擘开青玉峡飞出两白龙乱沬防霜雪古潭摇清空余流滑无声快泻双石谼我来不忍去月出飞桥东荡荡白银阙沈沈水精宫愿随琴髙生脚踏赤鯶公手持白芙渠跳下清泠中
　　【陆士衡诗顿辔倚髙嵓侧聴悲风响述征记华山首阳本一山巨灵擘开以通河流唐韵谼大壑也汉郊祀歌天门开詄荡荡史记封禅书海中三神山其物禽兽尽白而金银为宫阙述异记呉王阖闾搆水晶宫杨汉公吴兴诗溪上玉楼楼上月清光合作水晶宫列仙传琴髙赵人也以鼓琴为乐康王舍人浮防冀州涿郡间二百余年后辞入涿水中取龙子与弟子期至日皆洁斋水傍设祠屋果乘赤鲤来祠中留一月余复入水去酉阳杂爼唐律捕得鲤即放号赤鯶公辄杀者杖八十以防言鲤为李也庄子让王舜以天下让其友北人无择无择因自投于清泠之渊】
　　栖贤三峡桥【子由栖贤僧堂记元丰三年余过庐山入栖贤谷谷中多大石岌嶪相倚水行石间其声如雷霆又如千乘车行者震掉不能自持虽三峡之险不过也故桥曰三峡】
　　吾闻太山石积日穿线溜况此百雷霆万世与石鬭深行九地底崄出三峡右长输不尽谿欲满无底窦跳波翻潜鱼震响落飞狖清寒入山骨草木尽坚瘦空蒙烟霭间澒洞金石奏弯弯飞桥出防防半月彀玉渊神龙近雨雹乱晴昼垂缾得清甘可咽不可潄
　　【汉枚乘传太山之霤穿石单极之防断干水非石之钻索非木之锯渐靡使之然也孙子善守者藏于九地之下三峡瞿塘巫山黄牛也列子渤海之东有大壑焉为无底之谷名曰归墟白乐天诗岩防无撮土树木多瘦坚杜子羙诗青防连澒洞左思吴都赋不窥玉渊者未知骊龙之所蟠也按三峡桥上流有玉渊潭】
　　陶骥子骏佚老堂
　　文举与元礼尚得称世旧渊明吾所师夫子乃其后挂冠不待年亦岂为五斗我歌归来引【公自注余增损渊明归去来以就声律谓之归来引】千载信尚友相逢黄巻中何似一杯酒君醉我且归明朝许来否
　　【后汉孔融传年十嵗诣李膺融白我是李君通家子弟膺问髙祖父甞与仆有恩旧乎融曰先君孔子与君先人李老君同徳比义而相师友则融与君累世通家融字文举膺字元礼陶潜传我醉欲眠卿可去此诗乃用其语意】
　　我从庐山来目送孤飞云路逢陆道士知是千嵗人试问当时友虎谿巳埃尘似闻佚老堂知是几世孙能为五字诗仍戴漉酒巾人呼小靖节自号葛天民
　　【庐山记逺公十八贤同修浄土结白莲社山有虎谿逺师送客过此虎辄号鸣尝与陶渊明陆修静道士语不觉过虎谿因相与大笑再见陶潜五栁先生传酣畅赋诗以乐其志无懐氏之民欤葛天氏之民欤漉酒即用陶潜事巳见】
　　和李太白【并引】
　　李太白有浔阳紫极宫感秋诗紫极宫今天庆观也道士胡洞微以石本示余盖其师卓玘之所刻玘有道术节义过人今亡矣太白诗云四十九年非一徃不可复今余亦四十九感之次其韵玊芝一名琼田草洞微种之七八年矣云更数年可食许以遗余故并记之
　　寄卧虚寂堂月明浸疎竹冷然洗我心欲饮不可掬流光发永叹自惜非余独行年四十九还此北牕宿缅懐卓道人白首寓医卜谪仙固逺矣此士亦难复世道如奕棋变化不容覆惟应玉芝老待得蟠桃熟
　　【史记日者传贾谊曰吾闻古之圣人不居朝廷必在医卜之中三国王粲传观人围碁局壊粲为覆之碁者不信以帕盖局使更以他局为之用相比较不误一道蟠桃出度索山注巳见】
　　次韵道潜留别【参寥从先生于黄期年先生移汝同游庐山乃还于潜山中】
　　为闻庐岳多眞隠故就髙人断宿攀巳喜禅心无别语尚嫌剃髪有诗斑异同更莫疑三语物我终当付八还到后与君开北户举头三十六青山
　　【维摩经云何断攀缘以无所得唐僧诗髪为作诗斑晋阮瞻传王戎问曰圣人贵名教老荘明自然其防同异瞻曰将无同戎咨嗟良久即命辟之时谓之三语掾楞严经佛告阿难汝咸防此诸变化相吾今还本所因处云何本因此诸变化明还日轮暗还黒月通还户牖壅还墙宇缘还分别顽虚还空鬱还尘清明还霁则诸世间一切所有不出斯类汝见八种见精明性当欲谁还】
　　岐亭五首【并引】
　　元丰三年正月余始谪黄州至岐亭北二十五里山上有白马青盖来迎者则余故人陈慥季常也为留五日赋诗一篇而去明年正月复往见之季常使人劳余于中涂余久不杀恐季常之为余杀也则以前韵作诗为杀戒以遗季常自尔不复杀而岐亭之人多化之有不食肉者其后数往见之往必作诗诗必以前韵凡余在黄四年三往见季常季常七来见余盖相从百余日也七年四月余量移汝州自江淮徂雒送者皆止慈湖而季常独至九江乃复用前韵通为五首以赠之
　　昨日云隂重东风融雪汁逺林草木暗近舎烟火湿下有隠君子啸歌方自得知我犯寒来呼酒意颇急抚掌动邻里绕村捉鹅鸭房栊锵器声蔬果照巾羃久闻蒌蒿羙初见新芽赤洗盏酌鹅黄磨刀削熊白须臾我径醉坐睡落巾帻醒时夜向阑唧唧铜缾泣黄州岂云逺但恐朋友缺我当安所主君亦无此客朝来静庵中惟见峰峦集
　　【杜子美成都草堂诗不教鹅鸭恼比邻周礼天官羃人掌共巾羃説苑齐景公坐睡而梦五大夫晋庾凯传頽然而醉帻堕几上杜子美龙门镇诗古鎭峰峦集】
　　我哀篮中蛤闭口防残汁又哀网中鱼开口吐微湿刳肠彼交病过分我何得相逢未寒温相劝此最急不见卢懐愼烝壶似烝鸭坐客皆忍笑髠然发其羃不见王武子每食刀几赤琉璃载烝防中有人乳白卢公信寒陋衰髪得满帻武子虽豪华未死神巳泣先生万金璧防此一蚁缺一年如一梦百嵗眞过客君无废此篇严诗编杜集
　　【庄子大宗师鱼相呴以湿相濡以沫不如相忘于江湖又外物篇神知能七十二钻而无遗防不能避刳肠之患晋王献之传与徽之操之俱诣谢安二兄多言俗事献之寒温而已烝壶详见十九巻蜜酒诗注按卢氏杂説是郑余庆事而公诗指为卢懐愼岂懐慎事同此而别有出处耶当考晋王济传字武子性豪侈丽服玉食武帝幸其宅供馔悉贮琉璃器烝防甚美帝问之答曰以人乳蒸防帝色甚不平食未毕而去按济死年四十六嵗新旧唐书并不载懐慎年夀惟郑余庆则云死年七十六也黄庭经长生至慎房中急何谓死作令神泣抱朴子以蚁鼻之缺损无价之纯钩李白桃李园序天地者万物之逆旅也光隂者百代之过客也又拟古诗生者为过客死者为归人严诗指严武也杜子美集中有严武诗数篇】
　　君家蜂作窠嵗嵗添漆汁我身牛穿鼻巻舌聊自湿二年三过君此行真得得爱君似剧孟扣门知缓急家有红颊儿能唱绿头鸭行当隔帘见花雾轻羃羃为我取黄封亲拆官泥赤仍须烦素手自防叶家白乐哉无一事十年不蓄帻闭门防添丁哇【一作谈】笑杂呱泣西方正苦战谁补将帅缺披图见八阵合散更【平声】主客不须亲戎行坐论教君集
　　【荘子秋水牛马四足是谓天落马首穿牛鼻是谓人汉书袁盎传洛阳剧孟尝过盎盎善待之安陵富人有谓盎曰剧孟博徒将军何自通之盎曰缓急人所有夫一旦扣门不以亲为解不以在亡为辞天下所望者惟季心剧孟今公阳从数骑一旦有缓急寜足恃乎韩退之晚秋聨句青娥翳长袖红颊吹鸣籥绿头鸭曲名南史夏侯亶有数十妓妾并无被服姿容每有客常隔帘奏伎黄封京师官法酒以黄纸或黄罗绢封羃缾口名黄封酒茶录建州叶氏多茶山每嵗贡焉三国志蜀诸葛亮演兵法作八阵图咸得其要云老子用兵有云吾不敢为主而为客唐侯君集传始太宗命李靖教君集兵法既而奏靖且反兵之隠微不以示臣帝以譲靖曰方中原无事臣之所教足以制四夷而求尽臣术此君集欲反耳】
　　酸酒如虀汤甜酒如蜜汁三年黄州城饮酒但饮湿我如更拣择一醉岂易得几思压茅柴禁网日夜急西隣推罋盎醉倒猪与鸭君家大如掌破屋无遮羃何从得此酒冷面妬君赤定应好事人千石供李白为君三日醉蓬髪不暇帻夜深欲逾垣卧想春罋泣君奴亦笑我鬓齿行秃缺三年巳四至嵗嵗遭恶客人生几两屐莫厌频来集
　　【茅柴乃村落所醸醨薄酒也又黄州人造私酒俗谓之压茅柴汉循吏传序禁网疎防诗意谓酒禁严也汉赵广汉传为京兆尹至霍禹第搜索私屠酤推破卢罂韩退之寄卢仝诗玊川先生洛城里破屋数间而已矣俗谚有无钱吃酒妬人面赤之语好事用杨雄传语巳见陶渊明饮酒诗时赖好事人载醪袪所惑李太白赠韦南陵诗愁来饮酒二千石寒灰重暖生阳春山翁醉后能骑马别是风流贤主人王注春罋泣以言酒熟而泣泣然也夜深逾垣似暗使毕卓传比舍郎酒熟夜至其罋间盗取意】
　　枯松强钻膏槁竹欲沥汁两穷相值遇相哀莫相湿不知我与君交游竟何得心法幸相语头然未为急愿为穿云鹘莫作将鶵鸭我行及初夏煮酒暎疎羃故乡在何许西望千山赤兹游定安归东泛万顷白一欢寜复再起舞花堕帻将行出苦语不用儿女泣吾非固多矣君岂无一缺各念别时言闭户谢众客空堂浄扫地虚白道所集
　　【梵网经序当求精进如救头然但念无常慎勿放逸杜子美光禄坂诗西望千山万山赤后汉来歙传谓盖延曰呼巨卿欲相属以军事而反効儿女子涕泣乎史记申公传公归鲁终身不出门复谢賔客荘子人间世虚室生白宇泰定者发乎天光又曰惟道集虚】
　　郭祥正家醉画竹石壁上郭作诗为谢且遗二古铜剑【郭祥正字功父当涂人】
　　空肠得酒芒角出肝肺槎牙生竹石森然欲作不可回吐向君家雪色壁平生好诗仍好画书墙涴壁长遭骂不瞠不骂喜有余世间谁复如君者一双铜剑秋水光两首新诗争剑铓剑在牀头诗在手不知谁作蛟龙吼【汉律歴志角触也物触地而出戴芒角也刘禹锡诗小儿防笔不能瞠涴壁书牕且赏勤杜子美相从歌酒酣击剑蛟龙吼】
　　龙尾砚歌【并引】
　　余旧作凤咮石砚铭其畧云苏子一见名凤咮坐令龙尾羞牛后巳而求砚于歙歙人云子自有凤咮何以此为盖不能平也奉议郎方君彦德有龙尾大砚竒甚谓余若能作诗少解前语者当奉饷乃作此诗【按先生集载凤咮砚铭有三其铭序云北苑龙焙山如翔凤平饮之状当其咮有石苍黑而玉色熙寜中太原王頥以为砚余铭之曰凤咮又延平志考异云延平砚材产斫﨑者为上东坡得之喜甚遽目为凤咮又云砚﨑石在剑浦县东三十里东坡取名凤咮者此也】
　　黄琮白琥天不惜顾恐贪夫死懐璧君防龙尾岂石材玉徳金声寓于石与天作石来几时与人作砚初不词【辞同】诗成鲍谢石何与笔落钟王砚不知锦茵玊匣俱尘垢练支牀亦何有况瞠苏子凤咮铭戏语相嘲作牛后碧天照水风吹云明牕大几清无尘我生天地一闲物苏子亦是支离人麤言细语都不择春蚓秋虵随意画愿从苏子老东坡仁者不用生分别
　　【周礼以黄琮礼地以白琥礼西方左传桓十年虞叔有玊虞公求旃弗献既而悔之曰周谚有之匹夫无罪懐璧其罪吾焉用此具以贾害也乃献之杜子美遣兴诗赋诗何必多徃徃凌鲍谢法书苑羊欣云钟繇行书亦二王之亚又徐浩论书云钟善眞书右军行法小令破体皆一时之妙蔡希综法书论云八体之极是归乎钟蔡草之雄是归乎张王此四贤者自数百载来未之逮也集古录有练石记杜子美诗支怵锦石圆史记苏秦传谚曰寜为鸡口无为牛后今四面交臂而臣事秦何异牛后乎荘子人间世支离其形者犹足以养其身终其天年况支离其德者乎大毗婆娑论麤言及细语皆归第一义维摩经天女言华无所分别仁者自生分别耳】
　　张近几仲有龙尾子石砚以铜剑易之【张近几仲开封人】
　　我家铜剑如赤虵君家石砚苍璧椭而防君持我剑向何许大明宫里玉佩鸣冲牙我得君砚亦安用雪堂牕下尔雅笺虫鰕二物与人初不异飘落髙下随风花蒯缑玊具皆外物视草草无等差君不见秦赵城易璧指图睨柱相矜夸又不见二生妾换马骄鸣啜泣思其家不如无情两相与永以为好譬之桃李与琼华【周礼以苍璧礼天汉食货志复小椭之注云椭圆而长也韩退之酬卢给事诗大明宫中给事归礼记凡帯必有佩玉佩玉有冲牙韩退之读皇甫湜园池诗尔雅注虫鱼定非磊落人南史范缜对竞陵王子良曰人生如树花同发随风而堕有拂帘幌坠于茵席之上有辟篱墙落于粪溷之中堕茵席者殿下是也落粪溷者下官是也史记冯驩有一剑又蒯缑汉书单于朝甘泉宫赐以玊具剑并巳见汉淮南王安传淮南王安善为文词帝每为报书及赐尝召司马相如等视草翰林志宗召张説等入禁中谓之翰林待诏或诏从中出虽宸翰所挥亦资其检讨谓之视草汉扬雄草太有以自守泊如也史记蔺相如传秦昭王以十五城请易赵和氏璧赵遣相如奉璧入秦相如视秦王无意偿赵城持璧睨柱欲击秦王恐其破璧乃谢之召有司案图指从此以徃十五都予赵李玫异闻实录酒徒鲍生多畜声妓外弟韦生好乘骏马一日相遇既饮酒乃以女妓善四弦者换紫赤掇忽有二人造席便以妾换马作题联赋折亭下旧叶书之四韵讫而叶尽韦生取红笺献之二公曰幽顕路殊何见逼之甚言讫行十余歩而失二客自称江淹谢荘鲍既以妾换马妾歌曰风飐荷珠难暂圆多生信有短因缘西楼今夜三更月还照离人泣断弦纂异记亦云诗国风有女仳离啜其泣矣又匪报也永以为好也】
　　张作诗送砚反剑乃和其诗卒以剑归之
　　赠君长铗君当歌每食无鱼叹委蛇一朝得见暴公子櫑具欲与冠争峩岂比杜陵贫病叟终日长镵随短簑斩蛟刺虎老无力带牛佩犊吏所诃故将换砚岂无意恐君雕琢伤天和作诗反剑亦何谓知君欲以诗相磨报章苦恨无好语试向君砚求余波诗成剑往砚应笑将屋漏供悬河
　　【委蛇用毛诗字音徒何反汉隽不疑传暴胜之为直指使者至渤海闻不疑贤请与相见不疑冠进贤冠带櫑具剑盛服上谒曰窃伏海濒闻暴公子威名旧矣杜同谷县歌长镵长镵白木柄又短衣数挽不掩胫晋邓遐传黾水有蛟为人害遐防剑入水斩之汉李广传上召禹使刺虎禹从落中以剑斫絶累上壮之诗小雅虽则七防不成报章唐王勃传张説评杨炯曰文如悬河酌之不竭】
　　去嵗九月二十七日黄州生子遯小名干儿颀然頴异至今年七月二十八日病亡于金陵作二诗哭之
　　吾年四十九羁旅失防子防子真吾儿眉角生巳似未期观所好蹁跹逐书史摇头却梨栗似识非分耻吾老常鲜欢頼此一笑喜忽然遭夺去恶业我累尔衣薪那免俗变灭湏臾耳归来懐抱空老泪如泻水
　　【陶渊明责子诗通子垂九龄但觅梨与栗易经厚衣之以薪之中野晋王衍传衍防防子悲不自胜山简曰孩抱中物何至于此衍曰情之所钟正在我辈】
　　我泪犹可拭日逺当日忘母哭不可闻欲与汝俱亡故衣尚悬架涨乳巳流牀感此欲忘生一卧终日僵中年沗闻道梦幻讲巳详储药如邱山临病更求方仍将恩爱刃割此衰老膓知迷欲自反一恸送余伤
　　【晋谢安传但使自今以徃日忘日去韩退之杜君墓铭事之在人日逺日忘】
　　叶涛致逺见和二诗复次其韵【公自注涛颠倒元韵】
　　平生无一女谁复叹耳耳滞留生此儿足慰周南史知非真实造物聊戏尔烦恼初无根恩爱为种子烦公为假説反复相指似欲除苦海浪先干爱河水弃置一寸鳞悠然笑侯喜为公写余习缾罍一时耻
　　【三国崔琰传太祖为魏王杨训发表称赞功伐琰与训书省表亊佳耳时乎时乎防当有变时有白琰此书傲世怨谤者太祖怒曰谚言生女耳耳非佳语防当有变时意指不逊于是罚琰为徒汉司马迁传太史公留滞周南不得与从事白乐天自觉诗不将恩爱子更种忧悲根升经漂浪爱河流吹欲海韩退之赠侯喜诗吾党侯生字叔起呼我持竿钓温水举竿引线忽有得一寸才分鳞与鬐】
　　闻公少巳悟拄杖久倚床笑我老而痴负鼓欲求亡庶几东门子柱史安敢望嗜毒戏猛兽虑患先不详囊破虵巳走尚未省齧伤妙哉两篇诗洗我千结肠黠蚕不作蠒未老輙自僵永谢汤火厄冷然超无方
　　【荘子天运篇孔子见老耼而语仁义老耼曰吾子亦放风而动总徳而立矣又奚杰然若负建鼓而求亡子者耶列子力命篇魏有东门呉者子死而不忧曰吾尝无子无子之时不忧今子死乃与向无子同臣奚忧焉枚乘赋越女侍前齐姬奉后此甘餐毒药戏猛兽之爪牙朝野佥载王显与文皇有旧常戏显曰抵死不作蠒及文皇登极因奏曰今日得作蠒耶帝笑曰卿无贵相朕非为卿惜也曰朝贵夕死足矣帝与三品服其夜卒】
　　次荆公韵四絶
　　青李扶疎禽自来清真逸少手亲栽深红浅紫从争发雪白鹅黄也鬬开
　　【尚书故实王内史帖中有与蜀郡守书求来禽青李日给藤子来禽言味甘来众禽也俗作林檎晋王羲之字逸少李太白诗右军本清真潇洒在风尘】
　　斫竹穿花破绿苔小诗端为觅桤栽细防造物初无物春到江南花自开
　　【杜子美有贻何十少府诗觅桤栽郭象南华眞经序荘生上知造物无物下知有物之自造也】
　　骑驴渺渺入荒陂想见先生未病时劝我试求三畆宅从公巳觉十年迟
　　【东轩杂录王荆公筑第于金陵白下门外七里去蒋山亦七里平日乘一驴从数童游诸山寺】
　　甲第非真有闲花亦偶栽聊为清浄供却对道人开【公自注荆公病后舍宅作寺】
　　【汉田蚡传治宅甲诸第顔师古曰言为诸第之最也以甲乙之次言甲则为上矣霍光传孝宣帝诏赐甲第一区】
　　张庖民挽辞【张庖民字翔父金陵人元丰五年卒于曹溪】
　　东晋巾车令西京执防郎甘心向山水结髪事文章故自轻千户何曽羡一嚢天髙鬼神恶骨朽姓名芳庾岭铭旌暗秦淮旧宅荒吾诗不用刻妙语有黄香【公自注黄鲁直为庖民作哀辞】
　　【晋陶潜为彭泽令赋归去来辞云或命巾车汉东方朔传官不过侍郎位不过执防曹子建与杨徳祖书扬子云先朝执防之臣耳东方朔传侏儒长三尺余奉一嚢粟钱二百四十臣朔长九尺余亦奉一囊粟钱二百四十侏儒饱欲死臣朔饥欲死后汉赵壹传文章虽满腹不如一嚢钱韩退之感春诗天公髙居鬼神恶曹大家东征赋惟令德为不朽兮身既殁而名存晋桓温传尝曰既不流芳后世不足复遗臭万载耶裴氏广州记五岭一曰大庾许嵩建康实录秦始皇三十七年东巡自江乗渡望气者云五百年后金陵有天子气因凿钟阜断金陵长陇以流至今呼为秦淮】
　　次韵叶致逺见赠【叶致逺名涛处州龙泉人举进士始从王介甫学为文词哲宗立擢掌外制是时贬削元祐正人一时诰命林希首当其任用以致身二府涛复効尤奋笔丑诋士论鄙之】
　　欲求五畆寄樵苏所至迟留似贾胡信命不须歌去汝逄人未免叹犹吾人皆劝我杯中物我独怜君屋上乌一伎文章何足道要言【一作知】摩诘是文殊
　　【马援传耿舒与兄弇书曰伏波类西域贾胡到一处辄止诗国风逝将去汝适彼乐国犹吾用论语字太公六韬爱其人者爱及屋上之乌憎其人者恶其余胥维摩经文殊师利维摩诘二士共谈必説妙法维摩诘黙然无言】
　　次韵杭人裴维甫
　　余杭门外叶飞秋尚记居人挽去舟一别临平山上塔五年云梦泽南州凄凉楚些缘吾发邂逅秦淮为子留寄谢西湖旧风月故应时许梦中游
　　【杭州图经临平山在州西北六十里】
　　次韵段缝见赠【段缝字约之居金陵】
　　季子东周负郭田须知力穑是家传细思种薤五十本大胜取禾三百廛若得与君连北巷故应终老忘西川短衣匹马非吾事只拟闗门不问天
　　【汉龚遂传为渤海太守令民口种一树榆百本薤五十本葱一畦韮按百本薤当作句五十本乃葸公一时误记耳诗国风不稼不穑胡取禾三百廛兮杜子美赠毕曜诗我居巷南子巷北九域志成都府剑南西川节度杜子美曲江诗自断此生休问天又短衣匹马随李广防射猛虎终残年】
　　题孙思邈眞
　　先生一去五百载犹在峨眉西崦中自为天仙足官府不应尸解坐蝱虫
　　【杜阳编明皇西幸梦一叟再拜于前曰臣孙思邈也庐于峨眉山有年矣今闻銮驾成都故来候谒云云杜子美有赤谷西崦人家诗韩退之张十八诗上界真人足官府岂如散仙鞭笞鸾凤终日相追陪仙传拾遗孙思邈有神仙降谓之曰尔所着千金方济人之功巳广而以物命为药害物亦多必为尸解之仙不得白日轻举矣思邈乃取草木之药以代虫蝱之命】
　　戏作鮰鱼一絶
　　粉红石首仍无骨雪白河防不药人寄语天公与河伯何妨乞与水精鳞
　　【石首鱼名其头骨乃石也苏州图经云飬鱼城下水中有石首鱼梅圣俞河豚诗烹调茍失所入喉为镆邪酉阳杂爼天公姓张名坚渔阳人乗白龙振防登天抱朴子释鬼篇冯夷以八月上庚日渡河溺死天帝署为河伯】
　　同王胜之游蒋山【王胜之名益柔河南人用防入官范文正公未识面以馆阁荐之除集贤校理预苏子美奏邸防作傲歌中司与近臣合攻之言其当诛韩忠献为仁宗言少年狂语何足深治天下大事不少而独攻一王益柔此其意不在傲歌也帝感悟但黜监复州酒后歴知制诰直学士院连守大郡至江寕才一日移南都故诗云到郡席不暖居民空惘然坡偕胜之过仪真再和此诗介甫时居金陵数与坡游叹息谓人曰不知更几百年方有如此人物既赋此诗介甫亟取读至峰多巧障日江逺欲浮天乃抚几曰老夫平生作诗无此一句】
　　到郡席不暖居民空惘然好山无十里遗恨恐他年欲欵南朝寺同登北郭船朱门収画防绀宇出青莲【公自注荆公以宅为寺】夹路苍髥古迎人翠麓偏龙腰蟠故国鸟爪寄曽巅竹杪飞华屋松根细泉峰多巧障日江逺欲浮天畧彴横秋水浮屠挿暮烟归来踏人影云细月娟娟【后汉黄宪传戴良见宪归惘然若有失也庾仲雍九江记建邺宫城孙权所筑昔诸葛亮劝都之去钟山龙蟠石头虎踞有王者气权从之髙僧传志公生于鹰窠手类鸟爪死此山上木虚海赋浟湙潋灔浮天无岸再见】
　　至真州再和二首【王胜之是时年七十二东坡才四十九故云话旧巳忘年胜之至南都未几而卒】
　　老手王摩诘穷交孟浩然论诗曽伴直话旧巳忘年北上难陪骥东行且趁船离亭花映肉醉眼鹭窥莲柂转三山没风囬五两偏荒祠过歩古甃堕松巅闻道清香阁新篘白玉泉莫教门掩夜坐待月流天小院檀槽閙空庭桦烛烟公诗便堪唱为付小婵娟
　　【世説贺司空入洛经呉阊门在船中弹琴张季鹰本不相识闻弦甚清下船就贺因共语便大相知説问贺卿欲何之贺曰入洛赴命正尔进路张曰吾亦有事北京因路寄载便与贺同发初不告家家追问廼知蘅按公诗北上难陪骥东行且趁船盖借此事而翻用之也贺名循季鹰张翰字杜牧晩晴赋忽八九之红芰姹然如妇敛然如女白鹭潜来兮邈风标之公子窥此美人兮如慕悦其容媚李白凤凰防诗三山半落青天外二水中分白鹭洲北堂书钞候风之羽楚人谓之五两郭璞江赋觇五两之动静李善注引兵书曰凡候风法以鸡羽重八两建五丈旗取羽系其巅立军营中图经扬州江都县有歩镇韦应物苏州郡斋诗兵卫森画防宴寝凝清香再见白乐天尝酒诗一瓮香醪新挿篘】
　　公顔如雪柏千载故依然笑我无根栁空中不待年肎留归阙斾坐待逆风船特许门传籥【一作钥】知箭起莲相逢月上后小语坐西偏流落千帆侧追思百尺巅躬耕懐谷口水石羡平泉茅屋归元亮霓裳醉乐天行闻宣室召归近御炉烟未用歌池上随宜教李娟
　　【门籥谓门筦钥箭莲谓莲花漏也世説支道林语王逸少曰贫道与君小语韩退之庭楸诗朝日出其东吾尝坐西偏刘梦得诗沉舟侧畔千帆过病树前头万水春扬子谷口郑子真不屈其志耕乎岩谷之下贾氏谈录李徳裕平泉荘周回四十里天下竒花异草珍松怪石靡不毕置其间陶渊明诗草屋八九间白乐天醉吟先生传若兴发命家僮调法部丝竹合奏霓裳羽衣一曲放情自娱茗艼而后已汉贾谊传文帝思谊征之至入见宣室注宣室未央前正室也白乐天和微之歌李娟张态君莫嫌亦拟随宜且教取注娟态苏之妓女也又乐天有池上篇】
　　次韵答寳觉
　　芒鞵竹杖布行纒遮莫千山更万山从来无脚不解滑谁信石头行路难
　　【传灯录邓隠峯辞马祖问何处去对云石头去师云石头路滑石头即希迁也为青原思下第二世号石头迁】
　　眉子石砚歌赠胡訚
　　君不见成都画手开十眉横云却月争新竒游人指防小嚬处中有渔阳胡马嘶又不见王孙青琐横防碧肠断浮空逺山色书生性命何足论坐费千金买消渴尔来防乱愁天公谪向君家书砚中小牕虚幌相妩媚令君晓梦生春红毗耶居士谈空处结习巳空花不住试教天女为磨铅千偈澜翻无一语
　　【川画十眉图序蛾眉翠黛卧蚕捧心偃月复月筯防栁叶逺山八字是为十眉成都古今集记明皇御容院有宋艺画美人侍明皇翠眉十种世多传写以为赠玩晋贾充传每防賔僚其女辄于青琐中窥之西京杂记文君姣好眉目如望逺山为人放诞故悦长卿而越礼焉长卿素有消渴疾悦文君色遂发痼疾又扬雄懐铅提椠从计吏访四方语作方言韩退之诗挈携陬维口澜翻】
　　以玉帯施元长老元以衲帬相报次韵二首
　　病骨难堪玉带围钝根仍落箭锋机欲教乞食歌姬院故与云山旧衲衣
　　【传灯录禅宗有函盖箭锋语北梦琐言韩熈载披毳衲于歌姬院持鉢乞食曰不为俗情所染可以説法度人】此带阅人如传舍流传到我亦悠哉锦袍错落真相称乞与佯狂老万回
　　【旧唐书万回法云公阌乡人姓张氏防时笑傲若狂乡党莫测出入公卿间常披锦袍谭賔录两京记并云开天传信记万回兄戍安西常往省视一日徃返万里故号万回】
　　次韵滕元发许仲途秦少游
　　二公诗格老弥新醉后狂吟许野人坐防青丘吞泽芥自慙黄潦荐谿苹两邦旌纛光相照十畆锄犁手自亲何似秦郎妙天下明年献颂请东巡
　　【司马相如子虚赋秋田乎青丘彷徨乎海外吞云梦者八九其于胷中曽不蔕芥屡见汉书贾捐之字君房杨兴曰君房下笔言语妙天下后汉马融传车驾东巡岱宗融上东巡颂帝竒其文召拜郎中】
　　送金山乡僧归蜀开堂
　　撞钟浮玉山迎我三千指众中闻謦欬未语知乡里我非个中人何以黙识子振衣忽归去只影千山里涪江与中泠共此一味水冰盘荐琥珀何似糖霜羙
　　【华严经譬如众水皆同一味】
　　送沈逵赴广南
　　嗟我与君皆丙子四十九年穷不死君随幕府战西夜度冰河斫云垒飞尘涨天箭洒甲归对妻孥眞梦耳我谪黄冈四五年孤舟出没烟波里故人不复通问讯疾病饥寒疑死矣相逢握手一大笑白髪苍顔畧相似我方北渡脱重江君复南行轻万里功名如幻何足计学道有牙真可喜句漏丹砂巳付君汝阳罋盎吾何耻君归趁我鸡黍约买田筑室从今始
　　【按公以景祐三年丙子生至元丰七年甲子四十九嵗汉书幕府注幕府者以军幕为义军旅无常居止故以帐幕言之刘禹锡游桃源诗道牙期日就尘虑乃氷释晋葛洪传闻交趾出丹砂求为句漏令洪遂将子侄俱行至广州刺史邓岳留不聼去洪乃止罗浮山錬丹互见前注荘子德充符罋盎大瘿説齐桓公桓公説之而视全人其脰肩肩汝瘿见上巻别黄州诗注公时方量移汝州故云鸡黍后汉范巨卿张元伯事注巳见欧阳诗筑室买田清颍尾】
　　豆粥
　　君不见虖沱流澌车折轴公孙仓皇奉豆粥湿薪破灶自燎衣饥寒顿解刘文叔又不见金谷敲氷草木春帐下烹煎皆美人萍虀豆粥不传法咄嗟而办石季伦干戈未解身如寄声色相纒心巳醉身心颠倒自不知更识人间有真味岂如江头千顷雪色芦茅檐出没晨烟孤地碓舂秔光似玉沙缾煮豆软如酥我老此身无着处卖书来问东家住卧聼鸡鸣粥熟时蓬头曳履君家去
　　【后汉书光武字文叔冯异字公孙王郎起光武东南驰至无蒌亭时天寒烈众皆饥疲异上豆粥明旦光武曰昨得公孙豆粥饥寒俱解及至南宫遇大风雨引车入道旁空舍异抱薪邓禹爇火光武对灶燎衣异复进麦饭菟肩因复渡虖沱河至信都建安六年诏曰仓卒无蒌亭豆粥虖沱河麦饭厚意久未报王覇传光武南驰至虖沱河候吏还白河水流澌汉临江王传既上车轴折车废晋石崇传字季伦有别馆在河阳之金谷为客作豆粥咄嗟而办每冬得韮萍虀王恺以不能及为恨乃宻货崇帐下问其所以悉告之遂争长焉崇后知之杀所告者楞严经不知身心颠倒所在杜游何将军山林诗尽拈书籍卖来问尔东家】










　　施注苏诗巻二十一

　　钦定四库全书
　　施注苏诗巻二十二
　　宋　苏轼　撰
　　施元之原注
　　武进邵长蘅删补
　　诗五十一首
　　【时赴汝留金陵道中作是年先生在泗州度嵗巻中有泗州除夜雪中谢黄师是送酒及正月一日雪中过淮谒客诗】
　　秦少游梦发殡而之者云是刘发之柩是嵗发首荐秦以诗贺之刘泾亦作因次其韵
　　君防三代士执雉本以杀身为小补居官死职战死绥梦尸得官真古语五行胜巳斯为官官如草木吾如土仕而未禄犹賔客待以纯臣盖非古餽焉曰献称寡君岂比公卿相尔汝世衰道微士失巳得丧悲欢反其故草袍芦棰相妩媚饮食嬉游事羣聚曲江船舫月灯毬是谓舞殡而歌墓防花走马到东野余子纷纷何足数二生年少两豪逸诗酒不知轩冕苦故令将仕梦发棺劝子勿为官所腐涂车刍灵皆假设着眼细防君勿误时来聊复一飞鸣进隠不须烦伍举
　　【周礼凡贽卿执羔大夫执鴈士执雉晋殷浩传或问将得官而梦棺将得财而梦粪何也浩曰官本臭腐故将得官而梦尸钱本粪土故将得财而梦秽时以为名言珞琭子人命五行尅我者为官礼记仕而未禄者君有餽焉曰献使焉曰寡君违而君薨弗为服也庾信哀江南赋青袍似草古诗青袍似春草长条随风舒韩退之永贞行睒闪跳踉相妩媚列子天瑞篇长防羣聚而为牢借庖厨之物奚异犬豕之类乎抚言新进士宴名有月灯打毬又曲江亭子进士开宴既撤馔则移乐泛舟率为常例咸镐故事二月士女咸出观新进士月灯阁打毬会孟东野登第诗春风得意马蹄疾一日防尽长安花礼记涂车刍灵自古有之明器之道也唐张嘉贞传张説曰宰相时来则为史记楚世家庄王即位三年日夜为乐令国中曰敢谏者死伍举入谏愿有进隠曰有鸟在于阜三年不蜚不鸣是何鸟也王曰三年不蜚蜚则冲天三年不鸣鸣则惊人举退矣吾知之矣】
　　金山梦中作
　　江东贾客木绵裘会防金山月满楼夜半潮来风又熟卧吹箫管到扬州
　　【番禺杂编木绵先花后叶紫赤色大如椀二月三月间花既谢蘂为绵有殻盛之彼人绩为衣裘唐汉中王瑀尝蚤朝闻笛声曰何故卧吹笛工惊谢附譲皇帝传】
　　次韵周穜惠石铫【周穜字仁熟御史秩之弟公先曽举充郓州敎授元祐三年穜上防乞以王安石配享神宗公两上章自劾乞正缪举之辠穜后由此致身从槖云】
　　铜腥铁涩不宜泉爱此苍然深且寛蟹眼翻波汤巳作龙头拒火柄犹寒姜新盐少茶初熟水渍云烝藓未干自古函牛多折足要知无脚是轻安
　　【陆羽茶经漉水其格以生铜铸之以备水湿韩石鼎联句龙头缩菌蠢又外苞干藓文中有暗浪惊淮南子函牛之鼎沸则蛾不得置一足焉后汉刘陶传犹举函牛之鼎絓纤柘之木周易鼎卦鼎折足楞严经心悟实相身意轻安】
　　次韵蒋頴叔【蒋颖叔名之竒宜兴人】
　　月明惊鹊未安枝一棹飘然影自随江上秋风无限浪枕中春梦不多时琼林花草闻前语罨画谿山指后期【公自注蒋诗记及第时琼林苑宴坐中所言且约同卜居阳羡】岂敢便为鸡黍约玊堂金殿要论思
　　【李白赠栁圆诗还同月下鹊三绕未安枝白乐天思家诗抱膝灯前影伴身异闻集书生姓卢者叹生世困厄吕翁取枕授之生俛首但记身入穴中荣适无比忽欠伸而寤主人蒸黄粱犹未熟也注互见前唐李商隐爱义兴之罨画溪遂葺居焉地志阳羡有六溪其三溪不知其处而六溪之中有荆溪则首受芜湖东至阳羡入海圻俗呼为罨画溪班固两都赋言语侍从之臣朝夕论思日月献纳】
　　龟山辩才师
　　此生念念浮云改寄语长淮今好在故人宴坐虹梁南新河巧出龟山背木鱼呼客振林莽铁凤横空飞防绘忽惊堂宇变雄深坐觉风雷生謦欬羡师游戏浮沤闲笑我荣枯弹指内尝茶看画亦不恶问法求诗了无碍千里孤帆又独来五年一梦谁相对何当来世结香火永与名山躬井硙
　　【泗州图经龟山在盱眙县东北周回四里髙十五丈新河在龟山南元丰七年发运使蒋之竒开置夹河自洪泽上至龟山六十里谓之新河杜诗铁凤森翶翔一曰铁凤庭中长竿也楞严经空生大觉中如海一沤发有漏微尘国皆依空所生沤灭空本无况复诸三有维摩经度千百劫犹如弹指】
　　赠潘谷【志林卖墨者潘谷余不识其人然闻其所为非市井人也墨既精妙而价不二士或不持钱求墨不计多少与之此岂徒然者哉余尝与诗云一朝入海寻李白空防人间画墨仙一日忽取欠墨钱劵焚之饮酒三日发狂浪走遂赴井死人下视之盖趺坐井中手尚持数珠也】
　　潘郎晓踏河阳春明珠白璧惊市人知望拜马蹏下胷中一斛泥与尘何似墨潘穿破褐琅琅翠饼敲元笏布衫漆黒手如龟未害氷壶贮秋月世人重耳轻目前区区张李争媸妍一朝入海寻李白空看人间画墨仙【晋阳秋潘岳为河阳令遍树桃李人号河阳一县花晋书夏侯湛与潘岳同舆接茵京都人谓之连璧又石崇与潘岳謟事贾谧谧毋广成君出崇岳降车路左望尘而拜庄子逍遥游宋人有善为不龟手之药者世世以洴澼絖为事张李张遇李庭珪也其墨为时所重见蔡君谟墨説杜子美送孔巢父诗巢父掉头不肯住东将入海随烟雾若逢李白骑鲸鱼道甫问讯今何如】
　　徐大正闲轩【徐大正字得之因其先君猷守黄州始从公游秦少游为作闲轩记】
　　氷蚕不知寒火防不知暑知闲见闲地巳觉非闲侣君看东坡翁懒散谁比数形骸堕醉梦生事委尘土蚤眠不见灯晩食或欺午卧看氊取盗坐视麦漂雨语希舌颊强行少腰脚偻五年黄州城不蹋黄州鼓人言我闲客置此闲处所问闲作何味如眼不自覩颇讶徐孝亷得闲能几许介子愿奉使翁归备文武应缘不耐闲名字挂庭宇我诗为闲作更得不闲语君如汗血驹转盻畧燕楚莫嫌銮辂重终胜盐车苦
　　【王子年拾遗记员峤山有氷蚕长七寸黒色有鳞角以霜雪覆之作蠒长一尺织为文锦入水不濡入火不燎东方朔十洲记有火林山山中有火防火浣布即火防毛为之有垢烧之即除古诗话王贞白寄郑谷诗火防重烧布氷蚕独蠒丝直须天上手裁作领巾披晋王献之传尝夜卧斋中有偷儿入其室盗物都尽献之徐曰偷儿青氊我家旧物可特置之羣偷惊走后汉髙凤传专精诵书妻尝之田曝麦于庭令凤防鸡时天暴雨而凤持竿诵经不觉潦水流麦妻还怪问凤方悟之晋殷仲堪传每云三日不读道徳论便觉舌本闲强杜子美诗年侵腰脚衰三国杨阜传曹洪置酒大防令女倡着罗縠之衣蹋鼓韩退之赠张十八诗不蹋晓鼓朝安眠聼逄逄楞严经若有见者去既花空旋合见眼若无见者出既翳空旋当翳眼汉武帝纪元光元年初令郡国举孝亷汉傅介子传元凤中介子以骏马监求使大宛因诏令责楼兰龟兹国尹翁归传田延年为河东太守行县至平阳悉召故吏亲临见之令有文者东有武者西阅数十人次到翁归独伏不起曰翁归文武兼备唯所施设】
　　蒜山松林中可卜居余欲僦其地地属金山故作此诗与金山元长老
　　魏王大瓠无人识种成何翅实五石不辞破作两大尊只忧水浅江湖窄我材濩落本无用虗名惊世终何益东方先生好自誉伯夷子路并为一杜陵布衣老且愚信口自比契与稷暮年欲学栁下惠嗜好酸咸不相入金山也是不覊人蚤嵗闻名晩相得我醉而嬉欲仙去旁人笑倒山谓实问我此生何所归笑指浮休百年宅蒜山幸有闲田地招此无家一房客
　　【荘子逍遥游惠子谓荘子曰魏王贻我大瓠之种我树之成而实五石以盛水浆其坚不能自举也剖之以为瓢则瓠落无所容荘子天地篇百年之木破为牺尊汉东方朔传初来上书文辞不逊髙自称誉上尝问朔曰先生视朕何如主朔曰陛下功徳陈五帝之上在三王之右诚得天下贤士公卿在位咸得其人譬若以季路为执金吾伯夷为京兆云云上廼大笑杜子美赴奉先诗杜陵有布衣老大意转拙许身一何愚窃比稷与卨韩退之酬卢云夫诗云夫吾兄有狂气嗜好与俗殊酸咸乂送惠师诗惠师浮屠者乃是不覊人浮休字出庄子刻意篇注屡见润州类集蒜山在江上説者云山多泽蒜故名一説蒜当作筹算之算周瑜诸葛亮尝防此山议拒曹操后有赤壁之胜时人以为其多算故名陆防诗云周郎计算清宵定是也张籍诗爱养无家客摭遗吕仙翁和大云寺僧诗曰三千里外无家客七百年来云水身】
　　王仲父哀辞【并引】
　　仁宗朝以制防登科者十五人轼沗冒时尚有富彦国张安道钱子飞呉长文夏公酉陈令举钱醇老王中父并轼与家弟辙九人存焉其后十有五年哭中父于宻州作诗吊之则子飞长文令举殁矣又八年轼自黄州量移汝海与中父之子沇之相遇于京口相持而泣则十五人者独三人存耳盖安道及轼与家弟而已呜呼悲夫乃复次前韵以遗沇之时沇之亦以辠谪家于钱塘云
　　生刍不独比前人束藁端能废谢鲲子达想无身后念吾衰不复梦中论已知毅豹为均死未识荆凡定孰存堪笑东坡痴钝老区区犹记刻舟痕
　　【后汉徐穉传郭林宗有母忧穉徃吊之置生刍一束于庐前而去众怪不知其故林宗曰此必南州髙士徐孺子也诗不云乎生刍一束其人如玉晋谢鲲传为太傅掾坐家僮取官藁除名荘子达生篇鲁有单豹岩居而水饮不与民共利行年七十而有婴儿之色不幸遇饿虎杀而食之有张毅者髙门悬薄无不走也行年四十而有内热之病以死豹养其内而虎食其外毅养其外而疾攻其内又田子方篇楚王与凡君坐少焉楚王左右曰凡亡者三凡君曰凡之亡也不足以防吾存则楚之存不足以存存由是观之则凡未始亡而楚未始存也吕氏春秋楚人有涉江者其剑自舟中坠于水遽刻其舟曰是吾剑所从坠也舟已行而剑不行若此求剑不亦惑乎】
　　蔡景繁官舍小阁【十九巻有和蔡海州石室诗蔡景繁名承禧临川人中嘉祐进士第自知雩都县神宗召对擢监察御史里行时吕惠卿参政事景繁极论其奸章言廷诤前后十数竟罢去又论用兵交趾不可与争旦夕利所遣北军难以深入论中人李宪不宜主兵柄皆人所难言者后出为淮南转运副使置司楚州东坡谪黄实在部内独拳拳慰藉行部访之制词示坡坡以简谢云此古人长短句诗也试勉继之晩即面呈又云寄惠竒篇伏读惊耸李太白自言名章俊语络绎间起正如此耳谨已和一首并藏箧中异日当奉呈也和篇皆失其传与景繁诸帖集亦不载后传其孙择言东坡自黄移汝以元丰七年至日过山阳登西阁时景繁方行部既赋此诗且以帖与景繁云西阁诗不敢不作然未敢便写板上阁名亦思之未有佳者蔡谟蔡廓名父子也晋宋间第一流辄以仰比公家不知可否坡帖云西阁而集本作东阁其义理晓然而误乃如此神宗元丰五年一新官制迁进廷臣六年以殿前司廨舍地为尚书省自令仆射以下至员外郎听事凡屋四千余间故诗云文昌新搆满鹓鸾都邑正喧収杞梓坡以十二月朔至泗州景繁以是月得疾卒坡为文祭之有云子有贤子汗血之骏天哀子穷以是馈赆景繁国史无传文集亦未之见子居厚事祐陵为谏官仕至户部侍郎】
　　使君不独东南美典刑尚记先君子戏嘲王叟短辕车肯为徐郎书纸尾三年弭节江湖上千首放懐风月里手开西【一作东】阁坐虚明目浄东谿照清泚素琴浊酒容一榻落霞孤鹜供千里大舫何时系门栁小诗屡欲书牕纸文昌新搆满鹓鸾都邑正喧収杞梓相逢一醉岂有命南来寂寞君归矣
　　【三国虞翻传孔融答书曰观子之治易乃知东南之美非徒防稽之竹箭也晋王导传妻曹氏性妒导宻营别舘以处众妾曹氏知之将徃焉导恐妾被辱遽命驾犹恐迟以所执麈尾柄驱牛而进蔡谟闻之戏导曰朝廷欲加公九锡导弗之觉但谦退而已谟曰不闻余物惟短辕犊车长柄麈尾南史蔡廓传为吏部尚书问中书令傅亮选事若悉以见付不论不然不能拜也亮以语录尚书徐羡之羡之曰黄门郎以下悉以委蔡自此上故宜共叅同异廓曰我不能为徐干木署纸尾遂不拜羡之小字干木汉天文志斗魁戴筐六星曰文昌宫唐百官志光宅元年改尚书省曰文昌防左传防二十六年如杞梓皮革自楚徃也韩退之赠张进士诗况当营都邑杞梓用不疑】
　　髙邮陈直躬处士画鴈二首【陈直躬偕之子也家故饶财而偕与其弟独喜学画其后伎日以进家日以微遂以为业士大夫既喜其画且爱其为人徃徃称之直躬亦世其学云见髙邮志】
　　野鴈见人时未起意先改君从何处看得此无人态无乃槁木形人禽两自在北风振枯苇微雪落璀璀惨淡云水昏晶荧沙砾碎弋人怅何慕一举渺江海
　　众禽事纷争野鴈独闲洁徐行意自得俯仰若有节我衰寄江湖老伴杂鹅鸭作书问陈子晓景画苕霅依依聚圆沙稍稍动斜月先鸣独鼓翅吹乱芦花雪
　　和王斿二首【公自注斿平甫子按王斿字元龙父安国字平甫介甫之弟防敏悟以文章称于世神宗赐对问卿兄秉政外论谓何曰恨知人不明聚敛太急耳为秘阁校理屡以新法力諌其兄恶吕惠卿之奸数摧抑之惠卿得政因郑侠上书遂防平父夺官放归田里年四十七复官命下而卒】
　　异时长怪谪仙人舌有风雷笔有神闻道骑鲸游汗漫忆尝扪虱话悲辛气吞余子无全目诗到诸郎尚絶伦白髪故交空掩巻泪河东注问苍旻
　　【曽巩杂识王平父熙寜癸丑嵗宿直崇文舘梦有要之至海上见水中宫殿其中乐作笙箫鼓吹之伎甚众题其宫曰灵芝宫平父欲与俱徃有人在宫侧隔水曰时未至且令去他日迎之至此怳惚梦觉时禁中巳鸣钟平父自是颇负不凡为诗曰万顷波涛木叶飞笙箫宫殿号灵芝挥毫不似人间世长乐钟来梦觉时晋苻坚载记桓温入闗王猛诣之一面谈当世之事扪虱而言李白赠张镐诗扪虱对桓公愿得论悲辛孙绰天台山赋投刃皆虚目牛无全选诗惊雀无全目世説顾长康拜桓宣武墓人问曰卿凭重桓乃尔哭之状其可见乎顾曰鼻如广莫长风眼如悬河决溜或曰声如震雷破山泪如倾河注海杜子美诗犹有泪成河经天复东注尔雅春为苍天夏为昊天秋为旻天冬为上天】
　　嫋嫋春风送度闗娟娟霜月照生还迟留嵗暮江淮上来往君家伯仲间未厌氷滩吼新洛且看松雪媚南山野梅官栁何时动飞盖长桥待子闲
　　【新洛汴渠旧引黄河元丰中始引洛水易之谓之清汴或谓之新洛杜甫西郊诗市桥官栁细江路野梅香】次韵张琬【是时有两张琬一韩城人父升枢宻使归老嵩少元祐初琬自齐州倅求便亲飬两易卫尉丞以才擢知秀州崇寜间为广东转运副使移京东西路又一鄱阳人治平二年登第诗中有临淮自古多竒士之句临淮乃泗邑疑自有一张琬而二人者皆非也姑载于此以俟知者正之】
　　新洛霜余两岸隆尘埃举袂识西风临淮自古多名士樽酒相连【一作从】乐寓公半日偷闲歌啸里百年暗尽徃来中知君不向穷愁老尚有清诗气吐虹
　　【礼记诸侯不臣寓公史记虞卿传非穷愁不能著书欧阳公诗昔年叨入武成宫曽见挥毫气吐虹】
　　次韵王定国南迁囬见寄
　　土晕铜花蚀秋水要须悍石相砻砥十年氷蘗战膏粱万里烟波濯纨绮归来诗思转清激百丈空潭数鲂鲤逝将桂浦撷兰荪不记槐堂収剑履郤思庾岭今何在更説彭城真梦耳【公自注来诗述彭城旧游】君知先竭是甘井我愿得全如苦李妄心不复九回肠至道终当三洗髓广陵阳羡何足较【公自注余买田阳羡来诗以为不如广陵】只有无何真我里乐全老子今禅伯【公自注谓张安道也定国其婿】掣电机锋不容拟心通岂复问云何印可聊须答如是相逢为我话留滞桃花春涨孤舟起
　　【李贺长平箭头诗凄凄古血生铜花白乐天诗三年为刺史饮氷复食蘗国语膏粱之性难以力正汉班固传在于绮襦纨袴之间非其好也荘子山木篇直木先伐甘井先竭苦李用王戎语注巳见汉武洞防记东方朔游于鸿防之泽有黄眉翁语朔曰吾却食巳九千嵗三千年一反骨洗髓三千年一剥肉伐毛吾生巳三洗髓五伐毛矣荘子应帝王出六极之外游无何有之郷金刚经云何降伏其心又诸菩萨应如是住如是降伏其心世説世尊黙然则为许可汉沟洫志杜钦説王凤曰来春桃花水盛必羡溢】
　　赠梁道人
　　采药壶公处处过笑看金狄手摩挲老人大父识君久造物小儿如子何寒尽山中无歴日雨斜江上一渔蓑神仙防短多官府未厌人间醉踏歌
　　【壶公费长房事金狄蓟子训事竝巳见史记封禅书李少君尝从武安侯饮坐中有九十余老人少君乃言与其大父游射处老人为儿时从其大父识其处一坐尽惊景龙文舘记杜审言好大言临终宋之问徃之乃曰甚被造物小儿相苦仆在世久压公等今死固当慰人心但恨不见替人耳唐书本传云造化小儿又互见前唐人诗山中无歴日寒尽不知年青琐集赠采莲公诗八十仙翁今钓客一纶一艇一渔蓑韩退之记梦诗乃知仙人未贤圣防短凭愚邀我敬续仙传蓝采和每于城市持大拍板常醉踏歌行则振靴言踏踏歌蓝采和】
　　雍秀才画草虫八物
　　促织
　　月丛号耿耿露叶泣漙漙夜长不自暖那忧公子寒【古诗明月皎夜光促织鸣东壁诗国风零露漙兮又为公子裳】
　　蝉
　　蜕形浊污中羽翼便翾好秋来闲何濶已抱寒茎槁【淮南子蝉饮不食三十日而蜕汉诸葛丰传为司校尉刺举无所避京师为之语曰闲何濶逢诸葛】
　　虾蟇
　　睅目知谁瞠皤腹空自胀慎勿困蜈蚣饥虵不汝放【左传宣二年宋城华元为植廵功城者讴曰睅其目皤其腹小説世有画蜈蚣虾蟇虵三物为图者谓蜈蚣畏虾蟇虾蟇畏虵而虵复畏蜈蚣也今以三物聚而为一虽有相吞噬之意无敢先之者盖更相制伏去一则能肆其毒焉】
　　蜣蜋
　　洪钟起暗室飘瓦落空庭谁言转丸手能作殷牀【一作雷】声
　　【荘子外物篇虽有忮心者不怨飘瓦荘子蜣蜋之智在于转丸】
　　天水牛
　　两角徒自长空飞不服箱为牛竟何事利吻穴枯桑【诗小雅睆彼牵牛不以服箱选诗枯桑知天风】
　　蝎虎
　　跂跂有足虵脉脉无角龙为虎君勿笑食尽虿尾虫【汉东方朔传臣以为龙又无角谓之为虵又有足跂跂脉脉善缘壁再见左传昭四年郑子产作邱赋国人谤之曰其父死于路巳为虿尾】
　　蜗牛
　　腥涎不满殻聊足以自濡升髙不知回竟作黏壁枯
　　鬼蝶【酉阳杂爼鬼蝶一足着木如干木叶】
　　双眉巻铁丝两翅晕金碧初来花争妍忽去鬼无迹
　　泗州南山监仓萧渊东轩二首
　　偶随樵父采都梁【公自注南山名都梁山出都梁香故也】竹屋松扉试乞浆但见东轩堪隐几不知公子是监仓溪中乱石墙垣古山下寒蔬匕箸香我是江南旧游客挂冠知有老萧郎
　　【古乐府行胡从何方列国持何来毺防五木香迷迭艾纳及都梁白乐天诗能文好饮老萧郎身似浮云鬓似霜】
　　北望飞尘苦昼霾洗心聊复寄东斋珍禽声好犹思越野橘香清未过淮有信微泉来逺岭无心明月转空阶一官仓庾真堪老坐看松根落断崖
　　【诗国风终风且霾尔雅风而雨土曰霾史记陈轸传凡人之思故在其病也彼思越则越声不思越则楚声周礼橘逾淮而北为枳史记平凖书居官者以为姓号注仓氏庾氏是也再见】
　　泗州除夜雪中黄师是送酥酒二首【自此诗以下至书刘君射堂凡七诗墨迹刻于成都府治续帖中其后防云过泗州作此数诗偶此佳纸精墨写之以遗旌徳君元丰八年正月十日东坡居士书旌徳盖王夫人也墨迹刻本与集本间有不同今皆从刻石本黄师是名实】
　　暮雪纷纷投碎米春流活活【一作咽咽】走黄沙旧游似梦徒能説迁【一作逐】客如僧岂有家冷砚欲书先自冻孤灯何事独成【一作生】花使君半夜分酥酒惊起妻孥一笑哗闗右土酥黄似酒扬州云液却如酥欲从元放觅拄杖忽有麴生来坐隅对雪不堪令饱暖隔船应巳厌歌呼明朝积玉深三尺髙枕牀头尚一壶
　　【杜诗金城土酥净如练土酥者彼中酥名云液扬之公厨酒名也神仙传孔元放与客防饮元放作令以杖拄地手把杖倒竪头下足上一手持杯倒饮之人莫能为也或曰即左元放一説左慈字元放孙讨逆欲杀之慈着木履拄一竹杖徐徐而行讨逆着鞭防马终不能及见太平广记开天传信记叶法善有道术一日与朝士防元真观忽有一人叩门称麴秀才未及延接巳突入座中少年美风姿语论不凡叶疑其非人潜飞小剑击之应手堕地乃一酒榼中有美醖共饮之同坐皆曰麴生风味不可忘】
　　章钱二君见和复次韵答之
　　黄昏巳作风翻絮半夜犹惊月在沙照汴玉明佛刹隔淮云海暗人家来牟有信迎三白薝卜无香散六花欲唤阿咸来守嵗林乌枥马鬬讙【一作喧】哗
　　【酉阳杂爼花少六出者惟栀子花六出陶贞白言即西域薝卜花杜子美杜位宅诗守嵗阿戎家椒盘已颂花盍簮喧枥马列炬散林鸦按杜诗诸本皆云守嵗阿戎家独谢无逸手抄陈无巳所校本作阿咸盖子美于杜位为宗从故当用阿咸事也无已云太清本】
　　分无纤手裁春胜更有新诗防蜀酥醉里氷髭失缨络梦囬布被起亷隅君应旅睫寒生晕我亦饥肠夜自呼明日南山春色动不知谁佩紫微壶
　　【观音普门品经即解颈众寳珠缨络而以与之南山在泗州盱眙县自泗州过淮即米元章所谓东南第一山也紫微壶事未详然杜牧之独酌诗云独佩一壶游秋毫太山小牧之终中书舎人开元元年改中书省曰紫微疑用此句】
　　正月一日雪中过淮谒客回作二首
　　十里清淮上长堤转雪龙氷崖落屐齿风叶乱裘茸万顷穿银海千寻渡玉从来修月手合在广寒宫【左传僖五年晋士蒍赋曰狐裘尨茸一国三公吾谁适从汉刘向传始皇骊山以水银为江海酉阳杂爼太和中郑仁本弟仁表游嵩山迷路见一人枕一襆物而坐因问之乃云君知月七寳合成乎常有八万二千户修之我乃其一也十洲记冬至月伏于广寒之宫飬魄于广寒之地】
　　攒眉有底恨得句不妨清霁雾开寒谷饥鸦舞雪城桥声春市散塔影暮淮平不用残灯火船牕夜自明
　　书刘君射堂【集本云刘乙新作射堂公自注乙父尝知眉州】
　　兰玉当年刺史家防鞬驰射笑穿花而今白首闲骢马只有清樽照画虵寂寂小轩蛛网遍隂隂垂栁鴈行斜手柔弓燥春风后置酒看君中防牙
　　【后汉董卓传膂力过人双帯两鞬左右驰射鲍明逺诗氊帯佩双鞬杜子美诗使君五马一马骢晋书乐广传有亲賔久阔不复来广问其故答曰前在坐防赐酒方欲饮杯中有虵影意甚恶之既饮而疾于时河南防事壁上有角漆画作虵广意杯中虵即角影也复置酒于前处谓客曰酒中复有所见否答曰所见如初广乃告其所以客豁然意解沈疴顿愈魏文帝典论嵗之暮春勾芒司节和风扇物弓燥手柔草浅兽肥与族兄子丹猎于邺西终日手获麞鹿九雉三十后汉吕布传植防于营门谓袁术将纪灵曰请君观布射防小支中者当各解兵不中可留决鬬布一发正中防支灵等皆惊曰将军天威也明日复欢防然后罢】
　　孙莘老寄墨四首
　　徂徕无老松易水无良工珍材取乐浪妙手惟潘翁【公自注潘谷作墨杂用髙丽煤】鱼胞熟万杵犀角盘双龙墨成不敢用进入蓬莱宫蓬莱春昼永玉殿明房栊金牋洒飞白瑞雾萦长虹遥怜醉常侍一笑开天容
　　【诗鲁颂徂徕之松新甫之柏墨谱唐有祖氏易水人世为墨官又李庭珪父子张遇皆易水人嗣为南唐墨官汉地理志乐浪郡武帝元封三年开应劭曰故朝鲜国也文房四谱韦仲将墨法云烟一斤好胶五两浸梣皮汁中下铁臼捣三万杵多尤善又造墨法有使鲤鱼胞者王辟之渑水燕谈蔡君谟评墨云李廷珪张遇墨著名当时其制有进贡供堂剑脊圆握其面多龙文唐地理志改东内为蓬莱宫杜子美莫相疑行忆献三赋蓬莱宫书苑飞白书者汉蔡伯喈见鸿都役人以垩帚成字心有悦焉归而为飞白之书唐太宗作飞白字赐羣臣或乗醉争取于帝前散骑常侍刘洎登帝牀引手得之帝笑曰昔闻媫妤辞辇今见常侍登牀】谿石琢马肝剡藤开玉版嘘嘘云雾出奕奕龙蛇绾此中有何好秀色纷满眼故人归天禄古漆窥蠧简隃麋给尚方老手擅编刬分余幸见及流落一叹赧
　　【汉武帝时外国献马肝石砚谱端州深溪之石其色紫如马肝者为上舒元舆悲剡溪古藤文剡溪上多古藤株枿谿中多纸工擘剥皮肌以给其业异日过数十百郡洎东雒西雍歴见书文者皆以剡纸相夸汉扬雄传校书天禄阁三辅故事天禄阁在大殿北以藏秘书晋束晳传太康二年汲郡人不准盗发安厘王冢得竹书数十车铜剑一枚漆书皆科斗字汉官仪尚书丞郎月赐赤管大笔一双隃麋墨一丸韩退之诗文章绍编刬】我贫如饥防长夜空齩齧瓦池研灶煤苇管书柿叶近者唐夫子逺致乌玉玦【公自注唐林夫寄张遇墨半丸】先生又继之圭璧烂箱箧晴牕洗砚坐虵蚓稍蟠结便有好事人敲门求醉帖
　　【孟东野吊卢殷诗故书穷防齧狼籍一室间唐郑防好书常苦无纸慈恩寺贮杮叶数屋防日取肄书嵗久殆遍法书苑僧懐素善草书常作醉帖】
　　吾穷本坐诗久服朋友戒五年江湖上闭口洗残债今来复稍稍快痒如爬疥先生不讥诃又复寄诗械幽光发竒思防黮出荒怪诗成自一笑故疾逢鰕蟹
　　【白乐天斋戒诗诗债填还亦欲平又多生债负是歌诗韩退之诗惬兴剧爬疥杜牧之读韩杜集诗杜诗韩笔愁来读似倩麻姑痒处防黮见卫恒四体书势一本作防防】
　　留题兰臯亭
　　雪后东风未肯和叩门迁客夜经过不知旧竹生新笋但见清伊换浊河无复徃来乗下泽聊同笑语説东坡明年我亦开三径寂寂兼无雀可罗
　　【下泽车用后汉马援传语注再见东坡白乐天谪忠州州有东坡屡作诗以言之故公在黄州亦作东坡乃乐天之遗意也又白诗园荒惟有薪堪采门冷兼无雀可罗】
　　和人见赠
　　只写东坡不著名此身巳是一长亭壮心无复春流起衰鬓从教病叶零知有雪儿供笔砚应嗤灶妇洗盆缾回来索酒公应厌京口新传作客经
　　【王子韶鸡跖集唐韩定酬马彧诗曰盛德好将银笔述丽词堪与雪儿歌马问雪儿歌事韩曰雪儿李宻歌姬也每賔僚文章竒丽者即付使歌之礼记奥者老妇之祭也盛于盆尊于缾】
　　和田仲宣见赠
　　头白江南醉司马寛心时复唤殷兄寒潮不应淮无信客路相随月有情未许低头拜东野徒言共饮胜公荣好诗恶韵那容和刻烛应须便置觥
　　【醉司马白乐天也白自号醉吟先生尝谪江州司马白嵗日家宴诗犹有夸张少年处笑呼张丈唤殷兄晋王戎传尝与阮籍饮时刘昶在坐籍以酒少酌不及昶昶无恨色戎异之他日问籍曰彼何如人也答曰胜公荣不可不与饮若减公荣则不敢不共饮惟公荣可不与饮昶字公荣】
　　和王胜之三首
　　城上湖光暖欲波美人唱我踏春歌鲁公賔客皆诗酒谁是神仙张志和
　　【异闻集邢凤之子梦一美人歌踏阳春之曲曰踏阳春人间二月雨和尘阳春踏尽秋风起愁尽人间白髪人酉阳杂爼元和初有士人因醉卧防中及醒见古屏上妇人悉于牀前踏歌歌曰长安女儿踏春阳无处春阳不断肠士人惊叱之忽然上屏续仙传元真子姓张名志和鲁国公顔真卿与之友善真卿为湖州刺史与门客防饮乃唱和为渔父词其首唱即志和之词曰西塞山边白鹭飞桃花流水鳜鱼肥青篛笠绿蓑衣斜风细雨不湏归真卿与陆鸿渐徐士衡李成矩共唱和二十五首逓相夸尚又互见十七巻过贾収水阁诗注】齐醸如渑涨绿波公诗句句可弦歌流觞曲水无多日更作新诗继永和
　　【左传昭十二年晋侯以齐侯宴投壶齐侯举矢曰有酒如渑有肉如陵寡人中此与君代兴李白诗风来绿酒生微波史记孔子世家诗三百篇孔子皆弦歌之王羲之传与同志宴集于山隂之兰亭自为叙曰永和九年暮春之初防于兰亭修褉事也故列叙时人录其所述兰亭曲水诗集云一十一人诗两篇成一十五人一篇成一十六人诗不成各罚酒一觥】
　　要知太守怜孤客不惜阳春和俚歌坐睡樽前呼不应为公雕琢损天和
　　【宋玉对楚王问客有歌于郢中者其始曰下里巴人国中属而和者数千人其为阳春白雪属而和者数十人韩退之石鼎联句序二子坐睡及觉日已上后汉刘寛尝讲经于灵帝前被酒坐睡】
　　记梦【并叙】
　　乐全先生梦人以诗三篇示之字皆旁行而不可识旁有人道衣古貎为读其中一篇云人事且常在留质悟圆闲凡四句觉而忘其二以告其客苏轼轼以私意广之云
　　圆闲有物物闲空岂有圆空入井中不信天形真个様故应眼力自先穷连环易【一作已】解如神手万窍犹号未济风稽首问公公大笑本来谁碍更求通
　　【楞严经凿井求水出土一尺于中则有一尺虚空此空若因土出则出时应见空入若土先出无空入者云何虚空因土而出王注昔言天者有浑天有宣夜有盖天其论天形之説各异战国防秦昭王尝遣使者遗君王后玉连环曰齐多知而解此环不后以示羣臣羣臣不知解后引椎椎破之谢秦使曰谨以解矣荘子天下篇连环可解也我知天之中央】
　　寄蕲簟与蒲传正【蒲传正名宗孟阆州新井人尝以书寄东坡云晩年学道有所得坡答之曰闻所得甚髙然有二事持劝一曰慈二曰俭此诗云雾帐银床牙籖玉局云云亦可见其奉飬矣坡女侄归其子澈传正守长安其妇冬月闭户以酥滴花菓设客一客二十饤用巳輙更以此诸妇滴酥日夜不辍】
　　兰谿美箭不成笛离离玉筯排霜脊千沟万缕自生风入手未开先惨栗公家列屋闲蛾眉珠帘不动花隂移雾帐银牀初破睡牙籖玉局坐弹棊东坡病叟长覊旅冻卧饥吟似饥防倚頼春风洗破衾一夜雪寒披故絮火冷灯青谁复知孤舟儿女自嚘吚皇天何时反炎燠愧此八尺黄琉璃愿君浄扫清香阁卧聼风漪声满榻习习还从两腋生请公乗此朝阊阖
　　【蕲春地志蕲水县汉蕲春地也宋永嘉中立浠水县唐改为兰溪县又改曰蕲水兰溪源出苦竹山笛竹生罗田县山中蕲竹亦生于此用以为簟韩退之送李愿序曲眉丰颊粉白黛绿者列屋而闲居诗国风螓首蛾眉巧笑倩兮晋周顗传王敦籍顗家得素簏数枚盛故絮而巳晋呉隐之字处黙虽居清显禄赐皆颁亲族冬月无被澣衣乃披其絮孙樵迎春奏冻切人骨阗阗慼慼灯青火白门无蹏辙迹韩退之郑羣赠簟诗蕲州笛竹天下知郑君所寳尤瓌竒携来当昼不得卧一府传看黄琉璃又谁谓故人知我意巻送八尺含风漪説文楚人名门曰阊阖阊阖天门也汉司马相如传云排阊阖入帝宫】
　　寄怪石石斛与鲁元翰
　　山骨裁方斛江珍拾浅滩清池上几案碎月落杯盘老去懐三友平生困一箪坚姿聊自儆秀色亦堪餐好去髯卿舎凭将道眼看东坡最后供霜雪照人寒
　　【陆士衡罗敷歌鲜肤一何润秀色若可餐王维六祖禅师碑弟子曰神防遇师于晩景闻道于中年虽末后供乐最上乗东坡杂记有怪石供后怪石供二篇】
　　渔父四首
　　渔父饮谁家去鱼蟹一时分付酒无多少醉为期彼此不论钱数
　　渔父醉蓑衣舞醉里却寻归路轻舟短棹任斜横醒后不知何处
　　渔父醒春江午梦断落花飞絮酒醒还醉醉还醒一笑人间今古
　　渔父笑轻鸥举漠漠一江风江边骑马是官人借我孤舟南渡
　　【杜子美诗江天漠漠鸟飞去又诗剑外官人冷韩退之王君墓志一女怜之必嫁官人不以与凡子】





　　施注苏诗巻二十二
　　钦定四库全书
　　施注苏诗巻二十三
　　宋　苏轼　撰
　　施元之原注
　　武进邵长蘅删补
　　诗四十八首
　　【起常州居住洎赴登州道中作是嵗元丰乙丑先生年五十　施注缺今补】
　　李宪仲哀词【并引】
　　同年友李君讳惇字宪仲贤而有文不幸早世轼不及与之游也而识其子廌有年矣廌自阳翟见予扵南京泣曰吾祖母边母马前母张与君之防皆未贫不敢以饥寒为戚顾四防未举死不瞑目矣适会故人梁先吉老闻余当归耕阳羡以绢十匹丝百両为赆辞之不可乃以遗廌曰此亦仁人之餽也既又作诗以告知君与廌者庻防皆有以助之荐年二十五其文晔然气节不凡此岂终穷者哉
　　大梦行当觉百年特未满遑哀巳逝人长眠寄孤馆念我同年生意长日月短盐车困骐骥烈火废圭瓉后生有竒骨出语已精悍萧然野鹤姿谁复识中散有生寓大块死者谁不窽嗟君独久客不识黄土暖推衣助孝子一溉滋汤旱谁能脱左骖大事不可缓
　　【荘子齐物论觉而后知其梦也且有大觉而后知大梦也野鹤用嵇绍事见十二巻京师哭任遵圣诗注荘子大宗师大块载我以形劳我以生佚我以老息我以死西汉杨王孙报祈侯书曰乃得归土就其真宅由是言之焉用久客详见十六巻逰桓山会者十人诗注嵇康飬生论为稼于汤世偏有一溉之功者虽终焦烂必一溉者后枯然则一溉之益固不可诬礼记檀弓孔子之卫遇旧馆人之防入而哭之哀出使子贡脱骖而赙之史记管晏传越石父贤在缧绁中晏子解左骖赎之】
　　赠眼医王生彦若
　　鍼头如麦芒气出如车轴闲关络脉中性命寄毛粟而况清净眼内景含天烛琉璃贮沆瀣轻脆不任触而子扵其闲往来施锋镞笑谈纷自若观者颈为缩运鍼如运斤去翳如拆屋常疑子善幻他伎杂符祝子言吾有道此理君未瞩形骸一尘垢贵贱两草木世人方重外妄见瓦与玉而我初不知刺眼如刺肉君防目与翳是翳要非目目翳茍二物易分如麦菽宁闻老农夫去草更伤谷鼻端有余地肝胆分楚蜀吾于五轮闲荡荡见空曲如行九轨道并驱无击毂空花谁开落明月自朏【音斐】朒【女六切】请问乐全堂忘言老尊宿【公自注彦若乐全先生门下医也】
　　【素问鍼头如芒气出如筐黄庭经有内景外景楚词逺逰餐六气而饮沆瀣张衡思元赋噏青岑之玉醴兮餐沆瀣以为张注沆瀣北方夜半气也庄子徐无鬼郢人垩漫其鼻端若蝉翼匠石运斤成风聼而斲之尽垩而鼻不伤再见韩退之髙闲上人序吾闻浮屠人善幻多技能汉书张骞传犛靳人注仝幻即今吞刀吐火植种木屠人戳马之术皆是荘子逹生其巧一也而有所矜则重外也凡外重者内拙五轮眼科常谈周礼经涂九轨诗国风并驱从两肩兮楞严经亦如翳人见空中花翳病若除花于空灭释名朏月未盛明也魄月始生魄然也注承大月月生三日谓之魄承小月月生谓之朏又晦而月见西方谓之朓朔而见东方谓之缩朒朓健行貌缩朒迟貌】
　　与欧育等六人饮酒
　　忽惊春色二分空且防樽前半丈红苦战知君便白羽倦游怜我忆黄封年来齿髪老未老此去江淮东复东记取六人相会处引杯防剑坐生风
　　【家语子路曰赤羽若日白羽若月按赤白羽指箭羽也欧育武将故云黄封辇下以黄封酒为贵盖重内酝也李贺诗紫丝竹防骢马小家住钱塘东复东杜子羙诗防剑引杯长再见】
　　观杭州钤辖欧育刀剑战袍
　　青绫衲衫暖衬甲红线勒帛光绕胁秃襟小袖雕鹘盘大刀长剑龙蛇柙两军鼓噪屋瓦坠红尘白羽纷相杂将军恩重此身轻笑履锋铓如一挿书生只肯坐帷幄谈笑毫端弄生杀叫呼击鼓催上竿猛士应怜小儿黠试问黄河夜偷渡掠面惊沙寒霎霎何如大舰日髙眠一枕清风过苕霅
　　【李贺诗秃襟小袖调鹦鹉后汉光武纪城中亦鼓噪而出中外合埶震呼动天地会大雷风屋瓦皆飞史记赵奢传秦军鼔噪勒兵武安屋瓦尽震】
　　王伯敡所藏赵昌画四首【欧阳归田録近世名画赵昌画冩生逼真而笔法较俗殊无古人格致然时亦未有其比图画见闻志赵昌字昌之广汉人工画花果时称絶伦】
　　梅花
　　南行渡关山沙水清练练行人巳愁絶日暮集防霰慇懃小梅花髣髴吴姬面暗香随我去囘首惊千片至今开画图老眼凄欲幽懐不可写归梦君家倩
　　【诗小雅如彼雪先集唯霰】
　　黄葵
　　弱质困夏永竒姿苏晓【一作晩】凉低昻黄金杯照曜初日光檀心自成晕翠叶森有芒古来写生人妙絶谁似昌晨妆与午醉真态含隂阳君防此花枝中有风露香
　　芙蓉
　　清飚巳拂林积水渐收潦溪边野芙蓉花水相媚好坐防池莲尽独伴霜菊槁幽姿强一笑莫景廹摧倒凄凉似贫女嫁晩惊衰早谁写少年容樵人剑南老
　　【赵昌自题其画云剑南樵叟】
　　山茶
　　萧萧南山松黄叶陨劲风谁怜儿女花散火冰雪中能传歳寒姿古来惟邱翁赵叟得其妙一洗胶粉空掌中调丹砂染此鹤顶红何湏夸落墨独赏江南工
　　【图画见闻志邱文播汉州人画品降髙赵軰后名潜又徐熈钟陵人世为江南仕族熈识度闲放以髙雅自任善画花木禽鸟自作翠防堂记云落笔之际未尝以傅色晕淡细碎为工李后主特爱重其画开寳末归朝悉贡上朝廷藏之秘府】
　　寄吴徳仁兼简陈季常
　　东坡先生无一钱十年家火烧凡铅黄金可成河可塞只有霜防【一作鬓】无由元龙邱居士亦可怜谈空说有夜不眠忽闻河东师子吼柱杖落手心茫然谁似濮阳公子贤饮酒食肉自得仙平生寓物不留物在家学得防家禅门前罢亚十顷田清溪绕屋花连天溪堂醉卧呼不醒落花如雪春风颠我逰兰谿访清泉巳办布袜青行纒稽山不是无贺老我自兴尽回酒船恨君不识顔平原恨我不识元鲁山铜驼陌上防相见握手一笑三千年
　　【汉书郊祀志栾大言臣之师曰黄金可成而河决可塞不死之药可得仙人可致也王注龙邱居士指陈季常河东师子事有王防者字逹观本嘉州犍为人旧在江南武昌居名天常尝从先生逰逹观为坡公言季常之妻栁氏最悍妒毎季常设客有声妓栁氏则以杖击照壁大呼客至为散去濮阳公子吴徳仁也唐书顔真卿为平原太守安禄山反河朔尽陷唯真卿城守具备元宗闻之喜曰朕不识真卿何如人所为得如此元徳秀字紫芝为鲁山令苏元明谓人曰吾不幸生衰俗所不耻者识元紫芝铜驼用索靖语详十五巻百歩洪诗注】
　　题王逸少帖
　　颠张醉素両秃翁追逐世好称书工何曽梦见王与钟妄自粉饰欺盲聋有如市倡抹青红妖歌嫚舞儿童谢家夫人淡丰容萧然自有林下风天门荡荡惊跳龙出林飞鸟一扫空为君草书续其终待我他日不忩忩【汉书窦田传蚡已罢朝出止车门召御史大夫韩安国载怒曰与长孺共一秃翁何为首防両端世说谢遏絶重其姊张元常称其妹有济尼者并逰张谢二家人问其优劣答曰王夫人神情散朗故有林下风气頋家妇清心玉映自是闺房之秀王夫人谢道韫也汉礼乐志天门开詄荡荡书评王右军书字势雄强如龙跳天门虎卧鳯阁又张旭草书如惊蛇入草飞鸟出林忩忩用张伯英忩忩未暇草书语再见】
　　书林逋诗后【逋字君复杭州钱塘人仁宗赐谥和靖先生】
　　吴侬生长湖山曲呼吸湖光饮山緑不论世外隐君子佣奴贩妇皆冰玉先生可是絶俗人神清骨冷无由俗我不识君曽梦见瞳子了然光可烛遗篇妙字防防有歩绕西湖防不足诗如东野不言寒书似西台差少肉平生髙节已难继将死防言犹可録自言不作封禅书更肻悲吟白头曲【公自注逋临终诗云茂陵异日求遗草犹喜初无封禅书】我笑吴人不好事好作祠堂傍修竹不然配食水仙王一盏寒泉荐秋菊【西台御史李建中善真行字】
　　和仲伯逹
　　归山歳月苦无多尚有丹砂奈老何绣谷只应花自染镜潭长与月相磨君方傍海防初日我巳横江击素波人不我知斯我贵不湏雷雨起龙梭
　　【汉武帝秋风词横中流兮扬素波箫鼓鸣兮发棹歌晋陶侃传侃少时渔于雷泽网得一织梭以挂于壁有顷雷自化为龙而去】
　　春日
　　鸣鸠乳燕寂无声日射西牕泼眼眀午醉醒来无一事只将春睡赏春晴
　　赠袁陟【袁陟字世弼豫章人自号遯翁有集十巻嘉祐间终秘书丞】
　　是身如虚空万物皆我储胡为强分别百金买田庐不见袁夫子神马载尻舆逰乎无何有一饭不愿余官湖为我池学舎为我居何以遗子孙此身自籧篨薫风暗杨栁秋水静芙蕖应观我知子不怪子知鱼
　　【荘子大宗师浸假而化予之尻以为轮以神为马予因而乗之岂更驾哉又防于无何有之乡栁子厚赠江华长老诗一饭不愿余跏趺便终夕后汉逸民传刘表谓厐公曰先生若居畎亩而不肻官禄何以遗子孙乎厐公曰世人皆遗之以危今独遗之以安唐韵籧篨籚防一曰麤竹席也知鱼用荘子语屡见】
　　苏子容母陈夫人挽词【名颂字子容元祐中为尚书左丞】
　　苏陈甥舅真冰玉正始风流起頽俗夫人髙节称其家凛凛寒松映修竹鸡鸣为善日日新八十三年如一晨岂惟室家宜夀母寔与朝廷生异人防躯狥国乃吾子三仕何曽知愠喜不湏拥笏彊垂鱼视我去来皆梦尔诵诗相挽真区区墓碑千字多遗余他年太史取家传知有班昭续汉书
　　【尔雅谓我舅者吾谓之甥晋书卫玠传玠妻父乐广有海内重名议者以为妇公冰清女壻玉润又王敦镇豫章长史谢鲲先雅重玠敦谓鲲曰昔王辅嗣吐金声于中朝此子复玉振于江表防言之绪絶而复续不意永嘉之末复闻正始之音何平若在当复絶倒又互见十三十五巻诗注诗鲁颂鲁侯燕喜令妻夀母韩退之曺成王碑王之遭诬在理念太妃老将惊而戚出则囚服就辨入则拥笏垂鱼后汉列女传班昭字恵班彪之女也兄固着汉书其八表及天文志未及竟而卒和帝诏昭就东观藏书阁踵而成之又汉书始出多未能通者同郡马融伏于阁下从昭受读】
　　归冝兴防题竹西寺三首【冝兴常州属县竹西寺在扬州杜牧诗谁知竹西路歌吹是扬州再见】
　　十年归梦寄西风此去真为田舍翁剰觅蜀冈新井水要防乡味过江东
　　【唐地理志扬州节度使杜亚自江都西循蜀冈之右引陂趋城按蜀冈有井陆羽品为第五泉相传与岷江相通故先生曰乡味江东指常州】
　　道人劝饮鸡苏水童子能煎莺粟汤暂借藤床与瓦枕莫教孤负竹风凉
　　【本草水苏紫苏假苏三种各异水苏一名鸡苏再见莺粟本草名罂子粟一名米囊子秋种冬生嫩苖作蔬甚佳其实形如酒罂中有细米极白可煮粥江东人呼千叶者为丽春花或谓是罂粟别种非也其花变态本自不常有白者红者紫者粉红者杏黄者半红半紫半白者艳丽可爱故曰丽春又曰赛牡丹曰锦被花详见防黙斋花谱】
　　此生已觉都无事今歳仍逢大有年山寺归来闻好语野花嗁鸟亦欣然
　　【唐王维因赦拜官诗云花迎喜气皆知笑鸟识欢心亦解歌按通鉴元祐六年侍御史贾易劾轼元丰末在扬州闻先帝厌代作诗无人臣礼先生辨题诗劄子云是歳三月六日闻先帝遗诏举哀挂服了当当迤逦往常州至五月初因往扬州竹西寺见百姓父老十数人道旁语笑一人以手加额云见说好个少年官家臣寔喜闻百姓讴歌吾君之子出于至诚又是时臣初得请归耕常州盖将老焉而淮浙闲所在丰熟因作诗云此身已觉都无事今歳仍逢大有年山寺归来闻好语野花嗁鸟亦欣然盖喜闻此语故作诗书之当途僧舎壁上若稍有不善之意岂敢书壁上以示人乎又其时去先帝上仙已及两月决非山寺归来始闻之语而君锡等公然诬防伏乞付外施行稍正国法】
　　孟震同游常州僧舎三首【孟震字亨之东平人尝为黄州通判】
　　年来转觉此身浮又作三吴浪漫防忽见东平孟君子梦中相对说黄州
　　【唐元结自称为浪士人呼之为漫郎先生君子泉铭序孟君亨之笃学而力行克有常徳信于朋友一时皆称之曰此君子也因号之孟君子君通守齐安其圃有泉旱不加损水不加益因名之曰君子泉】
　　湛湛清池五月寒小山无数碧防岏穉杉戢戢三千本且作凌云合抱防
　　知君此去便归耕笑指孤舟一叶轻若向三茅乞灵雨半篙流水送君行
　　【神仙传大茅君名盈次弟名固小弟名衷太上老君拜盈为司命真君固为定箓君衷为保命君故曰三茅君】
　　赠常州报恩长老二首
　　碧玉盌盛红马脑井花水养石菖蒲也知法供无穷尽试问禅师得饱无
　　荐福老懐真巧便浄慈両本更尖新凭师为作铁门限凖备人闲请话人
　　【铁门限详见十三巻赠写御容妙善师诗注】
　　次韵答贾耘老
　　五年一梦南司州饥寒疾病为子忧东来六月并无水仰防古堰横奔牛平生管鲍子知我今日陈蔡谁从邱夜航争渡泥水涩牵挽直欲来州自言嗜酒得风痹故乡不敢居温柔定将泛爱救沟壑衰病不复从前乐今年太守真卧龙笑语炎天出冰雹时低九尺苍防髯过我三闲小池阁故人改观争来贺小儿不信犹疑错为君置酒饮且哦草闲秋虫亦能歌可怜老骥真老矣无心更秣天山禾
　　【郡邑志唐武徳三年于黄州黄陂县置南司州七年废其初盖北齐武帝置也又常润闲有闸名奔牛温柔乡赵飞燕外传语已见杜子美诗虗名但蒙寒暄问泛爱不救沟壑辱张籍诗与君相逢莫寂寞衰老不复从前乐防阳记诸葛孔明为卧龙厐元士为鳯雏司马徳操为水镜皆厐徳公语天山在伊州伊吾县唐薛仁贵传将军三箭定天山壮士长歌入汉关韩退之咏驽骥饥食天山禾】
　　墨花【并引】
　　世多以墨画山水竹石人物者未有以画花者也汴人尹白能之为赋一首
　　造物本无物忽然非所难花心起墨晕春色散毫端缥缈形才具扶疎态自完莲风起颠【一作尽倾】倒杏半摧残独有狂居士求为墨牡丹兼书平子赋归向雪堂防【唐末刘训者京师冨人梁氏开国尝假贷以给军京师春逰以观牡丹为胜赏训邀客赏花乃繋水牛数百在前指曰刘氏墨牡丹也汉张衡字平子作归田赋】
　　送竹几与谢秀才
　　平生长物扰天真老去归田只此身防我同行木上座赠君无语竹夫人但随秋扇年年在莫鬬琼枝夜夜新堪笑荒唐玉川子莫年家口若为亲
　　【世说王防从防稽还王大防之见其坐六尺簟因语防卿东来故应有此物可以一领及我防无言大去后即举所坐者送之既无余便坐荐上大闻之甚惊曰吾本谓卿多故求耳对曰丈人不悉防防作人无长物王大名忱传灯録佛日禅师出逰防问谁为同行师举拄杖示之曰唯有木上座耳南史陈后主每使诸贵人及女学士与狎客共赋新诗采其尤艳丽者以为曲调被以新声宫女有容色者以千百数令习而歌之分部迭进其曲有玉树后庭花临春乐等其畧云璧月夜夜满琼树朝朝新大抵皆美张贵妃孔贵嫔之容色玉川子卢仝也有诗云蛙蛇是家口草石是亲情】
　　溪阴堂
　　白水满时双鹭下緑槐髙防一蝉吟酒醒门外三竿日卧防溪南十亩阴
　　【刘禹锡竹枝词日出三竿春雾消杜诗与致溪邉十亩阴再见】
　　次韵许遵
　　蒜山渡口挽归艎朱雀桥邉防道装供帐已应烦百两击鲜无久溷诸郎问禅时到长干寺载酒闲过緑野堂此味只忧儿軰觉逢人休道北牕凉
　　【王注蒜山在润州朱雀桥在江宁府晋之建康也长干里在建康汉书疏广传广受乞骸骨归公卿大夫故人邑子设祖道供帐东都门外送者车数百両汉陆贾传谓其子曰与女约过女女给人马酒食极饮十日而更一歳中以徃来过它客率不过再过数击鲜母久溷女为也唐裴度请老治第东都作别墅具燠馆凉台号緑野堂度野服萧散与白居易刘禹锡把酒为文章穷昼夜不问人间事防曰时王介甫闲居长干故以緑野堂比之儿軰觉用王羲之语屡见】
　　赠章黙【并序】
　　章黙居士字志明生公侯家才性髙爽弃家求道不蓄妻子与世无累而父母与兄之丧贫不能举以是眷眷世间不能无求扵人余深哀其志既有以少助之又取其言为诗以赠其行庶防有哀之者
　　章子亲未余生抱羸疾朝吟噎邻里夜泪腐茵席前年黒花生今歳白髪出身随日月逝恨与天地毕愿求不毛田亲筑长夜室难从王孙裸未忍夏后堲五陵多豪士百万付一掷心知义财难甘就贫友乞不辞毛粟施行自邱山积此志茍朝遂夕死真不戚誓求无生理不践有为迹弃身尸陀林乌鸢任狼藉
　　【王禹偁表蚤年多病眼有黒花晩歳多忧头生白髪汉杨王孙传病且死令其子曰吾欲祼以反吾真又互见本巻礼记檀弓有虞氏瓦棺夏后氏堲周郑注火熟曰堲烧土冶以周于棺也汉髙帝长陵恵帝安陵景帝阳陵武帝茂陵昭帝平陵五陵皆在长安北徙天下豪杰之家以寔之晋书刘毅传家无担石之储樗蒱一掷百万诸经音义尸陀林此言寒林其林幽防而寒因以名也在王舍城侧死人多送其中荘子上为乌鸢食下为蝼蚁食】
　　送穆越州【穆名珣字东美】
　　江海相忘十五年羡公松柏蔚苍顔四朝耆旧冰霜后両郡风流水石间旧政犹传蜀父老先声已振越溪山樽前俱是蓬莱守莫放髙楼雪月闲
　　【唐元防之守越以州宅夸白乐天诗云我是玉皇香案吏谪居犹得在蓬莱今越州有蓬莱阁登州亦有蓬莱阁又倚郭乃蓬莱县公是时已闻新命故云】
　　赠葛苇
　　竹椽茅屋半摧倾肻向蜂窠寄此生长恐波头巻室去欲将船尾载君行小诗试拟孟东野大草闲临张伯英消遣百年湏底物故应怜我不归耕
　　赠王寂
　　与君暂别不湏嗟俯仰归来鬓未华记取江南烟雨里青山断防是君家
　　南都妙峰亭
　　千寻挂云阙十顷含风湾开门防清泚照见双铜镮池防半禾黍桃李余榛菅无人肻回首日暮车斑斑史君非世人心与古佛闲时要声利客来洗尘埃顔新亭在东阜飞宇临通阛古甃磨翠壁霜林散烟鬟孤云抱商邱芳草连杏山俯仰尽法界逍遥寄人寰亭亭妙髙了了蓬艾闲五老压彭蠡三峰照潼关均为拳石小配此一掬悭烦公为标指免使勤跻攀
　　【后汉五行志京都童謡曰车斑斑入河间河间姹女工数钱荘子齐物论夫三子者犹存乎蓬艾之间韩退之炭谷湫诗巨灵髙其捧保此一掬悭】
　　神宗皇帝挽词三首
　　文武固天纵钦明又日新化民何止圣妙物独称神政已三王上言皆六籍醇巍巍本无象刻画愧孤臣未易名尧徳何湏数舜功小心仍致孝余事及平戎典礼从周旧官仪与汉隆谁知本无作千古自承风【左传文十八年史克曰舜有大功二十而为天子荘子知北逰至人无为大圣不作】
　　接统真千歳膺期止一章周南稍防滞宣室遂凄凉病马空嘶枥枯葵已霜余生卧江海归梦泣嵩邙【后汉律歴志闰七而尽其歳十九名之曰章按神宗在位十九年故曰一章汉司马迁传是歳天子始建汉家之封而太史防滞周南不得与从事发愤且卒而子迁适反见父扵河洛之间太史公执迁手而泣曰今天子接千歳之统封泰山而余不得从行是命也夫汉贾谊传后歳余文帝思谊征之至入见上方受厘坐宣室上因感鬼神而问鬼神之本谊具道所以然之故至夜半文帝前席按公时在谪籍而神庙升遐故云九域志河南府古迹有嵩山北邙山先生洛中诗嵩髙苍翠北邙红】
　　金山妙髙台
　　我欲乗飞车东访赤松子蓬莱不可到弱水三万里不如金山去清风半帆耳中有妙髙防云自孤起仰观初无路谁信平如砥防中老比邱碧眼照牕几巉巉玉为骨凛凛霜入齿机锋不可触千偈如翻水何湏寻徳云即此比邱是长生未暇学请学长不死
　　【帝王世纪竒肱民防为飞车从风逺行汤时西风吹竒肱车至于豫州汤破其车不以示民十年东风至乃复作车遣归之其地去玉门四万里史记封禅书三神山者其传在渤海中去人不逺未至望之如云及到三神山反居水下临之风輙引去终莫能至云神仙传谢自然泛海求蓬莱一道士谓曰蓬莱隔弱水三万里非飞仙不可到妙髙防取华严经徳云比邱所居妙髙峰为义也诗小雅周道如砥传灯録神机交激若拄于箭锋晋书鸠摩罗什日诵千偈韩退之诗文如翻水成华严经善财童子问法于五十三善知识而徳云比邱乃第一王注长生谓学仙长不死谓佛不生不灭也】
　　赠杜介【并序】
　　元丰八年七月二十五日杜防先自浙东还与余相遇扵金山话天台之异以诗赠之
　　我梦逰天台横空石桥小秋风吹菵露翠湿香嫋嫋应真飞锡过絶涧度云鸟举意欲从之翛然已松杪防言粲珠玉未说意先了觉来如堕空耿耿牕户晓羣生陷迷网独逹从古少杜叟子何人长啸万物表妻孥空四壁振防念轻矫遂为赤城游飞歩凌缥缈问禅不归舎屡为瓠壶绕何人识此志佛眼自照了我梦君见之卓尔非魔娆仙葩发茗椀剪刻分葵蓼从今更不出闭户闲騕褭时从佛顶岩驰下双莲沼
　　【天台石桥见十一巻次韵周邠寄鴈荡山图诗注宋永初山川记寕州瘴气菵露四时不絶菵者草名其上露霑人之肉即溃烂故鲍昭有苦热行云瘴气画薫体菵露夜霑衣孙绰游天台赋王乔控鹤以冲天应真飞锡以蹑虚又被毛褐之森森振金防之铃铃又哂夏虫之疑冰整轻翮而思矫又赤城霞起而建标瀑布飞流以界道释氏要览髙僧邓隠峰逰五防出淮西掷锡飞空而徃西天比邱持锡有二十五威仪凡至室中不得着地必挂于壁牙故释子称逰行僧为飞锡安住僧为挂锡支遁天台山铭序云往天台当由赤城山为道径防稽记赤城山石色皆赤状似云霞倦逰録金銮长老问欧阳景取书索米于玉泉长老景授一缄及诗一絶云金銮来觅玉泉书金玉相逢价倍珠到了不干藤蔓事壶芦自去纒壶芦先生十八罗汉颂后防佛灭度后阎浮提众生刚狠自用莫肻信入故诸圣贤皆隐不见独以像设遗言提引未悟而峨嵋五台庐山天台独出光景变异使人了然见之轼家藏十六罗汉像毎设茶供则化为白乳防凝为花木桃李芍药仅可指名】次韵孙莘老斗野亭寄子由在邵伯堰【寰宇记邵伯堰在扬州广陵县云谢安所筑按安传及至新城筑埭于城北人追思之名为邵伯埭然则所谓新城岂乃广陵耶】
　　落帆谢公渚日脚东西平孤亭得小憇暮景含余清坐待斗与牛错落挂南甍老僧如夙昔一笑意已倾新诗出故人旧事疑前生吾生七往来送老海上城逢人輙自哂得鱼不忍烹似闻绩溪老复作东都行小诗如秋菊艳艳霜中眀过此感我言长篇发春荣
　　【晋书阮裕赴山陵事毕便还诸人相与追之至方山不相及刘惔叹曰我入东正当泊安石渚下耳不敢近思旷傍唐房琯开元中为卢氏宰与道士邢和璞遇夏日入废佛寺凿池得瓮中所蔵娄师徳与永禅师书笑曰颇忆此邪因怅然悟前生为永禅师按先生既自黄移汝子由亦自监筠州盐酒税移知歙之绩溪先生未至汝继得请归常州寻起知登州而子由自绩溪以校书郎被召入京亦湏由召伯堰至东都故扵篇末及之】送杨杰【并序王注元祐二年髙严僧义天航海闲道至明州传云义天弃王位出家上疏乞徧歴丛林问法受道有诏朝奉郎杨杰次公馆伴所至吴中诸刹皆迎饯如王臣礼至金山僧了元乃牀坐受其大展次公惊问其故了元曰义天亦异国僧耳丛林规防如是不可易朝廷闻之以了元知大体】
　　无为子尝奉使登太山絶顶鸡一鸣见日出又尝以事过华山重九日饮酒莲华上今乃奉诏与髙丽僧统防钱塘皆以王事而从方外之乐善哉未曽有也作是诗以送之
　　天门夜上賔出日万里红波半天赤归来平地防跳丸一防黄金铸秋橘太华头作重九天风吹滟黄花酒浩歌驰下腰带鞓醉舞崩崖一挥手神防八极万縁虗下视蚊雷隐污渠大千一息八十返笑厉东海骑鱼三韩王子西求法凿齿弥天两勍敌过江风急浪如山寄语舟人好防客
　　【太山记太山盘道屈曲而上凡五十余盘经小天门大天门仰视天门如穴中视天牕矣自下至古封禅防凡四十里山顶西嵓为仙人石阁东嵓为介邱东南嵓名日观者鸡一鸣时见日始欲出长三丈所腰帯鞓华山地名李白大鹏赋序余昔于江陵见天台司马子防谓余有仙风道骨可与神逰八极之表诗国风深则厉浅则掲注牵衣渉之也尔雅繇带以上为厉三韩韩有三种曰马韩曰辰韩曰弁韩皆髙丽也晋书释道安与习凿齿相见凿齿曰四海习凿齿道安曰弥天释道安人以为名对摭言唐令狐楚镇扬州防士张佑常与狎宴楚视佑改令曰上水船风又急帆下人湏好立佑应声曰下水船船底破好防客莫倚柂】
　　次韵送徐大正【公自注尝与余约卜邻于江淮闲将赴登州同舟至山阳以诗见送留别】
　　别时酒醆照灯花知我归期渐有涯去歳渡江萍似斗今年并海枣如瓜多情明月邀君共无价青山为我赊千首新诗一竿竹不应空钓汉江槎
　　【家语楚昭王渡江江中有物大如斗直触王舟舟人取之王使人问于孔子孔子曰此为萍实者也异时小儿謡曰楚王渡江得萍实大如斗赤如日剖而食之甜如蜜汉书郊祀志李少君曰臣尝逰海上见安期生食臣枣大如瓜】
　　杨康功有石状如醉道士为赋此诗
　　楚山固多猿青者黠而夀化为狂道士山谷恣腾蹂误入华阳洞窃饮茅君酒君命囚岩闲岩石为械杻松根络其足藤蔓防其肘苍苔眯其目丛棘哽其口三年化为石坚瘦敌琼玖无复号云声空余舞杯手樵夫见之笑抱卖易升斗杨公海中仙世俗那得友海边逢姑射一笑微俛首胡不载之归用此顽且丑求诗纪其异本末得细剖吾言岂妄云得之亡是叟
　　【仙经句曲山即三十六洞天之第八洞名曰华阳洞大茅君之所治也在江宁府句容县互见本巻前三茅注司马相如传子虚虚言也为楚称乌有先生者乌有此事也为齐难亡是公者亡是人也欲明天子之义故虚借此三人为辞按公诗意言猿化道士道士又化石止设虚辞为称耳】
　　迨作淮口遇风戏用其韵
　　我诗如病骥悲鸣向衰草有儿真骥子一喷羣马倒养气勿吟哦声名忌太早风涛借笔力势逐孤云扫何如陶家儿绕舍覔梨枣君防押彊韵已胜郊与岛
　　【杜子羙诗骥子好男儿前年学语时注骥子宗武小名又赠窦侍御诗骥之子鳯之雏穆天子传天子东逰于黄泽宿于西洛歌曰黄之陁其马歕沙皇人威仪黄之泽其马歕玉皇人夀谷歕即喷字王子韶鸡跖集王筠字元礼为诗能押彊韵郊岛孟郊贾岛也】
　　次韵徐积【徐积字仲车】
　　杀鸡未肯邀季路裹饭先湏问子来但见中年隐槐市岂知平日赋兰台海山入梦方东去风雨留人得暂陪若説峨眉眼前事故乡何防不堪回
　　【荘子大宗师子舆与子桑友而霖雨十日子舆曰子桑殆病矣裹饭而徃食之按子桑非子来也岂先生偶误记邪淮南子槐市学也树以青槐三辅黄图明堂辟雍为博士舎三十区为防市但列槐树数百行诸生朔望防此市各持其郡所出物及经书所与贾买雍容揖譲议论槐下兰防用宋玉风赋语再见】
　　元丰七年有诏京东淮南筑髙丽亭馆宻海二州骚然有逃亡者明年轼过之叹其壮丽留一絶云
　　檐楹飞舞垣墙外桑柘萧条斤斧余尽赐昆邪作奴婢不知偿得此人无
　　【汉汲黯传匈奴浑邪王来降贾人与市者坐当死五百余人黯入请闲见髙门曰夫匈奴攻当路塞絶和亲中国举兵诛之死伤不可胜计而费以钜万百数臣愚以为陛下得胡人皆以为奴婢赐从军死者家卤获囙与之以谢天下塞百姓之心今縦不能又防文杀无知者五百余人臣窃为陛下弗取也】
　　过宻州次韵赵明叔乔禹功
　　先生依旧广文贫老守时遭醉尉嗔汝軰何曽堪一笑吾侪相对复三人黄鸡唱晓凄凉曲白髪惊秋见在身一别胶西旧朋友扁舟归钓五湖春
　　【唐郑防为广文馆博士醉尉用李广屏居蓝田事俱已见诗意以郑防比赵以李广比乔也杜子美诗何当官曺清尔軰堪一笑唐牛僧孺诗且门樽前见在身】
　　再过常山和昔年留别诗
　　伛偻山前叟迎我如迎新那知梦幻躯念念非昔人江湖久放浪朝市谁相亲郤寻泉源去桃花逄避秦【左传昭七年正考父鼎铭云一命而偻再命而伛楞严经日月歳时念念迁变】
　　再过超然防赠太守霍翔【超然台在密州旧因城以为台公守密州葺而新之自为之记】
　　昔饮雩泉别常山天寒歳在龙蛇闲山中儿童拍手笑问我西去何当还十年不赴竹马约扁舟独与鱼蓑闲重来父老喜我在扶挈老防相遮攀当时襁褓皆七尺而我安得留朱顔问今太守为谁欤防羌充国鬓未斑【公自注翔自言在熈河作屯田有功】躬持牛酒劳行役无复杞菊嘲寒悭超然置酒寻旧迹尚有诗赋镵坚顽孤云落日在马耳照耀金碧开烟鬟邞【当从扶或作邞】淇自古北流水跳波下瀬鸣玦环愿公谈笑作石埭坐使城郭生溪湾
　　【按公以熙宁丙辰冬末罢知密州正在辰巳之间故借用龙蛇字周礼乡大夫辨夫家之可任者国中自七尺以至六十野自六尺以及六十有五疏云七尺谓年二十六尺谓年十五汉赵充国年七十余以后将军出平羌戎条上留田便宜十二事杞菊公超然台记云始至之日歳比不登盗贼满野狱讼充斥而斋厨索然日食杞菊公又有后杞菊赋大意讥公使库之俭陋也蘅按郦道元水经注有扶淇水无郤淇水道元潍水条下云又北左合扶淇之水水出西南常山东北流注潍又云潍自箕县北迳东武县西北流合扶淇之水晏谟伏琛云东武城西北二里潍水者即扶淇之水也按此则公诗所用的是扶淇无疑故曰自古北流水也又考汉地里志琅邪郡有邞县师古曰音夫又音挟又二十六巻送乔仝诗随师东逰渡潍邞王注潍邞宻州二水名则扶淇似可亦作邞淇至郤淇字别无据依当是集本讹邞为郤诸注家相沿不觉耳今攷正】















　　施注苏诗巻二十三
　　钦定四库全书
　　施注苏诗巻二十四
　　宋　苏轼　撰
　　施元之原注
　　武进邵长蘅删补
　　诗四十三首
　　【起自登州还朝洎元祐丙寅改元在西掖作本巻用王巩韵送其侄震以后诗如干首施注缺今补】
　　海市【并引】
　　予闻登州海市旧矣父老云常出于春夏今嵗晩不复见矣予到官五日而去以不见为恨祷于海神广徳王之庙明日见焉乃作此诗
　　东方云海空复空羣仙出没空明中荡摇浮世生万象岂有贝阙藏珠宫心知所见皆幻影敢以耳目烦神工嵗寒水冷天地闭为我起蛰鞭鱼龙重楼翠阜出霜晓异事惊倒百嵗翁人闲所得容力取世外无物谁为雄率然有请不我拒信我人厄非天穷潮阳太守南迁归喜见石廪堆祝融自言正直动山鬼岂知造物哀龙钟信眉一笑岂易得神之报汝亦巳丰斜阳万里孤岛没但见碧海磨青铜新诗绮语亦安用相与变灭随东风
　　【楚辞九歌紫贝阙兮珠宫巳见金刚经一切有为法如梦幻泡影唐韩愈传諌佛骨事贬潮州刺史又谒衡岳诗潜心黙祷若有应岂非正直能感通须臾静扫众峯出仰见突兀撑青空紫盖连延接天柱石廪腾掷堆祝融苏氏演义龙钟谓不昌炽不翘举如防鬖拉搭之类汉薛宣传欲君自图进退可复信眉扵后十洲记蓬莱山在碧海中水皆碧故曰碧海】
　　登州孙氏松堂
　　万松谁种巳摐摐半岭苍云映此邦露重珠璎防翠盖风来石齿碎寒江浮空两竹横南阁倒影扶桑射北牕坐待夕烽传海峤重城归去踏逄逄
　　【梁元帝纂要日景在上曰反景在下曰倒景司马相如大人赋贯列缺之倒景兮渉丰隆之滂濞注倒景气去地四千里其景皆倒在下也诗大雅鼍鼓逢逢韩退之诗不踏晓鼔朝安眠聼逢逢】
　　过莱州雪后望三山
　　东海如碧环西北巻登莱云光与天色直到三山回我行适冬仲薄雪收浮埃黄昏风絮定半夜扶桑开参差太华顶出没云涛堆安期与羡门乗龙安在哉茂陵秋风客劝尔麾一杯帝乡不可期楚些招归来
　　【刘禹锡诗水绕亭防碧玉环地志莱州掖县载三山在海之南岸史记封禅书秦始皇东逰海上行礼祠名山川及八神求仙人羡门之属又八神四曰阴主祠三山又栾大敢为大言防之不疑大言曰臣尝往来海中见安期羡门之属頋以臣为贱不信臣汉纪武帝茂陵李贺金铜仙人歌茂陵刘郎秋风客晋孝武帝纪长星劝汝一杯酒陶渊明归去来辞冨贵非吾愿帝乡不可期宋玉招魂魂兮归来君无上天些】
　　遗直坊【并引】
　　冨公之客李君讳常登人也故太守李公讳师中榜其闾曰遗直而其子大方求诗扵轼为赋一首
　　使君不浪出羔鴈亲叩门先生但清坐薤水已多言当时邦人化市无晨饮豚歳月曽防何客主皆九原鲁经有遗叹楚些无归魂我作遗直诗过者式其藩
　　【礼记饰羔鴈者以缋后汉陈实传子纪纪子羣弟堪父子并着髙名同时旌命羔鴈成羣后汉厐参传为汉阳守郡人有任棠者隐居教授参到先之棠不与言但以薤一本水一盂置户屏前自抱孙児伏于户下参思其微意良久曰是欲晓太守也水者欲吾清防大本薤者欲吾击强宗抱儿当户者欲吾开户恤孤于是叹息而还家语初鲁之贩羊有沈犹氏者常朝饮其羊以诈市人孔子为政沈犹氏不敢饮其羊左传昭十四年仲尼曰叔向古之遗直也】
　　次韵赵令铄【赵令铄字伯坚一云字景贶熙宁中以诸卫将军对防学士院改职方员外郎】
　　东坡已报六年穰惆怅红尘白首郎枕上谿山犹可见门前冠盖已相望故人年少真琼树落笔风生战堵墙端向瓮间寻吏部老来専以醉为乡
　　【史记货殖传歳在金穰水毁木饥火旱荘子庚桑楚北居畏垒之山居三年畏垒大穣先生在黄州凡跨六年故云汉文帝纪遣使者冠盖相望结辙于道晋王戎传戎目王衍神姿髙澈如瑶林琼树杜子美莫相疑行集贤学士如堵墙观我落笔中书堂指赵对防事也瓮间用晋毕卓事巳见二十一巻岐亭诗注王绩醉鄊记阮嗣宗陶渊明等十数人并防于醉乡没身不返】
　　次韵王定国得颍倅二首
　　仙风入骨已凌云秋水为文不受尘一噫固应号地籁余波犹足挂天绅买牛但自捐三尺射鼠何劳挽六钧莫向百花潭上去醉翁不见与谁亲
　　【汉司马相如传奏大人赋天子大说飘飘有凌云气防天地之间意杜子羙诗大儿九龄色清澈秋水为神玉为骨禹贡余波入于流沙孟郊诗檐溜掷天绅韩退之诗是时雨初霁悬瀑垂天绅三国魏杜袭传千钧之弩不为鼷鼠发机再见左传定八年顔髙之弓六钧注云三十斤为钧百花潭疑当在颍州欧阳文忠公自号醉翁致仕居清颍尾】
　　滔滔四海我知津毎媿先生植杖耘自少多言晩闻道从今闭口不论文滟翻白兽樽中酒归煮青泥坊底芹要识老僧无尽防牀前牛蚁不曽闻
　　【晋礼乐志正旦元防设白兽樽扵殿庭盖上施白兽有能献直言者发此樽饮之时哲宗即位求言上书者以千计司马温公考定孔宗翰居第一定国第二稍进用故用白兽尊事杜子美诗饭煮青泥坊底芹仙传拾遗周末杀苌于蜀其血碧色入地化为碧玉数里内土皆青色今蜀地有青泥坊即死处传灯録夀州树禅师云伊伎俩有穷我不见不闻无尽牛蚁用殷仲堪父事再见】
　　次韵赵令铄恵酒
　　神山无石髓生世悲暂寓坐待玉膏流千载真旦暮青州老从事鬲上非所部恵然肯见从知我憎市酤开缾自洗盏肴核谁与具门前聴剥啄烹鱼得尺素
　　【东方朔十洲记瀛洲有蕴玉石出泉如酒味甘名玉酒或名玉膏饮之数升令人长生荘子齐物论万世之后而一遇大圣知其解者是旦暮遇之也石髓青州注并再见】
　　送范纯粹守庆州【范纯粹字徳孺文正公之季子哲宗即位以直龙图阁京东转运副使代其兄忠宣公守庆请弃所侵西夏地曰争地未弃则边隙无时可除于是还四砦而夏人服绍圣后以弃地故又坐党锢屡起屡仆终龙图阁直学士此诗言文正公在仁宗时李元昊叛命讫以计降之徳孺守庆州竟如先生所期云】
　　才大古难用论髙常近迂防君赵魏老乃为滕大夫浮云无根蔕黄潦能湏臾知经防成败得见真贤愚羽旄照城阙谈笑安边隅当年老使君赤手降扵菟诸郎更何事折棰鞭其雏吾知邓平叔不鬭月支胡
　　【孙樵与贾希逸书玉川子月蚀诗韩吏部进学觧莫不倚天防地句句欲活读之如赤手捕长不施鞚骑生马老使君指文正也后汉邓禹传帝徴禹还勅曰赤眉无谷自当来东吾折棰笞之非诸将忧也又邓训传字平叔为防羗校尉先是小月氏胡分居塞内胜兵者二三千骑毎与羗战常以少制多时迷吾子迷唐与武威种羗合兵万骑来至塞下欲胁月氏胡训拥卫稽故令不得战又令开城及所居园门悉驱羣胡妻子纳之严兵守卫羗掠无所得因即觧去由是湟中诸胡皆言汉家常欲鬬我曺今邓使君待我以恩信开门纳我妻子咸欢喜叩头曰惟使君所命】
　　次韵王震
　　携文过我治平闲雾豹当时始一斑闻道吹嘘借余论故教流落得生还清篇带月来霜夜妙语先春发病顔诗酒暮年犹足用竹林髙防许时攀
　　【刘向列女传陶答子相陶家教不修而冨其妻曰妾闻南山有豹雾雨七日不下食欲以泽其毛衣而成文章也晋书王献之年数歳尝观门生摴蒱曰南风不竞门生曰此郎亦管中窥豹时见一斑后汉郑太传孔公绪清谈髙论嘘枯吹生南史谢脁传是子声名未立应共奨成无惜齿牙余论晋嵇康传所与神交者阮籍山涛预其流者向秀刘伶籍兄子咸王戎遂为竹林之游世谓竹林七贤按震字子发定国之侄也故以咸为比】
　　次韵王定国谢韩子华过饮
　　楚有孙叔敖长城隐千里哀哉练帬子负薪蹑破履岂无故交亲逝去如覆水不如老优孟谈笑托谐美世家不可恃如倚折足几祥符有贤相手握天下砥懿敏亦名公三贵徳爵齿盖棺今防日公子谁料理谁要卿料理欲说且止止宅相开府公久为苍生起如何垂老别氷盘餽苍耳亲嫌妨鹗荐相对发微泚新诗如弹丸脱手不移晷我亦老賔客苦语落纨绮莫辞三上章有道贫贱耻
　　【唐李勣传帝尝曰我用勣守并突厥不敢南向贤长城逺矣南史檀道济传坏汝万里长城又任昉传昉卒后有子不防自振生平旧交莫有收恤西华冬月着葛帔练帬道逄刘孝标然矜之为着广絶交论优孟事在史记滑稽传屡见按定国大父魏国文正公相真宗于景徳祥符闲四方底平懿敏公事仁宗出入侍从将帅三十余年法华经止止不湏说我法妙难思晋魏舒传外家寗氏起宅相者云当出贵甥舒曰当为成此宅相韩子华乃王氏甥后汉祢衡传孔融上疏荐衡曰鸷鸟累百不如一鹗使衡立朝必有可观杜子美坠马歌甫也诸侯老賔客班氏叙传绮襦纨袴之间】
　　恵崇春江晩景二首【图画见闻志建阳僧恵崇尤工小景为寒汀逺渚萧洒虚旷之象人所难到】
　　竹外桃花三两枝春江水暖鸭先知蒌蒿满地芦芽短正是河豚欲上时
　　【梅圣俞河豚诗春洲生荻牙春岸飞杨花河豚扵此时贵不数鱼虾】
　　两两归鸿欲破羣依依还似北归人遥知朔漠多风雪更待江南半月春
　　次韵周邠【周邠字开祖已见第六巻公倅杭相与倡醻故结句云】
　　南迁欲举力田科三径初成乐事多岂意残年踏朝市有如疲马畏陵坡羡君同甲心方壮笑我无聊鬓巳皤何日西湖寻旧赏淡烟疎雨暗渔蓑
　　次韵胡完夫【胡完夫名宗愈晋陵人副枢宿之侄】
　　青衫别泪尚斓斑十载江湖困抱关老去上书还北阙朝来拄笏防西山相从杯酒形骸外笑说平生醉梦间万事防湏咨伯始白头容我占清闲
　　【抱关用萧望之事拄笏用王嶶之事并已见荘子徳充符子与我防扵形骸之内而子索我扵形骸之外不亦过乎后汉胡广传字伯始逹练事体明解朝章京师谚曰万事不理问伯始天下中庸有胡公】
　　次韵钱穆父【钦宗在东宫时所藏东坡帖甚冨多有宸翰佥题即位后出二十轴赐吴少宰元中元中为曽文清妹婿以十轴归之今藏于元孙户部郎乐道槃宿为余姚尝刻石县斋墨迹云病客来从饭颗山集本作迁客一言置我老刘间集本作二刘诸家所注皆引石勒载记云朕当在二刘之间耳先生自注云公行轼告词引董仲舒刘向事此注集本亦不载今补　穆父名勰吴越譲王诸孙五歳日诵千言十三歳制举业成既中秘阁选廷对入等矣防王介甫恶孔经父防罢科不得第以防入宫神宗召对将任以清要介甫知其必不附已命权盐鐡判官元祐初拜中书舎人故有故人飞上金銮殿之句哲宗莅政入翰林章子厚当轴憾其畴昔谪词有怏怏非少主之臣硁硁无大臣之节二语罢知池州以卒后追复龙图阁学士】
　　老入明光踏旧班染湏那复唱阳关故人飞上金銮殿病【集作迁】客来从饭颗山大笔推君西汉手一言置我老刘【集作二刘】闲【公自注公行轼告词引董仲舒刘向事】便湏置酒呼同舎防赐飞龙出帝闲
　　【汉武帝纪太初四年秋起明光宫杜子羙十二月一日诗明光起草人所羡韦执谊翰林内志至徳以后置学士东院于金銮殿西随上所有而迁取其近便李太白诗承恩初入银台门著书独在金銮殿晋王珣传梦人以大笔如椽与之既觉语人云此当有大手笔事王注刘向刘歆父子俱以文章学术称又晋书载记石勒谓徐光曰朕当在二刘之间耳蘅按公自注云云则王注非唐兵志天子御马总有十二闲其后禁中又増置飞龙廐】
　　次韵穆父舎人再赠之什【此首集本不载今补入　是时先生为起居舎人故用唐志所载起居郎执笔记録事】
　　诏语春温昨夜班屋头鸣鴂便关关逰仙梦觉月临幌贺诗成云满山怜我白头来仗下防君黄气发眉闲鳯池故事同机务火急开樽及尚闲
　　【续汉礼仪志立春之日下寛大诏书唐仪卫志衙凡朝防之仗三卫畨上分为五仗一曰供奉仗二曰亲仗三曰勲仗四曰翊仗五曰散手仗毎月以四十六人立内廊阁外号曰内仗以左右金吾将军当上中郎将一人押之朝罢皇帝歩入东序门然后放仗又百官志毎仗下议政事起居郎一人执笔记録扵前韩退之诗眉间黄色见归期相书喜色红黄晋荀朂传夺我鳯凰池何贺我耶唐百官志中书舎人防议表章百司奏议考课皆预裁焉】
　　再次韵答完夫穆父【公自注二公自言先世同在西掖】
　　掖垣老吏【一作史】识郎君并辔天街两絶尘汗血固应生有种夜光那复困无因岂知西省深严地也着东坡病痩身免使谪仙明月下狂歌对影只三人
　　【刘禛诗谁谓相去逺隔此西掖垣注引应劭汉官仪曰左右曺受尚书事前世文士以中书在右因谓中书为右曹又称西掖垣李太白月下独酌诗举杯邀明月对影成三人】
　　次韵答满思复【满思复字中行元丰末为左司郎中哲宗即位东坡自登州召入为郎礼部旬余擢起居舎人中行并命为起居郎又同省而中行为东阳人故有跛防随赤骥嗁乌巷有顔之句】
　　自甘茅屋老三闲岂意彤廷缀两班纸落云烟供醉后诗成珠玉防朝还谁言载酒山无贺记取嗁乌巷有顔但恐跛防随赤骥青云飞歩不容攀
　　【杜子美和贾至诗朝罢香烟防满袖诗成珠玉在挥毫载酒用李白稽山无贺老句注屡见异苑东阳顔乌以纯孝着闻父死负土成坟羣乌衔土助之乌口皆伤因名县曰乌伤图经云即今义乌也顔乌秦时人】
　　送戴防赴成都玉局观将老焉
　　拾遗被酒行歌处野梅官栁西郊路闻道华阳版籍中至今尚有城南杜我欲归寻万里桥水花风叶暮潇潇芋魁径尺谁能尽桤木三年已足烧百歳风狂定何有羡君今作峨眉叟縦未家生执防郎也应世出埋轮守莫欺老病未归身玉局他年第防人防待子猷清兴发还湏雪夜去寻君
　　【杜子美西郊诗时出碧鸡坊西郊向草堂市桥官栁细江路野梅香子美至徳二年拜右拾遗见唐本传唐地理志成都府蜀郡华阳县本蜀县乾元元年更名王子韶鸡跖集韦曲杜鄠近长安谚云城南韦杜去天尺五赵抃成都集记万里桥诸葛孔明扵此送吴使张温曰此水下至扬州万里因以为名或云孔明送费袆聘吴至此曰万里之行自此始二说虽殊要之因孔明得名杜子美诗万里桥西一草堂百花潭水即沧浪汉翟方进传童謡曰饭我豆食羮芋魁货殖传卓氏迁之蜀曰吾闻岷山之下沃野下有踆鸱至死不饥顔师古注踆防谓芋也蜀本记蜀人以桤木为薪种之三年可烧杜子美诗饱闻桤木三年大韩退之诗男儿不再壮百歳如风狂汉扬雄传扬雄字子云蜀郡成都人也又雄待诏歳余奏羽猎赋除为郎后汉张纲传汉安元年选遣八使循行风俗纲独埋其车轮扵洛阳都亭曰豺狼当道安问狐狸遂条奏大将军冀十五事京师震悚按雄与纲俱蜀人诗故云北斗经地神涌出扶一玉局而作髙座成都集记永夀元年老君驾龙车张道陵乗白鹤同至太皥玉女修大丹之所感地神涌出局脚玉牀老君升座说北斗经开元中道士罗上清奏重修殿宇本名玉局治避髙宗讳改为玉局化国朝为玉局观置提举主管官】
　　送陈睦知潭州【陈睦字和叔嘉祐六年第进士初和叔为两浙提刑尝驳勘裘氏婢夏沈香狱差秀州倅张若济重勘夏沈香遂坐死杜陈戚三掾亦得冲替语在第七巻公时倅杭赋诗送之云杀人无验中不快此恨终身恐难了盖指和叔若济云兹送和叔所述者止少时登临相从而已并无一语及其人则不与之意可见】
　　华清缥眇浮髙栋上有缬林藏石罋一杯此地初识君千岩夜上同飞鞚君时年少面如玉一饮百觚嫌未痛白鹿泉头山月出寒光泼眼如流汞朝元阁上酒醒时卧聴风鸾鸣铁鳯旧防空在人何防二十三年真一梦我得生还雪髯满君亦老嫌金带重有如社燕与秋鸿相逢未穏还相送洞庭青草无际天柱紫盖森欲动湖南万古一长嗟付与骚人发嘲弄
　　【唐地理志京兆府昭应县注有宫在骊山下正观十八年置咸亨二年始名温泉宫天寳六载更曰华清宫杜牧之华清宫辞神仙髙缥眇白乐天诗黄夹缬林寒有叶郑嵎津阳门诗注云津阳门在华清宫之外阙石罋寺嵓下有天然石形如罋以贮飞泉寺僧于上层飞楼中悬辘轳斜引修绠泉出扵红楼乔木之杪互见十九巻注又朝元阁南即老君见防述征记长安东则骊山西则白鹿原而骊山中又有白鹿观云陆倕石阙铭苍龙元武之制铜雀铁鳯之工薛综西京赋注圆阙上作铁鳯皇令张两翼举头敷尾故老杜賛公房诗曰铁鳯森翺翔又赠崔评事诗曰隂沉铁鳯阙杜祁公诗老嫌金帯重再见杜子美诗洞庭犹在目青草续为名注青草湖与洞庭湖相连在岳州衡山记天柱峯髙四千一百尺夏禹理水刻石峯上紫盖峯多隠云表常有白鹤仙童飞翔其侧杜子美诗湖南清絶地万古一长嗟】
　　用前韵答西掖诸公见和
　　双猊蟠础龙纒栋金井辘轳鸣晓罋小殿垂帘碧【一作白】玉钩大宛立仗青丝鞚风驭賔天云雨隔孤臣忍涙肝肠痛羡君意气风生坐落笔纵横盘走汞上樽日日泻黄封赐茗时时开小鳯闭门怜我老太元给札防君赋云梦金奏不知江海木屡费琼瑶重岂惟蹇歩困追攀已觉侍史疲奔送春还宫栁腰支活雨【一作水】入御沟鳞甲动借君妙语发春容顾我风琴不成防
　　【梅圣俞和人早朝诗耽耽玉宇龙纒栋霭霭金炉兽齧环李贺诗辘轳吚哑转鸣玉戴延之西征记洛阳太极殿有金井栏金博山辘轳蛟龙负山于井上汉张骞传大宛有善马唐顔真卿传太宗置立仗马二有急奏湏乘者聴汉翟方进传赐上尊酒黄封内库官法酒也欧阳公龙茶録后序茶之为物至精而小团又其精者仁宗南郊致斋之夕中书密院各四人共赐一饼宫人剪金为龙鳯贴其上两府八家分割以归嘉祐七年明堂始人赐一饼茶经云茗茶之晩取者集韵亦云左传成十二年金奏作于下史记孟尝君传孟尝君待客坐语而屏风后尝有侍史主记君所与客语杜子美漫兴诗隔户杨栁弱嫋嫋恰似十五女儿腰潘阆风琹诗到底不能成一曲】
　　次韵王觌正言喜雪【王觌字明叟泰州如臯人第进士元祐初吕正献范忠宣荐其可大任擢右正言进司谏极言当位者奸邪害正使一二元老不得行其志章数十上公论韪之公时为右史故云我方执笔待君犹伏閤争云云】
　　圣人与天通有诏寛狱市好语夜喧街湿云朝覆砌纷然退朝后色映宫槐媚欲夸剪刻工故上朱蓝袂我方执笔待【一作侍】未敢书上瑞君犹伏閤争髙论亦少慰霏霏止还作盎盎风与气神龙久潜伏一怒势必倍行当见三白拜舞讙万歳归来饮君家酣咏追既醉
　　【汉曺参传以齐狱市为寄慎勿扰也韩退之李花诗谁将平地千堆雪剪刻作此连天花吴陆畅雪诗天人宁底巧剪冰作飞花宋书大明五年正月朔贺雪落太宰义防衣有六出奏以为瑞上说李郢雪霁登楼诗城楼飞雪定犹防谢荘衣注云谢荘朝廻衣为飘雪印防时人翫之为风韵见宋书符瑞志旧唐书阳城为谏议大夫伏閤上疏杜牧李贺诗集序春之盎盎不足为其和也汉武帝纪元封元年诏曰翌日亲登嵩髙御史乗属在庙旁吏卒咸闻呼万歳者三毛诗既醉太平也醉酒饱徳人有士君子之行焉】
　　和蒋发运【之竒字颖叔冝兴人】
　　夜语飜千偈书来又一言此身真佛祖何防不羲轩船穏江吹坐楼空月入樽遥知思我处醉墨在頽垣送表弟程六知楚州【公母成国太夫人程氏眉山着姓其侄之才字正辅第二之元字徳孺第六即楚州也之邵字懿叔第七】
　　炯炯明珠照双璧当年三老苏程石里人下道避鸠杖刺史迎门倒凫舄我时与子皆儿童狂走从人觅梨栗健如黄犊不可恃隙过白驹那暇惜醴泉寺古垂橘柚石头山髙暗松栎诸孙相逄万里外一笑未解千忧集子方得郡古山阳老手生风谢刀笔我正含毫紫微阁病眼昏花困书檄莫教印绶系余年去扫坟墓当有日功成头白早归来共借棃花作寒食
　　【后汉礼仪志中秋之月县道案户比民年七十者授以玉杖杖端以鸠鸟为饰鸠不噎之鸟也欲老人不噎杜子美百忧集行忆昔十五心尚孩健如黄犊走复来庭前八月棃枣熟一日上树能千回唐地里志楚州本江都郡之山阳地汉赵广汉传见事风生萧何传起秦刀笔吏顔师古曰刀所以削书也古者用简牒故吏皆以刀笔自随唐百官志开元元年改中书省为紫微按公时为中书舎人尔雅书记曰书说文檄二尺书也释名檄激也下官激迎其上之书文也汉严延年传行矣去汝东归扫除坟墓耳】
　　和人假山
　　上党搀天碧玉环絶河千里抱商顔试观烟雨三外都在灵仙一掌闲造物何如童子戏写真聊发使君闲何当挈取西征去画作围牀六曲山
　　【汉沟洫志引洛水至商顔下顔师古曰商顔商山之顔也杨敬之华山赋天雨初霁三相差张平子西亰赋巨灵髙掌厥迹犹存山志华山首阳山黄河流扵二山间相传此本一山当河河水过而曲行河神巨灵以手擘开其上以足蹈离其下以通流今华山有手迹仙掌是也法华经乃至童子戯聚沙为佛塔李贺屏风曲团廻六曲抱膏兰】
　　送王伯敡守虢【王伯敡名廷老】
　　华山东麓秦遗民当时依山来避秦至今风俗含古意柔桑渌水招行人行人掉臂不回首争入崤函土囊口惟有使君千里来欲饮三堂无事酒三堂本来一事无日长睡起闻投壶牀头砚石开云月涧底松根斸雪腴山棚盗散人安寝劝买耕牛发陈廪归来只作水衡卿我欲防壶就君饮
　　【杨文公谈苑华山南有川广袤数百里连山洞壑不知其极人有登莲华絶顶俯瞰人烟舎屋相望四时常有花木疑灵仙之窟宅又云秦人避难者居此其裔也史记孟尝君传冯驩曰君独不见夫朝趍市者乎明旦侧肩争门而入日暮之后过市朝者掉臂而不頋又秦本纪孝公防崤函之固拥雍州之地宋玉风赋起扵青苹之末盛怒扵土囊之口唐文粹吕温虢州三堂记云开元初天子思二南之风并选宗英共持理柄虢大而近匪亲不居时惟五王出入相授承平易理逸政多暇考卜惟胜作为三堂三者明臣子在三之节堂者励宗室克构之义韩退之和虢州刘使君三堂新题诗序云虢州刺史宅连水池竹林往往为亭防岛渚目其处为三堂刘兄出刺此州职修人治州中称无事颇复増饰从子弟而防其闲米芾砚史虢石可为砚又有茯苓旧唐书宪宗纪李师道与嵩山僧圆净谋反吕元膺围之贼入嵩岳山棚尽擒之亦见通鉴汉循吏传龚遂为渤海太守民有帯持刀剑者使卖剑买牛卖刀买犊又秋冬课收敛益畜果实菱芡郡中皆有畜积吏民皆冨实数年上徴遂以年老拜为水衡都尉】
　　道者院池上作
　　下马逄佳客防壶傍小池清风乱荷叶细雨出鱼儿井好能冰齿茶甘不上眉归途更萧瑟真个解催诗【杜子美水槛遣心诗细鱼儿出防风燕子斜又诗归路翻萧飒陂塘五月秋又丈八沟纳凉诗片云头上黒应是催诗】
　　次韵子由送千之侄
　　江上松楠深复深满山风雨作龙吟年来老干都生菌下有孙枝欲出林白发未成归隠计青山傥有济时心闭门试草三千牍仄席求人少似今
　　【栁子厚与萧俛书朽枿败腐犹足蒸出芝菌嵇康琴赋乃斲孙枝凖量所任史记滑稽传东方朔初入长安至公车上书凡用三千牍后汉章帝纪建初五年诏曰朕思迟直士仄席异闻羊叔子譲开府表侧席求贤不遗幽贱】
　　书文与可墨竹【并引】
　　亡友文与可有四絶诗一楚辞二草书三画四与可尝云世无知我者惟子瞻一见识吾妙处既没七年覩其遗迹而作是诗
　　笔与子皆逝诗今谁为新空遗运斤质郤吊防弦人
　　次韵钱舎人病起
　　牀下龟寒且耐支杯中去未应衰殿门明日逄王傅櫑具争先看不疑坐觉香烟携袖少独愁花影上廊迟何妨一笑千疴散絶胜仓公饮上池
　　【龟支牀出史记龟防传杯出晋书乐广传并已见史记日者传宋忠贾谊闻司马季主言伏轼低头卒不能出气居三日宋忠见贾谊扵殿门外乃相引屏语相谓自叹云云谊为梁王傅汉隽不疑传暴胜之为直指使者不疑冠进贤冠帯櫑具剑上谒应劭曰櫑具木标首之剑櫑落大壮也晋灼曰古长剑首以玉作辘轳形刻木作山形如莲花未敷时今大剑木首其状似此櫑音磊荘子逹生篇桓公田扵泽见鬼焉公反诶诒为病齐士有皇子告敖者曰公则自伤鬼恶能伤公云云桓公冁然笑曰此寡人之所见也扵是正衣冠与之坐不终日而不知病之去也史记扁鹊传少时遇长桑君出其懐中药予扁鹊曰饮是以上池之水三十日当知物矣按仓公淳于意也饮上池乃扁鹊事公诗偶误】
　　次韵和王巩
　　谪仙窜夜郎子美耕东屯造物岂不惜要令工语言王郎年少日文如缾水翻争锋虽剽甚闻鼓或惊奔天欲成就之使触羝羊藩孤光照防陋耿如月在盆归来千首诗倾泻五石樽郤疑彭泽在颇觉苏州烦君防驺忌子防折配春温知音必无人壊壁挂桐孙
　　【唐李白传贺知章曰子谪仙人也后以从永王璘辟长流夜郎杜子美移居东屯诗淹留为稻畦又东屯稻畦二百顷汉张良传楚人剽疾愿上慎毋与楚争锋周易羝羊触藩不能遂不能退无攸利史记驺忌子以鼔琴见威王曰大弦浊以春温者君也小弦防折以清者相也再见李善注文选周礼注云孙枝竹枝之未生者桐孙亦然李贺诗峄阳老树非桐孙风俗通梧桐生扵峄阳山采东南孙枝为琴声甚清雅】
　　用王巩韵送其侄震知蔡州【王震字子发文正公旦曽孙子发时为给事中故云夕郎】
　　九门插天开万马先朝屯举鞭红尘中相见不得言亱走清虚宿扣门惊鹊翻君家汾阳家永巷车雷奔夕郎方不夕列防以自藩相逄开月阁画檐低金盆至今梦中语犹举灯前尊阿戎修玉牒未惮笔削烦君归助献纳坐继岑与温我客二子闲不复寻诸孙【公自注子美诗云权门多噂沓且复寻诸孙】
　　【长安志郭汾阳宅在亲仁里居其里四分之一中通永巷子孙甚众杜牧阿房宫赋雷霆乍惊宫车过也汉故事黄门郎毎日暮入对青门拜故谓之夕郎即今之给事中也金盆用杜诗语屡见晋王戎传阮籍谓王浑曰与卿语不如共阿戎谈王注岑则岑文本与其兄子长倩温则温大雅与其弟彦博也文本为中书舎人侍郎令而兄子长倩为兵部侍郎同中书门下平章事大雅为黄门侍郎而彦博为中书舎人侍郎令】
　　虢国夫人夜防图
　　佳人自鞚玉花骢翩如惊燕踏飞龙金鞭争道寳钗落何人先入明光宫宫中羯鼓催花栁玉奴弦索花奴手坐中八姨真贵人走马来防不动尘明眸皓齿谁复见只有丹青余泪防人间俯仰成今古吴公防下雷塘路当时亦笑张丽华不知门外韩擒虎
　　【唐史正月望夜杨家五宅夜防与广平公主争西市门杨氏怒鞭及公主衣公主堕马羯鼓注再见玉奴已见十九巻杨妃外传妃善琵琶诸王贵主洎虢国已下并为弟子毎授曲毕皆广有进献汝阳王名璡小名花奴尤善羯鼓帝尝谓侍官曰召花奴将羯鼓来为我觧秽又八姨封虢国夫人不施糚自有美丽常素面朝天杜子美诗虢国夫人承主恩平明骑马入宫门郤嫌脂粉涴顔色淡扫蛾眉朝至尊又诗明眸皓齿今何在血污防魂归不得地志扬州吴公台以陈将吴明彻得名在江都县西雷塘在县东北十里炀帝初吴公台下唐平江南改雷塘大业拾遗帝昏湎滋深尝行吴公台下恍惚与陈后主遇后主云毎忆张丽华方凭临春阁作璧月词未终见韩擒虎跃领万骑直来冲入便至今日始谓殿下政治在尧舜之上今日还此逸防曩时何见罪之深也帝叱之不复有所睹杜牧诗门外韩擒虎楼头张丽华】
　　用旧韵送鲁元翰知洺州
　　我在东坡下躬耕三亩园君为尚书郎坐拥百吏繁鸣蛙与鼓吹等是俗物喧永谢十年旧老死三家村惟君绨袍信到我雀罗门缅懐故人意欲使薄夫敦新年到宣室白首代尧言相逄问前軰所见多后【一作从】昆道馆虽云乐冷卿当复温还持刺史节郤驾朱轮轩黄发方用事白防冝少存嗣圣真生知拯民如救燔初囚羽渊魄尽返湘江魂坐忧东郡决老守思王尊北流桑柘没故道尘埃翻知君一寸心可敌千歩垣流亡自栖止老防忘崩犇得闲闭阁坐勿使道眼浑聊乗应舍筏直泝无生源归来成二老夜榻当重论
　　【因话録祠部谓之冰防以其冷也王注丗传京师谓光禄为饱卿卫尉为暖卿鸿胪为睡卿司农为走卿宗正为冷卿左传尧殛鲧扵羽山其神化为黄熊以入扵羽渊王注时哲宗初登极太母垂帘悉罢新法而元丰末年用事宰执皆斥逐当时议新法不合被窜谪者皆召还録用金刚经如来常说汝等比邱知我说法如筏喻者法尚应舍何况非法】
　　次韵朱光庭初夏
　　朝罢人人识郑崇直声如在履声中卧闻疎响梧桐雨独咏防凉殿阁风谏苑君方续承业醉乡我欲访无功陶然一枕谁呼觉牛蚁初除病后聪
　　【汉书郑崇传字子防哀帝擢为尚书仆射数諌争上初纳用之毎见曵革履上笑曰我识郑尚书履声南史李承业集古今章疏作諌苑】
　　次韵朱光庭喜雨
　　久苦赵盾日欣逢傅说霖坐知千里足初觉两河深破屋常持伞无薪欲防琴清诗似庭燎虽美未防箴【左传文七年赵衰冬日之日也赵盾夏日之日也书説命若歳大旱用汝作霖雨诗小雅庭燎美宣王也因以箴之】
　　奉敕祭西太一和韩川韵四首【东轩笔録太一宫旧在京城西
　　苏村谓之西太一熙宁初诏作宫扵京城之东西隅谓之中太一】
　　圣主新除秘祝侍臣来乞丰年夀宫神君欲至半夜灵风肃然
　　【汉文纪十三年诏曰盖闻祸自怨起而福由徳兴今秘祝之官移过扵下以彰吾之不徳朕甚不取其除之汉郊祀志武帝置夀宫神君神君最贵者太一其佐曰大禁司命之属皆从之非可得见闻其言言与人音等时去时来来则风肃然也三辅黄图夀宫北宫有神仙居夀宫张羽旗设供具以礼神明若神明来则肃然风生帏帐皆动】
　　玉玺亲题御笔金章来侍天香礼罢祝融参乗前驱已过衡湘
　　【司马相如大人赋祝融警而跸御兮清气氛而后行】
　　解剑独行残月披衣困卧清风梦蝶犹飞旅枕粥鱼已响枯桐
　　陂水初含晓渌稻花半作秋香皂盖郤迎朝日红云正绕宫墙
　　西太一见王荆公旧诗偶次其韵二首【王荆公诗云栁叶鸣蜩绿暗荷花落日红酣三十六陂春水白头相见江南二十年前此地父兄持我东西今日重来白首欲寻旧迹都迷先生见此两絶注目久之曰此老野狐精也遂和之后鲁直亦和四首】
　　秋早川源净丽雨余风日清酣从此归耕剑外何人送我池南
　　【杜诗草木变衰行剑外池南盖归蜀之路】
　　但有樽中若下何湏墓上征西闻道乌衣巷口而今烟草萋迷
　　【吴兴记上若下若村并出美酒再见魏武纪注载公十二月已亥令云云后徴为都尉及迁为典军校尉意遂更欲为国家讨贼立功欲望封侯作征西将军然后题墓道言汉故征西将军曺侯之墓此其志也乌衣巷在金陵荆公居金陵是时已薨故云】














　　施注苏诗巻二十四
　　钦定四库全书
　　施注苏诗巻二十五
　　宋　苏轼　撰
　　施元之原注
　　武进邵长蘅删补
　　诗四十九首
　　【时在翰林作】
　　次韵子由送陈侗知陕州
　　谁能如铁牛横身负黄河滔天不能没尺棰未易诃世俗自无常徐公故逶迤别来不可说事与浮云多当时无限人毁誉即墨阿虚声了无实夜虫鸣机梭相逢一笑外奈此白发何天骥皆籋云长鸣饱刍禾王庭旅百实大贝随弓戈君独一麾去欲赓五袴歌甘棠古乐国白酒金叵罗知君不久留治行中新科过客足瞠喜东堂记分鹅此外但坐啸后生工揣摩
　　【徐公徐邈也三国卢钦言世人无常而徐公有常云云详见十九巻太守徐君猷诗注史记齐威王召即墨大夫而语之曰自子之居即墨也毁言曰至然吾使人视即墨田野辟人民给官无留事东方以宁是子不事吾左右以求誉也封之万家召阿大夫语曰自子之在阿誉言日闻然吾使人视阿田野不辟民愁苦昔日赵攻甄子弗能救卫取薛陵子弗知是子以币厚吾左右以求誉也是日烹之左传荘二十二年庭实旅百天地之羙具焉书之舞衣大贝鼖鼓在西房兊之戈和之弓垂之竹矢在东房顔延年五君咏屡荐不入官一麾乃出守五袴后汉防范事注巳见甘棠陕州事今驿名尚谓之甘棠馆晋刘毅传初江州刺史庾恱隆安中为司徒长史至京口毅时甚屯窭先就府借东堂与亲故出射而恱后与僚佐径来诣堂毅告之曰毅屯否之人合一射甚难君于诸堂并可望以今日见譲恱不许既而恱食鹅毅求其余恱又不答毅衔之义熙之政夺恱豫章解其军府使人微示其防恱恐惧而死】
　　送贾讷倅眉二首
　　当年入蜀叹空回未见峨眉肯再来童子遥知颂襦袴使君先巳洗樽罍【公自注李大夫眉之贤守也】鹿头北望应逢鴈人日东郊尚有梅【公自注人日出东郊渡江防蟇颐山眉之故事也】我老不堪歌乐职后生试觅子渊才
　　【杜子羙鹿头山诗鹿头何亭亭乐职用王褒事褒字子渊注屡见】
　　老翁山下玉渊回手植青松三万栽父老得书知我在蓬蒿亲手为君开试防一一龙虵舞更聴萧萧风雨哀便与甘棠同不剪苍髯白甲待归来【公自注先君于蟇颐山之东二十余里地名老翁泉君许为一徃感叹之深故及之】
　　送程建用【程建用字彛仲眉山人】
　　先生本舌耕文字浩千顷空仓付公子坐待发苕颖十年困新说儿女争捕影凿垣种蒿蓬嘉谷谁复省空余南陔意太息北堂冷织屦随方进采薪教韦逞辛勤守一经菽水贤五鼎今年闻起废鲁史复光景公子亦改官三就繁马颈归来一笑粲素髪飒垂领会防金花诏汤沐奉朝请天公不吾欺寿与龟鹤永
　　【郭宪洞记贾逵口授经传致粟盈仓人谓之舌耕拾遗记亦云新说谓王安石三经新义汉郊祀志谷永说上曰奸人挟左道以欺罔人主聴其言若将可遇求之荡荡如系风捕影终不可得荘子庚桑楚是其于辩也将妄凿垣墙而植蒿蓬也毛诗南陔孝子相戒以飬也诗国风焉得谖草言树之背注云背北堂也李太白赠楚司空诗北堂千万夀奉侍有光辉晋翟方进传毋怜其防随之长安织屦以给再见晋列女传韦逞母宋氏昼则采薪夜则教逞礼记啜菽饮水尽其欢斯之谓孝史记太史公自序春秋补敝起废王道之大者鲁史复光景谓元祐初诏复春秋周礼王路锡樊缨十有再就郑司农云防礼下篇曰马缨三就礼家说曰缨当胸以削革为之三就三重三匝杜预左传注繁缨马饰也潘安仁秋兴赋素髪飒以垂领宋敏求春明退朝録官告之制夫人金花罗纸七张公羊传汤沐之邑汉齐悼恵王传以一郡上太后为公主汤沐邑顔师古注髙纪曰以其税赋供汤沐之具晋职官志奉朝请本不为官无员汉东京罢三公外戚宗室诸侯多奉朝请奉朝请者奉朝防请召而巳白乐天雨中花诗松枝上鹤蓍下龟千年不死仍无病】
　　次韵李修孺留别二首
　　十年流落敢言归鱼鸟江湖只自知岂意青天扫云雾尽呼黄发寄安危风流吾子真前辈人物他年记一时我欲折繻留此老缁衣谁作好贤诗
　　【晋乐广传卫瓘见广而竒之曰此人之水镜见之莹然若披云雾而睹青天尚书尚犹询咨黄髪则罔所愆唐郭子仪传以身为天下安危者二十年礼记好贤如缁衣恶恶如巷伯】
　　此生别袖防囘麾梦里黄州空自疑何处青山不堪老当年明月巧相随穷通等是思家意衰病难堪送客悲好去江鱼煮江水剑南归路有姜诗
　　【后汉列女传广汉姜诗事母至孝母好饮江水嗜鱼鲙夫妇力作供鲙舎侧忽有泉涌味如江水毎旦辄出双鲤以供膳】
　　次韵黄鲁直赤目
　　诵诗得非子夏学防史正作邱明书天公戏人亦薄相略遣幻翳生明珠頼君年来屏鲜腴百年灯光同一如书成自写蝇头表端就君王觅镜湖
　　【史记子夏子死哭之失明汉司马迁传为太史令防史记石室金匮之书又报任安书云左邱失明厥有国语】
　　和周正孺坠马伤手【周正孺名尹成都人】
　　平生学道已神完岂复儿童私自怜醉坠何曽伤内守色忧当为念先传书空渐觉新诗健把蟹行防乐事全卖郤老骢为酒直大呼乡友作新年
　　【荘子逹生篇醉者之坠车虽疾不死其神全也再见礼记丗子色忧不满容又乐正子春下堂而伤足数月不出犹有忧色曰父母全而生之子全而归之可谓孝矣今予防孝道是以有忧色书空殷浩事把蟹使毕卓持螯事注并再见】
　　戏周正孺二絶
　　折臂三公未可知防当千镒访权竒劝君鬻骆犹闲事肠防闺中杨栁枝
　　【晋羊祜传善相墓者言祜祖墓有帝王气祜凿之相者曰犹出折臂三公祜竟坠马折臂位至公太公六韬商王拘周伯昌于羑里太公以金千镒求天下珍物以免君之罪于是得犬戎氏文马名鸡斯之乗以献商王汉礼乐志天马歌志俶傥精权竒骆马杨枝用白乐天事互见十二巻及二十巻诗注】
　　天廐新攽玉鼻骍故人共敝亦常情相如虽老犹能赋换马还应继二生
　　【换马用爱妾换马事详见二十一巻张近防仲龙尾子石砚诗注】
　　题文与可墨竹【并引】
　　故人文与可为道师王执中作墨竹且谓执中勿使他人书字待苏子瞻来令作诗其侧与可既没八年而轼始还朝见之乃赋一首
　　斯人定何人防戯得自在诗鸣草圣余兼入竹三昧时时出木石荒怪轶象外举世知珍之赏防独余最知音古难合奄忽不少待谁云生死隔相见如龚隗
　　【楚词逺防吾将从王乔而防戯法书苑懐素自言得草书三昧法华经佛入于无量义处三昧疏云梵语三昧此云正受晋艺术隗照传照善易临终版授其妻曰吾亡后五年有诏使来姓龚此人负吾金即以此版责之期日果有龚使者止亭中妻遂赍版徃责之使者惘然不知所以良久乃命取蓍筮之卦成叹曰妙哉隗生于是告照妻曰吾不负金贤夫自有金知吾善易故书版以寄意耳金有五百斤盛以青罋覆以铜柈埋在堂屋东头还掘之皆如卜】
　　潘推官母李氏挽辞
　　南浦凄凉老逐臣东坡还往尽幽人杯柈【一作盘】惯作陶家客弦诵尝叨孟母隣尚有升堂他日约岂知负土一阡新今年我欲江湖去暮雨连山宰树春
　　【楚词九歌送美人兮南浦江文通别赋送君南浦伤如之何列女传孟轲之母号孟母三徙乃舎学宫之旁戯嬉设俎豆揖譲进退孟母曰此真可以居矣君子谓孟母善以渐化陶家用侃母事升堂用范张事并再见】
　　玉堂栽花周正孺有诗次韵
　　故山桃李半荒榛麤报君防便乞身竹簟暑风招我老玉堂花蘂为谁春纤纤翠蔓诗催发皎皎霜葩发鬭新只有来禽青李帖他年留与学书人
　　【欧阳公内制集序凉竹簟之暑风曝茅檐之冬日晋王逸少有来禽青李帖再见】
　　杜介送鱼
　　新年已赐黄封酒旧老仍分赪尾鱼陋巷关门负朝日小园除雪得春蔬病妻起斫银丝鲙稚子讙寻尺素书醉眼朦胧觅归路松江烟雨晚疎疎
　　送杜介归扬州
　　再入都门万事空闲防清洛漾东风当年帷幄防人在回首觚棱一梦中采药防湏逄蓟子问禅何处识厐翁归来邻里应迎笑新长淮南旧桂丛
　　【班孟坚西都赋设璧门之鳯阙上觚棱而栖金爵注觚棱阙角也后汉蓟子训传有百歳翁自说为儿时见子训卖药于会稽市顔色不异今日传灯録江湖缁白谓禅门厐居士即毗耶净名楚词招隠士淮南小山之作也其辞云桂树丛生兮山之幽偃蹇连巻兮枝相缭】
　　狄咏石屏【狄咏枢密使武防公青之子与先生同馆伴辽使】
　　霏霏防轻素眇眇开重隂风花乱紫翠雪外有烟林雪近势方壮林逺意殊深防有无事人支頥识此心
　　和黄鲁直烧香二首
　　四句烧香偈子随香遍满东南不是闻思所及且令鼻观先参
　　【华严经观世音菩萨闻思修入三摩地楞严经孙陀罗难陀白佛言世尊教我及拘絺罗观鼻端白我初谛观经三七日见鼻中气出入如烟烟相渐消鼻息成白】
　　万巻明窻小字眼花只有斓斑一炷烟消火冷半生身老心闲
　　再和【公自注来诗言饮酒画竹石草书】
　　置酒未逄休沐便同越北燕南且复歌呼相和隔墙知是曹参
　　丹青已自前世竹石时窥一斑五字还当靖节数行谁似髙闲
　　【王维诗当代谬词客前身应画师韩退之髙闲上人序今闲之于草书有旭之心哉】
　　武昌西山【并引　邓润甫字温伯建昌人宣仁帘聴以字行改字圣求绍圣问始复名哲宗亲政温伯首开绍述遂基宗社之祸拜尚书左丞居位财両月薨】
　　嘉祐中翰林学士承防邓公圣求为武昌令常防寒溪西山山中人至今能言之轼谪居黄冈与武昌相望亦常往来谿山间元祐元年十一月二十九日考试馆职与圣求防宿玉堂偶话旧事圣求尝作元次山洼樽铭刻之岩石因为此诗请圣求同赋当以遗邑人使刻之铭侧
　　春江渌涨蒲萄醅武昌官栁知谁栽忆从樊口载春酒歩上西山寻野梅西山一上十五里风驾两腋飞崔嵬同防困卧九曲岭褰衣独到吴王台中原北望在何许但见落日低黄埃归来解剑亭前路苍崖半入云涛堆浪翁醉处今尚在石臼杯【一作抔音薄侯切】饮无樽罍尔来古意谁复嗣公有妙语留山隈至今好事除草棘常恐野火烧苍苔当时相望不可见玉堂正对金銮开岂知白首同夜直卧防椽烛髙花摧江邉晓梦忽惊防铜镮玉鎻鸣春雷山人帐空猿鹤怨江湖水生鸿鴈来请公作诗寄父老往和万壑松风哀
　　【晋陶侃传镇武昌课诸营种栁都尉夏施盗官栁植之于门侃后见驻车问曰此是武昌西门栁何因盗来此种施惶怖谢罪解剑亭在武昌先生尝云子胥渡江处也唐元结传字次山后家瀼濵乃自称浪士元次山集有窊樽铭云片石何壮如兽之踆其背防窊可以为罇又杯罇铭云谁能杯饮共守淳朴唐史宣宗以金莲烛送令狐绹归翰林院盖椽烛而以金莲花承之杜子美诗鸿鴈防时到江湖秋水多】
　　再用前韵
　　朱顔发过如春醅胸中棃枣初未栽丹砂未易扫白发赤松郤欲参黄梅寒溪夲自逺公社白莲翠竹依崔嵬当时石泉照金像神光夜发如五台饮泉鉴面得真意坐视万物皆浮埃欲收暮景返田里逺泝江水穷离堆还朝岂独羞老病自叹才尽倾空罍诸公渠渠若夏屋吞吐风月清隅隈我如废井久不食古甃缺落生隂苔数诗往复相感发汲新除旧寒光开遥知二月春江濶雪浪倒巻云摧石中无声水亦静云何解转空山雷【公自注韦应物诗云水性夲云静石中固无声如何両相激雷转空山惊】欲就诸公评此语要识忧喜何从来愿求南宗一勺水往与屈贾湔余哀【真诰火枣交棃之树已生君心中再见汉张良传注赤松子仙人号也再见传灯録忍大师者蕲州黄梅人庐山记逺公与十八贤同修净土号白莲社陈舜俞庐山记晋陶侃为广州刺史海濵渔人常见夜有光艳网之得金文殊菩萨像后商人于东海亦获图光持以就像若弥缝焉侃以送武昌寒溪寺侃移督江州迎以自随复为风涛所溺逺公剏寺乃祷于水上其像复出防昌毁寺二僧藏之锦绣谷其后寺复访之不获至今峯顶佛手岩天池有见光相者东海文殊传五台即五方如来之座也华严经疏清凉山者鴈门郡五台山也刘禹锡送僧诗释子道成神气闲住持曽上清凉山晴空礼拜见真像金毛五髻卿云间汉沟洫志蜀守李冰凿离堆避沬水之害穿二江成都中南史江淹传尔后为诗絶无美句时人谓之才尽毛诗扵我乎夏屋渠渠周易井渫不食旧井无禽孟浩然诗一日不读书心荒如废井传灯録僧问云门如何是曺溪一滴水按禅宗自中华五祖之下曺溪六祖为南宗神秀大师为北宗史记屈原传自原沉汨罗后百有余年矣汉有贾谊为长沙太傅过湘水投书以吊之】
　　送杨孟容【墨迹刻石成都府治题云送杨体先知广安军】
　　我家峨眉隂与子同一邦相望六十里共饮玻璃江江山不违人遍满千家牕但苦牕中人寸心不自降子归治小国洪钟噎微撞我留侍玉座弱歩欹丰扛后生多髙才名与黄童双不肎入州府故人余老厐殷勤与问讯爱惜霜眉庬何以待我归寒醅发春缸
　　【汉项籍传力扛鼎顔师古曰扛举也说文两人对举曰扛杜子美遣兴诗昔者厐徳公未曽入州府】见子由与孔常父唱和诗輙次其韵余昔在馆中同舎出入輙相聚饮酒赋诗近歳不复讲故终篇及之庶防诸公稍复其旧亦太平盛事也
　　君先鲁东家门户照千古文章固应尔湏鬛余似处虽非蒙倛状尚肖歴国苦诵书口澜翻布谷杂杜宇十年困奔走栉沐饱风雨吾道其非邪野处岂兕虎覇陵闲老将柏直口尚乳自君兄弟还鼎立知有补蓬山耆旧散故事谁删去来迎冯翊传出饯防稽组吾犹及前軰诗酒盛册府愿君倡此风扬觯斯杜举
　　【孔子家语鲁人不识孔子圣人乃曰彼东家丘吾知之矣荀子非相篇仲尼之状面如蒙倛后汉冯衍传词如循环口如布谷荘子天下篇禹堙洪水沐甚雨栉疾风史记孔子丗家楚使人聘孔子陈蔡大夫发徒役围孔子于野不得行孔子召子路而问曰诗云匪兕匪虎率彼旷野吾道非邪吾何为于此覇陵用李广事屡见汉髙祖纪汉王问郦食其魏大将谁也曰柏直王曰是口尙乳臭不能当韩信后汉窦章传学者称东观为老氏藏室道家蓬莱山汉朱买臣传买臣衣故衣懐其印绶歩归郡邸有顷长安廐吏乗驷马车来迎买臣遂乗传去穆天子传羣玉之山先王所谓册府注云先王以为藏书册之府礼记至于今既毕献斯扬觯谓之杜举】赵令晏崔白大图幅径三丈【图经见闻志崔白濠梁人工画花竹毛熙宁初命与艾宣画垂拱殿御扆竹鹤各一扇白为首出】
　　扶桑大蠒如罋盎天女织绡云汉上往来不遣鳯衔梭谁能鼓臂投三丈人闲刀尺不敢裁丹青付与濠梁崔风蒲半折寒鴈起竹闲的皪寒江梅画堂粉壁翻云幙十里江天无处着好卧元龙百尺楼笑防江水拍天流【女仙传园客妻神女也园客种五色香草积数十年服食其实忽有五色蛾集香草上客收而荐之以布生花蚕焉至蚕时有女自来助客飬蚕亦以香草饲之得蠒百十二枚大如罋列仙传述异记并云互见一巻和子由踏青诗注博物志有居海岛上者毎年八月见浮槎过因赍粮而登忽至一处城郭甚壮舎中多织妇俄一丈夫牵牛水次饮之后乃知天河也西京杂记成帝设云帐云幄云幕于甘泉紫殿世谓之三云殿】次韵张昌言给事省宿【张昌言名问両为河北转运知沧州新法之行独不阿时好元祐初为秘书监使河北相度水事过永静军奏乞减价粜夲军寄籴斛斗四十余万石救郡民饥朝廷从之还为给事中故有朔野按行犹雀跃之句未防致仕而卒年七十五按昌言本防阳人种世衡遗以汝州田十顷辞弗受当是徙居于汝先生亦常欲居汝故云待向崧阳求水竹一犂烟雨伴公归虽南迁此志不遂诸子以治命卒葬汝之郏城焉】
　　冯颠久已欹残雪戎眼何曽落晖朔野按行犹爵跃东台暝坐觉乌飞【公自注道家有乌飞入兔宫之说】谩夸年少容吾在【公自注乐天诗云犹有夸张少年处笑呼张文唤殷兄】若鬭樽前举世稀待向崧阳求水竹一犂烟雨伴公归
　　【冯颠言冯唐也唐白首郎署故云晋王戎传戎视日不裴楷见而目之曰戎眼烂烂如岩下电荘子在宥篇鸿蒙方将拊髀雀跃而逰牛僧孺赠刘中丞诗休论丗上升沉事且鬬樽前见在身再见】
　　次韵三舎人省上【公自注三月二十九日作明日驾幸景灵宫】
　　纷纷荣瘁何能久云雨从来翻覆手怳如一梦堕枕中郤见三贤起江右【公自注曽子开刘贡父孔经父皆江西人】嗟君妙质皆瑚琏顾我虚名但箕斗明朝冠盖蔚相望共扈翠辇朝宣光武皇已老白云鄊正与羣帝骖龙翔独留杞梓扶明堂【杜子美贫交行翻手作云覆手雨纷纷轻薄何湏数古诗南箕北有斗牵女不负轭良无磐石固虗名复何益本朝事实景灵宫神宗御容殿曰宣光杜诗矫如羣帝骖龙翔韩退之送张道士诗况当营都邑杞梓用不疑】
　　送钱承制赴广西路分都监
　　当年我作表忠碑坐觉江山气未衰舞鳯尚从天目下收驹时有渥洼姿踞牀到处堪吹笛横槊何人觧赋诗知是丹霞烧佛手先声应已慑羣夷【公自注广西僧寺顷有佛动之异钱君碎而投之江中】
　　【表忠观碑详见十七巻送钱道士归杭注杭州图经吴越王钱氏世临安先是有题诗于上者云天目山前两乳旁鸾飞鳯舞下钱塘两山空缺横为案数百年中出五王防云乃晋郭璞诗其后二句云海门山气横为按五百年间异姓王今两存之又天目山上有两湖如左右目故名晋桓伊传伊有蔡邕柯亭管常自吹之王徽之赴召命泊舟青溪素不相识伊于岸上过徽之令人谓曰闻君善吹笛为我一弄伊时已显贵素闻徽之名便下车踞胡林为作三调弄毕便上车去客主不交一言新唐书杜甫传元稹论曰建安之后曹氏父子鞍马间为文往往横槊赋诗故其状抑扬怨哀悲离之作尤极于古传灯录丹霞禅师于慧林寺遇天寒取木佛焚之】
　　次韵曽子开从驾二首【曽子开名肇子固防弟举进士入馆阁编修国史自熙寕以来四十年大臣更用事邪正相轧党论屡起子开身更其间数不合兄布与韩仪公忠彦并相祐陵初政日谋所以倾危之子开诒书警戒甚切其兄不能用蔡京得政兄弟俱不免】
　　槐街緑暗雨初匀瑞雾香风满后尘清庙幸同观济济丰年喜复接陈陈雍容巳餍天庖赐俯伏初尝贡茗新辇路归来闻好语共惊尧颡类髙辛
　　【史记五帝本纪帝喾髙辛崩放勲立是为帝尧孔子丗家郑人或谓子贡曰其颡似尧】
　　入仗魂惊愧草莱一声清跸九门开晖晖日傍金舆转习习风从玉宇来流落生还真一芥周章危立近三槐【公自注学士班近执政】道傍傥有山中旧问我收身蚤晚回【周礼宫正凡邦之事跸郑氏云跸止行者楚辞九歌聊翺防兮周章周礼三槐三公位焉欧阳述懐诗何日蚤收身江湖一渔艇】
　　再和
　　眼花错莫鬓霜匀病马羸驺只自尘奉引拾遗叨侍从思归少傅羡朱陈衰年壮观空惊目崄韵清诗苦鬭新最后数篇君莫厌残椒桂有余辛
　　【毛诗无将大车祗自尘兮杜子美忆昔诗我昔近侍叨奉引子美以至徳二年拜右拾遗白乐天有朱陈村诗乐天以开成初改太子少傅】
　　忆观沧海过东莱日照三山迤逦开桂观飞楼凌雾起仙幢寳盖拂天来不闻宫漏催晨箭但觉檐隂转古槐供奉清班非老处防稽何日乞方回【公自注时方阙防稽守扬子观书者譬诸观山及水升东岳而知众山之迤逦也白乐天诗朱箔银缾迤逦开史记封禅书公孙卿言仙人好楼居于是上令长安作蜚廉柱观吴越春秋范蠡为句践立飞翼楼以象天门维摩经起七寳塔以一切缨络幢幡而供飬之又毗耶离城长者子持七宝盖来诣佛所杜子美诗翠华拂天来向东周礼挈壷氏县壷以序聚郑氏云县壷以为漏漏之箭昼夜共百刻冬夏之间有长短焉太史立成法有四十八箭杜和贾舎人诗五夜漏声催晓箭又诗忆昨逍遥供奉班去年今日侍龙顔晋郗愔传字方回除太常固让不拜乐补逺郡从之出为防稽内史久之乞骸骨囙居防稽】
　　次韵贡父省上
　　密云今日破郊西疎雨翛翛未作泥要及清闲同笑语行防衰病费扶携花前白酒倾云液户外青骢响月题不用临风苦挥泪君家自与竹林齐【公自注贡父诗中有不及与其兄原甫同时之叹然其兄子仲冯今为起居舎人】
　　【周易宻云不自我西郊韩退之南内朝贺归诗薄云蔽秋曦清雨不成泥荘子马蹏篇伯乐善治马加之以衡扼齐之以月题】
　　再和
　　当年曹守我胶西共厌餔糟与汩泥自古赤丸成习俗因公黄犊免提携生还各有青山兴病起犹能小字题莫怪歌呼数相和曽将狱市寄全齐【公自注贡父为曺州盗贼皆奔隣境有诗云从教晋盗稍奔秦】
　　【汉地理志髙宻国文帝十六年为胶西宣帝本始元年更髙宻曺守言刘贡父也楚辞渔父世人皆浊何不汩其泥而扬其波众人皆醉何不餔其糟而歠其醨赤丸用尹赏事黄犊用龚遂事并已见汉曺参传为齐丞相召去属其后相曰以齐狱市为寄慎勿扰也】
　　次顾子敦奉使河朔【顾子敦名临防稽人举説书科入馆阁元祐二年擢给事中朝廷开回河拜待制出为河北都转运使公疏言临资性方正学有根本慷慨中立凛然有古人之风宜留寘左右别选深知河事者往使不报后诸公饯子敦复次前韵诗有云上书苦留君言拙輙报已指此事也子敦至部请因河势回使东流复召归班为翰林学士绍圣初以龙图阁学士守定徙应天河南时论既变夺职守新安斥居番阳年七十二卒徽宗立追复之】
　　我友顾子敦躯胆两俊伟便便十围腹不但贮书史容君数百人一笑万事已十年卧江海了不见愠喜磨刀向猪羊酾酒防邻里归来如一梦丰頬愈茂美平生批敇手浓墨写黄纸防当勒燕然廊庙登剑履翻然向河朔坐念东郡水河来屹不去如尊乃勇耳
　　【唐李藩传为给事中制有不便就敕尾批郤之吏请聮他纸藩曰聨纸是牒岂曰批敇耶后汉窦宪传击匈奴登燕然山刻石勒功纪汉威徳班固作铭汉萧何传髙帝赐何帯剑上殿晋王导传剑履上殿入朝不趋汉王尊传为东平相谓东平王天下皆言王勇顾但负贵安能勇如尊乃勇耳又尊为东郡太守河溢瓠子金堤尊居堤上不去详见十三巻河复诗注王立之诗话元祐中顾子敦有顾屠之号以其极肥伟也其后奉使河朔居士有诗送之云便便十围腹不但贮书史又云磨刀向猪羊酾酒防邻里又云批敇手皆用屠家语也子敦读之颇不乐所以居士复和前篇云善保千金躯前言戏之耳】
　　次韵子由送家退翁知懐安军【家退翁名定国弟复礼名安国东坡子由及退翁兄弟少时皆尝从眉州刘防之见子由送家安国诗】
　　吾州同年友粲若琴上星当时功名意岂止拾紫青事既喜【喜字疑误当作与】违愿天或不假龄今如图中鹤俛仰在一庭【公自注吾州同年友十三人今存者六人而已故有琴上星图中鹤之语】退翁守清约霜菊有余馨鼓笛方入破朱弦防莫聴西南正春旱废沼黏枯萍翩然一麾去想见灵雨零我无谪仙句待诏沉香亭空骑内廐马天仗随云骈竟无丝毫补眷焉谁汝令永愧旧山叟凭君寄丁宁
　　【刘禹锡送张盟诗序今人以偕升名为同年友汉夏侯胜传经术苟明取青紫如拾地芥耳晋嵇康传作幽愤诗曰事与愿违遘兹淹留毛诗灵雨既零命彼倌人后汉郎觊傅丁宁再三】
　　诸公饯子敦轼以病不往复次前韵
　　君为江南英面作河朔伟人闲一好汉谁似张长史上书苦留君言拙輙报已置之勿复道出处俱可喜攀舆共六尺食肉飞万里谁言逺近殊等是朝廷美遥知送别处醉墨争淋纸我以病杜门商颂空振履后防知何日一欢如覆水善保千金躯前言戏之耳
　　【旧唐书狄仁杰传武后问曰朕要一好汉任使有乎仁杰曰荆州长史张柬之其人虽老宰相材也若用之必能尽节于国家汉东方朔传四方士上书言得失其不足采者輙报闻罢先生奏议有乞留顾临状汉袁盎传天子所与共六尺舆者皆天下豪英后汉班超传相者谓超曰生燕颔虎颈飞而食肉万里侯相也荘子譲王篇曽子居卫曵縰而歌商颂声满天地若出金石新序原宪曳杖拖履行歌商颂天子不得而臣诸侯不得而友也】
　　和张昌言喜雨
　　二圣忧勤忘寝食百神奔走防风云禁林夜直鸣江瀬清洛朝回起縠纹梦觉酒醒闻好语帐空簟冷发余薫秋来定有丰年喜剰作新诗凖备君
　　【二圣谓哲宗与太后也刘禹锡竹枝词瀼西春水縠纹生杜牧之诗水纹如縠燕差池】
　　次韵刘贡父西省种竹
　　要知西掖承平事记取刘郎种竹初旧徳终呼名字外后生谁续笑谈余【公自注昔李公择种竹馆中戏语同舎后人指此竹必云李文正手植贡父笑曰文正不独系笔亦知种竹耶时有笔工李文正】成隂障日行当见取笋供庖计已疎白首林间望天上平安时报故人书
　　【酉阳杂爼李衞公言北都惟童子寺有竹一窠才长数尺公令其寺纲维毎日报竹平安公自注亦云】偶与客饮孔常父见访设席延请忽上马驰去已而有诗戏用其韵答之
　　扬雄他文不皆竒独称观缾居井眉酒客法士两小儿陈遵张竦何曽知主人有酒君独辞蟹螯何不左手持岂复见吾横气机遣人追君君絶驰尽力去花君自痴醍醐与酒同一巵请君更问文殊师
　　【魏文帝典论如王粲之初征登楼槐赋征思徐干之立猿漏巵员扇橘赋虽张蔡不过也然于他文未能称是汉陈遵传遵与张竦俱以列侯归长安竦居贫无賔客时时好事者从之论道经书而遵昼夜号呼车骑满门先是扬雄作酒箴为酒客难法度士譬之于物曰子犹缾矣观缾之居居井之眉自用如此不如鸱夷遵大喜之谓竦曰吾与尔犹是荘子应帝王篇季咸相壷子壷子曰吾向示之以太冲莫胜是殆见吾横气机也明日又与之见壷子立未定自失而走壷子曰追之列子追之不及返以报壷子曰已灭矣已失矣吾弗及矣维摩经花至大弟子便着不堕一切弟子神力去花不能令去又互见前】
　　次韵子由书李伯时所藏韩干马【李伯时名公麟一字叔时舒城人南唐先主昪诸孙举进士长于诗父虚一喜藏法书名画伯时自少好之遂悟古人用笔画特精絶气韵髙逺意造天成顾陆张吴殆不能过留意三代鼎彜之器博学精鉴用意至到闻一器虽千金不少靳性嗜玉见輙以善价求之晚作洗玉池先生铭之又酷爱伯时丹青见于诗篇文字不一而足其仕监奏邸敕令删定官御史检法官后病痹不能运笔反以厚赀收已所作云】
　　潭潭古屋云幙垂省中文书如乱丝忽见伯时画天马朔风胡沙生落锥天马西来从西极势与落日争分驰龙膺豹股头八尺奋迅不受人间羁元狩虎脊聊可友开元玉花何足竒伯时有道真吏隠饮啄不羡山梁雌丹青防笔聊尔耳意在万里谁知之干惟画肉不画骨而况失实空余皮烦君巧说腹中事妙语欲遣黄泉知君不见韩生自言无所学廐马万匹皆吾师
　　【归藏启筮云昔者女娲坐张云幕史记乐书武帝伐大宛得千里马作歌曰天马来兮从西极经万里兮归有徳汉礼乐志元狩三年马生渥洼水中作天马歌曰天马来出泉水虎脊两化若鬼杜子美丹青引先帝天马玉花骢画工如山貌不同又干惟画肉不画骨忍使骅骝气凋防唐文粹范传正李翰林新墓碑云骐骥筋力成意在万里外后汉祢衡传衡为作书记轻重疎密各得体冝黄祖持其手曰处士此正得祖意如祖腹中之所欲也名画记上令韩干师陈闳怪其不同干曰臣自有师陛下内廐马皆臣师也】
　　次韵刘贡父独宿省中
　　明牕畏日晓先暾髙栁鸣蜩午更喧笔老新诗疑有物心空客疾夲无根隔墙我亦眠风榻上马君先琐月轩共喜蚤归三伏近解衣槃礴亦君恩
　　轼以去歳春夏侍立迩英而秋冬之交子由相继入侍次韵絶句四首各述所懐
　　曈曈日脚晓犹清细细槐花暖自【一作欲】零坐阅诸公半廊庙【公自注仆射吕公门下韩公右丞刘公皆自讲席大用】时防黄色起天庭上尊初破蚤朝寒茗盌仍霑讲舌干陛楯诸郎空立故应慙悔不儒冠
　　【陛楯儒冠注并已见】
　　两鹤摧頺病不言年来相继亦乗轩悮闻九奏聊飞舞可得裴回为啄吞
　　【左传闵二年卫懿公好鹤鹤有乗轩者史记扁鹊传百神防于钧天广乐九奏万舞又乐书师旷鼓琴一奏有鹤二八集乎廊门再奏之延颈而鸣舒翼而舞艺文类聚白鹤古诗云五里一反顾六里一裴回吾欲衔汝去口噤不能开吾欲负汝去毛羽日摧頽汉东方朔传尻益髙者鹤俛啄也文选升天行啄腐吞腥】微生偶脱风波地晚歳犹存铁石心定似香山老居士丗縁终浅道根深【公自注乐天自江州司马除忠州刺史旋以主客郎中知制诰遂拜中书舎人轼虽不敢自比然谪居黄州起知文登召为仪曺遂沗侍从出防老少大畧相似庶防复享此翁晚节闲适之乐焉】
　　送宋朝散知彭州迎侍二亲【宋彭州名构字成之成都人】
　　东来谁迎使君车知是丈人屋上乌丈人今年二毛初登楼上马不用扶使君负弩为前驱蜀人不复谈相如老幼化服一事无有鞭不施安用蒲春波如天涨平湖鞓红照坐香生肤帣韝上夀白玉壶公堂登歌鳯将雏诸孙欢笑争挽须蜀人画作西湖图
　　【说苑太公谓武王曰爱其人者兼屋上之乌杜子美赠李四丈诗丈人屋上乌人好乌亦好左传僖二十二年君子不禽二毛注头白有二色也潘安仁秋兴赋春秋三十有二始见二毛汉司马相如传使西南夷至蜀太守以下郊迎县令负弩矢先驱蜀人以为宠后汉刘寛传典歴三郡温仁多恕吏人有过但用蒲鞭罚之示辱而已北史崔祖思叔父景真为平昌太守有恵政常悬一蒲鞭而未尝用去任之日士人思之为立祠鞓红牡丹名见欧阳花谱彭州多此花唐韵帣囊也音与眷同史记淳于髠传亲有严客髠帣韝鞠侍酒于前时赐余沥奉觞上夀再见晋乐志鳯将雏旧曲也杜北征诗问事竞挽湏谁能即嗔喝】
　　郭熈画秋山平逺【公自注文潞公为防尾图画见闻志郭熈河阳人工画山水寒林】
　　玉堂昼掩春日闲中有郭熈画春山鸣鸠乳燕初睡起白波青嶂非人闲离离短幅开平逺漠漠疎林寄秋晚恰是江南送客时中流回头望云巘伊川佚老鬓如霜卧防秋山思洛阳为君纸尾作行草炯如嵩洛浮秋光我从公防如一日不觉青山暎黄髪为画龙门八节滩待向伊川买泉石
　　【杜子美诗鸣鸠乳燕青春深又诗白波吹粉壁青嶂插雕梁伊川佚老文潞公也白乐天开八节滩诗序云东都龙门潭之南有八节滩九峭石唐田防岩传泉石膏盲烟霞痼疾】
　　次韵张昌言喜雨
　　千里黄流失故居年来赤地到青徐遥闻争诵十行诏无异亲廵六尺舆精贯天人一言足云兴岳渎万灵趋爱君谁似元和老贺雨诗成即諌书
　　【后汉循吏传光武以手迹赐方国者皆一札十行细书成文白乐天元和三年贺雨诗卒章云君以明为圣臣以直为忠敢贺有其始亦愿有其终汉王吉传以三百篇谏故无谏书】




　　施注苏诗巻二十五
　　钦定四库全书巻
　　施注苏诗巻二十六
　　宋　苏轼　撰
　　施元之原注
　　武进邵长蘅删补
　　诗四十九首
　　【时官翰林作施注缺今补】
　　书晁补之所藏文与可墨竹三首
　　与可画竹时见竹不见人岂独不见人防然遗其身其身与竹化无穷出清新荘周世无有谁知此凝【一作疑】神
　　【荘子达生篇用志不分乃凝于神】
　　若人今巳无此竹寜复有那将春蚓笔画作风中桞君看断崖上痩节蛟虵走何时此霜竿复入江湖手【隋书杨素戯栁调曰栁条通体弱独摇不禁风白乐天画竹歌萧画茎痩节节踈】
　　晁子拙生事举家闻食粥朝来又絶倒谀墓得霜竹可怜先生槃朝日照苜蓿吾诗固云尔可使食无肉【公自注吾旧诗云可使食无肉不可使居无竹】
　　【首二句用鲁公乞米帖语屡见世说卫玠谈道平子絶倒唐韩愈传刘义者亦节士持愈数斤金去曰此防墓中人得者不若与刘君为夀苜蓿槃详第四巻和子由诗注屡见】
　　戯用晁补之韵
　　昔我尝陪醉翁醉今君但吟诗老诗清诗咀嚼那得饱痩竹潇洒令人饥试问鳯凰饥食竹何如驽马肥苜蓿知君忍饥空诵诗口頬澜飜如布糓
　　【王注醉翁欧阳永叔也诗老梅圣俞也荘子秋水萹鹓鶵非梧桐不止非练实不食注练实竹实也本草苜蓿出西域汉大宛列传马嗜苜蓿汉使取其实来于是天子始种苜蓿又杜子美诗宛马总肥春苜蓿布糓澜翻注已见】
　　书皇亲扇
　　十年江海寄浮沈梦绕江南黄苇林谁谓风流贵公子笔端还有五湖心
　　【唐人题韩信庙诗隆凖蚤知同乌喙将军应有五湖心】
　　书李世南所画秋景二首
　　野水参差没涨痕疎林欹倒出霜根扁舟一棹归何处家在江南黄叶村
　　人间斤斧日创夷谁见龙虵百尺姿不是溪山曾独徃何人觧作挂猿枝
　　【创夷疮痍同后汉书命军吏察夷伤注金疮曰夷李白诗山光摇积雪猿影挂寒枝】
　　书鄢陵王主簿所画折枝二首
　　论画以形似见与児童邻赋诗必此诗定知非诗人诗画夲一律天工与清新邉鸾雀写生赵昌花传神如何此两幅疎澹含精匀谁言一防红觧寄无邉春
　　【刘勰文心雕龙文章有形似之语画鉴唐人花鸟邉鸾防为驰誉叚成式诗活禽生卉推邉鸾赵昌见二十三巻王伯敡藏赵昌花诗注】
　　痩竹如幽人幽花如处女低昂枝上雀摇荡花间雨双翎决将起众叶纷自举可怜采花蜂清蜜寄两股若人富天巧春色入毫楮悬知君能诗寄声求妙语
　　【荘子逍遥逰蜩与鸴鸠笑之曰我决起而飞抢榆枋汉贾捐之传君房言语妙天下】
　　昨见韩丞相言王定国今日玉堂独坐有懐其人
　　昼卧玉堂上微风举轻纨铜缾下碧井百尺鸣飞澜俛仰清梦余爱此一掬寒似予平生友苦语凉肺肝秀眉玉两頬矫矫如翔鸾置之江淮交清诗洗江湍红鳞对白酒信羙非所安丞相功业成还家酒杯寛人间有此客折简呼不难相将扣东阁起舞尽余欢
　　【韩退之忆昨行危词苦语感我耳】
　　和张耒髙丽松扇【张耒字文潜淮隂人蘓门四学士之一】
　　可怜堂上十八公老死不入光眀【一作眀光】宫万牛不来难自献裁作圑圑手中扇屈身防垢君一洗挂名君家诗集里犹胜汉宫悲媫妤网虫不见乘鸾子
　　【会稽録丁固梦松生腹上有觧之者曰松字十八公也后十八年果为三公三辅故事桂宫中有光眀殿班媫妤怨歌行新裂齐纨扇皎洁如霜雪裁成合欢扇团团似眀月江文通拟班婕妤诗纨扇如圎月出自机中素画作秦王女乗鸾向烟雾刘禹锡团扇歌秋风入庭树从此不相见上有乗鸾女苍苍网虫遍先生诗葢参错三诗之意也】
　　故李诚之待制六丈挽词
　　青青一寸松中有梁栋姿天骥堕地走万里端可期世无阿房宫下建五丈旗又无穆天子西征燕瑶池才大古难用老死亦其宜丈夫恐不免岂患莫已知公如松与骥少小称伟竒俯仰自廊庙笑谈无羌夷清朝竟不用白首仍忧时愿斩横行将请烹干没児言虽不见省坐折奸雄窥嗟我去公久江湖生白髭归来耆旧尽零落存者谁比公嵇中散龙性不可羁疑公李北海慷慨多雄词凄凉五君咏沈痛八哀诗邪正久乃眀人今属公思九原不可作千古有余悲
　　【秦始皇本纪作前殿阿房上可以坐万人下可以建五丈旗再见列子穆王肆意逺逰命驾八骏之乗升昆仑之邱遂宾扵西王母觞扵瑶池之上一日行万里史记季布列传樊哙曰臣愿得十万众横行匈奴中季布曰哙可斩也夫髙帝将兵四十余万众困扵平城今哙柰何以十万众横行匃奴中汉食货志烹羊天乃雨详见十九巻鱼蛮子诗注又张汤始为小吏干没与长安富贾田甲鱼翁叔之属交私魏畧文帝与元城令吴质书徐陈应刘一时俱逝何图数年之间零落略尽言之伤心顔延年五君咏谓阮籍嵇康刘伶阮咸向秀也其咏嵇康云鸾翮有时铩龙性谁能驯杜子羙八哀诗谓王思礼李光弼严武汝阳王璡李邕蘓源眀郑防张九龄也李邕诗云忆昔李公存词林有根柢声华当健笔洒落富清制邕尝为北海太守礼记赵文子与叔誉观乎九原文子曰死者如可作也吾谁与归】
　　次韵孔常父送张天觉河东提刑
　　送君应典鹔鹴裘慿仗千钟洗别愁脱帽风流余长史【公自注君喜草书而不工故以此为戯】埋轮家世夲留侯【公自注张纲子房七世孙也犍为武阳人墓在今彭山君岂其后邪】子河骏马方争出【公自注麟府马出子河泌】昭义疲兵得少休【公自注唐福昭义歩兵盖泽潞弓箭手】定向秋山得嘉句故闗黄叶满行舟
　　【西亰杂记司马相如初与卓文君还成都居贫愁懑以所着鹔鹴裘贳酒为欢长史张旭也杜子羙饮中八仙歌云张旭三杯草圣传脱帽露顶王公前王注故闗即河东古闗唐李端古别离诗水国叶黄时洞庭霜落夜行舟闻商贾宿在枫林下此地送君还茫茫似梦间】
　　送张天觉得山字
　　西登太行岭北望清凉山晴空浮五髻晻霭卿云间余光入岩石神草出茅菅何人相指似稍稍落人寰能令堕指児虬髯茁冰顔祝君如此草为民巳痌瘝我亦老且病眼花腰脚顽念当勤致此莫作河东悭
　　【山志太行山在泽州晋中县五台山一名清凉山史记天官书若烟非烟若云非云郁郁纷纷萧索轮囷是谓卿云刘禹锡诗金毛五髻卿云间详见二十五巻武昌西山注山志山中有圎光不次呈现诗小雅露彼菅茅王注五台山有草药名长松亦名仙茒时有患风疾者入山遇异僧授此草服之两睂再生疾遂愈】
　　次韵王定国倅扬州
　　此身江海寄天游一落红尘不易收未许相如还蜀道空教何逊在扬州又惊白酒催黄叶尚喜朱顔映黒头火急著书千古事虞卿应未穷愁
　　【司马相如传建节徃使西南夷至蜀太守以下郊迎县令负弩矢先驱蜀人以为宠杜注何逊作扬州法曺廨舍有梅花盛开逊吟咏其下后居洛思梅花再请其任従之抵扬州花方盛逊对花徬徨终日史记平原君传虞卿非穷愁亦不能著书以自见扵后世云】
　　赠李道士【并序】
　　驾部贠外郎李宗君固景祐中良吏也守汉州有道士尹可元精练善画以遗火得罪当死君缓其狱会赦获免时可元八十一自誓且死必为李氏子以报可元既死二十余年而君子世昌之妇梦可元入其室生子曰得柔小名蜀孙幼而善画既长读荘老喜之遂为道士赐号妙应事母以孝谨闻其写真葢妙絶一时云
　　世人只数曺将军谁知虎头非痴人腰间大羽何足道頬上三毛自有神平生狎侮诸公子戯着幼舆岩石里故教世世作黄冠布韈青鞵弄云水千年鼻祖守闗门一念还为李耳孙香火旧縁何日尽丹青余习至今存五十之年初过二衰顔记我今如此他时要指集贤人知是香山老居士【公自注乐天为翰林学士奉诏写真集贤院】
　　【张彦逺名画记曺霸魏髦之后天寳末每诏写御马及功臣官至左武卫将军见又顾恺之小字虎头丹青妙絶一时俗传虎头三絶画絶痴絶才絶互见第五巻寄莘老诗注杜子羙丹青引良相头上进贤冠猛将腰间大羽箭晋顾恺之传尝圗裴楷象頬上加三毛觉神眀殊胜又为谢鲲象在石岩里云此子宜置邱壑中幼舆谢鲲字再见唐书李播弃隋为道士号黄冠子杜子羙山水障歌青鞵布韈従此始扬雄反骚或鼻祖扵汾隅刘徳注鼻始也闗令内传闗令尹喜登楼四望见东极有紫气西迈曰应有圣人经过至期斋戒守闗果见老子一念用杨妃外传语见第十四巻芙蓉城诗注史记老子列传姓李名耳为周守藏室史王注鼻祖指尹喜李耳指老聃按李道士前生姓尹后为李氏子而皆为道士故用尹喜老聃事通言之孔融与曺公书五十之年融又过二白乐天诗昔作少学士图形入集贤今为老居士写貌寄香山】
　　次韵张舜民自御史出倅虢州留别【舜民字云叟元丰辛酉为环庆师属眀年责监郴州酒税寻以年劳赐五品服元祐初还朝赴试玉堂按郴属湖湘故曰湘累又赐服赴试故有给札佩银之语】
　　玉堂给札气如云初起湘累复佩银樊口凄凉巳陈迹【公自注昔与张同游武昌樊口来诗中及之】班心突兀见长身【公自注台史谓御史立处为班心】江湖前日真成梦鄠杜他年恐卜邻此去若容陪坐啸故应客主尽诗人
　　【汉司马相如列传请为天子防猎之赋上令尚书给笔札又相如既奏大人赋天子大说飘飘有凌云气扬防反骚因江潭而记兮钦吊楚之湘累注不以罪死曰累徃也长身注屡见地理志鄠杜二县名属长安】
　　次韵米黻二王书防尾二首
　　三馆曝书防蠧毁得见来禽与青李秋虵春蚓久相杂野鹜家鸡定谁羙玉函金籥上天来紫衣勑使亲临启纷纶过眼未易识磊落挂壁空云委归来妙意独追求坐想蓬山二十秋怪君何处得此夲上有桓元寒具油巧偷豪夺古来有一笑谁似痴虎头君不见长安永宁里王家破垣谁复修
　　【职畧宋以昭文集贤史馆为三馆皆寓崇文院尚书故实王内史有来禽青李帖秋虵春蚓野鹜家鸡注屡见汉武内传封以白玉之函黄庭经玉匙金籥常完坚后汉逸民传井丹善谈五经亰师语曰五经纷纶井大春晋谢灵运传比响聨辞波属云委王子年拾遗记海中三神山二日蓬壶即蓬莱山也续晋阳秋桓元好蓄法书名画客至常出而观客食寒具油污其画后遂不设寒具集韵寒具镮饼也晋顾恺之传尝以一厨画寄桓元元发其厨后窃取之恺之见封题如初但失其画直云妙画通灵变化而去犹人之登仙了无怪色唐王淮传居永寜里法帖名画以厚赀钩取凿垣纳之及被诛所藏书画悉为人破取】
　　元章作书日千纸平生自苦谁与羙画地为饼未必似要令痴児出馋水锦嚢玉轴来无趾粲然夺真疑圣智忍饥看书泪如洗至今鲁公余乞米
　　【三国卢毓传文帝诏曰选举莫取有名名如画地作饼不可啖也欧阳永叔诗盛以锦嚢装玉轴孔融与曺公书珠玉无踁而自至者人好之也乞米鲁公帖屡见】
　　次韵宋肇恵澄心纸二首【诗文发源澄心堂纸乃江南李后主制刘贡父诗云当时百金售一幅澄心堂中千万轴后人闻此那复得就使得之当不识】
　　诗老囊空一不留百畨曽作百金收【公自注永叔以澄心百幅遗圣俞圣俞有诗】知君也要雕肝肾分我江南数斛愁
　　【庾亮赋且将一寸心能容万斛愁王注澄心纸江南李后主制故曰江南数斛愁韩退之诗不用雕琢愁肝肾】君家家学陋相如宜与诸儒论石渠古纸无多且分我自应给札奏新书
　　【王注宋肇葢子亰家子亰好为险涩之语故言其家学陋相如也汉儒林列传甘露中施讐与五经诸儒杂论同异扵石渠阁三国魏武帝本纪诸将征伐皆以新书従事见】
　　郭熈秋山平逺二首【郭熈秋山平逺见二十五巻题注】
　　日尽孤鸿落照邉遥知风雨不同川此间有句无人识送与襄阳孟浩然
　　【杜子羙诗复忆襄阳孟浩然新诗句句尽堪传再见】
　　木落骚人巳怨秋不堪平逺发诗愁要看万壑争流处他日终烦顾虎头
　　【李白诗昨夜秋声阊阖来洞庭木落骚人哀晋顾恺之传人问防稽山水之状恺之云千岩竞秀万壑争流】
　　送欧阳辩监澶州酒
　　汗血驾鼓车何従致千里纷纷糟麹间欲试贤公子君家江南英濯足沧浪水郤度旧黄河涨沙埋马耳由来付造物倚伏何穷巳当念楚子文三仕无愠喜
　　【史记大宛列传大宛多善马马汗血东观汉记光武时名都王国有献名马者帝以马驾鼔车】
　　九月十五日迩英讲论语终萹赐执政讲读史官燕扵东宫又遣中使就赐御书诗各一首臣轼得紫薇花絶句其词云丝纶阁下文书静钟皷楼中刻漏长独坐黄昏谁是伴紫薇花对紫微郎翌日各以表谢又进诗一萹臣轼诗云【通鉴元祐二年秋宴近臣扵资善堂出所书唐人诗分赐按年谱先生以元祐元年自中书舎人为翰林学士知制诰二年兼侍读通典唐置中书舎人六人其内一人知制诰天寳元年改中书为紫微省舎人曰紫微郎羣芳谱紫薇花小而丛其色紫一名木槿】
　　绣裳画衮云垂地不作成王剪桐戯日髙黄繖下西清风动槐龙舞交翠【公自注迩英阁前有双槐樛然属地如龙形】壁中蠧简今千年漆书科斗光射天诸儒不复忧吻燥东宫赐酒如流泉酒酣复拜千金赐一纸惊鸾囬鳯字苍顔白髪便生光袖有骊珠三十四【公自注臣所赐书并题目及臣姓名凡三十四字】归来车马已喧阗争看银钩墨色鲜人间一日传万口喜见云章第一篇【公自注上前此未尝以御书赐羣臣】玉堂昼掩文书静铃索不摇钟漏永莫言弄笔数行书须信时平由主圣犬羊散尽沙漠空防烽夜到甘泉宫似闻指挥筑上郡已觉谈笑无西戎【公自注时熈河新获鬼章是日泾原复奏夏贼数十万人遁去】文思天子师丈母终闭玉闗辞马武小臣愿对紫薇花试草尺书招赞普【公自注按唐制翰林学士带知制诰许缀中书舎人班今臣以知制诰待罪禁林故得以紫薇为故事】
　　【诗国风衮衣绣裳史记晋世家成王与叔虞戯削桐叶为圭与之曰以此封若史佚请择日立叔虞曰天子无戯言扬雄赋揽擢流扵髙光兮溶方皇扵西清汉书鲁恭王壊孔子旧宅扵其壁中得古文经传后汉书杜林扵西州得漆书古文尚书一巻科斗即壊宅所得也陆机文赋始踯躅扵燥吻杜子羙诗不有小舟能荡桨百壶那送酒如泉索靖草书状婉若银钩飘若惊鸾王羲之草书势婆娑而同鳯舞韩退之诗遗我眀珠九十六寒光照骨映骊目戎幕闲话翰林院有悬铃以偹中夜警急文书出入则引索以代呼唐书长庆中河北用兵翰林院铃索自鸣与军事缓急相应韩渥诗夜久忽闻铃索动玉堂西畔响丁东杜子羙诗防书夜报清昼同三辅黄圗甘泉宫在池阳县西去长安二百里史记防恬列传北逐夷狄收河南筑长城居上郡书尧典钦眀文思安安唐杜牧之诗文思天子复河湟诗周颂亦右丈母按丈母指太皇太后也后汉臧宫传时匈奴饥疫宫与扬虚侯马武上书愿得五千骑以立功诏辞不许又范晔论光武闭玉门以谢西域之质后汉西域传建武二十一年西域十八国遣子入侍天子皆还其侍子一统志玉门闗在沙州魏收诗尺书征建邺杜子羙诗勑书怜賛普注賛普吐畨君号】
　　和王晋卿【并序】
　　元丰二年予得罪贬黄州而驸马都尉王诜亦坐累逺谪不相闻者七年予既召用而诜亦还朝相见殿门外感叹之余作诗相属词虽不甚工然托物悲慨阨穷而不怨泰而不骄怜其贵公子有志如此故和其韵欲使诜姓名附见予诗集中然亦不以示诜也诜字晋卿功臣全斌之后云【宋史全斌太原人赠中书令】
　　先生饮东坡独舞无所属当时挹眀月对影三人足醉眠草棘间虫虺莫予毒醒来送归鴈一寄千里目怅然怀公子旅食久不玉欲书加飡食逺托西飞鹄谓言相濡沫未足救沟渎吾生如寄耳何者为祸福不如两相防昨梦那可逐上书得自便归老湖山曲躬耕二顷田自种十年木岂知垂老眼对此金莲烛公子亦生还仍分刺史竹贤愚有定分尊俎守尸祝文章何足云执技等医卜朝廷方西顾羌卤骄未伏遥知重阳酒白羽落黄菊羡君真将家浮面气可掬何当请长缨一战河湟复
　　【史记魏其武安侯列传夫起舞属丞相唐诗欲穷千里目更上一层楼杜子羙诗旅食亰华春尚书惟辟玉食又晋王济传济丽服玉食按济为晋驸马则扵晋卿用之宜矣古乐府上有加飡食王注公自黄量移汝州表乞常州居住诏许之唐令狐绹传为学士承防夜对禁中撤金莲花炬送还院按先生时为学士尝召对便殿宣仁撤御前金莲烛送归院或即自述其事欤荘子逍遥逰庖人虽不治庖尸祝不越樽俎而代之矣汉司马迁传文史星歴近乎卜祝之间李白九日登巴陵置酒望洞庭水军诗白羽落酒樽唐书袁天纲传见窦轨曰君方语气浮入扵大宅若将必多杀人愿自戒汉书终军传愿请长缨以羁南越王而致之阙下复河浧见夲巻九月十五日诗注】
　　谢王泽州寄长松兼简张天觉二首
　　莫道长松浪得名能教覆额两眉青便将径寸同千尺知有竒功似茯苓
　　【长松五台山神草详见夲巻送张天觉诗注抱朴子松脂入地千年变为茯苓神仙传秀眉公饵茯苓得仙】慿君说与埋轮使速寄长松作觧嘲【公自注张天觉诗有理及河东悭之语】无复青黏和漆叶枉将钟乳敌仙茅
　　【汉扬雄传或嘲以元尚白而雄解之作解嘲三国华佗传樊阿従陀求可服食益扵人者陀授以漆叶青黏散注青黏一名地尸一名黄芝黏女亷反本草千斤钟乳不若一斤仙茅】
　　次韵刘贡父所和韩康公忆持国二首
　　梦觉真同鹿覆蕉相君脱屣自参寥顔红底事发先白室迩何妨人自遥狂似次公应未怪醉推东阁不须招援毫欲作衣冠表盛事终当继八萧
　　【列子郑人有薪扵野者遇骇鹿撃而毙之藏诸隍中覆之以蕉俄而遗其所藏之处遂以为梦顺涂而咏其事傍有闻者用其言而取之薪者归其夜真梦藏之之处又梦得之之主案所梦而寻得之遂讼而争之归之士师士师请二分之以闻郑君郑君曰士师将复梦分人鹿耶相君字出史记范雎传荘子大宗师元防闻之参寥唐书萧氏自瑀至遇八叶宰相名徳相望与唐盛衰世有衣冠盛事圗】
　　闭户端居念独深小轩朱槛忆同临燎须谁识英公意黄发聊知子建心已托西风传絶唱且邀眀月伴孤斟他时内集应呼我下客先醉堕簮
　　【史记陆贾传陈平常燕居深念陆生徃请直入坐而陈丞相方深念不时见陆生陆生曰何念之深也唐李勣传姊蚤寡有疾自为煮粥火燎其须曰吾与姊皆老矣能防进之勣封英国公曺子建别白马王彪诗王其爱玉体俱享黄发期】
　　次韵刘贡父叔侄扈驾
　　玉堂孤坐不胜清长羡枚邹接长卿只许隔闻置酒时因议事得聨名机云似我多遗俗广受如君不治生共托属车尘土后钧天一饷梦中荣
　　【司马相如传是时梁孝王来朝従邹阳枚乘之徒相如见而说之因病免客逰梁得与诸侯逰士居杜子羙诗隔屋唤西家借问有酒不头过浊醪展席俯长流汉疏广传广为太傅兄子受为少傅俱移病归子孙窃谓其昆弟老人劝说君买田宅广曰贤而多财损其志愚而多财益其过汉司马相如传犯属车之清尘应劭注大驾属车八十一乘史记赵世家简子梦与百神游于钧天广乐九奏万舞不似三代之乐其声动人心韩退之诗虽得一饷乐】
　　次韵韩康公置酒见留
　　庭下黄花一醉同重来雪巘巳穹窿不应屡被讥安石但使无多酌次公钟乳金钗人似玉鹍弦铁拨坐生风少卿尚有车茵在颇觉寛容胜弱翁
　　【晋谢安传字安石扵土山营墅楼馆林竹甚盛每擕中外子侄徃来游集肴馔亦屡费百金世颇以此讥焉而安殊不以屑意白乐天戯赠牛僧孺诗钟乳三千两金钗十二行鹍弦铁拨注屡见汉书丙吉字少卿车茵见第三巻广陵三同舎诗注又魏相字弱翁为人严毅不如吉寛】
　　次韵王都尉偶得耳疾
　　君知六凿皆为赘我有一言能决疣病客巧闻牀下蚁痴人强觑棘端猴聪眀不在尘根里药饵空为婢仆忧但试周郎看聋否曲音小误已回头
　　【荘子大宗师彼以生为附赘悬疣以死为决疣溃廱韩子燕王好伎巧而人妄进曰臣能扵棘刺之端造母猴三国吴周瑜传精意扵音乐虽三爵之后其有阙误瑜必知之知之必顾故时謡曰曲有误周郎顾】
　　送乔仝寄贺君六首【幷序】
　　旧闻靖长官贺水部皆唐末五代人得道不死章圣皇帝东封有谒扵道左者其谒云晋水部贠外郎贺亢再拜而去上不知也巳而阅谒见之大惊物色求之不可得天圣初又使其弟子喻澄者诣阙进佛道像直数千万张公安道与澄游具得其事又有乔仝者少得大风疾防死贺使学道今年八十益壮盛人无复见贺者而仝数见之元祐二年十二月仝来亰师十许日予留之不可曰贺以上元期我扵防山又曰吾师尝逰宻州识君扵常山道上意若喜君者作是诗以送之且作五絶句以寄贺【靖长官见十二巻送范景仁逰洛中诗注】
　　君年二十羙且都初得恶疾堕眉须红顔白发惊妻孥覧镜自嫌欲弃躯结茅穷山啖松腴路逢逃秦博士卢方瞳照野清而癯再拜未起烦一呼觉知此身了非吾炯然莲花出泥涂随师东逰渡潍邞山头见我两轮朱岂知仙人混屠沽尔来八十胸垂胡上山如飞嗔人扶东归有约不敢渝新年当参老仙儒秋风西来下双凫得枣如分我无
　　【诗国风洵羙且都抱朴子上党赵瞿者病癞垂死其家乃送之山穴中有仙人行过穴口以囊药赐之瞿服百许日疮愈顔色丰恱肌肤玉泽仙人曰此是松脂耳列仙传卢敖为秦始皇博士求神仙一去不返互见第五巻卢敖洞诗注王子年拾遗记老聃居山有父老五人方瞳玉面握清筠杖共谈天地及五行之精列仙传偓佺两瞳更方潍邞密州二水名祢衡传欲使我従屠沽儿辈也诗国风狼跋其胡注颔下悬肉也杜子羙诗上马不用扶每扶必怒嗔】
　　生长兵间早脱身晚为元祐太平人不惊渤澥桑田变来看龟防漏泽春
　　【后汉光武纪生长兵间久武事桺子厚与萧俛书朝夕歌謡使成文章虽不得位亦不虚为太平之人也太平广记王逺传麻姑云接待已来东海三为桑田诗鲁颂奄有龟防山志龟山在兖州泗水县防山在沂州费县寰宇记兖州泗水县东北漏泽穴有五皆深二丈每春夏积水秋冬不过三日水皆尽】
　　曾谒东封玉辂尘幅巾短褐亦逡廵行宫夜奏空名姓怅望云霞缥缈人
　　【周礼王之五辂一曰玉辂又车宫轩门帷宫旌门注天子行宫也】
　　垂老区区岂为身防言一发重千钧始知不见髙皇帝正似商山四皓人
　　【王注一发谓四皓对髙祖太子仁孝之语】
　　旧闻父老晋郎官巳作飞腾变化看闻道东防有居处愿供薪水看烧丹
　　【东防即防山一名东山南史陶潜传送一力给其子曰今遣此力助汝薪水之劳抱朴子金丹烧之愈久变化愈妙食之令人不老不死】
　　千古风流贺季真防怜嗜酒谪仙人狂吟醉舞知无益粟饭藜羮问飬神
　　【李白忆贺监诗四眀有狂客风流贺李真长安一相见呼我谪仙人见荘子刻意萹此飬神之道也】送家安国教授归成都【家安国字复礼睂山人博学举进士不第后随韩存寳征乞第得官既而诸公举之得成都教授故诗内有说剑横经锋镝腥编简香之句】
　　别君二十载坐失两鬓青吾道虽艰难斯文终典型屡作退飞鹢羞看干死萤一落戎马间五见霜叶零夜谈空说剑春梦犹横经新科复旧贯童子方乞灵须烦凌云手去作入蜀星苍苔髙朕室古柏文翁庭初闻编简香稍觉锋镝腥岷峨有雏鳯梧竹飬修翎鸣呼应嶰律飞舞集虞廷吾侪便归老亦足慰余龄
　　【杜子羙诗案头干死读书萤荘子有说剑萹按通鉴元祐二年诏母用王氏经义従吕公着请复制科诗中新科复旧贯指此后汉李郃传和帝遣使微服单行观采风謡二使当到益部李郃指星云有二使星入益州分野髙朕见第五巻监试呈同官诗注王注髙朕室今府学古室文翁庭今有古柏处吕氏春秋黄帝使伶伦截嶰谷竹制十二筩聼鳯凰之鸣以为律吕】
　　和子由除夜元日省宿致斋三首【按除夜元祐二年丁邜元日三年戊辰也】
　　江湖流落岂闗天禁省相望亦偶然防是新年未相见此身应坐不归田
　　白发苍顔五十三家人遥遣试春衫朝回两袖天香满头上银幡笑阿咸
　　【杜子羙诗朝罢香烟携满袖杜子羙杜位宅守歳诗守嵗阿咸家王注银幡元日所赐者】
　　当年踏月走东风坐看春闱锁醉翁白髪门生防人在郤将新句调儿童
　　次韵答张天觉二首
　　车轻马稳辔衔坚但有蚊防喜扑縁截断口前君莫问人间差乐胜巢仙
　　【列子齐辑乎辔衔之际蚊防扑縁出荘子屡见李贺小传天上差乐不苦也韩退之记梦诗口前截断第二句绰虐顾我顔不欢乃知神仙未贤圣防短慿愚邀我敬我宁屈曲身世间安能従汝巢神仙】
　　驭风骑气我何劳且要长松作土毛亦如诃佛丹霞老郤向清凉礼白毫
　　【传灯録丹霞禅师过慧林寺遇天大寒师取木佛烧火院主诃之师以杖子拨灰曰吾烧取舎利主曰木佛何有舎利师曰既无舎利更取两尊来烧院主自后睂须堕落王注张天觉为河东提刑行部至五台山防清凉山时有神光也法华经世尊扵灵山防上为诸大众说二十八品放睂间白毫相光照三千大千世界】次韵黄鲁直画马试院中作【按年谱先生以元祐三年戊辰任翰林学士知贡举】
　　少年鞍马勤逺行卧闻龁草风雨声见此忽思短策横十年髀肉磨欲透更陪君作诗瘦不如芋魁归饭豆门前欲嘶御史骢诏恩三日休老翁羡君懐中防橘红【公自注黄有老母】
　　【杜子羙韦偃画马歌一匹龁草一匹嘶又诗知君苦思縁诗瘦芋魁饭豆注屡见后汉桓典传拜侍御史是时宦官秉权典执政无所回避常乘骢马亰师畏惮为之语曰行行且止避骢马御史宋故事省试官出院给假三日吴志陆绩见袁术术出橘绩怀三枚去拜辞堕地术谓曰陆郎作宾客而怀橘乎答曰欲归遗母】余与李廌方叔相知久矣领贡举事而李不得第愧甚作诗送之【廌阳翟人少以文字见苏子瞻子瞻喜之及知举廌适就试意在得廌以冠多士及考章程文大喜以为廌无疑遂以为魁既拆号怅然出院以诗送廌】
　　与君相従非一日笔势翩翩疑可识平生谩说古战塲过眼终迷日五色我慙不出君大笑行止皆天子何责青袍白纻五千人知子无怨亦无徳买羊沽酒谢玉州为我醉倒春风前归家但草凌云赋我相夫子非臞仙【唐李华传尝拟作吊古战塲文极意硏确他日与萧颖士读之问谁可及答曰君加精思便能至矣华愕然信服李肇国史补唐李程贞观中试日五色赋破云徳动天鉴祥开日华杨扵陵覧之曰须作状头翌日无名扵陵携示主文曰塲中有此侍郎何以待之曰非状元不可于陵曰若如此侍郎已遗贤矣亟命取李程巻对之不差一字遂擢第一左传成二年知防对楚王曰无怨无徳不知所报韩退之寄玉川子诗买羊酤酒谢不敏见又红芍药歌花前醉倒歌者谁楚狂小子韩退之汉司马相如传列仙之儒居山泽间形容甚臞】
　　和王晋卿送梅花次韵
　　东坡先生未归时自种来禽与青李五年不踏江头路梦逐东风泛苹芷江梅山杏为谁容独笑依依临野水此间风物君未识花浪飜天雪相激眀年我复在江湖知君对花三叹息
　　【按未归时指在黄州时也】
　　和宋肇逰西池次韵
　　汉皇慈俭不开邉尚教千艘下濑船贪看艨艟飞鬭舰不知赑屭舞钧天故山西望三千里徃事回思二十年自笑区区足官府不如公子散神仙
　　【汉食货志时粤欲与汉用船战遂乃大修昆眀池列馆环之治楼船髙十余丈旗帜加其上西亰杂记昆眀池中有戈船楼船各数百艘汉武帝纪甲为下濑将军注濑湍也伍子胥书有下濑船吴志周瑜取防冲鬬舰十聨实以薪草同时举火释名外狭而长曰艨艟上下重板曰舰按艨艟防冲通吴都赋巨鼇赑屭音备戯注云作力貌西亰杂记昆眀池刻石为鲸鱼每至雷雨鱼尝鸣吼鬐鬛皆动韩退之酬卢给事诗上界真人足官府岂如散仙鞭笞鸾鳯终日相追陪再见】












　　施注苏诗巻二十六
　　钦定四库全书
　　施注苏诗巻二十七
　　宋　苏轼　撰
　　施元之原注
　　武进邵长蘅删补
　　诗四十五首
　　【时在翰林作】
　　书艾宣画四首【图画见闻志艾宣钟陵人工画花竹翎毛】
　　竹鹤
　　此君何处不相宜况有能言老令威谁识长身古君子犹将缁布縁深衣
　　【刘禹锡竹诗依依似君子无地不相宜杜子美画鹤诗低昻各有意磊落如长人礼记古者深衣葢有制度以应规矩准防权衡故先王贵之今云缁布縁深衣以鹤之状身白而黒縁于外也】
　　黄精鹿
　　太华西南第几峰落花流水自重重幽人只采黄精去不见春山鹿养茸
　　【本草黄精一名鹿竹华山为多】
　　杏花白鹇
　　天工剪刻为谁妍抱蕊游蜂自作团把酒惜春都是夣不如闲客此闲看
　　【韩退之李花诗剪刻作此连天花杨文公谈苑李昉畜五禽皆以客名白鹇曰闲客鹭曰雪客鹤曰仙客孔雀曰南客鹦鹉曰陇客昉画为五客图各为诗五章杜牧之诗愿为闲客此闲行】
　　莲
　　半脱莲房露压欹緑荷深处有防只应翡翠兰苕上独见元夫曝日时
　　【抱朴子千歳巢于莲叶杜子美漫兴诗或看翡翠兰苕上未掣鲸鱼碧海中沈懐逺南越志宋元君梦衣大夫神之也韩退之诗再拜谢元夫收悲以欢欣】
　　仆领贡举未出钱穆父雪中作诗见及三月二十日同游金明池始见其诗次韵为答
　　雪知我出巳全消花待君来未敢飘行避门生时小饮忽逢骑吏有嘉招鱼龙絶技来千里斑白遗民数四朝知有黄公酒垆在苍顔华发自相遥
　　【唐传记有行行避门生之语汉西域赞作漫衍鱼龙之戯以观视之晋王戎传尝经黄公酒垆下顾后车客曰昔与嵇阮酣畅于此自嵇阮云亡吾为时之所羁绁今日视之虽近邈若山河再见】
　　次韵子由五月一日同转对【元祐三年五月一日公以翰林学士兼侍读文定以户部侍郎同对先是公发防试廖正一馆职问王莽曺操事侍御史王明叟觌奏论以为非是韩川赵挺之亦攻之公屡疏丐去故诗有忧患半生归休上防云云结用赵尧事言事官中必有所指也】
　　跪奉新书笏在腰谈王正欲伴耕樵晋阳岂为一门事宣政聊同五日朝忧患半生聨出处归休上防蚤招要后生可畏吾衰矣刀笔从来错料尧
　　【汉扬雄传士有不谈王道者樵夫笑之唐温大雅传髙祖初大雅与弟彦博对掌华近帝曰我起晋阳为卿一门耳唐书贞元中诏自今五月一日御宣政殿与文武百僚相见汉周昌传赵尧为符玺御史赵人方与公谓昌曰君之史赵尧竒士是且代君之位时昌为御史大夫笑曰尧年少刀笔吏耳何至是乎居顷之昌为赵相尧遂代之】
　　韩康公挽辞三首【韩康公名綘字子华已见七巻石淙荘诗注】
　　故国非乔木兴王有世臣嗟予后死者犹及老成人徳业经文武风流表搢绅空余行乐地处处泣遗民【晋乐广传天下言风流者谓王乐为称首史记五帝纪荐绅先生难言之徐广曰荐绅即搢绅也古字假借】
　　再世忠清徳三朝翊賛勲功成不归国就访敢忘君旧学严诗律余威靖塞氛何当继韩奕故吏总能文【王注三朝康公所歴英宗神宗及哲宗也毛诗韩奕尹吉甫美先王也能锡命诸侯按公墓志知庆州日熟羌据堡为乱公出兵讨平之故有余威靖塞氛句】
　　西第开东阁初筵防后尘笙歌邀白髪灯火乐青春扶路三更罢回头一梦新赋诗犹墨湿把巻独沾巾【后汉马融传为窦宪作西第颂汉公孙宏传为相开东阁以延贤人诗小雅賔之初筵左右秩秩张景阳七命余虽不敏请从后尘晋羊昙尝因石头大醉扶路唱乐见谢安传】
　　柏石图诗【并引】
　　陈公弼家藏柏石图其子慥季常传寳之东坡居士作诗以为之铭
　　柏生两石间天命本如此虽云生之艰与石相终始韩子俯仰人但爱平地美土膏杂粪壤成壊几何耳君看此槎牙岂有可移理苍龙转玉骨黒虎抱金柅画师亦可人使我毛髪起当年落笔意正欲讥韩子
　　【韩退之诗柏生两石间万歳终不大又诗柏移就平地柏有伤根容周易系扵金柅贞吉三国蜀费祎传来敏曰君信可人必能办贼】
　　庆源宣义王丈以累举得官为洪雅主簿雅州户掾遇吏民如家人人安乐之既谢事居睂之青神瑞草桥放怀自得有书来求红带既以遗之且作诗为戯请黄鲁直秦少游各为赋一首为老人光华
　　青衫半作霜叶枯遇民如儿吏如奴吏民莫作官长防我是识字耕田夫妻嗁儿号刺史怒时有野人来挽须拂衣自注下下考芋魁饭豆吾岂无归米瑞草桥邉路独防还佩平生壶慈姥岩前自唤渡青衣江畔人争扶今年蚕市数州集中有遗民怀袴襦邑中之黔相指似白髯红带老不癯我欲西归卜邻舎隔拊掌容歌呼不学山王乘驷马回头空指黄公垆
　　【韩退之进学觧冬暖而儿号寒年丰而妻嗁饥按苏叔党作王元直墓表云初季父庆源官扵雅州以论事不合取官长怒谢病去诗中云刺史怒即指此唐阳城传为道州刺史当上考功第自署曰抚字心劳催科政拙考下下芋魁饭豆用汉翟方进传语屡见杜牧之独酌诗独佩一壶游秋毫太山小慈姥岩青衣江皆在青神县成都记蚕丛氏每春劝民农桑但鬻蚕具设之蚕市又详一巻和子由蚕市诗注左传襄十七年宋皇国父为平公筑台子罕请俟农功之毕筑者讴曰泽门之晳实兴我役邑中之黔实慰我心杜预曰子罕黒色而居邑中韩退之崔十六少府诗赁屋住连墙徃来欣莫间隔墙闻讙呼众口极鵞雁南史顔延年传作五君咏以述竹林七贤山涛王戎以贵显被黜世说王戎为尚书令着公服乘轺经黄公酒垆互详本巻】
　　次韵许冲元送成都髙士敦钤辖【髙士敦字仲穆名将琼之孙】
　　栘中老监本虚名懒作燕山万里行【公自注余昔与髙同使契丹辞免不行】坐防飞鸿迎使莭归来骏马换倾城髙才本不縁勲阀余力还思治蜀兵西望雪山烽火尽不妨樽酒寄平生
　　【汉苏武传以父任为郎稍迁至栘中廐监汉车千秋传无阀阅功劳顔师古曰伐债功也杜子美哀严武诗公来雪山重公去雪山轻】
　　次前韵送程六表弟【二十四巻有送表弟程六知楚州诗此诗送漕江西也】
　　君家兄弟真连璧门十朱轮家万石竹使犹分刺史符尚方行赐尚书舄前年持莭发仓廪到处卖刀收蠒栗归来闭口不论功郤走渡江谁复惜君才不用如涧松我老得全如社栎青衫莫厌百僚底白首上有千薪积忆昔江湖一钓舟无数云山供防茟未应便障西风扇只恐先移北山檄慿君寄谢江南叟念我空见长安日浮江泝蜀有成言江水在此吾不食
　　【连璧用夏侯湛与潘岳同舆事再见汉杨恽传家方隆盛时乘朱轮者十人石奋传奋及四子皆二千石号万石君汉汲黯传持莭发河内仓粟以济贫民卖刀用汉龚遂卖刀买犊事礼记祭天地之牛角蠒栗汉丙吉传絶口不道前恩故朝廷莫能眀其功左思咏史诗欝欝涧底松离离山上苖以彼径寸茎防此百尺条世胄蹑髙位英俊沈下僚地势使之然由来非一朝再见荘子人间世匠石之齐至扵曲辕见栎社树其大蔽牛絜之百围匠伯不顾曰是不材之木也无所可用故能若是之夀杜子美狄明府诗有才无命百僚底汉汲黯传陛下用羣臣如积薪耳后来者居上障扇用王事北山孔稚圭文并再见后汉岑彭传光武曰河水在此吾不食言】
　　和王晋卿题李伯时画马
　　督邮有良马不为君所竒顾收纸上影骏骨何由归一朝见萦策蚁封惊肉飞岂惟马不遇人已半生痴【晋王湛传兄子济冇従马絶难乘济问湛曰叔颇好骑否湛曰亦好之因骑此马姿容既妙回策如萦善骑者无以过又济所乘马甚爱之湛曰此马虽快然力薄不堪苦行近见督邮马当胜但刍秣不至耳济试之与已马防湛又曰此马任重方知平路无以别也扵是当蚁封内试之济马果踬而督邮马如常湛初有识度兄弟宗族皆以为痴济闻湛剖析元易微妙有竒趣叹曰家有名士三十年而不知济之罪也武帝亦以湛为痴尝调济曰卿家痴叔死未至是对曰臣叔不痴因称其羙后汉莋都夷传逺夷乐徳歌云昌乐肉飞屈伸悉修】送钱穆父出守越州二首【钱穆父名勰事见二十四巻次韵钱穆父诗穆父以龙圗阁待制权知开封府坐奏狱空不实出知越州时元祐三年九月也】
　　簿书常苦百忧集樽酒今应一笑开亰兆従教思广汉会稽喜得方回
　　【汉赵广汉传为京兆尹亷明威制豪强小民得职百姓追思歌之至今晋郗愔传字方回迁太常固譲不拜乐补逺郡出为防稽内史】
　　若耶谿水云门寺贺监荷花空自开我恨今犹在泥滓劝君莫棹酒船回
　　【杜子美诗若耶谿云门寺吾独何为在泥滓李大白对酒忆贺监诗敕赐镜湖水为君台沼荣人亡余故宅空有荷花生又重忆贺监诗稽山无贺老郤棹酒船回再见】
　　戯书李伯时画御马好头赤
　　山西战马饥无肉夜嚼长稭如嚼竹蹏间三丈是徐行不信天山有坑谷岂如廐马好头赤立仗归来卧斜日莫教优孟卜葬地厚衣薪槱入铜歴
　　【战国策秦马之良探前趹后蹏间三寻腾者不可胜数再见史记滑稽传楚荘王欲以大夫礼葬爱马左右争之不可优孟曰以大夫礼葬之薄请以人君礼葬之王曰寡人之过一至此乎为之柰何孟曰请为大王以垅灶为椁铜歴为棺赍以姜枣荐以木兰祭以粳稲衣以火光葬之扵人腹肠扵是王使以马属大官诗大推薪之槱之】
　　送程七表弟知泗州【程七表弟名之邵字懿叔】
　　江湖不在眼尘土坐满顔系舟清洛尾初见淮南山淮山相媚好晓镜开烟鬟持此娱使君一笑簿领间使君如天马朝燕暮荆蛮时无王良手空老十二闲当出毫末化服狡与顽勿谓无人知古佛临涛湾【一作清湾】赤子视万类流萍阅人寰但使此可人余事真茅菅
　　【王注泗州大圣塔临泗水舟人徃米与居人祈祷立应古佛清湾指此可人用桓温传经王敦墓语已见】送曺辅赴闽漕【曺辅字子方海陵人元丰间为鄜延路经略司勾当公事故有徃来戎马诗成横槊之句后提防广西刑狱先生在数有徃来书帖元祐党祸诸贤多在巡内子方周恤备至士论与之】
　　曺子本儒侠茟势飜涛澜徃来戎马间邉风裂儒冠诗成横槊里楯墨何曽干一旦事逺逰红尘隔岩滩平生羊炙口竝【普浪反】海搜咸酸一従茘支饮【一作食】岂念苜蓿槃我亦江海人市朝非所安常恐青霞志坐随白髪防渊眀赋归去谈笑便觧官今我何为者索身良独难慿君问清淮秋水今防竿我舟何时发霜露日已寒【旧唐书杜甫传元稹曰建安之后曺氏父子鞍马间为文徃徃横槊赋诗北史荀济颍川人与梁武帝为布衣交而负气不服谓人曰防楯鼻上磨墨作檄文江文通恨赋欝青霞之竒意入修夜之不旸白乐天诗不病何由索得身】
　　次韵王郎子立风雨有感【王子立名适赵郡临城人祖忠穆公鬷知枢宻院父正路知濮州东坡守徐子立为州学生喜怒不见得防若一曰是有类子由故以其子妻之后子由谪官同其有无讲道著书元祐四年卒年三十五】
　　百年一俯仰寒暑相主客稍增裘褐气已觉团扇厄不须计荣辱此丧彼有获我琴终不败无攫故无醳后生不自牧呻吟空挟策揠苗不待长卖菜苦求益此郎独静退门外无行迹但恐陶渊眀每为饥所廹凄风弄衣结小雪穿门席愿君付一笑造物亦戯剧朝来赋云梦笔落风雨疾为君裁春衫髙会开桂籍
　　【卢谌赠刘琨诗瞻彼日月迅过俯仰攫醳用史记邹忌子语见荘子列御寇郑人缓也呻吟裘氏之地秪三年而缓为儒又骈拇篇问臧奚事则挟防读书皇甫谧髙士传司徒侯霸遣子道奉书严光子道求报光口授之使者嫌少可更足之光曰卖菜乎求益也唐房龄传髙孝基曰仆观人多矣未见有如此郎者陶渊眀归去来引余家贫耕植不足以自给兼稚子盈室缾无储粟家叔以余贫苦遂见用为邑少日眷然有归欤之情何则饥冻虽切违巳交病荀子鹑衣百结如悬汉司马相如赋楚有七泽其一曰云梦再见杜子美寄李白诗笔落惊风雨诗成泣鬼神】
　　次韵黄鲁直嘲小徳小徳鲁直子其母微故其诗云觧着潜夫论不妨无外家【后汉王符传符无外家隐居著书讥当时失得号潜夫论】
　　进馔客争起小儿那可涯莫欺东方星三五自横斜名驹已汗血老蚌空泥沙但使伯仁长还兴络秀家【晋裴秀传母贱嫡母宣氏不之礼尝使进馔扵客见者皆为之起秀母曰微贱如此当应为小儿故也毛诗小星及下也夫人无妒忌之行及贱妾进御扵君知其命有贵贱能尽其心矣其诗曰嘒彼小星三五在东注云嘒微貌小星众无名者三心五噣四时更见三辅决録孔融见韦元将与其父书曰不意眀珠生扵老蚌蔡邕青衣赋金生沙砾珠出蚌泥叹此窈窕产于卑微列女传周顗母李氏字络秀尝谓顗曰我屈莭为汝家妾门户计耳汝不与我家为亲亲者吾亦何惜余年顗従命由是李氏遂得为方雅之族顗字伯仁】书林次中所得李伯时归去来阳闗二图后【林次中名旦时为右司郎中伯时号龙眠居士】
　　不见何戡唱渭城旧人空数米嘉荣龙眠独识殷勤处画出阳闗意外声
　　【刘禹锡赠米嘉荣诗唱得阳闗意外声旧人惟数米嘉荣又归亰闻何戡歌旧人惟有何戡在更与勤唱渭城嘉荣戡元和乐人也本事诗与卢氏杂说少异】
　　两本新图宝墨香樽前独唱小秦王为君飜作归来引不学阳闗空断肠
　　【曲谱小秦王入腔即阳闗也按先生有归去来引传扵世亦名哨遍】
　　送蹇道士归庐山
　　物之有知葢恃息孰居无事使出入心无天游室不空六凿相攘妇争席法师逃人入庐山山中无人自徃还徃者一空还者失此身正在无还间绵绵不絶微风里内外丹成一弹指人间俯仰三千秋骑鹤归来与子游【荘子外物篇物之有知者恃息其不非天之罪又天运篇孰居无事而推行是孰居无事滛乐而劝是孰居无事而披拂是又天游六凿屡见又寓言篇其徃也者避席其反也舎者与之争席矣无还出楞严经再见老子绵绵若存用之不勤按道家以烹链金石为外丹龙虎胎息吐故纳新为内丹楞严经惟以空寂修扵灭尽身心乃能度百千刼犹如弹指】
　　卧病逾月请郡不许复直玉堂十一月一日锁院是日苦寒诏赐官烛法酒书呈同院
　　微霰疎疎防玉堂词头夜下揽衣忙分光玉烛星辰烂拜赐宫壶雨露香醉眼有花书字大老人无睡漏声长何时郤逐桑榆暖社酒寒灯乐未央
　　【谢连雪赋微霰集宻雪下桑榆暖用薛令之事屡见】
　　送周朝议守汉州【五代孟氏窃据蜀土国用褊狭始有茶之法艺祖平蜀罢去一切横敛茶遂无禁熈宁初王安石吕卿相继秉政邉事寖兴以财用为急七年李杞以三司判官提举成都防路茶事初立茶法一切禁止民间私买后一嵗杞以疾奉祠都官郎中刘佐继杞为提举而益病矣侍御史周尹言成都府路置埸买诸州茶尽以入官防为公私之害初李杞倡行敝法刘佐攘代其任无他方术惟割剥扵下而人不生矣臣受命入蜀乃知为害甚钜有知彭州吕陶知蜀州吴司孟防奏可以参騐徃者杞佐继陈苛法即信用其言今议者条其刓蠧悉皆眀白未即采聼乞罢茶之法许通商买卖以安逺方尹还未至都坐是除提防湖北路刑狱元丰二年四月李稷言自茶法行至元年秋凡一年通计课利已支见在凡七十六万缗上批稷能推原法意日就事功宜速迁擢以劝在位稷自蜀擢陕西转运使助成伐夏之役督饷出境従给事中徐禧城永乐为夏人所围遂与将士俱没元祐初苏子由在諌省及西棭极论之稍去其害诗云茶为西南病岷俗记二李者谓此也】
　　茶为西南病岷俗记二李【公自注谓杞与稷也】何人折其锋矫矫六君子【公自注谓思道与侄正儒张永徽吴醇翁吕元钧宋文辅也】君家尤出力流落初坐此谓当收桑榆华发防剑履胡为犯雨雪嵗晚行未已念归诚得计顾自为谋耳吾闻江汉间疮痏有未起莫轻龚遂老君王付尺棰召还当有诏挽袖谢邻里犹堪作水衡供张园林羙
　　【后汉冯异传异破赤睂光武赐玺书曰始虽垂翅回谿终能奋翼渑池可谓失之东隅收之桑榆汉龚遂传宣帝即位久之渤海盗贼并起上选能治者丞相御史举遂为太守时遂年七十余召见形貌短小宣帝望不副所闻心内轻焉闻遂对云云甚说至渤海盗贼悉平数年上征遂以年老不任公卿拜为水衡都尉水衡典上禁苑共张宫馆为宗庙取牲官职亲近上甚重之以官夀卒后汉邓禹传帝敕禹曰赤睂来东吾折棰笞之巳见韩退之送张道士诗岂无一尺棰为国笞羌夷】
　　木山【并引】
　　吾先君子尝蓄木山三峰且为之记与诗诗人梅二丈圣俞见而赋之今三十年矣而犹子千乘又得五峰益竒因次圣俞韵使幷刻之其侧【附梅圣俞诗空山枯楠大蔽牛霹雳夜落鱼凫洲鱼凫水射防千秋蠧肌烂髓沙荡流惟存坚骨蛟龙锼形侔三山中雄酋左右两峰相挟翼尊奉君长无慢尤苏夫子见之惊且喜买扵谿叟凭貂裘因嗟大不为梁栋又叹残不为薪槱雨侵藓涩得石瘦宜与夫子归隐邱】
　　木生不愿回万牛愿终天年仆沙洲时来幸逢河伯秋掀然见怪推不流蓬婆雪岭巧雕锼蛰虫行蚁为豪酋阿咸大胆忽持去河伯好事不汝尤城中古沼浸坤轴一林瘦竹吾菟裘二顷良田不难买三年桤木行可槱会将白发对苍巘鲁人不厌东家丘
　　【杜子美古柏行大厦如倾要梁栋万牛回首邱山重荘子人间世未终天年而中道夭扵斤斧此材之患也杜军城早秋诗巳收滴博云间戌更夺蓬婆雪外城蓬婆雪岭蜀所近吐蕃之山名行蚁音行列之行又南池诗安知有苍池万顷浸坤轴】
　　送千乘千能两侄还乡
　　治生不求富读书不求官譬如饮不醉陶然有余欢君防厐徳公白首终泥蟠岂无子孙念顾独遗以安鹿门上冢回牀下拜龙鸾躬耕竟不起耆旧莭独完念汝少多难氷雪落绮纨五子如一人奉飬真色难烹鸡独馈母自飨苜蓿槃口腹虽累人宁我食无肝西来四千里敝袍不言寒秀眉似我兄亦复心闲宽忽然舍我去嵗晚留余酸我岂轩冕人青云意先防汝归莳松菊环以青琅玕桤隂三年成可以挂吾冠清江入城郭小圃生微澜相従结茅舎曝背谈金銮
　　【晋陶侃传每饮酒有定限常欢有余而限已满后汉厐徳公事屡见杜子羙遣兴诗昔者厐徳公未尝入州府襄阳耆旧间处士莭独苦后汉郭太传见陈留茅容异之遂与之言因请寓宿旦日容杀鸡为馔太谓为已设既而以供其母自以草蔬与客同饭太起拜之曰贤防因劝令学卒以成徳后汉闵仲叔客居安邑老病家贫不能得肉日买猪肝一片屠者或不肯与安邑令闻敕吏常给焉仲叔知乃叹曰闵仲叔岂以口腹累安邑耶遂去沛三国志蜀秦宓答王商书云仆得曝背乎陇亩之中诵顔氏之箪瓢咏原宪之蓬户翰林志翰林院与金銮殿相接故学士号金銮】
　　送周正孺知东川【周正孺名尹任御史坐言茶事外补事见本巻送周朝议诗注后吕微仲丞相典领録见正孺为御史日所言事叹曰君子防斯人也因言扵上除直秘阁在东川人安其政愿复借留诏许之】
　　得郡书生荣还家昔人重而况东西川千骑许上冢里门下车入父老且惊耸端知何武贤不事长卿宠清时飬材杰杞梓方培拥未应遗合抱取用及把拱如君尚出麾顾我宜耕垄告归谢先手求去悔不勇岂云慕亷退实自知衰冗为君扫棠隂画像或相踵【公自注蜀中太守无不画像者】
　　【韩退之赠崔复州序大丈夫官至刺史亦荣矣后汉岑彭传南还津乡有诏过家上冢汉石奋传少子内史庆醉归入外门不下车万石君闻之不食庆肉袒谢请罪万石君曰内史贵人入闾里中长老皆走匿而内史坐车中自如固当廼谢罢庆后庆及诸子入里门趋至家汉何武传蜀郡郫县人也弟显家冇市籍租常不入县课啬夫求商捕辱显家武曰以吾家租赋繇役不为众先奉公吏不亦宜乎卒白太守召商为吏州里皆服焉长卿宠已见前巻次韵王定国倅扬州诗注左传襄二十六年如杞梓皮革自楚徃也虽楚有材晋实用之韩退之送张道士诗况当营都邑杞梓用不疑顔延年五君咏屡荐不入官一麾乃出守】
　　题李伯时画赵景仁琴鹤图二首【赵景仁名防清献公之子已见十五巻诗注】
　　清献先生无一钱故应琴鹤是家传谁知黙鼓无弦曲时向珠宫舞幻仙
　　【公撰清献赵公神道碑云自成郡召还上谓公闻卿匹马入蜀以一琴一鹤自随为政简易亦称是耶鲍眀逺舞鹤赋伟胎化之仙禽黄庭经闲居蕊珠作七言琴心三叠舞胎仙见】
　　丑石寒松未易亲将短曲调长人乘轩故自非眀眼终日僛僛舞防新
　　【毛诗屡舞僛僛后汉蔡邕传吴人有烧桐以防者邕闻火烈之声知其良木因请裁为琴果有羙音而其尾犹焦故时人名曰焦尾琴】
　　次前韵再送周正孺
　　东川得望郎坐与西争重髙风倾石室旧学鄙文冢【公自注刘蜕文冢铭在梓州】蜀人安使君所至野不耸竹马迎细侯大钱送刘宠遥知句谿路老稚相扶拥看画古丛祠百怪朝幽拱牛头与兠率云木蔚堆垄醉乡追旧游笔阵贾余勇将诗酒乐一扫簿书冗西风吹好句珠玉本无踵
　　【李义山诗望郎临古郡华阳国志文翁在蜀立讲堂作石室唐刘蜕文冡铭序云文冢者长沙刘蜕复愚为文不忍弃其草聚而封之也竹马后汉郭伋事伋字细侯已见后汉刘宠传为防稽太守征为将作大匠山隂五六老叟赍百钱以送宠为人选一大钱受之牛头兠率梓州二寺老杜皆有诗王绩醉乡记昔黄帝氏尝获逰其都阮嗣宗陶渊眀十数人并防于醉乡没身不返杜子羙醉歌行笔阵独扫千人军左传成二年欲勇者贾余余勇防稽典録孔融与曺公书云珠玉无踁而自至者以人好之也况贤者之有足乎再见韩诗外传葢胥谓平公曰珠出扵海玉出扵山无足而至者君好之也士有足而不至者君不好也】
　　书王定国所藏烟江叠嶂圗【公自注王晋卿画】
　　江上愁心千叠山浮空积翠如云烟山耶云耶逺莫知烟空云散山依然但见两崖苍苍暗絶谷中有百道飞来泉萦林络石隐复见下赴谷口为犇川川平山开林麓断小桥野店依山前行人稍度乔木外渔舟一叶江呑天使君何従得此本防缀毫末分清妍不知人间何处有此境径欲徃买二顷田君不见武昌樊口幽絶处东坡先生留五年春风摇江天漠漠暮云巻雨山娟姢丹枫飜鸦伴水宿长松落雪惊醉眠桃花流水在人世武陵岂必皆神仙江山清空我尘土虽有去路寻无縁还君此画三叹息山中故人应有招我归来萹
　　【唐张说江上愁心赋江上之峻山兮欝﨑嶬而不极云为风兮烟为色歘变态兮心不识陶岘诗鸦飜枫叶夕阳动鹭立芦花秋水眀杜子羙诗水宿鸟相呼又禽经云凡禽林曰栖水曰宿韩退之桃花源图歌神仙有无何渺茫桃源之说诚荒唐世俗那知伪与真至今传者武陵人陶渊眀桃源记武陵人既出诣太守说如此太守即遣人随徃寻遂迷不复得路】
　　次韵王定国会饮清虚堂【王定国名巩常通守扬州】
　　何逊扬州又防年官梅诗兴故依然何人可复间季孟与子不妨中圣贤卜筑君方淮上郡归心我已剑南川此身正似蚕将老更尽春光一再眠
　　【杜子羙诗东阁官梅动诗兴还如何逊在扬州按何逊扬州事史传不载载蜀本杜注已见晋王湛传武帝问王济曰湛谁比济曰山涛以下魏舒以上湛闻笑曰欲处我以季孟之间乎三国魏徐邈传醉客以清酒为圣人浊酒为贤人再见九域志成都府剑南西川节度李太白寄二稚子诗吴地桑叶落吴蚕巳三眠】兴龙节侍宴前一日微雪与子由同访王定国小饮清虚堂定国出数诗皆佳而五言尤竒子由又言昔与孙巨源同王定国感念存没悲叹久之夜归稍醒各赋一萹眀日朝中以示定国也
　　天风淅淅飞玉沙诏恩归沐休早衙遥知清虚堂里雪正似薝卜林中花出门自笑无所诣呼酒持劝惟君家踏冰凌兢战疲马扣门剥啄惊寒鸦羡君五字入诗律欲与六出争天葩头风已倩檄手愈背痒郤得仙爪爬银缾防油浮螘酒紫盌铺粟龙茶帧巾起作鸜鹆舞叠皷谁掺渔阳挝九衢灯火杂梦寐十年聚散空咨嗟眀朝握手殿门外共看银阙暾朝霞
　　【韩诗外传凡草木花多五出雪花独六出酉阳杂俎栀子花六出相传即西域薝卜花也韩退之出门诗长安百万家出门无所之又诗今日到君家呼酒持劝君扬雄甘泉赋驰阁阖而入凌兢注云寒凉战栗之处三国魏王粲传陈琳尝草檄呈太祖太祖先苦头风读之翕然而起曰此愈我病神仙传麻姑手似鸟爪蔡经心念背痒时此爪爬大佳王方平知之即鞭之曰麻姑神人汝何忽谓其爪可爬背乎杜牧读韩杜集诗杜诗韩笔愁来读似倩麻姑痒处爬曺植七畧雕觞浮蚁释名酒有泛齐浮螘在上泛泛然晋谢尚传王有胜防谓尚曰闻能作鸜鹆舞一座倾想宁有此理不尚曰佳便着衣帻而舞导令坐者抚掌撃莭尚俯仰在中旁若无人后汉祢衡传曺操闻衡善撃鼔召为鼔吏因大防宾客衡为渔阳掺挝蹀而前容态有异声莭悲壮聼者莫不慷慨史记日者传宋忠见贾谊扵殿门外乃相引屛语史记封禅书三神山金银为宫阙楚辞九歌暾将出兮东方竝已见】
　　王晋卿所藏着色山二首
　　缥缈营邱水墨仙浮空出没有无间尔来一变风流尽谁见将军着色山
　　【画録李成营邱人也工山水世号李营邱名画记李思训父子画称一时思训官至左武卫大将军世言山水者称大李将军小李将军】
　　荦确何人似退之意行无路欲従谁宿云觧駮晨光漏独见山红涧碧时
　　【韩愈南海神庙碑云隂觧駮日光穿漏又韩诗山石荦确行径微黄昏到寺蝙蝠飞又山红涧碧纷烂熳时见松枥皆十围】
　　次韵黄鲁直效进士作歳寒知松柏诗
　　龙蛰虽髙卧鸡鸣不废时炎凉徒自变茂恱两相知巳负栋梁质肻为儿女姿那忧霜贸贸未喜日迟迟难与夏虫语永无秋实悲谁知此植物亦觧秉天彛
　　【陆士衡叹逝赋信松茂而柏恱嗟芝焚而蕙叹韩退之琴操雪霜贸贸荠麦之茂荘子秋水萹夏虫不可以语扵冰者笃扵时也三国魏邢颙传采庶子之春华忘家丞之秋实吴诸葛恪传注虞喜志林曰乐春藻之繁华忘秋实之甘口周礼大司徒以土会之法辨五地之物生一曰山林其动物宜毛物其植物宜皂物】王晋卿作烟江叠嶂图仆赋诗十四韵晋卿和之语特竒丽因复次韵不独纪其诗画之羙亦为道其出处契濶之故而终之以不防在莒之戒亦朋友忠爱之义也
　　山中举头望日邉长安不见空云烟归来长安望山上时移事改应澘然管弦去尽宾客散惟有马埒编金泉渥洼故自千里足要饱风雪轻山川屈居华屋啗枣脯十年俯仰龙旂前郤因瘦病出竒骨盐车之厄宁非天风流文采磨不尽水墨自与诗争妍画山何必山中人田歌自古非知田郑防三絶君有二笔势挽回三百年欲将岩谷乱窈窕睂峰修嫮夸连娟人间何有春一梦此身将老蚕三眠山中幽絶不可久要作平地家居仙能令水石长在眼非君好我当谁縁愿君终不防在莒乐时更赋囚山萹【公自注栁子厚有囚山赋】
　　【李太白登凤凰台诗总为浮云能蔽日长安不见使人愁晋王济传性豪侈洛亰地贵济买地为马埒编钱满之时谓为金埒史记滑稽传楚荘王有爱马衣以文绣置之华屋之下席以露牀防以枣脯杜子羙丹青引英雄割据虽已矣文采风流今尚存唐郑防传尝自写其诗画以献元宗大署其尾曰郑防三絶汉外戚传孝武李夫人卒上作赋以伤悼曰羙连娟以修嫮兮刘向新序齐桓公与管仲饮管仲上夀曰愿君无防出奔扵莒也臣亦无防防束扵鲁也桺子厚囚山赋圣日以理兮贤日以进谁使山之囚吾兮滔滔】
　　夜直玉堂擕李之仪端叔诗百余首读至夜半书其后
　　玉堂清冷不成眠伴直难呼孟浩然暂借好诗消永夜每逢佳处辄参禅愁侵砚滴初含冻喜入灯花欲鬪姸寄语君家小儿子他时此句一时编
　　【西京杂记汉广川王去疾好发冢晋灵公冢得玉蟾蜍一枚大如拳腹空容五合水王取以盛砚滴白乐天刘白唱和集叙命小侄龟儿编録成两巻仍写二本一付梦得小儿仑郎各令收藏两家集】
　　范景仁和赐酒烛诗复次韵谢之【公自注时公方进新乐】
　　笙磬分均上下堂游鱼舞兽自奔忙朱弦初识孤桐韵【公自注旧乐金石声髙而丝声微今乐金石与丝声皆着】玉琯犹闻秬黍香【公自注旧法以尺生律今以黍定律以律生尺】万事今方资伯始一斑我亦媿真长此生防见三雍就无复辽辽叹未央
　　【尚书疏堂上之乐皆受笙均堂下之乐皆受磬均荀子瓠巴鼔瑟防鱼出聼列子瓠巴皷琴而鸟舞鱼跃尚书撃石拊石百兽率舞杜子羙石犀行平水土犀奔忙续仙传王母献白玉琯云吹之以和天风尚书大传亦云汉律厯志度者本起黄钟之长以子谷秬黍中者后汉胡广传字伯始达练事体眀觧朝章亰师谚曰万事不理问伯始再见晋王献之传观门生摴蒱曰南风不竞门生曰此郎亦管中窥豹时见一斑献之怒曰逺慙荀奉倩近媿刘真长拂衣而去汉河间献王传武帝时献雅乐召对三雍宫后汉儒林传建武五年修起太学中元元年初建三雍眀帝即位亲行其礼后汉梁鸿作五噫之歌曰辽辽未央兮噫再见】
　　次韵刘贡父春日赐幡胜
　　寛诏随春出内朝三军喜气挟狐貂镂银错落飜斜月剪防缤纷舞庆霄腊雪强飞才到地晓风偷转不惊条脱冠径醉应归卧便腹従人笑老韶【公自注前一日微雪是日幕次赐酒后汉侯霸传每春下寛大之诏奉因时之令皆霸所建也续汉礼仪志立春之日下寛大诏书左传宣公十二年楚子伐萧萧溃申公巫臣曰师人多寒王廵三军拊勉之三军之士皆如挟纩摭言短李镇扬州请章季标赋雪诗云朱门到晚难盈尺尽是三军喜气消荆楚歳时纪人日家家剪防或镂金箔为人谢宣逺诗庆霄薄汾阳杜子羙雪诗南雪不到地塩铁论周公之时风不鸣条雨不破块便腹后汉邉韶事屡见】
　　再和
　　与君流落偶还朝涡眼纷纶七叶貂莫笑华颠飘彩胜防人黄壤隔青霄行吟未许穷骚雅坐啸犹防出教条记取眀年江上郡五更春枕梦春韶
　　【左思咏史诗金张借旧业七叶珥汉貂汉金日防传七叶内侍何其盛也刘向新序齐宣王谓闾邱卭曰士亦华发堕颠而后可用耳坐啸后汉成瑨事再见汉黄霸传然后为条教置父老师帅伍长班行之扵民间梁元帝纂要春景曰媚景韶景】
　　叶公秉王仲至见和次韵答之【叶公秉名均时为秘书监王仲至名钦臣为秘书少监】
　　袗絺方暑亦堪朝嵗晚凄风忆皂貂共喜鹓鸾归禁籞心知日月在重霄君如老骥初遭络我似枯桑不受条强镊霜须簪防胜苍顔得酒尚能韶
　　【汉宣帝纪池籞假与贫民苏林曰折竹以防绵连禁籞使人不得徃来律名曰籞应劭曰籞禁苑也诗国风蚕月条桑郑氏云条桑枝落之采其叶也】
　　再和
　　衰迟何幸得同朝温劲如君合珥貂谁惜异材防径寸自慙枯枿借凌霄光风泛泛初浮水红糁离离欲缀条后日一樽何处共奉常端冕作咸韶
　　【后汉舆服志侍中中常侍武冠加黄金珰附蝉为文貂尾为餙注应劭曰说者以金取坚刚百錬不耗蝉居髙饮洁口在腋下貂内劲悍而外温润此因物生义也径寸用左太冲咏史诗详见本巻桺宗元与萧俛书枯枿腐败不能生植楚辞招魂光风转蕙泛崇兰些韩退之诗始见洛阳春桃枝缀红糁汉百官表奉常秦官掌宗庙礼仪景帝中六年更名太常属官有大乐防六令礼记乐记端冕而聼古乐乐纬黄帝乐曰咸池舜曰箫韶】









　　施注苏诗巻二十七
　　钦定四库全书
　　施注蘓诗巻二十八
　　宋　苏　轼　撰
　　施元之　原注
　　武进邵长蘅删补
　　诗五十八首
　　【起在翰林洎元祐已巳出守钱塘作】
　　次韵王晋卿惠花栽栽所寓张退傅第中
　　坐来念念失前人共向空中寓一尘若问此花谁是主天教闲客管青春
　　【柳子厚石门长老诗坐来念念非昔人万遍莲华为谁用杜牧之霅谿诗愿为闲客此闲行】
　　次韵王晋卿上元侍燕端门
　　月上九门开星河绕露台君方枕中梦我亦化人来光动仙毬缒【音坠】香余步辇回相从穿万马衰病若为陪
　　【汉文帝纪尝欲作露台故事上元日端门筑露台高丈余优人妓女皆列其上放灯至夜阑防山上缒下仙毬妓则聼民纵观天子乘歩辇还内枕中梦用卢生事再见列子周穆王篇西极之国有化人来居亡几何谒王同游王执化人之袪腾而上者中天而止】
　　王郑州挽辞【王郑州名克臣字子难河南人勲臣审琦之曾孙祖承衍尚秦贤穆公主子难第景祐进士仁宗阅其父名谓侍臣曰贤穆有孙登科可嘉也熙寕中为开封度支二判官迁塩铁副使监安上门郑侠介夫以上书直言窜岭表子难尝荐侠且馈之白金坐夺官复为戸部副使以集贤殿修撰知郓州河决曹村子难亟筑隄城下或曰澶渊去郓为逺且州徙于髙八十年不知水患安事此不聼役愈急隄成水大至不没者才尺余复起甬道属之东平王陵邦人得趋以避水皆绘奉其像玺书褒焉故诗云千里农桑歌子产子师约习进士英宗求儒生为主壻乃以师约尚焉故云一时冠盖慕萧嵩元祐四年以龙图阁直学士太中大夫卒年七十六】
　　羡君华发起琳宫右辅初还鼓角雄千里农桑歌子产一时冠盖慕萧嵩那知聚散春粮外便有悲欢过隙中京兆同僚几人在犹思对桉笔生风【公自注吾为开封府幕与子难同防空洞灵章经众圣集琳宫金母命清歌左传襄公三十年子产为政三年舆人诵之曰我有子弟子产诲之我有田畴子产殖之子产而死谁其嗣之唐萧嵩传以太子太师请老而子华为侍郎子衡尚主位三品就养年逾八十士艳其荣庄子逍遥游适百里者宿舂粮又知北游人生天地间若白驹之过隙忽然而巳汉赵广汉传为京兆尹见事风生无所回避】
　　书王定国所藏王晋卿画着色山二首【先生以诗谪黄州凡五年王定国巩亦坐累谪监賔州酒税王晋卿诜为英宗主壻主薨诜徙均州故云三人俱是识山人】
　　白发四老人何曽在商颜烦君纸上影照我胷中山山中亦何有木老土石顽正赖天日光涧谷纷斓斑我心空无物斯文定何闲【一作何足闗】君看古井水万象自徃还【汉张良传注颜师古曰四人即商山四皓也沟洫志引洛水至商颜下注云商山之颜也】
　　君归岭北初逢雪我亦江南五见春寄语风流王武子三人俱是识山人
　　【晋王济传字武子少有逸才风英爽气盖一时王武子尚常山公主以比晋卿也】
　　送吕昌朝知嘉州
　　不羡三刀梦蜀都聊将八咏寄东呉卧看古佛凌云阁敕赐诗人明月湖得句防应縁竹鹤思归寕复为莼鲈横空好在修睂色头白犹堪乞左符
　　【晋王濬传夜梦悬三刀于其卧屋梁上须防又益一刀觉甚恶之主簿李毅曰三刀为州又益一者明府其临益州乎果迁益州刺史婺州圗经八咏楼碑在州南宋沈约集有东阳八咏嘉州江上有大石佛明月湖在州治之东韩退之南山诗天宇浮修睂浓緑画新就汉书铜虎符注与郡守为符者各分其半右留京师左以与之】
　　次韵黄鲁直寄题郭明父府推颍州西斋二首
　　树头啄木常疑客客去而瞠定不然脱辖已应生井沫解衣聊复起庖烟平生诗酒眞相污此去文书恐独贤蚤晩西湖暎华发小舟翻动水中天
　　【贾岛诗时闻啄木鸟疑是打门僧韩退之剥啄行我不出应客去而瞠杜子羙诗久遭诗酒污何事忝簪裙诗小雅我从事独贤西湖颍州之西湖也】
　　寂寞东京月旦州徳星无复缀珠旒莫嗟平舆【去声】空神物尚有西斋接胜流春梦屡寻湖十顷家书新报橘千头雪堂亦有思归曲为谢平生马少游
　　【月旦汝南许劭事巳见劭传注云县有月旦里稽神异苑陈实与子侄造荀爽父子讨论于时太史奏徳星聚汉志五星如连珠许劭传劭兄防亦知名汝南人称平舆渊有二龙焉太平寰宇记汝南县有二龙乡谓许劭许靖橘千头襄阳李衡事马少游语在马援传竝再见石崇思归引序困于人间烦黩常思归而永叹寻览乐篇有思归引傥古人之情有同于今故制此曲】
　　次韵秦少章和钱防仲【秦少章名觏少游弟钱防仲穆父子】
　　碧畦黄陇稻如京嵗羙人和易得情鉴里移舟天外思地中鸣角古来声山围故国城空在潮打西陵意未平二子有如双白鹭隔江相照雪衣明
　　【诗小雅曾孙之庾如坻如京郑氏云京髙丘也李白诗人行明镜中鸟渡屏风里王羲之曰每过山隂道如明镜中行也元防之防稽州宅诗星河影向檐前落鼔角声从地下回】
　　次韵钱越州【钱越州穆父先赋羣字韵诗东坡次其韵钱又和寄坡复次其韵先是东坡起流落中掌二制勇于报国不为顾虑且复踈于言语是时众贤虽聚本朝而已有洛党川党朔党之语言路多以谤讪诬之二圣察其忠荩不以为诸公无以泄其怒凡所荐引如黄鲁直欧阳叔弼王定国秦少游皆被弹劾无得免者公乃屡章乞去歴辩谤伤元祐四年三月除龙图阁学士知杭州而穆父时以京尹坐奏狱空事守越正言刘器之谓贵之太薄钱与公以气类厚善故此诗末章云年来齿颊生荆棘习气因君又一言后又和云欲息波澜湏引去吾侪岂独在多言意皆有在也】
　　髥尹超然定逸羣南游端为访云门谪仙归侍玉皇桉老鹤来乗刺史轓巳觉簿书哀老子故知笾豆有司存年来齿颊生荆棘习气因君又一言
　　【蜀闗羽传诸葛亮答羽书曰孟起黔彭之徒当与益徳并驱争先犹未及髥之絶伦逸羣也羽羙防髥故亮谓之髥马超字孟起张飞字益徳元防之越州寄白乐天诗我是玉皇香案吏谪居犹得小蓬莱巳见白乐天诗老鹤风标不可亲后汉马援为陇西太守辄曰颇哀老子使得遨游见真诰许逺游与王羲之书云君侯心中荆棘交杂华严经断除一切烦恼习气】
　　同秦仲二子雨中游寳山
　　平明已报百吏散半日来陪二子闲立鹤低昂烟雨里行人出没树林闲
　　去杭州十五年复游西湖用欧阳察判韵
　　我识南屏金鲫鱼重来拊槛散斋余还从旧社得心印似省前生覔手书葑合平湖久芜没人经丰嵗尚凋踈谁怜寂寞髙常侍老去狂歌忆孟诸
　　【髙僧传惠可立雪断臂求法于达磨达磨曰我法一心不立文字法师以心契故曰心印王注公游夀星院入门便悟尝有诗云前生我已到杭州又晋羊祐自省前生李氏之子唐房琯悟前生为永禅师张文定公方平为滁州日游琅邪山至藏院云前生写楞伽经未终愿再成之皆异人也唐髙适为封丘尉日有诗云我本渔樵孟诸野一生自是悠悠者乍可狂歌草泽中寕堪作吏风尘下适终左散骑常侍】
　　与莫同年雨中饮湖上【莫君陈字和中呉兴人官至少府监】
　　到处相逢是偶然梦中相对各华顚还来一醉西湖雨不见跳珠十五年
　　【公为杭倅日有诗云黒云翻墨未遮山白雨跳珠乱入船故今诗云尔】
　　送子由使契丹
　　云海相望寄此身那因逺适更沾巾不辞驿骑凌风雪要使天骄识凤麟沙漠回看清禁月湖山应梦武林春单于若问君家世莫道中朝第一人
　　【汉匃奴传南有大汉北有强胡胡者天之骄子也杭州旧号虎林避唐讳更为武林陆文学钱塘记云武林山隋时有白虎见其上因以名之唐李揆传帝尝曰卿门地人物文学皆当时第一信朝廷羽仪后为入蕃使酋长曰闻唐有第一人李揆公是否揆畏留因绐曰彼李揆安肯来耶】
　　次韵答刘景文左藏【刘景文名季孙开封祥符人壮闵公平之少子初以右班殿直监饶州酒后以左藏副使为两浙兵马都监驻杭州公为守表荐之得隰州以没公尝自书曰刘景文慷慨奇士也博学能诗英伟冠世孔文举之流耳尝寄仆诗云四海共知霜鬓满重阳曾揷菊花无死之日家无一钱但有书二万轴画数百幅云其爱重之如此】
　　我老诗坛仆鼓旗借君佳句发良时但空贺监杯中物莫示孙郎帐下儿夜烛催诗金烬落秋芳压防露华滋故应好语如爬痒有味难名只自知
　　【汉韩信传建大将鼓旗唐南蛮传攻大度河仆旗息鼔李白忆贺监诗昔好杯中物今为松下尘帐下儿用祢正平讥刘荆州语详见十二巻次韵答邦直诗注佛书如人饮水冷暖自知】
　　坐上复借韵送岢岚军通判叶朝奉
　　云闲蹋白看纒旗莫忘西湖把酒时梦里呉山连越峤樽前羌妇杂胡儿夕烽过后人初醉春鴈来时雪未滋为问从军眞乐否书来麤遣故人知
　　【王注军中有踏白马行师以为先驱蹋白纒旗盖岢岚邉州所见也杜子羙夕烽诗夕烽来不近每日报平安王仲宣从军诗从军有苦乐但问所从谁】
　　始于文登海上得白石数升如芡实可作枕闻梅丈嗜石故以遗其子子明学士子明有诗次其韵【梅子明吴郡人自馆阁求便亲养为杭州通判】
　　海隅荒怪有谁珍零落瑚泣季伦法供坐令防物重色难归致孝心纯只疑薏苡来交趾未信蠙珠出泗濵愿子聚为江夏枕不劳挥扇自寕亲
　　【晋石崇传字季伦与王恺以奢靡相尚武帝助恺以瑚树髙二尺许以示崇崇以铁如意击碎之恺为之惋惜崇曰不足多恨乃命左右悉取瑚髙三四尺者六七株如恺比者甚众恺怳然自失华严经诸供养中法供养最先生旧有怪石供故云薏苡用马援交趾事再见尚书泗滨浮磬淮夷蠙珠暨鱼东观汉记黄香至孝事母暑月扇枕寒则以身温席人号江夏黄童】
　　次韵钱越州见寄
　　莫将牛弩射羊羣卧治何妨昼掩门稍喜使君无疾病时因送客见车轓搔头白髪秋无数闭眼丹田夜自存欲息波澜湏引去吾侪岂独坐多言
　　【王注汉有八牛弩以射楚军矢及十里黄庭经嘘吸庐外出入丹田注存三丹田使和积如一则曰胎仙韩退之剥啄行凡今之人急名与官子不引去与为波澜】
　　文登蓬莱阁下石壁千丈为海浪所战时有碎裂淘洒嵗久皆圆熟可爱土人谓此弹子涡也取数百枚以养石菖蒲且作诗遗垂慈堂老人
　　蓬莱海上峯玉立色不改孤根捍滔天云骨有破碎阳侯杀亷角隂火发光采累累弹丸间琐细或珠琲阎浮一沤耳眞妄果安在我持此石归袖中有东海垂慈老人眼俯仰了大块置之盆盎中日与山海对明年菖蒲根连络不可觧傥有蟠桃生旦暮犹可待
　　【木虗海赋隂火潜然刘禹锡赋发隂火之光采左太冲呉都赋金镒磊砢珠琲阑干长阿含经阎浮提世界由阎浮提树得名楞严经空生大觉中如海一沤发再见本巻】
　　次韵毛滂法曹感雨【毛滂字泽民元祐初公在翰苑泽民自浙入京以书贽文一编自通公出守钱塘泽民适为掾绍圣初谪惠州泽民以书问安否又寄所拟秋兴赋公答之曰秋兴之作追配骚人多矣遇不遇自有定数然非厄穷无聊何以发此奇思以自表于世耶泽民尝为武康令崇寕初除删定官未几为言者论去后知秀州有东堂集行于世】
　　江南佳公子遗我锦绣端揽之温如春公子焉得寒兴雨自有时肤寸便防敛藏以自润牛斗何足干空庭月与影强结三友欢我岂不足欤要此清团团欲欢在一醉常恐樽中干舍酒尚可乐明珠如弹丸但恐千仞雀悤悤发虗弹迨子闲暇时种子田中丹一朝渉世故空腹容欺谩我顷在东坡秋菊为夕飡永愧坡间人布褐为我完雪堂初覆瓦上簟无下莞时时亦设客每醉筒辄殚一笑便倾倒五年得轻安公子岂我徒衣鉢传一簟定非郊与岛笔势江河寛悲吟古寺中穿帷雪漫漫他年记此味芋火对懒残
　　【张平子四愁诗羙人赠我锦绣叚何以报之青玉案公羊传触石而出肤寸而合不崇朝而徧雨乎天下者惟泰山云尔南史王筠传好诗圆羙流转如弹丸再见庄子让王篇以隋侯之珠弹千仞之雀世必笑之以其所用重而所要轻也黄庭经注寸田谓三丹田皆方一寸毛诗下筦上簟乃安斯寝公答秦太虗书初到黄廪入既絶人口不少私甚忧之但痛自节俭日用不过百五十每月朔便取四千五百钱断为三十块挂屋梁上平旦用画义挑取一块即藏去义仍以大竹筒别贮用不尽者以待宾客此贾耘老法也楞严经心悟实相身意轻安摭言唐进士如得主司或与主司先人同名第即谢衣鉢古诗话和凝第十三名及第后知举取范质第十三名谓曰此传老夫衣鉢耳郊岛皆韩愈门人公盖以韩自况也袁郊甘泽謡衡岳寺有僧执役性懒而食残号懒残李泌尝异之一日徃见正拨火出芋啖之取其半以授泌曰勿多言领取十年宰相】
　　送邓宗古还乡
　　广汉有姜子孝悌行里闾赤睂虽豺虎防兵过其墟至今空清泉无复双鲤鱼南郑有李郃得妙甘公书夜坐指流星惊倒两使车抱闗不仕布褐防璠璵西南固多士君得二子余凛凛忠文公搜士及樵渔涧谿有幽讨苹芷眞嘉蔬嵗晩终不食心恻当何如
　　【后汉列女传姜诗事母孝母嗜江水鱼脍夫妇常力作供之舍侧忽有涌泉每旦輙出双鲤以供膳赤睂贼经诗里防兵而过曰惊大孝必触鬼神又互见十八巻五禽言诗注后汉李郃传汉中南郑人也善河图风星和帝遣使防服单行观采风謡二使当到益部投郃候舍郃时为幙门候吏夏夜露坐因仰观问曰二君发京师时寕知朝廷遣使耶二人相惊视曰不闻也问何以知之郃指星云二使星向益州分野故知之后三年其使者一人拜汉中太守郃犹为吏太守奇其隐徳召署戸曹史甘公古之知星者忠文范蜀公也蜀公讳鎭字景仁薨谥忠文宗古当是景仁门生】
　　参寥上人初得智果院防者十六人分韵赋诗得心字【参寥上人名道潜事见十五巻智果舍下有泉出石间东坡名之参寥泉且为之铭故诗云云】
　　涨水返旧壑飞云思故岑念君忘家客亦有懐归心三间得幽寂数歩藏清深攅金卢橘坞散火杨梅林茶笋尽禅味松杉眞法音云崖有浅井玉醴常半寻遂名参寥泉可濯幽人襟相携横岭上未觉衰年侵一眼吞江湖万象涵古今愿君更小筑嵗晩解我簮
　　【扬雄太经饮玉醴以解渴张平子思赋饮青岑之玉醴】
　　哭王子立次儿子迨韵【王子立名适事见上巻次韵王郎子立风雨有感诗注】
　　彭城初识子照眼白而长异梦成先兆【公自注余为宻州子立未尝相识忽告同舍生曰吾梦为宻州壻何也已而果以子由之子妻之】淸言得未尝岂惟知礼意遂欲补诗亡【公自注子立能诗而有礼学】咄咄真相逼诸生敢鴈行
　　【韩退之铭吾见其孙白而长身再见晋束晳有补亡诗其序曰晳与同业畴人肄修乡饮酒之礼然所咏之诗或有义无辞音乐取节阙而不备于是遥想既徃存思在昔补着其文以缀旧制法帖卫夫人书王逸少甚能学卫眞书咄咄逼人笔势洞精字体遒媚】
　　非无伯鸾志独有子云悲【公志子立墓享年三十五一女初睟有遗腹裔其兄籧子开葬之临城】恨子非天合犹能使我思儿曹莫凄恸老眼欲枯萎防哭皆豪杰【公自注子立与黄鲁直张文潜晁无咎秦少游陈无已皆友善】谁为感旧诗
　　【后汉梁鸿传字伯鸾家贫而尚节介乡里势家慕之多欲女之鸿并絶不娶同县孟氏女状丑肥而黒择对不嫁鸿闻而聘之共入霸陵山中以耕织为业咏诗书弹琴以自娱仰慕前世髙士而作颂扬子法言育而不苖者吾家之童乌乎注云童乌子云之子也子云伤童乌育而不苖也】
　　龙困尝鱼服羊儇或虎防悤悤成鬼録愦愦到天公偶落藩墙上同游羿彀中回看十年事黄叶巻秋风【张平子东京赋白龙鱼服见困豫且扬子羊质而虎皮见草而悦见豺而战忘其皮之虎也魏文帝与呉质书徐陈应刘一时俱逝撰其遗文都为一集观其姓名已为鬼録晋天文志康帝建元二年嵗星犯天闗安西将军庾翼与兄冰书曰嵗星犯天闗占云闗梁当分比来江东无他故江道亦不艰难而石季龙频年再闭闗不通信使此复是天公愦愦无皂白之证也庾信诗愦愦天公晓精神殊乏少藩墙用范缜对景陵王人生如树花同发随风而堕语羿彀用庄子徳充符语并巳见】
　　异鹊【并引】
　　熙寕中柯侯仲常通守漳州以救饥得民有二鹊栖其聼事讫侯之去鹊亦送之漳人异焉为赋此诗
　　昔我先君子仁孝行于家家有五畞园么凤集桐花是时鸟与鹊巢鷇可俯拏忆我与诸儿饲食观羣呀里人惊瑞异野老笑而嗟云此方乳哺甚畏鸢与蛇手足之所及二物不敢加主人若可信众鸟不我遐故知中孚化可及鱼与豭柯侯古循吏悃愊眞无华临漳所全活数等江干沙仁心格异族两鹊栖其衙但恨不能言相对空楂楂善恶以类应古语良非夸君看彼酷吏所至号鬼车
　　【荀子王者之政好生恶杀则鸟鹊之巢可俯而窥庄子马蹏篇至徳之世禽兽可系羁而游鸟鹊之巢可攀援而窥周易中孚信及豚鱼吉东坡杂説少年时所居书室前有竹柏杂花丛生满庭众鸟巢其上武阳君恶杀生儿童婢仆皆不得捕取数年间鸟雀皆巢于低枝其可俯而窥也又有桐花凤四五日一翔集其间此鸟羽毛至为奇异难见而能驯扰殊不畏人闾里间见之以为异事此无他不忮之诚信于异类也有野老言鸟雀去人太逺则其子有虵防狐狸鸱雀之忧人既不杀则自近人盖欲免此害也由是观之异时鸟雀巢不敢近人者以人为甚于虵防之类也苛政猛于虎信哉后汉章帝纪元和元年诏曰安静之吏悃愊无华韩退之杂诗鹊鸣声楂楂乌噪声擭擭岭表録异鸟一名鬼车或云九首古者重鸮肉及枭羮盖恶鸟欲灭其族也】
　　次韵詹适宣徳小饮巽亭
　　君方梦谪仙【公自注来诗记李白郎官湖事】我亦吊文园江上同三黜天涯共一樽涛雷殷白昼梅雪耿黄昏归去多情雨应随御史轩【公自注詹为御史台主簿】
　　【金道眞浙江记潮头涌激髙数丈訇隐若雷霆林逋梅诗暗香浮动月黄昏唐颜真卿传为监察御史使河陇时五原有寃狱久不决天且旱真卿辨狱而雨郡人呼为御史雨韩退之祈诗行看五马入萧飒巳随轩】东川清丝寄鲁冀州戏赠【鲁冀州名有开字元翰事见第十二巻送元翰如卫州诗注】
　　鹅谿清丝清如冰上有千嵗交枝藤藤生谷底饱风雪嵗晩忽作龙虵升嗟我虽为老侍从骨寒只受布与缯牀头锦衾未还客坐觉芒刺在背膺岂如髥卿晩乃贵福禄正似川方增醉中倒着紫绮裘下有半臂出缥绫封题不敢妄裁剪刀尺自有佳人能遥知千骑出清晓积雪未放浮尘兴白湏红带柳丝下老弱空巷人相登但放奇纹出领袖吾髥虽老无人憎
　　【杜子羙张舍人遗褥叚诗锦鲸巻还客始觉心和平汉霍光传上内严惮之若有芒刺在背李白翫月诗序翫月金陵城西孙楚楼日晩乗醉着紫绮裘乌纱防与酒客数人棹歌秦淮北梦琐言郑愚好华侈以锦为半臂后以所业见崔铉铉叹曰眞消得锦半臂宣室志窦参梦徳宗以文锦半臂赐之解者曰半臂乃股肱之服后数日果大拜温庭筠干子房琯家法不着半臂韩退之诗我齿豁可鄙我颜老可憎】
　　怡然以垂云新茶见饷报以大龙团仍戏作小诗
　　妙供来香积珍烹具大官拣牙分雀舌赐茗出龙团晓日云庵暖春风浴殿寒聊将试道眼莫作两般看【维摩经香积如来以众香鉢盛满香饭与化菩萨唐百官志太官署令掌供祠宴朝防膳食吕仲吉建安茶録芽如鹰爪雀舌者为上一枪一旗次之】
　　次韵王忠玉游虎丘三首
　　当年大白此相浮老守娯賔得二丘【公自注郡人有闾丘公太守王规父尝云不谒虎丘即谒闾丘规父忠玉伯父也】白髪重来故人尽空余丛桂小山幽
　　【楚辞刘安招隐士序曰淮南小山之所作也辞曰桂树丛生兮山之幽】
　　青盖红旗暎玉山新诗小草落泉风流使者人争看知有眞娘立道邉【公自注虎丘中路有眞娘墓】
　　【张平子东京赋隂地幽流泉冽清孟东野诗手中飞黒电象外写泉】
　　舞衫歌扇转头空只有青山杳霭中若共呉王鬪百草使君未敢借惊鸿
　　【刘禹锡寄苏州白使君诗若共呉王鬪百草不知应是欠西施又防娘歌舞鹤惊鸿水榭春歌撩上客防堂暮】寄蔡子华【蔡子华名褎睂之青神人成都帖有诗叙云王十六秀才将归蜀云子华宣徳蔡丈见托求诗梦中为作四句觉而成之以寄子华仍请以示杨君素王庆源二老人元祐五年二月七日】
　　故人送我东来时手栽茘子待君归茘子巳丹吾发白犹作江南未归客江南春尽水如天肠断西湖春水船想见青衣江畔路白鱼紫笋不论钱霜髥三老如霜桧旧交零落今谁辈莫从唐举问封侯但遣麻姑更爬背【史记蔡泽传尝从唐举相举熟视而笑曰吾闻圣人不相殆先生乎泽知举戏之乃曰富贵吾所自有所不知者夀也】
　　和钱四寄其弟龢【钱四盖穆父龢字岊仲时穆父守越公守杭故云东西二老人别本又载一篇云老来日月似车轮此去知逢几个春昨夜冰花犹作柱晓来梅子已生人】
　　再见涛头涌玉轮烦君久驻浙江春年来总作维摩病堪笑东西二老人
　　【维摩经长者维摩诘以方便现身有疾以其疾故无数千人皆徃问疾维摩诘因以身疾广为説法】卧病弥月闻垂云花开顺阇黎以诗见招次韵答之
　　道人心似水不碍照花姸宴坐春强半清隂月屡迁平生无起灭一念有陈鲜嫋嫋风枝举离离日萼蔫病吟终少味老醉不成颠何必遨头出湖中有散仙
　　【李义山诗日薄不蔫花后汉马援传过是欲少味矣成都记太守凡出游乐士女列于木牀观之势如磴道谓之遨牀故谓太守为遨头】
　　故周茂叔先生濓谿【周茂叔先生子焘字次元公守杭次元为两浙转运同在钱塘为赋此诗次元终寳文阁待制】
　　世俗名实至人疑有无怒移水中蟹爱及屋上乌坐令此谿水名与先生俱先生本全徳亷退乃一隅因抛彭泽米偶似西山夫遂即世所知以为谿之呼先生岂我辈造物乃其徒应同柳州柳聊使愚谿愚
　　【晋解系传赵王伦以宿憾收系曰我于水中见蟹且恶之况此人兄弟轻我耶太公虎韬篇爱其人者爱及屋上之乌憎其人者憎其余胥再见扬子或问子蜀人也请人曰李仲元者人也不夷不惠可否之间也如是则其名之不彰曰无仲尼则西山之饿夫与东国之绌臣恶乎闻柳子厚种柳诗柳州柳刺史种柳柳江邉又愚溪诗序余以愚触罪谪潇水上爱是谿故更名为愚溪】
　　次韵子由使契丹至涿州见寄四首
　　老人痴钝巳逃寒子复辞行理亦难【公自注余昔年辞免使北】要到卢龙看古塞投文易水吊燕丹
　　【唐地里志平州武徳元年徙治卢龙一曰卢龙军天寳二载置史记燕世家秦兵临易水燕知祸且至太子丹使荆轲袭刺秦王秦王杀轲击燕燕斩丹以献】
　　胡羊代马得安眼穷髪之南共一天又见子卿持汉节遥知遗老泣山前
　　【庄子逍遥防穷髪之北有海者天池也李润诗岛屿分诸国星河共一天韩退之和连昌宫诗宫前遗老来相问今是开元几叶孙李太白金陵诗六帝余古丘樵苏泣遗老】
　　氊毳年来亦甚都时时鴂舌问三苏【公自注余与子由入京时北使已问所在后余馆伴北使屡诵三苏文】那知老病浑无用欲问君王乞镜湖始忆庚寅降屈原旋看蜡凤戏僧防随翁万里心如铁【公自注时犹子迟侍行】此子何劳为买田
　　【楚辞离骚摄提贞于孟陬兮惟庚寅吾以降南史王僧防传父昙首与凡弟集防子孙任其戏适僧防采蜡烛珠为凤凰伯父称其长者或云僧绰汉陆贾使南越归出橐中金分诸子买好畤田宅】
　　雪后便欲与同僚寻春一病弥月杂花都尽独牡丹在耳刘景文左藏和顺阇棃诗见赠次韵答之
　　残花怨久病剩雨泣余姸不见双旌出空令九陌迁【公自注开园时市井皆入】知君苦寂寞妙语嚼芳鲜浅紫从争发深红任蚤蔫天葩尚青萼国色待华顚载酒邀诗将臞儒不是仙
　　次韵刘景文周次元寒食同游西湖
　　絮飞春减不成年老境同乗下濑船蓝尾忽惊新火后遨头要及浣花前【公自注成都太守自正月二日出游谓之遨头至四月十九日浣花乃止】山西老将诗无敌洛下书生语更妍共向北山寻二士画桡鼍鼓防清眠
　　【汉武帝纪元鼎五年下濑将军下苍梧臣瓉曰伍子胥书有下濑船白乐天寒食诗三杯蓝尾酒一楪胶牙饧咸镐故事清明尚食内园官小儿于殿前鑚新火赐宰臣以下汉赵充国传賛曰秦汉以来山东出相山西出将杜子羙赠李白诗白也诗无敌晋谢安传能为洛下书生咏维摩经二士共谈必説妙法二士谓清顺道潜】连日与王忠玉张全翁游西湖访北山清顺道潜二诗僧登垂云亭饮参寥泉最后过唐州陈使君夜饮忠玉有诗次韵答之
　　北山非自髙千仞付我足西湖亦何有万象生我目云深人在坞风静响应谷与君皆无心信歩行看竹竹间逢诗鸣眼色夺湖渌百篇成俯仰二老相追逐故应千顷池养此一双鹄山髙路已断亭小膝屡促夜寻三尺井渇饮半瓯玉明朝閙丝管寒食杂歌哭使君坐无聊狂客来不速载酒有鸱夷扣门非啄木浮蛆灔金盌翠羽出华屋湏防便陈迹觉梦那可续及君未渡江过我勤秉烛一笑换人爵百年终鬼録
　　【韩退之送孟东野序东野始以其诗鸣今以言二诗僧也】
　　新茶送签判程朝奉以餽其母有诗相谢次韵答之【程朝奉名遵彦字之邵举进士签书杭州节度判官文学吏事皆有可观事母孝谨有絶人者在东坡幕府二年替还有诗送赴阙载二十九巻公再入翰林荐之于朝擢宗正丞后使广西入为祠部郎提防两浙刑狱】
　　缝衣付与溧阳尉舍肉懐归颍谷封闻道平反供一笑防湏难老待千钟火前试焙分新胯雪里头纲辍赐龙从此升堂是兄弟一瓯林下记相逢
　　【孟东野游子吟慈母手中线游子身上衣临行宻宻缝意恐迟迟归唐孟郊传字东野年五十登进士第调溧阳尉左传隐公元年颖谷封人颖考叔有献于郑庄公公赐之食食舍肉公问之对曰小人有母未尝君之请以遗之汉隽不疑传为京兆尹每行县録决囚徒还其母辄问有所平反活几何人即多有所平反母喜笑为饮食语言异于他时毛诗既饮旨酒永锡难老鲁侯宴喜令妻夀母庄子寓言篇曾子仕而心再化曰吾及亲仕三釜而心乐后仕三千钟不洎吾心悲茶録福建贡茶每若干计纲以进国朝故事第一纲团茶至即分赐近臣欧阳公归田録茶之贵者莫如龙凤三国呉周瑜传孙防与瑜同年独相友善升堂拜母有无通共张昭传孙防创业命昭为长史升堂拜母如比肩之旧】
　　次韵送张山人归彭城
　　羡君飘荡一虗舟来作钱塘十日游水洗禅心都眼浄山供诗笔总睂愁雪中乘兴眞聊尔春尽思归却罢休何日五湖从范蠡种鱼万尾橘千头
　　【庄子列御宼泛若不系之舟虗而遨游者也北户杂録陶朱公养鱼法凡种鱼每二月上庚日取鲤鱼有子者投池中柳子厚游黄溪记有鱼数千尾橘千头】
　　次韵林子中王彦祖唱酬【林子中名希时守润故有雨余北固之句】
　　蚤知身寄一沤中晩节尤惊落木风【公自注近闻莘老公择皆逝故有此句】昨梦巳论三世事嵗寒犹喜五人同【公自注余与子中彦祖子敦完夫同试举人景徳寺今皆健】雨余北固山围坐春尽西湖水暎空差胜四明狂监在更将老眼犯尘红
　　【楞严经空生大觉中如海一沤发有漏防尘国皆因空所生圆觉经如昨梦故当知生死及与湼槃无起无灭无去来今南史梁平乐侯传京城之西有别岭入江髙数十丈三靣临水号曰北固蔡谟起楼其上以置军实唐贺知章传晩节尤诞放自号四明狂客及秘书外监】
　　夀星院寒碧轩【周益公诗话云苏文忠公诗初若豪迈天成其实闗键甚宻再来杭州作夀星院寒碧轩诗句句切题而未尝拘其云清风肃肃揺牕扉牕前脩竹一尺围纷纷苍雪落夏簟冉冉绿雾沾人衣寒碧各在其中第五句日髙山蝉抱叶响颇似无意而杜诗云抱叶寒蝉静并叶言之寒碧亦在其中矣人静翠羽穿林飞固不待言末句却説破其妙如此】
　　清风肃肃揺牕扉牕前修竹一尺围纷纷苍雪落夏簟冉冉緑雾霑人衣日髙山蝉抱叶响人静翠羽穿林飞道人絶粒对寒碧为问鹤骨何縁肥
　　书刘景文左藏所藏王子敬帖【章子厚书评云刘季孙文思有子敬两帖二十二字虽残缺不完而精神骨气具在柳公权题数十字于其后用笔艰辛滞涩不可言米元章书史云王献之送棃帖云今送棃三百颗晩雪殊不能佳即诗中所谓君家两行十二字也宿按此诗注有东坡诗话所载子敬黄甘三百颗帖在刘景文处二王书传于世者皆无黄甘帖独书史载唐摹逸少帖乃双钩蜡纸本云奉橘三百颗霜未降未可多得诗话所载盖误记棃为甘也】
　　家鸡野鹜同登爼春蚓秋虵总入奁君家两行十二字气压邺侯三万签
　　书刘景文所藏宗少文一笔画【张彦逺名画记宗炳字少文南阳沮阳人善书画郭若虗图画见闻志张彦宾称惟王献之能为一笔书陆探防能为一笔画】
　　宛转回纹锦萦盈连理花何湏郭忠恕匹素画缫车【郭若虗图画见间志郭忠恕字恕先雒阳人善画有设纨素求为图画者必怒而去乗兴即自为之有富人子喜画设几案粉墨绢素屡以情言忠恕取纸数十番首画一丫角小童持车轮纸穷处作风鸢中引线长数丈富家子大怒遂谢絶】
　　眞觉院有洛花花时不暇徃四月十八日与刘景文同徃赏枇杷
　　緑暗初迎夏红残不及春魏花非老伴卢橘是乡人井落依山尽岩崖发兴新嵗寒君记取松雪看苍鳞【欧阳公花释名牡丹中魏花者千叶内红出于魏仁浦故相家白乐天醉赠叔诗老伴如君少史记司马相如传卢橘夏熟注今蜀中有给客橙即卢橘也谈助云卢橘枇杷也】
　　又和景文韵
　　牡丹松桧一时栽付与春风自在开试问壁间题字客几人不为看花来
　　西湖夀星院此君轩
　　卧聼谡谡碎龙鳞俯看苍苍立玉身一舸鸱夷江海去尚余君子六千人
　　【陆机感冬赋风谡谡而屡作世説世目李元礼谡谡如劲松下风再见白乐天题武丘诗玉立竹森森史记越王句践世家用范蠡计发习流二千教士四万君子六千人诸御千人伐呉句践已平呉范蠡乃与其私徒属乗舟浮海出齐变姓名自谓鸱夷子皮】
　　仲天贶王元直自睂山来见余钱塘留半嵗既行作絶句五首送之【王箴字元直公夫人同安君之弟也】
　　仲君岂弟多学王子清修寡言病后空惊鹤瘦时来或作鹏鶱
　　海角烦君逺访江源与我同来剰作数诗相送莫教万里空回
　　【郭景纯江赋惟岷山之导江初发源乎滥觞】
　　三人一旦同行【公自注二子与秦少章同寓髙斋复同舟北行】留下髙斋月明遥想扁舟京口尚余孤枕潮声
　　更欲留君久住念君去国弥年空使犀颅玉颊长懐髥舅凄然
　　【犀颅玉颊公自谓诸子髥舅谓元直】
　　为余逺致殷勤瑞草桥边老人红带雅冝华发白醪光泛新春
　　【老人王庆源也公先有庆源诗引见上巻】
　　赠善相程杰
　　心传异学不谋身自要清时阅搢绅火色上腾虽有数急流勇退岂无人书中苦觅元非诀醉里防言郤近眞我似乐天君记取华颠赏遍洛阳春
　　【唐马周传岑文本谓所亲曰马君鸢肩火色腾上必速恐不能久江邻几杂志钱若水谒华山陈抟抟曰目如防漆黒白分明当作神仙有紫阁老僧曰不然他日但能富贵急流中勇退耳白乐天醉吟先生传洛阳内外六七十里闲观寺丘墅有泉石花竹者靡不游又闲吟诗看雪寻花翫风月洛阳城里七年闲】















　　施注苏诗巻二十八
　　钦定四库全书
　　施注苏诗巻二十九
　　宋　苏　轼　撰
　　施元之　原注
　　武进邵长蘅　删补
　　诗五十八首
　　【时守杭州作】
　　次韵林子中蒜山亭见寄【林子中名希闽人东坡起迁客朝廷以人望欲骤用之议除起居舍人公诣宰相蔡持正力辞持正日今日谁当在公先者公曰昔林希同在舘中年且长持正曰希固当先公耶卒不许绍圣初进宝文阁直学士知成都府哲宗亲政章子厚方治元祐诸臣欲使子中典书命而疑于左迁使问之欣然留行复为中书舍人自司马温公东坡等数十人皆使为谪词极其丑诋遂累迁至同知枢宻院后朝廷理其词命丑正之罪夺职为舒州建中靖国元年东坡自海南归至仪眞与子由书云林子中病伤寒十余日便卒所获防何遗臭无穷哀哉哀哉】
　　竒逸多闻老敬通何人慷慨解怜翁十年簿领催衰白一笑江山发醉红闻道赋诗临北固未应举扇向西风叩头莫唤无家客归扫岷峨一畞宫
　　【后汉冯衍传衍字敬通幼有奇才博通羣书数遭谗毁遂埳于时举扇用庾元规事屡见无家客公有与金山元长老诗云蒜山幸有闲田地招此无家一房客】
　　再和并答杨次公【杨次公事见二十三巻送杨杰诗注此巻倡醻凡五诗次公时提点两浙刑狱】
　　毗卢海上妙髙峰二老遥知説此翁聊复舟寻紫翠不妨持节散陈红髙懐郤有云门兴好句眞传雪窦风唱我三人无谱曲冯夷亦合舞幽宫
　　【华严经毗卢遮那十身巢海又文殊师利告善财童子言南方有一国土名为胜乐其国有山名曰妙髙峰汉食货志太仓之粟陈陈相因贾捐之传孝武元狩六年太仓之粟红腐而不可食持节用汲黯事云门雪窦皆禅宗也次公有雪窦语録序司马相如大人赋使灵娲鼓琴而舞冯夷】
　　次韵刘景文送钱防仲三首【钱防仲乃穆父内翰之子穆父守越遣防仲从东坡学穆父九男子东坡每戏穆父为九子母丈夫故云送尽青云九子子由壻王子立新逝故云王郎独为鬼録】
　　谁识天闲老骥不争日暮长途送尽青云九子归去扁舟五湖
　　【南史何承天传除著作佐郎承天年巳老而诸佐郎竝名家年少荀伯子嘲之常呼为妳母承天曰卿当云凤皇将九子妳母何言耶】
　　寄语竹林社友同书桂籍天伦王郎独为鬼録世间无此玉人
　　五字古原春草千金汉殿长门经纬尚余三防典刑留与诸孙
　　【摭言白居易应举初至京以诗谒顾况况戯之曰长安物贵居大不易及读原上草诗云野火烧不尽春风吹又生乃嗟赏曰有句如此居天下有甚难乐天集此诗题云古原草司马长卿长门赋序孝武陈皇后得幸颇妒别在长门宫愁闷悲思闻相如天下工为文奉金百斤为相如文君取酒因于解悲愁之词而相如为文以寤主上后复得幸】
　　菩提寺南漪堂杜鹃花
　　南漪杜鹃天下无披香殿上红氍毹鹤林兵火眞一梦不归阆苑归西湖
　　【三辅黄图武帝建温室殿规地以宾氍毹白乐天红线毯歌拣丝练线红蓝染织作披香殿上毯续仙传鹤林寺杜鹃花盛为三春游观之最时将重九周寳谓殷七七曰能令此花开否七七乃宿其下次日花发此花平日开时常见三红裳女子防之及是忽女子来语七七曰花在人间已百年非久郤归阆苑今与道者开之数日花俄不见亦无花落之迹其后兵火焚寺树失根株信归阆苑矣事互见巻五后十余日复至诗注】
　　题杨次公春兰
　　春兰如羙人不采羞自献时闻风露香蓬艾深不见丹青写眞色欲补离骚传对之如灵均冠佩不敢燕【汉淮南王传武帝使为离骚传旦受诏食时上楚辞离骚名余曰正则兮字余曰灵均汉汲黯传丞相晏见或时不冠至如见黯不冠不见也】
　　题次公蕙
　　蕙本兰之族依然臭味同曽为水仙佩相识楚辞中幻色虽非实眞香亦竟空云何起防馥鼻观已先通【王子年拾遗记楚人思慕屈平谓之水仙楚辞离骚杂申椒与菌桂兮岂维纫夫蕙茝楞严经观世音菩萨由闻思修入三摩地疏云闻思修为三观惟观世音三观俱全】
　　次韵曹辅寄壑源试焙新芽【曹辅字子方时为福建路转运使】
　　仙山灵草【一作雨】湿行云洗遍香肌粉未匀明月来投玉川子清风吹破武林春要知玉【一作冰】雪心膓好不是膏油首面新戯作小诗君勿【一作一】笑从来佳茗似佳人【韩退之李花诗日光赤色照来好明月暂入都交加夜领张彻投卢仝乗云共至玉皇家南史齐帝赐公主首面三十人茶品要録沙溪之圉民或杂以松黄饰其首靣试时虽鲜白而不能久】
　　次韵袁公济谢芎椒
　　燥吻时时着酒濡要令卧疾致文殊河鱼溃腹空号楚汗水流骹始信呉【公自注吴眞君服椒法云半年脚心汗如水】自笑方求三嵗艾不如长作独眠夫羡君清瘦眞仙骨更助飘飘鹤背躯
　　【陆士衡文赋始踯躅于燥吻终流离于濡翰维摩经文殊奉佛防诣维摩诘问疾诸菩萨大弟子咸作是念今二大士文殊师利维摩诘共谈必説妙法左传宣十二年申叔展曰有麦麴乎曰无有山鞠穷乎曰无河鱼腹疾奈何再见潘安仁射雉赋注云骹胫也一曰吴人呼脚为骹】
　　次韵杨次公惠径山龙井水【公自注龙井水洗病眼有效】
　　漏尽鸡号厌夜行年来小器溢缾罂弃官纵未归东海罢郡犹堪作水衡幻色将空眼先暗胜游无碍脚殊轻空烦逺致龙渊水寕复临池似伯英
　　【三国魏田豫传年过七十而居位譬犹钟鸣漏尽而夜行不休是罪人也史记厯书冬分时鸡三号卒明韩石鼎聫句方当红炉然益见小器盈汉防广传东海兰陵人也与兄子受俱乞骸骨归老故乡巳见水衡用汉龚遂事屡见】
　　次韵刘景文登介亭
　　泽国梅雨余衰年困蒸溽髙堂磨新塼颇觉利腰足松根百尺井两绠飞浄渌流觞聚儿童一笑为捧腹清风信可御刚气在岩麓始知共此世物外无三伏长歌入云去不待弦管逐西湖眞西子烟树防睂目涛江少醖借髙浪翻飞屋俛仰拊四海百世飞鸟速逺追钱氏余近吊祖侯躅吾生如寄耳寸晷轻尺玉谁似刘将军逸韵谢边幅千言一挥手五车不再读春嵓彩鸡舞月峡哀猿哭朝先鶗鴂起暮与寒螀续我老废吟哦赖君时击触从今事逺览发轫此幽谷清游得三昧至乐谢五欲莫作狂道士气压刘师服
　　【磨塼字出传灯録史记日者传司马季主捧腹大笑庄子在宥篇俛仰之间而拊四海之外祖侯谓祖无择淮南子圣人重分寸之隂而轻尺璧后汉马援传见公孙述曰天下雌雄未定不吐哺走迎国士反修饰边幅此子何足久稽天下士南史任昉传为新安太守在郡不事边幅庄子惠子多方其书五车韩愈诗为人强记览过眼不再读北史邢邵传广寻经史五行俱下一览便无所遗唐萧頴士传与李华陆据游龙门读道傍碑頴士即诵华再据三乃能尽记闻者谓三人才髙下此其分也异苑山鸡爱其毛映水则舞宜都山川记峡中猿鸣至清行者歌之曰巴东三峡猿鸣悲猿鸣三声泪沾衣谢惠连捣衣诗烈烈寒螀嗁此二句谓景文笃学苦吟也史记封禅书上使栾大验小方闘棊自相触击楚辞离骚朝发轫于苍梧兮夕余至于悬圃内典梵语三昧此云正受法华经有五欲曰滛欲曰睡眠曰饮食曰自恣曰贪欲又维摩诘云汝等巳发道意有法乐可以自娱不应复乐五欲狂道士轩辕弥明也与刘师服进士相识刘与侯喜聫石鼎句弥明应之如响事详韩退之石鼎聫句序屡见】
　　袁公济和复次韵答之【袁公济名毂】
　　昏昏堕醉梦奈此六月溽君诗如清风吹我朝睡足登临得佳句江白照湖渌防手独不言默藁已在腹是时风雨过蔼蔼云归麓疎星带防月金火争见伏惜哉此清景变灭不可逐归来读君诗耿耿犹在目郤思少年日声价争埸屋文如翻水成赋作叉手速秋风起鸿鴈我亦继华躅那知君蹭蹬独泣荆山玉相见南新道青衫垂破幅蚤知事大缪恨不十年读莫嫌冯唐老终胜贾谊哭今年复为僚旧好许重续升沈何足道等是蛮与触共为湖山主出入穷涧谷众驰君不争人弃我所欲何时神武门相约挂冠服
　　【礼记季夏之月土润溽暑诗大雅吉甫作颂穆如清风唐王勃传属文初不精思先磨墨数升则酣饮引被覆靣及寤援笔成篇不易一字时人谓勃为腹槀厯忌释伏者何也金气伏藏之日也四时代谢皆以相生立夏火代木木生火立秋金代火金畏于火故至庚日必伏颜师古曰隂气将起廹于残阳而未得升故为藏伏太平广记唐温庭筠才思艶丽工于小赋每入试押官韵作赋凡八叉手而八韵成继华躅袁毂试馆职首荐东坡亦第七人汉司马迁传务一心营职以求亲媚于主上而事乃有大缪不然者汉冯唐传文帝问曰父老何自为郎贾谊传上疏陈政事曰有可为痛哭者一流涕者二长太息者六左传桓二年公及戎盟于唐修旧好也庄子则阳篇戴晋人曰有国于蜗之左角曰触氏有国于蜗之右角曰蛮氏时相与争地而战伏尸逐北旬有五日而后反云云】
　　介亭饯杨杰次公
　　篮舆西出登山门嘉与我友寻仙村丹青明灭风篁岭环佩空响桃花源【公自注郡人谓介亭山下为桃源路】前朝欲上巳蜡屐黒云白雨如倾盆今晨积雾巻千里岂畏触热生病根在家头陀无为子久与青山为弟昆孤峰尽处亦何有西湖镜天江抹坤临髙挥手谢好住清风万壑传其言风回响答君聼取我亦到处随君轩
　　【杜子羙贻柳少府诗自非晓相访触热生病根传灯録防通禅师休官出家鸟窠禅师云汝当为在家菩萨戒施俱修如谢灵运之俦也次公号无为子杜牧之诗大江吞天去一练横坤抹传奇封陟传仙姝谓陟曰好住好住无异日追悔六祖坛经和尚报言好住今共汝别】
　　次京师韵送表弟程懿叔赴防州运判【程懿叔名之邵行七二十七巻有送表弟程七知泗州诗先生元祐五年六月三日手书此诗并自跋云时徳孺在岭外适有使至杭当録本示之徳孺书中自言学佛有所悟入寄偈颂十数篇来故有新得道之语德孺名之元懿叔兄也诗跋刻石成都府治】
　　与子甥舅氏摧頽各苍颜竝为东诸侯长此佳江山寒松无时花安得插髻鬟惟将老不死一笑荣枯间我甚似乐天但无素与蛮挂冠及未耄当获一纪闲子亦拙进取才髙命坚顽譬如万斛舟行此九折湾仲氏新得道一沤目尘寰嵗晩家乡路莫遣生榛菅
　　【左传成十六年郤犨将新军且为公族大夫以主东诸侯古诗话乐天二妓樊素善歌小蛮善舞尝为诗曰樱桃樊素口杨柳小蛮腰国语狐偃语晋文公曰蓄力一纪可以逺矣韦昭注曰十二年嵗星一周为一纪】叶教授和溽字韵诗复次韵为戏记龙井之游
　　先生鲁诸儒饮食清不溽空膓出秀句吟嚼五味足华堂閙丝管眸子涨春渌先生疾走避面冷毒在腹归来煑瓠叶弟子歌旱麓声滛及灵台中有麀鹿伏功名一走何用千人逐故应容我辈清坐时闭目髙亭石排衙木杪挂飞屋我来无时节客亦不待速似闻雪髥叟西岭访遗躅朝阳入潭洞金碧涵水玉泉扉夜不扃云袂本无幅慈皇付寳偈神侣得幽读讷庵有老人宴坐天魔哭时来献璎珞法供灯相续吾侪诗酒污欲徃无乃触斋厨费晨炊车骑满山谷愿闻第一义鉢饭非所欲便投切云冠予幼好奇服
　　【汉叔孙通传説上曰儒者难与进取可与守成愿徴鲁诸生与臣弟子共起朝仪礼记儒行其居处不滛其饮食不溽佛书眈着五味禅诗小雅瓠叶大夫刺幽王也大雅旱麓受祉也灵台民始附也礼记声滛反商説苑一兔走于街万人追之一人得之万人不复走白乐天懐防之诗不知雨雪江陵府今日排衙得也无按介亭有石如剑防对峙谓之排衙石讷庵谓辩才法师观音经天魔外道恐怖毛竖普门品经无尽意菩萨解颈众寳珠璎珞价直百千两金而以与之作是言仁者受此法施珍寳璎珞华严经诸供飬中法供养最传灯録逹磨西来梁武帝问如何是圣谛第一义答云廓然无圣杜子羙诗愿闻第一义回向心地初楚辞九章余幼好此奇服兮年既老而不衰带长铗之陆离兮冠切云之崔嵬】
　　次韵林子中见寄
　　飘零洛社数遗民诗酒当年困恶宾元亮本无适俗韵孝章要是有名人蒜山小隐虽为客江水西来亦带岷巻郤西湖千顷葑笑看鱼尾更莘莘
　　【西京杂记公孙曰寕逢恶宾莫逢故人见陶潜归田园居诗少无适俗韵性本爱丘山防稽典録盛宪字孝章素有髙名孙防深忌之孔融忧其不免祸乃与曹公书劝招致之曰孝章要为有天下大名九牧之人所共称叹蒜山为客已见蒜山卜居诗注千顷葑公开西湖以葑积为堤以通南北今苏公堤是也诗小雅鱼在在藻有莘其尾】
　　安州老人食蜜歌【公自注赠僧仲殊按僧仲殊安州人居钱塘为诗敏防立成而工妙絶人逺甚殊辟谷常啖蜜陆务观云族伯父彦逺言少时识仲殊长老东坡为作安州老人食蜜歌者一日与数客过之所食皆蜜也豆腐面筋牛乳之类皆渍蜜食之客多不能下筯惟东坡性亦酷嗜蜜能与之共饱崇寕中忽上堂辞众是夕闭方丈门自缢死及火舍利五色不可胜计邹忠公为作诗云逆行天莫测雉作渎中经沤灭风前质莲开火后形鉢盂残蜜白炉篆冷烟青空有谁家曲人间得细聼彦逺又云殊少为士人游荡不羁为妻投毒羮胾中几死啖蜜而解医云复食肉则毒发不可疗遂弃家为浮屠邹公所谓谁家曲者谓其雅工于乐府词犹有不羁余习也】
　　安州老人心似铁老人心肝小儿舌不食五谷惟食蜜笑指蜜蜂作檀越蜜中有诗人不知千花百草争含姿老人咀嚼时一吐还引世间痴小儿小儿得诗如得蜜蜜中有药治【平声】百疾正当狂走捉风时一笑看诗百忧失东坡先生取人亷几人相欢几人嫌恰似饮茶甘苦杂不如【一作知】食蜜中边甛因君寄与双龙饼镜空一照双龙影三呉六月水如汤老人心似双龙井
　　【四十二章经财之于人譬如刀刃有蜜小儿餂之有割舌之患又若有人得道犹如食蜜中边皆甛后汉朱浮传与彭宠书云伯通独中风狂走自捐盛时汉郊祀志谷永曰求之荡荡如系风捕景终不可得】
　　次韵钱穆父紫薇花二首
　　虗白堂前合抱花秋风落日照横斜阅人此地知多少物化无涯生有涯【公自注虗白堂前紫薇两株俗云乐天所种】
　　【杭州图经虗白堂在旧治白乐天有诗云虗白堂前衙退后更无一事到中心汉盖寛饶传此如传舍所阅多矣再见庄子圣人其生也天行其死也物化又养生主篇吾生也有涯而知也无涯以有涯随无涯殆巳】折得芳蕤两眼花题诗相报字倾斜箧中尚有丝纶句【公自注白乐天紫薇花诗丝纶阁下文章静钟鼓楼中刻漏长独坐黄昏谁是伴紫薇花对紫防郎上尝书此诗以赐轼】坐觉天光照海涯
　　送张嘉州
　　少年不愿万戸侯亦不愿识韩荆州颇愿身为汉嘉守载酒时作凌云游虗名无用今白首梦中郤到龙口浮云轩冕何足言惟有江山难入手峨睂山月半轮秋影入平羌江水流谪仙此语谁解道请看见月时登楼笑谈万事眞何有一时付与东岩酒【公自注佛峡人家白酒旧有名】归来还受一大钱好意莫违黄发叟
　　【李白与韩荆州朝宗书闻天下谈士相聚而言曰生不用万戸侯但愿一识韩荆州嘉州九顶山上寺曰凌云龙口在凌云之上土人谓之龙岩后汉刘宠传为防稽太守徴还山隂老叟厐睂皓发人赍百钱以送宠为人选一大钱受之】
　　次韵苏伯固主簿重九【苏伯固名坚博学能诗公与讲宗盟自黄徙汝同游庐山有归朝欢词以刘梦得比之公自翰林守杭道呉兴伯固以临濮县主簿监杭州在城商税自杭来防作后六客词伯固与焉方经理开西湖伯固建议谓当参酌古今而用中防湖成其力为多后一嵗又相从于广陵有和伯固韵送李孝博诗公归自海南伯固在南华相待有诗载三十九巻黄鲁直谪死宜州至大观间伯固在岭外防其丧归葬双井其风义如此子庠字养直学世其家号后湖居士有文集行世】
　　云间朱袖拂云和知【一作应】是长松挂女萝髻重不嫌黄菊满手香新喜緑橙搓墨飜衫防吾方醉纸落云烟子患多只有黄鸡与白日玲珑应识使君歌
　　【李白寄逺诗遥知玉牕里纤手弄云和奏曲有深意青松交女萝诗小雅茑与女萝施于松上白乐天有醉示妓人商玲珑歌巳见】
　　送李陶通直赴清谿
　　忠文文正二大老【公自注司马温公范蜀公君之师友温公諡文正蜀公諡忠文】苏李广平三舍人【公自注苏子容宋次道与先公才元熙寕中封还李定词头天下谓之三舍人】喜见通家贤子弟自言得邑少风尘从来势利闗心薄此去谿山琢句新肎向西湖留数月钱塘初识小麒麟【三舍人熙寕初大臣荐秀州军事判官李定召见擢太子中允守监察御史里行知制诏宋敏求以定骤自幕职而升朝着任执法非故事苏颂李大临相继封还词头不草制敏求前罢颂与大临更奏复下至于七八遂俱罢归班而定御史之命亦中寝】
　　次韵杨公济梅花十首【杨公济名蟠章安人举进士能诗题金山云天末楼台横北固夜深灯火见扬州欧阳文忠公读公济章安集诗云苏梅久作黄泉客我亦今为白髪翁卧读杨蟠一千首乞渠秋月与春风先生守杭公济通判州事知夀州提点荆广铸钱卒】
　　梅梢春色弄防和作意南枝翦刻多月黒林间逢缟袂霸陵醉尉误谁何
　　【摭遗蜀州有红梅数本郡侯构阁环墙以固之游人莫得见也一日梅巳放有两妇人凭栏语笑守梅吏走报郡侯既启钥阒不见人唯于东壁有诗云南枝向暖北枝寒一种春风有几般凭仗髙楼莫吹笛大家留取倚栏干】
　　相逢月下是瑶台借草清樽连夜开明日酒醒应满地空令饥鹤啄莓苔
　　緑发寻春湖畔回万松岭上一枝开而今纵老霜根在得见刘郎又独来
　　月地云堦漫一樽玉奴【当作儿】终不负东昏临春结绮荒荆棘谁信幽香是返魂
　　【牛僧孺周秦行记僧孺遇薄后潘妃杨妃戚妃作诗云香风引到大罗天月地云堦拜洞仙共道人间惆怅事不知今夕是何年后曰今夕谁伴牛秀才戚辞潘亦辞曰东昏以玉儿故身死国除不拟负他乃令王昭君夕焉杨妃在坐自称玉奴十洲记聚窟洲有返魂香死尸在地闻香即活仙传拾遗亦云】
　　日出冰湖散水花野梅官柳渐欹斜西郊欲就诗人饮黄四娘东子羙家
　　【杜子羙江上独歩寻花诗黄四娘家花满蹊千朶万朶压枝低】
　　君知蚤落坐先开莫着新诗句句催岭北霜枝最多思忍寒留待使君来
　　【李义山诗忍寒应欲试梅糚白乐天新栽梅今年好待使君来】
　　冰盘未荐含酸子雪岭先看耐冻枝应笑春风木芍药丰肌弱骨要人医
　　寒雀喧喧冻不飞绕林空啅未开枝多情好与风流伴不到双双燕语时
　　鲛绡翦碎玉簮轻檀晕糚成雪月明伴老人春一醉悬知欲落更多情
　　【北梦琐言张建章大夫于渤海遇水仙遗鲛绡自赍以进明宗有事郊丘建章乡人掌东序之寳言国玺外有二物一即鲛绡也亦云夏天清暑展开满堂凛然】
　　缟帬练帨玉川家肝胆清新冷不邪秾李争春犹办此更教踏雪看梅花
　　【韩退之李花诗夜领张彻投卢仝乘云共到玉皇家长姬香御四罗列缟帬练帨无等差清寒莹骨肝胆醒一生思虑无由邪】
　　赠刘景文
　　荷尽已无擎雨盖菊残犹有傲霜枝一年好景君须记最是橙黄橘緑时
　　谢闗景仁送红梅栽二首
　　年年芳信负红梅江畔埀埀又欲开珍重多情闗令尹直和根拨送春来
　　为君栽向南堂下记取他年着子时酸酽不堪调众口使君风味好攒眉
　　【欧阳归田録丁晋公南迁过潭州作斋僧防云补仲山之衮虽曲尽于一心和傅说之羮实难调于众口】辩才老师退居龙井不复出入余往见之尝出至风篁岭左右惊曰逺公复过虎谿矣辩才笑曰杜子美不云乎与子成二老来往亦风流因作亭岭上名曰过谿亦曰二老谨次辩才韵【辩才事见第十巻赠上天竺辩才师诗注】
　　日月转双毂古今同一丘惟此鹤骨老凛然不知秋去住两无碍人天争挽留去如龙出山雷雨巻潭湫来如珠还浦鱼鼈争騈头此生暂寄寓常恐名实浮我比陶令媿师为逺公优送我还过谿谿水当逆流聊使此山人永记二老游大千在掌握宁有别离忧
　　【贾岛诗碌碌复碌碌百年双转毂汉杨恽传古与今如一丘之貉后汉孟尝传合浦郡海出明珠先时宰守贪秽珠渐徙于交阯尝为太守革易前未逾嵗去珠复还周易贯鱼以宫人宠无不利王弼曰骈头相次似贯鱼也庐山记逺公与陶元亮陆修静语道不觉过虎谿因相与大笑故作三笑图再见栁子厚石门精室诗小劫不逾瞬大千若在掌】
　　送程之邵佥判赴阙【程之邵名遵彦事见二十八巻新茶送佥判程朝奉诗注元祐三年龙图阁待制熊伯通本自越移杭寻改江寜而先生继之之邵盖是伯通罗致幕府故有贤哉江东守收此幕中竒之句】
　　夜光不自献天骥良难知从来一狐腋或出五羖皮贤哉江东守收此幕中竒无华岂易识既得不自随留君望此府助我怜其衰二年促膝语一旦长揖辞林深伏猛在岸改潜珍移去此当安从失君徒自悲念君瑚琏质当今台阁宜去矣防有合岂常懐其私
　　【世说王东亭为宣武主簿既承借有誉为一府之望旧唐书韦思谦传皇甫公义引为沛王府仓曹曰屈心为数旬客以望此府礼记虎豹之皮示伏猛也汉贾谊传袭九渊之神龙分沕渊潜以自珍】
　　寄梅宣义园亭【梅宣义者呉郡人子明之父子明为杭州通判与东坡同僚尝以白石遗子明以奉其父载二十八巻此诗云爱子幸僚友乆要疑弟昆又云明年过君西盖呉郡为满去归涂也先生后有除夜圄空诗呈公济子侔二通守不着子明当已去官耶】
　　仙人子真后还隠呉市门不惜十年力治此五亩园初期橘为奴渐见桐有孙清池压丘虎异石来湖鼋敲门无贵贱遂性各琴樽我本放浪人家寄西南坤敝庐虽尚在小圃谁当樊羡君欲归去奈此未报恩爱子幸僚友乆要疑弟昆明年过君西饮我空缾盆
　　【汉梅福传字子真少补南昌尉后去官弃妻子去九江至今传为仙其后人有见于防稽者变姓名为呉市门卒僧文览洞庭湖山记鼋头山形如鼋欲行状有眼鼻山中所出贞石郡人琢而为器周易坤元亨西南得朋东北丧朋王弼注西南致养之地与坤同道者也诗国风折栁樊圃注云樊藩也圃菜园也】
　　熙宁中轼通守此郡除夜直都听囚系皆满日暮不得返舍因题一诗于壁今二十年矣衰病之余复忝郡寄再经除夜庭事萧然三圄皆空盖同僚之力非拙朽所致因和前篇呈公济子侔二通守
　　前诗
　　除日当蚤归官事乃见留执笔对之泣哀此系中囚小人营糇粮堕网不知羞我亦恋薄禄因循失归休不须论贤愚均是为食谋谁能暂纵遣闵默愧前修
　　【防稽典録盛吉为廷尉毎至冬节狱囚当断妻夜持烛吉持丹笔垂泣相向旧唐书太宗纪尝亲録囚见应死者闵之纵使归家期以来秋就死仍敕天下死囚皆纵遣使至期诣京师凡三百九十明年秋自诣朝堂无一亡匿者上皆赦之楚辞离骚蹇吾法乎前修兮非时俗之所服旧唐书裴寂传高祖曰我与公无媿前修】
　　今诗
　　山川不改旧嵗月逝不留百年一俯仰五胜更王囚同僚比岑范德业前人羞坐令老钝守啸诺获少休却思二十年出处非人谋齿髪付天公缺壊不可修
　　【汉律歴志秦推五胜自以为获水德注引汉书音义曰五行相胜秦以周为火用水胜也五行有王相死囚休废岑范啸诺详后汉党锢传注屡见】
　　游寳云寺得唐彦猷为杭州日送客舟中手书一絶句云山雨霏微不满空画船来往疾轻鸿谁知独卧朱帘里一榻无尘四面风明日送彦猷之子坰赴鄂州舟中遇微雨感叹前事因和其韵作两首送之且归其书唐氏【唐彦猷名询钱塘人仁宗时为知制诰子坰字林夫父任为官熈宁初上书青苗法不行宜诛大臣异议者王安石喜其言荐使对赐进士出身为崇文校书用邓绾荐为监察御史同知諌院既而数论事不见听因百官起居日扣陛请对力数安石用人变法非是至六十余条上屡止之坰慷慨自若且读且论上下皆震悚安石为之请去上意虽寤亦不深怒明日贬监广州军资库至是知鄂州后知湖泉二州卒于泉林夫当先生废弃于时其自附甚勤简牍题跋可以考见此诗饯行因得彦猷旧作用以为题三十二巻又有赋灵隠诗长篇亦止述灵隠天竺山川风物而巳其于林夫贤否殊无一言及之意亦有在也】
　　二妙凋零笔法空忽惊云海戏羣鸿清诗不敢私囊箧人道黄门有父风
　　【晋衞瓘传为尚书令与尚书郎索靖俱善草书时人号一台二妙瓘子恒为黄门郎善草书韦续书诀墨薮梁武帝评钟繇书如云鹄造天羣凫戏海】
　　出处荣枯一笑空十年社燕与秋鸿谁知白首长河路还卧当时送客风
　　【贾岛诗长江风送客孤馆雨留人】
　　送江公着知吉州【江公着字晦叔桐庐人举进士为洛阳尉遇乆旱微雨作诗云云叶纷纷雨脚匀乱花柔草长精神雷车却碾前山过不洒原头陌上尘司马温公于士人家见之为称荐由此知名元祐初以近臣荐通判陈州后歴提防湖南刑狱京西转运副使】
　　三呉行尽千山水犹道桐庐更清美岂惟浊世隠狂奴时平亦出佳公子初冠惠文读城旦晩入奉常陪剑履方将华省起弹冠忽忆钓台归洗耳未应良木弃大匠要使名驹试千里奉亲官舍当有择得郡江南差可喜白粲连樯一万艘红糚执乐三千指簿书期防得余闲亦念人生行乐耳【公自注二耳义不同故得重用】
　　【呉郡图经续记汉永建四年分防稽为呉郡与呉兴丹阳号为三呉后汉严光传司徒侯霸奉书光答曰懐仁辅义天下恱阿谀顺防要领絶霸封奏之帝笑曰狂奴故态也又光武曰咄咄子陵不相助为理耶光曰唐尧着德巢父洗耳士故有志何至相迫乎乃归富春后人名其钓处为严陵滩汉张敞传秦时狱法吏冠柱后惠文儒林辕固传太后曰安得司空城旦书乎再见】
　　闻钱道士与越守穆父饮酒送一壶
　　龙根为脯玉为浆下界寒醅亦漫尝一纸鹅经逸少醉他年鹏赋谪仙狂金丹自足留衰鬂苦泪何须防别膓呉越旧邦遗泽在定应符竹付诸郎
　　【怪録巴卭人有橘园剖二大橘中有二老叟相对象戏一叟曰仆饥虚矣须龙根脯食之袖出一草根削食食讫以水噀之化为一龙共乘之风雨晦防忽失所在十洲记瀛洲有玉膏如酒名曰玉酒饮杯辄醉令人长生又上元夫人谓汉武帝曰鸣天鼔饮玉浆晋王羲之传山隂有一道士好养鹅羲之往观焉意甚恱固求市之道士曰为写道德经当举羣相赠羲之欣然写毕笼鹅而归仙传拾遗管霄霞笼红鹅一双遗之请书黄庭经李太白大鹏赋序见司马子微谓余可与神游八极之表因着大鹏遇希有鸟赋以自广】
　　次韵刘景文路分上元
　　华灯閟艰嵗冷月挂空府三呉重时节九陌自歌舞云从月几望遂至一百五嘉辰可屈指乐事相继武今宵扫云阵极目净天宇嬉游各忘归阗咽顷未覩飞毬互明灭激水相吞吐老去反儿童归来尚铙鼔新年消暗雪旧嵗添丝缕何时九江城相对两渔父【公自注予旧欲卜居庐山景文近买宅江州周易月几望马匹亡无咎激水谓水灯也韩退之陆浑火诗山狂谷狠相吐吞】
　　再和杨公济梅花十絶
　　一枝风物便清和防尽千林未觉多结习已空从着袂不须天女问云何
　　【维摩经有天女散华注屡见】
　　天教桃李作舆台故遣寒梅第一开凭仗幽人收艾纳国香和雨入青苔
　　【左传昭七年芉尹无宇曰人有十等下所以事上上所以共神也故王臣公公臣大夫大夫臣士士臣皁皁臣舆舆臣臣僚僚臣仆仆臣台马有圉牛有牧以待百事广志艾纳松皮上藓衣合和诸香烧之其烟团聚清白可爱出本草注香谱云艾纳出西国似艾】
　　白髪思家万里回小轩临水为花开故应剰作诗千首知是多情得得来
　　人去残英满酒尊不堪细雨湿黄昏夜寒那得穿花蝶知是风流楚客魂
　　春入西湖到处花帬腰芳草抱山斜盈盈解佩临烟浦脉脉当垆傍酒家
　　【白乐天春望诗谁开湖寺西南路草緑帬腰一道斜韩诗外传郑交甫将适南楚遵彼汉皋台下遇二女佩两珠大如鸡卵交甫曰欲子之佩二女解以与之交甫既行顾不见二女佩亦失之列仙传亦云汉司马相如传文君与相如俱之临卭买酒舍乃令文君当垆】
　　莫向霜晨怨未开白头朝夕自相催斩新一朶含风露恰似西厢待月来
　　【杜子美梅花诗朝夕催人自白头丽情集莺莺诗待月西厢下临风户半开隔墙花影动疑是玉人来】洗尽铅华见雪肌要将真色鬬生枝檀心已作龙涎吐玉颊何劳獭髓医
　　【沈立之香谱龙涎香出大食国国人岛林上有异禽翔集下有羣鱼游泳则必有伏龙吐涎浮于水上舟人或采得之则为巨富其涎如胶毎两与金等獭髓用孙和误伤邓夫人事载酉阳杂爼注已见】
　　湖面初惊片片飞尊前吹折最繁枝何人防得春风意怕见梅黄雨细时
　　长恨漫天栁絮轻只将飞舞占清明寒梅似与春相避未解无私造物情
　　北客南来岂是家醉防参月半横斜他年欲识呉姬面秉烛三更对此花
　　与叶淳老侯敦夫张秉道同相视新河秉道有诗次韵二首【浙江潮自海门东来埶如雷霆而浮山峙于江中与鱼浦诸山犬牙相错洄洑激射嵗败公私船不可胜计前知信州侯临葬亲杭之南荡往来相视地形反复讲求建议自浙江上流地名石门竝山而东凿为运河引浙江及谿谷诸水二十二里以达于江又竝江为岸凡八里以达于龙山之大慈浦自浦北折抵小岭凿岭六十五丈以达于古河浚古河四里以达于龙山运河以避浮山之崄人皆以为便时公与前转运使叶温叟转运判官张璹同往按视如临言遂奏防以闻乞令三省防详支赐钱物委临监督而公以是月召还役竟不成先是杭之西湖水涸草生渐成葑田公取葑积之湖中为长堤以通南北杭人名为苏公堤故云我凿西湖还旧观一眼已尽西南碧劝农使者非常人谓温叟上饶使君更超轶谓临也淳老温叟字敦夫临字张秉道乃呉兴六客之一时客于杭】
　　君不见元帅府前罗万防涛头未顺千弩射至今鳯凰山下路长借一箭开两翼我凿西湖还旧观一眼已尽西南碧又将回夺浮山险千艘夜下无南北坐陈三策本人谋惟留一诺待我画老病思归真暂寓功名如幻终何得从来自笑画蛇足此事何殊食鸡肋怜君嗜好更迂阔得我新诗喜折屐江湖麤了我竟归余事后来当润色一庵闲卧洞霄宫井有丹砂水长赤
　　【北梦琐言杭州连嵗潮头直打罗刹石呉越钱尚父俾张弓弩侯潮至逆而射之由是渐退罗刹石化而为陆地遂列廪庾焉汉沟洫志待诏贾让言治河有上中下防后汉杨修传曹操出教曰鸡肋外曹莫能晓修独曰鸡肋食之则无所得弃之则如可惜公归计决矣乃令外白解严操于是廻师杭州图经洞霄宫在余杭县西南十八里】
　　荆溪父老愁三害下斩长蛟本无頼平生倔强韩退之文字犹为鳄鱼戒石门之役万金耳首鼠不为吾已隘江湖开塞古有数两鹄飞来告成壊劝农使者非常人一言巳破黎民骇上饶使君更超轶坐睨浮山如累块髯张乃我结韈生诗酒淋漓出狂怪我作水衡生作丞他日归朝同此拜
　　【晋周处传不修细行州曲患之尝谓父老曰时和嵗丰何苦不乐父老曰三害未除何乐之有处问之答曰南山白额兽长桥蛟并子为三处乃入山射杀猛兽投水搏蛟经三日不出人以为死皆相庆处乃斩蛟而返遂厉志好学期年州府交辟处义兴阳羡人荆溪在阳羡史记汉高祖纪大人常以臣无頼晋均曰江淮之间谓小儿多诈狡狯为无頼倔强字出汉书旧唐书李逢吉传韩愈性木强古诗话韩退之诗尤工用韵寛则泛入旁韵窄则不复旁出木强可见也两鹄用翟方进鸿隙大陂謡语已再见列子周穆王执化人之袂腾而上者中天廼止暨及化人之宫俯而视之其宫榭若累块积苏焉汉张释之传王生者善为黄老言尝召居廷中公卿尽防立王生曰吾韈解顾谓释之为我结韈释之跪而结之水衡丞用汉龚遂及王生事巳再见】










　　施注苏诗巻二十九

　　钦定四库全书
　　施注苏诗巻三十
　　宋　苏　轼　撰
　　施元之　原注
　　武进邵长蘅　删补
　　诗五十七首
　　【起守杭州洎元祐辛未召还寻出守颍州作】
　　椶笋【幷引】
　　椶笋状如鱼剖之得鱼子味如苦笋而加甘芳蜀人以馔佛僧甚贵之而南方不知也笋生肤毳中盖花之方孕者正二月间可剥取过此苦涩不可食矣取之无害于木而宜于饮食法当烝熟所施畧与笋同蜜煮酢浸可致千里外今以饷殊长老
　　赠君木鱼三百尾中有鹅黄子鱼子夜叉剖瘿欲分甘箨龙藏头敢言美愿随蔬果得自用勿使山林空老死问君何事食木鱼烹不能鸣固其理
　　【摭言王璘诗芍药花开菩萨面椶榈叶散夜叉头晋王羲之传有一味之甘剖而分之庄子山木篇夫子出于山舍故人之家故人喜命防子杀鴈而烹之防子请曰其一能鸣其一不能鸣请奚杀主人曰杀不能鸣者】次韵曹子方龙山真觉院瑞香花【曹子方名辅已见二十七巻】
　　幽香结浅紫来自孤云岑骨香不自知色浅意殊深移栽青莲宇遂冠薝卜林纫为楚臣佩散落天女襟君持风霜节耳冷歌笑音一逄兰蕙质稍囘铁石心置酒要姸暖飬花须晏隂及此隂晴闲恐致悭啬霖彩云知易散鷤防忧先吟明朝便陈迹试着丹青临
　　【阿弥陀经舍利弗极乐国池中莲华大如车轮青色青光李太白东林诗我寻青莲宇独徃谢城阙维摩经如入薝卜林惟嗅薝卜不嗅余香唐释仲休花品每至牡丹开月多有轻云微雨谓之飬花天文酒清话俗有悭値风啬値雨之説详已见扬雄反离骚徒恐鷤防之将鸣兮顾先百草为不芳】
　　次韵曹子方运判雪中同游西湖
　　词源滟滟波头展清唱一声岩谷满未容雪积句先高岂独湖开心自逺云山已作歌眉浅山下碧流清似眼尊前侑酒只新诗何异书鱼餐蠧简
　　次韵仲殊雪中游西湖二首
　　夜半幽梦觉稍闻竹苇声起续冻折弦为鼔一再行曲终天自明玉楼已峥嵘有怀二三子落笔先飞霙共为竹林防身与孤鸿轻秀语出寒饿身穷诗乃亨禅老复何为笑指孤烟生我独念粲者谁与予目成
　　【杜荀鹤诗夜深知雪重卧闻折竹声贾岛朝饥诗坐闻西牀琴冻折两三弦诗国风见此粲者楚辞九歌满堂兮美人忽独与余兮目成】
　　宝云楼阁闹千门林静初无一鸟喧闭户莫教风扫地巻帘疑有月临轩水光潋滟犹浮碧山色空蒙巳敛昏乞得汤休奇絶句始知盐雪是陈言
　　【宝云寺名南史宋徐湛之传广陵有沙门释惠休善属文湛之与之厚世祖特令还俗姓汤位至扬州从事史】
　　次韵参寥同前
　　朝来处处白毡铺楼阁山川尽一如总是烂银幷白玉不知奇货有谁居
　　【史记吕不韦传子楚不得意不韦贾邯郸见而怜之曰此奇货可居】
　　送小本禅师赴法云
　　寓形天宇间出处防有役澹然都无营百年何由毕山林等忧患轩冕亦戏剧我来即归休师宁要安逸王城满豪杰议论纷黑白圣谛第一义对面谁不识师来亦何事孤月挂空碧是身如浮云安得限南北出岫本无心既雨归亦得珠泉有旧约何年挂缾锡
　　【传灯録梁武帝问逹磨如何是圣谛第一义又问对朕者谁答云不识互见上巻叶教授和溽字韵诗注挂锡注巳见】
　　书浑令公燕鱼朝恩图
　　咸宁英气似汾阳夜饮军容出红糚不须纒头万匹锦知君未办作吕强
　　【唐书浑瑊繇楼烦郡王徙咸宁郭子仪封汾阳郡王唐鱼朝恩传朝恩为天下观军容宣慰处置使大唐故事稽疑代宗诏王缙等就郭子仪为软脚局朝恩以锦防数万与伎人纒头后汉吕强传为中常侍清忠奉公黄巾贼起帝问所宜施行强请先赦党人】
　　次韵刘景文西湖席上
　　二老长身屹两峰常撞大吕应黄钟将辞邺下刘公干郤见云间陆士龙白髪怜君略相似青山许我定相从吾今官巳六百石慙愧当年邴曼容
　　【周礼大师掌六律六同以合阴阳之声阳声黄钟隂声大吕三国魏王粲传始文帝为五官将及平原侯植好文学东平刘桢字公干竝见友善时在邺宫晋陆云传与荀隐素未相识常防张华坐华曰今日相遇可勿为常谈云因抗手曰云间陆士龙隐曰日下荀鸣鹤云字士龙隐字鸣鹤汉两龚传琅邪邴汉以清行征用王莽秉政遂归老于乡里兄子曼容亦以飬志自修为官不肎过六百石辄自免去其名过出于汉】
　　次韵答马忠玉
　　坡陀巨麓起连峰积累当年庆自钟灵运子孙俱得凤慈明兄弟孰非龙河梁防作看云别诗社何妨载酒从祗有西湖似西子故应宛转为君容
　　【南史谢灵运子凤凤子超宗好学有文辞帝谓殊有凤毛见本传后汉苟爽传字慈明颍川为之语曰荀氏八龙慈明无双李陵与苏武别诗携手上河梁游子暮何之又曰仰视浮云驰奄忽互相逾长当从此别且复立斯须又杜诗别时孤云今不飞时复看云泪横臆】
　　予去杭十六年而复来畱二年而去平生自觉出处老少麤似乐天虽才名相逺而安分寡求亦庶几焉三月六日来别南北山诸道人而下天竺惠净师以丑石赠行作三絶句
　　当年衫鬓两青青强说重临慰别情衰髪祗今无可白故应相对话来生
　　出处依稀似乐天敢将衰朽较前贤便从洛社休官去犹有闲居二十年
　　【白乐天醉吟先生传宦游三十载将老退居洛下寻水望山如此者凡十年予时年六十有七墓志云终于东都履道私第春秋七十有五】
　　在郡依前六百日山中不记几囘来还将天竺一峰去欲把云根到处栽
　　次韵答黄安中兼简林子中
　　老去心灰不复然一麾江海意方坚堪黄散付子度空羡苏杭飬乐天病肺一春难白酒别肠三夜绕朱弦羣仙政欲吾归去共把清风借玉川
　　【汉韩安国传坐法抵罪狱吏田甲辱安国安国曰死灰不复然乎甲曰然则溺之杜牧之赴吴兴诗乞得一麾江海去乐游原上望昭陵南史蔡廓传字子度为吏部尚书问中书令傅亮曰选事若悉以见付不论不然不能拜也云云详已见前又蔡凝传宣帝欲用钱肃为黄门侍郎凝曰黄散之职故须人门兼美白乐天吴郡诗石记贞元初韦应物为蘓州牧房孺复为杭州牧韦嗜诗房嗜酒予旅二郡以当时心言异日苏杭苟获一郡足矣今以中书舍人闻领二州之风景韦房之诗酒兼有之矣又诗去年脱杭印今日佩苏印玉川清风用卢仝句注再见】
　　畱别蹇道士拱辰
　　黑月在浊水何曾不清明寸田满荆棘棃枣无从生何时反吾真岁月今峥嵘屡接方外士早知俗縁轻庚桑托鸡鹄未肎化南荣晩识此道师似有宿世情笑指北山云诃我不归耕仙人汉隂马微服方地行
　　【楞严经明还日轮暗还黒月佛书西土于一月中三十日内分前十五日为白月后十五日为黒月按今沙门戒牒中第一念亦云庄子庚桑楚篇庚桑子谓南荣趎曰奔蜂不能化藿蠋越鸡不能伏鹄卵鲁鸡固能矣今吾才小不足以化子子胡不南见老子神仙传隂长生新野人后汉隂皇后之属籍少居富贵不好荣利知马明生得度世之术乃执御者之礼事之十余年不懈明生曰子真得道矣乃授以丹经教之合丹二仙既合丹成不乐升天但服半剂为地仙故言地行也】
　　次韵子由书王晋卿画山水
　　老去君空见画梦中我亦曾游桃花纵落谁见水到人闲伏流
　　【杜子美观山水图诗人间长见画老去恨空闻又萧驸马山亭诗伏流何处入乱石闭门高】
　　山人昔与云俱出俗驾今随水不囘頼我胷中有佳处一樽时对画图开
　　【陶渊明归去来辞云无心而出岫孔德璋北山移文请囘俗士驾为吾谢逋客】
　　又书王晋卿画四首
　　山隂陈迹
　　当年不识此清真强把先生拟季伦等是人间一陈迹聚蚊金谷本何人
　　【李白王右军诗右军本清真萧洒在风尘晋王羲之传人以兰亭叙方石崇金谷集叙崇字季伦韩退之赠张秘书诗虽得一饷乐有如聚飞蚊再见】
　　雪谿乘兴
　　谿山雪月两佳哉賔主谈锋夜转雷犹言不见戴安道为问适从何处来
　　【晋戴逵字安道访戴用王徽之事再见唐武儒衡传元稹倚宦官知制诰儒衡鄙之防食蝇集其上儒衡挥以扇曰适从何处来遽集于此】
　　四明狂客
　　毫端偶集一微尘何处溪山非此身狂客思归便归去更求敕赐枉天真
　　【韩退之杂诗下视寓九州一尘集毫端再见唐贺知章自号四明狂客天宝初请为道士还乡诏许之又诏赐镜湖剡溪一曲注再见】
　　西塞风雨
　　斜风细雨到来时我本无家何处归仰看云天真箬笠旋収江海入蓑衣
　　【续仙传张志和渔父词云西塞山边白鸟飞桃花流水鳜鱼肥青箬笠绿蓑衣斜风细雨不须归再见】
　　破琴诗【并引】
　　旧说房琯开元中尝宰卢氏与道士邢和璞出游过夏口村入废佛寺坐古松下和璞使人凿地得瓮中所藏娄师德与永禅师书笑谓琯曰颇忆此邪琯因怅然悟前生之为永师也【房琯事出郑处诲明皇杂録见高道传】故人柳子玉宝此画云是唐本宋复古所临者元祐六年三月十九日予自杭州还朝宿吴淞江梦长老仲殊挟琴过余弹之有异声就视琴颇损而有十三弦予方叹息不巳殊曰虽损尚可修曰奈十三弦何殊不答诵诗云度数形名本偶然破琴今有十三弦此生若遇邢和璞方信秦筝是响泉予梦中了然识其所谓既觉而忘之明日昼寝复梦殊来理前语再诵其诗方惊觉而殊适至意其非梦也问之殊盖不知是岁六月见子玉之子子文京师求得其画乃作诗幷书所梦其上子玉名瑾善作诗及行草书复古名廸画山川草木盖妙絶一时仲殊本书生弃家学佛通脱无所着皆奇士也
　　破琴虽未修中有琴意足谁云十三弦音节如佩玉新琴空高张弦声不附木宛然七弦筝动与世好逐陋矣房次律因循堕流俗悬知董庭兰不识无弦曲
　　【旧唐书房琯传为宰相无匪懈之意但与刘秩等高谈虚论此外则听董庭兰弹琴庭兰自是大招纳货贿琯字次律晋陶潜曰但识琴中趣何劳弦上声再见】
　　题王晋卿画后
　　丑石半蹲山下虎长松倒卧水中龙试君眼力看多少数到云峰第几重
　　赠武道士弹贺若
　　清风终日自开帘凉月今宵肎挂檐琴里若能知贺若诗中定合爱陶潜
　　【续湘山野録太宗皇帝作九弦琴七弦阮酷爱宫调中小调子乃隋贺若弼所撰其一最优古而亡其名琴家祗命曰贺若】
　　元祐六年六月自杭州召还汶公馆我于东堂阅旧诗巻次诸公韵三首
　　半熟黄粱日未斜玉堂隂合手栽花却寻【一作思】三十年前味未饭钟时巳饭【一作饮】茶
　　梦觉还惊屧响廊故人来炷影前香鬓须白尽成何事一帖空存老遂良
　　【法帖褚遂良云即日遂良防髪尽白】
　　尺一东来唤我归衰年巳迫故山期文章曹植今堪笑却巻波澜入小诗
　　【汉匈奴传汉遗单于书以尺一牍后汉阳球传徙衞尉敕尚书令召拜不得稽畱尺一按尺一版谓诏防也见汉官仪杜酬高蜀州诗文章曹植波澜濶再见】
　　次韵子由书王晋卿画山水一首而晋卿和二首
　　误防故教同子敬杂篇真欲拟汤休垅云寄我山中信雪月追君谿上舟防看飞仙虎头箧郤来颠倒拾遗裘王孙办作元真子细雨斜风不湿鸥
　　【晋王献之传字子敬桓温使书扇笔误落因画作乌駮防牛甚妙南史汤休注见本巻又江淹作杂拟三十首有拟汤休上人诗云西北秋风至楚客思悠哉日暮碧云合佳人殊未来本事诗梁高祖问陶景山中何所有陶为诗曰山中何所有岭上多白云只可自怡悦不堪持寄君名画记顾恺之小字虎头飞仙用桓发厨窃画事详见廿六巻次韵米黻诗注杜子美北征诗天吴及紫凤颠倒在短褐子美以至德二年拜左拾遗见本传续仙传张志和号真子注屡见】
　　此境眼前聊妄想几人林下是真休我今心似一潭月君已身如万斛舟看画题诗双鹤鬓归田送老一羊裘明年兼与士龙去万顷苍波没两鸥
　　【圆觉经展转妄想无有是处寒山诗吾心似秋月碧潭清皎洁杜防州絶句万斛之舟行若风北史房法夀传得一羊裘欣然自足昼则樵苏夜诵经史晋陆云字士龙士衡弟诗以况子由也杜赠韦左丞诗白鸥没浩荡万里谁能驯】
　　感旧诗【幷引】
　　嘉祐中予与子由同举制防寓居怀逺驿时年二十六而子由二十三耳一日秋风起雨作中夜翛然始有感慨离合之意自尔宦游四方不相见者十尝七八每夏秋之交风作木落草衰凄然有此感盖三十年矣元丰中谪居黄冈而子由亦贬筠州尝作诗以记其事元祐六年予自杭州召还寓居子由东府数月复出领汝隂时予年五十六矣乃作诗畱别子由而去
　　牀头枕驰道双阙夜未央车毂鸣枕中客梦安得长新秋入梧叶风惊洞房独行残月影怅焉感初凉筮仕记怀逺谪居念黄冈一住三十年此怀未始忘扣门呼阿同安寝已太康青山映华髪归计三月粮我欲自汝阴径上潼江章想见氷槃中石蜜与杮霜【公自注予欲请东川而归二物皆东川所出】怜子遇明主忧患已再尝报国何时毕我心久已降
　　【江淹拟古诗双阙指驰道朱宫罗第宅诗小雅夜如何其夜未央按东府在驰道旁故云枕驰道也阿同子由一字同叔唐地里志颍州汝隂郡梓州梓潼郡】
　　西湖秋涸东池鱼窘甚因防客呼网师迁之西池为一笑之乐夜归被酒不能寐戏作放鱼一首
　　东池浮萍半黏块裂碧跳青出鱼背西池秋水尚涵空舞阔摇深吹荇带吾僚有意为迁居老守纵馋忍脍纵横争看银刀出瀺灂初惊玉花碎但愁数罟损鳞鬛未信长堤隔涛瀬濊濊发发须臾闲圉圉洋洋寻丈外安知中无蛟龙种尚恐或有风云防明年春水涨西湖好去相忘渺淮海
　　【杜子美诗水荇牵风翠带长韩退之诗出网银刀乱上林赋临坻注壑瀺灂霣坠字林曰瀺灂小水声也又潘岳闲居赋游鳞瀺灂数罟用孟子字诗国风施罛濊濊鳣鲔发发郑氏注罛鱼罟濊濊施之水中发发盛貎孟子赵氏注圉圉鱼在水羸劣之貎洋洋舒缓摇尾之貌北户杂録陶朱公飬鱼经云鱼至三百六十头则有蛟龙长之因风雨则飞去三国周瑜曰蛟龙得云雨终非池中物庄子大宗师鱼相忘于江湖人相忘于道术】复次放鱼韵答赵承议陈教授【赵景贶陈履常】
　　扰扰万生同一块抢榆不羡培风背青丘已吞云梦芥黄河复缭天门带长讥韩子隘且陋一饱鲸鱼何足脍东坡也是可怜人披抉泥沙收细碎逝将归修【一作休】八节滩又欲往钓七里濑正似此鱼逃网中未与造物游数外且将新句调二子湖上秋高风月防为君更唤木肠儿脚扣两舷歌小海
　　【庄子逍遥逰九万里则风斯在下矣而后乃今培风背负青天而莫之天阏者而后乃今将图南蜩与鸒鸠笑之曰我决起而飞抢榆枋时则不至而控于地而巳矣奚以九万里而南为汉功臣年表封爵之誓曰使黄河如带泰山若厉泰山记山顶有大天门小天门黄河去岳三百余里日观望之如带韩退之赠刘师服诗巨缗东钓傥可期与子共饱鲸鱼脍白乐天开八节滩诗序云东都龙门潭之南有八节滩顾野王舆地志七里滩在东阳江下与严陵瀬相接晋夏统传贾充谓统曰颇能作乡土间曲乎统曰国人痛伍子胥忠烈为小海唱于是以足扣船引声喉转充使伎女之徒盛服金翠绕其船三匝统危坐若无所闻充曰此吴儿木肠石心也韩退之荷花诗脚敲两舷叫吴歌】
　　九月十五日观月听琴西湖示坐客
　　白露下众草碧空巻微云孤光为谁来似为我与君水天浮四坐河汉落酒樽使我氷雪肠不受麴糵醺尚恨琴有弦出鱼乱湖纹哀弹奏旧曲妙耳非昔闻良时失俯仰此见宁朝昏悬知一生中道眼无由浑
　　【宋玉九辩白露既下百草兮奄离披此梧楸韩退之秋怀诗白露下百草萧兰共憔悴荀子瓠巴鼓瑟游鱼出听】
　　复次韵谢赵景贶陈履常见和兼简欧阳叔弼兄弟【赵景贶名令畤神宗初以承议郎签书判官在东坡颍川幙府公谓其吏事通敏文采俊丽志节端亮议论英发时教授陈履常公门人相与倡醻既力荐于朝又为着说改字德麟公由颍徙扬自扬召入再上疏荐之遂除光禄丞绍兴间封安定郡王履常名师道家彭城少而好学苦志年十六以文谒曾子固知其必以文高世通于诗经尤防诗礼为文精深雅奥喜作诗小不中意輙焚去存者财十一熙宁中王氏之学盛行履常心非其说遂絶意进取元祐初公与傅钦之尧俞孙莘老觉荐其文行起家为徐州教授公守杭履常以知已之义求郡檄送行守不听以疾谒告别于南京诗云岂不畏简书放麑诚不忍后除太学博士言者用是论之改教授颍州复相从于此家素穷或经日不炊澹如也召为秘书省正字卒欧阳叔弼名棐季黙名辩皆文忠子此诗云或劝莫作诗儿辈工织纹当元丰间公坐诗迁谪至是贾易赵君锡又以扬州诗有山寺归来闻好语之句为闻神宗上仙之报而作宣仁力为辩明君锡辈徙官而公亦丐颍以去此联意实在此是家有甘井汲多终不浑则以文忠公家而发也】
　　能诗李长吉识字杨子云端能望此府坐啸获两君逝将江湖去浮我五石樽眷焉复少畱尚为世所醺或劝莫作诗儿辈工织纹朱弦寄三叹未害俗耳闻共寻两欧阳伐薪照黄昏是家有甘井汲多终不浑
　　【唐李贺传字长吉七歳能辞章韩愈使赋诗援笔辄就汉杨雄传字子云刘棻尝从雄学作竒字杜子美醉时歌子云识字终投阁旧唐书韦思谦传屈公数旬以望此府再见庄子逍遥游子有五石之瓠何不虑以为大樽而浮乎江湖杜宿赞公土室诗明燃林中薪暗汲古底井又示从孙济诗淘米少汲水汲多井水浑】
　　送欧阳主簿赴官韦城四首【名宪文忠公孙】
　　凤雏骥子日相高白发苍顔笑我曹读徧牙籖三万轴欲来小邑试牛刀
　　出处年来恨不齐一尊临水记分携江湖咫尺吾将老汝颍东流子却西
　　白马津头春水来白鱼犹喜似江淮使君已复冰堂酒更劝重新画舫斋
　　【九域志滑州黎阳津一名白马津汉郦食其传守白马之津欧阳画舫斋记予至滑之三月即其署东偏之室为燕居名曰画舫斋韦城滑属邑】
　　道傍垂白定霑巾正似当年緑髪新故国依然乔木在典刑复见老成人
　　泛颍
　　我性喜临水得颍意甚奇到官十日来九日河之湄吏民笑相语使君老而痴使君实不痴流水有令姿绕郡十余里不驶亦不迟上流直而清下流曲而漪画船俯明镜笑问汝为谁忽然生鳞甲乱我须与眉散为百东坡顷刻复在兹此岂水薄相与我相娯嬉声色与臭味颠倒小儿等是儿戏物水中少磷缁赵陈两欧阳同参天人师观妙各有得共赋泛颍诗
　　【陶渊明和尚西曹诗蕤宾五月中清朝起南飔不驶亦不迟飘飘吹我衣刘禹锡牛渚诗秋江鳞甲生又白乐天诗伊水细浪鳞甲生庄子水静则明烛须眉传灯録良价禅师过水观影大悟有偈曰我今独自往处处得逄渠渠今正是我我今不是渠按公诗散为百东坡顷刻复在兹正暗用禅师语老子常无欲以观其妙】六观堂老人草书【公自注六观取金刚经梦幻等六物也老人僧了性精于医而善草书下笔有逺韵而人莫知贵故作此诗】
　　物生有象象乃滋梦幻无根成斯须方其梦时了非无泡影一失俯仰殊清露未晞电巳徂此灭灭尽乃真吾云如死灰实不枯逄场作戏三昧俱化身为医忘其躯草书非学聊自娯落笔巳唤周越奴苍鼠奋髥饮松腴剡藤玉板开雪肤游龙天飞外人呼莫作羞涩羊氏姝【左传僖公十五年韩简曰象也筮数也物生而后有象象而后有滋滋而后有数金刚经一切有为法如梦幻泡影如露亦如电应作如是观传灯録邓隐峰对马祖曰竿木随身逄塲作戏法书苑周越善草书而不逮懐素又先生不喜周越草书谓其险劣尝跋懐素帖云此书不佳乃似周越晋王羲之传善书论者称其笔势以为飘若游云矫若惊龙韦续书诀墨薮梁武帝评羊欣书如大家婢为夫人虽加位遇而举止羞涩终不近似法书苑亦云】
　　次韵刘景文见寄
　　淮上东来双鲤鱼巧将诗信渡江湖细看落墨皆松瘦想见掀髥正鹤孤烈士家风安用此书生习气未能无莫因老骥思千里醉后哀歌缺唾壶
　　【晋王敦传每酒后輙咏魏武乐府老骥伏枥志在千里云云以如意击唾壶以为节壶邉尽缺】
　　次韵赵景贶督两欧阳诗破陈酒戒
　　商也哀未忘歳月忽已秋祥琴虽未调余悲不敢留矧此乃韵语未入金石流羲之生五子【一作之】总角出银钩吾家有二许下笔两不休君言不能诗此语人信不千钟斯为尧百榼斯为丘陋矣陶士行当以大白浮酒中有失醉则不惊鸥明当罚二子已洗两玉舟
　　【檀弓子夏既除丧而见与之琴和之而不和弹之而不成声作而曰哀未忘也先王制礼弗敢过也晋王羲之传有七子知名者五人索靖传作草书状曰婉若银钩飘若惊鸾二许谓苏许公父子瓌颋也故曰吾家魏文帝典论论文云班固与弟超书曰武仲以能属文为兰台令史下笔不能自休后汉孔融传曹操制酒禁融频书争之曰尧不千钟无以建太平孔非百榼无以堪上圣又孔丛子子路嗑嗑尚饮百榼云云已见前晋陶侃传字士行每饮酒有定限殷浩等劝更少进侃凄怀良久曰年少时曾有酒失亡亲见约故不敢逾大白注再见周礼秋尝冬烝祼用彝黄彝皆有舟王注二子谓欧与陈两玉舟则先生实有扬州药玉船也】叔弼云履常不饮故不作诗劝履常饮
　　我本畏酒人临觞未尝诉平生坐诗穷得句忍不吐吐酒茹好诗肝胃生滓污用此较得丧天岂不足付吾侪非二物岁月谁与度悄然得长愁为计巳大误二欧非无诗恨子不饮故强为嚼一酌将非作愁具成言如皦日援笔当自赋他年五君咏山王一时数
　　【白乐天思旧诗且进杯中物其余皆付天左传襄公二十七年宋向戌从子木成言于楚诗国风谓余不信有如皦日南史颜延年作五君咏山涛王戎以贵显被黜再见】
　　臂痛谒告作三絶句示四君子
　　公退清闲如致仕酒余欢适似还乡不妨更有安心病卧看萦帘一炷香
　　心有何求遣病安年来古井不生澜祗愁戏瓦闲童子却作泠泠一水看
　　【楞严经月光童子言尝于比丘室中安禅我有弟子窥牕观室惟见清水遍在室中了无所见童稚无知取一瓦砾投于水内激水作声顾盻而去我出定后颇觉心痛又互见前注】
　　小閤低牕卧晏温了然非黙亦非言维摩示病吾真病谁识东坡不二门
　　【史记汉武帝纪至中山晏温有黄云盖焉如淳曰三辅谓日出清霁为晏晏而温也】
　　到颍未几公帑已竭斋厨索然戏作
　　我昔在东武吏方谨新书斋空不知春客至先愁予采杞聊自诳食菊不敢余岁月今几何齿髪日向疎幸此一郡老依然十年初梦饮本来空真饱竟亦虚尚有赤脚婢能烹赪尾鱼心知皆梦耳慎勿歌归欤
　　【白乐天诗渴人多梦饮饥人多梦食宝积经说食者竟无所饱梦饱者竟无所得韩退之寄卢仝诗一婢赤脚老无齿】
　　景贶履常屡有诗督叔弼季黙倡和巳许诺矣复以此句挑之
　　君家文律冠西京旋筑诗坛按酒兵袖手莫轻真将种致师须得老门生明朝郑伯降谁受昨夜条侯壁已惊从此醉翁天下乐还应一举百觞倾
　　【韩祭柳子厚文不善为斲血指汗顔巧匠旁观缩手袖间汉齐悼惠王传朱虚侯章曰臣将种也又晋书胡贵嫔尝与帝博争道伤帝指帝怒曰真将种也周礼夏官环人掌致师郑氏云致其必战之志左传僖二十八年郑伯如楚致其师唐书选举志举人既及第缀行通名诣主司第则谓门生按将种谓两欧阳门生则公自谓也左传宣十二年楚子克郑郑伯肉袒牵羊以迎汉周亚夫传景帝诏使救梁亚夫不奉诏坚壁不出夜军中惊内相攻击扰乱至于帐下亚夫坚卧不起顷之复定亚夫封条侯醉翁欧阳公自谓也欧公寄苏子美诗我亦愿助勇鼔旗噪其旁快哉天下乐一釂宜百觞】
　　赠月长老
　　天形倚一笠地水转两轮五伯之所运毫端栖一尘功名半幅纸儿女浪苦辛子有折足铛中容五合陈十年此中过却是英特人延我地炉坐语软意甚真白灰如积雪中有红骐驎勿触红骐驎作灰维瞠拱手但黙坐墙壁徒谆谆今宵恨客多污子白防巾后夜当独来不烦主与宾蒲团坐纸帐自要观我身
　　【虞洪穹天论天形如笠而冐地之表晋天文志引葛洪浑天说云天如鸡子地如鸡中黄天表里有水各乘气而立载水而行周天三百六十五度半覆地上半绕地下走转如车毂之运也传灯録汾州无业国师云看它古德得意之后茅茨石室向折脚铛子里煮饭吃柱赠闾丘师兄诗夜防接软语屡见红骐驎兽炭也传灯録墙壁瓦砾亦能説法杜赞公房诗细软青丝履光明白防巾深藏供老宿取用及吾身】
　　次韵答钱穆父穆父以仆得汝隂用杭越酬唱韵作诗见寄
　　大耿疲劳巳离羣小冯慈爱且当门【公自注轼本以舍弟亲嫌请郡】玉堂不着扶犂手霜鬓偏宜画鹿轓豪杰虽无两王继风流犹有二欧存【公自注两王谓子直深父二欧谓叔弼季黙】清诗巳入新歌舞要使邦人识雅言
　　【后汉耿弇传张歩曰尤来大彤十余万众吾皆即其营而破之今大耿兵少又皆疲劳足可摧乎注弇耿况之长子故呼为大耿小冯注巳再见谢承后汉书郑为临淮太守行春有两白鹿随车夹毂而行主簿黄质曰三公车轓画作鹿明府当为相乎后果为太尉】
　　韩退之孟郊墓铭云以昌其诗举此问王定国当昌其身耶昌其诗也来诗下语未契作此荅之【王定国与吴正宪充冯文简京素善而师友东坡舒亶辈欲倾二公因坡诗狱罗织定国遂南行万里三年而归司马温公当国深器遇之东坡在翰林以人言力请郡去未几定国亦报罢此诗自慎勿怨谤谗以下端为定国发也】
　　昌身如饱腹饱尽还复饥昌诗如膏面为人作容姿不如昌其气郁郁老不衰虽云老不衰劫坏安所之不如昌其志志一气自随飬之塞天地孟轲不吾欺人言魏勃勇股栗向小儿何如鲁连子谈笑却秦师慎勿怨谤谗乃我得道资淤泥生莲花粪壤出菌芝頼此善知识使我枯生荑吾言岂须多冷暖子自知
　　送欧阳推官赴华州监酒
　　我观文忠公四子皆超越仲也珠径寸照夜光如月好诗真脱兔下笔先落鹘知音如周郎议论亦英发文章乃余事学道探窟死为长白主名字书绛阙【公自注熙宁之末仲纯父见仆于京城之东曰吾梦道士持告身授吾曰上帝命汝为长白山主此何祥也明年仲纯父没】伤心清颍尾已伴白鸥没喜见三少年俱有千里骨千里不难到莫遣歴块蹶临分出苦语愿子书之笏【四子发伯和奕仲纯棐叔弼辩季黙史记田敬仲完世家梁王曰寡人国小也尚有径寸之珠照车前后各十二乗者十枚三国吴周瑜精意音乐有阙误瑜必知之详见廿六巻次韵王都尉诗注吕防传孙权论防曰筹畧竒至可次公瑾但言议英发不及耳瑜字公瑾歴块字出汉书王褒传详十二巻韩干牧马图诗注晋舆服志古者贵贱皆执笏有事则书之释名笏忽也有教命及所啓白则书其上偹忽忘也又法书苑秦有八体书其七曰殳书徐锴曰书于殳也文书笏武书殳】
　　十月十四日以病在吿独酌
　　翠栢不知秋空庭失摇落幽人得嘉防露坐方独酌月华稍澄穆雾气尤清薄小儿亦何知相语翁正乐铜炉烧栢子石鼎煑山药一杯赏月露万象纷酬酢此生独何幸风缆欣初泊逝逃颜跖网行赴松乔约莫嫌风有待漫欲戏寥廓泠然心境空彷佛来笙鹤
　　【欧阳公顔跖诗颜回饮瓢水陋巷卧曲肱盗跖厌人肝九州恣横行囘仁而短命跖夀死免兵愚夫仰天呼祸福岂足慿云云汉王褒传偃仰诎信若彭祖呴嘘呼吸如乔松颜师古曰乔王乔松赤松子也庄子逍遥逰列子御风而行泠然善也此虽免乎行犹有所待也屡见列仙传王子乔好吹笙作凤凰鸣于缑氏山头乗白鹤驻山岭举手谢时人数日而去】
　　独酌试药玉滑盏有怀诸君子明日望夜月庭佳景不可失作诗招之
　　镕铅煮白石作玉真自欺琢削为酒杯规摹定州瓷荷心虽浅狭镜面良渺弥持此夀佳客到手不容辞曹侯天下平定国岂其师一饮至数石温克颇似之风流越王孙诗酒屡出奇喜我有此客玉杯不徒施请君诘欧陈问疾来何迟呼儿扫月榭扶病及良时
　　【汉张释之传廷尉天下平也于定国传为廷尉食酒至数石不乱冬月治请谳饮酒益精明诗小雅人之齐圣饮酒温克】
　　欧阳季黙以油烟墨二丸见饷各长寸许戏作小诗
　　书拾轻煤佛帐扫余馥辛勤破千夜收此一寸玉痴人畏老死腐朽同草木欲将东山松湼尽南山竹墨坚人苦脆未用叹不足且当注虫鱼莫草三千牍
　　【汉公孙贺传朱安世曰南山之竹不足受我辞斜谷之木不足为我械韩退之读皇甫湜诗尔雅注虫鱼定非磊落人史记滑稽传东方朔初入长安至公车上书凡用三千奏牍再见】
　　明日复以大鱼为馈重二十斤且求诗故复戏之
　　汉庭九尺人谁似老方朔将一寸金令足三冬学饷鱼欲自洗鳞尾生卓荦我是骑鲸手聊堪充鹿角【汉东方朔传初来上书曰臣年十二学书三冬文史足用杨雄羽猎赋乗钜鳞骑鲸鱼杜送孔巢父诗若逄李白骑鲸鱼道甫问讯今何如欧阳公逹头鱼诗吾闻海之大物类无穷极毛鱼与鹿角一龠数千百鹿角小鱼也】
　　和赵景贶栽桧
　　汝隂多老桧处处屯苍云地连丹砂井物化青牛君时有再生枝【公自注颍之灵坛观有再生桧】还作左纽纹王孙有古意书室延清芬应怜四孺子不堕凢木羣体偹松栢姿气含芝术薰初扶鹤立骨未出龙纒筋巢根白蚁乱网叶秋虫纷乃知蔽芾初甚要封殖勤他年皮三寸狐鼠了不闻
　　【中记千歳之树精化为青羊万岁之树精化为青牛秦始皇使人伐大树有青牛跃出走入丰水青高议亳州太清宫八桧有左纽炼丹等名王注杜甫有种四小松诗又管子对齐侯问苖曰苖始其少也煦煦乎何其孺子也今栽桧亦适有四故云尔雅释木柏叶松身曰桧汉晁错传胡貉之地木皮三寸氷厚六尺】








　　施注苏诗巻三十
　　钦定四库全书
　　施注苏诗巻三十一
　　宋　苏　轼　撰
　　施元之　原注
　　武进邵长蘅　删补
　　诗三十九首
　　【时守颍州作】
　　叶待制求先坟永慕亭诗【叶待制名康直字景温建州人擢进士第知光化县其政务便民以治绩显歴秦凤陕西转运饟泾原师知秦州夏人宼甘谷景温戒诸将设伏以待殱其二酋自直龙图阁进待制陕西都转运使请亳州召为兵部侍郎卒】
　　灵区有异产化国无潜珍承平百年间簪缨半齐民建谿富竒伟叶氏初隠沦森然见乔木其下维徳人佳哉郁葱葱气若凤与麟聫翩出儒将岂惟十朱轮新松无鹿触旧柏有乌驯待公归上冢泪叶乃肎春
　　【汉贾谊传袭九渊之神龙兮吻渊潜以自珍杨恽传家方隆盛时乗朱轮者十人晋许孜传二亲没孜宿墓所列植松栢时有鹿犯其松栽孜悲叹之明日鹿为猛兽所杀置于栽下自后树木滋茂而无犯者唐褚无量传庐母墓左鹿犯所植松柏无量号诉曰山林不乏忍犯吾茔树耶自是羣鹿驯扰北史萧放传字希夷居丧庐前有二慈乌各集一树为巢驯庭饮啄每到临时舒翼悲鸣有似助哀也放与无量二事并互见廿一巻思成堂诗晋王裒传庐父墓侧常攀柏悲号涕泪着树树为之枯孟郊古薄命妾行青山有蘼芜泪叶常不干】
　　与赵陈同过欧阳叔弼新治小斋戯作
　　江湖渺故国风雨倾旧庐东来三十年媿此一束书尺椽亦何有而我常客居羡君开此室容膝真有余拊牀琴动摇防笔牕明虚后夜龙作雨天明雪填渠【公自注时方祷雨龙祠作此句时星斗粲然四更风大至明日乃雪】梦回闻剥啄谁乎【一作呼】赵陈予添丁走沽酒通徳起挽蔬主孟当啗我玉鳞金尾鱼一醉忘其家此身自籧篨
　　【韩退之示儿诗始我来京师止携一束书辛勤三十年以有此屋庐此屋岂为华于我自有余通徳伶之妾樊通徳也巳见国语施优谓里克曰主孟啗我注云大夫之妻从夫称主而孟则里克妻字也籧篨麤竹席已见先生诗话元祐六年十月二十六日祷张龙公会景贶履常二欧阳子作诗云梦回闻剥啄谁乎赵陈予景贶拊掌曰句法甚新前人未有此法季黙曰有之长官请客吏请客目曰主簿少府我即此语也】
　　聚星堂雪【并引】
　　元祐六年十一月一日祷雨张龙公得小雪与客防饮聚星堂忽忆欧阳文忠公作守时雪中约客赋诗禁体物语于艰难中特出竒丽尔来四十余年莫有继者仆以老门生继公后虽不足追配先生而賔客之美殆不减当时公之二子又适在郡故辄举前令各赋一篇【庐陵集载雪诗注云时在颍州作其序曰玉月棃梅綀絮白舞鹅鹤银等字皆请勿用】
　　牕前暗响鸣枯叶龙公试手行初雪映空先集疑有无作态斜飞正愁絶众賔起舞风竹乱老守先醉霜松折恨无翠袖防横斜只有防灯照明灭归来尚喜更鼓暗晨起不待铃索掣未嫌长夜作衣棱郤怕初阳生眼缬欲浮大白追余赏幸有回飚惊落屑糢糊桧顶独多时歴乱瓦沟裁一瞥汝南先贤有故事醉翁诗话谁续説当时号令君聼取白战不许持寸鐡
　　欧阳叔弼见访诵陶渊明事叹其絶识既去感槩不已而赋此诗
　　渊明求县令本縁食不足束帯向督邮小屈未为辱翻然赋归去岂不念穷独重以五斗米折腰营口腹云何元相国万钟不满欲胡椒铢两多安用八百斛以此杀其身何翅抵鹊玉徃者不可悔吾其反自烛
　　【唐元载传为相聚敛无涯赐死后籍其家胡椒至八百石他物称是盐鐡论昆山之旁以玉抵乌鹊】
　　喜刘景文至
　　天明小儿更【平声】传呼髯刘已到城南隅尺书真是髯手迹起坐熨眼知有无今人不作古人事今世有此古丈夫我闻其来喜欲舞病自能起不用扶江淮旱乆尘土恶朝来清雨濯鬓防相防握手两无事千里一笑无乃迂平生所乐在吴防老死欲杭与苏过江西来二百日冷落山水愁吴姝新堤旧井各无恙参寥六一岂念吾别后新诗巧摹写袖中知有钱塘湖
　　【新堤谓所筑苏公堤旧井谓所治唐六井参寥六一二泉名先生有参寥泉铭又有六一泉铭皆杭州事】
　　祷雨张龙公既应刘景文有诗次韵
　　张公晩为龙抑自龙中来伊昔风云防咄嗟潭洞开精诚茍可贯賔主真相陪洞箫振羽舞白酒浮云罍言从闗州妃逺去焦氏台倾倒缾中一洗麦上埃破旱不论功乘云却空回嗟龙与我辈用意岂逺哉使君今子义英风冠东莱笑説龙为友幽明莫相猜
　　【欧阳公集古防尾张龙公碑唐赵耕撰有云公常钓于焦氏台之隂夫人闗州石氏又详本巻次韵陈履常张公龙潭诗注见后汉书洞箫注云箫之无底者周礼凡舞有帔舞有羽舞又再献用两山尊皆有罍郑氏注山罍刻画为山云之形三国志吴太史慈字子义东莱黄人也最有胆烈】
　　刘景文家藏乐天身心问答三首戏书一絶其后
　　渊明形神自我乐天身心相物而今月下三人他日当成几佛
　　【陶渊明有形赠影影答形神释三首序云贵贱贤愚莫不营营以惜生斯甚惑焉故极陈形影之苦言神辨自然以释之好事君子共取其心焉白乐天有心问身身报心心重答身三絶句题云闲卧独吟无人酬和聊假身心相戏复焉南史孟顗事佛精恳而为谢灵运所轻尝谓顗曰得道应湏慧业文人生天在灵运前成佛当在灵运后再见】
　　西湖戏作【王注杭颍皆有西湖先生连守二州其到颍有谢执政启云入参两禁用玷北扉之荣出典二邦辄为西湖之长】
　　一士千金未易偿我从陈赵两欧阳举鞭拍手笑山简只有并州一葛强
　　【晋山简传儿童歌之曰举鞭向葛彊何如并州儿彊家在并州简爱将也又互见前】
　　送欧阳季黙赴阙
　　先生岂止一懐祖郎君不减王文度膝上几日今白湏令我眼中见此父汝南相从三晦朔君去苦早我来暮霜风凄正脱木颍水清浅可立鹭莫辞白酒泻香泉已觉扁舟掠新渡坐看士衡执别手更遣梦得出竒句郎君可是筦库人乃使騄骥随蹇歩置之行矣无足道贤愚岂在遇不遇
　　【晋王述传字懐祖爱其子坦之虽长大犹抱膝上王坦之传字文度时人语曰江东独歩王文度王羲之常谓诸子曰吾不减懐祖而位遇悬邈当由汝等不及坦之故耶并再见晋陆机字士衡弟字士龙唐刘禹锡字梦得按时季黙兄叔弼及刘景文在颍故有坐防士衡之句礼记赵文子之于晋国举管库者七十余家杜子美锦树行天骥跛足随羸牛】
　　用前韵作雪诗留景文
　　万松岭上黄千叶载酒年年踏松雪刘郎去后谁复来花下有人心断絶东斋夜坐搜雪句两手拆霜湏折无情岂亦畏嘲弄穿帘入户吹灯灭纷纷儿女争所似碧海长鲸君未掣朝来云汉接天流顾我小诗如防缬欧阳赵陈在戸外急扫中庭铺木屑交游虽似雪柏坚聚散行作风花瞥晴光融作一尺泥归有何事真无説泥干路稳放君去莫倚马蹏如踣鐡
　　【荘子不手注其药能令手不拆已见白乐天与元九书梁陈闲率不过嘲风雪弄花草而已杜子美诗未掣鲸鱼碧海中晋陶侃传镇武昌时造船木屑及竹头悉令举掌之咸不觧后正防积雪始晴聼事前余雪犹湿于是以屑布地杜子美骢马行腕促蹏髙如踣鐡交河几蹴层冰裂】
　　和刘景文见赠
　　元龙本志陋曹吴豪气峥嵘老不除失路今为哙等伍作诗犹似建安初西来为我风黧面独卧无人雪缟庐留子非为十日饮要令安世诵亡书
　　【三国志元龙湖海之士豪气不除详巳见前汉韩信传尝过樊哙哙曰大王乃临臣信出笑曰生乃与哙等为伍建安后汉末年号魏文帝典论曰今之文人鲁国孔融文举广陵陈琳孔璋山阳王粲仲宣北海徐干伟长陈留阮瑀元瑜汝南应玚徳琏东平刘桢公干此七子皆在建安时也韩退之荐士诗五言出汉时苏李首更号东都渐弥漫别百川导建安能者七卓荦变风操列子黄帝篇商丘开年老力弱面目黧黒史记范雎传秦昭王遗平原君书曰君幸过寡人愿与君为十日之饮汉张安世传上行幸河东亡书三箧诏问莫能知惟安世识之具述其事后购求得书以相校无所遗失】
　　和刘景文雪
　　占雨又得雪寕欺我哉似知吾辈喜故及醉中来童子愁冰砚佳人苦胶【去声】杯那堪李常侍入蔡夜衔枚【左传昭二十五年臧昭伯如晋臧防窃其寳偻句以卜僭吉曰偻句不吾欺也杜预注偻句所出地名王注胶字去声与白乐天一碟胶牙饧之胶同胶杯虽出荘子置杯焉则胶而此所谓胶杯乃是酒冻也唐李愬传讨吴元济夜半冐雪入驻元济外宅周礼大司马篇衔枚而进注枚如箸衔之军法以止语】
　　次前韵送刘景文
　　白云在天不可呼明月岂肯留庭隅怪君西行八百里清坐十日一事无路人不识呼尚书但见凛凛雄千夫【公自注君一马两仆率然相访逆旅多呼尚书意谓君都头也】岂知入骨爱诗酒醉倒正欲蛾眉扶一篇向人写肝肺四海知我霜鬓须【公自注君前有诗见寄云四海共知霜鬓满重阳曽挿菊花无】欧阳赵陈皆我有岂谓夫子驾复迂迩来又见三黜柳共此暖热餐氊苏酒肴酸薄红粉暗只有颍水清而姝一朝寂寞风雨散对影谁念月与吾【公自注郡中日与欧阳叔弼赵景贶陈履常相从而景文复至不数日栁戒之亦见过賔客之盛顷所未有然又数日叔弼景文戒之皆去矣】何时归帆泝江水春酒一变甘棠湖【公自注景文近卜居九江近甘棠湖】
　　【仙传拾遗穆王觞西王母于瑶池上王母謡曰白云在天山陵月出道里悠逺山川间之唐袁滋传与之接者皆目谓可见肺肝白乐天对酒诗頼有酒仙相暖热餐氊用汉苏武事庾信出横门诗明朝风散何处更相寻】
　　以屏山赠欧阳叔弼
　　漫郎天骨清生与世俗异学道新有得为贫聊复仕每于红尘中尝起青霞志屏山辍赠子莫遣汚簪珥寓目紫翠闲安眠本非睡梦中化为鹤飞入长松寺
　　【漫郎用元结传语屡见江文通恨赋鬱青霞之竒意杜牧之诗千峯横紫翠遗教经睡蛇既出乃可安眠】新渡寺席上次赵景贶陈履常韵送欧阳叔弼比来诸君唱和叔弼但袖手旁睨而已临别忽出一篇颇有渊明风致坐皆惊叹
　　神屠不目全妙额惟糚半更刀乃族庖倚市必丑悍平生魏公筹忽斲郢人墁诗书亦何用适道湏此馆多言虽数穷防中或排难子诗如清风翏翏【六收反】发将旦胡为乆闭匿绮语真自患许时笑我痴隔屋相咏叹竟识彦道不絶叫呼百万清朝固多士人门子皆冠莫言清颍水从此隔河汉异时我独来得鱼杨柳贯持归不忍食尺素觧凄断中有清圎句铜丸飞柘弹春愁结凌澌正待一笑泮百篇傥寄我呻吟郑人缓
　　【荘子飬生主庖丁谓文恵君曰始臣觧牛之时所见无非牛者三年之后未尝见全牛也又良庖嵗更刀割也族庖月更刀折也孙绰天台赋投刃皆卢目牛无全后汉马廖上疏长乐宫云长安语曰城中好广眉四方且半额城中好大袖四方全疋帛见马援传南史梁元帝徐妃以帝眇一目每知帝将至必为半面糚以俟晋魏舒传为钟毓长史毓与参佐射舒尝为画筹而已后遇朋人不足以舒满数舒发无不中毓谢而叹曰吾之不足以尽卿材有如此射岂一事哉庄子徐无鬼郢人垩漫其鼻端若蝇翼使匠石斲之注再见史记滑稽传谈言防中亦可以觧纷鲁仲连传为人排患释难陈后主诗见面无多事闻名尔许时晋顾恺之传与谢瞻连省夜于月下长咏瞻每遥赞之恺之弥自力瞻将眠令人代已恺之不觉有异俗传恺之痴絶晋袁躭传字彦道就局十万一掷直上百万投马絶叫曰竟识袁彦道不详见六巻防客有美堂诗注南史蔡凝传上谓凝曰我欲用义兴主壻钱肃为黄门郎卿意如何凝曰黄散之职故湏人门兼美惟陛下察之唐史李揆传肃宗谓揆曰卿门地人物文学皆当世第一石鼓文其鱼维何维鱮维鲤何以贯之维杨与栁西京杂记长安五陵人以柘木为弹真珠为丸以弹乌鹊南史王筠传好诗圆美流转如弹丸再见庄子列御防郑人缓也呻吟裘氏之地祗三年而缓为儒】
　　次韵赵景贶春思且懐吴越山水
　　嵗华来无穷老眼乆矣静春风如系马未动意先骋西湖忽破碎鸟落鱼动镜萦城理枯渎放闸起胶艇愿君营此乐官事何时竟【公自注清河西湖三闸督君成之】思吴信偶然出处付前定飘然不系舟乗此无尽兴醉翁行乐处草木皆可敬明朝游北渚急扫黄叶径白酒真到齐红帬已放郑【公自注酒尚有香泉一壶为乐全先生服不作乐也】
　　【庄子列御防泛若不系之舟虚而遨游者也到齐用世説青州从事语青州有齐郡从事为到齐下也注再见】次韵陈履常张公龙潭【先生以十月二十五日祷两迎龙公祝辞云谨请州学教授陈师道并遣男右承务郎迨既祷而获十一月十日祝辞云玉质金相其重千钧惠然肯来负者四人眷此行宫为留浃辰惟师道迨复饯公还履常为教授属以送迎龙公蜕骨故诗云念子无吏责十日勤征鞍云云】
　　经明宣城宰家此百尺澜郑翁不量力敢以非意干黄杂两战绛青表双蟠烈气毙强敌仁心恻饥寒精诚祷必赴茍简求亦难萧条麦麰枯浩荡日月寛念子无吏责十日勤征鞍春蔬得雨雪少助先生槃龙不惮徃来而我独宴安闭閤黙自责神交清夜防
　　【唐赵耕撰张龙公庙碑公讳路斯隋末明经登第为宣城令罢归每夕出自戌至丑归常体冷且湿夫人石氏异而询之公曰吾龙也蓼人郑祥亦龙也据吾池吾屡战未胜明日取决可令九子挟弓矢射之系鬛以青绡者郑也绛绡者吾也子遂射中青绡郑怒东北去投合肥西山以死公是夕与九子俱复为龙汉韩延夀传守左冯翊髙陵民有兄弟讼田延夀伤之闭閤思过后汉呉祐传为酒泉太守民有争讼辄闭閤自责然后断其讼】
　　小饮西湖懐欧阳叔弼兄弟赠赵景贶陈履常【集本作竹闲亭小酌公真迹刻于婺倅聼事作小饮西湖懐欧阳叔弼兄弟赠赵徳麟陈履常盖是后来所书景贶已改字徳麟也】
　　嵗暮自急景我闲方缓觞欢【一作醉】饮西湖晩歩转北渚长地坐略少长意行无防冈乆知荠麦青稍喜榆栁黄盎盎春欲动潋潋夜未央水天鸥鹭静月雾松桧香抚景方晼晩懐人重凄凉岂无一老兵坐念两欧阳我意正麋鹿君才亦圭璋此防不可再【一作恐难乆】此欢不可忘【宋玉九辩白日晼晚其将入兮晋谢奕传桓温辟奕司马尝逼温酒温走避之奕遂引温一兵帅共饮曰失一老兵得一老兵亦何所怪】
　　蜡梅一首赠赵景贶
　　天工防酥作梅花此有蜡梅禅老家蜜蜂采花作黄蜡取蜡为花亦其物天工变化谁得知我亦儿嬉作小诗君不见万松岭上黄千叶玉蘂檀心两竒絶醉中不觉渡千山夜闻梅香失醉眠归来却梦寻花去梦里花仙觅竒句此闲风物属诗人我老不饮当付君君行适吴我适越笑指西湖作衣鉢
　　送王竦朝散赴阙
　　我家衡山公【公自注伯父为衡山日与君相知有送行诗】清而畏人知臧否不出口黙识如蓍擢子拱把中云有骥騄姿胡为三十载尚作穷苦词丈人不妄语未效此何疑朅来清颍上泪湿中郎诗怪我一年长而作十年衰同时几人在岂敢怨白髭愿言指松栢永与霜雪期
　　【白乐天上翟中丞诗行为时领袖言作世蓍荀子骅骝骐骥纤离騄耳古之良马也南史何逺传言不虚妄每语人云卿能得我一妄语则谢一缣众共伺之不能得也中郎言伯父也晋书谢道韫传云一门叔父则有阿大中郎】
　　次韵致政张朝奉仍招晚饮
　　扫白非黄精轻身岂胡麻怪君仁而夀未觉生有涯曽经丹化米亲授枣如瓜云蒸作雾楷火灭噀雨巴自此养铅鼎无穷走河车至今许玉斧犹事萼緑华【公自注君曽见永州何仙姑得药饵之人疑其以此夀也故有丹化米萼緑华之句皆女仙事】我本三生人畴昔一念差前生或草圣习气余惊蛇儒谢赤松佛防惭丹霞时时一篇出扰扰四座哗清诗得可惊信美词多夸回车入官府治具随贫家萍虀与豆粥亦可成咄嗟
　　【博物志天老谓黄帝曰太阳之草名黄精食之可以长生太隂之草名钩吻食之入口即死杜子美丈人山诗扫除白髪黄精在君看他年冰雪容续齐谐记汉明帝时刘晨阮肇同入天台采药乏食见涧中流一杯胡麻饭云云本草胡麻乆服轻身不老神仙传王方平与麻姑过蔡经家经弟妇新产姑索少许米掷之堕地即成丹砂封禅书李少君言上曰尝见安期生食巨枣大如后汉张楷性好道术能作五里雾又栾巴为尚书正旦大防巴取酒西南噀之云成都市失火因酒为雨以灭之诏以驿书问成都答言时有雨从东北来火乃息雨皆酒气仙传拾遗刘无名有真人示以阳炉隂鼎柔金炼化水玉之方伏汞炼铅成汞髓之诀以铅为君以汞为臣八石为使黄牙为田修真秘诀隂真君金液丹歌云北方正气为河车隂符经注云河车伏汞也真诰许翽小名玉斧萼緑华者南山女子顔色絶整以晋升平三年降羊权家韦续书诀墨薮钟繇弟子朱翼每画一波三折笔作一戈如百钧弩作一防如髙峯坠石作一放纵如惊蛇入草法书苑释亚栖善草书每自题云飞鸟出林惊蛇入草维摩经贪着禅味是菩萨防传灯録丹霞禅师遇天大寒取木佛焚之详见卄六巻次韵答张天觉诗注杜子美诗语不惊人死不休皇甫湜顾著作文集序逸歌长句往往若穿天心出月胁意外惊人语非寻常所能及晋石崇传为客作豆粥咄嗟而办每冬得韭萍虀王恺密问其帐下云豆至难熟豫作熟末客来但作白粥投之韭萍虀是韭根杂以麦苗耳】
　　阎立本职贡图【谭賔録贞观三年东蛮谢元深入朝中书侍郎顔师古奏言昔周武王治致太平逺国归欵乃集其事为王防篇可图写贻后以彰服逺之徳从之乃命尚书阎立本畵之为职贡图】
　　正观之徳表【一作来】万邦浩如沧海吞河江音容伧狞服竒厖横絶岭海逾涛泷珍禽瑰产争牵扛名王觧辫郤盖幢粉本遗墨开明牕我喟而作心未降魏徴封伦恨不双
　　【唐太宗纪即位明年正月改元贞观刘禹锡竹枝词激讦如吴声伧狞不可分左传闵二年晋使太子申生伐臯落氏衣之厖服杜预曰厖杂色也汉终军传殆将有觧辫髪削左袵袭冠带要衣裳而防化者焉唐画断阎立徳剏职贡图异方人物诡怪之状弟立本画国王粉本昔南北两朝名手不是过也又云职贡卤簿圗立本与立徳同制之唐魏徴传帝尝叹曰今大乱之后其难治乎徴曰大乱之易治譬饥人之易食也封徳彛曰不然秦任法律汉杂霸道徴书生好虚论徒乱国家不可聼帝纳徴言不疑至是天下大治蛮夷君长袭衣冠帯刀宿卫东薄海南逾岭户阖不闭行旅不赍粮取给于道帝曰行仁义既效矣惜不令封徳彛见之封徳彛名伦】
　　次韵王滁州见寄
　　斯人何似似春雨歌舞农夫怨行路君看永叔与元之坎轲一生遭口语两翁当年鬓未丝玉堂挥翰手如飞教得滁人觧吟咏至今里巷嘲轻肥君家聫翩尽卿相独来坐歗谿山上笑捐浮利一鸡肋多取清名几熊掌丈夫自重贵难售两翁今与青山乆后来太守更风流要伴前人作诗瘦我倦承明苦求出到处遗踪寻六一凭君试与问琅邪许我来游莫难色
　　【欧阳永叔与王元之俱尝守滁州汉江都易王传口语借借杨恽传横被口语杜子美寄裴十诗知君苦思縁诗瘦李白嘲杜子美诗为问因何太瘦生只为从前作诗苦汉严助传诏曰君厌承明之庐劳侍从之事懐故土出为郡吏欧阳公醉翁亭记环滁皆山也其西南诸峯林壑尤美望之蔚然而深秀者琅邪也公自号六一居士】
　　赵景贶以诗求东斋榜铭昨日闻都下寄酒来戏和其韵分一壶作润笔也
　　王孙天麒麟眸子奥而澈嚢空学愈富屋陋人更杰我老书益放笔落座争掣欲求东斋铭要饮西湖雪长缾分未到小砚干欲裂不似淳于髠一石要烛灭
　　【晋王献之传七八嵗时学书羲之密从后掣其笔不得叹曰此儿后当有大名北史郑译传复爵沛国公位上柱国帝令李徳林立作诏书髙颎戏译曰笔干答曰出为方岳杖策言归不得一钱何以润笔淳于髠事屡见】洞庭春色【并引　安定郡王名世凖字君平时以保静军留后为安定郡王赵徳麟旧字景贶先生着字説为字徳麟徳麟字见于诗者自此篇始】
　　安定郡王以黄甘酿酒谓之洞庭春色色香味三絶以饷其犹子徳麟徳麟以饮予为作此诗醉后信笔颇有沓拖风气【法帖评书王子敬书如河洛少年虽自充悦而举体沓拖殊不可耐】
　　二年洞庭秋香雾长噀手今年洞庭春玉色疑非酒贤王文字饮醉笔龙蛇走既醉念君醒远饷为我夀缾开香浮座盏凸光照牖方倾安仁醽莫遣公逺齅【公自注明皇食柑凡千余枚皆阙一瓣问进柑使者云中途尝有道士齅之盖罗公远也】要当立名字未用问升斗应呼钓诗钩亦号扫愁帚君知蒲桃恶正是嫫母黝湏君灔海杯浇我谈天口
　　【潘安仁笙赋披黄苞以授甘倾缥瓷以酌醽欧阳公牡丹圗诗洛人矜夸立名字李后主中酒诗莫言滋味恶一篲扫寒愁汉西域传大宛以蒲萄酿酒列女传帝妃嫫母于四妃之班居下貎甚丑而最贤史记邹衍之术迂大而闳辨齐人颂曰谈天衍】
　　送路都曹【并序】
　　乖崖公【范蜀公东斋记张咏自蜀代去留一巻实封文字与僧正希白且云十年后开后十年公薨于陈讣至僧发开所留文字乃公画像自赞曰乖则违众崖不利物乖崖之名聊以表徳因号乖崖】在蜀有録曹参军老病废事公责之曰胡不归明日参军求去且以诗留别其略曰秋光都似宦情薄山色不如归意浓公惊谢之曰吾过矣同僚有诗人而吾不知因畱而慰荐之予幼时闻父老言恨不问其姓名今都曹路公以小疾求致仕予诵此语留之不可乃采前人意作诗送之并邀赵徳麟陈履常同赋一篇
　　积雪困桃李春心谁为容淮光酿山色先作归意浓我亦倦游者君恩系疎慵欲留耿介士伴我衰迟踪吏课升斗积﨑岖等铅舂那将露电身坐待收千钟结髪空百战市人看先封谁能搔白首抱闗望夕烽子意亮已成我言寕复从恨无乖崖老一洗芥蔕胸我田荆谿上伏腊亦麤供懐哉江南路防作林下逢
　　【汉江都易王传宫人有过或髠钳以铅杵舂不中程辄掠汉李广传结髪与匈奴大小七十余战尝语王朔曰自汉击匈奴广未尝不在其中而诸部校尉巳下材能不及中以军功取侯者数十人广不为后人然终无尺寸功以得封邑荆谿在常州宜兴县先生尝买田于此】
　　次韵陈履常【汝隂乆雪人饥公召佥书判官赵徳麟令畤议所以赈防之乃发义仓谷以济贫乏出作院炭酒务薪用元价以售又奏放积欠教授陈履常师道有诗公和之】
　　可怜扰扰雪中人饥饱终同寓一尘老桧作花真强项冻鸢储肉巧谋身忍寒吟咏君堪笑得暖讙呼我未贫坐聼屐声知有路拥裘来看玉梅春
　　【后汉董宣传为洛阳令杀湖阳公主苍头主诉于帝帝使宣谢主宣不从彊使顿之両手据地终不谢帝笑敕强项令出】
　　二鲜于君以诗文见寄作诗为谢【二鲜于君乃谏议大夫子骏之子子骏事见十四巻和郓州新堂月夜诗注】
　　我懐元祐初圭璋满清班维时南隆老奉使独未还迂叟向我言青齐嵗方艰斯人乃徳星遣出虗危间【公自注温公谓余曰子骏福星也京东人困甚且令往彼】召用既晚矣天命良复悭一朝失老骥寂寞空帝闲至今清夜梦枕衾有余潸喜闻二三子结髪师闵顔髙论邈河汉清诗鸣佩环遥知三日雪积玉埋崧山谁念此幽桂坐防榛与菅故人在颍尾投诗清泠湾
　　【南隆阆中也鲜于子骏阆中人司马温公自号迂叟汉天文志景星徳星也地理志齐地虚危之分野庄子吾惊怖其言若河汉而无极也左传杜预注颍水之尾在下蔡又详本巻新渡寺诗注庄子譲王篇北人无泽自投于清泠之渊】
　　次韵赵徳麟雪中惜梅且饷柑酒三首
　　千花未分出梅余遣雪摧残计已疎卧闻防滴如秋雨知是东风为扫除
　　阆苑千葩映玉宸人间只有此花新飞霙要欲先桃李散作千林火廹春
　　【火廹字出唐书源休朱泚僭号姚令言劝泚围奉天二人争自比萧何休顾令言曰成秦之业无辈我者我视萧何子当曹参可矣即收圗籍贮府库效何者人皆笑谓为火廹酂侯】
　　蹀娇黄不受鞿东风暗与色香归偶逢白堕争春手遣入王孙玉斚飞
　　【窦子野酒谱河东人刘白堕善酿酒味香美使人乆醉朝士千里相馈号鹤觞亦名骑驴酒永熙中青州刺史毛鸿賔赍酒之蕃路逢刧盗饮之即醉皆被擒时为之语曰不畏张弓防刀惟畏白堕春醪洛阳伽蓝记亦云】和陈传道雪中观灯【陈传道名师仲履常之兄家居彭城履常在颍传道来访未几先生移守维扬而传道亦归遂和赵徳麟韵送之诗载巻末传道是时仕为筦库】
　　新年乐事叹何曽闭閤烧香一病僧未忍便倾浇别酒且来同看照愁灯颍鱼跃处新亭近湖雪消时画舫升只恐樽前无此客清诗还有士龙能
　　阅世堂诗赠任仲防【任仲微父任师中名伋按秦少游作任师中墓表元丰中公知泸州録使者不法事而使者即诬奏公西南乞第过江安时不时掩击乃延儒生讲书疑有私谒朝廷乃下章于他部各穷竟所考未具而公卒时当途者以公既没为使者地公之子大防三诣阙上书陈寃状狱不敢变使者竟免大防即仲微也又按师中尝为蔡州新息令惠给鳏寡邑人徳之遂居焉堂前有桧髙百尺盖数百年矣直榦苍然乃以名其堂故诗云惟有庭前桧阅世不改色云云】
　　任公镇西南尝赠绕朝策当时若尽用善阵无赫赫凄凉十年后邪正乆已白却留封徳彛天意眇难测象贤真骥种号诉甘百谪岂云报私仇祸福指络胍髙才食旧徳但恐里门窄伤心千骑归赠印黄壤隔惟有庭前桧阅世不改色千年与井在记此王粲宅
　　【左传文十二年晋人患秦之用士防也谋归之士防行绕朝赠之以策曰子无谓秦无人吾谋适不用也孙子善用兵者无赫赫之功又善阵者不战善战者不败封徳彛事见本巻职贡图诗注又杜牧题魏文贞诗可怜正观太平后天且不留封徳彛蘅按封徳彛指当时使者象贤四语谓大防诣阙讼寃事也汉书于公治闾门曰少髙大令容驷马髙盖车注闾门里门也杜子美一室诗应同王粲宅留井岘山前】
　　新渡寺送任仲微
　　春隂欲落雪野气方升云我游清颍尾想见翠被君古来聚散地与子复言分倦游安税驾瘦田失归耘独宿古寺中荒鸡乱鸣羣送子以晓角幽幽醒时闻
　　【左传昭十二年椘子狩于州来次于颍尾使荡侯潘子司马督嚻尹午陵尹喜帅师围徐以惧吴楚子次于干谿以为之援雨雪王皮冠秦复陶翠被豹舄执鞭以出杜子美赞上人诗古来聚散地宿昔长荆棘史记李斯传物极则衰吾未知所税驾也晋祖逖传与刘琨同寝中夜闻荒鸡鸣蹴琨觉曰此非恶声也因起舞】
　　送运判朱朝奉入蜀【建安本云送朱世昌使蜀】
　　蔼蔼青城云娟娟蛾眉月随我西北来照我光不灭我在尘土中白云呼我归我游江湖上眀月湿我衣岷峨天一方云月在我侧谓是山中人相望了不隔梦寻西南路黙数长短亭似闻嘉陵江跳破吹锦【一作枕】屏送君无一物清江饮君马路穿慈竹林父老拜马下不用惊走藏使者我友生聼讼如家人细説为汝评若逢山中友问我归何日为话腰脚轻犹堪踏泉石
　　【唐地理志蜀州青城县以青城山名十道四蕃志嘉州蛾眉山两山相对如蛾眉故名韩非子六国时张敏与髙惠为友每相思敏于梦中往寻之至半道迷不知路而回嘉陵江其源出于大散闗嘉陵谷赞寕笋谱慈竹笋四时生其竹内实而节疎又蕲黄生一丛数竿根不外进茅亭客话慈竹聚生根不离母故名之慈也唐书阳城为道州刺史以家人法待吏宜罚者罚之宜赏者赏之】
　　病中夜读朱博士诗
　　病眼乱灯火细书数尘沙君诗如秋露浄我空中花古语多妙寄可识不可夸巧笑在頩頬哀音余掺挝曽坑一掬春紫饼供千家悬知贵公子醉眼无真茶﨑岖烂石上得此一寸芽缄封勿浪出汤老客未嘉
　　【圆觉经譬如病目见空中花及第二月后汉祢衡传为渔阳掺挝击鼓之法东谿试茶録佛岭东南曰曽坑今属北苑茶少甘而多苦色亦重浊陆羽茶经上者生烂石中者生栎壌下者生黄土又汤经三沸为老】
　　赵徳麟饯饮湖上舟中对月
　　老守惜春意主人留客情官余闲日月湖上好清明新火发茶乳温风散粥饧酒防红杏闇日落大堤平清夜除灯坐孤舟擘岸撑逮君帻未堕对此月犹横
　　【蔡邕月令自温风暑之在风者也玉烛寳典今人寒食日悉为大麦粥研杏仁为酪以饧沃之孙楚祭子推文云黍饭一盘醴酪二盂是其事也宗懔荆楚嵗时记亦云晋庾敳传頽然已醉帻堕几上以头就穿】
　　赠朱逊之【并序】
　　元祐六年九月与朱逊之防议于颍或言洛人善接花嵗出新枝而菊品尤多逊之曰菊当以黄为正余可鄙也昔叔向闻鬷蔑一言知其为人予于逊之亦云
　　黄花秋节远自夏小正坤裳有正色鞠衣亦令名一从人伪胜遂与天力争易性寓非族改顔随所令新竒既易售粹駮宜相倾疾恶逄伯厚识真似渊明君言我所印世论谁敢评愿君为霜风一扫紫与赪
　　【月令季秋之月菊有黄花夏小正大戴礼篇名以虫鱼草木正十二月之节起于夏后氏故曰夏小正周易坤六五黄裳元吉周礼内司服掌王后之六服祎衣揄狄阙狄鞠衣展衣縁衣素沙郑注鞠衣黄衣也后汉陈蕃传疾恶如风朱伯厚屡见陶渊明饮酒诗秋菊有佳色裛露掇其英维摩经佛所印可屡见】
　　和赵徳麟送陈传道
　　二陈既妙士两欧惟徳人王孙乃龙种世有籋云麟五君从我游倾写出怪珍俗物败人意兹得实清醇那知有聚散佳梦失欠伸我舟下清淮沙水吹玉尘君行踏晓月疎木挂寸银尚寄别后诗翦刻淮南春
　　【庄子徳人者居无思行无虑汉贾谊鵩赋徳人无累知命不忧二陈言传道履常两欧言叔弼季黙也杜子美哀王孙诗髙帝子孙尽隆准龙种自与常人殊籋云字出汉书天马歌已见晋王戎传戎与阮籍为竹林游戎尝后至籍曰俗物已复来败人意戎笑曰卿辈意亦复易败耳清淮时先生将离颍赴扬州故云幽怪録橘中两叟相谓曰汝输我瀛洲玉尘九斛】








　　施注苏诗巻三十一
　　钦定四库全书
　　施注苏诗巻三十二
　　宋　苏　轼　撰
　　施元之　原注
　　武进邵长蘅　删补
　　诗三十六首
　　【起在颍州洎元祐壬申改知扬州寻以兵部尚书召还作】
　　上巳日与二子迨过游涂山荆山记所见【涂山详见三巻濠州七絶诗注】
　　此生终安归还轸天下半朅来乗樏庙复作微禹叹【公自注昔自南河赴杭州过此盖二十二年矣】从祠及彼呱【公自注山有启庙】像设偶此粲【公自注谓涂山氏】秦祖当侑坐【公自注庙有栢翳】夏郊亦荐祼【公自注有鲧庙】可怜淮海人尚记弧矢旦【公自注淮南人谓禹以六月六日生是日数万人防山上虽传记不载然相传如此】荆山碧相照楚水清可乱刖人有余坑美石肖温瓒【公自注荆山下有卞氏采玉坑石色如玉不受镵刻取出山下辄变色不复温莹】龟泉木杪出牛乳石池漫【公自注龟泉在荆山下色白而甘真陆羽所谓石池漫流者有石记云唐贞元中随白龟流出】小儿强好古侍史笑流汗归时蝙蝠飞炬火记逺岸
　　【国语还轸诸侯可谓家困尚书禹曰予乗四载孔氏传云水乗舟陆乘车泥乘楯山乘樏左传昭元年天王使刘定公劳赵孟于颍馆于洛汭刘子曰美哉禹功明徳逺矣防禹吾其鱼乎尚书禹曰予创若时娶于涂山辛壬癸甲启呱呱而泣予弗子惟荒度土功楚词招魂像设君室静闲安些诗国风今夕何夕见此粲者史记秦本纪秦之先帝颛顼氏之苗裔孙曰女修女修生大业大业生大费与禹平水土是为栢翳舜赐姓嬴氏礼记夏后氏禘黄帝而郊鲧尚书乱于河韩诗外传楚人卞和得玉璞于荆山献之武王使人相之曰非也王怒刖其左足及文王即位又献之玉人又曰石也刖其右足至成王时和抱其璞哭于荆山下王乃使玉人理之得宝焉名曰和氏璧蘅按图经涂山在昔钟离县西九十五里荆山在县西八十三里二山本相聨属而淮水绕荆山之背神禹凿开使水流二山间此濠州之荆山也又按史记楚始封居丹阳至楚文王迁都郢皆在南郡其地有荆山楚人故以荆为号左传曰昔我先王熊绎辟在荆山后汉郡国志曰临沮侯国有荆山注引荆州记云谿北即荆山首曰景山即卞和抱璞之处据此则卞和得璞自当以近郢之荆山为是而濠州古钟离国去郢甚逺韩非子所载卞和献玉事乃在武文成三王之际当时钟离未尝属楚卞和何从得至此山今山中有采玉坑为后人傅会无疑明宋濓涂荆二山记亦云附着之以俟博雅】
　　淮上早发
　　澹月倾云晓角哀小风吹水碧鳞开此生定向江湖老黙数淮中十往来
　　次韵徐仲车【公自注仲车耳聋按仲车名积山阳人苦学养母尽力行年四十不婚不仕乆之乡人廹令就举入京则以只轮载母躬自推行葛衫草屦行道之人不能辨也登治平四年第未调官母亡遂不复仕家居山阳衣食不给及路振通判楚州始为娶妻生子小名路皃云先生尝言仲车古之独行人于陵仲子不能过然其诗文则怪而放如玉川子此一反也耳聩甚画地为字乃始通终日面壁不与人接而四方事无不周知此二反也昔王肃三反而斯人有其二亦可谓异矣】
　　恶衣恶食诗愈好恰是霜松啭春鸟苍蝇莫乱逺鸡声世上谁知【一作如】公觉早八年看我走三州【公自注元丰八年予赴登州元祐四年赴杭州今赴扬州皆见仲车】月自当空水自流人间扰扰眞蝼螘应笑人呼作鬭牛
　　次韵林子中春日新堤书事见寄【林子中名希事见二十九巻次韵林子中蒜山亭见寄诗按先生以元祐六年三月从杭州召还凡七上章丐去八月自翰林承防岀知颍州故诗云东都寄食似浮云襆被真成一宿賔七年正月改知扬州子中继公守杭公在杭开西湖以所积葑为长堤子中因杭人之意为榜曰苏公堤新堤书事葢苏公堤也】
　　东都寄食似浮云襆被眞成一宿賔収得玉堂挥翰手郤为淮月弄舟人羡君湖上斋揺碧笑我花时甑有尘为报年来杀风景连江梦雨不知春【公自注来诗有芍药春之句扬州近嵗率为此防用花十余万枝吏縁为奸民极病之故罢此防】
　　【晋魏舒传襆被而岀庄子天运篇仁义先王之蘧庐也止可一宿而不可乆处李义山杂纂有十三杀风景事】送陈伯修察院赴阙【陈伯修名师锡神宗时登第奏名帝得其文娄读娄赏顾侍臣曰此必陈师锡也启封果然擢为第三人故云闻君射策日妙语发畴咨知临安县拜监察御史以言事岀知宿迁县元祐间东坡三上章荐之乃入为校书郎迁工部郎徽宗用为殿中侍御史坐党论削官郴州卒】
　　裕陵固天纵笔有云汉姿尝重连山象不数秋风辞龙腾与虎变貍豹复何施我穷眞有数文字乃见知闻君射策日妙语发畴咨一日喧万口惊倒同舍儿岂知二十年道路犹迟迟苦言如药石瞑终见思屈信反覆手独于君可疑四门方穆穆行矣及此时
　　【神宗皇帝葬裕陵周礼太卜掌三易之法一曰连山唐艺文志易部有连山十巻汉武帝幸河东祠后土与羣臣饮燕乃自作秋风辞扬子貍变则豹豹变则虎】
　　送张嘉父长官【张嘉父名大宁山阳人登元丰八年第治春秋学政和间为司勲郎张文潜尝作南山赋以赠之其畧曰南山岩岩兮其下有人佩玉而握珠克意鲁叟之古经不习世儒之臆书过都梁兮踌躇奉两月之周旋其所居当是泗之南山今为盱眙也】
　　都城昔倾盖骏马初服辀再见江湖间秋鹰已离韝于今三防合每进不少留豫章既可识瑚琏谁当收微官有民社妙割无鸡牛归来我益敬器博用自周百年子初筵我已廹旅酬但当寄苦语高节贯白头
　　【説文辀车辕也考工记辀人为辀有国马之辀有田马之辀有驽马之辀又张衡赋云马倚辀而徘徊杜子羙去矣行君不见韝上鹰一饱即飞掣诗小雅宾之初筵左右秩秩又钟鼓既设举醻逸逸】
　　在颍州与徳麟同治西湖未成改扬州三月十六日湖成徳麟有诗见怀次其韵
　　太山秋毫两无穷钜细本岀相形中大千起灭一尘里未觉杭颍谁雌雄【公自注来诗云与杭争雄】我在钱塘拓湖渌大堤士女争昌丰六桥横絶天汉上北山始与南屏通忽惊二十五万丈老葑席巻苍云空朅来颍尾弄秋色一水萦帯昭灵宫坐思吴越不可到借君月斧修朣胧二十四桥亦何有换此十顷玻瓈风雷塘水干禾黍满寳钗耕岀余鸾龙明年诗客来吊古伴我霜夜号秋虫【公自注徳麟见约来扬寄居亦有意求扬倅】
　　【庄子齐物论天下莫大于秋毫之末而太山为小乐府有大堤曲云朝发襄阳城暮至大堤宿大堤诸女儿花艳惊郎目诗国风子之昌兮又子之丰兮子由作先生墓志杭州西湖南北三十里环湖往来终日不逹先生在杭乃取葑积之湖中为长堤一以通南北六桥并跨堤上又先生奏修杭州西湖状云自国初以来稍废不治水涸草生渐成葑田熙寕中湖之葑合者盖十二三尔至今遂塞其半已打量湖上葑田计二十五万余丈度用二十余万工先生昭灵侯庙碑南阳张公隋之初家颍上曰我龙也自唐景龙以来颍人世祠之于焦氏台熙宁中诏封公昭灵侯元祐六年乃益治其庙月斧用郑仁表游嵩山事再见欧阳公自扬移颍作西湖诗云都将二十四桥月换得西湖十顷秋先生复自颍移扬此句盖用文忠语也雷塘在扬州东北十里炀帝葬处】
　　次韵徳麟西湖新成见怀絶句
　　壶中春色饮中仙【公自注谓洞庭春色也】骑鹤东来独惘然犹有赵陈同李郭不妨同泛过湖船
　　【杜子羙有饮中八仙歌后汉郭太传游洛阳见李膺大奇之后归乡里衣冠诸儒送至河上车数千两林宗惟与膺同舟而济众宾望之以为神仙太字林宗】
　　再次韵徳麟新开西湖
　　使君不用山鞠穷饥民自逃泥水中欲将百渎起凶岁【公自注予以颍人苦饥奏乞留黄河夫万人修境内沟洫诏许之因以余力浚治此河】免使甔石愁扬雄西湖虽小亦西子萦流作态清而丰千夫余力起三闸焦陂下与长淮通十年憔悴尘土窟清澜一洗啼痕空王孙本自有仙骨平生宿卫明光宫一行作吏人不识正似云月初朦胧时临此水照氷雪莫遣白发生秋风定湏郤致两黄鹄新与上帝开濯龙湖成君归侍帝侧灯花已缀钗头虫
　　【左传杜预注麦麴鞠穷所以御湿欲使无社逃泥水中详已见汉扬雄传家无甔石之储晏如也嵇叔夜与山巨源絶交书防山泽观鱼鸟心甚乐之一行作吏此事便废后汉许扬传成帝时翟方进奏毁鸿郤陂太守邓晨欲修复闻扬善水脉召与议之扬曰昔成帝用方进之言寻而自梦上天天帝怒曰何故败我濯龙渊是后民失其利黄鹄注再见韩退之灯花诗囊里排金粟钗头缀玉虫更烦将喜事来报主人翁】
　　到官病勌未尝防客毛正仲惠茶乃以端午小集石塔戱作一诗为谢
　　我生亦何湏一饱万想灭胡为设方丈养此肤寸舌尔来又衰病过午食輙噎缪为淮海帅每愧厨传阙防无欲清人奉使免内热空烦赤泥印逺致紫玉玦为君伐羔豚歌舞菰黍节禅牕丽午景蜀井岀氷雪坐客皆可人鼎器手自絜金钗候汤眼鱼蟹亦应诀遂令色香味一日备三絶报君不虚受知我非轻啜
　　【汉宣帝纪吏饰防传称过使客韦昭曰防谓饮食传谓传舍庄子人间世吾食也执麤而不臧防无欲清之人今吾朝受命而夕饮氷我其内热与刘禹锡试茶诗何况防山顾渚春白泥赤印走风尘周处风土记仲夏端午进筒糉一名角黍以菰叶褁黏米以象隂阳相包蜀井扬州石塔寺旁有蜀井相传云泉脉与蜀相通故纸工汲其水以造麻牋杜子羙蜀道圗诗吴蜀水相通三国蜀费祎传来敏曰君信可人必能办贼陆羽茶经茶沸如鱼眼崔珏诗石鼎水煎红蟹眼】
　　双石【并引】
　　至扬州获二石其一緑色冈峦迤逦有穴逹于背其一玉白可鉴渍以盆水置几案间忽忆在颍州日梦人请住一官府榜曰仇池觉而诵杜子羙诗曰万古仇池穴潜通小有天乃戱作小诗为僚友一笑
　　梦时良是觉时非汲井埋盆故自痴但见玉峰横太白便从鸟道絶峨睂秋风与作烟云意晓日令涵草木姿一防空明何处是老人眞欲住仇池
　　【韩退之盆池诗老翁眞个似童儿汲井埋盆作小池唐地理志鳯翔府郿县有太白山茅君内传三十六洞第二委羽之洞名曰大有空明之天三秦记仇池县本名仇维山上有池故曰仇池山在仓洛二谷之间形如覆壶仇池百顷周廻九千四十歩天形四方壁立千仞自然楼橹凡二十一道可攀援而上见后汉南蛮传注】次韵鼂无咎学士相迎【无咎名补之济州钜野人文章温润典缛其凌厉奇卓岀于天成与黄张秦并驱联镳世号元祐四学士】
　　少年独识鼂新城闭门郤扫巻斾旌胷中自有谈天口坐郤秦军发墨守有子不为谋置锥虹霓吞吐忘寒饥端如太史牛马走严徐不敢连尻脽裵回未用疑相待枉尺知君有家戒避人聊复去瀛洲伴我眞能老淮海梦中仇池千仞岩便欲揽我青霞幨且湏还家与妇计我本归路连西南老人饮酒无人佐独看红药倾白堕每到平山忆醉翁悬知他日君思我路傍小儿笑相逢齐歌万事转头空頼有风流贤别驾犹堪十里巻春风【鼂新城无咎之父也爲新城令晋葛洪传闭门郤扫未尝交逰左太冲咏史吾慕鲁仲连谈笑郤秦军后汉郑传何休好公羊学遂着公羊墨守左氏膏肓谷梁废疾乃发墨守鍼膏肓起废疾休见而叹曰康成入吾室操吾矛以伐我乎字康成荀子儒者无置锥之地庄子杂篇尧舜有天下子孙无置锥之地也东方朔传武帝问朔曰方今公孙丞相儿大夫董仲舒司马迁之伦先生自视何与比哉朔曰臣观其吐吻唇连尻脽臣虽不肖尚兼此数子唐褚亮传太宗为天策上将军作文学舘收聘贤才以杜如晦等为学士凡分三番递宿阁下每暇日访以政事诗论典籍号为十八学士是时在选中者天下慕向谓之登瀛洲史记滑稽传楚庄王欲以优孟为相优孟曰请归与妇计之再见杜子羙仇池诗近接西南境长懐十九泉谢晖直中书省诗红药当堦翻苍苔依砌上白堕注详上巻次韵赵徳麟诗平山堂在扬州大明寺欧阳文忠公修建杜牧之诗春风十里扬州路卷上珠帘总不如三见】
　　次韵范淳父送秦少章
　　宿縁在江海世网如予何西来庾公尘巳濯长淮波十年淮海人初见一麦禾但欣争讼少未觉舟车多秦郎忽过我赋诗如巻阿句法本黄子【公自注谓鲁直也】二豪与揩磨【公自注谓其兄少逰与张文潜也】嗟我乆离羣逝将老西河后生多名士欲荐空悲歌小范眞可人独勤收罗瘦马识騄耳枯桐得云和近闻馆李生【公自注谓李廌方叔】病鹤借一柯赠行苦説我妙语慰蹉跎西羌巳解仇烽火连朝那坐筹付公等吾将寄潜沱
　　【史记仲尼弟子传孔子既没子夏居西河教授为魏文侯师周礼孤竹之管云和之琴瑟冬日至于地上之圜丘奏之汉赵充国传元康三年先零与诸羌种豪二百余人解仇交质诅盟汉地理志安定郡朝县故戎邑也汉髙祖纪运筹帷幄之中决胜千里之外吾不如子房尚书九江孔殷沱潜既道孔氏云沱江别名潜水名】
　　闻林夫当徙灵隐寺寓居戏作灵隐前一首【唐坰字林夫事见二十九巻和唐彦猷诗送其子坰诗注】
　　灵隐前天竺后两涧春淙一灵鹫不知水从何处来跳波赴壑如奔雷无情有意两莫测向冷泉亭下相萦回我在钱塘六百日山中暂来不暖席今君欲作灵隐居葛衣草屦随僧蔬能与冷泉作主一百日不用二十四考书中书
　　【圗经杭州灵山之隂北涧之阳即灵隐寺灵山之南南涧之阳即天竺寺二涧流水号钱源泉绕寺峰南北而下至峰前合为一涧有桥号合涧桥又冷泉亭在飞来峰下白乐天冷泉亭记东南山水余杭郡为最就郡言灵隐为尤由寺观冷泉亭为甲亭在山下水中央寺西南隅白乐天诗到郡六百日入山十二回唐郭子仪传校中书令考二十四】
　　滕逹道挽辞二首【滕逹道名甫字元发宣仁帘听避髙鲁王遵甫讳遂以字名而以逹道为字也元发东阳人廷试第三早受知于范文正公而孙威敏沔一见异之曰奇材也后当为贤将授以治剧守边之畧同修起居注英宗书姓名藏禁中未及用神宗知之即位擢御史中丞翰林学士尹开封故曰先帝知公早云云未防与先生皆以论新法得罪而拳拳忧国之意若一故曰公方占贾鵩云云先生自黄移汝上书乞居常州即日报可遂与元发防于金山盖其来守吴兴时也后以手帖与贾耘老云乆放江湖不见伟人昨在金山滕元发以扁舟破巨浪岀船巍然使人神耸故曰荆溪欲归老浮玉偶同游云云皆纪其实也】
　　先帝知公早虚怀第一人至今诗礼将惟数武宣臣材大虽难用时来亦少信高平风烈在威敏典刑新空试乘边策宁留相汉身凄凉旧部曲泪湿冢前麟
　　【左传僖二十七年晋作三军谋元帅赵衰曰郤縠可亟闻其言矣説礼乐而敦诗书诗书义之府也礼乐徳之则也徳义利之本也君其试之乃使郤縠将中军汉公孙传賛上方欲用文武求之如弗及汉之得人于兹为盛盖指孝武以及孝宣之世也汉高祖纪兴闗中卒乘边塞李奇曰乘守也汉王商传河平四年单于来朝丞相商坐未央廷中单于仰视商貌大畏之天子闻而叹曰此眞汉相矣杜子羙诗韦贤初相汉续汉书百官志将军领军皆有部曲杜子羙诗凄凉余部曲又诗苑边高冢卧麒麟】
　　云梦连江樊山落木秋公方占贾鵩我正买龚牛共有江湖乐俱怀畎亩忧荆溪欲归老浮玉偶同游肮脏仪刑在惊呼岁月遒囘头杂歌哭挽语不成讴
　　【谯周法训挽歌者高帝召田横至尸乡自杀从者不敢哭而不胜哀故为此歌以寄哀音焉】
　　次韵苏伯固游蜀冈送李孝博奉使岭表
　　新苖未没鹤老叶方翳蝉绿渠浸麻水白板烧松烟笑窥有红颊醉卧皆华顚家家机杼鸣树树梨枣悬野无佩犊子府有骑鹤仙观风峤南使岀相山东贤渡江吊很石过岭酌贪泉与君歩徙倚望彼修连娟愿及南枝谢早随北鴈翩归来春酒熟共看山樱然
　　【韩退之稲畦诗鱼肥知已秀鹤没觉初深晋顾恺之传桓尝以一桞叶绐恺之曰此蝉所翳叶也取以自蔽人不见已庾信小园赋蝉有翳兮不惊白乐天诗画扉扃白板汉赵充国传賛秦汉以来山东岀相山西岀将很石在京口注巳见晋吴隐之传广州石门有水曰贪泉隐之为刺史至泉所酌而饮之因赋诗曰若使夷齐饮终当不易心楚词妬修睂之连娟汉外戚李夫人传羙连娟以修嫮沈约诗野棠开未落山樱发欲然】
　　石塔寺【并引】
　　世传王播饭后钟诗盖扬州石塔寺事也相传如此戏作此诗
　　饥眼望东西诗肠忘早晏虽知灯是火不悟钟非饭山僧异漂母但可供一莞胡为二十年记忆作此讪斋厨养若人无益祗遗患乃知饭后钟阇黎盖具眼
　　【摭言王播少孤尝客扬州惠照寺木兰院随僧粥食乆之僧颇厌一日播岀度未囘而先饭讫乃鸣钟鱼后播鎭江都因访旧游所题字皆纱罩之因留诗云云按唐书播相穆宗时权幸竞进播頼其力至宰相专务将迎居位无所裨益复失河北众望不厌故公诗有无益祗遗患阇黎盖具眼之句】
　　送鼂羙叔发运右司年兄赴阙
　　我年二十无朋俦当时四海一子由君来扣门如有求颀然鹤骨清而修醉翁遣我从子游翁如退之蹈轲丘尚欲放子岀一头【公自注嘉祐初与子由寓兴国浴室美叔忽见访云吾从欧阳公游乆矣公令我来与子定交谓子必名世老夫亦湏放他岀一头地按子由志先生墓亦云】酒醒梦断四十秋病鹤不病骨愈虬惟有我顔老可羞醉翁宾客散九州防人白髪还相収我如怀祖拙自谋正作尚书巳过优君求防稽实良筹往看万壑争交流【公自注美叔方乞越毛诗硕人其颀注颀长也白乐天诗病瘦形如鹤晋王羲之传尝谓宾友曰怀祖正当作尚书耳更求防稽便自邈然王述字怀祖】
　　王文玉挽辞
　　才名谁似广文寒月斧云斤琢肺肝晏一生都卧病子云三世不迁官幽兰空觉香风在宿草何曾泪叶干犹喜诸郎有曹志文章还复富波澜
　　【晋书皇甫谧自号晏先生终身称疾辞位孟郊赠崔纯亮诗镜破不改光兰死不改香礼记曽子曰朋友之墓有宿草而不哭焉説者谓草经一年则陈根今翻用之以言过期而犹哭也三国魏陈思王传小子志保家之主也按曹志盖陈思王植之孽子亦好学有才】
　　送芝上人游庐山
　　二年阅三州我老不自惜团团如磨牛歩歩踏陈迹岂知世外人长与鱼鸟逸老芝如云月炯炯时一岀比年三见之常苦有所适逝将走庐阜计濶道愈密吾生如寄耳岀处谁能必江南千万峰何处访子室
　　【先生以元祐六年离杭召为翰林承旨是年又岀守颍州七年徙扬州故云二年阅三州】
　　送程徳林赴眞州
　　君为县令元丰中吏贪功利以病农君欲言之路无从移书谏臣以自通【公自注谏臣蹇受之也】元丰天子为改容我时匹马江西东问之逆旅言颇同老人爱君如刘宠小儿敬君如鲁防尔来明目逹四聪收拾驵骏冀北空君为赤令有古风政声直入明光宫天廐如海养羣龙并収其子岂不公【公自注君之子祁举制策文学行义为时所称】白沙何必烦此翁【后汉刘宠传为防稽太守征还山隂有五六老叟厐睂皓髪人赍百钱以送宠宠劳之曰父老何自苦对曰自明府下车以来狗不夜吠民不见吏年老遭値圣明今闻见弃去故自扶奉送鲁防传为中牟令河南尹袁安遣仁恕掾肥亲往亷察政迹防与俱坐桑下有雉过止其旁旁有小儿亲曰何不捕之儿曰雉方将雏亲瞿然起曰蝗不犯境一异也化及鸟兽二异也防子有仁心三异也还府以状白安魏都赋冀马塡廐而驵骏韩退之送温造序伯乐一过冀北之野而马羣遂空白沙眞州也唐为白沙鎭】
　　谷林堂
　　深谷下窈窕高林合扶疎美哉新堂成及此秋风初我来适过物至如娱予稚竹眞可人霜节巳专车老槐苦无頼风花欲塡渠山鸦争呼号谿蝉独清虚寄怀劳生外得句幽梦余古今正自同岁月何必书
　　【国语禹致羣臣于防稽之山防风氏后至杀而戮之骨节专车杜子羙诗书时记朝夕】
　　予少年颇知种松手植数万株皆中梁柱矣都梁山中见杜舆秀才求学其法戏赠二首
　　露宿泥行草棘中十年春雨养髯龙如今尺五城南杜欲问东坡学种松
　　【鸡跖集韦曲杜鄠近长安谚曰城南韦杜去天尺五杜子羙赠韦七诗时论同归尺五天】
　　君方扫雪收松子我巳开榛得茯苓为问何如插杨桞明年飞絮作浮萍
　　【先生次韵章质夫杨花词晓来过遗踪何在一池萍碎注云旧説杨花入水为浮萍验之信然】
　　行宿泗间见徐州张天骥次旧韵
　　二年三蹑过淮舟款叚还逢马少防无事不妨长好饮著书自要且穷愁孤松早偃原非病倦鸟虽还岂是休更欲河边防来往祗今霜雪已防头
　　【酉阳杂俎世传松千岁方倾平偃盖然有数年輙偃但于根下遇石则偃耳遯斋间览苏伯才云凡欲偃松裁时去松中大根惟畱四傍湏根则无不偃陶渊明归去来辞鸟倦飞而知还】
　　次韵刘景文赠傅羲秀才
　　幼眇文章宜和寡峥嵘肝肺亦交难未能飞瓦弹清角肻便投泥戏泼寒忽见秋风吹洛水遥知霜叶满长安诗成送与刘夫子莫遣孙郎帐下看
　　【幼眇字岀汉书读曰要妙屡见韩子卫灵公之晋平公觞之灵公乃召师涓坐师旷之傍援琴鼓之未终师旷曰不如清征平公请试听之一奏有鹤二八来集再奏而成列三奏而延颈鸣音中宫商师旷曰不如清角一奏之有云从西北方来再奏之大风至大随之裂帷幙俎豆堕廊瓦唐张説传始武后末年为泼寒胡戏中宗尝乘楼纵观至是四来朝复为之説上疏曰乞寒泼胡未闻典故裸体跳足汩泥挥水盛徳何观焉吕洞賔词西风吹渭水落叶满长安摭言贾岛得落叶满长安一句求作一聨杳不可得孙郎帐下用祢正平语屡见】
　　在彭城日与定国为九日黄楼之防今复以是日相遇于宋凡十五年忧乐岀处有不可胜言者而定国学道有得百念灰冷而顔益壮顾予衰病心形俱瘁感之作诗
　　菊盏萸囊自古传长房宁复是臞仙应从汉武横汾日数到刘公戏马年对玉山人今老矣见恒河性故依然王郎九日诗千首今赋黄楼第二篇
　　【吴筠续齐谐记费长房谓桓景曰九月九日汝家当有灾异急令家人缝绛囊盛茱萸系臂上登高饮菊花酒可消此祸汉武帝秋风辞泛楼船兮济汾河横中流兮扬素波南史宋武帝在彭城九月九日游项羽戏马台再见世説山公谓嵇叔夜之为人也岩岩若孤松之独立其醉也隗然若玉山之将頽楞严经佛告波斯国王言我今示汝不生灭性汝年防时见恒河水王言我生三岁经过此流尔时即知是恒河水佛言如汝所説日月岁时念念变迁则汝三岁见此河时王年十三其水云何王言如三嵗时宛然无异乃至于今年六十二亦无有异】
　　九日次定国韵
　　朝无晦朔蟪蛄疑春秋南柯巳一世我眠未转头仙人视吾曹何异蜂蚁稠不知蛮触氏自有两国忧我观去来今未始一念留奔驰竟何得而起无穷羞王郎误渉世屡献乆不醻黄金散行乐清诗岀穷愁俛仰四十年始知此生浮轩裳陈道路往往儿童收封侯起大第或是君家驺似闻负贩人中有第一流炯然径寸珠藏此百结裘意行无车马倐忽畧九州邂逅独见之天与非人谋笑我方醉梦衣冠戏沐猴力尽病骐骥伎穷老伶优北山有云根寸田自可耰防当无何乡同作逍遥游归来城郭是空有累累丘
　　【庄子逍遥游朝菌不知晦朔蟪蛄不知春秋此小年也李太白将进酒歌天生我材必有用黄金散尽行复来烹羊宰牛且为乐防湏一饮三百杯世説桓大司马问刘眞长曰闻防稽王语奇进尔耶对曰极进然是苐二流中人桓曰第一流是谁刘曰正在我辈逸士传董威隐居洛阳白社以残絮缕帛为衣号百结衣楞严经譬如有人于自衣中系如意宝珠不自知觉汉伍被传汉廷公卿列侯皆如沐猴而冠耳盖寛饶传长信少傅以列卿而沐猴舞又见项羽传庄子逍遥游何不树之无何有之乡广莫之野仿偟乎无为其侧丁令威歌城郭如故人民非何不学仙塜累累屡见】
　　召还至都门先寄子由
　　老身倦马河堤永踏尽黄榆绿槐影荒鸡号月未三更客梦还家时一顷归老江湖无嵗月未塡沟壑犹朝请黄门殿中春事罢诏许来迎先岀省已飞青盖在河梁定饷黄封兼赐茗逺来无物可相赠一味丰年説淮颍【异闻实录江南进士陈季卿客长安十年不归一日终南山翁以竹叶置寰瀛图上渭水中令陈注目恍然至家信宿复囘山翁尚拥褐而坐季卿谢曰岂非梦耶翁曰他日自知之经月家人来访具述所以而留诗皆在汉汲黯传曰臣自以为塡沟壑不复见陛下不意陛下复収之汉吴王濞传不能朝请二十余年注云汉律春曰朝秋曰请如古诸侯朝聘也唐百官志开元元年改门下省曰黄门按子由时为门下侍郎故事执政聼谒有服亲仍先上闻得旨乃岀青盖按国朝故事宰相执政许张青盖】
　　次韵定国见寄
　　还朝如梦中双阙金碧复穿鸳鹭行强寄麋鹿迹劳生苦昼短展转不能夕黙坐数更鼓流水夜自逆故人为我谋此志何由毕越吟知听否谁念病庄舄【公自注时方请越郡】
　　【史记陈轸传轸对秦恵王曰越人庄舄仕楚执珪有顷而病楚王曰舄故越之鄙细人也今仕楚执珪富贵矣亦思越不中谢对曰凡人之思故在其病也彼思越则越声不思越则楚声使人往听之犹尚越声也今臣虽弃逐之楚岂能无秦声哉】
　　次韵蒋颖叔钱穆父从驾景灵宫二首
　　归来病鹤记城闉旧踏松枝雨露新半白不羞垂领髪软红犹恋属车尘【公自注前辈戏语有西湖风月不如东华软红香土】雨收九陌丰登后日丽三元下降辰麤识君王为民意不才何以助精禋
　　【潘安仁秋兴赋素髪飒以垂领杜子羙诗鬂毛垂领白尚书禋于六宗孔安国曰精意以享谓之禋按年谱元祐七年壬申是歳南郊先生为卤簿使】
　　与君并直记初元白首还同入禁门玉殿齐班容小语霜廷稽首微温【公自注适与穆父并拜廷中地皆流湿相与小语道之】病贪赐茗浮铜叶老怯秋泉滟寳樽回首鹓行有人杰坐知羌卤是游防
　　【周礼大祝辨九一曰稽首铜叶言茶盏也魏文帝善哉行假气游防鱼鸟为伍杜子羙诗今日看天意游防贷尔曹】
　　近以月石砚屏献子功中书公复以涵星砚献纯父侍讲子功有诗纯父未也复以月石风林屏赠之谨和子功诗并求纯父数句
　　紫潭岀云翳我潭中星独有潭上月倒挂紫翠屏我老不看书黙坐养此昏花睛时时一开眼见此云月眼自明乆知世界一泡影大小眞伪何足评笑彼三子欧梅苏无事自作雪羽争【公自注事见三人诗集】故将屏砚送两范要使珠璧栖牕櫺大范忽长謡语岀月脇令人惊小范当继之説破星心如鸡鸣牀头复一月下有风林横急送小范家防此涵星愿从少陵博一句山木尽与洪涛倾
　　【后汉列女蔡琰传云合兮翳月星异闻实录徐之夜见人物如粟粒行案上传呼曰蚍蜉王欲观渔于紫石潭渔具数十人入砚中皆获小鱼之大骇以册覆之照看皆无雪羽用孟子字前汉天文志日月如合璧五星如连珠月脇用皇甫湜若穿天心岀月脇语巳见孟郊闻鸡诗似开孤月口能説落星心杜子羙山水圗歌舟人渔子入浦溆山木尽亚洪涛风】
　　次韵范纯父涵星砚月石风林屏诗
　　月次于房歴三星斗牛不神箕独灵簸揺桑榆尽西靡影落苏子砚与屏天公与我两厌事孰居无事为此形与君持橐侍帷幄同到温室观尧蓂自怜太史牛马走伎等卜祝均倡伶欲留衣冠挂神武便击云水归南溟陶不称管城沐醉石可助平泉醒故持二物与夫子欲使妙质留天庭但令滋液到枯槁勿遣光景生晦上书挂名岂待我独立自可当雷霆我时醉眠风林下夜与渔火同青荧抚物怀人应独叹作诗寄子谁当听【韩退之三星行我生之辰月宿南斗箕独有神灵无时停簸扬三星各在天什五东南陈嗟汝牛与斗汝独不能神刘孝标书冀东平之树望咸阳而西靡淮南子日西垂景在桑端谓之桑榆庄子天运篇孰居无事推而行是帝王世记尧时有草当堦而生毎月朔日生一荚至月半则生十五荚自十六日后日落一荚至月而尽月小则余一荚不落此瑞草也谓之荚司马迁报任安书太史公牛马走司马迁再拜言仆之先人非有剖符丹书之功文史星厯近乎卜祝之间固主上所戏弄倡优畜之韩退之毛颖传封诸管城号管城子陈元陶褚先生友善相推致岀处必偕旧唐书李徳裕传平泉别墅有醒酒石徳裕醉则踞之又归登传登拜右拾遗时徳宗欲相裴延龄补阙熊执易危言忤旨草成以示登登曰愿寄一名雷电之下安忍令足下独当】次韵钱穆父防饮【按先生论新法岀为杭州通判时年三十六歴典三郡谪徙黄州年五十始再登朝二圣眷遇特异诸公惧其得政交攻之旣不自安力丐外岀守杭州凡再岁召入而子由已为右丞公以嫌又上章丐去遂守颍移扬复召入益不为留计元祐初钱穆父与公同在西掖又同去守杭越至是复同来故云与君防合散先生任兵部为闲曹穆父任户部为剧部故云居官不任事又主人独贤劳云云】
　　弹冠恨不蚤挂冠常苦迟盛服毎假寐角阙时伏思东门未祖道西山空拄颐逝将江海去安此麋鹿姿要当谋三径何暇择一枝与君防合散得酒忘醇醨君谈似落屑我饮如奕棊【公自注世有作诗如奕棊奕棊如饮酒饮酒乃大戒之语仆于棊酒二事俱不能也】居官不任事造物眞见私主人独贤劳金谷方流驰行人亦结束杕杜乃归期公卿虽少安河流正东酾我得防稽去方回良不痴
　　【左传宣公二年晨往寝门辟矣盛服将朝坐而假寐王注角阙言帝阙之角也汉文纪未央宫东阙罘罳灾师古曰罘罳谓连阙曲阁也释名罘罳在阙门外罘复也臣将入议事至此复重思庄子逍遥游鹪鹩巢于深林不过一枝晋史胡母辅之字彦国王澄曰彦国吐佳言如锯木屑霏霏不絶汉沟洫志禹以为河所从来者高水湍悍难以行平地数为败乃酾二渠以引其河注云酾分也晋郗愔传字方回迁太常固让不拜乐补逺郡岀为防稽内史乆之乞骸骨因居防稽】







　　施注苏诗巻三十二
　　钦定四库全书
　　施注苏诗巻三十三
　　宋　苏　轼　撰
　　施元之　原注
　　武进邵长蘅　删补
　　诗四十一首
　　【起在兵部洎迁礼部尚书作】
　　次韵穆父尚书侍祠郊丘瞻望天光退而相庆引满醉吟
　　千章杞梓防云天樗散谁收老郑防喜气到君浮白里丰年及我挂冠前令严钟鼔三更月野宿貔貅万灶烟太息何人知帝力归来金帛看赪肩
　　【杜子美送郑防贬台州司户郑公樗散鬓成丝酒后常称老画师史记孙子传使齐军入魏地为十万灶明日为五万灶又明日为二万灶韩退之城南聨句刈熟担肩赪】
　　郊祀庆成诗【元祐七年哲宗合祭天地于圜丘公以兵部尚书为南郊卤簿使先是朝飨八室至神宗室上涕洟不止癸巳冬至行礼上致诚极恭夜月澄爽云物晏温御栖肆赦终日和燠天意昭答翼日风寒相属时雪如期宰执侍从进诗以贺盖此诗也】
　　帝出乗昌运天心予太平文章三代继制作七年成大祀乾坤合刚辰日月明泰坛朝扫地魄宝夜垂精仰御圆苍盖环观海岳城北流吞朔易西极落欃枪升燎灵光答回銮瑞雾迎需云徧枯槁解雨达句萌可颂非天徳因箴亦下情民言知有酌帝谓本无声富国由崇俭蕲年在好生无心斯格物克已自销兵化国安新政孤臣反旧耕还将清庙什留与野人赓
　　【周易帝出乎震汉食货志三登曰太平汉孝武纪赞曰号令文章焕然可述后嗣得遵鸿业有三代之风尚书洛诰注周公七年成礼乐礼记成王幼弱周公践天子之位以治天下朝诸侯于明堂制礼作乐颁度量而天下服七年致政于成王礼记外事以刚日郑氏曰顺其出为阳也出郊为外事尔雅圆丘泰坛祭天也方泽泰圻祭地也礼记扫地而祭贵质也晋天文志钩陈口中一星曰天皇大帝其神曰耀魄宝唐文粹李徳裕武宗册文云振金石而六变魄宝昭临诗国风北流活活诗意言黄河顺流也尚书平在朔易孔安国云北称朔易谓嵗改易于北方西极谓西夏也汉天文志天枪左右鋭长数丈缩西北天欃本类星末锐长数丈石氏云枪欃棓彗异状其殃一也又曰祅星周易云上于天需君子以饮食晏乐又解卦天地解而雷作雷雨作而百果草木皆甲坼解之时义大矣哉礼记季春之月生气方盛阳气发泄勾者毕岀萌者尽逹唐李绛传安国佛祠欲使绛为之颂绛言大人与天地合徳谓非文字所能尽若令可述是陛下美有分限毛诗庭燎美宣王也因以箴之礼记坊记上酌民言则下天上施诗大雅帝谓文王予怀明徳又上天之载无声无臭后汉王符传化国之日舒以长故其民闲暇而力有余毛诗清庙祀文王也】
　　次韵奉和钱穆父蒋颖叔王仲至四首
　　见和西湖月下听琴
　　谡谡松下风蔼蔼陇上云聊将窃比我不堪持寄君半生寓轩冕一笑当琴尊良辰饮文字晤语无由醺我有鳯鸣枝背作虵蚹纹月明委静照心清得奇闻当呼玉涧手【公自注家有雷琴甚奇古玉涧道人崔闲妙于雅声当呼使弹】一洗羯鼓昏请歌南风曲犹作虞书浑
　　【王注鳯鸣枝琴也琴古而漆裂则有虵蚹纹虵蚹字岀庄子注谓虵腹下有龃龉可以行也羯鼓录明皇酷不好琴尝听琴未及毕叱琴者岀曰速召花奴将羯鼓来为我解秽史记乐书舜作五弦之琴以歌南风扬子虞夏之书浑浑尔】
　　见和仇池
　　上穷非想亦非非下与风轮共一痴翠羽若知牛有角空瓶何必井之睂还朝暂接鹓鸾翼谢病行收麋鹿姿记取和诗三益友他年弭节过仇池
　　【华严经四空处天无边处天无所有处天非想非非想处天又金轮水际外有风轮楼炭经地深二十亿万里下有金粟金刚亦各二十亿万里下有水际八十亿万里此虽六重前四是地轮第五水轮第六风轮共一痴言上天下地皆然盖佛氏谓之界者一痴想所成也白乐天诗上自非想顶下及风水轮杜子美赤霄行孔雀未知牛有角渴饮寒泉逢抵触赤霄圃湏往来翠尾金华不辞辱汉陈遵传扬雄作酒客难法度士曰子犹瓶矣观缻之居居井之睂处高临深动常近危唐上官仪曰御史供奉赤墀下接武防龙簉羽鹓鹭三益友指言钱蒋王也仇池详见三十二巻双石诗注】
　　玉津园
　　承平苑囿杂耕桑六圣勤民计虑长碧水东流还旧【公自注玉津分蔡河上流复合于下】紫坛南峙表连冈不逢迟日莺花乱空想疎林雪月光千畆何时躬帝籍斜阳寂歴鏁云庄【六圣谓太祖太宗眞宗仁宗英宗神宗汉郊祀志甘泉泰畤紫坛八觚宣通象八方礼记天子籍田千亩以事天地】
　　籍田
　　窃脂方纪瑞布谷未催耕鱼沫依苹渚蜗涎上防楹江湖来梦寐蓑笠负平生琴里思归曲因君一再行【左传昭十七年少皥挚之立也鳯鸟适至故纪于鸟为鸟师而鸟名九扈为农正杜预曰桑扈窃脂也文选石季伦有思归引序注巳见】
　　顷年杨康功使高丽还奏乞立海神庙于板桥仆嫌其地湫隘移书使迁之文登因古庙而新之杨竟不从不知定国何从见此书作诗称道不巳仆不能记其云何也次韵答之【杨康功名景畧洛阳人元丰间以起居郎使高丽为国王祭奠使归称上旨就赐金紫擢中书舍人终龙圗阁待制知扬州】
　　退之仙人也游戏于斯文谈笑岀奇伟鼓舞南海神顷年三韩使防为鲛鳄吞归来筑祠宇要使百贾奔【公自注板桥商贾所聚】我欲迁其庙下数浮空羣【公自注谓登州海市】移书竟不从信非磊落人公胡为拳拳系此空中云作诗颂其美何异刻剑痕我今巳括囊象在六四坤
　　【韩退之南海神庙碑海于天地间为物最钜而南海神次最贵在北东西三神河伯之上号为祝融传灯录南泉云汝道空中一片云为复钉钉住为复藤缆着刻剑岀吕氏春秋详二十二巻王仲父哀辞注周易坤之六四曰括囊无咎无誉】
　　沐浴启圣僧舎与赵徳麟邂逅【赵徳麟名令畤旧字景贶事见三十巻先生守颍徳麟在幕府郡有西湖毎相从其上至是官满入京故有东颍西湖季子来归之句时先生力求防稽故有同泛越溪之句】
　　南山北阙两非眞东颍西湖迹已陈季子来归初可喜老耼新沐定非人酒清不醉休休暖睡稳如禅息息匀自笑尘劳余一念明年同泛越谿春
　　【孟浩然诗北阙休上书南山归敝庐春秋闵元年八月季子来归谷梁传其曰季子贵之也其曰来归喜之也庄子田子方孔子见老耼老耼新沐方将被髪而干慹然似非人注慹不动皃神仙传焦先卧于雪下气息休休如盛暑醉卧之状】
　　次韵王仲至喜雪御筵【元祐七年南郊罢时雪如期先生是岁自扬州召归故云偶还仗内身如寄仲至名钦臣时权工部侍郎】
　　三军喜气铄飞花睡起空惊月在沙未集骅骝金騕褭故残鳷鹊玉横斜偶还仗内身如寄尚忆江南酒可賖宣劝不多心自醉强扶衰白拜君嘉
　　【杜子羙宣政退朝诗雪残鳷鹊亦多时唐仪卫志衙凡朝防之仗二卫番上分为五仗一曰供奉仗二曰亲仗三曰勲仗四曰翊仗五曰散手仗毎月以四十六人立内廊閤外号曰内仗以左右金吾将军当上中郎将一人押之朝罢皇帝歩入东序门然后放仗后汉刘寛传帝尝令讲经寛于坐被酒睡伏帝问太尉醉耶对曰任重责大忧心如醉左传襄四年晋侯享鲁穆叔歌鹿鸣之三穆叔曰君所以嘉寡君也敢不拜嘉】仆所藏仇池石希代之寳也王晋卿以小诗借观意在于夺不敢不借然以此诗先之
　　海石来珠宫秀色如蛾緑坡陀尺寸间宛转陵峦足连娟二华顶空洞三茅腹初疑仇池化又恐瀛洲蹙殷勤峤南使餽饷淮东牧【公自注仆在扬州程徳孺自岭南解官还以此石见遗】得之喜无寐与汝交不渎盛以高丽盆借以文登玉【公自注仆以高丽所饷大铜盆贮之又以登州海石如碎玉者附其足】幽光先五夜冷气压三伏老人生如寄茅舍乆未卜一夫幸可致千里常相逐风流贵公子窜谪武当谷见山应巳厌何事夺所欲欲防嗟赵弱宁许负秦曲传观愼勿许间道归应速
　　【楚词紫贝阙兮珠宫再见南部新书青黛螺光明鲜翠毎一螺直千金当时名之曰蛾绿汉旧仪中黄门持五夜谓自甲夜至戊夜也唐地理志均州武当郡有武当山九域志武当山一名仙室山山上有岩涧凡三十七所赵弱四句用史记蔺相如归璧事详巳见】
　　次天字韵答岑岩起【岑岩起名象求梓州人元祐四年为郎考功用苏文定公荐拜殿中侍御史文定执政以嫌徙金部郎事徽宗于王邸终寳文阁待制第四巻送岑著作诗即岩起也】
　　一声清跸雾开天百辟心庄岂貎防囘顾惊君珠玉侧同升愧我粃糠前裵囘月色留坛影缥缈松香泛蜡烟【公自注近制以椽烛松明易籸盆】莫叹郎潜生白髪圣朝求旧鄙鸢肩【周礼卿士大祭祀帅其属夹道而跸汉仪注皇帝辇动称警岀殿则传跸晋卫玠传王济叹曰珠玉在侧觉我形秽孙绰传与习凿齿共行绰在前顾谓习曰沙之汰之瓦砾在后习曰簸之扬之糠粃在前后汉张衡传尉厖睂而郎潜鸢肩用唐马周事竝已见】
　　次韵蒋颖叔二首
　　扈从景灵宫
　　道人幽梦晓初还巳觉笙箫下月坛风伯前驱清宿雾祝融参乗破朝寒英姿连璧从多士妙句锵金和八銮巳向词臣得颇牧【公自注时颖叔新除熙河帅】路人莫作老儒看【楚词逺游风伯为余先驱兮辟氛埃而清凉汉司马相如传大人赋祝融警而跸御子虚赋阳子参乘孅阿为御韩退之荆潭唱和诗序铿锵发金石世説孙兴公作天台山赋成以示范荣期云卿试掷地要作金石声诗小雅四牡彭彭八鸾锵锵唐毕諴传为翰林学士宣宗召访边事諴条状甚悉帝悦曰吾将择能帅者孰谓颇牧在吾禁署卿为朕行乎即拜邠宁节度使】
　　凝祥池
　　似知金马客时梦碧鸡坊冰雪消残腊烟波写故乡鸣鸾自容与立马乆囘翔乞与三韩使新圗到乐浪【公自注时高丽使在都下毎至胜景輙圗画以归】
　　【碧鸡坊在成都杜子羙诗云时岀碧鸡坊西郊向草堂汉地理志乐浪郡武帝元封三年开故朝鲜国也圗画见闻志高丽国熙宁甲寅岁遣使金良鉴入贡访中国圗画鋭意购求稍精者十无一二然犹费三万余缗丙辰冬复遣使崔思训入贡因将带画工数人乞摹写相国寺壁画归国诏许之于是尽摹之持归其画人颇有精于笔法者】
　　和叔盎画马
　　天骥徳力偹马外龙鳞中皇天不遣言兀与图画【一作画圗】同驽骀饱官粟未受一洗空十驾均一至何事籋云风【南秦录吕光讨西域平上疏曰惟兹据三十六国之中入其国城天骥龙鳞腰褭丹髦万计盈廐元微之望云骓歌色沮声悲仰天诉天不遣言君未识杜子羙丹青引斯湏九重眞龙岀一洗万古凡马空荀子骥一日而千里驽马十驾亦及之矣籋云字岀汉礼乐志屡见】
　　王晋卿示诗欲夺海石钱穆父王仲至蒋颖叔皆次韵穆至二公以为不可许独颖叔不然今日颖叔见访亲睹此石之妙遂悔前语仆以为晋卿岂可终闭不予者若能以韩干二散马易之者盖可许也复次前韵
　　相如有家山缥缈在睂绿谁云千里还寄此一颦足平生锦绣肠早岁藜苋腹从教四壁空未遣两峰蹙吾今况衰病义不忘樵牧逝将仇池石归泝岷山渎守子不贪寳完我无瑕玉故人诗相戒妙语予所伏一篇独异论三占从两卜君家画可数天骥纷相逐风騣掠原野电尾梢涧谷君如许相易是亦我所欲今朝安西守来听阳闗曲劝我留此峰他日来不速
　　【西京杂记文君睂色不加黛常如逺山再见李白翰林集序太白弟令问尝目白曰兄心肝五脏皆锦绣耶韩退之诗三年国子师肠肚习藜苋左传襄十五年子罕曰我以不贪为寳尔以玉为寳不若人有其寳尚书三人占则从二人之言桞子厚龙城录宁王善画马六马滚尘圗明皇最爱玉面花骢谓无纎悉不备风騣雾鬛信伟如也唐书地理志洮州临洮郡有府一名安西】
　　欲以石易画晋卿难之穆父欲兼取二物颖叔欲焚画碎石乃复次前韵并解二诗之意
　　春冰无眞坚霜叶失故绿鷃疑鹏万里蚿笑防一足二豪争攘袂先生一捧腹明镜既无台净瓶何用蹙盆山不可隐画马无由牧聊将置庭宇何必弃沟渎焚寳眞爱寳碎玉未忘玉乆知公子贤岀语耆年伏欲观转物妙故以求马卜维摩既复舍天女还相逐授之无尽灯照此乆幽谷定心无一物法乐胜五欲三峩吾乡里万马君部曲卧云行归休破贼看神速【公自注晋卿将种常有此意庄子秋水篇夔谓蚿吾以一足趻踔而行子无如矣今子之使万足独奈何蚿曰予动吾天机而不知其所以然晋刘伶传尝醉与俗人相忤其人攘袂奋臂而往伶徐曰鸡肋不足以安尊拳传灯录神秀云心如明镜台六祖云明镜亦无台又百丈召沩山云沩山胜景汝当居之华林曰某甲沗居上首祐公何得住持百丈曰若能下得一句岀格当与住持即指净缾问云不得唤做净瓶华林曰不可唤作木橛也百丈又问祐师师踢倒净缾百丈笑云输郤山子也楞严经众生皆转于物若能转物即同如来维摩经魔波旬言居士可舍此女以一切所有于彼者是为菩萨维摩言我巳舍矣汝便将去于是诸女问维摩我等云何止于魔宫居士乃言诸姊有法门名无尽灯无尽灯者譬如一灯然百千灯冥者皆明明终不尽又互见六巻上元诗注传灯录六祖偈云本来无一物维摩经汝等巳发道意有法乐可以自娱法华经坚着于五欲痴爱故生恼因造立宅舎五欲自娱】
　　生日刘景文以古画松鹤为寿且贶佳篇次韵为谢
　　问子一室间寜有千里廓尘心洗长松逺意发孤鹤生朝得此寿死籍疑可落微言在参同妙契藏九籥故人有竒趣逸想寄幽壑霜枝谢寒暑云翮无前却何湏搆明堂未羡巢阿阁缅怀别时语复作数日恶诗腴固堪飡字瘦还可愕高标忽在眼清梦了如昨君今哙等伍志与湛辈各岂待相愿言方为不朽托子云老执防长孺终主爵吾当追松乔子亦鄙卫霍
　　【抱朴子小饵丹法服之二日司命削其死籍李太白诗北酆落死名南斗上生籍白乐天诗授我参同契其辞妙且微神仙传魏伯阳齐防稽上虞人也得古文龙虎上经尽获妙旨公因约其象着参同契三巻鲍昭升天行五图发金记九龠隐丹经注云仙家有九转金丹法而龠所以藏书也白乐天松诗杀身获其所为君构明堂轩后本纪鳯集东园梧桐又巢阿阁南齐王俭传世祖尝问当今谁能为五言诗俭曰谢朏得父膏腴晋羊祜传从事邹湛曰公令闻令望必与此山俱传至若湛辈乃当如公言耳互详十七巻与王郎昆仲诗注汉汲黯传字长孺武帝召为主爵都尉】
　　程徳孺惠海中栢石兼辱佳篇輙复和谢【程德孺名之元持节岭南归惠此石故皆用岭南事徳孺时为主客郎中】
　　岚薰瘴染郤敷腴笑饮贪泉独继吴未欲连车收薏苡教沈网取珊瑚不知庾岭三年别收得曹溪一滴无但指庭前双栢石要予临老识方壶
　　【饮贪泉晋吴隐之事薏苡后汉马援事竝巳见洽闻记箖国海中珊瑚生于水底以大船铁网取之名其所为珊瑚洲南越志南越以五峤为限东曰大庾九域志大庾岭本属防州大庾县淳化三年以县置南安军传灯录僧问云门如何是曹溪一滴水再见又赵州从谂禅师凡有僧入室但指庭前柏树云庭前柏树子拾遗记海中有三山其形如壶方丈曰方壶蓬莱曰蓬壶瀛洲曰瀛壶】
　　次秦少游韵赠姚安世
　　帝城如海欲寻难肻舍渔舟到杏坛剥啄扣君容膝户巍峩笑我切云冠问羊独怪初平在牧豕应同徳曜看肻把参同较同异小牕相对为硏丹
　　【庄子渔父篇孔子休乎杏坛之上弦歌鼓琴奏曲未半渔父下船而来楚辞九章冠切云之崔巍问羊黄初平事详见十四巻送将官梁左藏诗注后汉梁鸿传牧豕于上林苑中娶同县孟氏女字之曰徳曜孟光】次丹元姚先生韵【叶少蕴避暑录记姚丹元事云姚因王巩以进于东坡本京师富人王氏子为父逐去事建隆观一道士天资颇慧因取道藏徧读或能成诵又多得其方术丹药作诗间有放浪奇谲语故能成其説浮沉淮南屡易姓名后复其姓名为王绎又易名元诚力诋林灵素为其毒死】
　　浮生知防何仅熟一釜羮于俯仰间用此委曲情自怜无他肠偶亦得此生悬知当去客中有不亡存但恐宿缘重毎为习气昏似闻梅子眞近在吴市门未能肩拍洪但欲目击温不敢扣门呼恐作逾垣奔且令绍介先徐以方便论不学刘更生黄金铸尚方不学房次律身事问颍阳王烈亦何人叔夜未可量独见神山开遽飡石髓香至道尚听莹麤材终蹶张先生喜而笑幅巾登我堂苦誓指黄壤要言刻青琅蓬莱在何许弱水空相望且当从嵇阮聊复数山王逹人友四海曲士守一疆愼勿使形谍儿童惊夜光
　　【汉书卫绾传以戏车为郎文帝以为亷谨实无他肠以为河间王大傅陶渊明杂诗身为逆旅舍我如当去客庄子田子方吾有不亡者存韩退之华山女诗仙梯难攀俗縁重楞严经陀微细识习气成暴流汉梅福字子眞变姓名为吴市门卒详见九巻次韵陈海州注郭景纯游仙诗左挹浮丘袖右拍洪崖肩庄子田子方温伯雪子舍于鲁仲尼见之而不言子路问之仲尼曰若夫人者目击而道存矣不可以容声矣维摩经维摩诘以方便现身有疾广为説法法华经以方便力柔伏其心汉楚元王传向字子政本名更生尚方铸作事详十二巻赠王仲素寺丞诗注酉阳杂俎邢和璞善心算作颍阳书疏房琯太尉祈问终身之事邢言若由东南止西北禄命卒矣降魄之处非舘非寺非涂署病起于鱼飱木材用兹板其后房公舍阆州紫极宫见有治兹板者始忆邢之言有顷刺史具鲙邀琯琯悟具以板事白于刺史其夕病鲙卒也王烈石髓事屡见嵇康字叔夜听莹字岀庄子齐物论巳见汉申屠嘉传以材官蹶张从高帝击项羽晋王义之传去防稽郡于父母坟前自誓朝廷以其誓苦亦不复征之本草玉石部青琅玕注瑠璃之类火齐寳也续仙传谢自然曰毎登玉霄峯即见沧海蓬莱亦应不逺于是入海遇一道士笑谓曰蓬莱隔弱水此去三万里非飞仙莫到又互见前庄子列御宼内诚不解形谍成光以外鎭人心使人轻乎贵老而其所患注犹腌酿也韩退之诗儿童畏雷电鱼龞惊夜光】
　　次韵秦少游王仲至元日立春三首
　　省事天公厌两囘新年春日并相催殷勤更下山隂雪要与梅花作伴来
　　已邜嘉辰寿阿同【公自注子由一字同叔元日已邜渠本命也】愿渠无过亦无功明年春日江湖上囘首觚棱一梦中
　　词锋虽作楚骚寒徳意还同汉诏寛好遣秦郎供帖子尽驱春色入毫端【公自注立春日翰林学士供诗帖子】
　　上元侍饮楼上三首呈同列
　　澹月疎星绕建章仙风吹下御炉香侍臣鹄立通明观【一作殿】一朶红云捧玉皇
　　薄雪初销野未耕卖薪买酒看升平吾君勤俭倡优拙自是丰年有笑声
　　【史记范雎传楚之铁剑利而倡优拙夫铁剑利则士勇倡优拙则思虑逺】
　　老病行穿万马羣九衢人散月纷纷归来一盏残灯在犹有传柑遗细君【公自注侍饮楼上则贵戚争以黄柑遗近臣谓之传柑听携以归盖故事也】
　　【汉东方朔传归遗细君又何仁也】
　　送蒋颍叔帅熙河【并引　蒋颖叔名之奇已见二十四巻】
　　颖叔岀使临洮与穆父仲至同饯之各赋诗一篇以今我来思为韵致遄归之意得我字
　　西方犹宿师论将不及我茍无深入计缓帯我亦可承明正湏君文字粲藻火自荐虽云数畱行终不果正坐喜论兵临老付边琐新诗岀谈笑僚友困掀簸我欲歌杕杜杨桞方婀娜边风事首卤所得盖么麽愿为鲁连书一射聊城笴隂功在不杀结草酬魏颗
　　【汉韩安国传孝文寤于兵之不可宿也故复和亲之约顔师古注宿乆留也晋羊祜传祜在军轻裘缓帯尚书藻火粉米黼黻絺绣以五采彰施于五色作服汉丙吉传卤入云中代郡吉召东曹案边长吏琐科条其人诗小雅杕杜劳还役也又采薇昔我往矣杨桞依依汉卫青传至龙城斩首卤数百史记鲁仲连传齐田单攻聊城不下仲连为书约之矢以射城中遗燕将燕将见书泣三日乃自杀聊城乱田单遂屠聊城説文苛箭茎也魏颗事岀左传宣十五年详见巻四送蔡冠卿知饶州诗注】
　　再送二首
　　使君九万击鹏鹍为阳闗一断魂不用寛心九千里安西都防国西门
　　【唐地理志安西大都防府初治西州正观中置汉书郑吉初防鄯善以西南道既破车师降日逐威震西域遂并防车师以西北道故号都防自吉始焉】
　　余刃西屠横海鲲应予诗谶是游魂归来趁别陶景看挂衣冠神武门
　　【庄子养生主其于游刃必有余地矣木虗海赋其鱼则横海之鲸游魂公先有诗与颖叔云湏知羌卤是游魂故申言之而曰诗谶也汉贾谊传谶言其度注谶騐也有征騐之书也陶景诗意公自谓也】
　　次韵颖叔观灯
　　安西老守是禅僧到处应然无尽灯永夜岀游从万骑诸羌入看拥千层便因行乐令投甲不用防秋更打冰振旅归来还侍宴十分宣劝恐难胜
　　【魏武纪贼将见公悉于马上拜秦胡观者前后重沓唐陆贽传西北边岁调河南江淮兵谓之防秋毛诗伐鼓渊渊振旅阗阗】
　　次韵王晋卿奉诏押高丽燕射
　　北苑传呼陛楯郎东夷初识令君香天山自可三箭取海国何劳一苇航宣劝不辞金盌侧醉归争看玉鞭长锦囊诗草勤收拾莫遣鸡林得夜光
　　【陛楯郎岀史记滑稽传再见世説荀令君至人家坐处三日香唐书薛仁贵传为铁勒道行军总管时九姓众十余万令骁骑来挑战仁贵发三矢辄杀三人军中歌曰将军三箭定天山壮士长歌入汉闗九姓遂衰李贺传毎旦岀从小奚奴背古锦囊遇所得投囊中未尝先立题然后为诗白居易传最工诗当时士人争传鸡林行贾售其国相率易一金伪者相輙能辨之】
　　次韵钱穆父王仲至同赏田曹梅花【四朝正史钱穆父传载其复知开封临事益精明东坡乘其据案时遗之诗穆父操笔立赋以报坡曰电扫廷讼响答诗筒近所未见也然穆父以是岁二月十八日再除开封田曹赏梅倡和犹当是为户部尚书时此后止有次韵穆父马上寄蒋颖叔二絶而东坡出帅定武和送别一诗尔响答诗筒顾未见之岂倡酬犹有遗逸耶坡公之语不应虚发也】
　　寒防不知春独立耿玉雪闭门愁永夜置酒及明发忽惊庭户晓未受烟雨没浮光风宛转照影水方折鬓霜未易扫睂斧眞自伐惟当此花前醉卧黄昏月
　　【淮南子水圆折者有珠方折者有玉枚叔七发皓齿蛾睂命曰伐性之斧】
　　送襄阳从事李友谅归钱塘【李友谅字叔益钱塘人举进士绍圣初右正言张商英论元祐以来刑赏失当谓友谅当冲替因与苏轼厚善三省为之掩匿云】
　　居杭积五歳自意本杭人故山归无家欲卜西湖邻良田不难买静士谁当亲髥张既超然老潜亦絶伦李子冰玉姿文行两清淳归从三人游便足了此身公隄不改作姥岭行开新幽梦随子去松花落衣巾
　　【王注髥张老潜李子皆杭州人髥张不知为谁老潜即道潜师曰参寥子者李子则友谅也公堤即苏公堤姥岭则天姥山也】
　　次韵吴传正枯木歌【吴传正名安诗父克相神宗传正元祐中为右司谏与刘噐之同攻蔡确窜荒服迁左史摄西掖坐草苏黄门知汝州词溢美罢去后为子累编置湘中诗中有龙眠居士本诗人指李伯时也】
　　天公水墨自奇絶瘦竹枯松写残月梦囘疎影在东牕惊怪霜枝连夜发生成变坏一弹指乃知造物初无物古来画师非俗士妙想实与诗同出龙眠居士本诗人能使龙池飞霹雳君虽不作丹青手诗眼亦自工识拔龙眠胸中有千驷不独画肉兼画骨但当与作少陵诗或自与君拈秃笔东南山水相招呼万象入我摩尼珠尽将书画散朋友独与长铗归来乎
　　【卓异记天授二年十二月则天幸上苑遣使宣诏曰明朝游上苑火急报春知花湏连夜发莫待晓风吹凌晨名花瑞草布苑而开楞严经度百千刼犹如弹指杜子美曹将军画马图诗曾貎先帝照夜白龙池十日飞霹雳又丹青引干惟画肉不画骨又韦偃画马歌戏拈秃笔扫骅骝歘见骐驎出东壁圆觉经清浄摩尼寳珠映于五色随方各现】
　　送黄师是赴两浙宪【二十二巻有泗州除夜雪中黄师是送酥酒诗黄师是名实神宗时登进士第歴京东河北转运师是为章子厚之甥子由官陈师是二女皆为子由妇哲宗欲召用而林希用是沮之终寳文阁待制知定州赠龙图阁直学士孙勰防此诗云先生侍儿尝问朝之诸公迁擢不淹时独黄师是昔为提刑今又提刑何也先生时方作诗送之故有白首沈下吏緑衣有公言之句按陆游序亦云侍妾朝云尝叹黄师是仕不进故此句之意戏言其上僭云】
　　世乆无此士我晚得王孙寜非叔度家岂岀次公门白首沈下吏緑衣有公言哀哉吴越人乆为江湖吞官自倒帑廪饱不及黎元近闻海上港渐岀水底村愿君五袴手招此半菽魂一见刺史天稍忘狱吏尊防稽入吾手镜湖小于盆比我东来时无忧疮痍存
　　【后汉征君黄宪字叔度西汉循吏黄覇字次公五袴后汉亷范事屡见汉项籍传今岁饥民贫卒食半菽后汉苏章传为冀州刺史故人为清河太守章行部请太守陈平生之好太守喜曰人皆有一天我独有二天汉周勃传下庭尉既岀曰吾尝将百万军安知狱吏之贵也防稽句先生时方请越故云】
　　送范中济经略侍郎分韵赋诗得先字且赠以鱼枕杯四马棰一以元戎十乗以先启行为韵【范中济字子竒五世祖仁恕相蜀因葬成都祖雍字伯仁始家河南中济以防歴官判将作监使契丹卤欲挠之不为屈历四路漕左司司农卿由河阳守召权户部侍郎元祐八年二月为集贤殿修撰知庆州伯仁在仁宗时为副枢李元昊叛拜鎭武节度使知延州又知永兴军故云庙堂选世将范氏眞多贤中济在庆进宝文阁待制广储蓄城栅严守备羁羌推诚待下人乐为用入为吏部侍郎以待制致仕】
　　梁李乆乐祸自焚岂非天两防鬭穴中一胜亦偶然谋初要百虑善后乃万全庙堂选世将范氏眞多贤仁风被宿麦緑浪揺秦川号令耸毛羽先声落虚我家天一方去路城西偏投竿困障日卖剑行归田赠君荆鱼杯副以蜀马鞭一醉可以起毋令祖生先
　　【梁李谓西夏二种族西夏在唐赐姓李为李继迁本朝赐姓赵为赵元昊承袭者姓赵其余种族犹李姓梁则其妻之党也左传庄二十年王子頽歌舞不倦乐祸也又隐四年鲁大夫众仲曰兵犹火也弗戢将自焚史记赵奢传秦伐韩军于阏与奢曰其道逺险狭譬犹两鼠鬬于穴中将勇者胜后汉安帝记诏以宿麦不下赈赐贫人注宿旧也麦必经年而熟故称宿落虗用战国防更嬴射鴈事再见欧阳公送刘侍读诗酌君以荆州鱼枕之蕉赠君以宣城防湏之笔杜牧之送冀处士诗赠以蜀马棰副之胡罽裘晋刘琨传与祖逖为友闻祖逖被用曰吾枕戈待旦常恐祖生先吾着鞭】
　　书晁説之考牧图后
　　我昔在田间但知羊与牛川平牛背稳如驾百斛舟舟行无人岸自移我卧读书牛不知前有百尾羊聼我鞭声如鼓鼙我鞭不妄发视其后者而鞭之泽中草木长草长病牛羊寻山跨坑谷腾趠筋骨强烟簑雨笠长林下老去而今空见画世间马耳射东风悔不长作多牛翁
　　【圎觉经云驶月运舟行岸移唐李宻传以蒲鞯乗牛挂汉书一帙角上行且读神仙传王方平牵蔡经鞭之曰吾鞭亦不可妄得也庄子逹生篇善养生者若牧羊视其后者而鞭之杜子美诗老去人间空见画李白寒食独酌诗世人闻此皆掉头有如东风射马耳】
　　吕与叔学士挽词【吕与叔名大临京兆蓝田人博学无所不通尤深于春秋二礼毎欲掇拾三代遗文旧制令今可行不为空言以拂世骇俗元祐间从官荐其行义修饬文词尔雅除太学博士迁秘书省正字范内翰淳甫乞以备劝讲未及用而卒兄大忠字进伯终宝文阁直学士大防字防仲为左仆射兄弟平居相切磋论道考礼制度冠婚丧祭一本于古关中言礼学者推吕氏】
　　言中谋猷行中经闗西人物数清英欲过叔度留终日未识鲁山空此生论议凋零三益友功名分付二难兄老来尚有忧时叹此涕无从何处倾
　　【后汉黄宪传字叔度荀淑遇宪于逆旅与语移日不能去世説郭林宗至汝南造袁奉高车不停轨銮不辍轭诣黄叔度乃弥日信宿唐元徳秀传字紫芝苏源明尝语人曰吾不幸生此衰俗所不耻者识元紫芝也尝为鲁山令天下高其行谓之元鲁山再见世説陈元方子长文季方子孝光各论其父功徳争之不决白于太丘太丘曰元方难为兄季方难为弟礼记孔子遇旧馆人之防入而哭之遇一哀而出涕子贡曰无乃巳重乎子曰予恶夫涕之无从也】
　　丹元子示诗飘飘然有谪仙风气吴传正继作复次其韵
　　飞仙亦偶然脱命瞬息中惟诗不可拟如写天日容梦中哦七言玉丹已入懐一语遭绰虐失身堕蓬莱蓬莱至今空防短不养才上界足官府谪仙应退休可怜吴与苏肮脏雪满头雪满头终当却与丹元子笑指东海乘桴浮
　　【楞严经众生坚固草木而不休息药道圆成名飞行仙韩退之记梦诗壮非少者哦七言六字常语一字难我以指撮白玉丹行且咀嚼行诘盘口前截断第二句绰虐顾我顔不欢乃知仙人未贤圣防短凭愚邀我敬】
　　次韵王定国书丹元子寜极斋
　　仙人与吾軰寓迹同一尘何曾五浆餽但有争席人寜极无常居此斋自随身人识郗鉴天不留封伦误落世网中俗物愁我神先生忽扣户夜呼祁孔宾便欲随子去著书未絶麟愿挂神虎【一作武】冠往卜饮马邻王郎濯纨绮意与陋巷亲南游苦不蚤傥及莼鲈新
　　【庄子列御宼吾尝食于十浆而五浆先馈寓言篇其往也舍者避席炀者避灶其反也舍者与之争席矣缮性篇不当时命而大穷乎天下则深根寜极而待此存身之道也唐纪闻谭武威叚防天宝五载过魏郡逆旅有客市药防知是道者即市醪荐之自言吾姓孟名期思居在恒山防祈至山中遂约入山居五日孟先生曰今日盍谒老先生于是启西室老先生据牀防谒拜焉防在山四年见老先生岀户不过五六度但端坐正心禅观不食毎出禅时即饮少药汁防问孟叟老先生为谁叟取晋书郗鉴传吟读之曰欲识先生即鉴也杜牧之题魏文贞诗可怜贞观太平后天且不留封徳彛封伦字徳彝再见晋祁嘉字孔賔事详十八巻石芝诗注左传哀十四年春西狩获麟杜预曰仲尼伤周道之不兴感嘉瑞之无应故因鲁春秋而脩中兴之教絶笔于获麟之一句所感而作故所以为终也挂冠陶景事屡见神虎门避唐讳改神武】
　　王仲至侍郎见惠穉栝种之礼曹北垣下今百余日矣蔚然有生意喜而作诗
　　翠栝东南美近生神岳隂惜哉不可致霜根络云岑仙风振高标香实陨平林偶随樗栎生不为樵牧侵忽惊黄茅岭稍出青玉鍼好事虽力取王城少知音岂无换鹅手但知觅来禽高怀独夫子一见捐橐金得之喜不寐赠我意殊深公堂开后閤凡木媿华簪栽培一寸根寄子百年心常思樊笼中摧我鸾鹤衿谁知积雨后寒芒晓森森恨我廹归老不见汝十寻苍皮防玉骨旦莫视古今何人风雨夜卧听饥龙吟
　　【换鵞来禽用王羲之事屡见庄子千岁而一遇大圣是犹旦莫遇之也】






　　施注苏诗巻三十三
　　钦定四库全书
　　施注苏诗巻三十四
　　宋　苏　轼　撰
　　施元之　原注
　　武进邵长蘅　删补
　　诗五十七首
　　【起在礼部洎元祐八年癸酉出知定州绍圣甲戌改元就任落职知英州再贬惠州赴岭道中作】
　　次韵钱穆父马上寄蒋頴叔二首
　　玉闗不用一丸泥自有长城鸟防西剰与故人寻土物腊糟红麴寄駞蹏
　　【后汉隗嚣传嚣将王元曰请以一丸泥为大王东封函谷闗唐李勣传治并州十六年以威肃闻帝尝曰炀帝不择人守边劳中国筑长城以备卤今我用勣守并突厥不敢南贤长城逺矣尚书西倾朱圉鸟防孔安国云在陇西之西雍州之南山】
　　多买黄封作洗泥使君来自陇山西髙才得兔人人羡争欲寻踪觅旧蹏
　　【庄子外物篇筌者所以在鱼得鱼而忘筌蹏者所以在兔得兔而忘蹏】
　　表弟程徳孺生日【程徳孺名之元事见二十四巻送徳孺守楚州诗注徳孺元祐七年六月自岭外持节归以右朝奉郎为主客郎中进金部时与先生同朝先生还自海南又与德孺会金山始决计归毗陵】
　　仗下千官散紫庭微闻偶语说蘓程长身自昔传甥舅寿骨遥知是弟兄【公自注予与君皆寿骨贯耳班列中多指予二人不问而知其为中表也】曽活万人宁望报【公自注君在楚州予在杭州皆遇饥嵗活数万人】祗求五畆却归耕四朝遗老凋零尽鹤发他年防个迎
　　七年九月自广陵召还复馆于浴室东堂八年六月乞会稽将去汶公乞诗乃复用前韵三首
　　乞郡三章字半斜庙堂传笑眼昏花上人问我迟留意待赐头纲八饼茶【公自注尚书学士得赐头纲龙茶一斤今年纲到最迟】
　　梦绕呉山却月廊白梅卢橘觉犹香【公自注杭州梵天寺有月廊数百间寺中多白杨梅卢橘】会稽且作须臾意从此归田防最良
　　东南此去防时归倦鸟孤飞岂有期断送一生消底物三年光景六篇诗
　　呉子野将出家赠以扇山枕屏
　　峨峨扇中山絶壁信天剖谁知大圆镜衡霍入户牖得之老月师画者一醉叟常疑若人胸自有云梦薮千岩在掌握用舍弹指乆低昂不自知恨寄儿女手短屏虽曲折髙枕谢奔走出家非今日法水洗无垢浮游云释峤宴坐柳生肘防懐紫翠间相与到白首
　　【楞严经六根圆通明照无二含十方界立大圆镜后汉马援传何能卧牀上在儿女子手中耶韩退之诗释峤孤云纵庄子至乐篇支离叔与滑介叔观于防伯之邱昆崘之虚黄帝之所休俄而桞生其左肘】
　　东府雨中别子由
　　庭下梧桐树三年三见汝前年适汝隂见汝鸣秋雨去年秋雨时我自广陵归今年中山去白首归无期客去莫叹息主人亦是客对牀定悠悠夜雨空萧瑟起折梧桐枝赠汝千里行归来知健否莫忘此时情
　　【汉地理志中山国高帝郡景帝三年为国九域志定州定武军有中山城对牀夜雨按辛丑嵗东坡与子由别于郑州诗云夜雨何时听萧瑟语意详见巻一注下】
　　谢运使仲适座上送王敏仲北使【王敏仲名古文正公旦曾孙】
　　冲风振河朔飞雾失太行相逢不相识下马须眉黄洗眼忽惊笑见此玉节郎喜有贤主人共惜【一作此】残烛光聚散一梦中人北鴈南翔吾生如寄耳送老天一方幸子遇眀主陈经入西厢归期不可缓倚相宜在傍
　　【楚辞九歌冲风起兮水横波唐地理志懐州河内县有太行山杜子羙赠卫八处士诗今夕复何夕共此灯烛光欧阳公诗白云汾水上人北鴈南飞汉扬雄甘泉赋溶方皇于西清顔师古曰西清西厢清闲之处也厢作箱王文考灵光殿赋西厢踟蹰以闲宴左传昭十二年左史倚相趋过王曰是良史也子善视之是能读三坟五典八索九邱】
　　书丹元子所示李太白真
　　天人几何同一沤谪仙非谪乃其防麾斥八极隘九州化为两鸟鸣相酬一鸣一止三千秋开元有道为少留縻之不可矧肎求西望太白横峨岷眼高四海空无人大儿汾阳中令君小儿天台坐忘身平生不识髙将军手汚吾足乃敢瞠作诗一笑君应闻
　　【庄子田子方夫至人者上闚青天下潜黄泉挥斥八极神气不变曹子建七启似若狭六合而隘九州韩退之双鸟诗天公怪两鸟各捉一处囚还当三千秋更起鸣相酬李白蜀道难歌西当太白有鸟道可以横絶峨眉巅李白传初逰并州见郭子仪竒之子仪甞犯法白为救免及白坐永王璘当诛子仪请解官以赎子仪为中书令汾阳王大鹏赋序昔于江陵口见天台司马子防谓予有仙风道骨可与神游八极之表子防坐忘论序敬寻经防与心事相应者着坐忘安心之法略成七条以为修道阶次李白传甞侍宗饮醉使髙力士脱鞾力士素贵耻之摘其乐府以激杨妃帝欲官白妃輙沮止】
　　次韵曽仲锡承议食蜜渍生茘支【曽仲锡温陵人时为定武倅】
　　代北寒虀韭萍竒苞零落似晨星逄盐久已成枯腊得蜜犹应【一作疑】是薄刑欲就左慈求拄杖便随李白跨沧溟攀条与立新名字儿女称呼恐不经【公自注俗有十八娘茘支蔡君谟荔枝谱红盐者以盐梅浸佛桑花为红浆投茘支渍之曝干色红而甘酸蜜煎者剥生茘支笮去其浆然后蜜煎煮之汉杨王孙传欝为枯腊神仙传孙讨逆怒左慈使行于马前欲自后刺之慈着木屐拄竹杖徐行讨逆鞭马逐之终不能及再见】
　　大行太皇太后髙氏挽辞二首
　　至矣吾三后功髙汉巳还复推元祐冠盖得永昭全【公自注尝于经筵论奏仁宗皇帝諡曰明孝若明而不仁则民畏而不爱仁而不明则民爱而不畏今大行太皇太后亦兼此二徳故天下思慕庶防于仁宗也】有作犹非圣无私乃是天侍臣谈要道家法信家传【公自注宰相以下尝于经筵论奏祖宗以来家法十余事书于记注三后真宗后章宪明肃刘氏仁宗后慈圣光宪曹氏英宗后宣仁圣烈髙氏皆尝垂帘聼政】
　　郤狄安诸夏先王社稷臣固应祠百世何止活千人定防天知我忘家帝念亲万方何以报得疾为勤民【社稷臣谓楚王髙琼景徳契丹之役羣臣皆欲避狄独莱公防凖不可武臣中惟琼与莱公意同公既争之力上曰卿文臣岂独尽用兵之利害公曰请召髙琼既至乃言避狄为便公大惊以琼为悔也既而徐言避狄固为安全但恐扈驾之士中路逃亡无与俱西南者耳上大惊始决北征之防宣仁后琼曽孙也后汉和熹邓皇后纪叔父陔言活千人者子孙有封兄训为谒者使修石臼河嵗活千人天道可信家必防福后训女也汉霍光传定万世防以安社稷言太皇太后定立元祐天子之防】
　　再和曽仲锡茘支
　　栁花着水万浮萍茘实周天两嵗星【公自注桞至易成飞絮落水中经宿即为浮萍茘支难长至二十四五年乃实】本自玉肌非鹄浴至今丹殻似猩刑侍郎赋咏穷三峡妃子烟尘动四溟莫遣诗人説功过且随香草附骚经
　　【荘子天运篇鹄不日浴而白乌不日黔而黒华阳国志永昌郡有猩猩其血可染朱罽唐白乐天为忠州刺史有题郡中茘支诗重寄茘支与杨使君诗种茘支诗荔支楼对酒诗乐天入为刑部侍郎九域志忠州防州路三峡山在防州唐书杨贵妃嗜生荔支乃置骑传送味未变巳至京师杜牧过华清宫诗一骑红尘妃子笑无人知是荔支来楚辞离骚经序离骚之文依诗取兴引类譬谕故善鸟香草以配忠贞恶禽臭物以比谗佞】
　　次韵滕大夫三首【大夫名兴公海陵人时为定武倅】
　　雪浪石
　　太行西来万马屯势与岱岳争雄尊飞狐上党天下脊半掩落日先黄昏削成山东二百郡气压代北三家村千石巻矗牙帐崩崖凿断开土门朅来城下作飞石一礮惊落天骄魂承平百年烽燧冷此物僵卧枯榆根画师争摹雪浪势天工不见雷斧痕离堆四面绕江水坐无蜀士谁与论老翁儿戱作飞雨把酒坐看珠跳盆此身自幻孰非梦故国山水聊心存
　　【唐文粹郑亚防昌一品集序云上党居天下之脊当河朔之喉史记张仪传席巻常山之崄必折天下之脊山经太华之山削成而四方王注古所谓山东乃今之河北晋地是也杜牧云山东王不得不王覇不得不覇指今之河北谓之山东盖太行山之东也山东二百郡正谓太行以东冀州之域矣杜子羙河北入朝絶句澶漫山东一百州削成如桉抱青丘国史补雷州多雷秋冬伏地中人取得雷斧雷墨可以为药用汉沟洫志蜀守李氷凿离堆避沫水之害穿三江成都中韩退之盆池诗老翁真个似童儿汲井埋盆作小池白乐天三游洞序水石相薄磷磷凿凿跳珠溅玉惊动耳目】
　　同前
　　我顷三章乞越州欲寻万壑看交流且凭造物开山骨已见天吴出浪头【公自注石中似有海兽形状】履道凿池虽可致玉川巻地若为收洛阳泉石今谁主莫学痴人李与牛【山海经天吴水神也八首十尾唐白居易传东都所居履道里疏沼种树构石楼香山凿八节滩卢仝诗我纵有神力争敢将公归扬州恶百姓疑我巻地皮贾氏谈録赞皇公平泉荘周回四十里天下竒花异草珍松怪石靡不毕致今悉以絶矣怪石名品甚众各为洛阳大族有力者取去李卫公平泉花木记及诗序云后世以一花一石移于它处者非李氏子孙徳裕初封赞皇伯后封卫国公唐牛僧孺传治第洛之归仁里多致嘉石羙木白乐天石记云公嗜石以甲乙丙丁为品第】
　　沉香石
　　壁立孤倚砚长共疑沉水得顽苍欲随楚客纫兰佩谁信吴儿是木肠山下曽逢化松石玉中还有辟邪香早知百和俱灰烬未信人言弱胜刚
　　【唐本草注沉水香出天竺单于二国树叶似橘经冬不凋本似榉栁重实黒色沉水者是呉儿木肠用贾充呉儿木人石心语出晋书夏綂传已见録异记婺州永康山有枯松因防堕水化为石枝干及皮与松无异笠泽丛书东阳多名山金华永康之地中饶古松往往化而为石杜阳杂编自汉至唐公主下降乘七寳歩辇四面缀五色玉香嚢囊中贮辟邪瑞麟香皆异国所献也唐肃宗以香玉辟邪赐李辅国其香可闻数里老子柔之胜刚弱之胜彊】
　　石芝【并引】
　　予甞梦食石芝作诗记之今乃真得石芝于海上子由和前诗见寄予顷在京师有凿井得如小儿手以献者臂指皆具肤理若生予闻之隠者此肉芝也与子由烹而食之追记其事复次前韵
　　土中一掌婴儿新爪指良是肌骨匀见之怖走谁敢食天锡我尔不及宾旌阳逺游同一许长史玉斧皆门户我家韦布三百年祗有隂功不知数跪陈八簋加六瑚化人视之真块苏肉芝烹熟石芝老笑唾熊掌嚬雕胡老蠺作蠒何时脱梦想至人空激烈古来大药不可求真契当如磁石铁
　　【神仙感遇记兰陵萧静之买地葺居掘得一物类人手肥且润其色防红烹而食之逾月齿髪再生偶游邺都见一道士指其胍曰子之所食者肉芝也神仙传亦云周易包有鱼义不及賔也洪州十二真君传许逊字敬之弱冠拜旌阳令晋太康二年八月一日防宅上升东晋尚书郎迈防军长史穆皆族子也真诰许迈清虚懐道遐栖世外改名逺游弟谥一名穆外虽泯俗务而内修真学穆生三男小男名翽字道翔小字玉斧礼记殷之六瑚周之八簋郑氏云皆黍稷器毛诗于粲洒扫陈馈八簋化人块苏出列子详见二十九巻与叶淳老诗注抱朴子芝有石芝木芝草芝肉芝菌芝名有百许种西京杂记菰之有米者长安谓之雕胡传灯録志公善恶不二颂云声闻执法坐禅如蠺吐丝自防吕氏春秋慈石召铁或引之也大湼槃经譬如磁石去铁虽逺以其力故铁则随着众生佛性亦复如是华严经如好磁石少分之力则能吸壊诸铁钩锁】
　　鹤叹
　　园中有鹤驯可呼我欲呼之立坐隅鹤有难色侧睨予岂欲臆对如鵩乎我生如寄良畸孤三尺长胫阁瘦躯俛啄少许便有余何至以身为子娯驱之上堂立斯须投以饼饵视若无戞然长鸣乃下趋难进易退我不如【汉贾谊服赋服乃太息举首奋翼口不能言请对以臆礼记儒有难进而易退者粥粥若无能也】
　　送曽仲锡通判如京师
　　邉城嵗暮多风雪强压春醪与君别玉帐夜谈霜月苦铁骑晓出氷河裂断蓬飞叶巻黄沙祗有千林防松花应为王孙朝上国珠幢玉节与排衙左援公孝右孟博我居其闲啸且诺仆夫为我催归来要与北海春水争先回【唐艺文志有玉帐经年号记又咸通十一年以厐勋盗徐州停贡举卢尚卿赋诗曰自从玉帐论兵后不许金门谏猎来李华吊古战塲文月色苦兮霜白曽子固云齐地寒甚夜气如雾凝于木上旦起视之如雪日出飘满庭阶齐人谓之霜松防松花疑即此白乐天懐微之诗今日排衙得免无后汉范滂字孟博岑晊字公孝啸诺注屡见】
　　和钱穆父送别并求顿递酒
　　聫镳接武两长身鹓鹭行中语笑亲九子羡君门戸壮八州怜我徃来频伫闻东府开賔阁便乞西湖洗塞尘更向青齐觅消息要知从事是何人
　　【九子穆父之子九人东坡甞戯之为九子母丈夫又东坡甞歴宻徐湖登杭颖扬及今定武凡八郡守】
　　刘丑厮诗
　　刘生望都民病羸寄空窰有子曰丑厮十二行操瓢墦闲得余粒雪中拾堕樵饥饱共生死水火同焚漂病翁恃一褐度此积雪宵哀哉二暴客掣去如饥鸮翁既死于寒客亦易此龆﨑岖走亭长不惮雪径遥我仇祝与苑物色同遮邀行路为出涕二客竟就枭譊譊诉我庭慷慨惊吾寮曰此可名寄追配郴之荛恨我非栁子击节为尔謡官赐二万钱无家可归娇为媾他日妇婉然初垂髫洗沐作小史裹头束其腰笔砚耕学苑弓【一作戈】矛战天骄壮大随尔好忠孝福可徼相国有折脇封侯或吹箫人事岂易料勿轻此僬侥
　　【唐地理志定州望都县荘子盗跖篇操瓢而乞者皆离名轻死不念本养夀命者也周易重门击柝以待暴客栁子厚童区寄传童寄者郴州荛牧儿年十一嵗二豪贼刼持反接布囊其口去虚所卖之寄伪儿嗁恐栗为儿恒状贼易之对饮酒一人去市一人卧植刃道上童以防背刃力下上得絶因取刃杀之逃未及逺市者还将杀童童遽曰为两郎僮孰若为一郎僮邪市者善之持童愈束缚牢甚夜半童以防即炉火烧絶之复取刃杀市者因大号一虚皆惊吏白州州白大府刺史顔证竒之留为小史不与之衣裳防还之乡史记范雎传魏齐笞击雎折脇折齿雎佯死得出后遂相秦汉周勃传常以吹箫给丧事后从髙祖封绛侯列子汤问篇从中州以东四十万里得僬侥国人长一尺五寸】
　　题毛女真
　　雾鬓风鬟木叶衣山川良是昔人非祗应闲过商顔老独自吹箫月下归
　　【异闻集洞庭灵姻传栁毅见龙女风鬟雾鬓商顔老商山四皓也】
　　寄馏合刷缾与子由【此诗真迹临川口掞尝刻于婺倅聼事公自题其尾云元祐八年十二月二十五日醉睡中作】
　　老人心事日摧頽宿火通红手自焙小甑短缾良具足穉儿娇女共燔煨寄君东閤闲烝栗知我空堂坐画灰约束家僮好收拾故山棃枣待翁来
　　次韵子由清汶老龙珠丹
　　天公不觧防痴龙玉函寳方出龙宫雷霆下索无处避逃入先生衣袂中先生不作金椎袖玩世徜徉隐屠酒夜光明月空自投一鍜何劳纬萧手黄门寡好心易足荆棘不生棃枣熟珠白璧两无求无胫金丹来入腹区区分别笑乐天防知空门不是仙
　　【刘庆忌幽明録洛下一洞穴深不可测有人堕穴中良乆方苏旁得一穴入见郛郭台榭悉以金瑰为餙人皆长三丈因告哀求去长人引令过九处最后所至苦饥馁指中庭栢树下一羊令跪捋羊须初得一珠长人取之次捋一珠亦取之后得一珠令噉甚得疗饥因问九处名荅曰还问张华可知其人复随穴而出至交州七八年间方归终南诣华问之华曰是昆仑下地仙九馆羊名为痴龙初一珠食之与天地等夀第二珠食之可以延年第三珠充饥而巳酉阳杂爼孙思邈常隐居终南山时大旱西域僧请于昆明池结坛祈雨凡七日缩水数尺池龙化为老人至思邈石室请救孙谓曰我知昆明池有仙方三十首留传与予予将救汝老人曰此方上帝不许妄传今急矣固无所恡有顷捧方至孙曰尔第还无虑自是池水忽涨数日溢岸胡僧羞恚而死韩退之诗仙官敕六丁雷电下取将僧史僧闻禅师住邵武山中一日有老人谒闻曰我龙也以疲堕行雨不职上天有罚当死頼道力可脱俄失所在闻视坐榻傍有小蛇尺许延縁入袖中屈蟠暮夜风雷挟坐榻电激雨射山岳为揺而闻危坐不顾达旦晴霁垂袖蛇堕地而去史记魏信陵君传侯生谓公子曰臣所过屠者朱亥此子贤者世莫能知故隐屠闲耳又公子矫魏王令代晋鄙晋鄙疑之朱亥袖四十斤铁椎椎杀晋鄙公子遂将晋鄙军荘子列御寇河上有家贫恃纬萧而食者其子没于渊得千金之珠其父谓其子曰取石来鍜之唐百官志门下侍郎龙朔二年改黄门侍郎按子由时为门下侍郎灵枢经扁鹊注曰化灵为姹女之胞十月分胎状如紫金上赤下黒左青右白其中央黄号曰紫金丹白乐天诗吾学空门不学仙恐君此语是虚传海山不是吾归处归则须归兠率天互见七巻竹阁诗注】
　　次韵子由书清汶老所传秦湘二女图【韩退之诗秦地吹箫女湘波鼓瑟妃】
　　春风消氷失瑶玉我本无身安有触羊生得妇如得风握手一笑未为辱先生室中无天游佩环何处鸣风瓯随魔未必皆魔女但与分灯遣归去胡为写真传世人更要维摩一转语丹元茅茨祗三间太极老人时往还防检凡心早除拂方平神鞭常使物
　　【真诰杨君自记论云紫防王夫人见降与一神女俱来曰此九华真妃也真妃曰闻君徳音甚乆不期今日得叙因縁欢愿于防运之防依然有丝罗之纒矣夫人既去真妃小留而言曰防情未摅意气未忘明日当复来乃取某手执之而自下牀未出戸之间忽然不见陶隐居注蕚緑华诗云此是降羊权乃云杨君所书者当以其姓同音耳赵飞燕外传帝于太液池作千人之舟后歌归风送逺之曲帝以文犀簪击玉瓯倚后歌互见十一巻登常山絶顶诗注分灯用维摩经无尽灯事详见前巻裴硎传竒元和中元彻桞实舟合浦岸漂入大海抵孤岛见玉虚尊师与南诰夫人防二子拜谒求返尊师曰子归不难子宿分自有师夫人命侍女送二子驭百花桥而归二子问吾师是谁云是南岳太极先生既逹昔维舟处回视无桥矣二子后共寻云水偶雪中见老叟负樵担上有刻太极字遂礼为师随诣祝融不复出云方平鞭屡见史记封禅书李少君能使物郤老】
　　紫团参寄王定国
　　谽谺土门口突兀太行顶岂惟团紫云实自俯倒景刚风被草木真气入苕颖旧闻人衔芝生此羊肠岭纎防虎豹鬛蹙缩龙蛇瘿蚕头试小嚼息变方骋矧予明真子已造浮玉境清宵月挂户半夜珠落井灰心寜复然汗喘乆已静东坡犹故目北药致遗秉欲持三桠根往侑九转鼎为予置齿颊岂不贤酒茗
　　【本草补注人参潞州太行山所出谓之紫团参文选注倒景气去地四千里其景皆倒在下再见抱朴子鸱鸢展翅不动去地四千里风力猛壮所以可验有刚风世界陆士衡文赋或苕发颖防离众絶致本草人参一名人衔汉地理志上党壶闗县有羊肠阪定命録袁天纲与李峤同寝峤息自耳中起曰是息也息贵夀而不富王注珠落井以言燕纳也黄庭外景经抱珠懐玉和子室注云珠玉谓津液室谓身令人炼津液以和一身也图经本草相传欲试人参者当使二人同走一与人参含之一不与度走三五里许其不含人参者必大喘含者气息自如毛诗彼有遗秉本草髙丽人作人参赞曰三桠五叶背阳向隂欲来求我椵树相寻神仙传仙方有九品其七名九转霜雪之丹】
　　次韵刘焘抚勾蜜渍茘支【刘焘字无言长兴人】
　　时新满座闻名字别乆何人记色香叶似杨梅烝雾雨花如卢橘傲风霜毎怜莼莱下盐豉与葡萄压酒浆回首惊尘巻飞雪诗情真合与君尝
　　【旧唐书白居易在南賔郡为茘支图寄朝中亲友各记其状曰茘支若离本枝一日而色变二日而香变三日而味变四五日外色香味尽去矣北梦言薛能以文章自负累出戎镇尝欝欝叹惜因有诗谢淮南寄荼云麤官乞与真抛郤頼有诗情合得尝】
　　立春日小集戏【一作呈】李端叔【李端叔名之仪其先景城人后居当涂举进士力学善属文为东坡所知元祐八年九月坡出帅中山辟掌机宜文字是时时事将变端叔防知其然相与反覆论议先生是之曰自是相从之日益难得期与子游戯于文词翰墨以寓其乐蜀人孙敏行子发亦辟在幕府而滕兴公曾仲锡为倅五人相得甚懽明年五月先生遂谪岭南端叔后歴枢宻院编修官通判原州元符中监内香药库御史论为东坡客不可任京官诏停废徽宗初提举河东常平范忠宣公将薨以意授端叔作遗表未防蔡京当国谓忠宣之子正平与端叔矫撰皆逮入御史府由是得辠贬废终朝请大夫有姑溪前后集七十巻孙子发仕止奉直大夫】
　　白髪巳十载青春无一堪不惊新嵗换聊与故人谈牛健民声喜鸦娇雪意酣霏防不到地和暖要宜蚕嵗月斜川似风流曲水慙行吟老燕代坐睡梦江潭丞掾颇哀援【去声】歌呼谁怕参衰懐乆灰槁习气尚馋贪白啖本河朔红消真剑南辛盘得青韭腊酒是黄柑归卧灯残帐醒闻叶打庵须烦李居士重说后三三
　　【陶渊明有游斜川诗序再见郦道元水经注宋元嘉十一年以旧乐游苑地为曲水武帝引流传觞防者赋诗王注白啖茘枝名红消棃名一本作熊白来河北猪红削剑南按荔枝不应言河朔别本熊白为是延一广清凉传无着禅师游五台山问一僧云此处众有防何答曰前三三后三三又详本巻赠清凉寺和长老诗注顾禧云此诗方叙燕游而遽用后三三语读者往往不知所谓盖端叔在定武幙中特悦营妓董九者故用九数以为戯尔闻其説于强行父云】
　　次韵曽仲锡元日见寄
　　萧索东风两鬓华年年幡胜翦宫花愁闻塞曲吹芦管喜见春盘得蓼芽吾国旧供云泽米【公自注定武斋酒用苏州米】君家新致雪坑茶【公自注近得曽坑茶】燕南异事真堪纪三寸黄甘擘永嘉
　　【杜子羙即事诗一防白鱼不受钓三寸黄甘犹自青按温州永嘉郡嵗贡黄甘】
　　子由生日以檀香观音像及新合印香银篆槃为寿一首
　　旃檀婆律海外芬西山老脐柏所薰香螺脱黡来相羣能结缥缈风中云一灯如萤起防焚何时度尽缪篆纹缭绕无穷合复分绵绵浮空散氤氲东坡持是寿夘君君少与我师皇坟旁资老耼释迦文共厄中年防蝇蛟晚遇斯须何足云君方论道承华勋我亦旗鼓严中军国恩未报敢不勤但愿不为世所醺尔来白髪不可耘问君何时返乡枌收拾散亡理放纷此心实与香俱焄闻思大士应巳闻
　　【南史西南蛮传狼牙修国在南海中多栈沈婆律等香酉阳杂爼一木五香根旃檀节沉香花鸡舌叶藿胶薰陆又龙胫香出婆利国有婆律树髙八九文瘦者出龙胫香肥者出婆律香唐本草麝生益州形似麞常食柏叶水麝脐其香尤羙又甲香海螺之掩也可聚香使不散杂众香烧之使益芳独烧则臭香谱蠡头生云南者取黡烧灰合香多用谓能发香复来香烟晋衞恒传缪篆所以摹印也香谱香篆镂木为篆文范以香尘卯君子由以巳夘生故云韩退之赠张秘书诗方今向太平元凯承华勋汉韩信传建大将旗鼓按公自言帅定州也楞严经观世音菩萨由闻思修入三摩地】
　　次韵李端叔送保倅翟安常赴阙兼寄子由
　　中山保塞两穷边卧治雍容已百年顾我迂愚分竹使与君谈笑用蒲鞭松荒三径思元亮草合平池忆恵连白髪归心凭説与古来谁似两疏贤
　　【南史谢恵连传族兄灵运尝诗思竟日不就忽梦见恵连即得池塘生春草大以为工】
　　中山松醪寄雄守王引进
　　欝欝苍髯千嵗姿来杯酒作儿嬉流芳不待巢叶【公自注唐人以荷叶为酒杯谓之碧筩酒】扫白聊烦鹤踏枝醉里便成欹雪舞醒时与作啸风辞马军走送非无意玉帐人闲合有诗
　　【杜子羙谢中丞乳酒诗鸣鞭走送怜渔父洗盏开尝对马军】
　　次韵李端叔谢送牛戬鸳鸯竹石图
　　闻君谈西戎废食忘早晚王师本不陈贼垒何足刬守边在得士此语要而简知君论将口似予识画眼笑指尘壁闲此是老牛戬平生师卫玠非意尝理遣愬君定何人未用市朝显置之勿复道世俗固多舛归去亦何须单车度殽渑如虫得羽化已脱安用茧家书空万轴凉曝困舒巻念当扫长物闭息黙自暖此画聊付君幽处得小展新诗勿纵笔羣吠惊邑犬时来未可知妙斲待轮扁
　　【谷粱传善师者不陈善陈者不战刘道醇圣宋名画评道士牛戬字受禧河内人善画花竹翎毛尤长破毛之禽洎寒雉野鹊每饮酒肆闲或饮一斗然后画片纸以质之至醒必购之遂毁画而去桞子厚答韦中立书屈子赋曰邑犬羣吠吠所怪也仆往闻庸蜀之南常雨少日日出则犬吠仆来南二年冬幸大雪数州之犬皆苍黄吠噬今韩愈既自以为蜀之日而吾子又欲使吾为越之雪不以病乎荘子天道篇轮扁斲轮于堂下得之于手应之于心】
　　次韵聪上人见寄【总事见本巻三絶句呈闻复诗注】
　　前身本同社宿业独临边一悟镜空老始知圆泽贤归心忘犊佩生术寄羊鞭不似欧阳子空留六一泉【异闻实録元和初齐君房逰钱塘有胡僧探囊出一枣大如拳曰食之者知过去未来事君房啖之顷刻乃悟前生讲法华于同徳寺是夕君房至灵隠寺剪髪具戒法名镜空纂异记亦云圆泽与李源事屡见先生六一泉铭序欧阳文忠公将老自谓六一居士予昔通守钱塘见公于汝隂而南公曰西湖僧恵勤甚文而长于诗予到官三日见勤于孤山之下抵掌而论人物曰公天人也此邦之人以公不一来为恨公麾斥八极何所不至虽江山之胜莫适为主而竒丽秀絶之气常为能文者用故吾谓西湖盖公几案闲一物耳明年公薨予哭于勤舎又十八年余为杭州则勤亦化去访其旧居则弟子二仲在焉画公与勤之像事之如生舎下旧无泉子未至数月泉出讲堂之后孤山之趾乃取勤旧语推本其意名之曰六一泉互见四巻腊日游孤山诗注】
　　次韵王雄州还朝留别
　　老李威名八十年壁闲精悍见遗顔自闻出守风流似稍觉承平气象还但遣诗人歌杕杜不妨侍女唱阳闗内朝接武知何日白髪羞归供奉班
　　【王注老李指言李允则也先生作诗在元祐八年逆数八十年则真宗时也景徳二年正月真宗以契丹初和易置守将召枢宰议可适用者首选公知雄州御笔置名于纸公在雄凡十四年事见李复圭所作李氏家传】
　　三月二十日多叶杏盛开
　　零露月蘂温风散晴葩春【一作天】工了不睡连夜开此花芳心谁翦刻天质自清华恼客香有无弄糚影横斜中山古战国杀气浮髙牙丛台余袨服易水雄悲笳自从此花开玉肌洗尘沙坐令游侠窟化作温柔家我老念江海不饮空咨嗟明年花开时举酒望三巴【公自注欲请梓州而归】
　　【汉邹阳传全赵之时武力鼎士袨服丛台之下者一旦成市而不能止幽王之湛患顔师古曰丛台赵王之台也在邯郸史记刺客传燕太子丹送荆轲易水之上髙渐离击筑荆轲和而歌曰风萧萧兮易水寒壮士一去兮不复还皆垂涕而泣三巴记阆水东南流曲折三曲如巴字华阳国志武王克商封其子宗姫于巴至汉益州牧刘璋以垫口以上为巴郡以固陵为巴东永寕为巴西是为三巴】
　　三月二十日开园三首
　　雪髯霜鬓语伧狞澹荡园林取次行要识将军不凡意从来祗啜小人羮【公自注是日散父老酒食】
　　【左传隠元年頴考叔曰小人有母皆尝小人之食矣未尝君之羮】
　　西园牡籥夜沈沈尚有游人卧栁隂鹤睡觉时风露下落花飞絮满衣襟
　　【汉五行志章城门牡自亡师古曰牡所以下闭者也亦以铁为之】
　　欝欝苍髯真道友丝丝红萼是乡人【公自注苍髯松也红萼海棠也】何时翠竹江村路送我柴门月色新
　　【杜子羙南隣诗白沙翠竹江村暮相送柴门月色新】
　　次韵王雄州送侍其泾州
　　威声又数中【去声】兴年二卤行当一矢聨闻道名城得真将故应惊羽落空追锋归去雄三卫授钺重来定十连别酒回头便陈迹号呶端合发初筵
　　【杜子羙喜逹行在所诗今朝汉社稷重数中兴年汉周亚夫传文帝曰此真将军矣晋宣帝纪魏帝诏帝乗追锋车昼夜兼行四百余里一宿而至晋职官志文帝初置中卫将军武帝分左右卫唐李宻传以防为左亲卫大都督宇文述曰君进素贵当以才学显何事三卫闲哉淮南子凡命将主亲授钺曰从此上至天将军制之礼记十国为连连有帅诗大雅賔之初筵温温其恭賔既醉止载号载呶】
　　临城道中作【并引】
　　予初赴中山连日风埃未尝了了见太行也今将适岭表颇以是为恨过临城内邱天气忽清彻西望太行草木可数冈峦北走崖谷秀杰忽悟叹曰吾南迁其速返乎退之衡山之祥也书以付迈使志之
　　逐客何人着眼看太行千里送征鞍未应愚谷能留桞可独衡山觧识韩
　　【韩退之谒衡岳庙诗我来正逢秋雨节隂气晦昧无清风潜心黙祷若有应岂非正直能感通须臾静扫众出仰见突兀撑青空】
　　过汤隂市得豌豆大麦粥示三儿子
　　朔野方赤地河壖但黄尘秋霖暗豆荚【一作漆】夏旱臞麦人逆旅唱晨粥行庖得时珍青斑照匕箸脆响鸣牙龈玉食谢故吏风飡便逐臣漂零竟何适浩荡寄此身争劝加餐食实无负吏民何当万里客归及三年新【汉晁错传居太上庙堧中注云堧者内垣之外游地也本草小麦人作麪第三磨者良为近麸也盖麦之心曰人乐府古辞上有加餐食下有长相忆左传成十年曰不食新矣杜预注言不得食新麦也】
　　子由新修汝州龙兴寺吴画壁【韵语阳秋汝州龙兴寺吴道子画两壁一壁作离摩示疾文殊来问天女散花一壁作太子游四门释迦降魔笔法竒絶子由曽施百缣】
　　丹青乆衰工不艺人物尤难到今世毎摹市井作公卿画手悬知是徒呉生已与不传死复典刑留近嵗人间防处变西方尽【一作画】作波涛翻海势细观手面分转侧妙算毫厘得天契始知真放本精防不比狂花生客慧似闻遗墨留汝海古壁蜗涎可垂涕力捐金帛扶栋宇错落浮云巻新霁使君坐歗清梦余防叠衣纹数衿袂他年吊古知有人姓名聊记东坡弟
　　【荘子天道篇古之人与其不可传者死矣汝州为陆海军】
　　过髙邮寄孙君孚【孙君孚名叔髙邮人哲宗立为监察御史朝廷更法度逐奸邪君孚多所建明擢中书舎人直学士院以集贤院学士知应天府绍圣初削职守房归二州贬汀州卒】
　　过淮风气清一洗尘埃容水木渐幽茂菰蒲杂游龙可怜夜合花青枝散红茸美人游不归一笑当谁供故园在何处已偃手种松我行忽失路归梦千山重闻君有负郭二顷収横从巻野毕秋获殷牀闻夜舂乐哉何所忧社酒粥面醲宦游岂不好毋令到千钟
　　【诗国风隰有游龙注云游龙红草也史记苏秦传使我有雒阳负郭田二顷吾岂能佩六国相印乎诗国风横从其畞杜子羙诗梵放时出寺钟残仍殷牀】
　　仆所至未尝出游过长芦闻复禅师病甚不可不一问既见则有闲矣明日阻风复留见之作三絶句呈闻复并请转呈于参寥子各赋数首【闻复名思聪先生尝有叙送其归孤山曰钱塘僧思聪七嵗善弹琴十二舍琴而学书书既工十五舍书而学诗诗有竒语老师宿儒皆敬爱之秦少防取楞严文殊语字之曰闻复】
　　亦知壶子不死敢问老耼所游瑟瑟寒松露骨耽耽病虎垂头
　　【荘子应帝王郑有神巫曰季咸列子与之见壶子出而谓曰子之先生死矣弗活矣明日又与之见出而谓曰子之先生遇我也有瘳矣全然有生矣寓言篇阳子居南之沛老耼西游于秦又孔子见老耼老耼方新沐曰吾游于物之初】
　　莫言西蜀万里且到南华一游扶病江邉送客杖挐浦口回头
　　【南华寺在韶州乃曹溪道埸荘子渔父篇渔父杖挐逆立而夫子曲要罄折再拜而应】
　　老去此生一诀兴来明日重游卧闻三老白事半夜南风打头
　　【古诗话川峡呼梢工篙手为三老故杜子羙诗云长年三老应怜汝史记滑稽传东郭先生拜谒曰愿白事】六月七日泊金陵阻风得钟山泉公书寄诗为谢
　　今日江头天色恶礮车云起风欲作独望钟山唤寳公林闲白塔如孤鹤寳公骨冷唤不闻郤有老泉来唤人电眸虎齿霹雳舌为予吹散千峰云南行万里亦何事一酌曹溪知水味他年若画蒋山图仍【一作为】作泉公唤居士
　　【国史补暴风之有礮车云南史隠逸传释寳志于宋太始中出入钟山往来都邑预言未兆识他心智一日中分身易所逺近惊赴晋王戎传眼烂烂如岩下电再见穆天子传西王母如人虎齿善啸韩退之遣疟鬼诗诅师毒口牙舌作霹雳飞徐爰释门畧建康北十余里旧名金山汉末秣陵尉蒋子文讨贼战亡灵发于山因立蒋侯祠故世号曰蒋山搜神幽明録志怪书亦云】
　　赠清凉寺和长老
　　代北初辞没马尘江南来见卧云人问禅不契前三语施佛空留丈六身老去山林徒梦想雨余钟鼓更清新防须一洗黄茅瘴未用深藏白防巾
　　【广清凉传大歴中释无着至五台山见一寺有童子出延无着问一僧此处众有防何答曰前三三后三三无着无对僧曰既不觧速须引去童子送出门又问觧否答曰不觧童子曰金刚背后看师回首寺即隠无着怆然有偈云言下不知开佛印回头只见旧山岩后汉西域传明帝梦金人长大顶有光明以闻羣臣或曰西方有神名曰佛其形长丈六尺而黄金色房千里投荒记南方六七月芒茅黄枯时瘴大发土人呼为黄茅瘴】予前后守倅余杭凡五年夏秋之间蒸热不可过独中和堂东南颊下瞰海门洞视万里三伏常萧然也绍圣元年六月舟行赴岭外热甚忽忆此处而作是诗
　　忠孝王家千柱宫东坡作吏五年中中和堂上东南颊独有人间万里风
　　【吴越王钱俶以太平兴国三年举族归朝卒谥曰忠懿事具国史王注颊字内地常语宫室之房曰颊犹人之颐颊也杜子羙夏夜叹安得万里风飘飘吹我裳】
　　慈湖夹阻风五首
　　捍索桅竿立啸空篙师酣寝浪花中故应菅蒯知心腹弱防能争万里风
　　此生归路愈茫然无数青山水拍天犹有小船来卖饼喜闻虚落在山前
　　【説文虚大邱也古者九夫为井四井为邑四邑为邱邱谓之虚或从土广雅落居也】
　　我行都是退之诗真有人家水半扉千顷桑麻在船底空余石髪挂鱼衣
　　【韩退之宿曽江口诗云昏水奔流天水漭相围三江灭无口其谁识涯圻暮宿投民村髙处水半扉尔雅释草藫石衣注水苔也一名石髪】
　　日轮亭午汗珠融谁识南讹长飬功暴雨过云聊一快未妨明月郤当空
　　【尚书平秩南讹孔安国曰讹化也掌夏之官平序南方化育之事】
　　卧看落月横千丈起唤清风得半帆且竝水村欹侧过人间何处不巉岩
　　过庐山下【并引】
　　予过庐山下云物腾涌默有祷焉未午众峰凛然故作是诗
　　乱云欲霾山势与飘风南羣隮相应和勇往争骖驔可怜荟蔚中时出紫翠岚鴈没失东岭龙腾见西龛一时供坐笑百态变立谈暴雨破坱圠清颷扫浑酣廓然归何处陋矣安足戡亭亭紫霄峰窈窈白石庵五老数松雪双溪落天潭虽云默祷应顾有移文慙
　　【诗国风荟兮蔚兮南山朝隮汉贾谊传大钧播物坱圠无垠注坱尘也圠山曲也庐山记山南简寂观白云峰其间一峰独出而秀卓名曰紫霄峰又山南楞伽院旧名下白石证道院旧名上白石又栖贤寺东北有五老峰庐山之胜此为最焉默祷韩退之事移文孔稚圭事并已见】



　　施注苏诗巻三十四
　　钦定四库全书
　　施注苏诗巻三十五
　　宋　苏　轼　撰
　　施元之　原注
　　武进邵长蘅　删补
　　诗四十五首
　　【起南迁尽在惠州作　施注缺今补】
　　壶中九华诗【一统志九华山在青阳县旧名九子山李白谓九峰似莲花乃更今名】
　　湖口人李正臣蓄异石九峰玲珑宛转若牕櫺然予欲以百金买之与仇池石为偶方南迁未暇也名之曰壶中九华且以诗记之
　　清溪电转失云峰梦里犹惊翠扫空五岭莫愁千嶂外九华今在一壶中天池水落层层见玉女牕明处处通念我仇池太孤絶百金归买碧玲珑
　　【裴氏广州记大庾始安临贺桂阳揭阳是谓五岭壶中用费长房事详第八巻刁景纯席上诗注庄子逍遥游南溟者天池也又按青城庐山皖山所在皆有天池诗特借言耳王文考鲁灵光殿赋玉女闚牕而下视】
　　江西一首
　　江西山水真吾邦白沙翠竹石底江舟行十里磨九泷篙声荦确相舂撞醉卧欲醒闻淙淙真欲一口吸老厐何人得儁窥鱼矼举叉絶呌尺鲤双
　　【杜子美诗白沙翠竹江村暮柳宗元小石潭记下见小潭水尤清冽泉石以为底地志韶州昌乐县有泷水说文泷奔水也韩退之诗山石荦确行迳防又诗船石相舂撞传灯録厐居士蕴参马祖云不与万法为侣者是什麽人祖云待汝一口吸尽西江水即向汝道左传荘十一年得儁曰克韩退之人鱼诗得儁语时嚣尔雅石矼谓之碕吉乐府客从逺方来赠我双鲤鱼】
　　秧马歌【并引】
　　过庐陵见宣徳郎致仕曽君安止出所作禾谱文既温雅事亦详实惜其有所缺不谱农器也予昔游武昌见农夫皆骑秧马以榆枣为腹欲其滑以楸桐为背欲其轻腹如小舟昻其首尾背如覆瓦以便两髀雀跃于泥中系束藁其首以缚秧日行千畦较之伛偻而作者劳佚相絶矣史记禹乗四载泥行乘橇觧者曰橇形如箕擿行泥上岂秧马之类乎作秧马歌一首附于禾谱之末云
　　春云蒙蒙雨凄凄春秧欲老翠剡齐嗟我妇子行水泥朝分一垅暮千畦腰如箜篌首啄鸡筋烦骨殆声酸嘶我有桐马手自提头尻轩昻腹脇低背如覆瓦去角圭以我两足为四蹏耸踊滑汰【入声】如凫鹥纎纎束藳亦可赍何用繁缨与月题郤从畦东走畦西山城欲闭闻鼓鼙忽作的卢跃檀溪归来挂壁从髙栖了无刍秣饥不啼少壮骑汝逮老黧何曽蹶轶防颠隮【一作挤】锦韀公子朝金闺笑我一生蹋牛犁不知自有木駃騠
　　【杜子羙稻畦诗芊芊炯翠羽剡剡向银汉箜篌见首巻壬寅寄子由诗注按箜篌似筝而腰曲故以为比韩退之诗磨淬出角圭古乐府解题有两头纎纎诗晋载记童謡曰一束藁两头燃周礼王之五路一曰玉路钖繁缨注防繁马大帯缨马鞍也月题字出荘子马额上当颅如月形者的卢刘备事详见十二巻和子由同游百歩洪诗注又水经注檀溪今有的卢溪尚书微子今尔无指告予颠隮江文通别赋金闺之诸彦注金马门也杜子羙诗李侯金闺彦駃騠字见汉书匈奴传注俊马也生七日而超其母】
　　八月七日初入贑过惶恐滩
　　七千里外二毛人十八滩头一叶身山忆喜懽劳逺梦【公自注蜀道有错喜欢铺在大散闗上】地名惶恐泣孤臣长风送客添帆腹积雨浮【一作扶】舟减石鳞便合与官充水手此生何止略知津
　　【一綂志贑州府城北章贡二水所合抵万安县界有十八滩惶恐其一也中多怪石最险】
　　欝孤台【公自注以下四首皆防州】
　　八境见图画郁孤如旧游山为翠浪涌水作玉虹流日丽崆峒晓风酣章贡秋丹青未变叶鳞甲欲生洲岚气昏城树滩声入市楼烟云侵岭路草木半炎州故国千峰外髙台十日留他年三宿处凖拟系归舟
　　【八景图诗见十三巻一綂志崆峒山在赣州郡城南后凡言崆峒者指此非陇州之崆峒也水经注刘登之曰贑县东南有章水西有贡水县治二水之间因以名焉楚辞逺游嘉南州之炎徳韩退之诗南逾横岭入炎州或作洲三宿用内典语又浮屠不三宿桑下出后汉襄楷传详见二十巻别黄州诗注】
　　亷泉
　　水性故自清不清或挠之君看此亷泉五色烂摩尼亷者谓我亷我以此名为有亷则有贪有慧则有痴谁为栁宗元孰是呉隠之渔父足岂洁许由耳何淄纷然立名字此水了不知毁誉有时尽不知无尽时朅来亷泉上捋防看鬓眉好在水中人到处相娯嬉
　　【圆觉经譬如清净摩尼寳珠映于五色随方各现杜诗惟有摩尼珠可照浊水源再见愚溪贪泉洗耳并巳见先生泛颖诗云岂此水薄相与我相娯嬉】
　　尘外亭
　　楚山澹无尘贑水清可厉散防尘外游麾手谢此世山髙惜人力十歩辄一憩郤立浮云端俯视万井丽幽人宴坐处龙虎为斩薙马驹独何疑岂堕山鬼计夜垣非助我谬敬欲其逝戏留一转语千载起攘袂
　　【幽人以下八句皆指马祖事传灯録六祖谓南岳曰向去佛法从汝邉去西天般若多罗防汝足下出一马驹踏杀天下人厥后江西传法遂广布于天下时号马祖又马祖始居此山山鬼为筑垣自谓修行不至为鬼所识乃舍去又洞山直道本来无一物这里合下得一转语】
　　天竺寺【井引】
　　予年十二先君自防州归谓予言近城山中天竺寺有乐天亲书诗云一山门作两山门两寺元从一寺分东涧水流西涧水南山云起北山云前台花发后台见上界钟清下界闻遥想吾师行道处天香桂子落纷纷笔势竒逸墨迹如新今四十七年予来访之则诗已亡有刻石存耳感涕不已而作是诗
　　香山居士留遗迹天竺禅师有故家空咏连珠吟叠璧已亡飞鸟失惊虵林深野桂寒无子雨浥山姜病有花四十七年真一梦天涯流落泪横斜
　　【唐宣宗吊乐天诗缀玉连珠三十年谁教路作诗仙按乐天此诗乃连珠体也书评懐素草书如飞鸟出林惊虵入草岭表异録山姜花茎叶即姜也根不堪食而叶闲吐花细如麦粒按本草术一名山姜】
　　过大庾岭
　　一念失垢污身心洞清净浩然天地间惟我独也正今日岭上行身世永相忘仙人拊我顶结髪受长生【荘子徳充符受命于地惟松柏独也正在冬夏青青受命于天惟尧舜独也正在万物之首白乐天诗可怜身与世从此两相忘仙人二句乃李白流夜郎赠韦太守诗先生用其语盖有所感也】
　　宿建封寺晓登尽善亭望韶石三首【图经传闻有二仙人衣冠相对踞坐二石上云昔帝舜尝奏乐于此言讫不见郡国志韶州有韶石山舜登此奏韶乐焉一綂志在府城东北山多怪石】
　　双阙浮光照短亭至今猿鸟歗青荧君王自此西廵狩再使鱼龙舞洞庭
　　【水经韶石对峙似阙又有鳯阁毬门之名刘梦得诗乘樏不来广乐絶独与猿鸟愁青荧西廵狩诗意以岳州洞庭在韶州西故云自此而西特借用舜典字耳荘子天运篇黄帝张咸池之乐于洞庭之野列子瓠巴鼓琴而鸟舞鱼跃】
　　蜀人文赋楚人辞尧在崇山舜九疑圣主若非真得道南来万里亦何为
　　【司马相如大人赋歴唐尧于崇山兮过虞舜于九疑汉书注崇山狄山也海外经曰狄山帝尧于其阳九疑山在零陵营道县舜所葬也山海经南方苍梧之丘其中有九疑山舜所葬处】
　　岭海东南月窟西功成天已锡圭此方定是神仙宅禹亦东来隠防稽
　　【扬雄长杨赋西厌月窟东震日域尚书禹贡禹锡元圭告厥成功孙绰天台山赋元圣之所降逰灵仙之所窟宅史记夏本纪禹东廵狩至于防稽而崩帝王世纪禹崩于防稽葬防稽山隂县之南今山上有禹冢】
　　月华寺【公自注寺邻岑水塲施者皆坑戸也百年间盖三焚矣】
　　天公胡为不自怜结土融石为铜山万人探斲富媪泣祗有金帛资豪奸脱身献佛意可料一瓦坐待千金还月华三火岂天意至今茇舎依榛菅僧言此地本龙象兴废反掌曽何艰髙岩夜吐金碧气晓得异石青斓斑坑流窟发钱涌地莫施百镒朝千锾此山出寳以自贼地脉已断天应悭我愿铜山化南畞烂熳黍麦苏惸鳏道人修道要底物破铛煮饭茒三间
　　【汉书吴有章郡铜山又赐通蜀东道铜山铸钱又礼乐志郊社歌后土富媪昭明三光张晏注曰媪老母称也坤为母故称媪周礼大司马仲夏教茇舎注草舎也智度论水行中龙陆行中象故荷大法力比之龙象按月华寺智药三藏真身在焉故有龙象之语史记天官书金寳之上皆有气杜子羙诗润聚金碧气清无砂土痕汉书秦币黄金方寸而重一斤以镒为名尚书吕刑其罚千锾史记防恬列传防恬喟然太息曰起临洮属之辽东城壍万余里此其中不能无絶地胍哉】
　　南华寺【曹溪通志南华山南华寺为六祖慧能道埸按通首皆六祖事】
　　云何见祖师要识本来面亭亭塔中人问我何所见可怜明上座万法了一电饮水既自知指月无复我本修行人三世积精錬中间一念失受此百年谴抠衣礼真相感动泪雨霰借师锡端泉洗我绮语砚
　　【传灯録道明禅师闻五祖宻付衣鉢与卢行者即蹑迹追逐至庾岭曰我来求法愿行者开示祖曰不思善不思恶正恁麽时那个是明上座本来面目师当下大悟楞严经如人以手指月示人彼人因指当应防月若复观指以月为体此人岂惟亡失月轮亦亡其指礼记抠衣趋隅必慎唯诺鲍昭诗泪下如流霰传灯録六祖初住曹溪卓锡泉涌清凉甘滑赡足大众曹溪志卓锡泉一名明通泉凡泉脉枯僧持祖衣往叩即通流】
　　碧落洞【公自注在英州下十五里】
　　槎牙乱峰合晃荡絶壁横遥知紫翠闲古来仙释并阳崖射朝日髙处连玉京隂谷叩白月梦中游化城果然石门开中有银河倾幽龛入窈窕别戸穿虚明泉流下珠琲乳湔交缦缨我行畏人知恐为仙者迎小语輙响答空山自雷惊防杖归去来治具烦方平
　　【灵枢金景内经下离尘境上界玉京注云玉京无为之天也盖三十二帝之都法华经有一师以方便力化作一城于是众人前入化城生巳度想生安稳想一统志洞多悬石如霓旌羽盖旁有小洞号云华深不可测按诗所云幽龛别戸即指其处也史记魏其武安侯传魏其夫妻治具自旦至今未敢尝食神仙传王方平降蔡经家湏臾麻姑继至再拜方平行厨具食皆金盘玉杯多诸花果芬香异常擘脯食之云是麟脯】峡山寺【公自注传竒所记孙恪袁氏事即此寺至今有人见白猿者】
　　天开清逺峡地转凝碧湾我行无遅速摄衣歩孱顔山僧本幽独乞食况未还云碓水自舂松门风为闗石泉觧娯客琴筑鸣空山佳人剑翁孙逰戏暂人间忽忆啸云侣赋诗留玉环林深不可见雾雨霾【一作埋】髻鬟【郭璞江赋豁若天开地志清逺峡一名中宿峡崇山峻立中贯江流寺一名飞来寺白乐天诗药炉有火丹应伏云碓无人水自防释恵标诗松门夹细草又杜子羙诗松门似画图呉越春秋越王问剑于处女处女将见王道逢袁公公曰闻子善剑术女子曰愿试也公即挽以刺女女举杖击之公即上树化而为白猿传竒广徳中有孙恪者游洛中遇袁氏女遂纳为室后十余年同至峡山寺袁氏欣然改服理鬓诣老僧乃持一碧玉环献僧曰此是院旧物僧初不晓及斋罢有野猿数十悲啸扪萝而跃袁氏恻然俄命笔题诗云无端变化防湮沈刚被恩情役此心不如逐伴归山去长啸一声烟雾深诗毕遂裂衣化为老猿追啸者跃树而去老僧方悟曰乃贫道为沙门时所飬者碧玉环则胡人所施系于其颈者】
　　舟行至清逺县见顾秀才极谈恵州风物之羙
　　到处聚观香案吏此邦宜着玉堂仙江云漠漠桂花湿梅雨翛翛茘子然闻道黄柑常抵鹊不容朱橘更论钱恰从神武来宏景便向罗浮觅稚川
　　【唐史若仗在紫宸内阁则起居舎人夹香案分立殿下杜子羙诗朱橘不论钱晋书葛洪字稚川闻交趾出丹砂求为勾漏令刺史邓岳留不聼去洪乃止罗浮山屡见】
　　广州蒲涧寺【公自注地产菖蒲十二节相传安期生之故居始皇访之于此太平寰宇志菖蒲涧一名甘溪南越志云交州刺史陆允所开】
　　不用山僧导我前自寻云外出山泉千章古木临无地百尺飞涛泻漏天昔日菖蒲方士宅后来薝卜祖师禅而今只有花含笑笑道秦皇欲学仙【公自注山中多含笑花史记货殖传山居千章之楸注大材曰章又杜子羙诗千章夏木清寰宇记戎州宜賔县有大黎小黎二山四时霑霖俗谓之大漏天小漏天唐诗地道漏天终嵗雨杜子羙诗鼓角漏天东香谱栀子香出大食国即佛书所谓薝卜也传灯録仰山谓香嵓禅师曰汝只得如来禅未得祖师禅遯斋闲覧南方花木北地所无者大含笑小含笑其花常若菡萏之未敷者故有含笑之名】
　　赠蒲涧长老
　　优鉢昙花岂有花问师此曲唱谁家巳从子羙得桃竹【公自注此山有桃竹可作杖而上人不识予始録子羙诗遗之】不向安期觅枣燕坐林间时有虎髙眠粥后不闻鸦胜逰自古兼支许为采松肪寄一车
　　【法华经佛告舎利佛如是妙法如优昙鉢花时一现耳王注佛言优昙鉢五百年而开花其花极香且有花而无实传灯録风穴延沼禅师有卢陂长老问曰师唱谁家曲宗风嗣阿谁延沼禅师曰超然逈出威音外翘足徒劳讃底沙志林桃竹叶如棕身如竹宻节而实中盖天成拄杖也杜子羙桃竹杖引江心蟠石生桃竹苍波喷浸尺度足斩根削皮如紫玉江妃水仙惜不得云云晋书王羲之传防稽有佳山水名士多居之孙绰李充许询支遁等皆以文义冠世并筑室东土与羲之同好本草松脂久服轻身不老一名松脂一名松肪】
　　发广州
　　朝市日已逺此身良自如三杯软饱后【公自注浙人谓饮酒为软饱】一枕黒甜余【公自注俗谓睡为黒甜】蒲涧疎钟外黄湾落木初天涯未觉逺处处各樵渔
　　【韩退之南海神庙碑扶胥之口黄木之湾按湾在府城东南】
　　浴日亭【公自注在南海庙前】
　　剑气峥嵘夜插天瑞光明灭到黄湾坐看旸谷浮金晕遥想钱塘涌雪山已觉沧凉苏病骨更烦沆瀣洗衰顔忽惊鸟动行人起飞上千峰紫翠间
　　【列子孔子东游见两小儿辩鬭其一曰日出之初沧沧凉凉及其日中热如探汤司马相如大人赋呼吸沆瀣兮餐朝霞】
　　防罗浮山一首示儿子过
　　人间有此白玉京罗浮见日鸡一鸣【公自注刘梦得有诗记罗浮夜半见日事山不甚髙而夜见日此可异也】南楼未必齐日观郁仪自欲朝朱明【公自注山有二石楼今延祥寺在南楼下朱明洞在冲虚观后云是蓬莱第七洞天】东坡之师抱朴老真契乆已交前生玉堂金马久流落寸田尺宅今谁耕道华亦尝啖一枣【公自注唐永乐道士侯道华窃食邓天师药仙去永乐有无核枣人不可得道华独得之予在岐下亦尝得食一枚】契虚正欲仇三彭【公自注唐僧契虚遇人导游稚川仙府真人问曰汝絶三彭之仇乎契虚不能答】铁桥石柱连空横【公自注山有铁桥石柱人罕至者】杖藜欲趁飞猱轻云谿夜逢瘖虎伏【公自注山有哑虎廵山】斗坛昼出铜龙吟【公自注冲虚观后有朱真人朝斗坛近于坛上获铜龙六铜鱼一】小儿少年有竒志中宵起坐存黄庭近者戏作凌云赋笔势彷佛离骚经负书从我盍归去羣仙正草新宫铭汝应奴蔡少霞我亦季孟山元卿【公自注唐有梦书新宫铭者云紫阳真人山元卿撰其略曰良常西麓原泽东泄新宫宏宏崇轩防防又有蔡少霞者梦人遣书碑略曰昔乗鱼车今履瑞云躅空仰涂绮辂轮囷其末题云五云书阁吏蔡少霞书】还须略报老同叔赢粮万里寻初平【公自注子由一字同叔】
　　【李太白诗天上白玉京十二楼五城刘禹锡罗浮山诗隂阳迭用事乃俾夜作晨咿喔天鸡鸣扶桑色昕昕赤波千万里涌出黄金轮邹师正罗浮指掌图山髙三千六百丈袤直五百里周三百里上有大小石楼相去五里皆髙出云表登之可望沧海夜半见日初出防山日观注屡见黄庭内景经髙奔日月吾上道郁仪结邻善相保注郁仪奔日之仙也茅君内传太天之内有地中之洞天三十六所罗浮山之洞周回五百里名曰朱明耀真之天谢灵运罗浮山赋朱明之阳宫耀真之隂室又山志云朱明洞即葛洪修炼之地黄庭内景经脾神常在字魂庭昼夜存之可长生注云防黄庭也初平事见十四巻和子由送将官梁左藏诗注】
　　十月二日初到恵州【按年谱为绍圣元年十月】
　　彷佛曽游岂梦中欣然鸡犬识新丰吏民惊怪坐何事父老相携迎此翁苏武岂知还漠北管寜自欲老辽东岭南万户皆春色【公自注岭南万戸酒】防有幽人客寓公
　　【西京杂记髙祖既作新丰并移旧社衢巷栋宇物色惟旧男女老防相携路首各知其室放犬羊鸡鸭于通衢亦竞识其家三国志管寕北海朱虚人方天下大乱寕闻公孙度令行于海外遂与邴原王烈等至辽东即徃见度遂庐于山谷示无迁志礼记诸侯不臣寓公】
　　寓居合江楼
　　海上葱昽气佳哉二江合处朱楼开蓬莱方丈应不逺为苏子浮江来江风初凉睡正羙楼上啼鸦呼我起我今身世两相违西流白日东流水楼中老人日清新天上岂有痴仙人三山咫尺不归去一杯付与罗浮春【公自注予家酿酒名罗浮春】
　　【二江东江西江也按府志东江自贑州南流过龙川河源至府城东西江在府城西南蓬莱方丈注屡见按广州香山县有三洲山三山并立海中诗意似指此续仙传侯道华好子史手不释巻众或问之要此何为荅曰天上无愚瞢仙人】
　　白水山佛迹岩【公自注罗浮之东麓也在恵州东北二十里顾防广州记南海増城县白水山有瀑布悬注百许丈西有佛迹岩其东汤泉出焉志林绍圣元年十月十二日过游白水佛迹院浴于汤池热甚其源殆可熟物循山而东有悬水百仞八九折折处輙为潭水涯有巨人迹数十所谓佛迹也】
　　何人守蓬莱夜半失左股浮山若鹏蹲忽展垂天羽根株互连络崖峤争吞吐神工自炉鞴融液相缀补至今余隙罅流出千斛乳方其欲合时天匠麾月斧帝觞分余沥山骨醉后土峰峦尚开阖涧谷犹呼舞海风吹未凝古佛来布武当时汪罔氏投足不盖拇青莲虽不见千古落花雨双溪汇九折万马腾一鼓奔雷溅玉雪潭洞开水府潜鳞有饥蛟掉尾取渇虎我来方醉后濯足聊戏侮回风巻飞雹掠面过彊弩山灵莫恶剧防命安足赌此山吾欲老慎勿厌求取谿流变春酒与我相賔主当连青竹竿下灌黄精圃
　　【地理志恵州浮山自防稽来今浮山上犹有东方草木又罗浮山记罗山自为一山浮山即蓬莱别岛尧时洪水浮至依罗而止二山合体谓之罗浮按诗中蓬莱失守及根株连络神工缀补语即指此易明夷夷于左股荘子逍遥游鹏之背若太山其翼若垂天之云礼记堂下布武家语孔子曰汪罔氏之君守封嵎之山者为漆姓在虞夏商为汪罔氏于周为长翟氏按古佛三句指巨人迹也楞严经即时天雨百寳莲花青黄赤白间错纷糅栁子厚山水记泉大类毂雷鸣西奔李白襄阳歌此江若变作春酒垒麴便筑糟丘台杜子羙泉眼诗何当宅下流余润通药圃三春湿黄精一食生毛羽】
　　咏汤泉【公自注在白水山】
　　积水焚大槐蓄油灾武库惊然丞相井疑浣将军布自怜耳目隘未测隂阳故郁攸火山烈觱沸汤泉注岂惟渇兽骇坐使痴儿怖安能长鱼鼈仅可燖狐山中惟木客戸外时芒屦虽无倾城浴幸免亡国汚
　　【荘子杂篇水中有火乃焚大槐博物志积油万石则自然生火昔晋泰武中武库火积油所致又临卭火井诸葛丞相往视之后火转盛异苑亦云圣证论梁冀衣布有垢则洗之于火后汉梁冀传帝曰此跋扈将军也列子周穆王大征西戎西戎献火浣之布浣之必投于火布则火色垢则布色出火而振之皓然疑乎雪十洲记炎洲在南海中有火林山山中有兽大如防毛长三四寸取其毛绩以为布名曰火澣布左传哀三年司铎火子服景伯命济濡帷幕郁攸从之注郁攸火气也山海经注火山国虽经霖雨火常烈魏书昆仑之墟有炎火之山诗小雅觱沸槛泉呉越春秋越有木客村勾践使工人伐木欲以献呉乆不得归工人忧思作木客吟后人因以名其地互见十三巻八境图诗注骊山华清宫有温泉即贵妃浴处】
　　自笑一首
　　子石如琢玉逺烟真削黳入我病风手【公自注古语云磨墨如病风手】云渰凄凄是中有何好而我喜欲迷既似蜡屐阮又如鍜栁嵇醉笔得天公宛宛天投蜺【一作霓】多谢中书君伴我此幽栖
　　【欧阳永叔砚谱端石以子石为上本草松柏千年为茯苓又千年为琥珀又千年为黳烧之作松气为用与琥珀同状似玉而甚轻出西戎释名瑿是众珀之长亦曰防其色黳黒故名阮屐嵇鍜并巳见诗小雅有渰凄凄后汉五行志灵帝光和元年有黒气堕北宫温明殿东庭中黒如车盖起奋迅身五色有头体长十余丈形貌似龙上问蔡邕对曰所谓天投蜺者也】
　　朝云诗【并引】
　　世谓乐天有粥骆马放杨栁枝词嘉其主老病不忍去也然梦得有诗云春尽絮飞留不得随风好去落谁家乐天亦云病与乐天相伴住春随樊子一时归则是樊素竟去也予家有数妾四五年相继辞去独朝云者随予南迁因读乐天集戏作此诗朝云姓王氏钱塘人尝有子曰干儿未朞而夭云
　　不似杨枝别乐天恰如通徳伴伶阿奴络秀不同老天女维摩总觧禅经巻药罏新活计舞衫歌扇旧因縁丹成逐我三山去不作巫阳云雨仙
　　【前三句故实屡见按阿奴句似指干儿之夭也维摩经天女居维摩室与舎利佛发明禅理维摩曰此天女巳能游戏菩萨之神通也白乐天集有闲居贫活计诗宋玉髙唐赋昔者先王尝游髙唐怠而昼寝梦一妇曰妾巫山之神女也旦为朝云暮为行雨朝朝暮暮阳台之下】
　　寄虎儿【按虎儿犹子逺也】
　　独倚桄榔树闲挑荜拨根谋生看拙否送老此蛮村【广志桄榔树大四五围长五六丈直上无条枝可作杖其颠生叶不过数十似栟榈本草图经荜拨生波斯国今岭南有之多生竹林内正月发苖作丛髙三四尺】
　　十一月二十六日松风亭下梅花盛开【按年谱先生以绍圣元年十月三日至恵州寓居嘉祐寺松风亭】
　　春风岭上淮南村昔年梅花曽断魂【公自注予昔赴黄州春风岭上见梅花有两絶句明年正月往岐亭道上赋诗云去年今日闗山路细雨梅花正断魂】岂知流落复相见蛮风蜑雨愁黄昏长条半落茘枝浦卧树独秀桄榔园岂惟幽光留夜色直恐冷艶排冬温松风亭下荆棘里两株玉蘂明朝暾海南仙云娇堕砌月下缟衣来扣门酒醒梦觉起绕树玅意有在终无言先生独饮勿叹息幸有落月窥清尊
　　【一綂志广州府城东有茘枝洲周五十里南汉尝建昌华苑其上按缟衣以下即咏赵师雄事】
　　再用前韵
　　罗浮山下梅花村玉雪为骨氷为魂纷纷初疑月挂树耿耿独与参横昏先生索居江海上悄如病鹤栖荒园天香国艶肻相顾知我酒熟诗清温蓬莱宫中花鸟使緑衣倒挂扶桑暾【公自注岭南珍禽有倒挂子緑衣红啄如鹦鹉而小自海东来非尘埃中物也】抱丛窥我方醉卧故遣啄木先敲门麻姑过君急扫洒鸟能歌舞花能言酒醒人散山寂寂惟有落蘂粘空樽
　　【唐摭言僧栖白诗忍苦为诗身到此氷魂雪魄已难招杜子羙徐卿二子歌秋水为神玉为骨又诗天横醉后参礼记子夏曰吾离羣而索居亦巳乆矣唐明皇天寳末遣使采民间羙女纳之宫中号花鸟使刘缋霏雪録桐花鳯即东坡词所谓倒挂緑毛么鳯是也李之仪咏倒挂词自注云此鸟以十二月来好集美人钗上谓之收香倒挂又名探花使按此则花鸟使正指倒挂也异物志啄木大如鹊青黒色人呼为山啄木穿木食蠧左思诗南山有鸟自名啄木韩退之诗洛阳穷秋厌穷独丁丁啄门疑啄木李肇国史补李泌以虚诞自任尝对客曰令家人速扫洒今夜洪崖先生来有人遗羙酒防有客至乃曰麻姑送酒来与君同倾言未毕门者曰某侍郎取榼子泌命倒还略无怍色】
　　新酿桂酒【先生桂酒颂序楚辞曰奠桂酒兮椒浆是桂可以为酒也有隠居者以桂酒方教吾酿成而玉色香味超然非世间物也】
　　捣香筛辣入瓶盆盎盎春溪带雨浑収拾小山藏社罋招呼眀月到芳樽酒材已遣门生致菜把仍叨地主恩烂煮葵羮斟桂醑风流可惜在蛮村
　　【小山淮南小山作招隠士篇其词曰桂树丛生兮山之幽三见周礼酒正以式法授酒材杜子羙诗清晨防菜把常荷地主恩】
　　恵守詹君见和复次韵
　　已破谁能惜甑盆頽然醉里得全浑欲求公瑾一仓米试满荘生五石樽三杯卯困忘家事万戸春浓感国恩刺史不须要半道篮舆未暇走山村
　　【破甑孟敏事见第七巻与周长官游径山诗注三国呉鲁肃传周瑜故过肃并求资粮肃家有两囷米各三千斛肃乃指一仓与周瑜公瑾瑜字白乐天有卯饮诗篮舆半道用陶渊明事屡见】
　　花落复次前韵
　　玉妃谪堕烟雨村先生作诗与招魂人间草木非我对奔月偶挂成幽昏暗【一作闇】香入戸寻短梦青子缀枝留小园披衣连夜唤客饮雪肤满地聊相温松明照坐愁不睡井花入腹清而暾先生来年六十化道眼已入不二门多情好事余习气惜花未忍都无言留连一物吾过矣笑领百罚空罍樽
　　【玉妃借用太真事招魂楚辞篇名宋玉哀闵屈原无罪放逐恐其魂魄离散遂托帝命假巫语以招之杜子羙诗儿童汲井花惯防瓶在手本草井花水平旦第一汲者令人好顔色荘子蘧伯玊行年六十而六十化再见北史王晞传谓卢思道曰卿軰亦是留连之一物岂直鱼鸟而已杜子美诗数茎白髪那抛得百罚深杯亦不辞】
　　江郊【并序】
　　恵州归善县治之北数歩抵江少西有盘石小潭可以垂钓作江郊诗云
　　江郊葱昽云水蒨绚碕岸斗入洄潭轮转先生悦之布席闲燕初日下照潜鳞俯见意钓忘鱼乐此竿线优哉悠哉玩物之变
　　【栁子厚记流沫成轮唐张志和传自称烟波钓徒志不在鱼毎垂钓不设饵韩退之诗举竿引线忽有得诗小雅优哉悠哉】
　　詹守携酒见过用前韵作诗聊复和之
　　箕踞狂歌老瓦盆燎毛燔肉似羌浑传呼草市来携客洒扫渔矶共置尊山下黄童争看舞江干白骨已衔恩【公自注时詹方议葬暴骨】孤云落日西南望长羡归鸦自识村【杜子美少年行莫笑田家老瓦盆又三絶句纵暴略与羌浑同注谓吐谷浑西羌种也】
　　寄邓道士【并序】
　　罗浮山有野人相传葛稚川之也邓道士守安山中有道者也尝于庵前见其足迹长二尺许绍圣二年正月二日予偶读韦苏州寄全椒山中道士诗云今朝郡斋冷忽念山中客涧底束荆薪归来煮白石【抱朴子内篇云引石散以方寸七投一斗白石子中以水合煮之立熟如芋子可食以当谷】遥持一樽酒逺慰风雨夕落叶满空山何处寻行迹乃以酒一壶依苏州韵作诗寄之
　　一杯罗浮春逺饷采薇客遥知独酌罢醉卧松下石幽人不可见清啸闻月夕聊戏庵中人空飞本无迹【嵇叔夜飬生论采薇山阿散髪岩岫桞子厚诗飞鸟无遗迹】
　　上元夜【公自注恵州作】
　　前年侍玊辇端门万枝灯璧月挂罘罳珠星缀觚棱去年中山府老病亦宵兴牙旗穿夜市铁马响春氷今年江海上云房寄山僧亦复举膏火松闲见层层散防桄榔林林疎月鬅鬙使君置酒罢箫鼓转松陵狂生来索酒【公自注贾道人也】一举辄数升浩歌出门去我亦归瞢腾【端门宣徳门也宋故事元夕皇帝登端门以宴羣臣罘罳觚棱并已见中山府定州也南部新书云军前大旗谓之牙旗又先生定州诗云铁骑晓出氷河裂二句正指帅定武军时事】
　　正月二十四日与儿子过頼仙芝王原秀才僧昙颖行全道士何宗一同游罗浮道院及栖禅精舎过作诗和其韵寄迈迨一首【栖禅寺在恵州丰湖上】
　　断桥隔胜践脱屦欣小掲瘴花已繁红官栁犹疎细斜川二三子悼叹吾年逝凄凉罗浮馆风壁頽雨砌黄冠常苦饥迎客羞破袂仙山在何许归鹤时堕毳﨑岖食松黄欲救齿髪坐令禅客笑一梦等千嵗栖禅晩置酒蛮果粲蕉荔斋厨釡无羮野饷篮有蕙嬉游趁时节俯仰了此世犹当洗业障更作临水禊寄书阳羡儿并语长头弟门戸各努力先期毕租税
　　【诗国风浅则掲注摄衣渉水曰掲陶渊明游斜川诗序天气澄和风物闲羙与二三邻曲同游斜川又云悲日月之遂往悼吾年之不留本草图经松枝上黄粉名松黄应劭风俗通禊者洁也于水上盥洁之也王注阳羡儿迈也长头弟迨也二子在常州迨长头见先生诗】
　　正月二十六日偶与数客野歩嘉祐僧舎东南野人家杂花盛开扣门求观主人林氏媪出应白髪青帬少寡独居三十年矣感叹之余作诗记之一首【白鹤故居图嘉祐寺在归善县西】
　　缥蔕缃枝出綘房緑隂青子送春忙涓涓泣露紫含笑焰焰烧空红佛桑落日孤烟知客恨短篱破屋为谁香主人白髪青帬袂子羙诗中黄四娘
　　【杜牧之诗醉折棃园缥蔕花李商隠诗红苞杂綘房释名緑白色曰缥浅黄色曰缃大赤色曰绛余皇日疏佛桑出岭南枝叶类江南槿树花类中州芍药而轻柔过之有深红深紫浅红数种剪插于土即活杜子美诗黄四娘家花满蹊再见】
　　龙虎石研寄犹子逺
　　皎皎穿云月青青出水荷文章工防忠义老研磨伟节何须怒寛饶要少和吾衰此无用寄与小东坡【公自注逺为人类予】
　　【晋书卫恒传草书势云或防状似连珠絶而不离后汉书贾彪字伟节兄弟三人并有髙名而彪最优故天下称曰贾氏三虎伟节最怒汉书盖寛饶传自以行清能髙而为凡庸所越愈失意不快数上书諌诤太子庶子王生髙寛饶节而非其如此子书云云寛饶不纳竟被害】
　　赠王子直秀才
　　万里云山一破裘杖端闲挂百钱游五车书已留儿读二顷田应为鹤谋水底笙歌蛙两部山中奴婢橘千头幅巾我欲相随去海上何人识故侯
　　次韵表兄程正辅江行见桃花
　　曲士赋懐沙草木伤莽莽徳人无荆棘坐失岭峤阻我兄瑚琏姿流落瘴江浦净眼见桃花纷纷堕红雨萧然振衣裓笑问散花女我观觧语花粉色如黄土一言破千偈况尔初不语可怜一转话他日如何举故复此防吟聊和鸥鸦橹江边闲草木闲客当为主尔来子羙瘦正坐作诗苦袖手焚笔研清篇真漫与愿君【一作兄】理北辕六辔去如组上林桃花开水暖鸿北翥
　　【史记屈平既绌乃作懐沙之赋其辞云滔滔孟夏兮草木莽莽伤懐永哀兮汩徂南土维摩诘经逺尘离垢得法眼净李贺将进酒歌况是青春日将暮桃花乱落如红雨振衣散花见十七巻李公择过髙邮诗注天寳遗事太液池千叶白莲开帝与贵妃宴赏指妃谓左右曰何如此觧语花也陈鸿长恨歌传宗驾幸华清宫内外命妇熠燿景从上心油然若有顾遇左右前后粉色如土诏髙力士潜搜外宫得杨元琰女夀邸陆云与兄机书云君苖能文毎见兄文辄欲焚其笔研左传宣十二年告令尹改乗辕而北之诗国风执辔如组】
　　追饯正辅表兄至博罗赋诗为别
　　孤臣南游堕黄菅君亦何事来牧蛮舣舟蜑戸龙冈窟置酒椰叶桄榔间髙谈已笑衰语陋杰句尤觉清诗孱博罗小县僧舎古我不忍去君忘还君应回望秦与楚梦渉汉水愁秦闗我亦坐念髙安客神游黄蘖参洞山何时旷荡洗瑕谪与君归驾相追攀梨花寒食隔江路两山遥对双烟鬟归耕不用一钱物惟要两脚飞孱顔玉牀丹镞记分我助我金鼎光斓斑
　　【韩退之诗衙时龙戸集注即今蜑戸也谓采珠者一綂志恵州有九龙冈在长乐呉都赋防榔无柯椰叶无防南方草木状椰树叶如栟榈髙五六丈无枝条髙安县筠州时子由分司南京筠州居住传灯録洪州黄蘗希运禅师筠州洞山良价禅师玉牀丹镞见十八巻观张师正所蓄辰砂诗注大丹秘契图金鼎篇云金鼎者上应天下应地中应人民】
　　再用前韵
　　乐天双鬓如霜菅始知谢遣素与蛮我兄緑髪蔚如故已了梦幻齐人间蛾眉劝酒聊尔耳处仲太忍茂孱三杯径醉便归卧海上知复防往还连娟六幺趁蹋鞠杳三叠萦阳闗酒醒梦断何所有落花流水空青山忽惊铙鼓发半夜明月不许幽人攀赠行无物惟一语莫遣瘴雾侵云鬟罗浮道人一倾盖欲系白日留君顔应知我是香案吏他年许缀蓬莱班
　　【晋书王敦字处仲王导字茂诗意用王恺使羙人行酒事注已见蹋鞠字出史记苏秦传又见卫霍传今之蹴鞠也刘向别録曰蹴踘黄帝所造六幺曲名琵琶録唐昆仑弹新翻羽调緑腰注緑腰即録要也本自乐工进曲上令録出要者乃以为名后又讹为六幺也阳闗三叠详见十二巻和孔密州诗注】







　　施注苏诗卷三十五
　　钦定四库全书
　　施注蘓诗巻三十六
　　宋　苏　轼　撰
　　施元之　原注
　　武进邵长蘅　删补
　　诗四十八首
　　【时在惠州作施注缺今补】
　　真一酒【并引】
　　米麦水三一而已此东坡先生真一酒也
　　拨雪披云得乳蜜蠭又欲醉先生【公自注真一色味颇类予在黄州日所醖蜜酒也】稻垂麦仰隂阳足器洁泉新表里清晓日着顔红有晕春风入髓散无声人闲真一东坡老与作青州从事名
　　游博罗香积寺【并引白鹤故居图香积寺在惠州南博罗县西山下】
　　寺去县七里三山犬牙夹道皆美田麦禾甚茂寺下谿水可作碓磨若筑塘百步闸而落之可转两轮举四杵也以属县令林抃使督成之【抃字天和】
　　二年流落鼃鱼乡朝来喜见麦吐芒东风摇波舞净緑初日露酣娇黄汪汪春泥已没膝剡剡秋谷初分秧谁言万里出无友见此二美喜欲狂三山屏拥僧舍小一谿雷转松隂凉要令水力供臼磨与相地脉增隄防霏霏落雪看收麫隠隠叠鼓闻舂糠散流一啜云子白炊裂十字琼肌香岂惟牢九荐古味【公自注束晳饼赋馒头薄持起搜牢九】要使真一流天浆诗成捧腹便絶倒书生説食真膏肓
　　【国语范蠡谓王孙雄曰故濵于东海之陂鼋鼍鱼鼈之与处而鼃黾之与同陼柳子厚诗麦芒际天摇青波文选麦渐渐以擢芒谢灵运诗花上露犹白鹤故居圗三山者大北山象头山白水山皆在水南一谿者即东江也在山之北柳州山水记泉大类毂雷鸣西奔汉武帝外传太上之药则有风实云子金精玉液杜子美诗饭抄云子白晋书何曽性奢豪毎燕见不食大官所设帝辄命取其食蒸饼上不拆作十字不食也真一酒名按束晳饼赋有馒头薄壮起溲牢丸之名而先生诗用作牢九又自注中薄壮作薄持起溲作起搜又三十八巻真一酒歌亦用起搜字想别有所据未详】
　　次韵定慧钦长老见寄八首【并引】
　　苏州定慧长老守钦使其徒卓契顺来恵州问予安否且寄拟寒山十颂语有璨忍之通而诗无岛可之寒吾甚嘉之为和八首【吴郡图经续记定慧禅院本万嵗子院在长洲县东祥符中改今额传灯録天台寒山子者本无氏族始丰县西七十里有寒明二岩以其于寒岩中居止故名有颂三百余首传布人间又三祖僧璨镜智禅师五祖忍大满禅师贾岛初为僧名无本可即僧可明也旧云郊寒岛瘦】
　　左角看破楚南柯闻长滕钩帘归乳燕穴纸出痴蝇为鼠常留饭怜蛾不防灯﨑岖真可笑我是小乘僧【左角用蛮触事南柯用淳于棼事并巳见左传隠十二年滕侯薛侯来朝争长卒长滕侯传灯録古灵神赞禅师见蜂子投纸牕求出师曰世界如许广阔不肯出鑚他故纸驴年去遂有偈曰空门不肻出投也太痴百年鑚故纸未见出头时韩退之诗痴如遇寒蝇李白书云白﨑岖歴落可笑人也传灯録圭云悟我空徧真之理而修者是小乘禅】
　　铁桥本无柱石楼岂有门舞空五色羽吠云千嵗根松花酿仙酒木客餽山飱我醉君且去陶云吾亦云【白鹤故居图铁桥在大石楼峯东大小二石楼在罗浮山下一统志五色雀出罗浮山贵人至则先翔舞先生在儋州有五色雀诗见三十八巻续神仙传朱孺子一日忽见二花犬相趋入枸杞丛下因异之寻掘得二枸杞根形状如犬白乐天诗不知灵药根成狗怪得时闻吠夜声原化记有老人雪中访崔岂真献松花酒老人云花涩无味乃取一丸药投之味顿别】
　　罗浮髙万仭不看扶桑卑黙坐朱明洞玉池自生肥从来性坦率醉语漏天机相逄莫相问我不记吾谁【白鹤故居图朱明洞在麻姑峯之北又详上巻逰罗浮山诗注】
　　幽人白骨观大士甘露灭根尘各清净心境两竒絶真源未纯熟习气余陋劣譬如巳放鹰中夜时掣绁【楞严经优婆尼沙阤白佛言观不净相生大厌离白骨防尘归于空虚维摩经始在佛树力降魔得甘露灭觉道成楞严经根尘同源缚脱无二又世间一切根尘隂处界等皆如来藏清净本然张衡鹪鹩赋苍鹰鸷而受绁】
　　谁言穷巷士乃窃造化权所见皆我有安居受其全戏作一篇书千古发争端儒墨起【一作岂】相杀予初本无言闲居蓄百毒救彼跛与盲依山作陶穴掩此暴骨横区区效一溉岂能济含生力恶不己出时哉汝非争【周礼医师掌医之政令聚毒药以供医事注毒五毒也防药之辛苦者又韩退之诗医师加百毒诗大雅陶复陶穴左传宣十二年楚子曰今我使二国暴骨暴矣礼记大道之行力恶其不出于身也不必为已】少壮欲及物老闲余此心防生山海间坐受瘴雾侵可怜邓道士摄衣问呻吟覆舟郤【一作吊】私渡断桥费千金【按邓道士名守安尝造东新桥见下巻两桥诗序】
　　浄名毗耶中妙喜恒沙外初无往来相二土【徒故切】同一在云何定慧师尚欠行脚债请判维摩凭一到东坡界【维摩经毗耶离城中有长者名维摩诘僧肇注云维摩诘秦言浄名也又佛言有国名妙喜佛号无动是维摩诘于彼国没而来此生】
　　二【一作三】月十九日携白酒鲈鱼过詹使君食槐叶冷淘【杜子羙槐叶冷淘诗青青髙槐叶采掇付中厨新麫来近市汁滓宛相俱云云】
　　枇杷巳熟粲金珠桑落初尝滟玉蛆暂借垂莲十分盏一浇空腹五车书青浮卵椀槐芽饼红防氷盘藿叶鱼醉饱髙眠真事业此生有味在三余
　　【水经注刘白堕宿擅工酿采挹河流醖成芳酎悬食同枯枝之年排于桑落之辰故酒得其名霏雪録河东桑落坊有井毎至桑落时取水酿酒甚羙庾信诗蒲城桑落酒灞岸菊花天王注槐芽饼取槐叶汁溲麫作饼即鲜碧色礼记少仪牛羊与鱼之腥聂而切之为脍注云聂之言牒也先藿叶切之复报切之则成脍三国志注董遇言为学当以三余冬者嵗之余夜者日之余隂雨者时之余也】
　　江涨用过韵
　　草木生故墟牛羊满空渎春江围草市夜浪浮竹屋巳连涨海白尚带霍山緑坎离更休王鱼鼈横陵陆得非昆仑囚欲报陆浑衄行看北风竞来救南国蹙长驱连山烧一埽含沙毒孤吟愍造化何时停倚伏当怜水旱氓不作舟车蓄江流傥席巻社酒期茅缩
　　【房千里竹室记予环堵所栖率用竹以结其四周植者为柱楣撑者为椽桷破者为霤削者为障一统志霍山在龙川县有三百七十二峯按东江过龙川入恵州界故云周易坎为水离为火汉书音义五行有王相死囚休废即五行相胜之意也韩退之陆浑山火诗女丁妇壬传世婚一朝结讐奈后昆又月及申酉利复怨助女五龙从九鲲溺厥邑囚之昆仑注水火相配今火胜水故结讐然水生于申火死于酉故帝于此时令之报怨溺火官之邑而囚火官于昆仑也按此正申上句坎离休王之意左传襄十八年晋人闻有楚师师旷曰不害吾骤歌北风又歌南风南风不竞又成十六年南国蹙射其元王中厥目山海经大荒南有蜮处水中含沙射人影中则成疮史记早则资车水则资舟物之理也左传僖四年尔贡包茅不入无以缩酒】
　　连雨涨江二首
　　越井冈头云出山防牱江上水如天牀牀避漏幽人屋浦浦移家蜑子船龙巻鱼虾并雨落人随鸡犬上墙眠只应楼下平堦水长记先生过岭年
　　【史记西南夷传牂牁江广数里出畨禺城下后汉南蛮传楚遣将荘蹻伐夜郎军至且兰椓船于岸而歩战既灭夜郎以且兰有椓船牂牁处乃改其名为牂牁注系船杙也亦作防牱杜甫茅屋为秋风所破歌牀牀屋漏无干处类书蜑人濒海而居以舟为宅辨水色知龙居又曰龙人】
　　急雨萧萧作晚凉卧闻榕叶响长廊防明灯火耿残梦半湿帘帷浥旧香髙浪隠牀吹瓮盎闇风惊树摆琳琅先生不出晴无用留向空堦滴夜长
　　【嵇含南方草木状榕树南海桂林多有之叶如木麻实如冬青枝条最繁其防十亩栁子厚诗山城过雨百花尽榕叶满庭莺乱嗁】
　　四月十一日初食荔支
　　南村诸杨北村卢【公自注谓杨梅卢橘也】白华青叶冬不枯垂黄缀紫烟雨里特与荔支为先驱海山仙人绛罗襦红纱中单白玉肤不须更待妃子笑风骨自是倾城姝不知天公有意无遣此尤物生海隅云山得伴松桧老霜雪自困樝棃麤先生洗盏酌桂醑氷盘荐此赪虬珠似闻江鳐斫玉柱更洗河豚烹腹腴【公自注予尝谓荔支厚味髙格两絶果中无比惟江鳐柱河豚鱼近之耳】我生渉世本为口一官乆巳轻莼鲈人间何者非梦幻南来万里真良图
　　【临海异物志杨梅其子大如弹丸正赤五月中熟司马相如上林赋卢橘夏熟师古曰卢黒色也广州记卢橘皮厚味酸大如柑至夏熟土人呼为卢橘张勃吴録余冬録云相如作赋不知卢橘名枇杷按上林赋自有枇杷橪杮之文不应重出蔡君谟食荔支诗绛衣仙子过中元别叶空枝去不还古今注中单衬衣也汉髙祖始改名汗衫唐舆服志凡祀天地之服皆白纱中单左传昭二十八年叔向欲取于申公巫臣氏其母曰夫有尤物足以移人茍非徳义则必有祸礼记楂棃鑚之荘子天运篇其犹柤棃橘柚耶其味相反而皆可于口韩退之柿诗然云烧树火实骈金乌下啄赪虬卵临海异物志玉珧柱羙如珧玉晋安南异物名记肉柱肤寸羙如珧玉即江瑶也一云江瑶即海月艺苑雌黄河豚水族之竒味本草呉越人春月甚珍贵之尤重其腹腴呼为西施乳礼记少仪冬右腴疏曰腴腹下也杜子羙设鲙歌偏劝腹腴愧年小】
　　桄榔杖寄张文潜一首时初闻黄鲁直迁黔南范淳父九疑也
　　睡起风清酒在亡身随残梦两茫茫江邉曵杖桄榔瘦林下寻苖荜拨香独歩傥逢勾漏令逺来莫恨曲江张遥知鲁国真男子独忆平生盛孝章
　　【唐书刘禹锡传作问大钧谪九年等赋又叙张九龄为宰相建言放臣不宜与善地悉徙五谿不毛处议者以为开元良善臣而卒无嗣岂忮心隂责最大虽他羙莫赎耶欲感讽权近而憾不释张九龄传韶州曲江人时呼为张曲江杨彪传融谓曺操曰孔融鲁国男子也防稽典録盛宪字孝章有天下大名孙防欲诛之孔文举与曺公书意欲曹公致书救之书未至而巳诛矣初宪为台郎路逄童子容貌非常宪怪而问之曰鲁国孔融宪异之乃载归结为兄弟】
　　答周循州
　　蔬饭藜牀破衲衣扫除习气不吟诗前生自【一作似】是卢行者后学过呼韩退之未敢叩门求夜话时叨送米续晨炊知君清俸难多辍且觅黄精与疗饥
　　【卢行者名慧能即曹溪六祖抱朴子内篇黄精一名救穷一名垂珠服花胜实服实胜根】
　　与程正辅游碧落洞
　　空山不难到絶境未易名何时谪仙人来作钧天声胸中防云梦余地多【一作方】恢宏长庚与北斗错落缀冠缨黄公献紫芝赤松餽青精谿山乆寂寞请续离骚经抱枝寒蜩咽绕耳飞蚊清谪仙抚掌笑笑此羽皇铭我顷尝独游自适孤云情君今又继往雾雨愁青防感君兄弟意寻羊问初平玉牀分箭镞不忍独长生诗成辄寄我妙絶陶谢并孤鸿方避弋老骥犹在坰鸟兽如可羣永寄槁木形何山不堪隠饮水自修龄
　　【曺子建与陈琳书披翠云以为衣戴北斗以为冠髙士传四皓者角里先生绮里季夏黄公东园公也避秦逃入商洛山作歌曰莫莫髙山深谷逶迤晔晔紫芝可以疗饥真诰霍山有道者邓伯原受青精石饭之法杜子羙诗岂无青精饭使我顔色好按羽皇铭疑即用前巻自注山卿新宫铭事】
　　六月十二日酒醒歩月理髪而寝
　　羽虫见月争翾【一作翻】翻我亦散发虚明轩千梳冷快肌骨醒风露气入霜蓬根起舞三人谩相属停杯一问终无言曲肱薤簟有佳处梦觉琼楼空断魂
　　【杜子羙夏夜叹昊天出华月茂林延疎光仲夏苦夜短开轩纳防凉虚明见纤毫羽虫亦飞扬真诰太极缘经云髪当数栉血液不滞髪根常坚李太白诗青天有月来防时我今停杯一问之白乐天寄李蕲州诗笛愁春尽梅花里簟冷秋生薤叶中拾遗记翟干祐与人翫月人问月中何所有干佑曰随我手看之月规半圆琼楼玉字满焉良乆乃隠又先生有词云祗恐琼楼玉宇髙处不胜寒亦同此意】
　　荔支叹
　　十里一置飞尘灰五里一候兵火催颠坑仆谷相枕藉知是荔支龙眼来飞车跨山鹘横海风枝露叶如新采宫中羙人一破顔惊尘溅血流千载永元荔支来交州天宝嵗贡取之涪至今欲食林甫肉无人举觞酹伯游【公自注汉永元中交州进荔支龙眼十里一置五里一侯奔腾死亡罹猛兽毒虫之害者无数唐字伯游为林武长上书言状和帝罢之唐天实中盖取涪州荔支自子午谷路进入】我愿天公怜赤子莫生尤物为疮痏雨顺风调百谷登民不饥寒为上瑞【集本无此二句】君不见武夷溪邉粟粒芽前丁后蔡相笼加【公自注大小龙茶始于丁晋公成于蔡君谟欧阳永叔闻君谟进小龙团惊叹曰君谟士人也何至作此事】争新买宠各出意今年鬭品充官茶【公自注今年闽中监司乞进鬭茶许之】吾君所乏岂此物致养口体何陋邪洛阳相君忠孝家可怜亦进姚黄花【公自注洛下贡花自钱惟演始】
　　【李太白诗谁能驾飞车相从观海外金楼子竒肱之民能为飞车兵书海鹘头低尾髙前大后小如旗之状木华海赋鱼则横海之鲸王注鹘横海言船也按首四句指汉横海四句指唐交州记龙眼树髙五六丈似荔支而小广州记荔支大如桂树实如鸡子甘而多汁谢承后汉书唐上书云伏见交趾七郡献生龙眼等鸟惊风发南州土地炎热虫猛兽不絶于路至于触犯死亡之害死者不可生来者犹可救也此二物升殿未必延年益夀云云后汉书和帝纪元兴元年帝以唐言下诏曰逺国珍羞本以荐奉宗庙茍有伤害岂爱民之本其敕大官勿复受献按汉书曰元兴先生诗云永元盖末年改元即永元十七年也王注十五年误张平子西京赋所恶成疮痏武夷山在建州粟粒芽茶之极品者范希文鬬茶歌年年春日东南来建溪水暖氷防开溪边竒花冠天下武夷仙人亲手栽钱俶归朝諡忠懿先生有表忠观碑互见前三十四巻忠孝王注欧阳牡丹谱姚黄者千叶黄花出于民姚氏家】
　　江月五首【并引】
　　岭南气候不常吾尝云菊花开时乃重阳凉天佳月即中秋不须以日月为断也今嵗九月残暑方退既望之后月出愈迟然予尝夜起登合江楼或与客游丰湖入栖禅寺扣罗浮道院登逍遥堂逮晓乃归杜子羙云四更山吐月残夜水明楼此殆古今絶唱也因其句作五首仍以残夜水明楼为韵
　　一更山吐月玉塔卧防澜正似西湖上涌金门外看氷轮横海阔香雾入楼寒停鞭且莫上照我一杯残二更山吐月幽人方独夜可怜人与月夜夜江楼下风枝夕【一作乆】未停露草不可借归来掩闗卧唧唧虫夜话三更山吐月栖鸟亦惊起起寻梦中游清絶正如此駈云扫众宿俯仰迷空水幸可饮我牛不须违洗耳四更山吐月皎皎为谁明幽人赴我约坐待玉绳横野桥多断板山寺有防行今夕定何夕梦中游化城【春秋元命苞玉衡北两星为玉防星谢朓诗玉防低建章杜子羙诗不违银汉落亦伴玉防横】
　　五更山吐月牕迥室幽幽玉钩还挂户江练郤明楼星河澹欲晓鼓角冷知秋不眠翻五咏清切变蛮讴【韩退之诗虫鸣室幽幽月吐牎炯炯鲍昭月诗始出西南楼纤纤如玉钩谢晖诗澄江浄如练】
　　闻正辅表兄将至以诗迎之
　　生逄尧舜仁得作岭南游虽懐跫然喜岂免跕堕忧莫雨侵重膇晓烟腾郁攸朝槃见蜜唧夜枕闻鸺鹠防欲烹郁屈固尝馔钩辀舌音渐獠变面汗尝骍羞赖我存黄庭有时仍丹丘目听不任耳踵息殆废喉稍欣素月夜遂度黄茅秋我兄清庙器持节瘴海头萧然三家歩横此万斛舟人言得汉吏天遣活楚囚恵然再过我乐哉十日留但恨参语贤忽潜九原幽万里傥同归两鳏当对耰【公自注轼丧妇巳三年矣正辅近亦有亡嫂之戚故云】强歌非真达何必师荘周
　　【跫然足音出荘子跕堕用后汉马援事并巳见左传成六年韩献子曰郇瑕氏之地其恶易觏易觏则民愁民愁则垫隘于是乎有沈溺重膇之疾蜜唧即防胎饲之以蜜饤筵上獠民喜食之互详下巻闻子由瘦诗注岭表异録鸮一名鸺鹠夜飞昼伏能拾人爪甲以为凶凶则鸣于屋上又名鬼车韩退之南食诗惟蛇旧所识实惮口眼狞开笼聴其去郁屈尚不平又陆防苦热诗蛇烦争郁屈蟹躁实郭索钩辀鹧鸪声也韩退之诗鹧鸪钩辀猿叫歇李羣玉诗方穿诘屈崎岖路又聼钩辀格磔声南越志鹧鸪肉白而脆味胜鸡雉韩退之南食诗腥臊始发越吞咀面汗骍楚辞逺游仍羽人于丹丘兮留不死之旧鄊列子老聃之弟子有亢仓子者得聃之道能以耳视而目聼荘子大宗师至人之息以踵众人之息以喉再见唐书李珏传为殿中侍御史宰相韦处厚曰清庙之器非击搏才栁子厚铁炉歩志江之浒凡舟可縻而上下者曰歩九国志王审知闻徐寅名辟居幕下寅不乐一旦拂衣去曰丈尺之水前波后堰焉能容万斛之舟乎王注汉吏指正辅楚囚先生自谓也汉书杨敞传霍光遣田延年报敞以废昌邑王事敞汗流洽背徒唯唯而巳敞夫人遽从东厢与延年参语许诺注三人共言故云参语】
　　再和
　　稚川真长生少从郑公游孝章偶不死免为文举忧余龄会有适独往岂相攸由来警露鹤不羡撮蚤鹠愿加视后鞭同驾躅空辀宁飡堕齿堇勿忆齐眉羞何时遂纵壑归路同首丘东冈松柏老西岭橘柚秋着意寻弥明长颈髙结喉无心逐定逺燕颔飞虎头君方卒功名一泛范蠡舟我亦霑霈渥渐解钟仪囚宁须张子房万户自择留犹胜嵇叔夜孤愤甘长幽南牕可寄傲北山早归耰此语君勿疑老彭跨商周
　　【晋书葛洪传从祖吴时学道得仙以其炼丹秘术授弟子郑隠洪就隠学悉得其法盛孝章注见本卷诗大雅为韩姞相攸笺云相视攸所也周处风土记白鹤性警至八月露防流于草木上滴滴有声则鸣荘子秋水篇防鸺夜撮蚤察毫末画出瞑目而不见丘山视后鞭亦用荘子语巳见唐逸史蔡少霞梦为苍龙溪王写太皇真诀记得四句云昔乘鱼车今履瑞云躅空仰涂绮络轮囷互见三十五巻公自注尔雅齧苦堇也本草一种黄花者有毒杀人即毛芹也又乌头苗一名堇有毒唐书张果传帝密语髙力士朕闻饮堇无苦真仙人也因取以饮果三进頺然如醉顾曰非佳酒也顷视齿燋缩顾左右取铁如意撃堕之更出药傅其断良乆复生齐睂意指鳏居也礼记狐死正首丘言不忘本也汉书留侯世家髙祖自择齐二万户欲以封张良良曰始臣起下邳与上会留臣愿封留足矣世本彭祖在商为守藏史在周为柱下史年八百歳又神仙传彭祖夀八百歴三代】
　　同正辅表兄游白水山【白鹤故居图白水山罗浮山之西瀑布在焉】
　　伟哉造物真豪纵攫土抟沙为此防擘开翠峡走云雷截破奔流作潭洞因随化人履巨迹得与仙兄蹑飞鞚曵杖不知岩谷深穿云但觉衣裘重坐看惊鸟救【一作投】霜叶知有老蛟蟠石瓮金沙玉砾粲可数古镜宝奁寒不动念兄独立与世踈絶境难到惟我共永辞角上两蛮触一洗胸中九云梦浮来山髙回望失武陵路絶无人送筠篮撷翠爪甲香素绠分碧银缾冻归路霏霏汤谷暗野堂活活神泉涌解衣浴此无垢人身轻可试云闲凤
　　【荘子大宗师伟哉夫造物将以予为此拘拘也再见按翠峡二句指瀑布化人句指佛迹也山有佛迹崖见前巻杜子羙诗黄门飞鞚不动尘韩退之诗林柯有脱叶欲堕鸟惊救古诗淮南王篇金瓶素绠汲寒浆王褒汤泉碑汤谷扬波神泉愈疾山有汤泉故云】
　　与正辅游香积寺
　　越山少松竹常苦野火厄此峯独苍然感荷佛祖力茯苓无人采千嵗化琥珀幽光发中夜见者惟木客我岂无长镵真赝苦难识灵苗与毒草疑似在毫髪翫竟不食弃置长太息山僧类有道辛苦尝谷汲我惭作机舂凿破混沌穴幽寻恐不继书板记嵗月
　　【杜子羙诗长镵长镵白木柄韩退之诗前计顿乖张居然见真赝汉书地理志虢会之地土陿而险山居谷汲王注传曰杵臼之智不及机舂】
　　次韵正辅同游白水山
　　祗知楚越为天涯不知肝胆非一家此身如线自萦绕左旋右转随缫车误抛山林入朝市平地咫尺千褒斜欲从稚川隠罗浮先与灵运开永嘉首参虞舜款韶石次谒六祖登南华仙山一见五色羽雪树两摘南枝花赤鱼白蟹【一作白鱼赤蟹】箸屡下黄柑緑橘笾常加糖霜不待蜀客寄荔支莫信闽人夸恣倾白蜜收五棱细斸黄土栽三桠【公自注正辅分人参归种韶阳来诗本用防字惠州无书不见此字所出故且从木奉和】朱明洞里得灵草翩然放杖凌苍霞岂无轩车驾熟鹿亦有鼓吹号寒蛙仙人劝酒不用勺石上自有樽罍洼径从此路朝玉阙千里莫遣毫厘差故人日夜望我归相迎欲到长风沙岂知乘槎天女侧独倚云机看织纱世闲谁似老兄弟笃爱不复相疵瑕相携行到水穷处庶防一见留子嗟千年枸杞尝夜吠无数草棘工藏遮但令凡心一洗濯神人仙药不我遐山中归来万想灭岂复回顾双云【一作飞】鸦
　　【荘子徳充符自其异者视之肝胆楚越也白乐天诗途穷平谷险举足剧褒斜西都赋注褒斜谷在长安城西南南曰褒北曰斜长四百七十里谢灵运传在永嘉登山临水佳处无不游尝自始宁南山伐木开径直入临海周礼笾人掌肆笾之实加笾之实蓤芡栗脯物产志糖霜出遂宁宋时入贡荔支谱广南及梓防之间所出大率早熟其精好者仅比闽中之下品东观漠记上赐朱祐白蜜一石苏颂本草图经雍洛间有棃花蜜白如凝脂岭表録泷州山中多紫石英其大小皆五棱两头如箭镞煮水饮之暖而无毒三桠见三十四巻寄紫团参诗注又互见本巻人参诗注李白长干行相迎不道逺直至长风沙同安志长风沙镇在懐宁县东一百二十里王维诗行到水穷处坐看云起时防云鸦似指失偶亊先生前诗有两鳏之语玩洗凡心及万想灭二语可见云鸦即所云云鬟鸦鬓也作飞鸦觧非】
　　和子由次月中梳头韵【子由诗序云辙有白髪近二十年矣然止百余茎不增不减虔州道人王正彦教令拔去以真水火养之恐不复更生从其言巳数月而白髪不出更年嵗不见岂真不生邪子瞻兄示我月中梳头诗戏次来韵言拔白之騐诗曰水上有车车自翻悬流如线垂前轩霜蓬巳枯不再緑有客劝我拔其根枯根一去紫茸茁珍重巳试幽人言纷纷华髪不足道当返六十过去魂】
　　夏畦流膏白雨翻北牕幽人卧羲轩风轮晓长春笋节露珠夜上秋禾根【公自注或为予言草木之长常在昧明间早作而伺之乃见其拔起数寸竹笋尤甚又夏秋之交稻方含秀黄昏月出露珠起于其根累累然忽自腾上若有推之者或入于茎心或垂于叶端稻乃秀实騐之信然此二事与子由养生之説契故以此为寄】从来白髪有公道始信丹经非妄言此身法报本无二他年妙絶兼形魂【公自注传灯録有形神俱妙者乃不复有觧化之事】
　　【杜牧之诗公道世闲惟白发法报法身报身也字见华严合论】
　　十一月九日夜梦与人论神仙道术因作一诗八句既觉颇记其语録呈子由弟后四句不甚明了今足成之耳
　　析尘妙质本来空【公自注梦中于此句若了然有所得者】更积防阳一线功照夜一灯长耿耿闭门千息自蒙蒙养成丹灶无烟火防尽人闲有晕铜寄语山神停伎俩不闻不见我何穷
　　【楞严经又邻虚尘析入空者用防色相合成虚空传灯録夀州道树禅师得法于北宗秀在夀州三峯山结茅而居有一野人常化作佛及菩萨罗汉天仙等形或放神光或呈声响如此渉十年后寂无形影师告众曰野人作多色伎俩惑于人只消老僧不见不闻伊伎俩有穷吾不见不闻无尽】
　　章质夫送酒六壶书至而酒不达戏作小诗问之
　　白衣送酒舞【一作侮】渊明急扫风轩洗破觥岂意青州六从事化为乌有一先生空烦左手持新蟹漫绕东篱嗅落英南海使君今北海定分百榼饷春耕
　　【王注章时为广帅孔融为北海相尝有樽中酒不空语故云】
　　小圃五咏
　　人参
　　上党天下脊辽东真井底泉倾海腴白露洒天醴灵苗此孕毓肩肢【一作股】或具体移根到罗浮越水灌清泚地殊风雨隔臭味终祖祢青桠缀紫萼圆实堕红米穷年生意足黄土手自启上药无炮炙龁齧尽根柢开心定魂魄忧恚何足洗糜身辅吾生【一作躯】既食首重稽【本草人参生上党山谷及辽东释名人参一名海腴春秋运斗枢瑶光星化而为人参故又名神草隋书五行志髙祖时上党人宅后每夜有人呼声求之不得去宅一里所见人参枝叶异常掘之得人参一如人体四肢毕备本草图经人参初生小者一桠两叶年深者生四桠各五叶中心一茎有花细小如粟蘂如丝紫白色秋后结子如大豆青生熟红白落药性论人参主安精神定魂魄开心益智】
　　地黄
　　地黄饲老马可使光鉴人吾闻乐天语喻马施之身我衰正伏枥垂耳气不振移栽附沃壤蕃茂争新春沈水得穉根重汤养陈薪投以东阿清和以北海醇崖蜜助甘冷山姜发芳辛融为寒食饧咽作瑞露珍丹田自宿火渴肺还生津愿饷内热子一洗胸中尘
　　【白乐天采地黄者诗凌晨荷锸去薄暮不盈筐携来朱家门卖与白面郎与君啖肥马可使照地光愿易马残粟救此苦饥肠本草地黄宜肥壤虚地则根大而多汁本草陶隠居云阿胶出东阿其用皮有老少则胶有清浊又崖蜜生南方岩岭闲入药最胜杜子羙成州诗崖蜜亦易求释名餹之清者为饧纂异记甘珍逢三书生曰我有瑞露珍酿百花中与饮甘香可爱天宝遗事杨贵妃含玉咽津以解肺渴】
　　枸杞
　　神药不自閟罗生满山泽日有牛羊忧嵗有野火厄越俗不好事过眼等茨棘青荑春自长绛珠烂莫摘短篱防新植紫笋生卧节根茎与花实收拾无弃物大将吾鬓小则饷我客似闻朱明洞中有千嵗质灵尨或夜吠可见不可索仙人傥许我借杖扶衰疾
　　【诗小雅楚楚者茨言抽其棘本草枸杞冬采根春夏采叶秋采茎实又枸杞乆服轻身不老一名仙人杖刘禹锡枸杞井诗枝繁本是仙人杖根老能成瑞犬形诗国风无使尨也吠又灵尨注见本巻】
　　甘菊
　　越山春始寒霜菊晚愈好朝来出细粟稍觉芳嵗老孤根防长松独秀无众草晨光虽照耀秋雨半摧倒先生卧不出黄叶纷可扫无人送酒壶空腹嚼珠宝香风入牙颊楚些发天藻新荑蔚巳满宿根寒不槁扬扬防芳蝶生死何足道颇讶昌黎公【一作翁】恨尔生不早
　　【先生记菊帖云岭南地暖而菊独后开考其理菊性介烈须霜降乃发而岭海常以冬至防霜故也吾以十月望与客泛菊作重九书此为记唐太宗残菊诗阶兰凝曙霜岸菊照晨光范至能谱序惟甘菊一种可食仍入药饵楚些注巳见神仙传王母云神仙之书受而不敬是谓慢天藻韩退之秋懐诗鲜鲜霜中菊既晚何用好扬扬防芳蝶尔生还不早】
　　薏苡
　　伏波饭薏苡御瘴传神良能除五谿毒不救谗言伤谗言风雨过瘴疠乆亦亡两俱不足治但爱草木长草木各有宜珍产骈南荒绛囊悬荔支雪粉剖桄榔不谓蓬荻姿中有药与粮舂为芡珠圆炊作菰米香子羙拾橡栗黄精诳空肠今吾独何者玉粒照座光
　　【郦道元水经注武陵有五谿谓防谿樠谿酉谿元谿辰谿谓之五谿蛮后汉马援传初援在交趾常饵薏苡以胜瘴气军还载之一车及卒后有譛之者以为前所载皆明珠文犀再见蔡君谟荔枝诗厚叶纤枝杂绛囊使君分寄驿人忙临海异物志桄榔皮中有白粉似稻米及麦面可作饼饵崔豹古今注芡一名雁头广雅鸡头谓之防芡欧阳永叔食鸡头诗争先园客采新苞剖蚌得珠从海底本草薏苡米白色如糯人呼为薏珠子舂熟炊为饮食气味如麦饭乃佳宋玉赋主人之女为臣炊雕胡之饭注雕胡菰米也广雅菰蒋其米谓之肜胡杜子羙寓居同谷县诗嵗拾橡栗随狙公又黄精无苗山雪盛短衣数挽不掩胫再见】
　　雨后行菜
　　梦回闻雨声喜我菜甲长平明江路湿竝岸飞两桨天公真富有乳膏泻黄壤霜根一蕃滋风叶渐俯仰未任筐筥载巳作杯盘【一作桉】想艰难生理窄一味敢专飨小摘饭山僧清安寄真赏芥蓝如菌蕈脆羙牙颊响白菘类羔豚冒土出蹯掌谁能视火候小灶当自养
　　【诗国风于以盛之维筐及筥杜子羙诗自鉏稀菜甲小摘为亲情刘恂岭南异物志南土芥髙五六尺芥心嫩薹谓之芥蓝陈仁玉菌谱芝菌最为上品蕈凡九种味极香羙海録碎事江东人呼地菌为土囷陆佃埤雅菘叶如芜菁性凌冬晚凋故曰菘俗谓之白菜左传宣二年宰夫胹熊蹯不熟】
　　残腊独出二首
　　幽寻本无事独往意自长钓鱼丰乐桥采杞逍遥堂罗浮春欲动雪日有清光处处野梅开家家腊酒香路逄眇道士疑是左元放我欲从之语恐复化为羊
　　【杜子羙诗江路野梅香神仙传左慈字元放徐堕有道术居丹徒慈过之堕门下客欺慈云徐公不在慈便去客报徐公有一老翁眇目吾欺之云公不在矣公曰咄咄此是左公过我化羊事屡见】
　　江边有防行诘曲背城市平湖春草合歩到栖禅寺堂空不见人老稚掩闗睡所营在一食食巳宁复事客来岂无得施子静扫地风松独不静送我作鼓吹
　　【诗国风遵彼防行陶渊明诗倾身营一饱少许便有余】
　　新年五首【绍圣三年先生年六十一在恵州即古白鹤基始营新居故有结茅来此住之句】
　　晓雨暗人日春愁连上元水生挑菜渚烟湿落梅村小市人归尽孤舟鹤踏翻犹堪慰寂寞渔火乱黄昏【荆楚嵗时记正月七日谓之人日以隂晴卜丰耗】
　　北渚集羣鹭新年何所之尽归乔木寺分占结巢枝生物会有役谋身各及时何当禁毕弋看引雪衣儿【江淹拟杂体诗问君亦何为百年会有役谈苑李昉五禽呼鹭为雪客天宝遗事杨贵妃鹦鹉名雪衣娘诗借用其字耳】
　　海国空自暖春山无限清氷谿结【一作纷】瘴雨雪菌到江城更待轻雷发先催冻笋生丰湖有藤菜似可敌莼羮【一统志丰湖在惠州府城西广十里有潄玉滩防翠洲诸胜中产藤菜王注先生尝言丰湖有燕脂藤味滑羙大类莼】
　　小邑浮桥外青山石岸东茶枪烧后有麦浪水前空万户不禁酒三年真识翁结茅来此住嵗晚有无同【茶谱蕲州团黄茶有一枪两旗之号】
　　荔子防时熟花头今巳繁探春先拣树买夏欲论园居士常携客参军许叩门明年更有味懐抱带诸孙二月八日与黄焘僧昙頴过逍遥堂何道士宗一问疾
　　安心守牝闭眼觅黄庭问疾来三士浇愁有半缾风松时落蘂病鹤不梳翎樽空我归去山月照君醒
　　次韵髙要令刘湜峡山寺见寄
　　新闻妙无多旧学闲可束犹当隠季主未遽逃梅福空肠吐余思静似蚕缀族寸田结初果秀若铜生緑荆棘扫诚尽棃枣忧不熟髙人宁铸金下士乃服玉君看岭峤隘我欲巾笥蓄曽攀罗浮顶亦到朱明谷旋观真歴块归卧甘破屋故人老犹仕世味薄如縠偶从越女笑不怕蛮江浴惊闻尺书到喜有新诗辱应怜五管客曽作八州督骨销谗口铄胆破狱吏酷陇云不易寄江月乃可掬遥知清逺寺不称空明腹蹇驴歩武碎短瑟弦柱促仰看泉落佩俯听石响毂千峯泻清驶一往无回躅狂雷失晤语过电不容目要知僧长饥正坐山少肉人闲无南北蜗角空出缩仇池九十九【公自注仇池有九十九泉余尝梦至有诗】嵩少三十六【公自注子由近买田阳翟北望嵩少甚近】天人同一梦仙凡无两録陋邦真可老生理亦麤足便回爇天焰长作照海烛【公自注黄鲁直寄诗云莲花合里一寸烛牝马海中烧百川鲁直盖近有得也】
　　【史记日者传司马季主楚人也卜于长安市本草生铜皆有青盖铜之精华也抱朴子服玉当得璞玉以屑与水服之令人不死北史李预传得餐玉之法乃采访蓝田掘得百枚作屑食之经年有效韩退之诗吾老世味薄又洪涛春天禹穴幽越女一笑三年留旧唐书永徽后以广桂容邕安南皆广府谓之五府节度使名岭南五管又韩退之诗五管徧歴无贤侯王注引荘子谬晋书陶侃字士行尝如厠见一人朱衣介帻敛袂曰君后当为公位至八州都督按先生有诗云八州怜我往来频即纪实也史记邹阳上梁王书众口铄金积毁销骨南史王融矫诏立竟陵王子良太学生魏准鼓成其事及融诛准惧而死举体皆青时以为胆破于良史诗掬水月在手韩退之诗雷惊电激语难闻传灯録司马头陁自湖南来百丈谓之曰老僧欲住沩山可乎对曰沩山竒絶可聚千五百众然非和尚所住百丈云何谓也对云和尚是骨人彼是肉山设居之徒不盈于百矣西京赋光焰烛天庭韩退之诗居然妄推让见谓爇天焰】



　　施注苏诗巻三十六
　　钦定四库全书
　　施注蘓诗巻三十七
　　宋　苏　轼　撰
　　施元之　原注
　　武进邵长蘅　删补
　　诗五十一首
　　【起在惠州洎绍圣丁丑再贬儋耳作】
　　食荔枝二首【并引】
　　惠州太守东堂祠故相陈文惠公堂下有公手植荔枝一株郡人谓之将军树今嵗大熟赏啖之余下逮吏卒其高不可致者纵猿取之
　　丞相祠堂下将军大树旁炎云骈火实瑞露酌天浆烂紫垂先熟高红挂逺扬分甘徧铃下也到黑衣郎【杜子美蜀相诗丞相祠堂何处寻后汉冯异传每所止舎常独屛树下军中号大树将军韩退之游青龙寺诗然云烧树火实骈诗豳风取彼斧斨以伐逺扬注逺枝扬起也汉司马迁传李陵素与士大夫絶甘分少能得人之死力晋王羲之传有一味之甘割而分之不敢专飨羊祜传铃閤之下侍卫不过数十人宣室志张长史质凶屋以居覩黑衣人树上掷瓦见击其弟射杀之乃猿也】
　　罗浮山下四时春卢橘杨梅次第新日啖荔枝三百颗不辞长作岭南人
　　【郑熊番禺杂编余在南中五年每食荔支几与饭相半】
　　和子由盆中石菖蒲忽生九花
　　春荑秋荚两须臾神药人间果有无无鼻何由识薝卜有花今始信菖蒲芳心未饱两蛱蝶寒意知鸣几蟪蛄记取明年十二节小儿休更籋霜防
　　【本草陶隠居补注云真菖蒲叶有脊四月五月亦作小厘花也南史梁武帝母张皇后见之曰见菖蒲花者当富贵因取吞之生武帝本草图经菖蒲亦有一寸十二莭者张籍菖蒲诗石上生菖蒲一本十二节仙人劝我食令我头青面如雪】
　　迁居【并引】
　　吾绍圣元年十月十二日至惠州寓合江楼是月十八日迁于嘉祐寺二年三月十九日复迁于合江楼三年四月二十日复归于嘉祐寺时方卜筑白鹤峰之上新居成庶防其少安乎
　　前年家水东回首夕阳丽去年家水西湿面春雨细东西两无择縁尽我辄逝今年复东徙旧馆聊一憇已买白鹤峯规作终老计长江在北户雪浪舞吾砌青山满墙头防【乌果切】鬌防云髻虽惭抱朴子金鼎陋蝉蜕犹贤栁栁州庙爼荐丹荔吾生本无待俯仰了此世念念自成劫尘尘各有际下观生物息相吹等蚊蚋
　　【刘禹锡诗防鬌云鬟宫様妆古乐府头上阿堕髻音义并同谓髪美貌晋葛洪传所著书言黄白之事缄之金匮自号抱朴子因以名书后忽坐至日中兀然若睡而卒举尸入棺甚轻如空衣世以为尸解得仙云又云上士举形升虚谓之天仙中士游于名山谓之地仙下士先死后蜕谓之尸解仙韩退之罗池庙碑罗池者故刺史栁侯庙也其词曰茘子丹兮蕉黄杂　肴蔬兮进侯堂续仙传丁约谓韦子威曰郎君得道尚隔两尘子威问其故约曰儒谓之世释谓之劫道谓之尘荘子逍遥游野马也尘埃也生物之以息相吹也】
　　两桥诗【并引】
　　恵州之东江谿合流有桥多废壊以小舟渡罗浮道士邓守安始作浮桥以四十舟为二十舫铁锁石矴随水涨落榜曰东新桥州西丰湖上有长桥屡作屡壊栖禅院僧希固筑进两岸为飞楼【一作阁】九间尽用石盐木坚若铁石榜曰西新桥皆以绍圣三年六月毕工作二诗落之
　　东新桥
　　羣鲸贯铁索背负横空霓首摇翻雪江尾揷崩云谿机牙任信缩涨落随髙低辘轳巻巨索青蛟挂长堤奔舟免狂触脱筏防撞挤一桥何足云讙传广东西父老有不识喜笑争攀跻鱼龙亦惊逃雷雹生马蹏嗟此病渉乆公私困留稽奸民食此险出没如凫鹥似卖失船壶如去登楼梯不知百年来防人陨沙泥岂知涛澜上安若堂与闺往来无晨夜醉病休扶携使君饮我言妙割无牛鸡不云二子劳叹我捐腰犀【公自注二士造桥予尝助施犀带】我亦夀使君一言听扶藜常当修未壊勿使后噬脐【鹖子学问篇中流失船一壶千金遯斋闲览壷乃今所谓浮环者凡渡江海必预备浮环以虞风涛覆溺之患其形如环而空中用帛为带挂之项上出两手以按之则浮而不溺可以待救至今浙人呼为壷后汉刘表传表子琦与诸葛亮谋自安之术亮初不对后乃共升髙楼因令去梯语亮云云世説殷浩废后恨简文曰上人着百尺楼上儋梯将去郑审天宝故事杨国忠本张易之子天授中易之恩幸无比每归私第诏令居楼上仍去梯母恐絶嗣乃令女奴骈珠上楼遂生国忠左传荘六年若不早图后君噬脐】
　　西新桥
　　昔桥木千柱挂湖如断霓浮梁陷积淖破板随奔谿笑看逺岸没坐觉孤城低聊因三农隙稍进百歩隄炎州无坚植潦水轻推挤千年谁在者铁柱罗浮西独有石盐木白螘不敢跻似开铜駞峯如凿铁马蹏岌岌类鞭石山川非会稽嗟我乆阁笔不书纸尾鹥萧然无尺棰一构飞空梯百夫下一杙椓此百尺泥【公自注桥柱石磉之下皆有坚木防入泥中丈余谓之顶桩】探囊赖故侯宝钱出金闺【公自注子由之妇史顷入内得赐黄金钱数千以助施】父老喜云集箪壶无空携三日饮不散杀尽西村鸡似闻百嵗前海近湖有犀【公自注桥下旧名鳄湖盖常有鲛鳄之类】那知陵谷变枯渎生茭藜后来勿忘今冬渉水过脐
　　【汉韦成传天雨淖注云淖泥也会稽録秦始皇作石桥欲过海观日出处有神人驱石下海石去不速神輙鞭之流血三齐畧记亦云法帖中有王氏一帖最后大书一鹥字相传此帖之珍所酬至五十余万云尔雅樴谓之杙注橜也】
　　悼朝云【并引】
　　绍圣元年十一月戏作朝云诗三年七月五日朝云病亡于恵州塟之栖禅寺松林中东南直大圣塔予既铭其墓且和前诗以自解朝云始不识字晚忽学书麤有楷法盖尝从泗上比丘尼义冲学佛亦略闻大义且死诵金刚经四句偈而絶【先生于朝云墓前作六如亭盖取经中如梦幻泡影如露亦如电之语】
　　苗而不秀岂其天不使童乌与我驻景恨无千嵗药赠行惟有小乘禅伤心一念偿前债弹指三生断后缘归卧竹根无逺近夜灯勤礼塔中仙
　　【杨子育而不苗者吾家之童乌乎九龄而与我文按此言朝云所生之子干儿未百日而亡也杜子羙少年行共醉终同卧竹根】
　　丙子重九二首
　　三年瘴海上越峤真我家登山作重九蛮菊秋未花惟有黄茅浪堆垅生坳窊蜑酒糵众毒酸甜如棃樝何以侑一樽邻翁餽鼃虵亦复强取醉欢謡杂悲嗟今年吁恶嵗僵仆如乱麻此会我虽健狂风卷朝霞使我如霜月孤光挂天涯西湖不欲住暮树号寒鸦
　　【西湖惠州西湖也朝云墓在湖上】
　　穷途不择友过眼如乱云余子谁复数坐阅两使君共饮去年堂俯看秋水纹此水与此人相追两沄沄老去各休息造物嗟长勤佳哉此令节不惜与子分何以娱我客游鱼在清濆水师三百指铁网欲掩羣获多虽一快买放尤可欣此乐真不朽明年我归耘
　　白鹤新居欲成夜过西邻翟秀才二首
　　林行婆家初闭户翟夫子舎尚留闗连娟缺月黄昏后缥缈新居紫翠间系闷岂无罗带水割愁还有劒铓山【公自注韩退之云水作青罗带山如碧玉篸栁子厚云海上尖峯若剑铓秋来处处割愁肠皆岭南诗也】中原北望无归日邻火村舂自往还
　　瓮间毕卓防偷酒壁后匡衡不防灯待凿平江百尺井要分清署一壶氷佐卿恐是归来鹤次律宁非过去僧他日莫寻王粲宅梦中来往本何曽
　　【晋毕卓盗饮注巳见西京杂记匡衡好读书家贫无油烛乃凿邻壁映光广舆记天寳中宗重阳日猎沙苑有孤鹤飞帝射之中戴箭西南而去益州道观第一院有青城山道士徐佐卿寄寓一日自外持一箭归曰吾行山中为飞矢所加因挂箭于壁书月日且言后年箭主到此付之及宗幸蜀至观见之乃沙苑纵猎之日所射箭也广徳神异记亦云仍云观即明月观房琯字次律前世为僧事再见杜子羙诗应同王粲宅留井砚山前】
　　次韵子由所居六咏
　　堂前种山丹错落马脑盘堂后种秋菊碎金收辟寒草木如有情慰此芳嵗阑幽人正独乐不知行路难【王子年拾遗记魏明帝时昆明国贡金乌常吐金屑如粟此鸟畏霜雪乃起小屋处之名辟寒台宫人争以所吐金为钗饰谓之辟寒金故相嘲曰不得辟寒金那得圣人心酉阳杂俎亦云】
　　诗人故多感花发忆两京石榴有正色玉树真虚名粲粲秋菊花卓为霜中英萸槃照重九缬蘂两鲜明【杜子羙立春诗春日春槃细生菜忽忆两京梅发时汉扬防甘泉赋翠玉树之青葱按子由诗云后庭荏草盛怜尔计兴亡注云矮鸡冠即玉树后庭花故此和章及之】
　　幽居有古意义井分西墙谁言三伏热止须一杯凉先生坐忍渴羣嚣自披猖众散徐酌饮逡廵味尤长【韩退之诗纷纷百家起诡恠相披猖晋阮瞻传瞻常羣行冒热渴甚逆旅有井众人竞趋之瞻独逡廵在后须饮者毕乃进其夷退无竞如此】
　　先生饭土塯无物与刘叉何以娯醉客时齅砌下花井水分西邻竹隂借东家萧然行脚僧一身寄天涯【史记秦始皇纪二世曰吾闻之韩子曰尧舜采椽不刮茅茨不剪饭土防啜土虽监门之养不觳于此唐韩愈传刘义持愈数斤金去再见】
　　东斋手种柏今复防尺长知有桓司马榛茅为遮藏近闻南台松新枝出余僵年来此懐抱岂复【一作敢】惊凡亡【史记孔子适宋与弟子习礼大树下宋桓司马魋欲杀孔子拔其树孔子遂去凡亡出荘子田子方篇详见二十二巻王仲父哀辞注】
　　新居巳覆瓦无复风雨忧桤栽与笼竹小诗亦可求尚欲烦贰师刺山出飞流应须凿百尺两绠载一牛【杜子羙堂成诗桤林碍日吟风叶笼竹和烟滴露梢又有与何十少府觅桤栽从韦二明府觅绵竹诗后汉耿恭传匈奴拥絶涧水恭于城中穿井十五丈不得水恭叹曰昔贰师将军拔佩刀刺山飞泉涌出乃整衣服向井拜有顷水泉犇出】
　　吴子野絶粒不睡过作诗戏之芝上人陆道士皆和予亦次其韵
　　聊为不死五通仙终了无生一大缘独鹤有声知半夜老蚕不食巳三眠怜君觧比人间梦【公自注芝有梦斋子由作铭】许我时逃醉后禅会与江山成故事不妨诗酒乐新年【华严经宝轮妙荘严世界有佛名功徳海光明轮于彼时为五通仙现大神通六万诸仙前后围绕圆觉经心悟实相具无生忍杜子羙饮中八仙歌苏晋长斋绣佛前醉中往往爱逃禅】
　　次韵恵循二守相会【隂字韵四诗墨迹及惠守和篇并蔵呉兴秦氏此诗云轼次韵南圭使君与循州倡酬一首循州盖周彦质字文之巳见三十六巻有答周循州诗南圭使君乃惠州守方子容后题云因见二公唱和之盛忽破戒作此诗与文之一阅讫即焚之慎勿传也】
　　共惜相从一寸隂酒杯虽浅意殊深且同月下三人影莫作天涯万里心东岭近开松菊径南堂初絶斧斤音知君善颂如张老犹望携壷更一临
　　【礼记晋献文子成室张老曰羙哉轮焉羙哉奂焉歌于斯哭于斯聚国族于斯文子北面再拜稽首君子谓之善颂善祷】
　　又次韵二守许过新居【先生真迹云轼启叠防宠示佳篇仍许过顾新居谨依韵上谢伏望笑览集本作晓牕清快墨迹作明快后题云一阅讫幸毁之切告切告集本与后诗相连题云次韵二守同访新居以墨迹观之非也今析题为二且载南圭一诗使托名先生集中借以不朽云按南圭诗今缺】
　　数亩蓬蒿古县隂晓牕明【一作清】快夜堂深也知卜筑非真宅聊欲跏趺看此心闻道携壷问竒字更因登木助防音相娱北户江千顷直下都无地可临
　　【大毗婆娑论结跏趺坐是相圆满礼记礼弓孔子之故人曰原壤其母死夫子助之沐椁原壤登木曰乆矣予之不托于音也歌曰狸首之斑然执女手之卷然王简栖头陀寺碑飞阁逶迤下临无地】
　　又次韵二守同访新居【墨迹云次韵南圭文之二太守同过白鹤新居之什伏望采览后云请一呈文之便毁之切吿切吿】
　　此生真欲老墙阴郤扫都忘嵗月深拔薤巳观贤守政折蔬聊慰故人心风流贺监常吴语憔悴钟仪独楚音治状两邦俱第一颍川归去肯重临
　　【刘禹锡墙隂莫言墙隂数尺闲老尽主人如等闲拔薤用后汉厐参任棠事详廿四卷遗直坊诗注陶渊明诗穷巷隔深辙颇回故人车欢然酌春酒摘我园中蔬杜子羙遣兴诗贺公雅吴语在位常清狂左传成九年晋侯观于军府见钟仪问之曰南而絷者谁也有司对曰郑人所献楚囚也使税之问其族对曰伶人也公曰能乐乎对曰先父之职官也敢有二事使与之琴操南音互见十七巻陈州与文郎诗注汉黄覇传为颖川太守治为天下第一征守京兆尹坐贬秩有诏归颖川前后八年郡中愈治】
　　循守临行出小鬟复用前韵
　　学语雏莺在栁隂临行呼出翠帷深通家不隔同年面【公自注文之与南圭令弟同年】得路方知异日心趁着春衫逰上苑要求国手教新音岭梅不用催归骑截须防旧所临【公自注文之尝倅韶】
　　【摭言崔沆判罚卢瑑曰紫陌寻春便隔同年之面青云得路可知异日之心截唐姚元崇牧荆州事巳见】
　　种茶
　　松闲旅生茶巳与松俱瘦茨棘尚未容防翳争交构天公所遗弃百嵗仍稚幼紫笋虽不长孤根乃独夀移栽白鹤岭土软春雨后弥旬得连隂似许晚遂茂能忘流转苦戢戢出鸟咮未任供臼磨且可资摘嗅千团输大官百饼衒私鬭何如此一啜有味出吾囿
　　【后汉光武纪野谷旅生注旅寄也陆羽茶经紫者上绿者次笋者上芹者次又建人谓鬬茶为茗战茶谱蜀州雀舌鸟觜麦颗故用鸟咮字】
　　白鹤山新居凿井四十尺遇磐石石尽乃得泉
　　海国困蒸溽新居利髙寒以彼陟降劳易此寝处干但苦江路峻常惭汲腰酸矻矻烦四夫硗硗斲层峦弥旬得寻丈下有青石磐终日但迸火何时见飞澜丰我粲与醪利汝椎与鑚山石有时尽我意殊未阑今朝僮仆喜黄土复可抟晨瓶得雪乳莫瓮停氷湍我生类如此何适不艰难一勺亦天赐曲肱有余欢
　　三月二十九日二首
　　南岭过云开紫翠北江飞雨送凄凉酒醒梦回春尽日闭门隠几坐烧香
　　门外橘花犹的皪墙头荔子巳斓斑树暗草深人静处卷帘欹枕卧看山
　　吾谪海南子由雷州被命即行了不相知至梧廼闻尚在藤也旦夕当追及作此诗示之
　　九疑聫緜属衡湘苍梧独在天一方孤城吹角烟树里落日未落江苍茫幽人拊枕坐叹息我行忽至舜所藏江边父老能説子白须红颊如君长莫嫌琼雷隔云海圣恩尚许遥相望平生学道真实意岂与穷达俱存亡天其以我为箕子要使此意留要荒他年谁作地舆志海南万古真吾郷
　　【李太白逺别离九疑聫绵皆相似薛士昭九疑山图记道州宁逺县南六十里有九疑山山有九峯一曰箫韶二曰女英三曰石城四曰蛾皇五曰朱明六曰桂林七曰华盖八曰巴林九曰石楼周回百余里其形相似见者疑之故曰九疑苍梧今梧州前志云舜塟于此记曰塟者藏也古乐府白纻歌愁来夜迟犹叹息拊枕思君终反侧杜子羙诗棣蕚一别永相望后汉东夷濊国传昔武王封箕子于朝鲜箕子教以礼义田蚕又制八条之教其人终不相盗无门户之闭妇人贞信饮食以笾豆尚书五百里要服五百里荒服孔氏云绥服外之五百里要束以文教要服外之五百里言荒又简畧也南史顾埜王撰舆地志三十巻行于世】
　　行琼儋闲肩舆坐睡梦中得句云千山动鳞甲万谷酣笙钟觉而遇清风急雨戏作此数句
　　四州环一岛百洞蟠其中我行西北隅如渡月半弓登髙望中原但见积水空此生当安归四顾真途穷眇观大瀛海坐咏谈天翁茫茫太仓中【一作区区魏中梁】一米谁雌防幽懐忽破散永啸来天风千山动鳞甲万谷酣笙钟安知非羣仙钧天宴未终喜我归有期举酒属青童急雨岂无意催诗走羣龙梦云忽变色笑电亦改容应怪东坡老顔衰语徒工乆矣此妙声不闻蓬莱宫
　　【四州言琼崖儋万也汉贾捐之传云朱崖儋耳郡皆在南方海中洲居史记孟子传驺衍言中国名曰赤县神州内有九州禹之序九州是也不得为州数中国外如赤县神州者九乃所谓九州也于是有禆海环之人民禽兽莫能相通乃有大瀛海环其外天地之际焉又邹衍之术迂大而闳辨故齐人颂曰谈天衍荘子秋水篇计中国之在海内不似稊米之在太仓乎又则阳篇通达之中有魏于魏中有梁于梁中有王王与蛮氏有辩乎列子周穆王篇王及化人之宫实以为清都紫防钧天广乐帝之所居魏夫人传青童君来降夫人之别寝命青华玉女烟景珠击西盈之钟梦云用宋玉髙唐赋笑电用玉女投壶事并巳见】
　　次前韵寄子由
　　我少即多难邅回一生中百年不易满寸寸弯强弓老矣复何言荣辱今两空泥洹尚一路【公自注古语云十方薄伽梵一路湼槃门梵语泥洹此云湼槃】所向余皆穷似闻崆峒西仇池迎此翁胡为适南海复驾垂天防下视九万里浩浩皆积风回望古合州属此琉璃钟离别何足道我生岂有终渡海十年归方镜照两童还乡亦何有暂假壶公龙峩睂向我笑锦水为君容天人巧相胜不独数子工指防昔游处蓬莱生故宫
　　【仇池注详三十二巻防石诗再见唐地理志雷州海康郡本合州贞观元年更名汉书项羽赞舜盖重童子项羽又重童子童即瞳也西京杂记髙祖初入咸阳宫周行库藏云云有方镜广四尺九寸髙五尺表里有明人直来照之影则倒见以手掩心即见五臓有病则知所在后汉费长房传有老翁卖防悬一壷于市肆市罢翁跳入壶中长房见而异焉因诣翁俱入壷中于是随入深山长房辞归与一竹杖曰骑此任所之既至可以杖投葛陂中也长房乘杖须防来归即以杖投陂顾视则龙也互见八巻刁景纯席上诗注丹台録谢元一名壶公乃费长房所见暮入空壶者史记伍子胥传申包胥谓子胥曰人众者胜天天定亦能胜人】
　　安期生【并引】
　　安期生世知其为仙者也然太史公曰蒯通善齐人安期生生尝以防干项羽羽不能用羽欲封此两人两人终不肯受亡去【见汉蒯通传】予每读此未尝不废书而叹嗟乎仙者非斯人而谁为之故意战国之士如鲁连虞卿皆得道者欤
　　安期本防士平日交蒯通尝干重瞳子不见隆准公应如鲁仲连抵掌吐长虹难堪踞牀洗宁挹扛鼎防事既两大缪漂然籋遗风廼知经世士出世或乘龙岂比山泽臞忍饥啖柏松纵使偶不死正堪为仆僮茂陵秋风客望祀犹蚁蠭海上如枣可闻不可逄
　　【列仙传须于食柏实偓佺食松实续仙传大中间有野人体生緑毛云我即姚也食松柏得长生唐逸史亦云汉武帝塟茂陵李贺金人辞汉歌茂陵刘郎秋风客汉郊祀志武帝望祀蓬莱之属防至殊庭如枣注屡见】
　　夜梦【并引】
　　七月十三日至儋州十余日矣澹然无一事学道未至静极生愁夜梦如此不免以书自怡
　　夜梦嬉游童子如父师检责惊走【音奏】书计功当毕春秋余今乃始及桓荘初怛然悸寤心不舒起坐有如挂钩鱼我生纷纷婴百缘气固多习独此偏弃书事君四十年仕不顾【一作愿】留书绕纒自视汝与丘孰贤易韦三絶丘犹然如我当以犀革编
　　【韩退之诗归舎不能食有如鱼挂钩史记孔子世家晚而喜易序彖象説卦文言读易韦编三絶左传荘十二年卫人请南宫万于陈饮之酒而以犀革裹之】
　　迁居之夕闻邻舎儿诵书欣然而作
　　幽居乱鼃黾生理半人禽跫然巳可喜况闻诵音儿声自圆羙谁家两青衿且欣集齐咻未敢笑越吟九龄起韶石姜子家日南吾道无南北安知不生今海濶尚挂斗天髙欲横参荆榛短墙缺灯火破屋深引书与相和置酒仍独斟可以侑我醉琅然如玉琴
　　【毛诗子衿刺学校废也青青子衿悠悠我心唐张九龄韶州曲江县人韶州有韶石山姜公辅有髙才敷奏详亮徳宗器之爱州日南人】
　　闻子由瘦【公自注儋耳至难得肉】
　　五日一见花猪肉十日一遇黄鸡粥土人顿顿食藷芋荐以薰鼠烧蝙蝠旧闻蜜唧尝呕吐稍近虾蟇缘习俗十年京国厌肥羜日日烝花压红玉从来此腹负将军【公自注俗谚云大将军食饱扪腹而叹曰我不负汝左右曰将军固不负此腹此腹负将军未尝出少智虑也】今者固宜安脱粟人言天下无正味蝍蛆未遽贤麋鹿海康别驾复何为帽宽带落惊僮仆相看会作两臞仙还乡定可骑黄鹄
　　【杜子羙遣闷诗顿顿食黄鱼又秦州诗充肠多藷芋朝野佥载岭南獠民好为蜜唧即鼠胎未瞬通身赤蠕者饲之以蜜饤之筵上蹑蹑而行以筯挟取咬之唧唧作声故曰蜜唧韩退之食虾蟇诗余初不下防近亦能稍稍诗小雅既有肥羜以速诸父荘子齐物论民食刍豢麋鹿食荐蝍蛆甘带防鸦嗜防四者孰知正味九域志雷州海康郡子由时责授雷州别驾汉西域传乌孙公主悲愁为歌曰常居土思兮心内伤愿为黄鹄兮归故郷】
　　客俎经旬无肉又子由劝不读书萧然清坐乃无一事
　　病怯腥咸不买鱼尔来心腹一时虚使君不复怜乌攫属国方将掘防余老去独收人所弃游哉时到物之初从今免被孙郎笑绛帕防头读道书
　　【乌攫用黄覇传事再见汉苏武传武在匈奴廪食不至掘野防弆草实而食之归拜典属国汉货殖传白圭乐观时变故人弃我取人取我予荘子老曰吾游于物之初再见江表传道士琅琊于吉往来呉防立精舎读道书制作符水以治病人多事之防于郡城门楼会诸将宾客吉趋度门下诸将賔客三分之二下楼迎之防怒収吉诸将连名陈乞防曰昔南阳张津为交州刺史舎前圣典训废汉家法律常着绛帕头鼓琴烧香读道书云以助化卒为南夷所杀此甚无益诸君但未悟耳今此子巳在鬼録勿复费纸笔也即命斩之】
　　宥老楮
　　我墙东北隅张王【张王并去声】维老谷树先樗栎大叶等桑柘沃流膏马乳涨堕子杨梅熟胡为寻丈地养此不材木蹶之得舆薪规以种松菊静言求其用略数得五六肤为蔡侯纸子入桐君録黄缯练成素黝面颒【音溃】作玉灌洒烝生菌腐余光吐烛虽无傲霜节幸免狂酲毒孤根信防陋生理有倚伏投斧为赋诗徳怨聊相赎【张王后汉班超传遂防张南道张音丁亮反韩退之笋诗得时兮张王又刘禹锡蒲桃歌张王日日髙本草楮实一名谷实诗小雅爰有树檀其下维谷又国风桑之未落其叶沃若后汉宦者蔡伦传自古书契多编以竹简其用缣帛者谓之为纸缣贵而简重并不便于人伦乃造意用树肤麻头及敝布鱼网以为纸天下咸称蔡侯纸唐艺文志有桐君药録三巻王注黄缯黄绢也世盖以楮实练绢矣黝面黒色也颒洗也顾命洮颒水是也一云楮汁能去面防荘子蒸生菌又商丘大木嗅之使人狂酲三日不巳老子祸兮福所倚福兮祸所伏】
　　观棊【并引】
　　予素不解棊尝独游庐山白鹤观观中人皆阖户昼寝独闻棊声于古松流水之间意欣然喜之自尔欲学然终不解也儿子过廼麤能者儋守张中日从之戏予亦隅坐竟日不以为厌也
　　五老峯前白鹤遗趾长松防庭风日清羙我时独游不逄一士谁欤棊者户外屦二不闻人声时闻落子纹枰坐对谁究此味空钩意钓岂在鲂鲤小儿近道剥啄信指胜固欣然败亦可喜优哉游哉聊复尔耳
　　【礼记户外有二屦言闻则入言不闻则不入北梦琐言宣宗朝日本国王子入朝帝令待诏顾师言与之对棊王子出纹楸玉局冷暖玉碁子盖玉之苍者如楸玉色其冷暖者言冬暖夏凉】
　　籴米
　　籴米买束薪百物资之市不缘畊樵得饱食殊少味再拜请邦君愿受一廛地知非笑昨梦食力免内愧春秧防时花夏稗忽巳穟怅焉抚耒耜谁复识此意
　　入寺
　　曵杖入寺门辑杖挹世尊我是玉堂仙谪来海南村多生宿业尽一气中夜存旦随老鸦起饥食扶桑暾光圆摩尼珠照耀玻瓈盆来从佛印可稍觉魔忙奔闲看树转午坐到钟鸣昏敛收平生心耿耿聊自温
　　【楚辞逺游一气孔神兮于中夜存虚以待之兮无为之先又九歌暾将出兮东方照吾槛兮扶桑再见】
　　次韵子由三首
　　东亭
　　仙山佛国本同归世路闗两背驰到处不妨闲卜筑流年自可数期颐遥知小槛临廛市定有新松长棘茨谁道茅檐劣容膝海天风雨看纷披
　　东楼
　　白髪苍头自照盆董生端合是前身独栖髙閤多词客为着新书未絶麟小醉易醒风力软安眠无梦雨声新长歌自誷真堪笑底处人间是所欣【公自注栁子厚诗云髙歌返故室自誷非所欣】
　　【王注董生董仲舒也髙阁新书意指仲舒下帷讲诵不窥园及着玉杯繁露等书特不泥本事耳】
　　椰子冠
　　天教日饮欲全丝美酒生林不待仪自漉疎巾邀醉客更将空殻付冠师【公自注前汉髙纪注云薛有作冠师】规摹简古人争看簪导轻安发不知更着短檐髙屋帽东坡何事不违时【汉袁盎传字丝为呉相兄子种谓盎曰南方卑湿丝能日饮亡何详四巻和刘道原咏史又屡见番禺杂编椰子中有汁二三升许蕃人好饮谓之椰子酒战国防帝女仪狄造酒进之于禹漉巾用陶潜事屡见隋礼仪志簮导者簮所以建髪于冠导所以导防髩髪入巾帻之里晋舆服志江左时埜人巳着帽士人亦往往而然但其顶圆后乃髙其屋云】
　　次韵子由月季花再生
　　幽芳本长春暂瘁如蚀月且当付造物未易料枯枿也知宿根深便作紫笋茁乘时出婉娩为我暖栗烈先生蚤贵重庙论推英拔而今城东不记召南茇陋居有逺寄小圃无濶蹑还为乆处计坐待行年匝【公自注子由明年六十】腊果缀梅枝春杯浮竹叶谁言一萌动巳觉万木活聊将玉蘂新【公自注世谓此玫瑰花也】挿向纶巾折
　　【世説谢万诣简文着白纶巾鹤氅共谈论折巾用郭林宗事再见】
　　次韵子由浴罢
　　理发千梳浄风晞胜汤沐闭息万窍通雾散名干浴頽然语黙丧静见天地复时令具薪水漫欲濯腰腹陶匠不可求盆斛何由足【公自注海南无浴器故常干浴而巳】老鸡卧粪土振羽双瞑目倦马【之善切】风沙奋鬛一喷玉垢浄各殊性快惬聊自沃云母透蜀纱琉璃莹蕲竹稍能梦中觉渐使生处熟楞严在牀头妙偈时仰读反流归照性独立遗所瞩未知仰山禅巳就季主卜安心会自得助长母相督
　　【楚辞离骚晞尔髪兮阳之阿淮南子汤沐具而虮虱吊喷玉字出穆天子传详廿三巻迨作淮口遇风诗注传灯録老宿有语生疎处常令热熟热熟处放令生疎楞严经反流全一六用不行传灯録仰山惠寂禅师问香严近日见处如何香严乃有偈曰去年贫未是贫今年贫始是贫去年无卓锥之地今年锥也无仰山曰汝只得如来禅未得祖师禅张景阳杂诗嵗暮懐百忧将从季主】
　　借前韵贺子由生第四孙斗老
　　今日散幽忧弹冠及新沐况闻万里孙巳报三日浴朋来四男子大壮泰临复开书喜见面未饮春生腹无官一身轻有子万事足举家传吉梦殊相惊凡目烂烂开眼电硗硗峙头玉【公自注李贺诗云头玉硗硗睂刷翠杜郎生得真男子】但令强筋骨可以耕衍沃不须富文章端解耗纸竹君归定何日我计乆巳熟长留五车书要使九子读【公自注吾与子由共九孙男矣】箪瓢有内乐轩冕无流瞩人言适似我穷达巳可卜蚤谋二顷田莫待八州督【公自注吾前后典八州】
　　【幽忧字出荘子让王篇弹冠用楚辞渔父并巳见周易复亨出入无疾朋来无咎王注为有四男子故用大壮泰临复句盖一阳生则为复二阳生则为临三阳生则为泰四阳生则为大壮白乐天家醖诗捧疑明水从空化饮似阳和满腹春诗小雅吉梦维何维熊维罴男子之祥眼电晋王戎事再见适子由幼子】
　　独觉
　　瘴雾三年恬不怪反畏北风生体疥朝来缩颈似寒鸦焰火生薪聊一快红波飜屋春风起先生黙坐春风里浮空眼缬散云霞无数心花发桃李翛然独觉午牕明欲觉犹闻醉鼾声回首向来萧瑟处也无风雨也无晴
　　十二月十七日夜坐达晓寄子由
　　灯烬不挑垂暗蘂炉灰重拨尚余薰清风欲发鸦翻树缺月初升犬吠云闭眼此心新活计随身孤影旧知闻雷州别乘应危坐跨海幽光与子分
　　谪居三适
　　旦起理发
　　安眠海自运浩浩朝黄宫日出露未晞郁郁蒙霜松老栉从我乆齿踈含清风一洗耳目明习习万窍通少年苦嗜睡朝谒常悤悤爬搔未云足巳困冠巾重何异服辕马沙尘满风騣雕鞍响珂月实与杻械同解放不可期枯栁岂易逄谁能书此乐献与腰金翁
　　【荘子海运则鹏徙于南溟王注道家以脐下为丹田脑顶为黄宫故云若要不老还精补脑又先生尝有诗云何异枯杨便马疥此云枯栁岂易逄翻前诗意也】
　　午牕坐睡
　　蒲团蟠两膝竹几阁双肘此间道路熟径到无何有身心两不见息息安且乆睡虵本亦无何用钩与手神凝疑夜禅体适剧夘酒我生有定数禄尽空余夀枯杨不飞花膏泽回衰朽谓我此为觉物至了不受谓我今方梦此心初不垢非夣亦非觉敢问希夷叟
　　【睡虵出佛遗教经再见周易枯杨生梯何可乆也杨文公谈苑陈抟闭门独卧至百日周世宗令于禁中扄户以试甚异之雍熈初赐号希夷先生】
　　夜卧濯足
　　长安大雪年束薪抱衾裯云安市无井斗水宽百忧今我逃空谷孤城啸鸺鹠得米如得珠食菜不敢留况有松风声釜鬲鸣飕飕瓦盎深及膝时复冷暖投明灯一爪剪快若鹰辞韝天低瘴云重地薄海气浮土无重膇药独以薪水瘳谁能更包裹冠履装沐猴
　　【西京杂记元封二年大寒雪深五尺野鸟兽皆死牛马悉踳缩如猬杜子羙诗汉时长安雪一丈牛马毛寒缩如猬又诗城中斗米换衾裯相许宁论两相直又引水诗月峡瞿唐云作顶乱石峥嵘俗无井又人生留滞生理难斗水何直百忧宽説苑墨子谓滑厘曰今凶年冇欲与子隋侯之珠者又欲与子钟粟者得粟不得珠得珠不得粟子将何择重膇字出左传巳见上巻栁子厚栽竹诗适有重膇疾蒸郁宁所宜】
　　子由生日
　　上天不难知好恶与我一方其未定间人力破隂隲小忍待其定报应真可必季氏生而仁观过见其实端如栁下惠焉往不三黜天有时而定夀考未易毕儿孙七男子【公自注子由三子四孙】次第皆逄吉遥知设罗门独掩悬磬室回思十年事无愧箧中笔但愿白发兄年年作生日【尚书洪范惟天隂隲下民注云隲定也天不言而嘿定下民也又身其康强子孙其逄吉】
　　以黄子木拄杖为子由生日之夀
　　灵夀扶孔光菊潭饮伯始虽云闲草木岂乐防此耻一时偶收用千载相瘢疻海南无嘉植野果名黄子坚瘦多节目天材任操倚嗟我始剪裁世用或缘此贵从老夫手往配先生几相从归故山不愧仙人杞【公自注本草枸杞一名仙人杖】
　　【汉孔光传为帝太师诏赐灵夀杖盛之荆州记菊水出穰县芳菊被崖水极甘香谷中饮此水上夀百二十七八十者犹以为天太尉胡广患风疾休沐南归常饮此水后疾遂瘳年八十二乃薨广字伯始王注孔光胡广二人皆畏懦谄谀故云草木防耻畨禺杂编黄子类交州子橘属也淡黄色晋和峤传庾敳见而叹曰森森如千丈松虽磥砢多节目施之大厦有栋梁之用】





　　施注苏诗巻三十七
　　钦定四库全书
　　施注苏诗巻三十八
　　宋　苏　轼　撰
　　施元之　原注
　　武进邵长蘅　删补
　　诗六十三首
　　【起在儋耳洎元符三年庚辰复朝奉郎提举王局观北归抵英州作】
　　过于海舶得迈寄书酒作诗逺和之皆粲然可观子由有书相庆也因用其韵赋一篇并寄诸子侄
　　我似老牛鞭不动雨滑泥深四蹏重汝如黄犊走却来海濶山髙百程送庶防门戸有八慈不恨居邻无二仲他年汝曹笏满床中夜起舞踏破瓮防当洗眼看腾跃莫指痴腹笑空洞誉儿虽是两翁癖积徳已自三世种岂惟万一许生还尚恐九十烦珍从六子晨耕箪瓢出众妇夜绩灯火共春秋古史乃家法诗笔离骚亦时用但令文字还照世粪土腐余安足梦
　　【杜子美百忧集行忆年十五心尚孩健如黄犊走复来后汉荀爽传颍州为之语曰荀氏八龙慈明无双爽字慈明三辅决録蒋诩竹下开三径惟与羊仲求仲从游互详五巻和邵同年诗注唐崔琳传每嵗时宴于家以一榻置笏犹重积其上世传小话有一贫士家惟一瓮夜则守之以寝一夕心自惟念茍得富贵当以钱若干营田宅若干蓄声妓而髙车大葢无不备置往来于懐不觉欢适起舞遂踏破瓮故今俗间指妄想狂计者谓之瓮算唐王勃传父福畤尝诧诸子于韩思彦思彦曰武子有马癖君有誉儿癖王家癖何多邪使勃出其文思彦曰生子若是可夸也杜子美羌村诗生还偶然遂礼记九十者天子欲有问焉则就其室以珍从粪土腐余用殷浩传语详二十巻秦少游梦发殡诗注】
　　上元夜过赴儋守召独坐有感
　　使君置酒莫相违守舍何妨独掩扉静看月牕盘蜥蜴卧闻风幔落蛜蝛灯花结尽吾犹梦香篆消时汝欲归搔首凄凉十年事传柑归遗满朝衣
　　【尔雅蝾螈蜥蜴蝘蜓守宫诗国风伊威在室郑氏云伊威委黍也此物家无人恻然令人感思疏云伊威防妇也或并作虫边传柑先生在翰林时有上元侍饮诗云犹有传柑遗细君追忆其事故云】
　　海南人不作寒食而以上已上冢予携一瓢酒寻诸生皆出矣独老符秀才在因与饮至醉符盖儋人之安贫守静者也
　　老鸦衔肉纸飞灰万里家山安在哉苍耳林中太白过鹿门山下徳公回管寕投老终归去王式当年本不来记取南城上已日木棉花落刺桐开
　　【李白诗集有寻城北范居士失道落苍耳中见范置酒摘苍耳作三国魏管寕传避难居辽东文帝即位征还郡注云寕在辽东积三十七年乃归汉王式传诏除为博士既至止舍中防诸博士共持酒食劳式江公心嫉式谓歌吹诸生曰歌骊驹云云式耻之让诸生曰我本不欲来诸生强劝我竟为竖子所辱遂谢病免归番禺杂编木绵树高二三丈切类桐木二三月间花既谢蕋为绵彼人绩之为毯洁白如雪温暖无比刺桐树似青桐而矮三四月时红芳满树禁烟时士女竞憇花隂亦曲江之偶也】
　　新居【东坡至儋耳军使张中请舘于行衙又别饰官舍为安居计朝廷命湖南提举常平董必者察访广西遣使臣过海逐出之中坐黜死雷州监司悉镌秩遂买地筑室为屋五间潮人王介石为客于儋躬泥水之役其劳甚于家故诗有逐客犹遭屏句】
　　朝阳入北林竹树散疎影短篱寻丈间寄我无穷境旧居无一席逐客犹遭屏结茅得兹地翳翳村巷永数朝风雨凉畦菊发新頴俯仰可卒嵗何必谋二顷
　　五色雀【并引】
　　海南有五色雀常以两綘者为长进止必随焉俗谓之凤凰云乆旱而见辄雨潦则反是吾卜居儋耳城南尝一至庭下今日又见之进士黎子云及其弟威家既去吾举酒祝之曰若为吾来者当再集也巳而果然乃为赋诗【杨浮异物志儋耳南方夷也生则镂其颊皮连耳匡分为数支状如鸡肠累累下垂至肩故名儋耳见后汉孝明纪注】
　　粲粲五色羽炎方凤之徒青黄缟元服翼卫两绂朱仁心知闵农常告雨霁符我穷惟四壁破屋无瞻乌惠然此粲者来集竹与梧锵鸣如玉佩意欲相嬉娱寂寞两黎生食菜真臞儒小圃散春物野桃陈雪肤举杯得一笑见此红鸾雏髙情如飞仙未易握粟呼胡为去复来眷眷岂属吾回翔天壤间何必懐此都
　　【韩退之诗丹穴五色羽其名为凤凰诗小雅瞻乌爰止于谁之屋诗国风惠然肯来又见此粲者诗疏凤凰非梧桐不栖非竹实不食左传庄二十二年凤凰于飞和鸣锵锵番禺杂编五色雀一名音声鸟毎乐作有声如鼓者埙者笛者版者满山嘈乆而自罢诗小雅交交桑扈率埸啄粟握粟出卜自何能糓贾谊吊屈原赋歴九州而相君兮何必懐此都也】
　　倦夜
　　倦枕厌长夜小牕终未明孤村一犬吠残月防人行衰鬓乆巳白旅懐空自清荒园有络纬虚织竟何成用过韵冬至与诸生饮酒【公自注符吴皆坐客其余皆即事实录也】
　　小酒生黎法干糟瓦盎中芳辛知有毒滴沥取无穷冻醴寒初春醅暖更饛华夷两樽合醉笑一欢同里闬峩山北田园震泽东归期敢説安讯不曽通鹤鬓惊全白犀围尚半红愁顔觧符老夀耳闘吴翁得糓鵞初饱亡猫防益丰黄姜收土芋巻耳斫霜丛児瘦缘储药奴肥为种菘频频非窃食数数尚乘风河伯方夸若灵娲自舞冯归涂防泥淖炬火燎茆蓬膝上王文度家传张长公和诗仍醉墨戯海乱羣鸿
　　【番禺杂编黎人在海南山洞中一曰熟黎亦供州县之役又有生黎所居洞深百余里善登木如猿猱诗小雅有饛簋飱郑氏云饛满簋貌王注峨山在眉州震泽在常州陆务观云故事谪散官虽别驾司马皆封赐如故宋尚书在鄜畤诗云经时不巾栉慵更佩金鱼先生时谪琼州别驾故用犀围尚半红之句扬子频频之党甚于鸴斯亦贼夫粮食而巳乘风河伯俱用庄子屡见司马相如大人赋使灵娲鼓琴而舞冯夷已见晋王坦之字文度膝上事屡见汉张释之传子摰字长公官至大夫免以不能取容当世故终身不仕韦续墨薮梁武帝评钟繇书如云鹤造天羣鸿戯海】
　　纵笔三首
　　寂寂东坡一病翁白湏萧散满霜风小児误喜朱顔在一笑那知是酒红
　　父老争看乌角巾应缘曽现宰官身溪邉古路三叉口独立斜阳数过人
　　北船不到米如珠醉饱萧条半月无明日东家当祭灶只鸡斗酒定膰吾
　　【汉孙寳传入舎祭灶请比邻再见膰肉字出孟子】
　　贫家净扫地
　　贫家净扫地贫女好梳头下士晚闻道聊以拙自修扣门有佳客一饭相邀留春炊勿草草此客未易媮慎勿用劳薪感我如薫莸德人抱衡石铢黍安可廋
　　【老子下士闻道大笑之杜子羙诗一饭未尝留俗客数篇今见古人诗诗小雅劳人草草左传襄三十年季武子曰晋未可媮也注媮薄也晋荀朂传常在武帝坐进饭谓人曰此是劳薪所炊帝遣问膳夫乃云实用故车脚世服其明识左传僖四年晋卜人曰一薫一莸十年尚犹有臭】
　　次韵子由赠吴子野先生二絶句【吴子野名复古一字逺游潮州人东坡与一见论出世闲法尝着飬生论一篇为子野作也与游二十余年南迁至真扬间见子野无一语及得防休戚事独告坡曰邯郸之梦犹足破妄而归真目见而身履之亦可以悟矣未防南归访东坡于惠过子由于循坡徙儋耳子野又从之为作逺游庵铭送坡北归遇疾而殂以文祭之曰呜呼子野道与世违寂黙自求阖门垂帏兀尔坐忘有似子防或似壶子杜气发机急人缓已忘其渇饥送我北还中道弊衣有疾不药但却甘肥问以后事一笑而麾可以知其人矣】
　　马迹车轮满四方若为闭暑小茆堂仙心欲捉左元放痴疾还同顾长康
　　【后汉左慈字元放曹操欲于座上收杀之慈乃郤入壁中云云互见二十巻次韵孔毅父诗注长康顾恺之字世传痴絶屡见】
　　江令苍苔围故宅谢家语燕集华堂先生笑说江南事祗有青山绕建康
　　【江令江总也为陈中书令刘禹钖金陵五题其一江令宅云南朝词臣北朝客归来惟见秦淮碧池防竹树三亩余至今人道江家宅其一乌衣巷云朱雀桥邉野草花乌衣巷口夕阳斜旧时王谢堂前燕飞入寻常百姓家九域志江寕府天禧元年为建康军节度】
　　被酒独行徧至子云威徽先觉四黎之舍三首
　　半醒半醉问诸黎竹刺藤稍歩歩迷但寻牛矢觅归路家在牛栏西复西
　　【杜子羙诗竹寒沙碧浣花谿橘刺藤稍咫尺迷韩非子商太宰问市南门之外牛矢何多】
　　总角黎家三四童口吹葱叶送迎翁莫作天涯万里意谿邉自有舞雩风
　　符老风情奈老何朱顔减尽鬓丝多投梭每困东邻女换扇唯逢春梦婆【公自注是日复见符林秀才言换扇事】
　　【投梭晋谢鲲事巳见赵德麟侯鲭录东坡在昌化尝负大瓢行歌田亩间盖哨遍也馌妇年七十谓曰内翰昔日富贵一埸春梦坡然之里人因呼为春梦婆】
　　夜烧松明火
　　嵗暮风雨交客舍凄薄寒夜烧松明火照室红龙鸾快熖初煌煌碧烟稍团团幽人忽富贵蕙帐芬椒兰珠煤缀屋角香【音诣】流铜槃【公自注松沥也出本草注】坐看十八公俯仰灰烬残齐奴朝防蜡莱公夜长叹海康无此物烛尽更未防
　　【夲草唐本注云松取枝烧其上下承取汁名晋石崇传小字齐奴常以蜡代薪欧阳公归田录防莱公自少年富贵不防油灯虽寝亦然烛逹旦每罢官去后人至官舍见厠溷间烛泪在地徃徃成堆按雷州海康郡莱公贬此地终焉】
　　庚辰岁人日作时闻黄河巳复北流老臣旧数论此今斯言乃验二首【神宗元丰四年澶州言河决小吴埽诏东行河道巳填淤不可复更不修闭哲宗元祐三年知枢宻院安焘等疏议回河东流平章重事文忠烈中书侍郎吕正愍从而和之力主其议子由在西掖言于右仆射吕正献曰河决而北先帝不能回而诸公欲回之是自谓过先帝也正献曰当与公筹之然竟莫能夺其役遂兴议论纷然至于累嵗公尝侍上读祖宗寳训因及时事曰黄河势方北流而强之使东当轴者恨之老臣旧数论此指此事也】
　　老去仍栖隔海村梦中时见作诗孙天涯巳惯逢人日归路犹欣过鬼门三策巳应思贾让孤忠终未赦虞翻典衣剩买河源米屈指新篘作上元
　　【作诗孙陆务观云在蜀见苏山藏公墨迹叠韵竹后题云寄作诗孙符符字仲虎九域志容州鬼门闗汉伏波将军马援讨林邑蛮路由此立碑石尚在韩退之赠张十一诗念君又署南荒吏路指鬼门幽更夐谚云若度鬼门闗十去九不回三国吴虞翻传孙权积怒徙翻交州在南十余年卒河源米河源县属惠州当是秔秫所产也白乐天尝酒诗一瓮香醪新挿篘】
　　不用长愁挂月村防榔生子竹生孙【公自注海南勒竹每节生枝如竹竿大盖竹孙也】新巢语燕还窥砚旧雨来人不到门春水芦根看鹤立夕阳枫叶见鸦翻此生念念随泡影莫认家山作夲元
　　【杜子羙诗月挂客愁村旧雨字出杜子羙秋述巳见】
　　庚辰嵗正月十二日天门冬酒熟予自漉之且漉且尝遂以大醉二首
　　自拨牀头一瓮云幽人先巳醉浓芬天门冬熟新年喜麴米春香并舍闻【公自注杜子羙诗云闻道云安麴米春盖酒名也】菜圃渐疎花漠漠竹扉斜掩雨纷纷拥裘睡觉知何处吹面东风散缬纹
　　【证类夲草孙真人枕中记云天门冬酿酒服之去三虫伏尸轻身益气令人不饥】
　　载酒无人过子云年来家酝有竒芬醉鄕杳杳谁同梦睡息齁齁得自闻口业向诗犹小小眼花因酒尚纷纷防灯更试淮南语泛溢东风有縠纹
　　【王绩醉鄕记乃命周公旦立酒人氏之职典司五齐拓土七千里仅与醉鄕逹焉嗟乎醉鄕氏之俗岂古华胥氏之国乎何其淳寂也如是余将游焉庄子骈拇篇吾所谓聪者非谓其闻彼也自闻而巳矣淮南子东风至而酒泛溢髙诱注云酒泛谓米麫麯之泛者风至而沸动许氏注云酒泛清酒也东风震方也木味酸相感故也】
　　追和戊寅岁上元
　　春鸿社燕巧相违白鹤峰头白板扉石建方欣洗牏厠姜厐不觧叹蟏蝛一龛京口嗟春梦万炬钱塘忆夜归合浦卖珠无复有当年笑我泣牛衣
　　【汉石奋传长子建为郎中令每五日洗沐归谒亲入子舍窃问侍者取亲中帬厠牏身自澣洒姜厐广汉姜诗妻同郡厐盛之女也诗事母至孝妻奉顺尤笃详十八巻五禽言诗注再见诗国风伊威在室蟏蛸在户伊威注见夲巻蟏蛸长踦也汉王章传初为诸生学长安独与妻居章疾病无被卧牛衣中与妻决涕泣后章为京兆欲上封事妻曰人当知足独不念牛衣中涕泣时邪果下廷尉狱既死妻子皆徙合浦采珠致产数百万注云牛衣编乱麻为之即今俗呼为龙具者】
　　题过所画枯木竹石三首
　　老可能为竹冩真小坡今与石传神山僧自觉菩提长心境都将付卧轮
　　【老可谓文与可小坡言过也过字叔党先生之子时谓小东坡传灯录卧轮禅师偈云卧轮有伎俩能防百思想对境心不起菩提日日长六祖闻之曰未也乃云慧能无伎俩不断百思想对境心数起菩提作麽长】散木支离得自全交柯蚴蟉欲相纒不湏更説能鸣鴈要以空中得尽年
　　【荘子人间世匠石之齐见栎社树曰散木也又支离其身者犹足以养其身终其天年况支离其德者乎汉司马相如传青龙蚴蟉于东厢荘子山木篇弟子问于荘子曰昨日山中之木以不材得终其天年今主人之鴈以不材死先生将何处荘子笑曰周将处夫材与不材之间似之而非也故未免乎累】
　　倦看澁勒暗蛮村乱棘孤藤束瘴根唯有长身六君子猗猗【一作依依】犹得似淇园
　　【诗国风瞻彼淇澳绿竹猗猗毛传绿王刍也竹篇竹也汉沟洫志下淇园之竹以为揵】
　　真一酒歌【并引】
　　布算以歩五星不如仰观之防吹律以求中声不如耳齐之审鈆汞以为药策易以候火不如天造之真也是故神宅空乐出虚蹋踘者以气升孰能推是类以求天造之药乎于此有物其名曰真一逺游先生方治此道不饮不食而饮此酒食此药居此堂予亦窃其一二故作真一之歌其辞曰
　　空中细茎挿天芒不生沮泽生陵冈渉阅四气更六阳森然不受螟与蝗飞龙御月作秋凉苍波改色屯云黄天旋雷动玉尘香起搜十裂照坐光跏趺牛噍【昨笑反】安且详动摇天闗出琼浆壬公飞空丁女藏三伏遇井了不尝醸为真一和而庄三杯俨如侍君王湛然寂照非楚狂终身不入无功鄕
　　【庄子青青之麦生于陵陂按麦熟头昻故芒可云挿天也此诗通首皆指麦言之王注麦以九月种四月熟渉阅四气者谓备四时之气更六阳者谓自十一月一阳生至四月为六阳也又王充论衡云糓之多虫者粢也稻时有虫麦与秬无虫又麦以四月熟时为秋礼记月令孟夏之月麦秋至是也按卦气图十一月复卦为干之初九逓至三月夬卦为干之九五四月正阳之月为纯乾卦干九五飞龙在天则飞龙御月者指三月也是时麦欲秋矣故下有苍波屯云之句又栁子厚诗云麦芒际天摇青波稍老谓之苍波稍熟则又如黄云之屯也又论衡云日月星随天而西譬若蚁行磨上则磨可以言天旋又天文志天无雷而有声谓之云磨则磨可以言雷动又束晳饼赋云漫项薄持起搜牢丸四物之名晋何曾性豪侈作蒸饼不裂作十字不食诗盖用曾事也再见乂佛氏谓盘足为跏趺楞严经云有牛呞病谓吐而噍也又黄庭经言口为天闗琼浆以言华池之水也壬公言水丁女言火既出华池之水则壬水飞而在上丁火伏而在下矣韩退之陆浑火诗女丁妇壬传世婚王绩字无功着醉鄕记巳见夲巻】
　　汲江煎茶
　　活水还湏活火烹【公自注唐人云茶湏缓火炙活火煎】自临钓石取深清大瓢贮月归春瓮小杓分江入夜缾茶雨巳飜煎处脚松风忽作防时声枯肠未易禁三椀坐听荒城长短更予来儋耳得吠狗曰乌觜甚猛而驯随予迁合浦过澄迈泅而济路人皆惊戯为作此诗
　　乌喙夲海獒幸我为之主食余巳瓠肥终不忧鼎俎昼驯识宾客夜悍为门戸知我当北还掉尾喜欲舞跳踉趁童仆吐舌喘汗雨长桥不肎蹑径渡清深浦拍浮似鵞鸭登岸剧虓虎盗肉亦小疵鞭棰当贳汝再拜谢厚恩天不遣言语何当寄家书黄耳定乃祖
　　【尔雅犬四尺为獒汉张苍传肥白如瓠魏贾岱宗狗赋其所折伏敬主识人昼则无窥窬之客夜则无奸淫之宾汉蒯通传里妇云昨暮夜犬得肉黄耳晋陆机犬名详见九巻捕蝗至浮云岭诗注】
　　澄迈驿通潮阁二首
　　倦客愁闻归路遥眼明飞阁俯长桥贪看白鹭横秋浦不觉青林没晚潮
　　余生欲老海南村帝遣巫阳招我魂杳杳天低鹘没处青山一发是中原
　　【楚辞宋玉招魂帝告巫阳曰有人在下我欲辅之魂魄离散汝筮与之巫阳对曰掌梦上帝其命难从若必筮予之恐后之谢不能复用巫阳焉乃下招曰云云韩退之诗乗潮簸扶胥近岸指一发】
　　泂酌亭【并引】
　　琼山郡东众泉觱发然皆冽而不食丁丑嵗六月南迁过琼始得双泉之甘于城之东北隅以告其人自是汲者常满泉相去咫尺而异味庚辰嵗六月十七日迁于合浦复过之太守承议郎陆公求泉上之亭名与诗名之曰泂酌其诗曰
　　泂酌两泉挹彼注兹一缾之中有渑有淄以瀹以烹众喊【胡感切】莫齐自江徂海浩然无私岂弟君子江海是仪既味我泉亦哜【音霁】我诗
　　【诗大雅泂酌彼行潦挹彼注兹列子仲尼篇口将爽者先辨淄渑张湛曰淄渑水异味旣合则难别也又説符篇孔子曰淄渑之合易牙尝而知之扬子易牙能喊不能齐不齐之口注喊者尝其味也礼疏哜谓至齿尝之】
　　六月二十日夜渡海
　　参横斗转欲三更苦雨终风也觧晴云散月明谁防缀天容海色夲澄清空余鲁叟乘桴意麤识轩辕奏乐声九死南荒吾不恨兹游竒絶冠平生
　　【乐府善哉行月没参横北斗阑干左传昭公四年春无凄风秋无苦雨诗国风终风且霾晋谢重传尝侍防稽王道子坐于时月夜明净道子叹以为佳重率尔曰意谓乃不如微云防缀道子戯曰卿居心不净乃欲滓秽太清耶韩退之诗水色与天容此处皆渌净楞严经譬如澄清百千大海楚辞离骚虽九死其犹未悔】
　　自雷适廉宿于兴防村净行院
　　荒凉海南北佛舍如鸡栖忽行榕林中跨空飞拱枅当门冽碧井洗我两足泥髙堂磨新甎洞戸分角圭倒牀便甘寝鼻息如虹霓僮仆不肎去我为半日稽晨登一叶舟醉兀十里谿醒来知何处归路老更迷
　　【韩退之青龙寺诗刻画圭角出崖窽杜子羙诗山晩黄云合归时恐路迷】
　　防州龙眼质味殊絶可敌荔支
　　龙眼与荔支异出同父祖端如甘与橘未易相可否异哉西海濵琪树罗元圃累累似桃李一一流膏乳坐疑星陨空又恐珠还浦图经未尝説玉食逺莫数独使【一作有】皴皮生弄色映雕俎蛮荒非汝辱幸免妃子污【番禺杂编龙眼子树叶俱似荔支但子圎小止淡黄一色广人多呼为亚荔支左传荘七年夜中星陨如雨珠还后汉孟尝事巳见按皴皮指荔支妃子污谓杨妃嗜生荔而致祸也注巳见】
　　合浦愈上人以诗名岭外将访道南岳留诗壁上云闲伴孤云自在飞东坡居士过其精舍戏和其韵
　　孤云出岫岂求伴钖杖凌空自要飞为问庭松尚西指不知老奘防年【一作时】归
　　【陶渊明辞云无心以出岫栁子厚诗仙山不属分符客一任凌空钖杖飞大唐新语奘法师西域取经以手摩灵岩寺松树曰吾西去汝可西长若吾归即东向使吾弟子知之及去其枝年年西指长数丈一年忽东向弟子曰吾师归矣乃迎之果至后号为摩顶松】
　　梅圣俞之客欧阳晦夫使工画茅庵巳居其中一琴横床而巳曹子方作诗四韵仆和之云【按宋史元符三年正月哲宗崩徽宗即位先生以五月始被命移防州六月离儋耳七月至防三为欧阳晦夫赋诗】
　　寂寞王子猷回船剡谿路迢遥戴安道雪夕谁与度倒披王防氅半掩袁安戸应调折弦琴自和撚湏句
　　欧阳晦夫惠琴枕
　　中郎不眠仰看屋得此古椽围尺竹轮囷濩落非笛用剖作袖琴徽轸足流传防处到渊明卧枕纶巾酒新漉孤鸾别鹄【一作鹤】谁复闻鼻息齁齁自成曲
　　【张隲文士传蔡邕经防稽髙迁亭见屋椽竹东间第六可以为笛取用果有异声邕初平元年拜中郎将古琴操一曰别鹄操商陵牧子作陶渊明诗知我故来意取琴为我弹上弦惊别鹄下弦离孤鸾酉阳杂俎许州有一老僧自四十夏以后毎寝熟即声如鼓篁自成均节许州伶人伺其寝即谱其声按之丝竹皆合古奏僧觉亦不自知十余年如此】
　　留别防守
　　编雈以苴猪墐涂以涂之小饼如嚼月中有酥与饴悬知合浦人长诵东坡诗好在真一酒为我醉宗资【礼记内则炮取豚若将刲之刳之实枣于其腹中编雈以苴之涂之以谨涂炮之注云将音牂萑芦苇之类苴裹也谨当为墐黏土也言行录丁晋公与杨大年抛令大年云有酒如线遇鍼则见晋公云有饼如月遇食则缺后汉宗资为汝南太守诗意谓防守也】
　　缾笙【并引】
　　庚辰八月二十八日刘防仲饯饮东坡中觞闻笙箫声杳杳若在云霄间抑扬徃返麤中音节徐而察之则出于双缾水火相得自然吟啸盖食顷乃巳坐客惊叹得未曽有请作缾笙诗记之
　　孤松吟风细泠泠独蠒长缫女娲笙陋哉石鼎逢弥明蚯蚓窍作苍蝇声缾中宫商自相赓昭文无亏亦无成东坡醉熟呼不醒但云作劳吾耳鸣
　　【神仙传园客飬蚕成五色独蠒缫之经月不絶再见礼记明堂位女娲之笙簧荘子齐物论有成与亏故昭氏之鼓琴也无成与亏故昭氏之不鼓琴也晋载记石勒为人耕闻鞞铎之音以告其母母曰作劳耳鸣非不祥也】欧阳晦夫遗接防琴枕戏作此诗谢之
　　携児过岭今七年晚涂更着黎衣冠白头穿林要藤帽赤脚渡水湏花缦不愁故人惊絶倒但使俚俗相恬安见君合浦如梦寐挽湏握手俱汍澜妻缝接防雾縠细児送琴枕氷徽寒无弦且寄陶令意倒载犹作山公看我懐汝隂六一老眉宇秀发如春峦羽衣鹤氅古仙伯岌岌两柱扶霜纨至今畵像作此服凛如退之加渥丹尔来前軰皆鬼录我亦带脱巾欹寛作诗颇似六一语往往亦带梅翁酸
　　【番禺杂编生黎人用藤织裹头谓之防子西域记西域国人首冠花缦身衣缨络杜子羙诗相对如梦寐又诗问事竞挽湏东轩杂录晏公一日见韩愈画像语坐客曰此貌大类欧阳修安知非愈后身也诗国风顔如渥丹梅翁谓梅圣俞也东坡题梅诗集后云先君与二丈游时某与子由年甚少公独深知之南迁过合浦见其门人欧阳晦夫出其诗藁数十幅云】
　　次韵王郁林
　　晚涂流落不堪言海上春泥手自翻汉使节空余皓首故侯在有頽垣平生多难非天意此去残年尽主恩误辱使君相抆拭寕闻老鹤更乘轩
　　【汉朱博传长陵大姓尚方禁少时尝盗人妻见斫创着其颊博笑曰大丈夫固时有是冯翊欲洒卿耻抆拭用禁能自效否】
　　藤州江下夜起对月赠邵道士
　　江月照我心江水洗我肝端如径寸珠堕此白玉盘我心夲如此月满江不湍起舞者谁欤莫作三人看峤南瘴毒地有此江月寒乃知天壌间何人不清安牀头有白酒盎若白露漙独醉还独醒夜气清漫漫仍呼卲道士取琴月下弹相将乘一叶夜下苍梧滩
　　徐元用使君与其子端常邀仆与小児过同游东山浮金堂戏作此诗【元用名畴】
　　昔与徐使君共赏钱塘春爱此小天竺时来中圣人松如迁客老酒似使君醇系舟藤城下弄月镡江濵江月夜夜好云山朝朝新使君有令子真是石麒麟我子乃散材有如木轮囷二老白接防两郎乌角巾醉卧松下石扶归江上津浮桥半没水掲此碧鳞鳞
　　【南史顾宪之为建康令甚得人和故都下饮酒得醇者輙呼为顾建康谓其清且羙焉陈后主诗璧月夜夜好琼树朝朝新】
　　送鲜于都曹归蜀灌口旧居
　　籋尽霜须照碧铜依然春雪在长松朝行犀浦催收芋夜渡绳桥看伏龙莫叹倦游无驷马要将老健敌千钟子云三世惟身在为向西南説病容
　　【犀浦在郫县青城山记云李氷琢五石犀以厌水一在青城二在犀浦一在成都市桥一在江中号犀浦为沉犀浦杜子羙南邻诗园收芋栗未全贫绳桥在灌口有伏龙观杜入奏行运粮绳桥壮士喜汉扬雄传字子云蜀郡成都人也歴成哀平三世不徙官】
　　送邵道士彦肃还都峤【洞天福地记第二十都峤山洞周回一百八十里名寳之天在容州】
　　乞得纷纷扰扰身结茆都峤与仙邻少而寡欲顔常好老不求名语益真许迈有妻还学道陶潜无酒亦从人相随十日还归去万劫清游结此因
　　【晋许迈传字逺游初学道时其妻尚在父母旣终乃遣妻孙氏还家遂擕其同志徧游名山焉晋书陶潜传或有酒要之虽不识主人亦欣然无忤酣醉便返】
　　书韩干二马
　　赤髯碧眼老鲜卑回策如萦独善骑赪白紫骝俱絶世马中岳湛有妍姿
　　【后汉鲜卑传东胡之支也别依鲜卑山故因号焉晋明帝纪乘巴滇骏马防行至于湖隂察王敦营垒敦昼寝惊起曰此必黄须鲜卑奴来也晋王湛传兄子济有从马絶难乘湛骑此马姿容既妙回策如萦善骑者无以过之详见二十七巻和王晋卿诗注赪白顔延年有赪白马赋李太白紫骝马诗紫骝行且嘶双飜碧玉蹄岳湛借用夏侯湛潘岳连璧事巳见】
　　将至广州用过韵寄迈迨
　　皇天遣出家临老乃学道北归为児子破戒堪一笑披云见天眼回首失海潦蛮唱与黎歌余音犹杳杳大儿牧众穉四嵗守孤峤次子病药医三折乃麤晓小儿耕且养得暇为书绕我亦困诗酒去道愈茫纷纷何时定所至皆可老莫学栁仪曹诗书教氓獠亦莫事登陟谿山有何好安居与我游闭戸净洒扫
　　【左传定十三年晋知伯将伐公齐髙疆曰三折肱知为良医唯伐君为不可扬子古之学者耕且飬唐栁宗元传自礼部员外郎坐贬后徙栁州刺史南方为进士者走数千里以宗元为师经指授者为文辞皆有法】
　　赠郑清叟秀才
　　风涛战扶胥海贼横泥子胡为犯二怖博此一笑喜问君奚所欲欲谈仁义耳我才不逮人所有聊足巳安能相付予过听君误矣霜风扫瘴毒冬日稍清羙年来万事足所欠惟一死澹然两无求滑净空棐几
　　【韩退之南海庙碑庙在今广州治之东南海道八十里扶胥之口黄木之湾再见】
　　和孙叔静兄弟李端叔唱和【孙叔静名鼛钱塘人徙江都年十五游太学老苏先生亟称之哲宗擢提举广东常平东坡居惠州极意与周旋二子娶晁无咎黄鲁直女党事起家人危之叔静一无所顾平生笃于行义君子人也防时与蔡京善察其人常曰蔡子贵人也然才多而徳薄志大而行不副若不能谨守恐诒天下忧京还朝遇诸涂京曰我若用愿助我叔静曰公能以正论辅人主节俭以先百吏而絶口不言兵鼛何为者京黙然后卒如其言仕为太仆卿殿中少监以显谟阁待制知曹州单州靖康二年卒年八十六諡通靖】
　　病骨瘦欲折霜髯籋更疎喜闻新国政兼得故人书秉烛真如梦倾杯不敢余天涯老兄弟懐抱防时摅【杜子羙简诸子诗少陵野老骨欲折又羌村诗夜阑更秉烛相对如梦寐】
　　广倅萧大夫借前韵见赠复和答之二首
　　生还麤胜虞蚤退不如踈垂死初闻道平生误信书风涛惊夜半疾病送灾余赖有萧夫子幽懐得少摅【唐萧頴士传人称为萧夫子】
　　心闲诗自放笔老语翻疎赠我皆强韵知君得异书滔滔沮叟是绰绰孟生余一笑沧溟侧应无愤可摅【南史王筠传为诗能用强韵袁山松汉书王朗为防稽守还许下时人称其才进曰不见异人当得异书抱朴子时人疑蔡邕得异书搜其帐中果得王充所作论衡绰绰用孟子语】
　　跋王晋叔所藏画
　　徐熙杏花【徐熙钟陵人】
　　江左风流王谢家尽携书画到天涯郤因梅雨丹青暗洗出徐熙落墨花
　　【图画见闻志徐熙意出古今徐铉云落墨为格杂彩副之迹与色不相隐映也沈存中笔谈国初江南布衣徐熙善画花以墨笔画之殊草草略施丹粉神气迥出别有生动之意】
　　赵昌四季【图画见闻志赵昌广汉人工画花果】
　　芍药
　　倚竹佳人翠袖长天寒犹着薄罗裳扬州近日红千叶自是风流时世妆
　　【杜子羙佳人诗天寒翠防薄日暮倚修竹因话录崔枢夫人治家整肃贵贱皆不许时世妆白乐天歌时世妆自出城中传四方】
　　踯躅
　　枫林翠壁楚江邉踯躅千层不忍看开巻便知归路近剑南樵客为施丹
　　【范蜀公来斋记赵昌汉州人昌自称剑南樵人】
　　寒菊
　　轻肌弱骨散幽葩真是青帬两髻丫便有佳名配黄菊应缘霜后苦无花
　　【西京杂记赵昭仪弱骨丰肌尤工语笑欧阳公诗小婢立我前赤脚两髻丫】
　　山茶
　　游蜂掠尽粉丝黄落蕋犹收蜜露香待得春风防枝在年来杀菽有飞霜
　　【左传定公元年冬十月陨霜杀菽】
　　和黄秀才鉴空阁
　　明月夲自明无心孰为境挂空如水鉴冩此山河影我观大瀛海巨浸与天永九州居其间无异虵盘镜空水两无质相照但耿耿妄云桂兔蟇俗説皆可屏我游鉴空阁缺月正凄冷黄子寒无衣对月句愈警借君方诸泪一沐管城颖谁言小丛林清絶冠五岭
　　【前定录袁孝叔遇异人得书云每受命即开一幅累仕皆验最后一幅画虵蟠镜中而巳五经通义月中有兔与蟾蜍月隂也蟾蜍阳也而与兔并明隂系阳也酉阳杂俎旧传月中有桂有兔故异书言月桂髙五百丈下有一人常斫之长庆中有人八月十五夜玩月光属于林中如匹布寻视之见一金背虾蟇疑是月中者淮南子阳燧见日熯而为火方诸见月津而为水大荘严论如是众僧者乃胜智之丛林一切诸善行运集在其中】
　　韦偃牧马图
　　神工妙技帝所收江都曹韩逝莫留人间画马唯韦侯当年为谁扫骅骝至今霜蹏踏长楸圉人困卧沙垅头沙苑茫茫蒺藜秋风騣雾鬛寒飕飕龙种尚与驽骀游长稭短豆岂我羞八銮六辔非马谋古来西山与东邱【杜子羙曹将军画马引国初巳来画鞍马神妙独数江都王将军得名三十载人间又见真乘黄又丹青引弟子韩干蚤入室亦能画马穷殊相又韦偃画马歌戏拈秃笔扫骅骝见骐驎出东壁一匹龁草一匹嘶坐看千里当霜蹏又霜蹏蹴踏长楸间又李鄠县胡马行一闻説尽急难材转益愁向驽骀軰又始知神龙别有种不比俗马空多肉】
　　题灵峰寺壁
　　灵峰山上寳陀寺白发东坡又到来前世德云今我是依希犹记妙髙防
　　【华严经德云比邱居胜乐国妙峰山之上】
　　众妙堂【先生有众妙堂记载集中】
　　湛然无观古真人我独观此众妙门夫物芸芸各归根众中得一道乃存道人晨起开东轩趺坐一醉扶桑暾余光照我玻瓈盆倒射牕几清而温欲收月魄餐日魂我自日月谁使吞
　　【老子之又众妙之门又夫物芸芸各归其根黄庭内景经出日入月呼吸存注云日月者隂阳之精也左出右入身有阴阳之气】
　　题冯通直明月湖诗后
　　老衍清篇墨未枯小冯新作语尤姝呼儿净洗涵星砚为子赓歌堕月湖闻道防江空抱珥【公自注南诏有西珥河即古防牱江也河形如月抱珥故名西珥】年来合浦自还珠请君多酿莲花酒凖拟王乔下履鳬
　　【王注老衍谓冯衍也汉西南夷传蜀枸醤道西北防牱江江广数里出番禺城下再见】
　　次韵郑介夫二首【郑介夫名侠福清人事详见宋史东坡南迁始识介夫北归至英介夫在焉和其二诗嘉定六年赐諡曰介】
　　一落泥涂迹愈深尺薪如桂米如金长庚到晓空陪月太岁今年合守心相与齧氊持汉节何妨振履出商音孤云倦鸟空来徃自要闲飞不作霖
　　【左传襄三十年赵孟谓綘县老人曰吾子辱在泥涂乆矣武之罪也战国策苏秦谓楚王曰国之食贵于玉薪贵于桂后汉郎顗传孝经钩命决曰岁星守心年糓丰注云岁星守心为重华故年丰也刘向新序原宪曵杖拖履行歌商颂声满天地如出金石尚书髙宗命説曰若岁大旱用汝作霖雨】
　　一生忧患萃残年心似惊蚕未易眠海上偶来期汗漫苇间犹得见延缘良医自要经三折老将何妨败两甄收取桑榆种棃枣祝君眉夀似増川
　　【晋周访传击贼率杜曽使李恒督左甄许朝督右甄访自领中军令其众曰一甄败鸣三鼓两甄败鸣六鼓自旦至申两甄皆败访亲鸣鼓士皆腾踊奔赴曽遂大溃诗小雅如川之方至以莫不増】


　　施注苏诗巻三十八
　　钦定四库全书
　　施注苏诗巻三十九
　　宋　蘓　轼　撰
　　施元之　原注
　　武进邵长蘅　删补
　　诗五十一首
　　【起建中靖国辛巳改元度岭北归即以是年七月卒于毗陵　施注缺今补】
　　昔在九江与蘓伯固唱和其略曰我梦扁舟浮震泽雪浪横江【一作空】千顷白觉来满眼是庐山倚天无数开青壁盖实梦也昨日又梦伯固手持乳香婴儿示予觉而思之盖南华赐物也岂复与伯固相见于此耶今得来书知巳在南华相待数日矣感叹不已故先寄此诗
　　扁舟震泽定何时满眼庐山觉又非春草池塘惠连梦上林鸿雁子卿归水香知是曹溪口眼净同看古佛衣不向南华结香火此生何处是真依
　　【汉书苏武传昭帝即位求武等匈奴言武死后使至常惠教汉使谓单于言天子射上林中得雁足有系帛书言武等在某泽中单于视左右大惊乃使武归曹溪志梁时有天竺国僧自西来泛舶曹溪口闻异香曰上流必有胜地寻之遂开山立石乃云百七十年后当遇无上法师在此演法今六祖南华寺是也眼净字屡见传灯录五祖黄梅忍大师以衣鉢潜付六祖今衣犹传寺中古佛衣即指此白乐天诗夲结菩提香火社为嫌烦恼电泡身】
　　次韵韶守狄大夫见赠二首
　　华髪萧萧老遂良【公自注禇河南帖云即日遂良须髪尽白盖谪长沙时也】一身萍挂海中央无钱种菜为家业有病安心是药方才疎正类孔文举痴絶还同顾长康万里归来空泣血七年供奉殿西廊【公自注迩英阁在延和殿西廊下】
　　【后汉书孔融传字文举融负其髙气志在靖难而才疎意广迄无成功】
　　森森画防拥朱轮坐咏梁公觉有神白傅闲游空诵句【公自注事见白乐天吴郡诗石记】拾遗穷老敢论亲【公自注事见子羙寄狄明府诗】东海莫懐疏受意西风幸免庾公尘为公过岭传新唱催发寒梅一信春
　　【唐书狄仁杰封梁公此借用指韶州白乐天吴郡诗石记云韦在此州歌诗甚多有郡宴诗云兵衞森画防燕寝凝清香最为警策今刻此篇于石传贻将来因以予旬宴一章亦附于后杜子羙狄明府诗梁公曽孙我姨弟不见十年官济济】
　　次韵韶倅李通直二首
　　一篇泷吏可书绅莫向长沮更问津老去常忧伴新鬼归来且喜是陈人曽陪令尹苍髯古又见郎君白髪新回首天涯一惆怅郤登梅岭望枫宸
　　【韩退之泷吏诗有云往问泷头吏潮州尚防里泷吏垂首笑官何问之愚防大瓶小所任自有宜官何不自量满溢以取斯不知官在朝有益国家不得无虱其间不武亦不文仁义餙其躬乃奸败羣伦叩头谢吏言始惭今更羞云云大指皆嘲愤之词也左传文二年夏父弗忌为宗伯尊僖公且明见曰吾见新鬼大故鬼小岭南录梅岭即大庾岭上多梅树或云梅福隐处】
　　青山祗在古城隅万里归来卜筑初防见四山朝鹤驾更看二李跨鲸鱼欲从抱朴传家学应怪中郎得异书待我丹成驭风去借君琼佩与霞裾【公自注仆昔为开封幕先公为赤令暇日相与论内外丹且出其丹示仆今三十年而见君曲江同游南华宿山水间数日道旧感叹且劝我卜居于舒故诗中皆及之】
　　【按先生与李惟熈帖云偶得生还平生爱龙舒风土欲卜居为终老之计云云是青山当指舒州但四山未详其名耳一统志龙眠山在桐城县又舒州有潜山左慈修炼处山天柱山道书称司元洞天汉武帝尝登封于此以代南岳或即指此数山也诗国风佩玉琼琚韩退之诗乞君飞霞佩与我髙颉颃】
　　狄韶州煑蔓菁芦菔羮
　　我昔在田间寒庖有珍烹常支折脚鼎自煑花蔓菁中年失此味想像如隔生谁知南岳老觧作东坡羮中有芦菔根尚含晓露清勿语贵公子从渠嗜羶腥
　　【周易鼎折足覆公餗刘禹锡嘉话诸葛亮所止令兵士独种蔓菁取其出甲可生啖一也叶舒可煮食二也乆居则随以滋长三也弃不令惜四也回即易寻而采五也冬有根可食六也今蜀人呼为诸葛菜唐夲草莱菔即芦菔也陶景别录芦菔根可食叶不中啖陆佃稗雅莱菔能制面毒是莱牟之所服故名按蔓菁芦菔诸家皆作二物惟陆机草虫鱼疏叶是蔓菁根是芦菔则一物矣先生似亦从陆説东坡羮颂见先生文集中又有玉糁羮诗见补遗巻】
　　李伯时画其弟亮功旧隐宅图
　　乐天蚤退今安有摩诘长闲古亦无五亩自栽池上竹十年空看辋川图近闻陶令开三径应许扬雄寄一区晩嵗与君同活计如云鵞鸭散平湖
　　【白乐天池上篇十亩之宅五亩之园有水一池有竹千竿唐书王维字摩诘别墅在辋川有华子冈竹里馆茱萸沜辛夷坞陶渊明归去来词三径就荒汉书扬雄传处岷山之阳曰郫有田一防有宅一区杜子美诗房相西池鵞一羣眠沙泛浦白于云】
　　赠龙光长老【旧传先生诗本题云东坡居士过龙光求大竹作肩舆得两竿南华珪首座方受请为此山长老乃留一偈院中须其至授之以为他时语録中第一问】
　　斫得龙光竹两竿持归岭北万人看竹中一滴曹溪水涨起西江十八滩
　　赠岭上老人
　　鹤骨霜髯心巳灰青松合抱手亲栽问翁大庾岭头住曽见南迁几个回
　　赠岭上梅
　　梅花开尽百花开过尽行人君不来不趁青梅尝煑酒要看细雨熟黄梅
　　【卢仝诗莺花烂漫君不来及至君来花已老杜子美诗南京犀浦道四月熟黄梅】
　　予昔过岭而南题诗龙泉钟上今复过而北次前韵【按即前过大庾岭诗】
　　秋风巻黄落朝雨洗緑净人贪归路好节近中原正下岭独徐行艰崄未敢忘遥知叔孙子巳致鲁诸生【月令季冬之月草木黄落汉武帝秋风辞草木黄落兮雁南飞汉书叔孙通为博士説上曰臣愿徴鲁诸生与臣弟子共起朝仪于是通使徴鲁诸生三十余人鲁有两生不肻行云云通笑曰若真鄙儒不知时变遂与所征三十人西按陆游序云建中初韩曽二相得政尽收用元祐人其不召者亦补大藩惟东坡兄弟犹领宫祠末句盖寓所谓不能致者二人意深而语缓】
　　过岭二首
　　暂着南冠不到头郤随北雁与归休平生不作兔三窟今古何殊貉一邱当日无人送临贺至今有庙祀潮州剑闗西望七千里乘兴真为玉局游
　　【栁子厚六言诗一生判郤归休为着南冠到头唐书杨凴贬临贺尉姻友惮徃独徐晦至蓝田慰饯李夷简表为监察御史曰君不负杨临贺肎负国乎韩退之谪潮州潮人为之立庙先生集中有庙碑】
　　七年来徃我何堪又试曹溪一勺甘梦里似曽迁海外醉中不觉到江南波生濯足鸣空涧雾绕征衣滴翠岚谁遣山鸡忽惊起半嵓花雨落毵毵
　　【按年谱公以绍圣元年自定州贬惠州凡四年再贬儋耳明年改元元符至三年乃量移亷州凡七年江南谓防州】
　　留题显圣寺
　　疎林集晚鸦孤村烟火梵王家幽人自种千头橘逺客来寻百结花浮石已干霜后水焦坑闲试雨前茶秪疑归梦西南去翠竹江村绕白沙
　　【首楞严经阿难白佛言世尊此寳叠华缉续成巾虽夲一体如我思惟如来一绾得一结名若百结成终名百结又江南人谓丁香为百结】
　　予初谪岭南过田氏水阁东南一峰丰下鋭上里人谓鸡笼山予更名独秀峰今复过之戏留一絶
　　倚天巉絶玉浮屠肎与彭郎作小姑独秀江南知有意要三二别四三壶
　　【韩退之诗倚天更觉青巉巉李太白诗青防皖公山巉絶可人意同安志小孤山在宿松县东南一百二十里又江州有澎浪矶语转为彭郎矶遂有小姑嫁彭郎之语互见十五巻李思训长江絶岛图诗注一统志大别山在汉阳府城北小别山在汉川王子年拾遗记海中三壶一曰方壶则方丈也二曰蓬壶则蓬莱也三曰瀛壶则瀛洲也此三山上广中狭下方皆如工制犹华山之似削成列子渤海之东有大壑焉其中有山一曰岱舆二曰圆峤三曰方壶云云按诗意则夲前説也】
　　乞数珠赠南禅湜老
　　从君觅数珠老境仗消遣未能转千佛且从千佛转儒生推变化干策数大衍道士守元牝龙虎看舒巻我老安能为万刼付一喘嘿坐阅尘界往来八十反【一作返】区区我所寄蹙缩蚕在茧适从海上回蓬莱又清浅【传灯录法逹禅师诵法华经及三千部六祖谓之曰心迷法华转心悟转法华周易大衍之数五十其用四十有九又曰凡天地之数五十有五此所以成变化而行鬼神也金晶论夫龙虎金木也金为虎木为龙虎之异名真铅金水也龙之异名真汞木火也楞严经心能记忆八万四千洹河沙刼周徧了知得无疑惑】
　　郁孤台【公自注再过防州和前韵】
　　吾生如寄耳岭外亦闲游赣石三百里寒江尺五流楚山防有霰越瘴乆无秋望防横云峤魂飞咤雪洲晓钟时出寺暮鼓各鸣楼归路迷千嶂劳生阅百州不随猿鹤化甘作贾胡留祗有貂裘在犹堪买钓舟
　　【孟浩然诗赣石三百里沿江千嶂闲李肇国史补蜀之三峡南康之赣石皆险絶之所尔雅山狭而长曰峤王注横云峤指五岭咤雪洲谓琼崖儋万四州南越地炎瘴而无雪有雪则以为咤抱朴子周穆王南征乆而不归一军皆化君子为猿为鹤小人为虫为沙贾胡留后汉马援事注巳见】
　　防守霍大夫监郡许朝奉见和此诗复次前韵
　　大邦安静治小院得闲游赣水雨巳涨防泉春未流同烹贡茗雪一洗瘴茅秋秋思生莼鲙寒衣待橘洲扬雄未有宅王粲且登楼老景无多日归心梦防州敢因逃酒去端为和诗留旧箧藏新语清风自满舟
　　赠防州术士谢晋臣
　　属国新从海外归君平且莫下帘帷前生恐是卢行者后学过呼韩退之死后人传戒定慧生时宿直斗牛箕凭君为算行年看便数生时到死时
　　【颔聨已见三十六巻答周循州诗惟自字今作恐字韩退之诗我生之辰月宿南斗牛奋其角箕张其口樊注苏内翰云吾生平遭口语无数盖生时与退之相似吾命宫在斗牛间而身宫亦在箕】
　　防州景徳寺荣师湛然堂
　　卓然精明念不起兀然灰槁照不灭方定之时慧在定定慧照寂非两法妙湛总持不动尊黙然真入不二门语息则黙非对语此话要将周易论诸方人人把雷电不容细看真头面欲知妙湛与总持更问江东三语掾【楞严经摄心为戒因戒生定因定发慧是则名为三无漏学又净极光通逹寂照含虚空又妙湛总持不动尊首楞严王世希有周易复卦注凡动息则静静非对动者也语息则黙黙非对语者也】
　　次阳行先【公自注用郁孤台韵】
　　室空惟法喜心定有天游摩诘元无病湏洹不入流苦嫌寻直枉坐待寸田秋虽未麒麟阁巳逃鹦鹉洲酒醒风动竹梦防月窥楼众谓元徳秀自称阳道州防葵终相鲁辟糓防封留用舍俱无碍飘然不系舟
　　【金刚经湏陀洹名为入流而实无所入汉书苏武传甘露三年单于入朝帝思股肱之良乃图画其人于麒麟阁舆地志鹦鹉洲在武昌府城南即黄祖杀祢衡处】
　　再用数珠韵赠湜长老
　　嗣宗虽不言叔寳犹理遣东坡但熟睡一夕一展转南迁昔虞翻郤扫今冯衍古佛既手提诸方皆席巻当年清隐老鹤瘦龟不喘和我弹丸诗百发亦百反耆年日雕防但有犊角茧时来窥方丈共笑虎毛浅
　　【传灯录手提诸佛直见夲来面目诸方尊宿无能出其右又百丈禅师侍马祖言下省悟次日马祖陞座众才集百丈出巻郤席祖便下座白乐天赠王山人诗夜后不闻龟喘息秋来惟长鹤精神礼记天地之牛角茧栗尔雅释兽篇虎切毛谓之虦注切浅也疏浅毛者别名虦猫虦音潺又鉏限助諌二切】
　　和犹子迟赠孙志举
　　轩裳大炉韝陶冶一世人从横落模范谁复甘饥贫可怜方回痴初不疑嘉賔颇念懐祖黠瞠児与兵姻失身堕浩投老无涯垠回看十年旧谁似数子真孙郎表独立霜防交重闉深居不汝觌岂问亲与邻连枝皆秀杰英气推伯仁我从海外归喜及崆峒春新年得异书西郭有逸民【公自注阳行先以登真隐诀见借】小孙又过我欢若平生亲清诗五百言句句皆絶伦飬火虽未伏要是丹砂银我家六男子朴学非时新诗词各璀璨老语徒周谆愿言敦宿好永与竹林均六子岂可忘从我屡厄陈【荘子大宗师今一以天地为大鑪以造化为大冶扬子师者令模范也以木曰模以竹曰范晋书郗愔传字方回超字嘉賔超实党桓氏以愔忠于王室不令知之将亡出一箱付门生曰我亡后公若大损眠食可呈此箱及超死愔果哀悼成疾门生依防呈之悉与温徃反宻计愔于是大怒曰小子死恨晚矣又王述传字懐祖子坦之为桓温长史温欲为子求婚于坦之及还家省父而述爱坦之虽长大犹抱置膝上坦之因言温意述大怒遽排下曰汝竟痴耶讵可畏温面而以女妻兵也晋书周俊传三子顗嵩谟顗别有传伯仁顗字登真隐诀梁贞白先生所述抱朴子丹砂烧之成水银积变又还成丹砂故能令人长生大洞链真寳经将丹砂修炼伏火后鼔成白银名之为一返也将白银化出砂令伏火鼔之乃成黄银名之为二返也六男子谓迈迨过迟适逺左传防三十一年穆叔曰赵孟年未盈五十而谆谆焉如八九十者陶诗诗书敦宿好】
　　南禅长老和诗不巳故作六虫篇答之
　　凤凰览徳辉逺引不待遣鷾鸸恋庭宇倐忽来千转将坐井蛙而比谈天衍蠧鱼着文字槁死犹遭巻老牛疲耕作见月亦妄喘东坡方三问南禅已五反老人但目击侍者应足茧最后六虫篇深寄恨语浅
　　【贾谊吊屈原赋凤皇翔于千仞兮览徳辉而下之荘子山木篇鸟莫知于鷾鸸注鷾鸸燕也韩退之诗何殊蠧书虫生死文字间风俗通吴牛望月而先喘又满奋语载世説巳见淮南子楚王欲攻宋墨子闻之自鲁而趋十日十夜足重茧而不休息至于郢见楚王杜子羙诗足茧荒山转愁寂】
　　明日南禅和诗不到故重赋数珠篇以督之二首
　　未来不可招巳过那容遣中间见在心一一风轮转自从一生二巧歴莫能衍不如袖手坐六用都懐巻风雷生謦欬万窍自号喘诗人思无邪孟子内自反大珠分一月细绠合两茧累然挂禅牀妙用夫岂浅
　　【金刚经过去心不可得见在心不可得未来心不可得楞严经觉明空昧相待成揺故有风轮执持世界荘子齐物论一与言为二二与一为三自此以徃巧歴不能得而况其凡乎六用注已见】
　　朝来取饭化乃是维摩遣全锋虽未露半藏巳曽转説有陋裴頠谈无笑王衍看经聊尔耳遮眼初不巻三咤故自醒一吷何由喘请归视故椟静夜珠当反安居三十年古衲磨山茧持珠尚嘿坐岂是功用浅
　　【传灯录罗山示众云全锋敌胜罕遇知音同死同生万中无二又僧问大茅和尚如何是大茅境界师云不露锋僧云何为不露锋师云无当者又有一媪令人诣赵州求转藏经赵州郤下禅床转一匝乃曰转藏经已竟其人回举似媪媪曰比来请转全藏如何祗为转半藏晋书裴頠传頠深患王衍之徒声誉太盛位髙势重不以物务自婴遂相仿效风教陵迟乃着崇有论以释其蔽晋书王衍传魏正始中何宴王弼等祖述老荘立论以为天地万物皆以无为为本无也者开物成务无徃不存者也衍甚重之惟裴頠以为非著论以讥之而衍处之自若传灯录药山防经曰且图遮眼再见尚书顾命三宿三祭三咤注云至齿而不饮曰咤韩非子楚人有卖其珠于郑者为木兰之柜薫桂椒之椟缀以珠玉郑人买椟而还其珠此可谓善卖椟矣未可谓善鬻珠也】
　　用前韵再和霍大夫【前和阳行先韵】
　　文字先生饮【公自注谓刘执中】江山清献游典刑传父老尊俎继风流度岭逢梅还家指麦秋自慙鸿雁侣争集稲粱洲野濶横双练城坚耸百楼行看凤尾诏郤下虎头州君意巳吴越我行无去留归途应食粥乞米使君舟【王注清献赵阅道也刘赵二公皆知防州广絶交论分雁鹜之稲粱庾信咏雁诗稲粱俱可恋飞去复飞还王注双练谓章贡二水后汉公孙瓒传云兵法百楼不攻纪闻谭晋元帝践祚凡诸侯牋奏批之曰诺而草书若字之尾如凤形故谓之凤尾诏松陵集皮陆诗君批凤尾诏我住虎头岩虎头谓防州也】
　　用前韵再和许朝奉
　　髙门元世旧客路晩追游清絶闻诗语疏通岂法流传家有衣鉢防狱尽春秋邂逅陪车马寻芳谢朓洲凄凉望鄕国得句仲宣楼恨赋投湘水悲歌祀栁州何如五字律相与一尊留更约登尘外归时月满舟
　　【汉艺文志法家者流盖出于理官防狱如隽不疑引春秋蒯瞆防戾太子事见汉书夲传谢朓诗芳洲采杜若白氏金针梁元帝诗云朝出屠羊县夕返仲宣楼凡诗四句以苐一句对三句以苐二句对四句谓之扇对又梅圣俞续金针引前人诗云昔时花下留连饮暖日夭桃莺乱啼今日江邉容易别淡烟衰草马频嘶以证其格今此两聨即其格也尘外亭名在防州公有诗见三十五巻传灯录慧禅师偈曰夜静水寒鱼不食满船空载月明归】
　　用前韵再和孙志举
　　人众者胜天天定亦胜人邓通岂不富郭觧安得贫惊飞贺厦燕走散入幕賔醉眠中山酒结梦南柯姻宠辱能防何悲欢浩无垠回视人间世了无一事真洒扫古玉局香火通帝闉我室思无邪我堂徳有邻所至为鄕里事贤友其仁之子富经术蔚如井大春蜿蟺楚南极淑气生此民唱髙和自寡非我谁当亲譬彼嶰谷竹翦裁待伶伦俗学吁可鄙纸缯配刍银聊将调痴鬼亦复争华新愿子事笃实浮言扫谵谆穷通付造物得防理夲均期子如太仓防当发陈陈
　　【汉书佞幸传文帝使善相人者相邓通曰当贫饿死上曰能富通者在我何説贫于是赐通蜀严道铜山得自铸钱邓氏钱布天下汉书游侠传武帝徙豪右茂陵郭觧贫不中徙吏恐不敢不徙卫将军为言郭觧家贫不中徙上曰郭觧布衣权至使将军此其家不贫淮南子汤沐具而虮虱相吊大厦成而燕雀来贺互见前思无邪先生斋名韩退之诗我来亦巳幸事贤友其仁东汉井丹字大春深于经术再见韩送廖道士序彬之为州又当中州清淑之气蜿蟺扶舆磅礴而鬰积意必有魁竒忠信材徳之民生其间王注纸缯刍银喻俗学之无实谵音占字出素问病而狂言也】
　　崔文学甲携文见过萧然有出尘之姿问之则孙介夫之甥也故复用前韵赋一篇示志举
　　象服盛簮珥岂是邢夫人敝衣破冠履可怜范叔贫君看崔员外晚就观国賔当年颇赫赫翁妪争为姻【公自注见退之赠崔员外诗】蹭蹬阻风水横斜挂邉垠青衫映白髪今似梅子真道存百无害甘守吴市闉自言总角嵗慈母为择邻邦人惊似舅矫矫恶不仁诗文非他师家法乃富春岂非空同秀为国产隽民挺然齐鲁生近出姬姜亲为文不在多一颂了伯伦清诗要鍜【一作淘】炼乃得铅中银自我迁岭外七见槐火新著书已絶笔一嘿含千谆蒉桴和苇籥天节非人均时时自娱嬉岂为俗子陈【邢夫人事见第十四巻芙蓉城诗注杜子羙诗甫昔少年日早充观国賔韩退之寄崔立之诗老妇愿嫁女约不论财赀老翁不量分累月笞其児晋书何无忌传桓元闻义军起大惧曰刘裕勇冠三军当今无敌刘毅家无儋石之储樗蒲一掷百万何无忌刘牢之之甥酷似其舅共举大事何谓无成晋书刘伶传字伯伦未尝厝意文翰惟着酒徳颂一篇管子上有铅下有银苏颂本草图经银在鎁中与铜相杂土人采得以铅再三煎链方成又铅银最难得今时烧炼家每一斤铅止得一二铢周礼司爟掌行火之政令四时变国火注春取榆栁夏取枣杏夏季取桑柘秋取柞楢冬取槐檀也杜子羙诗九钻巴噀火先生用其意盖纪年也礼记蒉桴土鼔苇籥伊耆氏之乐也】
　　画车二首
　　何人画此只【一作觭】轮车便是当年欹器图上易下难湏审细左提右挈免疎虞
　　【公羊传晋人败秦师于殽匹马只轮无反者家语孔子观于鲁桓公之庙有欹器焉问守庙者此何器对曰此盖宥坐之器孔子曰吾闻宥坐之器虚则欹中则正满则覆明君以为至诫汉书张耳传厮飬卒説燕曰夫以一赵尚易燕况以两贤王左提右挈而责杀王灭燕易矣】
　　九衢歌舞颂王明谁恻寒泉独自清赖有千车能散福化为膏雨满重城
　　防州吕倚承事年八十三读书作诗不巳好收古今帖贫甚至食不足【潘子真诗话补遗吕倚梦得维扬人少有埸屋声善属对喜收书画蹭蹬不偶老始以恩补防州瑞金簿致仕贫无以归年八十余惟有一女嫁赣人因居焉与王禹玉有旧元丰间饷钱二万酒十壶梦得作启致谢隔句中用白水真人青州从事为对禹玉极叹赏之其后东坡过防以诗遗之云】
　　扬雄老无子冯衍终不遇不识孔方兄但有灵照女家藏古今帖墨色照箱筥饥来据空案一字不堪煮枯肠五千巻磊落相撑拄吟为蜩蛩声时有岛可句为语里长者德齿敬巳古如翁有防人薄少可时助
　　【韩退之赠卢仝诗俸钱供给公私余时致薄少助祭祀】
　　王子直去嵗送子由北归徃返百舍今又相逢赣上戏用旧韵作诗留别【先生有赠王子直秀才诗见三十五巻】
　　米尽无人典破裘送行万里一邹游觧舟又欲携君去归舍聊湏与妇谋闻道年来丹伏火不愁老去雪防头剩买山田添鹤口庙堂新拜富民侯
　　【顔鲁公与蔡明逺帖云闻邹游与明逺同来欲至采石计其不乆亦合及吾于淮泗之间魏野闲居诗成家书满室添口鹤生孙】
　　次韵江晦叔二首
　　人老家何在龙眠雨未惊酒船回太白穉子候渊明幸与登仙郭同依坐啸成小楼看月上剧饮到参横钟鼓江南岸归来梦自惊浮云世事改孤月此心明雨巳倾盆落诗仍翻水成二江争送客木杪看桥横次韵江晦叔兼呈器之【刘安世字器之终于寳文阁待制学者号曰元城先生】
　　横空初不跨鹏鼇但觉胡床歩歩髙【公自注器之言尝梦飞自觉身与坐床皆起空中】一枕昼眠春有梦扁舟夜渡海无涛归来又见颠茶陆【公自注徃在钱塘尝语晦叔陆羽茶颠君亦然】多病仍逢止酒陶【公自注陶渊明有止酒诗器之小时饮量无敌今不复饮矣】笑説南荒底处所祗今榕叶下庭臯
　　【王注先生渡江北还以三更发琼州晚到逓角埸元城先生语录某初到南方有一髙僧教某南方地热而酒性亦热今岭南烟瘴之地更加以酒必大发疾故某过岭即合家断酒虽徧歴水土恶弱他人必死之地某合家十口皆无恙今北归巳十年矣无一患瘴者此其效也】
　　寒食与器之游南塔寺寂照堂
　　城南钟鼓鬭清新端为投荒洗瘴尘总是镜空堂上客谁为寂照境中人红英扫地风惊晓绿叶成隂雨洗春记取明年作寒食杏花曽与此翁隣
　　【先生和聪上人诗一悟镜空老始知圆泽贤楞严经湛然寂照韩退之杏花诗居邻北郭古寺空杏花两株能白红明年更发应更好道人莫忘邻家翁】
　　器之好谭禅不喜游山山中笋出戏语器之可同参玉版长老【冷斋夜话先生邀器之食笋味胜问此何名东坡曰即玉版也此老师善説法器之乃悟其为戏坡公大笑作偈云云】
　　丛林真百丈法嗣有横枝【公自注玉版横枝竹笋也】不怕石头路来参玉版师聊凭柏树子与问箨龙児瓦砾犹能説此君那不知
　　【释氏要览梵语贫波此云丛林传灯录洪州百丈山懐海禅师所居处岩峦峻极故号曰百丈又黄梅谓道信师曰和尚他后横出一枝佛法禅家旁出者谓之横枝前燕录石季龙使人采药上华山得玉版先生诗则借以喻笋也荘子道在瓦砾传灯録有僧问如何是佛文殊答云墙壁瓦砾而犹能説之此君竹也用王子猷语屡见】
　　永和清都观道士童顔鬒髪问其年生于丙子盖与予同求此诗
　　镜湖勅赐老江东未似西归玉局翁覊枕未容春梦断清都宛在黙存中每逢佳境携児去试问行年与我同自笑余生消底物半篙清涨百滩空【公自注予与刘器之同发防州江水忽清涨丈余赣石二百里无一见者至永和器之觧舟先去予独游清都作此诗】
　　赠诗僧道通
　　雄豪而妙苦而腴祗有琴聪与蜜殊【公自注钱塘僧思聪总角善琴后舍琴而学诗复弃诗而学道其诗似皎然而加雄放安州僧仲殊诗敏防立成而工妙絶人殊辟糓常啖蜜】语带烟霞从古少【公自注李太白云他人之文如山无烟霞春无草木】气含蔬笋到公无【公自注谓无酸饀气也】香林乍喜闻檐卜古井惟慙断辘轳为报韩公莫轻许从今岛可是诗奴
　　【刘禹钖答栁子厚书新文吟而绎之顾其词甚约而味奫然以长端而曼苦而腴】
　　张竞辰永康所居万巻堂【王注张熙明也】
　　君家四壁如相如巻藏天禄吞石渠岂惟邺侯三万轴家有世南行秘书児童拍手笑何事笑人空腹谈经义未许中郎得异书且与扬雄説竒字清江萦出碧玉环下有老龙千古闲知君好事家有酒化为老人夜扣闗留侯之孙书满腹玉凾寳方何用读濠梁空复五车多圯上从来一编【一作篇】足
　　【国朝杂事唐太宗出幸有司请载书以从帝曰不湏虞世南在此行秘书也】
　　刘壮舆长官是是堂
　　闲燕言仁义是非安可无非非义之属是是仁之徒非非近乎讪是是近乎谀当为感麟翁善恶分锱铢抑为阮嗣宗臧否两含糊刘君有家学三世道益孤陈古以刺今防史行天诛皎皎大明镜百陋逢一姝鹗立时四顾何由羣狐作堂名是是自説行坦途孜孜称善人不善自逺徂愿君置座右此语禹所谟
　　【汉书士相与言仁义于闲燕欧阳永叔非非堂记是是近乎謟非非近乎讪不幸而过寕讪无謟先生用其説按麟翁二句指仲尼作春秋韩退之诗近来自説寻坦途左传宣十六年羊舌职曰吾闻之禹称善人不善人逺后汉崔瑗有座右铭】
　　予昔作壶中九华诗其后八年复过湖口则石巳为好事者取去乃和前韵以自觧云
　　江邉阵马走千峰问讯方知冀北空尤物巳随清梦防【公自注刘梦得以九华为造物一尤物】真形犹在画图中【公自注道藏有五岳真形图】归来晚嵗同元亮郤扫何人伴敬通赖有铜盆修石供仇池玉色自璁珑【公自注家有铜盆贮仇池石正緑色有洞水逹背予又尝以怪石供佛印师作怪石供一篇】
　　次韵郭功甫二首【功甫观先生画雪雀有感作诗寄惠州云平生才力信瑰竒今在穷荒岂易归正似雪林枝上画羽翰虽好不能飞后先生北归又用前韵寄诗云秋霜春雨不同时万里今从海外归巳出网罗毛羽在却寻云迹帖天飞今次其韵也】
　　蚤知臭腐即神竒海北天南縂是归九万里风安税驾云鹏今悔不卑飞
　　可怜倦鸟不知时空羡骑鲸得所归玉局西南天一角万人沙苑看孤飞
　　【按年谱元符三年庚辰五月自儋移廉州八月又移永州十一月被命复朝奉郎提举成都玉局观沙苑用徐佐卿化鹤事详见三十七巻新居诗注】
　　次韵法芝举旧诗一首
　　春来何处不归鸿非复羸牛踏旧踪但愿老师真似月谁家罋里不相逢
　　【王注建中靖国初尽起元祐诸公之废先生亦得请归常州故以归鸿起兴先生旧有诗与法芝云团团如磨牛歩歩踏陈迹又云老芝如云月炯炯时一出故今云尔】
　　次旧韵赠清凉长老
　　过淮入洛地多尘举扇西风欲汚人但怪云山不改色岂知江月觧分身安心有道年顔好【一作少】遇物无情句法新送我长芦舟一叶笑看雪浪满衣巾
　　【传灯录僧问龙光和尚賔头卢一身何为赴四天供师曰千江同一月万户尽逢春】
　　睡起闻米元章冐热到东园送麦门冬饮子
　　一枕清风直万钱无人肯买北牕眠开心暖胃门冬饮知是东坡手自煎
　　【本草别录麦门冬叶如韭根似麦而有须凌冬不凋故又名忍冬】
　　梦中作寄朱行中【旧传先生夲序云前一日梦作此诗寄朱行中觉而记之自不晓所谓谩冩去梦中分明用此色纸也】
　　舜不作六器谁知贵璵璠哀哉楚狂士抱璞号空山相如起睨柱头璧与俱还何如郑子产有礼国自闲虽防韩宣子鄙夫亦辞环至今不贪寳凛然照尘寰
　　【周礼宗伯以玉作六器以礼天地四方尚书舜典修五礼五玉注五等诸侯所执之玉也逸论语璵璠鲁之寳玉也孔子曰羙哉璵璠逺而望之焕若也近而视之瑟若也春秋阳虎窃寳玉大弓注寳玉即璵璠左传昭十六年晋韩宣子有环其一在郑商宣子谒诸郑伯子产弗与曰大国之求无礼以斥之何餍之有韩子买诸贾人以告子产曰今吾子以好来辱而谓敝邑强夺商人毋乃不可乎韩子辞玉曰起不敏敢求玉以徼二罪请辞之】
　　答径山琳长老【径山长老无畏大士维琳湖之武康人也至常州与东坡问疾诗云扁舟驾兰陵自援旧风日君家有天人雄雄维摩诘我口吞文殊千里来问疾若以黙相酬露柱皆笑出】
　　与君皆丙子各巳三万日一日一千偈电徃那容诘大患缘有身无身则无疾平生笑罗什神呪真浪出【晋书鸠摩罗什传从师授经日诵千偈王注按年谱先生生于景祐三年丙子卒于常州乃建中靖国元年辛巳实二万三千四百六十日今云三万日举成数耳老子吾有大患为吾有身若无吾身吾有何患又罗什传未终之日觉四大不愈乃日出三番神呪令外国弟子诵之以自救未及致力转觉危殆于是力疾与众僧告别此诗盖先生示疾时而和琳老者也故用罗什将终时事】





　　施注苏诗巻三十九
　　钦定四库全书
　　施注苏诗巻四十
　　宋　苏　轼　撰
　　施元之　原注
　　武进邵长蘅　删补
　　遗诗二十九首
　　【施注缺今补】
　　老翁井
　　井中老翁悮年华白沙翠石公之家公来无踪去无迹井面团圎水生花翁今与世两何与无事纷纷惊牧竖改顔易服与世同无使世人知有翁
　　予以事繋御史台狱狱吏稍见侵自度不能堪死狱中不得一别子由故作二诗授狱卒梁成以遗子由
　　圣主如天万物春小臣愚暗自亡身百年未满先偿债十口无归更累人是处青山可埋骨他年夜雨独伤神与君世世为兄弟又结来生未了因
　　柏台霜气夜凄凄风动琅珰月向低梦绕云山心似鹿魂飞汤火命如鸡眼中犀角真吾子身后牛衣愧老妻百嵗神游定何处桐乡知葬浙江西【公自注狱中闻杭湖间民为余作解厄道塲者累月故有此句】
　　【汉书御史府中列柏树常有野乌数十栖宿其上因名乌台又名栢台杜子美诗风动金琅珰犀角字出国语牛衣用王章事桐乡用朱邑事竝已见】
　　十二月二十八日防恩责授检校水部员外郎黄州团练副使复用前韵
　　百日归期恰及春余年乐事最闗身出门便旋风吹面走马聨翩鹊啅人却对酒杯浑是梦试拈诗笔已如神此灾何必深追咎窃禄从来岂有因
　　【左传定三年阍曰夷射姑旋焉杜注旋小便也韩退之石鼎聨句序道士起出户若将便旋然又诗起居谏议聨翩来】
　　平生文字为吾累此去声名不厌低塞上纵归他日马城东不鬬少年鸡休官彭泽贫无酒隠几维摩病有妻堪笑睢阳老从事为予投檄向江西【公自注子由闻子下狱乞以官爵赎予罪贬筠州监酒淮南子近塞上之人其马亡入胡中人皆吊之其父曰此何讵知不为福居数月其马将胡骏马而归人皆贺之其父曰此何讵不为祸曹子建诗鬬鸡东郊道唐东城父老传明皇好鬬鸡时贾昌为五百小儿长】
　　刘顗宫苑退老于庐山石碑庵顗陜西人本进士换武家有声伎【诗缺】
　　西山戯题武昌王居士【并引】
　　予徃在武昌九曲西山亭上有题一句元鸿横号黄槲岘九曲亭即吴王岘山一山皆槲叶其旁即元结陂湖也荷花极盛因为对云皓鹤下浴红荷湖座客皆笑同请赋此诗【一统志樊山即西山也山有九曲岭元结寒溪
　　在其下相传有吴王避暑宫】
　　江干高居坚关扃犍耕躬稼角挂经篙竿系舸菰茭隔笳鼓过军鸡狗惊解襟顾景各箕踞撃剑赓歌防举觥荆笄供脍愧搅聒干锅更戞甘瓜羮
　　【汉儿寛传带经而锄唐书李宻传以蒲鞯乗牛挂汉书一帙角上行且读宋沈庆之诗归来笳鼔竞杜子美诗杀戮到鸡狗戛羮汉高祖事在汉书楚元王传详见十三巻哭刁景纯诗注按经字系九青韵岂先生偶失检耶】
　　十二月二十日恭闻太皇太后升遐【慈圣后也】以轼罪人不许承服欲哭则不敢欲泣则不可故作挽词二章
　　巍然开济两朝勲信矣才难十乱臣原庙固应祠百世先王何止活千人和熹未圣犹贪位明徳虽贤不及民月落风悲天泣谁将椽笔冩光尘
　　【杜子美蜀相诗两朝开济老臣心论语十乱注其一人盖邑姜也后汉和熹邓皇后纪和帝崩殇帝生始百日后乃迎立之尊后为太皇太后临朝及殇帝崩太后定筞立安帝犹临朝政范煜论曰邓后称制终身号令自出术谢前政之良身阙明辟之义至使嗣主侧目敛袵于虚器直生懐懑悬书于象魏借之仪者殆其惑哉又明徳马皇后纪皇太后曰马贵人徳冠后宫即其人也遂立为皇后常衣大练裙不加縁建初元年欲封爵诸舅太后不听晋书王珣传梦人以大笔如椽与之既觉语人云此当有大手笔事俄而帝崩哀册諡议皆珣所草老子和其光同其尘王注王立之云此诗盖未尝进其后作宣仁挽词取其两句云固应祠百世何止活千人】
　　未报山陵国士知绕林松柏已猗猗一声恸哭犹无所万死酬恩更有时梦里天衢隘云仗人间雨泪变彤帷闗雎巻耳平生事白首累臣正坐诗
　　【史记刺客列传豫让曰知伯以国士遇我我以国士报之毛诗闗雎巻耳皆后妃之诗左传成三年对曰以君之灵累臣得归骨于晋】
　　戏足柳公权聨句【并引】
　　宋玉对楚王此独大王之雄风也庶人安得而共之讥楚王知已而不知人也柳公权小子与文宗聨句有美而无箴故为足成其篇
　　人皆苦炎热我爱夏日长薫风自南来殿阁生微凉一为居所移苦乐永相忘愿言均此施清隂分四方
　　戏作贾梁道诗【并引　施注目有嵇绍以康一题即此首】
　　王凌谓贾充曰汝非贾梁道之子耶乃欲以国与人由是观之梁道之忠于魏也久矣司马景王既执凌归过梁道庙凌大呼曰我亦大魏之忠臣也及司马病见凌与梁道守而杀之二人者可谓忠义之至精贯于神明矣然梁道之灵独不能巳其子充之奸至使首发成济之事此又理之不可晓者也故予戏作小诗云
　　嵇绍似康为有子郗超叛鉴似无孙如今更恨贾梁道不杀公闾杀子元
　　【晋书嵇绍传中散大夫康之子也王师败绩于荡隂百官及侍卫莫不散溃惟绍俨然端冕以身捍卫兵交御辇飞箭雨集绍遂被害于帝侧血溅御服天子深哀叹之及事定左右欲浣衣帝曰此嵇侍中血勿浣也又郗鉴传与王敦相见鉴曰丈夫既絜身北面义仝在三岂可偷生屈节腼顔天壤耶敦闻言大忿之及祖约蘓峻反鉴设坛塲刑白马大誓三军三军争为用命围解进位太尉寻薨册曰惟公忠亮雅正行为世表社稷之危赖公以寕云云子愔愔子超桓温辟为征西大将军掾又转为参军温懐不轨欲立霸王之基超为之谋主以愔忠于王室不令知之公闾贾充字子元司马景王字】
　　戏孙公素
　　披扇当年笑温峤握刀晚嵗战刘郎不须戚戚如冯衍便与时时説李阳
　　【世说温峤下玉镜台一枚聘姑女既婚交礼女以手披纱扇抚掌大笑曰我固疑是老奴果如所卜三国志法正传孙权以妹妻先主妹才防刚猛有诸兄之风侍婢百余人皆亲执刀侍立先主每入衷心常凛凛汉书冯衍传妻北地任氏妬悍衍作书与其兄遂逐之世説王夷甫妇郭泰宁女才拙而性刚夷甫患之而不能禁时其乡人幽州刺史李阳京都大侠郭氏惮之夷甫骤谏之乃曰非但我言卿不可李阳亦谓卿不可郭氏为之小损】
　　赵成伯家有丽人仆忝乡人不肯开樽徒吟春雪美句次韵一笑
　　绣帘朱户未曽开谁见梅花落镜台试问高吟三十韵何如低唱两三杯【公自注世言检死秀才衣带上有雪诗三十韵又云陶谷学士买得党太尉家妓遇雪陶收雪水烹团茶谓妓曰党家应不识此妓曰彼麤人安得此但能于销金暖帐中浅斟低唱吃羊羔儿酒陶嘿然慙其言】莫言衰鬓聊相映须得纎腰与共回知道文君隔青琐梁园赋客肻言才【公自注聊答来句义取妇人而已罪过罪过】
　　【文君司马相如妻见本传世説韩寿美姿容贾充女于青璅牕中看见寿説之谢惠连雪赋梁王不悦游于兔园召邹生延枚叟相如末至居客之右】
　　送南屏谦师【并序】
　　南屛谦师妙于茶事自云得之于心应之于手非可以言传学到者十二月二十七日闻轼游夀星逺来设茶作此诗赠之
　　道人晓出南屏山来试防茶三昧手忽惊午盏兎毛斑打作春罋鹅儿酒天台乳花世不见玉川风腋今安有先生有意续茶经防使老谦名不朽
　　【按第六巻先生月茶诗云中有迷离玉兔儿兔毛斑疑即指此茶也杜子美诗鵞儿黄似酒天台记丹邱出大茗服之生羽翼茶寮记云脚渐垂乳花浮面又茶有石乳滴乳白乳之号】
　　虗飘飘三首
　　虗飘飘画檐蛛结网银汉鹊成桥尘渍雨桐叶霜飞风柳条露凝残防见红日星曵余光横碧霄虗飘飘比浮名利犹坚牢
　　【淮南子乌鹊填河成桥而度织女】
　　虗飘飘花飞不到地虹起谩成桥入梦云千叠游空丝万条蜃楼百尺横沧海鴈字一行书绛霄虚飘飘比人身世犹坚牢
　　【史记天官书海旁蜃气象楼台】
　　虚飘飘风寒吹絮浪春水暖氷桥势缓防【音霜】垂线声干叶下条雨中沤防随流水风里防云横碧霄虚飘飘比时富贵犹坚牢
　　【字彚防雨貎沤防水中小泡楞严经云如湛巨海流一浮沤起灭无从白乐天诗大都好物不坚牢防云易散琉璃脆】
　　刘监仓家煎米粉作饼子余云为甚酥潘邠老家造逡巡酒余饮之云莫作醋错着水来否后数日余携家饮郊外因作小诗戏刘公求之
　　野饮花间百物无杖头惟挂一葫芦已倾潘子错着水更覔君家为甚酥
　　赠包安静先生二首
　　皓色生瓯面堪称雪见羞东坡调诗腹今夜睡应休【公自注偶谒大中精蓝中故人烹日注茶果不虚故诗以记之】
　　【五代刘鄩有妾名花见羞雪见羞三字本此】
　　建茶三十片不审味如何奉赠包居士僧房战睡魔【公自注昨日防日注极佳防此复云罐中余者可示及舟中涤神耳】
　　【茶经歴代贡茶皆以建宁为上国史补建州有先春龙焙茶録建人以鬬茶为茗战胡峤茶诗破睡当封不夜侯】
　　元祐元年二月八日朝退独在起居院读汉书儒林传感申公故事作小诗一絶
　　寂寞申公谢客时自言已见穆生几绾臧下吏明堂废又作龙钟病免归
　　【汉书儒林传申公鲁人也少与楚元王交俱事齐人浮邱伯在长安元王遣子郢与申公俱卒学元王薨郢嗣立为楚王令申公傅太子戊戊不好学病申公及戊立为王胥靡申公申公媿之归鲁退居家教终身不出门复谢賔客兰陵王臧及代赵绾皆从受诗绾臧请立明堂以朝诸侯不能就其事乃言师申公于是上使使束帛加璧安车以蒲裹轮驾驷迎申公至见上上问治乱之事申公时已八十余老对曰为治不在多言顾力行何如耳上黙然是时窦太后喜老子言不悦儒术得绾臧之过以让上上因废明堂事下绾臧吏皆自杀申公亦病免归数年卒穆生事巳见十五巻次韵潜师放鱼诗注】
　　初贬英州赠马梦得
　　万古仇池穴归心负雪堂殷勤竹里梦犹自数山王【杜子美诗万古仇池穴潜通小有天雪堂在黄州府治东顔延之咏竹林七贤以山王贵盛黜之乃作五君咏】
　　赠防州慈云寺鉴老
　　居士无尘堪洗沐道人有句借宣扬牕间但见蝇攅纸门外惟闻佛放光徧界难蔵真薄相一丝不挂且逢场郤须重説圆通偈千眼薫笼是法王
　　【蝇攅纸佛放光注已见一丝不挂逢场作戏皆禅宗语释典菩萨千手目与一手目同又十六开士于浴堂证悟本因于薰焙浴具得大安乐法华经法王无上尊圆觉经注佛为万法之王又曰空王】
　　洗儿
　　人皆养子望聪明我被聪明误一生惟愿孩儿愚且鲁无灾无难到公卿
　　过子忽出新意以山芋作玉糁羮色香味皆竒絶天上酥陀则不可知人间决无此味也【唐本草芋有六种白芋真芋连禅紫芋并毒少正可煮啖之兼肉作羮甚佳蹲防之饶盖谓此也】
　　香似龙涎仍酽白味如牛乳更全清莫将南海金虀脍轻比东坡玉糁羮
　　【香谱龙涎于香品中最贵重出大食国海傍多亦不过数两上品曰泛水次曰渗沙维摩经阿难白佛言忆念昔时世尊身病有小疾当用牛乳又杜子美泉眼诗香美胜牛乳金虀鲙注已见】
　　撷菜【并序】
　　吾借王参军地种菜不及半畆而吾与过子终年饱菜夜半饮醉无以觧酒辄撷菜煮之味含土膏气饱风露虽粱肉不能及也人生须底物而更贪耶乃作四句
　　秋来霜露满东园芦菔生儿芥有孙我与何曽同一饱不知何苦食鸡豚
　　【晋书何曽传性豪奢务极华侈日食万钱犹曰无下箸处】
　　食槟榔
　　月照无枝林夜栋立万础眇眇云闲扇防此九月暑上有垂房子下绕绛刺御风欺紫鳯卵雨暗苍龙乳裂包一堕地还以皮自煮北客初未谙劝食俗难阻中虚畏泄气始嚼或半吐吸津得微甘着齿随亦苦面目太严冷滋味絶妩诛彭勲可防推毂勇宜贾瘴风作坚顽导利时有补药储固可尔果録讵用许先生失膏粱便腹委败鼓日啖过一粒肠胃为所侮蛰雷殷脐肾藜藿腐亭午书灯看膏尽钲漏歴歴数老眼怕少睡竟使赤眦弩渴思梅林咽饥念黄独举奈何农经中收此困覊旅牛舌不饷人一斛肻多与乃知见本偏但可酬恶语【异物志防榔树若笋竹生竿近上未五六尺间洪肿起如廆木焉因坼裂出若黍秀也无华而为实大如桃李天生棘重累其下所以御衞其实也味苦涩剖其上皮煮其肤熟而食之坚如干枣彼方珍之以为口食嵇含南方草木状交广人凡贵胜族客必先呈此果若邂逅不设用相嫌恨本草主治消谷逐水除痰澼杀三虫宣利臓腑壅滞破胸中气岭南人噉之当果实以袪瘴痿也一名洗瘴丹按彭者三尸之姓彭质彭矫彭居也周成杂字槟榔果也似螺可食李当之药録槟榔一名防门韩昌黎进学觧败鼓之皮世説魏武行役失汲道军皆渴乃令曰前有大梅林饶子甘酸可以觧渴士卒闻之口皆出水乗此得及前源本草拾遗陈蔵器云黄独过霜雪枮无苗盖蹲鸱之类梁刘孝绰咏有人乞牛舌乳不付因饷槟榔诗云云宋刘穆之贫时从妻兄江氏乞槟榔江曰槟榔消食君苦饥何须此后尹丹阳以金盘斛许夸示之】
　　儋耳山
　　突兀隘空虚他山縂不如君看道傍石尽是补天余【诗小雅他山之石可以攻玉列子天亦物也物有不足故昔者女娲氏练五色之石以补其阙】
　　夜坐与迈聨句
　　清风来无邉明月翳复吐【坡】松声满虗空竹影侵半户【迈】暗枝有惊鹊壊壁鸣饥防【坡】露叶耿高梧风萤落空庑微凉感团扇古意歌白纻乐哉今夕游获此陪杖屦【迈】传家诗律细已自过宗武短诗膝上成聊以感懐祖【坡】
　　【古乐府有白纻辞杜子美诗晚节渐于诗律细又集中有示宗武诗懐祖事屡见】
　　曹溪夜观传灯录灯花落一僧字上口占
　　山堂夜岑寂灯下看传灯不觉灯花落茶毗一个僧【释典天竺第九祖入灭众以香油旃檀阇维真体阇维即茶毗焚烧也】










　　施注蘓诗巻四十
　　钦定四库全书
　　施注蘓诗巻四十一
　　宋　蘓　轼　撰
　　施元之　原注
　　武进邵长蘅　删补
　　和陶渊明诗引
　　【子由作】
　　东坡先生谪居儋耳寘家罗浮之下独与幼子过负担度海葺茅竹而居之日防藷芋而华屋玉食之念不存于胸中平生无所嗜好以圗史为园囿文章为鼔吹至是亦皆罢去犹独喜为诗精深华妙不见老人衰惫之气是时辙亦迁海康书来告曰古之诗人有拟古之作矣未有追和古人者也追和古人则始于东坡吾于诗人无所甚好独好渊明之诗渊明作诗不多然其诗质而实绮癯而实腴自曹刘鲍谢李杜诸人皆莫及也吾前后和其诗凡一百有九篇至其得意自谓不甚媿渊明今将集而并録之以遗后之君子其为我志之然吾于渊明岂独好其诗也如其为人实有感焉渊明临终疏告俨等吾少而穷苦每以家弊东西游走性刚才拙与物多忤自量为已必贻俗患俛仰辞世使汝等幼而饥寒渊明此语盖实録也吾真有此病而不早自知平生出仕以犯世患此所以深愧渊明欲以晚节师范其万一也嗟乎渊明不肯为五斗米一束带见乡里小儿而子瞻出仕三十余年为狱吏所折困终不能悛以陷大难乃欲以桑榆之末景自托于渊明其谁肻信之虽然子瞻之仕其出处进退犹可考也后之君子其必有以处之矣孔子曰述而不作信而好古窃比于我老彭孟子曰曽子子思同道区区之迹盖未足以论士也辙少而无师子瞻既冠而学成先君命辙师焉子瞻尝称辙诗有古人之风自以为不若也然自斥居东坡其学日进沛然如川之方至其诗比李太白杜子美有余遂与渊明比辙虽驰骤从之而常出其后其和渊明辙继之者亦一二焉绍圣丁丑十二月十九日海康城南东斋引
　　追和陶渊明诗六十二首
　　饮酒二十首
　　吾饮酒至少常以把盏为乐往往颓然坐睡人见其醉而吾中了然盖莫能名其为醉为醒也在扬州饮酒过午辄罢客去解衣槃礴终日欢不足而适有余因和渊明饮酒二十首庶以彷佛其不可名者示舍弟子由鼂无咎学士【鼂无咎名补之时通判扬州事见三十二巻次韵鼂无咎诗注】
　　我生不如陶【一作我不如陶生】世事纒绵之云何得一适亦有如生时寸田无荆棘佳处正在兹纵心与事往所遇无复疑偶得酒中趣空杯亦常持
　　二豪诋醉客气涌胸中山漼然似冰释亦复在一言啬气实其腹云当享长年少饮得径醉此秘君勿传【晋刘伶传为酒徳颂曰有贵介公子缙绅处士闻吾风声议其所以先生方捧甖承槽衔杯潄醪无思无虑其乐陶陶兀然而醉怳然而醒二豪侍侧焉知蜾蠃之与螟蛉又互见前江表传孙权曰朕年六十世事难易靡所不尝近为防子所郤令人气涌如山老子涣若冰将释又虚其心实其腹】
　　道防士失巳出语輙不情江左风流人醉中亦求名渊明独清真谈笑得此生身如受风竹掩冉众叶惊俯仰各有态得酒诗自成
　　【唐文艺传胡楚宾属文敏甚必酒中然后下笔】
　　蠢蠕食叶虫仰空慕高飞一朝傅两趐乃得黏网悲啁啾同巢雀沮泽疑可依赴水生两壳遭闭何时归二虫竟谁是一笑百念衰幸此未化闲有酒君莫违
　　【陆防蠧化橘之蠧大如小指齧叶如饥蚕之速蜕为胡蝶耸空翅轻瞥然而去须臾犯蝥网而胶之引丝还纒牢若拲梏礼记季秋之月爵入大水为蛤】
　　小舟真一叶下有暗浪喧夜棹醉中发不知枕几偏天明问前路巳度千金山嗟我亦何为此道常往还未来宁早计既徃复何言
　　百年六十化念念竟非是是身如虚空谁受誉与毁得酒未举杯防我固忘尔倒牀自甘寝不择菅与绮【庄子齐物论今也吾防我子知之乎】
　　顷者大雪年海波翻玉英有士常痛饮饥寒见真情牀头有败榼孤坐时一倾未能平体粟且复浇肠鸣脱衣裹冻酒每醉念此生
　　【赵飞燕外传露立闭息顺气体温舒无轸粟巳见】
　　我坐华堂上不改麋鹿姿时来蜀冈头喜见霜松枝心知百尺底巳结千岁竒煌煌凌霄花纒绕复何为举觞酹其根无事莫相羁
　　【白乐天诗有木名凌霄擢秀非孤标偶依一株树遂抽百尺条托根附树身开花寄树梢】
　　芙蓉在秋水时节自阖开清风亦何意入我芝兰懐一随采折去永与江湖乖断丝不复续斗水何足栖不如玉井莲结根天池泥感此每自慰吾事幸不谐醉中有归路了了初不迷乘流且复逝抵曲吾当逥
　　【李白忆旧游诗秋水出芙蓉天然去雕饰韩退之诗太华头玉井莲开花十丈藕如船再见维摩经高原陆地不生莲花卑湿淤泥乃生此花汉贾谊传乘流则逝得坎则止】
　　篮舆兀醉守路转古城隅酒力如过雨清风消半途前山正可数后骑且勿驱我缘在东南徃寄白发余遥知万松岭下有三畆居
　　民劳吏无徳岁美天有道暑雨避麦秋温风送蚕老三咽初有闻一溉未濡槁诏书寛积欠父老顔色好再拜贺吾君获此不贪寳颓然笑阮籍醉几书谢表
　　【嵇叔夜养生论为稼于汤世必一溉者后枯再见晋阮籍传文帝譲九锡公卿将劝进使籍为其辞籍方据案醉眠使者以告籍便书案使写之无所改窜互见十二巻京师哭任遵圣诗注按元祐七年五月先生守扬州上奏畧曰今大姓富家为市易所破十无一二其余小民大率皆有债欠臣亲见两浙京西淮南之民皆为积欠所压日就穷蹙本州于理合放而于条未有明文者且令权住催理听指挥伏望特留圣意深诏左右大臣早赐果决行下六月十六日又上奏曰今夏田一熟民于百死之中微冇生意而监司争言催欠臣敢昧死请内降手诏一应淮南东西浙西诸般欠负不问新旧特与权住催理一年此诗所述盖是得请故也】我梦入小学自谓总角时不谓有白发犹诵论语辞人间本儿戯颠倒畧似兹惟有醉时真空洞了无疑坠车终无伤庄叟不吾欺呼儿具纸笔醉语輙録之
　　【诗国风总角之宴言笑晏晏注云总角结髪也杜子美舂陵行呼儿具纸笔隠几临轩楹作诗呻吟内墨淡字欹倾】
　　醉中虽可乐犹是生灭境云何得此身不醉亦不醒痴如景升牛莫保尻与领黠如东郭防束缚作毛頴廼知嵇叔夜非坐虎文炳
　　【晋桓温传刘景升有千斤大牛噉刍豆十倍常牛负重致逺曾不若一羸防魏武入荆州以享军士韩退之毛頴传居东郭者号曰防蒙将军防其豪载頴而归聚其族而加束缚焉晋嵇康传字叔夜美词气有风仪而土木形骸不自藻饰后为钟防谮于文帝而害之】
　　我家小冯君天性颇醇至清坐不饮酒而能容我醉归休要相依谢病当以次岂知山林士肮脏廼尔贵乞身当念早过是恐少味
　　【小冯君出汉书冯奉世传诗意谓子由也】
　　去乡三十年风雨荒旧宅惟存一束书寄食无定迹每用愧渊明尚取禾三百颀然六男子麤可传清白于吾岂不多何事复叹惜
　　【韩退之示儿诗始我来京师止擕一束书汉杨震传子孙常蔬食歩行或令为开产业震不肯曰使后世称为清白吏子孙以此遗之不亦厚乎】
　　哓哓六男子诵各一经复生五丈夫戢戢丁欲成归田了门户与国充践更普儿初学语玉骨开天庭淮老如鹤雏破殻巳长鸣举酒属千里一欢愧凡情
　　【杨子哓哓之学各习其师史记孔子弟子传商瞿年长无子瞿母请之孔子曰无忧瞿年四十后当有五丈夫子唐食货志凡民始生黄四岁为小十六为中二十一为丁六十为老韩退之寄卢仝诗去岁生儿名添丁意令与国充耘耔汉吴王濞传注服防曰以当为更卒出钱二百谓之过更自行为卒谓之践更】
　　淮海虽故楚无复轻扬风斋厨圣贤杂无事时一中谁言大道远正赖三杯通使君不夕坐衙门防刀弓【尚书淮海惟扬州史记货殖传自淮以北西楚也其俗剽轻李济翁资暇録扬州者以其土俗轻杨故名其州今作杨柳之杨缪也魏徐邈传醉客谓酒清者为圣人浊者为贤人屡见】
　　何人筑东台一郡坐可得亭亭古浮图独立表众惑芜城阅兴废雷塘防开塞明年起华堂置酒吊亡国无令竹西路歌吹乆寂黙
　　【释氏要覧梵语塔婆此云髙显文选鲍昭芜城赋注云昭见广陵故城荒芜乃吴王濞所都也遂为此赋唐地理志扬州江都县东十一里有雷塘贞观十八年长史李袭誉引渠以溉田】
　　鼂子天麒麟结交及未仕高才固难及雅志或类巳各怀伯业能共有邱明耻歌呼时就君指我醉郷里吴公门下客贾谊独见纪请作鵩鸟赋我亦得坎止行乐当及时绿髪不可恃
　　【英雄记魏太祖称长大而能勤学者惟吾与袁伯业耳山阳太守袁遗字伯业见魏武纪】
　　葢公偶谈道齐相独识真颓然不事事客至先饮醇当时刘项罢四海疮痍新三杯洗战国一斗消彊秦寂寞千载后阳公嗣前尘醉卧客懐中言笑徒多勤我时阅旧史独与三人亲未暇餐脱粟苦心学平津草书亦何用醉墨淋衣巾一挥三十幅持去听坐人
　　【汉曹参传为齐相胶西葢公为言治道贵清静而民自定及为相日夜饮酒賔客欲有言輙饮以醇酒醉而后去终莫得开説唐阳城传为諌议大夫日夜剧饮客欲諌止者城揣知其情强饮客客辞即自引满或先醉卧客懐中汉公孙传为丞相封平津侯身食一肉脱粟饭南史齐高帝诸子新浦侯子云善草百济使人求书曰侍中尺牍之美逺流海外今日所求惟在名迹子云书三十纸与之】
　　归园田居六首【东坡曽孙叔子名岘刻所藏真迹于泉南舶司间与集本不同当是集本有误今从石本】
　　三月四日游白水山佛迹巗沐浴于汤泉晞发于悬瀑之下浩歌而归肩舆郤行以与客言不觉至荔支浦上晚日葱昽竹隂萧然荔子累累如芡实矣有父老年八十五指以告余及是可食公能擕酒来游乎意欣然许之归卧既觉闻儿子过诵渊明归园田居诗六首乃悉和【一作次】其韵始余在广陵和渊明饮酒二十首今复为此要当尽和其诗廼巳耳【一本云今书以寄妙总大士参寥子】
　　环州多白水际海皆苍山以彼无尽景寓我有限年东家着孔丘西家着顔渊市为不二价农为不争田周公与管蔡恨不茅三间我饱一饭足薇蕨补食前门生餽薪米救我厨无烟斗酒与只鸡酣歌饯华颠禽鱼岂知道我适物自闲悠悠未必尔聊乐我所然
　　【魏志邴原别传尝游学诣孙崧崧曰君乡里郑君学者师模也君乃舍之所谓以郑为东家邱也原曰君谓仆以郑为东家邱君以仆为西家愚夫邪説苑虞人与芮人质其成于文王二国相谓让其所争以为闲田宋武二王传论襄阳厐公谓刘表曰若使周公与管蔡处茅屋之下食藜藿之羮岂有若斯之难云云食前用孟子食前方丈字】
　　穷猿既投林疲马初觧鞅心空饱新得境熟梦余想江鸥稍驯集蜑叟巳还徃南池绿钱生北岭紫笋长提壶岂觧饮好语时见广春江有佳句我醉堕渺莽
　　新浴觉身轻新沐感髪稀风乎悬瀑下却行咏而归仰观江摇山俯见月在衣歩从父老语有约吾敢违老人八十余不识城市娱造物偶遗漏同侪尽坵墟平生不渡江水北有幽居手插荔支子合抱三百株莫言陈家紫甘冷恐不如君来坐树下饱食擕其余归舍遗儿子懐抱不可虚有酒持饮我不问钱有无
　　【史记律书文帝时人民乐业自年六七十翁未尝至市井蔡君谟荔支谱兴化军风俗园池胜处惟种荔支尤重陈紫富室大家岁或不尝虽别品千计不为满意陈氏欲采摘必先闭户隔墙入钱得者自以为幸不敢较其直之多少也君谟所述闽中诸郡荔子以陈家紫为第一】
　　坐倚朱藤杖行歌紫芝曲不逄商山翁见此野老足愿同荔支社长作鸡黍局教我同光尘月固不胜烛【公自注庄子曰月固不胜火郭象曰大而闇不若小而明陋哉斯言也予为更之曰明于大者必晦于小月能烛天下而不能烛毫厘此其所以不胜火也然卒之火胜邪月胜邪】霜飚散氛祲廓然似朝旭昔我在广陵怅望柴桑陌长吟饮酒诗颇获一笑适当时巳放浪朝坐夕不夕矧今长闲人一劫展过隙江山互隠见出没为我役斜川追渊明东臯友王绩诗成竟何为六博本无益
　　【诗小雅邦君诸侯莫肯朝夕礼记朝不废朝夕不废夕左传百官承事朝而不夕唐王绩游北山东臯著书自号东臯子宋玉招防箟蔽象棊有六博些注云投六箸行六棊故谓之六博】
　　形赠影
　　天地有常运日月无闲时孰居无事中作止推行之细察我与汝相因以成兹忽然乘物化岂与生灭期梦时我方寂偃然无所思胡为有哀乐輙复随涟洏我舞汝凌乱相应不少疑还将醉时语答我梦中辞
　　【庄子天运篇天其运乎地其处乎日月其争于所乎孰主张是孰维纲是孰居无事推而行是互见前】
　　影答形
　　丹青冩君容常恐畵师拙我依月灯出相肖两竒絶妍形本在君我岂相媚悦君如火上烟火尽君廼别我如镜中像镜壊我不灭虽云附隂晴了不受寒热无心但因物万变岂有竭醉醒皆梦耳未用议优劣
　　【圆觉经由寂静故十方世界诸如来心于中显现如镜中像】
　　神释
　　二子本无我其初因物着岂惟老变衰念念不如故知君非金石安足长托附莫从老君言亦莫用佛语仙山与佛国终恐无是处甚欲随陶翁移家酒中住醉醒要有尽未易逃诸数平生逐儿戯处处余作具所至人聚观指目生毁誉如今一防火好恶都焚去既无负载劳又无冦攘惧仲尼晚乃觉天下何思虑
　　【陶渊明饮酒诗一士长独醉一夫终年醒醒醉还相笑发言各不领寄言酣中客日没烛当炳周易系辞子曰天下何思何虑天下同归而殊涂一致而百虑】
　　咏二疏
　　二疏事汉时迹寓心巳去许侯何足道宁识此高趣可怜魏丞相免冠谢陋举中兴多名臣有道独两傅世途方毂击谁肯行此路是身如委蜕未蜕何所顾巳蜕则两忘身后谁毁誉所以遗子孙买田岂先务我尝游东海所歴若有素神交乆从君屡梦今乃悟渊明作诗意妙想非俗虑庶几二大夫见微而知著
　　【汉疏广传东海兰陵人也地节三年立皇太子广为太傅兄子受为少傅太子外祖平恩侯许伯臼使其弟舜监防太子家宣帝以问广曰不冝独亲外家上善其言以语丞相魏相相免冠谢曰此非臣所及庄子知北游生非汝有是天地之委和也性命非汝有是天地之委顺也子孙非汝有是天地之委蜕也越絶书子胥曰圣人见微知著睹始知巳】
　　咏三良【子车氏奄息仲行鍼虎秦之良臣也】
　　此生太山重忽作鸿毛遗三子死一言所死良巳微贤哉晏平仲事君不以私我岂犬马哉从君求葢帷杀身固有道大节要不亏君为社稷死我则同其归顾命有治乱臣子得从违魏颗真孝爱三良安足希仕宦岂不荣有时缠忧悲所以靖节翁服此黔娄衣
　　【汉司马迁传死有重于太山有轻于鸿毛用之所趣异也礼记仲尼之畜狗死使子贡埋之曰敝帷不弃为埋狗也左传防二十五年齐崔杼弑其君光晏子立于崔氏之门外曰君为社稷死则死之为社稷亡则亡之若为已死而为已亡非其私昵谁敢任之魏颗从父治命事在左传宣十五年详巻四送蔡冠卿诗注陶咏贫士诗安贫守贱者自古有黔娄好爵吾不縻厚馈吾不酬一旦寿命尽弊服仍不周】
　　咏荆轲
　　秦如马后牛吕氏非复嬴天欲厚其毒假手李客卿功成志自满积恶如陵京灭身防有时徐观可安行沙邱一狼狈笑落冠与缨太子不少忍顾非万人英魏韩裂智伯肘足本无声胡为弃成谋托国此狂生荆轲不足説田子老可惊燕赵多竒士惜哉亦虚名杀父囚其母此岂容天庭亡秦只三户况我数十城渐离虽不伤陛防加周营至今天下人愍燕欲其成废书一太息可见千古情
　　【晋元帝纪初元石图有牛继马后故宣帝深忌牛氏而以毒酒鸩杀其将牛金而防王妃夏侯氏竟通小吏牛氏而生元帝亦有符云史记秦本纪秦之先柏翳佐舜赐姓嬴氏荘防王为秦质子于赵见吕不韦姬悦而取之生始皇名为政姓赵氏吕不韦传不韦取邯郸诸姬与居知有身以献秦质子楚生子政立为王是为始皇帝左传昭四年司马侯曰楚王方侈天其或者欲逞其心以厚其毒而降之罚史记李斯传为秦相吕不韦舍人因以得説秦王拜为客卿卒用其计谋竟并天下诗小雅如冈如陵乂如坻如京郑氏云京大也史记秦始皇纪崩于沙邱平台赵高与公子胡亥丞相斯诈为受遗诏沙坵立胡亥为太子赐公子扶苏死潘安仁西征赋云据天位其若兹亦狼狈而可愍谓始皇也滑稽传淳于髠仰天大笑冠缨索絶史记燕世家秦兵临易水燕太子丹隂养壮士使荆轲袭刺秦王秦觉杀轲击燕燕斩丹以献史记魏世家当晋六卿之时知氏最强率韩魏之兵以围赵防子于晋阳魏桓子肘韩康子韩康子履魏桓子肘足接于车上而知氏地分身死国亡为天下笑史记荆轲传田光见荆卿欲自杀以激荆卿因自刎而死吕不韦传嫪毐事连相国吕不韦出就国不韦自度稍侵见诛乃饮鸩而死刘向説苑茅焦对秦始皇帝曰陛下车裂假父冇嫉妒之心囊扑两弟有不慈之名迁母萯阳有不孝之行从蒺藜于諌士有桀纣之治汉项籍传楚虽三户亡秦必楚荆轲传轲善击筑者高渐离秦既逐荆轲之客惜其善击筑重赦之乃臛其目使击筑渐离乃以铅置筑中举筑扑始皇不中遂诛渐离终身不近诸侯之人】
　　答厐参军
　　周循州彦质在郡二年书问无虚日罢归过惠为余留半月既别和此诗追送之
　　我见异人且得异书挟书从人何适不娱罗浮之趾卜我新居子非元徳三顾我庐
　　防酒荔蕉絶甘分珍虽云晚接数面自亲海隅一笑岂云无人无酒酤我或乞其邻
　　【汉司马迁传李陵素与士大夫絶甘分少再见陶厐参军诗序谚云数面成亲旧况其情过此者乎再见】将行复止眷言孜孜苟有于中倾倒出之奕奕千言粲焉陈诗觞行笔落了不容思
　　丱妙侍侧两髦丫分歌舞寿我永为欢欣曲终凄然仰视浮云此曲此声何时复闻
　　【韩退之诗捧书随诸兄累累角尚丱诗国风髧彼两髦实维我仪】
　　撃鼓其镗船开艣鸣顾我而言雨泣载零子卿白首当还西京辽东万里亦归管寕
　　【诗国风击鼓其镗又涕零如雨汉苏武传字子卿在匈奴十九岁始以强壮出及还须鬓尽白】
　　感子至意托辞西风吾生一尘寓形空中愿言谦亨君子有终功名在子何异我躬
　　贫士
　　余迁惠州一年衣食渐窘重九俯迩【一作将近】樽爼萧然乃和渊明贫士七篇以寄许下高安宜兴诸子侄并令过同作
　　长庚与残月耿耿如相依以我旦暮心惜此湏臾晖青天无今古谁知织乌飞我欲作九原独与渊明归俗子不自悼顾忧斯人饥堂堂谁有此千驷良可悲
　　【史记齐世家景公坐栢寝叹曰堂堂谁有此乎】
　　夷齐耻周粟高歌诵虞轩产禄彼何人能致绮与园古来避世士【一作人】死灰或余烟末路益可羞朱墨手自研渊明初亦仕弦歌本诚言不乐廼径归视世差独贤【汉张良传吕后令吕泽卑辞厚礼迎此四人顔师古曰谓东园公绮里季夏黄公角里先生再见晋陶潜传尝谓亲朋曰聊欲弦歌以爲三径之资可乎执事者闻之以爲彭泽令】
　　谁谓渊明贫尚有一素琴心闲手自适寄此无穷音佳辰爱重九芳菊起自寻疏巾叹虚漉尘爵笑空斟忽饷二万钱顔生良足钦急送酒家保勿违故人心
　　【南史陶潜传顔延之在浔阳与潜情欵后为始安郡临去留二万钱与潜潜悉送酒家稍就取酒汉栾布传卖佣于齐为酒家保】
　　人皆有耳目夫子旷与娄弱毫写万象水镜无停酬闲居惜重九感此岁月周端如孔北海只有樽空忧二子不并世高风两无俦我复五百年清梦未易求
　　芙蓉杂金菊枝叶长防干遥怜退朝人餻酒出太官岂知江海上落英亦可餐典衣作重九徂岁【一作暑】惨将【一作多】寒无衣粟【一作寒】我肤无酒颦我顔贫居真可叹二事长相闗
　　【国朝故事九月九日以花餻法酒赐近臣西京杂记汉武帝宫人贾佩兰九月九日佩茱萸囊食饵饮菊花酒云令人长寿方言饵即餻或谓之餈】
　　老詹亦白发【公自注惠州太守詹范字惠之】相对垂霜蓬赋诗殊有味渉世非所工杖藜山谷间状类渤海龚半道要我饮意与王同有酒我自至不须遣厐通门生与儿子杖屦聊相从
　　【南史陶潜传江州刺史王欲识之不能致也潜尝徃庐山令潜故人厐通之赍酒具于半道栗里要之潜使一门生二儿举篮舆及至欣然便共饮酌俄顷至亦无忤也互见前】
　　我家六儿子流落三四州辛苦见【一作更】不识今与农圃俦买田带脩竹筑室依清流未能遣一力分汝薪水忧坐念北归日此劳未易酬我独遗以安鹿门有前修【陶潜传为彭泽令送一力给其子曰今遣此力助汝薪水之劳此亦人子也可善遇之再见】
　　九日闲居
　　明日重九雨甚展转不能寐起索酒和渊明一篇醉熟昏然殆不能佳也
　　九日独何日欣然惬平生四时靡不佳乐此古所名龙山忆孟子栗里懐渊明鲜鲜霜菊艶溜溜糟牀声闲居知令节乐事满余龄登高望云海醉觉三山倾长歌振履商起舞带索荣坎坷识天意淹留见人情但愿饱秔稌年年乐秋成
　　【新序原宪曵杖拖履行歌商颂声满天地如出金石列子天瑞篇孔子游于太山见荣启期鹿裘带索鼔琴而歌】
　　巳酉岁九月九日
　　十月初吉菊始开廼与客作重九因次渊明巳酉九月九日一首胡广饮菊潭而寿然李固传赞云其视胡广犹粪土也
　　今日我重九【公自注海南气不常有月即中秋有菊即重阳】谁谓秋冬交黄花与我期草中实后凋香余白云干色映青松高怅望南阳野古潭霏庆霄伯始真粪土平生夏畦劳饮此亦何益内热中自焦持我万家春一酹五柳陶夕英幸可掇继此木兰朝
　　【汉地理志南阳郡穣县属荆州古潭指穣县菊水也胡广字伯始饮水愈疾事详三十七巻以黄子木拄杖寿子由诗注】
　　岁暮作和张常侍
　　十二月二十五日酒尽取米欲醸米亦竭时吴远游陆道士皆客于余因读渊明岁暮和张常侍诗亦以无酒为叹乃用其韵赠二子【吴远游名复古字子野事见三十八巻次韵子由赠吴子野先生诗注陆道士名惟忠字子厚始见东坡于黄州惟忠作诗论内外丹自以为决不死坡告之曰子神清而骨寒其清可以仙其寒亦足以死后十五年复见于惠曰吾真坐寒而死矣绍圣四年卒坡为铭其墓坡尝以文祭张安道云某于天下未尝志墓独铭五人皆盛徳故如惟忠吴逺游軰于公困戹流离之中追随不舍惟忠不幸而死故独得公为铭以垂千载是亦可谓知所托矣】
　　我生有天禄元膺流玉泉何事陶彭泽乏酒每形言仙人与道士自养岂在繁但使荆棘除不忧棃枣愆我年六十一颓景薄西山岁暮似有得稍觉散亡还有如千丈松常苦弱蔓纒养我岁寒枝防有觧脱年米尽初不知但怪饥防迁二子真我客不醉亦陶然
　　【汉食货志酒者天之美禄黄庭经舌下元膺死生岸出清入元一气涣子若得之升天汉注云元膺通津液之岸也管受精符杨雄反骚恐日薄于西山】
　　游斜川
　　正月五日与儿子过出游作
　　谪居澹无事何异老且休虽过靖节年未失斜川游春江渌未波人卧船自流我本无所适泛泛随鸣鸥中流遇伏洄舍舟歩曾邱有口可与饮何必逄我俦过子诗似翁我唱而輙酬未知陶彭泽颇有此乐不问防尔何如不与圣同忧问翁何所笑不为由与求
　　【陶渊明游斜川诗开岁倐五十吾生行归休楚辞卜居泛泛若水中之鳬随波上下偷以全吾躯南史袁粲传道遇一士大夫便呼与饮明日此人谓被知顾到门求进粲曰昨饮酒无偶聊相要耳】
　　郭主簿
　　清明日闻过诵书声节闲美感念少时怅焉追懐先君宫师之遗意且念淮徳二幼孙无以自遣廼和渊明二篇随意所寓无复伦次也
　　今日复何日高槐布初隂良辰非虚名清和盈我襟孺子巻书坐诵诗如鼓琴郤去四十年玉顔如汝今闭户未尝出出为邻里钦家世事酌古百史手自斟当年二老人喜我作此音淮徳入我梦角羁未胜簪孺子笑问我君何念之深
　　【礼记翦髪为鬌男角女羁注云夹囟曰角午逹曰羁】
　　雀鷇含淳音竹萌抱靖【一作静】节【公自注此两句先君少时诗失其全篇】诵我先君诗肝肺为澄澈犹如鸣鹤和未作获麟絶愿因骑鲸李追此御风列丈夫贵出世功名岂人杰家书三万巻独取服食诀地行即空飞何必挟日月
　　【楞严经众生坚固服饵而不休息食道圆成名地行仙坚固草木而不休息药道圆成名飞行仙互见前庄子山木篇昭昭乎如掲日月而行】
　　示周掾祖谢
　　游城东学舍作
　　闻有古学舍窃懐渊明欣摄衣造两塾窥户无一人邦风方杞夷庙貎犹殷因先生馔巳缺弟子散莫臻忍饥坐谈道嗟我亦晚闻永言百世祀未补平生勤今此复何国岂与陈蔡邻永媿虞仲翔弦歌沧海濵
　　【三国吴虞翻传字仲翔徙交州虽处罪放而讲学不倦门徒常数百人】
　　赠羊长史
　　得郑防嘉靖老书欲于海舶载书千余巻见借因读渊明赠羊长史诗云愚生三季后慨然念黄虞得知千载事上赖古人书次其韵以谢郑君
　　我非皇甫谧门人如挚虞不持两鸱酒肯借一车书欲令海外士观经似鸿都结发事文史俯仰六十余老马不耐放长鸣思服舆故知根尘在未免病药俱念君千里足歴块犹踟蹰好学真伯业比肩可相如此书乆巳熟救我今荒芜顾慙桑榆廹乆厌诗酒娱奏赋病未能草元老更疎犹当距杨墨稍欲惩荆舒
　　【晋皇甫谧传自表就武帝借书帝送一车与之门人挚虞等皆为晋名臣两鸱古语借书一瓻还书一瓻韵注瓻通作鸱盛酒器即鸱夷也后汉灵帝纪光和元年始置鸿都门学士蔡邕书石经英雄记袁遗字伯业巳见本巻饮酒诗注诗鲁颂荆舒是惩按王安石初封荆国公后封舒王诗意指此】
　　乞食
　　庄周昔贷粟犹欲舂脱之鲁公亦乞米炊煮尚不辞渊明端乞食亦不避嗟来呜呼天下士死生寄一杯斗水何所直逺汲苦姜诗幸有余薪米养此老不才至味乆不坏可为子孙贻
　　【礼记齐大饥黔敖为食于路以待饿者有饿者来黔敖左奉食右执饮曰嗟来食扬其目而视之曰予惟不食嗟来之食以至于斯也】
　　胡西曹示顾贼曹
　　长春如稚女飘飖倚轻飔卯酒晕玉颊红绡巻生衣低顔香自敛含睇意颇微宁当娣【一作配】黄菊未肯姒【一作似】戎葵谁言此弱质阅世观盛衰頩然疑薄怒沃盥未可挥瘴雨吹蛮风凋零岂容迟老人不觧饮短句余清悲【尔雅长妇谓稚妇为娣娣妇谓长妇为姒宋玉神女赋頩薄怒以自持兮曾不可乎犯干左传僖二十三年晋公子重耳之秦秦伯纳女五人奉匜沃盥既而挥之】
　　移居
　　去岁三月自水东嘉祐寺迁合江楼迨今一年多病鲜欢颇懐水东之乐得归善县后隙地数畆父老云此古白鹤观也意欣然欲居之廼和此诗
　　昔我初来时水东有幽宅晨兴【一作与】乌鹊朝暮与牛羊夕谁令迁近市日有造请役歌呼杂闾巷鼓角鸣枕席出门无所诣乐事非宿昔病瘦独弥年京薪与谁析【左传昭三年齐景公欲更晏子之宅曰子之宅近市湫隘嚣尘不可以居请更诸爽垲者汉张汤传造请诸公不避寒暑】
　　洄潭转碕岸我作江郊诗今为一防氓此地乃得之葺为无邪斋思我无所思古观废巳乆白鹤归何时我岂丁令威千岁复还兹江山朝福地古人不吾欺
　　时运
　　丁丑二月十四日白鹤新居成自嘉祐寺迁入咏渊明时运诗云斯晨斯夕言息其庐似为余发也廼次其韵长子迈与余别三年矣挈携诸孙万里逺至老朽忧患之余不能无欣然
　　我卜我居居非一朝不吾欺食此江郊废井巳塞乔木干霄昔人伊何谁其裔苗
　　下有澄【一作碧】潭可饮可濯江山千里供我遐瞩木固无踁瓦岂有足陶匠自至歗歌相乐
　　我视此邦如洙如沂邦人劝我老矣安归自我幽独倚门或挥岂无亲友云散莫追
　　【顾野王玉篇洙水出泰山沂水出琅琊县杨子倚门墙则麾之再见王仲宣赠蔡子笃诗风流云散一别如雨】旦朝丁丁谁款我庐子孙逺至笑语纷如翦防【一作发】垂髫覆此瓠壶三年一梦廼复见余
　　【诗小雅伐木丁丁鸟鸣嘤嘤吕氏春秋款门而谒款扣也汉张苍传肥白如瓠陈遵传腹如瓠壶】
　　始经曲阿
　　虞人非其招欲徃畏简书穆生责醴酒先见我不如江左古弱国强臣擅天衢渊明堕诗酒遂与功名疎我生值良时朱金义当纡天命适如此幸收废弃余独有愧此翁大名难乆居不思牺牛兼取熊掌鱼北郊有大赉南冠觧囚拘眷言罗浮下白鹤返故庐
　　【杨子使我纡朱懐金其乐未可量也庄子列御防子见夫牺牛乎衣以文绣食以刍菽及其牵而入于太庙虽欲为孤犊其可得乎外物篇神能见梦于元君而不避余且之网知能七十二钻而无遗防不能避刳肠之患】












　　施注苏诗巻四十一
　　钦定四库全书
　　施注蘓诗巻四十二
　　宋　苏　轼　撰
　　施元之　原注
　　武进邵长蘅　删补
　　追和陶渊明诗六十首
　　读山海经
　　渊明读山海经十三首其七皆仙语余读抱朴子有所感用韵赋之【晋葛洪字稚川止罗浮山链丹自号抱朴子因以名
　　书】
　　今日天始霜众木敛以疎幽人掩关【一作】卧明景翻空庐开心无良友寓眼得奇书建徳有遗民道逺我无车无粮食自足岂谓谷与防媿此稚川翁千载与我俱画我与渊明可作三士圗学道虽恨晚赋诗岂不如
　　【庄子山木篇南越有邑焉名为建德之国其民愚而朴少私而寡欲云云君曰彼其道逺而险又有江山我无舟车奈何市南子曰君无形倨无留居以为君车君曰彼其道幽逺而无人吾谁与为隣吾无粮我无食安得而至焉市南子曰少君之费寡君之欲虽无粮而乃足】
　　稚川虽独善爱物均孔顔欲使蟪蛄流知有龟鹤年辛勤破封蛰苦语剧移山博哉无穷利千载食此言【抱朴子论仙篇或问曰古人推龟鹤于别类以死生为朝暮而吾子乃欲延蟪蛄之命令有歴纪之夀吾子不亦谬乎荘子蟪蛄不知春秋此小年也郭景纯游仙诗借问蜉蝣辈宁知龟鹤年】
　　渊明虽中夀雅志仍丹邱逺矣无懐民超然邈无俦竒文出纩息岂复生死流我欲作九原异世为三游【庄子上夀百嵗中夀八十下夀六十楚辞逺游仍羽人于丹邱兮防不死之旧乡陶渊明五柳先生传酣歌赋诗以乐其志无懐氏之民欤葛天氏之民欤又临终自为祭文及与俨等疏具集中礼记属纩以俟气絶】子政信竒逸妙算穷隂阳淮南枕中诀养练嵗月长岂伊臭浊中争此顷刻光安知青藜火丈人非中黄【汉刘向传字子政淮南枕中鸿寳苑秘书言神仙使鬼物为黄金之术向幼而读诵以为竒互见十二巻赠王仲素诗注王子年拾遗记刘向正月十五夜校书天禄閤有老人着黄衣植青藜杖见向暗中诵书老人吹杖端烟然因以照坐与向说开辟以前事授以五行洪范之文抱朴子仙药篇中黄子有服食节度极言篇黄帝适东岱而奉中黄】
　　乱离弃弱女破冢割恩怜宁知効龟息三嵗号穷山长生定可学当信仲弓言支牀竟不死抱一无穷年【抱朴子故太邱长陈仲弓笃论士也撰异闻记云其郡人张广定者遭乱当避有一女年四嵗不能歩渉又不可担负计弃之固当饿死不欲令其骸骨之露村侧有大古冢先有穿穴乃以器盛缒之下此女于冢中以数月许干饭及水浆与之而舍去后三年广定乃得还乡欲收所弃女骨其女故坐冢中见其父母犹识之父母甚喜初犹恐其鬼也入就之乃知其不死问从何得食女言粮初尽时见冡角有一物伸颈吞气试効之辄不复饥日月为之以至于今广定索女所言物乃是一大龟耳】
　　二山在咫尺灵药非草木元芝生太元黄精出长谷仙都浩如海岂不供一浴何当从山火束緼分寸烛【枹朴子微防论或曰窃闻求生之道当知二山不审此山为何所在曰有之夫太元之山难知易求不天不地不沈不浮元芝万株绛树时生此一山也长谷之山杳杳巍巍元云飘飘玉液霏霏有道之士登之不衰采服黄精以致天飞此二山也皆古贤之所秘子精思之汉蒯通传束緼请火】
　　蜀士李八百穴居呉山隂黙坐但形语从者纷如林其后有李寛鸡鹄非同音口耳固多伪识真要在心【抱朴子吴大帝时蜀中有李阿者穴居不食世传见之号为八百嵗翁人往问事阿无所言但瞻顔色后一旦忽去不知所在后有一人姓李名寛到吴而蜀语能咒水治病颇愈于是逺近翕然谓寛为李阿因共呼为李八百而实非也了无治身之要后有见寛者与凡人无异及吴大疫寛亦得温病死于庐中而事寛者犹谓之化形尸觧之仙非真死也】
　　黄花冒甘谷灵根固深长葛井窖丹砂红泉涌寻常二女戏口鼻【一作耳】松膏以为粮闻此不能寐起坐夜未央【抱朴子南阳郦县山中有甘谷水所以甘者谷上下左右皆生甘菊菊花堕其中故水味为变谷中居民饮甘谷水者无不老夀此菊力也又临沅县有民世年百嵗或八九十是宅井水殊赤试掘之左右得古埋丹砂数十斛砂汁因泉入井故饮而得夀已见前注又上党有赵瞿者病癞歴年垂死有仙人以囊药赐之曰此是松脂耳汝錬服之可以长生不死瞿服之年百七十嵗夜见面上有采女二长二三寸游戏口鼻之间如是且一年此女长如大人在侧又尝闻琴瑟之音欣然独笑在人间二百许年色如少童乃入抱犊山去必地仙也】谈道鄙俗儒逺自太史走仲尼实不死于圣亦何负紫文出吴宫丹雀本无有辽哉广桑君独显三季后【荀子儒効篇然若终身之虏而不能有他志是俗儒者也抱朴子辨问篇俗儒云圣人所不能则余人皆不能未闻周孔能为斯事也或曰周孔皆能为此但不为尔吾答之曰必若所云者吾亦可以言周孔皆以升仙但以此法不可以训世恐人皆知不死之可得故周孔密自为之而秘不告人吴王伐石以治宫室而于合石之中得紫文金简之书不能读使使者持以问仲尼而欺仲尼曰吴王闲居有赤雀衔书以置殿上不知其义故逺谘呈仲尼视之曰此乃灵宝之方长生之法禹之所服隐在水邦年齐天地朝于紫庭者也禹将仙化封之名山石函之中今乃赤雀衔之殆天授也以此论之是夏禹不死也而仲尼又知之安知仲尼不皆密修其道乎】
　　金丹不可成安期云海谁谓黄门妻至道廼近在尸觧竟不传化去空余悔丹成亦安用御气本无待【真诰葛洪内篇汉期门郎程伟妻能通神变化煎水银成银伟从受方妻谓伟骨相不应得之逼之不已妻乃尸觧去抱朴子云黄门郎荘子逍遥游乗天地之正而御六气之辨以游无穷者彼且恶乎待哉】郑君故多方元翁所亲指竒文二百篇了未出生死素书在黄石岂敢辞跪履万法等成壊金丹差可恃【晋葛洪传从祖学道得仙以其链丹秘术授郑隐洪就隐学悉得其法抱朴子余晚充郑君门人请见方书先以道家训戒书近百巻稍稍示余余颇以其疑事咨问之郑君言君才可教也今当以佳书相示久之渐得见短书缣素所写者积年之中合集所见二百许巻跪履张良事已见仙传拾遗张良葬于龙首原赤眉之乱人发其墓但见黄石枕化而飞去得素书一篇云抱朴子郑君语余曰杂道书巻有佳事但当校其精粗择所施行若金丹一成此辈一切不用也】
　　古强本妄庸蔡诞亦夸士曼都斥仙人谒帝轻举止学道未有得自欺谁不尔稚川亦隘人疏録此庸子【抱朴子昔有古强者食草木之方年八十许尚聪明时人便谓之仙人而强曽略渉书记颇识古事自言已四千嵗敢为虗言言之不怍此皆有名无实使世间不信天下有神仙皆坐此軰以伪乱真也五原有蔡诞者好道而不得佳师废弃家业走之深山中三年饥冻辛苦久而不堪还家黒瘦骨立不复似人其家问之因欺家云吾未能升天但为地仙也为老君牧龙因与诸仙博戏忽失此龙以罪见谪送付昆仑山下芸锄芝草法当十年乃得原防偓佺子王乔诸仙来按行为吾作力且得放归于是遂老死矣河东蒲坂有项曼都者入山学仙十年而归家云曽到天上仙人以流霞一杯饮我辄不饥渴忽然思家到天帝前谒拜失仪见斥河东因号曼都为斥仙人世多此辈种类非一不可不详也】
　　东坡信畸人渉世真散材仇池有归路罗浮岂徒来践虵及茹蛊心空了无猜携手葛与陶归哉复归哉【荘子畸于人而侔于天仇池注再见又先生常梦至仇池详载桃花源诗引见本巻后韩退之忆昨行践虵茹蛊不择化忽有飞诏从天来伾文未揃崖州炽虽得赦宥恒愁猜】
　　还旧居
　　梦归白鹤山居作
　　痿人常念起夫我岂忘归不敢梦故山恐兴坟墓悲生世本暂寓此身念念非鹅城亦何有偶拾鹤毳遗穷鱼守故沼聚沫犹相依大儿当门户时节供丁推梦与邻翁言悯然怜我衰往来付造物未用相招麾
　　【汉韩王信传仆之思归如痿人不忘起盲者不忘视荘子鱼相煦以湿相濡以沫杜子美诗大儿久在外门户无人持宋敏求春明退朝録吴正肃育言律令有丁推推字不通少壮之意当是丁稚唐以高宗讳避之损其防画尔史记汲黯传严助曰使黯任职居官无以逾人然至其辅少主守城深坚招之不来麾之不去虽自谓贲育亦不能夺之矣】
　　止酒
　　丁丑嵗余谪海南子由亦贬雷州五月十一日相遇于藤同行至雷六月十一日相别渡海余时病痔呻吟子由亦终夕不寐因诵渊明诗劝余止酒乃和元韵因以赠别庶几真止矣
　　时来与物逝路穷非我止与子各意行同落百蛮里萧然两别驾各携一稚子子室有孟光我室惟法喜相逄山谷间一月同卧起茫茫海南北麤亦足生理劝我师渊明力薄且为巳微疴坐杯酌止酒则瘳矣望道虽未济隐约见津涘从今东坡室不立杜康祀
　　【唐王绩传所居东南有磐石立杜康祠祭之】
　　西田获早稻
　　蓬头三獠奴谁谓愿且端晨兴洒扫罢饱食不自安愿治此圃畦少资主游观昼功不自觉夜气乃潜还早韭欲争春晚菘先破寒人间无正味美好出艰难蚤知农圃乐岂有非意干尚恨不持锄未免骍我顔此心茍未降何适不间关休去复歇去菜食何所叹
　　【北史蛮獠传南方曰蛮其流曰蜑曰獠南史周颙清贫寡欲终日长蔬食文惠太子问菜食何味最胜曰春初早韭秋末晚菘传灯録石霜和尚有僧入室石霜云休去歇去】
　　下潠田舍获
　　聚粪西垣下凿泉东垣隈劳辱何时休宴安不可懐天公岂相喜雨霁与意谐黄松养土膏老楮生树鸡未忍便烹煑绕观日百廻跨海得逺信冰槃鸣玉哀茵蔯防脍缕照坐如花开一与蜑叟醉苍顔两摧頽齿根日浮动自与粱肉乖食菜岂不足呼儿折鸡栖
　　【左传闵公元年管敬仲言于齐侯曰宴安酖毒不可懐也杜子美诗一日须来一百廻韩退之李花诗氷盘夏荐碧实脆杜子美乞瓷盌诗大邑烧瓷轻且坚扣如哀玉锦城传又诗楝树寒云色茵陈春藕香】
　　使都经钱谿
　　游城南谢氏废园作
　　乔木巻苍藤浩浩崩云积谢家堂前燕对语非宿昔仰看桄榔树元鹤舞长翮新年结荔子主人黄壤隔谿隂宜馆我稍省薪水役相如卖车骑五亩亦可易但恐鵩鸟来此生还荡析谁能插篱槿防此残竹柏
　　赴假金陵夜行
　　郊行歩月作
　　缺月不蚤出长林踏青防犬吠主人怒媿此闾里情怪我夜不归茜袂窥柴荆云间与地上待我两友生惊鹊再三起树端已微明白露净原野始觉邱陵平暗蛩方夜绩孤萤亦宵征归来闭户坐寸田且黙耕莫赴花月期免为诗酒萦诗人如布谷聒聒常自鸣
　　拟古九首
　　有客叩我门系马门前柳庭空鸟鹊散门闭客立久主人枕书卧梦我平生友忽闻剥啄声惊散一杯酒倒裳起谢客梦觉两愧负坐谈杂今古不答顔愈厚问我何处来我来无何有
　　酒尽君可起我歌已三终由来竹林人不数涛与戎有酒从孟公慎勿从扬防﨑岖颂沙麓尘埃汗西风昔我未尝逹今者亦安穷穷逹不到处我在阿堵中
　　【説苑孔子遭难陈蔡之境歌两柱之间子路援干而舞三终而出南史顔延之五君咏山涛王戎以贵显被黜再见汉陈遵字孟公屡见汉元后传后薨王莾诏扬防作诔曰大隂之精沙麓之灵作合于汉配元生成晋顾恺之传传神写照正在阿堵中再见】
　　客去室幽幽服鸟来坐隅引吭伸两翮太息意不舒吾生如寄耳何者为我庐去此复何之少安与汝居夜中闻长啸月露荒榛芜无问亦无答吉凶两何如
　　少年好逺游荡志隘八荒九夷为藩篱四海环我堂卢生与若士何足期茫稍喜海南州自古无战场竒峰望黎母何异崧与邙飞泉写万仞舞鹤双低昻分防【古文流字】未入海膏泽弥此方芋魁傥可饱无肉亦奚伤【楚辞逺游悲时俗之迫隘兮愿轻举以逺游神仙传若士谓卢敖曰吾方与汗漫期于九垓之外屡见九域志儋州有黎母山水】
　　冯洗古烈妇翁媪国于兹防勲梁武后开府隋文时三世更险易一心无磷缁锦繖平积乱犀渠破余疑庙貎空复存碑板漫无辞我欲作铭志慰此父老思遗民不可问偻句莫余欺犦牲菌鸡卜我当一访之铜鼓壶卢笙歌此迎送诗
　　【北史列女传谯国夫人洗氏世为南越首领在父母家抚循部众能压服诸越海南儋耳归附者千余洞梁大同中高凉太守冯寳聘以为妻高州刺史李迁仕反夫人撃之大捷及寳卒岭表大乱夫人懐集百越数州晏然陈永定二年广州刺史欧阳纥反夫人发兵拒境诏使持节册夫人为高源郡太夫人仪如刺史陈亡隋文帝遣陈主遗书谕之归化夫人得信验尽日恸哭亲披甲乗介马张锦繖领彀骑衞诏使廵抚诸州封谯国夫人每嵗时大防陈所赐物于庭以示子孙曰我事三代主惟用一好心今赐物具存此忠孝之报国语奉文犀之渠注云甲也偻句龟也事出左传巳见史记封禅书令越巫立越祝祠而以鸡卜畨禺杂编岭表之人凡小事必卜其名鸡卜防卜米卜蓍卜牛骨卜鸡卵卜田螺卜篾竹卜岭表录异铜鼔蛮夷之乐形如腰鼔一头有面头面圎二尺许用铜铸其身遍有防鱼草木之状撃之响亮不下鸣鼍胡卢笙交阯人多取无柄之瓠剖而为笙上安十三簧吹之音律清响雅合律吕】
　　沈香作庭燎甲煎纷相和岂若注微火萦烟嫋清歌贪人无饥饱胡椒亦求多朱刘两狂子【公自注朱初平刘谊欲冠带黎人以取水沈】陨坠如风花本欲竭泽渔奈此明年何
　　【説苑庭燎大烛也诗有庭燎篇礼记庭燎之百自齐桓公始也南史范晔传撰和香方以比类朝士其序曰沈实易和以自比也甲煎浅俗比徐湛之也胡椒暗使元载事已见史记孔子世家竭泽涸渔则蛟龙不合隂阳吕氏春秋晋文公与楚人战城濮雍季曰竭泽而渔岂不获得而明年无矣】
　　鸡窠养鹤发及与唐人游来孙亦垂白颇识李崖州再逢卢与丁阅世真东流斯人今在亡未遽掩一邱我师吴季子守节到晚周一见春秋末焉不可求
　　【钱希白洞防志太平兴国中李守忠奉使南方过海至琼州界逄一翁自称杨遐举年八十一邀守忠诣其家见其父叔皆年一百二十余又见其祖曰宋卿年一百九十五语次见梁上鸡窠中有小儿出头下视宋卿曰此九代祖也不语不食不知其年朔望取下子孙列拜而已尔雅曽孙之子为元孙元孙之子为来孙崖州谓唐相李徳裕也徳裕大中二年贬崖州司户参军洞微志云李守忠见宋卿访及往时韦执谊李徳裕二相经由宋卿曰李太尉到朱崖虽不多时尚时时令人北去买药其时某以小吏亦三献厨料于太尉观太尉方正端重实为名相虽迁降南荒茅茨之下了无介懐卢丁谓卢多逊丁谓也卢丁皆贬崖州司户参军汉杨恽传古与今如一邱之貉蘅按公诗反用其语似谓李与卢丁贤奸之不同也卢丁乃其本朝故语意特深浑左传襄三十一年吴屈狐庸言于赵文子曰季子守节者也虽有国不立】
　　城南有荒池琐细谁复采幽姿小芙渠香色独未改欲为中州信浩荡絶云海遥知玉井莲落蘂不相待攀跻及少壮已矣【一作失】容悔
　　黎山有幽子形槁神独完负薪入城市笑我儒衣冠生不闻诗书岂知有孔顔翛然独往来荣辱未易关日暮鸟兽散家在孤云端问答了不通叹息指屡弹似言君贵人草莽栖龙鸾遗我古贝布海风今嵗寒
　　【荘子大宗师翛然而往翛然而来旧唐书南蛮传婆利国有古贝草缉花以作布麤者名白防畨禹杂编岭南邕容皆有古贝树语讹为劫贝其花蘂似茸丝以线碢子绩之织为布】
　　戴主簿
　　海南无冬夏安知嵗将穷时时小摇落荣悴俯仰中上天信包荒佳植无由丰鉏耰待肃杀有择非霜风手栽兰与菊侑我清宴终撷芳眼已明饮酒腹尚冲草去土自隤井深墙愈隆勿笑一亩园蚁垤齐衡嵩
　　【岭表録异广南节气四季温炖当盛暑北风而雨便似穷秋或严冬南风而晴郤如初夏时之寒暑系在隂晴彼人谓之温天】
　　怨诗示厐邓
　　当欢有余乐在戚亦頽然渊明得此理安处故有年嗟我与先生所赋良竒偏人间少宜适惟有归耘田我昔堕轩冕毫厘真市防困来卧重裀忧媿自不眠如今破茅屋一夕或三迁风雨睡不知黄叶满枕前宁当出怨句惨惨如孤烟但恨不蚤悟犹推渊明贤
　　【刘子厚乞巧文胡为赋授有此竒偏刘桢赠徐干诗起坐失次第一日三四迁】
　　刘柴桑
　　红藷与紫芋逺挿墙四周且放幽兰春莫争霜菊秋穷冬出瓮盎磊落胜农畴淇上白玉延【公自注淇上出山药一名玉延】能复过此不一饱忘故山不思马少游
　　与殷晋安别
　　送昌化军使张中【张中事见三十八巻新居诗注】
　　孤生知永弃末路嗟长勤久安儋耳陋日与雕题亲海国此竒士官居我东邻卯酒无虗日夜棊有逹晨小瓮多自酿一瓢时见分仍将对牀梦伴我五更春暂聚水上萍忽散风中云恐无再见日笑谈来生因空吟清诗送不救归装贫
　　【礼记王制雕题交阯有不火食者矣白乐天答元微之诗与君相遇知何处两叶浮萍大海中刘禹锡寄僚友诗故人云雨散满目山川多】
　　田舍始春懐古
　　儋人黎子云兄弟居城东南躬农圃之劳偶与军使张中同访之居临大池水木幽茂坐客欲为醵钱作屋余亦欣然同之名其屋曰载酒堂用渊明懐古田舍韵作二首
　　退居有成言垂老竟未践何曽渊明归屡作敬通免休闲等一味妄想生愧腼【公自注渊明本用缅字今聊取其同音】聊将自知明稍积在家善城东两黎子室迩人自逺呼我钓其池人鱼两忘返使君亦命驾恨子林塘浅
　　【后汉冯衍字敬通为曲阳令论功当封以防毁故赏不行帝将召见王防等排闲由此得罪显宗即位又多短衍以文过其实遂废于家诗小雅有腼靣目注腼面慙也诗国风其室则迩其人甚逺白乐天渭上钓诗况我垂钓意人鱼又兼忘】
　　茅茨破不补嗟子廼尔贫菜肥人愈瘦灶闲井亦勤我欲致薄少觧衣劝坐人临池作虗堂雨急瓦声新客来有美载果熟多幽欣丹荔破玉肤黄柑溢芳津借我三亩地结茅为子邻鴂舌傥可学化为黎母民
　　【韩退之寄卢仝诗时致薄少助祭祀按广舆记载黎子云兄弟贫而好学所居多林木水竹东坡尝造访遇雨从农家借笠着屐小儿随行调笑云云今世传东坡冒雨圗即此事也故附着之】
　　停云
　　自立冬以来风雨无虚日海道断絶不得子由书廼和渊明停云诗以寄
　　停云在东黯其将雨嗟我懐人道修且阻眷此区区俛仰再抚良辰过鸟逝不我伫
　　【荘子其疾俯仰之间再抚四海之外】
　　飓作海浑天水溟蒙云屯九河雪立三江我不出门寤寐北牕念彼海康神驰往从
　　【南越志飓风具四方之风也尝以五六月兴杜子美朝献太清宫赋九天之云下垂四海之水皆立再见】凛然清癯落其骄荣餽奠化之廓兮忘情万里迟子晨兴宵征逺虎在侧以宁先生
　　【迟逺子由二子也逺小字虎儿】
　　对奕未终摧然斧柯再游兰亭黙数永和梦幻去来谁少谁多弹指太息浮云几何
　　【述异记信安山冇石室王质入其室见童子对棊质观之局未终视所执斧柯已朽烂矣晋王羲之兰亭叙曰永和九年暮春之初防于兰亭修禊事也】
　　劝农
　　海南多荒田俗以贸香为业所产秔稌不足于食廼以藷芋杂米作粥糜以取饱予既哀之乃和渊明劝农诗以告其有知者
　　咨尔汉黎均是一民鄙夷不训夫岂其真怨忿劫质寻戈相因欺谩莫诉曲自我人
　　【后汉顺帝纪益州盗贼劫质令长杀列侯左传昭公元年日寻干戈以相征讨】
　　天祸尔土不麦不稷民无用物怪珍是植播厥薫木腐余是穑贪夫汚吏鹰挚狼食
　　【汉酷吏义纵以鹰击毛挚为治】
　　岂无良田膴膴平陆兽踪交缔鸟喙谐穆惊麏朝射猛豨夜逐芋羮藷麋以饱耆宿
　　【毛诗周原膴膴堇荼如饴】
　　聼我苦言其福永久利尔鉏耜好尔邻偶斩艾蓬藋南东其亩父兄搢梃以抶游手
　　【左传昭十六年庸次比耦以艾杀此地斩之蓬蒿藜藋而共处之诗小雅我疆我理南东其畆左传襄十七年子罕亲执朴以抶其不勉者后汉章帝纪元和三年劝农诏曰务尽地力勿令游手】
　　天不假易亦不汝匮春无遗勤秋有厚冀云举雨决妇姑毕至我良孝爱袒跣何媿
　　【左传桓十三年夫人邓曼曰见莫敖而告诸天之不假易也汉书沟洫志郑国在前白渠起后举臿为云决渠为雨】
　　逸谚戏侮博奕顽鄙投之生黎俾勿冠履霜降稻实千箱一轨大作尔社一醉醇美
　　【尚书无逸乃逸乃谚既诞否则侮厥父母生黎见三十八巻用过韵冬至诗注毛诗乃求千斯仓乃求万斯箱黍稷稲粱农夫之庆】
　　杂诗十一首
　　斜日照孤隙始知空有尘微风动众窍谁信我忘身一笑问儿子与汝定何亲从我来南海幽絶无四邻耿耿如缺月独与长庚晨此道固应尔不当怨尤人
　　故山不可到飞梦隔五岭真游有黄庭闭目寓两景室空无可照火灭膏自冷披衣起视夜海阔河汉永西牕半明月散乱梧楸影良辰不可系逝水无由骋我苖期后枯持此一念静
　　【黄庭经注脾中央即黄庭之宫又黄庭有内景外景】
　　真人有妙观俗子多妄量区区劝粒食此岂知子房我非徒跣相终老懐未央兔死缚淮隂狗功指平阳哀哉亦可羞世路皆羊肠
　　【史记留侯学辟谷道引轻身吕后徳畱侯乃强食之汉萧何传为相国后下廷尉数日赦出何徒跣入谢又上曰诸君徒能得兽耳功狗也至如萧何发纵指示功人也列侯毕已受封奏位次皆曰平阳侯曹参宜第一上善鄂千秋言乃令何第一汉韩信传高祖令武士缚信载后车信曰果若人言狡兔死良狗烹械信至洛阳赦以为淮隂侯郦道元水经注羊肠坂在晋阳西北石磴萦委若羊肠故取名焉】
　　相如偶一官嗤鄙蜀父老不记犊鼻时涤器混佣保著书曽几何渴肺灰土燥琴台有遗魄笑我归不蚤作书遗故人皎皎我懐抱余生幸无媿可与君平道
　　【九域志成都府古迹有司马相如琴台汉书王吉贡禹传序蜀有严君平卜筮于成都市以为卜筮者贱业而可以惠众人有邪恶非正之问则依蓍龟而言利害】
　　孟徳黠老狐奸言嗾鸿豫哀哉丧乱世枭鸾各腾翥逝者知几人文举独不去天方斵汉室岂计一郗虑昆虫正相齧廼比蔺相如【去声】我知公所坐大名难久住细徳方险微岂有容公处既往不可悔庶为来者惧
　　【后汉孔融传字文举曹操忌融正议虑鲠大业山阳郗虑承望风防奏免融官因显明雠怨操故书激厉融曰亷蔺小国之臣犹能相下国家东迁文举盛叹鸿豫名实相副鸿豫亦称文举竒逸博闻诚怪今者与始相违操既积嫌忌郗虑复搆成其罪遂令路粹枉状奏融下狱弃市虑字鸿豫史记越世家范蠡曰大名之下难以久居贾谊吊屈原赋见细徳之险微兮遥増击而去之】
　　博大古真人老耼关尹喜独立万物表长生乃余事稚川差可近傥有接物意我顷登罗浮物色恐相值徘徊朱明洞沙水自清驶满把菖蒲根叹息复弃置
　　【荘子天下篇关尹老耼古之博大真人哉朱明洞详三十五巻游罗浮山公自注】
　　蓝乔近得道常苦世褊廹西游王屋山不践长安陌尔来宁复见鸟道度太白昔与吴逺游同蔵一瓢窄潮阳隔云海嵗晚傥见客伐薪供养火看作栖鳯宅
　　【英州郑縂作蓝乔传乔字子升循州龙川人母陈氏祷罗浮山而孕年十二已能为诗文求道书读之辞母之江淮抵京师七年而归语母曰儿所以复返者念母故也瓢中出丹一粒餽焉以黄金数斤遗母曰是真气所成潮州人吴子野遇之于京师方大暑同登汴桥买乔曰尘埃污吾当于水中噉尔自掷于河至夜不出吴其邸则已酣寝始知乔已得道遂与执防语人曰吾罗浮仙人也由此升天矣一日蹑风云而上征宫中歴歴闻笙箫声犹长吟李太白诗云下窥夫子不可及矫首相思空断肠吴子野尝谒东坡于惠州】南荣晚闻道未肻化庚桑陶顽铸强犷枉费尘与糠越子古成之韩生教休粮参同得灵钥九鐰啓伯阳鹅城见诸孙贫苦我为伤空余焦先室不传元化方遗像似李白一奠临江觞
　　【神仙传魏伯阳得神丹元奥之理微显阐幽着参同契三卷隠丹经金匮九籥有九转丹法籥所以蔵书也后汉华佗传字元化精于方药为曹操所杀临死出一巻书与狱吏曰此可以活人吏畏法不敢受佗索火烧之】余龄难把玩妙觧寄笔端常恐抱永叹不及邱明迁亲友复劝我放心饯华颠虚名非我有至味知谁餐思我无所思安能观诸縁已矣复何叹旧説易两篇
　　申韩本自圣陋古不复稽巨君纵独欲借经作岩崖遂令青衿子珠璧人人懐凿齿井蛙耳信谓天可弥大道久分裂破碎日愈离我如终不言谁悟角与羁吾琴岂得已昭氏有成亏
　　【史记申韩传申不害荆人也申子之学本于黄老而主刑名韩非韩之诸公子也喜刑名法术之学而其归本于黄老汉王莽传字巨君奏起明堂辟雍灵台为学者筑舍万区益博士员徴天下通一艺教授十一人以上及有逸礼古书毛诗周官尔雅通知其意者诣公车晋习凿齿传释道安与凿齿初相见道安曰弥天释道安凿齿曰四海习凿齿再见汉夏侯胜传章句小儒破碎大道昭氏成亏出荘子齐物论已见三十八巻鉼笙诗】我昔登朐山出日观沧凉欲济东海县恨无石桥梁今兹黎母国何异于公乡蚝浦既黏山暑退亦飞霜所欣非自誷不怨道里长
　　【九域志海州东海郡朐山县沧凉字出列子已见三十五巻浴日亭诗注番禺杂编蚝殻即牡砺有高四五尺者水底见之如山岸呼为蚝山韩退之初南食诗蚝相黏为山南史张融海赋积雪中春飞霜暑路】
　　连雨独饮
　　吾谪海南尽卖酒器以供衣食独有一荷叶杯工制美妙留以自娱廼和渊明连雨独饮二首
　　平生我与我举意辄自然岂止磁石铁虽合犹有闲此外一子由出处同偏僊晚景最可惜分飞海南天纠纆不吾欺宁此忧患先顾引【一作影】一杯酒谁谓无往还寄语海北人今日为何年醉里有独觉梦中无杂言【晋殷浩传桓温尝问浩君何如我浩曰我与我周旋久宁作我汉贾谊服赋祸之与福何异纠纆应劭曰如纠索相附防也臣瓉曰纠绞也纆索也晋刘伶传仍引酒御肉隗然复醉】
　　阿堵不觧醉谁欤此颓然误入无功乡掉臂嵇阮闲饮中八仙人与我俱得僊渊明岂知道醉语忽谈天偶见此物真遂超天地先醉醒可还酒此觉无所还清风洗徂暑连雨催丰年牀头伯雅君此子可与言
　　【陶渊明独饮诗故老赠予酒乃言饮得仙试酌百情逺重觞忽忘天天际去此几任真无所先无还借用楞严经语再见魏文帝典论刘表子好酒为三爵大曰伯雅受七升次曰仲雅受五升次曰季雅受三升】
　　王抚军座送客
　　再送张中
　　胸中有佳处海瘴不能腓三年无所媿十口今同归汝去莫相怜我生本无依相从大块中几合几分违莫作往来相而生爱见悲悠悠含山日炯炯畱清辉悬知冬夜长不恨晨光迟梦中与汝别作诗记忘遗
　　【毛诗百卉具腓荘子大块载我以生维摩经不使人有往来想】
　　答厐参军
　　三送张中
　　留灯坐逹晓要与影晤言下帷对古人何暇复窥园使君本学武少诵十三篇颇能口击贼戈防亦森然才智谁不如功名叹无縁独来向我説愤懑当奚宣一见胜百闻往鏖臯兰山白衣挟三矢趁此征辽年
　　【诗国风彼美淑姬可与晤言汉董仲舒传下帷讲论盖三年不窥园史记孙武传以兵法见阖闾阖闾曰子之十三篇吾尽观之矣可以小试勒兵乎晋朱伺传杨珉曰朱将军何以不言伺曰诸君以舌击贼伺惟以力耳唐高祖诸子传虢王巨入对合防杨国忠谓巨曰比来人多以口打贼君不尔乎汉赵充国百闻不如一见兵难隃度愿驰至金城圗上方畧汉霍去病传合短兵鏖臯兰下唐薛仁贵传天子征辽仁贵着白衣自标显所向披靡后与九姓众战发三矢辄杀三人互见三十三卷次韵王晋卿诗注】
　　桃花源【井引】
　　世传桃源事多过其实考渊明所记止言先世避秦乱来此则渔人所见似是其子孙非秦人不死者也又云杀鸡作食岂有仙而杀者乎旧説南阳有菊水水甘而芳居民三十余家饮其水皆夀或至百二三十嵗蜀青城山老人村有见五世孙者道极险逺生不识盐醯而溪中多枸杞根如龙虵饮其水故夀近嵗道稍通渐能致五味而夀益衰桃源盖此比也欤使武陵太守得而至焉则已化为争夺之场久矣常意天壤间若此者甚众不独桃源予在颖州梦至一官府人物与俗间无异而山川清逺有足乐者顾视堂上榜曰仇池觉而念之仇池武都氐故地杨难当所保予何为居之明日以问客客有赵令畤徳麟者曰公何问此此乃福地小有洞天之附庸也杜子美盖云万古仇池穴潜通小有天他日工部侍郎王钦臣仲至谓予曰吾尝奉使过仇池有九十九泉万山环之可以避世如桃源也
　　凡圣无异居清浊共此世心闲偶自见念起忽巳逝欲知真一处要使六用废桃源信不逺杖藜可小憇躬耘任地力絶学抱天艺臂鸡有时鸣尻驾无可税苓龟亦晨吸杞狗或夜吠耘樵得甘芳龁齧谢炮制子骥虽形隔渊明已心诣高山不难越浅水何足厉不如我仇池高举复几嵗从来一生死近又算痴慧蒲涧安期境罗浮稚川界梦往从之游神交发吾蔽桃花满庭下流水在户外却笑逃秦人有畏非真契
　　【传灯録沩山云凡圣同居龙虵混杂楞严经当知是根非一非六汝须陀洹虽得六销犹未忘一又尘既不縁根无所偶反流全一六用不行荘子大宗师化予之左臂以为鸡予因以求时夜化予之尻以为轮以神为马予因而乗之岂更驾哉罗浮山灵异记麻姑坛有枸杞树时有赤大见于树下或天晴朗时闻犬吠声陶渊明桃源记南阳刘子骥高尚士也闻之欣然规往游焉岭表录异菖蒲涧在广州城之东北十五里涧中生菖蒲多是一寸十二节山半有菖蒲观跨水有玉舄阁即安期生上升之地互见三十五巻广州蒲涧寺注罗浮山记葛稚川入罗浮炼丹弟子从之者五百余人置观四所今丹存焉】

　　施注蘓诗巻四十二
　　钦定四库全书
　　施注苏诗续补遗总目
　　巻上　古体诗一百四十四首
　　送淡公二首　　　　　上韩持国
　　送别　　　　　　　　琴枕
　　黄州　　　　　　　　古风
　　游杭州山
　　游洞之日有亭吏乞诗既为留三絶句于洞之石壁眀日至峡州吏又至意若未足乃复以此授
　　之　　　　　　　　和穆父新凉
　　无题　　　　　　　　古意
　　用定国韵赠二十侄震　闻潮阳吴子野出家古离别送苏伯固
　　次韵鲁直书伯时画王摩诘
　　雷州八首　　　　　　妒佳月
　　追和沈辽顷赠南华诗　雪林砚屏率鲁直同赋申王画马图
　　奉和成伯大雨中防客觧嘲
　　和公济饮湖上　　　　赠僧
　　周教授索枸杞因以诗赠録呈广倅萧大夫次韵董夷仲茶磨　　　送公为游淮南
　　谢苏自之恵酒　　　　戯和正甫一字韵池上二首
　　赠仲素寺丞致仕归隠潜山
　　鲁直以诗餽防井茶次韵为谢
　　扬州以土物寄少游　　赠昙秀
　　再过泗上二首　　　　赠李兕彦威秀才次韵谢子髙读渊眀传　厐公
　　食雉　　　　　　　　防凫观
　　郭纶　　　　　　　　初发嘉州
　　犍为王氏书楼　　　　过宜宾见夷中乱山
　　夜泊牛口　　　　　　牛口见月
　　舟中听大人弹琴
　　泊南牛口期任遵圣长官到晚不及见复来
　　江上看山　　　　　　留题仙都观
　　屈原塔　　　　　　　新滩
　　新滩阻风　　　　　　昭君村
　　黄牛庙　　　　　　　虾蟆培
　　留题峡州甘泉寺　　　寄题清溪寺
　　荆门恵泉
　　次韵答荆门张都官维见和恵泉诗
　　浰阳早发　　　　　　夜行观星
　　汉水　　　　　　　　万山
　　隆中　　　　　　　　竹叶酒
　　鳊鱼　　　　　　　　望夫防
　　永安宫　　　　　　　八阵碛
　　诸葛盐井　　　　　　頴大夫庙
　　许州西湖
　　江上值雪效欧阳体限不以盐玉鹤鹭絮蝶飞舞之类为比仍不使皓白洁素等字
　　渚宫　　　　　　　　出峡
　　神女庙　　　　　　　巫山
　　观大水望朝阳岩作　　沧洲亭懐古
　　柏家渡　　　　　　　清逺舟中寄耘老
　　书堂屿　　　　　　　戯咏子舟两竹两鸜鹆
　　赠山谷子　　　　　　鳆鱼行
　　次韵水官诗　　　　　吊徐徳占【并序】
　　题李伯时渊眀东篱圗　李白谪仙诗
　　数日前梦一僧出二镜求诗僧以镜置日中其影甚异其一如芭蕉其一如莲花梦中与作诗
　　饮酒四首　　　　　　大雪独留尉氏
　　阮籍啸防　　　　　　留别叔通元弼坦夫和寄天选长官
　　昭陵六马唐文皇战马也琢石象之立昭陵前客有持此石夲示予为赋之
　　顔阖　　　　　　　　赠狄崇班季子
　　题卢鸿学士堂图　　　寄周安孺茶
　　余自城中还道中云气自山中来如羣马奔突以手掇防笼收其中归家云盈笼开而放之作攓云萹
　　游山呈通判承议写寄参寥师
　　和郭功父韵送芝道人游隠静
　　次韵鲁直戯赠　　　　寄傲轩
　　御史防榆槐竹柏四首　问渊眀
　　朱亥墓　　　　　　　严顔碑
　　岘山　　　　　　　　骊山
　　和子由除日见寄　　　梦雪
　　送吕行甫司门倅河阳　观子玉郎中草圣
　　竹枝歌【并序】　　　　　辘轳歌
　　辨道歌　　　　　　　陈守道
　　老人行　　　　　　　襄阳乐府三萹
　　【野鹰来　　　　　　上堵吟襄阳乐】
　　仙都山鹿　　　　　　白鹤吟留钟山觉海次韵张甥棠羙述志
　　补和陶诗二首
　　【和东方有一士和刘柴桑】
　　巻下　今体诗二百九十三首
　　过巴东县不泊闻颇有莱公遗迹
　　白帝庙　　　　　　　戎州
　　和鲁人孔周翰题诗二首
　　获鬼章二十韵　　　　光禄庵二首
　　过木枥观　　　　　　观开西湖次吴左丞韵
　　荆州十首　　　　　　渝州寄王道祖
　　过安乐山闻山上木叶有文如道士篆符云此山乃道陵所寓二首　　涪州得山胡
　　巫山庙上下数十里有乌鸢无数取食于行舟之上舟人以神之故亦不敢害
　　夷陵县欧阳永叔至喜堂
　　入峡　　　　　　　　题赠田辨之琴姬四十年前元夕与故人从游得此句
　　南康望湖亭　　　　　半山亭
　　宋复古画潇湘晚景圗三首
　　海上道人传以神守气诀
　　次周焘韵　　　　　　过海得子由书
　　去嵗与子野游逍遥堂日欲因并西山叩罗浮道院至已二鼓矣遂宿于西堂今嵗索居儋耳子野复来相见作诗赠之
　　元祐五年十二月十二日同景文义伯圣途次元伯固仲防游七寳寺题竹上
　　泗州过仓中刘景文老兄戯赠一絶
　　戯题巫山县用杜子羙韵
　　答鼂以道索书　　　　大老寺竹间阁子
　　欵塞来享　　　　　　观防
　　吴江岸　　　　　　　嘲子由
　　无题　　　　　　　　扶风天和寺
　　闻洮西防报　　　　　三萼牡丹
　　已未十月十五日狱中恭闻太皇太后不豫有赦
　　作诗　　　　　　　题李景元画
　　谢人恵云巾方舄二首　谢宋汉杰恵李承晏墨被命南迁涂中寄定武同僚
　　李委吹笛【并引】
　　书黄筌画翎毛花蝶圗二首
　　次韵王定国得晋卿酒相留夜饮
　　偶于龙井辨才处得歙砚甚竒作小诗
　　秋晚客兴　　　　　　陈伯比和囘字复次韵广陵后园题申公扇子　山光寺囘次芝上人韵与道源游西庄遇齐道人同徃草堂为齐书此
　　寒食夜　　　　　　　答子勉三首
　　送杨奉礼　　　　　　别东武流杯
　　走笔谢吕行甫恵子鱼　赠防州慈云寺鉴老
　　留别登州举人　　　　过岭寄子由二首歇白塔铺
　　西蜀杨耆二十年前见之甚贫今见之亦贫所异于昔者苍顔华髪耳女无羙恶富者妍士无贤不肖贫者鄙使其逢时遇合岂减当世之士哉顷宿长安驿舎闻泣者甚怨问之乃昔富而今贫者乃作一诗今以赠杨君
　　赠人　　　　　　　　观湖二首
　　寄髙令　　　　　　　寄子由
　　诗送交代仲达少卿　　次韵马元賔
　　第五桥
　　次韵完夫再赠之什某已卜居毗陵与完夫有庐
　　里之约云　　　　　和林子中待制
　　九日袁公济有诗次其韵
　　和吴安持使者迎驾　　鹿鸣宴
　　次韵张甥棠美昼眠　　真兴寺阁祷雨
　　恵州近城数小山类蜀道春与进士许毅野歩防意处饮之且醉作诗以记适参寥専使欲归使持此以示西湖之上诸友庶使知余未尝一日
　　忘湖山也　　　　　送蜀僧去尘
　　曽元恕游龙山吕穆仲不至
　　黄河
　　壬寅重九不预防独游普门寺僧阁有懐子由小饮公瑾舟中
　　和子由次王巩韵如囊之句可为一噱
　　儋耳　　　　　　　　答李端叔
　　立春日病中邀安国仍请率禹功同来仆虽不能饮当请成伯主防某当杖防倚几于其间观诸公醉笑以拨滞闷也二首
　　和参寥见寄　　　　　东园
　　奉和陈贤良　　　　　秋兴三首
　　夜直秘阁呈王敏甫　　次韵参寥寄少游谢曺子方恵新茶　　　题潭州徐氏春晖亭
　　赠仲勉子文　　　　　讲武防南有感
　　题寳鸡县斯飞阁
　　重游终南子由以诗见寄次韵
　　次韵和子由欲得骊山沉泥砚
　　次韵子由弹琴　　　　再次前韵三首
　　和人囘文五首　　　　移合浦郭功甫见寄送佛面杖与罗浮长老　复官北归再次前韵蜀僧眀操思归龙邱子书壁
　　武昌酌菩萨泉送王子立
　　答海上翁　　　　　　占山亭二首
　　题懐素草帖　　　　　雨中明庆赏牡丹赠僧思谊
　　子玉以诗见邀同刁丈游金山
　　次韵致逺
　　次韵景文山堂听筝三首
　　成伯家宴造坐无由輙欲效颦而酒已尽入夜不欲烦扰戯作小诗求数酌而巳
　　成伯席上赠所出妓川人杨姐
　　又答氊帐
　　往年宿歩梦中得小诗録示民师
　　送范徳孺　　　　　　陆莲庵
　　仆年三十九在润州道上遇除夜作此诗又二十年在恵州録之以付过
　　夀阳岸下　　　　　　戯答王都尉传柑万州太守髙公宿约游岑公洞而夜雨连明戯赠
　　二小诗　　　　　　游中峰杯泉
　　憩寂圗　　　　　　　送栁宜归
　　寒具　　　　　　　　参寥恵杨梅
　　雨夜宿浄行院　　　　送恵州监押
　　过黎君郊居　　　　　赠王觏
　　太夫人以无咎生日置酒书壁一絶
　　余旧在钱塘伯固开西湖今方请越戯谓固可复来开镜湖伯固有诗因次韵
　　邵伯梵行寺山茶　　　奉和成伯兼戯禹功
　　病后醉中　　　　　　梦中絶句
　　元翰少卿宠恵谷帘水一器龙团二枚仍以新诗为贶叹味不巳次韵奉和
　　藏春坞三首　　　　　谢都事恵米
　　别公择　　　　　　　絶句
　　书寄韵
　　游灵隠寺戯赠开轩李居士
　　常州太平寺薝卜亭　　过文觉显公房
　　恵州灵恵院壁间画一仰面向天醉僧云是蜀僧隠蛮所作题诗于其下
　　游太平寺浄土院观牡丹中有淡黄一朶特竒为
　　作小诗　　　　　　此君轩
　　观子羙病中作嗟叹不足因次韵
　　谒敦诗先生因留一絶
　　余将赴文登过广陵而择老移住石塔相送竹西亭下留诗为别　　　絶句三首
　　呈定国　　　　　　　絶句二首
　　破琴诗后　　　　　　送栁子玉至灵山次韵章子厚飞英留题　赠江州景徳长老杂诗二首
　　元祐癸酉八月二十七日于建隆章浄馆书赠王
　　觏　　　　　　　　闻防
　　睡起　　　　　　　　秋思寄子由
　　碣石庵戯赠湛庵主　　散郎亭
　　侯滩　　　　　　　　春夜
　　火星岩　　　　　　　读开元天寳遗事三首过泗上喜见张嘉父二首
　　谢恵猫児头笋　　　　题净因堂
　　同景文咏莲塘　　　　睡起
　　子羙召公择饮偶以病不及往公择有诗次韵
　　和参寥　　　　　　　醉题信老方丈
　　常州太平寺观牡丹　　竹枝词
　　寄欧叔弼　　　　　　题浄因院
　　絶句　　　　　　　　和黄龙清老三首
　　过土山寨　　　　　　书辨才白云堂壁琴诗
　　韩康公坐上侍児求书扇
　　骊山絶句三首　　　　灵上访道人不遇
　　常山赠刘镃　　　　　游三游洞
　　十一月三日与防先自竹西来访庆老不见独与君卿供奉蟾知客东阁道话乆之恵州追録
　　醉睡者　　　　　　　集归去来诗十首余归自道塲何山遇大风因憩耘老溪亭命官奴秉烛捧砚写风竹一枝题诗云
　　题云龙草堂石磬
　　和子由岐下诗【并引】
　　【北亭　　横池　　短桥　　轩牕　　曲栏防池　　荷华　　鱼　　　牡丹　　桃花李　　　杏　　　梨　　　枣　　　樱桃石榴　　樗　　　槐　　　松　　　桧栁】
　　縦笔
　　附四言六言
　　息壤诗【并引】　　　　　顔乐亭诗【并序】
　　新渠诗【并序】　　　　　跋姜君弼课册
　　数日前梦人示余一巻文字大畧若谕马者用吃蹶两字梦中甚赏之觉而忘其余戯作数语足
　　之　　　　　　　　忆江南寄纯如五首
　　恵崇芦雁　　　　　　何公桥诗【补録】

　　施注苏诗续补遗总目
　　钦定四库全书
　　苏诗续补遗巻上
　　宋　苏　轼　撰
　　钱塘冯　景　补注
　　古体诗一百四十四首
　　送淡公二首
　　燕本冰雪骨越淡莲花风五言双寳刀聨响髙飞鸿翰苑钱舍人诗韵铿雷公识本不识淡仰咏嗟无穷清韵生物表朗玉倾壶中常于冷竹坐相语道意冲崧洛兴不薄稽江事难同明日若不来我作黄石翁何以兀其心为君学虚空
　　【本淡二僧名燕越二僧所产地也庄子逍遥逰肌肤若氷雪传灯録慧可顶骨如五峯秀出楞严经纵观如来青莲花眼梁昭明文选序退傅有在邹之作降将有河梁之篇四言五言区以别矣注降将谓李陵别苏武于河梁作五言解颐新语论者谓南风之辞卿云之颂夏歌郁陶乎予心诗体未备五言之滥觞也逮汉李陵始着五言之目唐书秦系曰刘长卿自谓五言长城系以偏师攻之虽老益壮曹植有宝刀赋杨雄法言鸿飞冥冥聫响即聫句始于汉武柏梁宋孝武帝华林都亭曲水聫句效栢梁体长杨赋翰林以为主人姓谱方雷氏之后盖古诸侯国黄帝时有雷公按唐雷威尝入深松中聴风雪声连延悠飏者伐为琴世称雷公琴世説时人目夏侯太初朗朗如日月之入懐李安国穨唐如玉山之将崩唐诗一片氷心在玉壶六祖问答九年冷坐无人识神仙传浮丘伯姓李隠居嵩山服黄精二十年久之成道白日飞升列仙传王乔周灵王太子晋也好吹笙作鳯鸣逰伊洛之间遇道士浮丘公接以上嵩山晋书庾亮曰诸君少住老子于此兴复不浅王徽之传尝居山隂夜雪初霁忽忆戴逵逵时在剡便夜乘小船诣之造门即返汉张良传老父谓良曰后五日平明与我期此五日平明良往父已先在怒曰与老人期后何也去后五日早防又曰孺子见我济谷城下黄石即我已遂去不见神仙传黄石君者修彭祖之术年数百嵗陆机文赋兀若枯木文选注引郭象注曰行若曳枯木止若聚死灰荘子徳充符常季问于仲尼曰王骀兀者也固有不言之教无形而心成者耶金刚经四维上下虚空可思量不楞严经起为世界静成虚空虚空为同世界为异】
　　坐重青草公意合沧海滨渺渺独见水悠悠不闻人镜浪洗手渌剡花入心春虽然防外触眼前绕衣新行当译文字慰此吟慇懃
　　【后汉五行志献帝践祚之初京师童谣曰千里草何青青十日卜不得生按千里草为董此岂有董姓者与淡公意合耶舆地志鉴湖后魏太守马臻所开本名庆湖避汉安帝父清河王讳改为镜湖今在绍兴城南述异记镜湖轩辕铸镜于此楞严经因色有香因香有触维摩经防中有一天女以天花散诸菩萨悉皆堕落至大弟子便着不堕天女曰结习未尽故花着身结习尽者花不着身又文殊师利叹曰善哉善哉乃至无有文字语言是真入不二法门高僧传先是律蔵未阐鸠摩罗什延请多罗诵出十诵梵本罗什译为晋文】
　　上韩持国
　　韩氏三虎秉枢极中有一虎似伟节端居隐几学无心夙驾入朝常正色犯时独行太防回天不忌真药石辇致归来荷二圣推排使至有众力吾侪小人但饱饭【一作食】不有君子何能国西湖醉卧春水船如何为人作丰年
　　【宋史韩维传字持国与兄绛弟缜先后同在枢府维屡有諌诤孔文仲以对防切直罢归维言臣恐贤俊觧体忠良结舌安石恶之后汉贾彪传字伟节颍川定陵人彪兄弟三人并有高名而彪最优故天下称曰贾氏三虎伟节最怒汉天文志中宫天极星其一明者泰一之常居也旁三星三公又元鳯四年九月客星在紫宫中斗枢极间占曰为兵春秋运斗枢比斗七星第一曰天枢荘子齐物论南郭子綦隐几而坐天地篇凡有首有趾无心无耳者众诗国风星言夙驾公羊传孔父正色而立于朝则人莫敢致难于其君者孔父可谓义形于色矣晋书熊逺字孝文迁御史中丞中宗毎叹其公忠谓逺曰卿在朝正色可谓王臣后汉书有独行传韩文特立而独行史记相如赋云嵗磈嵬瘣隐辚鬱唐书贞观四年诏发卒治洛阳宫且东幸张素上书諌即诏罢役魏征叹曰张公论事有回天之力左传美疢不如恶石战国防苦言药也南史王僧孺传侍郎金元起欲注素问访以砭石僧孺答曰古人尝以石为针必不用铁説文有此砭字许慎云以石刺病也东山经高氏之山多针石郭璞云可以为砭针春秋美疢不如恶石服子慎注云石砭石也李世无复佳石故以铁代之尔晋书董京传或见推排骂辱曽无怒色王僧防传尝有书教子曰吾在世虽乏徳素要复推排人间十许年故是一旧物左传吾侪小人皆有阖庐以避燥湿寒暑又吾侪小人朝不及夕又不有君子其能国乎杜甫诗但使残年饱吃饭又春水船如天上坐世説世称庾文康为丰年玉穉恭为荒年谷庾家论云是文康称恭为荒年谷庾长仁为丰年玉乂蔡洪曰凡此诸君以义理为丰年】
　　送别
　　鸭头春水浓如染水面桃花弄春脸衰翁送客水边行沙衬马蹏乌帽防昻头问客防时归客道秋风落叶飞系马绿杨开口笑傍山依约见斜晖
　　【白居易诗鸭头新绿水鴈齿小红桥唐诗桃花笑脸红崔防诗人面桃花相映红通典上古衣毛冒皮则帽之名所繇起故释名曰帽者冒也刘熙逸雅帽冒也巾谨也晋舆服志成帝咸和中制听尚书八座三省侍郎俱着乌纱帽陈周正谢乌纱帽启虽复魏宣二端岂能比今乌纱兹赐广微四缝未足拟其华饰汉书司马迁报任安书廼欲卭首信眉论列是非荘子盗跖篇其中开口而笑者一月之中不过四五而已矣】
　　琴枕
　　清眸作金徽素齿为玊轸响泉竟何用金帯常苦窘斓斑渍珠泪宛转堆云鬒君若安七弦应弹卓氏引【谢惠连自箴气之凊明双眸善识文选七发皓齿娥眉西京杂记赵后有寳琴曰鳯凰以金玉隠起为龙螭象嵇康琴赋弦以园客之丝徽以钟山之玉陈旸乐书琴论黄帝之清角齐桓之号钟楚荘之绕梁相如之绿绮以至玊牀响泉之类名号之别也辍耕录响泉即蔡邕所传开成至寳雷威斵述异记南海之外有鲛人水居如鱼不废缉绩其眼能泣珠博物志鲛人卖绡临去从主人索器泣而出珠满盘以谢主人毛诗鬒发如云左传昔有仍氏女生鬒黒而甚美光可以鉴学记不学操缦不能安弦弹琴九引一曰烈女引二曰伯妃引三曰贞女引四曰思归引五曰霹雳引六曰走马引七曰箜篌引八曰秦引九曰楚引汉司马相如传临卭令前奏琴曰窃闻长卿好之愿以自娱相如辞谢为鼔一再行是时卓王孙有女文君新寡好音故相如谬与令相重而以琴心挑之】
　　黄州
　　南山一尺雪雪尽山苍然涧谷深自暖梅花应已繁使君厌骑从车马留山前行歌招野叟共歩青林间长松得高防盘石堪醉眠祗乐听山鸟携琴写幽泉爱之欲忘返但苦世俗牵归来始觉逺明月高峰颠
　　【春秋隠九年三月庚辰大雨雪左传平地尺为大雪宋谢惠连雪赋盈尺则呈瑞于丰年乐府幽涧泉者山水二十四曲之一李白古乐府拂彼白石弹吾素琴幽涧愀兮流泉深金徽变化篇叚由夫携琴就松风涧响之间曰三者皆有自然之声正合类聚】
　　古风
　　精神洞元化白日升高旻俯仰淩倒景龙行逸如神半道过紫府弭节聊逡巡金牀设寳几璀璨明月珍仙者二三子眷然骨肉亲饮我霞石杯放杯恍如春遂朝玊虗上冠剑班列真无端拜失仪放弃令自新云霄难遽返下土多埃尘淮南守天庖嗟我复何人
　　【荘子在宥篇广成子曰至道之精窈窈防防无视无聼抱神以静张紫阳真人曰以精化气以气化神以神化虚名曰三华聚顶淮南子若士曰吾与汗漫期于九垓之上不可以久驻乃举臂而竦身遂入云中神仙传浮丘伯隠居嵩山久之道成白日飞升梁纂要日景在上曰反景在下曰倒景司马相如大人赋贯列缺之倒景兮渉丰隆之滂濞注倒景气去地四千里其景皆倒在下也列仙传陶安公六安冶师也七月七日骑赤龙上升几歌夕弭节兮北渚六帖银宫金阙紫府凊都关令内传老子与尹喜登昆仑上金台玉楼七宝宫殿昼夜光明乃天地四王之所逰处有珠玊七寳之牀古乐府金牀玉几不能眠下蹋霜与露拾遗记瀛州南有金鸾之观中有寳几覆以云纨之素刘孝绰诗共摛云气藻同举霞文杯名山记小有清虚天清虚玉君所居抱朴子河东项曼都入山学仙十年而归云曽到天上仙人以流霞一杯饮我辄不饥渇忽然思家到上帝前谒拜失仪见斥河东因号曼都为斥仙人又刘安升仙见上帝误称寡人谪守天厨】
　　游杭州山
　　山中村坞迷野寺钟相答晚隂失林莽【一作杪】落日犹在塔行招两社僧共歩青山月送客渡石桥迎客出林樾幽寻本真性往事听徐説钱王方壮年此邦事轻侠乡人鄙贫贱异类识英杰立石像兴王遗址今岌嶪功勲三吴定富贵四海甲归来父老蔵崇高畏倾压诗人工讥病此欲恣挑抉流传后世人谈笑资口舌是非今已矣兴废何仓卒持归问禅翁笑指浮沤没
　　【五代史吴越世家钱镠字具美杭州临安人及壮无頼贩盐为盗有善术者望斗牛间有王气见镠大惊曰贵人也后起兵并董昌昭宗拜镠镇海镇东军节度使加检校太尉中书令镠游衣锦城宴故老山林皆覆以锦天复二年封镠越王又梁太祖闻镠好玉帯名马笑曰真英雄也又镠作还乡歌曰三节还乡兮挂锦衣父老逺来相追随牛斗无孛人无欺吴越一王驷马归吴兴记临安县东五里石镜山东有石镜一所径二尺四寸光照如镜武肃王钱镠幼时游此照其形服冕旒如王者状又镠布衣时尝照石镜镜起而耸战楞严经空生大觉中如海一沤发有漏微尘国皆依空所生沤灭空本无况复诸三有又惟认一浮沤体目为全潮穷尽瀛海汝等即是迷中倍人】
　　游洞之日有亭吏乞诗既为留三絶句于洞之石壁明日至峡州吏又至意若未足乃复以此授之【三絶句老泉及东坡子由各一也按南行集老泉游三游防诗云防中苍石流成乳山下寒溪冷欲冰天寒二子苦求去我欲居之亦不能子由诗云昔年冇迁客携手过嵌岩去我嵗已百游人忽复三按此题前东坡有逰三游洞絶句一首今入下巻】
　　一径绕山翠萦纡去似蛇忽惊溪水急争看洞门呀滑磴攀秋蔓飞桥踏古槎三扉迎北吹一穴向西斜叹息烟云去追思嵗月遐唐人昔未到古俗此为家洞暖无风雪山深富鹿猳相逢衣尽草环坐髻应髽灶突依岩黒樽罍就石洼洪荒无传记想像在牺娲此事今安有遗踪我独嗟山翁劝留句强为写槎牙
　　【世説羊元所居山当户峯峦竒秀谓客曰此翠屏宜晚对爽人心目栁文斗折蛇行明灭可见礼记檀弓鲁妇人之髽而吊也自败于台鲐始也南宫縚之妻之姑之防夫子诲之髽栁宗元诗风移鲁妇髽淮南子孔子无黔突墨子无暖席鲁连子灶五突分烟者众也吕氏春秋灶突决火上栋宇】
　　和穆父新凉
　　家居妻儿号出仕猿鹤怨未能逐什一安敢抟九万常恐樗栎身坐纒冠盖蔓受恩如负债粗报乃焚劵但知眠牛衣宁免刺虎圈清风来既雨新稻香可饭紫螯应巳肥白酒谁能劝君今崔蔡手政比张赵徤三公行可致一语自先献幸推江湖心适我鱼鸟愿
　　【韩退之进学解冬暖而儿号寒年丰而妻嗁饥北山移文蕙帐空兮夜鹤怨山人去兮晓猿惊汉书杨恽报孙防宗书籴贱贩贵逐什一之利南史宋刘伯龙少而贫薄及歴位尚书左丞少府武陵太守贫寠尤甚常在家慨然召左右将营什一之方忽见一鬼在旁抚掌大笑伯龙叹曰贫穷固有命乃复为鬼所笑也遂止荘子逍遥游抟扶摇而上者九万里又惠子谓荘子曰吾有大树人谓之樗其大本拥肿而不中防墨其小枝巻曲而不中规矩人间世匠石之齐至乎曲辕见栎社树其大蔽牛匠伯不顾曰散木也汉书冠盖相望史记孟尝君传问左右何人可使収债于薜者又冯驩乃持劵如前合之能与息者与为期贫不能与息者取其劵而烧之后汉樊宏传其素所假贷人间数百万遗令焚削文契责家闻者皆慙争往偿之诸子从敕竞不肎受汉王章传章疾病无被卧牛衣中与妻决涕泣及为京兆欲上封事妻止之曰人当知足独不念牛衣中涕泣时耶汉儒林传辕固齐人也窦太后好老子书召问固固曰此家人言耳太后怒曰安得司空城旦书乎乃使固入圈击彘上假固利兵刺彘正中其心彘应手而倒按此乃刺彘恐非虎圈公盖偶记张释之传虎圈啬夫及郊祀志商中虎圈字耳后汉崔瑗传瑗字子玉高于文词尤善为书记箴铭诸能为文者皆自以为弗及范晔賛崔为文宗世禅雕龙蔡邕传邕字伯喈博学好辞章数术天文妙操音律范晔賛邕实慕静心精辞绮唐刘宗元传防深雅健似司马子长崔蔡不足多也汉赵尹韩张两王传班固賛曰自孝武置左冯翊右扶风京兆尹吏民为之语曰前有赵张后有三王荘子鱼相忘于江湖】
　　无题
　　引手攀红樱红樱落如线仰首看红日红日走如箭年光与时景顷刻互衰变何当血肉身安得常强健人心苦执迷富贵忧贫贱忧色常在眉欢容不上面吾今头半白把镜非不见惟应花下杯更待他人劝
　　【论衡日昼行千里夜行千里李贺诗炎炎红镜东方开圆觉经我今此身四大和合所谓发毛爪齿皮肉筋骨皆归于地唾涕脓血精液涎沫皆归于水暖气归火动转归风楞严经岂惟年变亦兼月化何直月化兼又日迁念念之间不得停住故知我身终成变防又则知汝心本妙明浄汝自迷闷丧本受轮南史刘穆之传谓所亲曰贫贱常思富贵富贵必践危机今日思为丹徒布衣不可得也又王谟传驰启孝武具陈本末帝答曰七十老公反欲何求聊复为笑想足以申卿眉头耳谟性严未曽妄笑时人言谟眉头未曽申故以此为戏又齐本纪高帝为相王镇东府鬱林时五嵗牀前戏高帝方令左右防白髪问曰儿言我谁耶答曰太翁高帝笑谓左右曰岂有为人作曽祖而防白髪者乎即掷镜镊】
　　古意
　　儿童鞭笞学官府翁怜儿痴旁笑侮翁出坐曹鞭复呵贤于羣儿能几何儿曹鞭人以为戏公怒鞭人血流地等为戏剧谁复先我笑谓翁儿更贤
　　【尚书舜典鞭作官刑朴作教行汉刑法志薄刑用鞭朴唐开元名例律笞刑五注笞用棰自十至五十赎铜从一斤至五斤贾谊过秦论执敲朴以鞭笞天下左传诛屦于徒人费弗得鞭之见血北史齐本纪流血洒地以为娱乐又以马鞭鞭杨愔背流血浃袍按自古至今以鞭笞流血为戏剧者莫高洋若也题曰古意岂亦有感于此耶】
　　用定国韵赠二十侄震
　　衡门老苔藓行栢千兵屯开樽邀落日未对乌鸟言清风举吹籁散乱书帙翻传呼一何急人马从车奔贫居少賔客邻妇窥篱籓墙头过春酒绿泛田家盆比来伏青蒲坐捉白兽樽王猷修润色亦有簿领烦朝廷贵二陆屡闻天语温犹能整笔阵媿我非韩孙
　　【诗国风衡门之下可以栖迟荘子齐物论子綦曰汝闻人籁而未闻地籁汝闻地籁而未闻天籁夫子游曰敢问其方子綦曰夫大块噫气其名为风杜甫诗隔屋唤西家借问有酒不墙头过浊醪展席俯长流汉史丹传上间独寝时丹直入卧内顿首伏青蒲上涕泣言曰皇太子以适长立云云天子素仁不忍见丹涕泣言又切至上意大感晋乐志正旦元防设白兽樽于殿廷樽盖上施白兽若有能献直言者则发此樽饮之晋书陆机传字士衡少有异才文章冠世至太康末与云俱入洛造太常张华华素重其名如旧相识曰伐吴之役利获二防王羲之笔阵圗夫纸者阵也笔者刀矟也墨者鍪甲也水砚者城池也心意者将军也孙何有诗战篇物华如阵笔如锋沈谢曹刘是七防】
　　闻潮阳吴子野出家
　　子昔少年日气盖里闾侠自言似剧孟叩门知缓急千金已散尽白首空四壁烈士叹暮年老骥悲伏枥妻孥真屣脱弃何足惜四大犹幻座衣冠矧外物一朝发无上愿老灵山宅世事子如何禅心乆空寂世间出世闻此道无两得故应入枯槁习气要除拂丈夫生岂易趣舍志匪石当为师子吼佛法无南北
　　【汉书游侠传剧孟者洛阳人也周人以商贾为资剧孟以侠大类朱家而好博多少年之戏史记袁盎传缓急人所有一旦叩门不以亲为解不以存亡为辞天下所望者独季心剧孟耳司马相如传家徒四壁立世説晋王敦字处仲毎酒后辄咏老骥伏枥志在千里烈士暮年壮心不已歌阕以如意撃唾壶壶口尽缺史记封禅书嗟乎诚得如黄帝吾视去妻子如脱屣耳圆觉经四大假合而成幻躯法华经无上两足尊楞严经反闻闻自性性成无上道释典佛国有五精舍其一为灵鹫山起信论世间根本味禅出世根本净禅出世口无漏禅出世间上上禅后汉书遂乃荣华丘壑甘足枯槁楞严经习气成暴流诗我心匪石汉书司马迁传趣舍异路湼槃经佛说偈言师子一吼众兽伏金刚一杵羣峯碎修罗无数一轮降世间黒暗一日破传灯録梁武通天元年逹摩来自西土为初祖慧可为二祖僧璨为三祖道信为四祖忍为五祖慧能为六祖自中华五祖之下曹溪六祖为南宗神秀大师为北宗又六祖曰人冇南北佛性岂然】
　　古离别送苏伯固【一作送蘓伯固效韦苏州】
　　三度别君来此别真迟暮白尽老髭防明日淮南去酒罢月随人泪湿花如雾后夜逐君还梦绕湖邉【一作江南】路【离骚惟草木之零落兮恐美人之迟暮杜甫诗老年花似雾中看】
　　次韵鲁直书伯时画王摩诘
　　前身陶彭泽后身韦苏州欲觅王右丞还向五字求诗人与画手兰菊芳春秋又恐两皆是分身来入流【晋书陶潜字元亮为彭泽令唐韦应物河南人性高防工诗贞元中歴苏州刺史世称韦苏州唐书王维字摩诘官尚书右丞工草善画唐诗品彚总论开元天寳间则孟襄阳之凊雅王右丞之精致大厯贞元间则有韦蘓州之雅澹刘随州之闲旷烟花録炀帝曰春兰秋菊各一时之芳楞严经与佛如来同慈力故令我身成三十二应金刚经须陀洹名为入流而实无所入】
　　雷州八首【一统志雷州古粤地天文牛女分野秦属象郡汉曰徐闻梁隋曰合州曰海康唐曰雷州】
　　白髪坐钩党南迁濒海州灌园以糊口身自杂苍头篱落秋暑中碧花蔓牵牛谁知把锄人旧日东陵侯【后汉党锢传陈蕃为太傅与大将军窦武共秉朝政谋诛宦官故引用天下名士乃以李膺为长乐少府及陈窦之败膺等复废后张俭事起收捕钩党乡人谓膺曰可去矣对曰事不辞难睾不逃刑臣之节也吾年已六十死生有命去将安之乃诣狱考死邹阳书于陵仲子辞三公为人灌园左传以糊其口于四方汉鲍宣传苍头卢儿皆用致富注谓奴为苍头犹秦言黔首也史记召平故秦东陵侯秦防后为布衣种瓜长安城东瓜美故世谓之东陵瓜又云青门瓜青门东陵也杜甫诗縦冇健妇把锄犁】
　　荔子无几何黄柑遽如许迁臣不惜日恣意移寒暑层巢俯云木信美非吾土草芳自有时鶗鴂何关汝【广志荔支树青花朱实大如鸡子实白如肪甘而多汁似安石榴有甜酸者至日将中翕然俱赤则可食也一树下子有百斛风土记甘橘之属滋味甜美有黄者頳者谓之胡甘后汉方术传左慈走入羊羣操知不可得乃令就羊中告之曰不复相杀本试君术耳忽有一老羝屈前两膝人立而言曰遽如许即竞往赴之而羣羊数百皆变为羝并屈前膝人立云遽如许王粲登楼赋虽信美而非吾土兮曽何足以少留离骚经恐鹈鴂之先鸣兮使百草为之不芳】
　　下居近流水小巢依岭岑终日数椽闲但闻鸟遗音炉香入幽梦海月明孤斟鹪鹩一枝足所恨非故林【庄子逍遥逰鹪鹩巢于深林不过一枝】
　　培塿无松栢驾言此焉游读书与意防郤扫可防忧尺蠖以时屈其伸亦非求得归良不恶未归且淹留【左传部娄无松栢墨子培塿生松栢説文培塿小山也诗国风驾言出逰后汉杜密传刘胜自蜀郡告归乡里闭门扫轨无所干及又刘祐杜门絶迹周易尺蠖之屈以求信也刘安招隠士攀援桂枝兮聊淹留又心淹畱兮恫荒忽】
　　粤岭风俗殊有疾时勿药束带趋房祀用史巫纷若弦歌荐茧栗奴至洽觞酌呻吟殊未央更把鸡骨灼【周易旡妄之疾勿药有喜又巽在牀下用史巫纷若陈氏礼书其牲角茧栗汉书郊祀志粤人勇之乃言粤人俗鬼而其祠皆见鬼数有効廼命粤巫立粤祀祠安台无坛亦祠天神帝百鬼而以鸡卜自此始用师古注俗鬼言其土俗尚鬼神之事】
　　粤女市无常所至輙成区一日三四迁处处售鰕鱼青帬脚不袜臭味猿与狙孰云风土恶白洲生绿珠【汉扬雄传有田一壥有宅一区广志鰕鱼类土附而腮红若虎善食虾俗谓之新妇鱼一名鰕虎方舆记博白双角山下梁氏女绿珠生此石崇为采访使以珠三斛易之旧井尚存汲饮者产女必丽色干寳晋记石崇有妓人曰绿珠】
　　海康腊已酉不论冬孟仲杀牛挝鼓祭城郭为倾动虽非尭颁歴自我先人用苦笑荆楚人嘉平腊云梦【风俗通夏曰嘉平殷曰清祀周曰大蜡汉改曰腊腊者猎也因猎取禽兽以祭先祖也荆楚嵗时记谚云腊鼔鸣春草生村人并撃细腰鼔戴胡头以逐疫搜神记宣帝时隂子方腊日晨炊灶神见子方以黄羊祀之后遂钜富故后人腊日祀灶后汉陈咸传成哀间为尚书王莽簒位谢病不仕犹用汉家祖腊曰我先人岂知王氏腊乎】
　　旧时日南郡野女出成羣此去尚应逺东风已如云蚩氓托丝布相就通慇懃可怜秋胡子不遇卓文君【后汉郡国志日南郡注秦象郡武帝更名属交州刺史所部刘逸雅郡羣也人所羣聚也诗国风有女如云又氓之蚩蚩抱布贸丝列女传鲁秋胡洁妇者鲁秋胡之妻也秋胡子既纳之五日而去宦于陈五年乃归未至家见采桑妇美谓曰力田不如逄少年力桑不如见公卿今吾有金愿与夫人妇不受秋胡子还家奉金遗母母使人呼其妇即采桑者妇乃自投于河而死】
　　妬佳月
　　狂云妬佳月怒飞千里黒佳月了不嗔曽何污洁白爰有谪仙人举酒为三客今夕偶不见汍澜念风伯毋烦风伯来彼也易灭没支颐少待之寒空净无迹粲粲黄金盘独照一天碧玉防惨无辉玊露洗秋色浩瀚玻瓈琖和光入胸臆使我能永延约君为莫逆
　　【荘子怒而飞其翼若垂天之云鲍照诗三五二八时千里与君同李白诗对月成三人韩非子黄帝合鬼神于泰山风伯进扫云笈七籖风伯姓方名道彰吕氏春秋风伯曰飞亷荘子渔父左手据膝右手持頥以聼世説司马太傅斋中夜坐于时天月明净都无纎翳太傅叹以为佳谢景重在坐答曰意谓乃不如微云防缀太傅曰卿居心不净乃复强欲滓秽太清耶杜诗月落如金盆礼斗威仪玉衡北两星为玉防谢朓诗金波丽鳷鹊玉防低建章五经通义和气精液凝为露杜诗玉露凋伤枫树林李白诗秋露如白玉团团下庭绿荘子大宗师三人相视而笑莫逆于心遂相与友】
　　追和沈辽顷赠南华诗
　　善哉彼上人了知明镜台欢然不我厌肯致逺公材莞尔无心云胡为出岫来一堂安寂灭卒嵗扄苍苔【禅宗要覧瓶沙王呼佛弟子为上人内有徳智外有胜行在人之上故名上人传灯录神秀偈曰身是菩提树心如明镜台时时勤拂拭莫使惹尘埃卢慧能曰美则美矣了则未了和一偈曰菩提本无树明镜亦非台本来无一物何处惹尘埃陶渊明归去来辞云无心以出岫高僧传晋义熈闲僧惠逺居庐山与刘遗民等十八贤同修浄土中有白莲池因号莲社隋书经籍志湼槃译言灭度亦言常乐我净】
　　雪林砚屏率鲁直同赋
　　西山无时春巉巗锁顽隂分明倚天壁防缀无风林物固为人出兴谁于此深穷竒真自蠧诗句且娱心【世説微云防缀及老子于此兴复不浅皆注见前史记李斯传娱心意説耳目】
　　申王画马圗
　　天寳诸王爱名马千金争致华轩下当时不独玉花飞电流云絶潇洒两坊岐薛宁与申慿陵内廐多清新肉騣汗血画龙种紫袍玉带真天人骊山射猎包原隰御前急诏穿围入扬鞭一蹙破霜蹏万骑如风不能及鴈飞兎走惊开翠华按辔从天回五家锦绣变【一作遍】山谷百里舄珥遗纎埃青骡蜀栈两超忽【一作西趋急】高准浓娥散荆棘回首追风趁日飞【一作苜茫连天鸟自飞】五陵佳气春萧瑟
　　【杜诗朝来少试华轩下尽断唐宗所乘马有玉花照夜白唐书宗室世系恵文太子范嗣岐王珍恵宣太子业嗣薛王知柔杜诗肉騣碨礧连钱动西域传大宛国别邑七十余城多善马马汗血言其先天马子也杜诗霜蹏千里骏又汝阳真天人古今注秦始皇有七名马一追风二白兔三蹑景四追电五飞翮六铜爵七晨鳬瑞应圗飞兔神马名日行三万里顔延之马赋紫燕骈衡按鴈飞兔走皆指马言则鴈当作燕唐书后妃传毎十月帝幸华清宫五宅车骑皆从家别为队队一色俄五家队合烂若万花川谷成锦绣又遗钿堕舄瑟瑟玑琲狼籍于道香闻数十里原注明皇乗青骡入蜀后汉书苏伯阿望舂陵城曰气佳哉鬰鬱葱葱杜诗五陵佳气无时无】
　　奉和成伯大雨中防客解嘲
　　乐事难并真实语坐排用意多乖误兴来取次或成懽瓦钩郤胜黄金注我生祸患乆不择肯为一时风阻天公变化岂有常明月行看照归路
　　【王勃膝王阁序四美具二难并金刚经如来是真语者实语者李义山诗若信贝多真实语三生同聼一楼钟荘子逹生以瓦注者巧以钩注者惮以黄金注者殙其巧一也而有所矜则重外也凡外重者内拙酉阳杂俎天公姓张名坚渔阳人乗白龙振防登天】
　　和公济饮湖上
　　昨夜醉归还独寝晓来宿雨鸣孤枕扁舟小棹截湖来正见青山駮云锦须知老人兴不浅莫学公荣不共饮与君歌鼓乐丰年唤收千夫食陈廪
　　【诗小雅厌厌夜饮不醉无归世説刘公荣与人饮酒杂秽非类人或讥之答曰胜公荣者不可不与饮不如公荣者亦不可不与饮是公荣辈者又不可不与饮故终日共饮而醉又王戎弱冠诣阮籍刘公荣在坐阮谓王曰偶有二斗美酒当与君共饮彼公荣者无预焉或问之阮答曰胜公荣者不得不与饮酒不如公荣者不可不与饮酒惟公荣可不与饮酒按诗云不共饮盖主后説】
　　赠僧
　　道人自嫌三世将弃家十年今始壮玉骨犹含富贵余漆瞳已照人天上去年相见古长干众中矫矫如翔鸾今年过我江西寺病瘦已作霜松寒朱顔不办供嵗月风中蒿火汤中雪好问君家黄面翁乞得摩尼照生灭莫学王郎与支遁臂鹰走马怜神骏还君圗画君自收不如木人骑土牛
　　【史记王翦传为将三世者必败其所杀伐多矣其后受其不祥今王离已三世将矣居亡何项羽救赵撃秦军果虏王离庾信哀江南赋三世为将终于此防江左名士传杜治目如防漆一统志金陵长干里在聚寳门外有长干桥世説支道林长养数匹马或言道人畜马不韵支曰贫道重其神骏善信经明月珠摩尼珠多在龙脑中杜诗惟有摩尼珠可照浊水源旧注周泰擢新城太守司马宣王使钟繇调之曰君释褐登宰府三十六日而拥麾葢守兵马郡乞儿乗小车一何驶乎泰曰君明公之子有文采守吏职猕猴骑木牛又何迟也李白诗身骑土牛带东鲁】
　　周教授索枸杞因以诗赠録呈广倅萧大夫
　　邺侯蔵书手不触嗟我嗜书终日读短檠照字细如毛怪底昏花悬两目扶衰頼有王母杖名字于今挂仙録荒城古堑草露寒碧叶丛低红菽粟春根夏苖秋着子尽付天随耻充腹兰伤桂折缘有用尔独何损丹其族赠君慎勿比薏苡采之终日不盈掬外泽中干非尔俦敛蔵更借秋阳曝鸡壅桔梗一称帝堇也虽尊等臣仆时复论功不汝遗异时谨事东篱菊
　　【韩退之诗邺侯家多书架挿三万轴一一悬牙籖新若手未触又短檠二尺便且光楞严经瞪以发劳则于虚空别见狂华唐书陆防字鲁望居松江甫里时谓江湖散人或号天随子所居前后皆树杞菊以供杯案扬雄觧嘲客徒欲朱丹吾毂不知一趺将赤吾之族也后汉马援传初援在交阯尝饵薏苡实以胜瘴气军还载之一车诗小雅终朝采菉不盈一掬荘子徐无鬼药也其实堇也桔梗也鸡廱也豕零也是时为帝者也何可胜言】
　　次韵董夷仲茶磨
　　前人初用茗饮时煮之无问叶与骨寖穷厥味臼始用复计其初碾方出计尽功极至于磨信哉知者能创物破槽折杵向墙角亦其遭遇有伸屈嵗乆请求知处所佳者出自衡山窟巴蜀石工强防凿理疎性软良可咄予家江陵逺莫致尘土何人为披拂
　　【茶经其名一曰茶二曰槚三曰蔎四曰茗五曰荈郭璞云早取为茶晚取为茗天台记丹邱出大茗服之生羽翼茶谱歴代贡茶皆以建寜为上而密云龙品最高皆碾末作饼周礼考工记知者创物巧者述之守之世谓之工】
　　送公为游淮南
　　负米万里縁其亲运甓无度忧其身读书莫学流麦士挟防莫比亡羊人廼翁辛苦到白首汝今强勉当青春昔时管鲍以君霸此两士贾宁非贫
　　【家语子路曰昔由事二亲之时常食藜藿之食为亲负米百里之外亲没之后南游于楚从车百乗积粟万钟累茵而坐列鼎而食顾欲食藜藿为亲负米不可得也晋陶侃传侃在州无事辄朝运百甓于斋外暮运于斋内人问其故答曰吾方致力中原过尔优逸恐不堪事其励志勤力皆此类也后汉高鳯传字文通南阳叶人也少为书生家以农亩为业而专精诵读妻尝之田曝麦于庭令鳯防鸡时天暴雨而鳯持竿诵经不觉潦水流麦妻还怪问鳯方悟之其后遂为名儒荘子骈拇篇臧与谷二人相与牧羊而俱亡其羊问臧奚事则挟防读书问谷奚事则博塞以游二人所业不同其亡羊均也史记管仲曰吾始困时尝与鲍叔贾分财利多自与鲍叔不以我为贪知我贫也】
　　谢苏自之恵酒
　　高士例须怜麹糵此语常闻退之説我今有説殆不然麹糵未必高士怜醉者坠车荘生言全酒未若全于天逹人本自不亏缺何暇更求全处全景山沈迷阮籍傲毕卓盗窃刘伶颠贪狂嗜怪无足取世俗喜异矜其贤杜陵诗客尤可笑罗列八子参羣仙流涎露顶置不説为问底处能逃禅我今不饮非不饮心月皎皎长孤圆有时客至亦为酌琴虽未去聊忘弦吾宗先生有深意百里双罂逺将寄且言不饮固亦高举世皆同吾独异不如同异两俱得鹿亡羊等嬉戏决须饮此勿复辞何用区区较醒醉
　　【韩退之赠崔立之诗高士例须怜麴蘖荘子逹生夫醉者之坠车虽疾不死骨节与人同而犯害与人异其神全也又彼得全于酒而犹若是而况得全于天乎三国志徐邈字景山为尚书郎时科禁酒而邈私饮至于沈醉晋书阮籍传字嗣宗籍傲然独得任性不羁嗜酒能啸毕卓传字茂世太兴末为吏部郎常饮酒废职比舍郎酿熟卓因醉夜至其瓮闲盗饮之为掌酒者所缚刘伶传字伯伦常乗鹿车携一壶酒使人荷锸而随之谓曰死便埋我其遗形骸如此杜甫饮中八仙歌道逄麴车口流涎又脱防露顶王公前又醉中往往爱逃禅传灯録心月孤圆光吞万象晋陶潜传性不觧音而畜素琴一张弦徽不具毎朋酒之防则抚而和之曰但识琴中趣何劳弦上声列子郑人撃骇鹿毙之覆之以蕉俄而遗其所藏之处遂以为梦焉顺途咏其事傍人闻而取之告其室人曰向薪者梦得鹿而不知其处吾今得之彼直真梦者矣亡羊注已见楚辞众人皆醉我独醒】
　　戏和正甫一字韵【一字韵未详】
　　故居剑阁隔锦官柑果姜蕨交荆菅竒孤甘挂汲古绠侥觊敢揭钩金竿已归耕稼供藳秸公贵干蛊高巾冠改更句格各蹇【当作謇】吃姑因狡狯加间闗
　　【剑訚记梁山之俭蜀所恃以为外户大剑山与小剑山相属秦欲伐蜀而道不通廼造五石牛以金置尾下言能粪金将以遗蜀蜀主负力而贪令五丁开道引入之秦因架阁为栈道司马错由此伐蜀蜀志锦官城万里桥南一名锦里韩诗汲古得修绠世説头责秦子羽云此数子者或謇吃无宫商管子行年六十而老吃史记韩非为人口吃不能道説而善著书神仙传王方平谓麻姑云姑固少年吾老矣不复作此狡狯变化也】
　　池上二首
　　小池新凿防天雨一部鼓吹从何来有蟾正碧乱草色时泅出没东南隈井干跳梁亦足乐洞庭鱼龙何有哉能歌徳声莫入月清池与尔俱忘回
　　【南齐书孔稚珪字徳璋风韵清疎不乐世务门庭之内草菜不翦南有山池春日蛙鸣或问之曰欲为陈蕃乎稚珪笑曰我以此当两部鼓吹荘子秋水子独不闻夫陥井之鼃乎谓东海之鼈曰吾乐与吾跳梁之井干之上张衡灵宪羿请不死之药于西王母嫦娥窃之以奔月将往枚筮之于有黄冇黄占之曰吉翩翩归妹独将西行逢天晦芒毋惊毋恐后且大昌嫦娥遂托身于月是为蟾蜍】
　　不作太白梦日邉还同乐天赋池上池上新年有荷叶细雨鱼儿噞轻浪男儿学易不应举幽人一友吾得尚此池便可当长江欲榜茅斋来荡漾
　　【李太白诗闲来垂钓碧溪上忽复乗舟梦日邉白居易池上篇十亩之宅五亩之园有水一池有竹千竿有叟在中白须飘然云云】
　　赠仲素寺丞致仕归隐潜山【一统志皖山在潜山一名皖公山皖伯始封地按潜山在今安庆】
　　潜山隐君【一作居】七十四绀瞳绿髪方谢事腹中灵液变丹砂江上幽居连福地彭城为我驻三日明月满舟【一作船】同一醉丹书细字口传诀顾我沉迷真弃耳年来四十髪苍苍始欲求方救憔悴他年若访潜山居慎勿逃人改名字
　　【寰宇记潜山在潜山县一名皖伯台左慈常修炼于此上有二嵓三峯四洞太清炼灵丹经丹砂外包八石内含金精八素经司命着籍玉简丹书编以金缕纒以素丝韩文吾年未四十而视茫茫而髪苍苍荘子让王篇鲁君闻顔阖贤往聘之阖凿坏以遁永嘉郡记张廌隠居頥志家有苦竹数十顷廌为屋居其中王右军闻而造之廌逃避竹中不与相见后汉书孔嵩变名姓为佣】
　　鲁直以诗餽双井茶次韵为谢
　　江夏无双种竒茗汝隂六一夸新书磨成不敢付僮仆自看雪汤生几珠列仙之儒瘠不腴只有病渴同相如明年我欲东南去画舫何妨宿太湖【公自注归田録草茶以双井为第一画舫宿太湖北渚贡茶故事】
　　【后汉书文苑传黄香字文强江夏安陆人京师号曰天下无双江夏黄童史记相如以为列仙之儒居山泽闲形容甚臞此非帝王之僊意也乃遂就大人赋人相如口吃而善著书常有消渇疾】
　　扬州以土物寄少游
　　鲜鲫经年秘醽醁团脐紫蟹脂填腹后春莼茁活如酥先社姜芽肥胜肉鸟子累累何足道防缀盘餐亦时欲淮南风俗事瓶甖方法相传竟留蓄且同千里寄鹅毛何用孜孜饮麋鹿
　　【本草鲫鱼一名鲋鱼形亦似鲤色黒而体促腹大而脊隆所在池沼皆有之孟冼本草鲫是稷米所化其鱼腹上犹冇米色埤雅此鱼旅行吹沫如星以其相即故谓之鲫以其相附故谓之鲋荆州记渌水出豫章康乐县其间乌程乡有酒官取水为酒极甘美与湘东酃湖酒年常献之世称酃渌酒左思吴都赋飞轻觞而酌醽渌邹阳酒赋其品类则沙洛渌酃乌程下若齐公之清闗中白薄传肱蟹谱生于济郓者其色绀紫产于江淛者其色青白皮日休诗蟹因霜重金膏溢橘为风多玉脑圆南方草木状莼生水中叶似鳬葵浮水上花黄白子紫色三月至八月茎细如钗股名为丝莼堪噉味甘寒杜甫诗金城土酥净如练又理生那免俗方法报山妻】
　　赠昙秀
　　白云出山初无心栖鸟何必恋山林道人偶爱山水故纵歩不知湖岭深空巗已礼百千相曹溪更欲瞻遗像要知水味孰冷暖始信梦时非幻妄袖中忽出贝叶书中有璧月缀星珠人间胜絶畧已遍匡庐南岭并西湖西湖北望三千里大堤冉冉横秋水诵师佳句説南屏瘴云应逐秋风靡胡为只作十日欢杖防复寻归路难留师笋蕨不足道怅望荔子何时丹
　　【归去来辞云无心以出岫传灯录曹溪在韶州府城东南梁时有天竺国僧自西来泛舶曹溪口闻异香曰上流必有胜地寻之遂开山立石乃云百七十年当遇无上法师在此演法今六祖慧能南华寺是也佛书如人饮水冷暖自知金刚经一切有为法如梦幻泡影释典佛经出自西域以贝叶书之流入中国汉志五星连珠日月合璧韩文荔子丹兮蕉黄】
　　再过泗上二首
　　眼明初见淮南树十客相逢九吴语旅程已付夜帆风客睡不妨背船雨黄柑紫蟹见江梅红稻白鱼饱儿女慇懃买酒谢船师千里劳君勤转橹
　　【杜诗白小羣分命天然二寸鱼又溪女得钱畱白鱼】
　　系舟淮北雨折轴系舟淮南风断桥客行有期日月疾嵗事欲晚霜雪骄山根浪头作雷吼缩手敢试舟师篙不用燃犀照幽怪要须拔剑斩长蛟
　　【史记羣轻折轴韩文巧匠旁观缩手就闲晋书温峤还武昌至牛渚矶水深不可测峤燃犀角照之见水族竒形异状夣曰幽明道别何相照也水经注澹台子羽赍千金之璧渡河阳侯波起两蛟夹舟子羽曰吾可以义求不可以威劫操剑斩蛟晋书周处传投水搏蛟蛟或沈或浮行数十里而处与之俱三日三夜杀蛟而反吕氏春秋荆有佽飞者渉江至于中流而两蛟夹绕其船佽飞防寳剑刺蛟杀之】
　　赠李兕彦威秀才
　　魏王大瓠实五石种成濩落将安适可怜公子持十牛海上三年竟何得先生少负不覊才从军数到单于台天山直欲三箭取白衣将军何人哉夜逢怪石曽饮羽戏中防枝何足数誓将马革褁尸还肎学班超苦儿女封侯衞霍知几许老矣先生困羁旅酒酣聊复説平生结袜犹堪一再鼓弃书捐剑学万人纨袴儒冠皆误身穷途政似不手与世羞为西子颦如今惟有谈天口云梦胸中吞八九世间万事寄黄粱且与先生説乌有【荘子逍遥逰魏王贻我大瓠之种我树之成而实五石以盛水浆其坚不能自举也剖之以为瓢则瓠落无所容外物篇任公子为大钩巨缁五十犗以为饵蹲乎防稽投竿东海旦旦而钓期年不得鱼汉司马迁传仆少负不羁之才长无乡曲之誉唐书将军三箭定天山壮士长歌入汉闗韩诗外传楚熊渠子夜行见寝石以为伏虎也弯弓射之没金饮羽史记李广传广出猎见草中石以为虎而射之中石没镞视之石也因复更射之不入矣后汉吕布传植防于营门布弯弓顾曰诸君观布射防小支中者当各觧兵不中可留决鬬布即一发正中防支马援传丈夫当以马革裹尸还葬幸矣史记张释之传王生老人曰吾韤解顾谓张廷尉为我结韤释之跪而结之相如传为鼔一再行汉书项籍传籍少时学书不成去学剑又不成去梁怒之籍曰书足记姓名而巳剑一人敌不足学学万人敌杜诗纨袴不饿死儒冠多误身荘子逍遥逰宋人有善为不手之药者世世以洴澼絖为事客闻之请买其方百金天运篇西施病心而矉其里其里之丑人见而美之归亦捧心而矉其里史记驺衍之术迂大而闳辩奭也文具难施淳于髠久与处时有得善言故齐人颂曰谈天衍雕龙奭炙毂过髠司马相如传相如以子虚虚言也为楚称乌有先生者乌有此事也为齐难无是公者无是人也明天子之义又吞若云梦者八九其于胷中曽不蔕芥吕纯阳集洞濵随云房同憩一肆中云房自起执炊洞賔入梦备极富贵宠荣为相数十年忽被罪谴籍没家资分散妻孥路值风雪傼马俱瘁一身无聊方兴浩叹恍然梦觉云房炊黄梁尚未熟也云房笑曰子适来之梦升沈万态荣悴多端五十年间一顷耳】
　　次韵谢子高读渊明传
　　枯木嵌空微黯淡古器虽在无古弦袖中正有南风手谁为聼之谁为传风流岂落正始后甲子不数义熙前一山黄菊平生事无酒令人意缺然
　　【晋陶潜畜素琴一张弦徽不具详见前家语舜弹五弦之琴歌南风之诗史记谁为为之孰令聼之世説王敦为大将军镇豫章衞玠避乱从洛投敦相见欣然谈话弥日于时谢鲲为长史敦谓鲲曰不意永嘉之中复闻正始之音阿平若在当复絶倒南史隠逸传陶潜所着文章皆题其年月义熈以前明书晋氏年号自永初以来惟云甲子而已】
　　庞公
　　襄阳庞公少检束白髪不髠亦不俗世所奔趋我独弃我已有余彼不足鹿门有月树下行虎溪无风舟上宿不识当时捕鱼客但爱长康画金粟杜口如今不复言庞公为人不曲局东西有人问老翁为道明灯照华屋五言七言正儿戏三行五行亦偶尔我性不饮只觧醉正如春风弄羣卉四十年来同幻事老去何须别愚智古人不住亦不灭我今不作亦不止寄语悠悠世上人浪生浪死一埃尘洗墨无池笔无象聊尔作戏悦吾神【后汉逸民传厐公者南郡襄阳人也居岘山之南未尝入城府夫妻相敬如賔后遂携其妻子登鹿门山因采药不反桃花源记武陵人以捕鱼为业名画记顾恺之字长康于瓦棺寺北殿内画维摩居士画毕光耀月余杜诗虎头金粟影神妙独难忘唯识论生相谓本无今有住相谓生位暂停异相谓住别前后灭相谓暂有还无圆觉经云何四疾一者作病二者任病三者止病四者灭病佛经流浪生死豫章志临川墨池王羲之学书处至今池水尽黒一在金谿白水寺乃谢灵运涤研处也】
　　食雉
　　防雉曵修尾惊飞向日斜空中纷格鬬防羽落如花喧呼勇不顾投网复谁嗟百钱得一双新味时所佳烹煎杂鸡鹜爪距漫槎牙谁知化为蜃海上落飞鵶
　　【禽经雉介鸟也以其善搏鬬也诗王风雉离于罗月令孟冬雉入大水为蜃】
　　双鳬观【在叶县】
　　王乔古仙子时出观人寰常为汉郎吏厌世去无还双鳬偶为戏聊以惊世顽不然神仙迹罗网安能攀纷纷尘埃中铜印纡青纶安知无隐者窃笑彼愚奸
　　【后汉王乔传宗世为叶令乔有神术毎月朔望常自县诣台朝帝怪其来数而不见车骑密令太史伺望之言其临至辄有双凫从东南飞来于是凫至举罗张之但得一防舄焉乃诏上方视则四年中所赐尚书官属履也又或曰此即古仙人王子乔也】
　　郭纶【公自注纶本河西弓箭手屡战有功不赏自黎州都监官满贫不能归今权嘉州监税】
　　河西猛士无人识日暮津亭阅过船路人但觉马瘦不知铁槊大如椽因言西方乆不战截髪愿作万骑先我当慿轼与寓目看君飞矢射蛮氊
　　【大风歌安得猛士兮守四方后汉书行行且止避骢马御史左传楚子玉请战曰请与君之士戏君慿轼而观之得臣与寓目焉】
　　初发嘉州【汉属犍为郡曰汉嘉隋曰眉山唐宋曰嘉州按眉州唐曰嘉州此是今之嘉定州非眉州也原注嘉祐巳亥冬先生与子由侍老泉舟行适楚】
　　朝发鼓阗阗西风猎画旃故乡飘已逺往意浩无邉锦水细不见蛮江清更鲜奔腾过佛脚旷荡造平川野市有禅客钓台寻暮烟相期定先到乆立水潺潺【公自注是日期乡僧宗一防别钓鱼台下】
　　【诗小雅伐鼓渊渊振旅阗阗注阗阗亦鼔声也杜诗秦川对酒平如掌旧注锦水岷江也蛮江阳山与青衣江也三江合流于嘉州城东南过九顶山凌云寺大像阁而下】
　　犍为王氏书楼
　　树林幽翠满山谷楼观突兀起江滨云是昔人蔵书处磊落万巻今生尘江邉日出红雾散绮画阁青氛氲山猿悲啸谷泉响野鸟嘐戞岩花春借问主人今何在被甲逺戍长苦辛先登搏战事斩级区区何者为三坟书生古亦有战阵葛巾羽扇挥三军古人不见悲世俗回首苍山空白云
　　【尔雅狭而修曲曰楼説文楼重屋樔尔雅观谓之阙释名观者于上观望也墨客挥犀杜学士镐博闻强记凡有捡阅取视无差士大夫有所撰著咨以古事无不知者号为杜万巻左传颖考叔取郑伯之旗蝥弧以先登又是能读三坟五典八索九丘世语诸葛武侯独乗素舆葛巾毛扇指麾三军】
　　过宜賔见夷中乱山【一统志宜賔在叙州汉僰道后周外江唐义賔宋宜賔原注嘉祐四年作】
　　江寒晴不知逺见山上日朦胧含高峰晃荡射峭壁横云忽飘散翠树纷歴歴行人挹孤光飞鸟投逺碧蛮荒谁复爱秾秀安可适岂无避世士高隐链精魄谁能从之游路有豺虎迹
　　【后汉书避世墙东王君公黄气阳精经金门日之通门也其内有金精冶链之地故立春之节日更链魄于金门之内】
　　夜泊牛口
　　日落江雾生系舟宿牛口居民偶相聚三四依古栁负薪出深谷见客喜且售煮蔬为夜飱安识肉与酒朔风吹茅屋破壁见星斗儿女自咿嚘亦足乐且乆人生本无事苦为世味诱富贵耀吾前贫贱独难守谁知深山子甘与麋鹿友置身落蛮荒生意不自陋今子独何者汲汲强奔走
　　【高士传披裘公曰五月披裘而负薪岂取遗金者哉诗深谷为陵】
　　牛口见月【原注时嘉祐元年始举进士至京师作按诗意当是已亥适楚至牛口作也】
　　掩寂已睡月脚垂孤光披衣起周览飞露洒我裳山川同一色浩若渉大荒幽懐耿不寐四顾独彷徨忽忆丙申年京邑大雨霶蔡河中夜决横浸国南方车马无复见纷纷操栰郎新秋忽已晴九陌尚汪洋龙津观夜市灯火亦煌煌新月皎如昼疎星弄寒芒不知京国喧谓是江湖乡今来牛口渚见月重凄凉郤思旧游处满陌沙尘黄
　　【诗国风耿耿不寐如有隠忧荘子养生主为之四顾】
　　舟中听大人弹琴
　　弹琴江浦夜漏永敛袵窃聼独激昻风松瀑布已清絶更爱玊佩声琅珰自从郑衞乱雅乐古器残缺世已忘千年寥落独琴在有如老仙不死阅兴亡世人不容独反古强以新曲求铿锵微音淡弄忽变转数声浮脆如笙簧无情枯木今尚尔何况古意堕茫江空月出人响絶夜防更请弹文王
　　【琴録吴忠懿王得天台寺中对瀑布泉屋柱斲二琴一号洗凡一号清絶为旷代之寳李白琴赞峄阳孤桐石耸天骨根老水泉叶苦霜月斲为绿绮徽声粲发秋风入松万古竒絶古今乐録天寳十三载始诏道调法曲与胡部新声合作自尔夷夏之声相乱无复辨者拾遗记师涓造新曲以代古乐卫灵公情湎心感怠于政事史记孔子世家孔子学鼓琴师襄子十日不进曰得其为人黯然而黑颀然而长眼如望羊心如王四国非文王其谁能为此也师襄子辟席拜曰师葢云文王操也】
　　泊南牛口期任遵圣长官到晚不及见复来
　　江上有微径深榛烟雨埋﨑岖欲取别不见又重来下马未及语固已慰长懐江湖渉浩安得与之偕【韦应物诗一郡荆榛烟雨中陶潜归去来辞既窈窕以穷壑亦﨑岖而经丘】
　　江上看山
　　船上看山如走马歘忽过去数百羣前山槎牙忽变态后岭杂遝如惊奔仰看微迳斜缭绕上有行人高缥缈舟中举手欲与言孤帆南去如飞鸟
　　【诗大雅来朝走马至于岐下荘子应帝王南海之帝为儵北帝之帝为黒儵仝倐舆地志缥缈峯防庭之最高者】
　　留题仙都观
　　山前江水流浩浩山上苍苍松柏老舟中行客去纷纷古今换易如秋草空山楼观何峥嵘真人王逺隂长生飞符御气朝百灵悟道不复诵黄庭龙车虎驾来下迎去如旋风抟紫清真人厌世不回顾世间生死如朝暮学仙度世岂无人飡霞絶粒长辛苦安得独从逍遥君泠然乗风驾浮云超世无有我独行【一作存】
　　【懐沙赋浩浩沅湘兮分流汩兮列仙传王方平名逺汉桓帝问灾祥题宫门数百字帝令削之墨入版矣尝过吴门蔡经家遣使与麻姑相闻俄顷即至手似鸟爪衣有文章而非锦绣坐定各进行厨香气逹户外擗麟脯行酒麻姑云接待以来东海三为桑田蓬莱水又浅矣宴毕乗云而去又隂长生新野人汉和帝后之曽祖不好荣位从马明生得度世法偕入青城山太清金液神丹成著书九篇白日升天古诗飞符超羽翼神仙传窦子明好钓鱼于旋溪钓得白龙解放之三年龙来迎去又呼子仙者汉中卜师也夀百余嵗夜有仙人持二茅狗来子仙持一与妪乃龙也骑之上华阴山又龚圣者结庵于道人上毎乗龙往来又张道陵游云绵洞炼丹靑龙白虎旋绕其上荘子天地篇千载厌世去而上仙乗彼白云至于帝乡逍遥游不食五谷吸风饮露乗云气御飞龙而游乎四海之外又列子御风而行泠然善也】
　　屈原塔【公自注在忠州原不当有塔于此意者后人追思故为作之】
　　楚人悲屈原千嵗意未歇精魂飘何处父老空哽咽至今沧江上投饭救饥渴遗风成竞渡猿呌楚山裂屈原古壮士就死意甚烈世俗安得知眷眷不忍决南賨旧属楚山上有遗塔应是奉佛人恐子就沦灭此事虽无凭此意固已切古人谁不死何必较考折名声实无穷富贵亦暂热大夫知此理所以持死节
　　【史记屈原者名平楚之同姓也为楚怀王左徒上官大夫短屈原于顷襄王王怒而迁之屈原至于江濵被发行吟泽畔顔色憔悴形容枯槁乃作渔父之辞懐沙之赋懐石投汨罗而死李华吊古战塲文吊祭不至精魂何依续齐谐记屈原五月五日投汨罗江楚人哀之毎至此日以竹筒贮米投水祭之汉建武中长沙欧囘白日见一人自称三闾大夫谓囘曰见祭甚善但苦为蛟龙所窃今若有惠可以楝叶塞其上以五彩丝防之此二物蛟龙所畏今人作粽子以此葢其遗风也荆楚嵗时记五月五日竞渡人伤屈原故以舟楫救之方舆记南賨古巴子国尚书洪范五福考终命六极凶短折】
　　新滩
　　扁舟转山曲未至已先惊白浪横江起槎牙似雪城畨畨从高来一一投涧坑大鱼不能上暴鬛【一作腮】滩下横小鱼散复合瀺灂如遭烹鸬鷀不敢下飞过两翅轻白鹭夸瘦捷挿脚还欹倾区区舟上人薄技安敢呈只应滩头庙頼此牛酒盈
　　【江淹别赋怨复怨兮逺山曲去复去兮长河湄司马相如上林赋临坻注壑瀺灂霣坠史记使得奏薄技出入周衞之中】
　　新滩阻风
　　北风吹寒江来自两山口初闻似摇扇渐觉平沙走飞云满嵓谷舞电穿牖滩下三日留识尽滩【一作山】前叟孤舟倦鵶轧短缆困牵揉尝闻不终朝今此何其乆只应留逺人此意固亦厚吾今幸无事闭户为饮酒【老子飘风不崇朝骤雨不终日孰为此者天地天地犹不能乆而况于人乎】
　　昭君村
　　昭君本楚人艳色照江水楚人不敢娶谓是汉妃【一作家】子谁知去乡国万里为胡鬼人言生女作门楣昭君当时忧色衰古来人事尽如此反覆纵横安可知
　　【一统志王嫱字昭君避晋文帝讳改曰明秭归人今归州有明妃庙汉书匃奴传单于自言愿壻汉氏以自亲元帝以后宫良家子王嫱字昭君赐单于单于懽喜白居易诗生为汉宫妃死作胡地鬼杨妃外传贵妃宠幸时童谣曰生男勿喜女勿悲君看长大作门楣韩非説难及弥子色衰而爱弛得罪于君】
　　黄牛庙【夷陵志黄牛峡重岭峻絶加以江湍纡回行者謡曰朝发黄牛暮宿黄牛三朝三暮黄牛如故】
　　江邉石壁高无路上有黄牛不复箱庙前行客拜且舞击鼓吹箫屠白羊山下耕牛苦硗确两角磨崖四蹏湿青刍半束长苦饥仰看黄牛安可及
　　【诗小雅睆彼牵牛不以服箱杜诗自有冯夷来撃鼓始知嬴女善吹箫李白诗三朝上黄牛三暮行太迟三朝复三暮不觉髸成丝】
　　虾蟆培【峡州志扇子峡石中突而泄水独清冷石状如圭头俗谓虾蟆石其水煎茶为第一培一作碚音佩】
　　蟇背似覆盂蟇颐如偃月谓是月中蟇开口吐月液根源来甚逺百尺苍崖裂当时龙破山此水随龙出入江江水浊犹作深碧色禀受苦洁清独与凡水隔岂惟煮茶好酿酒应无敌
　　【广雅鼁虾蟇也陆佃埤雅虾蟇一名蟾蜍东方朔客难连四海之外以为帯安于覆盂张衡灵宪嫦娥奔月是为蟾蜍易干凿度月三日成魄八日成光蟾蜍体就穴鼻始明舆地纪胜竹泉在荆州松滋县南宋至和初苦竹寺僧浚井得笔后黄庭坚谪黔过之视笔曰此吾虾蟇碚所坠因知此泉与之相通其诗曰松滋县西竹林寺苦竹林中甘井泉巴人谩説虾蟇碚试褁春茶来就煎】
　　留题峡州甘泉寺【公自注姜诗故居】
　　轻舟横江来吊古悲纯孝逶迤寻逺迹婉娈见遗貎清泉不可挹涸尽空石窖古人飘何之惟有风竹閙行行翫村落户户悬网罩民风坦和平开户夜无钞丛林富笋茹平野絶虎豹嗟哉此乐乡无乃姜子教
　　【后汉列女传广汉姜诗妻者同郡厐氏之女也诗事母至孝妻奉顺尤笃母好饮江水水去舍六七里妻常泝流而汲后时值风不时得还母渇诗责而遣之妻乃寄止邻舍昼夜纺绩市珍羞使邻母以意自遗其姑如是者久之姑怪问邻母邻母具对姑感慙呼还防飬愈谨姑嗜鱼鲙又不能独食夫妇尝力作供鲙呼邻母共之舍侧忽有涌泉味如江水每旦辄出双鲤鱼尝以供二母之膳】
　　寄题清溪寺【公自注在峡州鬼谷子之故居】
　　口舌安足恃韩非死説难自知不可用鬼谷乃真奸遗书今未亡小数不足观秦仪固新学见利不知患嗟时无桓文使彼二子颠死败无足怪夫子固使然君看巧更穷不若愚自安遗宫若有神颔首然吾言
　　【汉娄敬传上怒骂敬曰齐虏以口舌得官乃今妄言沮吾军史记韩非者韩之诸公子也作孤愤五蠧内外储説难十余万言然韩非知説之难为説难书甚具终死于秦不能自脱史记蘓秦传东事师于齐而习之于鬼谷先生乂乃闭室不出出其书徧观之张仪传始尝与苏秦俱事鬼谷先生学术尹知章鬼谷子序蘓秦张仪往事之受捭阖之术十有二章复受转丸胠箧三章仪秦知道未足行复往见先生曰为子陈言至道斋戒择日而往见先生乃正席而坐严顔而言告二子以全身之道文心雕龙转丸骋其巧辞飞钳伏其精术】
　　荆门惠泉【公自注荆门山在宜都大江之南与虎山对】
　　泉源从高来走下随石脉纷纷白沫乱隐隐苍崖坼萦回成曲沼清澈见肝膈众泻为长溪奔驶荡蛙蝈初开不容椀渐去已如帛传闻此山中神物懒【一作颇】遭谪不能致雷雨滟滟吐寒碧遂令山前人千古灌稻麦【说文泉水原也周易山下出泉尔雅泉一见一否为瀐滥泉正出正出涌出也沃泉县出县出下出也氿泉穴出穴出反出也僧史僧闻禅师住邵武山中一日冇老翁来谒曰我龙也以疲惰行雨天罚当死頼道力可脱乃化小蛇延縁入袖中夜风号霆击山岳为摇而师危坐不倾逹旦蛇飞去】
　　次韵答荆门张都官维见和惠泉诗
　　楚人少井饮地气常不泄蓄之为惠泉坌若有所拆泉源本无情岂问浊与澈贪愚彼二水终古耻莫雪只应所处然遂使语异别泉旁地平衍泉上山嵽嵲君子慎所居此义安可阙古人贵言赠敢用况高节不为冬霜干肯畏夏日烈泠泠但不已海逺要当彻
　　【圗经贪泉在广州海南县石门口即吴隠所酌也旧经云登大庾岭则浊秽之气分饮石门泉则清白之质变荆州记桂阳郡西南宿山水出注大溪号曰横溪水甚深冬夏不干饮者辄冐于财贿俗谓之贪泉南齐书范柏谒宋明帝帝言及广州贪泉因谓曰卿州复有此不对曰梁州惟冇文里武乡亷泉让水曰卿宅何在曰亷让之间栁宗元愚溪序灌水之阳有溪焉东流入于潇水余以愚触罪谪潇水上爱是溪故更名之为愚溪注愚溪在永州府城西史记孔子世家辞去而老子送之曰吾闻富贵者送人以财仁人者送人以言王勃滕王阁序临别赠言】
　　浰阳早发
　　富贵本先【一作无】定世人自荣枯嚣嚣好名心嗟我岂独无不能便退缩但使进少徐我行念西国已分田园芜南来竟何事碌碌随商车自进茍无补乃是懒且愚人生重意气出处夫岂徒永懐江阳叟种藕春满湖【史记蔡泽传富贵吾所自有班固答賔戯朝为荣华夕为顦顇陶潜归去来辞田园将芜胡不归汉书武帝元光六年冬初算啇车注始税商贾车船令出算原注江阳指眉州也】
　　夜行观星
　　天高夜气严列宿森就位大星光相射小星閙若沸天人不相干嗟彼本何事世俗强指擿一一立名字南箕与北斗乃是家人器天亦岂有之无乃遂自谓迫观知何如逺想偶有似茫茫不可晓使我长叹喟
　　【春秋繁露天不刚则列星乱其行晋书凡五星盈缩失位其精降于地为人嵗星降为贵臣荧惑降为童儿歌谣嬉戏填星降为老人妇女太白降为壮夫处于林麓辰星为妇人吉凶之应随其象告后汉书光武曰郎官上应列宿诗小雅维南有箕不可以簸扬维北有斗不可以挹酒浆汉儒林传辕固曰此家人言耳刘向新论微子感牵牛星顔子感中台星张良感弧星樊哙感狼星老子感火星荘子大宗师傅説乗东维骑箕尾而比于列星唐书李白母梦长庚星而生白因以名之】
　　汉水
　　舍棹忽逾月沙尘困逺行襄阳逢汉水偶似蜀江清蜀江固浩荡中有蛟与鲸汉水亦云广欲渉安敢轻文王化南国游女俨如卿洲中浣纱子环佩锵锵鸣古风随世变寒水空泠泠过之不敢慢伫立整冠缨
　　【诗小雅防防江汉南国之纪寰宇记汉江在郧阳府繇汉中流入郧县其水因地而名曰漾曰沔曰汉曰沧浪总之为汉水也上至襄阳七百里下至沔阳州五百里异物志鲸鲵长百丈大亦称之雄曰鲸雌曰鲵诗国风汉有游女不可求思汉之广矣不可泳思世説王安丰妇曰亲卿爱卿是以卿卿我不卿卿谁当卿卿旧经浣纱溪在荆州府夷陵州西北秋冬之月水色净丽若浣纱然史记环佩玉声璆然又滑稽传冠缨索絶古诗李下不整冠】
　　万山【公自注时独不游问辙而作】
　　西行度连山北出临汉水汉水蹙成潭旋转山之趾禅房乆已壊古甃含清泚下有仲宣栏绠刻深容指回头望西北隐隐龟背起传云古隆中万树桑柘美月烱转山曲山上见洲尾緑水带平沙盘盘如抱珥山川近且秀不到懒成耻问之安能详画地费簮棰
　　【襄阳志万山在城西相传郑交甫所见游女居此山之下万山东有王粲井即仲宣楼在府城东粲依刘表即此地非荆州也舆地志隆中山在府城北下即诸葛亮隠居有三顾门汉书天文志抱珥蜺注皆日旁气也凡气在旁直对为珥在旁如半环向日为抱后汉马援传于帝前聚米为山谷指画形势开示众军所从道径往来分析曲折昭然可晓蜀书许慈传卓荦强识祖宗制度之仪防纪五服之数皆指掌画地举手可采】
　　隆中
　　诸葛来西国千年爱未衰今朝游故里蜀客不胜悲谁言襄阳野生此万乗师山中有遗貌矫矫龙之姿龙蟠山水秀龙去渊潭移空余蜿蜒迹使我寒涕垂
　　【蜀书诸葛亮传字孔明琅琊阳都人也躬耕陇畆好为梁父吟时先主屯新野徐庶见先主曰诸葛孔明者卧龙也将军岂愿见之乎先主曰君与俱来庶曰此人可就见不可屈致也先主遂诣亮凡三往乃见汉晋春秋亮家于南阳之邓县在襄阳城西四十里号曰隆中杨雄觧嘲孟轲虽连蹇犹为万乗师】
　　竹叶酒
　　楚人汲汉水酿酒古宜城春风吹酒熟犹似汉江清耆旧何人在丘坟应已平惟余竹叶在留此千古情【舆地志宜城楚鄢陵汉宜城梁率道张恊七命荆南乌程豫北竹叶古诗竹叶清香好何妨饮数杯杜诗三杯竹叶清又竹叶于人既无分菊花从此不须开酒谱苍梧之地酿酒以竹叶杂于中极凊防张华轻薄篇苍梧竹叶清宜成九酝酒梁昭明太子将进酒篇洛阳轻薄子长安游侠儿宜城溢渠椀中山浮羽巵襄阳冇耆旧传江淹恨赋琴瑟灭兮丘陇平】
　　鳊鱼
　　晓日照江水游鱼似玉瓶谁言觧缩项贪饵毎遭烹杜老当年意临流忆孟生吾今又悲子辍筋涕纵横【埤雅鲂一名魾比今之青鳊也郊居赋曰赤鲤靑鲂细鳞缩项濶腹鱼之美者盖弱鱼也其广方其厚褊故一曰鲂鱼一曰鳊鱼鲂方也鳊褊也襄阳志汉江出鳊鱼土人以槎断水鳊多依槎因号槎头鳊孟浩然诗试垂竹竿钓果得查头鳊杜子美诗复忆襄阳孟浩然清诗句句尽堪传只今耆旧无新语漫钓槎头缩项鳊晋书翟荘传荘以弋钓为事后不复猎曰猎自我钓自物未能顿尽故先节其甚者且夫贪饵吞钩岂我哉时人以为名言】
　　望夫台【公自注在忠州南数十里】
　　山头孤石逺亭亭江转舡回石似屏可怜千古长如昨船去船来自不停浩浩长江赴沧海纷纷过客似浮萍谁能坐待山月出照见寒影高伶俜
　　【晋苏峻传我寜山头望廷尉不能廷尉望山头郡国志昔人往楚累嵗不还其妻登山望之久乃化为石后山诗话望夫石在处有之诗以顾况山头日日风和雨行人归来石应语为第一尚书禹贡江汉朝宗于海韩诗外传二亲之夀忽如过客李白春夜宴桃园序光隂者百代之过客周礼萍氏掌水禁郑注以不沉溺取名葢使之防酒谨酒也月令季春萍始生旧说萍善滋生一夜七子一曰萍浮于流水则不生埤雅世説杨华入水化为浮萍刘伶酒徳颂俯观万物扰扰焉如江汉之载浮萍】
　　永安宫【公自注今防之永安门即宫之遗趾】
　　千古陵谷变故宫安得存徘徊问耆老惟有永安门游人杂楚蜀车马晚喧喧不见重楼好谁知昔日尊吁嗟蜀先主兵败此亡魂只应法正死使公去遭燔
　　【蜀地记永安宫在防州府治东今之府学也先主为陆逊所败还至白帝建此即诸葛亮受遗命处杜子美诗崩年亦在永安宫毛诗高岸为谷深谷为陵三国志法正传字孝直右扶风郿人也年四十五卒先主为之流涕者累日诸葛亮与正虽好尚不同以公义相取先主将东征权以复闗羽之耻羣臣多谏止不从章武二年大军败绩还住白帝亮叹曰法孝直若在则能制主上令不东行就复东行必不倾危矣】
　　八阵碛
　　平沙何茫茫髣髴见石蕝【于悦切】纵横满江上嵗嵗沙水齧孔明死已乆谁复辨行列神兵非学到自古不留诀至人已心悟后世徒妄説自从汉道衰蠭起尽奸杰英防不相下祸难乆连结驱民市无烟战野江流血万人睹一掷杀尽如沃雪不为久逺计草草常无法孔明最后起意欲扫羣孽﨑岖事饰制隐忍久不决志大遂成迂嵗月去如瞥六师纷未整一旦英气折惟余八阵圗千古壮防峡
　　【水经注江水乂东迳诸葛亮圗垒南石碛平旷望兼川陆有亮所作八阵图东跨故垒皆累细石为之自垒西去聚石八行行间相去二丈因曰八阵荆州图记永安宫南一里渚下平碛上有孔明八阵圗聚细石为之各高五尺广十围歴然棊布縦横相当中间相去九尺正中间南北巷悉广五尺凡六十四聚成都图经武侯八阵有三在防者六十有四方陈法也嘉话録防州之西市俯临江岸沙石下看诸葛亮八阵图箕张翼舒鹅形鹳势象石分布宛然尚存峡水大时巴蜀雪消之际大树十围枯槎百丈破硙巨石随波塞川而下水与岸齐雷奔山裂及乎水落川平万物皆失故态唯阵图小石分堆标聚行列依然如是者垂六七百年陶洒推激迨今不动刘禹锡曰是诸葛公诚心为徳效死况此法出六韬是太公上智之才所构所以神明保持一定而不可改也图经防人重诸葛公毎嵗以人日倾城出防碛上谓之踏碛唐韵束茅表位曰蕝春秋传置茅蕝也汉书叔孙通为绵蕝之仪注立竹束茅以为标凖按石蕝字先生特借用其意耳蕝一音最】
　　诸葛盐井【公自注井冇十四自山下至山上其十三井常空盛夏水涨则盐泉迤迁去常去于江水之所不及】
　　五行水本咸安择江与井如何不相入此意复谁省人心固难足物理偶相逞犹嫌取未多井上无闲绠【汉书蜀多盐井罗褒以盐井富洪范五行水曰润下润下作咸甘泉记甘露泉在林县五行之理相尅相胜山泉多甘而海水咸葢咸者水归本甘者土胜之也后汉书光武曰人苦不知足荘子天运篇名公器也不可多取又至乐篇绠短者不可以汲深】
　　颍大夫庙【一统志洧川县有纯孝伯庙即颖考叔】
　　人情难彊回天性可微感世人争曲直苦语费摇撼大夫言何柔暴主意自惨荒祠旁孤冢古隧有残坎千年惟茅焦世亦贵其胆不觧此防言脱衣徒勇敢
　　【左传郑荘公寘姜氏于城颖而誓之曰不及黄泉无相见也既而悔之颖考叔为颖谷封人闻之有献于公公赐之食食舍肉公问之对曰小人有母皆尝小人之食矣未尝君之羮请以遗之公曰尔有母遗繄我独无因语之故且告之悔对曰君何患焉若阙地及泉隧而相见其谁曰不然公从之遂为母子如初史记吕不韦坐嫪毐免齐人茅焦说秦王云云说苑秦嫪毐之乱始皇迁太后于雍下令曰敢谏者死谏而死者二十七人齐客茅焦解衣立井干之上而諌云云始皇释之迎归太后母子如初法言茅焦可谓劘虎牙矣赵云别传先主明旦自来至云营围视昨战处曰子龙一身都是瞻也】
　　许州西湖【寰宇记许州周许国魏许昌北齐南郑后周许州】
　　西湖小雨晴滟滟春渠长来从古城角夜半传新响使君欲春游浚沼役千掌纷纭具畚锸閙若蚁运壤夭桃弄春色生意寒犹怏惟有落残梅标格若矜爽游人坌已集挈榼三且两醉客卧道旁扶起尚偃仰池台信宏丽贵与民同赏但恐城市欢不知田野怆颍川七不登野气长苍莽谁知万里客湖上独长想
　　【一统志河南西湖一在许州一在鄢陵湖志旧传许颍陈蔡接壤之间皆有西湖而汝阳为最孔武仲诗亭下湖光凝不流百尺高台蘸春绿刘伶酒徳颂止则操巵执觚动则挈榼提壶惟酒是务焉知其余説文榼酒器也荘子适莾苍者三餐而反腹犹果然】
　　江上值雪效欧阳体限不以盐玉鹤鹭絮蝶飞舞之类为比仍不使皓白洁素等字
　　缩颈夜眼如冻雪来唯有客先知江邉晓起浩无际树杪风多寒更吹青山有似少年子一夕变尽沧浪髭方知阳气在流水沙上盈尺江无澌随风颠倒纷不择下满坑谷高陵危江空野濶落不见入户但觉轻丝丝沾裳细看若【一作巧】刻镂岂有一一天工为霍然一麾遍九野吁此权柄谁执持世间苦乐知有几今我幸免沾肤肌山夫只见压樵担岂知带酒飘歌儿天王临轩喜有麦宰相献夀嘉及时冻吟书生笔欲折夜织贫女寒无帏高人着履踏冷冽飘拂巾帽真仙姿野僧斫路出门去寒液满鼻清淋漓洒袍入袖湿靴底亦有执版趋堦墀舟中行客何所爱愿得猎骑当风披草中咻咻有寒兎孤隼下击千夫驰敲氷煮鹿最可乐我虽不饮强倒巵楚人自古好弋猎谁能往者我欲随纷纭旋转从满面马上操笔为赋之
　　【晋佛圗澄传石季龙造太武殿初成图画自古贤圣忠臣孝子烈士贞女旬余头悉缩入肩中惟冠防髣髴微出雪赋盈尺则呈瑞于丰年后汉书河水流澌无船不可渡朝野佥载要宜麦见三白世説羣公对雪尚隆之曰面堆金井谁调汤饼吴永素曰玉满天山难刻佩环坐闲服其韵精宋书大同中元日雪花降殿庭右将军谢荘下殿雪集衣白上以为嘉瑞羣臣皆作雪花诗贺禇少孙补史记齐东郭先生衣敝不完行雪中履有上无下足尽践地道中人笑之晋书王防尝披鹤氅渉雪而行孟昶见之曰此真神仙中人】
　　渚宫
　　渚宫寂寞依古郢楚地荒茫非故基二王台阁已卤莽【公自注湘东王高氏】何况逺问纵横时楚王猎罢击灵鼓猛士操舟张水嬉钓鱼不复数鱼鼈大鼎千石烹蛟螭当时郢人架宫殿意思絶妙般与倕飞楼百尺照湖水上有燕赵千娥眉临风扬扬意自得长使宋玊作楚词秦兵西来取钟簴故宫禾黍秋离离千年壮观不可复今之存者盖已卑池空野逈楼阁小惟有深竹蔵狐狸台中绛帐谁复见台下野水【一鸭】作浮清猗緑牕朱户春昼闭想见深屋弹朱丝腐儒亦觧爱声色何用白首谈孔姬沙泉半涸草堂在破牕无纸风飔飔陈公踪迹最未逺士【一作七】瑞寥落今何之百年人事知防变直恐荒废成空陂谁能为我访遗迹草中应有湘东碑
　　【舆图江陵秦郢地今荆州寰宇记江陵渚宫楚襄王建梁元帝即位楚宫即此史记司马相如子虚赋楚亦有平原广泽游猎之地饶乐若此者乎楚王之猎何与寡人又击灵鼔起烽燧上林赋撞千石之钟立万石之钜墨子公输般造云梯而攻舜典帝曰畴若予工佥曰垂哉帝曰俞谷垂汝共工韩诗雕鑴妙工倕史记管晏列传意气扬扬甚自得也宋玉高唐赋昔者楚襄王与宋玉游于云梦之台望高唐之观王曰试为寡人赋之九辩序九辩者楚大夫宋玉之所作也宋玉屈原弟子闪惜其师忠而放逐故作九辩以述其志史记王翦传李信攻平舆防恬攻寝大破荆军信又攻防郢破之于是引兵而西又杀其将项燕因乗胜畧定荆地珹邑嵗余虏荆王负刍竟平荆地为郡县诗国风彼黍离离彼稷之苗注周室东迁大夫行役过故宗庙宫室尽为禾黍故赋此诗元稹连昌宫词连昌宫中满宫竹又夜夜狐狸上墙屋荆州记府城西南有马融绛帐台与渚宫不逺孔姬谓孔子周公南史梁元帝讳绎字世诚小字七瑞武帝第七子也十三年封湘东王】
　　出峡
　　入峡喜巉巗出峡爱平旷吾心淡无累遇境即安畅东西径千里胜处颇屡访幽寻逺无厌高絶每先上前诗尚遗畧不录久恐忘忆从巫庙回中路寒泉涨汲归真可爱翠碧光满盎忽惊巫峡尾岩腹有穿圹仰见天苍苍石室开南向宣尼古庙宇丛木作帏帐铁楯横半空俯瞰不计丈古人谁架构下有不测浪石窦见天囷瓦棺悲古葬新滩阻风雪村落去防杖亦到龙马溪茅屋沽村酿玊虗悔不至实为舟人诳闻道石最竒寤寐见怪状峡山富竒伟得一知几丧苦恨不知名歴歴但想像今朝脱重险楚水平荡鱼多客庖足风顺行意王追思偶成篇聊助舟人唱
　　【防州志巫山在大江之濵形如巫字路史舜崩以瓦棺于纪是为鸣条三峡记巫峡与瞿唐峡归峡世称三峡连旦七百里重岩叠嶂隠蔽天日非亭午夜分不见日月水经云杜宇所凿古谣巴东三峡巫峡长猿鸣三声泪霑裳寰宇记马鸣溪在防州府俗称龙马溪昔土人牧马于溪上产龙驹四蹏利爪朱騣頳尾高可七尺州将闻之以贡行在所载至溪口攘鬛长鸣跃于冮溪以名易坎卦习坎注习重习也坎险防也彖曰习坎重险也】
　　神女庙
　　大江从西来上有千仞山江山自环拥恢诡富神奸深渊鼍鼈横【去声】巨壑蛇龙顽旌阳斩长蛟雷雨移苍湾蜀守降老蹇至今带连镮纵横若无主荡逸侵人寰上帝降瑶姬来处荆巫间神仙岂在猛玊坐幽且闲飘萧驾风驭弥节朝天闗倐忽廵四方不知道里艰古妆具法服邃殿罗烟鬟百神自奔走杂防来趋班云兴灵怪聚云散鬼神还茫茫夜潭静皎皎秋月弯还应摇玉佩来聼水潺潺
　　【左传使民知神奸许旌阳传旌阳于豫章遇一少年自称慎郎真君与语知非人类谓门人施太玉曰此蜃精宜亟剪戮彼今化为黄牛我当化黒牛以逐之以手巾挂膊为识俄龙沙州一黒牛奔赴黄牛而来太玉以剑挥之中其左股因投于井自井径归潭州先是少年以珍寳数万娶潭州刺史贾至女至是真君见贾曰闻君有贵壻慎郎乃蛟蜃老魅焉敢遁形蜃遂变本形为吏所杀神异记蜀守李氷降毒龙蹇氏锁之于江上水害遂息誓水碑记李冰凿山导江其神怒化为牛出没波上氷操刀入水杀之因立五石犀于水旁誓曰浅毋至足深毋至肩水害遂息神女庙石刻瑶妃西王母之女称云华夫人助禹驱神鬼斩石疏波有功见纪今封妙用真人庙额曰凝真观襄阳耆旧传赤帝女曰瑶姬未行而卒于巫山之阳故曰巫山之女楚懐王游于高唐昼寝梦与神遇遂为置观于巫山之南号为朝云宋玊神女赋于是摇佩饰鸣玉鸾】
　　巫山
　　瞿塘迤逦尽巫峡峥嵘起连峯稍可怪石色变苍翠天工运神巧渐欲作竒伟坱轧势方深结构意未遂旁观不暇瞬歩歩造幽防苍崕忽相逼絶壁凛可悸仰观入九顶防爽凌颢气晃荡天宇高崩腾江水沸孤超兀不让直拔勇无畏攀縁见神宇憩坐就石位巉巉隔江波一一问庙吏遥观神女石绰约诚有以俯首见斜鬟拖霞弄修帔人心随物变逺觉含深意野老笑吾旁少年尝屡至去随猿猱上反以防索试石笋猗孤峰突兀殊不类世人喜神怪论説惊幼稚楚赋亦虚传神仙安有是次问扫坛竹云此今尚尔翠叶纷下垂婆娑緑凤尾风来自偃仰若为神物使絶顶有三碑诘曲古篆字老人那觧读偶见不能记穷探到峰背采斫黄杨子黄杨生石上坚瘦纹如绮贪心去不顾涧谷千寻缒山高虎狼絶深入坦无忌洪蒙草树密葱蒨云霞腻石窦有洪泉甘滑如流髄终朝自盥潄冷冽清心胃浣衣挂树梢磨斧就石鼻徘徊云日晚归意念城市不到今十年衰老筋力惫当时伐残木牙蘖已如臂忽闻老人説终日为叹喟神仙固有之难在忘势利贫贱尔何爱弃去如脱屣嗟尔若无还絶粮应不死
　　【刘安招隐士坱兮轧山曲心淹畱兮恫荒忽答宾戏超忽荒而苍颢封禅书肇自颢穹师古注颢灏也元气浩汗故曰颢招隐士攀缘桂枝兮聊淹留荆州圗记天门角上特生一竹倒垂拂拭谓之天帚永嘉记阳屿有仙石山顶上有平石方十余丈名为仙坛坛陬凡有四竹葳蕤青翠风来动音自成宫商石上净防初无尘箨相传云曽有却粒者于此羽化故谓之仙坛仙经曰神山五百年一开其中石髓出得而服之夀与天相毕金玉之精也神仙传王烈入太行山忽见山破石裂青泥流出如髓烈取食之如饴史记封禅书于是天子曰嗟乎吾诚得如黄帝吾视去妻子如脱屣耳】
　　观大水望朝阳岩作
　　朝阳岩前不结庐下眺江水百歩余春泉溅溅出乳窦青莎白石半洿涂不到津头二三日谁知江水涨天墟遥望横杯不敢济岩口正有人罾鱼
　　【列子无底之谷名曰归墟】
　　沧洲亭懐古
　　湘水悠悠天际来夹江古水抱山回城中人物若可数日晏市散多苍苔九嶷巉天古云埋遥想帝子龙车廻心衰目极何可望九歌寂寂令人哀
　　【长沙志湘江府城西水至清澈圗经九嶷山在宁逺属衡州府唐元结九嶷圗记九峯相似望而疑之故名太公曰舜死于苍梧之埜归于江南之九嶷王韶之神镜记九嶷山半皆植松竹夹路有青涧涧生黄色莲花香气盈谷又有九井昔何侯炼丹于此汲一井则九井皆动屈原九歌帝子降兮北渚又九疑缤兮并迎灵之来兮如云尚书大禹谟九功惟叙九叙惟歌又劝之以九歌俾勿瓌按此因九嶷而思舜故言九歌寂寂似非屈原九歌也】
　　柏家渡
　　柏家渡西日欲落青山上下猿鸟乐欲因新月望吴云遥看北斗挂南岳一梦愔愔四十秋古人不死终未休草舍萧条谁与语香风欲过白苹洲
　　【寰宇记衡山即南岳也周八百里上有七十二其峰高峻者五而祝融为最九域志南岳衡山上承翼轸钤总万物故名衡山度应斗衡位直离宫故曰南岳左传祈招之愔愔唐韵愔靖也】
　　清逺舟中寄耘老【一统志清逺汉中宿地在今广州宋史贾收字耘老乌程人有诗名喜饮酒李公择苏子瞻与之游】
　　小寒初度梅花岭万壑千岩背人境清逺聊为泛宅行一梦分明堕乡井觉来满眼是湖山鸭緑波摇鳯凰影海陵居士无云梯嵗晚结庐颍水湄山腰自悬苍玉佩野马不受黄金覊门前车盖猎猎走笑倚清流数鬂丝汀洲相见春风起白苹吹花散烟水万里飘蓬未得归目断沧浪泪如洗北鴈南来遗素书苦言大浸没我庐清斋十日不燃鼎曲突往往巢龟鱼今年玉粒贱如水青铜欲买囊已虗人生百年如寄尔七十朱顔能有几有子休论贤与愚倪生枉郤带经锄天南看取东坡叟可是平生废读书
　　【南安志大庾岭其上多植梅又名梅岭世説顔真卿为湖州刺史张志和来谒真卿以其舟敝漏请更之志和曰愿为浮家泛宅往来苕霅间道经太上玉佩金铛吴筠诗白马黄金羁后汉独行传范丹所止单陋有时絶粒闾里歌之曰甑中生尘范史云釡中生鱼范菜芜汉儿寛传受业孔安国贫无资用尝为弟子都飬时行赁作带经而锄】
　　书堂屿
　　苍山古木书堂屿北出湘水百余歩谁为往来亏世界至今人指安禅处岂无惊蛇与飞鸟后来那复知其趣不知我身今是否空记名称作常住
　　【楞严经了然自知获本妙心常住不灭释典初禅修五法四禅离八灾患名不动地是为安禅】
　　戏咏子舟画两竹两鸜鹆
　　风晴日暖摇双竹竹间对语双鸜鹆鸜鹆之肉不可食人生不才果为福子舟之笔利如锥千变万化皆天机未知笔下鸜鹆语何似梦中蝴蝶飞
　　【春秋昭二十五年有鸜鹆来巢广雅鸜鹆似鵙而有帻两翼有白防剪其舌可敎以人语方言鸜鹆一名寒臯杜诗有鸟名鸜鹆力不能高飞肉味不足登鼎爼胡为见羁虞网中南部新书栁公权笔偈曰圆如锥捺如凿只得入不得郤荘子齐物论昔者庄周梦为蝴蝶栩栩然蝴蝶也人间世故未终其天年而中道之夭于斧斤此材之患也不才为福句与荘同防】
　　赠山谷子
　　黄童三尺世无双笔头衮衮悬秋江不忧老子难为父平生崛强今心【一作已】降我来喜共阿戎语应敌纵横如急雨生子还如孙仲谋豚犬谩多何足数黄家小儿名拾得眉如长松眼如漆只今数嵗已动人老人留眼看他日笑君老蚌生明珠自笑此物吾家无君当置酒我当贺有儿传业更何须
　　【后汉书天下无双江夏黄童再见晋伏滔传孝武帝尝防于西堂防豫坐还下车先呼子系之谓曰百人高防天子先问伏滔在坐不为人作父如此定何如也晋王戎传阮籍常适戎父浑俄顷辄去过戎良久然后出谓浑曰共卿言不如共阿戎谈三国志曹公曰生子当如孙仲谋若刘景升儿子豚犬耳晋杜又传王羲之见而目之曰肤若凝脂眼如防漆此神仙人也孔融与韦端书不意双珠近出老蚌】
　　鳆鱼行
　　渐台人散长弓射初噉鳆鱼人未识西陵衰老繐帐空肎向北河亲馈食两雄一律盗汉家嗜好亦若肩相差食毎对之先太息不因噎呕縁疮痂中间霸据闗梁隔一枚何啻千金直百年南北鲑莱通往往残余饱臧获东随海舶号倭螺异方珍寳来更多磨沙瀹沈成大胾剖蚌作脯分余波君不闻蓬莱阁下駞碁岛八月邉风备胡獠舶舡跋浪鼋鼍震长镵铲处崖谷倒膳夫善治荐华堂坐令雕俎生辉光肉芝石耳不足数醋芼鱼皮真倚墙中都贵人珍此味糟浥油蔵能逺致割肥方厌万钱厨决眦可醒千日醉三韩使者金鼎来方奁馈送烦舆台辽东太守逺自献临菑掾吏谁为材吾生东归收一斛包苴未肎鑚华屋分送羮材作眼明郤取细书防老读
　　【汉书郊祀志北治大池渐台高二十余丈名曰泰液师古注渐浸也台在池中受水所浸故曰渐台汉武故事渐台高三十丈南有壁门三层内殿堂陛咸以土为之铸铜鳯凰高五丈饰以黄金栖屋上汉王莽传莽就车之渐台欲阻池水犹抱持符命威斗军人入殿中呼曰反虏王莽安在有美人出房曰在渐台众兵追之围数百重台上亦弓弩与相射稍稍落去矢尽无以复射短兵接初莽忧懑不能食亶饮酒防鳆鱼亶与但通一通志铜雀台在彰徳府临漳县魏操所筑上有楼铸大铜雀高一丈五尺置之楼巅操临终遗令施繐帐于上使宫人歌吹帐中望吾西陵墓田世説刘邕尝诣孟灵休灵休先患疚疮痂落在牀邕取食之灵休大惊痂未落者悉褫噉邕邕去灵休与何勗书曰适刘邕向顾见噉遂举体流血注疮痂味似鳆鱼故也南史禇彦回传时淮北属江南无复鳆鱼或有间闗得至者一枚直数千钱人有饷彦回鳆鱼三十枚彦回时虽贵而贫薄过甚门生有献计卖之云可得十万钱庾杲之传清贫自业食惟有韮葅生韮杂菜任昉尝戏之曰谁谓庾郎贫食鲑尝有二十七种注韮与九同音故谓三韮是二十七广志鳆无鳞有殻一面附石细孔杂杂或七或九北齐顔之推云即石决明内旁一年一孔至十二孔而止以合嵗数登州所出其味珍絶光武时张歩据青徐遣使诣阙上书献鳆鱼即此本草鳆鱼治青盲失精方舆记蓬莱阁在登州丹崖山阁上望海如镜忽有若黒豆数防者郡人云海舶至矣不一炊许已至阁下駞碁岛一曰鼍矶岛在蓬莱海中产砚石金星雪浪者佳晋书何曽厨膳滋味拟于王者日食万钱犹云无下筯处魏都赋醇酎中山流湎千曰志怪齐人田无已酿千日酒过饮一斗醉卧千日方醒捜神记狄希中山人能造千日酒饮之千日醉又刘石千日醉见博物志荘子列御寇小夫之智不离苞苴竿牍敝精神乎蹇浅】
　　次韵水官诗
　　净因大觉琏师以阎立本画水官遗编礼公公既报之以诗谓某汝亦作某顿首再拜次韵仍録二诗为一巻以献【附老泉诗水官骑苍龙龙行欲上天手攀时且住浩若乗风船不知几何长足尾犹在渊下有二从臣左石乗鱼鼋矍铄相顾视风举衣袂翻女子侍君侧白颊垂双鬟手执雉尾扇容如未开莲从者八九人非鬼非戎蛮出水未成列先登扬旗旜长刀拥旁牌白羽注强弮虽服甲与裳状貎犹鲸鳣水兽不得从仰靣以手扳空虚走雷霆雨雹晦九川风师黒虎囊靣目昏尘烟翼从三神人万里朝天关我从大觉师得此诡怪编画者古阎子于今三百年见者谁不爱予者诚已难在我犹在子此理宁非禅报之以好词何必画在前】
　　高人岂学画用笔乃其天譬如善游人一一能操船阎子本逢掖畴昔慕云渊丹青偶为戏染指初尝鼋爱之不自已笔势如风翻传闻正观中左袵解稚鬟南夷羞白雉佛国贡青莲诏令拟王防别殿写戎蛮熊冠金络额豹袖拥旛旜传入应门内俯伏脱劒弮天姿俨龙凤杂防朝鹏鳣神功与絶迹后世两莫扳自从李氏亡羣盗窃山川长安三日火至寳随飞烟尚有脱身者漂流出东闗三官岂容独得此今巳编吁嗟至神物防合当有年京城诸权贵欲取百计难赠以玉如意岂能动高禅信应一篇诗皎若画在前
　　【荘子逹生篇顔渊问仲尼曰吾尝济乎觞深之渊津人操舟若伸吾问焉曰操舟可学耶曰可善游者数能若乃夫人则未尝见舟而便操之也江淹别赋虽渊云之墨妙严乐之笔精注王褒字子渊扬雄字子云唐书阎立本传太宗与侍臣泛舟春苑池见异焉容与波上恱之诏坐者赋诗而召立本侔状阁外传呼画师阎立本是时巳为主爵郎中俯伏池左研吮丹粉望坐者羞怅流汗归戒其子曰吾少读书文辞不减侪辈今独以画见名与厮役等若曹慎毋习然性所好虽被訾屈亦不能罢也既辅政但以应务俗材无宰相器时姜恪以战功擢左相故时人有左相宣威沙漠右相驰誉丹青之嘲左传楚人献鼋于郑灵公子公之食指动谓子家曰必尝异味及宰夫觧鼋食大夫不与子公子公染指于鼎尝之而出谭宾録贞观三年东蛮谢元深入朝中书侍郎顔师古奏言昔周武王治致太平逺国归欵乃集其事为王防篇可圗写贻后以彰服逺之徳从之乃命尚书阎立本画之为职贡圗唐画断阎立徳创职贡圗异方人物诡怪之状弟立本画国王粉本昔南北两朝名手不是过也唐太宗本纪龙鳯之姿天日之表胡琮别传吴时秣陵掘地有得白玉如意大帝以问琮琮对曰秦始皇以金陵有天子气处处辄埋寳物以当王气此殆是乎】
　　吊徐徳占【并序】
　　余初不识徳占但闻其初为吕惠卿所荐以处士用元丰五年三月偶以事至蕲水徳占闻余在传舍惠然见访与之语有过人者是嵗十月闻其遇祸作诗吊之
　　美人种松柏欲使低暎门栽培虽易长流恶病其根哀哉嵗寒姿肮脏谁与论【一作言】竟为明所悮不免刀斧痕一遭儿女汚始觉山林尊从来觅栋梁未免傍篱藩南山隔秦岭千树龙蛇奔大厦若畏倾万牛何足言不然老岩壑合抱枝生孙死者不可悔吾将遗后昆
　　【栁宗元枯松诗不以险自防遂为明所误杜甫古栢行大厦如倾要梁栋万牛回首丘山重】
　　题李伯时渊明东篱圗
　　彼哉嵇阮曹终以明自膏靖饰固昭旷归来侣蓬蒿新霜着疎栁大风起江涛东篱理黄华意不在芳醪白衣挈壶至径醉还游遨悠然见南山意与秋气高
　　【顔延年陶徴士诔夫实以诔华名由諡高茍允徳义贵贱何算焉若其寛乐令终之美好亷克已之操其合諡典无愆前志故询诸友好宜諡曰靖节徴士续晋阳秋陶潜尝九月九日无酒于宅邉东篱下菊丛中摘盈把坐其侧未几望见白衣人至乃刺史王送酒也即便就酌醉而后归陶诗采菊东篱下悠然见南山杜甫诗毎恨陶彭泽无钱对菊花如今九日至自觉酒须賖杜牧诗南山与秋色气势两相高】
　　李白谪仙诗
　　我居青空里君隐黄埃中声形不相吊心事难形容欲乘明月光访君开素懐天杯饮清露展翼登蓬莱佳人持玉尺度君多少才玉尺不可尽君才无时休对面一笑语共蹑金鼇头绛宫楼阙百千仞霞衣谁与云烟浮【韩退之谒衡岳庙诗须臾静扫众峯出仰见突兀撑青空唐书上官婉儿初生时其母梦神与大称曰持此称量天下又赵光逄以文章名人谓玉界尺纪闻谈録有海客言一夜见海中大鼇浮出目光照耀天地如白昼葢金鼇也】
　　数日前梦一僧出二镜求诗僧以镜置日中其影甚异其一如芭蕉其一如莲花梦中与作诗
　　君家有二镜光景如湛卢或长如芭蕉或圆如芙蕖飞电着子壁明月入我庐月下合三璧日月跳明珠问子是非我我是非文殊
　　【越絶书欧冶乃因天之精神悉其伎巧造为大剑三小剑二一曰湛卢二曰纯钩三曰胜邪四曰鱼肠五曰巨阙吴王阖庐之时得其胜邪鱼肠湛卢阖庐亡道子女死杀生以送之湛卢之剑去之如水楞严经如汝文殊更有文殊是文殊者为无文殊如第二月谁为是月又谁非月又于自心现大圆镜】
　　饮酒四首
　　我观人间世无如醉中真虗空为销殒况乃百忧身惜哉知此晚坐令华髪新圣人骤难得日且致贤人【荘子有人间世篇楞严经阿难汝观世间可作之法谁为不壊然终不闻烂壊虚空又我此无常变壊之身虽未曽灭我观现前念念迁谢新新不住如火成灰渐渐销殒魏书徐邈传时科禁酒而邈私饮至于沉醉校事赵逹问以曹事邈曰中圣人逹白之太祖太祖甚怒渡辽将军鲜于辅进曰平日醉客谓酒清者为圣人浊者为贤人】
　　左手持蟹螯举觞瞩云汉天生此神物为我洗忧患山川同恍惚鱼鸟共萧散客至壶自倾欲去不得闲【晋毕卓传卓尝谓人得酒满数百斛船四时甘味置两头右手持酒杯左手持蟹螯拍浮酒船中便足了一生矣魏武短歌何以觧忧惟有杜康】
　　有客逺方来酌我一瓯茗我醉方不啜强啜忽复醒既凿浑沌氏遂逺华胥境操戈逐儒生举觞还酩酊【荘子应帝王日凿一窍七日而浑沌死列子黄帝昼寝梦游华胥其国入水不溺入火不乗空如履实寝虚若处牀既寤怡然自得其后天下大治几若华胥矣又宋阳里华子中年病忘鲁有儒生自媒能治之华子之妻子以居产之半请其方儒生独与居七日而积年之疾一朝俱除华子既悟乃大怒黜妻罚子操戈逐儒生曰曩吾忘也荡荡然不觉天地之有无今顿识既往数十年来存亡得失哀乐好恶扰扰万绪起矣须臾之忘可复得乎】
　　雷觞淡于水经年不濡唇爰有扰龙裔为造英灵春英灵韵甚高蒲萄难与邻他年血食汝当配杜康神【家语君子之交淡于水左传有刘累者善扰龙洛阳伽蓝记河东人刘白堕善酿六月以罂贮酒暴于日中经一旬其酒不动饮之香美醉而经月不醒朝贵相饷逾于千里以其逺至号曰鹤觞如鹤之一飞千里也史记大宛国以葡萄为酒富人藏酒至万余石久者至数十嵗不败世本杜康作秫酒晋江统酒诰酒之所兴肇自上皇或曰仪狄一曰杜康唐王绩传闻大乐署焦革家善酿复求为大乐丞革死妻送酒不絶嵗余又死乃弃官去所居东南有盘石立杜康祠以焦革配】
　　大雪独留尉氏【尉氏属河南开封府本秦县】
　　古驿无人雪满庭有客冐雪来自北纷纷笠上已盈寸下马登堂面苍黒苦寒有酒不能饮见之何必问相识我酌徐徐不满觥看客倒尽不留湿千门昼闭行路絶相与笑语不知夕醉中不复问姓名上马忽去横短防【左传楚子乗驿尔雅驲遽传也汉书注传若今之驿古者以车谓之传车其后单置马谓之驿骑诗小雅彼都人士台笠缁撮古注台夫须也即莎草谓以夫须皮为笠所以御暑雨左传绕朝赠之以防注马鞭也晋元逸传送客冐寒举体冻湿】
　　阮籍啸台
　　阮生古狂逹遁世黙无言犹余胸中气长啸独轩轩高情遗万物不与世俗论登临偶自写激越荡乾坤醒为啸所发饮为醉所昏谁能与之较乱世足自存
　　【陈留风俗传阮嗣宗善啸声与琴谐陈留有阮公啸台世説袁羊古之遗狂晋书阮籍字嗣宗陈留尉氏人嗜酒能啸善弹琴文帝初欲为武帝求婚于籍籍醉六十日不得言而止籍虽不拘礼教然发言逺口不臧否人物尝于苏门山遇孙登与商略终古及栖神导气之术登皆不应籍因长啸而退至半岭闻有声若鸾鳯之音响乎岩谷乃登啸也又籍本有济世志属魏晋之际天下多故名士少有全者籍由是不与世事遂酣饮为常】
　　留别叔通元弼坦夫
　　田三昔同寮向我毎倾倒当年或龃龉反覆看愈好寇三我部民孝悌化邻保有如袁伯业苦学到衰老石生吾邑子劲立风中草宦游甑生尘饭水媚翁媪我穷交旧絶计拙集枯槁三子尤见存往复纷纻缟迎我淮水北送我睢阳道愿存金石契凛凛贯华皓
　　【左传同官为寮吾尝同寮敢不尽心乎文帝典论太祖称长大而能勤学者惟吾与袁伯业耳魏武本纪山阳太守袁遗注字伯业绍从兄古诗疾风知劲草尘甑范莱芜事注见前史记吾翁即若翁又母曰刘媪注媪母别名音鸟老反一曰媪女老称也后世父母称翁媪本此荘子天下篇虽枯槁不舍也才士也夫国语人皆集于菀子独集于枯左传吴季札聘于郑见子产如旧相识与之缟带子产献纻衣焉韩诗外传熊渠子见其诚心而金石为之开况于人乎孟郊审友诗莫蹑冬氷坚中有潜浪翻惟当金石交可与贤逹论华颠皓首皆谓白头】
　　和寄天选长官
　　寓形宇宙间佚我方以老流光安足恃百嵗同过鸟顷子萦网罗文采縁自表自古山林人何曽识机巧但记寒岩翁论心秋月皎黄香十年旧禅学参众妙虚懐养天和肎狥奔走閙官居职事理晨起何用早桐隂满西斋叱吏供洒扫眷子东南来野饭煮芹蓼葆光既清尚令尹亦高蹈相将古寺行软语頽晚照公家有畸人【公有族人隐嵩山】虗縁能自保卜筑嵩山阳何【一作行】当从结好中山饶胜景一览未易饱何时命巾车共陟云外峤翻然【一作思】筋力疲不复追踊跳公诗拟南山防拔千丈峭形容逼天真邂逅识其要藩篱吾未窥敢议穷阃奥【归去来辞寓形宇内复几时荘子大宗师大块载我以形劳我以生佚我以老息我以死金楼子楚国龚舍初随楚王朝宿未央宫见赤蜘蛛大如栗四面萦罗网有虫触之而死者进而不能得出焉舍乃叹曰吾生亦如是耳仕宦人之罗网也岂可淹嵗于是挂冠而退时人谓之蜘蛛隠荘子齐物论此之谓葆光大宗师畸人者畸于人而侔于天杜子美诗夜防接软语归去来辞或命巾车或棹孤舟孔丛子巾车命驾将适唐都注以衣饰车也韩退之有南山诗凡百有二韵诗国风邂逅相遇适我愿兮宋玉对楚王问夫藩篱之鷃岂能与之料天地之高哉尔雅西南隅谓之奥】
　　昭陵六马唐文皇战马也琢石象之立昭陵前客有持此石本示予为赋之
　　天将刬隋乱帝遣六龙来森然风云姿飒爽毛骨开飚驰不及视山川俨莫回长鸣视八表扰扰万驽骀秦王龙凤姿鲁鸟不足摧腰闲大白羽中物如风雷区区数竖子抟取若提孩手持扫天帚六合如尘埃艰难济大业一一非常才维时六骥足绩与英卫陪功成锵八鸾玉辂行天街荒凉昭陵阙古石埋苍苔
　　【唐书太宗本纪生四嵗有书生谒高祖曰公在相法贵人也然必有贵子及见太宗曰龙鳯之姿天日之表其年几冠必能济世安民周礼马八尺以上为龙杜子美诗英姿飒爽来酣战又卓立天骨森开张六韬陷坚阵败强敌用大黄参连弩飞凫电影自副飞凫赤茎白羽以钢为首电影青茎赤羽以铜为首杜诗猛将腰间大羽箭唐书太宗尝自制长弓大羽箭皆倍常箭以旌武功英衞英公徐世勣卫公李靖】
　　顔阖
　　顔阖古有道躬耕自衣食区区鲁小邦不足隐明徳轺轩来我门聘币继金璧出门应使者耕稼不谋国但疑误将命非敢惮行役使者反锡命户庭空履迹薄俗狥世荣截趾履之适所重易所轻隋珠弹飞翼伊人畏照影独往就隂息鼎俎荐忠贤谁能死燔炙念彼蔵皮冠安知获尭客
　　【荘子让王篇鲁君闻顔阖得道之人也使人以币先焉顔阖守陋闾苴布之衣而自饭牛鲁君之使者至顔阖自对之使者曰此顔阖之家与顔阖对曰然使者致币顔阖曰恐聼者谬而遗使者罪不若审之使者还反审之后来求之则不得已逹生篇忘足履之适也让王篇今且有人于此以隋侯之珠弹千仞之雀世必笑之是何也则以所用者重而所要者轻也渔父篇人有畏影恶迹而去之走者举足愈数而迹愈多不知处隂以休影处静以息迹愚亦甚矣左传臣不见皮冠不敢进也南史明僧绍屡徴不至隐于摄山高帝谓其弟庆符曰卿兄高尚其事亦尭之外臣朕梦想幽人固已勤矣所谓径路絶风云通仍赐竹根如意笋箨冠】
　　赠狄崇班季子
　　狄生臂鹰来见客不防揖踞牀咤得隽借筯数禽入短后掬豹裘犹溅猩血湿指呼索酒尝快作长鲸吸半酣论刀槊怒髪欲起立北方老猘子狂突尚不絷要须此慓悍气压邉烽急夜走追锋车生斩活离级持归献天王封侯稳可拾何为走猎师日使羣毛泣
　　【南史张充传字延符少好逸逰父绪尝告归至吴始入西郭逄充猎右臂鹰左牵狗遇绪船至便放绁脱韝拜于水次绪曰一身两役无乃劳乎荘子吾王所见剑士皆蓬头突须垂冠曼胡之缨短后之衣瞠目而语难杜诗笑指银瓶索酒尝又饮如长鲸吸百川史记怒髪上冲冠纂文猘屈尾犬也记献犬则执緤注绁絷也按老猘子谓契丹也古今注追锋车去巾葢施通防遽则乗之晋杜预传给追锋车第二驸马班固赋四夷闻奏徳广所极僸佅兠离罔不具集活离疑即兠离汉书夏侯胜毎讲授谓诸生曰士病不明经术经术苟明其取青紫如俛拾地芥耳后汉班超传立功异域以取封侯万里之外安能乆事笔砚闲乎班赋风毛雨血洒野蔽天】题卢鸿学士堂图【唐书卢鸿字颢然范阳人徙洛阳慱学善书籕结庐嵩山名所居庐曰寜极开元礼徴不至】
　　昔为太室花卢岩在东麓直上登封坛一夜茧生足径归不复往峦壑空在目安知有千老舒巻不盈轴一处一卢生裘褐防乔木方为世外人行止何烦録百年入箧笥犬马同一束嗟予防世累归未有茅屋江千百畆田清泉映修竹尚欲逃世名岂须上圗轴
　　【一綂志嵩山在登封即中岳东曰太室西曰少室淮南子楚王欲攻宋墨子闻之自鲁而趋楚十日十夜足重茧而不休息杜诗足茧荒山转愁疾后汉法真传友人郭正称之曰法真名可得闻身难得而见逃名而名我随避名而名我追可谓百世之师矣】
　　寄周安孺茶
　　大哉天宇内植物知几族灵品独标竒逈超凡草木名从姬旦始渐播桐君録赋咏谁最先厥传惟杜育【育当作毓】唐人未知好论著始于陆常李亦清流当年慕高躅遂使天下士嗜此偶于俗岂但中土珍兼之异邦鬻鹿门有佳士博览无不瞩邂逅天随翁篇章互赓续开园颐山下屏迹松江曲有兴即挥毫粲然存简牍伊予素寡爱嗜好本不笃粤自少年时低回客京毂虽非曵裾者庇防或华屋颇见绮纨中齿牙厌粱肉小龙得屡试粪土视珠玊团鳯与葵花碔砆杂鱼目贵人自矜惜捧玩且缄椟未数日注卑定知双井辱于兹自研讨至味识五六自尔入江湖寻僧访幽独高人固多暇探究亦颇熟闻道早春时擕籯赴初旭惊雷未破蕾采采不盈掬旋洗玊泉蒸芳馨岂停宿须防布轻缕火谨盈缩不惮顷闲劳经时废蔵蓄髹筒净无染箬笼匀且复苦畏梅润侵暖须人气燠有如刚耿性不受纎芥触又若防夫心难将微秽渎晴天敞虗府石碾破轻緑永日遇闲賔乳泉发新馥香浓夺兰露色嫩期秋菊闽俗竞传夸丰腴面如粥自云叶家白颇胜中山醁好是一杯深午春睡足清风击两腋去欲凌鸿鹄嗟我乐何深水经亦屡读子咤中泠泉次乃康王谷防培顷曽尝瓶罂走僮仆如今老且懒细事百不欲美恶两俱忘谁能强追逐姜盐拌白土稍稍从吾蜀尚欲外形体安能狥心腹由来薄滋味日饭止脱粟外慕既已矣胡为此羁束昨日散幽歩偶上天峰麓山圃正春风防茸万旗簇呼儿为佳客采制聊亦复地僻谁我从包蔵置厨簏何尝较优劣但喜破睡速况此夏日长人间正炎毒幽人无一事午饭饱蔬菽困卧北风风微动竹乳瓯十分满人世真局促意爽飘欲仙头轻快如沐昔人固多癖我癖良可赎为问刘伯伦胡然枕糟麴
　　【尔雅槚苦茶郭璞注树小似栀子冬生今呼早采者为茶晚取者为茗尔雅始于周公故曰名从姬旦始晋杜毓荈赋燠如积雪煜若春云溪友议陆羽字鸿渐唐人着茶经三巻造茶具二十四事时鬻茶者以陆羽为茶神芝芸叟谈贞元中常衮为建州刺史始蒸焙而研之谓之研膏茶中朝故事李徳裕有亲知授舒州牧李曰到郡日天柱峯茶可惠三四角因话録李约性嗜茶常曰茶须缓火炙活火煎葢谓老汤三沸之法非活火不能成也唐书党鲁使西番烹茶帐中番使问何为鲁曰涤烦疗渇所谓茶也畨使曰我亦有之命取出以示曰此夀春者此顾渚者此蕲门者唐书皮日休字袭美襄阳人以诗文着隠鹿门山中自号闲气布衣与华亭陆防友善陆号天随子松陵集有皮日休茶人诗云生于顾渚山老在漫石坞陆龟蒙诗云且共荐臯卢何劳倾斗酒归田録茶之品莫贵于龙凤团凡八饼重一斤庆暦间蔡君谟为福建运使造小片龙团其品精絶谓之小龙团凡二十饼重一斤其价值金二两毎南郊致斋中书枢密各赐一饼宫人往往镂金其上其贵重如此茶谱防山顶曰上清峯茶最艰得俟雷发声采之茶録藏茶宜蒻叶而喜过燥故收藏之家以蒻叶封褁入焙中三两日一次用火常如人体温温然以御湿润又茶以建寜贡为上有石乳滴乳龙凤团等名皆碾末作饼中山酒注见前卢仝茶歌五椀肌骨清六椀通仙灵七椀吃不得也惟觉两腋习习清风生中朝故事李徳裕居庙廊日有亲知奉使京口李曰还日金山下江中泠水取置一壶来其人忘之舟上石头城方忆及汲一瓶归京献之李饮后大咤曰江南水味有异于顷嵗此颇似建业石头城下水其人谢过不敢隠张又新载陆羽品天下二十水扬子中泠水第七南康记谷帘泉在府城西泉水如帘布岩而下者三十余陆羽品其味为天下第一庐山记康王谷楚康王照为秦将王翦所窘匿此桑乔山疏云在康王谷中故名谷帘虾蟆培注见前张又新煎茶记粉枪末旗蘓兰薪桂茶谱蕲州团黄茶有一旗二枪之号言一叶二芽也晋陶潜传尝言夏月虚闲高卧北之下清风飒至自谓羲皇上人刘伶酒徳颂奋髯箕踞枕麴借糟无思无虑其乐陶陶】余自城中还道中云气自山中来如羣马奔突以手掇开笼收其中归家云盈笼开而放之作攓云篇
　　物役防有时星言从高驾道逢南山云歘吸如电过竟谁使令之衮衮从空下龙移相排拶【子逹切】凤舞或颓亚散为东郊雾冻作枯树稼或飞入吾车偪仄入肘胯搏取置笥中提擕反茅舍开缄乃放之掣去仍变化云兮汝归山无使逹官怕
　　【诗国风星言夙驾税于桑田礼记天降时雨山川出云释名云犹云云众盛意也韩愈雪诗崩腾相排拶龙凤交横飞注排拶密拶也后汉书河南张楷字公超能作五里雾时闗西人裴优亦能作三里雾谢氏诗源更嬴之妻能作锁云囊佩之陟高山有云处云气入其中归家启视云白如绵自囊而出更嬴善射毎言能仰射入云中其妻不信因以一囊系箭头令射之及坠騐之果有白云在内因名箭曰锁云故子美诗云翻身向天仰射云是也诗意大防本此唐谚语木若稼达官怕韵注木稼一曰木介亦曰树稼春秋雨木冰即此师古注曰气着树木结为氷也杜诗有逼仄行】
　　游山呈通判承议写寄参寥师
　　煌煌世胄余夫子非碌碌由来有诗书所以能絶俗得官本河朔瓜期未易促扁舟下南来逸驾追鸣鹄遇胜即倘佯风餐兼露宿嗟予偶倾盖一笑外羁束仗防毎过从相擕访山谷东风披鲜云绣错出林麓松门有时尽幽景无断续崖转闻钟声林疎见华屋衔山余落景归迹犹踯躅谁云邺下欢往事不可复吾曹二三子取乐亦云足愿公寄新诗一一能见録船头行北归囊槖有美玊尘埃京洛人亦与洗心目
　　【史记平原君传公等録録所谓因人成事者也魏其武安侯传太后怒曰此时帝在即録録与碌碌仝左传齐侯使连称管至父戍葵丘瓜时而往曰及瓜而代期戍公问不至家语孔子之郯遭程子于涂倾盖而语终日甚相亲顾谓子路曰取束帛以赠先生文选灵运拟魏太子邺中诗序云建安末予时在邺宫朝逰夕防究懽愉之极天下良辰美景赏心乐事四者难并今昆弟友朋二三诸彦共尽之矣】
　　和郭功父韵送芝道人游隐静
　　观音妙智力应感随縁度芝师访东坡宁辞万里歩道义偶相契十年同去住行穷半世闲又欲浮杯渡我愿焚囊鉢不作陈俗具防取郤归时只是而今路
　　【楞严经得大自在力无畏施众生妙音观世音梵音海潮音救世悉安宁出世获常住高僧传晋杯渡者不知其姓名常乗大杯渡河因名焉许浑送僧诗杯浮野渡鱼龙逺锡响空山虎豹惊传灯録守清禅师有僧问如何是和尚家风曰一瓶兼一鉢到处是生涯】
　　次韵鲁直戏赠
　　昨夜试微凉汗衾初退红我愿随秋风随身入房栊君王不好事只作好惊鸿细看巻虿尾我家真栗蓬【杨妃外传杨贵妃毎夏月常衣轻绢汗出红腻而多香拭于巾帕其色桃红洛神赋翩若惊鸿矫若游龙诗小雅彼君子女巻髪如虿注虿螫虫尾末犍然似髪之曲上者又国风首如飞蓬栗蓬未详禅宗有栗棘蓬语按之诗意不合宋玉登徒子好色赋其妻蓬头挛耳齞唇歴齿云云栗蓬疑当作歴蓬】
　　寄傲轩【归去来辞倚南以寄傲】
　　先生英妙年一扫千兔秃仕进固有余不肎践场屋通阛何所傲傲名非傲俗安知轩冕中享荣不偿辱岂无自安计得失犹转毂先生独扬扬忧患莫能渎得如虎挟乙失若龟蔵六茅檐聊寄寓俛仰亦自足东坡无邉春方寸尽蔵畜醉哦傍若无独侑一樽醁牀头车马道残月挂疎木朝客纷扰时先生睡方熟
　　【选赋终童山东之英妙杜甫诗词源倒流三峡水笔阵独扫千人军李白诗笔锋杀尽中山兔酉阳杂俎虎威如乙字长寸许在腋两旁皮内尾端亦有之佩之临官则能威众杂阿含经有龟被野干所包蔵六而不出野干怒而舍去佛告诸比丘当如龟蔵六根魔不得便又野干兽名干音犴范石湖诗六用都蔵缩似龟】
　　御史台榆槐竹栢四首
　　榆
　　我行汴堤上厌见榆隂绿千株不盈畆斩伐同一束及居幽囚中亦复见此木蠧皮溜秋雨病叶埋墙曲谁言霜雪苦生意殊未足坐待春风至飞英覆空屋
　　【诗国风隰有榆尔雅榆白枌也管子五沃之上其榆条长淮南子八月榆檽令人不饥春秋元命苞三月榆荚落】
　　槐
　　忆我初来时草木向衰歇高槐虽经秋晚蝉犹抱叶淹留未云几离离见疎防栖鸦寒不去哀呌饥啄雪破巢带空枝疎影挂残月岂无两翅羽伴我此愁絶
　　【周礼烜氏掌火冬取槐檀之火淮南子槐之生也入季春五日而兔目十日而防耳更旬而始规后汉书破巢之下寜有完卵】
　　竹
　　今日南风来吹乱庭前竹低昻中音防甲刃纷相触萧然风雪意可折不可辱风霁竹已【一作亦】回猗猗散青玊故山今何有秋雨荒篱竹此君知健否归扫南轩緑【一作三径緑】
　　【荘子养生主合于桑林之舞乃中经首之防诗国风绿竹猗猗元稹竹诗一一青琅玕唐人郊居诗门外晚晴秋色老万条寒玉一溪烟晋书王徽之字子猷尝暂寄人空宅便命种竹曰何可一日无此君】
　　柏
　　故园多珍木翠柏如蒲苇幽囚无与乐百日看不已时来拾流胶【一作肪】未忍践落子当年谁所种少长与我齿仰视苍苍翰所阅固多矣应见李将军胆落温御史【春秋运斗枢玉衡星精散为栢李徳裕平泉花木记有珠子栢实如珠子生叶又有鴈翅桧叶婆娑如鴈翅也汉书平防侯许伯入第盖寛饶仰屋视而叹曰富贵无常忽则易人此如传舍所阅多矣唐书敬宗初立夏绥节度使李祐进马百五十匹侍御史温造弹祐违敇进奉请论如法诏释之郤其所进祐谓人曰吾夜半入蔡州城取吴元济未尝心动今日胆落于温御史矣桑道茂传茂居有二栢甚盛茂曰人居木盛则土衰土衰则人病乃以铁数十斤自埋其下曰后有发者死太和中温造居之发藏铁而造死】
　　问渊明【公自注或曰东坡此诗与渊明反此非知言也盖亦相引以造意言者未始相非也元祐五年十月日】
　　子知神非形何复异人天岂惟三才中所在靡不然我引而高之则为星斗悬我散而卑之宁非山与川三皇虽云没至今在我前八百要有终彭祖非永年皇皇谋一醉发此露槿妍有酒不辞醉无酒斯饮泉立善求我誉饥人食馋涎委运忧伤生忧【一作运】去生亦还纵浪大化中正为化所纒应尽便须尽寜复事此言
　　朱亥墓【公自注俗谓屠儿墓】
　　昔日朱公子防豪不可追今来游故国大冢屈称儿平日轻公相千金弃若遗梁人不好事名字寄当时鲁史盗齐豹求名谁复知慎无怨世俗犹不遭仲尼
　　【史记信陵君传公子请朱亥朱亥笑曰臣乃市井鼔刀屠者而公子亲数存之所以不报谢者以为小礼无所用今公子有急此乃臣效命之秋也遂与公子俱至晋鄙军晋鄙合符疑之欲无聼朱亥防四十斤铁椎椎杀晋鄙春秋经昭二十年秋盗杀衞侯之兄絷谷梁传盗贱也其曰兄母兄也目卫侯卫侯累也春秋经昭三十一年冬黒肱以滥来奔左传贱而书名重地也或求名而不得或欲盖而名彰是以春秋书齐豹曰盗三叛人名以惩不义】
　　严顔碑
　　先主反刘璋兵意颇不义孔明古豪杰何乃为此事刘璋固庸主谁为死不二严子独何贤谈笑傲碪几国亡君已执嗟子死谁为何人刻山石使我空涕泪吁嗟断头将千古为病悸
　　【蜀书张飞传先主入益州还攻刘璋飞与诸葛亮等泝流而上分定郡县至江州破璋将巴郡太守严顔生获之飞呵顔曰大军至何以不降顔答曰卿等无状侵夺我州我州但有断头将军无降将军也飞怒令左右牵去斫头顔色不变曰斫头便斫头何为怒也飞壮而释之引为賔客汉田延年传大将军曰诚然实勇士也发大议时震动朝廷光因举手自抚心曰使我至今病悸师古注悸心动也音揆】
　　岘山【在襄阳府城南】
　　逺客来自南游尘昏岘首过闗无百歩旷荡吞楚薮登高忽惆怅千载意有偶所忧谁复知嗟我生苦后团团山上桧嵗嵗阅榆栁大材固已殊安得同永乆可怜山前客倐忽星过霤贤愚未及分来者当自剖
　　【晋羊祜传祐乐山水每风景佳必造岘山尝慨然叹息顾谓从事邹湛等曰自有宇宙便有此山由来贤逹胜士登此逺望如我与卿者多矣皆湮灭无闻使人悲伤如百嵗后有知魂魄犹应登此也湛曰公徳冠四海道嗣前哲令闻令望必与此山俱传至若湛辈乃当如公言耳及祐卒襄阳百姓于岘山祜平生防憩之所建碑立庙嵗时飨祭焉望其碑者莫不流涕杜预因名为堕泪碑】
　　骊山
　　君门如天深防重君王如帝坐法宫人生难处是安稳何为来此骊山中复道凌云接金阙楼观隐烟横翠空林深雾暗迷八骏朝东暮西劳六龙六龙西幸峨眉栈悲风便入华清院霓裳萧散羽衣空麋鹿来游猿鹤怨我上朝元春半老满地落花无人扫羯鼔楼高挂夕阳长生殿古生青草可怜吴楚两醯鸡筑台未就已堪悲长杨五柞汉幸免江都楼成隋自迷由来留连多丧国晏安酖毒因奢惑三风十愆古所戒不必骊山可亡国【一綂志骊山在临潼左曰东绣岭右曰西绣岭下有温泉其清彻底不火而热初学记阊阖天门也角亦天门也楚辞天之门兮九重晋志心三星天王正位也中星曰明堂天子位为大辰主天下之赏罚故天子所居曰法宫战国防苏秦曰谒者如鬼主人难得见如天帝明皇杂録天寳六年更温泉宫曰华清宫治井为池环山列宫室李白诗六龙西幸万人懽蛾眉山名在蜀详见下巻望湖亭诗注杜牧华清宫诗行云不下朝元阁一曲淋铃涙万行刘禹锡诗开元天子万事足惟惜当时光景促三乡驿上望仙山归作霓裳羽衣曲史记淮南传伍被曰臣闻子胥谏吴王吴王不用乃曰臣今见麋鹿游姑苏之台也今臣亦见宫中生荆棘露沾衣也南京羯鼔録明皇尝遇二月初宿雨始晴景色明媚小殿亭内栁杏将吐遣高力士取羯鼔上临轩纵击一曲名春光好回顾栁杏皆拆白乐天长恨歌七月七日长生殿夜半无人私语时吴地记吴王阖闾十一年起台于姑苏山因山为名左传楚灵王为章华之台与伍举登焉日台美矣夫醯鸡罋中小虫见荘子三辅黄圗五柞宫在盩厔汉武帝建有五柞树可防数畆长扬宫在盩厔本旧秦宫汉修饰以备行幸有垂杨以名通鉴隋炀帝游江都浙人项升进新宫图营建既成幸之曰使真仙逰此亦当自迷因名迷楼左传晏安酖毒不可懐也尚书伊训惟兹三风十愆卿士有一于身家必丧邦君冇一于身国必亡】
　　和子由除日见寄
　　薄官驱我西逺别不容惜方愁后防逺未遐忧嵗夕强欢虽有酒冷酌不成席秦烹惟羊羮陇馔有熊腊念为儿童嵗屈指已成昔往事今何追忽若箭已释感时嗟事变所得不偿失府卒来驱傩矍铄惊逺客愁来岂有魔烦汝为攘磔寒梅与冻杏嫩萼初似麦攀条为惆怅玉蘂何时拆不忧春艳晚行见弃夏覈人生行乐耳安用声名借胡为独多感不见膏自炙诗来苦相寛子意逺可射依依见其面疑子在咫尺兄今虽小官幸忝佐方伯北池近所凿中有汧水碧临池饮美酒尚可消永日但恐诗力弱鬬健未免馘诗成十日到谁谓千里隔一月寄一篇忧愁何足掷
　　【陶诗饥来驱我去淮南子熊当心有白脂如玉味甚美俗呼熊白国语单襄公曰高位实疾偾厚味实腊毒周礼腊人掌干肉又脯腊注腊小物全干者周礼方相氏黄金四目衣朱裳执戈扬盾率百时难以索室驱疫难通作傩后汉礼仪志季冬先腊一日大傩逐疫选门子弟十歳以上十二嵗以下百二十人为侲子皆赤帻皂衣执大鼗鼓以逐恶鬼于禁中月令季冬之月天子居堂右个命有司大傩旁磔出土牛以送寒气又九门磔攘以毕春气汉杨恽传人生行乐耳须富贵何时汉两龚传龚胜不食死有老父来吊哭甚哀既而曰嗟乎薰以香自烧膏以明自销龚生竟夭天年非吾徒也遂趋而出莫知其谁诗国风且以喜乐且以永日鲁颂在泮献馘记释奠于学以讯馘告荘子槁项黄馘一作或云截耳从聝献首从馘谢荘月赋隔千里兮共明月史记屈原忧愁幽思而作离骚】
　　梦雪
　　残杯失春温破被生夜悄开门千山白俯仰同一照虽时出圭角固已絶瑕窍儿童勿惊怪调汝得一笑
　　送吕行甫司门倅河阳
　　结交不在乆倾盖如平生识子今防日送别亦有情子生公相家高义久峥嵘天才既超诣世故亦屡更譬如追风骥岂免羁与缨念我山中人久与麋鹿并误出挂世网举动俗所惊归田虽未果已觉去就轻河阳岂云逺出处恐异程便当从此别有酒无徒倾
　　观子玊郎中草圣
　　柳侯运笔如电闪子云寒悴羊欣俭百斛明珠便可扛此书非我谁能双
　　【韦续书诀墨薮唐太宗论萧子云书行行如萦春蚓字字如绾秋蛇故曰寒悴法书苑梁武帝评羊欣书如大家婢为夫人虽加位遇而举止羞涩故曰俭也】
　　歌辞
　　竹枝歌【并序】
　　竹枝歌本楚声幽怨恻怛若有所深悲者岂亦往者之所见有足怨者欤夫伤二妃而哀屈原思懐王而怜项羽此亦楚人之意相传而然者且其山川风俗鄙野懃苦之态固已见于前人之作与今子由之诗故特縁楚人畴昔之意为一篇九章以补其所未道者
　　苍梧山高湘水深中原北望度千岑帝子南游飘不返惟有苍苍枫桂林枫叶萧萧桂叶碧万里逺来超莫及乗龙上天去无踪草木无情空寄泣水濵击鼓何喧阗相将扣水求屈原屈原已死今千载满船哀唱似当年海濵长鲸径千尺食人为粮安可入招君不归海水深海鱼岂解哀忠直吁嗟忠直死无人可惜懐王西入秦秦闗已闭无归日章华不复见车轮君王去时箫鼓咽父老送君车轴折千里逃归迷故乡南公哀痛弹长铗三戸亡秦信不虚一朝兵起尽讙呼当时项羽年最少提剑本是耕田夫横行天下竟何事弃马乌江马垂涕项王已死无故人首入汉庭身委地富贵荣华岂足多至今惟有冢嵯峨故国凄凉人事改楚乡千古为悲歌【一统志禹贡荆州之域天文牛女分野周为百粤地秦属桂林汉曰苍梧地总百粤山连五岭栁开记桂林全州分水岭下即湘漓二水东自海隅至此分南北而离也北为湘水南为漓水竹书舜南巡不返史记舜巡狩崩于苍梧之野于九疑汉郊祀志黄帝采首山铜铸鼎于荆山下鼎既成有龙垂胡防下迎黄帝黄帝上骑羣臣后宫从上龙七十余人龙乃去余小臣不得上悉持龙防坠坠黄帝之弓黄帝既上天乃抱其弓与龙防号博物志舜南巡不返二女追之不及至洞庭之山以泪挥竹竹尽斑妃死为湘水神故曰湘妃竹续齐谐记五月五日楚人楝叶褁糉投汨罗江祭屈原注见前晋夏统传领小海之唱谓子胥屈平立吾左右矣崔豹古今注鲸海鱼也大者长千里小者数丈一生数万子异物志鲸鲵长百丈大亦称之雄曰鲸雌曰鲵史记屈原传时秦昭王与楚婚欲与懐王防懐王欲行屈平曰秦虎狼之国不可信不如无行懐王稚子子兰劝王行入武闗秦伏兵絶其后因留懐王以求割地懐王怒不聼亡走赵赵不内复之秦竟死于秦而归汉书临江王传既上车轴折车废江陵父老流涕窃言曰吾王不反矣项羽本纪范増説项梁曰齐灭六国楚最无罪自懐王入秦不反楚人怜之至今故楚南公曰楚虽三户亡秦必楚也弹铗用冯驩事已见又羽本纪项籍者字羽初起时年二十四又项王谓乌江亭长曰吾知公长者吾骑此马五嵗所当无敌尝一日行千里不忍杀之以赐公顾见汉骑司马吕马童曰若非吾故人乎吾闻汉购我头千金邑万户吾为若徳乃自刎而死又夜闻四面皆楚歌又项王乃悲歌忼慨】
　　辘轳歌
　　新系青丝百尺防心在君家辘轳上我心皎洁君不知辘轳一转一惆怅何处春风吹晓幕江南绿水通珠阁美人二八顔如花泣向花前畏花落临春风聼春鸟别时多见时少愁人一夜不得眠瑶井玊防相对晓【古赋轠轳不絶注环转也人轳井上汲水木一作辘轳魏志京城内有园患无水傅元先生乃作翻车令童转之水自复更入其功百倍白居易诗萧相厥初谒召平中庭百拜百不譍召平后来谒萧相故侯一拜一惆怅郭璞井赋尔乃冠玊槛甃鳞错鼔辘轳弹劲索飞轻帬之缤纷手争惊而互搦长累逶蛇以曽萦兮瑶罋龙腾而洒激礼斗威仪玊衡北两星为玉防谢朓诗金波丽鳷鹊玉防低建章再见梁谢举凌云台诗势高凌玉井临逈度金波注玉井星名按此则瑶井玉防皆指星言故曰相对晓公诗精玅典博如此】
　　辨道歌
　　北方正气名祛邪东郊西应归中华离南为室坎为家先凝白雪生黄芽黄河流驾紫河车水精池产红莲花赤龙腾霄惊盘蛇姹女含笑婴儿呀十二楼瞰灵泉防华池玉液隂交加子驰午前无停差三田聚寳真生涯龟精鳯髄填谽谺天地骇有鬼神嗟一丹休别内外砂长修乆饵须叔遐肠中澄结无余柤俗骨变换顔如葩哀哉世人争齿牙指伪为真正为哇轻肥甘美形骄奢谲诡诈妄言矜夸逰鱼在网在罝一气顿尽犹呕哑余生所托诚栖槎九原枯髀如乱麻胡不割众如镆鎁空与利名交撑拏胡不让囗如文騧可惜贪爱相漫涂真心道意非不嘉餐金闻活非虗哗何须横议相疵瘕众口并发鸣羣鸦安知聚散同鱼虾自纒如茧居如蜗日懐嗔喜甘笼笯其去死地犹猎豭吾恨尔见有所遮海波或至惊井蛙乌轮即晚蟾影斜吾时俱覩超云霞【史记司马相如传呼吸沆瀣兮餐朝霞师古注沆瀣北方夜半气也扬防曰或而萌或黄而芽隂真君金液丹诀北方正气为河车东方甲乙成丹砂两情合养为一体朱雀调运生金花真诀龙从火里出虎向水中生注龙本坎水而出于火虎本离火而出于水是乃水火之相生也志林人生死自坎离交则生分则死离为心坎为肾龙者汞也精也血也出于肾肝蔵之坎之物也虎者铅也气也力也出于心肺蔵之离之物也道书蓬莱修炼法河车是水朱雀是火取水一斗铛中以火炙之百沸致圣石九两其中初成姹女次谓之玊液后成紫色谓之河车白色曰白河车青色曰青河车赤色曰赤河车亦名黄芽参同契河上姹女得火则飞孙思邈诗取金之精合石之液列为夫妇结为魂魄一体混沌两精感激河车覆载鼎无忒洪炉列火烘焰翕赫姹女气索婴儿声寂紫色内逹赤芒外射骨变金植顔驻玊泽黄庭内景经琴心三叠舞胎仙注琴和也叠积也和积三丹田如一则如胎息之仙也太清炼灵丹经丹砂外包八石内含金精晋书许迈字叔遐服气一气千余息仙经道家用金色药石于鼎以水火炼之成丹为外丹口吐浊气曰吐故鼻纳清气曰纳新为内丹荘子天运篇柤棃橘柚其味相反而皆可于口又兵莫憯于志镆鎁为下真诰仰咽金浆控景登空左传予取予求不汝疵瑕也懐沙赋鳯凰在笯兮鸡雉翔舞説文豭牡豕也左传既定尔娄猪盍归吾艾豭荘子埳井之鼃注见前五经通义月中有兔与蟾何月隂也蟾蜍阳也而与兔并明隂系于阳也】
　　陈守道
　　一气混沦生复生有形有心即有情共见利欲饮食事各有爪牙头角争争时怒发霹雳火险处直在嵌岩坑人伪相加有余怨天真丧尽无纯诚徒自取先用极力谁知所得皆空名少为处士松柏寒蓬莱真人氷玊清山是心兮海为腹阳为神兮隂为精渴饮灵泉水饥食玉树枝白虎化坎青龙离锁禁姹女闗婴儿楼台十二红玻璃木公金母相东西纯铅真汞星光辉乌升兔降无年期停顔却老只如此哀哉世人迷不迷
　　【越絶书道生气气生天地天地生万物荘子徳充符惠子曰人而无情何以谓之人荘子曰道与之貌天与之形恶得不谓之人惠子曰既谓之人恶得无情春秋繁露王者言不从则金不从革而秋多霹雳霹雳金气也其音商也谷梁传隂阳相薄感而为雷激而为霆广记木公生于碧海之上以主阳和之炁号东王公又以西华至妙之炁化而生金母西王母传汉初小儿歌曰着青帬入天门揖金母拜木公】
　　老人行
　　有一老翁老无齿处处无人问年纪白髪如丝向下垂一双眸子碧如水不裹头又无履相识虽多少知已问翁毕竟何所止笑言只在红尘里秋风猎猎行云飞老人此意无人防目注云归心自知黄口小儿莫相笑老人旧日曽年少浪迹常如不系舟地角天涯知自跳亦曽乐半夜传筹醉朱阁美人如花弄弦索只恨尊前明月落亦曽忧羁旅他乡迫暮秋故国日邉无信息断鸿空逐水长流或安贫或安富或爵通侯封万户一任秋霜换鬓毛本来面目长如故水有苹兮山有芝人意虽存事已非有时郤忆经游处都似茫茫春梦归迩来尤解安贫贱不为公卿强陪面皎如明月在秋潭动着依前还不见还不见可奈何空使逺人増眷恋但秖从他随物转青楼黄阁长相见若相见莫慇懃郤是翁家旧主人
　　【孔子徛兰操年纪逝迈一身将老国语注十二年嵗星一周为一纪韩诗一奴长须不里头一婢赤脚老无齿家语所得皆黄口小雀史记是口尚乳臭庄子列御冦泛若不系之舟韩子祭十二郎文一在天之涯一在地之角汉纪汉世祖于楼上施青漆谓之青楼杜牧之诗赢得青楼薄幸名此则指娼家青楼也宋志三公黄阁前史无其义礼记士卑与天子同公侯大夫则异郑注士贱与君同不嫌也夫朱门洞开当阳之正色也三公之与天子礼秩相亚故黄其阁以示谦从旧制也】
　　襄阳乐府三篇
　　野鹰来【水经注沔水南有层台号曰景升台盖荆州牧刘表所筑表好鹰尝登此台歌野鹰来曲】
　　野鹰来万山下荒山无食鹰苦饥飞来为尔系防丝北原有兔老且白年年养子秋食菽我欲击之不可得年深兔老鹰力弱野鹰来城东有台高崔嵬台中公子着皮袖东望万里心悠哉鹰何在嗟尔公子归无劳使鹰可呼亦凡曹天隂月黒狐夜嘷
　　【礼记立秋之日鹰隼乃击广志有雉鹰有兔鹰圗经万山在襄阳城西相传郑交甫所见游女居此山之下瑞应圗王者恩加耆老则白兔见抱朴子兔夀千嵗五百嵗则色白晋书权翼谏秦王坚曰慕容垂勇略过人其心岂止作冠军而已譬如养鹰饥则附人饱则高飞每闻风飚之声尝有凌霄之志正宜谨其绦笼】上堵吟【水经注堵阳县有堵水旁有白马塞孟逹为新城守登之而叹遂为上堵吟音韵哀切今水次尚歌之】
　　台上有客吟秋风悲声萧散飘入宫台邉游女来窃聼欲学声同意不同君悲竟何事千里金城两椎子白马为塞鳯为闗山川无人空且闲我悲亦何苦江水冬更深鳊鱼冷难捕悠悠江上聼歌人不知我意徒悲辛【襄阳记鳯林闗在岘山衡州金城山记武冈金城山道书第六十八福地石真人修炼于此题曰仙都白马闗在衡州城东北】
　　襄阳乐【南史刘道产为襄阳太守善于临职蛮服归顺百姓乐业由此有襄阳乐歌自道产始】
　　使君未来襄阳愁提戈入市裹氊裘自从氊裘南渡沔襄阳无事多春游襄阳春游乐何许岘山之阳汉江浦使君朱斾来翻翻人道使君似羊杜道邉逢人问洛阳中原苦战春田荒北人闻道襄阳乐目送飞鸿应断肠【汉司马迁传氊裘之君长咸震怖岘山注见前晋书羊祜字叔子泰山南城人也杜预字元凯京兆杜陵人也顾恺之传恺之毎重嵇康四言诗因为之图恒云手挥五弦易目送归鸿难】
　　仙都山鹿
　　老泉诗序云至丰都县将游仙都观见知县李长官云固知君之将至也此山有鹿甚老而猛兽猎人终莫能害将有客来游鹿辄夜鸣故常以此之而未尝失余闻而异之乃为作诗【东坡同赋按此序当细书
　　今依原本】
　　日月何促促尘世若局束仙子去无踪故山遗白鹿仙人已去鹿无家孤栖怅望层城霞至今闻有游洞客夜来江市呌平沙长松千树风萧瑟仙宫去人无咫尺夜鸣白鹿安在哉满山秋草无行迹
　　【春秋运斗枢瑶光星散为鹿述异记鹿千嵗而苍又五百年而白虞世南白鹿赋宴嘉賔于雅什寓仙客于宜春明皇别録芙蓉园得一白鹿山人王旻曰此汉时鹿也果于角际雪毛中得一铜牌刻曰宜春苑中白鹿上目之曰仙客命围人善畜之又都观老鹿将有客来辄夜鸣道士毎之无失淮南子掘昆仑墟以下地中有层城九重孙绰游天台山赋仍羽人于丹丘寻不死之福庭茍台岭之可攀亦何羡于层城又赤城霞起而建标】
　　白鹤吟留钟山觉海
　　白鹤声可怜红鹤声可恶白鹤招不来红鹤挥不去长松受秽死乃以红鹤故北山道人曰美者自美吾何为而喜恶者自恶吾何为而怒去自去耳吾何驶而追来自来耳吾何妨而拒吾岂厌喧而求静吾岂好丹而非素汝谓松死吾无依焉吾方舍隂而坐露
　　【相鹤经鹤者阳鸟也而游于隂百六十年大毛落茸毛生洁白如雪汉汲黯传守城深坚招之不来麾之不去荘子山木篇阳子之宋宿于逆旅逆旅人有妾二人其一人美其一人恶恶者贵而美者贱阳子问其故逆旅小子对曰其美者自美吾不知其美也其恶者自恶吾不知其恶也録异记魏焦先字孝然结草庐于河间号蜗牛庐呻吟其中后埜火烧之乃露袒寝雪中】
　　次韵张甥棠美述志【名宗奭】
　　仲子甘心织屦避万钟渊明不肎折腰为五斗一年鸿鴈识来往终日沐猴谁去取知甥诗意慕两君读书要在存心乆平生所谈性命奥长弃不忧金石朽我今巳习鹙子定犹复晨朝怖头走刳心先拟射毅名不作羊邹悲岘首云梯雨矢集无方我已中灰同墨守恐甥自是禹门鳞未可潜逃入吾薮琢磨晚觉孟光贤畏我放言时被肘甥能鉏我青门瓜正午时来休老手
　　【高士传陈仲字子终齐人适楚王欲以为相妻曰子织履以为食恬淡而无为乐在其中矣乃谢使者晋陶潜传潜叹曰吾不能为五斗米折腰拳拳事乡里小人史记説者曰人言楚人沐猴而冠耳果然项王闻之烹説者心经注舍利子即舍利佛此云鹙子于小乗十大弟子中智慧第一已得空定楞严经佛告富楼汝岂不闻室罗城中演若逹多忽于晨朝以镜照面爱镜中头眉目可见瞠责已头不见面目以为魑魅无状狂走晋羊祜登岘首语邹湛注见前墨子公输般为云梯之械将攻宋墨子见之乃觧带为城以堞为械九设攻城之机墨子九拒之公输般攻械尽而墨子守有余辛氏三秦记河津一名龙门大鱼集门下数千不得上上者为龙不上者鱼故云曝顋龙门晋载记祖约败降于石勒勒使让之曰卿逆极势穷方来归命吾朝岂逋逃之薮也説苑魏桓子肘韩康子康子履魏桓子蹑其踵肘足接于车上而智氏分矣青门用东陵侯召平事已见晋载记石勒与李阳邻居嵗常争麻池迭相欧击至是引阳臂笑曰孤往日厌卿老拳卿亦饱孤毒手】
　　补和陶诗二首
　　和东方有一士
　　缾居本近危甑坠知不完梦求亡楚弓笑觧适越冠忽然返自照识我本来顔归路在脚底殽潼失重闗屡从渊明游云山出毫端借君无物寓我非指弹岂惟舞独鹤便可蹑飞鸾还将岭茅瘴一洗月阙寒【公自注此东方一士正渊明也不知从之游者谁乎若了得此一叚我即渊明渊明即我也】
　　和刘柴桑
　　万劫互起灭百年一踟躇漂流四十年今乃言卜居且喜天壤间一席亦吾庐稍理兰桂丛尽平狐兔墟黄橼出旧枿紫茗抽新畬我本蚤衰人不谓老更劬邦君助畚锸邻里通有无竹屋从低深山自明疎一饱便终日高眠忘百须自笑四壁空无妻老相如







　　苏诗续补遗巻上
　　钦定四库全书
　　苏诗续补遗巻下
　　宋　苏　轼　撰
　　钱塘冯　景　补注
　　今体诗二百九十三首
　　过巴东县不泊闻颇有莱公遗迹
　　莱公昔未遇寂寞在巴东闻道山中树犹余手种松江山养豪俊礼数困英雄执版迎官长趋尘拜下风当年谁刺史应未识三公
　　【宋史寇凖传字平仲华州下邽人中第授大理评事知归州巴东大名府成安县毎期会赋役未尝辄出符移惟具乡里姓名揭县门百姓莫敢后期后为相封莱公荆州府志巴东汉巫县地梁信陵隋巴东有寇莱公祠祠中有二柏乃公作令时手植者民比之甘棠】
　　白帝庙
　　朔风催入峡惨惨去何之共指苍山路来朝白帝祠荒城秋草满古树野藤垂浩荡荆江逺凄凉蜀客悲迟囘问风俗涕泗闵兴衰故国依然在遗民岂复知一方称警跸万乗拥旌旗逺略初吞汉雄心岂在防崎岖来野庙闵黙愧常时破甑蒸山麦长歌唱竹枝荆邯真壮士吴柱本经师失计虽无及图王固已竒犹余帝王号皎皎在门楣
　　【寰宇记白帝山在防州府城东公孙述据蜀殿前井中尝有白龙出因自称白帝山亦以名后汉公孙述传字子阳扶风茂陵人更始之乱述据蜀郡恃其地险众附有自立志会有龙出其府殿中夜有光耀述以为符瑞因刻其掌文曰公孙帝建武元年四月遂自立为天子号成家色尚白建元龙兴平陵人荆邯见东方将平兵且西向说述发国内精兵令田戎据江陵令延岑出汉中定三辅如此海内震摇冀有大利述以问羣臣博士吴柱曰昔武王伐殷先观兵孟津八百诸侯不期同辞然犹还师以待天命未闻无左右之助而欲出师千里之外以广封疆者也邯曰今东帝无尺土之柄驱乌合之众跨马陷敌所向辄平不亟乗时与之分功而坐谈武王之说是效隗嚣欲为西伯也述然邯言而不能用后汉书孟敏贸甑堕地径去不顾郭林宗见而异之问其意曰甑已破矣视之何益】
　　戎州
　　乱山围古郡市易带羣蛮瘦岭春耕少孤城夜漏闲往时边有警征马去无还自顷方从化年来亦款闗颇能贪汉布但未脱金镮何足争强弱吾民尽玉顔
　　【叙州府志古僰国汉犍为郡梁隋曰戎州战国策由余闻之款闗请见汉书食货志大布次布弟布壮布中布差布厚布幼布么布小布是为布货十品铸作钱布皆用铜殽以连锡文质周郭放汉五铢钱云师古注布亦钱耳谓之布者言其分布流行也郭元振古剑歌瑠琉匣里吐莲花错镂金环映明月黄庭经却灭百邪玉链顔】
　　和鲁人孔周翰题诗二首【附孔周翰题诗云屈指从来十七年交亲零落一潸然婵娟再见中秋月依旧清辉照客眠】
　　壊壁题诗已五年故人风物两依然定知来嵗中秋月又照先生枕麴眠
　　【刘伶酒徳颂枕麴借糟再见】
　　更邀明月说明年记取孤吟孟浩然此去宦逰如传舎拣枝惊鹊几时眠
　　【史记司马相如传王吉曰长卿久宦游不遂而来过我汉葢寛饶传此如传舎所阅多矣详见上巻孟襄阳集序间游秘省秋月新霁诸英华赋诗作防浩然句曰微云淡河汉疎雨滴梧桐举坐嗟其清絶咸阁笔不复为继魏武短歌月明星希乌鹊南飞绕树三帀无枝可依】
　　获鬼章二十二韵【案先生谢御书诗自注云时熙河新获鬼章当在元祐之初】
　　青唐有逋寇白首已穷妖窃据临洮郡潜通讲渚桥庙谋周召虎邉帅汉班超坚垒千兵破连航一炬烧擒奸从窟穴奏防上烟霄诡异人图像驩娯路载謡干诛非一事伐叛自先朝取道经陵寝前期告庙祧西来闻几日面缚见今朝二圣临云陛千官溢海潮载囚车轣辘失主马萧条横拜如蹲犬胡装尚衣貂理卿辞具服译长舌初调缓死恩殊厚求生尾屡摇慈仁逄太母寛厚戴唐尧赤手真擒虎和羮未赐枭藁街虚授首东市偶全腰困兽何须杀遗雏或可招威声西振夏武节北通辽帝道有强弱天时或长消羌情防报复军胜忌矜骄慎重闗西将竒功勿再要
　　【宋史董氊传王韶既定熙河其首领青宜结鬼章宼河州踏白城帝命邉臣招来之熙宁十年以鬼章及阿里骨皆为刺史阿里骨传董毡病革召诸酋领至青唐谓曰吾一子已死惟阿里骨母甞事我我视之如子今将以种落付之诸酋聴命既嗣事遣使修贡元祐元年封宁塞郡公二年遂逼鬼章使率众拒洮州羌结药宻者使所部怯陵来告里骨执怯陵结药密惧携妻子南归鬼章又使其子结咓龊入宼八月鬼章就擒槛送京师寻赦之聴招其子以自赎元祐三年里骨奉表谢罪诏西河无复出兵许贡奉如故鬼章死诏焚付其骨左传防子面缚衔璧杜诗偷生惟一老伐叛已三朝又病马行失主错莫无晶光又毛暗萧条连雪霜汉司马迁传猛虎在深山百兽震恐及在槛穽之中摇尾而求食东观故事令郡国送枭五月五日为枭羮赐百官注以恶鸟故食之欲絶其类也三辅録长安城中有藁街陈汤斩郅支单于悬头于此史记鼂错衣朝衣斩东市檀弓是全要领以从先大夫于九亰也左传困兽犹鬬史记宋义谏项梁曰战胜而将骄卒惰者败】
　　光禄庵二首
　　文章恨不见文园礼乐方将访石泉何事庵中着光禄枉教闲处笔如椽
　　【史记司马相如传相如拜为孝文园令唐书田防岩频召不出髙宗幸嵩山亲至其门防岩野服出拜帝问先生比佳否对曰臣所谓泉石膏肓烟霞痼疾晋王珣传孝武时为仆射梦人以大笔如椽与之既觉语人曰此当有大手笔事俄而帝崩哀册諡议皆珣所草】
　　城中太守的何人林下先生非我身若向庵中觅光禄雪中履迹镜中真
　　【通典郡守秦官汉景帝中元二年更名郡守为太守】
　　过木枥观【老泉诗序云许旌阳得道之所舟人不以相告既过至武宁县乃得其事县人云许旌阳棺椁犹在山上旌阳许迈也尝为旌阳县令】
　　石壁髙千尺微踪逺欲无飞檐如剑寺【公自注出剑门东望上寺宇彷佛可见】古柏似仙都许子尝髙遁行舟悔不迂斩蛟闻猛烈提剑想﨑岖寂寞棺犹在脩崇世已愚隐居人不识化去俗争吁洞府烟霞逺人间爪发枯飘飘乗倒景谁复顾遗躯
　　【南昌府志许迈南昌人母梦金凤衔珠堕掌而生晋初为旌阳令得异人术周逰江湖悉斩蛟蜃除民害精修山中年一百三十六举家飞升倒景注见上巻】
　　观开西湖次吴左丞韵
　　伟人谋议不求多事定纷纷自唯阿尽放鱼还绿净肎容萧苇障前坡一朝羙事谁能纪百尺苍崖尚可磨天上列星当亦喜月明时下浴明【疑作清】波
　　【左传后之人求多于女将不女容焉道徳经唯之与阿相去几何汉武故事帝祀甘泉至渭桥有女子浴于渭乳长七尺上怪而问之女曰帝后第七车侍中知我所来时张寛在第七车对曰此星主祭祀者斋戒不严则女人星见案天星下浴人但以为先生偶作惊人语耳不知亦有出处】
　　荆州十首【庚子正月先生与子由侍老泉自荆州游大梁】
　　游人出三峡楚地尽平川北客随南贾吴樯闲蜀船江侵平野断风卷白沙旋欲问兴亡意重城自古坚【古今注城者盛也所以盛受民物也左传民保于城城保于徳博物志禹始作城强者攻弱者守敌者战唐书大河以北无坚城】
　　南方旧战国惨澹意犹存慷慨因刘表凄凉为屈原废城犹带井古姓聚成村亦解观形胜升平不敢论【周易改邑不改井韵注村聚落也】
　　楚地阔无邉苍茫万顷连耕牛未尝汗投种去如捐农事谁当劝民愚亦可怜平生事游惰那得怨凶年【左传提封万顷事物纪原后汉末以赵过为搜粟都尉始教民牛耕三犁共一牛一人将之实胜耒耜之利左传九扈为九农正注以九扈为九农之号各随其宜以教民事】
　　朱槛城东角髙王此望沙江山非一国烽火畏三巴战骨沦秋草危楼倚断霞百年豪杰尽扰扰见鱼鰕【五代髙从诲嗣为荆南节度使封渤海王改南平王晋髙祖立遣学士陶谷为生辰国信使从诲宴之望沙楼大陈战舰语谷曰吴蜀不賔久矣愿脩武备习水战以待师期谷还具道其语晋祖大喜又南汉与闽蜀皆称帝从诲所向称臣故公诗有江山非一国语江淹恨赋试望平原蔓草萦骨拱木敛魂】
　　沙头烟漠漠来往厌喧卑野市分麞閙官帆过渡迟游人多问卜伧叟尽携日暮江天静无人唱楚词【鲍眀逺舞鹤赋去帝乡之岑寂归人寰之喧卑史记三王不同四夷各异卜然各以决吉凶禇少孙续史南方老人用支牀足】
　　太守王夫子山东老俊髦壮年闻猛烈白首见雄豪食鴈君应厌驱车我正劳中书有安石慎勿赋离骚【东汉王符传皇甫规觧官归安定乡人有以货得鴈门太守者亦去职还家书刺谒规规卧不迎既入问卿在郡食鴈羙乎晋谢安传字安石为尚书仆射领吏部加后将军及中书令史记屈原传乃忧愁幽思而作离骚离骚者犹离忧也】
　　残腊多风雪荆人重嵗时客心何草草里巷自嬉嬉爆竹惊邻鬼驱傩逐小儿故人应念我相望各天涯【荆楚嵗时记岁暮家家具肴蔌谓之备宿岁之储至新年弃之街衢以为去故纳新诗骄人好好劳人草草神异经西方深山中有恶鬼名山魈畏爆竹声人以竹着火中熚烞有声则惊走驱傩注见前案鬼恶金姑声闽人谓破竹声为金姑声也】
　　江水深成窟潜鱼大似犀赤鳞如琥珀老枕胜玻瓈上客举雕俎佳人摇翠箆登庖更作器何以免屠刲【周颂猗与漆沮濳有多鱼郭璞江赋或鹿觡象鼻或虎状龙顔鳞甲璀错焕明锦斑】
　　北鴈来南国依依似旅人纵横遭折翼感恻为沾巾平日谁能挹髙飞不可驯故人持赠我三嗅若为珍【韩诗嗷嗷鸣鴈鸣且飞穷秋南去春北归张衡四愁诗侧身北望涕霑巾九域志韩凭妻何氏羙宋康王欲之何氏歌曰南山有鸟北山张罗鸟自髙飞罗当奈何陶宏景诗不堪持赠君】
　　柳门亰国道驱马及春阳野火烧枯草东风动绿芒北行连许邓南去极衡湘楚境横天下懐王信弱王【白居易春草诗野火烧不尽春风吹又生岳阳楼记北通巫峡南极潇湘懐王入秦不返注见前史记赵王敖自上食礼甚卑高祖箕倨詈贯高赵午乃怒曰吾王孱王也注孱弱也】
　　渝州寄王道祖【祖一作矩】
　　曾闻五月到渝州水泊长亭砌下流唯有梦魂长缭绕共论唐史更绸缪舟经故国嵗时改霜落寒江波浪收归梦不成冬夜永厌闻船上报更筹
　　【重庆府志周巴子国秦置巴郡汉曰江州汉末曰永宁梁曰楚州隋曰渝州白帖十里一长亭五里一短亭】过安乐山闻山上木叶有文如道士篆符云此山乃张道陵所寓二首【第二首一作重过安乐山】
　　天师化去知何在玊印相传世共珍故国子孙今尚死满山秋叶岂能神
　　【张真人传名道陵良八世孙隐天目山汉章帝和帝累召不起久之逰云绵洞炼丹青龙白虎旋绕其上丹成饵之于蜀之云台升天所遗经诀符章印剑授子孙世守之化去详下】
　　真人已不死外慕堕空虚犹余好名意满树写天书【荘子大宗师古之真人不知说生不知恶死其出不防其入不距翛然而徃翛然而来而已矣史封禅书李少君病死天子以为化去不死又齐人丁公年九十余曰封禅者合不死之名也宋史大中祥符元年春正月乙丑有黄帛曵左承天门南鸱尾上守门卒涂荣告有司以闻上召羣臣迎于朝元殿唘封号称天书】
　　涪州得山胡【公自注善鸣出黔中案涪州古巴国汉涪陵】
　　终日锁筠笼回头惜翠茸谁知声防防亦自意重重夜宿烟生浦朝鸣日上峯故巢何足恋鹰隼岂能容【释名笼土器又笭也所以畜鸟左传狐裘尨茸注乱貎此云翠茸盖翠羽也祢衡鹦鹉赋闭以雕笼剪其翅羽扬子通诸人之防防】
　　巫山庙上下数十里有乌鸢无数取食于行舟之上舟人以神之故不敢害
　　羣飞来去噪行人得食无忧便可驯江上饥乌无足怪野鹰何事亦频频
　　【韩丈二斥不复羣飞刺天杜诗白鹭羣飞太剧干西京杂记干鹊噪而行人至扬子法言频频之党甚于鸒斯亦贼夫粮食而巳矣】
　　夷陵县欧阳永叔至喜堂
　　夷陵虽小邑自古控荆吴形胜今无用英雄久已无谁知有文伯逺谪自王都人去年年改堂倾嵗嵗扶追思犹咎吕感叹亦怜朱【公自注时朱太守为公筑此台】旧种孤楠老新霜一橘枯清篇畱峡洞醉墨写邦图【公自注三游洞有诗夷陵图后有留题处】故老问行客长官今白防著书多念虑许国减欢娱寄语公知否还须数倒壶
　　【史记白起传白起攻楚防鄢邓五城其明年防郢烧夷陵遂东至竟陵楚王亡去郢东走徙陈秦以郢为南郡宋欧阳修传入朝为馆阁校勘范仲淹以言事贬在廷多论救司谏髙若讷独以为当黜修贻书责之谓其不复知人闲有羞耻事若讷上其书坐贬夷陵令按史称吕夷简为相成郭后之衅逐孔道辅范仲淹于外时论以此少之而欧阳之贬由救仲淹故公诗云追思犹咎吕指夷简也】
　　入峡
　　自昔懐幽【一作清】赏今兹得纵探长江连楚蜀万泻东南合水来如电黔波绿似蓝余流细不数逺势竞相参入峡初无路连山忽似龛萦迂收浩蹙缩作渊潭风过如呼吸云生似吐含坠崖鸣窣窣垂蔓绿冷翠多崖竹孤生有石楠飞泉飘乱雪怪石走惊骖絶涧知深浅樵童忽两三人烟偶逢郭沙岸可乗篮野戍荒州县邦君古子男放衙鸣晚鼓留客荐霜柑闻道黄精草丛生绿玊篸尽应充食饮不见有彭聃气候冬犹暖星河夜半涵遗民悲昶衍【公自注孟昶从此入觐王衍亦蜀主】旧俗接鱼蚕版屋漫无瓦嵓居窄似庵伐薪常冒崄得米不盈甔叹息生何陋劬劳不自慙叶舟轻逺泝大浪固尝谙矍铄空相视呕哑莫与谈蛮荒安可驻幽防信难妉独爱孤栖鹘髙超百尺岚横飞应自得逺飏似无贪振翮游霄汉无心顾雀防尘劳世方病局束我何堪尽解林泉好多为富贵酣试防飞鸟乐髙遁此心甘
　　【汉书赵充国传注山峭夹水曰峡寰宇记瞿塘峡在防州府城东旧名西陵峡两崖对峙中贯一江灔滪堆当其口乃三峡之门巫峡在巫山县明月峡在夷陵州悬厓间白石如月黄牛峡在夷陵州西庾仲雍荆州记巴楚有明月峡广徳峡东突峡今谓之巫峡秭归峡归乡峡舆图大江在荆州府西北源出蜀之岷山歴荆州夷陵宜都枝江公安石首而东与汉江合荆楚及防子皆古子男国也神仙传邓伯元王甫俱在霍山服青精飰杜诗岂无青精飰使我顔色好登真诀注干石青精即黄精其法以南烛草汁浸米蒸飰暴干其色青如黳珠食之延年李白诗蚕丛及鱼凫开国何茫然一统志黄帝子曰昌意娶蜀山氏女生髙阳乃封其支庶于蜀歴夏商始称王首称蚕丛次曰柏灌次曰鱼凫又蚕丛氏初为蜀侯后称蜀主教民蚕桑呼青衣帝又成都有升仙桥相传鱼凫王与张伯子俱乘虎仙去桥因以名后汉马援传矍铄哉此翁庄子相视而笑莫逆于心风土记鹘鸠一名鶌鸠又名鹘鸼喜朝鸣后汉吕布传譬如养鹰饥即为用饱则飏去】
　　题赠田辨之琴姬
　　流水随弦滑清风入指寒坐中有狂客莫近绣帘弹【吕氏春秋伯牙善鼓琴钟子期善聴伯牙方鼓琴志在髙山子期曰善哉巍巍乎若泰山俄而志在流水子期曰善哉汤汤乎若江河琴歴琴曲有风入松石上流泉辨音集李年在岐王宅闻绣帘内弹琴曰此秦声良久又曰此楚声王入问之前弹者陇西沈妍后弹者扬州薛满也二妓惊服翰林志贺知章请为道士还乡里诏赐镜湖剡川一曲自号四明狂客】
　　四十年前元夕与故人从游得此句【一作上元夜游絶句】
　　午夜胧胧淡月黄梦回犹有暗尘香纵横满地霜槐影寂寞莲灯半在亡
　　【唐诗淡月踈星绕建章南部烟花记宫人皆以沉香屑裹履中以薄玉为底行则香痕印地名曰尘香洞冥记长安巧工丁缓为常满灯九龙五凤杂以芙蕖莲叶捧承之状】
　　南康望湖亭【一本云过洞庭】
　　八月渡长湖萧条万象疎【一本云萧湘景物疎】秋风片帆急暮霭【一作雨】一山孤许国心犹在康时术【一作业】已虚岷峨家万里投老得归无
　　【成都府志岷山在茂州即陇山之南首直上六十里可望成都岷江之源出此山经茂威二州至新津界峨睂山记在睂州城南来自岷山连冈叠嶂延袤三百余里至此突起三峯其二峯对峙宛若峨睂】
　　半山亭
　　登岭势巍巍莲峯太华齐任几栏红日蚤回首白云低松柏月中老猿猴物外嗁禅师吟絶后千古指人迷【山海经太华山在华隂即西岳也石壁直上如削成最著者曰莲花眀星玉女三峯宼凖吟华山诗只有天在上更无山与齐举头红日近回首白云低时凖年八歳】
　　宋复古画潇湘晚景图三首
　　西征忆南国堂上画潇湘照眼云山出浮空野水长旧游心自省信手笔都忘防有衡阳客来看意茫【寰宇记衡阳县汉酃县地臧荣绪晋书潘岳为长安令作西征赋】
　　落落君懐抱山川自屈蟠经营初有适挥洒不应难江市人家少烟村古木攒知君有幽意细细为寻防【后汉耿弇传帝谓弇曰将军前在南阳建此大防常以为落落难合有志者事竟成也】
　　咫尺殊非少隂晴自不齐径蟠趋后崦水防赴前溪自説非人意曾经入马蹏他年宦游处应话剑山西【左传天威不违顔咫尺史记孔子世家有隼集于陈廷而死楛矢贯之石砮矢长尺有咫杜牧之阿房宫赋舞殿冷褏风雨凄凄一日之内一宫之间而气不齐】
　　海上道人传以神守气诀
　　但向起时作还于作处收蛟龙莫放睡雷雨直须休要防无穷火尝观未尽油夜深人散后惟有一灯留【抱朴子胎息者谓以鼻口呼吸如在胞胎中初学行气常令入多出少庄子列御寇夫千金之珠必在九重之渊骊龙颔下子能得珠者必遭其睡也楞严经阿律陀常乐睡眠闻如来诃嗁泣自责七日不眼失其双目易雷雨之动满盈庄子飬生主指穷于薪火传也不知其尽也维摩经有法门名无尽灯者譬如一灯然百千灯者皆明明终不尽】
　　次周焘韵【一作次周涛韵并叙】
　　周焘游天竺观激水作诗云拳石耆婆色两青竹龙驱水转山鸣夜深不见跳珠碎疑是檐闲滴雨声东坡和之
　　道眼转丹青常于寂处鸣蚤知雨是水不作两般声【傅大士金刚颂天眼通非阂肉眼阂非通法眼惟观俗慧眼真缘空佛眼如千日照异体还同按此诗宗防暗用傅颂而以道眼包摄五眼又楞严偈云声无既无灭声有亦非生生灭二縁离是则常真实乃此诗常于寂处鸣五字注脚】
　　过海得子由书
　　经过废来久冇弟忽相求门外三竿日江关一叶秋萧疎悲白髪漫浪散穷愁世事江声外吾生幸且休【易同声相应同气相求刘禹锡竹枝词日出三竿春雾销唐元结传后家瀼濵乃自称浪士及有官人以为浪者亦漫为官乎呼为漫郎既客樊上漫遂显樊庄子飬生主吾生也有涯战国防孟甞君不恱曰先生且休矣】去嵗与子野游逍遥堂日欲没因并西山叩罗浮道院至已二鼓矣遂宿于西堂今嵗索居儋耳子野复来相见作诗赠之
　　往嵗追欢地寒牕梦不成笑谈惊半夜风雨暗长檠鸡唱山椒晓钟鸣霜外声只今那复见髣髴似三生【黄帝内传王母授帝洞霄盘云九华灯檠注此灯有檠之始也韩诗长檠八尺空自长栁子厚记步山椒而登焉山海经丰山上有九耳钟霜降则鸣】
　　元祐五年十二月十二日同景文义伯圣途次元伯固仲防游七寳寺题竹上
　　结根岂殊众修柯独出林孤髙不可恃嵗晚霜风侵【唐王维诗贱日岂殊众贵来方悟希礼记如松柏之有心也如竹箭之有筠也虚其心实其节贯四时而不改柯易叶则吾以是观君子之徳】
　　泗州过仓中刘景文老兄戏赠一絶
　　既聚伏波米还数魏舒筹应笑苏夫子侥幸得湖州【马援聚米事详后汉书注见前晋魏舒传舒为钟毓长史毓毎与参佐射舒常为画筹而巳后遇朋人不足以舒满数发无不中举坐愕然毓谢而叹曰吾之不足以尽卿才有如此射矣岂一事哉】
　　戏题巫山县用杜子羙韵
　　巴俗深留客吴侬但忆归直知难共语不是故相违东县闻铜臭江陵换裌衣丁宁巫峡雨慎莫暗朝晖【方言吴人自谓曰侬后汉书崔烈入钱五百万为司徒其子钧曰论者嫌其铜臭】
　　答鼂以道索书
　　阅世真难记如公自不忘其于书太简正以懒相妨【陆机叹逝赋川阅水以成川水滔滔而日度世阅人而为世人冉冉而行莫人何世而弗新世何人之能故魏文帝与朝歌令吴质书足下所治僻左书问致简益用增劳嵇康与山夀絶交书性复防嬾筋驽肉缓又纵逸来久情意傲散简与礼相背嬾与慢相成韩退之诗老嬾无鬬心久不事铅椠】
　　大老寺竹间阁子
　　残花带叶暗新笋出林香但见竹隂绿不知汧水黄树髙倾陇鸟池浚落河鲂栽种良辛苦孤僧瘦欲尩【毛诗莫髙匪山莫浚匪泉又岂其食鱼必河之鲂礼记檀弓吾欲暴尩而奚若注瘠病之人也】
　　款塞来享
　　蠢尔氐羌国天诛亦乆稽既能知靣内不复议征西斥堠销烽火边城息鼔鼙输忠修贡职弃过为黔黎雪满流沙静云沉太白低巍巍二圣治盛徳古难齐
　　【诗小雅蠢尔蛮荆大邦为仇商颂自彼氐羌伊训天诛造攻自牧宫三国志髙堂隆传使四表同风囘首面内徳教光熙九服慕义固非俗吏之所能也说文堠封土为台以记里也李广传然亦逺斥堠汉文帝遗匈奴书朕与单于共弃细故偕之大道一统志太白山在武功山甞积雪望之皎然军行不得鸣鼓角鸣则疾风暴雨立至上有洞道书第十一洞天】
　　观【去声】台【案佛家止观经云止能舍药观能离苦止如定而后能静观则虑而后能得也梵云毘鉢舍华言观】
　　三界无所住一台聊自宁尘劳付白骨寂照起黄庭残磬风中嫋孤灯雪后青须防童子戏投瓦犯清泠【释典欲界为一地四禅四空为八地合为九地即三界是亦名三有金刚经菩萨于法应无所住行于布施又应无所住而生其心楞严经优波尼沙陀观不净相生大厌离悟诸色性以从不净白骨防尘归于虚空又相待生劳劳久发尘自相浑浊髙僧传智藏宿灵曜寺一心寂照满室光明人问其故答曰此中竒妙未可得言夫宴寂之门固有妙喜吉祥黄庭外景经上有黄庭下关元注黄庭者脾为中主横在太仓上楞严文殊偈净极光通达寂照含虚空却来观世间犹如梦中事隋唐嘉话江宁县寺有晋长明灯歳久火色变青而不热隋文帝平陈巳讶其古至今犹存案孤灯雪后青句青字夲此却以雪后形容不热使事真有化工之巧楞严经月光童子修习水观室中安禅有弟子窥观室唯见清水童穉无知取一瓦砾投于水内激水作声出定心痛后入定时童子奉教除去瓦砾身质如初庄子舜以天下让其友北人无择北人无择羞见之因自投清泠之渊】
　　吴江岸
　　晓色兼秋色蝉声杂鸟声壮懐销铄尽回首尚心惊【鄩阳狱中上梁王书众口铄金积毁销骨江淹恨赋于是仆夲恨人心惊不巳】
　　嘲子由
　　堆几尽埃简攻之如蠧虫谁知圣人意不在古书中【嵇康与山涛书素不便书不喜作书而人间多事堆案盈几不相酬答则犯教伤义韩退之杂诗古史散左右诗书置后前岂殊蠧书虫生死文字间庄子天道篇桓公读书于堂上轮扁斲轮于堂下释椎凿而上问曰公之所读为何言邪公曰圣人之言也曰圣人在乎公曰巳死矣曰古之人与其不可传也死矣然则君之所读者古人之糟粕巳夫案攻専治也如考工记攻木攻金之类】
　　无题
　　六秩行当启区中缘更疎不贪为我寳安歩当君车故国多乔木先人有弊庐誓将闲散好不着一行书【白乐天诗年开第七秩屈指几多人左传宋人或得玉献诸子罕子罕不受曰我以不贪为宝尔以玉为宝若以与我皆丧宝也不若人有其宝卒弗受战国防晚食以当肉安歩以当车无罪以当贵檀弓臣免于罪则有先人之敝庐在君无所辱命】
　　扶风天和寺
　　逺望若可爱朱栏碧瓦沟聊为一驻足且慰百回头水落见山石尘髙昏市楼临风莫长啸遗涕浩难收
　　闻洮西防报
　　汉家将军一丈佛诏赐天池八尺龙露布朝驰玊关塞防书夜到甘泉宫似闻指挥筑上郡已觉谈笑无西戎牧臣不见天顔喜但惊草木放【一作皆】春容
　　【汉武故事毘耶杀休屠王以其众来降得其金人置之甘泉宫金人皆长丈余后汉书汉眀帝夜梦金人长丈余身有日光飞空而至以问羣臣傅毅对曰臣闻西域有神其名曰佛其形长丈六尺而黄金色周礼马八尺以上为龙文心雕龙檄者皦也宣露于外皦然明白也明白之文或称露布播诸视聴也又插羽以示迅不可使辞缓露板以宣众不可使义隠世说桓宣武北征袁虎时从防湏露布文唤袁倚马前令作手不辍笔俄得七纸殊可观虎袁宏小字也北史后魏毎战克书帛于漆竿上名曰露布傅永传永字脩期仕魏拜安逺将军镇南府长史帝毎叹曰上马能击贼下马作露布惟傅修期耳按露布与檄文同体声罪曰檄告捷曰露布谓露板宣布其功也其用巳久惟书帛漆竿当始于北魏后汉班超传注玉门关属炖煌郡今沙州也去长安三千六百里闗在炖煌县西北杜子羙诗捷书夜报清昼同汉文帝纪三年上幸甘泉师古曰甘泉在云阳本秦林光宫上郡秦置属并州汉武帝纪遣因杅将军公孙敖筑塞外受降城杜诗谈笑无河北又天顔有喜近臣知】
　　三蕚牡丹
　　风雨何年别留真向此邦至今遗恨在巧过不成双已未十月十五日狱中恭闻太皇太后不豫有赦作诗
　　庭柏隂隂画掩门乌知有赦閙黄昏汉宫自种三生福楚客还招九死魂纵有锄犂及田亩已无靣目见邱园只应圣主如尧舜犹许先生作正言
　　【汉朱博传御史府有松栢树常有乌数千集其府朝去暮来号朝夕乌南史宋元康中徙彭城王义康为豫章临川王义庆时为江州相见而笑文帝闻而怪之召还宅义庆大惧妓妾夜闻乌啼声叩阁云明日有赦后改为南州因制乌夜嗁曲楚辞虽九死其犹未悔宋玉招魂注见前史记项羽夲纪纵江东父兄怜而王我我何面目见之职畧宋雍熙四年改补阙为左右司谏拾遗为左右正言是时太宗欲令谏官修职故诏改其官诏曰谏议大夫司谏正言咸预轩陛之列是为耳目之官】
　　题李景元画
　　闻説神仙郭恕先醉中狂笔势澜翻百年寥落何人在只有华亭李景元
　　【宋史郭忠恕传字恕先河南洛阳人七岁能诵书属文举童子及第尤工篆籒纵酒跅弛后坐贬流落不复求仕进或逾月不食盛暑暴露日中体不沾汗穷冬凿河冰而浴其旁凌澌消释人皆异之尤善画得者藏以为宝太宗闻其名召授国子监主簿益使酒肆言擅鬻官物诏减死决杖流登州已行至齐州临邑谓部送吏曰我今逝矣因掊地为穴度可容面俯窥焉而卒稾葬后累月故人将改葬之其体轻若蝉蜕史记注掊手杷土也画鉴古人画诸科各有其人界画则唐絶无作者歴五代始得郭忠恕一人】
　　谢人恵云巾方舄二首
　　燕尾称呼理未便剪裁云叶却天然无心只是青山物覆顶宜归紫府仙转觉周家新様俗【公自注头巾起后周】未容陶令旧名传鹿门佳士勤相赠黒雾霜合比肩【公自注皮袭羙赠天随子沙巾诗云掩敛乍疑裁黒雾轻明浑似带元霜】
　　【释名巾谨也二十成人士冠庶人巾当自谨修四教也傅子汉末王公多委王服以幅巾为雅素袁绍崔豹之徒虽为将帅犹着缣巾魏武惜财拟古皮弁裁缣帛以为即帢也未有岐荀文若巾之行触树枝成岐因而弗改按成岐盖若燕尾云晋舆服志司马彪曰长冠盖楚制人间或谓之鹊尾冠非也南史齐和帝纪百姓皆着下屋白纱防而反帬覆顶东昏曰帬应在下今更在上不祥命断之于是百姓皆反帬向下此服妖也按反帬覆顶今道士巾式故云宜归紫府仙也北堂书钞头巾之制起于后周宋书陶潜好酒郡将潜逄其酒熟取头上葛巾漉酒漉毕还复着之】
　　胡鞾短靿格麄疎古雅无如此様殊妙手不劳盘作凤【公自注晋永嘉中有凤头鞋】轻身只欲化为凫魏风褊俭堪羞葛楚客豪华可笑珠拟学梁家名解脱【公自注武帝作解脱履】便于禅坐作跏趺
　　【古今注鞾本胡服也赵武灵王常服之其制短靿黄皮闲居之服至马周改制长靿以杀之加之以氊及绦得着入殿省敷奏取便乘骑也防凫注见前诗小雅纠纠葛屦可以履霜史记春申君传其上客皆蹑珠履以见赵使赵使大慙楞严经有佛化身结跏趺坐】
　　谢宋汉杰恵李承晏墨
　　老松烧尽结轻花妙法来从北李家翠色冷光何所似墙东鬒发堕寒鸦
　　【见闻録唐李超易水人与子廷珪亡至歙州其地多松因留居以墨名家其坚如玉其纹如犀曹植诗墨出青松烟笔出狡兔翰李贺石砚歌纱帷画暖墨花春轻沤漂沫松麝薰诗国风鬒髪如云不屑髢也墙东暗用邻女窥宋玉事古墨法云色不染手光可射人此云鬒髪寒鸦亦取有仍氏女髪光可鉴意】
　　被命南迁涂中寄定武同僚
　　人事千头及万头得时何喜失时忧只知紫绶三公贵不觉黄粱一梦游适见恩纶临定武忽遭分职赴英州南行若到江干侧休宿浔阳旧酒楼
　　【史记老子曰君子得时则驾不得其时则蓬累而行前汉书太尉金印紫绶后汉舆服志公侯将军紫绶二采紫白九卿中二千石青绶三采青白红自青绶以上绶皆长三尺二寸与绶同采而首半之縌者古佩璲也佩绶相迎受故曰縌紫绶以上縌绶之间得施玉环鐍云唐白居易左迁九江郡司马送客湓浦口作琵琶行云浔阳江头夜送客枫叶芦花秋瑟瑟结用此事】
　　李委吹笛【并引】
　　元符五年十二月十九日东坡生日置酒赤壁矶下踞髙峯俯鹊巢酒酣笛声起于江上客有郭石二生颇知音谓坡曰笛声有新意非俗工也使人问之则进士李委闻坡生日作新曲白鹤南飞以献呼之使前则青巾紫裘要笛而已既奏新曲又快作数弄嘹然有穿云裂石之声坐客皆引满醉倒委袖出嘉纸一幅曰吾无求于公得一絶句足矣坡笑而从之
　　山头孤鹤向南飞载我南游到九嶷下界何人也吹笛可怜时复犯龟兹
　　【风俗通笛汉武帝时邱仲所作也笛涤也所以荡涤邪秽纳之雅正也长尺四寸六孔元稹连昌宫辞逡廵大遍梁州彻色色兹轰緑续按词曲之名有破有犯破则唐乐府中入破第一叠入破第二叠之类是也犯则词谱所载二犯尾犯之类是也诗用犯字夲此龟兹蕃部曲名】
　　书黄筌画翎毛花蝶图二首
　　短翎长喙喜喧卑曵练双翔亦自竒赖有黄鹂鬭嬛好独依藓石立多时
　　【画鉴五代时黄筌与子居宷并善花卉谓之写生妙在傅色不用笔墨但以轻色染成谓之没骨图郭若虚云谚称黄筌富贵徐熙野逸盖筌居待诏所写皆禁籞珍禽瑞鸟竒花怪石又翎毛骨气尚丰徐熙江南处士志节髙迈多状汀花野竹小鸟渊鱼二者皆春兰秋菊各擅重名】
　　绿隂青子巳愁人忍见中庭燕麦新怊怅刘郎今白首时来防巻觅余春
　　【杜牧之诗桃花落尽深红色绿叶成隂子满枝】
　　次韵王定国得晋卿酒相留夜饮
　　短衫压手气横秋更着仙人紫绮裘使我有名全是酒从他作病且忘忧诗无定律君应将醉有真郷我可侯且倒余樽尽今夕睡蛇巳死不须钩
　　【释名衫芟也衣无袖端也古今注秦始皇以布开袴名曰衫庐陵记成芳隐麦林山剥苎皮为短襕寛袖之衣着以酤酒自称隐士衫李太白诗解我紫绮裘且换金陵酒晋张翰传字季鹰吴郡人常曰使我有身后名不如即时一杯酒时人贵其旷达晋顾荣传恒纵酒酣畅谓友人张翰曰惟酒可以忘忧但无如作病何耳杜诗诗律羣公问杜牧诗今代风骚将谁登李杜坛唐王绩有醉乡记注见前宋种放传字明逸隐终南山自号云溪醉侯佛遗教经譬如黒蚖在汝室睡当以自持戒之钩蚤并除之睡蛇既出乃可安眠】
　　偶于龙井辨才处得歙砚竒作小诗
　　罗细无文角浪平半丸犀璧浦云午牕睡起人初静时听西风拉瑟声
　　【砚谱玉朝元砚此为细罗纹刷丝歙石圆径六寸髙寸五分面有葱色兔月二像巧若画成更无凹凸真五代前物也旁刻建中靖国元年改制下刻篆书一拳石兮呈祥俾翰墨兮增光出煨烬兮不败伊苏氏兮其昌张九成识又二行子子孙孙永寳用之按苏氏其昌句岂即先生辨才处所得歙砚与又先生仿毛颖戏作万石君传云罗文歙人也其上世甞隠龙尾山云云见闻録蜀人景焕甞得墨材甚精止造五十团曰以此终身墨印文曰香璧后山谈丛秦少防有李廷珪墨半丸不为文理质如金石潘谷见之而拜曰真李氏故物也我生再见矣】
　　秋晚客兴
　　草满池塘霜送梅疎林野色近楼台天围故越侵云尽潮上孤城带月回客梦冷随枫叶断愁心低逐鴈声来流年又喜经重九可意黄花是处开
　　【唐诗山围故国周遭在潮打空城寂寞囘又枫落吴江冷】
　　陈伯比和回字复次韵
　　百里冯生宁屑去湖海陈侯犹肎来诗书好在家四壁蒲柳蓊然城一隈骑上下山亦疎矣鯈从容出何为哉市桥十歩即尘土晚雨潇潇殊未回
　　【三国志陈登字元龙许汜甞曰元龙湖海之士豪气未除汉司马相如传家徒四壁立庄子秋水鯈鱼出防从容是鱼乐也】
　　广陵后园题申公【章子厚】扇子
　　露叶风枝晓自匀緑隂青子净无尘闲吟绕屋扶疎句须信渊明是可人
　　【谢恵连诗团团满叶露析析振条风陶渊明读山海经诗孟夏草木长绕屋树扶踈众鸟欣有托吾亦爱吾庐世说桓温行经王敦墓望之曰可儿可儿孙绰与庾亮牋云王敦可人之目数十年间也】
　　山光寺回次芝上人韵
　　閙里清游借隙光醉时真境发天藏梦回拾得吹来句十里南风草木香
　　与道源游西荘遇齐道人同往草堂为齐书此
　　桑麻巳零落藻荇复销沈园宅在人境嵗时伤我心强穿南埭路遥望北山岑欲与道人语跨鞍聊一寻【江淹恨赋亦复含酸茹叹销落湮沈广雅销散也湮没也陶诗结庐在人境而无车马喧】
　　寒食夜
　　漏声透入碧牕纱人静秋千影半斜沈麝不烧金鸭冷淡云笼月照棃花
　　【艺术图北方为秋千戏以习轻趫汉武后庭之戏为千秋悮作秋千唐本草麝香生中台川谷及雍州益州皆有之陶隠居曰形似麞甞食柏叶及噉蛇或于五月得者徃徃有蛇皮骨主辟邪杀鬼精记事珠金猊寳鸭皆焚香器诗余金鸭晚香寒】
　　答子勉三首
　　君不登郎省还应上谏坡才髙殊未识嵗晚幸无他枥马羸难出邻鸡冻不歌寒炉余防火灰里拨隂何【汉书冯唐传文帝辇过问唐曰父老何自为郎通典中书之官旧矣谓之中书省自魏晋始焉省有中书舍人五人领主书十人分掌二十一局事总国内机要尚书唯聴受而已李氏谈録先公尝言故左省雀坡颂于宗谔因问坡义答曰唐谏议大夫虽在给舍之上待谏议歳满方迁给事自给事迁舍人时有自郎署拜諌议者骤立在给事上朝中谓曰饶君斗上坡去亦湏斗下坡来盖言其却为给舍序班在下也后遂为故事按谏坡二字得此方眀隂何谓隂铿何逊也】
　　惊人得佳句或以傲王公处士还清节滑稽安足雄深沉似康乐简逺到安丰一防无俗气相期林下风【皇甫湜顾况集序逸歌长句骏发蹈厉徃徃多意外惊人语杜子羙诗平生性僻躭佳句语不惊人死不休华山记李白登华山落鴈峯曰此山最髙呼吸可通帝座恨不携谢眺惊人句来搔首问青天耳屈原卜居将突梯滑稽如脂如韦以絜楹乎汉书传注师古曰滑稽圜转纵舍无穷之状滑音骨稽音鸡世说裴楷清通王戎简要又王公熟视谢尚谓客曰使人思安丰又济尼曰王夫人神情朗故有林下风气】
　　欲舞腰身栁一窠小梅摧拍大梅歌舞余片片棃花落争奈当涂风物何
　　【白乐天诗杨栁小蛮腰西京杂记髙帝戚夫人善为翘袖折腰之舞诗余六么摧拍盏频传洞冥记武帝宫人丽娟善歌体弱不胜衣常唱廻风曲庭叶翻落如秋帝甞以衣带系其袂恐其随风而去也】
　　送杨奉礼
　　谱牒推关右风流出靖恭时情任险陂家法故雍容南去河千顷【大水中相别】余惟酒一钟更谁哀老子令得放疎慵
　　【后汉杨震传字伯起农华隂人也少好学受欧阳尚书于太常桓郁眀经博覧无不穷究诸儒为之语曰闗西夫子杨伯起又曹操收杨彪下狱将作大匠孔融闻之不及朝服徃见操曰杨公四世清徳海内所瞻刘攽曰按杨氏有两族赤泉氏从木子云自叙其受氏从才而杨修书称曰修家子云是震族亦是杨氏不知文士聊如此云其亦实然耶今书中华隂之族从木从才相半未知所从学者辨之唐书栁冲着姓系録栁芳论之略曰魏氏立九品置中正晋宋因之始尚姓已于时有司选举必稽谱籍而考其真伪故官有世胄谱有世官过江则为侨姓王谢袁萧为大东南则为吴姓朱张顾陆为大山东则为郡姓王崔卢李郑为大闗中亦号郡姓韦裴栁薛杨杜首之又唐兴言谱者以路敬淳为宗栁冲韦述次之李守素亦眀姓氏时为肉谱者后有李公淹萧頴士殷寅孔至为世所称初汉有邓氏官谱应劭有氏族一篇王符潜夫论亦有姓氏一篇宋何承天有姓苑二篇谱学大扺具此诗小雅靖共尔位世说郭林宗曰叔度汪汪如千顷之波孔丛子平原君强子髙饮酒曰昔有遗谚尧舜千钟孔子百觚子路嗑嗑尚饮百榼古之圣贤无不能饮子何辞焉后汉马援传诸曹时白外事援辄曰此丞掾之任何足相烦颇哀老子使得遨游】
　　别东武流杯
　　莫笑官居如传室故应人世等浮云百年父老知谁在唯有双松识使君
　　【传室注见前韩退之蓝田县丞防壁记对树二松日吟哦其闲】
　　走笔谢吕行甫恵子鱼
　　卧沙细肋吾方厌通印长鱼谁肎分好事东平贵公子贵人不与与苏君
　　【埤雅肋鱼似鲥鱼而小身薄骨细诗义疏鲨鱼吹沙也似鲫鱼而小常张口吹沙背上有刺螫人王得臣麈史闽中鲜食最珍子鱼莆田迎仙镇乃其出防予按部过之驿左有一祠谓之通应庙下有水曰通应谿日受潮汐访诸土人为咸淡水不相入防此鱼最良故谓之通应子鱼比见士大夫赋诗多曰通印以目其鱼之大小如王荆公送元厚之诗云长鱼爼上通三印荆公博学多闻岂自有所稽耶按公正集有送牛尾貍诗云通印子鱼犹带骨此云通印长鱼谁肎分觧与荆公同类说宋显仁后谓秦桧妻曰子鱼大者絶少对曰妾家有之桧咎其失言乃以青鱼百尾进太后笑曰我道这婆子村可见子鱼大者非权贵不多得也】
　　赠防州慈云寺鉴老
　　居士无尘堪洗沐道人有句借宣扬牕间但见蝇鑚纸门外唯闻佛放光徧界难藏真薄相一丝不挂且逄场郤须重説圆通偈千眼薫笼是法王
　　【楞严经防陀婆罗于浴僧时随例入室忽悟水因既不洗尘亦不洗体中闲安然得无所有又若诸众生爱谈名言清浄自居我于彼前现居士身而为说法令其成就传灯録神瓒禅师见蜂子投窓纸求出师曰世界如许广濶不肎出钻他故纸楞严经尔时世尊从肉髻中涌百寳光光中涌出千叶寳莲有化如来坐宝华中顶放十道百寳光明又一丝不挂竿木随身逢场作戏皆宗门语楞严偈根选择圆通入流成正觉法华经法王无上尊】
　　留别登州举人
　　身世相忘久自知此行闲防古黄腄自非北海孔文举谁识东莱太史慈落笔已吞云梦客抱寒欲访水仙师莫嫌五日悤悤守归去先传乐职诗
　　【庄子鱼相忘于江湖人相忘于道术汉地理志东莱郡有腄县黄县师古注腄音直瑞反登州府志黄县古莱子国后汉书孔融字文举鲁国人孔子二十世孙为北海相吴志太史慈字子义东莱人也避事之辽东北海相孔融闻而竒之数遣人讯问其母并致饷遗史记司马相如传吞若云梦者八九其于胷中曾不蔕芥乐府解题伯牙学琴于成连三年不成成连曰吾师方子春今在东海中能移人情乃与伯牙俱徃至蓬莱山谓伯牙曰子居习之吾将迎师刺船而去旬日不返伯牙延望无人但闻海水澒洞崩坼之声山林窅防羣鸟悲号怆然叹曰先生将移我情矣乃援琴而歌水仙之操曲终成连囘刺船迎之而还伯牙遂为天下妙矣汉张敞传絮舜曰今五日京兆耳安能复案事按公纪年以元丰乙丑十月十五日扺登州二十日内召去故有五日悤悤之句汉王褒传益州刺史王襄欲宣风化于众庶闻褒有俊材使作中和乐职宣布诗选好事者令依鹿鸣之声习而歌之】
　　过岭寄子由二首【按过岭诗有三首其一巳见前】
　　投章献策谩多谈能雪寃忠死亦甘一片丹心天日下数行清泪岭云南光荣归佩呈佳瑞瘴疠幽居弄晓岚从此西风庾梅谢却迎谁与马
　　【汉杨恽传方当盛汉之隆愿勉旃无多谈韩退之赋覩二鸟之光荣思一饱之无时】
　　山林瘴雾老难堪归去中原荼亦甘有命谁怜终反北无心却笑亦巢南蛮音惯习疑伧语脾病萦纒带岭岚赖有祖师清净水尘埃一洗落
　　【诗国风谁谓荼苦其甘如荠世说王仲祖闻蛮语不觧茫然曰若使介葛卢来朝故当不昧此语又郝隆为桓公南蛮参军三月三日防作诗隆揽笔曰娵隅跃清池桓问娵隅是何物答曰蛮名鱼为娵隅桓公曰作诗何以作蛮语隆曰千里投公始得蛮府参军得不作蛮语也晋书陆机曰此有伧父欲赋三都】
　　歇白塔铺
　　甘山庐阜郁长望林隙依稀【一作熹微】漏日光吴国晚蚕初断叶占城蚤稻欲移秧迢迢涧水随人急冉冉岩花扑马香望眼尽从【一作穷】飞鸟逺白云深处是吾乡
　　【杜诗雨裛红蕖冉冉香陶宏景诗山中何所有岭上多白云庄子乘彼白云至于帝乡一统志占城古越裳界秦为象郡林邑汉属日南郡唐曰占城其俗粒食稻米】
　　西蜀杨耆二十年前见之甚贫今见之亦贫所异于昔者苍顔华发耳女无羙恶富者妍士无贤不肖贫者鄙使其逄时遇合岂减当世之士哉顷宿长安驿舎闻泣者甚怨问之乃昔富而今贫者乃作一诗今以赠杨君
　　孤村渐【一作微】雨逐秋凉逆旅愁人怨夜长不寐相看唯枥马愁吟【一作悲歌】互答有寒螀天寒滞穂犹横亩嵗晚空机尚倚墙劝尔一杯聊复睡人间贫富海茫茫
　　【杜子羙守歳诗盍簪喧枥马诗小雅彼有遗秉此有滞穂孙皓尔汝歌昔与汝为邻今与汝为臣上汝一杯酒令汝夀万春晋孝武帝纪末年长星见帝心甚恶之于华林园举酒祝之曰长星劝汝一杯酒自古何有万歳天子耶】
　　赠人
　　别后休论信息疎仙凡自古亦殊途蓬山路逺人难到霜柏威髙道转孤旧赏未应亡楚国新诗闻已满皇都谁怜泽畔行吟者目断长安貌欲枯
　　【李陵答蘓武书与子别后益复无聊易殊涂而同归李义山诗刘郎巳恨蓬山逺又隔蓬山一万重史记屈原至于江濵被髪行吟泽畔顔色憔悴形容枯槁】
　　观湖二首【题疑作观海】
　　乘槎逺引神仙客万里清风上海涛回首不知沙界小飘衣犹觉色尘髙须弥有顶低垂日兜率无根下戴鼇释梵茫然齐劫火飞云不觉醉陶陶
　　【张华博物志近世有人居海上毎年八月见乘槎来不违时赍一年粮乘之到天河见妇人织丈夫饮牛遣问严君平曰某年月日客星犯牛斗即此人也金刚经以七宝满尔所恒河沙数三千大千世界以用布施楞严经阿难如汝一人防动服衣有防风出又麄为大地细为防尘又若此邻虚析成虚空当知虚空出生色相因本经湏弥山半髙四万二千由旬乃四天王所居宫殿湏弥山顶而分四方毎方有八所中间一所乃帝释宫殿梵语谓兜率天也列子渤海之东有壑焉其中有山无所连着常随波上下徃还不得暂峙焉帝恐流于西极失羣圣之居使巨鼇十五举首而戴之五山始峙而不动吴都赋巨鼇赑屭首冠灵山劫火注见前】朝阳照水红光开玉涛银浪相徘徊山分宿雾尽寛逺云驾髙风驰送来升霞影色欹残火及物气焰眀纤埃可怜极大不知已浮生野马悠悠哉
　　【庄子逍遥逰野马也尘埃也生物之以息相吹也】
　　寄髙令
　　满地春风埽落花防番曾醉长官衙诗成锦绣开胸臆论极氷霜绕齿牙别后与谁同把酒客中无日不思家田园知有儿孙委蚤晚扁舟到海涯
　　【归去来辞田园将芜胡不归庄子知北逰孙子非汝有是天地之委蜕也】
　　寄子由
　　厌暑多应一向慵银钩秀句益疎通也知堆桉文书满未暇开轩砚墨中湖靣新荷空照水城头髙柳谩摇风吏曹不是尊贤事谁把前言语化工
　　【堆桉用嵇康絶交书已见隋书杨素戏栁调曰栁条通体弱独摇不禁风蜀志杜琼谓谯周曰古者名官职不言曹始自汉已来名官尽言曹吏言属曹卒言侍曹此殆天意也】
　　诗送交代仲达少卿
　　此身无用且东来赖有江山慰不才旧尹未嫌衰废久清尊犹许再三开满城遗爱知谁继极目扁舟挽不回归去青云还记否交游胜絶古城隈
　　【诗豳风我来自东零雨其蒙唐书张说谪岳州诗益凄惋人谓得江山之助庄子人闲世是不材之木也无所可用左传子产卒仲尼闻之出涕曰古之遗爱也又子产而死谁其嗣之晋邓攸传攸为吴郡刑政清明去郡不受一钱百姓数千人留牵攸船不得进攸乃小停夜中发去吴人歌之曰紞如打五更鸡明天欲曙邓侯挽不留谢令推不去史记非附青云之士恶能施于后世哉尔雅厓内为隩厓外为隈】
　　次韵马元賔
　　流落江湖万里归相逢自慰已差池初闻好句惊人倒悔过东庭识靣迟握手宁知无贺监结交谁复许袁丝塞鸿正欲摩天去垂老追攀岂可期
　　【史记卫将军骠骑列传诸宿将常坐流落不遇又袁盎传字丝绛侯得释盎颇有力绛侯乃大与盎结交韩文握手出肺肝相视唐李白传白至长安徃见贺知章知章见其文叹曰子谪僊人也言于宗召见金銮殿杜诗有垂老别】
　　第五桥
　　白露凄风洗瘴烟梦回相对两凄然雀罗廷尉非当日鸠杖先生愈少年世事饱谙思缩手主恩未报耻归田谁怜第五桥东水独照台州老郑防
　　【诗国风白露为霜又凄其以风史记汲郑传翟公为廷尉賔客阗门及废门外可设雀罗汉礼仪志杖端刻鸠形鸠者不噎之鸟欲老人不噎周礼罗氏捕鸠飬老按汉无罗氏故作鸠杖以扶老而风俗通乃谓汉髙京索之败遁丛薄中有鸠鸣其上追者不疑遂得脱后即位异此鸟故作鸠杖以赐老人恐未可据汉张衡有归田赋唐郑防传安禄山反授防伪职因称风缓贼平贬台州司户参军杜陪郑广文逰何将军山林诗不识南塘路今知第五桥又懐台州郑十八司户诗天台隔三江风浪无晨暮郑公纵得归老病不识路】
　　次韵完夫再赠之什某已卜居毗陵与完夫有庐里之约云【完夫姓胡名宗愈晋陵人二十四巻冇次韵胡完夫及再次韵答完夫穆父诗】
　　柳絮飞时笋箨班风流二老对开关雪芽为我求阳羡乳水君应饷恵山竹簟水风眠昼永玊堂制草落人间应容缓急烦闾里桑柘聊同十亩闲
　　【一统志宜兴铜棺山即古阳羡其地产茶茶谱有唐茶品以阳羡为上建溪北苑未着也茶赋云垂绿脚香浮碧乳挹此霜华却兹烦暑茶经山水上江水中井水下其山水乳泉漫流者上图经慧山泉在常州府无锡县唐陆羽品泉以此居第二史记袁盎传盎病免居家与闾里浮沉又缓急人所有云云注详见前诗国风十畞之闲兮桑者闲闲兮】
　　和林子中待制【林希字子中福州人举进士绍圣初典词命丑诋正人详见施注二十九巻次韵蒜山亭诗】
　　两翁留滞各皤然人笑迂疎老更坚共把鹅儿【一作鸱夷】一樽酒相逢卵色五湖天江邉遗爱嗁斑白海上先声入管弦蚤晚渊眀赋归去浩歌长笑老斜川
　　【汉书司马迁传是歳天子始建汉家之封而太史公留滞周南尚书黄髪番番与皤仝班固诗皤皤国老后汉马援传甞谓人曰丈夫为志穷当益坚老当益壮杜诗鹅儿黄似酒对酒爱新鹅陶渊明有逰斜川诗】
　　九日袁公济有诗次其韵
　　古来静治得清闲我愧真常也一班举酒东荣挹江海回樽落日劝湖山平生倾盖悲欢里蚤晚抽身簿领闲笑指西南是归路倦飞弱羽久知还
　　【史记曹相国世家盖公为言治道贵清净而民自定又百姓歌之曰载其清净民以宁一倾盖注见前归去来辞鸟倦飞而知还】
　　和吴安持使者迎驾
　　小雪疎烟杂瑞光清波寒引御沟长曈曈日色笼丹禁杳杳鞭声出建章鹓鹭偶叨陪下列天阍聊启望中央归来喜气倾新句满座疑闻锦绣香
　　【唐浩虚舟日五色赋破题云丽日焜煌中含瑞光汉百官志注天子凡涂饰以丹丞相以黄礼天子赤墀张衡西京赋青琐丹墀注天子庭以丹朱涂地故曰丹墀又名丹陛又名彤庭汉宫阙疏天子所居曰禁中凡人不得出入史记封禅书作建章宫度为千门万户一统志建章宫在西安府城西北汉司马迁传向者仆亦甞厠下大夫之列诗话谢廷诰以词赋著名号锦绣堆】
　　鹿鸣宴
　　连骑悤悤画鼓喧喜君新夺锦标还金罍浮菊催开宴红蕋将春待入关他日曽陪探禹穴白头重见赋南山何时共乐升平事风月笙箫坐夜闲
　　【战国防结驷连骑辉煌于道南部新书唐卢肇黄颇皆宜春人同举郡守独饯颇明年肇状元及第归郡守接甚厚肇作诗曰向道是龙刚不信果然夺得锦标归守大慙诗周南我姑酌彼金罍诗小雅南山有台】
　　次韵张甥棠羙昼眠
　　炎歊五月北牕凉更觉甘如饭稻粱宰我粪墙讥敢避孝先经笥谑兼忘忧虞心谢知时鴈安稳身同挂角羊要识熙熙不争竞华胥别是一仙乡
　　【说文歊炎气班赋吐金景歊浮云北窓注巳见韩诗倒身甘寝百疾愈后汉文苑传邉韶字孝先以文学知名曾昼日假卧弟子私嘲之曰邉孝先腹便便懒读书但欲眠韶潜闻之应时对曰邉为姓孝先字腹便便五经笥但欲眠思经事寐与周公通梦静与孔子同意师而可嘲出何典记嘲者大慙传灯録雪峯云我若东道西道汝则寻言逐句我若羚羊挂角汝向什麽防扪摸老子众人熙熙如登春台列子黄帝昼寝梦游华胥再见】
　　真兴寺阁祷雨
　　太守亲从千骑祷神翁逺借一杯清云隂黯黯将嘘遍雨意昏昏欲醖成巳觉微风吹袂冷不堪残日傍山眀今年秋熟君知否应向江南饱食稉
　　【隋考秋分以后不雩但祷而巳搜神记谅辅以五官掾出祷山川曰太守内省责已自曝中庭使辅谢罪为民祈福若无效请以身塞无状乃积薪柴自环将自焚火而雷雨大作一郡霑润释名秔粳米也稻不黏者】恵州近城数小山类蜀道春与进士许毅野歩防意处饮之且醉作诗以记适参寥専使欲归使持此以示西湖之上诸友庶使知余未尝一日忘湖山也
　　夕阳飞絮乱平芜万里春前一酒壶鐡化双鱼沉逺素剑分二岭隔中区花曽识靣香仍好鸟不知名声自呼梦想平生消未尽满林烟月到西湖
　　【吴志郑泉嗜酒甞语人曰我死必葬我陶家之侧庶百嵗后化而成土幸见取为酒壶实获我心矣铁化鱼未详剑分二岭注见前世说卫玠总角时问乐广梦乐云是想卫曰形神所不接岂是想耶乐云因也】
　　送蜀僧去尘
　　十年读易费膏火尽日吟诗愁肺肝不觧丹青追世好欲将芹芷荐君盘谁为善相宁嫌瘦复有知音可废弹拄扙挂经须陪道故乡春蕨巳阑干
　　【沈攸之曰蚤知穷达有命恨不十年读书论语谶孔子晚喜易读之韦编三絶进学解焚膏油以继晷恒矻矻以穷年】
　　曽元恕游龙山吕穆仲不至
　　青春不觉老朱顔强半消磨簿领闲愁客倦吟花以【字疑讹】酒佳人休唱日衔山共知寒食眀朝过且赴僧牕半日闲命驾吕安邀不至浴沂曽防暮方还
　　【梁元帝纂要春曰芳春青春阳春荆楚歳时记去冬至一百五日即有疾风甚雨谓之寒食晋书吕安与嵇康友善毎一相思辄千里命驾】
　　黄河【舆地志其水从地涌出百余方七八十里东北滙为大泽又东流为赤賔河合忽兰诸河始名黄河又东北至兰州入中国】
　　活活何人见混茫昆仑气胍夲来黄浊流若解汚清济惊浪应须动太行帝假一源神禹迹世流三患梗尧乡灵槎果有仙家事试问青天路短长
　　【史记张骞传汉使穷河源河源出于寘其山多玉石采来天子按古图书名河所出山曰昆仑云史记蘓秦传天时不与虽有清济浊河恶足为固一统志太行山在平阳府绛县汉书尧都平阳灵槎用八月乘槎事详见夲巻】
　　壬寅重九不预防独游普门寺僧阁有懐子由
　　花开酒羙盍不归来看南山冷翠微忆弟泪如云不散望乡心与鴈南飞眀年纵健人应老昨日追欢意正违不问秋风强吹防秦人不笑楚人讥
　　【杜诗忆弟防云白日眠又明年此会知谁健又羞将短髪还吹防晋书孟嘉为桓温参军九日逰龙山叅僚毕集有风吹落其防嘉不之觉温谓左右及賔客勿言以观其举止】
　　小饮公瑾【一作谨】舟中
　　青泥赤日午相烘走访【一作扣】船牕栁影中辍我东坡无限睡赏君南浦不赀风坐观邸报谈迂叟闲説滁山忆醉翁此去澄江三万顷只应眀月照还空【公自注邓滁人也是日坐中观邸报云叟入下省庾子山哀江南赋闗上泥青说文烘燎也诗小雅卬烘于煁江文通别赋送君南浦迂叟司马君实也醉翁欧阳永叔也谢眺诗澄江净如练】
　　和子由次王巩韵如囊之句可为一噱
　　平生未省为人忙贫贱安闲气味长粗免趋时头似葆稍能忍事腹如囊简书见迫身今老樽酒闻呼首一昻欲挹天河聊自洗尘埃满面鬓睂黄
　　【汉书头如蓬葆相经腹如悬嚢善蓄多藏诗小雅畏此简书汉司马迁传昂首伸睂论列是非杜诗安得壮士挽天河净洗甲兵长不用列仙传有黄睂翁】
　　儋耳【一统志琼州昌化汉儋耳地】
　　霹雳收威莫雨开独凭栏槛倚崔嵬垂天雌霓【音齧】云端下快意雄风海上来野老已歌丰嵗语除书欲放逐臣回残年饱饭东坡老一壑能专万事灰
　　【汉地理志自合浦徐闻南入海得大州东西南北方千里武帝元封元年畧以为儋耳珠厓郡春秋繁露王者言不从则金不从革而秋多霹雳霹雳金气也甘氏星经霹雳在雷电南皆北方水府之精而娵訾为天门故其神栖焉唐书吴武陵与孟简书云雷砰电射天怒也不能终朝栁宗元之贬已十二年矣圣人在上安有毕世而怒人臣耶公起句暗用其意春秋元命苞虹蜺者隂阳之精雄曰虹雌曰蜺埤雅虹常双见鲜盛者雄其闇者雌沈约赋雌霓连蜷汉书注蜺读曰齧说文霓屈虹青赤或白隂气也垂天出庄子逍遥逰宋玉风赋此大王之雄风也杜诗但愿残年饱吃饭世说一邱一壑自谓过之史记死灰不复然乎】
　　答李端叔
　　若人如马亦如班笑履壶头出玊关巳入西羌度沙碛又来东海看涛山识君小异千人里慰我长思十载闲西省怜君【一作邻居】时邂逅相逢有味是偷闲
　　【后汉马援传援征五溪蛮进营壶头贼乘髙守隘水疾船不得上一统志玉门闗在沙州班超上书愿生入玉门闗即此又沙州有鸣沙山天气清朗则沙鸣闻数里外郡国志伊州銕勒国路多沙碛沙内闻呌唤声不见人盖鬼物也史记有味乎其言之也】
　　立春日病中邀安国仍请率禹功同来仆虽不能饮当请成伯主防某当杖防倚几于其间观诸公醉笑以拨滞闷也
　　孤灯照影夜漫漫拈得花枝不忍防白发欹簮羞彩胜黄耆煮粥荐春盘东方烹狗阳初动南陌争牛卧作团老子从来兴不浅向隅谁有满堂欢
　　【荆楚歳时记人日造华胜相遗起晋贾充又曰人日剪防为人帖屏风上亦戴之头鬓典戒像瑞图金胜之形又取像西王母戴胜也李商隐诗镂金作胜传荆俗剪防为人纪晋风玉烛寳典新正作膏粥以祠门户风土记月正元日五薰錬形注噉五辛菜所以助发五臓之气也庾肩吾诗聊倾栢叶酒试奠五辛盘四时寳鉴唐人立春日作春饼生菜号春盘礼记月令季冬之月磔狗于四门出土牛以送寒气论衡立春为土象人男女各二秉耒耜又立土象牛顺时应气示率下也晋庾亮传老子于此兴复不浅再见韩诗外传一人向隅满座不乐】
　　斋居卧病禁烟前辜负名花已一年此日使君不强喜青春风物为谁妍青衫公子家千里白首先生杖百钱曷不相将来问病已教呼取散花天
　　【周礼司烜氏仲春以木铎修火禁于国中注为季春将出火也连昌宫词店舍无烟宫树绿史记魏其武安侯传韩御史良久谓丞相曰君何不自喜白居易诗江州司马青衫湿晋书阮脩以百钱挂杖头至酒店便独酣畅维摩经长者维摩诘以方便现身有疾以其疾故无数千人皆徃问疾又防中有一天女以天花诸菩萨悉皆堕落李义山诗维摩一室虽多病亦要天花作道场】
　　和参寥见寄
　　黄楼南畔马台东云月娟娟正防空欲共幽人洗笔砚要传流水入丝桐且随侍者寻西谷莫学山僧老祝融待我西湖借君去一杯汤饼泼油葱
　　【黄楼戱马防注并见前一綂志祝融在衡山位直离宫以配火徳乃祝融君逰息之所道书第二十四福地后汉书愿借宼君一年】
　　东园
　　岑寂东园可散愁胶胶扰扰梦神州万竿苦竹旌旗巻一部鸣蛙鼓吹收雨后月前天欲冷身闲心逺地偏幽杜门谢客恐生谤且作人闻鷃游
　　【庄子天道篇尧曰然则胶胶扰扰乎神州鼓吹注并见前陶诗心逺地自偏庄子有人闲世篇又逍遥逰抟扶摇而上者九万里尺鷃笑之曰彼且奚适也】
　　奉和陈贤良
　　不学孙吴与六韬敢将驽马并英豪望穷海表天还逺倾尽葵心日愈髙身外浮名休琐梦中归思已滔滔三山旧是神仙地引手东来一钓鼇
　　【汉艺文志吴孙子兵法八十二篇注孙武也齐孙子八十九篇注孙膑也吴起四十八篇周史六弢六篇注即今之六韬史记骐骥之衰也驽马先之释文智出万人曰英智过百人曰豪广雅葵菜常倾叶向日杜诗何用浮名绊此身魏文季绪璅璅何足以云史记封禅书使人入海求蓬莱方丈瀛洲此三神山者诸仙人及不死之药皆在焉钓鼇注见前又唐李白称东海钓鼇客】
　　秋兴三首
　　野鸟游鱼信往还此身同寄水云闲谁家晚吹残红叶一夜归心满旧山可慰摧頽仍健食此生通脱屡酡顔年华岂是催人老双鬓无端只自斑
　　【佛遗教经示一徃还去已无返晋书喜通脱而惮检束】
　　故里依然一梦前相携重上钓鱼船尝陪大幙今陈迹谬忝承眀愧昔年报国无成空白首退耕何处有名田黄鸡白酒云山约此计当时已浩然
　　【兰亭记俯仰之间已为陈迹西都赋金马承明著作之庐汉书限民名田浩然有归志夲孟子】
　　浴鳯池邉星斗光宴余香满上书囊楼前夜月低韦曲云里车声出未央去国何年双鬓雪黄花重见一枝霜伤心无限厌厌梦长似秋宵一倍长
　　【史记集上书囊以为殿帷一统志樊川韦曲乃韦安石别业杜诗韦曲花无頼汉髙帝纪萧何治未央宫立东阙北阙前殿武库诗小雅厌厌夜饮】
　　夜直秘阁呈王敏甫
　　蓬瀛宫阙隔埃氛帝乐天香似许闻瓦弄寒蝉鸳卧月楼生晴霭鳯盘云共谁交臂论今古只有闲心对此君大隐本来无境界北山猿鹤谩移文
　　【此君用晋王子猷语已见白乐天诗大隐在朝市小隐在邱樊不如作中隐隐在留司间猿鹤用孔稚圭北山移文语巳见】
　　次韵参寥寄少游
　　岩栖木石已皤然交旧何人慰眼前素与昼公心印合每思秦子意珠圆当年歩月来幽谷拄杖穿云冒夕烟台阁山林本无异故应文字不离禅
　　【髙僧传恵可立雪断臂求法于达磨达磨曰我法一心不立文字法师以心契故曰心印昼公唐诗僧皎然姓谢字清昼湖州人已见】
　　谢曹子方恵新茶
　　陈植文华斗石髙景公诗句复称豪数竒不得封龙额禄仕何妨有马曹囊简久藏科斗字铦锋新莹鸊鹈膏南州山水能为助更有英辞胜广骚
　　【陈植陈思王曹植也谢灵运云天下才共一石曹子建独得八斗我得一斗自古及今共用一斗史记李广数竒不得封侯又韩说封龙额侯世说王子猷作桓车骑骑兵参军桓问曰卿何署答曰不知何署时见牵马来似是马曹李长吉诗鸊鹈淬花白鹇尾注鸊鹈似凫而小膏中莹刀】
　　题潭州徐氏春晖亭
　　曈曈晓日上三竿客向东风竟倚栏穿竹鸟声惊歩武入檐花影落杯盘勿嫌歩月临圃冷笑乘槎向海滩胜槩直应吟不尽凭君寄与画图看
　　【晋陆机传后葛洪著书称机文犹圃之积玉无非夜光焉一作县圃】
　　赠仲勉子文
　　雨昏南浦曽相对雪满荆州喜再逄有子才如不羁马知君心似后凋松闲看书册应多味老傍人门想更慵何日晴轩观笔砚一杯相属更从容
　　讲武台南有感【又见黄山谷集】
　　山城九月冒朝寒讲武台南路屈盘驺子雨中乘马去村童烟外倚墙看鵶嗁冢木秋风急鹭立渔船夜水干花似去年堪折赠插花人去泪防干
　　题寳鸡县斯飞阁【寳鸡属鳯翔府秦陈仓地小雅斯干诗云如翚斯飞】
　　西南归路逺萧条倚槛魂飞不可招野阔牛羊同鴈鹜天长草树接云霄昏昏水气浮山麓泛泛春风弄麦苗谁使爱官轻去国此身无计老渔樵
　　重逰终南子由以诗见寄次韵
　　去年新桞报春回今日残花覆緑苔溪上有堂还独宿谁人无事肎重来古琴弹罢风吹座山阁醒时月照杯嬾不作诗君错料旧逋应许过时陪
　　次韵和子由欲得骊山沉泥砚【沉一作澄】
　　举世争称邺瓦坚一枚不换百金颁岂知好事王夫子自采临潼绣领山经火尚含泉脉暖吊秦应有泪痕潸封题寄去吾无用近日从戎拟学班
　　【砚谱铜雀砚世传邺城古瓦体质细润而坚如石不费笔而发墨此古所重者而今絶无邺民乃伪造以绐逺方又虢州澄泥砚唐人品砚以为第一米芾云绛县人善制澄泥砚以细绢二重淘洗澄之取极细者燔为砚有色绿如春波者细滑着墨不费笔但防渗耳班超投笔注见前】
　　次韵子由弹琴
　　琴上遗声久不弹琴中古义本长存苦心欲记常迷旧信指如归自看痕应有仙人依树听空教瘦鹤舞风骞谁知千里溪堂夜时引惊猿撼竹轩
　　【韩非子卫灵公之晋平公觞之灵公令师涓鼓琴师旷曰此清商也不如清征师旷援琴而鼓一奏之有鹤二八从南方来再奏而列三奏之延颈而鸣舒翼而舞音中宫商】
　　再次前韵【系织锦图上回文】
　　春机满织回文锦粉泪挥残露井桐人逺寄情书字小桞丝低日晚庭空
　　红牋短写空深恨锦句新翻欲断肠风叶落残惊梦蝶戍邉回鴈寄情郎
　　羞云敛惨伤春暮细缕诗成织意深头伴枕屏山掩恨日昏尘暗玊牕琴
　　和人回文五首
　　红牕小泣低声怨永夕春寒斗帐空中酒落花飞絮乱晓莺嗁破梦悤悤
　　同谁更倚闲牕绣落日红扉小院深东复西流分水岭恨无愁续断弦琴
　　【后汉蔡琰传注邕夜鼓琴弦絶琰曰第二弦邕故断一弦问之琰曰第四弦竝不差谬】
　　寒信风飘霜叶黄冷灯残月照空牀看君寄忆传文锦字字萦愁写断肠
　　前堂画烛夜凝泪半夜清香荔惹衾烟锁竹枝寒宿鸟水沉天色霁横参
　　娥翠敛时闻燕语泪珠弹处见鸿归多情妾似风花乱薄幸郎如露草晞
　　【诗小雅湛湛露斯匪阳不晞】
　　移合浦郭功甫见寄
　　君恩浩荡似阳春合浦何如在海濵莫趁明珠弄明月夜深无数采珠人
　　【后汉孟甞传合浦郡海出明珠先时宰守贪秽珠渐徙于交阯甞为太守革易前弊去珠复还】
　　送佛靣杖与罗浮长老
　　十方三界世尊靣都在东坡掌握中送与罗浮徳长老携归万窍总号风
　　【楞伽云三界欲界色界无色界也法华经解世尊十号具足世出世间之所宗主故名世尊庄子齐物论大块噫气其名为风是惟无作作则万窍怒号】
　　复官北归再次前韵
　　秋霜春雨不同时万里今从海外归已出网罗毛羽在郤寻云迹帖天飞
　　蜀僧明操思归龙邱子书壁
　　更厌劳生能防日莫将归思扰衰年片云防得无心否南北东西只一天
　　【归去来辞云无心以出岫礼记檀弓丘也东西南北之人也】
　　武昌酌菩萨泉送王子立
　　送行无酒亦无钱劝尔一杯菩萨泉何处低头不见我四方同此水中天
　　【晋书长星劝汝一杯酒注详见前楞严经有佛出世名为水天教诸菩萨修习水观入三摩地观于身中水性无夺与世界外浮幢王刹诸香水海等无差别】
　　答海上翁
　　山翁不复见新诗疑是河南石壁曦海水岂容鲸饮尽然犀何处觅琼枝
　　【燃犀用温峤事注见前】
　　占山亭【一作懐口令陈徳任新作占山亭二絶】
　　尚父提封海岱间南征惟到穆陵关谁知海上诗狂客占得胶西一半山
　　【诗大雅惟师尚父礼记提封万顷史记海岱之间敛袂而徃朝故齐冠带衣履甲天下左传昔召康公命我先君太公曰五侯九伯女实征之赐我先君履东至于海西至于河南至于穆陵北至于无棣一统志胶西今胶州隷莱州府】
　　我是胶西旧使君此山仍占与君分故应窃比山中相时作新诗寄白云
　　【陶宏景诗山中何所有岭上多白云只可自娱恱不堪持赠君南史宏景止句曲山自号华阳陶隐居梁武帝既蚤与之逰及即位恩礼愈笃书问不絶时人谓为山中宰相】
　　题懐素草帖【国史补长沙僧懐素善草书自言得草圣三昧】
　　人人送酒不曽沽终日松间挂一壶草圣无成狂饮发真堪画作醉僧图
　　【书断张芝字伯英善草书精劲絶伦临池学书池水尽黒韦仲将谓之草圣唐书张旭善草书性好饮醉后辄以头揾水墨而书醒而观之以为若有神助】
　　雨中明庆赏牡丹
　　霏霏雨露作清妍烁烁眀灯照欲然明日春隂花未老故应未忍着酥煎
　　【洛阳贵尚録孟蜀时兵部贰卿李昊毎牡丹花开分遗亲友以金凤牋成歌诗以致之又以兴平酥同赠花谢时煎食之】
　　赠僧思谊
　　泻汤旧得茶三昧觅句近窥诗一斑清夜漫漫困披覧【一作搜搅】斋肠那得许悭顽
　　【晋书王献之年数歳甞观门生摴蒱曰南风不竞门生曰此郎亦管中窥豹时见一斑献之怒拂衣而去】
　　子玉以诗见邀同刁丈游金山
　　君年甲子未相逢难向君前説老翁更有方瞳八十一奋衣矍铄走山中
　　【仙传眼方者夀千嵗陶宏景晚年一目有时而方后汉马援传防鞍顾盻以示可用光武曰矍铄哉是翁】
　　次韵致逺
　　长笑右军称草圣不如东野以诗鸣乐天自欲吟淮月懐祖无劳聴角声
　　【晋书王羲之毎自称我书比钟繇当抗行比张芝艸犹当鴈行也又王述字懐祖毎闻角声谓羲之当已辄洒扫而待之如此累年而羲之竟不顾述以为恨】
　　次韵景文山堂聴筝三首
　　忽忆韩公二妙姝琵琶筝韵落空无犹胜江左狂灵运空鬭东昏百草须
　　【傅琵琶赋序汉送乌孙公主嫁昆弥念其行道思哀使知音者裁筝筑箜篌之声作马上之乐以方语目之故曰琵琶取易传于外国也释名琵琶夲出于胡中马上所鼓也推手前曰琵引手却曰琶象其鼔时因以为名风俗通筝秦声也按乐记筝五弦筑身今并凉二州筝形如瑟不知谁所改易也南史谢灵运传安西将军奕之曾孙而方明从子也祖父瑍灵运防便頴悟博览工文与顔延之为江左第一晋阳秋谢灵运髭羙临刑因施作南海祗洹寺维摩诘像髭寺僧保惜畧不汚损齐东昏侯与宫人鬬百草剔取灵运髭去】马上胡琴塞上姝郑中丞后有人无诗成画烛飘金烬八尺英公欲燎须
　　【乐録琵琶一名胡琴一名鼙婆郑中丞唐宫人以弹小忽雷擅名事载艶异编唐书李勣传姊蚤寡有疾自为煮粥火燎其须曰吾与姊皆老矣能几进之勣封英国公】
　　荻花枫叶忆秦姝切切幺弦细欲无莫把胡琴挑醉客回看霜防褚公须
　　【白乐天琵琶行大弦嘈嘈如急雨小弦切切如私语南史褚彦回传山隂公主滛恣窥见彦囘恱之以白帝帝令彦囘西上阁宿公主夜就之从夕至晓彦囘不为移志公主谓曰君须髥如防何无丈夫意彦囘曰囘虽不敏何敢首为乱阶】
　　成伯家宴造坐无由辄欲效颦而酒巳尽入夜不欲烦扰戯作小诗求数酌而巳
　　道士令严难继和僧伽防小郤空回隔篱不唤邻翁饮抱瓮须防吏部来【公自注道士令恱神乐中所谓离而复合者杜诗云肎与邻翁相对饮隔篱呼取尽余杯】
　　【晋书毕卓字茂世太兴末为吏部郎甞饮酒废职比舍郎酿熟卓因醉夜至其瓮闲盗饮之为掌酒者所缚明旦视之乃毕吏部也】
　　成伯席上赠所出妓川人杨姐
　　坐来真个好相宜深注唇儿浅画睂须信杨家佳丽种洛川自有浴妃池
　　【一统志杨妃池在灌县妃父元琰为蜀司户生妃于此按洛当作灌】
　　又答氊帐
　　卧病经旬减带围清樽忘却故人期莫嫌雪里闲氊帐作事犹来未合时
　　【南史沈约传约以书陈情于勉言已老病百日数旬革带常应移孔以手握臂率计月小半分又梁昭明太子传体素壮腰带十围至是减削过半】
　　往年宿歩梦中得小诗録示民师
　　吴塞蒹葭空碧海隋宫杨柳只金堤春风自恨无情水吹得东流竟日西
　　送范徳孺
　　渐觉东风料峭寒青蒿黄韭试春盘遥想庆州千嶂里暮云衰草雪漫漫
　　陆莲庵【草木状生于陆者曰旱莲】
　　何妨红粉唱迎仙来伴山僧到处禅陆地生花安足怪而今更有火中莲
　　仆年三十九在润州道上过除夜作此诗又二十年在恵州録之以付过
　　寺官官小未朝参红日半牕春睡酣为报邻鸡莫惊觉更容残梦到江南
　　钓艇归时菖叶雨缲车鸣处楝花风长江昔日经游地尽在如今梦寐中
　　【歳时记自小寒至谷雨四月八气二十四候每候五日以一花之风信应之谷雨一候牡丹二酴醿三楝花楝花竟则立夏】
　　夀阳防下
　　街东街西翠幄成池南池北緑钱生幽人独来带残酒【一作雨】偶聴【一作闻得】黄鹂第一声
　　戯答王都尉传柑
　　侍史传柑玊座傍人间草木尽天浆寄与维摩三十颗不知薝卜是余香【公自注举轻明重维摩犹三十枚】
　　【诗话唐上元夜宫人以黄罗包柑遗近臣谓之传柑宴刘禹锡谢柑表甘逾萍蜜寒比天浆释典西域有薝卜林即栀子也其花六出维摩经如人入薝卜林唯闻薝卜不嗅余香王维六祖碑林是旃檀更无襍树花惟薝卜不嗅余香】
　　万州太守髙公宿约游岑公洞而夜雨连眀戏赠二小诗
　　肩舆欲到岑公洞正怯冲泥傍险行定是岑公閟清境春江一夜雨连眀
　　【杜诗虚疑皓首冲泥怯实少银鞍傍险行一綂志岑公岩在万州大江之南石岩盘结若华盖左右方池有泉喷薄岩下如帘松篁藤萝蓊蔚苍翠记称神仙窟也】
　　蓬牕髙枕雨如绳恰似糟牀压酒声今日岑公不能饮吾侪犹健可频倾
　　游中峯杯泉
　　石眼杯泉举世无要知杯度是凡夫可怜狡狯维摩老戯取江湖入鉢盂
　　【髙僧传晋杯渡者不知其姓名常乘木杯渡河因名焉再见】
　　憇寂图
　　东坡虽是湖州竹石风流各一时前世画师今姓李不妨还作辋川诗
　　送柳宜归【又见黄山谷集题曰长沙留别】
　　折脚铛邉煨淡粥曲枝桑下饮离杯书生不是南迁客魑魅惊人须蚤回
　　【宋玉招魂魂兮归来南方不可以止些蝮蛇蓁蓁封狐千里些左传以御魑魅杜诗文章憎命达魑魅喜人过】
　　寒具【公自注乃念头出刘禹锡佳话】
　　纤手搓来玉数寻碧油轻蘸嫩黄深夜来春睡浓于酒压褊佳人纒臂金
　　【续晋阳秋桓元好蓄法书名画客至甞出而观客食寒具油污其画后遂不设寒具注寒具镮饼名释名金条脱纒臂金也今之手钏】
　　参寥恵杨梅
　　新居未换一根椽只有杨梅不直钱莫共金家鬬甘苦参寥不是老婆禅
　　【史记魏其武安传灌夫无所发怒乃骂临汝侯曰生平毁程不识不直一钱传灯録临济参大愚愚曰黄蘖与麽老婆心切为汝得彻困更来这里问有过无过师于言下大悟又普化云河阳新妇子木塔老婆禅临济小厮儿却具一只眼】
　　雨夜宿净行院
　　芒鞋不踏利名场一叶轻【一作虚】舟寄渺茫林下对牀聴夜雨静无灯火照凄凉
　　送恵州监押【一作送都监北归】
　　一声鸣【一作鸿】鴈破江云万叶梧桐巻露银我自飘零足羇旅更堪秋晚送行人
　　过黎君郊居
　　半园荒草没佳蔬煮得占禾半是藷万事思量都是错不如还叩仲尼居
　　赠王觏
　　何人生得宁馨子今夜初逢掣笔郎莫怪围碁忘瓜葛巳能作赋继灵光
　　【晋书王衍总角甞造山涛涛嗟叹良久既去目而送之曰何物老妪生此宁馨儿王献之传七八歳时学书羲之密从后掣其笔不得叹曰此儿后当复有大名世説王长豫防便和令丞相爱恣甚笃毎共围棋丞相欲举行长豫按指不聴丞相笑曰讵得尔相与似有瓜葛蔡邕独断瓜葛疎亲也文选注王延夀字文考有隽才父逸欲作灵光殿赋命延夀徃图其状延夀因韵之以献其父父曰吾无以加也时蔡邕亦有此作十年不成见此赋遂隐而不出】
　　太夫人以旡咎生日置酒书壁一絶
　　夀樽余沥到朋簮要与郎君夜语深敢问阿婆开后閤井中车辖任浮沉
　　【杜诗朋来庆盍簪应璩与满公琰书外慕郎君谦下之徳注云璩曾事其父奋故称郎君汉陈遵传遵嗜酒毎大饮賔客满堂辄闗门取客车辖投井中虽有急终不得去甞有部刺史奏事过遵值其方饮刺史大穷遵霑醉时突入见遵母叩头自白当对尚书有期防状母廼令从后閤出去】
　　余旧在钱塘伯固开西湖今方请越戏谓固可复来开镜湖伯固有诗因次韵
　　已分江湖送此生防稽行复得岑成镜湖席巻八百里坐啸因君又得名
　　邵伯梵行寺山茶
　　山茶相对阿【一作本】谁栽细雨无人我独来説似与君君不防【一作见】烂红如火雪中开
　　奉和成伯兼戏禹功
　　金钱石竹道旁秋翠黛红帬马上讴无限小儿齐拍手山公又作习池游
　　【襄阳记汉侍中习郁于岘山南作鱼池池邉有髙隄种竹及长楸芙蓉蔆芡覆水是逰燕名处也山简每临此池未甞不大醉而还曰此是我髙阳池也襄阳小儿歌之曰山公时一醉径造髙阳池日莫倒载归茗艼无所知】
　　病后醉中
　　病为兀兀安身物酒作蓬蓬入脑声堪笑钱塘十万户官家付与老书生
　　【汉盖寛饶传寛饶奏封事引韩氏易传言五帝官天下三王家天下家以传子官以传贤后人称天子为官家夲此】
　　梦中絶句
　　楸树髙花欲插天暖风迟日共茫然落英满地君方见惆怅春光又一年
　　元翰少卿宠恵谷帘水一器龙团二枚仍以新诗为贶叹味不已次韵奉和
　　岩垂疋练千丝落雷起双龙万物春此水此茶俱第一共成三絶景中人
　　【方舆记谷帘泉在南康府城西泉水如帘布岩而下者三十余陆羽品其味为天下第一韩诗外传顔囘望吴门见一匹练孔子曰马也注匹练言其光如练也】
　　藏春坞三首
　　退之身外无穷事子羙生前有尽花更有多情君未识不随栁絮落人家
　　莫寻羣玊峯头路莫看都观里花但解闭门留我住主人休问是谁家
　　朱阁前头露井多碧桃枝下羙人过寒泉未必能如此奈有银牀素绠何
　　【李太白诗梧桐落金井一叶飞银牀】
　　谢都事恵米
　　平生忍欲今忍贫闭口逢人不少陈俸薄身轻赵都事也能作意向诗人
　　别公择
　　黍离不复闵宗周何暇雷塘吊一邱若问西来祖师意竹西歌吹是扬州
　　【黍离注见前一统志炀帝冢在扬州府城北雷塘又竹西亭在府城东北杜牧诗谁知竹西路歌吹是扬州】
　　絶句
　　春来濯濯江邉栁秋后离离湖上花不羡千金买歌舞一篇珠玊是生涯
　　【世説王恭濯濯如春月栁杜诗诗成珠玉在挥毫】
　　书寄韵
　　巳将镜镊投诸地喜见苍顔白发新歴数三朝轩冕客色声谁是独完人
　　【投镊用南史齐郁林王事巳见】
　　游灵隐寺戏赠开轩李居士
　　推倒垣墙也不难一轩复作两轩看若教从此成千里巧歴如今也被漫
　　【荘子巧歴所不能知】
　　常州太平寺薝卜亭
　　六花薝卜林间佛九节菖蒲石上仙何似东坡鐡拄杖一时惊起野狐禅
　　【运斗枢玉衡星为菖蒲本草菖蒲一名尧韭抱朴子菖蒲石上生一寸九节巳上紫花者尤善韩终服之十三年身生毛目视书万言皆诵之冬恒不寒古诗石上生菖蒲一寸八九节仙人劝我飡令我好顔色野狐禅注见前】
　　过文觉显公房
　　斓斑碎玊飬菖蒲一勺清泉满石盂净几明牕书小楷便同尔雅注虫鱼
　　【韩退之诗尔雅注虫鱼定非磊落人】
　　恵州灵恵院壁闲画一仰靣向天醉僧云是蜀僧隐蛮所作题诗于其下
　　直视无前气吐虹五湖三岛在胸中相逢莫怪不相揖只见山僧不见公
　　游太平寺净土院观牡丹中有淡黄一朶特竒为作小诗
　　醉中眼缬自斓斑天雨曼陀照玉盘一朶淡【一作官】黄微拂掠鞓红魏紫不须看
　　【法华经佛说是经己天雨曼陀华牡丹谱姚黄左紫魏花以姓着青州丹州延州红以州着又炀帝辟西苑易州进牡丹二十种有赪红鞓红等名】
　　此君轩
　　云幢烟节十洲【一作七州】人犀甲檀枪百万军蘙荟发生何足道【一作数】此君真是此君君
　　【案此君真是此君君言竹之发生必有所以为之主者犹庄子齐物论所云其有眞君存焉庄子又云可以为众父而不可以为众父父即此君君同意】
　　观子羙病中作嗟叹不足因次韵
　　百尺长松涧下摧知君此意为谁来霜枝半折孤根出尚有狂风急雨催
　　谒敦诗先生因留一絶
　　凛凛人言君似雪我言凛凛雪如君时人尽怪苏司业不解将钱与广文
　　【杜诗只有蘓司业时时乞酒钱】
　　余将赴文登过广陵而择老移住石塔相送竹西亭下留诗为别
　　竹西失郤上方老石塔还逢恵照师我亦化身东海去姓名莫遣世人知
　　【释论一觉性是法身二觉相是报身三觉用是化身又释迦牟尼千百亿化身寳王云法身如月之体报身如月之光应身如月之影注应身即化身也】
　　絶句三首
　　松柏萧森溪水南道人只作两团庵市区收罢豚鱼税来与弥陀共一龛
　　【褚河南帖与弥勒同龛】
　　此身分付一蒲团静对萧萧竹数竿偶为老僧煎茗粥自携修绠汲清泉
　　【韩退之诗汲古得修绠】
　　天风吹月入阑干乌鹊无声夜向防织女明星来枕上乃知身不在人间
　　呈定国
　　旧病应逢医口药新妆渐画入时睂信知诗是穷人物近觉王郎不作诗
　　絶句二首
　　峩峩疉石立何孤赖有萧萧翠竹俱日暮无人鸥鸟散空留逺水伴寒芦
　　漠漠秋髙露气清新蒲倚石近溪生夜来雨后西风急静向牕前似有声
　　破琴诗后
　　余作破琴诗求得宋复古画邢和璞于柳仲逺仲逺以此本托王晋卿临写为短轴名为邢房悟前生图作诗题其上
　　此身何处不堪为逆旅浮云自不知偶见一张闲故纸便疑身是永禅师
　　【荘子大宗师伟哉造物又将奚以汝为将奚以汝适以汝为鼠肝乎以汝为虫臂乎知北游悲夫世人直为物逆旅耳维摩诘言是身如浮云湏防变灭】
　　送桞子玉至灵山
　　世事方艰便猛回此心未老已先灰何时梦入真君殿也学传呼观主来
　　次韵章子厚飞英留题
　　款叚曽陪马少游而今人在凤麟洲黄公酒肆如重过杳杳白苹天尽头
　　【后汉马援传吾从弟少防甞哀吾慷慨多大志曰士生一世但取衣食裁足乘下泽车御款叚马注款迟也段形也言形叚迟缓东方朔十洲记海外有麟洲凤洲世説王濬冲为尚书令经黄公酒垆谓后车客曰吾昔与嵇阮共酣饮于此垆竹林之防亦预其末自嵇生夭阮公亡以来便为时所覊绁今日视此虽近邈若山河】
　　赠江州景徳长老
　　白足髙僧解逹观安排春事满幽栏不须天女来相试总把空花眼里看
　　【髙僧传释昙如防化闗中足白于面虽跣渉泥水未甞沾污时称白足和尚天女散花注屡见】
　　杂诗二首
　　牕摇细浪鱼吹沫【一作日】手弄黄花蝶绕【一作透】衣不觉春风吹酒醒空教眀月照人归
　　昔日双鵶照浅睂如今妸娜绿云垂蓬莱老守明朝去肠断帘间蟋蟀悲
　　元祐癸酉八月二十七日于建隆章净馆书赠王觏
　　海上东风犯雪来腊前先折镜湖梅遥思禁苑青春夜坐待宫人画诏回
　　闻捷
　　元丰四年十月二十二日谒王文父齐愈于江南坐上得陈季常书报是月四日种谔领兵深入破杀西夏六万余人获马五千匹众喜抃各饮一巨觥
　　闻説将军取乞訚将军旗鼓捷如神故知无定河邉柳得共中原雪絮春
　　【宋史元丰四年八月种谔将鄜延及畿内兵九万三千出绥徳城九月谔围米脂夏人来救战于无定川大破之斩首五千级十月遂克米脂唐诗可怜无定河邉骨犹是深闺梦里人】
　　睡起
　　杮叶满庭红颗秋薰炉沉水度春篝松风梦与故人遇自驾飞鸿跨九州
　　秋思寄子由
　　黄叶山川知晚秋小虫催女献功裘老松阅世卧云壑挽着苍江无万牛
　　【杜子羙诗万牛囘首丘山重】
　　碣石庵戏赠湛庵主【相国寺僧也】
　　保康桥上夜观灯碣石岩前夏饮氷莫把山林笑朝市老夫手里有乌藤
　　散郎亭
　　法花下有散郎亭老树苍崖如有情欢戚巳随时事去壁间只有古人名
　　侯滩
　　江邉皎皎过侯滩更上山腰看打盘百嵗老儿亲击鼓城中忧患不相干
　　春夜
　　春宵一刻直千金花有清香月有隂歌管楼台声细细秋千院落夜沉沉
　　【天寳遗事宫中寒食竞立秋千令宫嫔嬉笑宴乐眀皇呼为半仙戏古今艺术图北方山戎寒食用秋千以戏习轻蹻也】
　　火星岩
　　火星岩下石凌壁阁上相忘止一僧莫问人间兴废事门前流水几前灯
　　读开元天寳遗事三首【一作开元遗事三首】
　　姚宋亡来事事兴一官铢重万人轻朔方老将风流在不取西蕃石堡城
　　【姚宋姚崇宋璟也连昌宫词开元欲末姚宋死朝廷渐渐由妃子朔方老将王忠嗣也防石堡之得不当所亡】潭里车【一作春】船百倍多广陵铜器越溪罗三郎官爵如泥土争唱农得寳歌
　　【通鉴江淮南租庸等使韦坚引浐水抵苑东望春楼下为潭以聚江淮运船役夫匠通漕渠发人邱垄自江淮至京城民闲萧然愁怨天寳二年三月上幸望春楼观新潭坚以新舡数百艘扁榜郡名各陈郡中珍货于船背陜尉崔成甫着锦半臂缺胯緑衫以裼之红袹首居前船唱得宝歌使羙妇百人盛饰而和之连樯数里坚跪进诸郡轻货仍上百牙盘食上置宴竟日而罢观者山积加坚左骑常侍名其潭曰广运注先是民闲唱俚歌曰得体纥那邪其后得寳符于桃林成甫乃更纥体歌为得寳农野歌曰得寳农野农得寳耶潭里舟船閙扬州铜器多三郎当殿坐听唱得寳歌其俚又甚焉】
　　琵琶弦急衮梁州羯鼔声髙舞臂鞲破费八姨三百万大唐天子要纒头
　　【杨妃外传明皇自击羯鼓八姨献三百万为大唐天子纒头再见】
　　过泗上喜见张嘉父二首
　　睂间氷玊照淮眀笔下波澜老欲平直得全生如许妙不知形谍巳多名
　　【荘子列御寇内诚不觧形谍成光】
　　空翠娱人意自还眀牕一榻共秋闲防知名利不到处定把清觞属此山
　　谢恵猫儿头笋
　　长沙一日煨笾笋鹦鹉洲前人未知走送烦公助汤饼猫儿突兀防穿篱
　　题净因堂
　　瞑倚蒲团卧鉢囊半牕疎箔度微凉蕉心不展待时雨葵叶为谁倾夕阳
　　同景文咏莲塘
　　塘上钩帘对晚香不知斜日已侵牀江妃自惜凌波韈长在髙荷扇影凉
　　【郭璞江赋江妃含嚬而眇注引列仙传曰江婓二女出游江滨郑交甫所挑者曹植洛神赋凌波防歩罗韈生尘説文韈足衣也】
　　睡起
　　食罢茶瓯未要深清风一榻直千金腹摇鼻息庭花落还尽平生未足心
　　子羙召公择饮偶以病不及往公择有诗次韵
　　樊素阿蛮皆巳出使君应作玊筝歌可怜病士西牕下一夜丹田手自摩
　　【白乐天诗樱桃樊素口杨栁小蛮腰梁元帝筝诗琼柱动金丝秦声发赵曲晋书王国宝搆谢安于孝武一日帝召桓伊饮伊抚筝而歌曹子建怨诗曰为君既不易为臣良独难忠信事不显乃有见疑患声节慷慨俯仰可观太傅泣下沾襟乃越席捋其须曰使君于此不凡太微灵书清水郷敖丘里丹田名藏精宫】
　　和参寥
　　芥舟只合在坳堂纸帐心期老孟光不道山人今忽去晓嗁处月茫茫
　　【荘子逍遥游覆杯水于坳堂之上则芥为之舟置杯焉则胶后汉书梁鸿取孟氏女名光字之曰徳曜】
　　醉题信老方丈
　　鹤作精神松作筋堦庭兰玊一时春愿君且住三千嵗长与东坡作主人
　　常州太平寺观牡丹
　　武林千叶照观空别后湖山防信风自笑眼花红緑还将白首看鞓红
　　竹枝词【又见黄山谷集数字小异】
　　自过【一作日瘦】鬼门关外天命同【一作轻】人鲊瓮头船北人堕泪南人笑青嶂无梯问杜鹃
　　【九域志容州鬼门闗汉伏波将军马援讨林邑蛮路由此立碑石龟尚在】
　　寄欧叔弼
　　昔葬衣冠今在否近来消息不须疑曾闻圯上逢黄石久矣留侯不见欺
　　【史记封禅书祭黄帝冢桥山释兵湏如上曰吾闻黄帝不死今有冢何也或对曰黄帝已仙上天羣臣葬其衣冠】
　　题净因院
　　门外黄尘不见山个中草木亦常闲履声如渡薄氷过催粥华鲸吼夜阑
　　【东都赋发鲸鱼铿华钟薛综注海岛有大兽名蒲牢蒲牢畏鲸鱼鲸鱼一击蒲牢辄大吼凡钟欲令声大故作蒲牢于上以所击之者为鲸鱼之状钟有篆刻之文故曰华钟】
　　絶句
　　柴桑春晚思依依屋角鸣鸠雨欲飞昨日巳收寒食火吹花风起却添衣
　　和黄龙清老三首
　　万山不隔中秋月一鴈能传寄逺书深密伽陀枯战笔真诚相见问何如
　　【谢荘月赋隔千里兮共明月释典僧者梵语具云僧伽不言伽者省文也天台八教顿渐秘密不定藏通别圆】风前橄防星宿落月下桄榔羽扇开静嘿堂中有相忆清江或遣化人来
　　【太平广记南威橄榄也图经感擥俗作橄榄生岭南闽广树髙不可梯刻其根下方寸许纳盐其中一夕子皆落此木作舟楫所经鱼皆浮广志桄榔树大四五围长五六丈其顚生叶其子作穂其皮可作绠得水则柔韧皮中有屑如麫列子周穆王时西极之国有化人来】
　　骑驴觅驴真可笑以马喻马亦成痴一天月色为谁好二老风流各自知
　　【传灯録参禅有二病一是骑驴觅驴一是骑驴不肎下不解即心是佛眞是骑驴觅驴荘子齐物论以马喩马之非马不若以非马喻马之非马也杜诗中天月色好谁防】
　　过土山寨
　　南风日日纵篙撑时喜北风将我行汤饼一杯银线乱蒌蒿如筯玊簮横
　　书辨才白云堂壁
　　不辞清晓叩松扉却值支公久不归山鸟不鸣天欲雪巻帘惟见白云飞
　　琴诗
　　若言琴上有琴声放在匣中何不鸣若言声在指头上何不于君指上听
　　【楞严经辟如琴瑟箜篌琵琶虽有妙音若无妙指终不能发汝与众生亦复如是又倡云声无既无灭声有亦非生生灭二縁离是则常眞实此诗宗旨大约夲此】
　　韩康公坐上侍儿求书扇
　　一一牕扉靣水开更于何处觅蓬莱天香满袂人知否曾到旃檀小殿来
　　【楞严经佛告阿难汝噢此旃檀然于一株四十里内同时闻香】
　　骊山絶句三首
　　功成虽欲善持盈可叹前王恃太平辛苦骊山山下土阿房才废又华清
　　【秦阿房唐华清宫皆在骊山】
　　防变雕墙防变灰举烽指鹿事悠哉上皇不念前车戒却怨骊山是祸胎
　　【枚乗书福生有基祸生有胎】
　　海中方士覔三山万古眀知去不还咫尺秦陵是商监朝元何必苦跻攀
　　【封禅书及至秦始皇幷天下至海上则方士言之不可胜数使人乃赍童男女入海求之船交海中皆以风为解未能至望见之焉诗大雅殷鍳不逺朝元阁在骊山上唐明皇建】
　　灵上访道人不遇
　　花光红满栏草色绿无岸不逢青眼人长歌白石涧【晋阮籍传籍能为青白眼见礼俗之士以白眼对之】
　　常山赠刘镃
　　刘侯年少日骏马拊便靣援弓鴈自落不待白羽贯【汉张敞传走马章台街使御史驱自以便面拊马师古注便面所以障面盖扇之类也亦曰屏面虚落鴈用战国防更嬴事注见前家语白羽若月】
　　游三游洞
　　冻雨霏霏半成雪游人屦冷苍崖滑不辞携被岩底眠洞口云深夜无月
　　十一月三日与防先自竹西来访庆老不见独与君卿供奉蟾知客东阁道话久之恵州追录
　　巻巻长廊走黄叶席帘垂地香烟歇主人待来终不来火红销尽灰如雪
　　醉睡者
　　有道难行不如醉有口难言不如睡先生醉卧此石间万古无人知此意
　　集归去来诗十首
　　命驾欲何向忻忻春木荣世人无往复乡老有逢迎云外流泉逺风前飞鸟轻相携就衡宇酌酒话交情渉世恨形役告休成老夫良欣就归路不复向迷途去去径有【一作犹】菊行行田欲芜情亲有还往清酒引罇壶与世不相入膝琴聊自【一作尽】欢风光归笑傲云物寄游观言话审无勌心懐良独安东臯清有趣植杖日盘桓世事非吾事驾言归路寻向时迷有命今日悟无心庭内菊归酒牕前风入琴寓形知巳老犹未倦登临云岫不知逺巾车行复前仆夫寻老木童子引清泉矫首独傲世委心还乐天农夫告春事扶老向良田富贵良非愿乡关归去休携琴巳寻壑载酒复经邱翳翳景将入涓涓泉欲流农夫人不乐我独与之游觞酒命童仆言归无复留轻车寻絶壑孤棹入清流乗化欲【一作亦】安命息交还絶游琴书乐三径老矣亦何求归去复归去帝乡安可期鸟还知已倦云出欲何之入室还携幼临流亦赋诗春风吹独立不是傲亲知役役倦人事来归车载奔征夫问前路稚子衡门入息亦诗筞出游常酒樽交亲书已絶云壑自相存寄傲疑今是求荣感昨非聊欣樽有酒不恨室无衣邱壑世情逺田园生事微柯庭还独睡时有鸟归飞余归自道埸何山遇大风因憩耘老溪亭命官奴秉烛捧砚写风竹一枝题诗云
　　更将掀舞势把烛画风篠羙人为破顔怜此腰肢袅
　　题云龙草堂石磬
　　折为督邮腰悬作山人室殊非濮上音信是泗濵石【折腰为磬折故作渊明揖督邮事耳读者不以辞害意可也左传室如悬磬尚书泗滨浮磬】
　　和子由岐下诗【并引】
　　予既至岐下逾月于其廨宇之北隙地为亭亭前为横池长三丈池上为短墙属之堂分堂之北厦为轩牕曲槛俯瞰池上出堂而南为过廊以属之防廊之两旁各为一小池三池皆引汧水种莲飬鱼于其中池邉有桃李杏棃枣樱桃石榴樗槐松桧栁三十余株又以斗酒易牡丹一丛于亭之北子由以诗见寄次韵和答凡二十一首
　　北亭
　　谁人筑短墙横絶拥吾堂不作新亭槛幽花谁为香【公自注旧堂北有墙予始去之为亭】
　　横池
　　明月入我池皎皎铺纻缟何日变成缁太吾懒草【杨雄解嘲吾黙黙独守吾太】
　　短桥
　　谁能铺白簟永日卧朱桥树影栏邉转波光版底摇【杜牧之阿房宫赋长桥卧波】
　　轩牕
　　东邻多白杨夜作雨声急牕下独无眠秋虫见灯入
　　曲栏
　　流水照朱栏青红乱明鉴谁见槛上人无言观物泛
　　双池
　　泝流入城郭亹亹渡千家不见双池水长漂十里花
　　荷华
　　田田抗朝阳节节卧春水平铺乱萍叶屡动报鱼子
　　鱼
　　湖上移鱼子初生不畏人自从识钩饵欲见更无因
　　牡丹
　　花好常患稀花多信佳否未有四十枝枝枝大如斗
　　桃花
　　争开不待叶密缀欲无条傍沼人窥鉴惊鱼水溅桥
　　李
　　不及棃英软应慙梅蕚红西园有千叶淡伫更纤秾【公自注城西有千叶李如荼防】
　　杏
　　开花送余寒结子及新火闗中幸无梅汝彊充鼎和
　　棃
　　霜降红棃熟柔柯巳不胜未甞蠲夏渴长见助冬氷
　　枣
　　居人几番老枣树未成槎汝长才堪轴吾归巳及瓜
　　樱桃
　　独绕樱桃树酒醒喉肺干莫除枝上露从向口中漙
　　石榴
　　风流意不尽独自送残芳色作帬腰染名随酒盏狂
　　樗
　　自昔为神树空闻蜩鵙鸣社公烦见辍为尔致羊羮
　　槐
　　采撷殊未厌忽然巳成隂蝉鸣看不见鹤立赴还深【抱朴子槐子服之补脑令人髪不白而长生魏都赋槐以防涂】
　　松
　　彊致南山树来经渭水滩生成未有意鸦鹊莫相干
　　桧
　　依依古松子郁郁緑毛身每长须成节明年渐庇人
　　栁
　　今年手自栽问我何年去他年我复来摇落伤人思【世説桓温北征经金城见所种栁皆十围慨然叹曰树犹如此人何以堪因攀枝执条然流涕】
　　纵笔【旧注此诗执政闻而怒之再贬儋耳】
　　白头萧散满霜风小阁藤牀寄病容报道先生春睡羙道人轻打五更钟
　　附四言六言
　　息壤诗【并引】
　　淮南子曰鲧堙洪水盗帝之息壤帝使祝融杀之于羽渊今荆州南门外有状若屋宇防入地中而犹见其脊者旁有石记云不可犯畚锸所及輙复如故又颇以致雷雨嵗大旱屡发有应予感之乃为作诗其辞曰
　　帝息此壤以藩幽台有神司之随取而培帝敕下民无敢或开惟帝不言以雷以雨惟民知之幸帝之恕帝茫不知谁敢以告【字疑误】帝怒不常下土是震使民前知是伇【音域】于民无是坟者谁取谁予惟其的之是以射之
　　顔乐亭诗【并序】
　　顔子之故居所谓陋巷者有井存焉而不在顔氏久矣胶西太守孔君宗翰始得其地浚治其井作亭于其上命之曰顔乐昔夫子以箪食瓢饮贤顔子而韩子乃以为哲人之细事何哉苏子曰古之观人也必于小者观之其大者容有伪焉人能碎千金之璧不能无失声于破釜能搏猛虎不能无变色于蠭虿孰知簟食瓢饮之为哲人之大事乎乃作顔乐亭诗以遗孔君正韩子之説且以自警云
　　天生烝民为之鼻口羙者可嚼芬者可臭【一作嗅仝】羙必有恶芬必有臭我无天游六凿交鬬骛而不反跬歩商受伟哉先师安此微陋孟贲股栗虎豹却走眇然其身中亦何有我求至乐千载无偶执瓢从之忽焉在后
　　新渠诗【并序】
　　庚子正月予过唐州太守赵侯始复三陂疏召渠招懐逺人散耕于唐予方为旅人不得亲执壶浆簟食以与侯劝逆四方之来者独为新渠诗五章以告于道路致侯之意其词曰
　　新渠之水其来舒舒溢流于野至于通衢渠成如神民始不知问谁为之邦君赵侯
　　新渠之田在渠左右渠来奕奕如赴如凑如云斯积如屋斯溜嗟唐之人始识秔稌
　　新渠之民自淮及潭挈其妇姑或走而颠王命赵侯宥我新民无与王事以讫七年
　　侯谓新民尔既来止其归尔邑告尔邻里良田千万尔择尔取尔耕尔食遂为尔有
　　筑室于唐孔硕且坚生为唐民饱粥与饘死葬于唐祭有鸡豚天子有命我惟尔安
　　防姜君弼课册【公自注姜君琼州人已卯闰九月来从学于东坡至儋耳庚辰三月方还琼】
　　云兴天际歘若车盖凝矑未瞬弥漫霮防惊雷出火乔木糜碎殷地爇空万夫皆废绠四坠【一作悬澑绠坠】日中见昧【一作沬】移晷而收野无完块
　　【易丰卦九三丰其沛日中见沬沬星之小者汉王莽传地皇元年二月壬申日正黒莽恶之下书曰乃者日中见昧隂薄阳黒气为变董子太平之时雨不破块津茎润叶而已】
　　数日前梦人示余一巻文字大略若谕马者用吃蹶两字梦中甚赏之觉而忘其余戏作数语足之
　　天骥虽老举鞭脱逸交驰蚁封歩中衡石旁睨驽骀丰肉灭节徐行方轨动辄吃蹶天资相絶未易致诘【邓粲晋纪王济性好马而所乗马骏驶意甚爱之叔湛曰此虽小驶然力薄不堪苦近见督邮马当胜此但飬不至耳济取督邮马谷食十数日与湛试之歩骤不异于济而马不相胜湛曰今直行车路何以别马胜不唯当就蚁封耳于是就蚁封盘马果倒踣】
　　忆江南寄纯如五首【六言】
　　楚水别来十载蜀山望断千重毕竟拟为伧父凭君説与吴侬
　　湖目也堪供眼木奴自足为生若话三吴胜事不惟千里莼羮
　　【襄阳记李衡字叔平为丹阳太守密遣人于武陵龙阳州上种甘千树临终勅儿曰汝母恶吾不治家故穷如是吾州里有千头木奴不责汝衣食嵗上一匹绢亦足用矣晋书陆机诣王武子有羊酪指以示机曰卿东吴何以敌此机曰千里莼羮未下盐防时人称为名对潜确类书或谓千里末下皆地名莼防所出处张钜山诗一出脩门道重尝末下盐是也按此则未下当作末下语较有味但末下少见出处存之备考】
　　人在画屏中住客依明月邉游未卜柴桑旧宅须乘五马【一作湖】扁舟
　　生计曾无聚沫孤踪谩有清风治产犹嫌范蠡携孥颇笑梁鸿
　　弱累已偿俗尽老身将伴僧居未许季鹰髙洁秋风直为鲈鱼
　　【晋张翰传翰因见秋风起乃思吴中菰菜莼羮鲈鱼脍曰人生贵得适志何能覊宦数千里以要名爵乎遂命驾而归】
　　恵崇芦鴈【六言】
　　恵崇烟雨芦鴈坐我潇湘洞庭欲买扁舟归去故人云是丹青
　　何公桥诗【补録】
　　天壤之间水居其多人之往来如鹈在河顺水而行云驶鸟疾维水之利千里咫尺乱流而渉过膝则止维水之害咫尺千里沔彼滥觞蛙跳鯈游溢而懐山神禹所忧岂无一木支此大壊舞于盘涡冰拆雷解坐使此邦画为两州鸡犬相闻胡越莫救允毅何公甚勇于仁始作石梁其艰其勤将作复止更此百难公心如鐡非石则坚公以身先民以悦使老牡负石如负其子疏为玊虹隐为金堤直栏横槛百贾所栖我来与公同载而出讙呼填道抱其马足我叹而言视此滔滔未见刚者孰为此桥愿公千嵗与桥夀考持节复来以慰父老如朱仲卿食于桐乡我作铭诗子孙不忘



　　苏诗续补遗巻下
