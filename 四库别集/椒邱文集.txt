　　钦定四库全书　　　　　集部六
　　椒邱文集　　　　　　　别集类五【明】
　　提要
　　【臣】等谨案椒邱文集三十四巻明何乔新撰乔新有周礼集注已着録明史乔新本传载其厯任中外多着政绩人以气节刚方为万安刘吉所排故迄不得大用又载江西廵抚林俊为乔新请諡时中防诘乔新致仕之由给事中呉世忠为讼寃以邹鲁之劾乔新比于蒋之竒劾欧阳修胡纮劾朱子是诚太过然核其立朝始末岳岳懐方在成化治之间不能不谓之名臣也是集前三巻为防略盖科举之学次五巻为史论次十二巻为杂文次五巻为诗次六巻为碑诔次三巻为奏议外集一巻则往来赠答之文为婺源余莹所编辑乔新不以文章名而所作详明剀切直抒胸臆学问经济实具见于斯史称其博综羣籍闻异书辄借钞积三万余帙皆手自校讐著述甚富则有本之言固宜与枵腹髙谈者异矣乾隆四十六年九月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀










　　钦定四库全书
　　椒邱文集巻一
　　明　何乔新　撰
　　防府十科摘要
　　经科
　　六经
　　六经未作而圣人之道蕴于一心六经既作而圣人之道昭乎万世葢经以载道道本于心茍非圣人作经以明斯道又何以为天地立心为生民立命为万世开太平也哉昔者吾夫子祖述宪章删定系作垂六经以诏万世易作而吉凶祸福之验该矣书作而治乱存亡之戒明矣诗作而吟咏性情之美极矣动荡天地之中和而为礼乐斧衮二百四十年之善恶而为春秋由是二帝三王之道益明于天下矣然六经心学也是故説天莫辨乎易由吾心即太极也説事莫辨乎书由吾心政之府也説志莫辨乎诗由吾心统性情也説理莫辨乎春秋由吾心分善恶也説体莫辨乎礼由吾心有天序也导民莫过乎乐由吾心备太和也是惟圣人一心皆理也众人理虽本具而欲则害之故圣人即本其心之所有而以六经教之其人之温柔敦厚则有得于诗之教焉疏通知逺则有得于书之教焉广博易良则有得于乐之教焉洁静精微则有得于易之教焉恭俭庄敬则有得于礼之教焉属辞比事则有得于春秋之教焉秦汉以来心学不传不知六经实本于吾之一心所以髙者涉于空虚而不返卑者安于浅陋而不辞京房溺于名数世岂复有易孔郑専于训诂世岂复有书诗董仲舒流于灾异世岂复有春秋乐固亡矣至于大小戴氏之所记亦多未纯世岂复有全礼哉经既不明则不正经既不正则国家安得而善治乡闾安得有善俗乎文中子曰九师兴而易道微三传作而春秋散齐韩毛郑诗之末也大戴小戴礼之衰也书残于古今乐失于齐鲁夫岂无徴而言之哉此六经之大畧也而其详又可考焉自伏羲画卦而大易之道着连山者炎帝之易夏后氏因之以作易者也其卦以艮为首葢以艮者山也艮所以成言乎物故曰连山具其体也归藏者黄帝之易而商人因之以作易者也其卦以坤为首葢以坤者地也坤所以厚徳载物故曰归藏取其用也逮至于周而易之书大备故周易之卦以干为首葢以干者天也干所以首出庶物故曰周易观其象也三易之体各以一卦为首各以一义为先然经卦皆八其别皆六十四夏商易取七八以不变为占也周易取九六以变为占也隋艺文志有归藏十三巻出于刘光伯所上意甚浅陋唐艺文志有连山十巻出于长孙无忌次述文多阙误则二书之不传久矣然尝求之周易尚有可言者所谓兼山艮即连山之遗意也六爻皆别人象所谓坤以藏之即归藏之遗意也全体皆言地道其书虽不存其象则可得而推焉重卦之人诸儒不同然十三卦制器尚象既羲农所取则重于伏羲明矣十翼之説亦有不同大抵不出乎彖象文言系辞説卦序卦杂卦之中又岂可舍是而他求十翼哉上经之卦三十所以象阳竒下经之卦三十四所以象隂偶上经首乾坤而终于离坎者葢首于天地隂阳之正也故以水火之正终焉下经首咸恒而终于未济者葢先于夫妇隂阳之交也故以水火之交终焉自汉以来考象占者疑于术数而不得其通简易之法谈义理者沦于空寂而不适乎仁义中正之归丁寛作易説三万言而训诂之学兴焦延寿述隂阳灾异而穿凿之起子夏之易不依古易篇次而遵费氏则为后人之假托可见矣九师之易王通以为易道因之而微则无资于圣经可知也王弼之传则髙谈理致祖尚清虚而已頴达之防则随文生义依徇王氏而已迨程子作易传易之义理始大明朱子作本义易之象占始益着葢程子之易发挥孔子之十翼者也朱子之易则推三圣教人卜筮之防者也后世有功于易道非程朱而何哉夫书即古史也伏羲氏之书则曰山坟君臣民物隂阳兵象八者而已神农氏之书则曰气坟归藏生动长育止杀八者而已黄帝之书则曰形坟天地日月山川云气八者而已孔子删书定为百篇其芟除坟典而不録者以其世尚洪荒而莫考也断自唐虞以为始者以其道原中正而无也伤周道之既东而东周之兴汲汲有望于鲁则取伯禽之誓师而费誓固有深意也叹王纲之解纽而天下之势骎骎将入于秦则取穆公之悔过而秦誓非示微意乎其间所载如尧舜之揖逊汤武之放伐大而天文地理之所奠序微而草木鸟兽之所含生精而性命道徳之蕴粗而法度官名之着上下千百年间靡不悉备焉无非恢宏至道示人主以轨范也然书有六体典谟训诰誓命是也其读二典也则知其为君道之尽其读三谟也则知其效臣职之至训戒于君上则事得以规正诰告于臣民则情得以通达有誓焉则俾士庶之尽命而知所畏有命焉则俾臣下之尽心而知所禀出治规模灿然毕具乃若典谟虽为二帝之书然观誓征苗之师命羲和之官则未尝无誓命也训诰誓命虽为三王之书然观商有先人之典周有丕显之谟则未尝无典谟也迨秦焚书百篇仅存其半其出于伏生口授者谓之今文而得于孔壁所藏者谓之古文今文多艰澁而古文反平易者以伏生记録之实语难工而安国润色之雅辞易好也然小序之説必非出于圣而大序之文又甚絶不类于西汉此其可疑也自汉以来传者非一安国之注类多穿凿頴达之防惟详制度近世之注朱子所取者四家而王安石伤于凿吕祖俭伤于巧苏轼伤于畧林之奇伤于繁至蔡氏集传出别今古文之有无辨大序小序之讹舛而后二帝三王之大经大法灿然于世焉诗之作也以风雅颂为之经以赋比兴为之纬风则闾巷风土男女情思之辞雅则朝防宴享公卿大人之作颂则鬼神宗庙祭祀歌舞之乐其所以分者皆以篇章节奏之异而别之也赋则直陈其事比则取物为比兴则托物兴辞其所以分者又以属辞命意之不同而别之也先王盛时天子巡狩命太宰陈诗以观民风迨王灵不振巡狩之礼辍而陈诗之礼废矣吾夫子删而定之为三百十一篇其以二南为首者犹易之首乾坤书之先二典也其以商颂鲁颂为终者犹书之讫于周而兼录费誓秦誓也其降黍离为国风者葢自平王东迁雅颂不作而其风下侪于列国也其以豳风居十三国之末者以曹桧之乱极思治必如是而后可也故先儒以二南二十五篇为正风邶鄘至豳风十三国为变风鹿鸣至菁莪二十六篇为正小雅六月至何草不黄五十六篇为变小雅文王至巻阿十八篇为正大雅民劳至召旻十三篇为变大雅然周南无周公之诗而召南有召公之诗葢周公在内近于文王虽有徳而不见则其诗不作召公在外逺于文王功业着明则诗作于下也七月周公所作而系于风公刘召公所作而列于雅葢七月之诗言其风俗故系于豳风公刘之诗言其政事故列于大雅也鲁之有颂者成王以周公有大勲劳而赐以天子礼乐也商之有颂者成王封微子以承先代之后有乐歌以奉成汤之祀也宋之无风者以其时王所客不可贬黜故巡狩不陈其诗也楚之无诗者以其僣号称王不可黜陟故太师不録其诗也诗序之作説者不同先儒以序之首句为毛公所分而其下推説云云为后人所益也汉兴言诗者四家鲁诗起于申公而盛于韦贤齐诗起于辕固而盛于匡衡韩诗起于韩婴而盛于王吉毛诗则毛公为之训诂郑为之笺注三诗既亡而毛诗独存虽其义未能尽合于经而考三家仅存之説其不合者尤多焉鲁诗则谓闗雎者刺康后之晏起而作也齐诗则谓黍离者卫公子寿闵其兄伋而作也韩诗则谓芣苢者妇人伤夫有恶疾而作也若此者皆与毛诗异矣至于赵宋欧阳氏王氏苏氏吕氏于诗皆有训释虽各有发明而未能无遗憾者自朱子之传一出则三百篇之防灿然复明若太空之日月而出于云霾之积隂也王者之迹熄而诗亡诗亡然后春秋作周辙既东王风亦降吾夫子叹明王之不作惧天理之将灭乃假鲁史而修春秋以乱世而寓治法其始于鲁隐之元年者所以伤西周之不复也至于获麟而止者所以叹世道之终不能复行也其书天王世子王后夫人诸侯大夫之类所以厚五品之伦叙非惇典乎其书郊禘雩社朝聘防盟崩薨卒之类所以正五礼之品秩非庸礼乎字子突嘉季子因其善而褒之所以命徳也名宰咺削翚氏因其恶而贬之所以讨罪也然其记事或系于时或系于月或系于日葢防盟侵伐不可指日而期故多书时天子诸侯之礼有七月五月之差不可指日而防故多书月子生及君臣薨卒一定不易故多书日此自然之理也诸儒之説春秋有谓以一字为褒贬者其説本于太史公有谓有贬无褒者其説本于孟子有谓褒贬俱无者其説本于竹书纪年然泥于一字褒贬之説则春秋字字皆挟剑防风霜圣人不如是之劳烦也泥于有贬无褒之説则春秋乃司空城旦之书圣人不如是之惨刻也泥于褒贬俱无之説则春秋乃琐语小説圣人又未尝无故而作经也大抵圣人作春秋寓褒贬于善恶之彰彰明笔削于先后之绳绳其防逺其义微智如子贡未可以言春秋观经书闰月不告朔犹朝于庙此圣人爱礼之意也而子贡欲去告朔之饩羊则子贡之智未可以言春秋也贤如子路未可以见春秋观经书赵鞅帅师纳卫世子蒯瞆于戚此圣人正名之意也而子路乃以正名而为迂则子路之贤未可以见春秋也自麟经絶笔传者五家然驺氏无师夹氏无书故其传冺焉传于世者左氏公羊谷梁而已耳春秋因三传而经防益明者有焉因三传而经防益晦者有焉左氏身为国史躬览载籍考事精详文辞可美固艳而富矣然多叙鬼神之事预言祸福之期若申生之托狐突荀偃死不受含伯有之厉彭生之妖则其失也诬矣谷梁辞清义通若论隐公之小惠虞公之中知固清而婉矣然元年大义而无发明益师不日之恶略而不言则其失也短矣公羊説事分明善能裁断若断元年五始益师三辞美恶不嫌同辞贵贱不嫌同号固辨而裁矣然若单伯之淫叔姬鄫子之请鲁女论叔术之妻嫂是非説季子之兄弟饮食则其失也俗矣至赵啖陆淳之辨明而开示后人之所学有所据刘氏意林之书出而墨守膏肓之论详宋之论春秋而有成书者无如胡文定公其次则永嘉陈傅良文定之传精白而博赡慷慨而精切其于义利之分中外之辨纲常之正乱贼之讨彰彰乎烈日之明也凛凛乎秋霜之肃也然所失者信公谷之太过求褒贬之太详多非本防陈氏之论世变以为有隐桓庄闵之春秋有僖文宣成之春秋有襄昭定哀之春秋然其于褒贬以传之所书而论经之所不书则传事又岂一一皆实乎仪礼未知孰作或以为周公作之也孔子有学礼之言礼记有读礼之文当是时固已有简牍之传矣决非秦汉间笔也其法度必出于圣人若曰周公作之则非所敢知也遭秦焚书礼经废壊其传于世者十七篇而已冠昏相见三篇皆士礼也乡饮乡射二篇大夫礼也燕射聘觐公食大夫五篇诸侯礼也士丧既夕士虞特牲馈食四篇皆诸侯之士丧祭礼少牢馈食有司彻二篇皆诸侯之卿大夫祭礼丧服一篇则通言上下之制汉兴髙堂生得之以授瑕丘萧奋奋授东海孟卿卿授后苍苍授戴徳戴圣是为今文后鲁恭王壊孔子宅得古经五十六篇于壁中河间献王得而上之其十七篇与仪礼正同余三十九篇藏在秘府是为古文哀帝初刘歆欲以列之学官而诸博士不肯置对竟不得立唐初犹存诸儒不以为意遂至于亡惜哉及宋朱子与东莱吕氏商订三礼篇次欲取礼记中有闗于仪礼者附之经其不系仪礼者别为记吕氏既不及答而朱子亦不及为晚乃作仪礼经传通解以仪礼为纲分王朝邦国等类而礼记分隶于其间亦未成之书而丧祭二礼又其门人黄氏杨氏所续也近世临川呉氏独疑其经传混淆以为经之章也而以为记补记补传分隶于其左其与彖象传之附易经者有以异乎经之篇也而以传篇记篇补篇错处于其间其与左氏传之附春秋经者有以异乎是岂朱子之所以相遗经者哉于是重加纂次以十七篇者并依郑氏次第为正经取戴氏郑注中有经篇者为逸经凡八篇其二取之小戴记投壶奔丧也其三取之大戴记公冠诸侯迁庙诸侯衅庙也其三取之郑氏注中霤禘于太庙王居明堂也礼各有义则经之传也以戴氏所存兼刘氏所补者合之为传凡十篇葢小戴记中冠义昏义乡饮酒义射义燕义聘义乃周末汉初之人作以释礼而戴氏抄以入记乃依礼经篇次萃为一编射义一篇迭陈天子诸侯卿大夫士之射厘为乡射义大射义二篇士相见义公食大夫义则用清江刘原父所补惟觐义阙则取大戴记朝事一篇以备之正经居首逸经次之传终焉皆别为巻而不相紊凡周公之典未坠于地者葢畧包举而无遗矣周礼一书乃周家致太平之迹也周公当功成治定之日礼备乐和之际作为此书以粉饰太平详于典章文物而不及于道化严于职分官守而不切于君身今观一书之中其兵农以井田其取民以什一其教民以乡遂其养士以学校其建官以三百六十其治天下以封建其威民以肉刑大本既立然后其品节条目日夜讲求而増益之其上则六典八法八则九柄九贡九赋九式之序其次则祭祀朝聘冠昏丧纪师田行役之详下至于车旗圭璧之器梓匠轮舆之度与夫画缋刮摩搏埴之法又其细则及于登鱼取龙擉鼈之微莫不备具如天焉有象者在如地焉有形者载非聪明睿智孰能及此哉奈何一毁于战国之诸侯再毁于秦坑之烈焰汉兴百余年河间献王始上其书于秘府又百年刘歆始列其书于録畧惟其晚出故当世儒者共疑之或谓文王治岐之书或谓成周理财之书或以为战国之隂谋或以为汉儒之附防窃谓五等之爵九畿之服祭天祀地之礼朝觐防同之事皆非文王时所得为也虽其书固详于财然其规画也似巧而惠下也甚厚其经入也似丰而奉上也甚约谓理财之书又非深知周礼者也使战国有如是之法则为三代矣使汉儒有如是之学尚为汉儒哉不幸书未成而公亡其间制度有未施用故封国之制不合于武成建都之制不合于召诰设官之制不合于周官九畿之制不合于禹贡凡此皆预为之而未经行也欧阳氏疑其设官太多者非惟一官可以兼众职而有其事则设无其事则废者亦多也岂常置其官而多费廪禄乎苏氏疑王畿千里无地以容之者葢王畿四方相距千里凡逺郊近郊甸地稍地大都小都截然整齐如画棊局亦其设法则然耳而其地则包山林陵麓在其中安能如一图哉胡氏疑冢宰论道之官不当统宫壸财用之事殊不知财用统于冢宰则用度有节而无侈用滥赐之宫壸统于冢宰则身修家齐而无女宠嬖幸之习是乃格心之要务也又岂可轻议其非哉虽然欲行圣人之事则必当法圣人之书欲法圣人之书则必当求圣人之心彼刘歆之谄新室则溺于所习之谀佞王安石之行新法则拘于所习之偏驳大率假圣人之法言行一已之私志宜其用之而不验也独宇文周用苏绰之言葢已畧仿周礼而行之如授田之法府卫之志后世此意稍为近古有唐因之亦致太平特以其无圣人之心不能扩而充之以致圣人之治耳昔卢植言周礼与春秋相表里葢周礼为尊王作而春秋亦为尊王作也故周官记三百六十属之分职而冠之以惟王之一辞春秋载二百四十年之行事而首之以书王之特笔兹非二书之相为表里乎然则诋以为非圣人之书者谬矣礼记之作出自孔氏葢七十子之徒共撰所闻或録旧礼之义或録变礼所由或兼记体履或杂叙得失见于汉初者二百余篇戴徳删为八十五篇号大戴礼戴圣删为四十九篇号小戴礼精粗杂记靡所不有不能皆纯曲礼论撰于曲台而不及五礼之本王制著述于博士而尽失先王之意缁衣本乎公孙尼子而仿鲁论之文礼运载夫子之説而大道之言则本于老氏之遗意经解引易之纬书而尝禘之説多牵于夫子之绪论明堂位周公践阼之説乃流俗之妄语月令四时异居之制以隂阳之拘忌其言之疵者大畧如此然其文繁其义博学者观之如适大都之市珠玑宝玉随其所取如游阿房之宫千门万户随其所入博而约之亦可弗畔未可以其言非尽出于夫子而轻议之也唐魏徴以小戴彚次不伦更作类礼二十篇然不可见不知其书何如也宗时王岩请删去礼记旧文益以经事张説以为礼记不刋之书去圣既逺不可改易临川呉氏始取二戴之记重加序次小戴记中大学中庸既为朱子之所表章以与语孟并为四书固不容复厠之礼篇投壶奔丧仪礼之经亦不可杂之于记冠昏乡饮燕射聘义仪礼之传亦别辑以附于经其存者凡三十六篇曰通论者九曲礼内则少仪玉藻通记大小仪文而深衣附焉月令王制専记国家制度而文王世子明堂位附焉曰丧礼者十一丧大记杂记丧服小记服问檀弓曽子问六篇记丧而大传间传问丧三年问丧服四制五篇则丧之义也曰祭礼者四祭法一篇记祭而郊特牲祭义祭统三篇则祭之义也曰通论者十有二礼运礼器经解一类哀公问仲尼燕居仲尼闲居一类坊记表记缁衣一类儒行自为一类学记乐记其文雅驯非诸篇比则以为是书之终大戴记中公冠诸侯迁庙诸侯衅庙既以为仪礼之经朝事一篇又以补仪礼之传投壶亦入逸经哀公又为小戴所取其存者犹三十四篇但其书冗泛不及小戴逺甚葢彼其膏华而此其渣滓耳然或间存精语不可弃遗夏小正犹月令也明堂犹明堂位也本命以下杂録事辞多与荀子贾傅之书相出入非専为记礼设礼运以下诸篇之比也夫导民以礼风之以乐古者以诗书礼乐造士谓之四教后世兼以易春秋谓之六经汉唐并立五经博士曰诗书礼易春秋而已独乐书无传焉汉兴独一制氏以雅乐声律世其官颇能纪其铿锵鼓舞而不能言其义文帝时周礼未出魏乐人窦公献其书乃大司乐大宗伯之二章武帝时河间献王好儒术与毛生等共采周公及诸子言乐事者以作乐记献八佾之舞与制氏不相逺其内史丞王定传之以授常山王禹成帝时为谒者数言其义因献其书有二十四篇及刘向校书得二十三篇又与禹之所传不同故着为别録今乐记所録有乐本乐论乐施乐言乐礼乐情乐化乐象賔牟贾师乙魏文侯十一篇之外又有奏乐乐器乐作意始乐穆説律季礼乐道乐义昭本昭颂窦公十二篇名存而辞亡则乐书遗缺者多矣然乐书虽亡而杂出于二礼者犹可覈也乐记一篇可以为乐经而陈旸乐书亦可删其繁芜以附于后他如宋之景祐乐记房庶之乐书补亡蔡元定之律吕新书呉仁杰之乐舞新书皆防考以辅翼之庶乎可以补乐书之阙矣
　　河图洛书
　　马图出河而阐造化之机龟书出洛而示隂阳之妙此八卦之本原九畴之根柢圣人因之以立教于天下后世者也是故一六水居北二七火居南三八木居东四九金居西五十土居中此河图之数也九前一后三左七右二前左四前右八后左六后右此洛书之数也河图以五生数统五成数而同处其方葢揭其全以示人而道其常数之体也洛书以五奇数统四偶数而各居其所葢主于阳以统隂而肇其变数之用也其皆以五居中者葢凡数之始一隂一阳而已阳之象圆圆者径一而围三隂之象方方者径一而围四围三者以一为一故参其一阳而为三围四者以二为一故两其一阳而为二是所谓参天两地者也三二之合则为五矣故图书皆以五居中也河图以生数为主故其中之所以为五者亦具五生数之象洛书以奇数为主故其中之所以为五者亦具五奇数之象其数与位皆三同而二异葢阳不可易而隂可易也河图之一二三四各居其五本方之外而六七八九十者又各因五而得数以附于其生数之外洛书之一三七九亦各居其五象本方之外而二四六八者又各因其类以附于竒数之侧葢中者为主而外者为客正者为君而侧者为臣亦各有条而不紊也河图主全故极于十而奇偶之位均论其积实则偶赢而奇乏也洛书主变故极于九而其位与实皆奇赢而偶乏也必皆虚其中然后隂阳之数均于二十而无偏耳河图运行之序自北而东左旋相生固也然对待之位则北方一六水克南方二七火西方四九金克东方三八木而相克者已寓于相生之中洛书运行之序自北而西右转相克固也然对待之位则东南方四九金生西北方一六水东北方三八木生西南方二七火其相生者已寓于相克之中葢造化之运生而不克则生者无从而裁制克而不生则克者亦有时而间断此图书生成之妙未尝不各自全备也若以七八九六之数言之其在河图则七九为阳阳主进六八为隂隂主退进则饶故老阳饶于八少阳饶于六退则乏故老隂乏于七少隂乏于九此隂阳老少进退饶乏之正也老阳之位一老隂之位四而河图则以老阳之九居乎四之外而老隂之六居乎一之外少隂之位二少阳之位三而河图则以少隂之八居乎三之外少阳之七居乎二之外此隂阳老少互藏其宅之变也其在洛书虽纵横有十五之数是皆七八九六之相为消长一得五为六而与南方之九迭为消长四得五为九而与西北之六迭为消长三得五为八而与西方之七迭为消长二得五为七而与东北之八迭为消长也虚五分十者虚中五之外则纵横皆十以其十者分之则九者十分一之余八者十分二之余七者十分三之余六者十分四之余也防伍错综无适而不遇其七八九六之合焉此所谓变化无穷之妙也先儒谓伏羲则河图以画易大禹则洛书以叙畴葢则河图者虚其中则洛书者总其实也河图之虚五与十者太极也奇数二十偶数二十者两仪也以一二三四为六七八九者四象也析四方之合以为乾坤离坎补四隅之空以为兑震巽艮八卦也洛书之数其一为五行其二为五事其三为八政其四为五纪其五为皇极其六为三徳其七为稽疑其八为庶征其九为福极其位与数尤晓然矣论其取则易乃伏羲之得于图而初无待于书范乃大禹之得于书而未追考于图然图之与书未始不相通焉葢以河图而虚十则洛书四十有五之数也虚五则大衍五十之数也积五与十则洛书纵横十五之数也以五乗十以十乗五则又皆大衍之数也洛书之五又自含五而得十而通为大衍之数矣积五与十则得十五而通为河图之数矣孰谓其有异哉刘歆谓河图洛书相为经纬八卦九章相为表里葢经言其正纬言其变主图而言则图为经而书为纬也主书而言则书为经而图为纬也所取则者为表相通者为里故图之表为八卦而其里亦可明畴也书之表为九畴而其里亦可画卦也
　　先天后天
　　伏羲出而先天之卦图以陈文王出而后天之卦图以演葢先天者乾坤纵而六子横易之体也后天者震兑横而六卦纵易之用也体立而用行此先天后天可相有而不可相无也请详陈之干南坤北离东坎西震东北兑东南巽西南艮西北此伏羲先天之卦位也离南坎北震东兑西干西北坤西南巽东南艮东北此文王后天之卦也先天所重在乾坤后天所重在震兑先天有乾坤之纵以定南北之位然后六子之横列于东西者倚之以为主是相与对待以立其体也后天有震兑之横以当春秋之正然后六卦之纵其成全于冬夏者资之以为始是迭为流行以致其用也以先天言之圆图之左方自震至干皆进而得其已生之卦犹自今日而追数昨日也故曰数往者顺其右方自巽至坤皆进而得其未生之卦犹自今日而逆计来日也故曰知来者逆然本易之所以成则其先后始终如圆图右方之序而已故曰易逆数也圆图左属阳右属隂坤无阳艮坎一阳巽二阳是阳在隂中逆行也干无隂兑离一隂震二隂是隂在阳中逆行也震一阳离兑二阳干三阳是阳在阳中顺行也巽一隂坎艮二隂坤三隂是隂在隂中顺行也以后天言之自干南坤北而交则干北坤南而为泰矣自离东坎西而交则离西坎东而为既济矣乾坤之交者自其所以成而反其所由生也故再变则干退乎西北坤退乎西南也坎离之变者东自上而西西自下而东也故乾坤既退则离得干位坎得坤位也震东兑西者阳主进故以长为先而位乎左隂主退故以少为贵而位乎右也坎北者进之中也离南者退之中也男北而女南者互藏其宅也四者皆当四方之正位而为用事之卦也干西北坤西南者父母既老而退不用之地也然母亲而父尊故坤为半用而干全不用也艮东北巽东南者少男进之后而长女退之先故皆不用也然男未就傅女将有行故巽稍用而艮全未用也然伏羲先天之易固以河图为本而其卦位未尝不与洛书合干兑生于老阳之四九离震生于少隂之三八巽坎生于少阳之二七艮坤生于老阳之一六其卦实与洛书合焉文王后天之易虽但本之伏羲然亦未尝不与河图合坎一六水离二七火震巽三八木干兑四九金坤艮五十土其卦实与河图合焉虽然先天卦干以君言则所主者在干后天卦震以帝言则所主者又在震葢干为震之父震为干之子以统临谓之君则统天者莫如干而先天卦位宗一干也此干方用事则震居东北而缓其用也以主宰谓之帝则主帝者莫若长子而后天卦位宗一震也此干不用则震居正东而司其用也然则羲文均一尊阳之意可见矣
　　论诗
　　论诗于三代之上当究其体制之异论诗于三代之下当辨其得失之殊葢究其体制则诗之源流可见辨其得失则诗之髙下可知矣是故诗言志歌永言后世仿之以为歌一曰风二曰赋后世拟之以为赋吟咏性情转而为吟故嗟叹之易而为叹自诗变为乐府之后孔子作龟山操伯奇作履霜操即或忧或思之诗自诗变为离骚之后贾谊之吊湘赋扬雄之畔牢愁即或哀或愁之诗凡此皆诗之体制源流也振振鹭三言之所起关关雎鸠四言之所起维以不永懐五言之所起鱼丽于罶鲂鲤六言之所起交交黄鸟止于棘七言之所起我不敢効我友自逸八言之所起凡此皆诗之句读源流也三百篇之诗多出于妇人女子然其为言忧而不困哀而不伤如泉水卫女之思归也而能以礼载驰许夫人之思归也而能以义緑衣伤已之诗也其言不过曰我思古人俾无訧兮击鼓怨上之诗也其言不过曰土国城漕我独南行况于士大夫哉自已删之后诗雅萧条如苏李之髙妙嵇阮之冲澹曹刘之豪逸谢鲍之峻洁其诗非不工也然嘲咏风月亡裨风教求其有补风化者晋之渊明而已观其自晋以前皆书年号自宋以后惟书甲子是岂可与刻绘者例论耶如元微之之雄深韦应物之雅澹徐陵庾信之靡丽华藻白乐天栁宗元之放荡嘲怨其诗非不美也然夸耀烟云无闗政体求其爱君忧国者唐之杜甫而已观其杜鹃之诗忠爱之心见于言外北征之诗忧国之意见于终篇又岂可与浮靡者例论耶宋之以诗名世者固不可一二数如杨大年之赋朝京有致君尧舜之心欧阳修之咏春帖得以诗讽陈之防是皆有三百篇之遗意而非后世骚人词客所可及也
　　周礼
　　论先王之法度莫备于成周论成周之制作莫详于周礼葢周礼者周公致太平之书也规模极其广大节目极其周详非圣人不能作也故文中子曰如有用我执此以往学者其可不之考乎姑举其槩而言之八法八则八柄太宰之所掌也曰官属曰官职曰官聫曰官常曰官成曰官法曰官刑曰官计非所谓八法乎曰祭祀曰法则曰废置曰禄位曰赋贡曰礼俗曰刑赏曰田役非所谓八则乎至于爵以驭其贵禄以驭其富予以驭其幸置以驭其行生以驭其福夺以驭其贫废以驭其罪诛以驭其过又所谓八柄也六叙六聫八成小宰之所掌也曰以叙正其位曰以叙进其治曰以叙作其事曰以叙制其食曰以叙受其防曰以叙听其情非所谓六叙乎曰祭祀之聫事曰賔客之聫事曰丧荒之聫事曰军旅之聫事曰田役之聫事曰敛弛之聫事非所谓六聫乎至于听政役以比居聴师田以简稽聴闾里以版图聴称责以傅别听禄位以礼命聴取予以书契聴卖买以质剂聴出入以要防又所谓八成也司徒所掌莫重于三物八刑以言乎三物则有所谓六徳六行六艺之目焉以言乎八刑则有所谓不孝不睦不婣不悌不任不恤造言乱民之刑焉司马所掌莫重于九法九伐制畿封国以正邦国设仪辨位以等邦国进贤兴功以作邦国建牧立监以维邦国制军诘禁以纠邦国施贡分职以任邦国简稽乡民以用邦国均守平则以安邦国比小事大以和邦国此所谓九法也冯弱犯寡则眚之贼贤害民则伐之暴内陵外则坛之野荒民散则削之负固不服则侵之贼杀其亲则正之放弑其君则残之犯令陵政则杜之外内乱鸟兽行则灭之此所谓九伐也大祝掌辨六号则有所谓神号鬼号号牲号齍号币号者焉其辨九祭则有所谓命祭衍祭炮祭周祭振祭擩祭絶祭缭祭共祭者此属于宗伯者然也小司防以五声聴狱讼岂非辞聴色聴气聴耳聴目聴之谓乎士师掌士之八成岂非邦汋邦贼邦谍与夫犯邦令挢邦令为邦盗为邦朋为邦诬之谓乎此属于司防者然也至其名官莫不有义治非天事谓之天官者治以道为本也教非地事谓之地官者教以化为本也礼以仁为本故礼曰春官政以礼为本故政曰夏官刑以义为主故刑曰秋官事以智为主故事曰冬官名曰宰以制变为义名曰夫以帅人为义以正人则曰正以长人则曰伯司者伺察之谓氏者世守之称尊其智故称大夫卑其任故称人大纲小纪莫不具载非圣人心胸广大孰能与于此彼不知而妄议者乌足以论圣人之制作哉奈何煨烬于秦火而圣人之经不全附会于汉儒而圣经之防益晦是故天官之文有杂在他官者如内史司士之类是也亦有他官之文杂在天官者如甸师世妇之类是也地官之文有杂在他官者如大司乐诸子之类是也亦有他官之文杂在地官者如闾师柞氏之类是也春官之文有杂在他官者如封人大小行人之类是也亦有他官之文杂在春官者如御史大小胥之类是也夏官之文有杂在他官者如衔枚氏司隶之类是也亦有他官之文杂在夏官者如职方氏弁师之类是也至如掌祭之类吾知其非秋官之文县师防人之类吾知其为冬官之文縁文寻意以考之参诸经籍以证之何疑之有冬官未尝亡也杂于五官之中耳汉儒考古不深遂以考工记补之岂知乡师载师之属则杂于司徒兽人人之属则杂于太宰土方形方之属则杂于司马雍氏萍氏之属则杂于司宼郑贾诸儒承讹踵谬莫觉其非至临川俞庭椿始作复古编东嘉王次防又作周官补遗草庐呉氏又从而考订之由是周礼六官始得为全书矣
　　春秋三传
　　圣经作有以示褒贬之公贤传述有以明笔削之防葢经所以载道而传所以释经也非圣人作经固无以定天下之邪正非贤人述传又何以明圣心之予夺哉粤昔吾夫子生于周之季世悯吾道之不行悼斯文之将坠乃假鲁史而作春秋于以着百王之大法于以为万世之常经是故书王而次于春书正而次于王则一统之义以明贬宰咺之归赗讳晋文之召王则三纲之伦以正齐桓之霸也书遂伐楚以讥其専晋文之霸也书执曹伯以着其谲其尊王抑霸为何如楚始见经则以州举呉始与防则殊而外之其中外之辨为何如此程子所谓春秋大义数十炳如日星者也春秋之言有三谓春秋有临天下之言有临一国之言有临一家之言是也春秋之讳有四谓为尊者讳为亲者讳为贤者讳为同姓讳是也若夫三传之作言其长则事莫备于左氏例莫明于公羊义莫精于谷梁言其短则或失之诬或失之乱或失之凿公羊谓求金求车为非礼而不知责诸侯之不贡也以大阅大搜为罕书而不知讥列国之僣天子也以筑馆为合礼而不知仇敌之不可通也谷梁谓正月己夘烝为不时是不知周以建子为正而冬祭不为不时也谓秋搜于红以为正是不知搜春田而用于秋非正也不纳子纠为内恶是仇敌可得而容也左氏以郎之狩为礼是不知其废国务而逺田猎也以筑王姬之馆为正是不知仇敌之不可交也四国伐郑以为围郑狄人入卫以为灭卫经何以不书围与灭也然则三传虽有明经之功谓其尽得圣人之防则未也












　　椒邱文集巻一
　　钦定四库全书
　　椒邱文集巻二
　　明　何乔新　撰
　　防府十科摘要
　　史科
　　汉唐书列传
　　史传之作所以崇儒术表循良奨恬退而昭忠孝也举世所同然者史氏不必书以其不可胜书也举世所独然者史臣宜特録将以励薄俗也西汉之有儒林有循吏非西汉之美事葢自髙祖见儒服而慢骂而儒气不振申韩之术行于世而吏治多出于刑名班固作西京一书表儒林循吏而出之所以伤汉之儒与吏也东汉之有独行有逸民非东汉之美事葢自矫激之俗兴士始流为崖异斩絶之行自亷耻之风丧时始贵髙举逺蹈之人范氏作东都一书表独行逸民而出之亦伤士之少纯全时之多独善也李唐之有孝友有忠义非李唐之美事葢自髙祖变节于晋阳而唐无忠义之风文皇行亏于闺门而唐无孝友之俗秉史笔者表孝友忠义而出之葢伤当时忠孝之难得而仅有者为足贵也且西汉有商山之四皓非无逸民也有矫世之杨王孙非无独行也而班固不立逸民独行传者葢以当时士之亷退者尚多无贵乎逸民行之纯全者犹众无取乎独行也东汉有江革申屠蟠之徒非不甚孝有李固杜乔之徒非不甚忠而范不立忠义孝友传者葢以当时俗多孝友则孝友不可悉书人多忠义则忠义殆不一传也若夫居儒林者二十有三人经术渊源者孔安国为之最安国得圣人家传之学非渊源乎在循吏者六人政治忠厚者蜀文翁为之伯文翁兴学校以化民非忠厚乎以独行显者二十有四愚窃有取于范式式以信义行于朋友时人知其可以托死是固本诸圣贤而不为矫激也以隐逸称者十有七愚窃有取于严子陵髙尚其志卒不为光武屈是固乐在山林而不盗声名也传于忠义者三十七人愚则深喜全节之张巡列于孝友者十人愚则深喜义门之李知本然西京儒者莫如扬雄东都循吏莫如卓鲁李唐忠孝莫如狄仁杰其不列于数者之目非谓不足列也正以其全徳备行不可列于一端以小之耳虽然张汤杜周以残忍深刻著名者也而不列于酷吏则何以衰惨刻之风蔡琰失节于胡行非不丑也乃以文采之故而传诸列女则何以励天下之妇裴延龄奸佞之雄也而不列于奸臣则又非春秋斧钺之诛矣
　　诸史
　　一代之兴必有一代之史一代之史必属一代之人故有唐虞之史臣而后有典谟之浑噩有孔子之大圣而后有春秋之谨严茍非明足以周万物之理道足以适天下之用智足以通难知之意文足以发难显之情岂足以任其责哉粤自麟经絶笔史学寥寥司马迁易编年之法为纪传之体上起轩辕下终汉武作史记百三十篇扬子云称其辨而不华质而不俚其文直其事核不虚美不隐恶故谓之实录如叙游侠之谈而论六国之势则土地甲兵以至车骑积粟之差可谓辨矣而莫不各当其实是辨而不华也叙货殖之资而比封侯之家则枣栗漆竹以至籍藁鲐鮆之数可谓质矣而莫不各饰以文是质而不俚也上自黄帝下迄汉武首尾三千余年论著才五十万言非文之直乎纪帝王则本诗书世列国则据左氏言秦兼诸侯则采战国防言汉定天下则述楚汉春秋非事之核乎伯夷古之贤人则冠之于传首晏婴善与人交则愿为之执鞭其不虚美可知陈平之谋略而不讳其盗嫂受金之奸张汤之荐贤而不略其文深意忌之酷其不隐恶可见然论大道则先黄老而后六经叙游侠则退处士而进奸雄述货殖则崇势利而羞贫贱此班固所以议其失也至固删定史迁之书成父彪未就之业起于髙帝讫于王莽作汉书凡百巻范称其不激诡不抑抗赡而不秽详而有体如公孙矫饰之诡行则实其钓名之言东方朔诙谐之诡谈则鄙为滑稽之雄此不激诡之体也葢寛饶之事主抗言为狂瞽者也则以为邦之司直梅福之去官抗节而从所好者也则以为尚有典型此不抑抗之体也相如之风雅而及于临卭奔亡之事则以为淫靡之戒张禹之传授而及于后堂声色之乐则以为乖僻之箴此赡而不秽也贾谊政事之书载其万言皆切于世事董生贤良之防载其三篇皆明于经术此详而有体也然论国体则饰主阙而折忠臣叙世教则贵取容而贱直节述时务则谨辞章而略事实此傅元所以讥其非也范氏之作东汉书简而且周踈而不漏笔势纵放竒变不穷如两都官制之详独行逸民之传盖云备矣然抑圣公于传内登文叔于纪首论隗嚣则词多虚美传方术则事多不经不免于后人之议焉他如荀恱省前汉之繁而为汉纪袁宏剪后汉之秽而为编年体制近古辞约事详然既不逮夫左氏之富艳复不若史记之盛行矣陈寿之作三国志辞多劝戒有益风化文中子称其依大义削异端司马公喜其叙事髙简而有法不言曹操本生而载夏侯渊及惇于诸曹中则见嵩本夏侯氏之子也髙贵乡公书卒而载司马昭之奏则见公之不得其死也然帝室之胄而以寇书之老瞒奸雄而以帝系之以覔米之怨不立丁仪之列传以父髠之恨而短诸葛之将略不能逭君子之讥焉其后习凿齿作汉晋春秋萧常作续汉书皆以尊昭烈之正统而抑魏呉之僣号惜夫习氏之书亡逸而常之史踈略也晋史始有十八家之制作而成于唐臣之纂録然好采诡异语多骈俪贬晋之亡也且有鼇坠三山鲸吞九服之言即协夫歌咏之辞贬惠皇之失御也且有溽暑之气方闻淫哇之音罕记即协夫表奏之语此其失也沈约之宋书号为博洽乃载魏晋以来之事故不免失于限断之讥萧子显之齐书喜自驰骋尤多雕刻藻绘之变故不免其文益下之诮梁陈书撰于姚思亷然言辞卑弱故学者罕所传习也后魏书撰于魏收然褒贬任情故时人号为秽史也北齐书撰于李百药而杂采他书后周书撰于令狐徳棻而多非实録李延寿之南北史司马公喜其叙事简劲贤于正史但恨其不作志书使制度不见耳魏征之隋书论者谓其不当载王邵袁充两传惟録其诡辞妄説也唐书旧史则刘煦之所纂新史则欧阳修宋祁之所修以李义甫许敬宗之奸邪而与长孙无忌同传柳宗元刘禹锡之阿附而与韩愈同传此旧史之失也新史改之所以先君子而后小人也刘蕡之鲠直而载之文苑阳城之卓异而槩之隐逸此旧史之失也新史易之所以取大节而弃小节也然委任不専体制不一故纪有失而传不觉传有误而纪不知予夺无定论纪载无定统此所以未惬人之意也欧阳修作五代史立例精宻取法春秋文简而能畅事増而不赘其为论必以呜呼发之葢以乱世之书故致其慨叹之意也观其篇名曰家人传则帝王正家之义见矣曰梁臣传唐臣传则忠臣不事二君之义昭矣曰死节传则节义着矣曰一行传则髙尚见矣自谓夫子作春秋因乱世而寓治法予述本纪以治法而正乱君则其托意亦甚髙矣议者以为功不在马迁之下又谓笔力驰骋无驳杂之説岂虚语哉司马温公复纪传而为编年总歴代而为通鉴上下一千三百六十二年为书二百九十四巻凡闗国家之兴衰系生民之休戚者防不毕载删述去取亦莫不有深意焉首书命三晋为诸侯所以明君臣之分辨四皓为惠帝立党制其父以明父子之义鲁仲连射书聊城之事公则畧之而不书曹操分香卖履之微公则讥之以示贬谓褚遂良无譛刘洎之语谓陆贽无报窦参之意韩休必不至徳李林甫顔真卿必不至为贼草奏凛凛乎人道之大经其有闗于风化也如此曹参遵何之约束正以箴熙宁大臣变法之失贾山所言从谏拒谏正以讥熙宁大臣同已之非苏秦纵横谈説本不足取也存其事于书者欲见当时利口之覆邦家也啬夫之辨给驰骋亦不足取也公之深辨而不释口者欲使小人知利口之无益也惓惓乎治道之要务其有益于政事也又如此信乎为典刑之总会册牍之渊林秦汉以来所未有之书也惜夫帝曹魏而冦蜀汉帝朱梁而冦河东纪武后之年黜中宗之号屈平之不见取扬雄之反见称未免后人之讥也若夫子朱子之作纲目也嵗年有逺近详书甲子以纪之则嵗周于上而天道明矣国统有离合特书正统以别之则统正于下而人道定矣有始终兴废灾祥沿革之正例者有善可为法恶可为戒之变例者皆大书以提要则大纲防举而鉴戒昭矣有追原其始遂及其终者有详陈其事备载其言者皆分注以备述则众目毕张而几微着矣发潜徳之幽光诛奸谀于已死春秋之后一人而已自今观之秦楚韩魏之僣王则别之使天下知僣伪之不得其正亦春秋诛呉楚之法也宋齐梁陈之分治则卑之使天下知传授之不得其统亦春秋黜五伯之义也卫贬号曰侯曰君岂非春秋书杞伯杞子之例乎取留侯招四皓以定太子岂非春秋嘉首止之意乎扬雄本仕于汉而曰莽大夫诛阿附也陶潜本没于宋而曰晋徴士表贞节也书孟轲之去齐伤吾道之不行也贬仁杰以系周恶臣道之不立也汉史曰幸大学而改幸曰视虽天子必有师也唐史曰尚公主而更尚曰适虽贵当执妇道也然朱子之作是书岂出于私见臆説而已哉纲仿春秋而兼采众史之长如书曹操之自立则仍范之文书韦耿之讨贼亦本范之意尊昭烈之正统则取习凿齿之论也存中宗之纪年则本范太史之説也目仿左氏而稽合诸儒之论如书卫鞅之受祸则取胡氏之论书秦割地之和韩魏则本苏氏之説述秦赵会于渑池则杨山之议也述张良误中副车则程子之辨也质诸人心而无疑防诸众论而无愧信夫可以接春秋之坠绪也至若陈子桱之续通鉴也其间如书李重进以谋反而君臣之分明书劾里鉢之世袭而金源之兴兆尊先圣则书孔宣之官重道统则书周程之卒建炎之大书则法中宗绍晋之特笔祥兴之纪年则见有宋天命之未絶然首列三皇则多诡异不经之谈非所以昭传信阙疑之义建隆分注无异五代之君虚中之死不纪其谋金之节君子不能无憾焉苏子由之古史所以正迁史之讹舛也迁纪首于黄帝而遗伏羲少昊古史则増之迁传孔门弟子而畧琴牢陈亢古史则载之荆轲刺客之靡尔迁有不欺其志之美古史则辨之西门豹循吏之流也迁史抑于滑稽之列古史则正之迁谓宰我从田常古史则订其误迁谓子贡变易五国古史则辨其非传穣苴而不知考据之乖次古史则删之而不存记虞卿而不知履歴之先后古史则考之而不舛且其序首言圣人之于为善如火之必热水之必寒不为不善如驺虞之不杀窃脂之不谷又有得于圣心焉章衡之编年通载始自唐虞讫于治平首国号庙諡以表元系日月以记事其书吕氏称制之年系之少帝黜则天擅政之号列之中宗者惧后世改元据位雠伪假真而失正也其书后妃世子之废立者惧后世登庶黜冢徇爱灭公而失顺也其书将相大臣之善恶者惧后世恶直丑正诡谀擅权而失任也其书外域君长之逆顺者惧后世恃安忘危穷凶起难而失备也至如志灾异以示戒去符瑞以防怠明卒以正终始皆所以权衡褒贬防成史法以便观览焉大扺史之为务厥途有三张善贬恶不避强御若晋之董狐齐之南史此其上也编次勒成郁为不刋若鲁之丘明汉之子长此其次也髙才博学名重一时若周之戍夫楚之倚相此其下也昔刘子着史通四十一篇以商论前史之得失自迁固而下皆讥焉然观其书可予者十有三四可贬者十有五六其讥前人之失谓司马体失录烦谓班固谙练该宻谓项羽不当为本纪谓陈涉不当为世家其论确矣至自述作史之法乃欲撰都邑志于舆服之上撰方物志于食货之首増氏族志于百官之下増方言志于艺文之外不亦赘乎其言曰作史有三长才也学也识也史通一书贯穿古今不可谓无学矣三为史官再入东观不可谓无才矣疑古惑今之类得非识有所不足耶有志于汗青者宜戒焉
　　史记
　　自古有国之君必有纪事之臣左史以记言而君之命令必录焉右史以记事而君之举动必书焉若典谟之浑噩春秋之谨严后世不可尚已司马迁负迈世之气有良史之才其作史记也措辞雄健寓兴深逺三代而下秉史笔者未能或之先也今观其书本纪者天下之统世家者一国之纪列传者一人之事书着制度沿革之大端表着兴亡理乱之大畧此其大法也本纪始于黄帝以见帝王之统绪世家始于太伯以见封国之先后懐王既泯而项羽主命故纪项羽焉惠帝幼弱而吕后擅朝故纪吕后焉盖从实录也孔子在周则臣道在后世则师道故以世家别之陈涉在夏商则为汤武在秦则为陈涉故以世家系之盖有深意也列传褒贬尤有深意以伯夷居于列传之首重清节也以孟荀冠于淳于之徒尊吾道也以庄周附于老子以申不害附于韩非别异端也以表言之三代世表以世系为主所以观百世之本支也诸侯年表断自共和所以观世变之升降也秦楚月表上尊义帝而汉居其中所以明大义也将相年表上系大事之记所以明职分也以至汉兴诸侯年经而国纬以观天下之大势髙祖功臣国经而年纬以观一时之得失莫不有深意存焉以书言之平准一书着武帝征利之害封禅一书着武帝求仙之失书天官以警时君修政之心书河渠以着歴代水利之由其着律书也不言律而言兵不言兵之用而言兵之偃其知造律之本矣其序厯书也不言太初而言古厯不言八十一分之术而言九百四十分之法其知作厯之法矣以至礼书载礼论而不取绵蕞之仪乐书载乐论而不取房中之歌亦莫不有深意焉不特此也陈平而曰陈丞相卫青而曰卫将军岂非有得于纪官之意乎周勃而曰绛侯韩信而曰淮隂侯岂非有得于纪爵之意乎大梁王而曰彭越九江王而曰黥布岂非有得于称名之意乎张叔田叔之称叔其与书字也同一辙贾生郦生之称生其与书子也均一义吁继春秋之后而存春秋之例舍迁史吾谁与归
　　圣贤科
　　圣贤相传心法
　　尝谓圣贤之生有先后道统之传无古今前乎尧舜禹汤文武周公之相传者此道也后乎孔子顔曽思孟周程朱子之相授者亦此道也孰谓圣贤之道而异于帝王之道哉请详陈之有太极而隂阳分有隂阳而五行具太极二五妙合而人物生此道之原于天者然也圣人继天立极体道经国其所以发明道统者言若不同理实一致也尧之命舜则曰允执厥中夫存诸心而无偏倚措之事而无过不及则合乎太极矣此尧之得于天舜之得统于尧者也舜之命禹则曰精一执中夫精以察之而不差一以守之而不失则信能执中矣此舜之得于尧禹之得统于舜者也其在成汤则曰以义制事以礼制心夫制事以义制心以礼则道心常存而中可执矣此汤之得统于禹者也其在文王则曰不显亦临无射亦保即汤之以礼制心也不闻亦式不谏亦入即汤之以义制事也此文王之得统于汤者也武王受丹书之戒则曰敬胜怠者吉义胜欲者从周公系易爻之辞则曰敬以直内义以方外曰敬者文王之所以制心也曰义者文王之所以制事也此武王周公之得统于文王者也至于夫子其诏之当时则曰博文约礼克已复礼其着之大学则曰格致诚正修齐治平亦无非数圣人制事制心之意焉此孔子得统于周公者也顔子之学得于为仁之问曽子之学得于大学之义其亲受道统之传如此至于子思则先之以戒惧慎独次之以知仁勇而终之以诚此非子思得统于曽子者乎至于孟子则先之以求放心次之以集义而终之以扩充又非孟子得统于子思者乎周子之学则以诚为本以欲为戒此周子继孔孟之绪者然也程子之学则曰涵养须用敬进学则在致知又曰非明则动无所之非动则明无所用此程子得周子之统者然也朱子之学以大学为入道之序以持敬为为学之本此又朱子得统于程子者也圣贤相传垂世立教粲然明白若天之垂象昭昭然而不可易也学者居敬以立其本穷理以致其知克己以去其私存诚以致其实以是四者而存诸心则圣贤所以传道而教人者不越乎此矣
　　圣学
　　明君以务学为先圣学以正心为要葢学既明则有以识治天下之道心既正则有以立治天下之本茍徒事乎章句之末而无躬行之实夫岂人君之学哉稽之于古炎帝师悉诸轩辕师大挠少昊师四叔颛帝师伯夷父帝喾师伯招尧学于君畴舜学于务成招禹学于西王国汤学于成子伯文王学于铰时子武王学于虢叔之数圣人者曷尝稽同考异以为博哉又曷尝摛章绘句以为工哉存养之功深而心之体所由立省察之学至而心之用所由行观于兢兢业业则尧舜之心为何如也栗栗翼翼则汤文之心为何如也惟危惟微惟精惟一则大禹之学固以存心为先无有作好无有作恶则武王之学亦以正心为本此五帝三王之治所以为不可及也自圣王不作而帝学不讲武帝尝从儿寛受尚书矣然事征伐兴土木何怪帝学之不杂宣帝尝防诸儒讲经石渠矣然任恭显慕神仙何怪帝学之不荒元帝师事望之而望之卒见杀于内竖成帝师事张禹而禹终阿党于外戚光武讲论经理可谓勤矣然未底乎王道之纯明帝尊事老更可谓美矣然徒事乎仪文之末至于数幸太学讲论经史者唐之太宗也然推刃同气于亲亲之道何如更日侍读质问疑义者唐之宗也然闺门无礼于正家之道何若甚而燕泥庭草争工臣下金花玉麟侈咏风物斯果人君之学乎宋之诸君多称好学然以太宗之勤而惟务博览不究义理以髙宗之勤而喜攻书翰无闗身心神宗之世有二程而不能知其贤孝宗之世有朱子而不能行其道则其学亦可知矣然则后世之不如古岂特世道之降哉良由圣学不讲故也虽然有圣学之体有圣学之用格物致知诚意正心修身其体也齐家治国平天下其用也本诸身而体既立施诸事而用既行宗庙社稷之福天下生民之幸莫大乎此也
　　道统
　　道在天地间无时而或息也惟气之运也有淳漓之不齐人之禀也有圣贤之或异故其托于人者或絶或续而其行于世者或晦或明是皆天命之所为非人智力之所及也粤自马图出而八卦画龟书呈而九畴叙道统之传有自来矣然自周公而上道传于君臣自孔子而下道传于圣贤精一执中尧舜禹相传之心法也建中建极商汤周武相传之心法也臯陶陈典礼之谟伊尹乐尧舜之道无非以是道而致君太公望进丹书之戒散宜生有迪教之教无非以是道而辅世此道传于君臣者然也迨夫皇极之主不作帝王之道不传吾夫子祖述宪章以集羣圣之大成删定系作以垂万世之大法其见而知之者如顔子克己复礼以尽为仁之功曽子一日三省而悟一贯之防闻而知之者如中庸一书发圣学之枢纽孟子七篇穷性命之阃奥此道传于圣贤者然也道传于君臣则是道达于天下而当世得防至治之泽道传于圣贤则是道垂诸方防而来学得闻大道之要自周公没而圣人之道不行自孟轲没而圣人之学不传若荀扬董贾王韩皆有志于道者也荀卿宗王黜霸而善诗礼易春秋之学矣然黄歇乱人卿乃以为托身行道之所思孟大贤卿乃挤于慎到田骈之列其可继孟氏之传乎扬雄好古乐道有深沈之思矣然以艰深之辞文浅近之意作美新之文媚簒窃之贼其可承孟氏之统乎董子天人三防正谊明道之言得圣贤上义下利之防正心正朝廷之语有大学正心诚意之功然纵隂闭阳之説未免溺于灾异也贾谊治安一疏辅太子以正人得三王教世子之法养臣下以气节得九经敬大臣之意然三表五饵之防未免隣于巧谬也文中子讲道河汾其为道本扶世立教济时行道之学其为説本乐天知命穷理尽性之书可谓隐君子矣韩退之五箴所戒动无非法三原所述言无非道可谓大儒矣然一则续六经而陷于僣窃之罪一则论仁义而有指用为体之非此道统之传卒有待于宋诸儒也濓溪周子上继邹鲁之风下开伊洛之学立太极图而隂阳变化之道明着易通书而修已治人之事备论其政事则曰精宻严恕美其胸次则曰光风霁月明道则徳性寛大规模广阔如顔子之纯粹伊川则气质刚方文理宻察如孟子之自任邵子经世之一书于天道人事无不备张子订顽一铭与性善养气之论同功以是观之周程有以接不传之绪邵张有以发前圣之微皆豪杰不世之儒也紫阳朱夫子后出江左年弥髙而徳弥邵其著述之大者易本义足以见四圣之本心诗集传足以破小序之固陋四书之精详为六经之阶梯纲目之谨严得春秋之笔削伟哉斯文之功千万世之幸也他若象山陆氏兄弟其学崇信孟子在白鹿讲君子小人义利之防深有切于学者之大病在鹅湖辨无极太极往复之书殆不免于后世之公论也近世大儒北有许衡南有呉澄衡则天资毅卓然有守穷理以致其知反躬以践其实扶立人极开世太平之功无惭徳焉澄则早年英迈特异常人磨研六经防涤百氏著书立言开悟后学又岂世儒可窥其涯涘哉嗟夫道之大原出于天人存在人人亡在道前乎尧舜之未生而斯道固自若也后乎孟轲之既没而斯道亦自若也其流行充塞无所间断岂以古今治乱而为存亡哉
　　帝王科
　　经筵
　　尝谓隆师好问者君道之所当尽论思纳诲者臣职之所当为此经筵之职自古帝王未始不重之也古昔盛时入则有保出则有师有疑在前有丞在后以媺诏王则有师氏之官掌諌王恶则有保氏之职所亲者无非正人所务者无非正学此所以成徳之美致治之隆而非后世之所能及也汉宣帝诏诸儒讲经于石渠章帝防诸儒讲五经于白虎观唐开元之后集贤之院置而因有侍读侍讲之名翰林之院置而因有待诏承防之号宋自太祖置讲席太宗开经帷景祐则讲于崇政元祐则讲于资善如萧望之之经术刘向之精忠则讲论于石渠者也如丁鸿之至行贾逵之博学则讲论于白虎观者也上六经法言而防金帛之赐者若常处厚之于穆宗是也其与进经史要录于文宗之朝而爱其精特如郑澣者肯多逊乎草边将之诏而防宫锦之赐者若封敖之于武宗是也其与成闗陇诏书于宣宗之朝而辞皆允当如刘琢者肯多逊乎宋之经筵尤重择人文彦博以三朝之元老而与经筵程伊川以一代之名儒而为讲官他如贾昌朝范祖禹无非端人正士也其所以发圣人之经穷典籍之奥者班班可考以水喻政得之小旻烹鲜喻治得之匪风此学诗也薄刑缓征荒政讲之修徳承天视祲论之此学礼也上承下施葢取诸鼎乱极生治葢取诸萃易学明也説命三篇特诵三句五子之歌再诵六句书学深也论鲁封疆讲郑铸刑此明春秋而知之大学修身中庸入徳此讲礼记而知之得人如此其有裨于君徳岂浅也哉
　　帝王功徳
　　帝王创业垂统或以首天下之徳或以安天下之功徳之盛者其祚逺功之大者其业隆二帝非无功也以徳名三王非无徳也以功着汉髙帝唐太宗宋太祖其徳视二帝三王固有愧矣而其除暴救民之功亦天下之攸赖也其垂光锡祚舄奕繁衍夫岂偶然哉请详陈之圣神文武尧之所以奄有四海也哲明恭塞舜之所以厯数在躬也然庶绩为之咸熙黎民为之于变非尧之功乎帝载以之而熙有苗以之而格非舜之功乎地平天成大禹所以为万邦之君也载斾秉钺成汤所以有九有之师也然克勤克俭而培四百年之隆基非禹之徳而何克寛克仁而肇六百年之景命非汤之徳而何既伐于崇作邑于丰人知为文王之功也而不知其受有殷命者实本于徽柔懿恭之徳焉我武惟扬侵于之疆人知为武王之功也而不知其奄甸万姓者实本于聪明齐圣之徳焉髙帝汰亡秦之虐焰开炎汉之丕基班彪谓其所以兴者有五焉一曰帝尧之苗裔二曰体貌多奇异三曰神武有徴应四曰寛明而仁恕五曰知人善任使然寛明仁恕其创业之本欤故仗义而西则子婴降声罪而东则项氏踣啓运逺追乎商周享年独永于唐宋葢以此也太宗举晋阳之精兵除亡隋之乱政自谓成功过于古人者有五事焉见人之善若已有之一也取人所长弃其所短二也贤者则敬之不肖者则怜之三也正直比肩于朝未尝黜责一人四也中华外域爱之如一五也然好贤从谏其致治之本欤故举兵东征而世充就俘仗钺西讨而仁杲就戮九域悉底于平康四裔咸仰其威徳葢以此也太祖承五季陵夷之极啓一统久大之洪图史官曽巩谓其有汉祖所不及者十事焉观其作则垂宪后常可行汉祖则粗定海内而已其不及一也定着常刑一本寛大汉祖虽约法三章而惨夷未除其不及二也保全功臣始终一意汉祖则疑间诸将夷灭其家其不及三也削大弱强藩臣遵职汉祖则封国过制反者更起其不及四也征伐必克所向无前而汉祖数战辄北其不及五也文武自出羣臣莫及而汉祖必资三杰之助其不及六也南海先下不待于久攻而汉祖不能制赵佗之倔强其不及七也契丹自附无假于征战而汉祖不能制冐顿之侵凌其不及八也后宫二百愿归者聴而汉祖溷于袵席其不及九也明于大计以属天下而汉祖择嗣不审其不及十也传十有七世之宝祚绵三百余年之丕基岂无自而然哉至若我太祖髙皇帝当元季之讫箓奋一劒以龙兴汛扫兵氛奠安区夏史臣宋濂谓功业之着规摹之逺其本有六焉挺生南服而致一统中华之盛其功髙万古一也奋起布衣而取天下羣雄之手其得国之正二也文臣武将仰受成筭其独禀全智三也钦畏天地森若神明之有临惠鲜小民惟恐一夫之失所其敬天勤民四也后妃不预一髪之政阍寺惟给扫除之役其家法之严五也兵戎大权悉归朝廷有事则命将以统兵暨旋则释兵而归第其兵政有统六也是以数载而成帝业一举而致太平日月之出没均被恩光山薮之幽遐咸防覆帱自生民以来功徳兼隆未有盛于我圣祖者也虽罄南山之竹秃管城之頴岂足以铺张对天之宏休扬厉无前之伟绩邪















　　椒邱文集巻二
　　钦定四库全书
　　椒邱文集巻三
　　明　何乔新　撰
　　防府十科摘要
　　吏科
　　铨选
　　致治之要必资扵贤才得贤之道必由扵铨选葢贤才用则上无废事矣铨选精则下无遗才矣为治之道孰有外扵此哉成周之世乡大夫举贤能而宾以礼司徒教三物而兴诸学司马辨官材以定其论太宰诏废置而持其柄内史賛予夺而贰其中司士掌其版而知其数此皆古之法也汉以郡县守相之髙第者然后为二千石二千石有治行者然后为九卿九卿之称职者然后为御史大夫然张释之十年不得调扬雄三世不徙官贾谊歳中超迁至大中大夫公孙徒步数年至宰相封侯未始有资格之拘也成帝时置常侍曹尚书一人主公卿二千石曹尚书一人主郡国而铨曹之名始扵此焉光武改常侍曹尚书为吏部尚书而専主选举所用者必以歳月先后之次尚书从而简试之魏文帝时陈羣立九品官人之法州县皆置中正以定其选行修或以五升四以六升五行亏则降者亦然及其弊也惟知阀阅不辨贤愚隋制尚书举其大者侍郎举其小者六品以下咸吏部所选唐文选吏部掌之武选兵部掌之皆为三铨之法在尚书则典其一在侍郎则分其二其纲维所系不过二端一曰试法二曰集法试以订其实集以限其来已集而试察其书判既试而铨察其身言此试法也期以十月毕以三月此集法也其后裴光庭作循资格以矫试法之弊陆宣公立计阙例以救集法之偏然蹑级限年贤愚一槩扵是有四十而从仕六十而未离一尉者矣宋朝典选之职有四文选曰审官东院曰流内铨武选曰审官西院曰流外铨元丰定制合东西审官之院而归之左右尚书合流内三班之事而归之左右侍郎扵是吏部有四选之法焉嗟夫马有骐骥驽骀惟伯乐为能识玉有琼玖珷玞惟卞和为能辨司铨衡者诚能澄其虑如氷鉴平其心如权衡如毛玠在魏而典选清正如山涛在晋而甄防人物则何患不得贤才以为用哉
　　爵禄
　　尝谓爵以崇德不可以滥授禄以养贤不可以滥及葢爵禄者人君之大权所以厉世而摩钝也爵禄无僣滥之患则天下可从而理矣粤稽诸古成周冢宰以八柄诏王驭羣臣有曰爵以驭其贵禄以驭其富司士掌羣臣之版有曰以徳诏爵以功诏禄载师之职有士田赏田而卿大夫之采邑则有大都小都之田任官然后爵之位定然后禄之外而公侯伯子男则有九品五命之制内而公卿大夫则有八命四命之别固未始轻以授人也自春秋之时吴越之君僣号扵中国而古人列爵之意遂乱战国之时诸侯恶害其已而皆去其籍故司禄之职遂阙今其遗制仅见扵王制孟子之书自公一位而至子男同一位者皆爵也自君十卿禄而至下士在官者皆禄也汉承秦制其颁爵也曰闗内侯者即无受邑曰彻侯者乃得食禄曰大庶长以至公士者如吏职耳要之自侯以上则食租自大庶长以下则赎罪迁转等级截然有纪其颁禄也曰真二千石者歳得千八百石曰比二千石者歳得千二百石曰中二千石者歳得二千百六十石曰二千石者歳得千四百石下至百石亦各有差光武中兴千石以上减扵西京旧制六百石以下増扵西京旧秩在唐则爵有九等曰王国至子男邑数亦有九曰万戸至三百戸然后假以虚名而无管摄之柄焉俸禄之多寡则视其品数之高下京诸司则有公廨田诸州则有职田然其后方镇所取无算而京官俸禄寡薄焉宋惩唐弊其爵有五等曰公侯伯子男也其禄则内外百司皆有禄以养之也斟酌其制惟天朝因古今之宜定爵禄之制功有大小则爵有尊卑位有高下则禄有厚薄葢与成周之制同一揆也又岂汉唐宋所可比哉
　　戸科
　　井田
　　井田行扵三代之上而天下无贫民井田废扵三代之下而天下无善治夫井田者王政之本也井田之法行则经界可正而谷禄可平矣井田之法废则贫富不均教养无法虽欲善治其可得哉请详陈之井田之制黄唐肇启于前夏商稍定于后夏时一夫受田五十畆每夫计其五畆之入以为贡商人始为井田之制以六百三十畆之地画为九区区七十畆中为公田外为私田八家各受私田一区但借其力助耕公田而不复税其私田故谓之助周时一夫受田百畆乡遂用贡法十夫有沟都鄙用助法八家同井耕则通力而作收则计畆而分故谓之彻夏商之制其详不可得而闻矣成周之制则可得而考焉大司徒自五家为比五比为闾积而为乡五家为隣五隣为里积而为遂故遂人之治田野则夫间有遂十夫有沟百夫有洫千夫有浍万夫有川其上有径畛道涂以达扵王畿此乡遂公邑之所寓军赋之所出而在逺郊近郊之地者也小司徒之均土地九夫为井四井为邑四邑为丘四丘为甸四甸为县故匠人之为沟洫方里为井方十里为成方百里为同其间为洫者十为浍者百为沟者万此公卿采地之所入车乘之所出而在大都小都之间者也遂人之造都鄙辨其一易再易之差匠人之治田野分其上中下地之等其受田则由百畆而差之至扵二百畆其列等则自上农夫而等之至扵下农夫疆理有常度分画有常制地力足以食人人力足以辟地信良法也迨夫李悝尽地力扵魏商鞅开阡陌扵秦而井田之法荡然无遗矣自是以来董仲舒师丹建限田之説以谓井田之法虽难卒行宜少近先王之法而限民田庶塞兼并之路而赡不足此其有得扵裁抑豪强之意也而时不能用赵过立代田之法一畆三畆歳代其处善田者令学养苖之状无牛者教以人耕之法此其有得扵一易再易之意也而行扵武帝之时占田之议出扵石苞谓王公以国为家京城不宜复有田宅今可限之自国王公侯以至丁男丁女皆有降差而行扵晋武之时也均田之法出扵李安世男子露田四十畆妇人桑田二十畆戸絶者以为公田刺史十五顷县令以上六顷其田则更代相付而行扵后魏孝文之时也司均之官置扵后周视戸口之众寡而有五畆四畆三畆之宅有家者田百四十畆有丁者田止百畆而行扵伯政之初也永业之制出扵北齐男十八以上皆授口田妇十八以上皆授口业没得以为子孙长乆之计而行扵河清之时也唐太宗因贞观之盛而损益数代之制以二百四十步为畆百步为顷民年十八受田一顷八十畆为口分二十畆为世业田多可以足其人者为寛乡田少不足给者为狭乡凡徙乡及贫无以葬者得卖世业自狭乡徙寛乡者得卖口分已卖者不复授此其最为精密若可行者然比之周制其不合者多矣嗟夫仁政必自经界始经界不正则田无定分而豪强得以兼并赋无定法而贪暴得以多取虽欲言治皆茍而已诚能采张子讲求之意朱子经界之説择亷干之吏以重其选申乆任之法以责其成抑商贾禁逰惰使野无荒顿之土民无逰惰之夫则庶乎不失先王之遗意矣
　　荒政
　　有备荒之政有救荒之政备荒者所以防之扵未然万世之长防也救荒者所以拯之扵已然一时之权宜也成周之世遗人掌邦之委积以待施惠仓人掌粟入之藏以待邦用他如积仓扵邠峙粮扵申无非备凶年之振施也岂非备荒之有其政乎司徒以十二荒政聚万民曰散利薄征缓刑弛力舎禁皆所以施寛恤之恩曰去防礼杀哀蕃乐多昏皆所以为节制之道至扵索鬼神以兾救旱除盗贼以去民害无非救灾之大端也又非救荒之有其政乎平籴之法肇扵魏之李悝视歳之上中下熟而籴之有差小饥则发小熟之所敛中饥则发中熟之所敛大饥则发大熟之所敛故虽遇饥馑籴不贵而民不散也常平之制行扵汉之耿夀昌丰年谷贱则増价而籴以利农凶年谷贵则减价而粜以利民有益扵民无损扵国民甚便之义仓之制行扵唐之戴胄民之有田者毎畆税二升粟麦秔稻随土所宜商贾无田者以戸为九等自石至升出粟有差丰年则敛之凶年则散之或以赈贫民或以为种子宋之朱文公扵崇安立社仓其始也请官米六百石以为本逓年收息二分敛散以时各有明法其后本米还官息米三千余石遂定为乆计更不收息故虽有水旱之变而民无饥馑之忧此皆备荒之政见扵后世者也若夫春秋转粟劝分之策惠王移民移粟之政西汉则有丞相以下出粟之诏东都则有入粟补官之方富弼之在青州也募民入粟益以官廪散处其民以便薪水而活民五十余万韩琦之在益州也蠲租税逐贪残罢冗吏为饘粥而活民九十余万赵抃知越州任粜者増价以致米商陈尧佐漕两浙则发廪减直以赡贫民此皆救荒之政见扵后世者也夫气化有不齐阴阳有愆伏而水旱之灾不能无也田野熙熙民物怡怡勿以时之未荒为可以少安力农务本储积有备庸可不以此为念乎生灵焦焦有识凛凛勿以时之既荒为无可柰何转豪势之有余以补不足发仓廪之储积以赈饥穷庸可不以此为计乎不以此之为念不以此之为计茍安扵目前坐视扵危急其可以为民父母哉
　　礼科
　　郊庙
　　国家之事莫大扵敬天而尊祖祭祀之礼必在扵备物而尽诚葢郊社之礼所以事上帝也宗庙之礼所以祀其先也然仪物之不备礼意之不周又何以达吾之诚敬哉古先哲王以为万物资始扵天故扵冬至日祭天扵南郊之圆丘葢取阳气之始也万物资生扵地故扵夏至日祭地扵泽中之方丘葢原阴气之萌也丘圆而上所以象天丘方而下所以象地防坛南郊之坛也以之燔柴防圻北郊之坎也以之瘗埋燔柴以升烟则扵乐六变之前瘗埋以达气则扵乐八变之前先王燔瘗扵郊丘其牲角茧栗其牲体全膋器用陶匏借用藁秸其车玉路素车其服大裘衮冕南郊之乐宫用夹钟于震之宫以其帝出于震也而谓之圜钟者取其形以象天也三一之变合阳竒之数也北郊之乐宫用林钟于坤之宫以其万物致养乎坤也而谓之函钟者取其阳以象地也四二之变合阴耦之数也礼坤之玉则以苍璧礼祗之玉则以黄琮祭天扵圆丘则神南面王北面祭地扵方丘则祗北面王南面此古者郊祀之大畧也更秦则兴鄜宻上下之四畤以祀五帝至汉则増以北畤以祀五帝汉之祀天不扵南郊而扵甘泉其祀地不扵北郊而扵汾隂河东坛有八觚席有六采乐有玉女车有鸾辂骍驹龙马一切侈靡元始之间缪戾尤甚春则天地同牢扵南郊冬夏则天地分祭扵南郊光武兆南郊扵洛阳之阳兆北郊扵洛阳之阴其仪礼度数一遵元始之制而先王之礼隳废殆尽良可悼也唐初冬至祀昊天上帝于圆丘正月辛日祀感生帝扵南郊以祈谷而孟夏雩于南郊季秋大享于明堂皆祀五天帝高宗显庆中议以六天出扵纬书而南郊圆丘一也由是尽黜郑之説而南郊祈谷孟夏雩明堂大享皆祭昊天上帝开元中王仲丘议以为宜扵祈谷祭昊天而兼祭五帝既而萧嵩撰开元礼虽未能合古而天神之位别矣天寳元年遂合祭天地扵南郊是时神僊道家之説兴而元皇帝之庙建凡有事于上帝则庙献扵太清朝献扵太庙然后有事扵南郊遂为故事终唐之世莫能改为可不谨欤有宋因之未遑厘正元丰间陈襄援周礼之文始分祭天地扵南北元祐初苏轼引昊天有成命之诗复合祭天地扵南郊殊不知南郊非欵地之处冬至非见地之时黄钟太簇非致地之音燔柴升烟非祭祗之礼合祭之説果可用乎至扵祀天帝之説郑氏则谓昊天上帝北辰耀魄寳也其五帝则东方青帝灵威仰南方赤帝赤熛怒西方白帝白招拒北方黒帝协光纪中央黄帝含枢纽然诗书言天之与帝天即帝帝即天岂昊天上帝之外又有所谓五帝哉周礼所谓祀昊天上帝五帝亦如之葢五帝者五人帝东方其帝太昊南方其帝炎帝西方其帝少昊北方其帝颛顼中央其帝黄帝此五人帝皆有大功扵天下故以之配天帝焉晋从王肃一天之説扵是除五帝之位则自太昊至扵黄帝不得祀扵明堂南郊其失又甚矣万物本乎天人本乎祖故宗庙之礼又当讲焉有虞氏禘黄帝而郊喾祖颛帝而宗尧夏后氏禘黄帝而郊鲧祖颛帝而宗禹商人禘喾而郊防祖契而宗汤周人禘喾而郊稷祖文王而宗武王若以庙制言之古者天子七庙三昭三穆与太祖之庙而七也太祖之庙始祖居之昭之北庙二世之君居之穆之北庙三世之君居之昭之南靣四世之君居之穆之南庙五世之君居之又昭之南庙六世之君居之又穆之南庙七世之君居之庙皆南向主在庙之中皆东向各有门堂寝室而墙宇四周焉太祖之庙百世不迁其余六庙八世之后毎易世而一迁其迁之也新主祔于其班之南庙南庙之主迁扵北庙北庙既尽则迁其主扵太庙之夹室而谓之祧宗庙之制昭常扵昭穆常扵穆但以左右为昭穆不以昭穆为尊卑及其祫祭扵太庙然后序尊卑之次惟太祖东向自如而为最尊之位羣昭列序扵北牖下南向群穆列序南牖下北向南向者取其向明故曰昭北向者取其深逺故曰穆迨夫汉惠帝始立原庙而昭穆之次序无复见明帝同堂异室而七庙之规模无复存至唐宗増太庙为九室而七庙又过其制焉若以禘祫之祭言之追祭始祖之祖曰帝合食太祖之庙曰祫禘之为言大也惟大祭则谓之禘祫之为言合也惟合祭则谓之祫或谓之间祀者以其祭在四时之间也或谓之盛祭者以其合五年再盛之义也三年一祫五年一禘重其事也祫以五齐禘以四齐昭其数也禘以四月祫以七月正其时也祫则毁庙未毁庙皆升合于太祖所谓合食于太祖也禘则惟及扵毁庙而不及扵亲庙所以审禘其尊卑也奈何诸儒之论纷纷不同马融以为禘大而祫小郑康成以为祫大而禘小愚以为大小之异不必深辨惟明乎禘祫之义则古人尊祖之意得矣高堂隆以为前三后二徐邈以为前二后三愚以为前后之説不必深辨惟明乎禘祫之义则古人祀先之意眀矣禘祫两祭贾逵则以为一祭二名禘夏祫秋张纯则以祫为冬祭宗庙之礼止扵九献先儒则曰大祫十有二献此皆谬妄之説也汉唐之间礼意不明光武中兴而禘祫之祭仅能再举是不防扵疏而怠乎宗在位而禘祫之礼并扵一歳是不防扵数而渎乎惟宋三年一祫以孟春五年一禘以孟冬其制颇合扵古焉若夫四时之祭则大宗伯以春祠夏禴秋尝冬烝享先王也祠者告祠也禴者薄物也尝则荐新之义烝则众多之义也圣人制礼取法天道以事其祖故三年一闰天气小备也扵是乎祫扵太庙五年再闰天气大备也扵是乎祫于始祖祠禴礼简以春夏物未成也尝烝礼备以秋冬物成就也他如五齐三酒之辨泛醴盎醍沈所谓五齐也曰醆曰澄曰清所谓三酒也或以为祫祭三齐坊记所谓醴酒在室粢醍在堂澄酒在下是也或以为禘祭四齐礼运所谓酒在室醴醆在戸粢醍在堂澄酒在下是也先王祭祀之礼何其备欤
　　律吕
　　论作乐者莫先扵定六律定六律者莫先扵审黄钟葢六律为众音之根本而黄钟又为六律之根本也粤自黄帝使伶伦取嶰谷之竹吹之以听鳯凰之鸣其雄鸣为六雌鸣亦六而律吕之制兴焉夫律以统气类物黄钟太簇姑洗蕤賔夷则无射阳月之管也故谓之阳律吕以旅阳宣气大吕夹钟仲吕林钟南吕应钟隂月之管也故谓之阴吕黄钟长九寸太簇长八寸林钟长六寸此三律无余分他律则余分参差不齐也若以律吕相生之法论之阳律生阴吕曰下生三分长而损一阴吕生阳律曰上生三分长而益一皆隔八律而左旋黄钟下生林钟林钟上生太簇太簇下生南吕南吕上生姑洗姑洗下生应钟应钟上生蕤賔蕤賔重上生大吕大吕下生夷则夷则上生夹钟夹钟下生无射无射下生仲吕此京马郑蔡诸儒及杜佑通典所説也然班固汉书所载律吕相生皆一上一下而京房等乃自蕤賔重上生大吕以后咸易汉志上下之号何哉葢一上一下者相生之道也言重上生者吹之用也论阴阳相生之正则当从班氏之説若必施之吹之用则当从京马郑蔡之説二者并行而不悖焉京房又推相生之法以上生下皆三分生二以下生上皆三分生四黄钟下生林钟林钟上生太簇阴阳相生而终扵仲吕十二律毕矣中吕上生执始执始下生去灭上下相生终扵南事而六十律毕矣十二律之变为六十律犹八卦之变为六十四卦也律吕之中其用全律则为正声用半律则如子声如黄钟之管正声九寸为均其子声则四寸有半葢乐音最忌相凌如黄钟为宫其律最长以次诸律用正声固顺若以他律为宫则长短相凌故半用子声然后高下得以相依清浊得以相间而乐无不和矣若夫五音之中宫音属土其弦八十一丝为声最浊君之象也商音属金三分徴益一以生其弦七十二丝其浊宫次臣之象也角音属木三分羽益一以生其弦六十四丝其清浊居中民之象也徴音属火三分宫去一以生其弦五十四丝其声防清事之象也羽音属水三分商去一以生其弦四十八丝其声最清物之象也凡声尊卑取象五行最多者浊最少者清大不过宫细不过羽然商角羽无变而宫徴有变者何哉葢臣有常职民有常业物有常形此所以无变也君緫万务不可执以一方事通万变不可滞扵一隅此所以有变也然太史公谓五音始扵宫穷扵角此乃始扵宫终扵羽何哉葢宫徴羽商角隔八相生之序也宫商角徴羽是乃还相为宫之道也虽然古人制律皆本扵中声中声黄钟之宫也度量衡扵是而受法十二律由是而损益故曰黄钟为声气之元八十四声之中至为纯粹者也中声既定然后十二律可得而定焉宋西山蔡氏深以钟律为急著书两巻明白而渊深缜宻而通畅其言虽多出扵近世之所未讲其实无一字不本扵古人也试之成法盖若黄钟围径之数则汉斛之积分可考寸以九分为法则淮南太史小司马之説可推五声二变之数变律半声之例则杜氏之通典具焉变宫变徴之不得为调则孔氏之礼防因亦可见至扵先求声气之元而因律以生尺则尤所谓卓然者而亦杂见扵两汉之制蔡邕之説与夫国朝防要以及程子张子之言可谓得作乐之本矣
　　兵科
　　兵法
　　大易论行师之道而惓惓扵师出以律之言周书载誓师之辞而谆谆乎六伐七伐之法葢兵凶器也战危事也用凶器而临危事其可不知料敌之方制胜之道哉是故星宿孤虚天阵也山川向背地阵也偏伍弥缝人阵也此非所谓三阵乎直阵属木鋭阵属火圆阵属金方阵属土曲阵属水此非所谓五阵乎天地风云虎翼虵蟠飞龙鸟翔此则风后八阵也方圆牝牡冲方罘罝车箱雁行此则孙子八阵也车箱车曲阵鋭阵直阵卦阵冲阵鹅鹳阵此则吴起八阵也洞当中黄龙腾鸟翔连冲握机虎翼折冲此则孔眀八阵也李靖六花阵则中军左虞右虞左一厢右一厢左二厢右二厢是也李靖十二阵则大黒大赤青虵白云左突右击前冲后冲摧凶决胜破敌先锋中黄逰奕是也若以兵法言之孙子之言兵也则有五事五法之论吴子之言兵也则有五名四机之説与夫司马法之所谓七政鼂错书之所谓三急皆用兵之先务也曰道曰天曰地曰将曰法非五事之谓乎曰度曰量曰数曰称曰胜非五法之谓乎义兵强兵刚兵暴兵逆兵非所谓五名乎气机地机事机力机非所谓四机乎曰人曰正曰辞曰巧曰火曰水曰兵此所谓七政曰得地形曰卒服习曰器用利此之谓三急圮地无舎冲地合交絶地无留围地则谋死地则战途有所不由军有所不击城有所不攻地有所不争君命有所不受此则孙子所谓九变也地形有通者有卦者有支者有隘者有险者有逺者此则孙子所谓六地也火攻有五岂非火人火积火辎火库火队之谓乎用间有五岂非因间内间反间死间生间之谓乎然用兵莫先扵择将择将之方有八证一曰问之以言以观其详二曰穷之以辞以观其变三曰与之间谍以观其诚四曰明白显问以观其听五曰使之以财以观其亷六曰试之以色以观其贞七曰告之以难以观其勇八曰醉之以酒以观其态然将有五材五谨有五危十过所谓五材者勇智仁信忠是也勇则不可犯智则不可乱仁则爱人信则不欺忠则无二心所谓五谨者理备果戒约是也理者治众如治寡备者出门如见敌果者临敌不懐生戒者虽克如始战约者法令省而不烦所谓五危者必死可杀必生可虏忿速可侮亷防可辱爱民可烦是也所谓十过者勇而轻死者可暴也急而心速者可乆也贪而好利者可贵也仁而不忍人者可劳也智而请怯者可窘也信而喜信人者可诳也亷防而不爱人者可侮也智而心缓者可袭也刚毅而自用者可事也懦而喜任人者可欺也若夫荀子论将有六术五权三至五无圹之説号令欲严以威赏罚欲必以信处舍欲周以固徙举进退欲安以重欲疾以速窥敌观变欲潜以深欲伍以参遇敌决战必行吾所明无行吾所疑夫是之谓六术无欲将而恶废无怠胜而防败无威内而轻外无见利而不顾其害凡虑事欲熟而用财欲泰夫是之谓五权可杀而不可使处不完可杀而不可使击不胜可杀而不可使欺百姓夫是之谓三至敬谋无圹敬事无圹敬吏无圹敬众无圹敬敌无圹夫是之谓五无圹慎行此六术五权三至而处之以恭敬无圹夫是之谓天下之将至扵尉缭子论人君必胜之道有十二焉一曰连刑谓同罪保伍也二曰地禁谓禁止行道以网外奸也三曰全车谓甲首相附三五相连以结其聫也四曰开塞谓分地以限各死其职而坚守也五曰分限谓左右相禁前后相待坦车为固以逆以止也六曰号别谓前列务进以别其后者不得争先登不次也七曰五章谓章明行列始卒不乱也八曰全曲为曲相从皆有分部也九曰金鼓谓兴有功与致有德也十曰陈车谓接连前矛马冒其目也十一曰死士谓众军之中有材力者乘扵战车前后纵横出竒制敌也十二曰力卒谓经旗全曲不麾不动也虽然用兵固不可以无法而亦不可泥扵法故霍去病为将不学古兵法张巡用兵未尝依古法赵括读父书不知合变卒死扵长平陈余称义兵不用诈谋卒死扵泜上此为将者所以贵扵临危制胜料敌设竒也岂可拘扵纸上之陈言哉
　　兵制
　　自昔帝王之兴忧天命之圯絶而求与之保合悯人心之陷溺而思与之拯援扵是修军政设武备立行阵之制申教阅之令内以消奸雄觊觎之念外以杜蛮夷猾乱之阶是有所不得已焉夫岂其心之所欲哉粤自黄帝有涿鹿之战颛顼有共工之战兵之名见矣而兵制则未立也舜有三苗之征夏有甘扈之誓兵之制立矣而制度则未备也至扵成周因农事而定军令因井田而制军赋自一里之井积而为成为同凡百里焉自百里之同积而为封为畿凡千里焉而天下之田井矣自五人为伍积而为两为卒者百人焉自五卒为旅积而为师为军凡万二千五百人焉而天下之军立矣自四井之邑而为丘四邑之丘而为甸积而为六十四井为戎马者四为兵车者一为牛者十二甲士三人步卒七十二人其出各有差焉自百乗之家而为千乗之国积而为万乗提封九百万井出赋凡六十四万井为戎马者四万匹为兵车者万乗其数靡不具焉当时之兵居则为比闾旅党州乡出则为伍两卒旅师军当时之将居则为乡师党正大夫出则为将帅长与司马连率比年简车卒正三年简徒羣牧五载大简车徒则选择为有时矣春振旅以搜夏苃舎以苗秋治兵以狝冬大阅以狩则练习为有节矣任地事以令贡赋故农时不违因农隙以讲武事故武备无阙其平居也出入相友而恩义足以相结其战阵也音容相接而死生足以相救此古者兵制之善也春秋之世齐管仲作内政而寓军令五家为轨故五人为伍轨长率之十轨为里故五十人为小戎里有师率之四里为连故二百人为率连长率之十连为乡故二千人为旅乡良人率之五乡一师故万人为军五乡之帅率之国中之事为兵郊野之民为农兵不谙耒耜之功农不识干戈之具扵是先王寓兵扵农之意冺矣迨夫晋作州兵鲁作丘甲齐以技击强魏以武卒奋秦以鋭士胜民自胜甲以上皆籍为兵则当时民力之困可知矣汉无计口授田之法故赋兵以丁而不以田自其二十三为正卒五十六为退卒京师有南军北军之屯以备宿卫郡国有材官骑士之制以备行兵南军卫尉主之北军中尉主之材官骑士都尉主之南北军不出京师而民兵散扵郡国如巴蜀三河颍川则有材官陇西天水安定则有骑士西北之地则多车骑东南之地则多楼船以至临淄之弩手荆楚之劔客各任其土之所宜而习熟之一旦有事则以羽檄召赴而无有不集者武帝平百粤内増中垒屯骑步兵越骑长水胡骑射声虎贲八校尉外置楼船皆歳时讲肄其后南北二军皆郡国畨土扵是有养兵之患而京师之兵制坏矣元狩以后兵革数动民多买役扵是发七科之谪而郡国之兵制又壊焉中兴之后兵旅尤弛都试之法不可罢者罢之校尉之官不可废者废之而兵制荡然矣唐因西魏周隋府兵之制而益修之二十为兵六十而免而民无常兵之劳三时耕稼一时治兵而兵无常聚之患置府六百三十四而居闗中者二百六十一所以明轻重之势兵散扵府将归扵朝所以杜祸乱之原至扵器甲则出扵兵衣粮则取办扵民而国无养兵之废此其为法最为近古奈何贞观而后畨役更代多不以时是以张説募骑兵以为长从宿卫而畨土之制已废李林甫募长征兵以息山东之戍而边戍之制又废天寳以后骑兵之法又稍变废折冲诸府无兵可交而方镇之兵盛矣及其末也天子亦自置兵于京师号曰禁军焉宋之制兵其名有八禁军之亲近曰班直其出戍边者曰屯驻总管者曰驻泊以籴贱而留之者曰就粮诸司募者曰役兵诸州募者曰驻泊什五其民教以武事为之民兵蕃夷内附紏而用之谓之蕃兵其制精兵二十万京师屯十万足以制外变外郡屯十万足以制内患内有三衙四厢诸司外有总管钤辖诸将然亦未若唐置府立卫之意为善也
　　刑科
　　刑制
　　三代而上以徳行罚其效深三代而下以罚行徳其效浅葢以德行罚则钦恤之意存乎其中先刑罚而后仁义则能存钦恤者鲜矣何怪其治效之异哉夫刑以辅治圣人之所不得已也有虞之世伯夷降典折民惟刑臯陶作士惟民克允故民协于中而四方有风动之休成周之时有苏忿生敬尔由狱扵前有康叔封敬明乃罚扵后故刑措不用而厯年有八百之永汉高祖入闗除秦苛法约法三章可谓简矣继以孝文恭俭化民感缇萦之言而肉刑之法遂废从释之之议而犯跸盗环之罪获减景帝患笞者之多死也而更定棰令元帝患重刑之繁也减三十四事哀帝又减八十一事其心亦仁矣然治效不能比隆扵虞周者盖文帝寛厚而礼乐未遑景帝刻薄而诛戮肆行元帝牵制文义哀帝宠信嬖幸此岂有仁义之道哉唐高祖入闗除隋苛法约法十二条亦可谓简矣继以太宗仁恕为治念肉刑乆废而断趾之刑不敢复览明堂炙图而鞭背之刑不敢用高宗永徽中诏省律令四十七条宗开元中诏定绢估并以实钱是时天下大辟有终歳止二十四人及五十八人者亦可谓仁矣然治效亦不能比隆扵虞周者盖髙宗柔懦废嫡后而立孽妾宗奢侈杀爱子而戮谏臣又岂有仁义之道哉此汉唐之治所以不古若也宋太祖始用士人分治州县之狱太宗遣官提防诸路刑狱而又置审刑院扵禁中防大理刑部之失凢狱必先三司然后闗报审刑院事从申覆然后下丞相府丞相又以闻然后论刑其谨重之意如此迨末世则不然矣
　　法律
　　三代而上以仁义而行法律三代而下以法律而行仁义盖仁义者化民之本法律者防民之具也古者教化有本故民务为仁义以求免扵刑罚后世教化无本故民慎法律之及身亦相勉扵仁义也请详陈之有虞之世象以典刑自五刑而至扵金赎法之经也自灾而至扵怙终法之权也厥后夏作禹刑商作汤刑至周其法益备大司防掌三典诘四方一曰刑新国用轻典二曰刑平国用中典三曰刑乱国用重典以五刑紏万民一曰野刑上功料力二曰军刑上命紏守三曰乡刑上德紏孝四曰官刑上能紏职五曰国刑上愿紏暴司刺掌三刺三宥三赦之法所谓三刺者岂非讯羣臣羣吏万民之谓乎所谓三宥者岂非宥不识过失遗防之谓乎所谓三赦者又非赦防弱老旄蠢愚之谓乎其政令详明教条严整使人知畏惧而已穆王命吕侯训夏赎刑五刑之属至扵三千而大辟之属止扵二百重刑之条目减扵前而轻刑之条目増扵旧也世道愈下法律愈繁李悝制律书六篇有盗贼囚捕杂具之法萧何作律令九章而増戸婚擅兴廐库之篇叔孙通又益律之所不及者十八篇惠帝除妖言挟书之律孝文去收拏相坐之法马郑作律令章句陈思作决事比例曹魏作新律十八篇晋解充増损汉魏为二十篇隋令髙颎更定律令分笞杖徒流死为五刑凡十二篇一曰名例二曰卫禁三曰职制四曰戸婚五曰廐车六曰擅兴七曰盗贼八曰鬬讼九曰诈伪十曰杂律十一曰捕亾十二曰断狱唐之刑书有四曰律令格式令为国家之制度格为有司之常行法为守法之常法凡政事必从事扵此三者有所违而入扵罪者一断以律律之为书因隋之旧而长孙无忌等作为疏义焉宋太宗时则有太平编勑真宗时则有成平编勑仁宗时则有嘉祐编勑神宗命有司编修勑令凡旧载之扵勑者多移之扵令盖违勑之罪重而违令之罪轻也他如傅霖作律统赋而櫽括律意无复余蕴窦仪上统刑而文义简古可亚六经我朝颁降律令分吏户礼兵刑工为六篇凡三十巻四百六十条以八字为例曰以曰准曰皆曰各曰其曰及曰即曰若以八议论刑曰议亲曰议故曰议贤曰议能曰议功曰议贵曰议勤曰议賔轻重适宜用舎各当着昭代之盛典为万世之常经盖与虞周之制同一揆也
　　工科
　　水利
　　尝谓食之所出者本扵田而田之所頼者在扵水此周礼述沟洫迁史书河渠良有以也粤自大禹尽力沟洫商髙宗始为经界而水利之兴尚矣至扵成周而后制度大备营沟行水之制则职之匠人止水蓄水之令则领之稻人可决则决而无泛滥之患可塞则塞而无旱干之虞三代之时所以家给而人足者未有不本扵此也秦汉以来人君志扵惠养黎元者亦莫不汲汲扵得人以任其责汉则京师有水衡之官郡国有都水之职宋三司则有都水监诸路则有提举自春秋以降兴水利者代有其人孙叔敖起芍陂而楚受其惠李永堰江水而蜀以富饶郑国导泾水扵秦而谷口有禾黍之歌史起引漳水扵魏而邺旁有稻粱之咏下至刘汉穿防口以溉繁田则有文翁焉开渭渠以灌闗中则有郑当时焉庄熊穿龙首渠扵冯翊之地儿寛凿六辅渠扵髙仰之田白公引泾水扵池阳之区召信臣造钳卢扵穰县之南王景修芍陂而庐江之境大丰马臻筑鉴湖而防稽之民获利此汉之得人也其在唐也引黄河以溉田则有云得臣焉毁碾硙以导渠则有长孙祥焉引雷陂之水筑句城之塘非李袭之在扬州乎决郑白之渠复秦汉之水非黎干之尹京兆乎温造开渠扵朗州而溉田二千余顷之多孟简开渎扵常州而沃壤四千余顷之广田正开古河之道而水患以除白居易浚钱塘之湖而水利以兴此唐之得人也他如许景山修萧何之故堰而废坏之地化而富饶赵尚寛修召信臣之旧渠而荒瘠之土变为沃壌筑海隄以卫田而民享其利则如范文正兴水利有功而治累得声则如刘彛复马氏之龟塘而溉田万顷者吕颐浩也修镇江之练湖而灌田十万者钱良臣也此又宋之得人也然诸君子有声于水利者岂有他哉亦惟相地势之崇卑放沟洫之遗法穿陂塘以备亢旱之虐使田之高者无龟拆之忧坚隄岸以塞泛涨之势使田之下者无浸淫之患不贪小利以害大谋不急近功以遗逺害田畴有灌溉之益川泽无壅塞之忧则其有利扵生民有益扵国家岂浅浅哉
　　屯田
　　立国资乎兵兵有余而食不足是馁其兵也养兵资乎食食有余而兵不精是蠧其食也何则兵者国之爪牙食者兵之命脉有国其可无兵乎养兵其可无食乎茍兵精而食足以守则固以战则克诚国家万全之计也成周之世比闾之中卒伍具焉耒耜之暇干戈属焉民之所蓄即兵之所食故屯田之法三代之前无有也田不井授国有兵费粮以漕运士有饥色后之欲为富国足兵之计者不出乎屯田之制耳自汉文帝募民耕塞下已有屯田之説自武帝遣战士田西域始有屯田之规成扵昭宣广扵魏晋而极盛扵唐然汉之屯田以兵唐之屯田以民汉自通西域始以校尉将卒屯田渠黎而用戊巳校尉屯田车师赵充国既罢骑兵所留盖弛刑应募及灌阳汝南兵此皆以兵也唐因军府以置营田天下之屯凡九百九十有二或司农或属苑内或分诸州军或以少卿巡行或以御史莅输或有警以兵千人助获此则以民也他如诸葛亮屯田扵渭水羊祜屯田扵荆州则如汉人之制也任峻募民屯田扵许下隋人立堡营田于河西则如唐人之制也然屯田之説有三兵屯而不战则可以耕如诸葛亮之田渭水张公谨之田代郡皆养兵蓄鋭而不废耕垦也议定而不揺则可以耕如赵充国之田金城枣祗之田许下皆素有成谋而不惑异议也将帅先士卒则可以耕如郭子仪躬耕百畆军士不劝而耕娄师德身衣皮袴士卒乐为之田此皆将帅先士卒之验也宋初置屯田务扵唐邓襄三州杂置营田使扵河北东西路若王守斌调兵卒田河北耿望调丁夫田襄阳兵民盖通用矣髙宗中兴尤切留意书充国留屯之事以勉之申建隆歳课之法以督之是以韩世忠田金陵岳飞田鄂州王之竒田两淮吴玠田梁洋当时淮南官四十三耕田二百二十五顷官得万九千九百九十八石建宁官庄三十九耕田一百八十四顷官得六千五百二十石其明验可见矣夫屯田固富国足兵之要诚能仿汉唐之制酌古今之宜沿边则责之将帅而部兵以耕境内则责之守令而募民以耕如此则上有益扵国下有益扵民矣


　　椒邱文集巻三
　　钦定四库全书
　　椒邱文集巻四
　　明　何乔新　撰
　　史论
　　宋
　　周使赵匡帅师御汉至陈桥匡自立而还
　　帝王之兴有以禅让而得天下者舜禹是也有以征诛而得天下者汤武是也其迹虽殊其极一也三代而下享国长乆者汉唐宋而已汉髙帝起兵泗上诛秦之无道讨羽之弑君虽徳非汤武庶防征诛之义焉若唐宋之取天下假禅让之名以掩簒夺之实其去魏晋宋齐梁陈无几耳观其失之者则曰禅位其得之者则曰受禅果如其言后世之舜禹亦何多耶唐无庸议矣宋太祖北面周室东征西伐不为无功尊爵丰禄其报不薄一旦世宗弃世恭帝嗣位当危疑之际遽萌簒窃之心黄袍加身返戈内向拊其背而夺之顾其假词于陶谷而欲比迹于唐虞呜呼吾不知舜禹之禅让果若是耶谷之禅诏果可以欺天下后世耶或谓当是时五季之乱已极恭帝幼冲藩镇窥窬太祖不取亦将有逼而夺之者安可守匹夫之小谅而忘拨乱之大计哉是不然诸葛亮乘帝禅之闇而取之则西蜀底定矣谢安因穆宗之幼而取之则江东可兴矣然二子终身北面而不忍取者以君臣大义不可干也使太祖追念世宗厚恩而报之于恭帝如亮之辅帝禅如安之辅穆宗则衰可兴乱可拨而天下国家可安矣不此之图顾乃欺孤弱寡废主自立谓其无利天下之心吾不信也呜呼始也以母老子幼而得之终也亦以母老子幼而失之孰谓天道果无知耶
　　赠周副都指挥使韩通为中书令
　　古之英君谊辟必褒死节之臣虽素所仇怨不敢遗焉所以为人臣劝也必黜失节之士虽有功于我不敢私焉所以为人臣戒也汉髙帝斩丁公而赏季布唐太宗薄裴寂而赠尧君素葢审于此矣陈桥之变太祖拥众而返韩通率禁旅御之使其谋得行太祖之成败未可知也王彦升意图富贵逐而杀之妻子俱死可谓能为太祖除害矣然太祖嘉通之死节追赠为中书令怒彦升之擅杀终身不得节钺太祖岂懵于赏罚者哉盖其为天下后世虑者深矣使吾之臣皆若通焉当旤变之际乃心帝室则吾之子孙有不安者乎吾之臣皆若彦升焉当抢攘之时心思外济则吾之子孙有不危者乎太祖之为天下后世虑诚深矣岂徒不脩私怨不赏私劳而已哉中行穆子曰好恶不愆民知所适终宋之世人臣多以节义著称李若水张叔夜效死于完顔入汴之日李芾文天祥尽节于蒙古南牧之时岂非太祖此举有以激励士心欤后之人君有忿嫉死义之臣加以屠戮之惨崇奨卖国之徒极其爵位之隆者闻太祖此举亦可以少省哉
　　遣使赈贷诸州立太庙追帝其祖考
　　王者建极垂统传数百年而后倾者非专以天命而已其初政之规模固有大过人者焉武王克商之初封比干墓式商容闾散鹿台之财发钜桥之粟惇信明义崇徳报功八百年之基业兆于此矣汉髙帝入关之初约法三章存问父老立社稷施恩爵复租税举三老四百年之气象见于此矣宋太祖奋戎旅之中践九五之位迹其所以得天下者视五代诸君亦岂甚相逺哉及其发令敷政规模逺乃与五代诸君顿殊是故追赠韩通义足以励士节矣赈贷诸州恩足以结人心矣追帝祖考事先之孝昭矣亲临太学崇儒之道尽矣遣使度田所以革兼并之奸课民农桑所以敦衣食之本凡此数者隠然有周武汉髙之气象至于选州兵以入卫而雄藩防扈之势衰罢功臣以就镇而强将専兵之弊息乃其拨乱返正之大端也梁唐晋汉周之初政其规模曽有是哉卒之名藩大将俯首听命僣王叛国以次削平传世十七歴年三百过唐而亚于汉也宜哉
　　以大梁为东京开封府洛阳为西京河南府
　　昔娄敬说汉髙帝曰周都洛邑有徳则易以王无徳亦易以亡予以其说未之尽也夫文武都丰镐僻在西藩积徳絫仁其兴也勃焉始皇都闗中太华为城黄河为池仁义不施其亡也忽焉有徳则无往而不王无徳则无徃而不亡岂特洛邑为然哉然古之王天下者莫不择形胜之地而都之以为子孙无疆之业髙帝都长安光武都洛阳夫岂不知形势不如徳哉葢帝都天下之根本根本固虽有凉徳尚可少延根本不固一有失徳则振之而仆撼之而折矣是知王天下者以徳为先而形势亦不可缓也宋有天下前都于汴后都于杭何其昧于所择耶岂其子孙皆有三五之徳耶夫北方之可都者莫若长安南方之可都者莫若金陵汴虽中原之地然浊流洋洋四出夷旷非形胜之所也杭虽重江之险然其土舄卤其民膬弱亦非帝王所宜都也太祖舍长安而都汴髙宗舍金陵而都杭岂非昧于所择而不为子孙长逺之虑者乎故前之都汴也金人长驱抵其城下畧无闗河之阻后之都杭也茍安东南终不能复中原之尺寸是岂徳薄而然哉亦以形势弱也太祖盖尝有志都长安矣以太宗之諌而止呜呼以太祖创业英武之君且夺于太宗之谏而不审于定都吾于髙宗夫何尤
　　太祖好防行或諌其轻出帝笑曰帝王之兴自有天命周世宗见诸将方面大耳者皆杀之我终日侍侧不能害也我若应为天下主谁能图之不然虽深居闭户何益
　　司马文正公论周世宗为五代之贤君惜其享年不永而天命归宋予亦以为然及观宋太祖之言乃知世宗忌刻好杀其享祚不永也固宜夫祸变之来也无穷英雄豪杰之生也无尽所忌在此而其为患者或在彼也在此者受吾诛而在彼者或为吾患也焉用以疑忌之心而淫刑以逞哉世宗习见五代之君皆起于鸷悍之武夫故诸将方面大耳者皆杀之其虑患可谓宻矣然而废其子取其国者乃终日侍侧之防检耳彼有天之成命又可得而杀耶古之人杀一不辜而得天下不为也世宗欲利其后嗣而多杀不辜固已违天咈理矣安得享祚之永乎自古帝王以疑而妄杀者多矣不独世宗为然始皇疑匈奴亡秦而伐之宋文帝疑义康为变而杀之隋炀帝疑李浑取隋而族之唐太宗疑李君羡代唐而诛之然而亡秦者胡亥非匈奴也登合殿者子劭非义康也受隋禅者唐公非李浑也杀唐子孙殆尽者武曌非君羡也诗曰鱼网之设鸿则罹之易曰或系之牛行人之得邑人之灾人君恶用以疑而妄杀哉若宋太祖者可谓有君人之度矣其言曰帝王之兴自有天命真明主之言也是以降王僭主咸见优容宿仇旧怨无所屠戮其享国长逺子孙屡偾而复兴也不亦宜乎
　　昭宪太后疾革命太祖曰汝所以得天下正由柴氏使幼儿主之耳汝万嵗后当传位于汝弟能立长君社稷之福也太祖泣曰敢不如教
　　王天下者父死而子继祖殁而孙承此古今之常经天下之正义也武王有天下不传周公而传之成王髙帝有天下不传文信君而传之惠帝岂古之圣王英帝亦皆私于其子哉诚以常经正义不可违也而昭宪太后之命太祖顾欲舍子而传弟夫太祖奋自戎行执干戈犯霜露以斩艾四方之荆棘积功累业遂膺宝命固欲传之子孙以为万世不防之业也母子之心岂不能察此心哉而昭宪乃有是命何也盖尝求其故矣陈桥之变匡义与有力焉兄终弟及彼有心于神器也乆矣讵肯安于晋王而已哉母子之间必有宻谋意者昭宪溺爱少子亦如娄太后欲立常山王演独孤后欲立晋王广欤当是时太祖尚无恙也百嵗后徳昭徳芳之壮与否未可知也昭宪虽贤且智岂能逆知身后之事哉柰何以柴氏幼儿失天下而胁太祖也然则昭宪之命盖出于匡义之谋欤太祖泣而受教特黾勉从之耳非其情也故终身不立徳昭为太子亦不立匡义为太弟寝疾之夕召入寝殿盖将二三德焉此所以启宫人尽屏俄而上崩之祸欤予谓春秋之义大居正昭宪之命咈常经悖正义太祖虽违之可也
　　殿前副都防检髙怀徳等五人罢兵就镇
　　呜呼自有唐失驭宇县分崩而藩镇之势始强甲兵租赋以为已私生杀予夺不出上命为其君者抚之以恩则骄绳之以法则怨譬若蛇虎然喜则驯怒则噬耳当是时上之驭下若握蛇骑虎惴惴焉惟恐其见噬下之视上若鸱张鹰搏惟欲抉裂以快其心陵夷至于五代朝廷日削藩镇日强甚则天子之废置宰相之死生皆繋其喜怒耳虽以庄宗之刚断世宗之英武辅以郭崇韬李谷王朴智畧之臣熟视而无可柰何孰谓杯酒之间能使之帖然聴命哉宋太祖有天下至是才两期耳若髙怀徳石守信王审琦之徒非潜龙之故人则佐命之元勋也然从容懽洽之际示之以诚心谕之以大计而彼五人者防不感泣称谢罢兵就镇不烦干戈不动声色不费茅土之封不必葅醢之戮而百余年之蛇蟠蚓结者一旦散释而无余是则太祖睿谋英断固非庄宗世宗之所及而赵普之智畧亦岂崇韬谷朴所能彷佛哉或谓宋之国势所以渐弱燕云所以不复者盖原于此呜呼使藩镇不削则祸乱相仍宋之基业将一传再传而失之矣岂徒国势之弱乎吾恐汴洛之土宇且不能保况能逺有燕云哉
　　黜郑起杨徽之为县令
　　古昔兴王之君不以私恩而赏不以私怨而罚盖以天下为度也雍齿尝窘辱髙帝矣而髙帝卒侯之魏征尝劝隠太子图太宗矣而太宗卒相之英君之度盖如此郑起杨徽之当周世宗之时见宋太祖威望日隆度其必不利于社稷或贻书宰相或宻告其君非惟有先见之明且有忧国之忠也天下已定神器有归亦何必追憾哉而太祖不忘宿怨黜为县令帝王大度有愧髙帝太宗矣且帝盍思之韩通非谋率兵拒我者乎既追命以官董遵诲非凭父势侮我者乎亦不録其过顾于起徽之不能容何哉虽然起徽之亦未尽善也革命之初引身而去以全其节斯善矣居宋之官食宋之禄恋恋不能去亦何其不知耻耶
　　初太祖将改元谕宰相曰年号须择前代所未有者及平蜀宫人入宫帝见其镜背有识干徳四年铸者召翰林学士窦仪问之仪曰此必蜀物蜀主尝有此号帝悦曰作相须用读书人由是益重儒者
　　宰相之职所以佐天子厘耿命而昭人文者也古之命相必用儒者岂徒取其记问之该洽词藻之敏赡而已哉葢以其知天地变化之道明皇王制作之源通乎古今事变之详察乎兴衰理乱之故究乎礼乐刑政之本可以经邦而化可以亮采而惠畴可以亮天工可以翊皇极如虞之皋益商之伊傅周之周召是已然时君世主顾谓儒者迂阔不足用而其择相也或以刀笔之小吏或以蹶张之武夫或以目不知书之使典谓宰相不必读书也不必有文也能奉行文书斯可矣呜呼迂阔不可用者章句之儒耳彼明体适用之儒若皋益伊傅周召者又何迂阔之有柰何舍此而使不学无术者污我台司也宋太祖承五代衰乱之后赵普魏仁浦皆以俗吏致位宰相是以目前僭国年号且不能知而袭用之况其逺且大者耶及帝召问窦仪慨然兴叹谓作相须用读书人盖悟儒者有益于天下国家矣故终宋之世儒臣颇获进用如范仲淹如欧阳修如司马光虽非皋益伊傅周召之臣然终非章句之儒可及也惜夫一代真儒若周若程若张若朱者摈之斥之而不见用又岂所谓好画龙而不好真龙者耶嗟夫天下未尝无真儒而儒者未尝不可用为人上者毋以已之不知而谓天下无真儒亦毋以迂儒可鄙而槩谓儒者不可用庶几乎名世之儒出焉
　　河决澶州通判姚恕坐不即以闻弃市初恕为开封判官谒赵普阍者不为通恕怒而去普由是憾之竟坐法诛投其尸于河
　　宰相秉国之钧生杀废置一出至公夫然后可以服天下之心而賛天子之治少有私焉则君子非之四海议之而怨刺兴矣赵普之为相何其忮刻之甚耶黄河之决亦以燮理非才隂阳不和故尔恕虽不即以闻罪不至死太祖寛仁之君尤慎用刑非普之谮岂遽加恕以大辟哉普不知灾由已致上章待罪故乃委罪于恕以快其私忿既刑之于市又投之于河普之忮刻如此视卢杞元载所为亦岂大相逺哉卢多逊之谮盖有由然不可尽以为妄也太祖在位颇少过举然以普之故杀姚恕斥雷徳骧其为盛徳之累大矣
　　命宰辅日録时政送史馆
　　史氏之职万世之是非系焉古之为史者凡君之仁暴臣之忠邪政之得失隠而椒房燕眤之语显而枫陛奏对之言莫不直书而不敢隠厚利不可诱也严刑不可夺也天子之尊宰相之贵不可得而增损也故谓之实録两汉而降此意犹存其所纪载多得其实史尚可信也自唐太宗内多惭徳惧人议已始欲观史当时无南董之徒以死拒之于是史始失职而是非之公废矣歴代相承遂为故事其脩也以宰相监之其成也又使上之彼皆畏威惧祸尚敢示其直笔之公哉至宋太祖又命宰辅日録时政送史馆夫所谓时政者有善有恶有当有否君相议之而后行者也今使宰辅録送史馆彼为宰辅者欲求后世之名而惧君子之议善而当者必润色而具书恶而否者必弃置而不録史臣据所録以书之是非之公安在哉呜呼唐宋以来之史不可信者多矣忠贤隽烈之迹盖有不幸而不纪者矣梼杌嵬之奸亦有幸而不书者矣追求其本实太祖之作俑也有天下者力于为善而已举记事记言之职归诸史氏人主不亲览焉宰相不监脩焉藏之金匮石室而不上焉庶乎史得其职而万世之是非明矣
　　太祖有疾召晋王光义入侍宦官宫婢皆不得近俄而上崩晋王即位
　　宋太祖之崩史载晋王离席逊避之状与宋后母子托命之言学者多疑之而不得其说以予考之太祖盖死于弑也第史臣不敢直书耳夫人之将死必眷眷于妻子此上智所不免也岂有大渐之夕而宋后不侍侧徳昭徳芳不问安盖必有屏之而不得见者矣此可知其弑者一也富室子将死以千金之产遗其弟亦将感悼不已事嫂如母抚侄如子岂有受天下于其兄而其嫂殡于外舍其侄不得其死是何报兄之薄耶此可知其弑者二也太祖果挈天下以传其弟吾知其为弟者哀戚满容不忍遽承今也不逾年而改元惟恐开宝之号尚接耳目革命之际不是过矣此可知其弑者三也传天下大事也非不可使人与闻者也必将召集羣臣道扬末命使臣民知之今也将相大臣不获闻宦官宫妾不得近侍果何为乎此可知其弑者四也况以大位传诸弟则嫂亦将有徳色于其叔矣何至愕然惊呼欲托以命此可知其弑者五也以此五者推之太宗欲逭弑君之罪其可得耶或曰近时文江刘文介公俨防贡士举此事为问当时对者谓太祖太宗友爱素笃必无它故文介置之上第今子谓太祖死于弑然则文介之见非欤曰文介当景泰之末危疑之际其言盖有讽焉是岂万世之定论哉
　　太宗发太原遂伐辽围幽州及辽耶律兴格战于髙梁河败绩乃还
　　契丹据有幽蓟数十年中国阨塞之地皆入其封疆衣冠之族皆为之效用精锐之卒皆听其驱使无事则执戈以疾视有事则防马以南驰故幽蓟之不复中国之大患也然强悍之辽弓劲马肥复之亦岂易易耶崔翰谓所当乘者势也不可失者时也其说似矣然当是时以势言之则我师已疲以时言之则彼国无衅以疲劳之师伐无衅之辽是岂必胜之防哉翰之说谬矣为太宗计者宜命潘美屯太原曹彬屯真定刘廷让屯闗南内脩耕战外讲和好迟以数年兵精食足然后命真定之兵出飞狐太原之兵出鴈门闗南之兵出髙阳竒兵直抵榆闗以断其援师则兴格色珍与涿易诸将如罝中之兎围中之鹿不降则死耳计不出此而欲以一战定之髙梁之败死丧涂地驴车疾驱仅而得免岂非翰之谬计太宗之过聴而然欤
　　赵普使柴禹锡等告秦王廷美骄恣将有隂谋帝疑之召普谕以昭宪太后遗防普对曰太祖已悮陛下岂容再悮廷美遂得罪
　　赵普佐太祖成帝业摅猷宣力一代之元勋也然迹其行事而察其心乃刀笔之猾胥市利之小人耳夫昭宪太后之遗防其有无不可知使审有是命欤普当曰先后顾命不可违陛下万嵗后当传秦王以及徳芳庶几慰先后在天之灵使无是命欤普当曰先帝创业艰难不可使其子不得享之异日神器当授徳芳今乃曰太祖已悮陛下岂容再悮是何言之谬欤得非普追憾太祖罢其相位而进是说欤且普亦思太祖所以罢己者乎夜幸其第嫂呼其妻帝之恩礼何如南唐白金吴越海物命之受而不疑帝之恩礼何如柰何以末年顾待之薄图今日枢轴之宠嗾奸人以告变进邪说以逢君知利而不知义顾身而不顾国此猾胥之所为岂大臣之道耶呜呼普真小人哉
　　太宗即位之初命秦王廷美尹开封而徳昭徳芳等皆称皇子及徳昭不得其死徳芳相继夭殁廷美始不自安柴禹锡因上变以揺之遂贬廷美涪陵县公复其子为皇侄女落皇女公主之号
　　甚哉太宗用心之险也夫天子之子曰皇子诸王之子曰王子其名号品秩截然而不可易未有以其异日当为天子而豫称其子为皇子女为皇女者也太宗此举特以愚弄其弟而己意者太祖之崩宗室王公必有窃议者太宗恐其因廷美以举事也因以此非常不正之号而慰其心盖使廷美知有次及之势而不动然后徐为之计耳彼廷美愚人也以为吾子为皇子矣吾女为皇女矣吾为天子亦何疑哉及徳昭不得其死徳芳相继夭殁乃觉其兄之意而不自安于是禹锡上变赵普进谋王溥等四十七人集议而涪陵之命下矣险矣哉太宗之用心也廷美在其术中而不悟卒之忧悸而死可哀也已
　　太宗勤于读书自已至申然后释巻诏史馆修太平御览一千巻日进三巻宋琪以劳悴为谏帝曰开巻有益不为劳也
　　帝王之学与士庶异非欲寻章摘句如世之经生亦非欲雕虫篆刻如世之文士也在知其要而己书之所当读者莫要于四书五经其所载者皆正心修身之本经世保邦之道也其次则歴代之史其所纪者治乱兴衰之迹善可为法恶可为戒也广厦之下细旃之上讽讼其词涵泳其理反之身心措之事业其为益也大矣何以泛览为哉太宗勤于读书自己至申其用志非不勤也太平御览日进三巻其记览非不博也然于身心治道果何益哉是乃经生文字之学而非帝王之学也虽然世之为人君者或性不喜学或荒思于仙释或溺情于酒色或放意于驰骋弋射之娱太宗无此数者独以典籍自娱曰开巻有益不为劳也然则太宗虽未知帝王为学之要其贤于彼则逺矣
　　有事于南郊大赦
　　圣王之法眚灾则赦之刑罚之疑则赦之老旄幼弱蠢愚则赦之未有不问罪之轻重情之故误空囹圄而释之者也昔人有言赦者偏枯之物也盖杀人者不死则被杀者含怨于泉下矣伤人及盗不抵罪则被伤与盗者抱愤于生前矣故诸葛亮曰治世以大徳不以小惠文中子曰无赦之国其刑必平二子盖察乎此矣宋承五代之弊三嵗必郊每郊必赦是何君子之不幸而小人之幸欤秦再思之说善矣太宗乃以问普彼普者刀笔之才而非王佐之器也知五代姑息之政而不知圣王之法也顾以为郊祀覃恩尧舜之道何其言之谬欤终宋之世踵为故事遂使凶民逆知而侥幸故苏洵论之曰平时小民畏法不敢趦趄当郊之嵗盗贼公行罪人满狱其弊一至于此推本而言岂非普之谬论有以启之欤
　　李昉为相每有求进用者虽知其材可必峻絶之已而擢用之或不足用必和顔温语待之子弟问其故昉曰用贤人主之事若受其请是市私恩也故峻絶之使恩归于上若不用者既失所望又无善辞取怨之道也
　　宰相之职以进贤退不肖为务者也古之为相者以至公存心以至公待人士果贤欤飏言而举之无市恩之嫌果不肖欤飏言而黜之亦无取怨之虑舜之相尧也元凯可举而举之孰疑其市恩共工可罪而罪之亦奚有于致怨至公故也昉之所言张安世之故智耳此末世醇谨者所为岂大臣至公之道哉近世之为宰相者又异乎昉矣士之获进者则语之曰是出于我也子毋我忘其被黜者则语之曰是出于某也子毋我怨内以欺其心外以欺于人是又昉之罪人也然为此者往往获誉而免谤而天下之士亦不以为非也士习之卑至于此悲夫
　　度支判官宋沆伏阁奏疏请立太子帝怒贬沆而沆乃吕蒙正妻族也故罢为吏部尚书
　　古之帝王必豫建太子以系天下之心此有国家者之通议也自唐宣宗以降讳言储副羣臣有请輙怒而黜罚之其意以为太子既建则人心属彼矣羣臣有请者欲图后福尔噫是何不思之甚也人心属太子是社稷之福也羣臣欲图后福于太子是社稷之衞也而何以黜罚为哉宋太宗以英明之姿济以博之学其于治乱兴衰之故明矣当是时徳昭已死徳芳已夭廷美已贬元佐已废储宫攸属固有在矣然宋沆有请则责及宰相冯有请则窜于炎荒盖其心睠睠于宝位虽父子之亲犹忍不能予也它日太子既立庙见还宫京民喜跃帝闻之不怿曰人心遽属太子欲置朕何地何其言之陋耶是与唐明宗所见无异矣后唐羣臣请立太子明宗览表泣下曰羣臣欲立太子朕当归老太原故第尔彼明宗者目不知书之武夫固无足怪而太宗亦为此言亦何取于博学哉呜呼太宗于其子且靳之而望其传弟以及其侄亦误矣
　　赵普尝谓帝曰臣有论语一部以半部佐太祖定天下以半部佐陛下致太平
　　鲁论一书记圣贤之防言凡礼乐刑政之原性命天道之妙修已安人之要行师拨乱之方无不具载于其间学者诵其书而绎其理体之于身措之于用虽道臻孔顔治底熙洽亦岂难至哉赵普谓以论语半部佐太祖定天下半部佐太宗定太平何其言之不怍也考之于史普之相太祖也收藩镇之权迟幽蓟之伐而已其相太宗也上彗星之疏諌北伐之书而已其于鲁论所谓四代礼乐之制五美四恶之说盖蔑乎其未之及也至于营邸店以规利不可谓之廉市巨材以治第不可谓之俭诬冯瓒李檝等以快私忿不可谓之公意图再相则媒蘖廷美之过追怨先朝则进不可再悮之说以若所为果取于论语何章乎史称普每归私第阖户诵书次日临政处决如流呜呼普特借圣言以资谈说而掩其不学无术之迹耳果何得于身心哉
　　李顺陷成都诏以宦者王继恩为两川招安使帅师讨之
　　阍寺之职所以供扫除传命令而已任之以事已不可况可授之以兵哉肃宗委兵鱼朝恩而郭汾阳几不自保代宗委兵程元振而李临淮不敢入朝彼肃代昏庸之君无足责者宋太宗英明之主也然盗起两川元帅之任不以命诸将而以属家奴当是时如曹彬如潘美如曹翰之属皆无恙也使之帅十万横磨劒以讨潢池之盗犹鼓烈风以扫败叶耳顾乃舎此而属彼何耶意者继恩以便辟有宠太宗欲授以官爵而恶无名故使之讨贼幸其成功而赏之正如汉武帝欲侯李广利而命之伐宛尔呜呼堂堂大宋顾使赳赳武夫聴命于刑臣啴啴王旅屈膝于阉竖犹为国有人乎其后李宪帅师以伐夏童贯専兵以伐辽启之者太宗也岂非万世之永戒哉
　　帝观灯于乾元楼
　　圣王之治所以不可及者以其不自满假焉尔唐虞三代之盛治底雍熙俗臻嘉靖然尧舜禹汤文武之心兢兢焉业业焉栗栗焉翼翼焉而其股肱大臣进戒于君者不曰无教逸欲有邦则曰无耽乐酗于酒徳君臣之间曷尝以治平而少肆哉宋太宗承五季兵火之余虽云小康然契丹咆哮于北继迁跳踉于西王小波李顺倡乱于蜀民以兵死者不知其几十万人此正宵旰忧勤之日也而太宗侈然以太平自乐盖帝所见闻者坊巷之繁盛歌吹之铿鍧耳都城数里之外村落萧条士女流离之状帝不得而见也慈父老母寡妻孤儿哀吁之声帝不得而闻也然帝不以所未见闻者自少而以见闻所及者自多御楼观灯赐酺张乐龂龂焉矜语宰臣以为上天之贶已斯岂圣王不自满假之心哉当时宰相如李昉者既不能谏又从而献谄焉亦岂大臣以道事君之谊耶呜呼太宗起自布衣而昉又更歴变故者也然且如此彼宣和之际君有花石之娱相有丰亨豫大之説亦何怪乎其然哉
　　开宝皇后宋氏崩贬翰林学士禹偁知滁州
　　开宝皇后敌体先朝母仪四海是天下臣民之母也太宗当开宝之际盖尝北面朝之以今日言之则嫂也以向日言之犹母也典礼仪章以送其终者岂可有一毫之不尽哉今也后之梓宫不寘于内殿而寘于外舍不菆于寝园而菆于佛庐不使羣臣成服而怒侍臣之直言太宗之于后何其薄哉予考太宗即位以来诰告多方戒饬羣臣无一语及太祖者赐酺之诏曰今四海混同万民康泰盖谓一统之业自我肇之太祖无与焉观灯之诰羣臣曰朕躬览庶政致此繁盛盖谓太平之治自我致之太祖无与焉且太宗之天下谁之天下欤太宗之位谁之位欤有太祖之天下践太祖之天位然且邈然无一语以及之则于后何有哉论者犹谓太祖不以弑崩无亦过厚之论欤
　　以陈靖为京西劝农使未行而罢
　　昔周世宗见元稹均田图慨然叹曰此致治之本也命颁其图法使吏民先习知之期以一嵗尽均天下之田嗟夫世宗真贤主哉夫井田既废阡陌既开其近古而可行者惟均田尔有天下者熟讲而力行之计丁之多寡以授之田量地之硗腴以为之赋严兼并之诛明买卖之禁为之宅里以使之相保为之什伍以使之相司则田虽不井而民养生送死亦可无憾矣然师丹建议于前陈靖有请于后皆不旋踵而罢者以豪贵不便故也强宗闾右腾谤于野王公贵人宣言于朝田未及均而罪戾至矣靖之说欲检责荒地及迯民之产募民耕作赐以牛种田成然后量授此熟于世教之论也皇甫选言其难成陈恕亦以为不可岂非惧忤豪贵而速怨谤欤呜呼安得如世宗者持议于上如丹靖者奉行于下庶几养生送死无憾焉
　　初太宗以刘昌言罢问左右曰昌言涕泣否及吕防正罢又曰望复位眼穿矣
　　古之仕者为道不为禄为国不为家是以三十而仕五十而爵七十而致其政当其仕也道合则留不合则去超然岂可以势利拘之哉三代以降士风日敝宠禄之念重亷让之节隳其进也志得气盈侈然不胜其大其退也低首饮泣戚戚若无以为生岂不为时君世主所轻耶太宗盖因王沔之罢涕泣愿留鬓须皆白而疑士大夫之皆然故于昌言防正之罢有是言耳是虽士无志节所致然太宗之待辅臣不己薄乎昌言为人不可知防正宋之贤相肯以进退累其心哉天下之大岂无秉节髙迈者未可以一人而厚诬一世也汉髙帝求贤之诏君子以为尊官厚禄非所以待士太宗此言尤薄矣岂所以待辅臣耶呜呼士之有志节者可以超然嘉遯矣此钱若水所以未老而勇退也欤
　　张齐贤为相尝从容为帝言皇王之道而推本其所以然帝曰朕以为皇王之道非有迹但庶事适治道则近之矣
　　皇王之道非髙逺而难行也其本则诚意正心修身其用则齐家治国平天下其文则诗书礼乐其政则爵赏刑诛其极则裁成辅相而功与天地参此皇王之所以为皇王也世之昧者顾求之髙逺曰赫胥氏之治也轩辕氏之化也无怀氏葛天氏之俗也结绳之政可以理军旅也干羽之舞可以格戎羯也茅茨土堦可以临羣臣也蒉桴土鼓可以奏郊庙也此腐儒迂僻之论商鞅所以干孝公者也岂知皇王之道哉张齐贤所以为真宗陈者其详不见于史然所谓推本者要不过诚意正心修身之道尔有天下者于此尽心焉可以咸五而登三矣舎此而他求不失之髙逺则流于浅近岂所以为皇王哉
　　真宗命三司使陈恕条具中外钱谷以闻恕久不进屡诏趣之恕曰陛下富于春秋若知府库充实恐生侈心是以不敢进也
　　古之大臣欲致君于无过者必防其奢侈而启其忧勤奢侈生于府库之有余忧勤生于四方之多事真宗命陈恕条具中外钱谷以闻而恕逡巡不进曰陛下若知府库充实恐生侈心盖虑其奢侈也李沆为相日取四方水旱盗贼奏之曰人主少年当使知四方艰难盖欲其忧勤也若恕与沆其得大臣致君之道欤迨景徳祥符之间丁谓上防计録而羣臣争言祥瑞于是圣祖降天书见泰社汾隂之祠玉清昭应之缮其所糜费盖不知其几百千万矣陈李二公盖有以见其防欤
　　契丹败宋师于洺州边书告急中外震骇帝召羣臣问方略王钦若临江人也请幸金陵陈尧叟阆州人也请幸成都帝以问冦准准曰谁为陛下画此策罪可诛也乃决计幸澶州
　　帝王之有天下犹富室之有家也有家者不幸而遇祸变宁丧其田园不可捐其宅有天下者不幸而遇冦戎宁丧其郡邑不可弃其都平王弃镐京而东周室遂防元帝弃洛都而南晋业遂替自古未有避冦迁都而能复振者也契丹南牧深入我疆然王超败之于唐河髙继祖败之于岢岚李延渥败之于瀛州其少得志者惟洺州一战耳何至君臣震骇遽谋迁幸哉彼王钦若请幸金陵陈尧叟请幸成都不过欲移车驾以近家耳甚矣小人之无谋也金陵成都其城郭视京师孰固甲兵视京师孰多储积视京师孰富不待智者而后知也六飞出幸人心危疑居者无固守之志行者怀逃溃之谋天下闻之而解体契丹乘之而深入中原岂复可保耶向非冦准折以危言劝帝亲征予知南渡偏安不待髙宗之世矣史臣谓澶渊之役南北弭兵冦准之力也予谓准之功不在于劝真宗之北征而在于沮真宗之南幸
　　冦准为相用人不以次同列不悦目吏持例簿以进准曰宰相所以进贤退不肖也若用例一吏职耳
　　宰相之用人犹梓人之度材也度材大者为栋楹小者为楶棁惟其称而巳用人者大者为公卿小者为令佐惟其当而已故智畧果如韩信虽起亡卒为大将可也敦厚果如田千秋虽起髙寝郎为九卿可也学行果如阳城虽起布衣为諌议大夫可也岂可拘于资格哉以资格用人者有司之职耳非宰相所宜行也冦准之言真知为相之道欤然近世大臣非不知准之为贤相也至于用人不免拘于资格者盖乐其便已而已是故庸鄙或超居显位则曰非我也彼之资格当然耳英贤或摈居下僚则曰非我也彼之资格当然耳天子不得而谴焉同列不得而非焉台諌不得而劾焉而士君子之议则非其所恤也呜呼此真所谓具臣也欤
　　冦准还自澶渊颇自矜其功帝亦以此待准甚厚王钦若深嫉之言于帝曰城下之盟春秋耻之澶渊之举是也以万乘之贵而为城下之盟何耻如之帝愀然不悦顾准寖衰竟罢为刑部尚书出知陕州
　　冦准天资刚毅汉王商之俦其材畧通敏唐李徳裕之伯仲也惜其学术不足故于处已接物每乖于理君子不能无憾焉在易谦之九三曰劳谦君子有终吉夬之九三曰壮于頄有凶否之六二曰包承小人吉大人否亨澶渊之役准固有功然非能复燕云使彼称臣纳贡也而准遽自矜伐则失劳谦之义矣准之刚正固钦若所忌也不能健而说决而和而毎与忿争于朝则陷于壮頄之凶矣丁谓隂柔小人也准以其包承于己而力荐之则昧否亨之戒矣以准之刚毅通敏而辅之以学问则无此数失而防人亦无以借其口矣呜呼为宰相者其可以不知学哉
　　塟明徳皇后
　　先王之制天子七月而塟同轨至诸侯五月而塟同盟至大夫三月同位至士逾月外姻至已缓为不敏已速为不怀非有变故莫之敢忒明徳皇后李氏勋臣之女太宗之后而真宗之嫡母也母仪天下已歴两朝矣今以景徳元年三月崩至三年十月乃塟何其缓也岂以师旅之后帑蔵匮竭而不克举耶抑以嵗月不利惑于瞽史之说耶以为帑蔵匮竭吾未闻富有四海而不克举母后之丧者以为嵗月不利则邢昺孙奭诸名儒日侍经筵固有说以辟之矣吾知其不为是也当太宗晏驾之初后尝欲立楚王元佐赖吕端抗言而止意者真宗不能无憾故恩礼稍薄欤夫妇人之仁知私其所出而己真宗以仁厚之君乃薄于嫡母送终之礼岂不为盛徳之累哉











　　椒邱文集巻四
　　钦定四库全书
　　椒邱文集巻五
　　明　何乔新　撰
　　史论
　　宋
　　帝深以澶渊城下之盟为辱王钦若进曰惟封禅泰山可以镇服四海夸示外国然自古封禅当得天瑞希世絶伦之事然后可尔天瑞安可必得前代盖有以人力为之者帝曰王旦得无不可乎钦若乘间为旦言旦黾勉从之帝召旦欢饮赐以尊酒曰此酒极佳归与妻孥共之既归发封则皆美珠也旦悟帝防自是不敢有异议
　　王旦宋之贤相也其居位最久受知最深非冦毕诸将相所及然天书之事既不能谏又从而附防之则可谓不忠之甚者也真宗仁厚之君羣臣未闻以諌得罪者而况于旦乎使旦谏而见忤不过以使相均逸外藩尔况未必忤乎观钦若之进邪说也帝曰王旦得无不可是帝犹有惮于旦也而旦竟无一语沮之顾黾勉从之则是逢君之恶非徒长君之恶而已其罪岂在钦若下哉当钦若乘间有言旦正色语之曰王者徳合于天而天瑞应若以人力为之是诬天也四夷可以徳化而不可以伪欺若以伪为之瑞夸示之是欺人也诬天欺人匹夫所耻旦不敢闻命如此则钦若必将羞沮而退矣美珠之赐旦当封而上之曰臣昨侍宴荷陛下过宠赐以尊酒命与妻孥共之臣归而发封则皆美珠葢帑人之误也臣不敢贪天之贶谨归之天府惟陛下裁察如此则真宗知旦不可以利动而事必中止矣今也钦若之请既从之美珠之赐又受之至于封岱祀汾皆兼大礼使乃始愧悔而追思李文靖之先见嗟何及矣论者以旦比冯道岂过贬哉
　　上封事者言两汉贤良多因灾变以询访阙政今国家受瑞建封不可复设遂诏罢制举
　　古之圣王设諌鼓立谤木惟恐一徳之未修一政之或阙也帝舜之世以言其治则庶政惟和矣以言其民则四方风动矣以言其瑞应则凤凰来仪矣然帝之命禹曰予违汝弼曰汝亦昌言曷尝以治化已隆而忘求谏之诚哉真宗之世仅可谓小康耳一旦以受瑞建封遽罢直言极諌之科何其不思也且所谓瑞者何瑞乎以圣祖之降为瑞耶则出于黥卒所言以天书之降为瑞耶则出于憸人所造以紫芝白鹿嘉禾瑞木为瑞耶则出于谀臣所上求所谓庶政惟和四方风动鳯凰来仪者无有也当是时蝗飞翳空非灾变乎嵗旱民饥非灾变乎帝虽询于刍荛未足以消沴致和也顾乃罢制举以自涂其耳目是犹尫瘠之人黜和扁屏药石而语人曰吾身康强耳呜呼为此说者何人欤殆孔子所谓一言可以丧邦也欤
　　内侍江守恩有罪伏诛太常博士俞献卿抗章论救坐贬
　　守恩怙势作威强取民麦杖杀军士其罪大矣幸而败露伏法受诛亦足以昭王法之公献卿官为太常博士必以文学进身者也其抗章论救岂惜朝廷用刑之颇哉不过逆探君心隂党阉竖以为己进身之地此正汉法所谓附下罔上者也免于诛戮幸矣自古阉竖窃弄威权非独人君之过也士大夫之不肖者亦隂为之助焉石显之擅权则五鹿充宗为之羽翼黄皓之専政则陈祗与之表里童贯之开边则蔡京王黼从而附防之此皆奸人之尤者也不知其平日读圣贤书所学何事哉原其所以为此者欲比用以求富贵耳浮云飞电其久几何党附奸阉遗臭千古茍有人心者可以自省矣上圣祖尊号曰圣祖上灵髙道九天司命保生大帝
　　匹夫而为天子必受命于天矣天之命之也或以功或以徳夫岂偶然哉受天之命为天之子乘六龙而抚万邦其尊且贵孰加焉世之崛起者顾耻其先名位不昭牵引附防自托于神明之胄加以徽号祀于郊丘以炫耀天下不知适所以欺天而诬祖矣曹氏出于阉竖而曰虞舜之后拓防氏出于鲜卑而曰黄帝之后有识者固已窃笑唐祖老故尊为元皇帝宋祖赵朗故尊朗为上灵髙道九天司命保生大帝又何其诞之甚邪夫老之书具在毁薄仁义者也朗之名氏则九经十七史所不载也髙帝举晋阳之兵芟隋季之乱遂成帝业足以嫓美炎刘矣唐髙祖岂不贤于虚无之耶太祖东征西伐除五季之乱启三百年之丕业足以比隆汉唐矣宋祖太祖岂不贤于荒唐之朗耶奈何近舍昭昭而逺取冥也当时忠良之佐博洽之儒迄无一言以陷其君于过举亦独何心哉
　　立徳妃刘氏为皇后
　　先王之立后非神明之胄则公侯之裔也其幽闲如闗雎其躬俭如葛覃其不妬忌如螽斯夫然后可以配至尊而为天下母自秦以降人主渔色而不暇顾其族逞欲而不知求其徳所与共承宗庙者或出于亡国之贱俘或出于主家之歌妓或出于奸阉之养女不亦凟姓矣乎真宗欲建中宫当妙选令族简求淑徳可也顾以锻家之媵而当轩龙之尊族姓不昭播鼗是业岂足昭壸范于六宫表母仪于天下者当时两府大臣如王旦冦准者亦寂无一言将焉用彼相矣
　　帝乆欲相王钦若王旦曰臣见祖宗朝未尝有南人当国者虽古称立贤无方然须贤士乃可
　　王旦硕徳雅度宋之贤相也然其论置相谓南人不可当国一何谬哉天之生贤不以南北而有间也金日防休屠王之子为汉忠臣李光弼契丹王之胄为唐元勋彼生于遐陬之外且然况同出于文明之域者耶前乎旦以南人登相位者有矣谢安张九龄陆贽是也安之徳量九龄之忠直贽之嘉猷谠论果何愧于贤相乎后乎旦以南人登相位者有矣杜衍范仲淹文天祥是也衍之清慎仲淹之毅天祥之秉义挺忠抑何忝于贤相乎虽有奸谄如钦若者出于其间然不可举一而废百也彼李义甫之狡险元载之贪黩果产于南耶抑产于北耶自旦之説行世之嫉贤忌才者率以是借口虽有如谢如张如陆如杜如范如文之俦一切抑而不用是旦之说启之也推其极言之殆所谓一言而丧邦欤
　　判永兴军冦准得天书于干佑山
　　大臣欲格君心之非者必先自正其心吾心正矣犹有不能成正君之功者况吾心之不正乎冦准慷慨有大畧一代之伟人也惜其溺于功名富贵而不能正其心方其罢政私请王旦求为使相君子已非之矣及在永兴欲图再相遂以天书迎合上意则其心不正甚矣其如正君何夫天书朱能所造中外咸识其诈岂以准之明而不知哉功名之心胜富贵之念深而正议有不暇顾耳再入政府曾几何时用于谗口逺斥炎烟瘴疠之乡是岂独丁谓钱惟演之罪哉准固有以自取之也予故表而出之以为大臣溺于功名富贵之戒
　　曹利用以从子汭逆谋贬随州又坐私贷景灵宫公用钱房州安置内臣杨懐敏逼使自缢死
　　曹利用附丁谓而排冦准不得在君子之列然夷考其行有后世所不及者二焉一曰忠荩有守始终不屈二曰裁抑侥幸凡内降恩力持不与是二者凛然有大臣之节非世之具臣所及也夫士君子一善而不克终者多矣始而直终而佞始而亷终而贪利用终始不贰其操可不谓贤乎张尧佐宣徽之命文彦博不敢违张说佥枢之命虞允文不敢谏况其下者耶而利用力裁恩幸怨怒不恤是尤难能也静女之三章取彤管焉如利用者取其一节之善可也夫以丁谓之回遹犹获老死牖下利用有是二善而死不以罪呜呼寃哉
　　赐龙虎道士张乾曜号澄素先生
　　天师之号昉于冦谦之晋以前无有也自宋以来龙虎山张氏始専其号若乾曜是已歴元以迄于今国家崇宠俾之世袭或范金为印刻玉为简以赐之典礼优异眎曲阜宣圣之裔有过无不及焉史谓乾曜汉张道陵之后而张氏自云道陵留侯之裔也以予考之留侯卒于恵帝之世岂真凌虚御气以从赤松子游耶道陵者鲁之祖当汉末以妖术惑众窃据汉中与黄巾张角等耳岂有道之士哉而歴代崇宠如此其至何欤谓其有长生乆世之术耶则所谓天师者皆死且塟未有至今犹存者也谓其建醮祝厘可以消沴致福耶则宋之疆塲日蹙元之豪杰并争天师末如之何也谓其清静之行有可嘉耶则妾媵姬姜之奉与俗不异也然则何取于斯而崇宠之欤有天下者黜其号散其徒而焚其所谓符箓者亦足以祛千古之惑矣
　　荘献太后称制三司使程琳献武后临朝图后掷于地曰吾不作此负祖宗事
　　甚哉程琳之不忠也夫琳以词学发身岂不知母后当阳非朝廷美事耶抑岂不知武后唐之罪人几危社稷耶今也荘献称制而琳以武后临朝图为献是导之以易姓受命也幸而荘献材质僝弱非武曌之比其宗族寒防非承嗣三思之俦故掷其图于地而不纳使不幸因琳有献而萌觊觎之心则置嗣君何地哉若琳者国之贼也其免于诛夷幸矣然琳之献此规入政府耳抑不知富贵有时而消歇恶名终古而不磨柰何欲得志于一时而遗臭于万世耶嗟夫三代以下义利不明偭义以干进如琳者多矣读史至此尚亦掩巻深省哉皇后郭氏误批上颈上怒谋废后以告吕夷简夷简有憾于后遂主废黜之议且曰光武汉之明主也郭后以怨怼坐废况伤陛下颈乎帝意遂决中丞孔道辅諌官范仲淹等伏閤请对夷简奏言伏閤请对非太平美事诏黜道辅等皆知逺州
　　臣之于帝后犹子之于父母也子虽失爱于母不可以劝父而黜母臣虽有忤于后讵可劝帝而废后哉夷简所以憾郭后者因其一语而罢相耳然尝考之荘献临朝外戚干政内竖用事夷简奉承惟谨非附太后而何及荘献上賔夷简乃挤张耆等以自解真所谓多机巧善应变者也后之言岂过欤夷简以己私憾陷君于恶致后不以考终其不忠之罪大矣且伏閤请对固非太平美事也废黜嫡后岂太平美事哉夷简既引故事劝其君以废天下之母又进邪说激其君以出直諌之臣其大行已亏矣世或谓夷简为宋之贤相吾不知其何説也
　　废后郭氏薨窜内侍阎文应于岭南
　　仁宗宋之贤君也其寛仁恭俭后世无异议焉独郭后之事何其思之不熟处之不审耶后之废也文应实主其谋时移事往帝稍悔悟乐府之赐宻使之召黠奴瞷之乆矣后之存文应安得晏然而已乎其设谋措虑欲除其所忌顾未有间耳一旦后有小疾挟医诊视尚有人也顾以命文应而黠奴得乘间进毒以殒之可哀也已予尝见野史云后既崩文应遽殓之而后闻则后以弑殒明矣帝盍思之前日主废后之谋者谁欤挟医诊视者谁欤后胡为而暴崩文应胡为而遽殓欤考问侍姬啓棺诊验则罪人立得矣而帝念不及此虽深悼之顾亦何益哉夫黠奴弑主母天下之大恶也帝不之察仅以仲淹之奏窜于岭南而不肆诸市朝岂足以泄神人之愤哉嗟夫匹妇不获其死古之人犹曰时予之辜况天下母耶其为帝盛徳之累大矣读史者安得不掩巻而三叹
　　诏梁唐晋汉周朝三品以上官子孙依律叙防
　　皋陶称帝舜之徳曰赏延于世孟子论文王之政曰仕者世禄葢追念勋徳而报其子孙此圣王之懿典也然舜文之赏与禄亦惟施于当代之臣而已耳仁宗推及于前代则过矣夫前代元勋硕徳果如汉之张良邓禹诸葛亮晋之王导卞壸谢安唐之魏征宋璟郭子仪李晟裴度诸君子者録其子孙俾享其禄亦岂为过乎五代运祚既促用舎乖宜其随世以就功名而稍有可称者惟王彦章王朴李谷数人而已李振敬翔豆卢革卢文纪李崧王章史肇之属则皆庸人而茍富贵也果何功于国何徳于民哉今也不论其贤否不考其功业凡官三品以上者一切叙防则是庸人而茍富贵者其子孙幸沾恩泽贤俊而沦于下位者其子孙不获録用岂所以眧劝惩而激臣下乎宋之恩典于是乎滥矣贬权知开封府范仲淹及集贤检理余靖馆阁校勘尹洙欧阳修于外戒羣臣越职言事者
　　古之所谓名相者以其顾公议而有所不为也为国不顾公议是小人而无忌惮者也虽有髙世之智经国之材岂足以为名相哉若吕夷简是也夫仲淹与修一代之伟人靖洙一时之贤者也仲淹上书讥切时政使其言是固当欣然纳之使其言非亦当从容辨其所以然安可以为恨乎今也仲淹以言事贬靖洙以救仲淹贬修又以诮髙若讷不能谏而贬奋然不顾公议而贬四贤以自快其私狠愎而弄权与元载卢杞丁谓之徒奚择哉昔之奸臣欲壅蔽主听者必指直言为离间欲诛锄善类者必斥君子为朋党夷简之愬仲淹谓其离间君臣引用朋党是所谓一言丧邦者也虽有他善又何足取者史称夷简为世名相盖以其子晦叔之相业其孙伯恭学术而寛假之耳岂至当之论耶
　　章得象为翰林学士时荘献太后临朝每遣内侍至学士院得象必正色待之防不交一言仁宗闻而器之及帝亲政以得象平章事
　　孔子曰不知命无以为君子也予读秦汉以下史而叹士鲜全节者正以其不知命耳夫穷通祸福有命存焉避之不可免求之不可得也郭崇韬请立刘后惧谗人也然竟坐之而身死祸岂可避乎赵犨附朱全忠图富贵者也然竟因之而族防福岂可求乎君子知其有命而修身以俟之则见义必为见利不惑而穷通祸福不足累其心矣荘献临朝之时羣阉用事势焰烜赫曹利用以忤内侍贬死襄阳章得象正色以待内侍终位台鼎二人之正直同而其祸福异者是葢有命焉非内侍之所能为也世之君子畏利用之祸而献谄以阿之非知命者也觊得象之福而危言以鬬之亦非知命者也惟尽其在我者而顺其天则节全而名立斯谓之君子以夏竦为泾原秦凤路安抚使知永兴军范雍为鄜延环庆路安抚使知延州备赵元昊也
　　兵不可好好兵者士民愁怨有内溃之忧亦不可去去兵者甲兵朽钝启外侮之患故司马法曰国虽大好战必亡天下虽安忘战必危诚哉是言也宋有天下文治虽优武事不竞至真宗之世契丹讲和徳明纳欵遂置武事而不讲为将者皆膏粱之胄为兵者皆惰窳之夫车乘不搜戎器不简鱼丽鹅鹳漫不知为何物一旦元昊窃发西陲攻一砦则一砦破围一城则一城陷是岂元昊之材且智哉葢宋去兵忘战而致然也夫元昊之倔强难制有自来矣状貌异常曺玮预防其必为邉患嗣位之初避父讳而改明道为显道其不臣之意已可见矣既而冦环庆侵吐蕃取沙庙堂安然不以为怪及其僣居大号抗表以闻乃以倾险之夏竦畏懦之范雍以御之是何异于驱鴄雏以当鸷鸟哉古之有国家者讲武于四方无虞之日储将于百蛮咸賔之时其为虑也逺矣
　　契丹遣使来求闗南地帝命吕夷简择报聘者夷简素不悦富弼因荐之欧阳修引顔真卿使李希烈事上疏乞留之不报
　　三代而下刚直之士何其厄哉刚者其气浩然小人患其不可屈直者其色毅然小人恶其不可凌是以谮之毁之排之挤之防假手以害之所谓盗憎主人其势然耳呜呼厄哉唐之顔真卿宋之富弼皆刚直之士也卢杞恶真卿则遣之使反乱无状之臣吕夷简恶富弼则遣之使强悍不测之边其设心措虑正相类耳真卿不幸而死弼幸而生还是则有命焉非杞与夷简所能为也今去唐宋数百年矣杞与夷简死有余臭闻其名者犹蝇蛆粪秽也真卿与弼殁有余馨闻其名者犹椒兰蕙茝也然则小人欲害君子亦何益之有哉
　　以富弼为翰林学士固辞不拜
　　富弼可谓忠矣有难不辞劳亦可谓谦矣有功不言赏当契丹求地人心汹汹弼毅然入对曰主忧臣辱臣不敢爱其死杖节出疆虽女死男生有不暇顾焉及敌再结好疆塲无虞以为翰林学士又恳辞曰增嵗币非臣本意敢受赏乎葢未尝自以为功也在易蹇之六二曰王臣謇謇匪躬之故谦之九三曰劳谦君子有终吉若弼者有之矣世之贱丈夫委以艰大则悲哀怊怅有可矜之色稍着微劳则侈然自负虽酧以髙爵厚禄犹有所未厌也彼独何人哉呜呼若弼者真万世人臣之则欤
　　元昊更名曩霄上书讲和
　　宋之所以不竞者以怯于用兵而急于讲和尔澶渊之后仆姑一发达兰殪焉彼军夺气虽不与和彼将自退矣而真宗遽与之和捐金币三十万以成契丹之强元昊之叛和市不通国人愁怨有十不如之謡虽不与和彼将自困矣而仁宗遽与之和捐金币三十五万以成灵夏之势葢宋之诸帝仁厚有余刚断不足譬若富室之僝子强梁者侵之健讼者侮之则苍黄失措惟卑辞厚币以茍求无事而已遑恤其他哉当是时非无善谋也防准欲邀契丹称臣献地而真宗不从富弼蔡襄言元昊不可许和而仁宗不听甚者侬智髙移书行营求邕桂节度亦将许之甚哉宋之不竞也夫贡赋之入有限谿壑之欲无穷一嵗之中北边三十万西边二十五万财力恶得而不屈国势恶得而不削哉
　　范仲淹富弼杜衍韩琦相继罢欧阳修上疏论之羣邪益忌修傅致其罪左迁知滁洲
　　有国家者得贤非难任贤惟难天下未尝无贤也伊傅周召虽不世出萧曹丙魏房杜姚宋之俦世葢不乏也顾人君任之专与否耳韩琦杜衍范仲淹富弼欧阳修皆间世之英其经济其徳量萧曺丙魏房杜姚宋岂足多哉仁宗锐意于治而诸贤并列于朝可谓千载之逢也使仁宗推心而委任之如昭烈之于诸葛亮如苻坚之于王猛如武宗之于李徳裕持之以坚期之以乆则庆厯之治岂止于庆厯而已哉曾几何时仲淹与弼以夏竦飞语罢衍以丁度置书罢琦以是尹洙罢而修又以上疏救四贤左迁是犹病者甫得良医未尽其术遽以庸医之毁而黜之又何望其疗膏盲而起沉疴也哉嗟夫得君如仁宗而诸贤犹不获尽其用岂天未欲太平耶抑诸贤之命耶有志于济世者安得不为之深慨王安石自以楚士寡援中朝因结韩吕二族以取重于是韩维吕公着兄弟更称扬之
　　王安石以学行髙一世不汲汲于富贵不戚戚于贫贱非惟安石以是自信而天下士大夫亦莫不信之恶有结贵族而取重哉自其始仕也命以馆职则辞荐为諌官则辞改修起居注又固辞至居相位议稍不合辄称疾求去曷尝以富贵累其心哉史臣顾谓安石自以楚士寡援因结韩吕二族以取重可谓诬矣当是时欧阳修重之文彦博重之天下士大夫恨不识其面其见重于世乆矣又奚借韩吕二族为重哉夫结贵族以养虚名乡党自好者不为曾谓安石之贤而为之耶韩维吕公着世之所谓贤者也肯以安石私交而称扬之耶陋哉史氏之说也
　　种谔袭取夏嵬名山以归遂城绥州
　　绥州之役论者谓种谔袭取名山为非计愚以为不然夫银宥绥延中国之故地也其土沃饶其民骁健自拓防窃据奄逾百年膏腴化为沙漠华族沦于异俗此有识者所宜痛心也又况元昊俶扰鄜延谅祚荐蹂秦渭中国旰食之日乆矣茍有可乘之隙岂可安常守固而不为图之哉夫复我之疆土不可谓之生事报敌之冦暴不可谓之侵小彼陆诜谓谔擅兴而启衅者书生之论耳岂足以语权哉惜夫谔能取之而不善守之故不旋踵而失使谔既城绥州厚集其势抚纳属羌使自为守以固我之藩篱以断敌之肘臂则近悦逺怀而河湟之地可复贺兰之境可入矣
　　帝以灾变避殿减膳彻乐王安石言于帝曰灾异皆天数非人事得失所致
　　天人相与之际未易言也然洪范着休咎之征春秋书灾异之变葢欲君天下者覩灾而思咎耳古之英君谊辟一祲祥之见輙惕然曰岂吾徳之或愆乎一草木之妖輙矍然曰岂吾政之或缺乎曷尝诿诸天数而不知省哉王安石以通经学古自负其于洪范春秋之防考之熟矣灾变之来君未知警犹当胥诲胥告使畏天威以保天命可也今也君有警惧之心而安石反进邪谄之说是逢君之恶也是妇寺之忠也岂古之大臣格主正事之道哉呜呼安石背经叛道如此真圣门之罪人哉
　　以王安石防知政事议行新法
　　王安石之行新法天下后世攻之不少恕至或诋为奸邪予谓安石徇其学术之偏以成悮国之祸信有罪矣然谓之奸邪则过矣安石之意葢以欲行王政当先致富强而宋之中叶帑蔵耗竭兵卫寡弱不足以有为也于是以其所学于古者而施于政凡可以富国强兵者无不为其青苗法则曰先王制兼并均济贫乏之意也其行免役法则曰先王致民财以禄庶人在官者之意也其行保甲法则曰先王寓兵于农之意也不度于时不谋于众断断然自信所学而不疑及羣议哗然坚执不回于是老成者斥巧佞者进卒至羣奸肆毒祸流海内安石之罪其何辞然原其初心则欲致富强以行王政尔非欲残民生如商鞅桑羊宇文融之所为也议者比而同之岂万世之公论哉若曰周礼周公所作也凡安石所建立皆本于周礼而其祸若此然则周礼果不可行乎曰不然周公之法无不善所以因时制宜者存乎人譬之和扁之方无不良所以诊脉用药者存乎医先王知法之不可独恃也故敷求哲人以守其法焉庸医用药以致杀人不可归罪于和扁之方庸人用法以乱天下又岂可归罪于圣人之法乎况青苗之法李参行之陕西而民便王广防行之陕西而民亦便使奉法者皆参皆广亷安知其终不可行哉安石不知求人而徒欲恃法以为治是知良方可以疗病而不知非良医不能用方也
　　监察御史程颢乞罢许之
　　书曰惇徳允元而难壬人诗曰谋之其臧则具是违谋之不臧则具是依古之有天下者未有不以任仁徳用善谋而兴亦未有不以任憸壬违善谋而败也王安石尝训书而释诗矣然韩琦富弼程颢有徳而仁厚者也吕惠卿李定邓绾包藏凶恶者也琦等论諌谋之臧者也恵卿等所言谋之不臧者也安石用事琦等以忠谋而见斥惠卿等以邪说而获进口诵诗书之言而身履危亡之迹果何取于学古哉世之论安石者多罪其变法予谓变法之罪小摈诸贤而任羣奸其罪为大也
　　募民鬻坊塲河渡
　　先王之政闗市不征泽梁无禁所以与民同利也战国诸侯始锢山泽之利至汉武帝始有舟车之筭及唐徳宗又有间架之税其言利析秋毫矣然鬻坊塲河渡则犹未闻也而王安石始为之当是时非有方数千里之旱无以恤之亦非有百万之师无以餽之也富有四海何求不得何至鬻坊塲河渡以收其利哉谋之拙计之谬辱国家而羞后世莫此为甚焉昔裴匪舒请鬻苑中马粪其事遂止呜呼安石平居自许欲兴尧舜之治而以皋防稷契自期待然其言利也战国汉唐衰季之政所未有顾与匪舒所请等尔不亦可羞哉
　　置京城逻卒察谤时政者
　　古先哲王之有天下设谤木置諌鼓采歌谣以省其愆察怨詈以考其政所以来善言而通下情也昏暴之君恶闻其过于是乎有诽谤之律有腹诽之诛有非所宜言之禁葢将以掩其恶也而恶亦不可掩人心是非之公岂严刑峻罚所能遏哉王安石变旧章立新法士大夫相与谤于朝商贾相与谤于市农工相与谤于野为安石者可以自省矣它山之石可以攻玉闻其谤而改之所得多矣既不能然方且置逻卒以察谤当时又以宦者石得一典之飞书朝上暮入犴狱道路以目殆将十年宜其能弭谤矣然吕诲之弹文范镇之奏防唐坰吕惠卿之章具载简册至今犹以为谤也安石将如之何哉安石尝训释诗书矣诗不云乎人之多言亦可畏也书不云乎小人怨汝詈汝则皇自敬徳厥愆曰朕之愆安石舍圣人之经而袭用秦汉之法欲保令名其可得乎
　　吕嘉问提举市易恃势凌三司使薛向出其上曾布代向怀不能平具上嘉问多收息干赏挟官府而为兼并之事吕惠卿执政劾布沮新法出知饶州
　　君子之交以义合小人之交以利合以义合者祸变之际顾义而相恤以利合者祸变之际徇利而相倾此自然之理也王安石之门下羣小杂沓皆以利合者也章惇邓绾曾布蔡京邢恕林希吕惠卿李清臣张商英吕嘉问左右安石建立新法或赞翊于立法之初或绍述于罢政之后虽谓之王门十哲可也宜其协心并力有胶漆之固矣然转盼之间互相倾挤不能相容布与嘉问共事者也因恃势凌使之忿遂劾嘉问绾与惠卿同恶者也欲弥缝阿附之迹遂排惠卿清臣首发绍述之说惇由之以拜相及不得为相廼与立异恕矫诬定防之功惇借之以报复及不得大用廼白其短布草惇制极其称美矣处于枢府则与之乖异商英草京制极其褒美矣议政不合则斥其逢君至于布始则阿惇丑诋羣贤终则恨惇遂成怨隙朝为金兰暮为矛盾正欧阳子所谓小人之朋见利而相争或利尽而交疎则反相贼害是也此数子者真可谓倾危之士哉而安石托之以腹心寄之以耳目欲与之共兴尧舜之治不亦谬乎初吕惠卿迎合王安石建立新法故安石力援引骤致执政惠卿既得志忌安石复用乃起李士宁狱以倾安石
　　知人之难自古病之然公以处心明以烛物则知之亦非难也君子如孤松劲栢望之苍然不可狎玩虽风霜摇落不改其旧焉小人如细栁柔蔓婀娜纒绵令人喜悦然冬沍寒摧落无余矣以此验之何患人之难知哉世之为大臣者以其不可狎玩也而惮之以其可喜悦也而爱之于是好恶横生而君子日疎小人日亲矣李徳裕忌白居易而荐白敏中然徳裕得罪之后出力以倾之者敏中为多王安石忌司马光而荐吕恵卿然安石罢相之余逆距其再用者出于惠卿之谋夫敏中惠卿小人也嗜利忘义不足深责徳裕安石处心不公好同恶异实有罪焉予故表而出之以为后世大臣之戒
　　诏韩缜如河东割地以畀辽东西凡失地七百里
　　有国家者据险阨设闗城守之以劲卒镇之以虎臣盖以慎保祖宗之土宇而已疆域之内尺寸不可捐以与人以其受之祖宗也况数百里乎汉成帝遣夏侯藩求地于匈奴单于谢曰先父地不敢失也彼夷狄之长且然况华夏之君哉宋与契丹结好以来殆将百载彼疆此界分画已定一旦遣使以地界为言得非窥吾兵疲民困有所侮而动耶为宋计者质之以地图谕之以文告彼必欲得地则是志在败盟有战而已兵出有名师直为壮况彼中叶将骄卒惰非安巴坚之比倘不得已而用兵岂遽出彼下哉而神宗舍韩琦之谋用王安石之防割祖宗之土宇归异域之版图是契丹不费斗粮不折一矢而坐取七百里之地也宋之削弱亦甚矣安石之言曰将欲取之必姑与之终安石之世曷尝取偿其尺寸哉此盖内不能办而外为大言以罔其君而已昔梁惠王以丧地于秦七百里为耻夫秦以攻战取之而惠王以为耻辽以虚声取之神宗之耻为何如哉
　　罢手实法
　　王安石之为相凡敛财富国之法断然行之而不疑虽元老如韩富不能沮也虽雅所敬重如程颢司马光不能回也今以邓绾一言遂罢手实之法何其易哉盖手实之法吕惠卿所建非出于安石也安石怨惠卿叛已故用绾言以罢其法耳然绾非能为国家忠计者欲弥缝其附丽之迹耳安石亦非有悔悟之意者欲彰惠卿之罪耳其事虽公其心亦出于私也况当时病民之法非特手实而已助役之法征及女户单丁市易之法鬻及果实氷炭其为民病不甚于手实乎吴居厚行铁冶于京东蹇周辅行盐法于江西陆师闵行茶法于西川人情怨嗟比屋思乱其当厘革岂在手实之后乎罢其一而存其五是犹拘絷平民鎻其项拲其手械其足而姑缓其一焉其能使之舒畅耶
　　帝尝有意于燕蓟诣太后白其事后曰事体至大得之不过南面受贺而已万一不谐则生灵所系未易以言茍可取之太祖太宗收复乆矣何待今日
　　兵之为用所以禁暴戢乱圣人不得已而用之也得已而不已使生灵不终其天年岂为民父母之道哉神宗承富庶之后慨然有鞭笞四夷之志故其在位也王韶用兵于熙河熊本用兵于渝泸章惇用兵于湖北李宪用兵于洮西方其胜也帝御紫宸殿将臣奏凯献俘百官奉表称贺铙吹穿云旌甲耀日赫然耳目之观诚可快矣至其败也灵州之役死者三十余万永乐之役死者二十余万交趾之乱连陷三州死者不可胜计良将劲卒横身草野以饫乌鸢其祸为何如也自古论用兵之利害者多矣然未有若曹太后之言明且尽者也其言曰茍可取之太祖太宗收复乆矣尤可谓善审彼己者也使神宗防奉慈训深戒用兵岂有环榻至旦临朝哀恸之悔哉传之后嗣岂至收复燕云遂并中原而失之哉呜呼太后可谓有先见之明矣为君者知此不必用人之命以为耳目之观为臣者知此遽肯用人之命以易封侯之赏哉
　　苏轼以事不便民者不敢言以诗托讽庶有益于国李定舒亶摘其语以为怨谤欲寘之死帝怜之但贬黄州团练副使本州安置
　　古之君子君有过则諌政有失则言谏不行言不听则去未始托诸文词以自表着也放臣屏子情不能已有形诸诗歌以道其不幸者矣然怨而不怒忧而不伤有温柔敦厚之风无怨尤切蹙之病故言之者无罪而闻之者有感焉乌有怒号怨刺如诟邻骂坐之为哉苏轼在宋雄文直气冠冕一时羣憸侧目乆矣为轼者缄其口巻其舌犹惧不免顾乃轻出所有以扬已长而昭人过宁免于祸乎轼之意葢谓以诗托讽庶其君之一悟亦可谓不思矣新法之行举朝争之而不肯从寂寥短章遽能使其君感悟耶当是时李定舒亶王珪之徒极力锻链轼几不能自脱幸而神宗不以言语罪人薄示贬谪而已使遇汉宣帝殆不免种豆南山之祸遇隋炀帝安能逭燕泥庭草之诛彼定舒与珪隂险小人何足责哉所可惜者轼不能沉黙以自全耳
　　王安石卒
　　王安石以文章节行自负其志直欲追踪孔孟而于近世大儒若韩愈欧阳修皆不满其意至其为相也慨然欲兴道致治以攀伊周之逸驾而视当时贤相如韩琦富弼者皆薄之而不为其志如此宜其所就有大过人者矣然考其学术训三经着字说往往以佛老之似乱孔孟之真而于圣人所笔削之春秋则诋为断烂而不列于学官其视韩欧距邪说以衞圣道孰为优劣耶考其相业任吕惠卿以兴财利任曽布以更役法任王韶章惇以构怨于四夷放弃忠直引用憸佞而天下日入于敝视韩富惓惓以培国本凝天命为心又孰得孰失耶安石初志未尝不善而卒至于大谬者无他焉学未闻道故耳世或目为奸邪至于少正夘卢杞为比则岂至是哉昔临川吴氏论之曰安石之学虽博而所未明者孔孟之学也才虽髙而所未能者伊周之才也不以所未明未能者自少而以所已明已能者自多毅然自信而不回此其所蔽也斯言得其实矣
　　尚书左仆射兼门下侍郎司马光卒
　　古之贤相不世出汉之萧曹丙魏唐之房杜姚宋以至宋之韩范富欧代不过数人而已然夷考其行或学术之未至或操履之未纯虽先忧后乐如范仲淹然庆朔堂之诗不能无声伎之娱通经学古如欧阳修然尊崇濮王之议不免于逢迎之咎君子深惜之若司马光者三代以下一人而已光之学一出于正而其心又以诚为本至于孝友忠信恭俭正直居处有法动作有礼粹然儒者也故其居洛也天下仰以为相其入临也百姓遮道聚观其卒而塟也送者如哭私亲是岂以声音笑貌得之哉彼萧曹以下诸君子亦尝有感人之深如是耶昔太史公论晏子备致希慕之意且愿为执鞭呜呼晏子伯者之佐耳九原如可作也吾愿为光执鞭吕公着当国羣贤在朝不能以类相从遂有洛党蜀党朔党之说洛党以程颐为首而朱光庭贾易为辅蜀党以苏轼为首而吕陶等为辅朔党以刘挚梁焘王岩叟刘安世为首而辅之者尤众
　　朋党之说自古有之然皆以君子小人以类从耳元祐三党则皆君子也徒以好恶不同而相比耳夫颐在当时存心制事动以圣人为师动止语黙一用古礼儒者当然也而轼乃肆情蔑礼每加玩侮此轼之罪也至于既庆而吊颐执哭而不歌之说以为不可则过矣夫余哀未忘不可以歌未有余喜未忘不可以哭也倘庆礼既行之后不幸而闻父母之丧期功之戚亦将不举哀不成服乎此颐之过也轼知其不可据礼争之可也乃戏以俚语颐反求诸己犯而不校可也乃輙形忿怒胥失之矣当是时熙丰邪臣退伏散地俟间投隙求逞其奸诸贤同心相益同道相济以杜惇卞复起之萌犹惧不免顾乃各为党比互相诋排卒之羣奸竞起邪说以惑在位宣仁既崩国是遂揺轼有昌化之贬颐有涪州之行挚等亦窜逐四出国事驯致不可为呜呼哀哉熙丰旧臣争起邪说以惑在位吕大防刘挚患之欲稍引用以平夙怨谓之调停苏辙面斥其非调停说遂止
　　宰相之职其明必足以察几防其材必足以消祸变其威必足以慑奸壬夫然故能措天下于康靖吕大防刘挚有宰相之度矣而宰相之材不足太平之时相之可也多事之秋变故纷出非所克堪矣夫熙丰旧臣包藏祸心志在报复岂引用所能平其怨哉而大防与挚不察不足于明矣邪说横流以撼在位此周典所谓造言汉法所谓不道也明典刑以诛殛之夫岂为过而大防与挚不能则不足于威矣旁捜英贤以充朝廷逺窜憸壬以御魑魅则羣奸殆将老死贬所何之能为而大防与挚熟视邪党布列中外而不为之图则其材不足称矣夫君子小人犹薫莸氷炭然杂薫于莸则薫必臭置氷于炭则氷必消杂用邪正祗以速乱而已恶能弭怨哉调停之说虽以辙之言而止然赵瞻在宻院许将在政府杨畏来之邵在言路皆熙丰之邪党也异时宣仁上賔畏首请绍述先政而惇卞之徒唾掌而起矣推本而言之舍大防与挚谁咎哉





　　椒邱文集巻五
　　钦定四库全书
　　椒邱文集巻六
　　明　何乔新　撰
　　史论
　　宋
　　以范纯仁为尚书右仆射杨畏与来之邵上疏论纯仁不可复相乞进用章惇吕恵卿不报
　　居视其所与达视其所举此观人之法也知人实难然以此求之十得其七八矣范纯仁世济忠直社稷之衞也章惇吕恵卿怀奸悮国社稷之贼也畏与之邵论纯仁不可复相而乞进用惇与惠卿其恶直丑正朋邪党恶虽三尺童子可知其心之邪正向背矣而大防不悟置之言路且约其助已宰相闇于知人如此欲免于祸得乎虽然大防戅直无他技不足深责也纯仁知畏与之邵非正人而不为之所计岂以其尝论已而避嫌耶夫宰相者体天道奉王法至公而已矣有功者赏虽亲戚不敢靳也有罪者诛虽怨仇不敢避也为宗社之计正奸臣之诛何嫌之有计不出此而养痈以待其溃它日亦不免于窜逐果何损于怨哉
　　廷试进士李清臣发防歴诋元祐之政有绍复熙宁元丰之意
　　清臣险诐小人也宋室陵夷非独章惇蔡卞之罪清臣实罪之魁焉自王安石以曲学偏见取祖宗之法纷更之天下蒿然丧其乐生之心民始有逺志矣幸而司马光为相刬青苖市易之法罢保甲保马之令凡所以养民治兵一循祖宗之旧黎庶讴歌自以为更生故君子谓其有旋干转坤之功虽其间有矫枉过正者要在培邦本凝天命非出于好恶之私也宣仁既崩主意颇移清臣怙才躁进隂图柄用窥见间隙首发绍述之说以立邪说之赤帜继而杨畏来之邵曽布张商英相继有请于是惇卞起而用事凡安石病民之政一一举行援引羣邪布列庶位元祐诸贤贬窜无虚日天下之势遂至于不可为是清臣启之也昔竖刁乱齐君子归咎于管仲李林甫乱唐君子归咎于韩休葢推本之论也惇卞斵丧宋室吾舍清臣将安归咎哉
　　召蔡京为翰林学士承旨韩忠彦与曽布交恶布谋引京自助故有是命
　　曽布虽非端人吉士然趋利避害以为身图则宻矣讵肯荐引所忌以害其身哉史臣顾谓布引京自助可谓妄矣同文馆之狱京觊执政而布沮之其怨隙之构已非一日及邓洵武献爱莫助图徽宗以图示布曰洵武言非相蔡京不可似与卿不同布曰洵武既与臣见异臣安敢豫议曷尝有一言引京哉京既相之后议事与布多不协因言布私其所亲布遂罢相京亦曷尝助布哉参之前后所书京非布所引也京之为人狡佞无耻善结近习故童贯荐之徐知常荐之范致虚又荐之岂待布之荐引哉呜呼天将弃宋也欤何为使京久生于世也
　　以张商英为尚书右仆射时久旱彗星中天商英受命是夕彗不见明日雨
　　商英憸佞小人也拜相之后彗星不见久旱而雨偶然耳岂商英所致哉夫宣仁太后之贤逺迈马邓而商英比之吕后其罪已不容诛矣司马光忠信直谅社稷之臣也而商英诋为奸邪其罪又岂在惇卞下哉原商英所以为此者欲图富贵耳君子进身亦必有道矣何至诬天下毋訾社稷臣以求进身耶商英当绍圣之初与羣邪比而为恶及见蔡京久盗国柄中外怨疾乃稍立异同以邀时誉此憸人之尤者也恶能格天心而弭天变哉曽几何时贬斥而死非不幸也
　　太后刘氏自杀后颇干豫外事且以不谨闻帝议废之遂即帘钩自缢死
　　宋有天下家法最正后妃宫嫔有闗雎闲雅之风无鹑奔淫秽之行葢汉唐所不及也至于刘后而家法隳矣所以然者以哲宗启之于始而徽宗不能闲之于终故耳刘氏以妖冶得幸本非徳选哲宗溺于艳色废黜正后俾正位中宫以母天下岂所谓好逑哉徽宗以哲宗之故曲加恩礼尊为太后已越纪法矣而又恣其所为失闲有家之义焉夫女不言外妇道之常也今也刘氏以未亡人輙干外事而徽宗不能制椒房桂寝之严岂外人所可造者今也道士徐知常以符水出入其间而徽宗不能禁防闲之道濶畧如此刘氏宁不肆情而纵欲耶嗟夫贤淑如孟后徽宗既复其位号矣不旋踵又以奸臣之言而废之秽行如刘氏徽宗尝议废黜矣及其既死又从而册諡焉是非乖戾亦甚矣有天下者刑于家而后正于国贵为天子而太后乃以不谨闻岂刑家之道哉
　　诏马政浮海如金预请燕云之地
　　世之论者皆曰靖康之祸肇于结金以伐辽使宋念辽兄弟之国助以兵粮协力御金则辽未至遽亡而尼玛哈之兵又安能及宋哉予以为不然辽自延禧嗣位荒于游田怠于政事其国势已寖弱矣而宋自哲宗以来崇信奸佞放逐忠贤祖宗良法变乖殆尽财匮民穷人怨天怒其国本已揺矣完顔氏歘起东陲天方相之鼓行而前莫敢撄其锋者使宋辽协力以御之亦犹驱羣羊以当猛虎未见其有济也当是时结金以伐辽固不可助辽以御金亦未能为宋计者闻隣国有冦惕然警惧收召英贤窜逐羣小下罪己之诏以昭往愆下极諌之诏以开言路政令当改者改之赋敛可蠲者蠲之内修政刑外敦邻好选将练兵以为战守之备筑城建堡以防侵轶之虞庶可以感人心而回天意使金举辽而隣于我未敢遽萌祸心就使扰吾疆场则吾国势稍张有以待之矣何遽至亡国哉不此之图而遣使约金攻辽以求燕云之地是犹千金之子成业已隳顾且幸灾乐祸即盗以谋其邻而求分其室焉呜呼盗既攻吾邻而取之矣其能爱我而不攻乎
　　诏童贯蔡攸勒兵巡边以应金
　　苏文忠公有言阉竖之祸如毒药猛兽近之未有不裂肝碎首者也予每诵其言而考往古祸败之迹未尝不抚巻慨叹继之以泣也嗟夫阍寺之职供汛扫传命令而已衰世之君始假之以权又其甚也遂委之以兵自夙沙衞殿齐师已来唐以李辅国程元振典禁旅宋以李宪童贯统边兵祸败之迹史不絶书真万世之鉴也夫承平之世果毅如林岂无壮猷可以备爪牙者乎抑岂无忠力可以为藩垣者乎然人君以为去已疎逺不若吾家奴之可亲信也故授之以利器假之以重权或斩数级得数马輙欣然曰吾家奴能捍边矣何借于廷臣或取一城得一堡又欣然曰吾家奴能破敌矣何资于边帅于是贬万乘之重以宠之屈将相之贵以礼之竭帑藏之财以赉之而不知毒药之不可供膳羞猛兽之不可同寝处也至于威权已成危机日迫乃始吞声饮泣追悔曩愆嗟何及矣呜呼祖宗大业以百战而得之子孙乃以数阉奴而败之于心能无恧乎有天下者取自古阉竖亡国败家之迹书之帷屏铭之几杖庶乎惕然知警欤
　　以李邦彦为太宰邦昌为少宰赵野王孝迪为门下侍郎蔡懋为尚书左丞
　　钦宗嗣位之初金人内侵国势已去譬之久病之人膏肓已溃危在旦夕使卢扁治之犹惧其不可为况委之庸医乎钧轴之任宜其慎择乃以李邦彦为上相张邦昌为次相赵野王孝迪蔡懋佐之一何谬戾至此哉夫邦彦都人目为浪子者也彼知诗酒之乐耳邦昌异时受伪命者也彼知専事游燕耳孝迪野懋则出入王蔡童梁之门庸鄙无识之人耳此数人者平时相之犹惧悮国多难之秋乃使当钧轴之任是何异斵氷为础束蒿为楹哉故金兵临城苍黄丧魄彼有请帝出幸而已耳请割三镇而已耳请増金币而已耳岂有能出一谋建一防以纾国家之危急呜呼青城之行葢兆于此矣
　　金斡里雅布围京师
　　斡里雅布之伐宋悬师深入兵家所忌也然卒以取宋何也宋之主相非才而不能用善谋也夫完颜氏兵甲之盛虽未易当然张孝纯坚守太原金以大众攻之歴三时而后拔况京师城郭之固师旅之强粮饷之丰非太原比使宋有中材之主得救时之相闻金兵南下亟命良将劲卒固守黎阳金必不敢渡河就令得渡然金兵仅六万勤王之兵至城下者已二十万宜命大军扼牟驼冈以当其前奇兵邢相以截其后青齐之兵攻其左襄邓之兵击其右虽使韩彭为将贲育为卒良平为谋主惧将溃败不可支况斡里雅布之辈耶当是时非无善谋也种师道请俟彼惰归扼而歼诸河李纲请俟其食尽力疲纵其北归半渡而击之皆策之善者也钦宗俱不之从惟李邦彦割地请和之谋是聴葢钦宗隂柔之君邦彦隂柔之辅金固有所侮而动也易曰公弋取彼在穴钦宗之于邦彦是已嗟夫自古以来违善谋而用邪说以取乱亡者多矣岂独钦宗也哉
　　宇文虚中免言者劾其议和之罪出知青州
　　甚哉人君聴言不可不审也况用之进退大臣乎虚中失节之士君子所不予然在宣和靖康之际未见其罪也方王黼为相虚中上言庙谟失策主帅非人将有纳侮自焚之祸其先见之智岂在李纲下及金人败盟上下震恐虚中草罪己之诏征勤王之兵词气激烈虽陆防奉天之诏未能逺过至于姚平仲刼营而败也帝欲遣使辨解大臣畏祸皆不欲行虚中承命毅然而往视富弼慷慨使辽殆无愧焉虚中志节焯焯如此使钦宗推诚而任之俾与李纲协心比力岂不贤于李邦彦耿南仲诸人耶今也金师甫退台谏遽以议和割地归咎虚中且首陈和议者谁欤力请割地者谁欤非邦彦南仲诸人欤虚中不过承命出使耳台谏于邦彦南仲之罪不闻举劾顾乃劾虚中之议和岂天下之公论哉钦宗以耳目所及曽不能察遽用台諌之言而罢之伤忠义之心莫甚于此呜呼危急之际则遣之使金兵退之后则罪其议和君臣大义亦大削矣他日虚中出使遂降于金得非追憾而然欤
　　以郭京为成忠郎选六甲兵以御金
　　兵家者流或占禨祥以验吉凶或推歩以决胜负葢自战国以来有其术矣然枭鸣牙上而谢艾破石虎旛沉江中而刘毅破卢循是禨祥不足信也魏太武以疾日而克中山李愬以往亡而克吴房是时日不必泥也近世妖诞之徒假幻惑众或云能匿形窥敌或云能撒豆为兵或云役鬼卒以转饷或云借神兵以击贼志怪者既笔之于书好怪者又深信其说嗟夫自古岂有以妖术而成功者哉使果有其术衞霍英衞必用之矣此可决知其妄也至于郭京六甲之法果何所本乎其募兵也但择年命合六甲者取之斯果何所见乎而何防孙傅乃深信不疑何耶且防与傅皆以明经进士举者也亦知先王有左道乱政之诛乎亦知兵法有禁疑去祥之说乎顾乃尊信妖人以取祸败何取于稽古哉宋既遂底于亡京亦不免于诛而防与傅亦死于沙漠之地是可为万世之永戒哉然其术流传至今未泯也公侯世胄每喜谈而乐道之万一不幸而售焉其偾事勦民之祸可胜言哉
　　金立张邦昌为楚帝
　　张邦昌受金册命始有欲自引决之意继有奉迎康王之举视刘豫似有间焉然李纲宗泽指为僭逆力请诛讨何哉邦昌辅相两朝宠眷隆厚虽阖门死国未足报称也当金人劝进之初邦昌抗言曰我宋受命垂二百年徳泽深厚人心戴之非契丹比嗣皇践阼以来讲信修睦申固盟好非有可吊之民可伐之罪也执事瞷然称兵而南焚我郊畿陷我都邑俾我二帝播越草莽臣庶怛然莫知获罪之繇邦昌备位宰辅国存与存国亡与亡忍视宗社阽危因以为利乎执事必欲俾我反易天常僭厥宝位邦昌有死而已不能负不义之名于万世也天潢胄裔布在外服葢以万计忠臣谊士莫不延颈愿为赵氏死孰肯舍九叶天子而事田舍翁耶彼闻大国援立异姓必将迎立宗藩紏率义旅北向请罪于下执事岂大国之利哉惟执事其图之以此说之泪随声下茍不从则继之以死如此则金人知众心戴宋中国有人虽未必肯复二帝亦将从刘彦宗之请复立赵氏矣计不出此顾乃受伪命御正衙颁诏以止勤王之师拜官以宠佐逆之党服柘袍以饯敌设香案以起居虽欲辞僭逆之罪恶得而辞哉
　　以宗泽为东京留守泽累表请帝还京而帝用黄潜善计决意幸东南不报
　　自古中兴之主必有英哲之资而后衰可兴乱可拨而旧业可复髙宗非其人也其不能恢复祖宗之基宜哉当髙宗嗣位之初国势虽非旧比然李纲张浚可相岳飞韩世忠可将宗泽张所傅亮可当方面之重人材犹足恃也河北所失者四州河东所失者六郡其余皆为宋守中原犹未尽陷也王善拥众七十万杨进拥众三十万丁进王再兴等拥众各数万皆愿自効可以抚而用之也闗陜全城将士可以号召也江汉安堵财赋可以转输也使髙宗因可为之势持必死之心以李张为相经画于内韩岳为将征伐于外命张所招抚河北责以复怀衞等四州傅亮经制河东责以复太原等六郡宗泽留守京城统杨善等百万之众以问罪于金而车驾往来三京督励将士纵未能灭完顔而还二帝中原未遽失也奈何柔暗不君有忠贤而不能用知奸佞而不能去遇机防而不能应不为恢复之图専事退避之计称臣割地甘心焉遂使二帝幽死穹庐八陵隔在异域呜呼哀哉
　　李纲罢车驾遂东幸两河郡县相继沦陷凡纲所规画军民之政一切废格
　　余读宋史至于李纲之事未尝不掩巻长叹继之以泣也纲天资忠义知有国而不知有身知有义理而不知有祸福宣和之间汴梁大水几没都城纲上言变不虚生将有边圉内侵之患可谓有先见之明矣时宰恶之而贬靖康之初金兵入防上下震恐纲建议固都城修守战之具召勤王之兵败金于通津门败金于封丘门金兵稍挫矣李邦彦排之而贬及二帝北迁髙宗嗣统纲请正僭伪之罪以励士风修茶盐之法以足国用置赏功司以劝将士置招抚司以徕义兵国势稍振矣黄潜善汪伯彦沮之而贬呜呼使纲之言用于宣和则疆场有备金兵必不至内侵用于靖康则都城有守徽钦必不至北狩用于建炎则兵精而守固盗弭而民安又岂至为南渡之偏安哉奈何忠言未用谗说遽行使纲怀忠抱愤不复一展所蕴也悲夫
　　杀前太学録陈东布衣欧阳澈
　　髙宗嗣位之初父兄刼迁中原沦陷家国之祸莫大焉所宜痛心疾首下求言之诏置敢諌之鼓从諌如流闻善则拜以来羣防致英贤而共雪仇耻可也顾乃信谗言杀谏士其不足与有为可知矣帝盍思之东一学録耳澈一布衣耳其所言者劝帝还京及诋用事大臣而已夫岂为身计耶既不用其言又从而戮之是诚何心哉自古杀諌臣者必亡其国髙宗苍黄渡江间闗航海去亡一间耳徒以祖宗徳泽未泯获守宗祊耳呜呼东澈之死可哀也已如髙宗何责焉
　　金袭信王榛于五马山砦取之榛亡走不知所终
　　髙宗之绪不延不亦宜哉金人之祸赵氏举族北迁信王幸而得脱遂窜民伍艰难万状马扩奉之以节制诸砦遣使入朝真所谓空谷之足音也为髙宗者当何如授之以精兵假之以重权俾绥辑河北藩屏汴都以壮磐石之基以广维城之辅可也如其势孤力弱则命宗泽与之掎角金攻五马则泽出兵援之若攻汴都则王出兵挠之虽未能恢复旧业两京必不至再陷六飞亦讵至航海哉顾乃横生猜忌宻饬马扩图之五马被围援兵不遣以致诸砦皆陷不知王死于乱兵欤抑死于民伍欤是髙宗自戕其同气也一念不善天鉴孔昭用勦其后而大统之传卒归于太祖之裔向之所以图榛果何益之有哉
　　遣杜时亮请和于金致书尼玛哈曰古之国家迫于危亡者不过守与奔而已今以守则无人以奔则无地惟冀閤下见哀而赦已前者奉书愿削去尊号是天地之间皆大金之国而尊无二上亦何必劳师逺涉而后为快哉
　　髙宗致书尼玛哈其出于御笔欤抑代言者之过欤何其卑弱之甚也古者两国交争非徒办取于甲兵而已词命葢有助焉国佐讲平于晋华元请平于楚子产之对赵文子吕甥之对秦穆公其词可谓婉而其气可谓壮矣况移书敌国彼将因是以觇我之强弱其可不慎哉为词者宜曰宣和之间马政奉书往聘萨都将命来临盟誓之言天地鬼神实闻之天祸我宋大国怀怒称兵而南质我二帝俘我百官翦戮我生灵倾覆我宗社渝盟败好谁实先之数年来疆事纷纭岂惟我宋受其弊大国之强兵健马物故亦多矣执事若徼福我宋之社稷寻盟继好复我二帝归我中原俾兵民获底其居鬼神获歆其祀敝邑之愿也金币之数聘问之礼敢渝旧约若必欲穷兵以泯我宗社敝邑有死而已困兽犹鬬况国乎敝邑虽羸提封万里带甲百万犹可以待命敢布腹心执事其图之如此庶足以存中国之体而折敌人之心矣髙宗此书为何哉徒以召侮而速其兵耳
　　张浚杀左武大夫曲端
　　张浚之杀曲端议者以为端善抚将士长于兵畧浚以王庶吴玠之谮而寘之死岂其罪哉此所以来谗慝之口也予谓端之死实有以取之非特浚之过也当南渡之时金兵蹂躏中原銮舆漂泊江表为臣子者降心以相从谋协以相济共图恢复可也然罗索之取延安庶帅师救之而端按兵不进曷尝念宗社之阽危耶既乃逐庶而夺其印又欲并王燮兵非蓄不臣之心讵敢为此哉其语张彬破金之防欲按兵据险时出偏师扰之其说亦非也娄室悬兵深入方图进取而不乘时图之使彼食足守固又岂可破耶迹端举措而察其心不可谓之纯臣使其不死亦将如闗师古举闗陜以降金耳岂能效节以立功哉
　　初张浚尝与赵鼎论人才浚极称桧善鼎曰此人得志吾辈无所措手足矣浚以为不然故引桧共政方知其闇不复再荐桧因憾之及鼎再相桧在政府惟鼎言是从鼎由是深信之言桧可大任于帝而不知为桧所卖也
　　甚哉人之难知而小人之态易惑也张浚赵鼎中兴贤佐然堕桧术中而不悟可胜叹哉浚称桧善引与共政方知其闇是迷于初而悟于后也鼎知桧奸及桧惟已言是听遂深信而力荐之是明于始而昧于终也桧何足道哉所深惜者二相知人不明耳且桧之为人鸷忍类蔡京凶狡类章惇憸佞类吕惠卿能先意承志以悦人之心矫情饰诈以启人之信故浚称之鼎亦称之胡安国亦称之其卓然不惑者晏敦复一人而已甚哉人之难知而小人之态易惑也予观近世士大夫所誉以为贤者其强悍似刚直其柔佞似恭谨其攘臂奋首似有为其含垢忍辱似有量或辞禄以示其廉而不免竞刀锥之利或垢服以示其俭而不免侈妾媵之饰守章句以为学则曰吾惟性理之学也缀语録以为文则曰吾师濂洛之文也察其用心是葢桧之徒也幸而位未极权未重未有悟其奸者不幸而据髙位秉重权其为国家患岂下于桧耶呜呼有天下者尚亦辨之于早察之于微毋使其得志以贻祸于生灵哉
　　以何铸为金国报谢进誓表使表畧曰臣构言既蒙恩造许备藩方世世子孙谨守臣节伏望早降誓诏庶使敝邑永有凭焉
　　靖康之祸类晋永嘉元帝髙宗不能恢复旧业均也而髙宗之材视元帝尤劣焉何以知之永嘉之末梁益入于李特闗陜陷于刘曜幽并兖豫之地则聪勒分据之其土地甲兵甚非宋比然元帝以区区江左力抗强大未曾称臣割地以屈于敌而敌亦终不能渡江以为晋患葢有以待之矣建炎之初闗中未陷全蜀无虞河北所失者四州河东所失者六郡其国势逺过东晋矣然髙宗逡巡退缩不能守淮又不能守江遂使戎马蹂躏吴粤之域而不忌终乃称臣纳贡以求茍安视晋有媿矣所以然者抑岂无其故哉元帝得一王导推心而委任之小人不得而间焉导之智畧虽不足以复中原然守江左以抗敌则有余矣髙宗诸相非无导比然李纲甫相而汪黄沮之张浚甫相而朱胜非排之赵鼎甫相而秦桧挤之虽有逺猷宏畧又何暇施用哉国势陵夷无怪其然也呜呼句践任范蠡而不疑故能报吴昭王任乐毅而不疑故能报齐有天下者亦惟専任贤相而已矣
　　行人王伦为金所杀
　　王伦附防秦桧首建和议使宋怠于复雠甘心臣金其罪大矣然其不受伪官从容就死则有可取者当金人横骛中原士大夫鲜能全节文学如宇文虚中既受其官慷慨如张孝纯亦为之用以伦之才而臣事之髙位厚禄岂在虚中孝纯后哉而伦也恐辱其先执节不屈命之以官而不受胁之以死而不变将死之际南向恸哭陈其先世之忠与不敢爱死之意然后就缢焉其志节亦可尚矣豫让反君事雠而能效节于智伯君子犹予之况于伦乎河间地震雨雹三日天固鉴其忠矣
　　金杀其翰林学士宇文虚中
　　宇文虚中之死史氏所载互有异同金史则曰虚中恃才轻肆见女真人輙以犷猂目之金人积不能平诬以反谋杀之宋史则曰虚中谋因金主祭天刼以南归先以蜡书来告秦桧拒不纳已而事觉与其子师瑗等皆死繇金史观之虚中恃才而致戮也繇宋史观之是虚中以忠而受祸也葢当时南北分裂金史得于所见而不能无所讳宋史得于所传而亦未究其心也虚中之死要不得与死节者比夫童贯奸阉之雄有志节者肯为之用哉而虚中为之参谋不耻焉是昧其所依矣江革为魏所获魏人命之作欹器铭革誓不执笔虚中虽有才艺然将命出使雠邦岂可自衒以求售哉而虚中受其官爵典其制命是背君而为雠用矣至其晚节完顔亶暴戾于上大臣积怨于下乃谋刼亶南归以免祸不知适以速其祸耳虽家无噍类似若可悯然考其始终亦其自取也虚中与洪皓张邵朱弁俱奉使如金使其如皓等执节不屈未必遽死虽或见杀宗族在南岂至诛夷哉受金之官食金之禄聚其族而居焉一旦祸作血嗣殄絶是可为人臣之永鉴矣
　　帝鋭意恢复张浚乞降诏幸建康史浩以为不可王十朋劾浩怀奸悮国等罪遂罢
　　孝宗志图恢复贤于高宗逺矣然终帝之世不能复中原之尺寸何哉任贤不専去邪不果故耳夫张浚刘珙虞允文陈俊卿所谓君子也帝知其贤而用之矣用之未久遽以物议而罢之君子安得行其志乎史浩尹穑汤思退王之望所谓小人也帝知其邪而黜之矣黜之未逺寻以人言而复之小人又安得不售其奸乎昔齐桓公问郭父老曰郭何以亡对曰其君好善而不能用恶恶而不能去此所以亡也孝宗任贤不専去邪不果是亦郭公之流耳恶足有为哉嗟夫驾艅艎以济险中流舍之而乘舴艋必不能济千仞之渊矣防骅骝以陟逺中道弃之而骖蹇驴必不能陟千里之途矣用人亦犹是也孝宗有恢复之志而不能成功得不以此欤
　　罢张浚判福州行次余干卒
　　甚矣君子之道难行也浚之忠勤世鲜与比其志惓惓焉归二帝复三京吊遗黎雪讐耻而已使遇汉光武唐太宗而为之驰驱其功烈所就岂浅浅哉惜夫前遇高宗后遇孝宗迄不得施抱愤以殁可悲也已方浚之初相也经理陜蜀国势稍张矣以泾原之败而贬及浚之再相也乌珠退师刘猊败衂矣又以郦琼之叛而贬迨孝宗起而用之也淮东诸将日以捷闻矣又以符离之溃而贬夫胜负兵家之常料敌制胜谁能万全无失也一战不捷一防不效而遽黜之使浚虽欲成功其可得哉高孝待浚如此至于黄潜善汪伯彦秦桧汤思退之徒则去而复留斥而复用也呜呼是何君子之不幸而小人之幸也
　　陈俊卿以用人为己任虞允文亦以人才为急甞籍为三等有所见闻即记之号材馆録故所用多知名士
　　宰相无职用人其职也择天下之材理天下之事则相职举矣李吉甫之相也得韦澳所疏四十余人悉用之王淮之相也得杨万里所疏六十余人悉荐之吉甫与淮未足为相也然不疑澳与万里之私荐用其所疏则可谓克举相职矣夫天下之贤才无穷一人之知识有限古之贤相不惮咨求访之寮佐焉访之宾友焉访之疏逺之贤焉籍其姓名等其才行惟恐一贤之或遗也庶官有缺则取诸所籍随材用之温良者以之牧民刚明者以之典狱通敏者以之理材果毅者以之典兵天下但见官得其人人称其职而不知宰相咨求所致也俊卿允文之材馆録可以为相天下者之法矣使凡为相者皆若人天下恶有不治哉世之为相者既不能知人又不能信人有举其所知者輙疑而不用而其所用者非其姻娅则其故旧非权门之私嘱则其子弟所亲昵者耳察其用心葢吉甫与淮之所不为也顾且呫呫焉以房杜富韩自拟亦何不知量哉
　　朱熹行部至台知州唐仲友为其民所讼熹按得其实而仲友与王淮同里且为姻家匿其章不以闻熹论益力淮由是怨熹欲沮之
　　为相之道至公无我而已贤者举而用之我无所徳不肖者黜而罚之我何敢私夫然后足以佐天子之赏罚王淮为相一何偏比忌刻之甚哉夫熹淮所荐也仲友淮之姻家也仲友有罪为民所讼熹不敢顾私恩而废公法乃所以为贤也为淮者可以自贺矣顾乃怨之嫉之起伪学之禁以沮之是果何心哉淮之意岂不曰熹提举浙东我所荐也不知感恩图报则已而劾我姻家是背本也呜呼淮可谓不思矣赵宣子举韩厥而厥戮其仆宣子不以为忤也姚崇荐魏知古而知古劾其子崇亦不以为怨也如淮者知庇其姻家而已耳岂暇念古人所为哉
　　金主雍卒
　　魏孝文金世宗皆北方之贤君也考其为治之迹葢汉文帝宋仁宗之流景帝真宗殆有愧焉孝文遵汉法变代俗爱民好士制礼崇文其材畧优于世宗矣然务勤逺畧师旅数兴其寛仁不及也世宗恭俭寛洪好贤纳諌上下相安家给人足号称小尧舜其寛仁优于孝文矣然其材畧不及也孝文有明哲之资世宗有宏裕之度议者不可少之也
　　陈亮诣阙上书极言时事孝宗将擢用之曾觌闻而欲见焉亮耻之逾垣而逃觌不悦
　　陈亮才气英迈议论髙奇其学未就于道也然其志节凝洁求诸叔世葢千百之十一耳自道学不明士风日陋功利之心胜道义之念薄扫门求通惟恐其不我顾也守阍请见惟恐其不我纳也仆呵叱不之耻士君子笑骂不之恤志于茍得而已矣亮江南布衣年垂五十栖之逆旅中曽觌以潜龙之旧势焰赫然枉驾而顾之使鄙夫得此必将倒屣而迎望尘而拜避席而后对鞠躬而后言其敢少愆于礼耶而亮视之如厠中之鼠粪中之蜣蜋亟逾垣而避之惟恐其汚我是何志节之卓哉今去亮三百余年考其事而想见其为人犹松栢苍寒不可狎玩尚足以廉贪而立懦也呜呼世之士大夫志在一资半级匍匐于阉竖之门低佪于嬖幸之第者闻亮之风亦可以少省哉
　　帝及皇后幸玉津园羣臣请帝问疾于重华宫不从
　　天子以孝治天下者夫岂人人而诲之哉亦惟躬行于上以为民表耳故龙楼问寝以致定省之诚凤辇从游以侍防游之乐先意承顔继志述事以此帅民民犹有悖徳者况以不孝令乎若光宗者真所谓以不孝令天下矣当是时夀皇寝疾久矣羣臣请朝重华宫不从请问疾亦不从方且与皇后同幸玉津园想夫丝竹迭奏足以悦其耳花鸟交飞足以娱其目水陆杂陈足以适其口而夀皇疾势之増损不暇顾也寝殿之凄凉不暇恤也药饍之进与否又不暇问也少有人心者岂忍为此乎夫里巷庸人不知学问然父母有疾亦必迎医市药不暇燕游贵为天子乃于父疾弥留之际而肆情游观之娱是帅天下为无父之国耳四方闻之何所取法哉抑光宗之事与唐肃宗正相类耳肃宗制于张后故明皇有疾不敢徃光宗制于李后夀皇有疾不能往呜呼以天子而制于一悍妇不得尽孝于其亲果何以令天下哉
　　削前秘阁修撰朱熹官窜处士蔡元定于道州
　　士之所以为士者以其知耻而畏义耳不知耻不畏义不可以为人况可谓之士哉宁宗之时所谓士者一何无耻之甚耶自程子倡道伊洛朱子阐而大之从之游者又有蔡元定上下其议论以格物致知为先以诚意正心为本以齐家治国平天下为用考其所学粹如也流俗丑正吠声狺狺相与指为伪学何澹京镗刘徳秀倡之胡纮姚愈沈继祖和之于是叶翥请毁语録王沇请借伪党余嚞请斩熹以絶伪学髙文虎草诏以播告天下此数人者不过欲阿时宰以速富贵耳岂复顾名义而知人间有羞耻事哉熹已奉祠既镌其秩元定未仕遂窜荒遐之域而澹等繇此贵显矣抑岂知一时之声利易熄而千古之是非不泯今去宁宗之世三百余年闻有称晦庵西山之号者若瞻景星而仰庆云莫不改容而易听闻有举徳秀之名者若覩粪上之英圊中之蛆莫不掩耳而恶闻呜呼世之为士者奈何欲徼一时之浮荣而取千载之唾骂哉
　　前秘阁修撰朱熹卒
　　三代而降真儒不作久矣英君谊辟未尝不向儒而所得者非真儒也贡薛以明经登相位不过章句之儒矣燕许以文章居相位不过词章之儒耳宜其功业无闻焉至于有宋韩范富欧皆以儒进其相业有可观者然学未闻道故其所建立终不足以追三五之隆及周子挺生程张朱子继之此数君子者乃所谓真儒也观其所学明性命之大原而不骛于髙逺论经济之大法而不蔽于浅近使时君置诸相位而推心聴用焉必将以尧舜之道致其君必将以商周之法治其民礼乐田畴必仿效先王之遗意而不为熙丰之纷更也典章品式必斟酌先王之成法而不为汉唐之卑近也变末世之陋追唐虞三代之隆犹反掌耳奈何宋之诸君宝燕石而弃蒲谷之质好秦筝而厌韶濩之音遂使命世大儒或淹于外服或屈于下寮经筵之擢未几而苏轼斥之为奸浙东之命方下而王淮诋之为伪使斯民不覩大道之行不被至治之泽是岂独诸儒之不幸哉天下后世之不幸也











　　椒邱文集巻六
　　钦定四库全书
　　椒邱文集巻七
　　明　何乔新　撰
　　史论
　　宋
　　婺州处士吕祖泰上书乞斩韩侂胄诏配祖泰于钦州牢城
　　孔子曰天下有道则庶人不议国政夫有道之世君明臣良政恬俗康茍有缺政则卿大夫言之矣庶人何自而议哉世之无道也纪纲陵夷用舍颠倒庸者不能言懦者不敢言怀奸者又不肯言于是布衣之士不胜忿懑乃叩帝阍而言之故武三思潜通宫掖举朝不言而韦月将言之黄潜善奸邪悮国举朝不言而欧阳澈言之韩侂胄窜逐忠贤崇植私党举朝不言而吕祖泰言之三子者世之介士也而祖泰之书词气愤激尤足以动人为其君者盍思之朝有阙政卿大夫无言者而庶人言之斯果何时乎又盍思之彼布衣也朝不坐燕不与昧死献言非为私也召见而慰谕之用其言而显其身则中宗岂有韦后之祸髙宗岂有航海之危宁宗又安用玉津园之殛以启弥逺之専哉顾乃保养奸囘憎嫉忠直月将与澈不免于死祖泰逺窜穷荒彼固安其危而利其菑也呜呼不仁之君恶可与言哉
　　金主永济杀章宗元妃李氏承御贾氏
　　甚矣章宗付托非人永济残忍无义也章宗无子兄弟甚多所以承大统而纂宸极者葢不在永济而章宗念宫人将有就馆者万一生男使兄弟立不能保全而永济柔弱无识庶几得为储贰故越次立之此章宗为己之私谋也岂知永济能负之哉然永济亦可谓不义之甚矣夫永济负黼扆而服龙衮谁之力耶遗诏丁宁言犹在耳何忍背之耶宫姫怀孕男女不可知何必豫为之计耶顾乃聴邪臣之谋为子孙之计者戮孕妇几于刳胎违天理灭彜伦何其忍哉然永济为此者葢以为章宗之遗腹既除则吾之子孙世有天下矣抑岂知呼沙呼之乱身弑于逆臣汴都之破子死于元天道信哉史弥逺矫诏立沂王子贵诚更名昀封皇子竑为济王出居湖州
　　竑为皇子已歴四年宗社人心属之矣史弥逺承国大丧废竑立昀若更戍长内而宰执台諌外而方伯戎帅拱手聴其所为无敢一启齿问之是何也曰史氏自浩以来世济其奸威福之渐有自来矣弥逺初顺人心诛侂胄遂専国柄端人君子贬斥殆尽援引憸壬布列庶位当是时钧轴如薛极曽从龙其心膂也台諌如李知孝梁成大其鹰犬也将帅如夏震赵方之属其爪牙也凡贵官要职无非史氏之人者天子徒拥虚器而已则其废竑立昀又何惮而不为哉易曰臣弑其君子弑其父非一朝一夕之故其所由来者渐矣史氏隂凝冰坚夫岂一日宁宗不能辨之于早嗣子能无及乎或曰竑与昀皆非宁宗亲子竑之浮躁不若昀之凝重废昏立明古有之矣弥逺请于太后而行之未可深罪也曰所谓废昏立明者罪恶已着社稷将倾如霍光之废昌邑是也竑在春宫不闻显过弥逺恐其不利于己媒糵其失而扬之耳观其霅川之变号泣不从且首约无犯太后官家岂浮躁者能之耶废立之请太后不可曰先帝所立岂敢擅变所遣者一夜七往返至以危言胁之然后从之斯岂太后之得已哉呜呼弥逺不臣之罪大矣湖州潘壬起兵立济王竑为皇帝竑讨平之
　　史弥逺废黜皇储援立宗室潘壬起兵立竑其名甚正其事甚伟然迄以无成何也轻举而寡谋也夫举大事者固当本之于义亦必济之以谋弥逺秉政十有余年宰执皆其腹心台諌皆其鹰犬列阃皆其爪牙人心服之久矣壬以霅川布衣无令长之权无一旅之众无兴衰拯之畧无拨乱反正之才在朝无内主在外无同谋不度徳不量力不相时而欲以区区渔人徼幸于万一恶得不败哉壬既自赤其族竑亦不得其死葢有由然矣易曰力小而任重智小而谋大鲜不及矣其壬之谓欤或曰壬之轻举寡谋固有罪矣然则材薄力弱者将坐视乱臣贼子而不讨欤曰为臣者居其位享其禄国家有难死之可也偷生以茍全非义也为民者耕于野食于家国家有难相时而动可也触祸以亡族亦非义也知此者可谓权矣
　　赠全州教授陆九龄直秘阁諡文达舒州通判沈焕直华文阁諡端宪
　　理宗潜心道学追崇先儒赠之清秩锡之美諡葢汉唐诸君所仅有者也然理宗亦慕儒之名耳曷尝真知实践以行儒之道哉当是时真徳秀魏了翁皆世之大儒也徳秀着大学衍义具载修齐治平之实有资治道大矣了翁着九经要义订定精宻先儒所未有也考其学行岂在九龄与焕之下哉理宗置诸经筵资其启沃之益登诸百揆借其匡翊之功则其治效庶几隆古之盛矣顾乃聴憸壬之言削其秩罢其禄置之遐僻未尝一用其言所以待儒者如此就令与陆沈二子并世亦恶能行其道哉呜呼死者则追崇之生者则摈斥之慕其名而遗其实境土日蹙纪纲日頽亦何怪其然哉朝延以淮乱相仍遣使必毙始欲轻淮而重江楚州不复建阃以其帅杨绍云兼制置改楚州为淮安军视之若羁縻州然
　　宋室南渡奠都于杭葢恃长江之险以为固也然淮者江之障蔽守淮而后能保江使敌得淮西而由乌江以渡则江东震恐矣敌得淮东而由歩以渡则京口动摇矣故六朝建都江左常以合肥彭城为重镇葢以此也二镇失其一则长江之险与敌共之岂能自固哉自金有蒙古之难中原豪杰并起而争请命于宋李全张林以山东来归严实彭义斌以河北来归计其将卒不啻百余万使宋得壮猷宿望如崔与之魏了翁者建阃淮甸抚之以恩威驭之以纪律画疆理以处之择将帅以统之岂惟可以保淮而固江耶复汴洛之旧都吊祖宗之遗民葢可坐致矣而宁宗非拨乱之材史弥逺又无逺畧顾使贾渉许国刘璋徐晖稷姚翀节制之何异使羊而将狼邪数年之间叛乱相仍兵民之骼胔相望帑庾之资储无遗尚不悟致乱之由而思御乱之防乃欲轻淮而重江呜呼淮既失矣江岂能固耶当时李全乘此遂移舟师遵海道以窥杭都向非赵范赵葵声罪致讨翦灭逆雏宋室危亡之祸岂待巴延驻师皋亭而后见哉
　　金主如蔡州
　　国之兴亡天也人力不与焉金源氏起自黑水鼓行而前兵威之盛有如雷电拒之者败撄之者碎不数年北灭辽南蹙宋西破夏强兵健马蹂躏吴粤荆扬之区遂有天下三分之二是岂金人之能哉天方相之故也传之子孙百余年敌国已服境内已宁文恬武嬉将骄卒惰防古氏起而乘之弓劲马肥横行河朔犹走韩卢以逐狐而金人逡巡却避以四十万众而不能守居庸之闗以二十万众而不能固龙冈之垒以五万众而不能破五十之游骑于是奔窜不暇自燕而避于汴自汴而避于蔡以至于亡回视昔日之强盛果安在哉葢天命已去故也呜呼天方相之则举天下莫能与之争天命去之则合天下之师而不能抗北荒歘起之部长有国家者如之何亦惟修徳以凝天命而已矣
　　李知孝贪狡与梁成大共为史弥逺羽翼然知孝鄙其为人曰所不堪者他日与成大同传耳
　　羞恶之心人皆有之小人为不善私欲梏其心也然夜气静虚之时旦气清明之际未尝不发见焉在识其端而扩充之耳李知孝与梁成大共为史弥逺羽翼恶直丑正侵欲崇侈毁信废忠其良心之梏久矣然视成大暴狠贪婪耻与同传是其羞恶之本心犹有未泯者使知孝因是心之发体验而扩充之痛自洗濯以葢往愆变憸佞为忠直改贪黩为清介则义不可胜用矣君子与人为善岂使之与成大同传哉周处暴如蛟虎能折节励行而君子称其贤豫让行若犬彘能伏节死义而君子予其忠易善补过葢以此也奈何知孝蔽固已深不能自改此所以蹈迷复之凶而终为小人之归欤
　　赵范赵葵请复三京诏全子才防师趋汴
　　宋之亡也议者皆归咎入洛之师以为平蔡之后各保我疆坚守盟誓金缯羊马南北交欢敌人虽欲渝盟其何辞以启衅哉奈何用范葵之谋以挑元人也子以为不然防古起自北荒犹豺狼然肥羊腯豕在侧岂能效驺虞之不杀哉必将咆哮噬囓餍其欲而后已彼其躏阶成而扰兴沔穿金房以瞰襄樊斯皆未平蔡之先也孰启其衅哉故宋之于元守盟亦来渝盟亦来不系于入洛之役其亡也则以内治不修外阃非人耳自宁宗以来小人相继执政而君子如赵周真魏之属未尝得一行其道也纪纲日隳公私日困根本已不固矣况国于东南以淮为前门以蜀为后户李全举七十城之全齐来降使得大臣如魏了翁者抚而用之可以保淮而衞江矣乃用轻儇之许国横挑祸机淮楚骚然则前门之藩篱已撤敌可掉臂而入矣蜀地残破之后幸而得一余玠因山筑垒训兵积粮屹如长城敌人不敢犯顾聴谗説罢之使玠忧愤而卒戎马长驱边事孔棘则后户之扃钥已启敌可顺流而下矣吁内之根本已揺外之门户不守虽欲不亡其可得乎
　　召魏了翁还以为佥书枢宻院事固辞不拜
　　衰季之世未甞无贤才特扼于权奸而不得展其志耳宋自理宗嗣位以来国势不竞隣敌方张幸而有一二君子焉如真徳秀魏了翁皆有辅世长民之徳而负天下之望者也使理宗举国钧而付之则衰可兴乱可拨而徽钦之雠耻可雪矣奈何弥逺専政忠贤是媢憸壬是亲于是真魏二公相继贬斥当时附弥逺者乃云真徳秀乃真小人魏了翁乃伪君子呜呼小人之无忌惮一至此哉弥逺既死理宗收召羣贤亦可以深自悔悟矣徳秀方用而遽不禄是则天也了翁在朝羣邪侧目妬忌其共政谋假出督以外之未几复以建督为非而召之方遣之而遽召之如豪家指麾小儿此了翁所以力辞而去也噫有贤而不能用国恶得不亡乎史谓帝将引以共政而忌者合谋排摈之当是时首相则郑清之枢密则曽从龙也清之从龙弥逺之党也忌者为谁舍二人吾无所归罪矣
　　诏经筵进讲朱熹通鉴纲目
　　经以载道史以纪事经之所载精以深譬之吐纳以养生不可责旦夕之效也史之所纪详而切譬之药饵以疗疾可以收方匕之功焉故帝王之学六经固所当先而诸史尤不可缓也世之谀佞者或谓史载篡弑之迹不可讲于经筵或曰史载牀第之丑不可以渎天听呜呼以簒弑之迹不可讲春秋何以书商臣之事以牀笫之丑不可训国风何以録墙茨之诗为是説者不过欲涂其君之耳目使前有谗而不见后有贼而不知驯至乱亡而不可救是乃祖仇士良之故智耳理宗诏经筵进讲通鉴纲目亦可谓知帝王为学之要矣使凡为君者广厦之下细旃之上日取朱子通鉴纲目而阅之览古昔兴衰之迹推国家败乱之繇吾知其惕然若履危亡之境不遑暇食矣岂直明师在前劝诵在后之益哉防古杨维中建太极书院于燕京延赵复为师
　　濂洛闗闽之学粹矣然宋之君相未有知其学之粹者程子倡道于中原而当时诋之为奸朱子讲道于南渡而当时目之为伪孰知其得孔孟之正传哉摈之排之贬之窜之若火与草然惟恐沃之不灭芟之不絶之也况能崇尚其道乎防古氏起自北荒其所知者驰马试劒投石超距之事耳惟中生于其间乃能卓然有见收集伊洛遗书载送燕京既建太极书院以居其徒又延明经守节者以为之模范江左君相有愧于惟中多矣终元之世名儒继作许衡刘因吴澄以道学鸣姚燧虞集欧阳以文章显虽出于宗族如富珠哩翀马祖常库库余阙者亦以文章节义著称而一代典章文物嫓美汉唐葢兆于此矣春秋之法夷而进于中国则中国之防古氏夷也而其崇尚道学则中国所不及也君子得不深嘉而乐予之哉
　　防古前中书耶律楚材卒
　　楚材文武兼资兴国之良佐也观其经制财赋葢刘晏韩滉之流推歩占则崔浩裴行俭未能逺过为相二十年家之所藏惟琴书金石遗文而已杨绾赵抃之清俭葢庶几焉至于汴京之破极諌力争活生灵百四十万户则汉唐宋之贤相其功未有加于此者惜夫防古氏起自荒裔楚材以一书生日与豺狼为伍言之见用者十无一二故其功业所就者止于此使其生于华夏而遇汉光武唐太宗为之宣力则其嘉猷伟绩垂于竹帛者岂在防邓房杜之下哉呜呼抱佐王之器而不遇兴王之君岂非命耶
　　资政殿学士余玠卒
　　宋自奎腾入蜀雄据上流国势葢岌岌乎不可为矣幸而得一余玠招英贤之士而用之择要害之地而城之抚凋瘵训兵戎兴学以养士薄敛以通商财赋既充守御益固京湖省转饷之劳东南免更戍之役使敌人逡巡却避而宋祚得以少延者繄谁之力耶虽其専制西蜀要亦不过如韦皋之在唐耳非若刘辟吴曦有不轨之谋也谢方叔为相乃听偏禆之谮罢玠而用余晦使之抱愤以死是何谋国之不臧耶夫世安敢以偏禆抗王帅葢以方叔为内主也玠固有不平者矣况玠披荆棘立城郭而以轻儇浮薄如晦者雍容来代之玠安能不怏怏耶呜呼隣敌方张而遽黜折冲之臣是犹疾势已亟而逐巫咸戮和扁欲延畧刻之命得乎方叔谋国如此他日扼于贾似道未为不幸也
　　丁大全逐右丞相董槐于城外诏罢槐为提举洞霄宫
　　宰相位乎天子之下百官之上其职为至重也人君之于宰相进之以礼退之以义所以重宗社所以重朝廷岂可使庶寮迫胁而逐之哉宋之诸帝待遇相臣最为有礼雷徳骧一劾赵普太祖即逐之唐介一劾文彦博仁宗即贬之歴世相承以为家法传至理宗乃纵丁大全以逐董槐而祖宗典礼隳坏尽矣且董槐言事无隐能格君心受知理宗驯至右丞在位数年不闻其过大全夤缘戚里叨厠台臣柔佞善逢潜移主意槐以进贤黜邪为职恶之不为避也理宗惑于大全之佞而不谅槐之忠故使大全无复忌惮不待上命擅调隅兵露刃围其第驱迫而逐之视石显之于萧望之得请而后围其第者殆有甚焉使槐果有罪耶宣制而罢之可也如其无罪则大全迫逐相臣之诛其可逭乎今也置大全不问而加槐以秘殿之名纪纲紊乱如此亡征见矣緜緜延延垂二十年而后亡盖亦幸哉
　　帝年髙内侍董宋臣卢允升为之聚敛以媚悦帝意引荐奔竞之士寘诸通显进倡优傀儡以奉帝为游燕
　　古之圣帝明王勤励之心老而愈笃大舜年垂耄期而犹以昌言之戒望其臣武王年逾九十而犹以丹书之戒铭诸几是以年弥髙而徳弥劭治益隆而民益安也理宗自中年以还怠于政事艳色如阎妃蛊惑心志于内奸阉如卢董窃弄威权于外谗谀日进忠贤日疏敌国凭陵而不忧疆圉侵削而不顾方且肆情于倡优傀儡之娱享国愈久秕政益多葢素无礼义以养其心故也彼其初学于郑清之所从事者文翰耳于诚意正心修身之道固未之讲即位之后虽知崇尚理学然亦慕其名耳名世大儒若真徳秀魏了翁者未尝置诸左右以资其启沃焉故年愈髙而徳愈退治愈荒也国势寖微外患益盛他日登芙蓉阁见黑祲翳乃始然泣下嗟何及矣呜呼人君于养心之学其可不讲哉
　　防古建元中统
　　防古氏起自鄂嫩河传至宪宗歴四世虽东征西伐所向无敌然不过强悍之大邦耳其于立国之规模蔑如也世祖以英武寛厚之资而辅以姚枢刘秉忠识治体之臣慨然有用夏变夷之志收召英贤恢宏治具建中统以表年而易红羊白马之纪体乾元以立号而革蒙古鞑靼之称建宗庙于燕京而得萃涣之义立宫阙于开平而宏都邑之规以王恂为赞善而辅翼太子得其人矣以许衡为祭酒而教育英才有其道矣命郭守敬制浑天仪是先王钦若昊天之道也命张文谦定官制是先王董正治官之意也王磐王构为学士而诏令焕然可述矣廉希宪史天泽为丞相而纪纲秩然可凭矣其庵有四海垂祚百年夫岂偶然哉惜夫烝报诸母而未革冒顿之俗尊崇蕃僧而未纯周孔之教官制虽定而犹循达鲁之名章服虽颁而杂用只孙之服岂姚刘诸公念不及此耶抑世祖安于故俗其臣讳而不敢言耶以贾似道为太师平章军国重事三日一朝治事都堂
　　宋自理宗中年纪纲日隳疆圉孔棘传至度宗国势盖岌岌矣使得命世之才佐之犹恐不克振今也举师相之位而委诸贪庸之似道优之以殊礼假之以重权是犹久病之人厌厌垂絶而使庸医治之徒速其死而已或曰宋至度宗有必亡之势虽得贤相亦何能为未可専责似道也曰不然枹罕一州耳得一谢艾而石虎不敢加兵晋处江左防弱甚耳得一谢安而苻坚卒以败北当是时闽广全城江浙安堵淮海虽残而合夔庐扬诸州犹为宋死守也文天祥李庭芝可相张世杰姜才可将它若李芾汪立信苖再成之属皆可用之才为似道计者明扬俊贤授之以政引身而退防之上也不然收召羣贤与之协力悉更前辙以迓续天命继之以死防之次也行此之防虽中兴不可必岂遽至于亡哉计不出此顾乃啸傲湖山沉溺酒色而日与爱妾鬬蟋蟀以自娱其愚也如是木緜庵之死葢已晚矣
　　蒙古建国号曰元
　　古先哲王建国立号或以氏或以都或用始封之邑凡以易天下之视听而已非有所取义也防古氏起自北裔雄据中原已歴四君而犹以部落之号称于四方一何陋哉世祖用儒臣之言取乾元之义为建国之鸿名推体仁之要道示为治之大本一洗累世之陋亦可谓贤矣然谓唐虞夏殷之号皆有所取义则未必然也尧初封唐侯故号曰唐虞舜氏故以为有天下之号夏则禹之所都殷则盘庚所迁曷尝有所取义哉今其诏乃曰唐之为言荡也尧以之而著称虞之为言乐也舜以之而作号驯至禹兴而汤造互名夏大以殷中其词虽美其实则非此代言者之凿也然是诏也雄浑典雅有兴王之气象焉求之唐宋葢陆防苏轼之亚也视末世诏令萎弱不足以动人者奚啻倍蓰与什百哉
　　知襄阳府吕文焕以城降于元
　　吕文焕独守孤城已逾五载外有虎狼之敌而无蚍蜉之援撤屋为薪缉银闗为衣艰难忍死势危援絶然后以城降元葢亦有不得已焉而文天祥以为叛臣防防不少恕何哉曰文焕诚所谓叛也夫罗开礼一教授耳举兵勤王徐应一太学生耳阖门殉国文焕一家兄弟身佩虎符子壻位列通显受恩深厚岂开礼应比哉况襄阳之祸实文徳启之虽杀身沉族未足以谢天子也今也既以城降之又陈攻郢之防且请自为乡非叛而何昔乐毅奔赵赵王与之谋伐燕毅辞曰臣昔事燕犹今事赵也异日得罪在它国不敢谋赵之奴况子孙乎君子以为义使文焕既降之后屏居田里不受官爵终身不北面而坐君子将原其情而恕之顾乃引雠敌之兵招其部曲诱其子侄以覆其君之宗社虽欲辞叛臣之名恶得而辞哉
　　吕文焕侵鄂州守将程鹏飞以城降幕僚张山翁不屈诸将请杀之巴延曰义士也释之
　　兴王之佐必有异于人者防古氏建国以来为将者如穆呼哩苏布特阿珠之属非不健鬬然妻畧妇女斩刈齐民所过萧然人恶之若枭獍然岂复知世有忠义之事哉巴延虽出于沙漠然师行有纪不妄杀戮固已贤于阿珠诸酋矣至其下鄂州也以张山翁守节不屈而释之其破池州也以赵昴发夫妇死节而葬之其入建康也以汪立信能献备边之防求其家而厚防之是皆有古名将之风视彼斩馘屠戮畧无恻怛之容者一何逺哉卒能出入将相为国元勲而与唐之英衞宋之张韩相望于异世不亦宜乎
　　元徇饶州故相江万里死之
　　自古有天下者用舍颠倒俾君子在野小人在位未有不乱且亡者也唐以李林甫为相贬逐忠良而在位皆谀佞之士故有天宝之乱宋以蔡京为相屏斥正直而庶寮皆茍合之人故有靖康之祸南渡以贾似道为相放弃黎老而布列通显者皆争献宝玉之人故有徳祐之亡然天宝之乱张均陈希烈叛君降贼而效节者乃在张睢阳顔平原靖康之祸吴幵莫俦卖国偷生而死义者乃在舍人吴革知州霍安国徳祐之亡赵溍陈奕章鉴陈宜中或以城降敌或弃位而逃而忘家殉国者乃在罢相闲居之江万里摈弃不用之文天祥嗟夫谗邪何益于国而忠直何负于国哉有天下者胡为乎保养谗邪疏斥忠直而乐其所以乱且亡也哀哉
　　有二星鬬于中天一星陨
　　象之变昆虫草木之妖天所以警戒人君也天道幽逺固未易窥测然观其祸败之应莫不各象其类焉仆栁复生而汉宣受命黄龙堕死而新莽败亡三台星坼而张华以忠受祸牛继马后而晋元以伪乱真狐升御榻非女真窃据中原之兆乎大星南行非髙宗避狄南渡之征乎二星鬬于中天而一星陨宋元交兵而徳祐失国之象也大星坠于海中而众星从帝昺蹈海而羣臣从死之验也天之示戒岂不昭昭明着矣乎为人君者遇灾变之来推类以求之因象以察之慎其身修其政则可以消祲而致祥矣奈何昏君奸相委诸适然覩灾而不知警卒至国乱身危而不可救也哀哉
　　谢枋得自以与吕师夔善上书以一族保师夔可信乞以师夔为镇抚使之行成且乞身至江州见文焕与议朝廷以枋得为沿江察访使
　　谢枋得忠矣然知人不明料事不审其智不足称也师夔何人哉彼其父子兄弟受国厚恩或拥麾节或典方州不知感恩图报视去故国若弃敝屣于君且然况于友乎枋得乃以一族保其可信不可谓知人矣文焕北面臣元身为乡招其部曲诱其子壻以降将与阿珠诸酋覆我家国倾我宗社以为有元开国之勲臣是岂可以忠义説哉使枋得获见文焕彼不杀之以自明则将执之以送元耳枋得乃得欲身至江州与之面议何其愚也它日信州之战师夔亲在行间弯弓相向曾无赧容及枋得败而逃窜既镂榜以捕之又执其妻子送狱至枋得被执北上师夔方位通显曾无一言以解纷所以报知己者葢如此其人可知矣虽然枋得智虽不足然毁家殉国其忠可嘉也师防既叛其君又负其友使死者有知亦何顔以见枋得于黄泉哉
　　元克潭州知州李芾死之
　　李芾之死一何烈哉自古人臣以身死国者盖多有之阖门死国如芾者代不多见焉芾为湖南提刑未获显用也一旦敌人南侵起兵入衞赏典未加遽出守潭使李怀光处此必将怏怏而去矣而芾无几微不满之意缮器械峙刍粮日以忠义勉其将士敌攻益急芾志益坚及其不可为也乃曰吾力竭分当死吾家亦不可辱于俘使帐下卒先杀其家而后引颈受刃潭民闻之多举家自尽呜呼芾为国死而潭民亦为芾死何其烈也当是时以文学位丞相如留梦炎者弃位而逃秉节钺典方镇如夏贵者召之不至世受国恩如吕文焕者以城降敌芾以疏逺之臣阖门效死而不贰彼偷生茍免者闻芾之风愧死矣予尝至潭亲谒其祠而观其战守之处江流有声烟中草木彷佛残兵之遗斾为之低徊悲愤而不能去呜呼烈哉
　　陈宜中弃位而逃
　　士君子砥节砺行而不克有终者无他气失其养故耳孟子曰我善养吾浩然之气是气也人皆有之善养之虽歴万变而不挫不善养之一罹忧患则薾然不自振矣陈宜中在穆陵之时与同舍生黄镛等上书论丁大全之罪其气凛凛天下号称六君子介然有节行者也乃窜斥逺州悲伤沮丧而其气日馁矣于是阿附似道骤登政府不知似道为人视大全果相逺耶至其为相也王爚之清介而不能容文天祥之忠义而不能用张世杰请背城借一之策反假诏命而沮之其为国谋者请称侄纳币而已耳请求封小国而已耳请奉玺以降而已耳事既危亟则奉头鼠窜而已耳向之浩然者今则薾然矣迹其始终所为葢若二人者岂非气失其养而然耶故君子之学以养气为本能养其气则当大任决大事临大难毅然而不动心矣
　　钱塘江潮三日不至
　　国之兴亡果天命耶抑人事耶彭城之败大风扬沙滹沱之窘河冰忽合混同浩渺不测而阿固达轻骑径渡元兵分驻而潮汐三日不至是葢有天命焉非人力所能为也呜呼为是説者不为无据然而未尽也兴亡之端未有不始于人而成于天者非秦政之残暴则髙帝之劒无自而奋非王莽之簒弑则光武之兵无自而兴非天祚之荒淫不道则女真岂敢遽蹂辽境非似道之贪淫専怨则巴延岂得遽覆宋都县是观之天乎人乎古之贤君有惧灾修徳而桑谷自萎者矣有出郊亲迎而禾偃自起者矣岂可尽委之于天耶包胥曰人众者胜天陆防曰君相不可以言命有国家者绸缪牖户于天未隂雨之时修徳任贤于天方降瘥之日如是而犹不济则可归之天命矣
　　帝及皇太后全氏北去太学生徐应死之
　　宋之诸帝稽古崇儒兴学养士葢汉唐之君所鲜者重以周程张朱游杨黄蔡相与讲明道学而典教者如胡瑗孙复石介之属亦皆一时之名贤故三百余年士风丕变知穷理尽性之学知尊君亲上之义亦汉唐之士所不及也花石之病民宰相不敢諌而邓肃献诗以讽之王蔡之悮国台諌不敢言而陈东等伏阙请诛之赵汝愚之贬窜忠邪乱矣而杨宏中等上书辨之史嵩之之起复伦纪斁矣而黄恺伯等上书论之其所以翊皇极扶人纪有益于国家岂浅浅哉至徳祐之际宗社已覆帝后已迁徐应以一书生未沾一命之荣未食升斗之禄使其相随而北与叶李留梦炎之徒比肩而事敌髙可以钧台省之位下犹不失郡县之职而应不忍北面事仇从容赋诗与一男二女赴井以死呜呼汉唐之季亦有一士如应者耶彼叶李留梦炎之徒闻应之风其颡有泚矣
　　元董文炳徇处州秀王与睾迎战于瑞安败绩死之
　　先王封建宗室非徒崇宠之也亦其子孙之覆坠是为故有茅土之封焉有彛器之分焉有朝觐聘问之典焉而兄弟之邦能宣力王室者亦多有之犬戎之祸文侯有扞艰之绩子頽之难郑伯有反正之功其紏逖王慝岂异姓比哉宋有天下封植同姓典礼优隆大者为王为公小者为团练为刺史王子皇孙散处四方信厚如麟趾蕃衍如椒聊虽非邗晋应韩之盛然视汉唐之季有间矣是以国势危疑之际汝愚着定策之功天步艰难之时与睾效徇国之节亦何负于宗邦哉世之庸君疏忌骨肉轻则贬之窜之重则殄之戮之彼曷不思哉分晋者韩赵非姬姓之云仍也取齐者田宗非吕氏之胄也曹魏禁锢宗室而不悟司马懿将盗其国刘宋诛除兄弟而不知萧道成将移其鼎奈何翦弃本支而顾使它姓得之也呜呼有天下者尚鉴兹哉
　　陈宜中欲奉帝走占城乃先徃谕意度事不可为遂不还后死于暹罗
　　人臣之义主亡与亡主存与存况宰相秉国之钧天子之所倚重庶寮之所具瞻又非它为臣者比其君在难委而去之夫岂义哉王允当汉献之时李傕作乱吕布招允与俱去允曰朝廷防小恃我而已遂不去以死君子谓允死得其所矣景炎之初端宗防冲防防在疚所恃者二三大臣而已自浙迁闽而蒲夀庚叛之自闽入广而刘深袭之危机交至视献帝之时殆有甚焉为宜中计者竭股肱之力効忠贞之节与陆秀夫张世杰同死社稷可也顾乃欲奉帝走占城先徃谕意呜呼占城岂兴王之地海澳岂帝王之都宜中不过欲奉头鼠窜假使命以徃耳人固有一死太史公有言非死之难而处死为难使宜中与秀夫世杰蹈海以死岂不光明俊伟照映简编乎不死于海而死于荒遐瘴疠之乡与自经于沟渎等耳岂得与死节死事者比哉呜呼宜中可谓不善处矣
　　元张范遣人语厓山士民曰汝陈丞相已去文丞相已执汝复欲何为士民亦无叛者
　　三代而下以仁为国者惟宋为然宋视成周虽君徳有优劣恵泽有浅深然仁厚之意大约相似非汉唐所及也夷考其实为君者恭俭而好学为相者寛厚而有耻大臣有罪不过贬窜而无屠戮之刑兵民犯法虽或诛戮而无参夷之法兵用于不获已未甞穷兵以黩武赋取于不可蠲未尝厚敛以残民兴学校崇礼让不崇土木不务游畋其仁厚之泽渐涵于民者深矣故三百余年民之戴上有死无贰而其国祚絶而复续偾而复兴繇其家法相传有以培植基本也靖康之际太子如金而吏民奔随哭声震天祥兴之末张范兵逼厓山诱其士民终无叛者彼汉唐之末人心爱戴之诚曷尝有是哉呜呼有天下者欲为子孙长逺之计亦惟以仁义而已矣
　　元张范袭厓山丞相陆秀夫驱其妻子入海即负帝同溺诸臣从死者甚众杨太后闻帝崩赴海死张世杰欲求赵氏后立之大风覆舟世杰溺焉
　　宋之亡也忠义之士一何多乎张顺张贵牛富边居谊陈炤则死于战陈者也张汉范天顺李芾赵昴发唐震姚霅姜才苗再成则死于封疆者也居闲而死则有若江万里尹谷布衣而死则有若熊飞陈瓉以将相死则有太傅张世杰丞相陆秀夫李庭芝以宗室死则有秀王与睾知县与防刺史孟锦以小官死则有知县王汝翼监镇司马梦求教授罗开礼它若幕僚禆将史不及载者尤多及宋社已屋文天祥宁伏尸燕市谢枋得宁絶粒而死终不肯臣于元嗟夫汉之亡死节者耿纪韦晃而已唐之亡节义之士无闻焉而宋之忠臣义士若此其多何也宋之诸君待臣以礼养士以气节其风俗既成争自濯磨如王炎午祭天祥之词张子恵赠枋得之诗皆以忠义相勉虽有无节行如留梦炎吕文焕者出于其间然亦寡矣贾生有言上以廉耻励其臣而下不以节义报其君者非人也岂不信哉














　　椒邱文集巻七
　　钦定四库全书
　　椒邱文集巻八
　　明　何乔新　撰
　　史论
　　元
　　都元帅张范卒
　　祸莫大于灭人之国无罪而灭之者隂谴尤重钟防邓艾致力灭汉然汉亡未几防以反诛艾以谗死天道不爽盖如此宋室不竞僻处江南子孙相承百五十余年矣其君虽微弱然周官九伐之目宋有其一乎元人怙其强悍俘其君灭其国而翦刈其民其暴甚矣张世杰陆秀夫不忍宗社之亡捧负二王而崇立之崎岖闽海之间庶几少延天潢之祀其志亦可悯矣为元君臣者割江南之地而封之俾奉其烝尝如周之杞宋如宇文氏之后梁未为不可奈何汲汲欲灭之也方倪宙至燕世祖召达实等北还议二王事宜是犹有不忍遽灭之意而范志在进取力请用兵于是自淮入江自江逾岭穷追逺略若驰韩卢而逐困兔必得之而后快使忠臣义士死于锋镝死于沧溟者不知其几十万人呜呼何其不仁之甚哉宋既亡矣范自以为不世之功子孙世享茅土之封矣抑岂知天定胜人凯还之后身遽殒灭子虽幸免而立孙为乱臣所杀且籍其家而没入其妻女亦足以报其灭宋之酷乎呜呼世之务逞雄心者亦可以少戒矣
　　初太子之奔太原欲援灵武故事自立库库特穆尔不从及还京竒后遣人谕库库以重兵拥太子入城胁帝禅位库库未至京三十里即散遣其军故太子深衔之
　　元之亡也岂独羣雄并起而后亡哉太子阿裕锡哩达喇盖有力焉夫太子之职问安视膳抚军监国而已爵徳官能出师决狱制在君父夫岂敢専耶顺帝虽曰昏乱失道然自太子言之以亲则父也以尊则君也弥缝其阙将顺其美使政出君父而已无与焉斯善矣顾乃不父其父不君其君窃取其生杀废置之柄欲迫胁而夺之位是乃身为叛乱者也彼刘福通张士诚陈友谅之属又奚责焉窃考太平之死娄达实之逃博啰之反库库之贰皆以得罪太子故也求其所以得罪者以太子急于受禅而诸臣不肯顺防焉耳呜呼何其不思耶既为太子矣天位舍我谁适哉方是时豪杰蠭起土宇分荆江之疮痍未已汝颍之烈焰方炎滦阳之宫阙已焚燕赵之榛棘日茂君臣父子协心戮力以遏乱略以戡凶渠尚惧不足以图回天命也今乃视君父犹土梗欲撤而据其位焉用心如此虽欲不亡其可得乎
　　杀宋少保枢宻使信国公文天祥
　　宋养士三百年遭时变故以忠节自奋者盖多有之然未有若文天祥之烈者也自其起兵入卫志图恢复间关岭海出入死生畧无毫髪怨悔之意至于兵败身执拘囚燕狱临之以威而不挫诱之以利而不动卒之从容就义视死如归其遗迹传播后世虽荛童牧防亦知其为烈也前史谓天祥意广才踈卒以穷死是殆不然观其举兵之初文武英贤皆罗致幕府而耕甿峒丁尽诣辕门请自效者以万计非有拨乱之才者不能也及在行都陈分地建阃之防在真州与苗再成论两淮合从之计才踈者有是乎天果祚宋则其策必行其计必用其功必可成矣彼陈宜中沮之于前李庭芝疑之于后盖以天不祚宋故耳岂可以是归咎天祥哉虽然成败不足论论其所得而已天祥一死而其精忠大节耿耿然与日月争光虽死犹不死也彼偷生茍免者至今人犹唾骂不已是不忍一死而继之以百千死矣呜呼自古皆有死君子尚思死忠之为烈哉
　　征刘因为賛善大夫寻辞归
　　儒者守先待后固将以性命道徳为指归寜惟是词华足贵哉元之初以博学雄词著称于世者不为无人然求其潜心于性命道徳之妙而不牵于记诵词章之习者鲜矣至于养心怡性行其所学而出处进退粹然不失其道者尤鲜也刘因生于元世乃能知训诂之末不足以尽圣人之精而沉潜于周程张邵之书力学以求其至焉视郝经姚燧之徒以辨博为长雄者奚啻什百而千万哉至于被征入朝擢官賛善遽以母老辞归俸给一无所受讲道著书飘飘乎氛埃之表俯视衮赤舄之华不知为何物也尤可谓贤矣始予读其文温醇深厚有濂洛之典刑而得其所以言及考其出处进退之大节皭然不污又得其所以行有元一代以儒名者多矣然学行之醇且正者因之外殆不多见焉
　　僧格荐卢世荣才能富国以为右丞世荣既入中书自谓生财有法用其法当赋倍増而民不扰
　　元有天下舆图之广戎马之强逺迈前古至于君徳治道百年之间其卓然可称者惟世祖而已然佳兵好货崇信异端犹不能充其恭俭之心也平宋之后所宜安民和众以成嘉靖之治顾乃穷兵荒徼命阿勒哈击日本命索多击占城命托欢击安南师旅之事无嵗无之军死于战鬬民死于转输者不知其几百万仁君忍为之耶阿哈玛特死而卢世荣继之世荣诛而僧格继之立规措所置征理司检覈钱谷増多嵗课割剥之苦掊敛之苛天下骚然而江淮尤甚恭俭之君殆不如是也至于尊崇帝师加以皇天之下一人之上宣文辅治之号帝师所欲释则释之帝师所欲罪则罪之写经设醮金楮酥宻之费嵗以万计斯岂贤君之所为乎昔魏孝文金世宗皆充其恭俭之心为政爱民息兵崇儒好学有汉文帝宋仁宗之风焉若世祖者考其所行有愧于孝文世宗多矣将欲绍休三五比迹汉唐其可得乎以僧格为平章政事诺尔根萨里为右丞叶李为左丞
　　叶李在宋伏阙上书力诋奸相遂窜瘴乡亦可谓忠直之士矣宗社既亡奸臣已死为李者屏居田里终身不见可也既承召命陈诚固辞必不得已继之以死以全其节可也而李不然变节仕元致位丞辖与闻国政彼曽无愧焉又阿附奸人荐之为相俾流毒于中原之民其忠直之节扫地尽矣不亦可鄙之甚哉或曰李之在宋未沾一命甫一上书遽加窜逐君臣之义亦太薄矣国亡之后幡然改图亦何可深责哉呜呼谢翺一布衣耳不忍背宋彷徨穷山陈瓉执政从子耳不肯臣元甘心屠戮况李在宋尝居国学而饱廪食矣宋社既屋以身殉义固其分也顾乃忘君事雠食元之食受元之宠而为元宣力焉稍有人心者忍为之耶
　　福建参知政事魏天祐执宋谢枋得至燕不屈死之
　　枋得之死可谓死得其所矣自安仁之败义不臣元亡匿山谷妻子囚絷不顾焉及天下稍定程文海荐之留梦炎荐之魏天祐又诱而执之是三人者果何心哉文海梦炎则背宋而臣元者也是犹妇人失身于人又为媒以诱贞节妇也天祐则献计以炼银者也欲求荐贤之名以盖其贪虐之罪也枋得视文海辈若将浼焉不惑于甘言不屈于怒态絶粒而死以全其节而洁其身真可谓死得其所矣彼偷生忍耻者其果不死乎虽死犹有余辱若枋得者虽死犹不朽也枋得遗书梦炎有曰江南无人才未有如今日之可耻者欲求一人如吕饴甥程婴杵臼厮养卒亦不可得其讥之切矣梦炎以状元为宰相既不能如吕贻甥厮养卒以口舌归其主又不能如程婴杵臼以忠智存其孤顾欲诱忠谊之士以共为失节之事不亦可耻之甚耶
　　逮西僧嘉木扬喇勒智下狱寻释之
　　佛者西方之鬼耳世祖以中智之君奉西方之鬼而崇信西方之法无足深怪者然而嘉木扬喇勒智者于佛之所谓律戒亦皆弃而不守不知世祖何以取之也夫佛之为道清浄而无欲恬澹而不求慈悲而不杀彼嘉木扬喇勒智者取其清浄耶则妾媵姬女充其房闼矣取其恬澹耶则金宝珠玉溢其帑藏矣取其慈悲耶则发宋诸陵及大臣坟墓剖其棺暴其骸攘其禭与赗而祸及九原矣是乃一剧贼耳使佛果有所谓剉烧舂磨之刑舍是人孰施哉今也罪恶既彰神人共怒为世祖者所宜代佛行刑诛其身火其居散其妻妾而没其赀产亦足以纾天下之愤矣既不能然又还其所籍且以其子为行省左丞呜呼何其惑哉
　　御史中丞崔彧得传国玺献之
　　传国宝之説昉于秦始皇五帝三王之世未有也始皇得和氏璧制以为玺而李斯篆其文曰受命于天既寿永昌自汉以来传以为宝以及后唐潞王从珂纵火自焚而秦玺已为烬矣契丹灭晋所得者石氏所作之玺耳传至延禧因金兵追急遗于桑干河则晋玺已亡矣崔彧所得果秦玺耶抑晋玺耶以为秦玺则焚于从珂矣以为晋玺则沉于桑干矣史传所载不可诬也彧之所得安知非奸人伪造以希世取宠耶使彧所得果秦晋之旧物欤二氏享祚不永灭亡尤酷其玺不祥莫大焉又恶足宝哉而时君乃眷恋不已有若河图大训然噫亦惑矣契丹试进士至于有传国之宝者为正统命题是尤可笑也五帝三王不闻其有传国宝也谓之非正统可乎刘聪石勒苻坚尝得传国宝矣果可谓之正统乎易曰圣人之大宝曰位何以守位曰仁理财正辞禁民为非曰义仁义者人君无形之宝也彼亡国之玺岂足为宝哉
　　赐宋使者家铉翁号处士遣还乡
　　士之仕也犹女之嫁也嫁而更二夫不可谓之贞妇仕而更二姓其可谓之忠臣乎宋之亡也士大夫仗节死义者固多然贪生失节者亦不少焉留梦炎宰相也事元为尚书赵孟頫宗室也事元为学士彼皆号通古今者也不知平日所学何事哉若家铉翁者可谓不负所学矣铉翁学専春秋其于君臣上下之分道义功利之辨讲之明而信之笃矣故元师入杭也不署谕降之檄及奉使北行也不受敌国之官安置河间流离困悴曽无毫髪怨悔之心至其年逾八十赐号处士遣还乡里赐予金币皆固辞不受皭然不染于污尘而俯视肤敏祼将之士殆若沙虫醯鸡然所谓忠臣不事二君者铉翁有之矣彼梦炎孟頫彯缨垂组扬扬出入元之朝廷者闻铉翁之风其颡能无泚乎
　　翰林学士承防留梦炎致仕
　　宋以科目取士三百年间以大魁登相位者七人而已若吕防正王曽李迪宋祁冯京文天祥或以相业着或以刚直称或以忠义显皆足以为科目重其为科目玷者惟留梦炎耳当徳佑初立敌兵长驱梦炎尝以右相兼枢宻督诸路军马矣又尝以江东西湖南北宣抚大使守衢婺矣权位非不隆委任非不重也然元师渡江既不能督励列阃北首迎敌及元兵攻衢又不能竭力固守遽以城降至乃立元朝受元官以荣名厚禄终其身所谓状元宰相者乃如此岂不为武夫俗吏所嗤哉赵孟頫乃称梦炎好谋能断有大臣器呜呼谓梦炎好谋耶不闻其出谋献防以救国家之危谓梦炎能断耶不闻其临机制变以成敌忾之功至于阿比似道循黙取容又岂大臣之道哉孟頫此言非特阿其所好也彼固背宗国而臣雠敌者宜其不知梦炎忘君事雠之为耻也
　　昭文馆大学士平章军国事博果宻卒
　　世祖之约不以汉人为相而所相者皆国族然当是时勋戚之贤而可相者孰有逾于博果宻者乎盖其生于世家而又从学于许衡得闻性命道徳之要修已治人之术故其立朝大节有可观者非巴延鄂勒哲诸人比也观其谏安南之征陈弭灾之道争郭佑杨寛安之诛论西僧释囚祈福之谬謇謇然有古贤相之烈至于位歴显要家素清贫其卒也赖上赐赙而后克塟则不惟当时诸相所不及视卢懐慎杨绾之清俭盖无愧焉使世祖成宗置之相位推心而委任之则其启沃君心董正庶职修典章立法制厘政革污俗虽未能嫓美唐宋亦庶几乎拓抜魏宇文周之风矣奈何置之闲散而不极其用也惜哉呜呼有元一代不相汉人而相国族矣然国族之贤者又不得相焉而所相者乃奸贪凶秽之徒此元之治所以不若辽金也欤
　　兰谿处士金履祥卒
　　元有天下之始草昧初开固无所用儒也儒者生于其时超然嘉遯考六艺之遗文究圣人之至道以成其身以淑诸人斯可谓贤矣然当时所谓儒者乃或仕于其朝以茍升斗之禄何其不自重也虽云志在行道抑不知吾儒之所谓道者彛伦之理也礼乐之文也道义功利之辨也元初诸臣其所挟以立乎朝者皆不免毁其规矩准绳而逐时好耳若履祥者真所谓道学之儒哉履祥之学得之何基基之学得之王柏柏之学得之黄干而干则亲炙朱子而得其传者也其学固有自矣宋之将亡履祥絶意仕进屏居穷山著书明道羽翼遗经以待后之学者不食元粟不受元官视彼身既屈而道不行者果孰优耶元之世以儒自命者多矣洁身不污如履祥者乃无愧儒之名也呜呼贤哉
　　哈玛尔矫诏杀右丞相托克托史臣曰托克托事君始终不失臣节惟惑于羣小急复私仇君子病焉
　　顺帝在位所命为相者率皆贪庸憸悍之徒彼善于此者惟托克托耳观其秉大义以黜巴延辞相位而荐阿噜图始出师而彭城之盗平再出师而髙邮之贼窘其所建立非碌碌者当是时羣雄并起则疆土日蹙内则府藏日虚幸而材器可倚者犹有托克托焉使顺帝推诚而委任之虽不能救其必亡之祸亦庶乎少延嵗月未遽亡也顾乃信谗而杀之是何异病者气息奄奄而又戮巫咸逐扁鹊以自速其死哉或曰托克托可谓大臣欤曰可谓能臣矣大臣则未也古之所谓大臣者亲正直逺谗邪不赏私劳不报私怨夫然故足以尊主而庇民托克托则不然太平之正直则忌而逐之汝中栢之谗邪则惑而信之哈玛尔以营防之力而引居政府伯勒齐尔以中伤之怨而斥居外藩是岂大臣至公无我之道哉虽其死不以罪君子哀之然迹其所为亦有以来谗贼之口也愚故备论之使后世命相者当知弃瑕而録功为相者当知忘私而徇理
　　哈喇哈逊等言与翰林太常议皇考大行皇帝母兄也二帝神主依兄弟之次祔庙为宜制可
　　宗庙之礼左昭右穆易世之后以次而升祔焉其祔庙也稽诸典礼告诸先王亲者不敢抗也踈者不敢抑也岂臣子所得而私哉元之诸臣议祔庙之次一何渎礼紊经之甚耶夫顺宗固成宗之兄也然成宗为帝之时顺宗北面而臣之矣兄弟之伦私恩也君臣之分公谊也谓弟不可以先兄抑岂知臣不可以先君乎昔鲁用夏父弗忌之言跻僖公于闵公之上春秋讥之以为逆祀顺宗成宗祔庙之次正与鲁僖闵之事相类夫僖公继闵公而为君跻之且不可况顺宗未尝为帝徒以子居天位而追帝之再祔之太庙也不可况可逆其班乎然元之失岂独祔庙之次哉
　　徐夀辉破江州总管李黼死之
　　元有中国垂百及其乱也儒臣秉节而死者甚多若李黼李齐余阙台哈布哈其忠义尤表表然论者谓崔杼之乱左右为庄公死者七人而不得与孔父荀息并书于春秋以为死非所当死也余阙台哈布哈世居漠北为主而死当矣若黼与齐则中州之士而先代之遗民也区区扞卫疆圉为之效死是亦如石之纷如之辈耳何足取哉愚以为不然士之仕也犹女之嫁也嫁者当谨于纳币之先知其家之逆乱勿嫁可也仕者当审于委质之始知其国之危乱勿仕可也既成夫妇矣乃以门户衰薄而反目焉不可谓之义既成君臣矣乃以国家阽危而改节焉不可谓之忠元政衰乱士不幸生于其时者洁身于风尘之外髙蹈乎大山长谷之中玩圣贤之遗经以求其志以淑其徒斯无憾矣既欲随世以就功名矣其安也则宠其名位其危也则委而去之是夏侯令女所不为也曽谓大丈夫而为之哉故责黼与齐者当责其不能审于委任之初不当责其死于危乱之际
　　加宦者李邦宁大司徒兼左丞相
　　阍寺之官自古有之职在扫门庭执防器守中门之禁掌女宫之戒而已虽有正直如吕强忠谊如张承业赐之以财可也终不可授之以重任焉邦宁宋之阉防国亡被俘因获给事宫庭歴事三帝宠任益隆至于武宗遂以为大司徒且使之兼左丞相位崇任重无以加矣夫司徒者敷五教扰兆民在汉则三公之职也丞相者统百官均四海在周则冡宰之任也是二官者非学足以知天命道足以翊皇极武足以戡乱略文足以迪彛教不足以当之邦宁所以获宠者便辟而已矣慧黠而已矣经邦化夫岂所能哉今也以亡国之俘奸阉之丑而兼掌治掌教之职犹为国有人乎呜呼出则巍冠长剑当体貌之隆入则金珰右貂供使令之役防名器辱朝廷亦甚矣然武宗庸主何足责哉英明之君不可不深监焉
　　史臣论武宗曰帝慨然欲创制改法而有为故其封爵大滥锡赉大泛至元大徳之政于是稍有更变云
　　史臣之賛武宗谓其慨然欲创制改法而有为斯言过矣元之诸帝安于晚季之俗而不遵三代之法非一日也虽以世祖之英武仁宗之恭俭无能改于其俗况于武宗视三君尤劣者乎武宗在位四年无一善可称者实特迪伶人也以为平章李邦宁阉防也以为司徒教鄂博畨僧也以为学士承防他如进鹰坊之秩为二品畀西域贾人以虎符所溺者酒色所好者逰畋斯岂有为之君哉其所创改者不过置尚书省行至大银钞二事而已是皆毒民之法岂为治之先务耶使武宗果有志于创制改法则当召用名儒稽式古典正彛伦厚风俗修法度定官名考章服以革竒厖之陋制雅乐以变淫荡之声庶几乎魏孝文金世宗之所为矣顾武宗性质凡下岂足以语此哉
　　以赵孟頫为翰林学士承旨
　　士君子所以异于流俗者知义而已士不知义虽有他美不足取矣宋为华夷之主三百余年防古氏穷兵黩武灭其国俘其君使艺祖仁宗不祀忽诸当是时忠臣烈士毁家沉族而不忍为防古之臣激于义故也则凡为之宗室者悼宗国之亡念祖宗之愤其含悲茹痛当何如哉孟頫天潢之裔也舍生取义北首死敌以与孟锦与睾同逰于地下可也不然栖遁岩谷力辞征聘以全其义可也顾乃不知忘亲事仇之为非不以下乔入谷之为耻北面事人拜跽匍匐于其庭珠帽貂裘日与羣官相追逐使人望而指之曰此故宋王孙也而孟頫曽不耻焉岂复知有义哉呜呼宗社为墟帝后为虏谁实为之尚忍为之臣乎天祥枋得之徒皆庶姓也为谁而死而宗子顾可食其禄乎孟頫之罪于是大矣虽词翰之工学问之博又何足称哉
　　敕建西山佛寺甚亟御史观音保索约勒哈达黙色上章极谏帝怒杀之
　　自释氏入中国时君世主靡然崇信未有卓然不惑者故其寺宇极金碧之丽而宗庙不如也醮祠备水陆之珍而郊禋不及也倾帑藏之财竭兵民之力咈忠谏之言甘心不顾焉呜呼何其惑哉若元之英宗则又甚焉英宗即位以来不恤嵗饥不求民瘼不施善政而汲汲营西山之佛寺观音保等上章极谏遂寘极刑不仁之君恶可与言哉且英宗崇饰梵宇者其心靡他亦曰求福田利益而已佛果有灵宜其享祚悠久也曽几何时驻跸南坡变生禁幄西天诸佛不闻拥防之功列刹羣僧靡有勤王之举所谓福田利益果安在哉呜呼人主溺于佛法者察英宗之始终亦可以少悟矣
　　开经筵命平章张珪学士呉澄等以帝范资治通鉴大学衍义贞观政要等书进讲
　　经筵之设所以讲圣学沃君心以为脩齐治平之本也所用者必端良博洽之儒所讲者必明徳新民之要夫然后可以涵养本原成就徳器矣二帝三王之徳与治所以不可及者其大本盖出于此也自汉以来人主留意于正学者寡矣宋虽大儒迭出而当时犹或以程朱辈为伪是又乌知有所谓学哉泰定自藩邸入纂宸极嗣位之初首开经筵之所用如呉澄者乃一时之名儒其所进讲者又皆致治之明鉴格心之大训斯亦可谓贤矣使是君也果能始终此心始终此学则其所就岂不为一代之贤主哉奈何崇儒不如崇帝师之隆信道不如信梵呗之笃故终不足以成其徳而推诸治也可胜叹哉
　　张珪等言贾胡中卖宝石分珠寸石价值数万是皆时贵与中宝之人妄称呈献冒给回赐髙其价值且至十倍彼此通同暗行分用宜行禁止帝不从
　　古昔明王所宝者有六曰圣曰玉曰曰珠曰金曰山林薮泽而大宝之位不与焉圣所以为宝者以其能制议百物以辅相国家也玉所以为宝者以其能庇廕嘉谷使无水旱之灾也则足以宪臧否珠则足以御火灾金则足以御兵乱山林泽薮足以备财用此明王之所宝也宝是六者则所谓大宝者庶乎可守矣三代以降昏庸之君往往所宝非所宝者晋以垂棘之璧为宝魏以照乘之珠为宝赵以和氏之璧为宝而不知是乃玩好之具也岂国家所当宝哉元有天下舟车通乎八极外国之珍若瑚玛瑙西珠北珠之类流入中国上之人于耳目而好之下之人承其风防而进之于是搜索奇异以献阙庭交通阉防以邀厚价故一分之珠赐钱万缗一寸之石给银数锭嗟夫是物也不可以充饥不可以御寒不可以济国用徒足以迷心败徳而已岂所谓宝哉元之诸帝溺志于此故金币之积充牣于黠商奸防之家而府库日虚心志日蛊所谓大寳者日危矣岂非万世之大监哉
　　八月丙戌明宗还次翁果察图皇太子图特穆尔入见庚寅明宗暴崩
　　明宗暴崩于行宫世以为图特穆尔弑之也愚尝考文宗之始终而推其心窃恐弑逆之事出于史氏之诬夫明宗文宗皆武宗之子自武宗之崩歴仁宗英宗泰定之世兄弟皆南濒于危殆者屡矣一旦重防行宫必将握手歔欷悲懽交集自丙戌至庚寅才五日耳岂至遽萌逆心哉借曰文宗急于自取忍于弑兄不可以常情推是不然当雅克特穆尔举兵之初明宗逺在漠北文宗已据大都而正位号使其诏告宗王改封其兄而止其来南顾不易耶然文宗遣使奉迎让以天位而退处东宫是未尝有利天下之心也岂有大事已定人心已安乃急于为帝而弑其兄乎且自昔弑君簒国者虑贻后患必勦其种类而后已故齐之簒宋也尽灭刘氏之族萧鸾之簒齐也悉诛髙武之使文宗果弑其兄独不念兄子既立将复其怨乎然文宗将崩舍其子而立宁宗及宁宗即世鸿吉哩后又舍其子而立顺帝独不虑后患耶由是推之明宗之崩决非文宗之弑也然则顺帝何以谓文宗谋为不轨使明宗饮恨而崩乎曰文宗尝诏天下谓顺帝非明宗之子顺帝既立追忿前诏而佞臣又从而媒蘖之故加文宗以弑逆之名撤其主废其后而杀其子史臣既不能辨又因而实之使文宗负谤于万世呜呼寃哉
　　监察御史陈思谦言内外官非文武全才出处系天下安危能拯金革之难者不许夺情起复从之
　　三年之丧先王因人情而为之节文贤者不敢过愚者不敢不及恶有亲丧未终释苴经之惨而缨弁冕之华哉不幸遭时多艰迫于君命亦当审度其宜而处之戎狄交侵疆圉孔棘则墨衰以从戎事可也内讧外叛宗社将倾则抑哀以纾国难可也舍是则守经而已矣自汉以来有夺情起复之制于是张九龄起复而为相矣马光祖起复而典兵矣张茂昭起复而尚主矣士大夫玩常习故不以为非其恳辞不起如富弼刘珙者盖不多见焉况至有元典礼荡然亲存无省觐之期亲殁无丁忧之制而忘哀作乐食稻衣锦者接踵于时宜夫陈思谦言以警有位者也嗟夫三年之丧未足以报其亲也三年之丧犹不遂服则视其亲犹路人耳士君子遭亲之丧而有起复之命则必外度其时曰国有门庭之寇欤朝有睥睨之奸欤宗社有杌之患欤无是三者虽有君命不敢从也又必内度诸已曰吾之徳足以尊主庇民欤吾之材足以靖难遏乱欤吾之出处足以系天下安危欤无是三者虽当其时不可起也外不度其时内不度诸已而冒金革之名以私利禄之实是乌鸟之不若者岂非先王之罪人哉
　　文宗以明宗在时素谓托欢特穆尔非其子迁于广西之静江命奎章学士虞集草诏播告天下及宁宗崩皇太后曰托欢特穆尔明宗长子也于理当立乃遣乌库哩济蘓往迎之
　　顺帝生于沙漠世莫审其所自出或以为宋帝昰之子也闽人余应有诗纪之其畧云帝昰降元世祖封为瀛国公俾尚公主后因侍宴有奇怪之征忌之遣学佛法于帝师遂居漠北其后明宗逃居沙漠行帐适与瀛国公近缔交甚宻一夕明宗方寝闻瀛公帐中有笙镛声问其故乃婴儿始生而啼也明宗知其非常人遂乞归养为子托欢特穆尔是也诗之所言如此考之元史文宗以明宗在时素谓太子非我子遂命虞集等草诏告天下及宗室诸王盖必有所据矣不然文宗舍己子而立兄子何独忌顺帝而偏爱宁宗耶故老相传世祖取江南之时有水竭火生之谣盖元以水徳王宋以火徳王是则继却特氏起者实赵氏之遗也嗟夫世祖百战取宋蹙之于钱塘殱之于海上将以为子孙帝王万世之业也曽不知宋灭未六十年而天乃以宋之隂簒元之统矣是岂人力所能为哉世之欲灭人之国以利其子孙者亦可以自省矣
　　诏罢科举丞相巴延用萨里特穆尔之议也
　　先王取士官人之法见于周官礼记者详矣自汉以来有孝弟孝亷之选有明经进士之科有贤良方正之举然惟进士一科得人为最盛名臣硕辅声光照映竹帛者大扺皆由科目进也防古有国不立取士之法其所用者皆取于省台郡县之掾吏与所谓宣差知印通事之流耳其间固有豪杰由之而进者然士之有志节者终懐慙而不肯就盖耻其名也仁宗在位始诏以科举取士歴科所得如黄溍欧阳之文章张起岩马祖常之器识李黼余阙之忠节进士如此亦何负于国家也哉设科未二十年遽以巴延萨哩之议而罢之彼巴延萨里特穆尔无识者也知有掾吏宣差知印通事而已耳岂知儒者之可贵乎夫二臣欲罢科举者不过为供张之盛与进士妨选法耳科举之供张未若僧道醮祠之费也进士之入选未若襍流补官之多也不罢彼而罢此尚为知类者乎书之简册徒以遗臭万世焉耳帝以世祖在位长久欲祖述之诏改元统三年仍为至元元年
　　建号纪年自秦以前未有也年号虽古所未有然在后世则不可废焉盖古者民俗淳官政简案牍无检覆之繁虽无年号可也至于后世奸伪日滋官政日繁文书盈于几阁非有年号以别之则嵗月瞀乱黠吏为奸将不胜其矣顺帝欲祖述世祖仍以至元纪年亦可谓有志矣然年号袭旧则文案所纪者不知为前至元乎为后至元乎检覆之际奸伪百出其害可胜言哉且顺帝果欲追绍祖烈亦惟法其所行而已何必区区袭其年号乎世祖在位其用度也约其责罚也明其赋敛有制其畋逰有时择才以任官原情以断狱儒者虽不究其用然许衡王磐之徒咸见尊礼南人虽不以为相然程钜夫叶李之属皆在要位此其所以致至元之盛也若顺帝则不然奇后専宠于内而用度日侈矣巴延擅政于外而赏罚日紊矣赋敛无艺而竭其衣食之业畋游无度而妨其耕获之时用舍失宜而在位者多憸庸刑罚不当而伏锧者多寃滥曷尝有一事克绳祖武哉呜呼袭其号而不践其实徒启弊端而已谓之善法祖可乎









　　椒邱文集巻八
　　钦定四库全书
　　椒邱文集巻九
　　明　何乔新　撰
　　序
　　周礼集注序
　　周礼一书周公致太平之法也非周公之法乃文武之法也非惟文武之法乃尧舜禹汤之法也尧舜禹汤文武周公距今数千载其致治之大本大法于今可见者书与周礼而已书载其道治天下之本也周礼载其法治天下之具也有志于唐虞三代之盛者舍二书何以哉秦火之余书轶其半然诸儒无异论周礼固多错简诸儒论说何其纷然也甚者或以为战国隂谋之书或以为汉儒附防之说呜呼使战国有是法则为三代矣使汉儒有是学尚可谓之汉儒哉独程朱二大儒洞识圣心之精防以为非圣人不能作然亦论其大旨而已防词奥义未及论著残章断简未及考正君子惜之夫冬官未尝亡也何必以千金购之胡为以考工记补之至临川俞氏寿翁始悟冬官散见于六官之中作复古编以正汉儒妄补之非永嘉王氏次防亦作周礼订注以羽翼俞氏之说其后临川吴氏清源邱氏各有考注乔新自幼读是书沉潜有年以为四家之说备矣惜其得于此者或失于彼乃重加考订毎篇首依郑本列其目存旧以防考也次则取四家所论定其属正讹以从古也黜考工记别为巻不敢淆圣经也防考诸说附以臆见作集注以俟后之君子有天下国家者以书之所载立其本以周礼所载措诸用孰谓唐虞三代之盛治不可复哉世谓周礼不可行者以刘歆王安石用之而败也呜呼是非圣经之过也彼不识圣心而徒泥其文也唐太宗斟酌苏绰之制以为建官授田制军诘禁之法而贞观之治逺迈两汉况以圣人之心行圣人之法天下岂有不防圣人之泽乎
　　春秋左传撷英序
　　春秋之世先王之泽未息上自王朝下及列国外至戎夷之邦凡发于辞命见于应对者皆灿然成章其气象雍容而不廹其文词温雅而不爂如钖銮和铃周旋交衢之间如藻率鞞鞛陟降明堂之上盖文武成康之遗化犹有存者而其大夫君子皆习于礼乐之教明于道徳之旨故其言语词章寖寖乎上薄典诰下轶秦汉有繇然矣孔子曰周监于二代郁郁乎文哉观左氏所述则成周一代之文亦可防见已予少读昌黎河东二家文爱其叙事峻洁摛词丰润及读春秋左氏传廼知二家之文皆宗左氏如韩之田正家庙碑董晋行状桞之封建论梓人传玩其词而察其态度宛然左氏之榘矱也予因慨然曰有志学古者左传不可废廼日取而读之挹之而愈深追之而愈不可及宦逰四方他书不暇挟而常与左传俱盖未甞一日释手及奉命饬邉备于代北出入亭障间固不能挟书而檄牍旁午虽有书亦不暇多读也间者弭节雁门边烽稍息夙好未忘假左传于学宫録其尤可爱者百余篇厘为三巻题曰左传撷英加以批防藏之巾笥以便观览庶几足吾所嗜焉虽然言者心之声也春秋之世大夫君子有礼乐道德以养其心故其出词吐气皆自然之文不得其心而徒操觚染翰以追其迹虽曰逼真亦犹优孟之似叔敖耳是又学古者所当知也
　　楚辞序
　　楚辞八巻紫阳朱夫子之所校定后语六巻则朱子以晁氏所集録而刋定补著者也盖三百篇之后惟屈子之辞最为近古屈子为人其志洁其行亷其姱辞逸调若椉鹥驾虬而浮游乎埃之表自宋玉景差以至汉唐宋作者继起皆宗其榘矱而莫能尚之真风雅之流而词赋之祖也汉王逸甞为之章句宋洪兴祖又为之补注而晁无咎又取古今词赋之近骚者以续之然王洪之注随文生义未有能白作者之心而晁氏之书辨说纷拏亦无所发于义理朱子以豪杰之才圣贤之学当宋中叶阨于权奸迄不得施不啻屈子之在楚也而当时士大夫希世媒进者从而沮之排之目为伪学视子兰上官之徒殆有甚焉然朱子方且与二三门弟子讲道武夷容与乎溪云山月之间所以自处者盖非屈子所能及间尝读屈子之辞至于所谓往者余弗及来者吾不闻而深悲之乃取王氏晁氏之书删定以为此书又为之注释辨其赋比兴之体而发其悲忧感悼之情繇是作者之心事昭然于天下后世矣予少时得此书而读之爱其词调铿锵气格髙古徐察其忧愁郁邑缱绻恻怛之意则又怅然兴悲三复其辞不能自己顾书坊旧本刓缺不可读尝欲重刋以恵学者而未能也及承乏汳台公暇与佥宪吴君源明论朱子著述偶及此书因道予所欲为者吴君欣然出家藏善本正其譌补其缺命工锲梓以传既而以书属予曰书成矣子其序之使读者知朱子所以训释此书之意而不敢以词人之赋视之也嗟夫大儒著述之旨岂末学所能窥哉然尝闻之孔子之删诗朱子之定骚其意一也诗之为言可以感发善心惩创逸志其有禆于风化也大矣骚之为辞皆出于忠爱之诚心而所谓善不由外来名不可以虚作者又皆圣贤之格言使放臣屏子呻吟咏叹于寂寞之滨则所以自处者必有其道矣而所天者幸而听之宁不凄然兴感而迪其伦纪之常哉此圣贤删定之大意也读此书者因其辞以求其义得其义而反诸身焉庶防乎朱子之意而不流于雕虫篆刻之末矣
　　宋论序
　　古之作史评者多矣若迁固之论賛司马文正公之治鉴苏文忠公之志林致堂胡公之管见尤所谓杰然者也迁之词雄健而是非颇谬于圣人固之辞奥雅而予夺或盭于公义君子不能无憾焉求其议论英发可以定前古之邪正俟后圣而不惑者惟司马苏胡三君子而已若礼部侍郎兼翰林学士永新刘文安公之宋论其殆度越迁固而无愧于三君子者欤公博极羣书尤究心史学间读宋史取其治乱兴衰之大者辨其是非评其得失而着此论凡二十有八篇如论陈桥之变以为本于太祖之素心论金匮之书以为出于太宗之假托元符之获秦玺则谓踵天书之故智金人之逼汴都则谓兆于灵素之妖言他若引斧斮地之疑屈已和戎之辨皆先儒所未发真百世不易之至论也公为此书不轻示人予曩为秋官郎尝谒公于私第公出示十余篇予读而爱之固求録焉公笑曰此吾未成之书所见亦多未定之见也姑置之他日书成当以示子公殁其书始出予乃得而细读之其持论正其予夺公其词瑰丽而可喜如老将用兵指麾进退动合节制如哲匠运斧横斜曲直悉中榘度又如老吏谳狱逮讯论报而未发之慝难知之情洞然而莫遁也予知此论可与治鉴志林管见并传无疑矣后世有续紫阳纲目而稽合诸儒之论者于公此书必多有采焉南台副都御史淳安胡公谓此书有禆世教而学者多未之见属按察使洪公士直刻诸梓洪公乃僦工重刻于闽台以广其传而命予叙之公之履歴都宪吴公序之详矣予奚庸赘第述此以见宋之是非得失待公之论而定公之论又待胡公洪公而传也
　　百将传续编序
　　古之言兵者莫详于孙武凡山林沮泽之形战守攻围之法窥敌用间之深谋批抗捣虚之竒略莫不具载于十三篇而汉唐以来为将者用之则胜违之则衂未有能出其范围者殆犹医之有方弈之有谱耶宋东光张预公立取歴代名将用兵制胜有合于孙子者编次为百将传盖武之所论者用兵之法而公立所传者用兵之实二书并行于世诚登坛受钺者不可废也顷予只奉上命出镇北陲自念累世儒家于行师御众营垒战阵之法素未之讲大惧无以应变于仓卒廼取公立所编正其讹补其缺治戎之暇辄用而阅之以考古人用兵胜负之迹庶几缓急不致于偾事已而逾勾注出鴈门北过长城西扺黄河徧歴障隧周览山川毎遇老校退卒访以用兵方畧虽其言人人殊退而考之于武之书往往有合焉武真精于兵者欤传曰有文事者必有武备是则武之书公立之传非惟将帅不可废而儒者亦不可不知也然公立所编起吕尚迄刘词其余缺焉读者病之予乃考五代及宋元史又得王彦章以下四十人芟其浮词摭其事实以续公立所编本传有缺者杂取他书以补之于是上下数千年元戎大帅用兵之迹可以一览而得矣或曰王者之兵以仁义为本权谋非所尚也自汉迄元称善用兵者大率权谋有余仁义不足岂可以为训哉予以为不然伊尹升陑之师说者谓出其不意也武王牧野之战说者谓以上智为间也是虽不尚权谋而权谋未尝不寓于其间彼谓义兵不用诈谋竒计而卒死于泜上者成安君之谬也权谋亦岂可少哉世之膺阃寄者本之于仁义辅之以权谋平居则以保国而安邉有事则以禁暴而戢乱斯可谓仁义之兵而无愧伊吕之佐矣
　　论学绳尺序
　　论学绳尺凡十巻宋乡贡进士魏天应编选南渡以降场屋得隽之文而笔峰林子长为之笺释以遗后学者也元取士以赋易论于是士大夫家藏此书者盖少至国朝始复宋制以论试士而此书散逸多矣予友佥宪司事防君大升董学于闽极力搜访始尽得之正其譌补其缺然后此书复完爰命工刻之而属予序诸首序曰议论之文尚矣禹皋之都俞吁咈见于经春秋卿大夫之辞命往来纪于史其论之权舆乎自汉以来贾生之论过秦班彪之论王命而论之名始见夏侯太初之论乐毅刘孝摽之论絶交而论之文益盛唐宋以词章取士论居其一焉唐人省试诸论盖不多见其传于今者惟苏廷硕之夷齐四皓孰优韩退之之顔子不贰过而已若此书所载则皆南宋科举之士所作者也予窃评之其才气俊逸若青冥空旷秋隼孤鶱而廹之以风也其体制古雅若殷彞在庭竹书出冢虽不识者亦知其为寳也其文采缛丽又如洛阳名园而姚黄魏紫浓艳目也于戏竒哉其登荐书而甲俊造宜矣予少时从事举子业先公尝训之曰近时场屋论体卑弱当以欧苏诸论为法乃可以脱凡近而追古雅予因取欧苏诸论熟读之间仿其体拟作一二出示同舍生莫不骇且笑之虽予亦不防自信盖当是时科举之士未见此书故也今防君惓惓于此以嘉恵后学其用心勤矣是书一出予知四方之士疾读而力追之上下驰骋不自逾于法度如工之有绳尺焉而场屋之陋习为之一变矣凡世之学者本之经史以培其根防之贾班夏刘以畅其支廓之苏韩以博其趣旁求之欧苏诸论以极其变而其法度一本此书庶乎华实相副彬彬可观岂直科举之文哉
　　琼台类藁序
　　礼部尚书掌詹事府事琼台丘先生出其平生所作诗文曰琼台类藁者属予校阅而定其可传者予读之数月而后毕因定其灼然可传者凡若干巻适都宪吴兴闵公出镇两广见之叹曰此名世之文也当为刻之以传于天下后世先生因属予序之予辞谢不获已乃叙之曰文者道之英华也得于道者精而深则发于文者以博唐虞三代之世士君子未有以文名者盖其人皆深于道其见于文辞皆发其心之所得者也自汉以来世始以文名然皆因其所见以为文而于道无闻焉故作者多而传者鲜唐宋之盛以文名世者七家而君子所取者惟韩氏欧阳氏曽氏三家之文而已以其颇得于经而有见于道也至濓洛闗闽诸大儒出穷经明道而后其文粹然一出于正论者谓周似经程张似子岂非有得于道故耶先生生岭海之间又当理学大明之后天分过人沉酣六经搜猎诸史百氏务求所谓道者而体之身宣之文而不茍自其少时科试之文已为同舍生所推服间发于歌诗论议长老见之皆惊叹以为有作者风弱冠魁乡选卒业大学所友皆天下贤俊既而登进士第官翰林得尽读中袐书繇是所学益博其文益不可及先生之文有濓洛之典刑而不失韩欧之榘矱其粹然纯正若璧琬琰陈于周室其溔然深若沅渐酉澧滙于洞庭其雄玮缛丽若龙盾鸟旟驰骋疆场之间珠槃玉敦周旋坛坫之上呜呼盛哉非有得于道而能然哉论者谓先生以豪杰之材蕴经济之学使究其用其可传者不止此也惜夫其文不施于典诰其诗不着于乐章其学术不见于事业呜呼元杨之文施于典诰矣相如之诗着于乐章矣荆舒之学见于事业矣然行不副言或播其丑于后视先生立言卓然可传而不朽果孰得孰失哉是宜闵公欲刻而传之也先生所论著甚多其大学衍义补藏于秘阁世史正纲传于学者皆别为巻不在集中
　　忠义集序
　　宋有天下三百余年以仁厚立国以诗书造士以节义励士大夫故其士民观感兴起皆知杀身成仁之为美及其遭罹变故而且亡也死宗庙者有之死社稷者有之死君上者有之死城郭封疆者亦有之下至山谷之儒里巷之妇亦皆秉义抱节矢死不辱呜呼汉唐之末曷尝有是哉南丰水村刘先生壎如村刘先生麟瑞生当宋元之际惧忠臣烈士贞妇湮没而无传也水村作十忠补史诗如村作昭忠逸咏皆据其所见闻而録之盖野史之流也其邑人赵秉善合二先生所作为一编附以汪水云方虚谷诸君子伤时悼事之什若干首总谓之忠义集是时元有天下讳言宋事诸儒于是集私相传録而已歴世既久遗老凋谢殆尽后生不知前辈麦秀黍离之悲而是集几与尘埃虫防共敝于败箧之间上舍生赵君玺二先生之乡人也得是集于老农之家读而悲之乃校补其讹缺特以示予予受而阅之观文履善对博啰之语谢君直复留梦炎之书为之慨然观吴楚材答録事之诘朱浚语兵士之词毛髪洒然恨不生同其时助其怒骂也观刘锐幼儿下拜受药与王士敏书诗于裾以死自誓又然泪落而不能自己也呜呼三百余年乐育之效可见于此矣因厘为七巻録而藏之浙江佥宪王君廷光见之叹曰此集所记多宋史所遗者是不可使其无传将刻诸梓属予序之嗟夫忠义人之大节也根于天性具于人心凡立于天地之间而名为人者孰无是性孰无是心哉惟存养不失则其气浩然一旦遭事之变触白刃蹈鼎镬而不慑若此集所载诸君子是也先正有言读出师表而不流泪者其人必不忠读陈情表而不流泪者其人必不孝予谓读是集而不咨嗟涕洟者尚可谓之人哉廷光佐外台风力凛然惓惓欲刻是集而传之其所契者深矣
　　唐律羣玉序
　　诗自风雅骚选之后莫盛于唐选唐诗者数十家惟周伯防之三体杨伯谦之正音石溪周氏之类编新宁髙氏之正声盛行于时予甞取四家所选而考之或精而不博或博而不精读者不能无憾焉乃即所选抜其尤可喜者得五言律诗一百七十二五言长律四十四七言律诗二百三五言絶句三十七言絶句一百一十四析为十有六巻雨雪之朝风月之夕居间处独之时沉潜而玩之从容而讽之若防虞庭而闻戛击之音若入周庙而覩琬琰之列若登元圃而得蒲谷之质也故命之曰唐律羣玉或曰孔子之删诗子朱子之注骚刘坦之之注选皆取其可兴可观可羣可怨而有裨于风化者也唐之律诗其音响节族已荡然无复骚选之遗音矣况于风雅之旨乎而子何取于此哉予以为不然夫诗者人之性情也唐之律诗其音响节族虽与古异然其本于性情而有作则一而已读者因其辞索其理而反之身心焉则可兴可观可羣可怨而有裨于风化者岂异于风雅骚选哉遂书以冠其篇云
　　南丰县志序
　　国有史郡邑有志其纪载虽殊所系之重一也凡作史与志者其叙述必有法其是非必以公夫然后可以久传而不泯况史之所纪必防诸志之所録则志之所系不尤重乎唐宋以来郡邑之图志多矣然或叙述无法或是非不公往往湮没不传间有传者久亦厌观有由然也治七年秋江右藩臬移文所属郡县各纂修志书上之防省将删为通志于时郡县或以冗迫不暇及而付之稍知章句者纪载多有可议坡陀小邱获録而髙大可以奠疆域者遗焉乡党所不齿者曲为粉饰而勋烈文章伟然一世之英者不纪甚者索货币需酒食乃立为传鄙哉斯人眎昔之陈寿魏收尤下矣惟南丰令巴陵雷侯孟正知其所系之重乃集邑之师儒耆宿语之曰南丰名邑有曽文定公之文章曽文昭公之刚大朱光禄之厚徳曽悟黄枢之忠义其他名贤硕士未易缕数纪载其可不谨乎愿相与成之乃本旧志考诸家文集参以里巷纪闻公暇延访多士亲加笔削赋贡物产丁口顷亩务纪其实吏治得失人才贤否不为虚美开巻一阅而一邑数千年之故了然在目矣侯既缮写上之藩臬而留其副于县属予序之予谓侯真知所重矣他邑茍具文书者能不泚其颡乎侯名颐发身科目其来为邑凡前政之妨民者痛爬梳之兴学养士崇礼励俗修文庙饬廨宇均徭赋一权量嵗早祷雨辄应其可纪者甚多今之良有司也
　　新刋经籍考序
　　经籍有禆于世道大矣经以载道人生不可一日而无者也史以纪事有国有家者亦不可缺也至于子集其言虽有纯駮之不同亦皆经史之支流余裔士大夫不可不知也古昔英君谊辟建藏书之府设校书之官遣求书之使夫岂徒然哉汉晋唐宋之史皆有艺文志然汉志所録者至晋已多散亡矣唐志所录者至宋亦多遗轶矣君子不能不深慨于此鄱阳马贵与氏宋丞相碧梧先生之子家多缣素学有渊源常着文献通考以补通典之未备其经籍考尤为精详予甞读之窃谓贤于前史之艺文志盖艺文志惟列其巻目而经籍考则载其著述之由辨其纯駮之异而先儒之议论附焉开巻疾读如登延阁防石渠而阅芸编缃帙之富信乎为羣书之体要也通考巻帙重大人不易致经籍考自可孤行以资傅洽甞以语一二士友俾厘而刻之然莫有究心者江西按察司佥事莆阳黄公仲昭奉敕来董学政予雅知其博学而好古因以告之公曰是吾职也当图成之乃于莅政之暇取国子监本校其讹补其缺缮写成编且规措楮板之资付南昌府同知张君汝舟俾刻之张君笃意斯文市名梓僦良匠以成公嘉恵后学之志躬自督视锲梓既完公以书属予序之嗟夫读书考古固格物致知之一端亦所以为诚正脩齐治平之本也然典籍散在天下欲尽得而读之虽王公大人有不能致而况穷乡陋巷之士哉有志于学古者得此书而读之则于古昔典籍虽不见其全书而亦可得其大旨矣是经籍固有禆于世道而马氏此书又有禆于经籍也得此书者明牕棐几日阅数巻撷其英摭其华哜具膏馥反之于身心发之于事业此公所望于学者也博识而已耳多闻而已耳岂公所望哉
　　平蛮诗稿序
　　冬官郎中羊城何君宗易从大司空白公自荆襄振旅而归出其军中所作五七言律絶长短歌行凡若干首题曰平蛮诗稿属予序之予读之其叙师旅之盛则江汉常武之意也其闵征戍之勤则出车枤杜之旨也至于感寒暑之变迁道室家之怨旷则又采薇东山之遗风也沨沨乎治世之音葢将轶盛唐追魏晋而上薄骚雅矣初荆襄羣寇裒凶慿阻四出剽敓以防刘我民圣天子赫然震怒遣将徂征而命白公综理戎政宗易以公辟居幕府凡奏疏之达于上檄牍之布于下书简启劄之通于羣寮以至军旅之筹画刍饟之转输与凡丛冗之务一委之宗易宗易随事应之畧无留意而其余力又及于此非学博而材优者能尔哉及元凶授首而鲸鲵丑类亦皆云散而鸟没于是宗易乃得从公奏凯而还议者谓荆襄之平虽公与大帅之功而宗易賛画之劳居多且尝躬冒矢石督励将士非徒持文墨议论而已宜有旌宠公亦亟言于朝请加显擢而有司不察仅増一秩士论咸为不平而宗易澹如也昔裴晋公董师淮西韩退之实从焉张魏公出师关陜刘子羽实在幕下然淮寇之平退之不闻进秩金师之退子羽反以得罪则宗易之増秩视退之子羽不为幸耶然虽増秩与否不足论也而宗易之劳不可从之无传故予序其诗并及其谋画之劳使异时防金匮石室之书者或有采焉
　　桂坡稿序
　　司封主事左君时翊彚次其所作歌行选律词调箴铭賛赋书奏记序题跋碑铭表志之文为十巻其为佛老氏作者别为方外稿一巻总题之曰桂坡稿属予序之时翊故山东防政讷庵先生之子也自幼颖敏絶人七嵗有能诗声稍长博学无所不窥自六经诸史以至百氏之说靡不含其英咀其华而饫其实既而侍讷庵宦游四方浮江逾淮扺京师东逰齐鲁南走楚粤所至辄求其俊杰之士与之上下其议论而其所见乔岳长河摩霄汉而荡烟云者有以发舒其精神繇是其学益博其气益充其文日新而未已予窃评之其词气雍容如藻率鞞鞛陟降明堂之上也其论辨雄伟如龙盾虎防驰骋辕门之间也其体制古雅又如离磬崇鼎陈列于清庙之东西也是虽本于问学之功要之其资性有过人者而然也吾盱自宋号称多士其以文章名世者如直讲李公泰伯曽文定公子固与其弟文昭公子开雄词健笔与欧苏并驱而争先数十年来诸老殂谢殆尽虽作者不乏然未有能攀三君子之逸驾者以时翊质之美学之博茍能服膺韩子所谓无迷其涂无絶其源者而不已焉则其文将骎骎乎上薄古人异时起衰振陋以追踪三君子者非时翊而谁耶予少时亦尝有志于斯及官刑曹日阅讼牍焉不少暇暮归辄昏然欲睡岂复能雕琢文章以与作者并骋于翰墨之塲哉而时翊自登第以来所歴皆清选益得肆力问学其文之日新也固宜先冢宰与讷庵为同年友予与时翊通家兄弟也故序其文既致歆慕之私又悼予学之无成云
　　黄氏流芳集序
　　广昌之银溪黄氏世居焉黄之耆俊曰愈敬者富而乐施予景泰闲尝出粟千余石储之官以备凶年赈贷有司上其事景皇帝降玺书以奬之成化戊子嵗荐饥又出米二百五十石以赈贫乏事闻朝廷命以章服秩承事郎其家世业儒名卿伟人作为文章以道其美者彬彬焉愈敬尝慨然曰玺书之藏吾家灿然日星之昭垂吾不敢防也荐绅先生之诗若文锵乎玉佩琼琚之词吾寳而弆之不敢失也是皆吾黄氏所托以扬芳声于无穷者也然惧久而散轶无以昭示后裔廼録所得大夫君子之作属亷州太守雯峯饶先生定其可传者萃为一编冠以玺书而序记碑铭诗歌次之问讯之书简又次之遂锲之梓以传诸乡邦以贻诸子若孙曰斯集不朽吾黄氏所借以不朽乎故题曰黄氏流芳集雯峯既为之序愈敬又以书属予序之凡黄氏家世之懿衣冠之盛雯峯序之详矣予何言哉或谓君子率礼迪义修其在我者而已非蕲后世名也愈敬善积于躬恵洽于乡而义声达于朝矣胡为汲汲后世名耶士之不朽者德与功耳言其次也愈敬顾欲因文字以传不朽何耶予谓不然君子固不急于名然名湮灭而无称君子以为耻故孔子曰君子疾没世而名不称焉太史公曰伯夷叔齐虽贤得夫子而名益彰夫德如咎卨功如伊吕斯可以不朽然如咎如卨如伊如吕代有几人君子欲自见于后世者安得不假文字以传耶鲁两生虽贤史轶其名世莫知其为谁覃季子之学术连舜宾之行义世固有与之班者然赖河东六一之文人到于今称之愈敬惓惓是集其自待重而为图逺矣遂书之以继雯峯之说
　　同年燕集诗序
　　君子之燕乐非肆情觞豆而已所以讲礼文敦交谊而尽懽洽之情也予同年登进士第者三百有五十人其官秋台者五十余人自甲戌迄今十有五年之间或迁他官或以丧去职或不幸化为异物五十余人之中其在者十有一人而已成化戊子春正月上以元夕令节百官各予假十日贠外郎广信周宗用语凡同年官秋台者曰吾曹终嵗讯鞫不遑燕私今天子幸赐休暇盍相与为防以罄一日之懽乎众咸以为然期以是月十八日合醵治具于宗用之家至期毕防防者永丰刘寛仁永新刘主敬古嵊谢永清丰城范彦声南昌熊廸吉华亭王廷玉羊城韩阜民庐陵陈时荘防稽吴文谟暨予与宗用也是防也坐以齿为序尚齿也酒以醉为度极欢也献酬进退必以礼违礼者辄罚一巨觥崇礼也歌伐木之诗鼓南薫之调而金缕艳曲檀槽淫响不奏于樽俎之间乐而不失其正也其所谓讲礼文敦交谊而尽欢洽之情者欤予在京师者八年公卿贵人酒食伎乐之燕未尝赴虽寮友之防亦鲜预预焉而乐者莫兹防若也于是诸君子取苏子卿赠李陵诗愿言崇令徳随时爱景光之句为韵各赋诗一章以志之而退予为序予因循未暇为又二月而予有福建宪副之命念暌违之有日而兹乐之不可再也廼序之以归宗用嗟乎予同年之友亦多矣其有名位稍崇而慠然视同进若途人者亦有乘其颠危从而挤之者彼独何心哉而予十一人者独相亲厚如此是可以警薄俗矣乃各录一巻藏于家异时湖山千里之外览斯文而颂诸君子之诗停云之思殆将怅然不自胜矣
　　桂坊藁序
　　詹事府少詹事兼翰林院侍讲学士四明杨先生出其所着诗赋铭賛序记碑志论说杂著之文凡若干篇题曰桂坊稿盖为太子洗马时所作也予读之累旬而后尽乃作而言曰儒者以文章为小技夫岂然哉文者道之英华也得于道者深则其发于文也闳以赡得于道者粹则其发于文也贞以醇譬之木焉道其根本而文其华叶也文不本于道是犹无根之华叶朝荣夕悴乃所谓小技也君子之文岂具然哉三代盛时大道明而王化洽郁郁之文非独士君子为然衢童里妇肆口而成亦皆典丽靖深有后世能言之士所不及者盖有所本也自秦以降虽作者不乏然本于道者盖鲜矣惟董仲舒韩愈欧阳修能因文以求道故其所着炳炳焉与六经并传而不废及濓洛诸大儒出相与讲明道学而后其言粹然一出于正论者谓周似经程邵张似子非以有本而然耶先生以絶世之资而生当圣明之世其气充其学正自其少时为科试之文已夐出流軰弱冠遂魁乡选擢髙第载笔兰台雠书延阁侍讲经幄辅导储宫歴官三十余年不离翰苑而所学益博自六经诸史旁及九流之说靡不探其源综其要而于所谓道者得之心而体诸身矣故其发于文也本周邵程张之渊源循董韩欧阳之榘矱其法度森严如龙虎鸟蛇布列于行阵之间其意度闲雅如朱纮赤舄周旋于殿陛之上其闳深雄放又如彭蠡之睛涛龙门之骇浪滈乎淼乎而不可狎玩也先生所自得者非予所能知然即其文观之其深且粹矣乎予尝论近代之文如姚牧庵马石田皆有志于修辞矣而于道无闻焉许鲁斋饶双峰皆有志于明道矣而其文未能脱语录之余习求其华实相副如先生之文者岂可多得哉先生不予鄙属为之序辞不获命乃述所尝论者于末简庶使读先生之文者有以探其本云
　　赐闲诗序
　　襄府左长史防稽韩先生发身贤科累迁今职歴相宪王定王有忠直声先皇帝知其贤陞四品禄晋阶中顺大夫年甫六十即求致仕定王奬慰不允居三年又请定王眷留如初又二年先生年六十有五矣求归益切定王知不可夺具以其情闻今皇帝特允所请乃得归休于家或曰先王际盛时相亲藩职任虽隆政务甚简足以颐神延年何必求归歴相二王有东平之贤无江都之骄先生所言无圆凿方枘之患又何遽求归且七十致仕礼也六十有五而致仕无乃太蚤乎先生谢曰年至而致仕先王之礼也有疾而解官我朝之制也夫有疾则废事废事不去姑以年未至为词是贪禄而无耻也吾岂忍舍吾贤藩哉顾恐陷于贪禄无耻耳吾观古之人有宜归而不肯归者蔡元长是也有欲归而不得归者范忠宣是也不肯归者有所溺故卒有岭南之窜不得归者有所制亦不免南荒之行是虽忠邪不同其不免后艰一也今吾去畏途而即闲旷坐茂树之繁隂酌石泉之清泚是圣皇之赐也是得忠宣所不得者也吾老矣惟朝夕诲吾诸子图惟报称而已他何知焉于是众咸以先生之言为然相率赋诗以美之其子方伯公邦问萃为一巻题曰赐闲本先生之语也间属予序之予为湖广布政使时获与先生接目其貌耳其言已知其为贤矣及观其急流勇退益信其贤也乃序之以冠诸作先生名弼字荩臣宋丞相魏国忠献王之十一世孙也
　　和梅花百咏序
　　古今名流畯儒之咏梅者多矣而冯海粟之百咏尤为世所传诵盖自国风摽梅之篇以降未有盛焉者也予友天官主事左君时翊尝读书桂坡之草堂歳暮雪作启牕四瞩而堂梅盛开清香冷艶滉瀁防吟思浩然因诵海粟之诗而和焉録为一帙及来京师出以示予俾序之予平生亦有梅癖自居辇毂下不见梅者六载矣忽得时翊之诗读之恍然如行孤山而徘徊于暗香踈影之中也悠然如防石湖而容与于文穆公之圃也又如醉卧罗浮而听翠羽之刺嘈也诗之动人一至此哉持以较海粟所咏予不知孰优孰劣也嗟夫梅一卉木耳然有君子之德焉其花素而不妖君子淡而不厌似之其香逺而益清君子闇而日章类焉吐华于氷雪之际敛实于暄姸之时君子之乐幽雅而逺芬华又有同焉者修洁之士爱之赏之又从而咏歌之盖有以也时翊頴敏而好学清修而有文眎其所爱可以知其人矣昔海粟之百咏甞为赵文敏公所称赏时翊之诗美矣第未遇文敏公顾使予得而读之岂知言哉岂知言哉姑序之以俟当世之知言如文敏公者
　　鼓山纪逰诗序
　　鼓山在福州治城东二十里其气雄势秀为附郭诸山冠予与寮友约同逰者屡矣辄为事所夺成化六年春二月辛未监察御史清漳陈君弥旦将之京过福城乃相与逰焉是日陈君肩舆先扺山下寺予从宪使永新刘君叔荣副使四明钱君廷珍淮西潘君景澄佥事羊城康君文瑞泰和康君主一淦川周君守谟视事罢乃行共饭寺中遂登山过圆通庵歴半山亭约五里许乃至山上寺林樾苍润巗壑谽谺真佳境也茶罢屏驺从逰寺左灵源洞洞有泉出石罅据石饮之甘寒可爱又行数百步至天风海涛亭亭额紫阳朱夫子所书也其遗刻在山巅欲往观之以倦于跻攀不果徜徉久之乃还扺寺出酒共饭寺僧亦汲泉瀹茗以饮客酒酣童子歌雅词数阕宾主欢甚陈君首赋律诗一章诸君子亦相继有作薄暮乃归刘君谓清逰不可数得也命侍史録诸作刻诸壁间而予为之序逰之又明日旴江何乔新序
　　陆廷贵卓行诗序
　　姑苏陆君廷贵少嗣父职为武成后衞百夫长谦恭好学无将门子轻儇态其配陈氏名家媛有幽闲之德焉廷贵年四十有七无子陈毎欲为买妾廷贵辄峻拒之防廷贵以职务远出陈遂私买侍儿置其室姱丽异甚及廷贵归陈戒侍儿盛饰出拜廷贵惊焉以问陈对曰妾薄祜无子故买是俾抱衾裯侍巾庶几生君之子以延庆绪于无穷耳廷贵怅然曰天茍祐陆氏不斩其后汝将有子恶用是为欲遣之陈执不可廷贵乃绐曰是尚少姑俟他日因处之别室且属陈以女眎之未几陈有孕明年遂生一子廷贵语陈曰吾有子矣当使是女有归于是选良家子得太仆少卿张君之族子某治装奁以嫁焉犹处子也其友陈君显闻之叹曰廷贵之行岂惟今世之所稀在古人犹以为难也是不可使之无传乃求当世能言之士赋诗以咏歌之彚成巨帙而因秋官主事钱君有本请予序其首予曰风俗之不古若久矣为夫者妾媵盈室以肆其情为妇者謡诼妬忌以颛其宠此在荐绅之家亦或有不免者况于生长将门者乎有如廷贵以未衰之年而能逺色以嫁其妾陈氏以嗣续之艰而能买妾以侍其夫是皆卓焉寡俦者也熊罴兆祥克有良嗣是盖天之所赐也呜呼风俗之不古若久矣孰知乃有贤如廷贵夫妇者耶昔荆国王文公未有子其夫人吴氏为买一妾公见之遽遣之今观廷贵之行盖庶几于公而陈之事亦无愧夫人者欤予少读史览文公夫人之事以为旷千百年不可复见于今乃有之然则廷贵夫妇之贤其可使之无传欤而陈汲汲于表章其友之善惟恐其无闻非所谓乐道人之善者耶是皆可书也故为之书
　　同年燕集诗后
　　成化丙申冬湖南佥宪泰和萧君彦祥偕其同年在藩臬者七人奉表入贺圣寿其同年在翰苑者念暌违之久而喜朋簮之盍也相与为醵而治具于修撰罗先生明仲之第邀彦祥暨七人者而觞焉罇罍序陈醴胾芳洁歌风雅之古词斥筝琶之淫响主宾献酬怡怡如也酒酣明仲赋律诗一首以道意在席者属而和之因以为八人赠或道其遭际之盛或美其车服之华或以爵位崇显为祷或以勋烈光大为勉勤厚之意溢于声诗之表皆可传者彦祥萃为一巻持以示予且属序之嗟夫同年者四海九州之人而偶同科第耳然自唐以迄于今士君子之交防于其同年尤加厚焉何哉盖其进也同道其升也同时意气相孚道谊相合固非燕防之好者比其加厚也宜矣若翰苑诸君子于八人者贶之以燕好申之以词章眎昔人为尤厚焉彼金谷有防矣然溺情伎乐君子恶其侈桃李园有燕矣然沉酣麯蘖君子讥其狂是燕也宾主相辉声诗继作欢娱之中不忘警饬之意是所谓乐而不失其正者也岂金谷桃李园屑屑罇俎者可拟哉遂序于末
　　瞻云诗序
　　秋官主事淮阳叶君崇礼示予望云诗一巻曰此朝之大夫君子为吾乡人蒋仲诚而赋也仲诚负竒而好逰尝泛黄河浮汳渠陆走齐鲁燕赵之郊扺京师而纵观四方之胜以自壮然念其父志端母刘皆蚤世不及养居常防然痛之旅逰之际见白云英英升自山谷弥布霄汉或浓或澹或散或合或蜿蜒如虬龙或翔翥如鸾凤或奔骤如虎兕或旖旎如绛旌羽节之往来或崔嵬如金觚铜爵之矗峙变态不常可喜可愕辄怅然思亲而不能已因求善绘者图之时一展玩有不胜其慨然者大夫君子贤之此诗之所由作也子幸为序之予惟昔狄文恵公赴并州登太行回瞻河阳见白云孤飞曰吾亲舍于其下徘徊不能去仲诚之瞻云非慕文恵之为人耶虽然善学古人者当师其心而不可徒逐其迹夫子路之负米其所以为孝者不在于负米也老莱子之戏防其所以为孝者不在于戏防也望云兴叹固文恵公诚孝之发见然文恵公之所以为孝者岂徒望云而已哉其行己也方其临民也仁其立朝大节伟如也此其所以为孝欤不师其心而徒慕其迹则世之临清溪望白云者皆可以为文恵公矣仲诚勉之心文恵公之心毋徒托意于望云而已公之勲业之隆仲诚有未得为者然其立心行己师之则是夫岂难哉荀卿子曰涂之人可以为禹矧文恵公乎遂书之以冠诸羣什
　　友松诗序
　　庐陵有隐君子焉曰刘君世岳世家于邑之藤桥其先世尝植松一株于所居之傍迨兹余二百年髙且百尺大几十围其柯盘错若屈鐡其根磊砢若怪石其叶蓊郁若垂天之云君甚爱之日徜徉其下曰吾友在是矣因以友松自命士或疑之曰友者人伦之一也生斯世为斯士友斯人可也松植物耳能与子握手笑语耶能与子衔杯酒接殷勤之欢耶抑能与子相规以过相责以善耶子虽欲友之恶从而友之君笑曰吾岂不欲取诸人而友哉世降俗漓而友道废絶久矣膑于防卖于寄相戕贼于耳余吾求其可友者未得也取诸人而未得舍是松吾安友哉故吾于是松也朝夕对之如对益友焉观其苍髯黛色凛乎其不可狎也则思所以潜消吾暴慢之气观其霜枝雪干挺乎其不可挠也则思所以益厉乎贞介之操观其贯四时而不改越千嵗而不衰也则思所以诚吾恒久之心仰焉而睇頫焉而思其有益于吾之进修多矣松良吾友非特世俗之所谓友也士大夫闻而髙之曰卓哉刘君之志乎于是相率赋诗以歌咏之凡若干首秋官主事陈君时荘君之甥也彚为一编属予序之予辞不获命乃述君之所以友松者其言盖如此君名灏长沙定王发之后也刚介不阿有类于松故命松为友云
　　钞塘十景诗后序
　　新建万君邦泰世家县之钞塘钞塘距县治百里许实据山水之胜其先有讳天瑞者由明经举为闽令始构书屋以教其族人屡废辄复今所谓万坊书屋是也其山则南岭峙其前鳯冈翼其左虎岭踞其右而连峰接岫逺在前村与后里者若伏若骛若蟠若踞不可殚状又有官灶相传为古陶人埏埴之所其水则然而渟滀者为苏陂锦鳞頳尾防泳其中滃然而仰出者为石井其泉甘冽有痼疾者饮之辄愈澄波演迤者为药湖渔人牧竪跳啸其傍是皆山水之胜处也闽令君十一世孙仲实尝摘其景物之尤胜者析为八景曰万坊书屋南岭仙峰苏陂锦鳞石井灵泉前村叠秀后里层峦药湖渔牧官灶烟霞一时名流韵士相与歌咏以传焉至邦泰又谓八景固山水之絶者然凤冈虎岭近接耳目不可以遗廼益以凤冈捧月虎岭屯云以表其胜间属善绘者图之又求能言之士赋焉彚为巨帙大理少卿文江李公既为之序矣邦泰复属予序其后予惟君子之心澹然无所好而独不能忘情于山水者岂真为景物役哉观山益懋于仁观水益懋于智无非进徳之资也邦泰讲业于其所谓书屋者日孜孜焉以探性命道徳之懿进徳之本在是矣及其倦也息焉防焉仰南岭之峻极恍如卓尔之见徘徊眺望见山之在前村后里者纡青萦翠应接不暇又若瞻前而忽后也顾凤冈之鶱翥则思巻阿鸣阳之诗覩虎岭之雄峭则思大易虎变之象玩锦鳞于苏陂思所以成其文酌灵泉于石井思所以濯其徳听渔歌牧唱于药湖之上则乐万物各得其所徜徉官灶之间以观烟霞舒巻晨夕万变又有以见造化之妙而加日新之功是皆所以为进德之资也岂徒性情之适而已哉嗟夫南山崔崔咏于风洛水泱泱歌于雅山水之播诸声诗尚矣顾予非卜商乌足以序作者之意哉姑道邦泰之所以好者使览者有考焉邦泰举乡贡进士今为怀庆推官云
　　梅荘八咏序
　　鄞之东南三十里有地曰梅荘或曰禹庙梅梁甞飞沉于此故以名或曰是地也梅花成林名之以其产今福建按察副使钱君廷珍世家焉君尝谓予曰梅荘之东有宅一区乔木蔚然者吾祖之旧宅也荘之前有田数顷秋谷垂陇望之如黄云被野吾家之世业也龙山峙其北苍崖翠巘若翔螭之攫云马渚滙其南萦青漾緑若绣鞶之绕戸双渠夹其旁石梁跨之四望苍然无际三市在其西民居鳞比炊烟滃若屯云又其南为横河春雨时澄波万顷滈然如巨浸其西南为小墅孤阜拔起夕阳晃之霞采烂如金芙蓉吾少读书于此倦则登山而遨临流而钓以览夫四时景物之变意甚乐之因取其尤胜者析为八景曰龙山拱秀马渚环清二桥野色三市人烟横河春涨小墅晚霞南亩新禾东塘旧宅以表其胜焉自吾入仕以来累夫事物之自外至者追念旧逰之乐未尝不思休于此也尝属善绘者图之而求荐绅君子为之歌咏焉子其为吾序之他日归休于此展图咏诗而读子之序瞻逺岫之归云其亦足乐也予叹曰士风之不古久矣其处也则急于仕固不知山水之为乐其出也则忘其归视旧逰若敝屣然今君有章绶之荣而睠焉湖山之乐是岂常情沉酣于富贵者可同日而语哉然君年未五十方将摅大猷奋丕绩以佐圣天子出治于明堂梅荘之乐予知其未能遽有也异时成功谢事锦衣南归如欧阳公之居颍上庶乎有此乐矣予不佞将自附于赵康靖访君东塘之上以周览八景之胜然后采溪毛烹海错相与一醉焉亦庶几颍上之遗风也姑序之以俟
　　花谿集后序
　　古之君子志于不朽者知立徳立功之未易则锐意于立言自汉以来篇目见于艺文志者无虑数百家然不数世辄澌尽冺灭而无传方其疲精神劳心思肆意于觚牍之间岂不欲传于久逺哉然卒至于亡灭岂其学术之不纯耶抑其才气之有所局耶是皆可悲也幸而有贤子孙为之收拾则虽不能传于天下犹能传于一家又幸而有知言君子采其一二萃为类编则遂以不朽矣而世之得此者几何人哉予读吴兴沈先生之花谿集深有感焉先生讳梦麟在胜国时以明经领乡荐擢婺源州学正迁武康令元季天下多故遂解官归隐益肆力于诗文荐绅先生多推许之入国朝以来三校文闽浙又两同考防试有司尝以贤良荐征之辞不起髙皇帝知其老不强也年九十而卒平生所作诗文巻帙甚多题曰花谿集者因其旧隐而名之也先生卒后子孙遭罹变故谪戍边鄙而家集散轶多矣久之其孙清举进士擢刑部主事因奉使南畿过故乡访求遗集得诗文若干首手録以归既而清迁江西按察司佥事乃请副使同邑陆公某编次成帙又得副使同郡呉公怀徳校其譌舛尝请大司寇莆阳彭恵安公序之近又请予序予窃评先生学术正材气优其发于诗文根本义理如宋儒而无其萎弱不振之态笔势雄伟如元人而无其风沙麄豪之习世有萧统姚铉吕伯恭苏天爵者出而类选国朝之文于此集必见采録焉先生之不朽其在此也而清可谓贤子孙矣遂书于其末
　　重刊黄杨集序
　　锡山华先生彦清在胜国时以诗名于吴中所着黄杨集门人吕纬文锓梓以传嵗久譌且缺其孙守方购得善本正其譌补其缺重刋于家然守方甚重斯集不轻以传诸人虽子姓宗戚求摹印者亦靳不予守方之族弟烈由进士擢建昌郡推以斯集传之未广虑久而湮灭乃捐俸重刋以广其传属予序予惟诗之为言可以观风俗察政治有元一代俗漓政厖无足言者而其诗矫宋季之委靡追盛唐之雅丽则有可取者盖自郝伯常姚公茂鸣于北方而马伯庸萨天锡诸公继作杨仲范德机倡于江南而虞伯生掲曼硕诸公从而和之及其久也上自台阁名公下至山林逸士外至徼塞部长往往以诗名家虽其间不能无麄豪之讥纎巧之病要之不失为能言之士也先生之诗温丽静深视当时能言之士盖相颉颃予尝攷元诗见于编选者如所谓皇元风雅元诗体要之类其采取博矣而先生之诗乃遗焉岂非所传未广而选者未之见欤此郡推君所以惓惓重刋以传也斯集既传吾知世有选元诗者于先生之诗必有采取焉而元之风俗政治亦因可见矣礼曰先祖有善而弗知不明也知而弗传不仁也若郡推者非所谓明且仁者耶先生讳幼武其别号栖碧盖取太白诗中语也
　　一峯集序
　　一峯罗先生应魁既殁其所与防雯峯先生饶公秉鉴之弟秉元得其诗文遗稿一帙厘为十有二巻附以大夫君子祭诔哀挽之辞因其别号通谓之一峯集刻而传之雯峰属予为之序予辞谢不敢当□几秉元雯峰相继殁雯峰之子廷賛因子弟乔年申其父叔之请求序益坚予诺之未果为也既而一峯之叔师张授徒予家谓予曰子与一峯最相知何靳一言不序其集使天下后世知其为人予谢曰防子之言吾岂敢忘之顾予言不足为一峯重廼取饶氏所刻读之尽巻作而言曰一峯之文善矣是理学之所融防也诚心之所昭敷也忠肝义气之所发见也其垂世传后必矣欧阳子哭石守道不云乎子道自能久也何必予序观其论著本于理学故其文珠莹玉洁而无駮杂嬉笑之辞发于诚心故其文斥邪翼正而无驾虚肆诞之说出于忠义故其文凛然如秋霜烈日非萎弱乏骨气者比读其文者自能知其人奚待予序而后传也一峰讳伦应魁其字也世为永丰儒家宋季有讳开礼者为武冈教授举兵应文信公兵败执节死一峰其裔也自少力学非五经四书濓洛闗闽之说不讲而非圣人之书未尝一接其目动静语黙一以诚为本而致力于司马公所谓不妄语者朋友有不善引古谊以绳之其人至面颈发赤不顾及以进士对防大廷敷陈圣学之本吏治之民生之困反复数千言多人所不敢言者宪宗皇帝嘉之擢魁天下以为翰林院修撰未数月以言事忤旨出为福建市舶提举寻召还复职改南京翰林院仅阅嵗以疾求归四方来学者恒数百人呜呼一峯所学纯以诚所存所行刚且大其文之不易及也宜哉所着周易传中庸解礼记集注皆别为巻不在集中



　　椒邱文集巻九
　　钦定四库全书
　　椒邱文集巻十
　　明　何乔新　撰
　　序
　　送蔡君文瑞赴农衞幕序
　　农为衞介乎河陜之间国家既设万夫帅统熊罴防虎之士以镇之又择士之谙练治体者以典其幕府之政盖以其地当闗河之冲故也成化乙酉秋七月予友蔡君文瑞由冑监之秀擢农衞经歴凡知文瑞者相与叹曰文瑞以和厚之质而有闿敏之材大之可守一郡次之可典一州下犹当宰百里之邑焉今舍所宜处而宅之戎幕殆犹羁盗骊以负薪持湛卢以芟麦无乃非其任耶予曰士之才者无职不宜为为之辄有赫赫名未有宜于大而不宜于小者也盗骊虽不可以负薪然用之负薪未必不胜湛卢虽不可以芟麦然用之芟麦未必不利负州郡之具者虽不可屈之典幕然使用典幕亦未尝不理焉且二三子以幕职为卑且冗耶夫一衞之政凡章奏之达于上檄牍之施于下书疏之交于邻与夫号令之宣布簿书之勾稽刍粮之出纳韅靷鞅靽之具藁秸稭薪之需凡政之有闗于衞者皆典幕者所当为非质之和厚者不足以抚众也非材之闿敏者不足以举职也孰谓其卑且冗耶由宋以前幕属皆出于主帅之辟故士流轻之至我国家凡幕属一出于朝廷之命而又铸印授之事得专达自主帅以降皆与抗礼莫敢以势位加焉其不轻而重也较然矣文瑞所处又当闗河之冲今之往也其尚尽心所职以佐其帅俾纪律明而疆圉固大山长谷之间无烽燧铙鼜之警异时吾见主帅有飞剡而荐之者矣戎士有遮道而留之者矣盗骊岂淹于负薪湛卢岂终于芟麦哉起幕僚而陟华要盖有日矣昔吾乡先达宪副王公初由太学生擢衞经歴亷刚周慎主帅敬而惮之太宗皇帝闻其名征拜监察御史不数年超佐外台此吾乡邦故事也曽谓文瑞他日不尔耶予与文瑞交谊最笃于其行也序以赠之
　　送广西佥宪武君赴任序
　　圣天子诞膺骏命之明年天下藩臬暨郡县有司率职来朝上念百司举职者鲜无以保又我受民廼诏吏部暨宪台严加考察职业不修者已之贪黩无耻者谪之所黜凡五十余人爰命九卿各举其才且贤者以补之又命二三大臣论材德以定其位焉于是大司寇陆公以刑部贠外郎乐安武君广渊荐遂拜广西按察司佥事命下之日士论哗然以谓亷慎如广渊谙练政体如广渊行行焉不可挠以私如广渊求诸列卿所荐之中如广渊者盖不多见使循资而进尤当为方岳之佐也今舍所当得而位之宪僚之末又处之五岭炎蒸之域是独何哉司政柄者虽家置一喙亦安能自说哉或解之曰不然广渊之才且贤孚于舆论也久矣大臣宰相以明扬士类为职者也顾独不知广渊耶今之占小善名一艺者率宠以美官处之善地彼顾靳于广渊耶顾广右之民雕极矣凡吏于兹土者小则为蚉为防大则为封豕为猰防民始忍以其父母妻子所仰赖之身自弃于盗贼泝其流而寻其源司风纪者盖不能无过焉使得才且贤如广渊者往饬宪度吾知贪墨吏闻风解印绶而遁去慿恃谿壑者且将相率投戈请命矣是则置广渊于兹者盖深知广渊也是则谓屈一人以信一方也是则谓为官择人非为人择官也诸君子何异哉或以二说质于予予莫能决其然与否也虽然大臣宰相之用舍是耶非耶可訾耶可誉耶广渊何与焉广渊知懋厥职而已先之以秋霜烈日之威继之以和风甘雨之仁使蛟鳄逝而寒潭清稂莠耨而嘉谷遂上以寛圣天子南顾之忧下以副大司寇推毂之意斯可已他尚何议焉广渊将行佥谓予与广渊同荐于乡同登进士第同为司寇属相知最深且厚征言以赠其行予不敢辞也因书以赠之
　　赠防将刘公廷佐序
　　蓟门距京师仅数舍去敌境不百里实畿甸之要地也故朝廷尝命大帅统熊罴防虎之士以镇其地焉今防将刘公廷佐始由万夫长擢都指挥使典戎于蓟公之在镇其驭下也严其赏罚也信其临机决防也果而又好贤礼士恒若不及能声益着先皇帝嘉之以公署都督佥事防综戎政今天子即位遂拜为真锡之旌节佩之虎符宠命焜燿公益感励图惟报称秋官主事钱君有本邱君时雍素与公善属予言以为公赠予书生也军旅非其所习其言何足以増益于公哉矧公以沈谋英略作镇北陲图形麟阁铭功虎彞乃其所优为者亦奚俟予之言耶然予闻之北敌为中国患其来也久周之猃狁汉之匃奴唐之吐蕃以至五代中国之废立由契丹矣宋氏不匡迄于明兴而后隂山之北羣帅徃徃来献防马嵗时不絶北鄙晏然固非前世之比然而豺狼不噬不可弛其闲也鹰隼不搏不可撤其罗也公典分阃之寄总数十万之师讵可以戎狄宾服而弛其备御之固哉其尚搜军实饬武备以待之彼欵塞来防则绥之以徳狡焉或启戎心则震之以威俾刁斗不鸣熢燧无警屹若长城而国家无北顾之忧夫然后可以建勋名答宠命矣古之语名将者必曰汉之衞霍唐之英衞公果能此则衞霍英衞岂得专美于古哉此公之职而亦有本时雍之所望于公者也公尚勉之异时功成凯还必将有能言之士作为铙歌献之清庙以颂圣朝之宏休以扬公之伟绩以与六月之雅燕然之铭同垂于罔极焉公其勉之予庶几见之
　　送陈廷器东归序
　　辽阳为国之东陲医闾之山苍翠摩天鸭緑之水灏溔滉漾与海相若其山川清淑之气钟于人故士生于其间者敏而好学秀而有文习诗书道礼义邹鲁之士或愧焉我国家文化洽于遐迩辽阳之士登巍科跻显仕者继踵于时予之所识若冬官贠外郎周君子建地官主事顾君宜用秋官主事邱君时雍监察御史胡君以道皆辽士之杰然者也而后来之秀又有若陈君廷器者焉廷器家本临川而有戎籍于辽阳之塔山自少颖敏好学甞负笈至京就时雍以质所疑己而东归益自淬砺久之胸中充然发诸词章缛丽而雄放若春花翘英而晴波出峡也成化乙酉秋廷器赴山东省试与邹鲁之士角其长撤棘之日名在前列束书归待春试道京师而东凡辽阳之士在朝者莫不荣之属予言以赠其行嗟夫以科目取士非古也然上之用人以科目为重下之进身以科目为荣是何取于科目也亦曰古之豪杰之士率由是而进耳士之为豪杰者无他读孔孟之书志尧舜之道蕴之于身而为德行措之于政而为功烈宣之于言而为文章此所以为豪杰也此上之所以重也此下之所以荣也廷器登名乡书其才有过人者继自今防名春官对扬休命以与二三君子跻华陟要有日矣尚毋以得一第自多而以古之豪杰自勉凡所以修诸身措诸政宣诸言者求无愧于古之豪杰焉异时英声茂绩炳焉赫焉使辽阳之士瞻望叹羡曰吾医闾鸭緑之闲士之秀出者有如此斯足为邦家之重里闾之荣矣不然记诵而已矣词藻而已矣题金榜宴琼林而已矣于以夸里闬骇童愚则可矣恶在其重且荣哉
　　送进士陈君出宰寳坻序
　　淮隂陈君德光繇明经登进士髙第以选试政于御史台寻出知寳坁县事命下之日有为德光惜者曰国家于进士之选甚重也试于乡上于春官防之于天子之廷而后授之以政焉其严且重如此故得人之盛非他途所及况如徳光者其文雅可以位侍从其法律可以任廷尉其通敏可以备列卿之属授之京秩俾出入朝着夫岂不可顾舍所宜处而置之一县是何选之重而用之轻耶予曰为此说者是知进士之重而未知县令之尤重也夫县令七品官耳然民之休戚治之隆替罔不繇之故有国家者重焉古之诸侯大国百里次国七十里小国五十里今之县小者百里大者数倍戸少者犹不下万家而令为一县之长尊之则曰师帅亲之则曰父母其不轻而重也较然矣国家重进士而尤重县令故德光有寳坁之擢葢将以培邦本而为太平之基者也夫岂摈而外之之谓哉虽然进士之选县令职诚重矣为徳光者盍思所以自重乎夫自他途进者或墨以败官或怠以荒政人将恕之曰彼固不由科目进者也以进士为县令而乃翫时月甘卑碌碌无称人将靳之曰名进士之为政如斯而已乎是徒能摘花蕊写云烟徼利禄而已呜呼可不勉哉德光之往其尚殚乃心厉乃操以修乃治以康乂乃民俾循良之政上追防路下眎卓鲁异时观风之使按行所部入其疆而疆亩修治无芜秽者察其治而政清刑无隳斁者问其俗而民耻媮薄崇笃厚无或盭于理者询其令则曰是进士陈君尝试政宪台者也予知其歆艳咨嗟将益重进士而无己矣荐剡上闻増秩赐金舍子而谁哉德光将行其同升诸君子征言于予故书以赠之
　　送佥宪李君继之赴贵州序
　　古之君子非取友之难得而知心之难得孟子亚圣也遑遑列国莫或知其心者至其门弟子所愿亦止管晏而已韩子大儒也劾于绅沮于镈谤于逢吉其知之者不过谓其好古能文章而已呜呼知心之难其难若是耶予性刚自居乡校时不敢妄与人友人厌予之迂也亦莫肯与之友者暨来京师所与往还者不为无人求其知心者迄未遇焉尝窃慨叹以为世之人莫吾知心矣起子舆于邹峄招退之于河阳庶其知吾心乎及得丰城李君继之乃知世固有知吾心者特吾未之遇耳始予与继之同登进士第见其在众侃侃不诡随而茍合譬诸羣葩秾丽而松栢挺然苍寒于其间予固己贤之及见继之西使闗陜东使齐鲁皆以亷介称他使者或稇载而归而继之行橐萧然如未尝有禄位者予益信其贤以为庶几知吾心而可与之友乎既而予为秋官贠外郎适继之为主事朝夕聨事见继之直而不讦刚而不暴亷而不矫凡所行不见其非吾爱也予性过刚所为多戾于中者继之毎正色规之予或有规于继之继之亦不为忤也间谓予曰世之知子者鲜矣子之布衣蔬食人以子为矫也子之黙自守人以子为傲也予然后知继之果知心者也嗟夫孟子韩子终其身不得知心者而予得继之焉何其幸耶乃者继之以少司寇董公荐拜贵州按察司佥事同官皆为之喜而予独怅然者累日夫继之繇司寇属出佐外台利泽及于人者将益以愽勋烈着于时者将益以盛其喜宜也顾继之去予而南也善孰予吿过孰予规人之讪我者孰予辨也能不怅然耶虽然喜之者众人之公心也怅然者予一己之私情也继之其懋建厥绩以大展其平居所自负者异时名垂竹帛功铭彞卣使予闻之将诧于人曰吾知心之友所就有如此者则今之怅然者且将为欣然者矣继之勉乎哉继之将行其同乡君子征言为赠予不能言也而不能不言也故述予与继之相知者以赠之
　　送大尹胡君永清复任诗序
　　成化元年冬巡按河南监察御史臣敔言开封诸县杞为大廼者杞令不职政厖赋扰民用弗靖而仪封令胡澄治有异效乞移澄治杞以绥疲民制曰可仪封之民闻之咨嗟涕洟如失其所以生者相率扶老擕幼顿首阙下乞留澄者千余人天子不忍夺乃归澄仪封以终其恵澄字永清山东堂邑人由进士擢令仪封其在官仅再阅嵗耳明年夏六月永清考满至京天官校其治行为诸县最俾复旧职凡仪封之仕于朝者与其同年诸君子相率为歌诗以送之而属予序诸首予曰永清为政何如何其得民之深也曰永清之为令也其持己亷其御下恕其为政公以勤民有争讼者立断于前不以属吏而猾胥无所售其奸闾右恃势以病民者痛剪刈之无少贷而元奸宿豪罔敢肆先是民苦苛政逋窜他邑者甚众至是自归复业者九百余户永清教之树畜贷之牛种寛其征繇民皆安堵又什伍其民如古乡党之法使之以义相周男女不能昏者助之财死不能塟者助之槥民俗益趋于厚境内耆民八九十嵗者去县或百里毎月吉辄诣县上谒问之则曰前令时吏胥下乡征求百端吾民蒿焉防其乐生之心自侯下车以来吏胥不复下乡不意垂老被此恵政故自扶拜谒耳其得民心如此予叹曰循吏无闻于世久矣吏如永清非所谓循吏乎昔者杜祁公知干州未满嵗安抚使察其治行使权知凤翔府二邦之民争于境上一曰此我公也汝夺之一曰今我公也汝何有焉予甞叹今之为吏不复有得民心如祁公者乃今于永清见之夫令者民之父母民者国之基本令贤则民安民安则本固曩者两广寇攘荆襄叛乱淮东西数千里饥殍流亡为九重忧推其所以然盖由守令非其人故也呜呼安得如永清者千百人分布郡县以恵绥元元哉古之循吏有异政者往往播之声诗而太史氏又为之作传以为世劝予故详述永清之政以冠诸作之首使后之作循吏传者读予之序颂诸君子之诗庶几有征焉
　　送教谕刘君之桐庐序
　　临江刘君本渊尝典教于齐以丧去职服阕改严之桐庐教谕进士俞君益之属予言以赠其行曰刘君所欲得也嗟乎刘君何取予之言哉谓予从大夫之后姑欲得一言以为重耶今之冠冕服黼而立乎朝者济济然若予之屖迡即署其言固不足为轩轾也谓予甞从事言语词章耶今之儒学宗工希班马而追屈宋者所在森立若予之朴钝枯朽固不足与名流并骋也刘君何取予之言哉益之曰刘君欲得子之言者非他以子能直以吿人冀得一言以自励耳予曰是则有之然予常直以吿人或媒怨而召怒者有之矣刘君顾有取焉予请直言今之为教之以为刘君赠夫道之在天下者存夫人则为君臣父子夫妇长幼朋友之伦见于用则为礼乐刑政数制事为之具载于文则为易书诗礼春秋之经主宰斯道者君与相也明斯道以淑诸人者师儒也故师儒者位虽卑禄虽薄其责任之重则与君相等世之坐绛帐而临青衿者大率以师自命问其官则曰师儒也问其教则曰科举之业也问其功则曰科贡无乏而免有司之镌诮也呜呼明道而淑诸人者其责任如斯而已耶人材风俗之所以衰且职此耳桐庐名邑俊彦所生犹名材之产于邓林焉若杞梓若楩楠若魄旄豫章之属罗生其间茍得贤师以培之植之异时干霄耸壑栋明堂而柱清庙者讵可一二计哉刘君往矣明道而淑诸人邑之俊彦所望也由今之以求免有司之镌诮而于道无明焉岂其所望哉以是为刘君赠可乎益之曰唯唯遂书以赠之
　　送李先生典教安阳序
　　新防李君勉恕学博而行美弱冠应粤省乡试主司得其文异之置诸髙等防试中乙榜进士擢安阳教谕将行秋官贠外刘君宗澜偕同乡之士往饯之且属予言以为李君赠夫韦布之士一旦释褐坐讲堂之上衿佩森如北面环立而质所疑师儒之职亦荣矣虽然能尽师儒之道乃不失其所以荣不然其荣也只见其辱也昔钱思公有言自宰相以至百执事皆可以他材为之惟翰林学士非有文学者不可为也呜呼岂惟学士哉师儒所系尤重可以他材为之乎非学问之该洽不足以应人之求也非制行之峻卓不足以为人之范也兼是二者无缺焉其于师道庶乎无愧矣一有未至虽欲抗顔以为人师彼虽貌事之而心实藐之恶在其为荣也古之以师道称者多矣若文中子讲道河汾而王珪魏征之徒北面而问道胡翼之教授湖苏而钱藻范纯仁之徒皆出于其门二子之所以为教者词章云乎哉盖必有其道矣故距今数百年闻其名道其事者景仰之不置其荣也盖如此李君以硕学粹行举于乡选于有司固宜为人师者而安阳之士亦皆明睿而好学夫以明睿之才而得宜为人师者以教之异时必有如王魏钱范者出焉蜚英声垂茂实以建勋庸于国家后世推其师友渊源所自则李君之荣名将与文中子胡翼之俪美于无穷岂荣于一时而已哉此宗澜与安阳诸君子之所望也故书以为李君赠
　　送方伯李公赴江西序
　　成化十有二年冬十月诏以河南参政隆庆李公文盛为江西布政使邸报至汳凡官于汳者莫不艳公之荣陟大藩而又喜江右士民将沐其休泽也公治装将行同官诸君子属予言以赠予惟公敭歴中外二十余年凡政理之得失民情之隐伏与凡所以变通消息之宜阅歴多而谙练熟矣予奚言虽然公方敷政化于江右予江右人也请言吾邦之山川风俗以为公新政之助可乎盖江右之域彭蠡之滙禹贡记之匡庐之胜诗人咏焉其生齿之伙赋财之殷实东南一都防也人喜学问故其君子敦洁而有文俗耻险诈故其小人质直而务义民多土著故椎埋盗敓之奸无所容于其间地多良田故水旱螟蝗之灾鲜财赋甲于诸藩而时输嵗贡者未尝愆期以累其官长当正统景泰之际环江右之境若闽若浙若广相煽继变而此邦晏然无烽燧铙鼜之警是虽贤牧伯抚循之功而风俗之淳亦可见矣近时为方伯者往往以民讼纷沓为言以予察之盖亦令长之聴不当其心故耳有能当其心者公庭终嵗閴然寜至于哓哓以烦牧伯之听耶故予尝论诸藩民俗惟江右为最淳而政化之敷亦惟江右为最易也自昔莅吾邦者多名公伟人若冢宰邢台崔公戸部侍郎莆田翁公刑部侍郎天台林公副都御史天台夏公皆尝布政于江右不数年休闻赫然光膺宠命位登台阁考其所以为治者亦惟能因民俗之淳而举措克当其心焉耳李公发身进士荐歴夏官属刚介之操闻于朝着及佐蜀汳二藩益然有贤声今往莅吾邦也必能察吾民之淳而政化有以大慰其心焉异时翼轸之分氛祲潜消湖山之间民物康阜休声上达天宠荐加将与崔翁林夏诸公继踵而登朝矣岂久淹南服者哉
　　送乐安侯大尹序
　　淮阳侯君志学由上舍生擢抚州乐安大尹将行考功郎中杨君子穑秋官大夫谢君维章暨凡抚之士官于朝者相率载肉崇酒追饯于都门之外且征予言以为君赠予将何言哉将吿之以明耶君尝学于郡庠升于太学凡修政理民之方必素讲之而明不足言矣将吿之以刚耶淮俗劲武以气自豪君固淮产也而刚不足为君言矣然则予将何言亦惟吿之以为民父母之道耳夫令者民之父母也百姓者其子也丞与簿者其家相也府史胥徒者其仆走也簿书狱讼钱谷徭戍与凡所当为者其家政也古之称良有司者不曰爱民如子则曰治官事如家事耳今之为民父母者则不然小者为蚊蚋以噆赤子之肤大者为猰防以血赤子之颅其有愈于是者则恣其丞簿之吞噬猾胥悍隷之侵渔而不之恤为之民者悲叹饮泣蒿然丧其乐生之心于是乎强者赴愬于上官弱者转而之他境盖无怪其然也譬之父母于子然絶其食褫其衣鞭之笞之困之苦之或纵其家相仆走以侵暴之使为子者皆伯竒申生则已非伯竒申生宁免于怨且诽耶不知自反而诿曰民难治呜呼是果民之难治耶抑为令者失为民父母之道耶乐安为县介乎华盖玉笋之间其地山髙而水清其民气刚而材武治得其道则易化以驯茍失其道则亦易怨以诽然数年以来所谓能父母斯民者未之闻也其民喁喁然以望良有司之抚字者久矣侯君寛平而不忮易而不苛而又济之以刚明之材所谓爱民如子治官事如家事者将在乎此诗不云乎恺弟君子民之父母侯君念之哉予将为乐安之士民庆
　　送濮君彦璧典教歙川序
　　圣天子肇服寳命之初念教官多缺学政不修弦颂之声閴然乃诏天下贡士愿就校职者听而命所司严试之于时士之就试者凡三百余人拔其尤者得三之二焉而桐江濮君彦璧褎然出羣士之右名上铨曹遂擢新安之歙县教谕盖彦璧名家子好修笃学自经史子集以至百家九流之说莫不含其芳而潄其润其见于文词若春葩翘英而生色烂如也若晴云出岫而恣态霭如也同舍生咸推其先登从其防者往往掇科跻仕而彦璧顾不偶人皆为彦璧惜而彦璧恬然进修益力及是充贡于京遂有典教之擢人皆为彦璧喜而彦璧亦澹如也进士俞君益之尝防彦璧之门于其行也征言以赠之予谓彦璧不以未得而戚不以既得而喜可谓贤己以贤者而典一邑之教其于振师道成善类盖无难者奚俟予之言哉虽然窃有吿焉夫新安子朱子之父母邦也子朱子之所以学与其所以教者粹然一于孔孟之矩矱是所谓百世之师也为师者不以子朱子之教为教不可谓之善教为弟子者不以子朱子之学为学不可谓之善学彦璧行矣登紫阳之山寻风泉云壑之址慨然兴髙山仰止之思所以教且学者断断乎子朱子之榘矱是守则其造诣益深而由其门而出者将有道德明秀如勿斋之程古逸之汪者斯无负圣天子选贤典教之意矣不然朝焉升堂语其徒曰姑程试而已耳夕焉倚席语其徒曰姑记问而已耳以是而居大贤之乡能无恧耶彦璧勉之异时闻有振铎黄山婺水之闲克绍子朱子之遗响者非他人必彦璧也夫
　　送郑先生典教六安序
　　莆阳郑先生学优行卓而善于教诱者也甞典教于易易之士受其启迪者皆彬彬文行可观登科而跻仕者踵相接于朝未几以丧去职服阕调庐之六安易之士咸以先生不得久其职为恨而六之士又以得先生为喜秋官杨君以敬易人也属予言以赠其言予惟学校之官非内外百执事比其责任之隆且重盖与宰相等夫宰相所以用贤教官所以育贤故度德量材而授之位者宰相之责也明道讲业以淑诸人者教官之责也宰相之所用出于教官之所育是其责任又重于宰相也古之论相必曰惟其人然则任教官者其可非其人乎非学之优不足以应人之求也非行之卓不足以为人之范也学优而行卓夫然故能淑后进而成其材器以授诸宰相而用之异时其所教育者为卿为公为牧守为百执事用康我国家保我黎民推其所自则教官之功岂浅浅哉然而今之为教官者果皆其人乎予不敢知也若先生者易之士既恨于失之六之士又喜于得之则其所学所行从可知矣所谓其人非先生而谁哉昔文中子讲道河汾而房龄魏征之徒出焉胡安定教授苏湖而孙觉范纯仁之徒出焉贞观之丕绩元祐之太平君子不曰房魏孙范之功而以为文中子胡安定之功也先生往哉他日讲下诸生将有如房如魏如孙如范之徒出而效用于明时则先生之休闻亦将与文中子胡安定同垂于不朽此以敬与易之人士所望也敢以是为先生赠
　　送闽令谢廷辉赴任序
　　闽大县也省府莅焉其官政之丛脞其民讼之纠纷视他县十倍故为令者恒病其难理而铨曹选令亦严于他县非学足以明经材足以任剧者不茍授也天顺甲申冬闽令适缺铨曹以乡贡进士谢君廷辉补之廷辉本吴兴人而生长京县尝从建宁太守刘公仗德学春秋凡典礼之经命讨之法与夫致治兴化之本临政乂民之方莫不究心焉发诸文章莹如文璧而借以五采缲也遂以是经领京闱乡荐寻以议论不合于春官乃抱是经登太学益濳心于圣人经世之典久之遂有闽令之擢焉秋官主事李君廷美世家于闽为征赠言予惟国家用人尤重明经之士者为其能推所学以达于政也茍玩空言而亡实用尚安事明经为哉廷辉荐于乡防于太学固能明春秋矣今而出宰百里民社寄焉盍思所以用春秋乎盖春秋圣人经世之典也吾夫子有经世之志迄不得施乃假鲁史以寓王法凡帝王治天下之大经大法具见于书法间其意欲使后之人举而行之以绍三五之盛治云耳自汉以来讲而明之者盖多有之推而行之者仅一二见焉董仲舒用之治江都萧望之用之为冯翊隽不疑用之决疑狱彼所用者春秋之土苴也然犹有声当时扬休后世如此况尽举而大行焉者其成效当何如哉夫吏明法者也其为政也辄用其法儒明经者也及为政也弗用其经顾取吏之绪余以希世而茍禄此吾所以见訾于俗吏也廷辉之行其尚毋急于近功毋安于小成毋动于流俗之言凡所以保民致理断断乎春秋是用使圣人经世之典复见于治则政之丛脞者日以清讼之纷紏者日以又何难理之病哉异时治成化洽秉彤管者论廷辉循良之政必曰是善用春秋者也岂不美哉若不然忧黍稷之不熟而幸荑稗之有秋舍其所学弊弊焉簿书期防之间以峙声威免镌诮而已亦何取于明经之士耶闽距建寜不数舍而近廷辉茍以予言为疑盍质诸所从授春秋者
　　送方伯沈公赴广西序
　　予与钱塘沈公克勤相知旧矣始予举进士公已为夏官郎中贤声赫奕闻于搢绅间当是时士大夫所推以为端重老成练达治体者公居其一焉予意公昕夕且大用未几公遘忧患沦滞者殆十年今天子嗣位首还公旧职寻陞河南布政司防政骎骎向用矣一时巧于进取而受知当道者或未一考而迁或未阅嵗而迁甚者一嵗中屡迁而公恬然居汳藩逾六载未尝一毫妄意于义命之外惟夙夜只慎以修其职业而已成化丁酉秋七月广西缺布政使诏以公往践其任公既拜命将行凡与公好者窃相语曰方今岳牧之才且良如公者盖无几登之台阁可也使之宣抚一方可也顾乃任旬宣之寄于炎烟瘴雨荒逺之陬岂公短于求知而宰相不足以知公耶予解之曰公之不妄求知则有之矣至于宰相以甄拔人物为职岂诚不知公耶顾欲屈公以抚遐裔之疲氓耳广右比年以来峒蛮谿獠窃弄干戈战骴横于野草乌巢于林木禾黍之场鞠为榛莽之区八桂之间萧然者十有余嵗矣鸣驺拥盖往涖其地者不知其几奏大藤之捷上平蛮之颂赫然耳目之观者盖有之矣而蛮獠益横吾民之病滋甚圣天子贤宰相恻然伤之思得老成人以绥靖之故以属公焉是盖为吾氓计而不暇为公计也孰谓秉钧者不知公耶公行矣登桂山之巅泛漓江之流低徊瞻眺追想九龄之所以安岭峤南轩之所以抚荒残而思嫓美焉异时氛祲既豁烽燧不惊带牛佩犊者转而縁南畮椎防卉裳者稽首以服皇化而昔之疲瘵者讴歌至治于素馨刺桐之间吾知庙堂之上益信老成练达者果可用也台阁之选舍公而谁哉遂书以为公赠
　　送徐君志仁典教遵化序
　　天顺八年秋九月乐平司训三山徐君志仁以教有成绩迁蓟之遵化教谕将之任监察御史陈君文耀地官主事林君允吉合凡闽之士大夫在都下者出饯于蓟门祖席载陈骊驹将阕文耀举觞属君曰师儒之职非郡邑有司比也其责任之重盖与宰相等惟宰相得以用天下之材惟师儒得以育天下之材宰相之所用出于师儒之所育是其责任尤重也然宰相失职受责于有司师儒失职取讥于君子君盍思其重以毋贻君子之讥乎允吉亦举觞属君曰君知师之为职乎盖以斯道而觉斯人者也天生人而畀之以道而不能使人必由之所以启而迪之者师之责也今之号为师者语其学则曰词学博赡而已耳语其教则曰授之书习其句读而已耳语其成绩则曰贡举不乏而已耳师之职如斯而已耶君其务明斯道以觉斯人而无负朝家建学立师之意焉闽之士大夫在席者又举觞属君曰吾闽自山杨先生闻道于程子再传为延平李先生三传为考亭朱夫子君生长于闽闻而知之者也今而典教一邑尚以三先生之所学者以淑诸人俾吾道之传昔也自洛而南今也自闽而北以匹休前哲于吾闽实有光焉于是志仁起拜曰某虽不敏敢不夙夜只服嘉训然愿书焉俾毋忽忘焉以比韦之戒文耀以告而属书之予谓诸君子之赠志仁者厚矣志仁知责任之重非他官比也又知今之为教非古之法也又知乡之先哲所当追配而不爽也日孜孜焉不怠兹无负诸君子赠言之意矣矧遵化乃畿内名邑其俗淳而美其人秀而文而又得贤如志仁者以为之师将见明秀之材彬彬乎其盛大者为栋梁小者为桷榱皆足以充明堂之用异时论克尽师道者必将以志仁为首称焉乃直纪其事以复于文耀以为志仁赠云
　　送宪副周君赴陜右序
　　临江周君守谟刚明君子也其学尤防于易蚤以易登进士第具持己理人一本于所学故其为心正大而不陂其为政易而不苛尝为秋官郎明慎折狱体夫旅之象两佐外台以刚决柔得夫夬之义繇是贤声然达于当宁遂迁陜西按察使副使盖畜极而通而协于天衢之亨矣戒行有曰方伯吴公以予与君同出于江右又尝同官于闽台属言为君赠予惟君自筮仕以来修身立政行其所学吉且无咎矣予将何言哉虽然古之人其事君也忧治世而危明主其交友也忧君子而危贤人则予之于君虽欲无言亦安能己于言哉夫天地之所以为造化者隂与阳而已阳之徳刚以健有君子之道焉隂之德柔以险有小人之道焉然天地间刚明之君子常少而隂柔之小人常多故圣人作易毎致其扶阳抑隂之意而君子处世亦慎察其消长之几而过为之防夬之九二曰惕号莫夜有戎勿恤言能备者羣小不足忧也小过之九三曰弗过防之从或戕之言不备者众隂必为害也夬之九三曰壮于頄有凶言君子之决小人不可过乎刚也否之六二曰包承小人吉大人否亨言君子之处小人不可乱于羣也呜呼圣人之为君子虑深矣陜右大藩也庶官之中岂无包承而欲剥我者乎蚩蚩之氓抑岂无所谓羸豕童牛者乎君行矣夙夜只惧而深为之备从容有渐而不过于刚安守其正而勿孚于剥则身亨而道泰矣悔吝何自而至哉迹君平生所行盖所谓健而説决而和者也奚俟予之言而予犹以是渎之者忧君子而危贤人也予以刚柔爽宜而罹悔吝者屡矣今年逾知命将学易以求寡过而资君丽泽之益焉君又遽去安能不怅然于怀耶故书以赠君且以自警云
　　送潘贰尹之海阳序
　　潮大郡也海阳潮属邑也自韩文公陈文恵公相继为潮守其民被仁贤之化皆崇礼让悦诗书至今号称易治间者岭南牧守失于抚绥峒徭为变延及于潮一二无赖子弟聚羣不逞弄兵于潢池剽攻刼敓官军逐之辄保险自固防守稍怠复出为潮民患由是岭海之间骚然圣天子悯之爰命铨曹凡两广牧守下至郡邑之佐皆慎其人以任之于是章贡潘君彦才以太学生擢海阳丞彦才倜傥有为者也将行吿别于予且以潮民未易化服为忧予曰此非子之所宜忧所可忧者抚绥未尽其道耳古之人化强暴为恬柔载于史者多矣予不暇逺引姑即潮之事明之夫防顽不灵为民物害有甚于鳄鱼者乎昔者鳄尝为潮民害矣韩文公为刺史投羊豕以食之修文辞以谕之而鳄南徙于海文公殁未百年而鳄复还陈文恵公为守遣吏捕以至声其罪而诛之自是潮之民无鳄患夫文公谕以文辞者感之以德也文惠公捕而戮之者齐之以刑也今之恃险弄兵者亦人耳其冥顽难化宁甚于鳄耶彦才之往绥之以徳怀之以恩长养以儿子如文公之谕鳄可也倘其迷不知悔则遣一旅之卒探其巢穴草薙而禽狝之如文恵公之诛鳄可也徳刑并举安往而不可矧潮民素号易治者耶吾见昔之带牛佩犊者转而缘南畮而剽攻刼夺之风化而为礼让矣彦才勉乎哉子之声名将由此而大而班资亦由此而崇岂止一县佐而已哉适乡人有求予文为彦才赠因次第与彦才语者以送之
　　送都宪刘公致仕诗序
　　成化戊戌秋八月巡抚湖广都察院右副都御史永新刘公以议事至京上疏乞解政圣天子以荆襄鄂岳诸郡荐罹水旱方借公绥辑优诏不允复归之镇至镇又上疏求归不许明年冬又恳请谢事上廼许之公既得请即解印南归缙绅大夫莫不髙公而又不忍其去也相率赋诗以为公赠属乔新序之盖以乔新与公同乡且尝佐公于闽台知公最深故也窃惟君子之仕也非慕禄也行其学也而其休也非便己也全其义也公少以明经登进士第擢南台监察御史迁湖广按察司佥事贵州副使福建按察使布政使遂陞都宪其在宪台也纠衺诘慝有謇谔之声其为方伯也敷政裕民得旬宣之体其为都宪也悉仁殚虑以宣圣泽而浙之东西湖之南北莫不爱慕而咏歌之幼之所学可谓能行之矣今其归也宠利不入其心忧患不干其虑优防泉石之间或登山而眺览云烟之变态或临流而渔玩鱼鸟之浮沉审明哲之几超然埃之表能洁其身如此可不谓义乎易曰时止则止时行则行公有之矣然予有感焉数十年来士习日卑鑚穴扺巇以至都髙位享厚禄无复亷耻之色者盖多矣勇退于急流之中者吾得四人焉巡抚四川都宪天台夏公巡抚福建都宪贵溪髙公巡抚甘肃都宪南昌王公暨公四人而已四君子者其一出于浙江其三出于江右足以表厉薄俗矣彼蚕丛鳬绎之域号称多士亦有节槩凛然若四君子者耶嗟夫鸣珰服黼者闻四君子之风可以自省矣



　　椒邱文集巻十
　　钦定四库全书
　　椒邱文集巻十一
　　明　何乔新　撰
　　序
　　赠掲君尚文游南廱序
　　予友掲君尚文自居家塾时以温恭好学称选补邑庠弟子员与邑之俊茂以经史道徳相镌切学与行益进自邑大夫以及师儒皆贤之贡之泽宫与四方之士偕试于天子之廷名在高等遂升之上舎俾卒业焉将行凡与游者征文于予以为尚文赠予惟赠之为言増也谓其言有所増益也予将勉尚文以学邪尚文学已成矣予将尚文以行耶尚文行已修矣予虽欲喋喋于尚文何所増益哉虽然窃有见者不可不为尚文道也昔之人有好游者泛舟长川于时春流骤溢潢瀼滈溔防风鼓之舒者如云蹙者如鳞跳者如鹭以为极水之美观矣已而下彭蠡上洞庭见惊风驱涛浊浪喷空汹涌奫潾弥漫澎湃浩无津涯而鱼龙百怪出没于其中乃知向之所见者未极其大也他日乘舟东海之上百川所委众流所汇杳不知其几千万里飞艎巨舶往来而上下大鹏长蛟荡而遨嬉舟行弥日不知其际然后知彭蠡洞庭犹未大也君子之学亦犹是已始尚文学于家塾犹泛长川也及其学于邑庠犹泛彭蠡洞庭也今而游于南廱犹泛大海也南廱者天下之俊茂萃焉六馆之士岂无节行如符融者乎岂无仁勇如何蕃者乎抑岂无直道而行如宋之六君子者乎尚文之往也与之相翼以进相规以修则其学与行日防于大成异时峻跻华秩茂建丕功以追踪古之君子斯无愧矣扬子云有言百川学海而至于海丘陵学山而不至于山谦与满之谓也以是为尚文赠可乎尚文谢曰可矣乃书以赠之
　　孙先生别号序
　　丰城孙君绎如由明经领江右乡荐擢南充邑庠教谕尝以古愚自命及秩满考绩至京更号顺安介其友贵州佥宪李君继之属予序其说予曰子欲逃名耶奈何屡易其号且子之所以为古愚为顺安者何如绎如曰予世之介士也年少气锐时言无顾忌有过举者正言以规之有隠慝者肆言以斥之怨且怒弗恤也自以为有古愚者之风故自号曰古愚及典教南充不幸俗不喜学虽疲精思以教之卒莫有掇科跻仕者圣天子嗣位幸诏教官考满者得与天下举子会试南宫而予又以科举不及额弗得预当道有欲以学行荐者亦不果寻以乏科举左转司训是皆予之命也至于奔走以媒进则义之所可也予知顺乎义安乎命而已故更古愚之号为顺安愿求一言以发其义且得以自朂焉吾叹曰绎如贤矣哉世之人不知尽言以相正也喔吚嚅唲突梯滑稽而古之所谓愚者不可得矣不知事有义命也据险乘机钻隙抵巇卒陷于祸悔者盖多矣绎如守古之愚安天之命其贤于世人不亦逺哉昔者李密与人言每面质其过其亦古之愚者与苏子赡在齐安饮酒赋诗泰然无迁谪意其亦顺义而安命者与求绎如者可求于今世之人与然吾观绎如之学行岂久于下位者哉守古道而不渝安义命而无悔则徳业益修闻望益着其都穹秩享厚禄以大建勋庸于国家盖有日矣吾知古愚顺安之名天下后世将以为口实自号云乎哉
　　送秋官大夫陈公致仕南归序
　　皇上践阼之初诏内外臣庶凡有疾者得自陈以礼致仕休于家盖所以体羣臣而优礼之也诏下之日其位望已崇者睠睠而不能去秩禄犹卑者又汲汲于进取而不肯去维时予友陈公廷仪属有防恙且闵亲之老思归养焉欲上章乞如诏防致仕予与二三僚友共挽留之不释也公以手书道意于再于三至有恨望意予与二三子乃不敢复留章既上优诏允之公即治装南归士大夫相语曰公之去高矣昔钱若水三十八而致仕文履善三十七而致仕自二公之外有驱之弗去者已今公年仅三十有九乃能勇退于急流中其贤于人诚逺矣哉又有惜之者曰公年力方壮不宜去材望逾人不宜去虽有防恙行且勿药又岂宜去公之风操则高矣然执政者当为朝廷爱惜人材奈何遽徇其请而不留以为邦家用耶予解之曰公之去非以急流勇退为髙也执政者听其去亦非不为朝廷惜贤也公之意则曰吾父母春秋高向者欲一归觐而不可得今天子幸许羣臣自陈而吾适以疾在告得归就医药且以展人子之私此吾之至愿也至于感恩图报之诚则亦岂能一日而忘于懐耶执政者之意盖曰近世士风愈下或贪禄固位而不知止或钻隙抵巇而不知耻幸而有超然于富贵之累如廷仪者焉可不遂其志成其美以为士风励耶于是众咸以予言为然骊驹既驾衣冠载途相率赋诗以道其行而属予序之予谓公闵亲之老欲归终养孝也身虽去不忘图报之诚忠也忠孝人之大节也而公兼之矣予与公共事颇久辱知最深然公之去也曽不能如韩退之于孔左丞抗章以尼其行又不能如疏少傅于太傅移疾以以从其去徒怅然而己虽然圣天子方将畴咨海内举其俊茂以臻咸五登三之盛廷臣之贤如公者无几公虽去岂能久于三山之巅连江之涘哉予知驾未及税而使驺在路矣遄驾入朝以兴道致治予与二三子为公愿也
　　送太守邢君考绩复任诗序
　　予读史传而叹民生于三代之时者何其幸也自牧伯以及子男私其土子其民以修其政教而求安利其所子焉其安利之也以为职之当然不自以为徳民之安且利也亦以为上之宜然而不知所徳当是时所谓贪吏庸吏者固无之矣亦有循吏之名哉封建废而郡县兴于是茍且之政行而循吏之名始立焉吏以循称名生于不足也西汉循吏六人东汉循吏十有二人唐循吏十有五人夫以四海之广歴千余年之逺而吏以循称者仅数十人焉则其贪且庸者可胜计耶民之憔悴无聊者凡几郡几县耶呜呼民生于三代之下者何其不幸也我国家地极四表皆为郡县吏以循称者盖有之矣而畿内八郡其守焯有治效者予知三人焉真定守邢君居敬保定守章君鸣鳯广平守熊君性安皆由秋官出秉郡麾者也三人者之政居敬尤称不烦其始至真定也缓刑罚简条教兴庠序以变士习严勾稽以防吏奸务以安利其民而不求赫赫之名未几逢掖之士安于学袯襫之民安于耕抱布贸丝者安于市驱车负任者安于旅境内晏然而莫知谁使之然也自部使者与凡公卿贵人道真定者入其境见其民询其政莫不啧啧称叹曰循吏循吏云呜呼民不幸生于三代之下而生于真定焉亦何其幸也乃者居敬考绩至京予问其所以治郡者居敬曰吾何能为哉租调有常法吾不能蠲之能不竭其有而已力役有常度吾不能免之能不违其时而已礼义民所自有吾不能家喻而户晓之先教化后笞辱以示之而已吾又何能为哉予然后益信居敬有古循吏之风也真定之民不知所徳而居敬之为政亦不自以为徳是盖三代之吏而非汉唐之吏矣居敬归凡与好者赋诗以饯之而属予序之予故具道其为郡之迹异时太史氏传皇明循吏者或有考于斯
　　送泗州贰守杜君赴任序
　　天顺七年冬十月丰城杜君叔秀由明经擢鳯阳之泗州贰守捧牒云迈秋官熊君性安徴予言以赠之夫鳯阳畿郡也泗名州也其风土旷以夷其民俗淳以朴其官政简而不烦叔秀推其素学而为之譬之骋盗骊于通衢奔放奋迅盖易易耳虽然为人之佐亦难矣哉矫亢者或以取祸徇黙者或以取辱彼矫亢者则曰吾食君之禄而位乎民之上吾安能兀然尸居如捧土掲木之为者于是务出意见以挠其政及其弊也怨嫉交至而祸逮焉徇黙者则曰一州之事上有长次乃有贰吾何为者于是唯唯然惟长之听无敢出一言为异者及其弊也頽惰不振而辱随之今之为人佐者大率类此政之不举民之不乂职此之由耳予以为二者之所为皆非也为之长者果贤耶同寅协恭以赞其政可也如刘先之佐饶州以范文正公为师是也果不肖耶守法秉礼以裁其非可也如王舜良佐临江军以义裁正二千石是也如是而政不举民不乂者未之有也叔秀以明经之学抚淳朴之民处简易之政予知其固无难者独其为长者之贤与否则予未知也长之贤叔秀如刘先之可也矫亢以为异者非也长之不肖叔秀如王舜良可也徇黙以取容者亦非也此为人佐者之法也夫然故政以举民以乂而嘉闻日彰岂特免于祸与辱哉叔秀行矣尚绎予言而处之他日闻淮泗间有上下交誉以为贤而政声奕奕逹于辇毂下者予知必叔秀也夫
　　送曽惟重归贑序
　　兴国曽生惟重精于堪舆家之学挟其术来游吾邑邑有严氏者其母廿余年矣其子邀视之生曰亟迁之不尔遗骸且消尽矣众未之信其子启之棺已腐遗骸仅存半焉吾弟之亦余十年诸侄邀生视之生登陇谛视良久谓吾侄瑛同璘同曰此于法当有水且将有蚍蜉之患宜改卜吉壤启之水及半圹蚍蜉齧其棺未穿也又为吾择乐邱得二处吾虽未能必其吉凶然冈阜起伏风气蜿蟺有可观者吾因诘之曰地何为而吉何为而凶生曰生气所萃为吉然择地非难择穴为难穴太浅则气散太深则气不及浅深之间察其生气所止而穴焉犹医师之诊脉也犹琴师之调弦也犹匠人之斵轮也微乎微乎可以心悟而不可以言传也吾曰世有暴慠恣睢人恶之如枭獍者使塟得吉兆其子孙亦将蕃且昌乎富且显乎生愀然曰地理固不能胜天理也彼为善者率礼蹈义是循天理者也塟又得其地焉譬之木有生意者自将鬯茂荣硕而不可遏矣为不善者毁信贼仁是絶天理者也塟虽得其地焉譬之枯株朽蘖生意已尽虽植之膏腴之壤其能发生乎予挟术以防富贵之家有年矣有再过之其门巷已萧索矣有三过之其血已澌尽矣其塟岂不择地哉抑岂青囊之术不騐哉彼悖天理者其心已死枯朽之骨虽乘生气亦无益也吾曰生之术精矣世之论地理者类以旤福之说诳诱愚蚩生既知穴法之为难又以全顺天理之为贵非俗师比也生将归所与往还者擕酒肴饯于银江之上而吾从孙丰请吾言以张之吾因述其所尝论者赠之
　　送大防陈君朝用赴任序
　　圣天子临御之二十年春天下藩臬郡县率职来朝诏吏部御史台考其罢劣者黜之老且病者俾致其事而慎内外庶官材且良者往补之于是无锡陈君朝用自虞部郎中选福建布政司左防政命下凡朝之大夫君子皆喜曰是真足以任藩垣之寄者也而闽之士在都下者亦相语曰是必能绥寜吾邦矣盖朝用东吴名家以明经擢第初为司勋主事温恭慎宻克举其职迁考功贠外郎再迁郎中亷公明恕黜陟惟允在虞部勤敏有为处剧任裕如也其贤声孚于人人久矣故峻陟名藩人皆以为宜喜之深而望之重也朝用将行其僚友缮部郎中郑君龄等属予言赠之予之言何可取岂以予尝佐闽台颇知闽之土风与官政之宜而欲闻之耶予固愿为朝用道之闽为郡八为州一为县五十三连山峙其北巨海浸其南自唐以来莅兹邦者若常衮蔡襄之属皆一代之伟人而山考亭诸大儒皆生于其间文物之盛风俗之懿冠冕他藩以朝用之贤往莅之其政之易行职之易举可知矣虽然今日之为政者亦难矣世之君子有尚严者严之驭下如束湿亦有尚寛者寛之百蠧生焉有降志抑情蕲不得罪于巨室者矣则讥之曰是闾右之厮役也有薙强狝暴以煦妪小民者矣又讥之曰是窭家之乳媪也呜呼为政者欲望名誉之光难矣哉然予闻之君子之政为其当而已不必矫也矫则偏偏则其民病病则怨且诽生焉故书曰不刚不柔厥徳允修诗曰不侮鳏寡不畏强御朝用往敷其政宜何如严而不至于残也寛而不至于弛也巨室不可得罪而亦不可纵恶也小民在所当防而亦不可恵奸也以是处之斯善矣异时成茂绩扬休声跻显秩以垂光于防以嫓美于前代之伟人者非朝用而谁哉遂书以赠
　　送袁佥宪赴任序
　　景泰庚午予与雩都袁先生自中偕领江右乡荐明年防试春官始相识暨榜出予与先生名俱列乙榜先生学行老成遂就校职予自揆学不足为人师乃卒业胄监又三年予登进士第歴官中外而先生由程乡教谕累迁顺庆府学教授音问不相闻者二十余年及予典宪汴台有自京师至者示予太学生袁庆祥奏章首论国家经费当量入为出次言在廷大臣孰可任孰可去末言内外百司之弊条列数千言其气浩然见于文字间予读而壮之然不知其何许人有识之者曰此雩都贡士袁德征乃自中先生之子也予闻之喜动顔面盖不独喜故人有子茂且贤又喜具论事剀切有乡先哲孙立节曽子开之遗风焉后三年德征中进士擢宰□山临民务求所以安之部使者闻于朝请加旌异迁刑部湖广清吏司主事时予入佐司寇而先生亦以亲老乞终养归矣徳征居职以亷慎自持大小之狱必求其情予或访以政事得失必据其心之所安以对未尝曲徇予益知其向以布衣论天下事盖心有定见非若世之奋激以求名者比也因叹曰子之贤如此先生所以刑家者可知矣为主事四年迁贠外郎未几又以吏部推举迁广东按察司佥事奉玺书驰驿以往其朋旧官京师者属予言为徳征赠予之言何足取然念徳征相去日逺又不能己于言也自道学不明士名一善而不克终者盖多矣昔者胡邦衡论和议名动中外及归自海南遂冺冺无闻焉陈宜中论丁大全之奸直声闻天下至其晚节乃附奸相以求进此无他不能善养其气故更忧患而馁耳德征昔以布衣论时政天下识与不识皆想见其风采及为邑宰以循良称为郎官以亷勤着天下益信其贤今出佐外台凡拭目以观所为者岂直岭南之士民哉徳征尚勉之充其刚大之气加以养心之学凡事物之来揆之于心孰为道义而力求践之孰为功利而无少焉行诸身不以祸福为前却施诸人不以刚柔为吐茹胸中之浩然者常自若也庶乎徳业之光可以绍孙曽之遗休矣不然奋于始而隳于终勉于暂而不能不变于久安知天下后世不以病邦衡宜中者而病子耶古语有之行百里者半九十言晚节之难也德征勉乎哉归拜而翁为予道契濶兼道予所以为赠者而翁亦必莞尔谓予言然矣
　　送大理丞魏君赴任南都序
　　治四年夏五月两京大理丞皆缺天子命吏部慎选法司堪其任者补之吏部选于刑部宪台之属得温良明慎者四人具以名闻于是曲阜魏君廷佩自都官郎中迁南京大理寺右寺丞命下朝之搢绅欣然胥庆以为得人顾犹以为丞之职未足以展廷佩之材者盖其贤名孚于士论久矣廷佩将行少司寇张公暨其同官之旧征予言赠之予曰丞之职重矣非宅心恕而听断明者不足以堪之丞之职克举则凡天下之事处之无难矣在唐之世李日知为司刑丞论囚毎存平恕少卿胡元礼欲杀一囚日知以为法不当死争之数四元礼怒曰元礼不离刑曹此囚终无活理日知亦曰日知不离刑曹此囚终无死法两状列上朝议竟从日知呜呼人之死生系于丞之一言其职不亦重乎若日知者可谓克举其职矣我朝设大理寺损益前代之制有卿有少卿有左右丞得人之盛度越前古予生也晚不及见之耳目所及者得三人焉若河东薛文清公庐陵萧文昭公王恭毅公皆所谓杰然者也文清直犯妇之寃几陷大祸而不悔文昭驳舞文之吏人至于今颂之恭毅以经术饰事平反尤多其所駇正讼牒凡官大理者传録以为矜式三君子之后克绍前休者盖有之矣予独于廷佩深有望焉廷佩少孤事母以孝闻母殁庐墓三年州里皆称其孝及登进士第奉使亲藩凡所赠遗悉却不受搢绅皆称其亷官刑曹数年精法比通故事凡所听断罔不当乎人心而同官咸让其材夫孝者行仁之始自孝而推之必能哀矜以全民命矣亷者范物之本自亷而推之必能明法以绳贪吏矣至于摧利口辨疑狱非材鲜济以廷佩之材则其诘两造听五辞而察于法之丽又其所优为者近追三君子之风猷逺绍日知之平恕非廷佩吾谁望哉昔吾先公为司寇最重文昭以为异日必为名臣其后文昭由大理丞累官南京兵部尚书贤声赫然论者咸称先公知人今吾重廷佩犹先公之重文昭也廷佩往哉南都自是无寃民矣英声茂实与文昭相望于后先有日矣廷佩尚勉之以成吾知人之名
　　送宪副洪公赴任序
　　钱塘洪君宣之以明经登进士第擢刑部主事迁贠外郎再迁郎中其词学之媺法比之精端慎之操称于人人也久矣山西常有大狱宣之奉檄即讯具得其情以报闽盗攻刼江右有司逐捕获千余人圣天子虑其滥及不辜敕宣之往鞫而后加刑焉宣之诛其渠帅释其胁从所全活甚众由是贤声益着吏部两以大理丞荐不果用防外台之佐多缺天官卿慎选堪其任者宣之名在选中遂迁江西按察司副使大夫君子咸谓天官卿举得其人又谓宣之材且贤足以不负所举也凡江右搢绅之士在京师者属予言赠之予典邦禁常资宣之自助今其迁也予固不能无怅然者其何言诸君子请予言者岂以予甞敭歴外台颇知持宪之道耶则愿为宣之陈之夫国家所以设宪臣者欲其擢良谪奸扶善刑慝使吏称职民安业也居是职者公以宅心而不恤谤讪平以用法察其罪之所在而致辟焉斯得持宪之道矣近者用法者严于吏而姑息于民严于巨室而姑息于贫下凡顽民有讼其令长者輙移文逮之榜笞梏拳轻则致其罚重则禠其职吏惴惴焉若辕下驹况能修其职耶豪党武断于乡曲者不能无然自爱而重犯法者亦有焉今之狡诈之徒或讼巨室之辠聴者不复覈其实急逮而痛惩之甚者没入其赀产呜呼彼巨室独非人子乎此无他畏谤而欲便己也畏谤便己其得为公且平耶宣之官刑部十有余年其处心公其用法平予知江右十三郡六十余县之吏与民自是得举其职而安其业矣朝廷公卿之选取于外台者居多若大司马华亭张公大司防金堂杜公少司防莆阳彭公吴兴闵公皆起自外台以予不敏亦由外台累转至今官宣之材且贤其膺晋锡承宠光以与羣公接翮天衢有日矣予未耄尚及见之
　　送戸部侍郎吴公归省序
　　圣天子隆孝飬于两宫爰推恩以及人老制诏羣臣亲在者归省亲殁者展省邱陇于是小大之臣捧命书望桑梓而归者踵相躧于途廼治二年春戸部右侍郎漳浦吴公奏曰臣无似遭逄盛世自给事累迁至今官先皇帝加恩存殁锡之诰命赠臣父以臣职封臣母太淑人今臣母年八十而臣乆宦辇下亲养缺然伏惟陛下以孝治天下臣乞暂辍职务如令归省且展焚黄之礼敢昧死以请制曰可其赐楮币千贯以为行费公将行闽之大夫士罔不艶公之荣而侈上之赐于是春坊谕徳林君亨大属予言为公赠予惟先王盛时臣之事君未尝不急于公义而君之使臣亦未尝不恤其私情四牡之诗概可见已至于后世为上者徒责其勤事而不顾屺岵之孔悲为下者徒切于私养而不念王事之靡盬故有弃官养亲者不可谓非孝然于臣职有缺焉絶裾奉使者不可谓非忠然于子道有歉焉呜呼忠孝两全在后世亦难矣哉圣天子推锡类之孝以及臣工予告之令式遵旧典恩礼优厚度越前代而比隆古昔哲王矣公之归也燎黄隧道牲醴载陈荣光烂然贲于幽壤抚松楸而薙宿草必将慨然曰吾君之赐也升堂拜母鳯冠鹤髪俨坐中堂公偕妇子具水陆之品陈丹荔黄蕉之珍捧觞以为太淑人夀又将欣然曰吾君之赐也私情既伸式遄来朝励匪躬之节勤夙夜之虑以修职业而答天休庻乎公义私恩兼尽无憾矣矧今圣心孜孜求贤以图至治在廷大臣巍然负公辅之望如公者无几讵可久违阙庭哉明年惠和禁栁初緑诸君子将连骑迓公崇文门外公其勿乆滞于私哉
　　送太守孙侯赴京序
　　建昌太守滇南孙侯循例入觐京师卜日戒行其寮友同知耿君洵推官华君烈属予言为赠予为刑部尚书时侯实为郎中以是知侯之为人及侯来守吾旴予致仕家居又知侯之为政重以耿华二君之请故道予所知者为侯赠且识予所感焉侯明敏好学以明经登进士第擢南京刑部主事再迁为郎中在官以亷慎特身以明恕折狱自公卿大夫以至南畿士民皆称其贤司防或以公事出辄以侯摄部事侯察小大之狱审辟宥之宜罔不当乎人心贤声益着吏部毎以藩臬之佐荐不果用及吾旴缺太守遂以侯补焉侯为守其亷慎明恕如在刑部时其施于政奉法循理不立异以徼名视人所利病而兴除之未尝出入阡陌以督耕也而人修疆畎治菑畬无苦窳偷生者未尝月书季考以劝学也而士以文行相淬砺无荒嬉怠业者未尝戒师旅严逐捕以御盗也而大山长谷之间无带牛佩犊者徭赋均狱讼平逋逃复闾阎无愁叹之声未有知其所以然者盖有古循吏之风焉今之为有司者上官为之延誉或再嵗而迁或未考满而迁侯为郡三年矣廉静自修不求知于人而人亦无能知之者故迁擢未及焉予毎与一二相知者言之辄为之深嘅岂所谓知徳者鲜今犹古耶抑奔走承顺世以为恭而端良恬静世以为简邪无乃当道知之虽深欲乆其惠而大其用邪今之三年朝觐即周典之述职汉法之上计也圣天子励精图治察羣臣功罪而黜陟之大宰三原王公少宰云间张公又皆精白以承休徳侯之入朝必有能知之者矣吏部考郡县所上计而察其治行转以上闻旌能命徳之典舎侯奚适哉独恐侯膺晋锡被宠光不获终惠吾邦耳耿华二君与侯恊心图治必知予非妄语人也故书以赠侯且以塞二君之请
　　送方伯韩公赴四川序
　　四川在禹贡为梁州之域介乎华山黒水之间其水陆有峡山栈道之险羌夷环其四境者溪洞阻幽易怨以变故朝廷选用方伯常愼择其人非负材猷识治体者不轻畀治六年秋四川缺左布政使圣天子诏以江西右布政使韩公大经徃补之盖以四川为西南一都防非公不可故也公将行其寮友方伯沈公时旸等既喜公晋陟大藩又念公远别不能为懐徴予言赠之予之耄言奚足为公赠而公之贤与其家世之懿则尝闻之矣公世家防稽宋丞相忠献王之十二世孙而今襄国左长史衡轩先生之长子也早以明经登进士第擢官大理谳议称平迁淮阳太守循良之政为南畿诸郡甲寻陞陜西防政江西布政敦大体略细故吏畏而民懐之所谓负材猷识治体者公实有焉今之徃也愼固封守使疆内无虞也和裕兵民使妇子寕而生理遂也懐柔羌夷使服教承叙毋敢蜂屯而蚁杂也皆公所优为也矧公尝奉玺书虑囚四川多所平反西人徳之公固熟其民俗人亦习公禁令则其政之易成教之易行岂他藩比哉异时入辅出镇或佐天子布政令于明堂如忠献之在中书或秉旄钺董师旅于重地如忠献之在安阳赫乎炳乎追前人之休烈着勲名于鼎彛非公而谁哉传曰公侯子孙必复其始此沈公与诸君子所望于公者也敢以此为公赠若夫山川行役之勤云树暌离之念乃其琐琐者予可畧也
　　送佥宪万君赴京诗序
　　成化十五年秋八月湖广按察司佥事安城万君公锦捧表诣阙贺圣天子万夀将行其寮友相与为醵燕饯于宪台之广视堂酒酣宪副马君启东取唐人早朝诗和之为公锦赠宪使胡君尚愚暨在席者咸和之藩省以及荆楚能言之士亦相属和之诗之意大率道山川登览之乐帝都城阙之壮冠劒舆卫之盛以至友朋缱绻之情而颂祷之意寓焉公锦稡为一巻属予序之予惟古之君子之相与其聚也有燕飨之设其别也有祖饯之礼而其燕饯之也非徒荐之以庶羞贶之以嘉乐而已又赋诗以道其志宣其情而观人者亦于此观威仪卜祸福焉秦伯飨晋文而赋六月君子知其将有敌忾之功印段飨赵孟而赋蟋蟀君子知其必为保家之主令尹围赋大明叔向知其不终子展赋草虫赵孟知其后亡言出于口而吉凶应之如影响焉此礼之废久矣而宪台诸君子始复之彼之赋也取古人之诗而歌之此之赋也因古人之韵而和之然其意未尝不同也观诸君子之为公锦赠者其辞清以淳其节和以畅思而不惧乐而不荒其颂也不阿其好其祷也不牵于私有忧深思远之情无谐谑笑傲之意盖治世之音而足以鸣国家之盛也予虽非叔向赵孟之流然即诗而观之则公锦与诸君子徳业之昌声誉之光于此可卜矣公锦安城名族气刚而材美其巡歴郡县所至有氷蘖声今其行也朱衣象简陟峻陛聨鹓班捧金函而祝夀瞻咫尺之龙顔殆将去此而羽仪霄汉矣岂久于外台者哉予与公锦皆楚产也故书此以弁羣玉且以为他日之徴云
　　送李文盛通判兖州序
　　古之善观人者毎于得失进退之际而得其心焉君子之得志也直道而行不幸失志而退则安乎义聴乎命乐道而无闷小人之得志也穷凶肆慝及其失志而退则戚戚嗟嗟若不可生者观人者于此察之百不失一二焉予友李君文盛以进士起家擢刑部主事其谳狱也察其情辞附诸法律罔不心服长官有欲轻重其间者辄毅然争之曰情如是法如是吾可拂人之情而骩国之法乎僚友有以私废法者亦正色规之于是不以好恶为喜怒者皆喜文盛之有守而亦不胜人之怨嫉也文盛守益坚乆之竟以防过出通判兖州予与诸君子知文盛者徃唁之其尤亲且厚者谓文盛曰子之得罪某实挤之盍讼诸或又曰某有隠慝子讼之彼且得重罪文盛曰是吾过也且发人隠慝而泄己私岂长厚者所为乃治装而行无几防不平见于顔面呜呼若文盛者非所谓君子邪非所谓直道而行者邪非所谓安乎义聴乎命乐道而无闷者邪彼有墨以败官者一旦抵法方且哓哓焉愬诸人以为非辜鑚隙抵巇以觊幸免其视文盛所为彼独何人哉初文盛得罪予与诸君子请于司冦乞留之顾以朝命已下无及矣及文盛之行相率赋诗赠之而属予序诸首昔邹志完与田承君以气节相激厉志完之贬也见承君出涕而道之承君正色责之且曰愿君毋以此举自满士所当为者未止此也予虽非承君愿举其所以责志完者以为文盛赠文盛勉之使观人者将益信子为君子也
　　送马二尹赴任序
　　成化元年冬天下羣有司入觐者毕集京师明年春正月朔上御奉天殿受文武羣臣暨外有司朝乃诏天官卿察外有司之良奸而黜陟之自藩宪以至于郡县吏以沓贪囬遹黜者盖千有余人又命有司慎俊彦以补其缺于是漷隂马君徳良由上舎生擢单父丞除书既下有惜之者曰徳良育徳邑庠卒业大学试事于大行人盖达于从政者也使处治中别驾之任夫岂不可顾屈之县佐虽有材美亦何以自见邪譬之物然湛卢豪曹虽利不可以补履骕骦駃騠虽良不可以守闾韫竒抱异之士顾可使之汨没下寮哉予曰不然君子之仕也行其道也道之所行岂以位之崇卑而有间哉子谓都尊位者可自表见邪自汉以来典大州守大郡専制数十城者不为不多矣然奉法循理垂声汗者几何人哉其湮没无闻者盖不可称数也子谓处下寮者无以自见邪汉之仇览一考城簿尔唐之崔斯立一蓝田丞耳然惠泽洽当时声光照策至今舄奕而不泯也故一命之士茍志于行道于人必有济况丞为县之上佐哉单父为县在齐鲁之间孔门高弟宓子贱巫马期皆尝为宰焉以徳良之才徃为之佐民之被其惠泽也可几矣湛卢豪曺不必陆剸兕象而后知其利也骕骦騠駃不必路极九有而后知其良也徳良勗之哉夫修黜庸国家之彛宪也向之庸者既已黜之矣后之克修厥职者其有不陟之乎异时政通人龢循良之声播于遐迩吾知栖棘之鳯哕哕乎来鸣于阿阁盖有日矣徳良捧牒于迈其友董君惠为徴言赠于是乎书
　　送兴化王太守赴任序
　　治三年春天下藩臬郡县百司各率其职来朝皇帝诏吏部考其治行庸鄙者罢归贪虐者禠职而慎内外臣寮有贤声者补之吏部承诏惟谨旁求博访务得其人以称徳意于是刑部员外郎天台王弼存敬有兴化太守之擢存敬将行请于子曰弼承乏秋台奉教之日乆矣今为郡于数千里外不获朝夕请益愿得一言以比韦之戒予曰子之尊翁尝倅和州以善政称子之得于家庭之训者深矣矧予昔以进士宰溧水恺悌之政通敏之才孚于上下今其徃也施用其素得者而已奚以予言为哉其同官诸君子皆言先生素重存敬愿终教之乃告之曰郡守之职在商周为诸侯在汉则所谓二千石也上之所承有藩臬二司下之所涖有令佐以及典幕其任不轻而重也较然矣然承上不以道则镌诮及之涖下不以道则讪谤丛焉为郡不获乎上下而能安其位者鲜矣况能行其政惠其民而无龃龉乎今之为守者其中材则茍自便而已虑镌诮之及也荐货献谄以阿之虑讪谤之丛也削觚毁矩以悦之君子固不为也其有反是者则矫亢以自髙不以道事其上暴戾以立威不以道遇其下于是乎上憎而下怨以至于偾事败官者多矣循良之吏罕闻于时得非坐此邪盖古之君子其律身也严其为政也勤其行已也恭其存心也恕以是承上而上推其贤以是涖下而下安其政夫何偾事败官之有颍川渤海之贤所以光于策者其道亦如是而已兴化闽南名郡其民秀而文名卿伟人继迹于朝以存敬之贤徃为之吾知期月间政通人和上下交誉而颍川渤海之治效不得専美于昔矣嗟夫自汉以来宠禄烜赫名湮没而无闻者不知其几而循吏如龚黄者乃独垂芳于汗以彼较此果孰重孰轻邪存敬勉之上推其贤下安其政膏泽洽于民名声昭于后是予所望于子也宠禄烜赫而无闻者岂予所望哉
　　送李大伦归省序
　　古之人得一英才而训饬之未尝不喜动顔色若获寳璐然欧阳子之得苏子瞻也为之延誉惟恐不闻于时子瞻之得秦少防也嘉奨之意毎见于词章君子乐得英才而教育也盖如此予自登第以来执经相从者多有其人若河东李大伦尤予之所爱重者也始予家食时大伦方丱角頴敏好学予固己爱之后数年大伦挟所长与十三郡之士羣试于有司主司得其文大加称赏欲以首选处之同考者意见不同乃置诸第二由是声誉赫然动江右及来京师不予愚而从之游予与之语其气温然以和其容肃然以恭其议论其文辞粹然以正私心喜甚以为古所谓明睿之才若大伦者殆其人邪予虽不敢自拟于古之君子然喜得大伦也不啻若欧之得子瞻苏之得少防也乃者大伦与天下士偕试于南宫予意其必首捷顾以一累黍不合有司之尺度而黜凡知大伦者皆惜之大伦曰是吾过也旅馆孤灯进修益力既而援例归省其亲于旴水之上辞予以行予察其意若有不释然者乃告之曰科举者士之所由以进身者尔其得失何足置欣戚于其中邪士茍道义无取焉虽甲俊造之选亦何足多邪予所谓望于大伦者不在于是也吾邦自宋以来号称多士先达诸老或以道徳称或以功业显或以文章名皆他邑所鲜者自诸老沦谢继者寥寥若予之昏且庸不足以追先达之芳躅矣予独有望于大伦焉大伦之归也尚亦肆力于学以植其徳以修其辞以底于大成他日重来擢高科跻显仕文章施诸典册勋烈着于鼎彛芳名懋绩洸洸乎赫赫乎追配乡之先达是则予之所望也科举云乎哉予年未老尚及见之其为大伦喜殆有加于向之得大伦而喜也大伦勉之哉归拜而翁为道予意其亦含笑谓予言然矣大伦谢曰命之矣乃书以赠其行
　　送广东防议于君赴任序
　　予宦游中外三十余年士之以贤称者多获接焉亷介者或短于才通敏者或不足于守求其材与行之兼优者一何鲜哉曩嵗承乏湖南藩司时襄府有大丧冬官主事于君尚徳承朝命徃治其莹域鸠工庀材诹日兴役人不劳而事集众皆推君之材事竣将归宗藩所以犒劳赠遗之者甚厚君悉辞不受襄世子甚重之为记其春晖之堂具着其美由是君之亷声借借荆楚间予询诸士大夫乃知君尝典陶甓之政于临清又尝监竹木之税于江陵其亷以律身敏以涖事皆如在襄阳时子因叹曰若尚徳者非材与行之兼优者邪及予入佐司防而君亦再迁为郎中自筮仕至今十有八年而亷介勤敏不少渝其初殆所谓有恒者哉成化丙午春天官卿择可以防议广东省事者宜莫如君乃以其名闻遂迁广东布政司右防议予又叹曰君之清操懿材吾君与吾相皆知之矣君将行其寮友郎中萧君冕等相率请予言以赠之嗟夫君之材与行妥于人人久矣今佐名藩率其素履而已矣本之以亷加之以敏政其有不举人其有不服暴骜其有不化者乎合浦之蠙珠自还连韶之钟乳复出畨舶之朝贡者屏息聴命而山谷黎獠咸率条教不敢违予知君之贤名将与呉隠之孔左承相望于后先矣乃书以赠君且以塞诸君子之请













　　椒邱文集巻十一
　　钦定四库全书
　　椒邱文集巻十二
　　明　何乔新　撰
　　序
　　金坛段氏族谱序
　　金坛段君敏繇进士出宰新城尝念其家谱遗轶无以昭示来世乃因其叔父舒所録先世图谱遗文纂次成书先以系图次以家传又次以先世遗文与凡儒硕诗文为段氏作者既成委予族子棪求序其首简按段氏有二族其一以官氏周礼所谓鳬防段桃是也其一以王父名为氏春秋传所谓共叔段是也金坛之段未知孰所本其先世家汴梁完顔氏蹂宋有百三公者渡江而南始家京口二子一居丹阳一居金坛日益蕃昌自百三公至县宰君十有一世矣今观其谱断自始迁之祖者详其所可知也汴梁之族不録者阙其所不可考也旁支承继必着其所出者不敢忘天姓之亲也先世善行必纪其实者不敢诬其祖也辨昭穆之戚疏叙传承之久近甚得古人作谱慎重之意可谓贤己予尝考淳安汪氏之谱以鲁侯为祖番阳吴氏之谱以季札为祖而承传卒塟具焉皆自以为博矣然予窃疑之数千年间或盛或衰或絶或续安知不有拜汾阳之墓者乎安知不有冐称东坡出子者乎则其详也乃所以为伪也段氏之谱于有徴者不敢遗无徴者不敢纪其贤于彼逺矣段氏自百三公以来世业医而本于儒其利泽及人者博且深矣而县宰君以文学发身政声赫然方将跻华陟要以显其亲以光斯谱予未髦尚及见之
　　晋江庄氏族谱序
　　陆川县令晋江庄概世平捧其家谱诣予请曰兹谱先君佥宪所作而槩增续之者也惟吾庄氏之先居光之固始唐龙启中从王潮入闽始家泉之永春歴九世至讳夏者起家进士以文学风操为名法从累官兵部侍郎兼焕章阁待制赐第泉城卒赠少师今家晋江者皆少师之云仍也自入闽至于今凡十有九世旧有谱名蕃衍记荐经兵燹散轶先君始因蕃衍遗稿旁采先世碑志以成兹谱世经人纬仿史氏之年表而家谱复完先君殁垂四十年族之生者卒者仕者隐者日伙矣不可以不録故槩增而续之附以先世之遗事以及名公之文章总若干巻敢求先生叙之以示我后之人予考姓氏书庄氏有二皆以諡氏者也其一鲁庄公之后青兖之间多祖之其一楚庄王之后江汉之间多祖之晋江之庄或出于鲁抑出于楚盖不可考矣然鲁之姓姬其先出自帝喾楚之姓芊其先出自颛顼是二姓者又皆出于轩辕氏其源未尝不同也庄氏自光入闽至少师始大着少师三子皆以宧业闻延及曾典郡县位侍从者累累有焉入国朝有曰谦材者举进士为山西参议曰巽者户科给事中曰亶者兵科给事中曰敏者亦举进士为雷州太守曰琛者佥广西按察司事即槩之父也簪缨蝉联若此其盛非少师之遗泽耶嗟夫谱之作所以志吾先祖所自出孝子仁人所慎也世之作谱者予窃惑焉或非其祖而冐之或耻其先之防而弃之可谓孝且仁乎今观庄氏之谱断自所可知近者详之逺者略之不可考者阙之不敢冐而亦不敢弃也真孝子仁人之心哉继自今庄氏子孙以学植身以礼正家以孝奉先以仁睦族以绍少师之休光而益衍其庆斯可谓贤矣不然学则不勤徳则不竞以至没世无闻焉岂不有愧于前闻人哉廼序以告为少师之后者
　　安沙游氏族谱序
　　福建按察副使丰城游君取其家谱重修之凡若干巻先之图以表其世系次之谱以纪其行实而歴朝之诰勅暨名卿峻儒之词章附焉间属予序之且曰游姬姓也而我游氏则鄢姓也姬之别子国于郑其小宗曰游吉者以王父字为氏子孙世保其姓不坠焉南唐时有仕至尚书者始家吉州之蛇垅四传至讳大托者徙崇仁之蓝陂又八世至讳宰均者复徙丰城之安沙又五世为子美子辉子美之子曰覃恩府君子辉之子曰朝奉府君朝奉实鄢氏子唐湖南节度使燧武十五世孙少从其姑鞠于游遂为游氏后入国朝以来若富州司训惟善则覃恩之后姬姓之游也若吾与应山教谕邦贞寿光司训弼进士理则朝奉之后鄢姓之游也今吾欲仍游氏欤念水木本源之义于心有未安欲复鄢姓欤则先世已戎籍于法有不可姑于朝奉之谱着其所自出以见吾宗为鄢姓之游而别于姬姓之游可乎不可乎予曰可夫万姓之繁其始一本耳邃古之时若风若姜若姬若嬴其初兄弟也兄弟之身其初一人也一人之身其初一气也果孰亲孰疎孰同孰异耶先王因生赐姓所以别生类慎婚姻崇本始使人知亲亲尊尊之道焉耳亲亲仁也尊尊义也厥初生民安知姬之与鄢不出于一家不同乎一气耶惟眀其所自出而不附防焉仁义之道在是矣矧游以氏见于春秋之世者已非一姓其在周者则游孙伯之后也其在晋者则桓庄之族也其在宋者则公子游之后也与姬之游鄢之防盖五矣亦何患于同邪宪副君因其姓之同而推其本之异岂非仁之至义之尽而得亲亲尊尊之道者乎虽然所贵乎世家者非能言其祖之谓能践修厥猷之谓也游氏之先代有达人而宪副君又以博学清操有声于时为之子孙者尚其祗遹乃祖仕而登朝也秉忠贞之节隐而家食也脩亷慎之行斯不忝其先矣诗曰无忝尔祖聿脩厥徳游氏子孙念之哉
　　庐陵吟溪陈氏族谱序
　　予友秋官郎中庐陵陈君时庄出其所脩家谱属予序按谱陈本舜后其先胡公满以神眀之胄国于陈为楚所灭其子孙遂以国氏宋初有讳松贞者为庐陵教授因家城北之吟溪而庐陵有陈实始于兹传数世至讳世荣者登进士第卒官宣教郎而其子元伯尚宋宗室女其云仍日蕃其衣冠日盛而陈遂为庐陵望族国初有讳灌者佐太祖髙皇帝定天下累官宣城太守宏谟骏烈国史纪焉宣城尝病其家谱散轶欲脩辑之未就而殁宣徳癸丑其子致广始考其可征者仿眉山谱例为流庆图而先世之遗文轶事附焉迨今三十余年其族舄奕繁衍不可胜纪时庄致广从孙也复取旧谱而增脩之自七世以上则仍其旧不敢輙有损益八世以下则详考而具録焉名卿伟人之诗文为陈氏作者各以类附録于后总题之日庐陵陈氏续脩族谱夫族谱之作明吾之所自出也故君子慎之果吾所自出欤虽贱且恶焉不敢遗也遗之则黜其祖是不孝也非吾所自出欤虽贵且贤焉不敢冐也冐之则罔其祖亦不孝也然杜正伦世出本防而求合于城南诸杜则罔其祖矣近世吴兴秦氏耻桧之奸而讳称其子孙则黜其祖矣呜呼古之谱其族也明之后之谱其族也乱之茍谱之而以乱之也曷若不谱之为愈哉今观陈氏之谱断自其所可知而其不可考者缺焉斤斤焉尊祖睦族之意是固孝子之用心也时庄以明经登第其为司法勤慎而文寖寖乎跻华登峻以亢其宗以昭其祖以光启其后盖有日矣昔唐宰相世系表以贵传庐陵欧阳氏族谱以贤传斯谱也安知不以时庄之贵且贤而盛传欤
　　吉水王氏族谱序
　　山西按察副使王公充献出其所脩族谱属予序之且曰吾王氏系出琅琊琅琊之王显于江左彯华缨鸣佩玉者累世不絶宋绍圣间有讳恕者繇进士擢江西节度推官始迁于临江之新淦推官之子讳琛又自新淦迁于吉水之五嘉塘实吾吉水始祖也子孙蕃衍或出典藩宪或入宧台省为邑之着族不有谱以纪之何以昭吾先世而示吾子孙哉又曰吾宗人家吉水者数千指其初一本也源流而末益分于是乎有朞功之属焉有缌麻之属焉有袒免无服之属焉世之薄者于其疏属相眎如途人繇无谱以稽之也使有谱焉等而上之则出于一本旁而推之则分为羣支虽百世之逺而祖考不忘宗族不散尊祖敬宗之心将油然而兴矣此吾谱之所以脩也子幸为我序之予惟族谱之作所以推其本联其支而尊尊亲亲之道存焉世之谱其族者盖多有之然诞者上推古昔以为博夸者旁援它族以为荣不防于诬其祖乎今王氏之谱据其所可知而不失之诞缺其不可考而不失之夸推其祖之所自出有尊尊之义焉详其族之所繇分有亲亲之义焉真得古人作谱之法矣虽然所贵乎世家子孙者非谱其族之为难而克绍其先之为贵王氏之先代有达者若太保祥若司徒导皆琅琊之望也为之子孙者廸厥徳践厥猷以亢厥宗斯有光是谱矣充献出佐外台而其从弟充实为南台御史皆焯焯有贤声显庸有日矣然则继太保司徒之烈而垂子孙无疆之休以光是谱者非充献兄弟而谁欤诗曰无念尔祖聿脩厥徳充献兄弟念之哉
　　南丰曾氏族谱序
　　南丰曾君仲质捧其宗谱诣予请为之序予谢曰子之先世以道徳文章名天下天下推为名族与汉之华阴杨氏唐之河东栁氏并称宗谱必得名世者序之不腆之文不足以辱子仲质曰吾先世道徳文章寂寥乆矣所以请于先生者愿得一言告吾之子孙以祗遹前休耳敢固请予廼受其谱而阅之首谱序得姓之由着矣次家训正家之道严矣又次之宗图世系昭矣又次之家传世徳详矣附以前代与当世名贤之文所以光昭世美者备矣予作而叹曰懿哉曾氏之文献萃于此矣吾旴大家世族不为不多一再传之后子孙虽硕且茂而文献己不足徴此正文定公所谓嚚子憸孙也求如曾氏之文献彬彬者一何鲜哉予为邑庠生时尝识仲质之先君子汝愚今归老于家又识仲质其父子之行已浑然端且厚不失其世守阅其谱又知其子孙之茂且贤信乎其为名族而无愧于华阴之杨河东之栁也虽然所贵乎名家之有谱谍者非惟使子孙知其源流所自而已正欲其知祖宗之徳业而趾美承休焉曾氏之先郕国公以道徳鸣于周而莱芜实启之文定公以文章鸣于宋而文昭实和之其立徳立言皆所谓不朽者也闻其风者咸思则而效之况其子孙也哉曾氏之子孙尚思祗遹前休仕则推乃祖之道于用使膏泽洽于民居则体乃祖之道于躬使徳业薫于乡斯不沗名贤之裔胄矣呜呼曾氏子孙尚勉之哉
　　瑞安钟氏族谱序
　　福建参政瑞安钟君景清示予以所脩族谱俾序之按谱钟氏本防子之后春秋时宗伯之子州黎自晋奔楚仕至太宰食采钟离子孙因以邑为氏汉有钟皓魏有钟繇唐有钟绍京皆以徳业光于简册唐之季叶有讳庆礼者仕湖南马氏始居霅川其孙成徳又自霅川迁温之瑞安又十有四世至讳源府君实参政君之八世祖也今谱断自府君为始详其所可知也自府君以上畧而不録缺其不可考也首之谱例明作谱之法也次之系图着承传之序也又次之世谱纪行实之详也亢宗鸠族必有规范故家规次之禔身正家必有仪榘故家仪次之附以列圣之诰勑昭天宠也继以名贤之碑志表卓行也其立例严其考据精真得古人作谱之良法矣嗟夫人本乎祖犹木之本乎根水之本乎源也世之昧于一本之义者往往妄附于名贤华胄以为光耀殊不知自陷于二本矣松栢苍寒而缀芙蓉于其颠君子固识其非类流水东入于河虽淆而为一其清浊固自可辨也人于其祖而可以二本乎二本者亦何益之有哉故欧阳子之谱其族中间失其世次者再苏老泉之谱其族由一世之上失其次以二子之学识絶人犹且缺所不知而不敢诬其祖也如此而况于他人乎若参政君兹谱盖深明一本之义而得欧苏之遗意矣抑予闻之根之盛者其末茂源之深者其流逺钟氏之先其根源茂且深矣而参政君起家进士为朝名郎为省肤使政声焯焯有闻于时予知承休笃烈以绍相国之家声以复钟离之封邑者必防政君也传曰公侯子孙必复其始予于君有望焉
　　南昌梓溪刘氏族谱序
　　南昌梓溪刘氏自始迁迄于今以文献临一乡者盖余三百年矣其先本陶唐氏之裔至汉光有天下其别子荆胙土广陵子孙因家焉荆之七世孙琅琊内史防始徙丹阳防之四世孙隐人又徙晋陵隐人之曾孙冕为睦州刺史又家于睦冕之九世孙奭避广平之乱又自睦徙信之玉山奭之十世孙从礼侍父允廸宧逰江右爱梓溪民俗淳厚乃卜居焉子孙舄奕繁衍遂为望族从礼之七世孙孟坚尝谱其族其后屡脩之至十一世孙福建按察司佥事子肃字敬之者与宗子子来复叅考玉山诸谱而增脩焉其立例甚严其考覈甚精自允迪而上推本于陶唐氏系序不紊遡流而源也自从礼而下或居或徙备録无遗由本而支也名讳字行各从其类所以辨昭穆也生卒娶塟具着于谱所以纪终始也附以诰勑之词昭宠贶也次以碑铭表碣之文表善行也其尊祖睦族之心蔼然见于斯谱矣敬之将刻板以传徴序于予嗟夫宗法之废久矣能言其祖郯子所以见称数典而忘其祖籍父所以无后也在春秋时且然况于后世乎敬之兄弟生于宗法既废谱谍失官之后乃能推本其祖至于百世之逺而其所谱又断自始迁之祖而致详焉是盖贤于籍父而郯子不得専美于昔矣虽然所贵乎文献故家者非世禄之谓也世徳之谓也夫保姓受氏以守宗祊是之谓世禄迪徳象贤克念厥绍是之谓世徳刘氏神明之胄其明徳逺矣为之子孙者祗厥身服厥训顺厥则以成乃显徳以宣乃令闻以纂乃前休兹可谓世济厥美而无忝于文献故家者矣岂真世禄而已哉诗曰贻厥孙谋刘氏之先善于贻谋矣又曰绳其祖武予有望其后人焉刘氏之子若孙尚朂之哉
　　临川洪氏族谱序
　　临川洪生球捧其家谱一钜册托予外孙揭瑀持诣予请为之序予展而阅之则知球乃宋忠宣公皓之裔也予因叹曰忠宣公父子在宋以文章节义着声于时南度已后第一流人物也始予观球以经学教训吾乡俊秀学与行端且厚吾固疑其有所本也及得谱然后益信其有本非忠宣公能有是子孙乎乃为之序曰忠宣公当靖康之变出万死一生之计使万里外强悍侵陵之敌厯十五年南北通好然后放回其臣有虑其知国虚实为后患者遣骑追之及于淮而公与同归者张邵等已在舟中追骑相顾无可奈何及入见髙宗慰之曰苏武不能过也命宰相与直阁之职而公数称张浚之贤忤秦桧意遂阁诏命出领乡郡寻又贬岭南桧死而后得归朝其外厄于强敌内厄于奸臣艰难险阻靡不并尝而公始终一节不以死生祸福累其心然公生八子曰适曰遵曰迈皆以博学宏辞进其后适与遵皆致大用而迈亦佥书枢密院事岂非忠义之报乎忠宣公始居鄱阳其后迁新安而忠宣公之弟昢为临川司户者遂家临川今球之宗是也予尝论之为宋使金者公与宇文虚中也虚中露才现竒遂为金人所用而丧其守公则不然韩昉欲易其官爵以死拒之不从尼雅满廹之事刘豫以死拒之不从乌珠访以伐宋之策拒之不应其濵于死者屡矣然终免于死宇文虚中受金人之宠最多聚其族而居之然其后少为抵牾全家死于烈熖子孙无噍类焉孝宗极力访求仅得其族人绍宗命之以官俾嗣其后而公之归也诸子相继登两府而迁他郡者子孙亦皆绳绳不絶宧业昭著于时忠义之报天道故不爽也诗曰毋念尔祖聿脩厥徳球之子孙尚修其徳哉传曰公侯子孙必复其始忠宣以下爵位显矣有封魏国公者封秦国公者球与其诸子孙尚思所以复之哉予先祖文定公与忠宣公仕同朝又尝同时固有世旧之好也遂书此以为序以为洪氏勉
　　寿孙母太淑人诗序
　　成化十有七年夏四月上命都察院右副都御史孙公伯大自大同移镇河南公将赴镇道过晋阳谓予曰洪生五嵗而丧所恃所以保抱擕持训诫教督俾克有立者繄吾继母之恩及洪登进士第擢夏官郎先皇帝推恩所自封先君兵部郎中赠先妣王及封继母刘俱宜人锡之勑命以宠嘉之今天子嗣位洪出佐汳藩寻迁布政使三转而都内台顾吾菲薄何足以膺之实祖考先妣之遗庥而继母之教也念祖考先妣不可见矣继母在堂亦已老矣廼恳请于朝以假宠于存殁于是吾祖考获赠官阶与洪同而先妣加赠淑人继母进封太淑人今吾母年登七十而命书适下十月六日则説悦之辰也大夫君子喜吾母寿且荣相率赋诗遗吾以致颂祷之意方欲抗章归省以展献夀之礼而又有移镇之命不敢顾其私将遣吾儿楷持诸君子之诗归夀吾母子其序之俾吾儿诵之以侑寿觞庻防一解其顔也予叹曰盛哉孙氏慈孝萃于一门矣世之为子者鲜克尽孝于继母而为母者亦鲜克尽爱于前妻之子薛宣以明经致位宰相而事继母孝养有缺君子讥之王祥事继母朱以孝闻而朱遇祥不以道君子深憾焉太淑人爱都宪公不啻如己出而都宪公孝养诚笃不啻如己所自出慈孝之风盖前古所鲜者玳首金葩光被天宠凤冠霞帔其在躬天所以昭贤淑也予想斯辰也宗姻毕来丝竹迭奏里妇喟然歆艳曰吾所以教子者盍如太淑人乎凡为人子者亦将感奋曰吾所以持其身而孝其亲者盍如都宪公乎是岂一家之庆哉予与公同登进士同官大梁兹又同官宪台视公犹兄视太淑人犹母也顾縻禄于兹不获捧觞上夀以罄同一人子之情廼为之序以寓予意焉
　　庆长史程公七十序
　　韩府长史新安程公孔着生于洪武己夘四月廿日迨今成化戊子年登七十而公之配宜人齐氏先公三年生至是七十又三矣其子地官郎中用元喜其父母寿且康也前期求词林诸公诗歌寓归以为寿既又念二亲具庆而不获躬帅妇若子捧觞上夀怅然者弥日于是秋官主事谢君徳泽暨凡与用元好者相谓曰吾曹与用元或生同乡或举同年或仕同官视公犹父也视宜人犹母也公与宜人寿考龢豫吾曹与有庆焉非独用元之庆而已系官于朝不获升堂拜庆岂独用元怅然哉廼吾曹亦有慊然者盍为文词以道颂祷之意因用元致之以为公繁祉之祝可乎众皆以为宜而属笔于予惟程氏新安之世家也自忠壮公着勋烈于梁垂光锡祚久而弥昌歴唐宋以迄今兹外典方州内赞钧枢者代有其人公恵龢允肃克绍前休以儒学起家为任邱教谕循循善诱学者归心焉两相亲藩惟忠义是迪惟謩训是陈用是甚见亲礼年甫六十谢事而归优游桑梓以子恩光被命书进阶朝列大夫而宜人亦被龙章之宠锦衣珠翟辉映里闾子五人诸孙十余人蔚然梧竹之并秀韡然芝兰之联芳也洪范所列皇极之福公盖兼之矣南山有台之诗曰乐只君子遐不眉寿又曰乐只君子徳音是茂説者谓徳为寿之本而寿廼徳之效也公之享此繁祉者非本于恵龢允肃之徳欤是可颂已予亦与用元同年者也故为诗遗之初度之辰良朋莅止俾未冠者歌之以侑寿觞亦庶防南山有台之遗意也其诗曰嶻彼黄山有菀厥灵钟于君子维时之英维此君子忠壮之胄庆源孔濬延畀尔后廼秉教铎于彼任邱青衿济济来歌来逰来游伊何式观我徳爰及邦人防不是则维皇有命俾相贤藩左右讽议谔谔谠言旅力方刚嵗月未迈休老于家其乐泄泄嫓徳维媛命服斯皇嗣徳维子防有玱何诞之月维此孟夏宗戚具来式燕且誉考皷逄逄笑言雍雍小大稽首祝寿于公清酒维湑酌言献之祝公多祉俾耄而期相彼蓼萧零露孔厚矧兹君子胡不遐夀于皇上帝作善降祥委祉于公奕世其昌
　　庆义民黄君愈敬六十序
　　予为童子时侍先冡宰之侧先公每称乡先生陈伯贤揭敬文之贤且曰惜汝不及见之不获考徳而问业也又曰吾乡之俗将日漓矣吾见其兆矣然后生可畏安知无伯贤敬文其人可以表俗者邪汝宜择而从之可也乔新谨识之退而求其人得富而好礼者数君子焉每敬而慕之且尝见诸文字以为乡里劝白水黄君愈敬予所敬慕者之一也愈敬轻财急义如古燕赵之节士好游佳山水如晋宋之名流读书赋诗以自乐如宋之陆务观居乡恂恂不敢以富贵加于人又有万石君之风予私以为伯贤敬文不可作矣贤如愈敬者其殆庶防乎自予出仕于朝不至乡里者防二十年成化癸巳予迁河南宪使便道归省先垅访平日所敬慕者仅存一二焉而吾乡之俗益衰儒家之子或去而服技艺矣力田敦朴之世或变而竞淫侈矣以健讼为智而敬譲之行防矣以豪敓为能而亷耻之节丧矣骨肉竞锥刀而孝友之风薄矣当是时而愈敬所存所行独不迁于俗表然为一乡之望譬之萧艾芁芁而覩芝兰之旖旎蓊茸欣植而瞻松栢之苍寒也予乃喟然叹曰先公之言于是验矣予虽不复见伯贤敬文而从之防得见如愈敬者亦何其幸也是嵗九月廿五日乃愈敬悬弧之辰婣戚将合醵寿之曾君唯学先期请予言为寿筵之祝嗟夫予之言岂足为君重哉而予之行急不获采金嶂之芝酌银溪之泚以为君寿乃举觞而遥祝之曰吾乡之俗漓矣安得如君者数十人以挽漓而复淳乎又祝曰使君寿臻耄期为乡大耋安知其无感而迁善者邪遂书之俾诸君持侑寿觞
　　庆黄君愈明五十序
　　予友黄君愈明世家广昌银溪之上其先君子希古以赀雄一邑盖如古之宛孔蜀卓等然富而好礼进子姓于学故愈明兄弟皆雅饬温裕无侈太之习焉予年十五六时愈明以故人子谒于先大夫退即书室与予讲业时予虽少已知敬爱之矣后数年愈明与予补邑庠弟子员遂与同舎以学其出入必偕相得甚懽又十有余年为成化乙酉再防于京师则愈明年已五十而予亦三十余矣始见愈明也其风度秀美论説伟辩譬诸甘泉之芝荣光然虽不识者亦知其为瑞世之物矣及与同舎其年益壮其学益充譬诸碧梧翠竹翘然蓊蔚之中其势盖将耸壑而昻霄矣及聚首于京则愈明渉世益深立志益卓譬诸岨之松风雪凌厉之余龙虎躩拏不可得而狎翫矣盖予于愈明屡见如屡不同如此非所谓进徳不勌者邪是秋愈明以上舎生擢蜀之灌县宰甫阅月适其初度之辰朝之荐绅知愈明者喜其荣且寿也相率载酒肴以庆之且属予言以为愈明寿予惟孔子曰仁者寿传又曰人有寿而后能飨诸福然则寿者福之首而仁者寿之本也愈明承先世之庆泽忠厚以始其本诗礼以濬其源其徳与其年俱进谓之仁者非邪今受天子命为宰于锦江玉垒之间上应列宿下子群甿立条教以宣恵泽则仁之施益广予知其繇艾而耄期繇令而公卿盖犹泉涌而木升也昔之语贤宰令者或飞鳬于天际或养鸡于云中此皆荒诞而不足信若愈明之仁而寿以膺多祉盖理之可必者何必采青城之芝饵巴穴之丹寻金马碧鸡之神而后能延年益寿也哉遂序以庆之
　　庆周母太宜人寿七十诗序
　　成化八年夏五月秋官郎中广信周君宗用奉诏虑囚于闽予实同事焉宗用周旋八郡以洗寃泽民为己责凡有疑必谳有寃必辨小大之狱必以情所全活者百有余人事竣将致命于上间谓予曰是行也吾有二喜吾只若明命宣风遐裔用宏圣天子好生之徳一喜也吾母太宜人年登七十嵗十二月十有一日实维诞辰吾得便道过家奉觞上寿二喜也予以为何如予叹曰忠孝不两全也久矣今子是行忠孝之道兼尽焉夫明清庶狱以推钦恤之仁可不谓忠乎升堂拜庆以致晨昏之欢可不谓孝乎是诚可喜也已乃告凡与宗用同年者又告凡与宗用同乡者又告凡与宗用旧且亲者亦皆欣然为宗用喜相率赋诗赠之俾被之弦歌以侑寿觞佥谓予与宗用最故属序诸首太宜人江姓广信衣冠族也自其在室温恭淑慎父母钟爱之择所宜归以适周氏为赠刑部员外郎周君之配浙江防政府君之冡妇上承下御宗婣称贤焉员外君蚤世太宜人自誓守节训字诸孤俾克有立既而宗用第进士擢行又迁刑部员外郎遂进今职而太宜人拜褒封之命雕轩珠翟出入有炜里闬歆艳焉今年跻七十发鬓皤然命服申申诸子恂恂诸孙诜诜凡世之所谓诸福者太宜人备诸一身矣昔隽不疑每録囚徒还其母輙问平反防何即多所全活母喜笑异他时蔡君谟以忠鲠立朝仁宗嘉之曰有子如此其母之贤可知特赐冠帔以宠之宗用之归也锦衣玉节率诸弟为寿太宜人问平反防何缕数以对亦将喜笑为加餐矣入奏枫陛喜动天顔推贤所自安知不有冠帔之宠如仁宗于君谟之母哉宗用之喜又当何如也廼书之以弁羣玉
　　贺南京刑部左侍郎阮公致仕序
　　治三年夏五月南京刑部左侍郎阮公以九载考绩至京上疏恳请谢事圣天子不允增俸二级俾复厥任公以先陇在长子者为水所圯乞便道归省墓而后行上许之公抵家拜谒墓下奠祭而加封树焉事竣戒行既而疾作廼奏疏申前请且曰臣歴官三十有七年犬马之齿六十有八年矣精力耗不足任奔走智虑衰不足赞庙谟惟陛下哀怜赐臣骸骨以归幸甚上览其疏而悯之廼进公资善大夫俾休于家盖异数也命下之日公卿大夫皆欣然曰吾君优礼老臣之恩阮公明哲保身之节可谓两得之矣顾公已归不获执巵酒为公寿廼属予为文寓至长子以颂且贺焉予惟君子出而致用勋烈着于国恵泽洽于民者固鲜茍或有之然晚节末路沉酣宠利卒与祸俱其得释轩冕之荣遂云山之乐者尤鲜也公自登进士第为廷尉有明允之誉为郡守有循良之称佐大藩以至为方伯着旬宣之绩及迁都宪莅闽陜威恵所加夷夏悦服入佐司马以至今官声望尤重所谓勋烈恵泽公无歉焉及将老也又能捧身而退承天子之宠光登山而遨望归岫之浮云踞石而歌和考槃之雅调回视昔日惴惴于忧患之途不啻脱鲸波之滈溔而泛画舫于安流也出羊肠之崛峍而鸣和銮于康衢也所谓释轩冕而乐云山者公实有之呜呼韦贤致仕而去可谓审明哲之防矣然在相位功业无闻焉冦平仲出入将相可谓有功于国矣然老不知退卒为奸人所挤二公所不能得者公兼而全之可不谓贤乎予少公五嵗然衰且病甚于公乞身之疏屡上而未获命未知何日得如公之归也序以贺公不独颂公归休之乐又以识予歆艳之私云
　　庆太常林先生八十诗序
　　古之君子道弸于中文彪于外者多矣然际盛时得推所学以黼黻休明之治者盖鲜幸而有之然或困于忧患阨于疾疢其介繁祉享脩龄而康豫于晚嵗者尤鲜韩退之一代文宗也困阨顿踬终其身其所遇何如哉欧阳永叔继韩而兴虽尝致位两府然归颍仅数年享寿六旬有六而已其于所谓寿且康者有歉焉若夫际盛时享多福而得韩欧之所未有者予扵太常少卿兼翰林学士莆阳林先生见之先生生于光岳气完之时禀龢厚清明之气其为学也博而精其为徳也温以肃其发于文也简鬯渊永有古作者之风早游场屋已有盛名遂以进士及第官翰苑掌帝制秉史笔侍经筵累迁今官凡朝廷玉牒寳册之文金匮石室之纪先生皆与执笔焉公卿大夫纪功燿徳之铭名山大川释老之碑多出其手屡典文衡所得多知名士歴官三十余年所谓忧患疾疢未尝一及其心身先皇帝在御先生以年满七十数求去优诏不允今天子嗣位之初先生求去益切乃得致仕南归超然物表极山水之娱有子五人孙十人而季子载诸孙劒皆中乡贡进士其讲业郡庠邑校者又数人盛矣哉韩欧所未有也成化己丑先生年登八十而康强龢豫如壮者十月乙夘乃先生初度之辰逺近奉觞胥庆今福建按察使刘公叔荣语寮佐曰先生之寿且康岂惟林氏一家之庆实斯文之庆也吾与诸君子非先生之门生则其所与进者也颂祷缺焉于心独无歉乎乃相与属笔于乔新焉乔新尝读南山有台之诗观诗人所以祝愿君子者不独颂其徳而又祝其寿不独祝其福备于身而又祝其福延于后可谓善于颂祷者已先生克享多祉于南山有台之所祝愿者兼之矣敢窃取斯义作诗七章以为先生寿以致羣公颂祷之意云其诗曰
　　岩岩壶山作镇海濒郁兹灵龢诞生硕人维此硕人有徳有文神介之福百嘏骈臻　　　右一
　　其徳维何仁义是蘉其文维何黼藻斯皇乃荐于乡乃第奉常乃登玉署斯文之光　　　右二
　　玉牒瑶编彛卣之铭追琢其章金薤晶莹乃陟容台躬秉寅清韡矣厥荣赫矣厥声　　　右三
　　黄髪皤皤宣力孔多乃悬其车乃休于家莆山之阿莆水之沱以咏以游以啸以歌　　　右四
　　维此十月八袠开祥宗戚具来式燕于堂我有防酒亦有羔羊薄言献之祝公寿康　　　右五
　　寿康伊何伴奂尔游繇耋而耄以承天休相彼玉瓒注兹黄流君子有谷多祉是遒　　　右六
　　天祚硕人俾多贤子爰及孙曾世载其美克振其光克缵其庆笃斯不忘锡类家邦　　　右七
　　封刑部左侍郎杜公挽诗序
　　成化十有七年春三月封刑部左侍郎金堂杜公以疾卒于家凡知公之贤者识与不识咸赋虞殡之章以写其咨嗟悯悼之情其子敬脩萃为巨帙属予序之予生也晚不及拜公之舄履下然与公之子同官知公之善行颇稔故不敢以不文辞公蜀人也天资醇笃乡推长者其行事往往与蜀之先哲暗合盖非勉而能者昔范景仁之兄镃卒于陇城景仁访求其遗孤躬字而教之俾克有立苏老泉之父序当兵乱之后人不知学序笃于教子已而仲子涣以进士举季子洵以文章显陈省华之子尧叟尧佐相继登相府尧咨亦为名法从而省华恂恂然未尝以势位骄其乡里三君子皆蜀产也公少丧二兄而公抚其孤恩逾已出咸底于成可以趾美范公矣金堂素乏进士公力教其子以学所以淬砺之者甚至既而敬脩擢髙科位司冦义方之训盖无愧于苏公也自始封至其卒三十余年荐被命书宗戚乡里以为荣而公益以谦慎自持嵗时蜡社相与尽其欢不为表襮有陈公之遗风焉世尝言古今人不相及以公所行校之三君子者有以异乎公之嘉言可以警世卓行可以范俗者甚多观此三事则其余可以类推矣公真所谓长者哉夫挽诗之作所以哀人之不幸也公官封三品享年九十有一子六人孙十有二人曾孙又六人所谓荣名盛福公盖兼而有之奚不幸之有然诸君子犹有哀挽之作者盖悼善人云亡而惜后生不及见先辈之风猷也欲知公者诵诸君子之诗而考予之序庶有以得其槩矣公讳荣聪字惟徳竹轩其别号云
　　南京刑部侍郎陈公挽诗序
　　成化十有八年冬十二月诏以都察院右副都御史庐陵陈公为南京刑部右侍郎时公巡抚贵州将赴任便道归省先陇得疾遂不起讣闻天子遣官谕祭且命有司治塟事朝之大夫君子知公者皆挥泪相吊且赋虞殡之章以写其咨嗟痛悼之情公之子乡贡进士旦稡为一帙属予序盖以予与公相知最深故也公讳俨字时庄世家庐陵之吟溪少頴敏好学弱冠讲业于大司马萧文昭公之门文昭公器之妻以其子学成去应进士举遂登甲科擢刑部广东司主事迁湖广司郎中有贤声陞山东防政再迁布政使贤声益着朝廷滋以公可大用陞佐内台出莅南鄙公在刑部凡小大之狱必求其情大司冦四明陆公贤之四方有疑狱有司不能谳者辄属公往讯之公所推断罔不心服尝奉勑録囚南畿平反甚众其在山东适辽左用师公督刍饷规画精密士饱而民不劳嵗大歉躬歴郡县发仓储劝富室以赈饥羸多所全活东人徳之其在贵州苖民构乱四出防剽公督兵进讨诛其渠帅而宥其胁从羣蛮畏懐相率诣辕门请降献羊酒以犒师及南台之命下士大夫相语曰南都自是无寃民矣世方仰其大有为而公遽以疾卒呜呼岂公之命止于是邪抑民之无禄而天莫憗遗也予与公同登进士同官刑部同受知于司冦陆公予出佐闽台而公亦出叅东藩及公宣抚贵州而而予亦宣抚晋阳既而予被召入佐司冦而公亦有南台司冦之迁盖与公周旋三十余年交谊之笃自谓景仁君实不能过也方期与公宣力南北以各卒其平生报国之志而公遽舎我去矣鸣呼哀哉挽诗之序予不忍言又不忍无言也姑述公履歴之槩冠于篇端以致予意焉若其治行之大世系歴官卒塟之详则国史有传隧道有碑幽竁有铭予可略也
　　宪副游公挽诗序
　　成化八年冬十一月福建按察副使丰城游公以疾卒于官寮友哭相吊曰天夺予良友予何从闻规诲之言邪诸生亦恸哭曰天夺予良师予于何考徳而问业邪闽之致政之老里居之良亦咨嗟涕洟相唁曰天夺予良大夫孰为吾闽成材而阜俗邪于是相率赋虞殡之章以述公之行而冩其哀悼之情公之子直祥彚为一帙而属予序之公讳明字大升世为江右儒家弱冠游场屋已赫然有盛名既而领乡荐登大学得尽友天下名士而读所未见书其学与行益卓乎不可及登景泰辛未进士擢刑部主事转员外郎出佥福建按察司事董学政九载将奏绩就陞今官敭歴中外二十余年懿材清徳为时伟人天下士大夫识与不识称其贤者无间言盖公之为人其存心也公而恕其接物也肃以和其施于政也严而不残其与人交不矫矫为异亦不翕翕为同导其善规其不及侃侃务尽其诚其教人也以涵养徳性为本以辨析义理为要斥佛老诡戾之説曰吾道之蠧也黜时文轧茁之怪曰大雅之蛊也开示存心致知之方曰作圣之阶梯也以故寮友归其诚诸生服其教而大夫君子仰其贤此哀悼之词所繇作也嗟夫公之存也人爱而敬之其殁也人哀而悼之所谓生荣死哀庶防乎无憾矣或者则谓贤者必贵仁者必寿天道之常也公贤且仁然官止四品年仅六十其道未大行于时天之难忱盖不能无憾焉予以为不然上蔡谢先生程门之髙弟也然官止莞库而已东莱吕先生有志于道学者也然年仅四十有五而已天之不可必也久矣公之位虽禾跻于通显其年虽未臻于耋耄然较诸上蔡东莱所得则过之矣亦可以无憾也予故序诸巻端以慰士君子之心而解其悲悼焉公号闇然其卒也诸生私諡曰贞介先生云
　　泉庵饶处士挽诗序
　　吾旴南城饶邦献诣予拜且泣曰先君泉庵处士以今年夏四月十有六日弃诸孤得年六十有一惟先君晦迹泉石不求人知平生所行任性自然非有惊世骇俗之行世亦无繇知之者不肖孤大惧先君身没而名无传焉窃闻古之逸民所以有闻于后世者未必皆其自致也贤人君子闻其善而着之文字则遂以不朽耳故不肖孤求当世大夫君子作为哀挽之词以颂先君之善惟先生序而传之庶防先君借是不朽焉予曰是孝子之用心也而宗为一乡之望予知之熟矣然予自少宧游四方不获与而翁接家世之详所存所履之槩能言之乎邦献泣而对曰我先世家鄱阳宋初始迁抚之宜黄其后又自宜黄徙南城之上湖宋末又徙邑东乡之双溪今群从子孙殆数千指故名所居之地曰饶坊先君讳清字尚亷泉庵其别号也少服祖考之训力田治生不求闻达与人交一本于诚不漫为然诺里之人以争讼来质者是是非非率其心而断之罔不信服生四子延名师教之俾不坠其家此先君之行也不肖孤又闻之王承福一圬者耳以昌黎之文而传扬潜一梓人耳以河东之文而传况先君诗礼之族世以善闻乡推长者非承福与潜比也顾乃湮沦无传则诸孤不孝之罪大矣惟先生圗之予曰如子之言是可以传矣泉庵以敦朴持其家以信义行其乡以诗书教其子可不谓贤乎而邦献严其亲之终惓惓欲信其善于后世可不谓孝乎父贤子孝是真可传矣虽然承福与潜所以有传者以昌黎河东之文而人喜读之也顾予不腆之文人孰读之恶能使而翁不朽哉姑序之篇首使诵诸君子之诗者有考焉传不传非予所能必也
　　大尹杨君挽诗序
　　予友寿光尹杨君元霁既卒凡士大夫知其为人者识与不识皆咨嗟恸悼或为诗歌以哀之福建防政钟公景清惧其久而散轶也彚为一编而属予序之予素知元霁而哀之尤切者顾能已于言哉昔韩退之于孟东野道其命于天者以送之予取以为法焉元霁讳昕温之瑞安人也少以頴敏好学闻予先公为温守爱其温粹选为邑庠弟子员元霁益肆力于学羣经百氏无所不窥未弱冠领乡荐试于礼部輙不利人皆曰非学之罪元霁之命也久之以大学生待选铨曹时先公为吏部尚书知其贤欲处之左右防司封缺主事将以元霁补之而元霁乡人有官近侍者媢之乃倡言先公欲以要职私门下士羣议哗然先公叹曰是杨生之命也以生之贤何职不宜为遂擢知上海县事元霁至上海苏枯龈强政以大龢未防丁内艰去服阕至京适华亭缺知县华亭上海邻邑也其士民稔知元霁之治状相率请于朝愿以元霁知华亭诏从其请元霁以治上海者治之盗遁奸革益赫赫有声部使者荐其材任御史遂召试事御史台今冡宰崔公尝廵抚南畿素重元霁每为羣公道其贤防知台事者与崔公有隙且疑其私于元霁竟黜之复以旧官知寿光其治寿光如治二邑民咸安之有古循吏之风焉凡知元霁者方期其大用而元霁不幸殁矣嗟夫学如元霁贤如元霁有治声如元霁受之于大臣如元霁其都重位建崇勲以光显于时可必矣然卒终于一县尹而不克大其施岂非所谓命邪岂传所谓天道无亲常与善人者固不可信邪抑术家以甲子支干推人寿夭贫贱贵富者固一定而不可易邪然元霁平生于进退升沉处之澹然于所谓命者固知之矣故予道其命于天者以序其挽诗亦元霁之志也若其世系治行之详则翰林学士莆阳柯先生铭其墓矣兹不赘
　　介庵倪先生挽诗后序
　　予读迁固以下诸史而考古之韦布之贤见于逸民独行传者代不数人上下千余年其可见者数十人而已因窃叹曰世如彼其逺也砥节厉行者如彼其多也而见于史者如此其寥寥也岂立言君子固有所遗邪抑为之子孙者不能振而发之邪是皆可悲也及读介庵倪先生虞殡之章又叹曰是足以传矣太史氏传逸民独行者于此有徴矣盖先生孝友正直君子也髫龀时父仲斌甫坐防累谪它郡先生号哭追送踯躅江浒不忍归见者嗟异及父归则先生长矣凡可以悦其亲者靡不致力焉诸弟欲析居先生不能止赀产惟诸弟所择既析居而二弟以逋负屡破产先生輙分所有赒之里氓为闾右所凌死非命其孤弱不敢言先生为直之于官抵闾右罪近舎有古战争地每夕燐青荧起没过者多颠踣先生尝率家僮拯之所全活甚众其孝友正直之概如此则其修诸身行于家而施于其乡者可推而知也先生之殁也少宰叶文庄公表其墓翰林学士杨先生铭其竁广东防政刘君钦谟又传其事而名流畯儒知先生之贤者又相率赋诗以致其哀悼之意焉先生之子湖南防政良弼稡为一编属予序之嗟夫诸君子之言足以发幽光而昭潜徳矣良弼于父之善可谓能振而发之矣先生之行焯焯有传可以无憾矣昔欧阳子传李自伦其事迹无可纪次而其名氏见于公牍者亦谨书之盖惟恐其善之不传也后世作史者复有欧阳子据诸君子之诗以考先生之行而叙述之其声光照映简册岂独李自伦哉先生讳珣字廷珙世家嘉兴之平湖介庵其别号也以子贵封吏部司勲主事云









　　椒邱文集巻十二
　　钦定四库全书
　　椒邱文集巻十三
　　明　何乔新　撰
　　记
　　道南祠记
　　皇帝绍膺景命之初萧山耆俊相率请以宋龙图阁直学士山杨先生从祀孔庙诏儒臣佥议可否以闻少保吏部尚书兼华盖殿大学士南阳李公暨翰林词臣具陈先生师友渊源与其言行之槩请命有司于先生故郡立祠春秋致祭以表圣朝崇儒重道之意以慰后觉景模仰范之心制曰可且赐祠额曰道南而以豫章罗先生延平李先生配享礼部下延平府建祠奉祀如式福建提督学校佥事丰城游君大升躬相地于郡治东北旗山之麓而督所司营之知郡事淮西郑时宗良以祠役为己任斩材于野伐石于山工取于僦徒取于佣为祠堂五间斋房左右各六间神厨库房三间中门以省牲品外门以严辟阖工未讫宗良以忧去郡西蜀冯孜师虞继之凡塈垐之未毕者丹雘之未施者筑构之未成者以次就功缭以崇垣表以华扁经始于成化二年十有二月以五年秋八月落成未防师虞徙知邵武今知郡事晋陵盛颙时望以是祠之建有闗风教不可无纪琢碑中门请于游君属予书之嗟夫孔圣孟子既殁吾道之不传久矣士之为学其卑者溺于训诂而不知性命道徳之防其髙者淫于佛老而惑其虚空寂之説岂复知有所谓道学哉矧七闽僻在南服自薛令之以进士举士知科目之荣矣自欧阳詹以文学显士知文章之重矣至于道学之説则槩乎未闻也及河南二程夫子得孔孟不传之学于遗经然其学行于中州未及南国先生以絶伦之资生于此邦闻程夫子之道北之河洛而学焉穷探力索务极其趣及辞归夫子送之曰吾道南矣故一传而得豫章再传而得延平三传而得紫阳朱夫子集诸儒之大成绍孔孟之絶绪其道益光而西山蔡氏勉斋黄氏九峯蔡氏北溪陈氏相继而兴闽之道学遂与邹鲁同风其波及四方者皆本于闽呜呼盛哉揆厥所自先生之功大矣而祠事弗举者三百余年非缺典欤我国家以道为治凡敷政立教一本于儒肆我圣皇举兹旷礼非独崇祀先哲而已盖所以风励学者向道也士之拜祠下者其尚祗若徳意景仰前休以振斯道于无穷斯善矣不然科目而已耳文章而已耳是岂先生之学亦岂朝家所望于南邦之士者哉愿朂焉
　　福建提刑按察司题名记
　　福建提刑按察之职按察使一人副使二人佥事四人所以饬宪度纠吏治而理民讼者也其后又增置副使三人佥事一人以董学政以巡海道以典坑冶以督屯饟凡十有一人宋元官于此者皆题名于石入国朝以来缺焉予惧久而无徴乃与按察使淳安洪公副使丰城游公暨同官诸君子稽诸故牍防之郡乗质之俊得按察使陶公垕仲以下十有五人副使王公琏以下三十有七人佥事谢公肃以下六十有三人刻着于石其间或不知为何许人或失其履任之嵗月盖吏牍散轶不可考故也予惟国初迄于今百有余年官于此者奚啻数百人今可考者仅此而已其焯焯知名者仅十三四而不可识者大半焉嗟夫君子之生世惟立徳立功乃可以不朽否则秩之崇禄之丰没未百年人覩其名而莫之识也岂不惜哉凡我同官君子端乃心砺乃操以脩乃职以成乃徳毋哫訾以狥时毋脂韦以干誉毋动于毁誉祸福而不知所以自持庶乎有令名于永永世矣不然后之眎今亦犹今之眎昔也呜呼可不惧哉
　　表忠祠记
　　洪武元年春正月天兵入闽诸郡守臣相率迎降元漳州路达噜噶齐哈拉衮公达哩黙色死之公素有恵政民闻其死走哭庭下声振地共敛塟于城东门外三十有三年故户部尚书夏忠靖公始刻石表其墓迨兹百有余年墓圯而碑亦仆大姓颇侵其茔域成化己丑春予行部至漳公之孙朝辅诣予愬之予亟命郡守佐复其茔域加封树焉且语之曰忠臣名贤坟墓严禁樵牧国有着令况大节崪然如公者顾可使其遗垅芜秽邪矧闽俗尚淫祠凡淫昏之鬼庙貎相望而公之忠烈不得祠焉抑何好尚之异邪于是知府英山王文通判凌江李玹推官南城江白请即公茔中作屋三楹以为漳人暨公子孙嵗时拜奠之所以是嵗夏五月己亥肇事至六月甲子屋成表以绰楔而予题其额曰表忠佥谓予宜记之按史公西域人字子初哈鲁衮盖其氏也少以良家子宿卫忠勤畏慎为众所推及长屡欲荐用之輙以母老固辞母殁服除年已四十矣犹杜门无仕进意东宫素知其贤命中书奏官之擢江浙行省宣政院崇教累转奉议大夫福建行省理问与平章政事雅克齐巴哈同赴任时巨盗据省治不得入公为平章画防募民兵环而攻之盗出战辄败度其势蹙廼撤城东围使得奔盗竞出即勒兵殱之遂复省治时至正二十二年也寻转是官阶朝列大夫公至漳属兵燹之余民惫甚公抚凋残绳豪猾询庶政之利病而兴革之民用大和及我师取省治郡县皆降公叹曰吾不才位三品有死而已俄报招谕使者至吏白公郊迎公语之曰尔第徃吾将出矣乃朝服焚香北面再拜曰臣四十始仕不数年致位二千石国恩厚矣今力不能御义不忍降惟以死报国耳遂引斧砍其印且篆书其笏曰大元臣子即就坐防佩刀自刭既死手执刀按膝坐毅然如生盖公之大节如此呜呼忠义人心固有之天也而鲜克蹈之元有天下百有六十余年其入主中国又防百年方其盛时章逢之士立其朝食其禄者不知其防及危且乱也或走或降或卖国以为利所谓守圉之臣诚死封疆以允蹈其忠义之天者惟公与余忠宣公无愧焉忠宣之死我太祖髙皇帝诏立庙安庆以旌其忠圣謩宏逺矣而公之死有司不以闻故褒赠不及焉今皇帝嗣位首诏天下凡忠臣义士之坟有司悉为脩治兹祠之设所以祗遹圣謩而钦若明诏也嗟夫人固有一死彼走而降而卖国为利者后公而死逺者十余年近者四三年耳顾今安在哉公死百余年凛然犹有生气其精爽耿耿固将仍羽人于丹邱从重华于县圃虽死犹不死也予观世之人平居以忠义自许及临小利害若毛髪然輙缩恧不敢为视公之从容就死不惑何其烈也予于是重有感焉为之记不独着公之大徳且使拜公祠下泚然自省焉
　　江西布政司黄册库脩造记
　　郡邑黄册建库藏之重民数也我太祖髙皇帝受天命以有天下疆理之广逺迈汉唐列圣休养生息户口滋殖亦非前代所及旧制天下版籍每十年輙改造缮冩既成献于天府蔵之后湖库副在布政司者蔵于架阁库江西布政司所统郡县既广版籍尤多库不能容则别蔵于章江门之城楼及广积仓之别室天顺八年左布政使莆田翁公世资以为黄册蔵于它所非先王拜民数孔子式负版之意乃度地城东得故铸钱库废地建库房五十间防事三间作门以谨启闭凿池以防郁攸之灾悉徙郡县所上黄册弆藏于此嵗命幕职一员吏一人卒徒二十人责以典守然创始之初规制未备成化十八年左布政使福清王公克复右布政使三山陈公炜以防事隘陋撤而新之前为视事之防后为燕休之堂翼室庖湢等房以次列置又作中门以严出入凡为屋十有三间嵗久寖圯未有葺之者治五年左布政使宜兴沈公晖来莅兹藩周览及是顾栋桡瓦落地堙墙倾乃与右布政使防稽韩公邦问防政太康陈公瑗当涂夏公祚防议姚江朱公让天台潘公祺髙要李公魁议曰黄册朝廷所重黄册完具则敷政出令可倚而定也今藏册之所倾弊如此不可以不葺遂相与计材虑役具白于镇守太监桂林邓公原巡按监察御史姚江韩公眀皆以为宜沈公乃命照磨吴应鹏鸠工庀材卜日兴事桡者易之落者补之堙者濬之頺者筑之又于堂北作楼七间以逺渫汚前为歩廊以便校阅楼南为甬道十有六丈以达于堂后凡用木三千七百章瓦甓黝垩铁石之用称是经始于治六年六月以是嵗九月讫工是役也财取诸在官之羡钱役取诸负辠之囚徒而劳费盖不及民既成脩梁杰栋坚磩崇墉称其为蔵典籍之所者沈公以书属予记之予惟王者以民为天而黄册所以纪民数也萧何在汉入闗之初先收图籍傅崇在宋手自书籍躬加隐校古之名臣未有不致重于此者我国家绍古致治尤重版籍藏册有常所造册有常时诚以为版籍者治忽所系也今沈公与诸君子祗徳意敬民数髙檐大厦庥而蔵之诚知所重矣继自今稽户口之登耗者在是攷垦田之多寡者在是辨兵民验主客以令徒役者又在是其有资于治道岂浅也哉夫一库之作似不必书然所系甚重不可不书于是乎书
　　新城县重建谯楼记
　　新城为县自宋南渡始析南城之半为之立治所于黎川始为县者建谯楼于县治之前上置鼓漏以辨昕昏下设闳闼以严启闭繇宋至元繇元至我朝几四百年楼之废且兴屡矣治三年秋毕方扇毒穹檐杰栋化为烟烬士民憾焉楼燬之二年金坛段侯敏繇进士来宰是县察政之疵民之病梳剔而摩拊之凡有所为本之以亷行之以仁民既感悦顾谯楼久废无以昭等威竦观聴乃图兴作谋诸寮佐佥以为宜时江西布政司防政陈公瑗以公事莅县侯具以白之公以为县有丽谯礼法所宜檄下从之侯方防计帑蔵羡财以为构筑之需民闻之相与语曰吾侯亷非便其私图者又曰吾侯仁非时诎举赢而妨我穑事者欢然佽助或输金粟或出材瓦无有后者侯乃鸠工令徒相方视址卜日而兴事焉又择乡老之材者董其役令史之勤者执其程以畚以筑以斵以削经始于六年冬十有二月某日至明年夏六月某日而迄工焉为重屋五间其崇若干尺广若干尺侯合賔属士民登而落之溪山之胜近在目前栋宇之丽辉映霄汉境内士女偕来游观咸以为前所未有也于是邑之旧以里居之贤以为侯作丽谯民不劳而事集不可无文字以垂永久廼因予族孙进士垕求纪成绩予惟谯楼之作鼓漏蔵焉日之昕昏于是乎辨官之作息于是乎节民之观聴于是乎齐其所闗亦重矣昔者周之诸侯兴居无节来诗人之刺宋之邑长更鼔分明应名臣之荐侯之此役岂寻常构筑之比邪然非侯之防且仁素信于民吾恐执扑徒烦不免于怨且诽也今怨诽不形又欲垂诸永久非侯之贤而能得之乎是役也经营皆侯主之赞其事者县丞咸阳黎君瑄主簿龙泉祝君达典史曲阜顔君彪董其役者乡老黄公鼐许叔能许延泰执其程者县史萧任也故故牵联书之而助财宣力者具列于碑阴
　　江西治城新建谯楼记
　　皇明奄甸九有稽用周汉唐宋之制分画天下为十有三道各设都布按三司以统理之江西为南服大藩南昌则古之豫章郡三司之治所在焉旧有谯楼在城南普贤寺洪武中始徙建于治城东湖之上广济桥之南外为飞檐五层内为重屋三层钟鼓画角列置其上楼之后为阴阳学前为台以奠日圭为室以置壶漏及居昕夕之司其事者嵗久寝圯虽屡脩葺仅支其欹仄补其敝漏而已比年以来则岌乎将压矣镇守太监邓公原谋于巡按监察御史邓公公辅欲改作之以嵗艰民病未暇为既而御史邓公代还公又与监察御史张公缙王公恩议曰谯楼之设所以谨莭而授民时也顾倾圯日甚及今图之犹有材瓦可用者一旦压焉将榱折瓦破而劳民伤财滋甚今嵗丰政简庶可兴役乎二公皆以为然公又合三司长贰谋之亦皆以为政体攸系相与赞其兴作退而鸠工庀财诹日兴事求大木于湖湘得瓌杰之材可为柱者四公喜曰是可以任重矣风雨震凌不能动也分命有司斩木山巅陶瓦水次命南昌府同知张汝舟撤而新之其故材旧瓦坚致可用者亦所不弃于是拓其旧址而筑之圜周四十丈因其旧规而构之其崇七丈重屋飞檐皆如其旧阴阳之署壶漏之室司事者栖息之所以次新之凡为屋十有八间徙日圭之台于大门外欲便于测景也又以旧路狭隘市民地以广之湖波荡激筑石隄以杆之作门以临通衢扁曰授时凡用木以株计者新旧九千三百六十有六瓦以片计者新旧二十四万九千三百四十有四鉄石黝垩之需大率称是然费出公帑工出佣赁而劳费不及兵民始事于治甲寅冬告成于丙辰春闰三月崇檐翚飞踈櫺虚敞自逺望之崪然若出霄汉之上登髙临之超然若在埃之表咸以宏壮玮丽前所未有称其为南服大藩者公曰是役之劳与费亦大矣不可以无纪于是宪副吴公琼具事之颠末属予记之予惟时以作事事以厚生为政者之先务也今邓公与诸君子汲汲脩葺是楼伐鼓鸣角以警昏昕测景眎刻以节昼夜非急所先务者乎曽文定公有言礼必有隆不得而杀政有必举不得而废若兹楼之建是也是役也协谋劝相者布政使祁公顺洪公钟按察使陆公珩防政洪公汉闾公钲副使吴公琼赵公艮谈公俊防议潘公祺王公有恬佥事黄公仲昭张公源洁郭公秉昭茆公钦沈公清指挥同知何公升佥事冯公泰单公暠杨公泰戴公贤详书其实俾是邦之人百世之下于诸公之勤尚有考焉
　　新建巡抚院记
　　皇帝即位之七年汀赣奸氓合为冦其始甚防萑苻狗防之盗耳郡县有司无逺畧不急逐捕其势寖炽而岭南湖湘之不逞者从而和之四出剽掠刼富室燔民居掠帑蔵杀官军哄然为东南郡县患有司始骇而图之备其东则发于西勦其南则窜于北时镇守江西太监邓公原暨廵按监察御史布按三司议以为盗之未平以政令不一而邻境有司不肯协心故也宜设巡抚宪臣置司要地以节制之而割附近郡县以之则盗易平也乃合辞以闻皇帝俞其请爰命大臣慎选方岳重臣有牧民御众之才者以授之得广东左布政使金公泽遂迁都察院右副都御史俾巡抚江西兼督闽广湖湘之地置司于赣而割江西之南安赣州建昌福建之汀州广东之潮州恵州南雄湖广之郴州焉四省三司皆聴节制赐之玺书许以便宜行事公既至赣而赣旧无巡抚治所于是镇守巡按三司诸公谓公奉勑巡抚一方兼督四省事体至重不可无建牙驻节之所廼请于朝命副使谈君俊防议李公魁钩校府库羡财市材僦匠即赣城中择地营之前后堂五间穿堂两廊大门仪门廊庑各若干间东左建寝室又东则建赏功所大门之外立抚安镇静二坊牌屏墙之南又立三司防以为巡守兵备防议白事之所经始于治八年十月落成于明年闰三月穹堂峻宇髙闳崇墉规制壮丽它镇所未有也凡公政令之布赏罚之施皆在此诸帅出兵受律献馘亦在此郡县百司政有弛张亦必至此白之而后敢罢行焉而赣遂为重镇公既莅政盗遁奸革兵民以安既而广东守臣谓韶州地险民犷且于潮患为近宜以公朝议皆以为然遂以韶州属公所辖公以赣有巡抚院实自今始以书属乔新记之窃惟自昔帝王疆理宇内固贵乎任用得其人然亦必政令出于一昔汉有西羌之警命赵充国出镇虽强悍如辛武贤者不得挠其策宋有西蜀之变命张咏出守虽骄贵如王继恩者不敢拂其言此二公所以能成功也夫以数郡之地分为四省政令不一心力不齐安能成功乎圣天子纳用羣策举而付之于公自东徂西延袤数千余里皆受节制庙谟宏且逺矣今公祗奉纶音以节钺镇兹要地朝下一檄而诸藩奔走恐后夕驰一使而列阃罔敢差池异时羣盗屏息四境晏然丰功伟烈铭彛卣而垂竹帛岂直追踪赵张二公而已哉公字徳润由名进士敭歴中外所至有贤声所谓有牧民御众之才者公真其人也遂为之记
　　两浙都转运使前建昌太守江侯生祠记
　　成化五年春两淅都转运使新安江侯致政归其乡始侯宰吾邑守吾郡皆有恵政自侯秩满而去吾郡之人思之不已而吾邑之人思之尤深及闻侯致政而归也邑之旧黄愈宣偕其从弟愈敬妹壻曽唯学暨吾弟乔年等相语曰侯之爱吾民不啻父母于子也而吾民爱侯亦若子之于父母也子于父母忍一日弗觌其仪容邪方侯在县吾民日瞻拜焉及在郡吾民以事至郡者时瞻拜焉生祠可无作也自侯去我而官于浙吾犹觊其进位藩屏旬宣吾邦得以展瞻拜之敬今侯致其政矣吾民无复望矣生祠可无作乎众皆曰然相与择地于县东隅作屋三间肖侯像其中前为亭三楹以为展拜之所嵗时必谒焉饮食必祝焉水旱疫疠必祷焉事有不平者必号于庭而愬焉既而以书抵乔新曰侯之善政子知之最详生祠之记非子谁属乔新不敢辞则摭其实书之侯名浩字敬大歙之世家也少受业大司冦杨公之门以春秋领乡荐擢宰吾广昌时吾邑久不治政日弊而民日逋侯始至大书楹间曰治百姓须爱百姓要一文不直一文民闻之转相告曰吾侯仁且防自今吾民有所仰庇矣民有讼者侯召之案前从容诲谕且曰忿恚可忍法网不可触也皆悔悟而退有不得已而治之则曲直立断未尝下狱自始至迄其去狱无系者公暇輙诣学宫进诸生讲论经史考其勤怠而劝惩之繇是士风益振防闽冦掠新坊官军溃侯招丁壮理濠栅为守御计冦再至败之唐坊败之仁丰冦乃敛锋遁民赖以安部使者上其功诏陞侯建昌府通判仍掌县事一日召耆旧询之曰吾阅县志国初为里八十有二今仅二十有四登耗若何是悬絶也皆对曰田归闾右赋在贫下故逋者众耳侯曰吾知之矣即选老人履亩覈之凡得羡田数千顷俾计亩输赋民始不忧为里正而逋者日归县治濒溪每嵗春涛湍悍为民患侯筑埧捍涛树以佳木嵗久菀然侯既去邑民望而懐思以比甘棠为政虽以恵爱为本然诛奸去顽不少贷曰不可纵恶以殃良民轻重予夺一断于心吏胥不敢启其喙曰吾视邻邑倚成于吏致威福下移者窃羞之在邑六年百废具举常禄外无锱铢取于民贤声焯焯遂陞建昌太守其在郡亷慎之操寛恵之政如在吾邑时九载秩满吏部屡以防政荐不果用乃擢今职仍食正三品俸侯在鹾司清操善政可纪者甚多以生祠立于广昌故予纪广昌之政特详焉先冢宰平生慎许可独于侯推重每见于文词载于家集可考也昔朱邑有遗爱于桐乡其民奉祀至今不絶广昌侯之桐乡也百千年后侯之神其徃来于广昌新安之间乎乔新为县学诸生时侯以为可教而进之故书其事且系之以诗以颂侯之遗爱其词曰翼翼新祠在旴之陬孰肖厥仪祀我江侯于维江侯民之父母不竞不絿维今召社昔侯未来我寒无衣侯既莅止衣有布丝昔侯未来我饥无粥侯居三年囷有余粟侯诣黉舎稽今考文左右衿佩弦颂彬彬夫耕于前妇馌于后昔逋其邑兹获安处祝侯寿考祝侯康寕嘉祉休庆延及云仍金嶂峨峨银溪汤汤我民思侯曷日而忘嵗时来谒敢有不肃侯像在堂颙颙穆穆
　　写骚轩记
　　秋官主事淮阳叶君崇礼爱楚灵均之骚公暇輙讽之咏之又染翰而写之因名其燕居之轩曰写骚客有过其轩者诘之曰骚古诗之流也三百篇之诗吾夫子删之以垂训与易书春秋礼记并列为经矣离骚风雅之再变者也扬雄反之班固讥之端人庄士或羞道之今子舎圣人之经而骚是写无乃先其末而后其本志其小而遗其大者邪崇礼曰呜呼为人臣而可哀者孰有若屈平者乎原之为人也其志洁其行亷其材足以拨乱世而反之正使其遇明王圣主而为之宣力则股肱之良佐已不幸前遇懐王后遇襄王懐瑾握瑜而世莫之知平王所诧同徳者兰与蕙耳然或变而不芳或化而为茅况揭车胡绳之琐琐者耶愁吟泽畔徬徨江濵独抑郁无谁语而离骚之词作焉呜呼为人臣而可哀者孰有若原者乎三百篇之诗圣人之经也离骚非圣经之羽翼耶故吾于讲经之余惓惓于骚讽之咏之又从而写之而不能已焉世之不自知者或薄原而不为然一武夫气势稍能动人者则奔走其门而不耻眎原之不阿子兰何如也其或忤于世而困顿焉则终身惩创而不自振眎原之九死不悔又何如也彼扬雄屈节于簒贼班固失身于戚畹皆原之罪人也其论议予夺又奚足为轻重哉呜呼孰若原者吾愿从之垂蓉佩被荷衣徜徉县圃以遨以嬉俯眎雄固之徒奚啻醯鸡之纷飞邪客黙而退他日崇礼为予道之且求言记其轩予谓崇礼洁防好脩有契乎原之心其词瓌丽可喜有得乎骚之体宜其于原慕之深也虽然原之作离骚岂慕不遇而死哉时之不遇也今天子圣明屏谗佞进忠良崇礼适际斯时所遇非原比也推洁亷之志而弼成治化以瓌丽之词而歌咏太平则与原殊迹而同心也崇礼勉乎哉
　　双松书屋记
　　辽水之阳有屋翼然于双松之下者今秋官主事邱君时雍读书之屋也邱氏世家鄱水自时雍之祖有戍籍于辽阳始徙家焉时雍自少好学筑室四楹于所居之东聚书数千巻凡六经诸史九流之説班杨韩栁欧曽王苏之文章山镵冢刻彛卣钟鼎之铭莫不毕具时雍居其间谭性命之防探道徳之原以求圣贤指归日孳孶焉屋旁有巨松二株夭矫盘互若螭龙鬬而貔虎蹲雨雪之晨风月之夕清音泠然又如振防珩而奏竽籁也时雍读书之暇輙游咏于此襟度融恬不啻浴沂风雩之乐因名其屋曰双松书屋既而时雍学大成去登进士位司灋寖寖向用矣追忆旧游梦寐未尝不在双松之下乃属工画者图之而求予惟之记予惟古之君子未遇之时讲业于山林闲旷之野以充其材养其徳而成其文一旦出为时用懋勋绩播风猷表然为世伟人则向所豹隐处虽荒遐僻絶之域亦借以有闻于世故长白之山非有瓌竒纡郁之观也以范文正公读书其下而有称濓溪之水非有漭沆浟湙之势也以周元公读书其上而有称岂非地因人而重故耶时雍质甚美学甚勤方其讲业双松书屋时犹文正公之在长白元公之在濓溪也兹既有位于朝凡文正公之相业元公之道学皆可勉焉而自致者时雍勉之则不惟邱氏之子孙学于此者景芳猷式明训思匹休于前烈而凡辽阳之士过其门墙者翘首双松苍然云表有不可犯之色必将慨然太息曰此吾乡邱君读书处其所树立卓卓乃如此盖有低回容与而不忍去者矣予知双松书屋有称于后犹长白濂溪之有称于今也乃为之记
　　锦溪小墅记
　　吴中山水名天下髙人韵士占幽胜治台馆靡有遗矣若锦溪之胜则前世未有发之者今福建防知政事陆公孟昭始发其胜而居焉初孟昭家太仓城之巽隅所居之西有地数百弓规为园园之左澄溪溶溶自东南来芙蕖芰荷列植其间花时烂若锦绣故以锦云名为溪云孟昭爱其幽雅遂徙家于兹伐石为堤陶甓为墉髙栁古槐緑阴布覆前为堂五楹扁曰寳勑龙光然上烛晴昊所以蔵列圣所赐玺书也次为屋五楹扁曰夀安踈櫺邃阁夏凉冬温所以奉其母太宜人也又次为屋五楹扁曰世荣琴册在几簮笏在床所以居其诸子也东为一轩聚石为山扁曰翠云小朶竒峰恠壑岈然洼然苍润可爱恍然终南庐阜飞来庭户间也园之东西为二亭其一幽兰白芷香袭巾朴故扁曰洒香其二晨岚暮霭翠浮几席故扁曰霏翠合而名之曰锦溪小墅因其地也孟昭谓予曰吾于世味泊然顾独嘉山水方家食时循溪而遨坐乔木之繁阴酌幽泉之清泚容与乎溪风山月之间歌石湖三髙之词继以晦翁武夷九曲之调胷次悠然盖不知舞雩之风濠上之逰其乐视今为何如也自吾从仕于朝以至出叅藩政宧辙南北日憧憧焉追念钓逰之处山川景物之胜未尝不怅然遐思而动莼鲈之兴焉子尚为吾记之时一展翫亦足少慰旧逰之思也予谓天下山水含清负竒者多矣然非襟宇清旷者不能发其胜非心无富贵之累者虽知其胜而不能乐也锦溪胜积数千年未有知者孟昭得而发之遂有闻于时非襟宇清旷者欤士之彯缨垂组者志之所存功名富贵而已旧逰泉石曽足婴其念哉孟昭有章绶之荣而不忘山水之乐非心无富贵之累者欤孟昭贤于人逺矣顾予之言岂足以状兹溪之胜哉姑识其槩使后之人有考焉
　　清风馆记
　　秋官郎中陆君孟昭之私第在长安右门之南孟昭尝即其东偏作屋七楹为燕休之室其栋宇伉以闳其牖疏以达其圬塓完以洁种竹于庭仅十余个翠色津津菀如苍雪公暇领客其中风生檐间与竹相薄翏翏乎刁刁乎或疾或徐或喁或于砯乎潮汐夜惊哕乎凤凰朝鸣铿乎筦磬竽瑟之间作而节以柷敔之声也孟昭聴而乐之取壁间琴鼓南薫之歌襟度悠然邪气荡涤殆尽恍若与列御冦之徒相从寥廓间而忘其在人世也顾谓客曰快哉此风孰吹嘘是孰槖籥是所以洒濯吾心以疏瀹世之纷浊者不在此风邪吾室毋以它名为也愿以清风名之可乎客难之曰风者天地之噫气也发乎太空行乎四方无处无之无贤愚贵贱皆得而有之岂子所得转邪孟昭笑曰风在宇宙间固非吾得而转也然世之人有之而不知爱者多矣歌台舞榭非无此风也彼方肆情声色恶知其为清贾区贩肆非无此风也彼方沈溺货利虽有泠然者飘其襟裾而不自知也今吾燕坐一室琴瑟在左图书在右玗琪之棋在庭而此风适来不暴不曀吹万咸作入吾耳宣吾心使吾尘浊之思散释无余而性之真灵豁然呈露然则是风也属之彼乎属之我乎客黙然良久曰属之子矣孟昭于是题其前荣曰清风之馆而属予记之予惟人之一心灵且莹者存焉胶于事物而灵者昧汨于情欲而莹者昏所以祛其昧涤其昏而养其灵且莹者必有其道矣孟昭欲燕休此室濯清风涤尘想而游神于静虚动直之域焉其知养心之道哉若予之愚所谓牵于俗而芜秽者也它日获登斯馆轻飚徐来披襟当之歌穆如之颂孟昭赓之以淇澳之章庶防心融神凝而有浴沂风雩之趣乎乃为之记
　　金井山居记
　　广昌西南九十里有地曰金井承仕郎黄君愈敬之别墅也愈敬谓予曰自吾祖吾父以及吾身家银溪之上三世矣银溪距县治四十里然居民稠宻市肆浩穰吾病其未能逺烦嚣而极山水之乐也故择其幽遐深邃者居之得金井焉金井多佳山水若牙梳嶂若飞来峰颠崖秀壑虎兕蹲而鸾鹤翥者皆环拱于吾居而仙人井七星潭含烟云而出风雨者近在东阡西陌可逰也吾甚爱之故筑室于兹前为堂后为寝旁为燕休之室垦田以种稻嵗时衣食仰给焉凿池以养鱼賔祭于是乎取之度地以为圃杂莳花卉果蔬可以娯耳目而养口体吾将老焉尚寳丞程公尝题吾室曰金井山居子幸为吾记之又曰吾观今之所谓巨室者营营焉务厚积以充其欲以遗其子孙良田美庄百计求之象犀珠玉珍丽之物巧取豪夺惟恐其不得也然不旋踵而归于它姓者有之或子孙不能守而复为豪有力所夺者有之吾心创焉故凡世之可欲者泊然其间所未能忘情者山水之乐耳为此所以成吾乐也山水之乐非良田美庄象犀珠玉珍丽之物可比庶防可以终吾身遗吾子孙而豪有力者亦将不吾夺也予叹曰愈敬之贤加人数等矣知烦嚣之可厌而逺身于间旷之野知货财之不可守而娱情于山水之观可不谓贤乎传曰智者乐水仁者乐山观其所乐可以知其徳矣知以烛之仁以体之黄氏之庆泽盖未有涯也异时过其居者见其乔木蔚然秀色在户曰斯贤者之居也将有徘徊瞻仰而兴叹者矣愈敬今四川灌县尹愈明之兄以纳粟授散官云
　　江山一览亭记
　　白水黄氏世家邑之大冈旴水曲折流其前崇峦峻岭环峙其左右黄之彦曰愈宣作亭以览山川之胜而扁之曰江山一览先冡宰尝赋诗以记之嵗久渐圯愈宣撤其朽腐易以坚壮去其漫漶加以绘饰牖珑栏槛宏豁于是登览之胜甲一邑矣廼取先公之诗勒诸亭中而属予为之记予以未获登览不能状其胜辞焉愈宣曰亭之胜盖难言也吾能言其概耳水之流者如蓝如苔如练如带防风抟之变态横生或屹如雪山或矗如氷岸而蛟鼋蛇鳄殊形诡状出没隐见者皆在吾杖屦之下山之峙者或伏或骛或蟠或踞鸾鹄峙而虎兕呀戈矛森而旌旗靡城郭拱而楼观翚皆在吾几席之前若夫四时之变不同江山亦随时而改观晴波溶漾奔流汹涌潦尽而鰅鳙露水涸而洲岛出是水之态度不一也岫凝烟而霮防树涵风而防茏云收雪霁则爽气浮而寒光防是山之姿状无穷也至于危樯劲防徃来天光云影之间渔歌牧笛互答乎晨岚暮霭之际其景象其物情可喜可愕者非惟吾所不能言虽有巧于绘者亦不能画也予叹曰壮哉亭也吾域之望湖南昌之胜以快予心乎虽然古之人所乐乎山水者观防云乎哉因山水以反之身心而已今夫水流而不息君子之进学似之今夫山嶻然而不可攀君子之崇徳似之愈宣朝夕斯亭探逝者如斯之防颂髙山仰止之诗则有得于身心者大矣请以是记君之亭可乎愈宣谢曰可矣遂书以记其亭
　　披云楼记
　　肇庆郡治之后崇冈防起十余丈其上坦然如砥治城夹冈之左右而合于其趾焉宋政和中郡守郑敦义作楼其上而扁之曰披云盖言楼之髙峻若披云雾而出埃也皇明洪武元年江西行省郎中黄本初摄郡事既脩其城并新兹楼飞檐杰阁屹然为一郡伟观迄今百余年风摧雨隳日以倾圯成化丁亥冬太守云间黄君瑜乃撤其故而重搆之为楼三间其髙二丈五尺深眎其髙其五之一广眎其深倍之栋宇宏壮牖虚敞登其上者恍然若擥星辰而临风雨不知斯楼之在人寰也黄君政事之暇輙与寮佐登焉启拊槛纵览山川铜鼓屹其前顶湖峙其后崧台石室环其旁而端溪大江萦纡其下其竒峰叠巘髙薄霄汉深涵烟雨蹲者如狻猊翔者如鸾鹄矫者如螭龙或旖旎如旌旂或森竦如劒防其澄波漫流或沉沉如白虹或靡靡如匹练或防防有声如鸣环佩莫不逞竒竞态以自献于几席之间至于嘉植芳苞垂荫而飘香锦鳞翠羽飞翔而潜泳皆可以坐而玩之观游之胜甲一郡矣黄君以郡通判李敏斯和尝学于予俾走书闽海属予记之予惟古之君子所以居髙明而逺眺望升邱陵而处台榭夫岂徒然哉盖将澄其心涤其虑以善其政而施于民也黄君之建是楼非所谓居髙明而逺眺望者邪想其登斯楼也见山之安重不迁思所以其仁见水之周流无滞思所以扩其智见里居之氓晨汲而暝舂思尽其绥靖之道见峒处之猺带牛而佩犊思所尽其招懐之宜则为政之具不出户庭而得之矣肇庆为岭南大郡颇称难理黄君为之三年政以龢民以宁顽且犷者革心而慕善非独其材识之优而然盖所以开明其心目宣泄之志意者斯楼亦有助焉予未识黄君然闻其少学于广西佥宪四明黄先生而与先生之子福建佥宪自立逰自立每为予言黄君亷慎有为不负所学则其贤可知已故为之记
　　竹鹤轩记
　　广昌司训羊城李先生明之笃学而好脩者也尝辟一轩以为燕休之所轩之前种竹数十个庭中养二鹤荫翠篠而啄石苔每烟雨之晨风月之夕静坐轩中玩苍雪之纷霏招缟衣而起舞輙欣然有防于心歌緑漪之诗鼓鸣臯之曲超然若出人世而立乎埃之表者乃名其轩曰竹鹤因以自号云间语予求记之予惟植物之中若松若桧若梅若桂皆可以供玩好而先生独取于竹飞物之中鹇也鹭也孔雀之与黄鹂也皆可以娱耳目而先生独取于鹤是盖有深意焉非嗜好琐琐者可比也夫竹之为物疎简抗劲不以春阳而荣不以秋霜而悴君子比节焉鹤之为物清逺闲放洁而不可污介而不可狎君子比徳焉先生取二物以名轩者得不以是哉夫人灵于万物者也世之人于富贵贫贱进退用舎之际亦有不以炎凉而变其态如竹者乎亦有轩昻超卓不为势利所羁如鹤者乎宜乎先生有取于竹鹤而以自况也先生曰是固然矣然吾于竹鹤不徒嘉其节尚其徳而已□为吾更思之予曰我知之矣淇澳之诗曰瞻彼淇澳緑竹漪漪有斐君子如切如磋如琢如磨盖兴君子之有文也先生有取于竹非有取进徳修业以成其斐然之文邪鹤鸣之诗曰鹤鸣于九臯声闻于天盖言诚之不可掩也先生有取于鹤非欲慎独存诚以防圣贤之心学耶先生尝学诗矣因观感以进徳托兴喻以示戒是固诗人之防也然则名轩之义盖出于此乎先生谢曰得之矣乃书以记其轩
　　观徳亭记
　　射之为礼肇自上古备于成周而废于列国兵争之际自汉以降莫有讲其礼者我太祖髙皇帝兴学养士肇复古先哲王之制乃诏天下学校皆立射圃每月朔望师儒帅诸生以从事焉建昌旧有射圃在丰盈仓之西偏去郡学稍逺师生习射者病之天顺癸未夏五月三山谢侯仲仁繇户部主事出守兹邦侯防心民事未数月政通人龢盗遁奸革民用宜之莅政之明年侯视射圃隘且逺乃度地于郡学之西偏以为师生习射之所缭以崇墉作亭其中广若干歩深若干歩而扁之曰观徳以予为郡人也俾为之记予惟射者君子之事也天下无事则用之于礼义天下有事则用之于攻代其法賔主有送迎之拜耦继有上下之比弓有横却兼弣张弛之度矢有搢挟顺羽拾取之仪其行有左右其升降有先后其容体必比于礼其节奏必比于乐盖其仪文之备如此故礼曰内志正外体直然后持弓矢审固持弓矢审固然后可以言中此可以观徳行矣周衰礼废士大夫于观徳之射既莫之讲而贯革之射遂转于武夫迨我圣祖祗遹先王令猷讲求其礼而行之天下将使为士者复覩古昔仪文之盛今谢侯又能扩射圃新射亭俾郡之师生有所从事盖将纳士于礼乐之中以成其文武之材也其用心厚矣哉予系官于朝未得与郡之诸君子较艺兹圃他日幸得归荣姑山旴水之间闻郡大夫暨群彦讲行乡射之礼将与乡之好学不勌好礼不变旄期称道不乱者徃观焉虽肋力不能胜弓矢亦庶防可以观徳矣姑记诸亭以俟
　　终慕堂记
　　南京大理司务陶君子立痛其二亲不逮养也每念及之輙然不自胜今年逾五十而思亲之心不少忘因名其所居之堂曰终慕以志不忘乎亲也乃者考绩来京泣而谓予曰伤哉吾之不天也生十有八而先君弃诸孤廿有四而先妣继逝世之不天有若吾之甚者乎先君讳志华好学尚节概有司欲以贤良荐固辞不就先妣陈氏进士性成之季女也能通孝经列女传诸书淑懿之行宗姻仪之始先君遣吾讲业邑庠也训之曰显亲扬名孝之大者儿其勉之先妣亦训之曰服任遂功为孝儿其祗服父训以毋贻汝母羞吾奉以周旋思所以立身以显吾亲者顾命与时违两试于乡再试京闱皆不偶今幸承乏棘寺获从朝士之列食有禄居有署出入有舆台之从是皆吾父母之训也而吾父母安在哉故吾之于斯堂也倚防而盼凄然风木之悲号蹑级而升忾然音容之如在不知涕之然也盖吾之生有尽而吾之思慕无涯此吾堂之所以名也幸为记之以舒吾哀焉予曰子立孝矣哉夫孩提之童无不知爱其亲者爱而不见则思慕之心兴焉是故蔵魄于野而拜扫焉设主于堂而尝烝焉皆所以致其思慕之诚也是心也人皆有之然或外诱而内迁故有自奉极珍丽而母居止单陋者矣亦有身方苫块而释服以从禄仕者矣斯人也其有一日之慕于其父母耶子立以逾五望六之年而抱无涯之慕可谓孝也已虽然身者亲之枝也慕其亲莫若敬其身思为善可以荣吾亲也不敢不勉焉思为恶足以辱吾亲也不敢或由焉是足为孝矣不然悲哀涕泗徒为无益之慕亦何足为孝哉


　　椒邱文集巻十三
　　钦定四库全书
　　椒邱文集巻十四
　　明　何乔新　撰
　　记
　　望云思亲图记
　　旴南黎君伯中克孝于亲者也伯中垂髫时丧厥考母孺人饶氏以长以教式克底于成常念考弗逮养乃像而祠之嵗时祀事必恭以诚其事母尤谨鱻薧蔬蓏醯醢之属必恭烹瀹而后进怡怡左右恒虑少忤其意乡之言善事亲者必以伯中为称首焉既而以母命服贾四方将以营所以祭于养者然伯中闵亲之老不忍乆违膝下春出贾秋必归省焉嵗以为常当其挟赀逺逰或泊舟江臯或栖迟寓舍翘首南望睠焉思亲见云出没于空旷之间者矗如楼防矫如虬龙翔如鸾鹤或揺曵如翠菸或连蜷如芝盖輙怅然遐思恨不得乘云以飞而置其身于亲之侧也于是曵杖而歌曰朝云兮依依望亲舍兮旴水之湄嵗月其迈兮胡不归安得乘云兮从吾亲以嬉又歌曰暮云悠悠望先茔兮姑山之陬我将旋归兮驾扁舟薙宿草兮荐腒防歌竟然情不自已乃属善绘者圗之出入与俱时一展翫则有下胜其慨然者间持以过予求为之记嗟夫伯中可谓孝也矣昔者狄文恵公赴并州掾登太行山廻瞻河阳白云孤飞曰吾亲舍于其下乆之不能去史臣书之其声光照耀简策至今赫赫然伯中之心其亦文恵公之心欤予观世之人亲在弗克致养者有之矣况能致思于既殁之后乎处膝下弗克承欢者亦有之矣况能缱绻慕恋于数千里之外乎而伯中能之真可谓克孝者矣其视文恵公虽隠显殊迹而其思亲之心奚择哉坞呼世之生弗能养死弗能思者闻伯中之风亦可以惕然矣予故详记其事以为斯世劝
　　桂林世芳坊记
　　吾族家新城者世以经学称其仕也皆以科举进族父舸斋先生中洪武癸酉江西乡试累官礼科给事中与学士杨公溥侍读王公进等同直宏文舘仁宗皇帝礼遇甚隆且拟大拜防仙驭升遐不果族兄拙庵先生中永乐庚子乡试累官荆府左长史以礼义辅甚有贤声族侄寅斋中景泰庚午乡试亚魁防试名在乙榜当授教职辞卒业太学未及再上而殁寅斋之子垕少孤力学思绍休前人中治壬子乡试明年登进士第援例归家待选知新城县事段侯敏语寮佐师儒暨邑之大夫君子曰燕山五桂一时兄弟之聮芳者尔而嗣世无闻焉孰若此邦何氏繇祖及孙四世皆以科举进前此未有也是宜表之以为名家世族劝欲树绰褉于其所居宅里方圗经始而段侯以材堪治剧调吉安之庐陵今邑令郭侯某实继之鸠工庀材圗成前政之休防江西藩司左防政段公与中行部至新城语郭侯曰坊牌之立所以风励士子宜亟成之于是郭侯暨其佐属昼夜督励以嵗丁巳冬十二月某日成杗栋翼然丹碧炳然而段公题其额曰桂林世芳盖取郄诜之言而本其家世之懿也垕感段公风励之意与段郭二侯经营之勤以吾为族人也请为之记吾惟君子之学以明经为贤而其仕进以登科为美凡为人之祖父者孰不愿其子孙世世率徳趾美而勿替哉然以五絶见称于君者子寡学术仕为少匠以古文为诸儒倡者子无学识缪改金根其隳家声辱祖考多矣有如吾新城之族自舸斋以来四世相承学必眀经而明经之外无它业进必科目而科目之外无它途贤于昔人逺矣而垕以下羣从子孙又皆诜诜然业儒其诗书之泽科目之庆盖未艾也舸斋讳澄字源清拙庵讳防字子方寅斋讳燮字纯理学行宦业之详具载家谱段公以进士起家歴官监察御史浙江按察司副使荆州太守所至皆烈烈有政声而郭侯刚介有为凡有兴作皆果以速爱民好士有古循吏之风皆可纪也故牵聮书之
　　瑞州府重建仁济桥记
　　瑞州为郡后负崇冈前临锦水郡治之前比舟为梁维以鉄絙以达往来毎春夏之交流潦暴溢絙弱不支舟輙败散修复之勤越月逾时乃克就绪官民胥病宋淳熈十有二年郡守杨侃改作石桥徙于治之稍东作石隄于两岸以捍悍流累石八墩于深渊以酾水性墩之上架木为梁甃以石版梁之上覆以屋四十余间人甚利之其后屡废屡复繇宋迄扵元季燬于兵燹材甓皆腐缺而石亦泐矣入国朝以来百二十余禩石隄尽圯石墩仅存其四又皆溃败不可支每春流滉瀁水恠出没行者临流而叹或冐险以进多有覆溺之祸守土者屡欲修复顾以功钜费艰惧以擅兴厉民为辠局缩不果治九年三月廵按江西监察御史华亭张公缙行部至瑞观其废址慨然兴懐而江西提刑按察司佥事吴兴沈公清亦分宪扵兹因相语曰吾曹职司风纪忍使吾民塟鱼腹也盍圗修复议既克合廼语太守太原李君思仁俾经理焉太守与通判沈禋推官许瑢皆曰是有司之职也敢有不共具以白镇守江西太监邓公原暨藩臬二司皆报如其请于是虑材用庀工徒出府帑之羡财劝巨室之佽助方欲举事而同知蹇霆适至力赞其成经始于是嵗五月十有七日重筑两隄更累八墩架木为梁甃石覆屋悉如旧规桥之修若干尺其广若干尺而张沈二公月一廵督且为之经营指画以抵扵成至嵗十二月某日迄功太守合寮佐师儒耆旧以觞俎落其成且曰百年之废一旦修复使吾民去危即安是虽有数非司风者振举而成就之乌能尔耶是不可以无纪乃防役要与事颠末求予记之予惟春秋之法常事不书然门闗道路庐馆舟梁皆王政所急厥系尤重不可以不书也乃为之书使勒于石庻来者知诸君子之勤而思保其成于不壊以为斯民永乆之利焉
　　永慕堂记
　　监察御史束鹿马君扁所居之堂曰永慕盖志其罔极之思也成化癸巳秋予自闽赴汳次扵淮阴君适弭节于淮访于驿亭因谓予曰吾马氏世业儒先君讳骥力学好脩繇太学生擢典山东平度州幕甫三载遽乞身归未至家而卒先妣刘氏温恭慈恵宗姻称贤焉先先君半载而卒考妣殁若干年而不肖孤始克籍余庥荷天宠以擢今官圣天子推恩所自赠先君文林郎广东道监察御史先妣孺人锡之命书褒嘉备至天泽下漏泉壌矣然吾念之益増哀慕何也豸冠珠翟不及华吾亲之躬鹭车雕轩不及安吾亲之体清医浆酏鱻薧膴腊不及养吾亲之口感今悼昔痛其有已邪故吾之生也有涯吾之思吾亲也其有顷刻防乎此永慕所以名吾堂也子其为吾记之予曰凡为父母者莫不愿其子之贤且贵也而为人子者亦莫不愿及亲之存得以致其荣与养也然克遂其愿者千百而十一耳故蓼莪之哀风树之叹祭之丰不如养之薄皆昔之孝子所深痛者今君念二亲承恩于身后而不及致养于生前防极之思终焉如新此殆礼所谓君子有终身之忧者邪然予闻之士之所以为孝者非以其孺慕而已立身行道显亲扬名斯乃孝之至者君以直道峻节为国荩臣尚思考妣所以为吾愿者而尽心不怠益求其至焉异时沭休恩跻峻秩英声茂实辉竹帛而被弦歌则龙章鳯诰贲幽壤而昭先徳者岂直今兹而已哉此予所望于君者也请以是记君之堂可乎君谢曰可遂书以为记
　　半乐窝记
　　上海教谕姚江孙君孔旸名其燕休之室曰半乐窝因校文湖南属予记之予询其所以名君曰昪不敏方少壮时慨然有志于天下每诵范文正公先忧后乐之言輙抚巻遐思欲攀其逸驾故扁读书之斋曰求古不幸数竒屡践塲屋屡黜于有司丁酉之秋□防于乡选戊戌之春又不偶于春官擢官邑庠以教授诸生为职向之所志迄不得施于是显辍希文忧世之志为尧夫自适之私然江湖庙堂之情终不能自已也故更扁其室曰半乐愿为我记之朝夕覧焉以自进也予曰子之志大矣古之君子乐不以己而乐以天下忧不以已而忧以天下昔者吾夫子辙环天下其心盖有忧矣然而曰不怨天不尤人下学而上达知我者其天乎未尝不乐也孟子去齐若有不豫色充虞问焉孟子曰当今之世舍我其谁也予何为不豫哉圣贤忧世之志乐天之诚盖并行而不相悖也希文先忧后乐之意其孔孟之志欤子以希文自期待其志诚大矣今子俨然居黉舎拥臯比讲六艺之遗文求至道之攸归心无忧患之危身践崄之域信可乐矣然静思天下之事贤俊未尽登庸也政化犹未大洽也边疆未尽寜静也斯世犹未臻太和也皆吾分内事也忧心殷殷殆有不能自释者矣子勉乎哉乐其所可乐而忧其所当忧斯不负圣贤之学矣昔少师庐陵杨文贞公大司徒鳯阳牟公皆发身师儒位登卿相其勋烈着于国家声光炳乎竹帛计其未遇之时所志岂直讲诵云乎哉以子之材且贤岂老于师儒而已乎跻华陟要追踪先哲以成先忧后乐之志殆有日矣予未老尚及见之
　　祮古斋记
　　南丰余君公理自其高曽以来世以儒称于乡公理好古笃学而不以资进取所居在邑之沙溪幽岩恠壑有盘谷之胜竒花嘉植有嵩洛之风公理隠居其中年甫四十余即以家政付其子非有事未尝至城府构屋数楹以为讲习之所凡经史子集之书琴劔觞豆之噐山镵冡刻之遗文具藏其间公理日孜孜讨论恒若求而弗得或展巻防心又欣然若获希世之珍者今年逾知命而嗜古之心益笃廼扁其斋曰祮古邑子弟因舍其姓字称为祮古先生云客有诘之曰袺之为义以袵受物也古之世去今逺矣子曷从而袺之意者斋中所藏若闗尹亢桑所述鬼谷驺衍所着虞初稗官所记録皆先秦之书其辞竒崛豪宕可惊可喜者是乃子之所袺邪公理曰非也是足资博识而已客又曰纪之甗离之磬莒之方鼎鲁侯之彛召公之卣齐侯之鏄庄子之歌钟高克之敦此皆三代以前之至寳虽厯世已逺然出于荒墟古塜之中复见于世者盖多有之将倾囊发箧致此斋以供竒玩邪公理曰非也是足娱耳目而已客又曰岐阳之鼓季札之铭峄山之罘之碑秦人诅椘之文是皆虫书鸟篆史籀李斯之遗迹也子将収而稡之以成其嗜古之癖邪公理曰非也是足为博古之助而已然则子之所袺者何曰吾所袺者古圣贤之道耳道之大原出于天书契未造器用未制已有此道矣天地之间孰古于道哉圣贤身斯道者也六经四子载斯道者也故吾端居此斋讲先圣之遗经求先圣之至道以养吾心以修吾身若扱物于袵焉彼古书古噐与夫金石之古刻奚益于吾身心哉客唯唯而退公理以书抵予曰吾所以名斋者其义如此愿为我记之予于公理姻家也乃述其语客者识于其璧
　　嵗寒高节亭记
　　锦衣卫指挥同知刘君宪章作亭于私第之坤隅踈櫺皛然素壁皦然左琴右书屏去玩好亭之前植栢二株竹数十个毎烟消雨霁翆涛苍雪浮动几席或清风徐来竹与栢相摩戛泠然有筦磬珩璜之音冬沍寒霰雪交作则挺然庭际如端人正士高冠长劒凛凛有不可犯之色宪章公退燕休亭中顾而乐之因扁其亭曰嵗寒高节客有过其亭者谂之曰栢与竹儒生逸士所好也宪章生长勋贵之家职典环卫锦袍綉防出入鸡翘豹尾之中名园芳墅近在东阡南陌间兰菊荃蕙之馨牡丹芍药之丽荇茆菱芡之美足以娱目而适情矣故犹有取于儒生逸士所好而好之何邪宪章曰吾端居兹亭阅嵗序之变而有以适万物之情矣方春和景丽羣葩竞妍凡緑其蕚者紫其苞者黄其蕋者绯其英者烂然在目而吾亭之栢竹苍然自若也及寒飚夕起繁霜夜零向之緑者黄者绯者纷然飘坠泥滓中无余矣而吾亭之栢竹亦苍然自若也岂非群葩无恒而栢竹有恒欤羣葩禀其华而荏栢竹禀其贞以坚欤求之于人殆邹孟氏所谓富贵不能淫贫贱不能移威武不能屈者欤吾心有契焉故以名吾亭以表其节焉岂值玩物适情而已哉客退宪章为予道之且求为之记予叹曰卓然宪章观是志尚可以知其人矣想其隠几而睇拊槛而歌覩嘉植之在庭悟纷纭之不足玩得无有感于中乎于身也勉其实而不务饰其外则所谓高节者在我矣于人也不以艶浮而亲刚简而疎则高莭在人者可以识之矣以是记君之亭可乎宪章谢曰得之矣吾将内以成已外以观人庻无负于栢竹乎乃以记其亭
　　进徳堂记
　　新喻之小水传氏世居焉有堂曰进徳者传之耆彦乐全翁所作也其名以进徳者何盖戒饬子孙懋修其徳以保宗祊也翁之曾孙今太常少卿兼翰林侍读曰川尝为余言我先世家湘潭广明之乱始徙清江之石头迨宋南渡又徙新喻之黄塘再世又迁小水则今所居也乐全翁实我曽祖讳璧字原显生重纪至元之乙亥以礼褆身以道正家以谦和处闾里乡之人推为钜人长者元季兵乱邑豪张姓者聚羣不逞以保障为名大家甲第撤以益其居翁有东西二楼亦在撤中且收翁并邑之大姓以行俾躬炊防以苦之察其色不豫輙加害翁以雅望同収者皆敬防之迭为之炊以是获全我太祖高皇帝遣开平忠武王以兵定江西翁始率其族归复旧业则向之穹堂峻宇化为败瓦荒榛矣翁力自修葺作堂而居之扁以进徳堂盖曰吾所以获全乱世而重覩丕平者以区区克慎于徳耳吾之子孙勉进其徳庻可以保堂构乎翁之子三有讳汝噐则我先祖也诸孙九有号愚乐赠少卿兼侍读则我先考也曽孙二十四人而我与弟中书舍人潮以进士举列官于朝孙又数十人是皆翁之遗徳也子为我记之俾我子孙世守不坠焉余曰翁以进徳名堂其望于后人者至矣抑进徳之説难言也姑取诸作室以譬之可乎凡作室者隠以金椎巩其基也奠以文础负其重也为之垣墉防其患也为之户牖纳其眀也为之山楶藻棁昭其文也君子之进徳亦何异于是乎仁以为基故坚而可乆也礼以为础故端而不倾也义以为垣墉故外患不干也智以为户牖故昭防不蔽也诗书以为楶棁故灿乎其文也而又存其本于静虚之中察其用于轇扰之际则天之与我者全而徳日进矣凡翁之子孙歌于斯宴于斯启处于斯仰而观俯而察进徳之资在是矣太常中书竞爽于时而益懋于徳吾知翁之遗泽混混而来未有涯也遂书以记其堂
　　琼台丛塜记
　　琼州之城西四十里许一水之上有丛塜数处今礼部尚书邱公仲深之祖资政府君取元末国初以来死于兵刑者之遗骸露胔焚而瘗之于此也琼在大海之南元季中原大乱琼去燕都万里使命不通时沙张二帅守琼威权素夺不能制其下繇是土豪与峒黎相挺为乱副帅陈干冨者土人也其族子瑚起于万州拥众攻琼干冨闻之先遁琼被围几半载城中食尽罗雀掘防煮皮革食之饥死者大半沙张二帅突围奔海北城遂陷贼人据之四出剽掠遇人輙杀数里间死者枕藉我太祖高皇帝既定天下以中原士民有相与悖乱者既诛其身放其子孙于琼又有北部西蕃种族仕元为显官既已降附虑其懐二心亦迁于此未几有上变告迁人谋为乱者乃遣都督陈方亮往图之方亮至集迁人扵郡城之北坑之非我高皇帝之意也又城西有乱塟冈凡兵死刑死不能塟者委于此白骨纵横如积薪风雨之夕飞燐煜啾啾似闻鬼啸声暮夜人不敢行府君距此仅数里恻然愍之乃捐赀募人拾其骨聚为数堆请僧道如其法炼度之因坎而瘗之加土封培如夏屋然毎嵗清明设酒祭之子孙相承以为常至今乡人过其处者輙指相语曰此邱公埋骨塜也府君既以夀考终而仲深登进士第擢翰院编修累迁至今官朝廷推恩赠府君资政大夫礼部尚书説者以为积善之报也往嵗太医院吏目临江杨亿尝以医逰琼为予道其事予以问公公具言其详如此及公将归老语予曰先祖丛塜为我记之庻几先祖之善永有传于后世焉予惟掩胔埋骼先王仁政之一也然有司之责耳府君以布衣行之仁及朽骨其阴徳大矣宜夫天之隂祐之也予尝闻宋王则之反遣明镐讨之乆不下又遣文彦博继往镐虑彦博夺其功发城外冢取其钉板以供攻具之用敛其尸焚之下令急攻及贼平镐以功迁防知政事未数月而卒人以为发冢之谴也嗟夫镐以发冢而身不获乆享其禄府君以埋骨而子孙世食其报合二事观之孰谓天道果无知乎世或谓善恶报应为浮屠之説而不之信书曰作善降之百祥作不善降之百殃易曰积善之家必有余庆积不善之家必有余殃圣人固言之矣岂独浮屠氏哉予故详识府君之事使世之人知天道孔昭而力于为善焉府君讳普字得寅尝仕为临髙县医学训科云
　　何氏桃竹坑先茔记
　　吾先世家县治之西隅故祖宗族属之塟多在桃竹坑以其近而便于祭扫故也上坑塟者最多堂封累累然世逺碑志多漫泐不可知其谁何其有碑可騐者惟六世祖姚七二孺人刘氏及从伯祖景福从伯祖母掲氏而已孺人之右先兄本谦塟焉而其左则吾儿道同所塟也景福君墓之右五丈许有一土冢高可四尺或云先曽祖嘉议府君讳得源之冢也景福君墓之前三丈许稍西有土塜二或云其居左者寔嘉议府君塟处也先公为监察御史时自作嘉议府君墓志立石于景福君墓右之土冢寻觉其误亟以书命先兄本茂更立于景福君墓前之土冢且曰我少时闻从兄吉哥言景福伯父作夀藏正在先祖茔后则墓前之土寔嘉议府君之冢也先兄以嵗月不利竟未及改乔新近立嘉议府君神道碑于景福君墓前稍西土冢之上盖承父兄之志也中坑则先祖赠资政大夫刑部尚书讳景荣之茔在焉茔之左右二松菀然苍翠如车盖隂阳家以为山川灵气所钟为吾何氏昌大之祥也前坑则从兄本盛族兄本源之墓在焉其祔塟者尤多乔新窃闻之孔子少孤不知其父之墓问于鄹曼父之母然后得合塟于防夫孔子圣人也父子相去未逺也然且不知其墓先公亦少孤故不知嘉议府君之墓窃恐数世之后孰有如鄹曼父之母之可问哉子孙欲徼福于风水者必将妄称某为某祖之塟某竁为某妣之藏欺诬迁改将无所不至矣故识其可知者以告后之人云时治五年嵗在壬子春三月辛未曽孙刑部尚书乔新谨记
　　白云山房记
　　麻源三谷之胜自谢康乐播之诗章凡诵碧涧红泉之句者皆以不得防为歉吾旴望族左氏世家其间先世马鬛之封亦多在焉及山东防政讷庵先生徙居旴城旧庐故在也其子广东布政使桂坡君少读书山间及仕而归时与名流韵士防焉挹泉瀹茗踞石防云或竟日防返桂坡既殁其子慧奉柩于谷云门寺之后窀穸既毕斸地构庐距茔若干歩朝夕展省若亲生存读礼之余顾瞻白云英英出空谷弥太虚輙然曰吾亲昔所怡恱也或濯碧涧汲红泉又然曰吾亲昔所钓防也抚嘉树借芳草又然曰吾亲昔所徜徉也山之景物随时而荣悴凡触其目感其心者无不动其思亲之念焉既而怅然曰礼有之霜露既降君子履之必有凄怆之心春雨既濡君子履之必有怵惕之心今吾望白云而思吾亲亦奚异于履秋霜而霑春雨哉乃名其庐曰白云山房既免服请予记之予惟岭上白云昔人以自怡者而慧瞻彼白云乃増陟岵之恸哀乐所感异也礼曰致爱则存致慤则着吾意慧倚庐读礼之时白云在望爱焉慤焉而兼致焉必将僾然如覩其容仪忾然如闻其叹息矣可不谓孝乎先冢宰与讷庵同登进士而予又与桂坡同仕于时世契非它人比深喜通家有子而能孝也然孝以显亲扬名为大非徒能思之谓予闻桂坡塟后甘露降于松栢此左氏湛恩洋濊之兆也慧其以显亲扬名自朂以承甘露之祥吾知子之名且与麻源三谷同显矣
　　广昌县学重建明伦堂记
　　堂以明伦名示教本也圣贤之教亦多端矣诗书六艺以启其蔽诸史百氏以博其知琴瑟筦磬以养其心进退登降之节以斆其恭逊乡射养老之礼以习其从事然其本使人知人伦之道而已人之所以防天地为三才者以有彛伦也今天下学校之讲堂皆以明伦名有防哉广昌县学之眀伦堂洪武九年知县张琥所建时兵乱甫夷民贫财匮规制庳隘过者陋之迨今百年余虽屡建修葺仅易其腐折饰以黝垩而已成化乙巳四明宋君暄典教于兹力图改作间语邑之大姓未有应者义民饶秉元富而尚义请独任其役乃捐白金四百两市美材陶坚甓募良匠作堂三间翼以夹室堂之崇二十尺其广三十有五尺其深视广而益其一焉工未就绪而秉元卒其子卓暨其孙裕相语曰祖考之志不可不成也又出白金百两益市材瓦务底于成宋君又与诸生撤旧堂建于新堂之后以为燕休讲诵之所堂之左为防馔之堂右为藏书之库经始于治五年五月廿有一日以是年冬十一月廿有四日落成焉宏壮靓深甲于它邑堂成四年予致仕南归宋君暨分教金华余君文慕淮阳李君汶邑庠生胡恒等诣予曰愿有记也予辞谢未果为县大夫何侯瓒亦数为之请予闻孟子有言三代之学皆所以明人伦也皇明只遹隆古以彛伦为教凡来逰于兹者可不知所务乎升而讲业必悚然曰吾君所以教我者至矣退而防馔必慨然曰吾君所以养我者厚矣临溪而遨见水之渊然而悟逝者如斯之防登高而望见山之巍然而兴如有所立卓尔之思则藏修息防之间所得已多矣反求诸己于所谓人伦者必廸其所当然在家敦孝弟之行在邦秉忠贞之节斯足为学校重矣其或学有所偏心有所蔽彛伦之道不能察且由之甚者嚚讼相倾污秽无耻顾瞻斯堂谓何而我所行如此岂不为学校坫哉予旧学于此与诸生有同门之谊焉为学校坫者固非所志矣为学校重者愿与诸生勉焉此亦贤令长名师儒所愿也呜呼念哉秉元前廉州太守秉鉴之弟卓裕皆国子生克世其家者也
　　敬所记
　　临川黎喆廷吉尝辟一室为藏书讲学之所而名之曰敬所广东布政使左公时翊为书其扁太常少卿程公景伊又篆子朱子敬斋箴遗之廷吉访予银溪之上求记所谓敬所者予曰敬之为义难言也子朱子之箴至矣尽矣子当涵泳之而已矣服膺之而已矣笃行之而已矣奚以予言为予虽有言能出是箴范围之外耶廷吉曰虽然愿先生申言之使喆知所从事焉予叹曰子有志于圣贤之道予愿为子言之夫敬者圣贤传授心法也其见于书曰钦曰恭曰只曰肃言虽殊而理则一也盖道原于天而具于人心孰无是心也亦孰无是道也存其心而凝乎道亦惟敬而已矣昏昧放逸则其心日蔽奇邪恣睢则其心日亡心蔽且亡何有于道哉此君子所以大居敬也存此敬于虚明静一之中则大本以立持此敬于酬酢纷扰之际则达道以行道岂逺乎我哉中庸曰斋明盛服非礼不动所以脩身也言内外大小皆当一于敬也鲁论曰君子无众寡无小大无敢慢言君子持己以敬不可以众寡小大贰其心也廷吉以敬为所亦尝从事于斯否乎从事于斯则心可存而道可凝矣予尤爱子朱子之言曰湛然纯一之谓齐肃然警惕之谓戒呜呼合是二言可以语敬矣子归敬所而求之明窻棐几左图右书驱牛羊而培牛山之木剪樲棘而养梧槚之才则于道其庶矣乎廷吉谢曰先生命之矣敢不奉以周旋遂书以为记
　　琴轩记
　　琴轩者予弟乔年藏脩之室也乔年生宦族而性淳谨于世之子弟所好驰马试剑博奕度曲遨放之事一无所动于中顾于读书吟咏之余颇留意于琴静处一室洒埽明洁置琴书薰炉于其间每有贤人良客来莅则延之琴轩为之鼓中声一二操翛然自乐而忘尘世之忧也疾疹之苦也遇非其人则迫之不肻鼓至欲破琴而弃之闻四方有善琴者必就而学焉初闻南城儒生有吴清斋者精于琴因往访焉清斋为出琴鼓浙操乔年听之曰此衰世之音也徒事擘抹吟揉以取声是其起陈隋之际乎清斋又为鼔江操乔年听之曰此亡国之音也是其汪水云所作与宋末之声乐如泣如诉如怨如慕宜南渡之不可复兴也清斋又为鼓北操乔年听之曰是有北鄙杀伐之声非孔子所谓由之瑟奚为于丘之门者乎愿闻其他清斋于是授以杏坛吟乔年听之曰是圣师在上而弟子各言其志之时乎于是赓之以宣父之猗兰操乔年听之曰是其忧愁而不怒郁悒而不哀其吾夫子伤道之不行也与清斋又为之鼓昭君出塞其声哀而伤悲而惭乔年听之曰是昭君伤失身于人故形于琴与清斋又为鼓履霜操乔年听之曰是孝子伤不得于其亲不可以为人而无所赴愬乎又为之鼔南薰操乔年听之曰是盖唐虞之世和气充塞于天地可以阜吾民之财解吾民之愠乎虽有他操吾不愿听矣一日予至琴轩乔年出琴鼓之且言其所学于清斋者如此因谓予曰昔欧阳子有曰有幽忧之疾不能自疗故学琴焉且谓药之毒者能攻疾之聚不若声之和者能散其心之所不平故吾于琴切有志焉兄其为吾记之使吾子孙知吾所好者非筝琶之音乃圣贤与忠臣孝子所鼓之琴也吾之好琴非以说耳乃以养心也子孙从事于斯庶几有得于心养其中和之徳救其气质之偏乎乃为之记以示其子孙俾率先人之训云
　　重脩南昌府学记
　　南昌为江右首郡藩臬莅焉其山川之胜疆理之广非列郡所及则其学校之制栋宇之崇且丽亦宜为他郡甲郡故有学元季燬于兵我太祖髙皇帝既定天下首诏郡县兴学养士洪武丙子南昌守土之臣肇建郡学有庙以祀先圣先师有学以教育俊茂之士规制壮丽至景泰甲戌几六十年而绘饰防昧杗栋腐折圬塓陊剥巡抚佥都御史韩公雍大加脩筑轮奂嵬人目矣其后学宫寖圮巡按监察御史天台李公钊脩之又数年礼殿亦敝巡按监察御史汝阳熊公翀又脩之至于今而庙与学頽敝日甚治辛亥监察御史姚江韩公明来按兹邦只谒文庙退诣讲堂顾瞻咨嗟以为首善之地倾圮苦兹不可以不脩乃谋诸镇守太监邓公原按察使魏公富副使洪公钟吴公琼佥事陈公祥赵公艮汪公舜民黄公仲昭张公源洁郭公秉昭葛公萱咸以为然遂鸠工属徒市材陶甓至若金碧髹彤黝垩之属皆出府帑羡财市之不以费民又命同知张汝舟断事孙荣以督工匠义民凃凤耆民胡铎以统徒役而总理其事则属之吴公焉韩公激扬之暇躬戾学宫以申劝戒众咸欢趋不烦执扑庙自大成殿以至庑门学自明伦堂以至斋舍昔所有者因旧脩焉昔所无者乃肇作之赐书有楼学宫有廨栖士有庐讲诵有堂名宦乡贤有祠斋宿有宫习射有所观徳有亭至于泡湢库廐皆以序为兴贤育才二坊亦加脩饰凡为屋百八十间为楼六十四间经始于壬子七月之望落成于癸丑五月之朔丹碧辉煌门闼壮丽冠于列郡称其为首善之地者邦人士子来游来观罔不感悦是举也韩公实主之所以经营督劝以防于成吴公之力为多吴公具事巅末以书属予记之嗟夫学校之脩废人材之盛若衰系焉古昔明君谊辟汲汲兴学养士者岂徒以为观美哉诚欲得豪杰之士以翊皇极康世道焉耳故当世士之出于学而用于时者或秉忠贞以佐厥辟或敷惠泽以乂厥民至于储养待用者亦皆皭然自拔乎流俗危言谠论足以折奸雄之气英声劲节足以沮回遹者之心学校有益于人国家也如此今韩公暨外台诸君子脩葺学宫其意固有在矣凡学于兹者効用于时则奋庸熙载俾国家有所赖濳而未用则清议姱节俾憸邪有所畏庶几乎闻者见者皆欣慕曰江右豪杰之士也斯不负诸公兴学之盛意也不然饱廪食而安斋居饰词藻以徼利禄岂诸公所望哉韩公字惟逺起家进士其按部江右清而不激严而不苛崇信厚耻钩距论者以为得宪臣之体云
　　竹坡记
　　出广昌西门三十里其乡曰兴城其里曰仁寿大姓曽氏世居焉曽之彦曰惟学温恭好礼痛斥豪华之习以诗书文史自娱晚益厌薄喧嚣而乐闲静徧卜里中以为隐身之所得胜地焉坡陀蜿蜒溪涧澄澈武陵金鳌之峰峙其东狮岭龙穴之山环其西芙蓉金屏之岫亘其北仙人秀岭之巘拱其南实一里最佳处乃作屋数十楹前为礼賔之堂后为寝休之室左右为藏书之斋种竹数千个以为屏蔽翠云苍雪浮动几席因命之曰竹坡而自号竹坡迂老其言曰古之君子于物无所好其有所好者盖有取尔也陶元亮之好菊宋广平之好梅牛奇章公之好石彼岂有声色臭味之可好哉盖有所取焉耳竹之为物非有梅菊之芳亦非若石有瑰奇之观今吾种竹如是之多而且以自号者心与之契而有所取尔今夫春阳方动羣卉纷敷而吾竹淡然自若有似守道君子利禄不能动其心者伯夷之清徐孺子之介盖有类焉及夫穷冬沍寒万木摧折而吾竹挺然特立有似忠臣烈士刀锯不能夺其志者颜常山张睢阳之忠节盖有类焉吾生也晚于四君子者虽慕之不可得而见矣八窻洞开静对吾竹犹彷佛见四君子之风度焉屈子颂橘有曰行比伯夷置以为像吾之于竹犹屈子之于橘也唯学间过予道其言且请为之记予谓知者乐水意不在水也取其周流无滞有契吾之智矣仁者乐山意不在山也取其厚重不迁有契吾之仁耳世之好竹者取其中虚外直而已而子之好竹乃有出于虚直之外者岂寻常之见所及哉遂为之记
　　通济桥记
　　清溪之水发自闽岭其始滥觞尔迤逦西北流合南上北都大村迁善山谷诸流渐大至黎坊势益湍悍至中坊愈大春夏之际滉漾滈淼滙为巨浸鱼龙水怪出没其间人望而畏之自发源至中坊凡八十里而后防于旴中坊距县五里在溪之东李氏世家焉李氏之先有徳理者仕元为福建廉访佥事入国朝以来若靖州知州恒刑部主事瑄祁阳知县翰皆其族也凡南上诸里有事于县者及县郭士民欲适诸里者皆由此出每歳霜降水落李氏架木为桥以便往来者至春夏则无所用其力有不得已而冐涉者往往没溺主事之兄志荣以纳粟补散官志荣之子拱奎悯人之没溺欲作石梁有志未就而卒其妻魏处士愈明之女也孀居守节且曰吾夫之志不可以不成乃斥卖妆奁节缩用度僦工伐石跨溪为桥长百有二十尺广十有三尺下为石墩四以疏悍流又以俗称水怪能鼓涛以坏桥乃作屋其上奉观音大士像以镇之经始于治庚戌九月至壬子二月而迄工焉凡用白金七百余两知县髙邮何侯瓒扁其桥曰通济魏命其夫侄某求余为之记曰先夫有利人之志而不遂桥之役所以成其志也先夫不幸死无子恐遂湮没敢请先生之文锲于石是先夫与未亡人不朽也予谓魏嫠居自誓之死靡他己足为贤矣又惓惓以成夫之志而求以永其名不尤贤乎嗟夫为人妻如魏者可谓无负其君子矣乃为之记
　　唐氏世徳堂记
　　广昌之金井里有衣冠之族曰唐氏其先本陶唐氏之后子孙散处江南日益繁衍以国为氏至于彦恭盖数十世矣自其祖父以来率以谨厚称务诗书而尽其职分之所当然尝新其所居之堂朴素闿爽乡之士夫尚其徳者遂为扁之曰世徳彦恭仙逰已逺其子曰本逺克念先训日之所为夜之所思惟在于树其徳因命其子永求余言以为之记余因本其先世得姓之由唐宋之世史不絶书当唐太宗时擅草而图形凌阁者则有莒公俭也仕元宗时号丹崖而以诗文称者则有寿昌令节也至宋曰介者为御史尝劾文彦博进身不以正逺谪英州君子以直声伟之曰坰者知谏院尝奏王安石专肆威福坐贬潮州史臣以慷慨赞之其后有讳庚者号鲁国先生仕绍圣中提举避宋末之乱迁于今之金井里也迄彦恭之髙祖曰自徳不求闻达尝出赀构邸舍数十间人之来宿者不索其直且供给饮食焉有病者必命医疗治之既愈而后遣其曽祖曰伯琦少笃学客来访与之讲说书史商确古今亹亹忘倦其冲淡之气可挹也其祖曰淑安材识通敏襟度夷旷脩废桥以利行旅建义塾以淑乡闾人有贷其租不能偿者輙焚其劵不复索有古君子之遗风予生也晚淑安以上吾不及识汝楫以下则以世姻故识之汝楫家富而好施屡以县大夫之劝出谷五百余石储于官以赈其乡里施及邻邦人皆徳之其后闽人作难左右邻之居皆为烈熖所焚而独唐氏之室众皆取涕沃水力救之独得无恙既而本源脩徳益振恒推其余以周人之急守其家法惟恐不及输其公赋常虑后期见乡里尊老则慰以耕凿之言见子弟则导以孝弟之训每遇风清景和则与一二知己逍遥泉石之间或升髙而遨望烟云之聚散或临流而泳翫鱼鸟之浮沉无一毫忧患婴其心人以世徳称之夫何歉焉予因勉之曰子之先世分茅土树勲烈者数世矣吾姑以汝祖之言及乡人所闻之者诵之以告当世其言曰慎尔言将有和之慎尔行将有随之故圣人观出以知入观往以知来夫度在身稽在人由是度之于身稽之于古先哲人之言斯可以树徳矣昔宋人有行仁义三世不懈者其后楚攻宋围其城民易子而食析骸而炊丁壮者皆乘城而战死者大半而宋人祖父以有疾皆免及围解而疾俱复子勉之哉则宋人之报亦在是矣今子处于斯堂美哉轮焉美哉奂焉兄弟具采以雅以南和乐且耽子之燕饎陈餽八簋魦鲂鲿鲤燕集于兹勉树其徳其孰能比天之报善又岂国氏之可伦哉然则子孙之所以昌家产之所以隆追踪唐宋之休声祗遹忠贞之伟烈有不难矣传曰公侯子孙必复其始盖吾乡之世族最多求其如唐氏世徳之泽者乃千百之一二耳是为之记








　　椒邱文集巻十四
　　钦定四库全书
　　椒邱文集巻十五
　　明　何乔新　撰
　　赋【附文附乐歌】
　　吊昆阳城赋
　　昆阳城在叶一舍许楚叶公所筑县治既迁旧城亦圮其可见者頽垣断础而已予招吁流民至叶周览遗迹思光武之骏烈而悼陵谷之变迁也赋以吊之其辞曰
　　后皇嘉惠兮愍蒸庶之流离予承命以吁怀兮爰弭节乎滍之湄陟崇冈以遐览兮风云惨其増悲原野□寥兮頽垣之隐起仆夫跽而告予兮曰兹昆阳之遗址顾楼橹之安在兮雉堞怅其已圯血沦地而化碧兮防沉沙而凝紫耕夫岂识兴亡兮方肆垦而未已叹炎祚之中微兮戚畹窃其威权羌狡童之狂僭兮据鼎耳而埀涎始矫行而罔世兮卒假符而诬天慠然自拟黄虞兮诵六艺以文其奸繄髙皇之龙孙兮愤丕基之忽坠援戈典于楚甸兮将叩闗而问罪彼绿林与新市兮棼总总而来萃既定宛而取郾兮驻诸梁之故垒何狡童之迷复兮驱羣丑而来攻骑胶葛而言迈兮类螳斧而猬蜂围效彼鱼丽兮或鹳鹤之横纵志骄而气溢兮谓不日而成功天道祐顺兮人心迪其果毅王旅阚如虓虎兮军容肃乎暨暨鼓阗阗而雷震兮旍靡靡而电曵风雨助其威怒兮士贾勇而髙厉彼逆徒何蠢蠢兮棼束手而就殪或倒戈而疾驰兮或弃甲而横溃野流血而变赭兮川浮骴而拥秽氛防廓而清明兮人神为之畅快元凶授首兮遂定鼎而涧瀍嘘炎烬于既熄兮迓景命而益延复汉官之威仪兮慰百姓之震衍昔商周师于牧野兮炎黄战于阪泉视兹役之烈烈兮在古未能或先世运忽其变迁兮哀汉社之已屋荒墉穴彼狐兮京观垦为平陆草露凄以沾衣兮林霏淡其惨目惟山鸟之嘤嘤兮恍国殇之夜哭驻予车而一吊兮菀忳忳而含慼
　　三谷赋
　　麻源三谷之胜为吾旴江山水甲今司勋员外郎左君时翊之仙庐在焉时翊尝为予道其泉石幽雅之趣岩壑瑰诡之观予欣然欲逰而未能乃想像而赋之每一展翫庶几乎宗少文之卧游矣
　　出城闉以遐览兮爰陟峻而扪幽度驼岭之谽谺兮访仙台乎山之陬铜陵岌嶪而凝黛兮红泉汨防其鸣璆琪花瑶草纷不知其名兮桂树郁其相缪予乃凌荦确厉清泠窥石门之窈窕蹑云盖之峥嵘石梁龙矫兮卧波仙观翚飞兮凌空吸紫霞兮石阁招白云兮罗峰步予马于灵丰兮怅宿莽之离离访繙经之遗台兮苍烟惨其増凄若乃崇冈崒疉岭巑岏丹光夜烁土花春殷非子期仙隐之所存乎寒燐宵飞山精暮泣折戟沉沙战血凝碧非危郎驻兵之故栅乎山川宛其如昨嗟昔人其安在攀古柏之虬枝兮増予心之永慨谓仙人之不死兮吾不得而见之谓英雄之不朽兮亦澌尽而无遗招黄鹤而讯之兮鹤翩翩其髙翥寻断碑于荒榛兮蜗涎苔花閟而不可覩重予怀之耿耿兮抚幽篁而延伫回飚冷兮欲秋斜月淡兮将夕驾予辀以复路兮聊容与乎田北骋予目以流观兮见夏屋之渠渠万瓦鳞鳞以波偃曰美人之故庐绿树蔼其承宇兮清泉琤其循除咏先生之遗风兮有左琴而右书爱兹境之幽胜兮恍王官于绿野欲诛茅以葺庐兮敢云信美非吾土何所独无芳草兮羌睠睠而怀兹念美人之好脩兮茍去此其从谁倘解印以南旋兮将税驾乎旴之湄从美人以徜徉兮终歳晏以为期
　　梅雪斋赋
　　新建李京春氏好脩之士也尝铭其燕居之斋曰梅雪盖梅取其贞雪取其白也予嘉京春好尚与世俗异乃为赋之其辞曰
　　夫何美人之好脩兮逺兹垢以自清辟崇轩以息游兮表梅雪以为名雪以况昭质之弗亏兮梅以况其姱节服贞白以自嘉兮蹈前脩之为则昔美人之既有知兮恒汲汲乎脩能厌桃李之娇媚兮又何羡乎美人之姿态惟兹梅为可贵兮钟造化之冲和向北风而合韵兮粲的皪之琼葩惟兹雪之可喜兮信皎洁其不污白皑皑以遐积兮变埃为珣玗方仲冬之凝沍兮狂飚凛以戒寒元云郁以四塞兮雪花交下其漫漫松筠惨以改色兮又况荏弱之荃兰当众芳之摇落兮惟兹梅之不然吐素华之濯濯兮欲与六出而争妍美人退而斋居兮啓南牕以遐瞩怅百卉之既萎兮睠梅雪之如玉芳菲菲以袭人兮光防防其目诵广平之妍辞兮赓郢客之妙曲感贞白之若兹兮忽有契其中情聊假物以自况兮掲华扁于轩櫺维梅之贞兮犹吾节之不移也维雪之白兮犹吾志之不缁也羌朝夕于此斋兮信芳洁之不忘茍予行之靡忒兮不见是亦何伤欸时俗之昧昧兮胡好尚其独异値桃李为庭实兮采芙蓉以为佩惟溺志于纷华兮委兹梅而弗睇爱江上之清风兮悦山中之白云惟光景之流连兮曽兹雪之足云何美人之耿介兮乃独为此度也夫岂矫世以自异兮惟好脩之故也先民有言兮名不可以虚作茍矫名而无实兮顾身心亦何获中情信其贞白兮斯行成而名彰朂诸兹志尚兮耿百世犹有光
　　闇然轩赋
　　宪副丰城游先生名其藏脩之轩曰闇然盖志于圣贤为己之学也予尝从事于斯而未有得焉因先生名轩有慨于中为赋之以申其义云
　　繄末俗之徇外兮绚繁饰以自扬何美人之练要兮挹至道而深藏美人禀兹懿质兮又重之以好脩追洙泗之遐轨兮航濂溪之絶流日孜孜而靡懈兮期先哲之与俦曰君子求诸己兮兹前圣之格言温恭濬哲兮舜徳所以为元回也如愚兮夫子屡叹其贤曽氏之传得其宗兮日勤勤乎三省迨圣孙之绍其绪亦曰衣锦而尚防服圣人之明训兮指羣哲以作程潄诗书之芳润兮啐道徳之精英愳充实之未至兮夫何慕乎修名元缟为冠兮大练为衣贝锦在其中兮文采其陆离太羮在俎兮元酒在樽孰云淡泊兮乃至味之攸存朱弦疏越兮世寘瑱而莫予听一倡而三叹兮有韶濩之遗声相珣玗之在璞兮气如虹而外扬骊珠濳于九渊兮吐青荧之耿光万善衍溢于吾躬兮肆闇然而日章嗟众人之贸贸兮何文肆而□中枵然而若盈兮躬处约而为泰制芰荷之绿衣兮被芙蓉之朱裳驾华辀之焕烂兮佩寳璐之琅琅凤旍缤其翾飞兮弦匏奏而铿锵华文炜其可美兮羌无实而日亡叹予生之佗傺兮志古人之所服文质疏内兮每见嗤于流俗方世俗之矜衒兮又孰揆予之中情予不能改此度以徇时兮将合矩矱于颜曽幸美人之耿介兮夙与予而目成解佩兰以赠予兮又重之以芳盟曰彼儒服而市心兮夫焉可与适道志乎古必违乎今兮又何必谐乎世好坚汝志而毋惑兮庶任重而逺到惧予力之莫任兮爱此言之不可忘念余齿之未衰兮愿从美人以相羊虑此志之不固兮爰抒情而成章
　　钩勒竹赋
　　南谷先生好竹其友金本清氏以所作钩勒竹赠之盖竹有君子之徳先生好之其中必有契焉椒邱子因推其意而赋之其词曰
　　夫何美人之清修兮秉姱节以为常所好在乎同徳兮岂羣葩之能当驾飚轮而遐览兮乃夷犹乎潇湘芳草薆其溢目兮纷迎秋而凋伤爰有贞筠兮冰玉其标挺宿莽而独立兮凌霰雪而不凋虽同族于草木兮顾殊质于夭乔承雨露于天际兮苍玉莹其婵娟回风飘拂兮扬凤羽之翩跹迅雷奋乎九地兮迸龙孙之斩然感美人之永叹兮载移植于崇轩嗟众芳之总总兮何变化之不常彼幽兰之旖旎兮羌无实而容长申椒訚訚其芳烈兮糅萧艾而不香荃蕙化为茅兮况辛夷与昌阳览众芳之若兹兮叹兹筠之可钦澹容与于春阳兮类富贵而不淫厯元冬而一色兮若处忧患之不易其心中虚如有所受兮外直而不倚虽歳序之逓迁兮肯随俗而委靡何众人之殊尚兮竞树桃李于门墙菉葹果何物兮亦杂莳乎都房曽不知兹筠之可嘉兮独凌厉于严霜委厥美以徇时兮非兹筠之所志也保晚节于歳寒兮庶比徳于君子也繄凤池之仙客兮夙与美人其同调挥毫以肖厥像兮神造追乎文赵蛟螭纷其攫拏兮瑚盘错而交柯金刀铁钮不足喻其壮兮森若剑戟之相摩凉飚生于座隅兮明月娟娟而在户恍淇澳于渭濵兮抚贞姿而延竚乱曰羣葩葳蕤迎秋而萎兮猗猗贞筠隆寒不衰兮直如史鱼清比伯夷兮置以为像爰肖厥仪兮保兹姱节歳晏为期兮
　　石钟山赋
　　彭蠡之口有石钟山焉苏文忠公辨之详矣士大夫喜幽寻而乐胜选者莫不游焉景泰六年春三月予与今夏官郎中王君尚忠俱以进士奉使江南尚忠家湖口邀予舣舟絶壁之下以访其所以谓石钟者水石相激响若洪钟始信昔贤之言不诬也因为赋之后十有二年尚忠出示旧稿俾重书之因叹予学之不进而悼胜游之难再也乃删其辞以归之云
　　乙亥之歳暮春之夕予与王子泛舟澄湖舣于絶壁援危藤登悬崖以访昔贤之遗迹于时天和气清江空月明鱼龙咸伏波涛不惊纵予目以遐览舒怀古之幽情但见怪石嵳峩防嶫防磥峥嵘奇形异状不可殚名或如凤如螭欲蟠欲飞或如鬼如兽将行将骤岩防霮防拂蓝扑黛穴罅呀欱云歕雷异哉石乎盖造物者之所胚胎也俄而防云生于庐阜长风来乎太空驱涛拥濑吼鲸跃龙爰有洪声发于水中殷殷喤喤如游舜庭而听镛钟之撞锵锵鍧鍧如入周庙而闻无射之声填兮若雷飒兮若雨又如却至使楚而金奏作于下予乃恍然而惊悄然而思问王子曰是何声耶岂灵鼇奋首而三山頽耶抑海若惊起而号风雷耶无乃共工氏触不周而天柱摧耶胡为乎有是声也王子笑曰子不知耶是所谓石钟者也昔者郦元言之而不详李勃访之而失实东坡居士泛舟江上以求之而后众论定于一也予曰石之为物块乎其形未与水遇不闻其鸣水之为物湛乎其清未与石鬬若尝有声彼涵乎清越窽坎镗鎝之音果出于水耶亦出于石耶王子曰不然夫水之性动石之性静动静相摩厥声以应水之质柔石之质刚柔刚相荡厥声以彰是非水之声也亦非石之声也水石相搏而声出焉此石钟之所以名也夫峭壁岩岩钟之铣角也悬萝袅袅钟之旋虫也丹崖翠壑钟之簨簴也惊涛骇浪钟之撞杵也是钟也盖天地为炉万物为铜阴阳为炭造化为工齐侯不得铭其绩而鳬氏无所与其功也嗟夫洪水横流巨浸稽天象罔出而侮人螭蜃过而垂涎民其鱼矣尚何钟之听焉今吾与子脱介鳞而弁冠去沮洳而宫室泛兰舟以遨游听水乐以自适揆厥所元伊谁之力耶于是相与徜徉眺望咨嗟感激已而云消风止浪平响息水天相映莹然澄碧返而登舟呼酒相酢乃鼓枻而歌曰驾吾舟兮泛长江冯夷起舞兮酌我以羽觞侑以嘉乐兮鼓钟喤喤慨念上古时浊流汤汤孰致平成兮孰理怀襄愿铭此钟兮纪神功千秋万歳兮永不忘
　　秋兰赋
　　金君文逺晋陵之隐君子也于物无所好顾独爱兰盖其情性有合焉耳尝得画兰一巻曲尽露叶春茎之妙文逺寳而藏之其从子秋官主事和之出以示予予为推其意而赋之其词曰
　　予昔好此芳草兮歳逾迈而不衰步予马于楚畹兮弭予棹乎澧之湄登芳臯以骋望兮渺予心之顾怀萧艾靡其极目兮宿草莽莽以纷披睠兹兰之旖旎兮屏山谷以自藏芳菲菲而袭予兮羌居蔽而闻章濯湛露以自洁兮泛光风而逺扬虽寂寥乎山阿兮岂以无人而不芳感予心而长喟兮爰移植乎都房饰雕槛以固防兮恐廻风之飘飏驱蜂蝶以逺屏兮恐芳蕋之见凌何所独无芳草兮胡睠睠而怀兹念绿叶而素茎兮夐异乎杜蘅与江蓠憺容与而独秀兮肖君子之幽贞也芬郁郁而逺闻兮犹吾徳之馨也人之心不与吾同兮胡好恶其独异户服艾以自好兮纫萹薄以为佩菉葹薆其盈室兮顾谓秋兰为不芳茍中情之贞姱兮不吾知其何伤苦灵均之好脩兮每惓惓于荃兰与众草而为伍兮发素王之悲叹固予异乎众好兮矧兹幽独之可愿期与子而为友兮敦久要而弗谖委厥美以从俗兮匪余情之所安肖子像以为仪兮矢共保乎歳寒重曰睠彼佳卉擅国香兮防独处廓聊自芳兮姱而不淫可充纕兮不采而佩庸何伤兮置以为像无异乎夷之清兮
　　衍庆堂赋
　　湖南方伯吴公扁其所居之堂曰衍庆昭先徳也盖公之髙祖崇本翁以仁厚肇厥家而曽祖清逸翁祖静庵翁考怡靖翁世有令徳以培其基储休委祉大发于公此堂之所以名也予以公为同寮故推其名堂之意而赋之其词曰
　　夫何穹堂之将将兮据吴山之幽胜掲华扁于前荣兮昭先世之休庆维兹堂之宏建兮既考极而相方工师殚其智巧兮矧抡材之孔良木兰为榱兮文杏焕其为梁砻文磶以居楹兮炼蜃以塓其垣墙楶棁粲乎山与藻兮丹雘炜其有光桂树阴阴以承宇兮荃蕙旖旎而含芳泉防防而循除兮三秀猗猗而效祥匪徒宗戚之燕集兮祖考于焉而烝尝嗟斯堂之肇造兮实先世之所贻彼延陵之宏博兮乃庆源之由开崇本遘时孔艰兮秉恭俭以作则清逸恂恂惠和兮亦允蹈乎先徳静庵怀瑾握瑜兮维先猷之践脩怡靖憺以贞闲兮抚松菊而夷犹皇天无私阿兮睠积善而敷祐茍或啬于其躬兮休祉式丰于其胄肆美人之挺生兮钟海岳之灵秀日磨淬而好脩兮期光前而裕后振六翮以上征兮戾天衢而髙翥始防名于大廷兮荐扬声于粉署防大政于西蜀兮颂声蔼其载路陟南纪之雄藩兮政与阳和其同布羌休显之臻兹兮由先泽之汪洋感缔造之孔艰兮吾其敢忘于构堂维兹堂之宏敞兮匪暇豫以自逸也念先庆之流衍兮思不忘于继述也览涛江之溶防兮思先泽之悠长也兰茝纷其充庭兮恍先徳之遗芳也积善有庆兮圣垂训于大易孰无施而有报兮孰不种而有获于公髙其门闾兮知后嗣之必昌晋公迈种厥徳兮树三槐以为征天道不爽兮谅今昔以同然维嗣徳之有人兮斯庆泽之益延乱曰瞻彼髙堂何言言兮徳以为基礼为藩兮趾美承芳罔或愆兮世载令闻云来婵嫣兮
　　和归去来辞题王司马休庵
　　休庵者大司马王公归休之室也公国之重臣职典邦政圣天子之所倚毗而天下士大夫所望以兴道致治者也顾以夙夜在公忧勤致恙数上章求去位优诏不允而公请之益坚乃得解政暂归乌乎卓哉世之名位与公等者不少勋烈如公者盖亦有焉至于当国家倚任之时而秉急流勇退之节者求诸古今盖不多得也乃今于公见之昔陶渊明解官而归作归去来辞以见志千载之下颂其辞想其人景仰而不已公之风节视渊明盖无愧焉乔新仰公之盛徳久矣第以地分悬絶未尝敢一谒公之门今公之归休是庵也不得已于言故取归去来辞和之以道公归休之乐又以见公之风节足以继美于昔人也其辞曰
　　归去来兮胡为眷眷而怀归念人生之如寄忽感悟以兴悲睠明哲之已逺幸轨辙之可追既委心于义命又奚较乎是非指崤函之归路想儿女之牵衣望太华之嶙峋见翠霭之霏防故园伊迩我车载奔绿阴垂宇清光绕门兰茝未芜简篇尚存抚我素琴酌我芳尊无嚣声之聒耳无忧悰之在颜怅百歳其几何知一庵之足安翫寒泉之滴滴听黄鸟之闗闗坐盘石以长啸登崇岩以纵观鱼洋洋以潜泳云霭霭以往还抚物理而自感聊夷犹以盘桓归去来兮与赤松而同游屣轩冕其如脱惟道义之是求荣莫荣于不辱乐莫乐于无忧敛济世之宏畧爰经画其田畴乃驾鹿车乃泛兰舟采苹藻兮幽涧艺兰杜兮芳邱涤烦襟于茂荫濯尘缨于清流念归全于此庵实祖考之余休已矣乎吾不能变心以徇时相彼欲去而可留汨宠利竟安之寻泉石之旧盟赴鸥鸟之幽期逐猿鹤以长往荷镈钐以载耔续归田之雅制歌考槃之遗诗信俯仰以无愧泰然自得夫何疑
　　和归去来辞送李先生
　　成化二年夏六月少宗伯安成李先生上疏谢病优诏许之且谕以病愈还朝盖欲复用之也于戏休哉圣天子好贤无己之心先生急流勇退之节盖旷古所未有也昔者陶渊明为彭泽令觧印而归作归去来辞以见志百世之下读其辞而髙之先生之事业固非渊明所及而其遭际又渊明之所无者惟其髙风清节足以廉贪立懦则先生与渊明异世而同符也先生考甲戌进士时乔新误蒙甄拔辱知最深故取渊明之辞和之以遗归休之乐云
　　归去来兮倦游廿载今始归幸夙心之既遂胡喜极而更悲设供帐于都门纷冠盖其予追望层峰于云际疑家山而犹非仆夫歌以促驾稚子笑而牵衣问归路以犹缅怅屡歌乎式防故庐在望归心欲奔白云承宇苍松荫门石迳未荒岫幌犹存良朋在座新醪满尊道故旧以共醉春风盎其在颜喜菟裘之已营知蜗室之足安葺芳杜以成帷擥碧萝以为闗临泸水以洗耳登书台以遐观鸿以髙举云冉冉以孤还歳晼晚其将暮攀桂枝而盘桓归去来兮访昔日之钓游浮世憺其相忘外物廓乎无求荫茂树以自适玩遗经以忘忧田翁告予以有年黍稷薆其盈畴或山而屐或水而舟缗游鯈兮碧涧撷芳实兮椒邱招白云于逺岫弄明月于清流念归老于田园信造化之余休已矣乎出处进退信有时彼怀禄而干进留老将至矣竟安之袭髙风于表圣践芳躅于荣期或乘月以长啸或迎春以载耔歌白驹之雅调和招隐之新诗功成而身退超然物表夫何疑
　　和归去来辞送尹贰尹
　　君子之仕也不矫情以为髙不徇俗以为通惟其时而已昔陶渊明为彭泽令耻束带见督邮解官而归君子不以为矫吾广昌丞桐城尹君佐邑仅余三载亦以志不得尽行致仕而归君子亦不以为非君将归县正周侯等属予言为赠予谓渊明之归赋归去来辞以见志今君之归宜有能言之士为之赋者而未闻也乃因渊明之题而次其韵以遗周侯等以赠尹君祖道之日命五六童子歌之以代阳闗之曲云
　　归去来兮歳将晏而北归既去劳而就佚胡喜极而増悲望鸿于天末逆朔风而相追悔颛孙之干禄慕伯玉之知非对离筵之芳酎振仕路之尘衣瞻龙眠之旧隐烟树菀其依微风帆昼彍霜屦晨奔去家千里倐已到门问朋旧之存殁幸宗戚之具存载刲肥羜亦列芳樽无镌诮之入耳无忧悒之在颜身既隐而无竞心无营而自安玩游儵之圉圉听黄鸟之间闗濯长江之清泚挹五老之奇观念鱼贪饵而忘返孰若鸥知机而遄还感物类之祸福擥松桂而盘桓归去来兮已息心于宦游竞浮名其何益逐世好其焉求荣孰荣于不辱乐孰乐于无忧如古人其可作吾将希踪于田畴或山而骑或川而舟采紫芝于丹谷镵黄独于青邱烧痕茸茸而变绿泉声激激而分流静观万物之自得充然吾心之休休已矣乎流行坎止信有时茍欲去而可留将舍此其安之从赤松而仙游结黄石之幽期眎萧韩溺志于功名宁以沮溺勤身于耘耔赓伐木之余韵咏归田之雅诗茍中心之自得乐天委命其何疑
　　续归去来辞
　　太子少保礼部尚书刘公以疾乞解政章七上圣天子乃许之命驰驿以归又俾有司月给俸为养盖优老之异数也公将行羣公相率赋诗赠之予与公为同年友而予老且病甚于公亦尝求归而未得寂寥短章不足写情乃续渊明归去来辞以道公归休之乐兼致予欣慕之私祖筵既张俾未冠者歌之以代骊驹之曲云
　　归去来兮承温诏而西归超氛埃以遐举兮信明哲而知几羌素节之既遂兮胡喜极而更悲念弱冠之筮仕兮亦既遻乎明时防大廷而赐第兮肆通籍于金闺佐宰衡之黜陟兮典容台之礼仪春卿宫保之荐陟兮何天宠之吾私或赞祼于清庙兮或奠璧于太坛秉寅清以将事兮昕夕惕其靡安羲驭迅而莫追兮歳忽忽其将暮怅吾髪之种种兮愿投簪而逸处叩天阍而敶辞兮曰臣病之日侵皇览揆吾之中情兮俾归老涪之南驾余皇而浮江兮又攽禄而养之湛恩汪濊兮嗟欲报而无期冠盖棼其出饥兮酌兕觥而歌骊驹都人瞻望咨嗟兮亦奚异乎二疏怀吾皇之明圣兮怅欲去而踟蹰瞻都城之烟树兮感吾涕之涟洳朝发轫于蓟门兮夕鼓栧乎潞渚泛彭蠡而上巴峡兮时慿髙而吊古思香山与洛社兮愿遵昔贤之遗榘曽日月之几何时亦既戾乎故邦寻鸥盟其未寒兮喜园庐之未荒抚桂松而延伫兮登云崖以舒啸赓考槃之遗什兮歌小山之雅调嗟予齿髪之日衰兮亦睠睠而怀归章屡上而未获命兮婵媛而増欷黄鹄翩然髙逝兮羁鸟犹栖乎彤笼君恩不我遗兮驾桂棹以相从乱曰君子仕止惟其时兮相彼昧者亦何知兮升不已祸卒罹兮知止不殆古有炯戒兮睠兹明哲功成勇退兮徜徉林壑聊以卒歳兮
　　怀韩忠献公文
　　魏国韩忠献公彰徳人也公之相业轶房杜而陋萧曹矣至其能容富弼而荐欧阳修尤他贤相所不及弼与公同在政府持论多异而公待之坦然畧无芥蔕修以文章擅一世名世多嫉而挤之者公独引而置之政府呜呼世之为相者恶异己如仇敌有能容之如公者乎士有盛名者常恐其轧己有如公能荐之者乎予过彰徳思公而不可见也故为文以致感慕之意云
　　登休逸之崇台兮望狎鸥之荒亭访遗躅而不可见兮感予涕之交横采溪毛以荐芳兮欵灵宇而诚当宋氏之中叶兮天纯佑而多贤范富在其左右兮晏贾翼而后先彼渊笃与直温兮纷茅拔而茹连惟夫子之挺生兮遘兹昌时重厚如勃兮文章过之赤舄几几兮日容与乎彤闱追伊周之逸驾兮陋萧曹而不屑为余蔡謇謇兮公让其直狄种桓桓兮公嘉其绩七政若度兮百僚承式铙鼜不惊兮野无蟊螣四民熙熙兮孰知公力譬秔稌之芃芃兮忘甘防之为泽彼弼之议政兮胡悻直而不同非夫子之伟量兮孰休休而有容修之姱辞兮信矘朗而寡俦夫子引之共政兮人文庶几乎汉周何公亮之肆谤兮愬夫子以专权天听弗聪兮俾解政以归田神功敛而若无兮日夷犹于洛社衣锦而昼行兮华构恍其绿野新法纷如牛毛兮民嗷嗷而丧生厌斯世之迫阨兮忽骑箕以遐征嗟士俗之日偷兮好蔽美而称恶龟以灵而见剖兮女以蛾眉而见妬徳逺之贞亮兮祉愬鼎而怀忌晋公知愈为贤兮曽莫引之共事惟夫子之盛徳兮固今古之所稀跽荐酒而陈词兮愿荒忽而顾怀茍九原之可作兮吾将执鞭而从之
　　忠爱祠迎送神乐歌
　　忠爱祠在汀州卧龙山下邦人所建以祀郡推豫章谢侯也侯为郡有惠政及剑溪盗起攻剽至汀侯出奇破贼民頼以安侯既没汀民感其遗爱相与言于郡请为立祠守臣以闻诏赐祠额曰忠爱盖以侯効忠于国而惠及其民也予尝佐闽台行部屡至汀知侯之徳政为详故作迎送神之歌遗汀人俾歳时享祀歌之以侑牲醴焉其词曰
　　采芳藻兮涧之濵椒糈馨兮桂酒醇鼓坎坎兮舞羽缤纷侯来降兮慰我民
　　云为舆兮风为马侯弭节兮山之下览旧邦兮一慨故垒荒兮嘉谷被野
　　龙滩浟浟兮水不波园有芋栗兮池有蒲荷寒尨不吠兮稚耋啸歌曷臻兹兮侯功孔多
　　遗爱在民兮亦有嘉绩嗟莫报兮侯之徳侯之神兮如在尚顾予兮昭假
　　右迎神四章章四句
　　霓旍抗兮风披披剑纵横兮佩陆离纷进拜兮愿侯迟迟侯不少竚兮我心悲
　　嗟汀之境兮繄侯桐乡侯毋怀兮豫章朝出游兮暮回翔慰我民兮维不忘
　　龡豳籥兮拊鲁鼓侯降灵兮锡我纯嘏潢池清兮民安堵蟊贼逺屏兮时旸时雨
　　灵宇幽兮露霭蒙蒙松桂萷槮兮泠然以风侯之归兮何许元鹤唳兮云中
　　右送神四章章四句










　　椒邱文集巻十五
　　钦定四库全书
　　椒邱文集巻十六
　　明　何乔新　撰
　　书
　　寄罗应魁内翰书
　　殿元先生阁下自防竹溪上之别于兹四易寒暑矣缅想山林日长造诣益深斯道幸甚仆胶于尘务不能自拔于物外以亲道徳之光徒深抱愧而已近者友人吴佥宪自京回録得陈公甫二书及其门人林缉熙寄公甫书仆寻绎数日深喜公甫玩心髙明非俗儒所及斯道之传有望矣但书中所言有不能无可疑者得非鄙劣学未闻道不足以窥公甫立言之防故邪心有未安愿就有道而质焉夫道之难言也尚矣中庸曰天命之谓性率性之谓道是则所谓道者不外乎性命非窈防昏黙之谓也又曰君子尊徳性而道问学是则所以入道者不越乎存心致知亦非有甚髙难行之事也自濓洛关闽诸大儒继作其于道之全体大用与凡所以入道之方发明详且尽矣儒者世守之毋庸异説也今公甫之书云夫道至近而神至无而动又曰虚其本也致虚之所以立本也得非老庄虚无之説欤又曰不须广览前言徒乱心目得非子静不必读书之説欤又曰僻处作室静处用功审如是则学道者必如仙翁释子絶类离伦乃可以得道欤至于缉熙之书曰终日静坐杜门面壁无乃禅家之意欤又曰端黙逾月从此得些光景无乃佛氏顿悟之説欤凡此数説参诸濓洛关闽之书诚为可骇不知公甫何为而然也近世儒者所学词章而已潜心道学者惟阁下与公甫廷祥数君子耳而公甫之説又如此岂所谓智者过之邪抑天于斯道之传固靳之邪愚于公甫素所敬仰所以云云者非敢少訾也盖望公甫造诣精纯以绍百世之絶学耳谨録三书并陈鄙説以质诸左右阁下者以鄙见乖谬望以一字示教焉倘愚者或有一得亦望移书公甫庶几其察而改之也不知道而强言之宜为有道者所笑惟阁下恕之幸甚不宣
　　寄祭酒邱仲深
　　戊戌之春陪祀圜丘获挹光霁于时法禁方严匆匆别去不罄所懐迨兹四阅寒暑矣云树之思往往形诸梦寐去岁从孙昱归自馆下承寄声慰兼恵进修録展阅之际恍若声容相接感荷感荷仆材不称位食粟而已无足为吾兄道者少读宋史尝怪魏鹤山以道学之懿兼负经济之材遭遇理宗以佥枢督视江淮军马竟不能成安夏攘夷赫赫之功而去其所成就顾出张徳逺虞允文下私以为恨仆近备员台佐出董邉务虽无牧民驭众之材亦欲少行其所学然毎有建白当道輙沮而挠之迄不得施乃知鹤山之不能成功盖有由然也兹欲引身而去又以世议隘薄轻则诮其沽名重则劾其避事是以隐忍未敢遽请以此愧鹤山耳然归田之计往来胷中未尝暂释也阁下静观天下之理其于出处之宜弛张之道察之熟矣愿明以教我俾知所趋焉岐阳石鼔文并子昂所书金丹黄庭经俱在太学烦各惠一本以为林下清玩又闻阁下考定深衣制度甚善亦烦録示欲制一袭以备邱壑登览之用也时用彦实及诸同年不及奉书防间俱乞致意辰下渐和伏惟顺时珍燮以承天贶不宣
　　寄秋官何惟孝
　　曩在秋台荷吾兄不鄙屡沐清诲自谓庶几相翼以进相持以脩虽未至于古人亦庶几乎少异于今之人耳别来鄙吝日萌旧学日荒落恐终无以造髙明之域不免汨没于流俗矣奈何奈何每三复陶翁停云之诗与杜陵暮云春树之句未尝不怅然也近者吾兄荣迁正郎仆闻之喜动顔色夫吾兄宜居此职久矣一秩之迁何足为喜所喜者君子得行其道小人亦将有所畏而不为耳大理刘兄审囚想已复命克涵兄近得书否便中乞示知之闻时庄兄公差未回不敢奉问令弟绣衣想已出巡亦未敢致书山川云邈防晤未期时赐教督以终前惠是所愿也诗不云乎毋金玉尔音而有遐心吾兄其思之不宣
　　答余司徒
　　太保司徒阁下春间谬膺简命来山西赈济凡有所请荷大徳维持咸克如意行间又蒙宴饥之宠铭感之忱曷尝少忘三月中仆在蒲州忽报阁下仍以节钺出总军务盖朝廷以北鄙为忧故暂辍庙堂之相以为邉陲之重耳方欲遣使问候起居忽承华翰诲谕且以不及与仆始终赈饥之事为歉仁哉大君子之用心也阁下垂念及此仆敢不尽言以献于左右乎山西之民凋弊极矣或父食其子而子亦杀父而食之或夫食其妻而妻亦杀夫而食之至于叔侄相食姻娅相屠又其小者耳人类至此有识寒心盖自去岁春夏不雨而麦菽无收八月降霜而黍尽槁非惟平阳泽州二处而已潞沁汾辽与太原之岢岚保徳二州与岚临河曲四县灾伤莫不皆然有司已尝具奏该部移文覈实而分守分巡者以邉储方急虑为己累但将平阳所属十五州县泽州并所属四县勘作全灾其余州县或作七分有收或作五分有收俱泒邉粮督责严急人情不堪军民所以迯亡或去为盗贼者以此也幸防阁下在朝翊賛皇猷将平阳所属三十五州县并泽州所属四县税粮悉皆蠲免已徴者亦留赈济而潞沁汾辽等处以勘作半收之故不沾恩典此乃分巡分守者悮国病民之罪也仆至此以来加意赈恤流逋复业者十才一二近闻贵部委官催徴去岁所泒邉粮百姓忧惶咸欲迯窜愚窃以为山西之民如久病之人瘠已甚矣饲之以粥犹恐其不活又从而夺其食其有不死者邪且数州原汛邉储不满三万以大同师旅之众岂数万石所能济哉倘邉储有缺不过烦阁下一奏朝上章而夕报可矣敢望阁下悯此方羸馁已甚移檄所司已徴在官者先行起运未徴者暂侯秋成追徴则仆之受赐多矣是乃阁下始终赈饥之心也万乞留意焉黄河运道甚难毕主事所运粮此月半方可到孙家湾大同禄米仆以均泒烦谕各府赴藩司关领书辞繁委干冒威严不胜悚惧倘防见允乞赐公牍明示为感趋拜未卜伏惟顺时保重以承天宠不宣
　　与周佥宪
　　闰二月间出巡漳州忽驿吏録致除目始知阁下膺荐出佐外台私心甚喜既又怅然不怿者累日夫以阁下之清介司风纪于一方凡物之枯悴者将沾其润泽而华滋焉此固鄙人所喜也然念昔在京师毅然不肯媕婀者三五人而已一二年间相继外迁虽有存者势亦孤矣又安能不怅然邪敬之回防赐教帖展读再三真所谓如见谏议面也欣慰欣慰仆受性驽钝时务鲜所能解凡所施设去其太甚者而已然怨且诽者已纷然甚哉吾道之难行也自度终不能有所建明行将收其身于山霞水月之间考先王之遗文以足吾所好者安能汨汨尘坌中哉辱吾兄眷厚故及此不足为他人道也奉去论学绳尺一部聊供公暇检阅承欲得仪礼注疏五代史续当奉寄闻宋景濓先生尝编蒲阳文艺録去取最精曩在京时金华戴九灵之孙名仲衡者尝许録寄竟不至去岁曽托廖简先生求之亦寂无报倘行部到彼特乞访求録示幸幸又永嘉李五峯先生文章髙古史臣谓其措词必先秦语温台士子往往有其遗集但其文古澹时俗好之者少仆尝録得十余篇真古作也亦望访求全集録寄当为梓行炎暑方炽伏惟顺时自玉以増吾道之重不宣
　　与胡右都御史拱辰
　　向者僣易羾书以叙企仰之懐以伸问安之敬眷惠手翰还答奬予过情益増愧悚兼承帨扇之惠薄俸亦防粜寄曷胜感荷生初至京时尝贷姚三银百两以市居第故干渎左右将薄俸粜银还彼今寄来者如数领讫其余未审粜否如已粜望尽数付彼收领但取领过数目示下不烦逺寄也俸目二纸不见寄到恐侍者悮封转致他处便中仍乞録示为感阁下齿徳之尊当宁之所倚毗而晩生小子乃敢以琐屑之务干冒尊严诚为可罪惟大徳涵洪尚冀少寛谴责辰下溽暑伏乞顺时保重以承天贶不宣
　　与王太传威宁伯越
　　乃者北人深入犯我疆场阁下董帅禁旅亲当其锋羣凶授首大敌褫魄振旅而还三邉鼓舞壮猷伟绩足以铭彛卣而被弦歌矣自古才兼文武者不过数人在我朝尤鲜诚意刘公虽有佐命之功然徒持文墨论议非有汗马之劳也靖逺王公虽有汗马之劳然所平者滇南小夷而已孰若阁下屡摧勍敌克成茂勋足以闗武臣之口而夺之气裴晋公虞雍公不得专美于前矣生以怯懦之资叨任邉寄伏闻出竒制胜动中事机恨不得负弩前驱以效铅刀一割之用也生临镇以来适值岁歉民饥公私匮竭罔知攸措谨条救荒事宜及地方务以闻虽肤浅无足采者防议之际万望维持倘得准行一二岂惟生之至幸寔山西万亿生灵之幸也干渎尊严不胜悚栗伏乞恕察不宣
　　与黎少宰先生淳
　　生以菲材荐歴藩臬凡百猷为无可取者阁下不以为愚曲赐甄拔受命以来惴惴焉惧玷大君子知人之明岁暮方抵山西未数日邉报沓至遽出巡邉至三月初乃回不意岁歉民饥张口待哺者不可数计各处仓庾枵然劝借富室所得甚少民之逋窜者累累不絶生虽殚心图之罔知攸济倘秋田无收邉警复作虽有智者未知善后之计矣生叨任邉寄识暗材疎欲上乞身之章顾邉务方殷恐有避事之诮姑俟秋成乃敢有请趍谒未卜伏冀顺时保重以膺繁祉不宣去岁以公私匮竭而户部催徴方急冒陈瞽言以渎聪听自以未见顔色而言且获罪于左右悚然不宁者累旬既而奏事者回备道阁下恳恳与户部言之而京库折色六万遂获蠲免乃知阁下不惟不加罪责而又聴用其言也惊喜过望不胜抃跃今岁公私匮竭视往岁殆有甚焉何也往岁公庾可发今则公庾已罄矣往岁巨室可劝今则巨室已窘矣倘饥馑荐臻邉事复作将何以待之贾生所谓不幸有方三二千里之旱国胡以相恤卒然邉境有急数十万之众国胡以餽之此诚不可不虑也防计今岁有收租赋起运之外岁用常数仍欠二十五万况望有赢余以为不虞之备乎此有识所凛凛也近与都宪吴大人计度储积事宜具録别幅事之从否在阁下之一言向之所陈已防阁下聴而用之矣故敢忘其踈贱顿首以请倘防矜而垂聴焉岂惟生之受赐凡湖南湖北之吏民均受阁下之赐也干冒威严不胜悚息不宣伏自阁下登庸以来凡仕于湖湘者均被帡幪而某等备员藩垣赖庇尤多兹有一事乃湖湘生民休戚所闗者敢干聪听幸垂察焉去岁四月荆襄大水民居漂没者千余家五六月间鄂岳沔黄诸郡太旱沃壤变为赤缇至秋滛雨连月江水瀑溢五种荡然无遗此皆某等不职之所致也已尝具奏防圣天子特勑所司田苗无徴者悉蠲其粮又命巡抚都宪发廪劝分以赈之此实古先哲王子惠困穷之心也询诸士大夫乃知賛成此事者阁下之功居多湖南湖北之民受赐厚矣近者户部移文本司南京折布粮十万石京库折银粮六万石俱于有徴数内追纳然去岁凡有徴者尽以给王府禄米及卫所官军俸粮犹有不足又发库藏之银以补之竭尽无余矣今此十六万石将安所取哉取之于民则民力已凋矣取之于官则官帑已匮竭矣欲待今秋税粮追补则今岁夏间雨泽愆期丰歉犹不可必也且天朝疆域万里仓粟库钱红腐贯朽増数十万石不见其有余捐数十万石不见其不足柰何靳此十余万之粮以重困羸馁之民哉蠒丝保障孰为重轻不待智者而后知也湖广之民困之甚譬诸久病之民尫羸已极参苓芝术以治其疾浆糜脯腊以养其体犹惴惴焉恐其不能生也若又责之以负荷劳之以走趍必无幸矣此实仁人君子之所当痛心也兹特具疏以闻第恐典财赋者不之从仰惟阁下以天下之重为己任视民之饥犹已饥之而况乡邦乎敢望于内阁及户部诸名公处歴道所以然者倘得蠲此十六万石之粮以寛此十八府州之民岂惟湖南湖北赤子之幸寔某等之大幸也干冒尊严不胜惭悚伏惟少留意焉不宣
　　与少司马李公勉
　　前者舍人赴京奏曽羾尺书想达左右矣近者张百户自京回防惠华翰诲谕谆恳足见年兄情谊之笃也生临镇以来边务方殷加以岁歉民饥公私匮竭兹因条陈救荒事宜及地方急务其救荒本内军职比试一事议事本内禁冒袭设军站二事皆属贵部掌行防议之际万望维持倘得准行非惟生之至幸山西军民之幸也司马张大人处无益之书不敢輙羾乞叱名道意辰下渐热伏惟顺时珍燮以承天宠不宣前者因奏事人去已曽奉书想达左右矣区区备员巡抚材薄识劣无足为年兄道者山西列郡凋极矣荒歉之余加以疫疠而户部催徴粮草正急军民流亡不知其数死者相枕藉于道殆不忍言向者屡陈救荒事宜及请蠲除科徴当道以私忿每事沮抑驯至今日公私匮乏所谓末如之何矣万一饥民啸聚攻剽刼夺仆之罪固不容辞其如一方不靖何今王府禄米尚欠二十三万镇西潞州沈阳等卫并儒学驿逓俱无升合之储太原城中有粮十万石不足供一岁之用布政司库仅有银八万余两户部行令买金觧京不敢动支此外惟有阔布三十余万疋及户口食盐尚多未闗者夫捐三十万疋之帛与数十万引之盐而使军民获生一方获宁其为利害孰为轻重不待智者而后知也兹特具以上闻兼乞蠲除科徴但恐权姧沮挠则异日之患有不胜言者伏惟阁下为天子之股肱为朝廷之蓍蔡諌则行而言则聴者也万望维持而施行焉倘如所请岂惟区区获免于戾山西亿万生灵获全残喘者寔阁下之赐也伏惟留意不宣
　　与殷司徒谦
　　前者谷大参回承惠手帖捧读再三不胜感荷生以菲材叨任邉寄临镇以来适值岁歉民饥公私匮竭加以北寇游骑不时出没安攘之防罔知攸措谨条救荒事宜以闻虽所见肤浅倘防准行寔山西亿万军民之幸也议事本中养战马禁邉地二事尤为备邉急务生近见三关马皆瘦弱倘遇勍冦何以御之邉将不知逺图纵军余开垦邉地招北寇贻患非轻乞与司徒陈大人李大人计议施行岂惟邉陲之幸亦生之大幸也干冒威严伏惟恕察不宣生自甲戌之春获拜台范于兹廿有七年矣景仰盛徳未尝少置于懐第以朴陋不敢奉寸楮以致兴居之敬疎慢之罪自讼而已恭惟阁下进位常伯而惓惓焉以天下安危为己任念江右湖南诸藩荐罹水旱凡百徴需务从寛减东南赤子何幸如之生承乏湖藩值兹旱涝材薄力弱罔知攸济近与都宪吴大人谋度欲存留斛面折色以辏籴粮开中淮浙引盐以补岁用且近日议定中盐斗头太重商贾愿请者少若照十一年斗头开中则巨室富商翕然愿中矣兹特具本以闻二事成否寔系阁下一言伏望于司徒陈大人处极力维持倘防俞允岂惟生之受赐湖南军民咸沾阁下之惠泽矣干冒威严不胜悚惧不宣
　　寄胡方伯靖
　　曩在湖南幸获聨事追逐下上辱爱良多及阁下荣陟大藩而仆适董试事不获追饯江浒至今以为歉昨承华翰兼惠本草祗领之余益増愧赧仆材劣识暗承乏巡抚适兹邉务方殷加以连岁饥馑殚心图之罔知攸济凡有建白又毎为权姧所沮迄不得施奈何奈何少诵叔孙穆子不朽之论私以为徳非所能及功言庶可勉焉登第后读书缀文以勉其所谓言者未克有成及擢官刑曹日阅讼牒学殖日落言固不暇立矣宦游中外几三十年不过随时上下为其职分当为者而已非有赫赫鍧鍧之功乌足以不朽邪三者无一就将与草木同腐耳可叹可叹行当乞身南归徜徉丘壑之间濯清流坐磐石饮木兰之坠露餐秋菊之落英以保余年而已辱吾兄知爱尤厚故一言之不足为他人道也宋徂徕先生石守道元翰林承防阎复俱山东人其文集存否烦访求録寄一部良晤未卜惟冀珍重以膺宠擢不宣
　　与佥都御史秦公竑
　　累辱手帖感荷惟深向承谕及二人者恶声播闻朝论将不能容今其一已然矣而其一存者狡险害政尤甚乃安然无事何邪便中愿示其所以然此间连年水旱疲民困于供邉迯窜多矣阁下虽移镇于彼然今此之疲民乃吾兄昔日之赤子也果能恝然无情邪窃谓正粮既完余价免追以蘓枯槁可也虽此事出于中贵之建言然阁下秉从宜处置之权下一令而免之不终朝而懽声遍于遐迩矣倘防留意非惟小民受惠而惠及区区者亦厚矣奉去小笺六十畨聊供染翰之用笑留是祷不宣
　　寄刘太保珝
　　生猥以菲材待罪外服有年矣钝驽朴陋自分永弃不敢有意于求知荷防甄收俾佐内台而典邉备知已之恩大矣古之所以报知己者心所未安必以告而不敢隐其所欲言天下之事非职所当为者不敢出位而言惟邉防一事生之所职也然未敢遽陈于黼座谨以渎聪聴焉生窃闻之战不可数战数则民疲兵不可分兵分则势弱北冦自正统十四年以来凭陵中国久矣邉将懐姧不肯横身以御敌毎数骑小入輙张大以闻朝议遽出京军以征之成功则同受陞赏偾事则有所推托此邉将之姧谋也数年来京军凡几出而几战乎京军出则彼退京军归则彼来是彼得亟肆以疲之之术也不知朝廷置邉阃果何为乎使京军疲于奔命而宿卫寡弱供馈烦苛得无可虑乎山西都司所属官军舍余仅三万余人除分戍各邉者存老弱守城多者不满千余人少者数百而已生近阅视为之寒心今于奶河堡筑城分山西精鋭官军三千以守之则三闗戍守者亦有缺矣邉兵得无益弱乎况闻其地乏水泉亦恐难守宋徐禧水洛城之事前车之覆辙也未审献策者亦尝虑及此乎生以一介书生素不知兵此二事皆心所未安故以献诸左右以质所疑阁下位兼师相以身任天下之重而凡天下之事弛张在阁下之一言狂瞽之言万一有可采者望赐裁度行之如其迂踈不可用乞投水火干冒威严伏惟恕察不宣
　　与周守谟宪副
　　向在湖南闻阁下抗章致仕每自窃叹当道不能容才深为权衡人物者惜然意阁下道经楚甸庶得握手以罄所懐徯之久而不至度阁下必从临清以就水道之便及入觐沿途询访亦竟不遇中心怅然既而承命巡抚三晋虽向仰之心未尝少忘而山川悠邈无由一致问讯近者陈绣衣来备道抵家以来优游林泉奉亲教子无不遂意深慰鄙懐又闻令嗣学益进行益敦来科必在髙擢天之所以报阁下者其在此乎仆材不称任兼以南人处西北苦寒之地尤非所宜早晩乞身南归当驾扁舟访吾兄于金川玉笥之间山水之乐庶获与之烦预饬家僮豢豕醸酒以俟焉奉去夀亲养老新书一部聊以备调膳之检阅未防晤间尚冀顺时自玉以承天贶不宣
　　与彭方伯鳯仪
　　去岁在晋阳忽得邸报乃知阁下转调贵州心窃骇之道逺莫究其由近赴召至京叩其所以见士大夫往往讥阁下为好名仆切以为不然君子为其所当为初非为名也但举世不为而已独为之众人遂以为好名尔然好名何过哉先哲有言求士于三代之上惟恐其好名求士于三代之下惟恐其不好名使世之为士者皆知好名又安肯叩稽匍匐于宦寺之前以求美官乎田承君责邹志完有云愿君母以此举自满士之所当为者未止此也仆亦愿阁下勿避好名之嫌力行其当为者尔举世不我知安知百世之下不有我知者乎不可因此自沮也仆年齿益长旧学日忘与时俯仰心窃不安引身肥遯势又未可阁下不忘久要愿赐忠告俾免天下后世之讥寔为至幸思南守蔡哲仆之故人也望垂清庇为感别来两获教帖寔慰瞻勤第以冗迫无悰遂踈奉答谅能心照不复汲汲自解仆窃禄于外台其诚不能纬之不恤而毎抱漆室女之忧焉深味阁下之手书盖同此心每诵北门章末之三句未尝不三复且惘然也春间分巡到莆阳耆旧相率以牛租病民为言已移闗本司转以上闻矣烦与少司徒陈大人言之倘获蠲除亦便民之善事也承喻覈勘节妇事此固司宪者之当务况有严命敢不奔走仆分巡八月当满但兼理盐课想来春方得回司管事耳寄去论学绳尺一部烦转奉徳泽兄以阁下潜心性命久厌科举之学故不奉寄勿罪勿罪廷美为学宗用崇礼进伯不及另书同此致意因奏事吏来谨布此伏惟谅察不宣往岁同觐阙庭日聆清诲胸中鄙吝顿尔消释别后阁下荣迁岭南大藩而仆亦承乏湖广准拟仙舟过黄鹤矶头握手剧谈以罄所懐不意襄樊流潦为灾仆奉台檄往彼绥辑暨还则阁下已行矣询诸寮友虽辱寄声然独无片简以见防勉惕然惭悚自疑进脩稍怠故见疎于君子尔近者伻来乃辱手翰词意谆恳视往时所惠尺牍有加焉第其间过为推重非所望于吾鳯仪也朋友道废乆矣自托交以来所冀吾兄抑吾过引吾不及俾不为庸人之归尔顾乃效世俗相称许邪可畏之机诚如来喻然吾曹欲进而有为则势有所未能欲引身而退则徒取好恠不情之诮惟静以俟之耳道与义存乎我用与舍由于人祸与福系于天在我者方与阁下共勉之在人与天者吾何知焉优哉游哉聊以卒岁而已阁下谓吾以身任重不知担子不在吾身且非吾绵薄所能担当也陈白沙出处自有深意阁下列荐于朝此实好贤之笃也然使白沙起而任事得无如魏相之言乎志有不行安知不有闵仲叔之恨乎天下之寳当为天下惜之正不必强之出也不识吾兄以为何如朱总制尝与仆同事仆素重其有任重致逺之材毎与交游道之比来议者纷纷得阁下书益信向所见非谬也防晤未临书不觉喋喋冬寒惟冀顺时珍燮以承天贶不宣
　　与朱右都御史英
　　向在闽台极荷爱厚及承乏汴台而阁下适在闗中时得奉书以展起居之敬自节钺移镇两广山川悠邈无由奉书惟服膺平日所闻徳言以为进脩之资而已近者自山西巡抚召佐秋台而令嗣适在本部询知起居纳福深慰鄙懐第恨不获一侍燕谈以叙契阔之懐耳令嗣勤慎有为贤声借借阁下之衣鉢有传矣可贺可贺生窃禄于兹无所建明幸遇张盛二寅长皆老成练达而生顽钝之资惟坐啸仰成而已寒酸之习未忘颇留意典籍广东新刋宋史并性理大全大学衍义烦各惠一部公暇得以寻绎庶几不迷于政亦阁下之赐也辰下渐和伏惟顺时保重以膺宠命不宣
　　寄谢宗伯
　　宗伯先生阁下仆忝乡曲兼托斯文之契毎防过爱及承命来此又防宴饯感佩曷已仆别后兼程而进二月十一日至真定山西迯移军民闻朝廷差大臣赈济无不感泣扶老擕防来归者昼夜不絶自入故闗沿途所遇男妇面无人色体无完衣而平阳军民饥窘之甚或采苜蓿食之或捣蒺藜食之或割死人食之或掘藁本麦根舂磨为面作饼食之一县之中死者日十余人苍生至此可哀也已仆殚心图之冀少寛当宁西顾之忧凡有利于军民者不敢计祸福而辍也顾公私匮乏罔知攸措加以各卫久缺月粮军职卫吏亦有饿死者则旗军可知矣昔唐徳宗时军士乏粮脱巾叫于道曰拘我于军而不给我粮吾罪人也徳宗甚忧之及韩滉运粮至陜李泌以闻徳宗喜召太子语之曰吾父子得生矣往事如此可不虑乎况三晋之境灾异迭见自春以来雨泽不降燥壤弥望疫气流行死者甚众垣曲之盗犹未尽散余党潜伏山谷时出刼掠而祁县等处强盗纵横清源等县官库被刼倘夏秋不收变故百出虽司马君实复生恐亦未有万全之防也仆受命赈济夙夜忧惶谨以军卫缺粮一事上闻乞与阁老先生并余司徒言之倘得再发银五万两接济月粮庶可以消未萌之变不然仆未知税驾之所矣小儿在京仆不暇顾望时赐教诲为感
　　与邉佥都御史镛
　　千户张文来承惠手书谕及春夏缺雨人民饥窘足见阁下忧国忧民之盛心所奏战马已极力与兵部言之但该部二三其説不肯全准且偏头闗无牧地久则不免瘦损当于宁武或天池择水草丰洁之处拨军牧放仍委都指挥提督以备有警调用可也近闻大盈仓储将竭库银亦不多官吏军校数万口仰给于此万一饥饿之极或有叫呶于城郭者将如之何宜与镇守巡按三司计议方畧防本具奏庶免后艰此二事阁下必有良策而区区又渎言之盖以交承之义不敢隐其所知于左右也累辱厚贶感荷曷胜兹因便使草率回答伏惟亮察不宣
　　与陈布政
　　前岁闻阁下荣迁右辖欲奉书以贺第以儿侄辈方在缧絏恐涉嫌疑有累盛徳以是不果近者知县袁士鳯来防惠教帖具道朝论以江西多故归咎两司之悮事仆去岁冬末至京诚闻此然彼各有所指非谓诸公尽然如阁下与方伯王大人及二三藩臬大人素称忠信明决者孰得此言之哉江右士论颇公非若章子厚蔡元长吕吉甫之属以爱憎为毁誉也来书又欲区区扶持公论且云于此而不用其情乌乎用其情足见责望之厚昔韩子有言凡今之交观势厚薄予岂可保能承子托况仆与众寡合虽有言亦未信孰从而辨之哉兹因本府部粮检校回草率奉答惟冀贷察不宣
　　答李鸿胪鐩
　　都门别后两辱手书眷兹隆厚兼惠香帕帽袜葡萄感愧之深无以云喻然因循两载不敢答书者正以林下之人不当与达者通书故耳昔富郑公致政之后虽韩魏公岁时问讯亦不答书冨韩相得之深岂恝然无情哉诚以世议隘薄故也仆之鄙劣固不敢望富公之万一然愿学焉归田以来虽无裴晋公緑野之堂司马温公独乐之园乐天诸公把酒赋诗之乐然逍遥泉石之间忧患不干其心毁谤不入其耳视陆宣公之在忠州盖过之矣近闻屠大理上疏欲起之衰疾之中虽防过爱然殊未谅区区之心也方少壮时犹不如人况老且疾岂可再起以取后生描画哉倘相知有问及者烦告之曰老疾日侵不堪当世之用矣此寔愚之至情深有望于阁下也自古及今再起者孰能善其终哉寇莱公王介庵且然况若仆者乎刑部旧人多有用之材连遭贬黜良可惜也本部谈赵顾曽胡五正郎施尹胃伍四主事最承相念不敢致书防间烦为道意并达鄙情不宣
　　寄杨学士维新
　　仆赋性驽钝无所肖似阁下不鄙其愚且陋为之延誉且尝欲引置诸纂修之列事虽无成然阁下奬进之徳厚矣铭刻于心何日忘之自外转以来于兹十有二年每痛自砥砺恐玷大君子知人之明近于吴都宪处获覩华翰云方面为时论所推者三人谓都宪与廷珍及不肖也仆内顾歉然且惭且愕意者阁下好贤之笃虽一长片善有所不遗邪抑蔽于素爱而不自知其言之过情邪不然不宜若是云云也昔薛简肃公识范景仁于童稚之年欧阳文忠公识曽子固于困悴之际卒之景仁以风节着子固以文章名天下后世咸服简肃文忠之知人阁下好贤之笃逺迈薛欧顾仆之不肖岂范曽比邪惟当策驽砺钝以成阁下知人之明而已矢心则然未敢谓能也谨布区区伏惟垂察不宣
　　答罗内翰景鸣
　　周大尹来得手书情谊兼至比近日诸公所遗尺牍大有不侔诸公之书大率言士大夫有是非之公又云仆有再起之机若是者谓非相爱则不可谓为相知则未也独阁下之书云持公议者止于私室出门輙忘之此深中时人之病也又云譬之棊局不着为髙是又深得鄙心之同然也今之相知相爱者孰知于阁下哉曩者仆在刑部未被排沮之先已七上章乞致仕当是时仆尚未老也精力尚可有为也所以汲汲求去者内度于心逺验诸古知吾道之未易行而知端人正士之难容也其后猘子狺狺仆闻致仕之命卖宅即行或劝仆陈诉者仆以为圣恩深厚遂其素心矣又何以诉为哉诉之未必察徒使羣犬得以借口耳去岁元勋举之南京科道亦言之仆闻之若无闻者盖以心素定也少读宋史见吕文穆公罢相太宗语侍臣曰蒙正望复相目穿矣私以为文穆贤相岂至是哉特当时士大夫无难进易退之人故为人主所轻而意防正亦然耳因自誓于心它日倘为时用当以名节自励不可恋恋于利禄今岂以逾六望七之年而负初心哉独好名之心未能尽忘所好者非禄位之名乃后世之名也它日史传阁下当秉至公之笔张胆明目为仆直书之则瞑目无憾矣词不足以道意惟阁下詧之幸甚不宣
　　寄彭学士彦实
　　去岁周佥宪回承寄蓍草今秋欧阳知县来又辱华翰仆逺宦炎荒无足齿録而阁下惓惓不暇遗非笃于同年同乡之谊克尔邪仆居闽五年矣徳薄材劣无禆圣时殊以为愧而来书奬予太过益増慙腼八闽自沙尤之变以来民桀骜下凌上贱犯贵相师成风而强宗大族依凭城社暴横尤甚盖吾江右所无也郡县吏宁违上司之令而不敢违势家之一言以为上司不过督责而势家能陷以重罪故也凡为政者脂韦媕婀輙得美誉不再岁而迁否则怨诽纷然或因以得罪仆不能随俗浮沉一切绳之以法桀骜之风虽少戢巳不胜谤讟矣然谤与誉奚足恤哉仆之所虑有大于此者焉天下日入于而未知所以捄之之方此大可虑也我朝惩前代藩镇之以都司典兵布政司理民按察司执法凡军戎调发之政布按二司不得专非有符騐都司亦不聴调也平居所以能前却之者恃有三尺法耳一旦有事白刃临其身厚利诱其心三尺法能制之邪愚以为宜稍变旧制特诏布政使按察使兼典戎政而妙选勇畧素著者为都指挥使少寛擅兴之法缓急调发二司得以专之不由中制庶可以防患于未然且捄尾大不掉之弊焉古之善观国者不观其国势之强弱而观其用人之贤否今则用人贤欤否欤愚不能知但见陞一官进一秩士论輙哗然曰某以亲旧当道而得之或曰某以通书政府而得之或曰某以纳贿权门而得之仆始闻之以为人言不可信徐而察之巧宦者卒皆超擢自守者往往沦弃亦不能不信也夫平居之时既狥利以进身多事之秋肯捐身以报国乎不待智者可知也愚窃谓当崇奬恬退之士抑逺奔竞之徒以共振名教于风頽俗靡之际夫知人固未易大抵刚介寡合者君子也善柔易亲者小人也于此察之十得七八矣果君子欤拔而用之不必亲也不必故也不必识其面也果小人欤黜而退之亲不可私也讐不可避也羣言交属不可徇也以此处之庶几有招之不来麾之不去之士出焉此二者时之大者也阁下官为学士职号论思时政之孰得孰失人材之孰贤孰否知之素矣经筵进讲之余宜从容陈之使天下隂受其赐可也昔欧阳永叔司马君实为翰林学士所论奏者岂徒发挥经义而已哉舍二公而它取法焉非仆所望于阁下也尊兄少保先生实秉国钧古人云政将及子可不预虑而熟图之邪阁下试观今日治欤否欤在廷者孰为李纲张浚欤居方面者孰为宗泽张所欤缓急可倚者谁欤临难不易节者谁欤茍此数者未有其人抱火积薪殆未足喻也乞留意焉狂瞽之言不识当否恃爱妄发幸乞恕之不宣
　　复张司寇尚防
　　都亭别后几及一载倾想殊深扺家以来借庇粗安家奴亡去荷防擒解已于正月到家矣仆愚戅获托僚好庶几薫陶徳美不意羣猜竞吠不获久相与处殊可叹也仆尝读栁河东文见其贬黜之后数移书显者哓哓不已私窃非之以为身既退矣焉用言之言己之事则类于文过言人之事又非不问人间事之意也是以归田以来不敢奉尺书以问起居盖恐蹈栁子之失也然倾想之心则未必若书之踈焉追念去岁羣憸排挤之时阁下力为辨释几陷师鲁救希文之祸此情何可忘邪恐阁下未逾区区此心故一言之伏惟恕詧幸甚
　　答陆大参
　　别逾六载云树之思与日俱积近者令侄自吴中来承寄手帕碑帖为慰不可言兼承华翰奬予太过非鄙劣所敢当也喻及新建赐闲堂命某作记益増惭悚仆自与阁下别来汨没簿书间日不暇给旧学荒废久矣出言杂乱无章况敢执笔为文以取诮于识者哉吴中以文章名家者无虑数十钦谟尤为杰然殆今之欧苏也阁下不求诸彼而求诸此无乃昔人所谓近舍皇甫湜逺取白居易邪抑所谓厌珍馐而嗜菖蒲菹邪不敢奉命仆年来多疾精力日益消耗乞身南归匪朝伊夕倘遂所愿他日追寻益公访石湖故事扁舟过吴江访子锦溪别墅觞于兹堂酒酣意适当托诸楚声为阁下赋之尚未晩也令侄行速不尽所欲言者尚冀谅察秋暑犹炽伏惟顺时珍燮以膺多祉不宣


　　椒邱文集巻十六
　　钦定四库全书
　　椒邱文集巻十七
　　明　何乔新　撰
　　铭
　　阳休轩铭
　　御史中丞永新刘公宣抚楚甸尝谒襄王王大书阳休二字赠公俾扁其燕休之轩且为记以发其义扬休见戴记玉藻篇説者谓阳与扬同休与嘘同言和气接人如阳和之嘘物也贤王书此赠公盖状公之徳云大夫君子咸为赋咏以颂公徳而予为之铭其词曰
　　太和坱圠塞乎两间吹之嘘之万彚以蕃繄人之生寔禀兹气充养有道式完以粹和气内实徳容外形温乎其恭湛乎其清于为中丞气刚且大先哲是师善养罔害如春之温如醴之醇如彼时雨润泽生民我思古人维顔若愚深潜纯粹于道庶乎在宋有程金声玉色涵而充之浑然天徳顔兮程兮百世之师是鑚是仰庶几同归保我天和消彼隂慝睟焉盎兮斯为至徳
　　恒斋铭
　　乐安唐君佐名其燕居之所曰恒斋盖念其祖考世有恒徳故以是榜于其前朝夕出入观焉思先世所以为恒者而务及之也士大夫咸赋诗以发其名斋之义而旴江何乔新为之铭其词曰
　　天道维恒四序行焉人道维恒百行成焉相彼昧者乃罔斯守虚而为盈无而为有乐只君子斋居晏如久焉若暂终焉若初惟兹恒徳匪今斯今乃祖乃考世有恒心人之有恒若水有本放乎四海其流混混人之无恒犹彼污渠骤焉而溢倏焉而除嗟尔君子动息于此无念祖考维恒是履南人之言大易之辞罔或忽忘念兹在兹
　　徳星堂铭
　　将乐陈君叔诚其先盖出太丘长尝构一堂以为燕休之所其从父中书君为本太丘之事题之曰徳星盖叔诚兄弟四人雍雍翼翼无愧纪谌而诸子若侄又皆温雅有学行克肖长文兄弟者也试使太史氏占之安知徳星不烂然聚于斗牛之墟邪君之从子监察御史维裕既求翰林学士王公记其事又属乔新铭之乃为之铭曰
　　粤城之隅有堂孔阜繄堂之人维时孔脩思卬显祖寔长太丘怀徳葆光卓焉寡俦仁义之泽延被后裔若纪若谌难兄难弟念兹同徳寔为荀君驾言访之从子若孙于维荀君亦多才子矫矫八龙乃馈乃侍灵台峩峩占象于天今夕何夕徳星萃焉繇汉迄今殆于千禩荀也罕闻陈则有继其继伊何有美叔诚温乎其和介乎其清克绍其先克啓其后玉树琼芝竞爽偕秀廸徳在人其象在天天人一理于兹徴焉髙秋无月湛乎玉宇烂然徳星照我牖户爰铭斯堂告尔来昆世徳无怠以永厥闻
　　持敬斋铭
　　龙虎山人张君留本四十五代天师澹然之从子也尝辟一室为藏脩之所扁曰持敬大理少卿李公既为之记留本又属予为之铭予嘉其有志于圣贤之学也取吾儒之説铭之曰
　　灵台孔防曰理之郛持之有要曰徳之舆其功伊何主一无适无怠无荒有严有翼窅兮暗室若帝之临坦兮康衢若渊之深端尔之仪定尔之志俨乎若思肃乎若祭心之流荡譬彼逝川敬以为防湛乎澄渊心之放逸譬彼奔骥敬以为靮骎乎按辔朝焉栗栗夕焉兢兢五官弗扰百度惟贞从事于斯永矢弗渝匪仙之流伊圣之徒嗟尔君子毋兹怠逸我铭尔心匪铭尔室
　　敬慎斋铭
　　无锡令李君叔兰辟小斋于其署公退则燕休其中而扁之曰敬慎间因冬官丁君元美属予铭之予谓敬以心言慎以事言能敬且慎修己安民之要不外是矣乃为之铭曰
　　锡山之署有斋伊辟恺悌君子于焉燕息嗟尔君子惟敬是蘉尔心或怠厥政以厐嗟尔君子尚慎无斁尔事或荒终累厥徳敬之惟何夙夜兢兢譬彼涉川而履春氷慎之维何朝夕惕厉譬彼山行而蹈虎尾内敬于心外慎于事上帝临汝其敢或肆从事于斯靡怠靡荒厥绩用懋厥民用康华扁有炜斋居有翼铭以坐右尚朂尔徳
　　寳贤堂铭
　　晋世子既摄邦政爰作堂于王宫之西南以为燕休之所屏去玩好惟图书琴瑟彛卣之器布列左右日延师硕论道讲业其间扁曰寳贤盖取周书召公之语也乔新宣抚晋阳祗谒世子于兹堂出示荐绅歌咏诸什且授简俾赋焉乃再拜而献铭曰
　　悬藜结緑梁宋所珍玩好之美匪益身心繁弱阙巩鲁晋是寳佩服之华靡兹治道若古有训所寳惟贤于惟王储克廸斯言廼构兹堂以燕以息忠贤是亲典谟是式殷盘周诰味兹道腴左琴右瑟斥彼齐竽济济俊贤廼賔廼友以紏我慝以诏我美若邹与枚词匪不工弗以为寳厌彼雕虫若衍与髠辨匪不博弗以为寳恶彼曲学黄髪谔谔文儒申申所寳在兹乂我受民汉有河间克崇古学亦有东平惟善是乐我祖训阐我大猷与古哲王异世同休景霍之疆汾浍之域世祚大邦繄贤之力
　　砚铭
　　砚之徳直以方磨而不磷维其刚温乎如玉里而不缁既贞且白宜君子之寳之其徳若此其用则待乎时其遇于时也则勒彛卣之铭演纶綍之辞其不用也端居深藏若无能为孔子云用之则行舍之则藏吾与汝其庶几
　　楷杖铭
　　予得孔林楷杖以遗予弟廷祺而为之铭曰
　　产于孔林化雨维深嗤彼桃竹出于江心匪规而圆匪绳而直制以为杖用之无斁金嶂银溪出入相从或过葛陂毋化为龙颠兮汝扶危兮汝持尔子尔孙永世保之
　　賛【附字辞】
　　李晋王遗像賛
　　王讳克用其先本朱邪氏世为沙陀部长父国昌当唐懿宗时从康承训讨厐勋有功始赐国姓附属籍累拜振武节度使王初为沙陀副兵马使广明之乱迁鴈门节度使举兵勤王诛黄巢复长安功第一遂引兵东解陈汳之围巢党朱温节度宣武媢王初功夜遣兵围之王几不自脱既免归晋阳以温终为国患数请讨之当是时奸阉擅政宰辅非材顾右温而抑王已而朱邪王行瑜相继构乱诏王讨之逆臣就戮劳赐优洽然昭宗不谅王心终疑而不用王既归镇诸藩以赏罚无章愈肆凶逆温遂逼迁昭宗洛阳竟移唐祚温之簒也蜀王建以书劝王称帝王复书曰誓于此生靡失臣节呜呼王于国亡之后犹不敢自帝况于宗国尚存忍隳臣节邪君相疑之过矣唐有天下三百年宗室布天下如璘如煴遭时不靖窃窥神器而振佐温为逆以覆宗国亦何取于维城哉王虽赐姓实非王然乃心帝室始终不渝贤于人逺矣使唐倚为藩扞遽至于亡哉王志图恢复抱愤以殁而子庄宗克剪逆类复国号曰唐亦足以慰王在天之灵矣王塟于代州今所谓晋阳是也予巡邉至代得王遗像于寺僧亟命画工摹而传之感王忠节遂为之賛其词曰
　　蒲海之濵金山之麓产兹杰人面如赭玉卤竖倡乱爰覆西都銮舆狩蜀禁垒为墟王奋厥旅于彼晋阳龙旂虎防我威孔扬乃殱羣丑乃复帝京妖氛既豁九庙载清维汳有枭实彼逆类险悍慓贼睥睨神器维君与相聴胡不聪谓枭为鳯谓逆为忠凶渠是亲忠谋是憝金祥受册宗祊以坠王心孔防清泪浪浪移檄到阃誓复宗邦天不憖遗溘然长逝锦囊三矢以遗厥嗣维嗣孔武既孝且贤珍其鲲鲕祀唐配天嗟彼凶渠朽骨以腐王殁不朽英声益着堂堂遗像朱服冠百尔具瞻肃然易顔
　　徳馨堂賛
　　安成之书冈世传为晋徴士陶元亮读书处今国子司业张先生振烈之居在焉先生之祖澧陵君素以学行称尝仕有禄位矣既罢官南归尽以先宅让其族人而相故宅之旁得异地焉作屋数十楹而居之前临东湖后负书冈烟云纷蔚花竹繁鲜极幽雅之趣落成之日泸溪司训周君尚善以诗贺之有眼前多少幽人宅宁似其中有徳馨之句郷人传诵焉澧陵君之子以儒起家累官祁阳教谕而其孙则司业君与其兄振光甫也司业君念嗣续孔繄堂构未称乃与振光甫鸠工庀材聿新其居轮且奂焉而顔其堂曰徳馨取周君诗中语也间与予道之予惟徳者仁义礼智之得于心者也徳蕴于心无声无臭曷有所谓馨香哉盖盛徳之至充诸身见诸行而洽诸人则休声令闻发而不可掩譬诸物之馨香旁达而无间也世之穹堂奥屋侈且丽者不少然徳义不闻君子耻道焉澧陵君之宅传子若孙而休泽益隆芳声益振非本于徳耶夫艺兰于戺兰悴而香消树桂于庭桂摧而香絶惟积徳于身则馨香旁达越百世而有遗芳也若澧陵君是巳命其堂曰徳馨宜已哉乔新与司业君同领乡荐相好也乃为之賛以颂张氏之世美且以朂其子孙焉其词曰
　　东湖之隩书冈之麓奕奕斯堂君子攸宅允哲君子遗后以安肇此堂构孔阜且完礼以为门智以为牖厥徳惟馨曷云其陋显允司业克承厥祉念我先宅胡兹倾圮廼筑廼捄乃茨乃涂髙闳将将峻宇渠渠我居聿新有严有翼曷克臻兹曰维先徳我祖我考于兹享祀我宗我婣于兹燕喜斯堂何有馥郁其馨匪兰匪荪维徳昭升斯堂何有维香芬苾匪椒匪桂维徳发越先祖之基我维之先祖之徳我维承之克永其徳克笃其祜如斯緜永宅兹土嗟尔嗣孙陟降斯堂纉之其艰维徳是蘉我颂我歌以扬芳声维云若仍世振其馨
　　定逺张允器画像賛
　　此予友定逺张先生允器之像也予与先生别四十余年矣思一见其眉宇不可得乃今于画图见之因为之賛曰
　　涵和茹粹容色穆如带防佩衡威仪肃如或玩游鯈于濠上或濯清风于舞雩不狥时以为通不泥古以为迂观其外则萧然物表类山泽之臞探其中则渊然宏博乃君子之儒噫斯人也采苓者之徒欤钓瀬者之徒欤
　　陈秋官賛【名章松江人】
　　氷蘖之操梧竹之姿其检身也以礼其酧酢也有仪所味者道而澹然于人所同嗜所勇者义而退然于世所竞驰人所推者汉之不疑心所期者古之士师用能迓休命保羣黎噫诗所谓邦家之基书所谓无疆之辞非斯人将属之谁邪
　　刘先生廷益字辞
　　福建按察使永新刘公之子裒既冠宪副四明钱君字之曰廷益盖附其名之义而为之耳公以裒之冠予寔有位于賔戺俾申其义以饬之予惟裒之为义聚也君子之求益必学以聚之焉山惟聚众土也故能益其髙川惟聚众流也故能益其深君子惟聚众善也故知益髙明行益光大裒而聚之其求益之本乎夫子生而父名之既冠而賔字之非直使之有美称而已盖欲其顾名思义因字勉徳而不失其所以美焉裒也朂之四端五典之懿也礼乐名物之详也前言往行之浩以繁也博学以聚之反躬以践之防万善于一身其为益也不亦深且逺哉祗遹前休以建嘉绩以膺纯嘏以为我皇家之世臣予有望于子矣裒也朂之尚无忘父若賔命名制字之意廼祝之曰
　　维天之命播为万理萃万于一斯益于己六籍羣言既浩以穰融而防之我智以明天道物理既防且宻博而求之斯协于一温温刘生文若抒霞裒名益字厥义孔嘉学以裒之万善咸备道积厥躬圣贤可企一篑不已积为崇丘一勺不已潴为洪流于惟若翁为时肤使克念厥绍乃为有子晋有硕辅其名曰裒仗钺东夏厥闻惟休虞有荩臣实为伯益显有丕功皂斿是锡父命若名賔制若字念之敬之古人是似我言惟服毋忽毋忘受之天庆邦家之光
　　周仲仪字辞
　　古者子生而父名之既冠而賔字之礼也非求以为美称也周公孔子礼之所繇出者名其子曰伯禽字其子曰伯鱼曷尝求美称哉后之君子爱其子者必求美称焉夫美称者无它亦曰使之顾名思义曰仁廸仁曰孝履孝焉耳名字所系岂轻也哉近世冠礼既废命字亦非其时士大夫简于礼也甚矣惟御史大夫太原周公则不然公之子紞年既可冠筮日择賔而授事焉既成礼賔字之曰仲仪盖紞者冠之垂王后亲织以充耳者也古之圣贤知人之不可无威仪也故为衡紞纮綖以章之为琚瑀珩璜以节之为琴瑟钟鼔以养之凡使之淑慎厥仪而已诗曰敬慎威仪维民之则又曰慎尔威仪无不柔嘉盖威仪之不可不慎也如此紞虽冕之一物然一有缺焉则其制不备而不足为人之仪况君子之行一有亏焉其能使人则而象之邪名紞字仲仪父师之所望者逺且大矣岂徒使之有美称哉春秋之法其人贤则字以褒之否则名以贬之二百四十二年之间以字见经者十有二人而已人有美称而不失其美何鲜也仲仪其尚率礼无违进学不怠庶几克保美称诗所谓无不柔嘉维民之则者将于子乎见之佥谓仲仪之冠乔新与供事焉俾为説以朂之乃敷其义而申之以辞其辞曰
　　冕之为制大备于周有纮有綖有覆有旒彼垂者紞维后所织以章令仪匪以为饰都宪之子内翰之弟曰紞其名仲仪其字服之有紞厥冠峩峩望之俨然可乐可嘉一或蹶焉厥冠僛僛就之弗畏无威无仪来尔仲仪明聴无惑淑慎尔止以成乃徳去尔防志毋儇以轻顺尔成徳克明以诚相尔严君国之司直正色立朝其仪不忒相尔元兄出入銮坡温恭和懿其仪孔嘉尔往何监监于父兄克敬克勤绍厥休声克享遐福若轼有辙若尹有陟嗟尔仲仪念之敬之成人之道祗服训辞




　　椒邱文集巻十七
　　钦定四库全书
　　椒邱文集巻十八
　　明　何乔新　撰
　　题防
　　题金石例后
　　予少读栁文肃公集见其序集贤学士潘公所着金石例者思一见其书而不可得访之士大夫家无有也近与司封左君时翊论文及之时翊曰吾尝得写本于郑内翰瑶夫家因録藏之予亟假以归篝灯阅之其援据博其去取精修辞者得之真犹法家之有断例也予爱其书乃録藏于家其书有鄱阳杨本传贵全桐川汤植翁之序而文肃公之序缺焉故録诸巻首然栁序称公諡曰文简而杨傅诸君子称之曰文僖岂先諡文简后改文僖邪抑传録之譌邪姑缺之以俟知者
　　防闽人余应诗
　　皇宋第十六飞龙元朝降封瀛国公元君诏公尚公主时防赐宴明光宫酒酣舒指爬金柱化为龙爪惊天容元君含笑语羣臣鳯雏寜与凡禽同侍臣献谋将见除公主夜泣沾酥胷瀛公晨驰见帝师大雄门下叅禅宗幸脱虎口走方外易名合尊沙漠中是时明宗在沙漠缔交合尊情颇浓合尊之妻夜生子明宗隔帐闻笙镛乞归行营养为嗣皇考崩时年甫童文宗降诏移南海五年乃归居九重壬癸枯干丙丁发西江月下生涯终至今儿孙主沙漠吁嗟赵氏何其雄惟昔皇祖受周禅仁厚绰有三王风虽因浪子失中国世为君长传无穷
　　此诗叙元顺帝为瀛国公之子乃闽儒余应所作也其诗有壬癸枯干丙丁发之句盖壬癸为水丙丁为火元以水徳王而宋以火徳王也又云西江月下生涯终故老相传顺帝北遁殂于应昌仓猝取西江寺梁以供梓宫之用梁间隐隐有字亟视之乃西江月一调有龙蛇跨马乱如麻可汗却在西江寺下之句或云太保刘秉忠所作故应云尔也考之于史瀛国公以徳佑丙子降元时年六岁后十有二年为至元戊子瀛国公学佛法于吐蕃又二十八年为延祐丙辰仁宗遣明宗出镇云南明宗不受命逃之漠北其与瀛国公缔交盖在此时也托欢特穆尔以元统癸酉即位是为顺帝时年十四其生当在元祐庚申上距丙子凡四十四年而瀛国公年始五十矣应之诗或有徴也史又云文宗以乳母失言明宗在日素谓上非其子黜之江南召奎章阁学士虞集书诏播中外而不言顺帝为何人之子盖讳之也予年二十时赴江西乡试于舘人家见古乐府一帙内有沙漠主一篇云杨防夫所作予方从事科举之业不暇録但记其篇末句云吁嗟乎鳯为鸠龙为鱼三百年来龙鳯裔竟来漠北称单于又识其后云宋太祖之徳至矣肇造帝业不传诸子而传诸弟太宗负约金人之旤举族北迁而太祖之末孙复绍大统有江南者百余年为元所灭而瀛国公之子隂纂元绪世为漠北主天之报太祖一何厚哉其言颇与应合近考铁崖乐府无此篇岂出于假托邪抑有所遗邪新安程克勤録此诗示予因具疏予所闻见者以广异闻云
　　防晦庵遗墨
　　吾旴包氏兄弟俱游紫阳朱夫子之门故得朱夫子手书为多其藏于光风霁月阁者凡二十五纸宋末兵火之余逸其大半楚国程文宪公尝防焉元季焚掠之酷又复散失其存者仅此数纸与文宪公之防耳而包氏子孙不能守故此巻遂归于郡之大家可慨也已予友左君时翊学朱而希包者也购得此巻寳之爱之殆若河图大训然或者顾谓善学朱子者亦惟志于其道焉耳区区遗墨朱子之糟粕也胡为睠睠于是哉是不然朱子之手书其词则心声也其字则心画也读而玩之使人形神肃鄙吝消固可因是以得其心于数百年之下矣是岂世之寻常词翰徒以供耳目之娱者比哉明窻净几展而玩之要当悚然易视如与朱子唯诺于武夷九曲之间斯可谓善学者矣晦庵先生以豪杰之才圣贤之学凡发于文词者皆至道所寓非后世词人所及至其绪余见于字画亦皆遒劲雄放如悬崖之古栢出峡之惊涛而非以书名家者所能彷佛也故其残章片简流传人间得之者弆而藏之不啻悬藜垂棘之珍盱眙陈主事大章尝得先生三劄于金华傅氏二劄皆上时宰者前一劄乞减税请祠后一劄乞痛治豪猾劄后有大司成陈公大理少卿廖公题防主事寳藏惟谨请予识其未予阅之肃然起敬盖三百年物矣尝闻之书者心画也因先生之书以求先生之心斯善学先生者已即二劄观之惓惓减税可以见先生恤民之仁恳恳请祠可以见先生勇退之义请治豪猾又可见先生除恶佑善之心也主事于此求之则修己治人之道可以得其槩矣若徒玩物适情而已亦何益于身心哉所上时宰何人则陈廖二公考订审矣予可畧也
　　防古器物铭
　　三代盛时凡诸侯卿大夫有骏烈丕绩者必作彛器而铭之所以垂不朽而昭示其子孙也其辞宏深奥雅与书之典诰诗之雅颂相表里自浮屠氏入中国凡三代彛器往往毁之以铸佛像其存于世者鲜矣予家食时村氓耕地得一器状若古之所谓卣者村氓疑其金也剖而弃之予取以归眎其铭识皆籀文知其为三代之物而惜其已毁也及来京师游废佛刹有僧以铜器焚芗状若礼图所谓敦者制作精巧其为古物无疑予欲以白金市之僧靳而不予后数年过而问之则己为豪有力者所攘矣乃知卣彛敦匜犹有存者特出非其时遇非其人故湮沦毁弃而莫有寳之者矣则夫君子懐瑾握瑜而不遇知者其沉没无闻亦何异是器也予惟嗜古毎恨不及覩三代之礼器无以见圣人制作之盛间取传记所载古器物诸铭裒而録之得三十有三将以传诸好古博雅君子盖圣人之制作有道存焉是数者虽其器亡矣然颂其词而绎其理非徒有以见盛王良弼之徳烈亦庶几可以想见圣人之道焉岂眷眷于器数之末乎哉
　　防韩国华神道碑
　　右宋谏议大夫韩国华神道碑富弼彦国撰王珪禹玉书国华魏国公忠献公之父而富王二公尝与忠献公同居政府其文与书皆可传也富公以勋业名世其文章不多见今观此碑叙事质而不俚赡而不秽殆非稚笔所及盖宋之诸君崇尚儒雅公卿百执事率用文学之士故士大夫争自淬砺于问学在当时虽不以文名其文亦自有以过人如富公是已自元以来所用以为公卿大臣者第取其体貌瓌梧音吐洪畅而以文学进者十不一二焉故虽耳目近事亦懵无所知不独误以伏腊为伏猎杕杜为状杜而已或讥其然则谀佞者又从而解之曰防龙稷卨所读何书绛侯灌婴重厚少文者也执用人之柄者遂以为当然而不之怪呜呼以卿相之位而委诸不学无术之人宜夫治之不古若也悲乎
　　题先冡宰致政复留公牍
　　景泰中先公以老疾求致仕章五上廼得防云朕欲留卿匡辅治道而卿累称老疾辞归田里特允所请翰林院冩勑书兵部应付脚力着去致仕陛辞之日上复眷留不许去先公上章固辞温诏不允且断来章吏部移咨请先君视事此当时公牍也少傅王文端公直侍郎俞公山项公文曜之花押存焉先兄本茂侄防同从孙丰寳藏已三世矣丰之弟亹惧其久而漫防装潢以示子孙乔新稽首伏读感先皇之宠光悼先猷之日逺不自知涕泗之澘然也谨识于下方
　　题碧梧沈先生挽诗册后
　　挽诗一册大夫君子哀碧梧沈先生而作也先生吴兴名家其父以事谪戍抚宁先生长于戍所而读书笃行喜吟咏兼工绘事有荐于朝者召入供奉始徙家京师同时被召者多得美官先生恬退不肯干势要故不沾一命以殁君子哀之先生将殁遗命诸子曰塟不归故乡犹不塟也诸子以贫不能归塟旅殡都城外者久之君子尤哀之此挽诗之所繇作也既而先生之子清刻苦力学思立其身以显其亲遂以明经登进士第出宰名县入为郎官朝廷推恩赠先生刑部主事锡之勑命君子曰先生膺是宠命亦足少慰矣清奉使南畿始扶旅榇归塟君子又曰先生复魂故丘庶几瞑目矣相率追赋虞殡之章以舒其哀清今为江西按察司佥事出此册示予阅之尽巻作而言曰先生善人也清其孝子欤易曰积善之家必有余庆先生有焉传曰立身行道以显父母清无愧矣嗟夫为人父为人子者读是诗亦将慨然兴起乎遂题其后而归之
　　防二老余芳巻
　　少师东里杨文贞公少游湖湘与大宗伯东吴杨先生为布衣交既而公仕登朝致位丞弼而宗伯先生亦累官翰苑交谊益笃诗筒尺牍之还者殆无虚月先生之门人汤原静得公与先生遗墨若干幅装潢成巻寳而弆之间持至汳出示乔新俾识之乔新垂髫时以通家子拜公于私第逮今三十余年盛徳之容夣寐见之而公之茔树拱矣展巻庄诵凄然増欷又奚忍言邪然尝闻君子之论公者谓公之清忠大节似宋广平故考行易名皆以文贞而公之文视广平过之其文章雍容纯雅有欧阳公之风致如石台沙羡诸作杂诸六一集中盖未易辨而公辨章迓衡之功视欧阳公尤伟呜呼自唐歴宋以迄于今兼二美者公一人而已宗伯先生乔新未及识然与文贞公友而公之文亟称道之公岂阿其所好者哉则其贤可知矣是宜片简只字流传人间者为世所寳不啻天球璧然若原静此巻是己昔人有得欧阳公五代史稿者持归其乡以为寳二公遗墨亦稀世之寳也汤氏子孙尚慎弆之哉
　　题刘原父投壶义后
　　临川吴文正公校正仪礼既因郑氏本而诠次其篇章凡经文散见于戴礼郑注者则表而出之为逸经八篇礼必有义又取戴记所存与清江刘原父所补者为传十篇若士相见义公食大夫义则原父所补也予近读原父文集又得投壶一篇盖释礼经投壶之义也故附録于朝事之后以备逸经之传焉正经十七篇有传者十逸经八篇有传者一其余缺焉崇礼君子虽追而补之可也或曰束晳补南陔诸诗白居易补汤征皆见非于君子原父所补亦南陔汤征之类耳岂可取以为训哉予以为不然南陔汤征经也经出于圣人所删补之僭也冠婚诸义传也传出于周末汉初诸儒所作补之奚不可邪且朱子尝补格物致知之传矣今与曽子之传并列于学官未有非之者茍以补传为不韪则朱子岂为之哉
　　书仪礼叙録后
　　仪礼十七篇有礼有记礼则其正经先儒以为周公所作记则述其仪节之详盖周末诸儒所记以补正经之未备者也每篇正经居首而记附焉自髙堂生所传及唐石经皆如此宋紫阳朱子作仪礼经传通解始以记文附于正经各章之末临川吴文正公疑其经传混淆为朱子未定之稿乃重加考订一仍髙堂之旧而为之诠次焉先王之制度粗可考矣元季兵燹其书散亡深可痛惜乔新弱冠尝读仪礼注疏而爱之方研究其奥防寻以科举之学中辍登第以来读文正公三礼叙録又知公尝考定是经鋭意求之庶得以尽心焉徧访藏书之家无有也三礼考注近刻于吾旴庐陵杨文贞公以为此文正公所考定而晏璧彦文掩为己作者也窃尝考之文正公考定仪礼正经与记一仍其旧今考注仍于朱子通觧经传杂然无伦其所注释徒取郑贾公彦之説而缀缉焉亦与易书戴记纂言之文不类决非出于公手岂晏氏不见公本而以己意为之邪乔新不揣庸陋輙因唐人石经兼考叙録详加校定经自为经记自为记而不相杂揉其章次则依朱子所定亦不敢妄为纷更冠昏二篇賔主问对冠字醴醮之辞石本俱在经文之后今因朱子移置各章之末盖欲便于读者也于是仪礼十七篇复为完书嗟夫秦火之余先王典礼十亡八九其存于世者惟此十七篇而已炎汉以来虽未能举行然犹列之学官师弟子讲习焉自王安石废经用传士大夫知此经者鲜矣乔新少尝读之而不能无韩昌黎之患毎欲采摭诸儒之説为之注以成紫阳临川二大儒之志今学殖荒落不能为已姑校正遗经藏之家塾传之同志庶几有好古之士为吾所欲为者岂非旷世之一快哉
　　书资治通鉴后
　　司马温公资治通鉴二百九十四巻天台胡三省注并释文辨误十二巻凡八十本板在南京国子监初公作此书读者病其太详往往不能终巻子朱子取其事之大者为通鉴纲目盖用春秋之法也今纲目盛行于世而此书几乎废矣加以巻帙重大人不易致非好古博雅之士鲜克留心成化丙午秋鬻书者擕此书欵门求市予以它书易得之盖正统初所印者顾多残脱乃徧假诸名公家藏本叅互校补然后可读虽其楮墨未精然视它本颇为完善谨识于此使予后之人知得书之艰而保之不敢失云
　　书国学羣书残编后
　　元有天下垂百年颇崇儒雅经籍之板藏于国子监者甚富天兵入燕百司安堵经籍庋置如故无毁弃者宣徳以来典守者不以为意虫防蛀齧之余膳奴监或窃以宿火残脱磨防百仅一二者存焉然其存者字画既妙刻手亦精非今书坊卤莽之比虽残章断简使人把玩不忍释手今大司成京口费公惜其可寳而不完也廼模印装禠共为一帙间以遗予予阅之如夏小正考仪礼逸经江文通文集皆今世所不传者又其字偏傍多用古法精致可爱因题其目曰国学羣书残编时出而览之亦足以佐嗜古之癖昔人有得古漆简者寳而藏之此编岂徒漆简之比哉廼书以示后之人
　　题皇明文纂后
　　文纂四十巻金华郑栢编选我朝名公俊儒所作诗文也国家承平百有余年文章轶宋元而追周汉者盖多矣萃而选之以继萧统姚铉吕伯恭苏天爵之书者惟姑苏刘钦谟文要与栢此篇钦谟所选诸体未备又徒详于洪武间诸公所作自永乐以降遗缺甚多不足以备一代制作之盛栢此编诸体畧备然所去取摭星宿而遗羲娥者盖亦不少读书不能无憾焉予尝欲合二家所选严择而精采之勒成一书以昭皇明文章之盛顾以俗务倥偬未暇为也此编予得之盱眙陈主事大章巻中多错乱乃为正其错简重加装禠而识于巻末云
　　谨题牧民备用后
　　我朝自太祖皇帝受命建号至宣徳初盖六十余年矣宣宗章皇帝笃意于阜成兆民妙简朝臣素有政声者出为郡守盖欲比隆周成康之世汉文景之治也惟时先公以监察御史为大臣所荐出守永嘉上宴劳赐玺书俾驰驿赴任永嘉古之东瓯地在海上颇号难理先公感上简命之意思欲追古循良之迹凡为郡所以事神治民者条列为一书名曰牧民备用盖多本之经史而叅以时政也既数月郡境称治闻于京师及先公入觐召入便殿命近臣传防奬励并赐御制招隐歌由是政声闻于天下以为龚黄卓鲁不足多也相知有来问先公所以为政者先公命録牧民备用以遗之有依仿而行之者亦皆以善治闻好事者以传録之艰因为镂板以广其传而归其板于吾家藏于吾弟乔夀之书楼近为回禄所燬而得之者鲜矣邑庠生黄鹤以为是书简而不迂质而不俚考之古而无戾施诸今而可行实为政者之凖绳也毎见有司为政防范不宻重贻民害者輙曰彼未见吾先正牧民备用故耳乃捐赀重刻之凡为郡县者輙摸一帙以赠之曰诸公依此而行则吾先正之仁政徧于郡县矣刻既成又托予甥掲瑀捧以示予属题其后先公讳文渊世家广昌宋寳谟学士坦之裔也为郡六载徴为刑部侍郎其后累官太子太保兼吏部尚书昔人有言施药不如施方有司之得此书其犹医者之得方欤鹤之用心仁矣哉他日为政必能心先公之心矣名位所至其可量乎
　　书老子道徳经后
　　老子道徳经五千余言临川吴文正公为之注分为四巻定为六十八章予与大宗伯琼台丘公仲深论老子公曰注老子者数十家惟文正之注为善盖诸家之注或以为神仙修养之术或以为用兵权谋之説是皆知其一而不知其二者也惟文正公注深得老子之防临川旧有刻本而今亡矣今其书幸载于道藏经子试求之予因托公假诸道流久而未得今年春公与予陪祀南郊同宿于神乐观公乃假于道士以示予予亟命书吏録之以归篝灯阅之其言简而明近而易知老子所谓道徳之防灿然矣河上公林献斋之説皆不及也予观老子之説世儒多非之然大要以清虚为本以慈俭为用是亦不悖于吾儒也使为君者用之必能如文帝恭俭爱民为相者用之必能如曹参清静为治矣岂可轻訾哉因识于巻末
　　防大事记续编
　　大事记续编凡七十七巻翰林待制金华王公子充所着公与宋学士景濓皆以文章学术显于国初同典制诰后奉使南诏谕元宗室梁王巴图不屈死之盖公与宋公皆黄文献公晋卿之门人齐驱艺苑世无异论然尝考之宋公之文雄浑赡丽自苏长公后鲜能及之公之文好模拟甚者剽前人之成説【如赠郭士中序用马子才子长游萧然堂记用曽南丰记学舎之类】非宋公自成一家言者比至其学术亦有不同金李纯甫着明道集説以孔孟老庄并称宋公讥其偏驳是矣公序其书乃以豪杰之士称之又何所见邪其着此书盖以续东莱吕公所未就者也然东莱作大事记在朱子通鉴纲目未作之先纲目盛行于时此书不可作也其间予夺褒贬又与纲目大不合者纲目以昭烈绍汉统章武纪年直接建安此万世不易之论也此书顾谓抑扬太过乃用无统之类例以汉与魏吴并从分注不从朱子而取陈夀裴松之之説可乎不可乎纲目出武后之号纪中宗之年每岁书帝之所在盖春秋书公在干侯之例也此书乃以武后纪年则所谓秉笔迷至公者岂独欧阳子哉李克用父子在唐虽未为纯臣然唐亡犹称天祐年号以讨贼为辞名义甚正故纲目纪年先晋而后梁是廼春秋存纪存陈之义也此书乃先梁而后晋不几于奬簒乎夫学如朱子著述如纲目亦可以止矣而公此书乃故为异同岂好竒之过邪公在建文间以近臣言其死节特赠翰林学士諡文节永乐初凡建文所设施悉皆革去无敢复称其赠諡者正统六年义乌丞庐陵刘杰以公死节请加防典乃赠翰林学士諡忠文云
　　题元祐党籍碑
　　元祐党籍碑一巻蔡京元长所书也崇宁初京在相府追憾元祐诸贤乃籍司马光以下三百九人指为奸党请徽宗书而刻之又自书颁于天下俾各刻石以示后世京之意盖欲汚蔑诸贤使其子孙亦有余辱也抑岂知公论之在人心者终不可泯至于摩挲遗刻歴数姓名粲然若繁星之丽天虽其子孙亦以祖父得与涑水伊川聨名为荣曽不以为辱也呜呼爱憎之私果何以掩是非之公邪京可谓谬用其心矣碑之所列徳业无闻者居多然頼此碑之存而天下后世知其为君子之党是则京之诋之乃所以誉之也欧阳子有言彼防人之致力乃借誉而揄扬岂不信哉霅川沈暐以其祖干名在党籍惧久而磨防特取家藏榻本重刻于石行人司副姑蘓周君得此巻出以示予瞻仰之余肃然起敬因识于下方呜呼世之恶直丑正彷佛于京者览此碑尚亦自省哉旴江何乔新识
　　恭题恩荣録后
　　冬官郎中臣冕録其筮仕以来所被制勑命诰玺书凡十有二通而题其目曰恩荣録将刻诸家塾以示其子孙且属臣乔新题其巻末臣伏读而叹曰大哉皇言是足以昭一代之人文非惟为萧氏一家之光宠而已盖冕初以进士试于廷先皇帝赐之制防而问焉俾陈其所蕴遂擢上第既而除冬官主事迁员外郎以至今官恭勤周慎克举其职先帝嘉之推恩其父母以及其妻凡再赐勑诰以示旌褒寻以颍川营建王府工大役繁特勑臣冕往董之所以申饬戒励之意尤为深切今冕所録是也臣惟古昔圣帝明王训廸厥官具载于书不可尚已西汉诏令深醇简尽犹有典诰之遗风焉河汾王通取以续典谟训诰誓命之文盖有以也六朝以降文日靡丽非王言之体矣我国家以人文化天下凡丝纶之出典雅深厚盖轶西汉而追踪于三代后世有如通者安知不取之以续书邪冕之子孙于是録寳之弆之口诵而身履之则所以光前啓后之道在是矣若徒持之以夸闾里则岂臣冕所以示后之意哉
　　题助教林君致仕公牍
　　治戊申冬十有一月南京国子监助教莆阳林君文华以内艰服阕至京慨然叹曰吾老矣齿髪衰而筋力惫可以休矣廼请于吏部愿致其政以休于家太子太保吏部尚书王公侍郎刘公杨公嘉其恬退为请于朝圣天子俞其请俾以其官致仕吏部移文饬郡县以礼相待且蠲其繇俾得自逸又劄付君曰其以礼自处毋干有司之政君得请喜甚既诣阙顿首谢且以所得吏部劄装演成轴持示予请识之予惟先王之世为士者四十而仕五十而爵七十而致仕而年至者请于上曰吾力不能任干戈而谋不足賛国论愿乞身以休为上者亦曰大夫诚老矣吾不敢烦以政赐之几杖俾休于家当是时士皆明于进退之礼而无贪恋宠利之私汉以来礼废而士俗薄于是乎有年余八十犹托权近求进者矣有老而当罢叩头祈哀而不耻者矣我国家以礼待士而士亦以礼自待其身然其濡忍将老之年以茍升斗之禄者盖亦有焉君年方六十有六精力未衰而毅然求去视彼冒昧而不知止者其贤不肖何如也君归矣日与乡之耆徳探壶山之幽胜濯涵江之清流唱和于山霞水月之间以写夷犹之悰以颂国家太平之盛以追苏太傅杨司业之髙风人之望之何啻登仙邪是劄也传之后世将有低佪感叹曰朝廷待士以礼如此林君以礼自待又如此是岂寻常吏牍之比哉君名英以乡贡进士起家歴宁逺吉丰教谕瑞州教授以至今官所至以善教称
　　书三国志后
　　陈夀三国志十有四册予巡抚晋阳时録于襄陵县学盖少宗伯邢公所印南雝本以遗其后学者也其间残缺甚多予因令装书者遇有脱简置空纸焉闻士夫家有善本輙假而补之十仅得二三近闻吴兴大姓有元末印本最为精善乃托主事沈清就其家録而补之然后稍完虽间有缺文误字可以意属读也夀作此书帝魏而防蜀吾先儒尝斥其非然其叙事简健非李延夀辈所能及而叶水心谓其胜班固则谬矣裴松之注时有异闻可喜亦好古博雅者不可废也金华吴师道论夀叙事多摹仿左传班史事多失实予谓后世作史者逓相摹仿非独夀书然也校补既完因识于巻末
　　书金荣襄公碑隂
　　太子太保兼户部尚书追封沐阳伯諡荣襄淮阳金公先公之同年友也自初仕为监察御史晩岁同以宫保兼六卿相得甚欢先公毎称公为一代伟人公之薨少保兼太子太傅芳洲陈先生为撰神道碑其家乆未刻盖有所忌也至今三十有八年矣予托淮阳太守徐侯用和求诸其孙得録本于故箧字多脱谬侯録示乔新且砻石置隧道属乔新校定其文将刻之以图永久乔新乃取东鲁许先生所述公行状校其讹缺窃惟芳洲与公仕同时碑文宜详实然叙公平闽防之功甚畧而自户部左转工部又似有所讳者乔新公通家子也敢述耳目所及者以补碑文之缺初公受命南征兵抵浙江遣都督刘徳新以偏师繇杉闗进自与宁阳侯陈公帅大兵繇分水关进刻期防于延平及兵至建宁贼首邓茂七已败死余党立其侄为主势益炽公掲榜招谕降者日数千惟凶徒负固不服公乃进兵沙县剪贡川芟挂口夷陈山而尤溪将乐诸邑以次破降遂分遣偏禆解汀漳之围不数月八闽肃清其防画皆出于公诸将受成筭而已及在户部南北用兵储偫不足公经度攟拾未尝乏絶浙东大姓有输岁赋绵绢至京者适有诏蠲逋赋乃匿其半而以其半贿权贵嘱公以赦蠲之公言此乃已徴在官者力持不可权贵怒嗾台谏劾公文致其辠请下廷尉景皇帝察其诬不许都御史王文素与公有隙抗言诋公以为不可宥景皇帝不得已乃落公太子太保改工部尚书时先公为吏部尚书上言北境未平南夷复閧所急者军储耳金某有经济才其计度财赋以充邉储非为私也自古理财之臣多招怨谤如唐之韩滉宋之赵开是已惟陛下察之书上景皇帝嘉纳还公户部寻复太子太保此二事皆乔新所睹记者不敢诬也嗟夫防説殄行古有之矣何必讳哉谨识于碑隂使来者有考焉徐侯名镛武昌人起家进士为监察御史以謇谔闻其在淮阳清慎寛和有古循吏风观其慕公为人而为之刻碑志尚之卓可见矣
　　防书传辑録纂注
　　右鄱阳董氏辑録纂注二帙先冡宰旧读之书也国初用翰林学士刘三吾等言蔡氏释书有与朱子不合者乃作防选于蔡传多所更定颁之学校用之科目先公生当防乱之后经籍非书坊刋行者不易得当是时学者所习惟辑録纂注而已乃假防选官本采其説之异于蔡传者録于辑録纂注之上下防已见于纂注者则但云取某氏説其圏防批抹皆先公之手笔先公既以是经登进士第而书藏于家无少损也及四书五经大全既颁而防选又废矣乔新少读是经弆藏惟谨比者旴水泛溢颇有损壊乃命从孙丰重加装褫间有残缺者不复补存古之意也既完韬以绫帕而藏之呜呼此书先公手泽所存也凡我后人知祖宗得书之艰嗜学之勤尚思所以寳之哉
　　书进士登科録后
　　国朝故事进士释褐之后礼部録读巻执事之臣氏名与诸进士家状并及第三人之对防刻之为登科録既进御乃攽在朝羣臣及诸进士以布于天下先公以永乐戊戌登进士第所受登科録藏干弟乔夀之书楼久矣不幸燬于火予极力访求不可得近乃得此巻于同邑陈氏家而首尾颇残缺亟命从孙丰补缀装褫藏于家呜呼昔人于平泉树石犹切切焉戒子孙以保之况此録国家之令典先世家状存焉子孙览之可以知先世交游之多贤家学相传之有自也岂平泉树石之比哉以平泉树石与人者犹曰非吾子孙则以此録与人者真豚犬耳呜呼凡吾子孙尚念之哉治壬子秋七月丁丑不肖孤乔新识
　　题江西乡闱録后
　　永乐甲午科江西乡闱録一册盖先公登科之年也程文凡廿四篇而先公所作説命义在焉是岁萧山魏先生仲方考书而它经之去留多取决于先生故所取多知名士如少保泰和陈公循学士吉水周公叙侍讲安福刘忠愍公球刑部侍郎丁公铉监察御史吉水孙公鼎宪副永丰彭公朂与先公皆以学行有声塲屋及小録出士论翕然以为得人而程文纯正亦非它料所及此册先公得于江西鹿鸣宴所攽者也藏于家八十年矣颇有残脱乃命从孙丰用録缣重装而寳藏之治壬子夏六月庚申不肖孤乔新谨识
　　书元丰类稿后
　　南丰曽先生之文有元丰类稿五十巻续元丰类稿四十巻外集二十巻南渡后续稿外集散轶无传开禧间建昌郡守赵汝砺始得其书于先生之族孙潍缺误颇多乃与郡丞陈东合续稿外集校定而删其伪者因旧题定注为四十巻缮写以传元季又亡于兵火国初惟类稿藏于秘阁士大夫鲜得见之永乐初李文毅公为庶吉士读书秘阁日记数篇休沐日輙録之今书坊所刻南丰文粹十巻是也正统中昆夷赵司业琬始得类稿全书以畀宜兴令邹旦刻之然字多譌舛读者病焉成化中南丰令杨参又取宜兴本重刻于其县踵譌承谬无能是正太学生赵玺访得旧本悉力校讐而未能尽善予取文粹文鉴诸书叅校乃稍可读文鉴载杂识二首并书魏郑公传后类稿无之意必续稿所载也故附録于类稿之末呜呼先生之生当洛学未兴之前而独知致知诚意正心之説舘阁诸序蔼然道徳之言其学粹矣至其发之赋咏平实雅健昌黎之亚也世或谓其不能诗者非妄邪校讐既完谨识于巻末
　　防先兄本茂书苏秦苦学事
　　予初学时先兄本茂手书苏秦读书欲睡引锥刺股之事以示之且曰秦之刻苦读书志在説诸侯而取贵富耳世之学者以秦之勤而从事圣贤之学何患不造其极哉乔新掲诸书斋之壁朝夕顾諟不敢忘及宦游中外吾儿道同惧其久而脱落也命工装潢成巻藏于家近者予谢事南归阅家中旧书得此巻时先兄去世已三十余年矣展诵再三恍若见先兄之面俯仰隔世然久之呜呼先兄之教不肖弟者至矣弟以愚且懒而于所谓圣贤之学终莫能窥其门墙徒抱终身之恨耳乃抆泪识于下方以示子孙使有志于学者以秦之刻苦自励而以予之愚懒自惩
　　恭题宣庙戒谕文武羣臣勑
　　宣宗章皇帝嗣位纪元之初敕谕在廷文武羣臣各修职业以賛丕平之治此先臣某为监察御史时所被勑书也圣谕有曰尔文武羣臣其必有以副朕之望摅诚秉义茂乃嘉猷以辅予徳又曰治民者悉心爱民治军者悉心爱军用副朕子惠羣生之意又曰端乃心慎乃行务忠厚而戒刻薄务正直而戒邪枉大哉皇言盖以帝舜命九官十二牧成王训廸百官之防异世而同道也先臣受勑以来夙夜祗奉弗敢违其后出守温州召为刑部右侍郎改吏部左侍郎陞吏部尚书加太子太保歴官三十余年奉以周旋罔敢失坠宣庙龙驭陟遐久矣先臣违世亦将三纪矣而是勑在臣家寳藏惟谨臣弟乔年惧久而磨防乃命工装潢成轴贮以金龙匣藏于髙阁不敢防也而属臣识于下方臣窃闻先儒朱熹读曽巩所拟制诏称其轶汉唐而逼典谟世不以其言为过臣伏读圣谕雄浑灏噩真可嫓美典谟而无愧矣异时望气者见龙光烛天煜然斗牛之分必圣谕所在欤时治六年九月一日刑部尚书臣乔新拜手稽首谨识
　　防胡氏大雅堂巻
　　君君臣臣夫夫妇妇天下之正道也不幸而遇祸变焉臣効其忠蹈白刃而不悔妇秉其节歴艰险而不渝可不谓大正矣乎然忠臣节妇同出于一郡一县者盖寡矣同出于一家者盖絶无而仅有也若鄱阳胡氏萃忠节于一门殆旷世而一见者欤当元之季羣盗蠭起胡君振祖举义兵克复城邑行省録其功授饶州府判转战至浮梁矢尽粮竭以身死之君子称其忠君之配赵氏闻变擕其孤叔仪避于邻境践荆棘冒雪霜纺绩自给卒全其孤以不陨其祀君子称其节及天下既定叔仪奉母归复旧业作堂以居之中书左丞周公伯琦为题其扁曰大雅而学士宋公景濓为之记盖雅之云者正也为臣而尽其忠为妇而尽其节非所谓大雅乎叔仪五世孙韶举进士累官刑部员外郎乃取周公之篆宋公之记与董蔡二先生之传名公硕儒之歌诗萃为一巻属予识其后予三复而有感焉当宋之末叠山先生以秉节不辱死而其夫人李氏亦自经于狱中君子以为忠节萃于一家及元之末又有如府判夫妇焉饶信相望三百余里而忠臣节妇两见于其间岂非吾江右山川正气之所钟欤予既感府判夫妇之忠节而左丞之篆潜溪之文又素所向慕者遂识而归于韶呜呼韶为忠臣之后尚思趾美践猷以不忝大雅哉
　　防晦庵真迹
　　晦庵先生潜心圣贤之学探索至道其于词章字画盖有不暇留意者今观先生自书所和张宣公城南杂咏二十首其词浑厚和平有盛唐风致其字如孤松老栢晋宋间以书名家者未易及也是虽大贤多能所到其所以然者亦本于心耳先生之学以正心为本夫诗心声也字心画也心得所养则发之于诗形之于字卓乎絶俗岂世之惫精疲神以学诗学字者所可彷佛哉善学先生者咏其心声玩其心画则放心自复鄙吝自消固可得其心法于词句防画之表矣方伯沈公时旸得此巻寳之不啻悬藜照乘之珎间出示予拜观之余肃然起敬谨识其后而归之
　　防苏颍濵帖
　　右颍濵先生答司法庐陵曽君安强书一通先生归自岭表道庐陵而北司法君兄弟见之且致书求教此先生之书所为答也书中称温夫之清髙并及移忠之禾谱温夫讳肃尝举进士不第归而读书教子不复仕司法君之父也移忠讳安止登进士第为彭泽令尝着禾谱东坡先生读而喜之司法君之兄也父兄之贤如此司法君之贤盖有自矣然而三复此书而有感焉先生见忌于时宰台諌乘风排击逺窜瘴疠必死之乡当是时门生故吏皆畏党祸无敢通音问者而司法君廼能欵接无所顾诚哉所谓贤者也世之为士者勤学好问为利禄计耳一登第则视故所业若敝屣然其习至今犹然也司法君登第且有官矣而知王氏新学之非犹欲求益于先生不贤而能如是乎即是二事可见其卓乎不可及也司法君之裔孙望宏为刑部主事寳藏此书不啻崇磬离鼎然间持以示予请识之予既感曽氏先世之多贤又喜其后裔趾美承休不坠其家声也因识而归之













　　椒邱文集巻十八
　　钦定四库全书
　　椒邱文集巻十九
　　明　何乔新　撰
　　杂著
　　传国寳志
　　秦始皇得和氏璧命工以为玺上琢螭纽而刻其正面曰受命于天既夀永昌寔李斯鱼鸟篆也汉髙帝定三秦子婴上之歴世传以为寳及王莽簒汉就元后取之后怒投之地螭角防玷莽败校尉王宪得之将军李松入闗斩宪取玺上更始赤眉破更始玺归刘盆子冯异破赤眉于崤盆子奉玺诣光武降传至献帝董卓作乱典玺者投诸洛阳城南井中孙坚讨卓至洛其帐下兵见井有五色以告坚乃浚井果得玺袁术僭逆拘坚妻夺之术死徐璆得而上之魏文帝簒汉玺归于魏刻肩际曰大魏受汉传国之寳晋武帝簒魏玺归于晋汉刘曜冦洛阳执懐帝取玺诣平阳石勒防汉玺乃属石勒氏为冉闵所灭玺复属闵闵败其将军蒋干得之晋谢尚遣戴施救干绐干得玺遣使献之玺复归中国晋传之宋宋传之齐齐传之梁梁传之陈隋灭陈玺归于隋唐受隋禅玺归于唐广明之乱遂失所在按五代史蜀世家云田令孜为监军也盗传国玺入蜀而埋之王廷永平二年尚食使欧阳柔治令孜故第穿地得之以献则玺在蜀也又按通鉴云黄巢之破长安也魏州僧传真得传国寳以为常玉将鬻之或识之曰传国寳也庄宗入魏传真诣行台献之则玺在唐也又云庄宗入汴梁王置传国寳于卧内左右窃之以迎唐军则玺似又在梁也玺一而已然在蜀在唐在梁者皆称传国寳其孰真孰赝盖不可考吾意秦玺之亡久矣其所谓传国者得非依仿为之以欺世邪庄宗防梁取蜀玺并归唐及晋石敬瑭反潞王从珂擕传国寳登武楼自焚则秦玺虽在固已燬矣敬瑭入洛更以玉为之契丹灭晋重贵献之契丹以所献传国寳非真诘之具言其故乃止然契丹沾沾自喜以为有传国寳辽兴宗试进士遂以有传国寳者为正统命题而不知所得者乃晋玺非秦玺也金人之追辽主延禧遗传国寳于桑干河于是石氏之玺亦亡矣元世祖时有札拉尔氏者渔于桑干之滨得之而不识归寘其室夜有光盖延禧所遗者监察御史杨桓辨其文以为歴代传国玺即叙而上之至正末天兵至燕顺帝挟之北遁沙漠至今北人犹夸语中国曰我有传国寳云椒邱子曰寳得其寳者安寳失其寳者危易曰圣人之大寳曰位何以守位曰仁理财正辞禁民为非曰义仁义也者帝王之寳也和氏之璧亦玉耳果何足寳邪尧舜禹汤文武之有天下所寳者仁义而已三代享祚皆数百年万世以为正统无异议焉固未有所谓传国寳也向使夏后氏之璜东序之璧西序之天球空桑之琴瑟宻须之鼔至今犹存不过一器耳固无足寳况秦皇李斯所为恶足寳哉秦皇李斯所为且不足寳况石氏败亡之余其制作未必工不旋踵而为敌人所有不祥莫大焉又岂足寳哉然有天下乃或睠睠于亡国不祥之一玺甚至命将出师以求之暴师原野甘心焉抑过矣盖世有可寳者在此而不在彼也余窃感焉作传国寳志
　　忠卦
　　忠有孚王三锡命元亨彖曰忠尽已之心也内尽其心而上行故有孚王三锡命嘉其忠也元亨其道不穷也咎繇谟明弼谐比干以死殉谏子文毁家纡国忠之时义至矣哉象曰中心忠君子以秉徳明恤初一进退以礼勿比于匪人象曰进退以礼虑枉已也比于匪人虽忠可鄙也次二或都或吁矢我嘉谟象曰或都或吁上下志同也矢我嘉谟抒厥忠也次三宣力四方乃心罔不在王室象曰宣力四方推上之仁也心存王室弗敢忘君也次四憸人诺诺直士谔谔象曰憸人诺诺逢君之恶也直士谔谔辅君以徳也次五惟大人能格君心之非象曰大人之道先正己也君心既格天下可理也次六批龙之鳞贞厉象曰批龙之鳞志在正君也虽贞而厉弗恤厥身也
　　勤卦
　　勤利不息之贞大人勤徳小人勤力逸豫防彖曰勤内殚其精外力于行亹亹其诚所务惟贞大人逸豫绩用弗成小人逸豫百谷用弗登勤其崇徳广业之本乎象曰心无勌勤君子以进修不怠初一防其枕终夜不寝厉无咎象曰防其枕虑荒宁也虽厉无咎学有成也次二敏于学厥徳修罔觉象曰学务时敏志于道也徳修罔觉克深造也次三无怠无荒厥徳以光利用賔于王象曰无怠无荒勤厥徳也利賔于王庸于国也次四只只兢兢庶绩其迎象曰只只兢兢不遑安也庶绩其迎匪素餐也次五自朝至昃不遑安息民用无斁象曰不遑安息勤于民也民用无斁懐其仁也次六宏纲之瞢疲其精卒隳厥成吝象曰为治之要振其纲也疲精亦可伤也
　　亷卦
　　亷亨君子贞吉小夫狷以吝彖曰防不茍取也事以义制不求不忮自天祐之吉无不利是以亨君子吉亷而不狷也小夫吝矫以自衒也亷其可以声音笑貌为之乎象曰心无欲亷君子以端操厉俗初一监于蝜无咎象曰蝜之贪卒陨其生也君子监之不失其名也次二贪泉潏潏君子酌之不易其节象曰亷贪繇已匪泉之为也中心已定物岂能移也次三防园葵出织妇莫予敢侮象曰防葵黜妇约已以裕下也民服其亷又孰敢侮也次四宋人献玉司城辞玉各全其寳象曰以玉为寳殉于利也不贪为寳志于义也次五暮夜之金惕若有临杨震用昭其徳音象曰暮夜之金虽隠而章也君子郤之徳声用光也次六垢其服内多欲或承之辱象曰垢其服矫以求名也内多欲终莫掩其情也
　　慎卦
　　慎夙夜兢业君子慎徳小人慎法利行师利用折狱彖曰慎戒惧也君子慎徳惧离于道小人慎法惧陷于咎利行师好谋而成也利折狱慎则得其情也慎之时义大矣哉象曰真心慎君子以克己畏天初一我室我心惺惺无咎象曰幽暗之中道所存也心常惺惺罔敢昏也次二慎尔言毋易毋烦象曰言语之发荣辱之机也君子慎之惧来违也次三慎尔饮食无有遘厉疾象曰饮食不慎必丧生也慎而有节体用宁也次四慎厥职朝夕祗惕用熙乃丕绩象曰朝夕只惕敬天工也熙乃丕绩绍勋庸也次五畏天之命惟察惟行式践其形元吉象曰天有显道甚可畏也察之行之全所赋也次六慎而无礼君子攸耻象曰君子之慎贵有礼也过于恐惧亦可耻也
　　设翟公与东郭生问答
　　翟公罢政闲居賔客无一至者门庭閴然既而复用客欲往翟公大书其门曰一死一生廼见交情一贫一富廼见交态一贵一贱交谊廼见客见之慙而退东郭生闻之徃谒门下者不为通指其书示之东郭生曰是书予己见之矣然予非公之旧客也予从下邑来窃慕公之髙谊故愿一见焉公毋以为旧客而拒之也门者通之翟公知其将有説也厉色须之入坐定东郭生曰闻公闭门絶客有诸翟公曰有之东郭生曰胡为其然也翟公曰吾昔为廷尉也賔客朝夕吾门强笑语出肺肝以求亲悦而吾接之未尝少勌及吾闲居向之嬉游追逐者云散鸟没而逝矣甚者过吾门不入或遣使招之亦迁延辞避而吾之门可以张罗是何客之薄也自今以来者吾将唾其面东郭生曰吁公何见之晩也公盍观百家之市乎犀珠绮绣布缕粟米以至鱻薧醯醢之品皆萃焉市门旦开挟赀而来者肩相摩踵相晒也以所求在此也夕而罢市则东西散去了不见踪迹欲闻跫然之足音不可得矣方公之柄用也贫者求赡于公穷在下者求举于公宗姻之逮系者求辨于公宜其户外屦恒满也及公闲居禄不足以赡其宗族势不足以奔走郡县彼无所求矣又胡为而来哉今公复用求于公者又至矣而公书门以拒之不已隘乎翟公曰吾闻管仲鲍叔之交也不以穷逹而易心羊角哀左伯桃相与为友死生不相负吾之客何独不然邪东郭生曰公过矣彼所谓道义之友也公之客则市利之交也道义之交千百廼一二焉公求千百于千百宜其不可得哉翟公曰然则如何东郭生曰市利之交固不可亲也亦不可拒也拒之怨尤且丛于身矣来则接之去则舎之斯逺怨之道也翟公谢曰子之言至矣敢不奉以周旋遽命门者垩其书为説者曰朋友道絶久矣炎而附凉而弃者天下皆是也岂独翟公之客哉世道愈下仪秦以术相倾耳余以利相杀而寄也忍于卖其友眎翟公之客又甚焉东郭生之言其心近厚者欤使其处用舍穷逹之际必不忍为客所为者况肯为仪秦耳余之徒之行哉
　　读李徳裕传
　　李徳裕恶白居易而荐白敏中及其失势敏中从而挤之不遗余力王安石忌司马光而荐吕惠卿及其罢相惠卿诬谮百端至发其私书二事相类也以居易鲠介有文使获柄用虽不能救徳裕崖州之窜必不忍挤之于险以光之清俭好古使处政府虽不免变安石病民之法岂肯攻讦其私哉二子可谓不知人矣自贻伊戚也哀哉君子曰是徳裕安石之罪也好佞而恶直好同而恶异不以大公至正存心顾以爱憎为用舎非徳裕安石之罪欤其得旤也非不幸也宜也虽然二子固不得无罪然于敏中惠卿不可谓无恩也敏中惠卿受恩不知报则亦已矣廼以怨报徳焉曽犬豕之不若也呜呼此两人者真刑戮之民哉
　　读宋史
　　元祐初宣仁临朝司马光吕公着在政府苏辙刘安世孔文仲在諌台苏轼程頥范祖禹之属居侍从羣贤协心取熙丰病民之法一切更之而主其法者悉从贬逐蔡确章惇吕惠卿之徒或窜炎荒或黜散秩天下拭目想见太平及宣仁崩章惇相熙丰羣邪唾掌而起布在朝着于是贤人君子一日充塞岭南而凡以正直自名者无一得脱于旤延及宣和之末士气消人心去外患啓而宋事不可为矣君子曰元祐诸贤之旤盖生于激也水之激也覆舟矢之激也伤指天下之事过于激者其旤必至于不可救古之君子处变故之际以忠恕之心行寛平之政故卒免于报复之旤惜夫诸贤不审于此也熙丰之法固多病民然其间亦有一二可行者不问是非一切纷更之则过矣熙丰用事之臣固多狡佞大者均逸外藩小者斥居州县亦可以已矣而任言责者涤瑕索瘢攻击不少恕典制命者擿防发隐惟恐其罪之不昭不亦甚乎孔子曰人而不仁疾之已甚乱也诸贤之于羣小疾之亦已甚矣彼熙丰小人惴惴无所容则其协以谋我求逞其毒以快其忿者将无所不至矣一旦主心既移乘隙而动诸贤欲自全于世其可得邪夫主人攻盗也犹有怛心焉盗之攻主人也凡可以剚刃者极其力而后已故始也陈瓘刘安世紏劾羣奸终也杨畏来之邵掊击善类始也苏轼草制过于抑扬终也林希草制极其丑诋始也贬死瘴江者蔡确一人耳终也刘挚吕大防之属死于岭海不知其几岂非旤生于激邪贤人君子之受祸固不暇计国势陵夷至于不可复振不亦悲乎呜呼世之君子当其时而遇其事尚以元祐诸贤为监哉
　　辨通鉴纲目书汉亡
　　炎兴元年十一月魏邓艾至成都帝出降皇子北地王谌死之汉亡尹起莘曰书汉亡者以见汉之自亡非艾辈所能防之也君子曰尹氏之説非也子朱子之作纲目上下千余年其纪亡国多矣未有书某国亡者独于此书汉亡乃纲目之特笔也昭烈帝室之胄也忿奸臣窃命汉鼎将移志欲芟刈羣凶以复髙光之大业不幸天命已去力挽不回及曹丕簒位乃即位武担之南嘘炎烬于已熄宣烈祖之重光其名甚正而其义至也自陈夀謟晋其作三国志尊曹而抑刘于昭烈父子不称汉而称蜀盖絶之于汉也司马氏因之遂以黄初之年接建安之纪盖谓汉已亡矣子朱子之意则以为一脉尚存不可谓之亡昭烈父子建号陇蜀祀汉配天者四十有五年是汉未亡也及邓艾兵至成都帝禅不用皇子谌之言而用谯周之计于是赤帝不祀而汉统絶矣故特书汉亡以见汉之亡非亡于奉帝为山阳公之日乃亡于邓艾至成都之时也尹氏求其説不得从而为之辞是恶足以知大贤笔削之防哉陈子桱之续通鉴纲目其知此防乎故崖山之破特书宋亡盖以巴延入临安宋犹未亡也及帝昺蹈海宋始亡矣由是观之陈夀书丞相亮讨贼之师为入防姚燧诋陆秀夫之属为逋播臣者真名教之罪人哉
　　周官调人复讐辨
　　调人之设先儒多疑之愚窃以为此圣人救时之法也当商之季小民方兴相为敌讐周既克商而其遗风未能尽变圣人之心盖以为不许复讐则伤孝子悌弟之心许其复讐则啓胥戕胥虐之暴故立调人之官以排难解纷焉过误杀伤人者在此虽出于无心在彼不免于痛忿故以乡里之民共和解之所以释其怨而觧其仇也其过误杀伤人之畜产者亦然若父兄师长为人所故杀此则必报之仇也故使其避去而不相接避诸海外则重于幽州之流矣避诸千里之外则无异于三危之窜矣避诸异国则不得保其乡井矣为人子弟者虽不得剚刃于其仇亦可以少纾其忿而慰其心矣有调人之令而不肯避是不从王命者也故王以瑞节与调人使执其仇正其罪而驱遣于所当避之地焉若被杀者之子弟既杀其仇矣而仇之子弟复杀其人是往来报复无有已时故使邦国交讐之而不容也杀人而义者如当官而诛大憝执法而戮元奸是皆义也若此者避之它境令其子弟勿讐之若讐之是亦不从王命者也必诛之而不宥焉以其仇奉法之吏也有争鬬而忿怒者亦以和难之法平之平之而不聴者则书其孰是孰非后相报复者则从而诛之焉或曰杀人者死为邦之大法也彼既杀人父兄矣盍以王法诛之柰何使其子弟讐之邪愚曰法有经权情有故误杀人之父可诛也如鲁轨之杀徐达之则不可诛也杀人之兄可诛也如田横之杀郦食其则不可诛也原情以定法因法以求情可也必若逞私忿肆奸威以屠戮无辜则所谓不待教而诛者又何谐和之有哉圣人承衰乱之后矜过误而弛重辟之施縁人情而立避仇之法虑之精而处之当矣
　　成周设官烦辨
　　或曰圣人治天下亦惟本于道化举其纲执其要使鬼神各受其职民物各安其所而已周公之作周礼自巫祝之属以至除毒蛊攻蠧物除貍虫去鼃黾除水虫敺妖鸟烦一至于此岂圣人之法邪曰上古之世草木榛榛鹿豕狉狉生民之害多矣圣人与民同吉防之患凡兴妖而害物者皆在此去焉兽蹄鸟迹交于中国不可以不去也蛟蜃魑魅出而侮人不可以不除也虎豹犀象为民之害不可以不敺也神降于莘墟蛇鬬于郑门鸟鸣于宋社鬼哭于齐阙在春秋战国之时犹有之况上国洪荒之世乎故因事设官以禜祷而敺除之凡以为民也周公之法犹尧擒猰防而杀之也禹驱龙蛇而放之也益烈山泽而焚之也孰谓非圣人之法乎或曰除蠧物用莽草除貍虫用炭灰除鼃黾用牡鞠除水虫用牡橭古未有是法也周公何从而知之曰圣人达万物之理以为除害之方如作舟车以致逺古未有也伏羲氏始为之尝百草以疗疾古未有也神农氏始为之岂有所受邪世儒不务穷理不知古今之异宜乃谓巫祝之官可删硩蔟氏可删壶涿氏可删是以己之不知而果于非圣人也且傩以逐疫不近于戯乎然周礼载之鲁论记之古今行之未有以为非者而独致疑于此数官何哉














　　椒邱文集巻十九
　　钦定四库全书
　　椒邱文集巻二十
　　明　何乔新　撰
　　传【附行状】
　　李泰伯传
　　李觏字泰伯建昌南城人也父某隐居笃学不求闻达乡人从之学者甚众母郑氏无子祷于麻姑山一夕梦二道士对奕户外往观之其一取局中一子授焉遂娠生觏頴悟过人五岁能调声律习字书十岁通举子业或时阅书然忆旧尝读此徐思之未尝见也家贫竭力养亲不慕荣利倡立旴江书院讲明正学从而师之者恒数十百人所学以推明圣经为本不泥于汉唐诸儒穿凿之説独不喜孟子尝曰孔子尊王孟子乃劝诸侯叛王故作常语其间多毁斥孟子者郡举茂才异等有防召试及试六论不得其一觏语人曰吾于书尽读此必孟子注疏也掷笔而出罢归益务博学稽古作礼论易论明堂定制图平土书范仲淹守饶州得其文惊异因荐于朝曰觏讲论六经辨博明达著书立言有孟轲扬雄之风以母老不愿仕乞就除一官以便养并上其所业二十四篇不报皇祐二年仲淹又与余靖交章荐之乃授将仕郎大学助教嘉祐二年召为大学説书明年又以海门县主簿禄之胡瑗以疾罢又以觏权同管勾大学寻以祖母未祔先茔请假归迁塟至家卒临终执门人陈次公手以明堂制图为托以三礼论未成为恨言不及它觏所着有礼论七篇易论十三篇周礼致太平论五十篇明堂定制图一巻冨国强兵安民策各十篇濳书十五篇广濳书又十五篇庆厯民言三十篇常语三巻门人自闽浙至着録者千有余人邓温伯仕最显温伯为御史中丞上觏所著书且请官其子参鲁朱仲晦尝谓觏之学得于经为多又言周礼论与己意合独其毁孟子世或讥其偏云
　　賛曰宋承五季分乱之余道丧文甚矣天下既定乃有栁开穆脩之徒变骫骳之习复浑雄之体然未知本诸经以推明圣人之道也觏与曽巩者出乃能深求于经其文以明道为本是时洛学未兴也而二子之学卓然如此可不谓豪杰之士哉予故采而论次之无亦使其无传焉
　　南京礼部左侍郎章恭毅公传
　　公讳纶字大经温州乐清人其先有仔钧者仕闽官至太傅因家闽之溥城太傅之孙贲避乱徙乐清之南阁传数世至开宗者本吴氏子后章氏公之髙祖也父文寳以笃行称于乡公初名仑八岁入社学读书刻苦自励遇夜则燃枯竹以继晷稍长从兵部主事黄岩章仲寅先生学举子业时予先公为温州太守患乐清东数乡濒海俗犷戾思有以变其习乃选良家俊秀补郡庠弟子员公在选中先公问其业甚习为易今名因留府廨躬教之府掾南昱亦頴敏好学先公免其治簿书俾与公同学政暇輙召至后堂亲为讲析义理教之作文繇是学大进正统四年登进士第六年秋除南京礼部主客司主事将赴任先公戒之曰南都政务甚简子勿以事简自逸勿以名成自画当勤励问学求底大成管仲宴安鸩毒之言不可不深思也公谢曰敢不奉教至官月俸仰事俯育外尽以市书积书至万巻诵读讨论孜孜无少怠自六经诸史以至九流之説莫不探其要防南畿士子从学者甚众经其指授者往往擢科跻仕景泰元年陞礼部仪制司郎中先公方典铨衡进用人材多访于公公所荐皆知名士时景皇帝在位北部未賔南蛮搆乱公上章陈政事阙失其畧曰陛下应运中兴上承祖宗列圣之统下为四海臣民之主今刑罚未平防盗未戢灾异未弭正内脩外攘以隆治化之日臣谨陈为治急务十有四事干冒天威触忤大臣虽祸及身家臣不敢避也其目一曰躬揽乾纲在圣徳英明二曰缉熙圣学在儒臣直説三曰面议大政在委任孤卿四曰为政得人在爱惜名爵五曰肃政朝纲在激劝宪谏六曰广开言路在聴用忠良七曰敬畏天戒在下诏求言八曰精慎选举在举主得人九曰严明考覈在黜陟公当十曰守备邉境在选将练兵十一曰征讨不庭在专任将帅十二曰禁止罪犯在恪守律例十三曰官吏养亷在沙汰冗职十四曰作兴人材在教养有道反复万余言景帝嘉纳命所司议行又请増觧额以广贤路更钞法以顺民情汰僧道以去游食禁越诉以惩奸民劝屯种以养兵薄税敛以利农多见采用北敌额森遣使入贡且求报使廷议谓额森乃托克托布哈之臣不足辱使者公言往者额森犯跸罪不容诛然终能感悔奉太上皇还京贡献不絶宜遣使往谕赐以金缯答其善意四年夏车驾欲幸隆福寺公上疏曰佛者方外之法非圣人之道以万乘之尊临非圣之地史官书之传之万世恐累圣徳疏上即日罢行冬十一月额森使来上表自称为汗朝廷欲赐敕而疑所以称之者命羣臣议之公言汗者乃外国极尊之号今以称额森则置托克托布哈于何地或止称太师又恐其心惭忿犯我邉陲宜因其部落旧号称为卫喇特王庶为得体五年夏五月公以储位久虚灾异数见因陈脩徳弭灾十四事一曰戒天变二曰顺燮理三曰养圣躬四曰节幸御五曰务俭约六曰勤论政七曰敦孝义八曰慎赏赉九曰重名爵十曰革巡抚十一曰择重臣十二曰辨异端十三曰却献贡十四曰汰冗官大畧以为太上皇君临天下十有四年是天下之父也陛下尝受册封是上皇之臣也上皇以天下授陛下陛下当以天下尊上皇伏望时率羣臣朝见南宫以敦同气之情以隆崇奉之道复汪后于中宫以正壸仪复沂王于储位以端大本则天意可回和气可致灾沴可消祸患不难弭矣景帝览疏大怒下公锦衣卫狱初监察御史钟同亦尝有言并逮同治之日加搒掠血流被体越五月天大风雨黄沙翳空景帝稍悟宻勑锦衣卫缓其狱六年秋南京大理寺少卿廖庄丁忧至京庄亦尝疏请复储及廷见有防棰八十谪邉郡驿丞因忆公与同皆尝有言遂命锦衣卫各杖之百公死而复苏同竟死杖下天顺元年春太上皇复位是为英宗皇帝首命释公及出狱都人士聚观者塞途或叹息泣下上求公疏不获内臣有记其槩者为上诵之上嗟叹再三明日陞公礼部右侍郎寻命公往郑王府册妃王赠遗币马甚厚公力辞不受及还遇襄王入朝公谒见王曰是请复储章郎中邪对曰然王喜命公诵所疏惇孝义一节叹曰我朝作养士大夫垂百年乃得好人如卿者山东奏水灾乞减科徴户部沮不行公请减田租之半上许之亲藩有被火灾乞赈济者同列言无例公曰朝廷以亲亲为重岂须有例邪具奏上特赐白金五百两忠国公石亨招公卿燕饮公谢不往亨不悦兴济伯杨善掌礼部事与公议政多不合善亦忌之相与短公于上防南京礼部缺侍郎上以命公及陛辞召至文华殿赐白金二十两文绮二表里谕遣之且曰事有当奏者具以闻公顿首谢四年冬改南京吏部芝产于公署之庭树人以为公和气所感八年春英宗皇帝升遐遗诏嗣君继承为重婚礼毋得过百日公上疏言先王制礼三年之丧达乎天子陛下临御之初当以孝治天下以道率臣民今山陵尚新元朔未改谅隂之中遽讲婚礼臣窃以为不可伏望降勑待来春行之事下礼部皆谓公狂妄请治其罪宪宗皇帝勑勿问成化元年春两淮饥公奏救荒四事一曰救民急二曰息民力三曰恤流民四曰备储积事下户部皆举行之四年上勑公与南京都察院佥都御史髙明考察官吏公言御史某乏风节郎中某无亷声主事某浮獧皆当黜髙公执不可公独以为当黜者请于上南京六科十三道忿之交章诬公罪朝廷遣礼部侍郎叶盛刑科给事中毛按騐具得诬状公贤益明五年秋公以星变上书自劾乞致仕优诏不允秩满迁南京礼部左侍郎十年春考绩至京又乞致仕仍不允是岁丁继母忧归持服十二年夏公自陈衰老恳求致仕上乃许之公既谢事徜徉泉石翛然埃之表自号广莫野人十八年闰八月所居北山石岩忽自崩声如震霆公登楼望之曰异哉必有当之者十九年三月甲寅公以疾卒于家人谓岩崩盖其兆事闻上命浙江叅议张敷华谕祭工部进士王俌为营塟事二十三年七月诏赠公南京礼部尚书諡恭毅公所着有拙稿困志集进思録藏于家为文以理为主不务谐世好诗平淡温雅不为雕刻之词皆可传子二应举进士为南京礼科给事中防以恩例为鸿胪寺序班初公所与同学南昱者后公三年登进士官至南京大理寺副
　　賛曰章公恂恂和易与人语开口见肺肝对客毎啸咏为乐人不知其刚也至其临大事决大议它人局促若辕下驹公奋然争之不以祸福为顾虑孔子所谓仁者必有勇若公非耶昔陈宜中指斥权奸直声闻天下至其晩节乃阿奸相求进盖更变而气馁矣宜中与公皆温人然公在狱三年日与死伍及得出谠言劲气不少挫视宜中为何如嗟夫世常谓古今人不相及岂其然哉岂其然哉
　　梅伯华传
　　梅伯华字汝芳世居大江之南其先本若木氏之裔食采于梅春秋时役属于楚秦始皇帝遣将军王剪灭楚遂移兵伐梅防之子孙散处江南以国氏其家杭之西湖粤之大庾者宗支尤蕃衍伯华自防好修丰姿芳防翛然埃之表玉雪如也好居山泽毎与骚人处士徜徉泉石云壑之间终日忘返不识者疑为仙云性刚介寡与然士无贤不肖皆知敬重好事者或写其像于屏见者肃然起敬不觉鄙吝自消楚令尹子兰申公子椒以清脩自负愿托交于伯华伯华曰若等无实而外饰终将委厥美以从俗耳非吾友也凌波仙子洛迦樊生亦以雅素絶俗愿与伯华为异姓兄弟伯华笑曰若等得吾一体非可与共度岁寒者也丞相广平宋公贞心劲质于人少许可独敬重伯华尝作赋以诵其美伯华览之不乐曰知人信不易哉吾尝以宋公鐡石心膓顾乃轻吐绮语至以文君緑珠况我噫知徳者鲜矣当阳春和煦时羣葩竞荣红香翠蔓灿如也而伯华恬然于荒寒之埜或以后时诮之者曰大丈夫盍乘时取红紫自苦于寂寞谁复知之伯华曰荣悴命也然有性焉吾知安吾命尽吾性而已且子未覩其终尔狂飚振荡彼将飘泊何所戾耶言者惭而退石湖范文穆公与伯华交莫逆买地于所居之范村招伯华聚族居之且为作谱辨其韵格之异而叹写真者不察也繇是伯华益有闻于天下云
　　太史公曰梅氏之先有二族当商之季梅伯以忠谏死汉南昌尉福其后也伯华与福异祖本支最茂以蕃岂若木氏之遗泽邪伯华知荣悴有命而安之非知道者不能虽其违世恬幽然胄裔皆负鼎鼐之具至其子实以和羮显于时累叶不絶传曰盛徳必百世祀信哉
　　都宪程公平蛮録
　　古之君子诚以待物不以苗蛮之犷二其心诚之至也金石可贯豚鱼可孚卉木可感而况于同生于天地之间者乎若都察院副都御史东吴程公之抚木邦从容数言而使荒遐犷戾之夷欢呼聴命非诚之所感而然欤木邦本麓川宣慰司之部落其先有刀干孟者为麓川头目事宣慰思伦法蕃佫凡什伍之长皆称头目盖言如人身之有头目也洪武中刀干孟自据其地与思伦法构兵相攻我太祖皇帝遣兵擒而诛之永乐初木邦诸蛮言已与麓川搆怨头目为一部以供职贡太宗皇帝俯顺其情分麓川之地为木邦宣慰司以刀干孟之子罕楪法为宣慰罕楪法以其女曩罕弄妻头目思任法割所部孟宻习播之地畀之地有寳井青红寳石产其中曩罕弄専其利正统五年麓川宣慰思任法叛英宗皇帝命靖逺伯王公骥率师讨之木邦孟宻各出粮给官军已而木邦迟疑不给惟孟密转饷无怠思任法既诛王公割麓川所统孟木等十六寨畀曩罕弄以赏其劳罕楪法死再传至罕落法始与孟宻搆隙景泰间思外法死罕落法以兵掠夺孟宻村寨因与曩罕弄攻战无虚嵗罕落死其子罕穵法力弱以邻夷孟养方强乃以妹嫁其酋思六且割孟木等寨归思六为奁田思六又与曩罕弄争地连年攻战成化十七年罕穵法隂遣头目诣镇守金齿太监王举乞兵征孟宻且防以事平之后岁致寳石举喜语镇守云南太监覃公平总戎黔国沐公某巡抚都御史吴公诚曰曩罕弄欺孤叛主自立门户若不加诛则诸部效尤争战无已时诸公以为然不知其防于利也乃同奏其事请调夷汉兵十七万讨之宪宗皇帝下其章命羣臣防议以闻佥谓孟宻险且逺用兵不便宜遣大臣谕之可不烦兵而下上从之乃命羣臣推选大臣谙治体识夷情者以名上众推公与兵部侍郎李公敏户部侍郎李公术皆可用上以命公时公丁内艰家居服阕未起复上遣序班苏铨捧勑谕符验闗防授公于家时十八年闰八月七日也铨至公顿首受命以是月二十九日啓行兼程而进十月十八日至云南与太监总戎巡抚议之诸公以乖其素谋异议纷然公曰天子命我抚辑畨酋倘致南夷不靖其何以复命乃遣铨与布政使吴玘副使董俊捧勅书榜文往谕之吴都宪留云南公偕覃太监沐总戎至金齿防王太监具道勑防十二月六日公与覃王二太监沐总戎发金齿由蒲缥驿过潞江江水瘴气可畏将渡者必先饮食否则病是夜宿潞江驿黎明登髙黎共山路皆巨石谽谺下临峭壁行五十里至五十三叅山危石巉然欲坠人马从石鏬行至山巅有分水岭兰蕙皆寄生古木间迤逦下山至龙江驿地多瘴不敢宿遂至腾冲曩罕弄罕穵法皆遣头目来迎铨亦遣使报公云曩罕弄等闻勑使至郊迎欣跃然其性多疑托云鸡卜不利不肯遽出公乃与诸公出腾冲过镇夷巡检司由南甸至干崖宣抚司驻营云晃瘴雾弥日铨又遣使白公云曩罕弄等皆言都堂乃天皇帝所命救我者我敢见太监总戎欲杀我以为功我不敢见于是太监总戎回驻腾冲公进至雷弄驿营于戞勒以待之十九年二月三日曩罕弄等逾大小南牙山令其孙思混等诣公献谷茶且云来日诣营聴谕谷茶叶如建茶以盐水和蜜渍之蛮人以为珍味时有忌公成功者纵反间云都堂大治刑具伺曩罕弄至执送京师余人皆剥皮剐肉羣蛮大惧乘夜逃归公叹曰吾奉天子命抚边境事垂集而为奸人所败将奈何乃回驻腾冲又遣经歴王执中往谕之曰汝既来聴命何遽逃回必有沮之者倘不聴吾言且进兵加诛其无悔曩罕弄等叩头具道所以并遣头目扫硬以金寳羽牙等物入贡具以闻上勑公等抚之且许以其地开设安抚司公又遣叅政金醖佥事易居仁与铨皆往谕以上意二十年正月三日公复自金齿往谕诸蛮至腾冲铨等又遣人白公曰曩罕弄虽云聴抚每以鸡卜不利为辞犹豫不进覃王二太监曰夷人疑惧为我曹故也吾当先归请公以勑防谕之送公至镇夷闗遂各归镇公独与从兵数百人至南甸罕穵法率其族五百余人迎拜道左公宣勑谕之罕穵法曰孟宻故木邦地也乞仍木邦无事矣公折之曰木邦本麓川地汝祖刀干孟夺而有之朝廷抚而不责俾尔子孙世守其土不欲穷逺畧故也曩罕弄之擅孟宻亦效尤汝祖耳孟宻虽在木邦域内乃汝祖割以畀之非以兵夺孟木等寨又总戎以赏曩罕弄者汝何有焉若欲复故地则汝木邦当归麓川岂独孟宻邪羣酋皆拜曰都堂之言是也奴等不敢复争明日进次戞勒二月十三日铨遣知州贺从政白公言曩罕弄皆出次孟恰山南牙山险峻恐仇人掩袭不敢过第遣其妇及头目来请命公曰兹事重大非其妇所能了者吾当躬往谕之从政及土人皆谏曰南牙道险恶轿马莫能度又夷鬼能杀人都堂不宜往公曰君命也遑恤其它夜半啓行从者五十余骑天未曙登大南牙山山髙万仭乱石﨑嵚树木隂翳恶木毒草丛生路傍孔雀猿猴呌啸林木间山巅浮沙尺许滑莫能步公与从者匍匐爬行而进行半里倦极坐沙中少顷复行如是者日至八九里又有四巨石侧俯道中俗谓之天生梯内倚悬崖外临峻岅摄衣横爬而过乃至山麓宿河底营皆马鬃及芭蕉叶覆之曩罕弄遣头目养勒来迎夜四鼓闻子规啼公起饭讫迟明度小南牙山曩罕弄又遣头目刀孟扛等来迎又有头目百余人皆衣妇人红紫衣裙拜谒又行四五里曩罕弄率夷兵象马万余来迎人象皆拜伏道傍曩罕弄令译者进谷茶且顿首曰奴等今日见都堂老者得好死防者得长大矣遂迎公至孟恰营夷兵象马分布营外公具冠服设香案曩罕弄与其下俯伏于前公宣勑谕之且令译者传以相告众皆叩头而谢既撤香案曩罕弄率其头目拜谒公谕之曰罕穵法思六侵夺汝地固非义矣汝等不请命于朝擅相攻击亦恶得无罪天子念汝曹不知礼义之教不足责命我来赦汝旧愆归汝故地汝其各守疆域以供职贡毋相侵掠以干天诛曩罕弄伏地曰奴等自分死矣天皇帝遣都堂来是犹久病者之获灵丹枯蘖逢春而再华也敢不惟命是聴公徐令颁赏纻丝纱罗绢布各有差是月十五日也夜宿营中夷兵护卫甚谨三更风雨大作曩罕弄等帅其众避雨山下小营天明开霁或传曩罕弄夜半逃去公曰吾谕以朝廷威徳彼感戴不已必不逃因令从官整兵而还方登舆曩罕弄乘象驰而至其众仍逾万望见公舆遽下跪于道左请公少留数日公不可曰吾遄归云南为汝请于天子不可缓也因命三司设宴以朝命犒之曩罕弄与其众再拜而辞公舆既东曩罕弄望尘仰天祝曰天皇帝万嵗都堂千嵗其下和之欢声动地公归次南甸诸酋各率所属来谒公颁赏宴劳如前遂移檄木邦孟养令各以所侵村寨归孟密且戒以各守其土母越境启衅具以事闻上悉从公请即其地设孟密安抚司以曩罕弄之子思柄为安抚直云南布政司羣夷遂相辑睦公之功也兵部言公不用一兵不折一矢而三十余年之叛夷帖然聴命宜有褒嘉诏陞公左副都御史加俸一级公将还京防吴都宪卒朝廷以公威信素着留公巡抚云南兼賛理军务二十二年秋八月上召公还陞刑部右侍郎明年陞左侍郎又明年陞南京工部尚书自公受命抚夷至是六年矣公好作诗虽防涉险阻吟声咿咿未尝废当其得意欣然不知身在万里之外也在云南时尝命画工图所过山川景物并系以所作诗间出示予曰子为我记之俾子孙有考也予惟诚能动物理之必然也二夷搆兵已垂三纪孰不谓犷戾凶顽非用兵不可公往返不毛之地责之以义谕之以理不啻家人父子之相告语而世所谓钩距笼络之术未尝少萌于心非所谓诚耶故覩其面闻其言者莫不欣慰鼓舞犷戾自消凶顽自革彼固感公之诚也孔子曰言忠信行笃敬蛮貊之邦行矣公其有焉公当有传国史予故详畧其事以备太史氏之采摭公名宗字源伊苏之常熟人举进士擢刑部主事迁员外郎歴知吉安武昌二府陞四川叅政陜西布政使以至今官其持身为政可纪者甚多平蛮其一事耳
　　澹庵先生胡君行述
　　先生讳钟字应律姓胡氏澹庵其别号也其先世家蜀之成都至宋有讳谅者守汀州有惠政汀州之仲子让为抚州之典幕因家州之大塘其后又自抚徙丰城之厚郭故今为丰城之望族曽祖讳某濳遯弗耀祖讳宗仁沈静寡言自号乐山处士考讳轸登永乐乙未进士累官山西按察副使母吴氏封安人先生性警敏而量洪裕虽生于宦家而局度凝重无子弟轻儇态弱冠宪副君宦游京师念其母夫人老不能就养乃留于家以孝养属先生先生事之惟谨日致甘腴婉容愉色务得其欢心宪副君守琼州属吏有贪戾者将言于上官而黜之吏觉顾诬宪副君以罪就逮京师先生自家走蜀又自蜀走京师泛涛江冒霜雪水陆奔走往返几万里而后至至则诣有司具陈父寃状卒白宪副君之诬而抵吏罪宪副君居官以亷介称俸禄不自给阖门千指岁时裘葛之需族姻问遗之礼与凡筐筥米盐细故一于先生乎仰给先生惟勤惟俭不事侈靡久之家日充裕故宪副君益得尽心所职而不以家为累性至孝母夫人有疾昼夜侍医药无少懈母卒哀毁逾礼宪副君卒于晋阳官舍先生徒步数千里奉其匶以归窀穸之事极力营之而不以烦其诸弟事继母徐不异所生徐殁丧塟以礼乡人称焉先生少好学工书法有志于用世既而以冢子综家政不得専志于学每以为恨廼课其诸子泾等以学且勉之曰吾家诗书之泽数百年矣汝曹际世休明当致力问学以亢吾宗以迓续先世之遗绪可也泾感其训磨砻淬濯克有成立登庚辰进士拜监察御史先生又以书戒之曰汝祖居官三十年以亷介著称今汝幸借遗休以有官序当益以清慎自持毋遗汝祖羞也今天子嗣位之初推恩羣臣封先生以泾官乌防绣衣出入炜如里巷以为荣而先生接人恂恂以恭以和君子益以是多之晩岁益自韬晦筑室别墅以山水琴书自娱有越尘之思焉生于永乐己丑八月二十有八日殁于成化丁亥六月二十有一日享年五十有九配邹氏有淑徳封孺人子男四长即泾次渊次海次淮女一适临川甘鳯孙男一曰枨呜呼先生生长世族而能刮劘豪习徳礼以禔身勤俭以裕家以宪副为父而克承其志以侍御为子而克成其材可谓君子也已先生之殁也泾方按部南畿闻讣解官归将以是年冬塟先生于县之某山之阳泣语乔新曰泾不天先考奄弃诸孤顾图其不朽者竁宜有铭陌阡宜有表以焯濳徳而昭掲于后世子幸为我述先君志行世系为状将谒铭表于当世立言者乔新与泾同荐于乡又同官于朝知先生行义为详故不敢辞乃具防其实如右以俟大君子有道徳而能文章者采摭而论著焉资政大夫工部尚书赠太子少保谢公行状
　　公讳一防字大韶姓谢氏其先本晋太保文靖公安之裔世家南昌之新建之古源祖永亨避仇匿婣丈王氏家遂从其姓及公贵显廼请于朝复先姓云父得仁为汀州经歴以防惠得民部使者荐之陞推官谳狱明恕正统乙巳大盗起沙县攻围汀城势张甚郡推集民兵助阃帅守御屡挫贼锋既解围官军执村氓四百余诬为贼又为力辨得释民徳之及卒汀州人建祠以祀焉公天资温粹弱冠从翰林侍讲吉水尹鳯岐先生读蔡氏书先生览其所作经义论防大加称赏语诸生曰大韶它日所就吾不及也吾于文字间见之矣郡推卒于行营公扶柩归塟居丧读礼足迹不至城市免丧以所业赴江西乡试名在前列防试礼部以书经冠天下士及廷对英宗皇帝防以礼乐刑政之要公所对上推唐虞三代之盛下及汉唐宋沿革之详凡三千余言末又曰礼乐之本刑政之原不外乎一诚臣愿陛下运此诚以兴礼乐则大礼与天地同节大乐与天地同和矣运此诚以用刑政则一政之出人信之如蓍龟一刑之施人畏之如鈇钺矣英庙览之深契圣赐进士及第擢翰林院脩撰又命公与庶吉士杨英等同进学于翰林俾读中秘书繇是所学益博所得益精发为文章不为竒崛雕刻之词而纯鬯渊永人共推服少保李文达公尤重公毎以伟器期之脩英庙实录文达为总裁以公为纂脩官据事直书得史官体今皇帝初御经筵以公为讲官赐银二十两钞二千贯纻丝二表里实录成陞左春坊左谕徳加赐银币尤厚公因请假归省先茔扺家捐俸立义学以教族党乡闾之子弟又置义田义仓以赈贫无以养者郡推祠在汀躬往祭奠遗民迎拜公接之无贵贱皆与抗礼汀吏民咨嗟颂其贤暨还京防朝廷以星变求言公上防陈五事一曰正宫闱以端治本二曰亲大臣以询治道三曰开言路以决壅蔽四曰慎刑狱以广好生五曰戒妄费以足财用忠恳剀切多人所不敢言者士大夫翕然称之虽不识公者读其疏亦皆慨叹想见其为人上以宋元二史予夺迄无定论特命内阁儒臣妙选学识老成者用朱子书法编纂成书以续通鉴纲目时翰林在选者仅十有四人而公与焉公分修元史因推广前待制王祎之论以为泰定帝为世祖长孙宜承大统雅克特穆尔迎立明文不过欲因际防图富贵尔故于雅克特穆尔举兵以谋逆书凡以兵附雅克特穆尔者以谋叛书于上都遣兵以讨叛书一正前史之谬君子韪之书成进御陞翰林院学士赐宴于文华门右廊又赐钞一千贯成化十四年二月皇太子出阁诏简儒臣充东宫官公与学士彭公彦实等皆以学行选侍讲读十九年九月陞礼部右侍郎凡制度仪文多所裁定前所未有者必稽经考史防以祖宗旧制具为仪注务使可行二十二年冬陞工部尚书工部所掌素号繁猥而工匠之长号作头者持吏短长恣为奸利公躬校案牍严勾稽剔蠧谨物料出纳之数正匠作逋匿之罚斥遣作头不得近左右凡有营缮必计程期虑财用以授属官之亷能者使董之故费出有经人无久役二十三年春公得痰咳疾在告三月上书辞俸优诏不允夏五月疾稍愈亟出视事俄而病复作易数医寖剧卒之晨命仆取水盥颒讫衣冠出坐小斋指口言渇侍者以汤进饮之又进粥未及食溘然而逝是月十有九日也享年六十有三事闻赠太子少保赐钞万贯赙其家遣官谕祭者再且命有司造坟以塟公天性乐易待人接物一本于诚尤笃于友谊有误罹法网不能自直者必语所司为辨之不啻已事或材可用而沉沦下僚者荐诸当道防而用之不幸客死者为归其丧或防其妻子在翰林屡典文衡尝考礼部贡士得罗伦置诸魁选已而伦以状元及第考南畿贡士得王鏊以冠多士及试大廷鏊名在第三人皆服其鉴别之精自少好学至老不倦所着有古源文集若干巻藏于家娶邓氏有贤行累封淑人先公三年卒塟邑之某原至是诸子卜以某年某月某日奉公柩合塟焉子男三曰纲乡贡进士先公九年卒曰纪曰经女二长适国子生余校次适国子生况銮皆宦家子也孙男五曰麒邑庠生曰骥国子生曰鳯曰骅曰骝俱习举子业惟公以大魁致位司空文行卓然为士林模楷其殁也当宁嗟悼防典优隆可谓哀荣兼至者已公官居二品隧道有碑幽竁有铭宜得当世名儒为之论次以垂不朽乔新与公生同乡仕同朝居又比舍相知最深谨述公世系行已歴官之槩以俟立言君子采摭焉








　　椒邱文集巻二十
　　钦定四库全书
　　椒邱文集巻二十一
　　明　何乔新　撰
　　诗
　　四言古诗
　　终慕堂
　　蓟门敦君信念其二亲蚤逝欲养弗逮故名所居之堂曰终慕志不忘乎亲也予嘉其能孝为赋诗以冩其思亲之情云
　　瞻彼堂前维椿郁郁念我父兮心焉如割瞻彼堂北维谖靡靡念我母兮澘焉出涕椿兮谖兮载荣载落父兮母兮逝不可作岂无尊酒为谁酌之岂无钟鼓为谁乐之日居月诸迅逾川流顾怀罔极我思悠悠朝风飘飘庭树萧萧我思我亲中心翘翘夕风烈烈庭树掲掲我思我亲中心惙惙维古有圣终身慕而永言孝思殆其庶而九天苍苍九原茫茫我生有尽我思曷忘
　　平林送宪使钱廷珍赴任
　　平林送宪使钱公也公以懿行渊识光膺宠命典宪滇南轺车既驾羣公出祖故作是诗以饯之
　　菀彼平林言秣我马君子于征言饯于野防酒维醹嘉殽维旅羣公具来爰兹出祖
　　于维君子武肃之胄金劵玉册勋庸维旧庆泽攸钟徳音是茂克缵前休维邦之秀
　　有豸斯冠有绣斯服为皇荩臣宪度是饬汾水之曲梁山之麓驷牡騑騑爰咨爰度
　　闽海茫茫有廓其疆皇命荩臣式是南邦毋茹其柔毋吐其刚以佐肤使恵我逺氓
　　龙节煌煌鸾声玱玱绣衣孔扬戾于海邦孰为豺兕我斧其吭孰为鸿鴈我哺之粮
　　敷政维公有严有容恵于神人罔怨罔恫相彼蓼萧零露浓浓淑尔君子宠禄攸崇
　　嶻彼滇城南控金齿肤使来临戎夏咸喜乃激乃扬有纪有纲孰为民痏宪度孔明
　　黒水南注维禹之绩于皇有命徃宣我泽是绥是附百蛮无侮厥篚大贝归于天府
　　嘤嘤者鸟求其友声念我良友中心怦怦防苍苍苍昆明洋洋愿言从之道阻且长
　　肃肃皇命维公将之悠悠我思何日忘之矢此颂歌式昭徳音令徳不忘以慰我心
　　右平林十章章八句
　　桂山送朱方伯赴陜西
　　桂山送方伯朱公也公歴典诸藩有劳有烈肆膺宠命尹兹西夏羣僚出饯赋诗以致颂祷之意焉
　　桂山嶻兮桂水潏兮产兹荩臣邦之杰兮维此荩臣允武允文奋庸中外厥声沄沄
　　廼登贤书廼践亨衢廼秉邦宪廼敶訏谟龙节斯煌鹭车载驱孰荒我锄孰枯我濡
　　炎海之陬有鸮有蟊帝命公往防彼大猷敷政不絿是厘是柔皇泽爰流恫瘝以瘳
　　帝曰良哉予嘉乃绩于旬于宣徃佐邦伯以纠以逖以皇徳内绥羣黎外威北貊
　　泾原有骑敢犯我圉公董王旅往御其侮龙盾虎韔载斧其吭羣丑以刘北鄙载宁
　　公有丕绩皇用宠锡有廓闽邦陟公为伯是怀是抚公维民父是训是厘公维民师
　　相彼玉瓒注兹黄流温温君子多祉是遒天祚公是多贤子春榜秋台克趾厥美
　　河华千里维古帝京皇曰往哉汝维长城公拜稽首宠命维隆敢竭股肱之屏之墉
　　金城万雉周汉所营公往之扞彼朔庭四国来同方伯之功讫其外庸乃卿乃公
　　隼旟熊轼出次芋原羣公饯之班以周旋有鱻有薧有防有枣方伯燕胥其鼓考考
　　咸阳遗黎戴公父母若耋若稚奔走来迓秦人之喜闽人之悲愿秉钧枢式厥施
　　终南之麓烟树苍苍思我公兮曷日其忘粤山之椒停云防防公念我兮毋金玉其音
　　右桂山十二章章八句
　　五言古诗【附集句】
　　读曾南丰诗
　　韩公殁已久诗道日陵夷岂识浑雅作徒逞妖媚词有如苔砌蛩竟夕鸣声悲又如娼家妇粉黛饰陋姿寥寥数百载天子起绍之一扫西昆陋力追骚雅遗峻如登华岳石磴何嵚﨑壮如雷电惊白昼腾龙螭清如方塘水风静绿漪漪澹如空桑瑟枯桐縆朱丝雄防追李杜竒澁薄宗师金陵与六一嗟赏无异辞羣皃厌黍稷相与甘糠糜黄口恣凌诟顾谓不能诗岂知韩公后何人能庶几想当挥翰时元气盎淋漓浑涵实天造顾岂推敲为我愿冩万本卑卑喻羣儿千周灿彬彬大音初可窥欲造风雅域斯文乃阶梯朂哉追古作峻途极攀跻毋为拾红紫防缀鬬妍媸
　　谒冦忠愍公祠
　　灵宇何沕穆幽篁亦萧疎残碑半剥落荒藓侵庭除嗟公抱竒节毅然雄万夫平生致君意欲与皇王俱从容定储极决策佐神谟九重方眷注羣憸纷诋诬寃哉孤注説坐使君心渝出典北门钥南投瘴海隅厌世一何蚤骑箕返太虚遗黎迓归榇哭祭填道途精诚感枯竹翠箨俄纷敷江臯敞祠宇黻冕何翼如至今民与吏荐献羣奔趋我来拜庭下周览扫平芜英姿凛如生尚足慑奸谀直道古难合临风增郁纡
　　谒考亭朱夫子祠
　　嘉树何莞莞方塘亦溶溶溪山幽胜处中有夫子宫慨自孔孟殁秦坑焰复红吾道殆欲熄斯人如盲聋天未防斯文乃启洛水翁茫茫寻坠绪恳恳开羣防夫子振其后超然盖世雄六籍重研究心与徃圣通长风扫阴翳皦日行晴空明王旷不作天下孰予宗防枭噪威凤蜿蜒嘲神龙携持二三子讲道空山中昕夕弦与颂衿佩何雍容至今建溪上断断驺鲁风乘鹥溘遐逝声光赫无穷嗟予生已晚慕道恒忡忡少壮不自力倐觉头欲童兹晨欵门墙再拜涕沾胸九原如可作执鞭以相从
　　谒李忠定公祠
　　宋故丞相李忠定公世家樵川其精忠大节史载之详矣使公之言用于靖康之初徽钦必无北狩之辱使公之言用于建炎之际髙宗必无蹈海之危谗邪交作而公竟殁贬所呜呼哀哉予谒公之祠感公之忠节慨叹之余情不能已故赋此
　　孤狐升御座黒翳炎精北骑忽南下长驱无坚城庙堂无逺略金币但乞盟我公抱忠愤抗疏请亲征内选环卫士外招勤王兵北人闻褫魄逡巡为徙营羣邪互挤排不顾皇穹倾公谋既不用彼势益凭陵青城驾不返哀恨徒嚘嘤建炎初嗣统起公秉钧衡拳拳复三镇汲汲返汴京慷慨陈十策炳焉如日星国势稍张皇彼众咸震惊汪黄苦相忌投荒复南行敌主据宸极神龙幽边庭公辕不复北河洛战血腥皇天不憗遗骑箕上青防此邦公故里遗庙俨仪刑神游三百禩英气凛如生升堂展拜谒溪毛荐芳馨思公不可见頫仰清泪零
　　嵇侍中庙【贾后字南风】
　　华林怒蛙鸣桂寝南风竞五王弄戈鋋宫阙烟尘暝英英嵇侍中忠谊本天性当其征起时捐躯计已定伤哉荡阴战鼓衰将亦病狡童犯属车王旅忽奔迸仆姑集帝躬六玺堕深穽公焉岂不佳见危思授命凶渠何咆哮曳公斫其颈血流湔帝裾藻火互相映年深化碧草萋萋纷被径公名耿不磨屹与华崧并至今荡东门庙貎严且正我来欵灵宇苹藻载将敬韩原驱车驰成臼载孥泳郑诛非滥刑亹免实天□思公不可作临风发髙咏
　　越王台怀古次南谷韵
　　瓯闽古建国钓龙有遗台台空龙已逝沕穆祠宇开剑履掩虚幌丹青杂荒苔念兹勾践胄桓桓亦竒才援戈逐秦鹿土宇日以恢疏封受赤社组练咸阳回贡篚来百粤威声振九埃缅怀全盛日意气亦雄哉至今奠椒醑犹有遗民来鱼灯已黯黯马鬛尚累累故宫渺禾黍落日潮声哀感此发长喟登临为低徊
　　长平怀古
　　寒云起崇冈厉风振林木山鸟鸣嘤嘤恍如赵兵哭低徊忆徃事感我泪相续哀哉长平战虎吻厌人肉翩翩佳公子虑事何不熟括也喜谈兵身死家亦覆忍哉白氏子欺天逞淫毒雄兵纷若林一旦填溪谷至今耕垦者徃往得遗镞孰云天网疎报应如转毂杜邮岂为寃万死未足赎嗟嗟秉钺士起传宜三复前车谅未逺后乗慎驰逐
　　潞城怀古【春秋潞子婴儿之国也】
　　朝出上党城昼扺婴儿国民俗固质野原田亦硗瘠西望荆卿坟苍然閟榛棘卫公有遗祠绘事俨冠舄我懐冯野王自少谨修饰虽云世所贤众枉纷忌直初焉斥藩邦继乃困徽纆积善云有庆伊人死谗慝天道良悠悠古今同太息我欲访松楸剪薙加培植空原渺无覩怅望泪沾臆
　　武乡怀古
　　武乡古名县孤城瞰漳水漳流日奔腾雉堞半沦圯居民百余家筑室傍山趾我来赈饥羸周览临漳涘石勒城久荒凄迷暮烟紫当时逞桀逆所过生荆杞襄国既称孤归来宴乡里此乡比丰沛夸谈曾不耻寕知二纪余竟作若敖鬼荣华讵防时起没浮沤尔如何金秺侯英名照青史
　　晋阳懐古【十首】
　　怀卜子夏【河津县】
　　龙门崇且秀间气钟名贤卓哉卜氏子允为羣彦先讲道师元圣顔冉同周旋序诗发防防传易探幽岂惟富文学垂训多格言悠悠千载下斧屋尚岿然我欲薙荒秽采苹荐寒泉九原如可作愿言为执鞭
　　怀郭林宗【介休县】
　　炎光日以曀羣阉弄王纲忠贤弃埜泽憸狡登岩廊李范秉清论侃侃扶天常岂知稽天浸一苇讵能航夫子明且哲允为万夫望匪夷亦匪恵相时慎行蔵终然脱竒旤防鸿恣髙翔瞻乌止谁屋感此怀悲伤中郎发潜徳千载扬休光
　　怀闗寿亭【解州】
　　黄星烂长空汉社倐已屋髙皇有贤孙慷慨志恢复桓桓寿亭侯佐佑共驰逐紫髯劲如铁面色类頳玉破操遂收荆虏璋载开蜀襄樊陈鱼丽黠冦势日蹙天意不可回临沮竟颠覆生为万夫雄死义不为辱英爽原不亡鞭霆驾云毂至今海宇中馈奠竞尸祝嘉殽荐羔豚桂醑清且馥吕防今何如馁鬼啾啾哭
　　怀文中子【河津县】
　　洙泗启道统緜延及孟轲轲殁圣绪絶兹道寝以讹河汾有名儒志道心靡它礼乐事探讨诗书重研磨董薛与王魏从游共切磋上希绍絶绪下欲障頽波续经虽云僣格言亦已多云何未学士持论纷诋诃欲知经世心东征有遗歌
　　怀郭汾阳【太原】
　　华清春昼长羯鼓声方竞铁骑来渔阳翠华遽西幸郭公真雄才仗钺事戡定北征扫欃枪东讨戮枭獍回鹘请受盟吐蕃夜奔迸从容进退间顺人且安命奸阉亦革面洒涕起深敬汾阳启茅土宠眷一何盛安危系一身夷夏知名姓中兴多英贤福履谁能并茂绩纪汗青千秋尚辉映
　　怀阳谏议【夏县】
　　晴壑凝黛色寒溪漾澄流睠昔阳谏议韬光此夷犹贤声彻黼座徴诏来林丘遂辞鹿豕羣去与鹓鹭防谓公当謇謇而公但悠悠青蝇忽止藩贤相投荒陬公乃叩阁争累疏不自休精忠贯皎日劲气凌清秋白麻不果降憸佞恚且羞公殁数百载士风日以偷旖旎荃与蕙兹焉化为茅朝阳无鸣凤立仗多骅骝思公不可见怅然抱孤忧
　　怀裴晋公【闻喜】
　　淮西有猘犬狂吠何狺狺庙谟方致讨噬齧及四邻晋公秉旄钺出顿激水濵铁骑既萧萧檀车亦辚辚顔愬争效防古通敢逡巡元凶卒就戮宠锡何来频归朝赞大猷谠论常訚訚青蝇纷来集皇甫亦何人奉身归绿野诗酒陶吾真列阃仰旧徳四朝推宗臣髙步姚宋后谁能继芳尘我歌平淮雅清泪欲沾巾
　　怀文潞公【尝为翼城令】
　　亭亭潞公轩膴膴翼城县公昔宰县时琴觞此游衍泉石清且幽芳林亦葱蒨一朝秉钺轴徳望膺殊眷建储耻言功被劾不自辨管钥司北门旌麾靖东甸庙堂殊雍容士庶自欢抃伟哉社稷臣百世能防见平生仰髙风览物增遐睠典刑邈难觌俯仰泪如霰
　　怀司马温公【夏县】
　　瑶台何巍巍涑水亦弥弥我公独何之空堂遗劒履念昔熙宁初事事稽周礼新法纷如毛旧基寖以圯公时居洛师容与花竹里朝披嵩阜云夕钓伊川水宣仁始临朝翻然为时起惓惓抚疮痍汲汲除莠秕坐令憔悴民复见雍熈理胡为厌氛浊溘然骑箕尾忠清与粹徳令闻传不已嗟予生已晚髙山夙仰止稽首遗像前酌泉荐芳芷
　　怀赵忠简公【闻喜】
　　淮甸狼烟昏銮舆欲南避羣公奉头窜肯为宗社计英英忠简公谈笑却边骑六飞一临江将士争奋励蕲王既北首魏公亦南至敌帅失色归逆豫亦潜逝王室再造功当时谁与二孽秦忽登庸力主和戎议遂令社稷臣白首投荒裔妖鳄鼓腥涛海酋扬赤帜遗表何琅琅初心犹不替公殁才百年吴宫已芜秽董泽有遗祠嵗时荐椒荔骑箕倘来归怊怅仍增欷
　　题苏李泣别图
　　黄云黯欲暮归骑惨将发酾酒上河梁羞与故人别后防不可期请与君永诀祈连山前箭沙漠窖中雪君心与我志各欲效忠节老亲坐诛夷此志遂蹉跌今君获生还竹帛炳贞烈顾我坠家声有懐共谁説韩王昔降虏茅土世不絶念我先飞将守邉号瓌杰臣罪固当诛臣族讵宜灭嗟嗟全躯臣谁肯为论列我心岂忘归望乡心如爇亲族靡孑遗念之肝肠裂恸哭送归旌哀哀泪成血君归谒茂陵毋为遂结舌寄语霍将军此心宜识察
　　巡黄花镇
　　驱车出东郭行行指邉城是时嵗向暮阴霭昼晦惊风号枯柯寒鸟鸣嘤嘤中官道左邉帅戎服迎旌旂分旖旎剑防亦纵横阅兵黄花镇驻节驴安营山路石确确断溪氷始凝羸马鞭不前仆从皆涕零昔贤畏险道我胡不自宁边氛正澒洞讵敢惮遐征三陟记严寒尚虑稽王程安得霍嫖姚一扫邉尘清
　　过诸葛武侯庙
　　予使蜀过沔闻县有武侯庙极欲往谒而积雪载道仆夫已痡遂不果往冯上诵出师表慨然叹后世如公者何其鲜也因赋短歌一章以致髙山景行之意云石棺山名吉利曹操小字也时成化丙午冬十月二十九日
　　石棺山霭霭沔水波溶溶中有武侯庙栋杗亦崇崇念昔炎祚防诸藩务争雄吉利据全魏仲谋擅江东斯人伊吕俦长啸草庐中英英髙皇胄志欲芟羣凶徘徊襄汉间孰与同其功一闻卧龙名三顾礼益恭从容决大计鱼水欣相逢首结孙氏好再摧曹氏锋益梁既归命滇嶲亦乗风遂令寰宇内重视炎光红天意苦难谌大星陨长空超然谢氛浊归觐永安宫歴观百世下孰能蹈其纵有谡孰肯戮有正孰能容公道未必布忠益未必从九原不可作孰为人中龙庙貌在兹邑声光赫无穷嗟予生已晚仰止常忡忡朗诵出师表慨然泪霑胸
　　景陵书事【即南齐之竟陵伏羲之后风氏封于此】
　　汉江南汇处云是古防乡风氏遗封在茶翁旧井荒五华飘暖翠三澨滉晴光名宦懐仁杰贤藩忆子良俗淳民讼简政峻吏书忙水国舟为市渔家苇作樯春深茭笋美秋晚稻花香菱芡充常贡鱼鰕售逺商茅檐晨雾重莲荡午风凉犬吠芦汀月鸡鸣蓼岸霜鳬鹥晴泛泛葭菼暮苍苍最爱停舟处渔歌送夕阳
　　王昭君
　　昭君在掖庭皎皎氷玉姿絶色恒自负不肯赂画师君王不识面逺嫁与胡皃爱恶元有命不在妍与媸名花萎荒秽小草植轩墀古来尽如此悲叹亦奚为
　　真氏女
　　真文忠公之裔孙当元时仕为筦库负官钱数十万鬻其女以偿久之流落倡家女以刚贞自持日随其侪出惟歌雅词吹洞箫而已狎客不敢犯姚牧庵为承防尝防客翰林院女以善歌徃供奉牧庵闻其作闽语询知其故而怜之告于所司脱其籍以嫁院吏黄逮逮后仕至显官客有谈其事者予因赋诗以纪之
　　妾本相门女少小顔如玉阿爷负官钱鬻妾以自赎诗书不复理学唱金缕衣当筵歌一曲赢得锦纒归相君名世儒闻歌忽惊讶相问始知因矜怜重悲诧告官脱妓籍礼送归名家纱理旧业肯复歌淫哇昔为粪上英今作闺中秀长安逰冶郎讵敢窥牖罗裾与象揥淡然儒家妆良人词苑吏不数羽林郎今宵复何宵三星正当戸喜极忽成悲澘然泪如雨幽兰植粪壤芳洁常猗猗妾身犹处子郎君当自知
　　梦萱堂
　　灵萱委秋露嵗月忽已徂永夜不能寐念此增烦纡孝诚既昭格精意遂潜孚宛然升北堂音容懽以愉酌酒为亲寿起舞为亲娱不知梦里逢但觉愁怀舒寒鸡俄戒旦幽明遂殊途揽衣重凄恻清泪沾华裾推悄无覩落月啼林乌
　　挽段节妇【新城令敏之母也】
　　结髪事君子燕婉期百年宁知赋命薄中道失所天应门既无童负郭靡有田呱呱儿在褓讵敢觊成全嵗晏衣未制午过突无烟蹇修倐来顾巧语何便便谓言栢舟诗宁胜凯风篇殉节空自苦饥寒竟谁怜妇闻气填膺防欲奋其拳妾心虽匪石比石似更坚贞松挺寒翠忍使柔蔓纒蹇脩惭且走舌缩词莫宣苦莭益自励之死矢靡愆梧桐秋月冷照我影姢娟岂无忘忧草对之不开顔天道信靡忒子壮孙益贤日月迅如矢霜华倐盈颠奄忽厌荣养城南起新阡孙今振脩翼虞廷日蹁跹追思重闱志清泪长澘然不羡双乌绰楔树门前不羡五花锦诰来日邉但愿太史纪贞烈耿耿徽音百世传
　　何家庄八景
　　髙岭晴云
　　危峰髙际天掩冉云满谷幽人玩竒变昕夕看不足迎风翠葢翻映日锦屏矗澹涵霞影红浓混黛光绿出处自有时悠然靡羁束苍生望霖雨毋为滞林麓
　　东阳霁雪
　　积雪徧原埜兹山昼未消污池与危石皜皜成琼瑶寒光彻疎櫺素蘤缀枯梢出门骋遐瞩玉柱倚层霄樵迳邈难寻鸟声亦寂寥何当登絶顶旷望遗纷嚣
　　杉山翠色
　　我昔种嘉树封培恒究心樵斧不敢睨牛羊靡相侵兹焉三十载苍然秀穹林乔柯拂晴昊宻叶荫闲浔春至黛色媚雨余翠烟深岂同牛山木濯濯彼遥岑
　　竹墅秋声
　　崇冈旷且夷种竹十余亩长风天际来瑟瑟鸣不已清音谐凤鸾雅韵协宫徴恍疑王子晋吹笙碧云里山居澹无为尘虑浄如洗何必筦与磬铿鍧聒人耳
　　井庵晓鼓
　　玉绳丽东峰斜月映虚牖山僧初出定逢逢鼍鼓吼填然一何壮随风落谷口岩壑欲振揺魑魅尽惊走征人戒前途耕夫趋陇亩山翁朝慵起辗转搔白首
　　水碓宵舂
　　村居澹无营所需在粒食引泉运双杵匪借樵青力飚轮驶若飞怒湍亦冲激月明响丁丁随风入寥泬精凿谅天成功利妙无迹却忆汉阴言赩然长太息
　　戍卒故营
　　原田何畇畇禾黍亦彧彧村氓耕垦余徃徃得遗镞云昔备闽粤貔貅曽此宿缅懐屯戍时笳鼓振山谷四海今一家荒垒成平陆万灶无遗踪长林晓烟绿
　　石门古道
　　双石势峍屼山径出其间将将如观阙行人日徃还初疑登劔阁一髪萦岩峦又疑出井陉诘屈羊肠盘吾闻长安道车马去闲闲驾言趣行迈交衢鸣和銮
　　夏夜独坐
　　炎宵苦烦燠燕坐绿树阴凉飔天际来朗月照我襟幽怀郁未展忼慷抚鸣琴初弹山操再奏猗兰吟曲尽长太息悠悠孰知音俚耳厌苦淡新声竞哀淫怀哉荷蒉者犹识宣尼心
　　田家即事效陶彭泽
　　春至原草绿驱牛出东隄野麋避我走田家向我啼放牛恣所适植杖采柔薇倦来卧松下松髙暑气防俯聴流泉聒仰看浮云飞日暮骑牛还稚子柴扉浊醪聊自慰相顾情依依但愿长如此安知慕轻肥
　　偏头闗书事
　　金汤天设险形胜壮遐荒地控黄河扼山连紫塞长别营貔虎卧分阵鹳鹅翔羽檄通西极烽烟接朔方降胡随畜牧戍卒事耕桑土屋冬偏暖松棚夏独凉桦林藏蛰兽麋垅走羣狼云暗金笳急风髙铁骑强承恩司管钥敷徳辑戎羌徳化虽无外神州自有疆洗兵青海上秣马黒山阳誓斩楼兰首铭功答圣皇
　　有感
　　季子相六国孟轲老于行悠悠千载下不知孰重轻如何当世士之死竞浮荣乞墦曾莫耻醉饱还自矜岂知妻与妾惭愤号中庭
　　氷山何嵯峨羣儿竞依倚谓若崧华安岂复忧崩圯皦日出云端炎光彻厚地坚氷泮如淖羣儿竟何恃叔文柄国时门下客如市一朝窜南荒诸客亦逺徙寄言媚灶者胡不鉴前轨
　　秋懐【六首】
　　白露悴百草蝉寂无声庭柯敛新翠竟夕寒螀鸣感此时序易披衣坐前荣仰视天宇间银河隔双星一苇亮可航相望未合并运亦多阻矧兹尘俗情援琴鼓别鹤感我泪交零
　　惊飚撼庭树秋气惨悲凉鸟已逺逝羣鸿亦南翔幽人抱遐思揽衣起彷徨念昔少壮日志轻杜与房淹留竟何成鬓髪倐已苍平津为汉辅汲生老淮阳感彼积薪叹凄然令心伤
　　月明秋院静砧声一何悲为问捣衣者云是逰子妻昔居燕昵初不忍一夕违如何逺行役十载犹未归淇上有游女邯郸多妖姬容华虽可爱节义亦易亏君虽不我念妾志终不移愿君一回虑追念合时
　　篱菊翘芳蘤井梧堕轻碧荣悴谅有时世情何役役寒蛩亦何求嘒嘒号永夕端居澹无营玩物聊自适春华虽可娱适口美秋实得马未足欣亡羊亦非戚生年知防何抚巻悼徃迹乃知蒲圃槚不若道傍栎
　　方塘澹无波风起蹙文縠亭亭芙蓉花秾艶照晴绿顾兹揺落时苹蓼纷在目岂知窈窕姿寂寞寒江曲想应厌纷华寄此媚幽独我来当秒秋临风挹寒馥但忧芳嵗晏月白霜华肃
　　褰裳渉秋水言采芙蓉花采之欲谁遗所思在天涯念与君别时春风茁兰芽兰枯秋露冷君行未还家岂无一樽酒亦有筝与琶单居谁共懽俯仰增长嗟此花何足爱逺寄比容华但恐去路遥零落同羣葩
　　题黄君愈宣江山一览亭
　　山翁不川游溪翁不山住兹亭何巍巍妙得江山趣浮光滉帘栊飞翠堕窗戸江山百里间一一堪指顾披云欵岩扉乗月泛烟溆鸥鹭狎琴尊鹿麋随杖屦悟兹动静理悠然豁心虑嗟予抱清尚山水夙所慕年来徇防禄旧游隔烟雾闻君构危亭便拟投簮去凭髙骋遐瞩允矣惬中素
　　贫女萹答王元哲
　　妾本贫家女陋质匪姬姜幸承姆史训恒以礼自防虽无珠翠饰被服洁且芳弱年甫及笄爷娘择宜当朱门非敢望所愿夫壻良命薄蹇修拙谁歌凤求凰同时拾翠者儿女已成行嗟我独何辜凄凄守空房常恐芳嵗暮繁华委秋霜览镜毎自悲幽忧结中肠忽承眷顾言感我思徬徨失时固可悼失身重堪伤赤绳有定分桑中讵非狂矢言保贞节肯逾东家墙伯鸾倘见求勉焉希孟光敛衽谢赠言清泪沾罗裳
　　涔阳道中
　　秋郊雨初霁驾言适涔阳炎氛净如洗髙树含新凉蕙草已敛色菊花正扬芳防风来逺壑众绿纷披扬溪濵暂税驾水石鸣琳琅渚沙粲如雪鸂双飞翔低廻翫物理尘想顿消忘落景丽西峤渔歌起沧浪苍然暮色至骑纷道傍登眺兴未穷怅然陟崇冈
　　澧阳道中见兰有感而作
　　驱车道涔阳极望萧艾绿防风起道傍吹幰送清馥穿林竞披寻猗兰在幽谷翠叶泛寒飚素华映晨旭羣莸苦蔽翳悴憔抱幽独幸兹臭味同相依有秋菊洛人爱牡丹楚客重薋菉谁能怜国香过者竞驱毂感彼尼父叹凄然泪盈掬聊为剪荒榛毋令肆侵渎
　　逰叠山亭和自立佥宪韵
　　云郁四塞白日奄西沦边马忽飞渡长江犹平津先生起南服夙昔味道真援戈挽頽景力竭心徒勤六龙既浮海单骑乃来闽间关豺虎场号恸霜霰晨寕知造物者全节付斯人北辕竟不屈九死等一尘髙节何所拟闽山碧嶙峋嗟哉师防辈乃甘异域臣浮荣今何如庭草秋复春
　　送朱方伯
　　春郊雨初霁绿树含华滋使君驾言迈双斾风披披崤函渺何许去路正倭迟且罄同袍欢饮饯江之湄开樽酌芳醑授简哦新词賔从劝且酬不觉驶景移念兹长安道年来困创痍穷邉吼豺虎孤戍屯熊罴君行殿藩服一展胷中竒露檄谕疏勒挥戈斩屠耆坐令三邉士卖刀事锄犁功成奏丹扆峻擢拥旌麾君车日已逺防晤当何时愿言树嘉绩慰我渇与饥
　　斋居对雨怀惟孝
　　空庭洒飞雨花树凉萧萧端居倦占毕隐几不自聊念我同袍友暌违忽连朝官曹咫尺地邈若千里遥清觞怅独酌理孰与昭含情无枯桐弦急思转焦何当化双鹄联翮凌层霄
　　瑶台双灵鸟文采何葳蕤萧韶感清梦飞下丹山陲鸣声殷笙磬羣喙徒哑咿鹓鸿苦相妬况此鸦与防栖息每非所羽毛日摧萎愿言共髙举结巢碧梧枝飬此五采翎逺彼百鸟嗤
　　春晖堂为周冬官赋
　　春旸丽晴颢百卉含和泽离离堂下草乘时泛轻碧念兹茂以荣允籍春睴力春晖岂望报草心自罔极婉彼周家母顾复心尤剧子今茂且贤亨衢振脩翮貤恩攽命书亦既昭淑徳母髪日种种子心恒恻恻岂无羶与芗亦有琴与瑟虽能养口体未足供子职常恐驶景流嵗月忽复易髙堂掲华扁睿藻何舄奕愿同堂北萱长使慈心怿
　　终慕楼
　　日没旦复出花落春再开哀哀父与母一去不复回思亲不可见登楼寄遐瞩西风吹庭树徬徨动心曲楼前有慈乌哑哑啼晨霜我亲独何之感我泪沾裳楼外有飞云悠悠覆亲舎我亲独何之感我涙如泻岂无祠与墓嵗时荐苹藻虽云祭时丰不似养时好海深犹可竭山髙或可夷我生虽有尽我思无穷时
　　秋夕独坐有懐凤仪秋官
　　炎晖倐西沉华月映虚牖凉飔天际来秋声在髙栁念我夙心亲倚牀屡搔首忆昔遇君初倾盖即如旧古道期共敦斯文相与剖胡兹遽逺别中肠互萦纠君如迁乔莺嘤嘤求其友我如失羣鸿孤飞粤南岫岂无鹰与鹯自顾非我偶忧来还自慰同心胜握手寳剑尚有合别离讵当久所愿励姱莭芳名垂不朽
　　次文瑞佥宪游鼓山韵
　　灵山何嶻髙瞰弱流东万井喧俱寂诸天路可通松云春黯黯花雨昼蒙蒙浴凤池波冷潜龙石窦空只园珠作实梵刹玉为宫文物懐先哲胚胎想化工叨陪羣彦后并驾此山中细草承香毂垂杨系玉騘沉烟凝瑞霭寳焰炫晴虹已喜朋簮盍还怜意味同绣衣来上客华帨侍羣童对奕惭予拙论文羡子雄鹤随飞佩舞花映醉顔红縁业嗤禅伯风流仰谢公诗成鬼神防何必羡纱笼
　　挽孟侍郎鉴
　　华胄承驺鲁宏才迈俊英麟经曾擅业虎榜蚤登名英荡风声逺黄门地位清含香趋琐闼拥笏导霓旌奏对承殊渥超迁位列卿朔方劳转饷南海借治兵区脱狼烟息沧溟蜃雾晴赐归防圣眷徴起惬舆情勲业追先哲威仪式后生白鸡俄入梦黄阁竟辞荣当宁嗟杨绾同朝惜孔明芳声垂汗简懋绩纪桓楹旧业荒烟暝新阡宿草萦临风歌楚些凄怆泪沾缨
　　水南八景
　　东岭日华
　　羲驭升旸谷千峰焕景光岩峦含霁色松桂散幽香绣壑清晖动丹崖暝雾蔵暖晞花径露晴烁竹桥霜行客催朝发惊乌趂晓翔柴门翘首处杲杲丽扶桑
　　西池月影
　　碧霄氛翳浄皓魄映清池风止浮光静波揺素影欹山河凌滉漾蟾兎浴涟漪露堕惊鸥梦莎寒鹭窥天邉琼宇逈云外玉箫迟清味谁能识长吟康莭诗
　　梅径香风
　　寒飚生曲径玉树散清芬轻飏横斜影全披落寞云吹帘闻馥郁拂座见氤氛幽鸟怜香雪逰人爱夕薫氷花晴防防露蕋晓纷纷早结和羮实金盘荐圣君
　　禅庵古迹
　　山麓古禅宫凄凉见旧踪菱池蛙吹閙石砌藓痕封香阁苍烟暝祗园白露浓已无僧出定时有鹤巢松古磬埋衰草残碑卧断蓬谁当再雕饰登览得从容
　　金嶂晓云
　　翠岭倚层霄祥云向晓飘轻笼琼岛树润浥玉田苗捧日舒华葢从龙曳绛绡连蜷时度壑夭矫或成桥黛色晴如滴风光昼未消为霖端有望四海正枯焦【绛绡见东坡昭灵侯碑】
　　军峰霁雪
　　危峰寒翳敛天际玉嶙峋一柱擎晴汉长河落晓旻光揺书幌曙影晃画楼春圃琪花烂贫家缟袂新松巢迷鹤梦茅屋起龙鳞预喜丰年庆讴歌祝圣神
　　乌石层峦
　　层巘翠重重崚嶒耸半空近分金嶂秀逺压玉山雄乱石圭积悬崖黛碧崇泉飞春磴滑霞映晓林红佳气参差外神光杳霭中储灵生俊杰元不让衡崧
　　南田晚渡
　　林外斜光暝沙头短棹忙迎风舷屡叩胶浅楫齐扬三老才回舵羣樵又唤航歌声闻欵乃帆影见防茫栖鹘频惊起游防亦逺蔵徃来思济险莫遣系垂杨
　　挽严郎中宪母
　　窈窕名家媛闺门蔼徳音采苹共妇道断织感夫心恪孝尊章重谦慈娣似钦凤雏嗟未长鸾影怅先沉芳草埋珠佩浮埃掩绣衾庭萱凄晓露原栢锁秋阴懿徳生前着恩波没后深凤冠峩夏翟龙诰湿泥金啼鸟悲春槛愁云起暮岑贤郎肠断处风急树萧森
　　倒马闗
　　汉代飞狐道今朝倒马闗危峰临晋甸秀色接燕山倦翮飞难度羸骖去复还秋髙笳吹急月冷柝声闲路控八盘阨溪流九折弯鸡鸣红树里人住白云间牙帐冲烟湿金戈过雨斑戍兵劳校阅仄径压跻攀烽火通荒徼尘埃变壮顔何当归报命玉陛簉鹓班
　　过李都运故居
　　都运景陵李公积善清慎君子也歴官二十余年田园不増尺寸茅屋数椽仅蔽风雨而妻孥无怨色予过其家为之感涕因赋长律一章以述公徳而写予哀云
　　奕奕灵宗逺汪汪雅度寛黄堂贤别驾粉署老郎官清气金茎露芳声楚畹兰姓名闻辇下宠命出朝端国课常先足醝丁亦自安心公寮寀服政简吏民欢北阙方趋觐东门又挂冠儿童随去斾耆旧拥归鞍楚甸俄闻恙吴山遽盖棺异乡魂杳杳旅榇路漫漫节操追前辈仪刑耸后观薄田临沔澳老屋枕江干葛岭松云暝堂封草露寒晚风吹鼓子清泪不胜弹
　　太师定兴张忠烈王既葬嗣子英国公懋以宗伯丘先生所作平交南录勒石坟前未防队道产芝一本人以为忠孝所感
　　圣代开昌运名邦产伟人气钟嵩洛秀材轶鄂褒伦授钺燕山曲宣威瀚海濵云随征骑动雪晃战袍新紫塞咸归欵乌蛮尽效珍疏封名数重颁禄宠光频狂猘侵南鄙天兵出粤垠先机将略不杀体皇仁鹅鹳咸闗隘楼船富水津蝥弧来靡靡象阵走踆踆仗节诛凶竖飞章谕叛民穷邉皆感化幽谷緫回春略地过铜柱班师觐紫宸节旄加将校锡赉逮宗姻史阁监脩日经筵侍讲辰岂徒兼莭制更喜展经纶虓阚周方叔忧勤汉祭遵临戎常暨暨接士每申申胡马俄南牧皇舆又北廵誓将殱颉利志欲殄军臣杀气凌孤垒腥风鼓战尘平生思殉国此日竟捐身锡爵分社铭功勒翠珉殊恩宜世享嘉应亦骈臻隧道平如砥华芝烂若银润含晨露重色映曙霞匀斋室歌灵瑞新丰表孝纯庆源方混混奕世画麒麟
　　集渊明句挽吴处士
　　自古皆有殁此语真不虚伊人亦云逝精爽今何如少时壮且厉委怀在琴书误落尘网中暂与园田疏园田日梦想息驾归闲居长吟掩柴门栖迟固多娱翳然乗化去壑舟无须臾寒华徒自荣深谷久应芜荒草何茫茫时时见废墟人生无根蒂终当归空无念此怀悲凄言尽意不舒
　　集句送罗上舎
　　驱车上东门游子暮何之亲昵并集送恨恨不能辞丈夫志四海不得中顾私及时当勉励濯翼凌髙梯惟念当离别思心常依依仰观南鴈翔音响一何哀起坐弹鸣琴中心怆以摧嘉防不可常执手将何时抚心长太息然沾我衣愿言崇令徳以副饥渇怀安得凌风翰送子俱逺飞
　　集句挽泰和萧隐君
　　生在华屋处终复委山冈百年谁能持人命若朝霜眷言怀君子零泪空霑裳平生有壮志一旦异存亡惨凄嵗方晏祖载发中堂潜寐黄泉下仰视白日光欲归路无因四顾何茫茫茫茫终何之封树已荒凉北风声正悲飞乌绕树翔自古皆有然哀哉亦何伤吾欲竟此曲长叹不成章

　　椒邱文集巻二十一
　　钦定四库全书
　　椒邱文集巻二十二
　　明　何乔新　撰
　　诗
　　五言律诗
　　挽徐佥宪父母【二首】
　　澄潭嘉遯处云树蔼幽居嵗歉频捐粟邻争每赴闾春归云榻冷月落夜台虚竁刻中郎笔文光照故墟静庄钟懿质窈窕播徽音象揥无娇习熊丸见苦心断机蛛缀宻荒砌藓痕深绣豸焚黄日愁聴陟屺吟
　　夜坐感懐
　　独坐无谁语寒灯伴寂寥敝衾愁夜卧疲马怯晨朝徃事嗟何及新忧郁未消何当解尘鞅泉石自逍遥
　　挽张贡士纪【新防人】
　　之子南州彦观光到日邉未承黄屋问遽作赤城僊尘暗呈亲巻云寒坐客氊阿咸扶旅榇归路泪澘然
　　挽防稽陶懐祖父母【合鳯效山】
　　偕老世应少偕贤古亦稀鹿门方共隐凤效忽同归月窥残帙庭螀泣断机孝孙今令伯清泪不胜挥
　　挽大理卿王公宇【二首】
　　正气钟河岳芳声蔼搢绅民歌清白吏国重老成人素蕴嗟方展清标怅永沦寒飔吹画翣行道共沾巾相阀槐堂逺儒宗洛学优文宜摛睿藻材足赞皇猷旧舎甘棠老新茔宿草秋清名知不朽髙碣照林丘
　　游鼓山次主一佥宪韵【二首】
　　鹫岭防千仭登临眺八方瞻天拱北极望海见东洋岚蔼晴浮碧天花晓雨香莫愁归路暝明月在山阳花梵钟声逺莓臯石径防山花晴堕几泉沬冷沾衣香阁僧眠稳悬嵓客到稀来游惬清赏日暮未言归
　　谷洋公馆次尹亚防韵
　　石径烟芜緑行行思转迷云深田蛤吠雨歇竹鸡啼流水声锵玉横桥影卧霓欲穷登览兴残照堕林西
　　狮峰寺次景澄韵
　　象宇临幽境猊峰竦异形松云侵榻冷竹露堕衣青唳鹤惊晨鼓啼莺乱昼铃停车问民瘼凄楚不堪听
　　挽髙时旭
　　蚤负青云器才华众所怜终童徒有志贾傅却无年宿草迷孤垅浮埃掩素弦凤雏今已长振羽五云边
　　梦中咏珍珠李
　　成化戊戌秋予行部至荆门梦人赠予以嘉树髙可尺五素花碧实叶光泽如沐植以甆盆予问此何树答曰珍珠李也予因赋五言近体一章既觉忘其第七句因推上下文意足之时八月廿六日夜也
　　天上三珠树移栽傍玉墀素花晴防防翠实暖离离不受风埃汚偏承雨露滋江梅同气味调鼎岂终遗安陆道中见老马僵卧为之慨然赋二律纪之
　　龙媒天廐种老去力何衰霜重银蹄裂天寒玉筯垂华阳怀茂草汧陇想青池千里心犹在驽骀莫浪欺壮嵗从飞将横驰北戍邉暮营呜咽水晓饮鸊鹈泉曾逐乌骓死仍驱赭汗旋风霜筋力惫僵卧楚山前
　　宿普门寺次都宪副韵【四首】
　　画壁丹青古祗园竹树深花香来别磵松翠堕危岑云暝龙归鉢天空鹤度林老懐清似洗不愧古禅心鸣驺过谷口遥望梵宫深弭节穿金涧看云度碧岑钟声晨出壑锡影暮归林坐觉诸尘寂悠悠水月心寳刹新营日贤藩宠佑增沉檀攽内帑衣鉢属名僧清梵和天籁禅心映佛灯虎丘推胜境空有塔层层一宿空王宇凄然百感增素餐惭省职髙卧羡山僧问俗晨纡辔观书夜对灯故园何处是梦绕碧云层
　　商王河亶甲庙【书有河亶甲篇今亡】
　　迁国启雄图遗灵食旧墟明禋来郡邑祷赛走樵渔徳业三宗后丹青百禩余乐天嗟已矣谁为补亡书【白乐天尝补汤征篇】
　　书天宁寺壁
　　听讼来彰徳星轺驻上方蒲团花雨润石灶芋烟香古塔栖秋鹘空阶咽暮螀双槐行坐处人説似甘棠
　　鲁山晓发
　　晓发鲁阳城城头月正明花騘冲宿雾玉莭映疎星茅店客犹睡荒村鸡未鸣褰帷将问俗不为看山行
　　江燕【二首】
　　江燕何防眇飞飞到汴城闲情同野鹤巧语愧林莺掠水临琼涧营巢托彩楹夜来风雨恶归梦绕南荣日丽芹泥软风清杏雨收乌衣辞故国紫阁结新俦栖傍麟台稳飞穿鹊观幽羣鸮休侧目无意竞横秋
　　宫词
　　绣阁香风暖珠帘曙景迟倦吹青玉管愁咏白华诗清漏惊宵梦流莺动夕思羊车幸何处盐竹谩纷披
　　武宁关书事【四首】
　　奉诏逺行邉双旌拂锦鞯阵依鱼丽法谋用豹韬篇草满蜚狐塞沙填饮马泉功成何所愿遗像画凌烟晓度黄花岭轻裘冒薄寒笳声惊宿鸟旗影走长蚖孤戍烽初暝阴崖雪未干何当擒颉利奏凯拜金銮羣峰环拱处嶻峙闗城北近戎王垒南连汉骑营风髙悬斾裂雪暗冻鼙鸣试数防邉将谁如李北平鸟道萦孤嶂潼函未足多马肥秋出猎士饱夜闻歌杀气浮朱防寒光晃玉珂先声闻漠北塞骑自投戈
　　归田述懐
　　谢病离天仗山田自垦荒蛙声占水旱鸡骨卜灾祥春酿黄柑美晨羮紫蕨香闲居多乐事洗砚冩新章
　　次贰守陈一防韵
　　归来旴水上花竹有余欢种秫堪为酒无愁胜作官知心元不易经世亦良难风雨萧萧夜茅庐卧正安
　　长门四时词【四首】
　　茝石莺声滑墀栁色新枯梢皆转緑寒谷尽回春对酒承和景鸣筝拂素尘自怜衰陋质不得待芳辰髙树阴云散深宫暮景凉波添鸂浴风送芰荷香复道知天近重城觉漏长祗愁新浴处谁与试兰汤鸳瓦霜华重龙楼月影圆自嗟妾命薄敢叹主恩偏拥髻悲前事含嚬数昔愆沉思纨扇句得似緑衣篇天冷肌生粟风清玉散花含情歌白雪适意荐流霞展转翠衣薄低徊玊筯斜君王求故劒何日遣皇华
　　谒先垅【在桃竹坑】
　　先茔西磵曲宰树菀椮椮毎值浇松长懐荐藻心江山涵秀色桃竹起清音为语诸儿辈当知世徳深
　　六言絶句
　　汉川分司偶成【二首】
　　天外凄迷急雨江头漭沆奔流尽日无人唤渡济川闲却扁舟
　　吾道将行有命斯文未防由天休信窦家喜鹊试聴蜀岭啼防
　　邮亭偶书
　　古渡平芜细雨长亭垂栁轻烟诗景满前堪画客懐何事凄然














　　椒邱文集巻二十二
　　钦定四库全书
　　椒邱文集巻二十三
　　明　何乔新　撰
　　诗
　　七言古诗【附长短句】
　　题东波游赤壁图
　　长江西来绕赤壁山色苍苍江气白黄冈迁客人中仙傲睨江山如戏剧笑吞山月吸江风羇愁肯使婴吾胸扁舟夜泛赤壁下文光下烛冯夷宫湘妃歌兮河伯舞川后山灵相尔汝同游一客非时人想是元之与文举酒酣飞上千仭峰呵叱虎豹鞭虬龙倐然独立风埃表俯视尘世皆沙虫洗磨折防认前代一炬东风昔称快英雄不数曹与孙况复周郎与黄盖江空月落髙枕眠夜深梦到蓬莱巅横江孤鹤来何许似欲载我归钧天洞箫声断客已去起望三山渺烟雾空余两赋在人间星斗荧煌垂万古
　　题祖逖闻鸡起舞图
　　洛阳双鹅飞翀天兵尘澒洞如云烟将军雅志翊皇极闻鸡起舞心茫然晋阳有聦赵有勒豺虎凭陵恣残贼中原大半警狼烽谁向河南剪荆棘嘐嘐夜半荒鸡鸣情知此声非恶声披衣慷慨防剑舞英气耿耿摩苍冥一舞龙光竞挥霍眼中已自无屠各再舞顿挫腾雪霜欲扫欃枪靖沙漠可怜琅琊无逺图谩凭天险保三吴将军气欲吞吐谷渡河击楫声呜呜屯兵雍丘威赫赫敌军破胆频败北关河部落尽来归谯沛遗民咸仰徳两京未复功未成妖星夜照镇西营天不祐晋将军殁千载英雄长涕零
　　题明皇秉烛夜逰图
　　沉香亭上乌飞速歌吹未终宫漏促欢娱不足可奈何夜游更秉西园烛银盘万炬照天红恍如赤日行晴空更将羯鼓催花栁共信圣主真天公太真娉婷奉巵酒愿上大家千万寿隋家天子放流萤熠燿防光讵能久伶官再拜前致词祗今四海皆熙熙将有禄山相林甫圣人不乐复何为念奴髙歌八姨舞鳞脍驼峰荐雕爼明朝且放紫宸朝翠帐醒来日方午金鸡帐里卧猪龙内宠不减昔秦宫昏昏醉梦日复夜岂料兴衰在眼中桃林一战血没踝薄暮不见平安火苍茫西出马嵬坡驿舎无灯相枕卧斜谷铃声暮雨寒归来无复旧时欢霜凝鸳瓦不成寐怨对孤灯夜未防
　　题韩蕲王湖上骑驴图【张俊封循王附秦桧杀岳飞又欲分背嵬军者】
　　锦裘綉帽韩将军江上淮东屡防勋朝端苍桧何蓊菀干霄蔽日长氤氲髙皇未有宣光徳指仇为亲忠为逆鸟未尽兮弓已蔵岳家父子死谗慝将军连诉解兵权萧然物外如神仙清凉居士聊自命蹇驴时跨西湖邉古槐疎冷秋阴薄门巷萧条可罗雀相随惟有旧奚僮偏禆尽入循王幕路傍下种故侯湖堤携酒看梅花酒酣时过岳侯墓澘然长泪落烟霞敌人忽动南侵志举朝争献檀公计黄金不铸韩蕲王烈士忠臣谩歔欷
　　题幼安濯足图【华歆字子鱼故借用之】
　　当涂睥睨汉家鼎江左孙郎恣驰骋茫茫九域战尘飞洁身东适莵境黄云黯黯炎精昏避地且复依公孙公孙非有兴汉志爼豆诗书聊共论谁云此地在东鄙箕子旧邦风化美同防不独邴与王尚友欲追孤竹子猘子猖狂事渐非扁舟浮海又西归尚愁黄尘涴吾足褰裳自濯沧浪溪沧浪之水清彻底更欲枕流洗其耳水中圉圉疑子鱼似亦含羞倐惊逝嗟哉子鱼良可羞昔为吾友今吾仇何当一请尚方剑断取头颅掷浊流
　　题金章宗画马图
　　混同江上黒龙起雄据中原慕文治欲令顽矿变精金文物直追周汉美明昌天子世宗孙善书善画兼善文挥毫拂素貎骐骥神妙不数曹将军龙鬐凤臆真无比汗血犹沾渥洼水汧阳云锦非不多如此权竒能有防忆昔武元起海东从骑躞蹀皆游龙西驰木叶风沙静南蹴大梁榛棘空梁王已死陈王戮饮马泉荒无苜宿天闲十二俱下材薄蹄秃尾空多肉此图想是建国初明昌以后此马无北荒铁骑忽驰骤山后山前草木枯
　　寿徐主事父母
　　金鸡喔喔华堂曙佳气葱葱蔼如雾凤笙吹空奏灵鼓五采斑斓纷起舞座中仙翁蓬莱客烱烱双瞳湛秋碧北堂况是瑶池仙鹤髪萧萧映珠翟餐玉曾传却老方姓名已入丹台蔵圣皇推恩加宠锡金函寳敕颁明光长庚煌煌光照户花底张筵列尊爼新词唱彻鹤南飞笑吸仙人掌中露小鬟吹笙隔云屏却疑便是董双成仙家元只在人世何须泛海求蓬瀛贤郎久着金闺籍翘首白云归未得愿椿不老萱长存年年嵗嵗承天泽
　　送族孙垕防试
　　我家本是韩侯裔散处江南知防世黎川之隩平西台簮笏诗书世相继舸斋直阁典丝纶先公持宪还秉钧孰云族逺情寖薄恩义不啻同产亲吾兄长史尤卓荦辅导亲藩称謇谔西江庚午棘闱开我与而翁共腾跃而翁蚤嵗委秋霜我今归田鬓已苍琼枝玉树喜见汝森然秀出嗣书香今秋挟防赴乡试笑谈折取蟾宫桂乡书传得到山中老眼摩挲为惊视我家诸儿愚且蚩有书不读惟遨嬉一经赖汝传旧徳顿令门户增光辉冻云酿雪北风厉匹马凌兢随计吏莫嗟三陟犯隆寒万里亨衢期奋翅龙门浪暖起春雷还将三策献尧阶琼林宴罢归来晚锦幖前导亦荣哉丈夫立志须逺到一第区区奚足道祖宗功徳与文章百世休光汝当绍
　　双桂堂为秋官李时赐赋
　　西台使君人中龙气酣飞上广寒宫爱此宫中双桂树翠蕤金粟何玲珑移得灵根下仙陌素娥含情不敢惜画兰文砌重栽培日倚胡牀玩芳色谢家兰砌谩驰声王氏槐堂未足荣风起似闻环佩响月明恍若蛟龙争使君二子更岐防蚤嵗聮翩登桂籍仲兮金榜久蜚声伯也云衢方振翼桂兮桂兮徳之符岂同凡木空扶疎炎风苦雨慎封植待作明堂欂与栌
　　题南庄图寿陈孟祥妇翁
　　碧梧露冷秋将半南极腾辉照晴汉主家寿日集羣真羽节飚轮来汗漫主人元是南庄仙五亩青桑二顷田对酒髙歌紫芝曲焚香细和白驹篇迩来移住金河曲烱烱方瞳貎如玉不知遐筭今防龄但觉添筹已盈屋翠凤才炰白鹿烹当筵小玉鸣银筝东牀佳客起称寿酒酣笑絶缦胡缨披图却忆南庄好坐见沧溟绕蓬岛何当跨鹤归去来笑拂扶桑拾瑶草
　　题张将军庙【讳飞字翼徳庙在保宁】
　　车骑将军盖世雄蚤年仗剑从真龙并游惟许多髯翁俯视余子犹沙虫曹瞒欺天悖且凶欲移汉鼎归邺宫将军眦裂髪上冲忠愤凛凛摩苍穹佐佑昭烈剪蒿蓬威如虓虎气若虹提戈斩级无怛容万众莫敢婴其锋取荆兼益启汉中重嘘炎烬光昽昽剖符遂受彻侯封带砺河山誓始终天不祚汉构祸凶变生肘腋殒厥躬飘然骑箕返大空在帝左右佐化工殄戮疠鬼驱螟螽嘉陵江上庙宇崇吏民荐享诚且恭凤笙呜呜鼓逢逢飚车云马纷来降断碑苔藓何重重谁操巨笔曾南丰光明俊伟星斗同功名何必上景钟斯文足表将军忠威灵赫赫垂无穷
　　送金郎中还南京分韵得韡字
　　君家兄弟何所拟皎如玉树翘琼蘤伯兮早拜地官郎典赋南都政声美叔也新擢白云司籍籍清名满人耳两京相望若参商冀北江南防千里覔句春寻芳草池看云昼隐乌皮几伯兮奏最来皇都叔也承迎多乐岂趍朝紫陌晓联镳聴雨寒宵共被埙箎迭奏肃以容不必清商间流征欢娯未洽又分携戒行晓逐鸡声起賔朋出祖官道傍金巵防灔香浮蚁芦花飞雪暗长汀枫叶栖霞映秋水离亭分手正凄然况复秋空雁声唳征车辚辚不可留离懐恋恋何时已遥知别后重相思愁看荆花春韡韡
　　读西台恸哭记【留梦炎叶李俱以宋臣仕元贵显方鳯呉思齐与谢翺同隐终身不仕】
　　北风怒撼龙舟覆十万貔貅葬鱼腹庐陵魁辅死燕山颈血化为原草緑当时门下多俊材鸟散云消那敢哭裂冠毁冕彼何人俯首穹庐食雠粟辕门从事抱孤愤芒屩潜行严瀬曲肯随留叶立新朝甘与方吴卧空谷遡风直上千仭台采采溪毛荐寒渌歌残楚些招不来萧瑟寒飚振林木仰天长恸天亦愁山鬼惊啼猿踯躅冬青树下频往还泪眼摩挲望天目凤逝龙亡王气消日暮惊乌止谁屋褰裳防度濯江浔尚恐尘污涴吾足帝曰巫阳汝下招促驾青虬归玊局铙歌骑吹世空传月表未成竟谁续毅魄虽埋神不没仙逰想在文山麓相逢握手共欷歔细论兴亡泪如掬浮云倐忽风中烛忠义千年有余馥岿然荒冡钓台东我欲乗风奠醽醁
　　题郑氏齐寿堂分韵得彩字
　　三神之山渺何在员峤方壶峙瀛海华堂谁筑山之巅云气连蜷浮瑞彩堂中偕老地行仙双颊如丹双鬓皠懿行真为百世师灵宗况出前朝宰平生酷慕王儒仲偕隐山中知防载石田烟暖茁琼芽琪树春深结珠蕾祗今遐筭逾七旬合乐张筵庆嘉防防灔霞觞玉作流芳鲜雕爼龙为醢蟠桃花下共称觞载咏周诗歌寿恺贤郎元是蟾宫仙剪得春云供戏防愿祝双亲偕百龄烱烱方瞳神观倍丹成不必跨黄班鸾鹤翔空正相待
　　苏墨亭
　　都水主事山阳尹君治徐州洪得苏文忠公题名于乱石中其文曰郡守苏轼山人张天骥诗僧道潜月中游君洗涤污垢识为坡书舁置其视事之所作亭以覆之翰林学士徐先生题其亭曰苏墨过而览者咸有赋咏焉噫君之于文忠公之遗墨寳爱之如此则于公之平生风莭所向慕者深矣
　　彭城太守眉山翁雄词劲莭人中龙叩阍连疏诋新法一麾来此绥疲癃云龙山人亦超絶毎御仙禽遡天末诗僧况复有参寥耻与贯休较工拙长空月白玉宇秋扁舟载月谼邉游尘襟荡涤殆欲尽便疑身世在瀛洲琼楼贝阙凉如洗月华倒蘸金尊里酒酣俯视尘中人瓮盎醯鸡飞复止醉磨山骨题姓名金戈寳剑何棱棱不知埋殁防百载夜深尚有虹光腾多才水部偏好古得此方珉谼上土剜苔涤垢识坡书寳爱不啻岐阳鼓芳亭彩槛深且崇壮夫舁来置其中细观顿觉心神肃姿媚岂与黄庭同吴兴墨妙委芳草学士新题名更好千年化鹤倘来归再与摛词美莘老
　　题阴崖舞凤图
　　画船昨泛湘江曲江上萧疎森紫玊天邉彩凤忽飞来羽毛犹带湘云緑阴崖晓霁暖烟消翠蕤飞舞风翛翛九疑凝黛湘波静林间彷佛闻箫韶黄陵庙前春欲暮鹧鸪啼断班班雨好向虞廷览徳辉碧梧菶菶抟桑曙
　　题霜林孤鹰图
　　霜林揺落秋天逈鸷鸟摩空风力劲大鹏却避狡兎愁老树无声万山静乔柯独立何雄哉金眸玊爪非凡材健翮孤骞晴雪落老拳怒攫寒云开荒城古社多狐防閟翳荆榛啸烟雨乘秋一扫妖穴空万里寒霄看髙翥
　　白髪行
　　我昔年方十六七面如玉盘髪如漆玉河堤上脩褉时公子王孙皆自失圣朝天子诏兴贤词场早着祖生鞭杏花园中防羣彦同辈共诧人中仙天官抡材官粉署昼阅刑书夜缣素谁云劳悴损容顔双鬓青青祗如故外台持宪陟薇垣北临汳水南闽山奸氓老吏窃相语使君精悍犹童顔一从仗钺临冀北渐觉三茎五茎白承恩召拜秋官卿犹幸簮中强半黒去年解绂辞清朝归来林下自逍遥满头一夕垂白雪纵遇春风未易消少时一览辄成诵笔底词源似泉涌于今百过旋遗忘挥毫不啻千钧重闲中览镜空自悲百嵗光阴能防时家人进酒强开慰天运如此非人为有形毕竟还销烁世上应无不死药何须懊恼伤心神知命知天且为乐
　　题南山晚翠图
　　姑苏才子凤池仙气吐胸中常浩然能书能诗亦工画妙处徃往逼辋川不学赵昌画牡丹金丝粉瓣夸清妍不学徐熙画渚莲绛绡翠幄映漪涟酒酣放笔恣挥冩峥嵘磥砢天机全墨汁淋漓云雾湿黛色暝与徂徕连生平抱负与众异劲气凛凛见毫端初疑晴影落屏障六月飒飒秋飚寒又疑潜蛟在素壁带得寒涛洒四筵毕宏韦偃称好手此图与之孰后先都障子不复见三絶令人怀郑防我昔见松武侯庙龙虎攫拏锦水邉又尝见之晋山麓屈铁交错森戈鋋归来对此为动色摩挲老眼思昔年固知画者有深意画中有意谁能言亭亭有若桥与梓并立云际擎苍天异材自合栋清庙何事老弃荒山巅繁柯亦足备榱桷匠石未遇空连蜷吾皇圣徳迈姚姒将建明堂招俊贤林间朴尚收拾况此异材忍弃捐我家季方爱此画不啻璧出蓝田寳蔵髙阁遗孙子肯数米家书画船临风更招杜陵老和我南山晚翠篇
　　三台怀古
　　长安市中歌布乎闗东盟主推本初帝胄﨑岖西入蜀孙郎慷慨南吞吴奸阉遗最桀黠奋戈顿地地欲裂黄云倐起翳长空黯黯炎精竟沦灭轻车劲卒入邺宫袁家豚犬走辽东燕姬赵女了无失祗留妲己赐周公三台髙筑漳河曲势拟未央与天禄璇题翠瓦绚晴霄杰阁危防压王屋身都冀郡帝许昌时来奉帝归山阳弱寡欺孤似狐媚私心郤欲拟文王成济抽戈南阙下崇基旋已归司马繐帷艶骨已成尘至今惟有当年瓦西陵疑冡何累累我来吊古增歔欷欲呼斗酒招文举共论曹瞒弱汉时
　　夀俞进士母
　　光风吹緑瀛洲草玉树琼芝绕庭好北堂清昼寿筵开青鸟双飞下蓬岛座中阿母西池仙霞光满面霜满颠庭前八子皆秀好就中一子尤称贤去年对策金銮殿黄封曾醉琼林宴今年谒告归故乡正值髙堂气葱蒨天香两袖宫袍碧起舞尊前劝云液但令阿母一开顔不管乌纱渐欹侧宜男花暖春正长凤翎鹄觜含晴光愿祝慈顔似花好年年此日荐霞觞
　　题金人出猎图
　　阴山寒飚卷晴雪白草萧萧冻欲折选徒校猎晓合围万骑蹴氷如蹴铁狐裘狐帽紫绒绦上凌大碛下深濠铁骑咆哮声震地毛羣无计可潜逃鴐鹅戛戛来何许一片晴云蔽天宇海青直上鸷且雄顷刻平芜洒红雨纷飞鹍鹳与鹙鸧雨血风毛堕猎塲车徒献获大绥下割鲜野食驼蹄香金轮半坠西山缺铙管嘲轰向区脱解鞍絷马未肯眠笑击黄獐饮其血白旂忽动鄂诺河猛士更比金源多柴潭已涸蔡州破狡兎虽肥奈尔何
　　秋夜捣衣曲
　　髙梧露堕银牀冷宫漏沉沉夜初永碧落无云月正中楼台滉漾玻璃影轻移芳屣下空庭未拂瑶玷已怆情玉腕徐挥捣寒素丁东写出断肠声非丝非竹亦非木碎佩繁铃断还续壮如巫峡泻春涛清似寒溪漱鸣玉商声呜咽征声悲散入秋空逺更防公主辞唐嫁回纥文姬归汉别焉支乍沉乍振声尤苦顾影无言泪如雨严陵台上哭孤臣白傅舟中泣商妇砧声转急愁转深栖乌惊起啼霜林长风吹入征夫耳应识香闺怅望心玉杓斜指天将曙停杵凄然倚庭树却爱莲塘水不波双鸳交颈眠香雾
　　乐樵隐画虎
　　山人采樵惯识虎画虎于今推独歩吮毫濡墨欲画时猛态雄姿宛如覩祗今画者多擅名徃徃粉墨肖其形孰如此图造神妙顾盼凛凛寒风生原田毎每羣豕暴曷不为我盬其脑黍稷与与嵗有收田豕从兹迹如扫城狐社防为民忧为我搏噬无复留村甿称快共欢笑鸡鹜成羣散不收嗟哉此图真可爱魑魅逢之应自败荛儿牧子慑余威藜藿满山那敢采
　　题狮子图
　　莎溪之域弱水濵金精下降毓怪珍伟哉狻猊产此地雄姿猛态夐絶伦双睛睒睒电流赤劲爪铦牙侔剑防空山怒吼轰春雷百兽闻之皆辟易饥来不食麋鹿羣抟犀拉象如孤防防廻饥饮龙门涘积石半露余波浑圣皇端拱位皇极月竁氷天皆仰徳荒夷得此不敢留絷以金绳献京国脩途万里经流沙羣动慑窜不敢哗尾端尚带昆仑雾口角仍含葱岭霞彤轩文陛丽晴旭遥望龙顔自驯伏低头安尾体态闲黄毳苍髵绚人目皇威逺被万国寕长杨灵囿多祥祯狮兮狮兮敛鸷猛长与驺虞作队行
　　题桃源图
　　咸阳鹿走羣雄起河北山东多敌垒楚乡耆旧独知防避地移家阻烟水烟水茫茫别有天尘寰疑是地行仙诛茅剪棘初为室引水开渠渐种田老翁侵晨放鸡鹜稚子乗春艺桑竹无刑无赋无追呼淳风自是羲皇俗児孙更抱日相亲酒食时常防里隣桃花隔断人间路不识西风有战尘渔郎鼔棹来何许竞引归家具鸡黍当时祗记有秦皇此日方知为典午水流花谢路榛芜谁把仙源托画图云山有路如可访便拟辞家徃卜居
　　十楼怀古
　　黄楼【在徐州】
　　黄河西来坤轴折浊浪排空天欲裂彭城老稚哀哀啼自分阖门作鱼鼈仁明太守眉山苏誓以只手障其冲指麾徒旅荷畚輂长隄隐起如晴虹波恬浪静民安堵共喜更生歌且舞九重下诏侈褒嘉拯溺御灾非小补飞楼髙压城之东张筵防客何雍客后山作铭颍濵赋笔力直与造化争瓌雄神游八表知何处赢得穹碑照今古当年舒李今何如羁鬼啾啾泣烟雨
　　竹楼【在黄州】
　　黄冈使君文中虎劲气英英隘寰宇西清东观莫容身又拥朱轓守江渚江云山雨昼使君对此若为情惊涛厌见蛟鼋舞老树愁闻猿狖鸣平生才名冠当世每吐忠言禆国是哆侈窃笑奸谄排一身南北长如寄使君知命不解愁竹楼突起江之陬笑呼斗酒酹前哲风帆沙鸟任沉浮仙逰今在蓬莱岛陈迹荒凉凄蔓草我来不见楼中人自酌寒泉荐苹藻
　　燕子楼【在徐州】
　　彭城城下汳水流弭棹江臯访燕楼画檐綉拱杳何许但见冲烟掠水双燕愁忆昔南阳张仆射文武兼资擅声价隼旟龙节涖名藩赫奕威声震东夏贞心姱质闗家姬姿容冠世兼能诗明珠买得侍尊爼击毬张宴常相随曲房邃阁欢未足岂料清歌成恸哭从兹但咏栢舟诗不唱秋娘金缕曲十载楼中只独眠霜晨月夜泪防防却嗟老大浔阳妇忍抱琵琶过别船
　　黄鹤楼【在武昌】
　　黄鹤髙楼渺烟雾黄鹤飘飘不知处我曾凌风登此楼但见苍茫汉阳树我闻羽士徐佐卿化为黄鹤朝太清云衢偶尔中金镞戛然惊飞入杳锦袍仙人昔曾到醉眼摩挲睨晴昊倚防招鹤鹤不来槌碎琼楼委荒草楼前大别髙崔嵬楼下长江滚滚来仲谋孟徳今何在空遗陈迹后人哀我本芙容城里客谪在尘寰归未得月明黄鹤倘来归便欲乗之遡空碧
　　岳阳楼【在岳州】
　　飞楼百尺压城上坐看长风掀巨浪澄湖周回八百里雨态烟姿千万状倚防一眺心茫然三湘七泽来目前欲呼湘女一鼓瑟更起灵均细问天我懐文正髙平老后乐先忧古今少庙堂宻勿能防时遽遣行邉迹如扫又懐武穆岳将军用兵决防如有神楼船剪冦来此地功成乃不保其身英雄已矣不可问斗酒那能散孤闷欲乗凤上九嶷还就重华诉忠愤
　　庾公楼【在九江】
　　庾楼昔日瞰江渚髙栋危防撼风雨年深倾圯成荒丘月冷芦汀啼杜宇庾公潇洒清谈人连辉椒掖秉国均寡谋轻启歴阳衅临难防窜私其身冦平尚幸免诛殛犹秉旌旄镇南国神州未复边骑骄拥众何当剪仇敌当时防佐殷谢徒啸咏风月无逺图楼中开宴挥玊麈志识仅比牧猪奴九原防防不可作云散太虚水归壑庐山飞瀑和雨来似为元规洗余恶
　　建国楼【在大梁】
　　银枪已降铁枪死建国楼倾土花紫午沟王气澹秋烟始信太原真有子唐家季叶如乱蓬茫砀云深蛇化龙初从剧盗旋纳欵授节赐名恩宠隆西摧强晋东迁洛雪满纥干冻死雀穷凶极恶甚阿瞒况复墙茨恣淫乐气盈志足夸成功翚飞杰阁凌苍穹封丘门外晋王至阿儿血溅雕楹红惜哉未按王敦例剖棺戮尸示当世何人献谄误庄宗欲借太阿斩全义
　　文选楼【在襄阳】
　　汉江緑绕南雍州败瓦頽垣江上头荛儿牧竖笑相语云是昭明文选楼昭明好学无与比鬬鸡肯效诸王戱古今作者浩如烟欲选雄浑垂万世旁搜陶谢曹刘诗细阅班扬贾马辞明珠溢目取照乗夷玉在序收悬藜江蓠沅芷萃灵囿亦有殷彛及周卣谁云小儿强解事作者借之传不朽江陵典籍亦已多七官文字勤捜罗当时不作选萃计化作飞烟奈尔何
　　柴潭楼【在汝宁】
　　金源立国雄且武蹴宋殱辽跨中土岂知中叶渐陵夷虓阚凭陵有防古燕京南迁到汴京花帽不守杏花营黄河已失哈达死犹欲假息悬瓠城悬瓠頟頟近荆楚京湖亦有复仇举长围已合效鱼丽痴心尚恃柴潭固柴潭楼下碧漪漪上有伏弩下潜螭一朝决之入汝水螭亡潭涸竟奚为幽兰轩中苦复苦分取遗骸蔵宋圄当年忠烈冠华夷惟有忠臣忽斜虎【按忽斜虎应改呼沙呼因韵语故存其旧】
　　筹边楼【在西川】
　　元和相国有贤子仗钺拥麾镇西鄙朱甍翠瓦构危楼徼外闻声尽风靡楼中粉壁图江山南楼羌僰西吐蕃不须聚米着形势阨塞尽归指顾间维州向化首来服凛凛威声震殊俗可怜相府妬成功执送蕃酋逞残酷谁为此策竒章公不恤国是心匪忠马公反复义利辨此论未知吾不从雄姿伟略今安在髣髴丹青见风采忠贞世笃能防人独立风前增感慨
　　题画虎图
　　长林有兽雄且威非熊非兕非狻猊月明一啸阴风起羣兽胆破争奔驰平臯旷野闲纵步愁杀山中狐与免铦牙钩爪孰敢撄晋国休夸有冯妇松坡隐卧攫噬闲刍牧莫敢窥其间四望芃芃藜藿茂岂知鸷兽在兹山双睛如电良可畏犀象相逢皆防气良工画此向髙堂鸡犬遥瞻俱骇避君不见穷邉仗钺有虎臣匈奴逺遁无烟尘又不见周庐陛防有虎旅百辟趋朝敢回顾壮哉此兽真轶羣章霞彩负竒文莫言鸷猛非所贵防马犹能破楚军
　　海屋添筹图寿徐进士父母
　　华月映绮疏长庚耿银汉髙堂匏竹何煌煌云是佳晨届华诞堂中二老仙者流碧瞳明清秋不知甲子今防百但见海屋频添筹凤为膏兮龙为醢锦帐银屏烂霞彩緑华起舞飞琼歌谁道蓬莱隔瀛海诸郎济济玉雪姿尽是天上麒麟儿就中一子称白眉春风射防登彤墀子兮孝以忠亲兮荣且寿作传宜防石室书盛事从来世稀有
　　过鸡冠隘吊曹将军
　　将军讳友闻举进士调天水教授防防古攻城纠合义兵拒之始解围去制置使制大旗书满身胆以表之且檄公扼蜀口有功累迁骁卫大将军已而防古合金人吐蕃回纥之兵五十余万入防将军与弟友万拒战于此敌死伤无筭血流二十里救兵不至兄弟俱死于阵全军尽没无一降者呜呼烈哉
　　曹将军素虓阚帅阃称为满身胆横戈跃马马蹄骄赤雾弥空天气惨边尘澒洞铁山摧青野原头万骑来汉川士女走失魂婴孺弃掷声哀哀将军慷慨髪上指兄弟同驱誓同死右持龙剑左蛇矛斩刈劲敌如斩豖鸡冠隘口血成河健马强兵来益多风凄雨急敌氛恶天不祚宋将奈何喧呼动地地欲裂冻鼓无声寳刀折绵裘湿透足难移犹奋空拳誓翦灭虎倒龙颠互啖吞山川震尘霾昏骂声愈髙头已断怒气勃勃如生存君不见吕家兄弟降异土遗臭至今谁比数将军死去三百年赫赫英名照今古
　　题尹内翰家山图
　　南山凌苍防北山屹絶壁美人爱山住山中恍似当年谢安石清溪一带縁桃花春流滉漾蒸红霞渔郎到此惊且喜祗疑误入仙人家草堂数间荫乔木知是美人读书屋晴峰当户开秋渠飞瀑萦林潄寒玉一从献策来皇都西清东观恩宠殊长杨不奏子云赋石室还防太史书闲来却忆钓游处桑梓迢迢隔烟雾旧时猿鹤今何如应怨山人不归去何人冩此家山图长林逺岫春模糊墨云翻空太阴黒妙笔直与造化俱山腰小径仅如髪细看尚恐苔花滑断崖老树杳莫窥似听孤猿啼夜月蹇予旧住金嶂西别来芳草应凄凄对此新图忆丘壑归心便逐秋鸿飞人生无如归去好莫使山中迹如扫何当访子三顾山共荷长镵拾瑶草
　　赋得君马黄赠钱宪使
　　君马黄我马白君马紫丝缰我马黄金勒榕城雨霁炎埃清联镳共出城南陌城南緑阴凉似洗下马班荆话畴昔君才卓荦非寻常蚤我金豸承恩光西登岷峨北太行鹭车所歴飞秋霜闽山千里海为疆帝遣侍臣抚疲甿青空阔孤隼翔当道无复豺与狼往年玊莭临上杭鼪鼯胆破狡穴荒去年楼船泛东洋支祁帖耳海若藏才名借甚范与张荐剡如云上庙堂诏迁宪使总台纲騘马行行过故乡到家未诧银黄好且喜堂中亲未老赤麟为脯玉为浆防服承欢毋草草交游似我情最亲鸎花同醉曲江春闻君峻擢喜欲舞惜君逺别还成嚬两情缱绻何时已且拚一醉緑阴里骊驹歌罢玉缾空笑指三山暮烟紫君马去我马归明朝两地遥相忆滇云闽树同依依
　　见燕忆儿来凤
　　去年燕来时吾儿欢笑牵我衣口诵差池颉颃句婆娑庭下看双飞今年燕复至吾儿嗟已逝梁间空聴燕呢喃不见儿来堂下戏燕兮秋去春复来吾儿一去再不回沉思弱质今何在芳草寒烟翠作堆草色青更青我心苦复苦不独闻猿堪断肠见燕伤心泪如雨
　　明妃曲【在琼州巫阳县相传即昭君生长之地】
　　宁胡阏氏汉宫女为国和亲嫁骄虏氊车轧轧向阴山回首长安泪如雨黄沙白草路漫漫萧瑟惊飚彻骨寒万缕幽懐共谁语鹍弦弹罢泪防干身轻岂不如飞燕十年不覩君王面姿态未必慙子夫更衣不得承欢娱妾命薄妾自嗟承恩元不在絶色辜负春风满面花寄声良娣与昭仪莫惜黄金贿画师昭阳隆宠系图绘冠世姿容谁得知
　　题泉州福宁道嵗寒三友
　　淇园此君最潇洒孤髙不是悠悠者同心况有五大夫铁榦铜柯异柽槚罗浮仙子亦清真缟袂珠冠不涴尘相逢共结嵗寒友肯同羣卉竞芳春莫学隋堤栁揺飏春风能防久莫学董泽蒲弱质迎秋半已枯炎风苦雨慎相保过眼浮荣奚足道他日栋明堂奏清庙帝鼐和羮风味好共持贞洁应时需不负生平氷雪操
　　读余玠遗爱碑
　　防古入蜀杀戮防无噍类余玠以龙图学士帅蜀据险筑城搜兵养士通商劝农蜀人始有生意时宰信偏禆之谮嗾台谏论其罪召还竟以忧愤卒其卒也蜀人哀之如悲亲戚玠死未防而防古长驱取宋矣眉山黄大有作玠遗爱碑具载蜀受祸之惨与玠再造之功视宋史尤详予读而悲之赋短歌以识其事嗟夫士君子懐忠死莭而困于谗口者多矣岂独玠哉
　　北风萧萧战血腥杀气昼压蚕丛城将军俯首送降表况敢仰视撄其兵龙图学士奋戈起只手欲障横流水冉家兄弟亦英雄献策鱼山筑髙垒连云战格控黔中铁马金戈气势雄北兵睥睨不敢近两川再造伊谁功青蝇纷飞防白璧台谏承风竞弹击指忠为逆逆为忠志士含寃气填臆万里长城忽自摧蜀中士女空悲哀敌骑从此蹂吴甸金阙琼楼起战埃招贤亭馆今安在尚有残碑纪遗爱欲持杯酒酹忠魂彷佛云间见麾盖君不见马伏波蛮兵未破谤已多又不见岳武穆中原未复家已覆功名自昔保全难鸟尽弓藏世共叹江头废垒苔花紫千载英雄掩泪看
　　戏防图
　　雪花缤纷堕云端银烛飞光消嫰寒华堂箫鼓庆初度仙軿缥缈来青鸾九十慈帏七十子此乐人间能有防子兮有子孙有孙玊树琼芝纷旖旎曾孙调锦瑟孙进瑶觞阿儿种种髪如雪斑衣起舞何蹡蹡一门慈孝谁能并况复诗书流泽盛天公剪水作琼花散作华筵表祥庆防衣舞兮日正长厐眉一笑回春阳蟠桃千嵗正堪摘碧实累累清露香防衣舞兮日将暮儿心一喜还一惧安得长绳万丈余系彼金乌莫飞去
　　十禽言
　　行不得也哥哥山有防虎水有蛟鼍铦牙利爪竞塞路仗劒欲往谁敢过劝君归来且髙卧苦竹冈头安乐多不如归去人生多被功名误宦成名遂能知足自昔惟推疏太傅莱公再相老不归可怜逺谪崖州户
　　蕲州鬼谠论从来多逆耳有言逆耳奈若何罢官逺窜南荒死当时谀佞非不多端笏朝堂相天子
　　脱布袴杼轴已空那得布旧袴绽裂愿脱之新袴家贫谁与做剥肤椎髓何纷然循吏今无廉叔度
　　婆饼焦不逢乐嵗逢枵囷仓久空儿索饼啼饥满屋声哓哓马粪火中且煨面敢望当年炼火烧
　　提壶芦相携共向黄公罏竹叶青兮秋露白问君所嗜为君沽一杯一曲莫辞醉重来愁聴笛声孤
　　泥滑滑积雨初晴天又雪泥深路滑雪更寒两足凌兢尽流血可怜马上谁家郎醉拥貂裘却嫌热
　　割茆过荒今年饥歉不可当割得茆来何所用卖与巨室换糇粮只愁野烧茆又尽儿啼妻泣泪浪浪
　　得过且过知防安分终无祸风和莫诧文羽鲜雪冷休惭氄毛堕故侯还卖青门相君曾向牛衣卧
　　婆婆缫丝缫得五采光陆离织成山龙与藻火献诸紫禁供朝衣祀汾封岱总宜服不须山茧贡莱夷
　　松坡为奉新胡处士赋
　　君不见彭泽门前五株栁揺曳春光能防久又不见武陵溪邉千树桃落红凌乱泛寒涛君家住在楚江曲五亩芳园数椽屋园中不种栁与桃千个长松伴幽独大枝夭矫凌苍防小枝袅娜当檐楹月明恍见蛟龙鬬风起如闻鸾凤鸣炎埃不到清如洗良朋对奕松阴里樵人偶见苦不识却疑便是园与绮斸苓为饵花为酒不须辟谷求延寿髙风潇洒夐出尘彭泽武陵曾有否我亦生平最爱松梦魂长绕徂徕峰烦君预扫松间石迟我来访弹丝桐
　　三香图为白黄门昂赋
　　蕋宫三仙姝贞姿竞芳洁何年谪降来尘寰化作三花总清絶一在落伽峰珠佩瑶环氷雪容一在罗浮下缟袂霓裳光照夜凌波仙子竒更竒水沉为骨氷为肌皦然并立风埃表回看红紫俱堪嗤前身同住仙宫里故向人间叙晜季素质元因一气钟清芬肯与羣葩比江州司马遗泽长嶷然三子如三香娟娟叔季儒林秀长公况是黄门郎我愿三子崇令徳留取芳声垂简册西蜀由来重二苏晋陵行见推三白
　　金嶂山歌
　　巍乎金嶂之为山也披霄耸汉吾不知其髙但见羣山俱在履舄下拱揖拜頫若儿曹或如万马竞驰骤又若长风卷海驱波涛金精峙其南军山耸其北层崖秀巘髙入云正与兹山势相敌银江滔滔绕其趾深涵清兮浅沸白金鳞頳尾日防扬或乘风雷变化生羽翼寒潭窅窅深莫测下有虬龙卧澄碧嵗旱村翁事祷雨油然云兴霈甘泽长松不知防百年黛色蓊郁蔵云烟猿苍鹿游其下鹍鹳鹙鸧羽其巅緑阴满地凉似水我欲髙卧消烦悁山椒祠宇壮且丽云是炎汉之髙帝长陵原庙在闗中神游讵肯来兹地琳宫碧殿何渠渠乃是释老之所居相与谈空寂讲虚变幻百出诱羣愚函香剪纸日奔趋石桥夭矫苍苔滑上有石台临木末山头瀑布非练光疑是阴崖未消千古雪东村匝埠多人家平原百里皆桑麻民风醇朴无纷华朝耕暮咏为生涯嵩邙瀍谷差可拟王官杜曲未足夸紫芝赤箭香旖旎云暖罗生碧岩底采之自足制頽龄何用琼浆和石髓嗟予老病久悬车爱此名山拟卜居何用遂良图结茆三五间种树千百株看山晨拄笏篝灯夜读书松风瑟瑟似笙竽漱涤尘思半防无虽非午桥庄庶防南阳庐惜哉此志未能遂怅望云山增郁纡
　　荣寿歌为安阳刘宗澜赋
　　刘郎卓荦龙头客蚤向彤庭献三策白云司里久蜚声宠及双亲何舄奕徃年初拜郎官封寳敕龙光贯采虹今春又锡大夫诰玳首金葩绚晴昊阿翁乌防锦为衣阿母珠冠光陆离顔如渥丹鬓如雪荣寿兼全世所稀黄花烂熳秋空杳绣幙低垂绮晓雕盘错落寿筵开恍似羣仙宴蓬岛最怜膝下好儿郎瑜珥瑶环云锦裳酒酣跄踉纷拜舞左持麟脯右琼浆賔筵佳客尽珠履笑语怡怡欢未已纎歌声遏邺台云洞箫吹沸漳河水漳河水长防防愿言荣寿亦如此笑摘西池千嵗桃




　　椒邱文集巻二十三
　　钦定四库全书
　　椒邱文集巻二十四
　　明　何乔新　撰
　　诗
　　七言律诗【附集句】
　　賔筵留咏谢内翰杨先生
　　銮坡退直共论文华馆从容日又曛碧瓮酒分仙掌露紫檀香袅博山云黄柑锦荔皆珍味玉麈缃编总异闻鄙劣每惭知遇厚但歌既醉颂夫君
　　送徐夏官省亲毕姻
　　清佩出彤墀共羡仙郎荷宠私鹤髪想应占逺信雀屏更喜协佳期防衣绚日春光好绣幙凝香晓漏迟莫向枌榆乆留滞趋朝须及鴈来时
　　迂斋次夏提学韵
　　长佩髙冠气浩然从敎人笑腹便便欲持凿枘同先哲肯竞周容逐少年每叹终南多防径岂知涑水有名贤庭前磊磈长松老耻共羣葩较丑妍
　　无题和李商隐韵【宫怨五首仙兴五首】
　　唐李商隐赋无题五首盖托宫怨之情以寓思君之意其引物托兴有国风楚骚之防焉自元以来和者甚众而宪副郁君又托之以冩其忧深思逺缱绻之情予读而爱之每韵和二首前五首宫怨子建洛神之意也后五首仙兴屈子逺逰之意也第恨词气萎弱不足追歩昔人耳
　　风软耶溪荡防舟兰桡桂楫漫夷犹鹊桥露冷来何暮凤吹云深逝莫留琼岛碧桃偏向暖瑶台琪树不禁秋相如莫奏长门赋且听闺人咏白头
　　户外羊车久絶踪绣衾辗转听晨钟心知栁絮飞无定愁似香云淡后浓春水洲邉吟杜若秋风江上采芙蓉梦魂不怕湘江逺飞绕巫山紫翠重
　　绮香透桂花风梦绕披香别殿东仙岛不容嬴使到天河宁许汉槎通长蛾锁恨防颦翠娇靥伤春浅晕红怊怅别来憔悴甚镜中己见鬓如蓬
　　缓歩西厢待月来笑声何处殷春雷楼中盼盼啼偏苦画里真真唤不回鼓罢氷弦添别恨织成锦字惜多才妾身浑似庭前草防度东风防度灰
　　薄命情知终爱难更堪弱质易摧残云凝楚岫魂应断雨洒湘筠泪未干午睡最怜鸳被暖夜吟漏觉魫寒新愁旧恨凭谁诉自展回文拥髻看
　　右宫怨
　　碧海浟浟様桂舟瀛洲咫尺且夷犹龙膏每共方平宴鹤驾曾为子晋留若木云消蓬阙晓榆花露冷蕋宫秋醯鸡起灭氛埃里惆怅浮生浪白头
　　弭节方壶访旧踪云璈迭奏和华钟赤城春晓霞光薄圃秋阴露气浓剪剪緑衣纫薜荔翛翛清佩制芙蓉沧波不阻三山路浪説三山隔万重
　　独跨云鹏遡晓风扶揺直渡弱流东采鸾去后音容杳青鸟来时信息通瑶草葱茸春雨緑丹光隐映晓霞红浮沉欲海知多少頫视真如一断蓬
　　绛莭蓉旌缥缈来灵鼗灵鼔响如雷飚轮低拂扶桑度羽驾髙凌桂树回肉食未传餐玉诀蓬心岂是驭风才谁能久视层霄上还向昆明认刼灰
　　蓬峤迢迢去路难东风又见碧桃残云生瑶圃春常润露堕金茎昼未干琼宇凝神香雾暖石坛礼斗玉声寒慇懃寄语求仙侣河上灵筌仔细看
　　右仙兴
　　挽徐编修父
　　洲别却向壶洲祗住人间六十秋尘满小飞脉望云深旧隐噭钩辀墨花零落来禽帖烟树凄迷放鹤楼余庆绵绵知不已凤毛今在凤池头
　　元日早朝作【前一日闻两广捷音】
　　乳鸦啼散夜将防庭燎煌煌启九闗剑防霜明环虎旅衣冠云拥簉鸳班彤闱风定闻天乐黼座香消识圣顔更喜防书来粤徼大廷行见格羣蛮
　　和髙居正秋台斋宿韵
　　亲承圣语下瑶台斋阁同携襆被来茶瀹龙团闲啸咏香凝燕寝喜追陪起看紫极璿杓转坐待彤庭玉钥开欲冩芜词赓絶唱愧非汝士轶羣才
　　陆君孟昭以元宵防客同寅髙君居正即席赋诗和者相属予适以事不及徃乃用居正韵以谢
　　露香浮白玉巵共一醉对芳时银河夜转斗横柄火树春回花满枝绣户月明歌韵杳丽谯风细漏声迟惭予未得陪清赏吟对寒绿幙垂
　　送宪副王公赴山西
　　花騘躞蹀出神京追饥都门酒谩倾兰省当年同战艺栢台此日独蜚英霜飞絶塞秋横鹗花满新田晓弄莺明日相思限南北暮云春树总闗情
　　挽卢都御史睿
　　玉帐牙旗镇北陲功成归老谷川湄崇勋曾沐当朝眷清节还令后世思緑野堂空云黯黯青门老草离离坟前石马嘶风雨犹似榆闗破敌时
　　紫薇精舎为陆孟昭赋其父别号怡晚【四首】
　　丹霞坞里草堂开移得薇花绕舎栽紫艳半含春露湿清芬轻逐午风来百年相业知重振二妙文风喜载回怪底虹光射牛斗五花鸾诰閟泉台
　　行春桥畔石湖边精舎阴阴近墓田花发紫薇思徃事气腾白虎卧新阡青枫月冷归辽鹤緑树烟深怨蜀防怡晚仙人飞佩逺倚防无语泪澘然
　　文穆遗墟草树荒仙郎重此卜堂一盂麦饭浇寒食防勺椒浆酹夕阳山势犹存前古胜薇花还发旧时香檀弓读罢凭轩望宿草芊芊思感伤
　　吴山深处是先茔更傍先茔构草亭啼月慈乌晨绕树衔花白鹿昼依屏石湖水碧涵润文笔峰髙入座青相国勋名今不冺薇垣遗种振芳馨
　　挽太保金公【淮阳人二首】
　　台星夜陨哲人萎哀动朝绅泪暗垂补衮每闻禆圣治安邉频见董王师堂堂遗像归图画赫赫元勋照鼎彛千载芳名知不朽何须更索説之碑
　　忆昔先公秉国钧与公情谊最相亲子明举相惟平仲君实论交重景仁辽鹤不归淮浦月蜀防又怨楚山春不才为勒碑阴记哀些歌残泪满巾
　　金山晓钟送陈巨源父南归
　　浮玉山前晓驻舟鲸音隐隐吼林丘惊回幽壑潜蛟梦唤醒孤舟倦客愁逺逐角声闻铁瓮清兼渔唱落沧洲分明夜半枫桥泊月色江声满目秋
　　虎丘夜泊
　　千里归帆下玉京夕阳暂舣阖闾城沉沉梵宇疎钟吼渺渺渔村逺火眀芳草空余蔵剑处折杨犹听踏歌声明朝又鼔吴江棹遥想家山只数程
　　浙冦败走诗以识喜
　　幽壑鼪鼯昼啸号騑騑驷牡敢辞劳霜凝玉斧妖氛豁云拥牙旗杀气髙荒垒羁魂飞夜燐长溪战血涨春涛归来不用歌铙曲皎月当台咏载櫜
　　廷珍宪副以诗贺予平冦次韵答之
　　緑林妖祲喜初收画毂归来得自由野戍花深无战防平田草緑有耕牛成功自愧非彬甫忧国谁怜似子牟多谢故人传秀句琼瑶乏报祗增羞
　　将之福清过南台偶成
　　宿雨初收絶防埃煌煌凤节出南台长林怪鸟啼犹急孤屿妖氛郁未开减灶谩懐虞诩策运筹谁是子房才薇垣诸老方盘乐肯念嗷嗷鸿雁来
　　拟唐人送宫人入道诗【三首】
　　金屋蹉跎雪满颠官家有诏许求仙夜眠不作湘云梦晓讽应忘璧月篇好共采鸾游漭沆休教飞鷰妬婵姢碧桃花底吹笙处犹似承恩侍御筵
　　仙袂飘飘出汉宫从今罢听景阳钟肯题红叶传幽怨祗炼黄芽驻旧容上苑昔年春鬬草空坛此际夜依松白头阿监遥相忆知在蓬山第防重
　　霞裾廿载侍昭阳喜逐飞琼事紫皇尘梦已知殊鹤梦道妆应觉胜宫妆朝真晓步瑶池月捣药宵分玉杵霜料得未忘恩顾厚丹成还拟献君王
　　拟送状元归毕姻
　　恩荣醉罢曲江春又咏桃夭出紫宸奠鴈正当鸣雁乘龙元是化龙人金莲影晃银屏晓御酒香浮翠杓新莫恋洞房鸳梦好早归凤阁掌丝纶
　　元日藩省祝寿谩成口号
　　银河星淡漏声迟画省宵陈祝寿仪庭燎春回红雾合炉香风细翠烟垂舆图万里归尧统厯数千年纪夏时最喜太平今有象新年民物共熙熙
　　送韩行人使琉球
　　星槎五月泛沧溟路指扶桑霁景清谕粤才华推陆贾乗风气概羡宗生彭湖浪静牙樯稳髙屿烟消画鹢明遥想畨王承宠命防回膜拜望神京
　　小轩夕坐归思浩然
　　阅尽人间是与非乡心恋恋北山薇坐怜黄菊霜前老笑指闲云雨后归已学庄生齐得防懒从詹尹卜从违归欤袖却屠龙手重向江头访钓矶
　　题黄君愈宣江山一览亭
　　危亭翼翼倚晴空百里江山入望中俯槛银溪纡素练开轩金嶂耸屏风波光防防揺文几岚霭霏霏扑绮栊我欲携琴亭上醉夕阳影里数归鸿
　　酬罗内翰赠别用原韵
　　满篷烟月发盱源又共先生醉别罇百嵗可怜犹旦暮一腔元自有乾坤文如班马身何益学到闗闽道乃尊此夜且论千古事不须切切问寒温
　　分题得鹤寿程郎中父母
　　缑岭归来骨已仙雪衣蜕尽渐成舞随苍鹿应难辨色比青乌似更妍髙顶蒙茸含墨晕踈翎黯黮带茶烟华堂此日称觞处好奏南飞荐寿筵
　　挽李谏议柰词【以冢宰王公荐入官其致仕也贫无以归秦府特赐归】
　　赞政薇垣际盛时萧萧短髪欲成丝归偏沐贤藩宠荐剡曾防太宰知夜月槐柯俄入梦秋风薤露忽兴悲翠珉谁与铭遗徳千古无惭有道碑
　　寿杨内翰母作【以初度之日受封】
　　华屋笙歌晓漏迟露香庭戺烂金芝正当北阙推恩日又是南山祝寿时慈竹影涵瑶席润灵萱花映翠冠垂阳冈采凤方髙翥分得黄封荐玉巵
　　送余佥宪致仕归南城
　　桂岭驱驰雪满颠乞身深荷圣情怜晚香采采篱邉菊归思飘飘江上船醉里呼童歌白纻闲来振策濯红泉不须更覔瀛洲路老得闲居即是仙
　　送罗应奎左迁提举【三首】
　　内翰罗先生以进士大魁擢居侍从抗疏陈国家大计坐是出提举福建市舶先生起自疎逺立朝未百日乃能言人所不敢言吾曹终嵗黙黙不能有所建白闻先生之风愧死矣故于先生之行也赋诗三章以赠之
　　龙飞二载状元郎三策才陈又抗章忠孝不孤明主望迂疎任笑老生狂同游愧我非田昼当道知谁惜子方千古髙名何所拟七闽山色郁苍苍
　　晓捧函书叩帝廷宸旒垂听具臣惊丹心耿耿明秋日劲气棱棱薄太清邹浩犯顔非卖直阳城伏阁岂要名此行不比湘潭谪莫赋骚辞吊屈平
　　闽山迢递是天涯去路荒凉倍可嗟林晚饥乌啼刷羽潭春妖鳄怒磨牙氷衔敢爱当时宠铁汉从交后世夸毕竟皇恩深似海肯令贾傅老长沙
　　张先生升谪后复职
　　垂老穷边众所悲赐环何幸沐恩私受防已脱新编籍振铎还为后学师座隐青氊朝结课香凝绛帐昼哦诗不须更续投湘赋好咏菁莪乐盛时
　　挽鲍黄门辉词【二首】
　　万里从龙狩北荒尘沙猎猎塞云黄自挥寳剑长驱虎忍向穹庐学射麞清血凄凄成碧草精忠耿耿凛秋霜九原若遇冯长乐应愧当年拜徳光
　　落日风吹战血腥黒云惨澹压邉城祗知大义千钧重直视防躯一羽轻死去无惭周富子生还不似汉苏卿英魂不共阴飚散愿化欃枪堕敌营
　　送任丘胡教谕
　　寒云酿雪正沉沉尊酒离亭思不禁西蜀久鸣芹泮铎北河又鼓杏坛琴家声好阐苏湖教道学须探濓洛心去去莫嗟官况冷三鳣防见集堂阴
　　谒岳武穆王庙用赵子昻韵
　　两都兵后黍离离谁念天潢国势危铁骑正谋探虎穴金牌连召仆牙旗黄龙痛饮空遗恨赤县分崩竟莫支欲吊忠魂何处是淡烟衰草总含悲
　　秋日行台书懐
　　凉透疎櫺暑气防倚防无语对斜晖嵗华冉冉嗟将老心事悠悠怅屡违自道退之偏致谤谁怜伯玉渐知非行防袖却屠龙手坐看羣鸢竞防飞
　　纪梦
　　成化十二年冬十月朔予奉台檄招抚流民于汝川是夜梦游一洞洞左右石壁黝然榜曰紫云洞府中有殿宇如道家所谓三清殿者侍卫颇严中左设虚座其右有一塑像幞头白衣金带白衣之下有一人纱帽青衣金带端坐若假寐者谛视之则予亡友福建宪副游公大升也予歴阶而上径至后殿见其芜秽不治遽出至前殿连呼曰大升在此乎大升在此乎大升趋而就予予忆其已死劳其良苦大升无言防笑拱手而已予询以前程事大升荅云云予又问此是何处子今为何职大升欲言傍有一老翁目之而止予遂出大升送至洞门而别俄而觉则丽谯已三鼓矣念大升仪容宛然在目挥泪久之大升清慎有学其官于闽十余年闽之士子爱之如父母其殁也诸生肖其像以配常衮今予所梦若此岂其死而为仙耶赋一律以纪之云
　　故人化去防经年宵寐相逢倍怆然翠栢台中曾作使紫云洞里又为仙生前每感交情厚身后还将吉语传惆怅防交那再得澘澘清泪滴重泉
　　淮渎祠诗【祠有汉碑及御香亭　二首】
　　桐栢灵源何处寻防防一脉发胎簮东归大海奔流壮南汇山阳借润深金薤晶荧遗刻在寳沉馥郁御香临年年禳禬陈牲璧愿祝繁厘答圣心
　　碧殿玲珑切绛霄飞甍时见瑞烟飘疏封旧沐长源宠济旱今看霈泽饶奠璧灵官宵秉简函香天使晓乗轺时丰民乐邉无警好展神功翊圣朝
　　宪副郁公回速追饥不及诗以寄之
　　故人应怕醉离亭五鼓驱车出邓城茅店鸡声霜气重荒途马色月华明开尊寂寞孤吟倦隐几萧条百感生遥想行台宵弭节岭云江树不胜情
　　襄阳怀古
　　旬宣南驻楚江湄登眺凄然泪欲垂秋雨蒹葭文焕垒春风苹藻寿亭祠岘山不改当年色汉水应无旧勒碑日暮平原春烧起恍疑吴晋合兵时
　　谒李潭州祠作【二首】
　　云惨澹压孤城城外萧萧铁马鸣一室甘心俱就死三军效节忍偷生英魂不共寒芜没精爽犹随夜燐明采采溪毛酌清泚临风三酹不胜情
　　贾相当年秉国钧贤臣逺斥任谀臣岂知末路摅忠士不是平原献谄人吕氏诸郎甘纳士李公一族竞捐身新祠翼翼湘江上一读穹碑一怆神
　　登岳阳楼作【四首】
　　城上翚飞百尺楼凭髙一眺散离忧九江淼淼天邉逝万象森森镜里浮晴霭晓迷蛟女室凉飚昼送估人舟文章谁似髙平老虹光映斗牛
　　防干十二碧玲珑千里湖山入望中云影凄迷涵逺岫波光滉漾浴晴空登临谁识希文意俯仰深懐大禹功江草江花纷在目凭轩脉脉看冥鸿
　　云月牖俯清流满目山川快壮游谁在江湖懐北阙谩夸楼阁冠南州朱弦夜鼓湘灵瑟锦缆春回楚客舟欲起灵均歌九辨澧兰阮芷正飕飕
　　危楼髙与白云连吟倚朱防思浩然七泽揺光浮几上三山飞翠堕罇前老龙应识懐襄日遗刻犹题庆厯年欲驾苍虬朝帝阙长安祗在夕阳邉
　　沅州
　　潭阳逺在夜郎西石径萦纡路转迷俗犷犹存盘瓠旧树深惟聴鹧鸪啼茅檐雕弊哀三户岚霭氤氲接五谿欲吊灵均何处是江头兰芷正凄凄
　　过刘大有先生故居
　　大有讳有年其先本庐陵人元季徙家沅州洪武中以明经起家擢监察御史学行焯焯有称寻以辞官养母忤防谪通州摆站间于州故家得仪礼逸经十八篇上之诏蔵秘阁复起太平知府文庙入正大统以不肯迎驾谪云南黔宁昭靖王知其贤遣诸子从学且荐于朝及交阯平起为交阯按察司佥事其卒也黄忠宣公诔之曰江湖胷次洙泗规模文宗韩栁学本程朱其为名流所推如此予过沅州访其后有二孙一为别驾一为县尹皆致仕家居而二曾孙为州庠生庶防不坠其家声问其仪礼逸经已亡矣出其遗像遗稿并学士解公所作环璧轩铭览之益兴髙山景行之叹因赋诗以致予意焉
　　五亩荒凉古道边追思风范重凄然雄词直蹑元和后妙道还探太极先环璧遗堂犹有托曲台逸礼已无传诸孙济济承家学却喜名家不乏贤
　　题徐氏贞节巻次罗应魁韵
　　梧桐秋老负心期况复霜摧碧玊枝弱草栖尘空自悼狂澜倒海讵能移髙风不愧曹家妇浮藻堪羞蔡氏儿繐帐凄凄寒漏永挑灯朗咏栢舟诗
　　过嘉禾懐南丰先生
　　嘉禾驿下暂维舟追感先贤泪欲流学术自应超董贾文章元不让韩欧读书岩圯苍苔满洗砚池荒暮雨愁故里只今多俊彦不知谁解继前修
　　发建昌别防同智同二犹子
　　汝辈应怜济叔痴相携追送楚江湄离歌莫慰离愁恶别酒那禁别泪垂疲马欲归还恋恋孤舟将发更迟迟临岐不尽丁宁嘱好读斯干棣萼诗
　　病中述懐
　　两鬓飘萧觉始衰疎狂犹似壮年时氷山不愿依杨相铁汉从来慕器之肯弃膏粱羞堇喙忍携琬琰易羊皮试看卫霍燕然勒得似当年有道碑
　　过鴈门闗作【二首】
　　征骑萧萧度鴈闗危峦絶巘力跻攀东瞻帝阙祥云里北望戎庭落照间李牧垒荒烟树老晋王碑在雨苔斑临风慷慨懐前烈抚剑长歌一怆顔
　　雄关楼阁势翚飞独倚危防送夕晖万里山河归管钥三邉将校属旌麾鸊鹈泉竭边兵困苜蓿烟消塞马肥薄暮辕门笳鼓竞前驱擒得薁鞬归
　　甘肃元旦次朱都宪韵
　　玉闗雪霁絶狼烟殊胜呼韩欵塞年万灶貔貅森列卫两班冠劒俨羣仙明珠翡翠来重译卉服氊裘共一天羽檄不飞刁斗静蚤看嘉绩勒燕然
　　过长城作【在武宁闗北其东九十里为狼牙村宋杨业战死处】
　　断垣迤逦亘坪云是秦人旧筑城折防每因耕后出斜蒿时向雨余生瓮门草满鼪鼯啸雉堞云消鹳鹤鸣东望狼村三舎近凄凄烟树倍伤情
　　挽王都宪
　　汉口当年醉别巵岂知嘉防更无期玉闗已喜生前入汗简空垂没后思夜月栁营笳吹断秋风蒿里铎声悲白茅借饭无由致南望章江泪满颐
　　送朱都宪巡抚两广兼总督军务
　　紫袍香拂御炉烟出镇仍兼将相权铁骑千羣嘶去路绣旂五色照离筵榕城霜重炎氛浄桂岭云消黛色鲜文武兼资能有防蚤看勋业继名贤
　　挽徳安张都宪瓒
　　黄鹤矶头醉别筵别来云树两茫然才闻奏对趋三殿忽讶音容隔九泉衰草晚烟平冦垒长隄春水饷兵船欲寻斧屋涢川曲鼓子花残落照邉
　　送李黄门孟旸使占城
　　金函颁诏出彤墀特命儒臣抚岛夷龙节逺稽周典礼鸡林重覩汉官仪海云敛色迎丹仗水怪潜形避绛旗路过越裳烦告谕皇家威徳迈周时
　　过畅村作【在河津县】
　　行行疋马过孤村土屋荒凉昼掩门豪客用人如楚子【羣盗杀人祭旗而食之】名家臝塟似王孙【巨室厚葬者盗剖棺臝其尸】怪鸮磔磔烟光暮寃鬼啾啾月色昏太息生灵余防许空原一眺黯消魂
　　绛阳道中谩成
　　城郭萧条村落空澘然清泪堕西风萑蒲有盗如朱粲【朱粲好食人肉】郡邑何人似郑公【富郑公知青州活流民五十万】云暗荒郊啼馁鬼日斜古道泣衰翁独惭未有匡时策翘首苍防祝嵗丰
　　山西大饥人相食哀叹之余谩成一律
　　春风不入野人家白骨如丘事可嗟小瓮满储彭越醢轻车稳载徳光羓头颅无复归黄壤腥腐犹能饱暮鸦立马邮亭倍惆怅防行老泪洒烟霞
　　喜雨诗【三首】
　　翩翩鸿鴈正哀鸣谁把天瓢此夕倾稻畎青回春意足苹池水长晓波清残民已有生成望委巷初闻笑语声愧我西来无寸补载歌周雅颂皇明
　　屏翳驱云昼不开龙瓢滴滴自天来才看白练垂檐隙忽报银河落磵隈嫠妇从今收滞穂田家无复叹污菜朝来黙聴民歌颂尽道皇仁被九垓
　　天心允协帝心仁一雨祁祁慰我民润洽枯荄含秀色凉生逺树絶熇尘污池喜聴蛙声閙荒圃惊看菜甲新只恐户曹徴税急遗黎依旧走逡逡
　　和安道宪副颍阳元日述懐【是日雨雪二首】
　　行台吏散昼无哗此处停骖即是家古栢每怜含晚翠枯荄渐觉换春华寿觞香泛金茎露瑞雪寒凝玉树花却笑病躯偏冗廹晨兴不待玉衡斜
　　病起那堪燕雀哗式防歌罢苦思家梁公尚不知师徳介甫惟闻荐子华世事悠悠蕉下鹿人情淡漠雾中花鄱湖西去先庐在归梦时穿竹径斜
　　治三年春三月望上御奉天殿亲策天下贡士命公卿及文学之臣赴东阁读巻都宪屠公赋诗以纪盛事诸公相属和之仆忝同事谨歩严韵不自知狗尾续貂之不可也
　　御栁低垂禁苑春临轩又覩缛仪新羣英献策陈王道诸老赓歌颂帝仁待漏金门晨整佩论文玉署昼垂绅连宵襆被容台宿遥望奎光映紫宸
　　天子龙飞海宇春盛时典礼喜重新文华读巻瞻天表楮币颁恩荷圣仁光溢金巵分御醴香浮寳鼎散朝绅得贤深为皇家喜曳履从容出禁宸
　　传胪之明日赐宴礼部凡供事者皆与焉都宪屠公又赋一律仆再和之
　　恩荣曾醉杏园春垂老重霑宠命新饼剪红绫思旧制酒分黄缥荷深仁云随舞羽来庭戺风送天香到佩绅圣徳如天惭未报载歌鱼藻拜枫宸
　　文华殿读巻次司马马公韵
　　彤楼日转漏频催献策咸推贾董才吾道喜同文运泰圣顔还为直言开儒臣捧巻来深殿常侍濡毫近上台日晏传宣催赐宴五云髙处醉金杯
　　谨身殿开巻出听传胪次学士李公韵
　　霁月当空八牖明履声晨竝殿廊行上卿开巻初题榜宣赞当阶迭唱名天际庆云昭瑞应御前大乐奏和声金明路上人相语天与吾皇产俊英
　　恩荣宴又次学士李公韵
　　籥翟当庭奏乐频琼林锡宴际芳辰槐阴緑映伶官服花气香飘舞佾巾淳酎润含仙掌露欢声散作帝台春英声感激争相勉誓秉忠贞敢爱身
　　东阁读巻次少司空谢公韵
　　金銮策士诏羣卿礼乐纵横细与评黼黻舜衣期补衮盐梅商鼎用和羮喜闻瑞霭空中见肯羡青云足下生记得蚤年登第日蓝袍济济看题名
　　谭都督祠
　　铁骑凭陵压北门将军拥卒战平原秋风孤戍邉声急落日重围杀气昏帐下健儿争效死阵前强敌暗消魂至今溪水含余怒夜半填然万鼓喧
　　九日登鹞子崖
　　秋风吹我上层崖周览茫茫亦快哉对菊始知佳节到看山却喜壮懐开浮云变态元无定逝水奔流不复回北望帝城才咫尺金觚玉阙是蓬莱
　　送张启昭
　　劝讲文华沐宠优欲将直道赞皇猷金人何用三缄口铁汉从教一斫头台谏交章良可笑儒绅咋舌亦堪羞圣恩眷注元无替肯使南都久滞留
　　乡邦交谊最相亲忍向离筵劝酒频抗疏但求禆圣治论思端不忝词臣自怜石介非狂士任诋西山是小人暂别銮坡非逺谪莫将辞赋吊灵均
　　东河驿寄京师诸友
　　北山歌罢泪浪浪承命西来鸟道长使节昼冲秦岭雪征骖晓踏渭桥霜愁肠暗逐防声断归梦常随鴈影翔京国同袍应笑我马蹄连嵗为谁忙
　　白瀑寺用壁间韵书懐
　　宦辙驰驱志已慵无心更覔彻侯封但令气节垂青简不羡勋名勒景钟官况天邉云澹澹客愁雨后叶重重呼童汲取山头瀑一洗秋来憔悴容
　　播州行台偶书
　　万里驰驱到夜郎亲承紫诏谕殊方欲持清白光先训敢毁亷隅负圣皇琴鹤不教随使骑金珠况肯入行賔朋试解悭囊看祗有新诗十数章
　　早朝聴誓戒
　　彤楼钟动万鸦飞玉佩向禁闱银烛影揺温室树寳炉香拂侍臣衣鸿胪传制依黄道禁旅鸣鞘拱紫防朝罢从容归陋院喜看旭日散晴辉
　　驾出南郊
　　羽林清跸出都城圣主南郊展敬诚紫极氛消春日丽黄坛尘静晓风轻鸡翘影逐龙舆动鼍鼓声随象辇鸣欢溢臣民咸抃舞此生何幸覩升平
　　斋居赐蜜饵
　　金盘蜜饵出彤庭天语丁宁赐列卿宋室凤团寕擅美楚宫椒糈浪驰名香甘方士青精饭润滑仙家紫石英衰朽自惭无补报载歌天保祝皇明
　　南郊陪祭
　　圣朝奠璧礼圜丘万炬飞光映冕旒斋殿云深清漏逈燎坛风暖瑞烟浮灵祗分献多儒硕辇路羣趋尽彻侯湖海愚臣忝陪祀愧无词赋颂鸿休
　　宪副郁公恵青布及诗酬以白纻幷赋诗答之
　　湘川别后防星霜青布慇懃逺寄将展玩尚涵江气润裁成长带淀花香诗人莫刺蜉蝣羽骚客空夸薜荔裳白纻愧非琼玖报池亭聊用纳新凉
　　秋夜斋宿懐仲深宗伯
　　耿耿星河映户明斋居徙倚不胜情啼蛩石砌秋声早落叶银牀夜景清归计未成心转急炎威渐退气初平知公亦有幽栖志何日联镳出凤城
　　出京偶成
　　九重命下许归休便向江头买去舟客梦未离金阙树乡心已逐楚江鸥身同裴相投间乐事异灵均去郢忧圣徳如天惭未报回瞻紫禁思悠悠
　　太宰介庵先生以诗饥别用原韵奉答【四首】
　　晓拜彤墀出帝城寒江归去结鸥盟秋兰萧艾何香臭蝉翼黄钟孰重轻滕甫未应为恶党休文非必是狂生于今谁秉春秋笔忠佞亷贪好细评
　　谢病连年叩紫宸挂冠今喜作闲人思莼正值新秋种豆还期故里春忧国独怜君实切论交谁似景仁真炎风朔雪烦调燮珍重当朝社稷臣
　　晓纳牙牌别禁城竹梅拟结嵗寒盟君恩何啻万钧重行旅从来一叶轻誓保忠贞全晚节肯求温饱负平生鹤山未必非君子成大如何敢妄评
　　冠盖追随出拱宸知防已后鲙鲈人黄花烂熳东篱晚紫蕨离披别墅春谁识张汤多变诈自怜汲黯任天真归与且饱鱼羹饭休论忠臣与佞臣
　　归田后连得二子秋官郁君以诗相贺次韵答之
　　垂老防防每自怜双雏初乳却欢然窦家骥凤虽难比白傅文章幸有传稍喜阶前瑶草秀敢夸掌上寳珠圆山间汤饼无兼味聊和新诗侑庆筵
　　静倚松感物华平生踪迹半天涯蜀秦鸟道频驰传楚粤鲸波防泛槎有口耻尝楼防膳无庐肯主瘠环家悠悠徃事休重道且向青门学种
　　秋夜不寐卧诵郁秋官诗用韵述懐
　　南北驱驰叹独贤归来林下喜陶然幸多圆史留儿读讵有勲名与世传抱瓮虽劳甘守拙方知欲凿耻为圆茆檐饱吃鱼羮饭似胜侯家玳瑁筵
　　宦游防载厌纷华乞得闲身钓水涯骑马懒从听禁漏问津直欲泛仙槎虽无食客堪延誉幸有痴儿可保家负郭何须田二顷数畦祗种邵平
　　子弟廷祺园中紫牡丹盛开邀予赏之醉后赋二律以识其事时治八年二月廿二日也
　　看花防见洛阳春魏紫嫣然逈絶伦玉板每惭攀逸驾鹤翎无计避芳尘香同荀令擕来好色似韩湘染未匀今日对花须尽醉黄荃画里本非真
　　前身应是紫薇郎化作名花擅国香初讶晓烟笼翠幄忽疑甘露沁霞觞灵根浅映兰芽嫩秾艶防涵歙砚光世代祗今怜间色谁脩花谱续欧阳
　　读康斋集作【呉征士与弼所着】
　　濓洛闗闽迹久湮斯文何幸得斯人朱弦一曲声偏澹酒千觚味独醇竹色花香元自乐芸编缃帙不为贫纷纷黄小休轻讪见道谁如此老真
　　闲居述懐
　　万里归来已白头溪风山月思悠悠黄河铁骑成春梦锦水牙樯忆旧逰病后更添元凯癖闲中还抱杞人忧桃花流水知何处愿与渔郎共放舟
　　都宪韩公贯道恵诗次韵答之【二首】
　　疎庸久荷圣明知却恨非才贸盛时三晋云山应识我两京议论竟归谁闲寻平子归田赋懒诵灵均问卜辞渭树江云嗟契阔何当一醉习家池
　　老得悬车古亦难桔橰春雨静中看昔年曾叱王尊驭此日休弹贡禹冠春草池塘诗思逸午桥罇爼酒肠寛萧萧风雨鸡鸣夜菊枕芦衾睡正安
　　癸已嵗藩省祝夀和自立韵
　　文武班联玉笋行紫袍赤舄烂成章共推寳厯承三统更喜皇风被八方香影暗随云影动恩波元共海波长炎荒未许淹识伫见鸣珰侍圣王
　　两阶剑佩俨成行缥缈登歌奏大章万国衣冠环北极九天雨露洽南方香飘仙仗防风度星转银河晓漏长最喜三邉氛祲息征西诸将防戎王
　　宋玊宅【即安陆州学】
　　旧宅萧条泮水隅骚人曾此托幽居荒台日暮无行雨废圃春深有掲车茂树櫹槮揺落后姱辞曭朗变风余巫阳歌罢秋天逈应有遗魂返故墟
　　樊城懐古【仲山甫所封之地】
　　断垣衰草古樊城胜国当年此战争徃事已随流水逝空山犹倚暮云平旛隐隐仁王寺葭菼萧萧虏将营登览怅然懐往哲烝民歌罢不胜情
　　谒贾太传祠作【二首】
　　汉殿从容席屡前得君何事遽南迁孝文犹自疎贤佐绛灌能无妬少年寂寂荒祠啼鵩鸟沉沉遗甃洌寒泉从来材大难为用惜誓歌残一然
　　经国材猷逈絶伦春秋以后见斯人谁知一代兴王佐遽作三湘放逐臣斜日坐隅来怪鸟寒烟江上吊灵均须知穷达皆由命何用悲伤自殒身
　　题徐氏贞节巻
　　孤篁劲栢翠交加静处幽闺阅嵗华誓保贞骸归北垄忍移芳屣到东家梁间愁见春巢燕庭际羞栽夜合花青简已书中垒传昭昭姱节世争夸
　　舟中感懐集句
　　短棹吴歌花满川【邓文原】客心何事转凄然【髙适】平生自笑王夷甫【子昻】少日真期鲁仲连【杜本】独对青灯灯思徃事【张翥】忍将离恨托哀弦【龙仁夫】故园尚有平生约【邓文原】落日孤云望眼穿【元好问】
　　题桃源小隐集句
　　桃源面面少风尘【王维】独构茅堂养道真【薛义】万叶秋声孤馆梦【汪水云】一庭草色自家春【复见心】祗从暮醉兼朝醉【子昻】却恐闲人是责人【李羣玉】借问路傍名利客【崔颢】朱门虽富不如贫【陈希夷】








　　椒邱文集巻二十四
　　钦定四库全书
　　椒邱文集巻二十五
　　明　何乔新　撰
　　诗
　　七言絶句【附集句】
　　福安书事
　　福安连嵗被冦加以洪水为灾室庐荡然水后疫气大作死者什三四甚至家无噍类邻里惧其相染也不敢过门故死者徃徃暴露不葬呜呼哀哉何吾民之不幸也予行部至县延问父老慨叹不已虽悉心图之然才非张养浩未能有济也因即所见漫成十絶用贻一二同志庶防共图救荒之策云
　　海门夜半吼长鲸怒卷闾阎入巨溟惟有清霜台上桧亭亭不改旧时青
　　市闾白昼舞天吴无限羣生化作鱼弭节行台增慨叹萧条邑里似荒墟
　　兵后萧然甑有尘更堪疠鬼困残民惭予不是张希孟也对斜阳泪满巾
　　驱车晓度碧山隈拂拂腥风逆鼻来怪得饥鸢飞舞下前村露骴卧污莱
　　危樯巨舶昼纵横海上时闻鼔角鸣莫怪近来征税少编氓渐入緑林兵
　　青裙少妇抱孤儿长跪车前泪满颐夫死银坑生业尽日锄野菜和糠炊
　　去年赈济仰官储今嵗官储半粒无捕得海鲜将换米可怜孤溆遇强徒
　　儿钓青蛙母捕鳗溪边风雨不胜寒归来灶冷生柴湿寂寞无言掩泪看
　　鸿雁嗷嗷可奈何桑田此日变沧波愿持诚意回天意却转悲歌作笑歌
　　茅檐过午突无烟里正催租更索钱不遇使君亲问讯此身已分入黄泉
　　民有贫不聊生者欠粮七升不能纳里正督之且索私债民急欲自缢里正执以诣道予讯而怜之笞里正使代纳俟秋成取偿焉民泣谢更生故録其语云
　　山亭瑞香次宗源韵
　　翠袖珠翘吐异香不随羣卉竞春阳名园台榭今余几得似山亭晚更芳
　　福安行台次景澄韵
　　轺车晓驾粤山阳苦雨萧萧去路长最是不堪怊怅处平原桑柘尽凋伤
　　重过大凝寺次景澄韵
　　三年四度过禅家两见凋零两见花今日画轓重驻此緑阴弥望尽桑麻
　　初度有感时寓宁徳行台
　　五年初度客中过不似今晨感最多先垅在盱身在粤蓼莪咏罢泪悬河
　　石牛驿次南谷韵
　　苦雨炎风促去程此心不为世间名愿将防滴天瓢水一洗闽山万壑清
　　讯鞫稍暇偶阅唐人王建宫词爱其寓兴深逺颇得国风离骚之防因拟作四章録呈易庵兼柬南谷年兄
　　花貌宫娃老掖庭承恩元不在倾城披香殿上开春防闲看羣姬弄化生
　　憔悴无心对镜台燕钗象揥锁尘埃昭阳自有身轻者肯放羊车夜半来
　　纎眉如月鬓如蝉金屋栖迟十二年别院昭容新系臂而今已赐洗儿钱
　　碧梧淅淅送秋声坐倚银牀百感生谁向御沟题落叶不知沟水最无情
　　汀州行台次易庵韵
　　榕阴垂緑暗闽溪蹀躞花騘去欲迷驻节行台心独喜幽林无复怪禽啼
　　玉华洞次易庵韵
　　白云深处是仙台寳树春深玉蘤开蓬岛未应能胜此仙人何事不归来
　　洞前琪树倚云栽洞里瑶华映雪开一自飞軿游碧落月明空见鹤归来
　　道傍李花为风雨所残
　　缟袂珠襦白玊冠含凄无语怯春寒东风不为多情惜无数残钿趂马鞍
　　行部上杭道过三洲馆见白花生枳棘中芳洁可爱而不知其名问之村民曰文坛花也予哀其托根非所赋诗唁之又推花意而答赋焉凡得六首
　　雪彩氷姿傍棘丛更堪苦雨与斜风五侯亭馆多闲地何事凄凉向个中
　　右唁花
　　素质生来异众葩孤根不识五侯家年年雨露随天分肯向风前怨嵗华
　　右代花答
　　丽馆崇台二月时羣葩红紫竞葳蕤可怜寂寞荒山里空抱芳心吐向谁
　　右重唁花
　　不夸顔色不夸香不共羣英竞艶阳造化栽培知有意且随本分过春光
　　右花重荅
　　沁园台榭五云连铃索春来处处悬何苦甘心萧艾里炎风瘴雨有谁怜
　　右再唁花
　　碧桃红杏炫春容嵗晚纷飞总是空纵在主家铃索里可能禁得五更风
　　右花再荅
　　渭水秋风图
　　剪得秦川半亩云晴凤羽翠纷纷狂飚莫苦相摧折清庙箾韶待此君
　　行台有花名剪春罗一夕盛开时浙防入境予与景澄督兵讨之贼败走因戏成诗一絶云
　　剑倚晴空杀气髙鼪鼯胆破抱弓嘷天公应欲行勋赏故剪春罗制绛袍
　　坐客有谈兵者纵横无穷谩成一絶以警之
　　赵括谈兵世鲜伦长平一败血成津谁知蹙项安刘者却是当时重厚人
　　过斜头遇雨
　　肩舆薄暮过斜头风雨萧萧送旅愁太息人家生计尽柴扉不掩野麋逰
　　録村氓语【二首】
　　大儿前嵗死银坑弱子而今又出征但愿使君平黠冦老氓从此乐农耕
　　行营昨夜运粮回今日还差送甲来道路奔驰何日已石田强半是蒿莱
　　过卧龙冈有感
　　卧看闗河起战埃草庐数语见雄才于今未必无诸葛谁肯三回枉驾来
　　铜臭纷纷位显庸岂知王佐卧隆中山林莫道无伊吕氷鉴何人似徳公
　　孝直竒谋世鲜双君侯共事每包荒忠勤亦有张枢宻却恨台章诋李纲【论者谓张浚忠勤似孔明然孔明能容法孝直而浚不能容李纲此其所短也】
　　题鳌溪图
　　满榻松阴满院苔书声隐隐蕙帷开双桡谁鼓晴川艇应是门生问字来
　　题屏间红梅
　　曽饵仙人换骨丹霞裳翠舞月华寒暗香疎影终非俗莫比桃花一様看
　　録襄邓民言【七首】
　　一檄贤于十万兵西南赤子荷更生雄词谁似元夫子重与磨崖颂圣明
　　襄阳行徧到南阳劳徕寕辞去路长刁斗不惊鸡犬静村居处处乐耕桑
　　总戎徃嵗驻荆襄黄口呱呱泣路傍今日欢然骑竹马拦街歌舞迓都堂
　　白茅覆屋竹编篱斫得生柴给晓炊妇子熙熙还感叹于今始得免流移
　　緑林兵散瘴烟清归买山田自力耕荞麦收来村酿熟家家歌吹颂皇明
　　荒山寒谷停车处慰问丁寕出至情白叟黄童俱感泣不图今日覩升平
　　玊节光临汉水湄残民喜极更成悲岘山何用铭遗爱千载斯人口是碑
　　寒食郊行书所见
　　破帽飘飘白髪垂日斜醉饱意施施归家尚作骄人态不记墦间乞食时
　　偶成
　　氷鉴当年重徳公近来何事大冬烘人间未必无王佐却认长蛇是卧龙
　　题梅竹巻【四首】
　　棃云漠漠楚天低缟袂相逢思欲迷斗转参横寒漏永梦廻惟听翠禽啼
　　姑射仙人氷雪姿珠冠琼佩下瑶池湘江帝子元同调翠袖相依嵗晚时
　　铁榦琼英玉作魂托根不傍五侯门嵗寒惟有疎篁在共保清贞水石村
　　霜华簌簌暗香浮万颗明珠夜不收防度披图吟兴逺恍如水部在扬州
　　次吴原明韵
　　故人寄我锦防儿要识淇园烟雨姿却笑河豚夸絶品此君真味有谁知
　　忆汳台竹偶成
　　汳水当年总宪时翛翛半亩雪霜枝别来久断平安信劲节清风又属谁
　　题菊
　　霜葩露叶冷香浮别是人家一种秋嵗晏羣芳揺落尽翛翛翠篠伴清幽
　　题松为樊都运赋
　　虬枝夭矫翠防天雨榦霜皮老更坚榱桷年来收拾尽岂知梁栋在山巅
　　晋阳途次所见作【六首】
　　采采槐牙不满筐妇姑踞地且同尝祗愁四月槐牙老从此贫家又絶粮
　　阿母前行儿后追儿追不及哭声悲祗知各自求生路肯复回头一顾儿
　　苜蓿花开松粉飘贫家生计转萧条平原处处无牟麦山鸟休呼婆饼焦
　　二八了鬟泣路隅逢人但道乞为奴岂知富室都悬罄谁有余粮养侍姝
　　县令传言禁食人谁怜百姓甑生尘情知醉客非糟彘且饱饥肠度此春
　　榆皮细捣昼丁丁野菜同烝半熟生防稚呱呱羸老泣不知何日见秋成
　　平陆所见
　　被苫借草倚頽垣父啖儿尸祖啖孙一段民风堪入画冩生只欠郑监门
　　録村妪言
　　芮城有村妪坐豆畦间呼儿而哭问之则曰有女年十五换得豌豆三斗种之冀以疗饥今天旱而豆槁矣徒使母子离散终不免饿死也
　　卖却娇儿换豆归岂知种豆尽为萁空令骨肉东西散不得杯羮疗母饥
　　过故相第作【二首】
　　门掩西风昼不开蛜蝛满壁粉墙頽庭前乳犬休惊吠无复懐金暮夜来
　　偃月堂空复道深蔷薇零落棘成林槎槎喜鹊归何处不到人家送好音
　　白羊石
　　白石离离似白羊崭然头角徧沙场独惭未学初平术一任闲眠对夕阳
　　播州夜闻子规有感
　　命堕殊方一羽轻更怜十口住都城播江此夜闻啼鴂涙湿寒衾梦不成
　　事竣还京将发渝城偶成口号
　　去嵗乗轺出帝畿兹晨整佩觐彤闱担头讼牒兼诗草不带川中一物归
　　山居观物偶成作【四首】
　　风暖空庭草色青门如市处不曾生闲中玩物窥天意始悟春风也世情
　　双燕应懐旧主人巡檐缉垒徃来频却嗟老圃春光暮黄蝶纷飞过别邻
　　风和日丽百花香坐看逰蜂酿蜜忙扰扰营营空自苦蜜成端的是谁尝
　　灵乌噭噭集林端浪惹羣儿竞射弹何似黄鹂逞娇舌逰人听罢有余欢
　　题泥金画梅
　　此花元是玉为容金粉何劳防染工识得和羮风味别始知来自蕋珠宫
　　琼姿不肯染缁尘别是西湖一种春画里底须论色相金丸熟处见天真
　　别同年王绣衣集句【四首】
　　我去君留可奈何【李竹所】青云莫道故人多【刘文房】片帆今夜又何处【施钓】独影翩翩逐逝波【允从】
　　头上花枝照酒巵【千家诗】凤城依约更相期【陈益稷】九重正尔思梁栋【子昻】可向江南久别离【吴全莭】
　　杨栁青青江水平【刘梦得】别时相顾酒如倾【岑参】何当共剪西烛【李义山】更与慇懃唱渭城【刘梦得】
　　日暖飞花近鬓丝【虞集】相留一醉本无期【戴防公】明年此日知何处【韦应物】立在清朝白玊墀【萨天锡】












　　椒邱文集巻二十五
　　钦定四库全书
　　椒邱文集巻二十六
　　明　何乔新　撰
　　哀辞【附诔】
　　徐孺人哀辞
　　孺人黄氏竹楼先生之女赠翰林编修金谿徐君之配今翰林侍讲时庸之母也以子贵封孺人年七十有二以疾卒于家予与时庸同荐于乡其归葬也不获助其沐椁故为虞殡之词遗之俾挽者秉铎歌之以慰孺人之灵云
　　繄有熊之裔胄兮产兹窈窕之好逑既姱嫭其鲜双兮又愔嫕而好修抚芳年而结帨兮得佳匹于南州淑慎厥躬兮曽何有于暇豫曰老吾奉兮曰幼吾抚握荃而枕蕙兮矧带衡而佩矩妇职是共兮敢少愆乎厥度天佑淑懿兮有岐嶷之佳儿匪徒勤乎三迁兮鬻簪珥以教之子克只厥慈训兮肆骞翥乎凤池皇貤恩而宠嘉兮命书焕其陆离服匪无绮縠兮胡独衣此缟纻也食岂无臛臇兮顾乃甘此蔬茹也夫岂自约以肥厥家兮范诸妇以俭素也春秋不奄兮老冉冉而逮之乗刚飚而遐逝兮奄一去而莫追虚室閴其无人兮幽竁窈以茫茫想其驾翠輧而从王母兮醉瑶池之霞觞抑亦度弱流之滈溔兮与姑射而徜徉防云四塞兮素骥徬徨寒飚憀栗兮画翣翩其飞扬怅淑质之永殂兮幸懿范之孔彰向佳城而敶诔兮感予涕之浪浪
　　玉田耕隐李先生哀辞
　　先生讳陞字汝登玉田耕隐其别号也少孤母孺人居贫守节躬教之先生感母之教刻苦自励发为词翰皆精絶可喜以养母不求仕延名师教诸子俾无坠先业已而其子廷韶廷美聨举于乡而廷美登进士第累官刑部员外郎廷仪亦以礼经魁乡选先生以子恩封刑部主事成化壬辰母孺人殁先生哀痛过礼得疾竟不起呜呼哀哉始予官刑部爱廷美清慎而文友之及佐宪于闽获与先生接其貌温温其言恂恂其行浑然端且厚予乃知廷美之贤盖有自也闽固多贤士然明允和厚不以爱憎为毁誉者予知先生而已呜呼先生不可作矣长厚之风不复见矣则予哀悼之情其能自已乎是用哀之以辞以写予情焉辞曰
　　少微夕陨兮防云沈以金飚萧瑟兮挟怒潮以悲鸣嗟若先生兮奄乘鹥而上征淑哉若人兮钟三山之粹灵明秀好修兮指先哲以作程被蓉裳之芳洁兮怀椒醑以为食膏粱匪所愿兮等文绣于絺绤清词兮灿绿水之芙蓉雅操棱棱兮挺寒岩之孤松怀瑾握瑜兮羌独偃蹇乎林坰隆忠养于所恃兮亦何心乎浮荣筑室玉田兮聊耕读以娱情嗟若先生兮孝且慈胄多贤兮天实锡之或登名于兰省兮或端笏于彤墀譬羣凤之翩翩兮览徳辉而来仪后皇嘉惠兮爰貤恩而疏封光宠舄奕兮益履谦而执冲彼燕山之窦老兮盖异世而同风嗟若先生兮胡不少留驾苍螭而遐逝兮挹赤松而同逰抑将渡弱流之濎濙兮采玉芝于昆丘乡失蓍龟兮吉与凶其孰诹后生怅怅兮莫识先民之风猷嗟若先生兮竟何为天不可问兮命不可知九原茫茫兮莫予起之生刍一束兮感予涕之涟洏
　　嘉兴吕文懿公哀辞
　　有姜氏之鼻祖兮肇受吕以建邦昆仍去厥邑以南迁兮爰有家于江东委厥祉于夫子兮际明时而奋庸繄夫子承兹世美兮又重之以好修哜诗书之隽永兮服周孔之芳猷日勉焉若弗及兮追骏步而遐逰乡大夫之宾贤兮夫子褎然为举首叫阊阖而陈昌言兮眎贾董孰知其先后彼钦永与元白兮固将汗流而却走肆登秩于翰苑兮日密迩乎清光既防书于石渠兮亦视草于玉堂抒经邦之素蕴兮赞明堂之宏议彼九州纷总总兮固已阴受其赐何严霜之遽降兮谖草曶其先蘦承凶问而号恸兮泪雨下而霑膺诏谕勉至再三兮夫子控辞而弗起出承明而南迈兮抵嘉禾而戾止爰匐匍以将事兮遑恤厥躬之摧毁嗟窀穸之未就兮奄遘兹大故岂昊天之不憖遗兮抑修短之有数哀讣达于九重兮圣衷防其孔伤防典之加等兮炜存没之有光哀与荣之兼备兮在夫子其奚憾惟哲人之既萎兮斯羣情之所感恸多士以陨涕兮悲梁坏而山倾爰述行而陈诔兮向西风而舒情乱曰黝云郁兮含凄石濑潏兮増悲怅夫子兮安在超寥廓兮骑箕层城千仞兮云路险巇三神邈以逺兮弱流淼弥吁嗟夫子兮盍归乎来
　　欧阳隐君哀辞
　　隐君讳颛字允干姓欧阳氏其先与文忠公同出于唐吉州刺史而别居于太和之蜀江者也隐君少有异操不乐从事于俗或劝之仕则曰吾兄若吾弟咸仕于时吾焉用仕为矧吾亲老矣忍为升斗之禄逺违膝下耶于是隐君不出以养亲为己职砥行植节乡邦称焉邻有鬬讼者隐君为直之歳歉不足于食者隐君发粟以周之盖有王彦方连舜賔之遗风焉年七十有三考终于家冢宰王先生既铭其墓后数年其子溥来京复求予为之辞予辞不获命乃为楚歌以招之曰
　　繄君子之仕隐兮维道是由摰旦由光兮孰知其劣与优嗟若先生兮羌独偃蹇乎山丘托乔林之幽防兮濯碧涧之澄流攀商颜之逸驾兮袭严濑之风猷匪絶世以为髙兮固吾志之是求维吾兄若吾弟兮聨翩奋乎明时亲发既种种兮嗟予舍膝下其焉之蜀江之涘兮厥壤孔阜仰吾事兮有老俯吾育兮有幼善薰其乡兮信孚其友彼邻竞之方纷兮就吾庐而听直一言若持衡兮羣嚣嗼焉以息凶歳之荐饥兮或不厌乎糠籺发廪粟以饱之兮焚逋劵而靡责既绥里闬以仁兮又申导之以义是亦为政兮奚必违亲而求仕或容与于南磵兮或植杖乎西畴松柏蔚其葰茂兮秔稌芃芃而有秋眎世外之功名兮邈太空之云浮鷤防曶其先鸣兮老冉冉而将至溘埃风而遐征兮儵电流而飚逝石泉咽而含悲兮岩霏黯以带怆山川宛其如昨兮怅灵爽之安往哀老成之不可作兮心纡轸而不舒抽予思而为诔兮忳郁邑乎増歔谇曰魂乎归徕兮魂无西东西颢沆砀兮东溟泱泱魂乎归来兮魂无南北雕题犷戾兮朔閟塞魂兮乎归来兮魂无上下重阴幽晻兮太空慌蜀江之上兮有田有庐左右杂列兮有琴有书山可樵兮溪可归徕逍遥兮四极不可以居
　　参政郭公哀辞
　　公讳循字邦礼其先本尚父汾阳王之裔避难南迁遂占籍于吉公少举进士擢刑部主事尝上书宣庙陈工部营缮之弊召对便殿改司空属以忧去位服阕仍为刑部寻陞郎中奉诏谳畿郡狱多平反遂拜广东参政时海冦猖獗命大帅讨之以公赞理戎政暨冦平公之防画居多将入觐以疾卒时年五十有七而已予哀公年不跻百龄位不登三事而功业不大见于世也为着哀辞以永其传云
　　繄汾阳之裔胄兮簪黻婵嫣其相仍季叶汨其南征兮肇即宅乎庐陵公既禀兹异质兮又承圭茅之洪族探洙泗之圣髓兮踵濂洛之芳躅勉汲汲乎践修兮指前哲以作则仁义蔼其内融兮文章爣而外扬乘青云而髙驰兮鸣和鸾之锵锵阊阖洞以四辟兮威凤哕乎朝阳皇曰予嘉兮汝作朕鷞鸠明刑以弼五教兮合榘矱于咎繇抚爰书而屡叹兮惟生是求嗟共工氏之蠧弊兮曽莫达乎圣聪爰闭阁而草疏兮叩黼扆而献忠天听甚迩兮曰予揆汝忠直俾佐司空兮冀羣蠧之丕革何彼苍之降酷兮曶累然而衰服终丧而入觐兮步亨衢而骋力服忠贞以图报兮矢九死其靡忒奉明诏以谳狱兮勤五听而察寃扬日月之盛明兮俾宏爥乎覆盆声隐隐而日隆兮肆简注乎皇心乘鹭车而载驰兮参大政乎岭之南何海壖之羣丑兮纷弄兵乎潢池长蛇舔舕而当道兮走平陆之妖螭奋天戈而致讨兮劓殄灭之无遗妖氛廓以清兮渤澥恬其不波驾言觐帝都兮驰四牡之騑騑曶沉疴之顿剧兮奄长逝而莫予追公年非殀兮位亦不可谓卑惟用不究其才兮感多士而歔欷昔先公与君聨举于乡兮交谊亶其夙敦肆童孺之不肖兮尝获接乎诲言怅九原之不可作兮曽莫荐乎苹蘩气涫而填膺兮聊寓哀乎斯文
　　故处士王君敷若哀辞
　　三山有隐君子曰王君敷苦前翰林修撰中美之从子而今秋官郎中彦弼之季父也少习举子业慨然有志于用世既而以疾废遂舍科举之学益务博览无所不窥发为诗歌新丽可喜尤工行草书以故士大夫皆重之其事亲也孝以诚其事兄也恭以顺其处里闬也衎衎以和盖其为行尤可重也彦弼少孤君教励甚至故彦弼学底于成登进士第以显于朝廷皆君之教也今彦弼得告归省则君之墓木已拱矣与予言不胜其哀且求哀挽之辞予谓君葬已久无事乎挽也为作楚歌二章以遗之彦弼归拜铜盘之茔俾未冠者歌之以侑奠觞亦庶几少纾其哀矣乎其词曰
　　有美一人兮山之中金玉其音兮冰雪其容濯石泉兮自洁歌紫芝兮倚云松曶厌世兮遐峰挟天风兮浮游太空左王乔兮右韩众出入慌惚兮起鸿蒙仙驭寥寥兮吾将奚从瞻望徒劳兮忧心冲冲
　　岿焉铜盘兮山之冈白杨櫹槮兮有封若堂夜啾啾兮含怨石濑潏潏兮带怆牲孔硕兮酒孔旨扫石苔兮荐芳仙之游兮何许歌楚些兮命巫阳归来归来兮慰兹孝诚毋为迟畱兮使我心伤
　　处士胡君允恭哀辞
　　辽阳处士胡君允恭今监察御史以道之伯父也以道少失怙恃处士鞠而长之不啻若已出以道亦孝养备至若已所繇出迨既知学处士朝夕督励以进其业凡裘葛之费脯腊膎胰之需一不以累以道俾得专志于学以道悱然克迈进修思显其身以为伯父光宠不数年遂领乡书登进士为名宪臣盖处士之教也方将以其禄养而处士遽以疾殁于家讣闻以道号恸几絶欲解官持服顾不敢以己之私而干国家之典心常歉然言及之輙泣下乃求知处士者铭其墓又属余为辞以写其哀昔者苏明允之葬也其子文忠公轼既请欧阳公铭之又请曽子固为之哀辞曰铭将纳之圹中辞将刻之冢上也以道求哀辞于余亦文忠公之意欤乃为楚歌二阕以遗之俾凡胡氏子孙歳时上冢歌之以侑奠觞庶乎处士之灵临旧乡而下睨乘鹤以来归亦足少慰侍御君之心而纾其哀焉其辞曰
　　秋风起兮黝云幽幽江鼯啼雨兮夜啾啾怅美人兮何许斧屋閟兮海之陬嗟若人兮世敦与俦志芳洁兮謇其好修考槃空谷兮惟志之求钟鼎圭茅兮邈若云浮厌兹坌浊兮驾言遐游遡刚飚兮度弱流左招赤松兮右挹丹邱蓬峤髙寒兮胡为淹留盍归来兮享此腒防
　　秋露陨兮羣芳萎蓊茸欣植兮蕙枯兰衰怀美人兮不见感余涕兮交颐嗟仲氏蚤逝兮渺遗孤兮防防畴依字且诲兮俾克有知摩九霄兮振羽仪簪笔螭陛兮金豸煇煇匪伯氏兮胡能臻兹树欲静兮风挠之禄方养兮何遽违鸭绿荡荡兮靡有息时含悲茹痛兮终天为期酌寒泉兮侑以琼爢盍归来兮慰此孝思
　　吴母魏孺人哀辞
　　予读诗二南未尝不慨然而叹曰天下未易化者莫女妇若也而周之盛时自公侯之妃大夫之夫人至江汉之女汝坟之妇莫不有贞信之行肃雍之徳焉非先王神化有以阴中其心能尔哉三代以降女教既废虽士大夫之室家以贤淑著称者亦鲜矣况其下者乎及考南平吴母魏孺人之行乃知闺壸之贤可以嫓美二南者未尝无之第世人不尽知耳孺人生于名门作嫔君子其幽闲之徳则闗雎所咏也其絺绤之工则葛覃所称也歳时助祭敬供笾豆则采苹之意也享有多福母有多子则芣苢螽斯所颂也呜呼贤哉其眎二南所歌者有以异乎无以异也孺人既殁其子乡贡进士珙属予为哀悼之辞予谓三代以前女妇之贤者既播之声诗被之筦弦矣三代而下幸有贤如孺人者其可使之泯泯无闻耶故为辞以哀之其辞曰
　　灵萲旖旎兮繁霜悴之慈竹萧疎兮迎惊飚以离披吁嗟夫人兮奄弃世其如遗夫人禀兹姱质兮又申之以懿徳佩湘兰以自芳兮垂寳璐以为饰陈图史以自鉴兮愿依公父氏之遗则甫二八而结帨兮得嘉匹于名宗令徳令仪兮窈窕而肃容春秋将事兮苹藻是共勤妇职以成絺绤兮有葛覃之遗风舅姑交庆兮嫔御孔宜天佑淑懿兮福履绥之兰玉纷其充庭兮信振振其螽斯嗟薤露之易晞兮怅壑舟之遽移寿年未耄兮奄一疾而莫追文笔之峯兮佳城郁其嵯峨女妇失厥攸师兮感泪雨以滂沱谇曰缑岭邈兮鹤已飞秦台寂兮凤不归将同王母兮宴瑶池抑驾翠輧兮从麻姑而娱嬉云容惨兮风声悲宿草青兮秋露凄锦机尘兮走蛜蝛怅音容兮杳莫知有生必死兮孰能逭之淑行孔昭兮百世其谁命巫阳兮陈些词夫人有知兮盍归乎来
　　监察御史伍君哀辞
　　呜呼吾忍哭吾体驯耶体驯有洪裕之度有刚介之操有剸烦治剧之材不惟吾知之凡士大夫盖莫不知也然位不满其徳用不尽其材年未臻下寿而死天耶人耶谁实为之耶呜呼哀哉初体驯按部于闽闻上杭衺民聚羣不逞构乱单骑抵盗所且檄三司以兵来防躬入其巢穴谕以祸福盗感悦降者日数千独其渠魁负固不服体驯督励将士进讨之破其砦馘其魁而散其党三司欲上其功体驯固止之故事莫上闻而赏亦竟弗及体驯之在上杭也昼夜起居恒在炎风苦雨中繇是得疾代还寖剧竟至不起呜呼哀哉人有恒言曰贤者必贵仁者必寿若吾体驯非所谓贤且仁者耶然位止此年止此天道盖不可究也吾与体驯相知最深尝谓他日建丕绩于国家垂休名于竹帛者必吾体驯也曽谓体驯止于斯乎宜吾咨嗟痛悼不能自己也故托之楚声以写吾之哀焉其辞曰
　　停云霭其在望兮思美人而不见九原杳以兮感予涕其若霰惟美人之好修兮莹其玉洁而珠明潄六艺之芳润兮掇百氏之精英甫壮歳而领乡书兮肆防名于天庭金豸峩峩兮白简凛其飞霜驾星轺以四驰兮风声迈乎范张夫何闽山之嵚兮小丑肆其狂攘鸱张而螗怒兮孰举手以遏其狂美人促驾以骏奔兮誓以荡平为己责先之文告兮匪徒逞志乎斩馘冲雾雨之溟蒙兮犯炎埃之歊赩岂不恤吾躬兮念王事之孔棘妖氛豁以曭朗兮身抱疴而日瘁和扁莫吾疗兮溘先朝露而长逝年虽匪天兮胡不耄期位虽匪卑兮胡不丞疑叩巫咸而莫余告兮独咨嗟而涕洟嗟世之贪凌兮或黄髪而儿齿包羞以茍生兮不如遄死嗟世之回遹兮或厚禄而荣名芳誉不立兮虽显宠其何称年与寿若有歉兮名凛凛有耿持此以较彼兮果孰短而孰长余知美人贤且仁兮力莫足以振之向西风而延伫兮谩含哀以敶词
　　刘母安人翁氏哀辞
　　呜呼风俗之弊久矣自为士者不能终其节况于女子乎有如南平刘母翁安人者盖为愧也安人年廿有九丧所天其子璋方在襁抱不能必其立也安人居穷守节勤瘁困阨而不变其志卒就其子以克绍其家闾里嗟异之有司髙其行欲请诸朝以旌其闾安人谢曰此女妇当然耳何足上闻乃止呜呼安人之节行如此视士之守一善而己不克终者为何如也安人孀居廿一年而卒卒若干年而璋以进士擢地官主事又三年天子以璋克举其职推恩其父母乃有追赠之命焉璋惧安人之节不传于世属余为哀辞嗟夫安人守制育孤而不欲上闻岂愿以节行称于后世哉哀辞不作可也虽然风俗既弊若凯风之不安其室者纷如也有若安人之徳而使之无闻其何以翼世教激弊俗则哀辞不可不作也昔陶婴蚤寡作黄鹄之歌以自誓予谓安人之行无愧于婴故托物引类为辞以哀之其辞曰黄鹄翩翩兮金衣而菊裳朝游太液兮比翼而翔暮宿邓林兮和鸣锵锵毓兹五采雏兮实肃肃而跄跄惊飚振撼兮危巢委地伤哉雄鹄兮羌中道而长逝哀哀孤雌兮蹢躅悲鸣徘徊顾影兮不如无生岂无雎鸠兮在彼河渚亦有鸿鴈兮载飞载下匪我好逑兮宁嫠居而独处怀彼故雄兮云路杳漫欲杀身以相从兮固非余之所难念黄口之畴依兮揆诸义犹未安风霜酸苦兮余心甘之粱藻不充兮敢云余饥山石可泐兮此志不移羲驭不留兮奄追于崦嵫羽化而登仙兮从故雄以娱戏雏今羽翼兮粲缤纷其有章簉彤廷之鹓鸿兮侣阿阁之鸾凰追昔顾复兮清泪纵横已焉哉白杨惨兮宿草青骨虽朽兮有余馨气澌尽兮凛其犹生鸨羽岂不肃肃兮死有余腥嗟此黄鹄兮擅百世之休声
　　太保王文端公哀辞
　　太保王文端公西昌之世家也登永乐甲申进士入翰苑为侍从以选劝讲春宫迁礼部侍郎遂登冢宰位师傅歴官五十余年文章道徳卓然名世天下之士颂其文而思见其人既见其人靡不服深逺去疵吝下至里巷孺妇亦能道其姓号其薨也士大夫识与不识莫不嗟恸悼呜呼若公者岂非古之所谓盛徳君子耶乔新与公为通家子又非他人之痛悼者比故哀之以辞云
　　郁余怀而纡轸兮汨余泪之浪浪余心曷其孔哀兮悼哲人之云亡自古孰不有死兮羌睠睠而怀兹念夫子之盛徳兮固今世之所稀夫子禀兹姱质兮又申之以问学匪秋兰其靡佩兮匪芳杜其焉服寻洙泗之坠绪兮蹠濂洛之遗则道徳蔼其中弸兮英华煜其外敷椉风云而髙骞兮宏经邦之訏谟防史牒于东观兮典纶綍于北门雄篇钜册轶欧苏而驾班扬兮追姚姒之灏浑彼崔蔡之兮固缩恧而横奔或辅徳乎春宫兮或辨章乎台阶屹明堂之柱石兮亶当世之蓍龟志欲合榘矱于伊周兮陋姚宋而不为秉端直以相吾君兮履绳墨而不颇太山乔岳虽不见其运动兮顾泽物之孔多功成而身退兮将投老乎山之阿朝发轫于潞渚兮夕弭棹乎文江让后人于丕时兮寻旧隐乎西昌追绿野之遗风兮续耆英之嘉防保厥美以自乐兮日容与乎物外歳忽忽其易徂兮老冉冉而将至嘉傅说之托列宿兮骑箕尾而偕逝皇览讣而増伤兮叹昊天之不憗遗多士掩涕以相吊兮悲泰山之忽頽爰考行于太史兮定所諡于太常修名耿其永延兮吾知夫子之不亡叹先公之典铨衡兮与夫子而聨事顾童騃亦何知兮屡进拜乎庭戺闻鹤驭之上征兮怛痛焉余衷肠嗟音容之不复覩兮念诲言之不可忘昙追感于谢傅兮过西州而徘徊轼睠睠于文忠兮亦椷辞以寓哀人情同于怀旧兮岂今昔而异心非盛徳之君子兮曷为使余歔欷而不可禁夜曼曼而不旦兮寒飔凄其四来鹈鴂鸣于木杪兮似助余之悲哀擥蘅若以荐芳兮夫子之弗歆托巫阳以敶些兮又夫子弗我顾临聊抽毫而抒思兮写烦瞀于中心
　　陈君廷泰哀辞
　　廷泰姓陈氏今秋官郎中廷仪之兄也其先世家光之固始唐季避乱入闽遂为闽之连江人君为人和易庄重好学能诗其字画亦遒劲可爱其事父母以孝称抚诸弟友爱尤笃廷仪仕于朝君数寓书戒以居官行己之道故廷仪为时名执法贤声蔼然是虽父母之教抑亦其兄有助焉耳天顺壬午十有二月廿有六日不幸殒于非命廷仪闻讣哭之恸语及之辄澘然呜呼以廷仪之哀悼如此则君之贤可知已今廷仪谢事南归将葬君于廉湖山之原属余辞以写其哀故为辞以招之俾执绋者歌以相挽庶几化者闻之将不悼其不幸于地下矣其辞曰
　　闽之山兮苍苍闽之水兮泱泱怅美人兮长防予怀兮增伤嗟夫君兮好修承华胄兮中州搴芙蓉兮揽芳茝日徜徉兮安流孝尔亲兮夔防友尔弟兮怡怡乐天伦兮自得肯衒外兮贾知羌瞢闇兮彼穹弗祐良兮歼凶祸机发兮叵测倐陨生兮狡童天髙髙兮莫吁地茫茫兮莫诉跖之寿兮颜之夭予不知兮曷故椿庭寂兮含凄鸰原惨兮増悲抱寃愤兮谁语魂惝怳兮知不知幸承芳兮有子桂枝纷兮旖旎亶仁者兮有后绵休庆兮无已采溪毛兮荐芳丹旐缤兮飞扬些歌下招兮遣巫阳君不来兮我泪浪浪佳城郁郁兮卜云允臧愿乗桂车兮结蕙纕凌风归来兮廉湖之冈
　　双峯刘先生哀辞
　　双峯刘先生求素由进士累官刑部副郎以守法不阿忤权贵权贵中以危祸众惴惴谓且不测赖先帝仁圣卒全宥之谪戍辽海今天子嗣统归凡被谪者诏下而先生已没呜呼可哀也已予与先生有同乡之好故为文以哀之云
　　悲若人之遘患兮蹇侘傺以陨生问苍天弗吾谕兮感予泪之霑膺先生幼而志学兮指先哲以作则匪寳璐其弗佩兮匪琼爢其焉食抱遗经究终始兮爰穷幽而探赜学成而致诸用兮恒断断乎所执明经以辅教兮期踵武于前修秉邦宪而不贰兮肯吐刚而茹柔带钩矩而佩衡兮谓无施而不可何世途之险巇兮忽独遘兹奇祸彼谗人之防极兮肆蔓辞以诋欺皦日当空兮防云黯黮而蔽之清庙之宏璧兮佥訾以为石也芳洲之嘉橘兮反诬以枳棘也仰穹而自愬兮窅穆穆其无言咎繇不可作兮孰察先生之烦寃伏圜扉以累月兮欿愁顇而日忧幸皇鉴之孔明兮薄示窜于荒陬出国门以东迈兮指医闾而戾止鸭绿浟湙以无垠兮瞻故乡其万里羲和髙驰兮忽已迫于崦嵫乘化以归尽兮与斯世乎长辞贾生之投湘兮终召见于宣室刘向遭谗以下狱兮晚歳亦登乎显秩先生一斥不复兮抱幽怀而莫伸袭长夜之悠悠兮不及见乎阳春先民有言兮自古孰不有死憸夫之无良兮虽生其犹鬼先生守正而毙兮名凛凛有耿光一世之短兮百世之长茍修名以永延兮虽九死亦何伤临西风而歌些兮聊以慰子于窅茫
　　封监察御史魏公诔
　　成化丙午秋九月廿有四日封监察御史余姚魏公卒于家得年八十有一乔新与公之子今江西布政使瀚同年进士也公卒时乔新宦辙南北不及赋述行相绋之辞乃为之诔盖虽不获载之素旍庶几附诸家谱其辞曰
　　于惟魏公毕公之绪佐周戡殷肇起茅土厄于嬴秦北南散处嗣世绵绵惟卿惟辅繄公之生实承先祉爰在垂髫含和率礼艺苑舒翘词林振韡贤良之举乘时奋起华问聿彰益敦素履铨曹遴材佐邑于泷惟时蛮獠防刘我疆元戎震怒欲歼以兵公曰不可怀逺以徳抚以恩信而犷不格兕奔兽扰式宣皇泽椎防卉裳诚感心革愿归皇化附我版籍壮哉濬邑在国南圻徴发旁午残民日疲公往丞之敏且有为不竞不絿恩威随施逋租匿役归首如期飞蝗逺避大田如茨遗秉滞穗利及鳏嫠公亦有子休闻夙着振翼天衢蜚英宪府公曰归哉返我初服酌我寒泉艺我芳菊良朋涖止陟降追逐惟帝貤恩即命于家豸冠岌岌绣服孔华恩宠虽隆退然靡夸谦徳之光里闬叹嗟夀胡不多八旬而止嗟今之人其谁不死戬谷如公令闻曷已余庆所延簪裳济济矧惟方伯殿兹南纪天之报公庶其在此丰山之原松柏苍苍生虽有止其存者长我怀若人名在形亡敬荐哀诔以焯幽光




　　椒邱文集巻二十六
　　钦定四库全书
　　椒邱文集巻二十七
　　明　何乔新　撰
　　祭文
　　祭沈方伯文
　　呜呼沈公遽止斯耶慨念畴昔使我伤嗟始佐夏官克亮厥采倐婴奇祸逺窜辽海鼪鼯之穴冰雪之场荏苒十年艰阻备尝人为公忧公顺以处视险若夷居尝暇豫皇有恩命起佐汴藩敷政优优小大称贤桂岭之陬炎烟郁勃公往旬宣不遑自恤霾雾内作赫赩外烝天不憗遗遽陨其生呜呼哀哉公之鸿材宜跻台阁数也多奇位止方岳公之仁厚宜享耄期命也不淑奄逝莫追堂有慈亲霜华被鬓倚门而望今见归榇庭有令子岐嶷而才昔焉戏防今服绖衰呜呼沈公歆此芳酎夀虽不多名则不朽悠悠画翣暂驻江濆临棺一恸侑以此文呜呼哀哉尚享
　　祭程襄毅公文
　　呜呼维昔忠壮着勋于梁储休委祉祚以昌繄公之生实钟先庆毅然其刚翼乎其敬京闱擢秀遂登贤科敭歴中外劳绩实多簪笔黄门忠言謇謇出赞大藩惠泽流衍猃狁孔炽边锋屡惊秉节出镇屹如长城入佐秋官明慎庶狱隐慝沈寃靡幽不烛乌狂獽扰我南疆董师致讨羣丑于襄帝曰尔来作朕圻父往镇南邦式总机务乃攽教条乃戢奸骄畿甸肃然罔或讙嚣连章乞归晚乃得谢从容诗酒追踪洛社厌世何早骑箕太空当宁嗟悼防典优隆追赠有诰易名有諡生荣殁哀在今罕比矧有贤子侍讲经筵清文雅望与公后先周之休父宋之文简以及公身奕世丕显某等素辱公爱承训良多闻公之讣怛焉惊嗟縻禄于兹无由执绋椷辞寓哀往酹公室呜呼哀哉尚享
　　祭陈亚卿文
　　惟公系出太丘世以儒名传序迨公益振休声年方垂髫沈酣经史发为词章博赡雄伟京闱论秀黄甲蜚英爰擢都官式典邦刑单辞是清两造斯理俾我圣皇从欲以治乃将皇命录囚南邦开释沉寃颂声洋洋乃陟藩垣于彼东土敷政优优民歌且舞乌弗率越蹈我疆命公建节往斧其吭叛者威之服者绥之椎髻卉裳投戈毕来皇曰汝归往我司寇小大之狱庶罔或谬彼造物者胡啬公年溘焉遐逝曽莫少延朝失蓍龟民失父母矧予同志失兹良友吟溪之浒新茔载开莫助执绋曷慰我哀陈此嘉殽侑以芳醑公其来格鉴我衷愫呜呼哀哉尚享
　　祭左时翊文
　　呜呼时翊遽止于兹耶博洽之学雄丽之辞遒劲之字俊逸之诗世宁复得见之耶其仕也内佐冢宰外典藩司身虽贵而不骄年虽髙而不衰谓公终当跻崇秩而享期颐孰谓奄一疾而莫追耶世之人不歉于人则谤且悱不获乎天则怨且疑公之所歴有穷有达有险有夷而公处之若一但见坦坦而怡未见戚戚而悲非乐天知命其孰能如斯耶呜呼麻姑之谷旴水之湄吾知公驾鹥骖白螭与泰伯南云相从而娱戏彼一抔之土南山之陲文光炯炯固将烛霄汉而陆离某等或通家之夙好或交谊之相知闻公之讣固当匍匐而执绋顾山川悠邈弗克驾素骥而送灵輀何以写哀奠此巵酒而侑以此词呜呼哀哉尚享
　　祭刘侍郎文
　　呜呼惟公风标俊伟冰襟磊落才迈王杨学宗濂洛其于文也浩乎苏王之雄浑其于书也渊乎马郑之辨博发于诗词也有若金声玉振之铿锵见于字画也不啻春蚓秋蛇之间错故其论秀词场也摅藻思之舂容其簪笔螭头也效忠言之謇谔其进贰宪卿也休闻扬于羣公其出佐藩服也嘉绩冠于列岳胡一疾之弗痊奄九原之不作是何志之壮而气之漓才之丰而命之薄耶然而年垂五十不可谓夭也官跻三品不可谓小也承家有子庆绵绵也制行无惭名皦皦也则公之云殁亦复何憾乎所可悼者朝失良臣民失父母矧于予軰亦失益友哀讣忽传乃心孔疚葬莫执绋敛莫抚柩临风洒泪酹此巵酒呜呼哀哉尚享
　　祭黄公愈宣文【二首】
　　呜呼公吾之世婣也吾嫂公妹吾妇公孙情亲义笃匪伊异人公之生平吾能言之标格峻整襟度融怡富而能约崇而自卑羸馁者赖公而举火仳离者赖公而有依弱而良者恃公得以自立狂而狡者畏公有所不为所施虽不过一邻亦足以为世家大族之师今公之殁也羸馁者将为沟中之瘠仳离者将为中谷之蓷狂狡孰为之呵叱善良孰为之扶持孰知徳义之可尚孰知巧险之为非薄俗方兴而未艾数十年后安知不为防獍与枭鸱安得起公于九原以为乡邦之羽仪呜呼死生之理吾非不知然于公之殁不能已于言者非独婣旧存亡之情盖悼老成之凋谢伤风俗之淳漓所以洒泪而酹此一巵也呜呼哀哉尚享
　　惟公祖考世以善称公克践修益着令名门第虽崇谦恭自克赀产虽裕勤俭惟徳歉歳发粟惠于乡邦义声上闻宠命聿彰谕以纶音锡以章服奚啻束帛贲于空谷有子翼翼有孙英英花封作宰璧水明经年登八袠康宁乐凯胡不耄期遽此乎止惟我与公世为婚姻情义之笃不让朱陈我归林下谢絶尘事所冀与公徜徉山水天啬此好乃忍夺公山霞水月谁复相从今公将葬我适有疾不哭于堂莫助执绋言虽有情情则难忘椷词叙诀以侑奠觞呜呼哀哉
　　祭大理卿王公文
　　呜呼公之平生吾能言之其学之博也渊乎江汉之渟滀其文之雄也浩乎波涛之硱砅其刚介之操则松贞而柏劲其纯懿之行则玉良而金精其典邦计也经画之材与韩刘而并驾其绾郡符也循良之政与霸遂而齐名其位方伯也隐然东藩之重镇其临边疆也屹乎北鄙之长城至其为卿于大理也直欲追踪乎皐陶之种徳苏公之敬狱非徒若汉之于张谳狱之得其情而已呜呼公材既优公行尤懿推其蕴足以秉国之钧摛其文可以掌帝之制惟天生公殆必有意然而年不满五旬位不登三事将生民之无禄耶抑宏材絶识固造物者之所忌也呜呼公乎其胸中之炯炯者其能埋藏湮塞于朽壤之中乎必将粲为列星流为风霆或为山河以壮国家或为麟凤以昭文明岂若世之庸庸者有时澌尽而飘零也哉呜呼自公云亡朝野嗟咨矧于吾侪素辱公知昔升公堂笑语怡怡今升公堂素幔凄凄临棺一奠而侑以此辞者盖为天下惜非独感今悼昔而写吾之私也尚享
　　祭丘文庄公文
　　呜呼唐有曲江世称贤相公生其乡名徳相望宋有名臣曰崔菊坡公贤与齐而文则过公之于文奫演溢孰可拟之东坡父子公之所学渟滀瀴瀛孰可拟之原父弟兄两秉史笔褒贬惟公叙述髙简有史汉风三持文衡痛叱浮薄轧茁之辞变为灏噩乃典国学教严道尊时之公辅多出其门乃登内阁赞元辅徳海内士民阴被其泽公在相位不见所为所可见者民物熙熙天不憗遗遽夺司马士林相吊或恸于野我昔弱冠已闻公名甲戌春试遂获同升公不我愚每相磨砺谓宜勉进毋隳所志公有著述每俾评之且约后死则为铭之我之南归握手相别临别之言遽成永诀谊当往吊谓老病何弗躬弗亲负公实多陈此芜词以侑罇俎公知我心宁不我顾呜呼哀哉尚享
　　祭宪副游公文
　　呜呼游公遽止于斯耶位不登丞弼年不跻期颐谓公禄寿之未艾胡为乎舍我而永归耶呜呼公之仪刑不可得而见公之平生尚可想像而推其志节之刚毅挺挺乎孤松之偃蹇其学问之宏博浩浩乎长江之渺弥其襟度之和易温温乎春阳之煦物其文章之纯质凿凿乎菽粟之疗饥其有志于道盖将寻紫阳之辙涉濂洛之涯使得及门于孔氏虽未敢谓其升堂而入室然于道之大本其殆庶几乎呜呼公之存也学者仰之如山斗寮友信之如蓍龟憸夫惮公而缩恧善类赖公而扶持今其亡也学者失所景仰寮友无所稽疑憸夫欣欣肆其恶而莫之沮善类惴惴或见义而不敢为是以识与不识闻公之丧莫不怅然痛悼而嗟咨况予于公朋友之分情谊之笃宜乎泪疾下而涟洏也呜呼西山之麓剑江之嵋公之体魄将复于彼公之神气则无不之临棺一奠侑以此词盖一为斯文痛一为友谊悲呜呼游公知与不知尚享
　　祭伯父稼轩先生文
　　呜呼昔我先公兄弟三人粤自蚤歳其艰其屯由艰而康由屯而泰孰庇孰庥先泽攸赖先公出仕为时富欧伯父逺隐拟迹巢由昊天不吊先公奄弃防防诸孤伯父是倚白首岿然九族蓍龟一疾奄逝曽莫予追念昔如京拜公于堂谆谆明训佩服敢忘兹焉来归墓木已拱追思音容曷胜感恸宿草青青白露载零酹此巵酒清泪霑缨呜呼哀哉尚享
　　祭原司马文
　　呜呼哀哉公生于世六十有一宣力四方奋庸帝室有猷有为有劳有烈纪于竹帛盖焯然其不灭也彭蠡之域龟蒙之邦肃乎秋霜霭乎春阳乃赞国计乃振台纲懋绩益着令闻不忘至于吁怀流徙辑宁荆襄则其事为尤难而其功为愈光初公受命而南也或沮之于内或挠之于外徼功者虑发其奸戕民者惧罹其罪惟公毅然泰然罔忿罔怼如羊祜之建议伐吴如裴度之决防平蔡乃协羣防乃诹善谋或揽辔武闗之险或击楫汉川之流攀援乎猿猱之窟出入乎虺豺之陬爰告爰慰以绥以柔授之田宅戢其戈矛曽不逾时而愁叹之声转为歌讴榛莽之区变为田畴彼馘齐民以献捷视赤子如敌讐闻公成功徒悔恨而含羞帝念其功遄加宠锡都宪尚书崇秩荐陟公宜夀考臻于大耋秉国之钧以熙庶绩胡兹遘疾奄逝莫追岂公之厌世溘埃风而遐举抑民之无禄而昊天之不憗遗当宁震悼羣公增悲而荆襄士女如丧所亲谓公殁而畴依呜呼哀哉然公年逾六位列六卿有传国史有諡太常焯徳有碑虞殡有章在公可以无憾是谓虽死而不亡呜呼昔公之来也士女喜极而歔欷今公之归也士女恸极而涕洟况于某等奉令承序又所向慕而瞻依感今悼昔曷胜清泪之涟洏寓哀一奠非徒哭吾之私而已盖以恸哲人之萎呜呼哀哉尚享
　　祭宪副李世望文
　　呜呼李惟着姓代袭簪缨公复秀出载振家声学专麟经穷幽探赜发为词章精华奕奕擢秀南省防名南宫遂登上第休闻日隆铨曹抡材爰擢柱史鳏嫠以安寃滞用理出佥台事于贵于蜀謇謇直声士论攸属相彼巧宦一歳屡迁公守一官逾十八年晚陟宪副典兵西鄙边尘不飞虎旅循轨蠢兹丑类掠我土毛元戎出征誓殄腥臊公董偏师直探虎穴屡馘凶渠载歼余孽天不憗遗星陨将营大勋未集遽殒其生灵轜南还暂泊湘浦俾我友朋益増凄楚徼功幸胜禄厚位髙公殁王事谁录其劳有酒在巵有肴在俎思公不见洒泪如雨呜呼哀哉尚享
　　祷雨文
　　呜呼惟予与神同涖兹邦予所职者政教神所司者雨旸念雨泽之不时由政教之或斁固知咎过之在予非明灵而曷赴愬意者某等诚敬不足以格神与慈惠不足以保民与羣生怨咨恬莫之恤庶狱寃滥壅莫之伸与典兵者徒事朘削之政牧民者未施抚字之仁与庶官之廉慎者未能举而谄诐或亲与巨室之豪横者未能诛而哀吁不闻与咎实在予民则何罪胡明神之爽罚俾民遘此大戾沃以腴者化为燥刚秀且实者转为枯瘁兴言及此澘焉出涕然神享民之祀犹予食民之食也民穷无告殆将匮神之祀非徒为予之忧责也爰叩灵坛载伸微悃惟尔有神鉴予之诚哀民之困云倐兴灵雨载零转呻吟为欢声变黄槁为荣茂歳事有成邦赋用登则予知免乎鑴诮而神亦永享乎尝烝矣谨告
　　祷城隍祈晴文
　　呜呼淫雨为孽洚水壅以沸也甽畆沦没秋成不可冀也室庐漂荡老弱无所庇也百姓何辜遘此大戾也某等涖事兹土歳时享其祭也百姓嗷嗷岂惟官之忧责亦将乏神之祀也雨旸水旱神实司之非官所能制也躬祷灵宇觊神恤民之匮也神其降庥驱屏羣阴俾阳光昭以晰也羣潦归壑舄卤其艺也栋宇载葺民获奠居之制也四野熙熙恬以泰也孰尸厥躬惟神之惠也击鲜荐芳报祀无替也谨告
　　山西祷雨文
　　乃者自冬徂春雨雪弗降三农告病庶类焦然雩禜虽勤灵贶未应云将合而忽散雨欲坠而复止意者乔新等事神之敬未至与恤民之心未诚与兵已困而征戍愈劳与民已穷而聚敛愈急与沉寃未雪而无辜困于狴犴与巨蠧未除而赤子厄于豺虎与赈贷虽勤而实惠未加于民与祈祷虽切而诚意未尽于己与是皆吾曹之愆而小民何罪焉兹者春已暮矣民已瘁矣原田日就芜矣生意日就槁矣少者壮者适彼乐土矣老且羸者转于沟渎矣神于吾民何憗然无情耶夫修缺政以保民者吏之职也沛甘雨以济旱者神之责也风雨不时麦菽不艺岂惟吾曹之罪哉神亦不得辞其责焉爰诣灵祠载陈微悃神其有知赐我嘉泽慰我疲氓俾骍刚赤缇沾而足焉萎苗瘁孽优而渥焉则乔新等少逭其咎而神亦有攸享矣谨告
　　祷中镇文
　　三晋比歳暵旱嘉谷不登兵民流亡饿莩载路皇帝西顾恻然哀烝黎之无吊爰命乔新来拯疲氓而公私匮乏罔有攸措矧春气已动雨泽未濡大惧未克有年无以上副圣心下慰民望惟神作镇并州享兹典祀兴云雨致财用神之职也爰诣灵祠用伸恳祷神其黙赞鸿造大庇吾民俾甘雨时降百谷用成流逋来归冦攘屏迹物无疵疠人用恬康则乔新获免于戾而神亦永有攸享矣谨告
　　祷禹庙文
　　惟王疏凿龙门拯兹垫溺俾我烝民克享粒食河流溶溶嘉谷芃芃万世攸赖繄王之功惟兹三晋实王故国王念遗民拯凶吊溺胡兹两载饥馑荐臻粒食孔艰乃至食人王圣且仁我民父母忍使蚩蚩堕兹罪罟下车而泣昔尝闻之民羸且亟宁不悯之王灵在天诞作霖雨膏我麦苗爰及稷黍乔新将命西来斋祓以祈王神如在谅不我遗佑我残民驱彼蟊贼梁山洛水敢忘王徳谨告
　　祷汾阴后土祠文
　　惟神厚徳载物克配彼天立我烝民厥功懋焉汾阴之祠肇自汉氏雩禜禳祈迨兹千防行祠翼翼遍于晋封刲牲荐醴罔敢不丰胡兹三载旱魃为虐疠鬼逞妖人困痁疟残民惴惴曷愬曷依神听甚迩宁不我哀乔新只奉明命悯兹穷毒陈词以祷敢徼神福云滃兴沛然甘防沃我菽麦爰及秔稌驱彼疠鬼逬诸遐方俾我遗黎式恬以康神佑我民锡兹繁祉我民报祀曷其有已尚享
　　平阳祷雨文
　　山西之境荐罹旱灾兵民转徙异乡委尸沟壑者不知几千万人矣乔新受命赈济来涖兹邦所望五气顺布羣黎安生而自春以来雨泽罕敷疫疠大作亡者未葬而存者无乐生之心逋者未归而居者有逺徙之志惟神徳泽崇深世享禋祀视斯民危急而不救何与谓民之顽悍宜降以殃耶则民已盈其罚也谓官之贪残获罪于天耶则不宜迁怒于民也谓乔新无忧国忧民之诚故漠然无应耶则此心之诚可以质诸鬼神也敢愿明神悔过敷佑下民沛甘霖以沃焦土驱妖疠以苏疲民俾生意离离人心熙熙生者有养逋者以归是则神之惠也谨告
　　再祷雨文
　　昔关中大旱张养浩祷于华岳甘雨如注禾黍自生今三晋之旱不减闗中神之灵应无异华岳乔新只率吏民斋沐防祷矣云将合而忽开雨将坠而复止岂今之请祷者非养浩其人与乔新虽无养浩济世经邦之材然素存养浩忠君爱民之志而神漠然不答何耶伏望少鉴愚诚赐以甘防转歉为穰变沴为祥俾愁者以喜病者以安逋逃来归冦盗潜藏则乔新少逭其责而神之灵应益彰彰矣谨告
　　三祷雨文
　　山川出云雨及天下神之职也国家命祀春祈秋报为民福也惟兹三晋荐罹凶屯臻兹极也亢阳为虐继以严霜靡康食也嗷嗷遗民徬徨四顾将安适也迨兹三春霖雨不降田龟坼也云方合忽劙划也檐溜将鸣忽閴寂也嗟孰为之繄风伯也哀我防独啜其泣也雩禜禳祈心孔剧也惟神有灵胡黙黙也尚鉴愚忱沛膏泽也鞭雷叱风畎浍溢也俾我百谷秀且实也俾我四民忭且怿也丰年穰穰繄神徳也我民报祀矢无斁也酒嘉牲酾且疈也幽明一理诚则格也洋洋如在毋我咈也谨告
　　谢雨文
　　惟兹三春雨泽罕敷嗟我民兵呻吟载途爰率庶官斋沐请祷以祈甘防以沃枯槁惟神畀矜灵贶孔昭雨我大田以滋我苗勾者以萌瘁者以荣秔稌菽麦庶几用成清酒洁牲以答神惠尚锡洪禧俾民康乂民既康乂祝事是承神亦万年式昭厥灵尚享
　　平阳祭龙文
　　旱魃为祟嘉谷将焦徧祷羣神未获甘雨惟神变化不测以兴云降雨为职者爰凖古法作神之象斋戒以祷焉神其诞昭灵贶泻天瓢以沃焦土宣嘉泽以涤炎氛则官民受赐多矣谨告
　　祷龙湫文
　　清冷之渊惟神之宫藏云蓄雨有感斯通神飞于天云行雨施或濳于渊山泽明媚翼翼灵雨在山之巅吏民承祀罔敢后先惟兹晋阳亢旱已极大田如頳靡有菽麦雨旸旱涝实神尸之民死几尽神胡不哀肤寸之云三日之雨神茍祐民厥施斯溥雷以为鼓电以为旗千里之内甘雨淋漓俾我平皐芃芃积黍畀我疲民嘻嘻笑语丰年穰穰敢忘神庥吹笙考鼓以荐腒防谨告




　　椒邱文集巻二十七
　　钦定四库全书
　　椒邱文集巻二十八
　　明　何乔新　撰
　　庙碑
　　广昌县重修庙学碑
　　皇帝嗣统改元之三年夏四月同知建昌府事麻城萧侯允恭行部至广昌爰诣学宫只谒先圣先师顾杗桷摧朽图绘防昧慨然太息谓广昌名邑耆俊多此出焉而庙学不修殆非我国家崇圣道育俊材之意吾为郡佐与有责焉敢不以修饬为己任乃告太守三山谢公仲仁用图改作议既克合侯首捐俸金四百八十铢为倡于是县令莆阳叶君茂髙丞晋阳李君拳暨学之师生县之义民只若侯意或输之财或助之役奔走奉承以后为羞乃僦良匠市美材斵石为础埏埴为瓴炼蜃为灰筮日奏功始事于大成殿黼坐朱几庙貌孔严旁及两庑拓而大之自羣弟子以及从祀诸儒图像惟肖前为正门列以画戟外惟三门上应灵台又作先贤祠以祀乡之先正至于斋舍庖庾之属欹侧者正之陊剥者修之丹雘漫漶者饰之侯往来涖县躬自督劝众驩趋之不烦执扑经始于是歳夏六月越明年戊子春三月始考成焉殿庑靓深门闼宏丽多士聚观以为他邑所未有也侯帅令佐师儒舍菜于新宫告成事焉教谕桐庐邵君忠训导英山段君俌湖南王君涣暨学之诸生谓侯嘉惠此邦聿新庙学不可无辞以敭休闻相与伐石置庑下而属乔新书之乔新窃惟鲁僖公作頖宫史克颂焉吴仲庶新潭学王临川歌之今萧侯修学养士之勤殆无异于鲁公潭守所建立而声歌不作非阙典欤乃具书其成绩于碑而系之以诗以继頖宫潭学之声以昭示于来世侯字某以儒发身佐郡有威惠其善政可继者甚多以非庙学所系故不书其诗曰盱水之曲奕奕新宫孰经孰营萧侯之功于惟萧侯民之父母苏枯龈强惠泽孔厚华幡彭彭戾于我邦念兹庳陋顾瞻徬徨乃究乃图乃戒工徒乃卜乃诹爰兹暨涂有伉惟门有翚惟殿丹楹藻棁防諐彜宪我材孔良我役惟时阅歳乃成匪亟匪迟新宫告成祀事孔明毛牷斯疈黍稷惟馨侯升讲堂衿佩济济或诵或弦亦文亦史侯曰朂哉敬明乃徳厥徳靡修我心有慼诸生拜手侯训惟休勉焉只服敢遗侯羞丽牲有碑方趺圆首侯之嘉闻百世不朽
　　建昌府重脩城隍庙碑
　　天下郡邑通得祀者惟城隍之神为然盖筑土为城凿土为隍凡以为民之卫焉髙城浚隍固风气扞寇攘必有司之者察民淑慝而祸福之非妙万物而神者与建昌城隍旴江志谓其神乃汉頴阴侯灌婴考之于史侯起布衣佐髙皇定天下垓下之战防项羽东城而诛之遂渡江平吴定豫章诸郡凡大江之西皆侯提戈斩级所立功处生为元功殁为明神其理必有然者则司此城隍而庙食无穷者非侯其谁哉庙旧在郡之西北宋绍定四年回禄煽孽郡人聂卫公子述始迁于城南通防门内太平寺之故基元至正壬辰为羣寇所燬国朝洪武十年知府王偁复建自堂徂门罔不毕备永乐二年知府潘荣仲因其旧而修之迨今八十余年栋楹楶棁渐以腐折瓴甓丹垩日滋刓泐成化二年春郡守三山谢侯仲仁谓庙宇倾陊不足以妥灵将事爰谘羣僚下暨有众相与捐金楮市木石鸠工徒撤而新之易腐折为坚良革刓泐为端洁若堂若庑以及三门凡为屋二十间崇广有宜文质中度左右司则仍其旧而加圬塓焉又搏土以肖神像琢石以为神座别创云崖道院俾本庙道士居之肇事于是歳夏四月至冬十二月乃讫功焉侯刲羊豕帅寮属告成于神阖境民庶聚观赞颂凡旱涝之变疠疫之兴必祈焉报焉禬焉禳焉将事益安灵贶斯劳物不疵疠歳屡丰登侯乃具庙之本末遣耆民胡以荣属予纪之予惟守土之职神人具依侯自下车以来勤心庶政民既太和又饬神宇用安其灵所谓惠于神人罔怨罔恫其诸岂弟君子者与乃作迎享送神之诗遗之使并刻于丽牲之碑歳时荐献工祝歌之以侑牲醴焉是役也赞其成者同知麻城萧侯允恭通判某推官某董其役者耆民某也其诗曰
　　神之来兮冷然以风绛旍旖旎兮驻斯宫睠威灵兮有赫敷佑我民兮无穷牲腯兮酒馨鼓坎坎兮瑶瑟和鸣神之所享兮在寅清我之将事兮在斋明明神既享兮迟迡风马云车兮倐何之姑山之颠兮盱水之湄俨神驭兮娱嬉神不我顾兮我心悲家有鸡豚兮野有秔稌神惠我民兮俾蕃以庶驱疠鬼兮锡我纯嘏春祈兮秋报歳复歳兮敢忘神祜
　　东平王庙碑
　　广昌之东园有祠曰东平王者宋咸淳中县令朱汝贤所立以祀唐忠臣张睢阳也按史王讳巡举进士累官真源令禄山之乱起兵讨贼与贼将令狐潮尹子奇等大小四百余战屡挫贼锋后以孤城援絶力不敌以身死之当是时逆胡起河朔蹂躏河华兵祸蔓延几遍天下而王以区区睢阳扼其冲贼死咋终不敢越而南江淮之间晏然不识兵革者王之功也王之将死也西向再拜曰臣生无以报陛下死当为厉鬼以杀贼道家者流遂谓王受命上帝为瘟部帅察民善恶而赏罚焉其説窈盖不可信然江淮之民慕王之忠烈且信道流之说故所在立庙水旱疠疫必祷焉其应如响东园之祠其一也永乐甲申庙圮于水正统庚申邑民始修复之时先公为刑部侍郎记之甚详歳久滋敝天顺八年冬十一月予从兄本坚弟乔福暨耆民吴大成居士掲仲雍大觉寺僧道霖等始合众力而新之中为正殿后为寝室前为饮福之亭越明年夏六月庙成檐楹翚骞金碧绚丽梐枑严整剑佩葳蕤耆稚耸观以为有庙以来未覩兹盛道霖因予弟乔年求纪其成绩夫王之忠烈无以赞为矣论者或谓王生邓州死节睢阳其平生足迹未尝履江南庙而祀之恐非先王制祀之意是不然宇宙间屈伸变化不可测度者神也神之所以然者气也得其气之刚大灵著者则为伟人发为忠义之业炳然巍然不幸而死其精爽耿耿者不为异物澌尽复为明神无所不之焄蒿凄怆随所在而着见焉若王是已庙食于兹夫何疑哉初王着神南土号封累加其曰东平威烈昭济显庆灵佑王者宋景定元年十一月所封也乃作歌遗之使邦人歌以祀王庶几飚游来格降福于民焉其歌曰
　　桂醑湛兮瑶觞箫鼓鍧兮中庭灵连睠兮未来渺予思兮睢之阳灵之来兮旗纛缤纷驾赤虬兮骖苍麟霁云先驱兮殿以万春歆我烝尝兮穆且欣嗟天寳兮多盘胡骑哄兮闗河昏长蛇在阙兮龙在野怅孰扫兮妖氛灵哀愤兮援戈起弯乌号兮射妖豕北风竞兮西日苍凉力既竭兮继之以死身虽死兮精爽不亡陟降帝廷兮乘阴阳察民善恶兮下殃祥龙冈之下兮盱之浒松筠萧槮兮绿阴承宇朝出逰兮暮来归越千歳兮毋逺兹土屏蟊贼兮驱疠鬼锡我百福兮夀且祉灵之降福兮不那我民报祀兮终古无已
　　漳州重建道原堂碑
　　漳州治城之西北有台屹然曰临漳实据溪山之胜宋绍熙庚戌紫阳朱夫子守是邦登兹台而爱之欲筑读书之室不果寳庆乙酉郡守危桢始仿白鹿洞规筑龙江书院于台之下成夫子之志也淳佑丙午郡守方来复于书院之东偏构堂三楹肖夫子之像于其中配以髙弟北溪陈安卿毎歳春秋率庶僚暨邦之羣彦祀焉而颜其堂曰道原盖取夫子与北溪授受之语也其后邦人复以勉斋黄直卿侑食于堂盖勉斋亦闽人且尝讲道夫子之门者也迨宋社既屋书院燬于兵遗址归浮屠氏惟堂岿然故处歴歳既久屡圯屡葺然规制隘陋杗栋欹摧有识者悯焉成化四年春正月福建按察司佥事临江周君守谟行部至漳只谒遗像周览慨然顾谓知府英山王文同知舒城胡珉推官南城江白曰昔之思召伯者不忍拔其所茇之棠思莱公者不忍伤其所植之柏兹堂实朱子之明灵攸栖非植物比也倾圮若是是固为政者之过予司宪诸君守臣也弗亟图之安所诿其责皆应曰诺相与捐俸以图新之于是僦良匠斩美材礲坚础卜日而兴役焉君又为度其面势之宜且节缩廪餐以助其费为堂五间其崇三寻有奇旁为两斋以处游学者前为三门以谨啓闭肇役于是月丙戌至三月朔乃讫功焉像设有严绘饰惟焕郡之长贰率诸生暨乡之荐绅用少牢于堂以告成事焉君属予书其事于石予惟道之大原出于天神圣继之至孔子而后集羣圣之大成孟轲氏没斯道之传殆絶周子倡之程子和之至吾朱夫子而后绍孔氏之世嫡若黄若陈实羽翼夫子以共振斯道于衰絶之中者也夫功被一时惠洽一邑且尸而祝之夫子与二子有功斯道甚大而漳又夫子过化之地兹堂之建礼实宜之继自今以往凡登兹堂者瞻梁山之崇秀俯清潭之渟而致髙山仰止之思兴逝者如斯之叹盖将有黙契神防于千载之下者乎君由进士歴刑部副郎遂擢今职所至有冰蘖声其在漳首新兹堂盖欲风厉漳人向道也系之以诗以告志于道者诗曰
　　大哉斯道实原于天敦克任之惟圣若贤孟氏既殂吾道日斁紫阳崛兴式缵厥绪乃擥其粹乃防其全若黄若陈与有闻焉道学载明于今为烈质诸洙泗若合符节清漳之濵梁山之下掲防妥灵有堂有庑邦人具瞻胡兹摧圮显允周君载振而起惟堂翼翼惟门将将时时荐祼牲腯醴芳嗟嗟斯道靡古靡今有志于斯盍明厥心咨尔多士来游来歌匪察匪由尔心式讹
　　福宁节孝祠碑
　　古之忠臣孝子烈妇遭时不幸死于所天者代有其人而出于一家者盖鲜父子同死者古有之矣晋卞壸是也夫妇同死者古有之矣宋赵昴发是也至若忠孝贞节萃于一门若元福宁州尹王公者旷百世不数人焉公讳巴延字伯敬濵之霑化人也起家宣使为祁阳令调乌程以循良称迁信州推官数辨寃狱所全活者甚众至正九年以大臣论荐擢朝列大夫福宁州尹至之日黜奸吏诛元豪覈赋籍均徭役修学宫以教诸生建礼殿以祀先圣福宁翕然称治寻陞福建转运副使防盗起徐蔡蔓延及闽羣凶相煽为变渐逼州境民留公不得行公乃筑垒门募民兵守之严候望谨熢燧贼不敢犯十二年秋贼陷宁徳掠罗源势益张冬十一月贼与建寇合兵来寇公遣巡检谔勒哲率兵出御之而命千户严巴延布哈主簿陈文积守西门谔勒哲遇贼于古县战败死之严陈惧不敌开门先遁贼突入公闻之亟帅亲兵迎战连鬬数合不利遂被执贼帅坐州治召公诘之公掀髯歴阶而升贼叱曰强盗犹作态耶公骂曰汝本贩盐盗县官何负于汝而反顾谓我为盗耶贼怒叱之跪公两手据地不为动贼益怒令挞之公诟曰吾为天子吏头可断身不可挞遂死于东门之外立而受刃血出白如乳民哀之哭声连巷明日贼执公仲子相及其妇潘至相骂曰吾父已死吾岂茍生者何不速杀我当为鬼以灭贼耳贼忿其言引出斩之潘有殊色贼欲汚之时潘产未弥月不可近乃闭之空室不食数日而死寇退民敛公权厝于郭东之佛宇明年公长子桢负公遗骸归塟行台御史余公阙以其事闻命立祠学宫之右而以相与潘侑食焉元末祠燬于火成化壬辰秋八月予行部至福宁耆民林慈等相率请复公祠予因出西门观公与贼战处古木櫹槮寒烟苍然溪流防防有悲咽声慨然太息想见公之为人乃以废佛宇曰般若庵者为公祠命县丞刘福介葺其弊陋加之圬塓前为三门旁为两庑绕以髙墉塑公之像于中以相配之而置潘之像于东庑惧渎也经始于是月甲戌落成于是歳冬十月辛未扁其祠曰节孝邦人请予书其事呜呼公死于忠而使子死于孝妇死于贞眎卞壸赵昴发盖似过之是宜祠也乃作歌以遗邦人使歳时歌以祀焉其祠曰
　　灵宇沕穆兮烟防箫鼓奏兮华镫明神驭招揺兮何许惨将降兮风泠泠公之来兮驾苍螭佩吴钩兮曵绛旗俯故宫兮太息城郭是兮人民非松醪清兮海错香巫屡舞兮升公堂子来歆兮妇亦尝公虽死兮嗟何伤一世之短兮万世之长龙山之颠兮长溪之湄倐而去兮忽而来睠我民兮降繁厘民之承祀兮终古无隳
　　新城县重修庙学碑
　　新城为县肇自宋绍兴八年割南城之东境置县治于黎川镇后四年乃置学于县之巽隅由宋歴元以及皇朝学宫敝而载新者屡矣治壬子冬十月金坛段侯敏以进士出宰兹邑只谒先圣周览庙堂两庑斋舍暨门栋宇欹倾粉绘摧剥慨然欲新之顾歳方艰民方病未暇有作越二年歳丰民乐政举化流乃谋与县丞黎君某主簿祝君某及里居之贤者曰县令民之师帅兼治教之责焉今学宫頽圮若是殆无以养士而淑民盍思所以新之乎丞簿皆曰是诚不可后也方图兴事邑之富而好礼者胥告语曰吾侯此举将以纳吾民于礼义之域吾曹衣食幸有余盍助侯成之乎于是义民凃汝谦建櫺星门砌泮池耆民朱时宁甃学前通衢俾行者无渫汚之患里民杨嵩塑先圣像改造龛座邓廷璋陶甓甃戟门暨两庑前阴阳训术凃汝校建郷贤祠他若讲堂露台从祀羣贤之像庖廪之房藏书之库师儒之廨诸生肄业之斋则侯与丞簿二君节缩冗费规画羡财以成之工善材良并手偕作始事于某年某月某日迄工于某年某月某日既成像设孔严规制宏丽他邑学宫未能或之先也侯卜日用少牢于文庙告成事焉教谕叶君凤灵训导陈君某范君某相谓曰昔鲁侯作泮宫诗人颂焉文翁兴学于蜀汉史美之今段侯修理学宫而寮佐协赞邑之耆彦亦丕应以相其成是不可无纪也乃具其事属蒙阴丞凃达请予书之予素知段侯康惠明果凡有兴作民不劳而事集而达又予族甥也乃详书其事而系以诗曰
　　黎川之隩学宫渠渠孰作新之惟邑大夫于惟大夫涖兹百里永惟治本斆学惟始乃咨乃询乃计徒庸爰新学宫以牖民衷自堂徂门自殿徂庑修广质文罔浮于度长衢如砥髙门有伉泮水汪汪苹藻其芳侯曰髦士其听予言修学匪艰懋学为艰士曰朂哉是训是履敢有怠荒贻侯之耻日峯苍山黎水汤汤侯之徳音百世有光
　　赠太子少保彭惠安公祠堂碑
　　治八年正月十有三日刑部尚书彭公以疾卒于家讣闻天子嗟悼特赠太子少保諡惠安命官谕祭者再有司治坟茔以葬郡学旧有乡贤祠大夫君子既为公作主祀之其中而国子监丞林君大猷太仆寺丞吴君世腾暨莆人之在朝者相谓曰惠安公一代之伟人宜有专祠俾后学有所矜式乃与其里居之贤作祠堂若干楹于所居之里中奉公像左右厢藏祭器遗书而以书属予纪其事予与公尝同官且同志者也不敢辞公讳韶字凤仪世家莆田之涵口自少庄重好学稍长学问该洽议论醇正一时学者皆推重之登天顺丁丑进士除刑部山西司主事丁内艰服阕改广东司迁员外郎大臣有自他途进者公上书言之坐是下制狱朝臣多捄之者得释久之迁郎中成化庚寅陞四川按察司副使寻陞按察使又陞广东布政使中官有家在广东者公言其恣横坐是调贵州甲辰擢右副都御史巡抚南畿召为大理寺卿未至坐论镇守内外官贡献非宜道改右副都御史巡抚畿内兼理边务今天子嗣位召为刑部右侍郎属浙西不靖奉勅往平之寻以本官兼佥都御史整饬盐法既还防朝廷以水灾求言公请厚根本减役钱正近侍慎官爵上皆嘉纳改吏部左侍郎壬子夏陞刑部尚书明年以疾连章乞罢遂得命致仕初公为郎官论囚尝求生之然元奸宿豪虽权贵交嘱不少贷及居外台凡大吏贪纵者治之甚严而小官误犯者多所开释巡抚南畿议者谓周文襄公后惟公可继之而律己之严出纳之慎文襄不及也畿内多皇庄其中官典守者徃徃怙势病民闻公至惮其严肃皆自戢其临边督耕战严守备敌不敢窥塞垣为大司寇有犯罪者参错讯鞫多所平反呜呼公以节行文章着声于时其行已为政务以古人自期待士君子识与不识皆企慕之然亦不胜憸壬之媢嫉也故屡中以奇祸或下狱或改官雅知公者犹以为好名赖列圣仁明卒保全之致位六卿至其殁也赠諡之典祭塟之礼视当时大臣有过无不及焉嗟夫古今忠贤能得此者几人哉公有二子长濬乡贡进士次瀚嘉兴县丞皆先公卒一孙曰辅尚幼公之世系履歴之详具载隧道之碑堂之铭予可畧也特纪其志节之大者以昭诸君子尊贤尚徳之心又系以楚声俾莆人歳时祭祀歌以招之其词曰
　　吁嗟夫子兮端洁而好修日孜孜而忘倦兮惟道是求上泝渊源于洙泗兮下絜榘矱于韩欧何厌世之太蚤兮驾鹥而逺游层城髙寒兮曷足久留盍归来兮徜徉故丘壶山之巅兮有兰有芷涵江之涯兮有鲂有鲤丹茘黄蕉兮甘且美素馨黄菊兮香旖旎夫子归来兮其乐无已抚汝孙曽兮慰我朋友骑箕尾而上下兮税驾于此采溪毛以荐芳兮酌甘露以当醴夫子不我顾兮我泪如洗归来归来兮毋逺桑梓
　　范氏先茔碑
　　洛阳之万安山下宋资政殿学士赠太师魏国范文正公之坟在焉其子将作监簿纯佑丞相忠宣公纯仁右丞恭献公纯礼龙图阁学士纯粹皆祔葬其间公葬距今三百余防茔域榛芜樵牧不禁石麟僵卧宿草中而甿或垦其隧户过者伤之成化乙未夏四月公之十二世孙家吴中者曰从规诣巡抚南圻都宪洛阳毕公陈其状毕公移书巡抚河南都宪江浦张公属修之公曰噫文正公一代伟人也凡所憩之树尚当爱防而封植之况体魄所藏乎亟下令正其茔域禁其樵牧且命防政孙君伯大防议蔡君克存副使王君廷秀佥事冯君景阳督守令治其坟因其幽竁甃以坚甓刜其奥草树以嘉木缭以峻垣表以绰楔又为祠三间以为公子孙歳时拜扫之所于是公之体魄永有攸宁矣从规偕其族兄希绅自吴走洛展省先茔用少牢于祠下以告成事周览壤树怆然兴感因相语曰先茔榛芜殆百年圮而复完繄二都宪暨藩臬诸君子是赖不可无识也乃琢石置祠下请予书其事夫公之盛徳骏烈史有传隧有碑名儒畯贤有论述奚取予不腆之辞哉然尝论之宋有天下三百年贤相眎汉唐为多而紫阳朱夫子独称公为第一流人物何耶盖昔之贤相或功业焯焯而学术无闻焉或文章名世而相业不满人意若公者可谓兼之矣自汉以来诸儒未有知中庸之义者公当洛学未兴首劝横渠张子读中庸是盖灼然知其为传道之书所学固已絶出千古矣至其推之于用也居諌垣以謇谔着为郡守以惠政称临边圉而威震于戎狄晚登政府又欲尧舜其君民以成其先忧后乐之志彼萧曹房杜以及王寇诸公所建立有是哉宜朱夫子以人物第一流许公也泷冈之阡以其子之贤至于今毋敢坏况公之茔耶予既书其事并作迎享送神之歌以遗范氏子孙俾拜扫者歌之以侑牲醪焉其辞曰樊之里兮洛之浒松楸櫹槮兮有封若斧灵之来兮驻云軿鼓坎坎兮巫屡舞灵宇沕穆兮风泠泠蕙肴香兮松醪清览故邱兮増欷菉葹多兮兰杜零左忠宣兮右恭献父子一堂兮饫以宴愿迟迡兮毋遽旋怆予怀兮泪如霰
　　右迎神
　　灵之旋兮杳何方飚驭翩翩兮云路长衮衣烂兮赤舄几几陟且降兮帝之傍天下之山兮白云泉怨夜鹤兮啼春鹃乘苍虬兮驾鹥朝出游兮暮来还灵之在天兮俨若存锡多祉兮啓我后昆曽若兮永承祐春秋拜扫兮奠苹蘩
　　右送神













　　椒邱文集巻二十八
　　钦定四库全书
　　椒邱文集巻二十九
　　明　何乔新　撰
　　神道碑
　　故荣禄大夫刑部尚书諡康僖陆公神道碑
　　刑部尚书省庵先生陆公以成化八年秋七月致仕归四明家居十有七年为治二年公有疾是歳九月十有四日卒于家享年八十有一宁波府以闻今天子嗟悼命礼部考行易名赐諡康僖翰林院撰祭文下浙江布政司遣官谕祭其家府若县助其襄事以殁之明年某月某日葬于鄞之西山桃源乡之原啓夫人娄氏之竁合而窆焉嗣孙仁不敢违丧次从子乡贡进士坡奉夏官郎中同邑洪公子经所述行状至京请吏部左侍郎彭公凤仪铭其墓右侍郎云间张公时敏为之传而以隧道之碑属乔新盖三人皆公故吏也乔新辞曰康僖公朝之耆徳宜得当世有徳有言者铭非小子所能称坡泣而言曰子先公所器重且知先公行治最详敢固请乔新不获辞乃叙而铭之公讳瑜字廷玉姓陆氏本颛顼之子陆终之后代有显者宣公防以文学谋猷相唐中叶公实其裔也宋有讳升之者提举两浙盐课徙居慈谿歴五世至讳元者又徙鄞之月湖西里公之髙祖也故今为鄞人曽祖讳义元台州千户祖讳睿考讳应吉再世不仕皆以公贵赠资政大夫刑部尚书母陈氏继母黄氏皆赠夫人公生于永乐己丑八月晦聪悟夙成稍长从乡先生孙尚珩习举子业有声场屋弱冠登进士第奉使湖南征发海艘水手柁工率礼慎法无毫髪诖吏议丁继母忧服阕除刑部山西司主事时郎中仲闵为之长知公为伟器每举洪武永乐间法比沿革告公且曰子他日必大用不可不知国朝旧典也故公于律例条格究心焉及公大用每举仲君之言戒励属官差盘内帑货币勾较精密中官无敢欺隐者迁广西司员外郎正统九年歳旱英宗皇帝虑天下狱多寃勅公往淮扬苏松等十七郡审录系囚公防错讯鞫务求其情庐州大家僦匠构居室供馈甚薄匠恨之以里谚有丁倒户绝之语乃以丁揷蒜瓣中置于梁间主翁得之执匠讼于府府坐魇魅当死公言律法造魅符书呪诅者以谋杀论揷钉蒜中非符书亦无呪诅法不当死坐匠他比其平反多此类诸郡系囚得释者三百余人改从轻比者又千余人大司寇金公语寮属曰陆员外克体朝廷钦恤之意矣迁贵州司郎中丁资政公忧服阕改四川司郎中景泰三年陞山东布政司右布政使齐鲁荐饥贫民相率持杖发巨室廪粟前使坐以强刦当死者三十六人公曰民苦饥攘粟以延残喘耳改坐白昼抢夺而三十六人皆不死河决张秋朝命佥都御史徐公有贞塞之徐公诿公督其役时工匠集者数万公为设方畧编荆为筐实以土石沉而筑之水患遂息寻转左布政使天顺二年冬以李文达公荐征拜刑部尚书及廷谢英庙见公奏对洪畅进退雍容语左右曰刑部得人矣公久居法曹练达国家典故凡有大狱属官不能决者质于公则曰某时某所犯类此退索故牍阅之年时无少差者时锦衣卫指挥门达怙宠作威宏农卫卒诬指挥李斌与其弟健谋反事下达鞫之达煅炼以为反状已具奏请防三法司审问众相顾莫敢异论公独言其寃达怒语侵公公曰法司所执者祖宗之法耳吾何敢舍所执法枉人以灭族之罪耶达不从谮公欲出反者上知公无他曰彼欲重慎耳及奏上诛止斌兄弟而免其妻子曹钦反武夫希功者执其佃人送官以为逆党凡数千人公从容语都宪李公曰钦之反起于仓猝佃人相去或数百里安得与谋公奈何使数千人无辜而死并籍其家耶李公以为然于是佃人皆不坐上素重公或猎近郊或游上苑輙召公从行礼遇优渥宪宗皇帝初开经筵公与羣卿侍讲有白金文绮之赐成化三年夏尚书九载满上疏乞致仕上曰卿才识老成朕方倚任所辞不允复任五年忽感风疾甚剧上遣中使临问御医疗疾赐以酒米食物疾少间复乞致仕上不允特免朝防仍理部事越两月疾复作又上疏恳求谢事上乃许之辞之日赐寳钞千贯公抵家以泉石诗酒自娱别号鉴湖后逸圣慈仁寿太后徽号礼成推恩致仕之老进公阶荣禄大夫荣禄阶一品非奉特旨不授公所被盖殊恩也惟公端亮而有容寛裕而有制观其容止酝借进趋安雅知其为有徳者也为刑部尚书十有五年其明习法令如汉薛宣而无烦碎之失其练达典章如汉胡广而无与世浮沉之讥其能断大事如唐姚崇而挟数献谀有不为也属官贤者礼之如賔友其险且暴者驭之甚严及其改过则坦怀待之不追咎其既往人以是徳之门达素与公不合及达败言者欲寘之死李文达访公公曰达典制狱任情轻重不可谓无罪然视纪纲马顺则有间矣文达然之达卒得不死都御史寇深暴戾自用每防审罪囚强辨巧诋众无敢违者公徐一言据理正罪深不觉自诎先娶王氏赠夫人后娶娄氏封夫人皆先公卒侧室李氏潘氏一子埈国子生早卒无子以从孙仁为嗣女一适同邑袁孟慤尚寳卿宗彻之孙也所着有笑苑秋台稿藏于家初先冢宰为刑部侍郎公与庐陵萧文昭公皆为先公所敬爱曰庙堂之器也其后公为刑部尚书文昭为南京刑部尚书世以先公为知人铭曰
　　昔在英皇治底丕平眷求哲人式典祥刑哲人伊谁惟康僖公有学有文有徳有容始官郎署克着茂绩继典东藩贤声孔赫皇曰汝来作朕士师惟兹臣庶汝其于治公拜受命克明克恭弼教棐彝俾协于中孰疑不辨孰寃不直彼暴且慠公以柔克宪考嗣服率谋从徳只迓天休繄公之绩公曰老矣乞臣之骸惟圣眷留久乃许归公虽归休恩眷不忘一品之阶即命于乡夀登八旬为国黄耉逝从二圣陟降左右公则逝矣悠悠我思欲考公徳眎此穹碑
　　太子少保都察院右都御史赠荣禄大夫太子太保朱公神道碑
　　成化二十有一年夏六月太子少保都察院右都御史朱公以疾不能朝宪宗皇帝命太医视疾中使赐酒米抚慰甚厚秋七月十有二日公卒于时雍坊之第事闻上嗟悼诏赠公荣禄大夫太子太保又命中使赐楮币万缗为丧费给驿舟归其柩于家有司为治葬事自闻丧至窆皆遣官谕祭明年冬十有二月某日葬公于其乡髙坡之阳卒后四年公之子守蒙奉今南京礼部尚书黎公所述行状诣予拜且泣曰先公之殁荷先帝宠光哀荣兼至矣惟是隧道之碑未有文惧无以昭示于后知先公者莫如先生敢泣血以请盖公布政福建时予方佐闽台及公典宪内台予亦入佐秋官辱公知爱最深谊不可辞乃叙次而铭之按状公讳英字时杰郴之桂阳人也曽祖希尹隐居不仕号竹园处士祖攀麒广西阳朔主簿考思谏亦不仕及公贵祖若考赠资政大夫都察院右都御史妣胡氏赠夫人公少孤母夫人鞠而教之稍长遣入邑庠为弟子员克自砥砺有学有文登正统乙丑进士第大司马邝忠肃公深加器重曰吾乡老成凋谢殆尽负重致逺者吾于子有望矣擢监察御史激扬有声十四年处州贼叶宗留反其党周明松等四出剽掠朝廷虑其与闽寇合遣公与中官分守要地公榜谕胁从示以祸福降者甚众又以计生致明松等数人械于庆元谍报贼首黑面大王领众三万来刦明松等中官大惧欲走公不可即令所司诛明松等尸于市贼闻之逡巡遁公乃募壮勇据阨塞逺斥堠民赖以安贼平还京都督汪全以戚畹之贵纵家人夺民田公与诸御史劾之景皇帝责全而归其田于民中官姚广单増怙宠恣横公又率同列劾之皆抵罪防有献议易皇储者召羣臣入议公与给事中林公季聪上书力陈不可由是牾执政意俄有诏风宪官被告讦者皆外补公上章极论其非执政益忌之寻迁广东布政司防议岭南寇乱之后闾巷萧然公抚凋瘵招流亡寛征敛理寃滞民用苏息奸民避役者率投司府为卒主者纳其赂而庇之多者百余人少者亦七八十人公痛革之怨毁不恤也又立均徭之法等其赀产厚薄以轻重其役吏民称便峒蛮为乱公抚之不听乃进兵之其党弃贼先降者百余人大帅欲悉诛之公力持不可诛首恶数人而已英宗皇帝既复辟凡诤易储者皆得优赏公尝至京林公已迁都宪语公盍自陈吾为之证公曰向日之言吾职耳岂觊后福耶卒不自言君子韪之都宪叶公与中巡抚两广其治法征谋与凡兴革予夺之宜多谘于公两广合兵贼叶公属公督察奸弊先是防将范信以兵防大藤峡信利虏掠驰至廉横间诬宋泰永平等乡居民皆贼党屠戮殆尽至是又欲并进城等乡屠之以为功公力争其非辜且遣间使请叶公亟班师诸乡民始免屠戮之惨又有告广州半湖堡民谋乱议者欲遣兵屠之公知其寃又力争以免潮贼罗留宁等寇掠郡县公奉台檄讨之官军执胁从者欲尽戮之公曰良民也谕而遣之又别置营以处被掠女妇兵罢访其家归之盖公屡破剧盗诛止其魁胁从赖以全活者不啻万人巡抚上其功迁本司右防政且赐防段寳镪丁母夫人忧解官归居庐三年恒蔬食一日偕亲族省墓渡溪有巨鱼跃入舟因取以荐人谓孝诚所感服阕改陜西防政固源熟羌满四反朝命都宪项公忠率兵讨之项公檄公督馈饷凡用兵方畧悉以访公暨贼平公之谋画居多成化五年陞福建右布政使福建八郡歳输大青大绿非土所产常厚价买诸他省吏并缘为奸青绿一斤至科银十余两公减其三之二择属官廉能者总收之买以输官民免科敛提督市舶中官死镇守太监分其余赀遗藩臬公力辞不能郤乃受而输于官八年迁陜西左布政使十年春陞都察院左副都御史巡抚甘肃公首陈安边十事大槩欲练兵积粮兴屯田柔诸番皆切于时务又陈十事如徙诸戎简贡献谨烽燧防间谍亦常虑所未及又迁拔偏禆授以阃职如王玺刘晟后皆为名将上以两广久困于兵命公总督军务兼理巡抚两广用兵以来戎帅喜邀功每有小寇輙张大贼势觊用兵得成其私公深知其弊下令抚缉猺獠各安生业约饬将士寇来在吾不许辄进兵诸峝氓有倡乱者购首恶诛之而释其党田州知府岑溥与其叔恩平知州钦内属久有头目黄明者烝溥祖母而离间其叔侄刧众以叛总帅请用兵公曰何事于兵吾将使岑氏送其首耳乃遣间使密谕钦诛明以雪家门之耻钦感泣遂斩明父子传首军门他如天河荔浦浔瀜间皆巨盗巢穴莫不畏服乞供职贡事闻上赐勅褒谕陞右都御史食从一品俸交趾侵老挝连歳战争众疑其谋入寇勅询公处之之宜公奏曰交趾蕞尔小国不过与老挝争地耳遣使谕之彼当悔悟不可轻用兵上用公言交人感愧上表谢罪且贡方物兵部尚书缺廷臣荐公补之上以两广民夷方安公政不果用公居两广几十年上念公久劳于外乃召入掌台事公又恳辞上曰卿才识老成练达有年宜勉副委任乃就职未几六载考绩上遣中使赐公羊酒寳镪寻加太子少保防有星变诏求直言公首陈八事多人所不敢言者上皆纳用及公有疾予适奉勅赈饥晋阳公闻予遣使奏事召至寝室手书勉予大畧谓民饥盗起可忧贤者所当努力无一语及私时公病已亟字半不成越二日而公殁呜呼岂非所谓忠爱之心毙而后已者耶公平生好学政暇手不释巻所着有澹庵纪年诚庵奏议认真子集凡若干巻娶胡氏封夫人子男五曰守孚刑部郎中曰守颐曰守谦曰守蒙乡贡进士曰守贲县学生女四千户葛勉冠带义民宋志渊县学生欧守雄其壻也一蚤卒孙男十四玭珑皆国子生琅珙瑭璋皆县学生瑺珷瑶璵璠珣瑞瓛皆未仕孙女五呜呼公有宏裕之度有通敏之才有刚介之操莅官所至皆有赫赫声至于诛剪羣凶而全活胁从者以万计人尤以为难惜夫宦辙所歴多在外服不克究其用晚始还朝而公已老矣然观其所就非所谓名世者耶予既论次其事系之以铭曰
　　于昭皇明克配于天天维纯佑赉以忠贤粤若朱公维邦之杰出入台省有劳有烈爰初筮仕宪度是司储宫之议抗言靡随乃参名藩敷德厘政苏枯薙强小大胥庆乃都方伯政尚中和盗遁奸革黎民颂歌逖彼河西外控戎羌节钺往莅相率来王岭海之陬蜑獠攸聚畏威懐德稽首承叙帝曰来归掌我邦纪嘉谋嘉猷用弼我理立朝謇謇帝方倚毗胡不黄耉天遽夺之宠禄光大世则多有孰克如公哀荣终始髙陂之原桓楹峩峩石可泐也公名不磨
　　资政大夫刑部左侍郎曽公神道碑
　　治四年春正月十有五日刑部左侍郎曾公以疾卒于家吉安府以闻圣天子嗟悼特命江西布政司参议李魁谕祭工部主事张瑺营葬费皆官给时公致仕十有八年矣公之子防奉翰林侍讲刘君景光所述公行状请予铭其神道之碑适予致仕将南归谢曰公未葬也姑俟葬而图之六年春正月六日夔等葬公于县南小马坑之原夔既释服又诣予家中申前请乃叙而铭之公讳翚字时升世居泰和之上模曽祖徳荣贤而蚤世祖存吾考忠良再世不仕而以徳义闻俱以公贵赠刑部左侍郎妣刘氏继母郭氏俱赠淑人公幼颖敏嗜学书一过目终身不忘稍长习举子业援笔数千百言立就乡闾争延请为塾师宣徳壬子以书经中江西乡试明年防试中第二名廷对赐同进士出身观政工部奉部檄往陜西治永兴王葬事规画有方事竣如期藩臬故旧餽遗悉拒不受归谒少师杨文贞公文贞知公拒餽事大加奬慰除刑部山西司主事公治狱证逮讯鞫务求其情老于法家者自以为不及丁父忧去服阕改刑部浙江司正统七年海寇作乱沿海卫所多以无备偾事英庙命户部侍郎焦公往饬兵备焦公奏以公从行凡将士有罪者悉属公治之而守战方畧一惟公言是用及还焦公语朝士大夫曰曽主事有猷有为可大用也文贞公闻焦公言亟欲荐擢会薨不果九年陞陕西司员外郎大司防金公濂以诸司奏牍浩穰命公典之狱有闗权贵者诸司或局蹐不敢治金公常以属公公无所左右一断以法由是贤声益着秦府诬奏廵抚都御史陈僖敏公私于乐妇朝论疑骇公逮乐人治之立得其情遂劾奏者妄而白僖敏之诬寻陞湖广司郎中时有例方面有缺命大臣各举所知先公时为吏部侍郎素知公贤遂以公荐陞广西布政司右参政广西租赋多逋徴督苛急民不堪戎伍逃亡而冒支粮饷如故公乃稽逋租之籍谕令渐输戎伍实数停其冒给繇是邉储渐充思眀土官知府黄銶与都指挥黄鈜族兄弟也鈜杀銶父子诈言为盗所杀狱乆不决公奉台檄会勘鈜以黄金二十斤贿公请缓其狱公拒不纳具奏其罪会鈜以隂谋得脱且徴用之众为公危公自若也太平府与交趾邻永乐中运盐以饷征交之师及兵罢盐留太平者歳拨民丁看守民苦之公曰树已生于盐仓消耗多矣奈何犹累守者耶具奏以盐折俸而罢遣守者民皆欢呼丁郭淑人忧去服阕改河南时清军御史务多得军以补伍公与共事叹曰兵民异籍岂可诬也有可辨者辄为辨之防言事者谓天下多寃狱请委官审辨河南以属公精察详审多所平反英庙复辟公来朝因言每歳兑军粮运至临清仓复出兑军出纳多弊乞改水次交兑为便上允所请至今行之南阳诸县多流民众议一切驱逐人情汹汹公曰彼不过避役耳急之且变生遂与巡抚协谋止之众乃安天顺五年陞山东右布政使所居官署相传有妖前任者不敢居公居之不疑既而妻子没于署众因劝公他徙公曰死生命也妖何能为山东旧苦塞河之役又荐罹水旱公殚心赈恤凡河役所需多方区画不以烦民曹州奸氓有指民新垦田为无粮者以献戚畹部使者檄公丈量公曰旧令许民垦荒永为世业今欲丈量起科得无不可乎部使者深然之遂止成化元年转河南布政使河南人皆喜曰吾父母来矣荆襄盗起公念朝廷出师征讨必道河南预命郡县储粮饷具茭刍兵至给之民以不扰歳饥民缺食而赏军需银数万两公私无所措公防计开封仓粮甚多乃出官粮百余万石平价粜之饥民赖以济而军赏亦无缺四年陞刑部左侍郎仍给从二品俸明年宪庙命公巡视浙江许便宜行事公徧歴郡县问民疾苦考吏治得失庶官以不职黜者数百人皆以为当所旌异者如何宜李嗣阮勤刘乔等后皆为名臣省重役减官租讁奸吏禁刁讼局匠死绝者减其歳造之额银场矿絶者停其歳输之课官司冗滥者革之巡徼当设者増之民皆称便逾年乃归中贵怙宠杀人事觉公具奏逮治奏上不报众为公危之越三日奏下卒从公请部台科道皆吐舌以为难九年公自陈老疾恳乞致仕上念公实多病许之及辞特命光禄寺赐宴公既抵家絶迹不至城府每风日清美徜徉泉石间歌咏以自适巡按藩臬议歳拨皂四名送公家供役公辞不受防有诏文臣致仕者五品以上进一阶廉且贫者给半俸有司以告公奉例进阶资善大夫卒辞俸及得微疾子孙侍者觉稍异问所苦公笑曰吾今日得正而毙矣诵曽子啓手啓足之言溘然而逝元配萧氏封宜人赠淑人继室亦萧氏次室髙氏子男四曰庄六合县学训导曰慈蚤卒曰夔县学生曰荩未仕女二长适陈琪次适萧乃匡孙男五长庆福建布政司都事次县学生次序次磨次广女三曽孙男六南冋同冈甫女一孙男二戬戡女一呜呼公廉慎君子也清癯若不胜衣及其有所执万夫莫夺不可以祸福动也自入仕以恬退自守深耻奔竞为郎中时或语以一造大臣门公卿可立致公笑而不应其执法未尝少徇或谓非保身保家之道公曰吾所知者法耳他非所恤也公之位不满其徳故施于用者不尽所蕴然所谓古之大臣者公无愧焉公别号省轩晚更号龙坡居士所着有龙坡集系之以铭曰
　　维公先世肇邦于鄫迨其季叶去邑为曽子孙南迁丕显亦世实生名卿卓哉伟器爰初幼学道艺是勤发为文章缫借彬彬乃领乡书乃登髙第羽仪曹官属鷞鸠氏民有不谷自罹于刑公心仁恤惟求其生乃佐名藩遂都方伯邕桂汳齐咸濡沛泽皇有恩命俾佐士师不纵不苛嫓美臯夷宠眷方隆遽求谢事从容啸咏文水之涘嗟时大臣有卿有公哀荣之典孰与公同曷克承兹亦惟公徳其徳伊何廉惠正直隧道如砥穹碑峩峩清风懿行百世不磨
　　中宪大夫都察院左佥都御史髙公神道碑
　　成化二十一年秋九月十有九日都察院左佥都御史髙公以疾卒于家有司以闻宪宗皇帝遣江西布政司防议林同以牲币谕祭焉公卒之三年为治元年太子太保兼兵部尚书余公请于朝谓公居官以廉慎称且有平闽寇功宜命有司为治葬事今天子允其请特命有司治其茔域于县之某山之原公之子鹏卜以是歳某月某日葬既诣阙顿首谢乃捧监察御史郑君惟桓所述公行状诣予拜且泣求铭公隧道之碑盖以予与公同荐于乡同官于朝而鹏又尝从学予弟乔夀知公最深故也予辞不获乃叙而铭之公讳明字上达世家信之贵溪其先有讳仁者仕唐为福建观察使寔公逺祖讳观仕宋为国子学录以道学鸣作桐源书院以淑其徒曽祖讳元祖讳则铭再世不仕皆以端厚称父讳吉昌以公贵累封中宪大夫都察院右佥都御史母邹氏累封恭人公自幼以孝闻年十三恭人病甚公焚香吁天请以身代又刲股肉投粥中恭人食之顿愈稍长补邑庠生笃学不勌为文以理为本不为浮艳之辞景泰庚午领江西乡荐明年登进士第试政都察院未几擢山东道监察御史彭城李茍等苦官吏贪暴讼于朝事下御史台时越诉者例谪戍边公奏曰谪戍之例为妄诉者设茍等诉不诬法当杖康定皇帝从之因着为令村氓赵钊等为訞言吏欲居功执其党数十人诬以谋反狱上公曰此愚民处以訞言足矣又致其反何刻也由是其家属皆获免巡按河南黜污暴诛凶顽风声凛然郡县寃狱吏不能谳者悉为辨之黄河南徙民耕其填淤者畆收数斛吏议使民计畆输税公不可曰河徙不常异日平陆复为巨浸耕者何以供税议者乃止及还朝适边报沓至公奉勅督边饷人皆趋令靡后期者都御史寇深刚愎自用属官少当其意者尤忌江右人独于公敬爱无斁凡大狱大政惟公言是听章疏当上者俾公具草焉英宗皇帝既复位天下藩臬郡县百司来朝监察御史赵铭等劾其罪而弹文出于公上怒其触讳命中官诘草奏者众惧莫敢对公毅然曰弹文实出明手铭等无与中官入白之上顾左右曰贤御史也释不问忠国公石亨以擅权得罪言者劾其不轨上命公与锦衣卫指挥门达籍其家公语达曰亨非有反谋其僮仆不当从坐达然之遂同以实闻得免者四十余人寻陞大理寺丞凡狱情矜疑者防错讯鞫多所平反宪宗皇帝嗣位迁南京都察院佥都御史时南台以去辇毂逺宪度稍隳而百司亦多自恣公振风纪明法令痛斥庶官之贪暴者南都肃然防淫雨弥月公上章言此皆阳防阴盛之征宜修徳以回天意上嘉纳之衺民贩私盐者纵横江上商旋几絶勅公之公遣南台御史顾以山戴琥往捕授以方畧擒贼首九百余人长江以清行舟无阻公念二亲老连章乞致仕未允又三疏乞终养上乃许之居无何二亲相继逝执丧哀毁几不能生戊戌上杭盗起凶焰日炽诏起公于家改左佥都御史赐勅许以便宜从事公力疾而行至则先掲榜谕之贼恃险不服乃遣兵捣其巢穴馘其渠魁抚其胁从又以上杭之溪南里实盗渊薮乃析为永定县以统厘之于是汀漳之间晏然公以寇平又上章乞归上悯公久劳瘴乡乃许谢事既归絶口不谈官府事惟与子弟及县之俊秀讲论经史而已给事中虞瑶太学生袁庆祥等皆上章乞起公用之然当道多与公不合者故卒不用公生于永乐壬寅十一月二十五日至其卒得年六十有四娶徐氏初封孺人再封恭人侧室吴氏子男三长鸾蚤夭次即鹏邑庠生季曰鸿女四适张留埙周佩珩宗室辅国将军宸渠其一则适御史惟桓即状公行者惟桓蚤从公学故公以女妻焉所着诗文散轶惟终养录征闽录安宅录传于家初公奏乞归养曰无才一宜退有疾二宜退亲老三宜退故自号三宜及自闽归语人曰国家有事宜再起事已宜再退更号五宜临殁索笔大书曰平生无一事欺天至死全百骸归地命鹏掲于柩前呜呼公之为人两言尽之矣铭曰于赫髙氏维信闻家爰初学录树徳振华显允中丞克绍厥祉允哲允文乘时奋起乃擢御史玉斧鉄冠风节矫矫严而不残乃丞大理平反庻戮汉有张于公继其躅乃陟南台宪度是宣薙荒狝犷畿甸肃然函封亟上曰有老亲俾归终养繄帝之仁闽有狂猘狺狺吠噬帝命起公俾往督制威以戡虣信以招携曽不逾时羣丑以夷功成不居返我初服勇退之节士论攸属谓公未老尚其起之胡兹长逝奄莫予追嗟嗟中丞位不满徳考其行治惟时之则髙坟岿然信溪之濵勒词穹碑式昭后昆










　　椒邱文集巻二十九
　　钦定四库全书
　　椒邱文集巻三十
　　明　何乔新　撰
　　墓志铭
　　明封奉政大夫刑部郎中陈先生墓志铭
　　始余为秋官郎同官者几七十人予独爱郎中连江陈君廷仪之贤遂定交焉询其乡人则闻其父梅轩先生卓行姱节为乡望人乃知廷仪之贤盖得于庭训也既而廷仪谢事归养而予出佐闽台每按部连江必访廷仪因得拜先生其家目其貌耳其言益信先生为贤成化癸巳春正月己亥先生以疾终于正寝廷仪以书告予曰先君与子尝有一日之雅今不幸弃诸孤幽堂之铭敢以诿子予不敢辞乃叙而铭之先生讳文亮字景明梅轩其别号也其先有讳夷实者家光之固始仕唐累官节度使封郡王子翿累封房国公广明之乱房公从王审知入闽始家福唐至检覆使怀粲又自福唐徙连江曾祖讳遂祖讳子安父讳蓍皆不仕母赖氏先生在襁褓七阅月而孤赖劬躬守节字而教之七歳从乡先生陈师中学頴敏过人年十有一赋述怀诗有奇语见者嗟异事母至孝承颜养志务得其欢心获一美味必怀归进其母不敢食母尝有疾危甚医罔功先生每夕泣祷北辰愿减己年以益亲夀又尝粪以验其苦甘已而果瘥人以为孝感正统己巳寇起沙尤乡人多委其骨肉负货寳而走先生独负母登舟曰茍吾母安矣货财非所顾也母殁哀毁几殒生葬祭一以朱子家礼从事性好学自经史诸子下至阴阳地理遁甲星卜句股之术靡不研究尤工于诗每与乡之名士郑时悦李景东等倡和于山霞水月之间其警句士林多传诵焉俗产女必卜诸日者或言命乖即溺之先生怜之有来卜者则曰吉为推支干旺相以佐其说所全活甚众先生以养亲不仕训诸子力学以无陨先业及廷仪登进士第擢刑部山东司主事诏封先生如其官廷仪迁奉政大夫广东司郎中又以其官阶命先生两被命书褒宠备至而先生澹然居乡益以谦慎自持或以横逆加之未尝与校由是无贤不肖咸钦而爱之先生生于洪武辛巳十一月二十三日至其卒凡得年七十有三以卒之年十一月壬寅葬邑之光临里临槎山之原配林以子恩累封安人子三长宇清前先生十一年卒次鸿渐廷仪其字也年三十有九即谢事家居次庆源前先生四日卒孙男八长谦光为邑庠生次谷香桢棱和秿孙女七皆嫁士族呜呼先生以孝事其亲以学植其身以义方成其子可谓贤也已铭曰
　　隐以求志学匪为名清也如陵而有章绶之荣通也如放而无富贵之情惟义之蹈惟徳之成槎山之阳有竁琢词贞石永昭厥声
　　两浙都转运盐使司运使李公墓志铭
　　公讳庆字积善世家沔阳之景陵曽祖讳诚祖讳文旻皆隐居不仕而以长厚称考讳旺以公贵赠奉政大夫南京礼部仪制司郎中妣杨氏赠宜人公明允渊塞得诸天赋弱冠补邑庠弟子员读书缀文或竟日不越户限同舍生或舞智欺之公一应以诚若不悟其欺者久之自愧服由是长者爱少者敬皆曰李生君子也以久次升南廱其持已接物如在邑庠时六馆之士皆重之正统九年夏六月擢建昌府同知公在官视其民犹子治官政犹己私事同官督民赋者虑愆期为己累每歳十月辄督之期防严急民以为病公叹曰十月江南收获时也奈何遽责其输赋耶乃下令曰赋当输京者期腊月毕当留县者期正月毕民闻令大喜输者麇至罔敢后丁父忧去民挽留不得追送出境而后返服阕改南京户部浙江司郎中南都粮饷自两浙输者十之六同官以浙多巨室凡朱墨楮笔裀褥之事皆责输者供之公既视事一切罢之输者欢呼寻丁继母忧去服阕改南京礼部仪制司郎中南畿诸郡歳进表笺例送礼部转以上闻奸吏需索百端或指摘防画之讹以求赂公悉禁絶吏缩手不敢动陞浙江都转运盐使司运使两浙盐利为他运司甲巨商豪贾投券者踵相躧于庭前此为运使者交通商贾富及仆公至官严簿书时出纳絶请谒有持券请盐者按歳月先后给之权贵请托皆谢絶不顾在官二年歳课三倍他使天顺七年春公以老乞致仕归至姑苏疾作卒于舟是歳七月十九日也家人以其丧归以十二月十八日葬于县之方乐村诸葛岭之原先娶蒋氏赠宜人继娶庄氏封宜人一子万钧后公二年卒女二嫁同邑魏纲王瑜孙男二曰汉曰清孙女三公与人交久而益笃闻其丧则为位哭之其居官廉俸禄所入多以赒宗族故旧之贫者日用不给则贳贷以继之其为运使布衣蔬食处之澹然或讥其处脂膏中不能自润公自若也歴官几二十年所居第宅茅屋数椽田园不増尺寸殁之日妻子无以为丧呜呼贤哉初公佐郡时予为县学生公礼遇甚厚公为仪部郎中而予为主客主事相得甚欢及予为湖广布政使则公殁且葬久矣清以庄宜人之葬来乞铭乃叙而铭之其词曰
　　汉江南滙古竟陵五华三澨储精灵禀和孕秀为时英雅度恢恢硕以宏出倅大郡子鳏惸入佐司徒均输征南宫典礼秉寅清鹾台敷政廉且明滉晏未敢擅休声溘然化去乘云軿葛岭有竁何我最其迹志扄百世有考征斯铭
　　灌县令黄君愈明墓志铭
　　呜呼此吾亡友黄君愈明之墓愈明负奇气耻脂韦媕婀慨然欲以功名自见每日诵曰为公卿而无称不若为令长而有名其为灌县令思自振拔尤卓卓有能声然竟以诬构去抱愤而死悲夫愈明讳鉴世居广昌之白水曽祖某祖某再世不仕考希古为邑庠生与先冢宰友先公每称其贤母掲氏愈明少卓荦不羣读书务泛览耻守章句年二十三补邑庠弟子员始从贵州按察司佥事李叔义读春秋发为词章明辨可喜屡赴乡试辄不利久之升南廱补上舍生南都贤士大夫皆乐与之游待选铨曹当路多知愈明者众谓愈明必为好官得展其所蕴及除灌县令愈明颇不怿予解之曰子忘他日之言耶为百里宰得行所志矣胡为不怿耶愈明怃然曰吾过矣子言良是也即赴任灌剧县颇号难理愈明诛奸吏锄豪民数出猛政奸豪惴惴皆凭城社自庇愈明击搏搜薙无所忌朞月境内称治家素富在官俸禄之外无分毫取于民上官皆称其廉能防政马公徳良防议谢公维章佥事王公元哲尤重之待以殊礼凡政有他吏不能办者一以属愈明县有憸民与仓官为奸盗军储以千计事觉藩臬二司皆檄愈明覈其实愈明钩较按覆具得奸状仓官惧以白金五十两赂愈明蕲少缓其狱愈明持不可封所赂送司仓官恨之诬愈明尝以他事纳己赂嗾其子讼于藩臬诸公素知愈明笞而遣之其子又讼于巡按御史御史受其状诸公白御史曰黄知县廉能吏宁有是耶御史疑未决防御史有故人犯罪按察司寘诸法御史怒曰吾不能庇一故人藩臬顾欲庇所私黄知县耶即逮愈明从卒治之锻链成狱簿责愈明愈明不胜侵辱自诬服诸公知其寃密语之曰汝实无罪盍诉于朝乃如京师自陈寃状事下都察院寝弗理愈明素刚益悲愤已而感疾乃归就医抵家而卒时成化七年六月四日也呜呼可哀也已愈明初娶张氏再娶掲氏皆无子又娶张之女弟生三男二女男曰璿曰玑曰瑾女曰玉温嫁东园吴弁曰玉润嫁玉田掲濬成化九年正月乙巳其兄愈敬与璿等葬愈明于监南里之古源围既葬愈敬泣谓予曰吾弟与子游最久今不幸死矣愿铭其墓以慰吾弟于地下予亦然乃为之铭曰
　　骥也馽之使守闾鹥也诋之以为乌天道之爽兮徒洒涕而疾呼相彼险诐兮享兹遐福正直是持兮顾罹于毒吾将问天兮天苍苍莫予告古围之源兮室子毋怨尤兮是妥是宁欲白子心兮眎我之铭
　　义民曾君汝励墓志铭
　　呜呼汝励吾乡之望也始予家食时汝励与大村李君斯行白水黄君愈宣愈敬皆以富而好礼蔚为乡望及予为河南宪使便道过家访乡之故旧则斯行汝励皆已物故矣予悼耉老成人日渐殂谢后生不见长者之风怅然久之既而汝励之子啓泣请于予曰先君与斯行皆获交于先生斯行之殁先生铭其墓矣惟是先君之墓未有铭敢泣以请予以义不得辞也乃叙而铭之君讳永昌汝励其字也别号苍雪翁世居广昌之庆源曽祖原兴仕元累官武徳将军祖仕和从太祖髙皇帝定天下着劳绩官至广东潮州卫千户考志通以赀雄于乡母陈氏君少颖敏喜学问稍长与贤士大夫接闻见益博所居有水竹之胜静坐一室左右图史焚香赋诗脩然有出尘之趣客至则延之中堂鸣琴弹棊刲肴酾酒以为乐性喜施予遇贫乏者倒囊倾廪无恡色景泰中输粟千石于官以备荒年赈济有司以闻诏旌为义民复其家成化初两广用兵君又出粟千石以充边饷事闻诏补君承事郎娶掲氏邑名家女也子男三长即请铭者以纳粟赐冠带次曰阜曰庆皆掲出也曰奕侧室某氏出也女二壻曰某某孙男三曰贤一曰贤二曰沂孙女十三皆为名家妇君生于洪武戊寅闰五月廿七日卒于成化壬辰七月三日以某年某月某日葬于某山之原呜呼汝励没矣清标雅度不复可见矣是不可无铭也系之以铭曰
　　松楸苍苍灵秀泱泱体魄攸藏卜云孔臧勿毁勿伤曰兹乡望之堂
　　朝列大夫湖广布政司右防议刘君墓志铭
　　呜呼天之降材钟其粹美者固鲜能践修以尽其才者尤鲜才美矣践修力矣而享年不永不底于大成是则有命焉故吾于亡友刘君之死每咨嗟痛悼而归之命也君讳诚字敬之世家广平之鸡泽曽祖讳春祖讳辛再世不仕考讳芳东平州学训导累赠秀府长史母秦氏累封宜人君赋质明粹自幼知向学不烦督劝弱冠登进士第擢翰林院检讨辅导徳王寻陞秀王府左长史从王之国赐四品章服王薨改宁国同知仍食正四品俸在郡有贤声迁湖广布政司防议君成童时丧其父悲哀毁瘠如成人事母以孝闻家贫为童子师资束脩为养既仕凡俸禄所入悉归于母锱铢不入私室每有賔客宴防先具甘旨进母饮食之然后出待客终其身以为常尝以公事莅施州久不见母一日方治文书忽澘然不自胜从吏请其故君曰吾思吾母不得见耳长兄谐早丧事寡嫂敬而有礼仲兄谊为邑庠生每歳分俸以资之其孝友盖天性也少从国子丞阎子与学易既登第穷探力索务求四圣之防尝谓焦赣易林专取纳甲飞伏非圣法乃作周易衍辞其文奥雅深于易者韪之又取汉唐宋诏诰章表可为训者作典谟遗旨楚汉以降词人之作散见诸书君采其得三百之防者作风雅遗音邵子皇极经世书自鄱阳傅氏后知之者鲜君深究其理欲为之训释而未就也蔡氏洪范皇极内篇揲法不传君精思濳玩遂得其法且为补其释数之缺盖其立志直欲与濂洛闗闽诸儒同归不欲以文辞名也其为长史以礼辅王多所啓沃作千秋日鉴录以献王嘉纳之及王就国汝宁在途淹留君上章諌王即兼程以进既抵国羣小欲毁孔子庙以广王宫君力谏不可庙得不毁尝讲书西伯戡黎君主吴氏说曰戡黎者武王也右长史赵鋭主孔氏说曰戡黎者文王也君曰纣都朝歌黎在畿内岂有人臣伐畿内之国尚能退就臣位乎此乃孟津之兵首事于黎耳相与辨于王前王解之曰二先生皆先皇所选以辅予经义未明不嫌往复何遽见于辞色其思寇贾交欢之意君顿首谢其在宁国凡所设施务本安利其民不恃声威以徼时誉上官或非之君自若也及在湖南所至教民筑陂塘以备旱严保伍以防盗民有讼者辄引古谊喻之不加笞罚或讥其迂君曰吾道当如是也其居官廉俸禄之外毫髪不妄取成化十六年六月疽发于背虑遗母忧有问者輙曰无伤也疾亟以手拊牀曰我死不足惜第念老母不获终养耳遂卒是月廿有五日也享年四十有八卒之日囊无寸帛几不能敛赖僚属相率致赙乃克归其丧先娶王氏生子曰叔忻继娶张氏生二女不育君之弟详暨叔忻扶君柩北归卜以是年某月某日葬君先茔之次求余铭其墓嗟夫君之资禀如此其孝友如此其博学好古又如此其施于有政又如此然年止于是位止于是岂非其命耶使天假之年其所就岂可量哉是可哀也系之以铭曰
　　禀之粹兮志之鋭兮探幽索赜求诸内兮车彭彭兮驷牡良兮瞻彼圣域期翺翔兮道阻修兮车忽仆兮命之不淑将安咎兮有封若屋君之藏兮夀虽不遐名孔彰兮
　　罗节妇陈氏墓志铭
　　予读诗三百十一篇得节妇一人焉曰共姜不以夫亡而易其志又读春秋二百四十二年得节妇一人焉曰纪叔姬不以国亡而废其祀当是时去先王之世未逺女教之具犹有存者然咏于诗书于春秋仅二人焉矧后世去古逾逺女教以废而女妇有以节称如共姜叔姬者可不褒扬显大以为世劝哉以予所闻若予邑罗节妇陈者其事可纪焉叙曰节妇讳某姓陈氏邑处士宗啓之女而罗君士纶之妻也归罗氏数年有男二人女一人而士纶以疾卒节妇其年廿有八舅姑既老矣而子俱幼节妇誓不二天以养老字孤为己任或讽之曰姑老子弱将畴依曷若再醮可托也节妇泣曰未亡人旦暮从良人于地下耳此言何为至于我哉言者赩然乃昼夜纺绩以给衣食舅姑殁竭力以营丧事二子既有知俾就外傅女则教以缕结纫缝之事择名家而嫁之既又遣次子镛邑庠补弟子员命之曰汝家故业儒勉自只饬无陨先绪可也孀居三十余年青灯素幌人所不堪而节妇甘焉卒全其志天顺丁丑十月十有七日遘疾而终明年正月庚申诸子奉节妇之匶窆于南丰后坑之原子二长曰邦次曰镛也女适邑东隅蔡允制既葬之五年镛充贡来京请予铭其墓嗟夫节义人之大闲也而鲜克蹈之若节妇者其视古之共姜叔姬有以异乎予观世之君子平居自诧曰我丈夫也目以女妇则咈然怒及至富贵贫贱取舍之间能不隳其节者鲜矣夫女妇之丧所天非特富贵贫贱比也而节妇不以穷苦易其心可谓难也已噫婉娈女子之所能有伟丈夫所不及者叙而铭之岂独为世之女妇劝哉其铭曰
　　有挺者竹飘风摧之有猗者兰严霜萎之竹有余节兰有余芳兹石可泐兹铭不忘岿焉者丘过者其式尔节或亏尔面斯赩
　　故造士曽君子华墓志铭
　　呜呼此吾亡友子华之墓也予尚忍铭之耶始予弱冠补县学弟子员时子华已先入学与黄君愈明吴君大节王君士章李君斯和为友日讲诗书六艺以相劘切子华性颖敏尤刻苦于学读书或达曙不寐先儒传疏皆暗诵无遗者其为文章理致渊永不为雕镂藻绘之词予少子华数歳子华不予鄙而友之予视其学之优文之赡未尝不骇且愧也后数年予与愈明大节士章赴江西省试强子华行子华谢曰吾学未成也奚行为吾又叹子华之志不安于小成也又三年予登进士第归见子华叩其学益博而精览其文益雄而粹予又知子华进学之笃不造其极不止也其明年子华赴试不偶益淬厉于学又明年予丁外艰归为憸人所诬搆逮赴京师子华不避艰险凡可以直予之寃者靡不尽力焉又明年予之诬果白仍归终丧闻子华当充贡赴京将行而丧其子又丧其妻子华亦病几不起予又怅然哀子华之不幸也又明年子华与天下贡士试于阙下有司第其文置髙等补南京国子监上舍生至南京未几得疾竟卒呜呼子华才且贤以天道言之宜其贵且夀也以人事言之其掇科跻仕不难也今乃止于此此吾徒所以痛惜而不能已也子华讳旸姓曽氏世为广昌人曽祖某祖某父某母某氏娶某氏子男一女一生于某年月日殁于某年月日将葬大节士章斯和合同门之士某某买石而砻之谓予曰子知子华者子华之铭非子其谁宜为呜呼予于子华不忍铭也然惧后之人无以知子华之为人又不得不铭也乃叙而铭之以写予哀以慰子华于地下铭曰
　　仁者不必夀兮夀者未必仁贤者不必贵兮贵者未必贤天之难忱兮吾至今乃知其信然知子之道兮惟子之友徒为子而悲悼兮莫知所归咎镌辞于石兮诒诸永久子生有尽兮子名不朽
　　先夫人掲氏墓志铭
　　天顺八年秋七月十有二日皇帝制曰朕惟羣臣之才者固本于父训亦必资母徳焉存有褒荣殁有追赠此有国之通制也致仕吏部尚书何文渊妻掲氏乃刑部陜西清吏司主事乔新之母端静慈惠淑行可嘉有子能官禄不逮养泝惟所自宜锡褒荣今因子以推恩特从夫之秩命赠尔为夫人尚克承之永光幽壤乔新只奉休命不胜感悼爰录制辞遣子道同以牲醴告于先夫人之墓而燎焉既又考次夫人世系徳范而刻之以示我后人呜呼夫人讳昭姓掲氏汉安道侯之后或曰汉阳信侯之后世逺谱逸盖不可考也曽祖讳徳复嘉遯于乡祖讳伯相博学善缀文纪于郡乘父讳淑聪以乐善称母符氏待制行中之裔也夫人防有淑质端静慈惠信有如圣制所褒者甫五歳而我外祖殁外祖母字而教之授以孝经小学语孟诸书昕夕诵习无稍怠诸母诮之曰若岂欲为女秀才耶舍女红弗事而何诵习为夫人惕然乃昼习纫缝夜则然松明以诵书外祖母爱之特异诸女既笄以归我先公冢宰时我先祖正议府君已殁夫人事我先祖母太淑人克勤妇职太淑人性严夫人小心将事每得其欢心先公委已于学家事有不暇计者夫人帅诸婢治酒浆供羞膳以至内外宗姻歳时问遗筐筥细碎之事罔不毕给故先公无内顾忧益得肆志问学先公为御史豪家有抵法者治之急权贵交嘱不可乃瞰先公出以黄金二百四十铢置夫人前拜且请夫人正色叱诸僮收缚送御史台治其罪先公喜曰是足为吾妻矣先公为刑部侍郎奉使两淮还从吏有方圆者病且死贫无以敛夫人闻之恻然请于先公买棺敛之且捐粟帛以赒其妻子先公一日退食语夫人曰今日视事监生有呈文书者吾怪其瘠甚问之曰不食二日矣一子馁且死吾哀之顾未有以赒之者奈何夫人曰盍以昨所得俸钞给之先公矍然曰汝言是也亟召监生至尽以俸钞予之其父子借是不馁死夫人初以先公贵封孺人进封淑人尝以命妇入觐中宫有楮币之赐珠翟霞帔出入有炜里巷歆艳而夫人恬然未尝以是骄人接宗姻女妇益谦以和练衣蔬食不异平日生于洪武庚午八月三日殁于天顺戊寅六月三日以殁之明年冬十有二月葬于顺化坪先公墓之右遵遗命也葬后五年始以乔新恩进封夫人子三曰宗曰端曰乔新以进士起家今为刑部郎中孙男曰防同大同仁同义同智同道同庆同亮同矩同孚同弼同孙女五曽孙男六曽孙女二呜呼先夫人有闗雎幽闲之徳有葛覃勤俭之风待媵侍有小星之行抚诸子有鸤鸠之仁相我先公为国名臣诲不肖孤叨位朝着故能膺列圣之丕显休命以敷庆于后人虽国风所咏图史所传何加焉不肖孤不敢称道先徳然惧子孙莫知庆泽所自故泣血书之掲于墓前在我后人歳时率诸妇上冢庶几读而兴思以克有庆
　　先伯父稼轩先生墓志铭
　　先生讳思字伯深姓何氏稼轩其别号也世系之详具见于显祖正议府君之碑先生少敦朴厌纷华独好稼穑之事曰稼穑生之本也舍是弗务而从事浮靡其不戕性而败徳者鲜矣及见吾父冢宰登进士第仕寖寖有闻喜曰吾弟跻美宦牒不坠文定公旧业矣吾复何求当躬耕于野以乐吾生没吾齿而已于是卜筑极髙岭之银溪买田一区帅羣僮耕之公赋之外供祭祀宴賔客以及昏丧百为率于是取给田夫野老相过则取酒对酌酣嬉竟日不为畛域或幅巾杖屦徜徉东阡北陌间悠然自得中歳益自韬晦以家事付诸子足迹未尝至城市县大夫歳举乡饮请为上賔亦谢不往太守江侯慕其声光躬造其庐请之乃一往临焉常训诸子曰自吾先世家此乡仕者勤诗书以植其业隐者力稼穑以乐其生若辈欲仕乎当如汝叔父可也欲隐乎如吾今日可也呰窳以偷生荒嬉而纵酒其不为匪人之归者几希诸子只服弗敢违天顺壬午十有一月朔以疾终于正寝享年七十有九以没后二年甲申冬葬县之赤岸里礼和车之原初娶李氏继刘氏子三曰通曰庸曰宁女二黄永宁谢子敏其壻也孙男九颛颙显颀頵頔颢孙女八昔豳风七月之诗歴陈农事周书无逸之篇亦惓惓稼穑之艰难而两汉盛时屡诏有司举力田敦朴之士自世降俗偷生世胄者乃诞乃逸乃讪其先曰古之人无闻知呜呼此世之嚚子憸孙所以隳其先业欤若先生者盖古力田敦朴之流而得豳风无逸之遗意也先生既没从子乔新述先生之志而铭之以示子孙俾无忘先徳铭曰
　　原田膴膴黍稷与与我耕我耘我敢告劬秋焉筑场冬焉纳稼亟其趋时不我遑暇百谷既登歳事既成为酒为饎以尝以烝賔筵雍雍击鼓逢逢乐此歳丰豳民之风嗟尔嗣孙毋敢荒逸只遹先猷眎此贞刻
　　先兄本茂墓志铭
　　呜呼先兄之殁且葬于兹二十年矣弟乔新尝欲叙其生卒歳月行事之实而铭之每执笔泪辄澘然下终不能成章载念乔新发已种种恐溘先朝露是终无以表先兄之懿行而抱恨于无穷乃抆泪而叙之先兄讳宗字本茂姓何氏世居盱之广昌曽祖讳徳源祖讳景荣俱赠正议大夫资治尹吏部左侍郎考讳文渊累官资徳大夫正治上卿吏部尚书妣掲氏累赠夫人先兄幼而颖敏好学髫龀通举子业学成而不愿仕县令松江赵侯昻欲补邑庠弟子员郡守济宁杨侯谊欲举经明行修皆力辞不就家虽世禄而服用俭素如寒士先公守温州徒步往省布衣绳屦往返数千里人不知其宦家子也居乡恂恂然人皆敬而爱之性喜书初师欧阳率更晚兼颜柳之体邑之山镵冢刻多出其手先公所作虽片言单简皆手录其成帙无所遗尝病县志散轶极力搜访得旧志于漆工家重加修辑而县之文献足征焉先公殁居丧哀毁几不能生县之不逞者怀宿憾诬以罪先兄诣阙自陈下锦衣卫狱而逮诸弟就对典狱者察其诬奏遣使者覆之未至先兄遘疾药饵罔功自度不起语乔新曰此寃不白吾将诉于上帝遂卒时天顺三年四月某日也卒后一日使者至辨所诬无毫发实遂抵诬者罪而先兄不及知矣呜呼痛哉子防同扶柩南归以是歳冬十二月二十日葬于邑之南隅先兄生于永乐庚寅二月十五日享年仅五十娶黄氏子男四防同大同仁同亮同女四壻曰黄徳黄玑饶崧吴敬孙男三丰亹璧孙女一先兄殁未数年而不逞者父子兄弟相继死鲲鲕遗自相吞噬岂非人弗能戮而鬼戮之耶在礼父母之讐不共天兄弟之雠不共国乔新与诸孤不能殄歼天地间之罪人也泣而铭曰嗟吾兄兮孝且贤行之懿兮夀胡不延曷归尤兮号苍天溪之南兮啓幽阡雠耻未雪兮増烦寃铭兹扄兮告曽
　　先兄本谦墓志铭
　　先兄讳端字本谦姓何氏宋寳谟阁学士文定公坦之裔也曽祖德源赠吏部左侍郎祖景荣赠吏部左侍郎父文渊太子太保兼吏部尚书母掲氏封淑人先兄幼而岐嶷髫龀时人皆以奇童目之少长好学无所不窥酷喜读史资治通鉴旁及诸史未尝释手上下数千百年兴衰理乱之故将相忠邪之迹制度沿革之详歴歴如目前事间以己意论前世得失往往出于先儒所未发每诵马伏波之言曰凡植货财贵能振施也否则守钱虏耳故赈穷赒急常若不及乡人有贷粟者歳久弗能偿病且死或曰盍索诸先兄怃然曰彼危亟若是固君子所宜动心者忍索所负以重其忧乎乃遣人遗之米肉药饵且慰抚之其人赖以不死民有自他邑来佣耕者绥之以恩民皆安焉忘其迁徙至有数十年弗归者尝有佃者遗火延及仓廪荡然靡有孑遗其人惶惧将鬻子女以偿先兄曰汝误也非故也何以偿为其轻财急义有古人之风类多如此先兄生于永乐丁酉正月二十三日卒于景泰癸酉七月十六日以卒之年十二月二十日葬于桃竹坑之原娶黄氏有淑徳子男四曰义同曰智同曰庆同曰矩同女二曰才曰贞先兄既葬之明年弟乔新登进士第归拜其墓慨宿草之凄然悲九原之不可作也乃叙而铭之其辞曰
　　赫矣我祖出自姬周歴汉及宋有公有侯于惟吾兄克承先祉维义是服维礼是履行之孔淑命胡不延奄其归藏桃竹之原佳城郁郁徳音秩秩嗟尔嗣孙勉焉继述
　　从兄本盛墓志铭
　　君讳通字本盛赠吏部左侍郎讳徳源之曽孙赠监察御史加赠吏部左侍郎讳景荣之孙而处士稼轩先生伯深之子也母李氏娶掲氏子男三曰颙曰颀曰頵女四曰锡镒钰锭生于永乐己丑五月十九日殁于景泰癸酉八月十二日以是年腊月二十二日葬于桃竹坑之原依祖垅也君自少倜傥不覊搜猎子史议论英发有智防善辨说人有挟数用术者君先事揣情逆破其机械使不得发以故狙诈之徒皆畏服莫敢犯与人交不为崖岸久而益亲尝有姻党为强暴所刼质者须白金二十两则释之其家无所有窘甚君捐金与之遂脱其厄而未尝有自徳之色叔父太保公于诸侄中特爱之每语人曰扶持门戸不可无此儿也不幸遘疾以卒享年四十有六而已君殁之明年冬从弟乔新举进士归拜其墓而铭之铭曰
　　维先提刑显于宋世垂休委祉延于后裔侃侃吾兄克笃其庆肯构肯堂遵彼周行木之方升工遽伐之年之未艾天遽夺之桃竹之原窈焉其藏曷昭厥后勒此铭章
　　赠特进左柱国太傅諡文庄丘公墓志铭
　　治八年春少保兼太子太保户部尚书武英殿大学士丘公以疾卧家连章乞致仕优诏不允遣医赐药中官问疾赐食物是歳二月戊午薨于城东之私第讣闻天子嗟悼辍视朝一日赙寳钞一万贯赠特进左柱国太傅諡文庄命礼部尚书倪岳左侍郎徐琼谕祭葬及祥禫亦皆有祭遣官次第行之工部差官造坟又官其孙防尚寳司丞仍命行人宋恺防其丧归将以是年某月某日葬于某山之原时乔新致政家居防遣使以公门生翰林院编修蒋冕所述行状求堂之铭且致其祖母夫人之言曰公治命也幸毋辞予忆在朝时公暇辄与公相过从论古今事得失公尝语予曰吾与子相知不啻君实景仁不幸死则后死者铭之予曰诺哉意公言直戏耳别去四五年公犹不忘前言乃知非戏也呜呼方今作者如林予何人敢铭公墓然欲固辞又负公久要之言乃叙而铭之公讳濬字仲深其先世家泉之晋江元季有官于防者遭乱不能归遂占籍琼山曽祖讳均禄隐居不仕祖讳谱临髙县医学训科考讳傅贤而蚤卒及公贵曽祖祖考皆赠官同于公曽祖妣李氏祖妣柯氏妣李氏皆赠一品夫人公初举进士改翰林庶吉士与修寰宇通志书成擢翰林院编修宪宗皇帝即位初开经筵以公充讲官有白金文绮之赐成化元年以九载秩满陞侍讲修英宗皇帝实录成陞侍讲学士丁母夫人忧解官归服阕诣京复旧职奉命修宋元通鉴纲目成陞翰林院学士十三年陞国子监祭酒十六年进礼部右侍郎仍掌监事二十三年冬陞礼部尚书掌詹事府事修宪宗皇帝实录公为副总裁治四年八月实录成加太子太保职如故是歳十月命公兼文渊阁大学士入内阁司制诰典机务公三上章辞上不允久之乃就职七年陞少保改户部尚书武英殿大学士仍兼太子太保自始仕至今四十有二年矣公少孤力学天资过人六歳能诗弱冠著论谓许文正公仕元无能改于其俗又不得信已之道不仕可也耆儒硕师见其论初甚骇之已而又大服以为先儒未有言及此者正统甲子举于乡为广东乡试第一名两试礼部名在乙榜当授教职辞卒业太学祭酒萧先生镃深器重之为之延誉由是名益重景泰甲戌复试于礼部名在前列廷试第二甲第一名及选为庶吉士读书秘阁自六经诸史九流笺疏之书古今词人之诗文下至医卜老释之说靡不探究发之文章雄浑壮丽四方求者沓至碑碣铭志序记辞赋之作流布逺迩然非其人虽以厚币请之不与修英庙实录或谓少保于谦之死当着其不轨之迹公曰乙己之变防于公天下不知何如武臣挟私怨诬其不轨是岂可信哉众以为然功过皆实书之执笔者谓黄竑易储之奏出前工部尚书江渊史馆多以为然公独曰闻当时竑杀其兄为此觊免死耳且广西书奏用土产纸易辨也索其奏验之果广西纸众乃服两广用兵公上书李文达公具陈平寇方略文达缴上之诏以其防付总帅其后蛮寇削平用公防为多时经生文士为文以奇怪相髙或不可句公考南京乡试及礼部防试凡怪词险语皆痛斥之怨诽不恤也及为祭酒尤谆谆为学者言之文体乃复浑厚士有慕道学者或过为诡异之行以徼名公因考防试发防言之士乃知道以中庸为至诡异不足贵也在太学论者谓师道尊严无愧李忠文公综理微密则忠文不及尝谓朱子家礼最得崇本敦实之意然仪节畧焉为考诸儒所言作家礼仪节使好礼者可举而行朱子微言散见于传注语录学者猝未易求乃采其精切者彚为二十篇仿鲁论语作朱子学的朱子通鉴纲目以正统为主然秦汉之末有不可遽夺汉唐之初有不可遽予者乃作世史正纲着世变之升降明正统之偏全又谓西山真氏大学衍义有资治道而治国平天下之事缺焉乃采经传子史有及于治国平天下者附以己见作大学衍义补今天子嗣位之初公书适成乃表上之上览之甚喜批答有曰卿所著书考据精详论述该博有补政治朕甚嘉之赐白金二十两纻丝二表里陞公尚书且命录其副付书坊刋行宪庙实录成赐白金八十两罗段八表里仍迁宫保逾月遂有入阁之命盖简在上心久矣公虽坚辞皆温诏勉饬不允所辞公在位务以寛大啓上心忠厚变士习凡人才进退政事废举一惟祖宗旧典是循首上二十二事陈时政之弊又请访求遗书上皆嘉纳洪武永乐以来凡百司朝觐命吏部都察院考其尤不职者乃黜之不过数十人其后吏部患人言务以多黜为公方岳以下少有防瑕輙黜之黜者亦不敢诉公深知其弊言于上曰唐虞三载考绩三考黜陟今有居官未半歳而黜者所黜徒信人言未必皆实此非唐虞之法亦非祖宗旧制也上深然之防吏部上大小庶官当黜者几二千人乃勅凡歴官未三载者俱复其任虽经一考未有贪暴实迹亦勿黜盖用公之言也医官有因疗疾出入公家者以失职憾冢宰王公奏讦其短众疑奏出公意科道以为言上察其诬待公益厚公性刚直与大臣论政义所未安必反覆辨论言官论事亦以是非诘之不肯媕婀取悦自入阁无歳不求归前后凡十三疏上皆不允问劳赐赉之使踵相接于门文臣承恩眷未有如公者先娶金氏继娶吴氏皆封一品夫人子男二长曰敦吴夫人出博学工文章先公六年卒季曰京侧室唐氏出女二适冯灏岑英孙男二长即防次甸平生著述甚多有琼台类稿琼台吟稿家礼仪节朱子学的世史正纲大学衍义补行于世又作庄子直解未成公博极羣书有举僻事问之则曰出某书某篇退取书阅之良是尤熟本朝典故乐为学者道之纚纚如目前事公今已矣世岂复得斯人哉岭南人物自张文献公有声于唐余襄公崔清献公有声于宋迨公而四焉公晚登政府疾病半之故见于功业者仅若此然大学衍义补一书其经济之才可见矣使得久其位尽行其言相业岂三君子所及哉铭曰岭海之陬灵气充塞挺生伟人翊我皇极其人伊何曰惟文庄醇懿内实英华外彰乃官词林乃登延阁乃侍经筵乃典国学穹碑厚碣辉映四方缃编青简百世有光帝曰咨汝其代予言服休迓衡时惟汝贤公拜稽首臣老弗克宠命荐临公乃就职公之在位调臑均平百吏奉法百度惟贞文为国华位登保傅天既生公夺之何遽立言则多蓄未尽施方防所存百世之思石麟峩峩南海之隩文庄之坟过者必肃
　　肇庆府通判李君斯和墓志铭
　　斯和讳敏姓李氏世居广昌之大村曽祖徳润祖仕杰父仲昻累世不仕皆以赀产雄于乡母刘氏斯和生三歳仲昻以诖误殁于京刘悲哀成疾亦殁斯和与其兄斯来傫然孤童鞠于伯父孟颙稍长克自树立昼则理家事服官政夜则张灯读书县令闻其材召补邑庠生时年二十有八矣邑子弟多疑其年长无成者斯和益刻苦进学居数年以书经领江西丙子乡荐防试春官不中始从予学予以斯和年长不敢当斯礼而斯和执弟子礼益恭又两试春官皆名在乙榜斯和鋭意取进士所学益博名隐隐起缙绅间大理寺卿王公通节于后进少所称许独奇斯和以为聪察强毅而有学者通政使张公允中延斯和于家以教其子久之吏部铨授肇庆府通判时两广獞獠相挺为变仕者皆惮往斯和毅然不少沮至则往谒巡抚都御史韩公雍韩公巡抚江西时素识之迎谓之曰是广昌李生耶子佐肇庆吾不忧盗贼矣会泷水猺寇掠郡境韩公檄斯和讨之斯和募民兵明斥候多间谍屡战破之寇不敢犯者数年俄而寇陷徳兴又掠新兴韩公檄斯和御之俘斩千计贼大愤合诸洞入寇韩公亟檄斯和进讨斯和请曰黠贼势盛不可力争愿得便宜从事韩公许之斯和移兵先据要害不与之战贼久驻无所得心益懈乃阴遣间使招之示以恩信蛮酋盘广大首举所部降斯和厚抚之羣寇闻之相率请降悉归所掠以赎罪自是郡境晏然韩公上其功欲以为按察佥事分守髙肇吏部持不可遂止髙要被水患民田沦于水者数万顷租税皆里甲代输民以是困斯和言于布政司差官履实具疏以闻得蠲虚粮数千石民甚徳之防将杨广屯兵于郡纵军士掠夺为民患斯和械而治之广怒诬斯和受降寇赂讼于督府时韩公已致仕都御史朱公代得讼牍愕然曰吾闻李通判良吏也宁有是哉逮其证佐躬鞫之无一事实者广竟坐诬而还斯和职成化十四年秋斯和以疾求致仕巡按御史不许斯和请益切乃许之行至南雄疾益甚遂卒时某月某日也享年六十有一妻子扶柩归以某年月日葬于其乡南庄之原斯和娶方氏侧室饶氏子男三濬哲文女三适同邑魏士哲掲文孚掲学孙男九昌祺某某曽孙八奎某某葬后十余年文捧乡贡进士曽椿所述行状来乞铭呜呼斯和吾老友慨然有志于功名者也吾方期以逺大乃止于此乎悲叹久矣乃为之铭曰
　　天之降才鲜得其全聪察强毅斯亦为贤嗟夫斯和聪察足以炳几强毅足以立事董兵治民为时能吏人皆华轓子终倅车赏不酧劳兹命也夫髙原膴膴桓楹峩峩铭以昭之永世不磨
　　中宪大夫延安太守王公墓志铭
　　予友太原王公彦昭以劲气直节闻天下自为御史謇謇不自恤至贬县令迁郡守其所以事上临下者劲直不少衰士大夫识与不识闻其名皆知其为贤也成化十有七年予持宪节宣抚山西公殁且葬十余年矣其子纲知予与公为同年友以状来乞铭呜呼公予益友也不敢靳也顾不腆之辞不足使公不朽也公讳鉴彦昭其字也世家太原曽祖讳柔祖讳畴考讳吉甫世以医名所全活甚众妣庞氏贞静婉淑宗姻称贤公生有异质弱冠颀然寡言笑友朋有不善辄愤然斥之若将凂已补邑庠生屏居僧舍刻志于学景泰甲戌登进士第擢江南监察御史时康定皇帝在御公上章论时政多人所不敢言者士君子韪之巡按山东褒贤黜邪克举宪度事或艰大他使者局促若辕下驹公毅然为之不少顾避监山东乡试防范严密莫敢干以私代还又命监礼部防试所得多知名士忠国公石亨矜功怙宠权倾中外公率同列劾其罪坐是贬知肤施县公怡然就道既抵官薙梗苏枯诞宣惠泽民用大和先是县氓刘大为盗所戕及其妻女莫知其主名公祷于神忽梦张网四维中系一子旁有人曰此杀人贼也觉而思曰四维者罗字也中系一子得非罗锁儿乎密遣吏诇其姓名果得之执诣县一讯遽伏遂寘于法一县称为神明未几亨以罪败或劝公自陈公曰亨既伏辜吾言亦行矣陈寃以希进吾所耻也言者惭伏迁知延安府时西陲用兵供亿繁苛公随宜规画民不告劳达官或以私挠之公抗言不屈挠者辄曰王御史性气犹在也部使者上其治行诏赐以诰命且赠封其考妣及妻成化辛卯以疾乞谢事郡人数千欲诣阙请留公力止之乃得归是歳十二月十九日终于家明年三月一日诸子奉其匶葬于晋山之麓配赵氏封孺人侧室张氏子男三长即纲以纳粟冠带次缙次绶女二长适阳曲张勉次适同邑张瀛孙男七又奎文璧文寳文星文登文澄文显女四曽孙男二曰淮曰汉呜呼公自少至老中更忧患而劲气直节始终如一可谓贤矣铭曰
　　呜呼彦昭刚以直也匪激匪讦绳谗慝也触祸阽身匪吾慼也出宰剧邑敷惠泽也维盗与奸遁且革也皇有宠命专城陟也朱芾熊轓何舄奕也彼窅者邱维所息也我怀若人心孔防也曷以表之铭石也
　　亡壻掲生墓志铭
　　吾女京年十有九适东园掲生既归一年而生病又一年生以疾卒时成化壬辰正月十有六日也京守志抚孤十有八年是为治二年遣嗣子昭走京师请于吾曰亡夫不幸蚤逝不克振耀于时以副大人之望儿抚育遗孤不敢辱内外亲今孤壮且有二甥矣惟亡夫之竁未有铭儿哀其生志不就恐死遂湮没无传惟大人哀而铭之以垂示其子若孙亡夫有知亦将暝目于九泉矣敢泣以请吾失声哭曰吾忍铭吾壻也夫始吾归以女固望其振耀以为内外亲之光也而遽止于此奚忍铭虽然吾女之请也父子之情不忍违乃抆泪而铭之生名诚字文诚其先有史定者仕粤为掲阳令汉兵伐粤定以邑降封安道侯子孙以邑氏江广比境凡掲氏家江右者皆祖安道而望潮阳生实其裔也曽祖啓宗有徳操县志记焉祖仲雍博学善谈论乡人以先生称之父尚祺勤身饬行不愧其家者也母赖氏妇道母仪称于宗戚生幼岐嶷方十余歳颀然若弁敏而嗜学每旦挟册入社学遇吾于道辄拱立俟吾过乃行吾奇之意生必能亢其宗欲托以女防媒氏来请遂许以京妻之为其少未成婚居无何尚祺暨赖相继卒生以孤童外应赋役内经理其家指麾僮奴若老成人事祖事祖母皆得其欢心时吾为秋官郎自乡来者皆贺吾得佳壻及吾佐闽台生已免丧乃成婚焉生益自砥砺思植其身以绍其先美竟以劳瘁得疾而殁呜呼此其命也夫初生疾甚语京曰吾无子吾兄之子可为吾嗣汝其抚之京泣而如命即昭也以卒之冬葬邑之掲坊邑小港蟠龙冈之原一女瑞未晬而死昭有二子曰滙曰濙呜呼生頴敏且淑有志不遂可哀也已铭曰
　　汝年虽短汝行无愆汝宗有承汝奚憾焉龙冈之原形势蜿蜒尚庇汝后瓞绵绵
　　嘉议大夫吏部右侍郎兼詹事府丞諡文懿杨公墓志铭
　　治二年冬十月吏部右侍郎兼詹事府丞四明杨公以疾卧家病亟属其弟翰林侍读维立及其子刑部主事茂仁曰吾学至为君子吾仕登三品吾年迈六夫复何憾惟受今天子厚恩未能报先祖栖芸先生未及封汝曹勉图报称以继吾志又曰吾生平所友皆天下名士惟太宰王廷贵司寇何廷秀少宰刘绍和相知最深我死可请廷贵为神道碑廷秀为墓志铭绍和为传庶几传后不诬越二日端坐而逝是月壬寅也享年六十有五讣闻天子嗟悼赐諡文懿命礼部致祭工部遣官治葬事又越月维立状公行与茂仁求予铭予谢非其人维立曰先兄治命也不敢违予固辞不获乃叙而铭之公讳守陈字维新世家鄞之镜川曽祖讳浩卿富而勇于义祖讳范学行卓然为时名儒学者宗之即栖芸也考讳自惩克传家学官止泉州司仓累赠翰林侍讲学士母张氏封太孺人追赠宜人初孺人方娠梦大星煜然入怀及生公天庭有黑子七宛类北斗见者异之五歳就家塾日记数百言初学诗歌辄有奇语稍长习举子业所作词理兼优夐出伦辈四方学者往往传录所作经义论防之文以为式景泰庚午试浙省为第一明年登进士第选入翰林为庶吉士得尽读中秘书由是学益博文益有名未几学士府君卒于泉解官归持服继丁栖芸先生忧又丁祖母朱夫人忧在丧七年居庐读礼有所得作礼记周礼仪礼私抄继而旁读羣经悟先儒注释不能无失者又作孝经大学中庸论孟尚书周易春秋诗私抄皆正其错简更定其章句其于诸儒之传惟是之从附以己见有不合者虽濂洛闗闽大儒之说不茍徇也天顺二年服阕至京授翰林编修预修大明一统志寻被命授徒内侍省公辞不许则严教规正师道虽素贵幸者皆肃然承教罔敢肆宪宗皇帝初开经筵公以选为讲官赐白金二十两文绮二成化二年陞侍讲英宗实录成迁司经局洗马赐白金三十两文绮六公在讲筵多所啓迪一日讲书武成篇公进曰鲁论称舜无为而治周书称武王垂拱而天下治是则圣人之治皆不劳而佚也然后世人主有深居禁中委政内侍者乃召望夷之祸有髙居无为肆情嬖艶者乃啓禄山之变是何也盖舜之所以无为者由其封山濬川以至举相去凶无一不尽其道武之所以垂拱者由其列爵分土以至崇徳报功无一不究其心皆尝忧劳而有为乃始佚乐而无为也后世人主则孟子所谓安其危而利其葘乐其所以亡者耳此圣狂治乱所以异惟陛下留意时左右听者悚然公卿侍讲筵者退相语曰真讲官也其他日进讲因事开陈多此类八年迁侍讲学士校正通鉴纲目赐楮币五百贯预修宋元通鉴纲目书未成以太孺人丧去上念公劝讲歳久命礼部遣官谕祭太孺人七品命妇例无赐祭者公所被盖特恩也服除还任公官五品十有六年泊然退处未尝求进权幸有重公欲援之者使所亲谕意公谢却之私于其人曰吾犹嫠妇也守节三十年今老矣岂白首而改节耶士大夫至今传诵其言今天子在春宫公日侍讲读以文华大训成赐楮币千贯陞詹事府少詹事仍兼侍讲学士上既嗣位例迁宫寮执政拟公南京吏部右侍郎上览之取御笔涂南京二字而下之时起三原王公宗贯为吏部尚书而刘公绍和与公为左右侍郎三公协心为政相得甚懽凡黜陟人才公于其人忠邪易憸愿奸侃侃言之不以为嫌王公知公好恶无私率皆听用故当时所用舍天下以为当宪宗升祔礼官议尊徳祖为始祖而不迁公言礼祖有功而宗有德我太祖皇帝起布衣肇造区夏功莫大焉今宜别立庙以祀徳懿僖三祖而自仁祖以下为七庙异时祧尽则正太祖南向之位为万世不祧之祖时议虽不从然知礼者是之治元年春二月公上疏请上日御经筵及午朝听政大畧谓陛下一日之间居文华殿之时多乾清宫之时少则心清理明圣徳日隆矣优诏嘉纳修宪宗实录以公为副总裁仍兼理部事公上章请解部事专史职章再上皆不允已而嗜进者以讦为直诬诋大臣君子不自安公叹曰吾可久处此耶乃疏乞致仕且曰吏部进退百官众怨所集闻望如尚书王恕者尚招人言况臣迂疎岂胜此任伏望放臣致仕俾养疴林下以尽余年上不许致仕命公以吏部侍郎兼詹事府丞史馆供职如故公尝言古人谓国可灭史不可灭我太祖定天下即命儒臣撰元史太宗靖内难其后史臣不纪建文君事遂使建文数年朝廷政事及当时忠于所事者皆湮没不传及今采辑尚可补国史之缺景皇帝已复位号而英宗实录标目犹书郕戾王附是宜改正旧例羣臣章疏有留中者虽有可传皆不得书乞以留中之奏悉付史馆择而书之草奏欲上以病不果有识深以为恨初金星犯进贤占者以为贤人厄既而公果卒盖其应也公娶丁氏淑徳懿行九族称贤以公贵累封宜人三子长茂元累官湖广按察司副使次茂贞蚤卒次即茂仁孙男七曰美珩美璜美琚美瑀美球美琳美琅孙女三以卒之明年某月日葬于某山之原公居家孝友天至处朋友信义尤笃平居和易若可亲狎者至其所执则毅然不可挠盖质美而充之以学也公之学自六经诸子史氏之籍先儒笺疏传注之説外至山经地志星厯释老稗官纪录之书靡不搜览其为文必本于经雄丽精深蔼然仁义之言读其文知其为君子也其校定羣经谓书象以典刑一章乃舜命官之词诗巻耳乃大夫行役者之作大学本末一章乃治国平天下之传礼丧大记一篇乃仪礼经文皆超然独见先儒论议未尝及是也所着有诸经私抄其杂著诗文有晋庵稿镜川稿东观稿桂坊稿金坡稿铨部稿凡数百巻同考礼部进士者一考京闱贡士者再所取多知名士予为刑部员外郎时公偶见予文亟加称赏遂与定交毎相见辄以名节相砥砺予尝治大狱牾权贵意几中奇祸众皆尤予不知变公独曰丈夫当如是也及予忝从六卿后遇事艰大者或缩恧不果为公辄正色曰廷秀亦尔耶予未尝不愧谢公尝属予叙其所作桂坊稿临终又委以铭其墓呜呼公之知我深矣虽自知不文然情不能已故撰次而系以铭忘其叙述之陋也其词曰皇厘耿命文治聿兴名儒继作黼藻太平猗与杨公奋起东粤有徳有言允追往哲其徳伊何温粹而文其言伊何出入典坟论经石渠防书东观玉牒瑶编著述有焕劝讲文华献纳雍容稽经订史以牖帝聪既登宰辅举直黜枉维公维明吾谁仇党有弟有子济美聨芳簪笏申申世孰与抗立言则多施用未既天不憗遗溘兹长逝帝念旧学节恵孔嘉在昔先民得此几何髙坟峩峩贞石有纪呜呼文懿其藏在此
　　亡弟乔福墓志铭
　　亡弟乔福生于宣徳乙卯十一月五日殁于成化癸卯十月三十日以殁之三年十一月十有三日葬邑之文防里杨梅山之麓堪舆家以为状如凤凰鼓翮故名曰凤冈之阡既葬子璵同来乞铭呜呼吾弟之亡也吾方在朝不得视其殓其葬也又不得临其穴铭又何辞吾弟字廷锡太子太保兼吏部尚书讳某之第五子也世系具见于先公之碑母掲氏赠夫人生母张氏廷锡生而清癯稍长頴敏异甚读书不事章句随所喜阅之数过辄成诵率其意为歌诗亦皆可取暇日写花竹水石禽鱼皆臻其妙墨竹尤佳评者以为夏太常之后独步当世求者纷至然不自贵重虽田夫村叟无少靳晚精草书得颠素笔法性坦夷不以世故萦心与人处不为町畦于财利澹然有余辄斥散之不为积敛计尝作义仓以赈邻之贫者陶人有客死不能葬者施棺以敛而瘗之乡之子弟有好学而贫不能具束脩者捐赀以助之对酒辄歌呼以为乐或非之笑曰吾任吾真而已尝作屋溪南覆以白茆四壁圬以垩名曰雪洞日啸咏其间及得疾且亟宗戚有问候者握手谈笑如平时曰死生犹昼夜耳吾何惧哉其旷达如此娶符氏处士希进女也先三年卒侧室陈氏男一即璵同女一适掲赞孙男二曰曰壂孙女四玉秀金藻俱在室呜呼吾弟翛然物外以乐其天不知名利为何物可谓达已铭曰平居怡怡接物熙熙不知生之可乐死之可悲况肻事钩距而蹈崄巇乎有岿兹冈若凤之飞爰啓幽宅百世无隳曷示厥后铭以贞之









　　椒邱文集巻三十
　　钦定四库全书
　　椒邱文集巻三十一
　　明　何乔新　撰
　　墓表
　　节妇刘氏墓表
　　呜呼女教之隳久矣江汉汝坟之风不复见于世矣有若节妇刘氏者生于教弛风頽之余孀居三十余年贞洁之行如一日可不谓贤矣乎节妇讳除维吉其父易氏其母也世为广昌望族节妇幼有淑质组絍缝制不烦姆傅而工既笄为处士吴公世昌之妻事舅姑抚媵侍罔不中度居数歳处士君有疾缠绵袵席垂二载节妇蚤夜侍汤药备殚勤瘁无少怠处士君自度不支谓节妇曰吾累汝多矣吾死汝无壮子将若何节妇泣曰妇之从夫有死无二君茍不讳妾敢有他志耶己而处士君卒节妇时年二十有八一子尚呱呱节妇哀毁几不能生敛之日拔发纳棺中誓靡他俄而子又死节妇痛之甚啮其臂既葬处士君穿穴墓傍欲自缢相从于地下舅姑知其必死慰勉之曰汝自为谋则善矣其如舅姑老何节妇感悟乃强自寛躬自节约以养舅姑乡闾称其节孝舅姑怜其无子命以处士君弟世旺之子仁杰为嗣初仁杰方在娠处士君降于巫语节妇曰吾弟之子即汝子也其臂犹有汝之齿痕及生视其臂果然节妇抚育仁杰不啻已出仁杰亦孝养备至如实生已景泰元年冬节妇年已六十矣知广昌县事新安江侯浩具奏节妇志行无玷请加旌表以励风俗事下礼部移文覈实未报明年三月十四日节妇以疾卒又明年六月礼部请旌表如式诏旌其门曰吴世昌妻刘氏贞节之门且复其家又明年十二月廿四日仁杰奉节妇之柩葬于郭头嵊孙男六曰徳曰征曰某曰循曰卫曰徽孙女三长适黄璿次适李祥次适李成仁杰致隆所后买附郭田二十畆俾其子孙歳收其租以供处士君与节妇寒食祭扫之费且盟于族曰后世子孙有侵此田而怠其祀者宗族共斥之又砻石置墓前请予表之呜呼先王盛时所以教于闺阃者备矣居有姆出有傅养其徳有乐歌其行而导其志有诗然犹有凯风不安其室者出于其间况于后世乎而节妇卓然如此既全其节又延其嗣生也乡闾称之殁也朝廷旌之真可谓贤也已呜呼彼锦衣象揥者孰非人妇哉孰非人妇哉予故表之以劝为人妇者
　　明故中顺大夫福建按察司副使辛公墓表
　　成化九年冬十月三日福建按察司副使襄城辛公以疾卒于家是歳十二月四日其孤耕与其壻髙瑁葬公龟山先茔之次葬后五年予迁湖广布政使道襄城过其家吊焉耕奉公行状泣而请曰先君葬已久而墓石无文惧无以昭徳垂逺惟先生图之噫公予之畏友也其奚辞按状公讳访字咨道其先本魏侍中毗之后世家真定之阳曲曽祖友敬避乱徙许之襄阳城遂占籍焉祖讳达以子贵赠承徳郎户部主事考讳谦以公贵封文林郎四川道监察御史母蔚氏赠太孺人公自少端重不妄语笑年七歳父兄授之书不数过辄成诵巡按河南监察御史赵公遇诸途奇之召补邑庠弟子员公笃志问学文词典赡邑之耆宿皆器重之正统丁卯以诗经中河南乡试第三名景泰辛未登进士第观政吏部益务进学公退未尝释手时予先公为吏部尚书好诱掖后进一日召诸进士试之命题以光武赐隗嚣书唐人送李愿归盘谷序公所作词理渊永先公亟称之防都察院御史员缺诏吏部选进士勤慎者补之先公曰勤慎莫如辛进士者遂擢广东道监察御史纠慝绳违克振宪度康定皇帝念西北边兵戍守良苦勅公赍金帛往劳之先时使者惮临边不亲致赐故将校多侵尅赐物者公驰至延绥榆林召集戍卒称诏慰劳而赐之人人皆霑上恩丁孺人忧解官居丧足不践公门服阕赴京同侪多愿居辇毂下以便进取公自言亲老愿官南台以便养冢宰王公贤之改南京四川道益以廉慎自持风裁凛然都御史萧公深重之狱之疑者多以属公都宪轩公督南京粮储持法甚严御史鲜当其意者独贤公且曰吾老矣堪代我者惟子而已天顺己卯秋应天府开科取士萧公命公监试主司欲取其所亲众以主司官翰林不敢言公厉色曰大比兴贤顾可徇私耶主司赧然而止迁浙江按察司佥事抵任钱塘仁和二县循故事具供张什物送官舍公悉却之或以故事为言公曰辞受惟其当而已何必拘故事也处州顽民聚徒千余盗采银矿众议发兵讨之公曰兵刃既接必有死于无辜者乃掲榜谕以祸福众皆欢呼而散公暇輙诣学宫进诸生讲论经史金华旧有丽泽书院以祀吕成公歳久寖圮公命有司新其祠宇又以何文定公基王文宪公柏金文安公履祥许文懿公谦承朱文公之正传奏请立祠乡邦春秋致祭以风厉学者桐庐大姓连姻权贵怙势恣横部使者莫敢谁何公独捕治之当道交属且胁以危言公竟抵之法由是忤权贵意有荐公者辄沮之刑部侍郎曽公访察浙江诸司以不职黜者甚众独称公廉能力荐于朝陞福建按察司副使奉勅巡视海道濒海大姓私造海舰歳出诸番市易因相剽杀公捕其渠党而寘诸法没入其舰事连达官穷治甚急其家讼于御史诬公激变良民或劝公稍缓其狱公奋然曰吾宁执法而死不忍卖法而生也自是奸民屏息海道肃清未几文林公卒公闻讣号恸几絶即解官北归寮友致赙皆不受既襄事负土筑坟手种松柏有助之者辄辞曰人子所当尽也呜呼公之行治如此然官终四品年仅四十有八不获大用以究其志此君子所为痛悼也公先娶王氏封孺人继娶邢氏男五长即耕次曰耘曰耒曰植曰溉女五长适髙瑁次适许某王恬吴溥田公恬淡寡欲官南台时未有子或劝之买妾公谢曰吾妻已产女矣安知终无男耶居官二十余年常禄外一芥不取于人其自闽奔丧也延平太守与公同年知公贫厚赀币将赙焉公知之过延平称疾卧舟中不起太守不能见而去平居癯然言若不能出口至其据法守正毅然不顾虑虽万夫莫回也昔孔子谓未见刚者或曰申枨孔子曰枨也欲焉得刚呜呼刚者不可多见久矣若公非所谓刚者欤其所以刚者非以其无欲欤予尝与公同官于闽故表诸其墓庶几有闻其风而兴起者
　　雯峰先生饶公墓表
　　呜呼此雯峯先生饶公之墓公尝仕为郡守惠泽流于人声绩焯于时矣予不称其官而表其墓曰先生者盖先生有徳之称为士而有徳功名富贵不足道也公讳秉鉴字宪章世家广昌之麟昌里曽祖仲实祖文逺父希明累世不仕而以长厚称母掲氏公生长巨室思以文学显其身以及其亲初从监察御史聂公宗尹受春秋又从教谕罗子濬受尚书发为文章词采烂然见者惊异弱冠逰京师先冢宰一见许以国器且作文赠之曰他日竦壑昻霄必此子也正统甲子领江右乡荐两试礼部名俱在乙榜例授教职辞不就卒业太学时李忠文公为祭酒士之明睿者多在馆下公独与彭文宪公友朝夕相切磋学益进景泰三年除广东肇庆府同知肇庆地险俗犷号难治公疏瀹宿弊均徭赋绳豪猾惠贫弱境内以安邻郡有羣盗侵掠至境上公督民兵败之斩获甚众属邑有奸氓聚羣不逞欲为乱公单骑入其地晓以逆顺众讙然罗拜而散右都御史马公昻征泷水猺公献平蛮防马公善之委公督兵饷暨蛮寇平又委公城泷水上其功于朝陞四品俸佥都御史叶公盛巡抚两广召公询以时事公具言盗贼所由起与平寇安民之防叶公深然之用其言羣盗稍戢佥都御史李公秉巡抚南畿闻公名荐于朝欲以为太平府太守不果用寻以叶公荐迁知廉州府廉与交阯接壤连年用兵重以中贵采珠边民不胜其困公规画有方民以不劳又什伍其民教以骑射有寇至輙击败之叶公上其功特赐寳钞防段公痛两广贼势日张民日凋瘵具奏监军及诸将无平贼方畧所至惟事刻剥战小胜则张虚声以邀赏大防则匿不以闻臣恐数年之间两广尽为盗区矣章上权贵大怒思有以中之防公督兵饷逺出寇乘虚袭城陷之众因以失守为公罪坐褫职廉民千余人诣当道讼寃且言知府文吏非守城者况以公事逺出城陷非其罪也乞还知府以活吾民时当道多忌之者莫肯上闻公归家优游泉石以书史自娱又作义仓以赒贫乏立义学以教宗族建雯峰书院与翰林修撰罗应魁讲学其间成化二十二年十月十七日以疾殁于家享年七十有四初娶黄氏继娶王氏无子以弟秉纲子弼为嗣一女适同邑何庆同弼以卒之年十二月十一日葬公于里之南应山所着有雯峯集春秋提要春秋防传传于世葬后八年弼録公行实求予表诸墓予读秦汉以下史疑命之有无久矣及论次公行事首末乃知事之穷通信乎有命也公少以博学自负鋭意取进士所交多一时豪杰然以议论不合于主司不克如其志及既出仕政声日闻慨然欲以功名自见于世然官仅止二千石竟以非罪黜当公黜时李公为冢宰马公为大司马叶公为少宗伯皆素知公者然不一引手救岂非命耶呜呼世之为太守者多矣然殁而使人称为先生者则不多见也夫使人称为良二千石曷若使后世称为先生以昭其有徳哉呜呼雯峯峩峩雯溪溶溶先生之名与世无穷
　　桂林太守衡公墓表
　　皇明有廉吏曰桂林太守衡公汝宁西平人也其歴官三十余年清白之操若冰玉然其谢事家居贫不自存其殁也身无以为敛子孙无以为丧真为吏者之师表也公殁廿余年予为河南按察使移檄汝宁访求公后得公之子平召而询之道公之履歴甚详且丐文表诸墓公之守桂林也先公实荐之予于公有世旧谊不可辞乃为叙之公讳岳字世瞻其先世家随州父通元季以武功累官至百夫长典屯香山国初弃官归过西平道梗不通遂留家焉母周氏慈惠喜施予公少以俊茂补郡学弟子员中河南乡试遂升太学洪武三十年诏国子监选诸生通理道者赴詹事府议事六馆之士咸推公往公敷陈时政切而不迂所司以闻擢广东潮州府同知公酌已惠民自常禄外餽遗一无取布衣蔬食不异寒士岭海间翕然称其廉三十五年迁陜西西安府知府其清操善政如在潮时丁内艰去职服阕改知庆阳益以清白自励民爱之如父母僚友诸妇尝防饮公之内子与焉在席者金钿绮綉烂然而公内子荆钗布裙而已既罢颇不乐公曰汝坐于何处曰首席公曰既坐首席又要服饰华好富贵可兼得耶庆阳人至今以为口实永乐十年朝觐至京以言事忤旨谪戍交阯庆阳西安二郡民千余人诣阙请贳公以终其惠不报仁宗皇帝嗣位下诏求贤监察御史袁锭盐运使何士英指挥范智交章荐公起为南城令以旧官复任改南丰令其为令禄薄不足用常于官舍种蔬以自给家人或有愠色辄曰不犹愈于充军时耶无不意满正统四年夏五月公秩满至京欲告归时先公为刑部侍郎荐公于朝遂擢桂林守在郡五年廉慎之操恺悌之政始终如一以年逾七十致其政而归景泰三年三月三日终于家享年八十有四葬于县大堰湾之原配王氏有淑徳子七曰友民曰忠曰用曰平曰直曰美曰庆孙八曰世隆曰镛曰世雄曰林曰海曰钺曰铠曰锭今都御史江浦张公巡抚河南过西平闻公之贤令有司恤其家且补世隆镛邑弟子员俾绍素业呜呼廉吏之不闻于世久矣硕鼠之刺城乌之谣在古且然况后世乎世所谓贪者固不足道其矫而为廉者垢衣敝屦以欺人而后房姬媵极珠翠之丽亦岂真廉者哉若公者乃真廉吏也予故表其墓以为世劝
　　故承事郎赵君孺人华氏墓表
　　承事郎无锡赵君汝明之配曰孺人华氏以治元年春三月十有九日卒其子濴沔卜以卒之明年冬十有一月六日葬于邑嵩山先茔啓承事君之兆合而窆焉先期以江西布政使秦君廷韶所述孺人行状托其父友吏部员外郎马君宗勉属予表诸墓予亟辞不获乃摭状所述叙而表之曰孺人讳淑清无锡之名家子在元初有讳子勉者累官江浙财赋都总管府同知其五世祖也曽祖徳逺祖仲安父以常皆隐居不仕而以赀产雄于乡母虞民自幼温嬺静庄稍长习蚕绩纫缝之事暇则诵诗书习图史足迹不出闺阁父母爱之曰贤女也择所从以归承事君时舅姑在堂孺人入门孝养笃志姑尝盛夏遘疾孺人左右扶持昼夜无少懈疾亟刺股血和羮以进姑歠之顿愈自舅姑以及六亲又皆曰孝妇也赵系出天潢族大赀厚而承事君无他兄弟恒执役于官孺人综理家政僮使千指懔懔趋命凡歳时羔豚之祭宗戚庆吊餽遗之礼咸中仪则田园之籍日増承事君叹曰吾家业所以益充者以有贤嫓焉耳承事君三男子其一孽也孺人教字如一及诸子就学督励甚严阅史见古人善恶成败辄举以语诸子曰汝当为此不得为彼故诸子皆嶷然有立乡之人又皆曰赵氏诸子秀出者非独承事君之教盖有内训焉承事君卒孺人传内政于其妇日诵佛书安恬自适而已及得疾诸子涕泣进药孺人曰吾年逾八十得从汝父供养舅姑于地下足矣何以药为不食数日而卒距其生永乐六年八月二十有四日享年八十有一子男三长防次濴次沔俱以输粟授承事郎防后孺人一年卒女四华春顾瑜蔡祚蒋堂其壻也孙男二长楠以饷边功授苏州卫指挥佥事次桓孙女三曽孙男一其子孙绳蛰又如此予读刘向列女传见其所叙多者人二三事少者一事而已若孺人者生名家嫔名士女徳妇道母仪皆可纪而又享夀考多子孙视向所传奚愧焉顾予不腆之词不足昭孺人之懿行姑撮其大者以遗其子俾琢石墓上庻几有如向者采而传焉
　　通议大夫云南按察使刘公墓表
　　成化十有四年春云南按察使刘公仗和帅其属入觐恳求谢事吏部以闻宪宗皇帝特允其请公归徜徉林泉者七年以疾卒于家享年六十有四时二十一年五月廿有四日也其子缜等以是年九月庚午葬于邑黄土尾之原依先垅也葬后五年公之子绚防试来京诣予拜且泣曰知先君之行详且实者莫先生若乞为文表诸墓呜呼公实忠愍公之仲子惟忠愍公与先冢宰同领乡荐而公又与予同举于乡同登进士第世契之厚非他人比谊不可辞乃为叙次其事俾刻之墓上公讳釪仗和其字也其先本长沙定王之裔王之子苍别封安城侯安城即今吉之安福也至其孙夀光以罪国除因家于邑之茨溪祚蕃衍歴唐及宋以至于元代有显者曽祖讳子定别号新斋始自茨溪徙家邑之葛溪祖讳伯文别号文园赠礼部仪制主事考讳球由进士累官翰林院侍讲上疏牾权奸殁于制狱赠翰林院学士諡忠愍母邓氏累赠太宜人公自幼頴敏过人忠愍躬教之时姚文敏公学于忠愍公之门公与之上下议论文敏每叹服之稍长从学于礼部侍郎李公克述学益大进防忠愍以忠諌受祸公哀痛毁瘠几不能生服阕读书养母无复仕进意景皇帝即位台谏言忠愍之寃诏赠官赐諡且祀于郡之忠节祠刑部侍郎杨公彦谧巡抚江西召公语之曰而翁忠节已获昭雪子可以仕矣公乃赴江右省试以春秋魁多士登甲戌进士第改翰林庶吉士预修寰宇通志书成赐楮币文绮擢广东道监察御史未几出巡福建畿郡辽东于时同官者务击搏以峙声威公独慎宪度理寃狱察吏治巡歴所至访民利病而兴除之不求赫赫名人皆以为得宪体真定有嫠妇不安其室其族长耻之合羣从殴杀之有司坐以谋杀当死者七人公曰此羞恶之心所发也何可深罪具以上请遂皆免死福建都指挥佥事钱辂与其长刘姓者有隙刘密白镇守中官诬以罪乘夜以兵围其第辂觉而逃中官遽以辂反闻廷议遣官防公覈其事辂亦诣公自首公具奏辂惧罪而逃非反也辂得释每语人曰微刘御史吾族夷矣汀州豪民欲夺邻之坟地以葬其亲邻不与豪怒言于朝云其地当出帝王英宗遣中贵人防公验之公曰七闽遐且僻宁有帝王地耶寘妄言者以法既还台同官以私忿欲劾大臣且诬以闺门之私以章示公公曰言事当顾大体奈何以暧昧之事污蔑大臣其人惭而削之天顺甲申陞浙江按察司副使奉玺书提督学校公至则明教条严考校进茂良黜惰窳由是两浙文风丕振擢伦魁登膴仕者彬彬焉成化辛卯迁按察使或疑公优于文学法律非所长及见公听辞决狱曲当其情乃大服寻丁太宜人忧去服阕改云南按察使云南荒服之地外与哀牢交趾接公因俗为治寛其禁令驯以恩信蛮僰畏而怀之及公归羣夷皆太息曰是善抚我者何遽去耶公娶伍氏封宜人子男三缜举进士为南京礼部主事徽以饷边功授承事郎绚乡贡进士女二适袁州医学正术欧阳淮次适庐陵庠生曽洪孙男七祚祺禧祠禠防祩公性孝友忠愍公殁事太宜人以孝称与兄防政仗徳友爱尤笃接人一以诚意而世所谓机变之巧若无闻者居官尽其职分所当为未尝衒能矜名以求人知而当道亦无能知之者故其官止于此昔司马温公论才徳之辨以为聪察强毅之谓才正直中和之谓徳且谓察者多蔽于才而遗于徳若公非所谓正直中和者耶然官止三品而未极其用抑察者有所遗耶虽然诸子翼翼诸孙蛰蛰天之报公庶几在此而无斁予故表诸其墓以为树徳者之式云
　　故中奉大夫广东布政司右布政使左公墓表
　　治二年冬十有二月壬子广东布政使旴江左公以疾卒于家时其子慧游学京师闻讣号恸诣予泣且拜曰慧不孝祸延先君方有疾不获躬汤药及殓又不获眎衣衾之厚薄兹将匍匐归襄事大惧先君善行无传以重不孝之罪敢求先生之文表诸墓用垂永久呜呼公予畏友也年虽少长于予而素强无疾予方期谢事南归得从公徜徉红泉碧涧之间孰意遽止于此耶表阡之文奚忍为之然念公与予有世契重以慧之请又不忍不为也公讳赞字时翊世家旴之南城曽祖讳友文仕元为平乐州学正署南城县尉事祖讳彦彰以能诗名赠文林郎监察御史考讳瑺别号讷庵登进士第累官山东布政司左防政以公仕于朝赠大中大夫资治少尹妣白氏累赠淑人公初有至性方五六歳母淑人患乳痈甚危公日跪膝前吮之痈寻愈稍长就学日记数千言作诗语出惊人字画遒劲可喜少宰同邑郑公文实见之谓讷庵曰此儿頴悟过人当使从硕师必克有成讷庵乃命公学春秋于太宰姚公大章学书于太常卿程公南云由是以词翰名于时公天分既髙加以笃学未冠博极羣书于经史疑义制度沿革罔不穷探而谨识之名儒宿学皆折辈行与之友宁献王闻其名召见使赋玉界尺诗援笔立就王览之亟加称贺且曰秀才词翰兼美不易得也以所作草书赐之天顺丁丑登进士第擢吏部稽勲司主事丁讷庵忧去服阕复旧任未几丁淑人忧去服阕改司封主事寻陞稽勲司员外郎又陞郎中政务之暇搜览百氏作为文章未尝少废尝同考礼部防试取舍各当士论称之迁浙江布政司右防政巡歴列郡所至劝农兴学理寃狱谪奸豪两浙荒歉之余露骴遍野公檄所司殓而瘗之吏部累荐公材堪典大藩不果用成化二十二年秋陞广东右布政使未赴以老谢事优游泉石先世有别墅在麻源三谷每风日清美辄与乡之耆旧登览觞咏或连日忘归家素充裕乡人有假贷不能偿者即焚其劵家食时尝宿逆旅旁舍有自经者众救之而苏公问其故曰负官租不能办耳公如数予之不问其姓名其好施多此类与人接无贤愚皆尽其懽然其所推以为贤者不过数人君子是以知公非泛交者初公学于姚文敏公又受知李文达公二公秉钧衡人谓公且大用然公外和内刚议论是非不肻少假借以是为当道所忌在浙藩九年吏部荐章屡上皆为同进者所先公恬然无毫髪见颜面晚乃登用而公无意于世矣娶胡氏有贤行累封宜人侧室林氏刘氏毛氏子男二长即慧次曰恺女六适同邑邓升陶禄上官伟黄某张某孙男一曰俌孙女三所着有桂坡遇录一巻桂坡文集三十巻梅花百咏一巻深衣考正一巻厯解易览一巻皆传于世桂坡公少时读书处因以自号公为人豪迈不覊至其为文谨绳尺崇理致读之温然可爱其书兼善诸体而尤精于端重奇古得二蔡笔意宪宗皇帝尝访求善书者或以公所书进上覧之称善诸子卜以某年月日葬公于某山之原盖公生前所择吉壤也予尝论先王盛时名卿大夫之胄多能世其家自汉以来若汝南袁氏河东柳氏东莱吕氏盖亦庻几焉其子若孙虽隐显不一徳业不齐然风流文雅终异乎崛起者旴江左氏望临一乡讷庵以谦恭惠和之徳作于前而公以宏博俊玮之材振于后信乎其家之多贤也视世禄之家不以一善闻者何如哉讷庵与先冢宰为同年友而予与公有通家之好故撮其行已为政之槩表诸墓非徒着公之行以示其子孙以告吾邦世家俾有所感奋焉
　　祮古余先生墓表
　　先生讳伦字公理姓余氏其先有讳澄者家蜀之眉山仕唐官至谏议大夫卒諡曰襄谏议之子讳庆为临安太守广明之乱避地下邳其后再迁于新安至梁开平间又迁南丰之沙溪今所居是也曽祖讳平甫隐居求志祖讳文徳歳凶减价以粜乡人徳之父讳应祖悯乡之子弟无师设义学以教之母某氏妇道母仪宗姻称焉先生自幼頴敏好学而不乐仕进构一室以为讲学之所积书数万巻法书古器充牣其中日与名人贤士讲论圣贤之学扁之曰袺古士大夫皆有赋咏学者因称为袺古先生乡邻有竞者请先生质之辨其曲直无所徇罔不心服或耻以是非溷先生中途胥命而返平居俨然端坐虽族子孙过门不衣冠不见既见诲以古人为已之学间及经史疑义皆充然有得而退有司欲以贤良举固辞不就凶歳乡邻饥窘先生竭囷仓以赈焉不足则贷于巨室以益之宪宗皇帝尝诏民年八十以上为乡里推服者赐以冠带先生与焉居乡益恂恂谦慎不以受宠夸里闬每歳有司举行乡饮请为正賔亦谢不往不敢以齿徳先人也先生虽老素无疾一日体中微觉不佳遽就枕家人欲召医摇手止之溘然而逝时治六年二月七日也娶宜黄乐氏宋名臣史之裔有贤行子男二曰瑑曰球女一嫁予子道同孙男三长淳次汳季学孙女二瑑等卜某年月日奉柩葬于某山之原且述先生之行为状属余表诸墓予读两汉以下史见士之隐居不仕徳义着闻者代有其人虽五代乱世亦有可纪如郑遨李自伦者求诸近世盖不多见先生以文学行谊师范一乡有戚同文之风发粟赈穷惠其州里有连舜賔之贤至于乡人争讼直于其家又如古之王彦方呜呼孰谓今之人果不及古人哉予故表诸其墓使过者知吾乡有行谊如古君子者异时太史氏传逸民独行者或有采焉
　　承事郎黄君廷瑞墓表
　　银溪黄君愈敬以书告予曰吾儿琮殁且葬于兹十有四年矣每念及之泪辄澘然下盖是儿也生而淑吾不能永其年思所以永其名尝砻石置其墓前子能为吾表而识之以纾吾哀乎因授予以行状予不获辞则叙次而归之曰琮字廷瑞愈敬第三子也自其曽祖仲名祖希古世以善闻而愈敬温恭惠和克绍先仪母赖氏邑名士伯渊之女廷瑞幼时姿仪端洁容止言辞温温可爱自宗戚以及里闾皆嗟异之稍长朝夕怡愉以共子职与兄璋琳弟琬琰璨友爱尤笃家虽充裕而服食有常度无豪靡之习邻邑宁都令罗珪以歳歉走书劝廷瑞出粟赈饥廷瑞曰此义事也白其父出米二百五十石以赈不能自食者事闻朝廷授廷瑞承事郎以宠之一日得疾虑贻父母忧戒家人勿言疾既亟父母问之乃然曰儿弗克终养矣又属其兄延素与往还者至私室从容道故旧与诀且曰修短命也顾恐吾亲不自堪耳客退沐浴正衣冠溘然而逝时成化辛卯八月廿一日也距其生正统癸亥正月十一日得年二十有九以没之年十有二月六日葬邑之古原山前坳之阳娶宁都萧氏义民大韶之女生二子男曰极女旺廷瑞既殁萧自誓守节以事老字幼为已责今极已授室而旺嫁予子永孚乡里皆嗟叹其难嗟夫人之有贤子孰不愿其寿考哉然夀夭有命焉韩子有言生而不淑孰谓其夀死而不朽孰谓之夭观愈敬过时而哀可以知廷瑞顺乎亲观萧氏不贰其操可以知廷瑞刑于家是所谓殁有令名夀莫永乎此也呜呼廷瑞其行也良其名也光年虽不延其存者长百世之下过其墓者读予之文庶几勿伐其树勿啓其藏耶
　　椒邱文集巻三十一
　　钦定四库全书
　　椒邱文集巻三十二
　　明　何乔新　撰
　　奏议集畧
　　题为隠匿贼情谋陷城池欺罔朝廷擅作威福僭礼犯分枉杀人命毒害军民谋害期亲诈传勑防妄造妖言谋为不轨邀截实封阻当伸诉变乱成法倚法为奸贪淫酷暴败伦伤化魇魅不道等事节该钦奉勑兹特命尔同锦衣卫指挥刘纲备词前去四川防同镇守太监刘雅廵抚右副都御史刘璋廵按监察御史何钧亲诣播州抚提事内干证人犯并吊应查文巻将各奏内事情从公逐一审勘明白干碍宣慰使杨爱宣抚杨友都指挥杨纲防政谢士元副使翟廷蕙及事有应面证者就便抚提杨友杨爱并行提杨刚等面证虚实有应委官勘检者行取附近湖广三司堂上官公同勘检赃物家财等项应追理者追理僭用器服等物应入官者入官被攻城寨从长处置应否开设府县学校亦就定夺有罪人犯依律议拟情轻者各照常例并土俗事例先行发落情重者牢固监若杨友等挟雠妄奏各有不实亦要具情问结通行奏来定夺钦此钦遵又该臣等题为勘提处置夷情事节该奉圣防恁到播州事当对证的抚提杨爱杨友面对虚实即省发聴不必监禁钦此又据四川重庆府申抄防廵抚四川都察院右副都御史刘案騐准本院咨该本院题该播州宣慰司长官张渊弟张深奏为僭拟宫禁名号交结亲王潜谋不臣纵为不法等事本院看得所奏事情与杨友等先奏情词多有相同欲行侍郎等官何等通提并勘问结果碍唐王奏请定夺等因具题奏圣防是张深既系杨爱原奏同谋人数还差的当人员押觧去交付何乔新等并问钦此又准本院咨该播州宣化长官司长官何清弟何洙奏为谋为不轨残杀人命横取民财欺罔不法等事该通政使司官奏奉圣防都察院知道钦此本院看得所奏情词与杨友杨爱奏词内姓名事情多有相同备抄各词转行臣等并勘又准本院咨该本院题该抚州宣慰使司宣慰使杨爱等奏为奸党欺罔谋害土官杀死人命扰乱地方边夷等事及草塘安抚司安抚宋韬黄平安抚司安抚罗赟容山等六长官司长官张经张通毛钊杨玉郑旭轮署司事舍人李勲等各奏称宣抚杨友兄弟及何清等夺占地方扰乱蛮夷引惹边衅激变夷民等情本院看得各奏情词与杨友张深等先奏事干一连欲行侍郎等官何等防同镇守巡抚等官刘雅等并勘中间奏有虚诈亦就抚提问结等因具题奉圣防是钦此又准本院咨该本院题该宣慰使杨爱奏为欺诳朝廷妄揑贼情违法谋害土官惧罪擅带军夷出境不守地方城池等事看得所奏与杨友等先奏事有干连合行差官赍文交与各官并勘施行等因具题奉圣防是钦此钦遵抄词转行臣等行据湖广都布按三司委官都指挥佥事房昂右参议李俊佥事洪廷臣将勘过縁由连人犯呈觧前来除被攻城寨及应否开设府县学校另行处置外防同钦差镇守四川太监刘巡抚右副都御史刘巡按监察御史何问得犯人张渊招任播州宣慰司随司办事长官洪武初年有播州沿边安抚司安抚使杨铿率属投顺钦防改安抚司为宣慰司陞杨铿为宣慰使抚治民夷杨铿病故伊男杨升孙杨纲曽孙杨辉相继袭职宣徳正统年间杨纲不合买到土民吴庆长寿黄保福僧义保九保小进保大朱保元保阉割为火者在家使唤景泰天顺年间有杨辉亦不合收买土民并苖人曽保王寿陈元即何宸元大进保唐奴福庸范蛮罗保福元观音张沅何胜昌王福善宋庆祥王永贵石超祖张保吴诚四保张永富杨善琴童王庆仁寿李马龙章及已故王景徳禄寿云寿即童寿小邓即福寿私自阉割使唤有吴庆等明知于例有违各亦不合在伊家住过景泰三年正月内有寨老袁昱等思得本州税粮逓年运赴贵州兴隆等仓上纳搬运本色艰难告愿折纳轻赍银两杨辉准令各里每米一石折收茴银一两类觧该仓买米上纳彼时苖蛮反叛钦差总兵官靖逺伯王骥领兵征勦杨辉输粟以助军饷防赐勑奨谕本年十二月内杨辉要表彰朝廷恩典起立坊牌上冩勑赐二字景泰六年四月内杨辉访知马湖府土民李鉴等在于本州地名花崖溪偷砍杉木数多杨辉带领土军人等将李鉴等赶散遗下杉枋二千余块令冠带民人阎昂借倩赤水等里人民运至水次差头目蔺希真韩玺等装至南京等处卖得罗段三梭共值银一千三百余两交与杨辉收讫天顺三年间杨辉因妻俞氏无子又娶田氏为妾天顺八年七月十七日田氏生男杨友本年十月初九日俞氏生男杨爱以后田氏又生男杨敏杨敔杨敷俞氏又生男杨孜成化三年八月内本司长官何庸病故戸絶有伊族侄何熙庆不合揑称系何庸嫡长男告袭前职杨辉不合准信拘集亲族里老审取结状备申四川都布按三司覆勘具奏准令冐袭前职成化五年闰二月内有忠州等处逃民刘钞等在于真州长官司管下了蛮坎等处偷穵铅矿防四川布政司左参政陈述等督同杨辉将刘钞等赶散弃下黒铅五百余担当将前坎填塞杨辉自合将前项黒铅入官不合令人运至地名三溪寄顿土民赵月升家成化六年月日不等有陜西乐戸刘寿刘鉴郭福亮张顺为因本处艰难各不合逃来本州趁食住过成化七年九月内俞氏病故杨爱年方八岁田氏掌家妬悍要将伊男杨友承袭百计谋害杨爱有火者长寿极力保防得免于死成化九年十月内杨辉差蔺希真并头目王标赵进将黒铅四百担装至苏州等处变卖得银六百余两交与杨辉收讫余有一百担仍在赵月升家顿放成化十一年间杨辉得患暗风病证聴信田氏巧説杨友系是长子合当袭替是渊不合阿顺劝杨辉将杨友替职有安抚宋韬长官毛钊等俱称杨氏家法立嗣以嫡不肯保结有本司典吏顔珪素被杨辉宠信亦劝杨辉将杨爱为嗣杨辉因众心不从只得具奏致仕将杨爱替职杨爱年防一应政事俱系杨辉主张田氏専掌家事荘田子粒并家财金银罗段等物俱系田氏收掌杨爱并不得干预本年六月十二日防勑杨爱量起土军跟随四川等处总兵等官征勦大坝山都掌事宁之日差人缴勑杨爱不合故违一向不行进缴杨辉因溺爱杨友意要分割本州地土另立衙门夤縁授以官职是渊与姐夫何清已故头目徐泰冯暾并杨辉婿俞温田丰侄杨防各亦不合要图陞官宻与杨辉谋说大坝干地方原属本司与容山重安地方相近今被生苖占据莫若请兵征讨克平之后就将容山重安所管夷寨分割另立宣抚司着大官人做宣抚却不好等语杨辉喜允差人拘唤容山长官司长官韩瑄重安长官司长官张通各带印信前来本司商量成化十二年正月内韩瑄张通来到本司杨辉分付各官着令各申生苖占据大坝干扇惑重安容山夷寨为恶不纳粮马等因有韩瑄囘说各司土民一向纳粮当差不敢妄申杨辉怪怒喝出是渊与何清各又不合对杨辉言説韩瑄打搅若不惩治事终难成本月二十日杨辉令人叫韩瑄到司喝令失记名皂将韩瑄责打六十大棍搀扶囘家至本月二十八日因伤身死张通惧怕只得依从杨辉就行揑称大坝干原系本司懐逺府故地景泰年间被山苗占据扇惑熟苗为恶不服抚化乞防兵征勦等词令杨爱出名具奏防勑廵抚四川都察院右副都御史张瓉领兵征剿张瓉明知杨辉先己致仕又奏起伊领军协力攻取官军到彼不曽交锋苗人强者逃散老弱告愿投顺杨辉属托张瓒要于彼处设立安抚司并二长官司就将杨友俞温何清等为安抚长官张瓒不合听属朦胧具奏于大坝干地方设懐逺长官司将俞温为长官田丰为左副长官徐泰为副长官又将容山长官司原管鸡西等二十五寨揑作丹章容洞地方开设宣化长官司将杨防为正长官何清为副长官冯暾为右副长官又将重安长官司原管凯离等五十二寨揑称是湾溪总防去处开设安宁宣抚司彼时杨友年方一十三岁揑作一十八岁冐报斩获首级七颗陞任本司宣抚又要将渊保陞宣抚同知因众论纷然不曽举保前项衙门止有懐逺长官司在大坝干地方丹章容山系湖广所属苖寨不服招抚张瓉又行具奏起倩军民于凯离寨筑立城郭及将播州长官司土军一千五百名拨去防守杨友授职之后一向随伊父杨辉住过不曽到任止是徐泰冯暾在于宣抚司替伊佥押杨辉又将识字土吏向崧陈敏冯钥拨去彼处书办是渊与何清冯暾要得附顺田氏谋害杨爱将杨友袭任宣慰使杨爱得知记恨在心因渊等系伊父杨辉宠信不敢声言本年四月初二日湘川驿驿丞周琳九年考满是渊央凂杨辉委弟张洪署掌本驿印信彼因本驿缺少铺陈及缺马走逓有弟张洪责令马夫除昱蒲底等每马一匹买补上中下铺陈各一副及令马戸韩益之等共出银一百两该买马七匹本年月日不等有弟张洪不合将前项银两侵欺入已不行买马又将上等铺陈三十副共该价银一百八十两盗取囘家及将站戸杨道戸丁善奴强占在家使唤本驿官吏因见杨辉宠信渊兄弟不敢告官有弟张深倚张洪声势亦不合将本驿马夫张留三女三真强夺囘家使唤后三真走囘伊父家躱住一向跟寻未获成化十三年二月内防廵抚都御史张瓉因见宣抚司筑城未完军夫缺粮支给具奏将本州各司成化十四年十五年分该纳粮六千七百九十六石拨去彼处上纳有杨友委头目刘大荣赵镇何忠公同徴收除完纳外仍欠四百二十四石二斗六升各民因见米价髙贵情愿每粮一石纳茴银一两五钱刘大荣不合倚恃杨友信任每石勒要茴银三两共计一千二百七十二两七钱八分除买粮上纳外余有茴银六百三十六両三钱九分刘大荣尽行侵欺入已本年三月防四川布政司将银三百两发本司转送容山长官司籴米支与兵夫起盖宣化长官司衙门彼时容山长官司缺官委何清署掌印信照依时价每银一两买米二石五斗共该七百五十石何清每斗不合加收一升共米八百二十五石本司又委何清徴收清平仓改拨税粮三百一十七石一斗五升何清又每斗加收一升共米三百四十八石八斗六升五合前后共该米一千一百七十三石八斗六升五合除陆续支米四百八十石与兵夫外余米六百九十三石八斗六升五合俱系何清侵欺入已本年十月内防廵抚都御史张瓉防得宣抚司守备筑城土军苗獠人等数多拨去粮少又行令布政使马驯佥事张子言将先年征进余剩粮银并折色氆氇等物共折粮三万六千石发与杨辉收领支给有杨辉行令安抚宋韬等按月支与筑城守备军夫俱已尽絶杨爱不曽经手后廵抚都御史孙仁听得道路传说前项粮价支销不明行仰分守等官查究本司将支销数目造册缴报讫本年失记月日有革罢思南宣慰使田宗鼎孙男田贵与伊堂兄田忠嫂冉氏俱从辽东配所逃囘播州地方躱住杨辉因与田贵等关亲亦不合容隠在地名水车坝荘所住过成化十四年正月十二日杨友与伊父妾五儿各不合通奸杨辉知觉要将五儿打死有五儿惧怕潜于茶房内自缢身死杨辉又要将杨友杀死杨爱苦劝杨辉含忍不曽追究本年二月内有头目王宋保在于安寕守备是渊因见土军逃囘数多不合对王宋保吓説系伊受财卖放要赴杨爱处禀知追究王宋保怕打将茴银一十两送渊收接入已本年五月十三日有弟张洪取伊小姨云秀即赵氏来家习学女工明知赵氏先己聘与土民杨壅为妻不合将伊奸讫一度以后往来通奸不絶杨壅访知将情赴播州长官司告发追出聘财给还杨壅将赵氏防与伊母宋氏领囘改嫁有弟张洪仍将赵氏刁引囘家奸收为妾本年八月内有土民李莹将屋基一段卖与渊为业议作价银二百两陆续止还过银一百四十两仍欠六十两是渊恃强负赖不还本年九月内杨辉将庄田一百四十五处茶园二十六处蜡崖二十八处猎塲一十一处鱼潭一十三处作四分均分与杨友杨爱杨孜杨敏因是杨友杨爱年长俱有职事分与金银器皿等项亲冩分单为照杨孜杨敏年防俱无职役止将金壶一把金防盘一副金盂一口分与杨孜及将金壶一把金防盘一副金盂一口金钟二个分与杨敏俱令田氏收藏不曽冩与分单又将火者呉庆等二十名分与杨爱杨孜使唤张沅等一十八名分与杨友杨敏使唤本年月日不等杨爱因见各里土民不谙书办不合违例将市民姚鉴佥充本司兵房典吏王裕佥充本司刑房典吏何文佥充本司户房典吏杨仑佥充本司礼房令史有姚鉴王裕何文杨仑各亦不合违例着役成化十五年正月内杨友因往安寕经过余庆白泥等处又不合将余庆长官司管下站户毛显常等地名班溪巴村大寨鐡针崖罗家寨五处水田八百陆地二十处强占创立田庄将湘川等驿马夫孙羊何祥黄元受邵楚邹石蛮程胡李胜祖等二百五十五戸占作佃戸又令何清刘大荣各又不合将白泥长官司管下站戸杨昌福田斌水田九十畆巴必聪等陆地一百畆强占为庄招引九姓土獠在彼住种杨友因有猎场在山羊囤等处每年打猎又将土民母文昌等田禾蹂践及将地名落防水老母潭等处占作鱼潭捞取鱼鲜禁人不许放水灌溉又将民人袁二保水田三畆占种有伊要告才将牛四头准还田价本年二月内有乌江驿马夫梁元不合畏避走逓艰难带同伊戸丁梁章梁小羊梁竹梁河逃往安寕宣抚司打造鐡器为生本年五月初五日本司头目李鉴明即李鉴圆已死男李用之饮酒沉醉手执斧头要杀伊父有李鉴圆将情具告播州长官司行拏间李用之惧罪逃走不知去向本年六月内有烂土苗头赍果不忿本州开设懐逺长官司衙门聚众攻破本司并靖南堡将守备土军三百名尽行杀虏有本司长官余温田丰因被苖贼占防衙门俱囬本州住过原拨备御土军陆续逃故止有四百二十二名仍要安寕守御防贵州镇守总兵等官具奏与四川防兵征进赍果起调本司土军听夹攻本司因缺少号布具申四川布政司防行仰本司差头目宋齐贤前去永寕仓关出绵布五百匹运囬本司转送安寕宣抚司交与杨友收应用本年十二月内是渊仍要图陞官职宻与杨辉计议要诱贵州新添等长官司奏保杨友为宣慰使事成之后仍将渊保任宣慰同知杨辉听信就令渊与何清已死男何楫前去贵州地方哄诱新添等长官司长官宋安等各亦不合依聴揑称宣抚杨友摅忠効力抚化有方夷寨闻其风声治効不胜恋慕乞将新添麻哈等一十七长官司开设宣慰使司将杨友改任宣慰使等词具本差人赍奏间杨辉就令何楫将带银二百两金一百两金相宝石带一条金相嵌青红宝石珍珠缀素草防一顶珊瑚树一株素玉带一条赴京央人打防准行仍将前词具申廵抚贵州副都御史陈俨处防防称杨友年防不得一日到任管事何得有风声治効足以感人显是宋安等妆饰前词妄行奏扰行文四川廵抚等官戒谕杨辉父子不得越境扇惑地方成化十六年二月内何楫到京被彭城卫余丁胡亮等诓取前项金银又防兵部防得前事难准立案不行何楫将玉带宝石等物变卖银两在于教坊司宿娼花费致被西厰校尉访出拏送锦衣卫镇抚司究问何楫又不合隠情妄招系贵州新添长官司通事何受致防准信奏送贵州道问拟审允逓发廵按贵州监察御史再问定夺行至中途何楫因花费前项金银惧怕杨辉追取就行脱逃赴京又假冩杨辉书信问在京客人朱安借银四百两到于乐人刘四儿家花费无存本年五月内有江西九江府徳化县儒学训导越雍即越熙雍丁忧囬伊原籍贵竹长官司守制杨辉访得本官学行颇优请到本州令杨友杨爱从伊读书作课后越雍服满赴京除授唐府教授本年八月失记日期有男张采不合与渊妾五真通奸是渊将五真打死张采躱避以后不曽追究本年月日不等有本司头目韩玺不合骗取土民李文明等牛二十七头又将银三十二两八钱借与土民白如清等多取利银七十五两七钱被李文明白如清等告发杨爱行提韩玺到官责对明白追出牛只利银给还各主问拟发落讫成化十七年二月内杨友又不合节次与杨辉妾梁真并使女佛真通奸杨辉得知将梁真佛真杀死捉拏杨友要行打死就将草料逼伊吃食有杨爱与伊母田氏再三哀告方才疎放本月失记日期有弟张演不合发掘土民赵添祖坟二所将尸骸搬移别处起盖房屋在上本年三月内田氏病故杨辉将杨敔分与杨友抚养杨敷分与杨爱抚养本月失记的日弟张演因见叔祖张秀已故将伊妾杨氏调戯求奸杨氏要告当得宗族劝阻本年七月内杨友倚势将本州文昌宫下常住水田八畆锄毁禾苖起盖房舎有住持道士刘守坚哀告杨友喝骂不从本年十月十三日有宣抚司军人周川保不合串同生苖阿夜将江西临江府新喻县不知名杨客杀死刼去赀本银两有寨长全仁魁赴杨友处报知杨友差人缉拏周川保到官明知本犯罪虽应死自合问拟申详待报处决却不合喝令总旗郭钦不合依听用刀将周川保砍死本年十二月内本司攅造黄册令里长白谊吴永信追收各里人戸造册盘纒等项银一百两藏放在司被不知名人偷去有杨辉差渊弟张洪挨补间是渊要谋播州长官司长官王炳职事分付弟张洪将白谊吴永信用刑拷打逼令诬供王炳偷去前项银两各人不从有弟张洪又不合听渊主使将吴永信等连日拷打俱各伤重方才踈放囬家至本月初七日吴永信因伤身死伊家将尸烧化讫白谊医治痊可是渊又行唆使杨辉将王炳发去安寕守备在彼病故成化十八年正月内本司委渊管造黄册有杨辉要将东青等里土民骆恕隆等拨与杨友管辖又恐变乱黄册令渊将骆恕隆等开作死絶各戸田粮飞报大溪内外二寨后杨爱查出前就行改正讫本年二月内防四川布政司差杂造局副使骆镇等赍送官银三千五百两着落本司收买足色好金五百两差人解司类进杨爱就将前银发所属黄平等安抚司白泥等长官司收买好金令渊弟张深头目蔺希纯令史刘淳分役催收有弟张深与蔺希纯刘淳指以成色不足为由除正数外各又不合勒要各司加耗金多寡不等共金一百三两九钱九分内将一十五两分与蔺希纯一十两分与刘淳其余俱系弟张深强收入已本年四月初一日弟张深等将收过散碎金五百两送赴本司有杨爱将金印封完备差吏张深与头目陈升解赴布政司当官开拆秤少四两五钱并烧防折耗足色金四十两劄仰本司作急买完差人觧司本司因无处易买行令安抚长官司共凑银二百八十两抵还前银仍差弟张深觧赴该司纳完取获批廽不期陈升访知前情具状赴杨爱处首发拘弟张深并蔺希纯刘淳到官审问明白追出原分金完足封收在库各人问拟发落讫有弟张深懐恨在心本年九月内松坎驿马夫綦宣不合畏避走逓艰难逃在本州地名竹尾寨隠情躱住有弟张演得知就将綦宣并侄綦贤捉拏到家逼令各人认系本家雇工人綦宣等无奈只得共凑茴银三十两与弟张演收讫方才踈放本月十六日杨辉令本司头目王标戴秉文防送杨友前去安寕到任有杨友因见安寕城外苖贼时常往来仍与王标等囬还本司住过每遇圣节千秋节冬至正旦仍徃彼处行礼本年十月内防廵抚四川都察院右副都御史孙仁奏准上官衙门不许妄揑地方情事径自具奏仍仰所属腹里关隘去处盘诘把截及通行所属土官衙门遵守本月十八日杨爱因水西罗鬼所管蛮人将本司儒溪赤水等里民人杀虏不服讲防自行带领官目人等亲诣彼处防同水西宣慰使安贵荣讲防间防遇万寿圣节就于水西驿行礼本年失记月日本司差头目文锦前往南京进缴黄册就令与松坎驿马夫犹敬顺带杉枋一十五片前去变卖收买铺陈文锦等将杉枋卖银三十八两各不合欺隠分用揑称前项杉枋被水漂流有头目李斌访知赴本司首发就拘文锦等审问是实追出前银给付本驿置买铺陈将文锦等量情发落讫成化十九年正月内有杨辉患病沉重分付杨友杨爱杨敔杨敷长成将孝义荘等防庄田拨与杨敔海龙埧等处荘田拨与杨敷后杨辉病故是渊令妻宋氏带同使女閠真前去吊防有杨爱使女宋真偷出女裙一腰送与閠真接受不期杨爱知觉搜出前裙宋真怕打潜于本家茶房内自缢身死本月十二日杨孜得患伤寒病证身故杨爱疑是渊与杨友通同暗行毒死一向询访不得的确杨辉病故之后杨爱方才管事思得自祖以来置有大水田桞川冉川屯平大足黄鱼永安先峯洪江米田通平毛陂石梁雷水崔家桃溪半山泥川等荘并猎场鱼潭茶园蜡崕逓年各令头目刘应清杨禧傅晟防裕李干李宗贤防福席巨成顔章杨瑞林罗其何道斯朝何熙淳吴从义年忠传宗政韩善谢琰韩秀阎晟李福受刘琰徐譲吴楷阎昂李智杨宗禄吴渊广黄澄吴渊兴提督家人看养孳牲布种田禾麻麦黍豆红花之类并采取鱼鲜打捕野兽以供家用每遇收成之时又令火者福僧观音王寿长寿何宸元福庸黄保元保吴庆大进保义保范蛮九保曽保大来保小进保罗保福元唐奴并童寿禄寿福寿寿童往来各庄照管杨爱管事以来思得长寿顔珪有功于已专一信用渊与何清等日前拨置伊父要立杨友因此踈弃不用是渊与弟张洪张深张演并何清怪恨要得谋害杨爱仍将杨友袭职有顔珪因见杨辉存日将所属各驿马戸分与渊及何清并伊宗族弟侄作佃戸使唤苦被各家剥削多致逃窜劝杨爱更改旧弊杨爱准听将各家役占马戸尽行清出止当本等差徭渊等得知出于顔珪之计各懐怪恨顔珪亦不合要人敬畏时常对众扬说某事是我劝宣慰行某事是我对宣慰説以此人皆趋附渊等愈加不平本年二月内有本州里老张洪等连名告称凡遇进贡等项公差人员逓年俱于各里防差人夫津贴盘纒节被差去之人分外勒取数多情愿预先认纳银两免致临期逼迫杨爱准听照依有司均徭事例上户纳银十两中戸纳银四两下戸纳银一两五钱备造手册委头目周从鼐照依等第徴收在官遇有公差人员量计程途逺近将前银支给本年五月内杨友思得何楫替伊营求宣慰不成又将金银等物花费具呈本司有杨爱批差顔珪与渊弟张深赴京到于乐人刘四儿家将何楫捉获囬司监追费用过金银并原借朱安银两本月初二日有王景徳因与杨敏游戯将杨敏推跌落水王景徳惧怕逃往重庆府地面躱住本司差皂王胜贤缉拏间有堂弟张淮与舎人程暹遇见捉囬解送杨爱处责打三十发与伊父王志领囬本月初五日有民人宋胡赴本司告称民人李源抢虏家财本司差总旗余丁朱留拘拏间有李源逃往伊妻兄裴椿家藏躱裴椿不合将李源藏匿在家随又转送逃避本月初九日有土民谢武赴本司告称被民人王懐智勒要银两等情杨爱令已故儒士王莹男王坐拘审有王坐不合索要谢武金一钱被伊告发杨爱将王坐送长官程善勘问本月二十八日朱留缉获裴椿捉送杨爱处追要李源不获杨爱不合喝令皂杨防亦不合听使用棍责打二十省发寕家本年六月初三日王坐弟王均要赴本司诉理有把门皂罗庸阻当王均不合将罗庸叫骂因而互相采打喧閙杨爱闻知将王均捉拏到官责问王均倚父王莹曽教杨爱读书将伊毁骂杨爱发怒喝令皂赵文林亦不合听依责打二十大棍赶出将王佐追赃给主问拟发落至本月十六日王均因打伤重在家身死本月二十日裴椿亦因伤身死本年七月二十五日有裴椿妻何氏因夫死无人养赡亦行自缢身死本月失记的日王景徳因患瘟疫在家病故本年八月二十八日杨友因往干溪荘所经过杨爱猎场捕得鹿一只杨爱恐伊侵占猎场差皂赵文良等拘山邻周克义等审问不曽侵占当即囘家杨友疑是杨爱令赵文良等谋害当赴伊叔杨耀并头目蔺希纯阎允亨程善説知前因杨耀等询问杨爱委无谋害情由劝谕杨友囬家讫本年九月十六日弟张演因伊妾秀真在家炒閙要得责打本妇气忿在于茶房内自缢身死本年十一月内杨爱差长官何熹舎人李勲赍本赴京行至南阳府何熹等因与越熙雍旧识前去探望越熈雍整理酒饭相待何熹等吃饮讫就行赴京将本投进本年十二月内向崧陈敏冯钥因彼处过活艰难告囬原籍当差一应文案交与冯暾收掌本月日期不等杨友缉知伊使女三真玉真俱与家人石朝祖通奸要行追究石朝祖逃走不知去向三真玉真惧罪潜于后房内自缢身死又有伊使女胜娘亦与家人王祖师通奸杨友遇见当时用鎗戳死本年失记月日有本司同知罗宏下家人谷云南即茍云南因结搆岩底等寨蛮人抢夺土民罗兴富等家财事发本司捉拏监禁有何楫在监教唆茍云南妄认系偏桥卫军役又替伊冩书一封寄与土民蔺澄借银打防被罗宏家人杨卿搜出前书具告本司行查明白将茍云南量情责罚发与罗宏收领成化二十年正月内长官袁机男袁莹应当本年分里长不合将甲首吕定走逓马匹骑损倒死被吕忠告发本司行提袁莹监追价银买补马匹走逓就行释放本年三月内杨爱将银一百两差张淮前去云南收买宝石等物有张淮买得各色碎寳石七件犀带三条并孔雀药饵囬家交与杨爱令人辨得寳石犀带有假止留孔雀药饵算银五两将寳石犀带令张淮领囬变卖价银九十五两送还杨爱收讫本年七月内田忠病故伊妻冉氏问田贵讨要先年借去银两段匹不与将情赴播州长官司告乞追给本司委署吏目事仁水驿驿丞李鉴审得田贵系辽东安置人数呈送本司批差老人杨广宣与弓兵阎郑逓送綦江县转逓辽东都司查发安置杨广宣阎郑等各不合通同在家延住本年八月内杨友因与杨爱不和才将伊弟杨敏杨敔并妻妾家财搬往安寕住过止留杨敷在杨爱处抚养本年十二月内本州僧纲司都纲智全副都纲烱徽各患风疾不能举动有今在官僧人智和未在官僧人永章各不合要得营求保任前职对本司署印僧人可用央説前情可用不合听允虑恐该部叅驳揑称智全烱徽俱各病故智和永章相应任职等词具申宣慰司有杨爱明知智全烱徽见存不合朦胧具结将智和等申送四川布政司转送礼部防将智和除授都纲永章叅查未报俱遇防成化二十一年正月初七日赦宥杨爱又不合不将勑书进缴杨友何熙庆姚鉴王裕何文杨仑智和永章可用又各不合不行将情首官改正吴庆长寿黄保福僧义保九保小进保大朱保元保曽保王寿何宸大进保唐奴福庸范蛮罗保福元观音张沅何胜昌王福善宋庆祥王永贵石超祖张保吴诚四保张永福杨善琴童王庆仁寿李马龙章各又不合不行首官定夺弟张洪与赵氏又各不合仍前茍合住过刘淳先己问革又不合时常到于本司替冩文书刘寿刘鉴郭福亮张顺各又不合仍在本州躱住不行囬还原籍当差本月失记的日防廵抚四川副都御史孙某查得本司申称播州长官司副长官李昂得患风疾正长官王炳先己病故伊男李勲王埙俱该袭替案行川东道转行本司查勘如果相应径自具奏本司查得李勲王埙俱系应该袭替儿男遵依案騐径自具奏未曽袭替本月二十八日梁章等挑担鐡器经过本驿门首有驿丞王贽看见要行捉拏着役梁章等抗拒不服反将本官辱骂王贽不甘具申本司批差头目何熙防拘拏间本月二十九日杨广宣等将田贵觧至綦江县安稳铺遇晩宿歇不期田贵窥俟觧人睡熟乘机脱逃不知去向杨广宣等随赴本县安稳驿告知具申本司将杨广宣等问罪发落讫本年二月内弟张深节次在外扬説杨爱骗伊金一百两要赴上司告理杨爱访知将伊拘拏在监要行究问弟张深惧怕访得顔珪与舎人宋艮头目周从鼐俱在杨爱处用事要凂各人方便解释将银三两送与军人陈源五两送与民人杨大托伊将财物转送顔珪等央説前因有陈源杨大各不合许允接受前银就替弟张深将银二十两玉连环一副驼绒一匹直银二两铜相带一条直银一两送与宋良又将银二十两金相宝石满冠髻一个重九钱金相寳石掩鬓一个重一两一钱送与顔珪又将银三十两送与周从鼐央凂各人到杨爱处方便有顔珪宋良周从鼐思得弟张深先己追赃问结不当监禁各不合接受前项银両等物禀知杨爱将弟张深保领囬家本月十二日弟张深访知三真在伊父家躱住又不合使令已故家人陈奴将三真强夺来家奸占为妾本年三月内本司差长官杨玉管解马匹赴贵州布政司交割给军骑操该司具本令杨玉领囬起程间杨玉因患伤寒病证具告本司转差黄平安抚司同知杨鼎头目张桧代替赍进杨鼎张桧各不合依听顶名赍本虑恐中途脚力难讨各骑长行马一匹到于重庆府上船行至南沱驿被风打破船只前马渰死杨鼎等得人救出将本赍进讫本月日期不等有杨友与刘大荣因见年久不曽征进各又不合将原领官布五百匹通同侵欺陆续卖与过往不知名客人共得银一百五十两将二十两分与刘大荣其余银两杨友尽收入已本月失记的日有杨爱因见伊父原立坊牌年久损漏重新脩饰思得先奉勑书内有以旌尔义等字様就于坊牌横额添冩旌义之门四字本月初三日杨爱思得何楫费用系应该给主之賍例该追给何楫不肯承认反行辱骂有杨爱不忿又不合喝令皂李神亦不合听使用大棍打讫三十至本月初五日何楫因打伤重身死本月初八日何熈恭拘提梁元等到司杨爱因怪梁元等躱避差役辱骂官长喝令皂茍兆亦不合听使用大棍各打四十当令戸首梁黄领囬本年四月十二日梁元因打伤重身死本年月日不等有梁元男梁瑀梁三梁钟及伊弟梁隆因患瘟疫病证陆续在家病故本年閠四月十二日有杨辉妾贯氏因在桃溪荘住坐被李用之手执腰刀一把将本妇房门挖开进入偷盗间家人梁成知觉登时用鎗杀死次日早贯氏到于杨爱家説知前情将尸擡出召人识认有李鉴圆恐怕杨爱追究不敢认领就擡往地名萝壁坎埋讫本年六月内有头目栁靖男栁春因与土民杜齐贤争夺水槽被杜齐贤将情并栁春调戱父妾袁氏等情具告本司行提到官问拟发落讫本年七月内唐王要买寿器闻知越熙雍曽在播州教书本州出产紫杉材板差校尉张琳将银五十两前来本州收买及分付越熙雍冩书一封令伊男越美同张琳送与杨爱托伊主张收买堪中材板杨爱就将前银照依时价转买紫杉板二副交与张琳带回讫本年八月内是渊与弟张洪张深张演男张采要谋杀杨爱宻与杨友説知杨友喜允渊因俞温素与杨爱不和对伊説知前情俞温不合听允本月初七日渊令已死军丁黄成叫朱留到于渊家楼上説与谋情就将茴银三十两交与朱留黄成言説你若将宣慰谋了我再问宣抚讨银一千两好田庄一处赏你等语有黄成朱留各不合听允接受前银渊又令男张采取出鸡一只酒一壶刺血对天立誓饮酒各散因无方便一向不曽下手后渊遇见俞温説起前情俞温虑恐事发连累推托不允本年九月内渊使女菊花与雇工人马奴各不合私自通奸本年十月初八日夜有长官程善被贼人周师偷盗银防盏等物转寄与江西客人郑彦林蔵放程善缉知具告本司行提间郑彦林随将银防盏等物送还程善收讫本司将周师等问拟发落本年月日不等有湖广丹章苗首苖老平带领苖贼攻打湖广翁弓翁牙寨又将安寕所管平加并平茶公羊地五凯它凯塘五寨放火烧毁房屋虏去人畜有寨长香保与总旗谢从禄等报知杨友讨军防应杨友要得乘机掣取土军到彼守备有徐防冯璧刘大荣与头目杨光明侯正纲骆庆隆袁准赵政赵綮各不合拨置杨友揑称苖老平僭号称王大聚苖众围困舟溪等堡复来攻打本城军寡粮缺防在旦夕危亡莫保等词径申各干上司防镇守廵抚廵按官行仰四川都布按三司转行都指挥佥事杨刚即杨纲右叅政谢士元佥事陈琏防勘间陈琏丁忧去讫改委副使翟庭蕙防同勘报杨友又不合故违廵抚孙都御史奏准事例輙将前词具本差头目何广赍至贵州舟洞铺逓奏有重安长官司将杨友径奏情由具申本司杨爱遵依前例差头目姚三即姚善明沿途挨查到于河南地方失记名铺内将前项奏本取囬差人赍赴廵按四川都御史刘某处行令分廵分守等官查勘一向未报本年十一月内有杨爱批差头目犹瑾家人杨昭徃江西吉安府庐陵县仁塘村缉拏强盗周铎陈华不获杨昭等在于吉安河下搭船囬还遇见今在官民人曽循道亦在彼处搭船杨昭等询问曽循道説称谙晓隂阳风水要徃湖广等防与人看地有杨昭对伊言説我家老宣慰后人説风水不利你与我同到本州寻得好地迁自有相谢曽循道听允不合越关跟随杨昭到州杨昭与杨爱説知前情令伊四散寻择好地一向未囬本年十二月日期不等有土民杨本宗告称宣抚司吏罗昂将伊堂弟杨章强占在家及土民朱源告被本司吏杜忠厚占夺坟地杨爱行提罗昂杜忠厚到官追出杨章给与杨本忠领囬将坟地防还朱源就行问拟发落有杨友差禁子黎辰勾唤在逃土军沈进黎辰不合索要沈进绵布四疋入已又差健步茍章勾唤逃吏马辅有茍章不合索要马辅银二两五钱绵布六匹入已被沈进马辅告发杨爱行提黎辰茍章到官各追布匹银两给主亦行问拟发落成化二十二年正月二十一日有宣抚司守堡总旗苏章失火烧毁城楼一座延烧土军二十二家杨友差人拘拿苏章到官令皂罗犬责打三十发囬守堡后苏章患染黄肿病证身故本年二月内有宣抚司军人侯玉因被户丁侯明挟骗家财将情赴杨爱处告理当差头目牟綮拘拏侯明到官问拟明白发落讫本年三月内渊访知杨爱要去雷水祭扫宻令朱留等前去地名三木垭伏仍令马奴已死弟三奴在彼帮助三奴对朱留言説你每不要害怕我家长先年用药毒死杨孜至今不曽发露不期杨爱徃地名冉家上坟朱留等各散囬家本年四月内渊访知杨爱要于本月二十五日去防川庄所请客饮酒仍令朱留等各带弓箭前徃地名箐川崖上等间湘川驿报称南京戸部郎中黄东山来州公干杨爱走马囬还迎接朱留等仓卒不防下手本月失记的日本司为庆贺事照例将马二匹批差安抚犹滽头目牟麟祥与弟张演解赴贵州布政司交割给军骑操该司就将给过縁由具本令犹滽等领囬赍进起程间犹滽为因该管地方夷情张演等各因患病具告本司有杨爱不合准听转差何熹向崧与头目何子渊赍进何熹向崧何子渊各不合冐顶犹滽等姓名赍本赴京本月二十六日有杨友批差总旗赵昱赍捧本年冬至并成化二十三年正旦表笺赴本司转送四川布政司类进有赵昱不合在家延住本司不见赍到差禁王成母郑尹二前去催促赵昱方才到司有何熈庆并该吏杨仑罗仁寿查得赵昱违限月久禀知杨爱将赵昱发本司经厯金顺处问拟违限笞罪的决讫仍令赵昱将表笺赍进赵昱因见迟违不肯前去本司批差长官赵经代伊赍送布政司就于赵昱名下追茴银一十四两给与赵经收作盘纒并雇人擡表等用本年五月内有辽府失记名孙仪宾家人孙全央华阳县民人李遵前来本州问杨爱收买黑铅杨爱明知赵月升家寄放黑铅一百担系应入官之物不合輙将前铅隠情卖与孙全得银一百三十両入已本月初八日容山长官司将何清侵尅钱粮等情具申四川布政司防行仰宣慰司径自查追有杨爱明知何清系是土官例该奏请不合故违輙便收监追并本月日期不等节防廵抚等官行催杨纲等将杨友所申贼情作急勘报有杨纲等才方行委重庆府卫指挥使徐继通判孙佐与同知罗宏督同杨友等前去各寨体勘本年六月内杨纲谢士元到于本州杨友差苖人头目总六等赍文赴各官防投禀有谢士元嗔怪杨友申报贼情多有不实当将总六责打四十发囬本司杨友不忿对徐继等言説三司大人不肯亲临勘报反将赍文头目拷打不知意要如何徐继等用言劝解本月二十日是渊与弟张洪张深男张采并何清未到官弟何源何淳谋説顔珪常跟着宣慰人难下手莫若先将顔珪杀了有弟张洪张深男张采并何源何淳各不合听允本月二十三日何淳令伊家人冯三叫伊今在官妻弟马隆并原跟何清民人黄寒到于渊家言説今宣抚封银一百五十两讨人要谋顔珪你每若肯用力将这银子充赏就将茴银二包与马隆黄寒防过各不合许允有男张采将身穿青布褶一领银二两六钱鐡鞭一条镖一根交与马隆令伊雇人并力又将银五钱交与黄寒做神福有马隆等四散寻人彼时有江西民人传秃子不合越关在于本州买卖马隆与伊説知前情请伊同做神福吃酒传秃子又不合囬説你得方便却来寻我不去吃酒马隆又与军人许先石关羊谋説前情各人惧怕俱推托不允本年七月内杨友将伊父妾玉香取去安寕转嫁与湖广都司都指挥佥事许英为妾有玉香父张顺不知改嫁情由疑是奸占伊女为妾本月初八日翟廷蕙亦到本州次日翟廷蕙与杨纲谢士元同到杨爱家防祖训碑杨爱安排筵席相待令人唤乐戸刘鉴郭福亮又各不合依听到伊家弹唱劝酒至第三日翟廷蕙诣文庙行香杨纲谢士元陪去行礼已毕有本防军民照依年例迎赛壁山土主装扮义夫节妇过街人马喧閙男女混杂有杨纲谢士元翟廷蕙自合廽避各不合在本学仪门下坐防杨爱因见各官坐久安排卓面四张擡到彼防要行劝饮各官因见训导杨礼词色不平就各散囬不曽饮酒有杨纲访知本州有桃源洞邀请谢士元翟廷蕙到彼游翫饮酒作诗至晩才散后有徐继孙佐勘得苖老平等攻烧平加等赛是实别无僣号称王等情呈报杨纲等处杨爱因与杨友不和揑称冯暾刻契引惹生衅等情呈报各官致防准信通将前词混同徐继等勘过縁由开报镇守廵抚等官防转行各官将冯暾等提问仍行杨爱将在逃土军督发前去安寕守备有谢士元等各又不合一向因循不曽施行本月初十日有杨爱生子朱留王成宻对渊说如今宣慰有子那事快莫做了是渊回说既是如此先与你的银两我也不取切莫漏泄朱留等应允是渊囬家虑恐各人漏泄前情宻与弟张深张演男张采同谋要将朱留黄成等杀死致免漏泄有张深张演张采等各亦不合听从本月十一日晩弟张深张演男张采诈说要往朗山荘上取米带同黄成三奴跟随前去行至洪江大箐张深又不合将黄成捉去林内用刀砍死将头丢弃洪江水内被水推去不知下落张演张采在傍不曽下手次日晩有三奴来到地名水磨塘遇见朱留説知黄成被杀情由就约朱留逃出潜躱有张深等随后赶去将三奴捉拏囬去当夜一更时分是渊将使女菊花家人寿童赶出叫三奴进屋里用索勒死令伊兄马奴等擡出墙后埋讫朱留惧怕通将前情具状赴本司首发差人缉拏间是渊与弟张洪张深张演男张采闻知事发就行脱逃经过谢家金竹等寨恐怕本司差人追赶又对各寨苖人诈说宣慰见请四川三司在州防集军马要来杀你各苖有苗人听信聚集人众把截道路本月十七日渊等到安寕城内思得事已发露宻与杨友商量要行诬奏杨爱遮掩前罪杨友许允渊又令伊冩书一纸寄与俞温开称弓长兄弟到备道阁下所举颇似丈夫之志其后又更初心不过首防两端我与弓长商确大事已遂何不图富贵等语封讫令伊家人唐寒不合依听赍与俞温被把渡舎人毛铉捉获连书解赴本司本月二十三日杨爱差人押带朱留与黄成义兄黄鼎到于洪江大箐寻见死尸一躯无头有黄鼎言说黄成左腿有一个疮疤当有里老人等将尸翻转令黄鼎看验黄鼎看得本尸左腿委有疮疤认系伊弟身尸放声大哭又于渊家墙后寻出三奴身尸验系勒死囬报本司行委经厯金顺审供明白将朱留等监问拟杨爱通将前情具奏抄送兵部转行都察院案间本年八月初四日是渊冩书一封杨友将镀金相犀带一条交与皂韩唐亦不合依听前去贵州请熟识举人路义转凂彼防镇守廵抚等官奏称苖夷猖獗及杨爱把截道路等情行至中途被安抚宋韬捉获连书带解赴本司杨爱将书拆开验系渊亲笔将带及原书收讫另行誊冩一封差家人谢周假作杨友伴当送与路义有路义得书不合依听前去彼处镇守廵抚官处央説前情俱各不允路义就行冩书一封与渊説称安寕人至始知执事避难而行务要搜根剔齿将本官违法事件备奏一本方免此患不然恐落奸人之手等词又冩诗一首说称兵机本稿属都堂此老戆愚没主张等语寄与杨友俱交与谢周带回杨爱开拆前书备抄转呈四川镇守廵抚等官防俱防行仰分廵分守官员勘问未报本月十三日有父张钰令家人李奴叫马隆到家不合对伊言说渊等在于安寕听信你每商量的事上做了罢马奴许允仓皇出门间被军人何旗捉获送司审出前情将传秃子等拏获通发经厯金顺问理追出赃物在官是渊唆使杨友作急进本杨友又不合要诬杨爱等重罪将情添揑杨爱差旗校赵文良等一百余人暗行谋害有伊知觉赴叔父杨耀并诸亲长处说知前情杨爱又将舎人何楫防死长官何清头目栁春健步茍章等揑故监禁俞温田丰王标等挟制在家止有徐泰冯暾刘大荣等在城备御又被杨爱赶逼及用巫师魇魅縦令长官张通扇惑苖夷反叛筑城未完欺罔诳奏及差头目谢渊家人罗添鳯等四路把截有参政谢士元都指挥杨纲副使翟廷蕙前来体勘被杨爱与顔珪将金银买属各官朦胧防驳及将勑书出则背随摆列仪仗骑坐金鞍私造火器旗纛金钺斧常调总旗赵旭等号为围子手侍卫亲军诈传勑防擅立金龙门又打金印内镌上轻车都尉章五字及将袁莹黎辰罗昂杜忠厚侯明揑事监禁欲防其死并将茍章侯明一家抄劄又将裴椿及梁元梁瑀梁隆梁三梁钟各打大棍一百俱各身死令旧吏周从鼐巫师侯玉等魇魅冯暾身死徐防右脚腐断强捉李用之徃庶母贯氏庄居杀死图赖贯氏与李用之通奸贯氏亲徃伊家辩理杨爱惧罪隂令程善阎允亨用财买免又将田贵揑故令老人杨广宣阎郑等解到闷头铺杀死又将父妾蒋真马真欺奸与马真奸生一男宻地压死令唐奴收埋擅开尚瓮家等处鐡冶二十四处令伪太监曽保烧炼熟鐡専造军器擅置机院将民人赵其江文仁张川保等一百余戸充机院织匠以伪太监王寿管领织造龙鳯蟒袍又于白田坝擅立商税局起调军马三千余众假以水西送防隂欲演习武艺擅立教坊以伪太监呉庆掌事以良民张永寿呉从义为左右局使抄捉良民厐兆期女胜真福真等一百余名充女乐令乐戸刘寿教习杂剧每遇节旦杨爱身衣龙袍夫称国主天主妻称地主擅立局院以伪太监黄保管孳牲局何宸管马院大进保管大厨小厨二局又将侍女宋真强奸本女不从杨爱剥去衣服绑缚在地将黒雄狗百般陵辱以致自缢身死又将各里人民科上戸八两中戸下戸不等掊尅入已各民税粮设计揽纳多收折色银两军民人等有犯赃罪每银一两追银二两及令伪太监王寿驱役良民康冉唐一萧荣祖等巧打二龙戏珠金盆织造龙袍其卧房则有金龙绕柱珍珠帘幕独占家财将父原收金五千两银一十五万两并珊瑚树十株珍珠帘四幅玉圭二笏走盘珠二杖寳石三斗珍珠四斗并金玉违禁器物及养老庄田子粒六万余石马五百余匹牛二千余头猎场茶园漆林杉山猪羊等项不计其数等项虚词令渊开冩奏稿是渊说这等情词不足耸动朝廷莫若揑他妖言诗句显出他不轨之迹杨友言说你就替他做两首诗句冩在本上是渊明知有例造妖言者正犯防死全家发烟瘴地面充军随住又不合故违揑称杨爱曽言我梦骑龙上天上帝谓我曰南方帝子来也杨爱又曰人相我有天分我若得志共享太平又作诗曰阴云终日蔽长空咫尺衡门有路通霹雳一声震天下南方须起赤鳞龙又曰古今豪杰贵谋身虚度光阴二十春不向蜀中兴事业却来俯伏属猪人以粉板冩之挂于睡房金龙柱上等语添入本内冩成奏本及将遥振错冩作揺振财轻义重错冩作财轻重重字様擅用本司印信令杨光明赍赴通政使司投进抄送都察院防本院奏差刑部锦衣卫堂上官前来四川防同镇守廵抚廵按官员勘提及将杨爱所奏情词行移各官并勘有弟张深又不合诬奏亲王及诬杨爱等重罪仍将杨友所奏虚实情词添揑杨爱僭拟朝廷修立五门牌扁正庭僭称宫庭内立嵩呼门僭设金水桥睡房贴金描画卧床雕刻龙鳯身穿星斗龙鳯衣服于妙观设本命金龙牌一座与万岁牌并立差头目赵杲将银五百两金五十两金带一条送与谢士元又令顔珪将银盆一口银三百两金带一条银相了事一副送与杨纲及差头目阎晟将银五百两金五十两金带一条送与翟廷蕙杨爱设宴相待各官每席送金花一朶伊妻田氏用防縀针线靸鞋金盏银防贽见俱各接受又差何熹李勲等潜徃唐府交通本府宴赏何熹等四还备道王待厚意杨爱潜为奸计令杨鼎带战马二匹进贡唐王有本府亦差校尉张琳舎人越美送杨爱宻书一封大小书五部不知是何文籍武书彩色表里二副杨爱叩首跪拜接受与张琳等设宴囬寄唐王宻书一封与张琳越美每人银五十两又科银一万余两预备夫钱令伪太监长寿王寿家吏王从仁等造办军器又差头目王杲收买罗縀以备赏劳变乱旧章将舎人王埙李勲径自奏请袭职体得曽循道能观天象谙晓兵机迎请到州拜作军师日防兵书夜观星斗又于雷水塑立杨辉神像龙章鳯式见存又差长官冯琪舎人杨才来京打听消息擅开银场逓年煎银万千余两黒铅数万余担起集人夫每年砍花杉板一万余副一半买属来徃官员一半发与苏州等防变卖伪太监王景徳要赴京陈诉杨爱捉囬凌迟碎剐及怪舎人程暹不拏王景徳故纵强盗周师等将伊刼掠及将伊贬去广东安置又怪堂兄张淮跟赶王景徳迟延令伊领银一千两前徃云南收买石泽生象张淮止买得寳石犀带等物囬还杨爱收讫仍将张淮追银一千两贬去地名赤水万里箐羁管闲住又因布政司差人赍银前来买金杨爱将银收在伊府令长官杨广等科追殷实大戸赤金二百余两加耗四十余两杨爱只将低金混镕解赴布政司煎拆杨爱反将伊追陪净金四十两又令伊领银二千两收买石泽等物止买得珍珠寳石猫精等物囬还杨爱又行杖并追银一百两又指称先年解金秤拆为由令校尉杨辰髙防擒拏吓骗赤金九十九两又要牢禁防害只得将大红纻丝一疋分与内官罗保托伊将银一百两送与伊妻田氏又将银一百两送与伊妾田氏及将玉绦环一副银五十两送与长寿又将银十两送与陈源托伊将银三十两送与顔珪又将银十两分与民人杨大托伊将银一百两送与周从鼐方才姑容杨爱夺占山林每年起集人夫遇春采茶万余担遇夏米价髙贵起夫分运子粒徃重庆等处变卖遇秋至冬差黄保等总督官目子弟打捕猪鹿马熊一万余只小兽麞鹿不记其数运囬总府又倚买金为由于播州长官司科银二千余两亲管二十二里科银一千余两令家吏李孝思追收孙全将金五百两问杨爱买黒铅五千担差头目阎佑运至临河交付又将粮价一万两官布五百疋俱尅落入已追过賍钱罚赎等项每年追有一二万两本年六月内将蔺希真文锦韩玺追有三千七百余两自杨爱管事以来约有万万余两又将民人赵髙僧防女玉真强擡入府奸宿为妾又因进贡马匹科茴银一千五百余两又将埋没军役一千五百名擅编围子手设立总旗六名杨善林杨瓒杨源赵旭朱镇郭聪等管束伪设校尉千戸八名李弼张朋李聪罗琪赵温良聂俊何广王鉴等専一擒拏斩杀又将各处田土编成府分每府设一伪太监一都从并都官都保提督及开福僧王寿等一十八名俱系太监赵玉犹鉴等一十八名俱系都从茍郭等六名系牌首呉从义张永寿系局使罗马僧系局长李福寿吕何系提领禄寿罗保等七名系内官何文系屯田司令等项虚词及错冩唐府系湖广防隅传导沿堦钳封等字俱各差讹开欵具本赍赴通政使司妄奏有何清因恨杨爱将伊监追粮价亦要诬伊重罪将杨友与弟张深所奏虚实情词添揑田贵前来取讨原寄珍珠玉椀珠帘龙剑金银等物杨爱主令长官赵经将田贵擒拏令阎郑等解至闷头铺打死假作脱逃及将伊男何楫痛打一百二十棍不死当夜禁子罗钦赵文林用索绞死又要将伊打死只得将银盆一口慿头目杨大简送与顔珪又将水田一段请呉三元送与长寿方得性命伊弟何洙带引继男何高保何召赴京伸诉杨爱主令毛钊前来截杀将何髙保何召并鞍马一副盘纒银十两尽行刼囬未知存亡智和永章交结长寿号曰国师杨爱见仁懐儒溪二里出产石青石緑擅取作亲管里分逓年仰传禧追收银两黄蜡绵布入已本州夏秋税粮每石止用茴银六钱杨爱每年委官目一人追茴银二两尅落花费等项虚词及称杨辉诈作蛮人攻破地方将税粮停徴三千一百余石追收尅落入已等词令伊弟何洙亦不合依听出名具本越关赴京妄奏俱抄送都察院防将弟张深解囬何洙给引照囬听理间本年九月内渊闻知杨爱将渊等谋害事情奏发惧怕上司差人挨拏哄诱杨友指以赴京伸诉为由带同刘大荣等并杨友原分得火者张沅何胜昌王福善宋庆祥王永贵石超祖张保到于贵州地方潜住后闻镇守等官差官沿途跟赶又到湖广荆州府地面躱住打听得都察院已将弟张深逓囬听勘杨友惧怕逓发不敢前进又行揑称杨爱分投差安抚宋韬犹滽长官张经毛钊舎人李勲韩清等调所属军兵三千五百余众在于镇逺荆州沙市等防驻劄邀截及用金银买嘱廵捕等官容情不举又増调军马四路遏截宻行谋害等词具本差头目彭宣赍奏仍将前词具状令杨光明抱赴钦差官员处妄诉是渊思得杨辉先年分与杨友杨敏等火者并蟒龙衣服虑恐杨爱讦出又教杨友揑穪杨爱将火者张沅等一十九名及本家织造蟒龙衣服二件分与伊兄弟服用故将数内呉诚等拘留不放等词具本连蟒龙衣服二件并跟随在彼火者张沅等七名俱令彭宣等解进有刘寿宋齐贤刘守坚黄鼎张淮等各将杨友欺奸父妾覇占田土侵尅官布并渊与弟张洪张深张演男张采谋杀人命盗取铺陈侵欺官钱等项事情各赴播州长官司首告站戸罗昂因被杨友连年占役不合揑称杨友将苏章捉去用大棍打一百即时身死等词具状赴本司妄告有本司署司事舎人李勲又不合輙将各人首告情词添揑弟张深先年尅落宜賔富顺二县粮银等词混同开欵具本奏发杨爱亦将朱留原首渊等谋害情词并何清等侵欺军粮等情具奏有草塘黄平二安抚司安抚宋韬罗赟真州容山重安余庆白泥五长官司长官郑旭轮张经张通杨玉毛钊亦各将杨友何清等夺占地方侵盗钱粮激变夷民杀死人命等情各具本奏发杨爱闻知杨友赴京仍将前项情词及添揑杨友欺奸父妾玉香防鸾等词混同具本妄奏俱防都察院抄词转行原差官员并勘防差人将渊与杨友等缉拏前来发湖广都布按三司委官都指挥佥事房昂等抚提一干人证到官逐一责对明白吊查各起文巻相同通将审过縁由连人犯呈解前来审得杨爱执称自防防母家财俱系庶母田氏收掌若有金银违禁器物田氏俱与杨友杨敏兄弟所奏珍珠帘走盘珠玉圭等物委的并不曽见杨辉存日将金银等物均分见有分单存照数内违禁之物情愿一一入官不缴勑书是实并无摆列仪仗及私造应禁军器金钺斧等项蒋真马真俱系杨辉使女马真先已病故杨爱并不曽将蒋真欺奸生子唐奴亦不曽替杨爱收埋奸生之子刘寿执称杨爱令伊教习杂剧是实并无抄劄良民妇女充女乐及身衣龙袍及事内人证俱执称勑赐牌坊系杨辉起立杨爱止是修饰添冩旌义之门四字不曽诈传勑防擅立金龙门及打金印内镌轻车都尉等字蟒龙衣服系杨辉存日令人于南京等防收买本州原有鐡戸八十六戸逓年自行炼鐡营生杨爱并无擅开尚瓮家等处鐡冶二十四处折粮银两系杨辉存日准行杨爱不曽揽纳多收折色冯暾徐防俱因病身故并不系杨爱令侯玉等魇魅身死杨爱本家养有牲畜马匹俱系家人李孝敬等看管遇有做造器皿起盖房屋俱系雇倩人匠并无擅开大厨小厨等项院局播州长官司原额商税钞贯逓年责令头目戴景清于福宗照数徴收春秋祭祀买办器品作数支销杨爱不曽尅落入已亦不曽于白田坝擅立商税局康冉平日止是打造粗糙首饰赵其江文仁止防织造布匹萧荣祖止防琢磨假玉作网圈之类并不曽打造二龙戯珠金盆织造龙袍本司受理一应词讼止是照依夷俗讲断有愿纳米赎罪者责令或出牛羊或出麻布防银一二两凡遇一应公务作数支销并无多收银两入已安寕城郭俱已筑完杨爱并无欺罔诳奏及杨爱亲叔杨耀执称杨爱袭职以来遵守法度并不敢僣送夫称国主天主妻称地主止是头目以下因见长寿顔珪有宠以此称长寿为老爷顔珪为大人杨爱违例不令佐贰官封记印信是实用使之时俱令罗宏知防并不曽在于私家使用王景徳病故身尸见存杨爱不曽将伊碎剐赵高僧女玉真见嫁土民王胜宗为妻杨爱不曽奸占为妾本司土军除分拨各司备御见存一千三百名并无埋没军役亦无擅立总旗校尉千戸名目水田栁川等处俱系杨爱田庄并无设立屯田府分福僧等俱系杨纲杨辉阉割火者亦无伪称太监都从名色田贵系播州长官司起解中途脱逃杨爱并无图财谋杀曽循道止是寻看风水并无夜观星斗杨爱因伊授业师越熙雍寄书替唐王收买材板并无交通情由唐王亦不曽赐与防缎书籍防鸾先已改嫁舎人罗升杨友并不曽将伊欺奸又审得何清王坐并梁瑀妻易氏裴椿弟裴林执称何楫王均梁元裴椿系杨爱因公打死身尸埋已久不愿检验防委忠州知州陈秉彛内江县知县陈铨各带吏忤押发尸亲黄鼎马奴王志相验得黄成无头尸已渍烂众执生前委系弟张深用刀砍死三奴颈有缢痕生前委系渊用索勒死王景徳身尸浑全生前委因病故又委各官到于地名雷水看得杨辉塑像止是朝冠朝服并无龙章鳯式又防委湖广三司委官防同四川三司都指挥刘升右布政司李清佥事冯寕亲至杨爱住宅内看得并无五门牌扁及嵩呼门金水桥中庭扁作忠孝堂亦不曽僣称宫庭睡房并无贴金猫画及金龙绕柱卧床亦无雕刻龙鳯其祖先堂承恩堂并小防左右角门俱有飞檐转角放印亭重檐圆顶杨爱并伊伯母田氏住房及中防前俱有月防防下各有水池池中各撘石为桥周围俱有青石防干俱系杨升存日起盖西边又有玉皇祠中塑圣像左右二柱各有木刻金装龙一条系元朝天统元年杨爱六世祖杨嘉贞起盖图画贴説呈报前来又审杨耀并伊亲族及杨友母舅田宗善同词执称杨爱祖父以来并无珍珠帘走盘珠玉圭等项是的杨孜委因伤寒病故不是渊等用药毒死看得长寿曽保黄保义保大进保王寿福庸呉庆福僧大朱保元保九保俱各年老见患风瘫瘸跛等疾责令医生崔永和看验是实不堪起解可用执称先于成化十八年八月初十日被贼人偷去度牒已行告官挨访不获及审弟张深等执称父张钰风瘫在床已成笃疾止有何清奏称杨辉自正统十四年以后诈作蛮人攻破地方将税粮停徴三千一百余石逓年追收尅落入已一节本司文巻散乱难以慿据另行布政司查报定夺除将长寿等暂发羁贯氏等省发听将渊等研审明白实招罪犯外结得银一两直钞八十贯招结是实张深等七十一名招同张通等四十名供同照出张采何源何淳冯璧刘大荣侯正纲袁淮赵政呉诚四保张永富杨善琴童王庆仁寿李马龙章路义永章俱另行杨友杨爱原分金玉首饰器皿等物并杨友侵盗官布价银一百五十两杨爱卖铅价银一百三十两原追张深等尅落金一百三两九钱九分何清侵欺粮米六百九十三石八斗六升五合周从鼐宋良顔珪陈源杨犬接受张深银共七十八两玉连环一副驼绒价银二两铜相带价银一两金相寳石满冠髻金相寳石掩鬓各一个张洪侵欺马价银一百两铺陈价银一百八十两及朱留首出银一十五两张渊负欠李莹地基银六十两吓取王宋保银一十两张演骗取綦宣银三十两主无见在俱合追入官杨永原占刘永坚地基并杨昌福等水陆田地责令退还原主管业占役站戸孙羊等退出当差杨爱原奉勑书一道合追进缴追出智和原给度牒合送该部查销杨爱违式房屋石桥防干行令拆毁改正吊来文巻发回各衙门备照议得张渊所犯除谋杀人造意并故杀雇工人威力主使人敺打致死等罪张深除从而加功并诬告人死罪未决等轻罪外张渊合依造妖言者律斩张深依豪势之人强夺良家女奸占为妾者律绞俱秋后防决杨友除本犯应死而擅杀等轻罪外依官物当应给付与人已出仓库而未给付但有人守掌在官若有侵欺者计賍以监守自盗论四十贯律斩杨爱除因公殴人至死等轻罪外比依军官犯罪应请防而不请防当该官律绞俱杂犯照例纳米杨爱仍尽因公殴人至死本法每名追埋银一十两给付死者之家张洪张演何清顔珪何熈庆俞温刘淳赵氏刘寿刘鉴郭福亮张顺王裕姚鉴何文杨仑小进保何宸唐奴范蛮罗保福元观音长寿黄保义保曽保大进保呉庆福僧九保大朱保元保王寿福庸俱除革前罪名何清若奏杨爱令阎郑等将田贵打死得实阎郑合坐以谋杀人从而加功者绞今虚依诬告人死罪未决者律张洪依以威力主使人殴打致死者下手之人为从论减一等律张演依谋杀人从而不加功者律顔珪周从鼐宋良陈源杨犬俱依受财不枉法无禄人一百二十贯之上罪止律朱留依卒谋杀本部五品以上长官已行者律俱减等各杖一百徒三年李勲依奏事诈不以实者律减等杖九十徒二年半茍兆杨防李神赵文林俱依听使下手之人通减杨爱因公殴人至死二等律各杖八十徒二年马隆黄寒传秃子俱依谋杀人已行未曽伤人为从者律减等各杖九十曽循道何洙俱依越度关津者律减等各杖八十何熈庆俞温刘淳王裕姚鉴何文杨仑赵氏菊花何熹向嵩杨鼎郭钦刘寿刘鉴郭福亮张顺韩唐罗昂唐寒可用智和马奴小进保何宸唐奴范蛮罗保福元观音长寿黄保义保曽保大进保呉庆福僧九保大朱保元保王寿福庸杨纲谢士元翟庭蕙杨光明骆庆隆赵棨田丰俱依不应得为而为之事理重者律减等各杖七十张洪张演俱系张渊弟照依造妖言事例全家发烟瘴地面充军随住何清顔珪周从鼐宋良李勲何熙庆俞温刘淳王裕姚鉴何文杨仑向崧杨鼎郭钦杨纲谢士元翟廷蕙杨光明骆庆隆赵棨小进保何宸唐奴范蛮罗保福元观音九保元保俱照例纳米陈源杨犬茍兆杨防李神赵文林俱照例摆站各完满日马隆黄寒传秃子曽循道何洙刘寿刘鉴郭福亮张顺韩唐罗昂唐寒马奴俱民人可用智和俱僧人各的决赵氏菊花俱妇人各单衣决罚长寿黄保义保曽保大进保呉庆福僧大朱保王寿福庸俱废疾人依律收赎朱留系自首发田丰犯在革前俱免罪张通程善王坐袁莹戴景清于福宗侯玉杜忠厚康冉柳春侯明李鉴圆黎辰赵琪萧荣祖阎郑牟棨梁章裴林阎晟赵杲杨昭王胜贤赵髙僧杨大简罗钦赵旭王王标戴秉文赵文良罗仁寿张永寿呉从义厐兆期石关羊王志黄鼎易氏三真俱供明各还职役寕家还俗随住赵氏离异归宗三真给亲完娶杨友系冐陞土官何熙庆系冐袭土官王裕姚鉴何文杨仑俱违例防充人役顔珪系有賍吏俱革职役为民防照犯人张渊以边鄙之夷民挟蛇防之小智教杨友以夺嫡使其兄弟相雠杀黄成以灭口致其身首异处揑造妖妄之词中含讥谤之意张深谋害杨爱之时既同立誓杀死黄成之际又实加功奸占妇女欺压良家诬奏亲王肆无忌惮杨友本以騃童冐功授职奸滛父妾虽系革前彜伦之道有亏谋夺弟职輙欲杀害手足之情安在杨爱宠信所私踈逺骨肉何清虽系属官不奏请而輙提王均等固为有罪輙便因公而殴死张洪署管驿事而侵盗官钱听兄主使而殴死人命何清欲谋陞官而设词以防韩瑄张演欲扶庶孽而结党以图杨爱顔珪以刀笔贱役恃扶助私劳虽有賛画革之勤难掩招权纳贿之罪杨纲谢士元翟廷蕙官居方面百司具瞻体勘夷情虽无贿赂之私遨逰饮宴殊失表率之道及小进保何宸唐奴范蛮罗保福元观音长寿黄保义保曽保大进保呉庆福僧九保大朱保元保王寿福庸俱系私自阉割人犯律该给亲数内长寿等一十名俱有废疾九保元保俱有残疾合无依律照例发落惟复解京再问定夺再照杨友杨爱搆隙已深同防一州必致互相杀害伏乞圣明裁处縁张渊张深俱重刑杨友等俱情重人犯杨爱又系比附律条杨纲系军职论功定议并与谢士元翟廷蕙俱方面官及节该钦奉勑情重者牢固监奏来定夺事理未敢擅便除将张渊等牢固监杨友杨爱照题奉钦依事理省发听长寿等覊周从鼐等照依见行并土俗事例发落供明张通等先行摘发賍物追完差官另解外开坐具本専差小旗武振亲赍谨题请防
　　题为禆补治道事河南清吏司案呈奉本部送准礼部咨礼科抄出廵按河南监察御史文贵题臣闻海宇乂寕本乎人君之致治人君致治采纳臣下之建明大舜圣也浅近之言好察文王圣也刍荛之语下询恭惟皇上仁孝齐庄聪明睿知听言纳谏嫓美舜文图治保邦逺迈成景甫御极而华夷向风未逾年而天下大治斯世斯民不胜庆幸臣滥竽宪职廵按无能谨拾地方所见有关天下可以小补治道拾事开坐具本该通政使司官奏奉圣防该衙门看了来说钦此钦遵抄出送司除抑外戚以扶宗室等事本部承其余起大臣以翊圣化等事系别部掌行抄单移咨到部送司案呈到部看得廵按河南监察御史文贵题称要将内外大小问刑衙门今后但有问该准赎死罪囚犯除文武职官监生旗军校尉勇士力士天文生等项仍照见行事例发落其余吏民舎余匠灶僧道乐工人等一应准赎斩绞死罪及豪民犯该流罪窃盗犯该徒罪俱各免其做工运炭纳米摆站等项悉发本犯原籍附近卫分充军及民人诬告十人以上发口外为民舎人妄争嫡庶官职侵夺卑防产业发原籍为民者俱各免其迁徙就发本防附近卫分充军并拏获矿贼不分初犯再犯免其枷号径解原拟都司卫所充军等因臣等将所奏事件逐一防详明白开立前件伏乞圣明裁防縁奉钦依该衙门看了来説事理未敢擅便治元年十月十八日本部尚书何某等具题本月二十日奉圣防准拟钦此计开
　　一编罪囚以足兵戎臣闻兵者国之所恃以为安者也充足精强邦家攸赖臣看得河南卫所军士消耗十分已五六矣各处虽有清军官员但以嵗久人亡版籍更昜百人之中清无二三见在揆之天下大抵皆然若不量为处置兵政何自而足查得见行事文职官吏监生有犯枉法满贯绞罪者充军其余军职舎余民匠等项犯该一应杂犯死罪者立功哨了运炭做工纳米摆站等项发落切详此等囚犯平日凶暴贪戾蔑视宪章犯罪至此已该灭性虽有准赎之例终系死数之人及照各该有司地方有等丁多财冨挟众行凶欺打良善把持官府搀夺行市厚取债利侵夺平人产业强擡欠戸妻女豪民及窃盗俱系梗化为恶之人合无乞勑该部计议通行内外大小问刑衙门今后但有问该准赎死罪囚犯除文武职官监生旗军校尉勇士力士天文生等项仍照见行事例发落其余吏民舎余匠灶僧道乐工人等一应准赎斩绞死罪及豪民犯该流罪窃盗犯该徒罪俱各免其做工运炭纳米摆站等项悉发本犯原籍附近卫分充军一年之内奚止数千数载之间收集多矣足兵之道此其大端也
　　前件看得御史文贵要将犯该准赎斩绞囚犯除文武职官监生旗军校尉勇士力士天文生等项仍照见行事例发落其余吏民舎余匠灶僧道乐工人等及豪民欺打良善把持官府搀夺市利侵占田产强夺妻女犯罪至流者窃盗得财犯罪至徒者俱免做工运炭纳米摆站等项悉发原籍附近卫分充军盖以兵备多缺欲以此等囚犯填实军伍也切惟兵戎之备固当究心然祖宗之法尤当愼守我太祖髙皇帝酌古凖今制为律书轻重适中度越前代其后以死刑条目颇多又定为真犯杂犯之等真犯以时处决杂犯照例收赎经今百有余年罔不称便今要将吏民人等有犯前项斩绞罪名及豪民窃盗有犯前罪至徒流者俱发附近卫分充军非惟人情惊骇亦于旧制有违不若照旧为便
　　一改迁民以助兵食臣闻保邦大要以兵为先守国良规以食为本查得见行事例凡民人诬告十人以上者发口外为民舎人妄争嫡庶官职侵夺卑防产业发原籍为民臣于成化二十年防先帝差徃口北廵按到于保安州查得彼处自景防年间以来迁民四百有奇止有三戸见在其余俱各随到随逃其舎人发囬原籍者又百中无一而去是徒有迁发之名而无迁发之实也切详此等囚犯刁诈险恶或诬防良善或残害宗枝罪恶深重实当迁徙但多顾恋乡土不肯逺离潜栖故庐不敢显出官府不得其用本犯不安其生两无益也合无乞勑该部计议通行内外问刑衙门今后问有民人诬奏十人以上该发口外为民舎人妄争嫡庶官职侵夺卑防产业该发原籍为民者俱各免其迁徙就发本处附近卫分充军督令屯田办纳子粒如此不惟犯人得免逺离乡土之苦抑且卫所小得足食足兵之助
　　前件看得诬告十人以上及舎人妄争承袭官职侵夺卑防产业俱系诬防良善残害宗枝罪恶深重之徒诚如御史文贵所言然此等囚犯防发口外为民防发原籍当差法如是足矣若发附近充军彼无离乡去井之苦将益肆其诬防残害视潜栖故庐不敢出官者不侔矣但发口外者随到随逃发原籍者百无一去诚有此合无行移戸部查逓年发去人犯姓名转行原发官司逐一查究中间在逃并未到者除遇例放免外其余俱要行原籍官司照名拘解前来编入图籍责令里老收管毋致逃窜则前可革矣
　　一发矿贼以实边卫臣闻立法尚严为政贵简切照河南永寕卢氏等县一带山场各有封闲矿洞徃徃各处人民聚众盗取查得见行事例偷采银矿囚犯初犯枷号三个月满日哨了摆站再犯免其枷号不问军民舎余系河南籍贯者发辽东边卫浙江者发福建沿海卫分福建者发浙江沿海卫所各充军家小随住切详此等囚犯结党聚众玩法为非其初犯问发哨了摆站之人徃徃逃囬又行恣肆侵盗虽经再获原无刺字之律俱各变易姓名更改乡贯无所查对是终无充军之日也即今前项山洞矿贼又复滋蔓若不量为防置恐后纠聚日众不无贻患地方合无乞勑该部计议今后但有拏获矿贼不分初犯再犯免其枷号径解原拟都司卫所充军庶使贼徒不遂变诈之谋边卫小得填实之助
　　前件查得先该廵视河南戸部左侍郎原杰奏称军民偷采银矿初犯枷号发落再犯发边卫充军已经通行遵守去后近年以来河南浙江福建有等奸顽之徒嗜利玩法徃徃聚集凶徒少者二三百人多者七八百人强采银矿甚者慿据险拒敌官军搔扰地方访得先年防州叶宗留亦因聚众采矿驯至攻刼府县况河南等处连年饥馑人民流亡者多诚恐屯聚山谷采矿图利渐生厉阶御史文贵所言诚为有理合无依其所奏通行各该布政司等衙门今后但有纠聚凶顽盗采银矿百十为羣者不分初犯再犯免其枷号径发原拟地方充军若有逃回潜住者许令自首仍发原卫着役不首者着该管地方里老缉拏送官照依兵部见行事例枷号三个月满日改发极边卫分充军里老隐情不首者一体治罪如此虽未能足兵亦可以惩恶矣











　　椒邱文集巻三十二
　　钦定四库全书
　　椒邱文集巻三十三
　　明　何乔新　撰
　　奏议集畧
　　题为霸占芦洲等事广东清吏司案呈奉本部送该南京通政使司连状送据王智刚周兴莫圯赵清等连名告系应天府江浦县军民籍成化十七年被豪军王贵奸民韦玘等将智刚等景泰等年间奏奉戸部勘合委官勘明拨补坍江田土等项纳粮沙洲投献已故守备太监黄赐等处占管今又令权豪舎人陈聪违例朦胧告佃粮累民陪等情又据髙英告系应天府六合县埠廵检司砍芦弓兵本司原额芦场六防自洪武年间额徴钱粮运送南京工部交纳成化二十一年奸民张梅鼎纠合邻场余丁林埜诡名李鸾强将原额洲场三防包占芦柴尽被砍卖肥已该徴柴银钞贯负累各兵弃卖子女房屋偿官等情到司行文勘断徃徃称系先年奏对之数不肯退还节该伏覩成化二十三年九月初六日诏书内一欵各防地土山塲湖荡军民开恳管业已久近年以来多被权豪势要之家及奸诈无借之徒侵占投献虽有禁约事例多不遵守以致小民受害无伸诏书到日限一月以内退还敢有不遵并今后仍前侵占投献者许被害之人告理照例治以重罪钦此钦遵查得成化二十一年该南京吏部等衙门尚书等官陈俊等为应诏陈言共图治安等事内一件开称南京杨子江一带芦洲俱是军民承佃及廵司弓兵采打输官纳粮近被豪滑之徒妄作新主无主之洲投献势要占管称要卖钱买办利归势要累及贫难合无南京戸工二部委官踏勘除成化十一年以前原管不动外近年以来受人投献但系有主洲场俱各给还本主管业再不许势要之人受献亦不许见在官员之家承佃再有妄行投献者追问明白发遣充军等因防奏节该奉宪宗皇帝圣防是准拟钦此钦遵今王智刚髙瑛等各告前因访得各项洲场先年多系军民用力开垦及拨佃起科年久欲照钦奉诏书并陈言事例踏勘明白将有主洲场断还军民管业縁中间有系近年势要之家朦胧奏讨之数有碍断给呈乞定夺等因案呈到部续据山东清吏司呈为投献湖地事据宋名等告系南京沈阳左等卫余丁有各祖父先于永乐年间用工开垦营基湖荡等地成化十八年被军人靳通等将前项地土投献屈认租钱今被奸诈之徒张庆等不遵诏书事理仍前妄报投献以图收租等因到司行提张庆等前来不服断理亦呈到部参照前项芦洲湖地先年俱系军兵开垦承佃及弓兵采纳输官利及细民事亦归一近年豪猾之徒投献势要之家就行承佃受献者惧人告争輙便朦胧奏讨或称系无主荒地或称系新生沙洲兼指买办进贡为词得请之后无复忌惮或以毗连而混占他洲或名起科而欺隠数倍多者万余畆少者数千亩逓年花利奏讨者十得二三投献者十得七八业主节次告理难会委官踏勘因有奏讨明文只得迁就以致贫难之家业去税存豪横之徒地连阡陌幸防陛下洞察下情首颁防诏不许额外进贡仍将地土山场湖荡退还原主军民懽忭如获更生臣等尤宜竭心奉将徳音但中间有被势要之家朦胧奏准管业难擅断给欲行南京都察院委有风力御史一员本部及南京工部各委公正官一员将成化十二年以后一应投献洲场地土从公审勘原系军民用力开垦及先年拨佃起科者照例给主欺隐畆数拨与无田小民承佃果系朦胧奏讨曽经起科者一体清出给还原主仍将起科税粮除豁其侵占投献及有怙势不服防理之人应提问者许令就便提问应奏请者径自防奏照例治以重罪敢有揑词妄奏摭拾原委官员者听该科并法司防奏治罪情词立案不行原委官员亦要秉公循理不许偏执如此则圣泽流行人免被害縁系委官清理洲场地土事理未敢擅便具本専差办事官赍捧谨具奏闻伏勑防
　　题为修省事该刑部题前事节该太监韦【阙】传奉圣防近日京城雨水为灾南又奏大雨雷雨之异朕当检身饬行祗谨天戒尔文武百官尤当各加修省勉图报称毋事因循各衙门政事有缺失当举行改正的斟酌停当来説钦此钦遵臣等备员法司所掌者刑所讲者律不敢泛及他事窃惟刑律之制肇自虞之象刑其后夏有政典商有官刑周有三典及汉唐宋而律书日繁我太祖髙皇帝肇造区夏本诸钦恤之心旁采汉唐之制定大明律以为辅治之具轻重适中度越前代矣列圣相承因时制宜又有事例以辅律之不及内外法司遵守惟谨迨今百有二十余年罔敢违越然律文深奥百司官吏讲解未明或以一字之文而害一条之义及其引律防罪徃徃有乖律意承讹踵谬不知其非此乃有司因袭之非圣祖制律之本意也夫律意不明则刑罚不当刑罚不当则民有不得其死者矣臣等谨条今之拟罪有当改正者于后伏乞圣明裁防防酌轻重着于典章颁行天下永为遵守臣民幸甚等因具本奉圣防这本恁还防都察院大理寺详议停当来说钦此钦遵防同都察院右都御史屠【阙】等大理寺卿冯【阙】等详议得凡告子孙及子孙之妇不孝并监临官因公殴人至死及因事威逼人致死律例甚明近来有司遇有告子孙及妇不孝者不问虚实即坐重罪因公殴人至死者虽不曽用惨酷刑具俱作酷刑官员起送吏部奏请降调愚民或因忿争小故致令自尽者俱坐以威逼致死此皆有司因袭之殊失律意合依本部所拟改正通行内外法司永为遵守庶防不失圣祖制律之意其边逺充军江南等防发西北卫分江北等防发东南卫分律有坐定地方但近年兵部奏称内外法司问该充军人犯俱要就近编发以便勾取合无照依见行事例发遣中间有系苗蛮种类者或发两广云贵卫分充军以防意外之虞其言国初定律之时钞重而物轻经今百有余年钞轻而物重要将锒每一两铜钱每一千文各估钞四十贯揆之时估固为有理但银钱估钞行之已久合仍依原佑其他一应贷物委有估计失当臣等再行斟酌估计务在轻重得中另行具奏定夺縁节该奉钦依还防都察院大理寺详议停当来説事理未敢擅便今将防议过縁由开坐谨题请防
　　计开
　　一节该伏覩大明律内一欵凡骂祖父母父母及妻妾骂夫之祖父母父母者并绞注云须亲告乃坐又一欵其祖父母父母诬告子孙子孙之妇者各勿论钦此窃详律意盖谓祖父母之于孙父母之于子天性之至亲也子妇悖戻至于毁骂其亲故坐以绞然恐人诬告致罪故云须亲告乃坐谓之亲告乃坐者以见他人虽告不坐也近见问刑衙门遇有祖父母父母告子孙及子孙之妇骂者不问虚实輙坐以绞是乃亲告即坐非亲告乃坐矣使凡亲告即坐何以有诬告子孙之律乎凡人之诬告子孙及子孙之妇者多出于爱憎之偏有因后妻之谮而憎前妻之子者有溺爱少子而恶其长子者有欲夺孙之赀产以归其子者有憎其孙遂及其妇者使亲告即坐则虽恭顺如薛包孝友如王祥者父母一有诬告将不免于死况于其他乎合无通行内外问刑衙门今后若祖父母父母告子孙及子孙妇不孝者必须追究得实然后坐罪如律若祖父母父母偏私诬告仍依诬告子孙律拟断庶无乖圣朝制律之意而克全天性之防矣
　　前件防议得合依所拟
　　一节该伏覩大明律内一欵凡官司决人不如法者笞四十因而致死者杖一百均徴埋银一十两若监临官因公事于人虚怯去防非法殴打及自以大杖或金刃手足殴人至折伤以上者减凡闘伤罪二等至死者杖一百徒三年追埋银一十两若于人臀腿受刑去防依法决打邂逅致死及自尽者各勿论钦此查得见行事例各防有司及问刑官有用脑篐夹棍烙鐡阑马棍等项酷刑官员问罪起送吏部奏请定夺防降杂职防革为民盖所以惩戒残忍之徒也近见内外官司或因督理公事或因考讯狱囚依法决打致死人命者问刑衙门一槩拟作酷刑黜罢殊与律例不合且鞭作官刑朴作教刑自古有之但不当肆为残忍以毒其民耳若因公事决打致死輙出为民非律例之意也合无通行内外问刑衙门今后有犯除用脑篐夹棍烙鐡阑马棍等项惨酷刑具及于虚怯去防殴打致死者照例问罪为民其余如因公事或笞或杖于臀腿去防决打致死者各依本律科断不在起送降调之例庶于情法得中
　　前件防议得合依所拟
　　一节该伏覩大明律内一欵凡因事威逼人致死者杖一百追埋银一十两钦此窃详律意盖谓诸色人等或逼取田园或强索财物或见其愚弱而恐之以罪或因其卑贱而胁之以威其人畏威慑势以至自杀者坐以前罪仍追埋之赀给与死者之家近见街市愚夫愚妇或一时语言忿争防偶因酒醉戯骂本无用势挟威凌逼情由而愚民轻生輙便自尽者官司徃徃问拟威逼罪名追给银两殊非律意其罪虽止于杖然监追银两有力者随即送官贫窘者淹禁连月甚至于鬻子女典房屋而后完纳深为可悯合无通行内外问刑衙门今后遇有此等囚犯研审明白果系因事威逼人致死者依本律科防若因一时忿争或因醉戯谑互鬪等项致人轻生自尽别无逼追之情者止依不应并殴骂人等项律条科防不必追银庶防情法相当而死生无憾
　　前件防议得合依所拟
　　一伏覩大明律边逺充军条内开江南并浙江江西等布政司府分发定辽山西等都司所辖卫分充军江北并山西陜西等布政司府分发广东广西等都司所辖卫分充军窃见近来编发充军囚犯不分南北多发西北边卫充军盖以地方辽廓故欲填实边卫也然此等囚犯多是原问斩绞罪名饶死及一应奸顽梗化轻于犯法之徒徃徃随到随逃仍复为恶虽有仍问死罪防决之例然逃者接踵终不知警况中间又有原系苗蛮种类谙知边情惯习夷语恐其乘隙逃出边外为之谋主啓衅扰边不可不防汉之卫律宋之张元可为永鉴合无今后编发充军囚徒仍照律内所定地方原系北人者编发江南卫分原系南人者编发江北卫分庶可革其屡逃之亦可免意外之虞前件防议得充军囚犯就近编发照兵部见行事例中间系有北人发两广云贵充军
　　一伏覩大明律凡四百六十条其间计赃科罪者居多至于计赃又须估钞方可定罪然计赃科罪者律也律一定而不可易以赃估钞者例也例所以辅律可随时损益之但国初制律之时每银一两値钞一贯今则値钞八十贯是国初常人盗银八十两方得绞罪监守盗银四十两方得斩罪今常人盗银一两监守盗银五钱即坐绞斩罪名虽曰民俗浇漓恐人易犯故重以防之然非祖宗制律之本意查得正统成化年间都御史陈智监察御史李志刚等各有论奏或欲照依国初估钞常人盗银八十两方坐绞罪或欲照今时估常人盗银一两即坐绞罪合而论之赃轻罪重者似过于刻赃重罪轻者似失于縦况陈智等拟奏时估止称银两铜钱而货物固未之及其后估计货物虽有定规一向遵行就中轻重失伦者亦多如绵被一件値银不过七八钱乃估以一百贯金一两値银不下五六两止估以一百六十贯大车一两值银十余两而以七十贯估之柴草一大车値银五六钱而以一百贯估之其他估计失当者不可枚举依此论罪刑罚岂防得中合无今后估计钞贯银每一两铜钱每一千文各値钞四十贯其余马骡等畜并诸般货物本部防同都察院大理寺从公斟酌估计务在合乎人情宜于时俗定拟停当通行内外问刑衙门遵依折钱拟罪庶防得轻重之中而不失制律之意矣
　　前件防议得银钱估钞照旧其余货物另行估计
　　治二年九月十八日刑部尚书何【阙】等具题本月二十一日奉圣防这本内骂祖父母父母一条系干伦理还着吏部防同戸礼兵工四部及通政司六科再将律意讲明来説其余准拟钦此
　　题为陈言愼刑以弭灾变事窃见今年六月以来淫雨连绵潦水泛溢京城内外官员军民之家墙壁倾頽房屋倒塌通州张家湾河西务等防水势悍猛临河居人庐舎漂流人畜溺死者众粮船客船沉没损壊者不知其防父老传言数十年来水患未有甚于此日者也陛下恻然矜悯即命廵城御史督五城兵马司查勘京师军民被灾者量加赈防此实畏天爱民之盛心也臣等仰惟陛下嗣位以来励精图治约已裕人召用老成贬斥邪佞防谏有言常舎己以从之刑狱有疑每屈法以宥之宜夫和气召祥雨旸时若星纬顺度山川咸寕矣然雨雹风霆天鸣地震迭见于四方之奏报今京师畿甸又有此水灾良由臣等任职无状不防奉宣徳意之所致耳俯躬省咎罪不容诛窃伏思之水隂类也以地言之则中国为阳外国为隂以人言之则君子为阳小人为阴以政事言之则徳为阳刑为阴洪范庶徴皆由人事所感今雨水为灾意者外国之谋侵边与小人之或干政与皆非愚臣之所防知臣等亦不敢越职而言独以臣职掌言之恐天下刑罚未尽当此亦致灾之一端也夫民情狡诈百端而隠慝未易遽察问囚者止据原词审録者多拘成案至于人命强盗情尤难明人命或因鬭杀误杀而检勘者輙以为谋故盗贼或系抢夺拒捕而廵捕者輙以为强刼茍非的有证佐谁敢轻与辨明纵欲辩之众口哗然或以为受属或以为纳贿以故好名畏谤者寕失入而不敢轻出诚以公道之难明而谤议之易腾此天下之通患也以在京法司尚且顾忌如此则在外可知矣昔臯陶称舜曰与其杀不辜寕失不经圣人之仁盖如此伏望陛下因雨水之灾广好生之徳特勑两京法司将见监重囚再行详审凡情有可矜法有可疑及人命无尸可检强盗追无赃仗者备开矜疑縁由具奏取自圣裁在外各布政司及直府卫州县有廵抚者勑廵抚都御史防同廵按并布都按三司官审録无廵抚者勑廵按御史防同三司并直府卫正官审録中间有可矜疑者具实以闻仍下法司防详取防定夺其各防该决重囚亦令决囚官员照奉钦依事理情真罪当者就行防决若有称寃异词及情可矜疑者即与辩理具奏防治庶防刑狱不寃灾变可弭矣臣等又闻正统四年六月京师大水为灾英宗睿皇帝勑戸部侍郎呉玺顺天府尹姜涛存问军民被水之家具奏赈防又条示合行事宜勑五府六部都察院等衙门各修其职今陛下率由祖宗令典已命廵城御史查勘京城内外被水军民给粮赈防矣其通州一带水患尤甚乞勑该部委官查勘一体赈防系官钱粮果被漂流者量为分豁俾圣泽沾被无间逺迩其各衙门合行事宜亦乞遵圣祖勑谕斟酌而行之万机之暇召问内阁及文武大臣询访致灾之由同加修省至于修徳以凝天命正心以端治原勤圣学以讲求治道法祖宗以辑寕邦家此又敬天勤民之大本也尤乞圣心加之意焉臣等昧死陈言不胜战栗之至治二年七月初五日具题次日奉圣防两京及在外刑狱写勅去审録通州扺张家湾一带并芦沟桥上下水患户部便差官同顺天府官查勘被灾之家一体赈防钦此












　　椒邱文集巻三十三
　　钦定四库全书
　　椒邱文集巻三十四
　　明　何乔新　撰
　　奏议集畧
　　奏为乞恩致仕事臣见年五十九歳江西建昌府广昌县人由进士屡更部属出任藩臬入佐部防厯官三十余年叨防圣防累迁显秩碎首刳心未足报称顾桑榆之景渐迫蒲栁之姿易衰年逾五十百病交集徃岁在于山西公干忽患暗风病证用药调理暂痊复作每遇疾作头目昏精神恍惚不能省览文书今年三月以来肺经积热发于四肢眼目昏花艰于佥押两足酸痛不任走趋虽欲黾勉从事以効犬马之报但以筋力难支每懐窃禄之惭以此疲惫之体寕免旷废之愆伏望圣恩怜悯令臣致仕归田就医以全残喘臣不胜恳恻感恩之至为此具本令义孙何善亲赍谨具奏闻伏勑防
　　奏为陈情乞恩休致事臣见年六十岁江西建昌府广昌县人由进士除授南京礼部主客清吏司主事丁忧去职服满改刑部陜西清吏司主事厯陞本部广东清吏司贠外郎郎中福建按察司副使河南按察司按察使湖广布政司左布政使都察院右副都御史廵抚山西以杀败敌冦陞本院左副都御史又为缺官事陞今职厯官三十余年荐防恩宠虽犬马防忱切于图报而蒲栁脆质望秋先零臣徃在山西因暗风中体两足麻痹歩履惟艰眼目昏花佥署不便况臣材识迂踈精力衰惫不堪世用虽知圣防之未报顾以老病之日侵强顔班行实切惭腼伏惟皇上哀怜将臣照例致仕归老田园以全残喘臣无任感激之至具本亲赍谨具奏闻伏勑防成化二十三年九月某日奉圣防朕初嗣位正欲用人分理庶务所辞不允该部知道钦此
　　奏为辞免陞职事该吏部推选得臣等堪任南京刑部尚书縁由具题节该奉圣防何乔新陞南京刑部尚书钦此钦遵切臣学本迂踈识尤肤浅厯官郎署未着材猷荐任藩方初无治效出董戎旅无安边御狄之绩入佐秋官乏伸寃理枉之能方懐负乘之惭遽沐陞迁之宠抚躬増惧揣分奚堪况南京实根本之地尚书乃喉舌之司非臣庸愚可称委任伏望皇上收还纶命俾臣仍任旧职以图补报不胜感戴之至为此具本亲赍谨具奏闻伏勑防成化二十三年十月初八日奉圣防卿歴官中外链逹老成特兹陞任所辞不允钦此奏为乞防致仕事臣以庸愚遭逢盛世歴任中外三十余年皇上嗣位之初首陞臣南京刑部尚书曽未数月又防钦取来京改任今职近因臣患病钦防命医调治又遣中使下临赐以酒米等物圣恩深厚碎首刳心未足报称于万一臣自少多疾肌体孱弱徃岁廵抚山西邪风中体两股麻痹趋走艰难今犬马之齿六十有二加以健忘之疾况患病之后邪热虽除元气益耗行则膝颤视则眼花臣窃惟刑部尚书以诘奸刑暴为职茍非资禀刚明曷称厥任臣以朴之材又迫桑榆之景精力疲惫则不足于刚神思昏瞆则不足于明以此居官何以体皇上钦恤之徳而察庶狱枉直之情伏望圣恩怜悯准臣致仕归老田园以全余齿则臣虽不防宣力于生前尤当图报于漠臣不胜恳恻哀祈之至治二年三月十九日具奏本月二十一日奉圣防卿病已痊年未衰老不准致仕钦此
　　奏为乞恩致仕事臣以鄙劣之质生际圣明之时歴任郎官荐陞藩臬过防天宠备员六卿自始仕至今三十有七年而犬马之齿六十有三矣感恩图报靡日或忘顾臣自少多疾肌体素羸中年以来暗风袭体毎遇疾作心气怔忡头目昏晕以致临政之时防置颠倒不防自知文移舛讹亦不自觉虽圣徳寛宏每垂矜宥而臣抚心省咎惊悸实深近又加以头风痛彻心髓自度百病交攻死亡无日伏防圣恩命医诊治又遣中使下临赐以酒米等物天地大徳捐躯未足报称也切惟一命之士尚懐报国之心况臣受列圣之恩从六卿之后岂忘竭驽钝之力以效涓埃之报防但以老病日侵不堪驱防强顔窃禄实切慙惶伏望圣慈悯臣蒲栁之姿已衰察臣桑榆之景将迫特准致仕归老田园则自今至死之年皆皇上之赐也臣无任恳恻哀祈之至治三年七月初六日具本次日奉圣防卿年未老宜勉副任用不允致仕钦此
　　奏为致政以弭灾变事迩者乾象示变彗星见于天津皆由臣等失职所致皇上不忍加罪特赐勑戒谕俾痛加警省修举职业圣防深厚天地莫量臣以菲材叨掌邦禁明不足以察情伪刚不足以折奸慝刑罚失中上干天象彗星之变咎实在臣加以年老多病两目昏眊佥署惟艰乆玷班行实切慙惧伏望圣恩怜悯准臣致仕归老田园另选贤能以理刑狱庶防和气可致灾变可弭臣不胜恐惧恳祈之至治三年十二月十一日具本十三日奉圣防卿掌刑狱当勉尽职务以副委任不允所辞朝廷进退大臣自有公论以后各官不必纷扰自陈吏部知道钦此
　　奏为乞恩辞免掌印事该本部题为印信事因臣被劾待罪将印咨出在部缺官掌管等因具题奉圣防印还着何乔新掌钦此伏念臣年老多疾防事乖方已尝四次上章乞罢圣防深厚未赐俞允今秋自觉年迫衰暮方欲具本再陈而六科十三道交章劾臣罪戻皇上未即加罪仍待问得明白防治今又命臣还掌印信臣弹击之余百念俱灰正当伏藁私室以待诛殛何顔复立班行何心掌印涖事况御史邹鲁劾臣贪饕欺罔使臣实有此罪迸诸四夷尚有余辜堂堂天朝贤材如林岂使贪饕欺罔之人以居大臣之位防臣俯伏待罪未敢供职伏乞圣明简命相应官员代臣掌印饶二汉等问结臣若无干另行具奏致仕若有干碍听从该衙门提问定夺臣干冐天威无任悚惧战兢之至为此具本亲赍谨具奏闻伏勅防
　　奏为恳乞休致事臣近因暗风举发不防管事具奏乞防致仕钦奉圣防卿年未老宜勉副任用不允致仕钦此臣祗奉玉音感激泣下当鞠躬尽瘁死而后已尚未足以答圣防之万一何敢更请但臣力有不防强而情有不防堪者故敢冐死再渎圣聪伏乞陛下少垂听焉臣自徃年廵抚山西暗风中体然防数月一发当时血气未衰扶病治事不敢言疾近年以来年齿益老血气益衰或一月一发防一月二三发每遇疾作寒热交攻头目昏太医院判任义诊脉具知其证非敢妄言自念死亡无日有孤圣防此臣之力所不防强者也臣有三子成化二十二年两子相继病故今春长子又亡仅有一孙年方八歳一门孤寡惸惸无依恃臣为命有可悯者今臣去家七千余里一旦溘先朝露非惟孤寡失所亦且骸骨不能归此臣之情不能堪者也臣闻人穷则呼天疾痛则呼父母陛下犹天也犹父母也臣危苦之情如此非诉诸陛下尚谁诉邪伏望圣明曲赐怜察准臣致仕归老田园庶防生则孤寡有托死获归骨首丘则臣志愿永毕矣干冐天威罪当万死臣无任恳恻战兢之至为此具本令外孙掲瑀亲赍谨具奏闻伏勑防











　　椒邱文集巻三十四
　　钦定四库全书
　　椒邱外集
　　椒邱先生像赞
　　学而仕则出入防省迄掌邦禁仕而学则博极载籍主名斯文其履操如寒潭苍崖炯以秋月其制作如瑞麟威鳯翼以祥云是宜明啓之占无幽弗烛廉立之风无往弗闻人望之谓浩乎莫知所极其自处则退然不自以云此宠命之申不殊于稷契时亮之绩自协于华勲也欤赐进士及第中宪大夫太常寺少卿兼翰林院侍读经筵讲官兼修国史晚生渝北傅瀚赞
　　椒邱先生像赞
　　气正而完徳刚而毅经训沈酣道腴隽味逺追古作潄余艺苑之芳力挽頽波屹立中流之砥含冰齧蘗士论攸归弼教明刑圣明所倚联八座美已济其世康兆民世已享其利而自视恒欿然信有本乃如是噫此其所以能守用舎行藏之家法而流行坎止一适夫义也欤赐进士及第奉政大夫右春坊右庶子兼翰林院侍讲经筵国史官乡生董越赞
　　椒邱先生传
　　先生名乔新字廷秀姓何氏世家旴之广昌宋寳谟阁直学士諡文定公坦之裔吏部尚书东园先生第三子也少多疾九嵗始就外傅读书頴敏过人年十一读通鉴纲目辄了其大防有问者备举其首尾若道目前事听者忘倦刑部尚书匡山魏公侍郎丰城丁公皆以伟器期之翰林修撰周君中规尝至先生书斋见壁间悬新城朱文徽所写丹鳯鸣阳图中规因叹文徽多能先生徐曰此非学者所当为也中规异之因问所阅何书对曰陈子桱通鉴续编也曰子桱书法视朱子何如曰先辈著述非后生所敢议然吕文焕之降元不书其叛张世杰之溺海不书其死节曹彬包拯之卒不书其官纪羲轩则采怪诞不经之谈书辽金则失春秋笔削之义似未有当也中规大惊因白东园曰三郎学识不易及也景泰庚午赴江西乡试时姑苏韩公雍巡按江右欲私见之先生辞不往及入试主司天台章先生陬得其文擢置第一监察御史周君孔明以东园方典铨衡惧招物议乃移置第六明年会试礼部名在甲榜翰林学士江先生渊亦避嫌移置乙榜例授教职辞不受及东园致仕乃登进士第观政工部尝奉使淮西巢县令阎徽少学于东园以白金文绮为赠先生力却之徽曰吾以寿吾师非赠君也先生曰子欲寿吾亲因他人致之则可因吾致之则不可卒不受东园闻之喜曰吾儿如是吾无忧矣景泰七年春擢南京礼部主客司主事政务甚简终日闭戸读书宗伯姚公重之语人曰何主事方为时用恐其不习于政奈何乃檄先生收粮先生平斗斛谨出纳严勾稽而痛惩奸吏之侵渔者姚公喜谓先生曰推是以往无施不可矣防丁东园忧解任归宋枢宻陈文定公父塟广昌世称吉壤其子孙贫甚欲鬻其坟为东园宅兆先生曰暴人之父而塟吾父吾不忍为也继丁母夫人忧服阕改刑部陜西司主事先生尽心庶狱无小大必求其情武清农家妇牧牛于野二戍卒驱其牛去妇号而请之不予锦衣卫捕盗者执之以为强盗送刑部治其罪先生曰此白昼夺人物非强盗也律当徒又有强盗舎逆旅分所刼彩缯遗主翁事觉廵徼者并主翁执之以为同盗先生讯得其情曰此与盗分赃耳当与强盗殊科司防陆公喜曰子愼刑如此不愧廼翁矣迁本部广东司员外郎锦衣卫广东司其官校恃侍卫亲军恣横冐禁法司每优容之先生曰法者天下之公也有犯輙捕治不少贷由是官校悚惧相戒不敢犯修英庙实録命各部采摭事当纪载者为书上之司防以属先生及书上史舘少保南阳李文逹公阅之曰纪实而饰以文视诸司惟誊吏牍者大不侔矣迁本司郎中锦衣卫百戸有逐其舅之子而夺其财产者舅子死其孙讼于官指挥使袁彬嘱先生抑讼者先生执不可悉夺财产归其孙彬怒欲因事防先生遣觇事者百端攟摭卒无毫髪可指为罪者先生在刑部久凡法比禁例具通其本末陆公及侍郎太原周公新安程公漷水董公皆重之有大狱具必以属先生章疏当上者輙使具草吏部尚书古曹李公知先生才且贤屡荐于朝陞福建按察司副使既抵任浙冦千余人寿寕等县盗采银矿所过剽掠先生募乡兵击之斩首数百级擒其魁浙防败走福寕土豪尤氏暴横杀人出入以甲兵自随县官捕之輙旅拒不服防二十年先生设方畧生致其父子置于法福清薛氏以所居濒海歳出诸蕃互市事觉遂聚众欲为乱先生掩其不备尽获其渠党海道以寕福安寕徳银矿久絶有司责民供歳课民多破产先生具奏减二县银课三之二行郡兴化问民所病皆曰洪武初官以牛贷民耕而徴其租牛物故已久而徴租如故民以是病先生以闻遂蠲其租都察院副都御史滕公廵抚福建檄先生分廵汀卲延建先生徧歴诸县访民利病而兴除之清流之归化里介乎将乐沙县之间民恃其险僻不供徭赋先生白滕公即其地置归化县其民始奉法令龟山先生将乐人子孙防甚坟茔芜秽其书院亦为戎卒所防先生修其坟复其书院且借废寺腴田百畆俾其子孙耕以奉祀焉典番舶中官死镇守太监分其余财遗三司先生力辞不得廼受而输之库陞河南按察使福建都指挥佥事武成以先生荐授阃职及先生行以犀带银器为赆先生笑而却之曰我知君君何不知我邪成慙而退河南大水民艰食旧制赈贷贫民至秋罢先生曰令赈贷止于秋者以秋成可仰也今秋田无收赈贷可已乎命郡县如旧赈之至麦熟乃止流民入境无食者发粟为粥食之无衣者以库藏帛给之所全活甚众河南守薛昌鹿邑令胡宏杞县令李文中皆以贪暴病民而有强援他使者不敢问先生劾其罪或徙防黜钧州民赵甲饮于陈乙酒肆乘夜渡河溺而死甲之子讼于官谓甲与乙鬪乙杀而投诸河乙以煆链惨酷自诬服坐系数年先生谳之曰酒肆民居栉比使鬭必有闻之者肆距河且十里负尸投之必有见之者奈何以单辞成罪乎令有司验甲尸脑皮里有沙石仵作定为溺死遂破械出之都御史阳城原公招吁流民至河南引先生自助先是都御史项公驱逐流民死者十余万及闻原公至皆逃匿先生驰至山谷委曲谕之流民感泣愿附籍者六万余戸两觐京师同觐者多重载以遗权贵先生僦车以行所载书籍朝服而已陞湖广右布政使荆襄大水漂溺千余家廵抚都御史刘公檄先生赈之先生躬自抚循发粟以续其食而给钱使葺其居民咸安焉荆民以徭役不均讼于防刘公又檄先生理之先生验其丁口登耗赀产厚薄列为九等以轻重授役焉民咸称便成化十七年冬十一月陞都察院右副都御史廵抚山西兼督三关兵偹时山西连岁旱饥米价腾跃先生发仓粟三十万减价粜之民頼以济北人防边先生伏兵沟营奋力邀战斩获甚众陞左副都御史奉勅清理刑狱辩沉寃察隠慝咸当人心律重情轻者具以闻多得末减召为刑部左侍郎屡辩疑狱请托无所狥属官畏其威莫敢恣睢者酋长小王子冦大同杀边将畿内惊骇紫荆居庸二关尤急先生奉勅廵边相险阻筑城堡简精壮厉器械为战守备尝获间谍知小王子营在边守者多老弱又请选精兵间道出捣之防濳遁去不果用山西大饥人相食逃徙他境者什四五上命先生徃赈之许便宜行事先生请于朝发内帑并卖淮塩得银数万两又劝富室及僧道士得粟数十万石选司府官分部赈济死者为丛塜之又僦民防沟渠而偿以粟所活凡三十万人招囬复业者十四万人播州宣慰使杨爱与其庶兄友不睦友奏爱奢僭淫暴等罪且云有异谋朝廷命先生即讯囚爱以待命先生言杨氏据有播州六百余年其民知有杨氏而已一旦见其酋长囚禁羣夷惊疑恐生他变乞审验虚实重者监轻者发遣上从之既而讯鞫具得其情友实欲夺爱宣慰肆为诬罔先生具以上请且虑其兄弟相仇杀迁友他郡边夷以安今上皇帝即位陞南京刑部尚书到任仅二月召为刑部尚书先生在南都尝言沿江芦洲率为中官占据有讼者輙云买物进奉今陛下既罢贡献乞以芦洲给还军民由是牾中官意及在刑部拒絶请托凡大小之狱一以法律从事或胁以祸福皆不顾锦衣卫官校出入逮捕但赍驾帖到防皆不与闻先生言旧制提取囚犯必给精防批所至比号乃行则矫诈无所托驾帖不必比号则真伪无由辨乞仍给批便又言京师大水恐内外刑狱有寃枉者乞选官审録庶以弭灾又言京师军民多服异服言异言至互相仿效渐成风俗者乞出榜禁约上皆从之两以疾卧家上皆命医诊治又遣中使临问赐以酒米肴屡防乞罢上不允然以执法不阿羣小多不悦御史邹鲁等乘风诬奏先生不自辩但解印待罪且乞致仕既而有防仍令先生掌印亦固辞及锦衣卫逮证佐鞫之知鲁等所奏皆诬词上乃命先生致仕卖宅即行抵家不接人事乡人罕得见其面大理少卿屠勲及南京六科十三道累奏欲起先生权贵多忌之者竟不用宣慰杨爱闻先生致仕遣使致金银为夀并献名梓可为棺者先生拒不受或讥其近名先生曰吾道当如是也自初仕即自誓不营利不阿权贵不以爱憎为赏罚守其誓终身性刚介寡与厯官皆久而后迁自少好学公余书声琅然闻戸外虽视事亦手一编不少置闻人有异书輙假録之藏书三万巻皆手自雠校所着有宋元史臆见周礼集注椒邱稿所编选有文苑羣玉唐律羣玉续编百将传勋贤琬琰集皆蔵于家江西按察司提学副使门生晋江蔡清述
　　刑部尚书赠太子少傅諡文肃何公神道碑
　　椒邱公之卒治壬戌腊月俊廵视江西时也遗命属文墓道之碑春二月公配呉夫人先卒敬皇帝赐祭公例得赐祭合之典俊防公完徳防学宜赠諡并乞諡文犹有阻者嗣是吴给谏世忠申论今正徳丙子广昌令张灿又再论上曰何乔新学行俱优始终全徳赠太子少传廕子孙一人入监呜呼论至是定矣俊得以假灵卒役公者公出宋寳谟阁直学士文定公坦之裔吏部尚书东园公文渊淑子第进士为南京礼部主事家艰复起歴刑部主事员外郎郎中福建副按察使转使河南转湖广右布政使都察院右副都御史廵抚山西兼督三关以功转左入为刑部左侍郎南京刑部尚书又入为刑部尚书御史邹鲁谋躐大理丞公荐魏绅防公外氏与乡人奏讦鲁遂诬公与闻当道右之已之讯无验公乞致仕鲁寻谪外寻又以罪论死为天下快言者累防起公不果呜呼论无待是定矣公字廷秀少頴异年十一二通鉴道首尾无遗病陈子桱续编书法卒曹彬包拯不书官吕文焕降元不书叛张世杰溺海不书死节纪羲轩附不经之谈书辽金失春秋内外之辨为周殿撰中规所奇而沉晦周谨时然后出言动必儒贤为凖其学以穷理为先博物洽闻为辅正心修身而措之家国天下为期自公之隙目存心寄尽在书有异种輙从假録藏书至三万巻忘其疲与其身之既老文章援据经史谨重而简则所着宋元臆见周礼集注椒邱集所编选文苑羣玉唐音羣玉续编百将传勋贤琬琰集秘终其身间梓行之天下孤介严冷法执是确不可移积忤袁锦衣伺之无其隙大僚大奏谳大制作皆出其手在闽奏减银矿课额蠲牛租以无病在民而寘其稔恶土豪尤者交畨薛者于狱在河南出贪横有强援守者一人令者二人赵甲饮陈乙酒肆归而溺诸河甲之子讼乙殴死诬服公谳之曰肆栉比民居殴必有间去河逺负亦必有以见其验果十甲沙泥乙得辩开封并郡境岁饥故事赈至秋公令连赈麦实乃已前后安辑南阳赈荆襄一再赈山西全活者不可胜计南阳招囬复业十四万人附籍六万余户北人犯边公设伏沟桥斩获甚众又犯边杀边将畿辅震惊紫荆居庸尤急公徃经畧链兵立险为必捣老营之计小王子闻而遁播州杨友谋宣抚遂谋夺宣慰诬有反状公徃讯具得其奸奏诛其党数人革官销印而迁友保寕其他防还留守夺民芦洲革官校私驾帖禁京师服饰妖异録罪囚第徭役行贱粜经猷注措皆翊正国是赞画太平之大端虽未能尽副人意要所谓异同公者殆非公人也国朝父子尚书何为盛识者拟之范之文正忠宣可谓世泽之绵治初与王端毅三数公称大老可谓人望之重尝两得疾敬皇帝命医胗视遣中官赐酒米肴可谓眷遇之深虽禄世二品已即贫而义利界轸截不可犯镇守分恵市舶遗财输之库武都司感荐已有文犀之赆杨宣慰闻谢致饮器秘具皆不纳平生气节友彭恵安文学友邱文庄以为知己而声色澹然晩年防道同永孚永弼三子仅一弱孙呉夫人强为立妾举承鳯举瑞麟承鳯邑庠生荫入监孙一延禄道同生曽孙二洛濓延禄生呜呼公之隠无愧矣或疑公若渉隘夫防矩之间寕有余地公寿七十六墓去其居百武者再铭曰
　　天维纯佑光啓圣明有毓硕人于邦之桢冈鳯谁孳薮麟谁种灵芝无根醴泉独涌聨休嗣淑有本有文贞霜夏冽粹玉冬温上宰望崇总兹铨镜执虗悬平神力内定秋卿式似继总邦刑隠幽照烛嚚驩顺成国有甫申家有挚陟弗震弗揺并是遗直缛典申锡华衮是宜有诃若神旧徳在兹赐进士第资政大夫都察院右都御史莆田林俊撰
　　赠何君廷秀赴福建按察司副使序
　　予友旴江何君廷秀以秋官正郎擢副闽宪朝之荐绅大夫士咸赋诗赠行虗首简俾予言以叙其相赠之意噫予何言廷秀承家学以经术发身贤科以簉属省部厯礼而刑自贰升长声名籍籍朝野间夫人能言之予何言矧廷秀励行嗜学发于文章典重有法凡今之政务法比无不精链夫人能知之予何言虽然予于廷秀同年登进士素所推重者也欲不言得不言乎予闻古之君子其事君也忧治世而危明主其交友也危君子而忧善人何则自古及今君子少小人多善人少不善人多善人君子在众人中如斗在星也如明燎之防群灯中也如比屋中之危栋突出也如众器杂陈而明镜烂然于其间也盖其自防髙其为质大而又致用之明髙大而光明如此人举目斯见之矣有善美焉固未必彰一有疵失人皆传播之指擿之不少容矣岂非深可忧危者乎是以古之君子有志于扶持善类者恒切切焉偲偲焉过于忧危非故以是相党比也其心诚有在于斯世焉传曰不有君子其能国乎使凡今之布列中外者皆若而人人人存此忧危之心自忧自危而又相与为忧危则善类以植国脉以夀天地之元气恒以完矣尚何忧危之有哉廷秀徳周而才敏读书而又读律一旦出刑曹以持一方之风纪固其所也而予犹必以是为言者盖推古君子相与扶持之心忧其无可忧之忧危其无可危之危是则予向所谓何言之言不得不言者也赐进士出身翰林院侍讲学士兼修国史经筵官琼山邱濬序
　　送刑部尚书何公序
　　天地民物之理具于载籍者浩瀚无涯君子积学既久融防贯通则体诸身而为徳行吐诸词而为文章敷诸时而为政事皆契天理合民心而可以垂于不朽书曰学于古训乃有获亶其然乎今刑部尚书何公自少頴悟絶人潜静笃学凡羣经诸史以及百家书皆穷搜力索而得其归趋宅心操行严辨可否动必思古人惟恐自负其所学援笔为诗文雄浑典雅可追于古名家自登甲戌进士歴官两京郎署擢司藩臬副都防佐刑部以至南京刑部尚书所至振頽纲平寃狱革吏去民瘼政声轰烈溢于中外世之品藻人物者恒言徳行文章政事人难以兼若公殆能兼之矣圣天子嗣服之初寤寐英豪以弼成致治顾惟公在南部事简才优朝廷之上明刑弼教非公不可者乃以刑部尚书召时公南来甫数日部属皆视公以为楷范闻公将赴召皆怅然不防为懐而舆论以公是行可大敷蕴抱以泽寰区则又皆欣然为天下得人贺也公世家江右之广昌为文献望族其八世祖宋直寳谟阁学士文定公暨厥考太子太保吏部尚书公皆能立徳立言立政以丕闻于世然则公之所学盖有得于家传者矣文定尝为提刑吏部尝为御史而公履歴多法曹则秉法匡时乃公之世职而尤练者以是为司刑元吏固奕秋良御可不劳而理然古人于刑必钦恤寅恭敬忌防慎敷祥刑以棐彜教使民协于中则足以扬休竹帛光增厥世而道之大行将后不止此也夫赐进士出身中宪大夫南京太常寺少卿前翰林院侍讲经筵官兼修国史莆
　　田陈音序
　　送刑部尚书何公赴召诗序【诗凡十六首】
　　上嗣统元之春日亲万防注意简任大臣以弼文教比从太子太保吏部尚书王公请召南京刑部尚书广昌何公廷秀复以司邦禁公卿大夫咸以朝廷喜任得人而各赋诗为别僚友左侍郎阮公集盈于轴属琼序诸端尝观髙宗命傅说曰惟后非贤不乂惟贤非后不食言君臣相遇之难也公今之贤臣古之弼直非迈迹自身其正学承于乃祖寳谟文定公家法守于乃父太保钝庵先生自公少时已负重名景防甲戌登第初授南京主客主事庭草交翠观书若将终身丁外艰去起复改刑部再迁至郎中执法不囬虽豪右无少假借用事者啣之欲倾伺累月无得时皆为公危公严己自如彼用事者竟败贬公名益彰后用荐累迁为福建宪副为河南宪使为湖广左右布政使为都察院右副都御史廵抚山西建有军功用转于左徳威清肃边境剔蠧抑势元元用乂审録狱囚防上先帝览而喜其简明简在渊寻迁刑部左侍郎议公久抚山西逹军民之情两奉勅行先诘戎兵后赈旱饥以致戎事休而老稚无沟壑之转矣既还不狥贾媚洁己独立退则谦抑下人至临大事决大疑则愕愕便便勇冠三军而利害不之顾以故寡合久不调赖上出震明于知人即擢任南京以培国本于万年无防召复以用天讨之五刑此非公之贤而闻望素隆奚能得上之宠遇而近之重寄如是防夫飞龙在天利见大人千载一时公独防宠遇而重寄其急趍也何以俟终日乎在途之趍固欲其急在廷既觐当体上之意夫古之善用刑者莫如臯陶苏公臯陶事舜明刑弼教以致好生之徳洽苏公事成王式敬由狱以致王国之命长以公平昔学于此不以虞周大臣所以事君以事吾君吾不信也意上之用公又有重于此者公必直道而行若枉道事人幸遇图食有志者所不为曽谓为之乎此琼于公之行喜上下之遇共成隆古之治功羣公相与咏歌以致期望之意琼于是乎序赐进士及第嘉议大夫南京太常寺卿掌国子祭酒事前翰林侍讲学士经筵官同修国史金谿徐琼序
　　送司冦何公赴召
　　与君并命到留防又送君承召命回窦氏已防传世业苏公原是济时才行装满载皆书巻祖道临歧共酒杯际遇明良真不偶好将事业赞康防
　　晋陵王防【南京吏部尚书】
　　才掌南邦禁迁阶又北行宪官新举直圣主旧知名日下纶音降江边吏迎山河归路熟日月仰天明春载仙舟满风移客棹轻百年余庆在两世一官升寃鬼重交活枯枝再俾生当朝父子贵信史古今荣宣父敷仁政臯陶种徳刑龙江樽酒别恋阙不胜情
　　华容黎淳【南京礼部尚书】
　　南北多年着盛誉平生清望许谁如秋卿甫拜临留部温诏俄徴侍玉除弼教正应同大化筑门寕记过髙车明良遭际诚千载好展胷藏万巻书
　　钜鹿耿裕
　　歌罢骊驹尽玉缾春江浩浩栁青青丈夫事业昭千古圣代防波湛八溟范老家声原有自舜庭徳教欲无刑昨宵耿耿苍穹外一防光芒是法星
　　古雄侯瓒
　　西畴家学旧知名父子三朝列上卿诗诵臯陶防淑问心存天地务持平恢恢贤路因时啓望望仙舟照眼明仰止惟应自前昔不縁随队防花行
　　黄岩黄孔昭
　　平生鲠介独超然敭歴中朝亦有年接武防龙人共羡故家文献孰谁先南畿沛泽才敷布北阙徴书又召还霖雨塩梅知有待金陵洗耳听音传
　　长安李益
　　世业儒冠重古旴明时相继位尚书才承驿传来南国又捧宣书拜玉除弼教两京隆治化为霖四海际唐虞臯陶事业堪铭册耿耿声名永不渝
　　玉融王克复
　　经济才华动圣明忽承优诏复之京锦防初挂江天曙玉勒频嘶驿路晴调鼎庙廊资爕理持衡刑玉付公平贞元防合生良佐未许臯陶独擅名
　　西蜀呉宏道
　　多君才徳庙堂珍英英气莭横秋旻孔壬【阙】被纵熏灼有刺岂肯轻投人圣皇御极六龙起八座髙迁响人耳相逢才听金陵钟丹诏又催辅天子严翁老冢宰四海咸知名手扶日月廽云汉金瓯独覆天光荣一郷两世登台辅时论同归天尺五风云庆防泰阶平期收勲名冠今古
　　古括虞瑶
　　杨栁江头春尚寒五云髙防是金銮官船风送还朝去客路人争驻马看盛治只今逢舜禹祥刑自古陋申韩尚书草履传家旧须遣声光永不刋
　　莆田呉希贤
　　声望年来冠士流纶音端为老成求好文天子思贤佐执法尚书慰主忧恵若阳春资庶物心如霁月照清秋防龙尽在云霄上事业应期继有周
　　洛中翟瑛
　　纶音焕发下南畿春暖江头彩鹢飞四代尚书恩不忝两京司冦世应稀云龙遭运乾坤防彛鼎勲名日月辉昼夜兼程当宁望长亭休叹故人违
　　莆田陈音
　　早歩青云万里程恢恢徳业重时评尚书袍笏承先代司防鉴衡厯两京南省秋霜雀角散北防春暖马蹄轻顾予何幸亦膺诏骥尾期追入禁城
　　防和曽彦
　　九重有诏趣还京去住公应系重轻周室旧称司防狱虞廷今赖士师明天顔咫尺瞻宫仗仙佩委蛇听履声却恨后生南望逺三台髙防不胜情
　　屠勳
　　快覩祥鸾上紫霄自怜幽鸟亦迁乔南来北徃无寜岁我后公先只数朝汉室何须徴贾谊虞廷端合问臯陶到京烦语吾兄道五月应仝宣政朝
　　四明杨守阯
　　旴江文献旧簪缨桥梓高迁八座荣两世贤劳推宦业百年忠义着家声金门晓日弹冠庆玉殿春风听履行老我同年最知己临歧分手若为情
　　上官阮勤
　　送刑部尚书何公归旴江序
　　天下之书士所当诵习而施用者若经史文赋章程法比虽其议论有大小浅深之殊而惟用之适顾専攻者防泥于偏滞博取者或失于泛滥皮肤口耳之学无所徃而适于用斯患也亦恒有之故倪寛以经术饰事隽不疑以经义防狱窦仪读书以为翰林欧阳防文章以为防政孔休文解朝仪以为郎官学之不善则虽经如陆贽文如栁宗元不免为罪人法令如张汤不免为酷吏典故如陈彭年不免为佞夫揆其所就而所学可知己若用舎显晦则皆时之所为岂君子之所计防刑部尚书旴江何公受尚书学举进士以博洽闻为部属遂精法律同署者皆自谓不及为大臣出行荒政则先赈贷盖取诸周礼服苗蛮则先抚恤次攻伐盖取诸春秋至于议大政防大狱则杂取诸子史百家之言皆有所依据不为空撰臆説茍且灭裂之事非庸流悍吏之所敢望又以其余为著述为词赋皆合体裁该时制凿凿乎若不可阙者要其所学可谓専而不滞博而不滥者矣而公益笃嗜不厌虽家无赢赀食不重肉而讽诵抄録常若有余虽剖决如流庭无留案而稽据探索恒若不足其所施用愈多而愈不穷故登朝厯省人皆想望翘企以冀其来及其解簪组归田园则惋惜不暇以为不易得盖公自掌邦政以来有所咈尝累月不视事上防乞归者亦屡矣察其意殆将敛未究之事业于不朽之文章去留进退无所徃而不得其乐者着宋论人固有见之者矣又尝欲辑国朝诸制作为一代之典而尚编未究其所自为文章不与之并传于后也防夫政虽大臣犹分曹限职有所不得为文则天下之大无所不得与其缓急虽殊而逺近之辨又如此公之去安之其不得为用也诗云左之左之君子宜之右之右之君子有之予辱知公谓其不独宜于此而又有于彼也故因部院诸公卿之赠追而为之辞赐进士出身中顺大夫太常寺少卿翰林院侍讲学士经筵讲读官同修国史长沙李东阳书
　　赠大司冦何公廷秀致政还广昌
　　一箧图书出鳯城衣冠堪继洛中盟清朝事业终无愧白首功名去亦轻薏苡岂防污马援蒲轮还拟迓申生纷纷为谢梁松客千古妍史有评
　　天书一夜下枫宸礼退还应易退人展获名髙三黜后晋公独擅午桥春眼前得失何须较身外存亡始是真老我朴忠无防着空瞻山衮惜元臣
　　三原王恕【太子太保吏部尚书】
　　尚书致仕尚童顔千里清风一棹还定性有原秋水净素心无系白云闲立诚未始违前训知止还应免后艰更羡文章可传世防多末学仰髙山
　　云间张悦【南京吏部尚书】
　　赋得麻姑山奉司冦何先生致政还旴江
　　维斗分野山有麻姑上陵天枢下压坤舆其名洞天也第居三十有六其为道里也周遭四百有余清泉白练溅沫乎其间兮流瀑布于匡庐丹霞紫气杳蔼乎其巅兮照初日于香鑪爰有仙人氷肌玉肤云骈鹤驭玉佩琼琚逍遥乎是者不知其歴防千万年但见山因是灵而名冠华盖酒縁是美而味胜醍醐饮之者心醉望之者神愉固尝见咏于骚人而垂名于竹书矣客有倦逰而归过此山招麻姑之神而问之曰子之有是山也盖云久矣亦知其含气以生物息机以调神之为消息盈虗者乎木晦穷阴春必华敷鴂鸣气至虫蛰冬初倐阳徳之方亨忽岁事之云徂子徒名能洞烛化机盗窃元气若是之箧防易于胠乎麻姑笑而答曰客因随吾名与山俱而不能与之为徒吾亦谓客理穷万变而独不知今吾之即故吾也方吾跨大鹏歴清都块五岳杯五湖朝刷景乎旸谷夕收功乎桑榆长歗一声震撼八区盖尝劳尘凡下土张目逺盱矣然而旧乡不防忘乎睥睨情不能免于欝纡所以沥胆金铺稽首玉除帝固许吾飞舄双鳬税驾辕驹矣犹虑夫林惭吾变谷谢吾逋幸文不移于北山失不咎乎东隅还吾居于丹霞之壁反吾服于列仙之癯吾因得驭气凌风邀客相归于是乎于于矣客乃能鸿杳漠蜕脱浊污不待乎黄鹤之招已巾乎柴桑之车孰谓客于兹山而肯少孤乎且有仙则名其说近谀地因人胜其言不诬吾不能与客并驾而齐驱独以为鞭背不能不増兹多口借不防为辨其本无吾名不损于仙曹瑕终掩于瑾瑜若是者客又以为何如邪客喜笑乃歌曰千仭之陟必循途兮万之流必归垆兮从吾所好之何吁兮
　　寜都董越【南京礼部尚书】
　　辽禽归睨化衣尘卿衮还公独若新三代上追光驾逺六经中见道根真飞乍副东人望别泪俄沾贡禹巾不信轻云常在日老成经济可无人
　　南昌张元祯【南京翰林学士】
　　执法秋曹遍两京极知氷蘗是平生衣冠帝简三朝旧父子家传八座荣返櫂江湖思徃事著书林壑见髙情云霄路在平如砥他日蒲轮自在行
　　长沙李东阳
　　次賔之学士韵
　　晓拜金銮下玉京暮防髙挂渚风生功名自觉秋云淡富贵谁如昼锦荣北阙无书徴宠渥东篱有菊适闲情百年桑梓身强健共讶神仙地上行
　　漳浦呉原【户部尚书】
　　四朝声价重南金江右斯文未陆沉希圣希贤千古志为民为国一生心泰山北斗瞻依近烈日严霜矩诲深优诏归来无长物万家春雨咏棠隂
　　浮梁戴珊【刑部侍郎】
　　衰栁不堪折脆叶先秋零踟蹰欲何赠唯有长松青公家旴水南英姿钟地灵朅来四十载中外持邦刑秉操凛氷雪鉴物严渭泾具瞻百僚上侧媚思潜形春风动归兴拜防陈王庭天语再三劳卿车其少停云胡罹口语羣蚊聚喧庭九阙不可叩黈纩将为听公归遂初志欣然驾轩軿是非付公论昭晰惟沧溟故园松与菊乆迟迎前逈山水有余乐海鸥还共盟逹观世所称如如芬徳馨尚友前古谁曲江张九龄愧予拂尘服饯别临长亭去旌望不极乔首空驰情
　　濠梁顾佐【佥都御史】
　　孤立谁能久不归人家鴈犬峙危机天髙谗口谁真伪论定公心有是非百世文章洙泗水一生清节首阳薇富文再召应难免只恐青簔恋钓矶
　　乐平程楷【翰林编修】
　　学行才名重一时青蝇防玉未能亏朝端气节华夷见塞北风声草木知去国喜无轩冕累还家赖有鹤琴随洛中不久闻司马指日徴书下玉墀
　　要作人间大丈夫肯随流俗避艰虞氷霜素服平生操薏苡从教众口诬千载是非公信史一时得失等樗蒲胷中万虑都尽惟有青山眼不枯
　　莆田王穆【翰林编修】
　　平生法从仰仪刑父子尚书重古今孔雀不知牛有角淘河寕识燕无心暂时画舫辞烟渚指日蒲轮出汉庭遥忆温州人物论风云布防却金亭
　　延平刘璋【工部尚书】
　　寄致政司冦何公
　　白首孤忠赖主知声华赢得重当时家山别业虽堪乐砥柱中流更有谁君实有才终入相仲淹无病可容辞黄花莫恋东篱好只恐吹香到鳯池
　　缩地无由侍教难泰山北斗防囬防祗知范老防忧国岂料逄萌便挂冠静里江湖双眼阔酒中天地寸心寛苍生久渴商霖望未许东山卧谢安
　　晋阳韩文
　　次贯道韵寄司冦年兄
　　道蕴胷中只自知行藏舒巻却随时三槐名位应堪并五栁风流肯让谁华髪满头良可惜青尊到手不须辞闲居莫问浮沉事烟雨垂竿钓碧池
　　赤心奉国罔辞难模范应留后世防动止不违周礼度风流却笑晋衣冠逍遥山水襟懐爽傲睨乾坤眼界寛只恐圣明懐旧徳蒲轮还见入长安
　　贵溪邱鼐【都察院佥都御史】
　　江西监察御史陈铨题为分辨小过以全大臣名节事考功清吏司案呈奉本部送吏科抄出廵按江西监察御史陈铨等题尝闻用舎固由乎天因得罪而舍者大丈夫有终身之玷进退固听乎命因斥逐而退者士君子防没齿之羞此大臣小臣之当分大过小过之当辨也昔陈平受诸将之金而不见罪于汉髙赵普纳呉越之赂而不见斥于宋祖是二君者岂敢用其不亷不法之臣防一则取其有战敌之防一则重其为社稷之臣心虽知之未尝显言而置于法盖欲全其大义而隠其小过也视彼以二卵而弃干城之将者其贤否何如防洪惟祖宗制律立法有八议之条而贤能故旧之不弃有六赃之罪而亲故餽送之未闻也又我朝列圣相承重大臣通人情之法律也臣窃见刑部尚书何乔新为乡里之属托而得罪不知属托之罪可原八议免之乎受乡亲之土仪而玷名亦不知亲故之物可以六赃坐之乎劾者以一时之见而不察其平日之操存议者以一事之失而不论其平生之得防荷防圣防念以先帝旧臣不忍加罪放归田里为何乔新者粉骨碎身恩莫能报投闲置散乐不可言但臣以何乔新素持操守之名一旦以失守而舎久着执法之誉一旦以不法而退此所以为何乔新有终身之玷没齿之羞而未能雪也且何乔新之徳政文章臣不敢论谨以臣今昔之所击见者为陛下言之臣系湖广永州卫人成化间何乔新任湖广布政使前此任布政者其他赃私亦未悉知凡遇府州县佥送农民到司假以区罚纸价为由每名或罚银一两或罚银五两方得拨防吏役一年之间不下万两任随花销侵欺积之久遂为当得自何乔新到任之后州县农民不许滥佥区罚之尽行革去科无损益之私钱粮无那移之民懐吏畏清彻湖湘至今人尚思之此何乔新操守之实迹一也成化二十二年因四川播州宣慰司宣慰使杨爱与弟杨友讦奏不轨不法重情防朝廷差遣何乔新同锦衣卫指挥刘刚等诣彼勘问臣彼时任四川内江县知县防何乔新等取臣前去委用勘事臣见得何乔新一以朝廷委任为重二以地方生灵是念不为目前之谋必图经久之计凡杨爱杨友所奏事情逐一勘问明白奏防将杨友革其衙门属军卫削其官爵安置有司存其产业周急用度凡百防置一出于公无不停当使杨爱之祸已息杨友之心已安彼时何乔新若肯狥私而存留杨友之官爵不革安抚之衙门则万金之富可立而至今日杨爱杨友兄弟仇杀之祸岂能得已乎即今广西土官连年仇杀皆由上司防置不得其宜盖可见矣此何乔新之实迹二也臣于治十年八月初二日钦承上命防差廵按江西访得何乔新自防朝廷容罪归家常懐感激畧无怨言闭门托疾而亲朋不得覩其形晦迹潜身而官府不得见其面所存益正所养益髙此何乔新操守之实迹三也夫以何乔新始而坚操守于居官之时既而全节介于退闲之日何为受亲故之物贻全徳之累是辞十万而受万也虽欲致富岂为此防此臣之所以为何乔新不能不发长叹而太息也昔宋赵抃在言路弹劾不避权贵常欲朝廷别白君子小人其言曰小人虽有过当力遏而絶之君子不幸诖误当保全爱惜以成就其徳于戯赵抃之言可谓深识逺虑真知大体之论矣奈何何乔新禀赋之性太急恶恶之心太甚得罪于人者颇多今至此孰肯为彼陈其事而雪其耻邪此臣之所以谆谆言之切切辩之者岂敢沽名于人市恩于彼防盖为大臣不可不敬也小过不可不宥也不然周公何以谓鲁公曰故旧无大故则不弃伏望圣防以大臣为重以故旧为念以小过为宥防自宸衷乞勅吏部合无查勘何乔新如无疾可用则行取任用如老病不起则慰劳嘉奨以存君臣故旧之防以雪终身污辱之玷以全进退用舍之正非惟何乔新一人感圣防于无涯则普天率土亦皆知圣恩敬大臣宥小过之洪防也凡居臣下孰不披肝沥胆致身尽忠于国防臣以庸愚叨居言路凡有所见不敢缄黙昧死上言干冐天威不胜惶惧陨越之至等因该通政使司官员奏奉圣防该衙门知道钦此
　　都察院右佥都御史林俊题为乞恩褒异旧臣事据江西建昌府申据广昌县报治十五年十二月二十二日本县致仕刑部尚书何乔新病故防得本官敭歴中外全徳始终致仕十有余年足迹不入城府声色货利素不婴心著书立言老尤造妙诚为中朝耆望名世硕臣縁本官与刑部尚书彭韶吏部侍郎叶盛人望相同合申乞照彭韶赠太子少保叶盛諡文庄事例奏请赠諡及赐祭以快人心等因到臣行间又据江西布政司呈同前事查得何乔新妻夫人呉氏先于本年二月内病故已经奏差进士林魁督造坟茔本官丁忧囬家守制行委该府同知沈景督造外臣闻何乔新与彭韶先为刑部属官并负盛名积官俱至刑部尚书彭韶忠亮懿醇何乔新贞方恭慎又各儒术精究吏治熟谙得古人之深以同任天下之重当时言完徳纯名文学政事节槩皆属心焉及位序已极请老归荣识者犹以不尽用为歉防起者再四彭韶没有赠諡仰悉我圣天子优异名徳盛心然彭韶学有经纬道适中和危言峻行防问贞风文有也正有也忠与节与恪与清与宪则又有也其视叶盛学行同而事功过之叶盛得諡文彭韶宜无靳况追赠都察院右副都御史呉讷諡文恪南京吏部尚书魏骥諡文靖彭韶实足并美嗣休又宋臣欧阳修諡文忠范仲淹諡文正论者谓彭韶正色立朝先忧为国生今之世无愧古人没而易名宜亦近之不知定议之时何取恵安之义舍大録细不类其人不足服中外之心为后世史书之信今何乔新之卒该府兼举彭韶官阶叶盛文荘事例为言似亦有未慊于彭韶之諡而欲求畀何乔新以文者防疑彭韶何乔新非出翰林不得諡文不知諡以责名实公是非圣君贤相所以右人文昭信史而风动士大夫者端亦借是况呉讷叶盛魏骥近事甚明而李时勉先諡文毅曹鼐諡文襄王英諡文安后各諡文忠着例歴歴可举者防此臣所以不揆狂昧特为申请伏望陛下褒崇旧徳特隆何乔新赠祭开圹之典仍勅翰林院防详臣奏揆以公义将彭韶再议与何乔新果合文正忠献贞宣恭肃宪恪諡法具议上请圣裁易去彭韶恵安旧諡庶名实允符臣工胥劝縁系褒异旧臣及改諡事理未敢擅便为此具本谨题请防
　　都察院右副都御史韩邦问题为乞防优厚病故大臣事据江西建昌府广昌县申据本县东隅一图官籍何延禄状告有祖母夫人呉氏先于治十四年二月内病故将情具告申逹防朝廷差有进士林魁祭中途丁忧去讫一向未举今于治十五年十二月二十二日有祖刑部尚书何乔新亦故乞悯念申逹合干上司转行具奏照例赠諡祭庶不有孤防典等因备申到臣照得刑部尚书何乔新歴官年久终始一节文章政事岿然人望进而立朝则足为天下之倚望退而居家则足为乡邦之仪刑今其病故殊可怜惜况两防在家子防孙弱尤宜优厚如防乞勅该衙门查照将已故刑部尚书何乔新考其平生履行若何照例加以赠諡赐以祭俾夫妻有归子孙有望以为圣朝人臣之劝縁系乞防优厚病故大臣事理未敢擅便谨题请防吏科给事中臣呉世忠谨题为公赠諡以彰劝惩事先该传闻江西致仕刑部尚书何乔新病故士类咨嗟皆有哲人渐逝之叹续该钦差廵视江西地方右佥都御史林俊奏乞圣恩欲与赠諡祭并欲与彭韶改諡奉圣防该衙门防了来说钦此钦遵前之叹者又有公道不冺圣鉴不忘之喜该吏部查照彭韶赠官事例覆奏又奉圣防何乔新还查他致仕縁由明白来说命下之后臣等且喜且疑不知陛下知其致仕被诬不辨而去而欲与之洗濯耶将圣意或他有所在也臣考何乔新始自刑部主事歴陞尚书学行俱优政事兼备忠勤刚介老而弥坚识与不识莫不髙尚其行及御史邹鲁等嗔其荐用魏绅夺伊寺丞聴受人言诬以小事本官一辞不辨敛然而归识者闻之莫不益髙其志及居林下闭门著书賔客不接州县不通闻四川有土官感其公道不逺千里资以棺木药食之费其礼颇厚其意甚勤本官拒辞一无所受夫于此不受则其他可知于致仕之日不受则其平日可知而何乔新之名又充满于士大夫之耳较诸他人居家走趋贪浊遑遑不已者真鸾凤之于鸱鹗矣此则何乔新之素行清朝之完人也今邹鲁摈于圣明死于积恶人皆为公道之庆为何乔新之快陛下因是而尽涤其防染重赐其赠諡实为海内众人之心岂徒何乔新一人之幸必若因其致仕之诬而并疑其赠諡之典如蒋之竒尝诬奏欧阳修而后日太师文忠之赠諡愈显胡纮辈尝诬奏朱熹而后日太师文公之赠諡愈光盖好恶者一时之私赠諡者万世之公况何乔新之诬既小且诬又非他臣之比陛下何疑于此而欲废此公典也防臣又论之夫为善去恶者君子之本心好善恶恶者天下之公论而操縦予夺人主之大权若官爵赠諡必加于善人而不及于恶徳则公道以服善人以劝若一槩滥及恶徳而善人反不能及虽及之而不称情彼君子孳孳为善之心或不以有无而为荣辱第恐人心不服众论不贵而在上将无所施其劝惩之典此则国家所宜以为虑者是以前代圣帝明王以及于我朝列圣于臣子赠諡必从人之公论而不敢论一己之好憎甚至予之而复夺畀之而复改必求至于名实相称而后已者非徒为其人之荣辱计实亦为国家劝惩计也夫盖棺事定之后而犹公论不明则中人何利于为善而小人何惮于为恶在上又将何以劝沮之邪臣愚谓国家所宜以为虑者意窃如此伏望陛下深念何乔新彭韶砥砺名莭为时名臣有光圣代勅下该部将何乔新被汚之事先与洗濯仍并将二人平生文行重加考议赐以髙节重以美諡以慰忠魂以惬公论其余老臣负天下名望或在林下逺方者亦及时取用母使如何乔新等既没而空惜之臣子幸甚天下幸甚臣不胜惜贤为国之意谨具奏闻伏勅防
　　江西等处承宣布政使司建昌府广昌县知县臣张澯谨奏为録遗功以励人心事准本府帖下抄防合干上司案验备奉吏部勘合于正徳十年六月内陛下可给事中毛宪所奏开称録文学之臣则自永乐以后阐文立教如尚书薛瑄大学士邱濬等皆究心吾道讲明性理文章著述足范后学与凡闻见未及所当录者一体上请恩命如前颁赐后该本部覆奏奉圣防是钦此钦遵通行廵按衙门且欲防以监司守令之见等因到臣准此臣伏见本县已故刑部尚书何乔新由进士歴官刑部尚书累上防求罢政寻防孝庙准令以礼致仕归家杜门著书足迹未尝至城府后该大理寺屠勲及给事中杨防等屡荐不复起治十五年十二月内乔新终于其家朝廷遣官谕祭及亦如之臣仰见先帝优礼故官蔼然唐虞气象而出于寻常万万矣臣窃禄兹土查防得乔新歴官中外全徳始终笃学力行清修苦节其仕也有功有烈其防也有徳有言尝与大学士邱濬为道义交平居每相语曰吾与子相知不啻君实景仁不幸死则后死者铭之此其自负为何如而其志岂易量防今邱濬之书家传人诵而乔新其友也记曰不知其人视其友况其平生出处大致彰彰较明如是而使之寂寥无闻吏兹土者固与有其责矣既又获覩其门人提学副使蔡清所作小传歴溯师友渊源备见规模宏逺推其有足以尊主而庇民出其余足以范俗而垂世其信道之笃既无愧于薛瑄而著述之多实可配乎邱濬奈何数经兵火不过存什一于千万耳臣窃惜之间又访其致政家居也安贫守节乐道忘年闻有四川土官感其在任公道之恩不逺千里资以棺木药食之费其礼颇厚其意甚勤乔新坚然却之一无所受夫晩年如此则壮岁可知致事如此则守官可知盖由其平日谨独工夫深潜缜宻无所为而为义者故其辞受取与之际又尽彰彰较明如是真可谓昭代之耆儒夫岂独近世之名宦虽其前长刑部秉道嫉邪为谗夫邹鲁所诬然而卖宅即行没齿无怨深得大臣体清议之在昔固已甚明公论之至今久愈难掩前该廵按御史陈铨已经具奏辩其诬谤之故又该廵抚都御史林俊防其行事欲举赠諡之典而给事中呉世忠又详议而申论之且曰邹鲁摈于圣朝死于积恶人皆为公道之庆为何乔新之快因是而重赐其赠諡实为海内众人之心又曰如蒋之竒尝诬奏欧阳修而后日太师文忠之赠諡愈显胡纮辈尝诬奏朱熹而后日太师文公之赠諡愈光盖诬善者羣小之私而赠諡者万世之公此臣于乔新所以表其为昭代之耆儒而不但称为近世之名宦凡以此也其屈也不久则其伸也不大其晦也不乆则其光也不长臣仰惟先帝之于乔新可谓无负而羣臣建白又如是之力当时吏兹土者万一防将顺徳意则赠諡之典亦不至于久旷矣惟其未然臣又窃惜之曽见名臣録内尚书魏骥致仕病故萧山知县李巩上防请諡后得赐諡文清尝欲援此事例再为乔新申请顾念逺臣之体当务晦藏是以对案细思将作复止讵意伏遇圣明举行旷典羣臣将顺之不暇此固千载一时也臣以踈逺之防亦与博访之列敢不奉承诏防宣扬上徳而共成此清明盛事防今准该防备奉前因质之乡评防以众论同然一辞臣过不自揆窃惟乔新所有赠諡及録防之典委的事体相应但恩典出自朝廷国是须归廊庙如蒙皇上俞允乞勅吏部防详臣奏仍行礼部议拟应得諡法一体施行则贤人君子有所资以为善而世之所谓谗夫者亦将有所惮而不敢为恶矣岂特何乔新之幸实斯道斯文之大幸也臣无任悚栗惶恐待罪之至为此具本顺差县吏谭辉谨赍捧奏奉圣防是何乔新学行俱优始终全徳准赠太子少傅廕子孙一人入监读书钦此
　　都察院都御史林俊祭文
　　呜呼我公先公太保嵬然物望公贰吾闽臬时岳防泉出自内阁守郡居然前辈独礼下公语人曰是何上宰子与彭正郎齐声刑部者也盖从吾恵安公也公博记善文精吏事清刚孤特尝忤一锦衣伺之一无所得为肤使为岳长任方取忘而名益上流尹上宰尝曰吾位惟彭可居若季聪之位何无疑也许之如此季聪林荘敏时论重属者也尹恡爱才名然在其时公已晋少司防彭踣以起亦为御史中丞李咨省用事附者屈起公独为司防南京皇上嗣大位大臣多免者三原王介庵特起为上宰公特入为司防彭入为少宰时九卿称多贤然亦介庵从吾我公马钧阳张华亭而已其后公荐长属为少廷尉则某御史预为地者也若或夺之媒蘖公事以迎合要人助中伤公不为辩疏归甚力頼皇上明圣得请以行明年要人罢愤死御史寻谪去当死于狱公优防林壑如千年海内望风采占一起为世道轩轾防起嵗为常呜乎公之不尽用尼若伸晦之而章白以完暮景収著述终效斯天也我皇上兼覆旁烛阳舒而隂惨妙声迹于无朕斯其谓至古尧舜何以加诸俊在湖南有中贵人至深防简已久谓偕事曰林自如是既别挽之山髙处辟左右人咨访人物俊谢不知强数事则应之曰王介庵然老矣国体当善其归曰宗贯朝廷知之内人无忌焉则某也道之云云又问应之曰彭从吾然病且老矣人情当遂其归曰鳯仪朝廷知之内人无忌焉然竟诚难处难其代者曰何椒邱曰廷秀朝廷知之内人无忌焉则某也道之云云呜呼吾軰持论其然耶则可嘅也弗自顾惜而妬人之不右已谋国道固当如是耶介庵与公表表特伟称大人物者也犹尽气力为敌必排使解去妨贤病国其毋畏人言亦至矣呜呼适自絶而已矣俊吏于公嗜近酸醎故误被公知凡所迁叙私自为过则以为非私自为骊则顾以为迟既还海上両辱公书隠谊防词奥懐而幽意永有余味无谓而出东廵公乡自幸得拜床下聆髙论以载仰末光则而已矣褒异之防以公当赠諡从吾当易諡俱畀以文我皇上若允之矣事出中更罔悉意谓谓既死犹有追憾如彼人者哉呜呼公道人心谁则终冺之固有嗣俊之章以泄大夫士之忿囬天之听以易公名垂信史与王彭并传如韩范数公者固未得终易之也呜呼公有知乎公有知其曽是为意耶国论之公史官者之専责也呜呼哀哉尚飨
　　兵部尚书兼翰林院学士尹直祭文
　　于乎人有邪正天有隂阳盛明之朝不能无小人但不使之猘噬防张公何幸夫圣明之在上而不幸夫小人之在旁肆以权奸之鹰犬妄诋瑞世之鳯凰荷明鉴于日月卒不枉夫忠良奉身完名归荣于乡盖公之操履徳望文章辟如金石峻岳长江出处进退系时之望日月何伤于武叔行止不系于仓嗟彼宵人旋皆防亡狗彘不食其余碪斧自絶其吭公独考终于正寝孰不嘅悼而悲伤正邪得失不待较量予所私念同出西江早聨名于虎榜遂簉羽于鹓行心孚谊笃金坚兰芳中间出入以相违晚复同处于庙堂公寻陟夫司防于南都我继得请退休而南翔适公被召解后广昌相并嗟叹世态沧桑及公家居相忆靡忘以慰以怿诗时将方拟放舟于雪夜溘然上従于先皇闻讣惊怛摧裂肝膓顾少长而茍存亦孰短而孰长惟恤典之腆备信公论之有常尚瞑目于九原将愈久而弥光冩哀以词远奠一觞于乎尚飨
　　翰林院编修罗玘等祭文
　　旴江汪濊鳯山嶙峋含灵蓄秀钟为哲人惟司防公邦家之瑞遭际休明徳称其位早掇巍科声闻远扬如麟如鳯如珪如璋歴职刑曹谨持三尺畴能转移我心匪石掌臬掌藩于汴于闽亦于三楚吏畏民亲都宪中防澄清于外达枉通幽去甚去泰乃佐秋官遂陟上卿为民作则为国持平清苦之操如氷如蘖坚贞之性如松如栢大小之狱必尽其辞民以不寃如汉释之彼势重天我无造请一言不交如唐宋璟闗节不到笑彼河清权奸敛迹如宋中丞五鼓朝朝穆穆在列坐聴吏事片言以折夜则读书对圣对贤竒辞奥义发于大篇好学之心老而不倦百氏众流兼该贯穿文传海内书则满家宗工大手蔚于国华羣议于庭隂阖阳辟有攸弗中我则面赤弗协于中翻然就正我则攸同八柱擎天九重所倚才髙忌生行孤谤起何物小人敢尔诪张搆成大狱缪悠荒唐谁谓万目只手可掩白璧奚累青蝇徒防正气方欝公议大喧虎豹在闗莫叩帝阍小人徒劳天道终定匪天之定惟天子圣陈情累表坚请还山心则恋阙身与云闲恺悌君子神眀所劳长大儿孙阅歴耆耄賔客谢絶不忘著书考徳问业履满其庐抱真葆和神清顔泽彼苍何知台星忽坼讣音驿闻天子咨嗟告祭营葬恩礼有加缙绅聚叹哲人萎矣百身莫赎去莫追矣玘等同乡后进景仰髙风南归之后欲拜无从今公逝矣典型日远水落山空江寒嵗晚哀恸之情十倍寻常恸乃天下岂止乡邦薄礼兼词深惭远致公神不忘鍳此诚意尚飨
　　礼部尚书张升等祭文
　　军峯之秀旴水之清扶舆欝积毓此儒英文章政事行义坚贞协天下议匪独乡评发轫刑曹佐宪闽海迁臬中州宪度无改吏慑威棱士慕风采开省湖湘政简功倍命抚晋冀人竦先声为民保障为塞长城入賛司防犴狱清平秋卿正位歆动两京天欲成之早遣税驾虽退而进名播夷夏闭户著书人事俱谢我朝名臣不朽有借究心周礼注疏益优不日而就圣典以修存不出阈没乃神逰伤哉经济竟秘荒邱天限斯人罔跻上夀乃遭不辰奄失耆旧吾辈畴依有泪盈袖薄泻我意爰寄清酎尚飨
　　巡抚山西都察院右佥都御史魏绅祭文
　　呜呼孰谓斯世而有公其人者乎公以雄才硕徳魁乡闱登甲科位极人臣以歩先尚书之武何愧于古之君子崇徳而象贤者乎歴刑曹藩臬以晋于中丞大司防以执祖宗之法以平天下之狱而能柔不茹刚不吐猛济乎寛仁兼乎恕其古所谓社稷臣者乎若其最不可及者正色立朝直道行己徳髙谤兴势孤防挤虽搆无妄之灾乃以有故而去髙卧云山醉吟烟渚而其最不可者老蚌生珠二雏英物方一身之既轻而万事亦咸足其古所谓嘉乐令徳自□申之者乎盖公之身虽处乎今而其风实追乎古功髙韩范学宗邹鲁处己则清而不汚遇事则正而不腐见善则若覩鳯麟嫉恶则欲投豺虎顾绅谫劣昔任秋署才本庸庸政亦无补荷公甄録进为可语累辱恩迁恐负公举兹者叨抚晋防承公遗绪両荷缄题尤切教许呜呼海宇茫茫孰云知己绅受公知如斯而已方期载驾蒲轮重作霖雨否则优防林下从丁令威以问庚霜楚夫何天不憗遗一老而遂使公乎不起呜呼哀哉无计登堂何由执绋第使既遣征斾亦出覩边垒则仰公之远图望闗城则忆公之伟绩徒感徳于百年惟凝思以终日聊缄词而写哀庻灵爽其鍳恤尚飨
　　吏部尚书马文升等祭文
　　大江之右山川毓神廼克生公一代伟人刚方英迈徳器天成雄才远畧作求先民操节矜励玉洁氷清学识其大志存经纶歴官中外振扬休声暨掌邦禁海内称平法讫威富气凌秋旻风采凝峻表仪缙绅年未耋耄抗疏乞身遄归故山飬重尊生烟霞风月触处皆春天胡弗吊尔沉沦事闻当宁悼念旧臣锡葬锡祭恩礼荐臻生荣死哀谁其拟伦予辈曩昔恊恭同寅追惟夙好怛焉酸辛悠悠旴江隔越神京赗赙酹奠邈弗可亲驾言缄词聊写防诚平生交谊尽此一觥呜呼尚飨
　　吏部员外郎夏良胜祭文
　　人有越千里而交百世而通者神也气也非因心之感则迹似之求也良胜于公一何有哉而夣寐闲见公者累矣南不夣驼北不夣象非所见也良胜后公生数十年公所居又去数百里稚闻公名长得公文字闲思欲见之而公不可作矣是故每异乎夣之无从也虽然公在乡为贤士在廷为名臣神气在天下若日星具目者所共见也周官三梦有所谓觭梦者谓志所向也天下之梦见公者固多矣况良胜为乡之后进者哉若所谓志于公者未有也尝读公与圭太史书云独好名之心未能尽忘所好者非禄位之名廼后世之名也是公肝膈之言圭可与道亦信不负所托若良胜者何能为哉公邑有贤令疏公心迹赠命荐加登录公嗣良胜尝与闻每至圭所必私忭焉所谓后世之名在公若持劵取物无违期也独谥议未下著作未传后生之责尚有在者然亦岂敢谓持此足副公之托耶香帛借手展拜墓道公神气若生幸鍳斯悃谨告
　　懐椒邱先生诗【三首】
　　落日倚城头空山翠雾收松坡驰走马草陇饱眠牛天晚灯揺市风寒笛满楼凭髙舒望眼何处是椒邱
　　华亭陈良瑚
　　少日幽居咏楚骚先生一叙品题髙拈将濓洛千年意压倒韩欧両代豪元晦处防真活泼汝愚忧国自煎熬南来偶见椒邱稿一夜思公防百遭
　　寂寞椒邱何处寻椒邱文学擅兹今师心未信陈公甫好古真知邱仲深云谷已成脩史志天津自爱打乖吟个中剰有青田老徳义风流吾亦钦
　　顺徳张灿
　　续附奏议
　　江西等处承宣布政使司建昌府广昌县知县臣陈锡谨奏为照例乞恩补廕事臣伏闻本县已故刑部尚书何乔新由进士始授南京礼部主客清吏司主事复改刑部陜西清吏司主事歴陞本部广东清吏司贠外郎郎中福建按察司副使河南按察司按察使湖广布政司左布政使精通吏事在在有声陞都察院右副都御史巡抚山西植安边御狄之功陞左副都御史清理刑狱驰伸寃理枉之誉陞刑部左侍郎疑狱悉辩羣情慑伏陞南京刑部尚书未防入为刑部尚书邦禁严明刑罚得中既而累迁乞休寻防孝庙准令以礼致仕归家杜门著书足迹不至城府后该大理寺屠勲及给事中杨亷防屡劝不起是其进也有功有烈足为天下之倚重其退也有徳有言足为乡邦之仪刑诚为中朝耆望名世硕臣治拾伍年拾贰月内终于其家伏防朝廷遣官赐以葬祭后该都察院右佥都御史林俊右副都御史韩邦问吏科给事中吴世忠本县知县张灿各具奏请加赠諡及录廕伏防武宗皇帝圣旨是何乔新学行俱优始终全徳准赠太子少傅廕子孙一人入监读书钦此至正徳拾贰年贰月贰拾伍日伏防朝廷诰命特諡文肃夫崇徳报功帝王盛典臣仰见先帝之待乔新恩礼加隆诚无负于旧臣矣縁乔新原廕男何承凤忽于嘉靖叁年拾贰月内病故合邑士民咸为伤悲臣吏兹土亦慨其虽沾録廕未膺禄仕先朝恩典不无虚负随准本县闗防本县儒学生员何洛呈称委系何乔新曽孙相应补廕呈乞备由奏请补廕等因到臣臣查得正徳拾年拾壹月内本县奉到都察院巡按江西壹千叁拾号勘合劄付壹道为録遗功以励人心事内开邱濬广东琼山县人由进士歴任少保兼太子太保戸部尚书武英殿大学士在任病故赠太傅特进左柱国諡文荘廕孙邱□授尚寳司司丞未任病故正徳玖年该伊母韩氏奏乞将孙男邱郊补廕该部覆题奉圣旨是邱郊补廕尚寳司司丞钦此叶盛直昆山县人由进士歴任吏部左侍郎在任病故谥文荘廕男叶震入监读书未任病故【阙】　　年该部照例查取孙男叶孟琪补廕臣切照何乔新与邱濬叶盛人望相同其廕子不幸大率亦相类邱郊叶孟琪既得补廕则何洛亦得照例补廕矣但恩典出自朝廷国是须归廊庙如防皇上俞允乞勅该部详防臣奏仍行该部议拟查例将何洛补廕施行则旧臣之遗功可表先朝之恩典不负亦足以激励人心于将来矣臣不胜惶悚待罪之至等因具本该通政使司官奏奉圣防该部知道钦此嘉靖五年十月二十七日吏部覆题二十九日奉圣防是何洛准补廕钦此












　　椒邱外集
