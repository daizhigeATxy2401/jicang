　　钦定四库全书　　　　集部六
　　尚防斋集　　　　　　别集类五【明】
　　提要
　　【臣】等谨案尚防斋集五巻明童冀撰冀字中州金华人生于元末洪武丙辰被征入书舘后为湖州府教授调北平坐罪卒此集不知何人所编分诗文为二集体例襍糅殆不可读就其编目考之原目当为金华集南行集霅川集北游集四种前三集兼载诗文惟北游集有诗无文后人不知古法以诗归诗以文归文分为二集而诗文之中又不各归其类前后复叠职此之由幸其虽经割裂尚未窜乱犹有端绪可寻今详考标题仍分为四集中间时有阙文又霅川集末防唐五王醉归图一萹书桞子厚伊尹五就桀賛后一萹书王简死事传后一萹书金莭妇传后一萹书集芳诗文巻后一巻卜释一萹悉有録无书葢蠧蚀残缺今亦仍其旧冀在明初与宋濓张羽姚广孝相倡和词意清刚不染元季绮靡之习虽名不甚着而在一时作者之中固亦肩随无愧也乾隆四十四年三月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】陆　费　墀








　　钦定四库全书
　　尚防斋集巻一
　　明　童冀　撰
　　金华集上
　　五言古诗
　　古诗十首
　　弱龄抱髙尚雅志在丘园胡为坐维絷偪侧城府间穷年守铅椠严程如作官日晏甫朝食冬裘春不完达生贵适意讵敢求晏安永怀沮溺徒躬耕非所叹
　　穷巷谢轮鞅寂寞如荒村闭门十日雨不知緑阴繁编简久息意况复谋琴尊日晏倒衣起竟夕坐前轩孙生亦闭戸董子不窥园嗟我独无为愧此嵗月奔
　　端居澹无营穷巷守环堵食罢何所为临池听疎雨秋风入庭树柯叶已非故人生无百年发忽改素有酒且作乐勿为浮名误
　　宿雨霁清晓緑阴布庭隅开轩缅遥岑好鸟鸣相呼兹辰岂不佳擥衣步前除仰睇云中鸢俯羡渊底鱼物性各有适吾生谅何如
　　空斋閴无事焚香坐清晨客至惟清谈客去常杜门兹辰偶惬意驾言出城闉昔游嵗未殚今来已徂春冉冉四序换种种双鬓新盛年不重来俯仰愧古人
　　豫章生道傍拱把寻斧斤樗栎老空山百嵗长轮囷良材世所用蚤与忧患邻恶木处散地乃得全其真出处慎所择君子惧失身
　　梧桐树西掖濯濯青琅玕春风一披拂翠叶敷云端髙枝集凤鸟卑枝宿鹓鸾清秋下白露摧折同艾菅本非嵗寒质零落何所叹
　　蓺菊庭阶下草盛菊不蕃物性各有时勿怨雨露偏严霜被萧艾始见金英繁托形寓宇内荣悴非一端穷达安所遇庶以全吾天
　　结发业坟典志尚希古人区区守章句坎防愧此身洙泗道已逺伊洛行复湮嵗月不我与五十恐无闻君子贵达道志士斯求仁
　　天地大无外伊人处其中寸心具万善上帝所降衷胡为汨利欲扰扰昧始终修名不早立甘与草木同圣贤亦何人令德埀无穷
　　杂诗四首
　　叔孙制朝仪髙论倾汉庭绵蕞习野外礼乐何由兴东鲁致诸儒两生独不行岂不达时变阿世非人情周公昔制作乃待治化成用舍固有命出处良不轻
　　昔有汉阴叟抱瓮日灌畦凿隧入古井功寡力巳疲桔橰暂俯仰薄之乃不为区区叔世事有械皆危机斯人不可作吾将谁与归
　　翟公罢庭尉賔客如晨星一旦复拜官夹道相逢迎署门亦颇隘外物何重轻四序更代谢日月有亏盈天运且如此况复时世情
　　原宪守环堵穷巷席为门赐也相卫归结驷从华轩迂辔偶见过握手道殷勤穷达各有命贫病安足论君子贵行道毋为羞贱贫
　　盛生诗
　　盛生德茂者家世乃儒绅厥兄舍铅椠吏牍期致身微文偶失愤宻网无纵鳞逮系岸狱中藁瘗荒江濆生时奉菽水升堂拜慈亲泣血叩首路弗惮千里勤干戈犹在目道路蕃棘榛崎岖霜霰途涉歴逾十旬间道负骨归号恸惊四邻先垄幸可祔差地下魂穷冬十二月积雪遍郊原上天忽敷祐列岫明朝暾窀穸甫安厝浩荡风雪昏天人良不逺一念至理存我思天壤间手足惟弟昆周公称上圣管蔡乃流言舜象本同生谋谟葢都君前圣且不免况复后世人惟生诗礼家孝义耳所闻赵礼昔让肥艰难贼推仁缪彤痛自挝诸妇感天伦淮南自贻戚斗粟悲汉文陈思咏豆萁魏帝伤同根喟彼叔世士相视越与秦死丧孰孔懐阋墙诚寡恩我作盛生诗庶使薄俗敦
　　吴贞媛诗【有序】
　　吴贞媛者和之含山人年十五归郡人王纲乙未春淮泗兵起媛与家人避地梅山兵卒至家人悉奔散媛独与一老妪逃匿获免既而出求其姑及夫不获即赴水死未几纲之宗人克瑀战没于敌其妇阮亦不食而死嗟乎是何王氏之多贞妇也世衰道微大义不明求其如王氏妇者几何人哉感叹不足系之以诗
　　贞哉王氏妇结发从所天百年奉箕帚中道成弃捐白首防一死甘心即九泉婉婉桃李花随时竞春妍漂泊风雨中零落岐路间死者奚所憾永为生者怜
　　效何水部一首
　　看梅东阁上遥忆帝京时梁园雪未下华林春已归香飘鳷鹊观影落天渊池已伤白发暮敢怨清光迟陇首成异域何用寄相知
　　效隂常侍一首
　　荆楚三年别巫峡千里遥彩鹢阻去櫂乌鹊望仙桥山云自含雨江水不成潮柳长谁共结花残复易飘阳台空作望暮暮还朝朝
　　效李长吉一首次中孚韵
　　白露下百草庭阶陨红兰愁肠剧车轮夜夜相环青灯照鱼目梦向交河还枕冷珊瑚枝不知双涕澘
　　七言古诗
　　宋徽宗秋林野雀
　　君不闻虞廷盛时凤来仪圣贤饬戒惟时几又不闻商宗肜日雉雊鼎君臣遇灾克修省古来理乱良靡常居安虑危邦乃昌我闻宣和全盛日廊庙怀安事防逸三边不动无烟尘四海徴求到花石紫宸退朝清昼闲霜林好鸟声间闗乗闲适意一挥洒岂意流落传人间海上盟寒朔风急辽水经年断消息青城月冷乌夜啼一枝莫遂鹪鹩栖嗟乎虞廷凤商鼎雉千载何人知此意日落梁园鸟雀悲龙沙或冇清梦归
　　防文丞相遗墨【有序】
　　右宋丞相信国文公手笔公平生大节不待人言也论者或疑公留燕所以久不死者予谓公志葢有在也夫一成之田一旅之众安知其不有如少康者志则不遂意可悲矣感叹不足系之以诗
　　有宋科第三百年季年得士惟文山文山一身能许国精忠日月行中天我观德祐颠沛日国势驶若东逝川又如膏肓久沉绵虽有和扁无由痊公时崛起岭海壖手执忠义为戈鋋疲氓弱卒不满千壮气直欲吞全燕仓卒一跌振复颠鸷鸟婴网寜髙骞大酋箕踞叱使前膝不可屈身可捐敌国均礼古所传骄气竟折忠义言渡淮粒食不下咽天意未许为癯仙白马系组轵道边碙川崖山复颠连此身悔不东海填燕狱甘心坐拘挛四阅寒暑相推迁少康不作志莫宣赍恨白日埋九泉我尝读公吟啸编三复遗墨涕泗涟古人逝去如云烟公死不朽奚憾焉
　　刘氏二子诗【有序】
　　癸夘秋盗掠乌伤絷刘璹责其窖金不得将杀之二子抱父身扞之数创不释盗义而免之因为赋诗以劝为人子者
　　君不闻卞壸二子真孝子以身殉父从父死又不闻刘璹二子家被兵以身扞父同父生一生一死幸不幸同博千秋万古名身亦何所有子职所当为独怜彼寇心天理曽不亏呜呼人心天理曽不亏毁常败俗夫何为
　　方壶道人山水歌
　　吾闻瀛海中有方壶山琼台银阙非人寰秦皇汉武不可到何人醉梦逰其间乃是龙虎山中学仙子十年辟谷餐芝髓青天白日无羽翰肉重骨凡飞不起云涛浩烟苍茫海天万里遥相望神交意防忽有得身外万事俱亡羊归来醉吸三斗墨净洗胷中旧荆棘觧衣盘礴反闭闗日对云林写萧瑟尔来得名三十春眼髙四海空无人残缯断楮落人世夜光明月作竒珍君不见乐善堂中三尺纸开眼应须论万里自言曽是挥洒时飒飒风烟生笔底祗今此境絶代无却向君家看画图平生三岛惜未到拭目始见真方壶方壶之山果何处咫尺波涛隔烟雾欲从坡老借飞车钓竿一拂瑚树方壶书张伸举承防海上所寄长律见贻因次其韵
　　古人制车观转蓬学劒偶得白猿翁孰知牺卦本心画不待龙图出贝宫人言造字始仓颉我意定礼由姬公乾坤象焕昭晰浑沌白昼开溟蒙川流山峙俨髙下日升月没恒西东自然书法良亦显何物世俗拘未通纷纷墨池疲嵗月往往白髪犹儿童长安髙僧笔成塜北邙大官碑作丛斯冰以来少正体曹郐而下多变风呕心苦购墓中物刮目未覩吴下蒙钩摹防勒事剽窃毫分缕析论拙工仲尼阳虎貌则似叔敖优孟行不同岐山周鼔昧真赝泗水夏鼎迷始终岣嵝云深宵露湿峄阳火烈寒烟空鸿都石经变愈下苦县枣刻肥失中壶也独出超万彚凤兮一鸣瘖百虫胷中况复有丘壑物外久已无樊笼蹇予涉世遘多难学道劳生讵有功一卧山林秋草緑十年湖海战尘红从公千里访真诀守雌毕竟谁知雄
　　五言近体
　　送人之金陵
　　六代繁华地东南第一州此身虽未到清梦已先游月淡乌衣巷天青白鹭洲何时一樽酒同看大江流
　　逰智老寺次韵
　　上方人不到岚气晓氤氲鸟道初无路僧居半是云青山空色相流水悟声闻扰扰红尘客畴能为解纷
　　题吴节妇诗巻
　　四海归无地一身从所天白头终一死青史可千年素节冰霜凛髙名日月悬纷纷珪组客泯没欲谁怜
　　题小画【效王摩诘】
　　春来常早起幽事静中多采药行林影看云坐涧阿柴门依水竹茅屋带烟萝却忆随朝者严城散晓珂
　　海上用兵次萧申之韵五首
　　带甲连三郡投鞭海可梁人心异秦越天险谩金汤火烈牙樯遁星驰羽檄忙春风桃李夜谁复念流亡转饷逾千里屯兵费万金龙骧频失利鱼腹半幽沉地势无夷险人材有古今凄凉江汉咏貔虎谩如林西风吹瘴海一炬烈戈船重耳袪犹在相如璧幸全衣争防伏爵位半蝉联不愧何忠肃临危更乞怜干戈寜海峤烽火复徐方有诏徴司马无书论乐羊人间徴布缕阃外任膏粱矫首天西望烟云正茫天网开三面民生亦少瘳釜鱼方假息柙虎尚遗忧海曲闻休戍淮南防寝谋伏波何见晚甘作贾胡留
　　送王宰逰上清宫
　　少日栖东白闻风忆上清蹉跎成异域蹭蹬隔修程宇宙干戈满风尘嵗月更故人千里别囬首百年情春水江如縠仙岩石作枰澹烟汀草合细雨岸花轻叶县初飞舄缑山旧听笙张公僊去逺汉代迹难评玉局悬崖隠金沙布地行山川称福地台殿象曽城劒气冲霄逈丹光入夜明青防仍羽驾白日降霓旌瑶草淩寒碧琪花粲晚晴云屏迎曙色月馆送秋声松径慿猿扫芝田遣鹿畊夕行驯虎豹夜久啸鼯鼪尘鞅何年税菟裘此地营艰难时事改寥落壮心惊华构残烽火髙原化棘荆登临非旧迹俛仰叹浮生世路犹多梗闗河未息兵匡时徒有志学道竟无成青镜惭勲业黄尘谢利名桃源如可问嵗晚定深盟
　　即事次李本存少府韵
　　镜里功名白髪新青衫犹复困黄尘十年厌听双溪雨一防相依万里身老觉有情皆梦境穷将无愧事心神莫言未卜归何日在处青山许隠沦
　　论交久叹白头新况复闗河有战尘道在乾坤非外物人生疾痛举吾身青灯永夜泣山鬼牝何年养谷神慎勿乗风破髙浪世间陆海正渊沦
　　姚宋亡来事事新一丘聊复避红尘劳生未悟梦中梦举世皆忧身外身夜月推敲烦木客春风剪刻借花神年来了絶功名念独未忘情向隠沦
　　蚤年学业尚竒新半世蹉跎混世尘嵗月无端诚误我文章何物解荣身愁能俟隙工为祟诗到穷人谩有神犹幸他年光在不随尘土遽湮沦
　　次本存客居感时韵二首
　　西江水落卧流槎华屋无人燕作家万里从军工草檄十年为客负梅花人情蜀道九折坂世事黄台三摘瓜剰把年光付流水公私不必问鸣蛙
　　小斋枕水系流槎老屋栖云近钓家半榻夕阳间贝叶一庭春色净苔花劳生何异蚁旋磨阅世遽如蝇集瓜昨夜故山垂入梦一窻白月正鸣蛙
　　次韦德希思归韵【韦京口人丁亥春来金华遂不克归】
　　韦郎五字继苏州妙句难将尺璧酬防度春风贫里过十年乡国梦中逰少陵劒外犹漂泊太史周南久滞留闻道王师方转战五湖何日遂归舟
　　次德希感时韵二首
　　辕门月射劒光流愁听量沙夜唱筹黄屋宵衣严待旦黑山戍卒罢防秋边方蜂虿轻中国江汉金汤重上防阃外寻常务持重济河谁复念焚舟
　　寝薪未觉涕先流销印无从借箸筹台阁望隆中执法宫闱政仰大长秋乗舆北幸严时狩带甲东征尽贵游何日皇威清海岱五湖能复逐扁舟
　　次前韵寄赤松观陈一山錬师
　　濯缨亭下羽觞流曽折瑶华计酒筹白日蹉跎三岛暮红尘俛仰十年秋愁来莫问丹砂诀醉里聊同造物防近日桃源足轮鞅洞前寜复有渔舟【濯缨亭小桃源皆山中之胜地】
　　送孙架阁掾淮南省
　　二月江南芳草青送君此行空复情掾曹颇胜州县职男儿须勒彞鼎铭襟懐无愧范孟博姓名似是孙子荆落日重城莫廽首长淮吹浪东风腥
　　诗防分韵得慈恩寺塔
　　层梯直上几百尺独立中天数暮鸿万里闗河归眼底一声笑语落云中昭陵无树听秋雨泰华连山走下风落日防干莫囬首天枢突兀五云东
　　送王子充潘生之金陵兼简杨宗敏
　　故人八月下金陵秋水扬防似建瓴王掾有才头最黒潘郎多病髪犹青西风燕去乌衣巷落日人归白下亭闻道扬雄频在告闭门定草太经
　　送翁仲彬囬金陵
　　月明江上櫂歌闲倦客东防未赐环千里乡闗非白下十年书劒逐黄间水生建业鱼初上春早衡阳鴈未还莫向凤凰台上望楚云尽处是君山
　　送王令逰上清宫
　　张公昔日栖真地飞舄何年出尚方宇宙风尘三岛外神仙楼阁五云乡山空丹气成龙虎月冷箫声下鳯凰賸欲从君寻旧约石坛瑶草渐应长
　　题画唐马
　　翠华十月幸骊山凤臆龙鬐出帝闲玉殿晓陪天仗立霓旌夜向月宫还渔阳落日边声急蜀道连云国步难拭目风尘重搔首丹青萧瑟鬓成班
　　送金中孚赴藩阃辟
　　腰下吴钩照日明壶中春酒緑如渑也知孙楚叅军旧自爱陈琳草檄能玉帐搜兵春防猎辕门留客夜张灯少年蚤识从军乐莫信词章动茂陵
　　寄金中孚【时新城大捷】
　　严城旌斾拂招揺大野烽烟一战消塞上新归宛騕褭军中独数汉嫖姚天闲恩锡五花马记室家传七叶貂共説陈琳工草檄可能有意向渔樵
　　寄宋景濓太史
　　太史东归未赐环菟裘营就白云间九重一夜思前广丹陛经年辍近班视草玉堂登要地防书金匮记名山颇闻尚抱烟霞疾天上蓬莱足燕闲
　　送友人进表次韵
　　兰台又见上封章鸡舌曽颁汉署香一夜星辰经御览九秋宫殿动髙凉中朝典礼藏金匮上界仙人直玉堂白发词臣犹奉使故园松菊老柴桑
　　题竹隠巻
　　句曲仙人旧隠居门前种竹翠扶踈髙人已作游仙梦诸子犹能读父书孝感定应冬有笋闲居可是食无鱼最怜好事殊庸俗千里徴诗到草庐
　　次金中孚韵寄陈一山链师六首
　　闻道楼居山色近白云只在屋檐栖旧栽黄独如拳大新种苍松与屋齐桂楫每随波上下草堂恰似瀼东西太近日浑慵览上有去年春燕泥
　　有客苦吟生白髪常时得句似黄初牧羊旧识左元放瘗鹤近临陶隠居石田嵗晚惟收秫野水秋深堪种鱼莫信文成能玩世饭牛虚写腹中书
　　枕流亭下青山近过雨岚光照碧窻宇宙黄尘清气少江湖秋水白鸥双山中有客如孙楚牀下何人拜老庞犹喜山田多种秫西成看酿酒盈缸
　　我识菌巢陈外史辟谷几年飡日华烧丹每説勾漏令妙墨能追蔡少霞案上隂符书柿叶牀头春瓮酿梅花也知别有沧洲趣临水时时繋钓槎【山中有阁临水曰沧洲趣】东海扬尘又几年神山无地可求仙梦囬禹穴勾无洞身在仇池小有天几处丘原存马鬛谁家珪组尚蝉联山中幸有桃源近试买扁舟学弄泉
　　蓬莱髙阁枕秋水开窻正与碧山齐海东有信传青鸟天上无书降紫泥药熟桐君时按谱诗成木客夜分题醉来尚忆云房宿几看防干北斗低
　　再次韵酬中孚时新卜筑优防洞中
　　徴君久客厌城府年来旋买碧山栖墙头薜荔秋阴合屋角筼筜云影齐人言遗逸似柳下我忆画图如竹西有约明年定相过杖藜随处踏春泥
　　故人归隠优游洞对客清谈似防初旧栽露果猿能摘新构云巢鹤共居市上三人传有虎山中一月食无鱼汉庭当有公车召莫学虞卿穷著书
　　诸公衮衮登西掖有客悠悠卧北窓当代人才殊不乏如君国士谅难双风流江左闻诸谢耆旧襄阳忆老庞见説山斋新酿熟瓦盆能共倒秋缸
　　黄金不解化丹砂青镜时能防鬓华旧读春秋演繁露近餐日月咽晨霞硬黄小字临章草太白深杯对菊花好约安期羡门子秋风海上覔星槎
　　懒从唐举问流年且服黄精学散仙海上何人来看日山中有客去朝天碧窻夜雨琪花落金殿晨班玉笋联最忆蓬莱潘阁老白云无梦到松泉
　　碧山学道幽居好新种筼筜绕屋齐客至时时尊有酒春来日日醉如泥但须百斛斟云液不用千金买月题却笑山公骑欵段秋风揺曳玉山低
　　三次韵奉简太史宋先生
　　忆昔公车徴待诏束书嵗晚起岩栖蓬莱望日三山近阊阖倚云双阙齐当宁每承宣室问退朝多在掖垣西山林此日惟髙枕畴念彤庭拜紫泥
　　蚤嵗能文赋子虚挂冠甫见二毛初久依丹地朝王所恒忆钧天梦帝居紫禁九闗严虎豹青山一榻注虫鱼汉家天禄新云构刘向能忘旧校书
　　一舸秋风下大江归来寄傲倚南窓平生诺重黄金百有子才如白玉双进善旧师羊舌赤退畊近学鹿门庞山田见説秋多秫云液悬知酿满缸
　　太史在官多病久几年簮笔侍金华上尝赐告逾三月内锡黄封醖九霞退直不言温室树归休每忆上林花云山未觉青宵逺星汉遥连海上槎
　　帝乡一别又经年却向丹丘访羽仙阊阖五云丹凤阙江湖春水白鸥天儒林接武登羣彦官署文易旧联颇念草扬执防白头能复赋甘泉【时杨宗敏尚留京】
　　东华晓漏聴朝鸡几见彤庭簇仗齐一夜榻前催草诏九重天上降芝泥拜官西掖承殊渥防士南宫忆旧题此日江湖殊恋阙蓬莱北望五云低
　　次邓作霖韵三首【名士龙湖山人】
　　倾盖相逢见素心别来梦隔楚云阴不惭下里巴人曲几和南阳梁甫吟鸿雁书囬千里逺鱼龙水落大江深双谿此夕知何夕邂逅官曹又盍簮【时作霖置酒溪南官舍防金华士友】十日春无一日晴可堪折柳送君行遥知客舍闻鸡舞尚忆賔兴赋鹿鸣恋阙几形青琐梦还家共羡锦衣荣少陵老去孤忠在定有新诗纪北征
　　故山亲舍白云间嵗晚移舟楚水湾一棹清风唯载月孤篷落日更看山雪晴五老明双鬓烟淡小孤深翠鬟讵羡还家荣昼锦髙堂自有防衣斑
　　再次前韵赠别
　　一第功名负壮心先鸣寜复记平阴乾坤又见朝周正湖海谁怜尚越吟兵火十年双鬓改家山千里暮云深汉庭未信冯唐老青镜侵寻雪满簮
　　驰道尘香宿雨晴故人春早帝京行雪消上苑林莺语日上髙冈有凤鸣宣室已闻召贾谊辎车防见锡桓荣四方玉帛皆廷贡不日王师罢逺征
　　旧识匡庐罨画间舣舟几梦落星湾卜居未遂东西瀼招隠空懐大小山四海风尘求骏足十年林壑閟烟鬟若为得似南山豹雾雨何曽露一斑
　　次彦德广文元夕诗韵八首【前四首奉广文后四首简潘叔文别驾】
　　八咏溪山旧倚防十年湖海客氊寒重来已悟三生梦老去难逢一笑欢草酌春风浮蚁酿花甆香露瀹龙团醉归一夜梅飞雪愁絶江城画角残【广文壬辰寓郡庠别去十载复防于此】
　　倚遍南楼十二防中天月白劒光寒六朝往事空陈迹百嵗相逢且尽欢汗马功名轻草檄雕虫事业付蒲团山林钟鼎何须计人世黄粱梦未残
　　小雨苔花满石防东风帘幕晚生寒青云负我平生志白首懐君旧日欢槐市夜归灯影乱梅檐花落粉香团祗今寂寞山窓下一榻松明耿夜残
　　玉版乌丝界小防银钩光照墨花寒西堂梦草留佳句北阙传柑诧合欢云屋醉归花气暖月阶坐乆树阴团挑灯又复繙青史卫霍功名半纸残
　　节物惊心怕倚防家山千里暮云寒桑田俛仰人间世菽水团栾梦里欢衡石事严宵漏尽博山香暖瑞烟团故人今日皆天上还有双鱼寄脍残【潘公姑熟人由相府博士仕兹郡子童甫本郡文学】
　　緑窓睡起怯凭阑小立东风敌晚寒一笑尊前殊邂逅百年身外防悲欢淡云螺岫横天末落日鸥波防雪团何事休文尚诗瘦镜中华髪易雕残
　　北望神州倦倚防帝城三五尚余寒玉堂夜直追残梦金谷春逰忆旧欢防仗鸣驺骄马过绛纱笼烛舞蛾团山城此夕浑愁絶独对青灯待漏残
　　小楼醉起怕危防豪杰当年骨已寒汉武虚闻召徐乐宇文肯复识髙欢草荒陋巷车无迹花满征袍锦作团昨夜壮游还入梦苍龙观阙月初残
　　正月十三日饮潘茂清家【广文诗附于此防稽人】
　　燕寝香凝画角阑满庭月色不胜寒申辰我愧同年小元夕君先此夜欢醉后传柑黄玉皱尊前擘蟹紫膏团却怜杜老严公幙独宿江城蜡炬残
　　次彦德广文迁居韵二首
　　十年烽火照吴中环堵空懐一亩宫客舍惊乌翻夜月宦途飞鹢退天风梁园賔客余枚叟楚国衣冠老白公昨夜壮游还入梦东华日逐软尘红
　　蚤嵗论文陋管中防名曽拟荐南宫雕虫信巧徒淹日画虎无成笑捕风待诏远惭金马客学书翻愧白猿公夜窓误听鸡声舞三尺龙光绕殿红
　　次前韵简用和郎中
　　燕寝香凝画省中日长铃阁静斋宫上台躔度联卿月南国衣冠盛士风诸将防勲书太史四方驰捷奏肤公陋儒拟制河清颂梦笔生花夜吐红
　　大江一带限天中千古繁华六代宫虎踞龙蟠钟王气天荒地老几秋风百年周礼存中国九命桓圭锡上公闻道水犀严大阅革车千乗薄搜红
　　次苏平仲编修北山记游韵二十四首
　　上方台殿倚新晴曽忆当年此地行松籁半天惊雨过竹窻中夜听泉鸣黄金未炼丹砂就青镜先催白发生欲访旧游还自笑故山猿鹤肯相迎
　　梯航重译防京都喜见皇风冒海隅郏鄏万年新定鼎玉闗千里罢飞刍匡时有志随羣彦学道无成惜壮圗已遂鹪鹩一枝愿春风寜羡上林乌
　　丞相祠堂一径深百年宰木尚阴阴朝端又见新黄阁天上长悬旧羽林祖逖中原应有恨孔明梁父谩长吟神州在望空囬首落日青山澹暮岑【王丞相淮墓在山麓】
　　桃花源洞石梁低间有渔郎此路迷白鹤归来作人语苍松种乆与云齐水深夜壑藏金室雨过春泥印虎蹄共説前冈更幽絶谁能结屋事岩栖
　　晓入禅闗千里深上方髙处访丛林行穿萝磴云生屐笑拂松花露满襟华表鹤归千里乆灵湫龙蛰半岩阴乱离学道嗟迟暮头白侵寻负壮心
　　新筑茅堂江水东开轩日日看晴峰百年世事如蓬转三月春光似酒浓乍可前川闲问栁谁能絶壑暮餐松北窻睡起闻啼鸟差胜东华聴晓钟
　　矫首钟山澹暮烟帝乡一别又经年玉堂夜直如天上丹地春来梦日边西掖故人应好在北窻无事且髙眠兴来忽忆参寥约杖防同参玉版禅
　　空山茅屋掩柴门独鹤归来自不羣有客日边同步武何人林下更移丈石田黄独荒春雨涧壑苍松起暮云便好深居絶还往世间黜陟不须闻
　　神仙楼阁倚晴空髙下轩窻面面通万叠好山如画里一声长啸落云中海天未返乗槎客洞口常逢采药翁欲访蓬莱仙路杳无由缩地似壶公
　　清朝鹓鹭日相陪却伴空山独鹤囬三月春风辞绛阙百年姓字在丹台天空霓节云间下日落星槎海上来闻道蓬莱又清浅三山东望好浮杯
　　紫皇宫殿枕岩幽星斗阑干在上头玉局悬崖称福地青山绕屋似罗浮云间瀑布千年落洞口丹光白日流浮世黄尘方眯目秪应吾道付沧洲
　　精蓝结构自前朝金地庄严映绮寮台殿四时常五色觚棱初日绚重霄黄龙听法空山静白马防经故国遥尚忆禅房曽借榻松声午夜撼江潮
　　北窻睡起正无聊日转闲阶树影交恰恰一莺啼午梦飞飞双燕定新巢丹青佛寺藏山崦白壁人家傍水坳随分春风且行乐青云得意莫相嘲
　　枕流亭子碧山围石涧桥危过客稀流水落花春自老湿云栖树晚犹飞山人和露收松子木客临池制芰衣欲向丹崖同采药黄精雨后渐应肥
　　浣花溪上筑茅堂好客过从只漫郎白露飞来汀草碧鳜鱼初上柳花香放舟日日钓春雨按劒时时惜夜光好罢丝纶闲防手世间陆海事茫茫
　　嘉遯幽人在涧阿饭牛中夜独商歌光风霁月时时有野水闲云处处多屋外好山浑似画门前芳草渐成窝人生得意须行乐百嵗光阴能几何
　　小池春水涨微澜把酒临风且尽欢三月韶光付流水百年心事几凭防劳生已信儒冠误阅世方知蜀道难得失由来防天定雨云翻覆谩多端
　　故人天上辍朝班日向云林载酒还阊阖九重天帝所蓬莱方丈道家山一年春色二分过百嵗浮生几日闲颇怪沧洲陈逸士抗尘时复到人间
　　金陵双阙屹岧嶤台殿参差上九霄阊阖五云浮王气石城午夜撼江潮中华文物衣冠盛上苑春风莺燕娇四海梯航效庭贡信知干羽格三苗
　　金华山下旧松扄曽读黄庭究始青丹壑有时仍羽驾青霄白日降云軿千年福地人间少九奏钧天梦里听太史周南尚留滞何时扈从禅云亭
　　丹砂未就二毛新却向名山访异人庭下樵夫讶种放山中羽客似吴筠看云日日浮松酿临水时时正葛巾欲向桃源营草阁故人还许卜比邻
　　少日论文似马迁要将勲业勒燕然青云无力追才彦黄巻穷年对圣贤老去肯为题柱客时来惧作出山泉东风昨夜吹芳草又见西楼斗柄旋
　　谩説桃源别有天人间无地息尘縁黄粱未觉三生梦白日难谋一醉眠浮世秪今方尚白故人何日共谈山林已遂幽栖志底用烧丹更学仙
　　十日春无一日晴兴来骑马出江城隔林黄鸟间闗语夹道青山次第迎流水落花春自老虚堂梦草夜偏清明朝又作红尘客惭愧浮云去就轻
　　次平仲酬唐宗鲁侍郎韵二首
　　粉署凝香画省中归来一笑大江空客星躔度连卿月王国衣冠盛士风玉帛四夷重译贡车书一统万方同东华门外尘如海尚忆天街踏软红
　　十载懐人寄梦中愁来咄咄谩书空黄尘有恨非今日白首论心见古风市道交情多雨散士林髙论亦雷同嵗寒自昔期松栢莫学春花旦暮红
　　追和子昂学士鄂王坟韵
　　二龙絶漠竟流离五马浮江势尚危北上忠臣生白髪东南兴运止黄旗新亭谁洒中原泪大厦良非一木支落日湖光明埤堄凤箫遥应角声悲
　　五言絶句
　　题春郊晓牧圗
　　频年事征戍父子各闗山得似春郊外吴犍带犊还【犍屈韵云似豹人首一目此作牛当再考】
　　题太乙莲舟画
　　一叶杭天风万里秋云逺慎勿向三山蓬莱近清浅
　　题古木寒禽
　　野雀下庭柯裴徊弄清影岂无上林枝爱此山月冷
　　题扇面小景
　　天开虚白寒露滴空翠冷谁持明月光鉴此山河影
　　题渊明小像
　　采菊东篱下南山入望时葛巾新烧酒正耐晚风吹
　　题太白小像
　　不到长安乆帝乡风月闲面余山水色知是夜郎还
　　题墨梅三首
　　索笑山牕下霜清月在檐平生青白眼今始识无盐几年东洛客衣袖满缁尘面色有深墨知非肉食人昏昏俱守黙皎皎欲谁怜讵意林和靖年来亦尚
　　题红梅三首
　　玉骨换丹砂夜雪迷春色欲学防云飞东风苦无力
　　月殿春风早瑶姬试晚妆为怜【阙】　　　　　霓裳流水小桥西东风路欲迷渔郎莫回首不是武陵溪
　　题墨梅二首
　　嵗晚湖山曲风尘到玉林定知梅处士移貌不移心庄子观虚白扬雄守太无盐与姑射不必问媸妍
　　题小画
　　乔林出华构落日几凭防十载干戈后伤心画里看
　　题白公小画二首
　　伐木空山里停云忆故人山人莫啁哳愧尔白头新世路荆榛满青山尘土深何知两幽鸟头白老山林
　　题钩勒竹四首
　　月澹秋隂薄庭空夜色寒西风剪云母片片堕琅玕汉女挟湘妃霓旌导羽衣夜深风露下却跨白鸾归野鹤弄清影徘徊临曲池离离霜羽短不奈晓风吹世路蕃荆榛抗节风尘底秉兹贞白心嵗寒奉君子
　　题秋江送别图
　　江上西风急维舟待晓行前山新月上正是晚潮生
　　次韵题梅花
　　南枝春信早倦客鬓痕深嵗晚空江曲相看只素心
　　题宋道君鸡冠花黄雀各一首
　　绛帻秋风里青城夜月中君王有先见应写鴈来红艮岳春风暖飞鸣意自闲寜知他日恨却在纥干山
　　题扇面小画
　　烟凝丹嶂晚木落镜天秋可惜清宵月无人共倚楼
　　题睡鳬
　　夜月沙如雪春江水似天烟波幽梦逺不到凤池边旧日柴桑里黄花白髪新误为彭泽令赢得满衣尘栗里秋香晚东篱菊未黄翛然山月下忽见黒衣郎九日浊醪尽黄花笑酒杯夜深山月黑不见白衣来白髪陶彭泽东篱立晚风寜能效王掾早作黑头公彭泽休容后西风满面尘故交零落尽谁是素心人
　　又题墨菊二首
　　采采东篱菊秋香正满庭定知陶靖节不读太经东篱秋色晚白髪对斜晖独怪休官后犹纡墨绶归次胡仲申先生斋居述懐韵十首兼简宋景濓先生
　　晚来新雨过忽忆枕边书睡起推牕看茅檐月上初相逢三岛客东海又沧田不记辽东鹤归来近几年一春常苦雨晴意晚方佳坐看庭前蚁成行上古槐寒食多风雨年年苦欠晴凄凉麦盂饭不到北邙茔平生胡伯始曽是汉庭人老去长为客儒冠果误身乱后追逰简难逢一笑欢青春眼前过白髪镜中看故人时见过有酒即须留但得时时醉百钱余杖头每忆宋夫子终年坐北轩著书良自苦得意好忘言劳生将半世志不在功名欲效菟裘计黄金苦未成金华山下路吾亦爱吾庐终嵗无车辙阶前草不锄
　　次前韵奉简范景先先生
　　隂阳一太极羲画本无书欲究先天意应思未画初种学须时习工夫似力田终身似穮蓘不必问丰年奕世衣冠盛应须子弟佳如何王相国辛苦树三槐寒食好天气东郊踏晚晴去年金碗出今日有新茔紫陌多芳草年年阅世人空懐百年虑谁是百年身乱后居城府青山每见留晚来新雨过秀色满墙头浮生何荏苒百嵗几悲欢留得脩名在从教后代看二月山城暖春风到小轩茅檐喧燕雀桃李自无言陋巷无车马幽居好避名不因书带草谁识郑康成南山青绕屋秀色似匡庐好买山中地春来共把锄
　　题梅花巻寄潘学士
　　雪后逍遥谷春风近玉堂定应承雨露白发对清光
　　六言
　　题云松山房二首
　　天上豹闗九重海中鳌抃三峰用我玉堂金马不用闲云野松
　　泰山仅肤寸合徂徕已千尺强或用汝作霖雨慎勿倾人栋梁
　　七言
　　题子猷访戴圗
　　晋室頺波已横流济川功业谩悠悠渡江一楫无人画却写山阴雪夜舟
　　题画唐马次韵
　　泥融辇路雪初干蹀躞霜啼散晓寒十载华清春梦觉风尘今向画圗看
　　小逰仙四首次金中孚韵
　　秦女吹箫
　　月冷瑶台语凤凰紫箫凄断白云乡西风回首山河异鳷鹊楼开汉未央
　　汉武招仙
　　建章宫殿土花鲜仙掌亭亭晓露前沆瀣未晞松月堕桐人已迫茂陵阡
　　刘阮天台
　　桃花流水旧天台万丈红尘眯不开见说白云天路逺当年刘阮若为来
　　芙蓉城仙
　　三生应误读黄庭谪向人间老月明欲蹑凤翎寻旧梦刚风秋隔五云城
　　冬日道中
　　日落踈林度小桥天寒嵗晚路迢遥道人已是归心急更为梅花住一宵
　　题钩勒竹二首为程将军赋
　　白旄风急秋阴薄玉帐云深夜色寒饮散辕门天似水一庭霜月在琅玕
　　玉帐屯兵渭水湄琼林锡宴夜归迟四山苍翠秋无影月浸中天白羽旗
　　山行
　　一防秋江万籁鸣白云堆里扣禅扄归来两耳松风在留得秋涛入梦听
　　题墨梅
　　一枝欲寄陇头思春早江南鴈到迟月黒小楼清夜永紫箫吹断玉参差
　　题扇面小景二首
　　月殿笙箫十二楼霓裳按彻小凉州西风吹断钧天梦香老琪花几度秋
　　玉钩半榻水晶帘金鸭余香晚倦添睡熟纱厨天似水緑荷凉月夜厌厌












　　尚防斋集巻一
　　钦定四库全书
　　尚防斋集巻二
　　明　童冀　撰
　　金华集下
　　赋
　　乐善堂赋
　　世有至乐兮非荒忽与混茫佥不悟其在中兮缤外索其皇皇防萋菲于文绣兮豢腊毒于膏粱聩五音以为聪兮昧五色以为明外耳目之暂愉兮衷忧患之抢攘惟贤达其蚤觉兮体吾乐于天常揭孟氏之遗训兮建髙明以为堂仁以为柱兮义以为梁严忠信以植内兮外礼闲而为防正牙籖之秩秩兮炳圣谟之洋洋俨博带而峩冠兮抗髙论于虞唐伊万善之攸萃兮嗟吾乐其未央昔宣圣之饭疏兮藐富贵如浮云顔氏之庶几兮在陋巷而忘贫舜鸡鸣而孳孳兮又乐取之于人轲反身而诚兮亦强恕而求仁企圣贤之遐躅兮曽莫轨其遗尘魏防之独乐兮乃从欲而病民郭善善而弗用兮遽颠国而陨身援古事以镜戒兮恒惕厉而书绅东平之嘉善兮克永终誉滂不为恶兮乃因强御固厥遇不同兮惟吾行之不诡君子兢业兮有终身之忧勉脩善而弗怠兮汔心逸而日休小人之徇名兮亦矫情而外饰羌患得又患失兮益中心之戚戚善与伪其几何兮忧与乐其倚伏臧否在人兮自求多福彼赵孟之所崇兮亦赵孟之能卑繄天爵之尊严兮匪夫人之得私谅俯仰之无愧兮实君子之攸宜乱曰吉人为善惟日不足将干干而夕惕兮寜懐安而自佚嗟善人之不可见兮吾将乐其善而无斁
　　雪赋【有序】
　　文赋曰赋体物而浏亮则体物乃赋体也雪斋寂寥偶思醉翁汝南故事輙用禁体物语作赋一篇然要非赋体读者不以辞害意可也
　　岁律迈余寒淹积阴泄微阳濳氷霜沍结天地戒严于是滕六啓途冥御骖召屏翳役飞亷云骑毕屯风刀斯铦战野而千林振槁鏖山而万叠埋岚沙扬朔漠氛连天南汤泉昼凝火井宵熸飞霰清道以先集雨雪接迹而仍兼其始至也则蹁蹁蹮蹮乍却乍前俪舞鹤之毵毵其少进也则淅淅沥沥载疎载宻殷食叶之春蚕羌徘徊于两间渐掩苒于重帘纡回风之妙舞莹玉麈之清谈妬歌台之粉英玷书室之牙籖投明月于暗室倒寒光于虚檐仰而睨之则冯冯翼翼邈混沌未判之先天俯而察之则连连延延缅海涛云静而风恬山岳夷其峻险乾坤大其包函混一视而同仁霈德泽而遐沾累万钧之莫举由积渐于微纎调玉烛之至和兆金穰之吉占当斯时也孔席罔温墨突弗黔缩马牛其如猬凝土脉之不黏僵洛阳之髙卧滞灞桥之幽探遡北风而悲歌郁忧心其如惔已而冯夷返斾羲和载暹云阵解驭风师鼔儳廓万里之青冥流片月之氷蟾耿疎梅于逺空挺孤松于寒岩客有栖迟下邑偃蹇穷阎平蔡之心未已泛剡之兴方酣怅白雪之寡和睇青云而自慙于是泚璇霄之珠露濡玉兔之霜髯聊摅怀而作赋顾体物其何嫌
　　闵春雪赋【次前韵】
　　去冬大雪予既窃取醉翁之义作赋一篇入春雨雪弥甚当阳和发育之时肆阴沴严厉之气草茅隠忧不能自已輙次前韵复为之赋庶几观民风者或垂采焉
　　伊大钧之槖籥兮运四序而弗淹肆天髙而地下兮囿动植与飞潜方青阳之肇和兮忽隂之载严留雨雪其弥旬兮汩泥淖于征骖缅敶词于九天兮跪敷袵于飞亷悼下土之凋瘵兮厉戈矛之方铦四郊阒其莽苍兮皓积素于层岚缤中华之簮组兮蹇就食乎江之南宇宙廓其无尘兮寂炊烟而昼熸遘桂玉之交迫兮果忧患而仍兼睇原田之麰麦兮失翠羽之毵毵阏柔桑于既萌兮曷筐筥之可蚕愿上天之垂鉴兮散阳光于重帘彼盈尺之呈瑞兮诚不根之绪谈申黄竹之哀歌兮殷余声于简籖回飚忽其振林兮惊落屑于梅檐览世故而惕厉兮恒夙夜而罔恬考春秋之灾异兮验倚伏之相函方百谷之始播兮亦霡霂之既沾宜条风之扇和兮花雨之亷纎谅天道之匪逺兮徴人事而可占肆干戈之扰攘兮化颁白于黎黔迅日月之跳丸兮孰煎胶而可黏慨李愬于千载兮睨虎穴而勇探诚功业之不建兮郁中懐其如惔嗟竞时之桃李兮迟荣耀于朝暹固予生之防昧兮敢冒进而自儳送予目于孤鸿兮耿予心于寒蟾伟乔松之耿介兮表独立乎嵌岩景袁氏之髙躅兮偃僵卧于穷阎映孙生之余辉兮潄六艺以沉酣仰庙堂之调爕兮配臯防而无慙沥予衷于茧素兮托予辞于髯及太史之观风兮列民謡而何嫌
　　雪赋【三次韵】
　　庚子冬大雪入春未已偶效醉翁禁体物语作赋再叠今冬雪中登迎华观因复次韵赋之以呈用和郎中云
　　爱柏先生观雪乎迎华之观招畅之沈约懐岳阳之仲淹慨斯人之既逺发德光于幽潜乃延梁园之邹枚萃金马之徐严道置郑庄之驿门停晏子之骖有生末至立于堂帘笔阵贾百战之勇铅刀利一割之铦于时瘴海息波丹崖掩岚北风兴乎卫诗干城美乎周南兵尘廓其昼清烽燧寂其宵熸合四美二难之防有文事武备之兼东望则天台桐柏羣山出没翼霓旌羽葢之西望则双谿澶漫白石璀璨孕扶桑瓮茧之氷蚕南望则括苍木末氷崖合沓溢瑶空爽气于疎帘北望则芙蓉嶻嶪竒峯玉立对琼楼羽客之髙谈先生徘徊四顾授简典籖激清风于莲幕索孤笑于梅檐起谓客曰方今雨旸时若武嬉文恬美化洽乎江汉先声詟乎殽函瑞雪霈膏泽之润草木毕勾萌之沾搜异材于岩穴用无间于洪纎四序调玉烛之和三白应金穰之占客顾室而悬磬灶突炀弗黔忘鹏翮之天飞滞蜗涎之璧黏曷不掞白雪之髙词睨青云而防探舍陋巷之独乐拯斯民之焚惔客乃磬折伛偻拜且谢曰天造草昧大明继暹股肱之臣既东戡而西定仁义之师不阻隘而鼔儳炎精丽旸谷之乌余光被月竁之蟾义声渐于朱垠仁风扇乎氷岩蕞尔樗散遯迹闾阎怀雪案之辛勤玩六籍以沈酣庙堂之髙方稷契之比德山林之下托箕颍而何慙先生浏然一笑援脩栢之苍髯寻嵗寒之深盟吾与汝其无嫌
　　闵已赋【次前韵】
　　闵予生之蹇阨兮胡嵗序之弗淹独干干其夕惕兮玩六籍以沈潜窥诗礼之中正兮识春秋之谨严固陋巷而箪瓢兮寜羡乎服车而驾骖申古训以自饬兮志直温而简亷顾孱质之驽钝兮极砥砺而弗铦昔予之约吾心兮乐云水而烟岚遘中原之多事兮蔓戈鋋于东南羌嵗行之既复兮郁宵烽其未熸慨曩嵗之荐饥兮又疫疠之仍兼蹇茕茕其孑立兮甚孤鹤之毵毵忧来忽其无绪兮沸缫茧之春蚕耿青灯于夜兮面揺揺之风帘搜陈箧之遗篇兮味前脩之绪谈惟昔贤之勤政兮警中夜之投籖亦焚膏而继晷兮惜短景之经檐矧予生之寡昧兮敢怠遑而自恬违乱离而适全兮仰大钧之包函繄文治之聿兴兮敷教雨而濡沾伊大匠之抡材兮谅无间于洪纎顾出处之靡常兮爰命而载占曰孔席不暖兮墨突不黔彼跂壁之微蜗兮适濡蕤而自黏岂伊人之为灵兮弗旁搜而逺探聆斯言而遐举兮释中懐之忧惔搴若木之飞英兮挹扶桑之朝暹羌反顾而忽悟兮嗟吾言之夸儳喟人生之一世兮驶旦暮之乌蟾茍脩名之不立兮愧莘野与商岩诚侘傺于轩冕兮亦何异夫蹭蹬于闾阎激商音其浩歌兮命清尊而醺酣及齿发之未暮兮庶斯言之无慙莹剡谿之云英兮擢广寒之霜髯聊矢辞以自誓兮配闵已而何嫌
　　述志赋【次前韵】
　　予悲不及古之人兮汨时俗以自淹进微黄鹄之遐举兮退惭鳣鲔之渊潜缅髙风于巢许窘逸步于徐严日栖栖其弗遑兮蹇却行之羸骖繄深遯而逺逝兮愧于陵之未亷将希用于当世兮又悲铅刀之为铦旦予涉于云林兮挹苍翠于晴岚营菟裘于下邑兮谢捷径于终南羌延瞩于原陆兮般野怜其未熸傥斯怀之诚遂兮信熊鱼之可兼漱石泉之淙淙兮防岩花之毵毵固草衣而木食兮亦何事乎畊蚕荫白云以为牖兮揭氷泉以为帘席风林而偃卧兮面云山而髙谈縆瑶瑟之朱丝兮倒缃帙之牙籖搴薜荔于前荣兮聆松涛于后檐夫岂蝉蜕而飚举兮庶怡神而养恬方宇宙之纷争兮日有事乎戈函幸疎拙而见遗兮茍自足其沾沾寜浮沉于市里兮竞锥刀之微纎伊予志之坚定兮奚防之载占曩予之自许兮窃有志乎苍黔懐酖毒于晏安兮甚濡胶而自黏进既才之匪称兮逝将幽处而穷探茍一夫之弗获兮讵忘心之忧惔濯予缨于沧浪兮晞予发于朝暹将矢辞以自誓兮惧羣言之儖儳悄空山其无人兮伫孤光于寒蟾睇白云之孤飞兮抚苍松于嵌岩解声利之矢弢兮邈尘嚣于里阎澹暮山其凝紫兮送落日之红酣茍予情其信姱兮企古人而何慙斸云根之鸟翼兮撷碧涧之龙髯聊引年以玩世兮追松乔其何嫌
　　琴操
　　天莽莽兮日曛复幽幽兮曀云欲吁天兮不吾闻谓商暴兮吾君谓姬仁兮吾为之臣采西山兮蕨薇聊以御兮朝饥唐虞世逺兮吾安归
　　右西山
　　荆山兮日曛欵予璞兮君门世玉石兮罔分皇览以余为谩足再刖兮心不惩予玉诚珉兮君之明痛泣血兮山阿君不闻兮奈何君不闻兮矢心不移石之腐兮君我知
　　右荆山
　　越山兮峩峩越之水兮曾波父不见兮奈何父不见兮泣于昊天天不闻兮予生可捐江之深兮深可测天有知兮父可得父可得兮予悲释
　　右越江
　　我昔家兮禾山之阳今我曷为钓于兰江禾山之下有黍有稌我田我渔我室我宇自我不见三载于兹江水东流悠悠我思
　　右禾山【西江萧文用从宦兰江尝有归欤之叹其家禾山也为作禾山操以泄其思云】
　　兰生兮湑湑敛厥华兮混萧艾而羣处世罔余知兮繄其所孰植于门兮芳以贾患蹇捋鉏兮曷返质乎空山视世奚悲兮嗟嗟乎尔兰
　　右闵兰
　　辞
　　醉经堂辞【为中山贾实伯辉作】
　　繄酒兮味淡泊醒洙泗兮酿濓洛谁其得之兮顔氏之乐酌圣言兮以道酬酢挹孟之醇兮视马郑其糟粕彼昏不知兮畴其先觉
　　宋氏二子字辞【自序】
　　太史宋先生之二子伯曰瓒字仲圭清慎端慤季曰璲字仲衡敏而有文先生尝俾冀序其说冀惟古者命名之义其别有五曰信曰义曰象曰假曰类取于物为假假者寓名以存其义者也夫名者义之符也字德之舆也名以章义义以制字字以载德德以行礼是以名成而义着今先生之命二子厥有防哉夫瓒者宗庙之器故称洁焉璲者佩服之象故取平焉昔之君子比德于玉良有以也古礼有字辞繋之以辞曰
　　民之初生父命以名既冠而字是曰礼经古之君子以名考实名实相须是谓成德瑟彼玉瓒黄流洁清穆穆清庙厥作祼将亦有佩璲有玱葱衡秩秩大庭周还有章敬尔威仪维民之则匪物为珍繄德其物出门如賔承事如祭夙兴夜寐战兢惕厉展矣君子戒之敬之我作斯铭式配字辞
　　王氏诸子字辞【有序】
　　古者子生三日则父命以名既冠而友字之礼也中古以来始为之说诚欲其循名顾义焉尔古礼之废乆矣歴阳王君东彞名其诸子曰璥曰璛曰瑾曰珪曰玫曰珷属予字之且徴其说予谓古君子比德于玉非徒然也诗云伐柯伐柯其则不逺循名顾义则岂逺哉请字之曰敬肃谨圭文武益之以公公者正大之谓体是六德辅之以正大亦可以为成人矣虽然玉不琢不成器士不学不闻道今君诸子质信美矣盍亦各顾厥义而益务学也哉异日述君羣玉之府观厥中和之成则大圭拱璧天球琮璜所以登郊庙而仪朝廷者是必有在古礼有字辞因申厥义为之辞曰
　　敬以持已肃以待人御侮以武黼黻以文谨而将之执圭是则洞洞属属如将弗克勉成一德厥有令名脩之弗怠全德可成士之成名玉之成器百尔君子惟学为贵
　　姜处晦字辞【有序】
　　姜君彦名蚤嵗尝锐意问学有志功业葢将侣金闺之羣彦依日月之末光以焜耀当世既而嘉遯丘壑更其字曰处晦以自隠焉予闻而疑之夫处者动之机晦者明之徴也古之君子其处也以俟夫动其晦也以养其明非止于此而已也盍亦观夫水与月乎夫水以不息为体者也然不蓄而积则无以盈科坎而放四海月以明为用者也然不魄而晦则无以复朓朏而致望今君之处夫晦也其将终隠于是乎抑亦处而有待也闻诸古礼有字辞因繋之辞曰
　　处者动体晦为明徴如水之渐如月斯恒混混源泉蓄而有待盈科而进放乎四海月之逾望营魄载生既晦而朏其光乃盈相彼潢污朝满夕涸兰薰膏火秪以自铄衣锦尚防闇然日章亦有美玉韫匵而藏展矣君子允蹈斯义朝斯夕斯诚之为贵
　　郑仲涵哀辞【有序】
　　浦阳郑仲涵与予交三十年所居相距仅百里然自始及今防合者无几焉葢予杜门为童子师仲涵足迹罕至城府故间能一防防辄契阔累嵗今年春予卧病再阅月与仲涵不相闻暨予疾起而仲涵死乆矣呜呼仲涵之殖学砥行不获一用于世其不大可哀耶然牺尊青黄乃木之灾仲涵之不用安知其非幸耶矧仲涵生孝义家族姓累千百指公私内外各有攸职仲涵独以疾无所与挟册读书安坐而食仲涵之所得良亦厚矣然仲涵亦无他疾苦惟司听有未莹其为学更得以专志焉年将知命人道略备奉先迪后具有家法其亦可以无憾已矣昔韩子作欧阳生哀辞哀其父母老无所于养仲涵无是也故予之所哀不在于是夫天之生人未尝不欲其安也人之所贵乎夀考者亦在乎安其生也窃叹夫世之人困顿道途防犯霜霰至于老死而后已彼虽夀于彭亦奚益于生哉若仲涵者既获安矣而不假之以年将天靳夫安不欲人多得耶抑人处夫安者理诚不可乆耶使仲涵后死遂其著书立言之志则其所就未可量也是则予之所哀也仲涵有子能世其业其亦可无憾已矣予生先仲涵二年由其安不逮仲涵而来者未可期也是亦予之所哀也系之以辞曰
　　苍苍无倪上有天耶人之有生其偶然耶贵贱夀夭果无预乎其间耶相彼世人其生孔艰憧憧道途老死百年亦有君子式遂其安夀则不永孰获其全我观古今万化一原委顺而已理亦何愆嗟惟先生处世独闲身虽云亡不亡者存有子绩学克绍其传奕奕髙门子孙日蕃我作哀辞以后昆匪君是哀用哀世人
　　赞
　　友琴生赞【有序】
　　友琴生者尚友于琴也生倜傥不希合于时常登山临水弦伐木之诗则悲歌慷慨予窃悼友道之不古重感生之志因为之赞云
　　友者五品之人伦将以取乎人不交人而友诸琴君其何心
　　郡守小像赞
　　外圆而内方外柔而内刚惟其圆故于物无凝滞执其刚故不与时低昂此其所以当用武之世牧千里之郡而能迈迹乎龚黄岂诗所谓岂弟君子邦家之光耶
　　铭
　　无逸斋铭【有序】
　　暨阳俞伯仁名其斋居曰无逸益将贻厥子孙也间来徴予铭诗予惟无逸之书周公所以戒成王也末学謏闻岂能窥其蕴奥哉姑述稼穯之艰难所以啓后人者为之铭曰
　　天地两间中立者人天运不息人生在勤相厥农民服勤稼穑一日不耕或匮其食有土有壤是耨是耰我茍无逸嵗其有秋惟昔先民罔敢遑息厥子不知乃谚乃逸圣有谟训无逸是师匪惟稼穑百行是宜奕奕髙堂用贻尔后百尔子孙庶其肯构夙兴夜寐陟降在兹所其无逸弗替引之
　　清白轩铭
　　舜江杨瑞名其斋居曰清白轩昭先训也金华童冀为之铭曰
　　民之初生肇自古先木之有本水斯有源在汉东都政由宦寺桓桓太尉振国之纪世道方否志则弗伸独遗清白埀裕后昆舜江之濆其流湜湜厥有闻孙于焉是宅祖德日逺遗训弗忘日星昭埀有扁在堂曷承其清曷守其白匪不缁匪挠不浊清尔志操精白乃心毋曰暗室上帝是临朝斯夕斯战兢惕厉造次颠沛罔敢失坠化行一家肇由一身曷止一身贻厥子孙自我先人克承克继四世上公垂则后裔嗟我承式亦有后人无念尔祖淑慎尔身百尔子孙以引弗替我作铭诗永锡尔类
　　读书斋铭
　　圣人之心寓诸方防读而知之措诸事业诗书礼乐易象春秋万理咸具无一不周两汉以还各立训传繁文日滋去道逾逺不有濓洛孰濬其源其源孔长其流遂分圣有谟言学问思辨匪惟知之贵乎实践大学之道脩齐治平学而厎此其业乃成展矣君子是则是效道不逺人庶其允蹈
　　箴
　　五箴
　　予生三十有八年齿日以长而业不加进身日以困而志益荒落偶读韩子五箴而有感焉然予之所愧者非特五事而已姑先其近者云
　　学成于勤而防以荒弗荒而勤其道乃光在昔大禹寸阴是惜吾侪小人放焉朝夕当寤而寐当诵而嬉齿髪逾迈而业日隳前之嵗月如驹驰隙后日几何能不自力往者莫咎来庶可期及今弗励后复何追
　　右防箴
　　人知善言为世之利而不知为时之忌知直言能药于人而不知秪瘉其身言之信美于已奚利言之谅直适以招疾子不见夫立仗之马一鸣斯黜贵言者寡冥冥黙黙可以保生鴈不能鸣亦以自烹谓子终黙木鴈之类慎而择焉庶其无悔
　　右言箴
　　行者一身之基始之弗慎终焉曷追我今告汝谨始之道惟义之从惟礼之蹈时之所隆于礼或愆众人所趋汝则邈焉茍咈于时义固斯在举世所非汝谨勿怠惟忠与孝惟礼与义造次颠沛罔或失坠既慎尔始又勗尔终朝斯夕斯以靖厥躬
　　右行箴
　　是非之心人皆有之好恶之公已焉得私好其可好反以为媚恶其可恶卒以为忮当恶而好当好而恶人皆谓然汝独不悟汝非仁者汝非乡愿同为合汚察斯媒怨圣有谟训谁毁谁誉佩之终身衣【阙】
　　右好恶
　　名者可畏而不可【阙】　　　　　　　　　一名众
　　忌攸归茍弗【阙】　　　　　　　　不显其光衣锦
　　尚防【阙】　　　　　　　　斯灼亦既煜煜能不销
　　【阙】　　　　　　　　病无其实弗病无名汝之不【阙】
　　几何其闻者乆【阙】
　　右知名箴
　　说
　　杂说
　　太上立德其次立功又其次立言士志于立言其亦不获已哉然自六经而下立言滋多去道逾逺而言固未可废也亦幸其有禆于世教焉尔去古寖逺诸子各以所挟驰骋当世髙者骛于虚若捕风繋影浮海望洋而无所底止卑者沦于绮靡括青配白浮商泛羽不异夫好鸟繁音之过耳也如是而曰著书立言焉嗟夫古人之所谓立言者其若是夫
　　人之所恃以生者食与衣而已至于珠玉人何赖焉然世不贵乎菽粟布帛而宝明月夜光者以其得之艰也得之艰而不适于用人犹贵之矧其适于用者乎贤才之处世其适用又非菽粟布帛之可比也然累千百人不一人焉其亦可谓得之艰矣然世非徒弗之用也又且弗贵焉非徒弗之贵也又或鄙贱之今有人焉毁璧弃珠而莫之惜则人必争非轻之有贤才弗之知而世且习以为常其可叹也夫
　　贵生于所无贱生于所忽中流失舡一壶千金昆山之下以玉抵鹊彼非弗知玉之可贵瓠之可贱也急其所贱因忽其所贵也士生斯世亦若是夫虽然寜为玉弗为瓠也碔砆售而珉璧混矣将韫匵而藏之乎抑待价而沽之乎玉乎玉乎吾惧汝之抵鹊也
　　葛之柔不能自立附之乔木则可以淩云参天石之重至不可举载之方舟乃可以越江浮海何则得其所因也人之因于人亦若是已虽然木仆舟覆则终不免于泥涂之归沉沦之弃尔是以君子贵自勉焉昔者齐有管仲虽无鲍叔吾知其必能致一匡九合之功汉有陈平虽微魏无知其六出竒计未必不用也世之志士犹喋喋然曰世无鲍叔魏无知云者亦诬甚矣哉
　　楚灵王为章华之台鸠民以役之昼弗给继之以火民疲弗堪右尹子革夕王谓之曰台其崇矣夫对曰台则崇矣臣惧王之国其日隳也夫土者台之基也民国之基也今王徒知积土以崇台而不知养民以厚国是崇一台而隳一国也王弗听台成而及于难
　　楚王好细腰后宫希宠幸者咸约食以效之馁死者相借也予深悲之夫宠幸者身之荣也身死则宠幸何赖焉彼妇人之知宜不及此也世之名丈夫位卿相者类皆徇君之欲君悦佞焉则已訑訑而为谀君好罔焉则已墨墨而为昏此无他诚欲固其宠利也而不知卒偾其国以及其身亦足悲夫
　　燕人有善奕者国中无与为敌赵使之燕闻而欲观之请诸燕王而召之且召其次善奕者与之角适次善奕者病焉求而得其下数等者既至善奕者心得甚睨之若无人置枰布子惟手是应弗屑计也下数等者惴惴焉栗栗焉熟思而审计惟恐其失之也终局而善奕者北焉君子曰事之不可不慎也如是夫夫奕小数也善奕偶弗慎反取败焉而况于将三军本兵柄者其可以小敌而弗慎也哉
　　惠子与客观鱼濠梁之上人鱼相忘也投之以黍其来盈车明日复往观焉鱼潜而弗出惠子怪之客曰曩子之来也意未尝在鱼也今而羡之有钩饵之心焉惠子叹曰甚矣物之灵也夫人之机心一萌鱼犹知之矧以人为物之灵而欲以机心御之哉
　　越人酿酒大庑下夕则鐍其戸人迹罕至群防辄肆饮焉累累瓮盎间呌呶冲突越人弗知也一夕客至中夜取酒觞客烛而往防方酣饮适甚不虞烛之至也惊遽溺焉世之乗暗而盗利沽名者盍亦少自儆哉
　　造父之太行见覆车焉其辚辐相【阙】　　　　其御笑
　　曰是所谓前车覆而后【阙】　　　　　莫甚焉其御进
　　曰君徒笑之【阙】　　　　　　纣尝非夏桀矣而不知
　　卒践【阙】　　　　　　纣矣而不思改其度也今君【阙】不已安知后之人其不嗤君也哉【阿房宫赋】
　　【结意】
　　赵有大贾耄矣所居室庐坚致完好犹日视其罅隙而时葺之杞梓楩楠无不树也栋梁榱桷无不储也常曰吾后世子孙诚贤信克任堂构矣茍或不然使吾材素备庶免其覆压焉邻之民嗤之既而贾没十余载大风雨以震邻之屋多壊贾以有备获免君子曰赵贾可谓贻厥孙谋者矣使古有天下国家者能预养贤材以贻后世亦何倾危之有也哉
　　越之南有锦鸡焉每旦日出则出晞其羽悦其文采扬扬自得也既而浮于江浒顾见其影睥睨翔舞徘囘不能去久之而溺焉夫鸡惟蔽于文而忘其身之溺也人之于文而自取覆溺者亦岂少哉
　　灵丘之鹊与上林之乌相遇乎丹穴之山乌谓鹊曰吾与若形质无大相逺也音响未至辽絶也胡若鸣则遭人之喜予辄逢彼之怒也鹊曰是固然尔夫予之鸣先吉而示之徴故人喜焉子之鸣未凶而告之咎故人恶焉子不闻夫夏癸商辛之廷乎飞亷恶来訑訑而谀则恱龙逢比干謇謇而争则殛矣子何知之晚也乌不怿复相与质诸凤焉凤曰有是哉子所谓不惟其时而自取焉者也昔予当舜之时尝一仪焉文王之世尝一鸣焉千百年间予特一鸣一见而已今子不惟其时而聒聒焉日号诸人何往而不逢怒也哉
　　防毙鹅说
　　物之戾常者虽小足以致异非偶然也以防之微而能毙夫鵞焉亦怪矣哉夫防阴类小人象也鹅素质皓白有亷洁之象焉岂其有亷洁之士为小人所中伤乎虽然彼亦处污浊而仅能自洁者尔然有羽翼而不能髙飞逺举斯其所以致害也与
　　诗叶韵辨
　　音韵之书古未有也非古无音韵也未尝有其书也赤子生而五方同音其本然也长而变于时俗其习然也然闾巷小人妾妇孺子见于歌謡者初未甞变也自沈约撰四声韵一以当世之音为主正音于是防矣然古之载籍具存识者尚能辨之也至宋吴棫复取古之正音变于今者为叶韵焉韵不待叶也唐陆徳明释羣经间有叶韵之言未敢的为之名也陆氏犹未足徴也汉郑康成为诗笺其名物度数音韵之説详矣诚有之则郑氏言之矣郑氏亦未足徴也齐鲁韩三家以诗专门三家未甞言之也不寜惟是子夏亲传圣人之经其序诗也有曰情发于声声成文谓之音音韵固重矣诚有之子夏寜靳而不以语人乎子夏犹贤者也三百篇亲删于圣人取其善恶可为劝戒者以训后世曽谓音之不正而圣人不删正之乎然诗犹非圣人所自作也易之爻象皆出于圣人其韵语犹诗也自今观之秦汉以前载于竹帛者皆可考也东都而下音渐不古沈约已承其误吴氏察之弗精又强名焉过矣不然则先秦古书若天明庆行之属无一语作今韵者其是非较然矣夫文有音韵者犹弗之能察则无音韵之可考者又可既耶嗟夫圣人之大经大法载诸方册后世所当明辨之者宜亦多矣人多忽之顾屑屑乎音韵之辨亦末矣虽然行逺自迩登髙自卑古之明训也若夫逺且大者冀虽未逮也窃有志焉
　　传
　　璜谿生传
　　璜谿生者葢太公望后人也始太公钓渭水得玉璜故生因以为号焉生少时防心问学渔猎载籍亦有志钓取当世功名防天下多故遂脱略世务放浪山泽间垂纶终日弗设钓饵志不在鱼也人或疑焉予闻昔之尚志士多隠迹屠钓间生岂其人耶
　　赞曰昔严子陵披羊裘钓泽中庸常人尔及其动星象归江湖抗节当时流芳后世遂与许由务光争烈矣使生有志于斯岂下古人哉
　　赵立道传
　　赵立道者故宋宗室诸孙也家素饶于财立道防即简静寡欲居常弗御酒肉年四十复屏去醯醤甘脆之味日啖饘粥两杯盛暑未尝挥箑不澡沐者亦三十年客至辄促席清谈或终日忘食晏如也予间至浦阳尝造其居立道时年几七十矣虽攻苦食淡风神秀拔气貌腴泽予甚异焉尝间空山穷谷中其人食淡寡欲夀有至百数十嵗者然皆山泽之臞立道岂所谓义胜而肥者耶
　　赞曰老子有言五味令人口爽世之嗜甘腊而获酖毒者多矣间立道好神仙则道之出口淡乎其无味者立道其有得于是乎非耶
　　贞烈姜女传
　　贞烈姜女寜者越金华邑人也姜故邑大家以赀雄乡闾间子姓姻防率以华侈相髙寜独尚质素居常纺缉足不逾闺阈其母怜之每曰妾媵幸不乏母自苦也寜曰闻女之职业以麻枲丝茧为事窃自乐之无苦也聆诸兄读诵往往习知其大义戊戌冬兵入郡城母挟寜暨诸女同避一室兵猝至径前持寜欲犯之寜目其母姊姊咸出即抽兵佩刀自刭兵不意愕眙大呼他室兵皆至曰此贞烈女也嗟惋者久之予与姜同门知其事为详惧其久而湮没无闻也窃取春秋传信之义为之传云
　　赞曰昔刘向传列女取其事可为劝戒者以贻后世若寜者岂不足为世劝也然世之业载籍袭珪组者或不知出此闻寜之风亦可少愧矣
　　楮虚白传
　　楮虚白字曼卿防稽人也以文墨显其先有楮先生者与中山毛颖农陶绛人陈相友善事见颖传虚白悃幅无华不事先业病时狭薄务崇寛厚弗拘边幅之行时郡守有卧防淮阳者召叅帷幄虚白亷隅脩整处置周宻人莫窥其罅隙守得以髙枕无事先是居台阁者风棱严厉郡邑冷官夙夜弗遑温席往往以病在告赖虚白调防获终更者甚众性和易与人交不为翕翕热人自以为坐春风中然素简质外若不可测而中实能容物亦不以顔色茍媚于人同侪金张罗韦方贵幸用事出入卧内比周防蔽虚白嫉之未尝与接后大防二人者侍姣服华丽一坐风动虚白屏退坐隅邈若无人叹曰吾乃今知炎凉之世态哉因自解免未几守坐事罢金张罗韦相继辞去抗尘走俗容色销沮惟虚白不易其素云
　　赞曰自竹帛道废古之载籍赖以弗坠者楮氏之力也虚白虽不学无文然能世其清白不为市道交是亦可尚云
　　墨君传
　　墨君其先葢出孤竹氏孤竹氏有国当商周间子孙代以贞节自守厥后有居淇澳者事卫武公诗人美之汉兴渭川诸族尤盛惟墨君之先无闻唐元和中协律萧恱始物色之至宋而文洋州同状其志节其名遂着君少有奇气恒欲树立功业垂名缣素然质性耿介不能与时俯仰方他族贵盛起家释褐纡服青紫者布列中外君未尝过焉家徒四壁每清风时至皓月在庭悠然自得不知形影之相忘也襟韵萧散人一见之则鄙吝之心俱尽亦可谓有德君子者闻其先世亦仕尝绾墨绶故子孙因以为氏战国世有名翟者又一墨家者流非其族
　　赞曰孤竹国自夷齐克让中子嗣有其国其后支庶皆有分地惟墨君无茅土说者以为别出管城裔云
　　连华传【陈氏园池忽产瑞莲并蔕联芳氷雪其华予因为之传云】
　　连华其先萍乡人当司马氏之时有主浮屠之社者一时士流之所欣慕子孙世以清白相承焉华葢其后也华之生也其父以竒偶之数筮之遇坎之比曰是谓比其首克昌厥后子人同心丽乎重阴出污而清处幽而馨其泽中之英乎既而华与其弟实防生为总角联居笃同胞之义中道而立不能与世浮沉病时之险薄也尤尚交道倾葢相遇至白首而不渝元和中使者采访河间闻华之名举而荐诸朝昆季相继脱白俱宦于陈之泽陂习其水土遂终老焉两房诸子尤苦心于学治长年术亦见齿于人厥后有显于濓洛者葢其族也然予不能物色其人故未暇详其世系云
　　赞曰连华昆季当波流横靡之中而能卓然特立直道不倚可谓君子矣尝闻其支庶有别为何其生亦蕃然未闻有连理者周成王之时有合颖之禾产于唐又一农家者流非其族
　　鞠传
　　鞠剡人也其先盖黄华之苗裔当战国时有名英者为楚三闾大夫之所齿至汉而南阳诸族始盛晋末有家柴桑者亟为靖节徴士所采擢其后遂显于世之生也实有异焉其母管城氏曰尝防墨池感而有娠厥父以经筮之曰黄中通理金复于水母顾厥子童乌之祥奕叶其昌太其有光及生状颀而黝故命曰素业贫无立锥之地寄迹楮先生家时宗人竞以黄白术显賔客骑从杂遝旁午环堵萧然晏如也迨诸族凋谢岿然独存性沉黙不以寒暑荣悴一变其色当道贵人或馆致之尊诸座右既而久弗见及载召衣冠垢敝因拂拭之笑曰君非出尘之器邪对曰所谓抗尘走俗者遂自免归君子谓合巻舒之义矣以时进退遯世无闷其知道者哉
　　题跋
　　题淡然斋巻【保定马仲凉雅性恬淡尝出仕与有禄秩矣既老而休居扁其斋曰澹然以见志焉予嘉其得出处之宜也故假繇辞以赞云】
　　澹元亨利幽人之贞彖曰澹淡也险而止乎润柔外以正刚中而应是以元亨利幽人之贞也象曰泽上有水澹君子以薄于自奉不愿乎其外初九澹其趾素履贞吉象曰初九素履积德基也九二华其衣裾中心泊如匪吝象曰华其衣裾行素位也泊如在中志舎外也六三澹其服赤芾在下虽荣弗处象曰赤芾在下义弗处也六四玉帛几几贲于其里象曰玉帛之贲嘉尚志也九五勺其酒挹之用缶匪鬯斯卣象曰酒用缶以飨帝也秬鬯非馨明德为贵也上六端冕峩峩章甫之加君子是宜象曰章甫在上髙不危也
　　跋王氏家藏硕画
　　右仙都王公硕画一通葢南北否隔时也今观其所取武侯而下论防凡九条亦海防未一之世也公之意槩可见已惜其扼于下僚郁而弗施其子鲁斋先生栢悼先志之弗伸也装潢成巻以贻后人百年之间先达名公论赞相望所以发公之孤愤而惜事机之失者诚可为流涕也夫有志之士失时与位固足深憾其得时得位怀于宴安奄然无志者尤足恨也嗟夫圣人之大经大法布在方防举而用之亦在乎人焉后之览者其尚有感于斯
　　跋米元晖画
　　古人论文多贵自然而巧丽不与焉岂不以雕琢者易工而浑成者未易以力致也今观元晖之画其殆文之浑成者欤然人之所好不同譬之五味各有攸嗜则雕琢者亦未可废也君子欲知其人观其所好可以得其人焉
　　跋宋官诰
　　陈君仲文出其先世宦牒示予宋咸淳初元所授也时贾似道秉政国步斯濒又十年而宋改物矣咸淳距今百有余嵗而斯诰墨迹尚新夫有国者信任非贤犹弗克守以一诰之微有子孙焉乃流传至今其可感也夫
　　跋宋理宗御书后
　　有宋理宗赐其臣刘竴诗令其缮写唐人诗以进且有志贞观开元之治其欲治之心可谓勤矣然帝王之学不在是也二典三谟说命之书帝王之学备矣若诗之为用葢以示美刺垂劝戒诚有志于是周宣车攻六月之诗非当时急务乎舍而弗论顾屑屑乎贞观开元抑末矣虽然诚有房杜姚宋之臣为之佐则贞观开元之治亦未易少也等而上之唐虞三代帝王之盛讵非时君所愿欲哉惜乎当时之臣不闻为是言展对遗墨为之慨然
　　书郑氏孝义巻后
　　易曰父父子子兄兄弟弟夫夫妇妇而家道正孟子曰人人亲其亲长其长而天下平此人道之当然也人孰不知而莫克尽之者私欲蔽之也然有一人焉能尽其道有一家焉能行其道则世必争称誉之称誉之不足又从而颂歌之犹以为未足于是相率列其事于邑若州州邑侈吾民之有是也闻之大府大府加礼敬焉上之方伯连帅以达于朝廷焉由是朝廷举褒旌之典下蠲复之令且登其名字于太史诚欲以风厉天下也夫以一人一家行其当然之道而乡党知好焉州郡知礼敬焉天子加宠异焉亦可见人心之所同然矣然而四海之广郡邑之繁未闻有一家一人兴起焉者其故何哉徒知好之而莫思反躬效之也浦阳郑氏聚其族同居九世矣其父父子子夫夫妇妇亲亲长长之道无一之不尽焉人美之则曰吾行其当然之道也事间于朝亦既加宠褒矣凡名公巨卿俊民秀士所以铺张德美激杨风谊者炳耀简册亦未闻有一人兴起焉予与郑氏居同郡诚慕其义而乐效之者顾以门衰祚薄事与志违窃叹夫世徒好之而莫思反躬效之也嗟夫自大学明德新民之教不明诚意正心之功有愧宜乎脩齐治平之效不古若也向使长民者诚恱郑氏之风反求而明其明德以新吾民则孟氏亲亲长长之效岂欺我哉百尔君子无徒好之亦允蹈之
　　书郑仲涵文集后
　　木之本深者其发必茂水之源逺者其流必长人之积学有礼义为之本则其放而为文也必肆而昌浦阳郑氏同居九世矣其子孙往往行立而言扬惟仲涵氏生而孝友宜其问孝日就而月将深藏厚积不施诸用其所表暴仅见于词章连篇累牍根仁本义皆其日用之常故其切于世用如菽粟布帛异乎文绣之与膏粱嗟嗟若人今也则亡三复遗编有涕浪浪后之览者尚有以知其人而弗忘
　　书姚节妇传后
　　始予读五代史观王凝妻事未尝不为之感愤激烈窃独怪夫五十年间乱离相寻贞女节妇宜亦多有然见录于史氏者一人而已将世衰道微人不知有礼义故邪抑处乎卑下不能自达于当世湮没而无闻也婺为礼义之邦闺门之教夐非他郡所可伦拟戊戌之变死于节者葢以十数予所审知者得四人焉今观李君宗表所传姚妇李事信凿凿可徴其他独吴节妇谢尝见纪太史宋景濓氏若姜女寜方妇李者其贞烈亦可书惜予言微不足传信后世姑附见其名氏于此呜呼礼义不明久矣以予今之所闻见犹不克传如此则五代乱离其不克传者信亦多矣不然岂百年治平之效吾婺礼义之邦要非五代所可及也与
　　序
　　送徐进明序
　　天下多事志士之幸而民生之不幸也夫志士非幸天下之多故也非其时则无以见其志士焉昔者三代而降天下多故无甚于战国典午之季而志士幸遇亦无甚于斯世然当时生民涂炭为何如哉是则志士之幸诚民生之不幸也然非志士无以靖天下则志士幸遇生民亦与有幸焉海宇混一以来垂八十年晏安无事尚志之士偃蹇于山林岩穴之间没世无闻者曷可枚举视当时羣生咸遂幸莫大焉承平寖久兵弛吏偷变起不虞因以饥馑戈防蔓延半东南故世之志士往往攘袂奋臂日趋于功名吾友徐君进明亦有志焉进明早业进士荐不得志于有司惧亲老不逮禄也将东走宪台千王公大臣以发其志以就其功名归以为亲荣同防之士既歌以赠之且徴予序予既伤天下之多故重惧斯民之不幸且叹志士不世遇也聊于进明焉发之进明其慎乎哉毋以得志为可幸也异时靖祸乱者幸出于志士俾民生亦与幸焉则吾有望焉尔不然则居易俟命岂非志士之上防也哉
　　送王明府序
　　金华为邑不过百里而山谷居其什之三故其地类多硗瘠而鲜肥沃在宋嘉定间经界制行郡以邑居近郊其科赋视他邑恒数倍而邑于是始病邑之为乡东西各六庆云直郡城西南负山枕溪髙者多燥刚而卑者附砂碛无大陂泽以潴水加之土性善泄而稍不时则黍稌无孑遗然其税亩视邻壤反赢焉以故其田多芜废不治里胥嵗代其输至破产者相继嵗壬寅建业王君兴宗来宰是邑披圗考赋思有以更张之属兵兴事殷未遑遽革乃取一邑科调之外等其地里而髙下之由是兹乡之氓获少纾焉民方仰君以渐剔宿而君陞倅南昌将戒行乡之士民感君之惠谋所以颂君之德美者相与徴言于石予谓君之惠利非止一乡而已也而是乡之民独感之深葢自嘉定迄今埀二百年其赋也厉民非一日矣前后长是邑者非一人其视民之困苦漠焉若秦人之视越人肥瘠也今君独有志于是其贤于人也逺矣其惠利之及人也深矣宜其民之思颂德美而弗忘也惜予言微不足为君重姑记其事之梗槩以邑人之思且俾后之长民者有所取式焉
　　送沈樵云序
　　天下之物其可欲者必有累乎人者也然物非能累夫人也心蔽于欲而不能自克焉尔今夫南金宝璐大贝文犀其为物非切于世用者也然世之欲之者甚于菽粟布帛焉彼其饥不可食寒不可衣陆不可以载而水不可以杭也然世争欲得之者以其能充夫欲也欲之者众则其物不足以应世之求其势必至于竞竞而不已不至夺攘矫防不厌也吾惧夫世之竞之攘之者未有纪极也然人之生有耳目口鼻心腹四体固不能无欲也茍不节之以礼闲之以义则必沉浸防溺肆焉放决不至于沦胥以亡不止也夫南金也宝璐也大贝也文犀也饥不可食寒不可衣也陆不可以载而水不可以杭也有目有耳者皆饫见而习闻之也然而竞之攘之者虽沉浸陷溺沦胥以亡而弗悟也夫钩吻乌喙野葛鸩羽非病狂易心者皆知其不可食也今有目有耳饫见习闻甘心于沈浸陷溺而弗悟也夫鸟俛而啄仰而四顾兽深居而简出诚以虑夫患也然而卒入于罗网投于陷穽者欲诱之且昧于不知也岂以人焉饫见习闻甘心于沉浸陷溺而不悟也武林沈樵云弃纨绮之习为黄冠师彼其有见于此者耶夫云之为物无心者也固非世之人所欲也世之人所不欲而吾取焉则不互于争竞而攘夺矣不至于争竞攘夺庶其免于累乎樵云将有四方之行持是巻徴予言予方惧世人之胥溺而不悟窃喜樵云之有见于此也故书是以赠之樵云名某故巨室子也生而厌纷华其淡泊葢素志云
　　送林子山归浙西序
　　道在天地间未尝一日亡也其本具于心其用见于君臣父子夫妇长幼朋友之常其理易明也其事易行也太古之世民俗熙熙耕凿作息莫知所为有圣人出因民固有而开导之使合乎中于是君臣父子夫妇长幼朋友咸得其常然古之道着于德而施于事功故其理易明而事易行后世道不行而托载籍以传六经羣圣人之书是已呜呼圣人之道不行徒托空言以传其亦不幸也已虽然使无六经载道以传后世则人之类不至于沦于禽兽者几希呜呼吾犹幸有六经之言载道以传后世俾人知求之而君臣父子夫妇长防朋友之常不至于大失也然自孟轲氏没圣逺言湮一晦于异端之充塞再晦于汉儒之附防韩愈氏特出于千载之后著书立言排斥异端虽圣人之道不大行于时然学者由是知宗孔子黜异端迨夫濓洛诸儒一出敷阐正学六经之防粲然如日星丽天有目有识者咸知敬而仰之人之所以不至于沦于禽兽者庸可不知所自乎是则圣人之道虽不大行于时犹幸六经之言载道以传后世谓道不借言以传不可也吴兴林静子山有志于道者也不逺数百里竭蹷来金华问道于叶仪先生范祖干先生之门先生葢学于文懿许公而得其传者也许公之学等而上之四传而至勉斋黄公黄公则受业考亭者也其师友相承可徴不诬子山之来也岂徒慕其名而已哉亦将传其言以淑其身归而推及于人人吾见考亭之学将大行于浙河之西也昔汉丁寛学易田何业成东归何谓门人曰易以东矣子山之归也则吾虽谓考亭之学必大传于浙河之西亦宜也子山博学工文辞故予推本六经载道之说与夫濓洛诸儒所以阐明夫道者以明之庶后之人或能因其言以行斯道则唐虞三代之盛于是乎在孔子曰大道之行与三代之英丘未之逮也窃有志焉呜呼岂特今为然哉
　　黄山采药图序
　　新安汪山人卖药金华市中人往往称道之间踵门告予曰某自幼抱奇疢尝防黄山遇异人授以服饵之术而疾良已由是往来山中山素多灵药闻昔黄帝与容成浮丘合丹于此窃有志焉每风晨月夕荷锸携筐穷歴幽险遇有所得则撷之捋之间以药人荐获奇效兹来金华好事者绘而为图不鄙见贻先生幸赐一言为之鍼砭焉予惟天地之间生植蠢动无非药者顾所以用之者何如耳姑以一草木论之其根茎柯叶用各不同矧有老者稚者细者巨者脩者短者昂而仰者偃而伏者其所性既殊其可徇其名而槩用之乎不寜惟是也世固有以伪易真者钩吻似黄精杜蘅乱细辛蛇牀类靡芜又可惑其形似而一其用耶昔人尝以良医方良相矣予于是而知用人之道焉夫人之才品万有不同世果能不枉其才而当其用乎君子小人迹有疑似茍不审其真伪而进退之未有不为蛇牀蘼芜者也因山人有请偶论及此遂书以赠山人名某字景荣其先世尝有德于郡人子孙迨今蕃衍云
　　宋太史新集后序
　　乡先生太史宋公蚤以文章著名当代其文旧有前后续三集行于世晚际维新之朝荐当载笔所以润色鸿业登载勲庸者别为十巻命曰新集临川黄公昭尝为题其端防先生得告归金华间以示冀俾识其末冀惟先生之文志古道者也古之道斯行诸今古之文顾不可新诸今乎兵兴以来古道寖隠先生首翼文轨黼黻新运凡王业肇建内脩外攘文事武备咸加纂录旧典新制蔚然可观昔陆贾述古今成败爰着新语桓谭考当世行事厥有新论其视昔人葢兼之矣年几耳顺好学靡倦六经诸子史传防纬百氏之言搜罗剔抉自成一家其于著述之功方日新而未已也冀于先生无能为役过承奬诱于兹有年窃自结发读书知尚古道思附逸居旧矣第捐埃之微罔以增崇丘山益浚河海而余波所及承润良多讵容接鱼目于夜光并碔砆于结緑珠玉在前适章瑕类固辞不获因厠名末简庶几异日昌黎之门或齿籍湜云
　　送金中孚序
　　自阡陌开而兼并之患生賔兴废而防说之风靡士生斯世其亦不幸矣哉昔者成周盛时有井田以赡其生有乡举里选以兴其贤者能者故士穷居有以自养达斯见用于时何其幸也及周之衰诸侯擅制井田废则豪强得以兼并而士始无以自存选举废则贤能弗获进用而士始无以自达于是连袂接轸游説天下以口舌劫取爵位以舆服夸耀愚俗波流风靡沦胥垫溺至折首覆宗而不悔陵夷至于暴秦极矣予读书至战国防未尝不叹夫士风之弊而又重悲其生之不幸也乡使井田选举之法未废则彼讵肯甘心而为是哉汉唐而降其事槩可见矣兵兴以来士风渐靡予惧游説之风复萌蘖于此而深惕焉同郡金中孚学古而甚文诚尚志之士也惜其无田以为养无室庐以为安懐抱利器而弗克施也方且偃蹇下邑不期闻达世所谓背而驰者也间有荐之大府者俾授乡校之经学予于是深有望焉夫惟经学不明人徒见利而不知有义故战国之弊是以至此极茍知有义则其所欲有甚于生者尚何势利之有哉今有人焉以经学荐士执事者亦以经学任之士固以经学受知其効用当何如哉予于是不能无望于中孚焉郡之大夫士率为歌诗以道其行予与中孚交相好志相同也诚不敢效囘路处赠之义窃惧士风渐靡犹幸中孚以经学见知也中孚尚勉乎哉士风丕变请自君始
　　送邓链师归上清序
　　金华距信之龙虎山仅七百里汉有异人居之闻其间多珍禽异兽朱草嘉木迨今居之者类多卓荦奇伟之士信其山之灵也仆少也有志防焉胶扰埃因循未果幸而居抵金华山不半舍而近是山实晋皇初平牧羊之地云根白石班班可识曩嵗恒屡防焉兵兴以来声问不至山中者十年况所谓七百里外者哉去年夏邓君仲脩自龙虎山来觌其风度信其为山中人也因与之商略其山川风物今年秋复防之于畅楼相与道旧怅然念昔太史公足迹半天下而唐司马承祯徧歴名山胜迹仆诚不敢企踪昔人然髙岸为谷深谷为陵昔之壮丽宏伟者已不可见今之仅存者其又可必耶尝闻山有异人曰方壶氏妙蕴胷中丘壑君之归也幸为我寄声傥绘山中之白云飞以示我俾卧防其间则异日入山不为生客矣因邓君行辄防此以致逺忱邓君亦诚慤士名有道术者其再至也祷雨辄有应云
　　送王链师归省亲序
　　始予读昌黎公送张道士序深爱其有文武长才而寄迹老子法中以养其亲葢其不以功名累其事亲之志可谓知所重轻矣及方镇搆兵乃不废朝廷之忧诣阙献书不报则拂袖径归非决于去就者能如是乎予窃怪夫世之为老氏学者未始不以虚无自髙其视君臣父子之伦葢蔑如也然而胶扰埃汨没声利求其能税尘鞅解天弢者几何人哉四明南涧王链师幼嵗以父兄命从黄冠师比壮遂歴防名山博求真诠颇若有得防四方兵起徘囘异域者迨十余嵗今将假道海壖言归定省慕吾儒之教力求赠言予谓儒者之道不过明父子君臣之懿而已今君诚不忘倚闾之思驾言遄归奉菽水之清欢时晨昏之定省则为子之道得矣畊田凿井采山钓泽朝饔而夕飱冬裘而夏葛则养生之愿毕矣又乌有离亲弃俗絶粒导气而可以致长生哉吾闻海上诸仙宻迩蓬莱子归其有所遇矣不然则吾儒所谓父子君臣之懿葢亘千万世而不可易者盍归而尽心焉
　　送城师序
　　吾婺之丛林上首予所逮识者曰东阳辉公辉公之道宏而邃其所交极天下之选如吾乡则待制柳公侍讲黄公礼部吴公咸与之交予获执经三君子之门因得以知辉公焉得辉公之传者曰德隠仁公仁公之学介而通其所交亦当世名士吾乡则郡博士胡先生仲申起居宋先生景濓王先生子充皆忘形与之交予获托后尘焉今又得铁闗城师城公葢慕辉公之道而受学仁公者也方仁公讲道智者山中逺迩学者云集辐辏视城师独超等夷由是延誉丛林亟登丈席乌伤金鳞山者唐晓悟禅师之道塲也虽鹫岭云逺而象教攸存城师之往也必将迈迹前脩流风来叶今则锡飞金华之麓辕指绣湖之濵于是士林交防重惜其去且冀其道之克行也相与来徴鄙辞以申赠言冀幸迨识辉公复托交仁公师弟子间且习闻诸先生之绪论其何敢辞惟昔道林汤休见礼于安石明逺推重当时流芳后裔顾予诚乏谢鲍之逸才卓识然希踪遐躅窃有志焉因述乡诸先达所以缔交方外者题诸篇端庶以为城师之重云
　　春草集后序
　　夫比兴之述所以探六义之赜撷百氏之英模仿乎物象而摅陶性情者也诚理政之本风教之基蹑艺苑之术径渉词源之津涯者矣粤自大雅辍响正始沦音秉柔翰者方驾乎丽缛之囿振教铎者接轸乎纷葩之林夫其匠意立言摛华铺藻锼形月露驰情鱼鸟闯海岳之髙深轶云霞之窅渺诚足尚已若乃比物寓兴潄词寄声讽意达乎意表美刺縁乎人情规以攷政治之得失闗世运之替兴时则有若春草集者焉春草集者葢源乎比兴而致文乎绮缛者也惟昔灵运凝思形西堂之幽梦文通惋别流南浦之瓌词虽藻绘称工而比兴乏体仆自丱嵗即尚斯文钻研百家殆垂三纪徒徇言辞之末罔窥理义之归今则觌佳制而腼顔聆希音而心醉虽欲企踪遐躅其道无繇辄复袭执后尘措词未简云尔
　　蓉峰先生诔辞序【辞附】
　　某年月日蓉峰先生宋公卒嵗星告徴少微掩耀松颷辍响萝月罢照先是世道下降隠德中微蔑汶上之髙风踵终南之捷径是以周生习隠孔氏献嘲樊子虚声汉廷谠议先生夙抱髙尚蚤企踪庞公志乐于耦耕尚平期毕于婚嫁濳德靡耀嘉遯终身子惟席珍道光朝署右史职记言之重东朝推典学之尊九重加恩千里归觐兼金屡锡于防傅辎车特宠于桓荣箧贲莱衣家荣芰制水菽甫隆于爱日风木遽慼于终天吾道兴嗟士林胥吊昔伯喈致哀于有道靖节见诔于延年异代同悲殊音共叹伊予小子邈迹先尘缅碧山而引懐睇白云而抆涕式稽礼典爰述诔词诔曰啓賔王室胙土受封玉产骚国蔚为词宗登三事均显九江矫矫令艾人中之龙嗟惟先生奕世髙蹈方驾严郑追踪夷皓漆园养恬苏门长啸丹霞非髙白云同皦道轻轩冕志乐丘岑遡风解佩望云披簮元酒寡味大吕希音笃生令子时惟国琛三釜娱亲百年爱日挂冠遄归安车宠锡荣谢列鼎懽逾捧檄陟岵纒悲蓼莪贻慼呜呼哀哉在昔太丘海宇同吊亦有考叔锡类称孝猗欤夫子异代同调生荣殁哀年髙德劭闗暂辟泉台永扃松月夕堕薤露宵零表石树道新宫载铭小子述诔太史是徴
　　赠医者序
　　天下一郡邑也一身一毫窍也善觇天下者睹一郡邑而天下可徴已善察疾者视一毫窍而一身可已故以一邑之旱一郡之兵未足以乱天下也而祸乱之渐则自此始一毫之损一窍之滞未足以病一身也而疾病之萌则自此始善相善医恒于是焉慎之方朝廷乂安四方无事下邑或水旱焉邉郡或寇兴焉弁冕端委者优防庙堂之上不曰水旱天数则曰鼠窃狗偷不足恤也太官未至于肉糜严城不接乎烽燧旷时引嵗日销月烁不知天下已不可为已人当壮盛之时元气充盛虽一毫或有损焉一窍或有滞焉彼其动作起居未异平日不曰肤髪之微则曰疮痍之疾毋庸忧也饮食不闻乎慎节旅力未至乎衰惫浸滛荏苒气血潜耗不知是身已不可药已是皆不知防微杜渐未能谨乎内而遽忽其外者也昔之治天下者未始不重内而轻外不知四方之衅亦朝廷之渐也治疾者未始不急本而缓标不知疮痍之萌亦腹心之也使朝廷处置诚得其宜则四方之衅无自而起腹心荣卫不失其调则疮痍之证曷从而生吾故曰郡邑者天下之徴而毫窍者一身之也同郡吴仲祥以治疮活人垂三十年予切怪世人类忽疮痍之微而不虞其为害甚大因论天下之事有类于医者故因以赠云
　　拙斋记
　　天下之物巧拙相形而拙恒胜于巧非拙工于巧也拙得天而巧寓夫人尔昔者宋人刻玉楮三年而成一叶巧果何为哉离朱弗能索遗珠顾象罔得之拙果可废乎同郡陈国光蚤精画学而以拙名其斋居或者疑焉予谓不然夫拙不足而后有巧巧者拙之靡也尝试与子因画而论之自宓牺造书契而画存乎其中矣今观山川之文而流峙之形赋焉日月之文而盈虚之理寓焉草木之文而萌蘖之情具焉鱼鸟之文而飞潜之机着焉何所容其巧乎去古寖逺人伪日滋昔人谓书莫古于篆籀自一变为楷再变为行草而拙不可见矣予亦谓画莫古于林壑自一变为花卉再变为虫鸟而巧不胜既矣今君寓名于拙庶几有意于复古者哉虽然是未足以言夫拙也葢予幼尝学嗜书习之累年而罔知措其防画比壮复尝学琴亦勤之弥月而弗能布其指爪故凡天下之拙莫予若也以君之意匠经营动肖天巧拙云乎哉然闻古有大巧若拙意者君之拙其殆近是乎予将抱拙终身窃喜君之有志于是也遂为之记
　　雪篷记
　　人之于物可寓意而不可留意焉夫人亦天地间一物尔茍凝滞于是物交物则引之而已矣昔者刘伯伦之寓意于酒阮遥集之寓意于屐其迹似旷逺其中实留于物也君子欲玩物适情当于是辨之武川徐允恭早嵗遨游湖海间玩雪篷之趣而有得焉既而惜其境之不常在也归而绘诸图以寓意焉予谓是境在天地间固不能以常在而亦未尝忘也昔予家双溪上每江空嵗晚积雪皓然孤篷短棹交错洲渚间意未尝不在是也信宿之后则平沙断岸已失故态于是境与意相忘久矣然而每一见之意亦未尝忘也今君之为是图得非留意于物乎虽然楚则失矣齐亦未为得也自予落城府向之所寓意者不特忘之而遂不可见矣嗟夫溟海浩瀚风波不时意者君将出为济川之舟楫顾乃自放于荒烟野水之濵其将蝉蜕于汚浊乎抑将浮沉于斯世也吾闻昔人藏舟于壑夜半犹为有力者持去况皓皓之易汚耶吾惧或者按图索骥则子虽欲为絶壑之虚舟不可得已安得与子载太古之雪泛无为之波以浮防于太素之天乎















　　尚防斋集卷二
　　钦定四库全书
　　尚防斋集巻三
　　明　童冀　撰
　　南行集
　　五言古诗
　　过洞庭
　　尝闻楚粤交积水之所汇我来当五月雨过百川防沦讵有底磅礴信无外日月互吞吐风云时霮防夷夏斯界限江汉相襟带吴樯与蜀柂飘忽风雨快平生独往意颇觉空眼界孰云吞八九胸中不芥蔕行当登日观一览瀛海大
　　夜雪简王雪舟
　　儿时不识愁见雪喜欲颠长大颇不喜所望在有年蹉跎齿发暮况乃忧患煎一身去乡国道里逾五千北风昨夜起积雪被南天故乡美醽醁不到篷窻前颇闻王子猷夜泛湘江船岂无戴安道掩关方醉眠人事每如此逺客殊可怜
　　七言古诗
　　送胡琪之富阳【琪永康邑人永康有花溪西北流入双溪】
　　花谿水下双溪遥遥百里西南驰北折兰臯复东骛却绕金华山下路金华山色年年青年去年来相送迎我家金华山色里与子共欢双溪水去年送子作贤良握手一笑溪水傍今年我亦金陵去邂逅钱塘复相遇钱塘江上三日留送子又登江上舟富春南望未百里江流犹是双溪水我今暂别行当还扁舟还过富春山好买江鱼酿江酒同向春风开笑口百年欢乐能几何一年春色成蹉跎明年子亦作归计衡门待子重相过
　　谒卞将军祠
　　五湖云扰鏖中原五马渡江江欲浑关中帝子已北狩洛下士族争南奔新亭英雄相对泣国体艰危仅能立姑熟甫见欃枪沉歴阳又闻防貐入江左夷吾身退髙廊庙重臣刘与刁防君母后等孤注元舅防伏先遁逃将军精忠贯白日气吞余子前无敌身冐白刃如无人此身不知知有国二子从父身争先父前子后同九泉当时豪杰谁不死一门忠孝今千年六朝往事随流水将军至今犹庙祀世间万事等飘风只有忠孝传无穷
　　过安庆谒余忠宣公祠
　　舒州城小如堵墙舒州城外皆战场遗民千百多残创官中况复无糇粮余公东来植纲常民心险固逾金汤开门四野烟尘黄青天白日腾虎狼公执忠义为锋铓追奔逐北如驱羊羣盗出没犹披猖蜂屯蚁聚称侯王孤城屹立当中央羽檄征兵惊四方援师不至振复僵此身真与城俱亡举室效节沉沧浪声名日月齐辉光新朝褒忠劝贞良作庙秩祀严烝尝平原睢阳遥相望云车风马防翺翔我尝拜公淛水傍绣衣玉节何煌煌今公遗像俨在堂九原不作涕四滂秋菊春兰荐馨香嵗时奔走来巫阳江水日夜东流长遗民千古心弗忘
　　过贾太傅庙遗址
　　洛阳年少古希有谁其荐之河南守声名一日倾京师汉廷无人出其右是时天下方治平朝廷柄用皆老成惟生新进谈世事开口磊落令人惊流涕未已复太息绛灌诸人岂相嫉不愆不忘循旧章法令纷更果何益一官迢逓来长沙承防又看梁园花寝薪书上痛时鵩鸟赋成悲日斜当时未识治安防宣室何劳问前席汉家礼乐兴百年身后时方用儒术武皇鋭志追古先待诏金马非才贤使生当时偶未死致治三代良非难我闻古人任黄耉大器由来晚成就举世皆知非汉文惟我独怜生不寿空山落日寒烟昏千年遗庙无复存荒庭古井久不食寒泉一勺芳荪我生已是千载后老去惟知懒开口致身富贵须少年独立乾坤重搔首
　　读磨崖碑
　　昔年髫稚颇好奇先达示我磨崖碑是时未识六书故岂知中有千古悲蹉跎尘世逾半百镜中白髪防成丝朅来薄宦向南纪叶舟夜泊清湘湄道傍巨石屹千尺舟人指此为浯溪呼儿篝火径登岸草树防密无旁蹊回舟终夜四五起仰视清汉听晨鸡迟明攀援陟巘崿石磴仄足难阶梯平生两目久昏眊大字盈尺无由窥粤从少小偶诵亿口占梦想心追惟乃知天寳全盛日宴安酖毒钟菑危华清十月车马集渔阳一夕烟尘飞马嵬仓皇六军发灵武偪侧千官随俯从人望计良是不禀君命礼则非三纲蚤失开国日万事寜论叔世时翠华东还果天意白首西内非人为阉竖竟一窃国柄牝鸡几再鸣宫闱向非奸党自鱼肉祸患正恐无时衰中兴功名属李郭致治政绩惭臯防藩镇侵寻事倔强朝廷姑息惟覊縻唐家由此讫不振百年祸乱基于斯迩来渉世六百载当时旧物无一遗髙崖峭壁亦消泐大字深刻生瘢胝古今几人此游歴赋咏往往兴叹咨豫章歌诗明大义庐陵作赋推事机人情天理两曲尽嗟我欲诗难措辞江风东来饱帆腹舟人告我行路迟摄衣登舟亟就枕回首百里浮烟霏古来变故亦何限贻厥事业须良防周宣一去不可作三复常武车攻诗
　　题梨园小画
　　君不闻昔年天寳全盛时梨园玉雪千万枝君王夜入月宫去后庭愁损千蛾眉银桥阁道相连属十二防干倚寒玉归来不忆天上游独记霓裳羽衣曲沉香燕坐清夜长流苏寳带悬明珰一百五十寒食节三十六宫明月香阿环睡足娇无力梦绕巫山楚云碧六花散作晴雪飞落地瑶华晓无迹渔阳一夜飞邉尘六龙万里天西巡马嵬膓断埋香玉蜀道天髙空白云东归坐叹年华暮遥夜漫漫谁与度梨园子弟生白头满眼新人不如故尔来此恨六百年花开嵗嵗春风前乾坤旧事逐流水画图却向人间传半幅齐纨萧瑟拭眼春风香雾湿当年画史知几人不为君王冩无逸
　　题梅溪巻
　　我昔双溪溪上住手种梅花千万树门前流水横小桥屋后青山更无数醉来放舟溪上流青山处处随行舟十里春风落香雪一溪云影如浮鸥年来作客向荆楚梦中犹记来时路披图不省是他乡径欲拏舟便归去溪光山色殊有情梅花夹路遥相迎南枝昨夜报春信归去花前看月明
　　送丹丘生兼简金华士友
　　吾闻赤城之东丹穴山上有珠树青琅玕苍麟白鹿共驯扰翩翩五彩停凤鸾瀛洲圎峤在咫尺瑶台银阙青云间尔来人世竟寥絶青鸟久不来尘寰前年衡岳竹多实凤雏飞来栖石坛朱陵洞深海云湿华盖风髙秋月寒三闾庙古江蓠碧二女祠荒湘竹斑颇闻蓬莱水清浅刷羽夜渡沧江湾沧江东望接云海霞城石壁髙防岏赤泉出穴味如醴瑶草青青冬亦蕃九苞防羽久相迟碧梧翠竹交檀栾东归幸谢赤松子千嵗裳当复还
　　赠丹崖隠者
　　吾闻零陵东有丹崖山青天削出青孱顔丹梯百文不可到仙人炼药巢其间丹成仙去已千载至今草木余清寒我来览古访陈迹石磴仄足难跻攀上有撑云柱日之乔松下有悬崖喷壑之惊湍幽林野鸟作人语隂洞或有蛟龙蟠何人结屋倚苍翠抱琴林下听潺湲乃是丹崖仙人老孙子少年早脱名利闗袛今五十如处子双鬓鸦黒顔渥丹门前种秫酿春酒屋后黄独供朝餐野有时来献果木客赋诗常徃还留我石上煑春茗松花落地云斑斑我家金华五千里失身作客天南端徴书昨夜趣归兴叶舟径下湘江滩文馆深难置足神武门髙宜挂冠山中草屋幸无恙拂衣归共浮云闲明年花开倘相忆把酒北望兴长叹裁书欲寄无鴈过少待辽鹤东飞还
　　水车行【永州水车不假人力分送诸沟可以及逺数里之外其田亦仰此水云】
　　零陵水车风作轮縁江夜响盘空云轮盘团团径三丈水声却在风轮上大江日夜东北流髙岸低岸开深沟轮盘引水入沟去分送髙田种禾黍盘盘自转不用人年年秖用修车轮往年比屋搜军伍全家载下西凉府十家无有三家存水车卧地多作薪荒田无人复愁旱极目黄茆接长坂年来儿长成丁夫旋开荒田纳官租官租不阙足家食家食复借水车力一车之力食十家十家不惮勤修车但愿人常在家车在轴不愁禾黍秋不熟
　　荒田行【永州四野荒田弥望入全州境即无旷土矣】
　　永州荒田多宿草永州田多人苦少南村田荒无人畊北村草深人不行往年峒徭据城壁驱迫编户充军役十户迨今无一存当时寜望长儿孙壮者随军入军伍老者尽作泉下土少者仅存虽长成十家九户惟单丁应当门户倦奔走岂有余力到农亩荒田积草如人长熟田近年亦抛荒男啼女号饭不足草根木实常充腹荒田幸免官征科熟田征科真奈何永民自叹生来苦不信人间有乐土君不见隔岸即是全州山四时畊垦无时闲
　　渔荡行
　　永州江清稀见鱼永民嵗嵗输鱼租当年差官闸湖荡尺水从兹起波浪江濵湖岸多沙洲一望不见天尽头常时风色黄尘起一夜雨声潢潦流丈量绳引计顷亩半抑编氓强分受黄绫大册书入官嵗嵗催粮烦甲首大家有田无宿舂小家寄食身为佣年年逋负遭棰楚俭嵗惟闻【阙】　　　舟载粮输入仓仓仓嵗额常亏粮君不闻道州鱼课年年足当年闸课官不酷【永州鱼粮亩一斗道州才数升又无水泊之患民至今赖之】
　　五言近体
　　江行
　　客路四千里江行两月程乾坤双髩改身世一舟轻事业慙先达声名畏后生少年容易过寥落壮心惊
　　七言
　　丙辰立春日留钱塘
　　鹤书嵗晚下岩扃千里迢迢去上京春事又从今日始月华犹是故乡明愁来无复闻鸡舞酒醒生憎听鴈声独喜归心似潮水夜来又过富阳城
　　江上雨晴晓望
　　老去情懐厌雨声篷窻晓起坐新晴云间一鹤从天下江上羣山照眼明身世悠悠浑是梦客乡事事总关情白头竟为征书起深愧当年鲁两生
　　观尽忠池拜余忠宣公墓
　　荒池斜日暝云阴独立空山泪满襟遗老能言当日事寒泉犹照死时心百年妻子皆鱼腹一代山河竟陆沉故国春风又芳草秪应遗恨九原深
　　过黄州
　　楚天云淡雨初收江上南风五月秋胜槩几年懐赤壁防游今日过黄州乾坤故物青山在嵗月无情逝水流白首此身千里外登临不尽古今愁
　　登黄鹤楼
　　城上髙楼接翠微楼前山水净朝晖青山万古应常在黄鹤千年未一归兵火凄凉悲燐集云霄突兀又翚飞登临不用重嗟惑城郭人民几是非
　　登岳阳楼
　　片帆西泝大江流五月南风过岳州吴楚寻常多巨浸东南形胜有斯楼百年共老人间世一代谁先天下忧顾我登髙尚能赋不堪重起望乡愁
　　寄武昌吴广文二首
　　大江东下鄂州城千里频烦逺寄声壮志每怜人易老异乡犹喜月同明云萍半世偶相遇胶漆十年无此情闻道归来黄鹤语五湖曽许白鸥盟
　　春风舣棹楚王城曽向萧斋听雨声临水忽惊头并白看山误喜眼犹明愁来无复轩裳梦老去难忘儿女情最忆故园春事动石田茅屋要寻盟
　　次前韵简衡阳王俊华广文一首
　　八咏楼前婺女城一年不听早鸎声登楼误喜青山在览镜羞添白髪明故国春风频入梦异乡啼鸟最闗情愁来更忆王文学何日东归共结盟
　　寄汉阳陈广文
　　水西门外西州路犹记津亭折栁枝鸿鴈一年无尺素江湖两鬓各秋丝三湘地控巴人国八咏楼连婺女祠闻道日来频在告莫因乡土重懐思
　　次前韵寄王广文
　　一冬不见衡阳使开遍梅花到北枝照眼山云晴冉冉卷帘江雨晓丝丝青风落日三闾庙翠竹何年二女祠早晚湘江春水暖好凭双鲤寄相思
　　次前韵寄长沙李叔南
　　孤舟一别李征士饱听三湘謌竹枝太白莫空尊里月还丹难黒镜中丝素王礼殿崇新构赤帝行宫有旧祠想见登临足佳制防毫日日冩幽思
　　寄襄阳李仲训广文
　　刘郎新自渚宫还每说襄阳李谪仙夜月醉倾千日酒春风烂冩五云牋习家池上闲调马汉女江邉误唤船白首何由一倾盖暮云春树思年年
　　送杨明府从军广西
　　蚤嵗棘闱曽射防辕门老去却谈兵乌纱有恨黄尘满青镜无情白髪生半世春风蕉鹿梦孤舟暮雨竹鸡声家山万里天西北犹喜长空共月明
　　送张佥宪从军栁州
　　千古清风栁栁州謪官谁复得清游十年事业邯郸枕半世风波舴艋舟鸾凤有时栖枳棘貂蝉自昔出兜鍪白头且遂从军乐一任东陵说故侯
　　送人还武昌
　　湘口驿前江水流故人亭下送行舟五更山月不知晓一夏江风浑似秋无事取琴弹越调有时把酒看吴钩片帆我亦东归去早晚相期黄鹤楼
　　谢王雪舟恵楮衾
　　楮生家住剡溪濆每念无氊郑广文月夜久谙尘榻冷春风今向雪舟分玉堂天上无清梦茅屋山中有白云见说梅花消息近好将心事问东君
　　次前韵述懐
　　倦客南游湘水濆故山猿鹤久移文半簮华发催年暮一榻青氊坐夜分季子已无衣卒嵗相如徒有赋凌云昨宵又作还家梦茅屋分明见少君
　　对月有懐
　　投老山林种秫田春风吹上楚江船乡闗一别四千里京国遥瞻尺五天宗武日来稀有字广文客久更无氊多情赖是湘江月照我清光似旧年
　　竹轩
　　闻道君家轩子好髙情更借竹为名开门苍雪洒衣湿当昼青云满眼生林下四时无日色枕邉六月有秋声丁寜慎勿开三径更有萧萧车马鸣
　　丁巳生旦有感
　　献岁髙堂奉寿巵白头两度客天涯百年父母劬劳日一嵗乾坤交泰时故国音书归鴈寄异乡心事落梅知斗杓又复回东北江水归心日夜驰
　　题松庵【余伯恭江西人以医寓居清湘】
　　余氏安居如斗大长松绕屋四时青云根有时孕琥珀露气满山藏伏苓鹤踏仙花枝上落风传天籁梦中听清宵借我蒲团坐来读黄庭内景经
　　九日泊安庆城下危广文饷酒走笔奉谢
　　舒州城头山可怜舒州城下水如烟一年客路又重九咫尺乡山犹二千青眼故人殊念我白衣送酒可如泉定知后夜到京国两地懐人江月圎
　　五言絶句
　　病起偶成
　　一病又十日春归了不知开门见芳草不省是何时
　　题云山小画二首
　　不到家山久茅檐长薜萝最怜春雨后幽径白云多不踏乡山路于今又几年茅檐知不逺只在白云邉
　　题万桂秋声诗集
　　露冷三秋月香清十里风都将春草梦吹入小山丛
　　七言
　　题翠竹红梅
　　玛瑙坡前雪未消小楼翠袖倚娇娆醉中不省防图画行过西湖第六桥
　　题杏花白头公小画
　　曲江池上踏残红十载春风似梦中误向花前听啼鸟不知身是白头公
　　题画古木
　　汉室抡材构建章斧斤日日到山冈谁知寂寞沧江上犹有参天古木长
　　题秋江小画
　　两岸青山宿雨收西风木落洞庭秋若为得似游鱼乐只恐烟波有钓舟
　　题宋徽宗石榴髙宗书韩昌黎诗
　　金风吹绽紫绡囊零落宣和御墨香犹喜稍头风露少南枝有子殿秋光
　　辞
　　王穆字辞
　　王生穆名厥父攸命长而加冠字以熙敬古人制字名实相须一有弗称岂不厚诬惟人之生匪敬曷存一身主宰万事木根穆之为义惟逺惟深外着乎貌内存乎心本末交修表里一致勉而弗怠圣贤可至在昔大圣穆穆文王缉熙斯敬其道乃光吾侪小人唯恐失坠夙兴夜寐罔敢逸豫洞洞属属执玉奉盈战战兢兢临渊履氷如见大賔如承大祭念兹在兹终始弗替匪惟知之行之实难匪惟行之继之惟难想彼川流不舍昼夜我月斯征我日斯迈勿谓敬止惟恐弗防勿谓继止惟恐或愆朝斯夕斯克敬克继曷以致之惟学为贵百尔君子各究尔忱我作字辞式配心箴
　　永庠三子字辞【有序】
　　子生三日父命以名既冠而友字之礼也古者人之命名其别有五以民生为信以徳命为义以类命为象取于物为假取于父为类义也永庠弟子员邹生复秦生泰刘生升皆以易卦命名其殆徳命之类乎三子亦既冠矣谒字扵予因字复曰孟阳字泰曰志同升曰允升复衍厥义为之辞曰
　　民之初生知愚同类亦既有名盍思其义防而弗学曰未有知既冠而字如何弗思古之君子以义制名匪惟名之实践于行惟子之名本乎大易圣人垂训循名责实复之为义惟阳始生字尔孟阳进徳之亨天地相交其道为泰字尔志同终始罔悖地中生木进而上升信能积学乃克有成泰道尚同阳徳无息升而不已胡学弗积百尔君子勉之敬之朝斯夕斯视我字辞
　　说
　　永庠三子字说
　　予摄教永庠之明年将复如京师弟子员唐政秦懋邓良请于予曰政等无佀僻在逺方未尝闻大人君子之余论先生弗逺数千里幸不鄙夷而辱教之今先生遽舍去政等弗获担簦负笈以承声欬深惧荒坠旧业以遗君子羞愿赐一言而卒业焉予告之曰若亦知夫为学之道乎夫学所以尽为人之道不假外求也诗不云乎天生烝民有物有则民之秉彛好是懿徳夫徳者何人所禀于天之良心也良心之发则为善政诚勉之弗怠为学之道岂外是哉然人莫不有是心也而物欲蔽之存焉者寡孟子所谓操则存舍则亡者也茍操之弗谨放而不求心且弗存而况于为学乎因字良曰秉彛字政曰以徳字懋曰士勉俾之循名顾义而勉学焉庶不负斯名矣虽然名者实之賔也有其名而无其实君子弗与也子其勉焉思其名以践其实庶可以为学矣三子皆淳谨有志乎学故予乐以是语之犹惧其或忘之也遂书以为三子字说
　　铭
　　拙斋铭
　　邃古之世民俗熙熙巢居穴处泊乎无为粤自结绳爰逮书契风气日开俗由以敝缋素为绚雕质以文是非杂揉真伪紏纷变故相凌谲诈相尚徐偃餙仁燕哙窃让汉隂抱瓮桔橰见嗤亦有吴客善用不机心日萌机械日盛射利抵以拙为病代有贞士究观古初抱朴行素以拙为徒日出而作日入而息我蚕我衣我田我食人谓不足我则有余人皆奔竞我独休居相彼世间物有万类倚伏相寻利害攸系谓鸠为拙乃居鹊巢蛛蝥信巧一身莫迯惟人之生真罔实伪抱拙终身庶其无愧有扁昭掲勿替厥名朝斯夕斯视我斯铭
　　题跋
　　跋所翁龙
　　昔之善论画者不于其形似视其笔意而已予尝见古人作画规模畧是而趣度闲逺盖有出乎笔墨畦迳之外者后人徒泥其迹古意遂不可见此画独得古人笔意信其为所翁作无疑夫龙之为物神变不测尤不可以形迹拘而世谓张僧繇画龙不欲防睛恐其飞去此所谓论画以形似见与儿童隣者可为一笑因阅此画遂识其末











　　尚防斋集巻三
　　钦定四库全书
　　尚防斋集巻四
　　明　童冀　撰
　　霅川集
　　五言古诗
　　题凝清轩三首
　　髙斋辟华舘列榭临清渠緑莎被文砌长杨映绮防芳洲杂蘅杜金塘擢芙蕖澄波荡彩鹢弱藻栖文鱼良辰啓华宴列坐征名儒衣冠集觞咏歗歌谢笙竽香清凝绮席酒渌湛芳壶心赏自云逸日晏不知劬既醉歌太平桑扈咏乐胥逍遥寓宇内不乐复何如
　　其二【效陶靖节】
　　少无簪组念雅志在丘岑结庐古涧阿栖迹嘉树林南轩纳朝阳北牖延夕阴踵门无深辙入室有鸣琴良朋以时至清坐谈古今秫田秋向熟浊醪行可斟倾筐撷园蔬持竿钓清浔欢饮聊共适过满非所钦
　　其三【效韦苏州】
　　髙轩临曲涧长夏有余清防风洒然至林木起秋声焚香坐清昼素心澹无营幸防轩冕累庶免忧患婴于陵乐灌园沮溺志耦耕晤言聊自适谁谓薄浮荣
　　清芬室
　　幽人抱髙尚结屋城南坰琴书有余暇山林无俗情春兰被后圃秋鞠丽前荣幽香适何来防风相与清竟日澹相对不为尘虑婴逍遥一室内庶以全吾生
　　赠别
　　古人重送别送别惟赠言今人亦送别送别重华筵华筵亦何有水陆具醲鲜燕歌逐赵舞齐管间吴弦岂无一日欢顾为千日怜不如赠言好情意罄所宣上言保忠孝竹帛千古传下言加餐饭相期黄髪年黄髪不易致青年当勉旃赠言良不多持此白圭篇
　　送人之安庆
　　皖城在何许乃在楚江湄客行良亦勤王事有程期扬舻出江浦挂席指中坻简书岂不劳山水多清晖公余肆遐瞩退食常委蛇功名分所有氷蘗慎自持加餐何足道愿子崇令仪
　　寄永庠士友
　　弱龄抱髙尚遯迹栖丘园胡为负铅椠逺渉湘水源山水岂不佳风气良亦淳况有二三子晨夕共讨论寒暑未云易迢遥下吴门尺书昨夜至眷眷道殷勤矫首天一方永念懐故人江水日东流无縁复西奔惟应北风起目送南飞云
　　云林书舍【效陶靖节】
　　少微轩冕累雅志在林坰读书三十年乃为尘事婴束装去京国遥遥抵南荆疾风吹单舻五月凌洞庭东还岂不乐尚阻千里程永懐园田芜嵗月忽屡更披图觌斯境依依念平生云山谅悠邈缅焉起深情
　　送人入京【效隂常侍】
　　送客上京国弭节向春江山花为舞女江水当离觞单舻逾鸟疾叠浪似人忙明发东华路足踏软尘香
　　种徳堂
　　种竹期作林种松望成隂种徳何所期乃在方寸心勿谓寸心小生意无古今勿谓萌蘖防拱把可十寻柯叶日以茂根本日以深尚虑斧斤伐莫使牛羊侵我歌聊自儆持用比心箴
　　友竹轩
　　伐木久辍响谷风遂成诗友道已不古况复叔世时耳余亦搆隙寄防良可知君看友竹轩为事岂好奇择交逮草木此意诚足悲管鲍不可作吾将谁与归
　　如在堂
　　奉亲有髙堂堂无百嵗亲思亲有孝子子无百年身亲去日已逺我心谅如存入室想音容謦欬如有闻岂惟严烝尝甘防方具陈皦皦心目间膝下奉晨昏我身良有尽我心浩无垠百年岂不长子后亦有孙所愧为人子莫报罔极防载歌蓼莪篇此恨终乾坤
　　兰雪轩
　　猗猗谢庭兰玉立美无度托根已得所况复依琼树天寒霜雪防只恐嵗年暮春风不披拂何由觌情素所愿晞春阳时时承湛露
　　并蔕二色菊
　　秋林已凋谢晚菊忽献奇霜中英一榦各异姿初疑金玉蝶骈栖瑶树枝又疑道家术变幻之所为我闻菊禀性真正恒自持胡为遂世暮革面非所希容色信可易本根谅难移所以古君子坚白无磷缁草木非所怜永为时世悲
　　次张来仪题金华山居图韵
　　我昔采芝东上金盆山仙人五云车可望不可攀授我日月鼎粲然铅汞斑持归石室中神光烛茅菅自从落城府嵗运亦已还颇闻青田鹤近自辽海还口衔五色图飞下青防间山中旧茅屋言归老云闗丹液庶有成白首囬童顔
　　送王镇抚
　　将军官陇西家住东海头陇水岂不长不入东海流将军归东海亲海上洲独有陇头月相随归故丘陇月行复圆王事不可留再听陇水鸣思亲恨悠悠矫首海上云只向天南浮愿学海云飞莫学陇水流
　　七言
　　送马明府还蜀
　　蜀道易昔如上青天今如履平地借问昔难今易之所由劒阁挿天猿猱愁水行复有鼋鼍忧大明日月照九州山无险道江安流陆走秦凤辇马牛水下江汉无停舟蛮夷九译职贡修东逾濊貊西渠搜马卿家住锦水头少年把酒防吴钩祗今五十双鬓秋万里作官江海陬三年宰邑政理优桑麻接畛民歌讴问渠何事懐故丘春雨霜露悲松楸人生百年水上沤老我白髪思归休前年东下岳阳楼冷官自可归田畴苕溪又作三载留矫首先陇云悠悠今年赴阙觐冕旒承恩幸复来沧洲石田茅屋山之幽一身湖海云萍浮嗟君素志亦已酬太平归乡复何求归故乡守桑梓蜀道昔难今孔易千村万落无荆杞但愿千万年薄海内外无逺迩遗民在在安田里太平有象自今始
　　送刘簿归云中
　　隂山六月天雨霜大碛草白塞云黄邉民肉食无稻粱追逐水草随牛羊刘郎家居古定襄少年走马临战场上功幙府羞戎行束书甘作薇省郎将命専对行四方朅来佐邑东海傍幡然挂冠归故乡北风吹沙鸿鴈翔黄河十月冰无梁问君逺行奚所望闗河酒緑蒲匋香臂鹰走犬猎近冈归来马上悬两狼后车捆载兎与獐割鲜行酒据胡床酒酣耳热起徬徨少年此乐无时忘方今四夷尽来王塞上有土皆畊桑五风十雨时嵗康归去欢乐殊未央人生百年谁短长镜中赢得双鬓苍君今已谢名利缰笑我未识闲中忙冷官十年坐寒牕吾伊五夜声琅琅三径松菊日就荒把酒送君増慨慷仰视云汉何茫茫明年诣阙上封章圣恩若许归沧浪白首击壤歌虞唐
　　题庐山图为浔阳张子善赋
　　我昔放舟下江水拭眼庐山如画里披图一别又十年却望云山隔千里云山于人殊有情开帆秀色遥相迎当时山灵不解事不邀我向山中行别来见山每相忆咫尺黄尘不相识三生宿縁知未尽又向君家看山色留侯子孙雪满颠结茆正近庐山前山中采药今几年翩翩两袖生云烟我家金华好烟嶂赤松牧羊在其上知君有意相从游蚤晚支笻一相访
　　题松隂巻送杜幕长
　　杜郎家住淮水东早年学种徂徕松读书牕前爱松緑日夜望松髙过屋萧条兵火二十年有梦不到家山前长林大谷化荆棘苍松久作爨下烟朅来之官向吴防松树童童偃华盖官曹白日困簿书客邸清宵聴竽籁故园三径久已荒东邻西舍浑相忘昔时遗老无一在頽垣碧草如人长三年坐啸长松下神武门髙冠好挂买舟载取明月归更写苍松入图画人生出处非偶然问君宦游今几年青云得志自可乐白头归乡也不恶
　　莫士元山水歌
　　吴兴画手古所传近代复数莫士元莫郎画山惟画意不学吴人金碧繁前年为我冩岑寂落笔悲风动萧瑟不知浑沌开何年絶壁犹含太古色两株古木苍藓皮烟云轇轕回风吹广乐秋张洞庭野铁网夜起瑚枝林下古木荒茅茨緑萝交络檐间垂抱琴来访者谁子路险不畏溪桥危颠崖石磴何逶迤仙人徃往凌丹梯九疑衡岳俨在目复恐有路通仇池我家金华山色里见画忽忆山中时明年春雨瑶草緑荷锸归采南山芝
　　莫士元画
　　天下几人画古松近代独称唐棣好莫郎棣也里中子每见虬枝惊絶倒闭门一月坐风雨败壁颓垣恣挥扫不知何年得神助意匠经营出天巧晴窻示我双松图满幅烟云生缥缈髙堂六月无炎蒸飒飒悲风起林杪蛟龙欲雨动鳞甲虎豹挐空奋牙爪孤根盘盘踞厚地髙标落落撑晴昊叹息徂徕久荆棘何处丘原存合抱客边忽遇许度要我林泉共幽讨君家弁山古云麓嵗嵗畊云种碧草松根茯苓如斗大便拟服食思轻矫只恐明堂须栋梁长材未许山林老
　　阎仲彬山水歌
　　总章右相之子孙丹青名家今尚存老来寓隠吴市门白头未觉两眼昏荆闗范郭久擅场彬也醉来下笔亲吴兴作者何纷纷眼中忽复见此人髙堂雪壁埀缣素白日苍茫起烟雾长林大谷少人行海阔天低风景暮蓬莱圆峤不可到咫尺仙凡隔归路丹崖瀑布悬秋旻入耳飒飒悲风度重冈复岭云气连隂洞或有蛟龙眠人间霖雨不易至便欲辟谷求神仙丈人偶立秋风前怅望落日心悠然明朝拂衣下衡霍采芝共入商山烟
　　题赵麟春郊散牧图
　　古人画马称曹韩近代独数赵集贤一往不可得笔法付与诸生传天闲騋牝逾万乗神定挥毫觉天胜人间覊靮不敢施散牧春郊见真性一疋膝坐双足拳一疋喷吐嘘青烟就中一疋倚树立雄心已驰青海边雪峯上人今支遁不惜千金爱神骏客牕留我展画图复见开元阅清峻祗今骅骝世岂无虞坂徃往逢盐车何如驽骀立仗下日饫太官三品刍
　　题笔工温国寳诗巻
　　古笔以竹资简牍椎朴迟钝古所服后人制颖乃神速工巧有余拙不足书契而下篆籕续鲁壁汲冢光煜煜张钟嗣兴尚圆熟妙用允属中山族吴兴作者首冯陆温氏父子踵其躅翰林雄文聨巨轴重之不啻连城玉纷纷末工事角逐文犀象管炫凡目吁嗟温生老而秃世无具眼甘退伏百金不售久韫椟安得一用古制复呜呼安得一用古制复书契载覩羲皇俗
　　题张来仪青山白云图
　　天下几人画董元近代独数髙房山房山不独妙形似辅以丹碧増其妍往年未识庐山面曽向房山画中见髙堂白日生云烟分明坐我南康县大山嵳峩倚天立倒卷银河防空碧山山起伏争坡陀海涛出没晴云多醉酣老眼重摩挲此身便欲栖烟萝十年一梦隔云海却向长江闻櫂歌青山于人如旧识满眼黄尘非故国羞将白髪照沧浪咫尺家山归未得先生旧业庐山前丹青蚤得房山传还能作画逺相寄白头共赋归来篇
　　题王生瞻云图
　　王郎家住越水东读书养母越山中一朝荐书上藩府捧檄又逐西征鸿去年将命来霅水日日思亲春云起今年重到霅水头看云思亲双泪流自言少小失所怙鞠育恩深赖慈母母兮孝养犹有时父兮一别终天悲当年兵尘暗广路大母年髙发埀素山中一月食无鱼日夕临流心独苦跰足弗惮百里遥六月火云天宇髙鲜鳞深瓮贮江水赪肩赤日行蓬蒿中途潦水深莫渉咫尺苍茫失舟楫解衣抱瓮身与俱瓮沉鳞跃身为鱼天髙茫茫谁与诉此水终年有人渡我闻此语心孔悲天道幽逺谅有知君不闻姜孝子舍侧双鱼出江水又不闻王休征天寒解衣鱼出冰当时传信书太史至今孝感人间称百年几人称孝子九原有知犹不死古来上寿无百年纷纷泯没谁与传王郎有父亦有母母今白头称节妇一门孝节世所无教子复有瞻云图我作歌诗征不诬他日太史春秋书
　　题望云巻
　　他乡见白云故乡有慈亲慈亲白首隔乡县白云日日他乡见云飞有时还故山游子为客何时还我愿游子心相随白云去莫学白云飞只共白云住白云住止吾亲舍游子晨昏居膝下坐令天下思亲人归去家山看白云裁云作春衣酿云作春酒举酒劝慈亲愿亲千万寿从今相期黄髪年子母人间永相守
　　题江天雪景巻
　　海风吹涛作山立遥天万里云一色天人薄暮剪飞花半夜寒光动窓白山人睡起僵欲扶摩挲醉眠犹糢糊推窓不知人在世拭眼一观天地初乾坤浑沌含太素溟海茫茫隔烟雾霓旌羽盖纷相迎咫尺蓬莱有归路仙人鹤髪顔如童翺翔贝阙逰珠宫万年瑶草凌寒碧千嵗蟠桃如日红琼林玉树交相倚白鹿轩腾素鸾峙纎云不动天无声一色琼田三万里六龙海上飞金乌鹍鸡啁哳鸣天衢刚风吹梦落人世却向蓬窗看画图黄金未就丹砂诀青镜萧萧满华髪从今更约三千年归去三山白银阙
　　题苏平仲咏梅花巻
　　我懐苏子瞻白髪谪岭南当时梅花有佳句至今清气遗江潭江南见耳孙气貌殊不凡平生不识耕与蚕经史六艺俱沉酣昔年横经坐太学壁水浩荡恩波涵髙堂忽念埀鹤发丹陛一夕辞朝簮归来结屋依苍岩白日对客惟清谈我家茅屋深烟岚门前緑树埀黄柑征书一夕下岩穴长江万里随风帆云根黄独如斗大十年无梦擕长镵读君新诗如梦觉令我一唱叹者三逋仙旧居偶一过夜雨苍苔荒石龛南枝久己化荆棘缟衣无复来毵毵我方束书上京国百拙自叹无一堪长途两脚倦行役黄尘扑面羞青衫明年傥遂归田约白首相见期无惭
　　次张来仪金华山居图韵
　　我昔好山未识山趼足日日劳跻攀归来小楼坐清昼佳处政在阿堵间蓬莱岱岳岂不好挂防入海经东蛮昆仑灵鹫亦良逺流沙万里经玉闗不如故园揽奇秀南北两峯开髻鬟半生足迹不出境讵意天道如循环白头南行近万里壮心未【阙】　　　官舡柁楼髙于屋长江利渉无险艰篷窗日日防山色脱畧尘鞅遗世患眼中台殿尽荆棘岩岫无复金碧殷匡庐衡岳不可识残碑断础弃草菅江山无情亦销歇岂有大药能驻顔孤舟归来岂天意山泉尚许听潺湲何物防官苦维絷幅巾行逐孤云还烦君写图岑寂卧游偿我平生闲石渠天防无梦到姓名久在丹台班
　　游道场山追和东坡先生诗韵
　　具区西南古云麓闻有于莵啸林谷何年天竺道人来结茅晏坐苍山足雨花散落春漫漫四时香霭烟云盘浮屠千尺倚晴汉方池六月鸣惊湍山僧闭门长不出白日跏趺惟文席清凉境界无业縁菩提善根由宿植洞庭龙女青云鬟常时献果来山间蓬莱方丈在人世安用入海求神山人间昏夜何时旦却望云林在天半少年学道今白头搔首东风一长叹
　　登道场山云峯追和东坡先生逰径山诗韵
　　十年不见金华山嵗月阅人如逝川孤【阙】　　五千里复与山水相周旋朅来吴防浮【阙】　　庭下瞰神龙渊道塲秀色接朝暮有足未上髙峰巅荒山五夜殷燐火寳地一夕开青莲浮屠突兀倚天半石磴百折何蜿蜒未将足力供眼界痴坐且学山僧禅岂无篮舆防飞歩亦有杖头沽酒钱劳人本欲息四体何如一醉山中眠今晨登览颇自适得意仰羡云中鸢劳生宇内已头白百年几受忧患煎平生两足厌奔走瘦笻独许登山便同行况有二三子忽到絶顶心悠然蓬莱东望又清浅一笑回首三千年
　　赠翠峯上人
　　方壶仙人古词伯千里闻风未曽识奇书名画数相遗兵尘不一见顔色云山望断今已仙他生相见应千年翠峯上人逺相过下笔似得壶公传髙斋反闗无俗客日对云林写萧瑟丹青脱畧儿女姿篆籀横陈古人迹古来草圣曽几人近代独数张藏真藏真一往不可得吾师醉来下笔亲髙堂云壁照人目运肘挥毫风雨速青天云雾生晦防白日龙蛇起平陆枯藤老树悬苍烟珊瑚玉玦相钩连郏鄏九鼎出泗水支祈铁锁沦重渊世人贵耳恒贱目奇寳往往弃道侧虞公未信百里奚燕市自售千金骨半生湖海西复东春如社燕秋如鸿地肺山前踏萝月天目岭上眠松风十年乡国不相见白首他乡初防面形容未识闻语音知是山人共乡县握手访旧心为惊旧交落落如晨星相知少年尽头白却话故山双眼青老我思归归未得咫尺江涛隔吴越慿君为我图家山早晚东归防山色
　　罱泥行【吴兴河髙田下雨淋水荡岸日低薄每嵗农民罱取河泥浇岸然不能髙也罱音览吴人读作俨音】
　　朝罱泥暮罱泥河水绕田河岸低吴中有田多卤舄河水髙于田数尺雨淋浪拍岸善崩嵗嵗罱泥増岸塍载泥船小水易入船头踏船船尾立吴儿使竹胜使篙竹筐漉泥如浊醪水流泥滑仅沃焦岸上浮土何时髙此身便作淘河鸟河水终多河泥少君不闻越上之田髙于城连车引水千尺坑车声轧轧夜达明田间浊水无时盈吴田苦涝越苦旱越水常悭吴水满嗟乎世间至平惟水犹不平请君不用观世情
　　修围行【俗书作圩韵书无圩字疑当作围】
　　吴田膏腴亩壹钟吴地有米皆宿舂吴人畏水不畏旱只愁围满田水满家家防围如防墙老少罱泥河水傍前年差夫运官木半嵗风飡并水宿去年处处捉逃军白日家家深闭门两年无力修围岸河水入田天不管今年官令催修围河深罱泥泥亦无岸傍在处无剩土撑船逺向南山取大围浩如望洋小围不啻千亩强田家船小无十斛低岸长围何日足朝输百船防罅漏暮输百船防水口船去船来来去频岸上何曽土加厚问君围岸何当成请君少待南山平
　　燕衔泥
　　燕衔泥年年飞向画梁栖燕足犹悬旧时缕华屋年年换新主去年人作陌上尘今人不见去年春海棠花开春雨歇緑窻半掩珠帘掲十二防干春昼迟美人沉醉箫声咽繁华一梦随飞烟燕子归来如旧年昨日花开今日落得意春风且行乐花开花落年年春行乐年年非旧人却羡茅檐旧时燕主人嵗嵗长相见
　　五言近体
　　赴京遇雨留客邸次公叙韵
　　积雨青灯暗羇人白髪生愁知清夜永老觉黒貂轻宾馆悲长铗泥涂畏逺程故山茅屋好漂泊愧浮名
　　七言近体
　　丁已晦日立春
　　前年孤櫂泊钱塘去嵗三湘送鴈行万里归来犹是客一身强健即为乡土牛鞭里春先到野马尘中日又长独喜故园茅屋在小山松桂未全荒
　　戊午生旦次丁己生旦诗韵
　　去嵗三湘把酒巵洞庭烟浪无涯云山易地懐乡国风木终天感嵗时客里交情贫独在镜中勲业鬓先知半生旧学皆荒落只有归心不外驰
　　承召入京朝退偶成
　　陋儒华髪入金门也向彤廷预讨论朝退每陪贤俊后诗成曽感帝王尊九重亲为书宸翰多士人均仰圣恩共羡太平千载遇自嗟无力报乾坤
　　早朝遇雨次公叙韵
　　阊阖晨开扇影分风飘仙乐静中闻九天雨露埀恩泽五色旌旗绚彩云犀象效賝来絶域衣冠赐宴总元勲陋儒拟笔图王防昭代于今政用文
　　送人之京
　　泽国深秋江雨晴郎官报政上神京金陵东望三山逺震泽西风几日程双阙晓瞻鳷鹊观五云天近凤凰城定知朝罢承殊渥锡宴南宫预宠荣
　　送郡守入觐
　　陌头官栁緑依依三月春风上帝畿京口帆移双阙近钟山日上五云飞天开阊阖瞻龙衮乐奏箫韶有鳯仪想见在廷称治最归来五马足光辉
　　郡府公防次太守韵二首
　　江郊晓日迎丹诏一札纶音四海传圣主九重亲制作儒臣千里任承宣文章喜见隆三代京国遥瞻尺五天尚忆彤廷曽锡宴衣冠济济秩初筵
　　其二
　　昔年氶召趍京国曽听东华晓漏传廊庙防龙新黼黻藩垣方虎旧旬宣朝回青琐依丹地酒赐黄封下九天此日江城迎凤诏白头犹得预华筵
　　次郡守游山诗韵
　　一年忽忽春将暮下马山亭暂解鞍晴日扑帘花气暖晚风迎路麦秋寒青林佛寺明金刹白壁人家近翠峦知是公余来问俗不因游衍事追欢
　　赠风鉴田生二首
　　湖上春风生緑波扣门有容逺相过开窓共爱青山好临水方怜白髪多勲业镜中还自笑声名身后定如何云间黄独行堪斸归去茅檐隠薜萝
　　少年功业已无心况复萧萧雪满簮蔡泽生平空自许杜陵老去即长吟烟中草色孤村晚雨后松花一径深正忆家山无限好隔林何处语幽禽
　　赠医者
　　新筑茅堂霅水湄喜无车马到柴扉雨荒苔巷夫须合日上芸窗脉望飞丹室夜寒珠有晕华池春暖玉生肥不须更学壶公隠恐有文光动少防【夫须莎也诗南山有防注脉望者何讽书中得一发卷视四寸许如环而无端用力絶之两头滴水方士曰此脉望也蠧鱼三食神仙字则化为此见杂爼】
　　移竹次以贞韵兼懐湘中士友
　　泮水秋风吹鹤髪江湖夜雨忆鱼竿客乡赖有书声好官舍新添竹色寒粉节飘香浮緑蚁锦笺题字寄青鸾美人逺隔潇湘浦日暮碧云天外看
　　题翠防吟藁
　　幽人结屋翠防里日日哦诗面碧岑岚气晓侵书帙润烟光暖入砚池深千金白璧无轻售三叹朱弦有赏音珍重锦囊须什袭莫将声价动鸡林
　　题清隠草堂【在城中苕霅二水防处】
　　沈氏草堂何所有开门惟见白鸥波楼台上下通云气城郭中间听櫂歌一夏轩窓秋意早四时防槛月明多喜无车马红尘客时有髙人载酒过
　　题松风阁
　　若耶溪上毗卢阁万个长松绕屋青半空雨歇龙吟晓午夜风生鹤梦醒孤舟八月过彭蠡广乐何年张洞庭我亦平生识天籁抱琴来就月中听
　　题黄龙洞
　　湖州城北山如画闻有黄龙宅上头六月林峦常带雨四时风物总成秋云根下伏千年洞岩窦中藏百丈湫昭代于今崇秩祀只将明徳答神休
　　题广陵太守归巻
　　戎马驱驰嵗月迁南柯一梦竟逰仙丁年有恨违乡国丙舍犹怜有墓田几处丘原存马鬛谁家珪组尚蝉聨披图不用重嗟感金粟荒冈澹暮烟
　　观东坡先生和胡完夫诗巻因次其韵【完夫名宗愈常州人】
　　承恩出守鬓毛班趣召遄归虎豹闗阊阖九重天帝所蓬莱方丈道家山一时文物隆三代百世才华重两间独怪买田阳羡约清朝何事也求闲
　　五言近体
　　题小画四首
　　秋水坠莲房幽禽语夕阳故园归未得飞梦绕林塘落日湖光净芳洲野蓼红幽禽如有意独立向秋风野水带平沙丛篁映白花鸟啼人不见春尽客思家竹外幽花白山禽立晚风行人莫廻首不是故园中
　　题扇面小景二首
　　前山新雨过碧树晚风寒可惜清秋景无人共倚防【云山】涧底云根湿林稍风叶鸣何时明月夜来此听秋声【木石】
　　题江村片雨图
　　斜日江村外苍茫片雨秋披图忽相忆曽上岳阳楼
　　题子昻学士所书诗后
　　香奁佳句好知是旧王孙留得风流在生绡见墨痕
　　息斋风竹
　　夜久商飚起萧萧山月明小窗云影乱无处覔秋声
　　次张来仪金华山居图韵
　　闻说山中路经年断客行山人理归屐莫遣緑苔生
　　题钩勒夹竹梅
　　美人隔秋水赠我金错刀愿因青鸟使报之应琼瑶
　　铭
　　手植桧杖铭
　　质之坚圣泽存制之朴谢丹雘危能安持永年
　　灵寿杖铭
　　杖之灵危弗倾杖之寿持永久锡斯铭予汝铭
　　劬生堂铭
　　维天生民不能自生托体父母具人之形粤自提孩煦妪食息训我廸我迨于成立日月逾迈孝养弗时风木兴感蓼莪纒悲炯炯音容俨在心目永言孝思惟日不足亲去日逺我心弗忘我心之存我亲在堂永念劬劳昊天罔极岂不百年痛犹一日奕奕髙堂陟降在兹百尔孙子永言孝思永言孝思以引弗替我作铭诗永锡尔类
　　芸轩铭【有序】
　　盈天地间惟万物物之类有善恶故人之类亦有君子有小人使皆小人焉而无君子以治之则善类或几乎熄矣惟物亦然故物之恶者斯有善者胜之是以蛇虺恶物也而雄黄足以御之乌附毒药也而蘦草有以制之然非徒胜之也又致其用有以药夫病焉则夫君子之治小人也岂不足以俾之迁善改过而适于用也哉吴兴顾祐蚤从予学未及卒业而仕夺其志其藏书之室曰芸轩弗忘其旧习也不逺千里来请予铭予惟芸辟蠧者也蟫之为蠧书之蠧也生既知有以辟之矣则夫为心之蠧者其可不思所以辟之也哉予故特为之铭俾之朝夕有所儆省云铭曰
　　天地两间物有万类善恶既殊利害斯异各禀尔性各赋尔形胡不自靖利害相凌惟木之生惟蚁实蠧亦有蟫鱼廼蠧缃素有防除蚁有芸辟蟫人惟物灵岂无厥心相彼世人厥蠧匪一耳蠧惟声目蠧惟色口鼻四体臭味佚安惟心之蠧谅非一端曷以养心要在寡欲天理既明日用恒足心得其养百体具从推以治人曷止靖躬古之君子克自惕厉功加于时名埀后世士之为学希圣希贤念兹在兹终日干干
　　传
　　滹川渔者传
　　滹川渔者镇之藁城人也少留心问学属海宇俶扰间闗戎旅中逾二十年及四方底定为当道者推毂长万家邑时征调繁急比邑长二率以事病免去渔者独竭心政理以毕集以故上官无谴呵焉寻得告归乡里遂放浪山泽间所居去滹沱不数舍因自号曰滹川渔者云人或疑焉渔者叹曰是岂不足遂吾志乎始吾之少也亦有志当世矣暨得宰一邑谓可以少摅吾志然操刀未习而遽制锦幸获免去为荣多矣今优游田里鼓櫂扣舷烟水间是岂有志于钩饵乎哉昔愚尝鄙世之渔者矣操网罟腰笭箵以渉不测之渊偶获寻常之鳞则轩然喜固足厌其志矣彼曽未覩任公子之所获也夫任公子所获犹小者耳彼曽未闻严光之获髙致重名也然严光所获亦未足多也彼犹未若吕尚之获千乗国也然吾之志弗在是也非特志弗在是也才诚有所不逮也故吾所以假名扵是者非欲援古人以自髙也亦将持竿引纶相逐渔人舟子以逍遥余年他非吾所志也予闻而韪之惜其志之弗白也为之传云賛曰自昔逸人髙士弗屑世故往往自诡于畊牧屠钓间若滹川渔者其有志于是乎非耶然吕尚严光不可尚己视彼屑屑世故以渔猎势利于寻常间者亦何可胜道哉
　　题跋
　　跋时苗留犊画巻
　　时苗留犊人槩称其贤防则近乎矫情干誉时苗之志疑不出此也予切意其盖为务农敦本而然观者盍于意外求之
　　题张来仪楚江清晓图
　　右楚江清晓图寻阳张羽来仪为予作也予别潇湘五年每一念至云山烟水了焉心目间因念结髪读经书志圣贤学其能不遗忘者鲜矣展玩之余书以自警
　　跋王右军十七帖墨本
　　右军十七帖刻于唐贞观而歴代法帖勒于宋淳化后贞观逾三百载其存者已鲜则贞观所刻宜不多得也此帖刻画精好予平生仅一二见然是帖初传岂止什百而已哉由夫识焉者寡莫知爱重往往沦弃此盖其仅存者耳嗟夫岂特帖为然哉
　　又
　　予蚤嵗阅晋唐诸帖其刻画或未尽善辄弃去不取后观诸名家所藏善本与予向所见者盖无大相逺然后知向所弃者亦未易得也及得此本寳爱殊甚今三十年而所见益鲜则知世间凡物求其全美固不可得也尝怪世之士往往失于求备是以有遗才之叹因论此帖为之慨然









　　尚防斋集巻四
　　钦定四库全书
　　尚防斋集巻五
　　明　童冀　撰
　　北游集
　　五言古诗
　　过卢沟桥
　　夜度卢沟桥隠隠闻寒更居人久已寐行子尚宵征青天四埀幕仰见北斗横石梁河界汉防下倚空明朔风凄以寒况乃霜露零我行岂不劳简书严有程同行荷戈卒万里赴邉城我身弗遑恤念之感中情
　　题邓伯言诗集
　　时雨涤烦暑焚香坐清晨开轩面山色有客过我门袖防珠玉篇髙论悬河翻清辞及妙语往往与道隣嗟予生苦晚弗获窥道真讵意衰谢余正始乃复闻古人不可见古道良未湮俯仰三叹息永言懐古人
　　题朱节妇诗巻【深州人】
　　洛阳三月春风起吹落南园桃与李纷纷飞逐马蹄尘不学芙蓉抱霜死张家女儿夫蚤亡间闗戎马随姑嫜当年红顔若桃李即今白髪如秋霜百年世事随流水留得芳名照青史君不见东家桃李移西家年年嵗嵗开春花
　　答衍公约防杏花
　　城南招提红杏花春风嵗嵗开晴霞燕城自昔少春色出门开眼惟风沙去年抱疾卧官舍闻道花开已花谢东君不念客乡愁十日春光不相借起来绕树行叹嗟落红满地春日斜旋掇残英寘懐袖留得余香归瀹茶今年二月春光早花开更比年时好出门十日九愆期复恐韶华闲过了一年春事寒食天节物惊心思少年扬鞭载酒城东道防华一梦随飞烟即今老作他乡客每借春光离索裁诗先为报花神莫教一夜东风恶
　　衍师见和因再次韵
　　曲江昔年千树花马啼踏水翻明霞春风一梦生白髪幅巾千里冲黄沙嵗月阅人如传舍过眼荣枯更代谢百年欢乐能几何一日清闲不相借醉来自笑还自嗟挑灯坐待窗月斜明朝拟赴防花约汲泉旋试防山茶隣鸡催人故鸣早起看楼头天色好东家蹇驴许相借惜负诗囊无便了人生行止本由天居然负约如去年百年何时有暇日三月清明过禁烟老来羞作看花客还拟持觞离索落红一任满苍苔收拾煎酥也不恶
　　三次韵简衍师
　　祗园何年天雨花春风两树栖丹霞苍苔嵗嵗落红满不数布地黄金沙上人西来住王舍过眼空花任开谢两年约我送春归半榻白云许相借新诗脱口犹咄嗟展巻坐玩山月斜一自乡山别娄约十年不试赵州茶客里相逢恨不早道义相忘无丑好花前几约共凭防身外多愁未能了黄尘世事相拘牵况我齿发非壮年流光催人剧奔电病眼看花如隔烟人生未信长为客早晚南还离索迎门稚子笑牵衣此日老怀良不恶海子桥大风即事一首【韩彦思王宗礼偕王足不良于行故诗中及之】
　　海子桥西风大作扑面惊砂似飞雹蹇驴局促驱不前仆夫睢盱行屡却傍人指防笑相语谁遣先生此行乐韩公半醉纱防偏童子竦立髙吟肩惟有王郎跛能履拄杖落手心茫然君平杖头无酒钱羊市街西寻郑防从此避风如避箭闭门经月不相见剥啄移时始啓闗旋吸清泉沃尘面墙头浊醪如井泉沈醉不虞归路逺城南招提老賛公三日不见心忡忡回鞭便欲造虚白惊见斜阳天际红归来独坐増永慨三复平生康节戒青灯永夜长自怜白首相随惟影在故山万里孤云飞一身憔悴谁复知从今风雨闲柴扉养取病鹤江南归
　　衍师见和因再次韵
　　少年一鼔气方作出语惊人走氷雹词林无日不吟哦骚坛有敌皆奔却怵心刿肾良亦苦抵掌掀髯方自乐中年始悟学术偏闭门黙坐聴息肩徒知出处亦漫尔未信行藏非偶然畊田而食凿井饮岂有夺攘并矫防暮年忽作上箭楚水吴山得相见孤帆一日下渚溪十年不覩庐山面今年又复上燕山囬首家山路逾逺东林邂逅逢逺公常时我忧心忡祗园共踏寒月白禅林许看春花红客乡慎勿生叹慨老境情懐须自戒万里休嗟路逺遥百年但愿身长在秋风旋鴈将南飞尺书先报云山知明年春雨黄独肥酿泉待我山中归
　　三用韵自警
　　诗亡然后春秋作灾异不独书雨雹一朝夹谷防强齐片言立使莱兵却当时门人谁好学陋巷独称顔氏乐后人往往学术偏自谓圣贤堪比肩董贾犹存二三防荀扬其然岂其然易经王弼诗郑春秋何休礼服防东南之美仅竹箭肃慎楛矢何曽见千载之下得程朱梦见圣人犹觌面六经自此昭日星伊洛未觉洙泗逺我生独后此数公望道未见心忡忡秋霜暗添短鬓白春酒不借衰顔红忧来中夜恒叹慨犹幸平生守三戒志勤道逺力已防夙兴夜寐心长在春风花开秋叶飞嵗不待人知不知青年幸从君子学白头庶免小人归
　　送郡庠诸贡士防试
　　圣明纪元首洪武二十三年嵗庚午北平贡举数已三南宫科第谁为伍朝廷在处兴学校河朔于今似邹鲁燕城自昔号多士黉舍书声喧两庑诸生结发守章句五夜挑灯坐风雨十年经传久鑚研一旦云霄共轩翥张生蚤诵毛氏诗不泥汉儒专训诂郭生丱嵗学爻象三絶韦编感尼父晋张二子业啖赵颇知褒贬异衮斧一经直笔重王正三传阙疑存夏五王郎曽窥孔壁书古文鲁鱼参石鼓苑生丁夘已防名三载愿学心更苦诸子同生圣明世聨镳共上春官部黄河十月水无氷髙帆大舰鸣双橹京师人才辐辏地车马骈阗耀珪组四夷万里玉帛朝七旬两阶干羽舞天人三防对大廷忠孝百年事明主白玉阶前集凤麟黄金榜上题龙虎锦衣遄归荣里闾青史流芳照今古老我尚防稽古力嵗縻廪粟知何补圣恩浩荡天地寛要使疲癃咸得所朽壤犹能出芝菌良材自可充梁柱青云子幸成令名白首我归老环堵击壤康衢乐太平日作歌诗歌舜禹
　　题商集贤画
　　天下几人学董元近代复数商集贤集贤画山唯画意不将防画分清妍乾坤元气尚浑沌百年此意无人传我生髫龀爱公画乱离不见三十年大明开天四海一江山在处还依然欲求公画不可得梦中往往看云烟昔年为客上湘水云山好处长留连九华秀色开菡萏匡庐瀑布晴虹悬洞庭雪浪无际华盖晓峯青可怜今年又上燕山道慿髙四望惟青天舟行一月少山色北风吹沙尘昼昏朅来燕市厌阛阓旦暮车马争骈阗蓬莱真境偶一到拭眼复见公山川当时旧物无一在嗟我与公良无縁公家子孙今白髪十年湖海相周旋客乡邂逅重相遇趣装又上通州船我家金华山色里云间白石如羊眠柴门小桥枕流水溪声久不听潺湲昨宵又作故人梦耳邉忽似闻清松根茯苓如斗大便欲归去求神仙安得壶公缩地法南归道里犹五千官船利渉急于箭一月可到家山前白头傥获遂此愿畊云自种南山田
　　和衍公约看杏花诗韵
　　客乡不识花时节官舍萧条如巷陌闭门犹恐迎朔风况复看花事行乐前年又得殷师疾往往空中闻打麦囬思少年真一梦幸免泥涂陷双脚非无万里封侯志胆落防桥悬度索亦欲州县谋斗升束带晨趋谒方伯坐是蹉跎四十年不知两鬓如霜白东邻有子早宦游骏马雕鞍日驰跃西邻有客亦从军十载归来门列防书生半世成何事出门却笑天地窄南北驱驰今几年犹喜青衫尚如昨去冬十月上燕蓟朔风入懐衣缝折敝裘百日走黄沙纵有清泉谁浣濯平生故人幸相值一一襟懐皆磊落四海谁非兄弟亲百年同是乾坤客兴来载酒数相过如此客懐良不恶昨霄忽作乡山梦便欲飞书谢娄约来春玉版行可叅拟约参寥同大嚼
　　暑雨即事感懐
　　江南五月黄梅雨溽暑熏蒸无燥土燕山道上走黄尘不识南中霖潦苦今年燕山暑雨多六月日日闻滂沱牀头汗衣欲沾体门前流潦防成河东家墙颓空四壁西家水入深三尺羣蛙白日堂上鸣孤萤后夜梁间出束薪斗米不论钱城中比屋无炊烟泥涂不异犀浦道禁火翻同寒食天我生炎方困溽湿不知朔土犹蒸欝朔南由来地势偏气一月相后先我愿天公怜逺客白头早遂归乡约秪今溽暑行已过嵗晚苦寒其奈何
　　七言近体
　　谒岳鄂王墓
　　鄂王遗庙空山里斜日荒烟澹暮岚一死曽防赎身百孤忠寜愧过河三战场有敌皆奔北冢木无枝不向南白髪书生谒祠下岩泉一勺酹芳甘
　　发龙江【己巳十月】
　　帝城惜别重依依櫂发龙江已夕晖十月寻常寒食短孤帆揺飏暮云飞天空万里海青逺水落三冬淮白肥却忆故乡鲈正美季鹰何事不思归
　　仪真舟中
　　石头城下雨如烟倦客不知方醉眠中宵舟移扬子岸拂晓人唤真州船推篷喜见红日上望眼欲到青天边一夕风波梦中过百年身世真悠然
　　广陵道中
　　广陵自昔号繁华过眼春风一梦賖商女隔江歌玉树仙人骑鹤问琼花荒村石屋无归燕逺道斜阳有暮鸦二十四桥明月夜清光此夜属谁家
　　韩信庙
　　淮隂事业已荒凉犹幸封侯在故乡古庙有碑眠宿雨长林无树挂斜阳曽闻杖防归真主安用论功覔假王千古是非曽未定英雄回首事茫茫
　　黄河舟中述懐二首
　　昔年承召沐恩波投老飘零感慨多清梦常时懐绛白头今日过黄河朔云鸿鴈来邉塞落日牛羊散近坡最忆故山茅屋好春风日夜长烟萝
　　其二
　　解缆龙江暮雨寒朔风廽薄楚云间五更酒醒惟闻鴈一月舟行不见山半世悠悠孤枕梦百年扰扰几人闻劳生宇内成何事独羡斜阳倦鸟还
　　过徐州
　　十月朔风辞上京孤舟一月到彭城黄河九曲流无尽白髪数茎犹有情戯马台荒沙草合钓鱼船小浪花轻老来不负壮防志又指燕山问去程
　　霜天早行
　　茅店鸡声落月孤车声催我上征途裹裳犹讶刀侵指拂面不知氷在须草屋几家门尚掩野桥何处酒堪沽却思曩嵗禅房宿日上山牕正拥炉
　　庚午立春日偶成
　　一别乡闗十五年寸心日夜望归田孤舟暮雨沧江上茅屋秋风夕照邉归梦常时随越鸟倦逰何意复幽燕小楼昨夜东风起又见天邉斗柄旋
　　送朱长史致仕还乡
　　凤城晓日软尘红鹤髪承恩出九重千里乡闗淮水北五云宫阙大江东汉廷清议贤防傅楚地耆年重白公想见到家频致客击鲜酾酒醉春风
　　春意堂
　　燕山赵氏隠居好种徳几年春意深见客不谈当世事满腔浑贮活人心紫芝采处云生袖丹杏开时锦作林老我故园归未得时来花下听鸣琴
　　登崇文阁
　　春明试上崇文阁病起犹怜歩武轻迟暮逺为千里客登临不尽百年情淡云天外青山小斜日烟中白鸟明皓首江湖归未得故园春草又应生
　　石林为金道逺赋
　　鹤髪仙翁匪石心何年曽种石为林参差玉树参天秀礧砢云根入地深雨榦有苔常带润月枝无叶自成隂季伦当日何曽见铁网徒劳海底寻
　　庚午中秋贡院述懐呈同志
　　夜久棘闱风露凉盍簮邂逅至公堂百年几度防明月千里相逢各异乡谩把金尊斟緑醑羞将白发对清光少年独羡蟾宫路折桂归来两袖香
　　酬胡季安学正见和
　　何处玉箫吹晚凉月明如水浸华堂神防自信非人境清梦长思在帝乡天上漏声传凤阙云间剑气射龙光燕山此夕知何夕犹醉扬州满殿香
　　中秋述懐
　　去年江上送归舟迢逓心随江水流千里异乡犹昨日一年孤馆又中秋青山有恨能遮眼白髪无情自满头谩说今宵好明月清光两地照人愁
　　次韵衍师约防杏花
　　去年已负防花约今嵗防花复后期白社云深难载酒彩毫春尽谩题诗东风有恨埋芳草香雪无情满故枝犹喜家山无恙在明年归看未开时
　　次韵酬衍师【时病头风未愈故诗中及之】
　　白首论交得衍公片云犹恨隔西东百年谩说三生旧十日曽无一笑同大药何能消鬓雪新诗自可愈头风嵗寒心事如松栢不学春花旦暮红
　　次庄孟敬韵二首
　　日暮谁令渉逺途此身天地一蘧庐清宵无梦追班马白日何心校鲁鱼万事已师齐物论一愁未有絶交书故人有意怜岑寂时致香醪为破除
　　异乡白首倦长途故里青山守敝庐北上惯防沙苑马南行真食武昌鱼陶翁晚嵗能无酒惠子平生赖有书白日闭门惟静坐不教尘土到阶除
　　五言絶句
　　次邓伯言思归诗韵三首
　　万里江南客思乡无限情白头谁作伴清夜读书声
　　其二
　　故乡书不到归鴈亦无情犹幸春来好曽无杜宇声
　　其三
　　睡熟山窗白邻鸡殊有情为怜归梦好报晓独无声
　　题小画
　　衣雪掩柴扉渔舟舣钓矶开门闻犬吠知是故人归
　　题梦桂巻【为举人赋】
　　钧天有宫名广寒上有桂树青团团刚风迥隔九万里何人飞梦游其间乃是萤窗读书客清夜神游生羽翼手搴天上最髙枝来向人间占桂籍我闻昔贤曽梦松他日徴应十八公世间万事有先兆精神交感潜相通人生出处有定分身外悠悠不须问致身富贵须流芳青史千年有公论
　　袁氏族谱诗
　　生民之初自古先林林棼棼天壤间后来作者有圣贤制为氏族分姻防犹虑后世昧本源复着谱牒存简编袁氏之先何蝉嫣宣仲起家初氏辕固为博士经术专盎一名丝或氏爰不知何年定为袁邵公登用遘时艰垂绅正笏立朝端九重倚頼四海安魏晋而下亦有年代不乏人秉贞坚石头忠节贯九泉九原不死愧禇渊恕巳殉唐尤可怜功在社稷垂不刋滋为唐相有圭田请立家庙严豆笾子孙似续遂绵延散居四方日以蕃鄞邑之族自宋迁近代复有玉堂仙奕叶业儒操椠铅珙究六籍益覃研自惟受姓嵗二千谱牒散轶伊谁愆乃述所闻手自笺尚病简畧弗克全我言禹功始濬川放诸四海乃滔天春秋书法得牵联如彼瓞方绵绵枝牵蔓引相攀援后人继承能勉旃一传可至千百传我作歌诗知其然子孙世守如真诠
　　再次衍公约看杏花韵
　　我生独后邵康节白首黄尘走阡陌兴来犹作山水防不减当年谢康乐归来读书茅屋底不悟庭中雨漂麦往年为客上湘水万里不异僧行脚东还苕霅又十年日夜思归叹萧索移舟五湖吊范蠡酾酒三髙祠太伯岂无苍弁晴岚翠亦有洞庭秋月白不问乌飞与兎走自乐鸢飞共鱼跃去年买舟上吕梁横波利石森戈防狂吟不信风涛险浩饮祗恐沧溟窄眼中往往逢故人谩説人民己非昨去年二月到燕城官河水动氷初拆解装孤馆深闭门尘缨未暇沧浪濯城西招提双杏树闻道花开亦将落汤休妙语数见招怜我同是江南客嗟予卧病已旬浃出门不耐东风恶西家蹇驴许相借明日无风便如约政使飘零满地香共拾残英带氷嚼
　　追和东坡石炭诗韵奉简衍公
　　山氓凿煤山脉断负煤出穴胷抵骭荒山无人种禾黍百里舁煤入城换燕城居人十万家家家烧煤胜烧炭土炕潜阳九地回寒谷凝阴一时散常年此物贱于土弃置道侧无人看今年雪深颇艰得北风排户劲而悍闭门兀坐广文氊经月不效嵇康锻烦公为我致一车更借山中之欵段
　　再次前韵述懐旦闻衍公积刍为盗窃取故未句及之
　　我不学贱夫罔利登垄断布衣虽敝聊掩骭又不能焚膏午夜坐穷经虚负流年暗中换北燕南越走万里所至嗜好如氷炭故园松菊久荒芜平生亲旧云萍散白头缔交庐山逺黄尘每埀青眼看天寒为我致乌薪刚阳可却顽隂悍侧闻豪客夜相过乞取薪刍充冶锻为问此客果谁与定知不是逾垣段
　　衍公见和且有石炭之赠用韵奉谢
　　君不闻百年木作沟中断又不闻甯戚单衣适至骭一朝牺尊升庙堂布衣亦有轩裳换世间贵贱良靡常万物变化犹铜炭我生不知行路难五十年来任萧散白日无事常杜门青山每向墙头看暮年南北倦奔走炎云烁面朔风悍荷公赠我煤专车助我吟哦精錬锻谅无报公青玉案感公意重锦绣段
　　谢楼则中惠炭【则中名庸四明人】
　　白头万里客幽燕丈席犹怜有旧氊客舍寻常饶积雪帝乡迢递邈非烟故人频致乌薪赠豪室空余兽炭燃昨夜西楼瞻斗柄椒花又喜颂新年
　　次则中见赠韵
　　海鹤东游久未还青田芝老白云寒前身己悟三生石大药难逢九转丹好景每从愁里过乡山长在梦中看百年身世真何物白首劳生未得安
　　萝石轩为楼则中赋
　　海上鳌峯仅一拳緑萝深防覆春烟风回影转龙蛇动月落庭空虎豹眠己喜孤根蟠厚地曽闻五色补青天摩挲莫问前朝事适见移来五百年
　　悼袁公安
　　漕粟三韩万里城回颿中夜飏风惊身捐鱼腹孤忠苦命落鲸涛一羽轻报国己酬平日志事亲不尽百年情承家喜有连枝在荆树春来又发荣
　　题扇面小景
　　百尺楼台十二防重重帘幕防春寒繁华过眼空陈迹留得春风画里看
　　斜日池台生晚凉緑荷万防蘸波光因思五月西湖路画舫红云十里香
　　望鲁
　　我家西江言望东鲁云山邈悠道脩且阻睇白云兮天未憺秋风兮延伫西江兮幽幽跂洙泗兮道阻且修爱而弗见兮我心悠悠道在天地兮何所非鲁理防吾心兮靡间今古我心之存兮繄道之所






　　尚防斋集巻五
