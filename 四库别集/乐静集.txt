　　钦定四库全书　　　　　集部三
　　乐静集　　　　　　　　别集类二【宋】
　　提要
　　【臣】等谨案乐静集三十巻宋李昭玘撰昭玘字成季宋史云济南人考昭玘籍本钜野葢尝署济阴而史遂误为济南也元祐中擢进士第厯官提防永兴京西京东刑狱坐元符党夺官徽宗立召为右司员外郎迁太常少卿出知沧州崇宁初编入党籍绍兴初追复直徽猷阁史称昭玘坐废以后居闲十五年自号乐静先生寓意法书图画贮以十囊命曰燕逰十交侯防为昭玘校试所举士及防执政感旧恩使人致意昭玘惟求秘阁法帖而已其孤介自守不汲汲仕进如是故其胸度夷旷发为文章皆光明俊伟无依阿淟涊之态亦无嚣呼愤戾之气又早为苏轼所知耳濡目染具有典型北宋之末翘然为一作者当时与晁补之齐名固不虚也其集前后无序跋不知何人所编宋史艺文志文献通考皆不着録叶盛菉竹堂书目有之而无巻数惟焦竑国史经籍志三十巻此本凡诗四巻徐州十事一巻记一巻传序一巻襍文二巻书二巻表三巻啓状七巻疏一巻青词疏文一巻僧疏一巻进巻二巻试馆职策一巻碑志行状三巻与焦竑志合葢即竑所见之本也乾隆四十四年三月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀




　　钦定四库全书
　　乐静集巻一
　　宋　李昭玘　撰
　　逰白鹤观
　　春归数十朝八九不暇出萌芽日夜发百觜竞撑突驾言谒仙祠古像怀髣髴白鹤来何时苍桧暮萧窣云霞断人世往事已荒忽解缨濯泉流深澈防照骨毛寒不敢视下必有神物昔人斯徜徉音影讵磨没嗟予质污下见亦被呵咄仰慙逍遥逰未忍尘土汩时须挹髙风为我一吹拂
　　从张圣涂乞石
　　先生筑髙隐趣好清且独云龙峯上石跋草自錾斸发窍号隂怪穷根揽坤腹山灵不敢爱鞭叱满崖谷危跻已穿履大载防折轴直欲起岩岩未容买碌碌心营合天造指化出神速突兀傲中巅凭陵勇双矗兽蹲目睥睨龙攫腰囘蹙缩脰立幽鸟擎颅卧孤犊鲸鳞老防利相角怒撑触轩昻鹤引咮赑屃鼇跂足腾空快髙思排峭惊醉目伊余朅来逰歩百吟周复愿从乞其余伴我东墙竹猿鹤莫相嗔此客意非俗常令月色照敢使尘土辱日待风雨来起看空绕屋
　　送王子中南归筠州
　　荆山美璞昔未发鬼神诃守谁可夺妙工伐石强剖抉试之烈火皎氷雪长虹射天昼不灭夜堂流光堕明月坚厚粹温函正气不许时人巧雕砺羞与佩环争细碎直登丘坛荐天帝世无琅玕来作贡楚人未售空长恸索价当髙勿轻用缇囊十袭须珍重
　　送徐州举人赴省试
　　淮夷之珠照夜明泗滨之石声泠泠昔时大禹致方物神光玉色罗广庭比年入献多豪英褒雄妙思相凭陵飃飃束书去观国痩马踏雪须垂氷长廊白昼天宇清落笔冉冉风云生千官拱笏赭袍近碧沟新栁黄鹂鸣金挝虎士传姓名鱼龙巻尾随雷声州人洗眼望归期防约春风载酒迎
　　送李容甫归北都
　　先生读书不下堂堂上有客语琅琅弟子出观如堵墙怪君睂彩生光芒北都晁夫子一别乆相望君来道信问使我开肺肠三日不改服犹觉芝兰香平生寡投分一笑且云乐慇懃发黄巻钝吻悭应【阙】大杵撞哑钟已厌音响恶更慙河伯观未昜穷海若索寞嵗华晚飕飕黄叶秋归心剧流水忽忽不可留固知此鳣鲸肯托寻常沟直须见老聃可化南荣俦海州岁有冲天鹄卵如萍实光琢玉蜀鸡然何敢伏羽成不须求日浴一举将惊万人目
　　雪堂诗寄子瞻
　　愁云蔽日昏风发鹅毛大片舞空阔隂崖氷压木枝折一鸟不飞人足絶山翁口掉肩拥褐斫竹茅劳架结堂成不用巧丹涅却画东坡四山雪羣石崭崭争皎洁门外堂间两清洌万境一心同莹彻石牀云生湿肌发布被飕飕冷扵铁半夜哀猿叫山月山翁髙哦响修越不道妻啼忧米竭世事薫膏付灰灭长安髙门奔请谒赤日炙背沙埋辙仆夫汗流马吐舌三谒不逢腹欲爇怒气恐成疽毒裂狂走不须求扇暍此堂一登能濯热
　　谢刘主簿见和乞石诗
　　官居太疎冷门外少车迹萧萧此君轩为我慰穷寂贪饕起余慕逺乞南山石形模太诡陋此咏费搜摭虾蟇欲上瓮作气屡跳踯心知不可强怒瘿犹鼔息但劳旁者观笑尔不量力君能恵然来抵鹊轻尺壁明月投我怀坐上光彩溢神心巧镌凿变化出胷臆髙言写豪壮健读口终吃冲风巻海涛荡潏迷四极阵马脱重围战士皆辟昜使人魂魄沮三日不敢食嗟余性顽闇兀兀寡知识臃肿终天年不愿借雕饰飜怜孤僻中趣味得所适拂石云生手诵诗风满腋此应长不饥富贵乃毒腊人生多苦辛嗜好须自择
　　昻昻千里驹
　　昻昻千里驹逸气吞九区东驰越夕兔西走穷朝乌闗山一息过踯躅疑有无快哉穆天子逺驾周四隅嘶声想云海弄影有天衢昆丘距赤水度足才须防眷言刍粟恩岂敢论形躯雄心忽摧顿倦歩成踌躇日暮路途逺天寒毛鬛疎此时垂耳心可复轻疲驽
　　泛泛水中鳬
　　泛泛水中鳬上下声相呼徜徉信波浪澡濯羞泥污晴洲漾苹荇雨岸眠菰蒲饮啄亦自足飞逰谁我拘侯门大池籞富屋夸庖厨何慙乆垂翅未愿轻投躯虽非黄鹄举幸与白鹭娱逃烹笑穷鴈啄腐嗟饥乌三秋粱稻万里开江湖寄言泽中子何用张罗【原本阙】
　　飞鸿亭
　　平野浩空濶危甍兀岧嶤腊尽风日好春囘氷雪消朱弦试挥手度响何翛翛此意复谁共古人今寂寥眷彼泽中鸿欻起如囘飇悠然薄天末去去不可招愧无双羽翰万里同飃防人生本萧散知虑劳煎烧恈恈觇声利伛偻随纷嚣安知出世间造适皆逍遥帝乡果何在乆愿追松乔行歌归去来五斗空折腰
　　敺雀行
　　田头小儿杖敺雀雀飞上枝不敢落绕树詋骂语声恶三时耕锄一时获老牛力尽石田薄五龙作嗔风吐雹赤乌烧云龙见逐南村卖桑北村熟狐尾毶毶穂齐屋县门大书催赋粟南闗飞挽夜摩毂扫舂缚箕十指秃一米未炊汝先啄直须杀汝偿我腹田父坐语儿雀不暴人人亦饥但令家雀千羣饱莫使征西战马肥
　　春日逰西池
　　雨余风日暖野塘春水满天影倒浮人镜光环射眼兰船不可上漠漠低烟晚归路已埃尘沧波鳬鹄逺



　　乐静集巻一
　　钦定四库全书
　　乐静集巻二
　　宋　李昭玘　撰
　　【阙】












　　钦定四库全书
　　乐静集巻三
　　宋　李昭玘　撰
　　观江都王画马
　　落落名王唐帝孙笔端飞洒只逡巡风云絶足知何在粉墨余姿若有神可信权竒尽龙种不应腲脮失天真骅骝寂寞龙眠死更复何人接后尘
　　暮冬书懐赠次膺四首
　　一气推迁星复回人生常苦嵗华催冻云欲雪鴈声过腊酒正香梅信来昼梦每因啼鸟唤柴门独为故人开自怜衰晚无多事心地都成一寸灰
　　不住寒岩不姓厐亦无短艇钓清江门庭昼寂人欹枕几案春生日上窻五鼎甘心争逐兽万夫落胆看寻橦何如种取东臯秫烂醉床头酒百缸
　　多病犹凭药可医若为换却镜中丝人生得意一搔痒世事循环千奕棊幸有归来陶令计何须惆怅杜秋诗慇懃田父劳相语天命吾今不复疑
　　慙愧儒冠误此身涂穷何假问通津门前罗雀正吾事墙角负暄非世人自喜小槽长有酒独惊华发不便春知君泽畔成新筑拟荷锄犁去卜隣
　　出郭闲歩
　　城市不在眼始知天宇寛田园休嵗事风物似江干茅屋上斜照水烟生晚寒径须追野老笑语暂盘桓冦彦时自歴下归携古铁刀白石压尺见赠因以二诗答之
　　素质并琳琅磨礲若截肪动揺风莫虑防汚墨须防色带泉流润声含磬韵长愿登青玉案时助写云章
　　右白石压尺
　　战地乆埋没洪炉为再烧曽因土花缺不逐血防销拟借庖丁手寜悬笔吏腰柔铅勿多忌一割定相饶
　　右古铁刀
　　次韵庭玉弟暮春作
　　小雨防纎春欲归桃花吹尽鷰来迟闭门却有宜人处帘幕隂隂睡起时
　　戯赠阎汉臣庙令
　　香火余金月十千指呼巫觋示威权如何报得君王赐沥酒慇懃祝万年
　　又戯赠汉臣
　　萧散官资近十千不须亲旧祝无权虎头食肉非虚语可待谁人报有年
　　睡起
　　病夫无酒破春愁扫榻焚香作睡谋梦觉不知身是蝶午鸡声里思悠悠
　　病中闻雨
　　官居寥落禁门东秋满长安一夜风老病不眠成展转五更钟鼓雨声中
　　吊刘孝嗣
　　富贵从来一羽轻胷中万巻复何营囊钱尽处布衾短谤焰息时坟草生一日得行须有命百年不死是髙名瑶琴挂壁凝尘满无复当年流水声
　　经睢阳有感
　　昔日经由一梦同髙楼虽在旧防空东流不改当年水白首已成今日翁梁苑衣冠共黄壤隋堤杨栁防春风扁舟莫负南来兴咫尺吴松落眼中
　　南防道中
　　玉鲙金虀昔未尝防回飞梦到沧浪乡闗望处归期晚风水声中去路长梅使南来问行驿鴈声北度下斜阳囊钱未尽江湖近拟买渔舟学漫郎
　　舟行阻雨
　　暮雨来何急乘时助发生水边千树暗篷底一灯明半夜起鄊思空陂闻鴈声春风故留客不为阻归程
　　道中书懐三首
　　竹树出平岸人家藏逺烟片防云度水双桨鴈随船緑变春囘地寒生雨后天前涂尽佳境得意且留连渐入临淮路移舟每问津行行风逆水防处雨随人啼鸟如留客幽花忽见春白鱼不论价沽酒莫辞频平野青芜合长桥緑树低客愁须白酒春意属黄鹂落日乡闗逺孤村烟水迷清明能防日却过浙江西
　　过盱眙宿慈氏寺
　　行役经旬不自聊强将登览寄春醪淮吞汴水长増急城睍南峯不让髙贾客正来喧万井夕阳初下舣千艘明朝更作留连讣醉卧西窻听夜涛
　　宿慈氏遥碧斋有感【斋榜无咎书】
　　髙僧邀我暂淹留细话朱轓此屡逰不见清谈飞麈尾空流悲泪拂银钩淮山胜絶千年在人物才华一梦休欲作招防吊余恨晚烟疎雨不胜愁
　　天长道中
　　细草眠黄犊短篱穿緑杨舂声鹁鸪急田径蝍蛆长地暖足春物雨频宜水乡羇怀不可话倒橐酒须尝
　　乆雨
　　苦雨经旬乆溟蒙势未収细声来短盖横防透重裘涧曲水流急峯深云气浮此行吾自喜所念老农忧
　　南峯闲歩
　　足健防真赏眼明逃世纷风烟入诗画杖屦逐僧云水濶天疑尽峯寒日昜曛羇人正愁思城角不堪闻
　　登龙防寺
　　飞构起崔嵬江晴宿雾开风幡两州见花供四天来日月依峯转鱼龙触石囘蓬壶在何防更拟上层台
　　过虹县有作
　　老态倦羇旅不堪行舸催风髙鸟横度汀转树交囘雨过雾犹湿春寒花未开楚伧如见问不为米南来
　　过淮
　　东风吹雨过淮滨草木精神一畨新鴈起沙隄烟隔水寺藏松崦塔招人荡胷长忆江湖月眯眼曽嫌京洛尘谁道南来少知识向人修竹特相亲
　　登平山堂
　　断槛欹檐风雨频不逢心赏为重新依稀叠嶂宛如画憔悴垂杨今复春一阕髙歌长在耳后来佳客复何人悠然未尽云烟思不见扬州十里尘
　　泊扬州城外
　　地占东南防舟浮百货通惺忪喜淮粲啁哳困吴农【借此韵】春唤鴈俱北水将人更东吾庐杳何在天末暮霞红
　　赠盱眙令王邦直
　　樽酒留连淮水邉一灯相对共茫然退闲得计我华发抚字有声君壮年幸有髙情种松竹可无余思落淮川南金不用充行赆古锦囊中乞数篇
　　还家有作
　　还家春已晚风雨误归期饮啖嬉儿笑形容吠犬疑江山犹似梦巾箧谩多诗未负东园醉桃花正此时


　　乐静集巻三
　　钦定四库全书
　　乐静集巻四
　　宋　李昭玘　撰
　　和程适正见赠二首
　　壮嵗干名幸起家十年蹭蹬一长嗟慿陵初托风前鹢淘汰终随浪底沙没得机问黄蘖却将齐物付南华感君怜我贻佳句一段秋光照晚霞
　　簿领栖迟叹陆沉滔滔何处覔知音凌云词句豪难敌似水交情老更深鼷鼠饮河聊满腹白云出岫本无心从今収拾身闲计洗竹锄花日醉吟
　　北园书事三首
　　葛巾茅屋自为娱门掩槐隂长夏初聒聒难休鸠唤妇飞飞不定燕将雏绕池曳策携双鹤架水浇花课小奴麦饭满瓯葵数筯丁寕车马肯来无
　　得丧有万理古今犹一区鹤鳬元自足蛮触竟同枯十年萧散愈身轻弄笔翻书亦称情当案忽闻縁壁堕隔池遥见啄苔行静疑多事非求福老觉无心胜摄生自爱吾庐人不到何须谷口问归耕
　　赠子常二首
　　幽兰一曲思无涯炊熟黄粱日已斜闭户终年心似水读书万巻眼生花汗流不舎浯溪刻粮絶犹须北苑芽束帛不来人已老只将清白付吾家
　　本无机械亦非愚自信沉冥与世疎一段画圗冬卧雪平生乐事日翻书田园无暇供余税风雨何堪巻敝庐笑杀贵人门下客不逢此老曳长裾
　　赠故人刘器之待制
　　文史当年共讲磨扁舟此地复经过流年屈指梦相似白发论心喜倍多寄眼偶懐梁苑雪临风犹骇洞庭波从今燕坐叅空寂却笑天人被佛魔
　　早秋书事二首
　　正昼睡方起门无雀可罗风池乱荷盖雨径满槐鵞齿发流年速江湖归兴多终期买船去卧月扣舷歌尽日与琴语经旬无客过蝉移鹊争树鱼散雨倾河每悟酒如圣不禁诗作魔风声稍萧瑟残定无多
　　齿落
　　孽虫负固饱羶荤摧折才能絶祸根每遇屠门慙大嚼犹思梦泽欲平吞初揺不为唇先丧已脱翻惊舌尚存莫与时人作嘲笑不如缄口学无言
　　发白有感
　　剪无多日星星已数茎不空年可讳端与事俱生安得马肝石未甞甘露羮有情怜陆展解与小儿争
　　早秋
　　大暑不可怨秋来终有时露惊庭鹊睡风动井梧枝逐客长夜感美人团扇悲如何陶靖节独与菊花期
　　赠汉臣
　　夫子以贫病终身复冻饥捉衿无可揽数米不成炊何以谢蟋蟀独能留扊扅徒劳问仓扁王老是良医
　　八月十五日夜大雨
　　风伯遭谗不自停鞭龙倒海势如倾胷中洗尽三年渇
　　【阙】　　　　　　　　　　　　　千仓嘉谷入新耕野人亦有充饥幸相见春绵满眼眀
　　九月八日雨作
　　荡涤骄阳势已回徧流和气入根荄檐间防急侵灯落枕底声髙带鴈来永夜故畱人不寐轻寒未放菊全开明年麦价应如土安用登髙把酒杯
　　北园偶成二首
　　防宦归来似系匏偶依河渚寄衡茅以贫为乐漫喜酒与世无求非絶交倚杖静闻风过竹枕书闲看燕争巢却怜多事扬夫子更为文作解嘲
　　酒昏便书榻诗痩怯寒葅志大懐千驷防髙忆五湖【阙】
　　何如一杯粥晴日照吾庐
　　送春
　　终日无人昼掩扉緑隂庭草自相依轻寒晓觉池台静半夜春随风雨归恰似旧逰鸎独语畧无余恨燕争飞飘零不解东君意却放杨花乱扑衣
　　有客携扇欲予题字因以一絶答之
　　平生自笑书成癖运墨圎毫日几囘六角招人聊一戯区区老媪复能来
　　和鲍辇七夕四絶
　　织女黄姑天一隅九清飞驭尽通衢年年须作秋风约此事朦胧信有无
　　奕奕流云度太虚盛陈果望天衢尝闻刻楮三年乆一夕穿针乞得无
　　如何灵匹异人间脉脉相望卒卒还不用蛛丝争送巧自知得拙半生闲
　　一水盈盈防合难古今云路暂来还防多灵鹊成桥去独有栖乌月底闲
　　十月晦过舍弟庭玉防见诸人棊战方酣顷之复过集者皆散独枰尚在窻户閴然因成三篇呈子常汉臣【元一聮用弓字韵云兵镇侯就国猎获士藏弓后以非同韵昜之今即録于此】
　　妙手固多暇忿兵终昜穷戯余归一笑战罢失羣雄风过雨雹息天明星斗空烂柯人已去斜日上牕红一先虽自喜百战亦须穷狡兔有三窟连鸡无两雄霸成秦陌广骑去楚营空老子无知解頽然醉頬红得失信偶尔好谋徒自穷前防竟何在百战漫争雄昧者甘守拙髙人成悟空不如来饮酒听唱小桃红御试宿集英殿雨过有作呈敏甫学士
　　朝寒生广陌宿雨涨方池雾桺和鸦重风帘为燕欹【阙】
　　多才恶摩诘无日不成诗
　　子常生日无以为夀偶得团茶一饼因书拙诗一首借之以献
　　比年方贡竞珍藏肤理丰腴紫璧光虬膂左囘分絶格蒻衣十袭护新香贵人恩泽才浮赐俗骨尘埃不合尝愿作诗翁千嵗夀乘风聊复发清狂
　　迎驾
　　端门万骑锦衣红迤逦鸣矟下半空天极奥居黄道北瑶池归仗五云中金舆影度长廊日法曲声囘广殿风泗水昔年曽梦到拜恩何幸接鹓鸿
　　喜晴寄张使君
　　使君仁术物同情日望田畴祝颂成夜滴未休心欲折朝阳初放眼先明比年嵗多中上此事邉防系重轻食足讼稀真可乐时倾杯酒话平生
　　无咎哀辞二首
　　落落孤标气吐虹青云指日黒头公两行粉字平生尽一曲龙吟万事空夹路衣冠如昨日故园桃李又春风朱弦虽在知音絶樽酒今谁笑语同
　　才屈千人未昜量妙年文采已飞扬终身只得一麾守后日空留万丈光风驭不来成寂絶玉楼何在隔苍茫可堪囘首鱼峯路满崦青松照夕阳
　　送次膺赴诏二首
　　辞章泛滥昔称雄飘泊文园偶未逢旧典铙歌归制作盛时郊祀待形容乆无青眼怜髙卧新有宫词落九重异日锦衣还故里却寻莲社日相从
　　青云初上万人看中路摧頽铩羽翰一日驰声动黄阁防囘飞梦绕长安翩翾丹凤来天上寂寞双松倚嵗寒自笑白头冠尚在十年尘土不堪弹
　　次膺哀辞三首
　　翻然矫首奉恩除却似当年擢第初憔悴九衢林下客光明一轴锦装书冯陵河岳才无敌绘画乾坤思有余方板赤虬何太迫君王曽未识相如
　　平昔弦觞浪自怡暮年荐鹗有新知蛾睂翻作黄昏哭乐府空传白纻词上国音尘随梦断东山萧管结秋悲风亭月观依然在辽鹤归来复防时
　　行止非人不自谋飘然一叶信沉浮踌躇去歩迷三径奄忽平生闭一丘韶乐已闻更雅奏瑶池尤喜近中秋无人解写升平事惆怅骑鲸去不留
　　雨后二篇
　　苦雨防十日满庭多土花行螺上墙屋倒竹卧泥沙澄景生凉吹晴云变晚霞却愁清夜梦无计逐池蛙一气不自息四时如转丸月流天宇静风掠叶声干纨扇已谢事莎虫将戒寒登临偶有得不复计悲欢
　　赠汉老侄琴
　　邹峄孤桐不可寻汧公旧斲万黄金顾余乆有沉舟志知子甞懐欲炙心便好安弦求妙趣不须变雅作新音席间弟子来倾耳为问何人属意深
　　某氏挽辞二首
　　翟茀朝初罢升堂拜已非凝尘孟光案洒血老莱衣奁镜悲鸾舞庭萱感露晞西风原上路无复板舆归主馈齐家道羞蘩肃妇防疏封秦大国致养汉三公世事哀荣极人生梦幻空【夫人笃好内典】慈顔不可望彤史有遗风

　　乐静集巻四
　　钦定四库全书
　　乐静集巻五
　　宋　李昭玘　撰
　　记陵冢
　　陵冢在城南圗经云即王陵母所葬也案班固汉书髙祖入咸阳陵聚党数千人居南阳不肯从沛公及汉王还击项籍陵乃以兵属汉项羽取陵母置军中陵使至东向坐陵母欲以招陵陵母既私使者曰愿为老妾语陵善事汉汉王长者无以妾持二心遂伏劎而死陵卒从汉王定天下呜呼圣人不作礼义大坏君子犹不笃于自信而闺门女子之行能勇断不惑者盖亦鲜矣如卫女之思归共姜之不嫁其风烈足以悟动衰俗者又蔑然无闻焉陵母生于暴秦之世出于闾巷之贱未尝闻风人之咏叹良傅姆戒告之言一旦知其存亡去就之义而引决于死生之际岂非贤妇人耶天下大乱群雄竞逐市井气侠小人望风托附倾货财弃坟墓妻子冒矢石披荆棘甘心万死之地而助为刀俎所幸封侯鼎食显名一世尔及乎祸乱已定束手就戮犹强梁不屈谓失则为贼而犬吠非其主奚不愧于飞鸟择木之智哉昔嫠不恤纬而忧周之亡齐女见宣王而发四殆之叹当其祸见于已形智生于忧患何足多也秦鹿未死刘项相持一起一仆谋臣猛士睥睨扵两可犹豫之间此能隂知其成败之理而以死明之信可谓贤妇人矣髙祖起沛中委身同患者多鄊闾握手之旧独张良以兵法试之知其能用遂从而不去较之陵母先知之言犹有间焉夫范増不知项羽残忍多忌非天子之度而区区与汉争王至其言再不见用乃曰孺子不可与谋夺天下者必沛公也其后疑间一行竟以疽死何觉之晚耶曽意竒计之士不及一妇人悲夫然究观其情断颈不辱由无累而明为人指踪者以私欲害之也
　　録僧恵泉事迹
　　恵泉彭城人住南台阁子院性孤狷不妄与人交知名士多就见之一与之语落落可喜数亲之则拒而不应义学超洽慕唐人为诗得趣清淡淳化初曹彬縁弭徳超之譛出领节制闭阁谢客孙何自京师来乆不得见以诗自诮云欲谒元戎无绍介薛能诗板在雕堂异日登南台闻恵泉髙槩扣其门一见如旧馆于其庐馈劳加厚将归赆以裘马后二年何为进士举首第二人路振官彭门何盛称泉好义甚笃不求人知振下车携僚客诣焉其徒曰前二日闻公来已防二浙矣振留诗壁间曰汉公尝说恵泉师解讲楞严解赋诗今日我来师已去草堂风雨立多时至今彭门之士语方外之防者多及泉焉浮屠氏法不三宿桑下弃父母妻子如腐泥朽梗断割支体能忍而不爱若泉之志可谓善行其所学矣呜呼士忘其所学者不能力行义命之説而养其不动之勇牿于声利胶于事变颠倒溃乱撼揺煎烁如被壊絮坐丛棘中展转钩裂不可复出一闻浮屠氏之说瞪目垂颐恍若梦觉遽欲忘形骸脱世故而翻然与之逰此自信不笃之过矣是犹燕人归过晋国悲其城社而忘其真先人之庐冢此之谓失其本心亦泉之所笑者也
　　跋秦系诗
　　右东海钓客试秘书省校书郎秦系诗一在南台懐古堂一在佛殿东唐书隐逸传系字公绪防稽人天寳末避乱剡溪北都留守薛兼训奏为右卫率府仓曹参军不就客泉州南安刺史薛播数往见系不肯一过门张建封闻系不可致请加校书郎以传考之系未甞至彭城今在此有登戯马台诗疑其感事托赋不然酬建封之作也比有客自泉南来归出系诗三十六篇号秦隐君集吕缙叔序其本末与传粗合传云东度秣陵年八十余卒序贞元十六年过丹阳不知所终此差缪异尔系辞意清逺讽而不怨有古诗人之风一时与逰者钱起韦应物刘长卿鲍防耿湋皆知名士独权徳舆深爱之非所谓大音希声大味必淡者欤夫山林朝廷之士未甞不两忘而更笑故缨冠濡足则讥耕钓为乱伦枕流漱石则薄轩裳为防我不得不然也若夫道不足兴世才不足任物幸防名夸权利睢盱于頽波末路间降志愁精而不知悔彼方且杖藜引啸于岩石之上忘形巾屦而注想云汉视此辈扰扰盖蔑然矣余尝读系诗至于老年唯自适主事任羣儿慨然窃叹有味其言则知系之肥遯盖有所不为而后去非沽激喜名者也世俗之人犹欲以半通之绶系而拘之难矣
　　记白鹤泉
　　临角门外折行而西二十歩有石井曰白鹤泉野老云昔有两白鹤翔唳而下因以名焉泉旧在老子祠咸平中侍御史赵及筑新城限于其外自是泉与祠异处人或不知也睂阳苏公来守此邦治公之余抉竒摘古以寓吟啸初得泉焉味甘色白于茶尤宜以谓虽不及恵山而不失为第三水人始称之世传陆羽张又新水记次第二十种多出东南北州之水弃而不载一旦苏公独为诠赏而北人不甚喜茶虽知之弗贵也恵山当二浙之冲士大夫往来者贮以罂瓶以箨封竹络渍小石其中犯重江渉千里而达京师公侯之家华堂锦案招一二贵人出龙团凤饼次第而烹之虽醴泉甘露不足比名斯泉也弃于路隅人足罕至雨潦浸灌牧儿饷妇驱牛马负罋盎饮濯其旁七月八月之间草深苔滑蜗螺防鲋曳泅自得道上行旅渴不得尝嵗时逰人过者既乏瓶绠一照睂发而去防烟坠露涵沙浮梗以寒冽自持而不能争名于瓯鼎之间良可悲也天下之物贵于近人而贱于逺俗人之常情多随少执竞于羣众之所趋而不察君子之独好此幸不幸所从来而其致不能一也呜呼物固无求于世为士则有义命者也
　　辨戯马台
　　城南有山建佛刹其上徐人谓之戯马台者也宋髙祖九日登此台赋诗燕集故事风流至今存焉睂阳苏公尝考之曰山石荦确不可以戯马其南有亚父塜疑即故台也余少逰濡须过范増墓乔木翳日祠窅无人里人严事之后读大厯中张諲法堂寺铸钟记考其地今台乃凤凰山以此知塜即台实非塜也推其附就之始出于小人好勇喜于犯险以夸其气俗不然骚人逐客据登览之胜壮山河悲故借其一吊焉二者之情不同其于狥名失实一也夫弄剑者劒杀之狎水者水溺之吾终不知羽戯马邪马戯羽邪当其驰骋自若顾瞻叱咤纵横出没思欲凭风云超日月南骧五岭北踶燕代秣流沙而饮碣石其志亦雄矣故屠咸阳収钜鹿震詟三军气横宇内将诸侯兵三十万畧河南而西阬秦士卒降子婴烧咸阳宫室分王诸将如左如右指麾畧定投策故乡以幸休息而汉王徐蹑其后张良隂制其鞅田荣彭越驱逸彘而惊之矍然复起虽蹴城阳蹢躅于成臯广武之间力殚气褫乃约汉王中分天下而志局矣至于乌江之困不能加一棰而东谓亭长曰吾骑此马五年所当亡敌吾不忍杀以赐公噫未之思也胡不曰使我恃鬭忌人谋而失天下者此马也杀之以祭居巢老人如此则后世君子犹善其知悔焉
　　记残经
　　南台古刹有佛书数百巻多唐季五代时所书字画精劲歴歴可喜按大藏经目凡五千四百巻今所存才十一首尾可读者又无防也阿含经四巻泰寜军节度使齐克让造广明元年刘汉宏合黄巢侵扬州髙骈按兵不出诏克让屯汝州防许州部将周芨杀其帅薛能克让惧下叛引其军还兖十二月巢攻潼闗克让复出战闗外士饥烧营以噪克让遽走入闗势不能守贼遂犯京师昔王缙相代宗或夷狄入冦必合众沙门诵护国仁王经为禳厌人事不修而终以赇败呜呼将相大臣不能以身任社稷安危而托浮屠氏以生死负天下多矣然辱国丧师不罹诛殛之祸者又何幸也正法华经一巻干符六年女弟子牛妙音书僖宗既立天下多乱盗贼羣啸王仙芝揺毒于江湖黄巢磨牙于闽粤荒墟暴骨不堪行路士大夫顾唐将亡窜匿避祸如触网罟畏死无日闺门女子区区媚佛以自救亦可哀矣大涅槃般若经共三十巻武宁军节度使朱友恭造友恭全忠养子李彦威也后为龙武都统军与氏叔琮同弑昭宗全忠亟诛之以灭天下谤此经天复三年所书崔垂休召全忠诛宦官韩全诲刼天子奔凤翔昭宗初不知谋全忠既至帝怒谕使还镇未防复引兵薄城下恶焰赫然寖逼舆卫强藩悍镇隂虞烂额之祸进退首鼠莫肯同出一手以扶天歩全忠祸心滋大欺天盗国人共怨怒友恭犹诡情佞佛以厌天下耳目使世无佛则可果佛能报应人则又将欺佛而盗福不亦愚乎毗荼耶杂事一巻徳妃伊氏造唐庄宗次妃初神闵敬皇后刘氏以微贱得立归赐于佛性喜聚敛货贿山积惟写佛书馈赂僧尼而士卒不得以衣食妃为此经岂非畏后所偪耶后有印章曰燕国夫人伊氏盖未进封时所铸也唐制太后皇后之寳皆尚寳主之未甞用印凡封令书即太后用宫官印皇后用内侍省印而夫人不闻有用印之礼是时两宫交通藩镇使者旁午于道而恬不知禁则夫人私自铸亦不为僣矣按五代史称徳妃与韩淑妃居太原晋髙祖反时为契丹所虏不知是经何从至也其余中断横裂虫镌鼠齧雨败尘腐无复尤缀想夫飘散蹂借炷灯拭案补壊帷塞屋漏者又不胜其数也释氏之戒能为人写四句偈获福无量心生不信罪抵千刼今其徒怠弃如此何顽顿之甚也不然祸福自人不在于黄藤赤轴之间耶余感其祸乱之迹残缺之余因书其事聊寄其一叹云
　　记刘向冢
　　郦道元水经注云汴水西十五里有楚王山自楚元王后世塟于此凡十三冢皆结石为之今向冢独在城北五里蛇穿豕齧断垣破甓茅棘萧然疑其世非袭封不得与先王之兆域而为别冢故也向元王之孙以经明行修擢谏大夫萧望之周堪以向忠直荐于朝元帝懦昏小人比徳许史以外戚干政恭显以近幸盗权向肺腑之亲乃心王室抗危言吐孤愤必欲推拉小人拔天下正直之士在帝左右以清天宪方羣邪侧目相与攻诋势不能支初下狱再免为庶人终十年见废萧望之周堪皆被诬自杀向独得不死而志亦不少衰可谓忠矣惜乎既以身当怨毅然特立不能暴小人之恶扬于王庭以动天下之公义及使外亲上变而戒帝无漏言彼所以揣其不足畏而又欲挤之者也当是时韦成贡禹以经术位大臣不能助善排恶为向明区区之义指以为罔上不道由此观之为向之言者果亦难矣厥后成帝沉于内嬖王氏専制威福上下之势将转衣为裳忠臣良士惴惴惧祸向引春秋变异欲以刼其心而终不省其一二岂言有所未中欤赵氏杀太子国嗣屡絶当此之时因以天性不忍之爱父子之至情引谕祸福指明治乱之渐庶几恻然知悔焉夫震雷变色作于湏防蜂虿螫手终身戒之何则逺于人者不必甚畏而迫于所爱则惟恐伤之也若向之博极羣书议论不诡与董仲舒扬雄司马迁相先后可谓命世之才矣于今洙泗之上士多博洽廉靖乐道者盖向之遗风云
　　録张祜诗
　　胜因禅院有王智兴诗刻凡十余篇最后防士张祜酬智兴诗曰更有柱天功业外李陵章句右军书智兴本徐州牙兵屡击李师道有功为沂州刺史长庆初河朔用兵充武寜军节度副使领河北行营朝廷用崔羣为武寜帅羣畏智兴难制宻请追还京师未报防赦王廷凑诸节度班师智兴还羣遣僚属迎之戒吏士委甲智兴斩闗以入杀异已者十余辈然后谢羣曰此军情也羣为治装去智兴以兵卫送还朝至埇桥掠盐鐡院刼商旅逐濠州刺史侯度朝廷方罢兵不能讨诏以全节付之祜所谓柱天功业者既已诬矣字画抵捂如刀笔吏所为诗句浅恶甚于里巷小人嘲调不根之语祜比之李陵右军又不情之甚也甞读杜牧与祜诗以谓千首诗轻万户侯此岂足以轻万户侯耶唐自元和以后士人多以辞章逰王公之门谓之投巻所幸者大则荐闻于朝小则资以赇货士之急于人知无甚于此时也战国之士挟持诡说以揺诸侯一见而为客卿再见而为国相在则令人安去则令人危全城广地献于朝白璧黄金将其后较其所得止足以咤怨妻卖仇女后世谓之贱丈夫况夫雕画章句卑辞敛衽以幸一顾之价而自信于终身其视贱丈夫犹十百也习俗之弊使人如此呜呼信道不笃喜于自媒能不以美言为禽犊者寡矣
　　说二洪
　　泗水有二洪自城南五里曰百歩下百歩六十里曰吕梁百歩言其长之数吕梁则见于庄子者也钜野之北众水合并滙为大泽大泽之水又决为两支一则北过于汶循齐之右足而入海一则南过于沛走彭城之胁达于淮而入于海由沛而上则谓之泗水泗与汴交流争于两洪如吐于咽嗌之中怒不得逞此湍险之患也夏秋之交时雨暴集不辨牛马霜寒水落巨石磥砢如伏鬭士布阵马水之来也左旋右折而突出于两翼之间腾踏披扬而出立而睨之股揺目转疑与之俱飜濒河之人狎水如陆御舟如马习于疾徐上下之数挟以専利行人往来一听其可否之说少不当意则操篙却立负絙鞭牛而不顾其用情酷矣景祐中李文定公遇水大涸起徒千人火烈而醯沃之批以巨凿而排以飞捶虽不能尽去其害而势亦少泄后之议者必欲行公之志使之湠漫安流而后已此迂论也夫泗之为水若江汉之有源也防而无节则不数昼夜而竭安复有舟楫之利哉人且车矣夫天下之事有人力所不能争者皆天也世俗之人必曰前人所未至而天下之智无昜于我而力为之其克济者鲜矣自古功名之士好为竒智拂天下之公是强所不能以成其私欲未能以三为四而其末流卒至于大壊不救由是观之庄周塞聪攦拍之论良有取也
　　録徳宗诗
　　唐徳宗赐张建封诗皇太子诵书在太守治事堂之东贞元四年拜建封徐泗濠节度使以备李纳十三年朝京师帝不待日召见延英殿建封赋朝天行以献将还帝赋诗以饯之即此诗也徳宗性猜忌讳过愎谏甘心奸防用卢杞为相贼杀贤士大夫流毒于民天下侧目欲食其肉犹曰我未见其奸邪其狠暗可知矣奉天之难大器防覆残家破国出于心寒股栗之余深自惩创始行姑息之政优恩曲遇如抚借儿女欲以结强臣悍帅之心而方镇日益怙乱唐之威令自此微矣建封以忠力自明写情帝侧故欢然眷与动其忠槩亲制其辞文使储后书之可谓异数矣然自贞元以来忠佞不分诛赏无信予夺不専于天子其失民心误天下非一日也四方幸乱兵拏不解四凶二孽煽祸相戛朝廷出师问罪如持三尺棰行羣虎狼中既驱于前已攫于后岂建封一手足之力所能捍哉观徳宗初用陆贽于艰难奔播之中能听其言引过自归以谢天下故诏书所至武夫暴卒无不感涕毅然宣力戡复之功贽有力焉及事平之后蔽裴延龄之谗遽欲诛之其忍戾不仁如此反欲以方尺之纸肤革之言以起天下之义心芟除根柢之患固已难矣呜呼自古君臣相与之际无汉髙祖之大度光武之赤心唐太宗之知人犹以功业望人者虽行道之人犹不信也







　　乐静集巻五
　　钦定四库全书
　　乐静集巻六
　　宋　李昭玘　撰
　　济州真武殿记
　　北极大帝位紫微垣左右四将真武在其序明威正一实帝之司杀者也按太上真武经元始天尊于上元天宫说无上至真妙法时魔鬼流行横毒人命幽寃之气上防天闗有北方大神将号曰真武能以正法祛摄邪厉即以符召之付之馘灭生人既安乃复其位大无量心不断仁济晦朔之间一降真驭荡除不祥扶翼廉善故尊事祈报之礼甚防而度危拔厄之功着见非一天禧二年有龟蛇见于都城东南隅即真武之负足神也居民不日建堂其上以表异之有泉涌其侧病者谒之一饮良愈诏遣中使度地置观名曰禅源加真武号曰灵应真君凡神降之日公侯贵人宫闱戚里朝士大夫闾巷庶人屏居斋戒奔走衢路摩肩击毂争门而入嵗以为常方州小邑间设祠宇寖乆不治雨漏尘委狐鼠穿穴灵响寂絶无所凭附大家富室犹能虚馆寓严器饰薫被泛扫以迎其来下里寒陋败帷破屋父子喧呼腥秽不除欲望云旗闻风马九天寥寥区域万里果何在也夫大渊空谷窅然静深如有神物使人色动形悚无敢狎侮有所畏故也是心也人谁无之顾作之何如耳天庆观旧无真君祠奉议郎陈公谷语道士史知真曰天之威神位在黄箓汝知日诵其经不能为人请福亦黄冠之罪人也余愿以月俸三十万造真像寄位三清之侧以示警发度材聚工峙基结宇汝之责也知真领其语因谒诸里人有河东薛洙者士族子也欢然应之曰此吾志耳相与风晓善类积钱一百三十万度东南隅为殿四楹涓日之良作大醮设以奠神位剑芒霜冽目采电射衣矫首赤灵吐舌天丁玉童猛厉静荘旗旛飞扬微风触人香婴上腾髣髴云雾衣冠士庶罗立庭下拜而升拜而献献而祝又拜而退踧踖屏息无敢噫唾如负山岳如临崖谷犹恐神之不享也非有畏心孰能使之方斯时也志専气柔五官无邪七情不竞恍惚之间影动响触莫知神之所以来也如是者特须防之感耳币焚器彻饮福言归行路顾瞻不见可畏向时之心寖尔迷灭神之去人亦复逺矣神行乎空虚逺之不得疎近之不得亲因人之心为之去来故化材以成象因象以致其心此奉祠之意也人能有常心不变不惰如献祝之际日励而时出之无入不为善则神将保汝为福无穷事之顺适者不祈而获颠危疾苦必有以振虎符不飞灵劒不试伏妭飞疰啸梁瞰室之祸无得而凭陵矣凡诸邦人儆戒无忽政和五年四月二十日记
　　徐州巽台记
　　徐古大州气象雄奥面抱巨峯背负连嶂汴泗走乎两肋长洪齧于衿领之间重冈钩阜夹曳旁立如鬭如逐如逻如遏虽欲放观长想意已迫矣州之东南地势委靡纡以平林演以广隰山舒而水缓悠然逝隤然止如大路马安安徐歩如隐君子偃卧退匿可望而不可及使人心目畅达而不病乎拘防独此一隅尔凤山僧行介即其居之余址叠石为台崛然百尺以直其隅凭陵半空睥睨孤刹东南之胜交荐于台上台上之观委虵而无穷也凉秋八月金气既明草木鲜静天宇空澈太守王公率僚属登其上而防饮焉是时也微风飔飔堕乎栏槛飘飖乎衣裾飒然撇巾发而过也烦昏顿祛神爽超发邈焉引览千里在睫况练光之横溢绀螺之明灭飞帆歘见孤鹜乍失不舟不毂以意为适直将跨流云于苍莽轶征鸿于泬寥而后已也公顾客曰异日有此乐乎吾欲据东南之防名此为巽台非特辨方配物又以表吾之所乐也有客曰巽之名则称所以为巽之说窃为公发焉解倥偬而揽髙明逃諠嚣而接遐旷欣于暂得而横谓之乐非乐也今夫肆目之所逐快心之所适观沧海之浩茫识阆昆之缥缈搏扶揺撠胶葛浮河汉而问津于牛女犹未厌也须防思穷力怠摧頽却顾杯案狼藉人语聒聒曽未离乎一席之上已愀然不恱及乎风霾暴勃雾雨迷塞天寒日暮不可竚立向来之乐颠倒溃乱不可复覩而忧随之矣大哉乐乎古之为道者不交于物意无所至収耳目之役闗吾神明之舎防乎至虚以六合为内如此则髙明遐旷无时而不与吾俱存又何能终日栩栩从物飞扬而不返哉故昜曰巽入也
　　真乐堂记
　　李子以书乞墨竹于睂阳先生先生不妄许可得李子之言喜而不拒作大小竹石二畨以贶焉李子再拜而受正顔色而观之柯叶脩劲耸动偃仰风雨霜霰所不能凌防角窍缺盘礴屼峍百夫不可转也一日而神动二日而心化三日不知形骸之所忘意虑之所得彷徨顾歩如恐其忽然失之也当此之时虽疾雷不惊飘瓦不触况乎睡寐饥饫晦旸寒燠所能觉哉先生谓李子曰君岂复事此儿女子喜好者也先生道徳髙重冠服天下歉然犹以儿女自处则眇乎不足数者非敢与知也富贵声色得之则淫溺怠傲不得之则穷日力而争此壮者之所好也饴蜜梨栗得之则莞尔而笑不得则虽若有失而不知所怨此儿女之所好也及夫愁精揺思昏病羸偻虽堂堂之躯未尝不为儿女之所轻挟懐咀嚼叫呼相掷虽三尺之子未尝不为壮者之所叹二者之好果谁乐邪然而壮者之好无穷儿女之好昜足吾以昜足者为真乐夫为天下所笑必以笑天下者也为众人之所弃必亦弃众人者也物我未定不可夺此而与彼则姑从所好吾岂知有物哉今以先生石竹挂于坐因名其堂曰真乐且以成先生之贶而不敢忘也
　　葬遗骸记
　　元丰壬戌京师之东自春徂夏连数州不雨徐于他州独屡饥而旱甚故其民尤病太守髙邮孙公哀民之乆穷也寤寐如疚忧见言色凡山川之在境内与其佛老子之祠不以逺近疏数皆躬请焉至于徙市舞雩之法亦复为之虽云徂雷升徬徨回薄拒城四五十里輙止疑若有所忤而却者人莫知也是时民以艰食往往盗发荒冢取故塼以售日或百数州有书生江天锡能道晋相和鲁公凝记梦事因客以献请公加禁罚公闻之恻然翌日下令戒民毋得发冢期以不贷遣校吏拾野中遗骸得一百八十余躯葬于城南官之废地为之祭告而后掩焉后三日大雨一夕而足初鲁公微时偶嵗旱夜祷于家庭既寐梦逰新桥头数十人聚语道上若吊若贺者怪而问焉前一人对曰吾昔居宾徳坊开运二年死葬于金山之阳吾之闾里附金山而葬者八十余家嵗逺子孙沦亡祭祀不主无理之人輙破墓暴骸敛陶甓以为货悠悠之防无所栖息故寃哀之气上薄于天帝实震怒逾时不雨使彼方之民愁饿危蹙为吾等报也然来者犹未已吾方得理于帝君能为我言诸守长可为之禁而归吾故宅庶防可和隂阳囘帝怒而致膏泽焉愿公无忽鲁公寤即以书抵在位者如其言而为之果验夫鬼神之难知也乆矣知道者不必穷诸形声而后信以理推之可也孔子尝谓子路未知生焉知死未能事人焉能事鬼信乎死之与生鬼之与人虽隂阳昼夜所役之不同要之情状犹未离乎其类也夏凉冬温燕居燕寝覆其体肤借以筦簟一有不足则通夕不寐及其为鬼也毁其室宅暴其支首凄风烈日无以自蔽岂独无人之情也哉世固有贱死而蔑鬼者与其自戕也特一间耳昔东海缪杀孝妇三嵗枯旱后太守得其故祭孝妇塜天立雨嵗即大熟以此推之掩骼之报固不疑也虽然君子之用心也不期于巫祝之説亦曰仁而已矣达吾不忍人之心致吾诚而为之若夫报施之端有无之理不必论也大矣哉孙公之仁其利溥也明有以振其生幽有以安其死輙书其事以闻诸四方士大夫之仁者庶防公之泽益广焉元丰四年七月日记
　　任城修佛殿记
　　至人无形合宇宙以为形大道无寄因万物以为寄形无所穷则不可思寄无所在则不可致若夫防想于恍惚之间假名于真寂之外所见非见所得非得是犹凿地求天止能见影尚何足以览太空之寥寥指灵明于无碍者哉西方有圣人号其身为千百亿化身无往而不通号其法为大寳藏无求而不具变化出没广大圎满不离自性行住坐卧饮食謦欬皆为解脱色所不能见意所不能取以三十二相观则相相非真以七寳布施修则布施随尽故非去非来非有非无是名寳相持一句偈解无上意是名无量福徳至于金玉珂贝缯彩雕画纎丽昭烂作而相之其富无伦髙堂广厦丹楶藻棁岌嶪沉邃覆而栖之其贵无敌瞻傃引仰胝足血颡歌呗环绕无日不在是于无为中妄生縁影自以为得妙道之行是亦疎矣然则法无二门根有利钝太上无修非心非佛其次不修佛而修心其下不修心而修佛要其有所至一也由是言之以色相观以布施修是人虽不能生无所住心已于三毒火中得甘露味必竟清浄不纒烦恼与夫夸悍突盗欺忍顽戾不知可修不见可畏如鬭兽触格黠囚抵狱不顺羁绁不承棰讯跳梁倔强自速防害者固有间矣此佛氏之崇塔庙所以有情化也昔者燕人生于燕长于楚及老而还过晋国同行者指其社曰此若里之社乃喟然而叹指其庐曰此若先人之庐乃潸然而泣夫悲不自知对境而作凡人一礼塔庙一瞻像貌生归信心起清浄想亦因于境而已外境所设岂能使人生如是心起如是想由自性中本来有故冥冥之民必待境而后知化乃蔽而不自思尔噫性不在境依境而后觉境不碍性见性则自忘及乎万想俱融一真常寂五蕴六根悉是幻化山河大地悉是虚假向之所谓塔庙像貌者乃聚块积薪而已其于佛也奚有
　　负日轩记
　　天逰子穷冬苦寒薪火不足凿屋之南垣盗太阳之暄而曝焉大明既升赤乌吐精冥収威万物皆倾丛林之鸟穴罅之虫鸣呼攫跃磨喙伸足于于愉愉莫知所作吾方垂头隐几闭目拥鼻伛偻而负之初焉若沃若嘘强者柔屈者舒爬搔引挽无意不如少焉肌血活流经于发肤骨肉俱融充乎虚空吾不知形骸之所以为我我之有形骸邪吾不知洞户奥室绨帷十重白狐防茸巨炉兽烘酒行十钟有乐于此邪吾不知大漠之北氷厚三尺鑚木敲石烟火不出十指欲呵呀然已踣有不幸于此邪吾疑夫隂阳氤氲太和浑沦还我以性命之根使我逰真挹醇与天地并存而独有此邪吾是以爱之而不知厌就之而不能违昼则遡而东昃则遡而西窃窃然惟恐其去已也已而羲驭将宿奔于防谷吾不能疾走而逐于是始不豫于吾心吾犹计之卒嵗之寒不薪不火庶乎计日而长有此也及乎朔风吹雨飞霾四昏老隂司杀怒气惨烈其【阙】　万物鸣者吟飞者戢吾亦拘挛拳曲拔肩累足鸱蹲蜗缩败絮自拥凄酸百种蠢蠢时动如蠒包蛹虽沸九鼎燎邓林使吾沃而炀之恐未足发吾生气而缀吾余息追幸前日之爱不可复也故吾心更悲夫一昼一夜隂阳代更一寒一暑四时错行此万物无所逃于天地之间天地亦不得私于万物今且狥吾所爱将独有以成吾私既知其不可有也始则不豫于吾心终则其心更悲不亦惑欤然则天下之物戛于利害之涂与吾身托于变化之间者果可以独有欤至于鬭逐排击一得一失喜怒相贼而自焚溺者不亦大惑欤是说也虽野人不得献之于其君吾将自事其心焉




　　乐静集巻六
　　钦定四库全书
　　乐静集巻七
　　宋　李昭玘　撰
　　勑諡灵慧大师传
　　师讳仁节俗姓张泽州髙平人也母初姙梦白光照室生而有异相睂目澄秀手过于膝七嵗不肉食不衣纨防耻从诸儿戯弄父为馆书生授诗礼数不受教书生呵责之师曰自性具足实无可学诸法空寂亦无所説何用读书为书生曰小子敢尔吾独不能教汝邪师因诘以经义怳不能对师曰未能利巳焉能利人书生大慙服其父闻之曰此儿夙生法器已能出离世间当求正眼证了真际是时白马寺逺法师号通性相携往见之法师使诵金刚经师才启帙迳发问曰一切经皆云如是如是之体果在何所若有处有名即是我相无处无名即是外道法师无以答顾谓侍者曰不意今日复见善财童子后三十年当大扬教法汝等悉心供养师既融彻正智欲开度迷浊行化四方以广縁遇幅巾芒屩不求变俗初不知其异人也仪凤元年过濮州濮阳县大姓王敬僧邀止居第躬启法席然宿蔽情尘隂怀怠慢一夕与其母问法俯仰恍惚见金粟化身放大光明充满内外敬僧惶怖回向亟断疑网召画工潜冩光相六日不成师责之曰贼心未除岂见真相敬僧阻慑悔罪更以黄金铸象示坚固信一鼓完就师曰莫作是念须自心解脱方得见佛开元初南逰黄梅寓兰若堂中见如来像不加瞻敬拊膺自呼曰大雄世尊顾谓第一座曰佛在身中莫从外覔恭敬讃叹皆是妄想作礼围绕但行邪道一切凡夫知修福徳心不修无住心知皈依色相佛不皈依自心佛如此起解未免堕落在因作偈曰真佛不住有相非真若求有相即是迷人中有明法师者善讲大涅槃经指擿疑义恳师开决师曰三世诸佛十二部尊经皆以无为法未审和尚将何诠説凡如说大涅槃还见大否若见大者即是说大涅槃若不见大而说大者即是谤大涅槃莫为语言了了便持我见如破此疑障师特为印证寻亦领契一日都督启听事堂召禅支名宿与师评对师辨才流速无敢敌者即曰是法平等本无骄慢亦无怖畏无为白衣论道輙生轻贱公卿据席争持怯避今日诸人各为佛法大事如两军决战箭锋相迎先堕落者便入死地有说速道时诸禅子黙认防作礼而散开元五年南逰梁宋望都梁山气象明秀谓其徒元惟良曰昔世尊未灭尝有五百罗汉于此栖迹今犹有窣堵波在乃淮川福地也佛度众生无有差别而众生感遇自有期数吾将大起佛事莫如此地耳翌日同次于盱眙先福寺顿锡涅槃院相地之东偏诛垦榛棘覆茅为庐从者如流不日成聚或问曰大师从何方来特起化道曰吾昔居西竺香象山北方众生宿有因防故来度拔先有僧伽道人过寺三请不受乃言曰吾因縁不在此耳后有白衣人即无垢真身为法津梁汝当归重昔五百罗汉居此尝有甘井大石覆焉是人至止当自开泄亦正法流通之验师既来从者告无水命具絙锸发石出井而饮溉大给今号为罗汉井九年师改修故寺虑向道者信心未固与门弟子曳杖淮上逢一流胔扣其颡而问曰金玉满堂莫知谁守四大六根今复何有明妙真性本无起灭情境盖纒入生死道故了之者不受后有昧之者常与物迁汝等持修可复流惰彼方之人闻是真语洗心喜舍斲材取锻千里而至师法力愿海圅摄有情故神人弗违善恶均化方构栋未具闻豫章石浦山巨木无计复领徒南度躬命采度险翳之间异物凭负有大蛇呀噏气焰熏烈众不敢近师为之戒曰毒无自性业力所成汝子在前肯复残噬观汝此心本来慈忍业未尽故还生杀害作是语已俯首委蛇而去斩伐朞月得美材万数皆筏乘流初舣淮浦暮夜风烈漂激殆尽门人恶睨师独恬暇自如须臾风息潮泛俱集浦中后人号其浦曰旌异焉将达先福淮水防涸最大木数百章重于挽曳不日水暴溢木亦随至广陵杨生誓铸大钟以侈法具既而金齐方流如迅雷震闻于数里都人士子竦动惊彻顿有悟入越明年殿告成未严像设董事者请募檀施师曰异日当天授寳相行俟之耳后果有铁像浮淮而下泊于境上迎置广筵巍然端睟乃弥勒佛也江都刘氏鼎建寳塔所费亿万雕绘瓌丽工技防成乏扣金千畨夜祷于庭翻空而下遽就縁力门人谢居士西逰陕州偶都督崔公酺飨于开元寺居士过其门顾金刚像诃击之曰汝知佛性否阍者斥其狂执以见都督且疑其非常人也命具以情对居士曰吾非狂但今人诵金刚经不知其义正如此土梗耳崔公却音技召诸释子谈金刚经义无一人应者居士为开析如流闻者通解或问曰汝从何证授曰都梁山三贤大士吾师也崔公昔慕真范輙东向拜遣使驰五百缣副金带以献防防使按县或告师以左道疑众使即诣焉引师訿责曰道人当以正法示人可复簧鼔邪说师唯唯称咎乃裒防学徒讲涅槃义如师子音振越闳厉使者深省妙趣摧伏魔见合爪称叹褫奉白金百千以助香炬宗皇帝早服髙悟召入内殿恭问心要欲以如来衣昜居士服恳托至三请俟他日乃受泽州司马改号寂并赐章服道具适其所从师以应縁未毕愿归海上诏复其所将戒行有大乘云禅师者领徒五百迎诣丈室祈禀机诀师曰若欲问佛即心是佛若欲问道无心是道心体清浄与虚空等不可执取亦无证解如如自然乃是真觉大众此是自身中事莫认他人语句努力珍重师还抵旧住有南山晖律师来劳跋履因问曰大士不破律仪不持戒法和俗同尘何有差别师曰名有缁俗心无凡圣吾从阿閦佛已来深得正法故内秘菩萨外现声闻与物波流实非有我今如此言迷执我见持戒出家本求逺离而心有我者即同凡夫律师感喻而去忽有二梵僧参礼师引纳尤厚尝中夜讲话但闻婆罗门语数日梵僧辞去门人讯诘宗嗣答曰此吾师也昔在西域逰化五天竺国为吾授记行止相失今四十年因谒清凉山方知投足此地然彼我异縁吾亦西还耳师道化大行风靡四逺华岳黄冠郭谈虚朅来访问遽谓师曰吾服气链形积有功地将何便门示我解脱师曰大道无形至虚为体涤除览物物皆无舍己寻方犹鑚氷求火氷尽力穷火从何得谈虚慙屈悻然告往遇三虎踞道求哀战伏师遥为摄持遂获行迈初工事起徒邑人陈招不倦财施防输钱数万师曰此暂从汝贷为汝守之耳师赴诏还招已殚困属夜寝方寤闻风雨暴至卒无有也黎明家奴报数百万钱还帑中矣师多刼因縁悲智具足威力无量降伏一切宴息经行天神拥卫故能警动声縁成不退转调服魔戯为善知识者其事非一也尝访临淮富人蔺氏家有嵩山李全芝蹢阇展谒蔺氏揖与之进师方隐几澄观有二大宻迹士紫金相持劒左右全芝怖却愿垂悲济师为携接门人吉证从师往上方既还已昏暮覩介胄巨人标相威厉徐蹑庑下师至具以疑告师曰此名楼至如来最后得佛有大神力护持正法阿修罗种见即胆裂汝以定眼观之勿畏也开元十五年为凶人诬讼刺史械付吏鞠讯尤棘一夕大雷雨墙户俱彻同时系者五木随解吏以变白刺史徬徨惧祸师勉之曰瞠为毒业如火炽然火尽复寒终归清浄我法无诤犹如虚空秽溺兵烧空终不壊如是浄念勿生狐疑后县令以强忍挟恚召师具饭饵毒其中师覆杯于地震裂三尺令触颡谢过师曰法无我人寃亲同等虽杀父害母不生憎怨如来性中不说罪福但防有心永离颠倒何多谢我也缁流无明每忌师出已隂赂奸侠托以戕害侦夜僚操防潜入见天人捧足龙象防戯屏气辟昜乆之推户閴然遽欲前进变现如故乃投兵悲涕誓从悛洗师栖止简昜不戒扄楗每出应供诏执金刚曰善为吾守果有盗得衣将窜拘不能去师还犹奉伏待命顾谓执金刚曰姑舎之盗即弃衣惭遁其变异感忽不可思议皆此类也天寳初化事大就更命督工刘海者増傅殿址以杖画壁曰大水将至明年淮流涨溢不移所志广陵耆老依止既乆来恳师曰我辈与佛同世未能断除结习愿画一音相晨昏瞻事庶防常起正念不染三毒师许之寻召工和涅丹碧种种变化竟不能绘寺佣李逺者素侍巾锡以无心观相落笔皆肖众竞讃礼五年十二月十三日早方盥召门弟子曰吾因愿既成来去顺流今将逝矣吾灭度后四十年不移此邑当复相见学道人心生则法生心灭则法灭心法双寂此名见性诸境攀縁悉是邪见应如是知应如是住违吾言者非吾弟子吾非汝师呜呼生死事大如救头燃嵗不我与悔将何及复作偈曰身从幻化生四大随变换还从幻化灭不灭乃非幻滔滔生死海迷者自流转但照本来心一息过彼岸是夜向晨沐浴趺坐而灭报龄一百有五平地大雪林鹿悲鸣山只恸泣门人相与议曰昔皇帝为师改服云请俟他日今其时也乃挂衣祝发俨如生存卜葬于山之髙原而建塔焉师恵命无碍凡所说法皆宻契楞严圎觉金刚的义故顺防投悟委顺而化者或以侧足或以坐忘盖亦千计建中末传业继序者犹数百人属兵蹴两河师昔建浄居竟为煨烬因移寺于涅槃院将迁其化身傅以涂漆启发之日铁函已坏而神色不变睂发修防即以华旙道迎藏于别室往日之言正四十年矣五代之乱群冦剽削有士人官于盱眙者挈取慈相絶淮浮泗过于彭门其舟屹然而止舟人闻之阖境奔仰或相谓曰至人化现有方随縁度物岂吾徐之民将利其赐乎越明日道俗千人顶负膝行奉安于干明寺法云所覆千里防润西跨梁宋东达邹鲁长淮之南清汶之北有目有趾者咸归赴焉我朝庆厯七年尼恵忠发大愿力造塔于寺西南隅层甍危绚寳坐崛起四方献飨绵络不絶数当轮巅发布光相观者踊叹寺有古钟声振脩逺而栖庇太陋方隂霭中射影檐障见隐突间宛然模象连复数四玩掲重观即不复有熙寜十年河决澶渊东注淮泗环浸城腹民命如线太守睂阳苏公轼率吏民致斋祝期以旬日之间水退城完奏乞諡号涨怒果息而淫雨连霔再罄诚谒廓尔澄霁逾月表上其事天子异之赐号灵慧大师塔曰灵慧塔元丰五年髙邮孙公觉来守此邦也嵗乆旱精祷塔下甘泽霑足因取諡号勑书苏公祈报词疏并刻于石河南王公说代领府事六年夏时泽愆啬祠谒多不效公黙念灵躅宿具薫飨达旦霑沃六月孙公以书移曹南李昭玘命采次遗事为之记録得大中元年释徳秀行状于尼恵忠院元和二年翰林学士吴通微碑于故先福寺以二者参订芟其重复汰其语意鄙近与事不合者证以年月为之传云师出世与僧伽相先后故其事尤类盖于后刼中同一縁化迄今雍熈塔左犹配礼焉或者以为宗门手足其实非也
　　送吴秀才归汶上序
　　唐李卫公薨百八十年士大夫有观故物于其家者感叹恻隐敛容肃心竦动耳目如见其人彼其声音笑貌已散于冥漠气血精魄复化为尘腐后之人方且区区起慕于手泽之遗物此独爱卫公之贤为不足故也物之偶存者犹然果见贤子孙则爱之宜何如故文肃吴公起布衣致位二府熙寜初言事不合出治镇海不朞年告薨泽施于民者日不给道行于已者未能如所期天下之论至今伤之吴君说礼文肃公之季弟子也笃志好学议髙而气直落落有大器吾于文肃公虽不及见所爱者吴君耳夫水之阻阏者决之则灌千里木之壅压者一发则枝大乎榦所积之势然也吾将见鱼山之塜松槚有光色汶水之庐贤士大夫结辙而来逰者复自斯人始传曰乐与饵过客止吾无能留吴君矣君可自畱耶日回月周时不与人逰君其勉之
　　晁伯均字序
　　南阳晁子过余曰公秉名伯父所命也取周诗秉国之均为义愿请字左右敬从教余因即其义字之曰伯均伯均之理固有本为子详说之世俗之言薄等厚小齐大割疣补劓断胫加足一视同情乃谓之均非也此小仁私智信情灭理自以谓得尽物之心不知抢攘剖击之患自此始矣天之于物寒往则暑随之春生则秋杀之一雨即润一风即动不为大者余小者损乗其运之相推付其分之自宜即参而该更先后而一此均之义也地道亦然陵髙泽深水湿火燥金沈木浮翼飞角逐若违若从若离若合各正性命混为一区所均亦大矣有人道焉贵食肉贱食藿君子乘小人徒贤役不肖不能事能尊则数隆卑则数杀使人以域守以畔立靡然听顺而无怨争者各得其均故也天地隂阳犹不能反物以行其私任人之事者不以好恶取舍累其心从其理之当得则不待斟酌推移而天下平矣必曰吾能贵吾能贱可进可抑可与可夺不任其均而惟其均之者在我其克济者鲜矣斗斛权衡不为怨府至公之所寄也轻重虚满一有心焉则无以信于人操之者罪也晁氏汉家令后文庄公以亮直忠厚参真宗政事推大公至正以服天下而天下称其贤吾子四世孙也好学有逺致以名节自励异日必能似之吾子勉夫
　　晁子安字序
　　颍川晁子求字于余而俾序其说三反而益勤吾闻责善朋友之道也吾子既不鄙而与之防不敢不告人之秉物大小轻重要之执而勿失也而莫慎于执玉冕弁入朝奉祀宗庙大君天临神明交乎左右圭璧在手屹然而立声气不动若有所听者安其心以奉之故也不然傲而髙怠而每下有所思而堕惊惧颠仆而倒置者中自乱耳士之学道者必以执心为主智及之仁守之庄以莅之择术既审见善既明吾将操而勿舍也如彼而阨穷如彼而利达吾不知也行或絷之止或挽之吾不知也所知者吾如是而已见得不惑临难不惧奉其身以立于义命之际甘言厚利不可撼揺大威强有力者不能掣而夺也行无奔息卧无噩梦神舒气怡泰然自若者吾能安之耳夫心危物也一动则不可禁三牲在前五鼎在后文綉乱淫哇嘈然势利之徒左右招之睥睨之间风回波靡一举手而揽之頽然形往安暇固平日之捉持者哉诗曰秉心塞渊外物之来不得其隙而入窅然静深无以挠之非安而何昔文元公仕仁宗朝致位内相履道夷坦与物无竞及其老也退而家居著书乐道以终天年出处之际始终完一天下大夫皆尊仰之究其心之所安非一日之积也吾子好学特立静以自守不妄取舍异日必能似之谨再拜以告请字曰子安
　　燕逰十友序
　　余发故箧得顷嵗所藏古器铭识晋唐石刻唐人遗书名公墨迹临仿诸帖小画水石虫鸟传模画本类而缉之判为十帙名曰燕逰十友此十友者淡然相与无求无责数见不怠乆不相接不相遗信乎可与忘年者也日有余力悠漫无寄遇事龃龉頽惰不怡揖十友者置之坐隅更出迭进各献其能而为余勉焉吾是以出处与之俱而人莫能间也客有闻十友者过而谒之谓余曰孰无好子独陋浅促非磊落人也特儿戯耳余曰以纸为鸢以竹为马奔走跳掷观者笑之乃自为戯而不以戯人于人何病必曰舍己所好以从人正所病也客曰垂头几案手不停披目运心移巻穷意尽此须臾之适耳余曰雕堂绮席歌筦迭作欢乐饮酒亦须防之适也适去而忧随之则余不与焉客既无以屈余意又从而防之曰传有云不有博奕者乎为之犹贤乎已尔今子之贤过博奕逺矣余曰彼夫子进人之语也若贤之实其谁可居自囘赐而下不敢觊焉不然何其贤之多也果以此为贤必有操戈逐其后者矣因强而藏之曰余友者聊以自娱非恱于人也何必示人客黙黙而退政和丙申季秋序

　　乐静集巻七
　　钦定四库全书
　　乐静集巻八
　　宋　李昭玘　撰
　　潞州戒焚死榜
　　今月日通判军州事李某谨出榜告潞州军民百姓某闻人者仁也不昜兄弟父子之恩葬者藏也宜有棺椁衣衾之制此皆性所自出礼不可违孝子由是尽心圣人奚以强世故蔂梩掩亲者必有道矣土不侵肤则独无恔乎茍为无伤是不知本惟夷狄之异类犹草木之无知平居殆絶于恩亲一死即同于腐臭遽加焚灼不待覆藏顾惟中国之民乆被先王之泽讵从非义反害大伦夫死必有归塟之以礼身体发肤昔之所爱居处笑语尚或可求而乃借以束薪付之一炬虽悲哀未尽而残忍已深裹灰烬以故缯封罂缸为吉宅弃捐无日旷乆何追有慙掩骼之恩防类析骸之酷凡人防已则幸其安逸待物则终以爱存栋宇以避风雨之忧犬马犹加帷盖之赐患不思尔岂其逺欤至若蜂虿螫手变色逾时蚊蚋肤废寝通夕因心原理触类反情何其冥漠之间畧无痛毒之怨载懐及此良为恻然况尔名邦号为美俗去唐尧之千载犹有遗风介刘氏之数州不从僭命物大地广闾里相安土厚水深耕稼自养惟兹大事独愧良心岂生民有此不仁亦贫者无以为礼当州具陈其弊获请于朝出公帑之羡钱昜近郊之善地置之守塜缭以周垣傥未能为七寸之棺姑可以寄一丘之土嵗时展省获奉扫除防魄慰安不为祟疠重申告令明示通衢行之非艰勉焉无忽
　　祭枯骸文
　　年月日谨遣某人致祭于无主亡人之灵呜呼人死曰归归于窀穸棺椁衣衾以栖沉魄尔今何辜暴露残骼马牛践驰逰稚鞭击秽防泥沙痛梗榛棘严霜烈日谁尔覆匿人或过之掩鼻屏息呜呼尔非髙封大塜环以楸栢口珠腰玉卜嵗千亿盗斯夺之斲伐穷力解襦推颐支首离析者邪尔非挽甲负戈横身赴敌主将促战力殚气迮折肱断颅痛冒刀防妻子不収为乌鸢食者邪尔非独马车轻乡逺客嵗月頽暮闗河断隔失志昜感沉忧生疾漂零路隅裹以篝箦者邪尔非衰门败家子弟孤阨故阡不归逺寄别域狐穿鼠啮土腐水激莫知谁何但余瓦甓者邪尔非荒年阻饥冻惫空瘠昜子析骸朝不支夕嗷嗷道涂连借交踣不施藁薪填委坑谷者邪尔非宿奸老凶喜为剽贼白昼杀人毒于货殖危生残家祸抵枭磔投尸沟中犬彘跑捽者邪今夫荒丛蔓草废墟古陌晦雨淫淫悲风索索顾歩踯躅呻吟啾唧使尔不得归邪天门九闗虎豹吓吓磨牙揺毒啄人肌骨幽都九重旁立土伯三目虎首噬人如腊使尔不敢告邪假时凶灾偷起厉疫寒更作烧灼澌淅凭迹附声驱巫走觋浊酒腐防日幸咀咋使尔不得已邪呜呼古之葬者既穿既塞土或亲肤犹为嗟恻胡宁忍斯散弃中泽藏之圹阡温以絮帛魂兮来归于此安宅
　　祭晁次膺文
　　呜呼连城之珍一世埋没既发其光堕地而折千丈之松半死复生大风横来无复梁楹成毁在数所难者才有人如此宜哭之哀呜呼次膺伟卓疎明洙泗而西千人之英擢第熙寜文辞惊人头角崭崭莫敢与羣防刄百里事无少留却俱解孰为全牛侧目青云轩轩欲举初无猜心乃触豺虎解印投檄幅巾自娱良醖佳客日不可无不愠不戚薫然以和人或悯嗟惟以笑歌辨说古今亹亹飞屑捆载而归倾倒不竭诚心与人洞见膺腹窅然旷空如百间屋老骥伏枥雄心未平寒鸡失旦犹思一鸣嘘吹抆湔晚有元老振衣弹冠翻然西笑一顾増价髙视上都不待给札乘化已殂昜箦方终命书来下哭声满堂贺客回驾奔命之初促装晨发荷夫褰裳嘶马漂沫素车东来徒御行泣双轮不膏旒旐如湿哀乐相寻曽不逾月感忽之间星流电灭投分兹乆情均弟兄一日不见鄙心已萌清风皎月每与我期髙山流水谁复我知华馆昼掩啼猿晓惊时见堕叶不闻履声死生往来聚沫遗蜕造物者谁以我为戯魂兮归来勿起遐想八荒愁人跳踉焉往瞿昙老人有国无碍子甞注心胡不遄迈鱼山嵳峨天衣来盖清流在旁下贯淮海宛宛其中亦既筑室此焉归骨百世之吉大事将举已告日时歆我肴醴一恸长辞
　　祭晁无咎文
　　人初有生岂独无死死而可哀孰不涕泗维公人豪标度翘伟妙峯千寻玉海无底九流百家逺探旁贯白羽一挥倾倒河汉骋辞流离躏轹韩栁人皆仰之维北有斗名卿钜人未识为媿牛童马走喜道姓字海岱千里翩翩孤鶱中路摧委垂翅十年大恩生成复请试吏穷陬小垒直为贫计昜官淮泗往绥疲民坐席犹冷讣音遽闻故园来还三径扫迹猿悲鹤怨松兰改色念昔握手笑语道隅今拜堂上凭棺以呼骊珠沉海曽叹遗墨茂陵残编尚寄他日我有防酒魂兮能来防此一觞莫知我哀














　　乐静集巻八
　　钦定四库全书
　　乐静集巻九
　　宋　李昭玘　撰
　　问黙
　　庄周曰道无问问无应然则即理而问则问不在言即物而应则应不自我此之谓无问无应而问黙所以作也思先生僻居离羣不诵书不应宾客不呼奴不叱鸡狗坐如寐立如斋行如有所失而未得防三年门无车庭无屦人皆怪而莫敢过有客升其堂扣其几而问曰先生何为者也先生支颐自若客下堂三呼而三招之先生防然不顾客将去为之歌曰明者塞而智者迷哀今之人兮似是而非先生矍然而起不待纳履竭蹷而追之曰吾居三年口未尝言而心之所潜意之所至畧自得于成心矣若夫逐者之阗阗聚者之讙讙故不能挫吾精而败吾思今子反以为似是而非子犹有至道之精挈我而上趋邪将强聒迷缪而过诋我耶客曰吾尝相先生之形左耳目聪明而右耳目不达殆非隂阳不和而有偏伤之患先生幸以尝覩闻者告我我因药其伤而起之先生曰甚矣人之多言也言不若黙黙而识之是谓大得故天无言圣人欲无言一言以为彼二言以为此三言以并彼此道未尝有彼此者亦未尝无彼此也各操而议之果奚在夫言之一出至于三言而未能定则是非之相杂爱恶之相攻复防千万言而后已言之愈烦离道愈逺使天下之人沉伪而失真摭华而去实者言之罪也噫言之为患已甚而又悲夫言者之自害也南方有羽虫利喙而善鸣鸣亟益哀咀血而死北方有介虫服气而善息至潜而不躁其夀千嵗今夫哓哓之口驰心气而擢精神挠静渊而泄和理反以害其生则吾之黙黙者岂特畏罪哉亦谨养吾生而已客曰先生可谓能黙者也夫以言为无累邪言多则数穷以言为有累邪言虽满天下而吾道寜防天地之于万物也雷震风鼔雨流川激百兽以羣嘷昆虫以类鸣有形之相磨有气之相触未甞息也然则太空寥然至虚漠然又何累焉故有道者无所言无所不言终日言而非言终日不言而亦言其于言黙也奚择浮屠氏号为居士者问其徒以不二法其徒解析连类操三十二说以献謷然不答而三十二心皆化不害为能言防人学老耼者著书数万言谬悠之说无端涯之辞连犿而无伤恣纵而不傥稽之无度逐之无宿不害为能黙能言而不能黙能黙而不能言是乃据道之一偏而非夫泊然大通者也射者之恶蚊防则志静奕者之思鸿鹄则志动以静对动则静者胜然域于静则失也古莽之民善眠故多息阜落之民常觉故多劳以息代劳则息者胜然狥于息则非也今先生能黙而不能言犹拘于所域而蔽于所狥是以有偏伤之患而不足于冲和之气以吾观先生之不言殆恶夫与物争而先生之志犹未出乎争也有人曰长于蛇白狗黒犬可以为羊鸡三足此形色名数之非其实者也茍知天下之物不出于形色名数之异则天地之间同一物耳不足辩也故横心之所念横口之所言亦不知彼之是非利害欤亦不知此之是非利害欤如此则七窍流通百体俱融尚何钳吻结舌闭心一气譬犹食未下喉噎不得吐如此复自快耶至人之出言也与物去来随起随灭如鸟度空如风过物可见而不可逐可觉而不可执方且趯趯然从其后而掇之不亦惑欤先生曰子之说然矣是言犹黙也黙犹言也敢问非语黙之时孰辨曰吾智浅意迫不能知请询之黄帝孔丘先生曰黄帝孔丘今亡矣将焉问客趋出先生颔之而不谢
　　书邓先生石几
　　先生避地者也不以世故累其心人亦未尝以所狥而干先生之好低囘隐逺以自完洁不愿闻乎时时亦不知先生果何人也城隍之东北其地阜以髙先生即而筑居焉葭蒋蕉蓼之披折鹙鸧鳬鹜之上下乃数十年之废墟先生不以荒汚穷僻不可居也覆茅为庐四面环堵凿户如窦伛偻而出入不闗不钥无食器无卧榻席地而坐隐几而观书草深苔滑虫鸣螽跃断人足音人不堪其陋先生幸是以遯其身未甞厌也一日先生出有盗过其庐弃书掲几而去先生曰吾不逰井里不受声利是非之束缚荣辱之陷溺富贵之侵忍权门之凌咄吾逃之乆矣而盗不容尚何遯吾之穷也夫盗之取吾几或售而食或析而炊吾不知然盗生扵所利利生于所用埋黄金于地下不若瓦棺之能乆无取于利故也吾今琢石为几坚厚重大絶臂不能移以利则甚贱以为用则大迃吾庶防保焉以是语天逰子天逰子应之曰先生以昔之有所利而不可保过为坚厚重大使不能移先生虑则胜矣先生之迹未免为诲盗也天下之物适来适去行流散徙不可捉而有也故逹道者宾之而不主得之勿喜防之勿悲先生不能随物去来方且强梁去智而与物争吾恐先生不能遯而犹区区为盗者守也壑舟之藏其下千仭勇者或负而趋之则物有所不能固北山之险其上九折愚者必垦而平之则力有所不能屈今先生固我有以屈人之力吾是以知先生未免为诲盗也先生姑无其几无意其存亡适为几之义以达之于性命之际庶防有所有而万无防也几之为器凴之以安石之为物置而不动先生凭而安之且不动也由是外观万物之芸芸内观一性之明妙则知天地贼我隂阳夺我亦不甚毒耶先生防是心以超乎天地隂阳之外虚而遨逰虽万变迭陈乎前而湛然常寂是几也流落乎千载之逺或为柱下础或为冢上碣霆震风折水泐火裂块而砾虀而尘防归磨灭亦不足以防先生之所存又果可为先生物哉
　　跋阁本法帖
　　太宗皇帝治定余暇逰意翰墨甞遣使购古帝王名卿墨帖集为十巻诏镂板藏禁中每大臣登二府即赐焉嵗乆寖不复赐元丰中嘉王尝从神考借其板模拂防百本王府官尽得之士大夫间亦尝见一二初长沙僧希白再郭填刻石河东潘氏御史刘次庄又作别本识者谓希白善书不甚失真潘复昜次间以他书御史所模尤疎濶夫独前者纵学歩者拘因人之迹而又加意焉则目乱而心疑神已亏矣故终不近也天下之物亦有以伪冒真者亦不能与真并行盖有公是存焉自此尤以阁本为贵
　　跋三代款识
　　篆出而正书作正书作而行草兴非独古异以为竒亦所变之势然也字画之工初盛于魏晋魏晋之间江左惟逸少尤着世数辽絶散落腐壊之余出于物数之幸存日力之必能保者时一见于好事之家良可贵也昔韩退之作石鼔诗以为俗书失之姿媚亦至论也纡余鲜妍粲然动人无复髙古之遗态此姿媚之过也余故以三代款识为诸帖之冠呜呼冠剑丈人朱铅女子难以并观狐裘纯俭【或作约又作白】绣衣粲错不可同笥而进识者自有别矣士固有陋古而排独好者亦未昜晓也【一作士之学道不能自信陋古而变其所习以排其众人之好君子不道也】
　　跋东坡真迹
　　昔东坡守彭门尝语舒尧文曰作字之法识浅见狭学不足三者终不能尽妙我则心目手俱得之矣观其用笔凌厉驰逐出入二王之畛域而不见其辙迹晚年独与顔鲁公周旋并驱而歩不许退也长牋大幅风吹雨洒如扫败壁十目注视排肩争取神气不动兀如无人譬诸解衣磅礴未尝见舟而操之莫知为我莫知为人非神定气闲孰能为之必曰三折为波隐锋为防正如团土作人刻木似鹄复何神明之有
　　跋郭填诸帖
　　余尝读张彦逺法书要录载二王书犹有四百六十余帖以今所存考之十无二三此模书不可废也陶隐居曰郭填萧益曰响榻人空郭存声散而响未阕故踪余韵歴歴可据慰人多矣蠒楮弱薄一出囊笈则没身朽壤初因传模后来者传窥其髣髴与夫为去臣铸金与亡国继絶盖有不忍之心存焉智巧之徒防渍穿缺缀以印章年次欺众人之耳目不知而受者徒为人发笑知而受之又挟其欺以迷世榜牙冠玉袭以文锦冒好古之名掠人之好已复何心哉
　　跋孟仲寜画莲社圗
　　舒城李伯时作莲社圗士大夫传以为佳玩谓可与辋川并驰颍川晁无咎复得遗意颇加损益集古名笔以缗工孟仲寜为之曰可曰否如左如右猎竒撷妙变化随出虽摩诘复生恐不能过也夫意之所诣为难了人之意亦非昜伶人吹管假工捻窍直肆横出抗厉厌抑终不如律使其心运指应皆与神防则无不谐矣古之任事者尝患不得其人为用用或非其人故余于此画特有取焉耳
　　跋石曼卿诗后
　　右石曼卿诗三篇为侍御史髙公作也髙公初自御史以言事忤丁晋公出守淄川天圣三年擢户部判官坐试进士擅不如格左迁监兖州酒三年复官知单州时曼卿为济州金乡宰驰此诗寄之髙公志大气刚学贯今古论天下事有理勇于自任虽屡谪逐志愈不屈文章雅重有法度作诗务髙古语健而志深一时望人也曼卿以豪伟自许独深知其为人执弟子礼敬事之其诗引贾谊韩愈杜甫以见不得其志才不下古人区区冀复用以发于事业以此观之士君子气节相与又不可茍合必欲致身于功名之防惟恐汩汩以死非特言辞取悦而已未防髙公再入为盐铁判官属大河决澶渊乃疏利害议者不喜罢去知陕府卒于官后十年曼卿自海州通判迁秘阁校理上书陈西夏十事不报既而元昊犯吾圉边邑骚动天子稍思其言方试一事不幸病且死呜呼髙公终身力行而三踬曼卿才一进武而遂殒厥身窃读此诗良可叹云大观戊子仲秋朔乐静堂题
　　书六逸四畅画本
　　世传四畅六逸画本人物清肆不类世俗多以此爱之六逸者或以谓嵇康刘伶阮籍之徒四畅则不知奚人也观其气度超洒以琴书相逰嚣然有傲世意其亦晋人之流乎啑者引仰鹤饮而桥颡爬者局蹐鸱蹲而捉膝拊背者据杖而伸足剔耳者目驻而心凝壅阏既攻窍户流通痟痒既祛肌络皆充如噎得吐如跛得走如川决防如马脱羁犹未足方其快此四者之畅也既醉而归日暮牛饥鞭之不随偃蹇将坠扶者不支欲跨而竚頽然无所据奔驴骇御童子挽繮却顾后者拥之而不去二人者醉也斟酌俱适中褊不适彼罇既空欲辞莫得二人者将醉也吹竹为歌以相侑酬举手抑耳请竢曲终二人者饮方和也解衿擢带脱履堕帽礼法所不能禁君上所不能使以天为掌以地为块以日月为跳丸以生为衣中虱以死为南面乐寒暑昼夜罔有知觉深觥大斗日以濡口飞鸟不瞬疾雷不惊昏昏冥冥我将何营虽禄以天下爵以人主无以昜其乐此六者之逸也吾不知四者之谓畅果固然邪果适然邪有役人焉日夜驰负劳形怵心皲足胝手食不充口卧不并睫一旦休其作程借以筦簟饫以粱肉百体既舒屈伸自足其心愉愉莫知所得吾恐彼以为畅者正类是也吾不知六者之谓逸果无徇邪犹有徇邪有狂者焉恶闻人声不愿见色蔽目厌耳逺去涂巷谓人曰豕谓居室曰牢防谓身曰囚谓衣冠曰五木散发徒跣旷野而走吾恐彼所谓逸者正类是也夫未能忘形奚所谓畅未能忘心奚所谓逸形忘者无时而不畅心忘者无事而不逸是道也语不能传意不能至惟天乐而神逰者知之尚何感通塞于形骸排梦觉于柸杓哉彼数人者居相从坐相观视天下之所得无以昜我者固不知出醖瓮而有大天地舍斗水而有无津涯之江湖方且防防而飞相喣以湿亦可悲矣夫可悲者既甚愚悲人者亦未为智吾乂安知不有悲吾之悲而不自悲者哉噫民之迷也固已乆矣
　　戯答阎子常悲墨
　　寂宴先生畜陈唯进墨乆矣一旦李子挹之而去先生悲墨之不还也作诗以追之李子有辞代墨以对曰鲁人陈敬告先生先生保我防三十年防埃如烟零丁壁间万金之璧犹不昜焉上书公车移文北闗俯仰前却防无一言爱而弗用莫如弃捐遇我何疎鄙我何厚圭不完漆身日痩纵饮一升何补藜糗归乎归乎不若为李子之夀
　　书笔工王玠
　　东州笔工视他防为最胜前辈如睢阳元道寜曹南屈士安金乡韩振营丘梁道皆为士大夫所称近时彭门出一彭嵩与数人相先后今已亡矣惟钜野秦颖丘自然工虽不同各有妙防比又得单父王玠制作精宻已与时流并驰而独骎骎未已也唐人多善书疑其用笔亦各自择如顔鲁公之端重栁河东之峭整欧阳率更之遒劲虞永兴缓而不弱褚河南清而丽李北海楷法好为卧笔沉江西行书正出悬腕随意作势自成一家故善造笔者唯务识人意乃能尽妙













　　乐静集巻九
　　钦定四库全书
　　乐静集巻十
　　宋　李昭玘　撰
　　上睂阳先生
　　月日谨斋洁裁书驰献于睂阳先生阁下某记为童时先生父子兄弟一旦出岷峩四方士大夫称诵其文曰有宋已来未甞见此文也至采拾先生父子兄弟所著书人人为长编大轴手自操札较其所得多少以相轻重某是时尝得其本于亲家虽未能深达义趣读之反覆不知所以不能废后数年偶友人晁补之自新城侍亲归云辱在先生门下虽疾风苦雨晨起夜半有所请质必待见先生而后去先生亦与之优防讲析不记寝食必意尽而后止晁君气豪迈辨博俊敏下笔輙数千言纡余卓荦驰肆揫敛各尽其妙甞曰此文苏公谓某如此作此文某所作苏公以为然者也又数年先生罢东武还朝晁君见先生于京师既归昏夜扣门开轩置烛出先生新文十余篇促席吟诵晁君健辞气每道先生言语至险絶处口吃如不快意须臾风雨暴落窻撼烛灭倏忽之间疑有神物二人者独把巻嗫嚅恍然不知心形之俱忘也某与晁君少同学而齿差长自知议论智识逺不及而彼独闻道于贤先生頳顔热中愤悱交作不幸频年已来忧患摧铄身穷而志慼坐则面墙举头则碍屋慨然思逰四方趋走于贤士大夫之门少起其衰惰湫防之气然而贱迹囚累触事乖阏犹区区収拾古人腐余缀为文词出应有司而輙玷一第得官于徐徐先生旧治也风迹未逺门生故吏多出庠序而半在官府每相过者论先生徳义诵先生文章堂上琅琅终日不絶某获代者舒尧文也尧文辱先生深知把酒挥墨登临啸歌无日不相寻言先生与人交畧去圭角洞见肺腑恐其不亲已人亦自忘其鄙吝而不知所以化一日登黄楼曰此苏公燕集之地也酒后喜为文章尽箧中无留纸如方盘大斛防出珠贝照烂磊落铄手夺目众人排捽争先取之惟恐其攫之不多也是时晚风落日逺山逶迤川流无波白鸟上下窃思昔年席上之乐徘徊俯仰欲去不能盖中心眷焉者不独在夫山水一时之览也某与尧文仕宦同而尧文辱先生之逰最乆物我未忘每自惭恨未防王子中秀才以书见投出新文五篇爱其器质深重摆去俗习不类科举文字乃知先生弟子由壻也某窃不自度扣以先生动止则曰苏公在齐安掩闗著书俯仰一室淡然自足如岩居隐士之行与世相遗少无谪官意呜呼事不难无以知君子嵗寒然后知松栢之后凋古之圣贤安居无事修身诚心者必期至于此而后信今斯人也某何得预闻焉故某昔之所谓愤悱惭恨者皆不留于心而惟知感动慨叹夜不卧寐自谓终身所修何为而及此也某踪迹之贱未尝闻于执事之前而出处违忤不得一拜道徳之貌所幸传先生之详者皆出于先生交从亲旧之间而得之尤多然而问鲁人以泰山其言如是而髙如是而大已载于目前矣至于云烟蔽亏气象明晦日丽雨洁春浓秋瘠变化无穷虽鲁人有不能道者要须屏心注目踌躇终年而后能尽也天聪不逺人意相望朝廷一旦以诏起先生而位在公相不肖方谋为禄仕南北未定不知何时得造门下区区所懐輙尔陈叙穷冬苦寒惟乞为道自重不宣
　　上苏黄门
　　月日具位某谨斋心服形裁书寄献于筠州宣徳先生阁下某成童时已闻先生文章道徳光耀震发惊撼天下耳目于今二十年公卿大夫闾巷之士讲服传道者尝窃闻之矣自以贤不肖尊贱势不相及复至出处乖隔无縁趋伏门下譬犹景星一出髙者先见三尺之童行于稠人广市之中欲引颈而望光彩未可得也守官东徐数月先生之壻王子中恵然肯頋不以不肖无可与语寓学舎防一年数道先生议论风趣颇熟于耳前者稍获铭诵日夜感跃如穷乏乆饥之人乍食粱肉纵未得大嚼聊使染指抢鼻亦足自慰幸甚幸甚后于王子中处得先生筠州东轩记读之其意欲归伏田里追求顔氏之乐又于髙邮先生处得栖贤法堂记读之以谓士茍一日闻道则死无余事未防黄州先生以书见复云舍弟子由学道三十年今粗始闻道考其言行信与昔有间矣某获是三说敬拜避席敛容以思虽未能造先生之门上其堂而窥其室正犹牧羊之子方散乱失棰于多岐之间行大道者忽出手而一招之也呜呼士之困于俗习昜已逐物頽靡不反失其本心而不知学道之可乐者乆矣非髙明君子笃好而特立以振擢其昏欲死之质则圣人之门何赖焉此天下想望先生风采者非独某一人也薄禄所縻未能脱然以去屈膝请教于下风而为洒扫之列不胜慙恨伏乞为道自重下慰士望不宣再拜
　　上孙莘老
　　月日具位某谨百拜献书于留守先生几下某应举时金陵荆公初在政府四方士大夫望风而来者户外满屦堂上满席得荆公一言则公卿为之改容得二言则天子置之髙位当时士大夫待荆公而进退不知防何人也后荆公之罢政平日为之倒屣跣足者稍稍去而从他门毁短排陷訿訿百出虽市道不若也由此观之前日之来迳为势利尔今天下与语荆公道徳同器识均趣舍之迹独不负于终始之义特先生一人尔此天下有知之士归先生宜如何矣某天与遭遇幸先生来守徐悯其可教不忍弃之污贱乐与之进三沐而三薫之日夜感励不知所使而心中区区有欲倾写于左右拘以属吏不能豁然自道者乆矣某生质卑近所见多昧性复缓濶不急于事每闻时人议论谓贫贱可耻富贵可致如梦睡中听人语天上事耳虽略省心独不知其可到也见一二辈才入仕宦迳得美官柔声怡色惟恐不当人意如观木偶人戯伸睂俛首举动不自持但窃笑其机索使然尔某家本儒素先人在仕三十年才有田数顷子弟闭闗读书未甞苦生事先人弃养既终防私故敦逼弟兄奔走四方汲汲于禄仕不肖守官于此独无他责俯仰一室黄巻中日与圣贤对为吏之乐莫甚此职但人生多事薄宦去来正如逆旅尔恐未能尽如今日之优防也自少强聒笑人亲俗事喜就书史虽不能多记诵古人趣向粗览大槩平生艺习书射音奕略无所好一读古文輙终日不厌遇事感激聊复自赋虽组织非工要随意遣适此二者纵使穷老愁饿决知其不能废若夫形骸之外非志所愿而力不足者乆已忘之矣仲尼曰四十五十而无闻焉斯亦不足畏也已自惟齿壮子长去四十之年如数朝暮修身行已治性养心之效曽未及古人之一二而忽忽将老此寤寐忧惧深自痛恨者也不幸事先生才数月仅熟于声貌而先生移镇留府官责所拘不获追随杖几岂复天使之终愚乎伏承使旌戒道有日谨斋心服形三日不外视敬拜坐末愿终余教使今日之遭遇独有异于碌碌者他日不辱门下之逰没齿知幸不宣某再拜
　　上孙莘老求先人埋铭
　　具位某今月日谨斋洁裁书西乡再拜献于秘监学士先生阁下某尝谓天下之情有欲于中者不能无求于外其求之也或乐而与之或拒而不应盖求之则一而所求之者二也以利求人者戞于世俗之所必争宜拒而不应也以义求人者合于君子之公好宜乐而与之也某今日之求正为义尔此所以内省而无疑直往而不惧特有望于左右尔先君在仕四十年信道守义端重静肃不作茍见不治茍得不趋俗不干誉世之所谓贫富贵贱宠辱利害者未尝撄拂其心进退去就之际漠如也故见利则知畏未衰而早休安其志而已挟此之志以逰乎世其为人深知之也固寡矣虽然在先君言之志不愿知于人则可在人子之心不能明先君之志以贻子孙以闻后世则罪也使有势位者明之耶则不敢累其心使善辞说者明之邪则不敢诬其实必求诸有道严正君子而已恭惟秘监学士先生道足以信万世行足以服天下取舍以公议论不妄后生学士洁已以矜仰王公大人悚心而畏屈非独不肖所受教也今得先生一言以铭先人圹中使其志足以贻子孙闻后世不泯泯于寂寥茫昧之中则人子之情没齿不忘伏祈先生优恤之幸甚幸甚自惟不肖严事先生视之以父也先生所以教育不肖视之以子也事人以父者必如其父而不欺教人以子者必如其子而不外此区区之心尤恃其必获也俯伏听命下情无任徬徨激切之至不备
　　上顔朝奉
　　某啓前日尝辱赐手书曲示存恤属私事未定寻失裁报获罪多矣先人弃养十年门绪衰堕兄弟仕宦粗知所立手足相助日望起家先兄最孝睦行已端肃有古人法度不独兄弟所爱敬鄊人尤乐亲之年方四十三官至一尉平生所志未及开发一二遽尔摧谢天罚何大酷邪二子虽已胜衣可以奉后而田园庐舍乆废不治某中春须暂谋归计使孤嫠稍安然后复还顾未得罢去为恨伏闻子由先生过彼数年之别一日防遇相与解斥世故讲其学道之妙此贤者所乐也不肖安得与之志气所同必见于酬唱使一咀余味犹不陷溺于小人乃所愿也中年多难触事气防两鬓萧然輙已半白自悔少时务学鲜浅不求深趣区区所闻正在肤革今日思之大是谬悠尔此所以急闻救药也见谕子由先生云筦子中有佛书精要处此亦无可怪但至理无二言防于理便为真际井巷常谈出于鄙夫鄙妇有与圣人合者理不外是故也鬼谷韩非之书推本道徳时近旨二子安足知老子哉其言适中尔筦氏之时固未闻有佛纵有之亦不为佛观其书者喻其理可矣安在学所问耶昔人有谈不死者或从而学之未及门而其人已死犹恨其学之不早或曰自谓不死而其人已死乃诬也奚恨曰彼虽死安知其无不死之术正如筦氏未知佛而其言有似之也先生以谓如何滕人来得杂録一巻冩毕归左右巽台记更一二日可模单氏东园记方谋镵刻此月末必得驰上新着必多愿无吝贬教春温不雨惟冀节宣自爱不宣











　　乐静集巻十
　　钦定四库全书
　　乐静集巻十一
　　宋　李昭玘　撰
　　上郓州安抚刘莘老相公书
　　某皇恐防首百拜上某官阁下某元丰间作举子同相公二令息登进士科后一嵗复与今管城令偕除学官是时方执子弟之礼请谒左右相公亦以礼进而不拒也聴言侍坐茫然如循大海之涯莫能窥测一二退以自许以谓寒乡晚进望大人先生名徳之重一造其门以得见为幸元祐初诏试入馆相公位既显徳业并着天下之士奔走望风摩毂而至皆一时之豪杰相公坐政事堂为天子调缉百度道迎太平塞天下之观望以得失为轻重外则为朝廷考观人才内则相与讲论经世之具相公固不轻于与人士之吐竒画防者亦平日感慨自负不疑于有为也自惟渉道甚浅闻见鄙野气孱志狭一无所长乘马从徒陪三馆之士出入掖门尘埃风雨破帽自障跄踉俯偻日复一日顾左右虎士如有愧色区区亦莫知其何为也同列之间俊异朋合吐辞论事伸睂抵掌方使雄向挟辀贾马执鞭其后相与并驱周旋每坐其间不敢据席面热气茀竟不能语阘阘如屋上鸱惟恐其弹射之将至也退而治事则磨丹和铅镌补字画一见蠧虫则恶而杀之独不知无功而禄坐官舍食太仓黒头利喙便腹蠢蠕月费三万钱亦书林之一蠧也当此之时便有投劾而去暇振衣弹冠趋歩王公之庭哉夫犯分而进不若知守而退使人可贱不若以贱自安往时虽数月未尝一走门下者其志亦如此而已如某等辈虽百数十必无补于盛徳之万一犹能退自屏缩以冒昧为罪亦于相公进贤退不肖之道有助焉尔茍为不知此三日一谒五日一拜纵不防箕踞而慢骂亦门下之罪人也京居累年职事既非所安又迫以贫病求去甚恳累月未报犹以莛撞钟幸其镗然以应固不可得也伏防相公造物无间与之曲成怜其无用之愚一言埏镕获遂所请被命奔迫束装东归洒扫敝庐上先人冢墓哭兄长于室问劳孤嫠饮食族子弟私愿既毕径趋官期度白马之横流览邺都之頽址浮清漳探滏口吊黎人之墟访赤狄之祀如歴阶升天底于上党其地襟以三闗带以汾沁七国之时为韩边邑赵魏倚以障秦而相为鴈行秦不破韩不敢循东山而下开元以来连络六州为一大镇骑太行之脊前扼幽并旁蹙镇定当四塞之冲屹为完城亦形势之国也其俗俭啬固陋克于自守尔我不相昜故急衣食而缓节义重财贿而薄婚姻地髙气寒故坚忍而夀陵阜多川泽少故有余于力而不足于智虽强聒难令而无椎牛发冡羣行剽刼之患斯有取焉尔上自秦汉下及五代阬赵卒封冯亭直盗兵之寃翦鸣辰之祸夹城之围三垂之战遗踪旧事歴歴可按一来于此年谷既丰民讼希濶饱食而日有余力山经水志断碑遗史田野老人之语究其本未足以增益所未闻登髙望逺山川气象负抱回合感事赋诗足以泄其羇旅之思不知为吏之劳而有宦学之乐此皆相公前日之赐也幸甚幸甚日夜奋励未知所报虽然士之为志也致一而已是非可否重轻利害衡之于心而照之以道无待于人人亦何与于我也要之不辱于终身之义自信其所为而不茍挺然中立不倚于物而姑从吾所好其为穷达用舍则有命焉尔如某之说虽相公之自处者犹若是也以身任国事宰平天下裁量斟酌合千万人之情同不齐之口爱憎毁誉动荡排触纷纷借借特未定也日使百手百喙抚借解释必不能平惟相公应之不挠使物自为轻重去就而不相薄者为能洗濯其心一以待之而已士之与王公虽贵贱异势茍为学先王之道要其自得之志未甞逺也汶为东藩非勲徳之盛无以壮京师而镇方靣股肱勤劳暂尔分逸西归之召正在朝夕伏冀为时贵生还践鼎席宗社永赖天下防福某官守拘隔末由参侍台座下情无任倾依激切之至不宣某皇恐防首再拜上
　　答刘秀才求先博士墓志书【博士刘孝嗣也】
　　某再拜伏防遣人寄示先博士行状委之志铭伏读反覆然堕泪哽塞终日恭惟先博士文章议论器业风节卓然尽在人上士大夫知其名者莫不叹息追愤愿为之载述而猥先不肖理亦疑焉自念与先博士元丰初擢进士第名列奏籍有同声之旧元符间摄事南都因縁聚首把酒笑语倾露肺腑情义欵熟复为同好之友古之人既曰故旧朋友凡有以赴患难托子孙者皆受之无拒不幸且死俾之书数百言纳诸圹中以信后世乃余事尔来使恵然必以此也幸甚幸甚某不敏輙逡巡再拜以辞固有说也某杜门屏处十余年中间祸患摧并哭泣之哀相踵者七八志虑凋耗余息仅属忽忽如迷人未甞涉书史窥古人制作之意笔砚尘涸覆弃地上不复収拾逮今事往痛定遇意少适欲为小诗陶冩情性经营终日不能成章间得一二句琐俗浅恶正如剧儿行歌乞人击节之语窃自鄙笑亦复惭恨竟与败絮敝屣投之粪壤示不更作行年防七十百事斥废每遇天日暄和借菅拥絮坐墙下暴背摩腹气血俱融頽然一寐此日用也其他种种现前不复经意若夫枯肠索竒字嚼齿造健语蓬头搔鬓其色焦然徼幸于世俗牙頬之间固不暇也此某所以当辞而左右者不得不听某之辞也必欲强其所不能使某不得以不能自免则一切荒浪颠倒茍塞来谕一闻于人百手指笑足下方以显亲为孝而无以慰其心某之玷负先徳亦不克终故旧朋友之义非所安也昔栁子厚死皇甫持正为文哀之知子厚者止如此而已韩退之为志其事辨说明伟信非常人所能知者光芒一出千古不灭言足以发之故也足下欲以此意见属实非所敢当必求诸能者毋勤来使幸甚某再拜
　　代贺方回上李邦直书
　　伏念犬马之齿既壮且老望门下之日不为不乆方未冠时碌碌无所知识阁下应直言诏崭然起北州策天下利害于天子之庭卓卓皆经济大务传之四方士大夫诵其言想见其人者摩毂而至某自量何如人不敢奉洒扫以从众人之后窃以为惭后数年迫于致养遽从一官监门管库义茍不辱坐则如窘木索动则与舆皂等勤一忤上官诃诋随至且虞诛责之不可脱则无以事亲畜妻子故垂头塞耳气息奄奄崛然自奋之心日已微矣阁下位益显名徳日重一旦参领大政门下之客皆一时豪杰而某之贫贱猥陋不改如平日纵能操尺纸之谒膝行下风门防典谒之吏一觇其姓名已偃蹇不问左右青紫睨耳语不怪则笑虽某之心亦不能自信也故又逡巡中辍某尝思古之王公钜人出则为名世不幸不同其时不可复见时虽同而老死穷僻终身不得而见之者皆命也可以往见矣言不足以自媒力不足以自举欲行而如有挽之者而又蹷焉疑亦有命尔然以谓或出于人事之不齐者犹末志也比江外代归阁下方出镇咸阳距京师二千里堂上之老不可去须臾升斗之禄甘防不足盖未能赢三月之粮褰裳以往也今则调官衡阳将浮汴达淮渉江汉絶沅湘万一有逃于风波之患而长沙之南地苦卑湿皆骚人逐客悲吟叹息不自聊生非北州之士所能安也而又母老妻病子弱身复多疾一月之间饱食甘卧者不过数日方且日夕促促以皷铸为事金锡之气薫灼肠胃叫呼咄咤驱策吏卒以赴其员程此贱者之事非敢辞也自惟平生多艰小有所须动不谐适百歩十踬一食三噎又安能必后日之志哉所幸守官彭门辱与公子有一日之雅今輙以悃愊自托缮写所为恶诗若干篇上献台座俳歌谐语之比试以阅之幸甚若夫渭水秋风倚楼长笛固未能挹司仓渭南一勺之细乂安敢望李杜之波澜哉区区之心伏惟左右怜其憔悴之余无他好而已
　　代贺方回请见书
　　某闻古之士方其竒穷琐贱未遇之时或束书裹粮周行四方跋山渉川冒犯霜露固非去坟墓之国而乐它邦舍安佚而好逺防也将欲览天下之风俗交天下之贤士大夫収其闻见议论之益去其卑汚固陋之弊以自成其所志者不得不然耳与夫抱残编屏穷巷伛偻蹙缩端坐则面墙举头则碍屋幽忧沉寂志衰而气促区区掇拾古人之腐余与儿女子语欲望遭时而立功名者亦可鄙矣孔子曰父母在不逺逰逰必有方此古之士未尝不逰也昔司马迁二十而南逰江淮上防稽探禹穴窥九疑浮湘沅北渉汶泗讲业齐鲁之都观射邹峄过梁楚以归若夫髙山大川名都沃壤物产之蕃美士人之豪秀固已洽闻多识而昭澈乎胷中矣然后辨论古今驰骋千载之上下著书以名后世此有志者所为也某不肖生质孱懦未能强立而窃有志焉感慨先王之余风想闻士大夫之髙义惟恐身不及见而见之且不多也间者南逰梁宋东走邹鲁还过于滕滕古侯国也山林深茂气俗淳重宜有贤者为政于此某一至境上而阁下之休问溢于民言喜跃不自胜以幸其及见輙有请于执事者愿一识风采而服其绪论惟阁下受之而已
　　代四兄求荐举书
　　某闻万金之贾陆驾大车川浮巨舶南穷瓯越北极胡漠龙皮象齿文犀紫贝夜光之珠照乘之玉一旦得之则深居大第拱手待价通侯巨室先之以将命继之以饮饩以幸一阅方牀大案借以藻绣大仆挟扶逡巡而进革匮十重绮囊十袭整襟濯手而后发照烂错落神动心悸徐问其价则以千言万以万言亿下酬之则勃然作色中酬之则掩口而笑上酬之则踌躇不欲而后应盖所得者重则所予者不欲轻故也贩妇贩夫陆拾枣栗水捉螺蠯足皲指秃暴露风雨罄其力不过一钧之举计其价仅足一日之食正昼过市欲人问之而未尝顾也日暮人散鸡栖于埘豚归于苙突未及薪釡未及粟其色焦然掲之则屡用弃之则可惜皇皇扣人之门户防何不悲吟行乞矣此其意何也所养者薄而所售者急也蹈道之士被褐怀玉志足以轻王公气足以骄富贵致恭尽礼则见之诚亲心合则交之非其徒招之不来非其义就之不见尝恐山之不深林之不幽世俗之人将逐其后也又何尝以半通之纶五斗之粟折腰下邑踧踧于人睂睫间哉若夫道不足以任己才不足以惊世其志懦而卑其器拘以迫使之效一乡任一官轻趋疾作以应期防指呼不知劳诃叱不知辱如辕下驹顾一束刍垂头塞耳不惮鞭棰当是时又何暇议髙节卓行矫激自负哉虽悲吟行乞亦所不恤也某生质顽昧读书二十年三试不第晚从防补得官下邳碌碌获佐大邑生齿繁浩簿檄填委勾考之详出纳之吝日夜砥砺计功补过茍免罪负中心所幸者一荐状耳荐状所愿者一县令耳今则已逾两考未能如格揺揺引睇于门下者日夕以之终亦不敢以钳结自废也恭惟阁下道徳在躬仁恕成物属部之吏洗湔出尘泥而脱枯槁者固已多矣以某不才何以与此然而竹头木屑无间于大匠之手牛溲马勃不弃于良医之门此某之心犹有待也昔者荘子舎于故人之家故人命孺子杀鴈而烹之孺子曰其一能鸣者夫能鸣者则矫翼而飞不能鸣者则合喙而死如是则某今日之言不得不闻于左右也伏惟阁下贷其僣昜怜其防成出一手而挈之糜身之报不敢为众人后伏惟聪明亮察幸甚幸甚






　　乐静集巻十一
　　钦定四库全书
　　乐静集巻十二
　　宋　李昭玘　撰
　　贺太皇太后生辰表
　　属西成届金方之正气时生上圣配天徳之鸿休声文所临舞蹈同防中谢恭惟太皇太后陛下母仪恭肃坤徳静柔弼成永圗休有显烈三光明而四时节九功叙而百度熈恢基业于无垠跻民物于交泰文武之兴周道华胥之賛轩圗迪是芳风夐超治古臣守职藩佐叨荣圣时觞献万年莫预造庭之列心肩一节徒倾就日之诚宜益介于延洪庶克符于颂祝
　　贺皇帝即位表
　　臣某言伏奉三月五日诏书恭承皇帝陛下防奉寳图践登宸极震雷一发声赫四方大寳继升光被万国生灵鼔舞动植昭苏凡在抚临无不欣戴中谢臣闻盛徳之后世有天下有道之国笃生圣人恭惟陛下席六帝之洪休对三灵之丕眷仁孝纯乎天至聪明茂于日跻岐嶷之间已能动娱先帝号令之始足以慰恱众心社稷有所凭依神只以之安乐皇天右序复开命武之符率土只驩行见绍尧之化臣限拘符守阻造阙廷无任舞抃蹈踊之至
　　贺太皇太后表
　　伏承太皇太后诞膺寳册同揽乾纲号越常尊礼隆无上孝慈交感遐迩只欢中谢恭惟太皇太后陛下柔顺在躬聪明齐圣辅佐英帝肃隂教于六宫保鞠先朝端母仪于万国载加盛典允答徽音挟日以升均照临于南面与天同乆拥康乐于西朝臣限守藩符不获趋诣阙廷无任瞻天望圣舞抃激切之至
　　进奉贺皇帝登寳位上绢表
　　大人继明神祗协相四方来贺玉帛交驰仰罄懽心毕输邦物臣猥叨符守阻观帝阍敢陈在篚之仪少助充庭之实
　　谢吿谕表
　　伏防圣慈特降勑书吿谕臣即时集官吏军员将校僧道百姓等宣读讫睿智纂圗深恤艰难之托迩遐听命载衔抚育之恩中谢恭惟皇帝陛下纯孝在躬至仁感物奉时昭考将圗天下之安咨尔庶邦使知王者之志臣猥叨符守诞布徳音坐食见尧尽识宅宗之念讴歌归启共迎极治之期臣无任瞻天望圣感戴激切之至
　　贺册皇太后表
　　伏承皇太后允膺寳册増奉鸿名大孝隆亲事光坟史万邦防福喜极人神中谢恭惟皇太后陛下育粹坤元服勤隂教辅佐先帝志在静柔保鞠圣躬徳惟均一式彰懿范推讲盛仪只答懿慈尽明王之要道诞敷徽命鼔百姓之欢心臣限守藩符不获躬诣阙廷无任抃蹈激切之至
　　贺册皇太妃表
　　伏承皇太妃诞膺徽册増奉隆名凡在迩遐孰不抃蹈中谢恭惟皇太妃陛下庆传贵绪瑞发灵源率嫔御以静柔奉苹蘩而蠲洁属真人之纉绍推盛典以褒崇懽动宫闱事光史册臣限拘藩守阻造阙廷无任抃蹈激切之至
　　进贡绫表
　　禹分九州均节诸侯之贡周建太府校登天下之财入之必以其时制则各从所有方帝仁之爱养滋物产于盛多追讲旧经毕修常献臣猥叨符守获奉嵗输敢陈在篚之仪以助充庭之实
　　贺兴龙节表
　　四序周而在朔方成一嵗之防二阳进以为临允叶大君之吉笃生真主奄有庶邦绍六帝之休光懽两宫之孝养车书所暨舞蹈攸均中谢恭惟皇帝陛下聪明日跻智勇天锡应千龄而出震操大器以乘干虎啸龙翔共覩圣人之作风行雷动坐跻万国之寜众贤济济以在朝至化新新而美俗三灵助顺六气荐和人情胥恱于讴歌天祜沓来于福禄将穷冬律俯属诞期载瞻虹渚之祥窃効封人之祝恭黙思道允懐上帝之心安乐延年永迈南山之夀
　　慰皇帝表
　　今月日神宗皇帝小祥者渭水衣冠想神明之如在石门霜露惊日月之难畱中谢恭惟大行帝泽被生民道跻旷古収成功于六闰垂鸿业于万年欲穷海上之山遽厌人间之世言未忘于在耳嵗已换于终星皇帝陛下孝极事亡念深率考尽忧勤而纉禹感冥漠以见尧维练服之将更结圣衷而永恋昊天罔极春露既濡虽哀不可忘顾奄经于时变而礼当有节庶下慰于人情臣限守藩符不获躬诣阙廷无任激切屏营之至
　　慰太皇太后表
　　日月变迁人神感恻中谢爱深母道惨结圣衷觊少顺于天时庶下安于人欲【阙】
　　贺玉玺表
　　大明当宁百辟造朝翼赭案以前登发金箱而跪进灵光焕燿虹气属天妙刻蜿蜒龙文照日作干安之乐奉天子之觞诞布宥恩敬谢宗庙庆流海宇驩动人神实旷古所未闻宜四方之来贺中谢窃以明徳在御嘉应并臻盖天将有示于人故地亦不爱其寳至神变化非意所知和气薫蒸为时而出惟珍符之肇见锡景命以来崇眷懐本自于帝心追琢疑非其世造学者之辨无以稽诸史玉人之巧莫能喻其工不必论前世之所遗要非偶圣人而不受恭惟皇帝陛下仁孝率考严恭事天朝廷治而庶官修隂阳和而五谷熟百神协相四表乂安宜保无疆之休以称甚盛之徳灵芝朱草非难致之物神鼎丹甑不足効其祥非假秘文孰昭休贶昔尧享封人之祝汉闻嵩岳之呼曽未若躬承受命之符永为守国之器圣作明述方启佑于千龄史书乐歌将有辞于万世
　　贺元符改元表
　　准勑自绍圣五年六月朔已后改为元符元年神休沓至昭示圣时嵗号更新钦承天意布宣万国鼔舞羣情中谢恭惟皇帝陛下一徳感通三灵眷佑诸福之应縁类而来明照下土则神光烛天泽润生民则甘露如雨欲付以享邦之庆又申之受命之符皆前世所罕闻不逾时而来上载诸简册播之声诗犹未足着无穷之传复何以表非常之贶大将诏世宜重纪元太史编年无愧祖宗之美明堂颁厯永同天地之期







　　乐静集巻十二
　　钦定四库全书
　　乐静集巻十三
　　宋　李昭玘　撰
　　贺皇帝即位表
　　臣某言正月十六日准进奏院递到制书皇帝登寳位者龙徳时升绍一王之休运天恩下霈鼔万国之欢心凡在盖容一归抚御中谢窃以可托天下必允属于真人克享帝心实有懐于明徳恭惟皇帝陛下聪明齐圣厯数在躬孝悌感于人神言行动乎天地奉两宫而无间就外傅而弗烦道学生知徳心日迈宜先王之眷命付大器以受民二圣嗣兴益隆乎世祚一道相授盖笃于天伦讴歌朝觐之有归礼乐政刑之具在享七世崇髙之业应万年熙洽之期继体元丰均是吾君之子承华绍圣载安百姓之心永孚四海之休咸赖一人之庆臣限拘官守阻造阙廷无任抃蹈激切之至
　　贺生皇太子表
　　臣某言伏覩进奏院报今月八日降诞皇子者太史观天已识前星之应大人占梦果符男子之祥喜溢宫闱庆均海宇中谢窃以诞弥厥月有开后稷之先则百斯男于显文王之盛由人神之相与荷福禄之无穷恭惟皇帝陛下孝安祖宗仁遂动植疏爵赏以继防臣之世发廪庾以恵天民之穷广大徳以好生示神武之不杀万事咸理允格丕平四夷皆来实获多助三辰昭鉴六圣具依载锡洪休笃生元嗣至诚能动无待荐髙禖之牲流泽有源何烦种北宇之行况乃岱祗见象娲圣呈光共扶万世之基来兆一人之庆岐嶷之性先自得于神灵聪明之资将弗烦于师傅大本有系众情以熈臣猥服外僚亲逢盛事上南山之夀阻预班联诵螽斯之章莫知鼓舞
　　谢永兴路提刑到任表
　　从事府僚讫无善状详刑陕部遽忝误恩只命入疆抚躬失次中谢伏念臣学非知奥才不逮中晚掇辞科滥登仕版犹未弃诗书之习初不更州县之劳讲艺泮宫无以应诸生之问校文芸阁莫能穷未见之书朝廷劝课之甚优事业空疎而防废低徊末路慙负盛时未尝赫赫以动人姑幸循循而寡过勉从吏责出佐藩方甫及再朞而还寖迁大伊之佐顾浩穰之多责益黾勉以自持实有愧于吏能偶遂逃于官谤属以田庐芜没兄弟凋零孤穷不収嫁娶未毕事君之义固内外以一心在臣之私有出防之异势屡殚愚恳过觊便州岂谓天能听而弗违日虽幽而必照不加以罪曲尽其情特优假于使华俾分持于邦宪量材非称冒宠若惊况闗中之奥区为天下之剧部广轮者三千里襟带者十八州气俗喜争动成抵冒山林多阻昜致夺攘必得通明之才以均察治之寄如臣凡闇遇事濶疎虽知任大而尽心尤恐力微而败责此盖伏遇皇帝陛下性齐舜哲政迈汤仁表徳礼以示人亶诚明而格物将使路遗不顾人有夷齐之心田畔相推家成虞芮之俗臣敢不仰思钦恤俯务静安闲于无事之时衡以至公之听乡隣不扰犴狱无留誓殚夙夕之勤力圗毛米之效澄清之志非敢望于古人忠厚之风期少禆于圣治
　　谢京东西路提刑到任表
　　详刑陕右已乏事功昜部畿东再叨恩防量材非称戴宠若惊中谢赋性迂疎闻道蹇浅沾濡薄禄防泳圣时学文未去其陈言从吏不闻于善状亦尝陪书林之豪秀佐天府之浩繁必有可观未始铮铮而惊世竟无他异但能碌碌以同尘屡恳便州遽分烦使事滋多而智窘责已重而心危励志竭精知憃愚之无补累日昜月顾罪戾之益深乆玷官聨坐縻廪给方申前请复俾就迁既奔命以戴星徒揺心而望日惟京都之近壤连海岱之故区生齿实繁狱讼惟冗岂兹孱缓可使澄清揽辔登车慙非任使过家上塜预有光荣此盖伏遇皇帝陛下尧性自天舜功成物措世于中和之地道民于礼义之风将使四海为家有外户之不闭羣生咸遂无一夫之向隅臣滥总刑章恭承徳意敢不究心审阅先事禁防寛猛以和上下无扰勉立防尘之效仰酬覆载之恩
　　谢移京东东路提刑到任表
　　承乏再朞讫无禆报昜官东部尚玷恩荣循省已还兢凌失措伏念臣学非稽古才不过人晚登仕版之荣寖通朝籍之贵两叨持节三见周星疾病相仍安恤隂阳之患精神俱耗空言犬马之劳多虑近迂积忧成畏姑幸屏心而逺罪未尝饰智以近名审阅狱辞唯恐失好生之意芟除偷党庶防移瘅恶之风间属年谷顺成生民咸遂桴鼔之惊防息桁杨之系亦稀皆神明之化陶成非奔走之臣能预方将束装待罪指日言归岂谓寛恩复更华使去长安之日虽遥千里之围望岱宗之云犹均一雨之润文书有报复之速吏卒无将迎之劳昔乃吾隣尽为属郡今虽别部曽是故僚顾如此之便安实非臣之觊望而况全齐大国濒海奥区水极鱼盐之饶陆多桑枲之美大姓挟赀而犯法细民御货以为奸非有强明之才孰分察治之寄自惟迂暗难称使令此盖皇帝陛下宪天聪明体道变化绍复先王之政圗终寜考之防御一世之英豪纳四方于仁夀夫何微品亦备下僚谓臣无它已尝试之任使察臣寡过犹将责以事功盖天地至大而无私日月虽幽而必照敢不勉修官责只奉宪条察辞于差庶不愆于明慎除恶务本使无害于善柔誓有补于涓尘期少酬于覆载
　　知沧州谢上表
　　礼官失职甘俟严诛边垒析符尚叨优寄以不可贷之罪防非所望之恩惊魂既还零涕无已中谢伏念臣迂疎无取选輭不持惟知任物以直情不善周身而避患每事必问已失仲尼之前知三思乃行终违文子之常诫一昨奉太母因山之制谨百官趋事之期夙有司存各以类举逮夀宫之昜奠道虞主以告行竟达空函防败乃事既身为之官守反自阙于礼文仰误神灵之依中撄仁孝之感过莫大者谁其归之固当戮以市朝可复付之民社眷浮阳之封壤控北敌之喉襟泽浸际天虽马牛之弗及风声属耳实鸡犬之相闻宜得望人以壮方面敦诗説礼镇以静安缓带轻裘应之闲暇况乃大河泛溢之后一方饥窘之余必先谨养以恵和尤在周知其疾苦如臣孱暗非所克堪此盖伏遇皇帝陛下天地同仁日月齐照泽及行苇每思视物以如伤网漏呑舟不忍向隅之独泣聊褫官而示罚犹守土以长人敢不砥节奉公肃心悔过尽为臣之道于事无难推爱国之心以民为本誓殚夙夜少补毫分观海知澜宛隔蓬丘之望举头见日长存魏阙之心
　　谢落秘阁校理表
　　备校讐之列乆玷宠名委按察之权尚叨华使退慙侥幸复荷矜存闻命已还省躬知惧中谢伏念臣学术浅鲜器识拘疎偶中词科滥登文馆日见羣书之浩博坐逃俗吏之纷嚣物或傥来敢怠若惊之戒义难茍得每怀非据之忧何敢取容屡尝求解逮俯从于外补犹窃假于前称不自请陈寖成冒昧索骊珠于鱼目已失诸真衣羊质以虎皮终非其有宜循名实无紊故常曲被寛恩上还虚授此盖皇帝陛下绍隆先烈总核百工予夺必尽其公各从分守内外一归乎正无忝司存亶尧智以知人博舜仁而爱物养之防耻収以事功臣敢不勉激愚衷益勤吏责天地之造难补报于生成犬马之躯誓糜捐于驱策
　　谢降授承议郎表
　　臣某言八月二十二日都进奏院递到吿一道特降授承议郎差遣勲赐如故臣寻跪授讫礼官被黜方在退思勑命示惩止从薄责重干文宪叠负衅玼抚已懐慙感恩零涕中谢伏念臣断断不敏碌碌何知初无竒勋以动人每以疎愚而取祸诗礼之训防则尝闻刑名之书素所未学偶预都司之进擢适当常宪之变更宰府付以官僚惟命所赴法吏摘其帋尾谓可则书文既失于旧章罪宁逃于显戮止从贬秩尚玷承流虽天地无所不容而犬马何以为报此盖伏遇皇帝陛下聪明睿智以独断庆赏刑威之必行遵制扬功永懐善继乱名改作先务谨诛谓使人知过则能尽其忠故用罚以寛而终归于恕臣敢不省身夙夜砥节事功知无不为庶竭事君之义死而后已益坚报国之心
　　谢复官表
　　天地既交适契施生之序雷雨方作悉霑旷荡之恩归复官资洗除罪戾莫知手舞但极涕零中谢伏念臣材非过人学不知道滥登仕版误置书林必有可观未始铮铮而惊世终无他异但能碌碌以同尘逮蹑省闱遽参宰属偶官僚之有请谓国宪之当更初无预于讲论漫不思其抵谬罪同破律议在谨诛止镌阶秩之微聊殿籍书之末岂谓矜前车之既失开局歩于自新川泽纳污一归旷度父母爱子皆出至情此盖皇帝陛下尧性生知舜聪逺格庶事忧勤而协帝小心寅畏以事天常善救人恐匹夫之失所为能尽物期一视以同仁曽是孤生亦防圣泽并还旧物复领真祠官守不出于田庐家食尽资于廪粟葵藿之心常在终幸照临犬马之力已衰空慙豢养一无禆报独负生成虽已寖于桑榆顾未填于沟壑犹能中田击壤日陪野老之欢声清夜焚香每效封人之善祝
　　谢出籍表
　　涤瑕荡秽共承雨露之霑濡振衣弹冠莫知手足之抃蹈追惟前日感涕厚恩中谢伏念臣生也有时仕而无学智识非逺议论甚卑每慙事往而知非不悟才疎而多累两干吏议三丐宫祠颡白不可以适河犹叨豢养帷敝或堪于裹马未即弃捐间者上帝降康大只荐瑞备成寳刻均福蒸民敢期负衅之余生亦预窜名于载籍此盖伏遇皇帝陛下爱人无已视物如伤赏罚之公时乃天道予夺之节本于人情法以示惩亦既屡更其嵗月过而必改谁将自弃于君亲曲示函防一从湔拭而臣计功无取蹈悔良多载省始终莫酬万一盖甞喻父老以戴上之美意教子弟以事君之小心长歌天保之六章百拜封人之三祝云天在望但知倾日以为心沟壑未填尚冀杀身而报国
　　谢八寳赦转官表
　　甫除罪籍遽进文阶望逺云天特预一时之泽光生簮绂如非前日之身宠至若惊感深成涕中谢伏念臣材犹社木性实絙人初非可用于时终有自贻之悔间属礼陈八寳庆洽万邦赦其既往之愆开以从新之路雪霜制物天将使之成材鞭扑御家父无终于弃子矜怜旧物安养残年复陪多士之歩趋再奉真祠之洒扫已逾望表仍玷序迁未闻圗报之一端并荷流恩之三锡此盖伏遇皇帝陛下大道善贷至仁无亲凡百姓皆得其心靡一物不遂其性圣防丕冒瑞应并臻嘉与庶工共承多福而臣偶縁幸防滥服宠休籧篨防璆既容可録支离受粟尤愧无防敢不诵明训以刻肌披愚衷而指日傥万分之有补虽九死以如归














　　乐静集巻十三
　　钦定四库全书
　　乐静集巻十四
　　宋　李昭玘　撰
　　代人贺元圭表
　　钦承休贶叶至日之迎长肆设盛仪阖万邦而来贺列华绅而星拱翼寳盝以阶升上公跪进而前天子再拜以受大乐备九成之奏羣臣奉万嵗之觞麾幡缥缈于祥风云物冲融乎和气人神胥悦霈泽横流以答自天之休于昭不世之瑞旷古盛典一时荣观中贺自昔陶唐圣神独运惟时文命水土既平归我帝功荐其器寳谓俊徳克明者本于智黎民于变者生乎神用此以知人而人绩成推此以则天而天道顺故外黒以示智之所出内赤以显神之所存顾强名莫得其绪余惟黙识可求诸形制书犹具在世独无传三代下衰曽莫闻其付予两汉甚陋终不发于沉潜天心未有以感通人意亦难于窥索绵歴嵗时之乆寂寥霄壤之间烂然光明了不刓缺盖上穹眷佑有待治时而神物护持乃至今日恭惟皇帝陛下储精稽古恭已爱民听言同衢室之询化俗犹大章之作兢兢以行道巍巍乎成功家陶徳化而可封人竞耻心而不犯亦尧之盛与帝而俱属景命之方兴果珍符之来格学士讨论而不谬工人辨阅以无疑再考秘文益详嘉应得玉璜于磻水何乃不经出寳鼎于汾隂是诚小物固宜告圎丘而飨上帝拱南面以朝诸侯迎福禄之大来对天地以同乆臣亲逢熙旦猥预下僚彷佛阙廷徒极望云之想婆娑田里聊陈击壤之歌
　　代济州命官学生道僧耆老请皇帝封泰山乞车驾经幸本州表
　　窃以封禅大事古昔有闻数千百载之相望时难偶值七十二君之可记遗迹尚存非至徳无以动天惟圣人乃能行礼义当有请时弗可违众议所同不谋而合輙殚愚恳上凟严宸中谢恭惟皇帝陛下亶圣智之才迈帝王之徳仁被动植孝感神明朝廷正而庶官修庠序兴而众贤出礼极商周之盛乐同韶濩之和四时序而五谷顺成九泽通而百蛮请吏困穷有养囹圄屡空为道难明视古无并万邦咸乂岂惟同徳之三千百化已成何独大功之二十三灵协相诸福荐臻太史书祥殆无虚日舆人颂圣如出一辞冲融六合之间充塞太和之气元圭载出垂眷甚休青帝来临示人尤着当躬行于昭报无乆旷于上仪必展时巡用防祀事顾兹东土有曰泰山泰言作镇之尊东乃资生之本羣灵之府众岳之宗近在大邦素为福地升烟中顶可近接于皇天检玉圎台亦深明于精意不特享一人之庆盖将防万世之休幸诏诸儒敷求故实矧规模之具在皆耆老之能言追真皇已讲之文请从今日继神考方兴之志奚俟来年惟麟野之旧封附陶丘之大邑去畿无防视鲁为隣路固少于萦回地尤多于平衍万人无拥六马不勤才经清泲之郊圻已见东山之云物伏望皇帝陛下曲从人欲俯屈帝尊遡日驭以启行掲龙旗而来幸肃传鸣跸径取便涂舜礼方修敢愿陪于羣后尧车傥过窃有效于封人庶仰曯于清光不虚生乎盛世
　　第二表
　　投寸莛于洪钟固知难动纳细流于沧海尚或能容是诚力所不量恐亦行之甚昜踌躇欲却僶俛复前中谢窃以奉牲玉于圎丘以展报天之礼洁粢盛于泰折式昭事地之仪此皆有国之常经未尽圣人之极致非升中不足以对上穹之佑非降祀不足以接厚载之灵自伏羲以来斯焉可考由祥符而后今则其时敢布恳辞再干宸听恭惟皇帝陛下圣心天纵神化日新造士训官羣俊在位制礼兴乐习俗已成木索俱闲仓箱徧溢犀利防皮而不试遐荒削枉以来庭洋洋乎欢乐之声恢恢然仁夀之域精神之妙既已和同天人糟粕之余犹将陶铸尧舜冬祀方修而清真格韶音才作而白羽来大防岌嶪以升闻诸瑞纷纶而毕至草木山川之胜竞出珍符日星云露之精次垂喜应不为创见非止一书此皆前古之罕闻何独大封之未举惟岱宗之作镇在方岳以居先岩岩之望尤髙生生之徳滋盛神房阿阁即先圣所栖紫盖黄光尽吉祥之气舜帝时巡之礼具载遗书真皇梦感之灵窃闻殊贶伏望皇帝陛下躬行升降丕答顾怀鹤发相扶每共谈于古事銮舆来幸将复望于清尘宜奉三神之驩以锡庶民之福虽贬成抑定谦不自居而附厚増髙礼寜终废是弗为也尚稽检玉之期侯不迈哉徒郁搢绅之愿载言大野俯次辅藩参考旧经最为便道五百里之非逺东北望以甚平乃汶阳接畛之区正羽卫徐行之地幸颁俞防夙戒人煌煌华盖之来四郊风动隐隐春雷之转万骑云从臣某等梦寐倾心扫除先路进陪朝序敢希阙里之荣亲见圣时谁复周南之叹
　　第三表
　　盥手奉章鞠躬俟命望云虽剧伏地无从献一得之愚已防喋喋下十行之诏尚复迟迟中谢窃以因崇祀以告成礼当有报为生民而祈福意本无私乃上圣所优为亦下情之公愿凡在照临之属莫知鼓舞而来稽于众则可从冀防兼听至于三而必渎敢避多言筮日之良沥诚斯迫恭惟皇帝陛下化行俗美治定防成隂阳天地以流通礼乐刑政之明备丁宁徳意孰非尧舜之用心熈广圣防不忘文武之勤教交万物以道得百姓之欢众贤并兴五兵俱偃养材有本造小子以诗书懐逺无方裂殊隣为郡县九年粟腐比户钱流惸独孤穷饱余粮而鼓腹桁杨纒索挂空犴以凝尘朝廷胥乐于清明田里蔑闻于愁叹馨香有感恵泽无垠共陶一炁之和徧为诸福之应元圭发见上帝降观九霄光明日有戴气千里澄澈河无横流甘露葳蕤寳山崒嵂竹实供九苞之食野蚕増卒嵗之衣双莲骈苽不并生于庶草赤乌白鹊独先至于四灵淮人瞻崒堵之光嵩阜示高真之相嘉谷动盈乎拱把瑞文继出于山林九臯之鹤蔽天同倾万目五色之芝连篚防困十夫礼部受圗嵗甞百数外朝称庆日或贰叄呈露纷纶变化竒诡事出乎见闻之表意存乎象数之间驩流声诗光动简册此太平之极致何峞峞乎彼载籍之所传特小小耳惟天之垂眷者甚厚故民之报上者益勤圎丘方泽之斋严未为之称束帛金钱之慰遣讵已其来必先乔岳之封允答三灵之眷庶弗违于上下亦曲尽于情文庸示光扬非为进越博士濡毫于册府夙备讨论封人侧耳于路隅屡从汛扫载稽前古无越此时虽退托以未遑顾乆留之何待盖旷世罕逢于盛际况旧章非设于空文今复仰冒严诛坚陈丹恳幸稍逥于渊虑难终抑于舆情鲁邑儒冠已颙颙而北向岱宗云物每靡靡以西来伏望皇帝陛下追祖武以聿修奉天时而顺动自大野达东山之境导属车无五日之行良出便安最为平昜填金秘册罄一人昭事之心刻石层崖张万世无前之烈访仙闾之缥缈观海日之腾陵百神之御沓来万嵗之声相属回銮夷路瘗帛崇坛麾仗云屯琛贡山积先端冕以受四方之贺大作乐以举诸臣之觞躬问髙年毕修羣祀尊儒阙里欵帝真庭赐酺饮以交欢欣濡徳音以荡瑕秽荣光均被庆赉并行永孚宗社之宏休丕显帝王之能事臣某等敷言累牍引领逾时恍迷丹阙之岧嶤想见翠华之髣髴踌躇终日揺役寸心奏帝典之一篇慙无宿学望圣人而三祝窃効前驱
　　代贺平泸贼表
　　勇校鹰扬赫天声而莫御穷陬电扫殱鼠类以无余三防吿旋万方交庆中谢臣闻汉辟防牱之地始定南夷蜀兴泸水之军寖通诸夏虽屡更酋族时扰疆陲固不烦浮以六师止可以驱之尺棰夫何狂丑敢黯皇灵谓中国之兵不习山林之险圣王之法必寛夷獠之诛輙肆披猖自媒剪覆以至虎臣受略轺使移输先撄必死之喉襟大索已穷之渊薮踝头颅于川谷巻庐落于灰埃何能逃蝼蚁之生无复恃螳螂之臂风驰旁徼魄落诸蛮伏惟陛下圣徳静渊武烈神速万全之势灼见于目中千里之师焱来于天上以山压卵如火燎枯孑无遗凶少快宿愤昔方叔之征玁狁柔服蛮荆贰师之伐大宛震惊西域跂观遐俗毕附中邦臣素荷国恩忝分符守喜闻寛诏窃助欢声饮至行封莫陪于周庙颂功称夀徒望于尧天
　　代知徐州马大夫谢上表
　　只择时日初见吏民当朝廷访落之时各修其职滥师帅长人之寄徒愧于名抚已知荣感恩欲涕臣某中谢伏念臣斗筲浅器畎畆孤生遭遇圣明因縁仕宦亦尝登进言责披沥肺肝分贰计司运量金谷载更使指出领宪纲未歴嵗时遽衔哀恤养既违于将母义当许于致身逮赐对于天光复转输于岭表出入谿蛮之徼驰驱瘴雾之中以革裹尸分捐边野举头见日莫望长安方抚水之绎骚病师粮之难给粗完经费遂致招徕幸蜂虿之无虞顾形骸之可乞猥防寛诏退守真祠属瘴疹之稍平奉诏恩而入对荷先帝神明之照知孤臣忠梗之心假以便藩养其暮齿惟徐方之奥壤实蛮服之旧封井邑浩繁风俗刚悍宜资名徳以赖藩宣夫何妄庸輙膺任使此盖皇帝陛下道膺尧智徳迈汤仁谓犬马有一日之劳簮履乃昔时之御曲加完爱讵思弃遗臣敢不勉激吏能奉行徳意桑榆虽晚未忘防学而壮行金石不移敢有先难而后昜少立涓埃之效上酬覆载之恩







　　乐静集巻十四
　　钦定四库全书
　　乐静集卷十五
　　宋　李昭玘　撰
　　贺河中府经略游龙图
　　此者伏审肃拜恩纶荣迁帅阃经画归乎素业注倚出于上知成命甫行缙绅相庆恭惟某官学通圣奥识照事微抱忠义以有为喜功名之自致暂将使指防实兵储坐驰智筭于幄中生致羌首于阙下功髙百战声屈四夷初进蹑于书林旋入登于卿寺防心魏阙暂勤三节之趋厌直承明遽起一麾之请惟秦亭之奥壤为边邑之具瞻特頼名臣作镇方面亷颇尚壮必寛西頋之忧灵武可平伫报东门之役行膺诏握入賛帝猷某方幸依仁继闻昜地尚期展晤少罄叙陈
　　与虢州孙学士
　　此者滥被宸恩误叨宪领量材非称负宠若惊幸縁联事之荣遂获见贤之愿恭惟某官天姿俊防国器宏深早擢峞科寖扬膴仕行义足以范模多士文章足以粉泽太平歩履州俊声莫竞翺翔兰省贤望益髙方虞侍于亲闱屡恳求于藩服大邦作屏暂资善政之才四辅维人允属元功之后径趋召节入觐凝旒某晚接英防并登策府奉一介之使将观大国之风啣杯酒之欢良幸故人之遇方圗奏记先屈飞缄感服之私诵陈莫究
　　上开封府蒋待制
　　言念少学属文尝起执鞭之慕晚从试吏滥陪入幕之逰稍亲闲燕之谈良若喧嚣之役遽縁补外遂失依仁鹪鹩一枝暂托踪于羙防鸿鹄千里徒絶睇于青云仰惟剸决之余休有吉祥之助恭以某官识周万理学造大原以王佐而自期非圣言而不道蹑圣科而特起轶后躅以先驰弹击百僚皂雕横汉澄清属部皎镜悬秋优服使华増严帅领泉流六路半居天下之利源胆落诸羌独出幄中之胜筭重以儒林旧徳延阁清班未亲日月之光屡从军旅之政暂辍藩方之节制用厘天府之浩防初落笔以无留不阅旬而称治大黠结舌情穷片言群偷屏心首戴一尹方乆虚于近弼已宻简于上知意在东朝頋未伸其素业天将大任宜永庇于斯民某竦服诲言怅拘官守地遥望履心剧恋轩浩荡江湖何待飞鳬之集低徊鷰雀终懐贺厦之归敢乞勉为邦家精调寝餗下情无任倾颂激切之至
　　贺新潭州张学士
　　竦闻誉命光奉恩纶觧印陜郊作藩楚服伏深庆慰恭惟某官学通今古识际天人遇事敢为直躬无愧风生芸阁皆名理之谈鹗立霜台有忠义之色耻遂容身之计勇为去国之行列郡澄清萧然虚圄九年饶富浩若流泉俯临大国之封遽报朞年之政益隆宸眷更守名邦浮艗清湘聊适江湖之兴懐鈆紫禁行追翰墨之防某猥以尘踪窃攀英躅石渠旧事叹从宦之飘流铜虎优恩期望风以髣髴方谋命驾先辱飞縢竚申伏谒之勤少慰叙陈之愿
　　贺新郢州韩待制
　　伏审解延州之属郡领楚甸之名邦地介江湖之交物多鱼稻之羙国小而昜足民淳而不偷盖将优飬其贤能然后逺观其徳业见匠石之斵固深识于道微听阳春之歌亦自谐于心赏恭惟某官以学修性藏器在身乆更献纳之劳暂资屏翰之寄存心虚静与物去来昜地之恩渐磐兹始赐环之召指日可期某限守官常阻趋宾席仰祈保毓别对宠灵下情无任倾依之至
　　上事谢监司
　　服乡校之官已非其任防先生之席尤滥于名盖师不可以少知器必先于自治茍为无本何所取材窃禄太优反躬知惧伏念某性资凡闇学识迂踈素乏兼人之能误当闻道之责圣贤可仰何容握管以窥天豪秀满前良愧奔蜂之化蠋而况俯仰一室沈酣六经无簿书纷迫之劳有朋友讲习之乐退惟侥冐宜自激昻敢不考上下责实之时循终始脩已之效讲道劝义庻无旷于厥官论世读书将必行其所志
　　与交代先状
　　右某言念传洛中之价乆已服膺倾麈尾之谈未遑引袂比缘补吏偶被误恩輙当乡校之官将承贤者之绪幸随愿喜获与愧并恭惟某官国器粹温天材超拔应休期而筮仕拔上等以飞荣论议髙深下荀扬而不道文章古雅揖游夏以相驰方君子之育才俾诸儒之驾説横经师席流化藩州洋乎盈耳之弦满矣及门之履英豪軰出道徳风移隠几绛帷已格泮宫之化懐鈆紫禁行追金马之游某猥以浅闻获依成范奔蜂之祝化藿蠋以何能黄狗之皮补狐裘而终累行须体践尚免旷尤瞻晤有期欢跃无已
　　谢赵判监
　　伏防判监朝请以某近举再任特贶长践者贤不肖天下所共知进与退君子之髙致所难揜者甚公之论毋茍失者可仕之时自古当然于予何有猥防归惠俱益懐慙恭惟某官立心有常好道不倦澹泊荣味怡安仕途尝矻矻以穷年耻沾沾而自喜放虚舟于不系敛倦翼以知还殆至絶交中散不堪于世累未能力疾士安无损于天和寝食俱忘乎典籍之间笔砚几满乎门墙之下以传为癖将老未休为解嘲虽穷奚病妙得钟王之骨直登李杜之坛锦囊不空棐几増重室中乏王老之气味席上尽陈之子孙但存青氊独无愧耳能着几履其好如何骜然与世以无营雅以絶尘而自许每容比徳輙慕荐贤寜取不度徳之讥庻逃防显戮之罪敢来国士之报姑致众人之言自以短绠无汲引之功一吷劳吹嘘之助巫者祝人以千嵗固尽诚心楚人售璧以万金更求真赏
　　移京东东路提刑谢丰侍郎
　　此者叨防中防就昜东畿猥缘聮事之荣窃有趋风之幸恭惟某官儒林重器禁掖名臣文章追三代之醇议论极六经之奥是非之智则确乎不拔进退之义则绰然有余大徳不争知江海之善下晚节益厉见松栢之后凋暂辍从班出司留籥兴王重地式赖于老成论道宗工必咨于逺业某素防知遇方获庇依
　　沧州到任谢韩丞相
　　城髙池深壮矣万夫之守地大物广富哉千里之封惟伟人可以折冲非惠术不能媺俗先朝偹御雅资武略之长累世承平优假使华之旧如某者斗筲小器章句腐儒自知断断以无他不善沾沾而自喜渉世每谋于掲厉谋身素拙于从违安以乘流自信河中之木疲于抱瓮岂知井上之机才屡试而无闻志已衰而不警猥叨进防稍猎等夷泽虞从大夫之招已乖去就小人乘君子之器自取颠危濶踈初出于智昏缪误殆曲于魄夺何独有言之悔几成不敬之诛属大事之告终法虽可贷论有司之失职罪复何辞方且刻骨退思屏踪待窜鲁赵为礼莫知薄酒者为谁臧谷亡羊何但读书之无罪遽从寛典犹领名藩借朽木以可凋收帷于已弃此盖伏遇某官股肱王体柱石庙堂裴度之才上所自用武公之后人无不宜大器以天下为公至诚得仁者之乐无一夫之失所虽小善以不遗曲全孤生尤被厚赐虽江海之量无待细流之归而鷰雀之躯寜忘大厦之托誓殚夙夜少补毫分悔不可追頋何功于犬马老当益壮庶有淂于桑榆








　　乐静集巻十五
　　钦定四库全书
　　乐静集巻十六
　　宋　李昭玘　撰
　　答王贤良【与黄安中刘子先朱行中同作试官】
　　应诏造庭奏篇入等一时遴选多士荣观窃以汉唐设科盖以待非常之俊刘董论事亦足见有为之才国家累圣相承得人甚盛半为当世之公相或出同门之父兄自非学洞天人识贯今古发愤吐懑不惧婴鳞之危投溢扶哀深知鼓瑟之变则何以礼隆仄席望重缙绅抗足而脱尘埃矫首而登云汉恭惟某官明烛万里富兼九流不为章句之腐儒窃鄙簿书之俗吏以天下而自任为众人之不能谠论激扬压以万钧而弥壮多闻霶霈窘之一日以如流理物有药石之良利民如布帛之暖通逹国体疑素宦于朝动寤上心恨相见之晩较然明白略已施行頋论説之有源将陶镕之在手某素惟寡学猥预持衡观水于澜讵躬渤澥按圗求骏偶识骅骝惠然投我以夜光何有报君之玉案载懐谦抑益用閟藏得之若惊常欲置之懐袖永以为好犹将示诸子孙感戴之私诵言罔究
　　上执政求外任【时见任秘阁校理】
　　挟无知而游世动则多违犯不韪以望人困而寡与盖势踈者情隔能薄者力防信未感于言前志欲行乎劵外径庭直往犹如寸梗之撞钟呫嗫自营仅若飞蚊之过耳知难而退乃分之宜其或心以愿违势由私迮须防之渇未能穿九仞之泉跬歩所休何暇种十年之木谓不才而无取宜废于人见有力者必鸣或闗诸命伏念某蚤从乡校入践书林学未逹先生之言名不挂通人之论耗精神于蹇浅困年力之頺侵是非不谬于自知利害相摩于多故同堂笄冠嫁娶并举者十人旧里田园黍稷不供者数嵗加以伯兄长谢先垅未归累然诸孤殆絶生意独有少弟僻在海隅矻矻以穷年尝耿耿而不寐严助懐故土之乐罢直承明陶潜求三径之资愿为彭泽而况手足寡急难之助闺门多冻馁之忧期一假于外官頋何辞于俗吏有政事之责可以赴功防禄廪之优足以收族恭惟某官大猷经世一徳亮天利万物以无私耻一夫之失所退惟顽陋夙被埏镕冐嵗月以淹回乏毛米之称报因人并奏既同南郭之吹竽以病得赒独幸支离之受粟言斯甚廹理或可矜窃以亷者之无求乐闻君子之虚受頋屠门之割大嚼何为寄鹪鹩之栖一枝良足
　　回谢马状元
　　奏艺明庭策名上第喧前驺于广路观者肩摩落余藁于四方传之纸贵望髙时俊光动儒林乃太平养士之功亦诸生稽古之报某人天姿俊彻学术粹深璧水升堂七年并席金鸾唱籍一鸣惊人盖志大者气全故实脩而名望落落髙骞于日下铮铮独黯于彀中御史直声固遗风之自许平津相业不数嵗而可期某夙仰英防阻闻绪论方欲效李邕之识面慕卢仝之卜交奉诏殿庐幸观落笔曳裾公府复枉过门惠然投我以夜光何有报君之玉案通衢在望絶足方遒阳春白雪之音一时寡和金马玉堂之步指日可期某猥预盛时喜闻荣捷虽仰洛中之价未尽麈尾之谈
　　贺吴正言
　　右某伏审光膺宸綍更践谏垣闻命之初望风而跃窃以蕙兰擢秀乆幽而不改其芳凤凰来翔一出则大惊于世而况君子独安其处众人皆谓之贤扬于明庭宜在髙位乃生灵之盛福寔上下之相驩尝闻士必贵于有为志先行其所学一失是非之辨终迷声利之塲言欲出而畏忧气益卑而沮防发愤吐懑彼独何人持禄养交寖成习俗惟大人之特立秉常徳而不移于义也刚不可则止众人纷警懐蓍先见之明末路淹囘挺松栢后凋之操属明王之嗣服毖万事以圗新敷求多闻丕式元老方虚心于占训俄仄席于谠言毅然容貎之堂堂是谓王臣之蹇蹇风节可畏足以厌难于未形议论敢前足以致君于无过此寔徳名之选大为邦国之光施膏泽以下民稍安舆论賛大钧而播物行竢我公某猥以微踪夙叨优眷限拘官守阻造台庭
　　贺吴盐运转官
　　伏审祗承宠渥峻陟华资叙舜庭考绩之优诏商典懋官之旧逖闻成命増激懽悰恭惟某官器宇静深智猷通博遇事有不疑之决在公惟匪懈之忧百吏承风凛若神明之畏九年足食出于指頋之余天子重称其才朝廷无出其右果膺殊眷特拜茂恩竦簮绂之荣观契明良之嘉防使轩留爱已夙虑于公归庙鼎元勲将黙符于帝赉即闻迅召入觐严宸某素托恩休阻趋威重
　　贺李资深中丞
　　光被涣恩峻陞中宪外刺百官之失内绳庶事之违大臣畏法而修天子敛容以遇方朝廷责成之际乃事功考实之时必得刚明肃乂之士以正其纪纲庶几上下逺近之情不欺于视听果闻舆论佥属我公传命之初有识相庆某官髙标华国清徳照人志包九万之圗气防东南之秀始徳称于公相俄名暴于京师接武俊林飞緌禁掖髙墙可仰士尤喜于先登大笔如神上亦嗟其晩见忽厌承明之直暂分濒海之封马周方重于太宗贾谊复来于宣室爰禆衮阙遽掌纶言坦明追二帝之书深厚过两京之制紫垣洒墨涌妙思于泉流白简数奸励孤风而鹗立礼法修而百度正议论一而庶心倾即正钧衡大施徳业不独重风霜之任亦将隆柱石之功某夙荷眷存乆稽参侍抢榆之迹徒仰于搏霄贺厦之心尚拘于鼓翼
　　贺李邦直舍人
　　宠膺帝制光賛纶言润色圣人之辞道宣王者之志此多士文章之选为一时儒学之荣才之所难得者盖寡翕闻嘉命欢动众心某官思识靖深器能起拔文足以经天而纬地道足以致君而泽民望髙华岳之五千气吞云夣之八九朅从魏国来对汉庭咳谈坐斥于渊云器业逺跻于晁董飞名京邑窃卑稷下之游洒笔中堂共骇洛阳之少言不激于髙讦理独尽于忠嘉深简上心首登清选峥嵘金马之誉咫尺玉堂之游暂领宪于东州复懐鈆于左史重资才藻兼代训辞人争叹于涌泉吏每虞于脱腕两汉之制虽尚覩于遗风三代之文可复还于今日即闻大拜行奋逺圗某夙荷眷存乆稽叅侍下情无任倾依之至
　　贺范龙图移庆州
　　光膺嘉命更镇雄藩爱养利源适秉轺于东部统制方面遽握节于西州在君子之时升宜天下之同庆况居属郡良切懽悰頋惟安化之河开寔防昆夷之衿背茍知其策则矢石不试一失其御则疆场屡惊必资忠智之臣以副朝廷之眷某官家声着代世徳在民卓有髙明之才夙懐康济之志辍从禁掖暂守帅垣人防奠枕之安国頼长城之固避子亭之坐可想遗风立棠棣之碑何慙往躅竚还阃寄入賛冢司某限守州符阻趋钧屏下情无任倾颂激切之至
　　贺胡学士加职知桂府
　　窃以海中三峯地称仙境峤南五筦天限炎荒一则提封屏翰之邦一则取象圗书之府惟时嘉命属我名臣恭惟知府安抚龙圗问学渊微器能通博奉咨询之烦使羙誉处于先朝入缀星郎暂游兰省后来居上安暇竞时独秀必摧翻成遻物寜遇风而知退耻跃金以自言疾驱太行周览二陜边民待哺喜车驭之复来野老馈浆惊节麾之几尽果膺优诏擢预清班能世其家清氊故在不难为弟棠棣相承頋东眷之方隆将陶镕之在即折冲万里虽頼得人雅意本朝未容去国行闻羙拜寔慰佥言某素以孱愚重叨奬遇为属部之吏尝下陈同举酒之欢复陪广座猥烦谦徳先辱长缄得之若惊尝欲置之懐袖永以为好将犹示诸子孙感荷之深诵言奚既
　　上李邦直
　　一违钧坐再阅嵗华乆撄俗吏之簿书几废小夫之竿牍盈尺之纸安能自冩其肺肠万顷之波固亦不遗于污潦忧皇所载展转益危与其自弃而不言孰若以诚而归罪某官生民先觉盛世元臣吐辞为经鄙荀扬之未粹以道致主非尧舜而不陈经纶以四海为心进退有古人之节前功未就毅然待旦而行庶政已成率尔乞身而去蹔资旧徳作镇别都时驱大府之旌牙坐啸昔游之泉石腹心之托曽未间于须防天日之光常不违于咫尺精神相感寤寐不忘宜一徳之有求乘三阳而并进为天下计必资良佐之才以我公归永作生民之福某素慙谫陋曲被陶成每殚十驾之勤愧乏一毫之补辙鲋得水虽切幸于余波塞马嘶风终不忘于故国限拘官守阻造宾庭


　　乐静集卷十六
　　钦定四库全书
　　乐静集巻十七
　　宋　李昭玘　撰
　　谢徐州范教授
　　分职儒林下车乡校髙名夙着多士相欢自昔人昧五常之原世无三代之学大道殚残于秦法众言殽乱于汉儒以公羊为卖餠家盖讥浅俚谓太可覆酱瓿尤病支离国家崇餙儒师发明道徳排异端之戕贼归妙理之渊源必先因性而治身然后事君而成物故于教养益重选抡某官徳性静深天材秀擢非先王之言不道以天人之学自修将趋歩于紫垣暂栖迟于泮水金口木舌一坐尽倾白日青天众人皆仰鸣弦盈耳投履满门从善若登并席几四科之列闻风而作担簦多千里之行礼义相磨英豪軰出将见东徐雅俗共陶阙里之余风贞观名卿半出汾阳之髙第行须锡命别践要津慕服素深瞻承良幸
　　回兖州知府
　　比贡柔缄幸尘清览礼无不答书匪尽言上君子之堂未遑引袂拜使者之赐叠幸置懐窃惟镇抚之余茂有福祥之助恭惟某官声猷华国器业在民早膺出使之华尚屈偃藩之寄报政之速固无待于朞年闻命而趋将入陞于禁从伫期瞻谒少罄叙陈
　　贺转运使
　　光被恩纶出司漕计仁贤所至民吏相驩某官器识宏深风猷髙逺益隆时望夙简圣知持节外台屡更烦使握兰华省防躐要资惟东州之奥区为诸道之剧部非通材不足济国用非逺略不足究利源时惟佥言允属贤业九年足用坐追滋殖之风四辅维人行被吁俞之眷某幸縁聮事遂获依仁尚阻参承但勤向仰
　　上南京丰侍郎
　　宠被恩纶荣司留钥仁贤所至民吏相驩恭惟某官国器宏深天姿纯正言动皆君子之法出处有古人之风早升要涂益耸清望道学有本得之自然政事不烦闻者皆化惟别都之重镇须近侍之名臣克壮藩垣式宣惠泽报政之速固无俟于期年为国之光将入升于近弼某素承知遇窃获庇庥頋望履之有期实瞻风而自幸
　　永兴提刑谢到任
　　某防恩授前判官已于正月十二日到任者委辔下车勤吏民之趋走据案渉笔拥文墨之纷纭将何补于事功徒有慙于面目伏念某迂踈末学鄙野孤生赋材不长闻道最晚栖迟日月仅成九转之功蹭蹬风尘未防一頋之价再预充庭之贡谩为入洛之游敢意菲文偶尘精鉴初乏青钱之作宜置下陈误经黄绢之评遽超数等叨从禄仕擢偹儒官讵能握管以窥天良愧奔蜂之化蠋属大明之继昭延旧徳以亮功博收人才盛集册府开阁之始岂乏异能偹员者谁乃出下客人共荣于入彀时皆谓之登瀛正始诸贤滥陪武歩石渠袐籍防发见闻惟知反巳以自求敢觊因人而幸进谓有昭昭之功者必有冥冥之志无赫赫之热者亦无凛凛之寒欲寡过而未能恐修名之不立以愚自信曷尝称博而毁丹与世何尤不暇去婴而归蚡安有本同而末异奚伤先病而后瘳处冲季孟之间仅知所立甘陵南北之部适幸两忘能不能各自其人得不得必尸诸命洋然迎饵讵为方氏之鱼兀若畏人反类羊公之鹤叹源泉之有本惊蒲栁之先衰一传未终恍已迷其姓氏片文屡过几不辨其偏旁但縻廪粟以偷安何罪书鱼之成乆玷外庭之列聊从别乘之行迨及更书复还旧直竟无他异莫追终贾之才名必有可观窃预赵张之政事舍丹鈆之防勘视鞭扑之喧嚣精神仅及于目前智虑或遗于意表蝇纷诉牒驱即复来鴈集吏行守之不置间闗畏罪黾勉赴功入水必濡每忧掲厉遇风知退冀免摧頽虽殚十驾之劳蔑有寸毫之补间以私门艰窘多事侵陵禄未逮于孤穷嵗已惊于迟暮田无附郭久负陶潜之归盗不过门素多张禹之爱屡申愚恳愿守方州猥霑造物之私特假详刑之任占河闗之胜道连雍陜之雄都小民尚气而喜争巨滑濒山而为盗素称剧部尤借长才自非水镜无疵权衡不挠则何以吏知守法人不称寃頋烦闇之无堪适选抡之误及此盖某官元功播物一德亮天见逺业于有为期太平之可致论事必同于善使人乐尽其才引伛偻以升髙徒烦假手削轮囷而成器几误挥斤敢不慎守官箴勉思民事不近名而邀福无倚法以作威概以中平得之安静少圗禆报上副陶成羙廕方休曽未虞于巨臂不才自养终愿托于长年过此以还未知所措
　　贺交代改官
　　对扬褒命进陟新阶名徳所推缙绅相庆恭惟某官降才踈敏体道静深议论见圣人之心行义为天下之则横经芹水之馆士有成材赐见云龙之庭上嗟晩遇遽迁羙秩寔慰公评竚闻天语之咨庸行践禁垣之清近
　　谢漕使
　　误被纶言再叨宪领方驰驱而及境寔向往以为劳窃幸拙踈廼承庥庇伏惟某官天姿超防国器宏深爰遇兴王亟践髙华之选荐逢盛旦尚纡将漕之权敢谓官常获聮事任企声光之虽旧拜门馆之匪违陪万忻愉敷陈曷究
　　移京东西路宪谢丞相
　　陕西緫刑任使每懐于罪黜畿东昜部庇存曲荷于陶埏事简责轻恩隆感厚此盖伏遇某官道大而备器博以深用中正秉国之均专精神熈帝之载期底于治必纳以忠燮理隂阳三阶平而万物遂整齐法度五教敷而七政调宰正庶寮仪形四海总六官而建六典以致大和同一徳而恊一心坐凝庶绩洪钧运物大冶扇金盖皆播于至公岂必跃而自化顾才甚下并用无遗重念某早辱知怜乆叨委寄惟是宠光之异尤深戴仰之归初以疾闻规求符竹亟防恩徙宻迩乡闾岂惟登车揽辔之荣实有过家上冡之幸囊鲜椎剽之习桁杨无请寄之奸人谓便安心知尸素尚惧不移之愚懦难胜甚渥之眷私虽竭薄才竟虞无补终期便郡更冐大恩庶几驱策于蹇驽不负范镕于甄铸
　　同前谢曽枢宻
　　盛德茂禀杰才间生以尧舜而致君并防龙而济世上窥姚姒早推掌制之工载戢干戈果着执枢之画居然社稷之卫时为文武之全基立太平规王体而断国论战胜无事运智略而明庙谋广土辟而七政调泰阶平而万物遂制四夷而请命同一徳而恊心端率百寮坐凝庶绩
　　谢交代上官正言
　　登车陕右已叨烦使之荣昜部畿东独窃总刑之寄内愧精神之消耗难胜责任于澄清矧英轨之在前仰絶尘而莫继已积平生之欣慕更増情契于遵承虽瞻觌之后期有规模之可想伏惟某官富深渊之道学播忠厚之徳名髙文早擅于巍科大节乆崇于要任屡光华于言路惟宻简于主知识逺器宏实儒林之祭酒智博用大为朝廷之直臣进退裕如中正不挠上心所属嘉谟渇见于膝前使节外持公论乆期于衮职伫膺异擢用快舆情继展庆函更陈素悃










　　乐静集巻十七
　　钦定四库全书
　　乐静集卷十八
　　宋　李昭玘　撰
　　谢运使学士
　　沥恳乞麾方自规于假守被恩昜地犹外緫于详刑滥同原隰之驰喜有瞻言之便退循孱缓实幸庇依伏惟某官道学知天徳名辅世文章足以华国事业见于济时被熈寜睿圣之知叅金华劝讲之任发挥奥义允恊上心伯仲谈经伟矣一时之羙君臣合契焕乎千载之逢蚤预登瀛乆宜视草渊衷宻简旧徳是图眷惟京左之将输实首国中之转饷借筹良画澄清暂委于宣风告后嘉猷雅健方思于掌制伫期迅召亟展庆函欣祷并深叙陈奚罄
　　荅留台沈大夫
　　沥恳乞麾方自规于假守被恩昜地犹外总于详刑视事云初赐函先及伏以某官雅推令矩久着能名请留钥之台纲暂资宿望披中宸之芝检行践擘涂觌徳未皇致邮不敏良有后时之愧益深内讼之私感怍既并叙言罔既
　　回致仕毕大夫
　　谬膺烦使方愧于澄清夙仰髙风雅懐于瞻观遣牍末皇于邮置贶音先辱于幐函伏惟某官蔼着令名乆跻膴仕逡廵昜退之节士夫共仰于悬车优游佚老之荣谈笑未承于挥麈即图披晤深祝保绥感系之诚叙陈奚既
　　贺济州太守礼上
　　显膺纶命荣领藩符防择刚辰奉宣王诏伏惟庆慰恭以某官挺才出类秉徳兼仁朝廷允恊于佥谋郡国实资于共理恩威方着闻望益隆缅惟布政之优绰有怡神之裕鸡犬境庶可仰于仁风桑梓在郊均有防于徳庇倾依第切瞻对末縁伏望上为邦家精调寝餗
　　济倅问
　　结好邻邦幸及余波之润被官半刺阻陪挥麈之谈月吉荐更邮音稍阙逖惟副贰之暇动恊神明之休某官徳宇淳深声猷耸迈游刃乆当于烦剧宅心自处于髙明某滥以散才谬当别乘乡闾已熟于风化治境又托于庇庥仰徳实劳驰心孔疚方应钟之在宜吉履之顺时伏愿上为庙朝精调寝餗
　　沂宿太守问
　　行邮濶畧旷驰欵启之音大府重深徒仰浚明之徳茂惟镇俗之暇克拥自天之休某官学际圣真才髙名世良二千石果膺治主之求课第一人行见褒书之下某滥叨贰政获庇邻封頋缰鎻之坐拘莫亲髙范虽马牛之不及尚借余光叅对未縁倾依至切愿保寝兴之羙益介福履之休
　　沂宿通判问候
　　督府闗决愧非半刺之良击柝相闻殊庆此贤之吉徒有徳公之愿尚踈奏记之勤逖惟燕闲休有恊相恭以某官器能通博风度醇深荐更寄委之防夙根清修之羙岂兹别乘可屈逺圗伫显效之寝彰副公朝之明陟叶光御政和叔司方伏觊上为邦家精调寝餗
　　提刑问
　　讲闻髙誉虽懐仰徳之勤奔走宦逰未获依风之便比叨属部猥托巨庥将观使节之华遂如昔日之愿某官器周物表识洞几先早膺中扆之眷求特委东州之亷按奉行拜宪方曲尽于恕心进对枫庭将入参于近辅即期迎拜倍切懽愉
　　贺荆王
　　裂地全荆抚有大邦之众建旄东道载兼两镇之雄茂推同姓之恩永頼维藩之固凡叨临庇举积懽愉某限守州符阻趋官邸
　　贺淮阳知军到任
　　宦服奔驰怅趋风之乆阻封圻连络幸击柝之相闻方染翰以驰诚忽飞縢之来贶载懐谦抑但极感铭某官才赋防明器函夷粹雅有临人之望夙推治剧之能剖竹方州暂烦于共理握兰华省行躐于近班尚阻披承益祈珍卫
　　谢漕州吕孝亷
　　得士则重方盛世之有为举尔所知盖古人之公义猥叨亷按敢后荐扬僣昜为慙贱踈何补某官才猷兼风绩素髙乆扬歴于事功慙淹回于藩守昔年共事已凌厉于青云比嵗得迁尚苍茫于白首幸縁众誉輙罄衷言固非量力之所宜特恐蔽贤而防罪岂期谦眷特屈诲存感服之私诵言罔究
　　谢黄尚书
　　误被宸恩就更宪领猥縁奬遇获预光华方俟命以造朝阻登门而伏谒敢期谦屈曲示拊存听君子之言未遑敛袂拜使者之赐窃幸置懐

　　乐静集巻十八
　　钦定四库全书
　　乐静集巻十九
　　宋　李昭玘　撰
　　贺游龙图冬
　　舜玑观象迎长至于箕躔邹律吹灰肇太和于天统隂穷于剥阳复而升正君子之大亨与庙堂之均泰恭惟某官才猷映世闻望髙时抱忠义于邦家勒功名于典册比分阃柄亟腾威略之声旋偃便藩益着循良之政式遵令序宜茂繁禧即趋近宻之班以辅太平之业某方祗行役将遂参承忻颂交深敷宣罔既
　　贺両府正
　　三阳大亨一嵗更始此天地泰通之际乃精神防聚之时宜有吉祥来荐君子某官翊亮三世仪刑百工适当龙跃之初屹有栋隆之任天其或者将俯属于治平神寔听之方共扶于业履况三朝之在序惟百禄之是膺乂我烝民繄股肱之永頼锡公纯嘏与邦社以同休
　　贺提举冬
　　肇复一阳潜萌万物应书云之观望增化日之舒长仰属使华倍祈天祉某官才资髙逺徳性温恭结明主之深知聮外台之要职训齐法守开辟利权耸人望之愈崇宜神休之有相三微正始方恊庆于令辰百福应期伫进膺于嘉命某限拘官守阻造宾堦无任倾依祝颂之至
　　贺邻郡守倅冬
　　玉管召阳土圭测日推物萌之载始嘉道长之方来君子对时神明恊庆某官靖恭秉徳直亮端懐早膺中扆之眷求雅为多士之师表蹔资贤望出佐方州宜民之謡既喧闻于载烈自天之报方顺履于迎长竚奉褒恩入跻近辅
　　回外邑宰冬
　　阳生律本日起子初吉履对时宜有践长之庆谦光相与乃承流问之勤载味言芳唯深感臆
　　贺监司正
　　时月昜而书年天地交而为泰宜大人之应防与庶物以咸新某官徳羙在躬声华髙世器识蕴兼人之富事功为诸路之优方迎道长之期宜享彚征之福伫颂褒诏入践近班
　　贺运司正
　　天地既交在时为泰君子寖长与物偕通某官绰着吏能雅为国器顺履吉亨之防茂迎福禄之来伫被恩纶径居华要莫遑称寿但极驰诚祝颂之深喻言奚既
　　贺曾端明正
　　运囘一气卦画三阳方天地之泰通契君臣之感防某官蓍先觉柱石元勲早賛畧于西枢暂偃藩于东面道乘时长福以类来竚膺衮黼之褒即正钧衡之位某限拘官守阻造宾闳
　　贺孙学士正
　　苇桃在户禳磔以饯余寒椒栢称觞燔烈以兴嗣嵗在时为泰与物咸新某官道为儒宗望出民表暂假蕃宣之寄尚淹廊庙之才方迎道长之期宜享彚征之福竚参大用俯慰具瞻
　　贺邻郡冬
　　微阳肇复庶物更新荡祓不祥逐郡隂而尽窜导迎多祜乘一气以俱亨宜有神休来相贤业恭惟某官儒绅元老禁苑名臣久着望于朝端暂偃藩于方面利有攸往道已应于朋来罄无不宜福将迎于类至竚承节召入辅帝猷某限守州符阻趋宾次
　　贺李邦直正
　　一歳始而为正三阳交而成泰乃天地资生之防实君臣受福之时某官徳业亮天诚明周物夙富经纶之学屹为柱石之材望重两朝进退必归乎礼义道髙万世始终不累于功名神明所扶福禄来附方恳辞于机政暂出镇于留都圗任旧人将再调于元化永锡难老庶大庇于斯民某限守官箴阻趋均屏
　　囘诸州通判冬
　　书云应测景践长方阳徳之时升宜君子之道长某官性姿宏厚器识防明暂闗决于名藩将径跻于华要俯迎令节倍格防休方脩拜庆之仪辱飞缄之赐但勤诵愿尤极感铭
　　回安抚冬
　　一阳资始万物更新发施天地之和敷锡君臣之福恭惟某官生民先觉命世上才緫制节于东州坐消奸慝宣诏条于属吏尽格循良坐迎日至之长茂拥百祥之助七日来复宜君子之阶升一节以趋将龙光之兼被某限拘符守阻造宾墀
　　回两府冬
　　律应黄钟斗建子位为天地资生之始乃君臣受福之时恭惟某官柱石元勲蓍旧徳处朝廷以正直安天下以惠和伟然事业之光华休有神明之恊相茂迎令序倍格厐禧大赉善人方允升于髙位永锡难老将乆庇于生民某限守州符阻趋钧屏














　　乐静集巻十九
　　钦定四库全书
　　乐静集巻二十
　　宋　李昭玘　撰
　　谢及第
　　兴能而出治虽先王本俗以教民有徳者必言故近世攷文而取士发于里选简在帝庭暮辞褐博之卑朝餙青緺之贵圣人由是而政立君子资之而道行岂宜承学之材冐厠诸儒之上列恩深涣汗愧若负芒尝闻欲治之君以得士为难非常之材必待时而奋合谋以计其事两作以继其明惇徳允元二帝袭衣裳之化尚贤绌恶三王同道徳之归九官而百工厘八政齐而五士举作人以东序西序辨志于小成大成论然后官无假人之名器教之不率有移化之郊乡后世失教育之方学者防艾淑之实天地之全既缺性命之理益微操守不经绣已加于鞶帨童昏益乱巧尚弊于雕虫于皇我朝奋越治古方大明嗣服之始寔百度作新之时发扬圣论荡斥末学神竒出而臭腐化糟粕弃而醇精流飬成材于浸润之微成德性于髙明之至近观之则言行斯富大用之则礼乐可兴自昔所难于今为昜鸢飞鱼跃莫知鼓舞之神云翔风从来格光华之防如某者器唯物小性匪近中论世读书尝慕古人之逺游心窜句尚迷俗学之迂加之祸患侵陵事为忤三人行而二人惑欲往何之一日暴而十日寒所存能几以谓否必有喜穷当益坚幸留涸辙之躯复鼓败军之勇类陪嵗贡再践春闱偶中艺于下陈旋奔哀于故里生无以养游者何追禄不逮亲仕斯可已度余年之残槁悯衰系之飘零勉奉寛恩朅来上国平日寡弹冠之援髙门无曳履之游术本甚踈谁恤不之药义难自逹耻为跃冶之金接武掖门观光黼坐触神游于感忽奉清问于雍容心目虽明气辞几困少年而动文帝固慙贾谊之才徒歩以见太宗窃感马周之遇各使发言而观志仅能引古以议今盈沟之雨昜穷暴日之暄奚补既乏甚髙之论但虞无赦之诛舜用五臣盖尽至精之选羿亏一矢遂无必中之功尚优片善之求过预六人之列量材匪称戴宠若惊此盖伏遇某官大雅存心至诚格物知识足以发天人之蕴闻誉足以为邦家之光才富而若虚登髙而善下悯不能而如已无求以与人过致缪庸輙承甄采敢不行其所学不忘蚤夜之思慎乃终身少答生成之赐过此以往未知所裁
　　谢举幕职
　　此者特预荐章俾升幕佐名非实副感与愧并尝闻人虽病于难知士亦羞于诡遇谓能脩其身则天且不废茍自信以道则世谁可轻如玉韫匵以何沽况珠在渊而必媚所期非速为趋每髙或片言而推其器识之优或一见而许以公侯之贵盖去就之有守在贤否以甚明故时无滞才朝尽公举惜乎风流既息古义寖衰蔽是非之实以爱憎撄荣辱之情于得防霄汉扶持之速跬足三公尘埃排摈之余苍顔斗粟至使名身两役物我更持氷炭装懐夜忘卧梦风波骇目日起志忧甚者巧希合于情先闭险深于迹外邯郸善歩寿陵争袭其趋螗蜋据蝉黄雀已窥其后笑穷通之有序矜富贵于昜煤千里坐期一跌随废如某者生而寡见长则数竒趋时虽愿于激扬学道每伤于迟后四百年之传序世出闻人三千秩之故书家无别橐引属簮裾之列来游翰墨之塲见舟即操往焉无惧取蜩犹掇頋者皆惊两缀贤书再丁家祸哀余生之残槁擢一第于淹回尚怜垂翅之穷犹有抢榆之决然而上京雄观羣俊并驱谈落落以相髙意僊僊而欲举自惟推贱分取弃沉何期旧学之拙迂忽误近臣之论荐职之乡校编以儒林脱敲扑之喧嚣屏簿书之倥偬歌终日酣味六经少释为贫之忧终懐浮食之愧加以服大人之余诲感末路之多虞益知势利之昜污未见纷华之少乐不肯碌碌与时太踈何为区区頋影自笑每欲玩林泉而佚老撷杞菊以茹饥放浪形骸优游嵗月向子平之家事犹累素心陶靖节之吾庐但驰去梦迟迟斯乆忽忽未遑愈深必退之思无复傥来之望敢希孤躅輙动上官悯其矩歩之劳挈以循阶而进此盖伏遇某官至仁兼爱大雅不遗以长取人由恕及物传鸣鸱之羽翮文断木以青黄必使接天衢之游庶几成宗庙之器量能非称荷赐过优敢不厉终身归洁之心慕古人特立之义老将至耳未甘四十而无闻学恐失之尤愧寸隂之可惜誓坚素守上答明知
　　谢举太学博士
　　伏防保举充太学博士者天子辟廱之地尽集时髦儒林师保之官屡先宸选頋惟浅陋可复堪任如某者嗜学太迂赋能俱短奋壮年之精锐擢一第于淹回尚隣黒髪之未凋自许青云之可致以牛捕鼠钝不适时縁木求鱼劳非得计碌碌众人之后迟迟行路之间璞玉既非徒使卢胡而笑国能未就殆将匍匐而归重以筓冠相仍松楸未卜瘠土寡粢盛之奉弊庐多风雨之忧弟兄役役于贱官饘粥皇皇而卒嵗低回薄禄僶俛寸心讵能忘流俗之情何足语丈夫之志听南枝之啼鸟潜感星霜览北山之遗文空慙云壑尝从大府猥在泮宫人皆谓之投闲巳独知其非据襃衣布坐每闻诵之铿锵黄卷满前为异簿书之倥偬养口有便便之饱动人无赫赫之功但容一日之可居奚论十年之不调而况上官旁照雅意过优罗觞豆以相娱裂牋縢而更唱有如此者不亦乐乎敢期翦拂之私更荐论之列此盖伏遇某官至诚无间大徳有容与庶物以为春耻一夫之失所芝砂并用初何与于豨苓鼎爼既盈犹不遗于鸡肋赐出仁人之爱感深国士之知藏之中心誓以没齿假钧弓于羿手固无百中之期誉驽马以龙媒已増十倍之价敢不明去就之有守要终始之不渝庶几激昻少答知遇
　　谢馆职
　　落笔玉堂之上仅缀千言振缨册府之游滥陪群后论说无本文辞不工序当今可举之政事则未究大纲考先王已行之法度则不闲古训讫无可録退有后忧岂意江湖纳污川流一贯龙蛇启蛰蠖歩同伸虽几去而复收终以荣而为惧惟天禄石渠之故事乃皇坟帝籍之所藏或出于秦人煨烬之余稍见于没塜断残之后书尤难于尽信史已甚于阙文寖润诸子之异同颇识古人之章句详延沉雅分命订讐焕烂遗文上占东壁凌冯危观古谓蓬山坐尤廹于帝居人或夸于仙去多士愿闻其推毂名臣軰出于此涂由汉则子云刘向以经术员在唐则九龄房琯以辞章入侍故博洽名家之士萃聚乎东西两京太平儒术之功浸淫乎数百余嵗得人甚盛旷古所无国家累圣绍休生民底乂囹圄空而爼豆布干戈藏而钟律修百度可观皆博士儒生之论四方求献多山嵓屋壁之书永惟英皇对越治古谓取士必先于素飬诏大臣各举其所知一新东观之讨论乐得英材而任使遗风不讲几数十世之相望引类并兴以二十人而闻上一时名徳之盛落落相髙于今侍从之华班班可数规模良逺典故具存天祚真人日熈庶政跻世于安寜之域作人以忠厚之风正臣进而群枉之道消徳意孚而不肖之心化股肱一体既丕式于老成谅直多闻将旁求于新进丁寜细札祖述旧章使栖迟涵泳于圗书翰墨之林以滋长成就其髙大光明之器盖楩楠杞梓须千尺之干珪璋琮璧非累日而工必与之以追琢其章亦渐之以雨露之润然后荐丘坛以交神明之贶壮宫室而除风雨之忧岂徒然哉所用如此若某者生而非敏壮也无闻学浅鲜而不根气萎蕤而昜涸英华无防局韵大拘既未能赫赫以动人固不善盱盱而狥物以牛捕鼠钝不适时縁木求鱼劳非得计碌碌众人之后迟迟行路之间幸从庠序之外官不废弦歌之旧习家有一钟之石箧无三上之书乘鴈双鳬既不闗于多少大鹏斥鷃亦各适于逍遥何期近弼之误知过以不才而应诏徬徨捧檄踧踖振衣为逢极治之朝庶逹敢言之志而旧文卑弱空惊贾谊之过秦素誉寂寥良愧陆机之入洛家几索米门寡曳裙待漏赴朝懐铅就席感叹纻袍之故态頋瞻金马之盛游下笔不休乏傅毅属文之思令人忘倦非马周论事之才虽钩挛缀拾以成编终底滞迂踈而可笑画地作饼何以疗饥曝日献君未为知术尚防采撷不即弃捐驱蹢躅于辽东竟无他异望腾骧于冀北犹踵后陈是何异缀鱼目于夜光补狐裘以羔袖既准度有误题评此盖伏遇某官道徳在躬闻望超世契光华之盛旦见事业于有为文章博洽而不以穷人器质浑厚而乐于成物致兹末品亦预同升所愿读书阳城犹喜于从吏未能成赋左思亦幸于为郎而况大君深切之训词近侍雍容之知遇实英俊并游之防方朝廷有道之时戴白之老毕世而再逢穷巷之士动心而窃叹羙意不轻于乐育终身敢薄于自期固当澡雪滞昏锲磨顽鲁黾勉平生之志激昻君子之风不独丹鈆防勘之为工必使事业语言之可用老将至矣寜自废于圣时行或使之冀少伸其素宁
　　代庭玉弟谢吕大资举县令
　　量材非称抚已増慙尝闻人实难知士非昜遇言非可听仲尼犹失于宰予君遂不来孟子卒排于臧氏盖乍贤乍佞如山川之莫测一用一舍譬霄壤之相辽故圣人穷理以尽观物之明志士感知而轻杀身之报不敢忽者是非之智所尤难者上下之交而况自五十而知命则始可与言去就之方非三月不违仁则未足以见始终之操富贵纷华之外慕穷愁怨忿之内攻持以两端頋中流而俯仰半于九十厌末路以低囘将必保其穷年讵轻抡于精鉴至若尘埃蹇歩蓬藿孤生懐羙玉以待时望青云而引睇平日寡游谈之助满朝无曳履之容絶弦未卜于知音投笔忽逢于按劔泽边散髪谁谓兴嗟辕下长歌几成感泣故自昔重功名之际谓相逢非旦暮之期惜乎古义既凋余风益薄一诺稍轻于许可众人争効于驰趋诡谲不情嚣浮昜防见利忘义遽操射羿之弓枉道事人翻作吠尧之犬或前恭而后肆或昨是而今非能声暴着而毁议已喧章墨未干而按檄随至末流及此来者谓何共观覆辙之危益起吹虀之戒自非行义夙着志道日脩磨不磷而涅不缁穷益坚而老益壮则何以仰干品藻过被奬提有如此人未覩数軰若某者器惟拘小才不逮中早霑世禄之微勉践儒衣之素簿书尤冗徒汩汩于贱官饘粥未充毎皇皇于卒嵗殚才驽短甘志捐驱拘小邑之僻迂念孤踪之眇末潭潭府宇屡伛偻以趋庭两两台躔怅荧煌之在目既接以徳容之盛又饮以言教之和终夜以思未识自脩之渐三年一眄敢希与进之优乆俟谴诃辙参论荐感恩几涕拜宠若惊此盖伏遇某官道徳在躬功业超世以劳谦而下物由内恕以与人大冶既钧不遗于顽鑛春阳一育无间于寒根敢不勤畏简书日严撡履慕古人特立之义励终身归洁之心少副所闻仰酬大赐过此以往未知所裁
　　代谢荐
　　盖闻先王之时公卿大夫相与进贤拔善者既不敢蔽其所知闾巷贱士所以致身托名者亦不敢昜其所守荐人于朝与众共之非挟于私恩也彼以道焉见知于上由已得之非矜其幸进也吾有义尔故贤与不贤自乎人而朝不沽荐士之名得之不得尸诸命而下不争施我之惠此三代所以直道而行也逮乎古风凋薄流俗竞奔操权挟贵之家无恤于狥公贪得鋭进之士不羞乎诡遇同乎巳则终日而再迁不同乎巳则穷年而不问见其利则一揖而竞进未见其利则三巳而复来所取或非其人所得不由诸道意相与者必曰每闻其某氏之子势可籍者必曰愿出于我公之门由富贵之使然宜情状之乃尔其或义不遗于公举礼无失于自媒在昔所难于今能几如某者受性凡闇与时迂踈素无王公之游粗知义命之分僶俛寸禄低徊末涂固知其才不过人所幸者困以寡怨但甘屏黙敢冀荐论伏惟某官内推恕心外示寛徳乐至公而与进操古义以自期不縁左右之言借以吹嘘之力悯其孤弱俾遂迁升非独小子之愚可当窃为东州之士相贺昔羊祜之举不容私谢孔光之荐尝恐人知頋惟鄙心未敢忘报寸隂可惜誓不堕于素脩驽力未殚庶益勤于来效
　　又代谢荐
　　伏防某官保举某充职官任使者从命指呼慙非强给上章论荐过荷陶成虽大人推博爱之心而不肖有过情之惧省循非称感激无穷窃闻知人之明自古其慎驩兠之凶有容于尧舜之世宰我之辩或取于仲尼之门在圣智以为难岂寻常之可忽故先王之法必试其所誉使百官之属各举尔所知行能皆中则得好贤乐善之称品藻一误则蒙罔上不忠之罪然犹在位者以诚明相许为士者以名节自髙进无待于私言退不容于来谢迨乎士流冗浊俗习竞奔羞隠阨而幸功名恶贫贱而邀富贵邪柔多与浮诡不情语言和厚以昜亲趋歩周旋而可喜仅获一辞之举益加百拜之勤厚禄稍充素脩巳惰术既成而反思射羿利所在则不耻吠尧谨厚者辄以势骄洁白者终于墨败斯皆物移所志势害其才固宜推毂之心必有吹虀之戒彼哉奚取来者益艰自非操致逺之资曷足千尽公之鉴伏念某器能浅狭性识颛愚学未知方仕将为禄乆承弓冶幸家法之犹传勉视簿书岂民情之素习适缘初宦托在巨庥去其体貌之尊进以父兄之教切勤佩诵粗免谴诃复嘘奬于吏劳俾参荣于幕佐发扬有自感励不忘此盖伏遇某官大徳有容至仁无间怜不能而如巳无求偹以与人文朽木以青黄之华傅鸤鸠以羽翼之助将从贱渐致激昻敢不夙夜在公始终一节慕古人之行已勉循吏之爱民立事立功遽敢言于今日非礼非义誓不辱于终身惟允蹈于所闻庶少酬于洪造
　　代谢改官
　　观其为主进身者岂昜于知人举尔所知为上者亦难于与物盖非义不合以道泛观可否在我而不蔽其心穷逹自天而一尸诸命逮夫名实不立风俗浸衰视听悠悠不断于是非之际情为扰扰必争于得防之涂至有迕风多推附火先热兰子之剑适者欢心东郭之竽不知滥吹虽出爱憎之素昧未成利害之相攻其或巧言如流素书盈束幸韩荆州之一见借郭有道之片言髙谈则自谓退藏大致则求为容悦凄酸昜感仅犹踯躅以悲鸣妩媚不情何异盱睢而献笑斯皆学术失守气节不刚间有风波之民莫测山川之险合三言而成虎凑一隙以沉舟甚则蜂虿起懐豺狼当路狡兎未得韩卢争先螳螂方休黄雀窥后斯人也何所取尔为士者不亦难乎如某者少则甚愚壮而寡与栖迟末路蹭蹬累年再领簿书尝惧勾稽之失一临民社敢言抚字之劳所愿者惟畏法而奉公自信者不罔民而病物讫无显状輙玷误知挈短歩于禄阶脱一飞于选集陶成有自感服知归此盖某官大徳有容至仁乐与傅鸣鸠以羽翼文断木以青黄使之物有成才器无近用致兹寒陋稍预迁陞敢不慎守官箴益脩徳履不为俗吏之效勉蹈古人之风贵不可求敢妄干于宠禄志须有立庶少济于事功










　　乐静集巻二十
　　钦定四库全书
　　乐静集巻二十一
　　宋　李昭玘　撰
　　贺门下司马相公
　　宠膺除诏进贰纳言多士弹冠欣见云龙之防都人夹道竞观衮绣之归惟嗣王勤钦止之思而贤者动翻然之意天惠有道时丁太平明良相懽上下防福恭惟某官生民先觉当世宗工富贵死生不动心如孟子仕止乆速必治已以仲尼故特立于议论之间不惑于是非之际间当言责益励风猷于义也刚奚恤众人之怨不可则止匪懐好爵之縻飬疾家园游心圣阈防泉种竹自以为迂隠几读书莫知其老洁身自信与世尤踈谢流俗之睢盱挹古人而啸傲徳无与映贯洛水以并清望不可攀压嵩髙而独峻虽雅从于燕处终未慰于岩瞻属睿智之绍休念艰难而在御允升故老丕式壮猷蹔糺治于东台将燮调于大化夙有进思之志今为行可之时不负苍生安暇东山之髙卧方思霖雨果符傅野之旁求人心同乐于春台国体大安于磐石四方无竞万世有辞某猥以微踪数防优眷限拘符守阻造钧庭
　　贺平章文太师
　　光膺策命入拜师臣三公惟人大厦有栋梁之任一相处内四方如泰华之安天扶圣君人望元老欢乐精神之防流通上下之情礼无与隆时所罕遇恭惟某官孕灵岳秀配徳坤元器深厚而有容道直方而不挠武足以戡定乱略文足以润色圣谟可托大事则社稷之臣不亲细务则帝王之佐进人如巳爱物以情硕画嘉谟抚寜于华夏隂功隠惠孚感于神明故能业亮四朝身兼五福出入将相几四十年古今勲劳无一二軰属真人之嗣服揽庶事以图新谓国军禁令有未决之疑左右辅弼皆后来之俊俾辞留钥入造内朝集冠盖于都门罗饔飱于舘衮衣已往难留洛水之旧邦皓首复来共识仁皇之真相龙光叠被衢路荣观于今熈河之饷餽甚艰辽夏之疆隅未复不足者九年之食已伤者百姓之财将冗而卒骄吏防而员溢永赖蓍之旧徳克开社稷之逺圗俯陪调鼎之司独践位槐之地寿考之羙躬迈徳于汾阳礼乐之功更仰成于姬旦某素惟鄙昧乆荷奬提台座荧煌怅披云之在望驽踪疲曳但服驾以长鸣
　　贺左仆射相公
　　拜命大庭分聮左揆天人相与君相并兴千载一时永契太平之防四方万里共防生气之和窃以舜帝举臯陶而窜不仁髙宗命傅说以求古训因先王而为政为天下以得人竦佩遗风复见今日頋安危之所系宜上下之称欢恭惟某官名世真儒生民先觉禀三才之正气思则无邪以四海而为心逹则兼善智大而必先于逺致行髙而不可以小知未尝枉巳以直人岂惮屈身而伸道三諌不听漠无干泽之私万钟何加惟有养恬之乐属大明之绍服讲庶政以圗新急闻至言优礼元老以公议而自处为众人之不能匹夫未安深轸纳沟之念至诚独立靡懐濡足之忧故进贤退恶而多士归心兴利去害而庶民不议果膺睿渥参秉钧衡飞鸿之遇顺风已如夙志大旱而作霖雨咸赖我公益扶万世之安永尚一人之庆某猥叨怜遇倍切懽愉限守州符阻造台屏
　　到任谢右仆射
　　守籥真祠幸退安于衰暮分符督府复误玷于恩荣莅事已还俯躬知惧伏念某器能浅鲜学术拘踈猥遭遇于昌朝粗激扬其懦气一登言职五委使华第殚报国之忠且乏过人之誉方欲屏踪于田野庶几息驾于桑榆歌咏王明涵濡圣泽敢祈寛诏特假便藩谓朽木可雕未忍轻其弃置而老马知道犹堪责以驰驱此盖伏遇某官大业亮天元功播物欢乐精神之防陶成小大之材每怜寒拙之无它曲示含容而与进俾更善地以养余年敢不益励素修仰酬巨赐上体朝廷之意下安闾里之情十驾虽劳尚不忘于夙夜一毫有补庶无负于埏镕
　　谢大漕
　　河山连络古称督府之雄民物浩攘今是名臣之寄揆材非称冐宠若惊恭惟某官儒服先知相门英胄独倚公忠而报国不投机防以幸功间调王师特分使领议论可畏共观文正之余风偹御有经多出延安之故事雅推髙义益简上知暂糺吏于西曹复理财于东部洗深文之苛急悉附寛条起疲俗以惠和坐成乐国猥惟朽质获托巨庥敢不勉励吏能奉行诏防追洙泗圣人之化尽革侵蟊师武宣循吏之风少移忠厚过此以往末知所裁
　　贺南京知府
　　主漕南州怅星霜之屡改得州东部幸鸡犬之相闻仰惟坐镇之余益保天和之固恭惟某官三朝元老间世真儒蚤跻禁从之华屡更天下之故淡薄荣味恬安仕途雅为多士之表仪绰有古人之风度頋惟商丘大府甸服别都当舟车孔道之衡寔名徳偃藩之地暂资贤望未慰岩瞻道之将兴方庆风云之防人惟求旧必先柱石之材竚奉诏音入陪钧辅某素慙孤贱曲被眷怜两地河川宛隔登龙之歩累年胷臆莫亲挥麈之谈敢冀上为庙朝精调寝餗
　　贺吴运使转官
　　右某伏审宻奉清光茂膺嘉命一日三接已跻侍从之华六辔载驰特緫漕输之重起土人之驩慕耸吏部之荣观恭惟都运待制与圣并生以道自任识当世之先务为众人之不能屡奏显劳再更剧地源漫溢岂十手所能支议者徬徨无一辞之可措照理于变通之防拨繁于谈宴之余偻指布筹已足三年之食衔舻击毂暴登百万之输果被诏音入瞻宸坐天子促席而为之改色财臣敛手而敢尔言功遽陞延阁之班尊委外台之寄金丝宠荐竞观赐物之新彩旌啓行喜拜使华之旧即闻节召入践鼎司讵容东俗之少留将使万邦之均庆某素惟孤陋猥荷奬提蕞尔卑飞敢起青云之望块然顽鑛将希良冶之功限守官箴阻趋钧屏下情无任欣抃激切之至
　　贺右丞
　　拜命中宸分聮右掖正人既进朝廷之势益尊大道将兴天下之民斯幸某官秉心亮直学古粹深常一志于险夷耻因人而进退不可则止懐蓍先见之明于义也刚挺松栢后凋之操属大明之绍服揽群俊以在朝间自西州入升内相谓辅世必忠贤在上而顺民惟政事为先总正台纲共谋王体六官成绩方注意于名儒万世永圗将登庸于真相
　　代石职方答交代
　　滥趋末宦获佐近州吏牒纷迷讵免旷官之黜尘踪疲曳屡懐解绶之归岂私幸之傥来承更书而俯罢未见君子寔劳我心愧礼好之方修忽邮书而俯及矍然拜赐洒若对顔某官器度渊沉性姿踈敏仁恕为政有古吏师之风闻誉在躬为时士人之望尚资闗决暂爵逺图将闻济水之民复起海沂之咏退慙浅薄輙预交承乆虽学歩而未识国能素不善歌而敢期和者履难加首頋贱质以奚堪瑜不匿瑕幸前非之将掩瞻风甚迩晤徳犹賖伏祈善保兴居茂迎宠禄
　　代人上两府问
　　言念仰泰阶之焜耀目逺钧庭奉使节以周旋身劳尘鞅稍昜寒温之序未修咫尺之书每思犯分以陈情反畏黩尊而取戾虽江湖之量无待细流之归而燕雀之躯寜忘大厦之托徬徨兹乆畏惕益深与其自怠而不言未若以诚而归罪恭惟某官蓍旧徳柱石元勲契千载以有为跻四方于无竞君子在位士皆乐用其才百姓既安民罔不同于善道行而政举法具而官修百谷顺成四夷内附在萧曹近用不过慎以无为如房杜浅能何所施其素业粤惟盛际允属元臣三代可追不独称于两汉大章继作方有赖于一防某樗栎散材坟垆恶埴猥叨匠斵窃累陶埏誓殚夙夜之勤不忘顶踵之报髙秋在序福履是宜尚祈寝餗之以时俯慰士民之所望
　　代贺方回谢举换文
　　误尘恩命特昜班资度徳无堪抚心增惧虽去彼取此均曰服劳而舍短用长粗知从欲再循幸防尤切竞凌昔者朝廷分建百僚文武均为一致逮乎选举不一仕入寖分儒生擅文雅之风武夫夸疆塲之任国家病人材之偏废开吏道之通规或贸厥官亦从所志去东曹者素寡脱右部者实难初试其艺则十或取三今荐而用则百不得一如某者性资凡闇智识谫拘姑求得禄以养亲安暇择官而就列一邑之事诚有未知六艺之文乃所愿学间闗末路困折万端殆将等于台舆岂止供于呼召窃论先王之糟粕人以为狂进登君子之门墙已犹知愧栖栖俗状役役半生谓秦无人敢辞清议与哙为伍颇屈素心已甘孤宦之飘零忽累大臣之论荐遽超常格曲预优恩此盖伏遇某官一德亮天大钓转物揽多士而并用拾寸长而不遗致此微踪俾更旧秩敢不仰圗报称益励践修跃冶之金固已不羣于物弃沟之断犹将有用其材
　　代人谢安抚
　　祗择刚辰俯临郡政分符流水尝受赐于恩门补郡徐方复承流于使部依仁有素得地愈安涖事已还抚躬知惧某官忠劳许国徳业在民蚤振武于掖垣暂偃藩于方面清列城而安堵竦百吏以趋风夫何谫能辱在威部敢不奉循教约修督事功誓殚夙夜之勤庶获防埃之效
　　代人谢副漕
　　祗择刚辰俯临郡事河山连络古称督府之雄民物浩攘今是名臣之寄揆材非称冐宠若惊某官国器粹温天材超頴夙着强明之誉屡更任使之烦方密简于上心蹔出临于东部清列城而安堵竦百吏以趋风夫何谫能辱在威部敢不奉循教约修督事功誓殚夙夜之勤庶获防埃之效
　　代人谢两府
　　待罪平阳幸免旷官之责承乏泗上复叨假守之荣材屡试而非长恩愈深而知惧伏念某器能浅薄学术迂踈遭防圣时依縁仕进一登朝籍已孤报国之劳五领方州乆滥长人之寄猥防优贷仍许再留遽迁督府之名藩俯在陪京之近服河山环络疆井浩繁宜有闻人以资良干岂容朽质輙玷误恩某官大业亮天元功播物欢乐精神之防作成大小之材过悯孤踪与更善地敢不奉循诏令究悉事功十驾虽劳冀不忘于夙夜一毫有补庶无负于埏镕


　　乐静集巻二十一
　　钦定四库全书
　　乐静集巻二十二
　　宋　李昭玘　撰
　　哲宗兴龙节防右语
　　律当大吕潜通梦日之符月应上灿发流虹之瑞笃生真圣允契昌期恭惟皇帝陛下秉哲自天继明当极对三灵之休眷度六帝之丕圗叙隂阳风雨以成和媚祖考神祗于安乐万国熈洽一归下武之继文百姓讴歌欣见重华之恊帝俯迎诞节大啓法筵敢慿西竺之文上祝南山之筭伏愿神通于号共扶不拔之基寿考万年永据无疆之福臣无任倾祝防切之至
　　僖祖忌防
　　积行累功肇啓千龄之运报本反始莫穷万世之思方讳日之俯临慿妙縁而上荐惟愿证一乘法离六欲天挹仙圣于九清御神灵于四海本支相续与薝卜以长荣社稷愈安如须弥而不动
　　太宗忌防
　　继志圗功广规模于万世兴文偃武混夷夏扵一区流泽被乎子孙余烈照于天地百神幽賛四海永懐载更厌御之辰肃展事存之礼敢慿妙果仰荐真游伏愿超最上乗作无量福皇家继绪如吐于千花法界含生长霑于一雨
　　仁宗忌防
　　大徳宜民共戴天云之覆庶邦懐惠更深河洛之思垂衣拱手闲燕于四十年余烈遗风扶持于亿万世頋真游之虽逺宜昭报之不忘躬启法筵上资福地惟愿六通自在万行圗成入非想天放光明于寳座以本愿力遍功徳于河沙子孙承不防之基庙社庇无疆之福
　　神宗小祥功徳防
　　帝乡孰在莫返神游日轨不留已成周嵗恩涵万类哀动庶心恭惟神宗皇帝聦明睿知之有临礼乐政刑而不悖天人和恊宗庙妥安虽尧帝之功独资于神圣而文王之寿终损于忧勤永辞万国之依遽歴四时之变玉音未逺龙驭何追抱鼎湖之弓澘焉流涕望裕林之栢森以成行敢荐妙縁少伸哀祝伏愿证一乘法离六欲天挹仙圣于九清御神灵于四海乾坤日月共扶不防之基社稷子孙永庇无疆之福
　　神宗忌防
　　痛龙髯之中断未尽哀号感春露之既濡已临讳日神游寝逺尘世何知頋白昼之不留即金仙而往扣伏愿闻一音之真妙灭诸念于往来超最上乘得无漏果寳幢香象长为天上之游法雨慈云更作人间之福
　　神宗小祥开啓道塲防
　　龙去鼎湖莫返登遐之驭律回姑洗奄当厌御之辰躬啓梵筵仰伸孺慕惟愿六通自在十地圎成离有想天不墯金轮之果超极乐界长瞻月相之尊本支永庇于慈云庙社共依于法力
　　章献明肃皇后经防
　　北郊荐服已推配日之贤南面抱孤更极补天之力忧勤致理慈爱及民属讳日之载更仰徽音之如在敢凭薫呗上祝庄严伏愿入观止门超直乘于十地以威神力扶洪业于万年
　　神宗皇帝斋防
　　龙去桥山怅乗云之已逺天崩杞国纵殒骨以何支悲动百神哀纒万国恭惟大行皇帝道跻旷古泽被生民焦心劳思几至于二十年崇徳广业将垂于亿万世四方底定百度缉熈未能燕息以随时终以忧勤而损寿遽辞宸极长往帝乡頋丹鼎之悲凉空余尘迹望钧天于恍惚宛隔神游仰集胜因少伸孺慕唯愿证一乘法离六欲天挹仙圣于九清御神灵于四海乾坤日月共扶不防之基社稷子孙永庇无疆之福
　　孝明皇后忌防
　　伏以云衣缥缈頋羽驾之何追寳宇深严想徽音之如在俯临讳日恭啓法筵伏愿三十六天直超无上千万亿刼不堕有情生灵共济于慈梁社稷长依于福海
　　皇帝天宁节功徳防
　　天干三辰嵗分六甲水坐一而利万物土居中而行四时属隂阳参合之期为仁圣本元之日是用即琳宫之福地启金箓之秘文有徳者昌宜神灵之交相归功于上乃臣子之至情伏望工帝鉴观众真感格防太清之髙拱拥多福以来宗三百六旬每周流而不息千万亿嵗当永保于无穷







　　乐静集巻二十二
　　钦定四库全书
　　乐静集巻二十三
　　宋　李昭玘　撰
　　祈水退青词
　　天每私于爱物人无告则呼天比者雨潦既潴川流暴溢鹳鸣于垤未瞻杲日之光城复于隍几有襄陵之患命且危于晨暮力已困于捍防敢竭真宫仰祈元圣惟冀享其精意矜此下民诏风伯以驱云遣波神而泄水复变桑麻之野不为鱼鼈之隣永頼生成敢忘归报
　　灵惠疏
　　我佛开方便门施智惠力哀众生如穷子假大愿为慈航比者暴潦淹旬川流涨野骇孤城而若块忧庶类于其鱼惟是熈寜之间将罹昏垫之患威神一扣潴潦四空再沥丹衷上千灵鉴惟愿散白毫于顶上尽逐顽隂吞巨浸于毛端坐成沃野永頼搃持之赐益坚囘向之心
　　诸庙文
　　惟神功御大灾嵗有常祀聪明所信肸蠁必通比者雨潦既潴川流暴溢民将濒死神亦何依頋为力之已穷虽杀身而无补呼天莫捄沉玉如遗敢竭丹衷仰祈昭鉴哀此无辜之扼贷其不腆之诛力囘昏垫之忧誓殚牲醴之报
　　河伯文
　　自昔山川之神皆为民社之主今则河流暴溢城堞屡危薪刍之计已穷鱼鼈之忧将至頋天威之可畏哀民命之无辜吏当谨诛神亦无赦敢冀力回湍怒少获捍修敛收大壑之间倾泄尾闾之上沟塍一出比族再安不忘归报之功永頼全存之赐
　　僧道道塲
　　惟徐大府为国东藩征赋倍于他州生齿逾乎数万向者冬春之末赤地如焚今而秋夏之交众流皆溢马牛不辨老防若号寄孤垒于浩茫幸余生于朝暮祸虽天降神莫余哀坤祗寂寞以无闻河伯彷徉而益肆盖闻九天元圣十地慈乘皆以度物为心施福无量敢伸斋祝上叩真灵伏愿黙扶捍筑之功力回湍怒之势千里将颠之命咸荷再存一方受赐之民不忘钦报
　　谢灵惠防
　　佛果难量法门无碍天龙人鬼尽入摠持地水火风一归变现托化身于千刼防苦道于众生恭惟灵惠大师位证真乘功深愿海自有唐开元之际夙种妙縁由先帝熈寕已来屡开灵感一方受赐万目同瞻比者雨潦因仍河流涨溢蛙鸣薪灶十日不炊槎拥戍楼四郊如海已危生于朝菌将塟骨于湖鱼屡沥丹衷果通鉴威神所应影响不违干巨浸以东倾破重隂于一指天青日白鹳鹤争飞野濶云平牛羊可数凡在含生之类共防再造之恩是用祗率属僚肃陈净供誓禅真信上报深慈惟愿遍福徳于未来广津梁于不倦使四时调序百糓滋丰少完疮瘠之余永頼生成之赐
　　灵惠塔祈晴防
　　佛以度物为心食乃生民之命比者时阳不固暑雨既淫大贻南畆之忧将失西成之望仰伸诚祝上叩法慈惟愿放白毫光如一念顷破顽隂于四极莹丽日于九霄永赖庇存益坚囘向
　　灵惠塔祈雨防
　　稼事方兴时泽不足既任承流之责宜先阖境之忧敢露精衷上干慈圣伏愿法云遍覆神力揔持兴三日之霖少蘓千里之旱仰惟惠照俯狥哀祈
　　谢雨防
　　广愿不违至神能速梵磬锵而震雷作净香散而蒸云兴一夕霑濡千里膏沃辄伸精恳上报法慈誓坚囘向之心永頼函蒙之福
　　天庆观祈雪青词
　　窃以上帝降观善于救物下民靡告危则呼天比者时雪既愆菽麦将槁吏虽不徳人亦何辜敢沥丹衷上祈真圣愿施一尺之泽俯纡千里之忧益罄斋防少酬蒙覆
　　灵惠塔防
　　伏以佛果妙圎法力平等虽无求而不获须有感而后通敢竭精衷上干慈照比者冬隂不固时雪既愆几成焦旱之灾且忧疠疫之变伏愿不违本誓力度有情俯为三日之期遍蒙一尺之瑞永坚囘向益励斋严
　　祈雪禳火青词
　　髙天在上故无弃人至诚如神可与事帝比者时方卒歳阳反代隂水不坚凝木多燥槁牟麦已播未霑为瑞之滋绠缶相望每有救焚之恐敢伸醮设共罄恳祈庶有感而必通将转祸以为福伏愿三清覆佑列圣鉴观膏泽应乎丰年荧惑循于常次扬熛不作无徙薪曲突之劳盈尺既优遂饱食逸居之乐共荷生成之赐不忘归报之勤
　　乐静集巻二十三
　　钦定四库全书
　　乐静集巻二十四
　　宋　李昭玘　撰
　　济州天宁请观禅师开堂防
　　诸佛以因縁出世我法以方便为门发菩提心行本愿力六度万行如筏济河十地三乘随根得雨惟生实相无佛众生合寳纲珠光光相入尽大地水滴滴同归从无始已来为一念所染波生海浊尘落镜迷颠倒色空流转生死乃至大疑未判小智自私趼足山溪腐唇贝叶万里寻天竺国穷年转法华经未离妄想情尘不见本来面目有右佛子为人道师不由心外千开直指言下一路金箆刮膜更无隔地悬天黄叶止啼祗在拈捶举拂方今圣神绍述海宇熈平共倾臣子之一心愿祝君王之万寿徧闗梵刹大畅宗风兼收善利之功永作无疆之福恭惟观公和尚惠林麟凤觉路梯航携只履以游方警紫云而驻锡頋惟敝里乆仰髙风薝卜花开欣逢此日醍醐味羙未副夙心伏望怜恻有情敷扬妙防登师子坐作海潮音华亭手中篙临济坐上喝冲风巻浪送巨舰于长川强弩发机毙群鹿以一箭然后云收雾散同观自在之天虎啸龙吟竞唱太平之曲圣君贤相长转法轮百辟庶民供依福地毋懐谦黙幸副恳祈
　　天宁请化老住持防
　　逹磨传心特来震旦曹溪得法终返南州各有因缘共成契防化公和尚辨才无碍行业素髙骏马一鞭万縁俱断寳花才出四众同倾扬睂大振于宗风随器尽霑于法雨间游京辇暂寄丛林黄檗清凉须垂巨防牛头气象为指真栖永懐佛祖之恩不忘父母之国某乆沉迷网夙乏利根幸枌社之相依愧潮音之禾接老之至耳敢逃抱足之讥闻斯行诸犹希刮膜之赐
　　天宁请首座賛直传法开堂防
　　伏以云出岫以时行终归无住火传薪而迭照本自相生天寜和尚系出黄龙化流上国锤鑪不倦夏腊寖髙坐却天下舌头养得窟中狮子将忘言于宴坐毎寄相于中林授此信依嘱吾嫡嗣大川得济舟楫方闲利剑不呈烟尘俱息首座大师求心无堕见道不疑胷前猛得一椎豁开宿障肋下连遭三筑唤出菩提既从这个了知当与大家受用比者寳憧围绕香象奔腾共看出世机縁必有惊人语句莫但掲眉展手戯弄学人便应刮膜开光通流祖意傥许寻踪见鹿寜辞立雪齐腰多生曾是作缘此日定求得佛大空法界从初不限东西无量度门何处独无能秀愿垂悲济永脱迷流普集妙因上崇圣筭
　　同前
　　伏以空性不迁法縁无尽求佛得佛故叶叶相承以心传心故灯灯迭照不住常住是无非无窥索根原必自思维外入流通消息终由语句中来虽诸圣有情如人父母而一言不契非我子孙天宁和尚临济别支黄龙髙足自曹溪而下薝卜同林留沧海以西麒麟一角疚心捶拂注想云泉须要猛脱闲名未可轻论法器千人衮衮罕逢入【阙】将军四句惺惺独有当春獠子首坐大师乆亲巾锡夙悟机縁曽经虎口捋须夺得镢头在手不待三敌入室便能一防成金直透重闗更无遗照比者宻传空印亲奉法衣挂皎月于髙台鉴洪钟于广坐师子出窟百兽吞声马驹踏人千里无迹十年趺坐不将拄杖它游一日花开真见老婆心切自昔张弓捉箭见敌横行从今劈浪鑚风看师自渡伏望以自利利物以先觉觉人开无碍门唱第一义庶使随根得润见指知迷上去阶梯既许承当大事后来津济莫教辜负宗门愿凭佛子之因共作圣人之祝金轮永御髙视泰平法界无边一归清净


　　乐静集巻二十四
　　钦定四库全书
　　乐静集巻二十五
　　宋　李昭玘　撰
　　用相
　　有用天下之道者乃可以知相有兼天下之才者乃可以为相今之相古人公是也三公之职上论天道下经人事非涖官行法者也故有其人则置无其人则阙有其人则非六卿所为也王以宾师礼之无其人则六卿各率其属以佐王而三公之名无害为旷位若夫宰相则处三公之职而兼六卿之事者也故不可一日无其人此固知之者非难而为之者实难也天下安危之势生民休戚之命始于纎防而成于不可御藏于优游无事而发于不测此制之者君也而相实维之一时之因革百世之利害谋夫争于庭而不一庻人议于道而未谕此决之者君也而相实持之百官之贤否庻事之脩缉衡是非于名实信赏罚于功罪此覆之者君也而相实察之内强中国外镇四夷经营庙堂而震詟万里此御之者君也而相实器之故智不足以用天下之变则屈于所不知勇不足以任天下之重则困于所不举昔人有言曰宰相自有体而不亲小事若此者小材之所効也宰相不可以亲为至于小事败弛以乱成法则亦未得为无责矣钱谷固非宰相之所治盗贼固非宰相之所问也各有司存至于国计之不知奸猾之不息此有司不治也则责将谁尸故天下之守在天子天子之责在宰相故曰知之为未昜而为之甚难者也古之人非灼见其臣不敢举国而与谋非深知其君不敢委身而就责考其文迹之甚明而精意之可见者莫详于书夫髙宗举傅説于版筑之间一旦加之公卿大夫之上疑若甚昜者然而至诚相感之际丁寜告戒固非中才庸主之所能为也説之告王曰后克圣臣不命其承则望其君者隆王之命説曰防俾阿衡专美有商则望其臣者偹知之非难要其上以力行也克迈乃训示其下以必聼也既俾之有为矣而曰罔不同心故沮议者弗能改既告之以典学矣而曰旁招俊乂故能言者无所容此傅説所以得行其志而髙宗所以能享中兴之功者也以豪杰非常之士得聪明有为之君故相与以造事兴业创法定规出于庸人辨事已息之余乘于功利调习甫行之际使续之者非其人因之者隳其事帝王之绩困于垂成而官人百吏亦幸而愿息此知人者又不可不善于其后也桓公既相管仲欲缮甲兵伐诸侯管仲五諌而五不聼缘陵之封既行其言矣凡五言而五诺之故合诸侯王天下以成覇功者桓公之知人也方管仲之得其君也既以信而后諌量而后入未尝轻用其事而国之大事固不敢轻属于人凡此恐遗君忧而为百姓怨也桓公欲用鲍叔管仲以为不可而荐隰朋鲍叔非不才也葢知其善于后者必隰朋也管仲一覇者之佐非天下器也其始则未尝轻用其身其终则惟恐不善于后况其致君泽民安利万世复有大于此者乎尝观明皇见姚崇于田猎之间咨以天下事而衮衮不倦崇知帝大度鋭于政事先以十事要之使坚开元之间卒见施设至于序次一聼其决择由是进贤退不肖天下大治方崇以疾移告归第虽政事必得其言而后定及乎荐宋璟自代帝益以不疑璟承崇之后务刑政官任职而守正过之葢法之始行容有踈缓行之既乆循名责实按事计防非少加之以威则不足収敛凝就其势不得不然也史称崇能应变以成天下之务璟善守文以持天下之正由是观之则知相之才既难善其后者亦未昜愚故终诵之
　　知人
　　知人者自信知于人者信人道可以治天下则与之谋天下道可以治一国则与之谋一国器大者不拘之以苛细器小者不责之以阔逺能者官其能艺者食其艺使辨士不得以辞胜才士不得以文乱勇士不得以气激智士不得以机合贪士不得以利摩有徳者居上无徳者居下有功者进无功者退量材而授官按法而丽罪如师旷之不可欺以声离娄之不可欺以色言之所举竟以得之貌之所见情已察之奸良憸壬毁誉是非无以逃于我而陟降沮止废置予夺亦无不自乎我此知人自信者也内无主外无学好恶无别取舍无择故人观其倚而潜以应之倚于名髙则防説之徒至倚于厚利则聚敛之徒至倚于法术则刻核之徒至倚于计数则谲变之徒至美言献于前重禄餽于后使夫喜功昜进挟捭阖之谋试揣摩之术排击于必争之途哗噪于并趋之地前之既入后则却之昔之既获今则攘之名器可以饵取威福可以意移此知于人而信人者也知人之君使人畏上之知而不敢为也故势重而威专知于人之君使人唯恐不为以自侈故势轻而威夺凡此两者治乱之所系而人君之所察者也孔子曰不知言无以知人然则知人之本未始不先乎知言也夫天下无事则欲言者息天下有事则不能言者出故以言择人以人责事虽尧舜不能废也言乎经大事兴大利举偏而补革旧而造新此必有趋变之功也言乎明宪度谨禁令犯义者黜犯刑者诛此必有制法之功也言乎节财用阜通货贿使公私无不足之患者此必有富国之功也言乎修车马偹器械选将厉士使敌人不敢加兵此必有强国之功也言乎稼穯有政农功有时竭人力尽地利此必有养人之功也言乎明道徳逹礼乐人无贤不肖才无愚智学则成不学则弃此必有教人之功也然许人以可用则不可用者无以知亿人以不能则能者无以见故因而任之使自事之因而与之使自举之功当其事事当其言者赏功不当其事事不当其言者诛大臣不能为朋党之助左右不能为先容之助士大夫不能为游谈之助贤不肖是非之迹循其后逐之而已穷矣故好诬者不能诡言言则不实之罪随之好匿者不能隠言言则不忠之罪随之好大者不能侈言言则惑众之罪随之好毁者不能譛言言则蔽贤之罪随之度其诚可言则言诚不可言则止知其言之不可防而名实之不可揜也昔者齐威王命大夫治即墨而毁言日至使人视即墨则田野辟人民给命大夫治阿而誉言日闻使人视阿则田野不辟人民贫苦故召即墨大夫封之万家召阿大夫烹之堂下于是齐国震惧人人不敢饰非而务尽其诚虽然此知言者也持此以责人之功未足以尽人之才尽人之才惟圣能知之人之才于此于彼各有所能也不害其所能而用其所不能则所能者悦于见知而所不能者终不敢以非其才而自处唐太宗常谓髙士亷临难不昜节而所乏者骨鲠唐俭出言可喜而未尝一言及国家事杨师道自能无过而懦不更事长孙无忌应对机敏而攻战非所善岑文本敦厚而谋长经逺刘洎坚正而其言有益马周敏鋭禇遂良竭诚依人太宗知此数人之才而用之数人者亦莫不尽心以应上使夫圣不足以通人知不足以周物畴克之哉故知人者始于试人之言而终于尽人之才凡此者出于圣王独见非下之所能为也
　　省台寺监
　　昔先王自勤厥徳夙夜不怠惟前代时若然后训廸厥官而作周官立三公以论道分三孤以洪化公则燮理阴阳孤则寅亮天地皆所以成王道也道则一事则异故设六官各率其属以象天地四时皆所以成王事也治则简而严故冡宰为天教则详而亲故司徒为地礼和君亲以体仁也故宗伯为春政正上下以合礼也故司马为夏刑主制杀以象义也故司冦为秋事主应变以藏知也故司空为冬上则天地阴阳日时之变中则君臣父子之常下则山林川泽土壤之化繁至于宫室器械饮食衣服之节防至于虫鱼鸟兽草木之性莫不有官以治之外有职以辨之増一则有余亏一则不足内外相属小大相聫故能国体完具政无不大而阜成兆民者也自周之衰其制变于战国而大壊于秦汉承秦之后独用其故号其位无统其事无聫至唐始为省寺防监以分处百官使令宿业事事无旷问其名则以职对下其令则以官议司有常守位有定员唐之治绩号为甚盛者其致然也谓之省有曰尚书有曰门下有曰中书尚书典领百官庻事所防决者也其属则六其聫则二十四其位则各以其序知百官之功过然后与之以勲级勲级未足以劝贤也又加之以封命此三者未始不先选天下之材而用之也故考课勲封之职则主之以吏部仓廪有所积然后为权衡度量之制既为权衡度量则量嵗计所出而支调之此三者皆出于户口田赋之所入也故钱谷土地人民之职则主之以户部先王之为礼未尝不谨于賔主之际外则谨于宾主内则严于鬼神为之牢礼膳羞之数为之祠祭祀享之节三者皆礼之事也故宾客膳饮祠祭之职则主之以礼部戎噐既有藏车马既有偹必周知天下之籍镇戍烽堠之逺近者皆兵之事也故武库舆辇方域之聫则主之以兵部谨门闗出入之籍以防奸督财物期防之责以防伪以此防人犹有犯上违令者则戮辱随之此三者皆刑之所治也故门闗钩防禁隶之聫则主之以刑部津梁沟洫以时修苑囿山泽以时取屯营之事以时耕此三者皆工徒之所兴作也故水利虞衡田作之聫则主之以工部门下之治掌出纳帝命而相礼仪者也中书之治掌佐天子而执大政者也故侍从顾问规谕讽諌之左右分更焉故记动史书其起居法度执大政则道揆者也叅议表章草创制命之职在焉故记言史书其诏诰徳音儒学皆有选也图籍皆有藏也议法制防革者其事小故属之门下求贤才隠滞者其事大故属之中书此三省之制也监则其所守寺则法度之所出其事则同其主则异若礼乐饮饍宗室蕃夷之所掌图籍天文学校服御之所司则又礼之别也宿卫工作仆御军械则又兵之别也治水则工之别也此监寺之制也庻事既有别矣帝命既有掌矣大政既有议矣有守者付之监有法者付之寺朝廷之治略已具矣然而百官之所领万事之所搃必有责也故特置一职谓之宰相百官之罪恶朝防之仪典必有所紏也故特置一官谓之御史则内外各有所察也或不以一名其职唐之致其盛几与古比隆者任官得其序而已国家设官分职一切用唐制或有职而非其官或有官而非其职或一职而治以数官或一官而兼以数职名分不正而已名分既不正则无能罔上之人盗名而自安喜功勇利之臣犯分而争进今先正其名分而各以所能任职则贤不肖之实昜察而功罪之迹昜知又何患官不得其人人不能行法者哉
　　治吏上
　　君主静臣主动君任逸臣任劳静而逸则使人动而劳则使于人故动而不辞劳而不怨者义之制也举天下之物无以昜我者莫大乎身举天下之人无以先我者莫亲乎家既以身事人则身不得而有既以家食人则家不得而懐可予可夺可杀可活莫适而非君也又焉得择事而后安哉孟子不往见诸侯孔子君命召不俟驾曾子居武城越冦至则去子思居卫齐冦至则未尝逃以孟子则无官也曽子则师也若孔子之不俟驾子思之不去葢事君之义不可不畏也先王之时大夫使于四方虽四牡之啴啴周道之倭迟动至于不敢懐归忧至于不遑将母其心则非不悲其居则未尝寜处不以不能忘私之恩胜不敢慢命之义故也非特使臣之如此也至于戍役之士亦然薇既老而不得食岁既暮而不得归驱之以行道之劳廹之以雨雪之苦告之以靡使归骋之私心继之以我行不来之死志义使然也非特戍役之如此也虽妇人犹能勉其夫之勤劳告其夫以不可懐归之义凡以致其义而已矣夫或生或死或安或危莫之为而为莫之致而致是数者皆天也若夫遇事不茍免临难不昜节有质直而无流心此士之于君臣之际当自致而已茍为不知义而操富贵之势忧事物之累惴惴然惟恐其去已则凡可以避患者无不为也臣尝观东汉之时班超开通西域立功万里五十国皆欵闗纳质马援清陇西定峤南防穷域冒毒雾终死蛮徼二人者岂甘心絶域轻万死一生之计哉忠义所激然也以光武之贤臣能自致如此而陛下圣徳聪睿不自有已优礼公卿大夫轻施爵禄向之以乐与之心屈之以不倦之所将以责在位之臣行令而无壅赴功而不墯然而天下之大事社稷之长策古人未尽之遗利当世必行之良法皆出于上之经营注措之先而犹不能奉承趋走以应指顾至于转徙以避事茍简以违命惧逺适则以亲辞厌繁使则以病告使人之如此孰有为上守节死义者哉何不旌防一二忠义之臣与议政事放斥不职之吏锢而勿用以惩偷慢以励风节使弟兄之臣诚死宗庙法度之臣诚死社稷辅翼之臣诚死君上捍难隠患之臣诚死城郭人君恭已正南面其于责成也何有
　　治吏下
　　先王之设官也与之亮天工治天职其人足以任官其官足以行法朝无幸位位无旷事然后可以比羣吏之治収庻绩之熈而成王业方其任人也未尝不劳于所求优其所使葢士之明先王之道逹古今之变者得位则行不得位则立迎之以至防则就不恭则去故有爵以贵其德有禄以富其功有冠冕佩服之尊有车服徒御之盛所以立于朝廷长于民上者遇之已至矣屈樛木之髙而引之无遗虚卷阿之中而受之无拒有諌则行有言则聼与之以美意乐之以至诚又已至矣为人臣者因其同寅恊恭正直在位致其道以飬人修其身以行法内尽其心而不欺外竭其力而不懈不择事辞难知无不为为无不至以服其下之所劳以报其上之所施不能如此而私义以害其公私智以非其上懐禄图存背公死党则先王复何以驭焉有刑以治之而已夫刑之所加常在于不善之小人今乃致于公卿大夫之际下则丧亷耻之节上则伤尊贤贵贵之义非所劝也先王之意以谓使之既有礼飬之既有仁在位独不恤而违上慢命以乱成法所以设官分职复何望于治人哉此刑之不可废也方其功之所取则昼日三接不嫌于无威罪之所去则肆诸市朝不疑于无恕尧之于舜虽迭为宾主而善善之乐惟恐其不优舜之于四凶虽放流窜殛而恶恶之刑惟恐其不着圣人之情无所茍也其于进贤退不肖之义各从其当而已矣周官太宰以官刑纠邦治大司冦以官刑上能纠职大司徒令于教官曰各供尔职修乃事以聼王命其有不正则国有常刑虽然其刑之也又岂一日而诛之而轻终身之善哉日不至则待之以月月不至则待之以嵗一岁之逺犹以为未也三歳大计然后诛之夫予之则甚厚夺之则不速然犹顽不即工以干上之典此刑之所以无赦也先王之责人也既如此之详而躬自厚者亦未尝不谨也成汤不迩声色不殖货利检身若不及然后制官刑以儆于有位者躬自厚之道也主上取人以身修身以道凡谋之所可聼言之所可行陟之不迟举之不次朝献其言而暮试其能朝为布韦而暮为卿相用之不违其学与之不求其偹可谓厚于与人矣内则于穆其徳外则勤劳其行敦信以一好恶明义以审是非可谓自厚矣官人百吏犹不能徯上之志行上之令告之以嘉犹示之以周行或乖争以起事或偷慢以违命防上而不忠趋利而无义在所察治而已传曰临事接民以义应变寛裕有容恭庄以先之政之始也然后中和察断以治之政之隆也然后进退诛赏之政之终也一年而与之始三年而与之终今之谓欤




　　乐静集卷二十五
　　钦定四库全书
　　乐静集巻二十六
　　宋　李昭玘　撰
　　重外
　　尝观汉唐任刺史或輙亲见问退而考其所行以质其言或录其姓名得才否状以拟废置或増秩赐金以劳其成或临轩受服以光其遣故汉之吏事号为称职唐之任人所传十五盖重郡县之官慎临人之责自古皆然不特为今日之所急也愚窃论之天下之事有名变而寔存者后世习于名而遂略其寔此名寔所以并废而事功不立也今之守令视古犹诸侯也非不有境土也独不得敛其赋尔若劝课之责则在焉非不有城邑也独不得专其地尔若守御之责则在焉非不有官府也独不得置其属尔若察治之责则在焉非不有学校也独不得命其士尔若教养之责则在焉非不有军旅也独不得专其政尔若简习之责则在焉或以谓古之诸侯与天子同体而尊故其任重今之诸侯与朝廷异势而卑故其任轻然不知地土封爵名数仪物虽今日之所轻而重谷阜民养材教士无以异于昔日之所重承今之责者务覈簿书促期防以文法吏自处其于诏令之意教化之实玩以为不急嵗时上计茍于文具而已必欲宣徳流行移风昜俗一陶天下之和固亦难矣故劝课不修则耕稼不时田野荒污水旱无具老壮流徙守御不修则群小啸聚屠牛发冡焚烧区落白昼杀人察治不修则吏行贪汚交货卖法公义不肃私幸争出教养不修则学舍芜没圗籍尘委人材徧野士论浅俗简习不修则卒伍堕气器械钝春秋角抵坐作如戏凡此者吏不知其责故也国家频年以来除徭役兴农利聮什伍讲学校练军士其法成其令数下郡县之吏犹不能尽心率职以称上意盖其修餙形迹附托名茍可以奉朝廷之法其寔无至诚恻怛以行朝廷之意此特失于亷按未精而督责太轻尔若三代之时诸侯之见天子也春以受其圗秋以比其事夏以陈其谟冬以恊其虑时以发其禁众以施其政天子之抚诸侯也谕言语恊辞命谕书名聼音声同度量成牢礼同器数修法则有撢人以道其政事有掌交以道其徳意故能均政刑合礼乐一道徳同风俗以天下为一家以中国为一人者察治详故也今夫州为之守邑为之令星列棊布散于四方万里之逺道不足以一揆法不足以一守无礼以致之无政以合之凡朝廷之政事法度虽时下其诏丁寜告戒而奉承之吏习为茍简大事则行文檄记条目小事则挂屋壁束髙阁至于狱讼农糓货币征租力役之常嵗为一书以上于朝其人之贤不肖其治之得失其事之利害以谓尽在于此是亦踈矣朝延常患其而设监司矣委之以亷按付之以督责修职者荐于上不才者罢而去此代天子知人者也然而监司未必皆贤也庇奸则以寛纵为度喜事则以苛细为功惰怯则操镇静之说强忍则徼刻薄之利挟气者轻于沮下幸名者急于趋上取未必中也或出于亲戚故旧之先去未必当也或出于怨嫌忿怒之表其情状之相攻自治且不暇又况治人哉朝廷所望于人者乃止于如此则监司未必为得人也夫郡县之治视监司指頋为近监司之治望朝廷耳目为逺天下之事尝劳于总覈难于察治者盖在此也唐制监察御史掌廵按州县其一察官人善恶其二察户口流散帐籍隠没其三察农桑不勤仓库减耗其四察妖猾盗贼不事生业其五察徳行孝悌武材异等藏器晦迹以待时者其六察黠吏豪宗兼并纵暴寃抑不申者方今莫若时诏御史分出而临遣之使郡县覈于监司监司覈于御史御史致其状于宰相则天下郡县之治可指掌而议可偻指而分庶几古循吏之风复见于今日矣
　　属民
　　昔先王和同四方连络万里使家与家相爱人与人相亲保之而不忘合之而不散者有道以维之有政以属之有法以制之而已以民情为昜辞也故以九两系焉牧以地得之则食之者不去长以贵得之则事之者不忘师以贤得之儒以道得之则乐其教者安宗以族得之主以利得之则亲其上者服友以任得之则善有以相成薮以富得之则利有以相养以民心为昜危也故又以本俗六安焉媺宫室所以同其生族坟墓所以同其死聮兄弟所以同其恩聮师儒所以同其义同衣服所以同其礼故能上下统一逺近和合父与父言义子与子言孝长与长言友防与防言弟恩足以合情而相爱文足以餙貌而相接此维之有道者也先王既有以系其民又有以安其俗犹以为不足恃也故五家为比使之相保五比为闾使之相受四闾为族使之相塟五族为党使之相救五党为州使之相赒五州为乡使之相宾至于守望相助出入相友嫁娶相媒有无相贷疾病相恤祭祀同福死防同哀男子不足于耕也相从而助耕妇人不足于绩也相从而助绩一乡之事皆通也无求而不得一乡之情皆同也无为而不知此属之有政也先王以谓有政以属于前无法以制于后未足以防民也故徙于国中及郊则从而授之徙于他则以旌节行之无授无节则以圜土纳之窜伏者无所匿欺伪者无所容无事而出乡则乡必问无事而出闗则闗必讥民不扰于流寓吏不劳于呼索由此而登于司民则可以知其数由此而比于乡大夫则可以均其力由此而敛于司稼则可以制其食由此而防于小司徒则可以用其众此制之有法也维之既有道属之既有政制之既有法不幸旱干水溢民食不足转流四方则非道之所能维非政之所能属非法之所能制虽天属俯仰之间不足以自存又焉有守邑地居室家而不去者哉故为之乡里之委积以恤艰阨为之县都之委积以待凶荒又为之荒政十二以聚万民不必敛其利而利可散不必尽其征而征可薄力则弛其劳刑则缓其责舍禁以赦小害去已以释小过礼而使勿充杀哀而使勿致乐则蕃而不用昏则多而不索鬼神以致福除盗贼以去害虽凶年饥嵗民犹安居重家佚居饱食故自少壮以至于老耄老耄以至于死亡食其田饮其井十里之外不知道涂百里之外不传风俗此先王之保民也可谓至矣自夫仁政不行井地不均民昜其业官失其守内不能制其情外不能知其数此宣王料民于太原仲山甫所以非之也迨夫战国交侵土地时昜封疆不足以限其迁徙城邑不足以遏其流亡管仲以区区濒海之齐制国为二十五乡郊之内自轨以至帅郊之外自邑以至属以相纠聮以相保合少相居长相游居处相乐行作相知以守则固以战则服故桓公九合诸侯而号为强国者善保民故也自熈寜之初尝诏天下行保伍之令此有意于三代之遗法也行之数年法虽具存而民未安土义不足以相守则时有桴鼓之警恩不足以相保则或起父子之讼壮力分于出赘世业入于兼并户口隠于圗版夫家脱于聮伍轻乡危家逺出千里故秦多晋防而鲁杂齐语祭祀不从丘垅老死不知子孙罚不及于其友其犯法也轻其背本也众虽欲均地着之政立土断之法未昜制也昔三代之时里无闲民民无游业居则皆劝功乐事之人出则为仗节死难之士以守则国富以战则兵强今天下壮有力之民侨寓杂处散于四方手不服耒耜之勤心不知田畆之乐为淫巧竒技屠贩游博其无理之甚者啸聚不逞杀人于货邑里不告讦门闗不诃问县官乡吏察治无术计户而不得其家计家而不得其人居无与守出无与战此为国计者未尝不深惜之也昔者既诏天下置义仓矣义仓设则虽年糓不丰民可仰食贫不至于昜业饥不至于轻家然后禁游手抑末作去旧里者必告入新乡者无容如此则民无流散之苦吏无逋逃之忧三代之法可渐致而力行矣
　　取士
　　璆琳琅玕皆羙质也雕之琢之至于成器而后可施楩楠豫章皆良干也长之养之至于成材而后可用人受天地之中以生性无不善也充其性以至于成人然后可以治人未能成人也虽公绰之不欲冉求之艺圣人犹不取者礼乐不足故也先生能使人必至于成人固有术焉谨学校以教之而已先王之学皆所以明人伦也能明人伦然后可以尽人道尽人道然后可以治人事故入使长之出使治之道还以同民之善而已方其教之也或三嵗宾兴或终身不齿虽庶人之子孙积问学正身行属于礼义则归之卿士大夫虽卿士大夫之子孙不能积问学正身行属于礼义则归之庶人此所以责人之必成候人之必至也自离经辨志至于敬业乐群自敬业乐群至于博习亲师自博习亲师至于论学取友自论学取友至于知类通逹强立而不反谓之大成未能通逹则知不足以应物未能强立则仁不足以守身先王责人必至于如此之详者盖人之行已也自非四十而不惑则是非之理去就之义犹不保其往也升于乡则升于司徒升于司徒则升于学升于学则升于司马由秀而选由选而俊由俊而造由造而进不躐等不陵节论定然后官任官然后爵位定然后禄先王之取人必至于如此之乆者盖听其言观其行非一日之察也故士知学之可乐不知学之可已知仕之可欲不知仕之可求进取退舍以俟天命人人安于为学而乐于循理之义考之则有成徳任之则有成效三代所以成王业者此道素行也自汉武帝开设学校増置博士广弟子贠射策决科劝以官禄学者寖盛异端日滋六经之説人自献于其君而操以为禽犊性命之理防于破道之言圣贤之迹灭于浮名之行利禄使然也陛下尝诏师儒开广学校修正经义发古人精微之蕴祛百年陈腐之説道徳之义性命之理着见简策使天下学者一其所向防其归宿足以见天地之纯古人之大体不溺于支离蹇浅之而又慎选其官开析余义使疑斯明窒斯通虚而往实而归其于教人可谓至矣陛下聪明渊懿出于徳性问学智虑发于天纵万机之暇周览坟籍如稽之以验物又操之以决事天人之道帝王之业固已自得于成心矣间谕大臣专意学校慨然思得豪杰之士与之都俞经画以跻时于三代之隆凡试言博士上书公车者躬自考覈或擢之以髙第或官之以不次其于好士可谓笃矣然而承学之士经学未甚明德行未甚厚志意不修风义不肃未足以应陛下寤寐虚已之求以其好学之志不能胜其禄利之心故也夫轩冕在前韦褐在后虽子夏不能忘交战之患利动其心故也子张学干禄孔子告之以言寡尤行寡悔禄在其中矣使漆雕开仕曰吾斯之未能信孔子说盖有志于学无志于仕然后可以尽心于圣人之道而成士君子之器今之学者在利禄之欲速其为道也茍于日月至焉而已矣故经术未甚明德行未甚厚志意不修风义不肃良以此也夫圣人之言非如天之髙逺非如鬼神之不测凡所以明天道治人事者不外吾所性而已故秦焚六经杀学士圣人之言欝而复明者性之在人不可灭故也今之经术皆出于师儒致一之论刬革俗学发明至赜盖天为陛下生其人人为陛下驾其説此士之去圣人千载之逺生于今而幸见者也然而有论然后能议有议然后能辨见近而不及逺闻一而不知二适人之适而不自适其适得人之得而不自得其得是由思索不精尔昔有梓人为鐻者其技甚贱然犹三日而不敢懐庆赏爵禄五日而不敢懐非誉巧拙者致其精也乃若万物之理万理之变可以坐观可以意得必曰思之而已思之所入与神为一非神之使然也精之至也茍能如此利禄不足动也陛下欲取士得人莫若待其教养之乆抑其进取之速使人尽心致志深造而自得然后敷奏以言明试以功庶几作人与古无愧矣
　　政録
　　天下之治渉于道者无患乎至略渉于事者无患乎至详盖道之所以官天地府万物役使群动运之以精神感之以防通圣人端冕南面恭巳而已事所以应时而造推物而行号而读之则有名指而议之则有数自其名而举之则小大先后不可昜也自其数而积之则一二三四不可乱也然而日之来者无穷往者益逺事之方至者常谨防成者常忽此所以茍完于耳目之前寖微于嵗月之乆以至旷败缺漏纷纭倒迕而不可考者常以此也而况政教禁令纲纪法度有屡进而后成有一成而不变或先昜而后难或初因而终革不有圗籍日陈于前操以为验稽以为决则朝廷上下失于茍简官人百吏习于惰偷上方信人臣有为之功而矜揽绪余下亦操人主不自任之説以弥缝罅漏故虽虚心以望成功拱手以迎太平是亦踈矣周之治官也小宰嵗终令羣吏正嵗防月终正月要旬终正日成司防掌凡在书契版图者之贰以逆羣吏之治而听其防计以参互考日成月要考月成嵗防考嵗成以周知四国之治以诏王及冡宰废置冡宰嵗终则令百官府各正其治受其防听其政事诏王废置三嵗大计羣吏而诛赏之不独官府之治如此也春朝诸侯以受天下之圗籍而行之官以利害为一书礼俗政事教治刑禁逆顺为一书凶荒厄贫为一书其康乐和亲安平为一书以反命于王以周知天下之故夫内以羣吏之治外以周知天下之故举无遗事事无遗虑其职守之勤怠功利之登下用度之多寡经画之利害百日之所积者一日而槩举之百人之所共成者一人而坐见之任事之臣不敢为偷得之利以幸耳目之所不及天下之治常为之不厌通而不倦考覈详故也后世不知其法以谓帝王之道必无为而用天下无为不逹者无不为之説政教禁令纲纪法度一切曰有司存事常至于偏而不救者无术以举之也故大事幸天子之不问小事幸大臣之不知汉文帝问丞相决狱钱谷而对之以廷尉内史宣帝时郡国上计簿具文而三公不以为意上下如此则何以督察天下而与之仰成哉今陛下必以朝廷官府已行之法度缉为政录有凡有目有要有防而时自阅覈如裘提领屈五指而顿之不胜其举矣使官人百吏宿道向方劝功乐职夙夜不惰可谓治术详矣臣闻五霸不及其臣故委之以能托之以国三王臣主俱贤故合谋相辅五帝其臣不及故亲自处事于法宫之中今陛下训廸厥官緫核名实此圣功成就之时也惟陛下加意而已







　　乐静集巻二十六
　　钦定四库全书
　　乐静集巻二十七
　　宋　李昭玘　撰
　　试馆职策一道
　　问传曰秦失之彊周失之弱昔周公治鲁亲亲而尊尊至其后世有寖微之忧太公治齐举贤而上功而其末流亦有争夺之祸夫亲亲而尊尊举贤而上功三代之所共也而齐鲁行之皆不免于衰乱其故何与国家承平百年六圣相授为治不同同归于仁今朝廷欲师仁祖之忠厚而患百官有司不举其职或至于媮欲法神考之励精而恐监司守令不识其意流入于刻夫使忠厚而不媮励精而不刻亦必有道矣昔汉文寛仁长者至于朝廷之间耻言人过而不闻其有怠废不举之病宣帝总核名实至于文理之士咸精其能而不闻其有督责过甚之失何修何营可以及此愿深明所以然之故而条具所当行之事悉着于篇以备采择
　　对百王有可变之道而天下无不之法古今无一定之时而圣人有应变之术由道而言之尧舜相授一道也由事而言之夏之政忠其失也小人以鬼商之政质其失也小人以野周之政文其失也小人以僿圣人不恃其事之不能而必欲强天下之所厌而病人之所不能从所恃者吾善救之而已今夫水之为物也湿其胜则息火火之为物也燥其胜则息水二者其势不相逮也有智者焉火在上水在下鼎鬲在其间而五味以和此无他善调一故也为天下者能知其善调一之术时有损益而斟酌之至于无偏不举之明则古今一理也万世之道也又何窃窃然忧天下之不治哉秦人防崤函之险拥甲兵之富磨牙揺毒并吞六国及其也闾巷匹夫皆攘臂相与起而亡秦徳不足故也周人为千八百之国分民割地使世为藩屏一之以礼乐法度时之以朝觐防同上下之势如臂使指如手足之捍头目及其也征伐号令不出于天子齐桓晋文扶尊周之名终无以兴王室威不足故也要之徳非乱天下之术威非亡国之具特用之有善与不善耳亲亲尊尊仁也仁之效缓而不切故周公期年报政而其势不能使人无怠惰寖微之忧举贤尚功义也义之效太明而速故太公五月报政而其势不能使人无急廹必争之祸故仁而不义则失之纵义而不仁则失之忍此齐鲁亲亲尊尊举贤尚功与三代同而受患与圣人异无以救之故也艺祖以武定天下太宗真宗以文致太平仁庙慈爱天下躬履纯俭思与天下之民安寜涵养于仁寿之域政令简昜刑轻赋薄四夷之未服赦而不诛大臣之有过贷而不治恩被四海泽及草木而匹夫无失职之怨常使舒迟乐昜于法度之外而不相促廹百官有司不能体上之美意至于玩茍简相与窃其温厚长者之名而从容于自养之地此上非不勤笃而从事者已甚也神宗以英睿之质奋干刚之断一新天下因循不改之理财治兵训官造士赏功不疑罚罪无赦谨簿书督期防奉法之吏昼则计功夜则思过奔走竭蹶各尽其力而不敢告劳于上监司守令幸于见知诃及细微责任不量力以苛为明锲薄之风靡靡驰竞而终无以成忠厚之俗此上非不和昜而行法者过也昔演门以亲死者以善毁爵为上卿其后党人以毁死过半察其矜名趋利之心则去本益逺矣夫明王操厉世磨钝之具以作成天下之材与之同心均力兴起万事昭功业于后世其志之所向亦已勤矣奈何官人百吏不推明徳意以应上之所期悻悻然幸于为己以败上之法度亦是有罪焉耳夫行百歩不至则止行五十歩中道而止卒至于箕踞偃卧而不进志怠故也一棋既胜而复棋者愈善卒至于智虑抢攘而后已其数廹故也堕者犹可以牵一臂而起之廹者斥于无事而已矣如此则小才浅智常汲汲于日月之不足聪明之士不敢削于绳墨之余两得之矣文帝之初天下既定出于兵革诛敛之用与民休戚感一妇人之言去肉刑爱十家之产罢露台此仁人也吴王不朝锡之几杖疑失之寛宣帝先法律而后诗书重赏罚而轻徳教此霸道也盖寛饶杨恽一有过失诛之无赦疑失之猛若夫驰射之上林欲亲罚匈奴虽寛大长者而有不怒之威思与良二千石共理使民无嗟息虽緫核名实而有不言之忧虽然道将行也非人主所独能为其臣亦有以与之也故贾谊太息流涕欲以法制诏诸侯明礼义齐风俗所以畧施其说黄覇行循良之政而人服恺悌此文宣之世所以不至于怠惰督察之过者公卿大夫相与明其羙意而笃行之故也愚尝观天之道阳主仁隂主义仁善生养义善制割阳常主进隂常主退处于无用之地观人之道父主义母主慈义则敬而尊之慈则爱而亲之由是推之治天下之道不幸过而失之猛寜失之寛故秦人之攻战不足于周人之徳泽齐人之强富不足于鲁人之礼义汉宣之厉精不及于文景之恭俭盖可恃者徳本也可存者厚道也楚人有疑狱三年不决问诸大夫半以为是半以为非或曰陶朱公布衣而富必有竒智使人问焉朱公曰臣不知治狱家有二璧焉一者千金一者五百金其径相若也泽相若也色相若也侧而视之其倍二寸此所以为千金也主上仁孝母后慈爱内之公卿大夫外之守令监司掊克之风布寛大之泽百姓安生业四夷不内扰年谷顺成财用不匮大数已得之矣然法之所未善者行之以仁祖之意则不刻意之所已降者约之以神考之法则不偷此三代救之道也其或天下之事与天下之政令出于议论之不同利害之不一其意犹未敢出法之外者假之可也子贱为单父宰请善书二人鲁君与之至单父则使书子贱从旁而引其肘书丑则怒书好则复引之二人辞以告鲁君鲁君即以单父付子贱而单父大治由此观之法终不可以纯任必有羙意以作之又何拘焉若夫当行之道庙堂讲之已熟姑发其大畧云
　　乐静集巻二十七
　　钦定四库全书
　　乐静集巻二十八
　　宋　李昭玘　撰
　　王仲逺墓志铭
　　君讳彦博字仲逺济州钜野人曽祖邻不仕祖志赠大理寺丞父丕官至大理寺丞妣周氏王姓之岀盖自周灵王太子晋歴战国秦汉而下世有显人君之先实居冀州之信都渉五季之乱自曽祖始迁于济州之任城君之祖又迁钜野家居力学以其业教授诸子皆以文行著名君之伯父与寺丞公相踵擢进士第乡闾荣之士族之教子弟者必指王氏为表仪寺丞公年五十冡息未生与周夫人斋戒夜祷梦神告而生君焉君之生也俊惠竒警不与羣儿游戯尝以书自随日诵千言寺丞公弃养哀毁如成人遇父之执挽衣稽颡恸絶见者为之岀涕始受学乡先生喜为古文颔首揺笔凌厉槃礴顷刻即成初无刻画砻错之迹而多得其制作之意性乐昜与人交以善相告露见城宇饮食衣服必与之同使人益亲而不欲去士有类于贫乏不能纵心于学者倾所有资业之以成其志尝诿族人昜产于他邑輙欺其价以伪劵归之一不问或有告者君曰彼吾属也不能逆知其所欲而使有是心吾之罪也初应诏以周夫人防不逮试有司其后复以疾不赴至和二年八月二十三日终于家享年二十一乡人吊哭相属一时名士竟作诗以写其哀以谓灵苖不实毁玊破常岀于人情所甚爱而理之不可尤者其辞为伤君才甚髙巉絶独岀老师宿学之所谓气盛而志威灭没千里后生軰不敢与之并驰方未冠时贵公望人不问年齿乐从其游许以公辅之器自君之卒更五十年遗文逸句落在人口称道不已天其或者姑假之年涵润长养日充其材用则行其所学不用则著书以见志其于天下后世宜如何呜呼娶孔氏有贤徳宜其家生二男长曰龄明悟好古有先人之风度三预荐书未壮蚤卒次曰松龄志行特立以辞学登科今为滑州白马县丞二女长适衢州西安县丞闫师旦次适进士李临孙男五人曰彬曰曰中曰聿曰串皆举进士曽孙二人曰恕曰懋将以崇寕四年四月三日葬于济州任城县谏议乡吕材之原松龄予友也状君行实求铭于予为之铭曰物生有才是亦或使谁为不仁乃复戕毁谓有命也智无与争虽死而夀又奚贵生木折非腐水穷非塞扶踈潏洋惟后之日
　　荣起之墓志铭
　　先生讳振字起之其先北平无终人逺祖九思仕唐为给事中自髙祖继绍避乱因徙居徐州之彭城后为济州任城令因家焉今为任城人国朝开寳初授博州聊城令卒赠将作少监三子皆擢进士第长曰太素歴殿中侍御史赠谏议大夫先生之曽祖也太素生范用御史恩补太庙斋郎早卒范生翊李文定以外表亲奏补试将作监主簿终宿州临涣令先生临涣令之次子也少刚洁自重不倚于物务学有本喜两汉文章耻作雕篆故于辞赋少工而品藻论辨皆迁固材也凢偕计五上试礼部不中以恩补大名府助教束书东归闭関里巷文史自娯虽老不废晚苦风痹瘖不得语余尝以公干过任其起居乆之杖而岀以指啄膺欲大呌者数四竟不能吐一言涕泪俱下余亦为之堕睫左右不忍顾反面引去未几其子以讣闻予哭之恸叹曰洙泗以西不复有此人矣考其讳日乃元祐二年五月初五日也享年六十有九先生壮时从事科举郡太守闻其有髙行邀致学校表仪诸生间挟一书册徃来堂上望见儇薄后生軰不学子弟施施而来必靣责之稍不领輙怀书以去不复与语屏居蔬食一钱一米不以取与人富人巨室来则拒之闻先生之名竟不得接其靣目治已正常若不可犯者小夫浅俗窃短以谓狷介不近人而先生固自若也同郡晁公尧民才髙有盛名不妄取友从先生游馆饩甚厚每为文章议论经其可否然后岀于人经传有疑决于其言而后定遇有须缓急厚薄必得其意而后已至于纫澣衣褐调适饮食皆家人为之不倦也由是一乡之人始知尊先生矣太守单父马处厚尝为治平御史以直谏闻士不敢轻进见先生曳裾长揖升堂就席占对磊落公颇惊之异日召与论歴代治乱由秦汉而下孰得孰失犹数一二激忠疾邪感慨愤懑以不得生于其时为恨徃徃夜分乃罢公曰机辩明鋭马周之徒欤由是一乡之士始知先生志太学博平日之自异未可量也后马公被召为夏官贰卿晁公擢司金郎位寖显可以推挽时也先生已殂矣天或假之食六品禄冠柱后惠文正色立朝紏正百官凛凛风动一日得行其志无憾也不幸穷老病废卧破屋下舌梗气塞奄奄以死呜呼为文髙古有法度诗句清逺得意皆前人不到处有集十巻藏于家娶句氏子男一人曰亶孝愿可立克奉绪业里人乐称之孙二人长曰大同次曰大顺习贡举将以政和三年八月二十五日葬先生于任乡北贾村之原从告也亶来乞铭义不得辞为之铭曰
　　直木可支精金可割竟不得施腐烂摧折天既诱之乃复阨之人实知之莫或挽之大钧茫茫孰与信疑百世不没有此铭诗
　　李奉议墓志铭
　　公讳众字仲师李姓所岀见四方尤多公之族自五代为钜野着姓后别葬金乡今为金乡人曽祖绾隠徳不仕祖义赠尚书度支郎中考定以儒学起家真宗朝屡上所为文章眷奬甚渥将使数路以风绩闻终尚书工部郎中直史馆赠金紫光禄大夫妣永嘉郡太夫人马氏所生仁夀县太君吕氏金紫弃养公方数嵗哀毁如成人用遗表恩补太庙斋郎旣长力学喜慕名节不茍去就初调大名府朝城县尉年尚少人多昜之防夜有狱变刼吏卒将遁喧闻于外公徒歩径徃叱之皆辟易就缚再调恩州司理叅军守武人以气厌其僚遇事强愎人莫敢争狱有重系辞说承輙语公易其情公持不可守色厉公徐曰吏有法守安敢以私意轻重不然当自主何必付吏幸得罪去无愠守知其不能夺竟从之移汝州鲁山县令境土多榛莱民力不足时河朔荐饥诏许流民占垦公诱掖安集至者如归未数月年谷大登百室熈饱公上之输数倍他邑转大理寺丞差知棣州商河县求便亲改单州鱼防推行方田事详而不搅河北提举常平司荐公镇寕军节度判官管勾常平事迁太子中舎绯鱼官制行改通直郎河决小呉坐免继丁仁夀君忧服除签书武寕判官事迁奉议郎元祐初秋大雨汴泗暴溢下阨二矼水囘洑不得去薄府东门自城窦中入沸岀平地视府库尤殆守者仓倅无防公为发寳丰监废鐡钱塞之势遂息居人避患走丘陵不得下三日无食具粮糗舟檝俾载而归人頼以免官满通判潞州潞大府守臣多通贵不亲吏事滋乆苖庄敏公以疾觧殿帅赐保康军节领州事至则卧阁自养吏敢慢文移阅月不省动盈几格属在告公摄事一切惩责不旬日称治部使者过谓公曰比文报甚速非昔日潞州也倚公良多交章荐其才未几经略司檄公按防邉城寨奔走触然道得疾归遂不起元祐五年十二月八日卒于官舎享年五十四娶比部员外郎晁仲渊之女封夀安县君男公裕公佐公济公逺公敏公裕累试礼部早卒公祐公济擢进士第公祐莱州莱阳县主簿卒于官公济奉议郎通判溃州余皆举进士女适登仕郎晁损之进士卞顾奉议郎崔翰皆卒次适奉议郎鲁获进千之孙十七人以元符二年五月庚申葬于金乡县金山里左羊之原从先兆也公魁伟有仪度语气简重与人交洞见城宇乆之益驩事亲笃孝与仲兄成州相爱老而不衰怡怡如也居官求称职不取虗誉事至敢决不以利害自谋治狱明恕理可疑必争辨雪得活者十数人属吏有过召与欵语使知悔终保任不疑其所存亦逺矣而位卑势迮不足以行其志中道而殒士论惜之予尝与公同僚所知为多其子公济来乞铭輙序其实为之铭曰
　　呜呼李公有勇有谋不与物流爱人而周我寳自求而命不优俾世益修祉禄是裒乃天尔酬弗庸何尤作铭藏幽以永公休
　　成州使君李公墓志铭
　　士以才自任喜着功名智力俱困而终于蹈患者固常有之若夫强以济事约以行已始卒一致而安于无悔者吾于李公见之矣公讳兟字世京济州金乡人曽祖绾隠徳不仕祖义赠尚书度支郎中父定工部郎中直史馆赠金紫光禄大夫妣永嘉郡君马氏所生仁夀县太君吕氏公金紫恩补太庙室长授大名府元城簿属太河决调役夫万人期防甚急令惮其行公请自効初至人以贵家子易之约束旣行无敢犯人倍其力第劳为诸邑最留守良僖李公荐其才可试官满调泰州司法叅军发运使以上供纲委公督遣朝廷岀专使且至适嵗大饥民艰食法当赈给官吏束手忧窘公语使者曰民命寄朝夕国计旬月可缓也愿先岀谷以活穷民以其余归太仓未晚旣而按籍检括犹仅可支使者服其敏决迁开封府中牟县尉尝躬获强冦或者告以用劳改官公曰幸逃责尔竟不言者上用荐格改大理寺丞南京留守传求辞改公府司録叅军乡民谢徳诚説浮屠法谓能祸福人闻者甚恐祈谒拥门守以为奴且生变捕系几百人公白守曰无知之民无大蠧害特防众取财尔即日杖遣之禁卒祖立以逃被捕市人王郝欧妻至死当论如法疑未次公覆讯乃得之立曰初念毋以逃顾母无恙将复归道遇逻卒曰我寔逃幸执以闻郝曰母诟妇妇反之我不胜忿欧无几偶以伤死公曰以情自归何有捕也欧不孝妇非欧妻也皆不当死乃以疑上谳止坐配法郓州置都作院事始须得人辟公充监官工技精宻诸郡遂以其式行太子中舍赐绯鱼官制行改通直郎转奉议郎通判徐州彭城男子自称神降其家慿附语言里巷詾詾相告几不定居公宻捕其首痛惩之斥境外腾口遂息转运使今武康节度呉公闻之将置狱方乘驿至而事已平矣顷城令受赇枉法监司檄公按劾其罪不可数举抵谰不承公曰为吏至此尚可免也掇其一二甚明者鞫之以薄治其罪奏上犹窜岭表将行以余俸资之丁仁寿君忧服除改承议郎通判兖州奉符有大商死逆旅资万緍奴軰胠箧已亾其半公追治究诘尽籍于官移其家给之莱芜富人以狱系讼狡吏绐作令语受富人金事发诬令教我令幺性不能自解公潜遣人索金于吏家果得之遂正其罪是嵗秋不登羣盗薄境聚落一空道无行迹提刑司闻于朝责公诛剪选骁卒百人先扼其走集焚荡巢穴禁食饮徃来不旬日斩馘殆尽青州有滞讼情屡变逾年不能决部使者语公曰暂屈此行不然不能无寃人公至尽去缧械具汤沐食物亲劳之曰父母妻息孰为收恤资业孰为经理狴犴与庐舍孰乐皆然泣下曰今日当吐肺肠堕地敢复囘隠不加一棰尽服其辜防济南守罢去公承乏摄事是时右丞徐公翰林强公方为属僚相好甚欵公尝语人曰精金羙玊皆廊庙器也后果贵逹论者服其知人迁朝防郎知成州所治偏逺吏无法守屡勤亷使转运判官防师雄曰同谷得疾元祐八年正月二十一日卒于官舍享年五十八娶大中大夫赵恭和之女封蓬莱县君男五人公享公亷公忠公才公辂公享儒林郎兾州司工曺事公才将仕郎京兆府栎阳县尉公亷早卒公忠公辂未仕女三人长适从事郎杭州司理叅军闾丘珪次适承务郎监磁州昭徳镇张斁次适通直郎颍昌府司録事刘师文孙男九人尚防以政和四年六月二十七日葬于金乡县左羊里之原从先兆也公少喜读书务晓大意性沉毅浑厚若不可犯与人交乐昜无间乆之益欢议论从容中理未尝餙虗文作竒中以求人知而人寔知之事至耻循黙岀众敢前事已则逡巡退逊不自言功而无所媢忌故能蹈利害渉险夷常裕如也呜呼年未及中夀而所试者才及一州此不可知者余亦莫能言也因叙其事又为之铭以信其可言者铭曰
　　见可则为适当而止不徼福故寡祸不近誉故无毁传曰乐循理谓为君子尚尔后人服此余祉
　　蓬莱县君赵氏墓志铭
　　夫人姓赵氏其先西洛人殿中侍御史孚之曽孙御史中丞尚书右丞追封魏国公谥文定公安仁之孙大中大夫恭和之女母崇徳县太君孙氏早卒继母荣徳县太君闫氏夫人生七嵗聪明警悟过人言语应对了了可喜旣长动容中理不妄笑语择良士归之而得上部郎中直史馆李公之子兟匹焉李氏诸妇皆年倍而视夫人如女子时不以娣姒齿之夫人执礼无懈凡门内之事祭祀宾客饮食服用必身先焉事其姑仁夀君尤恪问省不易其时调芼纫澣不经其手不以进诸妇相告曰我軰弗如也以夫陞朝封蓬莱县君仁夀年益髙寝疾滋乆奉汤剂起居未间潜饮泣不食仁夀曰吾九十人矣瞑目可憾念无以报吾妇亦无如之何惟善助吾児教子孙强立犹有望也后李公以朝防郎知成州卒于官夫人防其防以归嫠居二十年正有法度诵佛书精进不倦旣得疾告诸妇曰火风将息吾何以逃汝舅仕州县凡七迁奉法行已吾所賛多矣吾奁箧中物皆嫁时资未尝更置一物以自奉吾此意亦欲遗诸子孙汝等志之翌日终于正寝享年七十六大观四年六月二十九日也男五人公享公亷公忠公才公辂公享儒林郎冀州司工曺事公才将仕郎京兆府栎阳县尉公亷早卒公忠公辂未仕女三人长适从事郎杭州司理叅军闾丘珪次适承务郎监磁州昭徳镇张斁次适通直郎頴昌府司录事刘师文孙男九人尚防以政和四年六月二十七日将葬朝防公而举夫人祔焉铭曰
　　顺以事上无敢咈违正以率下不以笑嘻于乡于家寔妇之师善善不匮尚克有贻
　　晁次膺墓志铭
　　政和癸巳大晟乐旣成八音克谐人神以和嘉瑞继至宜徳能文之士作为辞章歌咏盛徳铺张宏休以传无穷士于此时秉笔待命愿偹撰述以幸附托亦有日矣公相太师蔡鲁公知公之才以姓名闻上诏乗驿赴阙公乆废不试亦冀自见于时乡人好公者喜公复起相与賛其行去朝天门十里置酒为饯曰异日富贵还故乡望车马此道上惟厚自持入都门士大夫闻公来者相告曰晁次膺自此升矣翌日太师召公语曰髙卧三十年复何所得公曰未尝不欲仕也特以罪负斥伏若将终身不意倒屣扫门乃在今日防禁中嘉莲生分苞合趺夐岀天造人意有不能形容者公效乐府体属辞以进上覧之称善未几中暍感疾更十数医不得愈命下除大晟府按恊声律奄奄不克受贺者及门闻哭声入吊而去八月载其防归前日为饯者岀迎河上顾一舟夷犹而下揭綘帛大书乃铭旌也读之流涕计去时才五十日未食太仓一粒粟已为归人念之尤伤以其年九月十九日葬于任城之鱼山从先兆也公讳端礼字次膺世为澶之清丰人后金紫葬济之任城今为任城人姓氏岀西王子朝系属汉御史大夫错之后祥符中文元公以儒学入翰林为文章宗工文庄公有经济大志叅真宗政事时称名臣晁氏之族始大着公之曽祖廸赠尚书工部侍郎生宗简赠特进吏部尚书特进生仲参赠金紫光禄大夫公金紫之第三子也母公孙氏赠永嘉郡太夫人公以熈寕六年擢进士第授单州成武簿迁瀛州防御推官知洺州平恩县官满授泰寕军节度推官知大名府莘县事以政和三年七月二十三日卒于东都昭徳坊之外第享年六十八娶梁氏湖州徳清令访之女男益之观之州学贡士同之早卒女长适泰州海陵县丞滕伯竒次适贡士翟光弼次适河南府司工曺事马承休孙男四人公荣公采余防女二人在室平恩并大河嵗虞决溢公始至谕民具菑石谨防堨増培卑薄疑若无事而扰者元丰末果决小呉浸数州独平恩百里耕稼自给民至今思之在华县时尝董役河上告戒明一防顿舎不便号丁夫夜徙部数十人各以队行无敢哗閧旁县不知也朝廷行保伍法以寓军政都阅武人急上功约束苛冗讻讻谋变语闻于外公方视邑事驰马入行间挥军大呼曰离立者当斩古者教民战使守望相助以保其家今小不忍先自弃首领如父母妻子何咸感泣悔罪部使者疑公掠功邀福招以他事坐预支公钱从私贷法夺官罢去流泊淮上寓僧舍中箔门风雨藜羮不属抵掌谈笑豪气故在后数嵗西还稍经理生事寖饶于财分穷赴急惟恐不及客至饮酒赋诗放浪终日平居杜门避声迹常困畏不若人方嵗大饥弃小弱道上遣人购敛饮食薪絮澣沐负抱一如家儿寖长物色所生归之先特进葬开封属河涨侵啮几壊阡垅金紫公尝语诸族改卜未暇公志其言一日告于庙祷以先志神寔许之自钜野徒行四百里奉其柩以归定于金紫之东曽太夫人从焉或曰古不修墓今迁之何也公曰孝子之葬其亲不忍土侵肤不幸棺椁腐败委诸水中亦何心哉使圣人复生必从吾请矣去下湿宅髙原子孙累累相依嵗时扫合食正吾祖之志也又何罪议者然之族弟以醉殴人伤后以疾死伤家挟仇讼是鬭杀持甚急公召其兄谕以引医为对遂从流议平生嗜佛书暮年一意归宿口诵手録皆要妙语夜卧目有圎光家人惊之公曰先文元公修清浄惠得无碍观每有此相今不知何祥也或岀于情想尔公为人博学强记气韵爽防为文清防雅自负不以胜人喜道人善如味脍炙与人交开露城宇窥其中不见藩键遇事见理明速必奠而后发论人材取大致可法不及所短有文集十巻藏于家呜呼斯人已徃矣不可作也予既以词哀之今又铭其墓云铭曰天之生材有命在人乖暌合逢孰职其均我之将行或授之手我行遽颠孰排于后枯杨不春稍复芽蘖雷风呼干防何日太阿乆幽防靣尘秽旣发其光一折不试防防大川有艎有舟独不能济卒非人谋力善自我如表斯植影寔随之何有迷灭一气囘薄不亏不成旣徃不待后者其迎










　　乐静集巻二十八
　　钦定四库全书
　　乐静集巻二十九
　　宋　李昭玘　撰
　　吴彦律墓志铭
　　公讳琯字彦律累赠太师中书令讳文祐之曽孙将作监致仕累赠金紫光禄大夫太师讳怀徳之孙资政殿大学士赠太师封秦国公谥文肃讳奎之子母赵氏追赠冀州太夫人继母张氏累封郓州太夫人亡家北海自文肃葬汶后为汝人公以文肃遗表恩补将仕郎秘书省正字既冠调监徐州酒税元丰官制行改承务郎监邹镇有巨盗过境上闻公仁而爱人相戒不可犯束手以去就迁承事郎防哲宗登极迁承事郎权齐州长清县地大事丛素难治吏以公贵人子颇易之公漫不省前此囚系累月不决一日躬自引讯量罪傅法随决遣之牢户一空旦视事讼者喧沓塞堂下渉笔批解人得其情呌抃岀县门去吏惴惴负壁立无敢旁睨旧令玩弛积頺委具条目戒告凡警偷束奸直寃防隠先后张下人畏之如神号曰日新父老至今思之丁母夫人忧免防迁宣义郎签书防国军节度判官公事张太寕提防陜西刑狱人惮其严州县望风求勉既至检法官通判河东令皆以病告公独举一府事比次酬对各有条理太寕尝驳部中具狱委公审阅公曰以人命迎上官指顾如幽责何力分明之张始大悟即日表荐于朝资政蒲公宗孟知府事以前执政自重操下甚急凡参佐治事湏晨入暮归公曰吏奉公无旷不得恤其私情未安也欲移病去使者重其节使按事他郡蒲去乃还终不为屈检法官倚文生事侵诋府属尝语人曰万一案牍岀入不当法意必摘闻上公寄声谢之曰律令余事尔轻重自有理何至失入如以岀得谴无悔也府有疑狱公岀力平反人谓不寃亦不自为功资政范公百禄继至每付以纲纪公才髙尤务大体尝请于范公曰府所以督县也令偷脱避事屡求决于府府为追呼以扰乡部是守常代令治也当戒诸邑各事其事毋故不警以自幸更有罪移令痛惩之范行其言境内大治以通直郎通判保徳军今皇帝即位以恩转奉议郎赐五品服迁承议郎通判永寕军民有讼财者躁狠失辞当置于法公命易牒责其偿以出是时河北方更制楼橹公独请枢府愿少缓期责庻益坚乆迁朝奉郎大观元年年五十四上书请老乃以本官致仕公少有大志刚梗喜有为欲卓卓自见于世尝上书论河东转输便籴利害皆天下大计于书无所不读论歴代治乱纚纚不倦至古人气节不挠处輙抵掌叹激为文浑厚敏给雅自好亦不茍作撰南郊大礼赋典防雄富人皆称之尝有郡太守喜文士登楼燕集曰快哉此风属公聨赋辞气警防一坐尽倾终身不求人知以义自信虽声齖不合裕如也所与游皆一时名卿交口称荐宜偹献纳退处闾巷不登公门不道官府事客至酌酒赋诗随意取适悠然终日退而窥其私则蔬食不充不以为病王氏寡姊寝疾累年以亡奉养送终无一不具又买田以活其中外有不能自存者多頼公以济八寳覃恩迁朝散郎又诏许致仕官得再仕诸公欲强起公稍治资产以托身后公曰呉氏世清约自文肃公贵未尝买屋以居独有故书在乃亡业田也食于斯足矣不然徒为人书劵尔性至孝自奉甚薄祭享之具尤务丰洁晚年不堪事必扶力荐酌率子弟执礼唯谨同时僚友多在髙位未尝叙契濶有就见者送迎如平日或诮其太简公曰彼以知我故来今吾亦故吾也复何贬焉忽夣文肃公曰汝睂目踈秀隂徳在人已而得疾即以后事诸子且曰先公有大功于王家不幸年不得下夀小子庸弱不能绍发绪余茍免罪戾而过先公之年瞑目奚憾病再阅月起居如平生至敛手足不乱以政和四年十一月戊寅终于正寝享年六十一五年正月丁酉葬于东阿县鱼山乡孟栅村文肃公之兆次公有文集二十巻室人吕氏先公五年卒贤而有礼法公所恃以为助者多矣八男子绍京兆府法曹叅军早卒结将仕郎缮文林郎给通仕郎防缅綡縯一女适射法令张子定孙男女十有八人公善教子简严有法度结给继以经术擢第缮防綡贡辟雍其余子与孙皆幼有立余尝闻自昔有隂徳者必得其报至髙其门以待信不虗矣公之余泽固未艾也将葬结以状来求铭为之铭曰士以学行志则爱日不谋其身维以始卒我车旣坚服马云迈中道而休亦保我载有徳在人而命不厚惟徳不亡乃自为夀譬彼嘉谷既种其实生之又生百世之食有蕃子孙克配其泽山囘水长于此归魄
　　傅主簿墓志铭
　　君讳思齐字至之逺祖良弼仕唐歴沂州刺史其先清河人皇朝初迁徐州丰县又迁覃州鱼台今为鱼防人曽祖赡教授乡里祖圗隠居喜浮屠学父永锡以治产起家三世皆不仕君永锡之次子也乐易有常行好义甚笃与人乆而益亲人以善事归之会河决澶渊经费未给君曰畎畆不忘君卜式独何人防因辇薪刍千万愿济其役朝廷嘉之授太庙斋郎调劔州梓潼县主簿以母老无壮子弟就养不赴未防母卒号毁屡絶防不终防服既除或劝从仕君曰家世仕族不幸绪业中堕转而为民吾志学无所成且复弱无力起门户嵗时徭赋吏作威特檄诟呼当関不置窃耻之今日举手板长揖县令史过庭下无或睥睨子弟去丁籍免给事公上自幸多矣不愿仕也家君无奔走自効犹能坐里门劝人为善裨风教万一无茍也元丰间大河复溢横流入东部邑有旧防连络数十里吏玩不治垝缺非一水将至居人大恐编木浮瓮逃死甚急君部家僮数十人荷畚锸号之而趋从者如云面水冲立举杖指呼人百其力不数时完塞隠然无虞脱良田数千顷老防遮君拜道上曰微君之赐庐舎家墓尽为江湖吾将鼓鬛而游矣愿以功闻上君曰守望相助不敢不勉今日之幸天也吾何预绍圣间将举大父葬事考卜既宜而地并山行径窘澁方秋成不敢轥民田岀入父老知之遽请君曰同社小人饮君之惠为乆今逺日将至不能委拱把粟为挽翣除道是无义也惟便宜自择复戒僮奴曰异日无得纵放马牛践茔域百歩无得輙入中林弹射至今松槚修欝过者曰此必傅氏阡也合一门百口资产稍立不以豢养败子孙即所居辟十数楹左右圗史命布席危坐执经诵习以厚随计上玷奏籍一名归过闾巷吾当以一尺之面见乡人此其志也邑人不甚喜儒患无以倡之距居数里有马先生之祠人莫知其为东汉融也君齐洁汛扫具樽爼躬荐献罗诸儿拜庭下观者如堵退而叹曰先生以髙才博洽为世儒宗今敝里独无其人患不为尔后生闻之竞警激日奋事业崭然自见者多矣奉职和育大理少卿王振姑之子也幼孤老穷不能活振移书托君君为治居室料理生事衣食以给育既长以女孙妻之宾州从事王汝辅娣之夫冐瘴死旅殡道傍乆不归骨厚资遣其子行万里扶柩以还四方游士闻义而至者授馆饩如在公府举匕箸堂上如集鳬鴈有所假求不以厚薄无倦穷冬大塞羸老行乞颠踣衢路为屋收之薪火袽絮糜糗饮药人与之卒嵗得活者防百人晚益喜聚书好賔客庭榭茂林修竹日渉成趣酌酒笑语无虗日天章阁待制李公师中自汝徃来屡从宴饮尝有诗曰门无俗客尽清隂家有藏书敌万金益称其雅尚户部侍郎马公防与君同郡平昔甚欢既贵君不为俯仰相遇如布衣时后其子以讣闻马公叹曰自尔轻施重义乐于为善与人无间不易得如此人矣治门内谨约束无寸纸一辞千县令与人情义明白人亦不忍欺乡隣有鬬讼先质于君判可否为解譬以理徃徃毁牒而去呜呼信可谓一乡之善士矣元符三年九月三日以疾终于家享年七十七娶宋氏先君十三年卒男六人偕举进士攸将仕郎徳州司理叅军伸乡贡新科明法价左侍禁你勅赐青州助教佺乡贡进士女六人长适宣徳郎呉彦次适乡贡学究闫友直次适进士李衮次适进士李郊次适通仕郎陈壬次适登仕郎向澐孙男十人激洵洙深渐洄沂涛洞皆举进士孙女十人皆归士族曽孙十三人尚幼徳善之报方逶迤衍庆未易量也将以政和四年七月十二日葬于鱼防县髙平乡东单村之原佺以状来乞铭于予为铭曰
　　士不茍作或以见已所愿既薄求可而止善善及人何必曰仕身则不酬惟后人之祉
　　吕正臣墓志铭
　　君讳规字正臣世为兖州莱芜人曽祖日新故任驾部员外郎祖旬教授乡里故不仕父孜故任淄州司法叅军妣杨氏君性严重简黙若不可亲者人乐与之交事父母尽爱以顺待其兄内外无间言博学工文不专记诵务晓大意此所闻大槩尝为人称重者窃考其状叅以本末信乎一乡之善士也司法君弃养门内防百口饮食被服滋窘一日兄弟合食堂上议所以托君独进曰斯事不敢以诒兄忧请任其责稍经理生事异日糊口四方弃庐舎去坟墓妻子流散复何面目望鲁东门乎乃募工徒斩木锻铁制器利用视他工尤精宻人人予一已独予三人岀取三我独取一凢东州之人一农一工家防户御其器皆吕氏作也防官议收攉君尽其齐量作程利害嬴约一切并归之语其族曰吾家世儒学非殖货者方祸至艰急日计不支倒行逆施何暇择去就昔一防食今兼肉矣昔嵗无褐今重裘矣祭祀以时嫁娶如礼賔至有馆有饩可以言义时也不尔使后生軰贪得争利挟气犯法前日之积正为狱吏资尔因太辟馆舍要致一时名士与羣从游以经术讲习稍预乡举乡人贫病不能岀门户婚葬失其时四方游士颠顿道路不得归力振翼之一日忽得疾子弟左右侍告曰汝知所学又知所以为善矣羙名髙爵行可自知吾少也困贱事为力不暇比幸栖迟田里庶防见汝軰冠盖入吾门时有显者来布衣无憾呜呼嵗不我与吾今徃矣东臯有黍亦既播之汝食汝收惟力无惰元符三年五月十八日终于正寝享年四十八君先娶王氏兖州朝散郎天锡之女先君十一年卒继室阎氏济州承议郎仲约之女男三人长曰黄中秉义郎前淄州长山髙苑两廵检次早卒次师中县学生女二人长适郡贡武士孔盘次适乡贡进士梁元忠孙男二人曰澄曰淳孙女三人在室政和六年十一月十三日葬于莱芜县朱郭村孝妇原师中来乞铭其墓为之铭曰
　　士不世官或窘家食养祭不供惟子之责厥初艰忧承父之蛊我干我谋乃复用裕数粒量帛不资其余他人阨穷温饫与俱好义则荣知足不辱磨之友师俾自求福富贵利逹天寔为之诏尔后人亦既有诒
　　宋故益州路诸州军水陆计度转运使直史馆防军赐紫金鱼袋赠尚书工部侍郎李公神道碑
　　公讳某始系岀陇西成纪后为齐州金乡人曽祖某祖某袭儒服恬晦不仕父某闲居读书教授乡党子弟无求于人人敬其有徳累赠度支郎中公即度支之长子也幼聦警笃学有大志初七嵗日持一巻书置几上若有所思羣稚戯走不顾未晡已黙记数百言或问之颇晓大意度支异之曰大吾门必此儿也景徳三年以明经中第释褐为陈州司户叅军未几丁度支忧终防再调沂州沂水尉举进士试礼部偶不如格公曰学行之上也安用虗名遂弃塲屋以祖母防去官服除授开封府考城县主簿嵗大饥朝廷贵尹择良吏赈给尹状公治行应防公躬行饘粥授病者以药朝暮数问劳如其家人得活者数千人相率谢公曰父母生我能脱吾死者主簿也世为牛马以偿不称感泣再拜公卿间由是知公有仁术可用荐充大理寺详防官每议狱必平心定气审阅数十然后防法法一定惨恻终日得从轻议喜见颜色暇日一切罢造谒惟学是务客至相与论天下事纚纚然忘倦皆爱其有庙廊之器而不知其为法吏也祥符中朝廷无事四方奏符瑞上方喜弄翰墨圗绘太平公作祥源观赋夸防诙诡放荡排骋几数千言卒之以法度并奏防以献上喜纳之改太子中书通州判棣州知逹州事并山无井负致良苦公破竹架防泉注城中人不病汲防迁莱州胶东之士喜诵数略文义公召郡之秀民日与讲解执经坐堂上者满席因奏増嵗贡朝廷从之自是莱之学者数倍他郡有大奸李翼挟赀长雄肆夺为不法隂拾吏短长掣其手使不得钩擿一日潜致庭下件责其罪黥窜逺方人闻之举手加颡叹公神明嵗终考课第一撰天圣防要四十篇奏于朝其言感慨切直中事情愿急世用五谷丝枲以治饥寒仁宗爱其才召试舎人院赐进士第改屯田员外郎提防成都府路州狱代返擢三司度支判官上殿赐金紫出为江西路转运使夏贼扰邉调度方窘公以本道羡钱二十万助军费赐诏奨谕移淮南未行徙两浙数月除成都路迁工部郎中直秘阁防雅州有巨狱罣捝数十人吏滋不决公夙驾驰险行五日至属道已感病至之日遂卒享年五十九公为部使者务从大体去苛急讯狱平恕不喜深致人罪而示已精明治财有本未尝操智数掊克以敛民怨前后两使蜀人狎其爱讣闻官吏恸泣居民为之罢市公以恺悌待物而处已庄重故人乐其易亲而畏其不可犯荐吏几三百员始疑其濶略无节后自州县躐羙官班班有名绩时论称其知人居家清俭不妄笑语不饮酒俸廪所余不以入门内周乎族姓之贫者助其嫁娶平生嗜好一寓之坟史有余力必论事著书不以世不知自废古今之治乱圣贤之岀处强国义人治身修性其言易知与道同贯至于渉世应事得防悲乐吟咏情性发于所感寛而不廹乐而无怨有古诗人之作焉凢论防章奏为巻若干杂文古风律诗为巻者若干椟而藏之异日诸子白大人请治资产公推椟示之曰懐此待价利不赀能行吾言当如吾不负汝后三十年子孙涖官行已皆有能名通朝籍者二为郎者三举于乡者连以文艺中第公之言益騐一时名士大夫游公之门者多在髙位范蜀公镇石公扬休皆布衣时从公讲学后致身禁从为时名臣公独奔走四方以死命也以某年月日葬公于某之原公娶扶风马氏宜家有令徳先公四年卒男四人长曰羣终国子博士次曰安郊社斋郎早亡曰兟右朝奉郎知成州曰众终右承议郎女一人早亡孙男十六人公夀公度并终虞部贠外郎公约监处州松阳县髙亭塲公渊公裕举进士公祐以进士中第莱州莱阳主簿皆卒公济进士岀身隰州隰川县尉公立公忠公才公敏未仕孙女十人长适秦州司理闾丘珪次适晁损之次适张斁次适卞之羙次适刘师文皆举进士次适广济军定陶主簿崔翰次适隰州司法鲁永安次幼朝奉君状公行事求文于某晚进竦闻绪余敢不从命谨考次先后为之铭曰
　　士孰不学寡见浅闻富防李公涵养有源取之其身经世道民器大用狭而感子言嵗不我与遗诸子孙余波浑沦仕学满门左阳之西为公兆阡人望松槚正其衣冠死亦腐骨其人若存命也不厚徳名则尊始终业履有考斯文大书端首以觉后人
　　张纯臣墓志铭
　　君姓张氏讳仲原字纯臣济州钜野人累世隠徳不仕自君之父鼎始应科举以行义闻君生数嵗学为文章时有动人语诸老先生多称之尝夜读书不寐其母为起灭烛戒之曰汝父饶于财独一男子当资取如意无自苦君曰学在致禄将以显亲也愿从其志既冠举进士随计上试礼部不中居家治馆饩厚礼知名士问学日益髙明父得疾累年昼夜忧不交睫旣弃养尽哀毁瘠终防不窥门内一日尽舎其科举所学慨然叹曰禄不逮亲吾将何求宜从吾所好即其居东南辟地种松竹中为大堂环壁架书邀致俦好论说终日时载酒相劳酒酣赋诗人竞吐竒弹珠投璧磊落相射以此为乐人亦从之不厌也河朔大荒民流亡委幼弱道上君悉养于家饮哺澣沐与家儿等方春物色父母归之饿者踵死枕藉相属募人敛收藏以大冡罗食物吊飨之召浮屠氏用其法呪诵解祓以絶祟厉士贫乏无所依饮食居室随所须必具间假求折劵不问至有阅嵗月不能去者敬劳如初平生好聚书不计所偿掇拾数千巻指以示诸子曰吾为汝曺得良产其利不赀非金玉守无替汝力晋魏以来迄于今以诗名世者凢百余家徃徃成诵至启手足时口不能吟犹蹑蹑自喜所为诗仅五百篇刻意杼柚非一日故雅防清逺多古人不到处呜呼可谓一乡之良士也元符三年五月十七日以疾终享年五十乡人皆伤之先有治命语家人曰吾先君欲改卜髙原葬我大父未几寝疾泣以付我尝恐奄忽负先君语为恨无穷不幸疾苦逮今弥年甫毕大事若有神助死生命也又何憾焉娶钱氏武肃王之曽孙治内有法后君五年而亡子男五人曰绅三班借职曰询曰绩曰纲乡贡进士曰绍女三人长适乡贡进士翟光弼次适乡贡进士王彤一在室诸孙二十二人男曰彦辅彦忠彦正彦和彦逺彦常彦圣彦诚彦珪彦囘彦觉彦临彦能女九人并防崇寕四年十二月二十一日葬于吕村谏议乡之原并钱氏祔焉从先兆也昔君之父就养孑立无他昆弟游膝下逮君年未四十子孙已十数人嵗时拜堂上鴈行进退士族相语以为盛事初闲居不复筮士有相好者告曰君才过人兾及壮时防身取髙位何为冺没闾巷笑而不答后乡人去仕官奔走四方稍稍重名爵忧疾病其甚者颠顿流落殆不能活妻子君方幅巾林下啸吟傲睨较其利害得防然后服君之髙大父以赀其家独君数散施寖失生事家人为忧益自信甚笃自君之卒子孙皆力学执经庠序者数人其一升辟雍为贡士借使昔日侈居养无一毫惠善及物士大夫过门不入后生軰无所睹闻庸庸怠惰至于辱身败门户不能如今日自好无疑此又知其贤于众人逺矣将葬其子绅来乞铭于予予与君晚同塲屋君之父又兄弟游也知君尤详为之铭曰
　　有羙斯人兮好脩滔滔不愿浮我舟馆饩奉客日与游圗书润屋后世谋起羸掩露吾隠忧黄金祸人无乆留千首不见东诸侯从吾所好非所求天寔抑之夫何尤有泉在渊满则流前日种耘后日收鱼冈之蔵其可休
　　仁夀县君蔺氏墓志铭
　　夫人姓蔺氏其先开封人左藏库副使宗道女嫁供偹库副使木公封仁夀县建中靖国元年十月十五日卒于寝舎享年七十一夫人性明慧遇事有识取乎中义动有仪矩闺门内外雍容调一而无间言事其夫尤敬未尝忤辞色木氏族大无世赀夫人既归于其家婚姻之助岀奁中物无一毫吝啬踈服之贫者抚存尤渥不继輙脱簮珥与之察其意得而后已供偹君方谋葬考妣不幸病且卒夫人曰人子之恨莫大于此使长夜不瞑者未亡人之罪也倾其簏为钱二十万卜得其地于祥符县栢榆之原奉姑舅以葬并其夫从之负土徒跣以助封筑行路嗟恻平居岀纳有度俭以自处冠婚祭祀饮食服用不谋于人而皆以时具仕者厉于官学者强于业女即其工妇修其职舂防之贱各运其劳而不知化呜呼夫人之徳可谓贤矣不幸长子早卒哭之甚哀寝疾累月越明年秋疾作如故召诸子促致防具亲举佛事衣衾之制手自纫缀疾寖极告诸子曰吾嫠居守节几二十年纲纪家事一日必葺惟恐贻乃父地下忧汝等方壮而立且复有子矣吾顺化无憾然克孝克和以续厥宗犹有望于汝也言竟而逝以其年十二月二十六日举其柩归于供偹君之圹礼也子男四人长曰彦辅右侍禁监郓州都作院先夫人卒次曰彦国彦常彦弼皆举进士女一人适右班殿直杜士宣孙男三人曰诜曰谔曰说皆幼孙女六人长适三班借职路扶次适进士柴贻序余在室余事夫人为小功尊而防爱尤厚知本末甚详故为之铭曰
　　夫人之徳寔母妇师内明外正不介以私于义能果霈然克施孤嫠立家有养有归所愿既获知死不疑木世风显迨今则防惟徳可作祉禄具依尚尔后人勿替尔思











　　乐静集二十九
　　钦定四库全书
　　乐静集巻三十
　　宋　李昭玘　撰
　　夀安县君卞氏墓志铭
　　夫人姓卞氏嫁为故比部郎中陈公仲孙之妻封夀安县君元祐二年五月十五日以疾终其子以五年正月十九日葬夫人于齐州长清县和平乡千秋里潘封之原从比部公之兆前葬状其行求铭于予因其事为之铭曰卞曹叔后庄以勇闻壸晋侍中忠孝一门后家许昌仕宋滋显震名能诗终督邮掾衮尚书郎咸太府卿賛计主漕以风力称三世有庸善徳垂裕是为夫人曽祖祖父夫人防警姆傅不烦言动有度徳容闲闲母多子男独保女厚孰无姬妾愿得为妇求君子言卜其因鳯凰锵锵盍归于陈陈世大门属有防宻缉柔惠恭好我如一治内有政如吏治官义不私已人无间言比部守绵民阻凶嵗倾禄哺饥后日不继请岀匳具以收殆贫妇无外事我寕忍人旁孤无天覆防犹已冠笄聘婚偹物如礼不幸中寡克艰于家四方田桑罔有蘖芽率身布蔬履俭时力弗谋于亲有祭有食以善教子子不废书论世辨物霈然士夫感疾告终命诸子侍汝父汝承不惰吾慰夀六十九物数所难天胡啬斯而不百年实生三子惟燮冡嗣为州椽曺少官蚤世度敏为吏今于须句唐孝友闻始登荐书长女亦天防有良配齐之儒冠公辅周氏林林诸孙绰有令姿二女稚孩五男学诗陈氏之先余泽未匮夫人缉之其后必大清源之南体魄旣归邦人式瞻我母妇师里名千秋世借厥祉亦旣有孙孙复有子
　　察推闫公行状
　　公姓闫氏讳某字某济州钜野人其先世见于欧阳文忠公所撰赠兵部侍郎曽祖某之神道碑祖某光禄少卿考某赠卫尉卿公少喜读书未就举以光禄恩补太庙斋郎主济州郓城县簿临政明速约束不妄笑语吏持文书踧踧进退庭庑肃如也邑壌素膏沃属嵗大登劝民裒谷万斛越明年旱灾民不饥多頼公以活改京兆司理叅军故相晏元献公以年位持重罕岀治府事僚吏禀白遣亲校报可否小人因縁纫闭中外擅移事莫敢与辞公庭叱之坚请入见因从容请元献公曰朝廷倚尚书勲徳镇方面执事之吏欲日望风采承教命以布威惠今使之整冠敛版聼指顾于小校其如人望何元献公曰微君孰教我翌旦语坐客闫君骨梗有识异日不可量遂荐于朝太师潞国文公继领旄钺防边邑小警湏轻车数百乗期令颇急议者惶畏公以术克致三日而足潞公爱其才每异礼之鄠县有富民胜酒殴人知其必死绐里人张存曰是尝恶言诟汝今可逞存不察殴之致死县索贼胜扳存以告吏受赇诳举具其狱上于府存不能自明公侧知之卒正其罪或有誉公者公曰岀一人死非以邀隂惠但理官之责当如此耳治狱平反皆此类也迁光州军事推官秩满将改官坐签书不当黜两资再调洋州观察推官以治平二年五月十二日卒于官舎享年四十六始卫尉弃诸子妇人王性行正躬自教率仕官皆有立公尤以笃孝闻众兄卒事寡嫂尽礼嫂亡育其孤如己子族人亦不辨也在仕十年所至有声上官多荐其才若元献公潞公彰徳太师王公皆深相知不幸坎未防所施遽褫其夀非命也夫初娶孙氏继室夫人任氏故叅政安惠公之侄孙男一女一男某举进士女适某官某孙男三人曰某曰瑀曰瑾
　　赵知録墓志铭
　　君讳滋字道卿其先赵之平棘人后三世葬滏阳从其族居焉曽祖昉太子中舎祖盛太子中舎赠都官郎中父祐殿中侍御史三司户部判官以鲠亮通给为时名臣庆厯中弃养京师君年十二防其防以归哀毁如成人以侍御遗表恩授太庙斋郎起家深州安平主簿民力薄嵗役河上多窜避违约束令数以累去君时并饶阳郡分人谓君少怯必败事逮功休无一人私遗者欢呼从君太守晁公仲约始器君以为可用荐于朝迁蜀州録事叅军永康有重囚具狱上君疑其寃白守请勿治守怒曰吏敢以私意变狱耶君曰特不敢妄杀人耳防部使者始至引讯不复者君造前輙分明之叱君立庭下时天大寒故不问君徐曰奉法无状愿付吏以先属部使者知不可屈岀滥系者三十余人调淮阳司録叅军到官丁永寕县君母氏忧遂家于下邳服除授湖州归安主簿嵗大水田里被害资借髙者安乡白给得以时诉免常赋穷下转徙失期防幸而复业里胥追责如数君邀令行境上阅寔録未免者请于州州逹于转运司使者罪令丞姑息亏公上非法当劾时李公择知州事喜君强直为君报曰县为朝廷申惠泽不可劾竟如所请官满授汉州録事叅军将行谓其家人曰吾老矣安能俯仰上官睂睫耶蓬庐豆粥以终天年吾所愿也竟不行侍御公先葬滏阳负大河嵗苦沮洳改卜于下邳新安里葬云吉嵗月或逆未防君得疾且有治命召诸子曰死吾所归独先垅未安恐终不得暝无以逃塜讼汝軰勉之无吾罪翌日遂卒寔元祐二年三月二十九日也君四娶张氏孙氏晁氏晁为东州望族夫人即比部郎中仲渊之女以其家法治内甚宜皆先君卒朱氏仁淑善安恤其孤男四人举进士曰崇厚曰崇烈曰崇徳曰世雄世雄力学早亡崇烈大观初以行艺贡为辟廱生后君十七年卒女二人长适进士朱训次适进士朱仁羙君幼竒頴通左氏春秋博览史传务晓大意间为小诗以陶写情性为人倜傥明给内外洞达人初未知一聼其言不复自外情臆赴人急难如救焚溺尝以事抵京师繋舟河次夜闻哭而哀者访之乃船商载泉上供者河水五十日粮既絶行者不保皆窃取散去谓君曰吾非死无以塞责念家在逺乡寄哀一别君闻之恻然曰倒吾槖中冀得五百千可纾君之急勉自持庐社在目中矣商得之悉偿于官遂以无罪去旅食安业坊举子杨泽与君同巷流落不得归有小人诬泽负百千讼于官拘守甚窘忽暮夜来归君一见知非终穷者乃潜脱之与同载归泽涕泣愧谢君曰吾非侠也特哀君之穷耳君自有命故吾谋得行吾何与焉后五年泽登丙科来访君而已亡矣水部郎王谔被召已促驾妻病亟将委其家以去告君曰吾儿弱万一失所恃恐不能葬将如何君曰此吾责也弟行无恤数日果卒君时亦卧疾匐匍以徃亲为理防事皆如礼游士无托每衣食之客至饮酒笑歌彻旦家事有无不问也呜呼正色屈人好义能勇如君不可多得不幸无势以行其志数见于里闾之小节然亦中材所慕薄夫鄙人畏而化者也崇厚将以某年某月日葬君于新安自侍御而下六防同举奔走四方以经大事余昔从君游最乆又喜君之有子也为之铭曰
　　刚决不诡可以任大事振急如已可以惠百世天不擕其志谁毁谁誉曰放以娯其穷于天而逹于人者欤悲夫
　　张广叔墓表
　　士困于俗习弊于蹇浅汩汩遂弃于常涂者乆矣为能择贤士大夫从其所教笃好而力行之以自奋于一时亦豪杰之志也南阳张寓字广叔世为徐州古丰人六世祖太子賔客讳延庶晋天福间徙居金乡子孙家焉曽祖肃淳化中为监察御史敢言事以亮直闻未四十而谢事家居士论称其髙祖畋隠徳不仕喜饮酒尤工为诗与石曼卿为防年交父孝绰累试进士不中聚书教子弟慷慨气决轻施重义徃来多显人母杜氏丰县令期之女继室韩氏君即杜所生也五嵗读退之进学解再过成诵初志学极意坟史兵部侍郎王公汾布衣时从先府君游馆于其家每挟疑以请问诘有理王公竒之曰东州不乏名士此儿吾所畏也县令河南李公育博洽能文有盛名于时君执子弟礼日造其门求所以学古为文之要李公曰君子学以致其道岀处则有义命存焉司马迁刘向扬雄制作之渊源也思则得之君践服其言造适益逺矣既冠四预乡书连服内防十年不得随计绍圣四年春御试赐进士岀身未调归省属幼弟卧病亲省方药调饮饵不暇食息惟恐贻亲忧未防告卒君曰吾父年益髙不幸有爱子之伤安可去庭闱自今不复言仕矣暇日负几杖奉版舆周览家园为具肴醴召宾客行觞赋诗君雍容曳防衣庭下再拜为夀乡人荣之一日府君曰老人之情重去乡里懐婚友笑语汝能尽孝以致养所乐多矣汝不闻得禄逮亲古人所喜使吾坐官舎食太仓粟霑恩上余赐时见贵人来知教子之报亦自幸也君始有赴调之行既及国门感疾而卒享年三十五凡乡人之尝与交士大夫知其名者莫不伤之娶呉氏定州法曹靖之女男一人曰刍好学有立志女孙一人以元祐七年七月十二日葬于金乡县进乐乡白茅村之原君性明俊外晦详整自重不妄取友论古今从容中理文辞简洁不求富艶二三读益见防意施于事业未易量也呜呼昆岗有五其大盈尺可以礼上帝降福祥追琢既成俄折堕地一叹而置天之生物果何如哉此非人之所可知者若夫器质文行之羙则余能知之敢表其实以谂来世
　　闫宗一墓志铭
　　闫氏世为郓人自六代祖寳佐唐庄宗取常山以功封太原王周广顺二年改郓州之钜野郓城为济州今为济州人济之诸阎皆王后也君讳某字宗一曽祖某光禄寺少卿祖某楚州録事叅军父某宣徳郎致仕公少聪警特立读书能强记人与论事或不中理遽面质之问诘不少屈尝谓男子之志事无难者自断不疑可也治平间朝廷以诗赋造士学者或困于所习君方从师授声律窃笑之曰此女功组织之事耳试操笔为之防缀百余言皆浏亮中节终不甚好也性至孝就养唯谨家事巨细经强给不见所阙有所湏必时至门外之亲间有变故不以告惟恐伤其意少有疾或遇事不悦左右俯仰问省调适必起居如常时欢然笑语然后旁顾却立移就食息里人称之凡三试礼部不中元祐五年始擢进士第授济州钜野主簿先是宣徳君有别业在滏阳晚年尤寄意泉石因卜居焉虽得其好而坟墓之国未尝忘也君既归贺者塞门置酒堂上奉觞再拜曰不肖子违负慈训淹致养之日几二十年始得一命効官有日将奉版舆东归志愿足矣敢上千嵗夀惟大人无辞坐客劝侑相属宣徳君意甚欢径醉观者指目荣之某月日将赴官感疾甚亟顾谓从子闿曰命也奈何汝既知所立矣无墯吾志二子孤弱为我教之无使不类吾死无憾后几日卒里人闻之匐匍而至皆前日之客也既伤君之不幸又复念宣徳君之忧无已也哭之甚悲呜呼斗升之禄未能供一朝之养而七十之老反有哭子之哀天之施报复何頼焉虽然隂阳之理各生于所极不甚废则不甚兴剥复之道也君既有子矣为善之力竟将谁归娶某氏男某某皆举进士以某年月日葬公于某乡闿来乞铭为之铭曰
　　尽孝以事亲禄未及酬而殒厥身谁其尸之为此不仁尚克有悔以贻后人













　　乐静集巻三十
