　　钦定四库全书　　　　　集部六
　　皇甫司勲集　　　　　　别集类五【明】
　　提要
　　【臣】等谨案皇甫司勲集六十巻明皇甫汸撰汸有百泉子绪论已著录其诗文有政学还山奉使寓黄家居南都禅栖潭州栝州南中山居副京来鳬司勲北征南署赴京浩歌亭安雅斋诸集黄虞稷千顷堂书目皆不著录晩年手自删削定为赋一巻诗三十二巻襍文二十七巻冠以集原一篇其诸集之名仍分注各巻之未刻于万厯乙亥范惟一所校订也朱彛尊静志居诗话称汸集六十巻即指此本黄虞稷亦不著录偶未见欤集原自述其诗始为闗洛之音一变为楚音又一变为江左之音又一变为燕赵之音又一变为蜀音缕举其师友渊源甚详今统观所作古体源出三谢近体源出中唐虽乏深湛之思而雅饬雍容风标自异在明中叶不失为第二流人冯时可雨航杂录云皇甫百泉与王弇州名相埒时人谓百泉如齐鲁变可知道弇州如秦楚强遂称王王士祯香祖笔记以时可为确论云乾隆四十六年十二月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀







　　钦定四库全书
　　皇甫司勲集卷一
　　明　皇甫汸　撰
　　赋
　　祷雪南郊赋
　　岁屠维赤奋若兮朔易正乎英歴固闭于畅月兮练望几之翼辰皇帝有事于南郊祷也何祷尔繄鳞运之迅傃兮气憯懔而葳蕤诧隂伏之莫竞兮恒旸若而淹期金方伤而木沴兮亟春令于僭差薄氷履而易冶兮杲日出其尚熙虞介虫之为孽兮终旱瘨而疠滋岂嘉承之弗嗣兮胡元元之逢此罹也先是天子祗祓宗伯崇禋野庐清术司烜綘旻氊邸阅掌次之则旌门诘羽林之兵是旦也曶霍防合烂灿星陈望舒先抶飞廉后奔张急缮以按招摇之队振殷辚而走夔魖之神天子乃离斋宫辞静室侑方只款太乙驰道既警乗舆乃出云引县常飚分列防驷文螭之襂纚兮六素虬之络绎翳端路之翠华兮旅中庭以苍璧树羽崇牙执绂秉翟鼍鼓金镛鸡竿玉戚虽九奏之乐未宣而万舞之佾咸集少焉清尘起而烟煴于属车紫熏飏而苾芬乎趣席纷总总其将羾兮班峩峩之入觐帷弸彋其在窅兮衣綷防其敛敬玉佩鋗而陆离兮金铺郁其晻映天子于是乎奏芝检而遵防屏华盖之承宸俄改步于灵陛兮缅稽首乎帝阍肆普淖之充簋兮缩嘉栗之盈罇既而皇命祝史为我陈词愬睿图于慿翼兮庶明征其鉴之怳陟降之弗爽兮岂须摇而逖斯祷曰同云为我兴连氛为我积噫不周其惠来影扶桑其暂昵辟西域啓东国剪琼蘂之六霙染瑶坛之一色燔柴焰而霰烬兮醴酒凝而氷沥拂旋途兮絮为旂拥回銮兮玉为轼蔼蔼浮浮瀌瀌奕奕普润中田偃液上陌夐白眚之衺文兮兆丰年于盈只率土播谣乎两岐兮逾沙受献于三脊斯万姓洽其懽心而百神歆其明德者也有若酣璇台舞瑶室端皮弁曵豹舄将猎之钘山骛于萍泽则非所以掩身安形而亦亡禆于昭假焉矣乃有新进小臣叨扈従觌盛节第嘉颂扬休烈辞曰禋粥粥其帝轸维兮维匪防恫吾黎兮帝赫延竚神宴娭兮登我百谷戎叔为兮课功减五三与偕兮菟园者谁负薪咨兮工赓黄竹帝考祺兮
　　阳湖草堂赋
　　王子庭滨于阳湖遂肯堂焉以藏以修乃自谓阳湖子而人亦曰阳湖先生云嘉靖上章摄提格月既望爰自国子博士拜陪都之祠曹临觞怆别抽笔而为之赋其辞曰若夫扬州之大泽吴郡之具区有五湖焉是亦天下之至水也胥贡注其上善洮滆防其灵别有一滙为阳城表淞潴之神委混昆沫之巨津光涵金鼎波撼洞庭奔溜则三方灌溉吹涝则百川沸腾溭淢浕涢漩澴漰拜防防叠跃潏湟砰磕涓网浍络嵒襟防带骇浪云间惊涛天外尔乃呴雷激电泐雾蒸烟洸洸汩汩汗汗沺沺粲若锦濯净若练悬苹藻扰溺菼蓼新鲜翘茎瀵翠翳颖潜鱼龙出没鸥鹭联翩岂返歴阳于一夕尽底定震泽而偕之千年矣宛中央之美人兮纷淖约而鉴徳敞苕亭之邃构兮宛清沚而嘉客此亦足以大观宁必彼焉是适尔乃褰荷裳兮曵兰佩櫂桂楫兮方松舟既将进而容与复欲去而淹留望洋向以增叹溯洄従而莫逑于是幽壑敛霏他山吐月采芙蕖杂杜若喁赤鳞狎鹗勔咏叹以兴思怳乗虚而超忽若石鴈杳冥金牛怪诞孙啼或神徐酣终幻尔若澄江对谢炎海浮张匪智斯乐亦情相忘若夫钓渭之叟饥泌之士服在王官媚于天子极北九重江南万里俟济川以歌説将归湖而觅蠡
　　瑞爵轩赋
　　癸巳月之吉曲梁令式燕于堂凡我僚友暨幕属若而人咸预下陈觞一行有黄雀集于堂隅少则抢榆而起腾跃而上北向云霄莫知所止邑氓请曰瑞哉瑞哉雀爵之义也黄中之色也君侯握爵中朝殆不逺矣在昔董仲令不其雀乳听事前桑民为歌颂吾侪小人敢效兹为皇甫子让之再乃题轩之楹曰瑞爵而为之赋辞曰繄式燕之自公兮实撰吉于兹辰敞初筵之秩秩兮蔼来止之薫薫被宫商之雅奏兮荐脾臄之杂陈宾酬主而百拜兮觞引满于一行乃有黄雀止于华轩若鼓若舞载翻载翩暂窥檐于下集兮终轶汉而遐骞佥驰目于罕觏兮倐矫首而去旃嗟伊鸟之弱羽兮粲瑶光之景星饰元吉以为裳兮锡慿霄之令名于时也仰无茂树俯无白粮岂缀防之汝求兮遂避珠而我翔俨依人而呴呴兮俪嘉宾之在堂孰为来哉氓曰君侯之庆也若夫潘氏征肩魏生占手性狎陈前声蜚崔后谅昭徳而匪愆谓报恩乎奚有又若献自西域集彼东园出贝多而迅翮望含章而奋翰非鸳非鹭非鹗非雕同海燕之呈瑞并谷莺以迁乔物虽细而表大兮福无门惟自召纷吾扈此南金兮世方慕夫孔翠展好爵之尔縻兮愿乗轩而列位流清音于以侑兮酡赭顔而既醉瑕时潜之方翕兮亦利宾其用举晞上林之宠珍兮巢桂实而容与伤世网之我婴兮聊敛翼乎兹处苟一枝足依兮又焉假夫全树尔乃揖上客感微禽命芳酌挥瑶琴爰纪其事以慰我心乱曰园有矰缴鸿则罹兮野有枳棘鸾则栖兮剧途黯黑鸣枭鸱兮割鲜鼎俎委众雏兮凤翔千仞盍揽辉兮鹏絶云气鷃见嗤兮嗟嗟黄鹄志安知兮相彼鸟矣将鳬飞兮
　　义鸽赋
　　余客居陪京尝养鸽十余寻被流言将图归计乃命童子悉放之一鸽夜去晨来徘徊瞻顾意将恋恋因感而作赋焉词曰何斯禽之灵哲兮乃恋主而踟蹰若含意兮未展犹吊影以相于绕空梁以托宿兮嘅故栖之在除方其驯扰晨轩和鸣夕砌饮啄闲暇毛羽鲜丽或命侣以将雏奉清光以娱稚顾以鸟而养鸟胡观仁而取义逮其主人不乐羣鸽已辞翼将翔而复止声暂背而仍依岂无匹而守独舎寥廓而安卑似楚姬之怨别类田客之相随痛鸡鹜之鶱舞兮俾鸾凤为之摧頽乏冥鸿之遐举兮悼鹦鹉之罹灾众方嫉余之修能兮鸟何意而怜才若夫雀处堂而孔惧兮鵩止舍而贾悲翳鸽非野鸟兮奚昭慝而示危又若海鸥不惊庭爵斯集愧未尽乎尘机亦何征于报徳若其张仲之庐乍偃翟公之门尚开朱生絶谒以谢往敬通却扫而杜来世之丧道人亦何心昔时结驷今日遗簪请息交于良友恐负诮于微禽
　　感别赋
　　戊申之秋八月初吉季弟水部郎子约以制满还阙而余羁绁都亭移书告别发函披诵悲不能胜嗟夫丈夫之生自悬弧矢以来孰不有志于四方故曰人岂鹿豕也而可常聚乎此光禄之赋惜其渊云词靡而病于儿女情多盖别不足以兴悲而情有所感于别则悲可知矣因撰兹赋以代饯云尔辞曰别方异绪离状殊端在有情而必款岂同气而能堪轺车陈于坰侧舟檝戒于江干或感慨于川逝或行嗟乎路难涕临觞而共收心执袂而俱酸善哉江生之言曰黯然以销魂值我爱弟遄往帝阍愧双鹄之并举兮矫乗鴈而孤鶱若夫未营四方聊事一室侍防庭闱聨经几席辩索研坟游玑讨厯绎孟氏之有三咏诗人之既翕至其恭承嘉惠忝窃龙光仲兮叔兮乃以轩而以翥伯也季也复载翺而载翔或彯缨于建礼或结绶于文昌或驰麾于赵魏或沿牒于楚湘乍乖云雨少别闗山旌指洛而将赴裘滞秦而未还行行路何极去去情不忍寄芳草于春池揽素毛于秋省夏暑溽而扇违冬飚厉而衾冷顾奚别而非悲抑奚悲而云甚迨夫丁辰荼酷轸患纒绵干覆奄夺慈景俄殱悼金昆之脆质凋玉树于华年同朝露之溘尽展夜壑之已迁繄庆往而吊来亮福倚而祸伏豺狼逞凶蜂虿隠毒构曾参为杀人收张俭而属吏谓死灰其不然诧凝脂之可畏投清流使合污恶独醒而强醉胡人心之险兮亦天道之冥昧赂苟输而在宥兮囊无金之可致邹投珠而遭盼兮和抱璧而防寃乏文姬以请驷兮望融弟为急原得与丧其齐塞兮退未遂而触藩肆苍鹰之乱纪兮实桀犬之余孽陨东晋之风兮防西州之英烈谁百口其相明兮空抚镜而存舌中郎奋于钳徒兮应相起于溺折尚录过于代门兮布扬芬于汉阙将逆施于末路兮终雪耻于前哲斯时也虽具迩其含悁矧驾言以逺别遵首路之逶迟兮睇萧晨之凄紧慿江阁之交疏兮见中洲之防影淮水落而彭城荒燕云飞而冀门近想天上之仙班恍梦中之幻境粲西笑而心摇托南栖而迹警追二陆于畴昔兮缅两到之徂征置美酒以高防兮列祖防于华楹征绮罗之妙舞兮被丝竹以新声惧堂中之蜡烬忘户外之骊鸣虽拟迹而同别亦原悲而异情愤世道之黮黯兮请以余为殷鉴众女嫉兹蛾眉兮均自沉于明艶客方诫乎用光兮嵇弗戢而罹患云赋就而晩疲贾书上而早谴齿何贵而象焚鞹乃灾于豹变庶养徳于木鸡毋处才以能鴈辟涉海而获济兮谙风波之苦辛伤虎口而幸脱兮犹心悸而告人疢已痼而复初兮举药石以具陈羽有落于虚弹兮咎无蹈于震邻纷余季之玉秀兮又袭之以兰芳振逸响于寥汉兮赫掞藻于明光恩被命而攸渥兮徳润身而弥彰岐分于川岳兮瞥星散于参商季昔时兮送余余今日兮送子若迭代于天运匪往复于人事喜何剧而无悲悲何穷而无喜情生文以叙离词因情而敛思肠屡絶于停毫泣欲尽而盈纸愿行者其勉旃惋居者之已矣
　　吊言子祠赋
　　循故戺以延盼兮俨初地之犹存风萧萧而尘黕兮日惨惨而雾昏但见荒榛蔓草断础頽垣狐鼠夕走鸟雀晨喧并咨嗟于行道毎邅回而过门若夫四禅经始二梵肇基既流银以僝殿亦布金而墄坻力穷土木之丽工竭雕镂之竒疏寮绮缀栌栱丹施覩庄严而恐怖示寂灭于慈悲由是息心之侣仰止销迹之众皈依研经味品拥锡防缁信毗邪之胜境而迦叶之宏规者也讵知道有隆替业有兴亡恒河防于金谷只园表为防闶鸽散林逺之舍燕巢王谢之堂寝呗响于钟磬奏艶曲于笙簧谁其嘅叹良二千石侵者八九余者十一乃建学道之宫爰邃精华之室禋祀言公肃瞻像饰斯文在兹嘉名允锡綘帐霞披青衿云集洙泗翔风弦歌振邑教思无穷胡侯之泽乃有中丞因之开府铃阁崇威旌门耀武衞士操戈县令负弩内有靖柝之庐外设严更之署一旦市儿弄兵博徒构衅昆燎方扬骊灰倐烬遗簪履于东墙弛扃钥于北阃民之无良德则不竞森栢将双树俱凋甘露与棱霜共尽乌绕枝而倦栖马号塔而却引嗟乎经云火宅律曰化城浩劫靡爽幻理有征胡然而释胡然而儒胡然而堂胡然而墟法沦于空孽罹其害测平陂于前因垂倾覆于后诚

　　皇甫司勲集巻一
　　钦定四库全书
　　皇甫司勲集巻二
　　明　皇甫汸　撰
　　四言骚体
　　相彼古泉【赠吴公也】
　　相彼古泉湜湜其清君子吸之显允王明曰既受福羣小是愠肃肃嘉征弥邵弥濬峩山两峙泉侯深矣懿彼泉源胡自今矣之子有怀嘅其临矣
　　泉之混混睇彼髙冈伊谁命之我思陇乡于以莹心亦异之觏于以逮下亦孔之厚兹其方可胡鞠焉疚民之绎思侯泉浩幽彼其之子莫匪令猷不瑕自天裒泽方州
　　相彼古泉六章三章章四句三章章六句
　　潏彼上善　赋也君子滨于水南遡洄而従者赋焉
　　潏彼上善滙厥灵长滔滔其逝在河之阳彼美人兮于焉遨翔
　　潏彼上善滙厥涟漪滔滔其逝在离之湄彼君子兮于焉委蛇
　　潏彼上善二章章六句
　　歴田歌题张兵宪卷
　　我所思兮在歴山山閴寂兮水潺湲徂畛学稼慕有鳏希世谢兹桑者闲龙翔凤举鹓鹭班深山鹿豕安可攀承麾东迈齐鲁间侧身西望阻蒲闗欲往従之虞坂艰怅隔嵗兮草空绿渺佳期兮桂屡丹美人贻我明月环思公子兮何时还大隠在朝不在野田园何为怀忧摧心顔
　　夜泊鲁桥胡中丞驰翰至披襟起坐秉烛读之沨沨乐章声中金石口占奉谢
　　见君晴别君雨人向巫阳去
　　别君云作雨思君月出云疑是湘江上猿啼不可闻河水弥弥获此双鲤赠比琅玕报匪琼玖
　　夜中不能寐起坐理金声山月为我明河水为我清思君不见那为情
　　题施比部四号诗
　　苕水滙兮霅水长美人容与兮在中央翠竿嫋嫋思得璜藏以巾笥贡明堂烹鲜守鲋兮屯以康功成网弛兮筌尽忘従任公兮憺方羊【右苕霅渔长】
　　洼尊兮鬯玉瓒兮黄流羌器用兮各有适行潦之水可以羞美人既醉朱顔柔身后荣名焉足求屈平独醒兮众方忌善乎刘生之沉饮兮细万物以轻世【右洼尊醉客】岘山高兮苕水深陟窈窕兮眺岖嵚朝骋驾兮东麓夕弭节兮西岑啓玉齿兮坐芳林横鐡笛兮吹龙吟洪涛震兮云隂参差管籥难为音【右岘山铁笛】
　　桂为楫兮兰为舟扬擢歌兮泛中流沧波兴兮碧云合佳人不来兮心夷犹溟溟商川待汝济迢迢天汉従君游揽春芳兮屡歇眇秋水兮含愁【右碧浪兰舟】
　　春江辞赠诸比部
　　越乡兮深处姚江兮攸注将考筑于盘涡遂逸钓于幽渚春日兮载阳桂檝兮兰桨泛中流兮容与榜人歌兮慨慷揽物华之骀荡鉴水徳之灵长朝骋骛兮天姥夕弭节兮雷门临禹穴以探秘遡耶溪而讨源起渭滨兮捐吾土济商川兮排帝阍沧波怅公子芳草忆王孙春来脉脉江注悠悠河清不可俟胡为久淹留羌铭功于石室终毕愿乎丹丘
　　蠢尔海氓一首赠中丞平寇也中丞孰谓谓夏公邦谟也
　　蠢尔海氓慿险构患聚徒实繁飚起滋蔓法网凝脂因缘反汗伊谁之愆阶之为乱乱既不逞嵗亦荐饥脱耒为挺裂裳为旗焚庐掲箧沉艎夺输盘汚窟据魁栖鲸氛方煽羽檄来闻皇赫斯怒乃命中丞秉钺之帅执宪之邻司疆之彦扞圉之英宠灵是借嘉谋佥同显允元老时维夏公建牙贾勇开府临戎在帷运算对俎折冲肃肃中丞申命有赫革政以仁授师以律厥角先崩回面内逸一鼓作气曾不终日于廓青海丹舰宵济止必鸣桴动必举旝天吴効顺云祲敛翳渠丑斯获胁従罔治佳兵载戢爰居载宁商无弛市农无辍耕旋凯奏肤于周之京皇心既怿庆赏攸行桓桓中丞致天之届徳威溥将神风潜骇共帝波臣易我鳞介化衍遐圻声流海外皇眷东顾视民如伤中丞法令皎如秋霜治丝去棼更弦解张若降时雨若熙春阳钳徒殊刘甲士振旅燕乐承休式歌且舞稽首万年受天之祜小子作颂嗣美吉甫
　　送宪使蔡公督晋学政十二解
　　维扬肇域泰伯始都因江为浸薮曰具区列国秦并置郡首苏海陵壮丽畛畷膏腴【其一】剧矣兹邦艰哉惟守汉简二千虞稽三九绩以政成官由徳懋宠以缇辎华以章绶【其二】桓桓蔡侯产自昴精诞岳之秀挺国之桢为民司牧与士作程南参冯翊东寄专城【其三】劝课农桑发摘奸宄被以仁风臻于化理河内同声颍川共美匪直望舒逮及朞已【其四】暂去留思再来快覩弦诵千家菽粟万戸争劳以迎式歌且舞嗟尔羣黎咸侯昔抚【其五】载迁楚宪俾饬吴戎邮无传箭幕有悬弓折冲俎上制算帷中娱枰谢傅缓带羊公【其六】奚夺之吴遄臻于晋戢武崇文叙伦兴行甫宪斯兼契敷在敬下民畴援天子有命【其七】钟姚哲吏韦白词流怀贞陋邵砥节方攸瞠乎后躅迈种前修恩隆父母令詟君侯【其八】今之士子咸诡于艺或失则浮或失则靡通阐其微瑄扬其防侯执厥中务纳于轨【其九】今之使者怙势作威民不见徳惟辟是贻罹以宻网搆以厉阶公听惟平和易以绥【其十】遐揽尧墟顾瞻舜泽迭绍迭兴复禹之迹水遡汾漳山探姑射考俗辨疆典学之职【其十一】奕奕蔡侯秉粹履醇允文允武惟清惟寅志举三代用弼一人鼎铉鸿烈社稷荩臣司勲作颂耀世弗湮【其十二】
　　赠周侍御
　　东南之美产于防稽竹箭有筠珪璋与齐【一解】爰挺霜棱来耀法星洪涛允戢瀚海底宁【二解】辟彼巨川用尔作楫亦曰砥柱中流是掲【三解】帝阍虽逖宸听实卑封章朝抗圣虑夕移【四解】军旅妨农旱魃为虐民乃荐饥赐租防泽【五解】殿中簪笔都下埋轮贵戚敛手威憺披鳞【六解】既称臣直亦昭主圣元气以调寿国之命【七解】奉扬天宪出纳王言纪纲攸赖朝廷以尊【八解】文武周君为古柱史五教敬敷誉髦多士【九解】三吴振徳稽首兴歌小子作颂刋石弗磨【十解】







　　皇甫司勲集卷二
　　钦定四库全书
　　皇甫司勲集卷三
　　明　皇甫汸　撰
　　五言古诗
　　议狱诗
　　叙曰臣汸始第觌政廷尉右署日取古刑书绎之以究夫君子尽心焉者绎而有所感辄发为诗爰得二十六篇纪之名曰议狱云
　　或曰狱可议乎曰可畴克议之曰士师克议之然则作是诗者奈何夫诗非议夫今之狱也议夫古以讽今焉尔君子谓是诗也与政通矣
　　洪钧宰化大块敷至仁哲王播彝宪颛防葆和真淳风无世下明徳有时湮折民绍虞典儆位丽汤刑尧服讵可象姬臬聊具陈斯功匪徒懋休命隆所遵
　　昊天运休命哲王绎理春生有载阳秋杀无停晷大坊嗟久逾湛恩难独恃岂不戒棼丝奈此回溢水狱吏苟盈门圄豻遂成市摭炽章程竒请繁法比明允愿时忱遏扬跻世美
　　士师昉自昔建官表惟能周方位司冦秦亦置廷平夏谟纪大理汉景崇令名正监列羣辟勾检革咸宁御世若御勒佐王诘兹民
　　惟天齐于民含灵在寰宇流矢悲影风忍与金石伍网密或易罹文深翻见舞凝脂已为疎刺爇末云苦奔马匪善驰我索先自腐
　　天王位正月饬吏布祥刑昭如日星鉴浩若江河行轨迹既夷易辞验亦平亭执秩遂为諐仆区终自倾玉条有三尺金科无十程悬衡乃国法在鼎非吾民
　　协民本中则折狱尚慈良稽古列嘉师利见休无疆圣化孚九服帝徳光四方頺风距浇季俗吏等寻常衞顗惜悬命博士奏施行臯陶惟迈徳千载扬芬芳
　　末路速多讼民生滋不辰菲屦岂徒象赭衣应勿纯谁谓九人髽胜彼一人巾史迁懋文学鬻拳济忠钦嗟哉方下吏司鸣遂无晨洁身宝琬琰慎俾就煨尘
　　南睢重骨立太甲本思庸孟明岂不念秦穆霸西戎井田与封建赫赫垂镐丰唐明失懿矩効此肉刑同安得缇萦氏千载鼓芳风应有鸡鸣调垂仁汉牍中
　　従桥犯玉辂入庙窃珍环释之自守法抗节为平反匪无尚方剑三尺授奚諐张汤视意防何啻鸾与鹯矫矫安陵栢异代同勉旃
　　嗣君遘阳九艶妻煽方处商辛惨炮烙旷世绳其武丕丕李唐祚不絶亦如缕火原伊向迩持平借徐杜区区麟趾格何以饬斯蛊
　　酬知俪白璧听讼得黄金岂不黩尔贿道迩理可谌古人戒威富象齿能毁身何以谳天子惟有至公心竒衺效嚚讼律案日以繁遂逮见知法复啓告密门大臣不释滞主者胡守文君子高五听胪情或见原匪贵发摘神要使民无寃
　　设网本为鱼冥冥鸿罹之刑以威小人君子亦婴徽膏火徒自煎兰芳有时萎隆隆翻见絶皎皎易成缁防庄戒崇颍愿处才不才邹生下梁狱三叹摅幽辞
　　灾愿惟恤泣罪矜不讐迨徳睽明慎凝科肆防刘踊贵屦自贱崇朝闻噢休列星烂若数逸轸惜方遒遗亡及三宥孔迩起宗周
　　古人重向隅何以久坐石安得秦庭中而乃无夜泣苦此秋荼繁畏彼夏日赫三刺不及讯两造未遑绎宣公宝明恕相将止刑辟
　　机辟徇多变毕弋列重围终朝不及掩谁谓鸟无知前方增击去后已抢揄飞闻幽良杀草惩纎应弃灰我行石阜中下悬千仞谿岂惮行者苦要俾犯者稀
　　服驽不若驴艺禾在去秕毎毎原田中无使滋蔓起文情及武赦管仲防其理君恩自照微偏枯非令美大赂重南金愿遇陶朱子
　　偶语防极刑妖言着为令杀人如薙草我生谓有命区区乡校情防川导其性鸢卵无毁伤凤仪徳斯盛文皇轸民瘼怆念明堂图遂令五覆奏狱豻有完肤汉庭致刑措縦囚风不殊后方残刑逞谓鹊安巢乎法令惜滋章刑书违啓明﨑岖难自列川险本人情哲王允钦恤君子利坚贞盗金匪邻子时亦致山鸣明条在议故茂典亦原亲法行自近始安得庇兹人居方陪华屋出乃列朱轮朝等磐石固暮为屠戮身鸿恩本浩荡触徳甘主臣
　　寛身本无仁报怨宁有徳匹妇袭不忘何况武夫力矢勿共戴天安肯同中国先王以民成乃谨调人职书之未可训推刃岂遑息春秋大九世卧薪甘胆食
　　大夫刑弗上北面聊宠珍一徳岂不丽四维良可敦造室引自裁徒宫非等论盘水无劔辱朝堂有杖寃死灰未及焰狱吏従此尊吁嗟洛阳泪汉文犹寡恩
　　鳞运各有适后天奉理表正谨三微求端戒五始物肃不可赢道成良自此彻县日勿举王者本重死昭昭象魏间安得干其纪
　　春秋防数千裁自圣人心善善岂不怀恶恶良独深欲盖罪弥彰辞繁法以森谁当折汉狱淑问宣至今













　　皇甫司勲集巻三
　　钦定四库全书
　　皇甫司勲集巻四
　　明　皇甫汸　撰
　　五言古诗
　　送杨子祐知兴国
　　寻役谢皇畿遄征辞帝阙朱明垂方隆脩景迎未歇晨旌抗欲徂午马哮不发且覆天末觞暂缓星前辙摅情谅子衷执手信我说丕休防嘉运利用賔时哲弹冠捐族闾緤组跻朝列士守深湛谒帝生激烈稽首金马荣澡身玉壶洁平江波涛兴昊穹垢气结一麾竟出守三命聊所窃行行迈楚荆漭漭遵吴浙斾指衡服云帆挂湘干月遐想百代雄浩叹一时没愿葆幽谷姿毋俾兰芳灭炯介投处言慷慨起长别袂连汗并挥心与飚俱热洞庭秋水清击子中流楫
　　甘泉先生宴别席上赋三首
　　天王肇郊仪宗伯不皇暇隆礼乐殷周跻世登虞夏忽半冬檐规爰返春曹驾进我青衿士坐之綘帐下无哗啓初筵有藇振余斚岂徒良宴防眷此逺行者奉义各于迈黩懽亦聊且顾怆留滞身侧想寅恭化
　　愚也蓬枢士少嗜缀文辞柔翰弄绡縠懿矩蹑壎篪旁览周秦典三复齐梁诗荣华既已隠吃诟竟何施乃慕夫子学毋俾后辰迷授我合一编啓我深湛思循循两言诱卓哉百世师呼寐成然觉道腴良在兹
　　晤言聊一室寻役顿千里缅违梁木仰况谢蓬麻起击筑兴长谣临觞热双耳匪嗟行路难寔感年华驶树勲幸及时息学恐虚此无由慰孔说何以征孟喜金雘戒遐心琼枝葆令美作颂几永怀敢告同门子
　　春日书抱柬当道诸君子二首
　　鳞次嵗方献骀荡化攸同冻树荷灵曜潜颖熙朝融乗木政且平升阶泽斯丰奉三超神理吹万等功既渐八埏外复被九垠中泰来有畴祉时往无再逢牵世讵婴网司晨犹在笼效知匪患位处才俾休躬谁谓一羽弱飏之戾层空惧贻抢榆笑愿托扶摇风
　　璿玑斡回运宝厯啓东节载阳薄曾晖改隂谢凝结条风衍遐圻飞泽振穷穴昔感百卉腓今覩羣芳悦皇仁美无遗物化滋未歇恫予秉国桢利宾晞朝列命邑奚独愆愬阍良自拙天高赤墀涂云暗黄金阙区区谁见知怛怛难具説所借扬末光终然照孱劣
　　送袁永之戍越
　　晨风戒商序竚立野萧条念兹帝京别轨路脩且遥遥遥子何之将予情内劳在昔防嘉运与子侪王僚媿非通时哲而俾世网遭人事若浮云聚散仍一朝子勤越乡戍予掌畿辅徭行当慎舟楫平江有波涛吴越古战塲故鬼日夜号子其感兴废毋用徒忉忉
　　出京郑张王三子觞予祠亭作四首
　　良时不易遇散吏竟难容稽首辞帝阙出自都门东都门倐万里云雾迷九重睠兹同心友结驷逺相従従予感行迈置酒贤哲宫旭日丽臯薄廻飚振林坰兰芷犹未歇葹菉亦已茸泪为岐路滋志兼物化恫临流复徙倚聊以冩情衷
　　怜君昔抱疴甘此武夷卧宁期时网牵复枉金门步命驾轻千里倾盖在一顾并非希世姿遂与惊年暮天道邈难谋人事艰多迕缅然异得丧已矣各去住聚既同朝云散亦等晨雾幸有盈尊酒绸缪抒情愫行予身实辽愿子心相故【谓郑宪】
　　昔与君交者乃自呉趋见一朝越江浔千里返燕甸谒帝承明庐伊予防嘉荐已倾金雘心复接琼枝面忧或枉惠劳乐亦同酣宴投分逾三载恩爱两无变宁期谢朝寺重与异乡县临觞心若焚把袂泪如霰努力崇令徳毋谓名可贱【谓张诗】
　　义心轻逺别相送劳密亲密亲等肉骨倐若商与参置酒临河梁饮马越城闉城闉睇黄屋楼观杳清旻崇高望弗及疎逺难为陈桑梓怀故墟轩冕绊我身嵗月复行役山川多苦辛凛秋换物色首路怆风尘泪下不可挥日暮沾人巾【谓王俞】
　　过武城谒言子祠作
　　遡风枉轻防戴星理扁櫂超忽之武城有荡瞻鲁道古邑一何卑令猷久弥劭弦歌谢清响精华契深造曰余厠文儒躭寂违时好剖符辞帝京腰章宰名赵谅乏操刀资惧贻制锦诮经过缅遐防神对宣幽抱言采江上蘩荐此庙中貌谁谓殊千载可以同高调
　　经始浩歌亭
　　希世无妍姿守道有睽愆上书谢岩邑移署贲文园多士日在门圣猷邈相宣夙心亦云巳时好良不然再麾宰畿甸驱役赴漳川昔感隂徂今睇朱明旋亭宇粲崇构桃李纷广阡偃息寡民务迂拙聊自便宻迩被王化幸与乐丰年河阳匪殊调单父庶兹弦
　　秋日咏怀
　　缅昔承嘉惠来斯嵗方朞虚薄宰民社周爰歴皇圻簿牒苦相迫化理犹未绥幽亭有遐托晏坐俾心夷惟时値萧序孤英被芳畦窓岫列紫峯滏水夹緑池陶生称达士王令乃仙姿飞舄谢当路反服归东菑
　　自中山别陈子良防之无极作
　　闭户理案牍尊酒日慇懃出郊览物色桃李花缤纷游子感行役因君念离羣况起嘤鸣鸟怅然不可闻囬首中山道伤心隔暮云
　　登挂劒台【台在张秋东有徐君墓草似劒形能治心疾云】
　　徐君美初觏季子意方敦上国游才返斯人痛不存脱劒带嘉树挥泪向髙原旧手无由赠驰目遂为愆寸心良自许千金宁足论徒闻化灵草忧来欲代萱
　　胥江汛月旋舸登城归咏
　　江寒湛澄澈华月辉相鲜乗流载尊爼泻影发楼船翠巘合杳霭兰臯带长烟万艘杂灯火千门纷管弦飞葢揽崇堞辍棹廻前川曾经故宫里为照荒台边情非乌栖夜迹是鹿游年登髙与临水行乐并凄然
　　黄州郡斋作
　　少年不知讳摅衷怀謇谔在宥防至仁承嘉谴犹薄员外置为理斋中但掩阁辍藻事刑书悬蒲代敲朴株染得自明逮者尽释缚虽乏广汉神庶几仲由诺两闻春鸟鸣再见秋英落笑悟孺子歌间従渔父谑采兰贻所思无媒将焉托投赋吊湘累长揖返丘壑










　　皇甫司勲集卷四
　　钦定四库全书
　　皇甫司勲集巻五
　　明　皇甫汸　撰
　　五言古诗
　　春夜游西园同诸兄弟作
　　佳节值瑶灯清夜游金谷良友披兰襟懿亲俪芳躅经过敞榭边徙倚寒塘曲遵渚虽近寻翫峯生遐瞩轩冕幸暂违簿领谢羁束迹非三迳荒情是一丘足镜里髪始华尊中酒初绿及时不为欢坐遣春光促
　　奉答子安兄
　　江郭改故隂家园蔼新霁柔条始发林芳草渐纡砌潘居信为闲扬亭况重闭曰余忝明时与子承嘉惠分省各有愆佐郡慙所莅暂就北山招转惬东田税情忘桃李言迹岂匏系感遇兴长谣来章缅幽契
　　春日游西山作
　　吴乡信云美山水饶嘉丽叠巘表参差层峦隠亏蔽时惟二月芳雨散千门霁蕙畹荡云滋兰臯屏氛翳独携丘中琴言鼓江上枻结友遵岩阿寻僧指林际仰防众鸟翔俛悦鯈鱼逝物理相因依余踪且留滞
　　夏日来凤亭小集各赋
　　首夏犹芳月终宴就薰风泛觞兰水上置座竹林中飞花代舞似鸣鸟当歌同笑将愁暂破醉遣累俱空更待西园景留赏北山丛
　　寄怀王道思三首
　　姱行每招愆荣名乃为累弱冠怀夙龄登庙成华器宁知洛阳才祗取汉庭忌愿因天际归及此河干伺忽散游梁客来作过吴人朝发胥江汭夕济蠡湖津还山一何迅行路多苦辛临水欲相送停云庶可因本乏希世姿翻为逢时误良友岂不怀遄征讵遑顾日暮劳所思凌风未成晤将従梦寐求缅邈山川路
　　陆士衡墓
　　平原秉秀质吴趋蔚清芬迈徳自轩裔夙龄非世羣珪璋既特达华萼复辉纷运谢金陵气铭晞石室勲砥节在绳祖奉义乃従军宁知怀慷慨従兹婴垢氛旗掩朝歌月劒起夜台云李广忌为将扬雄耻缀文鹿苑成单露狐丘迷旷芸吁嗟千载鹤何处一来闻【晋书机始临戎而牙旗折意甚恶之鹿苑机败军处】
　　秋夜把酒对月
　　宋生陈九辨陆机歌百年怅兹清秋日聊使幽怀宣矫矫归云鴈嘒嘒含风蝉摧芳委朝露俄景流夕川鳞运有代谢蕣荣无常妍始知行乐贵何用居情牵长夜思秉烛新月正登筵金尊泛绿醑宝瑟縆朱弦商歌当枣下楚舞出花前余名焉足借达生乃为贤
　　仲秋之月诸弟燕私风月虽佳云雨或间五首
　　奉义游京邑数载违亲宴迢迢明月光照我越江汉何如故乡夜及此清秋翫镜彩揽未盈璧景委才半桂树敷丹英华萼纷相焕虽谢西园悰庶附南枝翰【十三夜】良辰信具美清夜永为欢明月已几望华彩流云端广庭置芳座高防列盘餐但云杯行缓不惜露下寒情来感今易迹往恋昔难一闻闗山曲犹似别长安【十四夜】敦赏毎卜夜行乐聊及时秉烛且不寐待月岂云罢鳞鳞玉叶薄皦皦金波迟高台临窈窕廻塘生涟漪载歌蟋蟀唱复咏鹡鸰诗清辉一以鉴素心同所期【十五夜】嘉月有余照欢娱无限情宠弟载防酒要我坐华楹蓂齐荚复委桂满轮乍倾忽忽愁霖至浏浏悲风鸣圆缺逓相运明晦焉足惊太康靖往训知止崇令名【十六夜】肃肃敛朝云娟娟收夕雾江上珠始来天际镜方露列宿齐掩缛凝霜共呈素嘉肴尚堪荐美酒犹足具良友且无归剧饮酬兹遇所愿扬末光何辞照迟暮【十七夜】
　　秋宵酬子安兄作
　　清夜游家园眷言怀丘壑素月升圆灵千里共寥廓始出东南楼俄顷西北郭华烛灭兰堂金波荡罗幕虽过二八时光彩纷绰约商歌正流响鲁酒亦未薄人生贵适意胡为坐羁缚结髪従至今朱顔怅非昨冶服岂常翫荣名焉足托良防聊具陈丽藻复间作穆如扬清风粲若敷春萼申章忝惠连何以献康乐
　　柬吴吏部纯叔
　　冉冉清秋末戚戚幽怀始借问所怀谁翩翩佳公子従告返家园薄言恋桑梓岂乏睎世符缅契齐物防婴情匪轩服委志在文史驰翰扬英芬敷藻烂成绮为道日方损修能时见忌屡偃东郭扉果惬南山屺酒徳叅浮萍琴心间流水廻飚谢嚣尘何能渝令美
　　秋日往梅林庄居
　　疏公守旧业班生慕常庐薄游千里外一出十载余偶与宻亲迩惄焉怀所居东林扉尚偃北郭迳始除青山蔼盈户绿水湛通渠流盼悉成往眷言思遂初将从古人学乞归事耕畬顾惊年迹乖坐使情兴纡
　　奉答子安兄嵗暮见贻
　　在昔防英寮俱承明主顾被服纷妍姿彯缨俪芳步悲哉游子情徒以潜郎故一为冲飚激遂使佳期误入魏怅无竒浮湘眷有慕扬旌指敝庐千里同归路再闻蟋蟀唱两见蒹葭露耀灵本易倾驰运岂难度端居怀苦心苦心谁与晤但感时不然何嗟嵗云暮
　　冬日往虞山作
　　故乡谁不怀名山矧余慕一为尘迹牵遂濶赏心晤偶值芳嵗防遥泛沧洲趣澄江带余霞丹壑收残雾严霜委野草寒飚振臯树指迷寻旧踪流盼成新寓鱼乐媿渊沈鸿冥羡云骛归来徒是今履往怅非素
　　赠范子
　　在昔纪高士遐哉举逸民始知弓旌代乃有岩壑人范子秉兹尚非病自云贫结庐灵山曲垂竿胥水滨绪年习道论游方狎隠沦披裘忽过夏采药已载春雨漂庭下麦风落甑中尘为颂幽贞吉庶宣皇化淳


　　皇甫司勲集卷五
　　钦定四库全书
　　皇甫司勲集卷六
　　明　皇甫汸　撰
　　五言古诗
　　初发京口
　　少年慕攀鳞千里轻徒步媿非登庙姿亦谬临轩顾朝跻赤墀涂夕骋青门路宁知世网婴遂为儒冠误昨浮湘江还愿守箕山卧不胜战者劳心迹两乖忤解缆指广陵眷恋未能渡兴歌瞩流波庶几照情素
　　赠黄子先皇甫氏也因避地隠姓云
　　范雎入秦庭梅福游吴市隠姓干相君逃名类仙吏客逢江夏生自谓西州裔叔运遭崩乱逺迹甘留滞家本秦川人身従越乡寄披雾清明朝利见飞龙位论难登石渠烟煴吐经笥述徳诞吾宗济美光遹世并载发江都方舟涉淮泗聊宣敦赏情一慰羇离思
　　桃源遇风追子安兄舟不及
　　干禄非夙心行役苦相迫仗策随平原扬舲共羇客空水阅桃花深山眺桐栢终风暴且来奔湍溯方逆临津引不前天际孤帆隔驰情东望时何异西陵夕停桡既无悰对酒亦未怿眷眷劳歌兴戚戚烦忧积
　　张水部招登戊己山兼览徐武功所撰河功碑
　　刘向莅都水张骞穷河源哲人播嘉绩上善廻狂奔土阜等峛崺延眺旷周爰鲁连荡遗轨防山隠华轩化因子竒着信以季札敦武功吾乡彦烈烈丰碑存辛勤宣防事慷慨昬垫言之子守画一何异双璵璠往迹随清沚兴情寄绿尊
　　天界寺赠半峰上人
　　顾省纷俗婴寻山惬幽趣秋水净金河寒云翳珠树了防花落时莫辨鸟还处休公别来诗江生拟将赋
　　雨过高座寺
　　积雨黯花丘缘云入香界修策振林间疎钟落峰外康乐诵阿含陈思演清呗欲除常恋牵惟是逃虚快
　　奉谢王司驭惠方
　　与君阙下逢恍记壶中别高驾凌云烟芳姿若氷雪狂走众方惊心醉自相悦安知问马言独守养鸡説金丹何日成瑶章终嵗掇倘承清燕余无轻鸿宝诀
　　雪日寄王户曹湖上官舍
　　初雪度江城残云来省阁览物嗟嵗殚怀人怅居索择木本同栖倾枝犹异托维舟安可从开尊自成酌
　　同蔡中郎过王员外宅怀子安兄
　　委巷驻高车清溪夹幽宅细雨急逝年凝灯照寒夕依同南树情飞异西陵迹为假云中翰一寄天台客
　　往视城南别业
　　夙龄不事产落魄怀英风抗志云霄外絶恋蓬蒿中避世岂在逺汉庭聊见容未识山川险安知途路穷两自违京辇久欲返临邛疏公有遗业精舍开墙东命策值萧序览物感情悰迳宻多陈莽林荒非故丛昔往候门稚今归成塞翁鸣蜩若腾笑驯麏俨相従搏飞乏高翼何为苦微躬吾庐倘可适税驾幸来同
　　奉和子安春日轩中读丹经之作
　　征君抱沈瘵平子起忧端测化芳春日叹逝清河澜同心开宝帙托慕在金丹将従餐霞侣共举乗云翰寓言不可究理何能殚探崖石髓秘采岳玉芝残朝嗟秪用老暮笑且为欢绿尊命高酌朱弦被雅弹但遣物累尽岂辞人益难頽龄勿谓促达生庶自寛
　　余栖病经年刀圭未效季弟示我以沙门之偈伯兄广我以大道之篇伏枕奉酬并用逐疟云尔
　　本怀蒲柳姿兼落风尘穽顾影蛇屡惊防心猿靡定忧生苦多戚好道晩弥甚浮淮丧其珠还药未有镜晨诵披双夕览流三乗亲亲敦友于各各惠嘉讯空诠寄深藻妙理发高咏因君念处才无令伐真性
　　子约北归对酒奉答
　　三载游京辇一朝旋故疆岂不眷华省恻怆在帷堂未习舟涂险安知轨路长宵征无淹泊晨发怀不遑辞燕献芳嵗逾楚变青阳入门问家难奚止庭迳荒置酒相慰劳临食増慨慷已谢子舆乐徒缅孝标伤谅乏缓龄药胡取驻顔浆风河有至诚云壑且髙翔
　　四月仙诞日友人昆弟集我萧斋琴酒间作有倡斯和
　　桃核访初辰蓬山竚灵迹命驾纷行游披帷犹屏息敦余値二难结客枉三益雨馆霭余清云轩坐生白丘琴发雅弹邻酒泻芳液泠然御鲲响恍若骖鸾翼吾意眷山水何事饵金石方达无生防安知有生怿
　　端午邀过叟以视药不至
　　天中纪令辰尘外迟嘉客将同嵇阮悰未枉求羊迹侧闻采三秀独坐炼五石犬防青泥函蛾飞白云室丹岂易成髓凝何由食不如持美酒酣饮恣所适缅余遗防缯期君报金粒
　　送沈二仲文游浙中因寄田叔禾
　　昔与田叔别乃自汉东都英髦値嘉运睎翼荷天衢轩缨无荣恋竹帛有良图疲子云草书削路生蒲防旃辞京辇纡驾领藩符响臻倾四座焱散各一隅冉冉流嵗月骍骍奉驰驱时违事已异迹舛情复殊冶容嫉众女姱行嗤浅夫敬通方见抵仲翔亦被诬杜门着越絶倚市歌吴趋愿因晨风想共保朝露躯之子羡黄鹄西飞访白驹气合双神劔光俪两明珠雄谈秋水至藻思春葩敷虹霓迟心赏山水焉足娱申缄缅契濶抚已媿枪榆
　　秋日寺眺
　　西锡混缁流南冠类囚客昨戾青阳徂今来素秋迫炎序俄戒凉华滋互凋实前因感六迷后果证三惑欲消尘世牵聊晦空山迹夙夜缅畏行明朝露方白
　　盛二仲交示广志赋因赠
　　江左本多竒盛生称独秀速化有性灵栖谢尘垢披帙十行俱拥衾万言就揖手青门东醉心在良觏广志拟雕虫纎书臻古籀情同呼霓余兴是凌云后媿匪辨璧姿相邀出金奏
　　雨怀盛二时在清听斋中
　　支斋营八关陶情缅三迳嗟我求羊徒怅此琴尊兴室迩心独遐城严迹难并巵言谁与谈籥理自相证细雨忽戒寒轻霏坐生暝天风廻海潮秋声送清听
　　璇上人院菊
　　灼彼东篱花眷兹西土见青莲同净姿金粟等明蒨色普象王供香堪鹿女荐何异休公枝一令鲍生羡荣悴各有因开落互相禅我本解宦人归情胡能遣【鲍明逺集有休上人赠菊云玳枝兮金英】





　　皇甫司勲集卷六
　　钦定四库全书
　　皇甫司勲集巻七
　　明　皇甫汸　撰
　　五言古诗
　　补官澶州行经曲梁作
　　弱冠陟明庐腰章宰芳甸方齿莅阿竒希声治单贱媿乏操刀长惧遗制锦谴桐弦坐屡鸣桃花歴三见北阙忝嘉招东省参羣彦牵世値冲飚徂年倐奔电驱驾迈新邦褰帷经故县悲哉丘陇非怅矣闾井变犹烦父老迎争识使君靣德汝匪惠心式歌讵成抃
　　始至澶州作
　　自我谢郎曹朅来守吏局塌翼怀奋飞低眉就羁束驱役遵旄丘兴歌睇淇澳愧乏沂海謡何以佐明牧幸寡宣城辞间可理尺牍升既等陵乔沉亦悟陂复芳草合江程清猿竚旋毂卫水日东流因之鍳心曲
　　广平郡观莲寄翁守旧南比部郎
　　留京白云司原庙青山路眷此湖上芳期之省中顾俄承畿辅麾遂抗邯郸步绕郭带澄溪朱华湛秋露燕寝昼亦闲襦歌夜安作徒尔奉清香无由展良晤
　　移官越中初返家园奉答伯兄虞山见寄
　　薄游逗京邑独往眷长林始奉越乡役因惬故山寻旷兹二载别良晤展斯今谁谓百里间犹自邈徽音未结丘中赏先枉池上吟睇燕悲稍戢怀荆嘅以深花源廻俗辙萝迳断尘簪且驻稽东驾云扉期此心
　　役行至檇李值亲故作
　　放舟穷越水息驾见吴山山近殊易即室逺竟难攀徒以大夫守怅兹游子顔密亲载尊酒晤面语乡关叹逝嵗不待恩存泪已澘春来芳草际魂去白云闲无劳猿献诮防见鸿飞还
　　于役吴乡值伯兄下第来集
　　余来自越郡君至由燕京解裘洛尘积对酒乡思生为语北征事犹多西笑情紫塞方传箭潢池复弄兵受厘在宣室遣使出蓬瀛上书或不御投笔竟谁成防秋边骑入何日海波平年已非轩冕志岂眷緌缨愿守箕颍节还就河阳耕闻斯倚增叹従此欲遗荣
　　谒刘文成祠
　　璿玑既舛运宝鼎亦乖移海宇荡无象诞圣郁有期阳九值倾否明两遘重离俟清乃契渭显允聿兴姬探符洞赤伏怀韬卧青溪居拟王佐匹起为帝者师羣策防多士独算莫与偕禹志晩睎帛良谟日陈帷立谈不解褐肆伐竟承麾陈张井蛙器妄干神龙姿一举已就殄崇朝遂于夷摧汉若电扫卷吴类风驰功成奉身退书上赐骸归且弃人间世帝乡宁久羁贪天自贻戚震主或见疑伊人信大雅荣名安可追报享式嘉荐像寝示崇规蹇劣淹末宦竦踊企前徽稽首曷容赞抚心投此辞
　　郡斋作
　　雅志怀山栖复得理山郡苍岫入南楹白云带西径虽事簿领劳时与烟霞并心旷眺已遐迹沈寻亦近下车芳载徂牵牒明两迅仁静乐有余拙迟澹无竞命藻酬清晖濡毫媿灵运
　　得月亭
　　清溪一何湛源深白云曲望舒忽东升浮光渐西陆芜趾匪旧存芳亭焕新筑碎璧时复沈散金如可掬虽乏谢监悰聊寄庾公瞩谁谓旷音尘古来共幽独
　　游仙都同樊侍御
　　寡诤谢书牍怀仙抗晨旌怪石俨壁立危峰类削成阳火伏未息隂湖鉴以清下有干霄木上有承露茎汉武建栢寝秦皇慕蓬瀛惜哉无灵气安得遂冲升轩后独不朽鼎实垂鸿名柱史良地主邀我钧天行黄金九奏发白玉双童迎聊従避骢路一展攀髯情
　　养疴江寺招长公不至
　　理人媿无术摄已徒婴患假息赞公舍披味医王观逃虚行灭迹执热坐挥汗空桑岂常庐聊得慰怀安美酒非上药亦足寄情欢鹫峰敛夕霄莺湖廻清澜心将碧云合目随月殚所期殊未至还寝独长叹
　　二郎回溪词【事载青田邑志】
　　谢公永嘉守在郡宥无为敦赏值令弟华萼毎相携跻险既山顿穷源亦水嬉溪名沐鹤是人覩游龙非驾言辍棹际并影浣花时凌波餐秀色拾翠逗芳仪援琴挑未就解佩赠犹疑高唐侈宋玉洛浦怅陈思抒章但唇动缔心空目驰来同湫风止去作飘云辞停声三妇艶嗣响二郎回
　　乐清登箫台访洛箫泉
　　仙踪讵可攀荒台尚堪访箫弄清泉中舄振紫岩上波动若鸾沈云飘似鳬往浮筠本无垢托心在尘想花溪如有灵应流盖山响
　　従军行二首寄赠扬用修
　　鸿运纂丕基龙飞起潜邸圣孝亶渊衷徽猷迈前轨聚讼纷盈庭批鳞抗羣议徒逞折角雄犹取越樽忌在宥防至仁承嘉逺投裔稽首金马门伤心碧鸡戍幕府雅好贤辟君掌书记三纪逾期数口尚匏系朅来秉宪章欲往问竒字为赋従军行聊展怀人思
　　思文际圣君稽首萃羣辟子云侍承明胡为去荒域被命事犀渠差胜下蚕室愤志酬八书荣名重三策丁年子卿嗟皓首仲升泣防鸢穷瘴烟放鸡定何日业既违操觚勲还期裹革五月行渡泸千里望巴国泸水向东流巴云忽西匿相思持寸心愿附双飞翼
　　滇省述怀
　　承嘉理齐安幸校长沙近秉宪按滇中始觉在遐境谯相反见嗔揖侯乃成衅喻夷辞岂繁威法当峻昆明鸢作池太华鸡为镇迟夜召贾生经年淹许靖霞难驻令顔霜易改衰鬓故人满清班谁其枉芳讯龙性未可驯凤翼胡由奋聊従达士观无嗟小人愠

　　皇甫司勲集巻七
　　钦定四库全书
　　皇甫司勲集卷八
　　明　皇甫汸　撰
　　五言古诗
　　还山诗四首
　　少值时运昌因遭世网误铨宰乏明藻官邪以彰赂申椒讵见芳蛾眉秪成妬高揖聊遂初幽贞履吾素狺犬方吠人跕鸢复邅路破甑苟不完奚取孟生顾虚舟自相触安得防庄怒归休眷长林途穷日云暮
　　炫服耻游越朱弦谬入齐木彊阙文理君房特妙辞一丁且未解子云翻好竒登乗多拥肿徒以先容赀列肆争售碈抱璞或致疑苏粪充华绡芳兰委幽畦铅刀俾操割安用镆邪为骏足泛清驾宁肯受鞿羁愿为鸿鹄举寥天戾羽仪
　　朅予归颇怡室人交不喜童子前致辞主人何为尔昔闻车马喧盈门结如绮今来雀可罗蓬蒿但荒里朱幡引鄙夫金章粲谁子百卉荣悴迁四运代成纪太宰填圜扉中丞弃东市羲防示凶终道家明殆止伧奴慎勿言嗟哉吾已矣
　　饕富易决性縻爵岂知身举国将吓鸟矜位乃骄人清庙惧为牺绿波思縦鳞陈王蔚文藻忧生慕仙真江淹摹别状遨游穷八垠哲士希昭旷愚者溘埃尘恩往若遗藳宠来类积薪请従不材寿长守非病贫
　　悼亡友周诗二首
　　昔我求友生周郎早投分藻掇摅思雄谈发孤愤壁立常晏如崖检若乖性落魄怀英风晤言毎祛吝嵗中従薄游时复惠芳讯谢秩始归田延益拟开迳讵意云靡依忽随露先尽登座挥素琴廵檐度哀磬遗令视约终裂书寄遐殡
　　陶令弃官日徴君寝瘵时巨卿宵梦愕元伯晨讣驰申缄五情塞抚膺双涕垂既捐韩康肆复卷严平帷防数岂无验良药宁自医夙昔重季诺感激平原知虽乏儋石蓄能薄千金施游魂眷仲里托体虞山隈死生交已谢留恨翟门题
　　闻郡檄至简子约
　　同时防外庭一朝谢朝列铩羽非难驯所惊峻网设逸足睎高骧聊以就羁绁予季庙廊姿为邦茂时哲及朞宣令猷何暮伫来辙承檄惧有愆趋装怅无悦曾是东山情薄兹西河烈芳嵗若电驰隆休亦飚瞥翘首关路长寸心念将别
　　送陆宜甫归洞庭
　　烈士睎康衢逸人缅幽壑矫翼鲜宁栖潜鳞有深托陆君箕颍流雅志甘塲藿被褐自行吟持经事耕作别来嵗屡遒念往迹犹邈避乱辞东山韬光翳南郭聿暮促归心申章叙离索雪积湖上居云停林间阁挂席廻青阳援琴迟芳酌愿保黄髪期无渝素心诺
　　秋夜偶作
　　晩嵗絶外牵懽悰寄所适皓齿发新声蛾眉矜故色变态逐情生羽商随意易冶艳讵有央靡曼信无极歌方一再听行期三五夕淫雨忽东来素辉乍西匿金尊怅屡空玉趾邈难即露砌寒蛩鸣风窻起叹息
　　送儿北征四首
　　朅余解宦日及尔承欢时开室茂林下灌园清溪湄岂不眷明发胡为逺别离别离情所难况乃去庭闱荣名防须早玉体爱无亏夙奉垂堂诫聊以赠临岐
　　岐路邈山川行行感畴昔束髪升华阶策足践文石多士防嘉招入朝怀盛饰思作凌霄翰忽为冲飚激従事逾三纪归来徒四壁逢人惠问稀无嗟不相悉
　　少乏理人术辞邑愿遗荣仰荷王明眷移署厠儒英崇文辟东序延胄昉西京礼乐千载防冠盖四门并鸿都掌故在凤阙覩新成惟有青缃业庶可绍家声
　　家庆辞南陔江程引西渡稍闻长淮流遥见广陵树従亲三入都皆子旧谙路抗志慕逺游焉得劳内顾别筵谢兰芳归舟理金素曾是桑榆年牵情日云暮
　　谒伍相祠
　　按志城西南三十里胥山上有胥王庙汉以来咸秩祀宋元嘉中始徙城内后屡新之庙貌犹冕服九章袭王封之旧云
　　志士谢明哲胥君怀謇忠覆郢既云烈强吴亦称雄逞怨匪报徳交乱岂图功贯矢麾使却脱劒闵途穷鞭平良已酷陷嚭竟奚恫载革浮江上抉目窥城东踟蹰顾寝恻怆歴朱宫冠旒缅生貌服衮乖吾衷一闻歌小海流思托回风
　　题歙苏氏四贤楼
　　四贤者何汉关内侯武唐许国公颋宋防知政事易简歙州守寿也武以烈节显寿以循良称颋与易简并擅文苑咸宜秩祀胡久忽诸兹几世孙明太学生苏若川追念尔祖建楼以妥灵卜地于旷为楼壮丽胜甲歙中尝游于余门请题以识若苏生者可谓昭徳扬芬而四贤者亦可以不死矣
　　倬彼司寇裔诞自昆吾封桓桓起代郡奕奕迁武功子卿奉汉使亮节匈奴中龙庭归皓首麟阁展芳容许公际时昌遂为唐主佐摛藻埓张燕陈谟赞机务皇宋举防知承明奏辞赋厥守歙州斯民覃慈慕曾是怀土思何如眷仁里歙既防守恩苏乃家于此述徳发幽潜登禋昭令美拓地构崇基飞甍列疏绮绮楼一何峻迥接岩云浮玉几挹羣岫萝轩俯双流佳气霭日夕灵贶惠春秋子孙引勿替复始宜公侯【玉几山名】
　　腊月十五翫月荅子约
　　圆景揽兎升驰光感驹隙西园将宻亲南楼迟嘉客生无百年期能几三五夕防酒盈樽罍髙堂间琴瑟请诵唐风诗胡为坐拘迫棣华眷季方摛藻凌希逸往晤迹易陈来悰防难逆再满清夜辉宁知芳嵗隔
　　夏至病遣
　　倐感青阳徂俄値朱明届有渰散朝霖轻寒凝暮霭如何芳菲日犹是凄其态情阑花鸟余兴绕云林外未悟衞生因徒寝谢家瘵搔首倦簪裹循腰缓衣带风河易招损尘网难祛碍思谁与宣劳歌示兹慨
　　酬刘侍御见讯
　　李生嗟大雅魏主惜通才王风邈已矣斯人安在哉刘郎挺国秀束髪晞天阶彯缨隐柱下揽辔歴南台姱行末俗诋恩宠中道乖游梁倦栖翼入洛伤羁怀遂解东都绶聊翦北山莱却扫百虑捐流览羣言该纵盼蹑霞壑抗迹凌嚣埃春往童冠集夜坐樽罍开赵瑟既以越秦筝一何哀棣华慙二俊藻咏防双裁世苦隆暑烦惠然清风来比声丽金艧炫目皆琼瑰申章讵成报抽思屡迟廻幸値赏心晤无使荣名隳
　　题王元美离薋园
　　傲吏缅开径隠侯始卜郊翔圃従艺术抱瓮至终朝荷锸带缃帙流观咏楚骚充庭缉萧艾偃戸翳蓬蒿薋菉一何秽毋俾溷申椒芟蕴不及根滋蔓将盈条弱龄砥姱行束髪就嘉招纫佩跻兰省袨服立熙朝君子节弥亮小人道自消搴芳命良友抒藻振长谣
　　答卢式
　　王风寖失古頽波荡自今李生陈大雅刘子抱文心弱余振鸿藻高义抗词林归田守黙闭闗谢沉吟江左郁华彦嵗暮得卢谌騄骥思长奋良乐此相寻申章粲如玉感赠重兼金徒然奉清奏何由酬赏音
　　张仲读书吴山
　　辍养辞南陔驾言迈西郭问子将何之避喧谢羁缚堂闾岂不怀云林谅有托风叩支闗清月鉴董帷薄披帙就长明静夜灵花落羊亡屏意筌猿定启心籥幽谷闻鸟鸣澄湖眺鱼乐霞绮杂烟丝桃柳互纷灼时枉塘上篇日积丘中作焉得奋羽翰因君适寥廓
　　高楼一何峻赠刘侍御
　　高楼一何峻迢迢峻而都百尺悬飞陛八窻列交疏璇题像刻凤游极类翔乌信兹蓬莱境旷哉仙人居夙龄茂文藻委志讽诗书台端既肃轨河内亦承符解缨谢神武税驾凌清虚炎曦戒末垂凉飚被广除征声理丝竹张燕集簪裾嘉宾倾四座丰膳出中厨灵妃逓楚舞双童扬吴歈容成献琼醴长房启玉壶一饮粲顔色再饮葆令躯愿言享黄髪荣名千载俱
　　寄题宗室芙蓉园
　　忘忧杨柳馆逍遥芙蓉园粲粲朱华冐田田绿叶繁日涉宛成趣朅来殊避喧心将隠沦逸迹谢帝子尊瑶琴既以御缃帙亦间翻采赋等梁孝敦诗従楚元美人隔千里幽芳谁为搴轻舟越江渚欲往执孤鸳无媒焉所托有怀何由宣申章聊代讯寤歌在弗谖




　　皇甫司勲集卷八
　　钦定四库全书
　　皇甫司勲集卷九
　　明　皇甫汸　撰
　　乐府
　　乗法驾
　　乗法驾者正德壬午武宗晏驾大宗伯毛澄奉昭圣皇太后懿防恭迎兴王继序即天子位也当汉朱鹭
　　乗法驾出潜邸辞兰坂臻枫陛握干符奉慈防桥中倾碣呈字従臣观稽首喜应帝期称天子泰阶升更化始陋代来劣舂起
　　乗法驾曲凢十六句句三字
　　厘庙制
　　厘庙制者嘉靖甲申追封皇考献皇帝越数嵗九庙成也当汉思悲翁
　　典礼成四海谧享祀禋九庙翼考明堂筵太室献皇跻烈祖匹故鬼小幽灵假咏孝思歆明德
　　厘庙制曲凢十二句句三字
　　秩郊禋
　　秩郊禋者嵗庚寅上可给事中夏言议创建四郊是嵗日南至肇祀圜丘也当汉艾如张
　　坛畤凖圆方神祗奠南北夕郎奏既俞春卿议佥集睿想孚筮従鸿图表景测膋燎迎初阳寅威练嘉日祼献戾上公参乗简元戚八骏夹电驰六龙戴星出天路抗旌旄云门间琴瑟殷荐升紫烟告成瘗苍璧齐幄肃华班旋涂厉清跸灵贶展斯今仁孝光自昔
　　秩郊禋曲凢二十句句五字
　　宬皇史
　　宬皇史者嵗乙未上命考古金匮石室之制以藏书宝祖训也当汉上之回
　　宬皇史函帝籍金为匮石为室籖彚绨缃部甲乙迩文华充武库简鸿儒讐豕误于万斯年守之锢
　　宬皇史曲凢十句其八句句三字二句句七字
　　展陵
　　展陵者嵗丙申上以寿陵之役廵游昌平臣为都水使者除道西山也当汉翁离
　　帝眷园寝谒款丘陵驰道旦筑行殿宵营亘帷成屋列幔为城般云谢巧周日非灵干行玉辇坤御金舆六宫婉従万国宾趋銮铃响逓环佩声徐五臣供帐百辟燕酺朱明司辰清和肇节草树防恩禽鱼腾悦周歴皇畿轸兹民业遐揽边闗洪思祖烈去遵鸾辂归泛龙舟山开阳翠【岭名】川效安流【源出固安】柔情并畅睿藻扬休枚朔第颂翊赞王猷
　　展陵曲凢三十二句句四字
　　思旧邦
　　思旧邦者嵗己亥上以章圣皇太后丧卜宅原陵驾幸承天臣左迁黄州获预従事也当汉战城南
　　南巡纪胪岳东幸缅懐丰白水循往辙丹陵访故宫江汉眺吾楚霜露怆宸衷电奔翼八骏云兴扈六龙不有居者谁监国皇储旦截驰道出翟相行边细栁中顾公锁钥青门北昼发邯郸道夜渡黄河湄军容肃肃间官仪豹尾后载班姬随卫火弗戢漳流半湮宪臣褫爵服邦侯械以徇旌旗蔽日指樊城箫管具举叠金钲父老稽首遮道迎椎牛置酒宴镐京山川遍喜色禽鸟逓欢声辟朱阍扫青室思履綦存衽席斋心望祀纯徳【山名】间周爰园寝凄天顔诏发郢门迈燕闗格祖特告銮舆还思旧邦曲凢三十二句其十四句句五字十二句句七字二句句四字四句句三字
　　海波平
　　海波平者倭夷间衅辛壬癸甲殆无宁嵗越丙辰司马胡宗宪受命与司空赵文华荡平之系王直俘麻徐等奏功太庙也当汉将进酒
　　岛夷日本称最雄髠首骈拇炯两瞳乗舟截险洪涛中跳梁若蝶聚若蜂掲竿烈炬耀日红攻城掠邑谁婴锋红女休织田无农帝命祀海惟司空授脤秉钺有胡公狼兵苗卒集江东夜縦巨舰突防冲俘海系直奏虏功穷鸟尽艰厥终
　　海波平曲凡十三句句七字
　　更极
　　更极者嵗戊午三殿灾帝命新之更奉天为皇极华盖为中极谨身为建极也当汉有所思
　　三殿灾双阙燎天子避寝厌胜以祷朝右个御西清玉食有减金悬无声谁其梓慎窥大庭流乌化雀将焉徴除旧布新承天意司空饬材俾壮丽宅中建极钦哉从事
　　更极曲凡十三句其四句句三字六句句四字四句句七字
　　遣仙使
　　遣仙使者嵗癸亥上慕神仙之术遣御史王大任姜儆分道采访冀遇异人授秘书求长生不死也当汉邕熙
　　周穆穷寰宇汉武慕蓬壶东生游调笑西母防懽愉颠既厪纁币丰亦枉蒲车缓龄韬上药御气秘真符台端两侍御将命发天都齐梁厯南楚瓯越尽东呉姓名河上隠物色市中趋金简探绿籍琼笈访丹书曾未三载还幸与百年俱筑馆理上士授粲出中厨行闻避骢马归见绾银鱼稽首愿玉体寿考永无虞
　　遣仙使曲凡二十四句句五字
　　考芝宫
　　考芝宫者嵗乙丑献庙产芝瑶光映室乃建玉芝宫以时致享昭孝感也当汉太和
　　河清社鸣诞圣人握符缵厯靡端不臻天垂卿云景星现地出醴泉泽曼衍禾六穗麦两岐嘉并蒂连理枝三足轩翥肉角嬉龟鹿雀咸素姿包匦驿贡賮四驰芝草凝祥处处生献庙忽产屋之楹瑶光莹洁秀九茎铜池芝房恶足称帝命作宫时享以报子孙千亿昌允绍
　　考芝宫曲凡十八句其十二句句七字六句六四字











　　皇甫司勲集巻九
　　钦定四库全书
　　皇甫司勲集巻十
　　明　皇甫汸　撰
　　乐府
　　芳树
　　芳树九华边春风一度妍飘香承辇路弄影向甘泉缀叶纷千种濯枝幸万年不作淮南桂空山徒弃捐
　　临髙台
　　髙台望不极临竚意何穷茂苑花为苑吴宫锦作宫管弦虚夜月罗绮罢春风独惜乌啼处犹闻曲怨中
　　有所思
　　春风吹绣户明月鉴罗帏同心阻芳讯千里怅清晖歌弦尘屡积舞衣香渐防别有闗情处梁间双鷰飞
　　巫山髙
　　蜀道连巴水巫山接楚阳情来为云雨愁起见潇湘枫叶吟秋早声入夜长何能降神女髣髴梦襄王
　　陇头水
　　陇坂去何长陇水复汤汤咽处堪啼泪流时更断肠三秋边草白万里戌云黄辛苦交河使西来忆故乡
　　折杨栁
　　不见隋堤栁长条大道间丝隂流水去带影逐春还妬眉销翠黛聴笛损朱顔日暮行人尽思君可重攀
　　梅花落
　　早见梅花落江南春未迟如何上苑叶不似故园枝影怯临妆夜香怜逐吹时无人问消息独自寄相思
　　闗山月
　　故园千里月流照入秦闗弓影同看曲刀头未卜还迷云度容与映水咽潺湲莫遣青楼去摧残少妇顔
　　邯郸行
　　寳马邯郸道金装游侠过一朝罢歌舞千秋伤绮罗台榭风花尽郊原烟草多客心将夜月滚滚向漳河
　　昭君怨
　　含悲辞鳯掖结束事龙庭环佩从兹逺琵琶讵忍聴泣将蛾眉恨仰视旄头星独有长门草犹向夜台青
　　长门怨
　　长门永夜幽团扇早迎秋望幸非同辇含情是倚楼容华飜易歇恩宠最难收君自观鱼乐宁知妾泪流
　　冬宵引
　　冬宵不易曙耿耿朔风凄沙鴈寒犹起城乌半未栖孤舟泊江上征马渡辽西岂但金闺里能添玉筯啼
　　乌夜啼
　　长乐宫中秋夜长美人新得幸君王别馆不愁金作屋曲池无羡玉为梁门前数报公车过楼下时闻脂粉香总是啼乌声转切欢娱那解曲凄凉
　　江南曲
　　锦帆西去绕横塘画舸携来悉粉妆旭日笼光流彩艳晩云停雨浄兰芳飞丝带蝶粘罗幌吹浪逰鱼戏羽觞自是江南好行乐采莲到处棹歌长
　　春江花月夜
　　空负芳楼约愁逢江上春月华天外洁花影浪中新讵是沈珠浦将非濯锦津争言兰作舫复拟桂为轮圆缺同今夕飘零异昔辰闗山犹自隔攀折赠何因
　　拟中妇织流黄
　　金闺方永夜翠袖理残机灯花斜落镜月光低鉴帏寸心共丝断双泪与梭挥作伴除蛩响惊眠惟鴈飞织就当窗素裁为逺道衣徒令芳讯达不及早旋归
　　拟伯劳东飞歌二首
　　蛱蝶双飞燕并栖秦楼燕市花成溪谁家玉人当户窥含羞敛笑横波驰寳髻珠钿明月光罗帏翠帐秋夜长秀顔皓齿才十五时向芳筵作歌舞雀台露寝生暮云空留可怜犹为君
　　夜乌悲啼朝雉鸣青琴绛树无限情谁家临镜总新妆云鬟刻饰出意长翠屏锦帐花连理洞房仙居暗香起年几二七奉下陈光彩流盼姿絶伦春风东来吹落花緑窗可怜虚岁华
　　自君之出矣二首
　　自君之出矣坐令衣带缓思君如悬萝缠緜不能断自君之出矣何处不相思在物愿为筯君前无只时
　　岸花临水发三首
　　止水如瑶镜繁花似寳妆为怜影相照讵是意相忘江疑濯锦处花似浣纱人莫逐东流去还待上阳春名园纷几许临水独如何所思迷望石欲往防淩波
　　赋得处处春云生
　　春色蔼无际朝云最可怜金枝纷映带玉叶缀联翩弄影交疏里含情飞葢边长安遥向日何处奉非烟
　　乌散余花落
　　春来啼鸟伴相逐百花中栖处迷深緑飞时带浅红只惜香霑羽非闗娇惹风回看意不尽犹自恋芳丛
　　空梁落燕泥
　　金闺春色早玉闗芳信賖人归飜后燕泪尽每先花户暗香泥积梁低舞影斜不作双飞去东隣王谢家
　　边马有归心
　　应瑞来宛国衔恩入汉家边兵犯燕塞骠骑出龙沙为报千金顾宁辞万里賖蹄穿朝踏雪声断夜嘶笳逐北名空在征南赏未加讵随班定逺生作玉门嗟
　　夏日湖泛作采莲曲
　　雀舫疑杯度虹桥似带萦湖光湛处全无暑云气浮时半有晴此时流水歌声起此日采莲殊未己帆回橹转逐桥斜树里溪边是妾家翠裙妬杀风前叶红粉娇于水上花花开花落独含愁人去人来不断逰玉斚醉霞何惜晩瑶华零露易惊秋秋露蒹葭没秋水芙蓉歇菱镜年年非故顔荷衣夜夜空明月
　　门有车马客行赠李少卿
　　驱车吴趋市被服一何妍叩阍懐敝刺云是李青莲家住齐东里裔自陇西传观道汶泗上探竒泰岱间举手扪星汉蹑足凌云烟昔拜符玺郎侍从清华班姱行遭时妬修名为世牵一麾佐宣守理案有余闲试问长江练日对谢公悬倾葢惠良觌振袖发瑶编莹如夜光俪粲若春葩鲜且勿出闗去邀君着五千












　　皇甫司勳集巻十
　　钦定四库全书
　　皇甫司勳集巻十一
　　明　皇甫汸　撰
　　七言古诗
　　桐君山题赠卢职方江右典试
　　朝登桐君山下有澄江四绕流潺湲暮谒桐君祠上有古木一望悬参差昔人采秀山之巅桐防未徙凌云仙琼浆石髓世不识丹崖翠壑空年年越乡自古穷嘉丽弭节停轺几留滞严陵濑静秋涨沈香鑪峯寒暝烟翳卢君挥斤宇内游昨来奉使浔阳舟直蹑卢峯探奠服又从瀑布挹飞流江山能使才华盛况接朱绳与青镜登览何如司马雄文章自是欧阳正君鸣玉佩上金銮桐叶声销日已残钟鼎山林縁底事不须回首忆江干
　　送尚医陈通政南还
　　东风吹花驻芳甸都门此日开郊宴车马争来四岸闻冠裳自结倾城饯借问饯者云是谁为儒十载方为医逃名未得潜庐岳授诀应曾饮上池少年宠食王官禄白首归田叹知足磬折非辞彭泽腰倦飞欲振祁奚防由来出处本难同佩玉镮金仕已雄君不见男儿读书破万巻至今落落犹泥中
　　梦二生行【陈与言周诗】
　　忆昔同心友陈生为之首更忆投分交周子逸且豪陈生竒余言在耳青云置身果如此惜尔早世不憗遗九渊慰尔应无悲周子知我虽相新胶漆不异我与陈睥睨一世尔自许落落谁忘竹亭语吁嗟二子来梦中鬓毛不改容顔同风尘惨怆旅服改灯火荡漾芳尊空绨袍犹恋当年别觉后使我心悲咽二子一死嗟一生我欲于子知交情
　　长沙行送胡子【胡子尧时以给事谪长沙簿同事者刘安也】
　　贾生昔被长沙谪湘水千年动顔色吊古空劳忆芷兰世途久已生荆棘当今天子称圣君论恩岂复如汉文垂裳穆穆日南向鋭情稽古非谦让直气常悬青琐间愁云更郁乌台上胡郎胸中书万言夕方拜官朝叩阍刘向况有五行传挺身悟主争绳愆即今亦有长沙行此去应知圣主情早晩定膺宣室召肯使人徒説贾生
　　长安十六夜歌
　　长安十六夜如洗千门万户烟花里闺中少妇夜出逰陌上行人忽成市粲粲珠钿映月来翩翩翠袖搏风起风前月下逞娇姿爱惜春花能几时无那蓂荃先落荚只愁杨栁渐飞丝逰丝飞入黄金地扑牖穿帘果何意鳯甸常悬祷雪忧鼇山久罢观灯戏灯光却照五侯家列炬然膏满绛纱岂谓铺金能作埒亦知剪防易为花银花火树开佳节遂令观者相环列霍氏门墙有后尘魏其池馆空前辙凄凉往事已为陈恨杀懐春似玉人莫贱兰房今夜女故多椒掖旧时亲明珰尽结琼瑶丽袨服争看锦绣新襦曳时香散霭袜移莲处暗生尘香尘冉冉随芳步共道非烟亦非雾驰目还怜梁下期冶容又为桑间误闉阇今已羡如云夙夜谁当畏行露铁锁遥开天上桥渐台何必待符招二南倘被翘薪化四海应回广髻謡
　　长安行赠陈子克脩
　　长安昔日花如绮走马看花事已矣吁嗟岁月无停晷回首又值春风起陈生久客长安里按剑誓将归故里呜呼陈生归且止古来晩暮多豪士桑弧蓬矢志四方区区肯效儿女子君不见今燕台乐剧不宾胡为哉他年自识公孙对暂时岂为刘蕡哀驷马车黄金印他时乗此佩之去花栁迎人故山处
　　忆昨行赠夏都谏
　　忆昨天王下手敕辨方经野开蚕室稽古真卑汉未遑鋭情直所周无逸王假还宜照日中圣作何须守明述君不见洄沿川水映柔桑窈窕郊宫防棘墙黄欲献夫人茧朱緑聊为公子裳又不见青坛翠幙蔼中田缥驾新从此上旋遂使鳐鱼呈瑞象顿令铜雀颂丰年呜呼天子劝耕后劝织王业艰难果谁测七月重歌姬旦诗一朝实赖黄门力呜呼今之黄门古遗直抗言朝宁生顔色马客逢君时已来岂俟吹嘘到上台北郊更起匡衡论前席遥怜贾谊才男儿志于立功慎自擅掀天掲日奔雷电退食方依青琐闱传宣直至黄金殿稽首亲承玉语温威顔咫尺君王面书锡丝纶龙鳯蟠币颁锦绣云霞炫纡紫围金未足荣致君尧舜应争羡呜呼致君尧舜应争羡
　　玉河怨
　　玉河西堤栁青色含烟弄雾金门侧水接昆池波欲流日升翰苑光先得日光照耀九龙开万骑千官天上回防影迥迷飞絮去佩声遥杂啭莺来莺啭皇州春渐暮曳佩鸣珂漫如故物态那禁鳞运催人情总为繁华误一夜秋风歇众芳萍水悠悠枉断肠不见曲眉颦旧黛只闻羌笛怨斜阳
　　题魏时苗返犊图【宋赵子昂所绘评事应果所藏】
　　君不见盗泉水不饮长行宁渇死夷齐共饿鲁连耻古来达节皆如此汉室犹能重礼教茫茫海内征廉士火徳下衰风斯靡昊穹垢氛蔽逦迤魏亦有贤曰时子激扬异代仍兴起忆昔乗车令寿春牝牛自足随吾贫车来既空去何有迢迢不染民间尘犊非尔骍育尔土安用汗我车傍轮褰裳扶杖走相送提儿媚妇多苦辛赵公本是清白者睠此丹青为谁写应子收藏今几年拂拭素练生云烟操持岂羡郁林石慷慨不但山隂钱赋鱼毁象尔何者常使氷壶照眼前
　　青州行送褚寳令临朐
　　君不见茫茫青州本东土吕公封齐姬封鲁海岱何如四塞雄莱夷自是千年抚方舆星粲子云箴大国风存史迁语五月报政齐何神古来平易俱近民天子上嘉更下乐先王之道非沈沦褚子夙着三都赋昨奏明堂比韶頀天子劳贤眷尔才暂试临朐岂迟暮芳桃不羡河阳花甘棠欲满营丘树挽今之齐仍为周异代弦歌尽如故乌台仙吏青琐郎有时待尔鸣朝阳陇上曾经笑鷃雀棘林岂足栖鸾凰迢迢东征出霄汉相送且覆清秋觞
　　天风行
　　有客骑驴何处来髙巾短褐俱尘埃自言今晨万乗出道傍亲睹銮舆回龙斿逺拂瑶坛降鳯扇徐承金殿开文工武僚皆肃穆秉笏鸣佩趋蓬莱先生落落何为者抱书独卧蓬蒿下长卿犹陪上林从子云亦扈甘泉驾君不见迩来白昼天风高沙飞砾走人呌号出门举步动龃龉何如闭门与子且覆杯中醪
　　明禋歌送朱子隆禧捧诏南邦
　　天王玉诏宣金銮黄章粲烂龙麟蟠行人之官捧之出輶轩直下青云端惟时朱子意气盛昨方拜职今拜命长卿能无谕蜀文仲宣亦有浮淮咏君不见帝主龙飞今九年梦寐尧舜遑遑焉稽古真卑汉文让陈疏更遇匡衡贤圣谟岂俟卿士协况尔筮开其先遂使北郊祀地南祀天朝日夕月东西偏仪文匪徒守宋末制作直欲凌周前辨方画野此经始勿亟还应庶民子圆丘峩峩睿想建帷城日射瑶坛紫君行要俾万姓知王者明禋本为尔
　　长安二月雪后歌
　　二月欲破春过半六霙犹自飞零乱尘氛四野郁昏霾琼瑶一夜堆璀璨沙栁含烟未吐丝宫花压雪空成幔甘泽应悬畎亩思凝寒更起衣裳叹天意从来未可谌物华奈尔无由翫君不见寳露新传楚国来铜盘捧出龙顔开斋心万乗躬郊祀稽首千官进寿杯呜呼古有灾祥説昨冬胡露今胡雪博极真怜刘向才条陈讵职匡衡诀尚赖金门燮理臣好调玉烛太平春朝中自是咨虞岳海内何须忧杞人
　　塞下曲壬辰仲冬许中丞畧地紫荆赋此寄之
　　斾旌悠悠班马鸣中丞十月行紫荆易水氷坚夜可渡隂山雪积云为平毳幕遥悬徼外落烽火直接单于城候城猎猎天风髙堕指裂面吹如刀草宿寒侵壮士铁露下霑湿将军袍袍袖音书字不灭兰闺玉筯空啼血朝廷本望树功勳闗塞那应怨离别天子临轩试三辅中丞秉钺巡行伍落日筹边上封事冲霜与卒同甘苦男儿龙额志封侯勒石须尽燕然头羽书瀚海昨犹急金缯通和非逺猷冬愿挟诸士纩紫貂肯独防轻裘君不见在廷颇牧文臣擅一范能令敌心战别墅或校谢安棊理案常披左氏传锁钥由来重北门衣裳自是垂南面此时月向陇头明芦声吹入汉家营昭王台上中丞帐可使门无孺子缨
　　秋风叹
　　秋风淅沥秋露防为君今夜捣征衣花从金素变鴈向玉闗飞羽书未报捷征夫何时归总使君身贵宁知妾顔非忍为麒麟阁弃捐鸳鳯帏
　　南粤行
　　南粤由来本受降置亭列障赐称王丹砂岁岁通勾漏白雉年年献越裳曾是金缯忘汉徳也因玉帛阻炎荒炎荒迢遥限疆土君王中叶恢英武校猎谁云汉武雄安民不让周文怒昆明习兵深凿池细栁行营逺劳师羽檄流星飞甲胄楼船横海蔽旌旗楼船羽檄下缤纷刁斗衔枚处处闻甲胄夜开鱼丽阵旌旗朝合虎贲军神谟不战已威加陀王纳欵遂逾沙指顾泰山盟作砺并吞瀚海化为家马援功期勒铜柱捐之议寝弃珠崖珠崖铜柱古如此瘴疠氛祲万余里奋身欲屠象郡城膏血直溅龙门水始知陆贾善行成肯学张骞虚奉使留滞周南望九重请缨天北恨无从六月凯旋歌薄伐一朝书奏愿登封
　　淮隂行
　　君不见王孙未遇钓淮隂相留一饭是恩深知己此心悬白璧封侯他日报黄金黄金匪为薄聊自意所托咄嗟蓐食儿揶揄覆羮镬韩生将畧本多竒可怜犹受妇人知若非仗剑从英主徒然执防老明时
　　采莲曲秋日经济宁万水曹招防池亭作
　　朱英翠叶俨仙葩绣浦金塘特着花涟漪江畔明秋水的皪城边缀晩霞晩霞秋水正芳时桂檝兰舟处处移舟移菡萏波间动檝绕芙蕖镜里披本縁倾葢追欢宴飜作牵裳送别离夫君自是轩冕客不惜瑶尊永今夕试问看花限北津何如折栁停南陌折栁思应长看花愁更积醉君罗绮筵为君歌采莲莲花万种出吴阊岁岁年年狎景光此日荷风迎素扇此时萝月照新妆可怜共蔕邀同伴勿愿飘蓬在异乡济上相逢华已暮菱歌一曲断人肠
　　秋鴈篇寄故园兄弟
　　虬分银箭夜鴈度玉闗秋随阳向兰畤依暖背芦洲芦洲兰畤总堪栖雾里霜前阵不迷避缴空闻来塞北传书几见下辽西西去南来鸣噭噭顾侣携羣更多少也思映月集通宵也怕因风失清晓风飘析羽遂分行不及回翔在故乡一枝自合同荆树万里徒嗟媿稻粱
　　使回歌
　　诏命因山启地藏珠丘卜在翠防阳黄图翼翼千峯拱灞悠悠一水长圣世有为昭有象王情无逸恤无疆惟王制作纷何已土木之功从兹始别馆离宫相蔽亏复道回轩亘迤逦献节乗轺遣使臣征材取木下江津吴越锦帆悬子夜秦淮寳马繋青春也知桐梓生南土也知松柏称嘉树一朝际遇栋梁成万年封植烟霞扈自甘瓠落本无庸肯随轮囷托先容夕向绮楼瞻五鳯晓叩朱阍排九龙九龙金锁玉闗开芙蓉新殿俨蓬莱横汾初返巡逰驾宴镐方行庆寿杯共言帝幸多仙从汉武应怜臣朔来
　　早朝献仪曹家兄
　　南去北来年屡换侧望长安倚増叹五云还诏入金门八月乗槎渡银汉银汉迢遥秋夜长玉河清浅映明光却看济济夔龙防争羡双双鸿鴈翔
　　结交篇赠张兵宪
　　昔奉輶轩使因防幕府前今承江海谪持赠结交篇交情安可见翟门署贵贱金兰更结此时心琼枝岂异当年面旅迹徒嗟两度来世事那知一朝变也悲昏夜明珠却向西风泣团扇相逢岐路已堪哀况复相思隔楚台试问张华敬爱客何如李白独怜才河干辍棹多容与城隅张组屡徘徊徘徊南浦意何长见説东山召绣裳却羡双鳬入霄汉为传尺鲤到潇湘
　　送张子还广陵
　　张子别我黄鹤楼飘然骑鹤归扬州驾言返吾初服去安得为此斗粟留君不见嵇生疎散长卿慢不善希世称巧宦献玉明时秖自悲投珠昏夜遭人盼闻説淮南桂树芳澄湖一曲似沧浪莫须北阙征书下自许东山隠兴长
　　张明府送吴酿戏作短歌
　　君不见阊阖朱楼十二开酒旗髙结防云隈谁家寳马非留住若个金貂不换来吏部瓮边狂亦甚文君罏前娇可哀此时新酿劳相赠此夕乡心醉里回















　　皇甫司勳集巻十一
　　钦定四库全书
　　皇甫司勳集巻十二
　　明　皇甫汸　撰
　　七言古诗
　　化蜀行送周子吁提学
　　使君结驷引华轩抗旌西指灵闗门众賔引饯且莫起聴我扬防巴蜀始黄苖帝裔蔓本支蚕丛鱼鳬爰肇基仪兮城太啓都防氷也疆理饶沃滋叔世渐革密促政晩莅乃被中和诗置酒宴乐从禽荒郤卓余风称难治铜梁玉垒灵气开碧鸡金马神降来贝锦黄润产奇货木兰丹青纷美材灵气日以宣哲士日以繁相如作赋凖骚经君平著书道徳邻扬子深湛秘防王生暐晔流英声使君夙龄赡斧藻含章下帷剧幽讨恭承嘉命辞天庭奉扬文思振南表铸人自有尼父术化俗更似文翁造雅儒济济升君堂齐鲁断断兹足绍锦官城外锦江流浣花溪邉花可游髙楼结绮宛然在琴台卜肆今尚畱马蹄岂惮剑阁险猿声忽报瞿塘秋瞿塘秋已晩思君路方逺敷教向岷峨探奇到处过万里欲识凌云思三峡遥闻流水歌
　　广思行
　　长兄造思旧赋乃歌以广之
　　美人奄忽委明艶氷心怳记芙蓉面丽魄香防何所栖婉态柔情独不见青楼朱户生网丝文轩绮虚履綦谁家窈窕出新妆当筵一顾情内伤名姝絶代本无二玉顔祗讶前身是欢笑千金歌舞塲欷歔万种悲凄地冶容髣髴已惊盼新声靡曼复增叹陈思总谓洛神奇汉武飜疑少君幻多情宋玉起独立众賔无言主呜邑翠袖全回灯下羞青衫半沾座中泣门前栁色惨江烟槛外飞花隔楚天请看今日劳相忆莫向他年留可怜
　　昔日行赠许应元使君
　　昔日与君相别处越江一夜秋涛去今日与君相见时吴宫三月春风吹人生聚散何草草春来秋逝伤怀抱转盼流光安可知防足要津苦不早少年避世汉廷中俛首潜郎画省东不事簿书羞问马空将词赋擅雕虫贾生果遭綘侯妬汲孺亦被公孙怒谪去防销湘水濵归来泪尽燕城墓敝庐萧萧落日曛髙车门外过缤纷已扫松萝谢逋客犹随轩冕对夫君夫君倜傥青云器奉节聊为苍水使酌酒何闗世上情论文且发囊中秘白首相期在令猷荣名莫遣为身累君从北闗谒丹墀余守南山偃桂枝讵堪度孤明月却照杨朱两路岐
　　夏时对酒歌
　　春光奄忽朱明移华丹委谢柔緑滋白日幸长走苦热清夜虽短坐忘疲美人邀我入兰室临池伏槛待月出左宦空嗟轩冤年闲居忍负琴尊日万物萍浮无定踪一身瓠落竟难容江边冉冉老将至世上悠悠时未逢文章自古俱寂寞富贵何如且行乐云梦徒夸献赋田天禄终慙校书阁黄金为垒白玉浆朱弦锦瑟泛清商若为劝饮须酩酊我为髙歌生慨慷明月渐升烛方灭凉飔徐来缨欲絶莫愁残夜已栖乌但恐先秋早鸣鴂
　　今辰行五月十二日先忌辰作
　　今辰何辰心烦伤无言竚立涕霑裳悠悠苍天安可问肃肃寝神如将忆昔承恩拜家庆初筵白发双相映采兰不顾尚书期及瓜每后君王命此时嘉賔四座倾满堂宴笑春风生繁弦促柱发雅奏白华朱萼敷鲜英人事分明有代谢庆者在门吊在舍申伯虚传崧岳灵方朔奄随歳星化髙台垂云为我隂密室含霜讵知夏昔日千金献夀人今飜上食繐帷陈悲风南来少宁树頽波东逝不回津以此思哀哀更泣亦知予告何嗟及岂复殷勤杯酒欢空余髣髴画图看黄门且念奉母去清河欲诔痛才难
　　阊阖行赠朱大理
　　少年为儒不习吏天子试政谒廷尉耳剽刑书非所堪手持法律了莫谓是时朱博材过人平反轻重称絶伦谳常八九中意指谈每一二相开陈冉冉府中趋独久迢迢忽拜遐邦守万里驱车仗此身一朝投劾遭多口世事升沉安可知人生聚散更难期海内萍踪各飘转天涯栁色防相思我本与君同里闬十年不寄云中翰阊阖门前防面时把臂道故两增叹自言彭泽早归来却笑平原尚羁宦看君遗世有髙情失路何曽气不平薄暮乗舟入湖去似闻抚缶作秦声
　　荅周山人惠镜囊歌
　　山人以宝刀持赠司直家兄乃制古歌詶之奇锋厉锷虽价重三乡缋句雕章亦气雄百代所谓金错英瑶报施亦称矣间以镜囊一枚饷仆仆戏曰物则细耳才复劣焉是故短歌防吟不能长也
　　我有古镜字明月爱惜相持走燕阙少年被服方冶容矫首胜冠正髪此时明镜炯无尘一片银华四座春青鸾每开宝台曙丹凤双盘玉匣春山精辟易不得近嫫母羞窥何敢嗔愿葆明光虚室里絶胜氷壶与止水察见渊鱼似不祥况复蛾眉最相忌周郎解赠锦绮囊绳穷缄发回龙光谁家窈窕濯素手当刺绣结衷肠规形恰与美璧合藻艶巧夺菱花妆由来尚象乃成器拜君佳贶感君意姱行惊时亦易污神物深藏岂轻示守黑须从老氏谟用光却笑稽生累与君结交肝胆见世上纷纷尽如面一朝慷慨爱已捐万金挥斥心能贱皇生佩囊如佩韦韬精埋照承余辉
　　观唐太史吴门射歌
　　君从弱冠起明经文藻争先掞汉庭兰台给劄因成草石室防书屡杀青此日公车承宠渥讵言金马栖方朔昨来上疏批龙鳞不独谈经折入角飜疑君厌承明庐诏令归就碧山居减尽瘦围怜沈约病多消渴类相如隠姓潜行吴市东却求剑术想英风繋筑夜宿专诸馆袖锥朝过阖闾宫清秋猎骑平原上白日张侯矍圃中左肘能教置杯水右手引弓轻发矢风前报道百叶穿云际惊看两鸿死是时观者愕相向我亦心雄气增壮灞亭醉尉苦莫嗔渔阳老将嗟推让圣主同时最好文诸贤幸厠从官羣那知好恶多更易况兼踪迹有离分公孙客馆丘堪甚郑庄推毂遂无闻但云海外求方士更传天上出将军勿向长门奏辞赋请从遐塞勒功勳
　　林酒仙歌
　　君不见昔日林师东习禅常时乞食阖城边牀前不学维摩生瓮下翻同吏部眠从此市人皆识姓醉呼酒仙归每应通好何须法器贻相逢但遣香醪赠饮者家遭雷电来延师秘呪不为灾驱石遥从洞门至返风曽渡太湖回梅侯为郡有贤声云汉劳思济众生鉢内龙鸣晨作雨锡边虹见晩移晴君不见自古异人多变幻葛陂神应偏能惯左慈却被世主嗔长房亦受诸魔患弟子传灯生道晤厯厯犹能语平素已知前是辟支身安用亲承刺史顾我歌酒仙尔试听处世由来忌独醒为问六牙求证果因看万物若浮萍啸别虎溪携防去莫向罗天苦诵经
　　壬寅歳除歌
　　端居冉冉速流光往事悠悠耿不忘击剑总为行乐地鬬鸡曾结少年场晩慕诗书才十五因耽文史三冬苦夜见萤飞车氏囊朝看鱼出莱芜釜从此家园懒不窥长无乡曲誉相推且甘寂寂龙蛇卧安用区区燕雀知一朝谒帝承明上不惯随人走俗状言将调笑恐侏儒谓可优游取卿相转盼今经二十年循迹谁知事不然由来直道时方忌重以修能世岂怜浮湘贾谊空投赋执防扬雄独守君不见朱云四十始改节逺从博士受易説逢时吐胆汉廷中绕陛争呼丹槛折又不见山公四十起郡吏投传羞为部从事遇主遂厠三公间总揆还称百官治我却无闻强度春宦游减产久沈沦未果官阶能复祖非闗郎署可潜身坐惊芳歳明朝过烂醉香醪勿重陈
　　送顾子懋涵应贡北上【尚书璘子】
　　古来江左多英烈顾荣人望尤超絶班生岂好纨袴间公子能持布衣节早年作赋思凌云同时幸遇圣明君未果先容因狗监徒然落魄在鸡羣一朝起就贤良荐却向金门请褐见横经论难诸儒前夹陛惟闻帝称善此时折角动朝绅还须吐胆奏天人为语洛阳新进者更谁得似晚平津
　　天津荅子安兄
　　别家五月渡江水棹拂炎云入淮汜行残六月臻卫流凉颷一夕秋声起眼中金阙已在望手持玉杯喜相向闻道长安有狭斜明朝走马踏晴沙莫将潞水桥边栁看作都观里花
　　天津对月歌
　　天津城外海潮生杨栁堤边月正明岐路终朝堪下泪闗山此夜倍含情昨见光流金阙里分明影傍瑶台起怀璧虚从上国来投珠莫向都门倚迢遥兰桨旅人舟寂寞罗帏思妇楼失宠翻怜圆似扇和光秖恨曲如钩自同乌鹊枝间恋那知蟾兔须臾变秉烛南皮尚雅游飞盖西园忆芳宴几许清晖三五期争得朱顔二八时且共髙阳纵饮去安用成都访卜为
　　太平隄行
　　余兄子安并友蔡子本皆南移法曹而余亦淹水部徃省家兄时一至焉既而出补越宪间因蔡子徃者月仅再至耳蔡复考绩北征经月不一至也偶过兹地山色湖光宛然在目鴈行凤侣怅尔离羣延伫久之赋诗展
　　太平门外古崇隄嘉树扶疎夹路垂负郭尽为芳草地沿湖直绕白云司当时王贡总仙才况是承恩非阙来御史府中乌半宿尚书门下骑双回青山几度朝陵节水曾流祓洛杯鸣珂再过平沙道问舍多为后来少已看奏赋甘泉宫每忆传诗临海峤惊心歳序易经春举目湖山宛自新含香不覩游兰客息影徒逢爱树人由来聚散皆无定欲寄相思那可因
　　送驾部王子督楚学
　　中兴文运应图开声教遥知薄海回共看济济多周士更道彬彬悉楚材楚乡今上龙飞地代来总是攀鳞起里社鸣时河正清銮舆幸后云常紫骚坛屈宋本称雄谁为操斤向郢中明堂岂羡菁茅贡江汉先歌棫朴风奉扬徳化劳宸眷蜀郡王褒被嘉荐藻鉴曽推吏部郎才华况属瀛洲彦君不见伯乐不生良骥缺钟期死后朱弦絶曲学翻为弟子嘲离经徒守迂儒説作范如君夐出伦文从三变一朝新道傍散木犹蒙顾径里幽兰并沐春寄言和氏私相喜千载今逢辨玉人
　　佩兰引谢友人惠香
　　星汉沈兮月华没寂寞亭夜无色海上仙槎去不归梦中迷路常相忆美人尺素逺寄将玉函未啓先生香谢家罗囊岂郁烈楚臣纫佩空流芳兰麝何须炼宝鼎芰荷早已凋金塘思昔吴宫烂如绮璇馆娥媌鬭妍美鑪内常烧百和花腰间不断三薰茝芙蓉帐暖笼芮光蔷薇楼髙弃脂水袅袅轻烟飞四时蔼蔼香风度十里那知麋鹿台畔逰尚爱骊龙沫中死芝室莸途化有因愿把清香托君子
　　七夕叹
　　朱明早谢清商变衡纪年华逓如箭新月初悬天上钩寒涛欲涌江间练玉井轻销桐叶声金塘细委莲花片呜呜不断緑隂蝉去去谁留紫泥燕沙塞音书催捣衣防楼风物羞穿线镜中潘鬓飞素丝箧内班肠裂纨扇抚幙空房妾更悲驱鞍逺道君应恋试看星牛夜度縁可怪人情重相见
　　陪都行【以上三首防时作】
　　陪都八月夜氤氲名姬结伴逰缤纷明珠为佩曳防裙临风百和兰茝薰箜篌轻调声遏云当筵娇舞歌向君君不见朝霞难挹日易曛三五月缺江水分何如金尊美酒常在手与君及时聊乐员


　　皇甫司勳集巻十二
　　钦定四库全书
　　皇甫司勲集巻十三
　　明　皇甫汸　撰
　　七言古诗十七首
　　忆昔行寄徐公子
　　忆昔金陵髙防时东南玉树满留司淮水桥边看饮马石城门外待张帷白日隂霾不常好冲颷激雾移苍昊自信蛾眉肯让人谁知豺口横当道黜陟徒闻吏部尊模棱颇笑尚书耄六七豪贵皆无恙二三贤隽翻凋丧张翰归来减宦情【谓张衮】顾荣死后嗟人望【谓顾璘】此时意气不能平慷慨先怀襆被情北海羞称男子軰西州宁避党人名一朝聚散胡容易眼前得失须臾事酣饮莫问黄公垆悲歌犹记荆卿市从来势利不相和输心安用结交多牛首山中空歳月燕矶石上几风波寄语翩翩魏公子侯生别去奈愁何
　　金陵还客歌赠周以言
　　有客近自金陵还唁余特造竹林间别日无多江上梦秋风忽改镜中顔弹铗悲歌横义气班荆坐语都门事翻覆人情谿壑同荣枯世态晨昏异悠悠谁复为怜才落落何须久怀刺君不见昔时江左重名流一朝烬灭随荒丘徒令户外容双防安用车前引八驺青溪遥接乌衣口旧宅垂杨几存否陈遵那顾尚书期阮籍惟耽步兵酒白首犹逢梁国人倾心讵信平原友归去何如谢世牵六闗不入最称贤莫将一掬羊昙泪洒向西州岐路边
　　河湟行【伤曾公铣也】
　　君不见髙帝兴师净朔方我文亲亦御戎行徴兵尽选三河少校士争收六郡良万骑旌旂纷蔽日千羣组练凛凝霜骠骑积弩号将军耀武宣威志立勲阵前杀气骄难近幄内竒谋秘莫闻一朝受脤出萧闗百战长驱事马鞍雪晦隂山乗夜袭天横北斗向南看按辔俄传劳细栁飞书已报下臯兰君王神武由天锡都防材雄总无敌长戈大劔耀星芒昼仆旌旗夜夺壁凿空开域路应賖置亭列障遂逾沙博望从来能许国嫖姚自誓不言家奏凯班师截海外共贺黄图亘地界铭功刋石纪龙飞解甲韬弓罗虎拜此时髙防坐明堂登歌献夀乐无疆越探输陈异物巴俞角抵尽来王世变堪嗟己巳间白登愁覩翠华还不闻更上金城畧但教常闭玉门闗王者之宝在土地辛苦成功可轻弃先皇遗却平城忧谋臣徒守珠崖议百年慷慨有书生每过湟中气不平非求燕颔封侯易翻思马革裹尸轻不识忌讳尔何戆可怜身死名俱丧朱生肯讼伏波寃魏文犹寝中山谤只今边徼有烟尘寄言韩相好和亲纵使分麾思命将不知投笔竟何人
　　石河将军歌【蜀人王户部询乃翁】
　　将军书剑学俱成百战长驱亦惯经羽角时时持月旄头夜夜起看星曾宣威武惊巴檄欲树功名向北庭一朝解甲承平后万事投壶饮美酒但教开迳抚孤松谁复行营劳细栁道家多忌古来知陇西难封数本竒为问蓝田屏居日何如锦里赋归时石河遥通古城北少陵草堂犹自识旧説雄称白马间今来翻卧青羊侧郎君文藻子渊流耻居纨袴汉廷游丹凤俄传貤宠诏貂蝉还见出兠鍪衔恩正值古稀年称觞献夀石河邉河水长流石长在无须辟谷访神仙
　　时钱謡【丁戊间吴中好行腐钱乃采民謡而讽之】
　　先王通货兴民利遂令圜法相更制周室曽闻九府开汉京尽是三官小大品随壮防差轻重权蒹子母倍从兹鼓铸何代无五铢半两肉好殊不言改撰堪称马却道能飞始号鳬我明稽古夸周汉上林徃徃繦朽贯铜山禁弛盗讵亡殽杂愈多法滋玩尔来民风日偷薄罔市吴趋行滥恶形如榆荚仅有文堵中綖环已无郭三五持来乃当一百可仅寸万盈索博徒争取掷地残鬻夫手污因风落生可使治神可通赤仄竒文空罢阁官视民奸聴之便但遣黄金入私槖纎巧轻剽时共珍木彊厚重将焉托君不见珠玉沉埋瓦砾全镆鎁为钝铅刀铦申椒乆谢充帏后蟠木翻容万乗先古来弃置人同此何讶区区物亦然
　　还砚歌为长兄赋
　　长公甲诞歳逢酉嘉賔四座称觞后周郎手持一片石殷勤为献千金夀玉质温莹眼复明霞彩烂燿铿然声主人拜受比琼玩置之几案烟霏生科斗古籀镌虬形色丝妙句如盘铭客从逺方罗雀至呼儿取出题凤字宝砚凋磨多苦辛银杯羽化须臾事主方懊怏客不欢黑卿寂寞颖人弃神物岂无呵防灵依然得自吴趋市君不见明珠合浦有时还楚弓知在郢门间由来丧焉何须问且更笼鹅一解顔
　　秋日周山人见访醉酒歌
　　自余还北山惟堪卧南牖扫轨何须长者通著书已拟潜夫就门题贵贱感交情不逢亲旧话平生秋水闻君舣舟楫荒园一为款柴荆此夕凉风度虚幌少焉防月湛华楹开顔命醇酒润耳发哀筝人世难并易别离试从今日忆当时座上应刘成异物林中稽阮邈幽期末路防鸿翻折羽临风华萼讵同枝清尊夜饮如辞醉明镜朝来视鬓丝
　　昔时行赠王亮卿下第之松江谒刘侯
　　昔时邂逅长安道下马通名何草草今来防晤阖城傍把剑语故俱茫茫问君何来西出秦拂君衣上洛阳尘顔凋但使友人识金尽徒令妻嫂嗔君不见吴王宫阙荒芜乆世事何如饮醇酒新月正照鹿台花离心欲赠华亭栁男儿快意须目前安用余名润身后蒲鞭为郡有刘君骢马风流回不羣江上鲈鱼逢正美客中鹤唳更堪闻莫嗟失路无知己行见张华荐陆云
　　出门行
　　君不见李生出门仰天笑防剑直走长安道又不见苏季还家人尽轻敝裘再入咸阳城丈夫义气横云海局促宁为辕下态白璧凋磨美益光黄金百链精还在身若藩羊触未安心同塞马达能观人情谿壑非云险世路风尘本自难魏尚朝闻起代门夕看持节拥朱轩解道圣明能使过须知感激为衔恩
　　侠客行席上赠呉子
　　腊月金陵有侠客雪中访我长干陌双树初雕惠逺林六花正覆袁安宅杯酒相逢总夙縁江山转盼空陈迹闻君明发广陵游淮水孤帆重倚楼二十四桥何处是思心随梦到扬州
　　壮歌行
　　君不见男儿生年二十好任侠落魄何曽问家业暂从丧舍给吹箫肯向侯门坐弹铗相逢寒士解金装悲歌同醉酒垆傍上蔡总为牵犬地平津俱是鬭鸡场一朝折节诵诗书三冬已足五车余落笔言词妙天下防劒义气薄云衢歳中超致大夫位才髙奈取公卿忌报主宁须顾一身使我但不登三事世情翻覆有波澜﨑岖蜀道未云难谗言兴处憎蝇口峻法持来笑豸冠误染凝脂身遂枉徒抱忧心谁为谅折溺犹可干秦君髠钳却是中郎将自古成功四序迁讵知倚伏有时旋仲文枯树非全死长孺寒灰亦复燃可怜祸福逓相因堪嗟贫贱不相亲安用先衔灞陵尉只应长谢翟门人
　　酬孙子贻古镜歌
　　美人贻我古明镜月可拟形氷拟莹拜受何如怀璧归相盼岂异投珠赠面拭银华若发型背错雕文恍难认虫蟠蚓结秀色斑博物云自开元间绳穷缄啓四座朗整冠省带愁人顔少年被服多冶艶盛饰入朝观者羡蛾眉讵知众女嫉纎腰翻承后宫谴世途黮黯不堪陈魑魅纵横昼向人却诋林宗虚秉鉴争言柱下只同尘从此年华顦顇尽经月忘沐耻荣进映玉都非裴楷容素毛渐改潘仁鬓君不见徐卿持节迈湘浔李生一镜价千金嘉惠慷慨情犹古短歌流传称至今媿我防才响谁嗣荷君末光良自钦世交纷纷总如面何以报之惟此心
　　观拜月舞词
　　金尊酒半银烛低玉容娉婷始胜笄乐府翻成拜新月当筵试为舞前溪丽从洛浦逢应骇嫣使阳城笑定迷纎腰乍动衣聊整巫女行云暗窥影垂手却立身稍斜西子临江照浣纱香袖轻回若飞雪石楼欲坠兰芳折紫毺满地尘讵扬华簪四座缨俱絶同时女伴争学舞绰约妍姿谁独数束素曽令饿楚宫裙皱偏能骄汉主莲花旋处婉龙游目驰鳬藻夜淹留若教嫁作卢家妇快意今生莫解愁
　　虎丘赠别朱督学之闽【米君衡先兄同年】
　　五鹿谈经谓絶羣一朝折角有朱云绁组仪曹咨典礼承符闽越伫敷文路出汀漳百川防水从星汉九溪分遥辞燕阙过江来暂驻吴门访鹿台只树秋纡使君节慈灯夜引故人杯昔君召对承明殿平原曽亦参嘉荐班荆旧事那可论宿草交情今始见人生尘迹本无常一婴世网更堪伤试问前因并后果何言雌伏与雄翔君不见生公説法超晤石壁犹闻鬼神防况是章缝洙泗徒坐使弦歌遍儒素又不见吴国干将十户珍灵池千载淬犹新为向洪炉探剑术何似菁莪广铸人
　　贵竹道中赠别汪光禄【尚宁】
　　忆昔走马长安道与君看花并年少别来歳月那可留老至风波已难料君衔新诏谒明光余始驱车入瘴乡曽记碧鸡挥手处愿为黄鹄共髙翔
　　黙游园歌赠李侍御
　　汉武雄图歌防定西京得人号全盛萧朱结绶羡同升王贡弹冠许相庆建安才子数应徐陈阮同时托后车清秋飞盖追随夜良燕哀筝润耳余我明中兴逢圣主海内贤豪尽罗取尚书门下期不来宰相阁东延始聚共知旧事已更新谁谓今人莫如古李君文藻玉堂才晩乗骢马入兰台忽看西狩从游日正值南闽奉使回止辇故乡宸眷久召君立拜荆门守后宫惯是妬蛾眉满朝况易倾蝇口拂衣一朝辞楚关思君万里望苍山可怜素髪俱凋尽且喜清扬得再攀柱下园居守渊黙邀我开尊坐泉石屈指交游半不存灰心勳业都堪释媿我蓬飘空歳年防官瓠落尚风烟因君欲谒多罗偈出却人间烦恼縁
　　双劒歌题赠应二【中丞弟也相者云再获宝劒则贵矣果连得之】
　　建安才子称二应干将镆耶双发硎一朝操割登天府万里挥锋靖炎土季也韬精意气雄自同飞景处囊中每夜拂霓看北斗有时弹铗向秋风忆昨工书谒金马裘敝归来客东野道逢异士笑且惊知君岂是悠悠者古来神物遇亦鲜龙光再合犹堪羡函谷终符唐举言丰城却讶张华辨即今边徼有妖氛好提三尺立奇勳赠语王郎须感激功成为报吕生闻



　　皇甫司勳集巻十三
　　钦定四库全书
　　皇甫司勳集巻十四
　　明　皇甫汸　撰
　　七言歌行
　　丁巳上元后二日吴纯叔见访留防剧欢赋将进酒属余占和聊以嗣响
　　皇帝垂衣越三纪璇衡回春履端始羽檄初停瀚海东旄头乍落吴宫里三五才过明月期灯悬九华光陆离延陵季子玉堂彦高乗驷马黄金羁罗雀来寻晏宅卜昼苦短继之夕赵琴且莫弹秦缶亦暂息聴尔持觞歌进酒主人起前为客夀忆昔召对天人书同时谒帝承明庐弱冠自矜齐贾谊挥毫众拟似相如眼中卿相可立取海内贤豪无足数岂知世事有波澜白首空嗟行路难襆被东归偃荒径仰天西笑当长安君不见兰膏易销圆景缺春光防何芳草歇防须快意恣游盘宁复低眉受羁绁闭闗颂酒托沉冥经月虽酣胜却醒封侯未就填幽户辟谷谁能谢汉庭
　　隣湖
　　君向明时学为圃不独操嬴称善贾鱼鸟相忘但一丘江山信美非吾土分畦揷槿引清渠燕坐应怜抱瓮余开尊自喜烹葵荐堆几聊看种树书古来知有蒙庄叟漆园似接芳隣后花时欲访隠人居春水桃源迷渡口
　　赠章宪副之楚
　　滇池特秀五华山曽记南征万里还江入嶍峨天作堑地经笮箐石为闗肯惮风尘违壮志每谈瘴疠一摧顔当时六诏多贤守声名无出临安右郡中夷落半雕题部下氓尽稽首君本甘泉奏赋才早从画省拥麾来髙卧夜闻桴鼓息燕坐朝看画防开汉家佐理重循吏遐徼回翔占利器伏波慷慨詟百蛮颍川超忽登三事今移宪节武昌西鹦鹉洲前芳草萋为传崔颢题黄鹤絶胜王褒访碧鸡
　　上夀歌
　　宪使安子静者余同榜友也今歳壬戌六旬始周七月初度方期称贺季氏上舍君贻书徴诗为赠能敦爱矣遂拟古上寿歌一章奏诸乐府登之夀域云
　　今皇纂厯称元后坐令一世跻仁夀满朝上公多耄年在野逸人半皤首宝箓家闻东海谣金樽户献南山酒君侯诞自惠阳神遥同崧岳拟生申百年甲子才周日七月清秋初度辰燕开河朔全消暑社结香山迥絶尘簮緌履綦四座合管弦丝竹两阶陈炰鼈胹熊盘馔玉沉瓜剥枣案罗珍揽衣更起前为祝尽道君侯备五福不见阙下东方生但招海上安期属众賔就位余致词忆昔与君年少时运逢文教兴馆诏对贤良践赤墀仙班喜接弹冠盛郎署何嫌执防疲英雄奋翼幸遭际卿相策足可超致祗知忠荩早垂勲岂料才华翻取忌三命争看獬豸尊万里同为碧鸡使人生行乐归去来富贵荣名安在哉借问冲星朝待漏何如邀月夜衔杯韦氏遗经堪嗣业姜家大被况追陪兄酬弟劝自年年尔赏余敦池草前既醉欲赓松柏咏多情为赋棣华篇
　　五台行赠陆仪曹
　　昔辛亥之歳余谪澶州时陆子光祖令濬任子环令滑迄今辛酉十年矣陆以太夫人忧居偶过吴门见访命余作歌因赋
　　驻马且勿辞问君何所之开樽永今夕倾盖忆当时忘年北海非文举为政东阿似子奇官迁典礼朝趋省职守文园夜侍祠君方用世睎时哲我已还山谢朝列览鬓不觉二毛侵弹指那禁十年别君家门阀人尽闻况复兄弟迈机云栖迹人间世游心物外羣山向五台开岳色水从三晋引河汾昔时尚有任安在挥麈谈兵气慷慨敢犯风波屡阽危宁知歳月不相待一朝功就身已亡空留庙寝阖闾乡阵望海营犹立帜碑存岘首但霑裳男儿及时防足据要路如君髙才岂同瓠防须施泽济苍生安事呼雷守墟墓何颙贪佛宦情迂五峰深处谒文殊鸿蒙相见曽无语象罔归来自得珠
　　河间二僧善笙管之伎寄居虎丘获闻妙响子约赠诗余遂同赋
　　山中面壁不知年江上乘杯共渡禅学得吹笙并弄管随时乞食了尘縁双吹行过吴门市一闻清响惊人耳急节繁弦不敢弹短箫长笛何能起单鸣散落雨花频合奏菩提别放春只疑给苑为边塞却道祗洹是洛濵生公石上千人坐惯爱新声尽忘卧支籥希音岂易通般遮瑞梵应难和由来絶伎世无伦谁当识曲聴其真不逢妙解陈思辈几作寻常捧鉢人
　　进酒词
　　君不见北海尊罍夜不空能令千载怀英风又不见东山声妓日携徃曾是当年称雅尚落魄余思同古人折腰非愿乞闲身清流奈取庸流笑傲吏翻遭俗吏嗔当筵漉酒巾嫌湿隔箔传歌衣畏贫酒酣耳热起击缶富贵须时果何有呼卢一掷轻千金灭烛两欢过五斗红顔成宠亦成妬白首相新讵相故莫作梁园苦上书安用长门要买赋旧事寥寥空美谈眼前龊龊更谁堪若但低眉死牖下徒然生长在江南
　　送陆尚寳之京
　　昔日大廷召对策独草万言吐胸臆相君手捧频叹嗟天子亲披动颜色御墨题名置上第赐秩防恩官建礼秋风忆食故乡莼乞归耻给长安米十年不调笑为儒一嵗超迁拜大夫朝持符玺趋双阙夜整衣冠别五湖隋隄栁暗落花稀淮浦潮生舟似飞谁将笔砚先烧却可使才华让陆机
　　太行道赠汪子之并州
　　君不见太行之阻当重闗孟门中豁不可攀虬峰千仞跨海外鸟道百折盘云间神功尚识五丁力穆幸犹闻八骏还巉巉兹地危哉艰古来行者摧心颜子独何为昧垂堂仗劒驱车走太行非因捧檄快毛义何莫回驭从王阳吁嗟乎人情丘壑未云险世事风波在转眼李陵台上望乡处襄子桥边感恩去丈夫弃繻归有期安用牵衣苦留住
　　吴趋行
　　吴趋自昔称嘉丽画栋雕楹倾甲第陈粟流衍充海陵杂贿筒韬溢防肆两塘游舫载笙歌十里娼楼结罗绮津亭偃鼓昼不鸣城门弛钥夜无闭刺绣非闗防纬忧呼卢岂解谈兵事共道繁华景运开宁知氛祲递为灾矛鋋突入长洲苑烽火燎起姑苏台击钟连骑十万户一夕化作咸阳灰青眸没虏塜安在白骨横野江吞哀命将出师闻受脤可怜名隳身亦殒桓桓司马功最髙鸟尽弓藏翻构衅吁嗟徃事勿重陈徙者稍复困稍振岛夷举酒相庆饮眼轻中国为无人旃防夏五旄头现御史台中传羽箭风帆习险乗波涛霜简宣威疾雷电材官驺发躬秉麾甲士先登汗交练我军遇冦屯三沙背水列阵聊一战提壶挈箪争饷师农不易耕市不变夷奴倒戈遂折北斩首千级日未昃血染鲸鲵海水腥气阚彪虎郊云黑飞书奏凯献明堂天子为进万年觞金缯大赉颁内府竹帛垂声纪太常司勳作颂镌贞石丰碑峩峩海壖立父老览之皆感泣举头但见长安日欲徃叩阍控天子借君持斧坐镇此功成麟阁图尔形御史封侯自温始
　　送吴尚朴北上拜官
　　黄河氷开栁青色翩翩意气辞乡国成业本传父经灵运才堪述祖徳男儿防须致身早鸣珂走马长安道弹冠忆昔多故人聴履今存几元老莫因门第耻言勳知有山公能荐君捧檄喜趋东省拜题书先报北堂闻
　　送李太仆还朝
　　余闻国君之富在数马露台云锦何为者昔从周穆起长鸣今逢伯乐因増价龙驹骠骑满天闲苜蓿初肥汉使还谁向王猷聊借问莫须拄笏看西山
　　梁园行送范学宪移官河藩
　　昔日梁王最好文别馆多招作赋羣授简花时进枚叟含毫雪夜台邹君竹下从游聊戏水栁边抽思总凌云一旦荣名安在哉后来特数邺中才魏陵西望空陈迹漳水东流可重回使君本出文正裔绳祖常怀忧世志慷慨欲勒燕然勳深湛岂尚雕虫技武林桃李半在门防稽竹箭皆搜致移藩遥指伊涧瀍停骖访我吴趋市闭闗栖病谢通賔伏枕题诗赠逺人君不见菟园铜雀尽萧条藻缋雄图共寂寥相如倦作游梁客定自衔恩入汉朝
　　子约庭中赏紫牡丹作进酒歌悼张子
　　人逢花下偏宜酒况复名花世罕有魏公园中擅品竒贵妃宫内传名久此种云自洛阳来江左移将不易开纎纎映日新妆丽袅袅临风舞袖回珍重祗怜倾国色沈沦肯惜少年才密友看花记昔时张仲当筵亦太痴一曲强簮花调笑百杯犹诉酒行迟但见芳菲花不改空思鸡黍人何在春风解道有时还朝露宁知莫相待可因白发耻看花若个朱顔得驻霞兄弟谢庭多乐事世人徒数季伦家
　　长干行送陆仪曹重补南署
　　长千里金铺夹兰戺陵树苍苍控石城淮流湜湜通江水卄年髙卧东山庐一朝更踏西京市马上耽游期不顾缓辔防吟日将暮都人观者语道傍白头何自始为郎莫恨汉家今用少须看止辇拜冯唐
　　送阮将军北上
　　阮侯才气何翩翩少年志欲图凌烟屏居一自蓝田后緑沈久卧苍苔前祗知屈宋工题赋翻笑孙吴用兵误种聊傍东陵门射虎忘却南山路君不见老骥虽伏枥长怀千里途李陵不归岂国士魏尚复起诚丈夫我有美酒倾玉壶饮君愿奋千金躯功名防可收桑榆




　　皇甫司勳集巻十四
　　钦定四库全书
　　皇甫司勳集巻十五
　　明　皇甫汸　撰
　　五言律诗
　　结客过吉祥寺
　　落日帝城隈摩霄梵宇开黄金留福地白玉接僊台共有防禅意能无并马来坐令虚室里防见吉祥回
　　偶懐虞山之逰因柬张比部寰
　　我昔虞山泛登临暮景斜雨迷当岸栁风度隔岩花奈此淹京邑伤哉厯岁华张骞髙兴在早晩待星槎送郏荐和同年奉使山东为刘阁老营葬
　　新裁緑袍使遥捧紫书行北阙方同侍东山感独征诗书瞻孔邑旌节启王程耆徳思元老庐在速成
　　鸿胪主人索诗因缀赠篇
　　鳯阙芳年步鸿胪旧借传观臣谁是主卜地尔为贤榻借朱明过杯停素节旋相逢即相识倾葢故人怜
　　闗西壮逰赠张子
　　名振唐藩裔英传汉尉流北风辞蓟晓西月向闗秋浩啸提金错长驱控玉骝龙庭期报主麟阁伫封侯
　　送陆给事灿谪都匀驿
　　国论何年定乡心此夕揺鴈飞天畔驿龙隠日南桥谪宦恩非薄君夷路讵遥谁怜梁传泪曾洒汉文朝
　　过张士登楼
　　苒苒过佳节萧萧属暮秋媿题王粲赋空上庾公楼黄菊杯仍把青天月欲留共君懐土梦终夜绕长洲
　　瑞雪识喜
　　台云书乍歇泽雪祷还来萧苪薰犹焰琼瑶花已开礼同郊外卜歌待郢中催穑事先春望嵩呼振地回
　　蚕室成
　　蚕馆开周典鸾舆扈汉仪棘墙春窈窕桑沼画涟漪蠒献夫人日衣明上帝时娥媌御王母玉佩降瑶池
　　雪中携酒访胡子限韵作同张山人
　　乗雪縁寻子春寒晩不严片云徐出岫斜日半窥檐辞汉君恩切浮湘吏隠兼别懐聊仗酒花下惜频添
　　懐程惟光大兴隆寺
　　之子栖兰若飘飘尘外仙自应甘沈病谁解守扬雨过金莲浄风回玉树偏有懐频落日无暇访诸天
　　棘寺燕居
　　退食依西省间庭坐转深一天流麦雨斜日散槐隂每抱文园病难忘故国心自非干禄学实恐负朝簪
　　九日柬张子醇
　　早就渊明里年年九日杯竹深聊自径花发复谁台避世隂阳逼懐人木叶哀餐英应不老但遣白衣来
　　望皇陵作
　　皋路千官入山庭一径斜先皇曾卜宅禋祀已年华玉椀留常在金英掩独賖暝来凝望处松柏有烟霞
　　岁暮与何通政栋
　　忽忆秦川彦因懐水部何银台宵秉烛金阙晓鸣珂物态春应逼年华暗已过观梅诗兴在谁和郢中歌夏日访髙子业大慈仁寺因登毘卢阁
　　福地标崇阁仙郎习静楼只疑人世外浑傍帝城西云汉身俱上河山眼共迷不知晤久斜日在招提
　　领邑入舟作
　　一自违乡邑三年复此舟乍登伤夙昔欲济且淹留雨浪晴还卷风帆暝不收无劳悲去国但遣得安流
　　雨夜邀唐兵曹滏河舟泛同冦广平
　　滏流春滚滚与子暮乗槎解缆生风雨停杯感岁华河阳聊种树上苑忆看花他日相思泪题书寄省鸦
　　懐胡长沙
　　长安飞雪夜载酒送君行见鴈愁无那聴猿泪实倾楚云频入梦湘水逺含情日暮江头望何时召贾生
　　十六日赏菊浩歌亭
　　已谢登髙节仍追九日筵花开当月下鴈起是霜前物色聊尊酒乡心隔歳年过时吾更采迟暮尔何怜
　　秋日之真定谒许中丞
　　凄凉仍逆旅奔走亦王臣花发宁辞县蓬飘数问津经春违燕子当昼忆鸡人北阙休回首停舟易损神
　　七日恒山道中
　　天上仍今夕人间奈别何晩云迷晋赵秋水涨滹沱旧事流光转劳生岐路多星辰看不没耿耿向银河以公事至广平访同年冦子不遇顾司冦尝令兹邑
　　昔栖仙令地今访故人来忽见弹琴处真同制锦才县花怜自把尊酒好谁开他日莱公竹相思到魏台冬日宿弥陀寺览沙河令方豪题壁有感
　　古殿诸天近空门半月悬佛身金作粟灯火玉生莲潘岳当年咏王维此地禅防吟重懐往愁絶不成眠
　　春日奉懐诸兄弟因各成篇子浚
　　自忝皇畿宰销故国思梦违龙卧处书断鴈来时涕泪慙青鬓飞腾望白眉为传芳草色应满谢家池
　　子安
　　恭承东省拜怅望北辰遥香寝分宵直花天散早朝吏情春更逸诗兴日应饶空有双鳬舄无因渡玉桥
　　子约
　　相思南望尽问讯北来稀潘县花仍发吴门燕几飞谈经伯氏被献寿老亲闻知尔鸰原上春风自咏归送广平令冦同年应召时尊翁方拜司马先后北上
　　汉庭今有召茂宰被弓旌飞舄辞花县鸣珂上玉京人悲父母去余祖友生行独忆河阳树能含别后情
　　再送
　　严君司马贵仙令覆鳬新自忝弹冠客相看结绶人庭趋莱服晓朝接笋班春万里天门逺何由借冦恂
　　十四夜吴子至自邑
　　忽闻吴季子系马县门前记别才经夏相逢似隔年思亲双白发羇宦一青氊为问中秋月谁令迟汝圆
　　中秋
　　马上度中秋娟娟照客愁光涵金镜出色傍玉珂流病骨思灵药羇栖叹敝裘闗山无限意怅望陇西头
　　中山登塔
　　缥缈中山塔今登絶顶归凴虚凌佛界揽胜俯皇畿梵乐云流响天花雨迸飞暝来风气入洒洒逼人衣得仲兄书兼示暮春寄故乡兄弟之作怅然成篇
　　江南一回首极北重懐君奈此云山系徒然花鸟纷省中鸦易曙夫外鴈难羣寄我思归引忧来不可闻
　　过楚王店谒羽祠虞姬配焉
　　葢世雄图歇千秋遗像存云屯原此地日暮已荒村龙战曾无敌天亡未可论独怜丈夫恨空傍美人魂
　　渡卫
　　问水知臻卫扬帆此渡河清秋常细雨落日更沧波言采芙蓉佩情忘鸥鸟过江干有舟楫归兴独如何
　　留侯墓【在喉音寺道傍】
　　古寺临郊外残碑倚道周赤松人已化青塜世仍留观迹俱成幻铭功本弃侯还疑灞陵上魂去奉冠游
　　东昌寄包理官节
　　雪载东昌道停舟重忆君地犹齐望迹城是鲁连勳年少能为政风流妙属文郡斋开岱岳终日对氤氲
　　县斋席上别张山人
　　燕赵怜羇旅河阳媿宦防客懐俱滚滚别思各悠悠缟带应须赠金装不可留行期双剑合天际五云流
　　东隠篇
　　吴子家于韭溪之上自西徂东遂弃其先人之庐乃卜居焉因谓东隠君云
　　避地新郊外移家故水滨晴窗先见曙虚馆易生春丛桂青山卧扶桑碧海隣登臯一舒啸浩旷得吾真
　　再赠
　　投隠何劳卜逰方即是栖幸开青帝谷因渡野人溪竹迳情同逸花源问不迷那堪一水曲犹遣寸心西
　　吴子新馆防别
　　竹下开亲防花前倒客觞酒怜春夜促泪与别情长鹢首浮江路莺声绕帝乡新词休唱尽浑欲断人肠
　　同陈给事林尚寳逰毘陵胡舍人园
　　并是仙舟下因成金谷逰亭开一水曲山隠百花幽繁圃春常驻晴尊雨更留那知龙卧意犹绕鳯池头亲友道余至京口拟登金山饯别值雨不果
　　云将孤岛翳雨阻一江分竟日岚犹湿终宵汐迸闻逰心飞浩望眼入氤氲莫恨登临晩晴时是别君
　　泊维扬
　　地是南来域江分北望賖空余前代宇不放昔年花物色图丹壁春风想翠华谁怜歌舞处日暮有啼鸦
　　阻舟彭城再赴髙地官云龙山宴
　　兰渚淹仙棹莲宫接梵筵江山曽用武人世合逃禅縁是三生得逰应两度还咏归无待月虚寂扈弥天
　　哀邝太史子元
　　别我燕台上思君湘水边那知归卧病忽尔复经年常建违行药扬雄罢草碧山应不逺立马泪澘然













　　皇甫司勲集巻十五
　　钦定四库全书
　　皇甫司勲集巻十六
　　明　皇甫汸　撰
　　五言律诗
　　西禁值雨
　　油云翳百常兴雨及羣方洒殿黄金湿添池白玉凉栁边迷晩翠花际拟新妆顿使烦嚣息从霑圣泽长
　　秋夜
　　夏晦秋俄代星虚夜忽分鉴帷防露月临槛净披云旅思随桐叶乡心及鴈羣蝉声杂砧响并是不堪闻
　　月下柬子安兄奉使将归
　　纎月吐帘帷清光到酒巵似分奁镜影已卜佩刀期桂惜飞花萼荆怜别树枝预愁江上夜千里共相思
　　正阳城楼西角二鹭巢焉
　　并负青云翼来眈紫阁栖攀龙窥殿北随雉卧城西顾影依霜洁鸣俦侯月迷振雝殊可咏聊此谢尘泥
　　闻熊叔仁疾
　　闻有悲秋客秋来属病身还丹思海岳行药傍城闉休沐违朝谒焚香了性真欲知消渇处惟是著书频九日同省欧阳清陈乙俞咨伯登慈仁寺阁值雨作二首
　　寳地蟠香阁金天轶化城慈云当牖缀定水过轩明座演沙尼梵杯餐楚客英探兼节赏并与畅髙情地拟龙山胜天开鳯野雄玉移兰省散金泛菊尊空鴈度慿髙外猿参习静中忽闻飞法雨真欲御归风
　　九月晦日
　　鴈序逢秋杪鹏霄睇日斜帝阶蓂罢叶客馆菊犹花信美非吾土纷廻是物华讵堪霜露变临水怅蒹葭
　　送段水曹奔母防
　　百年慈景秘万里讣音传逺道风霜改轻旗涕涙悬婺星从夜陨萱草罢春妍无复闲居赋空过题柱边
　　腊月十五夜
　　坐惜青天月能余此度圆乍来梅蕋下犹满桂丛前江浦潮难落闗山思可怜催人三五夜含照入新年
　　发京
　　仲甫将周命相如出汉廷一朝看改服千里去扬舲鸟亦思南树鲲方起北溟钟山佳气里遥见使臣星
　　过东昌访包子不遇
　　王事劳明府侯邦拥使车嘉声闾里颂芳草郡斋虚过客惭题鳯懐人为赠鱼清扬不可见临水意何如
　　清源逢子安兄
　　鹢首聚江濆鸿飞得鴈羣萍同岐路转萼共异乡分汉殿行看近吴门念独纷忍随东逝水遽散北来云
　　再过徐君墓
　　季子秉髙谊徐君钦所思吁嗟去住别遽作死生期地失藏舟处林余帯剑枝非闗一诺重要自两心知
　　晩征
　　落日启王程凉飔拂使旌六朝嘉丽地千里壮游情鸟影山前月江流树里声重来弃繻处闗吏讵知名
　　感旧
　　玉节将新命金陵览旧游秦宫云似叶汉苑月如钩萍迹山重陟蓬心水并流感时丛桂发攀折昔年秋
　　络纬吟【卧病闻防声作】
　　汉宫秋夜静别院锦机张断续随砧响凄清杂漏长隠忧遑恤纬图报未成章但遣廻文就边庭逺寄将
　　赠徐使君
　　丹地开麟阁朱门接鳯城如何金谷里别有漆园情丛桂当馥长松荫戸清解鞍轻射猎披巻学儒生
　　中秋日游灵应观值雨
　　紫舘凌虚入宫泝水开池经龙濯后坛记鹤飞回雨即真人洞云疑神女台为燃芝炬引不假桂轮来
　　同乡诸彦邀游朝天宫
　　帝京饶丽地神府出丛霄虚牖金枝缀层坛寳树彯龙经逢散帙鹤驭待吹箫仙迹俱成幻乡心徒自遥
　　东麓亭月
　　人世应难防天都岂易游兰尊烦载酒竹径共登楼云抱山河壮霞藏洞壑幽最怜今夜月翻似胜中秋春日偕程赵二子集霍宗伯园亭览所注周颂因赋二首
　　第列鳯城中园开虎观东山光悬日近潭水映云空绛帐承欢洽清尊命赏同将因二三子归咏舞雩风坟圃崇新构台园丽旧京宁知典礼暇别有説诗情竹下披图坐花间载笔行一闻頥为解徒此谢匡衡
　　冬日同宜甫子新游恵山寺湿云亭
　　厌世思遐托寻山得再过叶经霜稍薄花散雨全多定水分泉窦慈云湿薜萝携尊借朋好舍筏坐嵓阿
　　金山
　　百折回孤岛中流起四禅花台承寳雾香涧泻珠泉鼋解迎僧梵狮尝防佛筵宁知潮与月并可悟慈縁
　　焦山
　　长江流福地结宇聚僧家拂城头曙峰廻海上霞榛披非世界萍转是天涯何日逢招隠随縁了法华
　　九日扶侍桂坞登髙
　　桂岭茱茰节兰轺防服游凉生青女月花满翠防秋帽似登龙兴尊疑戏马留晩来香近酒胜采落英浮
　　冬日寄唐应徳因懐横山之游二首
　　山馆同君别江城嵗载隂簪情期更盍屐兴忆重临月挂松台寂云盘竹径深唯余流水曲终夜待鸣琴闻君慕阳羡嵗晩竟移家有兴堪乘雪忘言学卧霞临江擥蕙草迷洞问桃花肯向金门里防官忝物华
　　赠思隠传医士
　　投隠借医方逃名恵岭阳书探五色秘药售万金良多病时从问髙情乆不忘柴车东市里谁识有韩康
　　江上夜帆
　　江水浩无涯乘流拾月华兎来惊鹊渚鹢去龙沙逺岸防分树归帆悉帯霞宁知避暑宴今日在星槎
　　奉太夫人夜泛扬子
　　萝月映芳洲兰舆在桂舟万山云入夜一水镜为秋惜别浑忘渡承懽强作游明朝断肠处不与共东流
　　真州送客东归
　　孤舟泊江渚万里眺心长月吐山头白云披水面凉海门潮泛泛吴苑树苍苍为有双鱼赠因君逹故乡丁酉夏值邵伯河决舟几冲溺适凃郡侯治水隄上爰借神威遂获利涉因赋短律用代晤言凃葢侍御左迁今官也
　　挂帆怜水使飞葢阻阳侯玉祀堪沈马金隄岂辨牛伏灵徴上善习险渡中流自惭非谢傅安能不解愁
　　雨次沛上
　　帝昔歌风处人今聴雨来寒催丰戌早声咽楚江回野鸟啼荒垒浮云翳暮台徒令过周客一洒废宫哀
　　秋日二首
　　玉露零清夜金风戒早秋不堪人北去已是火西流月皎如迎扇星低似犯舟乡心轸兹序起坐为悠悠闗山廻素节水月湛清虚暑气销兰酌凉飔袭桂裾露疑仙掌后叶似洞庭初愿得逢南鴈他乡一寓书
　　狱馆书情
　　棘馆坐如焚蓬心讵可云膓非一夕逝情是百忧纷直道难容世孤操每离羣从来汲长孺曾揖卫将军
　　得黄州命有作二首
　　十年为汉吏一朝从楚臣感兹承嘉恵况乃及萧晨情同哀郢客迹似吊湘人极目衡阳鴈相将辞宻亲窜迹未云逺离忧遂不堪从兹谢朝市言徃涉江潭斯地有余慨昔贤良所谙自应齐塞北讵敢薄淮南
　　过虎丘访云上人兼懐释秀
　　僧居苦空寂人世与相违自拂铢衣去谁传灯梵归觉花飘处尽慧草借来稀独有聴经鸟依然绕座飞
　　过半塘寺登阁
　　寳阁开星刼珠宫擅水乡入林飘法雨绕陛落天香山迳寻方近云霄眺更长前金塔影时现玉毫光
　　殊胜寺留别舍弟
　　野寺随林建幽扉靣水开上方今夜月千里故乡台酒为闻鸡散帆应逐鴈回佳期迷后防含意问如来
　　钓台
　　自学尧年隠羞称帝者师虚闻前席待不遣后车随滩是垂纶处星非犯座时祗应鸥与鹭犹此伴荒祠途中遇周舍人因寄天保给事【时奉皇太后哀诏】
　　含悲辞玉几将命发瑶京鳯藻衔春思龙江事逺行无由蹑仙驾犹自阻王程防向天台去传书与步兵
　　滕王阁遇王道思饮饯
　　清章流胜迹丹阁俨宏规云雨知何处江山见徃时芳筵难再合萍水易相思王勃君身是才华复在兹
　　桃花岭
　　晓度桃花岭花枝并作春源深迷去马谷暖伫来莺石壁生霞早澄江濯锦新傍岩谁独住曾是避秦人
　　东林寺
　　逺公禅诵处精舍宛然开庐岳当见溪流涌杖回风真可揖幽兴难裁尚媿浮湘去何年入社来
　　夜泊江州
　　浔阳江上夜春月映残辉风静防闻柝潮廻悉露矶梦随吴地尽魂向楚乡飞岂但琵琶曲能沾司马衣
　　承天驾四首
　　东幸方过沛南廵乃至衡翠华临楚地黄屋驻樊城云以朝歌白河因夜渡清宁知天子贵别有故乡情金舆移旧邸玉辇出离宫侍从多方朔参乘即卫公褉堂逢徳水猎馆报春风犹指邯郸路分明怆帝衷兹地承嘉恵仙班喜复从天行传驻跸月出鸣钟礼乐河间事山川防上容由来江汉水何处不朝宗周王初宴镐汉武更之回栁向帷城绕花随帐殿开复怜丰邑赐功悉代时来尚説恩波在何曾慰郢哀
　　宿黄陂县乡人宋司士携酒过话
　　花县停骖处芹斋送酒来客身俱是寄乡思若为裁夜静月当戸秋深露台无言一官冷犹自乐羣材
　　送刘明府还浙中二首【时因母罢官】
　　江郡劳承檄都门报罢官云归越峤外雨散楚台端黒髪还家早清时行路难谁怜湘水上一夕有波澜弃置本非罪看君翻宴如拂衣从此去反服遂吾初松识归田径花攀别驾舆故乡佳丽地随意赋间居
　　孝感道中托宿观音庵
　　为客倦秋暮投僧忽夜深台云借草色檐月徙松隂过去空陈迹归来违素心此时猿与鴈并是助霑襟
　　九月廿五日郢中遇雪
　　嵗閠生寒早秋深遂雪飞云连荆树宻日绕汉江防园或疑梁是溪将作剡非但令闻妙曲讵惜和人稀
　　閠月十五送客
　　清光将閠月并是惜流年蓂枝承处尽桂蕋映来偏赏异西园后情同南浦前无言一夕阻翻得两重妍
　　过古城寄忆熊郡长二首【时以父防还豫章】
　　空山嗟独徃古寺惜重来花暗清宵榻藤交隔嵗台春风难遣驻夜壑易成哀此地王阳驭兹时可复回廵岳方南狩朝宗尽北流同来预从事俱幸奉宸游山水依然在庭闱不可留惟余几驯鸟相伴一荒丘
　　浮湘作
　　行役本非意逹情聊自谙波涛天末风景别江南衡岳云为柱湘流镜作潭徒然表灵异世逺讵能探
　　雪夜访王稚钦投赠二首
　　清时不善宦幽谷遂遗材秪自焚鱼卧从人结驷来漆园寒罢灌竹迳晩犹开更有相忘乐何言兴尽廻倦游东观后招隠北山前不与公卿事翻多农圃縁临池宜有翰挂壁但无弦余亦懐归思谁能更待年
　　閠七夕
　　情是经年约欢逢闰月催临妆怜窈窕欲渡思徘徊鸟讶香车转鸾惊绣阁开今宵绛河上应不厌重来
　　寄赠冯子二首【时移守叙州】
　　无双江夏士海内自来闻钓倚矶头月门连汉口云乞归非薄守招隠似离羣莫漫题鹦鹉曺家最忌君自君歌出守相与别长安还楚因求艾浮湘为纫兰交情空嵗月世事但波澜谁惜冯唐晩犹嗟蜀道难
　　过东山寺访王岳州【名柄】
　　闻有蓬莱处因栖鸾鹤羣坐溪看定水登阁借慈云清浄生秋色明光隔世氛从来摩诘兴偏解诵灵文
　　秋思
　　羇客本多忧江城况属秋折腰縁斗粟浪迹任孤舟遇竹啼湘涙逢兰握楚幽乡心将逝水日夜只东流
　　九日聂尉邀余江游至定光岩登髙
　　鳯刹元侵汉龙宫况倚台慈灯乘月起福酒荐花开云气空中现江光定里来还将吹帽兴并作泛槎廻
　　由定光岩歴西竺寺登阁
　　江上茱茰节山中祗树林攀岩披雾宻登阁倚云深归驾因风御当杯待月临自伤揺落空有佩兰心














　　皇甫司勲集巻十六
　　钦定四库全书
　　皇甫司勲集巻十七
　　明　皇甫汸　撰
　　五言律诗
　　忧居张叟携琴过访
　　谢客卧山林烦君逺见寻年华惊防靣云海结交心流水夜方静迅商秋已深霑襟自有泪无俟更闻琴
　　早春野步奉荅子安
　　兰臯廻淑气蕙圃揽晴芳鲜云蔼戸牖春水生池塘新望盈新抱流思逐流光徒忻陪玉趾终媿报瑶章
　　访终南穆山人隠居
　　雌守出人间防栖不可攀噏日慿晞髪餐霞许驻顔检方因闭戸采秀遂登山借问壶中秘丹砂定几还
　　春霁和子安
　　东墅春云敛西岩霁景賖因风疑拂栁着雨似催花潭皎衔防月江酣帯落霞陶芳非仗酒何以度年华
　　集子约园亭看梅
　　幽径此新除荒亭自可居开散花竹列坐蔼琴书夕景移苍岫春流引緑渠梅花未忍折挥轸待游鱼
　　春雨
　　金谷寒难破瑶台雨易滋笼花纎似雾着栁乱成丝香气防霑径泉声暗落池定愁今夜月不遣鉴罗帷
　　花朝
　　虞廷殷仲月吴苑表芳晨故事聊成俗风光半入春无言桃李色一倍栁条新但恐繁华歇何辞竹叶频
　　春日徃吴山
　　尘迹一相谢闲情从此多云山时自徃春水日堪过问谷迷桃李寻谿绕薜萝东林倘可借投老亦如何
　　游穹窿诸山
　　杨栁緑初齐桃花红满溪风光乱山里云日太湖西何藻非鱼戏无林不鸟啼逢津须解问莫遣路相迷
　　晩泊虎山桥
　　独宿山中夜还怜湖上春桃花霞似浪杨栁雾疑尘寺秘禅栖寂桥廻禊水新明朝觞泛处是否在天津
　　探歴北峰诸山
　　春色驻深山年芳十里间松林随意入花坞恣情攀定水空思住迷云不记还物华何以眷幽兴自相闗
　　雨斋偶成
　　幽壑生春色空庭带雨声闭门谁与晤独坐自为情入洛书难上还卭赋易成无令悲日暮犹欲俟河清
　　三月十五夜月
　　南国催春暮西园月游似珠沉曲浦如镜挂层楼影逐桃花落香兼桂子浮芳辉并可翫讵是减清秋病中承诸兄弟问讯奉荅二首　子浚
　　花月坐伤春蓬心属病身闲来看鹤舞静里学熊伸采药懐三秀逃虚媿六尘犹闻枉芳讯何以报情亲
　　子约
　　药石未相安春芳忽复阑销魂惊别易却老覔方难曲是宜琴弄顔非镜懒看一承华萼咏眉宇坐来寛
　　病中子浚兄招赏牡丹
　　花径许相攀繁芳逼座间为君扶病骨来此破愁顔适性宁非逹忘机即是闲醇醪未可谢判饮送春还
　　奉讯子安
　　闻尔岩栖处乘云且弄霞緑匀临槛竹红减过墙花观妙从无欲全生出有涯因声寄同病何日遇丹砂
　　忆游虎山寺
　　自识溪桥路常懐释道林水流精舍曲门闭洞湖隂日向芙蓉度春从杨栁深未消游后兴还似欲相寻【芙蓉测日见髙僧传】
　　新霁
　　泽国偏宜雨山斋复喜晴云依飞葢散日吐半规明萝迳何嫌宻花溪稍觉平还知沧海上今夜月初生
　　子安自常熟归道虞山之胜因赠
　　雅兴寻丹壑幽探歴翠防观泉鍳水徳攀石落岩晖灵梵将尘逺仙源与世违自惊南郭卧言访北山归
　　夏日游中峰寺二首
　　向子懐名岳孙生慕福庭何时将陟逺兹地廼探灵寒落岩前瀑晴披嶂外屏非因尘是染谁识累为防牵世将奚适眈山聊近寻千林夏木秀一径晩云深给苑时游鹿香牀或戏禽言思辞苦热来此息慈隂
　　赠王使君健
　　之子东南美人称廊庙姿早膺多士选遂承明主私珥笔趋仙室彯缨入禁墀长卿常侍从摛藻奉如丝
　　秋原晩眺和子安
　　林壑本余情归来趣自生空山迎气肃槭木带云轻坐惜流芳歇行惊旅鴈鸣还闻歌嵗暮聊以寄秋声
　　吴溪夜泛
　　湖山西郭外一徃一为情日夕看佳气云霞不断生野烟随径合渔火隔溪明渡口迎归处犹能认棹声
　　谢子约弟恵菊
　　嘉恵分秋色芳心共嵗阑纎英承露洁疎蕋带云寒对酒浮金易兴謡报玉难秪应芝室里长作棣华看
　　子安兄入虞山因寄
　　问水乗源去看山入画游披衣岩雾积飞葢洞云流尘鞅从兹谢防筌不外求瑶坛有嘉树莫作桂丛留虞山遇陆一宜俯吴二子新同泛因登絶顶作
　　共惬山中想俱来水上逢寻溪迷万转攀壑隠千重云气流岩竹泉声落磵松穷探不惜暝还陟最髙峰
　　咏虞山倒影
　　今夜看山色翻从一水中溪岚乗月吐岩翠合云空波净明葭菼沙寒落鴈鸿临杯挹仙桧星影乱芳丛
　　夕防孙氏园亭
　　金谷犹良夜花源即徃时承君开别馆道客向前池歌散云轻驻杯长月暗移莫持无限兴留作去来思
　　送吴进士辞县就教三衢
　　媿我眈山卧怜君辞邑过共看双舄举无奈一氊何旅迹蓟门逺离懐漳水多从来化蜀者岂是让弦歌
　　冬夜对月闻敌退
　　木落但疎林萧然月色深无愁蟾兎缺祗惜嵗华侵霜露流寒影闗山恋故隂汉家新罢战万里照归心熊叔抑同唐应徳入四明吊陈约之怃然作诗二首
　　怜君提寳剑东去覔徐君可惜看花伴翻同落叶分涙倾鄞海月心断剡溪云箧内收遗草传来不可闻已作浮湘去因为吊屈行风霜万里客生死一交情白马梦中路青松涕外城逢人问劳苦何得不言名
　　冬日晴眺
　　江国开晴乆风烟逐望匀寒隂渐改故阳气欲乗新犬马惊余齿龙蛇任此身悠然北下何意得先春
　　早春寄台州王维祯
　　不见天台吏题书问赤城时为花过眼春入鸟闗情雅兴看霞起离忧向水生为邦年最少莫惜宦无成
　　寄唐应徳
　　南国逢新嵗东山懐故人弃官如脱屣轻世学垂纶象外能齐物尊中却累身不知芳草色何似茂陵春
　　寄王稚卿
　　一自楚乡别再逢吴苑春风尘愁作吏江汉逺懐人驿路梅花发祠堂栁色新将从渔父问湘水隔迷津
　　早春雪后看雨
　　雪消逢雨至并是弄春情润物知何处随风散满城园林无积素山壑有余清见说花溪里朝来新水生
　　雪后山行
　　寒云春不散积雪晓来迷山气涵湖影风光近鸟啼杖藜行郭外鼓棹入塘西日暮归何事逢人媿剡溪
　　山行值雨
　　茂苑多春雨花源信水乡端居移物静悟得年芳山合松云乱湖消蕙雪长思为拙者政耕牧向河阳
　　十九日雨夜子约巻灯重晏
　　良夜应难再欢悰讵有央一灯怜棣萼终宴眷兰芳细雨频吹座轻寒半入觞自惊时已过何惜借余光
　　上方山楼春眺
　　翠竹围香阁金沙引觉途春光临槛发尘事入门无云气常飞雨山形半折湖众岩廻合处天外接浮图
　　塘上夜泊与吴子新
　　停舟对亲昵把酒话平生花鸟非春事湖山即旅情寒烟下渔火流水出钟声年迹惊心里能亡念合并
　　春雨书斋
　　细雨来春色髙云起夕寒闭门闲有卧牵世若无懽旧业依松菊光风转蕙兰委懐聊散帙山海得流观
　　春日从支山入天平
　　郭外青山路云深定几重桃花流一涧竹树隠千峰尘世遥相隔仙源信可逢春风变芳草何惜驻游踪
　　憩白云泉亭
　　岩穴非无构山茨亦有名行看松色染坐爱石泉清云去空僧影春来觉鸟情潺湲一此鉴徒自媿尘缨
　　春溪晩兴
　　别业懐东墅名山倚北岑川原澄夕霁云水乱春隂看竹门从闭迷花路转寻归心不及鸟随意向幽林
　　上巳日游楞伽寺
　　春风祗苑上今日禊堂开驻葢松隂合张帷栁色来闲云忘宴坐定水送流杯向晩溪桥渡何言洛饮廻
　　过泉上人竹所寻王履吉读书处
　　素业依香积芳林托化城偶来乗逸兴何处不春情载酒莺花下谈经象马鸣王猷安可见空自竹丛生
　　昆山道中清明
　　芳辰郊外度烟火晓来防萝磴通樵径花洲出钓矶且因乗月徃更得咏风归莫恋明时去空惭吏隠非
　　修和观登弥罗阁
　　竹院开仙阁花源迩郡城斋心坐来白春色眺余清不遇云中驾如闻空外笙逃虚自有地何必访蓬瀛
　　登城西南楼
　　巨丽表兹地登髙懐故都湖山纷若带楼馆缀成图写月犹张乐飞花未泊舻从来歌舞处愁杀夜啼乌
　　徐子九见访得闻廸功遗事
　　昔贤今异物述徳最怜君书着人持去言忘世莫闻空庭吴苑月流寓汉江云岂学河东妇徒能诵父文
　　闻蔡比部上书改南署寄忆
　　卧病贻同好因书报故人悠然芳草意堪老白云身金马西京道瑶华江左春知君方盛饰何以厌缁尘
　　雨夕重悼张子同子安子约作
　　细雨空堂暮孤云冉冉隂逢谁话山水兹夕痛人琴南国梅花落西原芳草深何须闻楚奏始有泪霑襟
　　初夏积雨
　　春去思何如愁霖伴病居未经芳草歇空数落花余檐雾难开嶂溪流易合渠杜门谁与晤惟有乐琴书
　　雨过子约斋中聴琴同子安作
　　取适家园近来忘风雨中幽荆树引别馆竹林通寂寞身俱是沉防意颇同雅琴何以托流水正无穷
　　得张士书寄忆
　　坐忆襄阳守音书汉口来遥心慿梦逹愁绪与缄开草緑燕公署花飞山简杯更闻风景日骑马岘山回
　　夏日游虎丘
　　投迹期方外名山羡水西坐忘因竹迳归晩失花谿覆殿炎云薄移阶净日低深公莫相笑将买一丘栖
　　虎丘过陈可与故隠居有题壁
　　忆尔逃禅日防栖托讲台宁知投迹处竟作舍身回泉壑人长閟山房僧独开空廊留画壁嵗乆半莓苔
　　欲游虎山桥值雨不果
　　湖山寄情处心徃迹仍留风雨连兹夕蒹葭生逺秋云中珠树见天外石梁浮何日逢僧语随縁老一丘
　　和子安兄夜坐感秋
　　北戸鸣螀集西堂落叶过自惊秋兴发并入夜情多芳草萋零露青溪急逝波此时劳忆处万里见明河
　　唐子应徳自震泽返棹邀余夜晤
　　吴门烟渚夜来泊泛湖船秋水生衣上岩云落酒边逺游多世愤小隠谢时牵莫问空山叶相逢悲长年
　　灵岩
　　栋宇开灵岳池台隠废宫已看尘刼逺犹想霸图雄野霁呈秋色涛喧见晩风从知挂帆意遥在五湖东
　　入阳抱山访朱大理
　　怜君谢朝寺归守旧林丘芳树当轩植清泉入戸流焚车长自暇学圃最宜秋却笑题门者何湏罗雀求
　　朱大理邀游大石
　　振防凌霄上留筵拂石开峰悬疑削出崖断似飞来云气晴交雨涛声昼引雷危梁倘可度扶醉隔溪回
　　赠程子
　　一泛梁溪棹飘飘不系心云山家尚隔湖海嵗空深叔夜何忘鍜荣期岂废琴淮南书总秘莫学试黄金
　　访吴隠君
　　君家湖水上行树晩成村云石常垂钓轩车寡门别来惊白髪话乆费清尊笑我为官傲何如守漆园
　　除服后九日花下荅子安
　　对酒一以适闻君歌慨慷市朝身欲隠林薄意犹长抚已疎成慢逢人醒或狂从知头白者何自晩为郎
　　锡山访传程二隠君
　　并是逃名侣林居各宴然人称南郭隠自喜北眠放棹非乘雪停车似饮泉今朝逢二仲何惜醉花前
　　十月十五夜月
　　清汉月仍满空山嵗欲阑入林无叶碍映水觉池寒逺道心千里髙楼思万端谁能三五夜长及盛年看
　　正觉寺访大林和尚
　　何处堪消世文公可晤言谈经传慧印作礼在祗洹萝月闲中磬松风定后幡讵辞双树下夜乆驻归轩
　　坐忆
　　坐忆唐人唱还惊嵗载隂寒云下幽径落日到荒林遣兴刘伶酒宣情叔夜琴湘江归卧处冉冉亦何心
　　冬日陆宜甫黄圣长见遇
　　翟家杜门处嵗晩益沉沦自贵无知我非闗学避人偶来共言笑宴坐狎情亲几许能相见江城复入春
　　酬子安廹嵗将事行役书情
　　闻君歌赴洛而我叹游秦一出江湖逺频惊嵗月新闲云归后意芳草客中春不及稽生嬾长辞当路人
　　山行
　　市朝非隠地山水恋吾城霜后枫林改云边鴈影明五湖沿泛意三亩卜居情岂学平原宦徒为世网婴
　　过白鹤观陈錬师房
　　青谿即此路宛与世相违桂树丛生处桃花几度飞云来石牀净月到洞门防但醉容成醴何须学幻归
　　至后
　　故国一阳后幽栖三载余尊前鳞运改镜里宦情疎荣逹随賔戏文章媿子虚河阳惟有拙岂敢叹闲居
　　杜二挽词
　　学道慕长生将留不死名奄随朝露变愁见夜台成闗令收遗草园公罢采荣犹言尸解去临穴觉棺轻
　　子安新构虎丘山庄题赠
　　河阳新别业松径宛然存流水才周舍青山正在门弹琴忘物累拄杖聴禽言岂必长安道栖迟可避喧
　　湖上雪后
　　长湖延眺处挂席隠情遥洞口云常结崖隂雪未消身惭从宦侣迹喜混渔樵别后春萝月山阿易寂寥
　　东郭山庄
　　为访东臯上荒芜素业存引湖供灌溉葺竹绕篱垣望嵗逢春及移舟到夜昏归田倘可遂输税奉明恩
　　嵗除前一日过竹堂寺
　　尘世徂年易空门驻日闲看铭支遁座味品释龙闗淑气诸天外流芳双树间未能除累劫回首媿春还
　　病中闻子约过修和观
　　坐忆仙源里春风尔独寻桃花别后路芳草到时心迎杖闻山犬惊帆见野禽养生如可问念我病方侵
　　赠金氏
　　卖卜吴门市余钱作酒资身同日者隠年忽老谁知帘下经探秘蓍中语入防多惭大夫后从子欲稽疑
　　内弟谈氏园亭饮饯
　　昔共懽游地今成惜别筵闗河尊酒外京国日华边拙宦非吾愿荣名秪自牵含情对花鸟去住易经年二月十四日金子以余将北征携酒言别懐徃赋诗
　　江郭携尊酒花天赠逺行琴宜谢邛邑裘媿入秦京蹔寄西园赏终多南浦情离懐何以喻弦管厉清声
　　天池山泉上饮眺
　　胜地探难极深山到是縁沉灰迷故劫空水寄流泉坐石情宜竹看峰影入莲杯干还更酌不醉为澄鲜
　　觉海寺晩登石壁絶顶
　　荒台布金处残宇在云峰径以檀栾入丘因窈窕逢桃花春磵酒萝月慧门钟归路无愁失樵人许客从
　　清明日再过上方寺留别山僧
　　兰若诸天外桃花二月深携尊初就竹馈食正闻禽落景衔空水寒烟净法林休公方怨别媿我去何心
　　重过天平寺寻僧不遇
　　空山重到处双树隔年芬飞锡游方去余香坐自焚通邻寺塔岩落别峰云何物堪留晤清泉竟日闻
　　郡守王公廷招游大云庵同用春字
　　谢守屏纷务韦公访净因石门纡画防云迳拥朱轮伐木聴莺罢衔花爱鹿驯从兹双树下扫榻待行春同友人徐绍卿集黄淳甫栖霞馆言别
　　偶偕东海士来欵北山居霞馆重分榻江门欲戒车情劳具鸡黍坐喜弄琴书别思何由遣清风奉穆如
　　和徐子过秪园废寺有感
　　伊昔东林近曾逢白社开秪今茂草处犹是散花台鸟罢聴经至人无讲徳来宁知慈苑内亦起雍门哀













　　皇甫司勲集巻十七
　　钦定四库全书
　　皇甫司勲集卷十八
　　明　皇甫汸　撰
　　五言律诗
　　登北固晩眺
　　林壑卧已乆江门望始遥诸天横落日五月度凉飚焦树当缀金云接槛飘离心何处逹东逝有归潮
　　舟中对月书情
　　不识别家乆但看明月晖闗山一以鉴驿路逺相违影落吴云尽凉生楚树防天边有乌鹊思与共南飞
　　张秋哭李植卿因寄伯华
　　零落悲良友天涯重哭君家临谷城道门闭剑台云一散登龙客谁知国士羣徒闻孔北海曾有荐衡文
　　初入京
　　子牟懐魏阙张敞恋都门窜逐一何乆交游半不存云山到如梦桃李对无言谁识伤弓者明珠欲报恩
　　补官南都述懐
　　北阙承嘉命南邦事逺游旧京乡梦路新水客程秋得防心同马行藏迹似鸥一官聊避世何处不堪留
　　同年燕防作
　　四海论交客同时献赋羣相逢怅畴昔留赏醉斜曛兰契应难合萍踪最易分南飞嗟弱羽何以附青云
　　过祐民观二首
　　仙家闲白日邀我坐青谿花下逢调鹿林中问养鸡秋声闻地籁览出天倪何事劳形役年年使路迷商山紫芝路谷县赤松期自媿无媒客将从有道师随烟游旷瀁乘月弄参差未得雄飞去何如但守雌
　　天津访王在叔
　　要地烦开府征途几泊船涛因枚叔至月就庾公圎清啸楼中发仁风海外宣懽承樽爼上聴子细筹边
　　积善寺访唐侍御谪居
　　罗含厌官舍摩诘爱禅林空水澄秋处沧洲寄兴深封章违揽辔交契在鸣琴要识穷通理惟余寂灭心
　　懐楚中旧僚张子时迁东昌尉
　　牢落同为郡翻飞最忆君离尊郢门雪归马汉城云道路情难极星霜嵗易分心如洞庭叶秋晩只纷纷
　　东昌道中九日
　　客路登髙处荒台引望遥鴈闻淮海尽花见鲁门飘市酒无遗赠村居但采樵离魂归未得应待楚人招
　　骑省
　　骑省慙三入莺花过十春心徒懐许靖鬓已似安仁香草思公子明珠报美人那堪秋水上犹此隔迷津
　　赠髙邮守陈光哲
　　王祥佩刀日谢眺下车辰坐见望舒改行歌沂海春淹留倚淮树迟暮对江苹宣室多祠事犹怜未召人
　　道中寄忆四首
　　陆子冝俯
　　良友一相失殊方谁见求湖云归去夜坛月别来秋梦里青山路吟边芳草洲何由迟欢晤天外是南楼
　　周子以言
　　从宦非吾愿归心奈尔何闗河秋鴈少驿路暮云多懐壑空腾笑栖林独寤歌向来游赏地芳草讵堪过
　　黄子淳甫
　　以我淹留叹思君弃置情朱弦齐俗忌白璧楚人轻泽国枫初落江天鴈独鸣将祛劳与吝何日见黄生
　　衲子大林
　　嵗晩东林树淮南落木同斋虚度月江倚恵连风尘刼看为累荣名悟是空归期殊未得持此报休公
　　雨登金山
　　客渡临沧渚廻桡访碧岑暮潮风外落寒树雨中深岩色殊隂霁江流共古今慿髙展遐眺犹得缓归心
　　送故友之子陈生入京
　　长安羇宦地送尔逺行游沙路云迎马寒闗雪满裘消魂新别感把臂故情留万里赢粮意无因少妇忧
　　初至南都访蔡比部
　　东土风流地西京故事存重聫画省骑来醉斗城尊嵗逐沧江尽心将落叶繁未能辞世网犹傍旧青门
　　嵗首过清凉寺【陈时避暑处】
　　地共乘春入台经避暑过离宫开梵宇曲沼出洹河斜日啼鸦遍寒烟蔓草多沧江西岭外含思瞩廻波
　　病属徐公子携具过访
　　端居抱忧疾自媿损春心絶客来相问劳君独见寻酒肴逢好事山水待知音为驻王孙驾门前芳草深
　　元夕熊子叔抑过集时谪常州
　　窜后相逢地知在旧京旅顔灯下改心事酒中倾沙栁非吴苑江花是晋城夫君懐古意一为驻行旌
　　吴子充留宿灵谷寺
　　共是攀游地俄看去住心分途松径暝下榻草堂深雨送灵花气泉流广乐音一灯谁与晤知尔对支林
　　送陈敬舆知广州
　　横金初出守剖竹胜为郎楚水看乡尽炎云度岭长翠禽疑异雀椰树即甘棠南海逢亷吏知无一物将
　　送陈子知杭州
　　东省含香吏南邦佩印臣离心冶城月别路武林春碧水移兰舸青山拥画轮岳王遗寝在拜手荐江苹
　　送曹子出守彰徳
　　风流汉京兆之子见徽音剖竹当名郡辞兰出上林淮阳资卧理漳水寄离心何处堪懐古铜台芳草深
　　同半峰和尚访释云谷
　　法侣逢罗什防心契逺公持经自葱外结宇共林中石壁初经面溪泉近始通坐来花落后何物解论空
　　观音阁同比部诸君饯别家兄
　　跻险因慈阁慿虚托化城江山一以眺云树总含情钟外潮声尽尊前花雨轻廻波去无限应是旅愁生
　　燕子矶荅蔡子木同用云字
　　何处堪张组江心一为君岸廻淮望树帆帯楚来云浮迹沧波逝同心芳草芬临流无惜醉此地易离羣
　　登燕矶后仍过清江道院荅蔡子
　　别有青谿胜廻探思不穷鸟鸣残雨歇帆落暮潮通闗路逢桃径江花引桂丛还闻歌水调流响步虚中
　　武备防咏弓饯子安
　　随处是离筵戎亭征马翩那知四方志犹黯一尊前吏先驱弩儒臣始佩缄愁对新月寒鴈落江天
　　子安馆中言别迟蔡子不至
　　今夕西堂燕明朝南浦人雨滋将别涙花黯欲离神烛下停杯乆门前嘶马频所期殊未至含意独谁申
　　送家兄赴浙三首
　　岐路易为情那兼骨肉行同兹恋南树忽是饯西京碧水通吴苑青山帯越城无因乡国近遂使别离轻东南山水地谢客去相安霞气中岫涛声郭外滩风因越絶访法向吕刑看况是多文藻谁云饰吏难托迹似孤云含悲一送君良时共羇宦中道独离羣花萼随萍转骊驹逐鴈分定知临海夜诗报恵连闻
　　闻王维祯移官民部
　　传尔天台日移官地省时拂琴停水调扫榻及花期越峤眈康乐吴都迟左思无言相见喜懐旧恐兴悲
　　夏日登牛首山徐公子席上赋二首
　　爱客谢王孙相邀欵法门林间皆幻境花里即迷源万壑江流转双峯云气繁寄言河朔兴兹夕在祗洹出郭纡京览寻山隔世縁鴈垂珠戸塔龙起石岩泉法雨穿花外慈隂憩树前宁知禅寂处曾是圣游年
　　晩造祖堂山
　　别岛通幽径丛林隠法堂逢僧龙树后携客虎溪旁帆影帯江尽钟声过岭长从知探赏累一遣坐来忘
　　宿幽栖寺赠海天上人
　　投迹空山夜皈心此问禅锡飞辞岳后杯弃渡江年花落仙岩近松深净榻悬融师双树下见尔一灯传
　　晓至献花岩
　　断壑牛山转层岩鹿苑通天花僧供里江鸟梵音中禅坐彯香气言悟色空晨扉初地在回恋意无穷
　　山中赠蔡子木
　　华省非常翫青山聊对君心将守空寂迹许谢尘氛竹磵晴鸣雨松闗昼偃云倘逢名岳去禽向得同羣
　　柬约游不至诸君
　　共有看山约重违入社时去縁俱是染来果未除思丛桂招难及停云望屡驰还将尘外意一笑省中期
　　宿祖堂寄子安兄
　　洛并机云入山违求典寻散花迷棣萼聴鸟怅鸰心吴越人天渺齐梁嵗月深西堂何处梦遥夜寄东林
　　秋日思牛首诸山因寄海天上人
　　坐忆空山路青林去不遥斋闗闭秋雨寒磬落江潮雅自依龙藏慿谁问虎桥尘心报支遁何日晤言消
　　秋日懐王维祯
　　京国嵗华晩江城风雨秋疎声兼叶度寒色帯云流薄宦潘生省懐人谢监楼如何潮落尽犹未下仙舟
　　柬王职方
　　北阙辞荣宦南邦恋薄游月临骑省夜霜冷鳯台秋幙下时挥檄帷中数进筹平生忧国意感激一登楼
　　闻王维祯赴都寓居天界寺
　　一谢天台郡还来入帝京如何逢下榻犹自隔重城客路闻钟意空门驻马情逺公应与晤静里话平生九月十日同薛考功蔡比部王戸曹游东园作二首
　　西京从宦侣一过五侯家门闭聊看竹林深自落花池通淮水曲亭帯冶城斜坐得忘归趣何因恋物华别业青门侧幽居紫禁邻台余九日防林驻四时春聴鸟闲情适看花逸兴新防宜容傲吏长作灌园人
　　瀬源阡二首
　　平生懐隠徳奄忽委容仪壑记藏舟后斋经撤瑟时刍闻徐孺奠碑见蔡邕辞赠秩兼名里哀荣并在斯别有栖灵处应多叹逝情门犹表东海世已谢南荣飞忆乌随塜廻看马恋城悲心何以托日夜垅泉鸣
　　洋门阡二首
　　孟氏推贤母梁家得令妻人疑随去鳯谁为语鸣鸡晞露逢蒿唱惊雷绕树啼苍梧虽未从还见墓田西慈景随朝露芳流引夕源幽防从子贵生死是君恩镜惜鸾台掩衣怜翟茀存清河遗宠谢今日在洋门【四首为少司防郭公题】
　　挽顾公子二首
　　束髪多推望临尸讵可言空牀素琴在遗箧旧经存奄速曾占鵩扶揺未化鲲因公俱抱痛忍自学东门劳生归是息委化夀非材未果山公识翻同鲤也灾萤飞无散帙麦尽有空台叹惜灵光赋将谁属草来
　　留省早春奉懐诸兄弟三首
　　故园君卧处帷里阅年芳防雨髙城霁寒氷春水长黄鹂啼汉署白马见吴乡几许劳相忆书来问景光君行知嵗隔已是别离深独作留秦客凄其动越吟云天连海峤雪路暗山隂日暮临湖望谁传芳草心江门身自寄云路尔方招马齿随愁长鸰心积望遥花间趋左掖栁外东朝为説淮隄上风光异洛桥早春奉柬王驾部时闻上书乞归未得
　　耽寂懐摩诘辞荣学右军乡心随梗泛春思借兰薫巴水初消雪巫山尚掩云汉家频遣祀留待碧鸡文
　　早春雪后同诸君集孔比部寓
　　残雪春城外寒云客馆中防多新嵗感交与故情同夜色疑梁入湖流似剡通由来北海座尊酒未言空
　　送蔡法曹考绩北上四首
　　何事移官后嗟君独未迁才髙献最日秩满拜真年客路吴闗外乡心越水前帝城能自入无借子公先帐饮临南浦骊歌动北辕如何聊执手已自黯销魂问树知温室看花认省门向来同侍从枚朔几人存同作周南滞还嗟此路分弃符闗吏识持法国人闻天际长江日江边建业云莫令明主见犹恨不如君无言骑省少忽讶鬓初斑世事忘江上朝仪想殿间莺啼新嵗月栁暗旧闗山相府知名乆中郎定不还
　　喜王子至自浙中追饯蔡子
　　聚散非常迹忧欢可具陈忽闻剡水棹来送秣陵人尺素乡中信莺花客里春从今张敏梦无夜不迷津
　　寄廖鸣吾学士
　　一自辞供奉慿谁问卜居朝园艺槿后夕浦采兰初宋玉工题赋任安待报书莫将憔悴色空对楚江渔
　　寄冯守
　　解章辞剧郡初服返长林五马一相别双鱼杳复沉晴州芳草合幽谷白云深祗羡机心息年年入汉隂
　　送郑水部擢楚臬便道觐母
　　兰省为郎乆荆藩拜宪初凭将旧经术自可饰刑书问俗从江汉宁亲过里闾须知陶母意莫献武昌鱼
　　徐公子见访对月有作
　　怜余杜门日眷尔驻车情世事杯中尽浮名物外轻女墙淮月上客坐楚云生为语髙林鹊相依且莫惊
　　四美亭诗为大司成程舜敷作四首
　　傍舍通幽迳为园惬近寻花间余讲席墙际蔼儒林后乘参多士前贤契夙心无言恋芳树桃李自成隂地为崇文辟斋因讲徳开草深知秘殿松杪见灵台暎戸羣峰入环桥一水廻但能留问字不假酒肴来炎夏相过地清幽絶世氛人从金马至客向綘帷分璧水中月鸡山槛外云定多观物趣何止坐论文周家重雝馆汉室俨陪京清旷多新苑繁华总旧城山疑瞻岱意台即舞雩情别有羣英乐非闗胜美并
　　宿真观
　　暂谢直城中因栖羽士宫秋声上苑别芳树小山同览何能遣幽思或未通祗余悬解意可以息防躬
　　茅山道中
　　犹是皇畿内迢迢赤县分劳生空害道薄命岂闗文源水浑迷路深山迥隔云金丹如可就留此问茅君
　　泊丹阳
　　日暮丹阳郭维舟旅思违蝉随江栁报萤帯野烟飞练水乗秋满吴闗入望防宁知垂翼鸟犹畏弋人机
　　为许氏赠妾
　　许东谷索诗贻其细君余初未许因思二陆藻缋为彦先以赠妇小庾风流因永丰而咏内自是贵主芳筵每歌丽曲太妃禁地犹制清平矧细君者兰姿絶代蕙质惊人雅眈艺文妙解音律緑珠秀媛惯承宠于石卿紫玉名姬堪缔縁于韩重不有赋其彼美何以传之来淑乎
　　窈窕一佳人铅华世絶伦花因解语艳山入画眉颦寳髻随时广罗衣逐态新坐令幽谷里无夜不生春


　　皇甫司勲集巻十八
　　钦定四库全书
　　皇甫司勳集巻十九
　　明　皇甫汸　撰
　　五言律诗
　　岳东伯游天台归赠
　　平生山水兴聊作越乡游海峤千盘路江城九月秋云中访精舍花里下轻舟何事懐婚嫁经年独滞留
　　岁暮园亭对菊寄子约弟
　　不縁归卧久那复岁将阴防足嗟行路惊翰屡绕林鴈来吴地少雪到蓟门深独有荒台菊能关池草心
　　将入鲁奉柬诸兄
　　故国人初返长林意颇同念离惊岁暮从宦媿途穷楚水寒潮外江城细雨中愁看佩刀去遥向海沂东
　　子安初制巾服履赠之
　　何事平原服翻同楚客衣将从东洛隠宁羡尚方归云卧轻偏适山居懒不违因声报王贡情已昔年非
　　紫霄峯庄道士房
　　仙馆夕阳际吴宫荒草余路迷花发后云白鹤来初醉客壶中酒谋生柱下书坐深寒月在归驾欲凌虚
　　月下念别答子安
　　岁暮寥天月清辉亦未阑关山无限思尊酒暂为欢乍缺潮声落惊飞鹊影寒江程虽易隔莫谓不同看
　　大石答子安
　　祖筵临水后征马到山时非自耽游赏其谁奈别离云封泉迳杳霜染石苔滋莫道空门树攀来不系思
　　浒墅逢岳东伯出山相送
　　烟水维舟处偏伤首路神却怜乘雪兴来送渡江人落叶催年尽寒尊遣夜频知君入山后相忆在风尘
　　赠茅丹徒
　　晋室皇畿宰风流絶见君鸣弦宓生化饰吏子游文山色斋中入潮声政里闻江干漂泊羽犹得接鸾羣
　　淮阴至日
　　过江芳草地晏岁小山游庄叟身同瓠张融宅是舟空山闻叶下寒水见氷流莫谓穷愁日他乡祗益愁
　　江上晓发
　　霁晓临江渡微茫寒雾多无由辨深树祗自见沧波岸觉帆前是山知磬里过平生壮游地今往奈愁何
　　送子安之太仓
　　明发辞林卧遐心眷海东荒城春雨外孤棹暮潮中岁月重来异云山旧眺同如逢垂钓者一为访任公
　　寄王维桢地曹
　　并是衔新命俱来守旧京时违空往迹事在每关情草緑长千里江清建业城寄君须自爱己矣负平生
　　四思诗
　　余山居寡悰偶思白下之游因赋四诗
　　灵谷寺　与子安兄施蔡二子尝同游
　　昔日同嘉侣灵山访梵宗雨余頽寝画泉递暝溪钟迷路随羣鹿归途出万松遥知草堂月别后笑周颙
　　燕子矶　羣公于此饯别子安入越
　　祖帐都门道离筵江馆时花飞知孟夏燕起计归期良友同飚散韶年与电驰沧波流恨处东望几愁思
　　牛首山　徐公子招游
　　公子招欢地牛山胜事存心期恵逺社迹感孟尝门竹院留宵榻花岩驻午轩临溪一相送今日独谁言
　　天界寺　半峯上人禅诵处
　　城南多古寺争得道林居马过谈经后乌来施食余人天长示灭花月几沦虚飞锡何时晤东山欲致书
　　送王良医之武冈
　　白髪微官在沧江别路长看星趋翼轸问水过沅湘采药身千里闻猿泪几行惟应鸿寳诀犹得事淮王
　　哭子安兄四首
　　拙宦空牵世沉忧易损年攀荆余敝宅让果荐灵筵物化成千古人亡隔九渊平生佩刀在感赠独潸然昔侍尚书省同趋建礼门一朝随往化何日更飞翻泪尽堪流血情来讵返魂君苖徒毁笔那复覩平原同枝怜四鸟析羽在兹辰埋玉开前兆探镮验后身奠刍南国士留树越乡人无复池塘梦空余芳草春生年同过隙何悟早藏舟丧事门人给遗文使者求山川俱感涕花月总关愁尚说乌衣胜伤心不忍游
　　张公洞二首
　　兹山灵气在复以至人传石壁晴飞雨松门昼锁烟万形疑海市一线引壶天为问苍苔迹青骡去几年羽客还丹地花丘阅世殊危梁欵汉凿叠石类秦驱披雾看衣湿攀岩借防扶不知斜日在燃烛送归途
　　玉泉亭
　　怪石随崖豁灵泉出涧幽灌园双瓮在挂壁一瓢留气积金扉影凉生玉树秋尘缨犹未谢延竚媿清流
　　谒周孝侯墓
　　地是先朝赐桥犹异代存枯枝交陇树流水到祠门落日瞻遗像英风想逝魂蹉跎余亦晩愁向陆生论
　　董太史过吴门见访
　　予告赋闲居多情访敝庐交因忘世减礼觉门踈酒伴芳林下琴心苕水余还邛宁久滞明主待相如
　　陪防董太史于徐少宰碧山故居
　　北阙高轩下东山别墅开焚鱼人已谢罗雀客能来花竹荒新迳琴尊俨旧台从知徐董辈同是汉廷才伯兄季弟往虎丘山庄为仲氏卜塟地
　　青山旧别业兹地欲藏舟罢旦荒台在辞春暗水流开阡异京兆托体共林丘总识溪桥路伤哉可重游
　　病中答子约弟览毘昙之作
　　生年何自苦栖病每经时高院闻蝉早幽窓度日迟僧弥谙妙典法防媿思欲遣迷方累因君问药师
　　寄答华子濳学士
　　自余辞汉省君亦解文园鴈信犹能达鱼焚可重言风尘江上泪花月梦中魂不及秦淮水西流向国门
　　人日访过叟
　　献岁逢人日携羣访客居葺茅依旧迳灌药引新渠帘下君平易帷中叔夜书春风何意早一奉坐谈余
　　徐公子徙宅秦淮寄赠
　　榛隠移新宅桑情托旧溪水声喧戸近山色入檐低地僻心从逺观幽物自齐思君梦中路犹识五陵西送子约弟访董太史于苕溪因懐殊胜寺旧游
　　越国青山外吴江芳草前夜帆看独往春水怅悠然过寺迷初地逢桥记昔年还闻倒屣处应得蔡邕怜
　　题长干主人壁
　　岁月几相谢江山重此行青云违壮志白首叹交情埋姓非张禄投人似马卿空令同舍贱争席在都城
　　托宿报恩寺
　　平野新秋入长干旧寺存青莲非世界緑竹是山门塔火看生灭钟声悟静喧迷方欲有问慙对逺公言
　　寄故园兄弟
　　旅迹原无定尘躬且未宁心将齐塞马梦屡到原鸰世事吴宫草年华楚水萍从来堪洒泪郭外是新亭
　　安隠寺
　　人天即此路花雨见空台刹尽南朝建经多西土来碑荒残藓合僧定野棠开了悟身如幻何须访劫灰
　　寳光寺
　　四山栖梵处一径杳然深岁久惟看树台荒半宿禽逺江横落日寒殿下秋隂独坐观冥理宁知静者心
　　访孙孝子永夀兼问养生
　　为访幽栖宅因过孝里门支离如有托塞兑已无言扫榻依松寝安桥接笋垣惟余枯树下日夜义乌喧
　　崇明寺至日答舍弟
　　僧腊逢长至征途感故阴茒峯带郭近花井入溪深睎世无灵气违时减道心徒烦访丹药何日变黄金
　　长干寺除夕
　　客岁因僧腊人天感物华繙经迷贝叶颂酒媿椒花裘敝长千里心飞故国涯随缘聊住世岂是乐无家
　　雨
　　积雨萦情懒长云引望迷盖停千嶂外丝散五湖西戏藻看鱼动还林羡鸟栖朝来理轻棹将欲访花溪
　　秋日偶成
　　无那文园病秋来独未苏江风惊木落檐日惜阴徂拙宦同门限劳生学戸枢愤忧何以托惟是着濳夫
　　送沈二游越中
　　提琴谢氛俗抗策访名山世事兴亡后秋心词赋间石潭沿月弄天目倚云攀别有观涛兴枚生定未还
　　过长兄寓所寄忆
　　客路嗟相失乡云限几重萝轩虚夜月竹院换春风净理同因果浮生任转蓬题书迟度劳忆在支公
　　除夕
　　异乡逢嵗尽一倍旅愁增车从来三署衣香过五陵春晴传法鼓夜色引慈灯谁识朝元侣禅栖学老僧
　　禹量席上追忆牛首之游
　　坐忆双峯赏神惊五载还林犹青嶂外路即白云间旧客皆凋丧佳期可重攀空余风景在感泣似牛山
　　早春德恩寺
　　福地回春早名山俯胜多水边疑见性尘外可除魔径仄缘萝入林深碍竹过从知功徳逺无量是恩波
　　恵应寺胡秀才读书处
　　支公禅诵处却有董生帷地僻闻钟逺林荒下鸟迟持经残雪映闭戸白云垂辛苦精儒行还应静者知
　　酬周公瑕七夕见赠
　　京国俱流寓禅堂独病栖徒懐七襄咏犹恋六尘迷金锁秋声飒银河夜色低不堪揺落意脉脉凤城西
　　昔访云谷于天界兹复防于三藏寺
　　何颙贪佛日惠逺说经年是果西林徙非离初地禅一灯销永夜万籁净诸天自惜迷途晚犹思出世缘
　　章祠部见访
　　落落题门后悠悠行路难非君念倾盖谁此问南冠秋水同禅寂浮云任达观惊飞双树下幸有一枝安
　　柬黄生志淳
　　作赋浑游洛持书似谒秦长干连大道淮水是通津月下花愁客霜前鴈报人为君题赠妇惟有素衣尘
　　赠张子棨
　　相见但云晩知君意气同道能窥一马文不尚雕虫定水忘言外迷方独醒中清斋闻磬后时复想高风
　　观堂
　　秘阁何年化余基尚可寻辨灰应悟劫投石不知心挂衲惟枯树听经有旧禽那堪荒草处曽是布黄金
　　送王子亮卿真州访蒋宪使
　　岁暮三山路江通一水津舟寒初载雪榻暗旧生尘静夜闻潮惯荒城落叶频悬知蒋诩宅开径迟幽人余叔二人岁方再稔相继辞代逺承防问泣赋此篇
　　两年悲骨肉奄忽委荒丘共尽台空夜先零树已秋山经薤草宿人罢竹林游独惜平原泪多因叹逝流
　　余将之白下而黄子言往浙中赋别
　　探防重游越干秦再入都花天散云雨萍迹限江湖牛渚心千里虹桥酒一壶无言马首异同是阮生途
　　木末亭送谈二秀才还吴
　　驱马怜同役乘舟念独归孤亭一眺望千里思翻飞萤火车生帐秋声乐子机坐来双树下那得系残晖
　　答子约弟七夕见懐
　　天上欢逢夕人间重别时忽闻牛女咏并入鹡鸰诗悟辱因超忍牵情未遣思乘杯倘有验一水乞归期
　　过顾司寇息园
　　华屋生年异平泉死日荒懐人嗟逝水立马吊斜阳后进推师表先朝寄典章犹闻江左士挥泪说长康
　　访徐公子新居病起慰欵追昔作
　　第宅逢新徙琴书俨旧存钟山遥入户淮水正当门隠几枚乘发穷途阮籍樽谁怜众賔客今日散平原
　　同盛二过永福寺
　　偶然同素侣来此访缁流古寺鸣钟处空山落木秋迹随青嶂灭心共白云留祗隔秦淮水宁知是沃洲
　　赠汪子尝从空同游梁者也
　　卜宅近仙源晴沙别有村花时游洛水雪后访梁园买笑黄金尽耽诗白髪繁李膺门下客叹息几人存
　　虎丘经司直兄墓
　　昔是青山路今成白马泉松尘余涕后樽酒若生前过客瞻新表邻僧守旧田祗嗟春草宿非复梦池年
　　同年姜礼曹携酒见过
　　媿我逃禅日烦君载酒情感时惊落叶复故语班荆龙鲊登竒馔鸾笙度梵声醉来瞻化塔犹记旧题名
　　吴纯叔解官初还投赠二首
　　张邴意何如还山喜遂初相邀具尊俎更得耦琴书花下聊争席林中任借车幽懐宁用问为谢楚江鱼世网已能辞云山从所思那知投劾日正及阅耕时海近羣鸥下庭闲百草滋看君无愠色犹自恨归迟【归田赋百草滋荣】
　　哭隠君陈善二首
　　枫江西郭路来哭竹林人繐帐空凄雨灵床但黯尘交疎谁把臂妻老独伤神讵是于陵后犹嗟仲子贫嗜酒同刘伯沉江异屈平祗疑中圣去那解汨罗情蔓草荣虚室行楸偃敝城最能明易理何苦不谋生
　　题不庵赠长兄
　　本期行附翼何事早归骖失路能齐北栖枝已恋南三同古来惑七异昔人堪羡此聊书座因之遂掲庵
　　蕉上月
　　镜彩看初满墙阴稍觉稀飘香桂子异拂翠栁条非班女秋迎扇秦王夜巻衣音书欲有寄题处鉴清辉
　　闻子约有荆州之役
　　传尔衔新命令余缅旧思猿清啼楚夜草緑吊湘时匦入周官贡香分汉吏司江山迟文藻行拟二骚词
　　咏美人花烛次韵
　　含羞辞栁戸承宠侍兰床玉以经磨润花因乍折香住歌云动防恋舞月留光夏夜谁云促春心自许长
　　荆州六咏送子约
　　苞匦通周贡輶轩问楚程巉崖天外断积水雾中明磵道悬萝宻衙斋对竹清君行非习险心计在持平【右荆门山】雷送江流驶云廻石势重那知百折处别是一提封估客鱼间市乡书鴈外峯遥心若汉水无夜不朝宗【右镇流砥】峡势环如月清光挂碧峦猿应啼涙易蟾似照离难江汉明河影关山楚塞寒谁云千里共曾是两乡看【右明月峡】七泽疏云梦三湘滙洞庭路随芳草緑窓入逺峯青神馆朝蒸雾仙槎夜犯星悬知赐田者词赋拟骚经【右云亭泽】旧井荒城外清流定几年名应同让水泽许并寒泉雀乳桐阴覆禽来机事捐使君将比徳一饮輙投钱【右廉泉井】南楚风流地名贤昔寓居水花犹泛墨台草尚留书难字逢能识遗编校未疎委懐从洒翰公事日常余【右洗墨池】
　　赠陈鸣野二首
　　谢客杜门久因君扫榻频金装游侠后缟带结交新倚马知才子笼鹅愧主人若非惊座语何自识陈遵吴市新逢面山旧隠名思题赋就观舞学书成门有高阳侣家多燕赵声更怜仲子意辞爵一何轻
　　题淮上周将军园亭二首
　　风景驻淮东将军别业雄小山初卜隠大树不言功架上披缃帙床头挂角弓那知金谷梦犹绕玉关中东陵不好武西第自堪娱香气多成桂芳阴半是榆散军聊踘蹴防客每投壶莫学蓝田卧云中待亚夫





　　皇甫司勳集巻十九
　　钦定四库全书
　　皇甫司勲集巻二十
　　明　皇甫汸　撰
　　五言律诗
　　初至京同诸进士集罗山人馆探韵各赋得东字
　　十年违冀北一壑卧江东归去同元亮重来借子公莺花新汉月燕麦旧春风祗自持团扇慙恩女伴中诸君乘月携酒见过迟谢山人不至席上作
　　芳树长安道春宵动旅愁一尊良防会四海尽交游玉漏寒频度金河静不流清辉怜谢监何事隔南楼
　　经司直兄故居
　　平原寓东洛参佐接西邻履迹都埋草琴台尚网尘徂年同过客华屋属何人独有空梁燕飞来搅暮春
　　题张子言故居
　　未果逃人世居然托帝城一区留敝宅千古谢浮名枯树昏鸦集頽墙蔓草生空余四愁在谁复拟张平
　　见月懐乡
　　岩居遥对月时复望长安一作西京客翻怜故国看关山经战后乌鹊绕枝残多少幽闺恨刀头欲问难
　　子约弟调官因寄
　　同是冥飞羽俱为世网牵金无汉廷誉玉有楚人怜兴减弹冠日情违襆被年何如赋归去偕隠密山前
　　上巳日同友人集大宁寺得幽字
　　帝里冠裳集禅堂禊事修人天春驻景花竹暝通幽香积开芳宴金河引曲流谁云王逸少陈迹独千秋
　　首夏集姚令园亭分得君字
　　防有幽栖地能招好事羣草芳殊未歇鸟语更相闻扫径花飞雨留关竹防云无须谢车骑心逺为征君
　　过广平懐吴二纯叔
　　尔昔承麾日余兹趋府情棠阴覆听事苔石见题名梦里丛台月愁中漳水声何如窓岫色能忆谢宣城
　　登广平借寇楼寄体干于浙省
　　同是皇畿宰回惊二十秋人随台岳迥年逐滏河流月黯琴疑在花深舄讵留寇恂那可借日暮倚高楼
　　赠晁翰检在告
　　金马沈方朔文园卧长卿何如狎鸥鸟暂此返柴荆草就编年目花余爱日情庭闱自可恋讵是厌承明
　　寄子约弟
　　两地承严窜同时罢省郎因书问舟楫何日下沅湘客梦频栖月征途欲戒霜平生题赋意那得倦游梁
　　秋夜集李守衙斋
　　政闲庭每寂吏散日犹曛下榻生秋思传杯语夜分暗花微露纎月净开云失路聊相倚何期御李君
　　生朝寄兄弟
　　白髪逢初度清尊思惘然鹡鸰原上梦犬马客中年眉宇将云结心旌共月悬朝来淇水望时问渡淮船
　　从事河上
　　昔官淹水部兹役媿飘蓬散帙观周传寻源念禹功荒城下寒日落叶送秋风独有逍遥意将从河上公
　　简长垣刘尹
　　独坐临流处弹琴最忆君降霜花发落日鴈来羣县外夷门路斋中少室云裁诗寄刘尹佳政欲相闻
　　访同年叶给舍
　　北阙因言政东庄早拂衣人从泗水别书到广川稀素业存荒径清宵梦锁闱相逢惟劝饮世事已俱非
　　邯郸道
　　邯郸临古道车马此通津锦瑟空埋恨缁衣易染尘王昌非荡子赵女是才人并逐漳流尽荒台蔓草春
　　吕公祠
　　金榜标新界琳宫接旧城暮扉烟树紫春水石桥清遗寝仙翁迹崇祠圣主情尘劳俱梦客非止一卢生
　　懐沈二仪曹
　　地重留司后官清建礼初江间堪吏隠天外惜离居草合春廻骑氷开日望鱼西京访遗事还拟赋凭虚
　　永嘉登江心寺
　　双塔峙琳宫诸天一水中廻看云岛合直与海门通荒寝怜文相高楼忆谢公潮声无日夜流恨古今同
　　题郤金馆
　　兹山有崇构本自薄黄金荒草空成昔清风犹在今锄挥曾不顾裘敝亦何心愿得无相赠逃名寄已深
　　腊月晦日酌酒赠王生一龙
　　湖海逢除夕衙斋恋故阴感时行路叹落日倚门心竹叶倾难尽椒花坐已深南州留榻在且莫赋归吟
　　访周氏旧司勲
　　隠居南郭里秋色越江前道访鸿防后名闻画省先示人惟杜徳守己只双一谢金门路宁知玉蕋年
　　天宁寺迁内柩
　　翠翣辞官舍灵筵启梵宫香销灰刼后泪尽雨花中栖处知魂寂归时悟色空一从罗帐冷不敢问春风
　　方山人别我括苍今防于殊胜寺
　　官舍春悬榻僧斋夜落帷暂来休汝日一为访君时望里分乡树愁中惜鬓丝不知何戒律可以断归思
　　早春寄子约弟余方有悼亡之戚
　　献岁思吾弟何时报徙官梦劳池上积书到洛中看太史身犹滞潘生泪未干梁园飞雪尽欲下剡溪难
　　子陵祠
　　问水下桐津看山入富春花源别是路鱼鸟自为邻独作垂竿客多慙荐藻人沧波流不尽何以遡芳尘
　　崇道观登试剑石同龚温州
　　采秀临丹壑攀萝践白云仙源那可测巨石已中分剑化灵犹在炉寒火自焚今宵看斗气一为问夫君
　　晚登栖霞寺【在青田县南】
　　野寺投钟暮禅灯隔水明来寻种芝处但见桃花生絶顶围青嶂弥天迩赤城坐谈空色理徒有驻顔情
　　冯公岭经桃花隘
　　辨壤犹通防分途稍入瓯凌空惟仄径界道有飞流山鸟看明灭关鸡问阻脩因懐简书畏曾是不遑留
　　石门
　　洞门纡迳引飞瀑半空闻挂壁常看雪开窓但弄云帆轻过鸟疾衣冷落花纷何事淹归驭清晖恋谢君
　　白云山
　　青山行处尽始觉白云深锡化无僧在钟鸣有客寻花溪遥隠壑萝迳曲通林坐得浮生理悠然忘我心
　　三岩洞
　　峭石何年断飞泉竟日闻虚堂秋易入晴树雨难分夜似观庐瀑朝疑带楚云坐深罗袖冷犹自恋氤氲
　　送王亮卿游天台
　　岳路从兹始仙源信可求客情临海峤乡语永嘉舟天外看霞起林间听瀑流无能解缨去送子欲神游
　　答吴二纯叔
　　江城一别后已是隔年春弃置同遗迹相逢但怆神产因淹宦减鬓以悼亡新徒奉平原藻嗟无可赠人
　　五日松江道中
　　积水云间杳轻帆雨后孤红巾横道路白髪滞江湖客梦遥惊鹤乡心欲问鲈干戈正满眼空对辟兵符
　　秦驻山
　　万乘留秦跸千秋纪越山水从溟海外云自会稽间草树廻穷髪鱼龙圣顔不知徐市去灵药几时还
　　海盐勘事访王世廉不值
　　荒城罢兵火溟海尚波澜讵意征君里俱为暴客残短书无自达长铗倚谁弹始悟平吴易空嗟得俊难
　　万象山崇福寺
　　莲城最高处兰若此中开水见东溪去僧闻西域来啼乌喧梵座花雨净经台观万俱空境何须得象回
　　缙云寻唐阳氷吏隠山赠李方伯
　　隠吏久不作青山名已虚洼尊花下迹科斗竹间书沉饮非妨政耽游为惜余藩侯寔宗彦旷代此悬车
　　东溪寺【源自大盘山】
　　东溪斜带郭数里接仙源岚气廻盘岭滩声到石门僧开翠微舍客造白云轩讶可无机事看鸥代晤言
　　九日寄子约【时海寇甫戢闻河中盗起】
　　漫有登高处兼当逺望何对花惊白髪见鴈忆黄河乱后书来少霜前木落多不堪羇宦日同是阻干戈
　　送客之济上访金君旧吴守
　　临淄路何许之子谒贤侯昔受千金顾今懐一饭酬刺修缘北海榻解为南州若问长洲苑伤心荒草秋
　　赠王生【维桢仲子】
　　世业本青箱诜诜后益昌谈应呼小友书已授中郎鹏路瞻霄近鸡窓惜昼长阿翁虽善赋辍草待灵光
　　访万师寺居
　　行营辞细栁开府寄东林对塔占云气安禅就树阴轻身驱白马收士散黄金何自除烦恼澄公诵法深
　　别我兄弟之滇中
　　少年迷善宦中岁尚投荒同气分花萼惊飞折鴈行苍山官舍近炎海客途长莫漫愁烽火音书早寄将
　　赠黄梅令张九一新蔡人也
　　解褐趋朝日腰章宰邑年人同潘岳少政并子竒贤楚地从兹始梁园若个边更闻两峯胜政暇一逃禅【邑有四祖五祖山】
　　登赤壁
　　万古沧江上清秋赤壁开浴鳬知旧渚横鹤见新台妙齿瑜非昔雄心操已灰媿无题赋手犹欲记重来【己亥岁余谪黄理官尝游赤壁拟苏长公制赋一首越甲寅余有滇南之役道复经此欲撰后赋征途未暇聊占短律】
　　巢县
　　昔览先公传常懐高士名今来洗耳处益感让皇情郭外箕山色林间颍水声能令车马客延竚媿尘缨
　　重经四祖五祖山
　　慧宇接岩阿尘镳惜再过乡书吴鴈尽客泪楚猿多钟梵凝青霭铢衣挂碧萝那堪弹指后年鬓已蹉跎
　　清平九日
　　重阳频作客万里动离思况此防牱路兼之风雨时孟生高兴尽陶令去来迟霜后犹无鴈攀花欲寄谁
　　寄所亲
　　故国吴关外遥心楚水东九秋日易尽万壑路难穷民俗非夷旧人言与蜀通因书报亲串行始达黔中
　　关索岭
　　斵石微通路攒峯俨作关云中马嘶去天上鸟飞还水向盘江滙坡从香树攀平生惯履险于此亦摧顔【香树坡名】
　　顾防军于板桥驿赠别寄忆
　　昔感骊驹赋辞君金马关河桥相送处猿月共荒山烽火犹传警田园未遂还梁溪如借问芳草梦魂闲
　　早春五华寺
　　淑气南中早春游上界清寺缘双树建山识五华名积雾邻沧海余霞似赤城沉灰如可辨浩劫在昆明
　　圆通寺
　　缁流栖梵处不与俗情谐花雨藏春迳松风扫夜阶欲观一切法来叩八关斋渐觉忘言好探游媿咏懐
　　马跑泉
　　汉将长驱日黔关夜度年千盘鸡背险百折马蹄穿梅尽难销渇河干不受钱从来踈勒外知有耿恭泉
　　温泉
　　灵泉防温液灼水沸华池煦沫看流处凉风来浣时花凝百和气树偃万年枝讵説骊山上疴销神女祠【泉上有无名树四时不凋升庵诗云瑶草蟠千岁是也】
　　曹溪寺【寺有泉源一日三至名圣水云】
　　鹫岭知何处螳川去不遥仙岩钟夜月圣水梵时潮浴罢衣聊振风停幡屡飘逺公一相谢乘醉下溪桥邀李宪长同李侍御登海上浩然阁夕泛建阁赋诗者吴姜公龙也阁与诗皆无恙而姜为异物矣因次其韵继之以慨焉
　　高阁与云浮平看洱水流相邀二嘉客来泛一仙舟烽火堪愁思烟波几浪游望乡因叹逝陈迹已先秋
　　宿太华山寺
　　昆明积水上特秀太华峰寺逺云间塔山深午后钟庭花闲自落海鸟偶相从一就松斋宿晨关报己慵
　　宿太华寄答周子
　　移文谢周子余在草堂眠竹径云初合薇轩月自悬秋光涵一水夜雨净诸天即境虽云异看心共是禅
　　访周子吁小酌水木轩
　　爱尔官斋里居然隠者同逺山当戸入瀑水隔溪通蔓草牵风碧薇花坠雨红故园经乱后翻不似南中
　　梦子安兄作
　　一为生死别独宦尚飘蓬白首行荒外青山值乱中九原人岂作万里梦犹通今夜看春草池塘思不同
　　九日寄子约
　　三吴犹转战万里共含愁苡薏蛮中老茱萸海上秋懐仙入灵境为政见风流自媿投荒者何时逐少游
　　得王南安书并诗因寄
　　越鸟一相失同时别防稽忽传千里札因奉八行题庾岭看天末章江带郡西新诗仍自好名媿四生齐
　　滇省监试武士
　　鎻院此重开登坛属异才花非桂子落月似栁营来汉业铜标在边尘铁骑催行看投笔去竚尔勒铭回
　　送陈水部还朝
　　奉使来金马征钱助水衡归程望阊阖别酒饯昆明岁序看湘鴈春心报省莺因君问乡土何日海波平
　　滇南雪后
　　闰月凝寒早炎方见雪稀六花金马上一似玉关飞素积昆池练晴连华岳晖吴兵犹挟纩未报解征衣
　　送董道夫还大梁
　　归心年不待高蹈古来闻牵世俱为客辞官独见君到家春草合度岭瘴烟分去去嵩山迥何由系白云万宪使招游龙华寺寺临交水而万江州人也
　　城阴寻古寺日午报钟声豸服防僧避龙华防法明雪残双树冷溪抱二流清为问庐山客何如入社情
　　游清溪洞
　　洞壑何年辟缘溪五里间探竒披瘴入眺险拂云攀泉暗惟闻响花深不记还始知穷海外别自有名山
　　青华洞
　　暂辍台中鞅来寻洞口春壑幽经窈窕石怪讶嶙峋气润常含雨明通不受尘凿空非汉使到此定迷人
　　岁暮斋中作
　　一作南荒客常懐东海思流芳忽改岁尸素已多时薄俸僧堪施闲心吏岂知朝来华山爽聊复对支颐为张含追悼少君二首闻遗孩孝慧云
　　旧事征彤管新诗哭繐帷一朝谢膏沐谁复嗣音徽入室看遗桂临堂问巻衣世人无李少空望彩云飞埋玉嗟之子宁馨有令儿多应怜凤羽非止为蛾眉夜壑长留恨春风祗益悲名香产西域不騐返魂时
　　始发滇中
　　荒外倦游日南中归去情春心同社燕旅迹任江萍自恨拂衣晩谁云脱屣轻独怜山太宰门下絶生
　　贵阳阻雨
　　农家正喜雨客路不堪愁白马吴门逺商羊楚水流眉随朝霭结心待夕云收余亦归田者山中幸有秋
　　郝宪使招宴岳阳楼
　　高阁倚清虚长川落照余从来风景处能使兴情舒垂翼同归鸟冥心不羡鱼因君念倾葢聊此驻征车
　　过蒲圻吊廖学士
　　碧山成葬地华屋但荒居众女争相妬明君恨不如甘泉无献赋邺架有藏书独惜招魂处湘江夜月虚
　　潜山五日卜尹惠酒
　　故国兵戈日长途风雨时忽惊芳草歇犹恨及迟仙令回双舄良辰赠五丝朝来皖山树浑系隔江思

　　皇甫司勳集巻二十
　　钦定四库全书
　　皇甫司勲集巻二十一
　　明　皇甫汸　撰
　　五言律诗
　　解官归奉答子浚兄
　　早岁从羇宦终年辞密亲长萝谢逋客芳草迟归人庐幸存先敝家徒减仲贫故园华萼在何必日南春
　　答子约弟
　　出处本无定分飞任所之如何挂冠日况是阻兵时宦惜潘生拙归嫌陶令迟北风待高翼莫学守南枝
　　答陆子
　　投劾谢当路因书报隠君从兹返初服聊得慰离羣棹处汀洲月耕时洞口云北山期共入那复待移文
　　过张子新居
　　早学樊生圃初归平子田蕉阴清簟上花气緑窓前客每携樽往予思借榻眠墙东喜相接无用买邻钱
　　酬子约秋日斋中防集
　　怜君暂休汝留客赋郊居琴兴闻蝉后秋声落木初白云闲北牖芳草歇前除即序方盈念贫交已渐疎
　　重挽周以言二首
　　委化同桑户嗟来吊寝门迷途非敏梦顾影似魂繐帐风偏瑟松丘日易昏平生金药秘无复枕中存把臂成淹忽伤心每然笛闻堪有赋琴在已亡弦访宅为幽里寻溪是夜川襄阳多弃草何处购遗篇
　　答黄志淳
　　忆尔因兵火携家住石城嗟余解缨络税驾返柴荆梦里秦淮逺愁中岁月更如何书寄语犹是未归情
　　送唐应徳游武夷
　　那堪逢乱后重此对离羣岁晚崇江道天长幔岭云灵鱼寻汉祀仙掌谒夷君独往清溪夜啼猿几处闻
　　题屈氏废居
　　海上逢残冦山中忆敝庐可怜虞仲里谁卜屈平居栋没秦灰后台倾蔓草余秋萤飞不散犹似照遗书
　　送陆子还西山
　　湖山招隠地岁晚独归人寇乱惟衰鬓途穷共此身门闲散钓甑满范生尘别后毛坛路花溪梦里春
　　冬宵柬子约
　　曼容归念早逸少宦情阑讵是淮阳薄其如蜀道难长林扉独掩永夜榻同寒为谢闽中使江臯岁已殚
　　哭侄阿乘三首
　　生期嗣芳轨奄忽抚灵车竹下衔杯尽苔前望履虚膏帷初息照尘榻尚留书魂去依长夜心伤十起余夙龄称独秀弱质竟罹灾一旦随朝露千秋閟夜台为山成复止逝水去无回始悟兰芳促何应夀不材长鱼疲侍疾季琰妙通禅毁性安疎节无生得大年松邱成异代花径隔重泉一见西河泣谁能不然
　　登天平废寺
　　古寺空山里重来感废兴寻谿迷蔓草攀壑借危藤绕树多寒鹊燃灯止病僧独怜青嶂外犹见白云层
　　钱侍御赙亡友周子僊于虞山感赋
　　嗟君成物化何事得仙游术向青华秘名从緑简收空棺存敝杖药市即丹丘柱史生前契灵筵永夜留
　　四月八日赞佛
　　四禅开孟月八解应芳辰香梵迎祥盖灯筵法轮观空成彼岸戒寂示来津髣髴金光里如来此现身
　　四月十四仙诞日因忆以言
　　令节啓朱明羣仙降太清蓂犹亏一叶芝已秀三茎磨镜非凡迹悬壶岂世情不知尘市里何处觅周生
　　颂药师灯
　　洹碣留真谛维摩习病禅欲除诸障染聊示一灯燃生灭俱成幻光明即是縁莲花如有悟何必待薪传
　　咏扇
　　吴茧新传制齐纨旧得名尘来聊障面歌罢尚持情学月何曾满懐风不奈轻莫须逢内史价始重稽城
　　坐忽春暮拟结山游简我兄弟二首
　　春芳余复几尘恋苦相仍负杖才堪起单衣已自胜溪留花共入山待月同登欲往招公子无言病未能【长兄病初愈】
　　闻君闭关处趺坐学维摩春色遥相待流芳惜易过逢鸥机事少攀树隠情多不税东山驾投簪意若何
　　侄秦宅观玉兰
　　玉树传吴产幽枝异楚丛竞芳春色里留赏夕阳中弱质全矜素繁妆最妬红况逢佳子侄不忝谢家风
　　子约日耽内典因赠
　　积雨淹幽径高云翳逺峰披经诠范绩就佛礼何颙华悴观朝槿清虚鸣夜蛩非縁禅悟早那使宦情慵
　　寄云谷上人
　　栖霞信灵境灭迹企前规松覆梁王宇苔荒江总碑鲈归秋兴后猿定夜禅时怨别心千里惟应江水知
　　夏日吴桥见访
　　逃暑掩柴关清风喜乍攀噫歌出嵩洛招隠入湖山离乱空凋鬓穷愁为损顔梁王方好客何事倦游还悼甥吴彦先家在吴江曾随余括州别后竟逝云
　　独行嗟难合思惜未成泉幽流壑恨枫冷咽江声鹑结那堪裣萤飞更不明向来临渚泪何自对韩生
　　赋得郊台送张子读书楞枷寺
　　高台临水曲吴国此郊禋辇路名犹在坛柴事已尘那知荐璧处空对下惟人欲赋兴亡恨愁看芳草春
　　哭兄诗四首
　　阮籍生前恸黔娄死日贫素书遗稚子今事问何人泉閟台空夜阡开路岂春缁衣一以敛为谢洛阳尘物化居然尽吾生讵有涯援琴堪洒泣展巻但兴嗟大被虚姜寝乌衣减谢家一乖棠棣咏几欲罢看花才高翻见伐曾是贵无能满座思文举同时惜彦升门庭犹置笔帷榻尚悬灯祗自留遗草将谁访茂陵昔共懽娱地今来倍怆然隙驹惊电后行雁断霜前易悴同朝槿难回似夜川愧非摩诘弟含涕辑遗篇送吴山人之洛川访弟兼谒西亭王孙
　　聚粮何所适逺与故山违客路犹吟草王门欲曳衣行攀杨栁别思逐鹡鸰飞莫作梁园赋淹留待雪归
　　赠严叟
　　闻有君平隠湖山不易逢溪藏幽处坞云合晓来峯啼鸟闲中兴驯鸥物外踪寻君迷九曲花树一重重
　　偶过长兄故斋作
　　一自空堂掩伤心今几回故琴流水尽散帙任风开物有先秋恨人同急景催徒看芳草合那复履綦来
　　吴吏部馆闻陈氏洞箫
　　雅乐初调夏賔筵飒已秋将声传凤翼合曲度莺喉咽处非关怨危时似寄愁翩翩公子宅直拟接秦楼
　　偶述
　　抗世迹长屏端居心自遐检方寻五石行药问三花嵗逝同流水顔衰欲驻霞不知车马客何事滞京华
　　寄忆盛二仲交
　　与君何地别遥自旧京归日日寒潮落年年旅鴈飞山川白云间烽火素书稀莫问平原宦幽情已拂衣
　　七月十五日颂盂兰佛防
　　萧晨凌上界孟月防中元绮供千花缀芳筵百果繁流悲咽笙磬伫想现灯幡解脱征防理俱来听法言
　　九日观骑射同子约作
　　江东少年子结束逞雄材夜宿歌姬馆朝登选将台轻飚连骑发弯月抱弓开二谢登高处聊同戏马回
　　题山泉巻赠防侍御
　　霅水原标胜分泉更有名乘流逢世泰用汲荷王明萝月琴中调松风枕上声夫君骢马客三辅伫扬清
　　九日登半塘寺阁
　　旧识诸天界今为九日游寒塘但苍霭何处访缁流钟带西林寺帆通近郭舟凭高揽风物揺落不胜秋
　　寄题沈仪曹虞山别业
　　虞山白云际梁日树长秋为托烟霞好因辞轩冕游荒台仍旧葺涸井诧新流不作郊居赋犹言似隐侯
　　哭洞庭友人陆梓二首
　　防叟能齐丧荣期了悟终一朝奄委化万事若沦空问字竒偏识临书法最工今来隠几处长夜起松风老就青山隠惊闻白日开贫交复存几死友重嗟来僧舍依为寝仙坛閟作台临流送归处逝水竟无回
　　昆山道中延福寺逢琴僧
　　维舟探野寺取迳度溪桥宿雨鸣才歇寒云湿未消琴声入林细幡影隔花遥流水原无着归心缓落潮
　　寄宋大理
　　三辅平反久无寃定有謡年随芳草换山间白云遥花色留潘县莺声忆汉朝莫因辞赋苦宋玉鬓先凋
　　寄何白二仪制
　　帝里承恩日仙曹典礼时共趋门下省同草殿中仪文藻推西蜀才华重左司莺花春色逺何处寄相思
　　送徐绍卿还洞庭兼讯方子
　　临水朝来望还山西渡人栁情非逺道花恨是残春槁泽聊吟楚寻源若避秦祗应方处士白首共垂纶
　　题息机馆
　　改馆托幽居宁知即敝庐尘清新解榻芸覆旧蔵书迹逺防鸥外心闲贺雀余何因机事少惟是抱虚
　　题项二秀才半华书屋
　　永嘉古名郡山水胜尝闻幽馆逢初构华峯已半分亭虚堪听雨迳密若迷云康乐娱情处清辉直待君
　　送章参岳之蜀兼讯杨太史
　　移藩因重寄倚棹惜离羣路向巫山去江从巴水分乡书秋鴈逹客梦夜猿闻圣代文谁似行当荐子云
　　七月六日张防于馆燕别将赴豫章
　　祖席叨君燕萧斋与客过旱云凉思少江月旅情多著作慙金马迟回恋薜萝欲知临别恨来日视星河
　　富春道中范宪副舟防
　　已谢尘中鞅犹同使者舟清尊聊卜夜白髪几悲秋山色分苍霭滩深逓急流独怜垂钓处阅水自悠悠
　　鄱阳
　　鄱口晓来望浔阳路此通頽波销霸业蔓草没王宫雾色香鑪上秋声瀑布中禅心与游思并落枫林东
　　赠既白宗藩
　　昔从开邸第常此集簮裾月似西园夜云疑南浦初游梁先已倦入魏左频虚别建蔵书阁衔恩赐秘余
　　赠龙沙宗藩父子
　　偶作洪都客因承清燕私秋风兰被坂夜雪竹交池授简何能赋吹竽谢所知传家自有学并善楚元诗
　　匡南宗藩别馆
　　不识王孙贵翻同隐者流池开半亩曲地即小山幽霜冷蒹葭夕天长鴈鹜秋何须章水上怀眺倚空楼
　　寄罗达夫于雪浪阁二首
　　一自看花罢俱为泛梗人余栖吴苑月君卧洞门春道在惟宗鲁文成欲过秦关山戎马后何处嗣音尘抗疏辞金马谈经就碧山阅川嗟浪逝忘世觉云闲即了期言下相逢恐梦间兹游非泛雪讵作剡溪还
　　袁州九日
　　信美登高日宜春有旧台花非吴地发鴈是楚天来郭外千家尽中万壑开此郷多防酒聊覆使君杯
　　与郑司士夜话
　　故国经年别他乡防面难人疑天外至花似梦中看山瘴侵氊湿江流绕舍寒不知台省客谁念一儒官
　　寄邹谦之祭酒【予先子与其父为同年】
　　曾览先朝籍君家名与通著书称马走问道得鸿防嵗月别来久云山归去同幽居应不逺负郭即墙东【渠称东郭君】
　　荅张聚之惠问
　　六桥花下酒送子返柴居为别清秋暮相思章水余尘驱慙驷马道逺望双鱼何处询流寓匡山欲著书
　　寄子约桃坞别业
　　隠居思令弟行役愧予昆花隔南州榻蓬深北郭门委懐惟素帙寄兴有清尊郷梦因之望时能到陆浑【宋之问第】
　　三衢道中
　　山居无别业民俗半为农树杪开山阁溪湾置水舂采薪朝艇乞火夜闻钟嵗晏收卢橘犹堪比户封
　　庚申元日立春
　　常年同正旦今嵗独兼春蓂砌才抽荚椒盘并具辛不知颁厯后遇此几何人拂曙苍旂转风光一倍新
　　虎丘北院
　　只疑山路尽别自隠丛林草緑知春半花飞觉雨深到门余野色燕坐得禅心一悟生公法传灯直至今
　　送叔氏游齐云
　　新安春水緑乗兴谒名山石磴和云践金庭就日攀暂来辞竹下独往出花间若遇壶中客应知得道还
　　送金宪使之蜀少随父经此
　　蜀道遥天末巴江春水分嗟余游少小送客想氤氲燕坐琴台月褰帷剑阁云知君能谕俗无待长卿文【沈云卿小度巫峡后有一想一氤氲之句】
　　送孙生北上拜爵
　　生子当如仲孙郎更少年丹书蔵秘府兵法守遗篇仗剑都门外扬帆春水前铭勲防须早塞上正烽烟
　　吴山遇张幼于读书僧舍
　　栖寺犹言近寻山入更深拂帷花作雨喧坐树鸣禽乍可辞尘鞅无须灭照心西河索居意今日在东林
　　送宗兄擢宪之岭南
　　南顾劳宸眷西曹特简良行为持节使暂解尚书郎华萼离筵散琼崖别路长莫令庾岭外音断鴈来翔
　　王舍人邀游故相文恪公园亭二首
　　东阁轻簮组西园盛履綦石闻穷海至花记洛阳移栁色萦城合槐隂夹路垂吴宫清跸水留作养鹅池疏傅遗金少为园不买田楼台卑緑野花石减平泉迳草萋春雨城乌起暮烟临池俱欲赋谁在凤毛先
　　悼释宗衍并示懋公
　　竹房一夕掩莲宇几时开乍礼新封塔空余旧讲台香飘林木变月落水禽哀为问传心偈谁应更悟来
　　虎丘如公关斋寄赠
　　行苦能违俗心空尚闭关有时花自落何处鸟飞还观止风幡后禅防水月间城居愧张祐春事隔青山
　　唐应徳挽诗二首【卒于扬州】
　　矢心懐北阙扶病起东山迢逓萧关外驱驰戎马间龙韬聊自试鹤驭竟无还落尽淮南桂悲来谁为攀奄弃人间世空留海上营三军齐洒泣一市罢言征凯乐成蒿唱牙旗表素旌更闻遗草在犹是出师情
　　由罨画溪登玉阳山院
　　溪水镜中渡风帆画里看潭犹名玉女地即傍铜官向夕山常雨先秋树已寒洞霄供奉日归隠圣恩寛
　　恵山简汪沛
　　闭户沈防久寻山感慨生灵泉常浄色空梵亦秋声花雨行间湿松隂坐处清不逢雷处士临眺独含情
　　端威道院悼庄羽士素善琴
　　偶来芳草地更上紫霄峰出岫知今是寻源感旧踪故宫啼鸟雀落日下杉松一自琴亡后壶中遂不逢
　　送叔氏入京
　　客思轻千里官仪望五云林间倾别酒菊下赠余芬北雪衣先授南鸿信早闻倘逢相识荐无忝晋徴君
　　赴昆山悼顾武祥
　　东山辞满日北郭送归年驻马旌方举鸣笳座已迁伤心宿草地洒涕菊花天赖有徐卿子宁云似舅贤
　　悼过叟二首
　　吾友嗟凋防斯人叹屡空高情非俗物隠迹是园公客散茶烟冷丹销药火红祗余花径在谁为扫春风讵有容成术能跻衞武年春山聊别后朝露忽惊先榇向梁溪返旌从虞海悬平生竹林饮流涕酒垆前
　　送侯宪使之滇因悼杨太史
　　站岭炎云路盘江毒水津君方遥奉使余是倦游人郷泪猿声夜离心栁色春扬雄今物化芭也欲谁论
　　过张子
　　愁思何自遣寂寞访张平雪后持经坐花间抱瓮行感时聊复隠翫世已能轻终日蓬门掩那知春草生
　　挽张允清二首
　　尚説游名岳宁期作逝川银台非旧署石椁是新阡花恨才经月松悲似隔年梦迷元伯路驱马讵能前奄忽成捐馆平生不问家旌书卿士贵箦称大夫华草圣留山寺萍踪断海涯蔵舟向何处那复是乗槎
　　送槃侄读书竹堂寺
　　不逺违亲舍寻幽就法堂夜禅宁避虎晨诵忽亡羊寂灭销尘想常明引隙光无令竹林赏春草遂荒凉
　　简释懋
　　斋关何日闭燕坐罢春风五蕴方持戒诸縁顿悟空禅参花雨后法喻鸟声中自笑无安着将心问逺公
　　寳林寺访徐绍卿疾不遇
　　客思因秋极禅心独夜持乍来行药处曽是散花时空梵留支座残经罢董帷东林但闻鸟日暮怅何之
　　寄项生校书
　　一自开东观经年滞北畿再逢芳草合两见朔鸿飞积雪应穿履缁尘定化衣高楼如借问夫壻未言归








　　皇甫司勲集巻二十一
　　钦定四库全书
　　皇甫司勲集卷二十二
　　明　皇甫汸　撰
　　五言律诗
　　送蔡中丞之大梁二首
　　闻君歌赴洛暂此驻熊轩昔羡年方少今看位已尊丛台连魏寝戚邸半梁园不是夷门客何由慰赠言台端劳简命河内伫宣风置坐同周处名亭次召公郑饥行尽给梁狱到应空可是工诗者谁云宦并穷
　　寄柬王一元美二首
　　一掬燕城泪闻君返故乡草间逢鹿扰松际有乌翔宦忆中郎省辞当七子场名成身见累浑欲弃青箱闻尔闲居日悲来赋未成门无杂吊西坐有余情淮水流难涸虞丘树易惊上书恩不贷感江谢缇萦余有二鹤忽失其一林伯寅得之慨然见还赋此以谢
　　一谢乘轩宠栖田意颇同雄飞忽冲汉孤响但悲风翫目慙支遁心托塞翁非君仗髙义谁念楚人弓
　　孙生读书道院兼示新诗因答
　　挟防青谿上垂帷昼不开雨忘流麦去霞记种桃来变幻云仙宅荒凉伪主防兴公奋嘉藻何异咏天台
　　送祖叟随姚太史游京
　　为重一言诺因轻千里心青门赠栁色白首念桑隂旅迹蝇同附乡书鴈莫沉平生抱琴徳行矣恵知音
　　乆雨
　　政虎闻由昔民鱼验自今五湖成大浸累月示恒隂避世甘沦弃全身但陆沉何能上封事徒为赋愁霖
　　景王之藩恭述二首
　　帝胄宜承序贤王遂啓封珪分劳睿眷笙别怆慈容地接荆衡胜人多宋景从行看江汉水何处不朝宗绮嵗占渊识冠年仰令仪邑邻丰起处路即代来时桂树新开迳芙蓉旧作池宁知飞盖赏别有望陵思
　　送文司教北上
　　当宁崇儒教持经谒圣君伏生犹未老扬子最能文帐已同南郡书堪逼右军还怜竹林后见尔出鸡羣
　　至后徐子见过
　　户外乆罗雀山中来故人归田嗟失稔避世笑同尘榻解南州夜尊浮北海春相看嵗云暮坐惜物华新
　　送项生入京
　　为问西陵客何时发永嘉路随天外鴈舟泛雪中花帝典虞堪并皇图汉未加行瞻天禄阁载笔振瑶华
　　春日访大林和尚
　　投迹入空境看心媿此身绾巾防示结执镜为宣因石壁初消雪筠闗乆灭尘坐来花落尽犹自不知春
　　黄氏中表邀余兄弟展其先茔
　　嵗乆川原改春深雨露思乱杉迷故道荒草没残碑往化成千古荣名自一时宁知渭阳水流恨大夫池
　　经石湖登治平僧舍
　　野兴临湖上春光到寺中曲房岩际掩幽径竹间通阅水知流止看花悟色空同游数王谢曽为访支公四黄子赋诗送释印受戒之武林属余奉同
　　幻迹无安着禅心任去留杯从一夕渡律向五时修上竺多精舍西陵近沃洲题诗羡诸谢惜别为汤休
　　四月十四日
　　仙家无甲子吴俗纪生辰首夏蓬山防终宵脯枣陈蓂犹未满荚月已渐成轮不见悬壶客何由覔异人
　　齿叹
　　齿録非余望形衰只自伤未须论舌在讵是为唇亡守黙浑无语欢歌渐有妨闺中罕灵药何得似张苍
　　雨省家园
　　梅雨淹时乆桑隂拂夏长乍窥黄鸟换断扫緑苔荒幻迹非园客齐心似药王朝来观物后失养悟嵇康
　　悼懋上人
　　一自过春院莺花怅别离宁知入定后忽是下生时懐草人间帖支铭座右辞总谙无尽理那遣有情悲汪子每书来言还齐云未果赋此寄之
　　闻有归与兴如何乆滞淫白云遥引目芳草自知心客鬓风霜改生涯嵗月深移文谢猿鹤早晩北山岑
　　感事三首同子约作
　　宠易移宸眷言难悟圣聪幸逢止辇日真见引裾风开阁人何在题门客已空徒闻赐归传讵比饯疏公长夜犹酣饮平明已见收鹰鹯懐雅志魑魅幸生投势殆氷消日恩疎叶向秋成功自有序不去笑穰侯妨贤应取咎履满竟成灾书上批鳞切辞陈防犊哀瘴烟防万里风采动三台独惜平津馆他时但草莱
　　题徐氏云林草堂
　　选胜辞金谷探幽慕辋川近郊聊可卜初地不离禅风景原尘外云山即眼前徐陵多藻思来草玉台编
　　张幼于庐墓
　　哀壑甘孜守荒庭罢鲤趋涕禽还自扰泪树已全枯孝里人题未安车使到无寥寥松际月吊影夜空徂
　　答陈司教
　　仲举多推望吾门早有声一氊从薄宦六籍引诸生芳讯衔芦达新诗掞藻成春风隔相与遥忆咏归情
　　天池旧寺
　　不尽青山路行来岂畏深花间惜春暮云际惬幽寻峭石回峦秀长松夹陛隂金河流梵防非复属支林
　　春日虎丘遇何子
　　江上昔归去山中今始逢花天重防面萍水旧行踪幽意闗春鸟禅心报午钟闲来贪礼佛更喜得何颙
　　原明庵
　　犹厌东林扰重开西土幽山光分慧照溪水合慈流塔影过松院钟声下竹楼从兹竟禅理爰浄更何求
　　悼黄得之
　　早共闻江夏今谁谒汉京未摅三防对曽草万言成考諡由贤媛留丧迟友生頽龄奚恨促不死是荣名
　　示内弟沈子
　　沈约郊居兴今来吴市中移家因乱日懐土复春风坦腹牀何在齐眉案已空慿将雍门慨一为寄江东
　　黄清甫之洞庭访徐绍卿
　　湖上乗春棹山中问隠居病闲行药后兴减落花余客舍停云乆僧鉴月虚向来谁把臂应叹故交疎
　　悼汪子二首
　　尚记看花别俄随落叶倾计疑千里梦交怆百年情乡国无重返泉台岂再明张堪妻子在谁为托朱生懐归曽未得委化竟何言城罢燕人泣江迷楚客魂繐帷非故榻絮酒异欢樽肯惜黄金尽惟余诗草存
　　寄莫宪使
　　不覩鱼中素宁知隔嵗情一官聊自免万事若无营髪为辞刘白书因去赵成思君对烟草江上唤愁生
　　送吴子北上
　　顔训家声逺韦经世业存鳯毛新沐宠豹尾旧承恩视草供题翰攀花恋别樽秋风南鴈起书为报青门
　　送静公受戒还蜀
　　游吴兼适越了自得尘观剑阁千盘险瞿塘五月寒随縁朝乞市说法夜登坛西去乘杯别何曽蜀道难
　　吴纯叔挽词二首
　　京兆新泉路延陵旧世家经庐闻诉笛登垅起悲笳素业空遗草浮荣若梦华同时裘马客涙尽曲江花年少推江左才髙妬洛阳向晨星落落叹逝水茫茫座为亡琴冷苔因断履荒楚魂招不返谁与擅词场
　　寄张幼于庐所
　　旧卜征君冡新题孝子乡入林逢鹿死绕树见乌翔坐处无青草攀时但白杨知君废莪乆挥涕不成章
　　九日书懐
　　卧病谢尘事堂隂感迅商懒成中散慢醒学次公狂菊向篱堪采松依径乆荒不知吹帽客何防醉重阳
　　赠汪元蠡自虎丘携茶香归歙
　　卢郎今更见荀令古来闻茶向僧斋乞香从佛供分聊将白云思静对緑熏多少囊金者还家独媿君
　　仲冬对月数宴答子约
　　冬暖因恒霁宵逰及望舒弓形云际引桂魄露中疎栖恋鹪鹩后思深蟋蟀余清光能几度再满嵗将除
　　送王子之太学
　　谒帝速征轮知君乆席珍才华追大雅文体起先秦列馆槐隂昼圜桥藻水春圣朝方养士莫作上书人
　　夜登灵岩
　　青山行处近白社到来稀城化途犹是台倾殿已非香泉流壑冷花雨入林微何事乌栖尽僧船载月归
　　始登墓
　　邓尉开山乆轮王结宇深湖光同练水梅树即珠林客兴乘春霁僧斋过午隂望中枝勿剪无碍是禅心
　　悼张聚之二首
　　宪也初非病桑乎竟是灾梁空闻燕语门掩见花开繐帐春风冷藜灯夜雨哀从今断鸡黍那复故人来居然花月在良友竟无存易下齐山泣难招湘水魂蓬蒿仍旧舍松柏已新原扶醉因埋骨空思听妇言
　　子约患臂奉讯
　　静摄应无恙尘劳暂有亏才非类拥肿徳或似支离燕坐停琴后朝霖罢灌时向来观化意翻讶肘生枝
　　送张幼于之南都应比
　　老至惜离羣时来此送君三山吴地尽一水楚江分率敏工题赋衡思善属文犹懐壮夫耻直欲树竒勲
　　答徐绍卿见懐二首
　　停云遥引望良晤近何疎以我丘中想开君湖上书花飞人别后木落鴈来初祗为懐徐孺长令夜榻虚芳嵗无淹晷空山忽报秋时危平子叹日暮美人愁尺素劳相忆云踪莫可求清辉惟共月犹自迟南楼
　　送清甫逰京师
　　少年轻逺别相送欲牵衣记室文章似平原肝胆非草芳过楚歇花落渡淮稀更有帷堂恨霜时定忆归
　　秋日王舍人邀逰支硎山同陆仪曹
　　同舟叨二客飞盖此追随峭石攅云际疎林着雨时山秋登更爽寺寂坐相宜何处堪禅悟寒泉独在斯
　　哀弟子约四首
　　两度悲兄泪今为痛弟流棣华翻委露池草竟成秋襁内孤儿泣帷中少妇愁独持遗草去恐有茂陵求一官聊自免万事若无营琴综逍遥罢书诠道徳成惠连嗟令弟法护媿难兄何悟桃园赏重来异死生稀世才难合忧时病易侵形全应验玉药误为投金扪雀生前迳啼狐死后林却怜遗令日指季独伤心賔馆綦方絶灵筵繐忽张临池留翰在抚座惜琴亡花昼欢娱尽灯宵涕泪长犹言何水部诗思满江乡季弟子约弃官东归杜门却扫日延方士研味道家之防流览卫生之经综琴书以自娱或翰墨之间作宜其享黄髪而跻上夀也岂意今秋食鲜疾作伏床第者七旬捐賔客于一旦广陵絶响草徒存吁嗟悲矣藐兹遗孤艰以投我悲悼又安可胜痛耶爰赋四诗哀心感者其辞凄以怨但韵之而不能文之情也因似良友密亲请各赋之歌以永哀聊以泄吾思尔凡知子约者必不能忘情抑乌能忘言哉
　　送王维桢还泾阳二首
　　王君与余为艺苑之交忝通家之谊弹冠仕路二纪弥殷谢秩还山十年成濶虽音驿数闻而光尘难即每懐良觌千里驰情乙丑春正上元节后忽驾扁舟蹈积雪衰绖而来以志铭见属乃知厥考青山公辞养乆矣相对于悒留欵浃旬晤言申旦是又悲中之一喜也明将别去聊赋二诗遍眎诸友凡在同盟无忘占赠云尔
　　萧斋避客防解榻迟君时稍觉形容改将无梦寐疑酬心谁把剑揽涕独题碑辞乏中郎妙空慙有道知宦迹一朝谢离心十载还旻天孝子恨风雪旅人顔夜壑青山里春帆越水间王裒枯树在归忆防回攀二月十三日与杨中丞王舍人陆仪郎姚茂宰集吴氏园亭
　　恒隂方浃月寂寞过花辰不造河阳馆安知别有春池台尚存故畦径稍更新同是嵇公客当杯独怆神雨后灵淀寺观梅寺乃梁时古刹有银杏二株嵗乆合抱矣
　　梁代丛林敞齐闗淀水赊观梅乗雨霁问树识年华佛供移香净僧影月斜夜深钟梵起飘处即灵花
　　妙华庵登楼望太湖
　　野寺人天外危楼烟雨中三山慿槛接一水挂帆通浪迹俱成幻浮生并悟空壮游浑已倦徒自愧长风
　　虎丘如公房追忆子约
　　重探支遁室曽记惠连来草色迷春梦松声起夜哀居然随物化何自验轮回独惜题名处残碑半覆苔天池遇刘侍御张文学留宿僧房余先返棹
　　独往因春兴相逢尽宿縁散花初地雨施食午时烟山月分归照龛镫就卧悬无言去与住谛想不离禅
　　赠陈子修道天池
　　尘累何能遣空门忽遇君皈心防绣佛戴髪诵灵文呗落渔山月禅栖鹫岭云谁怜叔妇书去未相闻
　　徐翰撰游齐云归因赠
　　蓬阙云中岳花源洞口春幽探歴山水览出风尘太史逰何壮兴公赋更新宁知香案吏今是玉堂賔春日同诸君虎丘饯别蔡司空分得可中亭
　　地选香台胜亭开剑水春月华悬一镜海气俨重轮圆缺看成幻升沉悟是因帝京千里共遥夜怅音尘
　　奉送再赋
　　向来逰宦侣试问防人存暂驻东林驾因防南浦尊临溪攀栁细绕塔落花繁讶得休公怨谁能不黯防
　　顾姊挽词二首
　　化俗推慈范宜家着令猷行齐淑女伴才比丈夫流白日开新兆苍梧从故丘曾闻入朝语悟主在无求褕翟生前宠金蚕死后藏絮风犹拟雪薤露已晞阳骨化同埋玉防销讵返香泪来开故箧留取彦先章
　　访顾朗生不遇
　　为访山居胜门前一水分宁知牵世网未果谢人羣满径翳秋草虚闲白云非闗乘雪兴了恨未逢君
　　题钟山送幼于之白下
　　夜壑钟山里千秋剑舄存烟霞余王气霜露是深恩鼎定周王业冠逰汉主防相如从此去投赋谒文园
　　又赋雨花台
　　多少南朝寺长干觉路分天花飞昼雨江树隔重云礼塔镫难灭临台日易曛莫因逢净侣开社欲留君
　　灯夕答徐子
　　防赏宵堪永流芳嵗复还骊光疑泛海鼇火若浮山月满金枝上花生绮缀间无嗟成白首既醉总朱顔新建徐文敏公祠季子见招展谒各赋
　　经始南城地恩开东海祠公车收啓事像寝俨容仪蔓草成书带桃花即绛帷将非过庭日犹幸得闻诗
　　重建云隠庵
　　寳刹将倾日琳宫再构年佛余迦叶地僧乏道林钱绕塔徴前果沉灰悟宿缘愿言功徳就来问废兴禅
　　赠汪子
　　世事勿复説与君聊自寛感时萧序改行路太行难明月流杯畅清风拂剑寒并州何处是且当故乡看
　　送朗公讲解还越【月溪施钱修塔】
　　开教逢鸠什谈经得马鸣坐中窥有相言下了无生法雨和香气天花落梵声归时多寳就刊石为垂名
　　赠张二守
　　饰吏更兼文关西迥不羣课登三辅最名向两州闻慷慨心倾日飞腾足致云古来歌政乐今复见张君
　　送刘守备兵维扬
　　为邦有令名开府向江城鲸海无传警狼山伫偃兵歌同五袴美赠比一钱清独惜隋隄栁春来绾别情
　　朱生将子游太学
　　世济由三事家传自一经帝京初受馆客舍尚趋庭槐昼春飞雨花天夜聚星能令同学羡太宰旧仪型
　　四周寺访吴山人
　　徒步起江东干时义气雄倚鞍聊作赋投笔未铭功客嵗长途雪禅宵静院风征西旌节尽门下泣何穷
　　赠异僧如金
　　幻术传僧咤神光显佛图阽危犹引足冒险似忘躯木末同猿挂檐间学鸟趋伫看多寳就防有百灵扶
　　黄清甫自京恵讯兼示新诗寄答
　　闻尔淹京国将书达故园式微聊永叹长忆只空言落木兼乡泪飞花共旅防可能懐笔札更向五侯门立春日同刘侍御集张幼于赤城山房
　　荏苒惊时序迟回恋物华隔宵林带雨拂曙海呈霞隠迹原南郭辞流属大家阳春何事早先遣笔生花
　　次刘守妙观作
　　吏治聊乗暇仙源此暂过风光延眺迥云物寄情多径密全遮桂谿深半绕萝阳春何意早先入郢中歌
　　读刘侯至日妙观之作因赠
　　缑岭郡城隅縁谿路稍迂自公移后乘揽胜驻前驱气动吹灰管灵探礼斗符兴来闻梦得留咏在都
　　答章宪使
　　得罪因明主防恩念逐臣猿啼岭表夜花发日南春共就青山卧俱逢白髪新裁诗浑欲报往事不堪陈
　　范防岳啸园防集寄赋二首
　　开阁懐先业为园慕隠居官迁四岳后情恋一丘余野鹤随人鸟江鲈馔客鱼由来闻啸父玩世欲凌虚沈约要题赋王筠防赏心徒然闻胜槩何自奉追寻振防东臯逺开尊北海深只应孙阮辈林木响清音皇甫司勲集巻二十二
　　钦定四库全书
　　皇甫司勲集卷二十三
　　明　皇甫汸　撰
　　五言排律
　　奉和家兄山中喜雪十二韵
　　忆昨天门雪飘飖下紫宸计时方社享协日已郊禋圣主元无逸斋心况有神瑶花不隔夜琪树自先春畯喜哗驰道官仪俨从臣幸祠卑视汉登禅耻言泰萍泽游空豫桑林祷独真叨陪扈跸列曽奉属车尘念子俱留滞题诗更絶伦洛中应减价海内实遗珍黄竹赓歌意青霄感慨身遥思文似者谯是荐雄人
　　夏至日天子有事于方丘小臣太学斋居作
　　鳯甸方丘峙龙舆大驾来赤斿承烈日碧殿净氛埃天上帷城建云中幔屋开喜瞻周祀典忝窃汉英材暑谢唐文避薫应虞舜催明禋宣室里徙倚泮宫隈缯燎光仍焰咸池舞更回自非留滞客徒怆失趋陪
　　石崖读书台十韵为林中丞作
　　崖为髙人峻林因胜地开迳迷春窈窕台倚日崔巍傲吏园堪咏愚公谷谩猜斋同一舫建峯并九华回缃帙云常覆牙籖月故来壁非匡氏隙帐拟马融裁竒问亭字书藏柱史才仲舒帷不卷孟博辔仍催海内饶桃李前任草莱无劳重懐土自有柏为台
　　冬日防虎丘
　　故国残冬返名山暇日游攀萝寻旧径倚树眺新楼洞雪寒能积岩泉净不流虎将金界涌龙抱劔光浮客向空门散僧开慧室留已堪招白社何必访丹丘
　　题高行人使琉球巻
　　奉使彤庭上颁封碧海隅天池凌浩星汉挂虚无云日龙宫幻风霆蛟壑呼扶桑标外域嘉树在方壶绥化遐难极论恩荡不殊波臣承玉册水伯护金符采秀三山近乘槎万里孤即思枚氏发因颂禹王图
　　挽张兵宪父母
　　长夜已难晨千秋痛二人文翁辞化蜀孟母罢迁邻镜掩泉台月氊凋黉舍春藏经空似昔遗挂宛如新蒿唱从兹就莪篇遂不陈高门容驷入孝里见麋驯北阙还堪恋南陔竟莫循余荣与濳徳并可慰霑巾
　　自曲梁移水部初入朝作
　　遄归仙令舄重谒汉朝仪叨命分华省衔恩践赤墀河阳三载卧天阙九重思禁漏和钟尽宫云与仗移城縁双鳯转驾拥六龙随谈树仍今日栽桃异昔时笋班新剑佩兰署旧缨緌愿并青霄侣常沾湛露私
　　五日集子安馆中同赋
　　兄弟有辉光翻飞在帝乡朝囘趋建礼节赏遇端阳花缔金门萼鸿聨玉殿行辟兵同繋缕窃命并含香采艾悬郎署分蒲引客觞诗慙称小谢名忝继元方晞露湛恩渥披云藻思扬常兹欢宴防无复梦池塘
　　北郊应制
　　坤纪徳维贞干行礼告成黄琮陈汉畤赤玉应虞衡扈跸传中道登禋望太清百花迎鳯辇万栁驻龙旌日向帷城绕云从帐殿生荐圭祗贶假端慰睿情营
　　李伯华夜话有述
　　室迩更情亲相过不厌频月怜懽防夕花忆别离春得御叨逢李交防防托荀履将鳬在叶书断鴈来秦露裛仙人掌丹销勾令神宁知龙剑合复以鳯城邻蓬媿飘零转兰堪把赠新摅章徒欲报含意讵能申
　　咏司中莲花
　　尔是天泉种来分水署芳春花不竞艳秋影自含香叶以凝珠洁条堪揽翠长行歌临卫浦言采忆吴乡懽赏从倾葢幽懐学制裳将无托梅萼同此照何郎
　　送子安家兄遣告皇陵之中都
　　天授我髙皇龙飞自禹方地曽留巨迹云每识神光宅镐谋应协懐丰意讵忘遂荒汤沐邑因锢鼎湖藏园县祠官给泉闱烈考襄枌榆无马鬛松柏有乌翔遹孝今王嗣恢图中叶昌监周兴礼乐稽古备文章观徳崇新庙栖灵狭旧乡卜工维日吉遐馈俟风将东省推予仲南宫曰尔良春乡遥献节秋水速征航望气荆涂上登禋汝泗旁御香陈玉椀量币发金箱别泪纷鸿鴈来歆陟鳯凰故都行欲赋扬防思何长
　　衣裳篇
　　皇甫子补吏水曹分署廊禁掌天子衣裳之制凡逺方来贡献者赐衣一袭臣汸司之黄扉直暇作衣裳篇
　　在笥有衣裳我后受言藏来琛陈大辂献雉自遐荒遂化文身陋俱承黼领芳懐柔知帝念锡予见王章学制微才忝裁成圣泽长象宜明敢作被服愿无疆
　　秋日过庆阳伯宴乐园作
　　第是承恩赐园因选胜开像崤山并凿穿渭水萦回鸟接平津散花移籞宿来曲旃疏绣户悬榜跨瑶台窦氏方通客梁家更爱才绮罗高宴防珠履尽趋陪今日懽犹续当年宠易裁从思汉城隠讵遣雍门哀
　　秋日寄忆子安兼懐子浚子约
　　汉殿祠官遣吴门游子归夀觞逢菊酒舞锦当莱衣北阙情犹恋南陔愿讵违桥回司马柱庭偃乐羊机玉季迎歌棣金昆对采薇自惭鸡每听遥阻鴈同飞草梦生春色星占聚夜辉谈应及省树勿与报芳菲
　　秋暮述懐
　　坐使秋华歇行歌思不穷鬒髪看从变缁尘笑屡防兴来言采社迹往类飘蓬薄禄何须恋微官亦未工时方妬贾谊俗或诮扬雄解佩江堪涉乘查路讵通矢心同丧马结意向冥鸿用世甘瓠落还山栖桂丛
　　阅马作
　　骠骑归天育龙驹服义台种多洼水产献或宛城来辔以明珠饰装将瑞锦裁摐金元逸足喷玉岂凡材弄影盘花曲骄嘶系栁隈黄池饮初罢御苑猎方回不数周王骏何言卫国騋北羣从此富西域未须开
　　咏清虚殿水帘
　　巧落银河上轻垂玉槛前莹将珠比缀湛与露争悬晴作巫阳雨寒分太液泉讵殊衔鳯日恍似濯龙年影怯防钩卷声长杂漏传夜来承睿盼霑洒湿星筵
　　广寒宫登眺【即辽后洗妆防】
　　寳阁凌霄建珠映日开月临疑桂宇露洒即铜台山悉图崤入池犹象汉回倚妆花屡发窥舞鸟能来倾国元因色劳民岂但财地随时运改栋与美人摧殷监良非逺秦宫亦可哀圣朝留故迹皇览寔休哉
　　早春送太常殷簿考绩还南都
　　来献虞廷最归典汉邦仪玉帛神如在旂常职所司椒花余别酒杨栁赠离枝新水浮征舸鲜云拂去帷繁华六朝地全盛两都时遥想汾隂上犹怜太乙祠
　　彭城
　　鹿失咸阳上龙飞芒砀中天亡犹引恨地险竟成功壮士歌方散哀姬泣未终一朝看蹙项四海罢从戎落日荒台在浮云故垒空独有沧江水流悲日夜东
　　吕梁
　　蓬转歴徐方萍漂过吕梁奔涛朝浴景流沫夜澄光清济疏源迥黄河引长天吴云际发海若雾中翔萦石神难凿襟山险易藏乗槎疑上汉捐佩似浮湘未能观不骇但遣泳相忘
　　永宁寺登木末亭
　　香刹侵丹汉禅亭结翠微芙蓉悬寳塔鳷鹊影金扉只树千云覆灵花万雨飞緑深全隠驭红密半遮衣籁引秋声入镫传夜梵归慿髙览虚寂真乗在芳菲
　　咏牛女
　　针楼降灵妃帐殿引仙娥待月临鸾镜行云罢鳯梭春心无限秋水怅相过广乐陈银汉轻车驾玉珂金飚回粉席珠露洒香罗乍至羞开扇将归怯渡河翻嫌欢晤促讵减别愁多花烛人间夜新知展若何
　　闻道
　　闻道柏梁灾君王避寝回金县朝遂彻玉馔昼仍裁耀徳千官警明禋百辟陪南师谟不战西域诏无开尧览留茨室文心罢露台臣骞羞奉使邛竹讵须来
　　送大司马唐公龙养母还山
　　司冦表陈情君王诏许行言归拜家庆从此谢台衡后乗遵鸿渚前旌举鳯城谢安卧东野疏广饯西京八座夫人宠三迁令母名有懐桑景暮无恙板舆轻偕隠文焉用闲居赋早成丛萱当户发新笋傍船迎赠是山公杖贻非頴叔羮夀觞歌白雪扇枕及朱明一奏循陔咏都令乡思生朝来散孔席余亦返柴荆
　　九日纪胜上李夏二宰相五十韵【同王廷干作】
　　御气肇重阳徴期复际昌百揆借元老一徳颂明良丙魏同兴汉臯防乃佐唐丹心熙帝载黒发掌皇纲衮职期多补台司表异常入朝荣剑履纬国粲珪璋雅望威边服嘉谟积庙廊泰阶调玉烛籥啓金方飒飒轻飚举霏霏湛露瀼虹文亦已戢龙火遂司藏寒谢庭梧色丛飘苑桂香人间逢九日天上俪三光晋接来枢掖恩酺罢柏梁龙山怅前迹鳯甸眷时芳赤舄辞东观华筵列北堂言从戏马路遥指问牛乡麾协非熊兆幡悬并鹿祥青门遵防窱圃戾徜徉长乐通侯第平泉隠相庄灌龙回绣浦鸣鴈集瑶塘飞陛连阿阁交疏引洞房章台堪入画金谷宛成妆西对燕山曲南邻潞水傍芙蓉纷冉冉荇蔕蔼苍苍迳转疑彭泽园开类辟疆竒葩千品缀珍果四时尝叶密无援李林深有憩棠灵鱼窥豹饰幽鸟避麟裳假日登髙防需云乐宴张花从青女献酒讶白衣将宠佩萸房紫英餐菊蕊黄烹葵充寳馔蒸蕙错琼粻禹膳传频锡尧樽荐未央仙肴饫脭膬雅乐被宫商赵舞超方逸燕歌慨似慷鲲弦泛清瑟鳯吹度朱簧攀石苔侵屐穿云竹碍珰主前称万夀賔起示周行遇井防投辖临溪忆钓璜纫兰滋九畹馌稼涤千场鸿渚游襟敝鹏霄晀思飏宁知升上宰犹尔慕羲皇张组移歌席挥戈逓羽觞沙堤微鉴月烟术净含霜筌理冥都契机心坐忽忘悲秋感羇客览物倦潜郎开阁登瀛晩乗槎属汉长骊驹留既醉蟋蟀戒无荒兹防佳难再斯游盛必彰谁能序终防徒自愧雕章
　　诏狱二十句
　　一自婴时网终宵若触藩史迁幽请室公冶系圜门果被儒冠误从知狱吏尊梦多宁辨蝶泪尽讵闻猿易枉虞翻迹难招宋玉防徒闻懐楚奏未见理秦寃市逺应投杼天髙奈覆盆含酸对蛛户急难望鸰原良璞捐仍抱明珠盼尚存倘然防察识犹可报君恩
　　狱中闻斋居奉柬子安十六句
　　沈忧怅往迹倚祸昧来端画地何期入呼天独未安自怜收北海谁念繋南冠鳯或遭维絷鸰方待急难只将形吊影无由羽接翰池非断芳草台岂败丛兰望日微须监飞霜夏亦寒徒懐宣室对坐使夜空阑
　　十一月十三日胥江泛月旋舸登城归咏
　　寒江湛澄澈华月辉相鲜乗流载尊爼泻影发楼船翠巘合杳霭兰臯带长烟万艘杂灯火千门纷管弦飞葢揽崇堞辍棹回前川曽经故宫里为照荒台邉情非乌栖夜迹是鹿游年登高与临水行乐并凄然
　　哀张两生
　　孝友悲张仲才华伯氏先怜兹双白璧同尔閟黄泉薤草何曾宿棠华遂不妍鴈飞春陇外鸰断夜台边过客徒悬剑生交或絶弦临丧独无涕齐物讵须年
　　观虎跑泉
　　自昔开僧舍言疏礼佛泉忽从衡岳外幻涌越山前金穴神龙吐银牀善虎眠响幽宜间竹色瑞并成莲定识调心偈流知出世縁从兹功徳水常普法华筵
　　庐山道中
　　汉江非逺窜庐岳此经行陟险凭云气寻幽认水声香炉时隠现石镜昼隂晴缀壑青莲净悬崖秀瀑明烟霞一投迹松桂乃遗荣雅抱丘中想犹迷物外情将从逋客谢徒媿昔贤名今夜东林月寥寥猿鹤惊
　　明逺楼
　　嘉运开文囿祥光引画楼星疑聚奎野地似接瀛洲鳯以飞甍起龙将刻柱浮梯云遥入汉月净含秋南岳神攸降长江藻并流悬知尧室敞应是楚材收
　　游四祖寺
　　若夫岳擅双峯师称四祖据蕲黄之上游迄隋唐而独盛讼牒暇日成服暮春侣狎向禽禅参支许惟时两税方严众僧莫聚鸟耘非幻鼠窜为灾龙聴法以犹来鹿衔花而自献因探上乗聊赋兹篇
　　谈经闻四祖结宇在双峯籥留真偈筌出慧宗招提悬白马栏榥架青龙泉落时浮鉢山深午罢钟金河遥证果石径悉盘松屐往香泥印衣归寳雾封同兹探象教一为谢尘踪独惜僧徒散空堂客思慵
　　游五祖寺
　　别有髙僧因传正印禅宫并建化域非遥夫支遁爱山托名都而寄迹昙摩泛海遡定水以调心仁智互乐彼我同情矣嗟乎余幼敦诗书长叨轩冕然潘令诚拙崔宦奚工隠朝市而莫容谪江湖而独逺将欲入空门以投老登觉路以启迷受想徒婴业縁未了幸兹歴览安得亡言
　　说法俱成道寻山并起禅言由六铢契教以一灯传峻岭标灵鹫香池吐异莲金云春不敛寳月夜恒圆槛涌湘江水通庐岳烟凌虚情更逸观寂思愈自忝黄州谪将寻白社縁宁知辞累刼即是渡迷川
　　观音崖览蔡子木题壁因赋
　　断壑疏灵窦巉崖出异泉标云因建刹阅水遂安禅琪树春将夏瑶花嵗复年回风度緑竹流沫缀青莲定处堪浮鉢鸣时或咏弦幽生香积里寒落镜光前客有同心彦诗留寡和篇经过怅往迹叹逝在兹川


　　皇甫司勲集卷二十三
　　钦定四库全书
　　皇甫司勲集卷二十四
　　明　皇甫汸　撰
　　五言排律
　　与学仙者谈因讽以诗
　　秦王访方士汉武学神仙安车来海上蜚观架云边寳鼎藏灵药金箱出异编日曽陪寝殿时或幸甘泉髙掌朝承露祥光夜亘天从官数遗献中使每传宣巨迹逢难就轻舟去不还徒然闻望气讵可得延年
　　闲居简子安兄
　　自我谢繁郡同君旋敝庐草芳知嵗改花落见春余江汉游来倦云山病未除门违长者辙驿枉故人书旅迹从漂梗微材类散樗还邛未有赋徒媿卧相如
　　简吴子二首
　　余昔与吴子纯叔献防游燕同作登台之俊分符仕赵俱为失路之人坐论诗书出骖舆马心乎爱矣情岂忘焉乃星流嵗月雨散山川长卿还邛以何言贾谊浮湘而再召怅然懐往率尔成篇尚期子以嗣音庶起予之寄慨
　　少年干圣主同日忝嘉招走马平津道看花御水桥屡移华省步频散紫宸朝讵识山川险何嗟嵗月遥临淮因桂住入楚似蓬飘帝乡倘可梦天路许相邀
　　忆昔邯郸郡同君作吏情花疑在潘县月似对宣城郭负恒山逺门流滏水清风尘一以谢年迹两相惊舄向云中举琴从天外鸣惟余赵儿女歌里报瑶声
　　九日吴山登眺作
　　昔数登髙节今当故国台游龙孟生去戏马宋公来信美吴山曲标竒茂苑隈扬帆泛清浅张组歴崔嵬潭影涵空洁岩霏杂翠回凌飚知气肃践露觉年催旅迹鸿初至蓬心菊始开谁能对舞袖犹自惜行杯
　　访朱子谦谏议不遇
　　旧日云霄侣他乡嵗月深转蓬惊去住锻羽怅飞沉不覩春风面空余流水心言乘木兰舫来就玉山岑避客高悬榻逢人媿盍簮徒令归兴尽一谢扫芳林
　　过何山懐梁二何髙士同诸兄弟作
　　招隠推名岳栖灵俨故丘人奄随露尽居尚有云浮月寂台难旦松深寺易秋入林懐二鳯遵渚媿双鸥嵇夜杯应化徐君剑若留还疑采薇路防魄一来游
　　济上代柬寄李伯华十四韵
　　当时翟公客争似李膺门博涉称该览髙谈析众论奕从王粲覆碑就祢衡温文藻平原在人伦有道存见知因笔札交契托琴尊宵馆频分榻春城每驻轩相期薄胶漆何止俪璵璠嵗月嗟留滞风尘阻奋翻孔融归鲁国贾谊起湘源旅迹徒飘梗忧心欲树萱山川邈良晤云雨断离防鸿鴈三秋尽蒹葭一水繁驱驰疲道路萧散慕田园只恐幽芳歇思君未敢言
　　南征道中书情二十韵
　　伊昔干明主相期附俊臣防逢兴礼乐诏许奏天人要路方晞足灵台果致身官嫌楚尹仕业守鲁儒贫讵意违时好从兹被世屯懐芳嗟靡托投璧忌无因叶县鳬将晩河阳树易春省中疲执防都下欲埋轮章甫空逰越貂裘已敝秦醒狂丞相笑长揖列侯嗔受辱先关木图功后徙薪恩私蒙日月旅窜困风尘贾谊才犹逺虞翻枉未伸太行非险道汉水是迷津宠失朱顔尽交移白首新沈冥颂酒徳诙调论钱神倦鸟惟垂翼枯鱼或纵鳞自能存北叟何必让西賔秋气看萧瑟征途事苦辛平生寸衷在末俗向谁陈
　　武湖供事三首
　　澄湖一濬后千古见流长映带羣峯秀沿洄十里苍蓬瀛信有地云水自为乡鱼钥传中使星槎倚夕郎幕间存往迹镜里驻年芳延眺非闗恋兹游讵可常
　　周王宏策府汉祖重民图开馆收秦日为楼托晋湖輶轩万国至负版四方趋户口今全盛山川代不殊地邻东观密水绕北门纡何幸披览从兹仰圣谟
　　别岛藏丹构中州汇锦陂台犹习武处苑即乐游时光禄陈诗罢鄼侯旧典垂仙源看似练睿牓奉如丝覆槛多山霭交牕悉树枝悬知皇业逺应共水无涯
　　送王兵曹使楚
　　一尊吴苑酒千里楚云乡汉使新乗传周官旧职方遥天庐岳隠春水洞湖长岭外闻猿泣衡中见鴈翔荒祠犹傍竹废宅几垂杨吊古情难极探竒兴不忘停舟惊草緑解佩赠兰芳只为耽辞赋知君滞郢阳
　　代柬因令弟参军寄讯杨太史
　　何事投荒乆犹闻赐召迟伏波穷瘴疠定逺老戎麾卉服居将染期嵗屡移乡心魑魅诮客涙杜鹃知迹学龙蛇隠恩懐犬马私清明望京洛晦日眺昆池赋拟还卭后书成去赵时因声传棣萼结想眷琼枝锦里家连郭苍山路断岐无由行载酒一问子云竒
　　诸比部大父出亡不知所终诗以哀之
　　何处求梅福将谁画蔡邕辽阳迷返鹤函谷逝犹龙市上人应识花间客讵逢死生同委蜕汗漫异行踪歌些招难及兴悲涕易从惟余述祖徳懐笔梦形容
　　被弹
　　乐子初遭谤云卿始被弹谅无曽母察宁免郑人看积口销金易伤心辩玉难倾危迷后诫倚伏昧前端自不干丞相何曽拜美官传经翻取累辞邑岂懐安骑省淹三徙鸰原慨独叹感时空嵗月行路屡波澜是木聊容散非氷亦可寒蹐躬怜地厚矫首望天寛域内穷悲阮河阳拙谢潘从兹避机事永托飞翰
　　春日从叔招游上方
　　共倦风尘役俱懐山水游郊容争媚日湖景独澄秋细草横塘路轻帆茂苑舟松深遥辨寺花密屡经丘禅定闻春鸟机忘见瞑鸥省腰知病起延歩惜芳留信有林中逸何须物外求多惭小阮醉犹得预清流
　　赠曽地师
　　早年精地术终嵗客江门辨壤因知脉穷河遂识源珠丘虞塜秘金盌汉陵存访古游曽遍通幽业自尊邦君迎射覆弟子窃书翻岂是亡牛者空思坠马言
　　题古沙赠汪氏
　　自得沧洲趣应知投隠心鸥羣朝复暮鸿迹古还今聚散因风易盈虚损日深仙源隔水见迷路倚花寻观化同河上忘机类汉隂从来谢尘垢惟是托渊沈
　　过朱义民里
　　卫兹懐国计卜式上边输表里施丹防题门赐宠符淳风未凋谢华屋渐榛芜就食无羣犬巢林有一乌徒令下马客感事问田夫
　　孙生芹谈数学
　　童时闻学易到处有贤名北海聊相访中郎定早迎人称盲子夏自笑隠君平理知牺性占书着鸟情囊应百钱足座可一言倾战胜能齐物何烦问此生
　　登泰山
　　虞后巡宗日秦王幸岳年金舆曽此驻玉检竟无传眺日临沧海慿虚挹紫烟官松垂御幄女井幻香泉晴书寒飞雪隂崖下引天神君迷七二尘界三千巨迹台中见空音畤外宣马迁文已就愿奏圣明前
　　月潭寺
　　瘴岭郁风烟迢遥路八千罗施称鬼国兜率见人天幽洞穿云际危楼架水边澄鲜因悟寂照朗自通圆有客嗟行役逢僧叩业縁皈心无别防委顺即安禅
　　赠周如斗侍御
　　圣世宜无外夷方乍有征台端简良史江左寄巡行每念临轩顾弥兴揽辔情封章成妙算优诏许监兵课罪风霆迅酬功日月明田租防半赐闾井若更生取笠犹殉法鸣弦悉励精留君同寇借生子拟周名隼撃鱼龙避骢游士女迎帝将虚右席谁复倚长城胆落因弹劾几先絶请盟为镌秦望石一颂海波平
　　闻刘子威还自洛阳奉简
　　别记殷秋日归当聿暮时枚生游似倦陶令去嫌迟试问山川胜聊陈风土宜铜台经故寝金谷展荒祠潘县犹花发梁园但黍离鬓先凋作素衣尽化为缁余抱伤弓恨君遭按劒疑因声附张邴乆宦欲何为
　　寄严相公
　　为问东山傅闲情近若何汉京红日逺台岭白云多高枕临泉石悬车在涧阿嵗遗中使出日给县官过朝请辞鸡唱賔从防雀罗散金无隠赐取酒似酬歌却老身逾健调元体自和平津门下望章水隔烟波
　　题钱氏悬罄室
　　长卿尝壁立仲蔚亦蓬居今日钱郎舍清风每晏如贫同悬罄后隠似挂瓢余误防屏间笔闲翻案上书客喧门结驷妇叹釡生鱼但谢千钟餽何须儋石储
　　赠胡开府五十
　　早见成功日仍开介夀年平津将拜阁充国尚留边海外传声教朝中伫凯旋蘧龄跻半百田客拥三千有美堪垂后无非可悟前乐悬金石赐侍从绮罗妍令月逢青女佳期防列仙萸房重荐酒桃核并登筵戏马余风嗣椎牛宴享偏吴山颂维岳越水咏如川鸿烈谁能纪微才惧莫宣清宵望南极应喜丽台躔
　　徐母秦夫人五十
　　笄字贤声渥褵归礼数崇鸣鸡戒寝似卜鳯兆占同瑟彻夫君日机存母氏风承欢百嵗半抱恨一生中书防因山宰香销为令公惟余兰早秀长得倚萱丛
　　七言排律【附】
　　寄题似楼赠房考李时言
　　建溪百折径千重上有精庐敞碧峰尽讶楼台开翡翠多言阁道倚芙蓉【城名】平临岛屿偏宜月俯瞰烟霏半在松仙客好居时独往大夫能赋几相从静中名理虚为指物外行藏幻是踪旧日李膺门下士闽云南望忆登龙

　　皇甫司勲集巻二十四
　　钦定四库全书
　　皇甫司勲集巻二十五
　　明　皇甫汸　撰
　　七言律诗
　　晓出左掖赠吴纯叔同年
　　佩声初散紫宸朝仙侣同携数并镳缈缈鳯凰回日驭翩翩鳷鹊隔云霄诗成贾至香犹在文似相如渇未消君署玉堂非忝窃余从兰省慰招邀
　　简周给事祚
　　东台云书郁微茫独立临风寄夕郎青每移天上拜黄门真接日边光漫将令色思琼树防有新诗贮锦囊汉室名儒今侍从好陈清论荅君王
　　七夕饮张子言偶偕田希古
　　山馆凄清城日阑花开荏苒引杯盘俄传令节惊秋漫喜新逢得地官乌鹊故飞霄汉迥星辰不动露华寒七襄仅有桥边度一笑应知人世难
　　送吴二纯叔便道省觐
　　玉堂仙客锦衣囘画舫轻帆莫漫催入里便趋嘉庆拜隔江须惠好音来落梅恨早闻吹笛丛菊愁偏照别杯自古越乡形胜地赤城霞起即天台
　　谷日防左顺门值雪
　　长安谷日仍逢雪扑殿翻阶竟日看岂谓农祥先献瑞亦知郊祀近囘銮炉烟细袅麒麟气扇影轻开孔雀寒天上封章今更下阳和早已被江干
　　陈宪使察入贺万夀节还浙中
　　使君来献天王夀亲捧龙章拜衮旒建节漫夸唐气象鸣骢曽识汉风流谢安屐为苍生起贾谊书应太史收北极朝廷终右命西湖山水莫长游
　　寄田希古江州
　　清秋闭户悲离索京兆田郎望尔賖忆昨独趋江右命只今谁对省中花雨余滕阁朝寻碣月落浔阳夜泛槎嵗序惊心浑蟋蟀烟波囘首又蒹葭
　　九日酌郑子馆欲游水头不果
　　水上何言九日台城西草堂今好开霜前醉倩茱萸把云外愁连鸿鴈来宋馆凄凉无客赋楚江迟暮有人哀不堪殊土飞蓬鬓那遣流光到菊杯
　　谒悼陵作【庚寅冬十月作】
　　万山回合引仙源紫翠深沉锁殿门鸾掖昔怜人寂寞蜃舆今闭日黄昬豆笾更肃霜前礼环佩难招月下防涕泪何须怨金屋嵗时不防是君恩
　　立冬日早朝值雪
　　搏风揽雾冬仍见急霰翻霙晓未分银烛实増光照燿玉罏犹郁气氤氲漫挥鳯藻酬黄竹已办龙裘想翠云安得向来词赋客挥毫常侍圣明君
　　送李伯华使宁夏
　　年来念尔劳王事塞役冲寒两度违雨露喜迎新使节风尘愁见旧征衣春先豳谷花应发腊尽函关鴈不飞到日从容登华岳慿高一览汉京畿
　　庚寅至日饮郑有度
　　昨年迎日开阊阖今嵗明禋出建章留滞难陪天上从氤氲真想殿中香吹葭律琯朝浮气燔燎瑶坛昼闪光万乘郊囘云物异子真谷口有和阳
　　送程惟光之越
　　黄河氷开春水生河上春风送逺行蓟北云山堪堕泪越南烟树亦含情牙樯自起中流鹭粉署空啼二月莺到日西湖好吟眺由来水部有诗名
　　过大兴隆寺访邝子元
　　萧寺寻君春独过移藩新拜楚江沱千年阁眺题鹦鹉五月湘行佩芰荷有诏岂嫌宣室晩著书曽比茂陵多金云寳露谈地他日相思当奈何
　　同郑子慈仁寺雨中登阁
　　寳阁莲扶出上方雨台烟径晚苍苍云霄步识争梯健海岳懐披倚槛凉妆镜鳯楼伤异代戏湖龙舸忆先皇回檐忽射千门霁浄对西山醉不妨
　　雨朝周学録示宫词六章戏答
　　临风吟望忆周郎对雨题诗傍苑墙丽藻异时夸乐府绮罗何事怨昭阳愁来班女应能赋老去明妃只自伤金谷寂寥人可在彩毫拈弄意偏长
　　过兴济寺作
　　璇宫玉宇先皇赐福地名都淑女乡一自经营传内使至今供奉礼空王论恩实冠昭阳里问水虚疑妫汭傍载过倚舟回落日暝烟行望柏苍苍
　　定州过开元寺登塔壁间有武宗宸翰
　　贝殿花飞二月春攀逰那负众生身翠华象辂来先帝丹壁龙文防有神塔倚云霄非世界莲开灯火自星辰不辞酩酊归清夜直拟扶揺向紫宸
　　暮春雨后病遣
　　庭闲坐对日仍斜邑小犹堪早放衙已过一春才见燕乍来微雨亦惊花桑麻自拟劳民事桃李何縁竞物华正是茂陵多病骨好从勾漏覔丹砂
　　送李子植卿自圯县迁和顺
　　可怜潘岳仍懐县犹忆河阳桃李时年少有才今共忌风流为政去多思太行日暮鳬堪逺上党云回鴈独迟人世别筵那遽促天涯后防难期
　　过龙兴寺登大悲阁
　　寳阁何年起法门金身十丈佛为尊云移只树看俱天近昙花落更繁槛外青莲开北岳前赤日浄中原凭髙忽望长安路即拟双鳬此奋翻
　　人日偕马李二僚孟吴两文学并张子过朱氏登楼
　　王家种竹开三迳人日留賔拟七贤潘县桃花晴弄日漳河栁色净含烟青春好趂登楼阁深夜犹闻度管弦自笑微官淹墨绶几时嘉防召金钱
　　辞邑晩发
　　斜日扬帆卫水濵长风吹浪下天津心悬鳬舄辞花县梦入鲈鱼忆钓纶江畔白鸥晴对客野田黄雀暖依人疎狂自笑三年尹漂泊犹为万里身
　　夏日登广平城楼赠冦体干
　　城东楼阁排云建极北河山抱日浮身上百层懐更放眼当三辅望还收媿无辞赋留王勃幸有弦歌驻子游为问长安何处是莫因殊土忆并州
　　彭城逢王中舍捧毅皇后哀诏之南邦乍聚遂别
　　千里轺车天上来百年鸾驭梦中回漫于萍水聨舟楫更沥兰心向酒杯春涨已平扬子渡夏云先引秣陵台相逢异地情难别为赋长门思可哀
　　懐归
　　故园献夀亲能健春夜开筵兴不违两地离懐人惜别暂时欢赏客忘归醉听锦瑟歌犹度仰视银河落渐微今夕月明江上路烟波囘首泪沾衣
　　西苑二首
　　瑶宫翠殿标云外珠栋雕栏照水边花萼御楼唐讵数露盘仙掌汉空传啼残御宿无凡鸟长出昆明尽异莲共道灵台成不日宁知睿想自经年
　　万花遥引緑云衢一水回沿紫禁隅月向妆楼悬作镜星分太液泻成珠天门韶濩闻难识海岳蓬莱望不殊见説君王频幸此夜来游赏倍欢娱
　　中秋篇
　　是日先雨后霁孤坐对月感时托兴漫尔成篇
　　朝来细雨落缤纷向晩清光散彩云自是广寒贪皎洁不随巫峡傍氤氲髙楼张宴停杯待别馆吹箫度曲闻玉筯深闺啼少妇关山终夜望夫君
　　送王少仪给事罢官还楚
　　怜君得罪出梧垣最是难招楚客魂匹马乡关从此别一尊岐路复何言未须操乐聆钟子便可为文吊屈原木落洞庭堪涕泪月明湘浦况闻猿
　　侍朝颁厯和吕兵曹
　　君王厯数与天长正朔还宜奉万方冯相悉传宣夜法司分亲掌授时章年华预识乘春转火徳从占应运昌自是玉衡悬象纬赐来金殿倍恩光
　　册嫔恭贺
　　玉册金函降御墀彩幢华扇引昭仪赐着翟防香未散教乗龙辇宠新移兰宫梦月瑶光贯桂殿占星紫气披正是君王延茂祉防应仙媛助昌期
　　大祀南郊
　　天子迎阳礼上翠华深驻紫坛前忻逢扫地观周典絶胜横汾幸汉年帐殿旌旗寒映月松门燔燎夜升烟未奉神休陪扈从羞将辞赋奏甘泉
　　五日立春庭防
　　青旂应律转韶年防幄迎祥庆赐筵五荚蓂敷尧砌日千条栁拂汉宫烟雕盘行菜春光泄寳鼎调兰淑气传献节已占阳令改衔恩偏在物华先
　　观灯篇
　　华灯芳苡竞时新绚鳯蟠螭莫辨真汉室明珠元不夜秦宫青玉更宜春三殿瑶光承素月六街花气蔼香尘懽娱何处非衔照愿借文园映字人
　　春日宴夏宗伯第得尝御赐长春酒兼闻忠礼书院之胜
　　学士留懽宴玉堂书生何幸奉余光华灯不夜犹元夕御酒长春出尚方东观雪残融作瑞南宫云起结为祥更闻赐第衔天藻岂数平泉李相庄
　　马竖有谈武宗时事者感而赋诗
　　传闻遗事讵堪悲今日长秋异昔时产出神驹官尽牧献来天马帝亲骑千金购赏原非惜万里长驱为不辞一自攀龙留剑舄何由陪骏向瑶池
　　驾谒七陵
　　按谒陵之礼昉于汉明帝朝于原陵如朝防仪云
　　法驾雕舆出禁中仙原黼帐结行宫金支羽卫桥山驻玉椀灵筵隧道通汉主此时亲上食小臣何处泣遗弓更闻云起悲歌就不是汾游睿藻雄
　　驾幸西山
　　先帝瑶宫起翠微今皇玉辇歴朱扉诸天香霭纷仙仗百道祥云绕御衣花影数移幢扇过箫声遥杂佩环归灵池望幸鱼龙跃福地衔恩草树辉
　　春日闻怡山文人治园因赠
　　为园更喜逢春早开迳还宜引兴深南国小山聊地隠习池新水足渊沉栽花种栁年年事语燕鸣鸠处处音自笑玉顔真忝窃无縁金谷日相寻
　　扬州
　　朝来投璧渡淮河日暮江门感慨多流水讵随罗绮尽春风无复翠华过妆楼明月难留舞杨栁长隄解赠歌见説小山丛桂早相招兹地隐如何
　　答陈鲁南太史入牛首山作
　　归来学士隐城西旷览人间万物齐玉笈早探诀秘银鱼已遂碧山栖同僧莲社经春入与客花岩竟日跻卧病检方无上药倘逢石髓幸相携
　　简蔡孔目羽
　　髙帝投戈宅玉京兹邦定鼎创金城钟山总是黄图胜江水流为灞声隧道松杉原庙在禁宫花草曲池平欲向西賔访遗事共言平子赋方成
　　诸同年邀游徐氏东园
　　王家别业帝城隈髣髴离宫天上开仙榜曽看中赐出名花多自逺移来千山凿石崤函似百道疏泉太液回胜槩不殊金谷里兹游欲赋谢潘才
　　顾公子邀游清凉寺【陈后主避暑处】
　　清凉静域逺烦嚣淅沥天花散雨飘笙磬云间闻演梵帆樯江畔见乗潮瑶宫贝殿开三界翠辇金舆驻六朝更道上方堪避暑一尊河朔正相招
　　宿茅山道院
　　逶迤仙径礼神君缥缈三峯锁白云丹洞桃花春正发星坛瑶草嵗常芬山间链药人难识天上吹笙世讵闻独宿便思成道去夜深鸾鹤幸来羣
　　发松至京口作
　　嘉树言从南国移君王方有灞陵思根灵合遣烟霞锁葢偃何妨雨露滋圣夀长如千嵗实桥山虚扈万年枝此日使臣遥拜命多慙草木被恩私
　　立夏日至虎丘
　　郭外青山数里遥扁舟探赏过溪桥珠林树色含云缀香磵泉声杂雨飘鸟狎春光啼处尽僧逢尘想坐来销共言招隠堪开社也学翻经懒入朝
　　首夏偕张李二少府游赤壁分得坡字
　　人留胜地临江上客有高轩得并过云起楚台聨石壁水从湘浦接烟波漫因明月伤千里更遣囘风入九歌自媿清时承逺谴可无辞赋拟东坡
　　憩四祖寺阅藏经
　　清凉萧寺倚城西避暑因来上界栖为乞经文开寳藏遂探谛语照金箆晨披贝叶生岩石夜诵昙花落水泥自是逺公容小谢忘言终日对招提
　　秋日奉谒太宰顾华玉
　　司空无事晚开衙丛柏霜寒半宿鸦地向河间存礼乐山从原庙见烟霞闲披图史常堆案别起楼台即寄家流落陆云方自笑也容门外张华
　　郡斋秋思
　　郡斋忽漫秋风入芳树先凋一叶梧云际早看衡鴈起月明愁听峡猿呼綘侯不肯容才子渔父无劳问大夫一自衔恩违省闼何辞飘泊在江湖








　　皇甫司勲集巻二十五
　　钦定四库全书
　　皇甫司勲集巻二十六
　　明　皇甫汸　撰
　　七言律诗
　　九日怀楚中旧僚
　　去年九日登高处野寺深山厯楚台黄菊正堪携酒过青莲却为散花开阁中云气千峯入槛外江流万里回欲问同逰今徤否衡阳不见雁飞来
　　寄忆任黄州
　　汉室任延最有名楚邦为政尽称平相逢已觉新知乐一顾翻将逺窜轻云浄沧江春与泛月明赤壁夜同行归来故国愁无限总是闲居赋不成
　　故园对子安兄相与谈及窜逐事怅然作诗
　　得罪同君承帝恩为邦两地各飞翻楚山正列牕中岫卫水常流郭外门静对棠阴思棣树遥凭雁序望鸰原今日相逢倍相忆此生堪叹不堪言
　　春日感怀因柬子安
　　平居每忆在长安却羡云霄接羽翰骑马每从双凤出逢人凭作二龙看春逰西禁才舒柳夜直东曹并是兰转盼不堪成往事误身翻自笑儒冠
　　雪日感旧因柬长兄季弟
　　同君对雪题诗处直是阳春属和稀满泛金尊挥丽藻频烧银烛送清辉年来胜事应难再歳首瑶花不耐飞为说袁安愁病在只堪高卧掩柴扉
　　午日献子安兄
　　午日遥怜献夀仪省郎同记拜恩时九华承出双纨扇五色颁来杂防丝见説赐筵临浴殿更传竞渡从昆池不堪身事如蓬转强饮花前酒一巵
　　闲居柬呉二纯叔王二禄之
　　北山归卧各风烟西望长安思惘然直散闻莺兰省畔朝囘饮马玉河边府中尽道逢时少阙下争看被服妍为忆同游双凤侣衔恩记否十年前
　　送王维桢量移台州
　　使君仙棹且徐开岐路离筵未忍回乗月遥从石梁度看霞防过海门来【山名】郡中共识宣城藻阙下谁怜贾傅才呉越相望一水隔思心日夜向天台
　　晩兴答子安
　　谢秩家园今防时病身丘壑转相宜坐怜落日闭门静起看闲云出岫迟谁寄灵鱼思逺道自同乌鹊在南枝扬雄寂寞何如此白首谈经世岂知
　　琴友张子扶病还云间久不相闻寄忆
　　歳晚萧条最忆君琴心一片向谁云啼乌半落亭前月征雁遥迷泖上云白首先惊垂老别青山恐作断肠分广陵仙曲从来秘莫遣人间遂不闻
　　辛丑至日
　　再从故国逢长至始信幽居得自闲旅迹秪惊江汉外愁心翻寄酒杯间云依北郭浮难定歳入东流去不还莫向夜深怀往事却随清梦到朝班
　　至后酬子安兄感遇见贻之作
　　朝来江郭已回阳春近湖山兴自长寒日闭门聊谢客晚年执防笑为郎防防鸿雁栖云径寂寂鱼龙卧水乡闻道平原赋招隠桂丛深处幸相将
　　欧阳宪使过访时在山居奉谢
　　卧病年来与世忘故人何事到江乡新従北阙承恩下遥指西湖去兴长郑子隠居隣谷口石家别业在河阳多惭门外堪罗雀犹遣高车过草堂
　　冬日郊原作
　　竹下翛然自掩扉晩来西郭蔼晴晖江边歳晏逢花落天外云寒见鸟飞将欲乗春入山去何妨终日灌园归闲居莫怪无相讯渐觉人间知我稀
　　邹宪使见访奉赠兼柬故旧
　　静数交游怜海内半伤揺落在江南一朝门巷烦回辙十载风尘媿盍簪岐路青阳惊客梦禁城芳树与谁谈山公自昔能知我可信嵇生有不堪
　　送呉纯叔北上【为先大夫乞恩典】
　　阊阖门前望淮水汉京遥隔防重云清尊斟酌人难别白马迟回路忍分秘器从来颁上相敝帷何用乞明君朝中故旧多相问莫怪卢家独未闻
　　送呉长洲调官阳谷
　　看君移舄鲁门东莫向南枝叹转蓬邑是桑麻旧时地民多弦诵古人风城连黄石寻祠外家隔青山望越中却忆河阳春色里桃花欲寄恨无穷
　　春日闻任黄守擢宪江州
　　年来芳草动离忧别去湘潭今防秋已拜观风辞郡邑犹闻遮道借君侯城连滕阁朝云黯门对章江春水流总是公庭号烦剧也应庐岳暂攀游
　　冬日呉子新见过偶忆殊胜寺之别
　　逢君忽忆越江边正我辞乡入楚年野寺暮钟留客棹溪桥春酒醉离筵归来南国仍飞迳怅望东林隔逺天更欲相期访幽社此生犹未谢尘縁
　　济上谒周司空叨防扶疎亭
　　汉室宣房久未安以公为楫济无难门墙为许平原谒尊酒翻承鲁国欢见説扬州通禹贡凭将泗水作淇看清风尽日芳林下不待霜飞亦自寒
　　出京
　　晓叩天闗别禁墀秋深江路是归期谈经王式重来误薄宦潘生屡出宜汉室朱顔翻见嫉梁园白首未相知此身去就何曽系一似浮云任所之
　　顾武祥免官寄柬
　　闻子陈情圣主怜一朝报许遂言还长卿谢病非因慢康乐怀归不待年松菊久荒彭泽里烟波重泛太湖船慙余亦有东山兴却恋南枝未忍宣
　　南旺道中逢张水部
　　薄游自苦为形役却笑深秋在异乡使者星槎逢造次征夫岐路借辉光相忘湖上同鱼乐遥指云中羡雁翔莫道佳期容易过黄花留醉是重阳
　　江都代柬寄亲故
　　呉乡遥接楚云东潮落寒江一水通王粲经秋渡淮上张融累月驻舟中朝攀桂树身将隠夕眺芜城思不穷若问官家近时事积薪惟説后来功
　　送郡守王君廷入觐
　　看君鸣佩逺朝天圣主方思良二千毂下重过避骢路殿中犹记上书年颍川治行偏能最蜀郡才华不啻先总是呉公知贾谊勿须言向汉文前
　　早春柬蔡法曹
　　逢时总是翻飞侣失路俱为留滞人白首何曽离画省素衣聊得谢缁尘风光自向湖间转柳色先从郭外新为语麟台暂相赏勿因愁思厌看春
　　卢龙观和蔡法曹
　　芳辰缔赏许心同独见晖擅藻雄曽是江山开胜地尚余楼阁待春风青谿水绕龙池汇缑岭云来仙掌通不信金门堪避世花源何事帝城中
　　送大司寇顾华玉献绩北上
　　名疏玉扆已多年身厯南台未是迁约法独持三尺重生民奚止数千全袖中启事人稀见囊里刑书手自编圣主久怀求旧意满朝谁在绛侯先
　　灵谷寺
　　寳公旧日安禅处双树依然初地开歳久丹青凋画壁春深花雨落经台招提境接桥山外功徳池分灞水来闻説此中容吏隠滥巾时向草堂回
　　同省中诸僚饯别劳宪使于徐氏西园
　　王家池馆甲长安许客相过更不难花下人思负弩林间飞鸟避弹冠绮筵却遣离觞入金谷翻将岐路看他日携羣能再至坐无车未成欢
　　春暮柬包孝侍御
　　一春离索意何如独坐怀君花鸟余都下相逢骢马后云间争识士龙初闲居数月能题赋守藏千言解著书总是汉家无事日封章时见奏公车
　　薛吏部见过
　　同时分省汉西京得暇相过葢屡倾户外不知芳草歇林间已是夏虫鸣为耽理轻辞赋因卧沧江减吏情坐接高谈心自醉从君将欲弃平生
　　南省斋居
　　汉家祀典盛如今防处郊宫驻辇深燕月悬知临太乙淮流争得向汾阴斋居宛记分兰省禁卫仍闻集羽林静数从臣枚朔辈同时零落忽伤心
　　过马光禄旧寓
　　一区西接禁城垣大隠曽于此避喧过客尚思文举座居人犹説李膺门清泉自绕花间去幽鸟如窥户里言家本秦川遥不见重来翻谓是迷源
　　归自牛首同诸君携酒访徐公子
　　青山别后每思君独卧朱堂絶世氛共载酒肴逢好事淹留车马为论文曲池新水鸣残雨隔院芳阴入暮云公子从来能爱客无言不醉遂离羣
　　答蔡子木初秋约游之作
　　官闲似与病相宜朝谒俱无起独迟禁苑蝉声移物空山木叶报君知薄逰丘壑何尝废雅兴琴书每自随闻説潘生归骑省却因词赋动秋思
　　七月六日访蔡比部作
　　中郎身寄白云司户近青山秋早知树下闻琴蝉噪后花间倒屣客来时迢迢榆汉双星待冉冉萝阴满径垂行乐渐宜清夜永从君秉烛向南皮
　　王地曹初至同蔡比部携酒访于徐氏园居
　　洛阳年少似君稀谁道多才与世违得罪一从燕市别衔恩重向越乡归无言契阔惟倾酒到处风尘任满衣为视园林今夜鹊绕枝犹自共南飞
　　同王子集蔡子馆
　　相逢西府讶初筵为语当时一惘然户下鸣螀频带雨湖边落木似催年人传台岳题诗后客向长沙奉召还机事对君浑遣尽莫嫌争席主人前
　　同省中诸僚游徐公子凤台园
　　名园似与辟疆同载酒时堪集上公户里羣山能自入林间三迳若为通穿池半引长淮水种树多移禁苑丛不是防勲麟阁后谁应开第凤台中
　　送朱参军入贺千秋令节
　　东朝初进九龄筹南国懽逢拜舞秋数报寝门回鹤驾新从驰道出龙楼世家共羡韦贤后记室争推阮瑀流君去分明窥盛典还将礼乐颂成周
　　送太学王生还齐安
　　从知楚国多材地况复韦家奕叶人博士见时推讲席中郎迎后动儒绅霜前雁起揺归思月下猿啼怆别神若问长沙旧还客贾生今日尚沈沦
　　赠太司马张公邦奇
　　清朝供奉早知名黄石传书解论兵每奏军机忧北阙时挥丽藻动西京营中校士轻裘坐门下怜才倒屣迎文武古来谁得似留侯麟阁羡功成
　　奉赠张补之学士同蔡比部作
　　生逢明主幸同时侍从常看列禁墀赐出秘书延阁校奏来辞赋掖庭知西京旧史聊相访南国人伦正在兹更道张华能爱士席间荀陆最承私
　　寄唐应徳编修
　　避世曽看隠石渠幽情终自反班庐门前爱树因栽柳郭外疎泉学养鱼谈笑每从林叟晤浮沈翻混野人居年来尺素长相忆莫作嵇康不寄书
　　寄许防州
　　城开白帝锦江连见説仙郎出守年虎患已从邻境去猿声偏近郡斋前相如文藻流巴蜀黄霸功名在颍川应是汉庭求吏治非闗相府贱英贤
　　寄王地曹湖上
　　禁湖秋尽渺芙蓉忆尔幽居定防重掌赋久应知户口披图一为辨提封云深自指桥陵树水静如闻阁道钟信是仙源人不到惟余明月得相从
　　寄孔督学
　　宪府新开越水东瀛洲似与海门通谈经直采先秦上文学多陪后乗中一自西京辞宿卫遂令南国奉余风防人修刺怀衣袖犹恨无从谒孔融
　　得稽勲报
　　汉廷不调已多年中歳何期得再迁薄禄祗缘贫仕累非才幸取圣明怜回看旧省真如传乍拜新衔岂是仙裴楷清通方自媿逢人莫讶玉山前
　　募兵作
　　汉家西域有烽烟列郡征兵诏护边呉楚轻剽亡命起幽并游侠感恩先身从都尉新承钺名系良家尽控弦为语凤楼休借问功成龙塞遂言还
　　江山观发兵用韵
　　江门选士拥旌旄临发犹闻赠寳刀脱挽新承戏下命吹箫曽授匣中韬月明陇水乡堪逺雪度阴山路岂劳铁骑经年随苜蓿金盘何日荐葡萄
　　灵应观
　　长安西指望仙宫蜚观崇台杳自通气还如逢柱史采芝一为访园公澄潭尽是桃花路幽径俱成桂树丛欲弃人间浑未得年年辟谷汉庭中
　　得子约弟过海印废寺之作因寄
　　先朝敕寺总知名初地曽逢御辇行寳阁近随荒草没金河翻共曲池平鸟来尚识聴经处马过空闻绕塔鸣独往题诗怜小谢了看尘刼得无生
　　简王户曹
　　少年君是马迁才何事周南未遣回夜直每看趋骑省春心防许寄麟台官闲不羡緍能算性懒翻嫌篆屡开莫道旧宫风物异年年柳色过墙来
　　户曹席上赠王进士宗沐
　　少年献防承明后遂见乗轺出汉闗司马新为巴蜀使买臣初向防稽还江边路转通呉苑天外霞标指越山不是绛纱门下客何由琼树一相攀
　　春日偶成
　　春光强半去清明着处逢花并鸟声鲍照避人多累句李耼贵我谢浮名何须食禄过千石便可持杯了一生长日省回无俗事城南惟是访僧行
　　次韵奉赠父友罗公八十自夀
　　年同渭叟罕能跻况复功成谢钓溪典郡昔闻人尽慕归田早与世相睽舆间载酒称元亮座上谈诗数稚圭老眼平生书癖在尚堪散帙对燃藜
　　赠华子潜学士
　　暂辞供奉在西京南国聊兼吏隠名信美江山多胜事更余花鸟寄春情校书芸阁编应就给札兰台赋已成闻道青宫开讲幄早陈车马待桓卿



　　皇甫司勲集巻二十六
　　钦定四库全书
　　皇甫司勳集巻二十七
　　明　皇甫汸　撰
　　七言律诗
　　予被论屏居侯子舜昭撰怀慰赋见寄奉答
　　世路风波不可闻还山直欲避人羣素书逺谢双鱼赠藻赋新传九辩文响振萧斋聊掷地思飞台岳防凌云明珠寄语须珍重按剑相投恐未分
　　念别再赋
　　征车欲戒且停鞍把酒今翻别更难双鬓岂堪承再窜一麾犹自恋防官江枫落后淮城暮沙雁飞时楚塞寒遥忆呉门何处是定因白马向南看
　　灯防闻雨因怀子安同子浚子约作
　　金樽髙防竞芳辰玉律韶年应早春火树不须重待月雨声翻似为留人看来白发皆非故按出清歌总是新花萼满堂饶胜事一枝先露独伤神
　　周以言黄圣长过余问疾
　　一丘栖病每经旬二仲相过惜暮春罗雀不知东郭骑逢人初着北山巾枝生肘上看非累花落藩间悟是因且覆清尊判尽醉何曽灵药驻芳辰
　　呉子仁舟泛遣兴
　　湖上扁舟兴不违春深何惜醉芳菲寒生细雨花间湿节近轻烟柳畔稀散骑十年空未调羣鸥一夕已忘飞溪边渔父休相问楚客归来欲制衣
　　周以言黄圣长过我先人城南故居赋诗见示怅然答此
　　疏公别业倚荒城三迳萧条蔓草生薛邑台池今日泪平泉花石旧时盟斋中歳序看驹隙门外春风换鸟声不是求羊同过客题诗那得更伤情
　　春暮索居
　　栖息无能出世尘青山何处可藏身还期向子招禽庆为报支公待许询静对莺花思旧事忽惊风雨送残春朝来闭户多相戏犹自含毫拟答賔
　　从子约弟借河上公道徳经注披味
　　柱下金经秘五千瑶圅一谢棣华传言从闗令初成帙道自河公久弃筌诵后香烟移座右望中灵气霭檐前亦知无欲能观妙舌强何曽解悟
　　文太史逰义兴归赠
　　早厌承明出汉京却耽山水寄高情蓝舆行处门人从竹径穿来郡守惊春尽玉潭乘雨泛日长丹洞眺云生闲逢道士书经罢何似笼鹅别防城
　　追昔家居兄弟多燕防觞歌之乐特盛者如眺飞素于寒朝玩流光于清夜雪月二编华萼竞美矣比承慈戚兼値仲徂无复懽悰聊申慨咏时丁未秋日
　　细雨吹寒入草堂萧萧落叶间鸣螀游情病后知因减嘉防年来信不常东郭雪残惟有卧西园月在总堪伤争酬丽藻谁能赋空使词林泣谢庄
　　上夏左相
　　昔参多士谒平津东阁开时奉后尘门下怜才曽倒屣车中容醉偶污茵谢公久系苍生望裴相犹怀緑野春闻道金城图未上且须持议在和亲
　　丽春宫人词次韵
　　汉宫初进美人歌一日春晖到绮罗漫向玉阶啼粉泪试开金箧理妆螺从登豹辇衔恩甚特赐鸾笺命藻多总是相如能献赋文园归后奈君何
　　又丽春宫人词
　　掖庭诸伴尽承私犹是长门奉箒时夜月罗帏空自照春风玉辇不教随画图旧掩明君貌团扇新传班女词争得蛾眉无解妒一开金屋宠全移
　　别庆上人
　　仗剑噫歌出帝京楚江东去是吾城僧中浄理谙应久物外浮名本自轻阮籍易倾穷处泪惠休难遣别时情殷勤记取临溪意正及长干芳草生
　　戊申除夕
　　帝京明旦忆朝天客舍曽开守歳筵一谢鹓鸾非道路空将犬马媿韶年钟声逼曙传花外灯影分宵落酒前拟向东皋理春事张平今已赋归田
　　子约弟校书东閤
　　君从都水入讐书何似更生在石渠笔札尚方初赐后绨缃中秘总颁余高才自合随金马博物还应辩鲁鱼长日迟回劳汗简芸香携得满簪裾
　　刘向以都水使者校书石渠閤
　　郡守金城见访时方治水
　　自怜汉省为郎久一谢云霄托薜萝散帙林中惟有卧高轩门外枉相过西台揽辔清风在南郡承麾惠政多早晩白公隄已就伫聴民唱两岐歌
　　韩司徒赠诗过奬鄙集次韵奉谢
　　万事无心付寂观一灯遥夜坐忘寒调卑岂合阳春和形秽空将玉树看木落冶城回客梦钟鸣香积倚僧餐因公欲访君平卜可是人间蜀道难
　　夏至日对雨简子约弟
　　麦风吹雨夜萧骚诗兴朝来似省曹占日正逢南陆朝天应想北宸劳祠临泰畤陈琮璧路出汾阴驻羽旄莫以淹留虚从事后车题赋待枚皋
　　茅山道中寄徐公子闻其抱病
　　林开白石隠仙房路指青门接帝乡六代总为分鼎地十年空作尚书郎源迷桃水聊相访防忆兰亭耿不忘闻道征君初养疾将从海客寄丹方
　　寄王维祯户曹
　　扶病寻真宿羽坛尘踪那识是秦官山中瑶草传情易天上琼枝防面难华省久淹犹执防明时须爱但加餐应徐零落元瑜逝莫以风流忆建安
　　谓亡兄及蔡子辈
　　江上寄程祭酒
　　绛帷何处马融庭建业城西淮柳青名重两都看作赋教分六馆羡谈经漫因玉树思今雨共説金门隠歳星为问芙蓉池上客可知江畔有飘萍
　　报恩寺浮图
　　明光九级尽瑠璃为答功讵惜赀地是赤乌开教后基同白马赐名时鹫峯直与诸天接凤阙翻从下界窥登罢欲书多寳事奈言江总善题碑
　　金陵怀旧
　　平生踪迹半京畿别去秦淮歳屡违道上投珠多按剑市中击筑防沾衣寺寻白社僧犹在宅访青溪客已非莫学陇西逢醉尉夜深愁向灞亭归
　　天界寺访半峰上人闻已入楚
　　松闗静闭座凝尘童子花间笑賔挂却袈裟看有相持来如意赠无因昭丘直指弥天路湘水遥通慧海津衡岳若逢飞锡后不知留偈与何人
　　普徳寺
　　古寺城南访六朝高台一望防萧条门前黄叶催年暮林外青山觉路遥塔影常圆沙苑月钟声静带楚江潮老僧宴坐耽禅定送客何曽过虎桥
　　溧阳旅兴
　　小邑寒深歳复催此身如寄未能回主家负郭尘喧逺客坐看山爽气来瀬水旧为亡楚地呉云今是望乡台欲知暮发俱凋尽为説朝心总不开
　　题史考功池亭【地即谢公堰】
　　名园十亩与城邻日夕风烟逐眺新山拥翠屏开作画水从金谷泻成春凭轩不断啼花鸟闭户应逢看竹人见説晖池尚在知君前是谢家身
　　先春一日金坛道中
　　穷途明日已逢春残夜题书报密亲吹笛曽为行市客解衣聊作刺船人苍苍树色云连郭寂寂江声月满津不是才华应取忌肯令王粲在风尘
　　歳暮客居献王水部
　　少年未与俗相亲慷慨犹为国士身阮籍能留青眼盼邹生长叹白头新客中歳序空催鬓天上阳和易作春一自误遭怀璧罪逢君应是泣珠人
　　早春寄子约弟
　　旧京东望已春归禁苑城边蔼曙晖名在郎曹皆是累酒酣身世两相违还邛有赋推司马入洛无心媿陆机淮柳青时江水濶知君将欲理朝衣
　　送王户曹擢九江守
　　甘泉献赋早知名才子为郎在两京阙下承符初出守郡中森防已相迎空庭庐岳晴云色燕坐浔阳江水声试覔古来循吏传防人年少寄专城
　　赠盛秀才
　　避喧因就辟支禅江左风属少年数借慈灯挥藻赋更从积雪照韦编潮生静夜滩声转月上空林防影悬媿我闲来寻白社逢君却在虎溪边
　　赴丹阳广福寺与弟言别【寺在练湖传为日光佛灵异而建上有陆羽第十一茶泉名玉乳云】
　　古寺碑题西晋年澄湖如练倚窻前寒云自覆金光殿荒草犹埋玉乳泉枫叶染霜秋后色雨花和梵夜中禅亦知阅水同观世不奈潮声送客船
　　寄赠呉纯叔藩使督祀太和
　　宫胜地迥尘寰先帝崇祠勅楚山仙吏拜从香案后衙斋寄在玉清间瑶篇久秘逢谁识桂树丛生好自攀更道襄阳风日近乗闲一醉习池还
　　将之南都别亲旧因寄寺僧
　　秣陵城外长干寺潮落沧江一水涯客路欲随南国雁离筵先就故山花因辞宦辙慵奔走数过空门感歳华朝省莫容乡曲贱此身端合住僧家
　　送伯氏赴试北上
　　騕褭长嘶趁北风黄金台在古燕中池塘草色春前思禁苑花枝醉里丛马援才成时未晩公孙防就路应通送君自愧飞雁却笑当年误入笼
　　赠万开府
　　看君被服似儒生不独能文惯论兵三十拥麾当外阃一朝开府在西京雅歌树下留賔醉清啸楼中料敌平更道深山寻羽士功成应有赤松情
　　赠宗二伯昭
　　早闻名姓着江东却恨相逢白首中楼防不妨游五贵阮瞻曾亦辟三公代人属草辞偏惯分吏占书意尽通春水片帆心万里看君犹欲破长风
　　简陆仪部
　　自甘寂寞解朝裾何似承明厌直庐谢病早归年不待避喧真与世常疎笔留藩溷因题赋墨变池塘为学书参佐廨西芳草遍时闻人访士衡居
　　新昌吕生见访
　　吕安命驾轻千里来访呉门何所闻挥翰久应称内史请缨犹自慕终军朝探禹穴因怀古夕泛娥江解辩文衰病无能空倒屣欲将书籍尽投君
　　夏日过文太史问疾
　　长日因居访碧山清风如造竹林间门前不断轩车驻庭下新滋带草闲著作久探金匮秘陆沈曽是玉堂还从来妙説能除疾可引枚乗一解顔
　　寄谈尹
　　看君白晢美脩髯早歳明经起孝防卜筑近郊同沈约上书辞邑似陶潜梁溪夜静惟髙枕惠岭朝来正在檐防欲怀人招隠去尚慙为吏未能兼








　　皇甫司勳集巻二十七
　　钦定四库全书
　　皇甫司勳集巻二十八
　　明　皇甫汸　撰
　　七言律诗
　　子约方有南役而余亦将北上作
　　自怜出处何尝定为恋明时更起家路指两乡纡宦辙江分八月引仙槎峯回雁信传来易嵗晩兰芳欲寄赊到忆燕昭台上望楚天西尽是章华
　　答子浚兄
　　客心半在去留间忽漫称诗惨别顔淮海风生花落后潇湘秋冷雁飞还贫因减产耽防禄晩更趋朝愧末班为语白云开迳处此行那得负何山
　　闻警
　　军书插羽达斋宫圣主停祠赋小戎燕地笳喧榆塞上汉家月照柳营中师从节制猷偏壮将熟韬钤气自雄慷慨即思投笔去一朝开域伫铭功
　　淮上谒何中丞
　　看公清啸坐高楼淮海风来满院秋地是桂丛淹客处山非桐栢访仙游军输歳入多称便国计年来待运筹总説西陲方有事君王南顾已无忧
　　早春下邳遇谭兵使夜防驿楼作
　　君从西楚新开府日对龙山坐拥麾台下曽过戏马路桥边一遇访书时楼含柳色窥春早盘剰椒花卜夜迟闻道汉朝今好武扬雄行欲谢文辞
　　济上访汪中丞同年
　　看花同在曲江傍一散天涯二十霜禹贡导河由泗水汉家歌瓠以宣房才堪作楫川能济发媿成丝路转长日暮楼前思贳酒得逢任令更清狂
　　淮北寄故园兄楚邦弟
　　晩从吏役自堪嗤况是人情重别离氷雪寒深南尽地江山风似旧游时花知呉苑春回早雁忆衡阳信到迟为説朝中方贵少白头郎署不相宜
　　客京解嘲
　　承恩二十已余年薄命那知屡播迁曽向郡斋吟处眺亦从邻客醉中眠书藏名岳翻婴网赋就长门未卖钱裘马五陵同伴少白头犹草子云
　　送呉子充游北岳兼赴塞上谒苏司马
　　宫高建曲阳隈登岳长謡亦壮哉更为边闗増感激不因婚嫁重迟回军中鲁仲飞书去马上陈琳草檄来谈笑功名须自致许公幕下最怜才
　　柬白贞夫
　　十年踪迹媿飘蓬二陆声名半已空【追忆子安】洛下曽收才子疏江州犹继古人风鬓毛尽变兵戈后心事都销杯酒中喜见谢家丹凤羽承恩同在省曹东【子启京登进士】
　　寄许东侯中丞防御昌平
　　东山归卧久辞喧北阙重来慰至尊分阃正当三辅地侍祠多在茂陵园黄金尽散因收士白马长驱为报恩旧日忘年文酒客帝乡犹阻孔融门
　　献座主太宰李时言
　　山公今受圣明知典选勤劳退食迟阙下每闻传启事车前聊得奉光仪慙持手版迎州使懒束腰章拜里儿为问门墙春色道防多桃李沐荣枝
　　谢严相公分惠大官攅品
　　幸逢开阁谒平津忽拜尧餐及阮贫汉主每闻推食暇姬公仍见吐哺频函题黄纸颁从禁馔出朱盘讶是珍惭谢分甘无以报祗知饱徳荷陶钧
　　上李亚相汝立
　　玉署仙班第一流甘泉终日奉宸逰填门賔御同元礼满架图书似邺侯春色散朝挥丽藻夜深当宁待嘉猷车茵坐拥沙堤上争羡台臣正黑头
　　送张尚寳谪淮南转运
　　繁华自昔数扬州君去无嗟夺凤游试访名花吊隋苑好攀丛桂对淮流河桥月上开官舍海县潮回放客舟年少辟疆犹作吏功成谁复念留侯
　　送陈兵曹谪官兴化【旧为中舍】
　　佐邑官闲莫厌卑昭阳山下正花时愁中襆被辞兰省梦里挥毫忆凤池淮海潮声流别恨都门柳色赠离枝汉庭才子多承谴立马须瞻董相祠
　　阙下送王水部时献军器闻留省免官
　　君除戎器谒彤墀检阅忘劳匠氏推南国鉴人非有道西京怜士媿无知伤心白璧那应弃挥手青门从此辞雁宕山前逢故老少谈边事更忧时
　　送尹兵曹擢河间守
　　闻君初解尚书郎出守雄邦迩帝乡命下不殊冯翊诏腰间争似会稽章食前借筯筹多中地上成图料已长莫道宛王将献马防秋日夜念遥疆
　　程孙二礼侍见访
　　上公聨佩出西清访客城东为扫荆问树不言温室秘看花犹记曲江情同承睿藻赓歌就共草祠仪典礼成早晩黄麻闻拜相由来房杜得齐名
　　白符卿免官
　　文章憎命不堪论留滞官阶二十春病里金丹思服食晩来银艾笑垂身明珠道上谁知己红粉宫中惯妒人归去名园多胜事投书一为谢平津
　　送司寇顾公应祥调南省
　　尚书门接古崇冈信是人间吏隠乡槛外钟山瞻王气镜中湖水阅年芳两都去就原无系三尺平反总旧章闻道民穷轻犯法愿教刑措佐时康
　　送郭侍御谪令闽中
　　闽中为令似非轻犹胜长沙逐贾生花县暂看飞舄去栢台争忆避骢行山当剑浦云常暖溪带樵川水最清他日临轩访民瘼封章留得直臣名
　　应谢二兵曹见访不値
　　城东聊寄逐臣居何事频回长者车南郡才华推谢晀西园辞赋重应璩朝闻散佩罏香里时共谈兵樽俎余却怪披帷人不见壁间凤字谩留书
　　送王令重补武康【先宰仁和著称】
　　王乔仙令谒明光再见飞凫指越乡莫谓劳人憎案牍须知饰吏在文章绶迎天目晴云入琴拂英溪流水长借问政声谁得似试看怀县兴河阳
　　发京贻诸同好
　　朝攀琼树思依依身似先秋一燕归失路岂能连羽翼停云惟有恋音徽亦知手版迎人懒无奈心旌去国飞闻説漆园兹地近将从傲吏息尘机
　　赠谯司法
　　才华蜀郡古来闻况是谯周更不羣早歳挥毫惊白雪明时射防致青云衙开恒岳鹏宵迥家忆巴江雁字分共道持平能谳狱坐令三辅号神君
　　得李伯华书期余往晤感今追昔诗答之
　　逢时四海羡弹冠每过龙门卜夜阑忽漫东归依泰岱防凭西笑当长安琼枝愿见何由得尺素传来亦自难更道辋川多胜迹相邀裴迪共挥翰
　　访同年李伯华于章丘
　　拂衣归卧一丘安命驾何辞千里难书插高楼虫蠧尽棊抛别墅鸟污残雄心每向词中发变态都将戏里看自媿交知成白首犹持长剑倚人弹【新撰寳剑传奇】
　　访谷继宗识自丹阳令
　　疋马茸裘下北平乱山残雪赋东征清时解绶闻陶令白首谈经数伏生载酒花间逢好事结庐泉上不为名练湖旧绕丹阳郭犹记鸣琴在水声
　　赵景仁防赠
　　童时名已动儒绅曽是南宫第一人痛哭上书思悟汉从容辞秩遂归秦东朝再起衔佳命北阃重分御敌尘雪后拥裘无所事祗将壶矢漫留賔
　　寄蔡衡州
　　一官报尔今河朔千里怀人楚水长花发防回思建业雁飞何处是衡阳讼庭不废京华牍燕寝其如留省香日日江头闻送客空于诗巻恨钱郎【唐人赠送巻内以不得钱起郎士元诗为憾子昔与子木在南省时颇类此】
　　子约弟使楚被谴防于澶渊
　　春风河上驻征骖河柳初回淑气含得罪十年辞汉省采芳何日下湘潭情怜棣萼来相倚迹似浮云去不堪君到梁园好题赋莫将留滞叹周南
　　始登南明山
　　名山终日俯南郊出郭才闻十里遥直向千峰探化阁暂依双树息尘镳梁横断壑云常覆磵落疎泉雪未消莫讶使君非好静桓伊今受逺公招
　　武林追忆子安
　　曽见褰帷向越城非闗为吏厌承明身随零露朝先尽恨落江潮夜未平芳草不传池上梦薇花犹系省中情湖心诸寺闻题遍留取山僧防姓名
　　椒山访叶令
　　羡君辞邑赋归田信有椒园在辋川松下持经闲相鹤花间洗药鸣泉支离自愧犹耽禄邂逅何期一问更道圣朝容傲吏赐骸聊得乐余年
　　送金比部谪官北上
　　莫因得罪叹明时君去应逢圣主知坐对越山倾别酒行攀淮树寄离思省中执法凭三尺阙下衔恩恋一麾予亦周南留滞者春城挥手各凄其
　　答王维桢
　　同是西京作赋羣省中年少特推君早承恩宠遭时妒悮落风波防处分白首相知那可説红顔薄命古来闻越禽更接卑栖羽犹恨南枝隔暮云
　　怀龚温州
　　江县逢君春草生禅林趺坐正啼莺离尊秉烛流连醉归棹乘潮信宿轻阁内啸闻刘越石郡中吟忆谢宣城相思忽漫秋风起南雁来时一寄情
　　浙闱中秋呈诸同事
　　锁院深沈秋气中徳星今夜聚羣公清怜月色能留鉴香泄花枝欲待风静觉涛生枚发就回惊年少猎心雄亦知龙颔先探取不遣骊珠落海东
　　闻警
　　汉将防秋力已殚年年遣戍出长安賔鸿声断传书少铁骑蹄穿践雪寒止见亚夫屯细柳不闻介子斩楼兰欲知塞外思乡泪为赋军中行路难
　　雁宕
　　千山行入雁山中犹道仙源路未通钟落风涛知近海衣生云雾若凌空奇峰指防凭僧话幽壑攀跻只鸟同别向龙湫访飞瀑一林晴雨石梁东
　　同周将军入龙湫访白云与云外二高僧不可得
　　云林路断信溪声天柱峯前落照明刁斗响山泉尽沸旌旗渡谷鸟还惊却怜细柳营中骑亦向莲花社里行无着天亲那可见独令摩诘坐含情
　　发平阳王子追送飞云渡感泣而别因寄
　　相逢忽漫路岐临相送停舟酒重斟目引海云飞处尽心随潮水渡时深芳洲总惜人迟暮花县那堪嵗载阴李白从来稀下泪问君何事独沾襟
　　老妇词
　　香销闺阁夜深沈自恨无媒嵗转侵女伴嫁衣频与做隣家花烛防回禁羞将玉镜论前事留取氷壶照此心自分红顔非旧日承恩聊赠白头吟
　　送沈禹文还朝【时余将赴南都】
　　故乡乱后惜离羣倚棹江边一送君咫尺龙顔行自爱迢遥雁信数相闻薇花漫对滇南日琼树长怀冀北云海内兵戈须草檄定知开府待参君
　　答呉纯叔夏日即事
　　江城五月飒如秋带雨潮声咽更流尘满空梁闻燕语烟销残树见花愁登楼自可悲双鬓临俎谁将献一筹却忆题诗李嘉祐独縁烽火叹长洲
　　三塔寺
　　唐朝勅寺苍山里石壁晴岚护法轮树冷阴崖常带雪花深幽径不凋春灯聨寳塔传三昧香拂铢衣断六尘西竺本来开教地叶榆流处是洹津
　　太华寺咏落花
　　缀幌霑筵各有因长安万树总辞春残妆带雨犹含泣薄质随风易损神信断御沟争似叶香消清路不如尘朝逢鹿女衔将献证却从前色误身
　　得报寄王维祯
　　君从阙下解还余亦长辞金马闗散职已除朝籍里虚名犹诖党人间才疎晞世应成拙年少怀居未是闲闻道陵阳多桂树相思何日得相攀






　　皇甫司勳集巻二十八
　　钦定四库全书
　　皇甫司勲集巻二十九
　　明　皇甫汸　撰
　　七言律诗
　　秋兴
　　滇中别去二年多海上归来末息波借箸何由闻妙算输金岂合许求和不堪郊垒生荆棘且喜山居有薜萝莫讶少陵秋易感诗成底是咏兵戈
　　简文待诏
　　寂寞山居兴自寛厌闻海上有波澜蛩鸣北户秋声起鹊守南枝夜影安老至相如犹抱病归来陶令已辞官防苍山色浑能记欲乞丹青作障看
　　虎丘送赵司空
　　虎丘缔赏逢初地麟阁图勲庆此筵已见兵威销草木更看喜气满山川诸天香梵畱清啸子夜吴歌当凯旋自媿陈琳老书记欲从幕下赋燕然
　　子约好谈理尝养一鹤毎清宵唳彻余斋偶获其匹赋诗识喜属余和焉
　　苏眈雅好应谁似日对仙禽绝世氛行傍瑶琴聊独引飞来缑岭忽成羣雪中弄影时同舞月下和鸣几处闻览物与君浑念昔乘轩曾亦滥机云
　　赠胡开府
　　平戎今代推司马屡奏飞书达汉家雪后三军防挟纩月明千里听吹笳周瑜旌节屯江左王濬楼船出海涯闻道西湖罢歌舞春来依旧见繁华
　　送周子吁总宪入蜀昔督学兹省
　　巴江雪后回春水遥见扬防逐楚云花发锦城多藻思猿啼巫峡奈愁闻节宣番部新持法门引诸生旧论文最是羲之心恋蜀裁书时欲访周君
　　寄严左相
　　平津开阁直城东门逺云天岂易通政治古来推魏相文章今复见燕公蒲车特赐因优老彤矢先颁为报功闻说边疆频奏捷也知神算自帷中
　　寄许中丞
　　马上相逢闗右使防中因出陇头书功髙自乞还私第道逺犹烦问索居涕泪吴台仍走鹿传言秦地半为鱼年来无限苍生恨总卧东山可晏如
　　春暮
　　春尽余寒衣尚重朝隂黯黯恋芳丛鸟声浑隔云山外花事全销风雨中尘累未能游五岳宦情曾是薄三公年来防海催科横浪说归田赋最工
　　送张中丞还蜀
　　防海年来力已殚一朝谈笑静波澜功成讵免中山谤赠别应嗟蜀道难叩阙请租囘帝眷磨崖畱颂与民看峨眉髙处虽堪卧祗恐徴书起谢安
　　闻报纪事
　　五楼钟鼓不闻扬三殿同灾特异常凭玉须颁罪已诏止车应受直臣章尧心自是安茨室汉祀何能救栢梁遥想千官趋走地却于西内拜君王
　　送范于中楚宪移任东藩
　　新辞宪节荆襄上更引藩旌齐鲁间基访灵光题赋去邑闻弦诵采风还虚传金药生蓬海无复泥函秘岱山长白祠前频驻马独将忧乐系时艰
　　简王舍人
　　闲居为语鳯池賔曾共当年侍紫宸五夜趋朝聨劒佩一朝予告谢丝纶湖山别业青箱在兵火移家白髪新独忆题诗贾中舍归来谁复嗣阳春
　　答董子元太学
　　山居寂寞谁相问海内交游半不通双鲤将心传夜月一帷垂老闭春风新城闻鹤因兵后往事看花若梦中情忝通家生校晩思君惜未见嵇公
　　咏架上练
　　疋练髙悬素影微鲁邦东望是耶非漫因手求灵药欲趂纤腰制舞衣浣处讵须悲墨翟晴时长似对晖秋风夜报碪声起误落空房恨未归
　　寄呈孙宗伯于南都
　　陵山遥带石城东信是云霄路莫通红叶昼题传妙句紫薇晴对忆高风将移相印新提上暂掌纶牋旧陛中勿谓防曹忘夙夜汉家典礼二京同
　　寄刘谏议畿
　　经年尺素未曾题长夏郊居懒自宜北地尘飞榆塞日西京灰满栢梁时中朝望属阳司谏左掖吟怜杜拾遗定有封章回圣主莫须焚草避人知
　　上巳日卢次柟防集同周公瑕黄志淳伯氏季氏作
　　千里相逢在阖闾坐谈长铗气凌虚曹家见妬因题赋梁狱伤心几上书白骨东连新战地黄河西绕故山居古来俛仰俱陈迹莫惜春风禊饮余
　　送淳甫之南都
　　怜君避难频为客非是干时谒贵公百畆已荒呉苑上全家犹寄冶城中莺啼驿路闗春意防落津亭晓风年少相看头易白无言江夏是黄童
　　江淹作恨赋李白拟之余因作恨诗
　　世事年来与愿违春深无语对花飞曹王座上空陈伎襄子桥边但请衣镜里顔销恩宠薄牀头金尽结交稀出师未报隂山捷身没沙场竟不归
　　呉纯叔招游天池听讲解今为中丞墓
　　石径縁源此共攀香林深处逈尘寰寻游始讶春将尽入室何知客到还坐见雨花飞户外时闻流水响松间莲峯祗合开僧社却笑滕公浪卜山
　　送陆子还洞庭
　　朅来城市不堪居归去湖山得自如林屋树深无暑到石门云偃觉尘踈欢娯胜事还能几零落交知太半余借问风防何日下将因明月迟秋初
　　答客问
　　客问当年作帝臣朝仪曾覩内家眞佩随钟漏趋丹陛衣染炉香防紫宸一谢仙班那再得将谈盛事已难陈容华未尽恩先尽回首莺花梦里春
　　秋日莫宪副以寄怀之作书扇见贻赋答
　　经年林卧无芳讯一雁云间毎致书禾黍总荒新战地蓬蒿犹满旧幽居琼枝想见劳顔色纨扇题将慰穆如潘岳平生惟用拙相如谁得似长舆
　　答施平叔寄示诗刻
　　解官聊得遂吾初华省荣名竝是虚遥忆岘山同调客每从苕水怅离居兵戈乱后音书少零落平生故旧踈展诵新编怀往事萍踪一防十年余
　　寄防体干方伯
　　与君结绶分畿县并是看花年少时阙下鳬迎仙令舄省中鸦防尚书期别来嵗月空陈迹怅望云山几梦思何事越邦频得借西湖应起防公祠
　　哭赵司空
　　同时奏赋谒承明中岁论交叹死生晞世有才非善用道家为将忌功成忽看马鬛新开塜愁说燕然旧勒铭烽火秪今东海上几多人哭赵营平
　　送王甥受福重谒相府作
　　归来贫贱幸相随何事韩生复别离供奉慿将三世术遨游仍恋五陵私惯谙客路如平地祗恐人情异昔时记得燕公曾误采省堂应见旧题诗
　　赠黄侍御中北上
　　君王遥待侍臣囘况御阳春左个开早为乘骢仙阙去犹烦罗雀翟门来盘飡献嵗聊传菜驿路轻寒已见梅一自南中持宪后至今六诏想风裁
　　赠蔡子木
　　林间车马不相闻说却长安隔世氛何事故人成白首犹看羇宦在青云重开火树因畱客乍熟春醪若待君莫问平生诗思苦一从身隐更焉文
　　送唐应德视军海上
　　玉闗此去朔风寒瀚海东来血未干曾谓军容非爼豆慿将经术静波澜边情已向帷中决师过还须席上安借问王章旧时友几人相庆贡公冠
　　长兄祥日悲赋
　　欢娱旧事不堪论细雨空堂倍怆神三径落花谁是主一丘荒草已为陈因来上食登君座索尽遗书断客轮愁见梁间新燕语可能飞唤夜台春
　　将有章江之行书怀
　　弃置何言宦不工逍遥只合卧江东仍游逺道伤心外却览方舆指掌中给札兰台存盛事投书相府媿嵇公老年懒赋滕王阁错笑时来欲趂风
　　一村叟
　　傍村新卜小斋成坐对门前春水生雨过西山多爽气日长髙树有啼莺香醪随意遗隣舍车马无喧逺市城何事明时有好隐古来丘壑本同情
　　尹山畱别子约
　　野寺维舟日未曛越江从此路初分酒酣南浦闻骊唱梦逺西堂忆鴈羣草阁呈秋来爽气石床过雨绝尘氛青山堪卧那堪别祗自将心媿白云
　　重经西湖
　　西湖原是旧离宫烽火那堪四望通山邑重开图画里年华犹在梦魂中沙闲鸥鸟心相得水冷芙蓉迹颇同多少游人争解说欢歌畱却使君功
　　胡开府招防太虚楼
　　吴山髙处谒氤氲幽阁晴开一迳分啸倚楼台逢越石心悬廊庙见希文湖中风景平堪揽海上烟波静不闻樽爼胜游戎事简挥戈直欲驻斜曛
　　谒钤麓书院
　　秀江东注绕钤冈曾是崧高生甫乡雕拱龙盘瞻赐阁垂溪虹饮讶飞梁年年身隔丹霄逈日日门流庆泽长总说平泉花石丽何如此地沐恩光
　　别何中丞迁
　　独擕书劒客南州早见章江树色秋阁上题诗思帝子门前修刺谒君侯亦知地隔犹风马忽漫星分在斗牛徐孺才名谁得似无烦解榻欲相畱
　　钱江夕泛舟人因指括苍感赋
　　冬霁寒轻树未雕丹枫江岸似花饶半防布影悬初月几处渔灯防落潮漫世不将辞赋卖端居何用简书招白云东望苍山路曾记当年误折腰
　　送日者朱氏
　　逢君布卦似公明尽道朱家有建平独坐垂帘聊着易人来叩户已知名吴中再至还轻组洛下相招果郤兵为爱隐居何处是澄江一曲对宣城
　　寄吕光禄
　　闻买山庄天姥连千峰紫翠一前陪京防署聊堪寄光禄司勳是右迁胜事暂将图画检音徽近有尺书传年来太白东游兴乡梦时从剡水悬

　　皇甫司勲集巻二十九
　　钦定四库全书
　　皇甫司勳集巻三十
　　明　皇甫汸　撰
　　七言律诗
　　苦热行
　　西来赤坂途犹阻南望炎州井尚融水戏欲浮三翼舸从游曾侍九成宫闲挥浊酒临池上仰视明星起夜中惟有思除热恼美人何处惠清风
　　访史恭甫于铜官山中
　　仙潭如镜不飞尘花迳深藏洞壑春灵运凿山因作主郑庄置驿逺通賔新题殿角悬金额旧倚扉化玉人闻道太常方禁酒歩虚声里夜朝真
　　王守游越
　　仙防遥指武陵西幕府年来静鼓鼙行县双旌劳省敛向山五马任攀跻湖波已觉秋风飒烽火犹怜芳草萋韦守郡齐多胜事六桥何用羡苏堤
　　送范进士劳军还朝
　　早从劒佩接仙班遥捧丝纶出汉闗解槖尽颁兵士赏弃繻争识使君还鸿飞冀北春前信桂发淮南别后攀兄弟才名谁得似古来二陆自云间
　　九日邀郡守吴山登高
　　西歴郡峰到上头诸天下瞰五湖流韦郎治郡多公暇白傅耽山况属秋黄菊紫萸开胜防朱幡皂葢引仙驺古来风景褰帷处非是寻常落帽游
　　王禄之同年六十予少三嵗而同产八月聊托青山之隐相要白首之期
　　同时谒帝起攀麟早见为郎庆此身介寿喜输新甲子养生刚遇是庚申右丞覔句多超悟内史攻书已逼真秋入香山堪结社几回花下特相亲
　　冬日邀苏若川同黄张二子小集草堂
　　竹径寒扉掩白云漫延三益启斜曛归来海内空驰誉相见江东好论文酒惜公荣畱独醒花怜陶令赠余芬眉山草木今何似犹道雕零半为君
　　至后子约弟招燕作
　　同时辞宦伴闲居却羡连枝鹊绕余隙里年华那可驻林间风物已堪书东山丝竹何须废北海尊罍亦未踈莫讶日长才一线春光渐喜到吾庐
　　庚申除夕寄儿防
　　雨堂灯火夜深时试颂椒花更举巵阳气渐回知嵗改寒隂不防为春迟尚生婚嫁犹婴念平子愁吟未遣思借问长安芳草色游人何事忘归期
　　虎丘
　　名山近接阖城西春雨才收水满溪几处笙歌成忏悔一林桃桞当菩提池边试劒看虹起石上谈经听鸟啼莫道空门常习静丽人无日不攀跻
　　送张防于北上
　　东京养士开馆西廨怜君别寓居经析髙谈掌故后诗成新体建安余暂修孔相门前刺定得中郎座上书独有乡心千里共淮南秋水报双鱼
　　闻报
　　已报旱云连蓟北更看洪水涨江东天髙未鍳桑林祷河决难成瓠子功周制备荒储九载汉家闻异防三公小臣亦愿输余税却奈归田嵗不丰
　　送范观察再入滇中
　　逢君造次将何适犹指南云戒使车万里盘江重到后五华诸寺旧游余跕鸢望处曾题字鴈来时好寄书若问当年同宦者为言辞赋老相如
　　送王侹北上【将为其先公请遗典】
　　十年归与白云期一棹重来问所之物色定逢闗吏识姓名犹有侍臣知花开可是扬州兴木落兼多秋水思若说先朝旧供奉君王应恨不同时
　　无题
　　溪通苕水倩芙蓉路似巫山定几重按出新声惊丽曲妆成半额俨花容庾公老兴原非浅籍孺柔情未是浓底恨别离翻太促愿教魂梦得相依
　　壬戌元日
　　律转残年已报春开正倍觉物华新门前杨栁同元亮谷口莺花待子真容鬓秪应惊马齿梦魂谁复问鸡人古来但愿生尧世长守箕山幸此身
　　春雪
　　春寒何自入罗帷雪满朝园起更迟朱邸从游衣湿夜公车待诏履穿时休论往事伤心素祗为流年惜鬓丝最是谢家才善拟将同栁絮恨风吹
　　读梁比部集寄悼
　　人生梦幻千年促惜尔才华六代兼曾是多愁吟宋玉可胜长恨赋江淹故居寂寂门应掩新冢累累土乍添不见茂陵求草去名山空自閟遗籖
　　灯夕试舞奉酬何孔目
　　如花检得舞教成乍遣春宵按曲声长防翻嫌垂手捷短簮犹怯贴腰轻鲛人丝缀千灯艳云舞屏遮四座倾观罢丽词谁独就个中何逊最知名【水部有咏舞诗】
　　五日书懐
　　麦风吹雨昼漫漫信是江城五月寒病起入山思采药客来开迳强簪冠销兵何用灵符厌续命须萦臂缕寛箧内旧蒙宫扇赐祗应畱作媫妤看
　　赠何侍御
　　古来崧岳诞生申西望云岩信有神晖暎昼逢衣绣客动揺时见避骢人封章满积台中草抗志深埋都下轮吴国遗风将欲采对君祗恐不堪陈
　　严公解相还豫章追送淞陵作三首
　　古来开阁自平津几见功成得奉身逸老特蒙优诏赐乞骸何用屡书陈东都饮饯辞供帐南驿乘符速去轮归到宜春酒应熟防金惟欲防乡人
　　明时扈圣廿年余始得衔恩谢直庐秀水池台非旧筑钤冈花径是新除县家嵗给山公粟门巷高悬薛氏车舟泊吴江秋乍冷野人聊为献鲈鱼
　　今时元相古疑丞宿德朝中乆见称暂免岂淹安石卧再来应就潞公徴舰陈兵衞遥张帜邑奉郊劳夜举灯若访西湖旧游寺休将玉带弃山僧
　　春日酬子约
　　喜看春日入新年老大逢时倍自怜防笔颂椒称胜事雕盘行菜庆初筵寒堂积雪消难尽踈栁轻烟防未全独有审言诗早就漫将愁思寄春先
　　春日书懐
　　忆昔承恩游宦时上林春色总相宜归鸦已遂栖枝恋老骥何因伏枥悲南国莺花非壮日东山尊酒是佳期长安纸价今腾否犹是人传水部诗
　　春杪期子约山游
　　闭闗栖病百无营春暮惟兼风雨声抗世祗应称傲吏少年曾亦唤狂生长辞爵服从吾好静对莺花见物情兄弟古来成二隐西山堪作采嶶行
　　答匡南王孙
　　虚左归来嵗月侵侯嬴犹感结交心洪都客防滕王阁白社谁招慧逺林乐善一春頥玉体题诗千里惠瑶音忘忧栁色今何似攀折东风恨不禁
　　送郑比部文茂还朝【余塲中所取士也】
　　奉使遥看出汉庭平反今已报无刑寃销旱海霑灵雨恩到圜扉仰法星雅志自应逺业少年谁不羡明经春风正好桃花发奈赠离枝杨栁青
　　余遭兵变诸君携具慰劳小集园亭作
　　先人敝宅近成墟别业犹存三畞余竹下酒肴劳客载花间门径拟亲除但令沉饮深衷见莫遣交情病里踈臧谷亡羊均是累可须重问士安书
　　癸亥除夕
　　生年六十经除夕献嵗重逢甲子春台内昔叨清宪使社中今数白头人竞裁防胜祈多福早办椒盘颂五辛陶令还家无长物门前惟见栁条新
　　早春漫兴
　　春迟今嵗因逢闰独往寻春春望余日午隂崖初防雪夜深微雨乍催花星桥已见收灯市山郭频闻觅酒家自是金阊嘉丽地不縁兵火减繁华
　　寄许仲贻同年
　　冰泮双鱼达帝乡题书一为问行藏山中嵗月相思乆海上烽烟涕泪长纵酒偶忘隣媪舍看花曾记少年场五陵车马多豪贵每过城南避子将
　　余昔作恨诗今复作别诗
　　荡子年来轻逺行河梁那复念闺情月明夜识昭闗戍风急寒流易水声不见紫驑还玉塞尚闻黄鹄饯金城伤心独有隋堤栁折尽长条却更生
　　答真阳周绍稷【杨太史门人也枉讯兼示所刻杨子行戍稿】
　　滇徼辞官老更休河阳试宰仕初优春前剖鲤传书至天上乘鳬伫舄游想见仪容劳北海犹闻涕泪洒西州茂陵遗草君收取他日应逢使者求
　　追悼白贞甫索其遗文
　　主客风流数乐天仪曹清暇俨如仙弹冠共记趋朝日撤瑟俄惊叹逝年长吉囊诗空自秘中郎抱论与谁传他时汉使如相访只恐文姫诵未全
　　史子示袁州诗亦赋
　　闻君独抱感时心说却袁州恨不禁华屋春寒无处燕沙隄日暮只啼禽尚思祸起骖乘晩犹道恩过赐劒深诗报茂陵堪下泪莫将吟入雍门琴
　　刘守游白岳时传婺源之警奉讯
　　山摽白岳与云齐江抱新安一水西独往振衣朝閟阙遥瞻飞盖蹑丹梯情怜花鸟春堪赏兴发烟霞句每题仙吏暂游非避世桃源何事使人迷
　　送张给事沈府册封还朝
　　手持汉节奉恩辉为展周亲出禁闱向夕毎思青拜乘春遥望赤墀归小山桂树畱难住上党扬花别易飞总有封章焚草尽醴筵休问谏书稀
　　王百谷示余半偈斋诗因荅
　　斋题半偈学维摩榻对蕉隂胜碧萝已办焚香耽寂坐无烦载酒问奇过啼残好鸟春忘却落尽灵花夜若何为讶右丞传妙句只縁诗思入禅多
　　送范宪副之鲁栝苍人也余昔治其郡
　　杜门忘却人间世扫径重回长者车芳草客程聊信宿白云官舍近何如观风东去闻弦诵报政南来待简书莫道外台非禁地霜威犹是避骢余
　　雨中书抱
　　一春风雨落花稠长日园林坐自幽北海以才蒙谤缺东京何事恨清流欲除烦恼空尘刼并悟逍遥是浪游莫学虞卿频著作书成犹未解穷愁
　　王元美读张防于纨绮集赠之以诗余亦嗣作
　　阿士题诗自绮年新将珠玉缀成编共言体出西京后更道声从大厯前池上咏鹅思不假席间赋犬句争传同心一见能嗟赏可是王融得我先
　　访白仪曹夜游园亭
　　当时移宅过江东早嵗为园象洛中归谢玉阶年不待梦疑金谷路遥通游看花石存先业坐偶琴书见父风曾是竹林沉饮客夜经垆下忆嵇公
　　无题
　　自昔仙姝误落尘愁中翻怯静中因吟成桃叶空畱恨别去杨花可耐春毎过旧游追以慨慿谁顾曲听其真寄言宋玉非耽色莫道犹多美妇人
　　九日结客湖山登髙怅无懽悰漫不成咏章宪副以诗惠讯赋此解嘲
　　湖山风景控长洲不减龙山九日秋香梵林中居士社笙歌塘上美人舟自怜白髪身犹健欲咏黄花思未酬羡尔闭门能覔句卧游想胜来游
　　王子往防稽展袁相公墓因有此赠
　　平津髙阁已成秋一道寒泉万木秋秘器尽颁遗宠在樵苏特禁故恩畱碑题黄绢门人撰草积青箱汉使收非是羊昙行暂误欲将双涕洒西州
　　送刘守备兵维扬
　　建牙吹角海门东尽道刘琨节制雄时听髙谈樽爼上夜闻清啸戍楼中已多遗爱畱棠树别有幽情倚桂丛咫尺江流才一水音徽犹得奉余风
　　莫宪使补官楚臬继参梁岳奉赠
　　闻道除书下紫宸沧江猿鹤恋征轮共怜潘令闲居乆可讶山公荐啓频湘浦兰芳违赠逺河阳花色待行春汉廷典礼须君草讵作梁园授简人
　　腊月十二日邀顾给舍张太史吴山人张孝亷小集张灯戏曰此隔嵗元宵也山人赋诗余因奉答
　　今冬因闰得春先已觉阳和入旧年银烛秉将消永夜华灯试取照初筵月乘珠彩宜争艳雪映瑶晖似闘妍不是高才逢季重南皮胜事与谁传
　　赤城山房诸子赏雪不赴
　　吴城无处不飞花别有城南眺更賖水绕横塘成素练台临茂苑尽瑶华残晖似逐将军骑寒影犹栖御史鸦可是梁园辞赋手争言抱玉已家家
　　宋宪使见访之闽
　　曾记腰章宰邑年忽看持节下江天种成桃树畱遗泽折取梅花赠别筵横海楼船聊自泛悲秋辞赋有人传闽中为报烽烟息前席行当赐召还









　　皇甫司勳集巻三十
　　钦定四库全书
　　皇甫司勳集巻三十一
　　明　皇甫汸　撰
　　五言絶句
　　四月晦同吴纯叔憩刘氏园亭各赋以花下一壸酒为韵五首
　　苒苒葵方朶娟娟橊亦葩不是河阳尹那应县有花簿领不知春园亭忽逢夏幸有盈尊酒与君醉花下执热就东臯陶然坐西日无言会不常所愿心相一林深堪驻马鸟宿不惊鳬坐遣花间月慇懃上玉壶江南千里心极北一囘首感兹水上萍忍负杯中酒
　　桃花坞三首【为沈霍州莹作】
　　龙门万年树潘县一丛花多少迷津客皆因恋物华生长桃花坞不识桃花树试问都人已是春光暮卜地聊栖趾成谿自不言秪疑阊阖里遥接武陵源
　　咏燕
　　来似随莺侣归应却鴈行为问东隣社何如王谢堂
　　有所思
　　魂去何须梦情来即是思非縁怅兹夜飜似恨当时
　　十六日对雨
　　夜月当空满朝云送雨来隂晴能复几并遣嵗华催
　　雨馆鸣琴和子约
　　回颷送雨来嵗暮寒云起鸣弦杂防丝隔坐闻流水
　　腊月十五夜月和子约
　　清光十五度此度倍堪怜再满应同夜重看却异年
　　二月十五夜子浚兄灯防再赋
　　再吐金枝焰重开玉树花非闗耽夜饮直是眷年华彩缕交花艳明珠减月辉君能畱顾盻时得奉芳菲
　　送周以言再入越中二首
　　湖山重到日风景怅当时越客清江上犹吟吊鄂诗日落西陵渡秋来姻草萋已无孔九在谁问若耶溪
　　赋得有所思
　　锦席承君防青楼寄妾家无因挽红防畱恨与桃花
　　谢璇公惠药
　　文园多病日萧寺客居时未得无生理持方问药师
　　西天寺【傍即虢国墓】
　　弥勒禅林雨将军陇树烟长安今罢笑畱恨向西天
　　能仁废寺
　　残雨鸣秋殿寒芜翳夕廊老僧谙寂灭何处解荒凉
　　过句曲刘生
　　家邻西晋寺门对大茅峯刘向传经处空斋落夜钟
　　偶述
　　惴惴怀隐忧咄咄嗟异事端诵阳生言千载同心契【阳尼云我昔未仕不曾羡人今日失官与本何异然非吾宿志命也如何】
　　张比部园翫仙掌蛱蝶花二首
　　碧叶仙人掌清秋甘露擎文园方病渇愿尔赐金茎蛱蝶幻花丛因风自飞舞移将漆园中梦寐同栩栩
　　题美人蕉
　　带雨红妆湿迎风翠防翻欲知心不巻迟暮独无言
　　寄侍二首
　　遇花思舞夜覩栁忆颦时可道钱江上行云有梦知家住吴趋市书传越践城病来因染色魂去为钟情
　　过潜山寄嘲卜令自无锡迁此
　　商也能为政明时尚棘栖万公岫色何似对梁溪
　　桃川宫
　　昔为避世乡今是朝宗路桃花春水间犹是寻源误
　　苏黄渡东坡山谷经行处
　　刘阮林中路苏黄渡口津不知之楚客何似避秦人
　　响水关
　　飞泉来断壑声咽不堪流何以函闗客遥心寄陇头
　　友竹居
　　扶踈北下坐处挹清芬为问延三益何如对此君
　　緑隂轩
　　嘉树压繁隂流芳阅荏苒念昔植者劳愿言畱勿翦
　　吕合
　　昔人自羽化枯骨尚安存青冢藏金药难招缑岭魂
　　郡学八景
　　地本宋相居宫由素王辟嘉树既敷荣澄流复凝碧
　　右南园
　　仞由寸乃积高以下为基攀跻一延眺仰止良在斯
　　右道山
　　璧水湛圜流金波漾清沚中有游鱼戏荷香随风起
　　右泮池
　　瑶坛茂文杏得地嵗华深时有青衿子横经坐晩隂
　　右杏坛
　　托根上干霄偃葢乆承露不念植者劳但知匠者顾
　　右古桧
　　仙源何处镜接太湖长奇峰七十二隐隠在危梁
　　右来秀桥
　　言采泮水芹因登道山岸斜日抱亭扉春风集童冠
　　右采芹亭
　　条风将化雨一夕洒南园门下多桃李芳菲总不言
　　右春雨亭
　　梅花水仙
　　弄影俱宜水飘香不辨风霓裳承舞处长在月明中
　　题桃花园
　　粲粲先春绮盈盈媚晩妆囘思少年日骑马出河阳
　　题茉莉二首
　　萼密聊承叶藤轻易绕枝素华堪饰鬘争趂晩妆时香惯临风细花偏映日生若将人试拟小玉定齐名
　　题牡丹
　　一种天香异千株国色倾应怜花似脸半醉倚华清
　　哀葛姬
　　姬号晓云本出教坊雅善琵琶兼通翰墨尤工于写兰一朝化去遗迹犹存
　　忽闻藏夜壑非复绕阳台何似行云意犹堪入梦来妙手能操管芳心解赠兰香魂随宿草祗作断肠看
　　经龙虎山访裴法师墓
　　草宿青山寂松林白日寒丹成人已化犹自闭空棺
　　其二
　　海上游梅福吴门更不归仙源流夜壑何处有花飞【师本吾苏人】六言【附】
　　泊江口
　　大别山前暮雨汉阳江口孤舟只自临流送酒无因挽日登楼






　　皇甫司勳集巻三十一
　　钦定四库全书
　　皇甫司勲集巻三十二
　　明　皇甫汸　撰
　　七言絶句
　　塞上曲三首
　　山城落日照居庸抗岭回峦紫翠重十月边闗尘不起万年陵寝雾常封　【居庸闗】
　　复有黄花高揷天烽火不动龙庭烟岂为王公曾设险亦知将士防忧边　【黄花镇】
　　峨嵋山塞倚云霄健马弯弓意气骄夜半忽闻惊客汗军中应识有嫖姚　【峨嵋塞】
　　郊上暖行
　　经旬病卧寒翻剧忽漫郊行暖太舒岂谓阳和犹择地容光不照子云居
　　寄王定州
　　秋日遥思春别君花飞不见鴈来羣风流刺史浑无事坐对浮图弄彩云
　　闺怨二首
　　妾自当年逺嫁君相随万里莫离分那能割断东南水化作同飞西北云
　　别时圆月照江天不见人归见月圆那因得并清光转夜渡梅花到尔边
　　五花殿【在邢州寺僧云先为塔后倾圮余趾作殿形五角故曰五花云】
　　浮图曾记当年建七殿盘空标彩霞金轮岂合为倾圮宝殿空余防五花
　　再宴徐公子第
　　花前月影揺双阙楼上香尘净六街公子金盘畱客醉夜深宝马过秦淮
　　晩经西湖
　　玉殿空山啼暮鸦锦防秋水怅蒹葭自是西湖好风月无人道有洛阳花
　　江南曲
　　南国新声妙入神临岐一曲可怜人为向四时歌子夜也应白雪和阳春
　　雨霁过江
　　六月江门雨乍回孤防带雨晩微开潮声半逐雷声去山气全衔云气来
　　月下闻琵琶笙箫各赋一首
　　朱弦斜抱月明中翠袖轻调半逐风一曲闗山无限恨相思犹自到离宫
　　月映霜华夜最清鳯箫吹出断肠声却怜楚客浮湘意不似萧郎弄玉情
　　月落吴宫夜欲分笙歌一曲不堪闻凡心也解非仙骨漫说乘鸾向彩云
　　鄱阳湖三首
　　长湖落日起悲风想像旌旗在眼中自惜空流贾生涕即今谁数亚夫功
　　君王爱弟本难图夜半楼船直渡湖金谷飜寃坠楼妇铜山虚聚铸钱徒
　　书生曾未解谈戎帝子相招意气雄不见飞舞来阙下犹闻染翰在舟中
　　寄蔡子木
　　越山高并吴山接汉水流兼江水长闻道衡阳有飞鴈将诗遥为达中郎
　　梅子铺题壁
　　月明清露下荒台木落空山更可哀夜壑常畱金碗在春风曾识翠华来
　　羲之墨沼
　　芳沼清泉不断流右军遗墨宛然畱何时得暇来临帖为写经文道士收
　　陆羽泉茶
　　莲宫幽处涌清泉茶灶年深冷緑烟香供尚存龙藏里试尝何似虎丘前
　　再过安国寺
　　古寺苏君昔毎临焚香端坐念何深笑余经嵗才重至台榭荒凉秪茂林
　　畱别定惠院僧
　　一自齐安逺寄家不曾来赏海棠花髙轩落日聊孤坐犹记山僧夜送茶
　　畱别赤壁山僧
　　赤壁矶头月可哀山僧常笑使君来秣陵城外清秋夜怅望江云隔楚台
　　寄故园兄弟
　　春风茂苑棠花发夜月湘江鴈影回康乐题诗劳梦寐平原羇宦不归来
　　寒夜曲四首和子安兄
　　风吹芳树已凋残却放清晖入画阑莫道金闺常自暖夜深飜似玉门寒
　　淡烟和月出霜林落尽寒花只素隂别有兰缸凝彩焰镜台斜倚照冰心
　　绣户深沉半掩门玉愁对月黄昏闲垂翠帐何曾寐熏尽金笼总不温
　　年随流水去伤神催入风光一度新何事蛾眉颦不展王顔无伴怕逢春
　　寄吴医隐殊胜寺二首
　　闻尔禅房结隐居斋心终日对真如常明万叶青莲火为照前五色书
　　宛转金河接上池祗园亦有杏花枝门前自施迷方药何用长安市里知
　　吴乡除夜歌三首
　　兰烛流光照绮筵椒盘倾酒度华年汉庭白首何曾调莫恠扬雄学草
　　乆宦空嗟江海身故园今见嵗华新吴宫栁色寒烟里不及长安易作春
　　荏苒流年去不廻夜深钟鼓莫相催金樽放饮香醪尽但遣春光醉里来
　　吴江夜泊有感
　　日洛吴江霜气清越乡姻树眼中明虚传八月乘槎去不似当年奉使情
　　江上停舟系水杨伴人鸥鸟自成行惊心一夕遥千里不独秋深恨漏长
　　十四夜雪后对月
　　琼枝斜挂玉轮秋积素承晖净不流谁怜寂寞惟僵卧犹自更深一倚楼
　　冬日闻懋上人入西山寄赠
　　支遁西行欲买山乘杯一去几时还禅心不系湖云似却恋晴峰缥缈间
　　雪后书懐
　　西风吹雪满柴闾坐对寒云意泊如自笑曾为穿履客长安愁说待公车
　　病腹承子约弟以导引方见示
　　经笥深惭边氏腹文园空卧子云身秘方为谢传鸿苑端坐寜辞学鸟申
　　腊月十五夜待月
　　雪意含云夜不分桂华揺落在氤氲罗帷嵗晩无须鉴独有闗山最忆君
　　冬月沉轮空夜阑绮华烛自凝寒春来依旧清光满只恐催人不耐看
　　闻蝉
　　衞水东驰疾似云水边沙桞带斜曛最是蝉声不堪听西来况是客中闻
　　施子持册索书近体喜缀二首
　　汉庭儒术有施讐终嵗谈经了不休把手青门何以赠但言笔札欲相畱
　　肺病无能艺颇耽不辞畱滞在周南新声近代多争长恠向人间説沈三
　　对月答子浚兄见怀诸弟之作
　　南北何如汉二京迢迢吴越两乡情谢家楼上清秋月分作闗山几处明
　　挽张秉道以入觐客死洪州
　　闻说朝天事已非滕王阁畔泪沾衣空江寂寞秋莼冷张翰何由更忆归
　　子安席上漫赋
　　失路那堪事逺行离筵愁杀起新声琵琶总是江州泪羌笛都为陇水情
　　病中闻己儿游张公洞占寄
　　名山探尽赋难成卧病江淹减笔精见说灵光将属草童心亦自有高情
　　病中与赐儿骰子占戯
　　枕上烦心每自惊祛除不尽苦还生呼儿六博聊相遣葛须知莫浪争
　　东禅寺题张琴师故居
　　遗民昔日寄东林弹指韶年去复今借问虎溪明月夜几多流水在琴心
　　古意二首
　　承恩怜故亦怜新落叶随风笑此身陌上相逢厮养妇宫中曾是旧才人
　　铜台遗令不堪悲玉座犹怜歌舞时恠得无情王处仲一朝开阁防蛾眉
　　题董太史卷后
　　阖闾城外初倾葢苕霅溪前逺泛舲题诗何日能相访消息应传董五经
　　中秋懐旧三首【懐乙酉年也】
　　玉街芳树奈清秋明月高悬十二楼犹记江淹题赋手夜深操笔对淮流【子浚兄有淮清秋月赋】
　　宝马垂鞭过狭斜金尊不惜醉琵琶五陵信是多年少敦赏何能及谢家
　　斗城风物最堪怜一掷流光二十年嵇阮同游无半在可禁吹笛落花前【子安兄与陈徐二子皆已物化矣】
　　丙午生日漫赋二首
　　华省归来嵗复临金丹未就二毛侵低眉漫忆从前事几许当杯得快心
　　生朝不乐亦云痴把酒持螯醉一时王微也解名相累抗世安须吏部为
　　饕史謡二首
　　金距雄冠唤德禽区区哺卵亦何心瑶盘一荐倾人市郭外应愁断晓音
　　中官玉食四方来酸笋香螺杂豹胎驻马一飡犹未餍锦盘明旦候门开
　　淫史謡二首
　　穿针少女貌如花骢马过时面半遮何縁得赴秦楼约试着青衣典绛纱【为妇筑楼行台毎夜更男子衣混执灯者入】
　　暂收寳髻与罗裙结束吴儿两不分夜夜台中陪御史朝朝门外将军【导之出入者指挥张建节也】
　　春梦【二月十五夜】
　　玉貌双倾识未真罗帏一夕偶相亲襄王觉后浑如幻乐广生前了是因
　　咏赠髪二首
　　宝髻斜安堕马妆偷将鸾剪试分香缠君玉腕劳相忆底是春心如许长
　　鸦鬓双盘似楚云聊将一缕赠夫君枕边丝断情犹系镜里香销恨岂闻
　　春日许应亨比部见访因忆应元防府时有内子之戚二首
　　卧病江乡世事非门前车马客来稀相逢不解防荘笑犹悼芳容泪满衣
　　建节当年入汉京离筵子夜总新声扁州再接清河使一曲那传白帝城
　　长兄新买珠灯试防二首
　　的皪明珠缀防丝芬蒀华焰引金枝争言南海流光夜絶胜西园让月时
　　为欢讵惜防黄金讶向鲛人购逺琛但遣履綦承夜色不縁缨组照春心
　　舅氏黄汝成悉出所藏秘画眎余嗟赏乆之因赋三首
　　宝轴流传嵗代深购时不惜防黄金长康好画应成癖晏耽书亦苦淫
　　海内名山未尽游渭阳图画总能收座间一夕穷千里却笑张衡遣四愁
　　管落双枝并入神手调花露染来真寄语桓家须爱取莫将寒具误畱宾
　　子约弟过余书斋值余卧病对桃花赋诗而去作此奉解
　　羞将明艳媚芳辰闭户桃花浪作春独立迟囘君莫讶此中多是解迷人
　　别彦先舅
　　江上花飞三月时暮云孤棹欲何之不堪相送韩甥意犹是微吟顔逺诗
　　艳珠
　　明艳今时第一流新承恩宠石家楼舞腰径寸朝朝减啼泪双行夜夜愁
　　闻报三首
　　太乙祠前礼玉清炉姻灯火彻霄明赐锦裁为朝斗服宫词按出歩虚声
　　玉辇离宫驻未囘金吾夜报栢梁灾可怜粉黛成灰烬错指长门是化台
　　朝迁玉座已生尘夜隔纱罗独黯神可是少君慿幻术望中犹得见夫人
　　送汪子之锡江
　　桃花落尽草萋萋归去汪伦路不迷天际孤防谁与伴只随明月下梁溪
　　览报二絶
　　沙塞飞书达汉京甘泉烽火彻宵明停銮莫向冯唐问颇牧何由得再生
　　当时丞相稍嫌尊讵是君王亦少恩收骸那见东园器泣血空思上蔡门
　　梁溪词三首
　　舞似前溪歌似秦绮罗秋夜不胜春可怜明月能畱客却笑桃花解误人
　　黄金卖赋买歌闻千载余名一夕醺恨杀玉顔逢洛水几慿香梦到巫云
　　少陵初过四娘家香气氤氲月色斜别后青楼何处是门前记取满溪花
　　王使君养晦郊居一鹿随之游因寄
　　池上挥毫乆不闻避人独与鹿为羣乘车欲向空山去何似王乔驾白云
　　过叟瓶莲二头
　　玉露蒹葭秋已深晩芳犹自媚幽林何如仙子临湘水朱袖双垂弱不禁
　　赠楚湘王生
　　楚客乘舟秋入吴貂裘龙劒一身孤相逢解说齐安事雪满堂隂尚有无
　　昔在乙酉嵗余游二泉书院畱题于壁邵文荘公诵而爱之即次答见寄自公下世逮今两更酉矣再过锡山怅然赋此己酉九月二十三日也
　　二十年前少小时仲宣曾受蔡邕知松山寂寞泉台冷犹向东陵访旧诗
　　梁溪行乐词二首
　　花满梁溪月满楼客乡两度醉清秋百年行乐争余几一夕想思可奈愁
　　曲按新腔讵似前妆成雅态更堪怜罗帏判醉从今夜翠带畱题是隔年
　　进酒词
　　芳情惯向歌前结郁抱偏从醉后开何事酒干衔不放杯香暗送口脂来
　　赠金医
　　少年学道出长桑闭户时窥五色方汉武甘泉初铸鼎好将灵药献君王
　　以独草一笏兰芷笔二枝赠别盛二
　　独草新传越国烟双兰并结中山兎此日临岐特赠君他时为写离思赋
　　赠桂轩相者
　　心厌尘喧隐桂丛犹将物色阅三公长安总是攀花者多少荣枯在眼中
　　七夕二首
　　画郎面面图金粟化塔层层现玉毫舍利中看宿刼栴檀林外听江涛
　　鹊桥宛映金河上鹫岭遥连银汉回从思妙谛多慙拙为问天孙乞巧来
　　释伎自闗中游蜀山
　　太华峰前西别秦锦江持鉢度余春经冬不防峨嵋雪一夕轻消面壁人
　　句曲崇明寺寓眺四首
　　义和三十六禅林处处香台悉布金嵗乆荒凉无半在祗余危阁鎻秋隂　【千佛寺】
　　化城东望接仑峰九曲西流滙上容洞口欲寻茅氏诀丹书犹说石函封　【妙云院】
　　七级莲花揷上清灵光夜夜玉毫生重檐缀铎声和梵不为风吹亦自鸣　【四周塔】
　　寳藏宏开自晋年金河常见法轮旋五千贝叶灵文尽持得残经不忍传　【藏经殿】
　　题寺僧唐马
　　騕袅曾空冀北羣燕台买骏乆无闻长鸣且就支公枥非是听经胜防勲
　　过北川桥旧寓
　　客舍依然禁篽西女墙淮月古青溪春风为笑堂前燕门外何曾识马蹄
　　普照寺听天晓禅师讲解
　　少林飞锡渡江来说法城南有旧台贝叶时时松下展灵花夜夜雨中开
　　永兴寺防歩
　　帝城西覔古丛林万木寒垂六月隂庭下闲花斋后偈门前空水定时心
　　赠徐公子追悼其侄禹量
　　绮纨公子拥青衫身在朱堂慕碧岩竹林为问风谁嗣犹自伤心说阮咸
　　赠资上人
　　白塔山前慧树丛绀楼初化影堂空老僧相见谙吴语夜就绳床问洽公
　　赠庆上人
　　早年销迹在空门寺数南朝此最尊莫以无为成净业好将焚诵答明恩
　　赠渔苕叟
　　闻君家住旧苕溪春水桃花路欲迷总为南枝怀越鸟此身犹在秣陵西
　　送故友程水部之子下第往毘陵谒唐太史乞志二首
　　落落鸡羣见尔时河山犹邈故人思叔敖死后空囊在亷吏年来讵可为
　　鳯毛今日喜逢君裘敝长安路忍分最是中郎知有道西行一为访碑文
　　安平元夕对闽客作
　　邑少弦歌惟戍鼓村无姻火只渔灯吴趋防艳闽珠灿一様思归两未能
　　御堤栁
　　御堤新栁碧毵毵袅雾垂烟总不堪借问道傍车马客几多离思在江南
　　寓京感事五首
　　亡命当年为报讐自矜骁勇蓦边州持刀白日横行市县令低眉不敢收
　　围城髙筑备辽西夫壻防徴事鼓谁向月明啼玉筯断肠知是杞梁妻
　　红顔薄命古来闻万里辞乡雁失羣不见黄金归蔡琰祗畱青塜从昭君
　　海陵储粟号常盈一夕咸阳烽火惊闻道催逋朝遣使几多民命在春耕
　　甲第西衢曜日新沙堤东巷已销尘门前行马依然在问姓多非旧主人
　　送僧之楚
　　千里云随一锡孤楚山深处是荆巫湘江秋尽多兰芷笑采幽芳当折芦
　　谢王子惠莲房
　　金房出水讶分甘玉沼清秋露半含云树几重迷魏北莲歌一曲想江南
　　访许子工部旧寮
　　一别都城过十霜相看俱是水曹郎到门不敢驱车骑罗雀应惭见子将
　　谢惠凉巾
　　谁制云巾蝉翼轻况逢新沐晩凉生北髙枕承嘉惠东省弹冠异昔情
　　谢王比部惠珠枕
　　双蟠防鳯结明珠角枕从来粲不如梦魂恍度鲛人室愿借余光照宝书
　　戏调李子丧内三首
　　君家贤内友人知自是兰芳不待时莫讶潘生头白尽祗縁新草悼亡辞
　　月冷妆台翠冷钿花销红粉栁销烟陆机总谓多文藻可复挥毫示彦先
　　遗挂凝尘尚黯香洞房深鎻夜何长解愁莫漫频倾酒犹恐卿卿恨太常
　　冯公岭观道傍花爱而赋之
　　冯岭秋高鎻白云四山晴树挂清氛花开五色多竒品不植名园便莫闻
　　春江雪泛柬陈广文
　　春日江头雪作花片防乘雪下东嘉云深不辨袁安宅独拥寒衾到日斜
　　芝田忆殷近夫
　　当年仙令下车时燕坐鸣琴有所思不知叶县丹成后尚见河阳花满枝
　　张银台避兵湖上三首
　　青海扬波白日低玉山云树已全迷少陵避乱花溪里却指湖东作瀼西
　　黄巾夜逐马鞍东华屋朝随一剏空但使有桥容博望不将无宅笑张融
　　娄闗兵后市成墟何似咸阳烽火余不见问奇门外客啼鸦知是草居
　　宼至杂诗四首长兄命予同作
　　将军丧马懊无顔奋臂宵驰敌垒间何似贾生行刼去独骑南部紫驑还　【厮卒李阿旺】
　　拔防先驱获必双日高腥血染娄江齐师三百称骁勇气夺吴儿欲树降　【义勇闗夀】
　　江边结网为求鱼谁道渔人亦献俘要取银牌将换酒凯声乘醉入吴歈　【渔人顾五】
　　年少轻生不畏擒笑谈绐虏未输心朝来匹马危城外提首辕门索赐金　【狼兵王五】
　　将入滇折兰赠吴二纯叔
　　海上尘吹阻盍簮宣游曾共楚江潭赠兰何似攀杨柳佩取芳心报日南
　　题枫香驿亭子
　　秋入枫林霜叶零劳劳吴楚此孤亭阶前湖水环双碧槛外庐山送逺青
　　临江驿中秋
　　驿路临江接汉隂洞庭秋气转萧森吴闗一望三千里为借清光寄逺心
　　华容
　　湘江西下见华容路访桃源尚几重巴水涨时迷蜀道楚云深处是巫峰
　　马鞍岭
　　石磴千盘上马鞍始知鸟道未为难此身已作图南翼犹指云霄向北看
　　苕溪邑钟鼓洞有伯安题石
　　石傍空山声暗传云和清响落钧天洞门一自题诗后常见停车叩水边
　　沅江
　　霜落丹枫吹白苹沅湘十月暖于春闲将棋子敲灯夜可念江千待渡人
　　寄忆
　　江东烽火已难知乱后堪更别离总有乡书传驿使开缄不省是何时
　　盘江词三首
　　白涧流残青嶂开鸡公岭带夕阳来更闻江水盘千曲何似愁肠日九回
　　攅峰夹岸若云稠下有飞泉一线流春草深时多瘴厉行文驻马不堪愁
　　松风万壑引盘涡闻唱公无此渡河汉将西征遗垒在至今啼血染沧波
　　过定西岭寄忆包侍御节
　　兄弟逢时早防勳人言柱下有机云清宵为问华亭鹤瘴岭骢还几度闻
　　仙羊山【广通李令告予县西有山望其云起如驱羣羊山下有鑛殆金银气也】
　　昔闻浮云变苍狗兹传灵气成青羊安得坐逢勾漏令闲煑丹砂白日长
　　舍资驿有杨太史垂栁篇书于壁因寄
　　垂栁年年陌上春题诗不见倚楼人萍踪恨杀巴江逺望入峨眉翠转颦
　　安寜乃杨太史客居处乐人多按其词被之管弦
　　曹植疑神赋奈何徐陵新体丽情多争如供奉清平调翻入南中子夜歌
　　发滇口占
　　嵇生慢与世相违金马闗前欲拂衣自笑此身犹社燕一逢春色便南飞
　　岳阳道中积雨
　　千树松衫结晓隂征夫前路畏泥深惯是楚天能作雨却怜吴客坐伤心
　　黄梅闻张令先已入省
　　仙鳬谒帝楚江归芳草洲连赤壁矶遥对双峰怀玉树琴声寂寂落花稀
　　潜山道中五日
　　客行仲夏逢佳节地近东吴即故乡思欲避兵犹防乱蓬心解醉蒲觞

　　皇甫司勳集巻三十二
　　钦定四库全书
　　皇甫司勳集巻三十三
　　明　皇甫汸　撰
　　七言絶句
　　奉和子约夏日郊居五首
　　炎日遥从瘴岭还新开幽径竹林间南中六月浑无暑犹记衙斋对雪山
　　用世无能恰似樗坐惊啼鸟落花余边生僻性惟耽卧纵使临池亦懒书
　　坐倚桐隂岸角巾谁堪裹服起迎賔杜门却笑曹顔逺何事因踈恨故人
　　三亩芳园带草堂一行作吏乆荒凉乌衣乐事多清夜莫向春池梦别长
　　梦鹿初醒日上迟戏禽偏爱午隂时隠侯新制郊居赋不遇王筠未解知
　　新秋月防三絶句
　　端居自爱小庭闲皓月流光照酒间试向南枝看宿鸟莫将离思绕闗山
　　常年月向客中明今夕人归倍有情底恨烽尘吹海戍笙歌销却馆娃声
　　谢家华蕚聚应难月满西园似旧看昏夜尚思游秉烛谁教见月不为欢
　　十八夜儿楙治酒邀诸父待月始隂仍霁
　　清夜欢逰忽作隂少时斜月复开林倩教丝竹陶余兴莫惜儿曹解此心
　　送朱挥使提兵备御
　　牙旗遥指海东云夜半潮随刁斗闻充国来边多胜算不教幕下乆从军
　　夜过张子不值
　　偶随明月过君家幽径无人自落花书帙乱抛青玉案尚余萤火挂纱
　　次子约答賔
　　闭戸无营懒自宜逃名渐觉少人知相逢陌上休相问二陆今非入洛时
　　柬子约二首
　　古来齐物贱彭殇余浪长悲十二郎不奈春风如解恨夜深飞雨助凄凉
　　东吾达命爱都捐最是忧心易损年头白逢春能几许且收双泪向花前
　　题扇
　　歩从洛水凌波夜偶向巫山行雨时赵氏入宫争见乔家倾国两相宜
　　题梅赠僧
　　说法台前凝素晖香霑贝叶冷侵衣老僧面壁浑无语落尽梅花当雪花
　　长兄斋中尝畜白鹦鹉一只亡后归之于人哀赋二首
　　客到花间问主人隔帘先听语声频今来却作乌衣燕飞向东家别哢春
　　尘生畔緑隂稀不见笼中舞雪衣何似义乌能恋主寒枝栖尽尚来飞
　　闰七夕病中作
　　花烛人间卜夜难香车天上结重欢嗟余抱病移单枕非爱双星欲卧看
　　题扇
　　吴苑总为嘉丽地春风况是艳阳时莺花十里横塘路载酒移舟到处宜
　　黑将军被放
　　汉将功成谤易生蓝田归去不胜情青天一片淮南月犹照当时细桞营
　　送朱生戍滇
　　行尽黔中万叠山昆明特秀五华间漫过铜柱思乡泣防见金鸡放赦还
　　题燕
　　緑袅轻丝巷栁斜朱顔依旧映桃花双双惯向春风舞爱得宫腰似赵家
　　题兰二首
　　月映湘潭弄蕋初清香先自袭衣裾纷纷桃李争妍夜一种幽情总不如
　　小玉盈盈不事妆青楼夜夜舞霓裳欲君记取同心语解佩临风赠早芳
　　北山
　　羡君栖隐出人羣独向山斋卧白云自是松杉堪寄傲不须猿鹤为移文
　　次韵送张允清游武当二首
　　归卧东山聊引年始知傲吏已成仙乘槎若遇浮丘子定好相携蹑紫烟
　　看君已过古稀年犹欲名山访列仙可是向平婚嫁毕不愁岐路有风烟
　　课小侍习舞二首
　　小髻盘鸦二七年新教垂手舞当筵夜来何事罗裙皱只恐凌云化作仙
　　初着霓裳怯尚羞纎腰婀娜不胜柔莺花容易催春老莫道卢家忘却愁
　　元夕灯下观舞二首
　　华灯携自日南来火树兰枝夜夜开氤氲翠防灯前举一片轻云落楚台
　　万斛玑丝巧织成银花防防弄春情玉容翻向光中立何似仙姝隔水晶
　　戏柬子约
　　灯市才收春渐饶柳情梅态不胜娇相携早办东山屐何用持经坐寂寥
　　题沈周八景图
　　瑶台高起阖城西下瞰胥涛烟草萋歌舞尽随麋鹿防月明惟有夜乌啼　右姑苏台
　　灵岩深鎻旧离宫香井琴台辇路通池上花饶西子醉屧声时向画廊东　右灵岩山
　　万笏山头一迳分半通祠宇半连坟可怜僧舍成灰刼落尽泉声见白云　右天平山
　　太湖风浪昼冥冥烟树微茫接洞庭船到中秋徐荡桨湖中漾出两山青　右太湖
　　一开茂苑古城隅百里莺花入画图为问海陵何处是寒鸦飞尽但平芜　右长洲花
　　吴王宫绕百花洲十里香随脂水流芳杜尽凋惟鸟雀飞来飞去候龙舟　右百花洲
　　章郎种树似刘郎片片开成锦水乡一自寻源迷去所不知春色在河阳　右桃花坞
　　桥横古渡带平沙枫落寒山日影斜舟女莫言估客乐钟声将梦到天涯　右枫桥
　　为僧题画
　　谁道空门无世縁画图犹自向人传诗成何限清秋兴恰似休公怨别年
　　赠董少姬
　　年才二七美朱顔家住青楼大道间曾记少时行乐处不堪清梦到巫山
　　再赠董少姬
　　玉貌兰心笑口嫣未盈三五小婵娟双成只合仙游去故向人间畱可怜
　　过董氏
　　不到青楼三纪年章台栁色半销烟今来非是江州夜对却琵琶亦黯然
　　朱将军第夏防二首
　　海上军书乆不通闲抛鎻甲挂凋弓谁知河朔追凉处却在营门细栁中
　　筵开西第午风轻玉映氷山四座清暑气翻成秋气肃莲歌按出凯歌声
　　题花图赠王郡守徐少府二首
　　洛阳尽说花如锦蜀郡曾闻锦作潭一自分符来出守年年春色在江南
　　茂苑晴洲绕鹿台芳菲应待锦帆来不须更置催花使一奉仁风万树开
　　二月二日子约席上翫雪同咏二首
　　今年逢闰讶春迟积霰凝晖似腊时杨栁何因飞早絮梅花浑已拂残枝
　　飞花缀户总瑶芳东素纎腰映舞行最是多情何水部故教罗绮唤春光
　　春寒歌二首
　　揺落寜知三月时未逢禁火亦寒炊梅翻六出花成雪栁湿千条雨作丝
　　剪就春罗未试衣花间无计觅芳菲鳯楼絶似龙沙夜征戍何须更忆归
　　雨过秦侄赏玉兰
　　爱汝庭兰万玉开年年一度看花来莫愁风雨消轻粉暗送幽香入酒杯
　　题画寄栗二宣甫
　　少年折取杏花枝曾共元方走马时回首长安春色里因君一为寄相思
　　闰午
　　今年闰月两端阳共对橊花再举觞百嵗几回能遇此不妨频系五丝长
　　劝舞词
　　石家选舞按新声不惜黄金教始成莫恠楚宫多瘦损纤腰能得几时轻
　　卷灯词
　　火市灯街乆寂寥几家银烛庆元宵才过三五収华焰可信韶光疾似颷
　　子浚庭中玉兰盛开感赋
　　香销玉树更生春不见当年种玉人莫道有情非草木半垂未展似伤神
　　何内翰招防获闻声伎之盛作三絶句
　　房中乐自旧京传促柱轻调慢拂弦曲罢周郎得顾但闻余响绕灯前
　　红妆唤出夜畱欢翠防因霑细雨寒为谢乔家无恶客不妨歌舞教人看
　　二月莺花乐事新更怜罗绮坐生春当杯入手休辞饮祗恐夫君怒美人
　　雨余早起兰花乍开幽亭可玩遂以一枝贻弟子约枉诗见投兼报此作
　　灌园为忆闭闗人静里无营动亦真折取兰枝当华萼佩时须悟赠时因
　　吴文部园中观秋千四絶句
　　防架朱丝荡碧空翩翩双蝶逐花丛祗知神女能行雨不道仙姬防御风
　　乍起花间渐出墙只愁人逺但闻香娇容愿倩风为力故制湘裙特许长
　　约云鬟恐髻偏双钩玉笋蹴金莲平明芳径休轻扫畱取人来觅翠钿
　　女伴年齐二六余争先跽巧气凌虚个中飞燕身能惯百遍看来总不如
　　赠别董少姬
　　花月长承座上欢闗山忽作曲中弹楚云一防阳台冷始悟佳人再得难
　　虎丘饯别
　　解道禅机色是空犹将别怨恼休公当筵一掬伤心泪洒向天花并作红
　　虎丘感别
　　分岐昔上说经台愁鎻寒云郁未开祗树翻同湘汉竹泪痕畱处不堪来
　　送子仁弟游茅山二首
　　天外三峰翳白云人间何处访茅君容江二月多春水落尽桃花路始分
　　洞口松杉蔽隐居玉宸宫阙接清虚相逢道士应须问茂政年来好寄书
　　宫词
　　禁城柳色蔼春晖江上龙舟去若飞典笥预开金鎻待君王初进五时衣
　　花朝叹
　　二月春深暖未回花时犹未见花开宸游唐后浑嫌晩恠得传教内使催
　　玉叠梅子约园中新值
　　玲珑万玉琢成花独掩羣芳色倍华可是天边琼树种乍移江左水郎家
　　戏简吴纯叔
　　长夏园林寂更深思君何事减春心月明闲却秋千影懊恨墙头但緑隂
　　题新红
　　春色才堪拥座中小乔曾亦恨春风临妆若使罗郎见定折桃花赋比红
　　重赠董少姬二首
　　玉人重喜醉花前璧月流光夜可怜何事花飞人别去却因圆缺悟尘縁
　　旧日啼红尚清衣可禁沾袂泪重挥江流亦恐愁难浣愿逐寒潮一度归
　　山中观梅二首
　　四山祗树总成梅十里幽香防法台试向邓林投杖去何如给苑看花来
　　乘兴观梅萧寺间扬州何用逺游还老僧花下聊趺坐面壁浑疑对雪山
　　花下赠妓
　　折取梅花赠丽人寿阳更觉晩妆新分明羣玉山头见人面花枝一様春
　　寄赠赵姬二首
　　争言飞燕是前身曾记昭阳第一人祗恨尘縁犹未尽却随红粉度芳春
　　少小名推作状头舞腰掌上不禁柔年来通借金闺者未必才华胜女流
　　除夕雪二首
　　嵗暮江城春已过寒云犹作六花多长安忆得朝元骑幸借余光送玉珂
　　漏声随霰听来稀渐觉青阳敛素晖何事东风浑未起柳花无頼讶先飞
　　题竹赠妓
　　分明弄影碧参差学得江南旧制词敲防玉钗声似恨粉痕畱取未干时
　　送王公子之白下二首
　　尔抱青箱寓旧京五陵结客总肥轻乡心却逐秦淮水犹自东流向阖城
　　相门有子降王门讵讶当年齐偶尊忆得鳯凰台上月渭阳深处照黄昏【公子有姊归于中山因流寓云】
　　豫章词四首送范于中之江藩
　　满堂丝竹且停声试听闗山送客情王勃旧传滕阁赋陆机新拟豫章行
　　秋半湖隄柳未踈莺花稍减别来初朱轮拥处频教驻防有门人托后车
　　当时盛事数徐陈千载余风尚未湮君到洪都须下榻好于清夜迟幽人
　　衙斋吏防昼长闗坐对薇花见鸟还雨后卷帘来爽气几多诗思在西山
　　题桃源图
　　试问桃花几度新武陵深处旧迷津也知圣世非秦日移向东都别作春
　　题陆氏资隠田巻
　　卖卜城南今几年囊中犹自少余饯何如宋玉惟题赋乞得君王云夣田
　　题张仲梅花时居母丧
　　万玉参差防作花浑疑云色映衣麻思君莫道诗全废聊倚东风咏白华
　　二鹦鹉诗
　　长兄得白鹦鹉一枚鸮身鸽尾有冠如缨而色黄志曰鹦防也客自南海归者持红鹦鹉一枚体差小而趐緑翠羽并奇产焉昔宋顔延之赋白谢庄赋赤恨未能兼也余欲操笔侈辞方抱祢生之诫然终不能嘿嘿也为占二絶付司鸟者歌之云尔
　　慧性能言氷雪姿玉阶曾亦侍光仪年来翠防争承宠讵是霓裳进舞时
　　身向炎方万里归众宾谁不讶朱衣汉庭白首为郎者犹未衔恩得借绯
　　还扇词
　　惋矣汪生凄哉吴媛缔兰心于偕老奄蕙质之先零密友兴哀悼亡成赋慷慨命管托团扇之幽情出入怀防摅巻衣之余慼暂捐班箧幸获楚弓嗟乎玉洞埋骨非去珠之可还香谢返魂岂遗簮之故在物则偶尔人其奈何
　　忆昔春华溘露时曾将丽曲写忧思蛾眉不及齐纨素一防人间无见期











　　皇甫司勳集巻三十三
　　钦定四库全书
　　皇甫司勳集巻三十四
　　明　皇甫汸　撰
　　颂賛铭
　　清海奇功颂
　　若稽古昔重华纂厯爰书猾夏之文只徳握符犹载叙戎之绩蠢兹倭夷弄兵濡沫中奚足为圣朝蠧哉当其窃发也始逞贪残卒肆桀骜乃至焚城防邑斩将防史衅构累年殆无寜嵗祸延四省半为丘墟上厪宵旰之忧大奋赫斯之怒简命元老授以斧钺召募习流置为材官仰借宠灵式遏防虐寻就剪灭悉为荡平然民疲于征遣师困于行间财竭于转饷力殚于防守得不偿失功仅凖过此其往事之大较也夫日本诸夷僻处海岛洪涛巨浸天之所以限华夏也然浮艎驾舰乘风遡浪倏往倏来千里一息敌骑之蹶踶不捷于此也跳梁盘舞且战且怯迩则刅接逺则火攻匈奴之长伎不铦于此也议者方轸北顾而忽南图向非高帝神武察见狡谲谢欵罢互罗衞布堠而严为之防鄞漳之间不胥而为夷乎迨今烽火稍戢疮痍甫定而师处生棘田卒污莱迁徙之民未尽归农荡析之妇未曾还织方且收骨四郊想魂千里乙丑仲夏风汛忽作闾阎震惊葢伤弓之鸟羽落于虚丸遇毒之夫色变于谈虎无足恠也时则有巡按御史洛阳函野温公霜棱所莅风裁著称嵗及期图上剡草方驻节义兴羽檄星驰鹰扬电发乃令总帅郭君为先锋别驾刘君佐之兵备宪使耿公将中军而躬率勇敢弹压其后甲耀日朱旗绛天申以旦誓刻以宵征有言三沙濒海贼势叵测不可轻蹈者立斩以狥由是三军股栗拔防争趋耳慴于迅雷目于流矢桑防未徙而藁首传矣生擒三十六人斩首数百级其他沉尸汨罗自相蹂躏而膏野者又莫可胜记也神哉王师乎竒哉侍御之功乎或曰倭昔崛起民不知兵乃斩木掲竿乌合蚁聚以此而战折北不支今训练已乆器械益利信臣精卒非向之屠贩亡赖也长铩劲弩非向之鉏扰棘矜也殊不知乆安者弛常胜者骄以骄心而御弛众父兄缓带稚子咽哺卒非不练适以予敌器非不坚操以倒授食非不足赍为盗粮岂可谓今易而昔难哉矧倭夷之深入我土也不习地形妄意空藏阽不测之危冒重闗之险昧利黩货幸而距脱者徒以中国之奸为之向导也今则造舟除器非一朝一夕矣士效智谋师有纪律探知要害觇得虚实即所就擒者咸髠顶睅目阔足骈指无不一当百者非复杂以鄞漳愞弱也又岂昔难而今易哉乃使战无遗镞返无只轮而我民无乘障之劳塡堑之苦妇女无系鞍之辱婴儿无贯槊之惨农不辍耕商不易肆靓妆袨服之游如故方响棹歌之声不絶而防已亡矣伊谁之赐哉独不观之疗疾乎已在膏肓投之乌附而愈病者徳以为良医而不知元气耗矣孰与切脉望色攻于凑理者功上也又不观之救焚乎将在煨烬不避燋烂而赴者主人引以为上客而不知玉石燬矣曷与曲突徙薪止燎于方扬者功最也以此观之今日之功岂减于癸甲之时乎严未遑戒而师已班警未及闻而捷已奏焉于是天子喜曰破敌神速不以贼遗君父真御史哉一二执政皆吴产也驩然释其故乡之思君臣交庆于庙堂之上罔不啧啧贤侍御者而公则曰圣天子威德逺加元辅訏谟素定小臣何力之有哉时廵抚大中丞防稽周公巡江御史新安尹公先以王事只役于外乃由大江来奔防于海上殄其余党俱蒙白金防币之赉郡邑诸属各亶乃心衞尉而下悉听纵指勤劳并可书矣稽昔裴晋公亦由御史建勳超拜将相公归上毗天子平玉衡销金镝张乐洞庭之濵放畜长洲之苑江左之民非公大造而谁哉司勳氏曰玁允于襄吉甫兴歌淮蔡既平宗元制雅不有藻辞盍彰鸿烈乃为颂曰东南嘉丽吴嬴越饶爰及中叶宼乱是遭军疲于戍民瘁于徭褐靡卒嵗藿不谋朝十室九罄千里萧条坐愤栖防寝思报殽我有黍稷赍为盗粮我有金绘胠为盗装嗟我父子驱之海疆雕甍绮栋烬于燎扬帝命元老威武肃将廓清大憝汔可小康康休亡何妖氛载煽鲸浪飞颿羽书递箭闻者禠魄谈者槁面桓桓侍御从容应变戴星出师防暑与战申令六军防不可玩遵海而阵遇于沙穴甲未及擐鼓不成列渡沉其舟逸乱其辙集从天降防随飚瞥一日之间三献其捷不识不知罔夺民业赫赫肤功实伟实奇折冲于爼制胜于帷势如破竹算若发机渠丑既殄余孽亦夷民安以庆士饱而嘻舍爵髙防揽辔徐驰谦谦侍御载拜稽首帝徳诞敷臣力何有賔服百蛮天子万寿昭格上灵贶是祐司勳作歌宣之凯奏勒石海堧永耀厥后
　　匡靖翊隆颂【有序】
　　当览王子渊圣主得贤臣颂而有感于君臣相与岂不章哉若夫云龙风虎防逢其适鸿毛巨鱼势乘其便元首股肱之资腹心肾膓之寄备易而储难求劳而享逸稽古盛帝显王曷尝不用此术哉我明若蒲州杨公博弱冠解褐负洛阳之才腰章制锦流东阿之誉遂以循吏徴拜曹郎仅逾二纪超登三事羣望属焉在昔世宗之朝氛祲未寜边圉多警以公为夏官大司马以诘兵戎以励将士龙旗飞藻鼍鼓树羽爪牙之任若尧命羲叔周任祈父由是威震殊俗风偃遐裔凡东寄南象西鞮北译罔不献琛来廷囘面内向部曲惮其威德君长识其姓名肃皇帝垂衣裳销锋镝志牒之所未载舟车之所未通逾沙越漠输琛纳賮者以亿计公之力也逮今上即位海宇乂安以公为天官大冡宰统百官咨四岳口代天言手握王爵枢斗是司若左雄卓絶于前山涛莫嗣于后由是举士歌牧之中辟才琴钓之上凡内而司府监寺外而藩臬郡邑罔不铨分泾渭藻别朱紫天下谓其公清时人目以贞固圣天子平玉衡升泰阶凡奔走防附先后御侮济济在朝野无遗贤者公之力也在昔嘉靖己丑世宗御极之八载也锐精图治稽古礼文延揽俊哲寤寐幽人设天网以该之筑黄金以招之由是鸿羽渐阶振鹭充庭海内去奥离渫持粱齿肥攀龙附翼以赴功名之防者上下驩然交欣工用相得也有若文华敷于艺苑治行着于郡邑忠荩摅于台谏徽猷宣于藩岳得人之盛首是科云然位不阅于崇品年不跻于中寿者多矣滁阳奄忽未竟齐安畱滞周南矧陟台秉铉非公一人而谁哉垂声竹帛铭功钟鼎列爵殊称剖符锡壤公曷以臻此哉惟天纵公思啓行翼咸可也而独俞咸否也而独咈防共揆也而独当力共奋也而独克高论庙堂之上而千里若见不越几席之间而百世可知圣主待公以功熙绩矣且公西晋世家也累叶簮缨继武科第侍御作于前祠部述于后公奚忧焉宜乎享黄髪渥丹顔天寿平格为国元老兹嵗戊辰甲子始周夏五廿又四日悬弧之辰也天子令宗伯司马大官锡防上尊渍酒宰夫胹馔教坊陈乐衞士腾舞八座称觞百寮结驷词臣赓歌乃有同榜逸史窜迹虎丘翘首龙门载拜而献颂曰崧高维岳峻极于天中条有岨作镇蒲川惟岳降神申甫廼诞条亦毓灵杨公攸賛姑射异人绰约驻顔公参其术呼吸引年皤首绛县甲子胡考公介遐龄永锡难老文武为宪周美吉甫桓桓杨公实惟其伍将相兼权蜀称武奕奕杨公爰与之俦昔在匡靖司马受脤蛮方辑柔如民之驯今乃翊隆为帝冢宰以统百官以均四海廼武廼文多男多寿何福不臻俾尔单厚秉云不惑震曰遗清功德并劭身名俱荣
　　顾孺人颂给事存仁母
　　牒称轲母史颂鸿妻赫赫武肃垂范中闺徴士尚徳淑媛与齐始修挽鹿终诫鸣鸡哲嗣骏发职司谏议争廷犯顔排阍冒忌謇谔不囘遐徙曷怼屺岵增劳社稷苟利贤哉孺人大义实闻爰廸厥子尔献于君恶不可为隐焉用文前史所载异代同芬黄门寜亲曹家逐子一旦背损流悲徴仕火焰帷堂反风获止匪籍慈灵孰昭懿美
　　蜀国闗侯像賛
　　矫矫闗史称虎臣乘时防迹奋不顾身勇畧盖世英武絶伦生为名将死为显神火德中微妖氛构乱慷慨辞曹驱驰翊汉国歩斯频王艰于扞地厚天高精诚可贯寳刀淬锷鐡锜嘶鸣笑谈云雾叱咤风霆万夫莫敌千里长征正直而壹凛凛犹生虽有勲身殁气烬孰若我侯灵威不冺貌肖美髯心纡义悃家祝户禋世刼共尽
　　张簿賛【为少宰张公潮作】
　　矫矫张公被褐怀璧曹侯试掾萧相发迹小往奋庸奚假推择智效一官莫匪王役权阉作威奴使羣吏鼎贵脂韦鲜不丧气辞爼逊言投章抗议螳蜋之怒詟彼虎眦诸司填委贪败蠧成公在易州砥节惟清时防竒羡嵗出有经谁谓簿寑流其颂声公拜湖藩遗荣遐引知后必大髙门容轸肃肃宰臣阅崇籍甚本固斯蕃源深斯濬易氓怀德敞宇崇祠载勒其绩载肖其仪曾是要位湮没罔知苟业斯劭胡秩云卑杜陵庇令按劔诋传爰延为长不闻郡县古人与稽刚亦可见世济休光天恒福善
　　许中丞像賛
　　西京巨丽阐于慿虚华岳降神诞自奥区时惟许公奋庸在位爰奉末光式参下吏嵗月云迈山川间之愿见顔色邈若琼枝嗟吾匪故繄公犹素展图端拜恍若神晤湛乎其思晬乎其形若昔待诏掞藻天庭目裂以眴髪怒而指若上封章揽辔而起春风以披秋阳以晅若进诸生讐经辩难司驭肃肃鸣銮哕哕又若持版支頥数马而对裘带闲缓羽檄孔棘若在军旅坐啸而防慷慨登游从容燕语若携賔从觞奕别墅公髪虽改乃葆其真公齿虽宿而思则新既抗流载雅致威棱所憺翘缅增气
　　陆义姑姊賛
　　姊事详载其弟给事粲传中
　　烈士殉名伟夫蹈义岂伊女德亦与之比婉娩克断柔嘉能制贤哉陆姊在寡而贞乃有哲弟为王诤臣讥弹时相抗防于廷批鳞逢怒窜迹遐徼妻疾弥畱家遭不造哀哀二雏影形相吊秖役戒言不遑内顾匪我无家尔家曷附匪我无子尔子曷怙父兮万里母兮九原耄矣太姑曷能尔存往鞠往育展谁之恩鲁妇存侄齐师却兵矫矫陆子异代同情险阻备尝忧戚用成聂姊砥节伤勇获咎第五谲善内省实疚急难之刺是图是究国曰直臣家曰义姊争光日月流声闾里小子执彤敢告司史
　　王氏三贞賛【澶州侍御家也】
　　皎皎常氏弱嫔于王曾未三稔夫溘夭亡遗孤是孕冀延以昌在襁几殒吁天乃康精诚之假懿行孔彰清风激俗澶水流芳肃肃侯妹中丞之裔偕老是期中道奄弃姑欲见夺指天以誓譬草栖尘无后可恃处情尤难端操愈励嗣厥徽音无忝常氏赫赫赵女诞自鼎族荆布是甘乃厌繁缛降而能聄在馈惟谷良人早殱微是育婉娩柔容竟谢膏沐伊常与侯粲尔贤淑缅昔三仁君子之贞三良是残烈士狥名何如三妇慰彼九京率礼蹈义匪爱其生内德既谅外教实刑刺臣作颂敢告司旌
　　读朱中丞遗烈论賛
　　葢闻皎皎者易污硗硗者易缺岂不信哉余观朱中丞遗烈未尝不废书而叹也嗟乎若中丞者可谓强直自遂者南阳之风者矣自发科起家承麾出守稍迁郎署载扬宪度厯典藩条所在以能称其治大较尚严察操下束湿而发摘如神惠逮于单微威行于贵戚以故德怨恒相半焉至开府两浙坐镇八闽官由新置法罔旧章事听便宜权得专摄其襄同安双屿诸山宼及翦漳泉瓯鄞诸海夷前后数百余战斩首千余级虽营平图金城之畧定逺恢玉门之勲曷过焉少假嵗月圣朝将賔越裳而賮楛矢矣奈之何豪右不利飞文巧诋党虐构举遂使当宁回鉴于万里执政过听于三人禠爵服以屏居顾妻子而叹息念塌翼之莫奋悼司鸣之无晨乃仰药杯中溘死牖下徒僵尸寓谏抉目观兵不亦悲乎卒之后曾不三载而夷患孔炽祸连吴楚毒流闽粤蔓延烽火几为丘墟贝锦之夫始腼顔以噬脐切齿于戎首亦何及哉追论是非折衷功罪当优以庙諡爵其子孙然不闻理伏波之寃讼深源之枉者岂汉德之少恩抑天道之爽报也哉賛曰肃肃中丞才猷经世既逢其时亦履其位致果用刚道家所忌渟海回澜长城撤蔽夕辉可收朝露不待所至防利乃身受害前亏厥成后亦寻败三复甓余千载增慨
　　五旅铭
　　五旅者皇甫子旅于黄而其居有五也堂曰含晖室曰枝亭曰友鹿轩曰清风台曰兰芳云先是黄令奉御史台檄业己为治理官外馆矣有余材焉乃构堂三楹扁曰含晖取谢诗山水含清晖也前临大江后枕赤壁山川信美余谳暇居之未尝不超然适也晖曰含之岂时当用晦道尚守黒耶世之抱仁而腴怀义而华者一切以才短之不识古追琢斧藻曷所指哉而彼堇堇弗语象恭浚衷而逸行者果皆得为有道之士否耶铭曰上德守黑良贾深藏其晖允吉君子之光堂之后徧室仅容膝曰枝庄生所谓鹪鹩巢林不过一枝者也余退食毎端居深念理以遣已情以恕人不知奥窔之在广莫湫隘之在昭旷也昔苏长公被放多就安国定惠间游息省过而余经嵗不再至束缚又可知矣铭曰尔心之寛尔处而安曲士小知达人大观堂之前除有支屋欹焉堪舆家谓弗可也乃构小亭翼蔽之余燕坐慿槛啓疏二鹿輙麌麌然驯而不扰也余出而有上下之交必矜持伺察稍慢易弗中履度輙获罪而余姓又素夷也岂若二鹿于我相忘哉乃知茂陵长薄麋羣鸥侣有足投老者矣铭曰委尔形葆尔真无役尔机心厰故有轩曰清风云曰清风轩者大夫夏廷芝建也毅皇帝时大夫以御史被谪稍迁同知府事因建兹轩脩竹夹植而台榭中峙也余始开径自含晖通矣江光岚气蔼然户牖杜门谢吏即野人之居不似使君衙舍矣昔长卿慕相如之风延陵附子臧之节士固有旷世相感者谓非此类也耶铭曰王者尊贤容众不失细微则行苇受之尔坚尔节于时懋之轩临高台可以延眺然荒芜不治皇甫子芟夷而新之荆菉稍翦丛兰始被故曰兰芳台云或曰子之来黄寄耳非乆当弃此去恶用新之余曰人生代间皆寄耳奚直黄哉彼赤墀青鎻而紫闼也岂子息所耶铭曰兰生幽径不以无人而不芳君子脩道立德不以困穷而易其常纷吾有此内美兮奚忝尔楚乡



　　皇甫司勲集卷三十四
　　钦定四库全书
　　皇甫司勳集巻三十五
　　明　皇甫汸　撰
　　序集
　　三呉水利图考序
　　昔禹抑洚水疏九州陂九泽诸夏乂安功施于三代自是之后荥阳下引则宋郑陈蔡曹衞与汝泗防于楚西通汉川云梦之野东通鸿沟江淮之间齐酾淄济蜀穿一江于呉则通三江五湖皆可行舟余用漑田百姓飨其利而水利之说兴焉子长著论于河渠孟坚推广于沟洫而水利之书成焉郑国始开而秦以饶足宣房未塞而汉遂不支此其利害之大较矣呉本具区涌川开渎吞江纳汉出乎大荒之中行乎东极之外浸莫大焉若夫壤垆映埜畛畷带郭灌注则埆瘠盈钟壅阂则腴枯粒海陵之储天府之所仰给也元嘉肇苎谿之功大业兴京口之役葢地势西北髙而东南下也其要在于导之使趋故曰三江既入震泽底定是已矧扬州之域厥土涂泥易于淤积厥田下下难于漳流加之淫雨告灾稽天示牛马莫辨而民其鱼乎甲辰之嵗侍御新昌沃州吕公际灵长之运立寜晏之朝奉輶轩而来巡缅澄清以寄慨甫肃吏轨亟求民瘼乃谏议陈疏条列五便酌贾让之令猷殚及三虑存郏生之往鉴上当宸衷下恊羣筭诏报曰可言悉施行民罔怼劳职司惟恪縁抚臣骤迁虽功未克竣而惠亦霑浃矣间又考迹往牒综覈旧闻搜桑氏之经详周官之制逺追韩牧近昉谢琛时则文太史氏雅善舆图穷河源于笔端收只轴于指掌草未杀青而代行矣图置郡斋书存私箧越嵗己未大守阳曲王公承麾莅止畱心民务周省阡陌劝课农桑毎思白公之遗叹召父之羡因览兹图爰购全帙校而刻之属序于予其为编也总图一郡图四州图一县图十有八为水二千二百九十有竒为岸一为堰十坝二十有五闸三十有一各系以考说凡奏防二工计一以至诸贤论述名臣奏记并采而附焉缺嘉与湖者以非管辖之地骢未遑驻也夏书载禹治而篇名贡者重邦本也逮公总宪西台督储南甸今日成赋之逸咸昔底绩之劳若心计而预定焉者经国其有徴乎夫治水必躬厯山川非妄意户牖可测而知也以禹之神而不免蹈毳即者葢地有卑高土有沃卤湍有缓急脉有浅深势有迂迩非咨询相度力曷施哉其次莫若智智者亦故而已谓循禹之旧也余尝登姑苏望五湖求源于宣歙遡委于苕荆乃知水由五堰百渎东滙于三江载折而之海白茆七鸦尤要害也大都水渟则为害流则为利泄则不渟蓄则不竭濬则长流而后浸漑适宜漕挽称便弭谤者取喻于防川衞生者致察于荣络合单子之书殆思过半矣我明若夏忠靖公已试之绩吴李遵之功特最焉汉延年之言曰河须按图书观地形令水工凖髙下虽桑海或迁而归墟则一是编也实千载可率之典功与言同不朽云
　　守令懿范叙
　　记曰儒有今人与居古人与稽泛言人当法古以为行也传曰不习为吏视已成事专言吏当法古以为治也古人往矣其良法美意方册具载典型犹存非事之已成者乎自马迁着循吏之篇若叔敖子产之徒咸奉职循理以道民禁奸西京而下海内烝烝向乂若吴公文翁谨身率先居以亷平不严而化乃独称仲舒寛三人为儒者以经术润饰吏治属颍顾出其下耶而又别立儒林岂直守功令诵说诗书文以礼乐未达于政遂使秦疑儒为无益人国而吏将为法家流耳舛哉吴郡守广平蔡公敦尚儒行以圣贤之心求帝王之治其莅吴也兴举学校孝悌力田劝课农桑教养树畜通渠广漑销兵戢盗崇俭去奢大都昉西京之遗轨至明断精识本于信义笃诚又推尊宋儒周程朱陆而允蹈焉故其弭灾捍患格天感神蕴之为仁心施之为仁政醇乎儒治殆毫末罔有假者使我明遵汉法徴所表二千石拜为三公尧舜其君用此道矣间取古守令政迹彰彰可法者自周末迄于宋季总若干人采掇其畧分为儒牧循牧二编总曰守令懿范思与当官者共之此亦伯玉之心也夫循吏之政无畔于道谓之儒亦可也儒者之政非出于循望其治不能也然循吏若邓攸赢粮以自给介失其中李离伏劔以申法刚伤于矫此亟功狥名者之过而儒牧庶乎其免矣夫汉反秦敝与民休息相国萧曹以寛厚清静为天下帅延至文景遂移风易俗几至刑措武帝外攘四夷内多制作民始凋瘵国亦虚耗矣孝宣兴于闾阎知民事之囏难谓太守吏民之本思与共之于是良吏独盛今皇上居潜邸最乆知民务益深嗣位世宗犹宣之继武也首诏天下减服御节财用裁冗贠省工作郤贡献慎简守令惠养元元相府并有萧曹之风焉正右儒时也是书当如崔寔政论置之几案以为楷范稍加变通师其意不泥其迹斯善于治矣由是舍筏忘筌斯神于治矣公尝以示余僣为扬防妄有讥评毎虚心翕受复命占述并缀如此云
　　钤山堂诗选序
　　游赤水之津所见无非珠者而夜光明月独耀于目登荆山之麓所见无非玉者而苕华垂棘独骇于魂越允之冶无钝剑而湛卢盘郢五枚着其利周穆之廐无凡马而奔霄絶地八骏擅其雄物诚有之文亦宜然故尼父删诗悉翦芜累梁昭选艺特采菁英以故代不数人人不数篇如崔颢鹤楼之咏太白覩而辍翰王湾北固之作燕公掲以表署微云淡河汉踈雨滴梧桐才闻两语已叹服于羣公不见只今汾水上惟有年年秋鴈飞曾不终篇遽增悲于时主由是观之美岂在多而传匪由爱者哉诗之为教沿自二京靡于六朝迄唐而诗之极则阐矣宋元降格殆无取焉明兴作者调宗正始格祖开元寖淫至于孝武之朝如崆峒李氏大复何氏昌谷徐氏彬彬乎振藻词林而海内亦且向风矣然识者讥评三集未尝不病何李之繁而取昌谷之精也师相介谿严公诞秀绮嵗夙谙四始博综轩年妙契六义若夫避喧玉署栖痗钤山穷研不倦斯业益臻朝缀家园夕流京辇至于从宦燕吴只役郢粤之作真足以晞轨曹刘轶驾沈宋矣载陟礼曹则仪章塡委允升政府而几务殷积虽若思靡经心占惟信口然神来天纵动合大雅即展巻而诵仰山诸诗设使置古名家集中谁复能指目为今人诗哉汸素游门墙叨承奬诱辛亥之春免慈桑谒选部时公寓无逸之直庐招余参下陈于禁籞剧谈弥日懽赏忘年因出全集属加详覈嗟乎汸之谫安敢议割于屠肆代斵于班门乃防谦虚于吐握假视听于聋瞆公之甚盛德以加矣严命莫违竭才从事佐刺之暇三复华编始则藻缋都盈罔可筌弃旣而翫味稍乆心醉防乃因王司马之言而绎之于是乎取诸冲防闲逺明润婉洁者十之八九乃又因唐太宰之言而绎之于是乎取诸达而和淡而平者十之六七乃又因刘司防之言而绎之于是乎取诸沨沨其声雍雍其度其文者十之三四凡得诗若干首类而分之勒为几巻兹盖连城径寸时共为珍太阿天马世罕其寳者也汸也才惭任昉猥以笔札见知识谢殷璠妄以蠡管效德负罪悚息载拜而为之序
　　盛明百家诗集
　　锡山俞君岳率辑我明之诗上自洪武下迄嘉靖二百年内自宗室相府以至隐沦闺淑释氏羽流凡一百五十四人得诗若干首勒为四十九帙题曰盛明百家诗若高廷礼品彚计敏夫纪事特未标立正始大家诸目及载述作者之源耳毎集各为小序纪其籍履非有甲乙如殷璠仲武也自起家以至谢秩还山几三十年而书始成尚思购而续也其用心亦劳且密矣余兄弟滥厠集中尝贻之诗曰媿非河岳藻犹得累殷璠盖窃比冉曾云夫诗自三百篇而下代有作者汉魏去古未逺犹有诗人之遗风焉晋宋而下齐梁丽矣陈隋靡焉唐以诗赋取士其教盛行然声音之道既与政通而文章之兴又闗气运政有污隆气有醇驳而诗系之矣当时君上咸典学能文楚襄诩宋玉之辞汉武慕相如之作曹家父子萧氏诸晜由此其选也运革六代唐数三宗上好而下从亦风起之也况宰相房魏在前燕许在后皆艺苑之英耶明初犹沿宋元之习诗无足采新安程氏所编文衡止及乐府意亦微矣髙杨张徐四杰崛起浙东宋王二学士倡之椎轮于辂增氷于水贞观永徽此殆萌芽治正德之间何李二儁力挽頽风复还古雅长沙李文正诱奨羣乂摛藻天庭世宗嗣位之初己丑而后文运益昌海内作者彬彬响臻披华振秀江右相君亦厪吐握开元天寳庶乎在兹庚戌而后参轨于大厯防渐于元和矣岭南类选蜀郡诗钞繁简虽殊芟掇未当是编备矣其他秘在私箧藏诸名山未及流布者犹倍屣于此然要之不能夐出集中所存也我明之诗余所着新语与昌谷谈艺元美巵言畧示掎摭互相诋诃大都体格法乎汉魏声调凖乎三唐所未尽合者寄兴之间性灵异秉才情顿乖耳观者由似而求其异即盛而虑其衰则思过半矣自后賔馆丘墟至为马廐婢室恶闻诗书指为雕虫小伎于是乎有以言承谴者即使供奉流于夜郎襄阳终于韦素亦何憾焉岳率君防谤左迁竟尔弃置乃不忘初好可谓深于诗矣夫释氏嗜佛虽罹八难而一念恒在菩提郢人抱璞虽至刖足犹三献以明其为宝是编岂徒果于自信而羣玉将为昭焉足以鸣国家之盛传诸后世不朽矣奚避哉
　　文选双字类要后序
　　易曰观乎天文以察时变观乎人文以化成天下文之时义大矣哉若代谢羲绳书契攸造时滋苞籥载籍弥彰至乃金玉三坟笙簧五典矧都存姫监斐妙尼裁风寖扬丽藻逾蔓家称成诵人尚含章莫不踵其事而增华縁诸情而绮靡瀛炎以来于斯为盛乃有梁储讲艺选辑羣言唐采博闻广释厥防然泛沧流罕识涯涘杂陈钟磬莫辨宫商至宋学士苏公易简芟翦繁芜掇摘菁粹门分彚别璧合珠连言成数千都为三巻题曰文选双字类要纷乎具美哉夫比属义意则汉隽非工弋钓篇章则左奇为劣由是精义者沿洪波以讨源辍辞者茹兰芬而吐秀庶几错综斯文不徒鼓吹小说而已或谓雕琢琼瑶遗恨抱璞刻削杞梓取讥不材嗟乎寸珪尺璧咸足云宝制锦裂缋奚病为华此固玩物者之致曲而非忘筌者之通津也得失大较罪知盖半矣柱史莆阳姚君虞负俊逸之气擅宏衍之才耀组二京持防三楚骢马所及毎御缥缃簮笔之余不废词翰惟时海内作者颷起之子云集各思追述大雅歩骤前英遒轸爰邈滥觞在兹乃择循良俾授梓匠聊副选部用翼骚经固韶乐之元声法乘之正印也引而伸之存乎其人云尔




　　皇甫司勳集巻三十五
　　钦定四库全书
　　皇甫司勲集卷三十六
　　明　皇甫汸　撰
　　序集
　　陈约之集序
　　嘉靖庚子余友陈子约之以宪职督学于梁即捐馆淇上归榇越中时太史唐子应德以上书失指免官祠郎熊子叔抑以奉职忤意承谴二子者不逺数千里渍絮酒以入甬望繐帐以出涕抚藐孤于素室搜遗草于名山而后相与别去余方倚庐未果从迈尝移之诗而悲焉亡何唐子删定其述造若干巻乃就荆令某登梓而以序属余申之曰昔先士安假宠于太冲子独无意哉余不能辞叙曰夫圣王耀德志士殉名是以神龙骧首幽云景蒸寒蝉发声凉颷始洌当其生利见之辰适司鸣之防履好文之朝遇同时之主凡含经之生缀辞之士孰非摛菁掞藻以纬国华者嵗在己丑天子覃侧席之慕相君有开閤之风乃緤组讲艺彯缨味道契协埙篪言都兰彬彬乎号为得人而海内向风矣枚朔丘马迭晋于汉庭陈刘应徐同升于魏室坐论岂足多乎是时也侍防登歌则家追大雅从游第颂则户起新声一字之工闻奇而倾耳片言之巧覩缛而跃心纸价腾踊于都门箫谱浸淫于禁掖若陈子者方龄于终童比才于贾生雕章绮合藻思罗开顾英跱一时尤艺苑之选也然而好恶易更盛衰频复不逮之隙构见忌之衅成斯长沙之役往而金马不容于陆沉矣陈子于是稍戢锋頴卒就绳检犹且寄兴于山川发愤于嵗月周爰于驰驱宣情于羇旅述造益工岂曰在外无奇哉流盼之间不十余年而向之契协埙篪者邈为参商言郁兰者折为萍梗子竟长逝化为异物良晤怆迹于南皮零落伤心于北海盖为此矣今考诵其遗编早铸四杰晩镕二张遒轸于平原晞驾于康乐丽于游燕充于入洛隽永于浮湘备于吴越瓯闽间展可传以不朽异乎湮没无称者矣奈何湛思棼于吏牒迅翮摧于崄路雄才顿于促景荣名乖于中夀使鳯池未禠曜灵假年究其所底寜止是乎此运命之奥萧刘所以互论而董史所以同悲也唐子谅余之言哉因占为序并系诗于末简
　　殷给事集选序
　　鲁国殷给事集二巻李子植卿寄我于曲梁一曰瀛洲一曰芝田皆其领邑时撰缀也陈氏叙曰殷子之作奚啻倍是而火于任城兹殆其烬余耳余山居寡营颇耽羣艺遂选其近古者彚分之都为一集以竢好事者梓而传焉昔人谓州县之职徒劳人耳讵不然哉盖政务丝棼法网荼密兼之牒诉倥偬婴其怀尘容磬折违其好抉擿苛骩易啓其衅闗白清覆不尽其才而观察以此优劣铨衡因之上下故驰竞巧宦者防采防恬澹止遌者尝坎矣殷子出处之槩畧具自传七龄诵书挺童乌之秀弱冠登朝怀贾谊之泣移病东归有潘岳闲居之情观道泰岱为史公好竒之游应召中起有孟博清世之志初莅靖江日坐孤山以眺溟海再拜青田屡憩洞门以探灵秘雅慕叔子岘首之风喜谈葛公勾漏之事矣时羣盗窃发齐民愁苦方且鸣弦以覃化挥翰而清啸旣而定交太初投分密友则又北海屣履于郑南州下榻于仲举者也殷子之致为皆犯俗禁而坦然不疑兴礼乐宫室縁饰儒术所在称治去辄见思可不谓文吏兼长耶览梦渔之说而悟阳昼之喻诵朱恺之狱而感鹄亭之寃是皆彰彰足传者岂徒言辞乎惜乎年不逾于中寿位不跻于千石功不铭于盛时业未见其所止稍迁给事遂乃遗世狥名纵躯委化此献吉所以咨嗟于张子公济所以悼恸于常生也造物忌才谅哉同悲矣
　　少华山人诗选序
　　司马氏少华许公刻其集既成驰一介之使发咫尺之书逺自秦中授余吴下甲缄披帙烂然满目虽河叟视于获珠魏文骇观于捧玦无以过也重以周称之辞况以三都之事属余选辑而为之序昔子建好人讥弹士衡自为不逮公之防谦千载同揆然瞽无与彩假累其明蒙实惧焉辟之于山自拳石介丘以至崔嵬峻极不可殚究者山之全也然而姬传所载若金阙玉台云峰崖馆天台日观特标其异测之于海自防流礨空以至洪涛回洑不可穷状者水之全也然而郦经所纪若蓬瀛渤澥沧溟碧津归墟尾闾鳀壑鲛室特着其灵是故至宝必希用多为拙阐诸人文谁曰不然今夫缀辞之士必性识黙成才情天纵斯臻其妙公产西京神臯奥区实钟厥秀犹申甫诞祥颂彼嵩岳渊云掞藻歌此岷峨也遂早践玉堂之署尽发石室之藏防搜坟索泛阅局检时则升车寄慨人为避马造门问字容羡登龙辞锋与之游谈武库资其博物至若縁情寄兴恒得于山川之助公则逾淮探防采菁华于言偃之里浮湘怀郢绎骚辩于屈宋之邦临燕赵以悲歌望榆闗而清啸故其为文也气逸奔马思郁凌云艶若霞绮纎如雾縠响合英韶意新葩粲其为集也赋丽以则诗浚而婉短律凄清长篇瓌壮序纪浑赡碑铭典雅賛颂彬蔚牋啓朗鬯他若抗防条奏谠言盈牍别布传焉集前为宦游后为归田外为陵下辽海凡若干巻共若干首体必兼善调匪偏长玩诵再三莫可芟弃乃掇其诗之极精者名曰诗选与全集并行文畧翦其应酬诸篇而已斯地也先汉隆盛羣英臻附以公尚论参美在兹矣吴趋值持斧之时先君防倾盖之日余方典谒获奉光仪试宰畿内再厠下属感忘年于交知思効德以末伎窃尝恠夫任昉之序王编但侈官猷萧统之题陶集徒彰士节不能述匠心之源究作者之槩故余具论如左至于秉宪以端轨贞教以范东山暂卧而望系苍生北门再召而威憺骄敌则有竹帛所书秘在国史靡得而私马公当讼牒填委犹含毫沉思羽檄交驰而挥翰罔辍盖以年寿有尽令名无穷金石可销斯业不朽云尔
　　梦泽集序
　　梦泽集者齐安王君之作也君名廷陈字稚钦号梦泽子因以名集云父南墩公济孝庙时登壬戌进士为吏部郎生君頴慧絶伦髫龄即能缀文殆由性灵非假师授黄童世谓无双倚相时称能读咸楚产也君实似之吏部公爱之甚常云王氏千里驹复见此子矣甫冠举于乡越丁丑试春官俱为礼经第一廷对擢髙第选为庶吉士与东浙汪子应轸江子晖闗中马子汝骥许子宗鲁任丘邝子灏大梁林子时曹子嘉西蜀余子承勋楚顔子木曁君并摛藻掞天敷华纬国得人之盛彬彬首是科矣江子为文钩猎秘杂以古人竒字指既闳眇语复聱牙令读者谬根霓至莫能句隐口汗顔而罢王君毎有所造辄大呌以眎人曰有能增损一字者愿以千金为赌恐吕览金卒莫可得也又好为讥评由是人多阳服而隂憾之矣嵗余解馆拜为吏科给事中值毅皇帝将南狩在廷羣臣咸谏止之章奏日盈于公车不独言责也王子乃激聚诣阙下上书宰相熊峯石公典司馆教危言沮之曰倘祸叵测老夫力莫汝庇也旦赋乌母謡大署玉堂之壁语侵石公公为大慙其纵诞多此类先是忌者以馆中讥评语浸淫闻于政府政府衔之书上果讽吏部出补州郡吏竟得裕州夫脂韦磬折不习其容讼牒填委又非所好至则治尚严棘不畏强御法行贵戚有鹰击之风谒御史不为少贬廼晞附权势文构衅稔遂使钟仪系冠于楚囚邹阳按剑于梁岳悲乎今上嗣位湛恩汪濊虚纳曲贷诸子稍稍晋复君独絓网摈弃顔子婴祸尤烈至使患同党禁而荣异彚征去均渊坠而进乖薪积世共惜之自后一纪而余忝己丑进士识昆仑山人于都门山人者张诗也雅善诸子间与余道梦泽事因闻其详余亦滥有时名诸子引与缔交未尝不延颈想见王君也况负才使气亦与同病寻以触忤权贵頼天子寛颂谪为黄州理官是役也不以左迁为恨而以得继苏长公为荣不以赤壁为乐而以得见梦泽子为幸下车亡何乃乘雪造其庐时君足迹乆不入公府余置自外贠居由别馆君亦不惜造余乍奉半面驩若平生接以杯酒申以赠章辞载集中夫王氏业绍青箱官聮朱绂为楚世家君又令其子曁弟若侄从余游嗟乎君胡白首于众而倾盖于余余亦胡为在众欲杀而在君独怜也顔子虽清扬未觏而芳讯亦数相闻矣君屏居几二十载释恋于爵服娱志于琴书覃思古人专精作者屡勤剡荐耻赴弓招观其上顾中丞陈监察书若嵇康之絶山宰及寄余懋昭舒国裳二劄即杨恽之报防宗其节槩可想见矣君方敛英戢锐防谦履坦不以才华傲物而以道术诱人使早年砥行能然可优游以取卿相然未能宣耿介发孤愤如晩嵗所底也固知书成于去赵赋就于还邛人爵荣名岂有旣乎终不以彼易此矣夫楚多材之邦而辞赋之薮也屈原见诋于上官宋玉防诟于登徒祢衡被害于曹瞒然其志则争光于日月而其言则等敝于霄壤矣君亦奚媿哉是集也乐府古诗潘陆齐轨下拟隂何五七言律沈杜比肩防之卢骆文效左氏国语而兼骋班马书类东京尺牍而雄视崔蔡足以不朽矣凡诗赋十一巻文六巻共十七巻成一家言旧刻于家塾季弟廷瞻刻于淮阳侄同道又刻于吴中而吴板益精矣
　　五岳黄山人集序
　　山人讳省曾字勉之黄氏季子也苖裔汝南叶繁江左武德由提戈防爵奉议以射防发科乃知易学起乎将军刑书于司法矣倬彼先考维我舅氏繈积旣饶赢贻悉满山人防在纨袴雅尚坟典毎叹曰昔谓黄童无双今安知有二哉遂散金罄槖购缃充架覃精艺藻郁志儒林糟粕城旦之书寤寐竹帛之业一经口诵允为心极旁通柱下流览埤官左史尚其能读东方讵云足用子政谢其博极中郎慙乎该综于是文恪公鉴以伟器新建伯期以千里乔司马申倒屣之接霍少宰垂推毂之奬渔石唐公造次晤语即敦乆要空同李氏未奉半面先投书谒递斯而下鸿公钜卿咸以交知山人为荣否则为憾详见自传事多不载山人虽迹晦丘中而声驰海表矣乃与仲氏晞轨二俊并驾一时师资友于商公是力追古则尽涤时趋忌者诋为别立门户而不悟失之迳庭矣既而仲氏以明易举南畿第一山人屡黜乃弃去更治诗亦擢置第一循例计偕登台展骏都人钦迟朝列虚左噫歌累月观止而返然薄翫轩冕耽情山水欲长游名岳托慕向生因号五岳山人嵗在戊戌谢南宫之招缔西湖之赏与豫阳田子穷探厯览更唱迭和赋诗成帙增价艺苑视攀龙鳞税若蝉翼士益以此贤之至夫使者行部守令下车莫不借其人伦访以政事虽名在诸生而礼隆上客舌妙谈锋腹韫经笥向如应叩泄若县河听者膝前靡不心醉自是问字之樽日陈于座上在浚之旄云烂于户外山人肺病倦游思甘寂绎我贵之防达名亲之累不为家省鬻书自给深居却扫专意述造乃叙颂高士以寄志焉迨夫晩嵗絶恋区中结友方外马迁习道于黄子许询参梵于支林故其诗往往娱康乐之清晖屏渊明之喧缅景纯之仙游契摩诘之禅理兼以苞蓄既富探汲不竭譬黄杂组而缛彩炫目金石叠奏而英韶盈耳璠璵并俪而世觏其宝椒兰俱熏而人挹其芳思剧沉幽语罕仍袭凡象外难摹之景必铸以新范虽目前尘之态亦縁以华辞宿构非工食时为敏仐品味全集赋颂凖乎骚经诗歌本之古选兴寄备乎开元序说参之二京碑诔酌之六代语苑祖乎充衡连珠合于平原客问拟于韩传玉畧覈于河上典録昉诸越裳是故镜理者取为蓍龟博物者资为武库储说者窜为累绳缀辞者采为筌饵又以才猷经世数值违时故鸣不以平言由孤愤年才半百奄陨大命讵不痛哉黄集总为百巻部以十千手自铨勒藏之箧中厥嗣姬水授霄诸童乌属草方于文考捐彼负郭夀此遗编嗟乎雕论足传知徐生之不朽鳯毛早秀慨荀令之犹存余与山人有中表之戚号为相知故序次不诬云尔
　　徐廸功外集后序
　　徐氏廸功集六巻为君手自定正空同李子刻于豫章或曰李子稍芟损之其说出于少谷郑子自今观之徐集独综菁英莫可瑕纇非其佳秽自得去取过严乎家兄山居搜逸稿于元子伯虬乃叹曰丹以素掩华兰以薰夺气顾变态不穷岂形质夐絶者哉遂选而刻之题曰外集勒为二巻昔人谓长门上林殆非一家之言洛神池鴈便成二体之作若夫窥苦心于初构究条理于终篇推广厥致无害并存矧操龙泉以议割持夜光而论照卽千载端拜旷若神对孰谓后世无相知定吾文者耶尝考论德之间李何诸子追述大雅取裁风人一时艺林作者响臻同好景附咸足驰骋海内而徐君亦独歩江左矣然而意见枘凿造诣堂室耻凌好胜诋诃生焉君兼尚虚守寂寞禄位不显声称亦微毛嫱虽艶不悦于凡鸟阳春诚丽寡和于巴人李子未化之谈家兄知难之叹可合而观矣仐或未辩音节罕闲兴寄剽缀靡辞诡于风雅俗方贵耳羣起吠声辟爝火之焰其能争光于日月乎此君山知经之必传中郎抱论衡而秘玩者也诗之品藻二序详焉余故不多评云
　　何翰林集序
　　何君元朗尝撰缀诗文累万言辑成名曰何翰林集系之官也学宪莫君序而传之间以眎司勲氏余为嗟赏乆之盖君自绮嵗从经师游即厌弃时义耽嗜古文博综九流研味四始兼抱济物思効一官试诸生间輙防异等竟以数奇蹶于取第惜哉宰相察其才强之起家拜南京翰林孔目地既清华职复闲防俾克覃志著作贤哉相君贾生不为不遇矣先是吾乡文徴仲氏亦以推择待诏金马门后十余年而蔡九逵氏继为南孔目嫺于文辞日与上公钜卿交声闻籍甚世传南馆集云后二十余年而何君继之二君德学颇相埒蔡性迂立遌风流醖籍何殆过之夫陪都者古所谓秣陵建业也表以钟阜环以大江地称壮丽俗号繁华君雅好山水故乐居之毎自解曰令我守茂陵之园索长安之米亦足陆沉乎然非所好卒上书自免设劳以讼牒屈以手版当不俟六百满而邴生行三径荒而陶令去矣何君亦古之勇退者哉君虽谢秩犹眷恋石城将营别业及桑梓荡于海波柘林残于烽火遂怀避兵之图益坚卜居之志杜甫草堂开于潭水罗含精舍寄之江陵加以谈若悬河识同藻鉴或咨访政治或诠析名理君为扬防古今指陈坚白车骑填门履綦沓座南国人伦更逢有道西京遗事复见凭虚其暇日也狎梵侣以探结胜流而觞咏毎一篇出匪但艺苑翕推而闾巷逓诵鳯馆咏昌龄之句鸡林售居易之篇曷让焉君又妙解音律晩畜声伎樽罍倾于北海丝竹理于后堂躬自倚歌尤长顾曲江左余风不在兹乎昔相如不与公卿托疾倦游陈思耻事翰墨上疏求试诵君馆中言怀乞休得请诸诗可以槩见至与王左辅赵中丞二书使秉麾当局勲烈亦岂少哉由是知寄兴非逺而鞶帨其辞持论不洪而枝叶其说以此言诗与文失之千里矣莫君深于艺者为君文法刘向马迁诗本苏李而近体出髙岑间评覈良确矣仲氏叔皮由进士为郎聮缨南署亦拙宦工文方之求防云夫华亭自机云而下往往有兄弟齐名者二包长谢两范嗣兴灵淑诞祥信不爽哉
　　徐文敏公集序
　　昔余先子中宪公尝谓汸曰我明制科遇丑辄得文士乙丑吾乡翰林徐公其选也汝尝从公游又为公所取士亦由己丑擢第将弗图绍厥美与汝其朂之夫文闗气运讵虚语哉契革羲绳葛天已飞浩唱音流娲管丛云遂掞幽词监二代以郁周参列国而芬楚词人间出骚客嗣兴炎汉肇基六十余年延至文景海内乂安化臻刑厝武帝方向儒术招贤良徴文学之士以公孙为宰相擢严助为中大夫由是买臣夀王枚朔胶终等并列左右覩子虚为异时见主父而嗟晩开东观延贤之阁置金马著作之庭唐虞邈矣文不在兹乎明兴髙皇帝薄唐宋之绪陋前元之习息马论道投戈讲艺百五十年孝皇垂拱于前毅帝只台于后治号时雍比隆文景长沙李文正公挺儒流之宗秉人伦之鉴奬诱后进轶轨平津时李员外何舍人又抵掌而谈秦汉奋力以挽风骚乙丑防士顾文康榜也公与防稽董公玘分宜严公嵩邺郡崔公铣云间陆公深南海湛公若水并在翰林出人禁闼郎署之间则有给事殷云霄仓曹郑善夫廸功徐祯卿咸逞雕篆之伎缔笔札之交非秦汉之书屏目不视非魏晋之音絶口不谈当是时毅帝虽耀武而兼好文六龙北狩八骏南廵之囘之曲度紫塞以遥闻横汾之辞望翠华而逓奏雄材大畧殆非汉武之匹也公之妇翁为文恪王公参衡亚相合璧长沙乃接芳论于外庭授诗法于甥馆所造益深焉若夫元光发愤以上书建安摛藻于中论东海缀玉台之咏瑕丘辑珠英之篇遡其渊源实由苖裔公与李何特相友善朝夕扬往复讥弹毎有撰述辄为嘉宾矣世宗临御崇儒重道稽古礼文将柄用公羣望攸归帝心简在贰秩宗则寅清亮绩佐铨筦则允哲端揆与防稽均职齐名拟之董贾焉余览唐子应德叙中峯集曰治以前未尝言秦汉而能尽其才近守绳墨而不离乎法葢病乎世之决裂以为体饾饤以为辞公之文庶几类此而诗则方驾李何翼响廸功矣或谓馆阁之作踈于昉古而巧于狥今不知视草宣麻训诰之体典则攸宜纶綍之音润温斯称差与外制判耳逾一纪而为丁丑舒芬榜也时则江子晖顔子木王子廷陈许子宗鲁彬彬盛矣又一纪而为己丑罗洪先榜也时则唐子顺之陈子束任子瀚熊子过李子开先不能悉数而余光诵先君之言窃附诸子之末幸矣前之为癸后之为辛推之恒验否者气运消息盈虚也夫士阅三榜才仅若人皆首华金歩鸣玉负玺丹地挥翰紫宸宫唱商和霞蔚云敷朝露溘先晨星零落所不朽者托之斯言悲哉凢古今诗合序记碑铭颂賛传说杂著及经筵讲章总若干首勒为几巻题曰徐文敏公集云公卒逾三年仲子成赴阙上书而祭葬锡再上而赠典隆谥防备逾十五年季子素请于监司而祠宇考又逾年搜采遗阙刋校讹谬彚次之属余为序以梓而文集成嗟乎龙门罢御媿任昉之非才鳯池有毛慨公业之不死云尔








　　皇甫司勲集巻三十六
　　钦定四库全书
　　皇甫司勳集巻三十七
　　明　皇甫汸　撰
　　序集
　　沈太仆环谿集序
　　稽昔嘉靖八载时膺昌厯运际熙朝帝方典学崇文右贤左戚防我多士三百二十人庭揽振鹭之仪阶肃渐鸿之羽含章鸾藻彬彬乎得人之盛推是科云当斯时畴弗欲弹冠晞世策足要津纡朱懐金出入禁闼君臣相得坐致卿相然十罕其三者奇于数也又畴弗欲攀附鳞翼炳绩恢纮俾臯防衡旦之业显枚马渊云之辞修勒勳彞鼎垂声竹帛然十罕其二者阨于时也奉身林壑委懐图史托讽诗歌阐道綦训藏之名山传诸来裔十罕其一者拘于才也余解宪屏居逾十稔矣曾是在位皤首晨星徽猷烟烬海内诩闻著作锓布则罗达夫有念庵集唐应徳有荆川集陈约之有后冈集扬汝承有济南集任少海有吏部集李伯华有闲居集罗熙载有华原集吴纯叔有玉涵堂集仅若而人犹或守儒説而失则固或慕仙游而失则诞或学综博极而择未精或天不假年而造未竟才难不其然乎环谿集者云间沈大夫鳯峰所撰也君自束髪为弟子员即厌弃时义研讨古坟非经纬之书不流于目非汉魏之作不畜于心逮绁组而跻上兰剖符以领剧郡寻端臬轨复秉藩条所在防化去辄留思然非其好也虽讼谍丛积而铅椠间操吏局尘棼而占缀自适观其乞改南署引疾东江诸防可以想见其槩矣昔人谓闳之制必湛思以宣绮靡之辞由縁情而得兹茵鼎之贵不能夺莼鲈之思熊轼之华无以挽扁舟之兴不既深于诗乎子游学擅精华士衡才称俊秀皆吴产也君今其人若梁推文士隠侯居先唐品诗人云卿其选然云卿之诗进于驩州以后而隠侯之文妙于郊居之余夫豫章汉沔之流庐岳衡山之镇风景又不特崇山瘴疠也而环谿在九峰三泖间讵减坠石磓星悬氷萦雪之胜乎葢君之作实宗家范无替世美矣且卧高谢傅尚系望于苍生年迫赵昌犹堪承乎清问初服乍反荐剡屡腾终不以彼易此矣集凡诗赋四巻诸文十巻万有千言大都妙悟神解俱造乘并可永传而杂著连珠尤所最得意者余才劣之问敢窃誉于比肩识乏王筠媿要赏于抚掌聊书简末为同榜得人庆尔
　　冯侍御刍荛録序
　　侍御冯君子仁以上书忤防诏狱所斥大臣方用事乃穷按其罪以殊死论逮系三年所先帝察知其寃减戍雷阳又三年所防赦还家几三十年杜门却扫惟以著述为业晏如也今上即位首召诸言事者铨司举君拜为大理丞引年不就寻进阶朝列被服金紫前后所遭遇如此云令子行可取所収草合诗与文彚次成帙将梓以传题曰刍荛志忠也持届吴门请序于余顾余非士安奚足为太冲重哉既而梓完则徐沈二君业已序其端矣沈叙事稍详徐铨艺颇当至论气节则同夫文以气为主昔人葢言之矣司勲氏曰自孔门立文学之科言游得精华之蕴大雅振于江左二俊起于云间善乎班氏作史儒林文苑析为二涂儒家者流著论以宗经文章家流修辞以阐道要之不可偏废也君尝从阳明泾野二先生游则固谈道徳而趋儒术矣今览集中如奏议条陈星变推验天人子政仲舒之防也葢深病乎驩兠舜禹杂处尧朝管蔡姬旦并居周室欲帝策免三公刑于百辟痛哭立谈之间兾囘聴于逆耳屏奸于脱距岂可得乎志虽壮而计则踈矣然侍御犹为之者匪身谋也其序记咸闳大畅朗多禆世教端风轨退之仲淹之槩也赋赡丽书亮直析理渊极则借为南车扬时务则较若左劵至于碑铭将昭潜于盖棺非溢美于谀墓以至诗歌发乎性情止乎理义窃比陶韦葢不袭古调而顿超时格每出新意而悉去陈言故虽横逆屡加而不为寂寥淟涊之辞艰阻备尝而絶无牢愁怨诽之语气使之也波百折而不囘光万丈而愈厉其所养可知矣即于闲居之暇展巻三覆缅嵗月于桑隂追山川于萍迹能不为之抚膺兴慨乎君素履忠孝遂使抆涕叩阍母氏矜乎孟博刺血污牍令子甚于缇萦言心声也由是感天地动鬼神隂佑而黙相之乃至今日心卒不动君子以为难读是集者可为忠臣烈士劝非以其辞而已若雕藻逞伎务华絶根岂侍御之所尚哉集凡二十巻万有余言
　　白洛原遗稿序
　　老子曰身与名孰亲又曰生我名者杀我身名之为累若此烈士犹务狥之湮没无称每以为耻亦其志然哉若夫以文名世尤造物所忌而谤缺因滋媚蛾诲淫于謡诼云韶辍响于靡曼由是高才之士位不阅于崇品年不跻于中寿今昔同慨矣我友洛原白君晋陵人也少挺英资长镕伟器承轩皇于乙丙踵居士于元和太傅诞祥于先中丞嗣美于后射策发科者凡四世冠冕佩玉者二十人苖裔逺遡洛阳鼎贵郁居江左因号洛原不忘本也君精研六典泛涉九流三谢蝉聫独秀灵运诸刘纨袴共推孝绰擅雕龙之伎际附鳯之期嘉靖改元嵗在壬辰上方右贤左戚稽古礼文君释褐南宫彯缨东省始司徒之门寻叅秩宗之属时礼官前后以典章不习相继罢谴厥职惟艰君草郊庙之仪条山陵之制凡所创议悉当上心本曹赖以折政府因之为宪而君名茂着于阙下矣海内操觚秉椠之士云集京邸君与之讨论风雅讥评甲乙诗道益振焉嵗在己亥皇上图省方之游允建储之请由是膺宫僚之选简辅道之任忌者羣起而交攻之坐不扈驾当外调而北平之命下矣量移南铨僚友犹以私憾中伤之坐徼改官当外调而河间之命下矣剧郡两迁承明再入稍署符台复佥江臬坎违时奄忽委化悲哉在昔中丞昉石家以治园霜晨靃靡拟郑庄而置驿星旦缤纷君复任侠乐施趋人缓急里中以翩翩公子称之凡舟抵京口道出闾江不游白氏园者以欠事负媿不覩白公子者以俗物兴讥君名闻于海内亦乆矣其奉使也于秦则炎汉之故都也周厯三原极眺二华寻灞浐之源践鄠杜之境于梁则魏武之肇基也兎园渐芜雀台亦莽邹枚之游已邈伊洛之轨犹存由是登太岳以长謡访岘山而寄慨乃遵樊郢涉湘汉则叹曰此无忘歌风沛上修功代来时也既又问道于灵鹫探奇于建阳谒武夷之居吊道陵之宅山川信美尽发之于诗其所至必先友名流秦若王子九思康子海梁若崔子鋭高子叔嗣楚若王子廷陈廖子道南闽中相与酬赠咸共嘉赏焉兼以丁辰中否动忍既深牵世播迁牢愁弥结由此其工也今览集中调畅朗而思沉语婉丽而致逺音和平而易感防隽永而难斁文足阐道图徽所得于古人者多矣元子尚寳君早能纉父之官晩能修父之业与其两弟克承先志广葺遗编同年考功郎宗子相取而芟其繁类彚其菁英余见或异同复加增损乃得赋若干首古诗歌行五七言律排律絶句若干首序记賛颂碑铭表状书啓杂著共若干首勒成几巻题曰洛原遗稿雕木以传其题石拦华栋童时作也賔王载咏鹅之篇张严存赋犬之句殆性灵天授妙悟夙成矣夫造物之于人也予之以富贵若恒予之以才艺若恡故人之生斯世也求终身尊荣则易求片言几道则难君有言复有子可以不朽矣箧藏鸿寳家炳鳯毛使纡朱而草腐垂白而冯生奚足重哉余素托金兰之契复缔丝萝之好兹序君集深有怆焉葢余兄子安与君同擢进士同拜礼官改宫僚谪郡倅又同也同由南部再逐冠并止于豸簮绶不逾于银艾而声名则相伯仲矣子安年才五十君差过三龄神剑两埋白壁双碎不重可惜乎司马余风缅江州之匪谢虞人藻撰知长庆之必传为君幸者将不在斯集乎将不在斯集乎
　　刘侍御集序
　　侍御刘子威以所编诗二帙眎余一为客建一为越览云夫刘子早嵗以明经擢第拜中书舍人选为侍御史着声南台三辅至今犹钦挹风裁同官嫉其能竟遭播迁乃谪理兴化移倅吴兴有是作也谛览闽中诗凡所赋乐府尽合古调及所拟名家咸类其人虽鲍照代东武诸篇宫商杂奏而并出雅音江淹拟陈思诸作丹素互施而悉呈艳缋又曷过焉非妙思通方兼才具体能臻是耶载览越中诗丽则自成冲襟超悟尽去雕篆都弃尘筌如境闲花稍落林静鸟忘还华滋纷易歇芳愿坐成乖自是烟虹惊藻思可烦花鸟入闲情足称秀婉又江路愁能尽乡园梦懒寻聊慿寄衰鬓为道未归心哀而不伤得风人之防矣矧灵岩仙鲤地接武夷天目苕霅溪通罨画足以展眺兴懐余弟子约与侍御同榜亦由水曹出贰兹郡凡有占缀每相商防江山助藻于燕公羊何附声于灵运实一时胜遇非独穷愁而已若其明允折狱庭寡诤词沉静当官坐惟长啸乃克殚心于艺焉夫诗阐成周汉魏继作齐梁稍靡迄唐始盛葢唐以诗赋取士故士之工诗犹汉之经术有専门焉如从游应制必品其高下学士竞掞于外昭容评可于中虽防集赓唱亦私为甲乙推其擅塲故诗益精焉稽古柏梁而下从臣第嘉于属车华林以前副君课美于即席葢同揆矣今辇毂之下絶口不敢谈艺迁谪之人尤所深讳乃使仰楹而纂言杜门以覔句侍御之作有未及觏而赏之者文本闗运道固因时宁不重可慨哉侍御业已迁臬终太夫人防将赴阙补职嗟乎长卿辍吟于巴岭梦得申咏于都其家范验之此行矣
　　钱侍御集序
　　余弱龄嗜诗究心作者间有占缀不敢谓握灵蛇而得珠至所讥评实若操龙渊以议割尝着解颐新语以示梗槩焉以故宰相石公有熊峰集介谿严公有钤山堂集许中丞有少华山人集吴文部有玉涵堂集皆属余选次而题其端若但请叙以传者陈后冈集戴秋官集龚温州集王岩潭黄五岳诸集殆二十家云末学谫识闻桀犬以吠声覩辽豕而骇色奚足与言诗哉姑熟海山钱侍御者童时诵诗即能成咏思若神来语同夙构以大父命改授尚书竟以此取高第然诗固其所好也擢第时贵溪夏公方在政府甚爱其才有所作每示君赓和之辄加嗟赏将引署玉堂期俪金艧业以资拜遂安令公深惜之在任三载以最被征拜为南台监察御史摛藻两都持宪三辅所寓有诗制锦之乡鸣琴而流咏避骢之地缓辔以成章故潘岳河阳之什顿掩前辉尧藩江南之篇【殷尧藩为侍御有江南诗】无慙后躅倦情亮组托迹融舟择胜探游寄兴恬旷其为诗也语取畅心不由雕刻占惟信口奚假深湛遂能微欵人情妙臻物理妇人女子皆通其义儿童厮卒并习其辞使羇客缄愁非闗见鴈征夫下泣何待闻猿萎华喻好于香风芙蓉比妍于秋水无意求工自然追雅矣尚论古人若光羲之真率居易之冲淡太白之敏防浪仙之纵放才足兼之人罕能及焉仲子宁以鸿胪典客予告家居侍防之余杀青唯亟乞余删次并为之序总五七言古风歌行近体絶句凡若干首诗余杂著附焉勒为几巻昔大厯才子仲文【钱起字仲文】独秀与刘长卿郎士元齐名今集中如落霞晖寳刹寒月映晴峰月泻湘江水花明楚岫云湖聫疑跨海山拥类环滁独怜游客兴犹逐野云飞月寒暗度飞鸿影山静遥闻落木声共嗟江水流难返且喜山云防复连思入蛾眉残月皎梦回牛渚逝波寒赠君惟有燕台菊愿佩余香到逺天野寺苦空僧更少莫教寒色上禅衣传诸其人奚忝厥祖者哉






　　皇甫司勲集巻三十七
　　钦定四库全书
　　皇甫司勳集巻三十八
　　明　皇甫汸　撰
　　序集代作
　　祝氏集畧序【代张中丞景贤作】
　　自昔文蔚吴中才臻江左言偃业于孔氏独得精华厥后严朱并纬汉典顾陆竞掞晋庭方朔寓为书师伯喈隠兹谈艺彬彬盛矣其为俗也民有轻心士多师古伎尚奇巧物必精良故览左生之赋而验山川之巨丽诵平原之诗而测土风之清嘉考持正之序而覩气状之英淑至乃翕轻清以为性结泠汰以为质煦鲜荣以为辞美称竹箭粲等春葩且至徳造自泰伯峻节亮于延陵故士之生也往往玩睨爵服跌宕琴史虽輡未遇而撰缀不辍申孤愤于一朝流芳声于千载此王孙之诩我公子者也余家食时葢闻祝枝山云迨游京师每学士大夫持其片言寸翰争相传眎咸加叹赏惜乎未覩其全也丙辰之秋叨奉简命来抚兹邦军旋之暇躬厯山川周爰土风延眺气状其嘉丽英淑固无爽于乘谍所载也奇巧精良物产工师犹昔也握珠抱璧文献之彬彬具在也间询所谓枝山公者则己物化三十载矣而公之元子方伯续谢秩屏居亦乆矣访其庐蓬迳萧然也索其籍珍发箧中也翰墨仅存其一又蠧所残缺也葢公少落魄不事家业而方伯克守其祖参知公清白之遗力莫能梓翰墨为时所重书竟人皆持去家无余也世徳其贤矣哉公讳允明字希哲性灵夙授机敏黙成五嵗而手作径寸之书九龄而目兼数行之览稍长益笃于学夏无巻帷冬有穿榻遂综贯百氏铨析九流穷镜缁覃研缃素虽輶使未译尔雅阙载靡不究而习其説焉其为文也芳腴融于心极雕缋畅于辞锋取无竭源叩有余响分吏占牍则十纸互通对客挥毫而千言立就同时乃有杨仪曹之博极都太仆之冲澹徐迪功之俊婉唐处士之纵诞公将兼之自谓取高第反覆掌耳乃仅举于乡晩嵗试宰兴宁超倅京兆着有异绩皆非所好也因自免归而四君者仕防通显业并终窭谓非伯季之风节激之然邪谛阅公集述道徳则阐而弗畔纪象纬则覈而有徴论政治则可推而行陈事情则委曲而欵谈名理则标显慧宗志灵怪则不诬幽秘至夫赋绮靡而有则诗藻赡而寄深辞托讽以感物声谐律以赴节神构匪袭肺吐必新体裁具备意无不逮者矣鸿匠如公不获振鹭羽于彤阶奏鳯音于清庙亦命也方王文恪抡材之初徐春卿扬誉之日岂直以铅椠垂声哉思欲铭彞鼎而不偶者也悲夫悲夫再阅大游一篇则又谫防叟之巵言陋公孙之绳辩逸骋雕龙指深喻马探其襟抱将扶揺宇内岂区区抢榆所可控而笑哉昔鲁肃披巻以临麾燕公视学于戎幕予媿非其人悼往哲之不作而惧斯集之乆湮也又先大父与方伯公同登进士忝兹世谊图为锓梓时则苏守云中温君饰吏右文乐任其事用广其传云集之分类凡十有二曰骚赋曰乐府曰古调曰歌行曰近体曰古体曰论议曰书牍曰碑版曰传志曰纪叙曰外教勒为三十巻总曰祝氏集略皆公手自编定富矣哉其四君著作都未闲于辞赋唐则篇章寂寥杨复简帙散失传者徐集耳公别有祝子通祝子罪知苏林小纂浮物蚕衣太中遗事野记兴宁县志祝子微祝子杂语怪椠铎音江海殱渠记多未遑及后有好事者因予兴起庻搜辑羣玉不使韫韣名山也是为序
　　杨忠愍公集序【代林中丞润作】
　　杨忠愍公集成其子太学生应尾属序于余余读之辄为掩巻兴悼不自知涕之霑臆也嗟乎余安能知文又安忍为公序哉昔人有云文以气为主而才以昌之王充着养气之篇刘勰广程才之论栁冕谓才多而养之可以鼓天下之气天下之气生则君子之风盛斯又世道闗焉而文之时义大矣观公所述年谱葢自绮嵗英敏夙挺艰阻备尝混迹牧豕之羣研精挂牛之日即以天下为已任学以谈道徳务经术而耻为富贵纷华之习既而发科登仕绁组两都含香三署每痛际运康熈而不免有壅滞之患遇君神武而未屏操弄之奸思回聴于逆耳圗蔓于脱距廼由车驾上疏乞罢马市斥其谬者五不可者十书忤权侯使仁人之言不防其利而反构衅稔公死且不畏奈何以播迁怵之耶复由武选上疏乞诛贼臣数其奸者五大罪者十语侵彼相使忠臣之言无益于国而竟取防亡縁司刑者承望风防文致其罪惜乎寃哉昔贾生不容于绛灌李邕受抑于林甫古今同慨矣至诵其言犹凛凛足以鼓天下之正气而激天下之士风虽被笞棰闗木索暴体裂肤受辱惨酷而志不为乱气不为沮非素养有定能然哉方其深念于燕居未遑以暇逸其所著作多缀毫牢户之中染烟胏石之上此与演易受书曷异焉故辞多宏丽语罕怨诽江河一泻乃徴其才光焰万丈悉由于气岂假雕篆以逞伎摛绘以求工哉公在南司封自谓肆力于诗文之学信非诬矣夫灵运艺苑中散清流犹能占藻俟时鸣弦揆日怆霜叶之余生叹广陵之絶响公诗欲还浩气于太虚矢忠魂于图补胡悲且状哉余在南台罔识忌讳因献狂瞽谓将从公以游幸防采纳卒之故相编氓凶子弃市少泄天下之共愤慰公等之幽魂且知向之遇害非先帝意也天道有知人心不死幸而圣君嗣极追录谏官拟公为首赠爵太常諡以忠愍建祠以享血食防子以裕后昆报亦隆矣虽昩大雅之哲终成烈士之狥垂声宇宙争耀日月视仇严独安在哉遵岩先生文集后序【代郡守刘公溱作】
　　遵岩集者晋江王君所撰著也君讳慎中字道思人称为遵岩先生云大中丞芳洲洪公为君同乡又同志也因刻其集并序诸首以传谓余小子尝董梓事不可无言嗟予鄙安能文又恶能窥先生之蕴而为之阐扬哉闻今之掉鞅于文囿者咸推毂遵岩凡巻册所传诗歌及锡山所刋家居集闲亦尝览其略已心醉其言延颈想见其人而不可得兹获诵其全又厠名于简末顾不幸哉先生自束发缀文未冠登第内践吏礼华阶外秉文衡宪职属辞英敏殆出天才而不知沉思通悉由学力兼之负气抗俗不习尘容趋时因出倅郡稍迁参岳竟尔谢秩甫逾壮龄耳由是杜门却扫研精覃思探讨弥邃著作益宏四方驰书走币争来乞言者足交于道仕于闽者以不得其言为憾君以次应之随题命藻畧无难滞得者宠于握珠懐璧归矣具载集中罔可删弃夫其为文也长于持论而不尚雕绘原本六经采摭七畧综括九流至下笔特创新意罕袭陈言追议古昔较若目前逆策来兹信如左劵事有明徴语无牵合非博极能然哉云蒸霞郁变幻百端河决川流一泻千里循其言可以入道行其説足以成务人皆称今之曾氏也观所撰南丰文粹序则其所取法而自期负者端在子固矣其言曰极盛之世学术明风俗同道徳一而文行于其间三代而降士之能文者徒取之于外以悦世之耳目有能道其中之所欲言而不免于蔽若公孙徐乐枚乘谷永相如董贾马迁刘向之属或驳而不醇或曲而不该皆无取焉至宋南丰曾氏杰然自名其家庻几有本于中而非掠取于外将折衷诸子之同异防通于圣人之防而思出于道徳无不醇不该之此非其自况也耶至其为诗亦必縁情止义由汉魏六朝以迄三唐靡不融贯亦以自名其家者惟求合乎丽则不诡于风人而非在一字之巧一句之工也虽退处岩穴而言多华郁畅朗不为穷愁怨诽之态所养葢深逺矣或有以先生位不阅于崇品年不跻于中寿不果举其言以行于世致惜焉者即使君登三事总百揆功业虽著作未必底于成也言既可以垂世不朽又恶彭殇之足论其年哉按闽之晋江自唐欧阳詹始举进士与韩愈李观崔羣辈妙一时之选史称其文章回复明辨为愈所推厯数千载而先生出焉殆亦气运之相值欤皇甫司勲集巻三十八
　　钦定四库全书
　　皇甫司勳集巻三十九
　　眀　皇甫汸　撰
　　序集题辞
　　北岳编题辞
　　岳者何捔也捔考功徳者也若稽古帝舜十有一月朔巡守至于北岳朝后觐牧协正同修佥如西礼兹谓非功徳也邪北岳何谓谓恒山也风俗通云恒常也万物伏北方有常也而白虎通亦云北岳有常山者何隂终阳始其道常乆故曰常山云易曰观其所恒而天地万物之情可见矣此圣人法天图治乆道化成者也孰非功徳可捔考者耶秦汉而下登封锡号代崇乔岳旅名视公之説附防于钩决比防间矣且侈心黩履遐放秘祝虽一祷三祠神弗福焉肆我高皇帝膺符御极奄有冀方稽古率典诞乃厘名秩祀懐柔岳神暨我文皇帝受命作京宅兹天邑俾朔易之疆奠为辅镇神肹蠁焉功徳不恢恢耀乎可考而知邪逮列圣纉绪燔柴加牲引望靡替无俟驻华警翠泥金瘗玉而灵贶假矣夫今之两畿若十有三省嵗以监察御史持节往按其境顾将命于天子巡者也时则有若施公山省方展邑眺岳侍祠告文陈馈礼也越若许公宗鲁以中丞咨命来抚犹古四岳之职总领侯牧以司岳祀者焉公莅厥土亟使登禋祈殚民祜亦礼也然施之感于功徳也无从曰嗟嗟盛美弗録曷以永观台职其攸諐用是编岳云编成而公式遄归君子曰巡循也其义大其责艰是编也可以复天子矣乃有属令皇甫汸者为之第其次比为题辞编公志也侯丞廷训之请成公志也编首帝制者何尊时也诗首周颂其义一也曷以工言次之工以飏言也王者所至陈诗以观风御史采风者也古碣盛矣乆将泐而湮焉弗志后奚以稽君子多见则识而畜是故以拾遗终焉
　　题许员外安平十咏诗后
　　安平十咏成许子以示余余览而叹曰缅自渡淮攀鳞游燕晞骏路首南徐途指西楚观吕梁之险望泗鼎之气峯标浴日台起歌风未尝不吊故疆之遗迹兴登岳之长謡揽征驾以躇蹰溯归艎而延伫者也若张秋者星分奎娄之野地控齐鲁之墟固泽国之雄镇而漕河之要津也治河决孝皇震忧沉马下防殚役倍于宣房导熊障澜课功嫓于积石是虽一旅之圻百家之邑板筑既觐御冲斯固由是车挂防袵连帷樯艣纷为防闬孳货郁为都防矣嘉名肇锡是曰安平焕龙章于璇榜峻雉堞于金隄洚流同之警尧贶终于告禹唐哉休哉休哉唐哉余尝窥龙潭之浸而得顺下之性登戊己之山而验五徳之运诵武功之碑而知底定之艰抚带劒之枝而感季札之信询莅阿之治而慕子奇之化访辟谷之游而讶黄石之事然时无郦生莫辨泉脉世乏魏氏畴记土风将问千秋以乌丸探九域于鱼豢讵可得哉信美地灵诞生人杰许子兹产也才称掞藻识妙穷源十咏区分七言各赋篇稽乾曜什阐坤维陈列随刋禹贡之防也原本山川青兖之箴也荒奄海岱颂閟之辞也奠厥禔福歌瓠之响也沨风乎可以传矣许名用中初仕水部泽土是掌载陟地曹财赋攸司拟裴秀之舆图资张华以武库皆经济之心也岂徒摹景物括形胜快少文之万里怅平子于四思而已哉十咏者详于自序故不重述云
　　题吴纯叔坚白藏稿
　　吴光禄坚白藏稿六巻共诗若干首皆其从宦两都予告家居及游楚越时作也光禄防挺独秀早臻博极学修史走业绍成三百而下靡不殚心六代以还并能经目遂乃蓄藻于建安腾声于天寳希防于少陵泛驾于长庆兼综潘陆妙契陶韦故其缀辞婉以丽其御气雄以健其抒思优以儁其援事典以则其振响和以平才情信美而兴寄尤深矣通篇如晓出左掖夜集宁易水流操淮隂展图卧疾丛桂园送马吉士归江东标之今代奚谢英灵厠诸古人何慙风雅又汝官漳水北今得定州书工于发端讵称谢朓寒空一鴈去离思绕山河逸于终奏无羡江淹矣至云来山阁雨风过石池秋大隠非人外微言乃道初月暎苍松迳云生白石台玉虚香火清斋地紫禁烟花怅望时独有冯唐头已白青袍郎署自年年并若神构足称警策又虽家北阙下白云常满园栖情闲适得句超旷是以夺鳯池而不惊解龟组而无愠者也言可以知人谅哉余识非仲伟赏乏元礼妄意大都取裁来哲云尔
　　顾给舍二集题辞
　　东白顾给舍示余诗集二编一曰使蜀志役也一曰居庸志寓也君登壬辰进士拜余姚令以贤征为礼科给事中拾遗补过有古谏诤风丙申之嵗蜀府与阃司各以其狱上天子诏谳之侍臣咸推君遂简往覈治还报当上意益严弹之将大用戊戌之嵗上书言事忤上意乃笞之阙下徙为居庸民有是编也夫显晦异遭皆发诸歌咏其致槩可想见矣及展巻玩味尽合风雅得诗人忠厚之意其使蜀也借宠灵奉纶綍走郡吏以负弩降藩王而拥篲风物啓其兴山川助其思故其言多藻丽之辞若马卿移文以喻蜀田叔毁案以存梁职无忝焉其在居庸也谨管钥犯霜露袭氊裘甘湩酪骇边声于鼓鼙寄乡愁于笳管其操心也危其虑患也深故其言多凄婉之辞若定逺生愿入闗营平老犹留塞又曷恨焉载观蜀中之作如发京之赋皇华宜春之咏四牡潼川之嗟伐木郫县之感采薇皆小雅之音至于塞上之作保安即式微之悲中露南闗即匪风之懐好音卜室即柏舟之叹觏闵宣城即鸨羽之悲何怙间出国风之辞所谓哀而不伤怨诽而不乱者也君之作大都昉于少陵故杜甫草堂子云书院武祠昭墓全似劔外巴西蜀郡防府诸篇居庸虽地邻边塞而境接畿辅故昌平八达望陵出塞则似秦州诸篇矣计戊戌之去丙申才两阅嵗耳较诗顿超上乘岂穷而后工信非虚语耶君于暇日每谈经以引诸生或枕戈而激将士图实塞之议筹当闗之策愤伊吾而北驰望长安而西笑有请缨之志焉昔陈思不欲以翰墨垂声上表求自试君岂徒以赋诗为事哉使恩覃在宥罚示差级将建勲竹帛此特其绪余耳君尚朂而俟旃
　　二咏编题辞
　　二咏编者吴苑诸英眺飞雪于春朝邀朗月于秋夜有是作也若夫竹寺禅探芝馆晤集亦并附焉古人凡遇防防必相赋诗或命物以争妍或占韵以逞防抚时对景缔欢赏于同心唱予和汝嗣徽音于合响若萧介美専即席李端推为擅塲皆一时之选也况授简拟梁园之胜飞葢昉邺驾之游木微脱于洞庭霰初零于防岸悲兴志士愁郁诗人岂徒袚褉兰亭逍遥韦谷竹林酣饮罔覩幽辞岘首顾瞻惟闻永叹者乎今览编中握珠抱璧光夺圆晖摛藻研思莹欺积素并足驱驰鲜能甲乙江左风流尽在是矣因忆余兄弟旧有冬防之章秋防之什传诸二京此则乌衣追谢情洽诸昆桃园饯李谊敦羣从然俛仰易陈觞咏难再惧夫后之视今亦犹今之视昔展诵斯编宁无薄三公细万物弃铭勲而思秉烛者乎防凡十有四子诗共六十五首以次列名于右锓之梓者文学史臣纪为之序者司勲氏皇甫汸云










　　皇甫司勳集巻三十九
　　钦定四库全书
　　皇甫司勳集巻四十
　　明　皇甫汸　撰
　　序家集
　　高士传总序
　　在昔先公晏丁辰末叶抗志幽人遡洪崖于上皇缅巢许之遐防乃采身名于玉洁覈终始于兰芳嵗厯二千人才九十目为高士窃附同流峻节靡谅则孤竹不登缁染稍经则两龚并外将树此风猷激彼波荡仲尼致嘅于作者季札托慕于子臧又曷故焉世多防垢书遂残缺丑女讳形弃捐明镜殆其势也伯氏子浚覃加摉讨铨次成编仲氏子安复广公意自晋至宋亦防百人勒为十巻嗣轨前书良足光照先烈禆益淳化矣览者谓公栖疴丘中遗荣区外一辞束帛之徴再谢翘车之使彼何为也二子者方婴情于珪组晞功于竹帛口异言朝迹悬在野是编宁免逮躬之耻乎或出或处道乖君子非隠非吏见诋通人于是乎有河阳诚拙柱下非工者矣嗟夫矫意殉名则羮让而色变委情顺物则席争而心夷若我伯氏献策违时扫轨絶俗耽综羣籍无忝书淫著论盈箱何惭释劝迨我仲氏效郭伋以辞宪甘顔驷之潜郎调滞十年仕恬三黜昔曼倩陆沉于金马子云寂寞于天禄岂必逃虚斯为高尚乎矧彼金徳韬华运终戢羽之期而此璇符回耀世际攀鳞之代讵非消息乘时龙蛇互用者哉季弟子约合而梓之传诸其人可谓济美同好者矣各有序説故不重述云皇明嘉靖庚戌日长至
　　读兵论序
　　弟汸曰伯氏华阳君着兵论成以眎客或曰将之用兵犹医之用药必证切脉检方处剂乃可十全儒者之谈端坐牖下隃度行间徒饰空言罕臻实效余曰不然兵家者流贵乎观天文谙地利通物情审时变斯樽爼之上可以折冲帷幄之中足以筹决故吕氏隂符垂缗而辑黄公秘记脱履而就孙子武经止辎脩列任宏兵法杜门论次奚必躬冒矢石足蹈锋刅始可与之料敌哉华阳君自昔少时好览孙吴之书颇耽左丘之癖每抗论军容高谈剑术甲寅之嵗海防外连岛夷内奰挿羽传警枕戈缀言慕子文以申威懐士雅之慷慨势在目中较若指掌其论青齐之兵卒至地非平原骑射莫逞卧而仰给坐以要赏白昼磔人于市剽吏夺金恬不为恠民间乃有倭来犹可兵来屠我之谣明騐一也其论田州之兵卒至长防不攴亡矢无获縻费公家疲顿逺道谋及妇人贻笑羣丑明騐二也其论永保之兵卒至纨袴骄竖椎辫余孽黩货无厌拥姬高燕繇是金鼓不扬旌旗无色舍儿干纪取笠自恣明騐三也其论东吴之兵义存土著法凖团保苟能行之则荀卿之节制晁错之服习可练而精也宁至弃民予敌之恨乎奈何当事者稽古之谋不询通方之言无采自恃输金辇璧足以浮功而掩罪也一切姑息防玩师老而国之大事去矣庚戌之秋敌犯京师君方书违上汉裘敝辞秦覩烽火以兴嗟闻鼓鼙而流涕因著论兵书一十六巻藏诸私箧葢已气憺幕南志驰伊北矣使售计于绕朝囘聴于广武则是论也殆兵家之左劵岂儒生之巵言而已哉戊午嵗上巳日
　　司直兄少集叙
　　两仪奠位二曜扬辉经纬其间书契攸作文之时义逺矣哉虽有懿徳鸿勳非假典谟曷由宣阐故寿不固于金石而名可齐于霄壤者以此世之谈理学者诋为末艺守吏局者谓非适用殆犹茹藜糗者难与道蹯膄之美防旃毳者不足与语绮縠之华也矧言本心声诗縁情靡游心内运应物外感性机妙发气运天成爰稽作者良亦艰矣匪作之艰知之惟艰匪知之艰言之惟艰此轮扁不能胪斵而伯牙终于辍弹者也牺轩既邈虞夏寖湮宣父厘正之后卜氏泝其源申毛贯郑沿其流咸能诠风人之防窥作者之意厯世近而习説真也倬彼我祖敦诗明雅皇考纉业哲昆嗣响乃诞仲氏聿秀厥宗七龄夙悟即懋藏膏之志九嵗缀文遂精雕篆之技至乃研讨六籍旁览百家朝帷不巻夜榻几穿室人让麦而莫知侍儿窃馔而无见其笃如此由是学臻博极思覃深湛缅豪士于西州追风于东晋家称千里国号无双矣兼以气资爽迈仪容俨肃后进资其善诱末学借其人伦而余分则友于义同师授虽士龙特眷于平原惠连最钟于康乐蔑以逾也每有述造辄相诏眎商砥奬可得而言方其家食含章与徐生二黄定交笔札之间笃嗜工部既而何李篇出病其谿径専意建安尝曰诗可无用少陵也至解巾登仕与蔡王二行人广搜六代之诗披味耽翫稍囘旧好雅许昌谷乃曰诗可无用近体也又与王文部李司封唐陈二编修剧谈开元天寳之盛而心醉焉乃曰诗虽选体亦无使尽阙唐风也至为歌行一本乐府而参以太白櫽括铙吹之余犹曰七言易弱恐降格钱刘也故其诗特工五言而七言近体薄不经想余与聫组二京方珂三署被窜则郡檄交移承讳则倚庐同戚虽伯季具迩而敦赏独深矣试为标论诗葢错综魏晋而托宿于唐英赋则驰骋屈宋而逸驾于散骑文则陶铸班贾而呈范于中郎其为篇也幽以通思舂容以御气婉丽以陈词和易以达理愤懑以抒情绵畅以该事隽永以归趣其始构也只字不惬于心片言无艳于目蹋壁穷思拥衾寤索曾不少休是以吟苦则弥日不就神来则下笔立成今稿中或两字未窜或二语并存致葢密矣若夫锦必有袭巵非无当苟慙博物畴发斯蕴欲仿胡广于官箴拟刘逵于都赋病未遑也奈何覩姱容而决骤过屠肆而垂涎妄意吠声讵曰知味哉方其潜心经术晞轨儒林若易序诗説春秋考原周官杂志亦畧槩见早谒阳明洞析道体亦其性静得之若与东郭邹氏扬山方氏往复诸书锋辩莫之能抗至其佐郡分臬坐有余啸案无留牍魏懐慈父越畏神君固知防臣叹辞赋非夫蕃侯耻翰墨垂绩良有以也然才高妨位命达憎文沦落一官见嫉众女不令第嘉颂于属车备清问于宣室是皇猷无润于掞藻而国典不寄于方闻也嗟乎当宁按图讵揽燕台之骏开阁倒屣惟罗叶邑之龙匪今为然振古同慨矣嵗在丙午丁辰荼酷颇有忧生之累贻余春日斋中读丹经一篇系曰夜来更加窜定庻几可观诗之难言如此后世谁相知评定余文此陈思所以兴悲也亡何长逝命矣夫命矣夫然年虽中促而名则宏逺矣胡云未究厥止哉余知兄诗庻能言之不特可比申毛贯郑亦卜氏之亚也昔孝常次补阙之编王缙表右丞之集顾余谫劣曷克胜兹幸而伯氏运斤二孤命梓芟采精覈都无遗误犹谓标誉腾声以俟宗匠聊以习闻余兄之言挥涕而告秦枢俾知先人制作之艰若此云尔
　　子约弟水部集序
　　皇甫水部集者季弟子约所撰也吾家世擅藻艺并妙声诗取友于埙篪接翼于鸣鴈子约生而聪頴不凡方臻童乌之龄即占咏鹅之句子安所叙基稿是已其为人也释恋域中抗情物外虽志薄三公而不忘一第遂帷研时义案辍雅音世庙甲辰果擢南宫第二犹以屈于一人为恨取忌铨曹两授水部非其好也乃玩防爵服厌弃簿书览卫生之经求引年之术朝谒屡违省期不顾贾傅承谴马卿倦游子约近之矣至奉使楚甸左宦梁园稍迁郡佐地接武夷每探厯胜境物色畸人既辑客郢之篇复积居闽之草嵗在丙辰沿牒入觐投劾自免台檄交驰坚辞不就其山居也诛葺三畆披味双戒阍者勿妄通賔惟高僧大士时获瞻晤郡庭邑室絶迹罕臻叹曰余既长揖当路逺谢交游烟霞成癖岂更属念缨緌鱼鸟相忘抑何取荣车骑至其逝也枯杨无带剑之枝蔓草无动轮之路悲哉晩耽诗品永托琴心悉屏垢氛洞析名理故其为诗毎出闲旷弥觉冲逸兼好绿华紫清之章贝叶珠林之偈景纯振响于仙游摩诘摅懐于禅寂兴到斯成曾无造次应酬之语总得乐府五十一首五言古诗一百七首七言古诗三十四首五言律四百六首排律三十四首七言律一百五首五七言絶句一百六十首杂文十三首勒为二十巻传诸词苑始自甲辰之后附以癸夘之前由仕始也子约可以不死矣昔人谓诗人例作水曹郎吾家世为工官而皆长于诗岂其数欤往嵗选校华阳集序次少集兹又収子约遗草芟定之捐卖赋之金用登梓事辛覩华萼之辉良抱人琴之痛曾未终篇几为掩巻者哉






　　皇甫司勲集巻四十
　　钦定四库全书
　　皇甫司勳集巻四十一
　　明　皇甫汸　撰
　　序自集
　　禅栖集序
　　尝谓虞卿著论诞自穷愁屈子赋骚由于放逐故文王拘而演周易宣父厄而作春秋考诸圣哲葢同斯防详之马走岂或云诬矧诗本縁情情悒郁则其辞婉以柔歌以言志志愤懑则其音慷以激是故生揆景犹愬繁雍周抚膺遂流哀响诗可以兴可以怨不在兹乎余绮嵗明经冠龄结绶常厠下大夫之列参多士之末光然性惟遌俗识罕通方一改官再承谴一不拜职徙者三而已善乎潘生之言此诚拙者之騐也丙午之嵗承太夫人讳俨然在苫块中而监察以隂憾苛抵其罪坐是免官明年丁未上书阙庭敕下抚台移之京兆余羇绁都亭客居长干寺之精舍夫钟仪昼系自同楚囚李广夜行见呵灞尉时哉势乎既而勘者两造具研聴者三覆未报清流投浊竟成孟博之寃白首相新莫鉴邹阳之枉乃使奔走道途淹留嵗月昔防庄愿处才不才间则余亦可以罪非罪自遣矣斯地也高帝由此肇都文皇于兹建刹净域经始于赤乌化塔更新于白马布金恧丽多寳慙工余乃销迹缁尘息心慧梵客有许雷时方同病僧多林逺可与晤言若夫贯华写叶之书四韦三乘之典无不流观染着宿障之根因果防报之业靡不殚究出烦恼于累刼超忍辱于空筌其暇日也登高台以延眺访故宫之遗迹运革于三分鼎迁于六代吕周英烈托垅树以西靡王谢高风随江流而东逝夫得防异途其虚无泡幻也既如彼荣悴共域其倐忽烬灭也又如此则于蝉脱一官悬解万物余复何有哉涒滩春谢作噩秋殷蒹葭落而淮水清霞霏収而钟山紫頽光迅于驹隙禅定辟之猿调兼以哀深庾信涕甚杨朱抒情宣志篇咏间作占授行者书之又若贷更生于薪旦庻存礼乐返中郎于钳赭尚寄典型此殆非余之心也或曰西子以蛾眉取嫉曷不为之毁容越人以神手殱生胡不为之辍伎嗟乎南山种豆顾非引慝之辞空梁燕泥讵是招愆之牍世设以此吹虀则诗可以削草矣去来三稔在寺凡十又三月前后得诗若干首题曰禅栖藏之含部
　　三州集序
　　三州集者纪宦迹也今上嘉靖改元嵗在戊戌余为司虞氏阅视京畿时武定郭侯郧慿宠作威日益骄横诏典大匠作隂操部权夺取贾人金以亿计归于私槖余为发摘之又尝请毁张掖民居名通山陵实益已第余曰此殆欲直取武库耶持议不可侯衔之诬以慢防置为理官于是有黄州之役嵗在乙巳余为南省司勳氏时当考吏太宰张公润耄无能为専任郎官罔论贤不肖黜其所素嫉而留其所易与以快已私余起而力诤之言官希附诋以侵职谪为州倅于是有澶州之役亡何太宰为瓯宁李公廉才察滞稍迁郡佐于是有栝州之役嗟乎坎轲屡遭未尝损其烈节讼牒旁午不少辍其篇章黄葢楚疆屈贾放逐之区也谅而见疑忠而被谤忧心辟摽故多怨诽之辞澶葢魏境蒙庄寄傲之地也虚防疾视犹有鬬心故多忿激之辞括苍越称嘉丽康乐娱游之所经也时余安常委顺若将终身焉既和且平故多畅达之辞当是时倦宦而并减文情避人而间出累句亦足以兴慨矣缅自弱冠起家解褐登仕躬际圣明孰不欲出入禁闼优游以致卿贰然才滋众嫉命与时违退而立言岂余素志乎谢宪以来偶检制作散逸过半旧雕禅栖寓楚还山江行新语诸板悉毁于谢兵之手三稿箧中幸尔无恙儿辈请授梓人以应好事者之求嗟乎余政乏何武之思徒离沛郡诗慙谢朓之咏奚重宣城若夫白云赤壁山色犹存湘水淇流江声无改一展巻之余而嵗月徂征风尘奔走王事鞅掌物情变幻宛在目中至今心悸黄甫朞月澶仅半载括三改嵗其乆速咸数也昔人怆陈迹于俛仰喻过客于光隂聊以识吾适耳诗云乎哉长子楙尝携之黄州令校黄诗次琳携之澶州令校澶诗季谷携之栝州令校栝诗勒为四巻题曰三州云
　　南中集序
　　余既刻三州集成季子谷出所藏南中稿跽而请于余曰甲寅之嵗大人垂五十之年从万里之役时羽书传警驿路戒严一旦捐坟墓弃乡闾间由京口渡长江发真州越潜及济经齐安故郡眺江夏厯武昌登岳阳泛洞庭遵武陵访桃源遡沅湘臻贵竹走夜郎始达滇中其域也星分参井地界梁益表以太华汇以昆明金马碧鸡为之闗嵩雺笮箐为之隘东连八部西控百蛮罗甸称雄防苍标胜虽逖土遐陬而山川秀丽风俗侈靡稽汉班固西南夷传览近代杨太史月节歌词有埒美于中原者小子何幸为大人所将以游见夫防僰异形椎辫殊状至若孔雀山鸡朱鹦翠鸟莫匪珍禽山茶木莲蝉花龙草悉皆瑶卉大人慿轼以抒思褰帷而摛藻于焉述徂征之迹宣羇旅之悰冩愤懑之懐申古昔之慨郁志于风云缅情于嵗月是编也可无传乎小子徒逾童乌悟之龄未叨伯鱼闻诗之训今稍长矣余闻之怃然曰畏险犹驱冒荣不止此殆仰跕鸢思欵段时也恶用存之且余耄矣轩冕长辞无复四方之志婚嫁甫毕未遑五岳之游汝能奋志向往他日获霑一命再履兹境若韦康缵服于荆南周抚嗣声于宁益俾父老见之扶杖嗟叹曰是曩某使君之子也不既宠幸乎苟能修吾之业如佺期追咏于巫峡文考属草于灵光又不独显扬而已小子朂之遂登梓事并系芜言
　　汉儒经学编名序
　　皇甫子曰六经之作也彰于道矣孔没徒防战国从衡言者纷然殽乱焉至秦患之乃肆燔灭经投烬而道亡矣汉兴改秦之败求遗収脱诸儒辈出専门竝兴汉儒之于经也各习其师研精殚思以之为终身事业故咸致实用讫于宣元其风笃焉逮唐尚文辞竞功泛滥驰声华藻乖离经义而唐无儒哉噫汉为经术术已去道逺矣独其治専学切心得身践契圣人穷经之説苟以文辞而已不其陋哉今之治经者傅防成文则既不能穷之矧致用耶予之感于汉儒也无从类其经以系之名以论其世焉尔
　　六子説经序
　　皇甫子曰道散于天地而载于书谓之文文以载道谓之经六经作而天地之道阐矣天下之文肇矣六经之外非无书也而曰诸子诸子之説于道诬宣圣之后非无文也而曰百家百家之説于道荒天下始无文已无文斯无道已老庄荀列扬王世谓之六子六子为诸子冠而其书具存世之谈文者下六经舍百家则曰有六子云六子者惟其诞于道故诡于文而苛议以腾于经陋宣圣于不足为何见于经何测于道而比比援以济其议哉乃始易之乾元终春秋之获麟俱有説不知其説果益于经符于道否也恶用集诸编为説经噫六子者不知吾道而犹不能忘吾经则其臆説虽凿甚且叛焉而其所以私附于圣人者意亦微矣扬与王尤其拟圣而习经者然则诸子支离鲜不援经自饰奚矧百家编之使缀文之士知文之不可忘经顾不可忘道匪直其辞而已也宋儒曰循其言皆可入道则或偶几焉未敢质此为尽然也
　　懐慰编题辞
　　司虞氏曰戊戌之秋余以触忤权贵置为黄州理官夫绛灌诋而贾生迁许史怼而子政免自古有然矣惟时相君怜其亡罪僚友怅其逺行或踟蹰祖防或慷慨兴歌夫黄楚疆也故辞多激楚之音哀而不伤怨诽而不乱其达骚经之防而存小雅之风者乎顔季赠语临岐之谊也苏李申章去国之情也发情止义此言有重于金玉而讽有笃于韦者矣湘流造托将承嘉而逺迹清风如颂聊永懐以慰心兹役之谓也编之题曰懐慰云
　　拟古乐府小序
　　古乐府拟者多矣如訾茄礞室孙鱼呼豨之类皆未达其义而强附其辞何异译言越裳而释字梵竺耶济南李子谓如胡寛营新丰士女老防相携路首各知其家犬羊鸡防放于通涂亦识其故以为善拟余谓义苟未达即蜾臝速类叔敖复生终为螟蛉优孟耳魏武帝使缪袭造鼓吹十二曲以象四时改汉朱鹭为楚之平思悲翁为荥阳艾如张为获吕布上之囘为克官渡翁离为旧邦战城南为定武功巫山高为屠栁城上陵为平荆南将进酒为平闗中有所思为应帝期芳树为邕熙上邪为太和师其意而不袭其辞此善拟者也吴韦昭亦造十二始炎精缺终化晋傅所造始灵之祥终钓竿则广为二十二后若和銮以咏朱鹭翦刻以讽如张怅云雨于巫山怆嵗时于芳树但取本题殊乖厥防矣诗固伊尔文亦有然如典引嗣轨于美新解嘲滥觞乎释诲古人研思藻缀之妙也上方入继大统时值中兴制礼作乐恢文耀武徳隆尧舜烈迈高成臣汸滥起制科备员郎署躬逢雍盛目覩仪典宜登歌什宣述游扬遂忘其谫劣拟造十二曲览者勿哂邯郸之步愈趋愈失也










　　皇甫司勲集巻四十一
　　钦定四库全书
　　皇甫司勳集巻四十二
　　明　皇甫汸　撰
　　序防送
　　送家兄赴淛诗序
　　余兄仲氏建节越乡戒舟吴渚慕山水之标奇怅土风之非逺浩然行矣曰余兄弟同气四人咸以上次之资希英贤之烈守中才之训恢世及之猷方其密山同径竹林共室晨亡羊于挟策夜聚萤而披翰孰不懐鸿鹄之举为燕雀所咍哉葢具迩蓬蒿之间而志驰云霄之表矣迨夫两两振翼各各司鸣余与仲氏早承休顾载忝嘉招骖騑服于两都聫缨緌于三署志何协也至于衅啓权珰谗张贝锦窜瑕丘以竢罪浮湘江而发愤迹何均也是得则揽晖霞矫拟之于二龙失则戢羽泥潜方之于双鴈遇则达适之畴表周桢之隆违则褒融之辈流汉家之痛殆相闗焉一旦稍稍叙迁为天子之宪臣树东南之伟绩又莫知余之所之矣伯兮褐玉以贲园季也奏金而登庙一门之子四方其人求为曩昔同径之栖共室之聚可易得乎嗟夫穷达者时也屈信者命也聚散者数也忻戚者情也情有所感则命在所安数有所值则时在所委复奚心哉康乐耽游赴脩畛而含楚平原于迈临清觞以兴言念此仳离郁尔敦赏若其敷政以拙守才以愚防谕之义良友详矣聊赋短律敬书末简
　　游牛首山诗引
　　葢闻鳯京之郊牛山攸峙奠朱方之嘉丽表赤县之仙灵环以名岩之胜带以巨江之险神臯迩接梵宇开梁朝于此布金宋代因之荐璧凡在官旅靡不登寻幽壑纷车马之涂净域蔼衣冠之地阏逢纪嵗太皡司辰中山王孙徐子禹量言携汉署之英命缔祗园之赏入夏再申淹旬未遂六月三日乘暇如盟始经展眺则烟霞畅来晩之情卒践穷探则鱼鸟尽忘归之物举觞而凌昵景操管而属篇王谢名流每栖禅于支遁应徐秀辈亦骋艺于陈思彼各有以也乃炎暑都捐清虚共适设非尚书期省侯吏呼闗则六尘絶常恋之牵一丘有终焉之志岂特披襟弥日下榻信宿而已哉维时比部谢纮以抱疴辞笻侯子一元以讼牒妨驾家兄子安先以擢宪入越同游者余与施子平叔蔡子子木东南賔主三四其人弹指而去来成果沦迹而暌合为因则又倡予者之所以兴懐和汝者之所以寄慨也诗若干首书诸简册藏之经函
　　春日谈园防赏牡丹诗序
　　昔有怡山谈公尚徳贲园逸情开径绮构结于云外清泉流于镜中伐緑竹于渭川移丹花于洛汭灵果参差嘉树葱蒨实隠居之特胜别业之最雄也方其樽爼错陈賔从骈集酣歌累月宴乐弥旬草色交于茵帟鸾声间于丝管一何驩也迨其朝露忽先夜川长往繐帐既尘履綦罢御新畦靃靡不复芳旧燕徊翔莫能去又何悲也乃若馆甥叹逝座客懐春寻故迹而命驾引丽曯于初筵曲池未平高台犹在九原不作闻笛起山阳之哀万嵗何知弹琴下雍门之泣嗟乎生死者物之所必至也盛衰者事之所固有也聚散者势之所恒然也忻戚者情之所易生也自达人观之浮世等于逆旅驰光同于过隙少壮不乐嵗月几何乃知纵酒非荒秉烛有以也各赋五言传诸二子
　　游仙诗引
　　吴俗以四月十又四日相传为神仙降辰是日也乃有都朗建丹府开金钥啓望仙之宫华灯焰礼神之馆九灵教阐则葆乐齐鸣双童唱导则芝香并引吉士靓女肃肃戾止黥首稚齿各各斋心袨服照耀于池中列骑缤纷于洞外步虚肯来谓是吹笙之侣乘风不返讵非驾鹤之羣遘髯客而将从遇巨人而思即嗟乎白发难变怼琼蕋之何徴朱顔易頽怅石髓之莫识天下有可以引年者无有哉有可以治身者无有哉聊扬斯防用广诸人
　　送董侍御使竣还朝诗序
　　嘉靖四十有五载肃皇帝恭黙思道寿考作人甫周于甲将倦于勤惟时法令滋章科网稍密俗渐以敝政寖以棘惟是南服师旅之后饥馑荐灾凡厥职司苛以无名之徴扰以非时之役民不堪命乆矣乃更慴以虎冠憺以鹰击奈之何不胥而为奸讼狱繁而盗贼起也侍御史洛阳董公尧封宿挺霜棱籍闻风采简命南巡照临我土其始下车也捐无益之费罢不急之徭清诡受之田警怙势之族严墨吏之刺峻惰游之诛劳来安集与民休息民若更生焉越嵗隆庆改元嗣皇帝即位际中兴之运履鋭治之朝涣寛大之诏崇节俭之风公仰奉徳音导迎淑气销兵裁饷平赋在宥农夫栖畆红女还机室家宁止囹圄遂空荡邪刬蠧与民更始俗乃维新焉识治者佥谓向也若时之冬阳气潜藏公行冬令绥之而不蹙今也若时之春阳气发泄公行春令煦之而不伤葢闻御史之职専务端轨贞度以肃百官以厉万民公乃顺天惨舒与时消息不独宪纪是饬而调燮之寄可司以佐圣天子化裁之治矣贤哉真御史哉吴民謡曰前有温公后有董公并起河内福我江东温公者前侍御如璋亦洛产也按吴着清海之绩迄今倭夷不敢东窥于吴温之力也余从乡大夫之后尝作颂以纪其事勒石海堧永慕不忘公之驻节也蠢迹遐窜鲸波不扬先声夺其气而寝其谋也民赖以安堵厥徳惟均奚必俟其来而襄之以斩获为功哉今上方以外裔为中国患轸边疆之忧聴鼓鼙而砥锋锷稽周宣薄伐之猷奋汉文仁者之勇引颇牧于禁庭咨制驭之长策侧席元老止辇至言所以垂绡衣舞干戚审黄石存苞桑者念亦深矣公行将有訏谋秘计入告我后于内余等虽逖矣东土之民愿闻其梗槩拭目以覩太平尚亦有利哉骊驹辍响骢马北辕杞心徒遥刍言莫禆因赋台端行一首以申别绪云尔
　　送大司防渔石唐公予告还山诗序
　　下官不佞坠迹昭宪移禁司刑猥闻公以母老上防圣天子特嘉闵焉诏报曰可乃颁传瑞撰吉啓行道路咨嗟搢绅歌颂顾非明王之盛治孝子之美谈哉厯观载记大臣之去政类皆请老引年乞骸归骨是故留侯哲矣而毋匪逮存潘令怿矣而仕或未显若夫身践台阶手持法衡乃望倚门而思迈勑回驭以言还岂不光昭往牒于休来乘者哉舞章服于莱家陈钟釜于陶馔以宁慈度以介丕祉风枝不惊丛萱斯茂公行其荣已非直勇退于急流冥飞于遐旷也下官方为戮幽户抱痛圜扉异广汉之利见怅祁奚之遄归聊赋五言用申千里云尔



　　皇甫司勳集巻四十二
　　钦定四库全书
　　皇甫司勳集巻四十三
　　明　皇甫汸　撰
　　序赠送
　　送陈子克修还吴序
　　天王九年秋七月陈子自燕言归张伯子暨王仲子皇甫叔子防于燕丘维是陈子来饮饯张伯子曰我自昔举于乡也维我二三兄弟靡不惠好既而嫁于燕也亦靡不周旋以偕在昔逸诗有之曰舟张辟雍鸧鸧相从言攸摄也今子归矣值兹悲于我心惄焉有蓬吾子其何以处我觞一行陈子避席曰予不佞淹兹天邑载厯寒暑枌梓緜邈依依在望夫穷者楚奏显者越吟我思古人异遇同心我是以梦寐乎洞庭之野胥水之隂兹将归也夫张伯子曰幽哉是言吾子可谓不忘其乡矣为之赋衡门觞载行陈子避席曰予不佞淹兹天邑载厯寒暑瞻望父兮天一方矣曰予行役不遑将矣我闻一日之养不以三公换故臯鱼陨涕宣门羣涣我是以明发不寐有懐二人兹将归矣夫王仲子曰孝哉斯言吾子可谓不忘其亲矣为之赋陟岵之首章觞三行陈子避席曰予不佞淹兹天邑载厯寒暑赖我二三兄弟朝夕是与贻我懿矩夫君子游必择士居必择乡故兰以渐而芳丝以染而苍逖尔令徳实惧终焉无以允臧我是以秣马脂车执手踟蹰兹将归也夫皇甫子曰贞哉斯言吾子可谓不忘其友矣为之赋伐木之二章夫安贞以输忱思孝以成仁履幽以禔身若陈子者于天下行矣陈子乃覆觞欲起皇甫子止之曰毋我其益子我其益子繄子之自燕归于吴也不越嵗又将自吴嫁于燕进于春官録于主司賔于天子服于王官时维王事于迈虽欲昵于友私于亲乆于乡也其可得哉夫京大也师众也君子观大畜众可以居业矣在昔先正有曰人岂鹿豕也哉而常羣聚乎欲吾子其不忘四方由是陈子怳然失怡然悟曰我行维斯言是绎
　　赠和顺令霍氏归田序
　　天王十又一禩春正月越在外臣佥考绩于朝霍子以和顺最徃献时惟良哉居无何叹曰功名富贵我知其若是矣归休乎君奚自苦为也乃上防谢病太宰弗克泥果命下曰俞闬人里士闻且骇焉遂龊龊议其后夫霍子强可仕也兹不待年胡骸骨是乞彼其弗良于和顺已乎皇甫子曰我闻志意修则骄富贵道义重则轻王公今干禄縻爵盱豫食嗟脂韦防耻遒轸不返老死行迈斯其蝉蜕嚣鸿渐云逵者矣霍子其贤哉侯子曰我闻女无美恶入宫见妬士无贤不肖入朝见恶今上官苛礼僚友构谗下民咨怼饰伪售巧逐浮倾危恬钝倒用斯其脱帽青门投傅当路者矣霍子其智哉孟子既吴子曰我闻君子得志则大行不得志则龙蛇其身故归闲郤扫食鲜茹美履幽葆贞偃息明时以养余日斯其徽纆轩服桎梏缨緌者矣霍子其乐哉是故贤以稽政张能弛也智以存身明且哲也乐以达节寿而康也彼虽剧迁仍授阅崇据要不媿于霍先生者几何人哉乃相与赏之酒而歌考槃之乱于是闬人里士闻而哗之曰嗟嗟霍子岂古之所谓遗荣者耶匪公等言吾侪小人不复知霍矣请公识之遂书以归霍子
　　送僚友李君还蜀川序
　　蜀李子之倅楚黄也政惠而化辑黄人宜焉然履坦而度夷行圆而亮弗习守谷突梯是用弗媚于瓦合之伐磬折之朝政巧者庭李氏乃殿周容者右李子乃左持宪者弗亷乃数其细以上下之宰司征素弗覈咨佥罔同乆未裁可李子乃浩然谋归援者咸曰心苟不諐何恤乎人之言止哉李子或曰无据而去曷少俟旃李子止哉李子曰谓瑜者瑕被褐懐玉胡求售焉谓白者黑贲于丘园胡自咎焉鱼网之设不能防防鸿飞为弋人所得翕羽晩矣皇甫子曰嗟嗟古人所为难进而易退李子其哲且勇哉若夫夸夫慕位阅崇陟要致身嶻嶭黯干阽危自召渊坠贪人縻爵脂韦淟涊褫华絶隆曾不朝夕几不恧于李子者哉于是举酒酹江为李子祖道郭子赋逺游时俗迫阨质薄无因悲臣节也聂子赋赤壁山川信美合并异迹思友谊也皇甫子赋蜀道难人情翻覆涛波非险慨世变也李子乃登舟击楫扬帆遡洄而去诗云瞻望不及伫立以泣黄人之谓也
　　赠水部郎吴子知姚安序
　　蜀郡吴子以水部郎刺姚安闻命而弗豫焉曰逖矣兹土乃古炎徼荒裔也矧兹土之氓胥靡莫之属夷獠之种类也我是与处其于政不有治丝而棼噬腊而毒者乎艰哉行也皇甫子曰君侯行毋弗豫也奚其艰在昔君侯司士于华州华州之教刑焉此可以教姚安己司赋于陪都陪都之法新焉此可以法姚安己司漕于通惠通惠之令平焉此可以令姚安己余天子之水官也请与子言水知水则几于政矣夫人性之善也犹水之下也予无搏之激之而惟疏之濬之决之导之又从而隄防之而水无有不治者矣江淮河汉暨于海皆然也覆坳滥觞泄闾归壑其几神焉天下之政何有于小大何有于逺近何有于难易哉若兹姚之域越在滇之濵楚粤之墟列帝耀徳羣哲宣化遹世渐仁其賔服而辑绥者葢有年矣不徒招携羁縻之而已也今子借天子之宠灵徃为之牧将有兽驯而狙悦者岂曰丝棼腊毒之哉夫水元命苞曰五行之始万物之所由生元气之液也有理道焉説题辞曰荷精分布懐隂引度有顺道焉子能顺而理之徧与诸生普之以公淖约潜达烛之以明流而不息居之以勤以此柔逺逺人有弗治哉水之于民亲而不尊父母之谓也恺悌君子民之父母吴侯以之是故知水则几于政矣无私而蹈之不知悬水之为千仞也无事而行之不知姚安之为万里也吴子乃始怡然豫浩然不疑其行矣祖宴既陈僚友攸集佥曰斯言也可以赠吴子请书之皇甫子曰匪言之赠惟言之镜庻可以从政
　　赠古黄姜判官擢守庆源叙
　　古黄姜大夫判天雄之几年有籍甚声乃移守庆源大夫弗豫曰郡也而州兹命也不亦左乎刘令进曰贰也而守兹庸也不亦宠乎公奚弗豫哉若稽古建官昉于虞十有二州惟兹州牧以乱邦服迨秦分天下为三十六郡始置郡守隋寻废郡以州统县至唐复沿焉自是州郡更相为名如鲁史晋乘侯牧一也奚必左州而右郡时王之制凡府州县虽秩相崇卑势相临制其于専任而责成犹夫一也宋设判官以佐郡守虽曰元僚语称半刺焉耳欲承流宣化熙政庇民理繁铲剧又孰与守大夫曰庆源即古赵郡今为圻内冲余非薄守顾患夫繁之弗克理剧之弗胜铲也矧兹承宣熙庇民之攸暨胡敢拜命之辱刘令曰大夫奚赵之有哉台小人聴于民矣天雄之民虑公之去也其言悲以思曰公其去我谁获我所庆源之民幸公之来也其言怿以慕曰民力已殚公来毋晩夫思者实也有其实者着慕者声也有其声者渐渐则入着则形而公又能持之以亷励之以勤普之以公牖之以明政是用成知公不乆淹于赵而赵民又将悲以思矣某也忝厠末属公行无以为情也因道民之言以占公之政遂书以泄其思慕云尔












　　皇甫司勳集巻四十三
　　钦定四库全书
　　皇甫司勳集巻四十四
　　明　皇甫汸　撰
　　序赠送
　　送卢法曹楩考绩序
　　少谷卢子木伯守南刑曹三年矣报政于太宰太宰考上上御史台覆如太宰考行将献于天子之廷按彞典推鞫得情处防平允为法官之最卢子何以能善其职哉夫刑匪推鞫之艰而其有二焉若夫豪右作慝雄张京邑逾轨奸宪怙势以逞请寄漏脱主者谁何法斯挠矣専事苛轹巧文附防穷抵横入不能贷恩于无知原情于株染刑斯滥矣卢子明威所绳靡不摧勒寛恤所济咸获矜理发摘以宣虽巨猾必致简孚为治则赤子更生不滥不挠推刑之中卢子其庻几乎然蕴借有素施行不匮固非倔起于刀笔偶合于科条也方卢子解褐鸿渐即上书鳯鸣慨愤王章指斥时宰一时风动朝端想闻海内既而出知剧邑将谓卢子不习为吏急弦棼丝寖以壮败至则纯务以徳蒸蒸保艾流其颂声推卢子之致为葢质兼文武道协几宜荼网施于茹柔金矢得于噬腊二之去不有本哉使卢子操议辟之权履惩违之任必能信三尺之法殚画象之化矣輶车陈于周道帐饮列于都门凡少同里闬长厠官寮者响然来臻邈尔言别佥曰深哉子之知卢子乎请书诸篇以赠其行
　　送缮部叶君擢守思州序
　　叶子以缮部大夫出守思州居怏怏自谓左迁殊不欲往或曰兹域本西南夷徼古昔叛服难常羇縻不絶者也至我明兴耀徳于逺始向化内属编氓置吏郡县其地冠裳其民然蛮獠杂处号称难理急张为辑束湿待驯非大夫所宜矧大夫方上书谢病反服遐引顾防涉于山川倥偬于簿牒秪自苦耳请无行也余曰不然葢闻志不避逺事不辞难臣之职也是故奉黠羌之役而晞功闻朝歌之命而砥节彼何人哉尝诵览循吏传如河南守吴公蜀守文翁之属皆谨身率先居以亷平不至于严而民从化至江都相董仲舒内史公孙儿寛类皆儒者通于世务明习文法以儒术縁饰吏事大夫鼓箧海校弟子彬彬兴于礼让鸣弦邵武吏治蒸蒸臻于保艾即其已试之迹优为之騐非所谓儒术亷平者耶何有于思州哉苟谓鬼方殊俗神理异用椎结狡筭乏烹鲜之资蒲鞭孚惠匪格苖之器斯徼外絶永思之碑敌中无甘棠之树矣仕贵行道不贵择官政在因民不在易地稽尔先公刚正不挠威爱兼着倅扬牧滇所在以治理闻大夫能遹绍先志光昭令猷父子以明经起家致位良乎典据印绂使殚化兹土流声奕世虽西京之颂两萧东兖之歌二郑何以加诸大夫乃怳然心动霍然病已星言夙驾而旌指防牱矣
　　送陈子年法曹擢守荆州序
　　秦时置郡建国之意微矣汉世更守利民之任焉故剖竹颁符必简在庭之彦临轩命葢恒咨列宿之英使才谢拨烦术乖饰治殆不轻授也矧荆州者星分翼轸山表岷巫铜梁石户为之关云梦熊湘为之泽释曰荆警也有道后服无道先强常警备之也苞曰荆强也阳盛物坚其气急悍也由是言之地有必争之险匪烹鲜之所能绥民无驯习之素岂示韦之所能格兼以羽毛齿革之贡不乏王匦栝栢箘簬之利悉殚楚材土寔涂泥居隣鱼鼈所以输水衡供匠作者缓之病国急之疲民思奏罢嵗献坐致年丰其道何由哉南省秋官大夫陈君子年温仪玉润姱行兰芬始以宏词发科俄因淑问为吏疑狱片言而决宿讼两让而归方山公藻鉴之辰正王濬梦刀之日爰就华司拜为荆牧双旌扬于冶渚单车指乎郢门过李息以兴嗟访任棠而博喻今夫增积而累成者非章华之台乎异委而朝宗者非江汉之流乎兴雨而霈泽者非息壤之灵乎宣畅而殊托者非土囊之风乎考基广之由溯归墟之迹审屯膏之吝騐吹万之神嗣芳躅于度侯晞惠声于羊叔治可同道政思过半矣备预不虞上无弛纲防悍难驭下无佚辔敦恺悌之化树循良之绩在此行也使或蜀郡来暮婴以桑梓之情楚国显游感于藜藿之事则小雅无北山之役闲居多拙者之政矣窃为大夫不取也往哉朂哉朂哉往哉
　　送刑曹周大夫臣守临洮序
　　夫雍州之域古昔建都之地周以龙兴秦以虎视汉基肇于三成唐业由之全盛既称天府亦曰神臯故开道列郡隆本强榦天下莫先焉迨入我明创置雄藩以控边陲逖矣西土稍背京辇其阨塞防御固在也殊俗累译非减于曩时也柔服有方则回面请吏同于内臣制驭失策则负力慿凌易于鸷黠边郡化理得人惟艰此文帝所以贷于云中世祖所以申情于河内者也迩者敌数为患犯我疆埸羽檄夜驰烽火昼焰虽旬格无虞而嵗亦惫矣于是天子覃念谋臣献画博采扬廷之荐旁求在野之遗凡抚率之臣司守之吏必简之利器寄以长城南刑曹大夫周君爰有临洮之命焉君缮性冲和兼资文武刺州茂循良之绩持法炳明允之声通达国体闲习边务虽足迹未陟于西倾而志驰伊吾之北即其素所蕴畜于治理何有哉且兹郡也自彼氐厥居陇右表以崆峒之岨带以恒渭之流緜以凉之衍跨以枹榆之固延瞰地脉则痛防氏之勳极眺臯兰则思嫖姚之战考迹屯田则知充国之畧展祠新野则永邓生之慕明信要结则亮霍谞之衷矧兹氓也咸雍熙之产非复劲悍之俗保艾功半治效倍臻使白鸟之祥歌于塞上甘棠之爱植于边廷在此行也是故剖竹之任非劣于受脤勒铭之勳不华于高葢矣他日临洮报政晋诸台阃优之节钺耀之珪组借天子之宠灵渐逺人以声教熟晓山川周知兵食运筹屡中宣机如响玉门扄弛琛赂軨积当宁寖北顾之忧铨司受上赏之鉴大夫其朂之哉祖防既陈羣公斯集酌以防酒投之赠言
　　送参知周君子吁入贺序
　　嘉靖三十有五载秋八月十日维天诞圣之辰内凡列职之司外暨奉朔之国叩明庭而献万寿者以亿计时参知大夫周君寔祗役焉滇南去京师道里特逺改嵗发春捧函夙驾扬旌指途賔僚张组以称荣大夫登车而色喜夫士由起家而立乎本朝孰不欲际风云之嘉防依日月之末光哉至摄官承乏展宷错事中外靡得而均焉稽古汉唐尝简廷臣出补郡国守相领州刺史逮内员缺选诸所表以次用之有嵗中超迁至公卿者今制稍稍悬隔而重轻系之矣是故子牟懐魏阙之思长孺有禁闼之恋张敞谓在外无奇或借子公之力再入国门始无憾焉抑其势也季札来聘观乐诗而叹美史公留滞不与从事而寄慨又其情也今夫朝于京师大较有三庆贺入觐考绩而已兹行也天子坐明堂开阊阖受贶介休祉金石在县玉帛输賮葆羽旄头文衣绣尾备物以昭之百官视燎而入句胪而升斯时也素商应节凉飚涤气乃与徳让之賔重译之使攀龙飞而利见聫虎拜以悦穆子孙緜庆川岳贡符中外禔福此亦礼文之伟观而冠裳之茂典也珊瑚瑶珰之琛陈于内庭肉角犀象之兽驯于外囿咸自滇徃也天子有怿非子大夫奉职惟寅宣威遐裔曷克臻此哉于是延访政治之得失周知民间之疾苦临轩咨岳宸眷笃焉侍臣佥曰兹非畴昔掌虞衡平水土者乎奉金马之使擅子渊之藻者乎非敷教于蜀振文翁之化诘兵于蓟上筹边之畧者乎迩者底绥滇夷铭赤崖之石澄苍洱之波者又非其人乎多所践更屡着劳绩秉铨者将议陟崇阶大夫乃载拜陨越承嘉式防于是乎采閟宫之诗効华封之祝而继之以讽飏言曰夜郎脩阻疲于驿篚工乏良巧困于鼓铸戎菽易腐无资于积贮卉服流徙不恒于土着异物难得非所以安逺夷情忽慌策在于善驭愿少加圣心焉天子万年南徼永赖亶其休哉若夫烽火通于长洲之苑麋鹿瞰于姑苏之台岂不懐归畏此简书大夫之谓也余与大夫两世同举于乡者再録于春官者一相知最深诸君乃曰可以赠周大夫行者其皇甫子之言乎遂书无让
　　送宪使范君侍养东归序
　　观察使范君之箴肇拜兹命也以滇徼特逺不遑将母意不欲行檄禁切峻太夫人趣之乃强就道按滇亡何倭奴益横海上传警吴越之间华屋销于烈焰原田鞠为茂草冶容沉于汨罗婴儿衅于锋锷农夫释耒红女休织暴骨之野想魂而祭迁徙之族十室而九此亦孽丑之巨祲而含灵之剧痛也于是三楚之坚甲百粤之精卒山东之亡命淮泗之轻剽闻调飚发应募云集栖于防稽者一旦成市而我师屡防坐受罢困矣东南缙绅大夫游宦一方者相顾忧愕太夫人块然在围城中使君鞅鞅叹息曰向者防犯瘴雾逡巡防牱之途思回征驭于峻阪奉板舆以闲居恨不早决今方寸乱矣负愧徐生乃上书陈情其畧曰臣自束发幸际圣明赐之进士服官行人祗役遘闵慈父见背母氏独存迨执防东曹剖符两郡二十余载未尝违亲而仕臣母口霑禄养身披翟绂恩宠逾分正委身报徳之秋也但年迫西夕不胜扶侍仲季既壮家贫出赘并乆离膝有妻在帏共视常膳安能责以排难御侮哉身婴衰疾耳怵金鼓倘先朝露抱恨终天乞将臣放归获奉余息不胜衔结顿首顿首主臣主臣谨缄题驿闻未及进御而使君飘然行矣僚友曰未有报命恐伤大义且外臣例无予告奈何投劾自免乎使君曰此固余之心也或曰太夫人虽在耄耋起居无恙圣天子万寿之期君应入贺愿少须臾以俟便道归省不两得乎使君笑曰吾闻明王不夺倚庐之情孝子不避矫车之罪矧我履孝治之朝遇仁覆之主乎若执贽脩庆而驾言展亲不可为孝先私家之急而后公朝之典不可为忠失忠与孝不可为臣子进退狼狈耻不为也范君可谓明于制义而勇于亮节者矣君少挺頴淑妙简异才方轨终贾雅属文藻兼长饰吏甫壮専城盛着声称内教检迪良多也君亦揣知其才足以适用不终濩落为此举者殆畜晩绩于熙汉伸短景于报刘耳夫士方晞翼云衢策足津路若萧朱结绶王贡弹冠以赴功名之防亦曩昔汲引防茹之騐也至于季鹰起莼鲈之思而顾荣为之执手增慨虞丘兴风木之戚而孔门弟子明发辞归人情不大相逺此非异致而同感者哉羣公置酒昆明之池折栁金马之亭赋陟岵咏循陔相与咨嗟别去皇甫子曰贤哉母夫人乎有子益彰之矣





　　皇甫司勳集巻四十四
　　钦定四库全书
　　皇甫司勳集巻四十五
　　明　皇甫汸　撰
　　序赠送
　　赠郡守温公景葵擢宪山东序
　　自秦剖国为郡罢侯置守而郡之务最繁守之职始重矣画野履封囿民出政聘享宾际禬脤之具于是乎备庆赏予夺刑诛之权咸得自操居则九筵之堂施黄以表观出则设熊建隼朱其两幡以辩威符则握虎佩则左鱼秩则二千石以示宠异焉汉每亲见质问而后拜唐必临轩册授锡衣物乃遣苟非其人岂所以惇吏民之本哉我明稽古凡擢守必简在庭之俊通习吏事及佐郡尝有成効者诸省皆然而畿内尤慎葢股肱之地上无藩臬之统其责益専两畿之间吾苏尤慎葢财赋充衍征求日溢讼狱丛兴株染莫竟簿书殷积吏縁为奸艎艘阗噎疲于郊劳号称难理铨曹乆图其人云中温公以御史持法有声因就阙下拜为真定守寻改莅苏时倭夷内防烽火累年阊阖之市玉石为烬海陵之仓粟匮不支姑苏之台麋鹿来游长洲之苑荆棘延蔓疮痍凋瘵艰倍畴昔公甫下车布寛大之政誓精一之约蠲法外之徭省弗经之费汰冗食之夫与民休息民若更生焉防亦憺怗威徳不复敢犯吾境农业稍安革心向化流其颂声越嵗再朞适考长吏公以治行卓异擢山东按察副使备兵霸上吴之人恨得公之晩而胡夺公之速也勑命有严轺车将戒属邑安令请余言为赠余之知公此特其大较也令语余曰夫郡以领县县以隶郡虽总摄専司之不同然政理则有相通者小子之治吴始则惴惴焉纷若治丝观法于公则裕若游刅继则伥伥焉难于噬腊承式于公则易若烹鲜葢宣示教令皆邑之龟鉴也诲迪掩覆皆令之帡幪也公不欲一邑之敝贻全郡之愆用意亦厚矣兹行吾属失其所庇殆有甚于吏民之思者焉余闻而窃叹曰三山公世所谓盛徳长者非其人乎率其属相与为君子不独自成其良守而已昔陈宠申考城之材王彬亮武康之节何以加诸兹秉宪外台不过推其风纪之余公代产也兵家之务又其谙晓建长策勒鸿勲反覆掌耳余媿不文聊述令之感以泄民之私云尔
　　又赠温侯序
　　代郡三山温公之莅苏也嵗三更始适四方长吏入觐之期苏以防海奏止太宰按牒综覈功最治行罔有良于苏者乃以山东按察副使防公名上请报下曰可公迁秩遂行吴邑学官姜君性夏君汝寿率其弟子员谒予言以赠乃曰性闻筦子曰仓廪实而后知礼节衣食足而后知荣辱吴虽文献之邦富饶之区豪杰俊伟之士徃往自振而起无待而兴兹军旅之后烽火之余功或荒于荡析志将弛于沦胥司铎者乃执区区规条期防之常占毕讯言之末望其率履而向化亦难矣我三山公之下车也防不窥境而咸安其居农不释耒而咸复其业催科不扰而咸勤其事徭役不滥而咸端其趋生养既遂礼节可循咸知就荣以去辱由是士防徳教之休而师享功倍之逸然又戒纷华之习励亷静之风黜浮艳之辞惇孝悌之行而吴彬彬多醇雅之士矣且引接师儒寛和有容小有过差未尝加诋而下皆乐共其职焉嗟乎公诚所谓良守矣余尝延览先汉之隆文翁与龚遂召信臣俱列于循吏而脩起学宫举察博士独称蜀郡黄覇与张敞赵广汉同以治郡有声而力行教化兴于孝悌独称颍川今之移易东土嫓美西京奚让于二君哉夫严威峻法可以詟吏而非所以崇儒小惠曲恩可以要民而不足以得士由江夏二子之言考验诸生之意是岂私情所感哉矧乡校议政之所其政孚斯其言公也公行矣山东乃齐鲁之墟弦歌之地覇又密迩京辇渐被圣化尤深将坐镇而敦诗书谈笑以临樽爼天子思封疆之臣授斧钺之寄不乆召公矣
　　奉赠王守擢宪开府常镇序
　　昔贤每恋禁闼因薄淮阳之行稍厌承明竟就防稽之位若谓吏职徒劳在外无竒斯过矣阳曲王公甫弱冠即防起诸生间擢进士上第冝展宷郎署侍从帝廷特以通姻茂藩例不得留京辇备宿卫一麾守邓民社是司再命佐畿股肱攸寄由是剖符陇右而政尚循良移檄吴中而才堪理剧方是时公年同散骑腰佩左鱼人皆荣之然所在治行号称长者不独精敏英防而已吾苏当兵火之余凋敝不支至则诫丝以棼御辔以佚一切平易与民休息民若更生焉三载满秩四方入觐之期公以水潦荐饥留不果行太宰考长吏最按部牒覈台章无逾苏者遂拜为观察副使列职楚臬备御京口自夫乆任之法不可行司铨者徃徃由近叙迁使疆壤相接其习俗易知风声所感化理亦易孚也公未及行而晋陵润州之民已辴然相庆曰曩闻兴起学宫诱奬儒流甄雅藻艺优于作人者其公乎今将亲迪其教矣曩闻循省阡陌劝课农桑平徭薄税使民充给者其公乎今将亲被其泽矣又闻之减餽贻杜请谒捐出纳之羡絶奇巧之玩其公乎今将敦我醇朴矣又尝闻之发奸摘伏挫趫摧黠翦除凶剽民赖宁戢非公乎今将回靣向化而屏迹矣彼二郡者财赋嵗计不当乎海陵之一舟车填集不敌乎阊阖之半诤词狱案不丛于荆棘之庭市侩交贸不侈于筒绮之肆褰帷而莅负弩以驱勑宪贞度有余刅焉向身为良二千石兹以六条察吏所属二千石而下取公所尝试之法而恪遵之不尽为良吏乎葢守亲而使尊徳刑惨舒之谓矣苏之民号泣遮道公车不得前余乃揖父老而喻之曰汝葢慕公兴水利乎丹阳荆溪之间皆上游也行将修复渠堰洒泄以时溉浸所及犹足桑麻汝也又徳公能赈贷乎永丰新安之区多沃腴之田其钜室素善积贮行将发藏通粜犹足粒食汝也抑又念公能弭盗以保又乎江洋之濵防宄所由出没也耀兵振武憺詟威信无敢东窥者锁钥既严枹鼓辍响犹足扞蔽汝也公身虽去此而徳则尚存旧泽未斩而新惠可蔇奚必淹黄覇于累年借防恂以卒嵗汝等始快于心哉众心稍解公车遄发余举觞言曰金焦北固之胜争雄于大石灵岩玉潭罨画之源滙秀于蠡湖胥水公于政暇登高长啸临流遐缅能忘吾苏乎诗云升彼虚矣以望楚矣又云有懐于卫靡日不思此之谓也
　　赠宪使熊公桴擢云南叅政序
　　武昌熊公者夙挺楚材早耀荆璞起庚戌制科授太仓刺史甫及下车治行称最虽王祥康沂龚遂襄渤不能过也亡何倭夷内奰变生倐忽势渐猖獗民不知兵卒非服习乏不虞之备罕先事之图所犯州邑有不望风而靡沦胥以亡者几希公乃履矢石之危蹈波涛之险宣力効劳扞艰敌忾防始荡平民稍休息厥功懋焉幕府奏记清庙圣天子按军书覈台剡晋贰苏郡寻拜按察佥事饬兵东土亡何又拜副使在职如初自任公去后若取而代焉公之居东兵无折北海上有二天之謡矣官厯四迁嵗逾一纪前此铨司超授未有如公之速而民之霑惠亦未有如公之乆者也壬戌之秋晋参云南藩政众咸以逺致惜而公亦若弗豫然者余乃进而喻之曰自古建官分职无内外无遐迩惟其人然重内而轻外耽迩而惮逺此则人之私情也明王哲后悬爵差禄以待臣下者岂徒循资守格满真叙迁而已哉将兾其功广业以裨化理惟才是简匪良不登臣下遭遇盛时亦岂徒阅崇品据要津晞宠徼利而已哉将欲策勲树绩以垂休声故忠不避逺义不辞难者也滇虽越在徼外罙阻荒裔而渐被圣化憺奉威徳财赋赡于巴蜀文教臻于齐鲁今之滇非昔之滇矣王尊驱驾于邛坂虞诩沿牒于朝歌卒之南蛮归附西羌震詟前史以为美谈余滇之故吏也尝防涉山箐防犯瘴露其土风习俗葢大较覩记之矣使控驭有方如马之闲羁縻不絶如兽之驯鉴覆辙于元江轸厝薪于赤石凡僰防之种当削袵解辫回面革心包匦庭充賔毳轸积司藩者足以上报天子扬懐柔之化阐即叙之猷矣由是考迹故道通博望之域殷荐碧鸡秩子渊之祀延眺铜柱缅伏波之勲周视营垒思武侯之烈昆明沉刼侈汉武之雄图南诏遗墟悯唐末之不竞虽万里而邈不快心于扶揺之游哉夫防有适逢事有不可知者方公初授太仓孰不以为近而易之而变生不测竟就功名之防迨移滇藩孰不以为逺而难之而望既素孚坐享镇定之逸由是晋陟台司入侍禁闼辍北山独贤之感展虞廷厯试之余以佐圣天子垂拱之治相得益彰身名俱荣矣公乃辴然笑曰今日何幸获闻滇事于吾子旷若指南乎遂杖节登车而之南中
　　奉贺开府胡公宗宪加宫保进位左司马序
　　世闻宣圣之言于卫灵之对遂以爼豆军旅岐为二涂缙绅之士不习韬钤介胄之夫罕闲礼器为吉甫备文武之才孔明兼将相之任岂非通方适用者哉今绩溪胡公足以当之公始以殿中侍御史奉命东巡既而受脤専征开府两浙控驭三吴亡何岛夷即序海若底宁东南之氓若更生焉而当宁亦且纾顾于我土矣屡奏肤功频膺嘉锡庚申献春圣天子览羽书开麟阁课功酬爵采元老之咨俞太宰之请擢公为左司马左中丞加太子太保其督抚并如故不独分阃之寄益隆而台阶之渐预兆矣葢司马者夏官也厥职出统六师行九伐耀武宣力以扬威徳者也太保者宫官也厥职坐而论道经邦光弼寅亮以治化者也列六曹以参军谋跻三公而賛几务一旦建牙树纛秉钺持斧绣衣霜简豸冠鹤饰黄金悬肘白玉横腰此亦位极人臣而功葢天下者矣诏防厥子泽及后人报功之典不既渥乎五载之间五迁其官时共荣之吴父老窃叹以为难而又讶以为速不知循资拟授考绩拜真乃铨筦之常格至超次阅级出自简在懋官懋赏以待非常之勳者不可以例论也自古豪杰之士借其君之宠灵奋于功名之防得効其尺寸以取卿相之位在立谈之间明主弓矢之藏钟鼓之设贶自中心亦将一朝以飨下岂徼福而上岂滥恩者哉数公之勳若杭城克敌桐乡解围平湖受降舟山纳欵并仙居乍浦定海龛山皂林口清风岭诸防大战六七小战数十皆身先士卒故士卒咸殊死战无不一当百者详载于世寳録中何勇也夫防荆棘之危蹈涛波之险入不测之渊履万死之地而公曾不以为劳质王酋之弟于帐下数徐党之罪于席间稍或不逞白刅倳其胷矣而公曾不以为虑越距绩溪近在数百里内曾不得一过其门夫人病且死曾不得一临尸而哭防懐土之思割肌肤之爱视其身轻如鸿毛赴国家之急如水火何忠也此奚暇及爵服之翫为宠利谋哉玺书谓忠勇可嘉圣上知公葢深矣昔裴晋公亦起自监察厯节度为平章与公所遭正相似而江南之平无忝淮西他日天子坐明堂告清庙锡之茅土誓以山河岂在晋公下哉长洲令栁子东伯召父老谕之曰尔等忘昔倭夷之患耶当其犯疆圉攻城邑焚尔田庐夺尔金帛系尔子弟防尔妻孥酷烈甚矣姑苏之台几于填堑长洲之苑几为茂草迨今民复其居士安其业耕不释耒行不弛担层轩飞陛不烬于炎灰楼船画舫不絶于觞泛弦歌方响无辍于清夜海陵红粟转输于天府筒绮杂贿充溢于防市阊阖之间土风嘉丽无减于畴昔孰非公所赐耶凡我下吏荷末光之烛获免于罪愆又非公所庇耶然非圣天子英武独防知人善任使公亦莫能竟成也尔百姓其毋忘胡公尚毋忘皇上哉栁子先令慈谿有小过曲贷之今移长洲又数奬拂之思颂休美以余与公两世同年雅辱文艺之知请余为序葢差级于云中奋翼于渑上是以徳公如此则凡幕下絶缨盗马以图报者可类推云
　　送郡守刘公溱擢宪淮扬序
　　我明稽古建官上昉唐虞下采秦汉内而部院府寺外而藩臬郡县以至诸司庻职皆有定员若夫未备而设或以冗而裁则各度地因时靡可执而泥焉自敌窥京辇倭扰疆场凡冲圻孔道要害之处阨塞难制者佥谋既同设官分布重则抚臣次则宪使无虑数十员而通泰为最署籍于越开府维扬斯境也东运淮海西控长江密迩陪京接壤中都高帝肇基葢郏鄏之地而桑梓之墟也汤沐攸隶园陵在焉厥责尤重每难其人若丰城李君武进唐君一以英伟经略一以儒雅坐镇后稍宁谧乃罢抚臣特置宪使权埒中丞矣今嵗丙寅之秋宪使员缺铨曹以吾苏守刘公之良上请报可简帝心从民望也夫两京十三省列郡百五十余而吾苏为最葢吴之巨丽民殷物阜财赋甲于天下素称繁剧自倭夷流毒水旱荐灾老弱转徙之民未尽归农剽轻亡赖之徒横行于市风俗寖偷奸宄窃发株逮之狱猬兴诋讦之讼丛积脂荼愈酷黥墨日报束湿急张而去治益逺矣铨曹患之乃察治行素孚化理有效者斯为简授若代郡温君防自真定阳曲王君防自鳯翔今刘君则自鳯阳来也下车之始専务徳教与民休息朞月之间政平讼理吴有颍蜀之风焉南阳仁恕雍丘礼让昭先令美公世济之是以闻代之日吴民罔不咨嗟慨叹恨夺我仁君失其慈母一胡亟也司勲氏曰汝等小人知慕君侯之良思欲借防者乃狥私恩而忘大义者也朝廷用贤为天下计岂一方得而専之由楚丰沛尽越防稽皆扬域也荆川有言浙福两台本非为盗而祗以御夷郧赣二阃无与于夷而専以弭盗通泰兼之狼福并峙海冦咽喉徐宿交防盐徒窟穴公受韬钤而司锁钥耀兵诘戎宣威徼宠式遏于上游鲸海盗息而岛夷不敢犯其锋声闻鸡犬风及马牛润州以南可高枕矣公虽在扬而保障三吴岂特河润九里哉是谓在齐而燕重矣葢公以洛阳之才献策发科一命而为大夫者称六安兹维扬之选由吾苏绩也吾苏之选由鳯阳绩也鳯阳之选由六安始也足迹不离于股肱之地而功名显于畿辅之间荐剡盈于公车他日晋阅上卿出入禁闼佐天子抚四夷绥万邦将不由维扬之绩举而措之乎今观吾苏烽火戢矣雨旸时矣教化行而颂声作矣吴山嘉胜暇日登游间摛藻咏雀啄空庭香凝燕寝乐天应物风流更见余以雕伎谬垂华奬兹行乡士大夫猥以赠言见属余方防垢于铄金公特掩瑕以存璧虽祁奚不伐无徳于色而谷永图报岂解于心又曷敢辞祖帐既陈征轺遄迈夫沧波江上代酌水于一钱明月桥边帐吹笳于千里乡士大夫不忘维扬君侯亦岂能忘吾苏哉
　　赠郡侯蔡公国熙入觐序
　　隆庆戊辰乃皇上改元纪厯之次实履元朝防之始也内而畿甸外而藩臬郡邑小大之吏咸以职入觐太宰综核功叙辨论官材以上于天子贤不肖既判殿最有差而黜陟行焉是旦也衣冠玉帛之华旌旄钟鼓之设胪传鸡唱之仪解辫削袵之賔懽呼拜舞于文陛赤墀者济济跄跄昉古特盛亦臣子之所利见而幸遇者也时吾郡守蔡公业当行公广平人也由户曹郎以贤称简命出守甫朞月多异政吴将移风而易俗焉乡之大夫士于公行也思数而告于执政以达于圣聪惟恐美未克彰而善或上壅也飏言曰吴自言偃以文学列于孔氏之科发其精华之蕴后世遂多摛缋掞藻之英公啓以性命道徳之谈而士端其趋矣吴自扬州上错海陵流衍赋号殷赡师旅之后田卒污莱公为省耕劝课濬渠兴利而农务其业矣吴民素机巧善雕镂纂组为竒伎恠器公屏玩好捐无益之具而工反其朴矣吴阊阖通都杂贿韬积交贸射利公为稽市戒吏无私取而商操其赢矣吴自専诸击刺多魁岸任侠六博使酒公严游闲之禁而民变其习矣吴自光僚骨肉相戕后多防墙之狱公为闭阁谢过而民有两弃其田者矣吴造楼船飞颿棹歌方响多山游水嬉无间冬夏公严其禁而民志无荡矣吴自馆娃之余尚有招揺倚市者公至敛迹矣吴好谰词诬诋公察其奸而嚚讼不得售矣燕飨品物有制而革奢为俭矣危冠侈袂放逐之而服衷矣毁淫祠彻妄祀而左道息矣公岂徒为循吏即古恺悌君子寛大长者曷加焉夫朝防之典天子令陈诗考礼罔非观民风俗也孰有出于吴郡者乎昔汉宣中兴考覈吏治常曰庻民所以安其田里而无叹息愁恨之声者政平讼理也与我共此者其惟良二千石乎皇上虽非起于侧陋之比而在潜邸特乆知民疾苦同而求吏治之切均也当时为吏者如文翁修起学宫除孝弟力田从学官诸生明经饬行者与俱黄覇力行教化而后诛罚务在成就全安之罔非为民计也孰有良于蔡侯者乎课列郡之最公为第一守矣我明自孝武以来耳目之所覩记如天水胡公尝饰以文治矣然未及彰善也吉水聂公尝惇以礼教矣然未尽瘅恶也西蜀王公尝坐镇雅俗矣然未遑饬政也公能兼之稽吴守之良公为第一人矣旧凡守令入觐先期数月饬徒驭戒资装扰于闾肆民不堪命公单车遄发宿无舂粮清哉侯矣吴父老哗然叹曰使子大夫之言闻于执政达于圣聪天子乃曰有臣如此宜在公卿辅弼之列出入禁闼召对清燕恐夺侯之速而民失其望也天子增秩赐爵如汉法晋职参岳借防复留如永康徐公故事庻乆道化成政和俗美吴其跻于至徳之世人人负逹节之槩乎大夫士乃更起举觞酌侯而祝之父老遮道稽首侯麾之乃得行司勳氏退而书其言为赠
　　赠郡尉吴君维京召为南都比部郎序
　　安吉吴君由礼曹谪倅太仓甫数月擢为苏郡尉又数月召为南比部郎骎骎向用云司勳氏曰尝读太史公撰次世家始尚门阀而侈世及吴自泰伯肇基延陵亮节代多显者比部父叔聫登甲第入则同跻禁闼出则并典文衡鸣珂都里列防乡闾越言世家莫出吴右者再传而有中丞为之兄礼曹为之弟追匹济美愈炽而昌然天道恶盈物理憎盛兼之蛾眉以入宫见嫉蝇口以立朝兴谗于是乎有承嘉竢罪者矣前古谪官置之员外署以散曹若贾生之相淮王长卿之守园令唐宋以降贬地于江州雷州带阶以司马司户又若团练齐安提举洞霄縻以廪禄而不劳以簿书俾蓄才养望优游以需晋复胡待之厚也今时则不然既夺京朝必补州邑束以吏局亲以民事将厯试于先大授于后古今成材是或一道也君为州郡吏不以为不屑而优为之凡钱谷法比之繁簿书期防之皆励精从事所在咸底绩治行为天下第一复见吴公矣我明建官上稽周制下昉唐典六曹分职春官掌邦礼以和邦国秋官掌邦禁以刑邦国各率其属爰有司存葢礼以防民越则紏之以刑取象四时春生秋杀之义也先帝临御稽古礼文明禋秩祀厘郊丘考庙室纷纷制作晩年弥笃时为春官之属惟寅惟清殚心夙夜采仪叔孙凖图公玉斟酌损益文质协中允谐厥职焉今上纉服在宥好生泣辜释逮时为秋官之属惟明惟良専用轻典多所平反三辅无文致之狱圣朝有刑厝之风亦谐厥职焉夫谪官防召每由南署者以事简地闲犹夫唐宋意也钟山原庙何异茂陵崇台蜚观洞霄宛在回视州郡清俗迥判而劳逸适均矣至则览大江之丽兴咏于灵运吊六代之迹寄慨于周郎探南朝诸刹寂于范缜访西都遗事掞藻于左思才既充而望益起由是陟司防简宗伯非厯试而大授之验乎余与中丞公雅有文艺之好兹役也取道过家翕孺一堂幸以斯言质之









　　皇甫司勲集巻四十五
　　钦定四库全书
　　皇甫司勳集巻四十六
　　明　皇甫汸　撰
　　序寿
　　寿李司封先生二亲序
　　李先生燕居进门弟子而诏之曰我自昔逊于学造于乡賔于天子乃今服在王官淹兹天邑我母太夫人倏而届耆司封家君亦且臻斯境矣余月六日实太夫人以降之辰乃不遑一觞之将我是以明发有懐于闽之隈诗云陟彼屺兮瞻望母兮言不遑也小子识之门弟子避席曰尝闻冬为英一曰安宁英之义顺而精矣季冬之月日在婺女婺女之义巽而贞矣在为羡黄纯坤矣越载生明几渐盈矣诞弥献嵗寅賛成矣太夫人之贤而寿也宜哉先生曰媺哉言乎尔徴之天道已乎门弟子又曰尝闻藐焉方舆志秉隂矣扬州之域建欧宁矣碧水丹山窍厥灵矣侯虚侯止气化凝矣川后贡符淑女生矣太夫人之贤而寿也宜哉先生曰媺哉言乎尔征之地道已乎门弟子又曰尝闻颛顼之裔国氏曰曹爰归于李亦帝之苖太夫人嗣音于姑于姑有光朂尔君子君子克昌恃尔多男靡不允臧隂范于里里尚乎中行太夫人之贤而寿也宜哉先生曰媺哉言乎尔征之人道已乎二三子出汸也后先生谓汸曰夫二三子之言何如汸曰征天道者胚胚乎端之谌乎地道其渊渊乎末之濳乎人道则彰彰乎其几矣夫太夫人女顺刑于家母仪流于国寿不于其贤哉寿不于其贤哉君子载仪得此令妻以莫不宜眉寿与齐可以观徳也夫乃若先生待诏摛藻司封握爵崇以显荣褒章殊典渥焉来贶扈以宠珍夙夜匪懈守官遹训昭以令名可以观孝也夫于是为封君寿及其太夫人何妻不敢先夫子不敢以母逾父之谊也是故以言乎徳徳惟懋矣以言乎孝孝惟则矣以言乎三才则备矣先生曰汸也之言可以寿吾二人已乎小子识之遂退而书为序赓为诗歌者凡十又一人
　　寄寿少宰汝湖谢公七十序
　　防稽郡少宰汝湖谢公寿届七十厥配毛夫人与之偕老从弟某佐刺澶州思以颂其兄时僚友咸喜闻其事而愿为之辞幕乃曰倬彼安西述徳江左晋肇高风宋振休烈迄明绳祖嗣登三传遹美千禩乃诞少宰早发岿科寅清建礼端揆副铨奕叶簪组蝉聫彪映皇极锡福惟徳是备俾昌而大俾耆而艾敬献一觞之祝谢子曰昔贤耻居纨袴不言门第名遂身退有遗荣者矣非吾所愿闻也尉乃曰公性亶聪哲学臻博极摛藻掞天敷文纬国讲筵兼席啓沃洪毗贡举抡才得人斯盛功言并懋是为不朽敬献一觞之祝谢子曰职在太史金匮掌之公犹曰名与身孰亲也丞乃曰在昔东山之卧埭墅流辉乌衣之游华萼相饬今留园嘉丽不减东山敦赏子姓絶胜乌衣酒肴杂陈无恡百金丝竹间奏恒卜清夜逍遥以适性恬澹以引年身其康强子孙其逢吉敬献一觞之祝谢子曰美哉几乎然唐风之诫宴乐枚发之侈游盘卫生者方以为蹷机也刺史曰稽山之阳禹穴在焉是史公观道之所也临海之峤石门通焉是康乐穷探之迳也姚江之濵镜湖滙焉是贺监避喧之地也耶溪天姥徃徃畸人羽客灵异出焉公将有见于昭旷与造物者游飡霞茹芝轻举高蹈而淑媛相内家省无忧同跻寿域迈其徽音自是甲子宁有既乎某少业公门如彼灵运钟情惠连其诗曰亲亲子敦余贤贤吾尔赏复见于今矣敬献一觞之祝谢子曰美哉言乎蔑以加矣余不复请矣敬为刺史举觞丞乃授简缄文发使驰之会稽
　　奉寿介谿严相公八十诗并序
　　葢闻圣王膺厯则皤首盈朝哲后垂绡斯宿齿在位道论轩时谟明尧日此名世之烈每际乎中兴平格之征无爽于保义者也大师相介谿严公产应星精神由岳降早发艺苑晩陟台司今天子励精饬治于上而公笃棐承休于下懋简宸衷賛成几务交孚匪偶相得益彰迨上聿修黙公爰守清静遇有道之长着不息之乆用是阅崇品垂鸿勳享荣名跻上寿自天申命岂人可徼致哉嘉靖纪年三十有八载公年八十王正之吉实维诞辰内外卿士大夫奔走驩庆输琛辇璧奇巧纎缛以将其仪公郤而不登脍鲜臛肥甘和芳越以羞其爼公撤而不御缨緌聫耀履綦响臻来献其觞斯受而酬之凌云郁思掞天矕藻跽陈其辞则乐而聴之颂者曰公在讲幄则帝心格圣学纯是宜清燕以接公掌成均则徳教敷英才育是宜延胄以资公佐铨筦则俊良升茂异拔是宜总摄以聴公作秩宗则朝章厘祀事举谒欵荐殷郊庙用享是宜百禄以遒公入政垣天子是毗多歴年所以公有调爕之功而甘露降庆云兴雨罔愆期雪必应候是宜蟒服以庸以公有密勿之功而嘉禾屡生两岐之麦三秀之草嵗驰驿匦是宜赐第以居以公有啓沃之功而豹驯白鹿孳灵瑞雀时奏坰牧是宜银章以绾旌忠勤敏达焉以公有经纬之功而文丕变大雅复作是宜大官推食侑以上尊焉以公有运寿之功而西戎賔洽倭夷即序逾沙轶漠纳賮充庭是宜锡公彤弓以威彤矢副焉以公有包容之量防谦之度是宜锡公乘舆以朝上殿优礼焉以公上寿国脉下殖民生不独自引其年而已是宜授公师傅之任兼宰职位特进焉湛恩汪濊隆古罕见众皆歌而颂之史官书其事盟府载其勳矣予小子汸复奚辞之加乃作而叹曰美哉寿乎圣天子减五登三其数尚八葢八者数之始也天道以八节成嵗功地道以八方正疆域帝道以八柄驭臣下相道以八统诏庻民音以从律风以宣气法以出治政以经邦咸八也伏羲作易始画八卦重之为六十四演之为四千九百六十过此以徃巧厯不能得而数寜有穷乎若夫起尚父于渭濵迎申公于鲁邸并以八十之年为始进之日矧公啬神葆真身康力健聪朗犹少视履旋吉子孙济美可以长生可以事君俾公耆艾而炽若淑而昌天实为之天道不息而帝克配焉圣寿无疆而公克賛焉数之适相值也汸既麾之门墙越在草莽追惟畴昔不忘国士之知愿厠邑人之祝敬上诗一首凡十有六句倍八也总百有十二字符公算云位极名高寿更緜古来能得几人全香山未许遗荣日渭水才逢兆梦年六考乆膺黄阁寄两朝常侍赤墀前题封细字犹能草应制新辞到处传三世丝纶亲见掌一门簪绂总称贤大官分膳充羔鼎元夕留灯照绮筵禁内赐舆师礼重殿中扶拜帝恩偏遥心欲献南华颂直拟春秋至八千
　　奉寿存斋徐相公六十诗并序
　　云间存斋徐公之入相也嵗几一纪年甫六旬壬戌季秋既望五日近台垣而开寿域追佳节而秩初筵信福履之永绥古今所稀觏也一时展庆者轩骑粲其盈门觞筹交于四座小子汸乃从吴下赋诗以将或曰相公之诞朝中鸿笔钜卿暨海内缀文之士莫不矕鸾鳯以摅辞効冈陵而制颂山林外史奚足为重亦遥厠其末耶余曰不然天保之诗曰万寿无疆斯天子之寿羣臣能颂之矣而何取于华封之祝閟宫之诗曰千嵗无有害斯诸侯之寿羣下能颂之矣而何取于麦丘之辞葢人有隠而重言有微而征也矧余与公忝乡曲之谊防笔札之知者哉身已弃置志无所干言非溢美而贡防殆有足采者矣辞曰少年名冠曲江春扈圣今为第一人共道嵗星曾诞倩由来崧岳果生申校书尽欲窥中秘抗防宁辞作外臣宣室召归资啓沃平津特拜掌丝纶抡才悉采东南美典礼尝懐夙夜寅寿介六旬花始甲期逢九月菊司辰上尊赐出皆成露御馔颁来并是珍勅降紫泥承防渥句题红药见诗神谢庭济美堪称鳯汉阁酬勳待画麟已羡黑头登极品还将黄髪颂无垠
　　代郡守寿文太史九十序
　　闻有夭寿有人寿有家寿有乡寿有国寿若夫挺灵锡哲为世作模此天申之寿而年葢不足加焉立徳纂言垂名不朽此人修之寿而爵固不足多焉杖屦以安庋阁以奉此子孙之隆孝养也耆徳宿望表正一方此乡人之所以尚齿也燕飨有礼告存有秩此先王之所以引年也若太史衡山先生者秉伦鉴于三吴寄典刑于一代非古所谓达尊者耶今上御极之初端冕右文侧席求士遂企弓旌之招膺珪璋之荐待诏金马给札兰台亦一时之奇遇也然非公所好乃倦长卿之游高仲连之蹈抗迹山栖委懐邱索书絶交于贵门足不践于令室四十载矣由是清节着于中朝懿行重于乡闾文章载于史馆声名于海内兼以妙解诗律则少陵非工并精翰墨则内史为劣戏染六角价踊市间误防尺幅异域争购皆其余事而公不以自诩也余昔家食时即闻其名想见其人而不可得幸而出守兹郡间造其庐接其光仪承其謦欬始大慰平生而公跻九十之年耳目聪明步履轻防日通问字之賔不辍挥毫之典使淄川朝访犹可受伏生之经鲁邸夕延尚堪备申公之顾葢公虽游于羣艺之苑而不以雕篆伤气虽产于纷华之俗而能以恬澹养心宜享遐永之龄绥康宁之福者也其视岿科显仕为何如哉窃怪夫养礼废缺无复鸠玉之颁燕飨之制珍糜之从蒲轮之遣公诞之辰闻其子姓昆弟聚族罗拜觞而祝焉在诗曰为此春酒以介眉寿则家为之寿矣履綦响臻轩车骈集觞而颂焉在诗曰酌以大斗以祈黄耉则乡为之寿矣燕飨之礼独可废乎矧今之郡古之国也今之守古之候也敬老尊贤牧守之职也陈蕃下榻于南州谢眺饷秉于东海前史纪之矣乃与二三僚友图为公觞昉乡饮之期惇大賔之享乃勅酒正具醪外饔司割乐师登歌摈绍賛仪公其照临庠舍揖让阼阶余等次第更起而献寿焉展乞言之思惠周行之示在诗曰如冈如陵三寿作朋庻几乎圣朝之宪章国老之遗义欤佥曰善是举也嘉礼既洽众賔有怿余忝主者宜书其事俾吴人传之为美谈云尔敢曰文乎哉
　　七叩寿林叟七袠
　　闽中林子大黼防挺英资长臻博极冠龄骏发箧游京国贾生浮湘而赋雄史迁探防而道得曾大父勿斋公为姑苏教授化覃吴中余先祖祠部公亦出其门学正济美绰有父风逮孙思所将子徂东雅多交知籍甚声称余兄弟因投分于潘岳遂忘年于祢衡庚申孟秋十有二日寿届古稀林子图展家庆陟岵兴思乃谒大夫问所以寿其亲者大夫曰余吴人也而子又乆处于吴将筐洞庭之甘橘匦茂苑之香稉和莼羮于鲈脍泛兰醑以缥清食俾口爽饮俾顔柔子归而享以为寿可乎林子曰膳有常珍穷味非养也大夫曰阊阖之肆筒绮华缛弱以罗纨纎以纱縠符彩扬辉侈袂炫服被之夏凉袭之冬燠子归而献以为寿可乎林子曰裋褐敦素致饰非衷也大夫曰越有狡童亦有静姝歌以丽曲间以吴歈靡曼子夜激楚阳阿子归而奏以为寿可乎林子曰五声病耳荒乐非康也大夫曰豫章之材湖賔之石运以郢斤驱以秦力延般师于香山构温房于清室君子攸跻于以燕息子归而居以为寿可乎大夫曰贲园扫径崇高非制也大夫曰言游妙艺粲若春敷掞为藻缋咀为道腴将使机云缀辞翰融托讽赓松栢之章第南山之颂子归而称以为寿可乎林子曰赠人以金不若赠人以言仆所愿闻也幸终教之大夫曰列鼎充饫不若鸡豚之逮存也营燥置万不若结驷之及门也思所公雅抱经世之才不膺一命之寄昭徳绳武惟尔是兾子共乘嘉运防彚征践文陛彯华缨父以子贵封爵并荣则向之饮食服冕声乐居处奚求而不得哉林子曰爰思奋飞聊以俟时然仆闻善养岂利禄之贻哉大夫曰孝莫大于显亲显莫大于令名使子坐阅卿贰策足要津建钟鼎之鸿业垂竹帛之休声载在史谍曰思所有子若此尔祖清白所传相与不朽矣林子于是缄大夫之辞归而扬之莆里百拜稽首洽我妇子锡以纯嘏绥以福履公为举觞靡不怿喜
　　原寿为太仆史年兄七袠
　　嘉靖甲子八月初吉玉阳史上卿年跻七十拟香山而开社置郑驿以通賔四方缄文驰币献觞介寿者冠葢相望司勲氏自姑苏往道遇荆溪丈人曰公奚往得无为玉阳君来乎余曰然丈人曰美哉寿矣公知何修而臻此乎司勲氏辴然而咍曰予先子中宪公与其考光禄公暨仲氏司直君与太仆君同举于乡荣叨两世谊协通家曷为不知也粤稽徃谍邈矣史氏佚产周而濬源丹弼汉以垂裔托肺腑于椒房奉纶丝于枫陛蝉聫累朝本枝百世家埒嬴訾乡称鼎贵葢闻饮食爽口被服华荣安居移气广乐娱情皆所以养生也闻之卿家有若嘉肴脭膬防酒缥清腆出牙调芳由狄营食之饱徳酌之饮醇故庋阁畜之异膳寝游从以常珍非享此而寿乎丈人曰薄滋味者不悦膏粱嗜肥甘者命曰腐膓上寿不为也又若绮縠纎眇戍削允精纯绵丽密在笥必盈彯缨緤组散耀垂文故高年防疋帛之赐御寒有重裘之温非縁此而寿乎丈人曰裋褐苟完聊以饰躬服之取灾或由不上寿不为也若夫闲宫显敞洞房穾深翚鸟殊制鈲槻异形丹垩所不及施寒暑所不能侵于时燕处君子攸宁非居此而寿乎丈人曰吉祥止止生于虚白高明之愆惧瞰其室上寿不取也若夫金石逓奏丝竹骈罗选舞燕赵发曲阳阿贴席衔簪绰雪回波聴之忘倦观者宣和非御此而寿乎丈人曰五色令人目盲五声令人耳聋释氏戒欲哲人黜聪上寿不为也司勲氏曰葢闻心忧则形槁志畅则体充玉阳君早司文部晩简青宫金紫济美宠光有融胡求不得胡欲不从非以此而能寿乎丈人曰道家之言贵于止足玉阳君超然遗荣反其初服夺鳯池而不惊解龟组而非辱上寿不愿也司勲氏曰葢闻义兴奥区仙灵窟宅洞壑标奇张善着迹法可回金药能反白玉阳君结侣方外释恋域中朝延园客夕访壶公双观妙五蕴了空非缘此而寿乎丈人曰似矣然琼蘂无征石髓难识不若啬精葆真调心守寂庻可引年而却疾也司勲氏曰葢闻积善者防余庆隂徳者获显报匪自天申实由人召玉阳君慷慨好施闵穷必赈允恭之粟散之如期孟尝之劵折而不问所赖全活奚止万命此非仁者宜寿乎又若翁伯移权萧生平诤攀树免侵陇之仇守剑改盗牛之行容人之度既优戢徳之私难罄又若倭夷肆衂流刼乡邑召募勇敢授之计画义声彰闻盗戒不入民之安堵伊谁之力人皆好之而欲其生天亦恶得而不聴之民哉丈人颔之曰防矣斯言得之矣向所啓我富贵纷华而属厌神仙迂诞而不经善庆恩徳庻有凭哉司勲氏曰天道难谌望报抑岂玉阳君之心哉闻之堂构在溧别业栖荆铜官嘉丽玉女澄珍果夏熟琼树冬荣招雍门之客集蜀郡之英摛藻咏勒鸿铭图邙洛之胜写郊居之情高堂不能倾曲池何时平衍后昆之裕垂不朽之声所谓百千万年眉寿无有害者岂特皤首黄髪间哉斯地也牓蜚观拟钧天检秘祝表祈年嵗八月诞之先祓斋室备吉蠲肃虎拜望龙顔以仰答圣天子之宠绥岂敢自幸其履旋而已哉玉阳君之寿信无涯矣丈人闻之鼓枻而去莫知所止司勲氏乃届上卿之庐载拜而献觞焉玉阳君亦载拜而酬之因告以丈人之语相与欢喜此殆麦丘之示徳音绛县之占甲子愿代副墨请书其事
　　大司马齐安刘公七十序
　　世之恒言曰北吏尊而南兵重云夫谓北吏尊者非以太宰秉铨握爵综核功叙藻别材流华阶显级贤可越次而予之否则不崇朝而夺之天子劳求于上惟宰臣是咨第曰俞徃哉汝谐耳南太宰视空篆稽恒牒不得操黜陟之权即考覈臧否亦止于畿辅之内而不能行于天下均为太宰而势尊相万也夫谓南兵重者非以大司马掌兵戎守京邑防扈陵寝控制江介疆域既广机务实殷北司马近在辇毂凭藉宠灵外靖边烽分建督抚各镇要害从中制之均为司马而任重亦相万也是二官缺必简才猷懋着徳望兼隆者佥谋而特命之不轻授焉若今齐安刘公少懐楚璧长挺周桢蜚声郎署防秩藩臬肃宪台端宣威齐鲁所在底绩乃拜为南司徒地总财赋职専钱谷称平凖焉曾不待年聿反初服栖迟江汉偃仰林臯几十年矣今上嗣极覃侧席之忧搜在野之逸诏使驰于南楚旌车贲于东山时己丑防召者凡五人公为之首帝眷尤渥不逾年而有天曹之移才数月而膺夏官之拜公乃感恩思奋精白承休可谓巻舒随时龙蛇互用者矣兹地也高帝定鼎以来成祖留守之后陋眡丰镐劣观关洛钟山之阳王气磐郁石城之胜江流环绕垂二百年矣先帝时乃以倭夷构衅继之悍戍逞凶烽火照于甘泉戈防交于都市虽寻就翦灭而长渐滋蔓式遏永图罔可弛者况艨冲巨舰非骁骑之雄鉏耰棘矜非控之利公至坐镇而弹压之不越帷幄之中樽爼之上而潜销妖氛黙褫鲸魄者多矣以公平昔谈道徳而趋仁义説礼乐而敦诗书文武为宪吉甫是班柔惠且直申伯惟贰公所谓社稷臣者非耶隆庆己巳年跻七十仲夏望后实惟诞辰凡陪都百寮公侯卿士咸来献寿浮以菖艾羞以含桃掞藻摛缋升歌播颂者缨緌辉暎綦履响臻余跧伏东海之濵追缅曲江之谊虽不能越山川以厠于称觞之俦亦欲拟冈陵而附于操觚之末适太学余生祝者歙人也尝游公之门乞言以赠司勳氏曰子行将寿大司马乎夫禹敷九土排淮导河注江达海此其上游公为奠安所以寿国脉也濠颍舒亳之间此其要冲公当一面所以壮国威也扬州之域海陵之仓苞篚之入鱼盐之利由兹以通所以阜国财也东连吴越西引荆蜀南跨闽粤此其都防公保障之所以固邦家之基于亿万年也公岂独际昌期享黄髪爲身寿而已哉稽之彞典由南司马擢北太宰者仅有其人滁阳任浅业亦不竟嘉靖改元若太原乔公勲名炳今犹想见将俟之公矣夫郏鄏之厯数过卜綘县之甲子靡筭公殆与国同乆者哉余子载拜缄文以行
　　少司马新安汪公五袠序
　　万厯二载今司马氏南明汪公五十之期里人典客黄君汝防问寿于司勳氏葢尝从余游而其子太学生立孝等为公姻末用是効祝于司马征言于司勲者也美哉寿乎为人臣皆欲献其君蹄缕之微愿为天子寿也为人子皆欲献其亲鸡豚之养乐其逮存也朋友之交亦先为寿酌以大斗以祈黄耉者也若罔所烜赫于时称述于后彭殇等耳恶在其不朽也于是乎有垂帛之勳藏山之业焉将与日月争光霄壤俱敝者也余不能详司马氏之行而好读司马氏之书若副墨所载汪故颍川之苖裔也后徙新安少田赋以贾代耕大父客游燕代遂用盬盐起致饶裕寻罢归折节为岩穴处士之行元子复修业而息之然好行仁义生司马氏受大夫封葢积徳百年而兴者公方在纨绮博综绨缃甫冠射策发科试县令游郎署出领剧郡臻于乂理为良二千石肃宪七闽声名籍甚张而能弛屏居谼中慕金庭玉柱之胜乃东游吴防浮五湖探两山余遇于吴门见其充腴粹盎似有道者谓宜寿既而诏起持斧郧阳憺其威棱晋为少司马按周礼夏官之职恪修举之训士卒励车徒莅兵诘戎佐天子中兴之烈每念封疆严御侮宣威于外将系南越之颈而笞其背修徳于内审黄石而存苞桑勲莫大焉间治古文辞取法太史袭迹先秦黄山白岳阐其云秀衡郢之室咸瘗草焉海内宗之新安诸彦自昔詹程辈为之减价功徳并邵而言益彰非与日月争而霄壤俱耶问其齿才蘧大夫耳俾尔耆而艾曷所底焉于是典客南向再拜缄司勲言北向再拜为司马寿束帛加璧驰之京师


　　皇甫司勲集巻四十六
　　钦定四库全书
　　皇甫司勳集巻四十七
　　明　皇甫汸　撰
　　碑版
　　平夷碑
　　葢闻垂绡之代爰有徂涿之师舞干之朝不废伐苖之典观兵丹水享士钧台虽文徳诞敷偃彼若易而五材并用去此则难矧岛夷之为中国患也自古纪之矣汉唐以来道革污隆势因叛服靡有常焉宋徳不竞鼎祚濳移元徳既衰天下糜沸天啓我明时则高皇帝汛扫风烟肇为戡定文皇帝屡勤銮辂致荡平列圣相承制驭一轨賔译四通皇上嗣统湛恩懐柔四海即序琛賮轶漠玉帛来庭二百年而海内晏然矣蠢兹蛮服日本最大圣祖虑其险阻易凭挟诈难格絶其内欵禁其互市濒洋环岛罗卫布堠而严为之防智矣哉自是涛波昼戢闗门夜开亭障弛而不设舳舻敝而不修斯忧兆于忘危衅生于玩防者也倭奴乃乘间窃发始则嵗旱荐饥奋臂掠食捄死扶伤而已迨夫假托依附啸聚实繁桀鷔孔炽遂乃隳城衂邑斩将杀吏侵扰我疆场系累我黔首农夫释耒红女寝机飞栋成墟余皇为烬刺婴儿以衅锋刳孕妇以染锷葢鲸波之巨浸而虿毒之剧蠧也阶之为梗豪右干没贪其奇货为之赢粮向道阨塞渐谙虚实悉觇视我稍轻敢于深入也东南之区财赋攸萃俗号纷华地称嘉丽一旦烽火照于钱塘之江荆棘蔓于长洲之苑萧条千里顾不痛哉皇上震怒集羣讥以广思回北顾于东眷运神谋下明诏剖符秉钺之臣妙简而任専阃分麾之将畴咨而遣竭内帑之财调六郡之卒云臻飚赴栖于会稽然战辄不支贼无亡矢遗镞之患而我师坐困矣吴越瓯闽兵连于四境壬癸甲乙役疲于累年意者天吴为瘵波臣干纪不然胡酷至此也皇上思欲祀洪澜昭贶乃有浙郡赵公文华时在纳言日隆睿眷晋秩司空明禋宗委公爰奉如丝直履穷髪指日月以誓辞望山川而增厉审利害于出疆聴便宜以从事既而开庾信之府参窦宪之幕留侯在幄亚夫行营诗书素敦礼乐具在乃倚为长城资之武库矣于是宣威敌忾殱馘献俘以报于天子圣心以怿加公宫保以宠异焉前此计于狐疑机失于逗缩者公数其罪圣天子饬法以示悬藁之徇差级而俟収榆之效仁义兼覃矣越嵗执徐贼复猖獗窥建业犯淮扬公暂违聴履仍俾受服方叔于征令公再见金陵盘石以为固漕舟塞江而无恙一战而挫锋于吕城再举而摧戈于桃港僵尸乍浦褫魄梁庄当六月之期应七旬之候组甲凝霜旌旄耀日公方按节徐行缓带谈笑惟时总督则少司马绩溪胡公宗宪提督则大中丞桐城阮公鹗西蜀张公景贤澶州史公褒善监察则侍御姚江周公如斗刑台赵公孔昭滇南邵公惟中佥谋既同诸司百执事而下共命惟恪或者议欲输币以诱其降坚壁以俟其老缓追以纵其逸假息以盈其贯公持之曰余借天子之宠灵二三元老之中覆兵速乃神事需为贼势在破竹间不容穟矣乃令沛之亡命拔防而登齐之骁骑控而入楚之椎髻挺刃而驰吴之轻剽煦沫而泳越之勇敢烈炬而焚五道并进长伎毕集筭无遗策刻不逾晷生擒百人斩首千级溺骸汨罗焦骨炳焰以万计史书大防无是过焉而赞成之者则兵曹郭仁也于是饮恨者快心含愤者吐气敛戚成懽破涕为笑姑苏之民曰殄瑕涤秽惟司空云间之民曰室家胥庆复我农晋陵之民曰分茅防爵报宜崇润州之民曰生子名赵恩无穷四郡良守乃率僚佐将采民謡播铙吹勒鸿休刋贞石谓余与公谊聫榜末属操铅椠嗟夫料敌制胜哲也信赏必罚断也躬冒矢石勇也不以贼遗君父忠也以此众战战奚不克哉若夫惩厝薪于往辙存苞桑于来监公奏凯之日有副封焉铭曰宪周剧秦若稽炎汉中叶惟宣先零构患充国请行金城图筭矫矫虎臣邦之屏翰旷世济美司空乃诞蛮夷于襄防不可玩渟海既澄幽谷尽窜班师奏肤献囚在泮天子万年神武英断才谢子云辞莫能賛
　　吴韩襄毅公祠碑【代吕中丞作】
　　吴有襄毅公祠自余始也余创之宜文之迫于瓜代而去厥后韩生嶐数来请沿牒方严搦管辄罢兹抚滇南归生复申前诺可谓不忘述祖者乃检旧草缀次之夫滇民亦反侧思逞余率止以戡稍执其丑始知成功之艰而益重公之才畧云夫豪杰之士功业建于当时徳泽施于后世进退以礼身名俱荣乃崇爵以尊之厚禄以享之生有殊褒殁有徽諡録其子孙人心犹以为未尽愈乆而思慕之不忘此庙寝之所攸肇像饰之所攸兴爼豆之所攸设而禋祀之所不忒也余自弱龄凡忠贞节烈所谓士之豪杰者或史册所纪载或父老所称述未尝不延颈拊髀想见其人恨不得与之同时焉逮忝进士授御史为圣天子秉宪之臣尤以激扬旌别为己任及奉命巡按江南持斧肃轨揽辔观风庻几遇其人而酬其愿焉若都御史襄毅韩公雍者苏之长洲人也余按兹土三学弟子员以祠事来请因覈厥履公志抱经纶才综文武弱冠彯缨释褐被绣即霜憺毂下风动台端丛案决流宿齿推服诸道奏谳咸公参定尾有公署多防报可人畏洛阳年少矣巡按江右逆濠怙势包藏祸心首削护卫隂夺其气而寝其谋新建之勳公基之矣由是晋浙于藩宣大之屏功多不载既而五岭倡乱百粤不靖宪皇帝畴咨简命公乃受脤専征至则凭籍宠灵布扬威信凡攻守招纳调遣防御暗合荀卿之制间出曲逆之奇每遇敌辄身先士卒士卒咸感激无不一当百者凡猺獞黎獠黄萧诸裔素号难格计日荡平之斩首数百万防以数千闻思古方叔之翦荆蛮晋公之克淮蔡充国图筭于金城伏波标勲于铜柱曷过焉事具平蛮録及公家乘中不暇一二谈也至若浮槎刳木流马非神驱羊负刍火牛谢巧设机用谍则筹沙示粮束藁得矢智出其下矣公殆天授非人力所能庻几也又坦懐阔度所驻壶觞高引刁斗尽弛或横槊赋诗或登楼舒啸有羊谢之风焉功成身退口不言兵可谓善处功名之间无犯道家之忌者矣而犹以中贵之诋屏居江东溘死牖下不克释韬钤而秉钧轴舍遐徼而司禁闼爵不及嗣悲哉广南之氓追思徳泽家祀而户享之朝廷报功之典尚缺焉后俞都御史邓公廷瓉之请敕下立祠梧州至今雨旸水旱疾病灾祥祷公祠辄应焉而桑梓之墟安可无祠以栖神妥灵在昔韩忠武范文正皆吴产也咸有専祠课功较徳公实与防庙享之举独可使贰乎因檄有司卜地而经营之按祭法有功徳于民则祀之典礼经有乡先生死祭于社之文故祠之在粤尚功以敦报也在吴尚贤以示劝也非徒家庙嵗时伏腊以永孝思而已昔孟轲氏谓夷惠奋乎百世之上百世之下闻者莫不兴起诸士子虽不及接膝于庙堂而希躅于里闬他日功名所就有等于公且逾之者使业不显著泽不覃被有不赧焉而媿于公者乎吾等有事兹土者谒公之祠仰止而景行焉亦将有兴起者矣祠在郡学东先为南禅寺址撤下宫之植而新之无费于官无取于民乃辟而门乃筵而堂乃翼而序乃邃而唐乃级而陛乃峻而墉一凖范韩之规而广袤有差正以簿器酌以仪物举以春秋可以常遵后之继者闻多捐赀加葺而愈光焉此秉彞好徳之心敢要以为作俑者之功哉祠成于嘉靖乙巳之夏文成于隆庆丁夘之秋云系曰天挺襄毅岳降之英济商作楫植周为桢文醉六籍武闲五兵弱冠肃宪秉钺専征三苖余孽弗叙弗庭公徃于夷额叩角崩旂翻作气鼓噪先声燎猬匪疾脱奚神军中一韩异世齐名梧州报徳象饰犹生桑梓故墟懐贤夙兴蕉黄荔丹惟粤之馨橘甘莼美羞土之羮断藤刋烈横石勒勳南阳慕亮柬海表宁竦踊稽首式是典刑
　　徐文敏公祠碑
　　徐文敏公祠者祠明吏部左侍郎兼翰林学士徐公也公讳缙字子容吴洞庭西山人也故号崦西建祠者季子太学生素也祠成谓余少从公游又为南畿所取士雅蒙公知亦能知公也属撰记之余徃谒祠展象貌如生乃稽首载拜涕泣而叹曰君臣相与功名之际岂不艰哉先太傅文恪王公起自东山有子为择佳壻得公良善孝庙末登乙丑上第改吉士授编修太傅方在政府而公居翰苑声称籍甚毅皇帝时公在史馆多所纪録间与北郡李子梦阳大梁何子景明长洲徐子祯卿邺郡崔子铣定交笔札扬防文艺独以史职自任相业自期矣夫唐虞稽古建官殷周犹未云备迪秦而汉稍稍增置西京所载金马著作之庭天禄校书之阁兰台给札之典栢梁侍从之仪上有右文之君下多掞藻之士游防枚朔词妙渊云唐宋始建翰林置学士西京啓之也若文集贤地切清华承防供奉职隣枢要我明益重非由此选不克拜相执政可轻授耶世宗嗣位鋭情经术优礼儒臣公以宫詹主试绳镜之喻拔必得俊又以少宰摄选铨衡所寄抡无枉材且啓心于讲幄喻道于经筵凡治乱兴衰邪正得失反覆辩析未尝陈端而令上自择兼之伟容仪善宣吐帝为改聴焉由是清燕画接宠赉日隆相君嫌其偪已也隂嗾憸党飞文巧诋公遂襆被东归角巾长徃纵情丘壑委懐琴史若将终身焉厥后操轴既移张弧尽脱数从常侍顾问形求不见贾生何其乆也为召苏公今安在乎鳯举之使将驾安蒲狐首之嗟奄成宿草帝为悲悼焉乃复爵任子恩逮于存殁锡褒諡义备于终始公亦不为不遇矣余慨夫君臣之际宠孰维之怨孰戕之勳业中隳畴则间之身名晩完畴则使之命也何哉乃竟不阅崇品不跻上寿海内共惜之仲子詹事君成于城西建寝叔子州倅君英于山中祔庙并致孝享季子狭小旧制爰图丽规因构赤城隙地奉以専祠上请于巡按御史先为长乐陈公瑞继为洛阳温公如璋咸曰我闻徐少宰者先朝之良佐兹邦之贤达也观风者不能举以示观奈何溷其后人檄下郡守太原徐公节行县理将将助之金季子谢无所受惟聴幕掾督察工匠而已地名灵芝里跨芙蓉桥其广几畆延袤若干丈为堂三楹肖像其中旁为斋室翼以廊庑前乂亭树碑凡制诰御祭诸文及题咏诗词具勒焉伉而为门缭而为垣濬而为池邃而为道庭植松栢梧竹芳隂交覆縁溪桃李荷芰秾艳竞敷东接胶宫西隣梵宇羣峯暎带四水环漪赤城胜境也太傅有祠北望而近昔高步于金马玉堂之上兹冥栖于花洲茂苑之间灵其并妥矣工僦于嘉靖甲子之春考于隆庆丁夘之冬题其额者按院洛阳董公尧封悬以耀其门者吴邑令福清魏公体明也考之日成等陈俎豆洁牲牷以告于祠防弟太学生佐冢孙履贞咸与骏奔云铭曰峻推崧岳吴表洞庭降申挺秀诞徐效灵东矜太傅西诩少宰辟彼中流玉柱双在早奉鸿私末遭蝇防心苟无愆躬遑恤蹇生居华屋死起堂茁彼芝里似蔓而昌条风献节灼灼桃李俨在春官门蔼多士花源通籞湜湜其清灵兹陟降宛昔登瀛槭木悲秋洞庭叶去客有延陵带劒在树子孙千禩勿替引之昭徳扬休请视铭辞
　　重修至徳桥碑
　　吴祀太伯自汉永兴始太守麋豹建庙于阊阖门外其徙于内则自梁干化间钱武肃始也庙临金阊之溪宋乾道初沈度领郡乃建桥表坊庙曰至徳桥因庙坊因桥云迄我大明歴年兹多桥渐崩圮嘉靖癸亥开士屈真定者募诸檀越图惟鼎新人鲜乐施事未易集也监察御史闽中陈公命下再借三按吴中驻骢兹地登瞰危梁顾瞻頽寝叹曰至徳若此后何以观乃不责诸为民之上而诿于游方之外乎遂檄所司捐赎刑之金刋他山之石尽易而更之徂暑而呀呷兴仲冬而厉揭免力不逾时工不愆素基虽因旧无改而制则视昔有加矣然引防之堤纷为韬筒之肆虹跨之堰郁为鳞次之居无复苍桧翼门緑杨夹岸也由坊而祠将以次修举焉二千石而下思纪鸿烈请勒丰碑谬以文辞见属余按祭法有五若太伯者由克让以敦俗民非假法而施建至徳以肇基国可不劳而定左思侈其巨丽陆生美其协灵非百世宜享者乎若夫仲雍扬波于虞海季札蹈节于延陵贻厥后昆追嗣前轨苟不见徳惟法是闻虽有脂荼之密不能回斗粟之谣钩距之神罔以格阋墙之讼故兴校易性荣阳无并逮之狱闭阁引慝高陵有两弃之田乃知化理之本在彼不在此也高风既逖末俗寖偷礼让之邦嚚顽善诋愿恪之民轻剽好鬬向也袭迹皮冠今乃纵情绮靡始也脱屣千乘终焉变色一箪公轸忧焉故新是桥者将新是民耳俗犹梁也克让则置诸安好争则置诸危民犹水也有徳则易以济无徳则易以溺由是往来兹桥者足将进而惕仰首坊下者澘焉而嗟有躬未遑谒其祠而赧然趋者矣是秉彞之在人心未尝死而公激发之机入深而感速也粤稽古昔巡狩之典王者所至必陈诗以观风纳贾以观俗布徳展义修礼秩祀皆所有事而公代天子优为之岂曰舆梁有司之职非务其逺者大者乎为下为民是谓鸿烈为上为徳是谓令猷一举而二善具宜着之铭公名瑞字孔麟登癸丑进士由科第超拜御史者相继不乏为闽世家云成化甲辰巡按张公淮尝新厥庙太史陈公音为之记公同产也先大父祠祭公信为诸生时书其碑旷若有待重感于斯铭曰至徳造吴洪惟太伯宣父有言礼让为国懐风永叹禋荐靡忒中叶道衰民乃作辟吾君之子鄙王与侯爵服非玩蘩潦是羞仲扬其波季濬其流端委于越比隆岐周肃肃柱下持节来巡六条咸察百坠俱新纳民于轨返俗以醇归报我后洽和神人烈士徇名太上不朽声闻于前光垂于后昭徳塞违功实云茂竦踊兹梁文石并乆


　　皇甫司勳集巻四十七
　　钦定四库全书
　　皇甫司勳集巻四十八
　　明　皇甫汸　撰
　　书牍
　　拟诣大司徒论止王氏书
　　王子维祯将领浙闗之役其友皇甫汸请为止之乃论于大司徒曰仆闻姬公吐哺以爱士兴劳鲁国忘年以奬才流誉葢卓跞不羣当防异常之顾人伦品藻必广器使之途矧中散间有不堪长卿或非所好岂可以小授槩试俾在外无奇哉窃见本曹员外郎王廷干性缮渊頴质隣殆庻与越郡蔡汝楠并以弱龄渐翼鸿逵双曜丽采驰声艺苑虽终贾复作严路再生蔑以加焉使相府推毂铨宰甄才优以文史之职厠诸华清之地必能矕扬雍盛賛述休烈昭多士之以宁表东南之有美既乃蛾眉见嫉于众女鹦鹉贻戚于初筵谁之过与王子承嘉出守闽州卧理移佐良牧赤城坐啸固知通方饰吏非知効一官者矣稍谢郡牒晋复郎署宜入掌书记坐均邦赋曾未浃月遽闻遣以闗讥之役委以防筭之务意者谓其心计黙运皎节可亮将简任而享成去齐而燕重哉恐违不堪之情致无竒之慨伤器使之义累品藻之明无以嗣哲姬公方容鲁国耳今夫昆山之玉明月之珠必为之饰翡翠之笥薰桂椒之椟不适治理之用而充左右之玩者无害其为寳也騕防駃騠必畜之中厩驯之路寝不使骛驾于道邑骋足于千里者无害其为骏也愿公不俟瓜代亟还部檄推寳赂之爱察骏马之志以縻国士是仆举烛于明公非为王子束蕴也
　　与督学杨公宜论高氏书
　　仆闻之世有不能已之情而后有不得已之言是故仁人之门不拒乎浚恒之求干命之请者将以广先容之路达幽隠之情耳仆自防偕舍弟濓师事郡学生高贤开导啓迪极其勤倍生我者父造我者高也欲报之徳未逢其适此仆日夕之私心也矧此乡之人从游其门者蔚然云集并为时髦不徒如仆兄弟而己夫何数年以来身困于终窭业弛于殷忧聪明不逮华殖渐落谓非命何昨者扶疾就试头心悸不知缀辞明镜一照莫能掩其形秽果以劣等失廪要亦惩创而激励之公之至教贤之大幸也夫复奚诿哉然而为贤悲者白首穷经积以数十年下帷之苦甫及充贡之期一旦见夺辟望秋之禾加以憔悴不燃之灰益用扑灭有稿死而已向隅莫状行道心恻在仆恶能已于情耶辄敢以其幽隠迫切鸣于公侧公其体虞廷在寛之防法孔门与进之意限以日月容其覆试以图后新扬末光于頽暮保故物于穷途实曲成之大赉再造之湛恩也且俾为弟子者少有以报其师于万一顾不为义举哉岂特高氏镌感而仆之所以铭徳者亦不浅矣
　　报黄守任君辄书
　　日月易流别来忽复经年缅懐良晤益用增劳逺承记存且推及先人颁之奠馈辞物并腆感恧交集铭镌盛徳何时可忘三覆惠谕知聂子量移于畿内郭丞反服于东山季君被逐于谗言张友愆役于匠作回思张组黄泥之坂泛舟赤壁之浦人有去留事成今昔佳会不常岂虚语乎公念及此我心怃然所赖慈母在郡良吏为邦才称拨烦治尚行简黄民向化流兹颂声虽吴楚相望江汉云逺亦喜闻而乐道者也来宠方隆惟时自爱
　　与王稚钦书
　　缅昔神交终成良觌幸甚徂年若电别日为秋防滔江汉我劳如何不肖承先人之痛抱疴苫寝涕帷堂无因奉咫尺之书申绸缪之意执事谅之而已曩乞雄文为先人寿乃今已矣一念及此五内尽裂夫喜与戚异感而同情者也吊与庆殊方而合爱者也仆之私心欲烦改撰诔词以竟前请以遂鄙防虽非称千金于终宴亦将铭九原而不朽也裁书惝怳不知所言
　　答侯孟学书
　　春间承芳讯足感记存无何乃闻有萋斐之戚语云皦皦者易污岂不信哉此在高明固不足为累而亦不必深辩也安以俟之乆将自定葢无愆何恤诗人之雅谈先张后脱易理之明谕也敢露丹欵公谓何如令子逺来辱捐教惠感感窥野鹤而知不羣覩龙驹而识千里极为故人忻慰也但匆匆西发不能延致弥日徒抱怅耳炎暑方隆慎夏自爱不宣
　　与徐公子书
　　缅昔奉使南都得接杯酒之欢奉歌咏之教幸甚然云雨既散山川间之自是兰心遂成萍迹谢公尝谓风流得意之事迩来都尽因思待月移席之句宛然在梦契濶数年此乐岂可复得哉执事省同此情也居忧抱疴有懐莫致顷承玉体康胜为慰雕撰盈箱不惜贻示万万秋晨萧瑟西向无任驰恋
　　答司马张公时彻书
　　顷王子百谷还辱损华缄藻集端拜展诵光彩炫室不啻奇琛异寳何自而降也且谦冲假叩奬诱过情非所敢承缅昔枉芳讯于清源挹光尘于都下弹指三纪余矣公方周歴台省而仆乃播迁州郡飞伏乖迹音驿罕通然勳猷逺劭犹或相闻至篇翰流传间亦快覩葢公悟夙超匠心独契正修辞者之所私淑而谈艺者之所折衷也既而暂解本兵聊反初服娱情于山水殚志于铅椠著作日富造诣日工矣郎君过吴获瞻玉树恍对琼枝惠及数帙幸窥一班兹防全示因得广览知文以班马为凖而吞吐六代成一家言诗以李杜为宗而综括三唐亦成一家言是谓集大而非具体兼美而非偏伎也夫文不难于铺叙累结而难于波澜光焰诗不贵于防缀绮靡而贵于兴寄才情公如云蒸霞郁变幻百端河决川流一泻千里波澜涣而光焰长兴寄深而才情赡斯防焉无尽而味之有余也诸家之评亦畧相似欧与杨顾欲探之六经及于济世无乃宋人然以此铨艺失之固矣是耶非耶公自得之仆免官还山杜门却扫亦思毕其小乘附诸大方而横遭兵子之变累世所藏秘书攘取一空平生所撰稿本散逸殆半监司非但不能理其寃又从而抵其衅抱愤栖病齿髪顿改学植益荒良用悒懊近儿辈稍稍芟辑无足为高明献也夫吴越相距匪遥每思泛姚江探禹穴逾四明以访茂屿诸胜倘山灵有知人愿果遂懐嵇公而命驾御元礼以登龙良晤有期书不宣备
　　与大司马李公遂书
　　前嵗横遭兵子之侮奉书左右冀念畴昔因求振援自后抱愤婴疾一切以身外置之竟不能报殽雪防兴言痛惋追忆辱公物色朝堂之上晤言省署之间气夺夏给舍之门谈倾张山人之座少年英发可复得乎当时道术之交文艺之友岂特零落殆尽抑且化为异物者过半矣恭惟简命方隆垂声籍甚出参机务入秉钧轴文武兼优功言并立诚二京所独推乃百僚之罕匹者也倘假余光之烛庻慰未溺之灰无任驰悚
　　与董侍郎份书
　　缅昔公在詹署适贵乡范宪长补官之便曾附尺牍以展候私既又公在铨曹适令壻徐子入试之便曾赋鄙言以代芳讯皆未防垂报则弃如遗迹敢复嗣音乎山居数载杜门寡营専事述作犹不免于负俗之累长兄奄逝季弟中徂终鲜之嗟孑焉靡恃兵子构衅家遭破碎惨毒何可言悉今之监司以此覃其威棱着其风裁示吓于饥鸢奋勇于死虎恐防叟所窃笑而卞生不为也世路榛芜人情丘壑黮闇极矣谓天高地厚局蹐莫容即林密山深栖止焉托忧标疹积齿髪凋每寄慨于清流申懐于谛观者也公夙挺宏俊之才茂阅华要之品扈圣台衮嫓美阿衡羣望所属亦暂回翔与时俛仰知阖辟异施龙蛇互用非浅衷狭度者所能庻几也谨因信使聊布欵诚外新刻请教此技无足资身徒生业障览毕挥去之萧序戒寒玉体加摄以俟召命幸甚
　　与耿督学书
　　缅惟宪节临吴获奉光仪良慰钦伫嗣防推廪以授之粲颁厯以示之朔遂使炊晨饱徳占嵗知祥徒戢于衷未遑裁谢以宪府禁严尺牍罔通耳追念承窜贵郡少年不识忌讳负才使气未免视上若发防操下如束湿以今思昔更欲贯石没羽难矣水火岂可复蹈哉此时乃不及接君为恨倘闻仁义之説相忘道术之交仰借箴规猥加砥砺庻或立于无过之地而今晩矣君天粹夙成人伦朗鉴学宗宣圣教阐诸儒校艺燕闲宏开别馆片言足以折衷一动可以为法如仆衰年病体偃息长林莫叩门屏自甘茅塞寄之慨叹而已
　　与唐子书
　　顷奉书得报于白仲子所发缄申诵喜慨交集葢鳯毛骥足乃知谢公不死荀令犹存也仆念昔与令先君举则同年趋则同志以道术相砥以文艺相推是为俪金雘而投胶漆者也至荣遗北关而望系东山晩因幕府之荐卒就弓旌之招使猿鹤兴悲松萝敛色由是规敌塞上襄夷越中谓可収桑榆而垂竹帛矣何悟九原有牛山之嗟一朝成翟门之数讵忍言哉承惠使集二册前此曾一再覩矣正拟与足下商之然防晤无由宣吐莫遂中心藏之又非笔札所能具达也夫条陈诸防虽充国之策西伏波之图南徼曷以过之若夫倚鞍草奏横槊赋诗虽造次占属亦极嘉丽间有一二如闲情之病渊明池鴈之累子建即未芟弃奚足掩瑜其上宰相及司空书窃有惑焉宰相书如云临行时奉尊教所传言王总督者已一一致之又云王总督相去已逺容更托人转达尊教司空书云向防思质已道尊意矣昨承教示容更转达也又云思质处亦以尊意寄示之矣夫人臣义无私交奉使出疆便宜从事自我専之虽君命有所不受何得以宰相之意致总督乎况总督者即令先君所勘失事人也其是与非当独断于心其功与罪可反覆于手宰相岂应有意示之而勘官又岂应唯唯奉之夫宰相当国或有帷幄之筹密勿之议所言公宜公言之若以天子之怒激发总督令其省愆改过为总督良善矣如漏泄省中何殆非忠也至司空者彼何人哉不过挟君父之戚恐吓臣下欲其重赂以逞己私耳设使思质幸而免于大辟天下将谓相府先有所要乃曲庇之令先君所与知也既而思质不免于弃市天下将谓相府不满所求遂中伤之令先君所共酿也是未死之前将受传言之殃既死之后惧贻追论之衅使王氏借此以为口实起而理其先人之寃虽百口何以为令先君白哉亟宜削之可也恃通家至谊敢布衷悃惟足下裁之
　　与孙生书
　　顷闻意外之变良以为骇即使果实亦奚足累虽爱莫能助然戚本相关未尝不悬诸心耳贵邑乃山水胜地今为爵服要区望尘附焰者必奔走之似非幽人所宜置足也坐是先公之奠刍未将周君之墓草徒宿并付之倚叹而已
　　答子浚兄书
　　弟汸顿首奉覆华阳兄前顷者猥防官谤再夺郎署归来却扫获奉友于幸甚幸甚然安仁虽甘心于宦拙而敬通终不能释愤于见诋也省念累月疾病淹旬偃卧精庐忽投华帙伏枕展玩往迹可想幽悰具存怆然悲生霍然病已葢诗之为教縁情托兴其感人深逺乃至是哉吾兄以宏大之才充以博极之学故其为诗也兼综诸体之妙而不能称之以一长尽臻名家之奥而不能拟之以一子此二陆辞藻独秀于平原三谢声华莫先于康乐者也美哉富哉允乎可以传矣来命方严有疑不讳拘曲之见岂曰诚然如乐府雄深可删者十罕其一古选雅赡歌行纵逸可删者十罕其二五言近体之典丽絶句之清婉可删者十罕其三差弱者其七言近体乎至强年以后则又进之矣考之于前知记室之早悟验之于后觉少陵之益工者也再观强前之集中多防防游赏之篇艾前之集半为赠别寄懐之什日迈月征嵗其往矣水流岳峙迹其乖矣吾辈池草之情周郎隙驹之叹掩巻三覆涕下无从嗟乎弟也少覃思长耽羣艺虽有懐县之诗两都之作适越之吟浮湘之咏倥偬于讼牒跋涉于山川简篇寂寥辞防芜秽矣才愧不逮齿媿无闻视吾伯氏大有径庭不重感于斯耶关西晩暮未足为恨若夫聫璧之奬非所敢承侍御之责亦乌能任之哉僣为治防聊备采旃秉烛有良晤临楮无多谈重阳日某再拜
　　狱中与蔡子木
　　仆惟奉职无状至闗木索被榜棰受辱自贻伊戚夫复何言所恨负刓明训防汚清流执事者不为遐弃顾乃枉玉趾欵圜扉绸缪永叹勤宣慰唁虽尼父之矜冶长郭令之怜孟博何以加诸敢不仰借末光烛兹局影浸淫余泽润此涸鲜苟义气相激淑问奚疑是固铩翼者之隠忧变色者之过计也迩承执事祗役楚邦发扬郢调烂若藻缋藏之珍笥愿眎副本俾三覆诗防庻几书授夫抚缶而聆白雪岂异戴盆而覩青天者哉待罪法曹辄裁简谒曷胜惶恧
　　答王青州
　　仆自滇中诏报免官遐荒险阻朱明递节触炎防瘴委顿还山杜门栖疴絶交当路日览卫生之经谈灌植之务因念仕之进退犹昼夜寒暑势有必至自恒情视之便咄咄以为异事达人观之若解悬释负曾何芥于胷中耶逺损教贶良感记存往事无劳具陈矣省谕亦未为知仆之深何者老氏有云生我名者杀我身而足下以修名见属又云知我者希则我贵而足下以后世相期岂仆之所敢受哉所示传赞占缀甚古子长子政流也诵之叹服新诗漫往鲍照句累江淹才谢今日之谓矣览竟直须弃去升沉夐隔已矣元美勉树令猷以爱景光
　　与钱侍御
　　顷入郡城窃闻亡友周以言仙迹令人怅惋弥日继之悲恨固知周君平生遗脱尘累抗睨凡流奄忽委化终成灵异良足纪矣因各赋诗愿垂和章且云期以楼居要之圆月幸就乩案代致悃诚傥惠然肯来延竚倐驾冀奉防晤髣髴仪容皆文成之力耳夫虞丘虽閟魂气则无不之也况神游挥斥刹那九埏奚惮百里内乎
　　寄沈佥宪
　　兄以雄才雅望秉宪西陲辑绥逺人当有稽首削袵防化者焉若夫苍梧形胜巡游展眺勾漏丹砂来链服食斯亦足以发藻缋而固金石矣岂必近地乃为快哉
　　与释云谷
　　一别几逾十春遥绪葛藤何可解脱仆免官东还颇惬微尚因忆法侣栖迹名山体中无恙顷得大林参承下席朗诠遐防复见今时独伤鄙夫负愧明绍耳夫昔遗民思肇音寄徒壅安石招遁晤言兴感何当捐此尘累相从泉壑仰挹津澜庻不渝夙心也敬赋短诗书之素扇无足溷懐袖间少垂慧照幸甚
　　答张氏
　　仆山中之弃吏也与足下交乏半面谊感同心忽枉千里之使驰八行之书示以名园嘉藻命仆亦赋因思季伦金谷之什必属和于潘仁摩诘辋川之篇亦嗣响于裴迪古来盛事复见于今矧兹桂树丛生足占雅致奚必蓬蒿蔓翳始称幽栖哉虽未目击其胜而已神游其境矣随题赋篇对使占覆







　　皇甫司勳集巻四十八
　　钦定四库全书
　　皇甫司勳集巻四十九
　　明　皇甫汸　撰
　　记
　　浩歌亭记
　　浩歌亭者曲梁令尹之所建也曲邑鄙凡官署咸俛焉卑时制下禁淫祠乃遂毁淫祠徙其宫而庸之乃堂宇廨舍靡不焕然崇也爰有羡材相厥隙地乃就防事之右方构兹亭焉皇甫子曰余曩葢除嵊令云引疾不拜乃上疏乞改署遂调国子博士谢剧而履闲葆贞而甘寂非时好也无何仍出补吏职恭承嘉惠戾止兹土昔潘安仁诗云器非廊庙姿屡出固其宜余复何辞矣越嵗而亭成焉每退公閴坐以安体凝神虑善思过未始不浩然适也因歌曰胡嵊则违胡曲则之天也奈何矧伊人斯或弹琴命酌酒酣耳热仰天长啸又未始不浩然叹也则又歌曰往胡尼之今胡使之来且奈何命也俟之遂名曰浩歌亭乃有友人张昆仑氏者自太行访余曲梁相与坐诸亭而语之故曰嗟乎此殆江生所谓赤县之东南乎可以居子矣因书而扁之又相与和歌而别也亭惟一椽四面皆交疏曲槛也亭之隅有泉引而为池翼而为梁名曰武溪一曲志懐土也北地斥卤不宜他木惟秋英满台名曰媿陶幽径丛棘跱而坊也名曰栖鳯言即不能归去聊以托吾栖也是为记亭成于壬辰夏五文成于甲午中秋
　　明慎堂记
　　嘉靖十又七年小臣汸以水曹移署虞衡员外视道京畿间亡何乃以奉职无状当路者数之天子诏下吏法司傅防其罪竟坐降级外补于是左迁黄州理官事具圄语中圄语者皇甫子逮系时所着也友人李验封収而藏之越明年春余始间道自吴至黄而余葢员外置也以故郡斋无舍舍于兵厰云兵厰者清军大夫防事也徃东南去府数十武而近然郡人业已指目为理刑外府矣居顷之即讼牒填委乃书明慎顔其堂易曰君子以明慎用刑而不留狱此之谓也或问易朱子曰慎刑如山不留如火信乎皇甫子曰不然旅之为卦合离与艮离之象火也火刚而用明艮之象止也山止而体慎是故君子则之不留云者明慎中事耳按春秋元命苞曰刑者侀也説文曰刀守井也饮之人入井陷于川刀守之割其情也可无明慎乎楚俗谲诡而好讼动抵谰词相报怨其所株染以百数经嵗莫可竟案麻城为最蕲黄次之广济而下又次之第使聴者能以虚受以衡决亡文致以谳鲜不得金矢者是故悬筩设距不如谿谷之易避也繁脂密荼不如画象之无犯也明以烛奸慎以止辟狱曷留哉狱曷留哉然发擿任智非明也在宥寡断非慎也书曰钦哉钦哉惟刑之恤哉其明慎之谓乎余葢羇窜之臣也故取诸旅云
　　仙都草堂记
　　侍御樊君既卜仙都之原从堪舆家言襄其母夫人乃结庐于右以寜一所公而君得栖趾墓傍题曰仙都草堂间驰尺牍请余为记其畧曰家君号一所主人性质直慷慨好游善饮多吟咏与世事踈濶少负才名累试不遇就教山东陵县后迁高密母氏与偕竟以疾卒于官舍不肖自留台来奔家君翻然弃归谓曰汝母奄背吾不望汝以防甘独养但能居我于仙都以终余年足矣贤哉翁之志行如此按仙都在栝之缙云去邑二十余里道书所谓第二十九洞天轩后龙升地也唐天寳间有防云起李溪源覆绕独峰之顶广乐殷殷响震林樾刺史苖奉倩上其事遂名仙都而缙云义亦昉此山有鼎湖中产异莲瓣落东阳因建金华之邑表瑞验云湖之下为好溪其东为步虚山竒峰干霄即梁陶隠居所称高峰入云清流见底者也其西为忘归洞县令李阳冰吏隠于此爱而名之稍转为仙人碓碓之上石峰攅峙翁筑层台延瞰鼎湖名曰羣玉南可百步许为旸谷洞宋朱晦翁遗迹在焉下抱澄潭与小蓬莱赤壁赵侯船诸景相聫络花鸟冬春烟霏日夕展可乐而忘世也葢福庭神窟徃往异人居焉如刘阮羊许辈茹芝委化事匪尽幻矣夫世之慕钟鼎者必耽廊庙薄珪组者必安丘陵性各有尚也昔仲公理叹曰若得背山游览平原此亦足矣何为区区于帝王之门哉而宗敬微亦曰性同鳞羽爱止山壑眷恋松筠有若狂者忽不知老之将至探翁之志正合古人非惑鸿苑之书谈牝之术希冲举而逃虚寂者莱母毕愿于防上厐妻协好于鹿门则夫人之灵亦妥于兹山矣侍御君能承显志而慰幽光不为笃孝哉志又云少微星见乃置高山峻谷考槃为业类多隠君子今一所翁谓非其人耶或有乘时崛起奋庸熙载文成诸公并功烈几之为防将在侍御矣巢许韬徳于箕山申甫诞神于嵩岳不并可征哉翁在草堂诗曰高峰峙堂前相对成賔主每晨兴独往吟曰登台盼林麓倚洞临清流又徘徊一径仄缭绕诸山巅倦移小艇而归吟曰策杖抚朝景荡舟曳夕光客有访者或不知止吟曰畏闻官长至喜与野老亲又探奇山谷中悠然吾老矣其胷次岂尘间能悬翳耶若翁者不独务外游而内观其深矣故其诗冲澹萧散与陶征君田居诸作兴寄畧相似别有编辑聊采牍中所载记之以传俾与兹山兹堂同不朽云
　　茭巘亭记
　　或出或处君子之道若得若防达人之情夫一官未効而三径自贲者抗时之高蹈也东都甫免而南山流怼者愤世之激衷也我友张仲则异于是方其与伯氏二千石早发岿科并登显仕蜚声赤县彪暎兰司当是时岂不欲阅致崇品垂功太常以展生平之蕴乎既而被谗谢秩人咸弗豫君曾不婴念视其官若解悬释负而脱屣者归乃辟第治园防泉灌树据茭山之胜结亭其上名曰茭巘锦峰攸接白云延望近在几席而迥挹烟岚不出户庭而独观昭旷无登顿之劳而穷眺聴之赏此其胷次所得有超于尘之外者所谓道可重故物为轻心既逺故地斯偏岂爵服之玩能移之哉按尔雅借绪如指空中可啖曰茭水物也而托根于山殆犹伐檀置于河干瓠樽委于牖下驹有食苖之嗟鸿兴渐木之叹君宜在朝而摈之于野意葢深矣又汉书沟洫志竹苇絙茭为茭才焉徃而不适哉园凡八景亭为最胜括曰自得而君出处之节得防之较有可见者昔敬通防诋杜门却扫胡隘也山简好游习池倒载胡豪也余不敢自附襄阳之豪而君不为冯生之隘请日陟君园临君池坐亭中搴长茭而诵君之诗裴迪湛思愿和辋川之什王筠抵掌请鉴郊居之赋君为何如哉乃驩然命余书之为记
　　范氏创建三公堂记
　　三公堂者祀太师徐国公梦龄唐国公賛时周国公墉也周为文正公之考而唐为王考徐为皇考云按祭法有虞氏禘黄帝而郊喾祖颛顼而宗尧夏逮殷周更立而不变三公堂所由始也粤若我世宗嗣位之初尊师重道稽古礼文首敕天下建啓圣祠于学宫上祀孔子父叔梁纥大哉圣人之制作炳越千古矣夫为子者居以王者之庭享以王者之祭为其父者曾不得妥以専祠荐以一牢岂人情乎礼曰天尊而不亲然人思事之者以其有生物之功也况毓灵苍际诞生圣与斯民立命者乎范乘载三公者或仕为节度判官或检校少府或掌管书记皆着有劳绩以曾孙之贵追膺封典文正功徳茂独盛当时而宋室湛恩汪濊报亦隆矣范氏忠烈庙在吴邑徳乡让原笏林之阳墟墓在焉而三公祔诸寝室郡城义泽庄亦止及文正而三公故缺也迨侍御史洛阳温公如璋持节按吴周爰展视仁率义起令于祠后创建三公之堂檄下郡丞茶陵龙君庆云经理其事亡何以瓜代去继为董公尧封亦洛阳人也至则亟覈祠工更议坊制矣邑司以时诎财殚颇艰厥任适钜家徐姓者误扞宪网耻受污名请以金赎聴输工所官第籍记之梓材既集匠作斯兴驱运之劳不扰于乡呀呷之声无惊于市地素洼堑慽而平者肃坻数级筵堂三楹峻而垣墉翼而廊序巍而绰楔饰以丹垩图以云藻蜿蟺飞革煌煌奕奕工若浩繁再朞而毕两侍御之令迅于风霆丞一人之力神于不日矣三公者肖像于中旁以将作监簿纯佑许国忠宣公纯仁恭献公资政学士纯礼龙图直学士纯粹配焉济美五世禋祀一堂由是衣冠之賔防奔式路来跻其堂为父祖者诒谋是思为子孙者防武是媿过其门者虽或细流释负弛担徘徊顾瞻咨嗟叹息乃去忧乐之遗忠贞之报百世不斩若此范公可为而人顾不为哉此观风者之绩也司勳氏曰余观兹堂之成而有感于大道之公懿徳之好矣夫阐崇先贤佑啓后人激世范俗非御史不能仰承徳意恪供厥职非有司不能上或宣令下或怠事有举之而中废者矣前人美意后人恶其不出于己也将有其始而多不克终者矣堂之成亦幸而遇其人虽文正公徳之感人协恭同好而贶黙啓其三公在天之灵哉范氏乃更立主堂右以祀温董及龙不忘报徳亦礼也为是举者公六世孙太学以益偕其兄主奉惟立请于当路移书太仆卿惟一祠部郎惟丕从外交賛云
　　苏卫重修记
　　天下之道二文与武而已故其设官亦相凖焉易叙黄帝传述以前书载唐虞咨岳之后夏殷罔闻至周始备歴汉唐宋或因或革寻置寻罢靡定制焉我明稽古文武并用文若三公论道六卿分职以至百执事各有司存武则公侯伯以拟三公五府以拟六曹禁卫一十有二留守四十有八视诸司焉外又建都司以卫藩省设卫所以叅郡邑官寖众而法寖密仰见高帝神谟睿算超越前古成祖率由无改乎旧虑深逺矣至其居也必崇构广宇使之聴政而出治莅官以临下瞻视尊而聫束固焉苏卫建自洪武初年在郡治之东兹域也襟江带河旷薮巨浸控淮扬而连瓯越一大都防也素称壮丽嵗月既乆风雨渐自宣徳治嘉靖以来三经修葺并出苟完费莫底寜劳岂臻逸隆庆改元之三载视卫篆者为都指挥何君万钟防读父书长述祖徳策试擢科文华翊武骑射劒术兼兹诗书礼乐在是曾未浃月百废具举乃以六事上陈佥同报可修署其一也每数曰方今边烽未熄于北倭夷未殄于南正志士立功之秋将军耀武之日也建牙幕府树羽旌门盾防列侍于旁介胄奔走于下涣号申令击斗传符而頽垣圮砌敝宇荒庭何以肃寮威众居之而失其尊望之而生乎玩矣遂诹吉经始撤故易新乃闶其门乃峻其墉乃粲其堂乃邃其宇乃辟其阶庭凡除器有帑贮饷有庾享纛有祠稽籍有室退食有斋践更有庑栋楹挠腐饬材维良瓦石残缺陶埴孔固丹雘漫漶绘垩稍施由是望之而畏心生入之而引躬俯升之而敛容恪此何侯之绩也世之当官者恒以营造为嫌乐因循而惮改作视其居如传舍聊以托宿迟明弃去耳此宋艺祖示殿选加选之条于迁代考课之后非无见也矧世禄之家桑梓之墟盟带砺长子孙者乎侯乃捐俸以庀财不为妄取稍廪以鸠工不为徒后荒度于殷春落成于徂夏民不告劳工罔愆素亦神矣时圣天子嗣位更化饬治吴郡堂亦被灾创建同时兴事除旧布新文昭武宪防逢其适呉人以为美谈不有歌周雅而赓鲁颂者乎他日君侯秉钺阃徼立功疆圉膺干城而奠社稷亦若此矣是役也请于上为督抚大中丞莆田林公巡按侍御郧阳温公饬兵宪使南皮汤公若同官协賛委吏董成例得备书如左云
　　清举楼记
　　侍御刘君相厥考园是为华建楼其中名曰清举于以处高明揽昭旷魏生赋之谓美堂构而永孝思者也其居也乃在郡城之西阊阖之南斯地也东引于越北达长淮方舟结驷骈至辐凑开市防于昩旦横阛阓而流溢聫袂尘昏挥汗淖积乘时射利之夫袨服游闲之子竞其区宇矜其燕居吹竹弹丝调珍馔玉目恒夺于纷华耳习闻乎諠咽者也侍御幽襟独秉冲标夐迈心窃隘之叹曰匪先人之庐是懐吾其鲲徙而鹏运矣缅庄叟以养恬晞扬子之耽寂若遗世絶俗者焉其于人也每立遌而难合故其从宦也亦屡拙而不工至其为文也思若凌云气若吐霓通濳虚而变态不穷其为诗则穿天心出月脇兴寄宏深而不可为象皆寓之楼矣其为楼也三江滙其左羣山控其右前临茂苑后枕海虞飞陛百寻交防四啓仰眺则危峰送青俯瞰则平畴环绿遐属则天籁忽鸣近聴则松涛递响栋舍朝旭檐收夕霏朗月初升畅庾亭之悰清风徐来发刘琨之啸亦可以乐而自适矣余闻仙人好楼居故秦侈阿房汉崇峣阙子其一举而眇九州再举而细万物乎将挹浮丘拍洪崖凭烟御风出入乎莽苍而莫知其所止乎殆与天为徒与造物游视规规然驰志于江湖廊庙者彼犹有桎梏而此之谓悬解也矧又射利游闲龊龊者乎望之葢瞠乎其后而囿斯下矣侍御君闻斯言也乃揖司勳氏登楼命酌超然荣观驩然相得因授之简请书为记
　　文起堂记
　　云槎张季翁者尝治其居于城之东衢焉层基累构必宏以轩缀栋雕甍必壮以丽乃高其门乃峻其墉乃敞其堂乃邃其宇乃翥以楼阁第宅之华轮奂之美甲于城中鲜有能埒者夫季翁修业以息特布衣之侠而隠沦之流也今欲其门可容葢驷列幡防堂可聫簪裾沓履綦此其志不在近小者矣落成仅十年而其子果发科并起惜乎翁奄逝不及见而志则酬矣仲子防于爰处其中请名其堂以昭令美司勳氏曰夫仲子亦犹行古之道也古之人一举步不忘其亲矧于身之攸跻乎季翁雅善训子察知三子必荣以显克称其居令后世莫可加然特以富贵望其后耳不知事有得防势有盛衰若其室瞰高明孰与地甘湫隘此雍周广喻于田尝刘生致慨于王谢者也今仲子修文以起堂之中奉母以宁季翁博古多畜前代奇器玩好悉陈于几示能守焉然黼绣间施杂以缥缃壶觞递御耦以铅椠日引掞藻之賔问字之客研讨九流讥评六艺阐稷下之谈发郢中之调即使金谷榛芜铜槃狼籍而文可永垂堂亦不朽矣由是仲子告于母夫人佥曰闻昔贤母惟欲子以善养或期子以令名汝以文起含章吐缋抱璧握珠可拟孟阳晜弟吾亦无媿范尹二母奚患不富贵乎汝其无忘先人之庐敬佩司勳氏之言仲子载拜唯唯遂书以牓诸堂而属余述为记
　　董氏西斋藏书记
　　西斋者董氏藏书所也世居上海之沙冈自御史公起家继大理公咸嗜学修文购古书籍至千余巻生子宜阳防聪慧不凡两世居家号清白乏籯金繦钱之遗每指西斋谓曰业在是矣二公既卒董子非独能守其业又能尽读其书搜奇括秘所藏倍其先人屏氛谢垢日操铅椠简帙溢于几案晏如也葢已涉其流探其源采掇其华而咀茹其膏矣嘉靖癸甲之嵗防起海上庐毁于烈焰书亡于余烬董子不避锋刃夜半身犯贼中取其先世恩诰遗像及书数箧驰出贼壮而释之乱定稍稍理其残缺毎从友人处借而手録之乃刋定舛误然较昔十仅得其二三耳并新其斋属余为记司勳氏曰天下之物或聚或散有数存焉矧书籍为天地之精英乎秦焚晋坠徃徃遭阨国且不能保而况于家乎张华缥乘武库奚存李泌牙籖邺架安在遂使公择托诸庐岳頴士寄之箕山不独禹穴汲冡间也余家自晏所畜晋武所假奚啻万巻余考中宪公暨余兄弟复广之一旦为谢兵攘掠殆尽年齿向暮心力并减不复能购辑如董子祗自懊叹而已夫御史者古之柱下主藏书者也而董葢世其官矣传称仲舒下帷覃思三年不窥家园而董葢世其业矣由是子子孙孙勿替保之又能自得之诫以口肆贮为腹笥是董子所深望也使致喻玩物取讥兼两如斵轮之説书不几于废哉中宪公与大理同登进士有通家之谊言非敢谀也因书为记宜阳字子元别号紫冈为太学生云
　　新建宪济桥记
　　宪济桥者采民谣以彰宪绩者也桥距娄关二十余里乡曰吴宫村曰萧泾戴墟潴其南阳城滙其北二水交泻防易崩圮又走一州三邑孔道也往来相踵咸不便之先是架木为梁名曰缩里谓稍却以避湍激也夫河广彴欹临深履峻负檐而涉心悸于阽危牵挽以趋足逗于旋引余皇一经辄陨数命至风雪沉尸昏黑遇害者又莫可胜记也典是疆者非其痛切防肤而乃慢视肥瘠民且谁何哉嘉靖四十载嵗在作噩长乐陈公以殿中侍御史简命南巡吴当兵燹之余未获安堵加以淫潦作沴大浸流灾公怀恫恤抗防蠲赋下令缓征既又清传以节支销兵以裁饷省刑止讼去羡涤苛専务与民休息又为之设糜以疗饥施药以起瘵民赖全活者以万数又为之穿渠以渥溉积贮以裕赈凡兴利而除害者罔不周焉芳厯两更瓜期再借俗有偃草之风海无传箭之警霁威于秋霜煦爱于冬日由是甘露降于虞山嘉禾产于惠畮瑞雪鉴禋而集灵雨应祷而濡士民思颂功徳者十室而九矣嵗在阉茂公适东巡揽辔于玉峰之涂击楫于金沙之渚召父老以爰咨望阳侯而兴慨歴覩兹囏具闻斯患怃然曰民命顾不足重而乃金是惜乎奈何以易朽之木济难捍之水屡废屡更卒无寜嵗屡废则行者病屡更则作者劳使拘于时诎不可以赢民疲不当以苦岂永图长治之经哉遂檄长洲县倅屠大亨往相度之俾驱石代木敷土夷岸隤沙障澜畚筑于二湖之冲寘楗于百川之沸广可一丈四尺修凡二十丈有畸筭赀不逾五百计力仅阅三时天根见而经始鹑尾防而落成圆初升长虹迥跨镜光练素延眺于澄流锦防牙樯腾欢于清泛民歌曰尔厉尔揭险莫可避沉尸塞流视之如弃微我陈公孰援以济又歌曰昔母渡河于汨罗今也从桥由袵席过陈公来晩济我实多因题曰宪济桥肇锡嘉名用彰伟绩从民愿也夫桥梁者王政所有事而民牧之职司也国侨聴郑以取讥单襄使楚而致刺自古纪之矣公原谴于下绳鋭意于己任非为民能然哉吴自倭夷犯境小民往往凿石斩木毁其桥梁以避一时之乱今道路多有不通而水患间有不可御者使感于公而以次修举之孰非公济之哉公还朝堂秉柱石之资膺舟楫之寄其于济天下也亦若是矣邑令马君防乂亭建碑征文于余余弗克违嘉其仰体公心恪勤官守者也因思宋生兆祥于渡蚁孔氏介福于完龟爱物且然况民命乎天之报公以慰我民谅匪逺矣元凯受富平之赏季札美盛徳之遗宜镂鸿休以耀绵祀聊采民谣铨缀为记

　　皇甫司勲集巻四十九
　　钦定四库全书
　　皇甫司勲集巻五十
　　明　皇甫汸　撰
　　杂著
　　毁舟对
　　束教公子问于通方先生曰圣王制器尚象舟楫兴焉吴郡巨丽实为水区舸连舳巨舰接舻葢自昔纪之矣识治者恶夫崇奢之病礼也华饬之荡志也嬉游之妨业也丛饮之衅鬬也冶容之诲淫也议将毁舟示以甲令裁以常模是为反本以敦其俗矫以殚其化吴自今其可观乎先生曰否不然此谓裂衣断带之禁而非弃车止击之神也剖斗折衡之治而非休树息隂之化也仆闻之善防者循其性不改其故善牧者通其志不拂其情是故障狂而壅之不若防源而决流者易也御马而佚之不若牵牛而豫贯者顺也是故先王有因民之政而民宜之有随俗之化而俗安之舟楫之利其究亦博矣非尽如子所云也用之聚族逆女以洽嘉礼用之送死吊丧以崇厚徳用之祖逺饯近以畅离绪用之登山临水以宣幽思胡蠧于政而欲毁之哉且叠楼岛峙不僭于琼构之翚飞也锦颿霞举不夸于雕墙之衣绣也轩□之照水不多于缇帷之竟道也终宴之所费不浮于一飨之玉馔也芳辰之辍赏不旷于穷年之游手也采莲之靓女不荒于倚市之明艳也中流之箫鼓不阗于闾巷之管也何舍彼而亟此葢事有缓急物有大小治有先后政有因革今瑶台无恙而余皇被灾狐鼠当道而鹢首防戮里猾怙势而榜人受祸嚚讼繁兴而櫂歌辍响殆非所以召和气弭怨声也吴之侈靡鼎贵比肩操赢继踵乆矣成周风在四方先王不强而同蜉蝣之刺不能齐之以俭沮洳之讥不能挽之以奢使兰舟桂楫不泛于朝夕之池危冠袨服不覩于长洲之苑杂贿奇货不鬻于吴趋之肆陈粟红腐不储于海陵之仓巨商良贾不通于阊阖之涂而上错之赋可不登于天府之国庻一切尽废之乎今夫舟之习于水犹车马之习于陆也为之饰以珠玉错以金贝被以缋借以箪茀镂以钩膺文以轮辕约以鞗革和以鸣鸾非不丽也亦犹屏骑于周行而脱驾于鲁道也未见其可也宰民者浸以湛恩润以鸿泽惟患康衢无鼓腹之夫南畆乏媚我之妇顾戒其乐胥坐而愁郁止其笑歌起而呻吟曷故焉昔李子入晋见今室恶而故室美新墙痹而旧墙高叹曰民力竭矣吴舟虽丽亦故室旧墙也民实不堪渐自痹恶耳若昔管仲沐枝而涂无愆期之役晏婴弃车而民罢击毂之戏致治有本导民有机故曰民可感而兴也二子之谓矣哲侯良吏勅躬闭心端轨务实达权挈要在宥去甚斯民将有率履从教改行安节而向化者焉毁舟何为哉
　　吴渔父
　　屈子撰渔父篇余拟之加吴以别于楚也
　　嵗防防赤奋若辜月日长至甫子不择逊于松陵泛于莺湖渔父见而问曰子非司勲大夫与何故至于斯少负英气眇视一世业振古风独步江东何壮也今乃忧心辟摽形容枯槁何惫也甫子曰昔尝抗防以忤郭武侯举朝为之动色而今挫于一兵子又尝持议以诋张太宰三署为之敛容而今窘于一鞫吏谓非命与吾其已矣渔父曰葢闻衅由人构奚天之咎祸自己求伊谁之尤且子生薋菉之乡而佩薰纫芳趋碈之涂而懐瑾握瑜适椎朴之市而掞藻摛缋履突梯之径而姱节砥行叩吹竽之国而鸣弦挟瑟是自犯不韪也今时所重者势与财耳使子位高何网之遭仕不善宦防其气焰使子金多何法之加产不及中神罔为通是自失其所恃也夫犯五不韪失三可恃子之不陨于仇讐之手者亦幸矣语毕相与观于湖上渔父倚舷而笑鼓枻而歌曰流有清兮亦有浊贤如屈兮于鱼腹遡有顺兮亦有逆忠如胥兮盛以鸱革水有源兮亦有委智如蠡兮从余逺逝遂去不知所止
　　鹪息解
　　建业域中有寂公子栖趾长干皈心净土得北山僧舍之一楹大仅逾斗高不过舫惟慧塔影轩梵钟响座而已因题曰鹪息葢寓言于防庄也乃左图右史弹琴其中逍遥乎不知荣观燕处之为帡幪也尔时寥廓大夫过而哂之曰陋哉子之居乎是安足息子哉且子诵法周孔睎绩臯防不为鲲鹏之游鸿鹄之举而乃托志于鹪鹩谢笑于鷃雀仆窃惑焉公子曰吾知息吾躬焉而已容膝之外非吾所觊也南荣戒多老氏取足又曷故哉且吾以昭旷视之不知一枝之为小也吾以虮尘观之不知六合之为大也虽有邓林瑶圃一旦饥鸢扰其上亡猿警其下将恐千仞失据三匝无依岂复有息所哉大夫于是愕然自失曰公子几于道乎吾方坐此困也乃拜手讃叹而説偈言占占虽小知黠慧羡微禽一枝安足恋属厌乃其心庇苟非所据胡贵茂与深乘时假全树矫翼飞上林弛张种种故龙徳良可钦公子闻之乃大欢喜曰吾于用天下也亦复如此【公子盛生时泰也大夫者汸也】
　　司防狱书壁
　　有兔爰爰犯虎之穴虎怒欲噬之驱之豺窟惧甚曰嗟嗟豺虎类也安得不毒我我知其食吾之肉而寝吾之皮无疑矣豺问故知寃于虎也释之平原喜曰兹平原乃吾门庭矣遇鹰及犬鹰嘴圎犬善顾或击之或搏之百计困几不免呜呼天下之人有同其类而异其心天下之事有幸脱于彼而不可料于此者戒哉慎哉【虎武定也豺倪翟二抚君也圆顾二比部郎也悉隠其名云】
　　喻歙文
　　有盲于诗者妄意删之皇甫司勳五岳黄山人并遗图倩梓于歙客奋起不视而唾欲毁其板余为止之夫彼既盲于诗则其所取未必是而所去者未必非也使诗不恱于凡耳受嗤于拙目余方以为幸而子乃以为憾耶夫毛嫱西子国色也天下有目者所同美然鸟见之高飞兽见之蹶骤禽兽岂可论于声音之道哉窃恠夫今之言者谓吴之诗不及关洛齐鲁然吴之黄口白丁仅谙三体未窥六义载防出疆凭轼而游于名都学士大夫多延致之与之谈必虚左与之唱酬每出其下咸谓少陵不死谪仙复生也顾不可笑乎夫骑卒逞谋而谓良平为非智材官奏防而谓卫霍为不神然与否与是犹鄙尧诮舜而陋禹也于妄人又奚难焉








　　皇甫司勲集巻五十
　　钦定四库全书
　　皇甫司勲集巻五十一
　　明　皇甫汸　撰
　　传
　　张季翁传
　　张仲子者年少而有才人多乐与之游余亦缔交焉仲子遇余良谨一日造余跽而请曰家君被褐隠市然而有古侠行年且六十矣惧其湮没无闻也愿先生赐之一言以图不朽此与酌大斗称千金为寿者孰乆暂哉余曰敬诺乃作张季翁传季翁名冲字应和中都鳯阳人也胜国时有仕平江路者避伪周之乱徙家金陵留季子赐赘长洲徐一贵家遂为长洲编民自赐始也是为高王父生子彦达彦达生防防生准季翁父也并善治产积而母氏李孺人又能持隂教相之富埒吴中季翁绮嵗即慷慨负气不为崖检从师学求知大义不习文辞事父母处晜弟以孝友闻凡中外吉凶之礼有疑皆质焉所议务协于义曰礼求其平易可行令通乎人情耳奚必拘学泥古哉甫壮尝叹曰丈夫处世不能冠缨结绶乘轩拥麾以快其志当游侠四方安能僵卧牖下事一室乎乃赍槖中装去之京师与长安少年为鬭鸡走马蹴踘樗蒲博塞之戏间与高阳之徒酣饮垆肆拥姬促坐哀筝顺耳食挥万钱即贵人过之睥睨不为动色也都人士咸向慕之莫不延颈愿交焉后语人曰伟哉皇帝之居乎贱臣何幸仰覩宫阙之丽基扃之固衣冠玉帛之防奇货杂贿辎軿辐凑之殷与官仪之美乎蔑以加已请止矣遂归省庭闱叩首泣谢弃养之罪亲亦抚而为之欢劳焉及视家人产力勤自约与童仆同甘苦至营堂室必华敞所蓄器物玩好必精巧虽钜室未尝有也其衣裳戍削之制辄为增损俗尚褒衣高帻曲衿侈袂故为狭小以矫之所簮帢帽服襜袷佩鞶囊人皆效之终莫能及也对密亲良友诙谈谑浪一坐尽倾而卒归于正类托讽焉客有匮乏好为赡给或窘迫来归能为之拯防族人忿争决讼不取邑令之命而信季翁之言虽里中无赖亦善遇之而劝之改悟由是人益多其义烈贵人长者辙迹日盈户外而季翁益为醇谨母敢骄诩所生三子长曰鳯翼仲曰献翼季曰燕翼并聪頴能应对有所占属如宿构焉广延明师诲之三子彬彬文雅矣贵人长者忘年与之交先为季翁起居乃日设賔客可供十人馔防腆充于圆方焉长子仲子俱为太学生分游两都季子选为郡学弟子员将鼎立以尽友海内艺苑之士矣中嵗婚嫁稍毕因好山水之游年跻六十轻防如少壮时往来虎丘石湖之间或操小舟载酒肴以行或与二三交知徒歩径造令童子携壶榼以随诫其子曰汝曹不得与吾此流飘飘然有乘槎上汉意因号云槎叟示无系碍云此其细行也若夫倒箧而慕孟公之风折劵而冯生之量推产以敦爱让刲肉而致孝感庻几笃行君子之槩焉三致千金而再散之此与龊龊守财者安可同日道耶司勲氏曰太史公谓战国四豪皆因王者亲属借卿相之富厚招天下贤者显名诸侯不可谓不贤矣然其势易也至如闾巷之侠修行砥名声施于天下莫不称贤是为难耳矧圣朝法禁之严不得捍网逾轨惟信义节烈足以回风而激俗使人率履向化季翁近之矣夫生也有涯而名垂无疆古称三张今济其昌迟今显扬善者之获报彰彰哉
　　王隠君传
　　丙辰之嵗余解宦自南中还闻周子以言捐馆于虞山之阳未尝不悲且叹曰吾苏自是无医矣即被病缓急谁可寄哉居一年所季氏子乘病迎王君诊眎之余从旁察其语病状及所得如响竟不起如其言犹谓偶中未甚奇也又二年所孟氏华阳公病复往迎君诊眎之如语乘状亦竟不起余始怃然曰周子不可复作乃今幸得王君哉君名来賔字国光别号玉田吴邑鴈宕村人也高王父暨厥考并善堪舆家至君独小之乃从师学儒覃究经义丁辰坎被褐为衣含菽为食栖趾环堵中惟忧用疹因患耳竟瞆乃叹曰小子志欲以儒业显今为废人天乎命矣夫即不能自治设以治人有所效于世其医乎遂好古方书隠于溃川之上训童子自给广购素问本草脉经难诀五色奇咳鸿寳诸书画则手抄夜则口诵每至忘寝同舍人不堪其苦而君独安之时越人吴生世魁日与之游心窃异之常谨遇生而生亦知王君可教也间与语曰我有简要诊脉运气禁方欲传于子子幸母泄君乃敬诺生果出诸囊中君受而览之因顿悟史所载长桑君事信非诬矣由是医术益精诊眎人悉知病状药一再饮即愈病者嵗中多所全济事具医案中故不载里中长老贵人益为曹丘而君名浸淫上闻县令而下賔待之郡守而下士待之又晋之台司及开府行部迎君者檄使交于道矣前守林公版授散职谓章服便于趣召或曰与其冠带从步吏后孰若褐见之为贵哉君亦殊不乐御也病家持金来即防而筑室城西之隅颇耽幽寂焚香端坐委懐缃素课子弦诵暇则引流灌园交植花竹户外则结驷沓屦争来迎君惟恐溘朝露而填夜壑也君聩于耳而聪于心问者以手画几辄了悟虽仲车面壁周知四方曷过焉君性温坦而有节槩重然诺口不言利而好施予友人程禹谟欲以女字其子未请而夭君后揣知其意怅然曰余负程君哉越三年复生子而程复诞女卒践旧约程贫且死临其尸而聘之又客有贫欲火其亲者君力阻之涕泣晓谕百计营贷乃获地焉其信义多此类此岂独伎足称述抗行懿烈所谓贤而隠于医者非耶今年五十矣而色若女子以恬澹养生殆黜聪而神完支离而徳劭者也尝着医案二巻具载所诊病者状所立何方所处何药死生验者若而人及邑里姓氏言悉本于血脉经络隂阳表里与顺逆之所由寒热之所宜守数精明世莫能穷也又素问臆説一巻杂言一巻藏于私箧云司勲氏曰生民之所大患莫急于病世之拙工不习文理徒执古方妄意于厉鍼砥石汤熨醴洒以冀其生一或不捄辄诿诸司命夭札可胜计哉本朝医院之设崇以华秩优以清班然授非简良失罔防罚甚则药物且未谙覩矧息至之微症结之秘乎使王君膺蒲璧之征防闼庭之侍奏功何如哉而岩穴之士抱才湮没名不出户者王君幸为遇矣
　　钱居士传
　　吴自泰伯让王季子辞爵厥后甪里兴歌于搴秀披裘高盼于遗金世多隠君子云我明王賔氏而下志不絶书乃今见钱居士矣居士名谷字叔寳武肃王苖裔也世为越之临安人后有壻夷亭张氏者遂为吴之长洲人父早卒事母有孝行家无儋石储因号磬室以自况夫原宪环居非病马卿壁立晏如奚戚焉性木彊敦厚谢却纷华耻防滋垢嗜学耽艺昼夜诵览不辍将修秘书永嘉之业以绳其祖尤攻绘事既善山水兼精人物图花卉则管下生枝冩羽毛则屏间飞去至题咏亦闲婉可玩由是驰誉丹青卿士大夫得其寸楮尺幅愈于百镒千缣高车结驷日枉其门居士每长揖不为屈又不乐曳裾懐刺以通曰吾食吾力足矣何假县令给肝王公贷粟也其槩如此而母氏亦有介山偕隠之风焉所交游非文苑佳士则侠客酒人隆庆改元甲子一周季冬除夕初度之辰交游悉载酒肴赋诗为寿而请余作传以传先是学院檄下郡邑各举博学茂文者纉修世宗皇帝实録居士亦在聘中以多识前言往行可当世叔云司勳氏曰昔人谓求士当于其所不取及其所不为谅哉若钱居士者砥节励行以立名声于天下岂矫俗抗世者哉亦率履适性而已彼求富贵利达者炫赫于生前湮没于身后不可胜纪较居士孰轻重耶使其脂韦磬折少自贬损于富贵利达何有而独安于贫贱以肆其志葢皭然自拔于尘滓矣尚何待青云之附哉
　　皇甫司勳集巻五十一
　　钦定四库全书
　　皇甫司勳集巻五十二
　　明　皇甫汸　撰
　　志铭
　　明湖广按察司佥事丹山翁大夫墓志铭
　　丹山翁大夫之寝瘵也召其子谓曰即不讳能志我俾不湮灭者其皇甫郡公乎亡何竟卒孤遴具状来乞铭从治命也余兄司直君与大夫葢同榜雅知素履尝窃闻之云按状公讳学渊字道原别号丹山世为栝州遂昌人九世祖行秀者丁元末造隠居岱原中五世祖文一避防复家城南胡巷岱原地寖为里豪所并祖守宁尚徳不仕父奎即奉政公早笃学以日者言弃去独抱诗书付公曰成吾志者子也母潘氏卒继黄氏有阃徳生子三人长道渊次徳渊公其季也徳渊早卒公少頴脱处伯仲间擅声白眉弱冠补弟子员正徳某嵗承奉政公讳倚庐穷经益臻邃讨事父兄以孝友闻己夘黄氏亦卒居防惇礼合于岱原凄然有单露之感叹曰昔人营冢令傍可置万家者何心也嘉靖辛夘举于乡壬辰登进士授南京刑部江西司主事畿内钜猾怙势干纪悉绳以法细民诬染一切从贷大司防白川周公尝曰每狱成见署尾有翁某名辄不复览而廷尉参覆亦莫有异防者同舍郎有疑狱多质公为平反由是以明允称癸巳恭遇皇上建储勅赠父如其官而潘氏黄氏俱为安人云寻以考绩取道展墓稍稍复其故业后署本部广东司员外江西司郎中又遇皇嗣诞生覃恩得拜真赠父复如其官母氏皆为安人因建祠以栖灵妥享轮奂特美绰楔并丽过者望而咨嗟里中为之语曰生子当如翁季矣事具泾野吕公记中辛丑擢贵州布政司左参议或以地方介荒裔非大贤之路乃以盘错自砥畧不动色至则苖夷弗靖中丞治斋范公将陈抚勦便宜取决于公示以恩信蛮獠皆囘心向化焉时庙建方兴潘中丞公以大木艰得为恐推以任公公无少避而材果毕集秋当试士监察檄公入典院事录成晋御以语类托讽上怒左迁真定判守倒马关闗人赖以为鎻钥甫肆阅月移贰邵武常山之氓号泣恨夺公之速邵武治迹尤多又恨得公晩也甲辰入觐乃就阙下拜本臬佥事备兵建宁八闽为之敛迹戊申海防窃发始建巡视行部诘兵谓公言少戅坐失事抵罪以闻诏下吏部谓弗讐也乃请改任以释巡视意己酉迁湖臬备兵下江防驻节蕲黄间风偃湘汉庚戌蠢苖复叛三省震詟台司以公昔在贵阳知地利谙夷情署覈功罪隂为折冲浃月获凯皆其指示之力也癸丑嵗当黜陟台谏例得弹劾有以惠文衔私者中伤之命下夺公官飘然起曰余昔在贵阳闻伯氏奄忽即思反服居楚求艾宦情益减每移书与遴治义田扫荒迳以待余乆矣悔不引决竟落谤者之口归隠别业饮酒高防日与故旧为平生懽抚兄子逾于己生也或惜其位不满徳业不充志乃曰余以一介儒生幸际圣明射策发科嵗中超致大夫横金衣绣垂二十年分亦足矣愿以遗荣裕后昆耳时多贤智公者余始莅栝州览其山川层峦叠嶂崎嵚崒嵂延亘标峙太史公谓佐命五岳顾不然哉且溪流迅澓漰湱浕涢声闻百里故其人多慷慨激直之风明兴攀鳞崛起若刘文成而下章叶数君子并以丰功伟烈彪暎史册翁大夫者亦旷世之选也然以烦剧之才功烈未立遌不容于时潘生所谓拙者之效非耶闲居数月疾作遴辈多方延治不药而卒七月十日也是月也应中丞亦捐馆于广南开府运数适相值矣距生治甲寅六月二十八日花甲一周娶叶坦刘氏累封宜人男子四长遴次选俱邑庠生次迁次遂女二淑廉适郑工淑贵适黄九章亦俱庠生孙男子四曰元鳯元鹤元鸾元鹏孙女三曰元姬宁姬庆姬并未婚媾是嵗十二月二十有五日襄事于妙高山之新阡考宅征吉也铭曰高原膴膴岱之阳丁辰中圮业已荒后有作者卜世昌肃肃宪臣奋以扬彯缨耀组贡明堂威夷泽闽乂楚疆抗迹铩羽回且翔濬源既深流波长妙高开阡魄永藏末路云促余休光
　　明忠州儒学司训刘公墓志铭
　　刘子亮以楚材举于乡累试不第拜云和令敷文饰政树循吏之风余左迁贰栝喜得佳属云既而持其先人司训公状来乞铭以余昔在水曹忤权承谴员外置为黄州理官黄人尝谬颂之且雅知公也按状公讳大伦字某黄州黄冈人也曾祖政歴知贵州镇逺府进阶亚中大夫祖瑛父澄并韬隠不仕母李氏系出望族嗣徽阃公生而沉毅寡言笑即家人未尝见其喜愠之色少长业儒有大志流览羣籍博物洽闻足称武库虽夏月盛暑独坐诵辍扇不挥人或异之曰心静体凉当自得之非道家引释氏禅定也其砥节若此制事必由于礼燕私罔或惰行为弟子员时从弟子陷于法乃以百口请于郡守胡公公为感动立贷之不复推理人益以此重公祖之将殡也隂阳家者谓支干弗利诸子不宜登墓公方弱冠叱拒其説褰诸父之衣泣曰安有父棺即窆而子不临穴者哉有忌愿身当之诸父竟悟后皆无恙及父之殡也道从河河无梁天且沍寒水复深濬众止之公竟徒涉染足疾每隂雨良苦悲泣曰吾以水故悼其亲非智不如葵也以嵗贡起家嘉靖某年春授四川重庆府忠州儒学司训教铎颇振士子乐师嵗时餽献一无所受穷乏者捐俸周之癸巳春迁涪州彭水县学教谕距忠州甫三日坚不欲就遂自免归曰本非吾志安得恋恋乆溷升斗哉上官多贤智公者反服家园十有三载杜门扫轨以开巻自娱或劝之游曰动静由性向懐五岳许耽一丘各从所适也一日忽检厯书谓小雪后吾当就寝时疾尚未革至期果奄逝异哉凡殡殓之具一皆手自裁定子敬如其言遵治命也昔矫仲彦预知死期陈太丘遗卒所皆平生镇定故委作不乱公葢同之矣公生于成化丙申之八月二十有五日卒于嘉靖丙午十月二十有四日享年若干嵗卜某年月日于某丘之先茔公娶同邑封君王公文奎之女吏部验封郎济之女弟也子一即亮女三长适袁尚相次适陶珽以嵗贡授河南裕州别驾季适张业县令公济之子也孙一长统由县学充国子例贡生曾孙二如龙如鳞俱稚刘之先系江西饶州鄱阳县青塘村人句容公后也有从宦襄阳者因伪汉陈友谅据湖作衅避地黄冈遂卜家云司勳大夫曰余尝诵汉诏令征廉察孝悉多奇节士若刘公非古所谓孝亷者哉余居黄每过汉隂望鹿门未尝不想见尚徳息机之风也至慕达者秽迹于比隣摛藻者乏誉于乡曲岂名教所与哉公之大父天顺时值嵗凶出粟五百石全活千余人万后必大于门可高善庆获报云和当超致崇显亦防逢其数矣是宜铭铭曰少惇吾行不敢以儒自病晩効吾官不敢以禄自安免而归吾息吾机贤哉知止获考其死所未究者俟厥子
　　明中宪大夫广东提刑按察司副使洞阳顾公墓志铭
　　洞阳顾公卒之明年季子啓东暨冢孙道洪持其外姻秦子滂状来乞铭余国之弃臣也虽嫺于文辞乌足以镌金石扬芬燿哉先是其兄惠崖公之墓属余表之获详世裔兹览状典而有征因述其言聊为縁饰之按状公讳可乆字与新别号洞阳昔越王勾践封其庻子于顾因以为氏其在锡者则自晋防军凯之始也明兴有福五者卜居邑之胶山乡公之高王父也力田畜藏家累千金时钜猾俞寘逞暴作奸福五率其子寿山召义旅遏之寘惧乃潜奔京师飞文诬诋父子并逮系乆之寘乃服辜始防矜释归则尽防其赀矣寿山子讳信尚在龆龄赖友人钱氏为鲁朱家得不死长从贾人往来吴门稍稍复其家业是为诚轩公后以兄荣僖公贵赠柱国太保礼部尚书公之王父也生三子季讳荣章号筠轩以公贵赠中宪大夫泉州知府娶李氏而生公中宪父尝与芹轩伯氏草堂仲氏各训诲其子每曰吾家本江东人望缨緌蝉聫安可不思光昭先徳而守田舍翁哉由是诸子克遵义方伯子可学即荣僖公仲氏子可立是为参议公相继登进士筠轩颇鞅鞅不豫公曰富贵要各有时大人第少安母躁焉知后羽一举不凌前翼冲霄耶嵗在癸甲果连第拜行人时毅皇帝将南狩偕同官江右熊轼山西孟阳泉南张岳洛中熊荣辈上书请留畧曰陛下轻万乘弃九重忽垂堂之诫而甘驰骏之游纵不自惜如宗庙太后何上怒诏狱廷杖之左迁国子学正寻以父忧去位值今上入继大统首録谏臣擢居闼而公尚在苫块末承恩命亦数矣癸未免防起家铨曹将拟前授而锡尹畅子素不悦公亦应召在京隂譛沮之竟拜户部员外郎时追崇献皇议起羣下聚讼未有折衷公从同官后上防与张桂二公殊不相协复诏狱杖之阙下幸不夺官乃有徽藩册封之役昔在行人有荣善王吊祭之役两奉展亲而君命不辱两遭笞防而臣节不渝君子以为难丙戌出知闽之泉州以母老乞养防上不报叹曰古人回驭独何心哉强承郡檄而泉俗素好嚚讼且怙势相倾至则作六条以与民约旬月多回心向化者公之折狱也务在得情而发摘不以为神故民无寃者公之恤灾也赈贷有方而矫制不以为嫌故民多全活者至于兴崇学校奬防士类尤多意焉庠生王以宁兄弟就僧舍读书苍头与行者忿争辄扑杀之株连两生公一讯出之止坐殴者以宁是秋举于乡故士多感激奋发由戊子举者凡二十有八人上应列宿皆公造也若余同年庄用賔蔡克亷并以高第显名佥曰泉守知人哉三载考绩上方留意元元求所谓良二千石者入为公卿铨曹察吏治无出泉州者将以太常卿召之客有止公行者曰吾母耄矣忍使不沾宠命而徒为身计乎乃就考得上最母封太恭人帔震簮翟亦荣矣亡何母卒叹曰向使从客言不抱终天之恨乎甲午免防起家补贑州当闽广荆楚孔道商醝往来例其税以充督府军需墨吏并农贩征之公至白罢之贑民称便甫三月擢为广东按察副使民泣曰天不佑贑遇公之晩奈何不能借公如冦恂也濒行主藏吏邀公视其醝羡将以徳公乃斥之曰昔属令有餽吾币于途者谢而遣之汝不闻耶三年无染于泉三月欲汚于贑弃其前操戾之甚矣贑民至今以为美谈公自念两守剧郡年资特乆仅膺常调复领遐陬兼之备兵琼海风瘴雾意不欲行少宰霍文敏公广人也移书趣之不得已褰帷露冕往莅其境饬法振纪宣布威徳黎民惴惴罔敢犯者间乃按行诸郡咨询黎倭出没之处相其阨塞险阻而为之备御绘为图説松林石坂不假躬登絶岛中盘宛在心目虽充国之画金城文渊之筹函谷不是过焉未几罗活峝黎出刼为盗按图循迹遂穷治之儋厓诸黎五十二部落闻风欵附境内帖然前此未有也以公之才晋陟卿贰如汉故事奚所不可竟以谗免惜哉萋斐成贝锦之嗟薏苡起懐珠之谤皎行易汚流言难察类如此矣昔泉有丘侍御者纵其家奴搏人于监司之门公按以法双江聂公持节按闽犹不能夺使宪臣如公则王者三尺法有不信于天下者哉观其赍空囊而度大庾之岭题数语而谒曲江之祠此与投犀沉水取石迮舟者奚异其免官还家也杜门却扫絶交当世屏迹公府庆吊之外虽防防亦不多预时泛舟梁谿之上振策惠山之阳以取适而已性好读书至老不倦尤好染翰作钟王书尽得其髓文必根理不袭陈言尤工于诗解褐即与薛考功蕙郑户曹善夫谈初耽李杜乃撰体畧晩醉右丞爰辑诗説唐太史评公诗有幽深之思多自得之趣当矣所着有在署读礼温陵防州珠崖在涧诸集并赋賛志铭序记若干巻藏于家琼管所纂山海图説迄今用之辄效传为军中指南云丁巳偶感风痹寻差谓长子起孝曰汝才宜绳吾武累试不第亦命矣曷就选令吾见汝衣冠也至京授鸿胪署丞暴卒京邸公得讣悼曰使吾子不克殓形牖下吾过矣吾过矣因恸疾发不捄而卒情具哭子诗中邑人闻而悲之嵗癸亥正月某日堪舆丛辰家并曰吉图举公柩于小岭湾之新阡啓杨王二恭人兆合焉礼也公生成化乙巳十月卄日享年七十有七配阳山杨氏赠恭人继武进王氏封恭人子男三人长即起孝鸿胪署丞次啓予国子生次啓东县学生孙男十一人曾孙男八人云系曰今士之仕也孰不欲优游以取卿相哉然有至不至者命也与其脂韦睎宠于世孰若玉碎而垂身后名哉如洞阳公能防垢遗荣殆无憾矣是宜铭矫矫宪臣际风振翼抗防绳违越爼秉直分陜树声为邦流泽口可铄金心匪转石我有忠信孚于蛮貊亦有子孙遗之清白惜哉弃捐胡然奄忽经始岭湾卜云既吉爰啓新阡乃安幽宅考徳懐勳请视鸿刻
　　明朝列大夫山东都运同知山泉王公墓志铭
　　长洲分教王君振铎之暇谒余载拜涕泣而请曰常闻孝子之于其亲生不能养死不能为终身之憾使不能铭懿美湮没无闻于后其憾殆有甚焉臯也幸而叨一命之寄为多士先且游吴文苑之邦接公大方之家不靳一言以为先人光是孤之罪也是孤之罪也余矜其辞发其状览诵之叹曰朝列公之行宜铭已君僚友殴阳司教所述也典丽足征又曷辞焉据状公讳景明字时新号山泉保定清苑人也高祖讳明善曾祖讳子成祖讳源并隠不仕父讳郁赠奉政大夫府同知如子官母刘氏赠宜人云公生英敏夙悟知非凡儿奉政公令就外傅少长从定兴李先生游遂精易学补邑庠弟子员时督学侍御为仪封浚川王公按试拔公居首属以逺器正徳癸酉果登顺天乡举四上春官不第时嘉靖癸未叹曰今圣天子龙飞于上士咸思攀鳞以赴功名之防丈夫苟膺一命之寄皆足以行道济时奚必一第哉乃拜巩昌府推官地接羌戎民多质悍可以理剖而难以法绳公至持以矜恕多所平反时总兵李隆甘肃奸首也坐法当刑诸司惧有外变欲閟禁中勒令自裁公力陈曰李所犯非暴诸市曹何以昭国法示与众哉由是陇西之民罔不憺公徳威者矣丙戌迁本省太仆寺丞奉勅提调三边茶马频嵗交易蕃部往往匿其名马数不盈额公厚加餽赉诱其来厩适中秋入贺圣诞阅所献多神驹逸骠圣心嘉悦恩宠特优矣庚寅迁开封府同知専司河道先是通塞弗常漕舟愆期粮饷告乏公方忧之乃稽程限覈募价不得伪增侵削而宣瓠之役兴焉然势或不便于台司公身任其事而业已构其谗矣防考察之期太宰诚斋汪公惑于台司语将不利于公浚川公掌院事力争之曰倅郡如王某者刚直自遂不阿取容使以此防黜则选耎弗胜任者进矣竟获免乃调贰巩昌士民喜其复来扶老携防郊迎道左曰何幸西土再覩末光丁酉乡比奉宪檄执事鎻闱所荐多名士己亥驾幸承天简命亚相石门翟公秉钺西巡至巩见公与语陈説边事较若指掌载之随行迨还朝上防独荐之寻迁山东都运少使齐鲁凋瘁盗縁为奸公视醝浃月一振而更新之始无废坠夫刑罚马政水利盐法皆国家大经也凡所歴试克称厥职以公之才何施而不裕而位仅止此众共惜之然向非王中丞知人抑岂能超致金紫公知止足竟投劾去台司苦援不可得此又岂徇禄縻爵之世所多见乎自癸夘闲居灌园开迳日与二三同好诗酒为娱课诲子孙俾知务学足迹不入城府兄弟五人公为其仲性敦孝友伯氏早逝恩抚遗孤宦槖罕积而仗义乐施亦风之倜傥然也履旋防神奄忽委化悲哉初娶李氏同邑濵州博士守宗女也随至巩昌公治狱明允讽道实多嘉靖甲申九月九日先公卒于官舍年四十有一卒之日郡人懐慈母之嗟若防妣之痛焉后以公贵赠宜人继娶张氏山东平原县防宁教谕环之女封宜人距生成化十七年七月十八日殁嘉靖三十三年正月十八日享年七十有四子五长希臯即分教君次道立道兴道显道成女五孙男七公之子孙亦既多云先是疾革欲迁茔所茔在郡城南六十里王磐墅逺祖元翰林学士故基也今避其讳因名王村云茔先在墅西北至国初明善公稍迁于南后以地隘冢繁各自经始公则卜吉于茔之东南二里许嘉靖三十四年十二月十二日希臯辈奉公柩合李宜人焉倬彼王裔肇自太原世跻华显贡禹弹冠之日吕防赠刀之时前史葢纪之矣明兴中丞公徳明者持宪抚三晋茂着勳猷公从兄也自是科第骏发簪绂蝉聫郁为望族莫之与京傅文毅公所譔传记载在家乘公为理官所全活民命无虑千余尝高门容驷曰后世子孙当有显者不愧东海于公矣铭曰誓淮王宗既遥且洪迨兹朝列乘时奋庸汉尚隂徳绍厥余风陇西之民大造是防河流底定别驾之功茶市马天闲已充督醝经国自西徂东尔才则裕胡施未隆金马故阡新鬛而封温温宜人宅并考终庆流后嗣奚必尔躬我铭贞石垂示无穷
　　明诰封奉政大夫户部广西清吏司郎中青山王公墓志铭
　　王子维桢童时以奇闻年未及冠登进士第与余兄司直君为同榜友余从阙下获缔交焉并嫺文艺为海内所推迄今三十余载矣丙辰之嵗王子自南安辞守而余亦由滇中解宪各归山中为灌园吏者几十载虽音驿相闻而光尘难即每懐良觌寤叹未尝不在陵阳间也乙丑春正既望王子衰绖不逺千里防犯风雪匍匐造余稽颡再拜泣而语故始知青山公已背养日月有期手自勒状请铭于余余闵其柴毁相对而泣少焉把臂相慰劳嗟乎先人有懿美而不能阐扬是有负于知己之托使辞溢而近谀事乖而匪覈亦岂深相知者哉按氏族所载王姓最大其散处太原琅琊间者最称繁衍若汉谏议大夫而下晋太保司徒之属最多显者青山公讳汝猷字宗臯周灵王六十四世孙先自江左徙新安实茂之苖裔传至唐尚书大献公璧厥后寖衰宋绍兴问再徙宣城之泾川遂为泾县人曾祖考子荣封户部员外郎祖考达字徳孚由成化丙戌进士官拜武昌守孝庙时考郡吏以天下第一称有子六人次鏴字镇之倜傥有大志娶邑中左知州辅女实生公公生而隠厚不为凡儿嬉戏武昌公甚器之乃延良师教以诗书夜诵不辍燃膏达旦就几上假寐巾烬不自觉也其笃如此左公精于易学尝着周易辅説行于世公从而问难恍然有悟端坐一室研味道腴师曰性静可与为学非子其谁正徳乙亥御史张君鳌山来督学览其文选充县学弟子员值家门搆衅族人多亡匿公挺身赴理抗言庭折无卑庇纎趋上官为之改容向非平昔志节能服人鲜不株染蔓逮者既而痛父以急原抱愤溘故苫块思报执防三年不事酒肉停柩在堂一夕火起伏棺号泣天为反风得无恙寻殡宣阳都青山之原每穿土虎豹悲鸣庐墓逾年芝产冢上公心以为异竟秘而不言因号青山公示无忘其亲云时赵宜人亦能食粝衣浣相夫于义有鹿门之风焉御史卢焕刘隅相继督学移郡邑俾劝驾入试数奇辄不耦余绪时为南京户部主事监兑浦口先与左公有姻娅戚公因为道谊交携二子从之游寻转吏部考功郎中北上乃携二子师事湛公公方倡道东南由大司成迁南少宰公居新泉精含探讨益邃四方学者如武陵蒋信广东周冲永丰吕懐婺源洪源滁州孟津述业响臻相与友善闗中吕柟安福邹守益亦称公为江南笃行君子矣二子虽稚年旁侍窃聴若了悟焉者客皆异之己丑督学章衮按郡公携子归泾辛夘与长子入试廷干中礼经第一即维桢也越嵗壬辰登进士第授行人司行人奉例归娶逾年奉诏江南开读又逾年奉敕徳府每祗役宁省迪以令猷期树鸿绩敬诺以行甲午督学闻人君铨奬其孝慈复趣应试亦竟不第而仲子廷杰嗣为县学生如京师恭遇太庙覃恩应授封典公曰余岂不能叨一命之寄以展济物之志徒以子贵冒荣非夙心也同榜徳清蔡汝楠劝之始克拜命两奉制词若异质旧于儒林钟祥及于哲嗣多美辞云公恨生不遭时以显父母而身为大夫惨然不豫受封三十年非嵗时庆享不以衣冠自炫栖趾青山构草堂数楹弦歌其中非公事不入城府飘飘然有尘外之想妙契顔斋洞啓籥啬精颐神虽跻耆年色犹少壮葢恬澹足以养生之验也子既入官为良二千石未尝视家訾稍高于门罕置防产此其槩矣抚弟汝琏敦友于之爱而存故尤笃且防谦不欲上人以故里中号为长者嵗乡饮邑令恒以大宾迎致之宣守罗公汝芳阐道宣化四方环聴者履满千悉为馆谷无虚日亦雅重公数相问贻公素无疾甲子八月展墓青山凡少时经行之地遍为探访欷歔眷恋乆之至北亭庄左手偶感风委顷而返二十四日忽泄下越四宿呼沐浴更衣者三翼日果卒距生治庚戌十二月十一日享年七十有五二子哭之恸知公者兴斯文防祝之叹焉配赵宜人先公卒子男三人长廷榦官至南安守娶左氏先封孺人加封宜人次廷杰国子生娶朱鹗女季廷盛聘赵女女三人孙男六人文炯邑廪生次文增广生文美附学生文爟文耿文灼曾孙男一卒之年廷榦卜以十二月十六日举公柩权厝于青山祖茔之次俟吉乃图新兆域云夫青山公之学専务体认不尚縁饰故其为文亦若厌时格卒不获一第非才之罪也然有醖借能藻鉴至论风俗得失生民利病较若指掌用其言足以图治使脱射策而就旌招其功烈葢逺矣夫仲弓懿范乃诞元方叔师博综特秀文考以廷榦为之子公其不死哉是宜铭铭曰于休先生砥节砺行诵説羲文高谈孔孟为世解纷仗忠与信不有长者俗焉表正苫寝帷堂快讐未果至諴格穹反风防火郁郁青山幽灵兹妥既产祥芝亦驯阚虎往谍所载孝感斯征今人与居先民是程淮水之澨实流于泾俾昌而炽遹世其兴匪位而贵匪爵而尊仁义允蹈师友渊源芳尘永谢潜徳犹存所未究者爰俟后昆















　　皇甫司勳集巻五十二
　　钦定四库全书
　　皇甫司勲集巻五十三
　　明　皇甫汸　撰
　　志铭
　　明中顺大夫思南府知府王公墓志铭
　　王大夫既卒之三年将图襄事诸孤来乞铭余以不文让孤泣而固请曰是先人之遗命也愿徼一言之辱以慰九原之灵展状季翁中舍君所撰云大夫讳延素字子仪别号云屋姓王氏光禄大夫柱国少傅兼太子太傅户部尚书武英殿大学士赠太傅諡文恪公鏊仲子也其先汴人宋室南迁从而渡江居吴之洞庭东山遂为呉人大父讳朝用仕光化县令以良称自曾至高并以太傅贵赠如其官荣跻三公恩逮四世乃知佩刀之授有征列防之施无爽克绍祖烈者矣大夫生而厚重伟丰姿有器识甫冠以太傅三载考绩防入太学耻居纨袴被服乐与诸生游太傅方在枢密乃杜门絶不通賔以谢请谒者曰毋以累家大人为也其防慎如此时当中叶毅皇倦勤阉瑾窃弄朝政日非流毒搢绅赭衣关木暴于毂下者以百数太傅秉正嫉邪事每与忤瑾心衔之以相公望重终莫敢侮稍为敛容褫气人咸为公危之寻上防避贤者路竟遂祁奚之请不失大雅之哲归卧东山海内叹其为完人云时长子中舍君穷治宫室苑囿凡舆马服食靡不华腆粉黛声伎充于后庭玉帛玩好实于外库将以娱其亲公悉屏而不御焉仲独沉静寡欲折节读父书翩翩然佳公子也相公亦喜谓成吾清徳者此儿矣亡何谒选铨曹太宰为长洲陆公执其巻曰非王太傅子耶真可谓得青箱之学者即取父第何有但朝廷盛典不可虚稽昔司空导右军羲之皆由门第起家着勳简册伟然成大丈夫是君家故物也仕贵及时尚奚待焉适有左军督府之缺拟铨授乃以亲老求南冀便省问众益贤之因拜南京中府都事履任即恪守职司值畿内诸卫所类进表笺诣府多冗费一切裁革人称便焉正阳诸门官军领鎻钥恒夜风雪中行视悯焉捐俸葺庑以庇之此何异陛楯郎得休居自旃始哉在南都三载多所禆益甲申丁太傅艰服除补中府寻陞经歴尝有中使夜呼索阜城门钥将出为章圣召医叱曰禁门一钥安敢擅啓然事关太后奈何诘使者言颇验乃饬践更卒严御躬导出入旦日上防言医官召用无时不宜处城外以备缓急时嘉其奏焉旧制都司及各卫所武臣两月诣京一比试第其能否惩劝有差迩来监临者徒以虚文姑息视之法渐废弛率为厘正不少假借士卒皆严惮参军矣尝奉诏淮扬有司餽遗一无所受丁酉六载考绩妣胡氏由太孺人进封太宜人两承褒宠实异数云是嵗迁宗人府经歴秩高而事简铨曹亷其有治材不宜寘散地乃就阙下拜为思南守叹曰余岂不能奉天子之威徳渐被逺人为良二千石乎母老且病恶忍忘垂堂之戒驱峻坂之驭耶遂投劾归太宜人不乆背养获奉终事孝思无憾矣既除服或劝之仕曰吾有先人之庐足以托处具区之田足以自给桑蔴橘柚之饶足以比户封而邺架之书可以委懐湖山之胜可以展眺人生行乐岂在一麾五马间哉吾弟壮且谢秩韬隠从事著作纵不能附子臧之节独不媿少游之言乎吾其已矣士论高之性缜密寡言笑事必熟思而后行虽造次未尝失色于人度有容犯或不校亦无脂韦睎世之态少喜临书字画遒劲得太傅笔法间占属短律亦清逸不失家风涉猎闻见随手籍记他日人有忘之者悉为陈説较若指掌殆今之崔林也居无亏摄强饮食壬戌四月朔偶婴寒疾越七日卒距生治某年月日享年七十有一悲哉配陈氏初封孺人进封宜人乃先公卒子男四并秀发能文长有辅国子生次有夔次有龙邑庠生次有玘孙男女八人可谓蕃衍矣辅等卜以乙丑十二月初九日奉公柩厝于洞庭王坞之新阡越丙寅正月初四日合陈氏宜人兆葬焉铭曰倬彼王裔起自太原居吴震泽由汴来奔天挺太傅身任斯文扈圣熙载炳耀台垣两朝毗化四叶防恩邦侯纉业亦贵而尊懐金剖竹皂葢朱旛践荣知止膏施自屯诞生哲嗣虽死犹存阡开幽隧俨对湖濆赫赫中顺题墓之门刋石颂烈永诏后昆
　　明文林郎浙江台州府推官张公墓志铭
　　吴四着姓而张为一若今天台公者其先濠梁人也胜国时有仕平江路者避伪周之乱徙金陵再徙呉为长洲编氓自五世祖赐始也赐生彦达彦达生防防生凖世服贾以货殖闻生子四人并好游北走燕南走越结客少年游闲公子日驰逐于章台狭邪间归而务然诺轻财好施能趋人之急则又以侠闻仲子滂字应霖母李氏所钟爱也始折节读书其在燕也鼓箧入雍尽弃其裘马之习从博士掌故讲同异多所发明为大司成所知积分考行升诸上舍世庙戊子以尚书古文举于顺天畴昔五陵诸少年咸指目而讶曰张仲岂乆人下者哉向以鸿鹄困于燕雀中耳自是十上春官竟不遇乃巻志长林躬理家事稍治第宅葺园囿地仅一区而池馆岛屿之胜备其中花木禽鸟亦相称自号青阳居士杜门扫轨以谢贵人惟二三密友时为开径食不重味酒才三行辄罢去乃出所藏书籍图画彞鼎罇罍剑匕錞镈咸千百年物赏鉴之暇则延师训课其子而已内而诸从外而子壻各以别舍折劵畀之或婚丧不克举者咸为周之有敦睦之风焉逾三纪嵗甲子季冲子鳯翼燕翼并举于应天里中谓古有三防张家将复见于今则又骎骎乎以显闻矣乙丑春忽戒其纪纲曰为我趣装将谒选于天官氏人莫知者先是严相公为司成时尝拔太学俊异者得马氏一龙从谦辈十有一人隆礼以优之仲葢与焉后登上第者九人严既柄用凡受知者趋之多得巍科腆仕仲独谢去曰吾寜不仕岂可以权贵致身哉相国败始有此行或以其事寖淫闻于秉铨乃拜台州理官遂自号天台仙吏而人称曰天台公云时侍御厐公尚鹏按浙之命甫下持宪良峻大署其门属吏母得上谒天台公径造其门阍人止之乃排闼而入御史惊而进之庭参未已遽升其堂曰未尝为吏不识吏局然下僚谒长官承问治道亦礼也胡深絶焉御史敛容而谢京师传以为美谈视脂韦磬折足帖帖面赤汗背者何如哉不疑之谕暴公子天台近之矣将之官过里中犹携诸从献翼辈为竹林之游忘其简书可畏也移檄促之单车入郡偶观察使者委以讼牒而名犯其讳入而作色曰理官与囚名伍岂有意辱之耶观察引咎谢之其不为屈志媚上多此类朞月之间疑狱多所平反弭大盗之逋捐田之罚郤盐贾之贿俸禄之余尽散以饰学宫广浮梁士获藏修民歌利涉又建正气楼以祀方正学仓吏耗米将鬻女以偿出槖中金代赎之人心咸为感动台郡为之语曰张君为政乐不可支麦穗自昔蔓草在兹以庭虚罕讼狱芜寡逮拟堪也然同官嫌于伴食郡守甘之坐啸忌才害能誉之所在谤亦随之矫矫者污不信然哉遂以年免闻报之日叹曰吾岂不知耄无能为耶聊効一官以见志耳矧兹地也称仙都福庭傍郡去龙湫鴈荡密迩间得冯霞御风蹑石梁探海峤吾生足矣昔稚川求丹砂于勾漏灵运娱清晖于永嘉某虽不敏请附二子矣或占缀诗篇闲婉可咏也角巾东归士民遮道车不得行寻建祠肖像为享祀焉抵家发装图书之外惟防蕉兰蕙数种而已闲居兼屏纷杂辟园濬池崇台绮阁览卫生之经谈缓龄之术仲长眷懐于山水冯亮广适于栖游殆未涯也忽膺痹疾涉旬而卒隆庆己巳正月晦日也生治丙辰十一月二十八日春秋七十有四配沙氏相夫以才淑克昌厥家没齿敬慎不衰男女各二长鳯岐娶陆氏次鳯仪娶徐氏皆太学生孙男二天台公病方革无他言惟曰我即不讳防魄犹思越乡昔人托南阳台人岂不能血食我耶卒之后果有属吏素车白马千里临哭者悲哉弥留之夕召献翼曰汝吾家千里驹也为撰述平生乞铭于司勳氏彼雅善文又汝忘年交也献翼泣曰唯唯是嵗鳯岐辈卜以十一月十又几日即逺于伏龙山祖茔之傍遵治命具状来请夫张子艺苑名流得马迁叙事法且所闻于家庭罔溢而征余奚加焉聊删次而系之铭曰张仲务学克振儒风肇由俊举耻以赀雄避权谢仕韬光固穷晩效一官烹鲜愈治爵服匪荣聊展吾志民号神君自称仙吏不习尘容引年解绂树碑留思建庙享食官岂在崇民懐惟徳伏龙嘉丽卜宅妥灵赤城遥缅骑箕鞭霆餐霞吸瀣安知委形





　　皇甫司勳集巻五十三
　　钦定四库全书
　　皇甫司勳集巻五十四
　　明　皇甫汸　撰
　　志铭
　　徐隠君墓志铭
　　隠君姓徐名京字禹量中山武宁王七世孙也余尝诵高皇帝御制碑为鳯阳府鳯阳县人家世农业王葢赢粮徒步仗剑倔起晞竹帛以垂勳誓河山而疏爵者也自是纨袴子孙凭藉宠禄炫奕陪京无逾魏国家者延至中叶始知説礼乐敦诗书彬彬乎多儒雅士矣君尤砥节励行嗜学缀文乃知太冲起于公族灵运诞自侯门也祖某号兰谷父某号慕兰并任侠乐施降而能聄母梁氏万户安之女也雅有阃仪载在家传君生而聪悟甫七龄能为五七言对信口占答慕兰公竒之使就外傅年二六能属文习经义志期以文遹武正徳丙子应天乡比就试京兆尹居首选后累科不第辄弃去曰此殆非不朽业奚足困壮夫哉遂拟古文词特闲诗赋不窥家园者十年矣亡何慕兰公背养居丧毁瘠事梁夫人抚弟立襄以孝友闻缔婚授室推产让仆自处湫隘梁夫人慈景无恙由子翕孺也遭辰终鲜两弟相继奄逝殡之具身独经理谋诸细君而邹氏贤婉脱簪解珥畧无难色成君懿亲之美而君方齐物于防庄寄情于潘岳旷瀁恬澹不为赀省虽世济蝉聫而衣惟緼家崇鼎食而甑或生尘晏如也因号居云子以见志焉嘉靖丁亥慕吴越山水之胜为子长好竒之游访友明哲商防艺藻时蔡子羽王子宠黄子鲁曾省曾皆与定交吴趋之市而余兄弟亦倾葢焉以倚闾之故不遑留滞亟归宁庆因杜门扫轨覃精邃讨力追古人于是东桥顾公璘暨弟横泾公瑮石亭陈公沂倒屣纡引更倡迭和而君独雄轹其间声称籍甚于江东矣浚川王公廷相以大司马参賛南都机务非公事不滥通賔君以诗投谒即叹赏不置司马业上防切论时政语侵魏国君坐是避之不复往来以故台省钜卿愈重韪君时海内被褐之士以诗名家者太初流寓于吴防子言栖趾于燕京而君且度外两子若未暇参论也将军西第履綦响臻公子南池轩骑填集而君门辙迹间有长者不以蓬蒿见谢也梁夫人寻亦捐背毁瘠逾于前防谓生不能崇养三釜产子皆夭死无以衍一线之居尝鞅鞅弗豫矣甲辰嵗余在司勳仲氏涍蔡子汝楠施子峻在比部王子廷干在户曹与君数相防防欢若平生君为牛首地主邀致羣彦探幽揽胜登顿弥日赋诗盈帙藏之山中一时传写长安为之纸贵越乙巳诸子稍稍迁去而君疾间作自以志不展于丁年才不效于小施苒苒聿暮颇有忧生之嗟然苦吟耗心纵饮伤肺客为劝止之而君犹觅句惊人颂酒诋妇悲哉明年丙午君于兄弟之子择其冲秀养为己子曰俾奉先人祀不乏足矣越丁未忽病风左体委不胜动履邹孺人卧不安寝食不甘味昼则延访名医手调药饵夜则焚修秘祝愿以身代君濒危得复起者邹之诚感所致也又明年戊申君积疴少瘳而予羇绁都亭相见辄欷歔流涕察其容貌改前鬒髪非故心窃忧之至把臂晤言了如平日几其犹可强息也君且悼故友之零落缅陈迹于俛仰命酒慰劳尽出其稿曰以此累公余因参定蔡中郎谢司直所芟取者铨次之而为之序君手渐能书翰期我以中秋之防不数日食鲜疾作余时在长干寺报书云仙子楼居维摩禅坐明月一室何曾两乡十六日漏未尽而卒呜呼痛哉临殁犹令友人诵其序文颔之曰吾目瞑矣小祥之月邹孺人令其孤来乞铭曰知圏典者莫若蔡邕公无辞焉据状公生于某年月日春秋有几男二守砚早夭次守笔女一适溧阳翰林院庶吉士马一龙亦先君故守笔择某年月日襄事于双桥门之新阡以钟山赐地罕可祔云君多懿行不述外虽和光而中悬人伦之鉴临财非义即千金不为眄睐覩时俗事辄慷慨不平至谈经世之务抵掌奋袂欲为陈思自试着隠一书颇怀韩非之愤已矣居云余忍铭余友哉嗟乎世谓相知之难而相遇尤难也设有二三当路知余如君则将职文墨之司无泣玉之寃知君如余则必防弓旌之招备记室之任岂若是轗终其身哉命也已夫君所造有居云集吴行淛行二稿并着隠总十余巻成一家言铭曰有徳而文无禄与勳逸情埃表栖迹孤云生不满百千载扬芬一逢吴季二古徐君
　　黄先生墓志铭
　　夫神骏伏枥而驽骀骖乘蛾眉弃捐而勃屑进御瑜瑾韫韣而瓴甋腾价龙剑敝室而铅刀发硎士亦有然者天乎人耶求士若此望世乂安得乎吴人于是乎搤腕为黄生矣按状黄君讳鲁曾字得之人称为中南先生云其先河南汝宁人也宋元兵兴间高安公徙家袁州生斌少习孙吴书学击剑骑射察观英雄属焉值徐寿辉破袁州以斌为万户寻自伪汉亡归高皇帝从徇南昌授昭信校尉调御苏州遂家于吴君六世祖也生信信生景晖为武畧将军景晖生暐始弃武攻文以进士起家任比部郎决狱三辅以为神明生异号葵庵公君其仲子也生而頴慧过人葵庵善操其息立致万金产析子各千余君与弟省曾即五岳山人也尽以购书读之父为谯让对曰昔人谓黄金满籯不如一经矧五车乎与其饶于赀孰若饶于学乎比部公闻而贤之弱冠并充弟子员窃鄙时义博综羣籍探古文辞好竒纵谲为文闳衍莫能加焉长则方面巨耳脩髯炯目昻躯山立伟然丈夫也丙子试南畿主司为李公廷相览其巻深加叹赏置易第一录其论以献不窜一字俾为后学式云屡上春官不第同年崔公桐时为少宗伯讽曰子日暮矣时不可失礼曹司务员缺姑屈効一官可乎君笑而拒之出曰咄嗟崔生安知余之心哉方今専重进士即才如董贾学擅班扬位跻卿贰勳垂竹帛问之非由进士终赧顔憾心矣是时抱志不屑谒选者余长公冲海盐王生文禄耳严相闻之亦愿见此三人三人不肯行天下想闻其风焉葵庵晩年任侠务博有大度苟不得卢千金捐于一掷无恨也以故家易凋落又广置妾媵多生庶子卒无长物君事母王太孺人竭尽孝养让其先人之庐以与诸弟而身自僦居委巷晏如也长兄太学生孝曾早卒抚防女长为治装嫁之钱生用商示以时义获举于乡今为肥乡令是也性狷介遌俗离羣寡所交游弟省曾外惟王守王宠耳余兄弟以中表尤密八子齐名吴趋为之语曰黄家二龙王氏双璧皇甫四杰鳯毛鸾翼同学莫敢仰视矣包山徐繗以艺交始终称莫逆焉后遇太学张献翼即投分叹曰恨得子之晩也兼以峻直不能容物邑令张舜元苛法于其仆毙于杖下君为发丧令蒲伏引慝里儿以催科逞侮君上书李节推士允畧曰一介不取仆之志也倚马万言仆之才也李览之为敛容卒当侮者罪居父丧郡守胡公纉宗唁其庐就幕次稽颡曰衰绖不敢诣公庭以谢守辞而韪之其梗槩皆此类亦以见当时守令贤于今逺矣己未之春年逾七十犹担簦蹑屫自潞河徒步入京师其笃如此所着多愤世刺时之篇若令语士役议枕戈杂言序使服官政必多忠猷毅烈乃竟已矣闲居弗豫时过其侄姬水城南精舍茂林脩竹觞咏移日姬水者五岳子也尝奉安石以逰承阿咸之赏者也是嵗业将北上趋治装把臂谓曰人各有志余岂智不逮而父耶葢五岳由辛夘举于乡亦置诗第一壬辰走京师观乐而返后不更往世尽高之亡何君卒方其弥留犹不忘一第悲哉是为嘉靖辛酉六月晦生当治丁未三月朔享年七十有五云娶徐氏都御史徐公源之孙继蒋氏侧室赵氏男三长道美郡学生先卒次道贵次河水俱郡学生孙男三道贵生嘉瑞郡学生嘉徳河水生嘉谷尚防道贵等卜隆庆某年月日奉公柩厝于灵岩西麓之新阡逾十年所而后克伤哉贫也状即姬水手勒粲然华矣然详于论文而畧于纪事余稍增益所闻至云文喜左氏庄骚太史得其旷婉诗喜曹谢岑李王孟得其健逸皆实録也余复何赘焉而妄人诋其不于艺何哉白首牖下诵览不辍铅椠日操多所校辑若孔氏家语两汉博闻汉唐晋四传唐诗二选仙家四书大咍小咍録诗説诸集行于世及隠居北游闲居客中诸集散逸颇多葢襄阳缀不逮意茂陵稿辄属人也河水挺济美之才负绍述之志旁搜博采题曰天中集徐君序而传之所谓爱奇凌诞率任天衷蕴藻沉思独持气骨要亦知己之言哉二孤请铭铭曰矫矫黄君希世竒寳鸾鹜匪羣竽瑟违好莫为之先蟠木登庙伊谁之愆荆璧委耀原居屡贫孔行卒老夸死冯生均湮腐草气吐虹霓塞于苍昊卜宅灵岩别开京兆辞乏中郎曷彰有道徃矣余名来斯允诏



　　皇甫司勳集巻五十四
　　钦定四库全书
　　皇甫司勳集巻五十五
　　明　皇甫汸　撰
　　志铭
　　徐文敏公继室淑人郁氏墓志铭
　　徐文敏公亚配卒是为诰封淑人郁氏也日月有期遗命孙履贞治襄事诸孤为乞铭状即公从弟繗所撰述也系曰淑人弥留时呼英素泣且诀曰吾疾殆不起即不起慰我于地下其在墓铭乎铭在文不在官爵文工则传传则死且不朽官爵以盲俗耳奚能益地下人哉夫淑人之言诚善矣媿余小子何敢当乃一再让素坚请之嗟乎余少从文敏公游又为公所举士也晩通婚媾尝于门下窃闻淑人之贤分安敢辞稽昔任彦升以记室而表妇顺于刘碑舒元舆以左司而阐母懿于陶版文果在官爵否乎回环展诵华而美典而征尚何以加焉谨掇拾为之铭按郁氏之先有讳贡者当周末时尝相鲁传至青州刺史泰始见郡乘徙江左着籍于吴遂为吴人居吴趋孔道西接金阊甲第鳞次高闶骈坒郁特雄埒其间国初严钞法与时转化因致饶裕父鼐挟赀游维扬间任侠乐交诸少年逰扬其名至今江淮言郁长公若四豪云淑人生而幽闲庄恪里中好靓妆奇服轻袿侈袂翔龙堕马淑人屏不欲御耻与众女伍也父母察其相后必贵为择佳壻逾笄未字易谓愆期之志非有待于君子乎时文敏公适丧元配王氏遍召诸媒媪以询佥曰无逾郁氏者公诘之曰汝不闻王淑人乎大傅文恪公长女婉嫕才淑阃徳无双殆难以为匹诸媪哂曰公何得以相门辄少白屋女也由是委禽授币如初婚仪迨吉于归公喜曰向老媪言展不诬矣时文敏由史馆进秩学士主试南畿淑人相之如京当今上登极之初锐情经术延访儒流日御文华缉熙圣学公仪矩端伟音吐洪亮每陈説古帝王治道天子改容聴焉淑人警鸡鸣于昩旦诫燕昵于小星曰慎毋以闺房怠朝省也亡何公陟少宰摄选事进退百官天下想闻其风采未及三载以圣眷覃恩褒封逮室淑人始膺褕翟之宠拜泥鸾之锡矣公题其堂曰介福令门人袁袠等赋诗以颂盛美焉时皇后方开坤宁聴隂教诏诸命妇修朝谒之仪既又达蚕室列茧馆率诸命妇就郊躬桑淑人例得珠缨霞帔旅班行与从事曳文履于椒涂陪雕辇于兰锜实成周之异数而先汉之稀觏也乍举竟寖谈者至今以为荣及公以简命日隆渐阅台衮执政嫌于逼已隂讽憸人就阙下上书媒孽公衅将中伤之祸发叵测公愤懑不知计之所出淑人晓之曰公第以正自持即勘者召问具以情对天子圣哲必不惑于谗説已而诏下果得贷仅免公官虽伯宗聴戒于妻许允受对于妇曷过焉及归乡里公鞅鞅弗豫思行乐适志淑人劝曰公才望为上所知今执政且去位闻从左右常侍数数问公安知无使者即家召公令舍人趋治行奈何效杨子防自放乎里中莫不贤智其言先是作嫔于室二姑在堂奉事以礼二姑相庆曰孝哉新妇何减王家女耶抚诸子一如已生诸子叹曰慈哉母氏即王妣在无以加此矣御仆媵每有恩凡苍头婢子皆曰贤哉主母王夫人殆未尝死也若夫承庙祀执姑防佐夫君毕婚媾洁酒浆享賔客勤劳二十余年福备履绥愿违偕老文敏奄忽益内范兼综外政诸子小有缺失召于庭下切责之汝不能光昭徐卿令徳独不恐防王太傅家声乎其严惮若此嵗时降诞子妇捧觞逓起上寿以未亡之故为凄然覆觞而罢自是子妇罔敢言家庆者平生善自调颐强食无恙乙丑之春偶疾作绵歴至冬竟不救药而卒是为嘉靖四十四年十有二月二日也生治某年月日甲子一周复六矣亦中寿匪促也子五人长度太学生娶吴氏先文敏卒次成廕詹事府主簿俱王淑人出英判临清州事次素佐俱太学生女一人先卒孙男九人履贞者成子也出后度属当承重因董襄事云允元允徳允恭敬中允治玉柱允若并防孙女九人一适太学生皇甫谷者余季子也宫詹君从都下闻讣惊惋殒地痛哭曰曩余本不欲行母命强之竟令抱恨终天矣不逺数千里徒步来奔槁容柴瘠室人不识也当王淑人卒时尚在孩提淑人为抚之令徳感人若此宜其为文苑名臣之配屡叨恩渥上罇禁脔日给于中厨黄金防缯嵗颁于内帑身共享之子孙振振昌大厥后富贵殊未艾也天之报施淑人亦单厚哉成等卜以丙寅某月日迁柩于灵岩山之赐茔合文敏公兆焉哀荣亦备矣是宜铭周姜翊祚赵媛昌宗览古遗绚炳训于彤肃肃文敏刑家自躬王谢郁升如璧获双淑人来嫔徽音克嗣靖恭职思周旋从事谕夫于道迪子以义壸誉夙钦曰惟贤智虽有茵鼎莫永慈年匪无膏沐岂驻顔丛蘐萎露拱木萋烟爰昭世美佑啓宫詹郁郁灵岩帝锡之冢生既防恩死亦衔宠昉彼湘君苍梧是从潜徳休光刋铭示颂
　　明重庆守陈公孙安人墓志铭
　　嘉靖癸亥之夏重庆守陈公谏卒安人孙氏一恸几陨然犹强息以育诸孤遂构疾至隆庆戊辰春亦卒葢生固非安人志也日月有时孤琦璟等将图襄事而从兄瓉时为太常卿移书往征其状来乞铭展诵其言葢叹河睢絶响晨牝贻诟徽音莫嗣惟妬是闻至不遑恤而宗弗克绍者悲哉于是乎有感于安人之贤也太常于世庙时为给事上书指斥时政着蹇谔风其言多愤世之辞类如此按状安人姓孙氏父鹤亭公某母汤氏海虞钜族也安人生而婉嫕称闺房之秀重庆公自防頴脱为乡校之英考比部公复亷知孙氏女而鹤亭公亦雅闻陈氏子申之以媒妁遂缔婚焉比部公时佐岭南归与妣徐安人为子授宗庙见礼成喜曰所谓佳儿佳妇此奚忝耶翁姑继卒相夫执防纪务协于礼敬事吕恭人隆娣姒之仪吕恭人者瓉母也二姑并防抚之及笄为治装以归二姑徳安人犹母矣初安人因公未产子蚤夜遑遑为置侧室乃生女安人亦自娠女则又求宜子者纳之乃告于公癸夘果生二子安人子之不啻已出公心始怿奋于功名遂以甲午举于乡丙午游南雍安人从之金陵庚戌举进士拜比部安人从之京师三载奏绩安人膺封典奉勅命有樛木下逮之辞匪谀也丙辰领恤刑于闽便道携安人归冠翟帔霞流珠缀珩宗党荣之未及行乃有重庆之命则又从之蜀中公聴外政安人持内范甚严固扄钥絶餽献凡蜀产之珍屏去一无所好公治理以循良称安人相之也乃以憸人构衅再朞而罢事具公志迨反初服槖无赢金安人脱簪珥以佐饘享賔客为公卜夜之娱察其鞅鞅弗豫则又谕以南荣之诫广以北叟之言敬通解宦左顾孺人樊姬进贤实昌楚忻戚葢同之也庚申季子生安人则大喜曰无官有子曷轻重哉然公竟以失意陨身功名之防有不能忘情者矣安人日夕持季子泣而苫卧柩侧素病癖至是益痼忽一夕闻舍中火起惊走而蹶无俟反风实由神防竟弗救药悲哉隆庆戊辰正月十六日也生为正徳己巳十一月二日享年五十有九后夫死甫五易朔耳子三人长琦邑庠生仲璟太学生季珤女六人适冯者安人出也终安人不废宁省无匮母遗如子道云由是子孙振振玉树之产虞犹徳星之聚頴也安人能知大计矣琦等卜以己巳十一月十五日迁柩于虞山邵家湾祖茔啓重庆公兆合葬焉礼也昔子厚志叔妣陆夫人具列柔仪罔讳爵齿太常仿之无遗绚无溢辞述而铭之允宜稽昔稗官着妬记冯荀之家几覆嗣惟孙休休有令美先君之思朂任只鳯毛翩翩河东拟揽晖发潜鸣阳起孰谓安人而无子虞山之湾兆重啓从夫于迈妥幽里千秋万嵗应不死
　　沈太安人墓志铭
　　宪使沈君应魁居母氏程太安人忧日月有时乃衰绖徒跣届司勳氏之庐蒲伏稽颡悲号涕泣持状请铭其墓余亦为欷歔乆之发缄申纸状即太安人从弟乡进士大亷辞也事覈而言征情摅而懿阐有足采者按状安人姓程氏云楼公钺之仲子也母王氏裔出伊洛两夫子后宋徳不竞于越是迁始占籍姑熟数传至高王父兵曹可庵公式正统间以死勒国家无长物而清白是贻云楼公昭先令徳率迪尤谨教子姓世其业大经举乡荐授昌乐县令大亷相继頴脱骏发他日昌程者此子已仲子防秉淑姿夙闲女诫授以孝经列传了悟大义称闺秀焉及笄重庆守葵轩沈公海季子似葵公虞防其配张安人召媒媪图嗣张者媪啧啧贤程氏云非此莫能追嫓张者以张孝谨有徽音也因委贶焉云楼公曰重庆之女先已拜吾宗庙今以吾女往奉公祀非潘杨世睦乎由是仲子归于我至则相夫以恪抚遗孤以恩综理家政惟密御僮仆婢媵惟严嵗时荐享惟禋羞賔客馔馈惟腆似葵公遂亡内顾忧専择外傅以训诸子彬彬为文苑士云晩谒选曹授南京司城指挥三载考绩得貤封其先大夫以归而二子并举于乡因解组屏居葺园开径与昆仲游式敦友于奄忽捐馆安人亦自举二子矣视之如一凡箧笥所遗庾帑所畜诸子均析罔有所私斗粟尺帛之謡曷由兴耶诸子又皆申申防防有翕孺之乐母氏令善之化也世庙庚戌应魁举进士授南京仪部主事将母以行安人享禄养者三年寻进封太安人尝割已田赡季弟力为解纷排难以慰母心无何擢宪广臬而长子亦拜陈州守寻改赵州争相迎养安人以路遥兼遘痰疾并却弗就二子餽献省问相望于道安人叱曰汝居官守惟修乃职以报于君尚安念母乎頴羮陶鲊虽美非吾所甘也宪使以文学饬吏事赫有令誉竟以直免众为惜之安人慰之曰汝年尚壮而才器通达召复云中收功渑上未晩也奚鞅鞅为哉赵州亦不习脂韦弃去相与赋闲居于板舆咏循陔于兰膳为百年寿奈何昊天不吊朝露溘零悲哉三子哀恸逾于张安人亦慈孝所感也时隆庆戊辰六月四日朔其生治癸亥十一月十三日年六十有六矣越嵗己巳赵州君等卜以明年正月卄八日迁于寳岩湾之西北合司城之兆而焉赵州忽茹哀抱疢而卒宪君身独膺之数也安人虽不跻上寿而享茵鼎之隆被褕翟之华生既荣矣凡五子长应元即赵州守次应魁即广西佥宪次应麟太学生皆出于张而长于程者也次应賔应龙太学生俱程出皆先安人卒孙男十一孙女九婚嫁皆望族曾孙男女四殆炽而昌矣嗟乎安人抚前子防周而所生子并夭此又天之难谌者也宪君薄宦减产敛之具鬻贷以充可谓孝亷矣司勳氏曰余歴观古史所载继母之贤莫逾翟母穆姜者程实以之若事继母能孝则王祥薛包二子耳沈奚让焉是宜铭铭曰妇顺匪易母善其难爱克致佑妬乃构患惟程秉淑绍张殚义朂尔诸孤不我延嗣天道胡爽人宠则荣洵美二室从游九京寳隧重开金蚕共閟徳音孔昭芳仪潜翳
　　吴母顾宜人墓志铭
　　在昔嘉靖癸亥秋七月楚参吴大夫讳子孝一旦捐馆其孤朴乞余表其墓不以余之不文谓余与大夫交莫逆能详其素履也迨今隆庆庚午春二月大夫配顾夫人奄亦捐閤朴复乞余为之铭谓余从大夫所窃闻其声也嗟乎曾不逾十年而夫人从游地下朴恸而怼曰胡天夺母氏之速夫人瞑焉犹自恨其徇夫之迟也孝哉贤哉按状即朴泣血辞也与余所闻恒八九所未闻才二三耳夫人顾氏为吴着姓曾大父巽大父诸父余庆并以辰年擢第起家吴中称三辰进士者是也父余祥少为郡学弟子员学行茂着后生称鲁斋先生云配俞氏少保公裔也居近阊阖之臯桥夫妻相敬有伯鸾徳耀之风岂居之移人耶鲁斋壮未有子生女温粹淑哲图为择佳壻文端公未第时尝与同席砚而大夫甫五龄即能占对鲁斋见而竒之曰此儿长为大器尚恶用他择乎遂以女许之少长闲习女红兼诵孝经内则及通诸史大义鲁斋抗行雅游颇有山水之癖不务家省夫人能相其母治生得不匮于给事具鲁斋遗书中及归吴姑薛夫人持隂教严肃上能曲尽妇道得其欢心下则善讽其夫克勤于业大夫尝赋诗美之辞多不载当是时夫人尚未有子念舅姑又止大夫一人每为宗祀之忧因请于薛夫人广求妾媵遂获多男之庆视恒情妬媢何如哉延陵人氏罔不贤夫人者又为鲁斋公置妾亦举二子武陵人氏又罔不徳夫人者大夫举进士拜台州理官时文端公解南太宰归夫人请留侍养不赴郡舍其事舅暨刘庶姑尤加谨焉间课诸子讲解严于父师训诸女谙妇仪大夫由广平擢南选部夫人贻书讽以虞丘之事报曰此吾夙心屈于家大人未许耳卒上疏乞归与偕隠凡十余年始承舅讳执防如礼大夫复起仪部稍迁光禄少卿夫人亦不赴京邸代综家政为子女毕婚姻视适庶并如已出云光禄寻擢湖广参议阶朝列大夫提督太和夫人亦不与之楚临别第曰仕至横金于腰结紫为绶亦足矣妾闻讐相懐私骄子黩贿岂容君等毅直进用乎大夫卒感悟曾未逾稔乃投劾去吴故世家夫人虽无饷畦视馈之劳而缟素恬澹昔王凝之妻谓有林下风者夫人近之矣昊天不吊殱我良人自是居尝戚戚弗豫遇元旦长至及生朝令辰子女率孙及甥罗拜称庆辄谢弗受可谓永思矣丙寅嵗朴以文端公防改授南京后府都事图便养也值世宗晏驾奉表入觐上防陈情乞归守朝列家法殆孝养济美者矣夫人先以夫贵勅封安人今上登极覃恩都事君奉例欲上防请赠典而夫人止之曰汝甫授官未有尺寸之报乃遽徼宠泽乎竟寝亡何背养惜哉弥留之日召都事君暨诸子谓曰汝先子自少负掞藻之才晩抱经世之志其擢第也选入翰苑大学士桂公以其气侠外补其理郡也屡膺台荐宜居谏垣太宰汪公以其雄视左迁海门之防谈笑而弭广平之变鞅掌而戢辛夘从事浙闱所取士几二十人咸拔其尤若黄中以饬宪称沈链以极谏死一切不言小子识之朴等泣曰唯唯乃今知大夫怨不为讐徳不望报量益矣向非夫人曷从纪哉其他推财好施赈族恤里妇人恒事夫人踈节并畧而不书书其大者逺者夫人卒于隆庆四年七月三日生于治八年四月八日寿七十有六男子五人尚朴即都事君尚俭郡学生尚黙尚逊尚洁俱太学生所娶皆宦家子逊洁先卒女子七人皆适鼎族一尝刲股起母疾者也孙男十人皆郡学生曾孙男二尚俭而下非夫人出为夫人抚若己子故不析其母氏云朴等卜以是嵗冬某月日奉棺某山之原启大夫之兆而合焉司勳氏曰若顾夫人者在文端公为佳妇在少参公为令妻在都事君为贤母三者有一焉世以为难矧能兼之是宜铭铭曰妇于文端观孝始妻于朝列昌厥裔母于都君迪之义敦善亮节匹烈士阃仪范恶足拟鸾章象服荣宅里从夫委蜕名不死发潜阐懿诏千禩
　　明勅封太孺人刘母吴氏墓表
　　侍御刘君鳯卜宅撰辰奉母太孺人柩合其考文林公以瞿太史氏志而铭之附青云昭彤管孺人可以不死矣侍御犹以懿行淑宜有表显于世乃辍哀収涕采绚述以请于余余家司直兄尝娶于刘为侍御诸姊而水曹弟又同年也窃闻太孺人壸徳乆矣及览述辞覈而匪溢乃稽古昔若陶母标茔于蠡上虞妃示冢于湘濵奚必称夫哉太孺人姓吴氏世以武功爵卫尉徙苏父宏夙龄婴瘵未及拜官而卒母管太君二十而寡凛有贞操孺人甫朞鞠之孔瘁稍长教以女红诵习内则女诫诸书性頴慧聴辄了悟由是益观古今事前史皆歴歴能道之至论成败较若指掌丈夫莫逾也年二九作嫔于刘刘为郡着姓中丞而下绳武科第素庵敷者学行称于乡门下从游之士以百数多跻显官事具郡志子镗为怡晩公镗子湘为防隠公并善营积家用以饶生子梅即文林公也元配俞卒防隠公每以单弱恤迨吴来归喜谓潘夫人曰新妇贤而貌具福相且占曰三五而光子孙其昌天将繁我祚乎俾摄家事综理周密就养惟恪姑享其逸而夫亦得以覃精于艺矣猥遭潘夫人防哀毁永慕及防隠公奄背泣尽流血目几失明厥后文林公携之京师庚午举于顺天丁丑生侍御于京邸时孺人归刘且一纪矣尝恨防隠公不及见曰嗟嗟胡昔占者之言騐之晩也以产子之艰爱之特甚丙午文林公拜汀州推官以仁恕明允流其颂声咸孺人劝谕之功及调浔州越在岭外防犯瘴疠公赖无恙又孺人拥防之力也亡何文林公解官还减仲之产居尝鞅鞅孺人为指侍御曰此子在何患终窭乎尽取箧中簪珥毁以充赡畧无愠色而子果登甲辰进士拜中书舍人恭膺锡命人共荣之乃以管太君贞惠未宣旌典尚革独不豫焉舍人寻拜南监察御史两奉祗役衣绣昼行吴市中观者嗟赏图展禄养而文林公居忽属疾孺人食不甘味卧不安寝愿以身代竟至委化及竣襄事遂屏华谢饰撤甘持淡翻阅梵典研究宗因染着悉遣障碍都捐矣以故侍御谪推汀州移贰浔州曾无忻戚第勉以砥行固志省刑爱民而已虽陶母之却餽献隽媪之问平反曷过焉戊午之冬侍御擢广东佥事方以道逺不遑将毋欲为投効计而太孺人难之先侍御在闽中尝一过汀父老询知为故推子也扶杖拥车陈説功徳尽皆泣下侍御为之霑巾焉偶与太孺人燕语及之悲戚致疾又以斋乆伤脾饮药不救而逝己未二月甲子也呜呼悲哉向使其子身自之官宁不抱恨终天即奉母氏偕徃卒于涂视闱阁为何如顾不幸哉或谓孝思开先佛理黙相非耶距生治丙午十二月己亥享年七十有四男一即侍御君娶顾氏孙男思济女二孙女三皆缔婚名阀详于志中其懿行固有彰彰足表者矣呜呼学之于人大矣哉世之恒女惟习紃组议酒浆差不失妇顺而已若吴之性资婉嫕才哲炳畅动协于礼夫善事亲而防奉以愉乃成其孝夫素友爱而雍辑无竞乃成其让虽无干外政而从容诋讽夫为循吏慈矜严迪朂子令名凡此节槩皆自诗书中来也其达权应变轻财好施慷慨有丈夫之风至若祀先睦族防隣逮媵闲家仪轨秘不载载其显者大者云尔系曰漆室贞媛妇范未臻肃肃馌畦母训罔闻断机迁里徽乏初嫔兼有三善惟吴孺人孰谓男子可不学云虎丘之阳下从夫君业诠慧镜报感慈轮爰缀彤藻永播清芬








　　皇甫司勳集巻五十五
　　钦定四库全书
　　皇甫司勲集巻五十六
　　明　皇甫汸　撰
　　碑表
　　明资政大夫南京工部尚书赠太子少保何公墓碑
　　会稽之墟实维于越禹陵降神克生英哲乃诞何公爰振休烈身没名彰宜表丰碣公讳诏字廷纶号石湖越郡山隂人也少秉渊懿之资长负頴拔之槩嗜学缀文藻徳砥行为诸生冠遂以明经起家解褐登仕通籍三朝耀组二京厯试郡藩载绥畿甸所在以能称自分工署迄拜司空翊世平成典邦水土终始懋焉葢秦汉以来司空与太慰司徒防为三事并超九列赤符举梁素丝崇衮公无忝已若夫江艘海舸不愆以综陵工庙役勿亟而集示俭昭朴昉桥山之制防防通漕奏宣房之绩乃增秩赐金锡防褒玺近代司空未之或有若初出知永平地隣京辇中官挠法旧莫谁何至则防灾零雨亷枉章电民悦慈母囚畏神君嗣莅于楚郴桂告警议发窖积用给军需民既称便贼亦就殄广汉之摘奸孺文之持法宋均之徙蝗龚遂之弭盗殆兼之矣由是防知西遐则风行百粤稍迁右辖则化偃八闽羣獠内欵罔不即序可谓祗服忘劳盘错别利者也虽汉史之采循吏唐典之咨岳牧又奚让焉至陟中丞持宪三辅整肃戎务繁殖黎元纠按钜豪裁罢冗费关夫敌忾遐方震慑北门鎻钥倚公为重亡何径践卿佐矣于时识治者谓公宜居枢筦隠忧者谓公宜任韬钤剡书交荐柄用可期而公知足乞骸遗荣反服暂允归田之请未寝当宁之眷昊天不吊夺我刑献海内惜之今上悼焉然星精虽陨而鳯毛不死矣方其立倾否之朝丁履尾之日遏刘襄苖克壮其猷突瑾砻宏卒免于祸大雅保身有如彼既而际亨嘉之会遇攀鳞之代龙蛇互用身名俱优又如此设天假公洪毗金铉协賛玉衡盛徳大业讵可量哉至若孝友缮性雝睦成风衔哀毁瘠展亲翕孺教笃韦经宦减仲产守万石之醇谨几慧度之纎密防公罕赢余之储行父无衣帛之妾考旋月旦籍甚乡评凡兹大节以及世美具载亚相阳峰张公之志司成泾野吕公之碑彪炳云焕垂光霄防而仲子大中丞鳌以余中宪先君与公谊为聨榜分则通家属余甄次遗绚阐发幽潜稽昔执中为宋名相公侯子孙必复其始其在中丞公乎公之夫人唐氏先公卒卜兆于容山寻改卜于西余之阳而合窆焉帝给营秩赠宫保湛恩汪濊宠灵攸妥堪舆家流谓得善地亮哉征哉辞媿不腆而事覈则传矣系曰汉何武居无赫去见思流遗徳明司空承先则良哉称二千石曰于藩维方伯暨中丞扬宪职夙夜寅在公直胡憖遗嗟奄忽经西余筮从吉山蜿蜒水抱一窜庐返真宅镂鸿勲树道侧居永哀行者泣于万年长靡极
　　明鸿胪通事顾公墓碑
　　尝读太史公世家诸篇乃知尚贵尊贤礼之大经也勾吴着姓有四而顾为称首今太保惠岩顾公可学绍肃侯之家声挺彦先之人望早嵗擢科列郎署参外藩遗荣恬处几十余载值皇上求旧搜隠驰安车之征赐清燕之接言每当圣意由是宠眷日隆数嵗中超拜礼部尚书晋秩宫保自父率祖及曾咸赠光禄大夫如其官世禄之家鲜有逾于锡山顾氏者公有弟为鸿胪通事讳可文字与明别号惠崖同母马夫人产也粤自宋季不竞民多南奔占籍锡之芙蓉山高祖福五生寿山善治生富埒吴中明兴法网渐密豪猾易梗有俞慎者聚而构乱邑遭株染父子逮系虽获矜释而门户倾圮矣时大父信尚在龆年匪友人钱氏存下泣之仁念把臂之谊几不能全至芹轩公某修业而息之稍复其始与其弟比部泉州公各训诲其子诵法诗书继武科第五世之后莫之与京谓非天道与善之报耶通事君生而容貌魁梧性姿倜傥马夫人知非凡儿爱之特甚而芹轩公聴其任侠亦未尝苦为绳检乃弃弟子员授兴邸舍人竟投檄不屑就居尝敬事长公相与翕孺推衣让果有李孔之风太保公从宦逺违曰以二亲累君生能奉养独劳殁则哀毁共茹輙叹曰有子如弟吾愧多矣东山既起移书召弟促之如京至得改授鸿胪携入直庐纵观禁籞之丽日所颁大官醪馔退而燕私都人荣之乃告其兄曰昔吴季札之贤以来聘获观周乐为幸汉苏卿垂希世之节而位不过典属国余所叨诚已逾分尚安觊乎恳辞以归都人贤之太保笑曰君殆讽余思少游耳公卿大夫闻而赓为诗以赠并为之寿今彚为集云雅嗜山水之游兼有花癖尝筑别业于城东结亭葺榭叠石穿池踈篁夹轩丛菊被径日邀賔朋觞咏其中夜或寝处花下不知露之霑茵也又构凝云书院缭垣飞陛饰以丹漆置蒲满砌葱蒨逼人因号为蒲仙性落魄不事家业尝曰人非无财之难立而无令名之为患大丈夫不能策足要津以功烈胡与贾人攘攘逐利争尺寸于市肆间哉家无长物而好千金之施义所不平而専趋人之急敦睦洽比无小大亲踈多防其惠者嘉靖己未嵗旱为虐忽病热流火之月愈烦躁家儿汲山中第二泉置几榻间涤之始苏竭则如故而体益惫矣因叹曰周诗云我心惮暑忧心如薰安得清风灵雨俾延余息哉既望四日而卒卒之日无问知与不知皆为悲恸声震里中方在弥留言不及家务曰以余被华食甘乘肥御艳七十余年志亦足矣子孙并能文不坠先业更何身后之恋哉第令移蒲菊数本设水槛以娱魂魄此与魏武上脯陈妓乐者清浊殊致矣先配陈孺人继郁孺人并先君逝长子起经出为太保公嗣次子起纶为从弟可观嗣俱官岭外祗役归觐躬视考终二子奚憾哉乃各命一孙斩服行三年防礼以义起制由情生君子谓能达权矣太保公敦鞠子之哀流终鲜之痛手自勒状不逺数千里请铭于甘泉湛公卜十二月某日惧道阻愆期请余为文以表其墓呜呼世如通事君者亦翩翩然佳公子矣尝拟乐府作调曲又仿唐音为律诗集行于艺苑虽乏显位而有令名宜歌以表之辞曰惟孝与弟行于家太保之言微而匪夸惟信与义着于乡无间昆言欲葢弥彰芳声籍甚闻于朝彼都人士式歌且谣积善余庆垂于后宜尔子孙克昌以茂恩锡幽隧惠之阳别开宅兆祔以藏表兹潜徳百世永光
　　明朝列大夫湖广布政使司右防议吴公墓表
　　郁郁苍苍有山曰阳庐帝锡永祔宠光此延陵吴仲子之墓也曷表之公讳子孝字纯叔别号海峰晩更龙峰自延陵而降世为长洲山塘里人生而頴悟絶伦考文端公爱之甚五嵗占对七龄赋诗敏出过庭美由即席且机辨响防长于典谒遂使字父谢愆呼友起敬云李文正程篁墩并为学士一代伟人文端公时为编修携以往见咸深器之至弱冠博览得于兼行思成于宿构将济世匡时乃着説守以见志焉随任留都乔司马座客常满至则尽倾王新建门不妄通见辄嗟晩名益振于诸生间矣壬午举应天越己丑皇上临御之八年也天下士举于南宫者三百二十人吾苏十有六人公为之首及赐第选为翰林庶吉士上方稽古礼文鋭情经术延揽俊乂殷润皇猷有若吉水罗达夫会稽杨汝成陈约之西蜀任少海熊叔抑东鲁李伯华上党栗仁甫江左唐应徳公与余十数子者敷纬国之华摛掞天之藻虽枚马之辈相得而快甘泉之游然綘灌之属交嫉而兴洛阳之谮矣厥后曹给事数相于阙庭王中郎忤宰于省闼曾杨二侍御批龙鳞而抗万言视鸿毛而轻一死其余敡歴中外蜚英声腾茂实者莫可胜算我明得人于斯为盛矣然不克乆奉清班超践崇品命之所遭亦畧相似也先是文端公喜业绍于池毛惧途迫于钟漏由南吏部尚书乞骸东归避贤者路哲哉公初授台州推官便道过吴获展家庆图欲陈情夺于父命而止居台三载擢广平通判夫以艺苑之英出为理官以台谏之器置为郡尉大乖常格人共骇惜恬不为意恪供职司折狱平反越号神君典牧蕃息赵称良吏岂耻视刑案不对马曹徒守文墨而不闲吏局者哉文端公闻之移书嘉劳亡何以广平最拜为南文选主事至则坚请侍养竟蒙予告酬其初愿孝哉归乃竭力娱亲大构别业昉平泉以治园拟东山而营墅台榭亭馆之华林竹花石之盛甲于吴中罔有逾者郑庄开驿賔客响臻邺架储书子孙弦诵他若赐金乐施悬车许借虽文端雅量能成其志者公也里人慕其风曰生男当如吴仲子矣今三贤堂所集后学彬彬向化皆公造焉壬寅文端公八十有三薨执防毁瘠恤典加隆备其哀荣从公请也乙巳起家补礼部精膳主事寻陞光禄寺丞去羡裁冗着为甲令所减大官之费嵗以亿计自是寖有列卿常伯之望以性刚毅介直好面折人过兼之持论峻激不为脂韦淟涊忌者媒孽其短政府衔之铨司希防出为湖藩右参议分守下荆南道提督太和山公叹曰天台武当世谓福庭灵窟何幸两为仙吏他日溘死牖下魂魄当游二岳间也褰帷行部斋服谒祠暇则延眺于鹿门致慨于岘首曰厐公叔子独何人耶太和嵗例出纳悉委所司乃稽其赢籍记之权珰敛手锱铢莫敢私者隂畜憾焉庚戌察吏坐谗免官亷吏可为而不可为信哉由是浮湘江遵鄂渚下赤壁遡采石而还如吊屈原懐贾傅诸作辞多不载闭关却扫葺其先人之庐觞咏其间家隣虎丘每花辰月夕或杖策攀跻或操舟沿泛狎鱼鸟以留连从林峦而忘返辛壬癸甲之嵗师旅方殷饥馑相踵凡备倭辑盗御旱防潦台省造门咨访规略多出公议较若指掌赖以辑绥终不自言家居数载余亦自滇免归把臂甚驩命酒慰劳相信益深凡有述造示余商评定之玉涵集余所选次并明珠集皆为之序昔左冲假宠于士安沈约邀赏于元礼其槩一也追昔弹冠京辇策马交驰闻鸡蹴起当是时入思论道于东观出思铭勲于西域乃今徒以雕篆为伎铅椠垂声即使不朽岂余二人之志哉所期共保玉体俱享黄髪癸亥之春忽染痰疾步履稍囏言语遗误窃为忧之七月八日避暑虎丘再宿疾作返舍危坐挥药不御申旦长逝矣距生治丙辰正月十一日春秋六十有九天胡不稍假俾臻古稀也悲哉公配顾氏封安人所生五子长曰尚朴以文端廕应拜京职次尚俭郡学生又次尚黙尚洁尚逊俱太学生洁先公卒孙男八人亦皆骏发所缔婚媾俱鼎族云公善诲诸子逮孙并为儒流一洗纨习虽竹室别开铜盘异馔将以励之而龙翔桂挺方之荀窦友于观摩之力也小有过差不为谯让潜自改省无伤和气焉公丰颐便腹朗目脩眉声如洪钟每酒酣耳热引目微盼掀髯宣吐谑浪唾咳文采焕发聴者咸避其锋嵗时伏腊荐享防肃至敦睦宗姻防举火之惠矜防孤寡殚分宅之仁人有缓急力能解纷事有不平慷慨为理奬拔善类揜防瑕疵皆人所莫能及也所着有説守问马集仁恕堂日录玉涵堂集明珠集防敌论及序记碑铭若干巻行于世重修宋史杀青未就以俟后人字学虞欧稍变戈法词宗晁晏尤长小令下笔辄成倚马可待得之者列开府之屏题蕺山之箑照乘揜辉径尺非寳也卒之时朴承讳自京数千里徒步来奔防犯霜露不浃月而抵帷堂一恸几絶孝行若此公其有子哉越明年甲子闰二月十日偕弟俭等奉公柩权厝于阳山文端公赐茔之侧俟吉乃彭征君状其事王岳伯着为铭互阐幽光都无遗绚矣谓余与公最为相知司直兄子复嫔于俭兼有世睦之好属余表之夫万石孝谨公俪其醇太丘长者公骖其风顔氏义方公迪其训河阳拙宦公戒其多子长史才公纂其绪少陵诗律公嗣其响从公游者易名于葢棺稽法于史氏諡曰贞毅不亦宜哉系曰延陵亮节千载以还徳徽匪坠季仲之间鸿笔色丝刋石永坚余表其大揭之名山
　　明吏部文选清吏司员外郎王君墓表
　　吏部文选员外郎王君卒其门生陆尚寳师道状其行友人王参议庭为之铭足以阐懿生平垂休来叶矣诸孤谓余与君乙酉同举于乡己丑同升于朝交最笃而知更深也谓表其显且大者聊补志状所未备云君讳谷祥字禄之惟辛酉君以降而上世尝颂酉室者适符其生因题其居而自称酉室云系出大原晋末徙闽之福清唐水部棨为世谱载其先大雅慎微皆起进士传至八世祖仲举赠奉议郎始迁吴之长洲生苹仕宋为著作郎中大夫生敏精于医生观能世其业即君之父也子孙守其方书往往全活人吴中称医家者流必首王氏云君生而器雅童乌之龄即能属文乐安之嵗选充县学弟子员文恪王公一见奇之曰吾宗千里驹殆此子矣时文待诏蔡孔目尚在诸生中引为忘年交二王诸袁以才齐名既举进士改翰林庶吉士先帝疑政府私树桃李诏悉罢之乃授工部屯田司主事少宰徐文敏公乙酉座主也荐调考功寻署文选员外遇正郎缺朞月不拜谓君明慎铨藻咸当其人力足摄也时太宰为婺源汪公鋐専伺政府贤不肖一切倒置选法几坏君每与忤将中伤君君稍觉乃以母老不便北土乞归侍养而忘其有兄不得辄引是例命下予告仍勅按院覈之遂出贬真定尉弃不拜兄谷祯尚官岭南郡幕先有传其物故者妄也嗟乎为母承谴无忝人子矣时邝子汴王子慎中任子瀚唐子顺之并以才居吏部不利为伍君行而诸子亦相继谢去邹阳入朝见嫉之言固不验耶后周恭肃公故吏部少宰也再召入京谓汪曰公不足王子者奚故汪曰本部左迁非止一人彼独薄尉者非矫耶周笑曰公谬矣员外初以母不便于北土真定去京师才数百里独能安耶既以母老乞归今可舍之而身自之官耶是犹欲其出而闭之门也江浙间宁无散郡可迎养者乎公颔之意终不释而君亦矢心不复仕矣亡何太安人背养居防敦礼以父事兄以母奉寡姊友睦葢天性也杜门却扫委懐图史絶恋纷华既无尘网之婴亦无山水之好有田在东郭外课农自给殷春阅耕迨冬纳稼间一徃与田父老谈笑移日不知为吏部郎也胡安人亦时往馌之君曰昔介子与母偕隠厐公将妇以游向恨失之绵上今幸得之鹿门矣抚按诸司交相推荐防累上未报厥后太宰为瓯宁李公黙己丑房考也素重君讽御史特防举君又移书所司为趣驾终不赴时倭夷构乱兵火戒严人皆以坟墓妻子为念奚暇计爵位哉安人痛姑之亡郁郁防明君素不畜妾媵躬视家事虽洒削胃脯酒浆之悉理周密或以此少之而君恬不恤也君既不出而李公竟坐谗死世益贤智君矣今上嗣位简用先帝旧臣君业已补尉大名至是超拜南京文选主事地近而易即佥谓由此可立致崇显而君称疾坚不就众为惜之而陆君由南仪曹起仅迁尚寳君殆有见也郡守永年蔡公甫下车首书清徳表其里枉驾造其庐坐牀笫间相劳苦君口不能语咄咄书空稽首作谢状里中嗟叹谓贤哉蔡侯也隆庆改元丁夘春二月十二日安人胡氏卒君震悼几殒五内俱伤又力疾为治防事痹遂剧非药石刀圭可缓息也越明年戊辰九月九日卒七十稀年未跻二稔耳悲哉先是文待诏方负重名吴人士多因之起誉君尤所亲爱其所否者余安定与黄江夏耳君为诗冲澹而不尚绮靡文亦典雅有则书仿晋人不坠右军大令之风寄兴丹青追工摩诘之技篆籀八体并臻妙品晩抱书癖手自抄録无间寒暑讐校鲁豕畧无脱误虽大亮之百巻缮冩子孺之三箧刋亡曷过焉今张燕公陆放翁曾南丰三集南唐书野客丛书手泽犹存所纂郡学志并着诗文若干巻行于世君性整洁不为苟简室中器物置必有恒所衣服巾履虽敝无防腻可澣足迹未尝入公府有以事干请者挹其风槩不复敢言客有诋人短者以他语乱之慙色而去自唐宋以降数百年遗像封诰玺书之类必加寳防此外无长物也子男三长仲友国子生次仲恭郡学生季仲序孙男四婚娶皆名族详具志中兹不载君亦可以不死矣是嵗十二月二十八日卜吉祖茔旁仲友等奉二棺合云司勲氏曰若王员外者表署于郑乡稽评于月旦勒有道之碑展季子之墓易名断諡其在陶赵间乎夫啬君者年完君者天夷清而圣臧节而贤呜呼先生之清节足以起懦激亷矣灵岩之境横山之巅白杨萧萧爰起新阡灼灼桃隖夫人从焉奋猷树烈后其考旃
　　明奉训大夫知夷陵州蒋君墓表
　　夷陵刺史蒋君卒其友人徐隠君繗状其事同年林太史公树声为之铭亦足考裔于往牒流辉于来叶矣元子太学生宇志犹欲表其墓乃请于司勲氏将以昭潜徳而永孝思志诚可嘉矣夫包山之阳消夏之湾堂而封者大夫之阡欤君讳球玉字国华别号平邱生其先自成周时封旦子伯龄于蒋以国为氏传至汉山亭卿澄宋戈阳之奇皆以通侯显子孙散处河洛间高宗时司乐瑎扈跸南渡始居毘陵载徙包山遂为吴人云曾祖浑祖旻父轸皆褐玉韬光因山修业有桑麻橘柚之饶比素封焉伯父诏武庙时登辛巳进士超拜御史稍复其始君生而英敏絶伦八嵗诵诗书二七善文辞尝携之母家外曾王父翰林蔡公一见器之曰继侍御者此儿矣弱冠博极羣书咸通大义补乡校弟子员试辄居诸生右里中钜室争遣子弟从之游今上改元庚子嵗当比领荐南畿后屡试春官不第叹曰吾自谓下笔言妙天下取青紫若俛拾地芥然阨于数奇非文之罪也裘敝金殚鬓凋顔改不复能与少年驰逐矣且古人或以推择垂勲或由辟举熙绩奚必区区一第乎甲子谒选铨曹先是夷陵缺守荆楚方有戎事地当巴蜀孔道素称繁剧难理天官氏亷得君才乃就阙下拜为夷陵刺史一命而为大夫朱旛皂葢握铜符而绾银艾亦足为荣矣捧檄叹曰岂不懐归畏此简书我之谓矣暂图将母而后之官未晩也乃戴星叱驭扶疾遄征渡江愈革竟卒于舟中去家仅百里乃不克死于牖下天乎命哉年才五十有六耳宇志尝游太学司成而下若博士掌故咸敬礼之曰是平丘子耶蒋氏代不乏人矣诸孙并森森秀发君其不死哉详具志中或曰大夫未尝莅官临民展采错事曷用表之司勲氏曰昔仲弓以懿行表乡万石以醇谨范族故刑于之化可以御邦孝友之善是同为政诗书所称曷戾焉君处晜弟间推财让产取老甘瘠家赖举火户防燔劵者多矣又好为然诺専务趋人之急包山去城府颇逺湖卒风涛险莫可涉人有忿争不聴于邑令而折于君之一言倭夷犯山中君出数千繦召募义勇授以竒策一境获安山有津曰镇下水潦泥壅舟触辄覆乃捐槖中百余金修治之民免于患以此数端往试一州则其兴郑国之渠弭渤海之盗空太丘之狱弃高陵之田何有哉而今已矣天不助楚殱尔父母悲乎夷陵之民闻讣辍春罢市曰祀子产于东里朱邑于桐乡吾侪小人敢忘兹义乃想魂流涕而为招曰坎坎伐鼓傞傞屡舞我歌惟些俟侯沱浦侯之来兮完襦与袴侯之不来兮舍斨及斧生不防其泽兮死愿受其祜余既表其事并采其言书于墓石













　　皇甫司勲集巻五十六
　　钦定四库全书
　　皇甫司勲集巻五十七
　　明　皇甫汸　撰
　　家志　　状畧　　圹铭
　　水部君墓志铭
　　皇甫水部君者名濓字子约一字道隆中宪公第四子也母黄氏恭人方姙时梦畴昔老人授以玉戒指一枚上负以鼎翼日语于中宪公公曰鼎男象而玉至寳也指者止也汝殆产子必贵自此将不复举矣后卒如騐云吾家子姓裔出微仲至宋戴公子充石字皇父始以字为氏宋亡徙安定朝那汉唐而下最盛勲业若规嵩隠徳若晏文藻若湜与冉曾详载诸史宋室南迁扈从来苏居长洲孔圣里遂为吴人大其族者一善公高王父也讳通生信赠礼部郎王大父也生録即中宪公云官仪曹时子约生于宦邸沉頴庄恪不为嬉戏玩弄夐异凡儿中宪公出守果州才四龄乡人有贾蜀者延余兄弟中宪公诺之其寓湫隘室中仅容三人子约置前席乃称腹痛辞去归愬于黄恭人曰儿虽防独非果州侯子耶何得慢我乡人闻之匍匐请谢执不复见其毅如此若夫临果不取俟其自得闻伎独止习诵如初泰瞻防操子约有焉公既谢守归课儿曹日严余兄弟互相摩砥子约外无华炫而中深湛学尤専精焉且有大志戊子试于邑郡院皆首选充郡学增广生甲午举于乡时中宪公四子并起科第吴中以为荣先聘亷宪顾公棠女而顾无子业许出赘子约往婚毕乃谢曰大丈夫岂赖妇翁产哉况二亲在堂安可缺侍乎遂携其妻归后十余年顾亦产子人多贤而韪之庚子承中宪公讳与伯氏冲仲氏涍暨余居帷中读礼暇辄扬艺文讥评诗法子约业益进甲辰试南宫第二赐进士拜缮部主事非其好也越嵗居黄恭人忧时仲氏卒余构谗为御史所窘子约与伯氏急难之所为赋三鸟也诗载集中戊申起家太宰闻公渊知其贤将授本曹同乡忌之仍拜水部鞅鞅弗豫俾典薪厰贾人每伪增其数以罔国利子约杖而按其罪不知其女司空文公明妾也令妾泣谮公所翼日莅部召子约切责之子约抗言曰公掌国政乃嬖于宠而聴贾人冒侵国财不为发奸摘伏顾欲夺属下守法吏乎即无司空城旦书如君上何公敛容以谢而心衔之于是乎有荆州之役矣至则算无羡緍商人便之先视者为同乡顾子闻防不奔多収贾人税以充私槖子约发其赇以千计乃诬子约不畏简书眷恋桑梓愆彼期嵗当察吏考功郎又尝所忌者议欲黜之少宰建宁李公黙哗于众曰吾知水部清介士也世擅才名安得枉措以坏铨体仅调河南藩司理官子约闻之即日就道遵故郢眺章华浮沅湘泛洞庭为文以吊屈贾遡黄州登赤壁踟蹰赋诗兴慨焉以余旧窜地也其莅河南也诸司疑狱赖以平反兹地也何李余风在焉故多谈艺之士乐与之游藩王好事拥篲置醴以招延之即枚叟游梁陆生入洛声籍甚焉居亡何稍迁兴化倅监司交奬输以金币并却不受缄投司中上官病其矫而性有莫可夺者当是时施防起于洛中倭夷炽于江左颇悬故国之忧其莅闽也摄郡篆严戢豪右谢絶请托庭若无人同乡刘君鳯以侍御谪推又同年也日与探歴山川寄情觞咏造仙游以流连望武夷而倚叹虽簿书填委特坐啸可办耳壬子乙夘两典二省塲屋试文半出其手所拔皆才俊人服其藻鉴云丙辰代守入觐归即投劾不赴郡监司督之坚辞以谢开府胡公宗宪拟以治军荐督醝鄢公懋卿拟以遗贤举皆移书谢之何异嵇康之絶山公耶越嵗子乘卒又二嵗顾安人亦卒安人有令徳乘防最孝尝刲股以疗母疾者也并有传别载夫以子安子约之文不得为第一父子并起工官兄弟皆承谴不显岂文章憎达殆运命司之矣丁辰荼酷居尝鞅鞅弗豫颇有忧生之嗟素沉静寡欲所至脱畧势利自称方外物色异人好览鸿寳玉笈之书求囘金服食之法足迹不入城府戒阍者勿妄通賔贵人亦罕至者署门扫轨不以为慊曰昔人友麋鹿而侣鱼鸟衲子羽流可与晤言奚取斯辈汚我门径哉台门餽遗并却不受持卫生之诫不欲劳心苦思遂少撰述惟诗篇每兴到占属不为应酬日临晋人帖间图花竹水石并臻佳絶少学琴于云间张氏尽得其法而晩更精悟追契襄牙每鼓一二行萧然自适曰此足玩世遗荣矣辛酉子采生日防以娱始得舒其眉宇耳嘉靖甲子秋忽患痢不治而卒九月卄九日也生正徳戊辰十月初八日年五十有七悲哉病未革召子安中子枢托以理家卒之后乙丑秋采患疹余多方迎医百计营救之竟夭俾子约无嗣天道有知无知耶余召枢至再三而坚不就乃立子浚季子棻为之子余与枢负子约于幽防中矣工曹视者往往操赢致裕鲜一二清白者吴人以此疑子约而不知死之后殡殓暨防之具赡自余也妻顾氏敕封安人子二长乘吴县学生娶陶氏呉江贡士陶鋭女皆先卒次采防未聘亦卒女三长适王侍御孙奎宿次适刘汀州守孙位皆充诸生玉窘而刘天咸数也一防侧袁出字张宪副意孙嘉寿云所着有道徳经解校辑晏高士传中宪藩府政令以昭先业余收其遗草选为水部集二十巻行于世此谓不朽视彼不肖子焉有焉亡哉铭曰邴原恬禄而仕则邅邓攸迈徳而嗣弗延防庄缮性胡不缓年屈生愤世乃叩昊天诜乐净域璞亦疑仙喻斯烛灭若彼薪传五龙夹水一蛇啓阡于兹委蜕神安之焉徒收茂草永絶嵇弦
　　华阳长公行状
　　余兄华阳公之既卒也兄子槃率其诸弟来言襄事乃泣而拜且属余状其行将乞铭于文苑乃再拜相对而泣葢余兄弟四人仲先公卒季后余生谓余知公稍详也嗟嗟余忍状余兄哉援笔每抚膺流涕辄复罢弃者数月矣然惧夫踈者匪溢而乖实或缺而弗彰是谁之咎哉是谁之咎哉公讳冲字子浚中宪公之元子也曾大父讳通为一善公大父讳信赠奉直大夫礼部员外郎是为韦庵公父讳録仕终顺庆守进阶中宪大夫是为近峯公母黄氏封恭人皇甫出宋戴公子充石之后以字为氏歴汉隋唐间通侯本枝著称安定丞相苖裔徙自茂陵宋室不竞提刑从迁遂为吴人累叶不仕隠于酒库今城东孔圣里余故家也一善公积徳砥行昌裕后之猷韦庵公敦诗文振昭先之业然发科起家则自中宪始也恭人来嫔三载尝梦老人负鼎贻之而有姙果生冲厥后每诞子咸梦是翁授之鼎而鼎各殊制卒为防云诞之辰有白鹤旋舞于庭及生挺姿秀朗秉性渊哲知非凡儿中宪公登丙辰进士居京师公甫七龄奉母夫人摄家事殊有条至应对賔客裁答书问谙若成人母夫人将之外家特乆以故多渭阳之情束髪就傅稍习句读即了大义殆天纵匪由师得也随游辇下观宫阙之丽思践其阶见轩冕之华谓可代而致也年二七御史视学南畿召试大奇之取入郡学充弟子员参多士比于乡先君让之曰玉未琢而示之璞胡躁也少长发悲歌于燕市慕遗风于鲁墟懐英烈于荆楚探胜迹于巴蜀爰记三峡以阐山川之秘焉始谓仲宣为宿构疑子建于倩人矣兼之甚口好剧谈宿学为折角莫能难又好骑射校辄多中出武儿右凡挟丸击毬音乐博奕之戏罔不精通焉先君在郡校诸生杂置其中公占五经题悉成文先君惊叹曰余几为山公汝业臻此可失时耶乃令携弟司直公归就比亡何先君以谗免愤然叹曰汉缇萦一弱女耳犹能鸣父之寃矧男子乎乃草疏凡千言其畧曰臣父为良二千石多治行方蓝鄢盗起破郡邑如破竹所过民无噍类果州独全设使果陷陛下安所望蜀耶乃不防增秩越级之赏而聴受金纵盗之诬何以劝云中守哉先君闻之移书使人邀诸途曰余耻为折腰吏乆欲投劾去矧在危城中获生还幸矣特恨不早乃为孺子所诋尚奚言哉然疏业已上陆太宰衔之寝不报事载近峯年谱先君闲居公开迳葺园奉之以娱而代为家省庆展俱存情耽既翕日与诸弟商易义于世业堂由是海内知有皇甫易矣先达王文恪公吴文端公大器之与仲氏谒乔司马于白下一时名公如燕泉何司空东桥顾司防引为忘年交不啻二陆入洛江东士为减价也途经茅山登皇甫谷飘飘然有尘外之想乃号华阳山人屡试于乡不効而余乙酉先举先君叹曰汝才岂在季下奈何以家事溷汝汝第谢去余虽耄犹堪自理也戊子果与仲氏并膺荐而声称籍甚屡试春官不第二亲先后背养诸弟或羇宦有恨不及见者其敛不逾制防不违礼祭不失时皆公身独任之余辈同其哀毁而已生子如公安用多男为哉公平生慷慨持大节能周人之急友人陈与言卒防其子螽収所遗金操而为之出息以赡至长倍还之螽赖以资外姻有汤翁者病既革而子在襁褓中召公嘱曰以此累君君不负陈生忍负余哉从兄源贫无依请于母夫人处之别第割墓田给之使公而遇则占郈成之宅举晏婴之火者岂其少乎举族无少长凡纷争构厉借公片言而解其信义服人多此类虽仲弓家范彦方乡行曷过焉公处晜弟甚雝穆而训子侄颇严峻故余兄弟终父母身不求离析诸侄惮公逾于所生父也渭崖霍公龙湖张公毎放春榜讶曰何无皇甫生间题长安主人壁廖学士程编修见之叹曰主司良失人甲辰再试春官时主考为西蜀张公潮取优巻十余公在其中而张卒于鎻院竟遗不録其家儿持之出以示人公叹曰此谓非命耶庚戌归悔其再误因号不庵叟而揭铭座右杜门著书湛思味道若将终身焉先是移书诸弟曰予髫侍先大夫官京师获闻李何边徐之论后与孙方二山人倾葢吴门发机破昩何必同人哉乃遡风雅之源究作者之意删辑所为词赋诗歌四十巻序记传志杂文二十巻总曰华阳集而编目先行武宗即位政法凌迟撰绪言及申法车驾南征撰已庚小志覩靖难録撰壬午刑赏志思广左氏摘奇撰纂言今上继统崇尚文徳撰周易大传疏余领曲周恐不习为吏撰政凖大同之变撰几策防好谈兵撰兵统辑经子要语诸史法行撰左测右测晩年闻见日益撰因子因记边兵犯阙京邑骚动撰靖边经海防突起当事无策撰枕戈杂言世系攸邈闵其凋紊撰家谱凡七十余巻数十万言而北游游虞还山倦游诸集别行于世云大较穷愁孤愤摭骚拟词丽指眇使人不能加也公授室最早年二八范氏已嫔生男辄不育仅存一女年逾四旬岁在壬辰将北试范曰妾闻燕赵多宜男者君往盍图之及落第娶严周二家子以归并皆产子向非丘嫂有容几乏兄嗣由是徳范而爱其女甚于子也长槃娶陈氏严出次梁娶王氏周出俱吴县学生又次棻聘魏氏同槃出檠聘唐氏则同梁出也嫡女适太学生马元芳孙梦麟梁子也亦竟夭悲哉槃梁各生女一人公自庚戌之后不欲更试丙辰或劝之曰先大夫肇迹之年也天运其将复始乎乃强一行再蹶而归鞅鞅弗豫适余解臬归自南中而子约弟亦弃郡牒不赴相与慰劳陈説平生缅良防于冬宵追懽悰于秋燕丁巳忽寝瘵赖刀圭延息而公尝学星数于姜宪副多推騐曰古称七十者稀余殆不能跻耶越明年春杪偶灌园觉腹痛如厠足委顿不支疾作竟卒卒之日嫂问家事第曰汝好为之诸子泣而问者公以手指所枕书示之曰无忘此业足矣公有书癖虽囊无余金而架满万轴也余与季弟泣不能视公乃举手作别即合眼下生矣时嘉靖戊午三月丁丑也距生治庚戌正月乙丑年六十有九竟如公言呜呼痛哉猗欤皇甫世炳于文非独以功名显明兴奉直抱艺藻始萌芽中宪含章起而纬国然继志述徳若子长之先业其在公矣博综羣籍覃涉百家上自坟索韬钤下逮图防玑厯方舆所载禆官所纪靡不研讨访古由之折衷知今足以应叩早词赋今篇中或更生不能该子云未之识者其为书也守韦庵之法而运笔超妙兼晋宋之体而意到逼真然十上春官不获一第亦命矣夫而娖娖冠玉者乃纡朱横金烹鲜策肥诩千里中朝葢棺夕腐蛆矣公以翰墨垂声世之重公隆于卿相之位岂以彼易此哉稽昔微仲逊迹于殷士安高蹈于晋世有逸人之风焉即仕者亦往往拓落不求华显云公尤恬于势利未尝修刺门曵裾令室所居户絶履綦庭滋带草晏如也诸弟休沐屏骑以谒公固不为意其所养葢闳深矣才不文至哀无饰聊述其槩如此所冀妙辞摅之黄绢懿行勒于鸿碑不既幸乎
　　赠安人沈氏行畧
　　沈氏仲子者余妻也父炤为吴嘉定人炤之先有刺江都者遂起自江都郡及徙吴乃富埒吴中家于东江以故俗谓半江沈云在昔周文王子曰季封于沈因氏焉此殆其苖裔与纯皇帝时有若鞠轩公瞿夫人者并以孝闻所司上其事诏下旌之江之东遂表为双孝里俗亦谓双孝沈不复半江云自是彬彬为礼让族矣鞠轩有子曰友松友松故多男子而炤最长毅皇帝时以进士起家拜行人选为刑科给事中余父顺庆公方在仪曹数相往来交驩阖太君者仲子母也给舍差池外宦终不克膺封典云与余母黄夫人通问遗聚燕好也仲子生而婉嫕母氏见辄目之意有所诣而阖太君亦每奇余谓非凡儿即在龆龀乃竟许婚矣居亡何给舍以奉使忤阉瑾矫诏系狱将死之罪弗讐当以减论得免官归方是时勘官悉先闗白有不承防苛法即首领不保免官幸耳葢瑾亷知给舍素饶于财蓄珍寳玩器累千求之不满其意忿构厥狱也亡何余父出守顺庆给舍亦复得稍稍叙迁为郴州刺史道之相去数千余里展亲告防之礼契阔不修亦竟数年也既而余父谢政家居给舍擢宪广臬单骑之官令太君将其子还江东男女时及父召煤灼徃请婚太君允之礼应逆女顾安所得舟侍御关西许宗鲁刷巻按苏过存余父乃见余而语之故侍御笑曰汝能效吕氏为庄公议耶余曰唯唯因命二题夜中属草旦日献之侍御喜曰此过秦类也去宋文逺矣即以所乘巨舰给传命官往防婚事亦异典云由是仲子归于我正徳辛巳首夏也时里闬哗以为仲子百辆之将盈箧之赀至则簪珥不再双罗绮不重袭岂力不能办非仲子好也庙见告成黄夫人惧宦家子习于骄恣不闲妇仪故为抑之仲子能降能眕事姑愈恭黄夫人始喜谓三郎果得嘉妇即诸姑伯姊姻戚皆贤之如母氏云也仲子性温而介能以礼自防往来闺闼间非女侍先后之弗行也逮下肃而有容至细过辄容纳之不甚谯让羣下且畏且感则又辄谓阿母贤也余葢不能无喜矣被服缟素不炫丽尽饰有荆布风其事余甚恪每与言辄侃侃若诏余者自是虽燕防亦交相敬罔敢防呼为益友即古人饷馌举案乃今不诬也性好读书知大义夜每佐余亲笔研有疑輙质之与之辨説辄解悟也余或倦学辄以紃组相砥余自是非夜分不寝而仲子亦畧能文辞矣匠心独巧非由师授而裁花剪鸟若天产机生靡不肖焉时余学琴于金叟从屏后属耳即手按之悉成音其頴慧多此类余褊心触事忿发如火莫遏喻以少安毋躁恐伤和气殆余之韦也嘉靖壬午太君卒仲子闻讣以姑在哭之不敢出声然五内尽裂矣是嵗余试学院选充郡校弟子员不获就比仲子若弗豫然梦其母谓曰郎君行当富贵惧汝不及见奈何为彼戚戚也惊寤越嵗其父亦解宪归太君朞而祥矣为举襄事弟灼亦由进士为侍御史羣从十有二人婚媾俱世家纨袴子弟咸来会互矜门阀余独儒服为揖让容给舍试论经义条答如响莫能难晨且迁柩例有告文询诸壻黙无敢应者余援笔立就侍御君不能加防诸少年咸有媿色仲子曰妾母知君展能择壻也太君既而其长女亦卒仲子梦辄见二灵岑岑然若将招之偕也遂心悸察其色赭而愕若弗宁处也一日呕血忽数升下下即目不瞚体寒股交战脉欲殊也已而苏即心愈悸周诗谓病在骨髓名曰劳瘵得之忧郁气衰而血不足也即遇鸿术探禁方投以万金良药仅可强息再朞耳矧庸庸医者刀圭之末几其一饮即愈不亦难乎事在乙酉夏五也是秋余举于乡殚嵗将计偕北征仲子亡恙也明年落第归仲子病稍侵已居益鞅鞅弗豫余母慰之曰而郎少幸先两兄举即不第何望之深也仲子曰嗟嗟君姑郎君方笃学励行为海内文人何有于一第顾时耳时至即反覆掌矣妾所惧者先期委沟壑不与同富贵也言毕横涕承睫下沾膺也余母亦为欷吁乆之叱曰汝真病防胡言之亟也又明年丁亥五月卄一日仲子果病革死矣生于治壬戌五月二十七日死之年才二十有六其妻余则甫七稔也竟先夭死乃后余果登进士富贵未可知胡竟不同享也谓非命哉谓非命哉死之日犹了了不瞆问所安尚折而知也诸所蓄及所贷与人咸籍记之曰毋溷后人即殡殓瘗藏之具咸眎之意如其意即颔之曰足矣毋俾逾礼为也乃又招诸姑伯姊姻戚与诀人每数言言尽衷也辟适千里者赢粮饬徒车马在门张组把袂踟蹰不行情等耳此固长往不归不尤痛甚哉以故无大小踈戚泣之尽哀目且瞑又瞠而视之曰幸母死我于男子之手合掌诵佛良乆气絶泣者声愈悲贤哉仲子生有懿行死葢征之矣遂殡殓一如仲子指云翌日苏守胡公纉宗赠之含躬吊于室君子以为礼死几十年而后可谓愆期矣余葢宦游不克归也丙申之秋奉使南还始请于顺庆公黄夫人议襄事问于五行家曰可堪舆家曰吉乃以十二月十有六日于上方山之阳至是始即逺也上方山者去城西南十余里羣峯襟抱湖水环绕白杨萧萧庐攸窜咸谓得嘉兆也而先曾考之灵栖焉先是皇嗣诞生京朝官咸叨锡命之宠仲子葢赠安人矣遂以安人礼聊以慰幽魂也无出谈安人二子应已应赐并龆龀裹以衰绖蒲伏帷堂中悲哉皇甫子曰余读古诗歌至悼亡篇未尝不废书而叹也曰嗟乎文固生于情哉夫妇人之大伦也方其缟綦来归琴瑟在御孰不愿相偕老矣乃或中道潜翳窈窕足哀匪色是私防庄放情非经也余余妻余顾安得不悲以思譔行畧以竢显者铭焉
　　谈安人行畧
　　今上改元之六年丁亥夏五余妻沈氏仲子卒考中宪公暨妣黄恭人日夕忧劳思得淑女堪以继沈者乃遍召诸媒媪与图多言谈氏孟子徳容者父长公名祥字惟善世居双林里纻缟为业四方賔贾辐辏其门吴中机杼无虑数百家而文之奇巧色之蒨丽罕逾谈者凡韬筒裂幅出自长公者不更检阅而输金售之长公亦以信义交人初无贰价遂操赢倍息矣由是子弟多服纨馔玉而连骑者长公独悃愊为醇谨讷于言而敦于事矣语具文待诏志中生三男子二女子相者独指孟子法当贵余或夭或贫而长公业亦将中替后卒验云孟子者生而幽闲贞静有段媪者熟走其家为请婚焉王子禄之余乙酉同年也居与长公前后相比雅识长公为奬成焉故孟子字于我明年己丑余第进士除嵊令不拜改授国子博士辛卯中宪公备簮珥衣币郡邑为具舟楫监司假给符传长公导之如京师余逆于国门之外卜吉受室焉一日谓余曰妾幸为君配尝见君之客矣多位尊而齿宿者每忘年隆礼于君即聴君谈皆唯唯颔之君虽无意上人而同辈观之必生忌谤衅将作矣曷自贬损卑之无甚高论也寻果奉诏调外职乃拜曲周令将之莅官中道与长公别而还吴曲周固畿内小邑也余往视若不足理日恒闲暇每夜诵而晏起孟子示鸡鸣之警余哂曰古人以卧治为贤星起宵劳何如弹琴鎻印也癸巳长子楙生越甲午余以三载秩满拜为水曹郎将之东归展觐舅姑始修庙见之仪母恭人虑其不习为妇而先为主母身且贵或骄也故为摧抑之而孟子执妇道益恭当此时仲兄涍在仪曹伯兄冲将季弟濓计偕北上中宪公忽病痹余独为延医视疗赖周生万金良药得少差而余衣不解带食不甘味者三越月孟子于秘室防祷侍者寖淫闻于母恭人叹曰讵意新妇能如故妇使沈氏更生无以加此矣乙未将之京师越丙申次子琳生余奉使将之还吴是嵗也以皇子生覃恩得与沈氏并封安人云丁酉春始图沈襄事或曰死安人独不为生安人讳乎请少避之曰余继沈后余之子即沈之孤也恶用避诸乃就服舍为楙琳制衰绖教以哭泣躃踊之节中宪公益贤而韪之是嵗仍将之京师越戊戌余迁虞部员外郎巡视畿道执法忤武定侯郭勋诏狱聴都官侯令弟郭勚具酒肴甚丰腆悉置银器中馈之客舍安人曰夫君奉职无状获谴于大将军妾代请主臣敢辱赐饷于囚倘赖宠灵不即填牢户叩首谢门下有日也烦使者收器幸无遗误以重妾罪也亡何余得贷左迁出狱乃谢郭勚而竟不一造侯第益愤恨云是嵗将之便道归省拜堂下谢不能保身以为父母僇乃将之黄州置自员外居于别署楚俗好诬多嚚讼诸司疑狱悉以属余暴于庭下者日以百数片言质成而罢安人谓余曰君之聴讼妾尝从壁后察之似称明允然神深发摘喜溢哀矜殆非尚徳化道也余自后多平反者矣越庚子稍迁南京比部郎将之归而中宪公卒佐余在疚罔愆于仪焉癸夘季子谷生是嵗余免防赴阙补南水部仲氏补南比部将之陪都越甲辰仲擢浙宪余调司勲郎季以防试第二登进士伯氏张防为母夫人上寿吴中以为荣乙巳两京考吏薛氏忌才指仲要改宫僚例应补外余鞅鞅弗豫安人曰君湛忧深念非为兄故乎对子字父古犹耻之友其弟而去其兄此非不足君所乎宜力诤之力不能当引去毋使并罹其网也余起而发其私于太宰张公言官竟以侵职论劾仍左迁而薛氏亦败矣是嵗女顺生而黄恭人寻背养余抱病倚庐安人哀毁逾于前防时御史王言以私憾掇细人之谍窘余甚亟或曰少避其锋安人曰王侍御虽酷号苍鹰岂能以杀人罪妄抵曾参耶召君不过欲庭辱之耳身在苫块即避安有无母之国倘捕逮晜弟他日何面目见宗族乡党乎余乃就缚事果得解母既誓不复出而安人劝之曰向隠忍将赴功名之防一雪此言也君其趣治行奚疑哉余乃如京师时尚寳白君恱病卒驰使者缄书谕安人亟为纳妇安人身任之婚礼不劳而成云余倅开州甫六月稍迁处州丞将之莅官孙炽生安人得报大喜余奉宪檄供事棘闱临别安人曰闻昔己酉郡守亦入塲屋而门下士无一举者君名雅重诸司行当多植桃李为兹邦美谈也是秋举者四人而他邑拔者凡九人云余自省还郡守方君业当入觐而余摄篆事安人方患病庭中榴树无风而摧廨外狐忽鸣壁间火恒焰沟中水沸而有声也延医诊治靡效误投何生药血溃而卒悲哉是为嘉靖壬子十二月十有六日也生正徳甲戌五月十有一日年才四十耳胡促也既含且敛迁柩于城东天宁寺楙来奔携弟琳扶之归吴治帷堂以延吊客礼也余始之郡首入缙云宿于公署安人梦一妇曰乆待尔胡来之迟也目恍覩其形心窃恶之及卒治木者曰畴昔王公俸者亦苏人而夫人死于此亦小人治其木也始悟向所见者王君妻耳鬼神之事信乎非诬矣而寿夭殆亦有数莫可假哉子男三长即楙娶白氏尚寳君恱之女太保尚书公孙也次琳娶沈氏吏目君知刚女中丞公孙也次谷娶徐氏詹事君元成女少宰文敏公孙也亦卒继李氏太学君元绍女宗伯文安公孙也一女顺适宋生延昊孙男五炽茔爕俱楙生兆畿谷生琳女京字防未惜乎安人不及见云时倭夷之变坟墓虑有发掘之患俗多停棺俟宁者余解宪还壬戌十二月十六日始卜吉于寳积山之阳开穴通隧并沈安人并云李梦旸曰妻亡而后知吾妻也谅哉若谈安人者可谓益友矣安人物化而吾生不辰屡构衅稔宁复有能为余筹画屡中者哉余故识其大者若性资柔婉而操则坚持恩贷妾媵然罔敢犯其威者已无长物而一芥不妄取于人大事为争执之细事曲为承顺终身无反目之辞心厌繁缛被服轻素性好洁虽故衣敝履瀚之无垢也训子严厉使少假之年三子岂皆以赀成名哉余媿吾妻矣先是束帛修谒征铭于姊壻方伯顾君梦圭未及属草而先卒阐幽发潜以俟来哲悲夫









　　皇甫司勲集巻五十七
　　钦定四库全书
　　皇甫司勲集巻五十八
　　明　皇甫汸　撰
　　哀诔
　　恭拟世宗肃皇帝哀文
　　惟嘉靖四十五年嵗次丙寅十二月丁亥朔十四日庚子大行皇帝崩于万寿宫旋殡于白虎殿越嵗丁夘三月十七日壬申将迁座于永陵礼也雕輼移輴画攅撤帟风咽酸笳霜凝凄绋嗣皇帝心随去劒目送遗弓昊天高而怅罔极泉路渺而悲奚穷小臣汸念昔己丑赐策彤庭分符赤县猥授华铨载司清宪罪荷曲矜恩防微谴敬昉册命恭述哀辞少报君臣之义仰宣父子之私其辞曰惟明应运庆洽天人还资圣厯诞挺圣君高帝倔起恢烈铄勲周汉驱除曷足以云列圣纉服克迈徽猷七叶中否八骏荒游阉瑾搆衅藩濠逞谋治乖端冕殆隣委裘懿问惟兴光昭伊昔善埒东平仁归西伯姒母乐推啓贤师锡嘉靖殷邦修功代邑祗命允协格来其勤踵尧蹈舜稽古礼文创建九庙懐柔百神享祀咸秩燔瘗攸分爰覃孝思并徳教敬一垂箴农桑屡诏宣后崇儒轩皇问道精意执中心观妙雪由欵集雨以祈零甘露嘉醴卿云景星秬□六穗芝草五茎恬鳞牣沼肉角仪庭皓质缁章黄耀赭异胡瑞不臻胡休不畀化浃中区声渐遐裔象徳象功尽伦尽制轶漠航琛逾沙匦賮百蛮归化韬弓敛袵礼乐可兴干戈底定秦汉以还唐虞斯盛登必元恺简必俊髦穆穆布列济济盈朝于渊网致在薮旌招内宁外辑阳长隂消方祗表灵高禖恤始正中闱旁充燕寝粉黛兰郁袆褕翚映鱼贯承私麟祥衍庆既咨四岳亦辟四门躬阅封事洞察迩言威以克爱义以割恩刚断惟独权揽则尊匪穷土木丽轨宏图匪慕蓬瀛啬神葆躯璇题瑶榜绮缀椒涂飞亷望气阿陛凌虚嗟金药之未就怼琼蕋之无徴巨迹空履仙掌徒擎宫车晏出扆几宵凭居诸急节霜露頽龄呜呼哀哉小臣汸昔也通园陵以驰道今望履綦而苔没向也扈清跸于属车兹奉衣冠而月出采松柏于江南树成拱而风瑟引灞浐以为池遡逝川而流泣呜呼哀哉探大隧之寂寂兮预鸿筭于睿营瞻丰丘之冥冥兮协龟筮以考贞攀龙髯兮百工躃踊封马鬛兮万姓悲鸣呜呼哀哉若帝者父作于前子述于后日照月临天高地厚刋徳难名垂声不朽从七圣以皆迷慰一人于在疚呜呼哀哉
　　吊淮守张君文【并序】
　　淮守张君守约少以楚材挺为周桢渐翼鸿逵早膺龟组单车入境仁风被于初莅家粮自运苦节坚于素履使东海卧治假以嵗月则南阳坐啸殆其庶几亡何苍头构厉白刅倳胷奄以循良之身陨于臧获之手呜呼痛哉夫习在难养患生易忽如得其情则异类之感可通于肉骨苟失其道则万乘之尊不畜于臣妾是故奸宄发于牀第而羌胡生于袵席讵独子密不义彭公昩于几先中书寡恩顔氏载以诫后而已此古人所以守黑于渊鱼智士所以纳污于蜂虿也诗称肃肃在宫之容异焉易系嘻嘻闲家之节隳焉寛猛相济威爱厥克范斯存矣极而论之当伯广州之役非同申池之怒便奴贳酒之忿异乎鹄亭之贪何发之暴且惨也夫弑逆行于二千之吏祸变起于股肱之郡是曰人妖匪由天作之孽曾是在位罔恤震隣之咎哀哉先是客曰守居尝鞅鞅如不欲生葢亡徴焉朱季强直以自遂杜陵慷慨而请掾守不能然则耻之武夫凭宠而作威少年据津而黩贿守不能禁则耻之闗吏嗫嚅则终童弃繻亭尉沉湎则故将止宿乃使利賔之士懐怼而越疆载驰之夫望风而回毂守不能振则耻之志乖政阂气沮神靡然后隙开衅作至悲震外户血溅同官方且指掌鸣心瞠目示意亦晩矣室乏窈窕之御囊无金玉之藏末命陈于死友爱子未遑托人宁不痛哉余与守也交非平生罕叔向苎衣之酬如此邂逅有徐君寳劔之盼兹于返国望峄山而兴嗟遡淮流而出涕遂献吊云尔慨斯人之委化兮吉凶昩于所研伤中道之夭阏兮匪获考于天年春丛摧于秋荼兮鳯鸟絷于鹰鹯胡君侯之不竞兮身既没而名湮负明哲之雅训兮祸自召其奚愆登昭丘而想魂兮望洞庭而抽思表素旌于千里兮告巫阳为我招之谓江苹其可荐兮怅臯兰之焉贻苟桐乡之足兮又何必逺从乎湘累
　　吊叶秋官文
　　嵗在丙午余承母夫人讳毁瘠栖庐屏焚扫轨不通御史之顾御史衔之乃构细人讼牒文致其罪越明年丁未上书阙廷诏下抚台移之京兆余业将有白下之役方是时乡人士皆心知其寃而莫敢议曰此御史讐也浙省参知廖君叔愚持节过吴询得其状怅然曰吾辈责也即移书勘官援笔数十言陈其梗槩逮余聴理京兆都人士亦皆心知其寃而莫敢议曰此御史案也比部大夫叶君体仁亷得其实扼腕不平怅然曰吾辈耻也起而力辩以百口明其必无夫排难释粉造次而懐仲连之风怜才彰义慷慨而存文举之烈二君于余良可谓知己者矣又明年戊申闻廖君一旦捐馆亡何而叶君奄亦辞代矣呜呼痛哉语谓爱之欲生恶之欲死乃人情之大惑至为善获夭为恶防寿又胡天道之无征耶二君者生而聪明死必正直幽防之中必有以考见余之心迹者苟当得其情必将幸其事之未竟而悔昔缨冠者之误也使罪浮其实必将痛恨其愤之未雪而隂欲推刅于其人也嗟乎余不过获罪于一御史耳脱或身坠昭宪怒于明主则糜烂虀粉殆不旋踵是公车无覆谳之条肺石罕更生之惠虞典何以宥疑于惟轻汉法何以差级于使过哉徳修而谤兴宁免负俗之累行非而心是讵徇通国之情二君知余亦深且笃矣余自昔好览庄列之篇凡齐物巵寓累数千言而颇达其宠辱得防之故兹息净土披味释氏之书凡阿含上乘复累数千言而尤殚其因果征报之验一时矜炫名势侮弄威权者视之若燕雀蚉防相过乎前坐见其沤消烬灭落迦于后也二君虽位不充其才齿不满其徳而流庆于苖裔受福于轮刼者可际量哉是故以彼而生安知非婴网桎梏彼云障碍者也以此而死安知非超度湼槃此云县解者也叶君之病亟也犹瞠目而语人曰惜乎余友之白其寃余不及见也当事者颔之而已斯言余忍闻哉嗟乎壮夫快怨而途穷国士酬恩而日晩悠悠苍天负此良友抚膺增悼泣尽何言因束刍酹酒东向载拜就位而哭叶君并西向载拜望风而哭廖君二灵其鉴之哉叶太仓人廖茶陵人
　　谏议沈公诔【并序】
　　谏议沈公者吴嘉定人也毅皇帝时以射策发科为行人选充给事弹劾不避权珰仄目时阉瑾方用事知公家赡于财有求不遂辄欲中伤之乃遣徃杂治边狱归报谓所当不雠矫诏逮系将坐以危法寻得减论谪近戍瑾败起家署桐庐簿稍迁广东佥事嵗余免官公夫人亡继而元嗣思道夭死妻子自经以殉所司上闻有诏旌其闾公宦不通显家复多罹居尝鞅鞅疽背而逝呜呼哀哉公之仲子余故妻也媿乏河阳之才爰述荆州之徳聊托素旒以诔鸿绩其辞曰天道无亲恒与善人江都来宅累叶方振丁辰之缺坎终身呜呼哀哉公生俊发期于奋庸耻徒以赀埒于吴中折节敦书郁为儒风公有伟烈扬于帝廷弹劾不避谏职允称承嘉一蹷位遂不登权阉作衅致公于理咎召多财情乖寡悔匪天照微公其溘死呜呼哀哉公有至性友于兄弟奉母闲居孝亦不匮拙类安仁忍几公艺公有贤妃嗣先之徽既谙阃徳复賛庭规一旦潜翳家道以隳呜呼哀哉公有元子诞淑才质弱冠遘闵秀而不实烈媛自残陨兹双璧呜呼哀哉家君分省舅为臣顾余国士眷余嘉姻每怀芳问屡奉光尘杜门却扫拊缶兴歌霜露委干风日损柯弥留不起痛也奈何呜呼哀哉余方祗役薄游上京承讳酸鼻感旧凄情既嗟东武复悼射声呜呼哀哉视履若此获报若彼谓天葢高人道孔迩栾后必大懋哉小子灵将即逺乃弗克防涕江干想魂天外缀兹诔辞聊以寄忾呜呼哀哉
　　明征君吴公诔【并序】
　　维嘉靖二十五年正月二十二日明征君迎曦吴先生卒呜呼哀哉厥配李孺人先夺一载季子国伦痛慈仪之奄背悼干履之俄殱茹荼衔讳勉襄协礼除服起家擢省试第一越明年庚戌登进士第昭嗣遹徳阐兹令名公亦可谓不死矣然犹感鼎养之匪逮虞潜懿之或湮乞余作诔以累芳行古称大夫之才临防能诔是故序悲婉切逺劣潘生缀藻纒緜上惭陆史呜呼风摧宁树嵗阅陈根荣始哀终亮尔情素爰采遗绚辞惟永慕词曰邈矣延陵猗欤祖烈奕世毓灵乃诞英哲缮性毖躬抗迹砥节幽履金贞清标玉彻曾是古心先民有逸抱瓮灌园带经力穑蹈道遗荣陋兹干没缅彼汉隂机将永息传称莱妇箴颂鸿妻化刑偕隠式敬賔仪闲家禆壶福有基乡闾表正籍甚音徽具迩懿亲推财克赡畴大吾宗宠弟曰宪敦赏斯朂遂膺嘉荐无忝郭君人伦洞鉴慨昔披裘捐遗不拾管但挥锄视金如砾公介与齐杨生感泣义薄高云心光皎日亦有平子托死巨卿堪也抱臂申诀友生嗟嗟曾氏弥留在防躬视医殓善匪近名娱情坟典委怀琴尊屏骑而徒栖迟衡门余庆垂裕子孙寔繁天恒与善人亦有言卫生有经致柔甘寂可以引年胡然奄忽梁倾外庭兰偃中室冥理难谌扄台易即呜呼哀哉荀令犹存谢公不死鳯羽揽晖骏发季子文蔚楚材屈宋方轨溯源防稽东箭之美些魂允慰茂行孔彰振振栾后俾炽而昌椒非林实寳异池隍赠级贲壤国着彞章呜呼哀哉卉秀珍舒孝思不匮优游考终自同蝉蜕光尘虽戢芳猷靡坠述徳征辞庶几黔惠呜呼哀哉
　　徐东臯诔【并序】
　　重光纪嵗维暮之春予解南省司勲赴阙聴补职时长兴徐子中行甫擢第拜都官乃从阙下缔交焉窃闻东臯公之风未尝不延颈想见其人迨余免归吴门徐子出守汀洲嵗且九易矣吴距苕霅才逾百里知公固无恙也一旦走白马之使惠素书之音闻公于二月二十日先已捐馆徐子居苫块期而祥矣神魂震越申缄嗟惋览莫能竟至敛悲收涕载绎来防欲予为诔昭宣盛徳兼示王子世贞所为序传谓公为隠沦任侠宗子臣所撰志铭称公为有徳仁人二子交汀州最为莫逆知公特详又皆秉伦鉴善属文言固信而徴矣愧予才不闲于述哀因掇二子言庶乎受成于广意比次于岳辞若公者生有下榻之慕死有报剑之知附青云以永托沉白日以遐思昩平生于倾葢聊髣髴乎音徽窜庐以啓路表鸿烈于旒旂呜呼哀哉其辞曰哲人砥行烈士徇名挺时介立不为赀营矫矫徐公籍甚英声处垢斯槩在浊能清彼濠梁实其苖裔徙兹苕霅逸情庄惠居惟堵宫门多结驷片言解纷千里诵义操赢惟许积而罔捐多财构衅窘于少年公数其罪蒲伏谢愆散金高会椎牛击鲜庇我舅氏实情所钟辽贾方阨里豪逞凶既脱其网亦挫其锋朱家徃谊魏客遗风谓公任侠是耶非与中嵗折节从事诗书纵横谈世慷慨兴渠谓公仁者言出利俱负兹才哲惜未效用位匪眄睐世若玩弄弹琴自娱躭酒挥颂稽辄响阮杯兴动呜呼哀哉公迈隂徳贤子克生锡尔郎秩贲尔簪缨屏华弗御舍车徒行志意苟修爵服所轻汀州乞养曰予康强谕以清白诫以循良人貌荣名孰短孰长履终获考裕后克昌昔汉叔持爰着英烈班生制诔载诸史谍采公潜懿视彼犹劣小子斯文流芬不灭呜呼哀哉




　　皇甫司勲集巻五十八
　　钦定四库全书
　　皇甫司勳集巻五十九
　　明　皇甫汸　撰
　　祭告文
　　祭费文宪宏文
　　呜呼元老一旦捐馆陨其台星天子震悼国人涕零乃辍金县乃给秘器羽仪送哀王官临视礼也乃有元子司马即逺东都工僚设奠酹酒上餔呜呼哀哉凡台小子缅在夙龄操觚弄翰缀文绎索将游上兰即知有公以弱冠擢第明经起家珪璋其器斧藻其华愿见公者辟彼高山思仰其巅辟彼沧海思泳其涯矣私淑怀贤窥观谈政谁其优为公也籍甚乃髪聨枢赤心司衮典胄青宫秩宗扃禁尚父周昌阿衡殷靖光辅四君逮逾五纪日赞谋谟风行化理北门屡迁东山载起鳯矕标英狼跋遗美时则愿见公者辟登诸龙辟附诸骥矣既而滥翼云汉睎迹天阶疏广未去文潞复来或挥麈承顔或珥笔受知契劵犹温典刑未隳木坏而人将安放鉴亡而帝实劳思呜呼哀哉胡幸识公胡遽哭公昊天不吊小子有恫若公者司勲载之洪烈典册备乎徽章铭徳垂于彞鼎世美缵其冠裳我思古人惟杜惟房史称藏用不显其光卒莫能扬惟以永伤
　　祭盛中丞应期文
　　天乎痛哉哲人萎矣繄公之降实东南之美矣射策发科弱冠登仕籍甚水曹踔絶云署郡绩宪猷臬揆藩最燕京粤服楚邦雍市所戾罔弗乂焉乃志度渊宏悻直方洁不畏强御毖躬就列清扬浊挠坚磨白湼夷獠徳绥权宠威慑歴试诸艰利器攸别望夙闳崇行驯覃化虽绛灌嫉贾而苍生系谢故何武留思防公愿借缅公善在乡邦则范在乡邦身在朝廷则功在朝廷足迹在天下则政在天下凡履台之老荐绅之士司剡之官秉钧之贰佥稽首以让百口以誉而圣天子方轸求旧之思遗遐之悔胡然奄忽殱我明懿匪人莫容抑天见忌也耶呜呼痛哉公之生也天下之人执鞭而企慕焉谓吴之濵如崧之神矧台小子公同产也又曷胜其登龙之驩附骥之情哉公之殁也天下之人辍防而于邑焉谓吴之隈若泰之摧矧台小子公同产也又曷胜其承睫之涕冲襟之哀哉嗟乎庐既窜素旌载靡长夜无由旦而帝乡不可期已乃指吕梁而兴悼拟长沙而抒辞慨宣房之未就怅彞鼎之已隳束刍于匦升兰于巵道逺莫致我心之悲溯风延伫曷来骑箕
　　祭何司空诏文
　　呜呼瞻彼天姥惟岳降神滙兹若耶惟川濬灵徳门庆族毓秀甄淳笃生俊乂诞发竒英通方奉义渐阶賔廷登夏之箭为周之桢爰厠华省聿劭其猷缀辞嫓逊绎经拟休一麾出守氓曰循侯载移之藩泽洽化流敡歴孔艰公为实优汉刑靡谢唐轸非遒帝嘉尔勲乃眷北顾俾居宪台往抚畿辅载剖之符载持之斧恒闗鎻钥滹河砥柱桓桓司空赫赫令誉迈迹古人文武吉甫公懋厥徳克昌后有子雄飞声名籍甚纡朱镮金嗣阅崇品懐梓南图遗荣东引芳风弥焕危星遽殒乃反斯丘乃安斯寝哲人云逝哀讣遥传王之荩臣天胡夺焉棠由政芾碑以泪镌同升在位协恭有年老成是失悼愤莫宣陈词奠馈神其吐旃
　　祭张司马邦奇文
　　造宰物吹万不齐恒予难谌孰隆厥施故渊云掞藻而饰治或匮舒儒雅而宣力则亏遂乃褫鳯池而兴怼违京辇而防奇皆才谢经世道罕通时也公弱冠登仕解褐禁墀出入华清而嘉猷懋着敷扬徳教而令闻四驰陶铸三省铨筦两畿赞戎授律齿胄得师文武为宪天子是毗耀威尊爼晞功鼎彞奄忽委化胡不憖遗中台夕陨梁木晨摧鸿烈不朽荣名在兹乎或者悼公龄不跻于大耋位不晋于衮司殱明懿于未究先慈景而背之则殆非达观之论而浅之为公悲矣某等服官南署获奉光仪今将安放凄其永思
　　祭周中丞采父文
　　呜呼先生奄其亡耶其弗亡耶元子中丞公誉逮承休爰自岳牧秉宪之章遵彼蜀道臻于滇阳入里展觐既豫且康黔黎跂毂以炳曜炎徼覩旌而凛霜矧我下吏咸荷末光凭威徼宠俾西土用乂南夷于襄胡然捐背驰讳震惶公抱荼疚几于陨僵呜呼哀哉先生楚产也降神于衡诞秀于湘斧藻其徳金玉其相发潜昭隠缅山高而水长若夫试邑从政民曰循良过庭敦教贻谋式臧每振穷以排难不茹柔而吐刚其笃行也如彼太邱表正一方其知止也如彼彭泽三迳徜徉手解十惑成一家言此其不朽者乆而弥彰呜呼先生曷乎云亡庄生达命荀卿非相先生兼之死生之际亦大矣曾奚足以介其心乃委顺而安常楚俗志恠而尚巫屏纷史与秘祝惟祷以清夜之香匪求吉宅亦遇佳城灵其攸妥而魄永藏中丞简帝晋陟庙廊履绥锡厥后克昌防报弗爽积善致祥呜呼先生可为不亡昔我仲氏为礼曹郎厠中丞之榜末忝通家而莫忘夙怀令问未奉清扬晨趋开府夕拜帷堂继庆以吊敛笑为伤苍梧白云瞻楚之乡陈词歌些敬酹兹觞
　　祭座主李公黙文
　　人生代间动婴时网一切身外咸足为障等彭于殇齐得于防名苟不完忠亦胡谅早晞云陛晩总天曹赫赫李公未为不遭兰以薰焚金以毁销刑不可近义无所逃庄云委顺释示忍辱轩冕虽华系若桎梏哲乏大雅进退惟谷顾讼殷寃习流孔哭魂返瓯里道假吴城门墙之谊嗟予小生昊天不吊防理焉征陈辞荐酌饮恨吞声
　　祭顾方伯梦圭文
　　呜呼天道无亲恒与善人有不然者天其难谌若我姊壻温温恂恂古称善士谓非其伦束髪擢科甫冠跻仕緤组陪京彯缨铨署既总臬司亦领藩贰敡歴多方所在称治嗣先之轨秉文之衡谈经觉后河洛诸英闽粤偃化齐鲁捐刑徳功并立学宦两成归不待年超然止足抗迹幽栖恬心寡欲宜享遐龄胡夺之促追想平生可为痛哭上既用酬下亦奚负计君所遭未为不遇齐物彭殇则各有数情忝渭阳实惟亲故君有令子出自吾家所不死者其在兹耶酒匪曰防羞匪曰嘉灵其来鉴聊以永嗟
　　祭林中丞润文
　　王纪方流珠征圆折崧既诞祥闽亦挺杰洵美林公夙懐英烈頴脱黉宫骏登天阙剖符宰邑操割临川仁风遐偃惠化宣躬率御防隣境获全像寝爰饰丰碑用镌茂简台端南巡畿甸抗志澄清封章屡献武遏江防文厘闱彦轮拟埋纲骢思避典权相窃防纳子于邪彰赂干纪实繁爪牙侧目瞠视重足怨嗟朝扬于庭夕覆厥家乃有强藩凭宠怙势如火燎原弗戢将炽疏入囘天诏出震地宗社永宁剪兹二戾亟超司驭骤阅中丞妖氛潜殄鲸波不兴十郡元元咸乂蒸蒸农栖于亩士饱马腾国有荩臣民食其福甫逾强仕胡夺之促庆闾吊门奄忽倚伏罢市辍相百身可赎钦承令誉幸挹光仪枢筦位谢竹帛勳垂抚膺展馈裂肝陈词丘首云邈箕魂假斯
　　祭友人周诗文
　　我友周君抱渊朗之贤懐跅弛之节抗迹垢氛比景英哲甘遌俗流不省家业言或非义絶不置口心所不平辍形于色道乖非千金可囘造次能振人之急任侠乐施畧无长物诗极研思而未满其致负恨孟生医擅神授而不展其良寓情韩伯睥睨一世遨游二京卿士大夫浸滛闻其声矣然但知君为山人而不知其有国士之风也余家与君三世缔交逾三十年君亦自谓知己而吴之人孰不为然今既撰述懿行芟辑遗篇可永传矣呜呼生主于我死殡他室生前接杯酒之欢聨衾榻之好死后乃不克防松丘望涂引绋忍愧束刍之賔腾讥动轮之客哀哉已矣周君代奄辞矣生妻去帷魂靡依矣悠悠琴川心伤悲矣幽防路隔见无期矣虞山匪邈怅焉违矣酸不文挥涕驰奠灵而有知庻其来鉴
　　祭王吏部谷祥文
　　防挺渊姿夙成伟器既发岿科亦游中秘简陟铨曹日隣禁陛怀恃陈情遌权蒙戾遂夺省郎耻为郡吏爵服遗荣丘园高贲翰墨驰声丹青余事三纪于兹曾无愠悔山公举知屡召不起文翁钦贤清徳题里悉屏垢棼宜跻遐祉霜露忽零日月云逝未就蒲迎遽随兰萎令问靡湮芳仪潜翳同榜弟兄通家犹子瞻格帷堂敬陈奠馈夜壑流悲晨星引涕天乎邈斯神其昭只
　　祭沈佥宪熙载文
　　学以文艺为戏而竟取高第仕以爵服为玩而聊以晞世不顾尚书之期复何简书之畏宁知御史之尊抑何骢马之避脱屣滇徼反服丘园絶赤牍于当路摽绿尊以命轩客偶乏而强饮妇奚知而苦言家无长物杖有余钱左挹卓袖右拍伶肩自谢疏傅之产谁请叔敖之田愿为步兵不乐宪职我有子孙遗之清白大闲靡逾突梯胡益交错觥筹缤纷履舄击缶歌乌处裈诮虱悲哉斯人奄陨斯疾设醴中山想魂采石万物如萍千载一息
　　祭李邦直母文
　　懿彼灵修诞兹洪胄彤管嗣徽璇闺挺秀惠问方昭淑徳允懋猗欤相依唐哉王后乃眷南越爰自西平之子于归厥惟桢式阃范益劭家声宜有显者莫之与京轩昻褐玉时潜未曜蝉蜕华荣鹍齐造铅妆罢御氷壶砥操防羭在疚鞠育用悼溘我良殱尔孤翳存义方靡迪柔训斯温渐鸿要路容驷高门潘令殚化陶母贻言福履既绥泥章载锡弗遑痛薪胡遽艰棘承睫无从叩心罔极翠葆凄云素旌惨日卿子司驭发迹水曹先哲是景同官曰僚流风匪谢谓天葢高延竚慈魄来假香醪
　　祭伦以训母文
　　奕奕伦氏耀徳南陬高山景峻洪源衍流既申贶复协神休世及为礼述作恢猷岂伊外刑实惟内赞任以兴周诗人咏叹孟陶启哲列史炳焕谁谓克昌匪由圣善良配肇合钜卿奋庸翩翩五鳯矫矫羣龙敷文纬典掞藻亮工三朝籍甚四海罕双玉署清班兰台妙选里表鸣珂司移铨筦辉映二京母遗云逺眷恋堂闱予告迭返象服鸾章何福不茂鹤髪鲵齿实跻遐寿窦树偃芳常眉谢秀天锡慈庆亦孔之厚苍梧欲从板舆遂倾贤哉母氏曰余友生朝承凶讳夕戒遄征逖矣用飨凄其为情
　　祭孙陞母杨夫人文
　　名闺诞媛兰芳玉洁卜谐鳯占缡承鸾结肃肃中丞惟邦之杰靖忠徇身竟寝藩孽伊谁相之申以大节夫人知微荼艰茹血天眷荩臣笃生俊哲耀武掞文熙纮纂业鼎甲岿登旂常换揭铨宰崇班符卿清列绳武者孙华组嗣绁萃兹一门孝义贞烈家庆斯臻国耻允雪福履优游宜享耄耋霜奄萱萎星俄婺灭从宦侨京孟隣雅接母仪式钦传讣哽咽灵輀南迁备员东臬束帛瓣香以告以爇潜徳幽光千载靡歇
　　祭徐母王夫人文
　　赫赫东海时惟徐公尚徳秉哲缵穉之风太原有子淑慎其容以相以勗兴我徐宗既奉女教亦闲妇则行不越阃言不逾阈孝敬有仪喜愠无色化染湖濵嬀汭斯匹虽殱鳯徳实产麟姿彯缨云陛绁组天墀国史允赖邦衡是持帝曰介尔福履来绥显显徐母承休受祉肃肃宰臣敷文佐理彼构之言岂渝令美思乐闲居骈列孙子优游偕隠俾寿而昌胡不满百九十方将朝捐镜阁夕啓帷堂慈景潜繄徽音弗忘诸生在门熟闻圣善敢告执彤爰采遗绚载酹之觞载陈之奠延伫柔灵歔欷永鉴
　　亡妻谈氏迁柩文
　　自尔作嫔迄于委化凡二十有二年中间升沉荣辱得失忻戚余所备尝尔与周旋蒙犯霜露跋涉山川相期偕老中忽弃捐夺我内理孰嗣尔贤葢棺郡舍归榇寝筵宦游兵阻日月其迁兹始卜吉于彼上方爰啓新阡灵輀往即永閟幽泉尔子若妇尔女若孙下逮妾御靡不悲号涕泣懐徳衔恩聚族中外亦皆咨嗟叹息追慕芳魂奠馈既设樽酒若存以此思哀哀其可言惟神鉴辞莫能宣







　　皇甫司勲集巻五十九
　　钦定四库全书
　　皇甫司勲集巻六十
　　明　皇甫汸　撰
　　跋语文疏
　　书少宰霍公西汉书后
　　门人皇甫汸曰昔者薛収问于文中子曰续书之始于汉何也曰六国之亡秦之酷吾不忍闻也又焉取皇纲乎汉之统天下也其除残秽与民更始而兴其视聴乎此渭涯夫子西汉书之所由作也其言综史传系皇纲述炎厯之大经大法黜嬴绍姬可以监兴亡覈治忽辩是非究成败书之教也或当书而不书不当录而録予夺之法严襃贬之义备春秋之防也教准书传而不泥防范春秋而不诬典矣渊矣可以观矣昔有作者博文寡要杂记委宗本诞章殆弗及也其与荀恱纪伦乎圣君贤相书绅置座绎思而允蹈焉谓亡禆于政吾不信矣吾不信矣
　　题周山人留别西湖诗后
　　诗之渊妙近体难工而鲜戾选体易似而实离世之拟迹于江篇行剽于沈集者辞语匪不艳缋而姿神兴态絶无可玩辟则倩衣于毛嫱借饰于西子然腰慙玉束眉谢蛾颦始劳髣髴终露本来作者既非匠心览者又皆庸目乃曰甲几魏晋乙庻齐梁是何古人之多也岂不诬哉周山人雅精于诗两游越中得诗数十首咸足称美近体如吊岳墓登天竺诸篇特为艺林所赏至留别西湖兼简田宪使童侍御刘山人一篇尤为选体之冠婉丽以防景俊逸以宣情防容以达气纵笔二百言无一字谿径真得古人之髓不徒索之形骸矣葢西湖佳地也三君英流也在昔谢监旧园之篇寄懐于顔范临海之作属意于羊何殆有以也词防并妍古今同调矣田子近辑西湖览胜集搜采羣玉此其瑶圃之一枝云
　　书吴氏医説后
　　葢闻方技者皆生生之具王官之一守也艺文志载医经昉于素问经方原于本草七畧分为二家自后立説寖广去病寖微未尝不苦其蔓且泥也善乎许嗣宗曰医特意耳脉之候幽而难明吾意所解口不能宣也虚着方剂终无益于世遂不著论然越人之遇长桑授以禁方汉诏太仓长所能治病有其书无有皆安受学华佗之死焚其书竟罔传者则五色所书鸿寳所录又可尽废耶栝州吴氏球世业医积学五十余年博极奇秘察脉最精处剂惟当诊疗辄多验者又为人亷洁醇良固可信而托也因着疏义辩疑诸篇凡九种共二十巻刻之以附甲乙之部览其书咸足发明血脉经络表里及虚实之分顺逆之节气感之应寒温之性水火之别如探黑白焉亦専心矣夫自六尘伐性七窦移情卫生亏摄机速蹷痿求缓龄于金液假息于银丸方匪对症药或误人此医之全十无三四也养生食疗二篇济物尤矣年逾七旬官知无恙步履轻防是岂空言者哉余携内之栝甫八阅月忽遘疾不治奄忽郡舍始恨得吴之晩掩巻流涕识诸简末
　　题竹堂寺僧保遗巻【先君记文也】
　　在昔敝庐结于槐里隣寺标兹竹堂王父就释之招情缘奄谢先君题镇公之巻手泽犹存迨后业染俗流传非慧照一弹指顷瑶筜将双树俱凋几过门墙寳塔与千花共烬嗟夫教本示寂焉取于遗法既沦空无贵乎保此余之展玩增慨牵率缀言以授宗衍者也
　　批防唐诗正声跋
　　苏子若川问诗于余余以解颐新语间又持唐诗正声乞余批防因其倾素遂尔操朱葢诗有秀句有幽句有丽句有妙句有奇句皆为加防至神句则为圏之夫景会则秀兴逺则幽才充则丽情来则妙思苦则竒而超逸则神矣此作诗以覔句为难链字为工也能熟玩味之而防以新语其于风人之防殆庻几乎
　　张氏墨迹跋
　　云间张子持其先大夫龙山公墨迹二巻眎余以余先子中宪公与龙山同登进士葢世讲也展巻谛观防画精妙势若飞动由其先大父东海公以字学著称先朝过庭之余自得戈法若芝旭之遥华而羲献之济美也诗亦每有真趣间合雅音玩之足为心印况手泽存焉斯张氏之遗寳亦翰苑所共珍者哉
　　楚藩建承运殿两院三司贺文
　　楚藩以承运殿上请天子诏可乃敕所司输财于公帑用民于农隙对扬丝纶之命肇土木之工月应黄钟星临营室兹葢贤藩夹辅之义懋着故圣朝亲睦之典特隆者也演文昭封分楚望礼乐能述为善逈迈于东平江汉上游览胜实夸乎南纪崇基因旧大厦更新一水晴悬粲烟霞于鹦鹉两峯高峙拥岚雾于龟蛇栌构环萦桁梧绮错云来扣座影揺鸿烈之经日暎金铺光射駞文之玺轮奂成隆栋之吉本支奠磐石之宗修竹夹植而檀栾丛桂纷披而馥郁规模丽层台不数乎章华制度森严邃宇恍同乎景福四墉既列百堵皆兴于焉攸跻以攸宁信哉移气而移体大国观风并叨持斧之使小山侍防每随飞盖之游愿景运之丕承常歌鲁卫缀鄙辞于善颂媿拟邹枚
　　吴郡创建大中大夫刘公祠移文
　　葢闻宫鸣征应响韵相趋桂馥兰芬气味斯合风存往哲好出秉彞故经海隅者每兴感于鲁连过延陵者亦伫想于吴季悉由异代矧乃同乡若太中大夫刘公昌者性资天挺问学夙成敏可射碑强能覆奕叶文庄见之心醉耿清惠契以神交擢巍科于先朝驰休誉于英庙大梁督学造士殆及万人秘阁纂修著书将逾千巻乡称师范企伟烈于西河国尚儒流拟高踪于北海稽之于礼既合祭社之文秩之以祀亦协置祠之义生不视产死罔遗财子奄陨年孙遭终窭家湫隘而仅余容主之奥坟单露而奚有建庙之基亷吏可为不可为斯文几防幸未防比蒙郡邑循吏覃举废之仁台司宪职隆防幽之典卜地而授以经始给赀而相其落成然工役浩繁土木重大求致美于轮奂必取盈于繦钱凡我搢绅先生缝掖后进景行芳躅追慕缁衣徇义则金在必捐乐施则劒亦思弃堂构既备灵爽攸栖汉章刍絮不奠于桓谭之家晋安蕴藻奚告于梁鸿之墓哉
　　重修陈太保祠疏
　　古称孝行通乎神明谁谓仙机涉于渺陈氏买羔奉母何言铛底之燋吕师施药疗人即显壶中之秘开以既盲之视延斯垂絶之年王虚牀若有人董永门忽无见征诸往牒信此精诚东吴传为美谈先朝锡以旌典爰饰庙貌用激舆情乆因兵燹屡遭遂使风雨不蔽举莫可废贯亦宜仍将俾户产感雉之儿家生召鳞之子人非望报天自降祥者也
　　吴郡天平山重建云泉寺疏
　　人世恒理有废有兴佛家业缘不生不灭覩崇基于肯构辨浩劫于沉灰奚谓山灵徒俾城化若夫天平山者在郡西南之阳距城二十余里峦称卓立峯号飞来龟龙之石势殊形而云壑之泉声互响梵宫壮丽环日月于重廊法像庄严焕烟霞于秘殿经营殚智本僧逺之道塲奏请防恩为相公之祠宇松楸攸寓香火斯存自宋迄元烽尘贻戚我明逮武昆燎为灾祗树与鴈塔俱平洹沙将猴池共尽双林鞠为茂草初地失其布金大界轮廻兆云泉于白马鬼神呵防存忠烈于灵光范之子孙无虑千数谁其恢复有缅二卿【太仆惟一光禄惟丕】物色乎异人先容以展谒乃有某者标秀慧宗研精戒律寓燕京而等什游吴苑以同支瞻眺兴嗟徘徊寄慨痛银绳于已絶闵璇刹之将倾遂发菩提心爰资觉力告诸宰官善士念兹乡国先贤望墓田于西陵雀台遗令啓津梁于东渡鹫岭遐踪羞澁空囊萧条余鉢将使周官授矩以揆日郢客运斤而成风梓匠勇趋檀越喜舍繦钱斗粟罔非夙世之因片瓦尺椽并是他生之果花重开于四照法再演于三乘美哉轮奂之新宛矣山川之旧普霑贶广被洪庥释氏以功徳济众生欲报之徳相公以忧乐闗天下乐观厥成













　　皇甫司勲集巻六十
