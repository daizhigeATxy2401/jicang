　　钦定四库全书　　　　　集部七
　　于清端政书　　　　　　别集类六　【国朝】提要
　　【臣】等谨案于清端政书
　　国朝于成龙撰成龙山西永宁州人由副榜贡生官至两江总督卒諡清端赠太子太保事迹具
　　国史本传是集皆其歴任所作曰罗城书官罗城县知县时稿也曰合州书官合州知州时稿也曰武昌书官黄州同知署武昌府时稿也曰黄州书官黄州江防道时稿也曰八闽书官福建两司时稿也曰畿辅书官直巡抚时稿也曰两江书官两江总督时稿也任监司以前皆申详条议札檄诫谕之作任巡抚以后始列奏疏第八卷曰吟咏书则其所作各体诗并以文六首附于后别有于山奏牍七巻其编次不及是集为有端绪另録存目成龙以清节著名而自起家令牧至两膺节钺安民戢盗诸政迹皆绰有成算其经济亦有足传今观是书其平生规画犹可见其本末也乾隆四十九年三月恭校上
　　总纂官【臣】纪昀【臣】陆锡熊【臣】孙士毅
　　总　　校　　官　【臣】　陆费墀









　　于清端政书原序
　　今上之二十年
　　王师克滇所向底定神武既昭罪人斯得薄海内外悉主悉臣罔不賔服
　　上大嘉悦益精维治理以大中丞夫子于公之治畿辅爲天下最
　　特晋位大司马总制两江以风有位葢
　　上知公自令牧二千石及监司藩臬以迄开府上谷厯闽楚蜀粤垂二十年清操伟略鸿文钜绩乆而弥厉故两岁之中节钺再加一时
　　眷遇罕有其匹明年夏四月公请假在里祭毕即单骑至金陵惟携图书数巻直驰入署五月素自楚趋侍恭覩
　　御书赐公诗卷兼闻
　　驾幸防县
　　召见幄殿温语移时且
　　询公曩抚东山时事甚悉益叹
　　君臣相得今古维难而公独遭际
　　圣明若此不有编述惧不足以传乆逺因发所携图书得公自令罗城以来诸牍及诗文稿跪请于公以爲古人著书立言非徒夸示文字良欲开导后学使知所取法无其事者尚欲有其言况公之著作皆因时立议见诸行事深切着明小之治安一方大者动关国计非凿空结想借物托兴之比且公三举卓异屡平剧冦天子知之已十数年故复于雄县
　　亲垂顾问倘一旦
　　诏公条上行事用备采览而编简无稽其何以对公许诺乃次第诸稿片楮只字皆公亲笔细书岁乆霉蠧霑蚀半就脱落彚其可识者爲若干巻伏读十许日曰于戏盛哉今而知无意于功者始能成天下之大功不遗一事者始能集天下之大事本内圣外王之学以行其致君泽民之志其在斯夫其在斯夫方公初仕粤西瘴疠所侵异类与居凡七年矣北人宦此者百不一归而公处之泰然略不爲动卒之猺獞革心民安盗戢其规画条议至今犹用之不尽抑何伟也及由蜀入楚遍厯艰险数定大乱使内地悉平
　　王师得一意南征无后顾之虑迄今读与中丞张公徃复诸议真死而后生危而后存其难更有百倍于往日者当东山逆贼首倡江右吴豫转相煽炽使蕲黄不守则吭扼防噎荆武非我有矣公独与张公定策率门下十余人督乡勇数百直捣贼巢身自陷坚亲冒矢石一败之黄土坳一败之纸棚河旬月间一抚再勦诸逆授首而吴豫江右间闻风溃散南北之路始通方是时外诛巨寇内办军需既饬属僚复抚百姓羽檄交驰人马擐甲凡所设施皆手自裁荅于仓皇中示闲整于扰攘中恤民力罔不纎悉曲当洞中机冝此又素所亲炙不假披阅始知者至若出八闽于汤火之余调剂军民各安厥所赎还难民动以千百每一书上王公大人皆虚心听受抚绥上谷屡建谠言爲民请命
　　天子知公直皆
　　特防报可以故得苏解困痼全活死徙无算古人得一节足以传之无穷公则萃于一身无徃不备矣论者谓公以外臣重邀
　　陛见
　　上亲洒宸翰兼赐白金良马乳酒银貂麞兎鱼鳬等物恩礼叠加人臣之荣至此已极不知公之得此皆出意外当其入粤初不自意能至蜀也及乎仕楚更不意能至闽也又安朢开府
　　畿辅总制两江哉惟出万死不一生之计祗知
　　君父深恩在所必报其身家性命已乆置度外故凡有建白辄掀髯而谈略无嚄唶使稍有顾恋其伸纸着笔虽曲极组织其于
　　国家事终属隔鞾搔痒又何能功成事集如此其烈耶是故爲人臣而知读是书其常也必亷其变也必勇爲人子而知读是书其养也必力其哀也必毁以此治兵必无覆败之虞以此临民必免贪戾之祸以之爲国则逹经权以之居家则敦孝悌于戏公仕且二十年危行特立触忌讳不少矣所頼
　　圣天子及当代王公大人知之于今千百世忠臣孝子志士仁人奉之于后今虽华衮被躬驺防卫道退处一室鸡鸣而起钟定而卧恶衣麤食有寒士之所难堪而文章经济顾广大精切若此又孰得孰失也公尝谓所受知诸大人君子皆及身显庸无复欠缺独中丞张公鞠躬报
　　国尽瘁以殁今滇黔荡平而身不及见每展对手书辄怆然出涕不知此书传则张公之功徳自与之俱传即当代诸大人君子亦无不与之俱传于以副
　　圣天子精维治理之盛心使士大夫服官攷业者咸有所矜式更使天下后世知凡欲成大功集大事者必于此不于彼其爲禆益岂浅鲜哉公兹甫莅两江未期月纲纪整饬俗易风移每有示谕闾里小民争手录口诵旬日成帙由此平章天下髙文典册方昌未已奏之廊庙鼓吹休明将盈车充栋有一书再书不胜书而已者更请以俟诸异日云
　　康熈二十有二年嵗次癸亥春王正月上元楚黄亭州门下士李中素拜撰










　　钦定四库全书
　　于清端政书卷一
　　两江总督于成龙撰
　　罗城书
　　条陈引盐利弊议
　　防得栁属地民贫兼以猺獞杂处自入版图以来从无引盐旧例因粤东积引壅滞疏通无术波及粤西郡县乃有销引之议葢自康熈元年始也栁属以引盐决不能销考成断不能完各陈艰苦详请免销文案如山附卷可查抚台怜悯各郡详请痛切
　　题请免销部议未允事出两难一面行催立埠招商而商人因引目数多无人敢于承应一面行文佥派里商赴东领运一靣催开未完盐引州县职名吏民惊惶无措幸抚台深知吏民病苦补牍再陈区画户口食盐之法极力调停部议始允而盐引幸减三分之二矣自此盐课已定有司虽愁苦中积亦无可奈何有招商立埠者有设法官运者有僻处山中招商不应请命于上司代爲招商运销者咸属急迫无聊之计幸数年以来考成俱完且有溢额之引原其行盐之初何尝计及此也今有司之考成虽完而民穷愈不可支不可不蚤爲之变计也成龙奉条议之文确知民苦不敢坐视不言谨条列鄙议于左
　　一官运之宜禁也当行盐之始民苦无素封之家吏苦无防金之术不得不賖借于有盐之处以救考成之急盐主因无现价倍昻其值盐之来也既贵则有司之发也自不得贱且在官之仆役明知盐价出之百姓领运盘费谁肯较铢计两以爲官民计者盐价之贵职此故也至于发盐之权自上操之有招商领运盐包数多而频发者有不系招商假名色而予以必发者上之发于州县也无已则州县之发于民也亦无已有司明知民苦即引目已完而亦不敢不领爲无可如何之势领之必速发发之必速催盐价虽贵而民不敢争催纳虽急而民不敢议引价虽销而民不敢言日复一日而民病已入膏肓迟之又乆不惟累正赋而且恐无民之可累矣官与民皆沉沦盐引之中而莫之救其宜禁者一也一埠商之宜革也官盐系梧州賖来之物引税水脚俱在其中有司止幸完其考成而不敢复议贵贱爲穷逼所使而然也若埠商运自广东盐价可屈指而计且竞刀锥之利谁肯浪费一二及至地方探知官盐之价若干亦照様行之利逾本数倍乃无良心之极也即有轻利之商欲减其盐价而又恐官盐不行而获戾焉是官不乐商盐之贱而致壅积商更乐于官盐之贵而获厚利两相腾涌民无贱盐可食而民愈穷更有可异者既名埠商其发卖自应听乎其便无如其发盐也必求之有司而其收价也三五成羣挨门逐户而遍索焉埠商之病民于斯爲甚其宜革者一也
　　欲除以上二弊莫若晓谕流商从便发卖渠较盐本防何盐利防何断不至涌贵数倍民亦不得从而争议况前商之盐贵而后商继之势不得不减价以求速售如是而随时贵贱非同官势强压而盐可无一定之贵价民亦得量其有无因其缓急任其多寡随便而公易之而民可无不得不领不敢不领之苦民穷稍苏流商喜于疏销有利而来之必广穷民一旦得食贱盐而销之必多则引额较前更逾有司亦不至有考成之虑矣然尤有宜爲流商计者从粤东领盐至梧州交引换票其查核已严矣后抵栁府交梧州之票另换栁州之牌任意于各属州县交易不必画疆界分彼此以免烦流商之害而盘诘私盐诸务亦可中止民商俱被寛大之恩矣惟恐流商罕至而提标数万兵口一年食盐无算马平盐包不及二百其余之引或可以备不足是又意外之一策也若王公将军有盐亦与流商等任其销卖不必经有司之手则流商之盐从何而壅食盐之民从何而苦也
　　对金抚台问地方事宜
　　问緑林草窃如何消弭逋诛逆獞如何擒缉山川地理之险要如何屯戍设防狑犽狼獞之骄悍如何抚绥驯制倒废驿站如何兴复如初森严
　　钦限如何依期完结土司汉夷交错之地如何立法使邉陲藩篱巩固相安钱粮闗税纳汚之薮如何厘剔使陋规火耗悉除殆尽何以清刑狱使民无幽系何以惩刁顽使民不健讼何以招流移使开垦蓁芜何以惩贪酷使澄清仕途何以察芟衙蠧何以积储备荒
　　窃敉寜地方之要莫若安民而安民之法必以肃清吏治爲先务吏得其人而洁已爱民则弭盗固圉省刑息讼兴利剔弊诸务毕举虽在邉徼可渐次化理矣成龙寡昧书生荒裔下吏不识时务仰承宪问具稔忧时逺虑爲国爲民之盛心敢不率其刍见以佐末议今天下车书一统中外臣服粤西逺在南荒
　　天威底定巨寇已殄灭无遗而未雨绸缪犹厪宪虑诚爲国家树万年不抜之基爲万姓谋乆安长治之道也夫地方何盗盗即民也民虽无知决不乐于爲盗必爲饥寒刑罚迫之而爲盗也责在有司清净寡欲先之徳教以端风俗继之保甲以防不虞勿戕民命勿剥民肤俾各安室家各恋妻子此弭草窃之末议也粤西猺獞种类不一素号凶悍以杀戮爲生兼之十数年来地方无主强陵弱众暴寡无一净地
　　天戈一指么魔屏迹彼虽仰畏其威然未尽懐其徳若稍疎一面之网多方招抚开诚布公消疑释嫌逆獞虽愚亦必乐生恶死悉归王化不烦弓矢而土宇寜谧此安逆獞之末议也山川地理或水或陆未厯其地难以悬拟大约粤西地险獞悍屯戍之兵不可不设而统兵之法不可不严兵以卫民亦有祸民者兵以防奸亦有作奸者屯戍设防寜简无滥此防险要之末议也狑犽狼獞不事诗书不谙礼法骄悍固其素习责在有司暂羁縻之渐教育之寛舒其手足约束其心思抚绥驯制寜猛无寛此抚绥骄悍之末议也若夫驿站最爲民苦当汤火初出或可徐议兴复然煌煌
　　功令火牌勘合之外严禁私役需索等弊四季循环立簿查核有司实心奉行勿加谴责则民吏不受害而兴复如初亦不难矣此兴复驿站之末议也
　　钦限事件最爲森严有司敢不殚竭心力勉副
　　功令然粤西与腹里不同猺獞不习书数吏役乏人一二经承兼理六房事繁人寡簿书堆案有司攒眉昼夜不停而案牍弥积如造由单造奏销造防计造徴解册籍繁多毫厘不敢苟简此系每年一定之成例又加以清丈田畆编审户口催造开垦无事不重且大以一二书役朝夕拮据心血呕尽一不合式查驳再造而限期已逾此事之无可如何者也或有粤东善书算者投充彼明知工食尽裁必求里甲私幇赫赫
　　功令谁敢自罹法网是佥役土著苦无其人召募流役苦无其资书算者寡事必迟延则依期完结之法不能自爲之解矣此早完
　　钦件之末议也至于土司古昔设立土官抚其种类诚以人地相宜性情相近以夷治夷縻之以爵禄而爲朝廷用故无反侧之忧今日夷汉错处残忍多乖皆因土官左右无正人教导无良法以至于此若谕以辅导择人循法奉公使彼内地和平输纳其贡税而无复苛求自可相安于无事此土司相安之末议也钱粮关税国课攸关然今日粤西之百姓当兵火二十年财力俱竭目击荒烟茅篱遍皆鸠形鹄面谷贱金贵幸而正赋蚤完已出朢外况盐引加派束手待毙万无疏销之术国法难逃而陋规火耗虽甚不肖者或未必能行之兹土此除陋规之末议也刑狱者民命所系寜失出毋失入而好生之徳自洽词讼者风俗所关禁止教唆严絶赦前先审察原告之词色勿爲滥准而刁顽之风可息此清刑狱止健讼之末议也杀戮之后人民逃散田地荒芜但使遵行三年起科之实政吏静民安流移可不招而自来烟火辏集蓁芜可渐次而开辟此开垦蓁芜之末议也贪酷者害民害政之本然蛮烟瘴雨地瘠民贫性命之念重富贵之心冷加以宪台之严肃有司虽不肖或亦朢风而畏罪之不暇殃民者莫若衙蠧芟之毋使滥充一嵗必更察之毋使幸生而置辟不贷此清仕途察衙役之末议也救荒者莫若积储常平一仓万古良法春发秋收与民便宜而缓急有济备荒之法莫逾于此他如土物之采买里甲之苛派新役之幇贴当此邉荒初苏之域未必如腹里之事事可议也
　　再陈粤西事宜
　　一塘兵之骚扰未尽除也奉文严饬送公文文设铺兵武设塘兵两不相渉遵行乆有定例无如有司与防弁或情面相狥或私弊牵制纵放塘兵居住民村日供柴水米食以故民不聊生惟在严察
　　一见年之答应未尽革也奉文严饬见年止许催办钱粮不许答应有司衙内供给上司差役饭食及过徃仕客下程酒席无如积习难破肆行无忌者夫亦不少且无耻辈借口某县有供应恐吓里民逐件欲行不思洗涤惟在严察
　　一知府之权太重也徃例州县有道府防为之伺察三分其权而情难私饰势难独龂公道不能尽冺今道防奉裁而有司之贤否藩臬耳目稍逺惟知府爲最近若府得其人则官方自清民生自遂地方自安或不得其人则是非慿其喜怒贤否任其髙下而有司畏知府更甚于畏院司在下曲意爲阿从在上极力爲徇庇从此效尤成风而民命邉境关系不浅惟在裁酌
　　一部颁法马之宜公用也粤西地瘠民贫钱粮不容拖欠正宜恤民财以完公事若徒知刻剥则民多一分之私费便缺
　　朝廷一分之正项以至严刑追比差役拷索使民号泣无诉必倍贷以缓目前迨至秋成虽丰田中之禾先归债主一遇嵗歉卖儿鬻女奔走流离是当亟加悯念严革收银用戥以除暗加明加之害凡收条编有司宜亲坐堂上将天平法马置之座右不得拘定某盘放银某盘下马听从百姓完纳有司即发印票不得假手书役一力掌定民不敢言如有用戥收银及书役兑平者许百姓赴告
　　一纳银纳米之宜速收粮票粮单之宜速发也近奉新例四月九月催征夫四月适当耕耘之九月又在收获之时农工正殷而催科逼廹民之赴纳也已非得已又从而掯延之夫复何朢且有司所司何事若百姓纳银米而不即上堂躬收是怠惰也若百姓羣集不能随到随收即时发放以至百姓隔宿守则有司之才不才亦大可见矣是在严察
　　一四月九月之新例宜通融也粤西与腹里不同夏禾最寡而秋稻爲多即秋稻亦有二种有七八月收者有九十月收者是四月正耘九月正收之也于此而催科太逼则公私不胜其扰矣或稍爲通融聼从民便自三月起至四月止有愿输纳者收之愿全完者奨之何必拘拘定以四月爲限也或孤单贫弱或水火灾防一时力不能办者许具呈寛限秋收上纳又何必于四月纳半九月纳半之拘拘也穷者不得与富者较有故者不得与无故者较量人情之缓急而权衡之期于完正赋而止即有艰难困苦者量免一二而在官俸食岂不可相爲开除奚若与防防赤子较辎量铢而算之无遗力也又恐不肖借名豁免而开侵欺工食之弊是必将豁免者大张榜示俾民役咸知各抄一张存照以杜弊端如此新例虽定而恩行于例之中是催科中之抚字也若夫未及四月而催徴全完是必急于火耗已经征完而未行起解是必隂爲那移种种弊端难逃洞察一见年之亟宜悯恤也粤西见年名色与腹里里长排年爲一例系十年轮任正务若不加抚恤任意刻求势必家破人亡于一年之中即加数十年培养之力不能复其元气夫既革其供应矣而遂其力以催辧钱粮是正务也然见年亦有田地若终日奔走挨门逐户而催之则自已之田禾荒不能顾虽未竭其财而亦已蹶其生矣当开徴之有司出示晓谕俾百姓随便上纳如输纳不前令见年催单头单头催花户可不劳而坐致也至于朔朢之防夘嵗时之谒见日用之伺当此邉荒极苦之地猺獞畏疑之众似可尽革而期于相安是在裁酌
　　一杂派之不可包于官由单之亟宜发于民也夫杂派之禁奉
　　防严饬不啻再四然亦有确不可少者毎嵗之中造由单纸张工墨有派在县造实征纸张工墨有派药材本色额银不足有派表笺包袱额银不足有派春秋二祭礼不敢俭起解编银水脚盘费有派两次奏销水脚费用有派是皆一定之例万不能除但当堂与民公议期于足用眼同交出其派单有司硃墨防定散于见年存照纵有不肖料不敢将多派硃单畱之百姓爲话柄也至于意外之事如徃年幇解云贵之饷费有派幇各道之进表有派幇浔州之水脚有派凡如此类咸由上派定原有定数应将原牌付与百姓从公议派完解庻有司无不可告语百姓之事百姓亦无疑畏有司之心上下相知而缓急可以相济若夫愚防猺獞欺其无知借口派项之多在官一力包管初则犹相照顾终则包外加派民苦不堪而逃亡相继是在亟爲劝谕禁止也正赋杂项界限不眀总由不发由单之过猺獞虽不识字彼亦知遇人而过问焉不发由单则原熟新垦混淆无所查明杂派得由而入之矣然
　　功令日严讳过愈巧印结甘结徒事纷烦若出其不意稽查一二乡民问其有由单否而官吏无所施其巧也即如收银大流水簿俱系奏销时打防停当无关实事止将纳银发票与由单合否而官吏又何所肆其贪也一有司之亷耻宜养百姓之泣诉宜详也夫官之于民犹父之于子父不慈则子不孝官不清则民不良况邉徼之民虽刁与腹里大异腹里有势宦挟制劣衿把持光棍肆恶捕风捉影若夫蠢尔猺獞则不然不谙官语不识文字惟听外江流棍唆哄告状诓骗使用及至提审茫无一应此粤西开辟初年之情形也数年以来百姓告官吏者不一非尽流棍之唆哄实有逼于不得已者夫民之告官吏岂尽是子虚岂尽是刁诈且有司之于民宜化刁爲良上下亲睦至于致民控诉全无体面亟宜引罪自悔听上处分辞职离任庻不致于官民搆讼以伤体统若反复争辩以祈免罪加民以刁寜不自愧纵使辩明无辜复何面目腼居民上乎倘民含寃不能剖诉复增一仇敌愈使民重足而立也如立意与民洗寃此风一倡始也诉之出于无奈犹知犯上之科究也稍拂其意而肆行无忌恐开刁诈之渐是在宪台黙挽风化以酿和平之福也如有告官吏等事防中而不必明行按事而渐除之以去地方之蠧以伸百姓之寃则官吏知警不至与民廷辩庶公法行而廉耻亦全百姓知状之未有准行也必俯首归家不敢居告官之名及官挂弹章百姓羣颂爲上之明而不自以爲得意是官之罪状取之羣议而无隠匿参核之权耑之于上而不显恃乎告讦如此则民情上逹而民风或可防乎淳良也且以省案牍之烦而上下防清静之休矣
　　一粤西之邉防宜加毖也迩来交南内争附于中国以爲声援然弱则帖息听命强则跳梁抗尊势所不免彼目覩兵马云集敢不惟命是从然二竖之势不相下兵马一退缓必相谋彼内岂无智者阳爲顺从隂爲修备事未可知况数年以来土司之官亦殚力矣改土爲流之民亦未服心矣且猺獞嗜杀爲性反覆无常即有司恩养如赤子而终不能必其革心也是可危也又在宪台未雨之绸缪焉
　　治罗自纪并贻友人荆雪涛
　　广西栁州之罗城偏处山隅东北界连湖南道通一带西北界连贵州清平一带其余土司环绕山如剑排水如汤沸蛮烟瘴雨北人居此生还者什不一二土民有猺獞狑狼之种带刀携鎗其性好杀父子兄弟反目操戈恬不知怪顺治十六年冬初入版籍成龙于十八年到任掣签后亲者不以爲亲友者不以爲友行李萧条自觉面目可憎賖脚钱寄口食行至清源敝同年王讳吉人初爲萧山尹继转苏丞时读礼家居慷慨仗义反覆开明粤西非吉祥之地素知成龙家食尚可自给力劝勿任以缴慿爲髙见成龙时年四十五英气有余私心自揣读书一场曾知见利勿趋见害勿避古人义不辞难之説何爲也俛首不答王兄黙知其意亦不复阻洒泪而别五月初三日至家别继母妻儿资斧艰难典田卖屋设法止有百金携苍头五人勇壮可伴临行敝族相饯欢饮至夜扶醉就枕而天已明矣古云壮士非无泪不洒别离间此不情语也天眀举家拜别大儿廷翼入庠已乆犹如处子将祖遗田产文劵开眀交付外止云我做官不管你你治家莫想我二语甫出户庭而哭声已逹外矣拜别祠堂不觉肠龂门里门外相聚而泣不复囘顾揽辔登程此时之壮气真可吞猺獞餐烟瘴而不爲之少屈迨行至湖南冷水滩一病颠连未免英雄气短勉强扶病陆行至桂林谒见上台皆知羸体伶仃询及病状咋舌惊讶惟劝以延医调治勿亟赴任抱疴之人至是胆落徃日豪气从何得来病防危以苦孽未尽不速死扶病至栁州稍愈尚不知罗城在何方也罗城与融县沙巩连界行至沙巩遇许乡老仔细盘问方知对山即爲罗境登山一朢蒿草弥目无人行径周山遍似营阵哀哉此何地也胡爲乎来防悔无及矣从此想敝同年之忠告不置也痴人作梦以爲邉境如此渐入腹里或不然可怜黄茅直抵城下八月二十日入县中一如郭外居民六家茅草数椽寄居关夫子庙安牀于周仓背后夜不瞑目痛如刀割黎眀上任无大门无仪门两墀茅草一如荒郊中堂草屋三间东邉隔爲宾馆西邉隔爲书办房中间开一门入爲内宅茅屋三间四围俱无墙壁哀哉此一活地狱也胡爲乎来哉郁从中来病不自持一卧月余从仆环向而泣无一生气张目一视各不相顾无如罪孽未尽死而不死乞归无路扶病理事立意修善以囘天意凡有陋弊清查详革可憾己命不殒祸及从仆黄瘦似壁画隂鬼相对而泣莫能相救无何而一仆防命余仆惊惶不知所以至康熈元年正月羣谋爲归计成龙自付一官落魄复何憾诸仆无罪何苦累之叮咛各自逃生内有一仆苏朝卿仗义大言曰若今生当死于此回去亦不得活弃主人流落他乡要他们何用哀哉幸有此也其余掉头不顾当时通详邉荒乆反之地一官一仆难以理事乞赐生归当事者置之一哂而已本年逃仆归家大儿悲念天涯万里一主一仆何以安身续覔四仆来任而三仆皆登鬼箓止存一仆在衙昼夜号跳一如风魔事处两难一人难以逺行欲将存仆伴归只身更苦无如存仆亦有思归之念听其浩然长徃万里惟余一身生死莫能自主夜枕刀一口牀头贮鎗二杆爲防身符然思爲民兴利除害囊无一物猺獞虽顽想无可取之货亦无可杀之仇帖然相安事到万不得已之时只得勉强做来申眀保甲不许带刀携鎗咸遵无违间有截路伤命无踪盗情务期跟寻缉获隐昧事情尽心推敲必得真实立刻诛戮悬首郊野渐次心服地方宁静而上台采访真确于是有大事杀了解省小事即行处决之通行也境内虽平憾与栁城西乡爲隣此地祖孙父子长于爲贼扰害无己申眀当事皆以盗案爲艰置之髙阁成龙思渐不可长身爲父母而可使子弟遭殃乎约防乡民练兵亲督勦杀以对命爲主杀牛盟誓齐心攻击先发牌修路刻日进勦此未奉上命而专征自揣功成亦在不赦之条但奋不顾身爲民而死胜于瘴病而死也主意已定决不可囘而渠魁俛首乞恩讲和抢掳男女牛只尽行退囘仍约毎年十月犒赏牛只花酒一次取各地方甘结存案敢有侵我境界者不报上司竟行勦灭苐獞人不怕杀号令一以剥皮爲主而隣盗渐息至是上台采访更确反厌各州县之请兵不已报盗不休之爲多事也嗣后官民亲睦或三日或六日环集问安如家人父子言及家信杳絶悲痛如切已肤土謡武阳冈三年必反乱一任至三年寝食爲之不安頼人心既和谣言不足信也又云三年一小勦五年一大勦及至五年又当愁苦頼官民相爱谣言不足慿也时法令太严有犯必杀情谊爲重婚娶防祭民间之礼一行无不逹之隐罗城之治如斯而已康熈二年藩宪金公特取入帘诸官摃从盛饰成龙止带皮套一件共相惊讶防意相难时藩宪峻厉异常辄欲诟詈属官成龙心不平居闱中屡以抗直不少挫辱从此见重朝夕必求坐谈盛典不可悉数嗣陞本省廵抚即以条对下询尽心敷陈民间利病俱系入告重事纳言如流事事
　　题疏而主文者辞不逹意
　　防允者什之七八康熈六年成龙以邉俸逾期八月陞四川合州时报未到金抚台靣谕两司如不举罗城令本院当特疏荐举矣两司唯唯从命而以卓异闻抚台又恐地方委用不得人反滋扰害耑疏新旧交代哀防数年来一举一动原非爲功名富贵计止欲生归故里日食二餐或日食一餐读书堂上坐睡堂上毛头赤脚无复官长体统夜晩酒一壶值钱四文并无小菜亦不用箸快读唐诗冩俚语痛哭流涕并不知杯内之爲酒爲泪也间尝祝告城隍谓我无亏心事一防当令我及早还乡幸得保出性命囘想同寅诸公死亡无一得脱鬼神无爽能不寒心赴蜀之日别金抚台防谕云我荐举一塲指朢行取知道你穷苦我爲你凑下盘费谁知你先陞了此亦是你的命但两司因认不得你不肯荐举你本院发怒方才举来谁想督台将你考语淡薄自甘四字圈了立意粤西单举荐你一个亦是公道难冺处今你徃四川又是苦了照罗城县做去万不可壊我名声我与书二封一与总督一与抚台因此益励前操至死不变此数年之大槩也
　　合州书
　　请复祀典详
　　照得一代之兴首重祭祀之礼在外府州县职司守土各有宜祀鬼神载在旧章万世不刋一切香帛牲醴咸支用各处正赋钱粮纂入经费全书煌煌典制率土遵行如春秋丁日祭
　　至圣先师启圣公梓潼帝君戊日祭社稷山川风云雷雨城隍土地诸神三月初一日七月十五日十月初一日祭无祀孤魂或以崇文教或以敦祈报或以恤幽魂皆有祭享一定之期简而不数丰而不俭是诚
　　圣天子百神来享之盛典也有司奉行罔敢怠忽成龙新任合州目覩地方荒残招抚百姓爲急务然当安辑之初必须培风化之源重衣食之本释厉鬼之恫则至圣先师爲礼乐文物之祖社稷诸神爲百谷生成之佑至于无主孤魂倍宜悯恤蜀土遭刼屠戮白骨满地燐火遍野徃时民人寂寥虽悲号夜月无能爲祟兹流民渐归烟火渐生则此等无主孤魂当人间祭祀之期必凄怆愈甚恩祀不及怨气所激或爲灾眚或爲妖孽必然之理以上诸祭祀皆宜急爲修举不可阙一者也曩因蜀中田地未辟赋税无多祭祀未举遂爲缺典间有有司捐俸举行或派居民相助然未防
　　圣恩神鬼必不歆享且以如此重典而下需吏民捐助适所以羞
　　朝廷而轻大典矧今日车书一统富有四海一切祭祀举无缺畧何独靳毫末之费而俾蜀疆神鬼不得霑圣天子之恩欤伏乞宪台裁夺
　　题请修复祀典丰俭之宜动支本处正赋钱粮销算或开征粮多者从丰开徴粮少者从俭俟田土成熟渐次如礼则蜀疆神鬼均受
　　皇恩而于一代之典制有光矣事关大典冒昧上陈
　　请正朝仪详
　　照得朝贺大礼天下遵行臣子敬君自有一定之仪恐难以邉徼残荒任其仪制参差成龙原籍山西永宁州凡遇朝贺各官前一日昧爽齐集
　　万寿院习仪祝
　　圣分班跪迎
　　万嵗龙亭前至州治大堂本日昧爽各官齐集州治向龙亭行朝贺礼有司诣
　　龙亭前跪廪生宣祝
　　圣文毕复位分班跪送此成龙原籍朝贺之礼也成龙初任广西在栁州府遇冬至朝贺礼前一日提督分守右江道并文武各官齐集分司衙门习仪迎
　　龙亭至栁州府大堂本日昧爽文武各官齐集栁州府衙门文东武西鱼贯而进提督与道官上月台先行朝贺礼分东西面立后文武各官在月台下行礼毕通赞礼生唱祝文引赞礼生引知府诣
　　龙亭前跪通赞礼生唱众官皆跪廪生宣祝
　　圣文毕知府复位分班叩头跪送
　　龙亭此成龙目见栁州府朝贺之礼也今当冬至成龙肃查朝贺仪式因地方荒残原无上颁定规徃嵗文武各官前一日齐集嘉福寺习仪本日仍于嘉福寺行朝贺礼此合州旧嵗朝贺之礼也朝贺大典
　　天威咫尺臣子拜蹈罔敢差失苐成龙素未习礼又无颁式未知在寺朝贺与在州治朝贺孰爲正礼又本日祝
　　圣文云维某年某月某日某省某府州县臣等荷国厚恩叨享禄位皆頼天生我
　　君保民致治今兹长至
　　圣寿益增臣等无任踊跃懽忭之至此成龙原籍与粤西祝
　　圣之词今查合州旧仪将冬至进贺表文宣读又未知二者孰爲通行定式夫以合州荒残典籍轶失当草创之时仪文缺略然朝贺大礼臣子不敢苟且但仪式未颁成龙寸心难安谨将仪式申请伏乞宪台裁酌旧章俯准颁赐定式遵行虽地方荒残而威仪渐有可观则尊
　　君之礼大彰而典制可垂永乆矣
　　查采楠木详
　　康熈七年十一月二十五日奉廵抚四川都察院张宪牌案照查楠一事屡奉
　　严防随即通行各属遍查具报去后事关
　　钦工本院不得不亲徃志载产楠之马湖永遵一带躬率彼地各官兵役直抵深山逺箐确查大材楠木以资国用除具疏
　　题明择吉起马外合先行委爲此仰该州官吏查照牌内事理即束装星驰前徃彭水武隆二县防同该县文武各官率领兵役乡导确查摇橹白马江口及近酉阳一带山箐并南川县金佛山马嘴等箐堪充梁栋大材楠木逐一开列围圆丈尺计其临江道里逺近驰赴遵桐囘报本院以慿亲临彼地覆行查看酌估需用钱粮题报施行该州查明一处即详悉具禀封入筒飞逓驻节处所投阅仍减从兼程前去不许多带人役滋扰地方若奉行不善有悮
　　钦工法在必行非比他事可恕如着勤劳本院定当特荐仍先将起程日期报明等因成龙捧读宪谕凛遵减从止带书吏二名快皂二名门子一名前徃合并报明窃思楠木闗系
　　钦工宪防
　　题明亲勘成龙仰承牌委何敢不夙夜黾皇惟是蜀川之产楠木列朝虽有成案而今日之蜀川非昔时全盛可比田地荒芜烟火絶灭赋役户口载在由单厯厯可数即有一二孑遗惊魂未定亟待抚绥设办理一有不善诚恐逺近传闻或滋扰累防宪防谕令轻骑减从毋迟毋扰此诚宪防为
　　国为民之盛心而一介下吏亦窃愿上不误工下不累民以仰报于万一迩者凛承
　　皇上严谕踧踖无地星夜就道躬入深箐确查无遗用以仰副宪命然不觉有切身之虑焉成龙由粤西来任路经楚黔目覩大箐之中云树参天日光不到即夏秋之交尚有冷气逼人当此寒冬栗冽竟成氷穴大树之中林薄丛宻藤萝纒结虎豹成羣人迹罕至必需夫斩伐开径爲容身之路火炮刀鎗防猛兽之奔逸且蜀中居民与他省不同平日既乏皮袄又无絮衣驱此啼饥号寒之众修深山宻箐之路无衣无食何以御寒必致冷冻颠仆一虑也倘有一二颠仆四外居民闻风奔窜是工尚未举而地方已爲骚动二虑也隆冬天气民徙无依相聚爲奸是目前所必无之事亦古来所恒见之事意外可虞三虑也成龙身肩重委不敢不过爲顾虑复思成龙入箐必与本地文武官员同行文官有衙役或可令备斧头钩防凡宻箐无路之所指挥砍伐武官有兵丁或可令备火炮鎗刀以防猛兽且大箐所在四围并无村舍若朝入山而暮就舍则奔走于茂林蔓草之域徃返躭延必迟时日何以报命必须武官带一二帐房偕抵深箐日暮攒宿于箐中庻无出入徃返之迟悮而功可刻期告竣但成龙位微兼属同寅势在难行伏祈宪台迅谕武隆南川等处文官衙役备修路之具武官兵丁带防兽之器仍携帐房爲露宿野处之备是可不用民间一夫而地方自安静无惊至于
　　国家安危生民休戚宪台封疆大臣自有灼见非成龙所敢轻议也
　　规画铜梁条议
　　一在外流移宜招也自甲申之变黎明逃至土司爲其廹胁留难者有之或流居别属因种粮而逗遛不归者有之或原系宦仆又负人钱债惧主索财畏缩不归者有之或一家先归而爲民上者不论归与不归将名入册以阻归志者有之爲今日计或遍发告示或坐名关取或见在载册之民归自外方凡有父族母党给以照票令其招徕招到三五家或五六家俱准入本名户下俟三年例满输赋使在外之民播闻此风各自襁负而至矣
　　一土著流寓既入版籍俱系县民理宜和也夫食毛践土悉属
　　朝廷赤子兼奉定例凡一插标即爲已业后亦不得争论今载册者多属流寓萍踪以充户口在流寓之民见有房有地愿自整理整时别无人言及至料理齐备土著则云族人之业或云母党之产彼此争夺禁人插占甘心倾圯若不严示地方终无起色不惟不广招来即见住之民日益思散矣
　　一荒田宜辟也查县属所辖二十六里载粮二万二千有竒今归籍者寥寥载册者仅三十有九户奉行清丈之粮止三两一钱有零开垦万不及一各民又防京丈将见开之田懈怠如单夫只妻租牛办谷一年不足一嵗之用终无展眉之日犹幸安堵如故务须给示奨劝教民广垦男耕女织各守其业毋致饥寒仍应差人逐月采访勤惰勤者赏之惰者惩之如此鼓励自是家给户足有比屋葢藏之庆矣
　　一风俗宜整也查铜邑地方向称人文礼义之邦自张冦变乱二十年来人烟絶迹虽经开复礼教未兴归籍之民间有防时拉入营伍竟不知孝弟忠信爲何事酗酒放肆任意横行官逺法疎纵横得以自便虽有乡官几人本无官守言责同居桑梓谁人得而禁之务令上下二乡设立乡约各一名毎遇朔朢将
　　上谕十六条谆切讲解以礼让爲先勤俭爲本戒游逸赌饮无以小过而不改间有不遵约束者许令指名报究使知目有
　　王章勿令若辈视法如弁髦也
　　一县城之驻防宜撤也当年王师进滇经过铜梁因余众尚未迁移毎被逃兵过铜刼掠自迁移之后逃兵乆已絶迹前以铜梁有官有印防上司设兵驻防诚爲卫民乆安长治之基今铜梁官撤印缴民虽零星野处而频年贼盗消弭以城内八九户之民安用三十余名之驻兵耶兼以将领不能钤束兵卒动辄酗酒恣肆大营尚在防门相去千有余里向有合州驻镇可以节制今云已裁愈不能约束矣应否详撤庻免残黎滋扰一寡妇防子宜恤也天下最苦者莫若寡妇伶仃无告者莫过孤儿自宜优加悯恤乃有奸弊陋规令人诧异者如夫死妻必嫁之言虽未可槩信而有等奸民乗民妇夫死视爲竒货或有隣居出备衣衾板木代经年累月不即取偿扣算本利若干逼其再醮天理何存寡妇无门可诉宁甘受嫁索财更有贿送官长红银假此因公苛求虽奉两院勒石碑禁公然视爲故纸今吏治清赏罚明宜立法饬行嗣后有翁姑主婚者方许他适若无翁姑叔伯者当听本妇自便不许奸民逐逼庻生者安心死者瞑目也
　　上提督请留合州营防兵揭
　　照得大臣谋国固相缓急以设防御而下吏守土亦审时势以详去留本提督开辟蜀疆剪除羣冦躬亲戎伍险阻偹尝及成功大定度形势之或险或易议防兵之宜有宜无防同前任总督李爰定经制爲
　　国家乆安长治之图灼见合州据三江之要防六路之总必需营兵坐镇以资弹压因设将领兵丁五百员名载在经制垂之永乆成龙于本年九月初六日到任尚未熟悉地方要害风闻有裁省合州营兵之议惊惶无措姑就营兵之有关吏治者条晰上陈防抚宪批部议在案嗣后成龙审阅合阳山川风景扼重防之上流当顺保之屏障地势险要么魔敢于盘据乌合易爲纠集毎当厯代季世遂爲裂如钓鱼城之旧迹纯阳山之石刻凿凿可据以是知本提督与前部院李老成谋谟增设营伍忧深虑逺兹本月二十四日接阅邸报爲厯陈邉地等事已经奉
　　防依议是部臣据疏参酌知永宁之爲邉虑而未知合州之有隐忧也爲乆逺之计本提督焦心爲
　　国瞻前顾后已定之经制必不可更爲目前之计则成龙利害切肤审时度势已裁之成命尚需挽囘本提督封疆大臣凡地方利害知无不言如合阳之裁兵实关地方之安危事非小伏乞宪台重念甫定之残疆不可轻爲揺动万全之经制难以骤爲更易防同抚宪酌议逺图
　　题请遵照旧制留营驻防庻初年之经画有始有终或以永宁重镇势需增兵然重庆新设总镇衙门所有城守三千之兵去留未定亦可通融调拨则合阳之营兵可不裁蜀省之经制可不更而中外之土宇可以宁谧无虞成龙腐儒不达时务祗因利害当身激切再陈统祈宪鉴
　　武昌书
　　爲武昌各属请缓徴详
　　看得府属州县惊鸿未集民生失所尚朢殊恩安辑若复议徴恐小民输纳不前军需必致违悮悉陈各属情形恳乞宪恩生全如蒲圻嘉鱼逼近临湘冦贼犯境虽飘忽而逝然士民惊避罔顾农业通城宻迩平江民不安生被贼乗夜袭城黎明逺飏而烟火已絶咸宁联接蒲圻人民逺窜湖山境内十室九空崇阳处蒲咸通城之间虽未流离而警息时闻不能尽力南畆至于大冶当风鹤之余土冦作祟即不终朝而灭斯民已受疑畏兴国武昌通山与大冶爲隣土冦煽惑兼以逼胁肆虐生民不得乐业江夏爲省防首县冲烦疲苦民不堪命是各属危苦情形乆在宪台洞鉴中兹奉查议合就据实直陈均当轸恤安辑以恤民生则开徴之议尚非其时似应仍前缓徴以救民困庻小民无催徴危廹之虞有司免违悮军需之虑
　　请复临湘驿站详
　　本月二十七日据蒲圻县详称鳯官港三驿马夫徐但陈等禀恳详迅起岳站等事该本县知县张圻隆查看得蒲属三驿接壤岳州长云等驿原奉编以六十里爲一站所以节劳逸惜物力也目今隣邑未行起站无马换骑节经大人差使徃上俱经越站长驱三百余里以致夫马困疲前马既去后差无以接济差使络绎势必贻悮关系匪轻合无详请俯念驿传急务转详蚤发岳属马匹各驿起站接换庻军机无悮人马得苏等情到府该本府看得湖北蒲邑与湖南临湘爲隣蒲有官塘鳯山港口三驿临湘有长安云溪二驿虽有南北之分而驿站实爲血脉相通之路目前蒲圻三驿招抚马夫增补马匹应差无悮奈临湘两驿未设将港口之夫马越站至岳港口势不能支将鳯山官塘夫马越站至岳路程愈逺夫马愈敝是以临湘未设之驿而累及蒲圻已设之驿恐三驿夫马愈敝则差使络绎将何以应此该县据马夫之禀而急由请也伏恳宪台念邮传关军前急务刻不容缓移防偏院设法马匹蚤立临湘两驿则蒲驿不至拖累军机得以迅传矣
　　飞报收复蒲圻详
　　成龙奉宪委修咸宁河桥当有李守备及廵驿各员协力相助于初七日工成已经飞报在案初八日至蒲圻官塘驿宣布徳意有大贵双坵二团乡民投见成龙遵发宪示乡民罔不悦服亦经飞报在案初九日沿路乡民迎接泣诉各有陈词现经彚缴咸乞宪示但颁发者已尽恳领甚众祈速多颁以安人心本日晩成龙同武昌卫李守备城守王把总金口郭廵检咸宁孙典史渡河进蒲圻县城寂无人烟止有原任丁忧廵检潘宏锦閤家在城随查县有六门即壅塞四门仅留北门水门以通徃来以便修桥所有收复蒲圻縁由合就飞报
　　规复蒲圻上王宪副禀
　　自宪驾囘蒲成龙因崇阳归日夜不宁今船已足数值王把总从大营旋奉抚宪有守桥梁之命则桥有责成定于二十九日联舟爲桥庻成龙之职可寛责任至于招抚士民当大兵渡河之后人心踊跃思归虽朝来暮去而路有行旅市有贸易无如天雨连绵道途泥泞继以逃兵浪言煽惑人心前此阻士民欲归之路者天也后此阻士民欲归之心者人也天时人事如此纵成龙竭尽心力其何能济惟有株守叹息而已既无益于地方应归省以谢罪一畏士民之无主空城寥落一畏属员之偕行驿站废弃暂且居蒲以图可乗之机但请署之文未下精力愈疲神气愈耗似一废人居一弃地矣若逃兵乃徳安兴国蕲州黄协四镇兵也于二十七日早渡蒲河流言散布耳不堪闻从崇阳大冶逃者十之七从蒲逃者十之三恐通城一带自此倍爲多事未知抚宪如何布置通城咸宁官不胜任成龙因蒲署未下亦不敢多言地方事目前静坐河干料理船只乡绅伺其动静颇爲帖息二十八日乡民徃来不絶以通南北一线之路王把总归来道营中事甚悉二十三日我师在陈陵矶遇贼胜负未分但南冦多鸟铳料不敌我师之劲弓矢爲轻便天气晴明利于驰射战胜在即嗣容报闻
　　筹画蒲圻防守详
　　看得蒲圻城内留兵防守必然之势也然止留一将领足矣恐主将多则兵丁难于约束士民畏惧不归依然一空城耳且兵丁尽住民房目前士民归来将何爲安身之处更有不忍言者民房家资木器已不可问再过数日土底蓄物亦在难保士民归家一见伤心必号泣而他徃成龙亦乏抚循羁縻之术矣伏乞宪台酌留何营何将该兵若干牌行遵照或止留城守王把总兵三十名防守城池送塘报亦足济用今日之事兵不在多止在收拾人心而已
　　上张抚台筹报各属情形禀
　　成龙驻守蒲邑士民初有归意可憾兴国蕲州黄州徳安逃兵囘营浪布流言人心震惊蒲邑附近各县危如累卵上宪差使慌张空囘一应公文塘兵打转道路梗塞通城文武恐惧离汛頼有崇阳一县砥柱中流差役探成龙动静地方稍宁通城因之报文囘县嘉鱼自冦夜来明去后避居乡间闻今亦已归县蒲邑渐有归民村落击鼔插秧山中采茶肩担沿河船只贸易未尽龂絶前尼将军票查病骆驼一只成龙差武童贺世沿赍收管缴营本月初六日午时来见言四月二十九日离营我兵驻扎离陈陵矶五里附近大江粮米不絶止缺烧柴二十三日陆路大战杀贼无数满兵引他看杀死者俱系头有长髪二十四日水路大战炮打坏贼船无数二十七日二十九日陆路俱大战每日我兵四千余人廵哨此系确信本日忽有大冶县报文二角武昌县报文一角愚民作祟恐县文失之惊张亦冝早爲安慰大冶逼近兴国有柯陈二家且通城乆已思乱嘉鱼顽悍异常倘闻风附和大爲心腹忧纵殄灭不难亦伤元气守宪素得民心勅速发示以遏乱萌且抚有柯陈庻民宻差晓谕解散发兵防守此要着也恐愚民生疑反逼成衅端是解散防守缓急之间宪台自有万全长防依成龙愚见俾兴国将领严加隄防通山武昌两县发重兵守御且置大冶于不问顺而抚之则反侧子自安不发兵可无走险之虞发隣兵以张镇压之威且以杜隣封通谋之渐未知可行与否此事闗系非小耑役赍投伏乞宪台垂念封疆宻与守道计议若守宪肯亲临大冶相机安抚自可无事但不可轻带兵耳前日逃兵各懐疑惧务令各营将领收拾安慰加以告病假归名色无使宻酿祸种聚而成党再恳将大冶通城通山咸宁所供荆需移防督台暂缓以安人心成龙爲地方起见非敢乗机怠缓军务也统惟宪裁成龙僻处山隅鞭长不及以贻宪虑罪难擢数蒲邑大水冒城垜垣摧倒城内房屋倾圮合并附报
　　报咸蒲浮桥被水冲坏情形详
　　咸宁桥成洪水冲壊是实天降灾殃也咸宁古有石桥亦被山水冲倾则一浮桥又安能支泛涨无涯之水成龙初九日冒雨至蒲圻大雨水涨漫无下桩之所已经申报在案初十日料理物料十一日将桥梁雨中成就值有咸宁桥被水冲之报成龙心神慌乱茫无措手本日蒲圻大雨如注水声如雷是咸宁已壊之桥不知如何复脩目前蒲圻已成之桥又在十分危急也成龙的于十二日赴咸宁多方布置物料力谋再举不识天意何如合就申报
　　呈报委抚东山起程日期详
　　本月二十二日奉抚部院宪牌内开麻城县土冦刘青藜狂悖猖乱本应遣发官兵擒拿但恐无知愚民或偶被蛊惑或势迫胁从不忍俱加诛戮特先委武昌道黄州协防同前徃相机抚慰今恐小民疑畏不前查该府先任黄州驻劄岐亭廉能自持士民素所爱戴合行遴委备牌仰府照牌事理即将发来告示十张兼程前去麻城县各山寨地方晓谕民人急蚤悔悟如爲土贼迫胁不妨自首以赎前愆若有力能擒拿贼首亦许自新仍加优赉倘或执迷不悟该府谕以忠义晓以国法力爲解散事平之日本部院自有酬庸之典龂不负该府贤劳也等因奉此成龙已于二十二日晩自防城起程于二十四日已抵白杲的于二十五日进东山安抚理合申报
　　初抚东山遣牌
　　照得本防镇岐四载有余凡我士民罔不开诚见赤相安无事至于分守乡汛頼保无虞殱灭鼠盗借力协助因之偷儿逺遁狼子囘心年来颇称宁谧固本防之幸实士民之力也二月
　　觐归询知地方平静不胜庆喜及赴省署理武昌府事办理军务又徃咸蒲造搭浮桥仍驻蒲防守城池虽诸务丛集未尝一刻忘尔岐民自蒲旋省忽闻东山作乱诚爲怪事以东山尚义之乡胡爲有此不义之举父母妻子立见亡灭可惜本防数年生养一旦成灰烬也真可痛心酸鼻再三请命抚部院矜宥无知幸防抚部院如天之仁特允所请以开一面之网今本防奉命来抚合先遣牌传谕爲此牌谕东山士民知悉牌到之日速本防亲临投见辩明作反情由尔民素称良善何忍背叛
　　朝廷将本防平昔劝谕安生理保身家等语竟置若罔闻也如数月不见竟成讐敌本防立即囘省任兵马剿灭本防亦不爲尔民姑息矣言出衷肠切勿朦视
　　劝畈间归农谕
　　照得刘青藜官激民变一案人心疑畏地方震惊以致该县请兵安慰自与附近良民无渉况协府乆镇黄州礼士爱民赈荒放生一片婆心尔民共知兹统兵来抚自是纪律森严尔民当农忙之时一刻千金惟恐惊慌逺窜致悮农业合行晓谕爲此示谕沿路居民人等知悉各宜归家尽力南畆勿畏贼党扳害泾渭定有分别勿惧兵丁徃来军令毫无假借如仍前远避不惟悮自已一年之生计且有负协府平昔恤民无方用兵有律之至意
　　安慰各堡谕
　　照得本防奉抚部院命安抚东山于本月二十四日至白杲据徐家堡生员朱珏方士位黄金声乡民周吉甫等呈称本堡士民夙系耕读乐业并无外事祸因三四匪类附防东山本月初十日已经解散十四日复被讹报乡堡耆民善人再查并无形迹十五日乡约周美公防卯遭诬合堡皆贼见在监禁以致善良疑畏惊散又据生员朱珏等结称本区除四凶附入东山外再有匪类愿甘认罪又据白杲王家水垣等五堡生员戴其进等结称生员朱珏等俱属良儒如有不端愿甘认罪各等情已经申报抚院外合行给示安慰爲此示谕徐家堡士民知悉各归堡内乗时务农勿得自悮生意如有挟诈讐害扬言害众许即禀明立刻详院究治凡我士民切勿再生疑畏离家失业
　　申徐道台请释无辜详
　　看得狂夫倡乱则宜勦赤子弄兵则宜抚自古皆然况逼而走险啸聚山林情有可原者乎至于严刑惨刻逼报良善爲贼意欲一网打尽何能免鬼神之忌古人于贼党之中尚冀开一生路爲胁从罔治之法何今人于良善之中务期株连蔓引爲殱灭无遗之举仁人君子安忍存是心行是法也兹据生员乡民哀诉前来合亟请命伏乞宪台怜念无辜遭此惨刑罹此法网速行县释放不惟受刑之残喘可畱旦夕之命且四境良善得免人人自危之虞否则逼人于危畏祸偷生将有不可言者矣
　　申张抚台释放无辜详
　　看得东山之祸起于官激民变而究其根源由于县官心神昏乱何物邹克忠乃衣顶生邹惺不孝不慈无仁无义此麻邑之穷凶极恶也县官视爲心腹衙役倚爲爪牙乗机贾祸唆官峻刑逼士民于危亡陷士民于株连将县城绅衿槩称通贼力胁离县惊疑无依又云县城之外无非贼党赞谋遍勦以致士民号泣怨气冲天除朱珏徐克成等呈已经申报外兹据徐阿曾李中素呈词合亟报明伏乞宪慈迅查县官陷害良善并邹克忠主谋罗织情由释放监禁夹伤平民焚毁刑扳无辜供词庻人心自安祸端可息
　　报东山就抚详
　　成龙凛奉宪命于本月二十七日单骑进山刘青藜之父刘启祯带鎗手三百余懽跃投见成龙晓谕以宪恩不忍加诛安慰解散天地父母之至意启祯跪泣众冦崩角稽首感颂宪徳已经就抚然山愚无知犹恐事后加诛意外就戮环泣始终赦宥成龙仰体宪慈已许转达矜全伏乞宪恩迅赏矜宥保全告示以不杀之仁闻山中尚有数孽祈谕启祯尽行招抚无畱遗种商城英山匪类隄防入境藏匿倘有疎虞应将启祯前罪俱发目前安抚必须解散解散必须安挿乞速撤黄协兵囘汛守宪暂驻以便安插以释疑畏仍饬麻城县将监禁疑狱查报释放已逐绅衿晓谕进城勿再偏听诛求以安地方成龙必俟山党肃清安置妥当方敢旋省但报文苦无驿马传多稽时日乞宪差星夜驰送告示谕帖可蚤结此局成龙可免稽滞日乆文案堆积之虑矣
　　上张抚台陈情小禀
　　东山安抚一案五月二十七日就绪本日差役飞报命安插值
　　禁旅路经麻城四境乡民又惊避一空成龙系地方安危只身驻居白杲经过将军嗔责借伊兵威窃取成功严声厉色问贼在何处我们去杀成龙不敢逊对以安抚在先兵到在后何爲借威已经安抚何爲又杀将军愈怒云既有本事何不杀吴三桂去成龙囘称原不曾带领兵马亦曾收复蒲圻将军言我不是与你争功成龙称与
　　朝廷办事夫有何功将军问成龙乡贯忿然而徃成龙无端受其凌辱窃思成龙年近六旬须髪皓白耳聋眼花自筮仕粤西由蜀至楚离别妻子只身奔走十三年磨苦已极功名念灰近因地方多事不敢规避前受知于总宪新沐宠于宪台知无不爲事无不任风雨寒湿艰辛备尝止图报宪恩于万一实无邀功求进之念无如时事多艰大将领兵咸以嗜利攘功爲心毫无推贤让能之徳成龙下吏秉性愚直实难安位伏乞宪恩早定东山成龙星驰旋省陈情乞休合先报明
　　慰东山士民乐业谕
　　照得本防镇岐四载自媿教养无能然诚信不欺尔士民知之有素兹东山不靖赤子防兵抚部院好生爲心不忍加诛特命守宪徐总府王统兵抚慰又虞尔山中士民疑畏不前因本防平昔爲尔士民所信旋委前来晓以忠义谕以国法力爲解散以是奉命驰临本月二十七日单骑进山尔士民果释疑畏撤旗奔献环呼懽跃申诉寃抑辩明防害除详报抚部院给示安慰外合再晓谕爲此示谕东山士民知悉既倾心就抚宜实意安生履毛践土无非
　　皇恩凿井耕田当图报効即司牧有一行之乖方然天下无不是之父母啸聚虽称避祸防兵岂爲良民绳以国法剿灭何辞幸抚宪有力爲解散之谕恩侔天地本防有力爲请命之誓炳若日星凡我士民尽释疑贰归宁父母各安身家僻处山隅南北之兵戈不到游优田里妇子之嬉笑自如何等快活何等受用永革一时邪念共享山中太平本防千言万语无非爲尔父母妻子各宜书绅永佩不忘
　　申报东山抚事已竣详
　　成龙凛遵星驰于五月二十四日至白杲驻扎离贼窠十五里寂无人烟已经报明在案本月二十七日单骑进山刘青藜之父刘启祯带鸟鎗三百余名懽跃投见成龙晓谕以抚部院不忍加诛安慰解散天地父母之至意启祯跪泣众冦崩角稽首咸愿就抚成龙随即申报六月初一日奉宪牌恩允矜宥给示安慰复遵发示晓谕本月初三日刘启祯率众来白杲献倾心向化旗一靣赴守宪投诚赏赉劝谕众皆悦归又奉抚部院谕刘启祯既率众投归倘能招致他寨强顽一体归诚尤当加以优奨守宪仰体徳意特委刘启祯执牌向各寨宣谕招抚于本月初七日启祯招鲍洪功陈恢恢李公茂等率众来白杲献安家乐业旗一面赴守宪投诚各赏赉劝谕给照牌告示防身宁家众皆悦归东山已靖抚事已竣伏乞批示囘省
　　招抚后谕东山士民
　　照得本府前驻岐镇颇与士民无忤近因东山作难抚部院遴委劝慰今尔士民相安无事本府应归省复命合行晓谕爲此示谕东山士民知悉本府于本月某日由白杲暂驻岐镇尔等须念抚部院生全之徳堪侔天地至诚之心可格豚鱼凡有血气谁无知觉父母妻子朝夕欢聚谁欢聚之也鸡犬桑麻优防恬熙谁恬熙之也妇子无山栖日暴之苦壮丁无了髙守隘之累无畏乎兵戈而免负铳带火之艰无忧乎捕役而获薅棉锄豆之乐夫妻安枕而夜半可以不惊亲友徃来而株连可以无虑此恩此徳今生今世何以报抚部院之万一也自示之后各安生理永革邪念食新在即秋收不远山中正好避兵愚民岂堪将相一念之错皆由讹言之误囘心之早即是终身之福耕田当差勿借口禁捕而并阻乎官役安下敬上勿借口激变而兼挠乎王法朝廷设官治民一定之体有司差役勾摄不易之法从今循理守分自无恐惧忧患命由天定祸自人作思之慎之
　　招抚事竣慰东山士民谕
　　照得东山官激民变一案抚部院好生爲念不忍加诛夙知守宪徐慈祥素着副府王老成持重特命抚慰又虞山中士民疑畏不前因本府昔驻岐镇颇爲尔信爱遴委安抚于五月十七日单骑进山士民果释疑畏刘青藜之父率众欢迎泣诉寃害六月初三日出山赴守宪行署倾心向化仍宣布院道徳意鲍洪功陈恢恢李公茂相继悦归辩明前愆咸愿安家乐业防抚部院矜念无知槩加恩宥守宪遍给照示严禁毒捕仇家株连揑害多方生全防兵赤子安帖无惊合行晓谕爲此示谕东山内外人等知悉乱民已靖官兵已撤凡尔原未胁从士民可无逼胁之虑亦无玉石之忧毒捕不敢肆虐仇家不敢揑害各安厥居共享山中太平布告逺迩咸使闻知
　　又安慰士民谕
　　照得东山官激民变一案本防奉院道宪委驻扎白杲单骑进山晓以忠义谕以国法力爲解散山中士民泣诉寃害畏祸聚集情愿归家安业已于本月初三日刘青藜之父投见守宪特赐袍帽欢跃归家现今守宪驾临白杲开诚布赤布告士民凡有一切身被逼害或以旧事吹求或以亲友波及情实可悯合行晓谕爲此示谕东山中外士民知悉监禁寃诬俱已释放被俘良善半已昭雪众所共知捕缉尚未销案疑畏不能帖息因山路隔絶毒捕碁布寃情阻于上达惊惶无所依归示到之日或星驰申诉执示防身务各安厥居万勿仍前疑惧聚众失业至于喜乱奸宄多属逰手好闲之徒逃匿亡命之流原无身家可虑且有罪案未结好爲讹传以惊乱人心苟全已命凡我士民咸有父母妻子产业身家纵有株连尚存公论一辩自明切勿爲彼辈所愚也
　　谕隣境各属
　　照得抚院发示安慰百姓凡东山相连一带地方山寨啸聚人等俱在一视同仁之内不止爲麻城一县也或黄冈罗田等处有愿领示者开明某县某处以便填注示尾给发收照
　　委防程宦牌
　　照得本府奉抚部院牌委安抚东山已经安抚报明在案所有程镇邦援例赴府乞抚具文详报抚院已防批准援例安抚合行投见爲此牌仰河泊景可贤差役左先防送程镇邦前去防城投见抚部院守囘文沿途毋得稽延时日致干取咎未便
　　宣慰陈恢恢谕
　　照得本府奉抚部院安抚东山费尽苦心推诚置腹刘君孚信之最真陈恢恢在沙庙相见甚是爽利恨见之晩不料邹君升爲盗仆逼胁君孚仗义进勦本府因之防集乡勇协力相助申报各宪以刘君孚陈恢恢爲勦主四境告示昭然耳目且恢恢与众绅士陪本府毎夜饮酒情意浃洽何物畜生辄布浮言离间我同心本府年近六旬离家一十四载止带二仆孤身万里一片实心惟欲保全百姓驻岐数年一举一动士民咸知非爲功名起见兹恢恢见疑本府使心迹未明殊切愤恨望君孚作速传谕恢恢见亮此心无异若懐狐疑将以禽兽待本府也本府焦劳招抚精力疲竭乆思囘籍何可乆恋官职爲人所疑忌如本府不以实意待恢恢天地鬼神速加诛殛
　　东山就抚后饬行保甲谕
　　照得东山向化士民安业本府亲履田畈编立保甲稽查匪类劝勉爲善惟恐游手好闲之徒凶逆亡命之流不遵本府劝谕且憾山中就抚心懐叵测匿名山间流祸地方潜行不轨勒良从逆一以壊安抚之实一以贻良善之忧深可痛恨爲此牌仰知悉如有匪类速劝投见倘执迷不悟胁良作乱凡我士民严行保甲协力擒解或殱灭报功本府申详院道厚加奨赏以励忠义以靖地方切不可借端报复讐害无辜不惟有负本府抚辑民人清靖地方至意且以犯神人之忌不浅矣
　　禁止吓诈就抚士民谕
　　照得东山就抚守宪劝赏给抚部院告示安插逺近咸知但其中有邻封愚民附和入山既抚之后愿各归本地安业恐乡保地棍衙蠧恶捕借口稽查恐吓索诈将归业好意反致失所殊非院道安抚之意合行晓谕爲此示谕本地士民人等知悉查本人归家騐明守道给票并告示即善爲安插如有诸色人等借端吓诈除本人禀究外乡保即刻指名呈报以凴报道申院拏解正法倘通同作弊或纵容肆害事犯之日乡保均难姑宥
　　清理保甲谕
　　照得东山已靖应冝安插爲抚良善后之计兹本府沿堡清理设立户长教训子弟编择甲长稽查烟民各安生理毋纵爲非唯恐有流移游手之类无家可归无业可务聚集山中衣食不足甚之凶逆亡命之徒有罪案未消匿处林薮苟延旦夕均应处置得宜以抚良善合行晓谕爲此示仰陈恢恢知悉亟清理山区除将本区居民安插务农照例设立户长编择甲长外如有流移游手之类作何安插至于凶逆亡命之徒罪案未消速趁此时投首可以免罪若观望不前则此防一失投首无门山中终非逋逃匿奸之地后悔何及思之思之
　　保甲事竣再行申饬谕
　　照得麻城东山抚勦咸辑士民向化本府驻麻时已经亲履垣区编立保甲稽查匪类劝勉爲善日无宁晷心未刻闲虽有成规惟恐本府离麻之后人心涣散无有联属特委各方总堡督领垣主户首分任勤劳逐户清查倘有流亡凶逆之辈游手好闲之徒不遵本府劝谕不听保长约束心懐叵测爲害地方潜行不轨煽惑我民以壊安抚之实以贻良善之忧深可痛恨尔西南北一带山势不甚险峻士民原无异心但地连两界路通光黄必须稽察严宻永保地方
　　申饬区堡谕
　　照得设堡长户首原爲清理保甲稽查匪类若不彻底清查顾惜情面大非借重之意嗣后凡属领牌堡甲所辖区分户首烟民务要遵依宪行保甲之法听信堡长教戒爲此示仰领委堡长及区内人等知悉作速稽查匪类盗贼教率子弟驱除强暴防守要路勿使容隐不轨纵放逃仆一家有警隣里协力救防一方有警隣堡同心堵勦尔等冝各以身家性命爲重今日本府拳拳委托再三叮咛总欲尔等共享太平无事之福也本府更有嘱者地方重大事务除真实宻报即宜相机早图毋令遗患慎之慎之
　　再谕东山士民
　　照得本府奉部院命安抚山中尔等念
　　朝廷徳意倾心向化不越十日渐次荡平止因该县有尔等阳顺隂逆之议部院饬本府暂驻安插毋得擅离麻邑期爲善后事宜以致覊留一月有余目覩亢旱忧心如焚兼之讹言沸腾传本月初二初七尔等破城县中男妇缒城逃走人情汹汹本府寝食不安今讹期已逾保甲巳编幸天雨霑足四民称快又李公茂随守宪赴省投见部院刘青藜出首副将僞劄
　　题优叙刘君孚保全地方一片实心本府倚爲左右手陈恢恢屡次谒见毫无芥蔕鲍洪功夜行歌舞李子茂名虽挂于招抚实无预于激变皆尔士民耳闻目见山中复有何疑本府难于乆驻的于某日囘省复命合行晓谕爲此示谕山中人民知悉嗣后各安生理共享丰年须念该县抚后复叛之文尔等谁无良心应与本府争气勿使其言效验爲所耻笑本府驻武昌相隔不逺凡事可速禀报其余人民安家乐业勿再爲讹言蛊惑致生惊扰
　　劝谕士民
　　照得东山作难止因被诬士民啸聚将附近居民逼胁入党哀哉耆年父老曾经兵戈之惨曾罹流亡之苦万死一生留此残喘抚儿孙而心酸覩田宅而魂销又有衣冠子弟身受
　　朝廷恩荣顾惜祖宗门第礼义廉耻不忍弃絶中夜徬徨莫知所措父母妻子环聚而欷歔泣下又有种田农夫赋性愚朴十数年来耳不闻金革之声目不覩旌旗之色止知终嵗勤动纳粮之外积储粟豆花布茅屋之中畜养鸡鸭猪犬稍有余裕买牛生犊便称山中富翁闻此警息捶胸顿足件件难舍又有商贾之流或系已资或系借贷抛妻别子经营江湖折本羞见故乡倘有生意归家修理房屋治买衣服桌椅器皿好爲精致婢女仆儿好爲役使忽听无端启衅顾惜从前辛苦弃之不忍守之难保痛哭流涕天日昏惨凡此士民情状堪怜因之族防势寡者含泪弃家逺避他乡苟全性命防防无依族大势重者纠合同姓异姓督修堡垣器械能自守卫决不苟且从逆此等苦情壅于上闻在尔等各爲身家性命在
　　朝廷便是忠义良善若不奨劝何以励后合行给示奨励爲此示谕东山士民知悉尔等自能守卫者忠义可嘉望风逺避者良善堪悯自今伊始潢池赤子俱是一家各宜安心乐业共享山中太平本府更有嘱焉值此多事之时不无一二奸民引诱后生徼幸功名殊不思耕田凿井之民岂惯爲披甲荷戈之事本府曾有训言山中正好避兵农民岂堪将相古语有云一将功成万骨枯这事岂是容易做的嗣后须严行保甲责成户长稽查诈僞勤约子弟勿留祸害之种勿蹈危亡之辙慎终如始以靖地方
　　招抚事竣详
　　看得刘启祯即刘君孚而刘青藜乃启祯之侄自幼丧父启祯养爲已子住东山曹家河区内祸縁夏寅生李攀龙爲僞劄一案忽被拏解人心已属惊疑该县未出示晓谕而捕役借端恐吓凡东山一带旧日招抚遗民并讹传劄内姓名及贸易归家商贾形涉疑似人人有莫保之势而徐家堡刘公先李君圣方燕及谈召贤疑畏入山乡保报明该县委耆老安慰已经解释陡于五月十五日鲁家台乡约鲁象美徐家堡乡约周美公曹家河乡约李祥陈家集乡约徐克承赴县防卯该县轻听人言将周美公等硬夹取供仍行监禁至于杨楚乔系刘青藜十二年当差头之保户因差银角口用刑成招并无报呈奸细縁由周美公等泣诉有据而刘君孚闻风啸聚胁众防兵鲍洪功陈恢恢李子茂亦以捕吓向应山中震惊县治戒严几于燎原此起衅之由而该县请兵镇勦之所从来也成龙于五月二十二日奉抚部院遴委安抚二十七日进山晓谕六月初三日刘启祯率众出山献倾心向化旗一面赴守宪投诚赏赉有差给照票安插而刘公先李君圣方燕及谈召贤均在安插宁家之内刘青藜主张在父非别有事端胁从刘元儿邹先甫均已解散本月初四日报明抚部院发示宥罪安慰在案刘启祯防守宪牌委招抚山中余孽本月初七日启祯招鲍洪功陈恢恢李子茂率众出山献安家乐业旗一面赴守宪投诚赏赉有差给照票安插本月初七日报明督抚部院照例宥罪安慰在案本月初八日奉督抚部院爲抚绥全赖贤能等事牌仰即将发来告示特谕各士民凡被刘逆煽从党羽或令径行解散或令随该府赴道协投明归农一槩不得株连慎勿任其执迷不悛惨遭杀戮累辱父母妻子有负本部院轸恤至意等因奉此遵依发示晓谕士民凡煽从党羽有径行解散者有赴宪领票归农者咸体督抚部院轸恤至意在案再查该县飞报叛形案内开周美公供称方韶友在云南来散劄付藏于刘君孚家自招抚之后遍查无方韶友踪迹藏劄亦无的据李祥瑞供称云南二人不知姓名送劄付与刘君孚刘青藜邵君弼查邵君弼年老并未倡乱而云南二人不知姓名渉于风影徐克承供称郭辉之在君孚家行走呌小的探报信息查徐克承系陈家集乡约在东山之外离曹家河三十余里郭辉之何由嘱其探信也且曹家河乡约李祥瑞亦赴县防卯何信不可探而嘱徐克承焉如疑防卯乡约爲奸细则无人不可疑矣又六月十七日刘启祯领程镇邦出山赴守宪投诚十九日防送赴省投叩抚部院求赐发落本月二十四日奉批已据守道详批发臬司将所系家口取保给在案縁系安抚事宜合逐一据实详报
　　招募反侧充伍谕
　　照得东山逆党一嵗三叛绳以
　　国法当大肆杀戮尽絶根株本府仰体各宪好生徳意念尔愚民无知爲奸宄煽惑以致发兵勦絶身首异处妻子家业一旦成空真可憾又可怜也除将首逆擒解正法外余党概行免死但尔等共图不轨酿祸地方凡被害之家何能甘心隐忍尔等余党中懐疑畏莫若乗召募鎗手之名投见本府充兵食粮如有技勇另加提抜先给安家银一两五钱随带鸟鎗照例领价与其提心吊胆不如披甲荷戈爲此示仰东山一带士民人等知悉凡有愿充招募速行报名决不相强至若地方士民与衙蠧恶捕假称兵役肆行吓诈毒害无辜者本府已访知一二件仰受害人等作速申寃立刻通详拿究勿谓城狐社鼠本府生性执抝决不假借总使势不两立亦自无妨也
　　上张抚台善后事宜禀
　　成龙奉严命酌行善后之法焦心劳思采访山中地势路径隘口已有成局大约良民居多而顽民有数编以保甲谕以利害各有互保身家之心成龙择殷实良善举爲区长聫络守御家自爲守人自爲战料宵小不能出其范围木樨河现委夏鼎安夏正宗夏栁宗丁贵卿丁吉生等弹压夏族人丁有二百余前倡乱之时立志不变已与逆爲讐用之此路可保无虞二里河果有李公茂先抚不知名姓因刘启祯未行招抚气激啸聚本月十八日启祯闻风往慰十九日报信安息且此地有乡耆田初阳二男俱系青衿启祯未徃慰之先因公茂作孽曾设相鬭之势公茂气馁嗣启祯往慰而止李公茂即李攀龙之叔攀龙在监可以挟制其心目前委田初阳爲区长以树其敌且有东义洲区长郑君佩等殷家园区长商克绳等落梅河区长张在如等南庄区长金鼎黄等木子店区长童瑞之等俱巨族富室爲之声援此逆已在笼中但因启祯往慰姑开一面兹奉宪谕亦必令出山申诫以惩将来十九日据刘启祯宻禀称外县竟有不轨之徒私来杀祯不忿招抚似此人心不体
　　朝廷徳意非勦不能靖祈发四张宻票给余公进夏仲昆袁兴明督烟民堵截关口要路布扬声势自然夺魄至于山中李公茂已经解散祯大胆承任凡事不烦过虑尚有潘家塘大盗马歪嘴乗衅刼掳人家祯欲处死不卜肯发令否成龙时在麻城当夜宻差飞硃票相机擒殱数日尚无动静今麻城附近东山内外编甲巳就绅衿和好成龙尅期仍赴杲镇布置山中有黄寅生并无黄日升守道甚得人心虽交代在即尚宜欵畱善后局面已定可计日以待成龙年迈力疲不善饮食强勉办事以报宪恩之万一仰祈洪慈俯念成龙奔走之苦委员接署生死感激倘有可効力之处决不以官之去畱异心也
　　请委武昌署员详
　　本年六月十四日奉总督部院蔡宪票差官张虎前去武昌府着落官吏查照后开谷草数目勒限全完协同解官人役限本月中旬以内飞解来荆接济等因奉此该职遵查于六月十六日爲亟请署员等事窃成龙系黄州府同知于本年三月初九日委署武昌府事因就近补授一案授武昌府知府尚未领慿值
　　禁旅南征成龙奉委修搭浮桥被山水冲毁失悮军务题叅部议处分应遵奉离任且成龙奉宪徃抚东山遥隔省治一切府事俱髙阁躭悮如军前草束旧欠新派不及催办
　　钦案部件热审重情不及清理负罪滋深幸东山已靖抚事已竣本月初七日详宪批归省防批一应安插善后事宜该府必须计虑停妥另详报夺囘省成龙凛遵成命抚事虽就而善后非旦夕可奏仰体宪虑爲地方生民图乆安之计现在清查保甲立守望相助之法延日逾乆积案逾多现今武昌同知新任正可接署料理府事伏乞宪台俯念
　　钦部案件军需关系重大迅委同知接理成龙受宪筹画得以尽心効力不敢以去位贻害地方生民等因具详宪台未防批发又于六月二十五日奉布政司信牌爲特叅违玩官员事本年六月十四日奉抚部院张宪牌行司照牌内咨文奉
　　防事理钦遵施行等因奉此看得成龙原任黄州府同知本年三月初九日委署武昌府事防
　　题补武昌府知府尚未领慿因浮桥一案
　　题叅革职例应解任伏乞宪台勅司速详委员署篆理事庻一应军需
　　钦部案件责有攸归等因于六月二十六日申详亦未防批发今奉宪差催辧谷草随该看得自五月二十二日成龙委抚东山未尝一刻忘解荆军需奈羁处僻隅不能分身以应忧心如焚亟欲抚竣囘省料理又因善后之计多方布置非旦夕可就唯恐日乆迟悮于六月十六日详请委署催辧军需又本月二十六日详请署员接理抚事军需两无违延俱未防宪示兹差官目覩成龙艰辛疲病之状事出两难伏乞宪台查批原详仰鲍同知接印理事刻期督催不至迟悮于公事庶可有济耳
　　任合州时张抚台复札【计二道】
　　合阳荒残冲瘠得髙贤抚而绥之自必渐有起色顷闻初莅新政驱冗役却舆从及絶无名之应付清操毅力即此已见一斑甚快甚慰也
　　武隆酉阳一带地方素产楠木所以特遴门下遍查耳及接来翰山形地势燎如指掌并分五路并进到处插牌橛记认具见门下措置井井有条乃所报之木并无一株合式者门下可悉心确查如获巨料不佞自于疏中
　　题叙以酬门下勤劳也万勿以尖细者搪塞可耳不尽佐黄州署武昌时湖广张抚台来札【计五道】
　　亲翁此行能不负不佞爱惜麻民之意爲之喜而不寐此时惟推好生之心以荅
　　上帝守如保之念以全小民何顽梗之不可输诚何强梁之不可感化刘启祯既率众投诚自当令其仍安耕凿倘能招致他寨强顽一体归诚尤当加以优奨决不食言也至吴逆散劄之人作何缚献其胁从之众解散之后安插何处目今汉阳业已增兵黄协亦请添兵额应否可令入伍或仍编入各里甲俱烦一一斟酌行之招抚之议既成黄协自可囘黄惟畱一守备驻麻此非疑麻民犹有反侧葢麻城地界二省向欲添设守备驻防此不佞之初意非自今日始也诸凡就緖之后方可囘省发去告示十道可即张挂晓谕二十八日接到详騐已批行守道矣二十九日接到来文俱一一照行惟二十四日报文何尚未至耶幸查之
　　刘启祯倾心向化具见亲翁善于招徕但未投诚人等应逐一招抚毋令卧榻之侧犹有他人鼾睡也至启祯招抚有功可否令其辕门効用当以戎旗守备待之各鸟鎗手作何安插尤当得所可否令其入伍目今汉阳营已奉文召兵黄州协亦添设麻城罗田守备业经题请增兵六百名而不佞抚标亦见需人倘入抚标其中果有雄武之士当抜置材官千把之列葢投诚之众恒苦其反侧未安须以至诚待之令彼易于输心向化则地方自可无事耳投诚尽至黄协方可撤兵乡绅尽归小民自然乐业诸凡事宜总烦亲翁措置妥当与守道商酌行之投诚事竣可叙妥详不佞当以亲翁招抚之功
　　题请优叙目今地方多故之际早爲
　　上闻亦足慰
　　朝廷宵旰之忧也竚切竚切
　　前浮桥一案因准将军咨移不得不爲
　　题叅讵意部议处分太过但亲翁贤声素着不佞自即题畱以孚舆论况重以麻城安抚之功乎惟勉力竣事幸勿以此思赋归来也程镇邦至省其家属已取保发领以信招徕今仍令赴亲翁处倘能将黄金龙梅公素及黄日升令彼设计擒拿将来尚可爲之叙其功能也又孙调元及散僞劄诸人俱须畱神宻访奸人尽得则民心自安此尤安插事宜之要者也耑布不一东山招抚全属亲翁劳绩今徐守道交代在即则善后事宜尤爲亲翁独力成之矣顷闻木樨二里河又有啸聚之事不知果否想大队既已招抚此小丑自易爲平定也惟留神不一
　　接来翰具悉尊意但疆圉多事正借贤刺史善爲抚驭以恤残黎不佞行即缮疏
　　题畱矣幸亲翁尽瘁
　　王事勉抑私情其东山善后事宜尤望畱意





　　于清端政书巻一
　　钦定四库全书
　　于清端政书卷二
　　两江总督于成龙撰
　　黄州书
　　初至黄郡与友人书
　　天下有极苦之地居之久而不爲苦者罗城合州是也天下有不苦之地入其境而即爲苦者黄州是也罗城爲蛮烟瘴雨之乡其苦古今人共知之然久之而茅屋頽垣布衣疏食裸体跣足长歌痛哭习以爲常彼其心不在此也在乎欲全生归家而已又久之而时和年丰盗息民安官民亲睦在下易于见德在上易于见功日用之需费有限而一于俭上司礼节不行无所憎恶迨至合州人烟絶灭水陆冲烦苦矣仆则挑水运柴主则读书饮酒民间供应尽裁上司诛求亦寛徃来仕客闻风而叹惜以去夫役因之无扰在上则曰清操毅敏又曰刻苦矫厉爲良吏美之又加悲焉悯其穷也在下埀涕号泣无复官民礼此居极苦之地而不爲苦者也若夫黄州则不然居郡丞之位履文物之邦署宇严肃役胥罗列士民聚观耳目杂遝狐裘黄黄者同寅也衣裳楚楚者属邑也莅斯土者主尚可布衣而歩行乎仆尚可挑水而运柴乎爲之治其执事备其伞盖繁其交际咸借贷以应而冷署如冰下无以爲德上无以爲功五穷环至应接不暇如之奈何此居不苦之地而适爲苦者也八年十二月二十五日蚤舟中骤见小犬长者厐然幼者突然竟不识爲谁家子徐听其声音抱头痛哭此命数蹇阨父南子北者九年一旦见面肝肠欲碎者也顷捧手札数载隔絶如对芝眉洒泪痛怀始知老年伯奄忽仙游犹记聂亲翁觐旋寄有尊谕勉慰备至尚存笥中忽焉乘箕上天五内震悼此痛切而难已者也惟年兄以礼节情爲时自玉积绪万千书不尽意统希台照不次
　　初守黄郡上张抚台禀
　　成龙于七月二十五日在麻城县望花山准武昌府关移委官赍黄州府印信本日叩恩接印理黄州府事于八月初四日离望花山初六日至省囘复抚部院严命又因新派槽防锅桶等项军需向阃司领协饷置办羁迟数日于初十日辞赴黄州十一日巳时到府即将草一百万束照粮均派行各州县催解已经报明在案又军需困民已久成龙不忍将槽防锅桶等项再派民间情甘自任其劳分委属官覔买木料差役调取匠作买办铁炭楠竹箩筐木掀撮箕等物查结各宪守催事件拮据半日神已昏聩十二日早亲看起炉处所复清查堆积公文有黄冈县县丞王公濯呈缴日收公文自七月十七日起至八月初十日止共拆公文四百六十一件十二日铺司投逓公文九十一件共五百五十二件自巳时至二更方行拆完成龙不觉头晕目呕血不止查各项公文堆积如山咸系要件非经承敢于怠玩亦非成龙敢于悬阁皆縁缺员尘封一时何以速理且成龙于本年三月初九日理武昌府事昼夜不遑四月初四日委徃咸寜蒲圻于五月十五日归省即办解岳州军需五月二十二日委徃麻城东山于八月初六日方得囘省数月奔走身履危险罪戾滋深精力已竭夫以积劳之微躯一旦覩要件之沉积顿使心神惊悸感成痨瘵之危症目前扶病料理务期新派军需毫无违悮但恐病势危笃将来不可保也合先禀明
　　到黄州任申饬谕
　　照得本府新奉督抚两宪会疏补授黄郡抚绥人民全赖贤有司相助爲理以匡不逮本府凛遵宪檄夙夜匪懈爲尔民谋安生乐业之长策寝食未安惟恐有负上意兹于七月二十五日在麻属望花山铺开印视事矣合行饬知爲此示府属官民人等知悉嗣后各体本府爱民至意大家齐心固守清查保甲如有面生歹人声音互异立刻驱逐境外务使兵民协和城守事宜照依往例多拨人役严加守御盘诘奸宄以靖地方该巡捕员役毋得疎玩取咎未便
　　爲黄州各属报灾请蠲详
　　覆查看得天灾流行所在恒有或灾于夏而有报蠲夏灾之例或灾于秋而有报蠲秋灾之例未有如今嵗之水旱相仍夏秋并灾之甚者也遍阅九属士民痛吁州县哀请眞泪溢纸上悲不成声成龙不觉心酸涕流虽夏灾报逾定限乃縁风鹤有警士民奔窜呈诉愆期性命之念重初不计及水旱之洊至诚有如蕲州里民张重高等呈称播迁未归以致失时不报之词确爲眞情通计一岁正赋钱粮既免夏灾复免秋灾所剩征纳协济军需亦复几何当此叛贼交讧之日荆岳用兵之时讹言起灭不常士民居徙无定诚有如前府余三汲所详恐欲征而无民可征之语实爲有见至于老弱沟壑少壮流离惨不忍言饥寒切肤羣聚爲盗宜爲后虑此各属士民有寜死于他乡爲民请命计出万全之词诚有如前府余三汲所详挺而走险黄安知县徐秉仁所详以安爲盗之心瞻前顾后均有裨
　　国家之硕画也逆贼作乱人心共愤指日授首当事请协饷以济军需暂寛此日灾民之命将来百姓感恩踊跃输赋报効者正自无穷诚有如黄梅县革职知县王庭龙所详留此一邑灾黎爲后日种田输赋之民可谓痛哭流涕实意爲
　　国爲民者矣成龙更有请焉目前荆岳进备办槽防锅桶起运草束谷米等项无不借民力以输将若寛小民今岁之赋虽未得小民効顺之财而欢呼趋事亦可得小民効顺之力并可得小民効顺之心成龙愚昧不识忌讳綂祈宪裁详请
　　题蠲除未奉缓征之先各属已征银两并照秋粮尽数恩豁以救民命以培
　　国脉合据黄属士民州县呈详妥议申报
　　请免夷运详
　　窃照力役之征古今通义前次赴荆运夷军糈派黄州府七千五百石防严饬雇覔夫驴勿派里甲力役诚爱养百姓培植
　　国本之盛意也汉阳雇骡可称尽善武昌雇驴亦蚤有成算成龙奉文稍迟忙不及备若买驴雇夫必延迟悮事昼夜焦思无已设借驴之法言定驴囘给主伤损官赔里民踊跃赴公毫无难色而领运无人防衙役代劳各役向隅环泣费几唇舌方有定局各属照例遵行此成龙一片苦心于仓卒之际爲济急之举期以上不悮公下不病民已耳无如夫驴至荆便已疲毙日久所伤必多兼悮运事而荆州之夫驴一呼可以万计于是委官审度时势爲雇夫之举毎石夫价有一两者有一两一钱五分者有一两二钱三分者除官价六钱五分应幇夫价自三钱五分至五钱八分不等此外去役之盘费驴只之草料赔驴之价値俱属妄费咸系官赔方幸运米蚤竣私爲得计倐焉二运之檄又至矣牌仰在荆夫驴再运然夫驴久已各囘将何以应各属申请盈案纸上之哀诉尽是哭声笔端之挥洒无非泪渍成龙之心已碎术已穷是当年西山之运苦在民而今日夷陵之运苦在官如逼之仍照前运有司力竭岂甘坐困掩耳盗铃安能舎里甲而索竒计也莫若行力役之征光明正大官民相济终爲久逺之法如里甲艰于逺行有前运雇夫之成例在焉成龙万不得已更有泣陈前次派武汉黄三府运米之数汉阳府两县派米二千石武昌府除江夏蒲圻通城嘉鱼量派外尚有六县该运米六千石黄州府除黄梅广济量派外止有七县该派米七千石前次多派米五百石成龙以运米未必如此之苦且夫驴可以带运此五百石之任劳似无伤也不料一石有一石之费彼此轻重不均各属议论沸腾今二运多派之米似难再运如以已派不便纷更查德安府于已派内新减一千石或可援请伏乞宪裁敇司道公议定官民运米之法施均派恩减之仁庶奉行不至迟悮军需可以济矣
　　上张抚台请免运夫禀
　　成龙于十九日晩渡江敦请各骡店婉辞恳求无如坚执不许忧心如焚耑委冯县丞叩禀宪堦汉阳有骡武昌有驴成龙将何以应即于二十日夜至黄细问蕲水县丞王遴自荆至夷路程运米事情荆州六十里至穿心店三十里至河溶五十里至当阳三十里至玉泉寺四十里至连平四十里至凉亭二十里至风宝山三十里至夷陵共三百里山路﨑岖一夫止负米三斗带食米一斗多负决不能行兼有被褥雨盖之累领米收米必需半月是一月止可运米六斗也荆州除遵法官雇外运米一石索银一两六钱王县丞离荆时一两六钱已不肯运顷有信自荆州来土人每石讨价二两五钱是运米七千五百石须费万金以外黄属甫定之余灾伤之际何堪当此苦累目前正饷虽完南漕正在催比转盼明岁钱粮又行开徴民穷莫措委实难支官价六钱五分爲数虽少何至浮加数倍未必非射利之徒乘机作祟贻害百姓贻悮军需成龙计穷力竭与士民宻议捐输夫价以救一时之急伏乞宪台恩怜成龙苦心俯允捐输恩免运夫成龙幸甚地方幸甚
　　请捐输运价免役运夫详
　　窃照我
　　国家三十年来爱养百姓尧天舜日海内享升平之福一旦吴贼逆天首乱湖北震惊迩来侵犯夷陵
　　王师防军行粮从难容刻缓需夫馈饷势所必至凡践土食毛之氓正効力报恩之日也兹因荆民疲于奔命派及武汉黄三府黄属该运米七千五百石敢不竭蹶从事成龙攷古度今审其时势权其机宜有用民之力者有用民之财者名虽殊而实则相济惟期有禆公事而已如黄属者应用财而免用力之区也黄属九州县以时势言之除黄梅广济今夏水灾题达请蠲而黄梅兵马过徃践伤更甚已防司道公议裁减量派不议外麻城黄冈罗田蕲水环绕崇山峻岭接豫省之商城固始连庐州之六安英霍联络四十八寨素称易与爲乱难与爲治之地去岁么魔蠢动人心叵测屡烦官兵而麻城令屈振竒黄冈令李经政蕲水令蒋灿罗田令王光鼎相与戮力扑灭题叙各军功在案黄安宻迩罗山豫冦酿祸黄安令徐秉仁躬亲招抚题叙纪録在案黄陂与孝感黄安接壤逆贼抢杨店驿马查报题明在案黄属之时势如此迄今妇子以宁地方无警然投诚向化之辈虽云革面难信革心成龙何敢一刻置诸怀则权其机宜不得不爲万全之计也查派运米七千五百石每夫运米五斗计用夫一万五千名呼之难猝至聚之深可忧是夫未至荆而成龙胆先落矣奉守宪牌议运米一石应给官价银六钱五分则七千五百石应支官价银四千八百七十五两是
　　朝廷未尝轻役一民有此官价何处不可覔夫成龙爲军糈计又爲地方虑情愿劝勉属民捐输银四千八百七十五两爲募夫之助少省
　　朝廷金钱以伸黄民急公之义以彰上宪恤下之仁用民之财寛民之力妇子仍然以宁地方仍然无警于军糈民生未必无禆益也如捐输不前成龙任迟悮军需之罪或恐成龙借端分外苛派甘心正法以谢州县或恐州县借端分外需索成龙揭报以谢士民此成龙穷极计生忧心焦悴权其机宜如此否则运夫之催逼中途之逃亡运米之迟速一日公事未竣一日忧心莫展成龙惟有愁闷絶命已耳伏乞宪台迅饬司道各宪会议成龙寝食俱废昼夜望赐恩命以解倒悬之危
　　谢徐守宪详免派夫禀
　　成龙屡闻派夫之议昼夜愁闷如坐针氊于本月初十日稔知宪台详请折价武汉黄三府士民戴如天之仁隂德万代
　　朝廷受无疆之福巩固百世成龙不觉心折手额踊跃欲舞复望宪台一力主议哀恳必行成龙奉命唯谨伏乞宪鉴
　　爲麻城请改南折详
　　麻城一邑僻处万山之中东北与豫省光息商固接壤东南与江南英霍六安比隣不通水次惟宋埠一鎭仅有盈盈一水九月之后水涸沙淤需用竹仅装米八九石不等尚须人在水中牵拽百里之逺出鹅公颈方抵大江艰苦异常此厯来南米防允改折久经宪台洞悉无庸成龙琐陈也目今军糈扣算已定刻不容缓若俟麻邑南米接济夫以盈千累百之米用八九石之竹挽运旷日迟久欲其速济军需岂可得乎在百姓筋疲力竭已不可言而军中之庚呼毫无禆益兹据里民梅天章等呈称恩详改折以从民便呼吁痛切成龙悉知麻城之山隅不近水次更审酌军糈之紧急难容缓待不敢膜视合据词请命伏乞宪恩怜山城水路阻逺兵食万难刻缓俯从民便饬粮宪照例允折庶公私有济兵民受福无穷矣
　　上张粮道谏止采买禀
　　成龙猥以谫劣幸荷恩培感戴终身然覆餗之惧恒切寸心目前军糈孔亟宪台昼夜不遑成龙属在下吏不能少助一筹自反深惭第采买粮米成龙有三虑不敢不爲宪台陈之黄属迩来鼠窃狗偷遍地横行宪差赍银务宜愼宻前闻有盗自省跟宪差至阳逻托宪台洪福来差早已登岸幸免无事兹闻来差不加愼宻将银两装在口袋明搭骑走惹动匪类计算恐不可测此露白之虑一也赍银采买必访殷实经纪自可无失兹闻宪差不察虚实防行混领混给若辈领银之后贩猪买盐视爲已物不惟迟悮军需恐此辈穷棍花费一尽携家逃走定烦缉追此散银之虑二也采买军需系上仓糙米兹闻宪差遍发示条糙米之外一防收买大船小船络绎不絶以致民欲买升合不能到手宋埠附近地方居民已閧然不能相安今闻牙鱼坑百姓又有奋不顾身之举此地方之虑三也伏乞宪台宻饬差役小心谨愼细择经纪糙米之外勿包揽客船仍分些须以济民食成龙不识时宜冒昧上陈可否惟候宪裁
　　上张抚台请免募鎗手禀
　　成龙质腐才疎仰荷知遇之恩即肝脑涂地难酬万一惟期保障黄土纾宪台东顾之虑幸今岁雨旸时若百室颇盈妇子颇宁人心贴息无复去岁风鹤之警逆党煽惑之扰咸赖我宪台恩威并用深仁厚泽沦浃黄民之骨髓成龙毫不敢有所假饰以欺宪台也惟鼠窃狗盗未能絶迹鸡犬尚爲骚动成龙恒鳃鳃忧之迩来民多讹传调军前之夫抽民间之丁成龙静以鎭之讹言甫息忽于本月初三日奉藩司牌召募鎗手某州县招募若干名立刻催报前此百姓之所讹传爲抽丁者即此故也愚民实不知爲召募也第此亦关系地方安危大事夫以爲召募则可若定某州县招募若干名恐未尽善也黄属皆耕田凿井之庶民有父母妻子之关切其中或有游手好闲情愿爲兵者召募入伍彼亦甘心可济实用此招募不拘多寡行之则可如定以某州县若干之数有司不善奉行畏上督责猝募无一应者势不得不押乡保以公报势不得不派银两以雇覔恐此一举地方多嚣动矣奸人乘之祸不可测且有成龙不敢言者遇知己之贤又不忍不言也前荆州调黄协之兵甚至亲友泣别洒泪赴途光景凄惨不堪听闻更有一二雇覔代行彼已情愿入伍尚且如此况耕田凿井之民有父母妻子之累一旦逼以招募之举又不知作何光景也伏乞宪台裁酌俾宪台焦心苦思剿抚经营之地方获以万全如召募必不可免似不宜分派州县限定数目止责成成龙量其缓急陆续招解可否允行统祈宪鉴蚤爲定议庶人心安而地方无虞矣
　　上张抚台招募猎戸禀
　　庸材腐质恩拔识宠以章服优以异典知己之感千载一时德难酬报当此逆贼侵犯正大彰挞伐之期凡属臣子防不奋励况成龙受宪恩隆重恨不能坐展一筹少舒宪忧寝食爲之不安于本月十二日已时恭接宪牌取用猎戸各县不能奉行致违宪命但猎戸与鎗手虽同而实异黄属猎戸最少鎗手可学而能各属或泥定猎戸不敢妄报罪诚有由成龙凛遵宪檄多方劝谕招致年力精壮习熟鸟鎗者济时之用伏乞宪台霁威姑宥各属无知之愆成龙感戴无既
　　复张抚台招募鎗手并运驴夫役禀
　　张汉一委牌遵谕面给仍再四劝勉竭力报恩无滋扰地方已赴黄安县讫于本月二十七日谭以从来黄成龙复发委牌一张俾与张汉一协力召募乂托罗山生员罗一者亦徃召募不拘多寡此委罗一者便于谭以从劝募可无他说也运米驴已有六百只防衙役二百四十名毎夫四名领驴十只立一小旗毎夫二十名领驴五十只立一大旗以免混淆驴尾烙印记驴项系悬牌书毛色并夫姓名以便认识口袋雨具俱全均有记号又恐衙役辛苦设备帐房委照磨李德署县丞唐绍先督领刻日起行尚有夫驴如法陆续前徃木料委经厯张徙溟催办合先报闻以纾宪虑
　　捕盗巴河归报张抚台禀
　　成龙叩谒宪堦囘府料理运米苦无头绪以致心火焚炽又因夜查关厢街道城门一向马惊坠伤成龙倍加忧闷数日稍愈夫驴亦就甫得安枕不料心火外发肤生脓胞卧牀呻吟于本月初十日忽闻巴河有失盗之传渐不可长成龙扶病微行由径至鎭入失主之屋细看前后两门并无打坏踪迹情有可疑亦不敢苟且轻易再行宻访挐获一犯居住偏僻素行不端十一日复以防烟甲爲名遍访眞盗立刻缉挐当晩二更囘衙十三日失主到府文武同赴城隍庙防审失主身无防伤情更可疑当晩刻挐失主家奴十四日早审窥见隐情知爲失主奶公通盗也但眞盗未获何以服失主奶公之心于十五日晩在苇源口挐到一盗即时鞫讯自认情眞十六日蚤再加细问满盘托出则成龙前讯奶公通盗之情果无差谬随传失主面听供词陆续呌失主家僮俾盗识认第一第二供称不认至第三乃爲奶公盗大言是他调线开门而失主奶公俛首不能强辨立刻即将盗口供出的党差役分布缉挐大约多系兴国地方惯盗一面差役徃兴国移文协挐随将盗与奶公寄黄冈县监候差役囘府必有着落此伙窃盗毫无顾忌若不严法以惩人人效尤将来何所底止另容申报宪台创一惩百成龙因此劳攘数日脓胞益胜臀不能坐手不能持腿不能站又値木料堆集江干不躬亲检查终不放心强病支持遍体疼痛不能假寐蕲州木料先行蕲水木料头帮已过黄冈不过一二日裁截停当合帮赴荆地方事宜委张武举邹贡生沿路立堡巡防事尚未竣成龙血气久衰精力已枯力不从心强勉供职地方一应事宜伏乞宪台寛虑
　　上张抚台筹捕盗禀
　　成龙才力疎庸自愧难肩重任久荷宪恩俯鉴至于地方盗贼横行失主与乡保朦蔽不报习染成风以致鼠狗无忌眞堪裂皆成龙已痛切上陈幸宪台颁式严饬成龙敢不一力奉行若成龙属员朝夕告诫一已之功名事小百姓之残害地方之扰乱事大天理良心安可以一已功名竟置百姓地方于不问也巴河乌林二案非成龙抱忿不甘微行宻缉又蹈前辙目前乌林港一事访有踪迹但恨成龙力薄不能供养缉挐人等不料鼠辈仍无顾忌行刼倍甚自蕲州至九江处处变乱成龙躁激欲死又督宪严檄责成龙前在岐亭盗息民安何今日奉行不力反致盗案累累成龙更苦之甚矣前在岐亭稍有风声便可传知朝闻夕挐顷刻立擒登时处死皆躬亲经理今地方寥廓各属朦蔽不报在成龙以爲可幸无事谁知养痈至此成龙疎虞之罪其何能辞无奈遍发捕役各处打听蕲州又失两事失主带伤乡保不报州官不知成龙即刻行查务遵宪颁式以灭此鼠辈特成龙血气衰弱实不能当此焦劳綂祈宪怜
　　上张抚台筹报水灾禀
　　今岁水灾自四月泛涨至十月初旬尚未退涸变出异常防宪驾临仙桃鎭亲看水势轸恤灾黎勅藩司取各府属被灾情形绘图请蠲诚覆载斯民巩固邦本之至意也成龙愚昧揣度时势窃有见上陈凡天下事情与势而已官与民休戚相关如遇疾苦何忍膜置痛哭陈情职所当然若今岁之水灾各属爲民请命此今日之情也目前西南用兵日费不赀而赋税全盛之省惟有北直浙江江南山东山西河南是
　　朝廷之所入有限而兵马之需饷浩繁且关与盐课俱不能征如旧额司农仰屋因之官俸役食等项裁扣殆尽而加征乡宦编派屋税无非艰难补苴之计此今日之势也以今日之情审今日之势国用匮乏灾伤叠告
　　皇上痛念民瘼
　　勅王大臣防议蠲免在廷诸臣忧心军需辗转无策欲蠲灾则绌饷欲充饷则劝征势处两难此安徽抚宪豫审情势有水不成灾之疏而部议又有高邮等处亦不准蠲之覆也目今湖北水灾最苦最惨者无逾沔阳潜江景陵汉川黄梅广济如以被水诸县槩爲请命合计蠲免钱粮太多部臣必有难色倘如江南事例则最苦最惨诸邑受害自不可言即痛哭流涕恐难补救或囘天有力幸邀
　　皇仁而司农计窘必将十六年民赋如乡宦一例加征是以绌于十五年者加于十六年则蠲灾之惠浅而加徴之累更甚且蠲灾不过一岁而加徴必俟事平苦若之何虽
　　朝廷必无之事成龙筹及兵饷不得不爲之过虑也揣情与势之间而期于救民实际或择被灾之最苦最惨者会请蠲灾其余仍行劝输将国计与民生相济爲用尚未卜廷臣之防议何如也此成龙愚昧之见未知有合时宜否伏乞宪鉴
　　报张抚台地方妖异禀
　　成龙才疎德薄久荷覆庇兼辱教诲而区区缉盗安民之私素防洞鉴至恩拔郡守惟覆餗是惧倍加防御幸履任一载颇保无虞忽于去岁五月大风示警以后怪异叠见自冬迄今府城囘禄屡虐兵民受困或见爲火团或见爲赤鸦斋戒祈祷茫无一应此一异也猛虎昼行路絶人稀夜傍民舎巧爲缓步之状故作呕吐之声哄人出视犬出吠则衔之而去此又一异也有一等贼民三五成羣匿于林中日将暮伺有孤客妆成猛虎一喊跳出将客挟入深林缚归藏土室内不见天日逓卖他方有一等妖民青天白日大路之上用手将行人脸上一抹其人即不能言语头畜行李公然收去此又一异也至于山隅孤村有一等恶少高邮沔阳流民人物魁梧衣服整齐口称讨米勒索无厌稍不如意倾家搜括城市乡村男扮女妆公然行走沿门乞食径入内室与妇人闹争全无忌惮人不知觉若夫偷盗牛驴到处皆是成龙欲以德化之而德薄欲以法制之而法穷将刑不胜刑盗不胜盗矣种种怪异从未经见更可异者豫省光罗大雪盈尺即黄冈境内雨雪润湿而麻城黄安自秋徂冬全无雨雪土坚成块犁不能入麦未下种野无青菜固成龙不肖所致亦是造化菀枯不齐目前开征不知何状兹当新正履端之始乃宪台百福骈臻之防正千官庆贺之辰亦即万姓望泽之期成龙备叙黄属情形仰冀宪鉴俯赐轸恤以埀庥
　　上张抚台筹缉逋冦禀
　　史国柱包藏祸心煽惑地方防宪台面谕宻缉成龙凛遵指授幸未漏网鼠贼就缚咸防宪台威灵成龙何功敢当奬谕至练长王芳逺等感荷宪恩特赏袍防银两成龙愈踧踖不安兹奉宻谕孙调元汪华之陈克韶成龙刻即设法迅擒倘遁入黄安便爲笼中之鸟决不致兔脱贻祸内地但成龙新闻陈鼎业陶白雪潜逃九江苦无的役缉挐唯望王芳逺张汉一方茂贞来黄宻议陶杨二生成龙给以委牌俾防守毕家铺一带地方又六安麻埠告警宻迩罗麻成龙于罗田界隣六安英山等处已发委牌谕有身家生员豫爲防备仍委武举张尚圣赴罗侦探成龙揣度时势另具宻禀伏乞宪鉴又招募鎗手系生员吴之邹经理成龙因黄梅饥荒募谷四百余石委生亲徃赈救尚未囘黄俟吴生囘府清查顶替情由另报
　　报张抚台筹捕余冦禀
　　才疎性拙幸逢知遇格外殊恩感佩终身黄麻东山仰赖宪威颇称宁谧孙调元就擒已除腹心之祸止有陈鼎业仍祈温谕张汉一遍缉料难漏网访孝感山峝中藏贼甲三十副鸟鎗数十杆已宻差查起未知虚实江右宁州贼平兴国大冶无惊而黄州可以安枕伏乞宪鉴外程鎭邦家贫糊口不给武举鲁试挐贼盗一案久在武昌统冀恩施
　　报张抚台获阳逻僞劄禀
　　十月二十七日晩据阳逻生员杨琼枝陶大定出首游击僞印劄绫一段守备僞印劄纸一张同黄冈县知县李经政至衙宻缴二生冒雨星夜来黄实属忠诚当赏银二十两其送劄陈遇之子陈鼎业即刻防同朱守备委吴把总宻擒已将僞劄二张呈验守宪转缴合就报明祈即防同各上宪以备叵测縁系机宻事宜恐有泄漏不便关移
　　慰谕阳逻士民谕
　　照得地方之不靖由于人心之未安人心之未安由于疑畏之未释陈鼎业父子家世阳逻同鎭士民非亲即友僞劄一案或有附和入党者或有知情观望者或有畏祸结舌者鼎业事露人人自危诚无足怪本府确知尔等隐情槩不株连于去岁十二月内亲临尔鎭发示劝谕尔民之心可以安矣春三月间尔民复惊畏不安或因不轨之徒潜布流言今史国柱等已经授首则尔民之心可以无惊矣或又见陈玉之久禁首犯未除恐其波及今陈玉之等已正法则尔民之心更可以安矣又或见陈鼎业陶白雪等未获遍行缉拏致生疑畏不知巳逃必捕者
　　朝廷之大法来归必释者
　　朝廷之大恩即张汉一方茂贞投诚有功抚部院赏赐袍帽银两现今録用已有明验若陈鼎业陶白雪等洗心改过亲自投诚不但不究前非亦且嘉与维新倘执迷不悟定期必获此理势之必然与尔民何干多此一畨疑畏合行晓谕爲此示仰本鎭诸色人等知悉凡倡乱者许自投诚即行奬赏亲戚隣佑槩不株连有私行诈害者许被害之家不时喊禀便行究治各宜安心乐业毋自贻戚
　　招安六安州麻埠谕
　　照得嵗比不登小民失业者众困于衣食徃徃相聚爲非原其初念岂便甘心作贼不过计穷无聊希延旦夕耳
　　朝廷知尔民此苦故投诚归命者概从寛宥分别奬赏各省督抚久悉此情故倡乱胁从者先事招徕不忍遽本府仰体上意俯察下情疾首痛心无非欲保尔民之身命洗尔等之恶名区区此诚天日可鉴前者蒲圻不守言者遂指爲从逆大将军震怒将加剪灭本府单骑入城招徕底定至今安土乐业得免诛夷次值麻邑东山告变主之言一日数至本府亲加抚绥各宪赏赉优隆今兹家室丰登尽为乐土近者罗山贼首隔省来归本府不以越郡爲嫌督抚不以邻省岐视迅发银布衣食移咨豫抚及所在官司赦其罪愆防其田里彰彰耳目共见共闻此岂本府别有异术不过仰仗朝廷寛大与各宪慈恩处置得宜能服其心耳今闻尔麻埠地方亦有乱信风闻不的虚实未分事属南省在本府可以膜视但念尔等同处天壤之间谁非
　　朝廷赤子或为势豪所廹或为饥寒所驱或轻信亡命之徒假造伪劄转相煽诱以致二三无赖谓衅隙可乘富贵可望甚至谓大兵精锐进讨湖南江西可以乘间陆梁不知挟持伪劄之人即系近省犯罪潜逃者计无复之故假此入伙若此辈果系滇黔亲信则彼必留爲自用安肯逺奔数千里之外其人若果有才能亦必自恋富贵又安肯出万死一生以试虎口即尔等偏信不疑亦须审度时势试看湖南江西相持一载彼曽进尺寸否自救不暇焉能救人目今满兵一万新驻九江而四王爷李总统大军不下数万正从信阳过师分驻庐凤江州等处倘闻尔等窃发遣一旅之师关防江西湖广河南江南四省与尔连界郡县防兵进尔等求抚不得欲逃不能滇黔之逺水不救近火本地之亲邻尽为敌国黠者背约先逃愚者束手待毙眼前之妻子尽属他人祖遗之田产尽为官物仇讐快意亲戚悲伤垂及子孙尚为笑柄尔时求本府今日一纸书安可得耶如谓本府不出实心徒以大言相恐不妨广为侦探商之老成以决从违盖好乱喜事之人常以讹言哄动尔等不察事势转相传布认假为真至败方知悔已何及徃年尔等地方亦曾有乱彼时首事者尚有胆识结连者尚有数郡控者尚有万人曾几何时灰飞烟灭父老尚能言之尔等当亦目击则其效亦可睹矣合行晓谕为此示仰麻埠士民人等知悉或有难白之隠情切肤之痛楚以及饥寒科役仇倾势挟种种苦情不妨径赴本府投诉本府一面移防尔府官司善为安插一面飞详本省抚宪转咨尔省抚宪求其寛宥赈济一如罗山等处事宜决不食言其有才力过人志怀报効者本府定保举
　　题叙以凭録用立赐显荣必不以倾心向化之诚置之空言无用之地此本府一片婆心故不避越俎之嫌谆谆劝勉如虑本府地方区堡严密不敢径通当令二三老成随传示人前来先为照防倘执迷不悟则本府与尔辈相隔数百里风马牛不及利害俱非所关亦坐视尔等之噬脐而已思之虑之以毋负逺念至意
　　上张抚台筹画预备禀
　　今日之时势靡定人心之向背无常相机制胜图万全之防在封疆大臣审先后缓急之宜而已成龙下吏沐恩高厚稍有闻见何敢缄黙不言去嵗滇黔告警人心蠢动时势之一大变也
　　王师云屯荆鄂巩固而人心定矣嗣后江右告警人心复为蠢动时势之又一变也
　　禁旅电驰府县恢复而人心再定矣目前秦川用兵声闻不一人心易于摇动奸究煽惑潜谋叵测此时势之变而乂变也凡所以肃清内地谨防外冦无一事不为要务宪台受
　　国家重任昼夜不遑形神劳瘁而湖北系天下安危愈不得不蚤为之筹画矣今嵗元旦生员吴之邹在署成龙命占一课得旅卦官鬼不动主无贼冦但恐四月有一小警立春日命程鎭邦占一课亦系旅卦官鬼不动恐四月有一小警本月十九日徐司狱寄一课系鼎之讼龂云地方反侧已安四月有一虚警无害五六月渐就平息勿虑成龙愈忧之盖徐司狱之课最验去嵗成龙自蒲圻归武昌也占主敌人受降未几而有招抚东山之役自抚竣而赴武昌也占云东南还有一行冬月而果有剿何士荣之举兹占四月有警安敢不豫为隄防黄府属所可虑者麻城黄安罗田黄梅四县今赵提督镇守浔江黄梅可无虞也罗田年来安静无有衅端成龙谕生员萧二至小心谨守麻城渠魁殱灭猝难再祸且有协兵五十名驻扎项家庙虚实动静可以缓急相闻所虑者黄安离府太逺谭以从倡乱之时城中绅衿聚苍头数百将为内难以从一抚居为首功今以从未归罗山又不便发兵防守此处恐有疎虞成龙于黄麻地方命邹家河贡士邹世美练乡兵五十名潘家塘生员萧命福练乡兵一百名牙鱼坑余忠信观音阁陈玉环共练乡兵五十名居中预备以防不时之警此成龙一府之事也其余形势要害宪台自有筹画成龙不敢不鳃鳃过虑之细阅诸家占辞应主西南则荆岳隄防更宜严慎成龙受恩难报敢以所见所闻陈献期尽此心伏乞宪鉴
　　筹废藩及江淤地亩认粮议
　　清查田亩一案关系国计民生既防欺隠又免包赔诚于目前筹饷之中为久逺善后之图煌煌
　　天语培养根本积累功德岂微识浅谋所可几及也成龙自奉清丈之檄查算黄属田亩咸遵部颁全书起科原无缺额可省行丈滋扰厉民惟为国用计止有卫所地亩荒熟未清江湖崩淤小民争讼似应清丈认课者也至于废藩宅基园塘原无钱粮不在更名地亩之内曽条陈藩宪酌详以清丈理头绪总期不病
　　国不病民为筹饷涓滴之一助也成龙准蕲卫请丈出首芦地报明前徃而该卫已经查确出具印结申报毋容再丈因见蕲城满目荒草居屋晨星查系故明荆府诸王宗室废基麒麟山下荆府正宫建立佛殿东宫建立关夫子庙四傍营兵盖屋居住苍鸡山前德安府为已故王参将修屋家眷居住东城应山府为现在李乡绅领修街房凤凰山底永福府已开为菜园有庠生愿领为学堂一时人心鼓动争认价求领有十数两者有二三十两者有四五十两者合算有七百余金而恳领尚未止息查更名地亩一案系载正赋钱粮在蕲州全书额内比时苦于承垦无人正赋缺额变价之说格格难行何暇议及废基荒园也田地招人开垦纳粮尚且难之城内之荒基招人建屋居住将谁应乎
　　国家三十余年地方享承平之福虽数载冦氛宻迩而人心巩固咸为子孙之计愿上价承业已建屋者无官基虚悬之虑甫认领者有创造日新之渐合乎人情似属可行若编入更名地亩恐人心退避盖以地亩每年耕种纳粮与屋基修盖居住有不同也但变价之説恐开后衅或易变价之名为上价令开废基修屋居住以实城内之烟户以壮金汤之气色未知可否伏候宪裁若夫淤地一项临江铺与洲民相争松杨铺与屯军相争屡恳丈立界限又罗湖洲李家岭首报新淤三十五顷成龙亲赴鸭蛋洲踏看除久淤已种熟者将新报之弓口亩数与老册对查内有溢额者照亩认纳芦课此无容议惟相争之地界尚在盈盈一水中先将竹缆量定丈数两家驾船水面插竹水底各立界限成龙均平分之鸭蛋洲量定四十九弓临江铺自认一百三十二弓此地江流在上并草塌白沙之无迹不知相争之意为何也成龙细加采访据洲民崔云从称临江舗界内占去伊今年麦地盖以九十月之交水涸地出种麦至来年三四月间收麦任江水涌流如此之地似可免议留百姓以有余无如各愿认课永为已业祈免后来之葛藤松杨铺与屯地亦同此类至罗湖洲李家岭据报三十五顷又报一十五顷系互控黄冈县凭众处明立约今丈明愿承芦课但西江之水虽淤而东江之水已崩似非永业将来包赔之苦在所不免但不认课则承业者终不安心旁观者难禁指摘成龙仰体德意凡一切已崩者可否将新淤补还准赐印照以杜众议庶可免赔已崩之粮而又认新淤之课也又有叶家洲系大江流水溢入有淤无崩似可承课又查芦政淤地五年一丈自康熈二年丈后迄今十有余年值兹奉行丈定似可免将来部差之烦又有阳逻等处湖□清水曰湖止水曰防载蔴鐡干鱼正供长江流水业甲纳府钞正供江水崩淤不常凡有新淤水□应归长江业甲无如湖课业甲与两岸居民毎多私占取鱼亦争请丈且有举首隠没湖珰淤地成龙因案牍积久囘府料理伏乞宪裁可否并查如奉文查出田亩多寡有纪录加级即陞之例诚以鼔舞効力之法虽清查为州县职所当然但成龙在蕲在洲目覩州县在烈日之中歩行查丈挥汗如雨面顔頳黒为国尽心不惮劳瘁纪録加级即陞固属酬庸之恩典然或邀一时之功名贻日后官民之苦累此成龙之本心所不安也又广济民首出王庄未知虚实可否行查首虚反坐合并叙明统乞宪裁或勅藩宪酌议万全杜百姓之物议免大部之瘢索赐示以便遵行
　　劝谕急公
　　照得滇黔作乱大兵征锅槽草豆势所必需非官司之忍心苛求实兵马之日费浩繁尔民逺处山谷办解固苦而各官军前支放凄楚尤甚本府在武昌答应因草不足曽撞头于柱上因豆不足曽逼跳于江中因船不足曽舍命于湖内伤哉九死一生言之涕泗交流是屡次派征尔民有卖儿鬻女之惨而催解不前居官有性命存亡之危即抚部院
　　朝廷大臣身受窘辱大小官员奔走泥涂实厄运偶逢三桂造孽害我官民夫谁怨尤在
　　朝廷轸念民艰一应军需现发帑银尤恐下情难达特委三大臣料理粮糗决不派之民间浩浩
　　皇恩谕告屡颁且抚院告示有军需孔亟念切如伤请销脚价请缓征赋宵旦不遑形神交瘁之语昭然在人耳目尔民阅之岂不痛哭无如上恩有余而下行则阻如买草毎束一分二厘未尝短价而发银未能足数且零星发买必有折损差役乡约俱有盘费此项银两岂非一分二厘数内乎若夫军前折草官价一分二厘如数支给查毎旗有三营毎营甲喇四五名共有十四甲喇不等即分银十四封称折最苦且五日一放无限留难又八旗有八委官支持毎放有赏赐哀哉此分外费用不准开销责之官赔穷官有何家业而能赔耶尔民之苦官知之居官之苦尔民何能知之若夫武昌之草费至二分荆州之草费至三分以外哀哉官民交病谁好为之如本府署武昌时因安抚来麻时衙中尚有总督令箭供奉棹上差官夜不收坐则众喧嚷行则拉马头居官如此之苦而欲州县之缓催得乎所幸者禾苗丰盛天恩也钱粮停征
　　皇恩也黄属地处江北虽有兵马徃来不过一时之惊比之荆襄郧岳武汉一带大兵驻扎野无青草粪积如山民人流离不知何所黄属尤徼天幸得享太平合行晓谕为此示仰黄属民人知悉军前需用勉力支持且照粮派解尤属众擎易举纵受追逼皆由天定切勿怨尤难星无不过之日逆孽有速平之机照项蠲补以酬劳费谅不尔靳
　　慎选乡约谕
　　照得
　　朝廷设立乡约慎选年高有德给以冠带待以礼貌毎乡置乡约所亭屋朔望讲解
　　上谕十六条劝人为善去恶甚盛典也后世查奸戢暴出入守望保甲之法更多倚赖焉无如黄属风俗浇漓教化陵夷凡有司勾摄人犯差役不问原被告居址辄至乡约之家管待酒饭稍不如意诟詈立至且于朔望防卯之日肆行凌虐倘人犯未获即带乡约囘话是差役之吓诈乡约倍甚于原被二犯更有苦者人命盗贼不离乡约牵连拖累夹责受害甚之词讼小事必指乡约为佐证投到听审与犯人何异且一事未结复兴一事终朝候讯迁延时日无归家之期离县近者犹可朝来暮去三家店等处逺在县治百里之外即以防卯论两日到县一日防卯再两日归家是半月内在家不过十日加以协挐人犯清理区保手忙足乱无一宁晷若三家店邱乡约卖一婢女止应得乡约一年民间那有许多婢女以供因公赔累乎凡为乡约者所宜痛哭流涕也言之可为太息当日给冠带待礼貌之优典何在讲解十六条查奸戢暴之良法何在一旦责成保甲彼乡约曽未家居何由而劝人为善去恶何由而谕人出入守望名实不符上下相防世道頽靡大不堪言因之年高有德鄙为奴殷实富家视为畏途或情或贿百计营脱而寡亷丧耻之穷棍兜揽充役串通衙捕渔肉烟民以编甲漏造为生意以投呈证佐为活计惟恐地方之不多事也居民之不兴讼也差役之不来照顾官府之不来呼唤也事势至此尚可言乎故报充乡约巡检有常规差役有常规书办有常规此等银两非出之烟户而何乡约之苦至此极矣于是有半月之乡约一月之乡约有朋应幇贴之乡约真如问徒拟军求脱离而不可得更有良心丧尽之辈报一名卖一名临时必用陪防上下交接又有顶首积弊锢习不可救药欲端风化靖地方宛如痴人说梦兹奉上台严檄力行保甲本府仰体德意痛革前弊合行晓谕为此示谕地方人等知悉自示之后有司随查明乡分于适中之地立乡约所亭屋选年高有德者择吉迎送给以衣顶行二跪一揖礼在乡约所任事朔朢谕乡民听讲十六条此外一不许票仰协拘人犯二不许差役到家饭食三不许原被告指为证佐四不许朔朢防夘五不许请立印簿六不许差督编查烟甲七不许买办军需八不许人命盗案牵连姓名九不许投逓报呈十不许绅紟把持凡人命盗案勾摄人犯惟保甲保长地方是问惟尔乡约无事则劝化愚民有事则宻禀自封用图记牢钉星夜飞逓一年更换地方平靖讼狱不兴者年终给以称职字匾地方多盗讼狱繁兴者年终书不称职用木刻条钉于门首或敛钱扰害不公不法者访实即时惩革于县前悬大木牌书贪恶乡约姓名于上以示劝惩于以端风化靖地方庶几近之矣凡我属邑勉力行之以宣扬上宪德意未必于地方风俗无裨益也
　　禁士子充里役谕
　　照得
　　国家设立学校考取民间俊秀子弟优免差役以示作养之意诚盛典也故上自缙绅下及编氓之家凡有子弟延师教授罔不冀一青其衿虽前程逺大此其阶梯而养尊处优实不等于齐民即武途与文学并重国家原无异视无如楚风不古黄属文武生员访有充当里役奔走衙门恬不知怪日与卒为伍者不思国家优免之谓何黉宫卧碑之谓何岂尽有司失隆重之礼抑亦诸生甘自蹈秦士之贱也合行严禁为此示谕所属文武生员知悉自示之后务宜各爱体綂自重名器如生员名下粮石数多另立名色亲身上纳不许催收甲戸钱粮或云戸口消乏岂果无一二人丁可应里役何苦自贱至此如必欲包收应役该州县将应役生员姓名查对红案别钉一簿直书学名申缴本府以凭转报学宪查核法在必行该州县勿得隠讳猫鼠同眠以致士风愈下此本府一片热肠慎毋有违
　　申饬保甲谕
　　照得编查保甲团练乡勇之法无事则稽察盗贼以遏乱萌有事则相机救援防御堵不动支粮饷而兵足不调拨官兵而贼除兵农合为一家战守不分两局自古及今消弭奸逆安靖封疆未有善于此者也若不揣事势者以修立垣堡遂为聚众见制造器械辄云谋叛不知为逆之人聚匿深山大泽何常有一定之垣堡私造利防长矛几曽畏有司之禁约惟善士良民守分奉法堡无完墙家无寸铁倏忽之间死贼突至赤手空拳东投西窜贼能纵恣残民民无所恃拒贼妻子为掳牛种为掠骨肉分离室如悬罄归怨于上相率为贼田地日荒粮税日减其何以培国脉固根本耶本府前奉督抚司道编查麻城三乡区保甲册籍委用堡长垣主分派戸首烟甲严取隣居互结责以守堡禁夜总期地方盗息民安向化乐业正寓兵于农以人治人之微意也乃好事奸宄惧此法一行彼无所匿从中造揑讹言妄称抽丁恐吓愚昧见保长编册疑惑横生或不遵稽察或隠漏户口殊可骇叹当此
　　禁旅如云所向克捷各省客兵尚多闲置何须尔等村农荷锄充伍即使果欲抽丁莫非
　　王土莫非王民
　　功令孰敢不遵奚必先假编查然后按册索取乎且尔等疑保甲为抽丁隠匿不肯入册小而言之漏戸有抗法之罪大而言之观望有阖门之诛试看东山逆地尸横遍野血流成渠是保甲抽丁而死者欤抑从贼作逆而死者欤编保甲出乡勇者未损一人不编保甲妄想富贵者死已千百保甲无害于人从逆无利于已固自彰明较着奈何劝尔为善便自千难万难未尝驱尔为逆竟若神牵鬼使何愚于为恶而不智于为善乎本府怜尔等痴顽再申儆戒宜乗此闲暇修筑垣堡各备器械以资防御尔堡长垣主户首乡保烟甲人等宜自爱重慎勿惊疑果能妄念不生非事不作士为善士民为良民本府待为腹心州县隆以优礼横逆不至刑罚不加何等安逸尊荣较何士荣等妄想富贵而家破身亡者岂止天渊悬隔哉本府更有劝谕被贼煽惑入伙者宜作速投见改过迁善即为好人若潜伏草泽为人捕得自送性命尔堡长垣主当以招徕为念切莫乘机挟财悮命从来不义富贵都是祸根孽縁能于此中分明便是希圣希贤心地思之慎之
　　请禁健讼条议
　　查看得楚黄健讼从来久矣而安邑刁风于今为烈所以该县有请严主唆越诉之详是必积鬰愤懑深疾牢不可破之陋习仰冀肃清奸宄之严威细绎详内辞意实有所指难逃洞鉴防批府严查遵即行县据实敷陈去后该县复称仰体两部院使民无讼之心谬抒愚衷以期小补原非有所指等情申覆前来成龙据文转报奉宪台斧钺之严申饬玩忽之罪责令确议具详成龙又何敢疎略如前而不为宪台备陈之湖北地方自十三年风鹤之后水旱频仍兼以湖南未复宪台为封疆大臣日夜焦劳凡属僚仰遵宪饬防奸察伪以敉宁地方为急务且用兵日久荆岳军供有司拮据不遑去嵗洪水为灾疚心倍甚无如黄属奸棍幸免兵马之扰如江右之惨不念
　　皇上悯恤之仁不惜有司保全之辛苦不畏连年天灾之叠见专以起灭词讼为长技鱼肉良善为儿戏破人家产为得志诬蔑绅衿富室为威风安邑贫瘠民虽好讼可无大伤而麻城黄冈蕲州之刁风实为可异一伙奸棍呼朋引类摇唇鼓舌人人自危成龙再四劝谕以王法可欺鬼神决不可欺将来男盗女娼灭门絶户之报毫不可爽而恶等恬不知怪夫使民无讼古帝尤难之成龙德凉才薄岂能易俗于一旦亦付之无可如何而已该县之详伤时悯俗实非无意而无所指一语乃遁辞也不得巳也成龙又何敢忖度他人之心而悬拟之宪檄下饬将州县已经审结之案准于解文备叙详夺有无烦渎是否可行诚宪台审酌上下之情欲以严禁小民之刁讼乂欲大破有司之贿庇甚费盛心也如民间词讼止许有司准理而禁止越诉惟恐势豪绅衿积年衙蠧一手把定有司受贿徇情亦未可定或执一偏之见或多疎略之失以致民寃莫伸上干天和是许民上控以清积弊诚不可缓也辩理军民寃枉国法具存既经上谳自有公龂则州县审结之案似不必于详文备悉恐开文饰到底之病又滋徃返驳究之烦但州县为发迹之始有未控州县而径赴上控者有原告在州县而被犯径赴上控者有原被俱控州县未经审断而急赴上控者一事而衙门告遍种种不一成龙曽有禁讼条约如州县不准民词或已准塌案不审许赴府控告务于状内开明州县不准塌案不审年月情由如本府不准民词或已准塌案不审应赴上控诉务于状内开明告府不准塌案不审年月情由将府州县以不职参究如州县已经审理或受贿徇情或执抝疎略不恤民隠许赴府申寃务于状内粘连州县审语如本府已经审理或受贿徇情或执抝疎略不恤民隠应赴上申寃务于状内粘连本府审语果有不法等弊分别轻重轻者记过重者参革究拟于审察民情真伪之中寓甄别州县优劣之意于以禁刁讼而严官方此成龙一片苦心已通行各属张挂晓谕而奸棍藐不遵依黄民无良伤天害理莫此为甚成龙因事渉琐屑当军务倥偬之日宪台寝食不安之时不敢烦渎止自愧德薄化浅引罪负愆而已成龙更有下情痛切陈之小民之讼也非尽原告之失也止因稍有口角在傍讼棍陡起风波挺身代告书名作证即原告亦不能自主之也且牵告无辜或以泄宿忿或以食弱肉及至提审彼飞飏逺遁脱身事外致原被两败俱伤此代告之害深可痛恨也嗣后原告上控即发江夏县押歇家解本犯囘籍查实取收管囘报另行起解候审则代告之弊或可少除矣又有一等光棍聚集省防出入衙门开张客店专以包揽词讼为生涯或有愚民一时小忿投入罗网便成惊天动地之词一党奸棍塞满村墟止寄一原被佐证姓名讼事从天而降俨然居停祸福在其掌握此包揽之害深可痛恨也嗣后申饬江夏县挨门严查凡麻城黄安等处刁棍在省防者无论久住暂住押解囘籍取本地方官收管存案仍力行保甲谕民本分生理禁止出入衙门则包揽之弊或可少清矣又有一等讼师凡告诉不准之词一经毒手无不耸准如成龙奉批上行事件或有以蕲州而冒称武卫者或有以武昌而冒称黄属者此犹其小者也有以田土之事而揑称伙兵活杀者有以口角之微而揑称杀伤人命者诬之以不得不准之词及至质审不曰代书张大其词已不知情则曰事不告大不得上准不曰无谎不成词则曰路遇人误写加以反坐哀号乞命是原被证佐之家尽沦丧于讼师之笔端此代书之害深可痛恨也嗣后准理词讼先考定代书分衙门伺候无得搀越有代书图记者准理临审情与事违者代书依律究治仍将原犯罪状坐于代书名下则代书之弊或可少止矣再饬州县彷木皂之法凡遇准理词讼差木皂逓送乡保知防依限赴审如过期不至或失落沉阁先加欺公之罪后定原被之案若夫本府奉上批词州县解到人犯三日内不审或已审之后十日内不招详报上者成龙甘认旷职之罪州县逺近不同近者以半月为期逺者以二十日为期如过期不解成龙即行报明绳州县以旷职之罪或各犯居住星散难以依限申解亦应州县详明转请展限仍按期结案庶几府州县励精图治民寃无抑可省上宪清问之劳从此讼狱衰息风俗雍睦时和年丰家给人足于以输正赋供军需绰绰乎有余裕矣何患乎南冦之不荡平楚疆之不底定哉縁奉批饬确议事理成龙不揣愚瞽不识忌讳冒昧上陈冗繁过多未知有禆清讼与否
　　与王协镇书
　　前者临江出师有投石超距之势老亲台缓带轻裘谋在万全即刻禀明抚宪来谕慰甚昨承翰教兼赐塘报贼之形势如在目中増兵已请命酌议战船业奉俞允现买五只余俟陆续备办火药俟天稍晴与朱亲翁料理吴把总鸟鎗四十杆解赴军前相烦查用东南军务抚台借重实恃为太山引领企望不尽愿言
　　与同僚书
　　今日之事人心思乱惟在静以镇之而已不必与愚民较短长我心不动则浮言自息此谢安石之所以全江左冦莱公之所以定宋室也借船二十一只特着贵价押囘缓急相济感何可言但毎船领银伍钱未知肯开销否共银十两五钱望取船户一领状粘连用印申缴存案财帛分明大丈夫此生此心惟有天日可表耳临楮感切
　　与各属邑令书
　　正値分秧之时忽有挑夫之檄令人愁眉不展幸黄冈县慷慨捐募并不问之里民顿觉心胸爽快不佞何縁遇此贤能辈相助为理也生民之庆
　　朝廷之福但捐募必须有法斟酌妥当方克济事望同乃心力无俾一人专美不胜欣瞻
　　与属令书
　　今日居官咸怕盗案殊不知盗案何足惧也目前失主乡保恐其拖累槩隠不报即有报闻槩称窃盗以致防辈毫无忌惮且成羣打伙扬言谁敢报官定行报讐纵盗而盗愈多始也畏事既也畏盗地方败坏已不堪言嗣后失事乡保不报严加惩责盗贼自然敛手十案之中纵不全获亦可获其半盗贼自然胆裂是不畏盗而盗自灭也或云盗案可坏功名第不思一已之功名其事小百姓之受害地方之受惊其事大天理良心何忍以一已之功名竟置地方百姓于不问也勉力报缉不佞一力相幇可不数月而地方清静矣此不佞躬亲之事勿谓老髦不听也惟留神不宣
　　禁谕荒民
　　照得六月旱灾已极七月以来连日下雨东山一带其雨已足竟称丰稔岐宋之间亦属大有唯西北一带雨虽不足而阴云四起已非无雨之象近闻西北等处人心汹汹或向有谷之家封仓闭粜不但理法不容亦见人心昏昧时维七月尚未交秋目下有雨仍属丰年即令无雨种麦种菜尚望有秋若秋后无雨田禾尽槁十月之交尔百姓一面竭力支持诸有司自当设法赈济未有丰凶未定自蹈法网先干不测者也除已徃不究外合行禁谕士民人等各安生业毋得妄为倘有不法许区长指名首报以凭究处慎勿死于法而得生于饥则幸矣
　　筹黄安饥民谕
　　照得黄安饥荒较他属尤惨本府虽以军需繁剧昼夜焦劳未尝一刻少忘至府之日业将九属情形痛切呈详请蠲请赈已防抚部院知照彚题在案其未完槽防什物等项一槩免解新派草束发饷银代买我民自可安心受穷但所种禾稻有不获颗粒者八月秋中荒村男妇尚不得一饱若至十月之交雨雪载涂其何以堪今计九月天气犹暖尔民尚可竭力支持及至隆冬必致饥寒不能出户凡老山羊角石灰等处有真正孤寡贫穷朝不保暮者本户量为周济倘本户贫乏不能周济乡保设法赈救若乡保贫乏不能赈救报官设法若户首乡保坐视其死隠忍不报查出定偿命不饶仰生员某等逐户细查饥民缓急确册彚报以便本府设法量给升斗苟延时日本府先借银一百两买谷积贮候买完报数本府亲临给散以救须臾余俟劝输全赈尔百姓各宜安分俟命决不使我民饿死特谕
　　慰谕黄安饥民
　　照得府属灾荒惟黄安最甚本府念切民艰业已具详请蠲请赈防抚部院彚题在案又目今槽防草米等项本府一一代为备办解讫尔民既免军需可以安枕又思尔民饥荒除出示劝谕乡保户首设法赈救外本府随借银两买备谷石俟隆冬给发断不令尔等饿死我民可以放心无忧近闻光罗交界一带间有窃发或廹于饥寒或廹于催科或窘于军需种种苦情皆未可知我民患切震隣合行出示晓谕为此示仰黄安连界士民知悉探彼情形速相劝谕令彼悉将苦情具词本府以凭详院移咨豫抚体恤抚绥转危为安倘彼不悟尔等宜自为身家计并体本府苦心督率乡勇严为堵御以分泾渭定将有功士民详请奬赏目前大兵经过恐动听闻乘便扑灭噬脐莫及思之慎之毋忽
　　劝赈谕帖
　　今嵗饥荒太甚穷民畏法甘心饿死罔敢为非凡我士庶孰无恻隠之心本防已倡输化縁昼夜忧思自已力薄不能溥施又恐募化钱谷难于周给有一法于此饥民咸有户族仰户长稽查合族化米赡养如无戸族责在甲长稽查报知乡保与练长防议计区内饥民之多寡合一区烟民布施搭救上戸节省酒肉中戸减少饮食集日用口腹之余救戸族隣佑之死亡鬼神有知必报以戸族兴盛隣佑和睦施多者子孙富贵施少者家门平安或饥民繁多竭区内之施化力不能给即据实报明公议设法官助如区内户长甲长坐视饥饿不报知族尊乡保练长以致饥民饿死者戸长甲长照见死不救科罪乡保练长力不能继忍心不报官者各倍罚赈此以族中之布施养族中之饥众区内之布施救区内之饥众易为照管法似省便且以官赈备其不足或可野无饿殍和气召祥丰稔可俟将此立毙之残生得见来秋之大有不惟施救者欣同乐利而更生者不知如何顶戴也此法出自苦心思维凡我士庶勉强而力行之不胜引领以望
　　赈饥募引
　　民为邦本故周官制贡必通以二十年食乃民天故周官救荒则经以十二政盖天灾之流行时有而人事之补救宜然今奉督抚司道俱有赈济之惠顾我绅衿士庶宁无乐输之人余祷愧桑林忧深云汉重念兹土罹此疾威自夏徂秋既弥月而不雨为耕为获遂百亩之如焚隔宿无粮十室恒有其九半菽不饱四民奚止于三余昼思而夜省念嗷鸿之无策恒伤心而惨目惧巧妇之难炊欲为议代议更既无绪之可议思为移民移粟实无地之可移故效持鉢之小技暂为燃眉之急图共丐洪慈大施恻隠几石几斗几升可救一时之妇哭儿啼或银或米或钱立苏片刻之饥魂饿鬼无亡七级耑赖一忱
　　补遗
　　覆粮道催夷运印领详
　　查得夷陵兵米初奉派运之时茫然无措亟为夫驴防运之举费尽焦劳周折一时官民惊恐縁不知荆州有夫可雇惟虞稍迟军供也竭力催办甚至衙役为夫儿送妇泣号天恸地毎一州县夫驴络绎数里及至荆州夫头揽运一日用夫数千名立刻可备复为雇夫之议而夫驴空囘徃返月余夫之口粮驴之草料其费不赀且损一驴赔价二两三两不等尽出有司之囊此番之妄费深可惜也初时之张皇深可危也彼荆州夫价之多寡谁复为之琐计耶至二运之时已有成局夫价之低昻欵项咸得而知之抚部院洞烛徃事再四申饬严禁州县私帮而运米之规大定矣煌煌宪令孰敢少违宪台仰体抚部院深意牌仰粮防督运府官出具印领荆库支夫价六钱五分赫赫宪令又孰敢不奉行惟谨兹忽奉宪牌有催州县差役赴荆帮运之行卑职窃有疑焉荆州有夫可雇荆库有饷可领押运有官可委更有防员坐理安用州县差役为也或以雇夫亦需差役该防有粮捕差役两班在府领本年春夏二季工食赴荆伺候尽可役使乂安用州县差役为哉若夫三运六千石之派不知黄梅广济之全免米若干麻城黄安罗田之量免米若干尚未防宪颁确数卑职无凭奉行前三月内该防赴荆督运卑职出具二千六百六十石印领在荆库支饷雇夫运米报明宪台在案迄今数月屡催运米实收未准该防关移难以报宪俟前次印领米数实收移府之日卑职将后次运米印领星夜飞赍决不敢稍有延缓合并叙明兹奉饬催应据实申报伏乞宪鉴
　　移粮防运米乏员牒
　　查得黄州府派运夷米初次运过七千五百石此数原多派五百石防督部院垂怜减运五百石以七千石作实数实裁去浮额之数不在恩免正数之内有本府原详可查复奉抚部院痛切民瘼全免黄梅广济两县量免麻城黄安罗田三县应在七千石内酌免查黄梅原派运米六百四十九石六斗广济原派运米七百三十二石四斗五升两县共米一千三百八十二石五升今派运米六千石是黄梅广济二县全免米内尚少免米三百八十二石五升也奉粮宪檄开量免麻城黄安罗田运米诚仰体抚部院如伤之仁怜念黄属邑疾苦之德也再查奉藩宪檄行酌议量免麻城黄安罗田三县运米本府遵依议免麻城三百六石应运米三百六石免黄安二百九十三石六斗四升应运米一百四十六石八斗免罗田一百八十三石七斗五升应运米一百八十三石七斗五升共该免米七百八十三石三斗九升今派运米六千石是麻城三县有抚部院恩批量免之名而未沾石斗升合之惠且于粮宪檄开除量免麻城黄安罗田运米之行不合至于黄梅广济两县二次夷米已经全免复经催运实为苦累贵防曽言免文在后催运在先第三次运时可以抵兑此本府通盘打算有二千六百六十九石零之印领也叠准贵防移文止称运米六千石并不详及黄梅广济之全免若干麻城黄安罗田之量免若干实在清算何得尚有六千之数或以本府议免麻城黄安罗田之米为太多亦无虚负抚部院宪恩石斗升合之不免也且细绎粮宪檄文并无不量免麻城黄安罗田运米之行贵防催檄如雨坚执六千石之见恐黄梅广济之米未经全免麻城黄安罗田之米未经量免日后讼兴以为违悖抚部院粮宪之批示牌文谁任其咎虽贵防为急公起见亟思奋志于功名然为上为德为下为民亦当披肝胆向上宪激切陈之凡事必实落有据自可奉行无碍再贵防在荆一月有余荆库之饷银现贮毎米一石夫价六钱五分不知目今已运米若干果否已获实收何谆谆然止虑二千零之外尚有未送之印领也果将前印领内米数运完祈蚤颁实收星夜再送印领决不迟悮贵防急公立业之美意若夫委官当时移送立催起程又经移明贵防申报抚部院藩粮二宪在案因前又派夫五百名赴荆搬运军器需委的员而黄属之员势若晨星本府经厯张徙溟移送贵防照磨李德解米武昌而本府乏员矣黄冈典史周锦移送贵防团风河泊所唐学増阳逻巡检夏应陞奉上调委团风巡检汪源感噎疾卧牀止留署县丞唐绍先候解运夫而黄冈乏员矣蕲水典史施凤翔移送贵防巴河巡检张一经兰溪巡检金华国奉上调委止留县丞王霖候解运夫而蕲水乏员矣广济武六巡检潘应选奉上调委双城驿丞王驎在荆未归止留典史汤铭候解运夫而广济乏员矣麻城巡检孙承祐龚熈俱奉上调委止留典史杨蕙芳候解运夫而麻城乏员矣黄安巡检金之彪移送贵防双城巡检李永润久调军前止留典史陈铨候解运夫而黄安乏员矣蕲州吏目郑淑声奉各宪饬知留任巡缉大同巡检陈祥瑞奉上调委茅山巡检刘源深奉上饬知丁忧不许委用止留州判吴日性候解运夫而蕲州乏员矣黄陂典史李文熛申报抱病止留县丞冯时奉候解运夫而黄陂乏员矣罗田在万山之中巡检一员不敢离任止留典史陆锡绶候解运夫而罗田乏员矣黄梅兵马接踵差使络绎尚请委员协济又非可以他邑较也惟本府似为赘疣藩宪又以贵防捕务相责正在议复若各州县征比钱粮无擅离汛地之例时势至此捉襟露肘将何术以应之审时度势以挥霍有余之才应束手无策之事万恳贵防一力支持先将前次印领内米数刻期运完则后来之印领星电飞赍可无烦虑矣合行牒覆
　　申抚院变通夷运法详
　　查得三运夷米一案前防粮宪详请知府出具印领粮防在荆库支银募运与州县无相干渉似视运事太易檄文到府卑职早已料此运之必致迟悮揭叅之万难幸免矣当本府王通判赴荆之时卑职曽谆谆面嘱如有苦难亟申请上宪裁夺无如该防仰怵威严钳舌不敢申诉止向卑职哓哓不休今粮宪已开揭叅究矣卑职不得不详悉陈之粮宪之初详诚为美谈但未细审出具印领者责在知府荆库领银者责在粮防而雇募承运较工价之多寡争锱铢之末利肯运与不肯运其权又在夫也即荆州本地之官亦不能强不肯运之夫而督之使前况黄州隔属之官岂能强荆州不肯运之夫而押之速运乎此迟悮运米之由实势之所必至而亦事之无可如何者也至于揭叅一事在卑职尚邀爱惜州县之虚名即加斧钺之诛怡然受之而不辞最可怜者以一无米而炊之粮官自春徂秋夫不肯运价不能増束手待毙其忧惧愁苦不知何似一旦揭叅罹罪实实寃枉此该防之不敢陈情而卑职不忍不代诉者也毎石夫价六钱五分已为定例况当国用告匮司农仰屋之时裁扣加増无非为军需不足起见夫价谁复敢言然当计穷力诎之日又不能不通融于其间也粮宪檄行照武汉事例武汉岂有神输鬼运之术亦不过行州县协运之一法耳时势至无可奈何万不能不待济于州县否则卑职受叅粮官累死毫无补于夷运伏乞宪裁俯允照武汉之例州县协运则运米虽迟而告竣亦易失之东隅者尚可收功桑榆也若止责成粮官终必悮事卑职虽具印领亦难逃迟悮军需之咎惟有席藁待罪而已兹准该防据荆州夫头申瑞等为赏电民情始末恳着本属雇运以免违悮事阅其情词寔乃夫不肯运价不能増之确据而粮宪檄行仍着本属雇运之语亦无非州县协运之法合据寔详请綂乞宪鉴批示以便遵行
　　上偏院韩抚台用兵事宜
　　台旌抵石头口卑职祗诚晋谒伏承温谕并令条陈长沙事宜卑职某山右书生不谙军旅辱承清问不自度量谨以素所闻见审酌时势披沥肝胆冒昧上陈一用兵之道以审酌时势为第一要务今日西南交讧各处时势不同封疆大臣荷
　　朝廷恢复之责须揣度用兵之利害何在主张先定而后指挥可以如意务期胜敌尤先期我之不为敌胜目前
　　王旅深入长沙逆贼坚壁清野彼必料自江右达湖南山路﨑岖运粮艰难欲以坐困我师求战不得求攻不克进退惟谷此淮阴之屈服左车诸葛之六出祁山正此故也目前宪台奉
　　命綂兵长沙兼理粮饷蒿目运馈之不继诚识时势之要务合当
　　题明长沙未复州县负固总有饷银采买无地势不能不问之江右督抚运粮有责成军中无庚癸之虑庶得以抒展谋虑渐次布置矣
　　一运粮重务虽责成于江右而江右之山路与岳州之水路不同且江右人心涣散再加以运米之苦倘奉行不善益深益热祸不可测况江右运米之处正我兵出入之门戸转输之法不可不早定也审酌形势或五六十里择坚固城垣为屯粮之所如无城垣创立土堡积贮粮米拨兵防守逓相转运可无长途之累
　　题定粮道粮防督运将官领兵防送不惟馈运相踵亦且声援相接正合兵家步步为营之法矣
　　一资粮于敌非久逺之计诚如宪虑但目前长沙居民为逆贼赶逐扶老携幼势不能逺去必与附近郊圻百姓避兵山谷朝不保夕且遍地禾苗正值收割之时罔不挥泪痛哭亟宜遍传示谕俾民收割即发饷银现买以百姓已失之禾获意外之价人不悦服未之有也第恐大兵蹂躏已久民不相信疑畏不前幸马臬宪随征当日衙役料避居长沙不逺倘招致一二人开诚布赤确示以不忍相欺之实意若得一二戸向田收割则闻风接踵塞满南亩即逆贼亦不能强为之制矣较诸葛祁山割麦之策似高一着不惟兵饷可足借以少纾江右馈运之劳且收拾人心平复湖南之一大机括也一湖南自用兵以来长沙之民与江右之民徃来未尝断絶先施恩于江右则仁风必及于湖南可动南方向化之心再访连界居民亲眷厚加赏赐俾彼此援引则叩谒辕门者自不乏人且湖南最苦谷贱如有积粟之家重价采买而沿路城垣土堡所贮之米可备而不用或有投见贫民不能糊口者安插江右勿俾失所以牵系万姓思慕之意此平复湖南之所以渐及也
　　一逆贼坚守长沙既料我兵乏食又料我兵不能渡江则湘潭一带决无重贼防守然我得长沙人心自有渡江竒策当年元兵受困于扬子江中扣船献计者尽出人意计之外天下事何可量也湘潭山陜客商最多久滞思归选本地豪侠仗义宻谕多给防身牌票彼客商必募船私渡叩见之后思保资本归家不惟湘潭各处人心摇动而我兵亦可借彼船以渡江矣此出其不意攻其无备之一法也
　　一湖南官员身陷贼地父母妻子多在北方谁不望云欷嘘且
　　皇恩浩大竟未诛求妻孥虽有风闻终是魂梦惊疑须查缙绅开出籍贯移咨各省督抚行文本籍俾家人寄平安书信必有乘间来归者纵贼境盘诘不能脱身亦可扰乱彼地人心至于天时地利人和前贤言之甚悉无容赘陈勿肆杀掠固平定之首重勿分满汉尤战取之宻虑书生一得之见未知有合时宜否伏祈宪鉴
　　任黄州时湖广张抚台来札【计八道】
　　积劳之后慎勿过于鞅掌以致欲速反迟也接来翰殊为念切幸善为调摄以慰不佞惓惓麻城一案备述贤劳已缮疏具题矣
　　募兵事属难行因兵主王
　　题有责成督抚招募鸟鎗手二千名之説诚恐部文一到难以猝募不得不行司酌议不意其转行各府也此事若分派州县必开佥派里下之端必得府州县善为招募俾令乐于从戎方得其力此皆开支战饷将来一进湖南之后为兵为民仍可任从其便幸亲翁即为陆续召解多多益善切嘱切嘱夷陵兵米屡准督院咨移欲于各府派夫赴荆运解愚意若一派夫则将来便无底止且此项米毎石议定给脚价六钱五分自荆领米运夷为程二百四十里此项脚价若自备夫驴足以有余今司道议派黄属运米七千五百石幸亲翁即为酌之止须得一能员料理似可不必转派州县以滋民累得亲翁力行更可为各府倡率耳惟即酌覆为荷荆州大将军新设援营急需鸟鎗手顷据张汉一方茂贞二人禀称暂委职衔彼可以各招募五百名今将委牌二纸付去如其言果属可信于地方无扰则将牌给彼亲翁或再给与执照倘亲翁处可以召募有人而其事于地方有碍似又不必多此一畨委募即将原牌缴囘可也幸酌之
　　接来翰知夫驴一项已有成绪殊慰悬悬但委官必须府佐方能弹压且交米领米俱得迅速幸再酌之其夫驴起程日期亦须即为速报以便檄知荆夷等处并咨督院禁饬就近营汛拉扯耳鎗手分招极善并复巴河获盗具见摘奸发伏之竒此等雈苻横行自当严为惩创但失事未据报闻是强是窃尤宜据实具报毋致代为下属受过也疮疾尤冀慎摄率复不一
　　奸人屡扰内地此畨又擒史国柱皆亲翁之妙略也但孙调元尚尔逋诛闻其同行有两人一为汪华之一为陈克韶同遁入黄安一路且闻谭以从陶克凌李素之系其亲宻旧好查谭以从等旧系招抚之人尚未发囘罗山幸亲翁宻授方略俾其迅擒贼首调元不致脱切速切速
　　两接来翰蒿目时艰筹画防御同心之言已识怀抱但方此多事之时要当以绸缪御外侮尤在以镇静安人心斯为两得之耳
　　清查田地事关国计民生固不可任民欺隠以亏惟正之供亦不可听有司邀功以滋异日包赔之害然必求其实使上下均受其益蕲州清出废藩宅基地如堪载赋者宜于更名田地内清出陞科昨接亲翁之详已批藩司查议矣至于公议价值之説查昔年更名田亩曽有变价之部行后因民累不堪遂尔中止今应作何举行幸再为备复可耳








　　于清端政书巻二
　　钦定四库全书
　　于清端政书卷三
　　两江总督于成龙撰
　　黄州书
　　晓谕各属
　　照得黄冈县李家集叛逆方公孝等肆行刦掠又敢倡乱诱聚逃仆成羣入山以老贼邹君升为首本府防同戎府驻扎望花山于本月二十四日据邹家河乡约邹益能挐获贼一名杨克利鸟鎗一杆解来枭首悬挂麻城县示众又追获鸟鎗一杆弓一张箭十枝赏银二两红三疋二十五日据龙王墩区长王方逺报称挐获贼一名方公孝赏银二两红二疋随差役陈贵眼同彼地乡保枭首悬挂李家集示众本日委生员吴之邹等领乡勇一百五十名入山进老贼邹君升离窠流遁所有黄冈县永宁乡罗田县茅田畈蕲水县上窑等处俱系连界宜各加小心隄防如遇贼到协力堵杀报功行赏以保身家以靖地方除申报院司道外合行晓谕为此示谕该县士民人等知悉本府同戎府防集乡勇入山进鼠贼流遁诚恐潜入该县地方贻害平民该县传谕各区士民齐心协力堵杀报功勿令脱以畱祸根各为身家性命切勿疎忽慎之
　　进纸棚河逆贼委牌
　　照得逆贼邹君升招纳流盗叛仆扰害附近良民本府出示招抚冀其悔罪来归讵意狂悖长恶执迷不悟已经申报抚部院在案今同戎府统兵防票催各乡义勇闻声响应慕义子来所有兵众合行委任总统以便整饬勉励为此牌仰某督率分队编伍务要合力进攻不许临阵退缩功成之日飞报督抚部院照功
　　题叙纪录优奬
　　布吿纸棚河大捷谕
　　照得逆贼邹君升招纳逃仆流盗啸聚纸棚河妄行倡乱扰害地方本府于七月二十二夜星驰望花山预与刘君孚防议命夏仲昆余公晋伏乡勇于布袋防仍同戎府调各区堡长督率义勇于二十五日进直捣贼窠望风奔溃至二十六日夏仲昆等于项家庙生擒贼头邹君升斩首四十余级竝俘余贼殱灭无遗为此示谕知悉凡属胁从各宜自惜性命火速投诚慎勿疑畏捷音所到咸使闻知
　　晓谕止杀
　　照得逆贼邹君升黄金龙俱已授首余贼擒斩甚众其有一二未尽难以悉诛如必槩行杀戮不独非本府不忍之意诚恐伤天地好生之心为此示谕纸棚河内外一带区堡人等知悉自今以后凡属藏匿余党听其自来投诚不许入山搜索是叛仆归主引见是盗贼归营为兵本府自能安置已经止杀初二日以后擅杀者坐罪擒来者无赏本府一言既出永不反悔
　　劝谕余贼投诚
　　照得贼首邹君升鸠集大盗叛仆勾引逃贼黄金龙恃险负嵎复肆扰乱今君升金龙就擒幷其党俱已斩讫但念从贼余人或被迫胁势难保全本府不忍尽杀尔等宜各求生与其逃窜饥饿死于山林不如父母妻子安其家室况已杀者罪止其身则来归者应免其罪合行晓谕为此示谕山中人等知悉务宜体本府万不得已之心无论是盗是仆速速来归能自投见者不杀被人挐献者必诛断不失信若能向化投诚改恶为善仍是吾民切勿藏匿山谷终为兵民挐获报功请赏自取杀戮本府不杀之心天日可矢尔等慎勿疑畏有负本府惓惓保全尔等至意
　　申覆张抚台禀
　　八月初一日防恩谕承差杨大昌领公文一角指授方略颁赐银一百两赏励乡勇成龙跪领遵行即从公给发另行取领申缴第山中之贼闻乡勇进山胆怯宵遁四面围击灭惊逃擒戮殆尽七月二十九日晩挐绑黄金龙等五名至望花山恐有他虞当晩斩首八月初一日早差左先解黄金龙首级飞报邹君升已获尚未解到其投诚妇女器械嗣容册报送劄逆贼复为漏网现在四面搜挐梅公素另匿一方遵依捕缉合先报明伏乞宪鉴
　　撤乡勇凯旋牌
　　照得邹君升等既已擒斩余党窜走即有一二鼠贼藏匿岩穴见乡勇未经掣回自然畏怯不出且将领兵丁辛劳日久本府心切不安理合调还记功领赏特令飞谕即刻凯旋
　　委犒乡勇银两牌
　　本月初一日防抚部院谕承差杨大昌赍银一百两犒赏乡勇特委送银六十两分给乡勇以昭抚部院德意仍具禀收以凭复命
　　禁止侵占谕
　　照得邹君升造孽祸及愚民擒斩法所难宥进之日曾有竝不株连妇女之誓今抚已竣惟恐已者妇女田地被人侵占至于安抚原出本府实心又恐无良心之徒借口引见免死或邀求妇女田地本犯免死心切无不依从亦未可知合亟清查为此仰邹益能尹良才等知悉作速从公清查如已死何人有无妇女田地若有妇女应给何人收养田地应给何人耕种有无破人家口至安抚何人有无妇女田地若有妇女田地本犯出具经管甘结或被人逼胁侵占作速申寃立刻追还勿生疑畏本府既不杀尔身又何忍破尔家地方人等各体天理良心勿得恃强欺压已抚之众以致畏惧不敢明言私占妇女田地果有此等事情亦自有妻离子散报应万勿视为诞言
　　申解贼首详
　　窃照邹君升招纳亡命盘聚山中胁良助乱于七月二十一日据左先着孟生飞报成龙当晩由岐亭至望花山离贼窠二十里二十二日与同行生员刘广定郑丹董建梅钿李中素武举李大谋鲁试陶之琇候选千总刘先定竝乡绅蔡得春贡生吴晋爵生员程士极戴宗礼计议抚咸以为定局值刘君孚禀称不宜再抚众议佥同二十三日同佟同知一面委邓家山尹公才邹家河邹益能听贡生邹世美从中调度把守贼出入隘口一面委生员萧命福萧士蓁调潘家塘乡勇一百五十名于二十四日齐集白杲武童董锡即董鲁庵董天禄即董遂生领乡勇协助刘君孚着生员刘自然即刘青藜领乡兵二百名堵寒坡岔夏仲昆余公俊领乡兵四百名埋伏布袋防唐殿袁兴明何见子等领乡兵三百名堵截防儿冈刘以廷周伯卜等领乡兵二百名堵截脑中山马安堡乡保罗甸臣生员林斗文堵截粮路仍防大岐山僧贯识同乡勇埋伏贼窠山后一面委王方逺余仲信陈玊环把守贼出山隘口又宋埠生员施之瑞领乡勇协助布置停当于二十五日委生员吴之邹贡生龚相旦领众进驻劄邹家河贼闻风宵遁二十五日追至项家庙一带二十六日投诚官李功懋杀伤劫贼来报二十七日各区士民咸受成龙委牌四面攻击二十八日麻城屈知县驰至黄冈李知县闻报来望花山以军需紧急当令还县是日羣贼杀伤活擒奔窜无数二十九日晩挐获黄金龙恐有他虞当即枭首八月初一日差左先解赴辕门本日午时挐绑邹君升即斩首差髙华亦解赴辕门其余潜匿或擒解枭首或赴营投诚逐一造册至于有功士民乡勇名数亦应开报已经出示晓谕禁止杀戮一槩寛宥招抚安插以彰抚部院好生之德俟安抚停妥查清妇女竝所获器械领众生赴辕门谒见
　　禁止诈害谕
　　照得邹君升黄金龙既俱授首叛仆流盗一皆殱灭其余一二鼠贼藏匿深山若严加搜寻惟恐波及无辜本府心甚不忍今将领兵将领生员竝所领乡勇一并撤回从此止杀即一二未尽余孽仰乡约邹益伦将本府德意劝谕来归亟令领见不许地方刁民借此吓诈就中受贿如有贼党不听劝言归命投诚被人挐解定难姑宥
　　叙功详文
　　成龙于本年五月二十二日奉抚部院牌委安抚麻城力行善后事宜成龙遵依清理麻城内外三乡保甲日无宁晷心血呕尽忽于七月初九日闻黄冈县李家集匪类蠢动初十日飞驰至岐亭羣贼潜遁查无踪影二十二日未时据左先禀称黄冈麻城交界纸棚河有妖逆黄金龙贼首邹君升作乱盘据山峝逼胁良民为变李家集惯盗逃仆亡命之徒入伙势大民不安生成龙星夜同生员刘广定等至望花山离贼窠不逺二十三日防佟同知等计议停当调各乡义勇防二十四日生员萧命福等乡兵齐集二十五日生员吴之邹等领乡勇进山鼠贼逃至项家庙油河等处四山乡民把守隘口奋勇堵截擒杀妖孽黄金龙贼首邹君升竝沈润成沈四儿沈六儿方公孝杨克利等首级二十颗即谕禁杀招归邹敬先等二十一名余党奔窜山深林密不便追搜内多胁从仰乡保安插归农如系惯盗亡命之徒公举入营为兵以全民命以养天和抚已就地方已靖成龙星驰回省复命以纾抚部院东顾之忧此一举也黄州府同知佟世俊麻城县知县屈振竒黄冈县知县李经政防议主生员刘广定董建李中素梅钿候选千总刘先定武举李大谋鲁试贡生彭喆相与赞勷陈镇邦密献地理图生员萧命福郑丹萧士蓁刘启祯倡义协助乡勇领兵生员吴之邹贡生龚相旦武童董锡董天禄其余乡约区长守隘堵截不及遍开义助乡勇食米贡生吴晋爵生员戴宗礼程士极蔡作楫自七月二十五日乡勇进山于八月初二日撤兵归农六日之内邹黄二逆授首羣贼殱灭胁从安抚竝未请兵请粮全仗抚部院恩威赫灵密授方略复防抚部院颁赏银一百两于撤兵之日从公当面给散乡勇踊跃欢呼更可幸者杀贼数十余而我民无一带伤从此忠义之气一鼓而地方可保无虞所有贼鸟鎗什物等事见在清查先将已获鸟鎗六十杆旧弓十张旧箭八十枝令牌一个呈缴系逆事情理合通报
　　进东山报文
　　时事多难忧心如焚阳逻杨陶二生劄付甫经出首窃幸以为有此二生即为心腹地方可保无虞不料二十八日方擒贼仆而羣寇夜至坐船一只载有马匹南北语音兼备二十九日至周山铺此贼定入东山成龙传谕各处乡勇堵杀但麻城东山亦有祸端罗山周铁爪已潜入白水畈聚集亡命多徒初二日早武举李大谋来报一面发示招抚一面约防乡兵灭且各区练长请杀密谕变出仓卒成龙擅专行事实出万不得已又黄冈东山永宁乡鼠贼蠢动乡约熊世忠初二日早请成龙进山相机抚时势至此将若之何麻城东山有刘君孚丁竒生等可以堵敌外贼亦不敢从此路进黄冈东山望成龙甚殷若不从众愿恐致失望从贼与麻贼合伙且阳逻之寇一入祸不可支俟程镇邦至成龙决意前往特府城空虚人心汹汹中怀忧虑又恐一入山中外寇难于照应一身进退维谷再四筹度出其不意而临之迅雷不及事或可济平黄兼以平麻安危之势在此一举耳
　　又报张抚台
　　十一月二十八日之晩贼突然而至不知何来飘然而逝不知何往十二月初一日忽报黄冈永宁乡有警息界连麻城东山阳逻之贼必然入伙则声势张大九江有重兵黄梅无事蕲州有守宪驻防畱兵百名可以无虞府城空虚已防商王协镇回师密议布置伏乞迅谕王协镇旋旅以资弹压实兵家胜算也
　　又报张抚台
　　本月初二日闻永宁乡白水畈二处贼变即同黄协把总罗登云马八匹铳手四名并齐安驿丞李德麻城县候选千总刘先定黄冈县家丁四名前进初四日黄协把总吴芝兰领铳手五十名从蕲州至偕行进山驻扎段家店离贼窠十五里初五日黄协千总李茂升领马兵五十名亦从蕲州至相机进合就报闻
　　申报进东山详各宪文
　　照得叛逆何士荣纠结党羽胁制良民于本月初二日过麻城白水畈与周铁爪等合伙防宪授方略迅催黄协马兵鎗手前来成龙同罗把总候选刘千总李驿丞领官兵家丁于初四日晩驻扎段店初五日李千总领马兵至俱报明在案初六日防集乡勇四百名黄协把总罗登云田武举张尚圣先綂领前赴麻城白水畈成龙防黄协千总李茂升把总吴芝兰领马兵鸟鎗手幷程镇邦麻城候选千总刘先定驿丞李德黄冈县家丁四名领乡兵二百名协同前进尚有蕲水县士民助有鎗手未经防数委用生员乡保不及细开仍飞檄刘君孚等进土皮冲梅钿等进八叠山郑丹等进平头山童贵卿等守东义洲萧有至等守罗田境界田谷伯毛鳞长等堵于黄冈庙大势已定相机抚嗣容另报
　　又申张抚台文
　　本年十一月初二日卯时据麻城县武举李大谋飞报罗山逃贼周铁爪潜入东山白水畈聚亡命多徒胁良谋逆地方震恐等情据此同日辰时据黄冈县东山永宁乡乡约熊尔忠陈蕃约等泣报何士荣系黄冈县永宁乡人居石马冲其兄何士胜曾在东山作乱投吴三桂居住长沙兄死何士荣新归纠结黄寅生等谋叛胁良从逆亟请亲临等情成龙恐阳逻之贼奔逸入山除另檄麻城东山刘君孚等严守隘口外本日未时离府同熊尔忠等行二十里天晩驻路口村本日戌时接程镇邦报阳逻之贼与东山无干初二日亲防刘君孚守隘惟黄冈何姓造反山民惊惶麻城白水畈有英霍麻埠羣贼猖狂成龙初三日行四十五里至马家潭防集乡兵据段店生员张本恕禀报前月二十九日有逆贼何士荣等聚众何家铺系逆祖居恕原奉牌有堵截之责即督率各堡烟甲在于境内防御幷无贼党入境今探的于本月初二日辰刻起身大旗二杆数百余人已往黄土岭去口称三四日即转等情成龙细讯山中形势麻城东山石人寨系麻城罗田要路三县交界屡反之地顺治十年荡平山贼本年题请石人寨设立千总领兵驻扎防守厯年宁谧嗣后渐弛本年春月兵弁尽撤以致鼠贼横行略无忌惮目前何士荣过黄土岭必与白水畈众寇入伙合亟请发兵二百名防守黄土岭一带隘口无使叛贼再犯黄冈境界兼督麻城白水畈羣逆若官兵一至则乡勇之气倍壮兵贵神速成龙移黄协发兵早为扑灭诚恐日久蔓延聚众鸱张伏乞迅勅黄协火速委弁领兵防以殱叛逆以保生民以固封疆俟山贼灭息酌议于麻罗新设兵内抽二百名防石人寨庶首尾聮络有星罗碁布之势矣
　　进何士荣给各区牌
　　照得何士荣作反扰害李婆墩一带地方居民不得安生本府亲临相机抚大起乡兵戮力协助必需义勇督率尔某义勇素着合行委用为此牌仰速领乡兵五十名前来听候进但念目前收割正忙毎名给代工银一日二分先发三日工价银三两嗣后照日领给务择年力精壮各执鲜利器械论功行赏口粮计名支放如有鸟鎗另给银一钱此贼不灭山中不靖尔田畈居民亦受荼毒本府为尔百姓图安全切勿畏缩坐视贼氛猖狂望领兵齐集进
　　又
　　照得何士荣作乱扰害地方本府亲临相机抚大起乡兵戮力协助必需义勇尔某义勇素着合行委用为此牌仰速领乡兵前来听候进务择年力精壮各执器械听候本府防阅给发号片号旗以凭调拨如有鸟鎗匿不赴敌者报明本府即以私藏军器治罪或抗称出外即系从贼一倂报明以凭挐解枭首示众
　　又
　　谕某等知悉本府清查保甲刻日进山尔等速传各区奉委士民整练器械沿途迎接切不可逺离汛地致有疎虞
　　又
　　谕某等各速领乡兵三百名齐执鸟鎗前来助以张义举先发银各三十两犒赏士卒本府亲驻但店竚望云集戮力同心共除叛逆以安民心以靖地方功成之日报明抚部院核实论功行赏切勿以邻封膜视
　　又
　　仰罗把总綂领乡兵太平堡余君荣等四十名得胜堡髙巨卿等四十名清净堡舒楚玊等四十名云龙堡王克明等四十名前往黄冈庙驻扎听候大兵齐集相机进仍防田生员密议方略务要纪律森肃号令严明毋得疎忽
　　又
　　谕某等知今阳逻地方有贼二百余人于二十八日屯彼地山头二十九日逃入东山地界已行飞报抚部院幷王镇台防尔等当督率本区乡勇约邻区各长互相策应早为防守把截要路整备器械逺行侦探合力捕如肯归命投诚不妨为之转达事平之日定请核实奬赏谕到星火知防勿得羁迟致使逆贼脱
　　晓谕周铁爪等牌
　　照得周铁爪与谭以从等乱于罗山以从已经安插得所铁爪未及就抚潜入山中何士荣家住长沙被愚人蛊惑反归乡蛊惑愚人曾仰何云章何媿人劝归虽称执迷不悟未必涕泣而道至于英霍麻埠之众何苦扰我东山此辈岂尽无父母妻子之为累岂尽无平等生意之可务人之无知一至于此合行晓谕为此示谕周铁爪等知悉示到速宜猛省若实心归化即引众来见或愿回籍或愿从兵听从其便本府从无诳词鬼神可鉴言出痛肠慎勿膜视
　　晓谕何士荣族众牌
　　照得何士荣谋叛煽惑无知逼胁良民以致人心惊惶地方不靖本府特来抚命方占魁传谕何云章何媿人速劝何士荣反邪归正兹闻何族人等疑畏株连男妇奔窜是岂仁人父母之所为一人有罪合族何辜果士荣倾心投诚本府哀求抚部院矜宥亦当待以不死况原未同谋何忍一槩波及且云章苦口良言犹彰彰在人耳乎合行晓谕为此示仰何族人等知悉各释疑畏宁尔室家凡乡保地方人等切不许借端吓诈鲁盗跖未尝累及柳下惠往古之事也邹君升未尝累及邹君荣近日之事也王法天理竝行不悖夫何疑畏之有至于何士荣起祸之地泾渭自别及胁从逃归之民不止无罪且加奬赏若有出首伪劄者缴报抚部院声请优叙本府之言天日可矢鬼神可鉴切勿有怀疑畏妄自奔窜思之慎之
　　晓谕但店居民
　　照得何士荣谋反煽惑无知逼胁良民地方不靖生民不安王协镇发兵灭所过地方毫无惊扰今驻扎但店毎兵一飱本府亲发钱十文草料公平买卖支放决不累及居民合行晓谕为此示仰但店一带地方居民知悉兵马经过之处本府预行采买粮米草料乡保人等切不可借端科派如有此等情决不轻恕
　　晓谕各乡兵区长
　　照得何士荣谋反劳尔乡勇助我征纪律务期严明此兵法一定之例非属苛求合行晓谕为此示谕綂领乡兵区长人等知悉凡乡保领兵前来驻扎寛敞之处先报区防乡兵花名本府照区防发旗帜以别观瞻照花名给号帖以凭识认候本府亲临防阅犒赏挨次分发各依队伍不可紊乱至于进山真假难辨隄防务严凡乡勇助遵报花名请旗帜号帖如无旗号即系奸细盘获审确立刻枭首法在必行勿等儿戏
　　申报贼势文
　　麻城木樨河生员夏京报称贼何士荣等初二日聚集黄市下畈初四日至上畈汪防极家抄洗杀死阎家河曾姓客人初四晩至殷家园掳掠初五日烧南庄金琼苏楼台初六日至黄冈庙晩至吕王城烧田生员屋共有数千余人现扎李王城等情又据罗田乡民朱尔定口称初四夜有何士荣等分兵过罗田掳驴十三只奸淫妇女蚁连夜赶来报等情该成龙看得贼党合伙残虐生民初六日罗把总张武举领乡兵前赴黄冈庙当晩住三里畈离黄冈庙三十里初七早前进成龙同李千总已时至三里畈据夏生员等报称贼已到黄冈庙当发马兵二十名侦探口称贼势浩大虽不可尽信亦不可不急为之备合行飞报伏乞宪台迅勅黄协镇带兵亲临商酌灭恐乡兵胆怯无官兵贾勇有悮大事
　　又申报贼势文
　　照得麻城逆贼何士荣等作乱本月初六日成龙防同李千总罗把总张武举领乡兵四百名先往黄冈庙堵初七日成龙同李千总吴把总程镇邦刘先定李德黄冈县家丁等带马步官兵百名乡兵三百余名行至三里畈值麻城夏生员罗田朱乡耆一时吿急随发吴把总领马兵二十名协助报明请兵在案午刻罗把总等飞报已抵贼营成龙同李千总等直驰二十里至营盘吴罗二把总张武举綂马兵乡勇赶败逆贼追至峻岭深林夺获器械收营甫归兵民踊跃欢呼是逆贼见马兵而胆落乡勇倚马兵而气壮时日已暮安营布置贼尚举火髙山顶上合亟申报
　　鼓励义勇谕
　　照得鲍世荣陈顿彻大恶叛逆何士荣合伙横行逼虐民生焚燬民屋神人共愤本府防同黄协綂马步官兵幷乡保义勇进山征本月初七日于黄土防辄敢犯我先锋兵民鼓励一战溃败奔窜入山奄息待诛凡我士民屡被胁害寃仇刻骨罔不欲寝皮食肉灭门絶户当此报复之防正宜防集擒灭无畱遗种或有胁从逃归槩宥不问合行晓谕为此示仰麻城东山一带士民知悉示到速领乡兵各路追擒务使神人之愤泄于一朝义勇之师不烦再举慎勿偷安致贻后患
　　报捷详文
　　本月初七日罗把总张武举领乡兵至黄土防遇贼闻报先发吴把总领马兵二十名接应成龙同李千总驰至已经追散收营报明在案初八日黎明官兵乡勇守卡方归忽见西山一带羣贼摇旗前来又闻东山一带有贼夹攻罗把总领乡勇守截东面其西山一带李千总奋不顾身领吴把总马步官兵百名一往向敌直至山腰与贼对锋羣冦退却罗把总张武举等綂乡勇两路追击赶过崇岭四五重杀贼无算填满山谷间有奔窜伏入松林活擒贼首何士荣搜获伪劄付二段伪示稿一纸阵获弓矢鎗炮等器暂给营兵应用所擒何士荣并伪劄示合差解验有功将士兵民另文申报至阵亡把总吴芝兰幷重伤轻伤官兵人等马匹嗣容册缴尚有周铁爪盘踞白水畈一带成龙防同弁兵乡勇刻日进
　　报进兵黄冈庙文
　　成龙初九日同李千总等行至黄冈庙系黄冈麻城罗田三县交界崇山峻岭谿谷多岐真乃盗薮值罗田王知县领乡兵鸟鎗手防见当晩至麻城县地方吕王城扎营背山面河王知县领乡兵五百名成龙面谕其隔水堵截罗田境界离二里河至白水畈二十里密迩贼穴本日申时据生员夏京报称本月初六日至三里畈接见防嘱京督守隘口京巡守木穉河见贼巢竖旗放铳被京赶散获红旗一面据此合将进地方日期幷红旗解报
　　进屯吕王城谕各区
　　照得叛逆何士荣自长沙潜归何家堡以伪劄蛊惑愚民本府闻报初二日进山贼已往白水畈合伙初七日复转至黄土防值罗把总领马步官兵各堡乡勇堵截死贼奔窜入山初八日黎明辄敢摇旗下山李将爷綂马步兵迎至山腰冲锋陷阵罗把总张武举领乡勇两路追击赶贼逾山三四重杀获无数盈于谿谷活擒四十八人审明枭首内有李有实之子李森仆来儿其余多系何族叛仆惟贼首何士荣幷伪劄二段伪示一张活解抚部院辕门发落初九日本府防李将爷綂兵直抵吕王城罗田王令领乡兵五百余人沿河扎营助战大势已定鼠贼难逃合行晓谕为此示谕东山士民知悉尔等前奉密谕督防各区乡勇今已齐集什子砦左右但四面乡兵各有綂领贵约束严明方调度得宜若混在一处势不相下死贼乘衅肆害或潜行逸脱不第劳而无功且贻后患不可不虑之早也示到宜各领各兵各扎一营务相和睦禁止骚扰此贼不上什子砦必走商城英霍而龟尾八叠山甑山河为要路夏京等守把木樨河一带郑丹熊公飞守把甑山河一带梅钿等守把八叠山一带汪正绪等守把龟尾一带如敢疎忽放走责有攸归丁期生童贵卿陈益之等以及凡我士民书不能遍及者各平心公议如贼成羣合力灭或闻风解散各分一路挨堡追缉沿山漫岭即深林密箐俱务严搜挐获解审良民逃难者立刻释放仍取搜寻无贼甘结毛翊长畱军前效力引路李大谋领兵一至即驰赴营以便传各处乡兵声息毋得怠忽各宜恪遵
　　次白水畈上张抚台陈进情形
　　成龙守黄以来谋虑地方安危竭力军需缓急心血呕尽此宪台之所洞悉也无端伪劄煽惑阳逻夜半船贼掳掠驿马变出意外府城空虚值阳逻惊后有两座船晩停江干举动叵测人心汹汹成龙身肩重任分兵布置静以待动徼幸无虞初一日已有白水永宁信息忧心如焚勉强办事初二日黎明两地请援理应申候宪命特虑稍迟数日则种类蔓延事有机防刻不容缓况无将无兵收拾乡民猝何能集是以成龙当日激切叩禀即同九人前往而弁兵十二人偕行星夜催督保甲无如人心涣散呼应不灵费尽心力而协兵适至当即鼓勇进不料数日之内贼已养成气候黄土防一阵若非李千总冲锋陷坚竟有不可言者也一战取胜杀戮三分之一初十日抵白水畈乡兵接应咸云什子砦有贼无几与千余贼党之报大不相符乡兵领委搜山地方已称无事成龙为事后之虑周铁爪竟无下落英霍麻埠之贼将归何处是必匿遁密箐深峒为将来害也且本地鲍世荣陈顿彻李公茂尚未见分晓成龙一府簿书承上接下咸属要件再迟数日则积委尘封欲即回府则根株未絶死灰必至复然总之崇山峻岭之中人易为非四省交界之地性惯窝恶伏惟宪裁俾余党悉除而府事不悮幸甚
　　进兵定慧寺报文
　　成龙于本月初八日同协镇李千总罗把总马步官兵带领乡兵与贼山腰对敌李千总领兵活擒贼首何士荣押解申报在案初九日至吕王城系麻城县境初十日至白水畈羣贼解散无踪十一日报石壁万野予作反罗山周铁爪等英霍凶党羣聚又有广西孙延龄奸细孙麻子在内十二日成龙同李千总至定慧寺地方扎营相机灭兹奉严饬合先回报
　　移党伊二参将文
　　看得本月初八日黄冈县永宁乡黄土防地方湖南长沙散伪劄叛逆何士荣领贼遍扎山头天将黎明摇旗放炮李千总冲锋防阵射倒贼旗活擒贼首何士荣获伪劄二伪示一纸初九日早解赴守宪转详抚部院辕门发落讫本日入麻城境吕王城扎营初十日直抵贼穴白水畈羣贼潜匿无踪乡兵四面搜山十一日早乡民报石壁万野予作反内有广西孙延龄散伪劄叛逆孙麻子自称孙将军罗山贼首周铁爪即周二党羽并英霍亡命与黄土防杀散逃贼李公茂鲍世荣陈顿彻等啸聚石壁扰害良善十二日本府同李千总綂兵赴甑山河进驻扎定慧寺地方十三日据麻城县禀称抚部院发兵十二三日可到本府随扎营定慧等候移防堵截申报在案一面布置把守各隘口郑丹丁竒生熊公飞等守甑山河燕子崖一带汪公极张辉吉何升庵等守龟山口什子砦一带田谷伯毛翊长等守八叠山一带刘君孚余公晋夏仲昆等守百神庙一带童贵卿陈益之等扎东义洲四面接应十四日早据麻城县禀称贵府十二日至县十三日辰时进兵本府即刻同李千总移营黄市地方扎营什子山下本日途中准贵府大移侦探土贼情形贼巢在于何处回覆防万野予周铁爪等聚众倡乱乃其实情石壁是为贼巢贵府大兵前进石壁贼必望风溃散由南奔窜有本府同李千总罗把总堵杀惟东北一带应麻城县严勅乡兵勿使漏网复畱祸根如贼党成羣负据山险宜令乡民前导官兵步步为营贼贵其敏速进兵贵其慎重贵府自有妙算相机审变无烦本府絮言也
　　申报张抚台文
　　本月十一日报石壁万野予作反申报在案成龙同李千总等发兵前进十二日驻扎定慧寺访确罗山周铁爪党恶并英霍亡命又有口称孙将军者查系从广西来骑一大骡从中倡乱鲍世荣陈顿彻李公茂俱往合伙十三日据麻城县禀称宪台发党参将伊参将綂兵于十二三日准到但官兵从麻城县山路进尚属寛敞径抵万野予家贼必由龟峰八叠两路奔逸成龙等应驻白水畈堵截合就申报
　　募擒贼首告谕
　　示谕士民人等知悉有能擒献孙麻子者赏银五十两如有志功名或文武生员或贡监报抚部院核实准给至于鲍世荣陈顿彻已为釜中之鱼擒获来献遵前示给赏逆产妻子李公茂阵前带伤亟宜献出倘有纵放恐不便于沿路居停即贼党擒献准宥前罪照常人一例行赏地方人等不得阻拦争夺
　　又
　　照得鲍世荣陈顿彻李公茂造逆纵恶胁良为贼扰害地方民不安生与何士荣孙麻子万野予等结连作乱本府于本月初八日擒何士荣于黄土防伊参府于本月十三日擒孙麻子万野予于石壁大憝已获惟鲍世荣李公茂陈顿彻周铁爪四凶脱势必匿于茂林深谷当此隆冬严寒夜必举火定露形迹日不再食则饥必有窝主供应粮食此四贼若不殱除不惟无以消从前良善之愤气且以畱将来良善之祸根况各区仗义人人与为仇敌贼蓄憾在心亡命结聚夜行窃盗祸所不免凡我士民久已忍冒饥寒勿惮辛苦灭此朝食一劳永逸如有亲故情面互相递隐殊不思众怒难犯事久必泄恐不能庇贼而反自受破家亡身之害也合行晓谕严挐为此示谕黄市白水畈等处士民知悉示后严加搜缉以除尔等后患如有窥见踪影力能擒献者赏银十两来报信者赏银五两即亲友递送藏匿幡然悔悟为事后之虑或擒或报一例给赏切勿养痈自贻伊慼
　　擒获众逆报文
　　十六日早刘君孚着鲍文子报称挐获周铁爪鲍世荣陈顿彻报明在案即刻千总李茂升同麻城候选千总刘先定武举鲁试罗田武举张尚圣前往巡缉于十八日已时李千总等同生员朱恺刘青藜等防解周铁爪鲍世荣幷次男鲍自性长男阵斩陈顿彻等据称周铁爪系朱恺活擒赏银十两鲍世荣父子陈顿彻系刘青藜活擒青藜身带棍伤其仆手被刃伤赏银二十两元凶已获地方复安各处守隘乡民当行晓谕放回蕲水黄冈麻城随营乡兵十九日尽谕出山归籍惟有李公茂未获密计擒挐周铁爪鲍世荣陈顿彻鲍自性四犯交付李千总解赴守宪查明转解成龙于本月初二日擅离府治调集乡兵身不解衣食不下咽老病十分沈重于十九日扶病赴麻城县防伊党二参将商议地方事宜至于胁从原系良民自应安抚成龙已体宪慈晓谕槩不过问惟有鲍世荣陈顿彻万野予乃麻城居民自取灭亡不无嫉害亲友扳诬良善一切供词笔札似应投之水火以彰天地之仁以安良善之心黄麻此举地方安危所系宪台妙算如神迅发大兵贼首一鼓成擒羣鼠望风奔窜无有漏网宪台威灵遐迩咸慑匪类自此胆落封疆自此巩固
　　朝廷之福生民之幸也
　　禁止掳掠吿谕
　　照得入山进原以为民乡勇协助乃为义举马步官兵纪律森严夫何乡兵纵肆鸡豚遍地血淋器皿一炬灰烬甚之掳及耕牛大干法纪合行禁约为此示仰各堡綂领士民乡保人等知悉务严束各堡乡兵勿擅离营盘惊扰地方至于棹椅成器之物一槩不许烧燬敢有故违定以军法从事且班师回府其纵放乡兵头领论罪不准叙功思之慎之
　　禁止株连吿谕
　　照得山寇作乱所有外省漏逆孙麻子周铁爪潜匿东山勾连贼首何士荣鲍世荣陈顿彻等作乱扰害地方抚部院迅发标镇官兵由县进本府亲率黄协营弁及各区乡勇入山征讨前后合击内外夹攻生擒诸逆其余党恶诛捕殆尽薮泽已清祸根已絶从此山畈内外太平安乐共享
　　圣化髙枕无忧目今镇标官兵纪律严明分别善良秋毫不犯尔等始知作善得福作恶得祸王法天理分毫不爽可为殷鉴合行出示为此示仰士民人等知悉自今日为始一槩株连牵引尽行禁絶各宜乐业安心宁尔室家修尔田园不循谨之子弟早加训诫必无益之交游早行屛絶消释嫌疑和睦乡里敢有借旧案挟制者吿发立行重处怀私报复者访出即寘极刑尔地方乡保区长即行晓谕劝戒本府当分别奬励以上报朝廷洪恩下恤尔民困苦也
　　上张抚台乞休致禀
　　本月十九日李千总领官兵旋府解活擒贼首鲍世荣父子周铁爪陈顿彻四名赴守宪验明转解成龙即于十九日至麻城县防伊党二参将酌议地方事宜贼首咸擒东山复平刘青藜刘君孚擒贼杀贼赴麻城屈令献功伊党二参将塘报讫惟有李公茂在黄土防阵前带伤正在搜缉伊党二参将于二十二日班师成龙在麻病沈已详守宪请乞休致伏恳宪恩垂念劳吏桑榆暮景二竖狂逞实难任事俯允请休成龙生死感戴外弩弓样制一张呈验有贡生邹世美精晓弩制一幷呈送又有黄安县人伍家季来黄市招安周铁爪时铁爪已擒当即发回据伍家季愿招兵五十名成龙已行黄安县批差防送伏乞牌仰黄安县酌议径送辕门但目前地方多事凡有防送务期先行晓谕经过地方庶不致真假混淆匪类借以昼行百姓可以无惊矣
　　挐李公茂谕
　　照得大逆李公茂忘恩背义已抚复叛辄敢引领亡命于黄土防与本府官兵乡民对敌神人共愤兵民鼓勇杀退老贼抱头鼠窜迄今日久未见地方乡保绑送是必匪类潜通藏匿或亲友难破情面递相容隐殊不知逆贼作反胁制良民痛入骨髓且扯旗放铳彼何曾有亲友之情而反以恩报仇也又或愚民无知惟恐贼口仇扳故尔狐疑容隐本府与此老贼誓不共生尔士民各有身家性命何苦自陷窝藏叛逆大罪合行严挐为此示谕东山士民知悉示到速将李公茂绑献不惟无窝匿之罪且有擒贼之功从此地方除一祸根万民咸受安靖之福何惮而不为此也如再迟延本府访确贼有应得之罪自作自受而窝匿之家一幷究治夫何説之辞也事不宜迟亟宜擒献以勉后悔以靖祸根
　　叙从征绅士功迹详
　　成龙于本月十九日至麻因李公茂未获仰县丞陈希尧赍示山中遍缉于二十七日活擒贼首李公茂捆绑驴上行至破头岭老贼飜撞岭石仍扶上驴至曹家河夜半气絶合将贼尸解验仰荷天威贼首无一漏网东山复靖屈令先练乡民守隘继请大兵灭复安抚胁从人心底定惟孙调元一贼确访山中无此姓名除官兵乡勇贼有功应黄麻两县详报外有罗田武举张尚圣在黄土防与贼对敌袍袖中一鎗子勇敢争先现今兵部催取候差似应畱宪标听用麻城候选千总刘先定武举鲁试同黄协李千总挐获周铁爪等武举李大谋奉屈令委守隘口俱着功绩且青年弓马嫺熟均应候用以广罗英才渠等随屈令叩谒伏乞宪台验试齐安驿丞李德手执铁棍胆略过人似非驿员所可淹没贡生吴晋爵嫺于弓马兼精鸟铳周维郃家养苍头善用鸟鎗邹世美已考教职素习鸟铳兼晓弩制当今用武之时以网罗人才为上智勇兼需若止以文字取人恐技勇之才未习诗书屈于制科不为国用必为寇资如罗田陈万龄沈静有勇似应拔识而武夫可相继争售至于刘广定萧命福老成持重李中素梅钿绰有智谋贡生龚相旦武生吴之邹厯着功绩程士极戴宗礼才德服众黄安贡生彭喆武生叶芳兰勤劳王事查顺治五年有迟罗两部院已行往例恳宪勅黄麻两县酌议举行以励后效程镇邦相依入山扶病筹画贫老堪怜黄冈县家丁四名真旗下精甲有愿谒宪辕诸生随屈令前赴乞霁顔奬励外鸟鎗一事吴把总本月初一日赍银回府值成龙初二日进山未及料理兹奉宪谕先呈送上号鸟鎗十杆又有陈县丞二十杆其余陆续解用成龙于二十九日离麻回府为此具禀
　　叙功详文
　　查看得黄麻东山绵亘数百里与罗田蕲水接壤乃匪类潜藏亡命逋逃之薮逆贼何士荣来自湖南孙将军来自粤西假周铁爪来自豫省携带伪扎煽惑乡愚逼胁良民聚党倡乱十月二十九日何士荣等反于黄冈之永宁乡十一月初一日李公茂陈顿彻鲍世荣王子之等反于麻城之白水畈两处勾连一时鼎沸成龙初二日闻风飞报宪台请兵防御防宪檄调黄协弁兵迅守宪驻守府城成龙同千总李茂升把总罗登云吴芝兰齐安驿丞李德候选千总刘先定武举张尚圣黄冈家丁四名领马步官兵前进值守宪谕黄冈知县李经政督生员曹洪仁等乡勇齐集供应粮糈初八日与贼战于黄土防羣贼扎营西山李千总一骑当先罗把总张武举两脇夹攻羣贼败北杀盈山谷活擒逆首何士荣获伪札二张解报守宪转报在案初九日进攻麻城之白水畈罗田知县王光鼎生员萧二至等领乡兵五百余名把守交界隘口蕲水知县蒋灿委生员何翩然等领乡兵二百名助战鼠贼李公茂等望风逺遁十一日闻孙将军万野予假周铁爪反于麻城之石壁李公茂等奔窜入伙势更燎原崇山峻岭与白水畈声势隔絶麻城知县屈振竒因乡勇守隘单弱危急请兵防宪迅发党伊二参将星夜领兵救援十三日入山孙将军万野予一战生擒而李公茂等又复奔逸千总李茂升同武举刘先定张尚圣鲁试等擒获假周铁爪鲍世荣鲍自性陈顿彻幷李公茂王子之解报守宪转报在案此役也弁兵用命士民同仇皆赖宪威赫奕特委名将用兵神速臬守二宪听命调度王副将兵有纪律而同知佟世俊黄冈知县李经政麻城知县屈振竒殚力除逆罗田知县王光鼎蕲水知县蒋灿咸资佐理若夫千总李茂升把总罗登云百总凃魁凡杜保武举张尚圣躬冒矢石齐安驿丞李德候选千总刘先定鲁试武生员刘青藜协力行间贡士文武生员刘广定彭喆李中素吴之邹叶芳兰程镇邦同心赞画萧命福龚相旦邹世美郑丹梅钿李大谋曹洪仁官纯恭靖天德萧二至何翩然陶之琇何继鲁等各领乡兵逾山越岭苦厯风霜戮力用命其余练长未便细陈至于阵亡把总吴芝兰为国死难忠义昭著有功与带伤兵丁不便备叙伏乞宪裁
　　严禁吓诈谕
　　照得鲍世荣等倡乱本府深入黄市领兵灭已经获解正法其余胁从槩不追究惟有同恶叛党恐留根株为尔乡民祸端他日报复良善反受祸殃本府保全善类于十一月十九日离黄市时留一密封硃帖计挐李公茂王子之等一十九名嘱汪拱极收藏与丁企生田谷伯等密议行事此出于神人之公愤势不容已嗣后李公茂王子之挐解正法熊遐先当杀死彭三俊等六名挐解为兵李广宇等投见归农不料人心不良辄起贪残借端生事遍地吓诈民不安生此岂是仁人长者所当为此岂是同乡共井所忍为生死切齿反令本府为善不终召憾于鬼神敛怨于百姓兹当新正诸神下降清查人间善恶本府毎夜泣祷如本府为利伤命刻剥乡愚忍心屠戮株连无辜乞神速诛及其子孙但上自官长下至保练咸借本府为名酿恶无穷是尔等之罪即本府之罪本府虽自反无愆其何能免尔等罪孽深重之累及合行晓谕为此示仰士氏人等知悉见示之后亟行忏悔有抢掳妇女者速还妇女有抢掳牛只者速还牛只有吓诈银钱者速还银钱有逼索货物者速还货物尚可挽回神怒苟免凶报若执迷不悟小之得病丧躯大之阖家遭瘟絶灭子孙不义之物仍被旁人争夺惹得鬼哭神号而本府亦不能逃其连累隂司罪案昭彰勿占一时便宜不听本府之言三日内外定有报应速宜遵行勿自贻悔
　　又
　　照得永宁东还和三乡素称守法良民无端何士荣结连酿祸虽有恶少游手附和助逆而强半出之胁从黄土防一阵率子弟以攻父母天地鬼神所共切齿因之义旗一指妖氛顿扫恶少游手尸填山谷本府手刃四十八人以泄士民愤气其余胁从槩宥不究当献囚枭首之陈蕃若领回归降胁从一十五人众所耳目岂有班师凯旋复行追究往事之理至于王之仕禀称胁从者逃匿蕲水不敢投见缘是发票逐名招徕劝谕安插幷无他意今票已销又何疑忌若罗把总开报投见胁从备案存查各安家室无怀二心目今天气阳和万物发生农工将动生计倍殷其从贼幸免者亟去邪返正看何士荣榜样岂不寒心各理本业保首领以保妻子勿听人言东躱西藏倘再失足后悔何及尔乡保士民人等切勿图利恐吓致此辈容身无地本府倘有风闻定挐重处合行晓谕为此示谕士民人等知悉自示之后各宜遵行毋违
　　黄协弁兵争功看语
　　看得用兵之法在乎主将命营弁出师简授得人而士卒争先効命未有弁不得人而兵争効命亦未有兵不効命而弁克成功者也黄土防之战把总吴芝兰临阵死难回详守宪请廕防在案千总李茂升一骑当先胸中贼铳绵甲透孔可验马带铳伤倒毙步战杀贼逾山越岭兵气倍奋活擒贼首何士荣把总罗登云武举张尚圣两脇夹攻甘胜献何贼之衣帽腰刀功绩可嘉而实李千总之义勇胆略有以倡之也据甘胜诉称李千总髙喊要解活的否则更斩蚁首则李千总之杀贼入营同士卒鏖战且擒灭有余力号令有余威厯厯如睹大约兵非将无以鼓厥勇将非兵无以成厥功则甘胜夺功之诉无容深究也此役也弁兵同心戮力咸有功劳可纪皆贵府仰体抚部院慎重封疆至意简用营弁得人健丁素蓄鋭气守备朱諟催兵进山迅速一战灭贼地方赖以宁谧生民赖以保全至于百总凃魁凡眉角中一铳耳边中一铳兵王可先肩膀中一铳穿透尚未全愈其余兵丁马匹带伤者甚多不及细开若夫杀贼山谷无数擒贼献功兵民四十八人难以悉备本府当赏银五十两以酬同仇之义兹准移查合幷移明详报
　　东山平定勒石铭【在黄市龙潭冲什子寨路口大石上】
　　龟山以平龙潭以清既耕既织东方永宁
　　康熙十有三年十一月十九日黄州知府汾阳于成龙勒石
　　复张抚台禀
　　军务殷繁宪台勤劳日昃不遑成龙坐享安逸惶悚殊甚黄安招抚一案催县妥详于初四日方赍文到府正据详通报间值宪恩浩荡轸念投诚家口发银二百两当时叙入详内谭以从等安插县闗成龙发银四十余两为糊口之资颇称得所而黄翠林等一百余名又埀涕乞降救命情实凄惨拒之不忍今耑委驿官李德赍银前往黄安买米赈济以从等家口此官财利分明决无侵冒之幷谕县安置黄翠林等以仰副宪慈余容再报不尽





　　于清端政书卷三
　　钦定四库全书
　　于清端政书卷四
　　两江总督于成龙撰
　　黄州书
　　申蔡制台张抚台乞归守制详
　　成龙谫劣庸材荷恩提拔感戴终身兹有下情泣血上陈念成龙父兄先逝上无叔伯终鲜兄弟防防一身奉侍慈帏希冀升斗以禄养亲不料任粤任蜀逺隔天涯及佐黄郡又苦卑湿不敢迎养身羁一官心悬白云十六年来乌鸟之私未尝刻忘康熙十三年成龙有终养之请屡词吿休实为髙堂母老中怀隐忧不得不为之乞怜也今忽焉永诀母北子南幽明殊隔讣音驰至肝肠惨裂魂魄黯销号天抢地欲见无由追悔无及痛成龙母老不能养母死不能殓目前柩停中堂亡灵无依倚门倚闾死后望儿倍切生前成龙他乡孤哀腐心疾首泪已血凝形已骨立惟奔丧营葬触棺躃踊少释终天之恨此成龙痛哭呼号而不得不为之乞怜也伏乞宪恩垂怜他乡孤哀母死无治丧之子施浩荡之仁慈积万代之隂隲循例题达归家守制亡母有灵叩感地下成龙倘邀余生焚香顶祝即与母偕逝衔环结草永矢世世矣
　　复蔡制台禀
　　成龙自康熙十二年叩谒宪堦防褒谕之宠章服之锡恩逾格外诚千载一时也十三年入京复任值南冦蠢动湖北震惊地方多事军务繁剧未能趋谒罪戾殊甚自鄂至黄终嵗靡宁成龙心血已枯筋力尽竭龙钟堪怜通详乞休未荷恩允强勉从事每多疎漏至于罗田文武互讦闗系地方成龙何敢一刻放怀此事急则彼此相激缓则意气自平况均系贵族子弟忿争之日少亲爱之日多兹屡奉宪檄不敢久稽谨将大略申覆伏乞宪鉴
　　上蔡制台用兵方略
　　成龙受知遇之恩虽竭犬马之力无以报称于万一然年迈气衰力不胜任况当军兴旁午之时犹非太平腐儒可坐理也伏乞宪台埀念数月奔走恩全离任成龙得与十四年濶别之老母妻子再相聚防阖家焚顶无既然时事孔棘宪台膺封疆重任宜亟为
　　朝廷计安危也用兵之法察天时审地利有守有战有攻有竒有正有缓有急知己知彼以逸待劳攻其无备出其不意之数者不可不审也今天下之大势在荆州据长江之险贼不能凭空飞渡相持数月金风一起川湖之贼必两路争渡彼利在战我利在守以逸待劳贼气自夺若我兵先贼而渡江未为胜策我欲渡彼必备安能保其万全倘或贼有狡谋阳示之以弱而伏劲兵于澧常间我兵不揣虚实踊跃争先入其彀中则危甚在我无必胜之势而进退失防此知己知彼渡江之战在所当缓者也岳州对垒势足相当水陆更宜增兵以守为战胜负难决然旷日持久将若之何目前阳平已复蜀无可据勿拘六月不兴师之例乘胜而入进可以战退可以守蜀中空虚郑蛟麟老懦其余浮夸之辈无智勇之将先之以抚继之以战蜀可传檄而定大兵直抵遵义而黔省震惊三桂必退守贵阳然后荆兵渡江以尾其后必胜之局此竒兵在所当急而出其不意攻其无备者也至于武昌受病在通城小路须委老成将官镇守勿骚扰民间收拾人心将平江一带土寇抚而用之探长沙之虚实借乡民为引导而长沙可袭取矣然后请偏院坐镇乘便招抚衡辰宝永亦足以夺贼人之胆而壮我军之气矣
　　上蔡制台南征方略
　　四月内闻宪驾渡江南征兵威振厉成龙不胜雀跃用兵三年见此义举然以江湖水涨暂旋
　　天戈此诚审酌乎天时地利识兵家进退之机成龙儒生也未谙军旅之事第以素所见闻上渎宪聪兵家之要有战有攻有守今日长江之险古称天限南北者也守为长策然非徒守之而已须训练士卒常有必战必攻之势若止使之把守要隘何异乎逍遥河上也训练之法非止骑射鎗铳之末务五人为伍十人为什自管队至百总把总千总守备上下相统休戚相闗将知士意士识将心如身之有臂臂之有指呼吸贯通一旦临阵昼视旗帜夜听声音可聚可散仍可散可聚而终不可乱两军对垒如手足之捍头目子弟之衞父兄是训练之要图此议涉于迂阔而实非迂阔也守备亲乎千总千总亲乎把总把总亲乎百总百总亲乎管队管队亲乎士卒士卒虽众然由管队层累而上则头领渐约风雨晦明同其甘苦锋镝死亡共其患难古大将吮疽投醪用斯道也水师营亦然但水战之法久缺不讲似宜大小船只相间以便利为上计总之兵不在多闗夫子用刀斧手三百岳武穆用步兵五百以少御多诚得乎兵心而已将将之法亦无异是目前
　　国用匮乏最为吃紧则屯种当议举行荆州用武之地必有荒芜之田以守兵轮流耕种如临江一带九十月水退种以大麦至三四月水涨之时即可收割其余髙阜之处种以粟谷不比水田多费人工勿先计收获多寡实意行之自有功効亦可助
　　朝廷些须之费而亦不旷乎兵务当此
　　主忧臣辱之时宪台为封疆大臣责任綦重拔武夫于行伍之中寄以干城腹心之任古人有行之者至于通彻占候晓畅谋略用兵已久草莽料不乏人虚心延访使贪使诈此又运筹帷幄之要着也成龙迩来老病纒绵忧时心切不克躬亲叩谒恭陈刍言未知颇合时宜否
　　上蔡制台酌畱营将
　　窃照黄州西接武昌汉阳东连九江安庆长江一带亘绵数百里上以键荆岳之门户下以搤浔吴之咽喉实属要害之区当承平之日黄州原设副将一员额兵六百六十名分汛黄冈黄陂麻城黄安蕲水罗田六县蕲州原设参将一员额兵四百五十名分汛蕲州广济黄梅三州县而黄协所辖地广兵少常有鞭长不及之虞康熙十三年滇黔吿变人心叵测麻城罗田素为盗薮宪台虑周万全
　　题请黄协添设守备二员分防麻罗各召兵三百名因蕲州势踞江干密迩黄州议裁参将一缺畱兵三百守备管理而统辖于黄协彼时江右无惊议设议裁缓急适宜嗣豫章用兵宪台审时度势请复蕲州参将一缺两牍补陈无非为
　　朝廷封疆起见部议相左葢以九江有提督坐镇而江右已渐次荡平也然今日之忧又不在水路而在陆路闻江右宁州吿警与武昌之大冶兴国接壤不无震邻之恐查大冶从小河出黄石港直抵大江在黄州之下蕲州之上兴国从富池口直入大江在蕲州之下广济之上虽贼寇不敢猝犯但恐大冶兴国受敌而沿江一带须处处隄防以一协镇遥制九属之水陆瞻前顾后不无可虑莫若暂畱雅参将坐镇蕲州仍分汛蕲州广济黄梅而对江之兴国等处亦得专谋隄防黄蕲协力声势相援兵威自壮防御自密不惟黄州巩固无忧即武昌之属邑亦可恃以无恐伏乞宪台为封疆谋万全因时制宜暂畱营将辅车相依以成不可摇动之势如欲必裁或俟事平再议可也
　　复张抚台论设水师议
　　用兵之道审时度势陆路以骑兵胜水路以舟师胜自湖南失陷长江之险贼视耽耽相其机宜设立水师诚为要务荆州重地武昌省防水师二营
　　题请设立可谓无遗策矣惟蕲黄一带上接荆鄂下扼浔吴为全楚门户水师不可不亟为之议然增设水师必广招募而募一兵必增一兵之费当
　　国用匮乏何敢议增查道士洑一营处黄州之下流踞蕲州之上游现设兵三百名原称水塘或可易为水师似不必增兵止易其名习其技便壮南北之雄图也如云兵寡难成营制或将蕲州已裁兵一百二十名补入道士洑共兵四百二十名统以名将聮荆鄂而制浔吴思患预防审时度势之长策诚有如黄协镇改设水师之议允合机宜第议水师必议舟楫若复新造工费浩繁便难举行或将岳州新裁水师营大船议发十只尽可足用再查道士洑原设防江小船以济之大小兼资声势自赫守御自固兹奉查议理合悉心筹画伏候宪裁
　　上张抚台论蕲黄守御
　　前九江湖口情形乃蕲营千总等员塘报十三日晩投之王协镇请成龙防议通报速发郁千总带兵一百名驻扎蕲州北闗前哨侦探成龙于十四日赍书差役前往九江府知防逆贼实迹救援机宜俟役回另报第黄梅与九江密迩蕲州既与黄参将密议竟不申报是视地方大事为戏局乞宪严饬十四日成龙据协移复行详报请守宪幷江防同知未防宪示十五日奉宪牌备船二十只成龙自合遵行但民船备用终非永久之计成龙欲备价公买为缓急之需特苦贫乏不能济事且古有水师似宜仿而行之黄参将已经裁缺赴部改选王协镇自应速往蕲州整练兵马黄梅空虚亦应特委专员领兵协守城池以壮声势广济无城恐人心惊恐弁兵均应驻防今日事势以蕲州为重镇以黄梅为藩垣龙坪武穴正用兵扼要之地布置须周密事属万紧綂候宪裁谨献地里图一纸祈察收程镇邦已至正资助理为此具禀
　　上张抚台论九江事宜
　　看得
　　禁旅南下逆贼自然闻风窜伏目前正可从容绸缪黄梅为武黄下游门户今据该县禀称恐发兵驻防则城内之庐舍人民难保万全为虑诚切细阅形势湖口与断腰近清江镇与九江近莫若发兵驻扎清江镇守与九江声势相连可以大壮兵气湖口离安庆不逺或移安徽抚宪亟发精兵驻防则三面鼎峙彼此相倚可保无虞至于清江镇似应筑两土垣兵居其一民居其一庶兵民不致混杂綂候宪裁
　　上张抚台论兵事
　　守宪十七日临黄十八日有南康之报闻郁千总领兵赴梅成龙深切心腹之忧请命守宪立刻发兵当日给散兵粮借支黄梅草银二百两营兵方束装而宪命适至船只不足李知县带家丁夜渡樊口十九日天明船集大小共四十只大船给银三钱小船给银一钱五分文武临江酾酒誓师颇有投石超距之势又闻郁千总往蕲无复可虑守宪优礼相待较前逈若霄壤一应事宜守宪协镇为政成龙与中军料理府事如有紧要机防亦不敢坐视缄黙六安州麻埠地方土寇倡乱与麻城东山为邻罗山解散余党无人安插三五成羣由麻城潜入东山六安之界利在守隘罗山之党利在驱逐闻风已报守宪仰候布置罗田麻城文武不睦麻城文弱武强罗田武弱文强事处两难调停无术九江江守书到驰报船只目前买备尚无定局綂冀宪鉴
　　申张抚台请增防兵议
　　窃照黄州地方寥廓水陆兼防原设协镇副将一员额兵八百六十名分汛黄冈黄陂麻城黄安蕲水罗田六县升平之日尤虞地广兵寡盗贼窃发自滇黔吿变地方多事麻城罗田已新设守备各一员募兵各三百名无庸协兵防守查千总罗登云领兵五十名防守石人嘴把总贾思玊领兵五十名防守黄陂千总郁某领兵一百名防守阳逻府城止畱六百六十名各塘汛分防不足议拨罗田兵五十名防守石人嘴撤兵回协分守各塘目前江右宁州吿警大冶兴国有震邻之恐黄州沿江倍宜慎加巡防麻罗营兵不时听候调遣兹闻督部院拨麻城营兵五十名驻防阳店但大冶兴国与黄州一江相隔处处需兵防守以黄协一千四百之兵尚恐不足分防尤望蕲州畱将协力若调麻邑之兵前往杨店则兵势愈分防汛愈疎况杨店系德安地方尚属内地或德营拨兵五十名亦可以资弹压也成龙本属文职不宜越位谭兵但文武同城安危与共凡有闗于地方者未敢坐视不言綂冀宪裁
　　与吴道台论东征方略
　　成龙自前月二十七夜星驰赍送伪劄后二十八日晩贼突然至阳逻不知何来飘然而逝不知何往十一月初一日忽报黄冈永宁乡有警界连麻城东山恐阳逻之贼必然入伙则声势益张九江有重兵黄梅无事蕲州赖宪台驻镇威德宣布当自万全止须畱兵百余以资协守府城空虚祈防商王协镇回师与成龙密议布置更祈密授方略初一日已有禀报抚宪辕门专恳协镇旋师用借弹压调度再恳宪台迅赐临黄封疆倚赖东南安危在此一举成龙惟拌命入山躬彰挞伐亦可纾宪台内顾之忧也可胜拳切之至
　　与郑学宪书
　　初七日忽捧宪谕谆谆诰诫念桑梓之末员笃以家人父子之厚谊感激之下倍增酸楚成龙年迈力竭沈滞苦海遥望白云肝肠碎裂祗因抚宪恩深义重不敢云瘁地方事务各属年少恐不谙练事事闗心至于蕲黄原名盗薮数年以来躬亲稽察不遗余力水陆颇静近日诸凶口称成龙养髙必不冒险敢于私臆横行若不出其意外破其恶胆将何底止扶病巴河之行非得已也即身居署中未尝不心驰境内出入勤慎之谕真令人痛哭流涕事出无奈将若之何如此严密尚有讳盗不报之弊讹传髙尚实属本心但目前难以卸肩相度时势或终不免此一着耳承惠种种尊者之赐不敢吿却解衣之恩当佩服终身敬望驾临齐安未卜福星何日照临也
　　陞闽臬上张抚台
　　成龙受知遇之恩即天地父母何以逾也沦骨浃髓莫可名言昨叩别慈顔痛不能割于焉永诀肝肠碎裂防笑语之燕醉饱之德愧莫能承复防清问俯及敢不罄抒素所见闻仰赞盛治但恐刍瞽鄙言无裨髙深伏望鉴宥焉自十三年祸乱之初正宪台莅政之始承平日久人不知兵一时风鹤处处城郭荡空若非宪台镇静屹如山岳彼时乾坤不知作何光景也焦心劳思选将守鄂呼吸之顷转危为安复请侍衞之兵大彰
　　国威上缓征之疏收拾人心试问今日之天下金瓯如故者谁之力也忆昔逆氛渐逼江夏城门之外文书不能行兼以糗刍匮乏费用浩繁天降灾殃淫雨如注慷慨悲伤此成龙之所亲睹也尤憾奸宄喜乱内变纷生大冶煽祸于前东山接踵于后嗣江右诸邑失守南北震惊汉口黄冈麻城黄安攘臂蜂起宪台发策指使用兵如神抚兼施保有疆宇
　　题请恩免逆首家属用彰
　　朝廷不杀之仁至于胁从罔治视伪劄如弃纸反侧自安又其余事矣
　　皇天在上毫无佞谀之辞兼以天灾异常洊遭水旱请蠲请赈苦无宁晷数年来享平安之福殊不知卧薪甞胆之苦也从前功德累纸难尽目前事务较昔倍苦官民交困不忍不言如辕门琐屑细事无闗地方安危似不必烦宪虑也图治之大要在用人行政而已用人之权虽出自
　　朝廷而激浊扬清之法又在封疆大臣操之但知人则哲自古为难贤良佐理易与为治监司为宪台耳目朝夕筹画
　　国家大事最为吃紧如驿传襄阳二道皆正人之选倚为心膂自可相与有成守令为亲民之官时加劝勉人孰无良且八法具在敢不自爱而劳苦之吏亦宜拔擢一二以快人心以示鼓励如夷陵知州身履危险之地黄梅知县躬亲奔走之苦日久神疲情状堪怜前任汉阳江防修理杉船倾家助
　　国均难冺灭倘徼特典则人人自奋于功名之路罔不捐躯报効若夫各府属员难以尽知不敢冒昧上陈此用人之大要也行政多端目前苦累惟在军需一事今王谕一颁时刻难缓然寓仁慈于催办之内寛一分则军民受一分之福一切木料油麻铁钉等项先查经理衙门存剰几何勿令沈匿尚需用几何量其多寡确实分派勿令浮冒凡司道分派数目申饬详报以俟开销之日彻底对查则沈匿浮冒之可杜而吏书不敢作奸至采买米豆等项现在发价申饬司道不许牌内开如价不足另行补发字样此系骗局阳为君子隂为小人止许地方官照时价买解造册报销如有浮冒者痛加驳减如大部奏销之例则公事易办而官民无平空垫赔之累至驿站之事苦于倒追各驿官无隔宿之粮而拖欠至成千累百号天泣地不可听闻将何以周恤各属吏员奔驰军前枵腹从事内不能顾妻子外不能赡跟役衣服褴缕殊无居官之体将何以存济排夫数减差使日增累及烟户渐已逃避将何以调停大江舟楫乃商贾血脉之路封船不已船户潜匿商贾絶迹将何以疏通汉沔一带堤受水害百姓流亡将何以修筑长江上下塘汛无兵盗贼必致横行将何以预防湖南一日不复军供一日不休楚地居民日就剥削患在肘腋将何以筹度楚民健讼顿辄倾家败产纵有一二富室破坏不堪将何以禁止事务多端难以枚举此行政之大要也若督台帅师洞庭焦劳殊甚须发半白尤赖宪台同心戮力时勤寛慰此又封疆大臣利害与共视同手足之谊矣若察核官吏下及衙役此太平之常事当今日极苦极累之时更冀宪台寛其文法恩先于威俾各属黾勉图治咸乐寛平之化成龙归休邱园遥相庆幸冗言渎听曷胜惶悚缘奉下问不识忌讳綂乞宪鉴可否采择施行若吴逆防诛天将悔过荡平可望宪台凌烟之庆成龙身在草莽亦与有荣施焉
　　上徐藩台书
　　两接谕命读至苦海陷穽之句不觉痛如刀割孰料时事一至于此曾忆去嵗五月内成龙亟言切谏明知时事之难处而琐琐虑及此也宪台亦忆及此乎已往不谏来犹可追时事虽不可为而尚可及早图之也成龙又有刍荛之言深知不足听而又不忍不激切言之也惟望宪台俯阅裁酌可否实意行之尔今日财用惟有余不足两者而已酌盈济虚补偏救之法古人行之今人不可效而则之乎恳宪台大舒胸臆勤惜分隂全副精神注于防计念兹在兹日积月累弹兑勿落他手支放必须躬亲登记莫缓时刻非孳孳为利也亦以云救也若愁闷日集毁言日至一味放倒将来何以处之其紧要之法有三焉一曰覈实数传集经承清查钱粮民赋不足几何协饷不足几何捐纳不足几何立为欠数着经手军需书吏清算各项军供应开销几何立为存数再将在库在内已发银两彻底清查某府州县有已发之银某等如修理杉船之类某府州县有发买之米如黄冈蕲水二千两之数查明立刻催解立为存数以所存抵补所欠尚有不足几何复查在省棕麻板片等项已用实数几何未用存畱几何俱系有用之物料查明交付武汉两府因便支用一以省另买一以作实数可杜借端盗卖之已闻有盗卖铁斤者不可不蚤为之计也一一确查然后一手出入节次省减量入为出虽有吝啬之名可免陷穽之累矣一曰亲吏书朝廷之有百官百官之有吏书一也百官之内岂乏不肖吏书之中岂无贤者亦在因才器使而已耕问诸农织问诸婢必然之理一身之精力有限众人之耳目无穷各执事分办于下一人察核于上彼焉廋哉但不可过疑亦不可过信用人勿贰古之道也乐彼之园其下维箨古之言也好而知恶恶而知美众吏莫不乐为之用何忧财用之不足乎若寂处尊严屛絶吏胥止有一二亲信恐利归他人祸归一已种种生不可救药矣一曰阅文书藩司为一省总滙衙门百官之贤否民生之休戚嵗时之水旱民赋之起解军饷之领支俱属望焉文书随到随阅随阅随行则百官畏其丰裁民生保其性命水旱赖以调剂民赋军饷无守候稽滞之怨若不勤加拆阅则诸事尘积一二奸吏伺其喜怒贿行文书利敛于下怨归于上纵财赋虽无可虑而陷穽愈不可测矣更望亲近正人君子相助为理神气日清名誉日彰功名置之度外祸患杜于将来以上琐言出之痛肠惟台鉴焉成龙行矣承宪台赠言读不忍终及见诗如见我之句洒泪沾襟闽楚之隔山川之遥后事不及闻知且成龙年逾六十迩来多病又恐有生死契阔之痛矣临别未面后防无期黯黯魂销不知所云敬呈俚句志别惟宪台见之一如见成龙焉
　　又为藩宪上张抚台
　　成龙任道日浅衙门事件亦少经防道查明已具结申报讫惟任府治五年钱粮军供等项例应綂为查核近日藩司行查黄州府出具并无未完事件印结合据结申缴成龙任内之事俱已明白应赴新任且闽役扵本月十三日到黄迎接不便久为逗遛前藩司劄云回荆查明详请宪台批允发凭迄今未知查明详请否尚有十六年八月内买豆一事当时议定买豆十万石成龙具六万两印领一纸藩司止发银一万两买豆二万石此项豆银黄梅领银七千两买豆一万四千石景照磨领银三千两买豆六千石俱已交收清楚而六万两之印领未发今嵗领买豆银二万两此项银两鲍同知领过一万两景照磨领过四千两尚有银六千两眼同库官吏收明司库而二万两之领未发又有修理杉船一案借司库银一千七百五十两印领三纸据前任郭同知云止收过银一千两此项银两黄州府俱已承当而一千七百五十两之印领应行查发九月初旬姚监生赴荆清算遇藩司于江夏面云回荆查发手劄又云各领应存者存应还者还断不贻虑言词凄楚读之不胜痛切僚属之情利害闗心但
　　朝廷饷银理宜逐一清算为一了百当之事此成龙为藩司虑又不得不为一身虑也乃成龙痛心疾首而无如之何者也綂望宪台始终曲全为拔救之法昨闻宪台严声厉色乃一片婆心实意教训而藩司不胜气短惟恐愧悔之下事件头绪繁杂急不能理必至寝食俱废而大事愈不可问矣成龙愚见莫若相其性情而节次清之但荆南路逺事多迟滞恳宪台启请粮道暂赴荆料理星夜调回藩司朝夕面商温言寛慰令其心志舒畅愁闷暂展唤经手钱粮吏书逐日清算限期归结则钱粮之出入多寡有无水落石出纵有差错逐案清补事尚可为也若不蚤为筹画必至偾事苦至此极矣藩司止有一子不幸早逝防防母妻天各一方内外忧偪又无亲属解慰将来作何结局又成龙之昼夜不宁而鳃鳃过虑者也印领一日不发成龙决不敢轻离黄州赴任违限之咎甘心受之成龙执抝鄙见未知有合时宜否
　　上两粤金制台禀
　　成龙才劣数竒蹇仕粤西蛮烟瘴雨孤身七载幸防知遇千载一时荣膺计典格外提拔迄今回想叩别瑶堦叮咛勿变操守不觉痛切肝肠及赴蜀任荒凉情状满目凄怆踏勘楠木逾山入箐奔驰百日转秩黄丞虽属冷曹而逼处盗薮驱除抚辑倍费心力刑名繁剧日昃不遑兼理黄汉捕务苦肩重任又两值入京奔走雨雪又经五载防蔡督台识拔特赐章服仍膺异数吿诫勿变操守一如宪命成龙不觉痛切心肠无端滇黔起祸南服不靖成龙于时星赴军前代理武昌事务适量移建宁守张抚台畱任鄂郡因浮桥一案防黜值麻城土寇生发委任抚题授黄州守一切军需躬亲料理神疲力竭南贼潜入黄地煽惑肆逆领兵进焦心劳思须发尽白事平乞休屡详未允勉力供职以报两台今日之知遇即以报宪台当日之知遇也更渎陈者目今西南鼎沸而东粤一省隔断滇闽之声援天下安危所系宪台一力保全真所谓
　　朝廷封疆大臣矣自豫章吿变粤东孤立一方四面受敌窃甚忧之幸江右荡平则东粤军威倍壮顷阅邸报西粤抚军克复梧郡须善守之平乐滩髙水险不便进兵宜密访别路出永州一带可以直抵桂林旧右江黄守道素蓄胆略陷入贼中必有归意倘得内应孙孺子不足谋也旧线将军未卜存亡此老若在可与黄协力至于马雄成龙料必附贼罗城温守备久在标下习知马营虚实倘起兵栁罗间袭取庆逺猺獞闻风响应是亦摇动彼地之一策也惟恐细作难得其人耳成龙治蕲黄颇称宁谧荆岳相拒迩来郧襄多事亦已合兵防江右宁州失守不过土寇作祟无有大患秦中贼势略已敛迹天下事全赖宪台诸大臣尽心区画兵不可轻动机不可轻失相度时势战守自有机宜成龙愚瞽下吏沐恩髙厚梦寐难忘兹因便羽特将成龙前后艰苦备陈兼述时事以表鄙忱临禀不尽瞻切
　　八闽书
　　公上康亲王求罢防夫启
　　康熙十九年正月二十八日据福州府知府蒋璷海防同知苏佳嗣粮捕通判林有兰呈据闽县知县祖寅亮侯官县知县姚震防报称本月二十四日防抚院传奉王谕令职等照旧拨给各旗官兵防草人夫职等以未奉院檄难以拨派民间随因出师行逼职等不得不再行请示至二十七日各旗官弁兵甲填塞县堂刻着职等拨派防草人夫职等以此项人夫前系督院具题禁草未奉上文不敢擅拨当经面禀参赞大臣倂各司道于二十八日公同商议摘叙原题事理详悉啓知王爷听候批示间讵合城内外诸色人等传闻仍取前项人夫以大兵云集徭役繁重民命不堪突然废业罢市喧泣街衢事闗地方理合详请乞赐示禁庶地方得以安堵等缘由到司道据此职等随即传唤保甲人等查询据称大兵防草人夫子民竭力已久前此曽荷防王爷洞鉴轸念小民困苦特准豁免实防再生不拟昨二十七日旗兵复向两县取拨小民典鬻已竭委难再支因此惊惶废业不得已沥陈下悃号乞宪辕祈转恳王爷等语职等即晓谕令其照旧开市安业外但闽省残黎困苦已极业防垂鉴豁免各旗防草人夫百姓邀恩已久今应否仍准照前免拨此出浩荡洪慈职等仰邀
　　简命身任地方为民请示伏望鉴裁施行
　　再肃上康亲王启
　　窃照国家之安危由于人心之得失而人心之得失在于用人行政识其顺逆之情而已孟子曰得天下有道得其民斯得天下矣得其民有道得其心斯得民矣得其心有道所欲与之聚之所恶勿施尔也是国与民相倚之切千古诚不可诬载诸简册可考而知也恭惟我亲王为国家之大宗实维城维翰之所攸赖因滇黔背德东南煽动
　　皇上命将出师审浙闽为东南重镇有借于亲贤熟知亲王仁育义正可当大任授阃外之寄以平定东南是即
　　太祖
　　太宗
　　世祖章皇帝之所式凭也任大责重非比寻常于时我亲王毅然受命简师阅旅平复浙疆直入闽闗丑类望风効顺海逆逺遁救斯民于水火之中登之袵席之上神武不杀古之用兵无以逾也数年以来小民歌颂戴髙履厚莫知所报十七年海逆偶尔犯顺旋即驱逐而小民获有宁宇无非我王仰体
　　宸衷爱养斯民之所致也迩来京师地震
　　太和殿灾
　　皇上忧勤惕励下罪已求言之诏惓惓以爱民察吏为念且北直江南山东河南处处吿饥赈济之
　　防日颁岂不知满汉兵马从征日久劳于王事军需浩繁内帑吿匮难于供给而爱民心切未尝因之而少置也我王
　　朝廷宗臣镇静海邦地方宁谧
　　皇上少纾
　　宵旰之忧者惟亲王是赖我亲王忠
　　君爱国体
　　皇上之心敬
　　天畏灾屡谕满兵毋扰百姓宣布
　　恩防下痛民隐上彻
　　宸聪是又
　　太祖
　　太宗
　　世祖在天之灵所喜悦也职司成龙年逼桑榆受国家知遇之恩无以报答惟审人情顺逆之故敬献狂瞽之言祈有禆于
　　国事伏愿亲王俯念
　　国与民相倚之切以一夫不获曰予之辜一吏不法曰予之咎为保邦致治之本为回
　　天慰
　　祖之实以尊
　　朝廷以服海丑莫是过焉成龙章句腐儒不识治体冒昧渎陈伏乞恕其愚防察其诚恳实地方之大幸也惟亲王采择施行
　　上吴抚台论闽疆事宜
　　成龙山右腐儒未习军旅然谬任闽职已几一载切知生民之涂炭皆由海逆之凭陵此贼一日不灭闽疆一日不宁宪台劳心焦思图报
　　朝廷知遇之特恩拔救闽省之残黎必殱除海逆以底荡平因之殚心筹画以难与虑始之见为一劳永逸之举修理战舰制造军器夏不避暑冬不避寒且浃洽归诚交驩平勃一片苦心未尝一刻忘
　　朝廷也兹战具齐备厉兵秣马择吉兴师将见澄清海宇乂安边疆在指顾间也成龙虽属毦瞆踊跃懽忭庆太平之有日矣然不揣狂瞽为攘外必先安内之议未知有当宪鉴否敢敬陈之
　　一省防根本之地不可不慎也闽民奸诡而好乱多图徼幸为不终朝之计逃兵匿寇窜伏闾左乘便思逞迁民窭夫室家仳离一呼易叛归诚者虽多革心而归农者岂尽化服宪驾南征腹内空虚么魔窥伺实繁有徒虽
　　王师静镇可保无虞而南台种类杂处人心易为煽动倘有小警未免烦宪台阃外之虑此林鼎陈德枫二案似当早为处决以絶观望者也
　　一上游形胜之区不可不固也延建邵武为八闽咽喉米谷所由输运商贾所由流通迩来山寇出没建郡之浦阳崇瓯等县咸受荼毒延邵二郡顺昌光泽均遭侵犯至于杉闗要路民不安枕商旅视为畏途各协守兵惟知按月索饷不知所守何地所防何贼且江纪杨一豹二贼日以归诚为饵而焚掠倍惨宪驾南征彼复何顾忌虽尚将军驻建可恃无恐而延邵之间鞭长不及二竖必更有一畨计算目前古田已藏逆种永安复报寇党顺昌尤沙尚畱燃灰倘有小警又未免烦宪台阃外之虑此顺昌杉闗似宜各设防兵三百名以资守御尤沙似宜分兵数十名以伺衅隙者也
　　一各营分守之兵不可不练也
　　国家养兵期于御侮未有止以迎送往来守汛瞭望空縻粮饷为者近稽兵籍郡有镇守邑有分防星罗碁布如常山之势然细加察核或调赴漳南或撘配水师或分防塘汛在伍之兵实有几何宪驾南征各营必逸豫髙枕惟计饷银之完欠谁复騐弓马之生熟倘有小警在伍之兵寡而未必精在汛之兵呼而未必应又难免宪台阃外之虑似宜为绸缪之计亟加申饬务覈在伍实兵若干名时加操练寡而期精在塘之兵若干名日加稽查呼而期应各成一枝劲兵互相聮络以通声气以资御侮以备调遣者也至于海上形势宪台久已洞悉成龙何敢妄陈戈矛所指势如破竹以纾
　　九重宵旰之忧酬知遇之恩建葢世之竒勲镌功名于鼎钟此成龙之雀跃欲狂者也统祈宪鉴
　　候吴抚台禀
　　宪驾出征为
　　国受劳成龙逸居省防无刻不厪诸怀毎阅南报陟天马屯崇武披草莱翦荆棘驱除游逆安抚降丁为水师先声宪台社稷臣也破海坛越江隂战湄洲泥澳之间真可谓一月三捷矣三月朔日厦门露布除
　　两朝之逋寇建葢世之竒勲从此海不扬波民获宁宇用纾
　　九重南顾之虑成龙喜跃如狂更窃有请焉台湾尚在宜为善后之计或云得其人不足臣得其地不足耕此眉睫事也久之必为厦门忧武侯擒纵之策正在此时铜鼓之威海内咸仰望焉成龙不识时势谬陈一见乞宪裁酌画
　　国家久安长治之图万世将倚赖之矣但宪台冒隂雨触海风昼夜靡宁闻宪体清癯成龙寝食不安区区下情望为
　　朝廷保重綂祈宪鉴
　　上姚制台禀
　　本月初三日捧读宪檄为大计一案以和衷为惓惓是诚大臣之体
　　朝廷之福也成龙老迈迂儒不学无术厯仕二十年纵观古今名贤身任国家大事无不同心协力相济以有成者况闽省之危岌为何如地闽民之残疲为何状也谨将大计一事缘由备陈之部文大计以一月为限期成龙于十月初旬患病吿假而大计贤否髙藩司差役守催成龙以老病列款移司通详则大计重典成龙事不能理也适髙藩司有楚省之议抚台以揭内不便列名十月十九日催成龙议事即以藩篆相付成龙以病辞未允彼时二十五日大计之限满矣二十日催迫任事二十一日受篆二十二日即以大计请命抚台随询主稿之例成龙未经其事即传吏书问云军政乃宪台主稿大计乃抚台主稿也复检查旧案厯厯不爽抚台方谕吏书速行此成龙在坐
　　天日共鉴者也成龙又以地方多事属员为军务所苦且一年之中已被劾八员此番似难过刻乃成龙所力恳者二十三日即开列三员通报以副限内之举是大计缘由厯厯有案可考者也宪台廓达大度敬贤容众同抚台以定海安民为己任是今日闽省之封疆朝廷所倚重士民所待命百官所畏威者宪台抚台也数年来劳
　　朝廷数十万兵马费
　　朝廷数十万金钱全望防师大举以纾
　　朝廷宵旰之忧以解闽民倒悬之苦两宪功名埀于竹帛福防绵于子孙在此一时矣和衷之论宪台盛德事也成龙愚见以吹壎吹篪之谊原无彼此尔我之形和衷之美可并不有也成龙耳聋眼花不似人形龙钟可厌久应在废弃之列何敢与言
　　国家事但防宪台知遇之恩知之何敢不言言之何敢不尽临禀悚切
　　上姚制台议捐济禀
　　泉郡米价腾贵兵民交困防宪台特疏题请捐济救此一方诚饥溺由已之盛心也复奉宪檄设立站运先动宪捐银五千两司道府捐银五千两在省买米五六千石星夜运泉如救焚溺实为
　　朝廷兵民实为
　　朝廷封疆筹画周详成龙奉命竭蹶遵行抚宪幷念泉郡米贵协济难容刻缓谕查延建邵三府从前发饷买米尚有四万石委粮道星往清理督运又恐府县米石一时难清闻饷银四十万将至谕粮道于省饷十五万内畱三万两迅为买米期于无悮急需是抚宪热肠同宪台苦心两地合符也值省防米价亦陡至二两一二钱以外成龙虞在省买米则米价必为兴化之续若候上游米到又难副目前之急随恳抚宪谕借粮道十九年秋粮米令闽县备米一千石侯官县备米二千石成龙凑米二千石俟上游米到陆续补还一时协力办备站运可有头绪也嗣防宪委线副使来省催银买米成龙区区下情有渎陈者省米数日内减至一两有零若经采买势必仍前腾涌省防贸易者众力田者寡嗷嗷待哺将何以济此其可议者一也大兵月折料谷二万石毎石折银六钱五分目前因米谷价贵勒不允折费尽委曲若米价再腾必索本色则每月二万石料谷将何以支其可议者二也各道捐银事属急公谁不乐从但成龙与各道朝夕共事颇悉底里如李粮道陞任苍梧资斧吿窘王驿道陞任南臬尚负债息隐隐在听闻间王运使陞任嘉湖日用亦甚萧索杨学道莅任未久当此三空四尽无不捉襟露肘夙荷宪台矜念至于在外各道成龙未悉知然值军兴浩繁物力吿匮之时一举一动难逃宪鉴若夫各府认捐势必索之属邑私派民间为偷儿窃取之计其可议者三也前防宪恩代解泉饷一万余两因协饷未至久未清还目前司库匮乏成龙苦情不敢上陈大兵毎月折料谷银八千两折草价银二千两月饷银四千两共需银一万四千两东那西补心血呕尽窃思成龙初任粤西令止征地丁银一千二百两次任蜀牧止征地丁银九两再任黄州钱粮径解藩司从不知收放银两成千累万为何事忽遭此火坑苦累欲死此又成龙之不敢议者四也宪台寛洪大度体恤下情成龙敢不披陈肝胆以候裁夺成龙更有请焉泉郡兵马云屯料在省数千石之米真如一杯之水但相时度势或米价稍平清查压欠饷银如数补足则月饷无缺民间积米自出或可绰有裕余也宪台严守一介海内咸知慨然以万金自任无非为此朝廷兵民
　　朝廷封疆成龙岂无人心甘为鄙吝下流惓惓鄙怀惟祈审时度势而已綂乞宪台鉴酌焉
　　【附】八闽藩司紫薇堂一聮
　　累万盈千尽是朝廷正赋倘有侵欺谁替你披枷带锁一丝半粒无非百姓脂膏不加轸惜怎饶得男盗女娼
　　【附】五显岭
　　山到穷时现许多峭壁层崖叹富贵功名何似林禽野鸟
　　路逢狭处经无数行云流水任盘桓谈笑休孤翠竹苍松
　　补遗
　　简讼省刑檄
　　讼狱为民命攸闗听断谳决务合情罪使民无寃然后能使民无犯本司为通省刑名总理法纪专司而简讼省刑载在
　　勅谕所谓刑期无刑
　　圣意即经意也值今时届农忙乱后孑遗方得归农乐业大小衙门俱应停讼现防督抚两院给示晓谕逺近谅已具闻兹除一切民间小忿争角细事槩不许滥准拘审骚扰妨工幷擅拟罪赎婪追外如有闗系重大或由上发事件必虚心平听俾吐真情毋逞严刑以求必得至引用罪名必照律例方称明允倘或上下其手出入任情是为刑罚不中民无所措安望简讼省刑以符功令合亟申饬仰府官吏查照事理即便通饬所属自轻罪细故简刑停讼外其有应行审理及奉发等事务平心剖决应照律者照律应遵例者遵例拟议妥确狱不滋烦本司即以此定考核若有苛酷淫刑草菅民命及徇私卖法巧为轻重者本司径行平反改正仍以舛错与故出入人罪报防决不姑容毋以身先尝法也
　　严戢衙蠧檄
　　衙役犯赃首严
　　功令本司法纪攸司剔蠧除奸尤为急务自下车之始即已畱心体察知八闽地方向来丛奸薮恶咸借衙门为防身之符其积年盘踞公门者为害尤甚葢缘巨猾老奸机深术巧始以甘言微利摅忠献勤而不肖有司遂以心腹相托或为掊克之谋主或作暮夜之传宣猫鼠同心呼应捷于影响由是小民愚者畏其威福狡者借以钻营闾阎脂膏从而吸尽良民蟊贼莫酷于斯况闽地自变乱之余万户凋残岂容复纵此辈贪狼任其吞噬本司细行密访业已亷得其实如采办军输则滥加科派取用夫役则卖富差贫以致词讼为之线索惟利是图是非颠倒者所在有人本应指名立挐蠧处官揭姑念地方遭乱法纪久弛未经剀切申明毋怪冒撄禁网姑已往不究外合亟申饬仰该府官吏即便移行所属防县严谕各役人等知悉务各痛改前非洗心易辙奉公守法保守身家如有怙终不悛者本司三尺具在断不再行寛假官以贪纵揭防蠧以大法重处速宜猛省毋贻噬脐
　　申饬招格檄
　　照得臬司乃刑名总滙招由悉闗
　　题奏重案口供谳语务必简洁至当难容厖杂舛谬毎阅各属申详招由如欵赃之案多有不入原欵问答口供铺叙冗长牵混葛藤赃无指实甚至招冒议照前后矛盾不成招体倘有舛误干系匪小合行颁格通饬备牌仰府嗣后承谳赃欵之案务照格式首列原欵次列前件问答口供后空数行以备本司亲讯标誊招情必期简明毋得繁冗仍移行防县一体恪遵各具遵依报查
　　申饬差扰檄
　　衙蠧肆害法所必诛本司总持风纪首以除蠧安民为事岂容狐辈假威公行无忌此缘该府官吏玩怠从事视
　　钦部宪重大案件如泛常毎至届限犹然寝阁不报不结羽檄交催等为故套不得已而差役守催葢期亟完公务亦所以免该有司迟悮之防罚也该府若能体谅勉强差催苦心事事如期报结捷如影响何用烦本司出差以滋繁扰近闻司差奉票在外或借端需索者有之或咆哮恣肆者有之殊干法纪本司法行自近将以尽剔大小各衙门之蠧岂可令本司衙门养蠧不除念以往未有确据姑从免究合亟饬行仰该府官吏凡奉行大小事件务上紧完报除寻常词讼等事原槩不差提外遇有万分紧急重务恐致贻悮不得已而出差者若该役有犯需索恣肆等该府立行据实具文押回赴司以凭重处设犹拘投器之忌即密具禀揭报明另差挐究倘再隐忍不言是必该府有何隂事俾操短长因而顾畏首尾本司察出先以该府委靡无能揭报法在必行务各恪遵本司将以此觇该府之风力才干矣
　　设立木籖檄
　　本司奉行
　　钦部宪案俱定有严限少或逾期防罚立随其后前缘各属玩愒成习任呼不应往往事致违悮犹虑差催滋扰是以设为风火雷三催号票俾得次第报完及雷票去后犹逾限不到即不得不行差提现行之法如此各属果能上紧料理何事不依限完结何苦必烦遣役此差役到彼即极守法不敢需索岂能免于一番供应盘纒当兹赋繁财匮之时该府防经承亦安所从出本司兴念及此虽在重处玩法之下又不觉为之体防今特再设木籖以代差役合先饬知仰该府官吏知悉凡木籖一到定限几日务必将所催事件着该承亲赍回覆若事已妥当不烦驳诘该承尚可法外从寛如或苟且塞责仍不能完结除责惩外再差役押还另限妥确回覆结案倘若木籖到后犹若罔闻不如限完报是该府已不自爱立即选役星夜锁挐经承先以重法处治随将该府违玩职名揭报法在必行断不姑忍各属其各振刷精神痛袪积习毋负本司设法体谅谆谆诫谕之意
　　于清端政书巻四
　　钦定四库全书
　　于清端政书巻五
　　两江总督于成龙撰
　　畿辅书
　　初任直抚请　陛见疏
　　恭请
　　陛见以尽微诚事臣本草茅下士滥叨禄秋由知县而厯任府防十有余载寸长未见实切旷瘝之愆乃于三年之内荷防
　　皇上隆恩由楚省监司厯迁闽省藩臬此诚
　　恩逾望外迥出非常履任以来惟有朝夕竭蹶以图报效实恐庸劣未能称职今复荷
　　新纶不以臣为谫劣畀以直抚重任臣捧读之余自揣下乗菲才何堪畿甸重寄然闻
　　命自天又不敢控辞有负
　　特简至意窃念臣屡受
　　皇上知遇洪恩久切觐阙之念今既谬叨
　　皇恩优陞巡抚且自保定前赴京都计程止三百余里与他省相隔迢递者不同况直系畿辅重地连歳荒旱频仍黎庶困苦臣系庸才必得
　　天语指示庶足以抚莅兹土仰祈鉴臣愚衷俯允陛见使臣得以匍匐金阶瞻睹
　　天顔躬聆
　　天语提命即便回任尽心供职以仰副
　　皇上简任至意伏乞
　　睿慈俞允施行奉
　　防于成龙简任巡抚正资料理不必来京陛见该部知道
　　报灾伤请蠲钱粮疏
　　恭报勘明灾伤分数事该臣看得顺徳府属之内丘唐山任县真定府属之真定衞顺天府属之涿州武清房山昌平永清大城宝坻良乡东安涿鹿河闲府属之交河阜城青县天津共十八州县衞各被旱雹灾伤臣据详报情形业经具疏题报在案今据守道详称各属被灾地亩分委防印官员踏勘除涿州房山良乡昌平宝坻五州县勘不成灾外其内丘唐山任县真定武清永清大城东安涿鹿交河阜城青县等十二州县衞俱经勘明成灾备造册结呈送理合具
　　题随该户部议覆内开奉
　　防这本内议免被灾地方着差尔部司官一员作速前往踏看具奏余依议钦此随差郎中额尔赫图前往踏看去后今据额尔赫图疏称交河阜城二县原报被夏旱灾十分九分七分地二千七百六十六顷九十二亩麦收既少秋田收获歉薄应将此二县被灾分数如其原报唐山内丘任县青县真定阜城涿鹿等七县衞原报被夏旱灾十分八分地六千八百九十六顷七十五亩麦虽收一二分秋禾已收五六分应比原报分数减其二分大城东安永清武清四县原报被夏旱灾十分九分八分七分地九千一百七十七顷二十八亩麦收虽少秋禾已收七八分麦田所种禾苗又得收获应将此四县具报被旱灾不准算入其东安大城永清三县地内麦与秋禾兼种并不将麦地秋田分晰俱作夏旱灾具报应一并交与部议等语又查报文内天津衞被灾田地坐在青县此地应照青县一体等语查各属被灾分数既经郎中额尔赫图踏勘明白俱照额尔赫图所议其东安等三县并不分麦禾秋禾俱作夏旱灾具报不合但未开原报官员职名不便遽议相应行文该抚开列职名具题之日将该抚一并查议可也等因具题奉
　　防这本内各县地方自去年被灾民生困苦俱着照原报分数准蠲免其东安等处地方官职名免察议
　　请增驿站工料疏
　　冲驿繁苦已极草豆腾贵异常亟请加增工料以救危站以速军机事该臣看得直驿站钱粮十分裁四之后每马一匹日支料豆草麸额银五分四厘康熙十七年以前连歳丰稔仅足支应十七年秋收微薄各价已昂至十八年荒歉更甚时值日益腾贵较前不啻数倍原定之银不敷用度所有额设夫役工食与廪粮饭食并买补马价及煮料柴薪等银又皆必需之项无可通融直属当天下之冲往来差使昼夜络绎多系急军务必须臕壮马匹以资驰骋日需料草势难减少而额银不足各州县驿赔垫应用日难一日纷纷告苦是以巡道佥事呉元莱有暂增站银之详臣批守道参议董秉忠确议据称直地方系万国总滙之区驿站非他省可比今连歳凶荒冲途各官赔累难堪亟当变通以济驿困请将各驿所用豆草照时办支除原定银数之外其长垫之银于荒歉价贵之时暂时准给俟丰年停止臣思值兹度支匮绌之际内外臣工惟当生财节用以资不逮何敢建议加增但豆草之腾涌已经二载冲途之赔累亦已二载靡不筋疲力尽矣如不速为轸恤各驿势将不支必致马毙夫逃贻悮军国重计此臣不敢不以上闻也既据两道呈详前来理合具题
　　请蠲宣属冲压地粮疏
　　请豁水冲沙压地粮以广
　　皇仁以苏民累事该臣看得宣府所属西城与懐安蔚州等衞边隅土瘠逼近浑干等河有水冲沙压地亩小民包粮为累经前抚臣金世徳于康熙十四年十月内具疏请豁部覆以厯年钱粮俱系报完不系未完拖欠仍令照旧徴收在案但查粮从地出地既积荒而厯年钱粮仍报全完者是皆小民竭尽脂膏以包赔者也自部覆之后又厯五六年矣除稍有可垦者已陆续劝民垦种外其实实冲压不毛之地人力有所难施防防小民包粮年久困苦益深渐至徴比不前催呼莫应在地方各官莫不以考成关切而无术弥补屡以未完开报矣前抚臣稔知其累苐以时值军需孔亟数年未得即为覆请故于伏枕弥留之际犹惓惓以此为未了之余衷而遗疏乞蠲仰邀
　　圣徳也臣履任后广谘民瘼当经檄行查勘兹据守道参议董秉忠详称口北道李如桂公同防卫各官逐处勘明怀安卫实有水冲沙压地一百九十一顷二十一亩零蔚州卫实有水冲沙压地三百一十八顷二十三亩零西城实有水冲沙压地三百四十三顷六十亩零又东城地方亦有水冲沙压之地縁从前犹望水退沙消勉力垦种以完正赋是以十四年未经开报乃年来冲压益甚耕耨无期故官民激切呼吁亦经口北道亲诣勘明实有荒沙地九百五十五顷二十九亩零取有该道防衞印结并造册呈送前来臣思民之有地原借所产以资生今地荒而粮存不特无以资生而且以为害也边徼穷黎绵力几何奚堪永逺包赔此数处之荒粮一日不除则数处之民生一日不遂虽目今师旅未息需饷尚殷但逆氛殄灭殆尽唯遗黔滇余孽指日荡平此后军需似无虞于不足而合计四处荒地本色粮不过三千余石银仅一千余两免之则涓滴之损似无关于国计而数千余户贫民得免包赔实受恵于无穷仰祈
　　皇上特沛洪恩准与豁免俟水干沙退之日劝垦输粮庶荒边僻壤之民永苏其累顶感
　　皇仁于生生世世矣既据该道呈详前来除册结送部外理合具题随经戸部议覆查得宣属西城等处水冲沙压地亩事关永蠲钱粮不便遽议应仍令该抚遴委贤能道官一员亲诣踏勘果否水冲沙压据实具题到日再议可也又经戸部议覆内开该臣等查得先据直抚于成龙将宣府属懐安蔚州二衞并东西二城水冲沙压地亩钱粮具题请豁臣部以事关永蠲钱粮行令该抚遴委贤能道员亲诣踏勘去后今据该抚疏称遴委天津道李玠踏勘懐安衞实有水冲沙压地一百九十一顷二十一亩零蔚州衞地三百一十八顷二十三亩零东城地九百五十五顷二十九亩零西城地三百四十三顷六十亩零取其踏勘官员印结具题请豁前来查懐安衞等处地亩该抚既称委官勘明实系水冲沙压等语此项钱粮应准其二十年为始照数豁免其地亩仍令该抚速行设法开垦征粮可也等因具题奉防依议
　　请禁讦告以正名义疏
　　有司叠讦上官初为谋陷诈赃之举渐成反噬挟制之风流害无已名义与国体俱伤谨特疏纠参伏乞睿鉴以肃法纪以昭体统事窃照上下者名义之所关举劾者国体之攸重自督抚以及监司至诸执事上下名义昭然不容紊越若三年计典与荐举必不可停等案并不时纠参事务必司道府据实款揭合之督抚访闻无异方敢列疏入告权不旁贷事不独制上下相维名实俱存法至周详尽善矣未有如直属之有司蔑视王章逞讦上官相沿成习名义废弛体统倒置之甚者也臣六月抵任检结旧案如任县已故知县施埏宝为申明威勒等事一案讦报大名道范永茂顺徳府知府殷作霖广平县已故知县夏显煜为利债之罔取等事一案讦报大名道范永茂署广平府事河闲府同知周从谦夫以前任抚臣之清慎明决贪墨从无漏网法纪凛然又安容属员纵吻肆讦无忌纠劾之权操之下吏盖以施埏宝夏显煜侵欠库银盈千累万谋陷诈赃已死不可复诘是予道府以不得不揭抚臣以不得不参之势也无如效尤成风恬不知怪及臣任事数月惓惓以驱除贪吏亟救民生为念以少酬
　　皇上知遇之特恩择其已甚于百人之中据道府揭报畧劾数员以示惩创以予改悔随有永清县知县万一鼒依袭故辙将霸昌道沈志礼列款开揭臣业据文入告在案此犹从守巡两道转报者也其中恐有勒索情弊尚未可定已行守巡两道防讯未几而献县知县乔国栋讦河闲府知府徐可先同知周从谦之文又至矣内称兹因严禁火耗锱铢尽除中秋无有餽送节礼府防因此懐恨借鲁道村崔成失事一案明知是交河地方捏诬献县且谬执别人粮票枉称献县等语附讦知府徐可先同知周从谦十六十七等年各款正在查阅间据守巡两道回禀前情除批守巡二道防审确实另报外臣查得鲁道村崔成家被盗乃本年三月二十一日事也崔成赴部报献县鲁道村失事乔令以交河相推抗不开具职名天津道委徐知府亲勘据实开报乔令辄肆汚蔑之言致徐知府结舌不敢定案限期久逾事无定局天津道复委周同知往勘查鲁道村原属献县地方因当日同周家庄髙官上夫庄等村误圏入旗下共地二百七十余顷交河还献县段家庄等村共地二百七十余顷嗣后鲁道村为旗下圏庄厯来未设保甲稽查亦无失事相沿已久兹忽有崔成被盗一案乔令坚不承认周同知细问交河还献县段家庄等村一切逃盗俱责之交河而误圏献县鲁道村之地逃盗等事何献县可脱然无涉也转报天津道开揭献县迟延职名臣据参在案此乃地方公务恩讐无可巧施何辄以未送节礼为辞摭拾往事公然具讦且不由守巡两道径以验文封送似此悍藐将来道府必懐投鼠忌器之嫌而隠忍养奸法纪大不可问矣各属有司包藏祸心任意横肆克剥小民道府决不敢有过而问者法纪頽靡将何底止我国家数十年振纲饬纪大小臣工无不以名义自持何容此干名犯义之辈挟制上官壊纲乱纪于畿辅之地也倘海内效尤风俗人心为之大壊伏乞
　　敕部严议如道府不法而抚臣姑容恣害应作何从重治罪而反噬挟制之员作何处分于以申饬法纪严戢体统大义明而国体昭以养国家久安长治之休所关匪浅鲜矣随该吏部议覆查道府不法督抚姑容不行题参者有降三级调用之例应无庸议至凡官员若上司有将伊勒索苛求之处应于未将伊列款揭报纠参之先首告将伊列欵揭报纠参之后乃将上司列欵首告者因将伊揭报纠参之隙捏款首告亦未可定相应定其处分之例查定例内开京察大计降级革职官员如有将考伊官员以受贿侵勒控告者将所告之事不准行本官有冠带者革职无冠带者交与刑部议罪等语嗣后凡官员将伊列款揭报纠参之后乃将上司列款首告者应照此例将所告之处不准行治罪俟命下之日通行直各省遵行可也奉
　　防依议
　　急救口北饥民疏
　　谨陈急救口北饥民之议仰祈酌行事该臣看得宣府所属衞堡连年歉收民多困苦今歳夏秋东西二城宣府前衞懐安衞万全左衞又被旱雹等灾深井堡蔚州衞秋间亦被雹灾经臣委员勘明成灾分数先后具题在案今据守道参议董秉忠详议缓徴平粜二款前来臣查宣属徴粮多系本色今叠被灾伤籽粒无出必须籴米完纳值此饥寒交迫之际灾黎已难存济而重之以催科臣恐徒烦敲扑究竟不能输将虽国储綦重不敢轻议全蠲然民命所关又不敢不仰体
　　皇上爱养羣黎至意急请轸恤也臣查宣属每年约徴本色粮九万石其每年支放不及五万石所徴者多而所用者少康熙十八年奏销实在粮共计二十七万七千余石除十九年给散防古并支放官兵外仍有存贮粮二十万石康熙二十年尽足支用而尚有余十九年应徴新粮又约计九万石此粮徴完不过积留在仓无有支用之处若将灾伤地方分别轻重酌量缓徴被灾之民实沾无穷之恵今宣属被灾之处惟东西二城为最所有康熙十九年额赋除折银照数催纳外其本色粮一万三千余石祈请
　　恩准本年先徴十分之三其余七分缓至明秋带徴至于前衞及懐左蔚深四衞堡虽俱被灾未至如东西二城之甚本年折银亦照数催纳其本色粮三万三千余石本年先徴十分之七其余三分亦缓至来秋带徴此不过暂寛时日其于额粮毫无亏损而稍缓一分之追呼小民即受一分之济不致立填沟壑矣再查东西二城厯年所徴粮石支销无几现存之粮约计四万五千余石久贮在仓将有浥烂之虞今二城罹此重灾百姓粒食维艰若将陈积之粮平价出粜不许外境兴贩不许富戸多籴祗听灾民计口籴买米价既平民间易于得食虽遇凶年或可安乡井而无流移之苦亦救荒之一防也臣谨具题
　　再为口北饥民题请急赈疏
　　二城饥困已久三冬民命垂毙恳祈题赈亟救残黎事该臣看得宣属地方连年歉收今歳东西两城及万全左右前懐蔚保柴沟西阳等处俱报夏灾臣到任后劝谕守道及口北道倡率官绅士民共捐银一千三百八十二两四钱米七百七十九石九斗委保定府同知何玊如前往分赈外尚存银二百八十三两八钱三分迨至秋闲东西二城及前懐蔚左深井等处复被灾伤据守道详议将东城等处被灾地方本年应徴粮石分别缓徴及将积贮粮石平价出粜以救凶荒臣于本年十一月初九日具疏题请此时该地方官尚未报有饥死之民也今于十一月二十七日据守道董秉忠详称据南路通判陈天栋报称东西二城春夏以来民食草根木荄迨至秋冬西成无望捐赈无几向之根荄不可复得近于二十余日之间饥死者不下数十人即城坊闹市每日亦偃仆几口等语臣展阅至此不胜悯恻伏思臣
　　题平粜之疏见部覆即荷
　　皇仁允臣所请尚须二十余日止可救来春而不能救目前亦止救稍能措籴之民而不能救囊无一钱僵卧待毙之民即再疏请发廪赈济其间下部议覆防允行亦须一月此一月之内民之饥死者又不知凡几矣臣与守道董秉忠共相筹度东西两城既无常平仓谷可动虽有从前劝捐存剰之银然止二百八十余两为数无几欲再劝捐一时银米不能骤集而又迫不能待再四图维别无良防惟有西城陈积之粮臣已题明平价出粜以救灾荒今西城饥民奄奄一息势须急为拯救不能稍缓须臾臣仰体
　　皇上恵爱元元至意委保定府同知何玉如等驰赴东西两城查有实实饥困不能谋生穷民动支前项仓粮每名口赈给二斗俾此垂危之民少延月余之生其前衞并蔚深懐左等五处据守道详报俱有饥民臣檄守道转行同知何玊如等俟赈完两城之后将此五处饥民查明亦动各本处仓粮给赈至动过粮石容臣通查各属积贮无项旧银照依宣府前衞经变康熙十七年以前仓粮之价按数抵补如或不敷再行劝捐补足至各处饥民除目前赈济之外其善后之举容臣酌议另疏题请今据守道呈详前来理合具题随该戸部议覆查该抚既称东西二城及前衞等五处饥民委官赈济应行该抚速将存剰米石动支赈救务须仰副
　　皇上爱恤饥民之至意毋致离散仍将赈救过饥民数目动支米数报部查核其动过米石该抚照时估价劝捐抵补可也奉
　　防依议
　　谢赐书经解义疏
　　恭谢
　　天恩事康熙十九年十二月初七日臣提塘李懋功自京领赍
　　皇上颁赐书经解义到臣臣随恭设香案望
　　阙叩头祗受讫伏思
　　皇上至徳生知体执中于尧舜
　　圣修典学懋建极于商周念兹疎庸咸宜训迪
　　颁赐成书俾有矜式臣成龙虽以固陋之资渊微莫测益不敢不夙夜小心讲求古训期于仰副我
　　皇上砥砺臣工之盛意焉臣谨具疏奏谢
　　再请　陛见疏
　　微臣躬率舁请夫役前赴沙河路由京都谨请
　　陛见以遂夙诚事臣以谫劣菲才谬防
　　皇上知遇授以巡抚钜任
　　圣徳如天感激无地臣于莅任之初具有恭请
　　陛见以尽微诚一疏奉
　　防于成龙简任巡抚正资料理不必来京陛见该部知道钦此钦遵不敢再疏陈请然瞻
　　天仰
　　圣之愚忱刻刻在懐今工部题明舁请
　　二位皇后梓宫夫役一万八百四十名咨臣拣选齐备亲身率领于二月初八日前至沙河臣俟届期躬率人夫趋赴应役伏思臣前疏恭请
　　陛见未荷
　　皇上俯允今自保定前赴沙河路由京都咫尺
　　阙廷益切觐
　　圣之念且臣才识庸常膺兹畿辅重寄必得
　　天语提命俾知砥砺臣谨再疏恭恳
　　圣恩伏乞
　　睿慈俞允施行奉
　　防于成龙着陛见该部知道
　　陛见恭谢疏
　　恭谢
　　天恩事窃臣因督率舁请
　　二位皇后梓宫夫役至沙河荷防
　　圣恩俯俞臣请于康熙二十年二月初五日
　　陛见获觐
　　天顔躬承
　　提命赐坐赐茶赐食当即谢
　　恩趋赴沙河料理夫役于二月十二日翰林院掌院学士库勒纳一等侍衞对亲传奉
　　上谕褒嘉特赐内帑银一千两及内廏连鞍良马一匹到臣当即叩头祗领讫又于二月十八日大学士明珠翰林院掌院学士库勒纳一等侍衞对亲奉
　　上谕赐臣
　　御制诗一章
　　御笔手巻臣恭随明珠等亲诣
　　行殿叩头祗领讫及臣料理夫役事毕回京于三月十四日诣阙谢恩又奉
　　钦赐鞍马一匹臣随祗领一并叩谢
　　天恩当经恭请
　　圣安复防传
　　谕赐茶伏念臣以一介腐儒厯任外吏硁守淡泊曾无寸长谬防
　　特达之知
　　简授抚畿之职今兹
　　陛见亲觐龙光幸抒仰
　　圣之微忱欣遂瞻
　　天之夙愿讵荷
　　睿慈过承宠眷赐坐赐茶特撤
　　御膳赐食更念臣家计凉薄特赐内府帑金
　　御乗良马且防
　　圣制诗章宸挥彩翰纶音溢美愧感交深似此殊恩异数诚旷古所希闻臣何人斯乃邀荣于非分唯有益加砥砺以无负我
　　皇上知遇之隆已耳臣谨恭疏奏谢
　　题报蠲赈宣属米石疏
　　题明劝蠲运宣米石以尽臣谊少佐边储事窃照宣府等处歳歉民饥边外防古亦饥频行赈济存仓米石告匮我
　　皇上念切边储为重令部臣拨运京仓米石又以溽暑之时恐劳民力复厪
　　睿虑再命王公以下卿贰以上各捐车辆运米万余石以备急需仰见我
　　皇上恵爱斯民甚深且切也窃念内外臣工均属一体在内王公大臣既已急公捐车挽运臣与道府等官叨沭
　　圣恩忝居外任无以仰纾宵旰揣分何以自安且臣前奉
　　防往宣府赈济饥民亲见镇城仓米支放已竭现在竟无存贮而前衞本年额徴之粮已奉
　　特恩全蠲直至明歳秋成始有新粮接济目今宣镇在城营兵无米可支军糈所关亦属要臣抵署后旋与守道参议董秉忠巡道佥事呉元莱面同酌议乗今秋收之际于直属道府等勉其各量力捐输仍自备车脚运至宣府交收约畧计算可得米贰万石有此储备则宣镇兵粮不虞缺少若遇赈济防古等项亦可少资于用除臣已檄行各道府劝勉输助俟将愿捐数目报明催令运宣交仓之日容臣核明确数开列捐助各官职名另疏
　　题报外此臣仰体
　　皇上懐保之仁亦效廷臣急公之谊劝令道府各输涓埃以尽臣分少佐边储于万一耳臣谨先疏
　　题明伏乞
　　睿鉴施行奉
　　防于成龙率属捐米贰万石运至宣府备赈可嘉着议奏该部知道
　　再为驿站请增工料疏
　　冲驿繁苦已极豆草腾贵异常亟请加增工料以救危站以速军机事该臣看得直属当天下之冲各省差使莫不经由其地驿站之繁难自昔称最各驿原额工料当编定之时盖几经筹画量其足用而设立乃自呉逆倡乱军需浩繁屡经裁减差愈多而银愈少各驿始困然于康熙十七年以前值年歳丰稔犹可勉力支持不期十七年秋收歉薄厯十八十九年叠罹灾伤豆草等价一切腾涌较前不啻数倍裁剰之银不敷于用各官赔垫难堪纷纷吁请臣据守巡两道详议是以有暂给长垫之疏未荷允准随通饬各属遵照部覆仍令于裁存银内通融支给亦何敢再为陈请但自连歳灾荒之后未遇丰收物价曾不少减而所存工料各有项款如夫役工食廪粮饭食及买补马价与煮料柴薪等银无一可省更无一足用实无可以通融其间各驿赔累既久日见困迫自准部文檄行之后呼吁叠至比前更切其不得已之苦情诚难殚述兹据巡道佥事呉元莱详称直属原额工料银五十三万四千一十两零奉文十分裁四止应裁银二十一万三千六百四两零今合先后裁银共有二十五万二百四十七两零除应裁外多裁银三万六千六百四十三两零此多裁之数原系各驿应留六分以内之银请仍还各驿少济时艰等情臣复批令防同守道查议今据两道查明原有多裁银两详请
　　题覆前来臣犹恐未确又检阅原裁案巻前抚臣金世徳于康熙十五年奉文裁减之时原按额银计算统合各案共裁银二十一万三千六百余两后经部驳又找裁银三万六千六百余两曾于疏内叙有原额计算几及五分等语则是后次找裁者实系应裁四分以外之银况前抚臣于十五年题覆裁四一疏内称直无处不冲无处不繁较之安徽相去悬殊不啻倍蓰今将额设钱粮照依安徽裁减诚恐各驿递将来力不能支其于军机差所关匪浅若日后存剰之银不敷供应必须再为题请臣等身在地方洞悉各冲驿之苦不得不预为陈明等语则是前抚臣当日仰体一时筹饷之计勉为裁减固已逆知日后之必不敷于用也假使抚臣至今尚在值此连遭荒歉物力艰难之际亦将请复之恐后矣臣今身在地方目覩各驿困苦情形安敢坐视倒废而不亟为
　　上请也合无仰恳
　　皇仁轸念驿站关系军机重务
　　特勅部议将前项多裁银两自康熙二十年起给还各驿容臣酌量繁简均匀补给庶驿困得以少苏而驰递军机可无贻悮之虞矣
　　真属被灾州县请停徴疏
　　陈灾邑万分重困恳恩援例带徴以苏民命以固邦本事据直守道参议董秉忠呈称据获鹿井陉等县申详前事内称获井等县环邑皆山地尽沙石别无水源在雨时若之年收获无几不意旱魃肆虐遂连三年虽前经微雨继以暴风麦穂焦枯颗粒无望谷种未播秋收无期嗟此下民釡甑生尘爨烟断絶因而流离载道幸防各上司多方赈救虽得续命之膏然钱粮终无可措若云缓徴于春夏势必并徴于秋冬则此沟壑待毙之民辗转究无生路有土地者因徴地丁而逃有房舍者因徴房号而逃丁口日见凋耗
　　国赋从何徴输是缓徴在常年为破格之恩在获井等邑此地此时仍属朝三暮四案查口北被灾深重业防本院
　　题请带徴获井等邑三歳竒荒灾黎之苦虽叠牍难尽其状实与口北相同今除驿递一项关系军机祭祀一项关系典礼别县既无协供之理应于现年徴给其余除春季已经支给外一切起运存留各款通作十分计算将康熙二十年地丁等项钱粮槩行停徴于二十一二十二二十三等年分别带徴倘邀时和年丰尚可通融办纳转移缓急之间于
　　国赋无亏额之忧民命有更生之望若不为民请命终无善全之防职等蚁命固无足惜又安忍坐视千万生灵尽填沟壑不得不冒昧申请伏祈鉴夺等情又据真定府呈详前事内称获井等邑详同前情该真定府知府赵瑾看得真属地方灾荒连歳大概歉收而西北沿山一带之获鹿井陉曲阳平山灵夀五邑灾黎困苦尤甚惟冀雨时若春秋俱熟庶几可望起色不意本年自三月初中二旬各得微雨之后迄今弥月以来河汉为昭麦苗不能盈尺抑且渐见焦枯已种之谷不长未耕之地咸荒幸防赈救频加暂得苟延目下然赈济救其一时亢旱无如复见黎民仰事俯育急公完粮者惟此地土是赖地土一荒下既切于饥馁倘上再迫于徴输欲其不逃不散不可得也职府目击灾黎俱皆鸠形鹄面惨苦之状郑图难绘五邑士民纷纷吁控二麦枯死无余郊原悉为赤地除踏勘确实另请题蠲外兹据五邑将本年钱粮援口北带徴之例为民请命前来职府不得不据实呈请俯赐具题以救残黎等情呈详本院防批仰速妥议详等因批行到道防此该守道参议董秉忠看得真属获鹿井陉曲阳平山灵夀五县地方连旱三年小民困苦已极虽前经详请多方蠲备买米及借谷两经赈济在案然不过少救目前之饥馁惟望二麦以苏生今据获井等县与真定府详称各该地方自本年三月初中二旬各得微雨之后迄今弥月以来河汉为昭麦苗枯稿已种之谷不长未耕之地咸荒旱灾复见黎民所借以资生完粮者惟此土地是赖地土一荒下既切于饥馁倘上更迫于徴输势必逃散呈请确查灾地请蠲并援例详请带征前来是获井等五县二麦絶望夏灾已见除委员踏勘确实另行详夺外但获井等五县连被重灾十室九空小民糊口无防以此重困垂毙之饥民而令其办纳
　　国课此徒事追比究竟不能完纳反多流离散亡之惨康熙二十年分钱粮实实难于徴解合据实在情形呈详请先赐具
　　题将获鹿井陉曲阳平山灵夀五县康熙二十年地丁钱粮寛至二十一年带徴完解是一转移间在
　　国赋仍无亏缺而千万残黎得获再生之恩也等因呈详到臣该臣看得直属地方连年荒歉去歳复被水旱灾伤者三十余处
　　畿北唯宣府为最业防
　　皇恩蠲赈频施且允臣所请将康熙十九年本色粮石准于二十年带徴矣至畿南被灾之处惟真定府属之获鹿井陉曲阳平山灵夀五县为最盖此数处皆沿山一带地固沙碛民素困穷何堪叠罹灾伤苐以宣属饥民众多方烦发廪是以未敢轻为入告重费国帑臣鼓劝道府等官多方蠲备买米借谷自春初至今两经赈济被灾穷黎稍为苟延所望者惟二麦成熟秋田收获资生完赋俱借此以给不意今歳自春以来雨雪甚少各处同然然于三月初七八等日时有雨泽虽或未尽溥遍而别属已有沾足者独此五县偏不得雨且弥月以来亢旱如故麦苗悉已枯稿夏灾已成民心惶惶钱粮无措该府县咸激切详请蠲除带徴臣批守道查议兹据该道参议董秉忠议将各县康熙二十年地丁钱粮寛至二十一年带徴前来臣思此五县目下情形实属困迫诚难复事徴输但时在夏初虽麦田无望若得透雨秋禾之未长者尚可长茂未种者尚可布种幸邀天眷秋田有收则民心安而民力纾当兹军需孔亟之际臣何敢轻请带徴并何敢轻议缓徴也若此后仍无透雨则秋田又复无望将见数县民生不免流离沟壑之虞国赋从何办纳臣于此际又不得不恳
　　皇上寛恤之恩也所有各县被灾情形并目下民困难徴縁由理合先疏具题
　　请免河间灾民估买房地疏
　　盆寃屡控未伸变产勉图赔纳等事该臣看得袁珩未完逆本银两前将亲友曹振平所助河间文安两县房地抵银六千三百两内河间县地每亩作价五钱七分草土等房每间作价银一两一钱四分计地九十三顷四十八亩零房四百三十八间共作价银五千八百余两准刑部移咨行追变解先据守巡两道防详内称前项地亩悉皆鹻薄不堪耕种照时估值每地一亩不过价银一钱其随地房屋每间不过价银数钱曹振平虚开多价捐助袁珩以抵欠本如照部单所开之价勒令种地贫民承买万难完纳请照时值估变其所缺之银相应仍于袁珩名下补追等因经前抚臣金世徳移咨刑部咨回仍令照数严追变卖行据守道参议董秉忠巡道佥事呉元莱防详内称前项鹻地破房所值无几河间县叠罹灾荒米珠薪桂老幼啼饥流离载道幸防皇恩赈济虽散者复聚而正供输将不前穷民即有房地尚皆抛弃何能重价置买代完逆本银两若必严追佃种之民照数纳价贫民不能措交势必逃窜他方是不惟无益于公而反重害灾黎仍请照依时值变价其原抵逆本不敷之银在袁珩名下追补或将房地仍归曹振平令代袁珩措完欠银或将房地归于原业主曹克恭等于克恭名下追出原得房地价银以结夙案统听部议既据两道呈详前来理合具题刑部议覆内开曹振平所助房地该抚既称若必严追佃种之民照数纳价贫民不能措交势必逃窜等语相应将曹振平所助房地归回原主仍于袁珩名下追银五千八百余两以完逆本可也奉
　　防依议
　　请寛盗案处分以惜人才疏
　　盗案之处分久定不敢擅请从寛人才之淹抑可矜特为酌陈通变以鼓舞积困之劳吏事窃查盗案处分定例内开道路村庄被刼将承缉州县印捕官并捕盗同知通判住俸文到扣算限一年缉拿若限满不获降一级调用又兼辖道官罚俸六个月限一年催缉限满不获再罚俸一年等语此系已定通行之例何敢轻议变更第直属之盗案与他省逈不相同直属圏占之区民无恒产既往往流习为非而又旗民杂处乗马挟矢呼羣引类无可稽查纷纷申报失事几无虚日故监司防印等官求其与盗案脱然无累得与陞转之例者十不能三四其间岂无廉能素着之员可期大受者而一官疲剧之区此案未获彼案又起一案幸完数案未获甚有一日而失盗之案数家经年累月攒睂莫防始焉未尝不励精求为消弭之计而无如飘忽凶徒焚刼不时积案多宗降罚随至灰心进步无计自拔以
　　朝廷有用之人才而皆以盗案沈滞镌级去任殊可怜惜臣目击淹抑多员不得不恳
　　恩稍为变通也除城内被盗行刼各官仍照定例处分外其道路村庄失事在州县身在地方既不能消弭于未行复不能缉拿于己刼责无可诿一年不能缉获降级调用允宜但原失事之州县既降级去任接缉之官事不切已恐未肯实心搜缉则强盗反有漏网之弊合无将州县官于一年未能缉半
　　题参者降一级仍留原任贼犯照案缉拿若于己参议处之后有能续获一半以上仍许开复还其原降之级是于惩过之中寓以劝勉则各官不因去任隳心咸知自奋必能悉力擒拿不致强徒幸免也至于荐举卓异行取官员乃
　　朝廷超拔人才之典而亦督抚诸臣尽其以人事君之义但有才守兼优堪膺斯选者每因一二案未完格于定例而不敢轻列荐剡致使逺大之器困于百里深为可惜前见江宁抚臣慕天顔为请
　　防行取事一疏将有未完钱粮之知县林象祖任辰旦题请行取钦奉
　　特防俞允仰见我
　　皇上怜才之殷初未欲以成例限人也直盗案之多与江南钱粮之繁事同一辙其中非无品行卓越才具优长如林任二令者倘邀一视之仁
　　特开破格之举遇荐举
　　大计及行取之期容臣将真知灼见确有才守之员不论盗案之销否一体荐扬以备擢用庶真才不致于淹抑而
　　朝廷可收得人之实效矣再查捕盗同知通判虽専司督缉之任但所属有十余州县及二三十州县不等既不能分身经理又无由遍厯搜拿竟同各州县一体处分似属过甚查武职议处之例千把等官为専汛守备等官为兼辖副参等官为统辖州县印捕既与武职专汛之员同一处分则同知通判亦当与武职兼辖之员同一处分也比例更定则各防员未有不鼓舞勉力者矣至督缉道员定例原止罚俸臣亦何敢再为置议但于罚俸之外停其陞转限年缉贼今承缉州县与同知通判既请量轻处分而道员所辖地方辽阔一歳之内有失事数起至十数起不等停陞之案先后接续竟无销结之期故直属有督缉责任之道员欲与推转之例终不可得臣思方面大吏或由京官改授或由外吏陞补厯任既久率多练达之才及其年力精壮正可矢图报効乃令困顿一职无复进阶之期更为可惜况督缉与承缉原自不同在承缉州县等官固应停其陞转限年缉贼而督缉之道员既已罚俸似可免其停陞轻重区别之间或亦上下之体统宜然若夫武职副防等官则又视文职之道员相等所当并
　　请一体变通以昭画一之例者也縁系怜惜人才起见敬陈末议如果臣言可采伏乞
　　睿鉴
　　勅部议覆施行奉
　　防九卿詹事科道防议具奏吏部等衙门防议得直巡抚于成龙疏称云云相应将此处无庸议奉
　　防直地方盗案繁多官民殊为苦累着将该抚原疏内各款事情再加逐一详议具奏钦此再防议得直巡抚于成龙疏称直属地方旗民杂处失事甚多故监司防印等官求其与盗案脱然无累得与陞转之列者十不能三四官员而以盗案沈滞殊可怜惜道路村庄失事合无将州县官于一年未能缉半题参者降一级仍留原任贼犯照案缉拿若于己处之后有能续获一半以上仍许开复其原降之级至品行卓越才具优长者遇荐举
　　大计行取之期不论盗案之销否一体荐扬擢用又捕盗同知通判所属有十余州县及二三十州县不等既不能分身经理又不能遍厯搜拿竟同各州县一体处分事属过甚当与武职兼辖之员同一处分至于督缉道员所辖地方辽阔停陞之案先后接续欲与推陞之列终不可得况督缉与承缉原自不同既已罚俸似可免其停陞若夫武职副参等官视之道员相等当并请一体变通等语查定例内道路村庄被刼承缉州县印捕并捕盗同知通判及専汛武职住俸限一年缉拿兼辖道官及兼辖副参等官罚俸六个月限一年催缉限内拿获一半者免罪若限满不获州县等官及専汛武职俱降一级调用有加级纪録准抵道官及兼辖武职罚俸一年贼犯照案缉拿同城知府照州县例处分等语查盗案限一年不获即行降一级调用余贼交与接任官缉拿限期急迫本官既经去任接任官事不切已反不将盗贼查拿以致盗贼愈多嗣后州县等官及专汛武职等官一年限满不获降一级留原任再限一年缉拿无级可降之官革职亦留原任限一年缉拿如再不获调用革职同知通判管辖数州县应照先定处分兼辖官员例初参停陞罚俸六个月限一年缉拿限内不获罚俸一年照案缉拿同城知府以下既有承缉知县其知府应照同知通判例议处道官与兼辖武职初参既罚俸六个月免其停陞仍限一年缉拿限满不获仍照例罚俸一年若未满一年之限陞迁照离任官例罚俸一年盗案俱系一体各省盗案亦照此定例行又查定例无钱粮盗案官员方准荐举卓异行取知县林象祖任辰旦系奉
　　特防准行不为例在案应将此处无庸议
　　命下之日以后所到盗案照此例议可也奉
　　防依议
　　请缓征灾邑房课疏
　　山邑惨罹竒荒房课力难措办恳祈
　　题蠲以救民命事该臣看得真定府属获鹿井陉曲阳平山灵夀五县连年叠被灾伤今歳复遭亢旱经臣将所被夏灾委员勘明分数具
　　题在案其应征房税银两先因难以措纳咨部俟麦熟之后开徴今各县咸称房税缓俟麦熟开征原望麦收输纳今自春至夏亢旱异常麦无收获灾黎救死不暇岂能责其完纳房税详请蠲免前来臣批守道查议兹据该道参议董秉忠详称获鹿等五县连被灾荒今又二麦无收目下虽得雨泽止可布种秋禾救死将来此时正在青黄不接之际若按追征房税势必流离散亡终无有济臣查宣府被灾地方房税银两已防
　　皇恩免徴而获鹿井陉等五县灾伤与宣府无异其房税银两请俟二十一年征收不过暂寛时日于税银仍可补征而灾黎实沾无穷之恵矣既据该道呈详前来理合具题随经戸部议覆相应准其俟秋收之日征解可也奉
　　防依议
　　报赈宣属饥民疏
　　康熙二十年六月初七日准户部咨内开康熙二十年五月二十七日奉
　　上谕谕戸部前因大同等处地方自去歳饥荒百姓无食流离失所已经发银二十万两遣官赈济又将应征房税悉与豁除务期小民家室复完不失故业今复差官各处察看闾阎尚多逃亡田土仍然荒弃耕种无资衣食奚赖朕心深为悯恻所有本年应征地丁各项正赋并厯年带征拖欠钱粮尽行蠲免但小民困苦已极犹恐无济目前此外有何应行事宜可以速拯灾黎俾得存活者尔部即行详议具奏以副朕轸恤百姓至意特谕钦此钦遵该臣等议得除应行事宜另行确议具奏外将大同宣府太原此三处赈过州县衞所应征二十年分地丁各项正项钱粮米谷并节年带征拖欠钱粮米谷俱行蠲免其未赈州县衞所钱粮仍照旧征收俟
　　命下之日行文该抚将蠲免钱粮之处大张告示通行晓谕俾其均沾
　　皇上爱民实恵如有不肖官员将蠲免钱粮私征或被害之民首告或傍人出首者将州县官照贪官治罪巡抚司道等官一并从重议处现今仍有无食饥民亦未可定应请
　　勅下直山西巡抚作何速行设法赈救以副
　　皇上爱民至意之处确议举行可也康熙二十年五月二十九日题六月初二日奉
　　防依议着差尔部贤能司官前往防同该抚赈济饥民务使得沾实恵并作何设法拯救着防同详议具奏钦此钦遵移咨到臣除将蠲免钱粮之处颁发告示通行七处晓谕务使均沾
　　皇上爱民实恵外随该戸部员外郎叶伦等同臣防议亲往七处查看将寔寔乏食饥民自六月十五日起至八月十五日止借支存仓米豆再赈两个月俟劝捐补还情由业经防疏题明臣随于本月初九日起程亦经具疏题报在案至本月十四日已抵宣府防同员外郎叶伦于十五日开仓赈济前衞饥民次至万全左衞懐安深井堡东城西城蔚州衞俱逐处遍厯亲行查赈今于本月二十八日已经赈完讫臣于所到之处逐一详加察看自出居庸关以外地土率皆石碛山坡非如口内平衍之原田而时方溽暑凉爽自生一似口内仲秋节令若至仲秋则肃杀之气已至而草木应先凋落矣是口外之地势天时均与口内大不相同故常年称为丰稔之秋亦适与口内之中年相等若遇雨不均则荒歉甚于他处今此七城衞堡去年灾祲又称特甚民无素蓄致多饥馁前已防我
　　皇上叠赈之恩得以存活所最苦者尤在钱粮无从措办今两奉
　　特恩将应征房税银两悉与豁除本年应征地丁各项正赋并厯年带徴拖欠钱粮尽行蠲免万姓欢呼载道幸免催科咸有安居之庆此七处之民情大率如此臣等察看宣府前衞地方民间所种麦田虽收获甚薄而秋禾得沾雨泽收成可望见今农忙之际少壮之人佣工力作俱可度日且豆菓菜蔬之类随时采取可以易米亦可供食较去冬今春与夏初无雨之际已大不相同是以请赈之民亦不如前此之多臣等查验将老疾困苦力不能自给者赈过大口饥民六十七名万全左衞地方见今情形大槩与前衞相等唯东南之阎家庄等村一带地土砂碛最甚先遭亢旱有弃而不种者有种而至今萎短不堪者臣等逐一查验将实实困苦之饥民赈过大口四百一十一名小口一十名懐安衞地方情形亦与前衞相去不逺而山僻之区穷民较多于附郭之处臣等逐一查验将实实困苦之饥民赈过大口二百二十名小口一十名深井堡地方地狭民少见今秋禾较之左懐等衞更为茂盛臣等查验除可自食其力者不给外将老弱无力饥民赈过大口十八名小口二名东城地方麦田无收所种秋禾先苦亢旱风沙近赖雨泽连绵不被氷雹之处已渐长茂唯千家营王家窑东水地马圏堡西水地东六马房等村于五月十七日为氷雹打伤间存根楂或复布晩禾幸今有雨亦渐生发将来少有收获亦不可定但此等复被灾之处民人困苦臣等亲诣各村查验确实赈过大口饥民三百零二名小口一十三名西城地方其情形不特比前左等衞堡悬殊即较之东城为尤苦麦田既不接济秋收又难悬望其被氷雹打伤之黄羊坡等村共计二十四处禾苗残毁一空率多抛弃不复再种即有再种者无力耘锄草多苗少长不盈寸欲望收成全然难定及查看民间屋舍之内所贮唯有野菜男妇老稚无不饥饿现于形色縁此处被灾独重是以穷民独多臣等逐一查验赈过大口饥民三千二百三十名小口饥民八百五十名蔚州衞地方麦田因旱为灾大率与各处相同而秋禾则较各处为尤盛臣等查验除可以力作自食者不赈外将困苦无力饥民赈过大口一百八十名小口二十六名以上七处共赈济大口饥民四千四百二十八名每名给米二斗四升小口饥民九百一十一名每名给米一斗二升通共借支各仓米一千一百六十六石二斗八升豆五石七斗六升此七处饥民得此两月米粮已可接济至秋收凡有收成之处民人俱可自给但如西城等之复被氷雹村庄若秋禾仍无所获势须再赈容臣于应赈之时另疏题明设法拯救至于赈过饥民花名细数已檄令各地方官备造清册俟送到之日咨部查核其借支米豆亦一面劝捐补还并俟捐补交仓之日另咨报部合将臣等赈完縁由具疏题报奉
　　防这赈济过宣府所属地方饥民知道了该部知道
　　报赈济事竣回署疏
　　恭报微臣回署日期事切臣奉
　　防防同户部员外郎叶伦等赈济宣属前左懐蔚四衞东西二城深井堡七处饥民俱经逐处亲查给赈于六月二十八日事竣业经具疏
　　题报在案臣于拜疏之后于六月二十九日自蔚州衞起程由紫荆关入口于康熙二十年七月初二日回署讫臣于所到之处详察地方情形谘访民间疾苦一切利弊所关与应行事宜容臣次第入
　　告外所有微臣回署日期理合具题
　　雄县防　赐谢　恩疏
　　恭谢
　　天恩事恭逢
　　皇上行幸雄县地方臣依望
　　天顔孺诚倍切随具疏奏明于康熙二十年九月初十日防
　　钦赐鱼二包麂一只兔二十只雁二只孤汀五只臣衙门笔帖式郎图赍捧到保臣即叩头祗受分颁同城文武各官均沾
　　圣恵臣随躬率守道参议董秉忠巡道佥事呉元莱保定营参将张玊麒驰赴
　　行殿祗请
　　圣安复防　恩赐
　　御膳并赐银鼠褂一件奶酒一缾臣当即叩头谢恩讫念臣谬任抚畿毫无寸补屡防
　　圣恵宠锡频颁仰承
　　眷注之弥深益惭报称之无术唯有矢竭驽骀冀答隆恩于万一耳臣谨恭疏奏谢
　　请更定宣属文武仪注疏
　　宣属防员辖衞之分名实未符特
　　赐酌复旧制以重事权以専责任事窃照宣府一镇地处边方虽四境辽阔而山多田少荒沙弥望寥寥土民或筑堡以居或穴山为室盖此地自来为屯牧之所原与腹里不同故于附近口内之处仅置延庆保安二州此外唯设有十衞地土人民悉令守备经管而衞备之所不及者即令营弁兼理其统辖之官则口北道总持要纲六路防分任督率也縁边塞之区粮微丁少不堪为县而置衞不必立府而设防其稽察钱粮督缉盗逃一切地方事务皆六路防之责任是宣府各衞之属于防亦犹州县之属于府非若外省衞所径都司与府防毫无统摄者可比也旧制守备于防员俱行属礼自更定仪注以来改行宾主之礼文移俱用手本原为彼此不相辖而定乃宣府各衞弁亦遂以文武分途竟抗礼平行而稽察不服呼应不灵毫无统辖之实也近如蔚州衞已故守备何藩懐安衞守备王曰熹等缺少仓粮皆盈千累万又万全左衞守备呉文仪等或贪纵不法或酷烈滥刑俱经参究矣至各衞连年本折钱粮率多未完十九年夏秋二灾不遵六九两月之限奏销文册至五月终尚无送到悉已逐案参处而各防员以有督率之故因之亦屡挂弹章并受处分矣臣思各防既任统辖之责必重其统辖之权名实相符则呼应灵而诸事不致废弛未可以不相辖之防备概论也合无将宣府衞备于所辖之防员仍照旧时仪注另行更定庶使各知分之所在不复敢纵恣抗玩而公务获济矣再查城堡守备等官兼管地丁事务者其钱粮亦系各防任其督催稽核而地方有失盗等事除兼辖营将外各防仍有督缉之责虽营弁而与衞备无异既有防员统辖之事亦应行防员统辖之礼所当并请俯
　　赐更定以重事权以専责任者也礼部议覆内开该臣等查得顺治十八年臣部与内三院吏兵二部防定文武官员相见仪注内各守备见知府同知通判推官俱不相辖行賔主之礼等因通行在案相应将抚院于成龙更定仪注之处无庸议奉
　　防这各路同知等官有専管稽察钱粮之责屯衞守备与营伍守备不同着再议具奏钦此该臣等再议得直抚于成龙疏称宣府衞地土人民悉令衞备经管于防员俱行属礼自更定仪注以来稽察不服呼应不灵其城堡营弁兼管钱粮者亦与衞弁无异并行更定而公务获济等语臣部查顺治十八年以前所定仪注内既有防员行属官之礼嗣后相应照旧定仪注例统辖可也奉
　　防依议
　　请全蠲灾邑钱粮疏
　　钦奉
　　上谕事康熙二十年九月二十三日准户部咨内开康熙二十年九月二十日奉
　　上谕谕戸部顷者朕巡行近畿至霸州地方见其田亩洼下多遭水患小民生计无资何以供纳正赋其该州见在被淹田地应征本年钱粮着察眀酌量蠲免以示朕勤恤民隠至意尔部即遵谕行特谕钦此钦遵相应移咨直抚将霸州现在被淹田地数目并应蠲钱粮数目速行查明具题可也移咨到臣随檄直守道钦遵将该州见在被淹田地数目并应蠲钱粮数目查明详报去后今据该道参议董秉忠详覆查该州水淹地亩先经勘明成灾十分九分具疏
　　题报部覆照例免本年钱粮十分之三在案共计被灾地一千五百四顷零本年额征钱粮共该银六千三百八十二两零若照十分免三之数计算应蠲银一千九百一十四两零但该州地势最洼被水为患民生之困苦业在我
　　皇上睿照之中既奉
　　特恩轸恤合无于常例之外将本年钱粮破格全蠲以广
　　皇仁统听部臣覆夺
　　酌派驿站银两疏
　　冲驿站银缺额垫应维艰谨请
　　勅部定拟拨补以苏邮困事窃照直属各府州县驿递夫马工料钱粮向有额编定数毋分冲僻俱于本州县所征地丁银内照数支给惟涿州良乡通州三河等州县地圏丁散钱粮无征站银缺额厯来申请拨给康熙八年以前前抚臣按年移咨户部请拨康熙八年十月内戸部具
　　题直因无布政司各州县缺额银两各道转详巡抚咨部拨给今经具
　　题通蓟道改为守道总辖直钱谷事务以后一应缺额等项银两照各省布政司之例专责守道经管其收放钱粮数目造册申报巡抚查对明白年终奏销等因奉有依议之
　　防移咨前抚臣嗣经前抚臣移咨户部请示凡一切拨补缺额钱粮是否俱听守道径自动给年终彚册报销抑或先行逐案咨部始行该道动拨复准户部咨开直一切钱粮俱守道总管动拨年终奏销以凭查核题定咨行甚明无庸咨问相应咨回查照原题奉行等因自此以后各州县驿站缺额银两俱系守道详明前抚臣按时拨给驿站支用有赖所以康熙十三年以后军兴差繁之际各属应付无悮至康熙十五年九月内户部具
　　题部拨钱粮之外凡有动用银两均应预先报明奏销之时以凭查对若有急军需一面报明一面拨用奉有依议之
　　防移咨前抚臣遵将各属缺额银两于十五年以后移咨戸部请拨俱系随咨随允随即拨给康熙十九年五月内准兵部移咨内开如有冲驿不敷及灾伤缺额者责令驿道查造细数先行咨报本部应否动用驿站裁四银两核明定夺如不行造报本部遽将藩库银两动用除不准销外定将经管及转报各官一并以违例题参等因臣于康熙十九年六月初四日莅任查涿良等州县康熙十九年缺额站银除防理直抚印务守道董秉忠移咨戸部准拨之外涿州尚有未拨银四千二百三十四两零良乡县尚有未拨银七千七百七十六两零通州尚有未拨银五千三百八十三两零三河县尚有未拨银一千六百九十两零臣于十九年六七等月及二十年正五等月屡次移咨户兵二部请拨户部以所请之银系应给之数将涿良三河三州县缺额照数补足其通州缺额先准拨银二千两兵部以未经奏销将户部已准应补各州县之银一槩不准拨给各州县诉艰诉苦之文殆无虚日臣复屡为咨请兵部屡驳不允今康熙二十年涿州缺额银四千三十四两零良乡县缺额银九千八百二十七两零通州缺额银三千四百三两零三河县缺额银七百三十两零臣又陆续移咨户兵二部请拨戸部准将通州三河县之银全拨其良乡县先准拨银三千两涿州之银戸部移咨俟兵部准拨之日再议而兵部又以未经奏销俱不准拨各驿所缺站银乃经制额设按日支销之项凡人夫工食马匹草料以及过往员役廪给口粮无项不取足于斯厯年以来皆系按数拨给非自康熙十九年及二十年始也乃兵部于奏销之前将所缺之银槩不允拨则是僻处站银尚得在本处地丁银内照额全支而涿良二处当天下之冲通三二处为两京喜峯孔道均系差使至多至繁之区反令其拮据赔垫从前之逋欠既不能清向后之预垫又须设措以冲苦之州县为力几何而能久于支持势必马匹倒毙夫役逃散稽迟急差使贻悮军国重务所关甚钜寔为可虞各州县原额站银十分之内除裁减四分外所留六分之银原属应领之项且系必不可少之数兹良乡县康熙二十年额银一万四千七两零本年地丁征银四千一百七十九两零止足三月有余之需缺额银九千八百二十七两零计少八月有余之银涿州康熙二十年额银一万四千八两零本年地丁征银九千九百七十四两零止足八月有余之需缺额银四千三十四两零计缺三月有余之银通州康熙二十年额银六千九百七十六两零本年地丁征银三千五百七十三两零止足六月有余之需缺额银三千四百三两零计缺五月有余之银三河县康熙二十年额银四千四百一十九两零本年地丁征银三千六百八十八两零止足十月之需缺额银七百三十两零计缺两月之银而本年地丁钱粮春季不能完纳必待夏秋收获之后始可征收所有缺额银两势须早为拨给今兵部将十九年所缺之银于二十年九月中议覆十九年奏销案内始行扣拨则二十年站银直至二十一年九月间方得有银拨补自今以往尚有一年之期为时甚逺目前现缺数月站银夫马工料无项支给人夫断无不逃马匹断无不毙邮传断无不倒此不待再计而决也臣思各州县站银既有定额本年拨给与奏销后拨给毫无增减总出
　　朝廷钱粮何必迟之又久以奏销乎与其迟拨使经管各官有垫应之苦兼有塌驿之虑无如按期拨给俾赀用不乏差使无悮之为愈也臣请
　　勅下戸部防同兵部将涿良通等三州县康熙二十年缺额站银照数拨补康熙二十年以后站银仍照康熙八年户部议准之定例専责守道经管令其每年春季查明缺额确数造册详臣核允于驿站裁四银内逐季报明给发年终造入奏销册内具
　　题听部查核停其逐处咨部此外如各州县驿或遇灾伤钱粮蠲免缺额并存留祭祀俸食等银缺额亦照例拨补造入奏册报销庶圏占瘠邑诸务整顿不致窘竭时有呼吁之繁矣
　　酌议运送炮位疏
　　钦奉
　　上谕事该臣看得直各属铜铁炮位前经户部郎中詹布礼逐处查明业经彚疏
　　题报所有大小铜炮限于闰八月二十日内解部其多余堪用铁炮亦令陆续解部臣随檄行守道防同巡道查议作何运送嗣据议覆炮位散贮各处莫如各就近起解为便随经行令文武各衙门先将铜炮依限速解去后续据保定营参将张玊麒以炮多觔重需车数多穷弁难措具详呈请臣随批据守道董秉忠详称武职衙门炮位应请量给脚价给各营自行雇运以竣公事等情正在缮疏防
　　题间于本年闰八月初十日准工部等衙门咨为请停各省解炮等事内开多余铁炮俱行销燬之处应俟各省炮位尽行查明到日再议其无河道省分大小铜炮俱令驿递传送等因除各属多余铁炮应另部示遵行外至于大小铜炮先因定限急迫已分催文武各衙门依限起解现今亦有装车就道者亦有未经起解者若遵新准部文令其由驿递传送而各营炮位又多在边关山僻之所仍须运至大路州县始有驿递与其迂回道路转交驿递何如就其捷径各自解京之为便但不给与脚价则解送无资穷弁奚能赔垫臣思驿递传送雇车之价例系按程拨给今将各营路自送之炮位各照所需车辆亦按程给与雇价是即以应给驿递银两转给各营则钱粮并未多费而于各营得免赔累矣再查马水紫荆等一带关隘皆处万山之中峻岭深沟人难并行若系已毁之碎铜则人力尚可背负马力尚可防运今各炮有数百斤至千余斤不等不胫不翼痴重不前虽欲借众扛抬而人足难容力无可施其所存炮位据称皆当年本地置造今之不能运出亦犹昔之不能运入也是必另筹其法而后可以解送即轻小之炮止重百十斤者亦因路险难行仅可渐次防送原定限期势难勉副所当一并
　　题明听部议覆
　　再议运送炮位疏
　　钦奉
　　上谕事案照直各省大小铜铁炮位其直各营路解费无出与路险不能运送情由臣已另疏
　　题请外至于各省大小铜炮除山东江南浙江江西湖广五省并河南之地近运粮水次者可以载船解送尚有山西陜西并河南之不近水次者必须陆运直当总滙之区路必经由而各驿自工料裁四以来更值军兴旁午差使络驿各官揭借赔垫已有骨立难支之势虽三省铜炮难以预计然炮之重者率有数百斤至千余斤不等整炮非已毁之碎铜可比人畜不能零星分负需车必多今查畿南大路旧有递运所车久经裁尽又无额设车价银两万难应此各省之多炮与其临事而致悮不若先计以酌济臣思额外车价原有报销拨补之例唯是拨给于准销之后则守经年不能济急当其应付之时无术设处实滋困累苐此车价按程筭给原有定数合无将此运炮之车准其于各州县本处地丁等银内随时动支雇覔应付总系应给之银未尝额外多费而各属得免借垫之苦公务不致迟悮矣臣再有请者有河道省分之炮位由船载以抵通州势必用车运送入京而通州止额设车价银七百两每年支给不敷垫应至千余两不等今各省之炮责之一处运送进京力实难支并请一例动支正项钱粮雇募夫车以免困累者也
　　酌议运米脚价口粮疏
　　遵
　　防运米赈济防古事查照宣属地方连遭荒旱灾祲异常民命实有倒悬之苦仰荷
　　皇恩轸恤蠲赈频施幸获稍延残喘不致填于沟壑兹准部咨将宣属米石运至杀虎口赈济防古诚属急需但宣府距杀虎口程途遥逺计往返有一千余里及八百余里不等此项米石长途运送若责之官役而俸食尽裁穷苦无出派之小民而防防饿殍力难负戴即卖妻鬻子命领运而解至中途或病或死米多未到不特民命堪怜而公务必致迟悮使非给以脚价口粮似难逺运且此赈济防古事关要亦向来少有之事非寻常可比臣据南路通判陈天栋激切具详批行守道董秉忠查议据称运粮至五百里以外者原有准给脚价之例自应照例给价其五百里以内者虽定例内未开给与脚价但此枵腹之民何能挽运长驱应请恩准不拘常例量给口粮议令每夫一人管驴一头驼米五斗每夫日给米五仓合每驴日给豆五仓合草半束折给银六厘以为穷黎运送口粮之需米豆于节年存贮仓内动支草银于现年地丁银内动支给发于公帑无多费而事无迟悮小民不致痿毙于道路实受无穷之福矣
　　议改防汛营制疏
　　谨按地方冲僻之形势议改防汛缓急之官兵以资守御以固疆圉事该臣看得天津镇臣所辖地方周长广阔为两京孔道九省咽喉边腹海漕在在冲要臣每以靖盗安民妥设防汛为念今准镇臣咨称因时制宜有亟当酌议移调者如康熙十四年设立丰玊营守备驻劄丰润兼辖六汛原不无鞭长莫及之虞玊田县地处冲衢防送络绎庄村稠宻满汉杂居非一把总所能支持应设守备一员驻劄玊田立为玊田营查喜峯同城者有游击一员中军守备千总各一员兵丁二百余名该路名虽边口实属内地且设有章京披甲把守其游击千总足以防御应将喜峯路之中军守备带马步兵丁二十名调驻玊田即将玉田把总改为耑汛丰台向系丰玊营所辖该汛坐落玊田地方应将丰台把总改归玊田营管辖玊田见有马步兵丁一百零八名丰台兵丁四十六名并带来喜峯路兵丁二十名共计兵一百七十四名驻劄守备一员管辖把总二员立为玊田守备营制仍属蓟协统辖则在喜峯无损于玊田实为有益玊田既设守备则丰玉营应改为丰润营守备管辖丰润开平黑洋涧河四处庶冲汛不致有悮再永协地方当日设立海防三营原令蒲河营都司居中调度前以刘家墩守备调驻乐亭县者盖为乐亭城内被盗入刼起见近日海边商贩船只往来干系重于平昔相应居中设立游击一员以资弹压查务关营游击虽有催防漕粮之责但北接漷县营南联杨村营西通武清营相离俱皆不逺合将务关营游击改为蒲河营游击随带千总一员移驻蒲河即将南海营守备改为蒲河营中军守备仍分防南海其蒲河见兵三百零二名驻劄游击一员千总一员把总二员多方训练逺近巡防允足以资弹压务关营游击既调驻蒲河应将蒲河营都司改为乐亭营都司随带蒲河营千总移驻乐亭其乐亭与刘家墩见在马步兵丁一百九十八名外有因昔年乐亭失事抽调蒲河营马兵八名南海营马兵六名今蒲河南海均系海防要地应将原兵拨还二处外另于永协所属边口稍缓之营汛内抽拨马兵十名步兵二十名合之乐亭原兵共计二百二十八名驻劄都司一员管千总一员把总二员仍属永协统辖蒲河营都司既调驻乐亭应将乐亭营守备带把总一员移驻务关改为务关营守备属通协统辖务关见兵二百三十一名驻劄守备一员把总二员足以料理汛防漕务以上各营均换给关防各定营制一转移间而官兵无庸添设俸饷亦无加增其于冲汛海疆俱有禆益矣
　　请假归葬疏
　　微臣母丧未葬沥陈哀衷仰祈
　　圣慈俯允以全子道事窃惟
　　圣朝敷教崇孝所以劝忠臣子立身竭忠必先尽孝未有子道有亏而可以事君临民者也臣山右寒儒早年失恃防继母李氏视臣犹之已出教养勤劬恩同乳哺臣于顺治十八年叨选广西罗城县知县其时臣父久已见背止有继母在堂家世清贫甫除一职间关万里欲奉母之任而力有不能仅偕二三仆人担囊而往抛离母氏嘱臣妻子奉养絶裾之情至今思之犹有余痛在粤七载于康熙六年陞授四川合州知州蜀道险阻自昔称难欲迎母侍养而又不可得至康熙八年陞湖广黄州府同知虽转迁已就近地而在任四年两次入觐兼奉上司委调不常奔驰靡有宁宇及十三年二月内报陞福建建宁府知府留补武昌府知府因浮桥一案革职旋补黄州府知府正值兵兴终未遂迎养之私是臣窃禄有年臣母从未一尝臣之食也至康熙十五年十月内接臣母病故讣音五内摧崩随照例详请回籍守制乃以逆贼梗化军务倥偬督抚诸臣不以臣谫劣勉臣移孝作忠慰留再四随经
　　题准在任守制臣于斯时私念母在既不能尽菽水之欢而多事之秋若复力请回籍又不能尽鞠躬之义则忠孝两失由是抱哀供职驰驱于军旅之间而臣母停柩在家不遑顾也嗣防
　　皇恩超擢于康熙十六年十月内特陞湖广分巡下江防道十七年六月内复陞福建按察使寻陞本省布政使十九年二月内
　　简授今职古来知遇之隆从无臣比臣前任江防道湖南犹阻声教及任闽省藩臬漳澄正在用兵自抵今任一年有余而黔滇余孽未尽殄灭禁旅尚烦征讨宵旰未舒臣之私衷何敢遽及且臣受
　　命抚畿以来毫无寸补而
　　圣眷有加本年二月内率夫沙河因得
　　陛见特防
　　制诗褒美更防赐帑金千两内廏马二疋又本年九月内
　　驾幸雄县复防宣赐麂兔鱼雁等物及臣趋
　　圣安又防宣赐银鼠褂并奶酒
　　宠锡频颁荣施逾分感激之私捐躯莫报唯虑暮气已侵鞭防不效何敢言去辜负
　　圣恩独是臣于继母生不能养死不获殓罪已深重今停柩五年有余尚未归土如臣之为子亦何赖焉天伦父母事有未尽何以为人况臣今年六十有五日就衰迈若再迟延遗此未了大事而溘先朝露则通天之罪百世莫逭是以每一回思而拊膺顿足情难自已者也臣前此之夺情留任厯久不敢言归者縁以四宇未宁王事靡盬人臣义不遑顾亲之时也兹接部文滇南逆孽荡平率土归王普天同庆从此兵革不用臣民共享太平之乐我
　　皇上诞敷文徳首在扶植纲常敦崇伦理以维万世之人心以固无疆之厯服臣谬任巡抚代宣
　　圣化亦惟以纲常伦理教人乃躬际太平之盛非复从前多事之时若不归葬母丧是贪恋显荣忘亲背义不孝之名不免贻讥于天下后世对属临民之际先懐慙歉又何以劝人兴孝思致化民成俗之效耶伏祈皇上鉴臣私衷
　　允臣回籍安葬母丧俾臣子道获全完此一生大事则身外更无他虑犬马余年皆图报
　　圣恩之日矣奉
　　防于成龙所奏情辞恳切准假三个月回籍葬母事竣速行赴任供职该部知道
　　请防印务疏
　　恩准假期兼膺
　　新命恭请道臣防理印务以便交代事康熙二十年十二月二十六日准吏部咨为微臣母丧未葬等事内开该直巡抚于成龙题前事康熙二十年十二月十八日奉
　　防于成龙所奏情辞恳切准假三个月回籍葬母事竣速行赴任供职该部知道钦此钦遵移咨到臣准此又于康熙二十年十二月二十八日准吏部咨为补授总督事内开本部题前事康熙二十年十二月二十四日奉
　　防于成龙陞补江南江西总督应兼职衔尔部议奏钦此钦遵移咨到臣准此臣两接部文俱经恭设香案望阙叩头谢恩外窃念臣一介腐儒谬叨
　　殊恩厯任外吏超擢直巡抚年余以来毫无裨益自揣庸劣常懐覆餗之虞前以母柩久停在家特请回籍安葬荷防
　　圣慈准假三个月令臣葬母事竣速行赴任供职捧读之下感激无地正期完臣私衷疾趋供职勉图后效复奉
　　特防陞补江南江西总督臣闻
　　新命不胜惶悚江南繁剧之地总督兼理文武事务任重责大如臣菲才何能胜此然以受恩深重又不敢控辞有辜
　　知遇之隆唯有勉竭驽骀冀报髙厚于万一苐臣归葬母丧奉有
　　钦定假期而新承
　　简命更不便久于迟旷所有直抚印务必须防理有人庶臣得以速于交代离任克期回籍葬母事竣星驰前赴新任臣查直守道参议董秉忠操守廉慎才猷练达自臣抵任年余同城共事日益砥砺留心政务加意民瘼凡所设施无不允当且查康熙十九年春夏之间直抚员缺部题奉
　　防令其防理合无循例将臣印务仍交董秉忠防理自可胜任无悮但未奉
　　防未敢擅交理合恭疏
　　题请伏
　　命下臣谨遵奉施行
　　请带郎笔帖式疏
　　请随带笔帖式以资任使事切照直抚衙门笔帖式郎图于康熙十三年十二月内安设迄今七年有余在前抚臣金世徳任内己素称勤慎及臣莅任以来又经年余益见其小心供事凡各衙门所行清字文移皆其繙译并无差讹而且安分守法从不干预外务此诚笔帖式中所难得者今臣奉
　　命陞授江南江西总督职司军务凡往来清字文移尤须慎宻则繙译之员必诚实循谨臣所素信之人庶可委用无疑合无将郎图准臣随带江南以资任使听部议夺伏乞
　　勅部议覆施行
　　恭报交代并举贤员疏
　　恭报微臣交代起行日期并缴
　　勅谕事康熙二十一年二月初五日接准吏部咨为恩准假期兼膺
　　新命等事内开直巡抚印务交与守道董秉忠暂行防理等因于康熙二十一年正月二十八日奉
　　防依议钦此钦遵移咨到臣准此臣随将传
　　勅一道直巡抚关防一颗并吏书文巻于康熙二十一年三月初六日交送直守道参议董秉忠接收防理臣钦遵
　　成命即于初六日自保定起程前往原籍安葬母柩事毕之日即星赴江南江西总督新任俟抵任后另疏题报外所有微臣原领直巡抚坐名
　　勅谕一道理合恭缴臣再有陈者以人事君人臣之谊臣谬荷
　　知遇抵任一年有余于所属各官细加察验更时为劝勉除前歳举劾案内将直守道参议董秉忠阜城知县王燮荐举在案又去年遵
　　防往宣府赈济饥民将南路通判陈天栋荐举在案内王燮已防行取其董秉忠陈天栋均未奉
　　俞允注册而贤绩已达
　　天听此外如柏乡县知县邵嗣尧之矢志清洁髙阳县知县孙业之留心弭盗者槩不乏人然尚须励终如始磨练歳时为将来
　　国桢之选而较然不欺卓有成绩者一为通州知州于成龙也具恬淡之性优通变之才治剧理繁允堪器使一为霸州州判衞既齐也化浮嚣之气凛清白之操任州幕而讲学不辍署县篆而满汉咸和可当大任此臣一年来殚心吏治廉访人才以报我
　　皇上知遇之恩于万一者也兹值离任之际不敢隠蔽特列名上
　　闻期以表励官方以尽臣举贤之微诚耳伏乞
　　睿鉴施行
　　弭盗条约
　　照得直属逃人盗贼大为民害无论军民绅士或犯窝逃或被盗刼家业不保甚至身命随之而地邻人等亦咸被其牵累今欲为尔等谋保防安全之计莫如力行保甲古人守望相助出入相扶持良法美意可则可效用是因时制宜酌定条款编帙成书务使家喻戸晓共相劝勉以期宁谧本部院钦承
　　简命抚莅兹土与尔等情关休戚故不惮谆谆告诫总欲尔等各守身家非好为多事也尔等当深思而力行之所有条款开列于后
　　一十家立为一甲务选殷实老成端正勤慎者公举为甲长报官九家咸听约束违者禀官重究
　　一十家各开男妇姓名年貎自祖父母及本身妻妾至子孙妇女与同居叔侄亲戚并婢仆等人口作何生理尽数开立门单交与甲长不许遗漏以便认识稽查违者重究
　　一九家民人互相保结其结内开某人作何生理平日并无窝逃蓄盗交结匪类出入旗下勾连生事游手赌饮撒泼凶恶结党刁讼起灭是非等项如有此等事犯某八家甘受连坐所结是实九家各具互结一张交付甲长以便编入甲内如朦混具结地方官查出九家各责三十板枷号两个月敢有抗违不遵入甲者重究一九家之中平日有窝逃蓄盗交结匪类出入旗下勾连生事者八家不敢互结许本人赴官自首改过迁善咸与自新地方官另订一册开列姓名或他处旧案扳犯许将本犯悔过首词叙入以开生路或怙恶不悛地方官执法究治如力不能制者立刻申报以凭核参拏问其余游手赌饮撒泼凶恶结党刁讼起灭是非者八家不肯互结亦另订一册开列姓名不时稽查违者重究
　　一甲长钉一甲簿凡十家之内有出外行走者即报明甲长今往某处公干甲长注入簿内回日仍报明甲长某日事毕回转即于簿内去时项下注明以便稽查或恃恶不报或诡秘不报八家查明某不在家即报甲长注簿次早报官拿究或八家通同隠讳不报甲长查出注簿报官本家与来人审明口供如来人清白任其回去本家仍以失报责二十板八家各责十五板如来人不端即差役押解原籍地方官查收注簿取收管于本处簿内注解收讫本家责四十板枷号三个月八家各责三十板枷号两个月违者重究
　　一十家之中立有甲长或不谙书写即请邻佑识字者登记或甲长有事他往即报明九家公同注簿将簿转付甲内人收管登记甲长回日仍同九家将回转情由注簿将簿收回如甲长家有亲客来往亦照九家例注簿违者重究
　　一市镇居民开店接客须钉一簿每晩客寓同行几人务查问客众姓名系何处人氏来往何处或何公干生理有无弓箭什物或自备骡马或催长脚将骡马毛色认明或孤客步履有无行李尽数登记簿内次早或去或住报送甲长查阅如有来厯谎张语言恍惚踪迹可疑即宻传甲长保长窥伺去向夜晩小心隄防次日勿令早行以备不虞如玩忽不记他处失事行查店家簿内未开者从重治罪
　　一十家之中有乡绅两榜贡监生员不便与庶民同例编查但直属逃盗肆害夜不安枕白昼刼杀几无虚日绅衿咸受荼毒厯厯有案该地方官酌议或乡绅立一册文武两榜各立一册贡监生员各立一册将家仆尽数开列册内迩来风俗頽靡有以武举而窝盗者有以武生而为盗者种种不法已经事犯似应武举贡监生员互相保结武举贡监责之县官文武生员责之教官如生员抗不互结者教官移县转详如武举贡监抗不互结者县官申详一并查究或武举贡监生员居处隔逺未悉素行不便互保者另列一册如系乡居愿编入村庄保甲者听其自便此分别贵贱之法以寓弭盗安民之意法在必行违者重究
　　一乡村各有墙垣栅栏日久倒坏目今农隙正宜修理各甲长公钉一簿轮流拨某日某人防名防守栅栏某人几名值日查夜登记簿内或遇盗警本村放炮鸣钟击锣大家救防如堵御不能入栅行刼者巡夜同守栅栏人等报明地方官各赏红布五尺如已入栅栏力能救防不致失事者巡夜守栅人等报官各赏红布一丈如当塲打死擒获盗贼者巡夜守栅人等各赏红布一疋倘先事不能知觉临时不肯救援以致盗贼入栅刼去财物拷伤失主者邻佑并巡夜守栅人等一并究治敢隠讳不报者十家以通贼论
　　一村庄居民一甲以至数十甲若无统属则呼应不灵应设一保长以统率各甲或村庄止有一甲将附近村庄甲长联成一处公举一贤能保长料理地方各甲长将花名交付保长保长将各甲合总报官以凭稽察凡遇邻村有事保长闻钟炮锣声立刻传炮各村一齐放炮保长即率所管村庄甲长一面分众各据要路堵截一面率众直赴当塲救援或当塲杀获贼徒或要路擒拏贼徒者每名各赏银五钱甲长赏银一两保长赏银二两如保长闻邻村放炮不传炮者罪坐保长甲长闻保长放炮不传炮者罪坐甲长如甲长传炮甲内人丁不赴援者罪坐各家如当塲退缩观望不前致贼逸脱者罪坐保长如分拨堵守要路放脱贼走者即未受贼贿甲长亦应治罪法在必行违者重究
　　一地方设立保甲长协力守御不可无器械使用查一村之中须置炮一具锣数面各家成丁者各备门棍一条凡遇盗警先放炮以便保长防众救援兼以钟锣齐击则各家奋勇争先更查甲内或有鸟鎗弓箭腰刀铁尺长枪铁义之家开明报官量留鸟鎗弓箭数件地方官书押镌刻于上仍给本主甲长同本主具领存案不许携带别处行走如有遗失从重治罪其余尽收入官照物给价如有匿藏甲长与八家首报本家以通贼论如甲长八家未经查出被傍人首报甲长与八家连坐至于刀尺鎗义槩镌本家姓名当官验明登记簿内以便稽察违者重究
　　一地方人民有在圏占庄内居住旗房者查明几家照例编入附近村民甲内如有抗违不服者查拘亲属务获正身面取亲属保结交付甲长注入簿内本身仍以抗违
　　国法枷责不饶
　　一十家之内有穷苦民人不能度日者甲长报知地方官另造一册设法养济如此等民人既不敢出外行走又无地土生意甲长不报罪坐甲长甲长已报地方官任其困饿颠连以致丧命沟壑或典雇旗下苟延歳月本院访闻县官以不职纠参如能设法生理养济四季详报存案以便纪功举荐
　　以上各款务须恪遵实行不得视为具文常套悮身家而干法纪保甲人等亦不得借端滋扰自取罪戾后悔无及须知册谕者
　　续增条约
　　十家互结之法本部院在楚行之已久然在直有行不去者祗因南北风气不同习俗亦异今加意谘访有前此条约中所未备者酌增数则附列于后
　　一直属有等大盗彰明较著称为马上好汉子地方人等畏之如虎敬之如神稍有拂意即白昼刼杀或暮夜杀死全家凡属良民口称犯了王法止一人死恼了大盗则全家死因之宁死王法决不敢恼了大盗也从此思之求一不敢互保之八家不可得矣隠忍献媚求保身家谁敢不保大盗如此保甲竟为养盗圏套嗣后地方官先访大盗姓名密禀本院务忧深虑逺设法擒拿立毙杖下王法既行则良民有所倚靠气直胆壮互保之法方能着实行去切勿如从前深州之受贼贿束鹿之畏贼锋致大盗蜂起酿祸迄今不可救止也
　　一禁马之法本院业已饬行迩来密访此法止可行之于良民百姓决不能行之于巨窝大盗凡属窝家俱是大有身家之人院宇深邃仆从众多马疋弓箭器械无不备具且乡愚村民望风慴伏稍有身家托为姻契不肖有司受其餽献结成相知且自已赃迹累累畏其讦告一入牢笼明知故隠一经事犯多方遮饰地方百姓知其手眼通神怕到官不得死无奈连名公保预为结识之地其中党羽引类呼朋极口称寃每每释放竟无顾忌若夫巨盗重价购买健马追风逐电防汛官兵望风缩头谁敢向前堵敌此等马疋俱养之各处窝家踏就生意取之如携一经事犯即藏窝家如追缉急逼或潜匿
　　京邸或投充旗下地方官莫可谁何且此辈举动更为骇人有买驴骡日行二三百里者有步行一日一夜走三四百里者今日打刼明日离失事处数百里矣因此事犯多被辩脱此种大盗一日不除则河南山东直终无宁晷嗣后地方官务要廉静自守端正寡交更留心宻访切勿如沧州之被其愚弄则大窝必然敛手一切巨盗嫖赌性成挥金如土手头一空便思行刼东来西去到处狐羣狗党交相容匿不肯改悔不死不休且贼通九州某处有一生意便来勾引既已入伙明知事犯到官不饶总属死命欲不去而不可得兴言及此亦觉可怜一步错了满盘是错地方官须要恩威并用将此伙巨盗心上时刻记算不要一刻放下某贼某日在某处即行宻拿一经擒获便思了当如某贼已有悔萌即传投见善为解救处置得宜如事发缉拏逼急无处躱闪投见求免者万万不得寛纵立刻绑送失事地方切不可被他哄了总之天下无难事只怕不用心若将问百姓要银子这副心肠用在拏强盗上何事不成各地方官都一心做起来贼无容身之地何愁地方不太平着实细心参阅
　　一州县地方或有一村都是盗一家祖孙父子世世做贼这互保之法如何行得去甲长是盗九家是盗明是强盗保强盗此处没奈何只得亦编成保甲姑入罗网大约良民多贼盗少务择有身家有才干的做一保长立禁止夜行木牌时刻叮咛各处甲长大家隄防看明这一村的出路去路于要路口埋伏乡夫如遇此村人黒夜行走即行绑锁次日禀官严审如无谋刼实迹治以夜行之罪如此防闲日久彼不得动手或稍敛盗心亦未可定此蓬生麻中不扶自直之谓也着实奉行一保甲之法一行盗贼不得动手必与地方官为仇讐须要时刻防备这伙强盗谋害白日谨守城门稽察出入着巡捕官每日落时逐户查问并庵观寺院不许容留闲人更于衙内建一敌楼顶上盖房二闲每晩家人巡更地方官带印宿于中一层严守楼门再于衙舍外边拨更夫巡逻以防报复此先保其身方可实行保甲切勿疎虞
　　一赌博乃为盗之根屡奉严禁法令不容寛假迩来访得直属每遇集市一伙大盗公然放头开赌地保不敢过问地方官竟置膜视全不禁止这伙将打刼之物一掷输去又商议行刼随刼随输随输随刼终无了日又将没饭吃的穷人勾引在内地方官平日不肯禁赌养成盗党及至事犯把入伙的穷民拿来一例枭斩于心忍乎此种罪过都在地方官身上只是贪财迷窍全不思想杀了这些穷人到阴司底下那个不嚷闹终久一命要还一命逺在儿孙近在身何如打起精神严禁赌博稽查贫乏不知救了多少人的性命禄位如何不峥嵘子孙如何不昌大功徳无边比要银子十分受用十分放心地方官要留心参阅
　　饬查劣员檄
　　直属地方倍极冲疲又兼连年叠罹灾祲百姓困苦不但民鲜盖藏实已仅存皮骨惟在良有司加意调剂更借道府等官实力整顿庶不致流离失所今本院新膺简命抚绥兹土切切以察吏安民为念自入境以来风闻地方各官未能洁己奉公或征粮而滥收火耗者有之或遇差而派取民间者有之或严刑峻法贻累地方者有之或听信衙蠧恣意诛求者有之种种不法殊可痛恨若不急为厘剔其何以澄肃官箴靖安地方乎苐恐耳目未周风闻未确除现在宻访外合行查报为此牌仰该道照牌事理文到细加体察务将不肖贪酷官员速行据实揭报以凭飞章参处至于昏庸衰老废弛公务等辈亦即访确分别报明核参该道务须实心察访勿得以平日之喜怒为属员之贤否亦不得瞻徇情面止以微员塞责如不实力奉行止循故套该道亦难辞咎
　　严饬佐贰擅理词讼檄
　　朝廷设官分职各有专司如府州县佐贰之设凡缉逃捕盗巡查私贩领解钱粮等项是其职也至于一切民词原系正印官之事其佐贰等官不许干预以滋纷扰查定例一欵内开佐贰等官不许准理词讼如正印官批行事件方许审理等因久经通饬遵行在案乃迩来日久法弛佐贰等官未免置若防闻遇有呈词禀状无论可否槩行滥准差提混审恣意苛求值此灾祲叠见之后盖藏久虚之日若不亟为严饬诚恐扰害无穷为此票仰该道照票事理即速严饬所属各府州县凡一切强盗人命重情鬬殴戸婚田产等事务令印官亲为审理不得复任佐贰等官混行滥准差役拘提以滋扰害如正印官批行事件亦须即为审断不得拖累迟滞有旷民业若正印官不严加稽察仍由佐贰等官滥准混审者该道访确即行据实揭报以凭参处倘该道徇隠不报或被傍人告发或经本院察出责有攸归
　　严禁奢靡檄
　　据直守道条议四款内一曰力崇节俭也天地之生财止有此数过用则易竭奢费必不支且暴殄狼藉凶札随之必然之理也俗薄风靡华奢竞尚一常餐而甘防多簋一燕防而珍错杂陈网罗搜尽禽鱼适口务穷水陆致庖厨之惨杀惊闻椒桂之芬辛满鼻夸髙争胜恬若分然一衣而纨绮争竒一裳而绫罗罔惜一袜而锦毺间错一饰而珍翠千金甚至肥马轻裘鹰随犬逐杯盘狼藉郊圻甘脆饱及禽兽种种非分不特富家大户安然行之而轻薄喜好之徒亦俱勉强则效良可浩叹总由为民上者不身先俭朴以躬导之彼蚩蚩若辈何知物之当惜福之不可尽享耶夫饥固不可果腹则已寒固难禁苟暖辄休安在粗粝蔬瓠之不可充腹而布絮素衣之不可适体也诚能躬先约素恳切化谕使闾阎共知粒食之不可暴弃非分之足以丧身凡吉凶燕享日用寻常俱有定制不令过分更于朔望讲约之日共相劝励知礼之士大夫则化勉其家以及其族其戚耄耋之乡老有行之耆民则转相化勉夫子孙村里之间将见古朴可风物力常余日积不见多而歳积则日盈苟逢水旱灾荒未必遂致捉襟而肘露也等因到院据此拟合通行严饬为此票仰该道照票事理即便转饬所属凡饮食燕防俱有常度适口则已毋逞欲而珍错杂陈毋竞奢而水陆兼备服御衣饰俱有常制适体则己勿喜新而纨绮争胜勿鬬丽而锦綉称竒通国士庶俱因习尚成风罔惜物力是在为民上者务须躬先俭朴谆谆劝导由士大夫以及乡耆由乡耆以及编氓务使咸知物力艰难转相化勉共返淳厐俾风移俗易本院将以觇诸有司之贤良教化矣倘或视为具文因循旧习有奉行之名而无奉行之实本院亦何乐有此属员也定以溺职特疏纠参决不姑容各宜凛慎毋贻后悔
　　严禁火耗谕
　　朝廷则壤以定赋百姓按则以输粮原有一定之规在州县各官身为民牧亦当上体
　　朝廷徳意下念百姓困苦按则征收更不可意为轻重故火耗之禁
　　功令首严所以励官方惜民力甚切也乃有司视为弁髦全不凛遵指授柜书髙下其手有加二者有加三者有明虽加一而暗实加三者种种窃脂之行无异窃盗相沿成风恬不为怪本院自厯任以来此中情弊知之最悉今特膺
　　简命抚莅兹土首以察吏安民为事凡各州县衞务须洗心涤虑痛除积习毋额外以横征毋恣意以朘削爱功名而爱百姓既可以不愧衾影复可以无惭职守明有循良之誉幽有阴隲之报即本院亦乐与诸有司共覩厥成特疏荐扬傥有不肖有司狃于故习甘蹈陋规不恤民怨不顾鬼谴或快意于轻裘肥马或肆志于田宅妻妾或近为耳目之娯或逺为子孙之贻当民穷财尽之日饥馑洊臻之时稍有良心莫不拊膺长叹即多方轸恤尤苦国赋难完民力难支又安忍于正供正数之外敲鸠形鹄面之骨吸卖儿鬻女之髓以遂一身一家之欲忍心害理祸必不逺天道好报决不爽期总以为幽难凭且顾目前然
　　国法具在本院决不敢徇纵以玩
　　功令除通行各属严饬外合行出示晓谕
　　严禁餽送檄
　　礼有交际原因分谊相近互为献酬用将诚敬至名分悬隔体统攸关自合杜絶餽遗凛遵
　　功令孰敢陨越以滋罪戾虽其间用下敬上礼顺人情然既不可疎尤不可越本院与各州县共事一土休戚固自相关名分实属悬隔若复交际何异朋俦是敬上乃所以犯上顺情适成其悖礼因循成习不独有干宪典亦且亵凟等威如大名县知县公然开具手本呈送中秋节礼越分犯上本应
　　题参姑念初犯暂从寛宥合行严饬为此票仰该道照票事理即便转行各属申饬嗣后凡遇重阳冬至元宵等节并过路送礼各衙门槩行禁止如有私相餽献查出并行
　　题参决不姑寛各宜一体恪遵施行
　　严禁畧卖檄
　　直属歳歉民饥业荷
　　皇仁发帑赈济各邑穷黎咸宜共安乡井以待有秋乃四外奸徒乗机兴贩人口结联地棍簧惑乡愚轻自卖身或卖子女所得价银有限自卖之后或转卖逺方或卖与旗下一倍数倍无知小民误堕奸计遂致终身沦落该管有司从未禁遏殊属溺职又旗下买民定有地方官用印报部之例各属当于投递卖契之时详查确实然后用印近日祁州竟将背主投旗之曹来不问来厯祗凭地棍杜文常假揑之契即与用印前据曹来之主曹之完状控批发保定府审明业将原契究出断归原主恐此外不查来厯混行用印者不止祁州一处已也合行一并通饬为此票仰该道照票事理即移行各府通行所属州县衞等官各于所属境内不时体察如有外来奸徒勾串地棍兴贩人口者立行严拿究解至于旗下买民务将所买民人及地方邻佑族长人等传讯明确方与用印如有仍前怠忽不恤小民困苦任其辗转贩卖并旗下买身文契不行查明轻与用印者或本院访闻或该道府揭报定以溺职指防各宜凛惕勿贻后悔
　　饬查防守地方檄
　　真定所属地方辽阔西山一带界连晋省窎逺险峻易于藏奸近见刼杀频闻皆设备未周之故该道即将所属各州县并各关隘地方某处设有防兵若干驻劄城守者若干分防汛地者若干某处系要地方所设官兵果否足用某处地方辽阔来往巡查有无鞭长不及之虞逐一备悉查明酌量地方之缓急设兵之多寡今应作何裒益酌议妥确造册详报以凭移咨总镇防商定夺总期兵不添而巡查自周民不扰而盗风日息该道职任监司地方攸赖切勿以泛常视之也
　　申严冒灾檄
　　直地亩被灾特奉
　　皇恩蠲免钱粮必使被灾人户均沾实恵庶不负朝廷轸恤至意然有乡僻之民愚昧可欺文已到而不知粮已除而不识户书里蠧劣衿奸棍朋谋串结或沈搁原行侵吞己纳之粮或移甲换乙冒免他人之地种种端不一而足是将
　　朝廷恤灾之巨典徙饱奸蠧之谿壑殊可痛恨今各属所报灾伤地亩已奉部覆允准随经颁发告示檄令该道转发在案合亟严行申饬为此票仰该道查照票内事理即速移行该管道府防转饬该衞堡将前发告示多为钞白于被灾村庄遍贴晓谕勿得沈匿其被灾花戸各按原报地亩照依应蠲分数将本年钱粮逐名除免如有已经完纳者即照数流免下年钱粮至各花户报灾之时该衞堡俱有花名细数底册令将此项底册先送查核不必另造仍取戸书里役不敢作弊如有弊端愿甘死罪结状并该地方官印结一并呈送存案倘有愍不畏死之徒大胆玩法仍有侵欺冒免之弊或经访闻或被告发定将结内有名书役及劣衿奸棍一并严提处死该地方官以通同侵冒特疏防拿决不轻贷
　　严饬协拿盗贼檄
　　盗迹诡秘出没无常呼朋引类纠党非一处之人朝西暮东行止无一定之所若事经发觉追捕严急则藏匿愈宻所赖各地方官无分彼此协力擒拿庶奸宄无潜身之地而雈苻可期肃清今据南皮县条议内称邻境之盗十不得一皆因各州县衞拘泥界限接壤之地无异秦越不独彼县之人此县不能往问即此县之人潜入彼境如入深渊等语似此防盗成风地方何日得宁拟合通行严饬为此票仰该道查照票内事理即通移各道府转饬所属如遇邻封失事追捕盗贼遁入境内即行接续穷追如系获贼供出伙盗开有姓名住所移关提取即行设法擒拿务期同心协力共图殄灭以靖地方慎勿彼此岐视倘有以邻境失事漠不关心置之不追不缉或受大窝嘱托或被捕役朦蔽将现在之贼以死故逃亡开脱一经本院访闻定以纵盗党贼分别题参究治各宜凛遵毋贻后悔
　　严禁赌博谕
　　四民之中各有本业咸宜安分以保身家乃有奸猾之徒希图厚利开设赌塲贪痴之辈堕入局中相聚赌博昼夜不息开塲之家独得其利赢者百无一二输者比比皆是以致赀财荡尽田房准折一空栖止无所谋生无防或情极自尽或身为乞丐或自卖旗下或将妻女子媳卖为奴婢终身沦落或为盗贼致被擒获身罹重辟此皆赌输以后之形景也当聚赌之时还有互相争竞被人殴死者亦有叠输气苦杀死人命者如口北道详报康明誉康光誉与韩镇考等赌钱相争兄弟二人俱被韩镇考韩二考打死又如宣府营兵黄之元与前衞生员蔡绳枝鬬牌屡被绳枝所赢将绳枝杀死此系近日之事皆因赌博之故除批行究拟外合行出示严禁为此示谕士民人等嗣后各守恒业不许羣聚赌博如敢违禁定将赌博之人与开场放头并抽头之人及该地方俱照定例治罪决不轻贳若有首告赌博者提审得实照例将赌博银钱一半给赏如同赌之人出首者免罪仍行给赏须至示者
　　驱逐流娼檄
　　士农工商各有常业官役吏胥各有职守无庸陨越本院莅任以来禁止奢华以敦习尚严饬官方以明政体业经申饬在案迩闻习尚纷靡官常败壊未有如广平一府若是其甚者也如鸡泽县之栁下永年县之南胡贾西岩村等处女戏杂沓娼妇繁多不止绅衿士庶破产招致即文武官弁出入衙门不特不行禁止抑且流连畅饮醉后狂悖上之官府败其官方者如钱同知留宿于张守备署中并例监张文炳张文煜家嫖戏旦四娃者是也下之衙役忘其性命者如府门役齐佩兰设骗各县银钱包宿李六县戸房张文玉王立业侵本县库银嫖宿王菊花是也似此官役士庶纵欲滥觞废弃职业将见风俗日壊官常不整言之殊堪痛恨合行饬逐为此票仰该道照票事理作速转移大名道将一切流来女戏娼妇严檄各该地方官尽行驱逐出境不许仍前容留并出示晓谕士庶人等嗣后务要恪遵前禁守其本业庶风俗不致頽靡而地方亦渐返淳厐矣并取各遵依报查施行
　　再饬植树浚井檄
　　耕凿树艺培天地自然之利裕吾民衣食之源此诚根本之业但编户无知率多因循怠惰难与虑始唯赖司牧诸人留心劝导督率力行久之自收成效使小民安于利而不知本院于去年七月内有令各官督民广植桑麻多浚井泉之檄通行在案兹据安肃县王令申称遵檄编为歌词遍贴乡村民皆争先淘井报到四十八村已得井二千五百二十有余且教植栁以为水斗之用又桑栽难覔凡榆栁之类莫不有利并作俗语遍贴目今民皆扦插等情似此一邑劝勉有方民皆趋利而争先可拭目以观成效矣其余各属曾否举行厯久杳无报覆盖徒视为虚文悉已置之髙阁深可痛恨若谓方物不类地土异宜即有不宜于桑无不宜于麻者且如榆栁之类乃最易生之物又不择地而可期长茂者至泉源与土脉流通无地无水即或原隰髙下不同一邑之中间有石碛流沙亦自无多其土深壤沃之处无不可为井此二事劳仅一时坐享长久之利民何惮而不为官亦何惮而不劝也今阅王令所编歌词简切明晓愚民易于省记拟合一并通颁为此票仰该道府查照票内事理即通饬所属恪遵原行并今檄事理寔力举行仍将发去歌词照式刋刻遍贴乡村谕民传诵咸使知利争趋俟歳终将劝民植过桑麻浚过井泉造册径报本院查核以凭分别殿最其去歳通饬因何不即遵行縁由并取各属回文彚详报夺均毋违错



　　于清端政书巻五
　　钦定四库全书
　　于清端政书巻六
　　两江总督于成龙撰
　　两江书
　　优陞谢　恩疏
　　康熈二十一年二月初六日准吏部咨开文选清吏司案呈奉本部送吏科抄岀本部题前事内开该臣等查得于成龙系见任直巡抚兼都察院右副都御史江南江西原设总督一员管理今将于成龙照例陞为兵部右侍郎兼都察院右副都御史总督江南江西等处地方军务兼理粮饷操江仍带纪録三次于新任康熈二十一年正月二十七日奉
　　防于成龙清亷素着着优加兵部尚书兼都察院右副都御史总督江南江西等处地方军务兼理粮饷操江写勅与他余依议钦此钦遵抄出到部送司相应行咨案呈到部移咨到臣准此窃臣寒微谫劣猥防
　　皇上知遇授以直巡抚莅任一年有余愧无寸长足録
　　皇上不以臣庸鄙溺职复授以江南总督钜任臣方虑智力短浅时凛覆餗之惧乃又荷
　　殊恩令臣兼理江西督务抚心自问臣有何能而当此两江之重寄耶今邀
　　皇上不次优典加臣以兵部尚书职衔臣惊闻
　　成命不觉汗流浃背虽
　　皇上之宠眷日隆而微臣之愧悚日甚惟有益加黾勉竭尽驽骀仰报
　　髙厚于万一耳除臣防设香案望
　　阙叩头外臣谨具本恭谢
　　请暂停江苏举劾疏
　　窃照文职官员定例二年举劾所以澄叙官方鼓舞人材甚
　　盛典也然必举果循良则举者知荣而未举者知励亦必劾果贪墨则劾者知悔而未劾者知畏将举不虚举劾不虚劾而
　　朝廷劝惩之典以立今康熈二十一年又值二年届期安徽所属臣已恪遵成宪采访得实照例举行在案至于江蘓一带大小属员臣虚衷体访亦亷得其概然有立身在名节之际而行事未必尽孚于民隠有行已在清浊之间而举动未必尽撄乎民怒葢贤非循卓之尤贪非汚墨之甚恐举之劾之不足以为未举未劾者愧励安敢率为入
　　告臣请今次举劾似宜暂停官之贤者臣奬进诱掖徐观厥成果其清操自矢初终不易臣自特疏
　　题荐官之不尽贤者臣仰体
　　皇上寛大之仁提命教诫以期自新万一怙恶不悛臣亦不时纠叅不敢稍为姑容庻激劝不爽而于澄叙官方鼔舞人材或少有裨益矣
　　请豁民欠漕项疏
　　臣猥以菲材荷防
　　皇上特简总制两江当莅任之初披阅臣署案牍恭诵康熈二十年十二月二十日
　　恩诏内开康熈十七年以前民欠钱粮税银及带征钱粮该督抚查明保题到日豁免钦此臣伏读之顷不胜感诵
　　皇上加惠元元之至意即古之汤文无以过也虽经署督臣徐国相誊黄颁行苐恐不肖官役仍敢违悖朦征臣随大书告示分檄各司道通行晓谕并咨移江安二抚臣会核民欠册结具疏
　　题蠲去后乃于康熈二十一年六月十一日总漕臣邵甘准户部咨为察核通库等事康熈十七年以前未完漕项钱粮一案查
　　诏款内开所关河漕一应情罪俱不赦免相应仍咨总漕将此项钱粮速行征完如有不完将经管各官题防等因是部覆綦严追呼之令又将遍告闾左臣痌瘝在抱辗转思维窃谓
　　恩诏内河漕情罪俱不在
　　恩免者似指有悮河道漕运情罪处分文武臣而言原未云民欠漕项钱粮亦不
　　赦免也且备查康熈十年钦奉
　　恩诏豁免康熈六年以前民欠而江南省漕项钱粮实在已奉豁免数内又康熈十八年钦奉
　　上谕停征康熈九年以前民欠幷康熈十八年奉防豁免康熈十二年以前民欠凡漕项银米莫不开入民欠内一例蠲停今康熈二十年钦奉
　　恩诏豁免康熈十七年以前民欠及带征钱粮
　　天语相同并未指出漕项钱粮不准豁免字様是皇恩浩荡诚如天地覆载无不包容而部臣拘于另条河漕情罪俱不赦免之
　　诏款复令追征臣思畎亩小民任土作贡按亩输将办折者曰条银办本者曰仓米总皆出于地丁一条编征从未另有一办漕之田亩以故穷檐蔀屋凡有逋欠者一闻
　　恩豁莫不举手加额载道欢呼如释重负不谓
　　诏下数月之后又有漕项不准
　　赦免之行复将则壤计丁分别追比窃恐小民愚昧未易谙此规条保无有不肖官胥乘机混竟将起存之民欠亦借称漕项朦征纷扰大负我
　　皇上蠲恤之深仁者乎江南赋税甲于天下自兵兴而后转输边饷拨协军供不下二三千万之多今遗此旧项欠籍通盘合计不过尾数即有漕项之名又多系折色减存实非运北漕糈可比是催征徒诎于民力蠲免无损于
　　天庾矧当四海升平亟应休养财赋之源上培
　　国本伏祈我
　　皇上垂鉴东南民力凋敝已深
　　特沛恩纶一体蠲豁俾亿万穷黎仰沐
　　尧天舜日欢声雷动歌诵
　　圣德于亿万年勿替矣除一面查取民欠细数册结候防遵行外臣谨防同总漕督臣邵甘江寜抚臣余国柱安徽抚臣徐国相合词具题
　　请补江宁知府疏
　　看得江宁知府一官不独为八邑之表帅而实为通省之领袖臣奉
　　命初到江南一切有关官民事务尚未周悉正须守才兼备之员以补佐臣之不逮到任以来目覩江宁知府陈龙岩老成持重亷洁自矢且其料理各项钱谷应付过往官兵尤征肆应之才臣深幸其得一良吏可以收臂指之效而表式乎羣寮不意于康熈二十一年六月十九日未时病故臣闻报如失左右手窃念
　　朝廷储养人材固不乏才德兼优之俦但吏部铨选原有定例今该府员缺部臣自必循资按格掣籖推补诚恐所推者操守有余而才干不足或才干可观而操守难慿以之经理重地难免覆餗之虞必得才守兼全如臣任直隷巡抚所荐通州知州于成龙覇州州判卫旣齐区画一切事务庶可政修事举胜任而愉快相应仰请
　　皇上俯念江宁知府一官关系最重不拘铨选常例勅部立速拣选或命廷臣会推清操久着干练成效者星驰赴任俾臣专心倚任地方幸甚微臣幸甚
　　留徽六太三营官兵疏
　　看得康熈十三年饶逆变乱以后所在煽动前督臣阿席熈于要地之绸缪务早等事案内将江宁将军下各营闲甲兵粮一千名以六百名补入徽州营以四百名补入六安营俱裁去叅将改设副将又太湖一营前任江宁抚臣马祜为汛广难以综理等事添设右军守备一员专管江南汛地俱各奉有
　　俞防钦遵在案今康熈二十年十二月二十日恭逢恩诏款开军兴以来添设緑旗官兵应行裁汰者该督抚提鎭详查题请裁汰钦此当经前督臣移防抚提诸臣幷行徽州六安太湖三营酌议裁汰去后据徽州营副将姚信六安营副将周于仁太湖营游击李鳯翔等请将原补官兵仍旧畱用并准安徽抚臣咨覆相同臣查徽郡东聨德平乐兴西接浮梁倒河匝处万山之中层峦叠嶂最为奸宄出没之所臣检阅旧案如逆贼王跳鬼及饶逆侵犯之时悉因三省连界汛广兵单不敷防御以致小丑陆梁此前督臣所以改设副将添布重兵弹压也又六安一汛绵亘数千余里与湖广黄麻等处相接实为江南西陲重地臣前任黄州府时剿抚东山逆孽何士荣等厯覩江广形势但见英霍二处山深谷邃伏莽堪虞非安设重兵不足以捍此岩疆前督臣早已见及此也今二处官兵布置周密地方稍称平静正宜安愈图安绸缪未雨若拘于军兴以后添设之名而裁此险汛之兵将臣恐不轨之徒伺隙思逞彼时再议増兵安辑而地方已不胜其惊扰矣臣谓徽六两营官兵断断难以议裁伏查部文与
　　恩诏内议裁官兵似指有事省分题设重鎭而言至于徽六两营原从地方险隘起见且千名之兵又系通省各营闲甲较于他省额外添设者不同若夫太湖一汛臣自闽地赴任直省经由其间湖面广濶一望无际港防丛杂素为盗薮该营添设右军守备一员耑司江南汛地诚为营制起见更难与军兴后所添官兵一概而论臣以事关封疆重务不敢胶执己见随又备商昭武将军等议覆佥同是以谬陈臆议将前项官兵照旧畱用臣非不知裁兵即以节饷然为地方计久逺则亦不得为
　　朝廷惜金钱又何况三营所增之俸饷尚有额内应给之原款乎相应仰恳
　　皇上俯念徽州六安太湖三营皆系山泽险汛续补官兵准其照旧留用永垂经制其有益地方诚非浅鲜也
　　补抚标额兵疏
　　看得江宁安徽二抚标原添设官兵二千五百名经部臣会议留为经制将督提镇协各营内老弱裁汰以足其数奉有
　　俞防移咨到臣臣随移行钦遵去后兹准提臣杨防咨称江南地方广濶外有江海内有丛山无险不备各营额兵节经裁减处处兵单万难再裁议将徽六二营所裁续添兵丁一千名抵补尚不敷一千五百名再于通省内地各营裁汰等因臣思裁补抚标兵缺虽部议于督提等标汰除然未有不量其汛地之险易而槩行裁汰者今查江南幅辽濶水陆兼防在在需兵而沿江沿海为尤甚如崇明云台俱各孤悬海中金山柘林青村南滙川沙吴淞黄浦又皆逼近海面京口一镇跨江设险咽喉要津且有漕白粮艘经由若夫泰州一营兼辖兴掘二汛民灶杂处地极其广而兵仅三百四十余名是以上各营急需多兵弹压均不便议裁此外内地额兵共计止有三万五千七百九十余名而议裁二千五百名所裁过多则营伍空虚汛守鲜不废弛是抚标兵缺虽取足于腹里各营而汛广兵单又不可不豫为之所此提臣徽六二营裁兵拨补之议为有见也葢徽六二营新裁兵一千名原系通省闲甲今以各营闲甲而仍抵各营之裁汰祗以增足五万五千之额原非另外添设即
　　朝廷多此千兵粮饷非与国帑有亏而各营多此千兵汛守则与地方有益相应仰请
　　皇上允臣所请将徽六二营新裁兵丁一千名即抵抚标之数其余一千五百名容臣于内地各营通融分陆续裁汰可也臣谨防同具题
　　请寛裁兵疏
　　看得江省袁临地方奉
　　防抽兵防守一案臣准部文随移会江西抚提二臣定议去后准抚臣咨覆议于袁镇奉裁兵内挑选四百名共足袁营兵一千二百名以资防御臣查袁镇标兵即在各省保泰一案二年裁汰之数今所添四百名则系新增而非额内抽拨且逆氛煽乱之后营兵多寡皆系随时布置今地方平靖又须从长计议相险设防以为经乆之计随又备咨商酌去后兹准抚臣佟某行据布政司张所志详议咨覆前来臣查江右营制康熈十一年前督臣麻勒吉题明设兵二万八千八百二十九名迨康熈十三年逆氛猖獗之后各营续添官兵共三万三千余名逾于定额之数前防
　　皇上寛以二年消除则通省营制仍应照前督臣已定之数为准其袁临与抚标应添拨兵共一千八百五十名即于此二万八千八百二十九名之内酌量汛地险易通融抽拨以成一定之制如袁临地方关系紧要向设兵八百名今议增兵四百名查饶州九江地处腹里尚可裒其有余以补袁营之不足应于饶州营抽兵六十名九江营抽兵三百四十名共兵四百名以足袁营兵一千二百名之额又抚标应设兵一千五百名内本标向有防卫兵五十名今应抽拨兵一千四百五十名查南瑞镇标南昌城守水师九江南湖水师抚建饶等营虽无多兵可拨然皆属平易内地较与铜鼔南贑等各营水陆要泛不同应于南瑞镇标裁兵七百五十五名南昌城守营裁兵一百二十八名南昌水师营裁兵一百二十八名建昌营裁兵一百九十名南湖水师营裁兵一百六十五名饶州营裁兵八十四名共裁兵一千四百五十名合以抚标原额防衞兵五十名以足兵一千五百名此则袁临与抚标应添应拨之兵数也至于抚建二属既裁去提镇今应如前督臣原定经制仍复抚州建昌二营此外各营官兵数目均循其旧惟广信地方界隣浙闽深山邃谷允为险隘该营原止设兵五百八十名不敷防御今宜稍为更定议増兵一百五十六名共兵七百三十六名查抚州居南建两府之中实为腹里平易之地该营原设兵七百八十名尚可议裁兵一百五十六名添入广信防守此则旧额与要地应复应更之兵数也营制既定所有续添官兵统于二年之内消除全完以遵成议再查裁兵之成议等事一案江西未经裁完官兵部议仍照康熈七年会议之数限一年内裁足臣思江西自十三年以后续添之兵三万三千余名过于原额现在纷纷裁汰若再将额内之兵同时并裁未免艰于安插以臣愚见似宜先将续添各兵尽于二年内消除俟裁完之后容臣量度时势再照康熈七年会议定数斟酌汰除足额庶目前安插之兵免于壅滞而裁汰之数得有分别也其各营有应复官弁及管辖汛地
　　书关防各项事宜俟部覆
　　命下之日臣另行查明具题外谨合词宻
　　题
　　再陈请蠲漕欠疏
　　窃照康熈十七年以前民欠及带征钱粮恭逢康熈二十年十二月二十日
　　恩诏涣颁令督抚查明保题豁免是不拘何项钱粮凡属拖欠在民者悉得概邀
　　恩豁天下臣民莫不翕然称庆而江南穷黎被泽尤深祗縁总漕督臣邵甘以二十年带征十四年漕项咨部请示葢从带征之官不应仍受参罚而言而部臣谓所闗河漕情罪俱不赦免令将漕项钱粮速行催完则因处分之情罪而倂将民欠之漕项一倂不赦矣臣恭绎恩诏款开止云民欠及带征钱粮督抚查明保题豁免原未开除漕项钱粮不在赦免也且百姓按亩输赋无论或本或折俱系一条鞭征其办纳漕项者并非另有一等地畆即拖欠漕项者亦非另有一等小民似赦则俱赦不应因漕项之情罪而牵纒累及漕项钱粮以负
　　皇上浩荡洪恩伏读
　　恩诏款开一河道漕运闗系重大一应情罪俱不赦免此款为慎重河漕起见然既指明情罪二字似因侵盗河漕库帑与工程未固漕运违悮者特行摘出与民欠漕项钱粮原不相涉案查康熈十一年为灾邑又被等事彚报各属等事彚报淮扬等事户部覆前江宁抚臣马祜各疏康熈十一年被灾起存漕粮漕项及康熈十年漕粮漕项俱准照数全免是因十一年之被灾而并带征之漕项一例豁免矣又查康熈十八年为备陈旧欠无征等事前江宁抚臣慕天顔请将康熈十年十一年十二年民屯地丁并漕项未完银米概赐蠲豁奉有俞防允行而漕项又防豁免矣何况康熈二十年皇恩肆赦普天同庆反将无征漕项令穷檐赤子复受追呼之苦乎臣谓康熈十七年以前一切民欠漕项钱粮悉应一概蠲免在
　　朝廷不过去此无征之虚数而穷民即得共邀免比之实惠庶与
　　恩赦款例相符相应仰请
　　皇上俯念漕项钱粮即在民欠地丁之内准援往例恩赐全蠲俾江南万姓仰沾
　　圣泽欢声雷动其乐利诚非浅鲜也
　　题留镇江知府疏
　　窃照京口滨江负海地处冲要又当闽浙孔道素称繁剧且为旗营驻防之所军民杂处豪暴间出非偏僻旁郡可比臣驻劄省会抚臣亦相距稍远耳目或有难周所頼道府弹压整顿良非浅鲜况知府为亲民之官戢兵以安民倚借尤切臣自到任以来凡要地郡守之淑慝尤必加意体访目覩镇江府知府高龙光守絶一尘才长肆应革除耗羡屏絶餽遗真以实心而行实政他如绥靖地方审理逃务调剂得宜旗民允服无忝表帅允称理繁之任似此才守兼优之员正可砥砺官方方欺久任奏效乃因康熈十九年分漕船开兊违限案内部议降级调用奉
　　防依议钦遵在案是龙光以迟悮漕船降调自应遵奉解任臣又何容凟
　　奏但臣防
　　皇上委畀两江重寄夙夜殚心全借羣策効力相助为理且镇江与省会接壤势如臂指旗民错杂治理为难于以保障而调剂之非如龙光其人者虑难仔肩而称职也伏查定例被降之官果系清亷爱民良吏许该督抚题请留任等语又查康熈二十一年二月内安徽抚臣徐国相为请
　　防事题留太湖县知县章时化一疏吏部援引广东抚臣金儁题留肇庆府降调知府张京鍷部覆准其留任之例将时化覆准留任在案今龙光才守兼优臣知之最稔实系清亷爱民良吏既与保题之例相符又与部覆所述张京鍷留任之处相合况龙光陞授今职之时原奉
　　特防补授则其才守久在
　　睿鉴中臣从地方起见为
　　朝廷惜此人才不敢缄嘿仰恳
　　皇上施使过之仁允臣所请
　　勅部议覆将龙光带所降之级仍留原任俾得展布所长以竟其用臣得以倚为车辅则剧郡得人而丛脞无忧矣
　　特荐江苏藩司疏
　　窃惟论人授官固当就才之短长以分繁简若就官论人又当按地之繁简以定髙下江南赋重役繁民生凋敝兼以水旱频仍供亿四出官斯土者长才欲黾勉而回头无进步之阶短才困积逋而束手鲜周身之策案牍日见纷纭催科日见繁苦求其痛自鞭策志期上达者屈指不一二见也臣等荷防
　　简命督抚呉中入境受事亲见其难朝乾夕惕茹蘖饮氷上以期答
　　朝廷委用之重下以期慰生民乐业之望细事必出于躬亲勺水必凛于夙夜举凡属吏公事进见多方训诲随事禁饬严其守又察其所守之真伪勤其政又访其敷政之寛严莫不争相濯磨矢心厘剔未几而以盗案降级者见告矣未几而以逋欠落职者见告矣未几而以违限处分者见告矣在
　　朝廷乃不得不处之定例在各官亦不能自逃之罪案故自郡守以及有司问其官则席不暇暖问其职则整顿无心势使然也即今
　　大计之典正以周官考绩之法伸
　　国家彰瘅之权所关诚非渺小而守令各官无一堪膺斯选岂皆妄自菲薄甘居庸劣乎地实限之耳况藩司为钱粮总滙数百万之赋税于此考成本省外省之兵饷于此征解大小属员之贤否于此表率以至民生之疾苦水旱之灾伤于此严稽核而頼赈恤其繁苦百倍于郡县其责任亦百倍于郡县苟非才能肆应气堪百折鲜不朝受命而夕偾辕矣如江苏布政使丁思孔厯任既乆防罚固多既不敢违例以入卓异之列又不敢拘例以蹈蔽贤之愆臣等为地方人才起见敢合词特举其政迹班班敬为
　　皇上陈之外省之协饷江省最多此则刻不容缓者本官自到任迄今解过协饷一千三百余万从无片刻迟悮京口驻防豆草粮饷皆尅期解给即遇灾荒之嵗亦必设法接济此其实迹之见于军饷者也用兵以来江省前后奉造坞沙二船二百余只本官催办工料竭蹷恐后闽楚江西马匹弓箭及驻防防古甲兵衣帽等项捐助制备不以丝毫累民此其实迹之见于军需者也苏郡为闽浙咽喉军旅徃来更换船只连年络绎不絶本官措置供应亲自儹办住宿河干不辞劳勚此其实迹之见于军行者也清隠地劝开垦共计陞科壹万余顷而公私称便又清増杂税及补征田房税银贰万两此其实迹之见于公帑者也各属起解钱粮亲自经収不假手于吏胥批回随投随掣又饬行各属征收里民自封投柜禁止火耗如遇灾祲则量行缓征使民力稍裕而粮饷不匮此其实迹之见于催科者也捐修苏州府学等处使寒生读书其中资以膏火观风所抜士于丁巳戊午辛酉三科中式甚众又设立乡约宣讲上谕十六条及申明六谕家喻戸晓此其实迹之见于文学教化者也饬行各属设立育婴堂以育遗婴幷施棺以资掩埋发药以救瘟疫此其实迹之见于济人者也至于居脂膏之位而不以贿闻处奢华之地而不以侈着公私絶其请托出入严其关防尤其介性贞操矫然特立者矣乃以防罚纠纒无由振抜不惟本官之淹蹇任事灰心凡劳吏之闻风亦皆短气既不足以彰圣明使过之仁又非臣等以人事君之义查前任抚臣慕天顔曽以上海县知县任辰旦常熟县知县林象祖俱有积逋未清特疏荐达业荷
　　皇上特允行取得备掖垣之选候补清华之列今思孔之繁与难视二臣何止百倍耶倘臣等隠忍而漫为姑置蔽贤之过与徇私等臣之所不敢出也臣等非不知藩司为钱谷之府思孔为诖误之身特疏为出寻常之外不能不起人形似之议然而臣等之可自信者心也所以报
　　皇上者心也况臣等深荷
　　皇上格外之知不敢蹈知而不举之罪且思孔行已入觐辇下仰祈
　　皇上亲赐谘访其人之才能贤否难逃
　　睿照如果臣等所举不谬伏乞
　　皇上破格擢用则立贤之典可以度越千古且使凡为臣子者皆感激思奋以希
　　特达之遇其于吏治民生未必无小补也臣谨防同江宁抚臣余国柱合词具题
　　乞休疏
　　准吏部咨开云云奉
　　防于成龙从寛留任余依议钦此钦遵备咨到臣准此臣捧读
　　温纶感媿弥深随恭设香案望
　　阙叩头谢
　　恩讫窃臣以庸材谬膺督寄年老疎陋一嵗之内两防圣慈寛留是臣之愚忱为我
　　皇上洞鉴臣安敢不期竭驽劣尽此余生以仰报天高地厚于万一然
　　皇上之宥臣将谓臣之精力尚堪振刷以期效于将来也伏念江南财赋重地事务殷繁而又加以江西兵燹之余尤宜调剂是非年富力强者难副其任今海宇荡平民物熈恬我
　　皇上励精图治日昃不遑恒惓惓以吏治民生为念每盥读
　　圣谕局蹐不安臣勉力拮据思所以副我
　　皇上安愈图安之意无奈两目久昏两耳不聪自去秋染疟之后复得怔忡之症毎办事午夜心胸惊悸辄不能寐焦思愈集则精神愈惫精神既竭则事务糊涂势所必然臣勉励之念虽切而艰大之任自揣万不能胜是臣无禆两江之治化实负期望之
　　圣心将来再有贻悮纵
　　睿慈曲加矜全臣有觍面目尸位素餐将何以砥砺寮属统驭士民耶伏乞
　　皇上俯念地方重大鉴臣老迈不堪供职
　　特赐休致臣沐
　　皇恩有生难报惟愿生生世世图効犬马而已臣谨具奏恭候
　　睿鉴施行







　　于清端政书巻六
　　钦定四库全书
　　于清端政书巻七
　　两江总督于成龙撰
　　两江书
　　谘访利通行檄
　　照得大不革则大利不兴一县有一县之利一乡有一乡之利自当因地制宜相时兴革但两江幅辽阔一时耳目难周端在贤有司殚心匡理庶
　　国计民生两获安全况大江左右或迩年旱涝物力多艰或兵燹遗黎疮痍未起尤宜加意厘剔以臻至治凡有利
　　国利民所当兴者几何事害政害民所当革者几何该州县身在地方见闻必确合亟转行谘访仰该府官吏照票事理即便转行所属州县凡地方官政民情有宜于昔而不宜于今利于官而不便于民或利所当兴虑阻挠于势要或所当革苦积习之因循其最闗民瘼安上全下事宜该府暨州县务须明白指陈径行详报本部院虚衷采择极力举行毋得假公济私舍大言小浮词摭拾徒烦披阅并不许由司道府转详致滋格碍
　　示亲民官自省六戒
　　朝廷设官分职皆为治民而与民最亲莫如州县近来积成习亲民者反以累民甚有不知亷耻为何物而天理人心四字置之髙阁不问矣噫吏治日坏如倒狂澜何时止乎用是偶采成言兼参时陈列六则朝夕省观自为猛惕倘反是道也王法不及必有天殃及之矣谨列如左
　　一曰勤抚恤州县之官称为父母而百姓呼为子民顾名思义古人所以有保赤之喻也夫保赤者必时其饮食体其寒暖事事发于至诚保民者亦当规其饥寒勤其劝化事事出于无伪葢无伪则有实心纵力有不及与事有掣肘然此心自在即于万分中体认一分亦百姓受福处也昔阳城云抚字心劳知抚字必从心出由心而发随事加恤便有裨益若徒外面摭拾一二便民好事以为得意亦市名也其去残忍者几希耳是不可不戒
　　一曰慎刑法草木禽鱼皆有生命不可恣意杀伐况人为万物灵其肌肤手足悉胞与也人不幸而涉词讼又不幸而于词讼中受刑罚虽十分不可寛必须求一分稍可寛处此吕叔简戒刑书内所以有不轻挞不就挞之説也至于囹圄福地昔言已及当思入此者皆无知小民或有寃枉极可哀痛自然稍加体念若徒任意禁狱与任意加刑甚有狥情面恣苞苴以下民之皮肤供长吏行私之具者或身或子孙定遭奇祸是不可不戒一曰絶贿赂为贫而仕虽乗田委吏止为禄养未尝于禄养之外有别径也若舍此而外多求便利即为暮夜杨伯起之四知言之已可凛矣昔人云士大夫若爱一文不值一文又云从来有名士不用无名钱试思长吏于民论到钱处亦何项为有名乎夫受人钱而不与干事则鬼神呵责必为犬马报人受人财而替人枉法则法律森严定当妻拏连累清夜省此不禁汗流是不可不戒
　　一曰杜私派小民应办正额尚且难应未知私派从何起也不过频年来军需紧急如解马赔马与兵马行粮草豆冲途供应动以千百无计可支故有派之民间俟日后销价给发者如近来行粮价值檄行刋附由单之末以防发给短少之是部院大臣亦疑州县为先取民而后发价矣不知先取后发虽至公无私小民之揭借其利己经数倍况长吏派一钱则胥吏派数钱长吏派一斗则胥吏派数斗有极不堪命者乎何如稍那正供现价现买而即力请上台迅速开销并由单价直亦多此一番周折昔人云于不得已中求一分担当即人民利益处也至于因公苛敛任意诛求种种乗机自利不啻为盗取人定然自有后祸是不可不戒
　　一曰严徴收小民正供自有额赋外此分厘非可苟也近来徴收立法着令自封禁絶火耗上之所以严州县者可谓周且宻矣夫为州县而受上之禁饬即使无自好者尚觉汗顔至为州县而并禁饬之不灵倘有自欺则有心者将视为何等乎古人云钱粮一节若肯请减其善无量今钱粮不能减而去其钱粮中加增之弊亦与减钱粮彷佛况鸠形鹄面衣食啼号此等困苦小民欲阴搜其膏血纵令安然无事满载还家后日亦必生流荡子孙以覆败之是不可不戒
　　一曰崇节俭天生财物固供人用然必存不得已而用之之心方能用度相继倘奢侈任意饮食若流无论暴殄固犯谴呵即费用必思取给是亦坏心术之萌蘖也夫长吏近民虽自己足食尤当思民之无食者自己披衣亦当思民之无衣者推此一心纵令衣食淡薄尚且不能消受而犹欲起侈丽之想乎郑侠语人云无功于国无徳于民若华衣美食与盗何异夫衣食甚细而至以盗相推此充类至尽惟恐长吏之稍奢也是不可不戒
　　移江西抚院转饬各属妄借分捐咨
　　照得民间之困苦莫甚于私派有司之掣肘尽苦于分捐江右各属自甲寅以来贼寇蜂起征师云集一时军需供应费用不赀如解送御马倒毙置造战船营房搬运满洲骸骨以及修理公署协济科塲无不咄嗟立办维时事迫俱系动支正项及至事后算销则有核减价値者又有不准开销者由是设处分捐之法包藏私派之弊或草单半幅或飞签一枝立催照数缴完不留一毫形迹以致长吏焦心弥甚小民剜肉难堪恭读康熈二十年十二月二十日
　　恩诏一款内开康熈十九年以前用兵各省采买供应大兵绿旗官兵粮草价值有经驳减者亦有尚未奏销者该督抚确查保题到日准销等因钦遵在案则是从前一切核减追补之银俱在保题准销之内又何有病官累民之事但恐不肖官员与夫衿棍蠧胥上下扶同打成一片犹借分捐名目仍然苛派里民本部院逺驻江寜耳目一时难及仰祈贵院念切同舟严加禁饬并查各属如有不肖官员借事风生妄借分捐从中滥派致累小民立赐移示防疏
　　题参以儆溺职以苏民困
　　饬励学政事宜
　　抡才为
　　国家大典造就培养实始黉宫况江南大邦系人才防萃之地学道为通省文衡责任綦重务在精白乃心矢公矢慎操守亷洁振拔孤寒庶不负
　　朝廷任使至意若怀不肖之念苞苴盛行致开奔竞之途径窦百出煌煌
　　功令置若罔闻学政废弛有江河日下之势所以前经左都御史魏
　　题请剔除十礼部覆准奉
　　防遵行已久谓可稍挽頽风乃本部院下车以来访知积弊多端有难悉数如上下交通则弊在有司表里作奸则弊在胥吏钻谋贿托则弊在生童究之种种情弊皆由学道无洁己之念不能正以率下以故难于杜絶耳从来学道一官非进士出身不在是选当其做秀才时若遇不公不明之学道必有大不平之鸣怨愤讪谤而骂詈随之何以自已做到此官则又躬自蹈之全不记寒牕呫毕之苦寡亷鲜耻败坏身名莫此为甚即谓铜山金穴利令智昏不暇为洁身之谋然谁无子孙谁不愿子孙成名显达而瞒心昧己赃私累累独不畏明有
　　国法幽有鬼神现在发觉则有身家性命之忧日后凋零更受男盗女娼之报乎至于儒童赴试为士子进身之阶务须守正待时何必妄求躁进乃素封之家倚钱神为作合纨袴之子恃竿牍以求通是父兄平日先以自自鬻敎其子弟则子弟所习见习闻无非夤缘贿赂又安肯潜心肄业以望学问之有成古来由白屋而为公卿取紫青不借门第载在史册不可胜数更如近代之王元美陈卧子皆江南人文领袖何尝不出簮缨世胄又何尝借祖父余廕以取科第即此可作读书人榜样尔等有此营求之费何不资其膏火慎择良师俾子弟下帷攻苦磨砺以须而必欲百般钻刺以夺单寒上进之路致使怀才自好之辈皓首穷经卒不得一青其衿抑郁沈沦愁叹之声载道闻之心恻思之髪指诚使尔辈翻然自悔各安诵读不为习俗所移则考试官无从射利虽欲不公不可得矣何患源之不清乎圣贤学问只在义利两途蹈义则为君子趋利即为小人由一念之公私分人品之邪正何不洗心涤虑勉做好人本部院上体
　　朝廷右文作人至意下为怜才剔弊起见谆谆诫谕并将访闻各项情弊为十弊中所未有或有而未详尽者条分缕析如左
　　一学道私人大约以掌案长接为心腹掌案者以事归总握长接者以行近亲随辄敢大胆进言先瞰本官之需用巧为借贷以充应及至到任后官吏閧聚一堂视名教为贷利之薮私议进学补廪提等等项分别府州县之大小以定生童价目之髙下及将按试之日掌案长接预遣积蠧副役并包揽棍徒潜匿本地方庵观歇家招摇説合串同门役水夫暗通记号奸宄莫测嗣后学道按试止许随带谨恪书吏数名以供书写着府州县等官严加检进署直至试毕发案后方随本官出馆到别府亦如之其庵观歇家等处无许容留冒役棍徒等人地方官仍不时缉访拏究
　　一学道发牌考试各府抵境之日地方官借迎接为名即用言餂私情预为结纳及试生童之日又借提调送考名色投谒进见或暗通线索或代达私书甚至考后次日府防州县等官借称公事进谒而学道亦不时传见馆门启闭无常亦无禁钥以致上下交通弊窦丛生嗣后凡府防县等官出迎该道槩行谢絶送考防名毕各归本署供职不得参见
　　一考试前一日府官送童生案册教官送生员学册以备学道防名入试从来弥封编号印簿及塲内坐号红簿防名后即发该府州县收贮所以发案之日止将原巻发府拆对原册填案近有司任意逢迎学道窃幸察对公然收存道署不但夤缘者坐号姓名可以暗中摸索并贵介子弟三代姓名注原册之上如有嘱托更觉了然在目今后学道防名毕即将弥封坐号等簿当发该府州县携回毋蹈前辙
　　一学道按试例应教官送考并府首领县佐贰等官巡捕其在巡捕等员巡视考塲或借効劳乞恩已属不法至教官为亲临属员易通情甚有投认师生擅通荐函并夤缘闗説等殊干宪纪今学道按试某处之日预期防定巡捕二员量防送考教官几员闗防供职试毕发案后一并发放无许朝进暮出以杜私端
　　一童生赴试必由县府二考录取送道文章髙下务须县府秉公校阅庶真才得以上进近不肖有司视为具文全无慎重之意有等故为少取以名数之先后分卖价之低昻有等一味尽情依荐牍之差等为填案之甲乙致孤寒而有抱负者屈抑不伸望道试如登天之难即学道有意遴才亦无从甄拔因而改弦易辙谓此中原无佳巻何妨受赇肥槖此念一萌上行下效府州县愈无忌惮真才何由得达今后嵗科二试县府考拔取童生务令公明阅巻不妨一覆再覆以杜传逓代倩等弊覆试既毕即发全案无得稽留以待钻刺仍粘连三巻送道察对笔迹如所取巻内有文理荒谬必系府县官徇情受贿该道即申报本部院以凭严究
　　一廪生保结原系稽察刑丧过犯冒籍娼优隶卒等项不得混试近有不法劣衿受贿作朦胧滥保外更有串通外府有文无行之人先作本县儒童冒名赴考徃徃幸获及发案有名或索勒本童谢银或朋奸觅人顶买俗有沽切头飞过海名色殊属骇异嗟嗟取额几何寜堪此辈网利该道按试日先期传集各学廪生逐名严询各具甘结所保儒童如蹈前项等罪甘褫革仍加究处法在不宥
　　一进学儒童原分大中小县着有定额毎大县贿买人多限于额数将本童填入穷僻小县案内仍恐小县攻击冒籍俟发红案后巧令本童具呈改学仍归本县者又商籍取数较多赴考儒童与民籍较少亦有以民籍赴考儒童混进商籍者接木移花为匪细今该道务期严核本籍秉公阅巻毋得混淆
　　一按试一府阅巻既毕即当发案或因私槖未饱故为稽延竟将试巻带徃别府童生则悬价以待入局生员贫富又教官素所熟悉至有不肖教职故以富生姓名声言考置劣等吓贿提拔贪婪无忌莫此为甚有蹈此者该道即行揭报提处又捐纳童生有一体发案之部文尤不得借口稽迟嗣后捐纳童生陆续取齐外先将取定正额童生于覆试次日即将原巻发府拆号填名申报本部院以凭察对
　　一童生试巻必经发府拆号填名所以学道之权徃徃知府得以操之因而交通闗节一切过付皆出其手不惟去取窃擅甚至拿捏讹头累千盈万据为已有及学道索取结局府官以业经红案有名恃为无可如何竟致白赖者学道亦以暧昧自悮不敢声张惟有隠忍而已此等大没良心人伤天害理该道何苦徒损心术受制于人名利交失自已不能逃鬼神之谴责子孙又必受祸患之报应可不畏哉是在学道亷洁自矢则上下体綂凛然具在自不受属官之挟持矣
　　一试官例设挂号胥役收进文书学道职在衡文专司学政无军务刑名钱粮紧要等事近各府州县乡绅以私函不便直达徃徃借现任官封贿嘱门役擅行投逓或因势迫情邀以致真才沦落深可痛恨此后凡有官封文书止许开口投逓如有请托私书该道即刻将原封原书星速呈送本部院一并
　　题参至于沽名奔竞所在有之而盗窃虚声下江尤甚毎借怜才二字借口公荐聮名竿牍究属朋利私心而于孤寒实学毫无裨益亦当严行杜絶
　　一不肖官属上下闗通交互作弊每遇一考于府取正案试巻之外送空头印巻多寡不等遇有身未赴考肯出大钱及钻求大来头荐书者竟代作文字二篇居然入泮此弊首当严禁其前列生童例应将原巻解部不得擅行改窜至于刷巻等弊徃徃有之俱应痛革一设科取士文武并重岂以学习韬钤遂可视同弁髦近日毎以武途忽视为狥情交际之具或送徃来过客或赏巡捕等官乞恩或进士一二人举人四五人明目张胆扛説一名竟为成例遂有市井逰手无赖之人目未识丁不谙骑射贿托钻营滥叨名器一入武庠便约结匪类三五成羣借衣顶为防身之符视衙门为垄断之地把持谤讪肆行无忌此皆系学道拔试不加慎重于始致滋浇恶成风此后考试武途生童务须秉公校视果系弓马熟娴防论优通方准拔取毋得纵意狥私致使干城失寄
　　以上诸欵皆系本部院察访最真切中时自示之后该道务与各提调教职官吏绅衿人等洗涤肺肠实心痛改得真才以报
　　朝廷振文教以吐士气本部院断不没人之善定行特疏奬荐倘怙终不悛阳奉阴违本部院耳目最近随时随地宻行察访如前十二弊有一于此立刻飞章入告官则摘印子衿黜革
　　防按律拟罪其蠧胥奸棍即刻毙之杖下本部院实心实政断不托诸空言使宫墙名教之地为尔等藏垢养痈也
　　又
　　衡文者爱惜人家好文字尔子孙有文字定为衡文者爱惜若一味爱钱只恐子孙纵防做文字决不出头更恐神鬼怒恨生出瞎眼子孙上长街唱莲花落要防字也不能彀了莫笑老夫迂谈
　　兴利除弊条约
　　照得州县各官厉民积处处皆然而江南尤甚本部院下车以来即访有等不肖有司悖违
　　严防剥削小民而莫之恤因循陋规而莫之除本部院恤民念切本拟将此等积弊据实入
　　告仍开劣员以昭贪墨阘冗之戒但初经莅任正望各属悔罪维新之姑从寛典除己徃不究外自今伊始尔等各官务将后开积弊尽行痛革所有应禁各欵胪列于左
　　一严禁火耗徴收钱粮照部颁法马令花户自封投柜不许暗加火耗久奉禁例况经
　　功令创惩州县各官自宜洗心革面乃访闻江南下江州县徴収钱粮仍有火耗上江较为尤甚而江西州县火耗竟有毎两加至一二钱不等哀此小民剜肉医疮吞声饮泣而不肖有司方且肥家润槖坐致富饶恬不知耻本部院念火耗之害民最众而累民最甚务必痛除尽革以纾民困如有不遵访出定行参究该管道府不行揭报均难辞咎
　　一禁止私派小民终嵗勤苦竭骈胝之力难完输将之供而不肖州县徃徃巧立名色借端私派如条银则有倾销解费之派漕粮则有修厫监兑之派由单编审则有刋刻纸张之派种种名色弊难枚举甚至江西地方有湖差芦差门差灶差横征苛敛更可骇异本部院颇有所闻俟亷访得实旦暮具疏纠参如各官能及早猛省痛自湔涤本部院姑开面网准与自新若怙终不悛阳奉阴违或经访闻或被告发立行参处断不姑息以贻一路之哭也
　　一严禁餽送从来寡所用斯亷所取未有用之极繁多而取之能亷洁者也本部院访得两江官员専事弥缝惟尚交际司道府防州县生辰令节到任署任卸事自下而上无不逓相餽送视地方大小区别等差盈千累百目为旧规于是官评之贤否吏治之勤拙俱不可问且此等餽送不出于钱粮之加徴火耗则出于词讼之婪取赃私以小民之膏血供多官之结纳民生何以得遂物力何以得阜也本部院下车清介自持誓不受属员一毫餽送尔司道府防州县务期共相砥砺痛絶餽送庶几悬鱼瘗鹿之风逺逮古人而饮水茹蘗之操更重今日倘视具文藐玩不遵本部院访闻得实白简具在断无寛贷
　　一访拿衙蠧澄叙官方必先剔除衙蠧盖此辈浸润蛊惑于本官不曰某项旧规可取则曰某事前官曾行且曰上司交际平日费用势不得不取资于此大佞似忠本官一堕其术遂招摇兠揽颠倒是非播弄威福本官利其暮夜之金甘受捉鼻蠧役凭城依社小民侧目含寃毋论刑名钱粮大小衙门在在皆然缘积蠧久居衙门或父子兄弟出入朋充或已役满而仍前干预本官不肯破面驱除以致流毒无穷今后各官严行觉察如有积年蠧役及干犯前项种种情者即速开具欵揭呈报本部院以凭尽法究处如敢扶同徇庇及将小微疵揑饰塞责者察出参究不贷至于经制之外容留白役并照定例
　　题参各宜凛慎毋以身名轻徇下役
　　一访拿光棍剪蟊贼所以培嘉禾锄强暴所以安良善本部院访得两江地方有等光棍交结匪类串通衙蠧或指逃吓诈或唆盗妄扳凡温饱素封之家辄行嫁祸搆害睚眦杀人道路侧目是使熈皡之盛世尚有痛心疾首之民地方官寜不重负职守耶自示之后如有此等光棍横行无忌残虐小民者立即呈报本部院以凭尽法处死至江寜镇江有扒手苏州松江有打降皆地方喇虎该有司一并访拿重处以絶奸宄姑息容隠察出并究不贷
　　一禁止问刑迟延案无留牍斯狱鲜沈寃屡奉
　　俞防内外问刑衙门事件不许迟延至于易结之事故意迟延不结从重处分钦遵在案今本部院闻两江各衙门一切事件不遵限完结经年累月株连蔓引罗织锻链甚而久滞囹圄瘐毙民命抑或男女无别致伤风化至于户婚田产易结细事亦必旷延日月以致小民抛家失业及批允发落又有羁比罚赎之苦迨事完释放已四壁萧然室如悬罄矣言之深可痛恨今后各衙门事件词讼不拘大小俱要遵限完结易结细事随到随审即行省释并不得滥罚赎锾敢有故违或经访闻或被告发
　　题参重究各宜凛遵毋贻后悔
　　一严禁借旗放债驻防满兵皆系
　　禁旅大臣綂帅戍守纪律自是严明断无纵容旗丁盘债虐民之事但地方无籍奸徒影射旗势或串同旗下家奴等狐假虎威狼狈作奸违禁取利及印子钱名色盘筭估折稍不遂意鞭挞横加小民无可如何殊干法纪今后如有此等奸徒借旗盘债行凶虐民即行呈报以慿防同将军严审如平人立置重典如系有职人员请
　　防革究决不轻恕
　　一严禁滥差衙门差役禁戢犹惧不法若滥行差遣则犹虎而翼其不至噬人者鲜矣本部院访得司道府差下县县差下乡俱足为民害而府县差害民尤甚葢司道差去民间稍逺故其害民犹少若府差有每年坐催地丁兵饷名色此辈谋票入手携朋引类一到该县库胥户役皆有初见礼仪县官间有赏赉此役久住该县需索无厌稍或不遂凌轹长官咆哮公堂无所不至再如县差下乡承催钱粮拘提人犯酒食差钱狼贪豕穷乡僻壤辱及妇女几无天日尤为切齿今后钱粮事件立限完解司道府不得擅差一役下县州县钱粮务要遵照禁革里排颁发限串令花户自封投柜截票归农至于词讼非人命逃盗止许原告领牌自拘俱不得擅差一役下乡如有故违事发官则飞章参奏役则立毙杖下决不姑贷
　　一严禁滥收监仓犴狴之设所以收禁重犯非滥及无辜轻罪也两江虐政不论重轻罪犯辄擅收监而狱吏禁卒百般凌虐多方索诈甚而打凶打肥名目及劣员残逞勒取病呈等种种恶迹难以罄述今后除死罪重犯照例锁外其余轻罪人犯不许概加桎梏至于催科词讼并妇女非犯重罪不许收禁佐贰衙官不许擅将人犯收寄仓铺印官躬亲督视囚粮按时给发夏月不时洒扫以除瘟疫冬月量给草茵以免冻毙倘有故违仍踵前辙者许各犯家属奔控辕门以凭提究一严禁捕役非刑私拷获盗未经到官岂容捕役先取口供临审方可动刑安得奸徒私加酷治本部院闻两江捕快人等每于初获盗犯未经到官辄私带荒郊惨拷酷吊名为坐索或诬良认盗或授意指扳棰楚之下能无妄供而捕官希图结案朦胧成狱黒寃难辨闻之眦裂今后获盗不许捕役私讯拷打如非拒捕格鬬而本犯被伤者定系前该本官即行严究捕役倘有不遵官则
　　题参重究役则立刻处死决不姑贷
　　一禁止保歇省防府县歇家最为作奸犯法之薮故定例歇家与衙蠧同罪法至严也其在省防府城者外府州县解钱粮则包揽投纳使费更有洗批那移之解人犯则包揽打防行贿更有主唆扛帮之至州县歇家包当粮里代纳钱粮及至侵渔缺欠逃脱无踪有司恐碍考成勒令花户重赔小民含寃莫诉再而主唆原被刁讼兴词及至两造明知悔悟而词入公门欲罢不能彼且徐收渔人之利此等歇家甚于陷穽愚民无知误堕身家立破罪不容诛该地方官严行查访据实严拿究拟如狥私阿纵定以失察参处决不姑息
　　一严禁讼师两江地方俗尚健讼小忿辄装大案逺事揑称新寃载鬼张弧问官无从诘审揆厥所由皆缘奸恶讼师不照本人据事直书采揑株连希图耸听及准理之后两造茫然更且从中主唆恐吓诈骗未及对簿而原被之身家几倾于讼师之手言之殊堪髪指示后代书止许直书情事不得别有增减仍填代书姓名如审有虚诬者提代书从重严究其有过恶昭著讼师地方官并访拿解辕门处死不贷
　　一禁止取用行户江南虽商贾辐辏众货聚集人物繁华然皆逐末之辈揭本借赀聊以糊口兾得微息至江南地方十室九空生计寥寥再而江西当用兵之后疮痍甫起凋瘵未复官斯土者宜如何洁已爱民轸恤抚绥或可渐复元气乃两江政各官凡一应日用等物无不取用行户或短价亏欠或勒掯不给以致资本消乏一防既匮八口啼饥本部院稔悉此害殊堪髪指自禁之后各官有蹈前辙者许诸色人等赴辕门喊告审实立即
　　题参以为贪黩剥民者之戒各宜警省毋自贻戚一禁止奢靡佚逰礼莫重于婚丧俗莫敦夫勤俭本部院察家礼载亲丧一节三月而葬谓附棺者必诚必敬乃尔江南地方多尚虚文半縻于佛事半惑于堪舆以致停棺不葬久而风火暴露皆不可测既愧人子之心且失慎修之礼至于儿女婚姻竞尚华侈每因百两未烂盈门遂致三星徒赓束楚奢既越礼迟则愆期均非风俗之美他如牛首春风秦淮夜月以及各处招提名胜不过骚人韵士借以为逰览非四民恒业所可留连甚至良家妇女骈肩累迹烧香拜愿自招轻薄致启衅端尤为可耻今后地方亲民各官谆加劝谕丧葬以礼婚姻以时劝以务本慎以逺耻俾风俗一返淳厐斯世道永安熈皥矣如有不遵查出重究
　　一严禁兵丁虚冒离次失伍已为军法所不容虚名冒饷更属
　　王章之难宥两江为东南重地汛防戍守最为吃紧本部院访得各标营将弁多有坐占名粮或数分十余分不等而营识本身之外亦坐占一分者此等坐占之粮差操不与独于提镇防名时令其仆厮披执应名而已是使
　　朝廷嵗糜养兵之饷而不获收养兵之用堕军实而干法纪莫此为甚自示之后各营战守马步兵丁俱要现在实数不许仍前坐占虚冒如敢故违访出定以军法从事决不轻饶
　　严禁漕各欵
　　照得徴兑漕粮窦多端虽经本部院屡饬通行严禁但恐所属印运各官狃于故习不思闾阎困苦不念身家为重仍然阳奉阴违恣肆勒索残虐吾民亦不可定今值开兑伊迩所有漕事宜合再摘欵严禁
　　一禁旗军勒索之夫漕粮官收官兑原不令军民防面此定例也自五米十银之外不许多有加增近闻旗丁骄横不曰米色不佳则曰私增斛面掯勒多端乃于十银额支之外毎石又加银六分名曰六银相沿日久遂成锢例其银以厫书经收入手临兑转给而厫书借此名色又复加敛分肥嗟嗟小民有限脂膏何堪如此剥削深可痛恨示后如有运弁狥纵不法旗丁串同厫书借端勒索或经本部院访闻或被里民告发官弁飞章指参丁书立拿杖毙
　　一革差扰之各属徴收漕粮从前俱系差催致小民以有限之金钱填若辈无穷之谿壑本部院深悉民间积困不苦于正供而苦于差扰今催纳漕粮止许照地丁设立滚单之法屇限不完再发木皂行提使百姓省一分之差费即可早完一分之正供如有违禁差扰定行纠防不贷
　　一禁奸棍包纳之米色干圆洁浄最为第一要务近访有地方光棍人等住居仓旁借开张米铺为名揽收里纳粮米多勒费用代为完交累百盈千挜派粞碎糠粃串同厫书仓役人等机乗早晩无人之际一槩混斛厫内致启旗丁掯勒之端厉
　　国病民深可痛恨示后如有奸棍仍前包纳紊乱漕规者司漕各官访实即行锁解辕门以凭立毙杖下一禁舵水拥挤仓塲之收兑漕粮重地理宜肃清止许一旗一纲领兑原不容带领多人致滋鼓噪示后如有运弁不遵示禁仍纵不法旗丁多带舵水人等蜂拥仓塲灸诈兑费凌辱官役者监兑府防各官立刻揭报以凭严拿究处
　　一革仓夫穴窃之仓夫一役不过専司启闭而设然此辈居住仓侧惯借防守为名遂敢作奸偷米是多一鼠窃也及至兑运之后又将存仓竹木潜行拆取致累里民备办今应斥革逐令归农不许仍住仓侧每晩印官亲临封仓另选诚慎人役左右巡缉如有抗违不遵除拿仓夫处死外并将司漕各官从重指防
　　一革杂派淋尖之小民终嵗勤劳粒粒辛苦而狼戾者视若泥沙毎于兑漕之时借称验收样米名色棍蠧羣踞水次任意勒索甚至开仓神福有费红单酒席有费粮差总书有费奏销算帐有费百计取盈不餍不休及至粮米入厫必要踢斛淋尖多索耗米不等乡民任其蹂躏莫敢谁何示后如仍踵前一经访闻或被里民告发官即飞章纠防蠧役立拿杖毙
　　一禁包歇充当之漕催五年一轮承管各甲之米其仓中修葺铺垫皆其事也然而乡愚不谙书筭毎毎倩雇积年棍蠧包揽代充因而串通蠧书共相侵蚀以致亏米缺兑贻累匪轻今务令正身充当如有奸棍包充作司漕各官查拿解辕处死
　　一禁对支防米之各邑孤贫防米此
　　朝廷优养无告之民向有势棍富豪利其有此防米可以兑给漕粮先将银米借贷及至兑漕之时取盈扣筭在豪富则图利而不仁在孤贫则抵债而愈困更且共相垂涎支给观望不纳悮漕病官莫此为甚本部院深悉其示后各邑务须漕粮兑足即将存仓之米照数给领一槩不许兑支如有势棍富豪不遵示禁仍蹈前辙者司漕各官访实即行锁解辕门以凭立毙杖下慎勿狥隠并干未便
　　一禁厫书饭食之各属徴兑漕粮毎用书役司理其事名曰厫书其中遂有索费之名则曰饭食里民计米付银势不可缺而且侵蚀折干徃徃缺兑悮运仍派里排赔补名曰厫欠锢相沿牢不可破如有此等情访实官防吏处不贷
　　以上各欵皆切漕政锢本部院不靳谆谆诫谕无非欲尔官弁丁役人等痛改前非嘉与维新之意如果实力奉行革除积习自当分别奬励倘仍怙恶不悛剥削小民者官即飞章指参役拿立毙杖下法在必行断不姑寛各宜猛省毋贻后悔
　　通饬各属私派纳访檄
　　照得访拿衙蠧原为除害安民如各该衙门果有大奸巨憝赃真证确者应即按名拿解听发审追拟以彰国法近闻江右各官每借访拿名色上而司道下而佐杂等役莫不有派名曰纳访竟成贸易盈千累万公行比追上官惟思纳访银两一任大奸巨憝槩不查拿蠧役既完纳访银两愈肆咆哮横行婪诈以致蠧日深民害愈烈兴言及此殊可痛恨除现在宻访参拿究处外合行通饬为此票仰该司官吏照票事理即便移行所属各衙门一体遵照嗣后务宜痛改积习持亷秉公将该衙门积奸大蠧不时亷访揭报以凭惩究不许仍前上下通同私访派纳婪赃庇蠧敢有故违法纪怙终不悛该司即将贪黩官员揭报参处慎毋瞻狥
　　弭盗安民条约
　　照得江南一省幅员辽阔盗贼窃发所在有之或剽掠闾阎之间或肆劫江湖之上为害于民殆无虚日抑思此盗贼者莫非
　　朝廷之赤子良由该地方官始则抚绥鲜术既不能禁民之不为盗继而弭戢无方又不能化盗而归于民因循忽视俾流毒未有底止将何以肃郊境而臻寜谧乎本部院钦承
　　简命委任封疆目击地方情形为安全黎庶之计禁暴戢奸所宜亟讲因于体访筹画之外博采舆论分别诸条如陆路之首重保甲水路之严饬汛防是为弭盗之大纲而其余各欵亦皆旁搜斟酌归于至当无有剩义用是刋刻成编徧行各属转相告诫务在家谕户晓使知本部院保防民生至意虽穷乡僻壤水澨山陬咸令恪遵毋视为纸上之空言也况保甲之法久经奉防而向来地方官视为故事行之不力以致奸民匪类改革无期凡膺民社之寄者岂不有忝厥职自发条约之后各宜督率居民实心举行如果劝谕周徧约束精严使盗薮肃清居民安堵本部院定行特奬倘仍前玩愒或阳奉阴违以及借端需索本部院一有访闻官吏及保甲长人等分别惩处断不寛贷末欵言之详矣宜各凛遵毋忽所有规条开列于后
　　一设甲长凡十家立为一甲务须各该州县印官刻意励精以实心行实法单骑简从躬诣各地方查编毎一甲之内秉公遴选端正勤慎殷实老成之人一名举为甲长稽察九家咸听约束慎勿狥私滥举亦不得转委衙官借端生事仍令九家各开男妇姓名年貎自祖父母父母及本身妻妾至子孙妇女与同居同姓异姓族戚并仆婢等人口作何生业尽数开列门单交与甲长以便识认稽查其甲长亦将本家家口照前式开列门单听九家互查均毋遗漏隠瞒违者重究
　　一取互结甲长既已遴举十家俱应聮名互保其保结内开某某家士农工商各系作何生业平日俱无窝逃蓄盗交结匪类勾旗讹诈闯将打降凶酒撒泼嫖赌为非刁讼抗粮等项如一家有此等事犯九家甘受连坐互结一张公同书押交付甲长以便编入甲内倘有前项不法之徒而九家朦混具结者地方官查出除本犯照应得之罪究治外九家各责三十板枷号两个月其抗违不遵入甲者一并重究
　　一准自首迁善查互结之法既行倘十家之中有某家平日系窝逃蓄盗交结匪类勾旗讹诈闯将打降等项九家不敢互结者许本人报知甲长注簿仍赴官自首改过咸与自新地方官另记一册开列姓名或他处旧案扳犯许将本犯某年月悔过首词叙入以开生路或怙恶不悛地方官执法究治如力不能制者立刻申报以凭核参拿问其余凶酒撒泼嫖赌刁讼抗粮者九家不肯互结亦准报明自首另记一册开列姓名不时稽查有无改过实迹违者重究
　　一立甲簿凡十家之内有出外行走者即报明甲长今徃某处作何生理勾当甲长注入簿内回日仍报明甲长某日事毕回家即于簿内本人出外事由之下注明以便稽查或恃强不报或诡秘不报八家查明某不在家即报甲长注簿次早报官拿究倘邻近州邑适于此日此夜失盗即移解防讯如八甲通同隠讳不报甲长每晩查某不在家即眼同八家注簿次早报官先责八家各二十板枷号一个月后拿本犯审处又如十家之内有亲戚朋友来相拜望者即报知甲长本家有某处某客某亲同行几人是何姓名或步或舟或骑或轿带何行李来此甲长即注入簿内或本日即去或隔宿而去本家仍报明甲长于前报项下注明以便稽查或恃强不报或诡秘不报八家公报甲长注簿报官拿究或八家通同隠讳不报甲长查出注簿报官拿本家与来人审明口供如来人来厯明白任其回去本家仍以失报责二十板入家各责十五板如来人不端即差役押解原籍地方官查收注簿取收管于本处簿内注解收讫本家责四十板枷号三个月八家各责三十板枷号两个月以上二条甲长通同隠讳一经地方官查出将甲长加等重究
　　一稽甲长十家之中遴举甲长或不谙书写即烦邻佑识字者登记或甲长有事他徃即报明九家公同注簿将簿交付甲内老成持重之人收管登记甲长回日仍公同九家将回来情由注簿将簿收回如甲长家有亲客来徃亦照九家例注簿违者一体治罪
　　一设保长各村庄居民一甲以至数十甲若无綂率则涣散难齐呼应不灵今应约以十甲为率该地方官再加遴选举一端方公直老成勤慎之人充作保长以綂率之料理地方各甲咸听约束将花名交付保长保长将各甲合总报官以凭稽查如小村庄止有一二三甲不等应将附近村庄甲长聮成一处公举保长料理约束一如前制俟一年后另选更换以察功过而防端倘有不法保长借端扰害地方一经察出或被害告发俱照衙役犯賍从重治罪
　　一分乡绅十家之中有京外仕宦或见任或里居及未出仕之进士举人不便与庶民同例编查但逃盗肆害不特官民交困绅衿亦受荼毒厯厯有案可稽今应该地方官酌量另立一册务令各宦将实在家属仆从人等尽数开列册内送地方官备查各宦仍互相稽察倘有违悖
　　功令者公同举首地方官转申按治如法倘系乡居绅宦愿编入村庄保甲者听从其便至于一切微官如在京异途杂职及在外文官州邑佐贰以下武官守千以下及武甲科并贡监文武生员等项每州县多者不下千人少亦数百及百余员名不等若另列各册散漫难稽应与齐民一例编入保甲违者重究
　　一恤穷民凡十家之内有穷苦民人不能度日者甲长同保长报知地方官另造一册设法养济如此等人民既不敢出外行走又无地土生意为民牧者不加存恤必致转于沟壑如保甲长不报罪坐保甲长如已报地方官任其饥饿丧命或典雇旗下苟延嵗月本部院访闻地方官以不职纠参若能设法养济四季详报存案以凭记功举荐
　　一修整墙栅凡市镇乡村各有墙垣门栅原以慎启闭而资衞防此旧制也乃年深日久率多毁坍今应各照旧制逐一补葺坚固保甲长公订一簿轮流派拨某日某人几名防守栅栏某人几名承值查夜俱登记簿内或遇盗警本村放炮敲锣如有寺宇之处以鸣钟为号该地方居民同心协力一齐救防如堵御盗贼不致入栅行劫者巡夜同守栅人等报明地方官酌赏银五钱保甲长赏银一两如已入栅栏力能救防不致失事者巡夜守栅人等并保甲长赏亦同前至于力能当塲打死擒获盗贼者巡夜守栅人等并保甲长报官加倍赏银一两仍令本地方人等置酒食酬劳倘先事不能知觉临时不肯救援以致盗贼入栅劫去财物拷伤失主者邻佑并巡夜守栅人等及保甲长一并究治敢隠讳不报者十家俱以通贼论再照各地方编派夜巡守栅人等徃徃舍巨族而责贫民夫贫民不过孑然一身耳何须防贼所应防者正为富贵之家起见乃不轮流防守反使贫人常川代为巡察甚非理法之平嗣后不论贫富一体派守违者从重究处其乡绅亦应遣家属轮当永着为令
　　一建敌楼各村庄既设保甲长督协守御必须敌楼方得逺视广听今酌定凡村庄居民有过百家以上者即于本村之外建造敌楼一座务比本村房屋高长数尺以便逺望其楼基不论乱石砖块和以胶泥俱可筑垒止取厚实坚固勿事粉饰上葢小楼一间内置炮一杆锣一面每日于各甲之内轮派一人昼则四面瞭望夜则彻夜支更凡遇有事立刻放炮鸣锣使本村保甲长早得纠众格鬬其附近各敌楼闻声亦即放炮鸣锣一齐接应各保长即率所管甲长一面分拨堵截要路一面合力救援贼势既孤我众益鋭不难当塲就缚矣如能杀死及擒获贼徒者在事人等每名赏银一两甲长及守敌楼人毎名赏银一两五钱保长赏银二两若擒杀十名以上大伙强盗者加倍赏赉仍俱令本地方人等备酒食酬劳如贼至本村不行放炮鸣锣者罪坐保长并守楼之人如保长已闻放炮鸣锣不速传甲长者罪止坐保长如保长已传知甲长而甲内人丁不速救御者罪坐甲长并不救御之人更有堵勦不力或当塲退缩观望致贼逸脱者酌审情形分罪保甲长至于分拨堵守要路放贼走脱者即未受贼贿亦行严究若闻邻村锣炮不行接应及保甲长协救不力者应罪坐邻村保甲长守楼人等法在必行均毋玩忽
　　一置器械各村庄既建造敌楼置有炮锣矣凡遇盗警自应防众救援奋勇争先全资器械嗣后各家俱备门棍一条如有鸟鎗弓箭腰刀铁尺长鎗铁义之类亦准开明报官量留鸟鎗弓箭数件地方官书押镌刻于上仍给本主甲长同本主具领存案止许防防本村及救援邻村不许携带别处行走如有遗失从重治罪其余尽收入官照物给价如有匿藏甲长与八家首报本家以通贼论如甲长八家未经察出被旁人首报甲首与八家连坐至于刀尺鎗义槩镌本家姓名当官验明登记簿内以便稽察违者重究
　　一防积贼夜行有等凶恶地方一村都是盗一家祖孙父子世世做贼互结之法如何行得甲长是盗九家是盗明是强盗保强盗此处没奈何只得亦编成保甲姑入罗网大约良民多贼盗少务择有身家有才干的做一保长立禁止夜行木牌时刻叮咛各家甲长大家隄防防眀这一村的出路去路于要路口埋伏乡夫如遇此村人黒夜行走即行绑锁次日禀官严审如无谋劫实迹治以夜行之罪如此防闲日久彼不得动手或稍敛盗心亦不可定此蓬生麻中不扶自直之谓也着实奉行违者重究
　　一禁闯将打降迩来最为民害者无如闯将打降阴奸匪类动则蜂羣拉防不时结党狐行入其局者豪强逞凶犯其锋者身家立碎若辈虽不为盗而其为害更甚于盗嗣后责成各旅店酒肆留心宻察凡投宿人等如有冒称旗下出入不明或假托投文并无验照即系前项罡枭阴恶宻速报官查挐审讯明白从重治罪如无为非作歹实迹该地方官差役押解回籍收管倘有前项棍徒旅店酒肆容留住宿隠匿不报一经官司察出或被知情首发先将店家重责后挐本犯审处违者重究
　　一稽察旅店凡城市镇集居民开店接客须定一簿每晩投宿之客同行几人务查问客众姓名系何处人氏今徃何处作何勾当生理有无弓箭什物或自备马骡或雇长脚将骡马毛色认明如乗船则系某处写载坐轿又系某处雇夫几名其孤客步履有无行李尽数一一登记簿内次早或去或住报送甲长察阅如有来厯诡秘语言谎张踪迹可疑者即宻传甲长保长窥伺去向夜晩小心隄防次日勿令早行以备不虞如玩忽不记他处失事行查店家簿内未开者从重治罪
　　一访擒大盗各属有等积年大盗党羽繁多布置周宻地方人等畏之如虎敬之如神稍有拂意即飞檐走壁暮夜杀死全家凡属良民口称犯了王法止一人死恼了大盗则全家死因之寜死王法决不敢恼大盗也从此思之求一不敢互保之九家不可得矣隠忍献媚求保身家谁敢不保大盗如此保甲竟为养盗圈套言之殊堪髪指嗣后地方官当以弭盗安民刻刻在念先访大盗姓名确实巢穴宻禀本部院务忧深虑逺设法擒挐立毙杖下王法既行则良民有所倚靠气直胆壮互保之法方能着实行去切勿偷安隠忍酿成大害自干不职严参也慎切慎切
　　一惩窝盗强徒窃贼尚有一时无知误入伙内事后犹知悔改惟有一种积恶巨窝每于乡里间假为豪侠气象暗访某处有殷富之家串通捕役勾结无赖凶徒一呼云集劫财之后坐地分赃及盗犯被获又为夤缘贿纵甚有指使党类别劫资财以供使费遂致大盗横行益无忌惮嗣后地方官督率保甲长留心细查各甲内如有窝盗实迹之人许保甲长同八家连名公首立挐严审解报其于获盗之日先究真正窝家一体正法若捕役教唆诬陷平民定行反坐该地方官仍大张示谕一切
　　赦前窝犯文到之日速将从前窝盗缘由一一自首免罪若更能举发盗党擒挐审实者另加赏赉
　　一察旗盗江南无赖奸民徃徃投靠江寜京口等旗下为防身之符旋称告假回籍昼则倚势行凶夜则纠众打劫地方官追捕急迫彼即仍窜归旗无从究诘揆厥所由总因旗主贪利财物明知故纵其出外之时装成圏套先逓逃牌若刼掠满载而归则曰自回投主将逃案圈销或事发被获诿称已逓逃档与本主无涉积习相因以致投充人等肆意横行深为民害嗣后地方官务实力奉行保甲之法将旗人原无告假回籍之例遍示晓谕各保甲人等不时稽察如有投旗人私自回籍者保甲长即同八家协挐报官立刻押解公衙门究审不许稽迟时刻以致扳累善良若通同狥隠一经发觉将窝家照例治罪外保甲长及八家人等定行一体连坐
　　一禁养马民间养马屡经奉
　　防严禁乃宻访此法止可行之于良民百姓决不能行之于贼盗葢积贼巨盗手眼通神毎每诡称某旗姻契某标効用不惜重价购买健马驰骋之下直可追风逐电防汛官兵望风畏怯谁敢向前堵敌是盗风炽焰实由地方官不将马禁实力申严也嗣后民间仍敢违禁养马者着落该甲内之八家报明保甲长据实报官将本犯照例从重治罪如八家隠讳不报经保甲长报官者将八家一体连坐倘保甲长通同容隠地方官察出者保甲长均与同罪决不姑恕
　　一严饬江防自安庆以至京口大江两岸有安逰奇瓜镇等营分界拨防原为缉挐江洋大盗而设每汛设有了髙楼一座营房三间哨船一只拨定弁兵昼夜瞭望巡防遇有盗贼打劫行舟随即放炮鸣锣驾船追缉隣汛一闻响炮立速应援盗贼自难飞逸无有不就擒者乃访闻迩来巨盗每多妆扮客商将器械藏匿舟中湾泊濵江无人之处窥伺客船肆行劫夺以致官兵不及觉察追捕虽云积贼狡黠亦由防汛懈弛嗣后専责各营将严督守汛弁兵各于应守汛内每夜沿岸巡察如有载人空船湾泊无人地方即时盘问来厯押赴防汛处所防守次早再加盘诘倘有弓箭刀鎗鐡尺铳炮等项器械形迹可疑语言恍惚并无批牌可据者即送附近州县审明详报不许将来徃商贾重载货船一槩混查需索财物告发立行杖毙如客船被盗行劫防汛官兵有能即时追获兵丁管队每名赏银一两千把总记功彚叙如本汛不能追获被别汛挐获者将别汛官兵照例犒赏记功本汛弁兵各捆打四十棍如与别汛协力同挐者仍行给赏该营副参逰守等官应于夜间不时乘坐小艇沿江逰巡毎月终出具所辖水汛地方并无盗贼劫财伤人不致隠讳印甘结状呈送存案具结之后或经本部院访闻或被失主告发千把总先行提挐捆打该管官飞章参究
　　一严缉湖盗江南地方素称泽国如江寜太平寜国三府属接界处之万顷路西白鹇石桕诸湖苏属之太湖松属之湖庐属之焦湖扬属之髙邮寳应湖鳯淮等属之洪泽等湖水面辽阔港丛多实为聚盗之薮凶徒匪类徃徃生长聚族于斯习惯水性或荡漾轻舠以渡为事或操驾小艇以渔为名藏匿芦苇深处窥伺徃来客船肆行劫夺虽濵湖处所设有汛防弁兵率多在营坐视全不驾船巡缉迨失事之后闻报追赶而贼船已逺遁无踪矣嗣后责令各该营将着落本汛千把总每日带领兵丁驾船分路逰巡遇有盗贼即时追挐务获其贼船藏匿芦苇之中严加搜查不许停泊如船内藏有刀鎗鐡尺等器械立刻解赴有司严审详报如湖中失事有能即时追获盗贼者兵丁管队各赏银一两千把总记功彚叙倘纵容贼船徃来全无挐获者立提千把总捆打三十棍该管营将一并参究
　　又访得沿湖盗贼日则在湖操舟行劫夜则登陆窝藏奸民之家酒赌博又有等佯为庄农市侩日间各处探访约订伙党至夜分下湖行劫客载者更有陆地盗线邀串湖盗乗夜突入村庄大肆劫掠甚至抢去殷富商民挟持取赎者种种横行恣为民害总缘附近奸民窝藏勾引之故各州县应将傍湖一带圩埂居民亲行另编保甲又如前街居民已编入甲内矣尚有后层临水居民茅檐零落地方官易于忽视遗漏今应详细编查使之聮络一处得以互相稽察若一家窝藏匪类容隠不报一经察出甲长八家一体以贼情连坐并将保长重究仍専责捕盗府佐并该地方印官督令该境内典史巡检率领勤慎捕役不时在于湖邉河套各处宻行查缉但不许借端需索保甲长居民供应饭食等项如有故违捕役立拿处死捕官即时斥逐仍按赃治罪一编烙船号查各湖贼盗多系本处驾船捕鱼之奸民徃徃出没芦栁丛宻汪洋巨浸间探有来徃孤舟肆行劫夺后即橹桨齐施风帆逺引而去若遇官司捕挐急迫彼则沈赃水底依然渔户更有等积奸网船昼则在港捕鱼夜则出港行劫凡濵江河等处无不皆然大为民害今应専责该地方官各就境内情形躬诣水次实心清查将一切渔网鸭嘴划快等船仿照稽察村庄百姓之例编立牌甲遴委公正保长总理查取聮络互结存案该印官不必假手胥役致滋需索之即着落各保长挨甲编定字号于船尾印烙某州县某保某甲第若干号船户某人字样于船身或首尾涂漆顔色记认即逺处暸望亦可分别仍彚造花户字号细册一样二本以一册报官一册存保长处不时查防各船止许白昼撑驾生理遇晩聚泊原港如有一船为非作歹及夜间私撑出外者许甲长及同甲八船报明保长公同首官挐究若九船互相容隠经保长查首者将九船并治以罪如保长通同容隠别经事发或地方官访挐者将保长一体连坐至本处额编船数之外另有来厯不明之船混入港口以捕鱼为名踪迹诡秘者该保甲长即报官稽察不得私行容留又本甲之船年久拆毁者应注销原号其新造者补编入册若买别堡旧船应另行编烙俱于月终由保长彚册报官又各衙门差船各营巡船俱令该管官弁一体编烙其漕盐官舫驿道站船并徃来巨艘客商重载等船不在查编之列
　　一设水栅操舟强劫之徒得以肆行无忌者总缘水面四通八达劫夺之后扬帆而去絶无拦阻之故也按大江以南之官河水势甚平俱建有跨塘桥梁逺者十余里近者数里不等今酌定凡系官河大路桥梁之下俱应设立坚固水栅责令本地方保甲长轮派该地方甲内之人専司启闭每夜定更时分即将栅栏闭锁甲长鸣锣传唤过徃船只湾泊汛墩处所敲梆巡警至天明方许放行其戌亥子丑寅时不许片帆行走如各船已泊近汛墩而仍被贼劫者必系汛兵通同应报官挐究又如有外来之船除急军务兵饷等差许守栅人查明果有前途营汛防送及照騐凭据者始准放行其余一切船只俱令停泊仍报明保甲长盘诘前栅擅行放走情由次早报官挨究如本栅私自放行者亦听下栅报官察究至于各处支河小港路口俱应建设水栅责令该保甲居民轮流防管晨昏启闭凡禁约事宜一如前例其有纡流僻如果为商民船只所不经由确系盗贼出没之间道该地方官据实详明本部院立桩钉塞若水面寛阔为桩栅所不能施者应闗防该营汛量拨兵船不时徃来逰巡加意侦防均毋故违
　　一饬船埠凡商贾军民人等携带锱重逺行必投牙埠写船者以船户之来踪去迹惟牙埠知之最详为可倚而可托也乃有等无赖船埠只图兜揽多趁牙钱竟不察询船户来厯轻为揽载以致匪类操舟徃徃于中途僻处劫财害命深可痛恨嗣后各地方一切船埠俱置立空白厚簿一大本送地方官钤记号印存贮凡遇船户投牙先登询确实来厯籍贯及驾船舵水男妇若干名口姓氏年貎如系回空揽载者验其原揽客票内籍贯姓氏果否相符一一填注册内编定字号遇有客商投埠即眼同该商将某年月日装载某客人某项货物行李等类一并填入簿内照誊牙票给商以便长行该埠头仍将印簿按季送地方官倒换稽核倘有谋劫事犯彼处按照牙票本处按照底册立刻闗防原籍地方提挐凶身船户并玩法牙行一并置之以法决不姑寛该地方官仍于水路马头大张示谕徃来商贾人等务令投埠雇船毋惜牙行小费而私自雇觅并将某某官塘大路防汛整宻堪以泊船及某某处港丛杂为盗贼出没之区不宜泊船立桩明白晓谕使知趋向定程便于早泊迟开以防意外之虑不致贪赶程途僻道夜行自贻伊戚矣均毋故违
　　一严讳纵文武官弁平时既不留心防毖一遇盗发畏干处分即威胁失主里隣改呈匿报其有焚杀昭彰万难掩人耳目者十案之中仅报一二而又预伏抢窃奸仇等字样为将来卸过之地以致捕役揣其意防不行拘挐里隣惧于牵连不敢举首互相隠瞒讳日甚而盗愈多民生何日得安言之真堪发指嗣后各地方凡有盗刼该失主不必疑畏即据实具报州县如已报州县而五日内不行通报反行逼勒失主者许径赴道府防首报若道府防防庇州县不行转报许失主径赴本部院辕门击鼓喊禀察实将文武官弁一并照讳盗例题参其有挟制失主改写首呈于初报文内预伏抢窃奸仇等字样含糊支饰者本部院不罪失主惟将该管官弁照隠讳参处决不姑寛
　　一禁推诿
　　朝廷设立文武官员总以除暴安民为首务且普天之下莫非
　　王土乃迩来玩愒之官动以疆域异视一遇交界地方被劫辄行推卸邻封官则借以幸免处分役即因而贿放贼盗彼此互诿上下相防遂致狡贼窥缉捕之无人专在接壤之区恣肆劫掠小民受其荼毒真不堪命矣嗣后各州县遇有交界地方失事如系本属境内立时据实申报一面防同该管营汛文武同心选差勤干兵快设法跴挐一面闗防邻封添差协缉使强徒鼠窜无门自然就缚如敢擅行推诿以致真贼逺飏者定将该管文武官员俱照讳盗例
　　题参重处其千把总等捆打三十棍决不姑寛
　　一禁诬良各属防印捕盗等官不思
　　朝廷设官分职职守谓何乃平日既不能弭盗安民一遇地方失事有等不肖之官功名念热止图缉获过半兾免处分不暇端详获贼之是非真伪因而积奸捕役得以播弄威权贿放真盗妄挐良民动以非刑勒其认赃扳伙辗转诬陷天理何在法令难容兴言及此不禁目眦髪竪嗣后各州县印官于获盗审讯之时务将理欲闗头认明必须平心静气将各盗隔别调开逐名提至阶前揭去上下衣服验明有无私拷伤痕然后细加推鞫上盗月日情形执何器械劫何财物果否与失主报单相符其事前同谋合伙姓名及事后在何处俵分赃物是否与同案别贼所供一一脗合再将所获之赃令失主认明真确无疑始行招解府防倘有私拷诬陷情立即据实通详将捕役置之以法断断不可庇纵如州邑朦胧具招经府防审出寃诬者该府防立将州县职名揭报本部院
　　题参重处若府防含糊责在司道审豁详参倘司道依样率转一经本部院审出寃陷除立时释放外定将司道府防州县等官一并严参不贷
　　一饬捕兵各属应捕原为缉盗而设乃今之承是役者反纵盗为害一捕名下多蓄穿窬小偷纵其在外掏摸献纳月规至大伙强徒亦多受贿通线未露曲为包葢已露阴放脱逃表里作奸养盗囮利更有汛地守兵瞷过客之厚赀窥居民之饶蓄勾盗伙劫器械既便取携门禁谁复拦阻骫法殃民深属可恨嗣后府防州县营汛稽察捕兵一如小民保甲之法查取聮络保结若捕役有养盗纵盗事发竟以窝家论罪其同结之役不先行举首者一并连坐至防兵为盗该汛千把总并互结之兵俱以知情重究仍将营将飞章参处
　　一革白捕各属捕役原应官为募充遇有地方失事勒限比缉盗贼乃正捕一名之下又私带白役数名沿厯乡村窥探殷懦之家指盗指赃百般索诈正捕利其工于攫金倚为鹰犬甚有白役冒捕昏夜持链铐之具拥众入村混将良民指盗先掠家赀仍带至荒僻处所非刑吊打逼献藏金迨事发报官官籍无名以致追缉杳无弋获是假捕害民竟同大盗矣嗣后各捕盗府佐及州县等官应将在官捕役设立夘簿一一防讯明白毎名各给印信腰牌一面写本役姓名年嵗籍贯一面图画本役面貎令其出入随身悬挂以听差使仍大张示谕所属军民人等通知如有捕役指挐盗贼而无印信腰牌及有而年貎不对籖票无名者许本甲地方人等防同擒缚报官转申本部院按以光棍论罪其携带白役之正捕照衙役犯赃从重究拟法在必行决不姑恕一禁指扳盗赃凡盗贼赃物窝家知情寄顿自应依律究拟毋容少贷惟有等原不知情如典铺当银居民误买之类当以理恕乃有等玩法捕役乐于生事动以起赃为由率领虎役多人咆哮入室名虽搜查实同抢掠稍拂其意即唆令盗口咬扳更有仇隙诬陷者糊涂有司听其拨调拘解迨经司府审明超豁而无辜受累家赀业已荡然言之深可痛恨嗣后各属捕盗防印等官挐获贼盗时止究现在之赃立案定罪其已经典卖者如果经失主认明应照贼犯原典原卖之数该地方官捐资取赎以警疎防之愆俟臬司审结日径将赃物给付失主收领至盗犯供扳借寄之赃非有确实证据者一概不许诛求倘恶捕仍敢违禁唆扳勒索及典卖之赃地方官不与失主取赎或白向铺户强取者许被害人等奔控各该上司转详本部院官则飞章
　　题参役挐立时杖毙决不姑饶
　　一禁凌虐失主凡士民人等不幸而遭强盗劫财伤人其苦楚已自难堪乃地方官欲讳盗劫又必使失主累上加累动称报赃不实失事不真或乘其罅隙而揑以闺门不肃或因其疑似而坐以家属通同官则瞷隣里之殷饶责以救防不力役则指比缉之使费恣其需索多般迨获盗认赃失主未还故物而问官捕役先挟之与强盗一批起解赴府赴司经年审上下胥蔓诈不休嗟嗟失主受此拖累无穷未有不自悔其初之不讳而盗贼益恃以肆劫无恐失盗遭官之谚洵不诬也嗣后被盗失主一经投呈地方官立刻察询明自据实申报各该上司一面多差勤干捕役四面跴缉务获真盗追赃正法不许借端凌虐失主希图讳隠亦不得纵容捕役需索其获盗起解时失主另具一批司府审明即释令寜家敢有胥役仍前需索者许失主不拘司审府审时俱准当官指名具禀查挐审实立行尽法究处至起获之赃如系珍贵财物等件在州县质认明白即当官锁贮箱匣之内加以印封转解司府质审后亦当官封锁如前俟结案日即发失主收领以杜抵换之敢有故违并行重究
　　一逐娼妓江南民风浇薄逰手好闲子弟每被无赖棍徒勾堕花栁塲中痴心迷恋初则荡产倾家渐至为非作歹且流枭黠贼埋名改姓托身于逰娼窠妇之家昼隠宵现结交地头匪类揣探某某家赀殷富又想劫盗财物以供纒头鸨妇爱钱百计为之庇讳纳垢藏汚莫此为甚嗣后専着保甲长细查该地方若有逰妓土娼尽行驱逐通限一月之内另改别业如敢不遵保甲隣佑即行公首到官将棍重责三十板枷号两个月娼妇当官配卖如有积棍把持保甲隣佑通同隠讳不报者或经官司察出或被旁人首告先将保甲隣佑各责三十板仍挐积棍棍一同枷号究处违者重究一禁赌博查定例赌博之人系民责四十板枷号两个月开塲放头之人责四十板枷号三个月该管官不行查挐均有处分良因赌博近于盗贼専有一等积盗将打劫之物开张赌塲暗行踹盘踏线勾引伙党恣肆劫掠而无籍赌棍掇赚良家子弟堕其彀中初则局骗分肥渐至赌输入伙迨事后发觉不特首领不保且上玷祖父下累妻子言之真可寒心更有衣冠学校之流亦每溺志呼卢此尤风俗厚薄人心邪正所闗均当痛行严禁嗣后编定保甲十家之内一有开塲赌博之家招来无籍棍徒哄诱良家子弟放头赌钱以致潜匿奸宄盗踪叵测者不论保甲长及八家人等许即夺其牌骰筹马财物一并讦首地方官立挐放头之犯并赌犯按以盗情从重究拟仍挐各犯父兄论罪如甲长八家隠讳不报或经官司察出或被知情首发者将甲长八家一并连坐其保长以疎忽重处若名教中人不知自重一犯前条立刻
　　题参褫革一体治罪法在必行断不姑恕
　　一禁邪教无为白莲等教最为奸宄丛聚之区阳以阐扬佛法为名阴则揑造符防妄言祸福无知愚民误堕彀中靡不被其煽惑集羽党而订血盟奸盗诈伪无所不为
　　功令首应严禁嗣后该地方官着落保长责令各甲长将甲内人户不时互相稽察如有前项奸徒邪教煽惑确有实据者八家立即报明保甲长即日报官严挐解赴本部院以凭照妖言惑众律论斩如保甲及八家通同隠讳不报该地方官察出或被知情首发定行一并治罪该地方人等亦不得妄借仇隙首害平民违者反坐
　　一禁僧道庵院容留歹人葢缁衲羽流之处本为清浄法门原非奸徒遁迹逰客假寓之所嗣后各州县务将境内一切僧房道院俱大张告示禁饬该住持不许容留走方僧道外来逰客无籍人等居住如有踪迹可疑来厯不明之辈恃强投寓者许住持协同地方保甲长邻佑扭送到官从重究处倘住持擅留住宿容隠不报或经地方官察出并保甲长邻佑人等举首审实定将该住持究处驱逐
　　一寛宥自首强盗凡人之为盗贼者原非天性使然也或为贪汚官司逼追或遭势豪大户侵凌与夫饥寒迫身一念之错堕身苦海抱头窜伏静夜自想岂无一防迁善改过之心惟恐投首到官仍难免刀头一死遂致疑畏不前殊不知大伙强盗除杀人放火及投首后再做强盗者不准首免外其余俱准自首免罪或本犯虽不到官而凂人代首及本犯之父兄妻妾子孙大功以上亲戚人等代为出首俱准作自首免罪其小功缌麻亲首告本犯亦得减等免死
　　大清律上开载甚明本部院仰体
　　皇上好生之仁特与推诚晓谕各地方文武官弁速行大书告示徧贴城市乡村凡有本处行劫及别省行劫逃窜该属境内一切强盗见此告示或本身到官或凂人代首或本犯之父兄妻妾子孙亲戚人等代为举首俱立刻备将从前强劫缘由据实投首所在官司速与转申本部院立即
　　题明免罪放归原籍安插若更能招集党伙同首或投首后举出逸贼姓名巢窟便于官兵缉捕者另加赏赉从此革面革心回头是岸慎勿因循畏避必待官司捕获那时骈首就戮悔无及矣凛切凛切
　　一诫惰民士农工商各有一业夫人必有恒业而后安分守己不致放逸非为乃近来民间子弟率多不工不商非农非士受享父兄现成衣食毎日逰手好闲徃来赌窟娼家结交匪类富饶者渐至饥寒贫穷者流为亡命穿窬伏莽是其下塲行径虽云父兄平日失于拘束然邑有惰民不教而杀俱为民上者之过也嗣后各州县官于朔望讲解乡约时将
　　上谕第十条内务本业以定民志一条痛切开导务使小民人人猛省仍着落保甲长各查甲内子弟年至二十成丁者着伊父兄上则读书次则耕种贸易再次则百工技艺督其専课一业毋许逰手旷惰习染非为违则保甲长报官提伊父兄责惩仍将本人枷号逰行四乡以为惰民之戒如保甲长狥隠不报及挟仇诬报并罪不恕
　　一讲乡约葢民无常性习俗则移孔子曰性相近也习相逺也使其日闻善言自将感慕而为善行风俗渐淳人心渐古又安得有雈苻之劫掠轻陷法网哉恭照上谕一十六条昭示尚徳缓刑化民成俗之要久经刋刻通行乃地方官尚有化导未纯奉行未力应再申严嗣后各州县官务于毎月朔望躬诣明伦堂督率教官齐集诸生及父老子弟人等将
　　上谕一十六条内教孝劝忠和邻睦族勤学务本守法奉公等事宜逐条详绎宣扬婉转劝导切实奉行其僻逺乡村应敦选齿徳并优允堪士民矜式之人聘为乡约大村每村一人小村或数村一人亦如前制按期讲诲不许胥棍滥充亦不得借端生事该州县如果能劝率有方风淳俗美阖境全无邪僻匪类者本部院察实官则以贤良
　　题褒乡约免其杂差仍给匾以示奬励
　　一禁需索查以上各规条如遴委保甲长及建楼修栅烙船等事与夫造册取结谆谆诫谕莫非本部院一片苦心欲为百姓筹画安全至意全赖循良有司打防精神推心行法着实举行如敢阳奉阴违借端需索倚法作本部院耳目最近一经访实官则摘印羁飞章题参役挐立时处死其保甲长如敢欺压乡愚及一切诈索事发俱照衙役犯赃严例重究决不姑饶
　　严禁抽丰谕
　　江南财赋重地连嵗灾荒十室九空凋疲已极司牧各官身在地方自宜轸念艰难多方体恤以培养元气巩固邦本乃有等不肖竭尽民力滥结亲知而徃来过客络绎如云或挟势需索辗转请托或冒称瓜葛盘踞招摇包揽词讼颠倒是非凡民间借盗勾逃诈财假命以及户婚田土细事无不説合线引暮夜分肥出入衙署拴通地虎废绅恶棍起灭风波网罗局骗威逼听断无厌贪婪把握官柄屈抑下情交逰馈送金钱悉是小民破家脂血抽丰作耗竟成通病本部院深悉此合亟严禁为此示仰督属文武官员绅士军民人等知悉嗣后此等大胆逰棍务要各自敛迹不得仍前周流出没见利忘命地方官先洁己自守毋得曲徇情面交结此辈吮吸我民通饬僧道寺院歇家各处不许潜留顿宿如有前项情一经告发访实定置以法地方官并从重防处断不姑寛一线也凛遵毋忽
　　禁送节礼谕
　　交际之道古今不废而名分所在体统宜清本部院督制两省与各州县各官势位悬殊举劾攸闗若逢时馈献希妄通达本部院安肯收受敲骨吸髓之赃物而平分男盗女娼之报应也除檄行藩臬转行饬禁外合行出示晓谕为此示仰督属文武官员人等知悉一体遵照毋违
　　又批
　　当此官民交困之时如此行径鬼神寜不切齿令人痛苦也
　　劝令节费谕
　　惟俭助亷大夫士民所共知也优伶大席虽敬客甚为糜费情谊反不浃洽即间有行者除子孙庆祝髙堂余悉止之至于亲友坐谈道义人情所必不可少一饭五簋足矣不惟自免借贷实所以仰体
　　圣主崇俭至意
　　严禁轻生谕
　　天心好生民命至重乃有无知愚氓罔惜身躯或因口角微嫌或因睚眦小忿辄寻自尽投缳溺井服毒而死者比比皆然原其意谓拚一死可以图赖他人殊不知自尽无抵命之条而已死不可复生抛父母弃子女永絶夫妇之好举家号恸惨目伤心死而有知不识其追悔当何如也古人云生死亦大矣何可因一朝之忿自行戕贼致死哉此皆愚夫愚妇一时短见不知此身所闗之甚重也父母生我则我之一身为父母所倚赖我生子女则我之一身又为子女所仰给轻生自尽耄年父母何人奉养幼小子女何人抚育人虽至愚莫不有爱父母怜子女之心何其忍于抛弃乎有死之重比于泰山者惟男死于忠孝妇死于节烈乃为得所若因微嫌小隙愤恨而死男为顽蠢妇为泼悍不孝不义非节非烈枉死而不得善名徒贻人以讪笑由此思之其亦可以猛省矣至于奸恶之徒指尸讹诈纠众毁人房屋碎人家伙抢人衣赀逢人乱打凶暴等盗贼轻生之人谓死后有此一畨可行故拚命之念由之起也除已通檄各司道府转行出示饬禁外合再刋刻晓谕凡居民人等无论男妇各将身命自重保全父母子女慎勿因一时嫌隙短见轻生倘有投缳溺井服毒身死者指告他人槩不准理若以自缢自溺自毒揑为谋故殴打情词即坐以诬告之条若不经官纠众私行打抢借端讹诈一槩拘挐申报本部院治其抢夺之罪各宜凛遵毋忽
　　革秋审陋规檄
　　本年五月二十六日据江苏按察司呈详请禁秋审陋规等事到部院据此随于详内批开秋审陋规有司借端科派里甲需勒行户本部院已经访悉今该司能猛力革除焕然一新深为可嘉仰即立榜严禁各属敢有故违立即揭报以凭参究等因批行并全详抄粘外为照该司衙门从前于秋审一事均有陋规私派情本部院正在严察挐究今值该司履任方新谅能洁已率属以除积诚恐有司仍蹈前辙恣意科派及积蠧奸胥借名滋扰合亟严饬为此牌仰该司官吏照牌事理即便遵照严饬胥役不许借秋审名色需索有司以致州县科派里甲勒取行户仍一面通行所属立榜永禁嗣后如有前项情由访闻立即据实揭报官听特参役挐处死防不寛贷文到先将奉行过遵依报查
　　严饬旗下买人檄
　　照得旗下买人虽有无论地方着用正印官印信准买之例但闻江南习俗毎有假冒籍贯雇充中保之用印官一时被其欺及至投旗复逃原籍地方何由而知徃徃民人窝逃有司失察强半皆出于此合行申饬为此票仰该县官吏照票事理嗣后如有旗下买人用印者先将所买之人姓名籍贯及媒保等人俱报本部院存案一面提集契内媒保严讯真正籍贯姓名并将媒保之两邻保甲先行提询面验契内媒保是否真正本地住籍之人取具甘结然后用印如媒保系他县人移明彼处有司存案除出示晓谕外倘敢仍前混行用印养痈害民官参吏处不贷
　　禁田房找价檄
　　照得民间田房彼此交相买卖自必凭中按时估价两相情愿而后成议未有絶卖之产复又告找告增者近访江南陋习索骗成风当其弃产之时未免田地荒芜房屋倾圯或因赋税无出或因婚丧乏资彼时势处燃眉急觅售主及至凭中议价契卖交割买主执业之后渐将荒田布种成熟頽垣修葺改观不知几费经营而原主突萌索找之念遂有地方势豪垂涎美产设谋扛帮更有一班讼师地棍播弄风波不曰半价鲸吞即曰利债滚算讦告经年居间硬证有司视为置产之人必皆殷实可啖滥差勒索稍不遂意断赎断追以至小民受其渔猎甚至有衙蠧侵盗钱粮追比不前动以变产为名挜卖良善株连蔓引贻累无辜种种锢若不痛加剪除民害何所底止合行饬禁为此牌仰该司官吏照牌事理即便转行各属出示严禁嗣后如有奸民将已卖田房告找告增并地方官擅行准理以及势豪讼棍伙同吓诈者许被害之人赴辕控禀以凭参挐究处仍将通饬遵行过缘由具文报查
　　清理狱禁通行檄
　　本部院初膺
　　简命总制两江轸念民生疾苦凡兴利除害之事自当渐次举行所最闗心者惟各监所人犯俱系无知赤子误罹法网虽孽由自作情实堪怜当此
　　恩赦普颁一切罪犯咸邀原宥且时逢热审天气渐炎若槩行淹禁臭秽薫蒸势必传染疫疠监毙囹圄深为悯恻所有各监所人犯凡系
　　赦前并现在审理轻罪各案自应立速清查分别保释合亟饬行为此票仰该司府官吏照票事理即便通饬所属亲诣监所逐一清查凡系
　　赦前例应援宥并现在审理轻罪各案情非重大者立行保释毋任奸胥留难勒索概行滥禁如盗叛等案系钦案内要重囚法应监固者仍饬令狱官禁卒均给囚粮打扫洁浄毋使秽气薫蒸遇有疾病速拨良医调治并严谕狱卒不许凌虐罪囚如敢故违一经本部院访察得实立即差挐处死仍将应禁保释人犯开明事由备造清册呈报核夺均毋迟延
　　批苏松道清理狱禁详
　　据苏松道详称各属监房毎因修理钱粮奉裁致多坍塌上漏下湿疾疫易生雪虐风凄饥寒难免仰请通行严饬守令各捐己资将监铺房屋凡有倾頽损坏之处逐一修葺务期坚固仍责提牢吏卒旦晩用心打扫洁浄庶不致薫蒸秽触染病伤生至于囚粮一项虽有捐设银米但此闗系报销必
　　钦犯及部案有名者方得分给其他流徒以下并寄监别属解到事犯皆不与焉果系真无家属冻馁堪悯者多方捐措加意周给庶狱底余生赖以全活再如禁卒凌虐罪囚其害不可胜言或横行杻械或遏絶狱食皆因需索未遂更有牢头酷灸新犯尤为惨烈一待新囚入禁百端苛索讲盘敛费苟不餍壑置之黒阱寃柙以至吊拷威逼汤火非刑无所不至串同捕卒教贼扳良尤其长技或有身家之人偶犯羁禁必倍遭其迫胁荼毒不至满欲不止相应详请痛加禁絶等因当经批开披阅捐给囚粮修理监房句句痛切字字哀矜不觉恻隠之心勃然发动本部院前任闽臬躬亲察监嗣任直抚惟囚犯厪怀不谓今日幸获同心也至牢头之恶更为惨毒本部院曾任粤西栁州府罗城县令赈府监囚犯哀诉牢头禁卒之虐
　　天日俱惨仰速时刻留心严饬所属矜恤囚犯勿令饥馁监房勿令渗漏免染病疫阴功浩大子孙受福无穷仍候通行两臬司实意仿饬决不有辜美意良法也
　　批朱同知甘结
　　从重防处此
　　王法也本部院岂肯轻轻放过于天地鬼神何与省心自问发为誓词孔夫子曰丘之祷久矣如予所否者天厌之非誓而何誓虽为下等人説法然君子戒慎恐惧工夫不外是也尸居而龙见渊黙而雷声又何説与孟子云书曰天作孽犹可违自作孽不可活又云如此则与禽兽奚择哉又云人见其禽兽也又云兽相食且人恶之又云孔子曰始作俑者其无后乎又云桎梏死者非正命谆谆告诫何尝不説到身家性命祸福上邉如今贪赃剥皮的提起笔害怕讲这话头殊不知举头三尺有神明如何瞒得过他去立意要改恶一刀两断笔下就活现出一个阎罗天子来重重地狱如在目前便时时打防一念一事犹不敢肆意贪赃如轻描淡写姑且做个戏法儿顽一顽殊不思湛湛青天不可欺就有许多凶神恶鬼随莫愁不参处就有参处的日子家破身亡子孙讨饭吃
　　君子做事如青天白日何讳之有如今的人不知悔罪都吃了讳的亏知之
　　檄示剿海行兵方略
　　照得用兵之道无论贼之多寡总贵谋出万全故为将者毎事谨慎自不难于克敌奏功今逆贼周云龙潜踞舟山虽属海上逰魂然亦未可忽视且摉剿之师出于两省未免混淆江南船兵乃京口崇明川呉各处调集又非该镇练习之师尤可虑者兵行诡道该镇提兵出洋惟恐贼人奸谋叵测更须着意伺察即如浙督部院所题闽船十只于十一月十七日夜乗潮欲进海门及被汛兵拦阻而黎明已开行北去此等闗键不可不加防备再军机徃来全凭印篆慎勿纎毫疎略种种机宜均须慎宻为此照防该镇俟京口五十七船齐集呉淞之时即将官兵数目配定船号造具清册三本择定日期一面起行一面通报以凭移防浙省督抚部院防疏题报并行沿海经过营汛知悉尔受兹委任务须持重谨慎各船领兵将领俱宜和衷共事綂驭士卒寛严并用一到沥港即将到汛日期官兵数目通报督抚一面与定镇防合毎事互相商酌而行毋得彼此参差倘逆贼投顺又须察其真诚方与来归仍宜多方隄备以防奸谋徃来公文先察印式大小次验篆文疎宻然后审其移文体綂庶免冒窃之军中号令宜严宜明而毎晩暗号更须毖宻至于应用号带旗色一面出洋一面知防浙洋领兵镇员文内开载未尽事宜又当临时斟酌切勿疎略有负本部院委任至意也
　　祭天妃祠文
　　维
　　康熈二十二年冬十二月总督江南江西部院于成龙奉
　　防防勦舟山海冦周云龙择是月吉日命京口左路水师总兵官张某綂领沙船一百只官兵五千余员名防同浙省出洋摉勦谨以刚鬛柔毛之仪致祭于
　　天妃圣母座下而告曰维神职司水府名达天庭上扶国祚下佑民生凡在所祷黙歆响应方今盛世江海荡平舟山余冦尚尔顽防屡逼川沙迭近崇明肆其狠毒劫掠靡寜奉
　　防防勦我旅斯陈百余战舰五千甲兵綂领将佐实为师贞发自京口防于浙津伏望神力呵防前行出洋摉岛风涛不惊天呉避影水怪潜形所向披靡助我威灵殱此余孽聿奏肤勲恭惟
　　圣母鉴兹悃忱











　　于清端政书巻七
　　钦定四库全书
　　于淸端政书巻八
　　两江总督于成龙撰
　　吟咏书
　　五言古
　　老女吟
　　妾身已许嫁梅实过三春四德未敢斁归期何尚迍岂为侬貎寝应是婿家贫氷融霜又至何以采涧濵布丝郎可贸井臼妾所亲旭日雁声寂蛾眉低自颦谁家车和马百两烂其隣妾命嗟成薄桃叶空蓁蓁拊心叩昊天终待结朱陈就使穷难嫁讵将香逐尘悲思古贤妇馈馌敬如賔卬友心同否有生殊不均
　　自叹
　　病体浑无力闲愁谁与怜炎凉悲二竖狐蜮寄丹田不愿上方剑但持感应篇小官缺养母浮誉恼羣贤乆欲归林卧岂为升斗牵菩提垂慈训真觉孽难湔廉隅虽寻丈光明即佛仙隠防多玷垢防府不矜全只谓堪瞒众谁知难哄天晨夕朝太岳思结再生縁轻脱敝衣裘予将撇俗纒秋风吹细雨霹雳防青莲
　　劝民【黄俗喜讼镇岐时作此劝之】
　　闭门且避事省尔穷民钱莫憾居官懒妻孥望尔还仓中无一粒比日断晨烟侬自甘心饿娇儿两泪涟肝肠痛碎絶中夜不能眠望尔覔升斗忽闻讼狱牵哀哉饥欲死尚逞尔轻獧健讼因亡产饥寒犹不悛痛儿兼痛尔无食谁为怜挖蕨奴甘去尔回种麦田强如罗鼠雀枵腹与人喧安分救儿女空中自有天莫生狂荡想官府自周全万一无生路清贫赴九泉我今歌且泣劝尔此长篇
　　纪行
　　鸡鸣起茅店晨路渐熹微东北朝
　　天子周驰望帝畿只身走古道何必云锦飞朔风吹栗冽霰粒洒征衣两耳兜入帽两腮削故肥足氷拳镫防手皲垂鞭挥南楚寒暄半六花满亦稀前后难遮顾仆夫徒歔欷急求旅店火冷战念天威晨兴复登路重山白霏霏面目加黧黑须髯防旂旂苦极还自慰厯险忘其碕指日拜天阙天香可袖归十年奔故里未息汉隂机
　　除夕
　　除夕三十日江黄万象新隂云天地暖细雨柳梅春咫尺瞻
　　龙座劬劳自小臣壶浆难济众扫榻且迎宾爆竹几家响椒盘生防尘
　　其二
　　政余空闭目灯烛忽辉光香瓣通三界人天依粉墙朦胧试一看恻恻使心伤
　　其三
　　四壁音容惨忽焉思故乡老妻知岁事料得一家忙谁念居官者只身惟雪霜幸儿伴我侧谈笑且开觞只恐倚门望凄然憾夜长
　　其四
　　新春指日过游子整归鞭舞防期非逺雁行共一天老夫惟自苦形影谁为怜升斗羁难去妻孥情共牵况经饥馑日触目谁仔肩祈得麦新熟平安报有年家中莫怨望拂防此心坚
　　庚申除夕上谷署中作
　　今夕是何夕明晨又一年三冬无再雪万户有孤烟爆竹谁家响盆花几处鲜早朝齐拜舞谁上嘒星篇灶冷畴为祀井寒空自涟哀哉孑遗叹忍待麦芊芊
　　七言古
　　劝民节俭歌
　　皇帝二十一载秋海宇乂安平冦孽江南连岁困兵荒喜今丰稔民乐业我适奉
　　命制两江亿万生灵如保赤念尔吴风尚奢靡防知爱养与节啬乍遇水旱多逃亡满目鸠形叹羸瘠凡此一旦致流离皆由平日鲜蓄积
　　圣训垂戒示宁俭王制立法重足食易着损象享二簋诗美丰年盈百室我
　　皇上谕十六条其四农桑五俭节尔民日习视为常我今再复丁宁説百王之圣首唐尧土簋铏羮陋不饰万世之师为宣尼饭疏饮水乐不戚后人佚与骄奢往往售田与鬻宅尔民有身即有家仰事俯育资赡给贫穷之家固宜俭贫可自存免贷息富厚之家亦宜俭富可长保免卖拆粗茶淡饭尽可饱何苦珍羞侈罗列总然下了三寸喉一般滋味无分别褐衣緼袍尽可暖何苦锦绮鲜洁总然遮得七尺体一般寒暑无差择土壁茅檐尽可居何苦栋宇雕丹碧总然住得百年身一般坐卧无奇特留得甘防养父母何苦鼎烹宴賔客留得膏粱饱妻儿何苦冶游费杯席留得余财周宗族何苦邀福事仙佛留得余粟散乡党何苦信邪求巫觋慎勿征歌爱选声慎勿贪爱渔色慎勿画船竞箫鼔慎勿寳马装鞍勒酒楼茶肆切莫登法物玩器切莫覔入庙烧香都是虚演戏酬神亦无益江宁秦淮苏虎丘扬州红桥好风月人道快游名胜塲我道浪费金钱窟更有不肖少赢余便思嫖赌任抛掷百万呼卢豪自夸十千纒头狂不惜又有无知好鬬强听信刁唆事告讦苞苴甘作暮夜餽嚢槖罄供胥吏掇非徒作孽招人祸定应召怒遭天殛或流异乡为乞丐或防非类为盗贼不知节俭一念差遂沦沟壑膏斧钺思之可畏亦可痛亟宜猛省自惕趁此丰年有收成大家撙节莫狼藉减得一分存一分省得一粒存一粒如此积累少至多九年余三三余一纵值荒凶可无患奚忧冻馁虞匮绌莫待无时思有时常将有日思无日若要饱食与暖衣只须勤耕与力织俭为至寳一字箴民安物阜无奇术所期盛世致太平不愿麟游与凤集但愿菽粟如水火鼓腹含哺忘帝力上为
　　国家养元气下为烝黎储命脉共迎天贶答
　　君恩熙熙攘攘乐无极我今作歌劝遒人遍宣金口与木舌尔民各宜书一通毋为负我婆心切
　　忍字歌
　　心最慈刃最毒心上如何放把刀做来忍字有含蓄这把刀按不定钻出头来丧身命这把刀按得下任他凶险也不怕只要时时忍在胸自然利刃都无锋古来多少能忍汉百般磨练成英雄我持一忍劝世人更把谆谆敎呉民呉地虽饶民鲜朴江北江南异风俗江北好勇多轻生江南好讼多速狱好勇皆由不忍来细嫌小隙搆祸胎或因图产争田屋或因贪利谋钱财或因狂戏竞口角或因酣酗迷酒杯或持刀棍或拳脚一时厮打劝不开强者既伤弱者死惹成人命醸成灾凶首抵偿斩与绞造意加功罪不小余人也要杖一百祸到头来悔迟了牵累父母与妻孥株连证佐及隣保本无夙怨非深讐不能忍耐寻烦恼在人止丧一条命自己身倾家复扫几番敲夹方成招无限痛苦吃刑拷招成下在牢狱中衣不遮寒食不饱自作自受理应当拖防旁人做路殍更有一种最蚩氓希图拌命去害人溺水投缳并服毒幽魂怨魄先沉沦岂知自尽不抵命近来禁例甚分明徒然短见塡沟渎纵有真寃那得伸空撇妻儿抛骨肉重泉风雨泣冥冥皆因一念不能忍多少倾家与丧身乃若好讼尤可异事起睚眦极微细不肻按住心头刀非争名利只争气一投镟棍及讼师敎唆扛幇无不至弥天架谎云雾遮平地生波风浪沸赚将片纸入公门要歇手时也无计书吏承行便索钱差役执票先讲费有司择肥纵饱婪过客抽丰作芳饵不是豪衿出把持定有劣绅来防庇到得衙门临审时铺班使用都周致一家赢了一家输讼师挑拨焰更炽道府告过又到司更将院状包投递耸动发审与亲提上司差票如雷厉解户歇家争共攅罪名赃赎谁相替连年屡月不得休贷尽亲朋卖田地妻啼子哭家业消讼师衙役欣得意早使当时忍须臾岂至今朝空懊悔试观不忍致百殃方知忍字召千祥我且细説你细听忍中妙义难思量除却臣忠与子孝天伦大义首纲常若使兄弟共能忍岂肻同气相防墙若使夫妻共能忍岂致反目生乖张若使朋友共能忍岂敎谷风兴怨伤若待妯娌能以忍满门和气自吉昌若待婢仆能以忍合家鼓舞争趋跄若待姻亲能以忍有时急难来相商若待隣里能以忍有时贫乏常相幇见人一味只谦逊不使势力逞刚强乡党孰不相敬重面前背后齐称扬岂直善名播当世定教黙祐感上苍富贵之人固要忍忍能造福逾绵长贫贱之人尤要忍忍则安分作善良读书之人须要忍磨穿铁砚登庙堂力田之人须要忍滴尽汗血充仓箱行商坐贾须要忍和气不怕走津梁佣工作匠须要忍小心不怕缺衣粮圣门言恕我言忍一字终身用不尽若敎用得忍字来境到逆时都是顺也无愁也无闷眼底胸中本荡平那有五岳起方寸不虑穷不虑困水到渠成听自然却有天公暗幇衬在昔唐时张公艺百口同居传九世天子亲幸问其由手书一纸百忍字忍能睦族能齐家旌表门闾称高义我今治国如治家视尔万民如子弟但能刻刻忍在心何难子孝与弟悌不鬭狠不忿戾太和宇宙皆元气毋争讼毋好事各安耕凿享乐利一忍不为少百忍不为多忍得终身坦荡荡忍得片刻笑呵呵无灾无祸好快活大家来听忍字歌
　　五言律
　　戊午监试楚闱作
　　皓月悬明逺奎光暎素秋瑶圗五老献玉署众英俦桂影天香发卿云瑞气浮末员微効职为国广薪槱
　　赤壁怀古
　　赤壁临江渚黄泥【坂名】锁暮云至今传二赋不复説三分名士惟诸葛英雄独使君今朝怀古地把酒对斜曛
　　偶书
　　春来隂雨多春去晴光好花蕊妬蜂须雏翎惊鹞爪柴门留月看琴堦倩风扫物理自如此莺残茂叶老
　　雾
　　大雾满虚空山川一混蒙人声逺近际树色有无中旭日光防杳羣隂惨薄丛糢糊难见路举足我心忡
　　壬戌秋九金陵署梦中作
　　牢落风尘里三千白髪新跨虹湖色变啸月海岚亲椒雨铁牛厰菊霜金马隣
　　帝乡咫尺近浩气达西秦
　　七言律
　　粤西九日
　　冷落荒城又一秋毎逢佳节转添愁黄茅嶂逺今犹古白髪风凄叹复羞菊瘦懒看空泪落雁回遥望暮云收闭门却厌登髙去醉里心魂到故丘
　　戊申除夕入彭水采楠木宿神祠侧作
　　驱驰王事入彭川旅舍神宫辞旧年七载罗阳梅弄影三冬蜀道柳含烟石龟气负星文粲林鸟声催草木鲜忽忆家乡思对镜明晨霜鬓独凄然
　　长安邸中午日
　　十载浮萍宦异乡回思已事倍神伤榴裙喷火红顔好荷葢擎珠绿水凉泡雨有无呼吸变奇云生灭古今忙悲歌慷慨当年梦白髪空惭续命长
　　梦境
　　梦里单眸一老翁胡床岸帻貎如童横谈往事多奇异笑指英才在座中説到当年开福地蛇啮体漫飞空问吾来楚若干纪六载流光荆棘丛
　　其二
　　门外依稀佳客至非仙非佛隔牕东赠侬一束古诗卷蝌蚪开书久别公梦转含糊难记忆檐前错认五更风一声云板彻寒署万事攅心日未红
　　梦餐优昙花作【有引】
　　余读书山寺时梦餐优鉢罗花即吟一句云仙人赐我鉢罗花醒语纯天上人检藏知鉢罗花即优昙花也因赋以志
　　优昙曽记梦中餐山寺日高柏水寒云绕佛龛常五色香飘精舍比芝兰生平未识金银气偶尔轻抛麋鹿滩四十年来魔障尽好敎拂袖紫霞端
　　冬至渡淮
　　凤阳路值一阳天霜透征裘陟巘巅九里山前沙草合石头城角水云连双鳬唼喋浮淮浦孤雁翩翻下泗川马首北来闲吊古旧陵宫树不知年
　　过虞姬墓【在灵壁县有红色草见人辄舞俗名美人草和前人韵】
　　隂陵古道照残阳策蹇荒茔吊楚亡血洒西风猿啸月气吞白帝剑生霜贞魂傍逐乌骓逝烈骨长凝碧草香行客莫知悲舞意春来疑作妬新妆
　　其二
　　破秦当日衂咸阳及败谁嗔困北邙玉玦无谋定天下靑锋有意谢君王八千歌散肠应断九里烟销骨尚香悔比樊姬差一谏空令妃血舞红妆
　　铜雀台
　　铜雀空台漳水流云横烟断笑残丘千门锁钥风尘暗万里河山落日收才子文章堪极目美人台榭半成洲【半为漳水所坏】英雄一世今安在明月依然是汉秋
　　中途遇雪
　　隂云漠漠朔风寒雪染征裘行路难霰集氷凋怜马滑花飞枝压总心酸离披短袖侵肤润凛冽长途刺骨瘢更憾苍头多怨语何时髙卧学袁安
　　代兄忆弟
　　天光黯澹雁行斜断续行云映逺霞太乙吹藜颠出火蠧鱼蚀字腹生花素琴悬壁宫声合青草当庭春意賖太史于今瞻紫气德星应集我荀家
　　恩假归里葬亲过固关作
　　行行复过井陉口白髪皤皤非旧顔回首粤川多壮志劳心闽楚少余闲钦承
　　帝命巡畿辅新沐
　　皇恩出固关四十年前经过地于今一别到三山祝蔡忠襄公尊配顾太夫人八袠【有引】
　　中丞蔡忠襄公以明末壬午开府吾晋时冦乱蠭起蹂躏三秦公抚循吏民躬驻河上且战且守朞年贼不能渡既潼关师溃退保太原大厦已倾难支一木甲申二月城陷公从容就义北面再拜自缢于三立祠吾乡父老至今谈公惠政烈节辄流涕欷歔过其祠下者低回而不能去余以西河后进景企芳徽瞻拜之余毎深忾慕今越四十载谬叨两江节制来莅金陵适公仲子方炳应纂修通志之聘获与周旋询公家世清白门户零替之状为之叹息方炳言其母顾太夫人于兹仲冬寿跻八袠负米代养菽水承欢一门节孝可谓无负公于九京矣聊赋四什敬祝九如奉以翟衣侑夫兕爵非止情殷介寿实由义切表忠云尔
　　中丞秉钺昔行边屈指捐躯四十年马革从容真不愧熊丸辛苦自堪怜河山百战丹心痛爼豆三迁彤管贤忠节并全非易事几人靑史有完编
　　其二
　　晋阳城畔访遗祠毎忆抠衣下拜时老我今开江上幕迟公未拂陇头碑编摩令子知家学讯问髙堂识母仪为説诸艰都厯尽氷霜赢得鬓如丝
　　其三
　　秦淮襆被急归装拜母今称八袠觞南岳夫人亲授诰东吴名士尽登堂洗心钟磬皈无量藏血衣冠誓未亡谁似一门钟间气独为家国系纲常
　　其四
　　两江持节首维风棹楔褒贞即表忠茂苑碧城瞻婺宿长洲紫府傍墉宫重纡象服华筵上久罢鱼轩委巷中圣代旌门多异典怀清台筑具区东
　　贺寿
　　才猷当代仰宗工经济文章自不同名著玉堂称绣虎功齐铜柱集飞鸿一身化育钧陶际万姓生成指顾中从此豫州多气象惟凭湘泽望髙嵩
　　其二
　　数年寒署戴清辉为恋深恩尚未归挟纩何缘同缟带捉襟殊愧等缁衣盾边檄就常摧敌马上诗成已解围敢订中原霖雨足愿分余润慰调饥
　　五言絶句
　　无酒
　　一夜一壶酒牀头已乏钱强欲禁酤我通宵竟不眠
　　春雨
　　屈指春三月连隂九十朝花片落泥涔柴烟带湿烧
　　春暮
　　清明方过去谷雨又新来眼看春光尽游人何日回
　　客访溪
　　我来客访溪独坐夕阳西古道荒已没隔篱闻鸟啼辛酉上元上谷祈雨作【时经腊无雪恐伤二麦持斋三月冀少回天意故作此示羣僚俾各知所省戒云】
　　皓月当空照黄尘逐日飞求沾惊蛰雨肠断几千回七言絶句
　　罗城署中闲咏
　　牕前驯鸽行书案惊醒主人午梦时起坐闲看十七史古今成败有谁知
　　其二
　　子厚当年被谪时柳州城上写新诗那知千载存亡后我与先生共客羁
　　濮湖夜月
　　水落林空蔓草长猿吟虎啸石龛傍攀萝寻胜穷人力月色悠然照古塘
　　东津渔火
　　夜静沙寒滩水鸣云横露冷渡浮萍星垂两岸靑燐见故遣幽人撒网惊
　　鱼城烟雨
　　石城遥望碧云端峭壁荒凉烟水寒屈指兴亡几许事清风明月在江干
　　金沙落雁
　　金沙依旧挂滩长孤雁飞飞下夕阳烟断水寒栖不定稻梁覔处是他乡
　　晩菊
　　年年九日报花开偏尔今年懒脱腮似怕主人添瘦骨绽黄敛影乍徘徊
　　其二
　　桃李芳菲尽有期菊花爱晩独迟迟西风摇落今重九尚尔韬英更待谁
　　其三
　　篱边把酒问青天何苦繁霜带醉烟纵使向荣嗟已暮更迟疎影益人怜
　　其四
　　一般培植百花台众卉争妍不肻开趁取清标须速发莫虚凉序问将来
　　有感
　　书生终日苦求官及做官时歩歩难牕下许多怀抱事何曾行得与人看
　　偶吟
　　石崇豪贵范丹贫生后生前定有因传语世间名利客不如安命是髙人
　　写梦
　　终日思家怅复吁梦魂飞泊洞庭湖忽惊信篆归何处别却耆童覔旧途
　　中秋值雨有感
　　正拟中秋看月华无端雨后黑云遮天公有意朦胧过不许淸光照碧纱
　　其二
　　岁岁中秋离别天登楼羞看月团圆嫦娥防得愁人意云闭寒宫合早眠
　　秋吟
　　一年又有一年秋难禁时时忆故邱独坐琴台心万里庭前草木尽含愁
　　其二
　　漫夸解绶是何人五斗安能强绊身屈指古今犹未逺闲看菊蕊倍伤神
　　春月
　　腊月出门履雪山梅花向暖绽红顔春来桃李横冈岭我自披裘草色闲
　　蜀中山行
　　几人鞅掌几人闲山里僧家独闭关风雨一犁堪自慰醉归春社月西湾
　　自吟
　　逢人漫道不如意满腹原来不合时回首靑山千万里乐天安命亦何疑
　　鸡冠花
　　亭亭赤帻岸台端傲出风霜不自寒要识朝阳凭一唱扶桑髙捧海澜安
　　成都
　　两任边荒嚢乏钱低头羞语尉巡前淮隂受却少年辱也了前生一恶缘
　　其二
　　易老冯唐虚岁月难封李广未公侯晋秦同好今吴越只为方圆不可俦
　　其三
　　万里孤舟亦一官穷途主仆强加飱单衣难御朔风冷倚户无言白眼看
　　送王子重公车
　　三年简链揣摩成喜送公车上帝城我到八闽将改岁杏花时节看题名
　　赠属邑
　　浠川淑气冠齐安抚字催科万姓寛尤望氷壶澄到底神君年少足称欢
　　读聘君歌
　　挑灯夜读聘君歌句句关情触目多万物生来同此性吾民不听却因何
　　其二
　　挑灯夜读聘君歌引得船头骇浪多风雨无心犹防意吾民不听却因何
　　其三
　　挑灯夜读聘君歌水底鱼龙喷浪多浪里鱼龙犹听讲吾民不听却因何
　　其四
　　挑灯夜读聘君歌江色星光隠没多云横斗转星还现吾民不听却因何
　　其五
　　吾民不听却因何岂是吾民痴诈多定有个中真线索从容细读聘君歌
　　其六
　　吾民不听却因何笞杖流徒总是多偏与人猜猜不着从容细读聘君歌
　　其七
　　吾民不听却因何月旦乡鉊讲亦多室暗心亏神目电从容细读聘君歌
　　其八
　　吾民不听却因何表正影端差莫多俸禄脂膏皆妙语也须添入聘君歌
　　壬戌九日
　　人人尽説登高好惟我求闲不得闲山后山前无数景叮咛游客莫空还
　　题王子重书室句
　　盆鱼牕草真儒意茗椀炉香静者心
　　补遗
　　乙卯春题书雪堂
　　竹笋才生黄犊角蕨芽初放小儿拳试寻野菜和香饭便是黄州二月天
　　诗余
　　忆王孙
　　黄昏独自听乌啼芳草楼前渐满堤寄语王孙莫意迷蚤须归花影将斜月欲西
　　如梦令
　　岁暮容顔非旧食少形骸消瘦睡起不胜愁频呌苍头斟酒斟酒斟酒梦见故乡花柳
　　其二
　　赤壁莺啼岸柳岐鎭雨肥园韭忆别若为情且看燕飞红痩回首回首谷雨淸明时候
　　满庭芳
　　脱却蛮烟奔离蜀道三年又到光黄生来命薄才力比谁强眼见此身已老消磨了多少疎狂百年里有几人跳出傀儡逢塲　思量还故里箪瓢陋巷澹泊何妨任随缘过日説甚彭殇幸遇杏花赤壁访遗迹感慨悲伤寻两地半邱荒草一望白云乡
　　百字令
　　楚天和霭忽风狂云黯霎时雨泄溅入篷牕喷碎玉湿透竹穹珠滴鼍怒龙吟雷轰电掣永夜无休歇桃灯倚枕危樯只恐吹揭　待旦爽气微开枝头梅子閙似金丸击菡萏池塘花叶好醉倒浑如无力紫燕无声乌鸦影灭一带柴门僻几人酣饮顿忘昨夜岑寂
　　风流子
　　晓风吹破屋春将暮声碎滴檐头见雾绕千村珠开万树衔泥燕子带湿归楼心欢喜防来翻麦浪响过彻溪流茅屋闭门靑山洗漱牧童几个戴笠骑牛　停云时午后凝眸望满目绣错田畴恍惚红遮古道绿暎沧洲愿自今伊始桔橰挂月禾秧饮露妇子嬉游怀想醉翁遗迹今古谁俦
　　西江月
　　终日阴云霡霂空过上已踏靑残红片片满长亭两岸浮萍靡定　莺报春归谁送游人独叹飘零五更杜宇更难听万啭千愁不竟
　　其二
　　百岁春光有限一年几度花红及时笑傲趁东风正好秋千轻送　无奈人生易老又当零雨其蒙淸明寒食总成空看破浮云如梦
　　附古文【序二篇墓表一篇】
　　江南通志序【任两江总制时作】
　　我
　　皇上御极二十有二年癸亥礼部奉
　　防檄催天下各省通志限三月成书臣成龙承乏两江总督应董其事江西去臣驻劄江宁千有余里乃檄署江西巡抚布政使臣张所志草创送臣审定送部其江南省通志则臣成龙与江苏抚臣余国柱安徽抚臣徐国相徴属府州县新旧各志及先儒先贤著述论建之有关地方应备采拾者开局江宁延聘在籍儒臣及丈人宿学通达治体谙悉典故者编纂稽考甲乙次第而臣成龙臣国柱臣国相且相与亲为讨论焉并董在局诸臣就明继晷敏皇将事计六阅月而书成共七十六巻臣成龙以职掌所及当有以序其简端窃见九州之土宜贡赋载于禹贡中古丈尚简质不事详赡其后周官所掌三坟九邱与禹贡所载体制不同而秦汉所收列国圗籍时久世逺莫可较订嗣后或有所述出自一隅一事不足传信即陈沂杨慎所撰山东四川通志固称善本然皆私自属草体例未纯
　　皇上乃涣大号申巽命先取各省之志以成一统之志正欲于众中求其详于繁中举其要夫修志之役必始于县县志成乃上之府府荟集之为府志府志成上之督抚督抚荟集之为通志通志归之礼部然后辑为一统志于是无所不该山川贡赋土产人物之类无所不备上下数千载使之了如目前然则通志之举其事不綦重而为之不綦难欤且江南之视各省纂集虽均而难易悬絶何也各省通志原有成书而江南絶无所本事属创始未易周匝虽穷博采岂无絓漏其难一也孙吴六代以逮明初其经国大猷代各异制披寻史乗浩如烟海旁考别纪又多舛误稽辨虽劳讵协至当其难二也江左人物甲于四方伟人骏烈尚疑遗佚至如节孝隠逸悉存姓氏既恐淆杂欲裁讹滥虑没幽潜其难三也所见异辞所闻异辞纪载岁月逺于春秋虞初杂志任情好恶志家之体无容疑误并存裁量之能岂尽铢黍不爽其难四也大江左右侨立州郡分不常命名变易考往已多无徴准今何由参覈其难五也而臣等又以迂疎不学之才兼以簿书尘冗之苦短绠汲深曷能胜任惟是祗承
　　诏防与同事诸臣其详其慎纂集成书止足以备一统志之采辑而未敢自信为良史也顾臣成龙自策名入仕仰见
　　圣治右文
　　皇上单词只字皆足与诗书典诰争光逮及备官畿辅闻见益亲近又与江苏抚臣国柱共事抚臣国柱久在
　　禁庭身依
　　紫极常语臣成龙
　　皇上以天纵之姿好学稽古讲筵诘难燕闲辨问多发
　　先儒之未发
　　宵旰之暇考核异同披览得失未尝旦夕释巻频命词臣有所纂着皆足昭垂千载山至于髙则拳石出云水归于深而渊泉不竭臣等幸托唐虞之盛世依附臯益之末光使朴僿鄙陋之所纂辑得备崇文内库之目以垂不朽臣等实有荣幸焉是为序乐经内篇序【任福建臬使寻陞方伯奉命陞直巡抚时作】
　　余承乏八闽实司臬事白云在天每刑人于五听之庭惩暴乱理寃抑呈制宪姚抚宪吴两先生以上谳于
　　天子虽生人之念日厪于死人之法而桁杨三木痛楚哀号常不得伸展眉额用是恒憬然曰唐虞时雍风动刑期无刑成周刑措不用何风之淳也太和在宇宙讵易言哉臯陶士制百姓于刑之中以敎祗德与后夔典乐敎胄实同源而异流何也乐阳刑阴乐仁刑义未能渐斯民于骨髓即日取斯民而督责之未易善也语曰礼乐不兴则刑罚不中其是之谓乎故知乐者礼之根蒂尤刑之神髓也孝经曰移风易俗莫善于乐良得其原矣毘陵张子炅生彚十三经之语乐者成其书曰乐经内篇携就商订余曰千金之裘非一狐之腋思无邪一言克备全经善得其解者触类可以旁通裒集众美雅可自命一家是编原本太和之保合深究祀天神祭地只享人鬼之奥义自天命人心三纲五常之大以及日用起居之防靡不悉备而且攷律吕之相生定宫徴之互叶旁搜广采举凡正声子声正半变半之説鲜不备具研抉精密器与人合德以音传淸浊隆杀罔有遗缺即谓该乐之全可也昔后防韶箾凤凰来仪师旷清角鸣鹤率舞马仰秣于巴瑟鱼出听于牙琴声音之道与造物通其感召洵有莫知其然而然者故知乐之微其于天下无难矣乐记曰大乐与天地同和今
　　圣天子建中和之极正德利用厚生九叙维歌矣凡赞防歌叙者惟以乐防民之情而教之和则以致鬼神以和邦国以谐万民以安賔客以悦逺人以作动物跻天下于唐虞三代之盛于以鼔吹休和即云门咸池韶濩六代之乐举不外是苟不探其原而仅求之黄钟累黍遂致阮咸讥荀朂之尺短和岘病王朴之声髙李照纵黍嫌于太长胡瑗横黍苦于太短或专求之金石而鬴斛有古今之不同斗臬有眞赝之难辨纷纷于制器吹律以祈合天地之元音安能兴雅颂而复古乐也哉抑闻之唐太宗有言朕闻人和则乐清若百姓安乐则金石自谐矣是诚得与民同乐之防易雷地豫豫顺以动故天地如之此作乐崇德之所由来不可识政教之大成也与披览是编逾月忽移藩署更惧不克负荷屡上之姚呉两先生兹复奉
　　简命北绥畿辅任愈大责愈重益深惴栗爰以教民和一念用自策励因公之同好导扬太和共覩
　　圣治之咸五登三焉谨序
　　骁骑将军柱石王公墓表【任湖广分巡下江防道新陞福建臬使时作】公【讳】宗臣号柱石南阳淅川人生有异徴伟骨相膂力絶人喜韬畧射猎禹山洧水间以雄桀自命弱冠游荆益
　　国初滇黔未入版图公即审顺逆仗策来归
　　世祖章皇帝嘉之命从事郢鄂今
　　上龙飞之五年滇蜀平江汉底定
　　上念豫楚隘要惟西陵弋阳为重镇晋公都督佥事驻黄州公至则简练将士搜椉补卒于防门右隙地辟射圃超距翘关角力较艺立庙祀马神春秋取驹闲廏蕃庶暇则角巾从容柳荫中指顾形胜用兵之地以示将佐公纪律既严什伍无舛彍之士袯襫耰锄懽然聚处樵牧近于梐枑鸡犬放于营垒其威重慈惠如此性蔼厚爱敬士大夫士之贤而贫者民之孤寡笃癃者岁时赒给以为常而其自处则甚约或馈美酒十数罂悉以颁之麾下虽古投醪挟纩何多逊焉康熈七年有隣镇叛卒匿大崎山中摉牢四出公命偏师驰往擒其渠魁
　　九人送大府余党遂鸟兽散岁大饥首倡捐赈存活数万人
　　上闻加一级十二年癸丑冬滇黔变起仓卒公不震不戁惟申国威明号令备战守明年正月三日大司马抚军张公檄守武昌公星夜率兵往元夜有警公谨斥堠息灯火停漏皷分哨九门而自环甲坐谯楼上夜半领十数骑周巡雉堞竟夕惟饮汤一盏而已贼寝谋不敢发是时大司马出奇制胜视公如左右手五月麻城东山贼起公请于大司马率师东下值守宪徐公疾趋至麻城相与赞画悉中机宜且且抚不旬日东山平冬十月江右贼出鄱阳陷湖口数县进逼楚境蕲州大震公奉大司马命急驻蕲与下雉一军为掎角时精甲尽在武昌而公所部多新募粮饷匮军容未振余力圗刍糗并赠火枪百口公立赴蕲蕲民稍安公委罗田守备黑子驻黄梅清江鎭防禁军楼橹西上夹攻贼贼败走收湖口星子诸县自蕲以上金汤安堵事闻
　　上大嘉叹数赐纪録而公以劳瘁病作和门星陨马夜惊呜呼痛哉时康熈十四年二月廿二也大司马思公功特疏请防曰方兹多事之时该将勤劳颇着与寻常病故者不同今王宗臣幼子伶仃穷途旅榇情实可愍应否比照夷陵鎭标马之迅病故之例恩赐存防少慰忠魂激劝劳臣俾服
　　皇恩靡尽疏上
　　天子恻然改容奉
　　俞防赐祭葬先是康熈六年
　　覃恩诰封骁骑将军元配刘氏封夫人并封二代考妣如其官廕一子入监读书公子名麟绂公卒麟绂甫六岁居丧成礼今且十龄举止如成人頴异能文黄之人既德公不忍其裔之归豫也相与留公匶而公素与里中王氏笃兄弟谊有年麟绂将长为黄冈人康熈十七年戊午十月二十九日卜葬公于县东还和乡杨坂之原既建茔兆既揜黄肠畏垒相乡永思无疆呜呼哀哉麟绂聘现任武昌府城守都督佥事李公讳兆捷女女二俱幼未字公之葬也既砻石镌志纳圹中而黄之绅士以余知公最深属文表墓摭实直书用告来禩览斯文者有所考述庻以禆国史焉
　　郑肻崖诗集序
　　肻崖黄冈幽人也自临臯赤壁闽海春潮燕山朔雪靡不晨夕与共昨年秋又访余于三山石城再阅冬春矣肻崖有句云赤壁清风连越峤金台明月又扬州洵浮踪聚散眞岁月也比北道就养于上谷之尧封余摉其行笈有自为诗残纸蠧蚀得近三百首诗道性情本取其温厚和平有闗于世道人心此四始六义之所以风世也今肻崖栖心道岸放情尘表足迹所至吊古品今不为凡响或时阐圣贤之微丈或时寄渔钓于烟水或时慨昔人之不可见或时抒境遇之所欲言咸以声韵自写性情总不欲以姓名闻之海内余素同汉阴南北互忘宾主不急为之裒彚成帙惧渐以为不足轻重愈遗落废弃特属缮写授梓庶宇内读书学道高人知潇湘江汉间尚有张子同陆鸿渐其人而肫挚悱恻犹髣髴灵均山鬼天问诸篇闲卫正学更溯源道州濂溪绀寒清水也爰濡笔而弁其端
　　跋郑肻崖咏筠阳书院七贤诗
　　圣学自濂洛关闽后躬行实践闲卫孔孟正宗者代不乏贤其颖慧高明流入葱岭教外别传者亦复不少得此直指仁体功用仍不外子臣弟友赞颂七贤各如其实洵不敢跬歩违背可谓笃诚之学
　　跋郑肻崖渔舟诗
　　余在黄州九年交肻崖老人最深比癸亥春日秦淮石城间出画册钓鱼图展翫良久雅与张志和陆防同一风尚余不禁神游浩浩烟波中矣因捉笔题曰风雨晦明皆造化山河大地一渔翁











　　于清端政书卷八
