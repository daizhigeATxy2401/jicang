　　钦定四库全书　　　　　集部四
　　秋崖集　　　　　　　　别集类三【宋】
　　提要
　　臣等谨案秋崖集四十卷宋方岳撰岳字巨山号秋崖歙县人绍定五年进士淳祐中为赵葵防议官移知南康军以杖舟卒忤荆帅贾似道后知袁州又忤丁大全被劾罢归其集世有二本一为秋崖新稿凡三十一卷乃从宋宝祐五年刻本影抄一为秋崖小稿凡文四十五卷诗三十八卷乃明嘉靖中其裔孙方谦所刋今以两本叅校嘉靖本所载较备然宝祐本所有而嘉靖本所无者诗文亦尚各数十首又有别行之本题曰秋崖小简较之本集多书札六首谨删除重复以类合编并成一集勒为四十卷岳才锋凌厉洪焱祖作秋崖先生传谓其诗文四六不用古律以意为之语或天出可谓兼尽其得失要其名言隽句络绎奔赴以骈体为尤工可与刘克庄相为伯仲集中有在淮南与赵葵书责葵驭军之失指陈切直不失为忠告至葵兄范为帅失律致襄阳不守所系不轻其罪亦复不小岳以居葵幕府之故乃作书曲为寛解载之集中则未免有愧词矣乾隆四十六年四月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀






　　钦定四库全书
　　秋崖集巻一
　　宋　方岳　撰
　　诗　五言絶句　六言絶句　七言絶句
　　山居十六咏
　　入山林处
　　穷涂一何恸多岐一何泣指似世间人路头従此入
　　幽谷
　　入林不厌深避世不厌独倦飞鸟知还毋惮下乔木
　　便是山
　　东臯或巾车西园亦飞盖以我方古人两脚大自在
　　石梯
　　山险者夷之梯以石齿齿于间遂成台有梅适堪倚
　　清樾
　　山林有灌木其大可蔽牛藓石眼清阴坐间天地秋
　　雪林
　　若以雪见我以林为吾家君其非诗人不能识梅花
　　小山
　　拳石以为山勺水以为池我观于世间何者非儿嬉
　　桃李蹊
　　竹迳转西麓山花能白红要知造物心政在无言中
　　归来馆
　　归来遽云出既出又归来自处茍如此渊明安在哉
　　着图书所
　　钟乳三千两胡椒八百斛笑杀山中人破纸塞故屋
　　草堂
　　烟低一片春留与贫受用阿连自能诗吾衰不复梦
　　锦巢
　　佳日春酣酣一色锦歩障谁知山中人如此富贵相
　　寒
　　子盍观于泉遇险维其止流行非所知一寒清到底
　　饭牛庵
　　宁与厓下人烟雨耕荦确读书亦何为谨勿累吾角
　　秋厓
　　凿空为此名忽已落众口聊结一间茅承当作厓叟
　　田园居
　　秋风新饭香蔬亦美可茹宁知世有人万钱无下筯
　　次韵方蒙仲髙人亭
　　此君欵吾室髙人跂吾亭邂逅两相逆保此嵗晩青茗盌漱藜苋诗肠许坚顽是间可无我不可无此山鸥鹭之与侣竹石之与居子虚亡是公付之渇相如苔寒两不借对面宁尔劳欲语二三子卑之母甚髙爱之不我疎狎则不我亲山耶其竹欤君子哉若人吾侪磊块胸所见不相逺借我竹外山一榻供昼偃烟霏日夕佳隠固胜于显孰従而诗之要亦山一蹇终南有捷径涧恧而林羞其人岂其山宁勿相累不相从文字盟不与如此酒他日有移文毋令猿鹤受老子可林壑诸公自烟霄缅懐归耕归底用招隠招以嗜酒爱风竹卜居此林泉为韵作十小诗
　　居千卿者三至九卿者四不博牛背眠咸酸信殊嗜玉虹横吾腰金貂直吾首宁知千载名不如一杯酒事有俄顷间遗臭及万代吾观于斯人不过一字爱东坡真天人落笔蓬莱宫何如赤壁一鹤横秋风周有说爱莲陶有诗爱菊吾居则谁与其诸子猷竹朝吾一笭箵夕吾一觳觫诗肠其殷雷此事底须卜秋云七尺藤夜雨一巻书寂寞空山人防此谁与居吾心如鐡石命则薄于纸借口见古人则亦赖有此彭殇同此躯顔跖同此心哀哉宇宙间羣生政林林吾犹金在冶惟冶者所甄谨毋出光怪夜半号龙泉以人生五马贵莫受二毛侵为韵送胡献叔守邵阳
　　灯寒岳麓雪帆饱湘江春过家谁起予岂无独醒人襄蜀莽万里战骨髙于城湖南宁几州耕凿偷余生民愚一何防民怒一何虎谨毋芟刈之持以报九五宁骑踏雪驴莫骤追风马霜蹄失衔勒多是快意者三十已専城斯亦未足贵潘舆归故乡吾乐宁可既维东有夕烽维西有秋柝行春独何悰此段待民莫餂以澜翻口箝以霹雳手俗吏訾儒腐吾曹自甘受吾道一而已惟诚一之至毋或参以三亦勿贰以二借筹渭阳幕邉画分毫毛邵州二千里能勿鉴寐劳迢迢烟水寒猎猎霜风侵此行何当还民瘼简帝心
　　此君室
　　匪书谁与稽匪竹谁与居以书造竹所俯仰千载余亭亭几长身斯可谓之士以我为隠乎指以二三子不肯一世人草木自宾友举杯问樵岚见有此客否可臞不可腴可独不可俗君看室中人今已不翘足曲士多在今节士多从古此君岂易得仅可一二数翛然数竿玉带以一溪水惟我有是夫孰能与于此泉石宁我癖烟雨宁我惛是间有佳趣不可无此君一迳自明月谁能此婆娑床头易未了如此良夜何竹意吾为谁山曰子非我未知回孰贤自賛午也可俗士不足语之子谁与娯闭门但痴坐尔辈宁可无
　　山迳
　　一迳净于秋山中夜来雨倚松不知还幽禽妙言语
　　湘源庄舎
　　馋虎过新蹄怒貍争旧穴悲哉两翁姥西山采薇蕨梦书十字史记册上太史公此书真是笔斡造化梦语非夸也因足之识于策
　　禹穴探幽眇神功接混茫絶麟才此笔春梦试平章
　　斑竹夫人
　　山谷青奴娯夜秋崖斑媛专房尔家婕妤失笑尔孙流落荒凉
　　演雅
　　蟏蛸网罗遗逸离留劝课农桑鸣蜩吸风饮露反舌吹笙鼓簧
　　苍鹰守株待兎白鹭临渊羡鱼鸤鸠妇叹于室蜗牛亦爱吾庐
　　赵玉汝自作戯墨各题六言其上
　　鹁鸠
　　村北村南雨暗舎东舎西水生去妇复还何日烟簔处处春耕
　　鹭鸶
　　雪以一江烟水风乎两岸菰蒲但得鱼矶无恙曲肱之外何须
　　脊令
　　水落寒塘初冷霜倒枯荷半倾莫倚尾能涎涎踏沈一片秋声
　　鸜鹆
　　晴树暖以流憩霜实饱而倦飞何与人间世事再三自整缁衣
　　立春【国忌谓之哑春】
　　适禁乐令春哑先办秋治社聋银胜鬓毛班白琼丝菜缕青红
　　谢人致蟹
　　樵岚无蟹有监州已负诗肠过一秋莫怪渊明便归去得渠自合老菟裘
　　此去江头只两程寒蒲解缚便横行无肠政要空虚腹满贮芦花与月明
　　雪砍双螯玉一壶樵中曽有此竒无始知张翰思归意不为秋风只为鲈
　　除却金虀霜后枨更无一物可诗情诚齐配以彭生脔岂不寃哉五鼎烹
　　送荔子方蒙仲
　　风枝露叶走筠笼玉润冰寒擘绉红自徃胷中评史记久闻格调略相同
　　曽识坡仙海上山清冰寒露洗熇袢老天不与诗为地却欠闽中住一畨
　　即事
　　自刈香秔税水舂旋篘新酒搦泥封晩菘种已无余地不枉归田学老农
　　赠诗僧
　　瀑泉癞可能诗最毕竟难为本色僧要识庐山真面目一溪明月冷于冰
　　从来佛法无多子底用芒鞋半九州赢得诸人诗满袖草深一丈法堂秋
　　蒙恩予祠
　　坚卧牛庵饱嵗寒恩书初许作黄冠孙僊彭老如相问筋力犹堪上醮坛
　　月明弄影雪巅癯只似胡僧不似吾忽予牙绯称羽客道官儒黻释头颅
　　祷晴福善
　　稻压田塍米似珠老农为说几年无一晴不费君王力莫等香烟上化炉
　　夜落檐花未肯晴灯寒等不到天明自怜短发垂垂老一滴秋霖白一茎
　　背犊腰牛忽觧顔摩挲一饱政相闗王于霓望无终极孰与侯邦年嵗间
　　题致堂新州坐石【辛亥】
　　苍寒瘴面新州石直不话头传不休秦负儒耶君误矣二书今与大江流
　　棱层不隔梅花岭万里相従识两翁却怪牧牛亭下路石麟咫尺卧秋风
　　九日墨紫开
　　九日年年负物华野香未肯到山家今年九日风光别不独黄花更紫花
　　中秋日社未五鼔祀社归月明如昼
　　月明如水带寒流饮福灵坛晓未収不是社公唤我起何縁一日两中秋
　　次韵杜监簿
　　风雨重阳又一秋白衣人至复何忧东篱只此黄花是未必渊明风马牛
　　社曲无邉风露秋瓮头酒熟了无忧一诗连夜穿兵卫略似齐城战火牛
　　嬴得萧萧两鬓秋山城斗大转多忧人间縦有万钱鹤身外何如十具牛
　　不须把浅不防秋底事山樵亦过忧说与诸公那解此但知两角战蜗牛
　　明日诗至过相称谓次韵还之
　　卷还一幅玉壶秋无实之名我所忧不似蒙庄解齐物以吾为马以为牛
　　次韵程弟
　　一船月自不嫌贫伴我荒湾理钓缗归去莫横深夜怕惊溪友与山宾
　　三径风烟手自开春猿秋鹤几徘徊松根石铫烹鱼眼老子行山又一回
　　防援茅茨隠者家底须日厯记年华山花山草无终极秋后寂寥春自葩
　　眼中转觉可人稀得似孤云自在飞花落花开俱有意略于闲处见几防
　　草堂四壁一瓢空举世无人与我同黄犊山南又山北犂春犹有古人风
　　柴门虽设不曽开俗面向人三寸埃却是前溪双白鹭门闗不住又飞来
　　垒麴成台糟筑丘衰迟无复少年游君看烟草离离外不问人间第一流
　　莫为盘飱烹不鸣借公松石聴溪声貂蝉只是麒麟楦寄语诸公卿自卿
　　鱼鸟相忘不世情浮生于我一丝轻夜凉月色光如水莫遣微云滓太清
　　此腹宁须文字香漫淹虀瓮半青黄午一枕睡世上何人最得忙
　　书维扬张君梅卷
　　平生何逊扬州梦到得扬州月自寒谁遣雪蓬春半树诗情更作故人看
　　月明临得霜桥影只恁横斜自一竒唤起江南归梦逺竹村烟水有茅茨
　　雪中迓新宪
　　踏碎琼瑶千里寒新年才此试吟鞍不须更说逢迎恶只作防桥诗兴看
　　雪后草亭
　　梅花面目冷于冰亦笑山翁草作亭一夜雪寒重整过碧琉璃瓦水晶钉
　　雪后梅邉
　　老来筋力倦登山契濶梅花几日间莫与梅花筋力倦且推一雪阻跻攀
　　其二
　　与君只隔竹笆篱踏雪过从自一竒开口便遭花问当老夫媿面了无辞
　　其三
　　半身苍藓雪槎枒直到顶头才数花看尽玉林山上下还须渠是当行家
　　其四
　　花中淡竚只梅花未见梅中蕚緑华一色琼瑶裙织翠尚嫌红蜡蔕村些
　　其五
　　玉防五出是天姿六出时时更絶竒夜半同参雪花去春风元自不曽知
　　其六
　　小小茅亭面面寒玉花能薄雪花干今年不是开迟着等得羣花比并看
　　其七
　　一枝宻宻一枝踈一树亭亭一树枯月是毛锥烟是纸为予写作百梅图
　　其八
　　野迳茅茨竹作墙嵗寒曽亦几平章髙人风味天然别不在横斜不在香
　　其九
　　寒雀羣飞最上头啄残香玉翠云裘老坡诗里么麽凤待与梅花渠是不
　　其十
　　春风且莫一齐开留与山翁逐日来只恐难将冰雪面伴渠桃李并尘埃
　　观梅
　　苍烟乔木野人家数掩山篱一径斜此老不知何面目只将空手对梅花
　　其二
　　卧疴半月不曽来等得来时渐次开世外交情无久近嵗寒然后始知梅
　　其三
　　几日商量雪不成竹邉寒得瘦棱层秋崖老子缩如猬撚断吟髭寸寸冰
　　其四
　　片片随风隔坞飘野香相逐过溪桥今年便觉春风早雪不成绵到地消
　　其五
　　较似年时劣不如花头小小两疎疎但令半防微酸在憔悴空山尽有余
　　其六
　　老树槎枒只一花气条亦不放横斜无风无雨无烟月独立人间莫怨嗟
　　其七
　　去年今日雪平檐烧叶谈诗酒屡添一笑今年又今日不成飞絮不成盐
　　寄梅
　　枝北枝南恨未除春风误到夀阳居诗家不识梅花讳把做好看夸道渠
　　代赠
　　碧玉香深冷翠篝梦魂不到玉搔头暮天欲雪寒如此且问梅花愁不愁
　　壬寅元日
　　一元坱圠先天易万物胚腪太极图自嚼梅花冰片片无人先后饮屠苏
　　癸夘元日
　　政坐聪明误廼翁莫将鞭影戯儿童春臯本分扶犂手共驾乌犍待嵗丰
　　其二
　　逺色苍茫草际烟春风也到雪崕邉不知醉后屠苏酒増一年欤减一年
　　立春
　　冰丝玉缕簇青红已逗花梢一信风梦到谢池新雪尽暖烟含雨緑匆匆
　　其二
　　防燕双簪翡翠翘巧裁银胜试春韶东风已到阑干北看见娇黄上栁条
　　其三
　　池痕吹皱緑粼粼才见池痕认得春香沁防鞭旗脚转自题兰帖记春新
　　立春都堂受誓祭九宫坛
　　欠伸残梦雪松只等三茅午夜钟传钥省门星斗湿不知春已转苍龙
　　其二
　　辇路香融雪未干鸡人初唱五更寒琼幡第一畨花信吹上东皇太乙坛
　　立春谢司法有诗次韵
　　明日琼幡绕鬓飞土牛才出草痕肥送寒正不闗渠事雪不来时未肯归
　　其二
　　谁将健笔破天葩清晓园林尽是花寒入崖云斋未久诗肠虽吼尚禁茶【私忌】
　　其三
　　一夜挼云作雪飞池塘已自緑生肥凭君检校阑干北栁上新青归未归
　　其四
　　草亭亦欲识诗葩连夜开将雪树花清处尽强陶学士不闗羔酒与龙茶
　　君用致红梅云不开数年矣
　　山家已作枯槎看带雪移来却自春一夜揣摩花意思宁将醉面向村人
　　再用韵奉酬
　　防桥洗净冰霜面拂略潮红笑向春莫作野桃看过了烦诗说似武陵人
　　昔公安在见何晚宁欲霜埋不受春不是三生曽一面宁堪开向世间人
　　婺源道中
　　梦中緑遍谢家池梦觉山村雪拥篱尽道春寒花未在晓来开到野棠梨
　　春夜
　　酒不能多诗又尘栏干月午奈何春天寒莫到海棠瘦一夜东风吹倒人
　　湖上八首
　　沙暖鸳鸯傍栁眠春来亦懒避湖船佳人窈窕惜顔色自照晴波整翠钿
　　今嵗春风特地寒百花无赖已摧残马塍晓雨如尘细处处筠篮卖牡丹
　　轻尘不动雨霏微堤外芹香燕子飞庭院日长帘幙静含情脉脉看春归
　　緑波如画雨初晴一岸烟芜极望平日暮落花风欲定小楼弦管压新晴
　　春连禁籞緑阴交对面晴烟舞翠蛟最是君王游幸少宫花浑未识鸣鞘
　　连天芳草晩凄凄蹀躞花邉马不嘶蜂蝶已归弦管静犹闻人语画桥西
　　游人抵死爱春韶风暖花香酒未消须向先贤堂上去画船无数泊长桥
　　秋千人散雨千丝谁把秦笙隔院吹但觉小桥烟外栁春风无力逞腰支
　　梦中
　　屋头晴哢已交交更向春风打一遭花片已肥红欲绽栁丝烟重緑如缫
　　社日
　　燕子今年掯社来翠缾犹有去年梅丁宁莫管杏花俗付与春风一道开
　　社日益明叔见过
　　溪云醒酿社公雨肯踏寒莎过阿戎亦有小诗拈未出且携瀑布煮春风
　　春思
　　杨栁生寒莫上楼夕阳芳草泥人愁情知社近迎新燕尽卷湘帘不下钩
　　杜鹃花落石阑干新染晴波緑绕湾小立伫诗风满袖一双睡鸭占春闲
　　清明日舟次呉门
　　篷恰受夕阳明杨栁梨花半月程老去不知寒食近一篙烟水载春行
　　片片飞花更异乡人家插栁抵愁长晴沙烟草几今古春去春来燕子忙
　　清明
　　淡烟疎雨清明日飞絮落花游子心燕话春愁初睡起一帘草色暮池深
　　次韵梁倅
　　把住新花做好看伤春时共倚阑干醉中不记暮烟碧杨栁楼深燕子寒
　　次韵陈侍郎谢送牡丹
　　人在金华殿角头诗情却遣为花留春风不入癯仙眼六六峰寒隔几州
　　手劚苍苔玉一栏山家初见眼犹寒移根莫厌凡红紫只做春风一様看
　　次韵牡丹
　　银壶贮雪褪轻红费尽思量句不工若使春风但桃李春风殊未可雌雄
　　娇红深倚翠云团髣髴三生呉防鸾诗眼顿惊春富贵雨侵衫袖不知寒
　　次韵双头牡丹
　　春入多情草木妖霓裳相倚奏咸韶玉栏一様红如洗不比觚棱锁二乔
　　溪店回文
　　啼莺几处垂垂栁乳燕双飞片片花溪浅度云山带雨岸崩欹树草连沙
　　春望
　　春深酒熟溪桥鼔午过斋闻野寺钟花不知名香自永倚风临水为谁容
　　闻莺
　　緑愁寂雨凄凄春老江南花乱飞莺亦自知人意思垂杨深院尽情啼
　　约鲁山兄
　　莫说寻芳巳后时春蔬解甲茗搴旗松风石铫晴云盌不是吾曹未必竒
　　春暮
　　巻中未有好诗看草满池塘梦已阑客又不来春又暮一帘新雨杏花残
　　春晚
　　一樽无计遣春留落日伤情独倚楼柔緑拍堤如可染老红满径为谁愁
　　青梅如豆带烟垂紫蕨成拳着雨肥只有小桥杨栁外杏花未肯放春归
　　山杏溪桃睡欲昏青旗客过孤村杨花不肯随春去惹住晴风自入门













　　秋崖集巻一
　　钦定四库全书
　　秋崖集卷二
　　宋　方岳　撰
　　诗　七言絶句
　　次韵谢兄立春戯拟春帖子
　　泉脉晴融太液池内人初晓玉参差东风认得农祥正吹作丰年御制诗
　　天家观阙玉重重逼入东皇一信风生意无邉青欲动微茫淡霭暖烟中
　　天地春回万夀杯宫云留雪玉崔嵬晓供帖子琼幡重携得韶风下殿来
　　天与君王共一仁只将仁与物为春要令率土无枯槁未赏冰池皱玉粼
　　青旗簇仗赐银幡共以升平奉至尊阊阖千官花底散紫泥香熟诏书温
　　春思
　　烟草茸茸匝岸齐晴天鳬浴喜清溪一春造化花开尽大欠渠诗共品题
　　春风多可太忙生长共花边栁外行与燕衔泥蜂酿蜜才吹小雨又须晴
　　春词
　　翠鼎香深旋作茶余酲牵梦几还家梦中记得春池緑曽共丁宁下畨花
　　花不知愁句又尘晩寒独自倚栏频一分心事一分雨春负予耶予负春
　　剪得春词不忍看雨深怕近碧阑干春无些力吹成雪未必杏花能耐寒
　　草色将寒上客衣柔情只了得花飞湘帘不隔社公雨百姓人家燕未归
　　一春直是栁风流只恁风流只恁愁客又不来寒食近碧蘅红杜满芳洲
　　道中即事
　　春泥滑滑欲溅裾肯为梅花顾草庐唤作诗人看得未两籉笠雪一肩舆
　　家人不寄扊扅诗直恐藁砧官尚微到了不过相爱耳未论此语是耶非
　　十日山寒雨不休仆其痛矣得无愁老夫自爱归程好肯为春泥怨鹁鸠
　　梅已飘零尚典刑防魂篱落野烟青灵均憔悴廼知此到老可人宁独醒
　　荦确连云路不分云侵衫袖白纷纷亦知云自青山出不见青山只有云
　　衡雨衡风莫管渠晨炊蓐食便巾车能无几日到茅舎睡到日髙相折除
　　对灶何妨客燎衣溪翁且莫键柴扉日之夕矣樵风冷觳觫一牛将犊归
　　上到春山顶头更携烟雨入吾州梅花便作乡人看飞落酒杯相劝酬
　　画中亦爱雨中山连雨山行却厌看一夜东风吹作雪问谁画我访袁安
　　野涨平溪已断桥悔将辛苦上岧嶤朝来雨防才堪厉依旧緑杨山迳遥
　　晨光漏日鸟深春况此泥行雨宿人夜半瓦鸣惊梦觉悔将蓬笠当劳薪
　　田翁不省雪糢糊闭柴门拥地炉自许小厖分席坐是间宁复着吾徒
　　剡溪船后防桥驴着我荒村一笋舆却后几年俱作画未知雪句定何如
　　农谣
　　春雨初晴水拍堤村南村北鹁鸪啼含风宿麦青相接刺水柔秧緑未齐
　　问舍求田计未成一蓑鉏月每含情春山树暖莺相覔晓陇雨晴人独耕
　　小麦青青大麦黄防田沙迳绕羊肠秧畦岸岸水初饱尘甑家家饭已香
　　雨过一村桑柘烟林梢日暮鸟声妍青裙老姥遥相语今嵗春寒蚕未眠
　　漠漠余香着草花森森柔緑长桑麻池塘水满蛙成市门巷春深燕作家
　　观天井
　　雷斧何年凿翠成老龙吟苦雪涛惊霜晴未用为霖在留与春蓑作太平
　　上已游显亲寺题其壁
　　一犂初试茧栗犊两岸对鸣晴雨鸠摇落碧桃花片片石阑干下钓鱼舟
　　其二
　　松房小小雨留客竹迳深深鸟唤人烂醉不知三月暮等闲又是一年春
　　其三
　　芳草垂杨水底天半晴半雨作春妍幅巾道服篷船坐不是诗僊即酒僊
　　其四
　　属玉双飞水满塘石炉柏子掩山房一瓶瀑煑春风湿只聴松声意自长
　　胡登仕送花
　　一年春是牡丹时不负花时只有诗老去自知才思尽枉分风月到山篱
　　其二
　　红酣紫腻不胜春肯上先生垫角巾芳草醉眠今老矣惜花心在怕花嗔
　　题八士图
　　雅闻八士春俱秀未觉三贤迹已陈投分不论曽识面此图到手便情亲
　　飞絮游丝芳草路淡烟疎雨落花天偶然画出寻诗意未必新诗待画传
　　次韵酬率翁
　　戍楼梦不到中州杜牧新愁亦倦游留得荷锄双手在山寒芋栗要人収
　　但得清溪裹草堂溪头山色有炎凉秋崖一出四年矣想见松花满石床
　　山樊
　　只有江梅合是兄水僊终似号夫人季方政尔难为弟每恨诗评未逼真
　　竹屋寒无石鼎烟春风吹作白龙涎平生竒处何闗染字以山樊亦自然
　　重宿储文【乙已】
　　只有诗囊澹似僧却嫌官屋冷于冰桃花尽赖春风笑惯与刘郎靣熟能
　　次韵别友
　　长汀草色恨连天一片飞红涨緑川寒入湘帘君又去只随燕子过年年
　　有客
　　河汉微明星乍稀碧莲香湿袭人衣夜凉如水琉璃滑自起开放月归
　　山家
　　午阴蒙宻路萦纡两两丽黄对引雏自可曲肱惊短梦南山丛薄有于菟
　　明月相看未厌贫好风无价一披襟苔檐不扫少来徃两部鸣蛙草自深
　　夜大风
　　一夜东风太放颠草塘打破钓鱼船赖渠自任脩船费无数乱堆榆荚钱
　　夜雨屋漏
　　莫怨乖龙横见治满床诗巻尽淋漓人间书疏何为者径挽天河一洗之
　　重午
　　重午无人肯访临竹低沙浅緑连阴倚松自读离骚坐一笑独醒江水深
　　茉莉
　　闽雨揉香摘未稀钩帘顿觉暑风微只应雪外梅花笑肯与儿曹入枕帏
　　素馨
　　雪骨冰肌合耐寒怕寒却不离家山老夫懐土与渠等一镢移来得许顽
　　次韵杨梅
　　筠笼带雨摘初残粟粟生寒鹤顶殷众口但便甜似蜜宁知竒处是微酸
　　方红
　　炎蒸官屋如樊笼安得雪嚼郎官红海山僊人隔千里忽到眼中宗派同
　　羣仙南游三神山亲留冰丹祛暑袢蘂珠侍宸輙分似我其诗之累百畨
　　次韵至能湖上
　　春山如染费人诗骤马新堤拂栁丝杜宇一声春欲暮海棠睡去未曽知
　　杨栁枝
　　緑阴深防碧阑干拂拂春愁不忍看燕子未归花落尽一帘香雪晩风寒
　　抝尽青青恨未消春风一夜长新条多情也似相欺得爱惹钗头翡翠翘
　　晴日游丝乱入帘夕阳更忝酒家帘粥香饧白清眀近鬬挽柔条插书檐
　　小桥风定緑烟垂几送行人此别离蹀躞玉嘶草去啼莺寂寞雨千丝
　　几日春寒怯上楼楼头烟缕拂帘钩相看瘦尽浑无奈一种风流各自愁
　　观山
　　一层云放一层山小市人家翠欲环检防只疑低数尺一层山向隠云间
　　过湖
　　才出城来便不同緑杨微拂藕花风过湖船用百钱买卧看云归南北峰
　　暑中杂兴
　　一刻之间值万金苦无人可共幽襟几年不作西湖想聴得啼莺不自禁
　　不惯山中夜月寒满树影藓花干移床近壁不敢卧恐是龙蛇之屈蟠
　　今年不上一竿竹渠岂于人亦世情风雨尚余千个在结巢吾欲聴秋声
　　白鸥吾有一日雅畴昔见之相与亲沧浪忽欲従此逝嗔我手揖无诗人
　　是非不到野溪邉只就梧桐听雨眠睡熟不知溪水长鹭鸶飞上钓鱼船
　　平生多可曹修士说我唐诗最逼真不道蹇驴风雪里何如黄犊过比邻
　　俚谓革鞾乌脚鬼吾尊毛頴黒头公与鞾作传何为者頴则万世文辞工
　　只锄蔬甲亦妨闲久与溪云防徃还今日偶来僧却在共煎茶吃话庐山
　　立秋
　　秋日寻诗独自行藕花香冷水风清一凉转觉诗难做付与梧桐夜雨声
　　书元可扇
　　南薫殿上薰风老雨便飞来占取凉书带香眠愁杳渺云侵清簟竹方床
　　记画
　　闲云古木山藏寺野渡孤舟水落矶秋色无人空黯淡竹门未掩待僧归
　　渔父词
　　晩晴铺网占鸥沙各自分鱼就酒家洞口醉眠船正暖碧桃流出两三花
　　阴阴深树晩生烟雨急归来失系船白鹭不惊沙水浅依然共在緑杨邉
　　烟波渺渺一轻篷浦溆生寒芦荻风昨夜新霜鱼自少满江明月笛声中
　　沽酒归来雪满船一蓑撑傍防矶邉谁家庭院无梅看不似江村欲暮天
　　巢夜宴
　　落日鸳鸯睡浅波荷花初醒水微波玉箫吹断晴云湿最觉池寛得月多
　　送刘子就试
　　竹雨梧风满袖凉踏槐仍逐众人忙一觞共滴蟾蜍露并遣五千书传香
　　小技文章道未尊入时新様更难论鹄袍才脱须重读六籍久为场屋昏
　　羮莼
　　烟雨中间几白鸥藕花菱叶小亭幽紫莼共煮香涎滑吐出新诗字字秋
　　郑文振席上
　　香篆烧残小玉虬荷花深处浴鳬鸥谈诗未了催行酒忽送清歌浅黛愁
　　寄越友
　　茂竹脩林已陈迹禹穴剡溪俱胜逰秋风倘未理归梦我欲买船官渡头
　　湖山掩映信乐国烟雨凄迷非故乡青灯何日一杯酒江头极目呉山长
　　跋至能所书西湖洞天事
　　西湖天下竒絶处定有老僊时下观重来俯仰已陈迹但见孤山烟雾漫
　　圯上老人亲堕履衡山道士共聨诗向来此事亦多矣我故于君了不疑
　　陪刘提察少集四圣观
　　江山于我故眼青我亦輙以诗酬之东华昨梦已尘土千万勿令鸥鹭知
　　诗人胸次倒磊块试浇之酒将何如作诗不压林逋倒正恐湖山亦厌余
　　宿芳润用壁间韵
　　只为梧桐怨夜长不知杨栁老年芳林梢一片过云雨便作秋声占取凉
　　次韵牟监簿
　　几携笔砚傍书林吟到更寒月未沈有客忽从天禄至人间便隔五云深
　　秋声满院有谁来亦欲従君话老懐隔竹已敲茶臼雪不知何日又清斋
　　梦放翁为予作贫乐斋扁诚斋许画斋壁予本无斋亦不省诚斋之能画也
　　晴欲晓鸟声春唤起藜床入定身老去不知三月暮梦中亲见两诗人
　　早春山中
　　空蒙山翠湿乌纱逗宻穿深一迳斜谁画秋厓满头雪石檀倚竹看梅花
　　其二
　　竹邉门自不须闗留与山云共徃还芳草初齐梅防防緑丝茸地鹿胎斑
　　其三
　　兰未曽芽栁未丝是渠春早是春迟草塘寻见春风处问讯如何自不知
　　其四
　　吟入梅花倚树腰不知声撼雪飘飘山翁只道春无力半日黏须未肯消
　　其五
　　同时乞得杏花栽一様髙低一处裁自是春风不齐整半零落尽半胚胎
　　元夕
　　团蒲曲几雪鬅鬙寒入青灯澹似僧只有梅花一林月酒杯诗笔已无能
　　其二
　　去年人老已苍华野蔌山醪办咄嗟到得今年人又老也无筋力看梅花
　　其三
　　莫道山家不挂灯脩身寳月一团冰清寒照见诸人胆却问诸人见未曽
　　其四
　　老去欢悰久已无病来瘦骨不胜扶山居幸自依青士身事何曽问紫姑
　　入村
　　十日春霖一日晴打包作意办山行月明夜半雨声急不道老天无十成
　　其二
　　山深未必得春迟处处山樱花压枝桃李不言随雨意亦知终是有晴时
　　其三
　　闭门覔句每无悰句在茅茨烟雨中和雨和烟収拾取等晴却写与东风
　　其四
　　宿雨初晴晓日晶弥川满谷白云平烂银堆里素螺髻画出江潮万里横
　　雁来红
　　是叶青青花片红剪裁无巧似春风谁将叶作花顔色更与春风逈不同
　　其二
　　秋入山篱叶正丹老天浑误作花看不知宋玉今何似雁欲来时霜正寒
　　月下
　　月明正午一声雁山静如秋两袖风鹤与苍头齐睡着无人知我此山中
　　其二
　　春风不到莓苔石山月自随烟水身穷是世间常事耳不知颠倒防多人
　　买兰
　　防人曽识离骚靣说与兰花枉自开却是樵夫生鼻孔担头带得入城来











　　秋崖集巻二
　　钦定四库全书
　　秋崖集卷三
　　宋　方岳　撰
　　诗　七言絶句
　　荼防
　　山径阴阴雨未干春风已暖却成寒不縁天气浑无准要防荼防继牡丹
　　其二
　　手插春风十万条野香落絮玉摇摇黄鹂莫误看花眼等得南薰雪未消
　　牡丹多不开花
　　少作花头多作丛十分能有防分红春工自不容人力抱瓮穷年笑此翁
　　其二
　　韶风万物照吾庐昨嵗骈头今并疎自是爱花心不足何知物物有乗除
　　观荷
　　南薰独擅水云乡不许人间别有香是草是花开一遍春风却似欠商量
　　其二
　　春红树树或丛丛一一托根尘土中不道独清冰氏子炎天玉立水晶宫
　　其三
　　红红白白两娉婷一种风流各典刑红亦非红白非白阿娇微醉阿环醒
　　其四
　　莲有濂溪梅有逋两家言句满江湖自怜尚与梅花隔曽识先生太极图
　　其五
　　花叶根茎逈不同略无些子犯春风羽衣縦落寻芳后解作清凉烈日中
　　山桥月夜
　　寒声策防琅玕碧香气浮浮菡蓞红六月人间苦炎热独搔残雪月明中
　　秋热
　　蕴隆日日等西风等得西风更蕴隆四十日秋无防雨谁将消息到梧桐
　　其二
　　山气爞爞旱火光墙头枯草半青黄饥肠惯作晴雷吼且乞梧桐一夜凉
　　晩秋犹热
　　九月年时已肃霜今年九月尚追凉幸吾絺绤犹无恙杜老何烦苦自伤
　　其二
　　适自相遭各有时莫悲团扇与秋辞班不死天无准定悔当时作许悲
　　即事十首
　　窥园何物愠无端疥手偷将玉雪团不道主林神忌讳鸟乌声乐并催残
　　野塘尺水亦生烟宁有余波可及田商略且为鱼作计须臾毋死待丰年
　　畦丁亸懒欲谁欺趁我山行始一犂只有山花山鸟笑主人元自不曽知
　　藤蔓穿篱碍草扉与僮扶起绕松围髯龙鳞甲动云雨缚着空山莫遣飞
　　龙骨翻翻水倒流藕花借与稻花秋鱼兼熊掌不可得宁负风光救口休
　　记得秋风此削偶遗子亦自成花生生造化无终极但有根芽未可涯
　　岩暝林霏日夕佳百年宁复此秋崖不须更问青乌子一锸相随死便埋
　　赤日黄埃槁欲焚赛神迎佛正纷纷天公老手何闗汝一雨晴无一防云
　　得摇牙处尽摇牙底用鸣声绕鬓哗政自为渠眠不熟西风吹叶打纱
　　残鬓萧萧不满梳秋风椎髻立庭除日明照见崚嶒影自是山僧不是予
　　钓台
　　羊裘偃蹇钓烟沙不肯云台定等差汉室了无尘土在满江风月自芦花
　　题雄观
　　送出青山防防愁数声柔艣隔沧洲白鸥不受人间暑明月一江天地秋
　　次韵酬因胜老
　　误脱农蓑拾汉科空山奈此月明何秋风又跨扬州鹤行路正难愁思多
　　雁落平沙字字愁打包不肯与山留一篷烟雨载秋去诗在江南芦荻洲
　　浅山如霁水连天江北江南路防千入梦老亲双白发归欤早及菊花前
　　客饟银茄不敢送场屋士
　　秋风谁怒水中蠏昨梦不疑杯里蛇迸齿清寒银粟粟不随盐酪供毗耶
　　次韵郑省仓
　　买鱼聊复醉船万事从来付老天欲办把茅无计可不量吾力更筹邉
　　归去来兮月一船世途难似上青天烟蓑自与轻鸥狎却在风涛阿那邉
　　丁祭
　　紫薇花下玉丁东夜午牵牛亦未中孔壁尚余金石奏卷班翻过玉成宫
　　中秋
　　黄尘茫茫行野马白发混混争蜗牛老心如水夜声寂明月不减山间秋
　　次韵斋宿
　　可是诗邉欠老干藓床相对话灯残秋城一夜江湖晩风雨重阳菊自寒
　　黄花白发两闗情并入斋房长短更久客自知秋意思底须蛩雨做寒声
　　题甘露寺中峰
　　六朝晴树一江秋尽入风烟顶头老手更擎江色出小亭景却胜于楼
　　金焦两防自东西着我于中亦一竒菰叶苹花秋共晚山寒未必白鸥知
　　送琴遂还楚东
　　一生坐与蛇添足万事不如缩头亦笑军持太多事孤桐自了月明秋
　　脚根踏地袈裟破鼻孔撩天拄杖横归扫秋云趺足坐荻花半落晚风晴
　　梦中
　　凡我同盟鸥鹭羣既盟之后亦幽欣山中芝术香堪煮鹤未归来空暮云
　　同前
　　树擎晩色柔枝碧兎睡晴香老月寒自滴玉蜍秋满袖轻云片片泊阑干
　　东津
　　秋老江南隔岸山防云衰草雨斑斑烟帆未可横江去鸣艣恐妨鸥鹭闲
　　雨宿
　　雨宿疎篷不耐闲苹花菰叶老江干鹭飞欲下忽惊起秋水新添一寸寒
　　次韵梁倅秋日白牡丹
　　自掩纱防夕阳碧壶深贮溜晴光可曽见此春风靣净洗铅华试晓霜
　　赪桐花
　　厥草惟夭簇绛缯猩红初滴尚炎蒸西风坐阅芙蓉老合是花中耐久朋
　　其二
　　似子圆红不似花緑丛擎出野人家亦知吟骨今当换火候初成独体砂
　　题偶爱
　　每评吾郡佳山水当以水西为最竒径向水西非具眼不眠偶爱不渠知
　　长汀宜日山宜雨尽在鸥看鹭聴中想见夜寒留客醉倚阑拍手唤渔篷
　　随行茶灶曽同宿看尽朝岚与夕霏一片诗愁秋渺渺树林深处见僧归
　　溪云莫怪尘埃面更与青山把一杯未省此诗容写否闻渠曽识谪僊来
　　湖上醉题
　　山知吾亦以诗豪畴昔于山只淡交清得不多赢得瘦一生悔读楚离骚
　　梦过湖
　　万柄风荷秋渺然百钱又买过湖船菰蒲鸥鹭浑相识惊怪人间已十年
　　行田
　　屋头乌桕午阴宻牛与牧童相对眠不是官中催税急十年前巳学耕田
　　老农具榻茅茨底准拟先生欲岸巾笑道巳呼儿贳酒月明且不厌家贫
　　月蚀
　　老兎酣眠一夜霜妖蟇健啖未渠央人间今欠玉川子生语聱牙满世香
　　次韵陈帐管秋思
　　秋风吹裂旧荷衣自读离骚倚落晖巳觉芦花洲渚冷水天归雁着行飞
　　人家一様卷湘帘惹起新愁到酒邉久客不知诗瘦损小楼孤倚月娟娟
　　访恭率翁不值
　　且容晴梦泊鸥沙传语茶头莫防茶山客不归秋自老满城风雨又黄花
　　还留石亭
　　枯荷折苇卧鳬鸥小雨轻烟画出秋自唤短篷将老砚石亭寻客了诗愁
　　次韵客饟鲈蟹
　　江鲈淮蠏不论钱肯到湖邉明月船玉鲙雪螯新煑酒桂花香后菊花前
　　戯简王尉
　　半床明月老秋风未必诗人一例穷比似乐天犹欠在是非已落酒杯中
　　楚云迟上木兰船惹得秋辞亦浪传不直翠眉亲唱与故应无分学彭宣
　　少微楼
　　不奈梅花尔许愁天寒孤倚夕阳楼近城鸥鹭逢人惯肯与渔蓑共钓舟
　　洞元小集
　　鹤骨清寒不受吹白云侵砚懒题诗雨深更覔山寒甚过了重阳菊未知
　　答恵楮衾
　　呉宫金蹙凤花绫春暖熏笼换水沈那似冰桥楮夫子满牀明月解微吟
　　次韵别友
　　砚香不肯与山留雨浥寒花防送秋后夜酒醒诗更好淡烟荒草并渔舟
　　重阳
　　帽不禁吹怯酒觞只携老砚了重阳黄花未抵渊明瘦却做离骚以上香
　　九日道中凄然忆潘邠老之句
　　满城风雨近重阳城脚谁家菊自黄又是江南离别处寒烟吹雁不成行
　　用吕宗卿山亭韵
　　约住山云倚断栏云如秋薄与山环为山醉矣无山句山不负予予负山
　　田头
　　田头科斗古文字石上臼洼山鼎彛勘破世间烦恼障醉而已矣不吟诗
　　秧田多种八月白草树初开九里香但得有牛横短笛一蓑春雨自农桑
　　严陵待锁
　　一舸秋风梦亦寒津人只作贾胡看防桥袖手暮烟合等得芦花雪满滩
　　闗却疎篷只恁休莫留霜月伴孤舟津亭万一商分数锁到明朝何处求
　　过陈汤卿溪堂
　　手葺溪堂旋补茅好山带郭转林梢与君共有吟诗癖月下柴门不厌敲
　　宿珠溪
　　一钱不直管城子万事称好孔方兄山房自做松风梦星斗阑干霜月明
　　种芥
　　不论青紫已离离烟湿春畦手自治一笑摩挲空洞腹是间尽纳防须弥
　　种韭
　　下秧巳觉齿生津坐想堆盘雨夜春政恐厨人无变馔庾郎贫不似吾贫
　　种菘
　　老圃相传秋后菘砖炉石铫一年冬宁知迟种迟于我又见南薰上畨风
　　采笻
　　此君有节瘦如许老子无心酷似之莫向人间危处去溪云迳雪尽扶持
　　观刈
　　石田荦确底须嫌苦说频年不下鎌烟雨一犂经老手翻匙香雪十分甜
　　鹅鲊
　　翠箬红泥麴米春篆滩风月入厨珍谁令渠识黄庭字且醉胸中无字人
　　擘蠏
　　秋来何但食无鱼老去宁须腹有书空洞略容君防辈草泥郭索一从渠
　　次韵姚监丞斫鲙
　　冰盘飞缕落芳馨雪色微红糁玉霙唤起笭箵十年梦诗肠平截鹭波清
　　旋捣金虀刴玉葱半盂膏酒洗冬烘呉中风物今犹尔说与厨人宁舎熊
　　少微山观橘
　　手劚苍烟竹迳深霜寒错落万黄金何年共话商山旧分种归来欲满林
　　闻角
　　残角吹霜月欲斜天寒无奈客思家不知野竹沧江上开到梅梢第几花
　　闻雪
　　黄尘没马长安道残酒初醒雪打客子惯眠芦苇岸梦成孤桨泊寒江
　　风月堂夜饮
　　霜洗横枝月上初春彛更可共谈无玉杯一一寒于雪贮以诗肠渺似湖
　　嘲鹭
　　曽有诗矜白鹭闲一生诗眼乞山漫朝来更觉忙于我雪沍苍溪不道寒
　　刘逊子架阁饷江茶
　　琵琶亭下春寒夜湿尽青衫竟为谁江草江花恨何极雪瓯如此却无诗
　　醉眠彭泽防何日只与吟诗办秫田灵草独醒山雨外可曽持到漉巾前
　　光孝寺作茶供
　　一藤碎踏两山云看尽朝岚与夕曛留得如来舍身相共敲苍雪了炉熏
　　次韵君用寄茶
　　茅舎生苔费梦思竹炉烹雪复何时北山怕有移文在谨勿便令猿鹤知
　　除夜
　　云片初飞嵗已除竹篱梅自可吾庐归来只有穷相守未议移文送却渠
　　其二
　　莫笑青衫霜叶枯六年不改旧称呼人间书疏非吾事菜缕春盘何处无
　　其三
　　更与梅花把一杯醉题帖子等春来须臾便是隔年事留得寒香一并开
　　其四
　　春入荷葭坞亦竒坞名不枉与天知緑章并按闲池沼岂但乌台要勘诗
　　其五
　　幸有牛衣暖似春可曽半字日邉人不知相国何为者撩得诸公屋大嗔
　　其六
　　眼底童乌巳七龄吾伊略亦记羣经丁宁莫就中书试只可松邉竹下聴
　　山庵
　　枯松煮瀑香可啜野竹生萌甜可掘山中道士归不归一夜猿鹤老明月
　　题赵漕小蓬莱
　　乾坤不尽一蘧庐方寸中间防太虚办着海涛三万里乃翁底用费分疎
　　其二
　　老夫曽到道家山太乙青藜夜叩闗著作承明今付子仙壶元不隔人间
　　寄游山友人
　　不是山阴访戴船真成迷局烂柯仙径行处用规摹取归与都人作画传
　　紫极宫用吕宗卿韵
　　云湿棋枰不堪着满壑松寒鸟声乐向来石鼎老弥明松下无人啓钥
　　书客星阁
　　平生看破刘文叔不肯依乗赤伏符底处只縁曽识面故应人唤作狂奴
　　小留不过貂蝉耳亦恐遭人白眼看已自费辞侯覇辈归来潄石暮江寒
　　紫虚观
　　小炷炉熏待瀹茶瓦盆添水养蒲芽江南地暖得春早开尽雪篱无数花
　　寄题章氏起青楼
　　结楼多与青山对却是青山不对渠见说蜃岩排闼入一晴色共残书
　　寒青拔起二千石山是一分云一分切莫向渠谈世事怕渠说与沈休文
　　题郭氏继一堂
　　继一翁挂衣冠神武门而去其时理宗赐处士号以嘉宠之睿藻奎文照映千古名卿大夫自退傅越公而下咸为歌诗所以賛颂之者甚备岳无所复容其喙乃为反离骚以规之曰
　　径与三茅借一峰自携周易聴松风隠居本为逃名计结入头衔却不中
　　渔蓑钓艇越中居底处烟波不属渠一曲鉴湖须勅赐却令鸥鸟费分疎
　　寄题赵徳成东岩
　　好山倒合诗人新出东岩付此公略向画图曽半面石床定许聴松风
　　人间无处着我辈只可飞泉藓石邉习气犹余子虚赋苦令猿鹤怨风烟
　　空山谁可闲来徃自种梅花伴月明小筑便为身后计此竒千古未忘情
　　陈汤卿致绍梅
　　林下风流自一家縦施朱亦不奢华冷香犹带灞桥雪不比春风桃杏花









　　秋崖集巻三
　　钦定四库全书
　　秋崖集巻四
　　宋　方岳　撰
　　诗　七言絶句
　　次韵徐宰集珠溪
　　瀑煮春风生意长梅花吹雪入诗香夜寒记得僧房梦脩竹半云一床
　　林和靖墓
　　结庐旧与青山对脩竹萧踈半不存惟有亭前古梅在暗香踈影几黄昏
　　晴梦
　　尘土侵人懒出门小容我负晴暾梦骑瘦马寻诗去曾到梅花深雪村
　　逄梅
　　水僊婉弱山樊冗自我视之儿女曹鲁直径令相伯仲至今未敢广离骚
　　人言草没孤山冡从此梅花不要诗却是未嫌吾軰在一枝开过竹巴篱
　　梅花
　　竹绕踈篱水绕村一枝无语更黄昏暗香似识骚人意月澹无风自入门
　　枯梢横出竹踈踈挟雪吹香梦自孤立到夜深难着语怕渠去说与林逋
　　雪压横枝卧浅波三花五蘂不须多平生为尔添诗兴今日无诗奈尔何
　　茅茨烟水隔孤村雪冷谁敲月下门只与梅花曾有旧暗香时肯到洼尊
　　寻诗
　　蹇驴踏雪灞桥春画出茅茨野水濵才见梅花诗便好梅花却是定诗人
　　次韵赵尉梅句
　　冰雪之晨草木屯南枝亦有未招魂一愁泥就孤山骨正恐诗谈太不根
　　踈花不受世间寒得圣之清自可餐今日湖山人已朽何如茅屋雪中看
　　雪中
　　行纒不了醉生涯空宿沙头卖酒家最是晓寒吟未稳雪深无面见梅花
　　次韵李山
　　一船明月秋江冷曾与梅花有约来谁唤雪溪囬短棹宁孤何逊莫孤梅
　　闲居无与酬答因假庭下三物作讽答
　　桃讽梅
　　不肯春风时世妆歳寒崖谷倚冰霜人间亦有知香者盍遣一枝横出墙
　　梅谢桃
　　下欲成蹊春已残雨红犹自有人看极知不与君同调但守平生一防酸
　　梅问竹
　　一壑烟寒孰与娯横斜影对此君臞风饕雪虐转强项惟我与君其是夫
　　竹答梅
　　不随桃李共争春犹作踈花向世人耸壑未妨吾独歩要看晩节玉璘珣
　　书赵相公梅巻
　　一梢两梢晓滩月三花五花暮江雪春风到手眼生寒烟水村深有茅蕝
　　次韵酬奚兄
　　亦笑诗书记姓名到头为祟若为情汉家礼乐今尘土不欠当时鲁两生
　　但得梅花过一冬那须圣酒送文穷扬州不见梅花面莫是何郎句未工
　　昭仪春浴
　　红薇滴露防轻寒微鬓香丝卸玉鸾只道春风庭掖秘外间已作画图看
　　贵妃夜逰
　　凤鞾又上玉花恩在君王一笑中三十六宫瑶草碧不知多少恨春风
　　净明斋
　　山径留云雨未干松声长共涧声寒青鞋莫踏苍苔破借与秋厓半日看
　　次韵菖蒲
　　瓦盆犹带涧声寒亦有诗情几砚间抱石小龙鳞甲老夜云气故斑斑
　　贷钱买牡丹屛
　　作劵西家贷子钱略容书巻识春妍杜陵妇忍长贫面夸与樵青亦自贤
　　宿不老山
　　未必催租能办诗不妨扶老上烟霏彭仙一去夜坛冷老鹤不归云自飞
　　借得松风一觉眠旋烧枯叶煮山泉人间蚁蛭王侯梦不到梅花纸帐邉
　　得祠
　　十年梦不到清都云满寒簔雪满颅一片青山一黄犊底须更着旧称呼
　　其二
　　石床散髪洒松风安用黄冠累此翁但喜太平今有象渔樵亦在万几中
　　汪运干饷酒
　　长须手挈一壶酒问识浣花工部无簔笠荷锄烟雨外再三不信是耕夫
　　其二
　　酒吾甚爱径须醉快洗平生老瓦盆中有笔峰能画我一牛横笛过孤村
　　自嘲
　　耕雨虽微负郭田卧云不用买山钱春簔徤犊宁无语又写前防见集贤
　　被劾
　　鹿走山林尽自娯宁知性命系庖厨一杯羮足为竒货野弋山渔何防无
　　其二
　　谁将物命作勤渠黄雀头行万里余每为世情三太息不知吾亦是苞苴
　　报旱
　　将军此腹忍饥惯时事乃尔当何如百骸受病惫甚矣微此一脉民其鱼
　　猫叹
　　雪齿霜毛入画图食无鱼亦饱于莵床头防軰翻盆盎自向花间捕乳雏
　　次韵程兄投赠
　　北里南邻尽徃还那知有客住云间相过肯作乡人面问讯春溪两岸山
　　知无燕颔可封侯索米长安亦强留输与鲈肥菰叶滑呉中风味老孤舟
　　次韵赵尉
　　世于吾道转﨑岖是与非耶一子虗借得祁山两间屋一间分与月明居
　　别子才司令
　　不如意事常八九可与语人无二三自识荆门子才甫梦驰鐡马战城南
　　简徐宰
　　雨外茅茨黄叶村老农相语一灯昏山深未识新官姓但说无人夜打门
　　自织春簔学治田山寒辛苦不逄年摩挲此腹何时饱黄犊夕阳相对眠
　　西山有蕨北山薇荷雨锄烟不疗饥但得县官如卓鲁此言只恐未曾知
　　俗吏相传作县难及民那有一分寛闻君犹逮从诸老说到民贫鼻亦酸
　　受诰口号诰词谓尔岳精习六艺长言咏歌有风人和平之意
　　归我南山老不遭孟亭几梦赭黄袍强渠枉费平生力不直君王一字褒
　　雪寒月瘦鬓成丝縁底天家圣得知从此江山尽驱使小民奉勑遣吟诗
　　元英先生家鸬鷀歩当文正时其裔孙楷登进士赠之诗云唐家三百年冠葢谁有诗书到逺孙予家自严徙徽而谱系逺矣因覧石刻次韵左方
　　唐人犹有故家存山裹鸬鷀歩下村宗派傥容诗嗣续横枝吾亦是儿孙
　　赠写照呉生
　　山须未压棱层骨诗不能平磊磈胸烦画雪溪诗意思梅花苍石一横笻
　　几人堪画麒麟阁万事不如鹦鹉杯只谓故吾诗瘦耳寒沙鸥鹭莫惊猜
　　题刋匠图书册
　　黄金汉鼎青错落緑玉秦玺红屈蟠龙翔凤翥入刀笔寳晋山林风月寒
　　次韵叶宗丞湘梅
　　防娥洒泣凝春竹粉落脂残不忍妆开作踈花寄幽独雪中仍作楚骚香
　　庾岭以南非楚产离骚不载亦堪嗟行吟傥见灵均否且与辛夷定等差
　　赠谈命苏秦
　　一蓑牛背饱看山扣角前冈烟雨寒客自纵横三尺觜与吾烟雨不相干
　　书手实簿
　　随縁常住薄于秋不了钟鱼粥饭头叹息结绳人逺矣例教吾负剡藤羞
　　部索印纸
　　瀑涧茶烟雪屋灯乱家更入乱云层老僧今已倦行脚不用维那吃饭凭
　　赠算数汪生
　　十年不读床头易山雨鸣蓑为口忙行矣公无落吾事水田漠漠正移秧
　　其二
　　貂蝉勲业麒麟画自有防龙向上人数本不为吾辈设风烟之句水云身
　　堪笑
　　堪笑平原血溅衣但知忠义未知机命悬鬼貌千秋事年及悬车自不归
　　其二
　　堪笑萧生入受遗八年师傅不相知偶离廷尉痴如昨直等朱防和药罙
　　其三
　　堪笑刘安苦学僊云中鸡犬事茫然早知官职乃如许悔不人间差自贤
　　其四
　　堪笑山阳汉鼎移智如文若岂难知定嫌佐命居人后略识昌言死亦痴
　　其五
　　堪笑张华死不休谩精象数古无俦中台星拆何曾识祗识龙泉动斗牛
　　入闽
　　山云底事夜来雨藏却竒峰不与看政说雨中看更好划然卷起出晴峦
　　雪龙怒吼出山去二十里云行上天老去极知诗力退只将日厯记山川
　　游九曲
　　掀篷仰看玉峥嵘借得渔船一日晴九曲水穷山雨急老僊于我岂无情
　　鹤怨空山久勒文买船又访武夷君一声銕笛不知处但觉满身生白云
　　莫问神僊定有无地灵断不着凡夫我来便觉芒鞋好飞上前山不用扶
　　又和晦翁櫂歌
　　烧药炉存草亦灵煮茶灶冷水犹清老僊一去无消息只有飞泉落佩声
　　桃花认得捕鱼船醉着归来月满川山鬼已磨苍玉碧要留名字与风烟
　　家在清溪第几峯谁搴薜荔采芙蓉渔歌未断忽归去翠壁一重云一重
　　羣仙曾此醉船挿向苍厓不记年蕙帐夜寒闻鹤语人民城郭自堪怜
　　宿雨留云被半岩晴光飘散雪毵毵沾衣不识骨轻重下有老龙无底潭
　　竹绕寒栖藓径深茎茎手种玉成林翠屏向晩无人对犹识先生一寸心
　　又撑小艇过前湾竹外庵居昼掩闗桃李无言开未了春风元自不曾闲
　　云气藏山雪卷滩地灵不与俗人看一篙略借秋崖便九曲欲穷山雨寒
　　莫说山穷山势开匆匆急棹酒船囘溪山欲尽兴无尽撑入白云深处来
　　乗兴而来亦偶然谁将阴壑作晴川笋舆更问星村路去看溪南一线天
　　次韵方教采芹亭
　　手劚风烟不占多春来物物是阳和极知山与诗为地老去无诗奈若何
　　亭与樵岚一様新诗书不受世间尘清风明月来无尽不在溪山只在人
　　竹外清溪溪外峯谁搴薜荔采芙蓉所思渺渺隔何许我欲从之骑九龙
　　终日看山自一竒寒溪更与月相宜采芹人去夜岑寂政是先生得意时
　　莫问秋风八月槎一簔欲老水之涯笔床茶灶肯同住毕竟吾宗是作家
　　客懐老去向谁开白雪茎茎不用栽只有爱书余习在待擕残藁过溪来
　　黙坐焚香尽自佳莫随俗眼乱空花古今人物不相及元只中间隔一些
　　山自西来玉作层千峯住处一溪萦宜晴宜雨乍明灭不是老天无十成
　　山是乌山落一支径烦诗眼相亭基舞雩人在春风里清坐不言山更竒
　　研朱滴露月三更见说羣书作堵环君自苦于经传癖不如借我去看山
　　次韵宋尚书山居
　　日涉园
　　老石山苔手自治爱闲诗最与山宜园官莫惜频来徃破费春风又几时
　　虚静堂
　　世事鸥忘句肯卑云深料理旧花枝了无一鸟传幽意只对青山自觧頥
　　息斋
　　尘途长逐众人忙不抵斋扉一枕凉世路巇岖吾倦至底须辛苦为膏粱
　　见南山亭
　　能令诗腹化神竒香到黄花秋力微我醉悠然山亦醉竹深啼鸟自忘机
　　赋梅堂
　　夜草春牋奏玉皇横波曾识水曹郎砚香留得东风在一吐嵬崔冰雪肠
　　然堂
　　心亦元如止水渊断无尘想到诸贤左蜗不断追梦说与青山恐未然
　　亦乐堂
　　分得云山老一瓢梦寒不记紫宸朝无人画出闲中味吟入梅花雪迳遥
　　醉陶轩
　　时复中之兴已髙是非一付与春醪向来醉眼略四海粗记柴桑人姓陶
　　题郑尉爱山楼
　　青山不入俗士眼谁肯着楼招唤渠径草不锄花又老一帘新雨了残书
　　其二
　　三间屋与佛同住纸帐梅花烟雨寒有客肯来清话否上楼借与好山看
　　雨中
　　春泥得雨滑于镜晓树带云淡似图只作寻诗看便了梅花曾识灞桥驴
　　别汤卿不值
　　云深只以竹为墙新雨才干迳草长野鹤巳随溪客逺一方玉带诗香
　　将入僊都
　　客如我亦未为俗着我于中何忝渠苦作春阴愁又絶蕙花香冷雨踈踈
　　洞元观
　　林緑气冷香彛山带斜晖半入溪幽鸟似嫌人至数瞥然飞过隔林啼
　　过缙云胡君作茶古松丛兰中
　　十丈苍皮带雪僵山云归晩泊书床不縁曾读离骚熟兰亦欺人未肯香
　　饮荼防花下招蔡公庆
　　春工管不了霓裳风自南来占取香一夜谢池晴雪满无人说与蔡中郎
　　次韵酬清脩老
　　玉堂老作清脩记曾许渠为我辈人髣髴三生虎溪笑偶然一见面如春
　　过楚道人舎
　　纷纷俗子俗到骨对面有山那得看不料楚髯能辨此夜深月冷石防干
　　平生诗友刘宾客醉墨曾传到雪庐煞说竹溪茅屋好便能诗亦不如渠
　　次韵清脩老墨梅新茗
　　此诗合让简斋老尽洗世间声色尘我更凿空难着语蹇驴粗记雪桥春
　　次韵宋尚书山居十五咏
　　驻屐亭
　　等得轻晴便一来逢花不住等花猜丁宁莫挂桄榔去怕损亭前称意苔
　　金沙荼蘼径
　　露浥晴光对洗妆柔条无力不成行阿环淡竚阿娇丽一种风流各自香
　　竹径
　　此君老去更风猷冰雪生寒我辈流穿径略容携客共交情畴昔雅相投
　　清音亭
　　净洗从前两耳埃溪声并逐雨声来此竒赖有诗能领一笑钟期安在哉
　　海棠径
　　酒泻银壶莫近傍怕惊花睡损残妆拟题报答春风句也恐春风未敢当
　　烂柯台
　　玉行敲断欲生尘翻手那知局面新到了不妨饶一着旁观自有识机人
　　茶岩
　　壑底云香不等雷便携石鼎与俱来鹁鸠唤得西溪雨顿得春从齿颊囘
　　见一庵
　　有山如此且深登等一逍遥鷃与鹏只作住庵看便了华阳防亦不须称
　　卧云庵
　　半坞云侵藓石床向来忧乐已俱忘墙西有竹曾留鹤梦亦相携入帝乡
　　梅坡
　　风雪防桥篱落间寒驴乗兴寄曾攀三生习气除难尽也许渠分一半山
　　木坞
　　与山作计未为踈尽有竒功可屡书但得相寻防脚健不须论报计琼琚
　　见溪亭
　　碧壶时与故人提山带僧钟日去西深不知寒防鹭浴雪滩烟重碎玻璃
　　正已亭
　　少日横刀属两鞬玉花曽几试戎鞯归来聊复观仁耳不在惊鸿落劲
　　紫阳阁
　　隔岸烟云一望间夜深笙鹤与俱还不縁曽识谪僊面未必烟云住此山
　　东斋
　　佳木扶疎漏晓曛书床留得夜来云幽经谈尽无功课自理东芝术熏
　　记客语
　　蒲萄斗酒自堪醉何用苦博西州使我堆钱一百屋醉倒春风不掉头
　　其二
　　嬭婆闗节入书馆政可倨坐令庭防吾曹致身苟如此九渊骊颔令谁探
　　次韵赵佥为赵宰画野山多于地春山半是云盖宰之尊公诗也
　　竹屋无人肯见过寒云自傍钓船多老僊更在云深处奈此春山野水何
　　卖花翁
　　不论袍紫与鞓红一朶千金费化工人共醉花花亦醉莫教山圃不春风
　　汪圣权自开夀域作小亭其前植桂环之谒予作扁有诗云不分桂籍一毫月枉踏槐花十八秋其志亦其悲也已为题曰桂穴而系之诗
　　老蚕作茧自纒裹不肯生前只麽休却后百年牢记取满身眀月桂花秋
　　其二
　　白头不了秋风债桂穴锄云种一枝举世今迷日五色莫教地下有人知
　　独立
　　村夫子挟兔园册教得黄鹂解读书能记防求中一句百般娇姹可怜渠
　　従来人说天难做才怨春阴又怨晴昨夜雷驱三尺水更愁桥防不通行
　　赠谈命者赵生自号千两金
　　人间万事一杯酒之子五行千两金聴我自穷诗自老半江眀月苇花深
　　至日
　　至日观书不几行梅梢横影月昏黄汉家红影无人见未必曽添一线长
　　梅花十絶
　　尽道春风有等差従前谩语待诗家今年雪屋亲曽见的当南枝先着花
　　日日寻梅未肯春防畨和月倚吟身一枝斜入丛篁里人不见渠渠见人
　　自有诗来几许诗玉堂吹彻又茅茨阿谁不爱梅花句未省梅花爱阿谁
　　是处溪桥浅带流山中别有一深幽规模略比林君复开上风烟顶头
　　自插斜枝垫角巾诗狂又有老精神黄昏酒醒欲归去月出山来唤住人
　　老树生苔冻欲枯山邨雪意晩糢糊一梢横打竹邉过造化工成水墨图
　　逋僊解道影南斜二百年来蔑以加别有脱胎诗一句自従梅后更无花
　　三分香有七分清月冷霜寒太瘦生山泽之儒君识否乐天姓氏谪僊名
　　有梅无雪不精神有雪无诗俗了人薄暮诗成天又雪与梅并作十分春
　　竹縁货殖比封君松爱微官不避秦至竟羞与哙等伍嵗寒谁障庾公尘
　　即事
　　野外孤横雪外枝嵗寒了不受春知世间所谓竒男子除却梅花更是谁
　　荒烟疎树野人家竹外寻诗一迳斜山鸟亦知人意思忽翻残雪啄梅花
　　二月朔日食阴雨不见
　　飞飞细雨湿花朝不省阳乌影动摇晚色漏晴山又紫始知阴沴已潜消
　　苦雨
　　稼欲登场只等晴入仓方始是収成雨须小住为佳耳已约邻翁话太平
　　其二
　　翁自无田望有秋有秋翁自饱此愁不遣吾人管欲遣何人管此愁
　　除夜
　　日月无根走弹丸年来年去几椒盘秋崖老却浑闲事老却梅花不耐寒
　　其二
　　莫嫌工部太侵寻老杜称呼直到今我但六年应改口不知老杜更年深
　　其三
　　春缸落面滑于油旋泼醅来不用篘穷鬼相随政相熟莫题荼垒恼渠休
　　其四
　　山中寒尽不知年只道梅花欲雪天未到五更春已动乾坤生意本无邉
　　其五
　　不是催租夜打门那知寳祐改新元人间测度春风意李白桃红又一畨
　　其六
　　尽处生机衮衮新花情栁思已精神嵗堂堂去谁能守睡到明朝又是春
　　立春日雷
　　胜里春従午夜回自挑生菜压春醅阿香不解人间事便驾雷车送雨来
　　出地奔霆便发声寒花衰草亦欣荣天公只要新羣聴不等春来蛰已惊
　　独立
　　茅茨烟树水溶溶篱落人家带晚舂独立西风无一事自撑短艇看芙蓉
　　悼栖云主人
　　羽士岩前烟树深乱云堆屋自无心鹤惊蕙帐夜岑寂霜月正寒愁不禁
　　山居七咏
　　经史阁
　　买书堆屋当藏珍砚水生春玉作麟此老大蒙稽古力至今疎草墨花新
　　省斋
　　圣处终难举似人二三子在最情亲于中检防平生看香缕萦帘眇此身
　　中隠洞
　　终南少室苦跻攀巳入先生一笑间不学刘安便仙去屋邉尽自有佳山
　　丹桂轩
　　何年进入玉华宫香到君王紫禁枫月府归来衫袖冷蟾蜍滴露洗秋红
　　乳泉
　　正尔清寒与世殊地灵不受栁诗愚昼长何似醒幽梦碧玉壶深贮雪腴
　　瑞萱堂
　　携得春归通徳门等闲万木亦霑恩母桃未熟蓬莱浅连夜吹开堂北萱
　　湛然亭
　　一念惟余睡作魔鸥闲不与世同波迩来定力空诸妄如以摩尼照浊河
　　赵佥见过不值有诗次韵
　　草庐不惯髙轩过莫怪樵青久未譍一片断云寻宿处有诗谁与录侯鲭
　　其二
　　向来曽管重湖月五老当门但读书见说邦人犹感慨恨予不学蔺相如
　　湖山纪逰
　　两山南北诗三百付与秋风赵倚楼忽忆老逋坟下路梅花夜雪上孤舟
　　其二
　　凤凰城里花如海选集诸人守部门此老久渔双脚浪岛烟湖雾又黄昏
　　次韵赵端明万花园
　　万花锦绣同民乐不比青山独乐园办得春风共花醉尽教蝶閙与蜂喧
　　其二
　　和气能消塞上寒却于邉事颇相干酒旗歌鼔秋千外新緑柔红又几般
　　其三
　　风逗湘帘雪絮飞池痕雨过麴尘肥扬州十里春犹在细栁营深解鐡衣
　　其四
　　玉箫吹防知何许栁径日长娇燕舞鹤城半掩人未归数防春愁杏花雨
　　赠相士
　　老来学劒已无成眼底邉尘猝未清此辈束之髙阁耳且容黄犊伴春耕
　　雪中观梅
　　落尽梅花合一杯雪深无复旧莓苔山谿莫遣人行破安得酒従天上来
　　月中观梅
　　何物苍头不自量踏梅踏月上山堂月明幸是无痕迹可惜琼瑶一径香
　　病中
　　折铛破釡底堪脩縦使脩成已不侔谁与吾身自珍重暮年药笼漫劳収
　　观池中鸂鶒逐其自外来者
　　久住成家不见猜傍船水暖逐毰毸岸沙能占春多少长恐诸侯客子来
　　有叹
　　月如此好呉牛喘雪不胜寒蜀犬狺莫怪叔孙并禄父不知周孔是何人
　　小醉
　　日淡风恬独倚笻一池草色自溶溶我犹未醉春先醉政不闗渠琥珀浓




　　秋崖集巻四
　　钦定四库全书
　　秋崖集巻五
　　宋　方岳　撰
　　诗　五言律体
　　挽曹侍郎
　　诸老各凋零公乎独典刑草堂春得句雪戸夜谈经嵗月头从白江山眼共青斯文今已矣天亦自防一角玉麟寒何心獬豸冠满腔秋沆瀣披腹玉琅玕讲入经三昧书成义不刋阳城遗碣在老泪不胜弹笔槖上严宸真为侍従臣袖中周礼在言外孔堂春亟草闲居赋宁慙勇退人空余文作冢书带已成尘我昔识平川初鸣偃室弦议题春雨夜探榜晚秋天两栁今安在枯梅画不传向来诗酒地独立意茫然先生宰吾乡时相期甚至秋闱彻棘歩至南门桥接榜而某适黜于有司良负盛心县有两栁一梅特竒先生叹赏不已以爲行半天下不尝见也今皆戕矣有懐角弓之什叹息久之
　　斋宿学宫
　　竹外一灯青残书伴古防叶干闻雨急山近觉岚腥多病身为累无心梦亦灵明朝有痴事须到采芹亭
　　山居十首
　　我爱山居好林梢一片晴野烟禽谇语春水栁闲情藓石随行枕藤花醒酒羮吾诗不堪煑亦足了吾生
　　右一
　　我爱山居好红稠处处花云粘居士屩藤覆野人家入馔春焼笋分灯夜作茶无人共襟抱烟雨话桑麻
　　右二
　　我爱山居好闲吟树倚身田园无事日天地自由人野外穷三迳山苖草八珍醉归浑不记黄犊自知津
　　右三
　　我爱山居好林霏晓未开龙蛇松薜荔虎兕石莓苔太古云犹在常时雨亦来暝岩眠处冷不记到蓬莱
　　右四
　　我爱山居好堆豗忽坐忘草塘银泼刺庵戸鐡琅珰只道云藏坞那知市隔墙人嫌吾寂寞吾亦笑人忙
　　右五
　　我爱山居好跻攀缭暝烟偃松只可坐横石劣容眠菊径重阳酒梅花雪后天一笻吾事足与世自无縁
　　右六
　　我爱山居好乾坤自一丘牡丹新富贵杨栁旧风流妇喜醅新熟儿夸麦有秋人生行乐耳身外更何求
　　右七
　　我爱山居好新篁欲上竿草蕃侵路狭地濶占云寛山响棊声湿堂深树影寒柴门底须掩非意不相干
　　右八
　　我爱山居好遥岑碧四围云沈平钓石草蔓亚樵扉野水喧姑恶春阴怨姊归坐来还失笑吾道是耶非
　　右九
　　我爱山居好畦蔬手自耘鸟声穿户过鹤唳隔村闻石溜浑如雨溪船尽是云烦君谢逋客不用北山文
　　右十
　　意行
　　小彴通幽径半山生夕阴鸟声花外急春意栁邉深人事云无定吾生日已沈不知松作麽也换去年心
　　送章监丞守广信
　　近世无佳郡中朝第一公再三疑壊症第一是贪风野雪深耕耒春苔蚀缿筒龚黄只如此为问玉山翁勇去何为者寻何可人雁声江国晓梅蕊雪篱春同舎谁如子为州独有亲月岩吟处碧物物是吾仁
　　社日次韵
　　社日神林鼔丰年处处祈水痕深浸谷野烧暖生薇农务相寻急吾诗不疗饥夜长闲扣角亦喜饭牛肥
　　又
　　邂逅治聋酒春风免破除燕来双鬓雪花覆一床书野碓生茨草山盂饱饭蔬宰平无此手自觉老懐纾
　　五月初四大水
　　山云一夜雨溪涨疾于飞小市通为壑幽居半及扉木披龙有迹墙防鹤无归书帙方狼籍谁看旧钓矶
　　不寐
　　不寐何为者幽居事更稠怯风思鹤冷闻雨为花愁草合妨逰屐沙崩压钓舟春蓑故无恙欹枕数更筹
　　其二
　　不寐何为者闲人最号忙酿方传得法诗未足成章药草霜多损寒蔬雨半荒幸无天下责夔卨在岩廊
　　次韵林同年
　　嵗月半行李与君荆蒌间十年场屋梦何日道家山征棹江千里雩坛月一间岂无经济意生世政多囏
　　次韵话别
　　一雨桐江滑佳哉月一篷归犹慙怨鹤悔不蚤防鸿渉世书无用寻山酒有功诸人如见问贫耳却非穷
　　程伯茂尊公挽诗
　　雨昏先友记犹复有斯人周易相传授唐衫自隠沦翳桑秋廪共结草夜台春为酹月塘月何年琢石麟
　　知瑞州罗大夫挽诗
　　污俗狂澜倒公平今独贤折腰慙为米絶口不言钱笔槖名臣后箪瓢素士先只消亷吏字题作墓门镌
　　用赵尉韵寄题约山楼
　　可人期不至楼外有佳山几防寒林画一帘秋水环只烦诗五字相与月三间贵贱交情薄何妨自徃还
　　阻风
　　佳处何妨住江晴倚落晖野船穿树过沙鸟带云飞寺有唐碑古山羞汉鼎非长安多过客留墨满苔矶
　　知郡陈告院挽诗
　　旧隠真僊宅论诗得老干云沈海屋古书拥雪灯残一棹横秋色九华生暮寒空余青眼在肯作故人看
　　次韵酬戴式之
　　山房秋藓滑吾亦为诗来家逺雁初到邉寒菊未开贫知心事古老觉鬓毛催能共清谈否呼童急洗杯
　　再用韵约式之
　　已扫秋庭月蹇驴来未来一官连我俗双眼向谁开书癖工为祟诗穷不受催是中惟酒可到手莫停杯
　　寄侄
　　尔亦为贫驱间砚欲枯自从村墅别曽到陜山无寒圃应肥菜秋霖怕损租有书供夜读时一唤吾雏
　　送吕提干并简谢泉
　　山云一夜雨稳放过阊船坑发宁遗圹民贫不为钱范碑秋寺古楚观暮江前寄谢东山老灵砂并欲僊
　　送刘子范倅宜春
　　一念到吾亲人间万事轻邻州才半刺行李只诸生问路重阳雨迎家两日程笑谈灯火夜邉雁自秋声
　　送应武谕倅庐陵
　　乞倅庐陵郡予为第一人天悭终未肯人好自相亲诸老诗书在平园草木春鸥朋嘲薄分山屐蚀京尘
　　敬亭道中
　　小谢曽临郡山应自识诗空余春草梦无复敬亭碑暝色如相覔秋云不受吹买鱼寻宿处烟水有茅茨
　　宿奉圣寺下
　　幽事随人撰兹行亦屡逢饭多依钓艇宿喜近僧钟野水连秋暝溪烟急晩舂诚斋题石老细读得从容
　　舟次当涂
　　一似余杭路寒洲半是芦客依秋泊岸渔带晩収罛逺树齐于荠平芜杂以鳬可怜沙上月相见又当涂七夕郑文振席上姬有楚云者为作三弄
　　帝子经年别秋风逺客情断云含宿雨古木落寒声河汉低逾润江潮夜未平巫云莫吹笛吾意正凄清
　　次韵王尉
　　雪屋谁堪语惟愁鹤共居梦灵山有分门冷客无书诗岂于人癖吾元与世踈穷知书作祟牵率费春锄
　　寄汤卿
　　书册依官屋何如自在身且无山得看犹有竹相邻性野回书懒诗痴易藁频便归吾已俗徃徃白鸥嗔
　　舟次严陵
　　人语山相应舟行岸自移鱼因寒越隽鹭到晩犹饥嵗尽难为客江晴易得诗渺予烟水濶何以此行为与雁分洲宿连云做梦清江风人事老夜雨客心惊潮急仍吞濑更寒不过城子陵吾所韪簑外底须名
　　送别史佥
　　二月寒如此君胡不少留夕阳随水去春草泥人愁江上三年别诗邉两鬓秋折腰贫尚尔天地一扁舟
　　热甚有懐山间
　　终是山间别寒泉在脚邉戱鱼争美荫啼鸟破佳眠山寂夜如水僧闲日抵年欲来来未得戽斗救枯田
　　寄鲁山兄
　　摇落山城暮行人返照邉乱蝉鸣古栁独鹤下遥川秋事无多日寒花又一年故应深夜雨重忆对床眠
　　次韵王尉天宁晩饭
　　借得山房住清溪带晩林云应随鹤宿诗亦对僧吟杯滑知能隽深苦易阴剧知归思浩吾亦识琴心
　　煑茶
　　瀑近春风湿松花满石坛不知茶鼎沸但觉雨声寒山好僧吟久云深鹤睡寛诗成不须写怕有俗人看
　　猿
　　三峡巴江水何年离尔羣艰难俱未免清切不堪闻羁旅仍春浦愁懐况暮云尚思灵涧冷萝茑月纷纷
　　觧榻
　　觧榻留云宿山居事事幽长贫吾道在多病此生浮野色连溪暝虫声满院秋那知一丁字蚤白十年头
　　听雨
　　竹斋眠听雨梦里长青苔门寂山相对身闲鸟不猜客应嫌酒尽花却为诗开莫下帘尤好恐妨云徃来
　　初秋
　　残暑何时退秋风日夜生已嫌湘簟冷稍觉楚天清山路晴犹湿星河夜自明时闻梧叶落一似打门声
　　晚兴
　　山淡长疑雨看山自撚髭暝云延晩迳秋蔓亚疎篱院静凉于水人闲瘦似诗移床眠对竹莫与俗人知
　　送子用弟逰学番易
　　顿觉溪流滑番湖草欲春船轻携砚易家近寄书频山雨同离别寒自宠珍但于灯火夜报子倚门亲
　　唐律十首
　　云木上苍防行藏只草亭雁随秋到早山入市来青投老余渔具能诗例鹤形发根风露入肺渇喜初醒尽日此徘徊青粘两屦苔鸟声穿戸去暝色过溪来象齿劙鞭茁银刀罾绘材空山人自老醉眼向谁开有客共攒眉蚕丛事可悲渡泸诸葛表哀汴老韩诗谁又青防钺吾方白接防神谟自坚定豺虎莫恫疑松露滴深幽山寒草迳秋蔓藤行伏兎野竹上牵牛日月双车毂乾坤一传邮功名成底事何苦覔封侯卷雨对遥岑诗寒不自禁猿猱三径小虎豹九闗深道眼虚空界闲身自在心荷锄今亦倦年与病相寻老去脚犹轻吟邉不杖行孤亭深野色髙木易秋声嵗事才中熟山居亦太平不辞遭泥饮谨勿杀能鸣经月魃为妖连宵雨似潮山田禾侧耳野涨树平腰古语天难做民生日不聊忍饥吾亦惯古色一箪瓢寂寞防过从行山又一重烟村秋色画茅屋夕阳舂得句多题竹观书半倚松心闲身已老悔不早归农谷口岂其卿胡然朝市争逺山长晩色幽鸟乍春声老觉人情薄闲于世累轻早红香可饭何必又鱼羮吾亦爱吾贫樵山采堕薪百年双短鬓九职一闲民秋蔓茶僧老春酒母淳两生谁可致此外不闗身
　　挽彭制机
　　场屋峥嵘气虽平岂易干江湖双鬓古师友一灯寒戍柝犹传檄渔烟自钓竿极知书有种吾道未凋残山中亦云乐蔬甲手耘芟面熟鸟窥戸眼生云穴岩树蟠根可坐路碍石休劖每笑陶景犹将隠结衔
　　简杜子昕节邠
　　买屋湖邉住湖光入酒巵向来多说劒老去只躭诗时序寛衣带年华上鬓丝肯収湖海气了事觉儿知
　　出闗
　　江雨正防防江鸥聚晩汀云深城阙丽潮落海门青宇宙双蓬鬓江湖几驿亭不须闗卒逻吾亦厌铜腥
　　泊歙浦
　　此路难为别丹枫似去年人行秋色里雁落客愁邉霜月欹寒渚江声惊夜船孤城吹角处独立渺风烟
　　重阳
　　古岸维舟夜萧萧秋叶丹野烟连竹暗江雨洒灯寒亦喜重阳健谁知行路难吾亲应念我更把菊花看
　　九日
　　逢人提菊卖方省是重阳山晓雨初霁江秋树亦凉年华犹故我烽火更殊乡有客那无酒令人忆草堂
　　秋晓登山
　　发兴在丘林其如老见寻身余持蟹手脚负看山心秋色苍厓暝晓篱黄叶深惟应负苓者来徃古松阴
　　兰溪晩泊
　　岸岸芦花白空江多月眀一帘秋色老千里暮云平寒入霜前韭香传雨后橙烦诗题品看此酒旧知名
　　八咏楼
　　郡古低临水城荒早闭门岸沙分路细江雨带云昏山岂縁诗瘦楼应厌市喧前朝碑尚在半已蚀苔痕
　　次韵赵尉
　　括山随处好况复有诗人粘壁多诗藁看山少讼尘夜寒琴伴月香冷砚生春鹤亦能留客敲门不厌频
　　次韵陈汤卿
　　括苍烟雨顶客木晩巑岏家逺书难到云深梦亦寒僧邀携茗试客许借诗看琴冷梅花月何时为一弹
　　其二
　　野迳渔樵共霜寒江上村乱山横紫翠孤笛送黄昏满壁题诗暗连墙贳酒浑往来今已熟稚子又譍门
　　次梁倅録囚上饶
　　此老清如许寜求使节知檄分风宪重山到月岩竒秋色深宜雨寒花并入诗圣朝本仁厚防軰亦吾儿
　　陈帐管尊公挽诗
　　不独于书癖论邉语亦竒丘园身竟老场屋世谁知客下陈蕃榻人传窦谏碑九华山翠外烟草正离离
　　道中连雨
　　老屋村舂急归鸦半暝烟断厓留宿雨野水没春田昨梦山须记幽情鸟不传也知晴更好草木已争妍
　　其二
　　蚤晏逢人问荒村店亦稀竹舆穿雨过沙鸟带云飞野渡疑无树春山尽有薇不縁诗是伴谁与倚荆扉
　　其三
　　尘蚀貂裘敝吾生奈尔何雷声春蛰怒山意暮寒多穷不弹长铗归应负短簑自知机事浅或可共鸥波
　　次韵汪少卿赠别
　　一诗传防外春亦肯随行老不论圭瓒寒于嚼水晶梦惊池草合香泛墨花轻立尽沙头月鸥清睡不成
　　次韵詶其乂
　　心事一鸥轻邮籖夜卜程春寒眼对雨别久语连明砚有诗能秀山于梦亦清歙溪多老石一一待题名
　　再用汪卿韵
　　毕竟春晴好杨花也送行驿程寒冉冉江树晓晶晶水长船能驶诗多担转轻江湖吾倦矣茅屋几时成
　　次韵别元可
　　防带春风梦鸥知逺客心暮愁随雨做逸兴与江深书不厌频读诗须放淡吟絶怜寒食酒与子不同斟
　　次韵赵尉
　　昨过骑驴尉香深茗一杯杏寒春且住芹老燕初来山自相知甚僊今安在哉晩洲分鹭宿了不受嫌猜
　　送别薛丞
　　肯为祁山住晴浮草木春溪晴随砚转心逺与鸥亲几佐歌旧宁矜硎刃新萧规元好在传语憇棠人
　　其二
　　题遍南墙玉与春相伴归花眀晴岸濶帆转暮江肥鹃老催红药云香近紫防樯竿两燕子也带笑声飞
　　灼艾
　　人生不满百忧患况中年藜苋工为祟参苓那得钱不虞波及晋聊复火攻燕一笑遭秦厄残书累腹便
　　次韵程兄见寄
　　旧日曽来处防寒云月闲坐忘无局务起晏不朝班苔竹闗幽事湖山怪老顔一生忧治世今转觉多艰
　　被盗
　　防辈真成误吾墉底用穿近诗贫有藁旧物冷无氊辇路沈秋柝干掫老禁堧故应萑苇外薄暮不堪船
　　山墅
　　竹迳裹茅茨荒烟晩未炊氄禽争灌木吠犬守巴篱渉世终于拙归田已自迟老亲头白尽眠雨话吾私
　　其二
　　山沍雪云低荒芜略有蹊逢人多说虎隔坞忽闻鸡寒剖蜂房户晴分麦町畦迩来神亦健薄饭厌羮藜
　　其三
　　且莫嫌穷僻山居尽自竒候樵分玉簟熏穴得香貍杯隽明冰片崖寒孕雪芝不遗吾一美慙尔野人为
　　其四
　　近况居然野称呼只墅民有诗供课最无债恼比邻性亦无嫌懒人多不觧贫毎过田父宿吾自认吾真
　　其五
　　牛背夕阳暖沙头霜叶寒酒生宁可薄橘老尚多酸友昔几相卖山吾素所欢墙阴有茅茨留得菊花看
　　赵尉催筑秋崖
　　只尔三间屋吾贫未易云与山先定諡有客屡移文竹喜今年活梅従隔坞闻犹嫌灌园力多为读书分
　　送王尉归觐
　　喜有吟诗癖吾侪得徃还客惟依竹语官只似僧闲夜雨灯谁共秋厓藁未删柴门黄叶下别后正须闗
　　其二
　　不以登朝急归欤有母慈新炊甘野荠秋思老江蓠薄宦惟琴在孤征与月随几时湖上去吾欲报鸥知
　　次韵县圃即事
　　鳬鸭能闲暇相依睡浅波海棠经雨过杨栁受春多未必诗穷在其如酒病何闭门春草长吾亦防经过
　　阻雪
　　客饭江豚美仍须滞此留竹深通酒舎沙冷歇渔舟専与诗为地眀将雪作愁此行乗兴耳吾亦尽风猷
　　其二
　　风烟两不借此岭复南岗阴石无霜滑寒梅未雪香逢山贪看画得句不成章月下门须掩多应说短长
　　其三
　　犹及干淳旧庐山一老儒典坟行楚蜀科目不臯防秋逈人何在江空树欲无重阳风雨近谁与束生刍
　　题宋氏小赤壁
　　自有梅花赋何烦苦覔诗鹤能嗔客俗山亦忌人痴岸断流春急峰髙吐月迟吾诗不须刻万一老坡知
　　题汤郎中玉峡
　　平擘苍厓破晴空雪溜湍双湫岚气重一派雨声寒自有云相伴只消僧共看括芽春可煑移鼎对巑岏
　　离括日子安汤卿子贯同宿天宁
　　数月苍州住山犹有故情雨如知去日诗亦了行程官栁因寒损僧茶带雪清怕无书信便一夜语连眀
　　次严陵
　　二月寒如此杨花不受春路生寻店早家近梦归频白鸟无尘事青山自故人几时茅屋下卜与尔为邻
　　入歙
　　野竹吾乡路逢人似故知社寒催燕早夜雨勒花迟草入思连梦山邀到歙诗客中春一半煞是负春彛
　　到家
　　路逺都无信灯花亦未知晴看寒食近归及牡丹时亲却俱差健儿犹不觧痴在家贫亦好雪梦几相思
　　寄曹云台
　　尚记梅花否相看只有君肯辜清夜梦去管华山云帆到知何日诗今瘦几分惟应问安处晓角月中闻
　　其二
　　难得宜春便经时不报书雨多花较损雪尽草频锄灯火贫如故山林拙未除有诗无话处一向闭门居
　　访僧
　　夏气仍清美踈林緑未交旧移花亚竹新乳鸟争巢池地多宜箭山寮只盖茅毎思分一榻从客借书抄
　　次韵王尉致香
　　客有知吾癖能分一雪凉只将诗意思自与梦商量竹宻雨声隽深山意长研朱对周易老鼎亦英扬
　　挽孏庵处士
　　万事从吾孏庵居隠者家酒深牵率月诗办事治花健犊闲耕具轻鸥忆钓槎归来谁晤语野艇渡寒沙
　　漫题
　　投老自山林灰寒寸寸心鹤眠渔屋小僧语雪篱深夜读贫如昨春犂懒到今松根有苍石抱膝一长吟
　　次韵罗制干投赠
　　中秋眀日是雨色半苍厓无月可吾子有诗倾老懐人间棊局面身外酒生涯莫及邉头事谁知浊与淮
　　送石孙赴童科
　　圣泽被巻阿髫童亦置科两蜗从小竞三豕至今讹亦漫为官耳其将奈若何岂闗门戸事翁已老渔簑
　　浇花
　　篱落花无赖春寒手自治但留根本在终有发生时雨露曽何择山林未易移吾知勤抱瓮一任化工为
　　徐仁伯侍郎挽诗
　　诸老遗书在情亲独考亭学卑时俗陋文起众人醒壮笔扛周鼎危言耸汉庭羣公俱避易吾道未凋零纶綍泥封玺蓬莱月锁防冰霜寒挺操霄汉倦梳翎有碣留南劒无心徙北溟一襟梅野雪半世草堂星晩对螭防墨亲探虎穴猩豹闗传晓跸蛰戸动春霆彼相隳人纪臣言准老经纲常通宇宙机阱骇朝廷宿惊宵陨乾坤为昼防囊封争论切诏勑费丁宁愤极空流涕时平竟失刑忆曽歌楚些忍复吊湘灵光蚀星奎璧寃沈古鼎铏茫茫千载恨不尽月岩青
　　新晴
　　久雨村仍暝新晴物自欣蝶翎穿戸过禽哢隔溪闻野径忙穿屐山泥尽溅羣栁垂春寂寂花落雪纷纷半月风雷雹四郊烟水云画图寒不卷林壑逺难分好在鱼虾侣甘同鸟兽羣坞深藏曲折灶冷郁氛氲野碓多舂药山庖少膳荤瓶储徴士粟涧煑野人芹美可冰甆茹香惟瓦甑醺鹰芽长一寸猫笋重兼斤淡泊谙贫味熹防策睡勲意行随逺近髙卧送朝曛原隰桑麻沃衡门卉木薰隠居捐世累处士应星文诗忆春池草书忘秘阁芸桐孙涵古色柏子吐竒芬载籍悲千古枰棋憗两军乌藤同寝饭黄犊了耕耘目为蝇头肱縁鹳觜皲一科曽不补四体正须勤陋巷瓢供饮文穷砚待焚刚肠犹木彊皱面自靴纹夜帐猿孤愤山篱犬怒狺怪哉空复咄老矣尚何云我亦轻余子人谁爱此君避喧方匿影走俗枉劳筋日月双飞鸟江湖一聚蚊相携聊醉去酒不到刘坟



　　秋崖集巻五
　　钦定四库全书
　　秋崖集巻六
　　宋　方岳　撰
　　诗　七言律体
　　次韵秋崖落成
　　髙亭着处出竒峰不枉平生此兴浓力士铛随狂李白华阳巾垫郭林宗菊花篱落秋寥廓山市人家翠叠重病起不论双足茧层巅更欲试诗笻
　　次韵田园居
　　带郭林塘尽可居秫田虽少不如归荒烟五亩竹中半明月一间山四围草卧夕阳牛犊健菊留秋色蟹螯肥园翁溪友过従惯怕有人来莫掩扉
　　次韵闲中
　　玲珑压辔系绒鞍付与诗人洗眼看老子只凭双脚健梅花相对一溪寒吾用焉徃不三黜此乐未央并四难并与竹间孤鹤语倦飞底用插脩翰
　　牛庵睡起
　　自束生刍起饭牛隔林扣角更深幽半分不得诗书力一饭常存亩忧老去有肠堪贮酒生来无骨可封侯开荒厓下田无几种秫宁须与妇谋
　　牛庵后古松五株
　　山中老子一间屋屋后秦人五大夫丘壑得専闲日月衣冠甚伟古眉须计今当是百年物着我添成六老图已有茯苓巢可俯待烹石鼎疗诗癯
　　竹下
　　松隂竹影当行窝日日扶笻一再过与世无求干牍少对人可语笑谈多一防一契付公等某水某丘如我何嵗晩只愁年谷尽杞其母棘菊母莎
　　山行
　　野鹤相将拄杖前倚松穿竹各欣然山行一匝又一日云作四邻今四年名教之中元有地吾心以外别无天平生老仆犹疑我不是凡夫不是僊
　　山中
　　久无筋力踞虬龙西崦东塘漫倚笻白练带随红练带木夫容并水夫容宁消几两生前屐忽忆当年饭后钟孤负草堂今夜月径眠谁与吐竒胷
　　其二
　　觧缨聊复濯沧浪晞发松阴藓石床有味是贫琳馆俸无功于懒玉函方自参老子鼻端白未羡诸公腰下黄蔗境渐佳惟习静笔床茶灶并荒唐
　　其三
　　已付身心毕竟空念头了不到穷通既愚宁免日三省是圣未妨时一中物外禽鱼相尔汝生前乌兎几西东谁云双手都无用自种山田嵗便丰
　　探梅
　　穿林傍水几平章合有春风到草堂自入冬来多是暖无寻花处忽闻香枝南枝北一痕月山后山前两屐霜直看过年开未了醉吟且放老夫狂
　　梅邉约客
　　昨日今日雪欲落一梢两梢梅正开携壶野亭醉复醉折简故人来不来山翁意重百金值俗士面有三寸埃临风叹息重叹息玉飞片片相徘徊
　　与客观雪
　　鹤帐竒寒被欲冰开门千嶂雪峥嵘频年无此丰年玉一夜移将不夜城富贵园林行树宻糢糊水墨画图横与诗小住为佳耳莫管梅花太瘦生
　　再和
　　未怕风威酒亦冰凭虚吞以气峥嵘何人出此六竒计我辈贤于五字城松压钓簑银独速麦分棊局玉纵横自然石鼎煎鱼眼解致邹枚汉两生
　　三和
　　肺渴初供醒酒冰又思携客上峥嵘十分宇宙无尘事一色琼瑶是化城病起未堪论斗醉诗狂且莫到参横剡溪可是忙回棹冻合琉璃作麽生
　　次韵梅花
　　嵗晩何人肯卜邻梅于我辈最情亲两山尽是经行处一雪不知多少春先后花随人意思横斜枝写月精神寒香嚼得成诗句落纸云烟行草真
　　其二
　　云藏山坞坞藏梅春意适従何许来天与此翁娯寂寞日携扶老上崔嵬草堂须小难为客霜月正髙谁与杯分上下畨开自好登临且莫遣诗催
　　次韵郑总干
　　底须咄咄漫书空未觉人间欠此翁黄犊自随谙寂寞青山亦讳话穷通人方怒及水中蟹我亦防如天外鸿醉眼不知人几品久将樵牧等三公
　　其二
　　我亦思兮天一涯樊川诗老此曽家九夫容隔秋风浦一独速眠春雨蛙竹屋有灯谁与共秫田可酿不须賖何年又赋髙轩过豆粥犹能办咄嗟
　　其三
　　过従一笑酒瓶空不是樵翁即钓翁偶种竹成俱崛强旋移花活尚神通前身已化归辽鹤醉帖犹传戱海鸿新贵少年吾自老世间白发几曽公
　　其四
　　蚁丘得丧事无涯冷眼难瞒老作家公等功名千里马山居鼔吹两池蛙牛羊野迳通村近虎豹天闗去国賖本是秋风钓竿手故吾犹在复何嗟
　　宿多景楼奉简呉总侍
　　客懐孤倚夕阳楼烟老平芜岸岸秋徃事六朝南北史晴江一片古今愁嘅其叹矣山吞吐何以醻之酒拍浮此意政须诸老共容分芦雨寄渔舟
　　书戴式之诗巻
　　石屏逰诸老间蚤得诗名又蚤诸老凋谢独石屏岿然鲁灵光耳予生后三十二年才此一识秋风别去因书数语集中
　　七十行年戴石屏同时诸老各凋零扁舟归去自渔舎冷骨秋来更鹤形天地无情头尽白江山有分眼终青剡溪定有人乘兴月下柴门不用扃
　　石孙受命
　　圣泽如春雨露寛弃遗犹不絶衣冠万钉寳带翁无分一幅花绫孙有官得免白丁何啻足亲曽黄甲不堪看九经幸自澜翻熟但守青灯雪屋寒
　　答赵玉汝
　　人间无处不风波潮打西兴雨一簑难与命争俱老矣径寻诗去奈吾何园成次第自花草山是知闻空薜萝赖有月明千里共烟寒数笔落行
　　梦陈和仲如平生交有三言觉而记其一曰错后乱梦中了了以为事错之后此心撩乱不如早谋其始也
　　睡残寒月海东头不起斯人孰与游天下事宁堪几错梦中语亦借前筹江湖浩浩二三子风雨寥寥十五秋莫向防云多感慨孔顔无命不伊周
　　梦余义夫以劒请铭
　　黒水梁州百二闗青天蜀道古云难貔貅夜柝身何在麋鹿秋风骨未寒宠辱可惊沤起灭荒凉只有月悲酸蒯缑忽堕空山梦不道幽人意转阑
　　次韵费司法
　　有客谁为数击鲜西风孤我雁声前酒无多酌何如醒诗不能竒莫浪传秋色淡于人寂寂桂花香得月娟娟五经不到山翁腹且聴便便引老邉
　　其二
　　山居未省佩韦闭柴扉不问谁自钓鳜鱼西塞雨久盟猿鹤北山移古今不遇岂惟我宇宙无穷付与诗直道背时宁敢尔白云深处要耘芝
　　其三
　　空谷跫然余故人且谈风月未论文长房僊去几何日陆羽泉邉多少云谁向唐诗参句律只将周易对炉熏縦无今古飞谈屑稼穑平生亦饱闻
　　次韵滕和叔投赠
　　犹及溪斋识老成万琅玕外一溪清诸郎与我雪灯共两眼观书霜月明二十一年如梦过五三六籍尚谁赓鹿车忽到苍厓底老木惊秋亦向荣
　　其二
　　白发相过各暮年顔间老气自轩轩沧浪供砚心犹在博雅藏书手自翻举世共知名父子此身莫负晦翁门重阳风雨何堪别只和名章当赠言
　　观诸弟子射石孙七龄亦能二十歩四十的
　　饱闻吾季艺穿杨试手春风百歩彊赤白羽飞低日月东西朋立凛冰霜共观栖鹄如环堵亦笑童乌敢擅场莫计草间狐兎尽闗河久已失耕桑
　　次韵汪宰见寄
　　行行骢马劾麄豪叱叱黄牛倦作劳穷则有余名迹在言之无作语声髙谁求封禅家徒壁自谓羲皇人似陶见说醉乡天地濶此生聊向此中逃
　　其二
　　半世青灯眼欲昏谁知曽亦望中原雨荒塞草秋如洗雪拥春蓑夜自温宠辱易生分别想是非政可鹘仑吞不论茅屋锄犂外但守平生六二坤
　　石孙试童子郡广文赠之诗代赓为谢
　　不縁青紫不眀经科目多慙旧两生三豕鲁鱼曽未学一蜗蛮触已争名栋梁材欲丘山重沧海珠遗星斗明未必童乌能辨此乃翁先已荷陶成
　　其二
　　命穷久已付之天草木闲兮月一川无地可容携锸处有孙犹在佩觿年老夫耄矣耕方熟小子识之攻益坚万嵗石田今尔耳当家衣鉢底须传
　　次韵胡兄
　　钓蓑烟雨防矶头恋阙丹心付子牟腹有一丁长作祟背无三甲不封侯惯贫已识山林趣投老空从造物逰自笑骨寒癯似鹤忍饥犹未怯茶瓯
　　其二
　　猿惊鹤怨老江蓠留得离骚到景差愚智共知穷有分浮休俱与醉无涯人间狡兎自三窟身外鹪鹩只一枝非意相干吾岂敢年来端为冷虀吹
　　输棋
　　半崦山云旧草堂鸟啼花落几平章酒无贤圣同归醉风有雌雄各自凉赖与鸥同保社不随蚁垤梦侯王未偿诗债逢棋敌谁信闲人最得忙
　　次韵刘簿祷雨西峰
　　句律清圆蚌剖胎断无尘土到灵台开张九虎排云入约束五龙驱雨来造物无私心感动太平有象笔追回焚香小待生呈物未放青天万里开
　　其二
　　爱民端与共胞胎消得黄金为筑台一道香烟随牒去五更风雨入诗来雪灯字暗心犹在霜叶衫枯首独回气格老苍能过我柴门不厌为君开
　　感懐
　　独擅松风一壑哀竹门虽设为谁开宦情已矣随流去老色苍然上面来已惯山居无厯日不知人世有公台天生此手终何用只解持杯亦快哉
　　其二
　　三十年前气挂天老来身世竟茫然穷愁正坐识丁字生事不聊称子钱得见古人千载上已忘今我一沤邉刘伶坟上寜须酒并与声名不用传
　　其三
　　异人曽授相牛经竒字初传瘗鹤铭敲月不知僧某甲锄烟赖有老畦丁山灵呵防闲居赋象纬森罗处士星俯仰中间无愧怍芋区陇亦朝廷
　　其四
　　去国何年老一丘于今已换几公侯不知我者谓为拙是有命焉那用求舴艋舟应容钓蟹麒麟阁不画骑牛百年长短身余几付与西风汗漫逰
　　其五
　　野圹风髙一欠伸平生俯仰已成陈老天无意独穷我直道有时能误人悔不可追身是胆怒何堪触腹生鳞忍饥罢乞祠官禄只麽扶犂亦幸民
　　其六
　　非干宠辱不能惊一付之天莫我撄举世忙时赢得懒是人爱处放教轻生为柱国身何在死象祁连冡亦平千古在前儿戱耳且容髙枕聴秋声
　　其七
　　从古幽闲在涧阿不将齿发犯风波共知韩愈亦人耳子谓伯寮如命何野处生成盘谷序襟期写在醉时歌尚嫌山浅人知处更与移床入薜萝
　　其八
　　拄入风烟更一层瘦藤对倚玉崚嶒左花右竹自昭穆春鹤秋猿相友朋五亩园为终老计半间云住在家僧蹲鸱生嬭菰如臂莫道山翁百不能
　　其九
　　四壁空空长物无松风之外复何须竹夫人爽夜当直木上座臞新给扶老去云山空跌宕秋来风月不支吾何人能败吟诗兴自在成章不欠租
　　其十
　　曩昔行藏已熟筹最为上策是无求看人面孔有何好如此头颅只麽休草草园庐山北住匆匆嵗月水东流莫因一片梧桐叶瘦损能诗沈隠侯
　　山居
　　春溪甘滑漱山瓢归卧藤阴藓迳遥云气酿成巫峡雨松声寒似浙江潮书生与世例迂濶山意向人殊寂寥却喜庾郎贫到骨韭畦时一摘烟苗
　　次韵行甫小集平山
　　不奈花时两手闲共携诗砚对孱顔江南江北音书外春去春来杨栁间骑鹤重寻烟雨句征鸿欲没夕阳山百年风物一杯酒叹息人间两触蛮
　　再用韵
　　春风多可几曽闲又为平山入醉顔流恨不穷江万里与翁长在月三间半清半浊圣贤酒似有似无烟雨山试问黄鹂相识否緑阴深树自绵蛮
　　三用韵
　　一片花飞不等闲对花空手亦何顔醉乡别在乾坤外诗社宁容季孟间妙句屡移青玉案佳游仍隔小金山只应江上烟霏笑蛮府参军语自蛮
　　四用韵
　　欲将春睡了春闲谁遣杨花防暮顔世事不如眠白堕人情何啻抵黄间茫无措手句中句悔已噬脐山外山蚤晩定编长庆集并教传写落乌蛮
　　五用韵
　　客愁聊以酒防闲非复春风桃李顔北里未忘诸老在中兴已是百年间非无烟雨无竒语自有乾坤有此山杨栁岂知兴废事夕阳依旧舞腰蛮
　　次韵潘令君访予半村
　　锄烟荷雨自村村不惯髙车入里门石老只堪麋鹿伴山寒未放蝶蜂喧欲分桃李春何限共话桑麻道转尊但得诸公如卓鲁晩菘早韭且窥园
　　再用韵
　　终须西塞老渔村抵用南昌隠市门时序略如飞鸟过世终何啻聚蚊喧竹其安否六太息梅自癯然三可尊贫味却愁儿辈觉未妨壁立病文园
　　三用韵酬诸丈
　　家在江南黄叶村归来重葺栁邉门溪云排闼砚犹湿山溜通池水自喧但得梅花容着语无烦桃叶为开尊逢迎车马荷衣老面目何堪向绮园
　　四用韵才老
　　江山带郭数家村穷僻谁敲月下门谢絶徃来縁事尽争论胜负为棋喧爱闲宁有万金产投老当夸两足尊不惜梅花三寸雪并令回施给孤园
　　劝耕
　　郡如斗大亦何堪耕雨锄烟亦饱谙共话桑麻真有味久抛蓑笠得无慙野田春水自深浅晴日鸟声时两三安得一牛横短笛南山之北北山南
　　其二
　　归欤我亦耦耕人麦陇桑畦意自亲才出郭収连日雨已花负一年春农安用劝村村急文不须工字字真自是非材头白尽不縁方寸在吾民
　　熈春台用王簿韵
　　共携社瓮上春台踏破縁云一径苔嵗月略如飞鸟过宾朋不为看花来霜前老翠依然在眼底凡红不用开未害悭风相料理放迟归与月徘徊
　　又用胡尉韵
　　便觉寻春负一筹老懐无复少时游茶桑天似鹅黄酒杨栁花飞狐白裘试问独醒观众醉何如一笑失千忧不知多少人间事付与溪声自在流
　　别陈尉
　　市桥晴栁拂朱旗天际九华劳梦思防滩深犹昨日鸬鷀杓醉复何时防官梅隠亦风度寒食梨花更别离蚤晚暮云春树底烹鱼倘有入京诗
　　寄别参政
　　一见臞仙眼为清寒温未了与谈经有书欲问文中子无策重窥传说星马瘦不妨吟下泽鹤归宁复唳华亭独于知已难忘在投老残编傥乞灵
　　次韵王尉贺雨
　　老天自不负吾君谁向灵均三沐熏鹤立待収连夜雨龙归看带入山云摩挲一饱岂易得愁叹多年不忍闻亦欲买牛横短笛华山一半倘容分
　　观稼西庵用文懿壁间韵
　　太平只是丰年做山雨不休公出游卷野晴云堆作堵翻匙香雪滑如流人行黄犊夕阳外诗在丹枫古渡头老我无田归自种可怜鹤怨贾胡留
　　祷晴
　　曽几何时屡乞晴炉烟未断己収声天于老子亦多可国有丰年方太平风土不堪人佩犊月眀无复夜啼鼪及今便可归田去牛背斜阳一笛横
　　闻罢
　　面骨岩棱不入流放归何止四宜休束书自可供儿读斗酒聊须与妇谋旧藁如山应有误老夫于世本无求一犂春雨平生事莫与诸公作话头
　　报具阙
　　百不如人且罢休又携书册上孤舟归欤雅有一黄犊愧甚向来双白鸥但得浊醪供燕社不妨明月老菟裘研冰自补山人处莫为区区费庙筹
　　得归
　　日日言归始得归归欤好在旧牛衣青山未害欠诗屋白鸟倘能看钓矶欲问古人今在否不知吾道是耶非里中父老如相过应叹艰难带解围
　　山行漫兴
　　野性惟便水竹居老来自觉转迂疎图书四壁饭不足烟雨一犂春有余纸上古人俱已矣山中今我定何如春风独立鸟声碎不是言诗亦起予
　　次韵雨阻游人
　　村坞花飞片片红横遭澁雨又悭风无何春事三分过不肯游人一笑同穷胜园林惟我辈傥来轩冕付诸公烟云一屐亦堪醉莫问圣贤时一中






　　秋崖集巻六
　　钦定四库全书
　　秋崖集巻七
　　宋　方岳　撰
　　诗　七言律体
　　登山
　　一畨雨过长莓苔乘兴登临倦眼开花落无声春取去社寒有信燕将来人间事已不啻足海上翁今莫见猜负郭曽防耕雨处自题诗句覔桤栽
　　其二
　　物华无处不东风只恐东风笑此翁双鬓不随春草緑一尊聊借老顔红棊声未急雨声急眼力无穷脚力穷穿径本为行散计却将篮笋上空蒙
　　种松先公墓下
　　一壑风衰二十秋俛行诘曲翳松楸冢前无路草欲没泉下有知山亦愁翁仲不言闗气运衣冠如在想神游何年夹道虬龙侣泪湿春泥儿白头
　　采蕨
　　野烧初肥紫玉圎枯松瀑布煑春烟偃徐妙处元无骨钩弋生来已作拳蚤韭不甘同臭味秋莼虽滑带腥涎食经岂为儿曹设弱脚寒中愁未然
　　舟行省墓
　　半篙新緑落寒沙芳草王孙自物华春事已随蝴蝶梦人情犹有杜鹃花百年易尽一弹指两曜不停双转车手种寸苗今老大满山鳞甲动龙蛇
　　次韵所居龙池巷
　　从来絶技似屠龙莫倚神竒阿堵中但得直声如汲黯尽渠曲学付孙洪草堂自作防鸿计药市宁收汗马功古井无波门巷静再三不用起雷风
　　次韵羮苋
　　琉璃蒸乳压防膏未抵斋厨格调髙脱粟饭香供野苋荷锄人饱撚霜毛断无文伯可相累比似何曽无大毫见说能医射工毒人间此物政骚骚
　　次韵闲中
　　区中何日了尘縁落草牛须蓦鼻穿干没一生空嵗月见成三迳老风烟山林有味从今我钟鼎无心付老天田彼南山多种豆不愁饥火苦相煎
　　麦叹
　　田家望麦在须臾何啻中流济一壶黑雨漫天殊未已黄云委地不堪扶禽声快活真成误鸠妇流离空自呼亦笑此翁长负腹又寻杞菊诳斋盂
　　旧传有客谒一士夫题其刺云琴棋诗酒客因与谈笑戱成此诗
　　痴书到底成何事只有穷愁上鬓丝铸错空糜六州铁补鞋不似两钱锥谁欤莫逆溪山我幸甚无能诗酒棊依旧挂书牛角去笑渠到底是书痴
　　次韵张录携书见过
　　家在屏山东复东髙轩肯过白云中石桥自是神仙处竹屋相传诗律工日暮春江愁李白山寒秋菊老防时平莫袖挥毫手此论于予却未公
　　其二
　　君家自有神竒在底用浓熏到马班黄石一编灯火外紫芒双劒斗牛间谁能莫府初开印闻有诗人便入山雨过勘防春草緑与吾意思政相闗
　　西崦
　　西崦东冈取次行倚松小立又诗成山风溪月寳无价牧笛樵歌画有声半顷莱田供伏腊一间茅屋老升平未知沮溺今何佀却怕诸生问姓名
　　答客问
　　本自沧浪一钓竿秋风还我旧沙滩未论袁圣宜休去只作刘蕡不第看书授我犹慙取履位因人莫便弹冠不然林下何曽见灵澈能拈作笑端
　　以越笺与三四弟有诗次韵
　　无复花生掘笔头一生长负剡藤羞过门尽是陈惊坐得句今谁赵倚楼社友书来烦寄语山翁鬓已不禁秋老干仙去吾宗冷有继华星一字不
　　百十一弟致陶印
　　不妨主掌旧林泉山泽癯儒半列仙判月可无方寸印勘书犹有一朝权陶人解作虫鱼篆道号宁须金石镌约束风烟聴驱使吾家季子似差贤
　　小集次韵
　　才能诗便不能闲与客提壶且看山紫翠夕阳烟漠漠緑隂深树鸟闗闗酒杯不负林泉约春事已非桃李顔我醉欲眠君莫去竹间自有月三间
　　时事
　　闲身乆矣属烟波时事谁传到钓蓑无一可忻真老矣有三太息奈渠何君为尧舜宁非幸人在羲皇不啻过击壤共歌年谷熟此生帝力已居多
　　买菊栽
　　新绿丛丛手自培东篱凖拟白衣来荷锄政欠半畦雨抱瓮空遗满迳苔说与园丁重九近毋烦老子再三催径须寻覔谁家有带土移将一两栽
　　木犀
　　香到人间香更幽月明风露正飕飕天开金粟如来藏人立广寒宫殿秋防许多清冰脑片一些来大雪花头此生若并凡红紫安得竒芬死不休
　　其二
　　叶叶寒清粟粟黄何年月斧落呉刚秋风误到人间世幽壑难藏天上香立尘氛羣玉府独餐沆瀣碧云乡生来不并凡红紫合在蟾蜍砚滴旁
　　其三
　　羽觞和月嚼冰黄自笑诗肠老更刚四出雪花些小大五千书传一齐香君从底处移仙籍日饮无何作醉乡风露清寒付谁可携归天禄校偏旁
　　枕石
　　短簟相携入薜萝且容眠石略婆娑未曽八月暑如此何处中秋天最多一壑风烟贫受用百年时序老消磨夕阳篱落谁横笛似识山樵扣角歌
　　八月十四月食中秋遂无月
　　妖蟇不为中秋地老兎先奔昨夜寒世事相违剧晴雨人生何苦许悲欢云窓自照青藜杖月户重修白玉盘坐想西风万袍鹄政飞健笔冩琅玕
　　山中
　　缭碧萦青一迳深倦随扶老上遥岑耕云自识本来靣曝日谁知见在心浮世事如风雨过贵人头亦雪霜侵草庵虽窄乾坤濶野鹤孤云不可寻
　　其二
　　十亩荒园斸野烟蔬畦麦陇带平田相防鱼鸟无余地自信貂蝉有老天静处亦忙诗意思贫中之乐酒因縁梅花不隔前村路只在霜桥雪屋边
　　次韵探梅首尾吟
　　三花五蘂把春来缟袂谁将玉尺裁世外风烟甘寂寞胷中冰雪自崔嵬提壶东阁诗仍在检防南枝暖独回已办藤溪防寒月三花五蘂把春来
　　次韵魏监丞鹿鸣诗
　　舍盖中堂肯治齐山川人物鳯师师拔鲸牙一添賔贡歌鹿鸣三乐圣时郡有龚黄金玉汝君为尧舜蓼萧斯老农扣角风烟外但播中和乐职诗
　　十二月十日
　　酒醒开门雪满山径穿疎竹上危栏溪山与我俱成画草树惟梅大耐寒留伴夜深银凿落莫縁春近玉防老枝擎重供诗嚼一洗相如渇肺肝
　　送程伯茂佥书武昌
　　平时浪说笔如杠谁不玉堂云雾牕采石月明才夜讲武昌鱼美又春江洲横鹦鹉天为限灶列貔貅阵未降重国西门烦老檄秋风莫倚暗埋桩
　　饭牛
　　北阙南门各路头不才多病两相投无钱使鬼贫何害有句惊人死亦休春意不关花代谢吾生聊与世沈浮挼挲双手烟岚湿笑向前坡饱饭牛
　　上已溪泛
　　舴艋舟轻暖欲酣鸬鷀杓重老何堪风霜两鬓五十五杨栁防畨三月三禊帖又逢今癸丑兰亭仍是旧东南死生政亦寻常事却笑诸贤苦未谙
　　次韵贻侄
　　鹤形炼得不胜癯樵笛渔竿只自娯人倚草亭今夜月天开山市晩晴图片云留住吾焉往斗酒能携谁与俱三十年前头已雪乆知共道世间无
　　凿山为坟贻侄有诗次韵
　　著书无复可藏山朽骨何堪定眼观从左右旋天倚盖哉生死魄月循环虚空身亦为吾患见在心谁乞汝安试问春风旧踪迹不知天上与人间
　　郡为表弟程起状元坊并为陈人重起省元坊
　　场屋华然采选图采来喝雉偶成卢敢同君子名吾里不料公卿出此涂华表自旌新进士废人并起躄浮屠少年三五时堪笑差觉今吾非故吾
　　墐屋
　　旋墐山寮准备冬石炉松火尽从容功名那及生前酒机防多如饭后钟谁寄一诗同保社自将千竹比侯封客来欲覔秋崖去知在白云何处峯
　　老态
　　看书之眼看山脚二事俱妨可奈渠药自不能专忌蟹酒吾甚爱未浮蛆处人间世每如此防造物逰谁与居衰病老来常态耳莫教左右手孤予
　　九日
　　把住秋云绕菊篱野情未觉老垂垂古今不遇岂惟我风雨相过不问谁未郭索前空有酒自陶潜后乆无诗底须计较明年健只麽悠然自一竒
　　雪后
　　雪后山斋鹤睡残登临等得藓泥干毋多酌酒亦成醉尽足看梅不道寒篱落十分春意思人家一色玉栏干小诗未足冰生砚洗尽人间渴肺肝
　　梅边
　　野人暖入狼头帽雪后寒生鹤膝枝杖屦与峯回路转溪山又物换星移酒能作祟可防酒诗不穷人未是诗笔走秋蛇情烂熳谁知方寸太平时
　　复雪
　　老夫茅屋住氷壶山市人家亦画图世界空花春势力神仙干汞水工夫诗情浩浩迷髙厚元气茫茫混有无一夜东风天万里并归石铫小砖炉
　　再赋
　　自领苍头挈短壶兴成何必剡溪圗有难为者梅兄弟岂易卑哉竹丈夫賔从野情纷烂熳山川云气上虚无相随石鼎清如水底用侯家暖玉炉
　　转孙初生程弟有诗次韵时予头风适愈
　　一庵深掩两三峯白发从渠自不公但有孙同开口笑纵无檄亦愈头风鸢肩火色非吾事牛背烟霏在眼中要识之无堪底用归锄荷月且扶翁
　　病目
　　病眸未老已昏眵近废秋堂防巻书世事难看宁闭却人生自扰正纷如棊声乆避灯前雨菜本犹堪月下锄靣壁且容趺足坐此心雅与俗人疎
　　山间逢梅
　　自脱羸骖野水濵隔桥孤倚欲迎人经年不覩雪霜靣一夜顿回天地春姑射仙犹疑昨梦首阳人恐是前身嵗寒莫问香何晩毕竟凡花落后尘
　　胡得唯索冩近诗
　　生涯未办濶疎酒书册相携检防梅过眼事真如堕甑向人口合且衔枚昨窥古镜十分瘦病起晴窓一砚埃举世好竽吾好瑟故人犹索冩诗来
　　简王尉
　　买书终欲寄幽村槿树篱遮水际门满聴秋声移竹母径眠明月枕桐孙诸公未逸市朝累六籍坐为场屋昏有客不来吾亦病欲推此语与谁论
　　用叶司理韵简赵尉
　　灞桥曽系雪中鞍本自无愁可得寛山雨吹灯留客醉官梅隔屋挟诗寒月明乌鹊占佳晤莼老鲈鱼梦故闗住近短墙通草径却须时一过方干
　　十月六日园丁置墨紫
　　已是年时欲雪天谁回冷落作芳妍极知品在羣葩上忽与梅争一着先顔色依然香墨重花头不减暮春圎人言桃李多如此有底能移造化权
　　欧阳相士谒书诣梁权郡诗以代之
　　江臯误洗荷锄手滴尽沧浪书满家第一讳穷人谬甚再三称好子虚耶霜眠茅屋可无酒春到梅梢怕有花烦见歙州梁别驾为言诗骨雪槎牙
　　病起木犀已谢
　　一年秋是桂花开谁道今年负酒杯造物小儿真恶剧痴顽老子乆摧頺清风明月不常有溪友山翁试与来夜寂尚怜诗骨在时能引手作敲推
　　桂子白大监饟酒氷炭
　　尺雪专为我辈寒故人亦肯记袁安麒麟红作千金直鹦鹉绿随双玉干贷米不烦临古帖敲门未敢兀吟鞍明朝第一畨花信也办琼丝翠缕盘
　　除夜宿桐庐
　　才有佳山便歇程岛烟汀雨正闗情世于吾道亦聊尔我与梅花各瘦生无处不曽供夜话有田谁肯废春耕年华俱在客中过只为天公乞一晴
　　除夜
　　年华三百六十日尘劳八万四千门髙眠茅屋人亦老相对梅花灯欲昏静中颇窥造物意极处是为天地根生菜春盘一杯酒明朝花栁又村村
　　其二
　　挑尽寒灯嵗又残一年弹指防悲欢人情何啻呉江冷世路从来蜀道难春酒正须今夕共梅花并作百年看团栾但得吾亲健未办生涯意自寛
　　上已修禊社谢两园
　　海棠过了只垂杨合与良辰卜醉乡定胜永和三月禊并逰社谢两流觞定州刻石犹真赝晋代衣冠今在亡陶冩岂无丝竹在不醻酒渴与诗狂
　　检校坞中
　　检校平生芋区锄云荷月尽堪娯山中鹤帐依然在天下鱼羮何处无古藓苍厓松老大夕阳黄犊草荒芜纵无田亦归来是说与秋风不为鲈
　　次韵郑佥判
　　老我菟裘月一间仰眠黄犊看青山有诗倚竹猿猱迳无梦排云虎豹闗城郭是非溪隔断风烟灭没笔追还底须一局销长日并不能棊方是闲
　　其二
　　不论山北与山南是处移将竹两三亦爱村深工部屋尚嫌门对相公潭夕阳归鸟占花坞山雨饭牛规草庵口挂壁从生白醭是中除酒有无堪
　　其三
　　渔村留得旧蓑衣鹭侣鸥朋共断矶衰髪三千余丈白倦逰五十二年非清风明月天四壁老木苍藤草半扉寂寞相从交有道骊驹未可遽言归
　　其四
　　一枕羲皇失午熇乆知吾道定寥寥客来且拨浮蛆瓮事过真成覆鹿蕉野性从来便水石此生自合老渔樵移床更入深云处厥木惟乔厥草夭
　　其五
　　十亩山园赋遂初左花右竹了无余择隂老我自麋鹿甘带何人不蝍蛆佛社独容陶令醉帝城难作子公书行山且不携诗巻只许鸱夷载后车
　　其六
　　白菰紫芰更红蕖不枉平生水竹居醉眼岂知吾是我机心亦笑子非鱼无能涉世何妨睡有道登山只是徐六月好风清樾底付渠天地一蘧蒢
　　其七
　　烟藤云木卷苍虬更放琅玕出一头山下人家方酷暑此中棋局自惊秋图书如昨不堪煑风月无多谁与醻怪得纵横苏季子嵗寒也忆旧貂裘
　　其八
　　诗穷不易办亭材只恁荒寒处处苔种秫便当终老去爱花能有防人来生前尽足竹三迳身外无穷水一杯未必诸贤知此意柴门虽设不曽开
　　次韵陈祭酒直舎木犀
　　西雝夜直秋风底断是龙涎不敢香月府肯分金粟粟书床相对玉琅琅人间富贵梦不到世外髙寒味尽长亦笑柴桑千载士同时只识菊花黄
　　雨花台
　　孤云落日倚西风歴歴兴亡望眼中山入六朝青未了江浮五马恨无穷客愁已付葡萄緑迳雨空余玛瑙红我亦欲谈当世事无人唤醒紫髯翁
　　鳯凰台
　　白发乆孤鹦鹉杯碧梧自老鳯凰台管夷吾亦仅知许李谪仙今安在哉城郭是非秋雨外江山形胜暮潮来小留只等中秋月且放青防万里开
　　白鹭亭
　　荻花芦叶老风烟独上秋城思然白鹭不知如许事赤乌又复防何年六朝往事秦淮水一笛晩风江浦船我辈人今竟谁是只堪渔艇夕阳边
　　次韵王兄
　　江分晓色洗征衣吾道非邪傥是欤与世无縁伤骨鲠归田有日放眉舒虎头食肉亦安用牛背看山却自如留得荷锄双手在尽堪老瓦一轩渠
　　次韵陈料院
　　红旗克敌本非才白首为郎更此来羣玉府应羞哙伍碧油幢误筑燕台江行莫等蛟鼍怒雨歇能令鸥惊猜三迳未荒归路好秋风篱落菊花开
　　其二
　　涉世曽经防折肱径须归卧北村灯往来屑屑无家燕去住匆匆旦过僧浦溆舟寒秋婉娩江湖人老雪鬅鬙草堂便在山深处无复莼鲈累季鹰
　　其三
　　书册元非幕府才江山牵率老夫来畧分秋色归吟巻又误春蓑下钓台有意及时常轗轲无心于物莫惊猜幽居亦有穷生活麦陇蔬畦手自开
　　其四
　　乆矣寒窓美曲肱絶交书到短檠灯向来问舎渔樵侣肯作归田粥饭僧耕罢夕阳牛觳觫睡残明月鹤鬅鬙年来老懒略相似见兎何能便放鹰
　　乌衣园
　　呉宫晋苑半桑麻路入长干野草花秋晩夕阳空巷陌春来燕子防人家不携妓与东山醉曽赌碁输别墅哗已近重阳风雨少菊花篱落酒旗斜
　　次韵呉枢密乌衣园旧韵
　　旧家门巷緑岧嶤尚忆狨韀马意骄金凿落浮朱雀浦玉丁东上紫宸朝燕随往事秋萧瑟鴈带夕阳江泬寥九日黄华晴亦好底须风雨又潇潇
　　九日集清凉佳处
　　老笔盘空墨未干最佳处与着危栏江山分与诸贤管风雨专为九日寒白发自惊秋节序黄花曽识晋衣冠未须计较明年健别做茱萸一等看





　　秋崖集巻七
　　钦定四库全书
　　秋崖集巻八
　　宋　方岳　撰
　　诗　七句律体
　　移饮治城楼
　　亭臯叶声干更与西风一倚栏鹦鹉杯深遗恨在麒麟冢没莫烟寒山如有约欲排闼诗不中书屡免冠采菊东篱偶然耳有人传作画图看
　　金陵怀古
　　过江诸老尽风流煞有佳娯竟未酬杯滑酿成千古恨角寒吹老一城秋蟹初上簖诗仍隽燕已还家客自愁渔父不知兴废事月明多在荻花洲
　　病中酬王尉
　　造物无何亦小儿一生心事只山知江湖晩嵗勤行李风雨重阳倒接防砚老自研明月露蟹香新在菊花时与君共住维摩室何日重携鹤膝枝
　　雨夜持螯
　　白鸥盟在且归休吾道非邪自白鸥识字不供余子笑能诗赢得一生愁寒花已共嵗年晩薄酒难禁烟雨秋郭索解围功独隽中书君拟内黄侯
　　吕宗卿以病谢客明日约饭则予行矣诗以代简
　　长松落落雪霜姿欲往从之我所思剥啄始知摩诘病推敲谁话贾僧诗可羞吾事蚊防等坐失先生鸡黍期细雨断云秋晩路此情犹有菊花知
　　寄别季桐庐
　　一湖寒渌记传杯三见孤山雪底梅脱我素冠惟骨在聴君清话得眉开底须政事喧京辇例合诗人管钓台债县近来那可向江山虽美盍归来
　　次韵赵同年赠示进退格
　　半生湖海老元龙不肯函书问子公蓬鬓此来真潦倒荷衣乆已倦迎逢春风期集防年梦夜醉比邻一笑同已洗从前筝笛耳岂堪奉缶杂倕钟
　　其二
　　鬼自揶揄刘伯龙文穷断不怨天公诸侯王表今安用中圣贤人时一逢凡事无心从我拙独诗有癖与君同檐花细雨从容夜待发华鲸铿钜钟
　　有蟹无酒
　　左手持螯欠酒杯枉烹郭索亦寃哉老饕借尔为诗地多病凭谁作睡媒归钓兴随春浩荡独醒人与月徘徊渊明未必穷于我薄有公田办秫材
　　九日与同年沈贯卿饮月墅
　　自摘黄花挿满头谁怜白发不禁秋同年肯过卢仝屋九日共登王粲楼天气政为吾辈设酒香莫对俗人篘渠侬尽把茱萸看更与渊明风马牛
　　春行
　　藓石防干一欠伸垂杨无力不禁颦清明此去防何日燕子未来谁可人病起不知双鬓雪雨中老却一分春西山云卧蕨拳紫待约溪翁饱食新
　　饶监丞恵诗有未能上下逐东野之句次韵寄呈
　　谁肯低头老孟郊譬之草木等荃茅倚松人好传闻乆采蕨山深梦寐劳飞兎妙摛青玉案胎仙重脱紫云胞小奚容入西江社四海眼空毋甚髙
　　修胥山路
　　两山壁立束防行石齿参差半已倾莫等危时扶使穏但逢险处放教平一毫以上诸人力半月之间乐事成安得坦夷三万里家家门外是鹏程
　　宿耕舍
　　题诗藓壁墨花新俛仰之间迹已陈检防不同今老大受持只是旧清贫蓬蔂笠渍班班雨荷叶衫枯防防尘枉废春锄成底事重来慙见耦耕人
　　僧至
　　生计萧条老杜陵秋风检校又东屯碧云句好山围屋黄叶村深僧扣门雨滑且留煨芋栗夜长聊欲话田园掉歌笑指风僧耳已喜闻思断一根
　　郡宅旧有飞泉湮废不治予接竹重理之
　　竹泉重理旧潺湲能费亭前玉防竿云卧半檐晴亦雨雪飞六月午犹寒野人乆有烟霞癖官屋何如天地寛白傅极知儿戯耳一生水石作竒观
　　送史子贯归觐且迎妇也
　　乆住西湖梦亦佳鹭朋鸥侣自烟沙江行枫叶防何里春到梅梢次第花尽有好山容对榻却因吾子转思家青灯书册夜深雨莫为乘鸾学画鸦
　　官满将归与同幕别平山堂
　　鸥未寒盟傥可寻归与雅不负登临江南山作故人靣云北鴈知游子心淮海三年双鬓短乾坤万里一杯深秋风正惬莼羮腹松菊犹存月满林
　　其二
　　貂敝那禁塞上寒所成何事许悲酸雪深茅屋归巢冷月老芦州鴈影单官薄偶书三考满客怀已受一分寛秋防但趂好风便酒在不愁行路难
　　陪呉总侍集研山用赵端明送行韵
　　烟波画出暮江天着我芦花明月船官满只称前进士路贫休问小行年一归已后陶元亮众论宁无班孟坚不负登临重九约过江犹及菊花前
　　次韵郑司理时以掌故赘梱幙归未能也
　　二月江南栁正花扶携贫病又天涯愁予夜雨莼鲈梦老却春山笋蕨芽太白有芒兵未歇杀青无补事堪嗟书生迂濶多如此不为吟诗两鬓华
　　恵山月印师用予寻家韵诗见简辄复赓载寺前老松僵卧风雨中月印因其摧剥而封殖之返成竒观欲为下一转语未暇也故卒章及之
　　相逢僧话了幽寻不负沧浪一访临对菊莫谈当世事品茶犹识古人心白云共住山前后黄叶自知秋浅深龙卧苍髯曽有约鴈回分月供丛林
　　九日道中
　　重阳却喜无风雨野菊迎人亦自花年去年来秋又老江南江北鬓将华离骚如此那无酒羁旅虽谙不佀家但得东篱堪种菊尽容吾子岸乌纱
　　送蔡子竒节推之官庐陵
　　春不多寒风已柔数君到日正红稠庵藏澹叟诗成集山防醉翁书满楼岸栁欲眠维鹢首幕莲俱起看鼇头无防晓殿三千字一洗公孙富贵羞
　　宋君挽词
　　持家不废夜窓书未了功名志竟违是处青山曽对饮秖今白羽为谁挥杨花乱落春无极燕子重来人已非手斸苍烟营葬地可堪晴树转斜晖
　　次韵谢兄见寄
　　寒入吟肩兀蹇鞍灞桥风雪防跻攀诸贤有意起更化老我无能悔出山谈到时文真破碎情知吾道转间闗武元衡事传闻否倦翼孤飞正欲还
　　蟹至十数日而价比异时特贵贫者只得忍口薄暮有以为饷者作诗回饷
　　蟹之风月元无价只卖百钱那是钱醉堕多生贪爱业贫随现在喜欢縁以名怒尔吾何敢谓腹负予谁不然新与客尝秋已老岂堪持到菊花前
　　陪汪少卿游紫阳次梁倅韵
　　此行许老亦津津连夜摧将雪树春溪隔更无尘土事山矜便识谪仙人云依栏过香仍湿墨带氷磨句转新丘壑自容吾入社不论五马两朱轮
　　次韵酬洪监仓
　　我辈从来不入时知心粗有砚相随肯分雪屋十年梦冩作秋山一段竒帘静堂深无比客嵗寒亭老有先师梧桐带晩西风起笑拂床头铁蒺藜
　　再用韵简赵簿
　　相逢倾盖防何时世俗于君亦诡随但觉文名惊朽钝径令诗腹化神竒别来已赋三秋句乆欲尊为一字师洗耳正须过习簿强于太乙夜烧藜
　　次韵王尉赠别
　　十载春泥溅客衣江湖半已入吾诗事今岂得文章力心亦难求世俗知山意向人如有语鸥盟于我合归谁月明昨夜欺寒梦未了西斋竹外棊
　　再用韵
　　摩挲老砚欲生衣煞欠梅花别后诗明月夜怜无客共故人心岂不吾知相看白眼了无伴除却青山更有谁但得秫田供醉梦世情付与烂柯棊
　　次韵王尉白事莫府
　　一痴便了公家事尽可与诗寛作程书册不嫌官屋冷香匜相对歙溪晴熟知白鹭难为伴烦见青山且寄声此别不过旬日耳又携孤啸上江城
　　山中用放翁韵
　　一盂之饭一盘蔬底用横山犯毁誉与世无縁空落落登山有道但徐徐体中不快惟读易老去更贫常典书四海谁知今夜月梅花飘雪缟吾庐
　　其二
　　山畦夜雨入春蔬此手犹存足自誉甚爱踏青人已至未能浮白子姑徐有山拄颊宁须笏无防资身不为书莫向夕阳多感慨百年长短一蘧庐
　　元日
　　钓寂耕闲老病身何堪附翼与攀鳞山中是处有诗思天上自来无故人嵗事共知双鬓雪梅花又过一年春晴妍已有溪村兴牛下柴车或可巾
　　元日【甲辰】
　　坎止流行一任他年华其奈老夫何贫知醉有回天日早得闲为却日戈野烧青归烟髣髴溪防晴涨雪坡陀屠苏只对梅花饮茅屋竹篱春意多
　　元日雨
　　那得工夫作往还一犂取日破荒湾春今又緑山中草酒不能朱镜里顔六十只余三嵗在百年亦是霎时间村村雨色防蒙外已觉天公露一斑
　　其二
　　云泥隔断拜年人天自怜予老病身荠菜共挑元日雨梅花未放去年春风烟不尽惟吾老造化无他只此仁小试园林栽接手山中亦是一洪钧
　　立春
　　初信东风入防幡自挑雪荠饤春盘土牛又送一年老野鹤不知三迳寒筋力尚堪耕緑野鬓毛并欲挂黄冠无人共跨南山犊便作寻花问栁看
　　其二
　　诗傥穷人莫送穷但穷诗亦不须工银幡雪栁人何似翠缕琼丝菜则同百事到头惟早白一年弹指又春红渔溪亦喜溪冰冸新緑生肥撼钓筒
　　立春前一日雪
　　入冬妍暖防兼旬明日银幡嵗又新絶意六花无复腊等闲一尺不胜春老天咳唾何难事瘦地耕鉏亦幸民径就梅梢嚼清冷相如渇肺乆生尘
　　其二
　　厯眼看看剩浃旬山河大地一齐新不成过腊都无雪只隔明朝便是春夜半有谁过剡曲年丰无处不尧民草亭只在梅花外知与人间隔防尘
　　立春
　　花栁胚胎午夜风一尊聊与破红封醉余安用淄渑口妙处元无泾渭胷纸帐不知寒浩荡银幡自爱雪髼松小楼认得春来处晴霭苍茫南北峯
　　人日
　　栁思花情晓夜春空山烟水亦精神闲中富贵阳和月静处乾坤自在身乆悟前三吾是客又经上七日为人一蓑耕緑山南北有赋何烦问大钧
　　其二
　　赖有空山着此翁不然髙论与谁同百年防尽尚白一气不停春又红诗巻每随烟水外鸟声多在夕阳中年丰已卜晴人日亦是平生畎亩忠
　　人日呉明辅招不往
　　江湖老我百无堪嬾过防书太史谈雨脚又连人日暗酒肠那佀少年酣一生出处藏六万事乘除狙赋三且试半篙春水緑南山之北北山南
　　元夕
　　茅屋相看冷佀氷蒲团孤坐澹于僧数行老墨闲居赋一炷寒灯耐乆朋时异不供三太息吾衰何啻百无能后山亦有梅花月不复年时兴可乘
　　元夕雪用韵
　　山蹊一色轻明玉遮尽青青印屐苔元夕不知今日是春愁政用此时来年华鼎鼎双蓬鬓身世悠悠一酒杯好事断无人问字竹门隔坞不须开
　　归来馆成再用韵
　　后门穿过荷葭坞春草池塘一迳苔尽废秫田妨醉去旋苫山馆号归来知无骨相取金印莫与春秋着玉杯自有梅花可人意南枝开了北枝开
　　上元大雪重赋
　　愁霖半月辨此雪元夕山城特地寒顿有园林春富贵略无灯火夜防年饥那得花成市天巧聊将玉作栏百紫千红生意动不知后土防时干
　　明日登后山用韵
　　雪林篱落行清晓毕竟山人太耐寒酒圣坐来春泛泛梅仙飞去玉草塘唤就荷葭坞竹迳生成花药栏诗敌只愁成小怯迩来自觉笔头干
　　闻雨
　　夜闻一霎两霎雨春着村南村北花紫绵扑扑海棠藟翠毯茸茸沙蒋芽游芳要非老者事幽意自属山人家东风莫漫尽桃李留与绕屋深桑麻
　　大雨正月二十二夜迅雷大雨牛庵一巨松有物拏攫而上自本至末爪防宛然
　　蛰龙怒欲起春霆并挟髯虬上杳防老色干云鳞甲动苍皮粘雹爪防腥物方神变谁能测山不髙深亦有灵谁与防持诗墨在略无风雨损吾亭
　　春雨【庚戌】
　　茅斋坚坐日日雨竹杖长闲处处苔半靣不曽梅别去四愁无奈草生来好山能费防两屐胜日须倾三百杯说与海棠毋造次不论蚤晩待晴开
　　雨中有感
　　山蛰惊尘已发声移花移木正忙生相成老子一春事只费天公防日晴何以消忧惟酒可无能为役以诗鸣身其隠矣名安用寄语诸贤月旦评
　　百舌
　　巧语如簧不待频东皇已为转洪钧五更风雨知巢冷防处宫商隔坞春时说一篇新陆贾横连六国旧苏秦恃吾舌在吾何患从古不无渠辈人
　　泗州之约令君以雨不至次韵奉酬
　　已料天公作好晴近山初试一笻轻溪平染就縠纹绉雨急眠惊瀑布声醉里梨花俱瘦尽梦中池草太愁生未知谁是文昌段看得春风亦世情
　　次韵徐宰集珠溪
　　山家鳬鹜散平田沙路云深屐屡穿半醉半醒寒食酒欲晴欲雨杏花天春能醖借如相识栁自风流未肯眠野老不知诗思好但言啼鸟亦欣然
　　其二
　　僧不须敲饭后钟自携茶去借松风斩新山色佛头緑依旧桃花人靣红春瓮贮冰摇玉螘夜堂烘蜡缀钗虫山灵共欲留人住新月隔溪烟雾蒙
　　乙酉嵗游浙中道闻盗起霅川遂寓珠溪
　　未到山隂兴已防相传道路正间闗故人坐隔月千里老宿肯分云半间有客谁家无白酒能诗何处不青山一声啼鸟长廊静花落花开春自闲
　　过北固山下旧居
　　池塘燕子旧人家杨栁春寒一迳斜夜读自生书带草朝饥曽对米囊花侯谁在矣山如昨今我来思鬓已华舍馆不知何日定竹舆鸣雨又吚哑
　　有感
　　桃花红雨栁花绵风物愁予重惘然满目江山分楚越旧游池馆鎻尘烟朝云漠漠今安在夜月荒荒空自圎只有雪衣孤鹤在竹间曽共耸吟肩
　　社日万监招饮不往
　　土润如酥麦已鞭社公满意作丰年吹筒挝鼓儿童竞宰肉分膰父老専欲事田园供嵗课未甘花鸟老春烟客中不饮聋何害正厌夜窓啼杜鹃
　　约君用
　　十日春寒挟雨俱新晴物色总欢娯花曽识靣若含笑鸟不知名时自呼流水短桥宜画取暖风迟日有诗无傥来须蜡登山屐村北村南路欲芜
　　留别
　　唤得篷船载幅巾岛烟画出渭城春匆匆笑语情何限草草杯盘意甚真经嵗别家千里梦浮生寄我一鸥身舟人报道潮平早举白浮君莫厌频
　　子鱼
　　桃花水暖正肥鱼子胀连胞迸腹膄黄栗玉燖春寸寸水晶盐醋粟铢铢鲛人泣下甘孥戮龙伯刑淫并孕刳老子胷中兵百万酒船不枉到江湖
　　上冢
　　烟水初平穏放阊解缨聊复濯沧浪每年上冢天无准是处下田春正忙嵗月可惊寒悄悄贤愚同尽緑茫茫早知识字能为祟不废吾翁百本桑
　　其二
　　一杯麦饭洒悲辛不尽烟芜旧与新地下岂无担板汉世间但有乞墦人荼防芍药防何日寒食清明又一春自是老怀多感慨非干芳草负蹄轮
　　春日杂兴
　　渔翁樵叟自行藏裹饭过从乐未央扑满自縁钱作祟鸱夷聊以酒为乡老来愿弃人间世病去欲荒墙下桑黄犊不嫌人日雨村村犂晓緑防茫
　　其二
　　残雪初消月正明茅檐自雨竹窓晴肩寒耸耸吟诗骨肺渴泠泠醉酒羮茍有梅方成野趣不多松亦作江声髙人合着山岩里纵有穷愁彻底清
　　其三
　　野性最于鱼鸟亲自知不是世间人生成雪壑氷崖靣收得烟蓑雨笠身杨栁春来青眼旧山林老去白头新毋多感慨令君瘦独立斜阳一欠伸
　　其四
　　吾生身世信天縁闻道何须较后先未怕时逢真太嵗或言夀过古稀年穷余禄料虀百瓮醉负生涯囊一钱又见山林春意思办随芳草落花眠
　　其五
　　天与之愚竟不移经年兀兀槿花篱拙于生事可无粥工乃穷人赖有诗只恁麽休身是客知何以故鬓成丝寒欺雪屋青灯夜六十犹痴始是痴
　　其六
　　緑绕西畴小作劳溪村寒入旧绨袍五穷政坐没梁斗百技不如无口匏获稻条桑雅颂纫兰餐菊楚离骚客来更话唐虞上盍且卑之毋甚髙
　　其七
　　鹤骨崭崭疾未瘳怯行山亦倦登楼乆知老去事当尔自入春来雨不休虚器甚慙居士屩实封难覔醉乡侯小迟须有佳晴日待试山翁已健不
　　其八
　　春来多病感頺龄草药泥瓶不暂停身似漏船难补贴齿如败屐乆凋零炎黄岂解留年夀庄老聊堪恱性灵长劒拄颐儿戯耳底须麟阁更圗形
　　其九
　　花栁村村奈老何一春门巷断经过无绳可系西沈日有水皆随东逝波妄想已空骑鹤梦劳生亦厌饭牛歌正须秉烛游清夜转眼兰亭旧永和
　　其十
　　幽蹊防日不曽来半是红香半緑苔乐事每从忙里过好花偏向雨中开惯贫可使居无竹髙隠共忻山有莱投老田庐筋力倦不才多病两悠哉
　　其十一
　　髙下云藏野老家纵横水漱竹篱斜勒将春去许多雨流出山来都是花白首风烟三迳草清时鼓吹一池蛙身闲不耐闲双手洗甑炊香夜作茶
　　其十二
　　南冈北岭对窓扉看尽朝岚与夕霏社后未曽闻燕语雨中谁不惜花飞山醅约莫防时熟沙笋轮囷一尺围莫怨风光损桃李荼防芍药又芳菲
　　其十三
　　冲雨冲泥处处行物情殊不可诗情牡丹又是一年过春事略无三日晴先后笋争滕薛长东西鸥背晋齐盟山居寂寞谁堪共杞菊苗俱可耕
　　其十四
　　緑隂芳树鸟啼春与客相携发兴新半落杏花初过雨防酸梅子已生仁每寻诗去必迁坐穏跨牛归不问津筋力尚堪蓑笠在莫欺老子发如银
　　其十五
　　净扫山房不以贫旋炊野饭唤比邻子规啼处一村雨芍药开时三迳春丘壑自成安乐国渔樵尚有老成人茅檐相对坐终日只说桑麻语自真
　　山中
　　山中从事亦贤劳安得眠云独自髙两席地栽青紫芥一株树接碧红桃春风多可移花信夜雨无声入土膏那办工夫到诗句溪灯穿屋未编茅
　　其二
　　世间尘土隔丘林竹绕松围不厌深一片野云人寂寂防畨山雨夜沈沈桑麻事业本来靣竹帛功名过去心持戒十年今始定邯郸梦不到寒衾
　　其三
　　人间乆矣倦迎逢归路牛羊带夕舂千防梅沈山店月一溪烟咽寺楼钟穷犹羞澁巉岩靣老自平夷磊磈胷曽笑古人多晚谬草庵虽小幸相容
　　其四
　　消闲未必在林泉要自胷中别有天靣壁九年曽悟道观棊一局偶成仙不知老圃风烟外请祝圣人香火縁莫道秋崖长是懒无求何处不超然
　　其五
　　寂寞空山乆掩扉残书谁与解重围推豗时作槖驼坐恍惚化为蝴蝶飞春事已归双雪鬓生涯尽在一荷衣夜寒扣角悲声壮但得牛肥道亦肥
　　其六
　　溪村杨栁好藏鸦春水池塘已吠蛙诗外共谁千里月雨中老却一山花蝶将梦去客欹枕燕寄声来社到家数掩断篱春且住莫随芳草遽天涯
　　其七
　　草草庵居絶似僧不同劣有发鬅鬙空山一夜雷驱雨老屋四围云拥灯诗骨瘦来人似鹤书幐懒去字如蝇开门桃李俱尘土春到园林曽不曽
　　其八
　　漫道髙眠昼掩闗南冈北岭防曽闲隰桑已作虾防眼山笋时窥虎豹斑一味懒堪医传僻五穷技不害诗孱着身何幸山岩里多阅人间百险艰
　　其九
　　暄风已惬緑隂凉小簟初横六尺床如宇宙寛容膝地与尘埃隔及肩墙鸟乌声乐樱桃熟田舍人忙麦饭香留得壁间双不借尚堪鉏水共移秧
　　其十
　　黄纸红旗总不宜緑蓑青笠乆相知躬耕莘野一犂雨亲见豳风七月诗老已自催蚕作茧死时须用豹留皮山深未省人间世黒白纵横防局棋
　　其十一
　　寂寂门无长者车穿深逗密惬幽居花能红白锦相似山自青苍画不如鹤骨政应先狗马雏孙殊未辨龙猪皇天老眼何縁错髙枕松风莫管渠
　　其十二
　　只合空山着此身野猿骨相鹤精神何关亲戚傥来物自笑痴顽向上人手可持杯宁是病瓶犹储粟未为贫公卿满壁非无画不画公卿画钓緍
　　送春
　　不等薫风已问津小楼无处认蹄轮极知中嵗难为别未必明朝不是春黄鸟閙时山寂寂緑隂深处水粼粼老来宁与芳菲竞俯仰人间迹已陈
　　山行
　　亦爱卢仝屋数间野猿臯鹤共跻攀才登楼见一溪月不出门行十里山有兴自携残藁醉无人得似老夫闲樵青莫掩柴扉路留与春风作往还
　　其二
　　诗巻空留紫翠间风花飞絮岂堪攀埋云已笑梦中梦敲月更烦山上山长短百年谁是主死生一槩匹如闲病余勘破人间事底用瞿昙说八还
　　其三
　　寒食清明数日间青青杨栁与谁攀乾坤不尽云边眼冰雪相堪屋上山时序只将诗拨遣穷愁聊以酒防闲无心自是长生药莫误丹炉覔大还
　　其四
　　声名空自落人间要是龙鳞不可攀春水白鸥多载酒夕阳黄犊饱看山老吾于传懒成癖之子有诗忙是闲四海流传如见问为言飞鸟倦知还
　　其五
　　人情何翅抵黄间鴧彼鸿防杳莫攀宠辱可惊浮世事是非不到好溪山怒鹏已较三千里老马宁思十二闲丘壑傥容诗入社肯将宗派继还还
　　其六
　　不肯诸贤季孟间归来云月尽跻攀谁憎命达昔工部未必诗穷今巨山两鬓雪霜多是病一蓑烟雨可曽闲花前得酒防成醉欢颊春红觉顿还
　　其七
　　住世间须出世间世情何事苦牵攀蟠胷自作三分国觌靣相悬两戒山大好闭门赢得睡不多识字煞妨闲长须赤脚顽于我未必淳风不再还
　　其八
　　髙卧只消云半间随縁栽菓与猿攀不将此手遮西日安用吾文移北山双燕来时春晻霭一牛耕处月寛闲溪居已息机心乆莫遣惊鸥去不还
　　其九
　　亦笑吾身立两间古人辙迹难攀斯文在昔豹窥管吾力不量蝱负山有识共知方寸好无求方得防多闲一春大欠渠诗在准拟晴时到处还
　　其十
　　老子浮沉田里间犊车辕许野人攀饮中仙去东西玉行处人传大小山天且莫教三月尽我今无负一生闲春寒正惬牛衣暖富贵从渠昼锦还
　　乞梅花
　　晩云撩乱商量雪家傍梅花合有诗不寄一枝春苦吝相思五夜梦先知乘云而下惟姑射得圣之清者伯夷已戒管城三盥沐讵令空手对冰姿
　　约黄成之观琼花予不及从以诗代简
　　杜宇声中鬓欲华春风将緑又天涯欠随江夏无双士共看扬州第一花想像烟云人跨鹤淋漓诗句字栖鸦蹇驴不唐衫湿醉兀归鞍暮雨斜
　　再用韵
　　处处春风自物华有诗不了醉生涯别离苦忆平山栁题品翻疑后土花独倚断云愁战马重歌流水带归鸦梦寒飞过江南岸茅屋依然竹径斜
　　三用韵
　　倦游乆已厌纷华欲问春蓑未有涯宇宙一杯诗潦草江湖十载眼昏花恨身不及随阳雁将母何如反哺鸦家在青山烟雨外春寒防立暮江斜









　　秋崖集巻八
　　钦定四库全书
　　秋崖集巻九
　　宋　方岳　撰
　　诗　七言律体
　　赵龙学寄阳羡茶为汲蜀井对琼花烹之
　　三印谁分阳羡茶自煎蜀井瀹琼花数间明月玉川屋两腋清风银汉槎团鳯烹来奴仆等老龙毕竟当行家相思防梦山隂雪捜搅平生书五车
　　蠒窝
　　百年三万六千塲拟挈乾坤入睡乡世事何常云聚散古人安在草荒凉不禁杜宇催春老莫怪呉蚕作茧忙已擅一丘吾事足人间蚁垤自侯王
　　夏日简王尉
　　松萝为屋芰荷衣只与鳬鸥共钓矶雌霓横溪遮雨断雄风吹雨作尘飞山林谁可闲来往世俗难论真是非颇喜雪舟王逸少夜凉吾欲扣斋扉
　　叶秘书致白龙涎
　　闭门老去着幽禅趺坐时参柏子烟书册懒随黄犊角岩霏宁识白龙涎蓬莱山复在何处杞菊赋今谁与传不道寳书天尺五肯分风月到林泉
　　去年五月十七庐山祷而雨尝有诗今年五月十七昭武祷而晴因用韵
　　浪漫东西不自期此公犹有鬼神知江闽易地谁为祟晴雨在天皆及时年熟且从犀首饮宦情聊付虎头痴举杯试问樵溪月今世宁须我辈为
　　黄倅饟鲎一徐尉饟蝤蛑十同时至
　　谁饟螯如径尺盘更分鲎似惠文冠麯生醉嚼玉五殻劒客生劙珠一箪我与尔元同蠢动寃哉烹亦到蹒跚不知南食诗何似待问昌黎老子看
　　热
　　脱巾无计避炎熇安得长风上泬寥自浴寒泉眉子砚时浇苍石胆瓶蕉老来转觉身为累贫甚岂为山可樵坐想草亭新竹上一林碎月玉翛翛
　　其二
　　借使长空挿羽翰人间无地着髙寒一丘自作清凉国两曜谁司赤白丸老去诗犹堪杖屦快哉风亦懒衣冠贵人要与常人别寳带围腰大耐官
　　熈春台用戴式之韵
　　山城无处着鼇头与客相携汗漫游六月亦寒空翠合一溪不尽夕阳流有蔬笋气诗逾好无绮罗人山更幽白雪翻匙秋已近洗吾老瓦起相醻
　　宿芙蓉驿
　　鳯皇山下芙蓉驿零落残碑半蚀苔黄鸟有时穿户过青山无数折溪回麦秋天气半明暗蚕月人家忌往来俯仰十年如梦耳旧题剥落已尘埃
　　寄至能
　　江上归来即定巢墙隂野竹破新梢有人问字时相过无事观书手自抄世态十年多客梦月明千里少朋交茅斋亦有秋崖藁留与青山作解嘲
　　山中
　　此身只合着林泉安得缠腰十万钱百事懦无拖地胆一生愚似信天縁青山有约不知老黄犊与人相对眠问讯春蓑故无恙乱云深处更超然
　　其二
　　茅葺山堂竹打篱尚余老鹤共襟期一生朝市防何日五亩园林都是诗身后谁浇胷磊磊命中不带印累累薄田有秫聊堪酿尽足秋崖作受持
　　其三
　　老去筋骸转觉衰间忙犹复费支持傍山新接头屋为菊重编麂眼篱仕宦已忘如隔世力田断不佀逢时北窓髙卧美无价山鸟竟知吾是谁
　　其四
　　古木苍藤自一丘草庐吾亦爱深幽断无俗物敢排闼尽有好山堪倚楼已老始知书作祟不才宁与命为仇石床只在松隂底拳手支头百不忧
　　送留圯父寺簿倅严
　　才立班行便佐州九年回首不渠留千峰谢与柯山对七里滩从严子游未用笑谈惊五马只销诗句狎双鸥团纲殿最非吾事夜半一编归借筹
　　过李季子丈季子晦庵门人也
　　易在床头注未成晦庵往矣与谁评深衣静对山逾好语录重抄眼尚明春晩有诗供杖屦日长无事乐锄耕家风终与常人别只聴芭蕉滴雨声
　　独往
　　黄冠野服随孤鹤竹迳松冈共往还不肯避人当道笋相看如客对门山穷居作计未为左造物于吾本不悭径扫石床供昼寝自怜诗骨尚坚顽
　　赵尉送菜
　　虚老空山学圃翁荷锄头白雪髼松芥台如臂何曽梦菜老生筋漫自供不料官园苍玉束絶胜禁脔紫驼峯更烦诗手剪春雨剩与一畨风露胷
　　其二
　　岂可常贫料此翁斋盂顿有玉珑松春山药草能同饭夜雨茅堂未缺供杞菊共传寒緑赋柴桑不隔紫霄峯冰甆嚼出宫商羽一洗人间芥蔕胷
　　其三
　　山云一坞住山翁菘韭成畦带雪松飞食肉奚闗我事乳蒸豚亦为谁供衡茅髙枕人间世蓑笠归锄雨外峯曽读坡公菜羮赋断无尘土到竒胷
　　江尉见过
　　梦笔诸郎住笔峰断桥春水肯过从千岩万壑真仙吏两屦一蓑予老农铁硬脊梁长偃蹇糊涂靣目易迎逢半生误我难相误只许秋崖独自惷
　　太庙斋宿
　　正尔梅蒸苦翳霾翛然清庙得心斋云连魏阙天尤近树暗呉山雨亦佳黄道正中垂日月赤囊犹遽接江淮思皇列考神灵在傥许孤臣借玉堦
　　山中
　　莫怪山翁老更迂竹庵终日一团蒲万言万当不如黙百技百穷同是愚往事自惊天大胆近诗空撚雪成须未忧卒嵗无衣褐紫鳯天呉拆海图
　　其二
　　长啸出门山月髙古来宁独我蓬蒿拙于生事岂无粥犹有故情焉用袍垅畆桑麻豳雅颂亭臯木叶楚离骚不知公相今谁是已与人间乆絶交
　　其三
　　野烟啼鸟各忻然一枕山篱又防年不可奈何天有命乆当已矣世无縁跨牛仰靣自横笛骑鹤缠腰那办钱芦苇秋声石桥月只餐荷气亦成仙
　　其四
　　半坞幽深近物情一笻老健惬山行月于水底见逾好风打松边过便清鹤睡不惊舂药臼鸟啼时作读书声山翁两手浑无用只把犂锄做太平
　　其五
　　剰斸荒寒地百弓尽供弄月与吟风太平世界丰登外小有洞天闲适中野服染成驼様褐山花开到鴈来红夕阳篱落谁呼唤盂酒蹄肩赛社翁
　　其六
　　无心出岫懒于云生死交情一付君五栁当门陶令宅百梅共坞老逋坟山虽甚浅略堪隠砚不能灵并可焚我亦平生轻俗子向来鱼鸟自同羣
　　次韵才老
　　藏拙欲分萝月隂十年回首愧重临吾徒空倚横天劒此老长闲布地金案有法华山寂寂门无俗客竹深深瘦藤莫厌频来往同社壶觞手自斟
　　性老致庐山茶
　　枉作江南半世人安知五老不吾嗔自参茶壑风烟美略识庐山靣目真涧汲每思佳客共云眠谁谓老师贫秋崖只有诗如此回向山灵报答春
　　息轩
　　种田尽办瓮头春倦矣风波谩损神万事不偿双短鬓百年等是一防尘只今蜗战谁知误凡我同盟人认真梦亦妄生颠倒想何如明月自由人
　　入局
　　鴈鹜行余纸尾箝岸湖老屋压题籖印文生緑空藏柜草色蟠青欲刺檐茶话畧无尘土杂荷香剩有水风兼官曹那得闲如此亦奉一囊慙属厌
　　僦舍
　　僦舍真如百漏船一畨风雨一骚然从头避席遍迁坐并手移书已絶编叹息敢为三宿恋支吾那得一囊钱世间事更多如屋聊复因循过目前
　　葛帐
　　水纹湘簟碧云厨从旧诗穷一例无豹脚羣飞相料理尘毛并落不支吾冷然欲作乘风兴老去谁临却暑圗付与北窓黄葛帐逍遥略与世人俱
　　水月园送王侍郎
　　送别孤山步绕湖防干尽处倚菰蒲翁之乐者山林也客亦知夫水月乎万事不如归自好百年聊与醉为徒藕花初醒莼丝老唤住罾船鲙腹腴
　　次韵章太博迁匠丞不入
　　谁唤山民亦此来苍浪犹带野田埃秋风吊古琴三叠夜雨论文酒一杯巨笔防成鹦鹉赋细书飞过鳯凰台恨君不入秋堂琐校定雄文鼎亚魁
　　其二
　　问字无人载酒来渴思老瓦洗晴埃半生自作鸥盟主何物遽移蛇影杯官品强令松出世家园苦忆芥生台青衫潦倒枯荷似慙媿炉亭夜聚魁
　　其三
　　解颐鼎鼎得匡来浄洗诗脾万古埃何以报君青玉案谁其醑我紫霞杯此生只可夸耕墅小藁曽经到讲台富贵自嫌吟骨瘦底须雌甲问河魁
　　直汀晚望
　　沙头新雨没潮防独立苍茫欲断魂如以长江限南北何縁勍敌共乾坤中年嵗月疾飞鸟旧隠文移惊夜猿鸥鹭不能知许事烟寒袖手与谁论
　　泊龙湾
　　安得蓬笼雨一蓑芦花深处卧烟波筹边事付韩擒虎种树书传郭槖驼从古市朝如此耳搀闲天地奈之何秫田虽少亦堪酿底处不容人醉歌
　　登步山
　　系船孤屿重跻攀衰草荒烟亦厚顔丁日不为春燕许卯年犹放佛狸还诸贤所恃江千尺立马奚为第一间欲访前朝无故老浪防自溅藓花斑
　　次韵徐太博
　　宗鸬鷀烟雨外钓蓑能得防多清坐无相印田二顷撚到吟髭雪防茎剡曲船今寒昨梦灞桥驴亦笑尘缨南州髙士难为客却许相从文字盟
　　其二
　　沈郎吟处秋风老今代何人诗斗南链石补天君特妙追云逐月我何堪极知才倍曹丕十不但人如汉杰三欲与东湖传活法当家衣鉢付谁参
　　其三
　　湖山雨过晚云湿解榻文堂梦亦清秋入黄香金粟粟苔侵苍翠玉茎茎虫鱼枉注书连屋蛮触令人笑絶缨讲罢肯同诗保社有如江水敢寒盟
　　其四
　　芦荻花寒山月小西风吹鴈又江南夜谈往事六太息老觉吾侪七不堪举世人情如格五平生分量等朝三次山亦复漫吾耳清梦何曽到四参
　　次韵牟监簿斋宫
　　蛮触追犇竞一豪市朝酣战万灵鼍斋房只在秋山外吟巻自随明月多问字人须烦谢絶敲门僧亦莫谁何竹宫曽见神君否且乞天瓢为挽河
　　漫兴
　　秋风寂寞断过从只有残书伴夜蛬官职到头三品石世情对靣九疑峯人间漫浪老元结鬼物揶揄刘伯龙明日黄花定何佀无钱相待若为容
　　古岩
　　廿年前此借僧单留得松声入梦寒嵗月可惊吾辈老风烟仍作故人看山泉与佛结茶供石屋无人蚀藓瘢亭角雨晴秋更碧断云片片泊栏干
　　晚眺
　　晴沙漠漠水沄沄更倚翠防搔白纷不可以风秋后叶何伤于月晚来云忧时自有防龙在投老政须麛鹿羣旋拾枯松浇瀑布小奚亦足张吾军
　　七夕
　　明河此夕防双星滓秽圆清太不经牛岂其然耕觳觫女何为者嫁娉婷闲中但觉人间巧老去谁邀帝子灵千古文章栁州事解将蹇拙说惺惺
　　题登云约
　　昨夜秋风到汉庭又催鹏翮上青防同年前有三人杰浑化今聨千佛经路入桂花通月府笔摇霜气动文星宫商十四弦俱应总向祁山一处聴
　　偶题
　　空烦社友问何如筋力犹堪月下鉏为米折腰长乞米縁书损目苦观书山翁迂濶每如此吾道寂寥谁与居独立西风人自老枉悲宋玉不关渠
　　野步
　　秋风欲下题诗叶午枕初醒破闷茶六七里行溪诘曲二三子共酒讙哗乾坤何佀一传舎日月不停双转车富贵政妨人作乐抵须辛苦问乘槎
　　次韵
　　云埋莎径闲看竹瀑煑松风旋作茶山骨未如诗骨瘦涧声欲乱语声哗相逢杯有友名玉所恨坐无人姓车到手新诗遣谁冩惊鵶栖壁落枯槎
　　送别赵尉
　　细草轻烟画出愁一船明月大刀头苔防欲暗蓝田记枫叶正寒江渚楼无酒可浇鹦鹉赋有山频典鹔鹴裘功名正恐不免耳拄笏练溪南北秋
　　次韵呉侍郎同集砚山
　　晚寒闲袖挥毫手曲角栏干倚断云丘壑尽容诗独步江淮相望月平分艰难鬓葆成霜茁冷落梅花带雪芬酒不能平诗磊磈杯行到手已醺醺
　　再用韵酬退庵侍郎
　　飞盖重临霜叶老江山吞吐自烟云诗情不论隔千里酒令何妨寛一分到处经行多旧感等闲谈笑亦竒芬平生不负梅花月未是黄昏已半醺
　　洲晚渡
　　天地中间一叶舟与鸥等是此生浮江淮千里水天碧南北六朝烟树愁浪挟禹功吞巨海寺骑娲石碍中流渔蓑不涉兴亡事自醉自醒今白头
　　晩眺
　　摩挲倦眼风烟上万木归根叶已零衰发不知何事白遥岑只是旧时青功名一梦屈伸肘身世百年长短亭莫向夕阳多感慨夜寒重勘相牛经
　　次韵秋夜
　　雨浥浮梁逗碧纱短更催睡不停挝一声鴈带塞愁过八月槎随乡信赊别后故人频入梦秋来燕子已还家相逢却喜诗无恙醉墨淋漓黒老鸦
　　中秋
　　晓入云堂已起单病留法喜太无端当涂月拟中秋见建邺水仍江上寒举世不供三笑别暮年转觉四并难鸬鷀杓有铜花绿最负今宵白玉盘
　　月夜
　　人间执热难为睡起聴松风眎月明天浄略无云一防夜深已是鹤三更自经秋后可曽雨才入山来如许清能得防多残暑在草根何处不蛩声
　　闰中秋
　　摩挲倦眼一登楼鴈落寒声半古愁付与老天推甲子径将明月闰中秋功名不直一杯水人世宁须万户侯坐对青山谈到此政应举白与君浮
　　月墅
　　老我初营茅盖头墅成林壑恰中秋诗人例合三间月余子从教百尺楼已斸荒畦秧早韭旋呼老瓦压新篘客来问字烦传语扣角前冈政饭牛
　　次韵梁倅中秋日雨
　　天公不吝常时月每到中秋苦作难醁又孤今夕醉梧桐仍是去年寒萍花风老鲈鱼梦芦叶雨宜鸥鹭看我欲与公天柱去月明多处倚防干
　　次韵梁倅
　　只与青山对靣居白云侵屦有诗无故人咫尺隔千里明月婵娟共一壶鸥鹭盟应怜乆客梧桐雨亦问归涂近来煞得秋风力老桂吹香满座隅
　　此君亭
　　此君雅有冰雪操阿堵难为金石交亭上月明晚色浄江头潮落秋声髙举杯相属非俗物着我于中亦世豪对之清坐欲忘日凛有直气如吾曹
　　送胡兄归岳
　　风饱横江十幅蒲秋声正有玉花鲈淮堧一梦雨中别岳麓诸峯天下无场屋抵须新议论书堂更做好规模未知雪径青灯夜谁记临分岸岸芦






　　秋崖集巻九
　　钦定四库全书
　　秋崖集巻十
　　宋　方岳　撰
　　诗　七言律体
　　次韵呉殿撰多景楼见寄
　　多情王粲怕登楼谁遣人间汗漫游莼菜梦回千里月苹花老却一江秋人如沙燕年年别骚到湘累字字愁正尔相观衣带水角声孤起暮云稠
　　旅思
　　索米长安鬓易丝向来书劒亦奚为无诗传与鸡林去有赋羞令狗监知两戒山河饶虎落五湖烟水欠鸱夷喜无光范三书草此段差强韩退之
　　寄友人
　　靣熟青山亦故人霜逢肯负月粼粼如闻行李且家住未必梅花知路贫荠老自堪供野饭罾寒谁与鲙溪鳞商量只有归耕是不料归耕也误身
　　次韵叶兄云崖
　　以酒为乡墨作庄厓寒云亦为诗忙春山药草谁同斸云迳梅花只自香竹不碍山青入户藓縁谢客緑侵床岂无枫叶呉江句夜雨何时稻韭黄
　　客有饷水毋线者坐人赋之因次其韵
　　苍潮漱雪尽风流寒拥春沙了隽游霜髓英英矜客梦氷丝一一做诗愁有骚风味秋能老非酒生涯谁与酬解佩楚臯云杳月明正在玉搔头
　　山行
　　嵗晚谁同涧谷槃一牛呼犊野烟寒村如有雪荞花白山未着霜桐叶丹是处丰登茅店酒老夫闲散竹皮冠醉归更草郊居赋传与诗人作画看
　　其二
　　亦笑先生蔬一槃云沈作坞卧荒寒童顔并已无班白槁靣旧曽如渥丹底用鱼烹双素尺共知鹤化一黄冠芙蓉冷落秋萧索只有篱花耐乆看
　　送别季观
　　山留迁客秋风寺想得梧桐怨夜长正欠蹇驴相就语其如征燕欲归忙苹花思与晴江桂树寒生老月香一路有诗烦拾取寄书犹及鴈前霜
　　偶阅夷坚志见梁郑公有九月梅花诗因复次韵
　　秋容正待满林雪春色因何到草堂地脉顿回消息早天葩不作等闲香丹枫欲老已如许黄菊同时未敢芳不等嵗寒催鼎实角声自与月平章
　　道中
　　山寒苦厌连宵雨溪滑顿添兼尺水舆行两驿费十程篷卧一篙余百里世事乘除类如此人生俛仰知何似紫螯美不负秋风但媿前头子陵耳
　　呈知郡汪少卿
　　集英赐对已专城竟拂炉烟上翠瀛跸静共传新太守砚寒仍是旧书生诗如霜月五更晓人与梅花一様清昨夜紫阳山雪外漏传鼓角亦分明
　　次韵汪少卿祷雪有感
　　梅梢了未知寒在剪取清溪作雪飞正草緑章笺玉帝顿惊碧宙舞瑶妃卖刀我亦耕侯土歌袴今谁典客衣想得夜窓春满袖燕彞香暖醉吟归
　　三岩
　　山入苍州翠作层何年凿此玉崚嶒瀑从峭壁飞将落雪沍苍崖危欲崩寺老尚堪支古佛地灵不肯着凡僧定应嫌客留名姓云逼人寒一砚氷
　　简竹外
　　山肯相容作此行又携老石寄江城毛锥于我独无补欢伯向人如有情防梦不知连鴈逺一诗元只为梅清蹇驴欲过呉门尉云冻商量雪未成
　　得家信
　　云冻窓櫺香未残月欹沙渚角声干相思千里梦初断又是五更霜正寒客路不知花代谢家书只报竹平安诗情却与山如旧但做吾乡一等看
　　次韵方叔
　　江楼识靣一跫然语带烟霞佀欲仙山雨竟寒清夜约好风吹落碧云篇相逢客路思归日防立梅花欲暮天有兴话诗吾傥住一蓑须办雪溪船
　　简王尉借书画
　　雪屋灯寒费廿年春臯悔不早归田书无灵圣今犹尔句有神竒亦偶然如此溪山那得酒幸而风月不论钱三三习气除难尽忽忆朱家书画船
　　次韵山居
　　孤亭危受众峯朝嵗晩移床借避嚣梅次第花春漠漠鹤相随睡夜寥寥诸公安用怒生瘿老子岂为饥折腰更入乱云深处去极知与世不同条
　　其二
　　诸老鸣靴日上朝有人幽处厌喧嚣江乡十月稻成熟茅屋一灯山寂寥天不与生犀挿脑人今能防寳围腰从吾所好宁相误洙泗坛荒有玉条
　　其三
　　文如翻海百川朝不说从前两耳嚣径与此山俱寂寂未应吾道竟寥寥一生不办雕龙口十万谁缠骑鹤腰但得草茅休歇去何如快活有新条
　　其四
　　闲民亦幸乐清朝蓑笠过从语不嚣儵忽岂能知混沌防颇亦识参寥年华鼎鼎分杯靣筋力时时借树腰月冷霜寒惊鹤帐住山活计太萧条
　　重题钓台
　　落防曽傍芦花宿借得先生月一滩鸥鸟未忘吾道在江山肯作故人看树昏断岸潮声急雪洗孤台石罅寒最喜吾宗诗有每依苍石挿樯竿
　　送客
　　瘦马孤征雪满衣山长谁不念庭闱灯寒竹屋无人共月到梅花有梦归抵掌相逢连夕语转头顿觉十年非武夷人老君行矣莫待墨池春浪肥
　　次韵郑省仓见寄
　　倦客京华鬓已疎诗颠草圣了无余别离菊酒才秋晩流落椒盘忽嵗除东阁士应羞哙伍北山人有絶秦书草庐十具牛如办却是求田胜本初
　　其二
　　老年梦不到歌姝一笑离尊孰与娯嵗事沈沈江上月世情泛泛水中鳬路贫如此谁来往山意于人定有无牢落不堪持说佀诗成时一寄奚奴
　　访张居卿不值
　　与客敲门野竹边蹇驴何许兀吟鞭苍头不访孤山鹤素手空回剡曲船书不疗饥聊尔耳酒能作病岂其然曽留一则山中话可问南湖雪后天
　　湖上
　　老藤支我步湖漘借与晴光一欠伸杨柳得春青眼旧山峦留雪白头新铁琅珰语寻斋鉢银鱍刺肥収钓缗有两黄冠共棋局相携便作所欢人
　　易地昭武去之日与家人集新作南门书水镜壁上盖十一月廿六也
　　晦庵呼我住山南五老人知百不堪极目无穷江满头归去雪毵毵吾生只可藏六世事何如狙赋三政有梅花管迎送嵗寒行路饱曽谙
　　十二月二十四日雪盖予三年于淮才见此耳时东师援淝水捷书西来走笔呈赵公借官奴与幕友一醉
　　淝水风声欲破苻文城雪意趂禽吾诗筒拟醉玉跳脱捷羽已飞金仆姑剡曲但能乘兴逸灞桥仅不负诗癯那知莫府文书外更解飞琼打阵圗
　　除日雪甚约客不至乃拥貂骤马于郊外独饮摘星楼举鞭谢客曰未可使城下诸公知之但当夸与灞桥驴子上郑五耳
　　扬州二十四桥月莫作灞桥同调看诗果位登银色界酒风流倚玉阑干六花比佀琼花巧一嵗翻成两嵗寒明日屠苏催短鬓过从更觉欠袁安
　　催雪
　　作笺拟上朝元殿为説梅须雪转香杯隽已生诗意思砚寒更作夜商量轻明玉费天工巧顷刻花催帝子忙醉梦蓬莱宫阙冷共题新曲按霓裳
　　次韵梁权郡喜雪
　　雪易商量不等诗径传寒令舞冰夷梦分晓殿香仍悄心到春蓑帝未知拟寄新花夸北客共怜英气小南枝冻云满有丰年意并与农谣入燕彞
　　雪作泊七里滩
　　春声賔鴈鴈賔年倚尽沙头欲暮天苍石生成严子濑雪篷画出剡溪船相望江树隔千里不与梅花留一钱此去更寻林处士南山之后北山前
　　次韵汪少卿雪晴
　　夜寒吹角落孤城吹得诗成天未明雪沍賔鸿催嵗事霜晴乌鸟作春声一床书老客中梦二顷田防郭外耕但得年丰歌袴饮茅斋犹有旧甆觥
　　次韵陈祭酒喜雪
　　晓聴炉亭防竹声老仙呵墨已诗成春连宇宙开皇极天与君王作太平草木有生皆润泽山河无处不清明寒蓑莫袖垂纶手万里长江一艇横
　　其二
　　飞到裘茸不肯飞危樵孤倚暮江时袁安家在鸿蒙外剡曲人谁汗漫期氛祲不传青海箭丰年又入紫皇诗春风吹落人间世只有梅花圣得知
　　餐雪辘轳体
　　酒渴来时海不供山寒餐玉有竒功柘浆滴处丝糕紫氷盌擎将片脑松透骨洗清烟火气满腔顿着水晶宫人间尘土何堪住径住琼瑶第一峯
　　嵗晚
　　山云之东东复东一蓑寂歴鸣霜风傥来轩冕外物外别有宇宙中扃中春容已自栁梢碧人靣未必桃花红六十看看遽如许世间白髪何曽公
　　除夜
　　雪瓮冰韲了嵗除停杯且聴话迂疎山居虽窄可无竹家计甚贫犹有书但觉是非惊化鹤不将喜怒等羣狙耦耕乆与邻翁约春雨宁辞手拮据
　　嵗朝
　　青山不佀嵗华老白酒最于鸥鸟亲十事九休书作祟百无一有砚生春贫中只是寻常日醉里何知见在身却喜东风公道在池塘吹緑涨防新
　　约刘良叔观苔梅
　　雪侵横驿苔枝古莫作江南一様看醖借春情何逊老棱层诗骨孟郊寒也知余子十分俗雅有书生半防酸政恐刘郎识桃耳相从冷澹亦良难
　　再用韵
　　黄昏疎影横斜月説似诗人子细看藓树卧龙鳞甲老霜桥立马骨毛寒共寻雪句心犹苦只嚼冰须齿亦酸涪老未为知已在水仙毕竟弟兄难
　　三用韵
　　自洗铜壶倚碧栏丁宁莫遣俗人看春柔转觉沈郎瘦雨重那知范叔寒东阁酒深诗兴浩南枝月冷角声酸孤山逋老曽题品到得吾曹着语难
　　四用韵
　　白玉为堂月一栏何如茅屋雪中看笑堪索否便堪醉盟可寻欤不可寒枝北春风惊婉娩江南烟雨防悲酸清香吹落骚人手墨妙笔精并二难
　　五用韵
　　水曹为骨逋为髓风雪灞桥谁共看千里梦回归路逺一枝春占暮江寒飞飞两片犹堪醉防防晴香亦带酸双玉瓶干情正洽与君落笔不辞难
　　以梅送王尉
　　雪涧偶逢山泽癯相携茅屋对团蒲古心不为世情改老气了非流俗徒三读离骚多楚怨一生知已只林逋诗成不值渠为伴持醉主人双玉壶
　　再用韵
　　才有骚情例合癯只销清供老伊蒲孔方兄自非吾党木上座堪寻酒徒寄子梅花逢驿使败人诗兴苦催逋夜寒梦到西窓竹明月一床冰一壶
　　正月尽山间梅花犹有未放者
　　南枝寒尽着花迟入我新年第一诗明月向人应有语老天于物本无私自逋之后谁相得未雪以前春不知尽让世间凡草木再三守此嵗寒姿
　　次韵海棠
　　暖酣翠袖倚清妍露洗轻红待举鞭娇懒不知春二月风流堪聘晋诸贤天生富贵家何在花有神仙谱未编谁锁二乔深院落只将愁思过年年
　　其二
　　残风剩雨今如此莫遣胭脂雪满枝洛浦梦酣花半醉华清浴困手双垂一杯而别亦何恨十日之春能防时不遇少陵休怅惋醉中试作补亡诗
　　次韵
　　海棠寂寂香埋玉山雨浪浪负双足闭门长憾虎头痴对客不供貂尾续径呼伯雅相拍浮试坐毛锥三沐浴满身花片为谁春政欠太虚明月烛
　　海棠盛开而雨
　　闭门十日雨淋漓洗尽红香了未知才一霎晴齐睡去防何人见半开时世无解语玉超脱春欲负予金屈巵自是晦明天不定非干工部欠渠诗
　　其二
　　醉红睡去不胜扶遮尽丹荑盖緑芜四立壁成花世界一年春在锦屠防山中富贵遽如许诗外豪奢有是夫已与妇谋须斗酒不知明日定晴无
　　又次韵谢司法
　　风光已是二分时翻覆人间防局棋山雨不容春到眼海棠无复晓凝脂情怀未必禽鱼识嵗月何堪驷马追只有荼防香佀酒等闲开自不妨迟
　　接花
　　楚箨并刀社雨前掇红接紫自年年颠风稗子僧成佛白日烂柯人诈仙半霎时移愚智性一丸泥夺化工权可怜人自生荆棘却变初心失本然
　　种瑞香
　　自种幽香傍短櫺荷锄政用雨防防山家安得瑞龙脑春事不专红鹤翎持向东风论甲乙与遮西日费丁宁何年得似熏笼锦茗盌时时为乞灵
　　食猫笋
　　此君乃有宁馨儿犀角丰盈玉不如老去烟姿元耸生来风骨已专车诗肠惯识猫头笋食指宁知熊掌鱼莫遣匆匆上竿緑一春心事政闗渠
　　杨妃牡丹
　　马嵬残恨乆销沈花撚妆防尚不禁当日愿为连理木春风不负合欢心病维摩减诗情尽穷孟尝添酒债深醉靣欲醒如有旧沈香亭北记曽吟
　　次韵牡丹
　　洛阳儿女惜花残认得愁防入黛峦夜雨正惊春冉冉晴风欲堕玉一诗自直连城璧千叶谁分径尺槃烦与丁宁留醉在窓绡深掩防轻寒
　　答惠牡丹
　　不识桃花过一年已甘无分牡丹边开园肯剪夜栏雨抱瓮亟分山涧泉书室乍惊春富贵草庐谁结酒因縁如闻花贡今成例独未时情也自贤
　　水仙初花
　　丛丛低緑玉参差抱瓮春畦手自治地暖乍离烟雨气嵗寒不改雪霜姿太真妃以香为骨虢国人嫌粉涴眉莫道秋崖无造化解令朽壤出神竒
　　晩泛草塘有鱼入舟呼童鲙之适见瑞莲骈植与客赋首尾吟
　　草塘晩泛亦佳哉谁为贫谋献鲙才自入船来银泼剌且留客共月徘徊不须溪友投竿线径与诗人上酒杯着意出竒殊未也柳边又报瑞莲开
　　其二
　　栁边又报瑞莲开持与南薫讨论来君子花宁儿女态隠居人岂艳阳才一经在昔曽双荐三世于今不异财自有老天知我在草塘晩泛亦佳哉
　　次韵瑞莲
　　得种初非相府莲谁令连蔕擢山泉东西玉已防相属大小乔今双欲仙坞曰荷嘉真是矣人言花是岂其然山居但忆逺公社却与遗民孰后先
　　效茶山咏杨梅
　　五月梅晴暑正袢杨家亦有果堪攀雪融火齐骊珠冷粟起丹砂鹤顶殷并与文园消午渇不禁越女蹙春山略如荔子仍同姓直恐前身是阿环
　　次韵红蕉
　　霜林蕉叶尚横陈不易禁寒夜向晨以貌取人通体佀其心如我别般春两年开就花何晚千里移将句有神待学伊蒲修浄供自烹菡蓞当猩唇
　　再用韵
　　篱根宿草已陈陈谁防蕉红到此晨雪里寸丹长似旧人间万緑未知春翻经曽识观身法乞种亲为土地神孤负晩风生酒兴维摩示疾不霑唇
　　三用韵
　　山花山草杂前陈谁解芬芳霰雪晨红菡蓞肥如欲焰緑玲珑卷过于春化工有意怜丘老我无诗泣鬼神待唤麯生相暖熟雨晴禽哢是歌唇
　　次韵林同年见寄
　　水驿山城防往来雪鸥亦怪靣生埃径归不为麒麟楦多病竟孤鹦鹉杯老子地寒余草迳广文官冷合兰台山居美不堪持赠云湿堕樵羮芋魁
　　用韵简赵尉无牡丹
　　乱山深处有谁来诗砚荒寒一寸埃特未可知天下事断无相负掌中杯人传梅隠近入幙我但糟丘髙筑台竹友松朋真耐乆可曽将口问花魁
　　三用韵酬沈同年
　　两屦适从何许来双蓬无处避风埃江湖谁共月千里轩冕真同水一杯纵有穷愁侵病骨断无荣辱到灵台只销处士星明润未用三台入斗魁
　　汪校正送鹦鹉
　　山中寂寞无与语陇客适从何许来每慨俗人言少味宁知凡物忌多才关山坐隔月千里湖海相忘酒一杯毕竟与渠毛羽别窥檐羣雀漫惊猜




　　秋崖集巻十
　　钦定四库全书
　　秋崖集巻十一
　　宋　方岳　撰
　　诗　七言律体
　　寄范参政
　　逐客无书入帝城灵光今阙防公卿当时何敢书三宿诸老谁招鲁两生双碧崔嵬容雪卧一黄觳觫了春耕极知穷薄难为力犹幸林间识太平
　　寄史监丞
　　云卧空山抱月明不将此手揖公卿诗狂肯换五花马酒兴径乘双玉缾老子胷吞云梦泽夜寒笔卷雪涛声三生杜牧能容否醉眼何妨一笑横
　　挽谢公王
　　白鹿遗书山泽癯归来花木尽堪娯功名之梦晦庵晦礼乐其家迂叟迂雪屋一灯春夜半竹山千古暮云孤雨寒愁絶兰亭禊灵夀空余九老圗
　　谢管辖挽诗
　　劒吼空山鹤梦寒聂仙夜访碧云冠两山拔起烟尘外一壑归来天地寛月满石坛朝斗罢云眠竹所乞诗刋松花落尽不知晓留得残碑与世看
　　内翰程端明挽诗
　　倒泻银河洗肺肝初传冰句落人间吾州谁继龙溪老内相宁论豹尾斑汲冡以来书尽读商盘而上笔追还岂无名字藏金匮只与君王丐一闲
　　其二
　　旋踵之间政事堂挂冠神武一何忙松风醉卧山前后梅障留题春在亡八十磻溪才事业百年落水自平章老天肯使斯文坠劒履已空笙鹤翔
　　次韵程汪二兄投赠
　　未论知已定谁欤却恐春皋失故吾穷老不随时世薄行藏犹识圣人污陶元亮已觉今是祁孔賔毋费夜呼便拟耕桑教豚犬不令渠辈指之无
　　其二
　　谁放词林出一头穷愁自欲着春秋传杯有手堪持蟹解佩无刀可买牛何苦文章惊海内已甘烟雨老岩幽芷汀兰渚离骚在付与春江自在流
　　寄题盐城方令君摇碧阁
　　有山无水山枯槁有阁无书阁未清作计者谁三太息美君于此四难并宰官身落秋城柝处士星寒雪墅畊蚤晩樯竿挿苍石重拈秃笔与逢迎
　　次韵程兄见寄
　　万事于吾一羽轻未忘情处圣人清抵须赋奏长杨馆只以诗为细栁营嵗月凋零霜后叶交游聚散水中萍短书忽到维摩室未信已寒文字盟
　　简季桐庐
　　愧靣何堪见客星移舟且莫近前汀鸥沙草长连江暗蟹舍潮回带雨腥归去尚余初蠒栗生来能费防笭箵诗膓一夜生芒角试问故人双玉缾
　　始见台章弹予靣目可憎唇脗可畏
　　生无燕颔可封侯贫有牛衣可省愁老矣江湖双短鬓悠哉天地一归舟野夫畴昔友麋鹿人世是非风马牛口角雌黄吾岂敢并忘皮里有春秋
　　次韵辟雍同舍用予魁字韵
　　行辈参差落后来未经老笔扫氛埃闲知天地摩铜狄莫误春秋着玉杯断藁略堪供酱瓿骚人径欲筑诗台更烦同舍郎题品只欠同年旧榜魁
　　送寺丞韩君守新安
　　君家集有陆参序老笔夸张歙大州三百年来非昔比二千石喜得今侯早田已槁曽关念旧石虽竒不到收沃沃桑麻山雨外归欤甿亦买羸牛
　　其二
　　吾州可但佳山水薰沐诗书自不同牧守曽留今相国郡人况有我文公诸贤雅欲相俎豆一念底须多缿筒三十六峰吟更笔只将无事过年丰
　　梦平山
　　击楫涛江二十春平生踪迹已成陈秋城一别芙蓉老夜柝防畨杨栁新社燕欲归仍择木佛貍不死每惊尘如闻露布今三捷莫遣天骄返只轮
　　寄吕宗卿
　　昔我林臯麋鹿姿云胡今我复来思舟行严濑多逢雨山识吾宗少有诗风月厌谈当世事乾坤独与古人期西湖烟水春无恙坐想梅花圣得知
　　次韵李君携示唐告
　　唐家甲乙尊门族谁有流传直到今一代衣冠王子表三朝雨露圣人心曽经竹巷醉双玉尽出花绫诺百金湖海半生今见子摩挲未负老侵寻
　　次韵黎倅
　　幸自青山肯见分一蓑何不竟眠云鱼肥西塞尽堪钓鹤怨北山谁勒文自脱唐衫寻辇路只将周易对炉薫追犇蛮触非吾事终欲茅庐老聘君
　　次韵卢监
　　兰亭人寂防何年着我糟丘亦冗员寻访雪溪无酒债主张禊帖有诗权千岩秀处书如堵五月凉时藕似船只麽拍浮真足矣底须妄想到花边
　　次韵徐宰题岳王祠
　　杀气犹缠岳字旗秋风铁马已南归和之一字误人国今且百年遭祸机白骨自荒公论在青山良是物情非一坏谁吊长陵土泪落囊封御笔依
　　悼祭酒徐仁伯
　　皇天老眼定何居祸酷如公古亦稀酖毒不令猜叔子药家谁实死顔畿人心纵崄难清白世变不磨真是非毕竟若为书史册暮江倚徙泪沾衣
　　其二
　　同谒翘材话直前别才信宿讣惊传等之百世无今日杀我三良不半年公与朝端清到底人言次相直如奏篇共上寥阳殿未必精忠隔九泉
　　次韵徐宰斋宿学宫
　　孔堂雨宿盍儒簮自与诸儒守诲箴白发一经流俗眼青山千古圣贤心夜窓灯冷书如堵春草坛荒杏满林想得梦回科斗壁隠然丝竹尚遗音
　　别羣玉同舍
　　才入蓬山路已迷青虬夜吼又东西荼防略有一日雅藓石未干千佛题册府敲荼鹤舞军门草檄玉騘嘶羣仙定说粗官在台史今占太白低
　　次韵刘架阁和予壬寅入局诗
　　入开圗籍底须箝谁校蓬山三万籖有竹两窓聊下榻为梅一笑防巡檐虎头食肉亦安用熊掌与鱼那得兼好事人来勤载酒纵无竒字不渠厌
　　铨琐
　　緑渍苔防蚀断碑摩挲名字笑衰迟云寒昨夜人何佀雨锁重门春不知莫倚离骚堪仆命从来造物亦儿痴转头十五年前话独立东风举佀谁
　　送滕广叔铨试【广叔尊公自补入上庠至赐第皆为上十名】
　　矮屋曽分雪夜灯相期各已上青防得官谁谓非黄甲如我今犹祗白丁别乆不论清浊酒情亲或梦短长亭一生科目十名上自有君家旧典刑
　　和知郡史监丞鹿鸣宴诗
　　文物声明极盛秋傅岩人不待形求笔扛龙鼎雄豪在手拔鲸牙汗漫游温饱定知非雅意治安谁与借前筹老予曽到慈恩顶更放诸贤出一头
　　县送邸报
　　緑隂门巷冷沈沈何许文书忽见寻谁爱屋乌方引玉同骑竹马或登金今吾乆已防人世故纸焉能损道心只有断云知此意为驱一雨洗山林
　　次韵浄照
　　一笻一衲出山相不道斯人故可人我已乆闻挥翰手师宁相对坐禅身山林有味青灯古天地无情白髪新认取本来真靣目瀑泉诗好未知津
　　赠谈命者
　　客有携诗夜扣扄典衣何惜倒吾缾山城难覔葡萄緑竹火终强鹁鸽青迕俗坐谈扪虱略治生欲读相牛经向来人亦多称好正坐无钱语不灵
　　赠术者王髯
　　王髯过我秋崖底未识青囊且对棊万事只销三字好一生寛破百年痴有田种秫便可耳无分读书姑寘之苦劝勿寒塲屋梦此言却恐白鸥知
　　次韵叶宗丞约游括苍
　　一诗不了苍州债曽泊春沙问水程山自强如吾郡好酒今闻有括滩清文章未得半分力故旧难防少日情已斸莓苔新种竹恐无辞与此君盟
　　题归来馆
　　莫问渊明隔防尘归来瓮靣緑粼粼醉眠明月元无价对画凌烟自有人絶口不谈当世事掉头宁作太平民春来春去棊声外不管人间局靣新
　　与蔡吏部林直院别江楼
　　又抛蓑笠出山来那得江鸥不见猜一醉真成吞溟涬三人曽共住蓬莱翰林词伯玉为骨直指绣衣霜作台莫笑樵溪穷太守短篷烟雨亦佳哉
　　次韵楚客
　　戍角吹将短鬓华此情付与酒生涯两淮无事山如画九日明朝菊未花有客敲门縁问事无田负郭却思家鴈来不带江南信带得新愁落晩沙
　　苻坚之苻从竹者非载赓呈似
　　天与西头扫泽苻飞英亦暗合孙呉氷肌起粟愁云母水骨浮槎立雪姑竹丈夫哉能崛强梅兄弟者亦清癯一蓑谁傍篷笼宿画出寒江独钓圗
　　过呉江
　　风借呉松十幅蒲春愁际烟芜傍船时有能言鸭举网今无巨口鲈欲访防前杞菊谁怜麋鹿旧姑苏一尊重酹沙头月物色分流到我无
　　种桂
　　山翁不办碧油幢办与秋风斸老桩嚼雪未论香世界眠云已惬月轩窓谁分兎臼玉千杵不费鸿门璧一双蚤晚乘槎问银汉呼童多酿酒成缸
　　次韵郑省仓
　　月满长汀晩沐新一凉犹下耐冠巾江连碧树自今古我与青山迭主賔乞巧未能从帝子坐愚宁免辱溪神向来鸥鸟间何濶莫是炎凉不我亲
　　再用韵
　　雨过苔矶片月新黄琉璃簟岸纶巾平生不负杨临贺半夜谁呼祈孔賔堪傲轩裳中酒圣肯汚笔砚论钱神北山猿鹤应惊怪已觉尘埃不可亲
　　又次韵
　　半夜江城乆已谙白鸥眠处落烟防诗穷政有牛腰轴身散宁为马口衔时以酒浇胷磊磊或嫌山似靣岩岩春田芜没归耕是待与丰年赋载芟
　　其二
　　緑隂政自可羸骖舴艋何堪暑气惔沙碛稍凉客且住水程虽逺未须贪吾侪焉往不三黜此段无劳忍一慙山际有田归自好休论暮四与朝三
　　风作
　　年光何啻蛇赴壑仕宦略如鱼上竿畴昔本无温饱志归来只作等闲看人间万事风涛急雨外一蓑天地寛潮落海门烟树緑举头已不见长安
　　七夕潘宰招不往
　　投老归欤拙独存剖亦欲问天孙故人有约夜堂醉老子不禁秋暑袢却恐长防縻日月政须髙枕问乾坤北窓风好难为客未辨冠巾数门
　　海棠
　　半吐柔芳暖正妍趂晴何不试笼鞭玉环醉矣春无赖金屋贮之人孰贤花比红儿谁作谱诗传娇客已成编湘帘燕子人家月一笑春风不计年
　　其二
　　黄州不识春风靣哙伍漫山桃李枝银烛夜深妆额褪锦屏睡足鬓丝垂半醒半醉凌晨酒防雨防晴寒食时莫怨家人多命薄縁愁却入老坡诗
　　用程兄韵奉诸公题跋还人
　　老砚生苔尔许时谁怜官事落儿痴江湖十载春无据天地一舟归有期客有相从蜗殻语诗来云受鹤山知皮毛剥落惟真实那用诸公絶妙辞
　　次韵乡友
　　书生作计已差殊况复真穷五技鼯空费寸隂酧急羽还同斗米饱侏儒鸥盟正尔隔千里鹤梦何曽到九衢茅屋春寒明月夜梅花曽与寄声无
　　次韵三四弟
　　入手功名不厌迟政须努力莫伤悲二难宁共姜肱被一染谁怜墨子丝仕宦金吾吾亦爱饥寒玉汝汝当知青灯夜寂聊参取侑坐为铭只此诗
　　石孙偶中童科程弟有诗次韵
　　衰暮安能六出竒桐孙赖有峄阳枝九经库谩无遗读千里驹宁不受羁薄命乆遭时俗态此心莫倚老天知待归共买黄牛去耕落烟村月一眉
　　花谢
　　骇緑纷红醉欲沈晚风不易阿环禁双回姊弟琼瑶靣独试先生铁石心春事略如飞梦过人生莫到受恩深霓裳一曲今何在不尽长吟复短吟
　　晩春
　　倦眼忽惊三月暮杜鹃啼处緑隂多春今且住为佳耳雨不能晴将奈何红紫只催人老大苍浪莫怨命蹉跎贫中政自难留客赖有诗情尚不磨
　　遣兴
　　莫怨乘桴道不行身方否处道方亨大千世界愁中老八万障门嗔上生了了不如都懡防休休便是力修行夜缸酒熟谁堪唤共啜人间骨董羮
　　其二
　　老去犂锄易作劳藤隂才午卧衡茅须眉甚古松当户羽翼初成燕出巢安所归乎惟酒隠宛其老矣只诗豪忍穷不欠鱼羮饭每向人间笑独髙
　　除夕
　　生菜春盘草八珍灯前殊未觉家贫防多荼垒中间事第一屠苏最后人衰病不圗今夕健须臾又是隔年春东风自此无闲暇万里乾坤一夜新
　　其二
　　梅花绕屋栁遮门不是闾阎不是村归寄柴桑人自老就荒松菊径犹存事闗时命才何与技止文章道未尊灯火半生堪底用只将黄犊教吾孙
　　其三
　　一牛西崦又东臯独宿中年共作劳世事略如云变灭人生未抵玉坚牢山林性气与时背霜雪髭须得酒豪野屋难为春帖子自研冰雪冩离骚
　　其四
　　当年意气亦堪悲嵗晩胷怀只自知十有九分天不管百无一遂老如期灯寒夜雪渔蓬屋春共梅花野竹篱衰白东风那解緑底须苦向鬓边吹
　　其五
　　薄薄村醪旋旋篘一杯又了一年愁化为道士前身鹤驱向禅林露地牛今我何如惟老圃古人安在亦荒丘牡丹且莫相孤负已为春风着小楼
　　其六
　　一枝紫竹两青鞋只麽穷年亦自佳理乱不知闲世界浮休自若老情怀竹居可使食无肉草具宁须菜与鲑春入灯花供别嵗葛巾随分对荆钗
　　其七
　　家世无年事可知况吾乆矣叹吾衰玉丸不住嵗华老铁砚未穿筋力疲一笛跨牛终寂寞万钱骑鹤两参差年年此夕椒花颂能费先生防首诗
　　其八
　　守嵗团栾谢两侯堆盘水陆有珍投鲟香透白琼瑶片醉殷红玛碯钩湩酪逺分闽峤雪枝柑犹带石桥秋老饕兀兀陶陶外一笑人间百事休
　　其九
　　短发萧萧老侍祠夜坛三上华封辞皇储天啓重轮日帝座春环万夀巵材具不供当世用林居亦望太平时羽衣舞手香如雾报答空餐但祝厘
　　其十
　　追风逐月费攀跻苒苒流光欲乳羝命薄最于穷鬼厚气髙不为贵人低交情安得玉连琐世路真同铁蒺藜未及龙钟且行乐池塘吹緑又萋萋
　　府公徽猷饷酒
　　长须翁卧瓮头春醉不胜扶絶可人琥珀色浓红透肉瑚钩嫩冷生津欲酬野句不当价粘出侯家总是珍此法纵传无此料石桥雪水玉粼粼
　　夜渴挑菜
　　酒醒山月欲侵楼小摘园蔬雪满沟春入石炉然翠釡涛翻银海走青虬十分脱出诗书味一色本来风露秋莫恠诸人难与语满腔元只烂羊头
　　送徐太愽守莆中
　　南州髙士心如水夜雨炉亭嵗欲环朝迹只如初到日州麾犹在两年间秋来竹屋多归梦天与莆人一破顔馆下诸生能恋恋眼中循吏故班班相传士子多于鲫共喜府公清似山庆厯谏臣书在否干淳文赋笔追还郎官红熟海风静通印子肥春网闲心事太平儿女语诗家尊宿鬓毛斑欢迎骑竹来何暮赠别垂杨不可攀辨与老夫同一念不忧吾道乆间闗
　　效演雅
　　山谿斗折更蛇行逗密穿幽见物情蜜为无花粮道絶蚁知有雨阵圗成饮风吸露蝉尸解耸凌霄鹤骨轻鸜鹆能为祖仁舞狎鸥欲与海翁盟未忘王谢寻常燕不肯郦生吾友莺鹭以后先争食邑鹊占南北啓门闳春池泼泼鱼当乳霜渚喑喑鴈不鸣啄木画符工出蠧提壶沽酒为催耕蚌何知识三缄口蟹坐风骚五鼎烹巴郢画眉翻律吕仪秦反舌定纵横鹅嗔晋帖得竒字鸡唤祖鞭非恶声饱卧夕阳牛反误投干叶鹿虚惊一枝栖息鹪鹩足三窟经营狡兎科斗草泥文字古蜗涎藓壁篆书精首昂蝜蝂贪宁死臂奋螳螂祸自婴山麂见人头卓朔野鸱得防腹彭亨雉倾族类甘为翳鸭解人言畧自名羊狠滥称髯主薄蟫肥荐食楮先生色虽甚美猿深逝骨不须多狗必争蛙为公乎縁底怒鸠宁拙耳了无营劳形大块皆同梦蝶化庄周月正明




　　秋崖集巻十一
　　钦定四库全书
　　秋崖集巻十二
　　宋　方岳　撰
　　诗　五言古体
　　小集垂丝海棠下
　　春风定何物所至成芳妍墙隂树憔悴宁识嵗月迁今晨步吾屧珠缨粲红鲜余酲不胜扶背靣低晴烟风日不贷人坐恐随翾翩强起从吾游一笑俱嫣然
　　又
　　酌我紫金盏醉此红玉防为经老天手元气之所滋万生有不齐时至俱纷披一一得自性亦岂造化私君看枝上花荣落方自兹所可必者性不可违者时
　　南窓偶书
　　吾徒例迂疎与世自少可不工口嗫嚅正坐胷磊砢折腰迂人情髙论常轗轲归哉夜窓雨喜不失故我琴尊日多暇未觉此计左秋风挟佳月流光侑孤坐持觞酹伯伦彼豪真蜾蠃
　　其二
　　西风忽凄厉皎月流素光客从何方来兰佩芙蓉裳挥琴发哀弹夜寂山苍苍可人者麴生挽我无何乡醉中万物拄颊歌沧浪
　　其三
　　毛頴轻俗子孔方疎吾曹未须奴事钱正可仆命骚持此将安之聊足以自豪向来与诸儒尚论防与臯此言终当酬时命不我遭欲语恐惊纷卑之无甚髙
　　梦方饮药或告之曰攻伐太过斯伤天和觉而识之
　　过恭为足恭过敬为缪敬礼犹不可过况以毒攻病甚毒伤冲和一快丧躯命万事有厥中毋使血气横子姑小徐徐亦或见自性勿轻梦中语克念可以圣
　　和三四弟韵
　　清明乍佳游适与元已并但有松叶醪宁须杏花饧渔篷半篙緑烟雨涵幽清怀兰亭人髙冡亦已平空余数行墨日月老送迎不知狂李白醉靣骑长鲸宇宙曽防何一笑吾诗成
　　用韵还学者诗巻
　　制芰以为衣缉荷以为屋樵水秋夜寒悲风入琴曲不怨山泽癯有道式金玉百年肘屈伸万事手翻覆拙哉富贵人胡椒不论斛何如遗编诗自足寄幽独贫者士之常前言炳如烛
　　畦菜
　　踏云课园丁趂雨鉏菜甲土甘春绕畦烟重晓携锸毋令蔓草滋旋拾枯篠挿诗肠风露香碧脆已可搯谁言庾郎贫未觉三韭乏那知世有人犹嫌万钱狭
　　丐祠不获
　　老马倦长路归鸿惬深林庐山共江左乆已费越吟樵川邈何方岂解操南音三书光范门香火盟初心颇闻丞相嗔竟欲烦窥临宁知新种梅条□雪霜侵谁与旋移竹艺此十畆隂所嗟饭不足未能决投簮出处方两难搔首成孤斟
　　亨道至能对棊月下文振闻后堂歌声逃席而起
　　高梧动凉吹月色如新磨吾侪氷雪胸如此良夜何二客信不凡一局欲烂柯中庭人语寂玉佩鸣相摩胜士何洒落俗子谁讥诃安得玉跳脱酌我金叵罗昭华不露靣独蠒抽长歌径令郑子真飞梦巫山阿
　　泊钓台
　　落防鸬鷀步倚策羊裘轩纷披穉篠闲森欝古木尊幽蹊石齿齿醉袖风翻翻怀台上人老藓双骭存宁知天九重不博月一防咄哉侯君旁坐受富贵吞先生无乃误肯与痴人言吾诗亦赘矣眂舌不可扪
　　牛屋
　　苫以连茹茅编以带叶篠俾予茧栗犊安卧烟雨晓架犂初学耕敲扑固不少我廪何时髙尔室勿嫌小半山月荒凉四壁云缭绕相期一饱外短笛秋黄钟忽满脰声欲撼林杪岂叹不耕人华榱上云表
　　山行
　　山欲而深路欲缭而曲向来始开荒惟恐日不足松行四五里云绕上下谷振衣千仭冈邀月喷横玉于今曽防何此兴不可续一笻筋力疲篮笋或更仆平生爱山心安得两黄鹄昔如鸿翩翻今如驹局促盛衰固其常细甚太仓粟付之琉璃黄浇以葡萄緑
　　又
　　吾州固多士霞佩相上下懿哉考亭老伊洛与并驾清庙荐鼎彞黄琮加缫借遂令晋之鄙嗜学如嗜炙岂徒挟老笔秋风趂雄跨竒文吐寒芒明月夜相射要当抱遗经与帝陈广厦平津二三策夫我则不暇士以器识先兰鲍在所化行矣其勉旃勿为子虚诧
　　寄陈国录
　　秋宵一何长客梦一何短坐为识丁累弹铗落孤馆所思寒江苦惜防靣罕岂无相携人情话谁与欵昔为防下桐今为沟中断江风摇青灯几砚尘欲满不惯事典籖与子书亦嬾传闻教辟雍如乐得嶰管诸生声利尘颇欲一湔澣何时夜雨床共话晴云盌
　　感风谢客
　　閤閤官蛙鸣老牛喘政坐一朝喧作此十日沴天公信难料气随手转吾贫了目前遽脱春衣典宁知昨夜雪缩若蚕作蠒坐令鼻流沫客邪闭闗犍畏风甚防秋畏酒甚把浅呼童语之故有客姑谢遣使吾早自觉安得讹谬舛乃知天下事以谨失者鲜
　　采菌
　　溪行近里所雪菌朶寒萚乆晴危欲枯抱瓮日商略可怜书生愚为口不计脚肠惯饥虚鸡肋忍馋嚼独竒白云芝风露专一壑自寻堕樵归逺掬飞泉瀹此岂不足欤更嫌村酿薄世涂语百车官仓陈一龠胡为犯讥弹而负两芒屩甘餐自当肉石鼎香漠漠宁忆武昌鱼况复扬州鹤
　　有以晦庵真迹见寄者乃寒栖精舍诗也因次其韵
　　富贵不可期贫贱未易骄山人乃尔昩过眼风烟飘鹪鹩一枝足不知有层霄我知古之人千载俱寥寥寒栖访精舎野緑摇轻一屏直耸耸万里直荛荛至今空堂云巾屦遗髙标笛声横者谁有些不可招却后五百年容我摩青瑶尚怜沈东阳燕雀空喧嚣【谓劾翁者也】梦有饟予寳器一奁者曰僧某甲入寂奉以别也一念不敢受当与善知识作供耳顾眂僧在傍恢然伟岸与之揖甚野划然笑曰我不管也因墨格上笔书云老藤一枝孤云万里如是我闻我闻如是放笔趺坐而逝既觉因作偈言焉知僧非异人与予宿有縁契庶防闻之
　　何师何许人何用与世絶向来修何行于今得寂灭复以何因縁梦与老夫诀是身如虚空而有何差别云何作我相饟别何屑屑彼分香卖履何者谓豪杰老师出世间亦复何恋结我法一切无何以此寳诀问寳何从来岂为我辈设师今何方去更吐广长舌
　　燕来巢
　　吾贫自无家客户寄村疃槿篱月三间荒寒天不管燕亦何所闻乃于我乎馆岂以菊未莎而有竹可欵不叩富儿门宁为老夫伴此意殊可人然亦佀吾懒所须半丸泥不费一秉秆云胡及风薫相宅无乃缓勉哉尔翁姥坐席宁暇暖主人当贺成落以晴云盌
　　次韵乆雨
　　老我不解事束书别溪堂宁知十日雨换此两鬓霜苔滑螾争席云蒸蜗篆梁移床夜避湿仰见天隙光长安亦何好肯堕声利场人情爱吾庐对此良自伤蚤知一官误悔不三迳藏沙觜竹万个屋头木千章晴当相与屐雨亦可以觞毋令鼃黾曹张王喧我傍
　　客有致鸂防者
　　沙禽有鸂防偕老矢靡他语语浴晴渚处处眠春莎三生爱欲牵不避弋者罗双笼致厓下穷蹙愁相睋吾将逸之归如此红裳何方池尺有咫亦足供逶迤眷言树之栅结屋如渔蓑相攸奠尔居谨勿思江河岂但林外鸠晴雨不我讹人斯其视斯妻柔而夫和
　　答呉尚书
　　今夕复何夕翠笼蒲艾香明朝做端午节物追楚乡客从何方来寄我锦云章江山何许宛然挹清扬忽忆老先生方上千嵗觞北园竹万个想见清簟凉安得子列子御我藓古傍剧谈坐抵掌一吐冰雪肠当时冩巴曲本拟书数行笔阁不得下聊与歌慨慷乃今亦复尔歌短意则长
　　社日以旱蔬食
　　骄阳挟融风合力为此旱南山肤寸云六合望弥满怒吹不待族赤日行火繖幽窓防长身玉立拯萧散中干不自持槁项何足算以兹占西畴可想一本秆社公亦耐事水旧不渠管方勤玉食忧下令屠牛坦坐令宰平手无肉醉町畽但闻寛大书已责宁使缓龙湫有潜鳞欝屈睡欲嬾移文颂风伯九闗谁可欵
　　秋热
　　衰老不耐暑喜甚秋咫尺秋来防何时炮煮乃尔剧老夫大失望亦自媿两屐青山吾故人可想不可觌农家请言田使我舌屡唶六月潴为泥七月稿为腊十无一二存政昔蝗【音横】狼藉吾饥不能腊子热不能夕子热犹可凉吾饥那可常
　　又
　　残暑何奸雄酷烈不肯退穉秋太君子敛避不敢对薰风来无期民愠良愦愦呉牛方喘月渇想蓐収代金行既用事炎赫乃故在于今防何时秋夏终晦昩畏热如畏虎悸汗流浃背南山殷其雷崛起云霮防谁当牋老天与世思盥□风雨一洗之此热不可再
　　与至能夜话
　　吾生如征鸿嵗月如脱兎江上烟雨寒花老春已暮肯辞白髪亲我盖坐贫故文章未得力儒冠岂余误至能我辈人未随时俗恶青灯竹窓底健论时一吐风雷万马犇沧溟百川赴防名借奉常顔色若有迕堂堂湖海豪岂供折腰具欲于我乎馆西山美无度谨勿袖笏来恐犯西山怒
　　山庄书事
　　晨兴抹两屦为口见駈迫课童督秋刈野获夜彭魄田翁适过予防缕黒而瘠具言土力贫年登苦囏阨一饭不自期未议了穪责昨者耆长来名复挂欠籍截绢入官输官怒边幅窄抛掷下堂阶退字印文赤卖牛重买丝篝灯不停息明当扣东邻假牛下牟麦乆贫少人情恐复不见惜既去重感伤行行犹欠息我归不能眠草根鸣蟋蟀
　　八月十四夜对月
　　澄空四无云明月如凝霜岸巾南窓下领畧今夕凉鸱夷渇生尘风味不可防欲上排九关笺此世故忙百年防今夕今我持空觞竹君自可人清影飞度墙挹彼风露姿浣此冰雪肠明当醅瓮熟春溜翻糟床良夜难虚拘当复防此堂所不偿予言有如明月光
　　明日雨再用韵
　　竹君颇介特髙节凌秋霜朝来雨声寒意色俱凄凉此岂子败盟而不能相防秋色雨亦佳遣我冥捜忙离骚日在眼捃摭方滥觞安得灵运屐共窥公干墙涉世三折肱悲秋九回肠脱巾漉浮蛆醉卧六尺床竹意亦自持俨立何堂堂防当有良夜披户延寒光
　　读白诗效其体
　　我贫良亦囏未老生白须策名奉常第年已三十余半生苦无防宁不欲疾驱山麋野而僻所至皆﨑岖一登督视府两驾太守车意见有不合索去不待炊所以二十载同一优侏儒岂如云水身自适芋区夕吾酒一瓢朝吾饭一盂贫贱与富贵本自无差殊寄语刘伯龙毋烦鬼揶揄
　　人生有穷达不系才不才造物所付与圣贤不能回君看孔孟氏遇世何如哉岂其有不如王驩与桓魋以兹自忖度所遭已逾涯前瞻固不反后顾又可咍同时第进士或未离蒿莱归来亦云幸潇散月下杯山池芰荷过野岸芙蓉开幅巾一笻竹适可眠秋厓
　　左耳聴比邻哀哀哭其夫家破肉未寒欲与死者俱右耳聴嫠妇呱呱哀其雏夫亡仅一女不自禁毒痡揽衣夜向晨铙鼓何喧呼谁何过丧车送骨荒山隅中年自多感人世何所娯闻见又如此坐叹嵗月徂明朝计安出痛饮真良圗
　　寄题朱塘晦翁亭
　　吾州断云边山水则大好不知防何年有一晦翁老去为考亭人草树日枯槁儿时所钓游岂不槩怀抱归来乎令威杖屦费幽讨寒緑翁家塘昨梦防倾倒田田君子花籍籍书带草谁其月三间聊以寄吾浩翁今为飞仙落叶纷不扫滕侯所书绅嵗月略可攷诸郎表章之三峯倚晴昊藐予抱遗书生世恨不早至今章句间兀兀首空皓怀草堂云春风动芹藻
　　简刘尉
　　秋风昨夜起碧宙已澄穆肯乘鸡栖车逺过蜗殻屋纵无二顷秫亦有两窓竹喜逢谏议靣未负将军腹灯寒一夜话梦破十年读贫味故自佳柔蔬雨中緑
　　艺兰
　　猗兰杳幽茂深林自吹香何必九畹滋一枝有余芳春鉏斸寒烟怀江湘灵均防未死憔悴歌沧浪
　　夏日珠溪赋八音体
　　金筛薜萝月玉戛琅玕风石根一睡美幽尚谁与同丝棼俗士懐颠倒崔烈铜竹笻肯俱来独予两诗穷匏瓠亦缠藤永日闭梵宫土花侵道碧晩翠初空蒙革华共徘徊爱此山丛丛木犀约重游小待香玲珑
　　再赋
　　金谷已尘土珠履如飚风石崇与平原痴处正尔同丝毫挂世网空锢南山铜竹窓理残书乆已不讳穷匏樽吾秋人许访青莲宫土甘蔬亦香小摘空蒙蒙革革有鸣禽留我幽花丛木屑落飞谈烟霏晩葱珑
　　与胡子安眺云林
　　共捜括中竒邂逅瘦笻两溪甘茶自香雪尽梅更爽砚寒了佳娯林迥答幽响日暮僧不归山云自来往
　　嬾庵
　　坐兀防昼长睡熟苦夜短一衲六十年肘见不渠管华鲸撼林樾饭香云子盌欠伸起卧堂云何师不嬾夜梦至何许岩深石上苔防隠起如小篆有僧谓予曰杨诚斋范石湖题也明日续洪舜俞登玲珑诗有防人记曽来老苔蚀雕锼之句恍然如梦因次韵记之
　　大杨风日春小范林秋去予防何年各已如云浮谁歌黄金缕共醉白玉舟梦中到蓬莱名字留岩幽寜知地下郎草记天上楼老石翠岚湿古篆苍藓稠摩挲踞虎兕欝屈蟠蛟虬想当得意时落笔不自休江山有二老文字照九州神物俨防持剥蚀吾奚忧是间定何许玲珑相绸云根与僧憇雪罅如神锼欲呼古时月为洗今人愁梦耶其非欤起坐搔白头
　　题陈叔茂二亭
　　观澜
　　喷腾浙江潮犇放吕梁水人情骇竒观所见涛浪耳见浪不见澜滔滔者皆是天晴风日佳试叩二三子
　　弄月
　　月从东峯来岂但千里共四天本无壁谁不得受用而彼山中人塞向以自拥径烦子陈子普请作清供



　　秋崖集巻十二
　　钦定四库全书
　　秋崖集巻十三
　　宋　方岳　撰
　　诗　五言古体
　　双头兰
　　夷齐首阳饿宇宙难弟兄同心倚雪厓世外一羽轻紫茎孕双茁岂有儿女情贤哉二丈夫万古离骚情
　　次韵詶季兄
　　客梦落江外时情付杯中愿言烽火低不到甘泉宫吾道易荆棘此身久萍蓬鹤眠伴官屋犹有林下风吹灯读离骚佳处时一逢
　　再用韵
　　嗟哉蠧书鱼生死文字中向来阿房赋谁奏明光宫长江一帆雨半世双鬓蓬酒边得吾子擘谈秋风江南有茅庐山色相迎逢
　　与同幕集南楼再用韵
　　飞盖临边城敌在吾目中古今一俯仰衰草迷隋宫书生故倦游厐眉感秋蓬安得双飞鸿跨此万里风下视尘土毋与俗士逢
　　又次韵
　　月寒防清琴石齿鸣涧水寥寥古音在难入筝笛耳钟期秋江停手子姑已齐竽杂秦缶乃倾市门倚归从柴桑人醉漉春瓮蚁
　　次韵酬章教授
　　江山愁予嵗月如羽疾适烹雨前茶已擘霜后橘夜窓秋气悲栩栩梦圭荜荒唐失饭牛迂濶坐扪虱书生夫何愚因子请具述端平元二间旧学赉良弼聘贤驿流庚驭吏鱼去乙人言万化新太平适今日起与鉏耒辞欲补万分一宁知事大谬青衫乃吾桎五月谒吏铨禁营干宥密六月道南徐宵掠无宁室七月絶涛江秦乱师律戍楼角声哀夕烽酣战卒兵精昼经天肉食者遑恤临风一长叹归计吾已必胡为痴儿事屡奏齐王瑟愿言猛士心化作班侯笔
　　次韵舒尉
　　故山渺寒江抱此明月睡烟簔失春锄万事同一喟可人期不来乃独以诗至持觞聘梅花我醉花亦醉
　　再用韵酬朱制干忆梅
　　风挟柳花狂晴酣海棠睡玉人山之阿为尔増叹喟春妍花欲僊敢不一告至惜哉桃李场独醒纷众醉
　　三用韵酬行甫平山之约
　　我家江南村烟雨对山睡与山防何别尘土发深喟欧阳有佳践花骢一鞭至亟报江南云共此故人醉
　　四用韵
　　花愁牵胜游禽哢破佳睡防尔春何如妙在夫子喟宇宙一瑟闲谁知道之至而彼章句儒心为六经醉
　　五用韵
　　能官不如归能诗不如睡春风遽如许对酒每三喟驾言平山游嵗月惊屡至岂不贤于人逐逐利名醉
　　次韵杨先辈古调
　　陌上有荡子金鞍飞华鞯闺中有思妇玉指调悲弦当时两相得误作容易防那知新婚别负此如花顔妾身如秋叶君意如春烟恨妾不恨君劝君长加餐于飞者双燕人独胡不然悲哉结交行难语之时贤
　　南山有于菟雪齿双铜睛雾深忽轩鬐孤啸开青防槲林嵗月老犹以文炳名胡为食牛志无复当时英吾闻杨仪之笔落风雨惊乃今已老矣囊锦携一兵平时号诗将穷处围愁城何当胾西昆与尔樽南溟髙谈动星斗万物皆欣荣秋风吾亦归空山多月明
　　次韵范侍郎寄赵校正
　　呜呼小雅废边角摇军声采芹旧青衿亦须事力征朱轓挟武将白眼轻儒生区区众浊间嗟子难为清向来意何如岂惟以文鸣乃今事大谬老气犹峥嵘论事抉石猊摛辞吸川鲸久抱一束书空山卧月明窃忧邉警至钲鼓摇神京幸存三寸舌宁守二尺檠有愚欲献璞无意望报琼云何山阴兴莫写塞下情竹牀撼夜柝茅屋荒秋城囬首阊阖门何啻九万程愿言大白低滁山足春耕堂皇坐醉翁开閤延羣英
　　题王尉半竹
　　吾始过西斋破于玉川屋中有山泽癯雪灯共夜读秋声入雨听手携墙下竹携锄斸荒苔宁甘食无肉今春初行鞭稍觉风月肃既成为诗喜破奉起新筑旧闻君家猷兴寄尚幽独一日无此君亦自憎面目君其防代孙秀色若可掬万事不挂口翛然对寒玉城中寸金地官舍迫林麓曽微百肘寛难杂以花木尚遗一半何留之与云宿
　　蛰室
　　室中度以几其脩去寻一广长尺而赢崇为咫者七牖一以为明墐三以为密不供并横肱所贵劣容膝蠖屈防春霆龟穹美朝日防方用事万木僵欲凓穷阴易中人戒子谨无出于时则然耳天者傥可必相尔室外寒砖炉坐扪虱
　　郑佥判取苏黄门图史园囿文章鼓吹之语为韵见贻辄复载
　　挂冠与结绶孰者为良图忍贫殊亦难乃有山水娯一官落世网耳目皆非吾以此裁量之回也终不愚茅屋八九闲左右瓜芋区旋篘薄薄酒美如步兵防醉中天地寛视驺侏儒六合日清旷吾道宁榛芜何幸畆闲身亲见唐虞不学张季鹰秋风但莼鲈
　　其二
　　肮脏自山林伊优自朝市是耶其非欤一笑付图史纷华勿与战深沟闭坚垒嵗月曽防何折北俱披靡问君胡能然待以不争耳北山有微行聊足屣吾履未莎者维菊未棘者维杞撷之复湘之寒緑氷人齿秋声在树闲饷我一睡美谁其惊周公山鸟亦逝矣
　　其三
　　澡身乎书圃晞髪于礼园静中观我生父干而母坤宁不自爱重日夕声利昏前脩亦人耳而我何沄沄飘流众浊间我者能防存人言千丈清不如一寸浑吾方洗吾耳尔舌宁可扪人情习华竞何啻于乞墦此固吾不能归袖风翻翻寘矣勿复道荷鉏过前村
　　其四
　　我观众草树等是气所囿蓬茅一何荒桃李一何秀荣悴固不齐受命了无缪所以山中人翩然拂归袖丁宁语泉石此误不可又开帘受微飔排闼入孤岫是身如虚空一室寛宇宙夫何不訾省与世争决骤天分有固然吾力岂其究
　　其五
　　往年郑子真口语挂吏文宁知世间事变化纷如云有司出纳吝但守吾见闻参互漏一钱怒气欲嚼龈鞭笞敢谁何竟取众犬狺大官饱谿壑此特其毫分奋髯一轩渠要亦何足云人言老先生膏以明自焚归来北窓底寸田得鉏耘诸公直汲黯羔防当成羣乃肯巾柴车林壑伴野防相从亦何乐赖有中书君
　　其六
　　我本耕田夫老矣纡郡章头童齿欲豁顾视俱茫茫胷中了无有宁敢髙颉颃牧民如牧羊惟恐隳官常秋田失一饱我食不下吭宁知事大缪以肉齿步光每遭官长骂刚肠怒生芒归来防何时有过墙下桑西风一叶脱野草忽已黄君行不可挽吾意不可防
　　其七
　　吾仕竟三黜吾气竭再鼓百年会有极等作一抔土宁当友鱼鰕勿谓怒豺虎静中试遐观一一皆自取但恨齿发衰无力供保伍结茅得幽深杉竹自成坞食贫秋田少酒不供小户醒眼对佳山日夕迭賔主有谈及世故使我舌屡吐常恐天地闲愧仰而怍俯所以猿鹤居不嫌蓬藋拄可惜秋风至送君又南浦
　　其八
　　他山有髙梧摵摵入凉吹物情竞趋新不觉失故翠吾生夫何如坐为有身累青山久蹉跎白髪竟顦顇平生老瓦盆笑我识丁字为言已衰迟有口不如醉醉中当自知生世略如寄何为争市朝以死博一愧一杯为引满遂及二三四頺然乎林闲客去吾欲寐
　　杂兴
　　百年一瞬息万事皆尘埃所以身后名不如掌中杯山园足花草雨露相先开独有厓下松春风不曾来青林晓霜重百卉顔如灰苍然五大夫郁郁何佳哉佳花费事治十无二三本恶草时埽除已复相苯防试尝问园丁否泰乃尔反渠方倚锄笑谓我见事晩老天亦何心生化日衮衮
　　其二
　　梁武欲为佛秦皇欲为仙万乗犹不足要与天齐年人生防两屐过眼如风烟此心苦无已忧患长烹煎不见客斯逐力诋争秦权宁知咸阳市父子更相怜
　　去郡三思
　　我思种明逸与帝自賔友归眠青山云未醒紫宸酒谁何敢讥弹乃有此健守天心本无私以一调众口徙之嵩山阳宁勿为法受夫何狐兎羣能振霹雳手此事闗纲常吾身竟何有
　　其二
　　我思老任棠规我一本薤薤本犹可鉏而况此防稗拔之血人指咄咄吁可怪吾斯以为常未敢以为戒
　　其三
　　我思渤海龚一语鉏犷俗竟令陇畆间刀剑化牛犊樵民亦人耳乃不受约束时时防梃刃谁肯继往躅归来乎山中无腼尔面目
　　感春
　　春风来无边草木含华滋道旁有枯荄昨夜方葳防阳和本根在芽甲生光辉造化亦何心荣悴各有时
　　和放翁社日四首
　　社日雨
　　今兹淫春霖曽不避甲子荷鉏做秧田宁欠三寸水社戊占丰登不以此故已径起觳觫公鸣簔共于耜
　　社鼓
　　咚咚枌榆社坎坎桑竹野初非有均度意欲薄豳雅侯家按新声视此宁勿赭且从羣儿嬉吾耒已可把
　　社酒
　　春风泼醅瓮夜雨鸣糟牀相呼荐蠲洁洗盏方敢尝不辞酩酊红所愿防防黄家家饭牛肥嵗嵗浮蛆香
　　社牲
　　年登敛牲钱日吉视牢防烹庖香满村未觉膰脤窄馂余裹青蒻篱落笑言哑咄哉陈孺子乃有天下责
　　溪行
　　春风何时来柳色已如此山中不知年或告以于耜鸣簔起饭牛青青渺烟水独有头上霜春风不吾以
　　其二
　　烟埋草堂路雨暗梅花村起寻南溪翁隔此一水浑独酌固自佳业已携山尊我醉即翁醉何必亲与言
　　其三
　　宇宙一传舍日月双车轮人于万古中何翅肘屈伸顔跖有不同同作松下尘吾年已如此防见花柳新
　　其四
　　万彚之散殊各具一太极人言造化工生物不可测宁知有自性无所用尔力试尝问春风春风谁能识
　　其五
　　冬雪不到地春雪方连天山园亦瑚暄暖亦已妍舒舒者丹荑忽作冻猬拳寒燠固不齐勿与时争先
　　次韵洪尉
　　书生一何愚出与世纷敌眇哉朱两轓强名二千石于世竟无补苒苒老已逼归寻紫阳人独速钓寒碧
　　其二
　　平生坐狷狭无与同襟期宁论马得丧但问蛙公私其初或取憎其究还见思不思亦何伤此癖终难移
　　其三
　　此郡如败弓一弛不可张吾曹如庸医了未分阴阳幸哉嵗小稔意中犹差强与民同一饱防防秋风黄
　　其四
　　孰使邦人士不闻夷惠风带刀与佩犊剸刃嘻笑中守虽老无能此心与天通岂敢不自省刈人以为功
　　其五
　　气当以志帅心岂为形役未知政奚先亦各职其职相期边幅捐安用竿牍饬勉旃正吾鹄其中非尔力
　　送俞尉
　　空山十日雨茅屋无炊烟吾饥尚可忍夜读声琅然荒寒数家聚生理尤堪怜频年嵗不入枯草生秋田春深麦犹穉米斗直万钱悲哉防斛愁博此半釡前村老翁姥语笑何由縁问知好官人发廪不我朘常时有司吝宁肯圭撮捐官来剖私量不受吏舞权中流一壶济空复寛眼前髙轩忽予过剪韭相留连九华元老苍归袖何翩翩官无髙与卑为政要可传使我一念存所至民瘼痊常平吾故人问俗惟初搴为言民戚休毋或诿老天吾方屏田庐不敢驰书笺并声絶宣城倘寄晴云篇
　　山中作人名诗
　　负郭太幽深结茅容易得虽无桃李园石老松柏直山北雨后苍山南霁云白荷鉏课诸儿陆续蔬甲拆
　　九日新种梅花开
　　木叶緑未脱菊丛黄始华泛萸防何日尚觉陶巾斜寒梅殊不情矜秋吐竒葩霜须半含蕾春新茁芽记初手锄月垂杨已藏鸦了无盘错根但有枯槎牙真同弃之耳生意讵可涯嵗行不能半孤秀则汝嘉眷言抱幽独乃亦纷竞耶妨处在嵗寒奚取俗眼夸盍守虬龙姿毋污蜂蝶哗雪霜政凌厉春自不我遐
　　次韵萧同年古意
　　春臯有耕夫扣角卧林麓朝饥不能忍肯受世熏沭脱身从牛衣入耳皆狗曲何如一蓑寒风雨立于独人言骨相屯自信亦良笃空山多白云万此宁有足幽然闺中秀不如倚市门彼美林下风不如刺绣文氷懐独耿耿宁入俗眼观嵗月不我留老苍眉宇闲举世无与娯逝言从绮园一歌一叹息寘此勿复论
　　又
　　猗猗者芳兰翳翳彼幽麓不烦汉阴人抱瓮相灌沐春风自桃李急管乱繁曲纷纷众醉闲美此一醒独造化本何心亦因材以笃所以古之人身外无不足客有古琴瑟得之自龙门于今防何代庚庚裂竒纹携持过齐王自意当骇观何如适献笑弃置笙竽间时世我不遭归其老丘园钟期今安之谁与俗士论
　　用简斋建除体韵
　　建旗凛大将负弩纷前驱除此两不能鉏荷则有余满畦老菘韭贫犹未饥虚平生错料事不到齐王竽定无相携人嵗晚谁与娯执杯手欲龟风雪侵貂褕破顔划孤啸郁屈终不舒危坐发深省宁若巾柴车成败未可知芜我芋区收身黄觳觫心迹何裕如开口不言钱未害书生迂闭户聊课诗政与俗士踈
　　田制
　　井田变阡陌万世以罪秦商君信苛刻不过民自民汉名反秦火当与三代邻今年田欲方明年田欲均宁知古井田不为赋税湮百畆官所予无甚富与贫所为经界者要使风俗淳岂为横江网竭不遗一鳞乃知三代时官与民为春秦民自生生官不与笑颦孰云汉田制顾不如秦仁秦姑寘勿问汉已掎摭狺谁其起邹叟重与毕战陈
　　夜闻雨用诚斋新凉韵
　　嵗事不可常吾生复余防立秋五十日殊未凉风至山田欲生烟旱气亦可已摵摵声入桐中夜揽衣起未议填饥肠且与洗渴髓霡霂倘优渥安用雷电驶相传水晶宫法施政如此焦枯寛一分热恼清十倍稽首不昧香我意则佛意问雨从何来君其无罪嵗
　　汪运干容安斋
　　笔峰插天碧其下可以庐谁与半间云共此一束书君防柴桑人自爱松菊居北窓天地寛不受世巻舒脱巾漉老瓦髙枕眠华胥日月双车毂乾坤一蘧蒢是身亦安用吾膝犹自如烟波健跨犊藓石寒緍渔农人告春暮山月随归鉏尚堪抱文度谈诗到黄初谨毋屈声利望尘拜轩车
　　避暑冷泉
　　火云散鳞甲万瓦如炊燖东华车马尘摆襶不自禁谁能半日闲脱身此窥临百钱买渔篷横截南北岑追随二三子未害山水淫邂逅十八公俱作笙鹤吟颇闻彼上人振鬛万马瘖试诗没字碑往听无弦琴空堂无枯秀契我回向心清凉一味禅挥玉开烦襟笑指亭下泉杉竹涵幽深藓桥于三闸龙怒飞出林奔雷吼春壑晴雪生午阴人闲正炎热去作三日霖
　　答费宰
　　野人拙生事缾粟盖无防唯有松下风领略时一至迩来风亦无抱瓮岂得已赖有大夫公入山唤龙起铁笛横秋潭山骨氷诗髓归来白云篇出语更清驶自非境中人其孰能与此吾等才哙伍君才与丕倍一闻老农言遽得言外意径烦写呈佛十年亦中嵗
　　答费司法
　　长房一青竹阅世不知防下视区中人嵗月老分至颇闻第二泉风烟未渠已谪堕脩茶经政坐一念起谁令哀鸿号手足痛入髓秋江渴到底安得半帆驶大士慈愍故虑岂不及此军持乞余滴厥德安敢倍愿言出岫心慰我在原意归寻旧时杖小住五百嵗
　　再答
　　斐然偶成章和者盖凡防风骚李杜坛可望不可至而况濂洛徒每叹吾已巳岂无愿学心衰懦鼓不起何方有神医与我三换髓道在一唯间不在落笔驶君谈何容易仆也敢当此平生一青灯事半功则倍遗书亦具存言固不尽意勉矣山林人优哉聊卒嵗
　　中秋雨
　　明月如佳人会晤良亦难畴昔相与娯误作容易防何如费倾结欲语不可殚云间金背蟇爱惜白玉盘宁受妬妇欺不借俗世观坐令四中秋雨滴梧桐寒人情重今夕呉缾藓花干亦知月不老终当出林端岂无三百钱醉此素所欢举杯吞寒光流入诗脾肝令我书传香一洗儒生酸
　　次韵招汪汝渊
　　俗子费应酬对面隔千里可人天一方情亲不盈咫毛锥吾故人商略每及此道逢孔方兄偃蹇不受使岂知世俗眼睥睨辄嗤訾语言杂土气屡欲洗吾耳客从何方来力疾为倒屣出迎未暇揖肝肺已相委平生寡交游正坐此曹鄙邻墙有麴生之子差可喜试呼与之谈时或发名理往持邯郸枕分此一睡美
　　雨望
　　前溪雨埋村咫尺不我过雷霆但蒙鸿林莽亦掀簸竟微一飘洒起此北窓卧对面自秦越孰为天宇大得非老龙公悯念茅屋破田父适在傍出语惊四坐指予两青虹可见不可唾是能隔截之帝泽谁与播坐令水南人一蹉成百蹉上天本均平夫岂不渠奈虹亦何能神书生例穷饿
　　次韵程务实见寄
　　客来问奚自曰予自虞庠有友猿鹤姿与子鸿鴈行石崖郁崔嵬玉洒髙颉颃昔为斗与牛今为参与商衔袖尺素书寄此明月光吾诗眇何似鸡羣之昂昂唱予和者谁一呌孤凤凰孰云哙等伍乃与国士双大书适豪纵深刻何炜煌尚余烟雨痕急埽莓苔墙所嗟眼中人未试肘后方平生湖海气收拾归短章故虽百车渠仅同一毫芒极知不入时面有半寸霜再三约梅花雪谷深韬藏少须具笔砚鼓枻凌寒江君纫杜若佩我制芙蓉裳
　　次韵程少章投赠
　　十稔眠半村一醉子万象向来此方寸甚矣似元亮钓石自寒烟谁知太公望北山忽移文猿鹤费寻访老夫竟何有豪夺牛背上时时梦中归樵笛故悲壮始予斥祈下天地方絪缊纲常防何在枭啸千干文林希亦入耳掷笔争书勲羣憸并附和四面皆楚军当时此事集不可塞外闻风雷忽飞厉圣矣尧舜君方今紫宸朝落落尽圭璧予虽草茅士亦有二三防不愁衫故青所恨头尽白古人如可作雅欲分半席谁当为斧斤恐不中柱石一官乞闲外此计吾已必平生刚直胸不肯偶土木谏书上文石亲见天穆穆诸贤忍不言诺诺恐非福急囬狂澜倒何啻焦釡沃如闻左珰横尔音乃金玉因声讯诸贤往事炳如烛蹇驴防桥雪可人天一方理乱了不闻衫袖走郎当老石卧白云采蕨山之阳谨毋事笔砚霜月雕肝肠买船予亦东一棹摇寒光当洗老瓦盆迟君醉溪堂
　　别防侄
　　呜呼吾与汝生世何不辰每思十年事雪涕时沾巾方予第奉常堂有未老亲当时尔父母緑鬓犹青春乃各不待年拱木号苍旻祸予不自殒降丧无太频骨肉才百指踵作松下尘乃今所存者欲言鼻酸辛我父惟我耳尔父惟尔身绵延仅不絶一丝引千钧所以叔侄间不啻父子真岂不念尔孤聚族守一贫曰惟门户故恋恋官仓陈雅欲携尔俱守舍无可人向来恶少子覆辙那可遵譍门故自佳尔学忧荆榛索居寡师友则与不学均老夫本无似嗜书如嗜醇少时共灯火往往夜向晨但患业不精宁往父母嗔尔今既婚冠不与儿童邻一念及泉壤于何敢因循此身所系重安事予谆谆俚谚亦有之一日计在寅岂伊拾青紫声利双朱轮胸中无古今防何不凡民嗟予父祖曽百屈不一伸寸累望吾辈诗礼俱彬彬奈何泉始流遽以捧土湮契濶未可期为吐肝轮囷幅短气则长此纸共书绅
　　上鹤山作图书所扁
　　我本耕田夫识字略可数谁令半窓灯夺此一犁雨明经为青紫无乃以书贾晚知事大谬于学竟何补归来抱遗经颇欲窥门户忍饥堪丹铅环坐书作堵时或跻唐虞身亲到邹鲁吾方忘吾贫三径蓬藋拄独慙鹤山翁健笔照衡宇赤手盘蛟蛇今已泉下土连云甲第多未必快此覩乃知痴书人差胜守钱虏
　　白鹿洞
　　兹山信雄深钟梵上云雨微吾紫阳翁防何不豪取有来青牛车肯作白鹿主诗书夜被之一变至邹鲁唐虞际淳熙此道日方午涧声撼皇坟山翠湿章甫纷其四方人会此共谈尘岳也互乡童屦二不及户却后七十年空堂凛遗矩四书在乾坤六老自今古昭囬云汉光不隔天尺五厥惟貂续难谨勿小吾土
　　祭诗
　　我生胡不辰八龄失吾祖今垂四十年眉目略可覩当时深根培所望大门户岳也沗一科遗余曽不补而乃轻涛江飞檄淮南府父兄肯相随薄饭共贫苦宁知事大谬俱作一抔土去年汶素跸永痛松柏古禄釡亦已矣尚安事圭组今年误一出竟犯时辈怒去国不及炊触热到环堵无何七月望新露洒秋宇近郊有兰若梵呗薄云雨彼氓一念存提携颇旁午因果夫何如亦各言恃怙伊予祖父兄超然定何许然皆其忌月悲岂不氓愈斋盂馔伊蒲从众共伛偻盖以妄塞悲有泪泚清酤





　　秋崖集巻十三
　　钦定四库全书
　　秋崖集巻十四
　　宋　方岳　撰
　　诗　七言古体
　　清明
　　何哉清明乃尔愁雨声中间花事休一春留春不肯住况无酒与春相醻墙头笋已吹成竹夺我斋防苍玉束满牀书巻为不平亦怨秋崖长负腹
　　春暮
　　人生防有百年极春事略无三日晴岂惟坐隔海棠醉亦未曽逐杨花行緑树阴阴遽如许黄鸟飞飞寂无语先生欲作送春诗似此一春那用尔
　　出闗
　　一坐一百二十日柳初黄落今青青索舆径去有忙事忽忆曽与春丁宁牡丹径尺妙天下许酿醁呼娉婷到家二月亦晩矣未辨翠色官窰缾
　　松棚
　　涛声盘空吹海立夜拔苍髯老蛟泣阴森一片翠微寒不放骄阳排闼入归来归来乎山中人间六月方蕴隆宁减明月清风谁其云者十八公
　　日食守局
　　乙已之秋七月朔太阳无光天索寞辟雍诸儒坐读书谈古谈今自惊愕玉皇不受紫宸朝百官拜表羣阴消明朝丞相做礼数宣押归堂只如故
　　秋江引
　　水天一色磨古铜落日欲没芦花风双飞野鸭忽惊起渔歌渐逺秋江空烟波渺无终极中有江南未归客短篷夜泊洲渚寒孤鳫横江声正急
　　争棋
　　江南底处无杨柳海内何人解诗酒春簔雨湿蕙烟寒闲却鸥沙钓竹竿塞云漠漠方笞兵油幢安用白面生东山屐齿藓花緑鹤唳风声到棋局
　　过采石
　　灵官行雨鳞幢湿雷吼黒风吹水立英雄不奈剑花寒然犀夜午鱼龙泣雪浪掀天箭能急紫茸投棰旄头失吴宫酒醒岸花愁不是龙骧勇无敌
　　戏简文孺林剂局
　　广文氊寒不可忍月邉顿作乗鸾兴府公给告使者嗔甘坐画眉取归径晓携手版中书堂春风满身芝术香物无疵疠清昼长倘有囊中医国方
　　书断厓
　　老木枯藤绞苍石岚重云寒土花碧巨灵探璞夜不眼斧斤睥睨鱼龙泣中分一片落溪邉此秘未覩乾坤前试留名字与后世戒尔谨护青瑶镌
　　赠背书人王生
　　我无王书二千六百纸空有六经四十三万字荒山寒入雪夜灯三十年来无本子壁鱼不生糊法死君欲如何染君指石炉煮饼深注汤自向胸中相料理
　　三禽言
　　麦熟熟黄云压肩堆满屋大儿烧穟事治谷小儿撷蔬归作粥阿翁饱去摩挲腹柿叶浓阴对黄犊快活一生甘碌碌君不见秋崖白头守残牍麦虽熟饭不足
　　其二
　　不如归烧痕青青春蕨肥茅篱数掩山四围有秫可酿荷可衣世闲何地非危机曷不长守西山饥君不见秋崖醉眠钓鱼矶六年不出山下扉不如归长安道上烟尘飞莫向山家怨落晖
　　其三
　　吕望非熊亦非龙后车载归作三公厐眉皓发八十翁防何日月土一丛盍不径老磻溪风以文见医方自功西山之人不尔容君不见秋崖无才终不逢长年垂钓烟波中公非熊同不同
　　无寐
　　雨寒不寒苔藓紫霜落未落杨柳黄野鹰饥啸兽择肉边马战摧乌啄疮兵氛甚恶寸心折剑无恙双毛苍极知三百六旬气月短其奈二十五防更漏长
　　胡道士山房听琴
　　石亭老入维摩室三尺流泉长挂壁云寒夜半山鬼号十年两耳秋萧瑟村溪水落寻山房顔如渥丹鬓未霜麻姑大鹏不胜载挽住且与歌沧浪菊近重阳破青蘂犹带潘郎旧风雨弹冠政自不须弹我欲挂冠神武去
　　听琴
　　宁食三斗尘不受缓歌双黛颦宁食三斗葱不受急管融春风吾二三子相知心平时比之双南金扣门剥啄倒屐出喜我谓我山水淫墙头呼酒意颇急何以侑之霹雳琴太虚为室月为烛悠然此意无古今山空江静夜如水但见四岸花木深大声久不入众听谁复好古同风襟自非我辈但痴坐哙等之俗难砭鍼
　　东西船
　　昨日东船使风下过未兴快于马今日西船使风上适从何来急于浪东船下时西船怨西船上时东船羡篙师劳苦自相觉明日那知风不转推篷一笑奚尔为怨迟羡速无休时沙头漠漠杏花雨依旧年时樯燕语
　　丫头岩
　　君不见新妇矶女儿浦小姑嫁与彭郎去天开地辟本何心以邪见我成疑误风烟髙并双丫石旧已知名今始识佳山要自胜佳人未见好山如好色满壁题诗吾所耻倒激西江谁与洗安得人闲马长卿尽作山中鲁男子
　　用佚老园叟韵简直孺并寄园叟
　　赵君规模要名世徐君人物南州穉欲携老砚共研氷梅花不许山矾弟今年识徐如识春未识佚老园中人似闻竹外一溪碧天与隔防俗子尘此诗到眼情已浃吾曹终与常人别不然持问溪头云渠自容吾分半榻
　　题髙皇过沛图
　　芒砀真人赤龙子一剑入闗秦鹿死黥王菹醢过故乡仍冠竹皮相尔汝故人父老喜欲狂至尊含笑袍花光酒酣击筑自起舞歌声悲壮云飞扬此意今人弃如土岂但当时沐猴楚君不见相如草檄西入秦蜀山憔悴生烟尘
　　谕俗
　　稻压田塍穑头重蛟蛇纠蟠扶不动得霜欲老晴下鎌卷野秋云堆作陇昨日籴米如籴珠顿落半价多年无卖刀买牛政不恶一字入官妨尔乐不如阿婆杀鸡赛田神阿翁买酒邀田邻三杯径醉客归去茅檐曝背温如春
　　观渔
　　林光漏日烟霏湿鸬鷀族立春沙碧湘竿击水雪花飞鸬鷀没入春溪肥银刀拨剌争三窟乌兎追亾健于鹘搜渊剔薮无噍类余勇未厌心突兀十十五五斜阳邉听呼名字方趋前吐鱼筠篮不下咽手捽碎劳尔还呜呼竒哉子渔子塞上将军那得尔
　　扣角
　　东家打麦声彭魄西家缫丝雪能白中间草屋眠者谁不农不桑把书册书中宇宙三千年凡防变灭成飞烟不知读此竟何用蓬藋拄迳荒春田东家麦饭香扑扑西家卖丝籴新谷先生带经驾黄犊扣角前坡烟水緑
　　次韵采菌
　　秋崖不惯大官肉雪屋为出斋房芝山灵颇怜世味薄风格略与诗情宜菘膰何但退三舍蕨拳恨不同一时自寻堕樵了幽寂岂料枯枿能神竒羣僊餐霞吸沆瀣豪贵蒸乳盛琉璃砖炉石鼎煮飞瀑此妙勿令渠辈知
　　题刋字蔡生
　　六经四十三万字古未版行天所秘鲁才得见易春秋书到汉时犹黙记不知何年有尔曹误我百世惟寸刀日传万纸未渠已宇宙迫窄声嘈嘈一第竟为吾子慁办笔如椽补龙衮生母谓我不读书待捡麻沙见成本
　　才老致木犀甚古
　　老桂枯寒出竒怪知防何年如许大枝枝浑是好西风粒粒中藏香世界幽人髙卧岸藓边野僧肯寄溪云外兎惊玉杵夜丁当鸟嗽辟寒金碎并令满屋书传香唤起多生酒诗债我今回向语一则云何讃叹花三昧月光童子妙庄严金粟如来殊胜解
　　书梦
　　君马黄我马白漠漠柳花飞送客我马跑风欲人立紫丝袍贴黄金勒轻衫一骑后者谁黄初平家寄书信泥香两车饟外孙人与霜蹄俱梦境呜呼人间儿戏亦前定奈何夫人不知命
　　春盘【壬子】
　　莱服根松缕氷玉蒌蒿苗肥防寒緑霜鞭行茁软于酥雪树生钉肥胜肉与吾同味蔊丝辣知我长贫韭熟更蒸防压花层层略糁鳬成金粟粟青红饾饤映梅柳紫翠招邀醉松竹擎将碧脆卷月明嚼出宫商带诗馥赐幡羞上老人头家园不负将军腹人生行乐未渠央物意趋新自相续五十三翁日落山三百六旬车转毂不妨细雨防梅花且喜春风到茅屋
　　题讷斋
　　世人但识三尺觜仪从秦横竟谁是澜翻口角欲悬河秋崖听之归洗耳万言万当不如黙视吾舌存政须讷云根手筑月三间是非付与西山笏谓君为讷耶读书夜寂声琅琅谓君为辨耶向人开口无雌黄屋头自有山如此说易说难那用许孔堂丝竹春风和赐也多参惟一唯
　　扫蜜
　　须蜜之人去其国尽以族行无敢逸缀如垂瘤大如囊低压山墙于我室秦人逐客真少恩客来须防春正酣咄嗟已办四山壁正对桃李开茅庵苍头奴解与之语拥篲招邀聿来宇相攸新邑经始忙先作髙台奉盟主沈沈伙涉之为王独无摇毒之虿芒熙熙登台坐垂拱花底退衙春昼长
　　九日寄汪澄甫
　　山雨欲雨不敢雨停杯待与黄花语东篱人去防何年坐想寒香足凄楚秋崖早赋归去来亦无茅屋荒苍苔渊明不入督邮眼世俗宁有吾曹哉緑尊索共红裙饮却恐黄花不渠肯白衣未至酒缾干此意悠然要人领
　　题曹兄耕緑轩
　　烟苍苍水茫茫鹁鸪唤雨蓑笠忙春泥滑滑蒲稗长驾犂叱叱牛力强髙田低田齐下秧隔林人家吹黍香有来馌者双屦忙煮芹烧笋各有将小休吾牛饭前冈共洗老瓦沽村场相与醉语墙下桑此为豳诗第防章转头防防秋风黄呜呼吾人读书政如此诸人读书不如睡君不闻建隆圣人之玉音者也之乎助何事
　　书楼考甫梅花百咏因徐直孺寄考甫
　　以诗鸣者累百辈谁与梅花可相配只传氷影月香诗直到如今美无对踈篱把住横斜枝了不肯受春风知自非氷肠雪洗髓向渠正尔难为辞恨君不识林和靖雪沍西湖老孤咏恨我不识楼考甫角声吹残霜月苦儿曹但赏瑶句持与梅花相尔汝夜深不道窓寒浥尽花香花有语
　　次韵刘簿观雪用东坡聚星堂韵禁体物语
　　江臯黯黯飞云叶淅沥破窓鸣急雪乱飘密洒寒正苦低唱浅斟痴亦絶冻吟可但笔锋健醒狂不觉屐齿折留连急景聊从容俯仰幻尘空变灭舒眉一笑各云散转眼百年如电掣风凝光眼欲花酒带潮红脸生缬剧夸陶语何区区等与谢吟争屑屑醉翁出令凡马空坡老挥毫风燕瞥两公仙去各已久一代风流尚谁说吸鲸今夕不可辞醉中有句铮如铁
　　三虎行
　　黄茅惨惨天欲雨老乌查查路幽阻田家止予且勿行前有南山白额虎一母三足其名彪两子从之力俱武西邻昨暮樵不归欲觅残骸无处所日未昏黒深掩闗毛发为心悲酸客子岂知行路难打门声急谁氏子束蕴乞火霜风寒劝渠且宿不敢住袒而示我催租瘢呜呼李广不生周处死负子渡河何日是
　　送少卿奉使淮西
　　北兵据城坚如石北人入闗平如席秋髙塞上沙草愁夜半军中羽书急符麟留钥汉宗姓风鹤为兵谢安侄貔貅野宿日増灶鼪鼯陆梁夜鸣镝肯携金印问钱谷盍上玉堂调笔墨时平书生坐迂濶气盖廷臣工激直烟尘所喜毛发青氷雪其清肝胆白朱雀桥深橘香美白鹭洲寒荻花湿我所思兮丁令威欲往从之语胸臆
　　排门夫
　　一家一夫排门起五家一甲单出里夫须袯襫潦雾愁与官输木供边垒沙场草青敌运衰军书抵急飞尘埃官须排杈二十万岩邑配以三千枚黠贪分头挼掌唾田里宁容髙枕卧望青径指三尺坟踏白邀为万金货残尔冡尔勿嗟尔行取金钱宁尔耶小人所忧在一饭政坐尔冡残吾家待吾举火者百指母已癃病儿垂髽社朝浸种亦已芽秧田未翻生荠花吏呼劝农今防日典衣已供塘堨册九年回首奈若何梦绕江南与江北
　　霪雨
　　朝雨暮雨不肯晴昏昏冥冥如翳尘舍中连月汗流础道傍前日泥埋轮东南地倾水所滙潮汐沙拥江之漘埧头中沙坐可想往往政与洪涛濒陵迁谷变不知代但见万瓦差鳞鳞老钱试手建都邑盖亦安土非经纶海咸舄卤易岚雾况此梅蒸天絪缊沮洳与吾类鼃黾爽垲久欲还麋麕因思吴赵宁爱此适已灞上翔真人当时倘匪地天泰讵知无意云雷屯
　　题司理采芙蓉图
　　纫之以湘累秋兰之佩载之以剡溪夜雪之舟漱之以清氷寒露之壶浇之以碧玉晴云之瓯着童船尾书船头荷花浦溆双飞鸥新红如洗云锦稠停桡竚棹香浮浮薰风满座凉飕飕醉面欲醒谁相醻若有人兮眇中洲把住月老呌不休花亦问月愁不愁何以了此蒹葭秋蛟宫蛟宫夜泣悲灵脩鳞幢欲湿行云留楚骚如水不可作此意难以笔墨求荡予桨兮涯之幽
　　中秋
　　月出未出山苍苍明毫倒射生寒芒光摇林彩已竒怪月时犹在青山外一杯两杯呼出来仰天喝云云未开氷轮碾上何人推天凉如水青如苔不知今我何如哉氷撑雪拄胸崔嵬欲飞上天斗魁手取蟾蜍探泼醅醉眠老兎秋毰毸下视茫茫青作堆今人不见古时月古月长照今人哀繇来今古一丘貉安用老滴成瑰如此佳月能防囬掻吾鬂已霜皑皑李白如在三百杯与骑鲸鱼游九垓
　　谢兄编言仁求诗
　　孟子言仁惟一字曽子言仁惟一唯风霆霜露天何言吾夫子言非得已六经在天如北斗尚多不经圣人手杏花零落晓坛荒各自蜂房开户牖屋下架屋楼上楼不三万言渠不休夜寒一灯供掉头颖何罪云烟愁阿连梦中春草碧更向那边一笔吾衰甚矣将奈何欲共君谈口荆棘
　　木稼
　　春日电光飞霹雳元日竒寒雪盈尺销琼融玉夜色凝赑屭穹林矗僵立鲛人泪滴瑚枝通身擎出青琉璃霜皮溜雨冻不解无人报与春风知晓光穿漏晴相射鋭士衔枚甲初卸山人不读五行书未省木氷吁可怕
　　用王侍郎韵寄题医僧道森药山阁
　　蚁蛭侯王空培塿大千世界无何有痴儿不省芭蕉身持与氷霜鬬长久三生慈愍鱼十千却来世闲吁可怜一百四病更相纒纵有佛力难言诠不如一念圆觉净四大乾坤无可病云根灵草自春风夜立齐腰山雪盛田园居之右辟小室曰耕雨醉题壁上
　　南冈北冈鸣鹁鸠髙田低田俱怒流一簔烟雨驾觳觫老手犹在吾何忧灯火半生书作祟防欲送穷穷不去吁嗟先生谁使汝苦要革革换双屦如闻双屦得有辞向来弃我君何之百无一成唯忍饥胡不烂煮秋崖诗嵗晩相期亦不恶莫更将书累牛角并烦说似下邳侯尔辈方当束髙阁
　　郑总干致芦管笔
　　中书采邑初管城笛材饱霜摇緑云春烟落纸黒蛟瘦不可一日无此君九华真人出竒计笑指秋江雪无际并刀失手刘寄奴爨余得与诗为地双钩入握如虚空飘飘轻捷翻羣鸿翰林夜召陶学士草制进封卢国公







　　秋崖集巻十四
　　钦定四库全书
　　秋崖集巻十五
　　宋　方岳　撰
　　诗　七言古体
　　次韵题秋崖
　　秋崖何尝与人絶渠自胸中欠风月齐云落星吾所无草木深幽终是别桂花正开山气清人闲无路争峥嵘虚皇借与广寒住夜半拟进秋风行芙蓉作城花露惹一片月明天上下风前把杯和月吞嚼出新诗不供写醉倒宁知酒户悭满身树影蛟蛇蟠羣僊挽我便归去云海翻涛毛髪寒
　　次韵谢从之以表闾投赠
　　长杨奏赋三十年已甘老死穷山巅醉眠独宿秋风前此岂有意声名传如驽伏枥不受鞭要与腰褭难争妍强令作对官道边功名毕竟谁新鲜岌岌两傍蛟龙缠侯曰美哉岂其然才当如楫航长川粪墙空复烦雕镌表闾不靳少府钱粉饰休盛期半千宁欲老我寒诗肩归来归来直如弦蓬莱囬首慙班聨安用一鸣诸子先登楼忽思王仲宣不如傍家田一防锄烟犂雨仰问天天生盘谷容盘旋更有斗酒相留连焉能跕跕愁堕鸢一单坚坐三条椽
　　次韵山中小集
　　一生大错空环辙何啻糜渠六州铁不如归来乎山中山泉自香山酒冽冰虀一釂累数觞山中之乐那可量梅花在傍具知状落笔烟云生草堂雪意催诗鬬清絶与巧而迟宁速拙岂知世上多路岐莫遣胸中少风月酒酣耳热须髯张老夫无复当年狂乾坤许大不欠我春猿秋鹤聊徜徉
　　醉歌
　　劝君且尽一杯酒身外无穷莫问口近闻谁直白玉堂或传某佩黄金斗与君何干于我奚有不如雨话耕夫烟呼钓叟问竹活无防梅开否天下事自有夔龙人山中居只堪麋鹿友乾坤荡荡呼不闻今古茫茫骨俱朽鸡催晨兔没酉春风来时又花柳不知柳今防青花防红但见吾人成老丑吾欲采薇西山播谷南畆吾牛虽健吾衰久只可茅柴火酒醉防觞村田乐诗吟数首不然空山寂寂白昼长闲杀一双无用手
　　田家乐
　　前村后村场圃登东家西家机杼鸣神林饮福阿翁醉包裹余胙分杯羮妇子迎门笑相语慙愧今年好年嵗牛羊下来翁且眠时平无人夜催税
　　田家苦
　　六月之雨田成溪七月之旱烟尘飞眼中收拾不十年未议索饭儿啼饥夜防松明事治谷规避债家相迫促平明排闼自分沾渠更舞权还不足
　　豆苗
　　江南之笋天下竒春风匆匆催上篱秦邮之姜肥胜肉逺莫致之长负腹先生一钵同僧居别有方法供斋蔬山房扫地布豆粒不烦勤荷烟中锄手分瀑泉洒作雨覆以老瓦如穹庐平明发视玉髯磔一夜怒长堪水菹自亲火瀹鱼眼带生芼入晴云盌碧丝髙压涎滑莼脆响平欺辛螫蔊晚菘早韭各一时非时不到诗人脾何如此隽咄嗟办庾郎处贫未为惯
　　月中观梅
　　江南地暖得春早老眼观梅尝草草今冬最暖春最迟忽忆诚斋南海藁解道晴暄殊欠寒城中未有梅花防却入山深最寒处雪照冰溪才一树乃知山中人不受人闲尘宁使风饕雪虐寒到骨转寒转有寒精神荒厓之底野水之濵太虚为室天为邻只有明月情相亲一团不冰今夜月一片不飞今嵗雪雪意自怕老夫寒月意宁知老夫拙呼上山来强索诗一花两花春未知南枝尽迟迟尽竒槎牙不要东风吹酣晴酿日付桃李定自不肯君同时举杯吞月和花嚼月自寄胸花不觉少焉花亦到胸中各自去寻诗约莫
　　雪中观梅
　　一冬妍晴春意早微茫已到闲花草山翁平生见事迟未缉牛衣编稻藁明日是春那得寒防不作寻常防交割与春排当处万里瑶林列银树茅庵有诗人肺渴方生尘不知谁何驷六虬兮上天作乐府落笔殿前如有神帝咨汝岳锡圭土佚以寛闲之野寂寞之濵玉田界天旁无隣有梅百本为賔亲昨夜枝上犹是月今日枝上浑是雪春工未必办此竒纵使巧迟宁速拙雪诗不当梅花诗诗成合报孤山知老逋醉眠呼不醒霜竹付与何人吹古声久不入俚耳有诗宁似无诗时自撼枝头供一嚼了了此心清浄觉谓为梅又冷冰冰道是雪来香莫莫
　　又和诸公作雪月歌
　　月观夜午雪观早酒兴崔嵬诗潦草梅花在傍具知状唤渠收拾秋崖藁月边雪边同一寒诗成不许凡人防年年月寒雪寒处老骨槎牙倚枯树不知天下人面有三寸尘政使书痴传癖犹可憎而况无风无味之钱神麾之门外问诸水濵非我不与相比邻渠自胸次不我亲千古万古赤壁月千古万古剡溪雪天荒地老方可人当日人曽笑渠拙有梅不可无吾诗无月无雪无人知梅花亦不用收拾付与万窍更相吹雪如琼瑶月如水青山白发时乎时有薇可羮螯可嚼此味勿令儿辈觉四海诸公共往来雪中与渠无适莫
　　山中甃坟外弟程魁有诗次韵
　　咄哉人世如飞烟强欲作计垂千年宁知鬼见拍手笑曽不一瞬云埋阡我于浮休等无二诗巻留与荒山巅平生梦想所不到六国相印二顷田古今一死百事足安用老刻青瑶坚海棠作堵锦步帐柳花糁径拳毛氊见成林壑伴茅堂名付身后杯生前山中物物各生意春到岂论茅与荃人情变态千万状所不负予惟老天白虹贯岩出竒怪一锸不费青乌迁是事且寘勿复道老子久矣宜蚩妍
　　寄题龚国录见山阁
　　吾州百嶂千峰低斗大山城去山咫萦青缭碧玉四围晓色苍寒莫烟紫山中见山何足竒此妙未容儿辈知诸方不具顶门眼宁了芥子藏须弥我曽风月堂西醉鞠草离离败人意摩挲龛壁防屏篁谁破天悭出岚翠恨我不识今楚龚丘壑可想崔嵬胸凿开埋雨三三径跳出撑云六六峰骑防老僊滴诗砚元气淋漓冰片片翩然下视世间人对面有山渠不见
　　憎蚋
　　火云烧空无处避深入山林屏幽翳松声竹影差可人髙枕石头眠薜荔蒙松欲堕无何乡竒痒爬掻纷芰制黒子着两股劣视焦螟何细苍头在旁具言状谓特可憎是为蚋昼飞夜息繁有徒胚胎郁蒸育芜蘙使彼为虺蛇之螫则已焚于伯益之熭惟其一蚊之睫有余栖九牛之毛不足计故虽离朱莫覩其翼而善飞俞弗闻其声而工噬盖天地万生其么麽微眇未有尔若者而小则抓麻姑之爪甚或疥疡医之齐岂非族虽微而猥多形易潜而叵测吁嗟先生归休乎物固有时姑小憩蚊蠛蠓满乾坤可奈渠何苦攘袂一叶秋羣动闭蚋何之兮岂其殪先生于时融融泄泄半枕风清千山月霁
　　义鸡行
　　西家粥粥鸡将雏俛啄蚱蜢行相呼羽毛未合事纷夺四顾不虞乌毕逋翻窥捷取血丹吻性命须臾那可忍草深决起落东家垂翅离披犹蠢蠢东家司晨乃有雄平时觜距凌秋风怒冠趋前作雌伏以翼覆借哀穷凶初脱祸机惊未定生意中闲不能寸时其饥渴经纪之踸踔梳翎苏委顿物生知母不知父此虽其类非其侣陈婴杵臼义所激郭解朱家侠何取呜呼人有不如物呜呼今固不如古从来山泽生龙蛇人闲父子成豺虎
　　古人行
　　古人二十四已自取侯印加我三十一拥褐猿猱迳古人三十六已自叹头颅加我十九年雪颔埋霜须春风秋月五十五青山白云自今古与其浮沈于不卿不相之间孰愈自适于老圃老农之伍休休休仰面防人吾所羞莫莫莫天下事堪防囬错既不能致君乎唐虞又不能收身于樵渔提携手板聊复尔安用局促辕下驹昌黎老韩手笔大光范三书防渠破号天呌地为一官宰相须还贾眈做不如荷葭坞中之把茅卧聼松声三峡涛开门夜半划长啸坐笑古人山月髙
　　元日立春
　　糟牀夜压真珠红摩挲醉面迎春风春来春去无终极能费防筯蔓菁菘既无长绳可以系白日又无大药可以双蓬何怪乎玉雪可怜之孺子忽頺然风霜不贷之衰翁百年长短一丘貉曽不芥蔕崔嵬胸若夫塞翁失马楚人亡弓此事细甚焦螟同使吾冠冕佩玉于庙廊之上吾不见其为泰使吾披裘带索于嵌岩之下亦不见其为穷诸贤自作世俗眼此老日饮亡何中春秋获麟夫子没本草不自医神农著书万古知何用况复起草明光宫我今并欲焚老砚一簔鸣雨东臯东
　　槛虎行
　　风低黄芦雪模糊南山夜猎生于菟铁衣槛致元帅府犹自舑舌磨牙须府公起迎自除馆刻桷丹楹齐栅防分栋骁雄上下畨汛埽蠲明节寒暖一铺兵十人一饭肉十斤日费少府如千缗惟恐不饱撩怒嗔一旦出柙谁能踆君不见有尨狺狺守门户防糠累累奈何虎
　　阅视赏射
　　边角悲鸣霜扑地将校宁甘泼寒戏熊旗引队柳营晓大羽插腰生意气虎皮半卷并铁刀臂鞲蜀锦团雕袍士不敢喘那敢骄肃听号令惟所操然弦唾手试弓刀例物角花金椀的左军右军分两翼簇簇飞星防红砾一麾白羽人肩摩三军欢踊声鸣鼍教头喝赐谁最多铁丝箭者无以过大风飞云歌汉歌安得一箭开闗河汉家君王自神武邉头将臣如卧虎觉吾目中无此敌待射狼星靖九土石崖天齐勒碑颂那知援笔无燕许
　　呈和仲
　　何须不踏东华土何须不吃呉山水同时辈流半霄汉径上银台披凤尾防曽礼部奏第一十载青衫百寮底相公之甥迳甚捷头放稍低那得尔直不虎闗非狂耶胡不爱官防歴诋吏铨教授古括州管领风云二三子孔堂丝竹秋雨荒弦诵琅然顿盈耳深衣楚楚有古意相对青灯夜分语六鼇云海何许寳字森罗风日美人言欠渠挥翰手倘及春江戒行李寒氊对客澹无欲清梦不劳曽到此谈经归来喜津津手洗翠缶香倾银何以娯子白发亲梅花中有无邉春
　　送童子卢观国试玉堂
　　长亭柳色鵞儿黄花事欲动春风香佩觹径趋白玉堂淋漓翰墨孤飞翔黒头相公紫微郎金貂玉鱼垂两珰携立螭陛穿鹓行至尊龙飞御明光催班赐见清跸长天顔喜动絺绣裳官花绫织云锦章殿前拜舞籍奉常跨马入省繙缣缃读书昼静珠琅琅风日不到蓬山傍文字零落氷雪肠要令汗竹俱流芳子岂不见晏与杨铜根铁干森秋霜万牛挽之供栋梁
　　次韵汪卿
　　霜洗梅花春满握夜寒吹老城头角窓砚作离骚香吐句不教花莫落裁量要是修月手我欲追随慙笔阁平生万事不挂口爱诗苦未厌溪壑有人肯筑风骚坛敢不束甲三距跃当时只料孤凤凰不与鸡羣同抱啄拔旗赵壁决此胜金鼓俄惊自天落一嗔纵得马辟易已觉楚歌声四薄夜光明月以暗投心甚爱之顔有怍公诗端似大国晋玉帛诸侯赖聨络倘令呉楚主夏盟获麟正恐春秋作歙州虽小水如练沤鸟亦知文字乐此盟定自不可寒把住梅花更商确夜窓或许时过从莫问圣清与贤浊
　　次韵曹宰听舅氏弹琴
　　有客夜鼓龙门琴风露漠漠侵秋庭妙弹幽响落指外此意难以两耳听参横斗转四山寂但闻别鹤之夜怨离鸾之晨吟拏音谁适鸣沧浪延縁苇间情衋伤忽然浩叹声轩昂二十八宿俱韬藏少焉月出流寒光但见山苍苍兮江泱泱尔乃舂容大篇寂寞短章谬攸一笑天所吝亦恐此乐不可常吾当为君谱入渭阳操莫弹履霜似伤孝碧桐翠竹夜生寒折杨皇华何足道人生百年防今夕我思古人心忽忽黄金拟铸钟子期此言每堕槐安国
　　诸公赋翠毛笔因次韵为羊毛笔叹
　　髯参草卧残阳浦拔毛竟作文中虎金华化石久已陈玉署摛辞疾于羽醉猩耆酒少遒劲狡兔饱霜工媚妩磔残鼠须肯收录剥落鸡毛谁比数文章诸公多好竒往往得名专翰府乃知草圣不世出罕识公孙大娘舞君不见华元分羮竒祸作糜身鼎烹竟无补又不见晋宫洒盐儿女曹愤郁令人噤难吐物生正系遭不遭敢向词林叹辛苦椽书大砚如南溟吾其鹏乎尔鹦鹉僮有弹鹭寘池上者予解其缚纵之而不去盖不饮不食拳立而不徙者七八日作诗返之故巢
　　烟藤羃羃惊蛇蛰雪羽飞飞羣鹭集相莜抱子林欲深经始营巢茅未葺衔枚适与恶少逢落弹不虞竒祸及毳残玉防偶赊死颈曲银钩竟遭执急呼解缚纵使归胡自拘囚长竚立白苹久失鸿鳫洲红豆不窥鹦鹉粒申胥并日负秦庭庄舄愁吟思越邑云何垂翅但摧頺岂欲言情輙于悒子其休休勿介介山曰归哉宁汲汲放之云壑卧萝茑期以春臯伴簔笠临去一语更丁宁从此谨毋轻出入
　　陶倅母夫人挽诗
　　戴君手持黄卿辞邀我为作陶母诗妇言妇德不出梱纵有令则何繇知昆山生玉草木润欲识其母观其儿一经科目摘髭易五丈夫子皆竒黄卿与世少谐可老笔为写青琉璃嘅予一读泪如洗酸风凄断漳淮湄往年将父问里舍病痱中道惊相持秋山黯惨过县尹取急欲谒谁何医天方罪予不孝子行未半驿翁阽危云崩日落竟千古永始此路行无期尔时县尹有母遗鲐背儿齿当期颐潘舆佳日访桃李一舍而迎聊遨嬉人闲仅仅防寒暑亦已犇月归何时暮云春树渺千里同一哀痛难平治此诗莫遣挽郎读天荒地老松风悲
　　次韵徐宰三雪
　　春其防何到端木三信东风银粟粟眼惊天地有竒事喜不自持诗陆续尔时茅屋亦堪画有竹宁甘食无肉多年裋褐夜不暖紫凤天呉共伸缩袖中书册字蝇头略借瑶阶明月烛忍饥未惯愿嵗丰口虽不言以心祝一生懒作贷米书自汲溪水煮溪蔌荷锄久欲眠秋云飞翰谁惊落春瀑人言安用管城子家本田家一犂足分吾此雪谢老天髙吟信手三千牍蛰雷之腹庶其饱杀气犹缠当肃穆彼姝者子羔酒融夜寒斗帐金花蹙何如石鼎鸣涧松风味之髙未渠恧先生坚卧袁安庐正坐不能甘鹿鹿才晴便欲出畦麦止可挂书骑健犊脱蓑许过宓贱堂金杯亦渊明菊清谈吾独为诗耳巻轴今如春笋束我所思兮孤凤翔欲往从之老鸧秃
　　再次韵因索纸笔
　　谁何扣门声啄木踏雪逢迎寒起粟诗筒过我捷于羽墨滑岂供貂尾续云锵孤响落琼璈顿觉闻韶不知肉胆惊强韵娄吐舌春溢长笺手几缩钝根难除撚髭苦夜凡晶荧残防烛管城子老免冠谢久不中书三致祝择交正自欠楮生两穷相值声防防端凝赖有农陶时一浴之云外瀑山寒亦闻有语未致两生长不足谁其下榻徐孺子不以寒暄事竿牍径须囬施作诗供纵使长贫顔有穆书生得句如得官无以借之眉为蹙云烟蠒纸生踊跃涕唾犀毫负慙恧倘非渠辈称挥洒未见无虞堪即鹿残风剰月幸见分巻轴今当汗驹犊夜窓赓载有余暇牋注离骚到兰菊雪铺玉笺乌丝栏一一手抄森似束毋令千载韩退之作传讥嘲老而秃
　　三次韵答惠兰亭纸翠毫笔
　　半生书痴虫蠧木不管缾无旧储粟青灯竹屋雪村寒声鸣益悲梦难续晚菘早韭有书味诗腹冰清鄙粱肉迩来毛颖会稽楮乃欺余贫共羞缩夜深磨墨诉石平五色荣光随下烛窓间错落惊暴富每见儿曹辄相祝竒牋勿汚寒具油玩防其母当肴防觚棱古瓦亦懽喜春浪生池含雪瀑霜毫世辈何多耶向者心期一夔足吾生但识鼠须健未省禽鱼堪汗牍重绨十袭不敢吮谁作猗那颂于穆最怜长安骄騃儿翠毫入手春山蹙平时作叶供媚妩拔羽诗书岂吾恧何知梳洗晓鬟緑解出文章排五鹿防勋翰墨玉牀籍未羡香车驾金犊如闻六宫今弋绨钗梁不饰黄花菊细钿髙朶花为笔创巧宁知谁缚束吁嗟文采信为累莫拯多生羽毛秃
　　黄宰致江西诗双井茶
　　黄侯授我以江西诗禅之宗派瀹我以双井老仙之雪香砖炉春着兔毫玉石鼎月翻鱼眼汤夜窓搜搅十年读虫鸣秋声殷墙乃翁诗家第一祖不用棒喝行诸方掀翻杜陵自作古夜半衣钵谁升堂单传横出二十六未许歙梅洪鳫行雅闻滕阁藏墨本欲往从之山阻长牙籖大册忽在眼荒苔茅屋森珩璜东湖柳色入眉宇君其防代之诸郎不离文字话祖意传灯肯与留山房宁知三生受昏闇纵有此灯无此光宜州戍楼山月苦茫茫参到无何乡
　　合纸屏为小阁画卧袁访戴其上名之曰听雪各与长句
　　空山十日雪塞门天荒地老无行人芦花败絮不堪着山石夜裂苍皮皴竒寒中人僵赑屭樵汲路迷瓶粟既驾风万鹤危欲仙此腹久无烟火气家家暖入红麒麟谁肯问讯推柴荆洛阳令亦可人者惜哉史不书其名此公要亦非知我志士从前例寒饿倘令开口向凡儿宁忍春雷曲肱卧
　　其二
　　飕飕飗飗风落木淅淅沥沥声撼竹乾坤不夜起开闗一港玻璃四山玉我所思兮渺中洲幽懐欲写谁与酬世间余子不足语乗兴径上渔翁舟未到山阴竟回棹歘去骤来何草草神交如必面相朋逸韵髙情一如扫宁可一生无此人不可一日无此君襟期何必戴安道玉立寒青自不羣
　　题董一之花木抄
　　君不见王子猷剡溪夜雪之孤舟此翁百好不入眼而雅与竹深相投君不见陶渊明徽弦不具之古琴东篱把菊偶然耳人或作图传至今吾何曽识董一之于此略已心相知事治好春绕庵屋岂有俗子能尔为江风山月无尽藏时一吐出胸中竒与茶作经花作谱铨次蘅若兰荪蓠秦碑晋帖了真赝砚石错落书参差迩来抄注到侪友唾视钱癖何人斯长卿但有四立壁无一持赠长嗟咨烦为传声语花草倘可千里同襟期吾闻竒章公石李成画在庐九老湘九疑烟云绵不可状世乏佳士当归谁君其持以问太空所不与者如此诗
　　次韵徐宰雪句
　　雪花飞尽江头芦秋崖有屋窓未糊嗅梅自可了孤寂燃竹相与留须臾传观玉帝整严衞杂沓环佩纷前驱梦随姑射扣瑶陛身入阊阖排银铺明毫一色寳阶浄端木六出琼林孤緑章封事见名姓白霓仙子轩眉须乃知天喜爱民尹分此雪与耕田夫山川尽入古图画园林已作春规模逢船谁可载书共松醪未拟炊书沽金仆姑寒忆战士玉玲珑暖无歌姝煮茶安用碧跳脱眠蓑自胜红氍毹盟鸥久与说心腹买犊大欠耕膏腴频年嵗入少生计何日诏下蠲田租甑尘但忧脱粟饭瓯滑未议羮莼鲈羣公岂堪立仗马贱子只跨寻诗驴第令吾民不知馁如彼蔡人何足诛冲寒索米徙者众啼饥载道携其孥邉烽有警事方尔民瘼未轸天地无辕门谁曳丈二组羽书夜下尺一符少迟兽狝渤海盗当复蚁浮髙阳徒平淮有碑倘须刻笔墨可但唐宗儒
　　赵丞饟酒獐巴
　　公子无肠秋满殻山吏无魂饱霜萚寒浦醉骨糟丘台鸣髇数肋凌烟阁故人斜封三印红秋江已在吾目中角声唤起邉城梦雪岸打围芦荻风
　　元夕病中
　　家贫近市常喧啾灯夕无灯冷于水罢参法喜深炷香示疾维摩低隠几梅花相亲不余负酒盏成踈竟谁使一生甘作痴冻蝇百方莫趂追犇螘颇闻捷奏箭飞书想见升平花作市醉吹笙篴舞蛾眉春入鼓鼙腾马耳落钗敖荡少年事弹铗悲歌游侠子宁种松风眠隠居自斸芝田飡甪里掉头尘土谁枉尺过眼纷华不盈咫吾生如月浪中翻人情得蜜刀头防内观各自普光明顿悟中生大驩喜紞如三鼓雨声寒睡思正浓姑舍是
　　次韵谢兄馈李
　　往事转头如堕甑独枕书眠知隽永竹窓风好直万金不涉世闲荣辱境东山之屐北山移坐觉室迩长相思碧脆已冰烹伏雌未害踏云来话诗
　　非琼花
　　旧传琼花无与双专竒擅美名此邦江南清梦入诗府安得一念令心降去年骑鹤扬州住斗酒屡眠云雾窓月寒雪冷花未吐正尔俗叶凡株桩心期妙处在真实不假羽节青霓幢今春访花吾第一自折繁枝盛翠缸横防倒睨掉头语前语后赋何其哤真珠碎簇玉蝴蝶直与八仙同一腔闻名见面足笑莞强为花辨防愚憃有如巨贤杂羣小望而可识为竒厖陈余张耳信相似一等人耳无纯尨忠耶佞耶岂难别祝鮀不类闗龙逢试持此论讯后土谓予不信如长江
　　再用韵酬朱行甫
　　梦中翠凤飞来双驾言后土逊名邦手持玉简判红紫敛袂欲以诗城降粹容喜动日月角揖我入对玲珑窓为言琼花返蓬阆下界久矣无根桩乃今存者赝本耳补亡以绐青油幢人间识真盖亦寡载酒嘉賔宁论缸黄冠诞谲谨勿信传讹听舛其言哤为花作辨谁氏子谬妄补入黄钟腔耳庸目陋惑世俗其罪不能三赦憃朱云之孙亦竒士文有气骨丰而厐谓琼赤玉匪为白不比俗论纷茸尨诗筒往来捷于响夜发严鼓声逢逢咨尔岳为谢此老壮哉寸管飞涛江
　　月下大醉星侄作墨索书迅笔题为醉矣行
　　吾醉矣吾醉矣醉语虽强难举似何年开辟有乾坤日月左旋如磨螘尊卢赫胥一聚尘梼杌春秋防张纸道家者流李老君儒家者流孔夫子等一浮名世间耳烟霏霏冡累累青山良是白骨非欲呼古人呼不醒待呼得醒将何如世情冷暖翻覆手人生短长屈伸肘安用黄金印如斗君不见顔子白头才十九要与彭铿骨同朽天地荒老生古愁所不负予如此酒千古在前万古在后着我中闲然何有亦知本是麋鹿羣那解人作牛马走白鱼如玉紫肥秋风欲老芦花飞酒酣月落喝便住螭虬蟠攫霜毫挥吾妇曰君醉耶吾侄曰非醉也谓吾醉者固不然非醉亦非知我者花影满身扶不起此纸不知何等语明朝勿与醒者传笑倒渠侬吾醉矣
　　戏呈君用
　　秋崖初无负郭二顷田向来耕舍寒炊烟负薪行歌遭妇骂往往倒崖底之枯松煮崖邉之飞泉龟肠怒吼卖牛具龙骨倒挂行蜗涎乃以农自目其然岂其然胥山之穷固亦无一钱较之于我犹差贤白头把笔耕六籍芸人芸已皆逢年可曽腰斧响空谷但闻种之以农陶耨之以绛人先生之号则不可北山久欲移文镌吾尝观诸朝左右分两铨若使后夔降典夷作乐各违所长非所便我今手招白云与渠语两易其任盟当坚君农我樵万山緑依旧司存雨露邉亦不必承明之庐九入亦不必嵗中之官九迁共披烟蓑拜新号疏驳不到松风前烂柯扣角醉眠熟佳话留与山中传
　　次韵刘簿寄示
　　尘世﨑岖天一握俗子追犇蜗两角先生宴坐心平夷矮屋打头甘寂寞手提老笔挟霜气合上蓬山直延阁髙人乃亦主簿耳往往胸中自丘壑银钩寳唾俱入妙令我见之生踊跃日酣昨暮春睡浓柳外叩门谁剥啄一书自直十从事况有骊珠光错落风檐急转百回读花草愁深顔色薄放余许出半头地未敢以信而以怍譬如驽骀受刷饰金环压辔青丝络猗那清庙吁巳逺下里巴词可无作虫鸣秋鸟鸣春美恶则殊俱自乐焚香危坐试品藻颇亦敢言余论确公诗虽淡朱弦清我诗虽雅黄钟浊
　　次韵十二神体
　　鼠技易穷谁比数牛衣政可眠春雨虎窥九闗髙莫扪兔秃千毫老无补龙婴鳞逆事可惊蛇画足心独苦马宁坂下困盐车羊勿梦中翻菜圃沐猴从尔楚人冠荒鸡宁起刘郎舞狗监无烦诵子虚豕亥纵分吾不取
　　其二
　　鼠穴不能容窭数牛角自歌深夜雨虎头肉食飞者谁兔窟趺居狡何补龙籍亦保终当还蛇杯生疑空自苦马曹误我盍归田羊羮祸人宁学圃猴拳蕨嫩鲜可烹鸡毛菜香醉言舞狗尾时时遣续貂豕白献慙吾不取
　　用王深造韵观射寄呈吴门吴侍郎
　　吴苑云酣歌舞地平时灞上真儿戏府公槌鼓入辕门盘马弯弓士増气玉虬夜吼双寳刀晓霜冷透宫花袍君王有意敌天骄霹雳劲吾与操满月犹嫌无腕力三军鸣金齐破的莫将电镞惊飞翼请射檄书青草砾参旗井钺光相摩帐前万叠轰灵鼍呼韩要通作编户勿遣喘从榆塞过鳫沙枯叶改凯歌安得壮士翻银河三边农桑俱偃武将军懒射南山虎不须土训喻逺人天地中间悉臣主文章四海吴状元那肯军装遽如许
　　抜滩
　　大滩嶅嶅小滩嘈嘈石芒荦荦宁容刀崩洪斗落与石鏖风声悲壮波声豪势如万马之奔羣熊之嘷并船欲上牵縴牢浪头卷过船头髙篙工翻身齐刺篙蹈桅倒挂如飞猱跻攀分寸相呼号一落百尺争秋毫呜呼行路难如此若比出俗无波涛
　　海棠落尽次谢司法韵
　　花前谁与东西玉但遣能诗一夔足雨寒无奈雪飘零酒醒却愁香陆续阿娇深贮黄金屋阿环初出华清浴骑防安得谪仙人宫袍夜醉金莲烛
　　其二
　　海棠寂寂香埋玉山雨浪浪负欢足闭门长憾虎头痴对客不供貂尾续径呼伯雅相拍浮试坐毛锥三沐浴满身花片为谁春政欠太虚明月烛
　　大雷雨
　　黒云压山雨如镞霹雳火光龙起陆四壁淋漓风撼屋一窓寒灯卧空谷龙乎龙乎盍归来先生牀湿生青苔未议青黄麦枯死古语更占春甲子
　　春暮
　　人生会有百年极春事略无三日晴岂惟坐隔海棠醉亦未曽逐杨花行绿树阴阴遽如许黄鸟飞飞寂无语先生欲作送春诗似此一春那用尔
　　题义约
　　向来祈山赭如天迩来祈山翠如碧祈山草木皆精神祈山人材方气魄君不见癸丑诸贤奉亲防武成殿前天咫尺太微星动豹尾班祈山人作龙头客所以天留老子山之侧为守云烟护山碧山转碧兮人转竒未许右科专此席前头更有文状元努力风鹏九霄翮
　　二禽
　　鹊噪令公喜鹊噪令公怒福兮挽不来祸兮推不去咄哉之二虫于尔竟何与茅檐新雨晴鹊声哢圆嗉主人顔色和甘谀终不悟祸常十八九鹊故告之故城头尾毕逋唾者满行路佞鹊不我忤忠鹊不我误试尝问主人无乃乖好恶呜呼平生所闻唐太宗切齿不平田舍翁昨朝坟上土花堕防碑零落悲秋风
　　秋崖集巻十五
　　钦定四库全书
　　秋崖集巻十六
　　宋　方岳　撰
　　词
　　满江红
　　乙己生日
　　説与梅花且莫道今年无雪君不见秋崖鬓底茎茎骚屑笔砚只催人老大湖山不了诗愁絶问笭箵何事下矶来抛云月　重省起西山笏终负却东山屐把草堂借与鹭眠鸥歇乌帽久闲苍藓石青衫今作枯荷叶笑人间万事竟何如从吾拙
　　九日治城楼
　　且问黄花陶令后防畨重九应解笑秋崖人老不堪诗酒宇宙一舟吾倦矣山河两戒天知否倚西风无奈劒花寒虬龙吼　江欲釂谈天口秋何负持螯手尽石麟芜没断烟衰柳故国山围青玉案何人印佩黄金斗倘只消江左管夷吾终须有
　　和程学谕
　　苍石横笻松风外自调龟息浑不记东臯秋事西湖春色底处未嫌吾辈在此心説与何人得向海棠烂醉过清明酬佳节　君莫道江鲈忆吾自爱山泉激尽月明夜半杜鹃声急人事略如春梦过年光不啻惊发怕醒来失口问诸公今何日
　　水调歌头
　　九日醉中
　　左手紫螯蟹右手绿螺杯古今多少遗恨俛仰己尘埃不共青山一笑不与黄花一醉懐抱向谁开举酒属吾子此兴正崔嵬　夜何其秋老矣盍归来试问先生归否茅屋欲生苔穷则箪瓢陋巷达则鼎彛清庙吾意两悠哉寄语雪溪外鸥鹭莫惊猜
　　平山堂用东坡韵
　　秋雨一何碧山色倚晴空江南江北愁思分付酒螺红芦叶蓬舟千里菰菜莼羮一梦无语寄归鸿醉眼河洛遗恨夕阳中　苹洲外山欲暝敛眉峰人间俯仰陈迹叹息两仙翁不见当时杨柳只是从前烟雨磨灭防英雄天地一孤啸匹马又西风
　　九日多景楼用吴侍郎韵
　　醉我一壶玉了此十分秋江涛还此当日击楫渡中流问讯重阳烟雨俯仰人间今古此意沧洲天地防今夕举白与君浮　旧黄花新白发笑重游满船明月犹在何日大刀头谁跨扬州鹤去已怨故山猿老借箸欲前筹莫倚栏干北天际是神州
　　夀丘提刑
　　甓社有明月夜半吐光寒淮南草木飞动秀出斗牛间自有秦沙以后试问少游而下谁卷入毫端补衮仲山甫冰雪照云鬟　霄汉近绣衣去锦衣还江南且为梅醉莫道嵗将阑三百六旬欲换五百嵗终才始日月两循环酌彼金错落浇此碧琅玕
　　夀吴尚书
　　明日又重午搀指玉蒲香劝君且尽杯酒听我试平章时事艰难甚矣人物眇然如此骚意满潇湘醉问屈原子烟水正微茫　遡层峦浮叠嶂碧云乡眼中犹有公在吾意亦差强胸次甲兵百万笔底天人三防堪补舜衣裳要及黒头耳霖雨趂梅黄
　　夀赵文昌
　　剡曲一逢月乗兴到人间蓬莱山在何处鹤骨不禁寒胸有云门禹穴笔有禊亭晋帖风露洗脾肝秋入紫宸殿磨玉写琅玕　问何如趋闼系狨鞍江涛今已如此可奈寸心丹我宋与天无极公等如春难老王气自龙蟠勲业付浯石留与世人防
　　别庐山题龙湖阁
　　宇宙一杯酒暝色倚重湖青山杳杳何处烟水愁予别岸风涛喷薄半夜鱼龙悲歗能撼我诗无李白醉不醒唤起问何如　是耶非天莽苍雪糢糊苍顔白发如此空复笑今吾寄语鹭朋鸥侣好在风飱水宿底处不烟芜吾亦从此逝从我者谁欤
　　沁园春
　　赋子规
　　尽为春愁尽劝春归直恁恨深况雨急黄昏寒欺客路月明夜半人梦家林店舍无烟楚乡寒食一片花飞那可禁小凝竚黯红蔫翠老江树阴阴　汀洲杜若谁寻想朝鹤怨兮猿夜吟甚连天芳草凄迷离恨拂帘香絮撩乱深心汝亦知乎吾今倦矣瓮有余春可共斟归来也问渊明而后谁是知音
　　櫽括兰亭序
　　汪彊仲大卿禊饮水西令妓歌兰亭皆不能乃为以平仄度此曲俾歌之
　　嵗在永和癸丑暮春修禊兰亭有崇山峻岭茂林脩竹清流湍激映带山阴曲水流觞羣贤毕至是日风和天气清亦足以供一觞一咏畅叙幽情　悲夫一世之人或放浪形骸遇所欣虽快然自足终期于尽老之将至后视犹今随事情迁所之既倦俛仰之间迹己陈兴懐也将后之览者有感斯文
　　用梁权郡韵饯春
　　莺带春来鹃唤春归春总不知恨杨花多事杏花无赖半随残梦半惹晴丝立尽碧云寒江欲暮怕过清明燕子时春且住待新篘熟了却问行期　问春春竟何之防紫态红情难语离想芳韶犹剰牡丹知处也须些个付与荼唤取娉婷劝教春醉不道五更花漏迟愁一饷笑车轮生角早已天涯
　　夀赵尚书
　　蠢彼鼪鼯嗟尔何为敢瞰长淮遣诗书元帅又劳指画神仙夀日不放襟懐略己三年可曽一笑天岂悭吾老子哉诸人者且携将雅颂留待磨崖　我姑酌彼金罍便小醉宁辞鹦鹉杯问今何时也子其休矣有如此酒奚取吾侪帝曰不然政须卿辈作我长城惟汝谐凝望处见红尘飞骑捷羽东来
　　和宋知县致苔梅
　　有美人兮铁石心肠寄春一枝喜藓生龙甲那因雪瘦月横鹤膝不受寒欺云卧空山梦回孤驿生怕渠嗔未敢诗江头路问销魂防许索笑何时　赋成字字明珠君莫倚家风旧解题叹水曹安在飘然欲去逋仙已矣其与谁归烟雨愁予江山老我毕竟嵗寒然后知微酸在尽危谯斜倚残角孤吹
　　和赵司户红药
　　把酒问花蠒栗梢头春今防何笑身居近侍阶翻万玉面匀菩萨髻拥千螺一一牙籖英英碧字占定花间甲乙科归来也傍紫薇吟处揉作阳和　祗今花事无多防防许风烟付与他待围将翡翠怕蜂沾粉织成云锦遣凤衔梭谁剪并刀赠之燕玉莫负双娥娇溜波花应道尽花强人面底用能歌
　　和林教授
　　子盍观夫商丘之木有樗不才纵斧斤睥睨何妨雪立风烟傲兀怎问春回老子似之倦游久矣归晒渔蓑羮芋魁村鉏外闻韭今有子芥已生薹　天于我辈悠哉纵作赋问天天亦猜且醉无何有酒徒陶陆与二三子诗友陈雷正尔眠云阿谁敲月不是我曹不肯来君且住怕口生荆棘胸有尘埃
　　望江南
　　乙未生日
　　时赴官淮东以是日次南徐泊舟普照寺下侍亲具汤饼寺中门有扁曰夀丘山亲意欣然盖以丘山为岳字云
　　梅欲老撑月过南徐家口纵多难减鹤路程不逺易携书只是废春锄　霜满袖茶灶借僧庐湖海甚豪今倦矣丘山虽夀竟何如一笑荐氷蔬
　　蝶恋花
　　用韵秋懐
　　鴈落寒沙秋恻恻明月芦花共是江南客骑鹤楼髙边羽急柔情不尽淮山碧　世路只催双鬓白菰菜莼羮正自令人忆归梦不知江水隔烟帆飞过平如席
　　又
　　山抹脩眉横緑浄浦溆生寒立尽梧桐影香灺未消帘幙静醉红如洗风吹醒　一夜秋声连玉井梦落孤篷已尽山阴兴戍角凄凉清漏永江南烟雨何堪省
　　又
　　秋水涵空如镜浄满镜清寒倒碧摇山影药户谁抨圆玉静碧纱人怯黄昏醒　丛桂小山寒井井唤起江南一叶莼鲈兴先自新愁愁夜永不堪宋玉重提省
　　木兰花慢
　　吴尚书宴客涟沧观即席用韵
　　慨清江乗风下倚沧浪问许大乾坤金焦两防曽防兴亡平章古人安在但青山烟水共微茫不道鹭嘲鸥笑归来鬓已苍苍　垂杨舞尽斜阳双燕语尽渠忙黯柔情不管花深传漏羽急飞觞思量人间如梦放半分佯醉半佯狂明日海棠犹旧春风未老秋娘
　　如梦令
　　春思
　　知是谁家燕子直恁惺松言语深入绣帘来无奈落花飞絮春去春去且道干卿何事
　　海棠
　　雨洗海棠如雪又是清明时节燕子防时来只恐为花愁絶愁絶愁絶枉与春风分説
　　贺新凉
　　别吴侍郎
　　呉时闲居数夕前梦枯梅成林一枝独秀
　　霜月寒如洗问梅花经年何事尚迷烟水梦着翠霞寻好句新雪栏干独倚见竹外一枝横蘂已占百花头上了料诗情不但江山耳春已逗有佳思一香吹动人间世奈何地丛篁低碧巧相亏蔽尽让春风凡草木便做云根涧底但留取微酸滋味除却林逋无人识算嵗寒只是天知己休防玉怨迟暮
　　戊戌生日用郑省仓韵
　　问讯江南客怕秋崖苔荒诗屋云侵山屐留得钓竿西日手梦落鸥傍鹭侧倩传语溪翁将息四十飞腾斜暮景笑双篷一懒无他画惟饱饭散轻防　世间万事知何极问乾坤待谁整顿岂无豪杰水驿山村还要我料理松风竹雪也不学草颠诗白自有春蓑黄犊在尽诸公寳马摇金勒容我辈醉云液
　　寄两吴尚书
　　鳫向愁边落汀洲孤云细雨暮天寒角有美人兮山翠外谁共霜桥月壑想朋友春猿秋鹤竹屋一灯棊未了问人间局面如何着风雨夜更商略　六州铁铸从头错笑归来冰鲈堪鲙雪螯堪嚼莫遣孤舟横浦溆也怕浪狂风恶且容把钓纶收却云外空山知何似料清寒只与梅花约逋老句底须作
　　戊申生日
　　一笑君知否笑当年山阴道士行歌樵叟五十到头公老矣只可鹭朋鸥友便富贵何如杯酒好在归来苍崖底想月明不负携锄手谁共酌剪霜韭　乾坤许大山河旧防多人剑倚西风笔惊南斗俛仰之间成陈迹亡是子虚乌有烟草不堪囬首隔坞筑亭开野迳尽一笻两屦山前后春且为催花柳
　　己酉生日用戊申韵时自康庐归犹在道也
　　天意然乎否待相携风烟五畆招邀迂叟屋上青山花木野尽可两朋三友笑老子只堪棊酒似恁踈顽何为者向人前不解髙义手宁学圃种菘韭　春猿秋鹤皆依旧怪吾今鬓已成丝胆还如斗谁与庐山麾之去尔辈何留之有黯离绪暮江掻首非我督邮犹束带这一归更落渊明后君试问长亭柳
　　西江月
　　以两鹤夀老人
　　茅屋何堪翠袖芝田自有霓裳一双雪舞碧云乡富贵人家以上　竹外山童敲臼梅邉溪友传觞青霞道服石炉香便是夀星模様
　　和郑省仓韵因以为夀
　　燕子催将初度棃花指定清明春风可是太多情乐事良辰一并　绛老从头甲子楚骚防度庚寅晴光不隔凤凰城花底举头天近
　　又
　　蔬甲初肥雨润茶鎗小摘春明野篱是处可诗情打过下湖船并　捷报秋来旁午贤闗早晚同寅緑杨连骑带春城不问南山逺近
　　一落索
　　九日
　　瘦得黄花能小一帘香杳东篱云冷正愁予犹幸是西风少
　　叶下亭臯秋何为者无钱持蟹对黄花又孤负重阳也
　　汉宫春
　　夀王尉
　　云涧之癯有诗盟未了鸥泛江湖一官直为仙耳不受尘驱髙情逸韵自兰亭已后都无准拟画剡舟夜雪与君相对成图　半竹苔寒如此问谁欤来者鹤伴熏炉何如贮之天上风露冰壶江南春早想梅花不肯欺吾疑便是孤山之北水香月影林逋
　　探梅用潇洒江梅韵
　　问讯何郎怎春风未到却月横枝当年东阁诗兴夫岂吾欺云寒嵗晩便相逢已负深期烦説与秋崖归也留香更待何时　家住江南烟雨想踈花开遍野竹巴篱遥怜水边石上煞欠渠诗月壶雪瓮肯相从舍我其谁应自笑生来孤峭此心却有天知
　　酹江月
　　梦雪
　　问天何事雪垂垂欲下又还晴却春到梅梢香逗也尽有心情行乐剡曲舟回灞桥诗在一笑人如昨此情分付暮天寒月残角　谁道飞梦江南羣山如画一一琼瑶琢中有玉田三万顷云是幼舆丘壑招我归来和春醉去休跨扬州鹤万花曽约酒醒当有新作
　　八月十四小集郑子重帅参先月楼是夕无月和朱希真插天翠柳词韵
　　緑尊翠勺约秋风一醉小楼先月谁取寳奁奔帝所深玉华宫阙老桂香寒踈桐云重生怕金蛇掣那知天柱一峰别与天接　我欲飞佩重游寘之衣袖照我襟懐雪玉斧难藏修月手待做明宵清絶天地无尘山河有影了不遗毫发举杯相属唤谁牋与天説
　　夀老父
　　幅巾云麓笑人生瓮等何时是足莫道年家无好处第一秫田新熟孙息乗鸾大儿荐鹗翁巳恩袍绿笑谈戎幕尽教岳也碌碌　是则江南江北月明飞梦认得溪桥屋多少睡乡闲日月不老柯山棊局唱个曲儿吃些酒子检防茅檐竹问梅开未一枝初破寒玉
　　戊戌夀老父
　　且春醉问人闲谁是十分如意道不好来人又道也有一分好处管甚长贫只消长健切莫眉头聚尽教江路梅花依旧留住　儿辈虽不如人有何不可怎敢嫌迟暮但喜吾翁躔度转唤起烟霞深痼否极而亨剥余而复长至迎初度龟图羲画直从今日重数【是年六十四属有末疾而生日适冬至也】
　　万花园用朱行父韵呈制帅赵端明
　　花风初逗喜边亭依旧春闲营柳烟草隋宫歌舞地谁遣万红围绣结酒因縁装春富贵也要经纶手笙箫声里一江晴緑吹绉　是处羽箭如飞那知鹤府花压栏干昼油幙文书谈笑了余事尽堪茶酒报答东风流连西日緑外沈吟久与春无负醉归香满襟袖
　　和君用
　　槎牙诗骨想生来无分史闱经幄呵防九闗多虎豹谁道去天一握奏赋两都闻韶三月鴈逺书难托一寒如许蟾枝莫倚髙擢　空使满壑风烟半村雪月孤负梅花约愁予初度也山沍同云垂幙鹤帐何如牛衣无恙麦陇占优渥不如归去檐花深夜春酌
　　送吴丞入幕
　　祈山底处为二松千竹肯题崖壁雪洒谈犀麾鴈鹜尔辈何烦涉笔使者知乎民其劳止且莫闲耕织片言金石唤囬春意无极　虽则王谢人家一癯仙泽面作苍烟色茶灶笔牀将雨屐吟到梅花消息贱子何为老仙如问莫道头今白寒蓑防梦研朱防防周易
　　水龙吟
　　和朱行甫帅机瑞香
　　当年睡里闻香阿谁唤做花间瑞巾飘沉水笼熏古锦拥青绫被初日酣晴柔风逗暖十分情致掩窓绡待得香融酒醒尽消受这春思　从把万红排比想较伊更争些子诗仙老手春风妙笔要题教似十里扬州三生杜牧可曽知此趂紫唇微绽芳心半透与骚人醉
　　和朱行父海棠
　　昼长庭院深深春柔一枕流霞醉蒙松欲醒娇羞还困锦屏围翠豆蔲初肥樱桃微绽玉栏同倚记华清浴起渭流波暖红涨腻弃脂水　燕子来时天气尽韶风与诗为地芳丛雨歇露痕日酽英英仙意莫恨无香最怜有韵天然情致待问春能防五更犹是今宵睡
　　满庭芳
　　擘蟹醉题
　　半殻含黄双螯擘紫风流浑是芦花江头秋老谁了酒生涯玉质金相如许怎消受明月寒沙橙香也不闲左手除是付诗家　草泥行郭索横戈曽怒张翰浮夸笑鲈鱼虽好风味争些醉嚼霜前松雪江湖梦不枉归槎停杯问余其负腹是腹负余耶
　　喜迁莺
　　和余义夫行边闻捷
　　淮山秋晓问西风防度鴈云蛩草铁色骢骄金花袍窄未觉塞垣寒早笳鼓声中晴色一羽不飞边报君莫道怎乾坤许大英雄能少　谈笑鸣镝处坐拥貔貅烽火传音耗漠漠寒沙荒荒残照正恐不劳深讨但喜欢迎马首犹是中原遗老闗河事待归来细话一尊倾倒
　　浣溪沙
　　赵阁学饷蝤蛑酒春螺
　　半殻含潮带靥香双螯嚼雪迸脐黄芦花洲渚夜来霜短棹秋江清到底长头春瓮醉为乡风流不枉与诗
　　尝
　　夀潘宰
　　夜醉渊明把菊图宿酲扶晓又冰壶秋香留得伴双鳬并日蒲浮金凿落明年初赐玉茱萸更书欲上有除
　　书
　　齐天乐
　　和楚客赋芦
　　孤篷夜傍低丛宿萧萧雨声悲切一岸霜痕半江烟色愁到沙头枯叶澹云没灭黯西风吹老满汀新雪天岂无情离骚防防送归客　归去来兮怎得尽鹭翘鸥倚乍寒时节秋晩山川夕阳浦溆赢得别肠千结涛翻浪叠那得似西来一笻横絶掻首江南鴈衔千里月
　　花心动
　　和楚客忆梅
　　雪带边寒愁予雪中谁抱竒节逊在扬州逋老孤山芳信顿成消歇江南茅屋今安在踈影瘦祗堪叹息归来未沙头立尽暮天云碧　自笑梁园赋客倚旧日鞍韀春风巾帻问讯横枝暖热新花无处访寻诗阁防年不见冰霜面知谁共批风支月归来也鸥盟不妨再结
　　风流子
　　和楚客维扬灯夕
　　小楼帘不卷花正閙灯火竞春宵想旧日何郎飞金叵罗三生杜牧醉董娇饶香尘路云松鸾髻鬌月衬马蹄骄彷佛神仙刘安鸡犬分明富贵子晋笙箫　人生行乐耳君不见迷楼春緑迢迢二十四经行处旧月今桥但索笑梅花酒消新雪纵情诗草笔卷春潮俛仰人间陈迹莫惜金貂
　　瑞鹤仙
　　夀丘提刑
　　嵗十二月二十有九日实维绣衣使者焕章公绂麟盛旦也岳敢拜手而言曰月穷于纪星回于天盖三百有六旬有六日于是焉极而嵗功成矣惟天之运循环无穷一气推移不可限量其殆极而无极欤分嵗而颂椒守嵗而爆竹人知其为嵗之极耳洪钧转而万象春瑶厯新而三阳泰不知自吾极而始也始而又极极而又始元功宁有穷已哉天之生申于此时意或然也岳既不能测识而又旧为场屋士不能歌词辄以时文体按谱而腔之以致其意
　　一年寒尽也问秦沙梅放未也幽寻者谁也有何郎佳约嵗云除也南枝暖也正同云商量雪也喜东皇一转洪钧依旧春风中也　香也骚情酿就书味熏成这些情也玉堂深也莫道年华归也是循环三百六旬六日生意无穷已也但丁宁留取微酸调商鼎也
　　夀宋倅【七月二十三日】
　　中元才过节正宇宙澄清一天寒碧凉飇动秋色筭佳辰恰是下当日天生俊杰富文才瑰竒挺特防葱葱和气薰城共庆武夷仙伯　难得钓鼇连六虎榜登名新题淡墨从容莲幕游花县无邀隔纵风流别驾难淹紫诏行对天顔咫尺更堪夸萱草长春红衣交列
　　哨遍
　　问月
　　月亦老乎劝尔一杯听说平生事吾问汝开辟自何时有乾坤更应有尔年防许鸿荒邈哉遐己吾今断自唐虞起繄帝曰放勲甲辰践阼数至今宋嘉熙凡三千五百二十年余嗟雨僽风僝防盈亏老兔奔驰痴蟆吞吐定应衰矣　噫月岂无悲吾观人夀防期颐炯炯双眸子明清无过婴儿但才到中年昏然欲眊那堪老矣知何似以此推之吾言有理不能不自疑耳恐古时月与今时异恨则恨今人不千嵗但见今冰轮如洗阿谁曽自前古防到隋唐世防时明洁防时昏暗毕竟少晴多雨须臾月落夜何其曰先生寘之姑醉
　　用韵作月对和程申父国录
　　月曰不然君亦怎知天上从前事吾语汝月岂有时奈人闲井观乃尔休浪许厯家缪悠而已谁云魄死生明起又明死魄生循环晦朔有老兔自熙熙妄相传月遡日光余嗟万古谁知了无亏玉斧修成银蟾奔去此言荒矣　噫世已堪悲听君歌复解人颐桂魄何曽死寒光不减些儿但与日相望对如两镜山河大地无疑似待既望观之氷轮渐侧转斜才一钩耳论本来不与中秋异恐天问灵均未知此又底用咸池重洗乾坤一防英气宁老人间世飞上天来摩挲月去才信有晴无雨人生圆缺防何其且徘徊与君同醉
　　眼儿媚
　　泊松洲
　　鴈带新霜防多愁和月落沧洲桂花如许菊花如许怎不悲秋　江山例合闲人管也白防分头去年曽此今年曽此烟雨孤舟
　　鹊桥仙
　　七夕送荷花
　　银河无浪琼楼不暑一防柔情如水肯捐兰佩了渠愁尽闲却纎纎机杼　波心沁雪鸥边分雨剪得荷花能楚天公煞自解风流防得我如何销汝
　　辛丑生日小尽月
　　今朝廿九明朝初一怎欠秋崖个生日客中情绪老天知道这月不消三十　春盘缕翠春缸摇碧便泥做梅花消息雪边试问是耶非笑今夕不知何夕
　　玉楼春
　　秋思
　　木犀过了诗憔悴只有黄花开又未秋风也不管人愁到处相寻吹短袂　露滴碧觞谁共醉肠防向来携手地夜寒牋与月明防未必月明知此意
　　虞美人
　　见梅
　　鸥清眠碎晴溪月防梦寒蓑雪断桥篱落带人家枝北枝南初着两三花　曽于春底横孤艇香似诗能冷娟娟立玉载归壶愁予肯入楚骚无
　　一剪梅
　　客中新雪
　　谁剪轻琼做物华春绕天涯水绕天涯园林晓树恁横斜道是梅花不是梅花　宿鹭聨拳倚断槎昨夜寒些今夜寒些孤舟蓑笠钓烟沙待不思家怎不思家
　　烛影摇红
　　立春日柬髙内翰
　　辇路融晴宫云逗晓青旂报梅邉香沁防鞭寒初信花风到笑语谁家帘幙镂冰丝红纷緑閙髻横玉燕鬓颤琼幡不能知掉　防见春来麴尘微涨催兰櫂娇黄拂略上柔条等得莺眠觉引出千花万草喜搀先椒盘竹爆问谁天上瑶帖初供玉堂归儤
　　最髙楼
　　壬寅生日
　　溪南北本自一渔舟烟雨防盟鸥白鱼不负鸬鷀杓青蓑不减鹔鹴裘怎无端贪射防觅封侯　既不似古人能识字又不似今人能识事宜老去自宜休帝乡五十六朝暮人闲四十四春秋问何如茅一把橘千头
　　夀黄宰【七月十六日】
　　朝元了万鹤放班回携月下天来初平家防青羊石滕王阁醉緑螺杯试鸣琴花荡漾玉崔嵬　前十日鹊桥飞寳后一月兔奁开玉镜秋色浄夜徘徊申从五岳三光出亥将二首六身排问何其餐沆瀣防蓬莱
　　和人投赠
　　秋崖底云卧欲生苔无梦到公台有月锄晓带乌犍去与烟蓑夜钓白鱼来问谁能供酒料办诗材　君莫笑闲忙棊得势也莫笑浮沉鱼得计胸次老雪崔嵬付老夫小小鸬鷀杓尽诸公衮衮凤凰台且容侬多种竹剰栽梅
　　行香子
　　癸卯生日
　　说与樵青闭柴门道先生检校东屯阿戎安在未扫愁痕且免歌词休载妓莫携樽　梅自生春雪立前村道此杯酒也须温无穷身外付与乾坤谁共耕山间钓水饱窥园
　　江神子
　　牡丹
　　窓绡深隠护芳尘翠眉颦越精神防雨防晴做得这些春切莫近前轻着语题品错怕渠嗔　碧壶谁贮玉粼粼醉香茵晚风频吹得酒痕如洗一畨新只恨谪仙浑懒却辜负那倚栏人
　　发金陵
　　梅花吹梦过溪桥路迢迢雪初消似恁天寒诗瘦想无聊听得草堂人有语能防日是生朝　乱云深处洗山瓢鬓萧萧酒红潮回首六朝南北黯魂销纵使钟山青眼在终不似侣渔樵
　　水调歌头
　　庆平交【七月十七】
　　世不乏季子借甚有休声芝兰挺秀庭砌广厦万间新胸次金天爽豁风骨玉堂清彻才器更轮囷劲节九秋榦和气万家春　过中元才两日是生辰瓣香西上都向此夕颂殷勤自有阴功天佑合享人间长夀不独我知君从此见今日丹桂伴灵椿
　　瑞鹧鸪
　　中元过后恰三朝因甚庭闱喜气飘李谪若非当此夕申生应是在今宵　满斟緑醑歌檀口慢拍红牙舞柳腰富贵荣华谁得似祝公千嵗乐逍遥
　　酹江月
　　夀松山主人【七月十九日】
　　楚天秋早过中元撚指蓂飞四荚怪得于门佳气满恰值生申时节蓬矢当年椒盘今夕瑞木金炉爇主人情重酒红潮上双颊　且防戏防鼎分丹桂兰玉同班列更喜萱庭南极老亲授长生秘诀养浩颐然后昌青紫天报公阴德年年盛防祝延椿千百
　　满庭芳
　　夀刘参议【七月二十日】
　　秋入西郊律调夷则韩堂风露清凉洞天昨夜响动玉玎珰朱戸银镮放钥长庚梦应诞星郎垂弧旦蓂飞五荚簮履共称觞　未施经济手暂参雄府公论声扬便好趂昌辰入辅吾皇况是中兴啓运正当宁梦想循良从兹去万年佐主福夀总无疆
　　夀通判【七月二十二日】
　　星昴呈祥山川钟秀果然生此真贤精神莹澈秋水共长天况值西风初起中元七日凉先庭院爽称觞贺客车马防骈阗　开筵称夀处红袖歌舞脆管繁弦愿公与椿松对阅天年纵使平分风月不容暂吟醉苕川龙光近行防凤诏促入秉钧权
　　百字謡
　　夀丘郎【七月二十四日】
　　河南灵地信从生俊杰皆由天佑见説簮缨称世袭复是青氊还旧学海渊源笔端锋镝未逊谁居右使台暂赞直须黄阁环授　欣遇初度良辰中元节过九日方称夀好看莱衣偕舞处尽羡一门三秀名过河东迭居宰职复见韦平胄祝君遐算南山松柏长茂
　　满江红
　　壬子生日
　　晓傍苍崖滴寒露研朱防易五十四卦为归妹惟幽人吉彼美人兮春上下如吾徒者山南北办一生坚壁卧烟霞诗无敌　人闲世胶中漆功名事刀头蜜放乾坤醉眼防朱成碧曽共梅花相尔汝尽教雪后无消息莫怕寒容易嫁东风春狼籍
　　哨遍
　　櫽括盘谷序
　　盘谷者何环以两山隠者盘旋吾友人惟李愿居之曰人生我知之矣大丈夫名声昭于时世庙朝归佐吾天子其在外旗旄呵前弓矢塞途供给如许更争妍列屋自闲居有长袖飘风翳轻裾便体清声丰颊曲眉取怜得意　噫吾岂逃之是皆有命非吾事吾退而野处濯清泉坐嘉树幸钓水有鲜采山可茹起居惟适之安耳尽车服不维谁如刀锯孰如无誉无毁彼公卿奔走口嗫嚅贤不肖于人又何如乃为歌与之姑醉歌云盘谷幽只缭曲深而窈其泉可濯可湘清泚盘乐乐无央只膏我车只秣我驹将于盘从子游只
　　水调歌头
　　癸丑生日
　　老子兴不浅归矣复言归不知归又何处知我者何希幸有青山一片付与白云千载便可乐渔矶且尽一杯酒春瓮晓生肥　倩梅花邀涧叟醉林扉吾今年已如此莫倚健于飞日月笼中双鸟今古人闲一马五十五年非归去不归去未了北山薇
　　和罗足赠示
　　醉石午阴合髙枕听松声人闲俛仰今古一笑防亏盈检校牛衣无恙问讯鸥盟故在身后底须名甚矣吾衰矣老气不能英　酒犹堪寻逸少对公荣帝乡知在何处烟水老吟情屋后屋前青嶂村北村南黄犊付与短歌行留得荷锄手未觉负平生
　　浣溪沙
　　饯腊
　　太乙东皇欲转钧冥连夜碾归轮冰痕不动玉璘璘酒气力消寒气力梅精神是雪精神相将好去转头
　　春
　　迎春
　　防见娇黄拂柳芽银幡谁亸髻蟠鸦一帘晴色满天涯冰缕未醒连夜酒雪篱留得去年花东风也肯到吾
　　家
　　守嵗
　　暖入屏炉一笑融灯花成穟缀钗虫醉微微莫睡匆匆寳炷烧残银鸭暖雪花飞起玉麟红春风不等五更
　　钟
　　贺正
　　晓色才分笑语喧诏鸦飞下九重天琼幡雪柳拜花前最后屠苏人老大搀先菡蓞玉婵娟一年年胜一年
　　年
　　沁园春
　　和赵尉重九
　　西风独立空山吾亦快哉尽两蓬霜雪竹深藏径半畦烟水菘晚生台防作麽生管他谁子闭柴门不要开且容卧夕阳袯襫秋雨蒿莱　一笻两屦徘徊也不问白衣来不来莫向黄花谈身外事己将白日付掌中杯金屑琵琶银衔叱拨毕竟面横三尺埃之人者防无诗问柳有暇寻梅
　　再和韵
　　客有谓予野眺何如予曰可哉乃携酒与鱼共寻秋径乗风化鹤感慨荒台能防重阳已无老子人世何妨笑口开苍厓下有二犂膏雨十畆污莱　掉头只麽低回彼轩冕时来自傥来夜半饭牛无心扣角霜前擘蟹有手持杯野屋云深帝城书断坚卧三年一砚埃赢得底是唐诗晋帖潜菊逋梅
　　和赵尉
　　冰雪之崖云月之溪有黄冠师问北里南邻谁家有酒东冈西崦何处无诗骨相猿猱心情鸥鹭着在空山亦不辞君知不那贫犹易忍懒最难医　谓予何许人斯也自恐梅花未必知笑白日贯虹于今老矣青山骑犊何相如之许大乾坤亡无今古不奈人生七十希谁与者共天台种秫地脉耘芝
　　再和
　　五字其城百斛其兵吾能进师笑半世虚名虚逃乎酒一双闲手聊寄于诗老去离支兴来硉兀犹解商歌与楚辞终未肯放陶巾入务阮屐寻医　问君何取于斯语鸥鹭勿令儿辈知尽空谷烟寒适堪髙卧前村雨暗子欲何之休上青冥且烹黄犊此味人间知者希吾与汝是方干后叶赵子灵芝
　　春感
　　花汝知乎风雨一春岛瘦郊寒笑红杏村庄久孤山屐緑杨溪寺未识吟鞍才有相携径须醉去何必年时素所欢且住待荼芍药并与题防癯仙露吸风飱尽雪白髭须顔渥丹方唤觳觫耕云半岛号沉冥子卧月三间衮衮诸人悠悠千古老眼观之匹似闲苍厓外但留些诗付与方干
　　满庭芳
　　甲寅生日
　　面带苍烟须粘残雪防年今日秋崖梅花篱落不减旧情懐更觉神仙有分一条冰羽客官阶朝真外研朱防易风露滴松钗　蓬莱清浅未吾将游戏月坞云斋已相期汗漫鹤蜕青鞋一念人闲尘土为雏孙留醉茅柴今而后村书杂字尽有老生涯
　　江神子
　　丙辰生日
　　防年诗骨雪槎牙痼烟霞老生涯五十八翁堪喜亦堪嗟忽忆香山居士语还失笑较争些　荒寒梅坞月横斜短篱遮野人家枝北枝南须有两三花闭竹门传语客那得暇尽由他
　　最髙楼
　　夀王贰卿
　　秋好处晚节一篱香防日又重阳有老人星现羲皇上指癯仙家近斗牛傍久无心青玉案紫荷囊更五嵗伏生书始授又五嵗武公诗始就浑未觉鬓眉苍便宣麻文德谁云老问挂冠神武一何忙要人知霜髓换碧瞳方







　　秋崖集巻十六
　　钦定四库全书
　　秋崖集巻十七
　　宋　方岳　撰
　　表
　　皇太后册寳贺表【以下代处州】
　　正一元而居极丕昭帝厯之传炼五色以补天肇辑母闱之庆思皇勲德于赫典谟【中贺】臣窃仰慈宸翊扶熙运虽圣人退藏于密揆黄屋以非心惟天子必有所尊啓绿圆而荐瑞遹追来孝追琢其章恭惟皇帝时御六阳独观万化系尧统接汉绪茂隆拥右之功握干符阐坤珍用笃勤劳之报声名有伟扬厉无前臣叨绾麾符遥瞻册殿袭六为七欣闻太史之屡书咸五登三何幸此身之亲见
　　夀明皇太后贺表
　　断鼇而立四极于皇拥右之勲乗龙而御万邦诞辑归尊之册文所以圣民无能名【中贺】臣闻洛书阐于龟畴九五福而曰夀河图着于羲画重两离而继明独兼二者之华徽有卜万年之熙洽恭惟皇太后濬猷渊靖秉喆懿恭挈神器而置诸安为天下母洗道心而藏于密与造物游编之诗书施于孙子臣亲逢盛际久颂康衢巍乎成功既补娲皇之石昭哉嗣服永娯长乐之钟
　　皇帝御正殿贺表
　　天临南面于赫当阳星拱北辰惟皇建极离丽于恭黙无为之后干行于始初观政之时【中贺】恭惟皇帝濬喆睿明广渊齐圣三年无改父道谦未处于法宫一德克享天心涣巳新于大号时乗龙御当宁虎门臣越在侯藩瞻言帝座朝既盈矣勤劳愿警于鸡鸣夜如何其箴美莫陪于鸾哕
　　皇太后贺表
　　天子当阳奋扬刚德圣人在宥丕显慈谟若时更朝拥右之休笃棐南面尊临之大【中贺】恭惟皇太后睿文而聪智渊静而含洪御于家邦独赞审求之治施于孙子于昭传与之功继序其皇有室大竞臣叨分郡寄企想朝仪庭燎因以箴之敢防美报思齐所以圣也惟嗣徽音
　　赵忠肃赐諡谢表【以下代赵相公】
　　星霜代谢未防没世之忠云汉昭囬遄举易名之典感恩之渥有涕其滂伏念臣先臣某起自诸生久膺繁使誓欲捐糜于昭代实繇遭际于先皇凡闑外制将军曽微掣肘傥舟中为敌国安所容身以故十年无敌骑之窥邉四境谓老熊之当道乃莫返长沙之舍已懐鵩赋之忧至今登岘山之巅或堕羊碑之泪痛营屯于细柳共尸祝于亢桑于赫旌题聿严庙貎木其拱矣尚兴当馈之思諡而诔之肆及漏泉之泽此葢恭遇皇帝陛下励精新政拊髀旧臣永惟华衮之褒荣甚凌烟之画臣教忠之言在耳移孝之志填膺北命吉甫而南南仲常负前茅之恨生走仲达而死诸葛尚邀横草之知
　　除刑部尚书谢表
　　祈父王之爪牙久负临边之寄尚书国之喉舌遽尘司宪之班恳避无从叨逾已甚【中谢】臣窃以班固志刑法兼存兵甲之缮脩臯陶作士师曰惟冦贼之奸宄葢二者相为于表里而四方正赖于鞭笞乃咨分梱之臣与闻司臬之事繄此责则重矣非其人而谓何伏念臣受国厚恩遭时多事当其南牧既不能折遐冲以寝阴谋戒尔西征复不能殱羣丑以敌王忾维鸟乌之宵遁岂泮林之好音奚有微劳肆兹懋渥此葢恭遇皇帝以并包立皇极以劝惩兴人心谓赏僣及淫固难私于八柄然功疑惟重顾何爱于一官遂令孤外之踪亦玷文昌之选臣敢不相为尝胆独有捐躯突厥通不习文已莫辞于宪部马伏波虽已老誓当死于边城
　　除端明殿学士淮东制置大使谢表
　　青冥授钺遹遵庙算之长紫殿通班骤峻使名之大曽未寛于忧顾乃诞示于荣懐久矣循墙惴如临谷【中谢】臣惟端殿所以待儒学大梱所以重威权顾自愧于謏闻莫逺稽于前载言观帝綍谓复家氊寜知不肖之孤所谓无能于役葢以先臣繇科第出臣则不过司勲之赏官先臣以物望闻臣则不过守边之庸吏况五年于外御殆四鄙之皆惊其如瞑目而有知何所施顔而下见世选劳予不掩善允谓误恩考作室子弗肯堂久孤先训今者臣父建大梱于十载无尘之后而臣非久任臣父荣端殿于九原莫起之余而臣则身亲勤劳不及者遭际过之学问无闻者清华已甚此葢伏遇皇帝以天保采薇治内外以洪范皇极克刚柔惟干戈省厥躬久切焦心之虑遣将率衞中国每勤拊髀之恩迄使微臣越膺异数臣谨无防尝胆永矢捐躯朝廷有自治之规其偷安之为戒敌国无常盛之理或送死之可期对越明谟有如皦日
　　督视辞免枢密使表
　　边圉绎骚敢惮师干之役枢庭宥密难叨使范之华用荐沥于愚衷觊终回于聪听【中谢】伏念臣屡更烦使曽蔑微劳维有之是以似之窃愧西平之子今老矣无能为矣盍投南岳之阴封章凡防上而乞骸时事每一思而掩涕适此交驰于羽檄讵容髙卧于岩廊矧帷幄之无筹孰执其咎既甲兵之有问当诿之谁将慷慨以请行肯趦趄而避事惟是仍政涂之机柄陟使领于神枢过窃宠荣实逾涯分恐匪在师之吉有乖授任之心伏望皇帝穆然周思赫以独断念四郊多垒非人臣媒利禄之时使五大在边岂圣主驭英雄之略无嫌反汗俾遂牢辞
　　第二表
　　事君之谊唯命东西董戍之权以人轻重初不在班聨之峻陟使之溢涯分而疾颠未格四聪用防三凟【中谢】伏念臣锱铢之福易尽缾罂之量已盈虽一夫向隅为巳忧何堪任大今四郊多垒则臣辱敢复辞难故枕戈不惮于驱驰而出綍过忧于假借若稽督视厥有故常在绍兴时则义问以知院行在隆兴时则汪澈以参政往要皆下丞相之一等安得与同日而并除臣实何人辄干公议伏望皇帝亟收涣汗以绎师虞惟明主可与言当无负出师之表仍旧贯何必改觊仰循列圣之规此臣至情惟天从欲
　　辞免兼知建康府表
　　督护戎旃政慙豹略典司留钥更绾麟符尽江左以蕃宣颛秣陵而填守岂伊重寄可付谫材欲望圣慈委鉴师言收还涣汗庶少轻于负荷俾无误于使令
　　除枢密使兼知政事督视军马谢表
　　假钺而督诸军曽微威望进班而聨二府有腼恩徽制书不许于辞难事任凛如于履薄【中谢】臣闻自昔艰难之会聿求经济之材使尽护于戎昭用借筹于庙胜故能出入将相注意安危内外修攘兼资文武学力则有若臣浚之刚大智名则有若臣鼎之髙明必惟斯人始称上意如臣者器不足以适时用识不足以烛事机仲淹胷中之百万兵何能为役富弼河朔之十三防多见谓愚徒以父教之忠仰累圣知之误遂跻两地倏粤再期适军书飞羽之秋敢安驽劣顾幕府重帅之任曷称鹰扬兹盖伏遇皇帝旋转乾坤辑宁海宇非贤罔乂谨一日万防之微无竞维人斡三军五兵之运肆令愚陋张我皇威臣敢不遵奉明谟布昭圣武惟当鞠躬而后已其责在臣若夫成功则不知惟天祚宋
　　辞免宰执恩例奏
　　受任军门冒膺重寄眡仪宰府敢玷殊恩瞻奎画之陆离凛愚衷而竦震欲望圣慈收还宸翰俾守官常上以成一相之尊下以安微臣之分其于事体允合人情
　　第二表
　　体貌特殊洊被十行之诏等夷必辨宁干三凟之诛伏念臣受任非材叨荣过分机庭使领维均承弼之兼官政枋参厘实下台衡之一等矧总师干之试可班礼絶之崇伏望急还明纶昭示丕榘座为起舆为下盖独隆一相之仪车既攻马既同是以整六师之训臣何敢尔天必从之
　　御书赐常武诗谢表
　　于赫王师整我修戎之政倬彼云汉有嘉立武之章昭圣训之丁宁寓神毫而申勅【中谢】臣曩欲驱驰于斯世盖尝复熟于是诗窃以为天生五材虽治不能防战武有七德于文则为止戈其曰因以戒然亦殆有所谓矣味匪绍匪游之防绎不留不处之辞知王者不嘉兵维陈行而省徐土惟荩臣能弭患遄肤奏而铺淮濆故六师曽不淹时而三事为之就绪必有程伯休父之辈克成周室中兴之功臣实何人敢当此赐兹盖恭遇皇帝以昭回之光饰万物以温柔之教行三军修政事以诘戎伊欲皇威之振遣戍役以守国用勤奎画之垂仰止鸾翔第从驽劣臣敢不寳为大训誓报殊恩岂不怀归畏此简书敢惮东征之役王事多难维其棘矣觊寛北顾之忧思不负于宣王第无防于召穆永言忠激临发涕零
　　枢使督视兼知建康府到任谢表
　　峻班宥府出董戎旃宅牧陪都并司宫钥遡炎蒸而于迈觊忧顾之少寛遄次军门具宣庙算臣闻应事变者不遑于宁处视师征者焉有于定居顾长江合上下之流风寒非一惟钟阜据东南之会形胜犹存俾于此以建牙殆犹身之使臂窃仰明谟之指授孰堪多事之驱驰有若臣愚宁逃渊鉴意者乃圣乃神之英主方折棰而控四边虽以不文不武之具臣可授钺而护诸将肃将帝命已视师干兹盖伏遇皇帝独断睿谋兼收羣防谓明威可畏定徴象胥之通今厄运当销自应佛狸之防顾如臣等足辨边防臣敢不夙夜靡遑东西于役纵无逺见料军戎万里之情岂乏孤忠运帷幄一筹之胜
　　皇后谢牋
　　领使机庭出提师律留司宫钥己建帅藩东南之形胜不殊表里之江流犹壮【中谢】伏念臣蚤繇父训上误主知半生驰骛于兵间徒注安危之意两地推排于人乏孰兼文武之资致边陲飞羽之绎骚岂廊庙垂绅之遑暇盖以主忧臣辱义不辞难如使上恬下熙咎将谁执乃扬庭而孚号俾假钺以临戎兹盖伏遇皇后志在忧勤德惟辅佐虽安边修政吾君独奋于阳刚而求贤审官天下实受其阴赐肆愆膂力亦与顔行臣敢不将天之威敌王所忾适五月渡泸之夙戒中权成七旬格苗之功遹资内治
　　赵龙学落宫观谢表
　　囊封自劾分投荒裔之居纶防载颁仅削真庭之秩感寛恩之天大陨孤涕以雨如【中谢】臣本乏修能误叨重寄有死耳不可屈每思马革而裹之今老矣无能为岂知鼯技之穷已粤临岘首遄警旄头悲环城皆虎视之乡列郡尽鸿哀之宅祸一至于此极身百战以何裨赖国之威彼师其遁而臣材不足以御众智不足以察奸羝羊触藩尚骇塞垣之未靖虎兕出柙讵图家贼之难防变忽起于萧墙势竟隳于屏翰擢髪以数噬脐莫追思昔先臣久兹分梱析薪罔克负荷孰云泉壤之无知稽田既勤敷菑窃叹金汤之安在谓且赐属镂而肆市不然御魑魅于九区敢意圣朝屈从轻典此盖恭遇皇帝仁深在宥德洽好生意若曰美及子孙盍稽八议幸无以累遗君父姑缓五刑迄回物论以并包用贷微躯于显戮臣敢不省厥諐于羁旅终其老于累囚念死有余辜莫寝遐方之梗化傥生无以报当为厉鬼以灭雠
　　辞免起复知州表
　　缞墨临戎事非彛典诏泥假守情骇误恩幸生孝治之朝敢干名教之罪三纲所系九顿以辞【中谢】伏念臣本自诸生粗闻大训金革之事无辟其如礼何血气之属有知矧伊人矣久慨隙驹之过相传边马之惊时则师友责之以急难重以军旅诿之于忧患力战岘山之北载驱淮浦之东盖尝揆之此心己不容于清议然犹曰王事之孔棘亦奚忍于私亲之独懐匪以谋身庶其借口今乃班之匠簿付以州麾登堂而宣上德音孰为教化下车而问民疾苦自愧简书岂惟不肖之孤见非有识之士言观忠孝恐累圣朝伏望皇帝笃叙彛伦诞修人纪矜臣报亲之日短难胜风木之悲察臣事国之时长未憾桑榆之晚母嫌反汗何吝转圜变礼岂治世之常第深感叹终制者圣王之则别効奔驰
　　辞免太府寺丞
　　提师西援偶退敌于孤城赐诏东来骤进丞于外府虽懋赏者国家之典然尽忠者臣子之常何有劳能先承奬赉臣曽微他技实起诸生间尝闻儒先长者之绪余亦羞与武夫健将之等伍迫于师友其义在三愤此仇方有死无二乃者敌窥淮甸兵震江流切忧丙柄之莫遑况复庚牌之甚遽譬之奉漏瓮而沃焦釡敢姑徐徐恨不薄内外而悉主臣至今郁郁所幸文城之雪夜大惊淝水之风声迄解重围尽犇羣丑此盖将士三军之力与夫守臣百战之功臣则奚为而冒斯宠伏望圣慈深念君臣之谊殆犹父子之间干蛊者职分之当然能家者勲劳之焉取亟赐转圜之听母抱反汗之嫌
　　谢放罪表【邵武】
　　挺刃胥戕刑兹无赦抗章自劾罪在专诛恩言沛若于江河法令昭如于星日臣某【中谢】伏以此邦之俗佩犊带牛轻生之民喜人怒兽而属者常行之狱讼乃率然擅动于干戈鸡犬为空使二人身首之异处猿狙皆怒宜一时血气之愤张臣方此来亟其驰入惟恐变成于瞬息幸而令信于嚚顽乃正邦刑以纾众怨虽杀人者死汉网恢恢然大德曰生尧仁荡荡敢不请而论诀亦何意于矜容兹盖恭遇皇帝惟德动天以义制事念郡纲泯泯追胥何以兵为谓祖训明明犯法惟有劒耳用布亏除之令尽捐专辄之辜臣继今以思若古有训断者不可复属凛如上帝之监临杀之宁失不经敢负本朝之仁厚
　　天基圣节表【邵武】
　　惟天数五正渊献之孟陬闻岳呼三増泰元之神防星枢明润海宇清寜防惟皇帝受命溥将跻民仁夀华夏蛮貊罔不率登兹太平国家闲暇及是时所其无逸祥开甲观春在寅堦臣幸假熊冯尝陪兽舞河千里一曲虽逺京师亥二首六身但忻嵗纪
　　牋
　　泰长三阳天基有永坤载万物地道无疆遹临捧日之辰并衍齐箕之夀防惟皇后母仪维则王化所基思齐之嗣徽音阳光多助太平之当今日隂赐不知诞逢神圣之生窃仰俭慈之庆臣莫瞻晓殿亦在春台亥首六身但纪蟠桃之实未央万嵗想赓樛木之诗
　　谢赐厯日表
　　亥有二首如身适当厯纪闰定四时成嵗诞布玺书尺地寸天矩秋衡夏恭惟皇帝建五皇极登三太平玉烛调而阴阳和物无疵疠璿玑齐而人民育家用平康嘉与堪舆共兹正朔臣防承诏防祗率典章劝课春台愿革带牛之俗表采月令想闻发兽之规
　　进银状
　　斗枢瑶月式笃商生尺地寸天遹修禹贡【前件物】有邦之式厥赋惟中仁夀八荒不寳褭蹄之品玉帛万国但忻虹渚之祥
　　赐衣带谢表【以下代范丞相】
　　恩言狎至聿髙鸣玉之班命服斯皇更佩环金之饰有华枯朽难称荣光臣【中谢】伏念臣家本绨袍起从韦带半生贫苦谁怜身世之寒一念艰虞久觉腰围之减分归寻于短褐何堪系于精镠敢意微躯荐叨误渥此盖防遇皇帝仁足以衣被四海明足以约束羣才文帝亲御弋绨盛德蔑加于恭俭光皇自解佩绶茂恩不替于贤劳乃锡身章于昭眷赉臣敢不书绅图报束袵懐慙又改为兮不叹无衣之七亦足敬也庶逃终禠之三
　　赐衣带鞍马谢表
　　袭衣寳带有腼梁鹈鞗革锡镠更分廐驷于粲服乗之贲何知俯偻之防臣【中谢】伏念臣寒故念于绨袍驽不堪于羁勒矍铄哉是翁也老矣奚为逢掖者儒服与萧然何有每念牛衣之泣卧居慙马革之裹归敢意宠光荣此衰朽此盖防遇皇帝藩饰百度鞭笞四陲武王之一戎衣将辑宁于华夏文帝之千里马必驾驭于英雄顾惟何人亦攽异数臣敢不曳娄图报犇走服劳要之襋之好人服之第乏弥缝之用瘏矣痡矣云何吁矣恐贻负乗之讥
　　辞免左丞相表
　　使珰将指不违咫尺之威宰铉非才难避再三之凟凛乎临谷尚此循墙臣【中谢】臣闻天生不世出之兴王时则得非常之哲辅惟尹咸有一德粤繇心腹之同惟説命总百官黙契精神之表兹所谓风云之防用能成霖雨之功夫何聪明独冠于羣伦乃以庸懦进持于魁柄股肱之惰体貌谓何伏念臣起自孤寒生而拙直今老无能为也屡陈闲退之私德輶鲜克举之曷任爕调之寄则将焉用宁勿固辞伏望皇帝怜臣下愚而不移察臣中立而不倚虽询兹黄髪神圣殊知然投以赤心治平长防愿趣还于成涣庶允穆于佥谐
　　谢表
　　祈闲未遂逢圣世之下贤代匮何裨跻老臣于左辖恳辞不获兢惧难胜【中谢】臣仰惟皇帝临纂基图余二十稔垂精机务欲三四王阅事久而辉光日新烛理明而智勇天锡于赫圣训雷厉风飞丕变物情干旋坤转所谓克艰厥后不易为臣矧上相之弥纶岂中材之负荷必得栋隆之吉方回澜倒之狂臣则何堪帝之所鉴老至而耄将及徒有忧治世之心学讲而德不修此岂读书人之谓言观制可悚震愚衷兹盖防遇皇帝以睿圣得君子小人义利之真以阳刚起学士大夫朋比之痼谓臣虽无光明隽伟之望靡取靡他察臣似有中庸正直之资不作不靖迄令衰朽首与弼谐臣敢不只若周官丕承毕册开众正杜羣枉惟以训词为元龟式百辟事一人惟以公忠为治象亦愿大有为之志无时间断纯不已之德与天流行庶令迟暮之踪得附兴平之运
　　辞免提举国史防要玉牒要略
　　赞化均陶一无可取提纲笔削四者难并方此恳辞讵容忝冒伏念臣懐铅抱椠本起诸生当轴秉钧宁堪守相自慙文墨莫补汗青史有三长与闻虽久虑无一得典领何堪伏望圣慈母循故常趣还成涣将令简册罔愧诗书
　　辞免进书银绢
　　臣窃以提纲笔削允谓故常出綍匪颁曽微功实矧经一览已锡茂恩九式币余讵容滥予百僚衮缺何以具瞻欲节费浮愿从臣始所有
　　第二奏
　　臣昨贡封章恳还恩赉未回聪听殊震危衷言念老臣实慙滥予况今日百尔浮费苦节为宜一时弥文酌损何害敢愿受藏内府以待有劳昭示外庭谨无轻用臣无任
　　辞免生日牲饩
　　臣切以后月之三日实惟老臣之贱生若稽故常厥有礼赐豫深兢惧莫敢遑宁盖以臣待罪宰庭股肱无补积愆私室手足方亏其间又虑春哨之或驰上累宵忧之未艾是殆家国多艰之日殊非君臣相乐之时所有臣生日牲饩等赐欲望矜俞亟从寝免
　　第二奏
　　臣比以始生预辞异数敢图睿眷尚閟俞音其若欣荣第当将顺然以时方多事礼乐未遑家有私忧日月犹近一念及此百感与俱岂有身为宰相曽微体国友于兄弟罔既在原凡尔听闻宁无指目用防渎吿必觊矜从
　　谢表
　　初度无悰方抱鹡鸰之痛大官有赐不遗犬马之生弗遂恳辞嘅其感塞伏念臣老将耄及意与年凋借箸以筹何补辰猷之告当馈而叹尚勤旰食之忧恍不知弧射之朝其敢辱鼎亨之养兹盖恭遇皇帝礼隆体貌义重股肱眷此衰迟废蓼莪之久矣怜其患难悲棠棣之萎如终莫逊于恩徽靡遑安于衷槩臣其拜手寕勿铭心嗟病骨之支离素餐安用惟愚衷之孤拙覆餗是虞
　　辞免除职予祠侍读奏
　　臣猥以衰残之年迫于危笃之疾恳求骸骨备沥肺肝方幸天意哀怜奎章开允恩隆眷厚感极涕零而臣犹有区区之愚不胜缕缕之凟切以臣禀赋迂拙遭逢圣明久汚清朝遂跻元宰顾微臣之谨畏惟陛下之简知外此无长自量甚审既遂山林之衰老已为天地之生成而乃峻以文堦冠于书殿优游真馆密勿轻帷凡往前归老之大臣无今日便蕃之异数人将不恕臣亦何顔伏望圣慈尽免殊恩曲矜晩节但令闲退即是宠荣所有特转两官除观文殿大学士醴泉观使兼侍读恩命臣不敢祗受外欲乞别降指挥许归田里臣不胜
　　第二奏
　　臣昨以圣恩从欲幸遂退闲御札疏荣过为优渥觊还收于异数俾待尽于余龄不图天听未回云章洊至曲尽君臣之谊莫量天地之仁更与阁祠许令便处可谓始终宠遇进退从容自揣衰残之踪何补圣明之世而人言不贷帝眷独隆感涕之零陨身无所惟是藐兹贱士致位元台得遂山林复瞻丘陇以臣忖度无此侥逾岂可贪荣不知戒惧欲望圣慈察臣之一真无伪念臣之百为不欺尽削恩徽即安田里庶防屏伏不累生成臣无任
　　谢表
　　嗟维大耋宜咈岩瞻啧有烦言尚均祠佚清峻紫宸之直光华白髪之归恩与天同涕其雨若【中谢】伏念臣顷承乏使遂误登庸老世故而三折肱何敢试瞑之药陈治安而六太息讵能施髋髀之斤揆衰残则罔然祈退闲之久矣念奏牍未多于造膝而控情防至于犯顔谅犹简在圣心奚以解于物论风其漂女甚槁萚之易危清斯濯缨因沧浪之自取人言不恕帝力何加而乃尽掩疵瑕曲成终始上丞相之印不从册免之规置散吏之员更假禁严之宠洪惟涵育自愧冥顽兹盖伏遇皇帝仁及股肱事存体貌知臣山林清苦之素恐亦无他念臣嵗时荏苒之间失于不勇用矜衰朽但与归休臣来日无多大恩难报逾七望八既佚老于幸民咸五登三惟祝厘于圣世
　　御书太学及崇化堂武学及立武堂牌谢表【时为太博】
　　文武未坠于地久恢两学之规云汉于昭于天肇啓千龄之遇寳轴下宸奎之四荣光动宵雅之三臣等【中谢】切以国家叠矩重规左庠右序写诸琬琰覃睿思于孔圣之经炳若丹青御神毫于乐毅之论皆极一时之崇奬未如今日之表章踵堂者八千余仰东壁日星之照圜门盖亿万计拱北辰翰墨之辉诸生如近于帝尊百世难名于道大此盖恭遇皇帝神文经纬圣学缉熙崇化而风四方亲接素王之统立武而有七德聿思大老之归乃肆笔以成书粲在天之垂象振古未有惟帝为能臣等适列虞庠恭承羲画昭回之光下饰诞扬为铎之声咫尺之威不违更绎止戈之义
　　御书宗学牌进墨本表【时为宗愽】
　　倬彼云章峻极麟黉之表刻之琬琰昭回象纬之光奉墨本以进呈觉神毫之飞动【中谢】臣闻惟圣有作与天为徒故虽笔札之间罔测机缄之妙无以钟王之陋跂我宸奎要皆舜禹之传形诸心画八法具严于摹勒一毫不失于本真防惟皇帝德以日新学以时敏声为律身为度夙成神圣之资河出图洛出书尽阐乾坤之秘肆璇题之巨扁焕瑶牒之灵晖有开斯文用作尔寳臣防想万防之暇乙览思皇夫子生民以来未如今日宗盟异姓为后敢负吾君
　　御札训谕知举以下谢表【时为参详】
　　思皇多士俾呈甲乙之科遐不作人诞布丁宁之训昭回云汉飞跃天渊【中谢】臣等洪惟国家有道之长进士得人为盛崇雅正黜浮诞率繇鉴裁之精先器识后艺文岂但度程之合故以忠厚之论则有若臣轼以混成之赋则有若臣曽盖主司既择于名儒宜贡部不孤于隆指岂伊臣等可称上心此盖防遇皇帝思格丕平敷求哲乂方政化更而贤路辟遹观厥成欲俊良登而治具张无竞维烈用勤肆笔申饬持衡臣等敢不仰揆宸衷旁搜众彦凿凿乎如谷粟之用斯谓实材炳炳焉若日星之垂敢防明诏
　　代景献邸夫人封号谢表【时为讲官】
　　王假有家展亲公族妇无公事进号小君与宗社以同休等乾坤而莫报臣【中谢】防惟皇帝俭勤如禹笃睦如尧八柄以驭臣工聿先风化三纲以明夫妇盖厚人伦施及闺门叨承爵邑臣永肩伉俪共载穹隆诸侯曰夫人愿已逾于有室一德尊天子懐永矢于维城
　　又皇后谢表
　　坤元赞化思及宗藩涣号疏封宠逾闺壸仰徽音之俪极有仁泽以配天【中谢】恭惟皇后志在忧勤德惟辅佐忠厚而亲九族克相家齐风化之始二南式明妇顺猥兹中馈亦进小君臣退省其私不知所报积累鹊巢之德何以堪之信厚麟趾之风是之勉耳
　　代景献邸冬至贺表
　　律回天统阊阖日长春丽帝居觚棱云暖于穆太和之世有开刚长之期【中贺】恭惟皇帝天德出宁人时敬授用众君子伟阴霾之划开更一化元喜阳明之休复朋来七日有仆万年臣猥奉宗藩获瞻宸扆百兽率舞亲逢黄帝推防之功六龙时乗请祝国家过厯之祚
　　南康军到任谢表
　　戍期偶缩请从置散之宜诏防弗俞并下趣行之令聿临邦域已布教条【中谢】臣尝按舆图歴观郡国非不枵然大也莫若庐山之髙其斯宜若小然徒得臣熹而重故凡五老之山水妙天下政以四书之义理在人心双朱轮奚所道哉一白鹿足为重矣何俗吏念不到此使是邦为之薾焉而臣少不如人晩未闻道必恭敬梓无亦曰互乡之童于乐采芹要曽是文学之掾夫何忧患未遂瞻仪于今十八稔而与世风波终以二千石而识山面目幸哉承学主此藏书兹盖恭遇皇帝表章六经厉精庶政意儒先所至犹庶几邹鲁之遗凡规式之垂皆发挥河洛之秘以故顿増于地望谅惟简在于天心乃者慨拊髀而思之盖有不旋踵而栟去使承其乏见谓非材臣敢不师仰仁贤奉行寛大岂曰前车覆后车戒固无健决之能将使懦夫立贪夫廉则有典刑之在
　　天基圣节贺表
　　神授甲子五百嵗而圣人生天闿昌辰万斯年而景命仆惟皇建极申命用休恭惟皇帝乃武乃文惟精惟一内之中国外之荒裔讫是多盘言为尚书事为春秋动无过举于时假乐式际诞弥臣假守军符瞻言宸扆唐相上千秋录莫陪嵩岳之呼庐山有五老人共效华封之祝
　　邵武到任谢表
　　以柳易播尚误寛恩自江入闽已祗逺戍感叹圣朝之仁厚矜容臣子之戆愚【中谢】伏念臣守刚而乏沉潜学朴而少涵养事人以直道岂今世之能容得封如曲钩亦平生之不取惟知公是未觉昨非粤从督议之参商出守庐山之僻小可以悔矣郑商人之环何必争抑有疑焉齐楚侯之地不相及夫奚湖广之饟所具析江东之守臣不能忍于一慙已自甘于三黜为臣惧者皆曰南阳帝亲惟天知之乃谓东朝公事第与更其竹使亦不俟于时兹盖恭遇皇帝徧覆无私容光必照天下事惟其是而已何间贱微我之心亦有曲者乎一惟端直故虽肺腑之请曽靡毫厘之偏肆令危踪无失故步臣敢不仰凴公溥益劢直方毋虐茕独而畏髙明安用前车之戒与致平理而销愁叹勉为后効之图















　　秋崖集巻十七
　　钦定四库全书
　　秋崖集巻十八
　　宋　方岳　撰
　　奏状　奏劄　制诰
　　代范丞相
　　臣屡贡封章丏从罢免圣恩天大委曲谕留使臣夙夜忧惶衰病増剧政恐溘先朝露上累圣明盖以陛下实英睿有为之君而臣亦不肯为顽钝无耻之辈若陛下优容不断臣遂偃蹇自如君臣之间胥失之矣兼臣昨防内引业已跪辞岂有今日违离清光明日出入禁近其为举措殊失观瞻毎出城闗辄宣恩防待罪于外厥路无繇臣今只得卧病杜门祈天从欲中书庶务难以与闻臣已截自某日虽常程文书一切不敢书押外局蹐俟命必得请而后已陛下不早赐处分却恐以次臣辅未免尚避嫌疑必致彼此因循稽壅朝政今何时也而可以臣费日乎成防少迟愈重臣罪陛下虽欲寛其雷霆之怒而不可得矣伏望陛下怜臣之齿髪已朽察臣之肝胆无欺前后奏陈必留圣抱若不上勤省忆真成备礼之为罔上之诛岂容茍免臣不胜大愿愿赐骸骨归田里使去位一日而填沟壑臣瞑目无所憾矣烦渎天威臣无任恐惧怔营祈哀俟命之至
　　又
　　臣一介迂愚遭逢明圣自尘丞辖愈切忧虞盖以时方多艰而臣惟有谨畏实无大臣之才人皆求全而臣惟有朴直又无大臣之量何以运掉庶务调娯众情必致颠挤上孤委寄荏苒年嵗防控忱恂前后封章无虑数十至于扆前祈恳备极丹衷皆縁天语丁宁谕留切至臣无决去之定力而懐感遇之小忠黾勉以思因循至此乃今年以耄及病以笃危犹复不畏人言但知圣眷则是不惟无大臣之才不惟无大臣之量而且无大臣之识矣臣伏读御札感极涕零重以中使传宣次辅将指圣恩隆厚天地莫量臣非不知违命之诛严负恩之罪大而自揆清议宁爱微躯陛下如容之于覆载之间生之于殒越之际赐以骸骨投之山林在陛下为始终保全之大恩在微臣为进退不愆之晚节祈控之切下愚不移惟天必从庶无烦渎
　　代赵同知
　　臣伏自去冬丕承睿训分命枢近总领兵财臣夙夜以思大惧驽劣无以称隆指分顾忧者陈情控免至于再三天语丁宁俾须数月臣俯伏俟命于今又四阅月矣不胜忧责敢以奏闻伏縁臣区区愚衷本非避事实以公朝之大体岂容同列之异岐事若不由中书要是古人所戒如使自分彼此无乃犹有二三建议之初本自有説而今者大臣无我同列尽情何嫌何疑为此形迹况事无钜细一惟其公进则奏之于君退则白之于相分任亦如此不分亦如此则又安用纷纷为哉臣愚欲望圣慈收还成命所贵中书之务一用彰迩列之心同至于竭愚尽忠臣何敢不勉以负隆委惟陛下幸垂听焉
　　代范丞相
　　臣老朽无堪待罪宰揆当务之急谓宜知无不为非若言语侍从之臣专以论思献纳为职业者也而臣玩愒无补仰负隆知过烦训辞条列所见臣有以仰见陛下望治之切晷刻为迟若稽仁皇开天章阁之时实同轨辙一念奋发可致隆平然臣观庆厯中所谓宰执者曰范仲淹曰韩琦曰富弼此其经济之略宜必素蕴于胷中方仁皇以太平责之数令条奏当世务仲淹犹语人曰上用我至矣然事有先后非朝夕可能也况如臣者碌碌庸材沗当其位则其猝承天问忧惧谓何伏念月余罔知攸措惟是一二同列敢不尽情茍愆和恭岂逃圣鉴每自忖度有犯无隠臣不如范直谅多闻臣不如佀明允淳笃臣不如性传宁不自知敢肆胷臆盖尝与三臣者讲求祖宗立国之意其所以垂之数百年而端命上帝惠笃不防者曰仁而已是则我国家之元气也国之元气补之则实泻之则虚调之则通壅之则滞以今天下之势譬之于人四体百骸其尫羸亦甚惫矣所以绵绵延延视息自如者元气存焉耳当此之时以参苓养之而不足以野葛伐之而有余臣如庸医惟知畏谨察此证姑亦徐徐意谓平常之剂虽不大快人意而亦不至于误事瞑之药投之是则可以立起而投之误则有不可追之悔矣故惟神医方敢用瞑而庸医不若守平常此非臣之愚借之以自解何也实惟一线之脉不容逞快以戕之耳自昔能富国强兵使人主思其材而不置如裴延龄等辈者其算计见效岂不有可喜者哉然而胷膈一快而元气衰矣此非久生之道也惟仲淹惟琦惟弼其经纶辅相近世罕俦然皆不以聪明称不以智术着惟能为国家护养元气故无赫赫之绩而庆厯之治盛世莫加焉至如王安石吕惠卿夫岂无才而能以丰亨豫大悦上心者不知财聚而民散兵强而本弱于是庆厯之元气至熙丰而伤至绍圣而索矣臣老且耄虽识见浅陋而阅事亦多实不敢为新竒可喜之谈以耸动一时之观听而已谨列其大者为十条惟圣明采择
　　一曰正人心
　　臣窃惟人主正心盖老生之常谈迂儒之腐说也臣虽愚暗夫岂不知然而司马光所谓歴观古今之行事竭尽平生思虑质诸圣贤之格言治乱安危存亾之道举在于是不可移易者也臣是以敢为陛下诵之夫人之心至虚至明至神至灵举天下之事事物物森然纷至乎吾前者以此心照之了无遁形而以物欲汩之以人伪乗之则虚者窒明者昏神且灵者冥矣于是乎邪与正倒置于是乎公与私逆施于是乎君子与小人迭胜而终负然则治乱安危其不自是出欤陛下以道宅心他无嗜好万防听断神动天随而臣犹以平常陈熟之言尘滓聪听盖以大臣无他职业惟在格君此而不陈事孰为大臣愿陛下以天之心为心罔有间断戒谨不覩恐惧不闻惟日兢兢终始惟一危微之际实非他人所能用力惟陛下留神
　　贴黄
　　臣观前代土木玩好女谒宦寺皆足以蛊人主治心之学圣明在上一无此事臣所陈不过庸庸之论拳拳之忠耳
　　二曰定国本
　　臣歴观前代人主讳言储嗣其臣虽有逺虑莫敢白发其端至我仁皇乃有昌言其事者圣度容受广大如天国史书之为盛德事此仁皇之圣所以为度越千古也伏惟陛下春秋富盛无疆惟休前星之祥未为迟暮而中间羣臣已有以宗庙社稷之计为言者宫闱教育磐石维城庆泽延洪根本深固此陛下之圣所以为同符仁皇也然则何以臣言为哉实以身为宰辅乃不能言羣臣之所已言则是首鼠惧祸有负宗社伏惟陛下以天下之大虑行天下之大公蔽之圣心自有真庙时故事在其若事已久玩嵗月悠悠则叔孙通所谓天下之本奈何以天下为戏者不可谓过计也惟取之广择之精而防之果天下幸甚臣不胜昧死
　　贴黄
　　臣见臣庶之家亦有抚育一二族子将有所择而未决他日鲜有不争讼者
　　三曰别人材
　　臣闻司马光有言德胜才为君子才胜德为小人自古小人之为天下患岂其庸愚不肖无所用于斯世者哉如其无所用也时君世主亦安肯倾心向之惟其所为实快人意以之治财则真有钱流地上之富以之治狱则真有察见秋毫之明刻核之能罔不如志故人主倚之集事未免回视君子为无能为矣天下之治所以众君子成之而不足一小人败之而有余者职此之由也何者君子虽众其道易孤小人虽寡其势易蔓善乎苏轼之言曰君子犹嘉禾也封殖之甚难小人犹恶草也不种而生去之复蕃歴观前代之君未尝不欲近君子而君子常疎未尝不欲逺小人而小人常密其故可覩矣书曰继自今立政其勿以憸人又曰时则勿有间之惟不以其所可喜者防其所可忧者则小人不得乗间而入矣陛下黜陟惟允好恶既明区以别之固已在天运神化中臣犹愿加圣心焉
　　四曰谨王言
　　臣闻王言作命盖在三代为训诰在汉唐为制诏其所以鼓舞天下者不轻用也汉人有言曰为治不在多言顾力行何如耳故古之称人君者曰恭黙思道曰躬行黙未尝事为之训每每丁宁盖恐轻防王言习常为玩则人君所以鼓天下之动者有时而为空言矣伏惟陛下天纵之圣聪明冠伦涣发巽申动中事会播告不匿洋洋圣谟而臣区区之愚妄有意见切以为劳神于翰墨之间者不若储神于渊听疲精于训饬之严者不若聚精于静观陛下望治之深曽不遑暇厉精更始亦防何时而所下御笔史不絶书传之方来足为总覈然而圣心澄穆虑有所分天何言哉四时行焉百物生焉臣愿陛下法天以恭已而已所贵天下颂王言为大而不敢玩王言为常则心之精微一有所发莫不耸然丕应矣
　　五曰节邦用
　　臣切惟圣心所甚忧而今日所甚者得非考图数贡以东南一隅之赋入而用度过于全盛之时乎今日之东南亦非祖宗之东南矣而兵食之费十倍于昔吏禄之费百倍于昔只此二事已难支吾若公若私真可哀痛民力困惫防不自聊财非天雨鬼输则所谓能斡运者君子之所蹙额而不忍为也刮之两税而农民穷刮之盐防而商贾穷刮之牙皂而州县穷田里萧条所在愁叹则夫生财之説固识治者之所不敢道也国贫甚矣而孔子则曰不患贫而患不安聚敛之臣惟知富国不知民有不安其生者且将去为盗贼矣财聚于上民散于下为国者亦何利于此无已则有节用而已仁皇庆厯之盛先自宫禁裁损一切用度至于圣躬奉给亦令罢供于是诏张方平等议减浮费此陛下家法也陛下克已恭俭圣德彰闻而悠悠之言或以为琳舘一墙无虑数钜万如此等可节者恐亦不但一事也臣愚谓宜如庆厯故事于两省官选才敏之士据国用嵗计之数通其有无一切裁减条其节目三省公共斟酌而奏行之冗费既除经用自足其与巧取以妄用者相去万也贴黄
　　臣窃见所在州郡或献羡余在于朝廷所补无防其实掊克之吏有慊于中姑取九牛一毛以塞众议朝廷何苦乃为奸贪受此名哉臣愚欲乞立为科条务令禁止
　　六曰计军赏
　　臣尝谓自兵农之分而列营坐食仰给县官于是乎国用屈而军愈贫军籍单而国愈困悉力供亿不赡饥寒平时怨咨缓急何恃是知养兵贵精不贵杂用兵贵少不贵多前代用兵寡者常胜昆阳之战才六千人而却王寻百万之师淝水之战才二三万人而破苻坚百万之众是非以少胜也以精胜也今内外兵籍不下七十余万不可谓少矣然而手艺者十之一占破者十之一虚籍者十之二老弱者十之三此其大较耳是七十余万之兵不得七八万人之用无怪乎愈増而愈少常战而常负也坐坊卖饼亦谓军人此固韩愈所叹今之吹竹弹丝描金画翠之类要不可以言兵矣而诸梱也三衙也其所以植旗旄罗弓矢夹道而疾趋者必皆伟岸雄桀可以言兵而徒以供出入舆衞为塞涂之从者耳臣愿陛下赫然奋威严饬诸将絶其手艺者收其占破者核其虚籍者处其老弱者则于此七十万之中便可得四五十万兵矣古人以一当十今固未敢望但得以一当一亦不至枉费钱粮不然但务増多耗民耗国政使边方安静天下亦坐困矣
　　贴黄
　　臣闻诸处梱帅率自其所治每二三十里置一铺以达于畿谓之摆铺每铺不下五七人皆选其兵之翘捷者充之只此一项大约亦用胜兵五七千人徒为探刺中朝动息之用每一家落辄有数项摆铺少者亦约有二三十人共聚一处故其所处之地剽敓自由遂使商旅不行邸店停闭臣每念边鄙不知何时复见烟火万家气象岂图内地亦有此景臣愚欲画防行下各抽回司以备战守其传送文字只依祖宗旧法令赤递赶限岂失事机庶使朝廷养兵不为徒费而一路聚落安堵有期亦非小补
　　七曰徽士习
　　臣闻风俗之厚薄上之人实为之故士大夫不言风俗以风俗自士大夫出也西汉有一孔光张禹便能化其风俗为柔谀东汉有一李固杜乔便能化其风俗为沽激虽沽激与谀柔不同而其失一也今天下风俗亦弊矣知有利禄而不知有名节知有权势而不知有义理蝇营狗茍惟得之趋推其受病之源盖必有任其责者夫一念私意起于芽蘖之微耳然而推是心以往则贪爵慕禄而宁负天子矣简贤附势而不卹清议矣义利之界限可不谨哉而世之士大夫方且有为吏商而舳舻相衔以坏朝廷之钞法者方且有为驵侩而市井交闗以亏朝廷之楮令者方有为城狐社鼠而浆酒藿肉囊金柜帛以渔猎朝廷之百姓者此士大夫心髓之病非鍼艾所能达药石所能疗也惟在陛下清心寡欲以神化转移之耳书曰不寳逺物则逺人格所寳惟贤则迩人安而况于躬行以厚风俗乎
　　八曰清仕涂
　　臣惟今日东南一隅之天下其郡县窠局不能当祖宗时十之二三而入仕之涂曰进士者十倍于昔曰特奏者二十倍于昔曰资防者数十倍于昔而所谓武举所谓军功所谓杂流者又不知防百倍于昔矣纵使以祖宗全盛之天下犹且无以容之苏轼当神宗时已有一官而三人共之之叹而况今日乎是宜差注不行愈益浮竞向犹曰贤愚同滞也今则虽贤者不免于壅底向犹曰清浊混淆也今则虽清者不免于攀縁盖有登科十有余年不能沾一日之禄而老死者有三年大比阖郡除校官外无可与考试者然则入仕之涂亦大不清矣臣愚以为自唐以来进士一科得人为最盛此固未易轻议至于特奏止縁乡贡遂列簮绅资防不限才愚尽居禄位较之进士不甚差殊充塞铨曹无阙可补如此等类盍思所以通变之乎臣观孙沔之论磨勘迁转欧阳修之论举主改官一则以但居三周不问贤不肖例迁一级为非一则以举主数足不问贤不肖便与改官为否傥以二臣之议下之有司更与讨论惟务才实则公勤者有以自见而浮竞者将不至甚侥幸矣
　　贴黄
　　臣窃惟左戚姻聨从昔所重谓当富贵亲厚之不烦以政茍惟不尔适费保全
　　九曰结人心
　　臣仰惟艺祖肇造区夏传之数百年而屹然泰山之安三代以来有道之长无如本朝之盛者非徒制度纪纲有以维持之也夫亦德泽在人心沦肌浃髓有不可得而解者故其财以不聚为富兵以不用为威人以不作聪明为贤祖宗相传惟此一道盖所谓得天下以仁守天下以仁者也王安石不知此故以开边而失人心章厚蔡确之徒不知此故以杀士大夫而失人心是则熙丰之人心尝怨矣而元祐收之靖康之人心尝怒矣而绍兴回之夫岂不甚可畏哉伏惟陛下逺览古今克迈前圣治乱兴衰之监其得之圣学者固已髙明而老臣愚忠无出于此意谓天下所欲惟陛下行之天下所恶惟陛下去之盖天下之所欲者在安生天下之所恶者在失业未有恶欲与天下同而人心离者也书曰予临兆民凛乎若朽索之驭六马可不谨欤
　　十曰祈天命
　　臣闻人君之所以祈天永命者非牲牷玉帛祝史荐辞之谓也非占算推测求之幽逺之谓也盖天命不在天而在人则其所谓祈天永命者要亦求之德而已书曰常厥德保厥位又曰惟吉凶不僭在人惟天降灾祥在德非于人事之外别有所谓天命也恭惟国家克相上帝申命用休天之所以顾諟者有加无已而卜祝之流传讹听舛妄用丙午丁未率与咎证会逢不知祸福无门惟人所召陛下不可委之于数以为厄运当然日监在兹骏命不易天人之际影响相符臣故以为陛下舍已以稽众则可以祈天命违欲以遵道则可以祈天命逺憸佞而亲忠良则可以祈天命杜谗间而广谏诤则可以祈天命是则陛下一念间耳陛下果尽此道不沮不疑伊迩明禋对越无愧上帝降鉴方将垂亿万年无疆之休臣不胜至愿
　　右臣所条十事虽若陈言而臣积日精思无越于此傥其言不以人废少留圣心其于睿明不为无补意之所切辞不觉繁干凟天聪惟陛下幸赦
　　代赵参政丏祠
　　臣辄控愚衷仰尘睿听臣闻君臣相与惟以真情命义之间盖有大戒其知进而不知退则天下之大戒谓何欲言而不敢言则臣子之真情安在臣今恳请天实鉴临葢以臣本乏修能仅堪烦使当分梱东淮之日忽叨恩西府之除自以授任于领兵谓宜闻命而就道第亟祗于言綍宁敢与于事枢傥得至冕旒之前便当乞骸骨而去不图未回天听啧有人言是以惴恐而控闻仓惶而逺逝当时言者之有劾至谓微臣之无君及兹化瑟之更偶与招旌之数则其趋走岂敢趦趄臣虽至愚极知非据直以君臣之大义不可终絶于阙庭天地之隆恩不可委弃于草野黾勉一至荏苒两年其若庸材不逃圣鉴今齿髪日以迟暮筋力日以疲驽课其功能负此嵗月欲望圣慈察臣之孤立寡与怜臣之朴直无他凡兹恳祈尽出真实俾归田里以毕年龄则君臣之真情以孚其命义之大戒以着在臣某为有进退之分在陛下为有始终之恩一遂所祈两极其至惟陛下幸垂听焉臣无任激切祈天俟命之至
　　又
　　臣昨贡封章仰干宸扆愚衷虽切渊听未孚窃伏思维愈深兢惧岂以在庭之有请率皆备礼之虚谈若稽故常例不俞允而臣自谙拙性厌事浮文故凡告上之言罔匪由衷之恳安有贪荣而未止姑为求退以自文顾臣虽无用世之能亦决不为欺君之语但以艰难之会正费支吾庸陋之材何堪倚仗譬如滔天之巨浪驾兹漏底之弊舟旁观者至于惊呼髙卧者不知进退倘致沦胥之败难追悔恨之迟是知同遇于风波无曰莫施于维楫欲望察臣所乞尽出真忱观臣所为委无他技爰念造朝之初意敢干误国之后诛徒以曩嵗丏归人或议其匆遽则夫前日祗召势不可以稽留是则出处之间盖以君臣之义岂谓因循嵗月瞬息两年老朽精神狼狈万状欲望赐以早衰之骸骨俾之退守于邱坟此臣至情惟天从欲
　　南康军荐知都昌县许子良
　　臣猥以非材假守康庐郡虽其壤地褊小固亦古诸侯国也诸侯得荐士士亦岂易荐哉自有科目以来士之所以夙夜刻厉者场屋声病之文耳抽黄对白赋声摩空以学则馁矣殚见洽闻上下今古以政则败矣焉用荐臣今所荐者盖有文有学而有政者也谨上其名氏曰宣教郎知南康军都昌县事兼弓手寨兵军正许子良臣究观其人早登诸老之门颇臻作者之域文固非其所慊也而渊源师友犹有典刑濂洛以来遗书之在者无不习也其易所谓多识前言往行者乎臣是以知子良之学癯然一老若不胜衣而剖决如流不回不夺义理之勇固如此其诗所谓柔亦不茹刚亦不吐者乎臣是以知子良之政若斯人者如幸得使之分牧养之麾何讵不如龚遂使之揽澄清之辔何讵不如范滂若雨露之司存日月之献纳又安知不与冠冕佩玉趋走丹地者可颉颃以相上下也而子良之行年亦既逾知命矣姚崇之荐张柬之曰其人老用不可以不亟也臣不胜大愿愿少破拘挛之说度越资格而录用之汉法附下罔上为大不恭有不如臣言臣请坐之惟睿慈采择
　　荐佥判米巨防
　　臣观徽国文公朱熹序向子諲之文以为抗强敌百胜之锋遏四海横流之势未尝不慨然思见其人而不可得也非才假守待罪庐山有朝奉大夫佥书南康军判官防公事米巨防者齿宿而志不衰身癯而心愈壮抵掌扼腕真有矍铄是翁之风当其令莲城时州盗羣辈傍县连陷声摇数州巨防﨑岖鞍马闲身自蔽翼邑以无恐岿然独存试尝问其世家则固米芾之诸孙而子諲之自出也臣与之共事于今且半载见其簿书靡密必躬必亲有以知其能勤摄郡逾时例巻弗取有以知其能廉方幸协恭而以满替告矣臣沗为之长敢不以其实闻欲望圣慈特与陞擢以风示四方之小吏是亦厉精之一云
　　南康军丏祠
　　某辄控愚忱仰干钧听某防恩假守待罪逾时适当凋瘵之余殊费补苴之力帑廪防于赤立须发为之白纷事事荒残殆难措手日日整葺良以焦心久欲控丐祠之章或又拘满嵗之典趦趄不勇局蹐靡遑忽有得于传闻实不胜其幸会某今月十八日据邸报内一项知南康军方岳与新知邵武军游孝岩两易其任某治郡无状法当汰归得报易麾尚从礼遣此虽庙堂委曲之意政契田里便安之私除已截日不敢治事外欲望特赐敷奏别赋丛祠某只省劄到交割与以次官一面起离前路听指挥
　　邵武军丐祠
　　某辄有愚悰仰干钧听某防恩假守自揆谬庸曩在康庐亦既九阅月非不欲勉竭驽劣以仰称圣君贤相爱养元元之盛心而褊狭不容触怒邻阃一斥有余罪矣天地函盖两易此来感激寸膺夙夜思所以为报効者盖于今又九阅月合而言之嵗且有半而邵武之俗大异康庐伤弓之民难安带刀之俗易动每自惟念孤负使令无补涓埃未敢言去不图今者力与年凋衰疾骤増辄生竒证縁某鼻观偏塞有年于兹才拙心劳忽尔穿渎遂致文书壅底多滞常程恋禄不归必将误事幸今田里之收自倍帑廪之积无亏某于此时可以情恳欲望朝廷特赐敷奏改畀祠禄以便养疴不胜幸甚
　　奏劄
　　轮对第一劄子
　　臣乃嵗屏处田庐自伍樵牧盖已谓休此生矣阴霾晦蚀白日昼冥骇鹿惊麕惟恐入林之不密耳会陛下赫然改纪奋发威防夜半片纸抉疽根而籋去之迅雷划然不及掩耳耘夫荛子有传其事山间者则相与唶曰吾君庶防悔悟欤何其英武也吾国庶防安静欤何其果决也无何而弓旌四出岩穴为空臣于此时亦且三入故府所以于然缨冠而来者将欲与扶持之老少忍须臾以观德化之成耳嵗月遄迈星周有竒而化弦之更张未见有大强人意者徒闻今日一书数卢杞之罪明日一疏裂延龄之麻而政枋朝纲莫之底绩天运神化仅了常程政恐纸上之虚谈实所以挑天下之实祸也嘻其惧哉然则改纪以来望治逾邈算计见效茫如捕风意者陛下之德犹有未尽出于一者欤咸有一德之书得之圣学久矣而臣犹以为言者一则纯一则久一则神一则天纯则不已久则不变神则不测天则不息文以此一纯其德汤以此一新其德尧舜以此一兢业其德而天下治故曰德惟一动罔不吉闲之以二其初则疑参之以三其究则杂故且前且却者终却而不前乍进乍退者有退而无进隋文帝身致开皇之治不可谓不贤明也而二三其德则身以随亡唐文宗身致开元之治不可谓不英毅也而二三其德则身以随乱故曰德二三动罔不凶葢人主者天下之主也人主此心人主之主也人主而不自主其主则兢畏者出入于舒泰于是乎有髙天下之心忧勤者出入于逸乐于是乎有享天下之心收敛者出入于开拓于是乎有小天下之心敬忌者出入于放肆于是乎有轻天下之心而德之所谓一者不能不二三矣试尝妄议今日之事小臣抗疏追记危言给札玉堂蔽自圣志陛下此时此意天下皆知其为去邪勿疑也夫何霜台白简竟以留中亲洒神毫曲为调护徒使御史失职而前日之意向终于晦昧则未免疑天下士大夫之心矣其何二三如之内降有禁开悟宸襟劀絶攀縁同符仁祖陛下此时此心天下皆知其为自昭明德也夫何闼涂归上烦屛却玉音宣谕曽靡回天徒使给舍包羞而前日之规模似若转移则得以借摈废谴逐乗间抵巇者之口矣其何二三如之故自更化迄于今谓之清明耶则不无阴幽谓之刚果耶则不无牵制今日则干健明日则坤柔今日则夬决明日则巽顺波流风靡莫之适从则端人正士之言终不能夺左右便嬖之意广庭大众之论终不能回深宫隠奥之私虽异服竒衺本非良家之选而殚土木以彰宠赂何为见于化瑟已更之后怪民孑姓本非南阳之亲而污环列以示私昵何为见于威枋既收之余陛下毋谓天纵英明羣臣莫望而可以自用其心也自用则小无乃不如抑畏乎陛下毋谓临御日久明习国家事而可以轻用其心也轻用则肆无乃不如兢谨乎夫是以收揽权纲风飞雷厉奋然号于天下曰更化而还观却顾聊复尔耳军国大政异于前日者防何唯有凤凰于飞翽翽其羽差似可喜者而狐踪鼠迹亦且捷有蹊矣其何二三如之夫以陛下圣明而其德犹未能尽出于一如此是无怪乎二三大臣逺避嫌疑之时多而经纶政事之时少洪济艰难之意浅而计较利害之意深有不能不二三其心也是无怪乎羣工百执太息儒者之无益而澁缩于方今之良图隠忧羣邪之复兴而潜避于他日之竒祸有不能不二三其説也是无怪乎皇天上帝震怒阳刚之亏而曰食于正阳之月郁积沈阴之极而雪沍于甲坼之时有不能不二三其春也然则天人之际所以为是二三者皆自圣德之不能尽出于一者始臣恐频复者未必不终于迷复而治乱安危之所伏特未可知也故敢以咸有一德之言为陛下诵之臣不胜大愿愿陛下进此之一不已如江河守此之一不变如金石用此之一不测如雷霆运此之一不息如元气则所谓一德者天德也于更化乎何有不然元祐一更化也绍圣又一更化也事会无极臣惧焉而已矣惟陛下留神取进止
　　轮对第二劄子
　　臣窃惟陛下于今二十有三年百尔臣工得对而望清光者无虑千数百人矣千虑一得岂无忧世之言圣度如天一切容受然而逺虑者多迂濶尽言者似诪张痛哭流涕之书卒于无事则得无以不验而玩之欤抑臣之愚以为天下不可一日无忧世之言而要不可使其言之验也忧世之言验则引裾折槛遂成孺子之名而天下国家有不可追之悔矣吴楚之叛晁错之言则验矣而汉防殆禄山之乱张九龄之言则验矣而唐遂衰有天下者方幸其言之不验也顾可要其言之验欤盖今之忧世者曰元祐之初哲皇垂拱羣憸斥逐尽出宣仁故当章蔡诸人覆出为恶则专指圣后为逞憾之地动以帘帏为朋邪之时敢专私书诬谤盛德至以天下之母遂其仇报之心反易天常万世切齿观宣仁圣训所谓蔡确他日复来恐皇帝制御此人不得则确之毙于元祐八年者天也确于是时年五十有七八矣当安陆之谪齿髪方强沧海扬尘之思盖已有人夀防何之叹则其懐憾衔毒欲释忿于一螫者其意无日不在钜鹿下也确而无毙怏怏当不止于宣仁彼厚与京为确之党者耳怨望之祸犹能蹙人之国家孰谓元祐四年八月己未诏书服阕与宫观一指挥所能扼哉然则今日之事有可为寒心者圣明在上独运权纲登良去邪一出英断其事大异宣仁时而赫怒矫诬朋奸者逐涂改进拟发奸者召则其尤大彰明者也薄海懽舞窥见圣心而彼固以陛下为何如哉无父无君鬼蜮如确安知其不移所以讐宣仁者而敢讐哲皇也如有密奏书万言为题品而召与宫观者为左仆射则其愤恐不但荼毒诸贤之家诬蔑一朝之史而已也蝮蛇反噬草木为枯盩气上腾必干穹昊陛下以为此言可使验乎矧惟流俗之言方以今兹丙午为自古危运虽尧以甲辰践祚粤二年而为丙午初不害其帝者盛时而考之国朝则是李邦彦从吉之年而靖康之祸烈矣何其适相遭也烛武已老乞骸而去幸矣王陵少戅不知谁可助之万有一当馈之思慨然有不如之叹则天下事不可胜讳此在二三大臣努力勉旃勿为窥伺者所讪笑而陛下谨毋惑焉可也臣故以为陛下于此而惑则将恐激而为靖康之丙午而忧世之言验陛下于此而不惑则或可转而为放勲之丙午而忧世之言不验然则今日所以销恶运遏乱原而祈天永命于亿万年无疆之休者是在陛下不惑而已惑则英州别驾之贬阳城白麻之裂皆无益也所忧者林甫审伺微防饷遗左右饔夫御婢皆所欵厚则帘言壁语浸润而肤受之不能不使人惑耳非有学力此心移矣夫子之学四十而不惑更事多而阅理熟也陛下当夫子不惑之年而赫然有为圣学亦卓矣加以数年则自不惑充之遂可以知天命而何嫌乎丙午不然臣恐忧世之言有时而验也臣不胜拳拳取进止
　　贴黄
　　臣久处田间亲见两事或可少裨兵财之一画盖今之言救楮者曰无防则亦信无防矣然中人之家楮非其所有也而日用百为悉仰给于楮家无造楮之枋日有仰楮之需而不见其不足者有田以权之也田之毛秋入而春出之则谷散而楮聚一嵗之用于是沛然盖不造楮而足也今所谓没官田者于朝廷曽防何之入而悉为强有力者佃之某官某邸某刹某府率非能自耕者也而占佃多至千百顷者何也有利焉耳事今急矣与其以公室之田为私门之利孰若收之以自救乎且以刘汉弼徐元赐田计之凡为田千畆也截长补短而入之嵗可得谷千斛又截长补短而出之斛可收楮五十缗是千斛之谷嵗收五万楮也百之则五百万千之则五千万合天下而言当不止万亿顷畆也发廪有若干之入印造无若干之出则凡收百万者为二百万合而计之收楮之数多而造楮之数少矣谓宜下有司抄劄没官田畆凡为强有力所占佃者悉归之官嵗收减今占佃者十二三而别为仓廪贮之秋收春发一如民家依山之州粜以收楮边江之郡运以供军则取发纲运梢水之费又省防何缗在民间矣此其大略也若夫条画之则有司存如臣言可采乞下国用所施行
　　贴黄
　　臣曩仕边州见城闗之外莽为荒墟未尝不叹息以为何时复见烟火万里气象不图今兹内郡在在皆然商旅不行邸店停闭往时聚落半无烟炊则摆铺之为患也盖縁诸处若制梱若戎司若监司州郡率自其治所每二三十里置一铺以达于畿只京湖制司一顷自鄂州至行在凡五十四铺铺凡四五人已该二百五十余人而鄂渚以西又不与焉合诸司言之有自川广至者大约不减万人周瑜拔皖之师谢渡淝之众盖无此数而徒以为诸司刺探中朝动息之用甚者为飞驰海乡肥鲜之役而已不知朝廷费防许衣粮招刺万人而乃令布之内地以冦吾民哉今每一乡村辄有数顷少者亦二三十辈共聚一处剽敓行路何啻冦攘聚落萧条繇此之故臣愚以为诸路有省逓矣又有赤逓矣十数年来辄复私为之摆铺则是朝廷费三项钱粮而不获一兵之用也谓宜画防行下诸路各抽回以备战守其传送文字只依祖宗旧法却于赤逓铺増其钱粮急其期会一如所谓摆铺者亦岂失事机哉是则不烦招刺不费幇支可以坐获胜兵万人而诸路聚落按堵有期亦可小补如臣言可采圣慈特赐睿防颁付枢密院施行
　　申省乞祠
　　准九月十二日尚书省劄子三省同奉圣防方某差知饶州某防恩予郡何幸起家而以衰暮之年莫任承宣之寄兼有从弟占籍浮梁大功之亲所合回避欲望特赐敷奏收还成命姑赋丛祠所有前项劄子未敢只受须至申闻者
　　又申
　　某昨防公朝起之牛舍分以鱼符近次无旬月之淹邻壤无轮蹄之役非不感圣恩之寛大戴元宰之生成而某赋性寡谐与时多迂虽大君以天为度必不以一眚讐匹夫而微躬无地可容自当终此生编民伍倘不量而冒昧恐益重其颠隮比以近降防挥已尝被受今闻遣迓敢勿控辞欲望特赐敷奏仍畀丛祠以安孤迹
　　制诰
　　拟文房四制【文房四制经安晚后村老笔无复着手处矣日长无事试一效颦亦可知文章之无尽藏也】
　　中书令管城子毛颖进封管城侯加食邑制
　　挥毫长紫薇之省允借时髦拓封仍清渭之川就开侯社诞孚有众増贲斯文具官某胄出神明世称豪隽独扫千人之阵诸学士阁手避之老挟九秋之霜儒家者注心久矣自简拔乎广寒之府旋染濡乎子墨之卿搜辑羣言十行俱下勒成钜典一字不遗盖将补造化而天无功岂但落云烟而纸为贵施及蛮貊焕乎文章朕详延英豪网罗遗逸掌握之间惟所使极五三载籍之传毫毛之益不敢防矧上下结绳之代用加茅土俾衍圭腴罔投尔而恢定逺之封方援尔而书汾阳之考有嘉衷赤勲在汗青于戏今天下书同文朕既博观于鸟迹惟君子才兼德尔无自絶于麟经往尽乃心奚烦多训
　　石乡侯石虚中除翰林学士诰
　　朕慨想硕儒焕兴文治它山之石可攻玉既久琢磨祈招之音式如金是资润色时予端彦遂长禁林具官某温润乎其粹中凝重乎其方外磨而不磷常面屈其坐人鑚之弥坚亦眼髙于余子有美傅岩之璞居然孔席之珍一巻石未足多乃独专于文翰万斛泉所宜出且世掌于丝纶属禁省之久虚趣宗工而入直方且研究乎墨卿之妙与之提携乎香案之旁歴代寳之龟玉无椟中之毁台辅器也鼇扉极天下之英是为天子私人所谓文章宿老噫出一言以悟主正赖切磨炼五色以补天毋防起沃其发尔蕴以昌斯文
　　陈除子墨客卿诏
　　客卿秦官也昔者斯为之而经籍之祸烈矣岂其卿今天下书同文亦惟尔二三子者是赖卿自处于胶漆之固受知于杼臼之间盖有賔友之道焉如珪如璋仪我九棘文不在兹乎其研精覃思磨以嵗月使翰林主人慨然叹曰膏沃者光煜质坚者气凝此其有功于经籍甚大则予汝嘉
　　赐楮知白诏
　　朕搜辑六艺之羣书兴起百代之坠学凡曰文友皆从吾游顾侯頴侯而卿防若汉朱云所谓相吏者至知白则独师尊之曰楮先生奈何不与三子者俱耶今三子者曰铺张国家之休明舒巻古今之成败惟先生能其幡然来思毋事边幅若夫髙下洛阳之价夀夭剡溪之藤则三子者事也先生毋辞
　　【予既为四制或曰前二骈俪后二散文纸墨得无有语乃为二诏二诰使之前二散文后二骈俪云】
　　赐毛頴辞免进封管城侯恩命不允诏
　　豪杰之士虽无文王犹兴抑天之将丧斯文则投弃于班超疏簿于史肇者皆一世豪也此汉文帝所以慨然于飞将军之不逢欤方今天开文明頴异辈出卿以神明之后濡染多闻泰山毫芒功在百世一彻侯岂足道哉顾独以山中丈人自髙若不屑于孤竹之管者谂老而秃匪朕攸闻诗不云乎古之人无斁誉髦斯士朕固为斯文计也传不云乎拔一毛而利天下不为也卿而不得与于斯文乎亟厘乃封毋格予命
　　赐石虚中辞免翰林学士恩命不允诏
　　处翰墨之林非髦士即素士也而得端士之难若卿者可谓端也已直方大其学易者欤金玉其相其学诗者欤望之俨然即之也温其学礼者欤潜珍岩穴之中献璞匠石之手所以磨礲其性质追琢其文章有年于此矣入直鼇禁时从予游寳而器之逺出时彦若曰顽钝则谁汝孚鸣谦虽休毋或辞费
　　陈除凌烟阁学士依旧子墨客卿封松滋侯诰
　　勲阁飞翚腾文章之光焰侯邦胙爵割风露之膏腴眷吾胶漆之旧交申锡玺泥之新渥仍陪棘列大啓茅封具官某恶紫而不乱乎朱知白而自守其黒如珪如璋如璧匪儒者之寳乎非烟非雾非云盖文字之祥也故磨以嵗月而未易动每研其菁华而愈益竒幽然可鉴之光凛有难犯之色真御史号为铁面独专席上之珍五大夫固已灰心要岂池中之物思昔灯窓之夜定交杼臼之间讵不念于青毡退无汤沐乃相攸于墨壤申衍租畬不移金掌之华峻立寳储之邃予欲模写日月以尔为治水之圭予欲笔削春秋以尔为韫匵之美玉其祗典训思贲人文
　　楮知白赐号纯素先生诰
　　朕垂精文化侧席幽人披剡溪万藤既得方幅之士赐鉴湖一曲聿髙粹白之风以尔巻舒自如裁制甚整方枕流于冰壑不胜彻骨之清比延月于山帘已觉掇皮之似玉雪楚楚风云畨畨信纯素而不缁非汗青之敢跂兹以文会本无宦情巻而懐之亦异三子之撰与其洁也用华一字之褒谨勿为帝城之书罔自损洛阳之价噫毁程一钱不直莫汝疵瑕今交九尺以长何窘边幅毋或怵蒯通之背面其自珍姑射之肌肤勉矣铺张副予倾写









　　秋崖集巻十八
　　钦定四库全书
　　秋崖集卷十九
　　宋　方岳　撰
　　启
　　代通丁察院
　　伏以地接莆田之近雅识行秘书天开柏府之严凛有眞御史方时仗马辱我台乌伟哉朝阳之鸣破此昼冥之晦恭惟蕴蓍蔡先见之明而发之勇挺松柏后凋之操而守之坚粤自易东共推斗北接武夔龙簉羽鹓鹭有嘉坤六二之直方当道豺狼安问狐狸聿逢干九五之刚健谓顔跖忠邪之莫辨虽尧舜聪明而奈何幸隂霾之划开赫阳光于晦蚀试尝读宥府编摩之两疏已条上皇家纲纪之一端矧乘骢当不讳之朝而冠豸立敢言之地想惊传为殿上虎羣小人敛迹避之彼局促如辕下驹有识者寒心乆矣地天之泰堂陛自孚然魏郑公为良臣不愿忠臣何烦弹击抑鲁仲连非国士廼天下士遄奉都俞某遭逢熈朝传诵蹇谔学锦制于琴瑟更张之后讵曰斗辟县而不为如蠒丝于杼轴空荒之余夫岂肃政防之所许清议之畏赤立奚忧每自赋先生铁作肝之诗其敢为此翁身是胆之事傥取缙绅之公论不废绨袍之故情虽笔陋墨凡尚能作石徂徕圣德之颂使山摇岳动亦将着韩昌黎谏臣之书翘想风猷栗如霜凛
　　代通王宰
　　伏以天各一涯几费池塘之春梦地方百里适分隣壁之夜光矧同班飞太史之鳬敬凭椟传故人之鲤时其后矣喜则跫然恭惟某官落霞孤鹜之辞英惊云游龙之墨妙斗以南斗以北独髙奎宿之躔江之西江之东两赞使星之幙曩闻画诺备极拊摩于以知寳婺之源頼有此玉山之秀昼帘之寂夜戸自恬大夫曰贤何乃奏瑶琴于五栁之县天子有诏尔其锵琼裾于万笋之班某一拜以还几年于此方买犊丛山之底谁念吾民之最穷想停骖野驿之寒曾入君侯之太息敢不三沭愿闻一言尧舜为吾君民母忧掣肘鲁卫之政兄弟繄欲比肩翘企金相庻几玉我
　　代通度侍郎
　　伏以容台进宗伯之班幸哉覩鳯岩邑从大夫之政属耳飞鳬敢缘一日之私切幸二天之近写之斐墨企此渥丹恭惟某官粹然蜀珍陈在庙琏贝宫胎寒而弄明月挟文响以孤锵蓬山秋老而吸朝霞眇尘氛其独立伟蚕丛之开国多麟德以尊朝上方嘉殿西角之头代不乏老东坡之手谓绵蕝之仪陋矣畴一洗之繄典章之盛郁然有诸老在毎读坛登礼乐卿之句雅知世推翰林伯之文司宗夙夜寅清尧有一夔而足侍臣日月献纳周其百世可知如使弥纶乎二三公之间必将铺绎其六五帝之学遹观説命尽展臯谟某不胜马迹之间关翘企龙门之岌嶪南而东之数千里何堪糊口之忙恍其惚矣五十年转觉许身之拙试之以制锦奈何乎棼丝瞻彼春曹兹予夏屋思昔世父识小异于千人之中有懐明公诵新句于百僚之上敢借此以借手傥闻之而动心爱其人者爱屋乌况复儿曹之在观吾政而观野雉亦惟父老之知
　　代通蔡总郎
　　伏以蜚声斗北烂其郎宿之晖出宰江东幸甚使天之近敢于传鲤告以眡龟伏念某汗青者流副墨之子窥诸父词林之根柢何碌碌未有竒借一官家世之蔓延宁鬱鬱乆居此虽张仪之舌在岂虞飜之骨屯粤自落南极知计左挟书册于关雪岭云之外化衣襟以蛮烟瘴雨之腥方与庾梅而别归又为陶栁而驱去思昔中牟之化今已在七不堪之间正复阳城之生亦付之六太息而已过不自料勇为此来安知债邑之穷介在丛山之底厥土刚燥岁无万寳之穣其民焦熬家乏百金之殖盖凛然其掣肘亦何为乎折腰独以鹪鹩之一枝适览鳯凰于千仞则其依向讵不切深恭惟某官以中郎人物之宗传魁省文章之印所谓有是父有是子欝然歆向之家其将使吾君使吾民盛于尧舜之世有美三衢之颂略如两汉之循民方佩犊而带牛时或鸣狐而啸鼠曰司直吾父母至则息潢池之兵观而曹皆乡邻岂欲为緑林之盗夺情而起革面如擕于此见信之及豚鱼亦焉用威之以貔虎是为素蕴上所深知若然则出总于军储夫岂惟有事于边圉侯谁在矣未尝不叹曰江左之有夷吾迟之几何亦将相戒以中国之相司马某靖言绵薄惟恐锦伤保障乎蠒丝乎择斯二者山岳也河海也孰能一之尚邀福于前人亦有辞于永世
　　代通余侍郎
　　伏以鹓班峻极所恃二天之我知鳬舄卑飞愿闻一语以自壮亦云僣矣其与进之恭惟某官语言宝宇之森罗人物玉山之秀整星辰而上江河而下要是文章之一竒泰华为髙沧海为深犹及承平之诸老垂璪深嘉其端雅锵琼几徧于清华顾今买爵之忧倍觉入流之冗臭铜之子忽已青衫毛锥者流弗如红腐岂不知贤愚之同滞此亦恐君相之欲闻深想中书宻勿之间妙有异日弥纶之畧廼制曰可惟汝其谐某不胜糊口四方之忙何堪重趼百舍之役出入梅花之岭巾屦亦腥浮沉明月之舟简编无恙初临岩邑恍在穷山遽欲赋归去来兮之辞姑亦作无可奈何之计安得近舍皇甫湜不使为足下之游谈但愿生识韩荆州傥尚记车中之半靣瞻斗以北如水之东
　　代通方提刑
　　伏以绣衣而立霄汉聿瞻使者之星墨绶而走尘埃切叹郎官之宰虽逈有天渊之隔方将戴日月而行敢以名闻道其懐仰恭惟某官周雅壮犹之老唐诗元勲者流当其挥玉麈于宗籓固已锵琼裾于帝扆胡为豻谳廼輙鹓班曰古者有德惟刑必吾儒然后知此矧我朝以仁立国于民生若恐伤之径烦丹笔之春尽布紫泥之防然金科奉九重之敬恤而玉山有一卒之呌讙繄我甘棠勤公行李持斧而捕盗贼想闻暴公子之威名骑竹而走儿童复见郭细侯之故事少驻凝香之寝难稽听履之朝某徒抱区区见为碌碌昔我世父窃意为生马之驹许以象贤乃画成类狗之虎归眡词林之衣鉢无忘家世之箕裘粤自落南几于败北尉溧阳而吟借家具宁免郊寒令彭泽而赋归去来欲从陶隠偶脱瘴烟之澁勒尚惊风雨之漂摇方自拔于选阶曾何知于县谱邑而谓之债邑盖亦望而凛然民皆可为良民或相安于拙者亦惟绵薄退惧锦伤一妇不织一夫不耕敢废农桑之课五刑有服五流有宅尚邀鞠草之仁
　　代通陈漕使
　　伏以遡函丈之席无日不仰于诸谈奉咫尺之书此意独驰于清梦谅记韩门之弟子自羞吴下之阿防毎闻华除有懐雅望虽莫激西江之水洗此倾思惟具瞻北斗之躔为之赞喜恭惟某官骨格金茎之露精神玉壶之氷吸沆瀣而餐朝霞几欲絶人间烟火之气被明月而佩寳璐要自是天上神仙之流方其驾蟾蜍而飞固已抟鹍鹏而上有用之学无施不能铜虎符竹使符两入三刀之梦木牛运流马运载歌万灶之屯谅迄外庸式遄中诏出骀荡经馺娑华涂在步武之间呌阊阖呈琅玕髙论妙语言之外佥所瞩者身其见之某肝鬲无竒头颅如昨夜读寒之雪已负初心晓看前山之云居懐惭色虽了痴儿之事不几俗吏之为事先生于兹有年恍记孔融之绛帐见似人跫然而喜宁忘范叔之绨袍
　　代通吴总卿
　　伏以遡魁躔于斗北于皇吾道之华分岩邑于江东幸甚使天之近仰荣光之下属贽弱翰之未遑如责以世俗事大之恭当已获门墙废礼之罪敢不自讼道其所懐恭惟某官由孟氏之后而得其传出汉庭之右而夺之气大对陈天人之槩内之治中国而外之治要荒此声扬梁楚之间上不负天子而下不负所学自其褎然子大夫之首固已辈诸名卿相之流方排阊阖呈琅玕之竒乃羞昆仑薄蓬莱而去盖以有事于边圉小烦出总于军储士饱而歌勇自百倍敌归相戒誓毋再来岂但使钱谷甲兵之问不至庙堂于此见忠信笃敬之孚非徒州里王人叙诸侯之上虽曰无以易尧贤者为邦家之光正恐思不见贾某所归戴者敢诵言之窃以昔者孔融登李膺之门犹叙先世夫子与老之契矧今事防何幸亲逢三千字而日未斜大父尝窥于竑议九万里而风在下吾翁亦并于英游睠言再世之逢雅有一日之好则其依向讵不切深爱其人者爱屋上之乌况复子孙之在观吾政而观桑下之雉所恃父兄之知
　　代通交代赵宰
　　伏以束带而见督邮肯为哙伍弹琴而治单父愧在卢前雅于伯仲之间最有子孙之契可无辞令道此情悰恭惟某官蔚然麟趾之英允矣虬髯之似吟剡水三更之雪此兴甚髙饱鉴湖一曲之秋其清可掬肆以烹鲜之政得于训鲤之传意其驾风云而上星辰易于决汝汉而排淮泗胡鬱绾铜之绪少迟鸣玉之班季方难弟而元方难兄共此阊江之渌周公拜前而鲁公拜后式遄汉殿之春某五技已穷百为皆缪菊荒旧径但欲赋归去来兮之辞茅葺髙斋讵敢作居无几何之计正有疵缪以累髙明四顾而解全牛慙新硎之发刃一洗而空凡马观敏手之挥毫敢告及之期敬诹行李之御
　　代通王仓使
　　伏以占使者之星粲魁躔于斗北愧郎官之宿分稠邑于江东睠言出岫之云共饮入闽之水闻里老父私相语矣谓乡先生其必怜之恭惟某官妙摛玉兎之毫几跨金鳌之背方赐对于蓬莱殿虽阿房赋第五而名益髙如起草于明光宫则词林世少双而文有体当其呈琅玕而□阊阖谓已朝阆风而夕昆仑胡为勇去于笋班廼肯平攽于粟庾意者皇华之使简于清燕之间若曰欲聚民母聚财何俗吏之念不到此自昔有人无法惟通儒则仁在其中切尝窥萧平原详试之才真不负贾太傅治安之防民岂无瘼公其有瘳苐闻芝宇之香遄直花塼之暖敢端此笏引睇于庭某技止黔驴朴如郑鼠三战犇北灯寒几絶于韦编一官落南衫老半枯于荷叶每赋澁勒槟榔之雾雨偶脱萧条茅苇之瘴烟迄班引于严宸复驱来于债县至则数家聚耳坐想吾民之穷知者几何人哉谁怜作邑之苦幸枌榆之相望岂桃李之不言于彼髙岗而鳯凰鸣虽逈殊于寂寞既成大厦而燕雀贺将自乐于栖迟仰黩盛心不任腼面
　　代通林泉使
　　伏以宝冶腾辉切仰韩文公之斗铜章课政有开苏刺史之天可无传鲤之书告以眡龟之日恭惟某官五鳯楼之巨笔九龙簨之大镛繇孔壁汲冡先秦古书以来口授若决云梦凡周诰殷盘庄骚太史所録手抉以分天章要是道山神仙之流尽絶人间烟火之气何至屈临于圜府听其乆去于方壸仰窥上心断有深意谓朝廷权山泽之利繄欲上足国而下足民惟君子知财货之源能使轻权母而重权子俗吏念不到此吾儒容可忽诸如其推铸金以铸人即所谓范模而范世三节召矣一陶冶之某鹿鹿无竒鱼鱼自守六题十二体故家之衣鉢犹存五车数万言矮窓之灯火良苦乃鬱鬱而居此岂区区之所期粤自落南几于败北偶脱黄茅之瘴通班紫禁之云竟分邑于山间如置身于井底飞尚方之舄敢以硎新而优为有造化之炉毋曰鑛顽而弃去
　　通权教蔡佥判
　　伏以挹芝眉于鹤府曽论师学之同扬木舌于鳣堂式借宾僚之重得君为代告我以情盖将绸缪朋友之交其必脱畧世俗之外云胡不喜乆已相知恭惟某官得中郎之异书摛君谟之妙墨尝防周官而独往岂惟识河汾王氏之传欲起汉儒而与言当尽得洙泗圣门之蕴方其披琅玕以呌阊阖谓且跨元圃而登昆仑奚为环滁山水之间肯寻欧阳文字之乐依芙蓉于俭幙漫穿从事之衫采芹藻于鲁宫毎重博士之席于以见斯文之寄其或舍吾曹而谁遄有蠒函置之渠观某粤从雨别坐想风期思昔老先生几眼空于四海每评诸弟子仅齿及于数人顾惟见收于犇北之余亦曽未快其图南之适推一防于别省鸡失旦而始鸣侪八恺于甲科鸿遇风而犹却孰为幸防辱在交承有嘉益友之分深敢叹广文之官冷山行六七里想未寒鸥鹭之盟云飞九万程恐莫企鹍鹏之化愿闻一语谨已三熏
　　通丁宪
　　伏以有美皆山虽逺长安之日于乐泮水聿瞻使者之星独抱遗经而来所恃防盟之主敢于传鲤告以眡龟恭惟某官得学问于阳东垂声光于斗北箫韶仪丹穴之鳯匪但甲科筹帷刳碧海之鲸迄安丙枕当其脑余吾而髓沙漠谓已朝阆风而夕昆仑乃频洪范之作咸无亦多材而自苦意者皇华之遣简于清要之间若曰欲聚民毋聚财何俗吏之念不到此自昔有人无弊法惟通儒则仁在其中苐闻芝宇之香遄直花博之暖谨书之笏引傃于庭某涉世最迂识字可数宁为鸡口仅推别省之一防垂上鳌头竟列首科之八恺既传胪于晓殿肆分教于康庐将求白鹿之遗书喜有伯鱼之故武遽传悲于风木永増慨于泮芹不得已而游琅琊山水之间所可诿者则欧阳文字之乐倚博士之席正俯首西南之诸峯扫相君之门已驰心东北之一不知其僣敬诵所闻
　　代赵丞谢解
　　伏以哦竹笑丞哉之负几羞澁于父书踏槐随举子之忙或揶揄其儿戱敢意鹄头之选偶分麟趾之晖窃伏思惟适有侥幸昔我皇祖笃叙宗盟乃睠箕裘易染膏粱之习俾同韦布自收翰墨之功此岂直角无用之文亦因以观平生之蕴如曰志于得耳则吾夫何慊哉盖场屋所以假涂宁忝有唐之科目谓辞章特其余事况复神尧之子孙凡我银潢无忘铁砚如某者襟灵不韵骨相最凡雨寒几落于檐花所未传者家学衫老半枯于荷叶亦多鄙其世恩泽祖笏以未甘弹儒冠而良苦虽技止雕虫之巧然功惭畵虎之难意者丹成而九返其魂胡为璞献而三刖其足场屋恍惊于昨梦诏书又逼于秋风战岂屡北耶雪案之灯故在吾亦欲东耳云衢之兴甚髙勇于请行幸而得隽此盖恭遇金石右文之化丹青左戚之儒德不喜决科肯为诡论王吉欲除任子深厌庸流乃从防于棘闱滥吹嘘于竽奏某敢不挈搜旧业就绪初心击水而抟扶摇如借鹏程之翼排云而呌阊阖敢婴骊颔之鳞
　　代汪表侄谢解
　　伏以圣天子新端平之政饬士习者再三卿大夫登贤能之书推礼乐于第一凛有卢前之愧喜无牛后之嘲何德堪之为幸多矣试尝谓士生尧舜之世谁不欲身致晁董之科矧惟琴瑟之更张岂复笙竽之杂袭风飞雷厉汉札十行地辟天开唐文一变乃酌计偕之额聿回儒学之心于然而来卓乎其杰犹共逐中原之鹿人人自谓得之至独为前列之龟区区秪有慙耳顾如某者仅若而人结发从诸公游窃考太平之典束书有四方志愿为君子之儒虽极知文举之才踈未易诋洛阳之年少一灯夜雪两战秋风思昔故家起龙鱼而洗日繄我季父有雕鹗之在天寥乎相业之无传幸而书种之不絶贾予余勇与众先登孰云扬秕之前或叹穿杨之巧邑有故事人多诵言谓畴昔当甲午之元尝魁北斗以春秋无己亥之误遄冠南宫意其气数之循环俾此功名之破的兹盖恭遇蜀文翁之教化今韩愈之声光抉云汉分天章涵浸诗书之泽呈琅玕叫阊阖醲薫翰墨之香言观才屈宋而道羲黄将使家臯防而人稷契玉我文明之治锵然熈洽之朝有嘉燕凝不知螽跃迄致辽东之献亦空冀北之羣某敢不连拔茅之征乗破竹之势鸟之鸷累百数而不如鹗已先雌伏之卑鲲之大几千里而化为鹏遄借雄风之便丹衷所属赤牍奚殚
　　代大兄谢解
　　伏以鴈行别省谬推李广之无双鹗荐计台乃寘牧之于第五事有出于偶尔人或谓之当然虽未信月评之是非亦姑免秋风之寥落尝谓文章虽有定价然而场屋特其假涂歴观隋唐以来问学之卑窃叹晁董而有科举之累波流之漫风靡以从至今日而谓之时文岂圣门所望于儒者吁几年于此矣谁一洗而新之如某者闻道最迂识字可数悲歌长铗饱谙世路之涛澜痴守短檠倦听雪楼之钟鼓尝抚周官而太息欲起汉儒而有言其如文闱哇陋之为不过书生呫毕而已乃难入筝琶之耳已久寒笔砚之心科宁有利不利耶奚必南之燕而北之粤时所谓可则可耳岂真愚于虞而智于秦幸而见收诚不自意兹盖恭遇鲠论子方之家世丽子西之典刑骢马退朝共骇铁冠之御史木牛流运誓安井络之边民言观才屈宋而道羲黄且欲家臯夔而人稷契玉我文明之治锵然熈洽之朝有伟防盟适为座主乃贾挥毫之勇迄今换骨而仙某敢不绪缉所闻激越其志独慙两宋弟不可以先之要有一韩敌自为之惊耳勉防行矣当亦褎然
　　代谢陞陟
　　伏以十室必有忠信锦制何功一字严于春秋褒讥甚宠不图今日复见古风每观世道之波流窃叹人情之澜倒一雕挟兎则必子公帝城之书五羊易牛猥曰孔融通家之契势利之合习俗所同故天下无公是非惟视缄幐之巨力虽常情有私好恶难记绨袍之故人矧如虮虱之官旁乏蚍蜉之援未及识荆之半面且防蟠木之先容傥然取之猗与盛矣顾某碌碌徒抱区区盖尝从诸老之游未甘为俗吏之事簿书耳狱讼耳固已在七不堪之间保障乎茧丝乎直付之六太息而已曾何材谞而有声称岂闻下堂之言遂取沟中之断剡驰雄墨绅佩雌黄月明而乌鹊依岂待绕枝之三匝水击而鲲鹏化是为运海于一飞此盖恭遇如古人之特逹而急于贤慨公道之寥而立于独耻胁肩而进者宁取吕医山人以为髙市骏骨以先之不缘谏议书信而后予恭惟盛德有激懦衷某敢不自庆所遭勉思其至一经品题便作佳士敢辱知已毋失名誉善事上官不为私谢第持家训仰报师门
　　代谢荐举
　　戴刺史之二天秋逾戍得将军之一诺春在桃蹊庻其无锦制之伤否则奚衮褒之宠于以借口敢无铭心盖闻吾侪私相谓之辞毎叹天下无可为之邑簿书耳狱讼耳固已在七不堪之间保障乎茧丝乎直付之六太息而止况复堕鼎汤之沸安得彻壶氷之清凡其戴星而来例皆数日而去茍赦其不闲教训而免于罪戾为幸已多遽许以备着勤劳而逹夫政经则吾岂敢有如某者仅若而人抑尝观循吏传之所书未甘与流俗徒而为伍慨鲁恭不可见已邈乎乳雉之仁然武城亦奚为哉筦尔割鸡之笑一用其拙三年而余人谓斯何戒尔西征之行李侯谁在矣有吾东道之主人眼惊雄墨之飞颡泚雌黄之过此盖恭遇妙探拔茅之繇无忘采菲之诗一气转而天下皆春随试洪钧之转九里润而京师防福豫储丹扆之求虽防袜线之材亦轸袴之念藐兹去尹辱在诸生某敢不祗此溢言作其懦志去之日如始至谨以书子张之绅矜于人曰已知何啻执李膺之御
　　代谢任满
　　种彭泽之栁化工倍费于春晖熟楚邱之归兴已浓于山色如释百钧之负凛有二天之临敢不书绅跂兹解组盖今日无可为之县在吾曹微防取之涂非不知为保障为茧丝之两难宁偿邑债亦惟曰有社稷有人民则一耳第守官箴幸而令更诚不自意伏念某朴如郑鼠技止黔驴操刀而制锦其伤实多曾何一日之敢暇学缦而安亦在乎熟比及三年而有成始为此来已甘汰去承乏于十羊九牧之后无怪乎征税之籍虚相仍以二蝗三旱之时转觉其催科之政拙毎旋观而叹息不图至于今兹靖言所遭厥惟有自此盖恭遇汉循吏传之嘉政古君子儒之盛心休休焉其如有容尽入胸中之云梦皜皜乎不可尚已讵知皮里之阳秋洪惟包涵毋庸束湿谓治道去甚者耳未害许丞之聋虽抚字奚劳之云亦满阳城之考某少焉交篆行矣班庭故将军无能为岂愿狐濡其尾新令尹来何暮尚虞狼拔其胡式觊矜慈是为终造
　　代谢除华文阁直学士
　　分梱边城蔑闻治状进班邃阁猥玷除书盖恳切而牢辞者凡六章其趦趄而未遑者余半载终莫回于成涣亦窃虑于凟防虽李广数竒正不羡侯于校尉然汲黯妄发或疑敢薄于淮阳早夜以思进退维谷正恐酬恩之无所复虞留令之有诛冝贬而褒以荣为惧伏念某马齿加长鼯技已穷王事靡盬不遑启处报国之心犹铁王事多难维其棘矣忧时之发欲银旋观兵气之纒可骇旄头之彗孰御强邻之见逼尺土皆安盍来羣防以防秋寸隂是惜今乃脉络之不贯安得精神之自强内阻外讧事已至此朝奏暮报人尚迟之胡为书檄之交驰竟令嵗月之虚老思虑所及梦寐亦惊若然则进直于西清亦奚以少寛于北顾言观纶綍有腼缙绅兹盖伏遇妙造化之权公刑赏之柄陈十事以坚帝意首及人材有一德以享天心力扶世运进言之暇劝上勿遗使非意之侥逾迄不容于控避某已上丐骸之请难忘刻骨之铭一夫向隅为主忧岂敢懐于畎畆四郊多垒则臣辱慨徒死于封疆
　　代谢除军器簿
　　班聨廷理俾共赞于边筹簿最司兵忽骤还于朝着何过听之及是感误知而凛如伏念某早由诸生偶窃末第遭时多事顾毛锥子安用哉不学少文盖黔驴技止此耳徒以叔舅适当于梱寄得同子姓参典于军书毎慙区区纸上之传焉有婉婉幕中之画纵或因人而成事其敢贪天以为功展我甥兮孰云无忌之酷似有吾道在自甘李广之数竒惟公朝欲増重于制垣故内幕亦屡膺于宸綍启刑书而庻中正未遑入佐于法卿除戎器而戒不虞乃复叨居于短簿况伯舅长锜栏之务在一时为氷玉之荣虽自为谋殆无过此兹盖恭遇以吾身为世道之标凖以吾心为人物之权衡妙斡一元措天下于四维之固兼收羣防举明主于三代之隆曾防葑菲之遗于乐菁莪之育致兹冗散亦被生成某敢不服此厚恩勉防逺器弓人为弓而矢人为矢将技艺之咸精智者谓智而仁者谓仁惟钧陶之独运行瞻光范尽布轮囷
　　代谢除端明殿学士淮东制置大使
　　羽书旁午兵氛未靖于穷边紫殿陞华军纪聿严于大梱此固庙谟之宏逺其如物望之卑凡既莫遂于恳辞不得已而昭受敢告吾相恐负已知盖闻祖宗之盛时已分文武而异辙储书禁殿所以优崇笃学之儒授钺元戎所以假借驭军之柄岂有俗吏而班之中秘岂有庸材而使以大名顾天下安天下危两注之意然闑以内闑以外一惟其人藐是防踪畴当重寄伏念某头颅欲老肝鬲无竒对越一心虽誓不以敌而遗君父驱驰五载乃未能安边而立功名间者援师之西防报彼戈之北是殆因人而成事其敢贪天以为功夫何异数之便蕃抑重微躬之惕厉思昔先考遇知宁皇凛有威名犹加大于十稔无尘之后奋繇科第仅遗荣于九原莫起之余岂伊不肖之孤克迈前人之睠此盖伏遇爱人材如防元气兴治化如播大钧非道不陈于前惟天保采薇之次苐有谋入告于后皆车攻枤杜之规模盖尝欲厘百工而庻绩熈岂但曰整六师而四方服顾瞻东鄙幸御北风故宁就録焦头之劳毋或乆勤拊髀之叹致兹庸亦误褒纶某敢不永矢捐躯无忘尝胆惟上防莫如于自治畴非借箸之时彼逺人何有于常强但励枕戈之志忠愤所激临鉴在兹
　　谢除礼兵部架阁添差制干
　　伏以赞画戎垣恍失邯郸之步防名故府又为淮海之逰江山未厌于逢迎岁月几何其契濶一陶厚矣再驾瞿然伏念某蠧简故贫牛衣犹暖半畦夜雨甘自随黄独之镵两鬂秋风已不作青衫之梦等辈迫之于场屋词章奚有于度程亦惟山林鄙野之人未解世俗媕阿之语宁为鸡口虽别闱先诸子之鸣几上鳌头而当路斥老生之戅时已不偶今其谓何故方解袯襫于田间未免化兠鍪于塞上毎懐士稚风涛作击檝之声窃愤元顔沙草瘗沿边之骨顾频年之多事岂吾国而无人乃飞尘余赤野之灾而凄雨啸青燐之鬼宁复烟火万里之气象秪伤山河两戒之圗书恨无能为惟有痛哭谓此曹宜束髙阁请竢太平矧多病欲归故庐自知坎夫何误渥仍赞旧知与闻典故之藏増重宾僚之遣繄错节盘根之无取然轻车熟路之可寻芍药扬州叹已老三生之杜牧桃花春观笑重来前度之刘郎大哉坱圠之中容此么微之贱兹盖恭遇以帝典熈庻绩以皇极受羣材日月亭午而无斜隂已开治象天地既交而成泰道尽入钧衡念众星共北太乙之居属大梱重东诸侯之寄遂使菁莪之乐育亦勤棫朴之能官某敢不夙夜在公东西唯命文书盈于几阁固非庸陋之堪任胜筭运于筹帷式觊艰难之共济庻洒腐儒之耻用酬真相之知
　　谢制使赵端明
　　伏以无补玉垣满当解去误尘金耀趣使复来盖三腾荐祢之章喜再有依刘之幸自嘲元白倍费雌黄伏念某起山林憔悴之余极门地单平之最抱璞而泣莫知我兮鼓瑟虽工其谁好者何一望末光之始如三生夙契之欢政以冷官愁紫逻之云乃不暖席入青油之幕癖而自信眡胷中耿耿者尚存愚且弗移与世间落落而难合敢圗国士之遇独推男子之竒行天下得此于人固亦寡矣观逺臣之所为主若将终焉适老亲一病之几危而羁官百忧之交集兄伯遽沉于泉壌室庐乆化于灰埃坐销少日之壮心毎拭故乡之老泪居官何乐幸已近及之期将父言归岂但为诛茅之计用不惮家山之幽阻亦讵知俗驾之勒回粤思故府之藏仍赞元戎之画斩新秋色乆忆松江之鲈依旧春风重跨扬州之鹤世有推之去耳谁肯遮而留之永懐此恩欲报无所兹盖恭遇以身许国以人事君谓安边竟立功名虽不假一狐之腋然识时务在俊杰尚或取九牛之毛旋观大幕之间尤増敝帚之重雅相叹赏寔异等伦故凡奏牍于公车罔俾谢恩于私室盖他人知其一未知其二何有何亡独我公至于再而至于三不进不已遂还去马无弃前鱼某敢不铭而书绅行矣襆被丈夫当济四海何必中朝之官烈女不践二庭宁负平生之志勉圗已试无忝所知
　　谢呉总侍
　　伏以身落边城乆已思鲈之梦名联故府居然骑鹤之游所忧负临贺之知敢曰失邯郸之步亦云幸甚请具陈之伏念某起山林憔悴之余极场屋摧頺之乆抱璞而泣莫我知兮鼓瑟虽工其谁好者傥不遇天下第一人之杰将复有平时日五色之迷盖刑赏忠厚之文前辈犹疑其门下士而寘之次惟有物混成之赋识者始觇为公辅器而擢之魁故虽试别闱而主司喜韩愈之竒然至对殿庐则当路斥子由之直方抖擞田间之袯襫竟低回塞上之兠鍪所頼王人实维座主谓夜半既传于衣鉢岂春风不寘于襟懐逢人而説项斯何惜牙齿之润下车而荐文举相期羽翼之成夫何俗驾之勒回大负公车之剡进乃典司于金耀仍画诺于玉垣芍药扬州叹已老三生之杜牧桃花春观笑重来前度之刘郎苐懐此恩欲报无所兹盖恭遇兴礼乐如诸葛亮而无其短陈天人如董仲舒而无其迂以皇极受人材盖将为他日股肱之备以论语治天下岂惟滋后生口耳之传用能得士于履屐之间毎亦观人于笔墨之外遂还去马毋弃前鱼某敢不铭而书绅行矣襆被所考试士踵为宰相当不愧权德舆之知问无恙外贺得主人幸自致李中丞之侧永言称塞惟有好修
　　谢庙堂
　　天地开除一贤柱石山林深宻羣蛰风霆故虽肖翘蠢动之防亦在坱圠陶钧之数伟哉造化可以隆平某闻持天下国家犹权衡此首轻则彼尾重譬君子小人若氷炭众隂长则防阳消试尝还观二三年以来岂但可为六太息而已朋比成痼寒之疾奸防推狂倒之澜夫然故举世无公是非尽网空诸贤之去而未已此身有小利害掷笔叹名节之壊而不慙厥有由哉嘻其甚矣圣上离照于乆储神之后干旋于一反手之间爰立真儒旁招俊彦昔何为者鳅鳝昼舞而狐狸夜号今则易然蟋蟀秋吟而蜉蝣隂出弓旌所及冠盖相望孰云风飞雷厉之初亦起月钓云耕之辈如某者晩未闻道愚不识时木居士经几度春自怜传癖毛锥子乃作此祟盖坐文穷鬼擘口而草东梱之书璞刖足而种南山之豆三年牛下谓休此生一枕鸥边敢作他梦适防我公之大用遽令去妇之复还上方稽之乾道而等之绍兴聿咨荐进士虽弃于熈宁而用于元祐何愧行藏我仪图之孰主张是兹盖恭遇以伊训任天下之重以戴经统吾道之传立大政兴太平世頼有股肱之喜开众正杜羣枉帝知无毫发之私用能索之麋鹿之羣曽不弃此虫鱼之注某敢不赋菁莪之乐育连茅茹之彚征防而学壮而行傥遂书生之志人所弃我所取难忘国士之知茍负初心有如皦日
　　谢执政台谏
　　云耕月钓乆坐文穷地辟天开聿回化造虽亡羊之惑可为扼腕而屈蠖之伸殆已防心不圗黄纸之除亦到青山之外伏念某自与少可所遭輙竒方仕之萌盖授经白鹿之洞维家之棘竟尼轫青牛之车意坱圠于此时已胚胎于兹事乃使环滁而读醉翁之记因遂临淮而为辩幕之賔时则议诸梱之不咸甚至勤九重之有训彼陆贾者本欲交欢平勃之间如晁错何适自取亡吴楚之削慨念一时之建白无慙万世之汗青以羣狐昼嘷之秋岂两虎私鬪之日盍弃寻常之隙具陈咫尺之书如能披肝胆而布腹心物亦为之感动或尚事形骸而分尔汝世自有于是非于时然雍之言即授相如之简文成数刻宁误祸机事系三边敢为身计谓相桧以和叛清议谓贼檝以和误圣王谁实主之患无大此犹记缙绅当日之传诵或尘冕旒乙夜之览观曽几何时闻中国之相司马其孰为罪殆弥天之释道安用烦柱后之抨弹追咎幕中之属藁家客马周所为也岂惟趣召之今无后世子云必好之聊复解嘲而奚有盖已屈平问卜詹之岁曽防子公入帝城之书若将终焉何意今者鹤警愚公之梦犬惊去妇之还所谓起公道于寂寥之余扵此见盛世有清明之象兹盖恭遇执政以至公开众贤之路以乐与立太平之基黄钟鼓而万宇春地天交泰惊霆轰而羣蛰奋岩穴为空肆令憔悴之踪亦在欣荣之数台谏以至公杜羣枉以乐与基太平某也忠某也回未尝一日无君子之论孰当陟孰当黜方以此身主吾道之盟是用包荒亦容连茹某敢不拔除笔墨之祟揫敛山林之心三年不飞不鸣既乆知命义之戒百世而上而下方将求义理之归
　　谢丞相
　　子来几日慨懐归去之辞礼絶百僚敢意褒荣之字妙钧播于坱圠粲神光之陆离永言藏之可谓遇矣伏念某起于樵牧僻在山林古心古貌而读古书自忘其拙圎行圎言而应圎物要匪所长故虽碌碌以无竒亦毎落落而难合不自意扬州之后谁其误老子之知季鹰忆莼菜而言还方且泣数行下何逊为梅花而再往则已难顷刻留顾女无丑好而见妬者事之常然心有是非而顿异者机之骇吾亦从此逝矣径寻三迳之盟未尝过而问焉恍隔十年之梦嗟短檠其永弃倚长铗而不弹防班文德以听麻知董戎昭而授钺长者絶子子絶长者有邀元亮于道中将军负腹腹负将军欲致石洪于幕下众人固不识也夫子可复许乎独自伤惊饵之鱼今安用乗轩之鹤政恐重烦于指目亦尝尽布其腹心乃勤翰墨之光坚如金石之约岂两鲁生不至固亦博士之所羞彼一范増何如未必楚王之能用至则间忌之入不逃忖度之私盖上宾自有于郄超谅下客难容于毛遂次不用言大不行道我则奚为向以国士今以众人是殆宜去深鍳覆前之辙亟回兴尽之舟既与世以无缘因抗章以有请谓径卧一邱而已足初不失于屠羊惟曲成万物而不遗将复充于振鹭粲然云朶来自日边将令论著于道山仍畀潜华于郎省夫何为者有移光范之书止或尼之倍费化钧之铸仰窥妙画莫赞元工兹盖恭遇学足以为帝者师言足以为天下法治象如一阳之复迄回厄运于熈平兵氛无半燧之惊坐寘边陲于宁乂念中国边庭盛衰之变在君子小人进退之间故凡夹袋之捜罗至饬缇函而酬酢重念某已上有司之廪禄乆稽幕府之文书纵微我公厌薄之心宁免等辈嫌疑之迹天地寛如有碍方知行路之难田园芜胡不归终觊还山之乐敢因谢幅并控恳悰
　　又
　　某丐归田里本为出幕之谋需次江城更冐分麾之宠茍有以借口而去岂不胜强顔之多即日就涂再旬抵舍相国之赐大矣今日其谓斯何亦曰求仁而得仁庻几可止而则止盖如某者戅以为直执而无权始为建议而背之不忠未解公孙之诈与人商论而不能下气自取昌黎之穷倘非一转于化钧将必重罹于谤熖吾在汶上矣今奚费于移文君薄淮阳耶敢更陈于免椟
　　南康到任谢庙堂
　　一麾江海敢圗缩戍之期三迳林丘莫遂投闲之请言秣其马式开我龟敢告至于钧衡请具陈于竿牍伏念某受命于独许身何愚蠧鱼之癖不除信书成误麋鹿之性故野与世絶踈但知恶元子之圎宁解乞天孙之巧汲黯妄发或者亦多惮之李广数竒不过不得侯耳无可柰何莫中之辩盍归乎来谷口之耕径削牍以丐祠幸出纶而予垒樵牧既还其处所禽鱼皆觉其欢欣方将娱忧舒悲一发于诗政自伏隩潜深无关于世使穆生去弗果安知不楚市之钳彼和氏泣奚为曾未毁荆山之璞乃趣齐邱之戍已传张翰之归诏恩弗许于辞行心口自为之相语晦庵往矣宁复斯人庐山髙哉妙絶天下将不负平生之目且饱观老子之书兹盖恭遇以立道统为帝师以聚人材为相业当端平琴瑟更张之始律吕调而正声谐及淳祐鱼龙杂袭之余雷霆轰而羣隂蛰天开一泰公得众贤不惟中朝无梼杌饕餮之俦亦欲方国有渤海颍川之政还观近者厥亦伟哉谓先儒所藏书存而俗吏乃败人意周濓溪几传至此毎慨思貂续之难范文正一笔勾之何枿去狐贪之勇遂承人乏夫岂才堪某敢不近戒覆车逺窥往躅第渔取适遭于竭泽恐书痴无救于陋风杞菊赋成未免有吁先生称太守之诮兰亭帖在盖备闻以着廷还郎省之言其永宝之非敢望也
　　两易邵武军谢庙堂
　　同舟遇风其敢视人之溺邻国为壑不虞按吏之遥脱非覆帱以如天谁与转移而易地某知自矣请具陈之伏念某穷且益坚愚而自用当汲黯之妄发不能为性命而忍须臾虽李广之数竒未尝以屈辱而遽摧沮故知有是非不知有利害毋得罪防独宁得罪髙明平生所为毎坐如此防守庐山之荒垒正临汇泽之重湖飞扬舳舻惟餫舟之凑集堕突阛阓甚羣盗之啸呼毎挺刅以骇我民至杀人而尸诸市可为太息莫敢孰何岂惟雄霸之风乃见清平之世此而不戢乱亦非难痛绳治之真是驱龙蛇而搏虎豹稍惩艾矣幸无舞鳅鳝而号狐狸独有湖广之纲梢敢据康庐之石闸薄人于险竟致漂沦吁天何辜有来赴愬然则为之长者得不追而杖之夫奚桀黠吏之单辞已触权贵人之盛怒冠虽不以苴履人谓斯何水之激可使在山虑不及此其所谓之体统实可骇于文移纵自卧上床使客卧下床未除豪气然君处北海寡人处南海胡涉吾疆骤腾劾奏之章重费并包之度此盖伏遇以皇极容受以大明照临谓尔湖广谓我江东了然汉地理之志劾此隣邦劾彼朝士岌乎唐藩镇之忧于其不得已之中示以聊复尔之意蔽自宻运薄言对移失一老兵得一老兵似无伤于毫发待以国士报以国士敢敬布其腹心尚念某草茅之习固然萍梗之踪方定若曰统临之部本无界限之分恐郡国难而朝廷处之亦难既江东可则福建奚其不可畏首畏尾吾身余几谁云天地之寛何簔何笠尔牧来思孰与山林之密敢因摧谢并以恳祈
　　邵武军到任谢庙堂
　　以栁易播尽出寛恩自江入闽已祗逺戍讙曰老生之直谅备知吾相之曲成庻几此声坐以无事盖樵外之为郡多风波之悍民问马及羊莫施钩距带牛佩犊动以兵争固尝弄锄挺而贻丙枕之忧至今解纲纽而无甲令之惧真喜则人怒则兽之处属方有于小惊迨车如栖马如狗之来乃亡何而自定岂龚遂能安渤海之盗岂汲黯能寝淮南之谋事有偶然况如某者徒以柔不茹刚不吐或严惮之苦夫用之行舍之藏孰主张是比触权贵人之怒已归去来之辞或曰自近移逺宜若贬然讵容坚卧如使以退为进是谓过矣必毋留行冐焉此来吁岂得已不圗狂狷乃有声梁楚之间或可辑宁俾无异鲁邹之俗闻之道路相与诵言无犯有司是尝折南阳帝亲者颇哀老子其将如痴儿官事何幸此危踪转而安迹此盖伏遇以六经熈帝载以三代育人材不得中行而与之宁使负草茅之气吾见君子斯可矣毋令坐口语之愆乃陶坱圠之钧丕失邯郸之步某敢不愈坚苦节无纵诡随所恃本朝清明直为壮而曲为老罔使初心变化前日是而今日非惟有拊摩是为称塞








　　秋崖集巻十九
　　钦定四库全书
　　秋崖集巻二十
　　宋　方岳　撰
　　启
　　通李帅制冬书
　　雷在地中复日増绣壁之红子为天之正春丽油幢之碧若时龙綍式对麟符某官声明黄钟之和文物清台之瑞长啸而却边骑喜鲸海之波澄髙卧而防国门觉蜺旌之云暖方勒勲于汗竹肆委贶于浮葭雕戈淑旂其视尔师鼯鼠已消于隂慝衮赤舄入趋王觐鳯凰遄覧于阳晖某辱出师墙遥瞻帅钺纪汉宫之迎至屡惊节物之峥嵘吹邹律以破寒难既襟期之磊磈其为系颂第剧蕴悰
　　通吴总卿
　　子为天之正日极南躔之景雷在地中复春连北斗之魁喜缇室之律囬觉总台之云丽某官天人三防礼乐百年方排阊阖呈琅玕之竒鹓鹭集九霄之晓乃羞昆仑薄蓬莱而去貅饱万灶之烟要不为纸上已陈之言姑将试胸中有用之学鼯鼠尽消于隂慝聿逢刚长之休鳯凰遄覧于阳晖式对亨嘉之防某遥瞻卿月丕戴使天吹邹律以破寒觊放梅梢之暖朝汉宫而迎至倚飞芝宇之香其若颂言莫殚襟抱
　　通刘徽州
　　雷在地中复葭飞缇室之书子为天之正梅浥练溪之暖懽腾燕寝颂浃鲸尊某官声明黄钟之和文物清防之瑞朝昆仑夕圃岂但曰一二千石之良左浮丘右洪崖乃肯赋三十六峯之秀于穆袴襦之最有来纶綍之褒坐而尧言进而舜趋已觉觚棱之天近前有召父后有杜母何如防卫之日长某式对亨期丕承刚德纪汉宫之迎至屡惊节物之峥嵘吹邹律以破寒更探阳和之消息其为瞻咏苐剧蕴悰
　　通赵通判
　　騐长安之日五纹添弱线之红瞻别驾之星一札奉香泥之紫嘉亨之防刚长惟休某官翘秀银潢搴华瑶海跨蓬莱而餐沆瀣要是斗南之人排阊阖而呈琅玕自奏河东之赋练带何烦于骥足纶褒已下于螭头七日而一阳生是为天地之泰九迁而三节召式符朝野之需某遄覧阳晖丕承隂赐春回邹律易消穷谷之寒云丽鲁防更放孤根之暖其为系颂未易名言
　　通知县
　　律应黄钟之宫云酣葭暖春到青山之县雪沁梅清有嘉双鳬舄之飞遄袭五鳯楼之喜某官民自得于弹琴之外治不出乎读书之间羞昆仑薄蓬莱乃肯同于余子呈琅玕叫阊阖当不减于诸公倚催鸣玉之班丕对绾铜之最吾道亨矣想赓酬鹦鹉之杯帝曰俞哉其献纳鹓鸿之陛某分辉邻壁驰颂庆庭吹邹律以破寒莫既襟期之磊砢纪汉宫之迎至苐惊节物之峥嵘
　　回黄黄州
　　强圉协洽之年剥余必复上元甲子之厯隂极而阳敬诹葭室之春劳竹楼之月恭惟温其爱日瑞则庆云黄州氷雪之胸六宜在否赤壁风月之笛万顷茫然式对迎长思皇受祉某掉头欲去拜手未能孤鹤横江乃飞落东坡之字一牛耕雨恐归寻西崦之盟
　　回丘运使
　　绣壁春融有永汉宫之日缇函晓袭聿飞郇翰之云佩雅意之相宣愧颂言之已后此盖某官文成唾玉谊重断金惠我双鲤鱼共喜甘芬之错落出呼五花马第惊节物之峥嵘
　　与丘运使
　　玉筦春回已动扬州之梅兴霜台云暖遄飞词掖之芝香若时繁厘集我儒彦某官苍璧之粹秀黄钟之函和消羣慝于六隂慨有澄清之略复亨期于七日徯陈平治之谟式对迎长于皇入觐某闻欢声之旁午嘉幸防于同寅赠我明月珠敬佩书绅之感报之青玉案敢忘献袜之铭
　　与宰执
　　晓奏观台苍箓纪五云之瑞暖回宫壁洪钧转一气之春维时元臣克受蕃祉某官履日月之防见天地之心坐庙堂而进退百官尽消羣慝斡造化而开张万物潜复初阳茂迎爱景之长有衍丕圗之庆某属分梱寄遥企阶符天子之宰通神明谅臻纯嘏太平之期当今日式对亨嘉
　　与侍从
　　霁景浮空云纪鲁台之瑞初阳袭筦春回邹谷之寒有伟禁班丕承帝赉某官苍玉粹秀黄钟函和择一中庸消羣慝于六隂之极与众君子致亨期于七日之间嘉此迎长既多受祉某谬将使指莫贺宾荣暖入孤根已动扬州之梅兴晓传殊渥喜闻词掖之芝香
　　回潘宰
　　鲁台书至聿来七日之亨潘县回春已上三年之最惟时纶检式对缇葭某官有氷其相如日可爱暖入丈三之景颂如之何径排尺五之天防且归矣某放还山墅乆典朝衣裹章服揖上官要非闲居者之事登灵防认云物已见上方之归敢修记室之辞往代扫门之礼
　　回诸邸
　　倬彼鲁云必书为瑞温其赵日可爱如春维周宗盟自天茀禄某官土圭之正玉琯之和于嗟麟兮式时公姓众维鱼矣裒对天休福履绥之君子乐只某明农未遂介寿无由节物峥嵘第惊老朽文章尔雅徒负褒荣不敏之辞何足以谢
　　回枢府
　　日行北陆六琯初飞云丽西枢五兵不试于皇亚岁克相明时某官舒为庆云温如爱景顔氏之复萌动一阳孔圣之时防逢千载与国无极对天之休某免牍未俞庆函敢后耄及之矣惟有赋归歌以讯之亟其爰立善颂无斁德音不瑕
　　回从籓
　　天回馆葭室浮春地重价籓荷嚢锡羡若时亚岁裒对殊休某官一阳刚方六气纯厚俗熈爱日暖入袴襦操凛层氷蔚为冠冕迎长有庆登最维良某退然衰踪辱此华翰颂言无斁聊附回翔归兴甚浓苐増摇曵
　　回京尹
　　律囬天统阊阖日长春洽王畿觚棱云暖思皇工尹介尔邦休某官体备四时气函六琯为国喉舌于穆论思满腹精神遹先弹压萃只茀禄昭哉荩臣某耄亦何为归则甚力恍惊日至葭室阳生终必天从茅檐晓曝未央感戢敢拜重勤
　　回殿岩
　　土圭袭景玉帐浮春有赫虎臣聿来厐社某官以国心膂为王爪牙羽林神兵阚其有勇观防云物于铄我师某政尔感时遽勤飞翰瞻言摧谢不尽铭藏
　　回朝士
　　黄宫气应一线日长紫殿班回五色云见端人萃止吾道甚休某官凛有岁寒温如爱景瑟彼葭琯阳长隂消于粲瑶林日光玉洁有邦之庆乗时以亨某退然衰踪辱此华问渠央感戢敢拜重勤
　　回监司
　　六琯云飞有开亚岁一防春郁于乐明时某官裒对初阳导迎纯嘏既书鲁史非雾非烟宜布尧仁如天如日某老惊节物愧见书辞槐位朞年屡陈耄矣茅檐爱景终赋归与徒负颂言未央感戢
　　回郑少傅
　　春浮缇室遄复新阳天启经帷有皇旧弼帝王之学造化同功某官治格端平身为元气至今化日宫线屡添共徯书云衮衣再入与国无极对天之休某久问归期聿逢亚岁土圭莫测坱圠无垠调鼎重来太平有象于乐夀岂未央颂言
　　回杨郡王
　　日躔北陆肇正天元春入南阳聿连帝畹黄宫浮暖紫极流晖某官一气之和五云之瑞为国元舅自牧以谦得易初爻不逺而复皇明所烛景福来同某乆欲垂车未遑削牍华星字字猥奉函书鬂雪茎茎第惊节物
　　回郑监丞
　　爱景雪融黄宫初暖老仙云卧白日自长谅深丙枕之思宁久午桥之梦某方修袜颂遄奉缇函君子有酒防且多更厪蚁泛治世之音安以乐式徯鳯仪
　　贺丞相
　　荔挺芸生一阳初复栁舒梅放万象皆春有皇播物之仁尽入迎圭之景某官识参造化德备中和众正进而小人消君臣胥庆羣隂退而吾道长天地开除一气洪钧八荒夀域某藐为宗翰莫望台符坱圠无垠但觉观防之云暖太平有象永依化国之日长
　　又
　　天地开除一阳生而羣隂蛰国家闲暇众正进而万象春某官行孔之时学顔之复经纶天縡有开刚长之休阖辟神机尽屏私邪之沴皇明所烛景福来同某藐是宗莩莫瞻台极春浮缇室已先南北之枝云烂衮衣徒东西之府
　　回景献邸
　　一阳萌动缇室春浮万象开张藩房天近有伟亨嘉之防聿开刚长之期某官自牧以谦不逺而复温其赵日敛为可爱之阳和倬彼鲁云要是太平之瑞气对天之祐与国同休某近别讲防遥瞻宗翰景长宫壁喜添一巻之书暖入圭躔茂锡百朋之祉
　　回荣邸
　　日长宫壁已浮葭律之春天近藩房有韡棣华之鄂裒时之对与国同休某有事紫坛未瞻翠水忽枉五云之翰谦以先之又添一巻之书复其亨矣
　　回郑丞相
　　天地开除一阳生而羣隂蛰国家闲暇众正进而万象春于赫休期相时元宰某官运玑衡于皇极熈宇宙于洪钧天下再太平一卦爻之消长治世小元祐六律吕之中和有嘉播物之仁尽入迎圭之景某粤从督幕落任庐山南枝暖而北枝寒夫岂化工之意隂气剥而阳气复言观坱圠之春
　　通州府年书
　　阊阖开黄道聿新鳯厯之元燕寝凝清香诞辑虎符之瑞春融蔟管颂浃椒盘某官气函玉烛之和识造玑衡之妙昔无襦而今袴汗青遄纪于竹书言如丝而出纶泥紫已涂于芝宇地天之泰朝野所需某三见娵訾一归坱圠云深防卫谅鸣璆蚁泛之春日转觚棱觊锵佩鸡人之晓中和之咏熈皥惟均
　　通通判
　　春皇抚宇宙聿新鳯厯之元霁色满乾坤诞辑熊轓之瑞云酣簇管香沁椒盘某官气函玉烛之和识造玑衡之妙治中半刺史喜光风霁月之平分新安古富州觉练水屏山之増丽于皇涣渥式对泰亨某三见娵訾一归坱圠暖融泥轼谅鸣璆蚁泛之春晴转觚棱觊锵佩鸡人之晓康沂之咏属邑惟均
　　通教授
　　春皇抚宇宙聿新五鳯之元霁色满乾坤诞辑三鳣之瑞云酣蔟管香沁椒盘某官发括山烟雨之竒浥石门洞天之秀捕龙蛇搏虎豹骇观昌黎竒怪之文骑麒麟翳鳯凰雅有周公太平之畧猗与紫綍美彼青规某遥遡匿犀敢忘传鲤先生自此升矣春浮柏叶之觞馆下立而诲之云丽槐隂之市衷丹所属楮素奚殚
　　通幕职
　　经谓一为元瑶厯更新于蔟管阳内三为泰琼裾盛集于莲池时若青规诞敭紫綍某官识造玑衡之妙气函玉烛之和幕府粹精不妨寻练水屏山之胜江城寥泬岂乆稽粉闱琐闼之游肆及正阳涣流春泽某陆沉僚底三易岁端浮蚁沁柏叶之香莫尘燕厦朝马踏梅花之月遄觐鹓墀其若衷丹难穷楮素
　　回王知军
　　青旗催晓遹新鳯厯之端皂盖班春诞辑虎符之瑞某官庆流防卫恩浃边城式遄尺一之需懋对茂三之泰某滥尘乌幕肃奉鱼书遥瞻竹使之华已后椒花之颂
　　回诸县
　　苍龙易次青鸟司辰遹新花县之春于穆椒盘之颂某官政成三异仁及一同懋迎寅令之和丕辂庚牌之召某未遑削牍猥辱飞缄愿言调单父之音相与布正王之泽
　　回丘宪
　　彼美青旂肇布王春之令于皇绣斧诞敷帝皥之仁芝函与瑶厯俱新蔟管并玉花齐瑞某官奉行寛大逺有光华一气转洪钧催澄清之辔九天开黄道遄归禁近之班喜闻枥马之喧共徯诏鵶之下某又逢谷旦载颂椒盘分淮海之阳和有来云朶摇甓湖之明月徒想风期
　　回吴总侍
　　风转青旂肇布王春之令天开紫槖诞敷帝皥之仁遹有蕃厘介兹茂德某官星避南斗笔回东风才名当世之少双上虚伫之乆矣江山天下之第一民歌舞者再焉及此端辰聿来异数盍簪而喧枥马想欣奉于潘舆飞墨而落诏鵶竚趣归于汉殿某又逢谷旦载颂椒盘北固楼防正隔清江之雪东皇宇宙幸连淮海之云愿言节宣昭受涣渥惟精调于鼎食惟亟尉于岩瞻
　　回潘宰
　　阊阖天髙苍箓开而一元始河阳地暖洪钧转而万象春维时履端既多受祉某官大簇之动孟陬之和妙弹单父之琴遄归鳬舄径造承明之殿亲发兽樽某自放还山乆不蓄帻寿之柏酒无手版之倒持写以竹书有背芒之若负
　　回景献邸
　　辇路春回初唱鸡人之晓藩房天近聿开麟趾之祥恭惟与时偕亨维德是懋玩圣经之五始学以日新防春王之三朝道随元长地天之泰宗国同休某猥乏见闻缪陪讲习闻命几何日矣乃今方堂帖之颁往见犹未能焉是以后宾荣之贺
　　贺范丞相
　　鸱阁奋庸肇登宰揆麟经书始遄届王正一元随万化皆春羣动与三阳交泰恭惟以大学为相业以无逸为庙谟积隂开除形声和而天地应众正兴起元首明而股肱良有伟苍祗敛时皇极某仰瞻翘馆逈隔丛霄新年贺太平共喜洪钧之转阳春布德泽式颙寒谷之吹
　　荅程教贺正
　　岁在作噩天开用九之干正于孟陬春洽内三之泰聿来墨诏起我笔峰恭惟有秘画前无虚名下骑长防而访白将薄游芹水之宫驾飞鳯以凌青当径上芸香之阁横经何日用易一元某云卧草亭风传椒颂千金裘五花马莫酬樽酒之细论尺素书双鲤鱼但愧故人之逺意
　　荅景献邸
　　岁纪防防丕对一元之始晨趍阊阖有开万象之春于穆青阳介时朱邸恭惟制行信厚秉心塞渊识参羲易之占履而后泰学谨麟经之法正次于王与宗国以同休交天地而锡羡某尝陪讲席敢后庆函阙矣晤言恍三山之如旧尚其问学与六籍以维新







　　秋崖集巻二十
　　钦定四库全书
　　秋崖集巻二十一
　　宋　方岳　撰
　　启
　　贺曹常卿
　　某伏读賛书谂跻宗伯文章宿老宁乆法冠礼乐清卿有华儒几盖所谓景星鳯凰之瑞夫岂乐秋天雕鹗之为乃咨秩宗新我颂典当使文物声明之盛无惭太平经制之书上意则然吾道幸甚某出无僮马坐隔颅犀招诸生齐鲁之间则俎豆闻之矣致吾君尧舜之上岂玉帛云乎哉嗣有纶言奚为緜蕝
　　贺吕宗卿
　　恭审擢从乌府董正麟宗上帝鍳观四方独系隆于我宋文王本支百世思笃叙于吾儒乃咨蹇蹇之王臣纠合振振之公姓是皆法从有伟名卿非熊非罴非虎非防公望乆矣如圭如璧如金如锡人快覩之式颙诏草之颁増我社枌之重某喜于贺厦出则无车犹未免乡人岂惟可太息者六耻独为君子所頼有逹尊之三敢不弹冠倚须听履
　　贺范尚书
　　伏读賛书谂跻常伯大司空掌邦事愿观风俗之淳老成人有典型自系朝廷之重盖以孔氏中庸之学能立周家太平之基诏曰予虞时维汝翼谓朝不信道工不信度允借纳言然入则有保出则有师薄闻后命某弹冠以喜望履未遑归来乎出无车亦正坐冯欢之叹告之曰行有日且将送韩愈之穷敬竚违离亟殚欣豫
　　贺吴阁学
　　伏覩邸函显跻册府二三谟典于皇继序之传百万甲兵増重提纲之寄遹通班于曵履殆举国以弹冠抑人有言方时多事共慨四郊之多垒遗君父忧谁为万里之长城卫行在所表里正资于外御本根尤急于内宁惟浙东西在帝左右既乆狃安于畿甸曾微穿朽之干戈顾今当艰难之时安可习承平之故乃陞延阁诞诘戎兵虽以文章鸣国家固吾君之亲擢然而忠信为甲胄非真儒而孰归行矣登庸式宏经济某隔兹衣带之水莫旅簮缨之尘丕显哉文王谟喜峻直西清之邃归来乎太公望岂乆为北固之游侧耳思言驰心丈席
　　贺吴尚书
　　伏审峻陟文昌并提戎律统六师平邦国已折佛貍窥江之萌方千里曰王畿要有虎豹在山之势兹惟上意允属我公某嘉与荐绅诵传纶綍今日之功成于一儒者岂但羞武夫之顔长江之险可敌十万人自足破逺人之胆言观王佐式济时艰
　　贺程恭父
　　伏审令嗣觊奏桥门讙传里闬鹄袍圜听已观一半之青牺画横陈遄解两优之褐不负金籝之教子共矜璧水之得人某辱在契家白之叔氏仲儒有服难归贺庆之膰阿戎共谈敢代缄幐之臆其如雀跃莫既鱼传
　　贺徽倅叶秘书
　　伏审夙驾缇屏聿临练带新安之山水大好要识行秘书别驾之风月平分岂但半刺史聊复尔耳能乆此乎恭惟独抱遗经追配古作故能夺多士之气取象魁三盖尝登太防之庭去天尺五胡以获麟之笔而监无蠏之州如闻此来有欲为王留行者虽曰小屈焉能使予不遇哉愿防金匮之藏亟侍玉皇之案某栁桥一别苫块三年素鞸已终曾索长安之米青山无恙竟回剡曲之舟自怜黍谷之难春能到草堂之几日隔曲江之靣几若避于燕鸿寄盛山之诗尚相忘于鸥鹭
　　贺叶秘书
　　窃谂宣室兴思道山入直独提麟笔兼史氏之三长寖近鳌扉异元都之再至毎叹南省第一人之选胡为东藩半刺史之淹盍归乎来公论则尔恨见之晩上意可知兹特起于借途防立登于要路某辱居榜下毎在谈间石渠天禄之得人为斯文喜岩暝林扉之留我有老圃存敢窃问于行期容重陈于别悃
　　贺景献邸
　　恭审眷隆外邸思锡中闺石窌脂田都小君之美号金花罗纸焕公族之殊荣壸则惟嘉人伦以厚恭惟学讲而德益进身正而家自齐亲亲贤贤不曰诸侯王之子夫夫妇妇要皆士君子之风是有柔仪聿来徽数某滥尘经席欣覩纶函虽防诗礼之渐摩但敬闺门之雍穆
　　贺韩寺丞
　　伏审出纶中禁提舶外防闻庙堂选士大夫之亷惟君侯可念郡国夺慈父母之爱如吾民何故其依恋者山情所以庆快者公道独喜紫阳之大振必为黄山而小留某三径已荒二天犹在想郷人卧辙共思烟簔雨笠之春然举世贪泉敢为浪舶风帆之贺
　　贺王吏部
　　伏审使符作牧兵卫在行太防二十五星郎潜华甚新安三十六岫公望乆之敢告前驱寛予后至恭惟渊深七泽洞逹四早登词翰之场如驱龙蛇而抟虎豹自典文书之庋已骑麒麟而繄鳯凰方飘飘然道家蓬莱之山殆骎骎乎甘泉侍从之槖乃遡湖隂而出节旋分郡寄而易麾岂其爱江水之至清浅深见底或者念岁恶之不入农末皆伤谁手摩之民瘼甚矣抑恐君相之意不先一州其归报政之成宁淹五月行春近只见晩谓何某白首寡谐青山独往昔侍同朝甚喜已胜万戸之侯封今受一防为氓真是二天之我有敢无叩角仰跂巾车
　　贺程右司
　　伏审三节星驰九关天近毎慨吾乡之气数谁在帝旁有如我公之声光亦劳使传乆当召矣无以归兮谅自兹不出于都城将尽还大好之山水若文昌若内翰不曰同姓为近乎有丞相有枢臣则固易地皆然耳切幸明公之衮衮顿回吾郡之寥寥某未免乡人欣闻邸报君命召不俟驾敢问行期帝赉弼用作霖遄观制可
　　贺蔡宪
　　伏审飨庙之日召环自天贯索星沉已底祥刑之绩丝纶诏下聿聫法从之班恭惟亲得考亭之传是为名父之子政事自学问中出孰能御之文章与气节相髙又其余者虽以蹇蹇而去国所谓拳拳于爱民岂不尔思上固神圣之主取以自近朝多直谅之儒其即问途当母俟驾某诵言盈耳喜惧交懐宁勿跃然相传司马公用矣焉知来者能为李将军地乎増结私情敢忘公贺
　　贺吴总侍
　　伏审虎节建防龟符防籀大小冯之相代岂惟圗盛事于衣冠东西总之迭为兹用分顾忧于旒扆有美江山之第一共嘉国士之无双波神胥舞于鹢舟春气肇开于鹊印歌謡载道想续劖常棣之碑香火满城当封写凌烟之像斯民乐只于帝念哉甚朋友同伦兄弟异姓愿言思伯访戴之兴勃然岂无他人依刘之志遂矣式徯锵琼之佩晤言浮玉之山追数平生莫逾此喜
　　贺李运使
　　伏审内班郎潜外将使指参大都督军谘之重为小朝廷人物之英简在帝心聿宁江面恭惟赫矣龙门之望隐然虎石之威规姚姒而逮庄骚岂但语言之妙引防龙而陈尧舜雅如筹防之良适戎马之纵横頼木牛之飞挽乃进班于武部俾转饷于兵屯文之虎人之龙盍侍玉皇于香案南曰译北曰鞮乃烦金节于江城言观竹帛之勲亟下丝纶之诏某切依襟带愿拜履絇貅宿万灶之烟敢忘共济鹓鹭集九霄之晓政恐遄归仰止髙山有如此水
　　贺袁大监
　　恭审涣发纶函晋陞缮监帝曰兹维师匠入防金匮之书时则有若儒宗无负玉犀之对夫以海内寡二之学早收天下第一之科十年而到鳯池窃以为晩五工之居雉正其谓斯何独喜端人之登可为清朝而贺恭惟绪守洁斋之训亲得慈湖之传吾之心即周孔之心曽何求于纸上所谓道非尧舜之道不以陈于王前方其发诸词章初无意于科目九万里而风在下奚计修程三千字而日未斜特其余事出用于世欲行所言第观指使之将明夫岂儒效之迂濶乗轺而讲荒政溺由已溺饥由已饥驻车而谈圣经仁者谓仁智者谓智洪惟箕翼之魁宿端是青齐之福星盖其所懐之春或者不言而化人皆惮汲黯此声在江之东上不见贾生有诏自天而下若曰咸五登三欲帝万世卿其袭六为七作宋一经不然营缮之劳曷究弥纶之蕴某不量其戅敢诵所闻窃惟古之共工皆有关于世变如制度之先朴将风俗之再淳作大匠箴而献诸朝尚何容喙读梓人传而知为相所愿留情
　　贺髙秘书
　　伏审纶綍起家旌麾载道帝读蓬莱集叹其乆去于紫防天开防稽圗何至独私于緑野妙有春风之句雅宜烟雨之楼恭惟学该玉府之深藏笔卷银河而倒防舒翘扬英轇轕宇宙二十八宿之罗胸疏条缉纬贯穿古今千数百年之在目上帝自留而论譔太乙下观其校讐袭六为七作一经无纸上已陈之语自甲至丁凡四库皆腹中有本之书方片云游物外之心俄半夜动席前之问径乗剡雪坐啸括山此所谓行秘书耶昔公安在如欲用真学士者舍我其谁某发种种以惊秋意寥寥其厄闰虽乏盖公清浄之助当驱儿童立马以迎郊如闻王褒中和之章喜与父老买牛而耕墅
　　贺新守入郡
　　恭审肃驾朱幡俨临画防先声戒晓皷角为之精明粹气浮春山川至于翔舞嘉与父老观教条恭惟以赤城之仙班传紫垣之相印惟有是父有是子勲名肆迈于韦平其使吾君使吾民风俗再淳于尧舜敢谓三十六峯之秀乃得一二千石之良视篆云初置邮以喜某待将军之约束前属吏之驱驰登堂而宣上德音坐见太平之官府下车而问民疾苦敢稽简静之文书
　　贺谢刑部
　　恭审庆覃慈扆恩辑勲阶天近两轓亲见五三之盛泥香十锦式华千一之逢帝綍斯皇侯藩増重恭惟昭回象纬峻极岳灵如古大臣以所学乃伊周之学思昔先正使吾君为尧舜之君惟天佑于我邦将世济其贤业所谓金薤琳琅之美凛然玉壶氷露之寒班紫禁之早朝畴不曰相门之相赋黄山而晩对何独为诗人之诗方春洽于燕香属祥开于鼇极七十古稀有诞扬玉册之辉二千石惟良丕对瑶林之彦肆由明陟入奉都俞某嘉与斯民共陶熈旦厦成而燕雀贺密依使竹之华韶作而鳯凰仪共宴母桃之夀
　　贺赵大资
　　恭审诞播制函峻班书殿真儒无敌于天下帝其寛北顾之忧勍敌已在于目中时则有东归之喜于皇王佐允穆宗工恭惟识际天人勲在社稷飞声轇轕于五纬有管夷吾则何患为著书羽翼乎六经皆孔安国所未到者惟其平生不为纸上之学以故仓卒能吐胸中之竒属边徼之不宁皷貅而畧地顾何负于吾土胥英荡以通之所未下者聊城不遗镞而归我方为宗国无穷之计尽复宁人有指之疆誓将挽九河以洗氛埃讵曰画一江而限南北皇灵斯赫儒效岂虚言观畴昔之所成奚至今日而未相繄股肱之寄在忠力当摅坐论之谟然道德之威成安强正頼折冲之畧特异优崇之典陞华禁邃之庭増重麟符防仪鸱阁词掖下丝纶之制盖一命再命三命而益恭太常兼钟鼎之铭其大书特书屡书而未已丕视功载厥有彛章灵夏未服而韩相行共倚雕戈之重贝州既平而潞公入遄观几舄之还某嘉与斯人铺时伟绩藏在盟府夫谁曰彭越之同功讯之司宗抑岂比汾阳之异姓式徯介圭之觐具隆岩石之瞻闻边吏之塞飞狐洗兵甲而不用谓中国之相司马读制册而可知仰斗之私与江俱下
　　贺谢刑部
　　伏审陞华宝宇移填玉山碧草緑波殊鬱憇棠之父老朱幡皂盖已歌骑竹之儿童安得一语借冦君于帝前正恐两州争杜公于境上去思之极喜跃伊何恭惟书府斗牛相门星鳯梦池塘之草家自有于诗声鄙堦砌之兰世共推于儒杰思昔先正时维钜公使吾君为尧舜之君今犹被于宗社以所学皆周孔之学端复在其子孙独先生自取之廉有识者见谓之屈娄乞一麾而去遄飞五袴之謡方兹蹈德而咏仁奈何夺此以与彼虽未觉云霄之逈已顿惊分野之殊恐开藩之未闲不俟驾而归觐前有召父后有杜母頼拊摩凋瘵之余坐而尧言进而舜趍竚献纳熈恬之盛某猥误衮褒之辱毎虞锦制之伤鸣鳯凰于髙岗式徯九苞之瑞世徙鹍鹏于溟海莫随六翮之培风
　　贺髙运使
　　伏审辍自鹓墀诞分虎节引星辰于碧海有开蜀道之天将礼乐之皇华不逺长安之日窃窥帝意深有庙谟若曰当宁思古名臣其维武侯为时王佐每读出师之表无惭伊训之书虽吴魏自裂而三分岂汉贼可岐而两立草庐所蕴竹简莫传盖卧龙之蛰匪徒然繄流马之运其小者乃睠西土而凛有遗迹寛予北顾者讵无若人幸今天道之好还大快人情之共愤何止扼亢而拊其背已焚老上之庭尽皆践土而食其毛载沐汉家之徳然一方之初靖又强敌之可忧试以唐书与五代史而考之其见于中国亦三百年而余矣既吞噬之无厌终蚕食之堪虞如使争雄于封域之间奚啻鼾睡于卧榻之侧吾恐患方深耳见谓一秦之复生公其起而图之纵无百参而何缺若然则朝家之委寄夫岂惟使者之将输闻之缙绅伟哉纶綍恭惟道山蓬莱之胸次楚泽云梦之笔端当其排阊阖而呈琅玕信已跨昆仑而餐沆瀣乃烦视草出以飞刍意者复周土宇而兴六月之师其必章汉天声而决千里之胜饱吾虎靖彼烟尘儆军实而申之不留敌以遗君父无只轮之返者迄安边而立功名使鼎湖弓劒之藏与渭上衣冠之庙王气开而天地辟逺氛扫而河洛清则多多益办之勲皆陈陈相因之助以故诵言乎诸葛不复比数于萧何某布所闻匪为之佞逢此盛举未尝不叹曰江左之有夷吾迟之几何将亦相戒以中国之相司马惟抵掌而谈天下之事敢折腰而及吾身之私其若翘瞻莫殚忻颂
　　贺李制帅
　　恭审诞开制阃居守留防南浦云飞虎节占使星之动北门天近麟符分卿月之晖于皇玉垒之威増重金陵之势帝意若曰时方顾忧彼亦吾民何至带牛而圜起敌为外患几欲牧马而内窥使长江得人如孤罴之防深丛则絶漠之域宁匪兕而率旷野继我宗彦维时人英恭惟风神肖老之仙文物孕长庚之秀维弼画河朔十三防毎慨然于俎豆雍容之时而敢为小范有胸中百万兵虽投之于羽檄交驰之地而不乱粤从鹓陛出拥蜺旌遂令落霞飞鹜之墟蔑有明月吠尨之警乃睠陪京之重遹司留钥之严俾尽防于列营谅耸闻于遐裔莫非王土也当同轨而齐之如吾中原何且传檄而定矣用底碧幢之绩遄观赤舄之华江左有夷吾而复何忧允归朝望中国相司马而无生事已折敌谋皇矣吾君伟哉此举某属闻纶綍如拜麾旄人一天我独二天觊重啖安期之枣行百里半九十里适将熟楚戍之宁少俟于湏防幸母忘于畴昔
　　贺刘寺丞
　　伏审夙戒麾符俨临防卫呈琅玕叫阊阖正聨星宿之班羞昆仑薄蓬莱自求山水之郡此名此德甚盛甚休恭惟玉簨黄钟之函和瑶瑟朱弦之挺直虽不为表襮于议论之际要自有公是非顾未尝标置于名氏之间此所谓真道学早防勲于翰墨乃课最于簿书州县之职徒劳人荐出郎官之宰贤能之举不待次尚参计相之賔凡晋权万货之经与均防百工之给皆未究其所蕴何厥闻之甚都龙左角为天田肆陞华于九扈骖右騑者刺史讫自诡于一麾上若曰古君子之儒时则入汉循吏之传以去帝城不逺耳冀润九里而及京师然岂君相之意哉乃先一州而后天下闻有迅召愿无疾驱某自守其迂见谓之拙思昔中牟之化今已在七不堪之中正复阳城之生亦付之六太息而已过不自料勇为此来一用其防之平平两书其考之下下有人民有社稷乆已厚顔为保障为茧丝凛乎掣肘公既至止吾知免夫披云雾而覩青天敢忘贺夏为草木而到赤地或可逢春
　　贺李参政
　　恭审诞扬制册参柄政机当圣贤驰骛之时聿思元老觊道德安强之效迄防丕平简在帝心于皇庙论恭惟养其气以刚大尊所闻而髙明姚崇应变而宋璟守文兼负经纶之蕴元龄善谋而如晦能断克成综核之功自缵武于枢庭茂结知于宸极明良千载仁义一言伊欲天下皆尧舜之民正以胸中有孔周之学防羽檄适忧于丙枕宜锋车趣驾于庚牌王曰归哉旧弼为中朝之望天其或者太平当今日之期遄观介圭入陪台衮共徯巨川之济式隆岩石之瞻泰阶同符间两社以为公辅神鼎増重有一德以享天心倾听白麻登延黄阁某亲逢盛事思见熈辰甲兵之问不至庙堂盖边臣之至愿忠信之行匪徒州里惟公相之所为嘉与函生悉归陶冶
　　贺李佥枢
　　恭审望尊书殿位峻机庭惟吉士劢相我国家师言允穆用真儒无敌于天下疆事敉宁于赫圣谟有嘉王佐恭惟以二典之书鸣治世以三舘之学仪清朝非尧舜不陈于前大吾君之无过将文武未坠于地幸斯道之有传仁义一言明良千载式庆风云之防聿临枢斗之躔遭时多难属望尤切繄天下一家罔不率其孰使然今左右国人皆曰贤必能办此曾何患乎烟尘当自靖夫疆土盖天开奠枕之期维日望止戈之武言观伟绩敬竚褒纶军旅俎豆之事尝闻之正有关于轻重大尉丞相之尊则等耳行兼佩于安危某传诵制函钧陶化冶命将帅以卫国誓殚折棰之劳修政事以宁边倾听借筹之略具瞻岩石用济巨川
　　贺游礼书
　　恭审疏恩晓殿正位春曹蜀第一人重见器能之诸葛舜十六相最推典礼之伯夷朝有儒宗世知治象恭惟藻借五采之古作箫韶九成之正音言合稷契谟合臯防乆罄忠嘉之沃穷则孔顔逹则周召曾防夷险之分自抱膝于隆中已倾心于天下乃班朝着乃殿帅藩声名随风而流式庆明良之防议论决江而下无非仁义之言丕掞国华屹为时栋宗伯掌邦礼谅新治世之弥文圣主得贤臣诞播乡人之嘉颂某欣闻纶綍相贺缙绅言观孤鳯之晖敢贽双鱼之素意之所属言莫能殚
　　贺赵戸书
　　恭审进长地官増重天府六卿紫槖民部虽繁三辅黄圗神京愈肃有伟纶函之播于昭黼座之知恭惟奕矣银潢粹然玉璞言语妙天下鲁诸儒何以尚之智略辏上前汉庭臣无出右者诞缉九畿之政密聨八座之晖欲还春贡于地舆岂析秋毫于戸版尚书为国喉舌允厘帝辇之浩繁执政犹吾股肱遄仰台垣之峻极某想闻昼接倾徯辰猷聿瞻听履之班窃有弹冠之喜敢防传鲤如对匿犀
　　贺许兵书
　　恭审涣敭周诰晋陟夏卿祈父王之爪牙盍厘九法尚书帝之喉舌式综五兵国有人焉民胥悦矣恭惟笔扫单于之万骑胸吞禹贡之九河挹翰林主人俨入花甎之直列文昌司马聿髙荷槖之班遭时多难属望尤深若曰用真儒而天下无敌其惟进有德而朝廷自尊得颇牧于禁中今何忧乎万里运山川于掌上将自靖夫四边言观伟绩之无前咸曰褒纶之已后某得之传诵私以忻愉式遄孤鳯之晖敢贽双鱼之素有言粗浅莫既精防
　　贺李吏书
　　恭审光奉赞书峻登文部思皇多士聿生综核之朝无竞维人式董铨衡之选国有公事人能诵言恭惟蔚然臯防之谟洋乎晁董之对金华劝讲非尧舜之道则不陈玉匮缄辞编诗书之册而无愧茂对帝简备极儒荣乃颛四选之权独处六曹之长咸造在庭而褎为首已推名世之贤仰惟前代而训厥官遄正冢司之拜某欣传邮置敢后牋函谅藻镜之余闲流电岩之迅瞩嗣闻除目庸快夙心
　　贺王右司
　　伏审丕承帝简密賛宰衡子大夫入觐王庭巍冠儒科之一左右司学为丞相进聨台宿之三式负重名兹惟妙选窃仰省曹之丛委适遭时事之艰难边檄纵横而有日寻之戈甲京辇尊严而有荡焚之蘖火庙堂相语宗社为懐是勤经济之忧允頼弥纶之略天将平治时乃畴咨恭惟文续古余学到圣处以贤良三防而为举首人快覩先起徒歩数年而取封侯上见嗟晩聿班台佐岂乆郎潜厯观政路之聨每补侍臣之缺思皇宠渥遄即禁涂某闻誉处之甚都读除书而相贺天下自此宁矣知省闼之有人主上注意倚之想岩廊之无日其为欣颂莫既蕴悰









　　秋崖集巻二十一
　　钦定四库全书
　　秋崖集巻二十二
　　宋　方岳　撰
　　启
　　代贺余寺丞
　　伏审防音西上除目东来雪夜驰至蔡城不専美于李愬风声走之淝水今复见于谢安否则孤城其殆哉吾有此客亦重矣盖自敌敢窥边而凌中夏所谓不恤纬而忧宗周孰婴其锋徒得卖降之健将愈肆其毒乆轻効死之无人既残浮光而逞焉若曰安丰特易耳气吞坚壁夜合重围不量氊裘贪得之愚直有靴尖蹴破之意惧亡无日郤敌者谁自非某官以国之荩臣为今之儒帅共话对床之风雨屡吐壮懐誓清并塞之烟尘輙张怒发则何以脱生灵于虎口挫强敌之骄心上嘉乃勲休有成命某作为凯乐颙徯班师宁失智髙虽头颅之可辨尽逊郤克何肝胆之相知式对丝纶勉防竹帛
　　代贺杜安抚
　　伏审涣发纶函晋登藩岳勲业聿髙于淝水声威诞播于淮壖恭惟国之荩臣今之儒帅崇诗书説礼乐窥圣域之妙而探其心安邉境立功名关武夫之口而夺之气此所谓有用之学頼以济多难之时故虽干戈之屡侵顿惊风鹤而宵遁肆攽一札増重十连帝曰俞哉有夷吾而何患功亦伟矣召季布而可知某闻命云初愬风以喜两淮犹左右手正资运掉之劳九重披舆地圗更竚经纶之畧敢因庆幅賛壮猷
　　代贺赵刑郎
　　伏审光奉紫泥之诏入践白云之司天地之德曰生庻几刑措祖宗以仁相授谨简郎潜乃睠麟宗咨平犴狱恭惟玉瓒黄流之醲郁氷壶朱纮之劲清由浙以西有羡间平之经术维北之斗于皇齐鲁之福星正兹大厦之贺成遄以小秋而召去民曰夺吾父矣帝其得贤臣焉独提丹笔之春已传吕命径荷紫嚢之槖聿矢臯谟某早所倾心喜而舞手赠以芍药敢不书子张之绅报之琼瑶乆欲听郑崇之履轻芹尘凟别楮昈陈
　　代贺傅右司
　　伏审涣发宸纶晋登防辖左右司学为丞相圣训有之天下事皆在都曹职任隆矣惟此名家之彦足为有国之华恭惟忠义相传诗书自许思昔乃祖膝不屈于穹庐至今在边胆尚寒于旄节此殆唐第一人之李揆岂惟汉十九年之子卿天实鍳之代有闻者顾此艰难之防孰厘丛委之司乃睠誉髦佐我元老密勿岩廊之邃相业在兹清华禁槖之严师言具瞩某猥分边阃遥企朝班遄覧旸晖幸际孤鳯凰之瑞愿受隂赐敢忘双鲤鱼之书
　　代贺黄检详
　　伏审密勿庙谟讨论基命赤白嚢之旁午渴闻帷幄之筹西东府之同寅増重岩廊之势一贤进矣四逹翕如恭惟博大而裕和髙明而肃括文能附众武能威敌无竞维人退思补过进思尽忠不遐有佐帝曰边烽之未靖卿其枢极之是陪庻以赞万微之几且将制千里之难盖真儒用而天下无敌何忧虎豹之羣今有德进而朝廷益尊遄簉防龙之武某逖闻出綍喜欲振缨足食足兵皆愿受其隂赐且耕且战惟肃禀于成谟
　　代贺韩检正
　　伏审涣发纶函晋陪政路与大臣上下其议论相业在焉惟吾儒明习于典章国是定矣永言雅望简在清衷恭惟忠义相传风流是似惟先生佐中兴之运有大勲劳繄皇穹嘉贯日之精生贤辅佐言语妙于天下智略辏于上前属时多艰光赞元老断国论而谋王体惟克弥纶腾茂实而蜚英声遄观经济行践禁涂之邃睠言宠渥之新某窃仰令猷忻闻成命圣贤相逢张治具不在兹乎日月献纳为侍臣无出右者敬修庆椟式竢賛书
　　代贺史督相
　　伏审参持国柄董防戎昭江左有夷吾而复何忧正资妙略中国相司马而无生事坐折遐冲天启圣心睠维王佐恭惟济时以治安之策致主以太平之书南郑相北郑相而谱世家岂特衣冠之盛大冯君小冯君而难兄弟并关宗社之休荐绅窃仰其经纶旒冕渴闻其论议夜下庚牌之召席前丙枕之安庙谟独断于一言国势重増于九鼎予惟克迈乃训已罄嘉猷天将降任是人遂陪政路肆飏大册兼总全师盖宰相外抚四边允頼精神之运惟天子明见万里迄成道德之威遄徯公归丕成帝赉某猥縻阃寄莫簉庭班瞻彼熊旂徒有执干戈之志已穷鼯技愿赓洗兵马之诗是开休显之期式庆明艮之防
　　代贺杜制置
　　伏审进班司府分梱藩垣谢成淝水之勲彼师其遁裴度任淮西之寄我武维皇谅草木之皆兵徯关河之入贡恭惟以少陵之诗名而自比于稷契以阿房之赋手而髙论于唐虞精神之折遐冲不愆于素谋虑之憺勍敌克壮其猷故能全孤城于百战之余于此见真儒为万人之杰既勒铭于丹地乃授钺于青防顾惟风尘澒洞之秋要有意气激昂之暇平居推赤心而置人腹其孰不懐缓急蹈白刅则得士情何战弗克矧天意之殱敌适嵗星之照呉国岂頼盟兵母撤警惟事事备乃其无患愿修军旅之定规言人人殊则罔成功更极宾僚之髙选聿观伟业丕对殊褒某密迩邻光驩传帝赉闑以内闑以外喜尽寄于爪牙陜以东陜以西頼相依于唇齿
　　代贺游吏书
　　伏审涣攽一札晋长六卿尚书古之纳言无易闱之拜治官周之冡宰独専铨选之权国有人焉才无遗者恭惟亲传伊洛之学妙摛河汉之辞蜀道难于青天毓此山川之秀故国非有乔木凛乎文献之尊上尝歴数西州之英曰孰可与东坡而并叹鹤山其已矣讯蚕丛之然乃得公于草庐之中欲致治于简编之盛有谋猷入告于后共谈虎观之经非仁义不陈于王屡郤鸾防之敕粤从人望擢冠禁涂惟兹典选之班自昔奋庸之地前裴马而后卢李岂専美于唐人左稷卨而右臯防伫畴咨于舜典某逖闻除目坐隔边头能世俗书敢觊山涛之启事为朝廷喜窃想郑崇之履声遡江以南维斗之北
　　代贺许兵书
　　伏审于皇周诰之华就正夏卿之位丈夫即为真耳何以假为国人皆曰贤焉夫然后用维上所倚济时之艰恭惟太岳之宗神山之秀议论度越诸子蔚为当世之典刑文章自成一家夐絶寻常之畦迳粤代言于禁苑滋简眷于宸襟乃跻甘泉法从之班诞缉周官司马之政盖文事必有武备乌可岐而二之今内宁犹多外忧孰能定于一者坐制此敌端在吾儒兴言边祲之日骚窃愤逺氛之未靖频年入塞妄意饮江脱非折棰而笞直欲投鞭而渡如曰举天堑而与之共恐或不然要当立砥柱而为之防庻几其可惟士大夫毁家而纾楚国之难俾圣天子制挺而挞秦人之兵则吾免于鱼乎不然忧未歇也厥有庙筭以张皇纲某敢诵所闻恃以自壮真儒用而天下无敌言观帷幄之筹有德进而朝廷益尊遄正钧衡之柄其为期向莫既蕴悰
　　代贺蒋谏议
　　伏审简自中宸擢居正谏粤跻横榻得李勉而朝廷始尊斗上大坡用仲淹而士夫相贺盖以乆持天下之正其必能格君心之非永惟治乱之端在小人与君子此其消长之道非宰相则谏官肆吾祖宗立国以来尽洗秦汉讳言之习听纳之盛载籍所无是知累朝熈洽之休正頼诸老箴规之力兹实主上用公之至意岂但先王执政之头恭惟质坚百链而愈精节贯四时而不改仕者皆严惮黯已消落胆之奸帝曰无以易尧当有沃心之论窃窥圣德时宪天聪虽艰难有甚于丝棼而恭俭本无于衮阙惟是外则强劲相持之敌终未安和内则叫讙不靖之兵敢于狙诈事孰大于此者时其条而上之非仁义不陈于前可使主忧而臣辱有谋猷入告于后所愿乾清而坤夷某越在边城莫瞻朝著称庆厯者曰四谏尚能赓徂徕之诗今阳城号为一贤何待作昌黎之论敢无动色倾听嘉言
　　代贺林侍御
　　伏审出纶西掖执宪南床天子明明用臯陶而不仁者逺矣王臣蹇蹇如行父见无礼者诛之兹得一贤重増九鼎恭惟二典三谟之学问五音六律之辞章观经世之宏规虽伊管未能逺过读责难之确论非仁义不敢前陈适当不讳之朝乆立得言之地接武防龙簉羽鹓鹭缀赤舄供奉之班当道豺狼安问狐貍凛白笔抨弹之志使顔跖忠邪之莫辨虽尧舜聪明而奈何矧今士习之媮未明国是之定幸门如鼠穴而不可塞事如猬毛而不可为外之则强敌之鸱张内之则狡兵之狙诈勿用小人必乱邦也谁当共济于艰难不有君子其能国乎时则渴闻于忠谠愿言密勿悉意敷云庻几回事变于危急之秋或可观德化于须臾之顷某逖居边琐欣诵宸纶有争臣者七人遄底臯谟之绩举明主于三代愿闻説命之篇敢不濡毫以需染牍
　　代贺李右史
　　伏审涣发龙纶晋登螭陛尧言布于天下宜载典谟迁史藏之名山无慙笔削兹实帝王之盛岂惟儒学之荣恭惟如乐九韶如鼎万斛韬涵雅训盖平生无未见之书刋落尘言有古人所不到之妙尝读梅亭之藁喧传薇省之诗所谓洗万马而空之直欲障百川而东耳乃夹侍玉皇之香案俾共防金匮之秘文陈洪范九畴密賛吾王之圣作春秋一艺袭为有宋之经伟哉真儒成此信史某瞻斗以北与江俱东虽莫陪鸳鹭班肃上宾荣之贺傥得与牛马走愿窥帝典之晖倚听褒纶别驰庆幅
　　代贺马郎中
　　伏审进班郎省敷训藩房以六经淑天揖之亲以九式均地官之赋初传除目允穆师言恭惟五常白眉一时巨擘言议如周而有草茅之气功名如援而无薏苡之疑乃珥笔于华轩乃为模于朱邸简知之渥宠数斯皇弥纶岂乆于郎潜献纳遄跻于禁从某同僚厚甚闻命跃如敢忘芹美之羞庸致厦成之贺
　　代贺叶秘书
　　伏审对扬芝玺论选蓬山扬雄之校秘书恍惊昨梦苏轼之可著作甚称上心贲然来思升自此矣恭惟胸吞云泽手覧斗魁束三传而抱遗经合是获麟之笔不十年而起徒步遄归浴鳯之池人皆曰然恨见之晩某旧亲谈麈慨想颅犀文不在兹既为吾道之贺君子至止亦写我心之思
　　代贺程常博
　　伏审擢从学省峻立颂防八索九丘之书既重讲习五礼六乐之教其佐秩宗均为极儒者之荣所谓妙天下之选某属闻诲范欣覩除纶夙夜寅清尚借藩房之重日月献纳有开禁槖之华于穆绪言等几纡监
　　代贺尹漕
　　伏审借才匠监将指神臯萧相国转漕关中盖为根本之计范孟博澄清天下莫先辇毂之间上意则然师言惟允某藐兹宗邸恃有使轺我独二天无防麟趾之信厚畿方千里但瞻牡辔之光华无斁颂言等祈涵在
　　代贺乔佑神
　　伏审天启相门思深帝扆虽迫于典故姑俟怢于祠庭然咨尔家传实賛防于鼎路世嘉元老代有闻人恭惟宝婺流辉金茎擢秀惟君牙乃祖成绩纪于太常惟魏公诸孙议论挺有风烈此岂但衣冠之盛盖自关宗社之休奕矣誉髦踵于王父某逖闻纶綍懽动缙绅曰学为箕学为裘文章特其余者当用作霖用作楫将相真有种哉近隔云屏遄观泥玺
　　代贺别尚书
　　伏审涣飏周诰晋陟夏卿圻父为王爪牙増重留都之梱寄尚书乃天喉舌仍防督相之军谋大张天声聿宁江面恭惟肝胆一劒精神五兵袖有太平之书真儒无敌于天下气吞余子之辈此敌已在于目中屹然为国之藩垣乆已简知于旒扆适旄头之骚屑烦麈尾之指南则曰译北则曰鞮孰分忧于丙枕出则股肱居则心膂遄趣驾于庚牌于赫皇威有吾王佐某相期竹帛快覩丝纶一命再命三命而益恭岂但曰接防龙之武大书特书屡书而未巳尚当赋洗兵马之诗粤若山瞻有如江水
　　代贺吴尚书
　　伏审中诏置邮上流开梱尚书乃天喉舌寖髙曵履之班祈父为王爪牙増重建旄之寄帝心简在江面聿宁恭惟学足以度越羣公材足以康济斯世前有召父后有杜母孰知儒者之兵亷若鲍叔信若尾生兼着仁人之勇当此边氛之澒洞深虞江介之绎骚强敌无厌直曰投鞭而度耳虎臣如在必将挥扇以却之顾瞻缙绅大夫之间妙有诗书元帅之选重国九鼎维斗一人乃勤笳鼓之西出填琵琶之北武骑干羣而无所用闻敌胆之已惊使者四辈而趣之归想天顔之有喜某旧同手足今籍喉衿虽江左有夷吾可无患矣然中国相司马其孰愈乎引瞻泰岩飞渡湓浦
　　代贺岳都丞
　　伏审通班邃阁导防机庭惟云汉昭回之章寳为大训惟夙夜宥密之命厥有明谟并授杰才兹为显渥盖朝廷之成几事所頼亲臣而疆场之逞雄心无任今日孰有折冲之防我得用兵之贤纶綍初传缙绅相贺恭惟材足以济斯世学足以窥古人君子是以似之慨想背嵬之无敌王事维其棘矣不圗武穆之复生大书岳字之旗尽索边庭之气如使知中兴四将之有后虽欲加诸华一矢而莫能乃陪帷幄之谋甚称衮旒之意盖渊云之精笔妙墨岂但论思而已哉彼秦楚之坚甲利兵直可笑谈而却耳遄观诏玺径践政途某望履无由弹冠有喜焚香而对楹史毎叹倦翁之可人仰天而问阶符更审相公之何日瞻斗以北与江俱东
　　代贺吴尚书
　　伏审峻跻武部肇建戎防制梱号小朝廷密拱王畿之近政职曰大司马用提军律之严海道江防国门鼎重恭惟器能如诸葛亮而无其短贤良如董仲舒而无其迂权则知变经则知常略具天人之三防元难为兄季难为弟共推宇宙之两吴故处之于上下流之间殆不啻如左右手之眡盖自古岂无于外患而当今尤务于内宁乃北辰之居实据东南之防统六师以平邦国岂但交隣润九里而及京师莫先尊主乃开大相以镇近畿式遄竹帛之晖入觐宸旒之邃某手足何异唇齿相依念有德进而朝廷愈尊常恐追锋之召今真儒用而天下无敌愿闻解甲之期宏济多艰厥在兹举
　　代贺黄少卿
　　伏审升华邃閤临镇雄藩无愧六一翁方过庐而式干木乃闻二三子至守阙而留阳城是行伟哉有余荣矣独念某聿亲讲部遽逺师资老出函谷关怅莫瞻于紫气马融上广成颂徒结恋于绛帷无斁倾驰等几监在
　　代贺史尚书
　　伏审光奉明纶趣还起部谋猷入告于后乆探禹穴之竒器械咸精其能更核汉朝之实増华曵履简在凝旒某藐在宗维欣闻宸綍君牙乃祖乃父惟帝念哉周公之才之美有世臣矣未央庆绪等觊监纡
　　代贺魏侍郎
　　伏审涣敭书賛进贰宪曹民自得于湖山乆奏吴门之最帝慨思于人物趣归汉殿之班期得祥刑斯皇殊綍某不胜燕贺敢后鱼传致治几成康坐想措刑之盛使君为尧舜谅懐济世之忠无斁颂言切惟监在
　　代上王提举
　　课桑麻于属邑幸而有苏刺史之天讯桃李于年家宁不为李将军之地倘可寘之牙颊是用布其腹心盖以昔者孔融登元礼之门犹序先世夫子与老之契矧予两叔同此一科爱其人者及屋上之乌肯相忘于子姓察我政而异儿傍之雉已难揜于先生然则攀附者虽私情而其挈提者乃公道不知僣矣请具陈之伏念某藐然孤踪窃有微志家惟故书耳未能寒灯火之盟儿薄我泽耶竟以堕尘埃之吏至鬱鬱而居此岂区区之所期举眼视八荒緑发已霜蓬之短折腰为五斗青衫几荷叶之枯自得邑于山间如置身于井底参差两政荏苒四年意者有待而然否则既归之乆莫非王事我独劳也诸公尝借之齿牙岂无他人胡不比焉父执实为之眉目安用不鸣之鴈自同旅泛之鳬恭惟所懐如春风其道即元气方落笔于蓬莱殿虽阿房赋第五而名益髙如起草于明光宫则辞林世少双而文有体此学者之斗北为儒家之指南士有一经于品题语亦十倍其精彩敢忘精白自误雌黄但愿生识韩荆州盖乆已倾心于门墙师弟子之数安得近舍皇甫湜使无以借口于荐绅士大夫之间窃仰盛心必垂明听
　　代上刘寺丞
　　百乗之家可为之宰已熟戍数仭之墙不得其门亦慙行李敢借齿牙之论略陈眉目之书茍有以借其口于缙绅之间则何啻被吾身以文绣之美试垂静听倘辱误知伏念某藐然孤踪窃有防志澜翻夜读灯寒几落于檐花潦倒防行衫老半枯于荷叶自诡青山之县几成白发之翁已日乃革已日乃孚吾知免矣戴星而出戴星而入夫何为哉虽防尚方双鳬之归安得平原一鹗之荐幸草木之同味岂桃李之不言庻其此行恃以自壮恭惟其道即元气所懐如春风羞昆仑薄蓬莱聿凝香于燕寝披琅玕叫阊阖遄飞翰于鳌扉凡所雌黄相传精白一举手一投足而生其羽翼大丈夫用力于当世之所为三吐哺三握发而加之色词下执事待士之以礼者如此使冀北之驽骀犹市则淮南之鸡犬亦仙委身而依刘公夫岂无其故者下榻而待徐穉亦唯所以命之靖惟盛心式颙嘉诺
　　代上李制使
　　砥鼎余五色之丹曾亦淮南之鸡犬弃车下千金之骨不几冀北之驽骀敢陈眉目之书更借齿牙之论盖待以国士则虽至于再且至于三而何嫌亦岂无他人谓特知其一未知其二而奚取莫若参苓之旧又观桃李之新切仰睠慈宁以凟告伏念某苦无竒气亦有壮心举眼视八荒緑发已霜蓬之短折腰为五斗青衫半荷叶之枯然虽碌碌州县之间未肯琐琐簿书而止思昔兰亭之褉遄熏药笼之芬予不负丞丞亦不负予惟倚春风之信鸟能择木木岂能择鸟乆栖明月之枝公为此来时已自庆窃以为两地之相望皆适在二天之所临意其造物之与谋或者功名之见逼安用不鸣之鴈觊抟已化之鹍恭惟转洪钧而万象春持清议而一诺重方出而将入而相其纪之旂常而勒之鼎彛虽耕者农战者兵皆歌于田野而贺于军旅凡百奔走愿一品题乃若生识韩荆州曽到花边之洞安得近舍皇甫湜他寻李下之蹊亟以鄙懐布之明听予取予求而不讵曰前日之是今日之非自弃自暴而弗陈则恐不失之凟而失之悔靖惟盛德傥赐真知
　　代与诸监司
　　某盖闻不负知己乃能不负国家何有吾身则亦何有官爵大义所在庻言必同伏见大使尚书挺身于危难之间脱命于兵戈之际不幸失金汤之守讙以攻之试尝论铁石之心有足悲者凡尔见知于畴昔正欲相期于嵗寒我思古人切为浩叹刘少傅弃城池而遁去谪之白州吴武顺上节钺而赎之载在青史至今闻者相与耸然岂有平时握手出肺腑谓义结于兄弟之行而乃一旦全躯保妻子不哀鸣于君父之侧敢告同门共为削牍愿纳吾侪之秩觊寛此老之辜人而无礼而无仪则不如于一死侯自我得自我失亦何忧于数官庻几使风俗薄恶之时知犹有志气激昂之士谅嘉舆论概列朝衔
　　上赵端明
　　士为知已者用谁当赋归去来兮之辞事有大谬不然輙自賛无可奈何之説试垂静听尽布真情伏念某初以冷官堕于穷塞交旧无蚍蜉之援所挟伊何势分有马牛之风奚求之敢乃一见下陈蕃之榻轻干金筑郭隗之防欢若平生过于侪等岂但倒屣而迎王粲相亲礼貎之间所谓逢人而説项斯毎费齿牙之及甚至父兄疾则以霖雨之手而为之脉室庐燬则勤暴露之忧而致之赀殆同休戚于一家畧无贵贱之两眡旋观国士遇我之意宁忘小人懐惠之私盖驽骀犹识于恋轩而燕雀亦知于贺厦夫何决去莫肯为留肯薄淮阳耶自难启嗫嚅之口不负临贺者其奚爱么麽之身然以穷鬼之欺凌不堪竒祸之窃发始则故里有王参元之火继而举家懐秦越人之忧伯兄竟殁于异乡旅榇未归于厚土至若老者风淫之已甚为之人子雨泣而危之今殆生无以居而死无以藏不但老之为喜而病之为惧我之懐矣复何幸于依刘天实为之曽莫如于返鲁大非得已敢不具陈欲望恻然于頴叔之言赐之以毛义之檄乌伤而哺庻几晩岁之安鹰饱则飏不可同年而语誓以桑榆之境重归桃李之蹊







　　秋崖集巻二十二
　　钦定四库全书
　　秋崖集巻二十三
　　宋　方岳　撰
　　启
　　囬朱尉
　　伏以传吴氏之隐梅讙然旁午倚鲁宫而采藻幸甚同寅辱鱼腹之递缄喜马蹄之压境占辞已晩有腼谓何恭惟某官笔下波澜之老成胸中丘壑之洒落将军百战胡为看市人之先封兄弟二难颇亦怪大夫之后殿黄绢吐辞之絶妙青衫入手而未甘谓当缀天上星辰之班乃复堕人间神仙之吏鼠辈相目此其聪明尉耶鹓序有言且为清望官矣某泥古之学背时而驰读贤于十从事之书知同臭味赋不愿万戸侯之句快覩光尘
　　回刘学録
　　某得刘公一纸书知为畏友笑边生五经笥敢曰吾师愿从山水之间共寻文字之乐伏惟某官刋落训故深绎典坟嵗贡乡曲英已快云天之横鹗妙在言语外当为学海之老龙若徒撷其葩华恐自枯于根本正不必泥古人之糟粕甚至于以箕子为荄滋言观训诰誓命之文要识唐虞成周之际庻乎有得奚患无闻某技止黔驴朴如郑鼠锵晦庵之遗响敬佩赠言访醉翁之旧游倚需投分尚邀倾倒相与发挥
　　回赵学正
　　某问讯二三子雅闻赵日之温缅懐六一翁遄奉郇云之丽士气振矣我心写兮伏惟某官兰猗猗而自香菊鲜鲜而独秀少日雕虫之赋慨壮夫之不为今者伯鱼之诗几古人之可到靖惟吾道匪在陈言盖此心即尧舜之心其所学必周孔之学儒之为贵君岂茍云若徒疲精于摛章绘句之间何以得意于含英咀华之外斯文关百圣之统觊明辨之盛名题千佛之经特余事耳某了无器局奚以范模人之患在为师其惟敛衽古之学者为已当共书绅深幸得朋无防规我
　　囬张学正
　　某与滁人游琐琐愧一经之陋有贤者在琅琅记三箧之遗蔚然秀峰得此益友伏惟某官鄙家传于黄石换仙骨于赤松两上乡书毎为子大夫之首几年侯类乆倾众朋友之心惟领袖之非难必纪纲之自肃子帅以正何嫌乎同队之鱼人得而轻则必有败羣之马欲觇所学奚止于文愿言淡墨之题式快飞黄之迅某自知其拙见谓之迂冠者五六人遄共诗书之乐山行六七里喜闻翰墨之香不颂而规乃予所望
　　囘曹直学
　　某采芹藻之香何幸相从于众楚挹芝兰之秀孰云无缺于百参睠然裁缄喜甚折屐伏惟某官妙六义四始之防遗一唱三叹之音献贤能之书于王有嘉荐鹗升俊秀之士于学増重堂鳣惟此子衿言观领袖必操履之正者岂辞章而已哉识字几何惊巽言之太甚持身惟谨喜兊説以相资式遄甲乙之科少售辛勤之志某早游诸老自守一癯学不讲徳不修敬佩圣言于洙泗年相若道相似毎惭师説于昌黎何以见规竦然改听
　　回周学録
　　某遡琅琊之深秀行矣鳣堂玩琼玉之菁华如闻豹略有士若此我心则夷伏惟某官蔚乎传太公望之书浩然投班定逺之笔防勲汗马固尝登灞岸而望长安疲精蠧鱼要当由河汾以挹洙泗必有胸中之兵甲匪徒陌上之弓刀时时以古今浇之岂无识者区区为利禄计耳亦安取斯防有恩言丕视功载某枵然无学奚以为师缅懐六一翁毎歌丰乐之记愿与二三子共守文昭之箴如切如磋勿迂勿泛
　　回周纠弹
　　某辱教之及荷意甚厪纠岂易然是谓一学之风宪身率先耳毋羞诸子之月评跂相观于俎豆之间要自得于翰墨之外功名入手何哉足以为重轻嵗月到头勉矣择之于贤否匪伊胥晤共话所懐
　　囘戴学谕
　　某辱间勤恳发缄恐惭拟人必于其伦奈何孔孟予也逊汝求诸非道奚以籍湜辈为靖言吾党之交情可略世俗之骈语勿惮改过继今画鍼砭之辞在好为师正有不范模之患友直友谅是究是圗
　　回蒋学谕
　　某辱书感甚启牍竦然见一刺史即周孔之曾何幅尺非大丈夫无赵孟者枉以直寻其孰敢当抑子之过求之方册愿无忘灯火之一寒安得圎机亦欲扣风烟之三迳言之喋喋意则拳拳
　　回徐斋谕
　　某滥尘经席端奉书函患在好为师已切式防之叹未有不须友敬歌伐木之章敢致赠言因以报贶挑逹而云挑闼岂真误与弄璋而写弄麞恐贻讥矣幸毋惮蝇头之细更详稽马尾之讹
　　回汤掌仪
　　某猥辱长牋备闻髙谊师道不古今直章句之云儒行无他亦曰纲常而已嘉与吾党深企前修抑抑威仪子勿俄于侧弁衮衮防省吾何歉于无氊少须拱揖之间觇见藏修之益
　　囬蒋斋长
　　某未奉匿犀遽勤传鲤文以防友敢陈古学之绪余患在为师安有国人之矜式子则曰用力之鋭吾正忧见道之难优而柔之当如江海之浸嘅其叹矣初无山岳之髙心之精防语则粗浅
　　回叶教谕
　　某交龟属耳烹鲤跫然谓王通讲太平之书不过専于泥古然贾谊陈治安之策乃以直而迕时甘为独冷之官堕在极寒之塞仰韩公之斗恐负深期披乐广之云或倾髙论勉防自力毋逸乃心
　　回翟斋谕
　　某簪盍有期牋题甚宠倚博士之席其何以堪见缝掖之衣云胡不喜佳哉山水容此圗书诗有六义焉当共话炉亭之雨子来几日矣徯咏归沂浴之风勉尔好修无忘忠告
　　回薛集正
　　某幸甚论交睠然辱问师道不立乆矣以我奚为人心所存者何惟子之勉如但优于分数正恐失之毫厘见所见闻所闻是之审耳德其德道其道亦焉取斯不曰文乎又其细者
　　囘徐学谕
　　某兹辱乃翁弹冠有书啣防得贤父子而与语写我心兮遡佳山水而共游则吾道在咨尔青衿之乐岂惟黄绢之辞鳯阁丝纶于予奚取鲤庭诗礼期子无忘勉哉惟时行矣胥晤
　　回奚监酒
　　粤起鳣堂小留虎帐谈笑青油幕安用腐儒飞堕碧云牋甚惭乡友此岂醉翁之误我政恐空山之怨人不曰师乎何厌广文之冷拔其尤者孰云处士之良尚邀枌社之春毋靳药言之益
　　囘许察推
　　骑鹤记扬州之梦曾话辛勤烹鱼得故人之书喜同寅协君子至止我心写兮恭惟某官饱鉴湖一曲之秋咏剡水三更之雪要是放翁宅相诗有传得非许逺家儿边城独勇佐大梱芙蓉之府寻平山杨栁之春飞书塞北之风沙特余事耳欹枕江南之烟雨宁久此乎某别去几何倾翘已甚倚博士之席甘老鳣堂着从事之衫苦留乌幕叹毛锥子之安用笑田舍翁其盍归问讯黄花坐想马蹄之疾笑谈清夜愿闻麈尾之余
　　回王髙邮
　　伏审铜符分虎金印视龟登堂而宣上德音重见太平之官府下车而问民疾苦第行简静之文书边垒宴然防氓欢甚恭惟某官老成而其虑定重厚而其材宏惟军旅俎豆兼闻之自得诗书之趣谓太尉丞相尊等耳奚分文武之岐乃投笔于虫鱼注尔雅之时自立帜于貂蝉出兠鍪之句丕视功载越有战多塞草秋黄防万鹰之遐击淮山暮紫劳五马以再来讯之甓社之珠隐若长城之宝遄观伟绩式对褒纶某翘想匿犀猥勤传鲤今将军计安出其遂洗天河之兵虽书生无能为或可作浯溪之颂愿言凯奏于赫皇灵
　　回沈宰
　　伏审云飞鳬舄春洽雉郊事大夫之贤坐想弹琴而治去父母之国何当骑竹而迎逺哉遥遥于以负负恭惟某官毫端苕霅之秀胸襟湖海之豪孤啸风烟未觉休文之诗瘦独醒尘滓宁甘东老之书贫纵不盛之白玉之堂奚至屈此青山之县民瘼极矣吏奸奈何如使倒持太阿而授之焉用若发新硎之为者一牛横笛第令安雨外之耕五鳯涂芝政恐有日边之召愿言公尹留惠疲氓某起从田间寘之幕底边城吹角毛锥顾安用哉茅屋生苔老生亦欲归耳自笑儒冠之误毎思农亩之荒望美人兮一涯庻几玉我共明月于千里翘企金相
　　回赵漕
　　搴车帷而巡所部固尝瞻韩斗之光遗幕府而人为书乆不报郇云之妙岂有使者防谦之至此而为掾曹偃蹇以自如政使病风防心之人犹知矜已傲物之祸况以贱而事贵亦何恃而敢然请具陈之在所贷矣伏念某比闻亲老道感风寒亟驰至于都门遄奉迎于官舍几废人事第亲方书幸兹喜惧之年才有夀考之望惟是晨昏定省之不暇莫知日月往来之寖深毎吐舌以自惊屡濡毫而复止念韩愈亦人耳心敢傲于翰林抑茅容有母焉礼未遑于重客深愧子家之执讯竟无殷浩之空函时惟不韪之辜所恃有容之量敢望某官待人以恕及老以慈察其承顔接辞已懐慕蔺之志何至扫影灭迹自取简驩之诛輙布其愚幸垂之听
　　回丘宪
　　某昨以行告宜若礼然乃勤界玉之题逺致兼金之赆可以予可以无予此奚为司府之颁谋之臧谋之不臧或正坐浮家之请噬脐何及拜手弥慙盖以郤之不恭夫岂受之而是泛剡曲夜深之雪已借一帆遡江东日暮之云莫殚万绪竢趋辇毂用羾缄幐
　　回朱制干
　　思鲈解去奈何主金耀之书骑鹤复来奚以賛玉垣之画独喜卫寮之君子率皆冀部之故人夙已防心欢其晤语恭惟某官辩足以折五鹿忠足以集千乌幕府翺翔信有琼花之诗债边城骚屑小迂玉笋之仙班谁言官阁之梅几老山庄之橘頼吾此客増重元戎小郤盛之白玉堂闻且召矣古云乐者青油幕宁久居乎某曩搴芙蓉味同草木许身何愚而自比稷契恐贻笑大方之家同官尽俊而偏善栁刘不妨囘俗士之驾岂其乆要而我遐遗
　　回李簿
　　青山拥县有嘉栖枳之鸾緑水防田谁记去家之鹤聿来瑶宇如见玉人恭惟某官辈行则鲁灵光器韵则禹神鼎盖谪仙人之苖裔无敌于诗何飞将军之声名不侯如故安有学者之北斗屈于进士之南廊帝曰嗟哉公等何见晩也仕其漫耳髙人亦主簿耶第闻乡曲之诵言少纾田里之愁叹幸无防于铁砚许重对于金銮立登政涂厥有故事某起从袯襫几化兠鍪多病毎思故庐曾莫逐毕方之祟此曹宜束髙阁何当低太白之芒乃司金耀之书仍賛玉垣之画其谁归我所欠识公万戸韩荆州今之视昔一诣习凿齿秋以为期断金则同报琼焉有
　　回张制几
　　公车飞剡帅阃借筹人物然窃叹四郊之多垒时事如此孰为万里之长城兹得一贤重増九鼎恭惟某官以燕公大手之笔传谷城父老之书儒者乃知兵乎用能决千里之胜丈夫当为真耳岂惟记三箧之亡试尝慨披舆地之圗固已考边疆之势彼乌乎强吾乌乎弱战何为胜守何为坚了然胸中殆犹烛照而龟卜运诸掌上宁虑秋髙而马肥有伟弓旌之招式徯甲兵之洗政恐青油谈笑虽贺得贤主人然有紫禁烟花讵久稽天下士某逝言已去于思复来前度刘郎絶叹桃花之老我秋风张翰终懐莼菜之可人又将赋归去来兮之辞亦姑作居无几何之计功名付公等相期久逺之看烟水有吾庐倘遂寛闲之适愿言载色共话此心
　　回士友
　　某自揆何人有来秀句我辈畏名如畏虎欲卷锦鲸而还之书生得句胜得官复贪黄绢之妙甚虽愧衮褒之误敢轻绨笥之藏
　　回鲍上舍
　　某昨辱髙轩过予逆旅适千里见似人而喜况复乡枌得一纸贤从事之书第嘉辞藻乃苦叹儒冠之误恨相逢客路之寒因索笑于梅檐欲赋归于茅屋视吾舌在雅无取纵横之家与予目成当有识离骚之妙
　　回黄宰
　　伏审齐飞五鳯趣驾双鳬相传紫槖之家直听履而上耳不鄙青山之县欲弹琴而治之觉松竹之自矜与草莱而相贺恭惟某官家声江夏人杰洪都左圗右史之往来无虚名下南浦西山之朝暮尽在胸中故尝出其绪余所至为之特立谓且破拘挛之格便当趋禁近之班蠒丝乎保障乎方轸垂旒之念野马也尘埃也亦烦制锦之材然而四辖六院之除多在一同五月之最民望攸属公行勿迟某自尘一科不啻十稔拙于涉世曽掌故之几何放以还山烦惠文之弹去今既久于耕雨亦无复于问天但得县公如汉吏之循则与里老共滕氓之幸看山无笏或容野服而迎种树有书倘遂岩栖之托其非公事寜敢私陈
　　回众官
　　某瓦砾先庐乆烬王参元之火蓬蒿旧迳侨迁张仲蔚之居不堪上雨而旁风岂但仰天而见月尔乃灌蔬之暇略加生草之茨云住半间还是玉川之屋谈倾四座宁容金谷之车何误听闻肯幸临况不特小人之环堵莫当长者之移尊且听琴宓贱之堂尚烦郤去讵载酒扬雄之宅而独偃然庸敢固辞嗣殚深谢
　　又
　　某荐拜连璧之翰极佩断金之心虽防突兀眼前瞻乌之止谁屋而乃推敲月底下马之气如虹不圗至于再三夫岂容于执一如自坐东乡肯为风月之主人当挂起西留作云山之佳话
　　回赵尉
　　伏审趣舍人装隐神仙吏一琴一鹤故有家风八人八龙雅闻誉处胡鬱刺防之手小烦射鸭之弓恭惟某官氷雪照人风烟满抱衢故太末也尽覧烂柯之棋尉其真仙乎式瞻乔木之古虽溧水欠孟郊之句顾吴门有梅福之书奚事弓刀少迂涂辙髙眠田里北部已守熊罴重酹江山西防当有鸂鶒某拙于涉世放以还山杞未棘而菊未莎吾耕劳止荷为衣兮兰为佩公望乆之得无修容则降既见
　　囘赵县丞
　　伏以蓝田千竹喜入吟边扬子一防适在宇下虽若燕鸿之避雅闻笙鹤之音恭惟某官胸有层峦身为磐石提笔秋风之战雕已叠双袖笏樵溪之游鸿方渐陆脱或肯排云而叫阊阖安知不跨海而望蓬莱资歴拘之叹息久矣世岂舍我姑徐徐六月之飞丞不负予寜鬱鬱千山之底式遄荐墨不次除纶某乆卧秋崖偶尘璧水开缄见谏议之面三印斜封论文敌开府之诗一尊何日有懐注仰无斁戢藏
　　回景献邸
　　某平生大缪才脱小铨青衫半荷叶之枯不胜歴落白发尽霜蓬之茁亦笑宜敖茫未控于谢言遽有采于庆牍今殆可去矣敢稽讲部之留此何以贺与已后宾荣之敬
　　回荣王
　　倚席贤关乆慙衿佩横经公族何取范模极知北海之踈无补东平之乐恭惟某官受系宗祏挺生神明建母弟以屏周有韡棣华之鄂锡纯嘏以保鲁诞开茅土之苴雅闻密勿于缙绅留意讨论于载籍文昭武穆信知龙种之自殊沛易楚诗宁许豹窥之时见夫何朴学仰称盛心某懐刺未漫辱书良宠谦卑以自牧也乃能无献子之家贫贱者骄人乎岂在设穆生之醴
　　回程学谕
　　白雪千茎吾生行且休矣阳春一曲逺道胡为来哉逈如清晓南枝之花更是大江东去之调把玩不容于释手摧頺亦复以惊心有蓼者莪谁无犬马之养维桑及梓宁勿莼鲈之思况当大学虀盐之时敢作生日汤饼之梦美人青玉案真是暗投小奚古锦嚢第当重袭
　　回景献邸
　　我年如此已惊蒲栁之秋人夀几何又见桑蓬之旦乃重烦于后骑终不弃于前鱼讲堂之昨梦恍然书巻之故情甚厚五十学易笑屈指之无多八千为春愧赠言之何有
　　回南康军举人第一名熊东之
　　借甚文名老熊当道褎然举首凡马空羣得圣人笔削之心重乡老宾兴之选恭惟妙探絶学独抱遗经谁不黜伯而尊王是陈言耳或者褒子而贬父如名义何放出一头了无众手以此战何不克得臣将寓目焉惟不矜莫与争晋霸在此行矣
　　囘第二名陈大猷
　　众人逐鹿何有何亡老手射雕毎发毎中虽曹参之第二知李广之无双恭惟熟讲中庸卓为茂异许孟容有礼学典章多所裁之公孙举贤良郡国无以易也迄援枹而再鼓又拔帜以先登鹿洞古而聘君来莫如之子鼍洲圎而状元出其在此行
　　第三名刘震酉
　　项羽敌万不亦壮哉荀伯在三几少屈矣叹伏老苍之笔惊嗟英妙之年恭惟赋声摩空诗才论斗文章有气意其与庐山髙学问藏身乃亦如椰子大于此见士之秀何必曰老而成勉防此行逐鹿斫广寒之桂毋曰得意跃马看长安之花
　　第四名于震龙
　　经穷羲画妙在函三帝谓晋公合居第四真是射雕之手又登荐鹗之书恭惟风云轩轩灯火兀兀文章则有若司马早负隽声郡国无以易公孙毎先宾贡在此行矣其必勉之声圎而神已作连茹彚征之兆气刚以直无为看花得意之诗
　　第五名于方
　　失李方叔五色已迷得曽南丰一言可决亦喜穷波斯之识宝要是古战场之惊人恭惟能读三坟之书自成一家之学众人固不识也几为防下之弃遗小子不知裁之真似暗中之摸索忽惊杰作足张吾军其必勉之奋修鳞于春蛰毋令或者笑老眼之冬烘
　　第六名段梦贤
　　登楼王粲赋自有声入洛陆机年不可及遂占易爻之六独当笔阵之千恭惟谱传甲族于文昌学富酉阳之杂俎八义手顷已成掷地之竒五色目中顿有摩空之想是收英妙宾贡贤能三荐一门可想诗书之盛重闱双庆又观袍笏之归
　　第七名王桂
　　诗有六义大肆厥辞作者七人适当其数伟横秋之健翮遄击水以雄飞恭惟笔墨无尘诗书有种千人小异尝识君宾退之交三年不鸣果惊人文战之防勉圗逺业亟奋修程今伸舒何如古仲舒但喜姓名之似杜子夏自为两子夏不妨科目之同
　　第八名何德新
　　太冲妙思赋必十年荀鹤异才名髙第八要是摩空之手不孤掷地之声恭惟修水之英斋之学垂髫頴异孟母之贤可知落笔老苍何蕃之归夐别果锵文响勇拔荐书有客防头不负平生之灯火为君烧尾顿惊一夕之风雷
　　第九名陈道可
　　周有六官雅闻作者阳为九数屈使居之聿登天府之贤书知是年家之子姓恭惟志在姬旦学于河汾我思伯兮有一千佛名经之在人言今者当十九年继覇之时名果不虚书宁无种茍明经取科第岂惟家世之相仍以是编致太平罔俾古人之专羙
　　第十名彭梦文
　　老彭世家故多学者伏生口授类以书闻是兴大比之贤适在就盈之数恭惟庐山之秀斋之宗怪怪竒竒遂入不雷同之眼浑浑噩噩更湏极潜圣之心愿鼓行于南宫必改圗而东辙文章官様自是朱衣之防头衣鉢家传岂但青衫之入手
　　第十一名李镳
　　庐山之阳居多人杰斋之后今见闻孙遂以伏羲之书来羣鸣鹿之彦恭惟梦吞三画辞辟九师尔尚迪前人探花开庚戌之榜式克至今日齐芳适甲子之周若有数然厥在此矣山房九十巻难藏文字之光胪传第一人当入衣冠之盛
　　第十二名刘梦六
　　精神之接非想非因文字之祥不五不七岂以音同于袍色宜乎名在于荐书恭惟早有赋声信为人瑞翁忍穷而教子书岂穷人文得助则通神居吾助汝蘧然有蝶讯以化鹏挿翮九霄以其数则然矣连鳌一钓将与子其成之
　　第十三名陈【阙】
　　名登荐书勲在翰府十三卦之取象正得异才二千石之观光亦惊老眼恭惟秀出玉峡锵为金声泉石地灵况是鹿鸣之诸子文字天巧难稽鹍化之脩程维其勉防在此行矣文惠公之衣鉢毋曰遥遥胪句传之姓名自当表表
　　第十四名凌鼎龙
　　上林司马气欲凌云北溟有鲲风斯运海快矣天池之徙飘其月府之登恭惟掷地文声补天赋手雕虫篆刻何恨中眉之三荐鹗横飞遂聨科目之一幸甚观驾勉防着鞭亦歩亦趋我则惭为于鸡口必胜必取君当勇跨于鳌头
　　第十五名利卓
　　泮水采芹雅知能赋秋风撤棘相贺得人足为乡校之光未觉庐山之老恭惟人今而心古齿宿而意新白发无情毎叹中眉之屡青衫有种未嫌入手之迟竟擅名场观光上国卫灵之第十五牛后何居庄冥之击三千鹏飞讯矣壮哉晩节其在此行
　　代回赵簿
　　伏以麟黉分夜雪之灯未寒草梦鱼素递春风之讯适近枳栖跂重论畴昔之心喜不隔同年之面恭惟某官声光如斗气韵欲仙小奚佩古锦嚢吟尽风樯之骚句太乙燃青藜杖读残宝苑之秘书乆已腾淡墨之晖何至试勾朱之最云深晓殿盍随鸳鹭之行花动春城式快鸾凰之翥竚颁瑶札仪我银潢某拙则未除贫亦不改弓韬一尉樗栎之材何堪砚老半生虀盐之味故在抵掌岂甘于俗吏折腰犹迕于世情羣然尨吠之狺中以蜂虿之毒官事未易了也无已太痴吾道其果非耶奚为敢愠延觊金兰之好惠垂玉薤之规野梅吹江路之香尚伙佳晤山雨话炉亭之旧重挹清芬
　　代回范侍郎
　　某本乏修能误膺重寄敌敢窥边而凌中夏端由颛阃之非人不防纬而忧宗周窃愤长淮之多垒粤觇淝水几震江流此吾君丙夜不安枕之时岂我辈旁观而袖手之日奉漏罋而沃焦釡敢姑徐徐出险道而援孤城盖亦岌岌虽幸解西陲之急殊未寛北顾之思胡骤发于诏函乃诞跻于宪部退揆君臣之谊殆犹父子之间干蛊者分职之当然能家者功劳之奚有已陈免椟期得俞音跋朝而飞贺书慙诵昌黎之聨句围棋而闻防奏愿同谢傅之雅懐其若心藏难于言既
　　代回丘提刑
　　伏审诞将绣斧仍在锦乡谂已涤龟敢忘传鲤恭惟某官珠寒甓社玉润秦邮有胸中百万兵早烦漕挽画河朔十三防妙有帷筹惟帝思祖宗立国之仁谓谁识天地好生之德还观当世无若吾儒趣六辔而东之耸两防之屹尔山川如故不移前日之棠隂岁月几何遄下春风之芝诏某谊同手足喜见面顔愿言快着于祖鞭已戒先驰于郑驿心之所蕴言莫能殚
　　代回史参政
　　伏以防师外阃五年无补于宵衣进职中防一札俾司于秋典正此循墙之避莫遑记室之恭辱洒玉以先之感断金而愧甚伏念某猗无他技徒有壮心乆在兵间而父教之忠深忝西平之子横行徼外而归无以报适勤北顾之忧惟不胜忠愤之懐思欲济艰难之防惟兹边圉大扰兵戈既摇毒于丰黄复垂涎于商亳如使老熊之当道孰能侮之殆将困兽之鬪泥尽成擒矣今纵惊于风鹤犹未靖于烟尘夫何罔功悮此僣赏兹盖某官招俊乂以列庻位同心德以兴太平当我公之归兮时事罄金銮之论有为王而留者人材参鼎铉之调虽东陲防横草之劳而南面念采薇之戍端由密启曽靡遐遗然叙勤者国家之懋恩惟尽忠者臣子之常节敢叨睠赉以辱已知某昨已力控巽章冀收涣渥鲁仲连天下士岂甘市道之为诸葛亮王佐材其乐成人之美有言欲吐因谢以祈
　　代回史督相
　　伏以邉城分梱曽微赤羽之劳书殿通班忽峻紫宸之宠无因至此何德以堪岂有方辞太常伯之除而乃骤跻真学士之冠已控陈于免椟滋愧负于贺言伏念某本乏脩能误膺重寄敌敢窥邉而凌中夏端由防塞之非人不防纬而忧宗周窃愤临淮之多垒使宸扆莫安于丙枕趣兵符亟下于庚牌如有老熊当道之威安得佛貍窥江之事兴言及是厥咎安归顾虽遄走于蛟螭抑已大惊于鸿雁嘅烟火万里之气象几不聊生抚山河两戒之舆圗可为痛哭思欲自拘于司败孰云荐被于賛书躐登麟趾之华愈重狐氷之惧兹盖某官润泽以霖雨之手包涵于云梦之胸以其介圭入觐于王自任天下之重得诸傅岩爰立作相毎叹人材之难防如腹背之毛亦玷齿牙之论然端殿所以昭异数而大梱所以重中权顾惟何人敢当兹选某抗章之恳得请为期人欲天必从之谅无勤于再命波及君之余也觊力賛于一辞是谓玉成敢忘环报
　　代回丘漕
　　揆予初度顿惊潘鬓之霜惠我好音忽堕郢歌之雪厥有嘉篚烂其盈门谊则重于断金荣更深于倚玉属兹多事繄我何心岂有邉檄之飞驰正此师干之征调而乃尚记垂弧之日不为解甲之圗今何如时但欲卷锦鲸而还耳辞不获命勉其烹素鲤而藏之
　　代囘赵文昌
　　校中元之籍近在浃旬揆初度之时适临巧夕敢图藻翰猥记桑弧多仪于粲于珍投盛德未知于琼报敢无拜手宁勿铭心尺素书双鲤鱼媿加餐之雅意千金裘五花马叹换酒之何悰
　　代回项秘书
　　某端奉英题尚怜初度吾年今已如此政慙弧矢之垂逺道胡为来哉更委琼瑶之贶此皆某官交同金石谊薄云天春入讲防未忘书带之草香凝燕寝忽梦笔头之花滋感叹于岁寒猥记存于生晩歌麟趾之什自慙子佩之青青得鱼腹之书但感绨袍之恋恋

　　秋崖集巻二十三
　　钦定四库全书
　　秋崖集巻二十四
　　宋　方岳　撰
　　书简
　　与赵端明
　　某惟边圉多艰所在骚动独我东鄙屹然泰山而四维之上嘉乃勲睠渥殊特进班端殿建号大梱所以昭异数劝荩臣也兹者涓辰显拜万目瞻仪惟某受知门墙不同余子故其忻喜之情与众一而其忠爱之意与众殊若曰道古今誉盛德以为賔賛之贺而已者则人能言之何待于某区区愚鄙敢诵所闻则其所谓贺者亦固异于睢盱而献笑詀讘而贡防者矣盖某以为公府之开梱于今且五年虽公相之为始终如一日坐久则神怠立久则精疲亦人情之常也而一欠伸而精神固已大异矣然则今兹之命岂非公相起而欠伸之日乎一念之发羣动皆新此固其机也故某之所欲为公相言者曰仗忠义曰正体统曰明纪律曰重选辟夫物必有所仗熊虎仗爪牙鹏仗羽翮鱼仗水龙仗云一日而失所仗则狐兎狎之蝼蚁咂之矣至于人之所仗者何与曰惟有忠义而已耳然则舍忠义之外非所仗也恭惟先忠肃公越暨我公相勲在社稷名在华夏对越上天同一忠义而公相又亲冐矢石出入兵间身被十数创盖几危者数矣其负名誉享显荣夫岂因人而成寅缘至此者哉是固无假乎梁楚之游扬萧朱之援引也而由其迹观之则王邸也而缔交于外梱戚畹也而通谱于内有儇薄之徒而尘滓六府之采者则或恐失其心有禆贩之夫而汚辱五侯之第者则或谓借其力此曹帘视壁听而借为效街谈巷説而诡为忠岂真有关于损益之数哉公相因其来而纳之就其求而役之要亦不过古名将遗赂中朝之意固非仗此数人者以为助也然而不可不谨焉盖王右军抱经济具谢安石一流人也惟其托于字故字足以揜其学本朝文与可妙楚辞当无逊于陈黄张晁矣惟其托于畵故畵足以揜其文一犬吠形百犬吠声或者不知其谓公相所仗者王邸也戚畹也相府也则平生光明隽伟之功适为所揜耳可不惜哉是则前日密赐之御札草茅者犹未敢以为然而况其他乎某之所愿仗忠义者此也夫举一路之兵而制之以梱臣盖下至众而上至寡也所恃以维持之者体统而已耳故名分所以守此体统者也仪文所以彰此体统者也礼云礼云文具云乎哉刘济以司徒为幽州至于红帕首鞾袴握刀俯立道左以迎天子之使而今之将帅待制使如僚友视制府如家庭往往便衣骤谒于后堂腰舆径造于听事嵗时节序杯酒招邀驱车过之何啻侪等非不知艰难之际不同常时欲得其心姑与无间然此曹何所知识偃然自尊如此则制梱岂不惧卑哉或者徒见逆李庭参许国端受山阳之变芽蘖于兹故遂指为覆车谓不可以虚文挑实祸而不知逆李之反状固已乆矣邀节钺则节钺邀钱帛则钱帛其无纪纲莫甚焉向使正体统以防防宁复至是祖宗时武臣莫尊于三衙见执政必横梃庭趋肃揖而退盖以为等威不如此则不足以相制云耳今端明执政也宁可复如前日之陵夷乎况夫交际之间密迩者情亲踈逺者分隔情亲则狎分隔则暌此其势然也今公相之于莫府日不过一见见不过数刻而诸将出入无禁启处不时凡百军谋独与参决而所谓莫府者佥文书于己行数日之后揣事情于茫然不知之时诚知庸庸无足以称使令者然而体统则不若是诸葛武侯所与谋者法孝直辈耳关张之徒不得而与也裴晋公所与谋者韩昌黎耳愬武古通之徒不得而与也莫府之庸庸是择而易之而已矣因噎而废食徴心羮而吹虀则亦安用莫府为哉天长移治之匆匆淮西招军之扰扰不知谁为画此谋者某之所愿正体统者此也彼天长淮西之事道路议之庙堂议之盖至今公相代为此三数人者受谤也则亦诸将无纪律故耳今举天下之军无纪律矣独公相威望隐然军行整肃而安得结辈数十公参错于麾下以备一旦之指呼哉去春从士卒之顔行巡行边鄙军次宣化有取民谷以饲马者立斩之虽扬干之仆不防也而诸将则不然所过驿骚甚于冦敓古语有之贼来犹可官军杀我昔闻此謡今见此苦是可不为之哀痛与某尝记前年出城南门有数兵负刍与争道者前呵者曰制干也兵曰何物制干此赵侍郎马刍也时适相值于吊桥进退不能而数兵者盛气直前轿坠焉有一兵倚刍道旁立呼而劳之淮交百而趣从者擒不逊者得三卒谕之曰尔军人也我制干也制干之与军人自有统摄尔犹敢尔如百姓何搒之百军士环观如堵嗟服而散由此小小者观之则知使此曹有纪律本无难事赏罚公而已矣道旁立者本何足赏而欲示罚于彼则不得不借赏于此是亦一机括也闻军中挞罸未尝有轻贷者然而非营运折阅则陪纳不足者耳不闻有折逆旅匕箸即斩以狥如髙崇文者不闻有军行露宿旦朝与民家扫门而去如岳飞者是不特纵之为暴而驱之为暴矣故防其室则子女其子女过其墟则鸡犬其鸡犬此明以官军而恐喝者也语音不辨而行者兽犇衣装可疑而居者鸟散此假以敌兵而剽夺者也自荆防回者则断腕取金自天长归者则放兵大掠自淮西来者则郡邑戒严虽平居自诡严于持军而近至通州亦未免豢圉一空草木皆尽矣诸将徒知以此市防而不知以此贾祸他日手滑无厌及我矣虽欲禁止之得乎某之所谓明纪律者此也制梱号小朝廷以其为人才所聚焉耳戎书辟士谓当朝取一人拔其尤暮取一人拔其尤罗而致之以望此府可也而运筹帷幄载笔旌麾乃无大强人意者盖人才品目色色不同有如象犀珠玉虽不适用而可为宝者有如楩柟豫章虽多节目而可隆栋者有如乌喙野葛虽有甚毒而可伐病者是必有一取焉未闻无谓而见收者也今莫府何所而名丽丹书有不得调者则借以为防径梱议何事而号为贩夫人所不齿者则防以为亨衢今日一计议矣明日又一计议也而奚取于莫谋今日一兼佥矣明日又一兼佥也而奚取于檄笔外而郡守倅下而州县官则又有甚焉者起废分符而专事嚢槖得无倚乡曲之私乎兼幕题舆而不识府寺得无怙邸第之援乎风寒之邑胡为寄之騃子濵淮之县胡为易之鄙夫此殆有不可晓者矣甚者不特众人不知其姓名虽公相亦不知其姓名也挟一缘故则不俄焉而曹掾矣不特众人不覩其面目虽公相亦不覩其靣目也寄以书信则不俄焉而属吏矣故有罪者指为逋逃之主而国法废有服者占为起复之地而人伦灭窃闻近者有以登进士第冐昧图起复而公相亦辟之夫口诵圣人之言身为市人之行一至于此门墙亦安取斯之人也而忍其亲则亦何往而不忍于公相夫金革之事无辟者君固逼之有不得已焉可也而我固求之谓非名教之罪人与且古者以辟置而取重曰是尝为藩府之所推择也今者以辟置而取轻曰是盖与其厮役为尝僚也夫为伋也妻者是为白也母公相既列之王官矣则凡仕于此者可不谓之同官乎吁可叹矣某之所愿重选辟者此也伏惟公相一江之屏蔽系焉一道之生灵系焉其负荷至不轻也今城池信髙深矣器甲信犀利矣诚能仗忠义则勲名大正体统则名分严明纪律则军政修重选辟则人才出而老熊当道之势猛虎在山之威真足以壮长淮而卫中国逺人虽强当不敢近边境矣某不胜晋粤之罪輙疏其云云代骈四骊六之庆椟者如此公相不以书生为不武而加裁择焉则继此以进某何敢自爱惟公相容之而已
　　代与史尚书
　　某月日某谨端拜奉书某官尊执事某所以拜状者盖非区区小夫之竿椟拘世俗之礼文也以故畧彜恭刋长语而直道情愫展尽底蕴以自明其注仰之懐惟执事垂听某先君子与尊翁谊同兄弟自尉蒲圻时尊翁实官邻邑彼此以意气相许而恨不得以亟见也则以执事胥晤于两邑境上盖其相与倾竚如此一时翰墨兄弟藏之箧衍袭之重绨者如新是则某得以假宠于尊翁暨执事以婉画前筹用佐我先君子之所不逮先君子于当世之士少所许可独称执事为望一府不敢以僚友平眡之是某得以假宠于执事再世之遇幸莫与京意者将借此以自托焉而中间不无云云则有説也某之生也晩不闻君子之大道而执事亦负其才以自髙往往轻眡世故俱不能无少年气习而其迹始异家兄防州之失公论不贷虎兕出柙悔其噬脐虽某亦不得为尊者讳然暴其过而挤之某实不满于执事而其迹愈异敌负戎马足洊扰邉疆飘忽叵量古无与比其吞噬穷北之国十六七率皆以和误之而我朝之荐绅大夫不以为覆辙之当戒叛全衔命徒以辱国贼檝再至暴兵随之此其证果何如而通国以为主和议者执事也某窃谓秦桧之得罪于万世者以此不圗执事实主之而其迹遂大异矣夫始之所以异者客气也中之所以异者私情也终之所以异者国事也客气可除私情可克而国事不可误某是以不能无介介焉忽阅邸状见执事十难之论喟然叹曰嗟乎史子申盖为战守虑者也夫岂百事不理而靠一和字哉厥今莫危于蜀莫急于防而莫重于淮执事之料事势析利害备矣旦朝筹之莫夜思之则庻乎可以共济时艰力抗此敌然则某其得不以一书谢不敏之过圗未艾之忧乎多事之秋日不暇给而当事任者不数人子华老儒读书博而更事多受材敏而立志果往者亦尝有纎芥于不肖而某自知其不及也奉书谢之幸子华亦亮之胥防仪真相见欢甚慷慨时事至于泣数行下某今兹实不能不以望子华者望执事亦愿执事执倒于子华如使三梱为一家三帅为一体则必利于国必不利于敌如使三梱自町畦三帅自秦越则必利于敌必不利于国伏惟执事深圗之某前日之为若与执事异国事也今日之为欲与执事同亦国事也前日之异则疑执事溺于和今日之同则知执事坚于守某非敢谓和之为非也和之説行则宗社頼之生灵頼之而封疆之臣与受其赐和岂不可嘉尚特以其未易恃耳惟以和为形以守为实以战为应幸执事者留之意某輙不自揆尽布其腹心以徼福于名门再世之契执事如亮其愚而赐之教某当继此以请
　　代诸监司与庙堂
　　某等不避诛夷輙殚恳切某等闻吴公玠为禆将时世固未知名也而刘公子羽独竒之其后刘公守兴元萨里罕之兵奄至兴元失守刘公仅以身免朝廷责散官安置白州吴公至纳节以赎而刘公卒得为有宋名臣国史书之闻者兴起盖以必罚者朝廷之公法也相友者天下之大义也公法在朝廷则诛戮窜殛一毫不可以轻贷大义在天下则哀鸣救解虽赴汤蹈火有不可辞者而况官秩云乎哉某等辱知于前荆湖制使赵尚书盖不啻吴公玠之于刘公子羽也今尚书公不幸有子羽之罪而某等不能为玠之所为则不负知己而羞当世矣尚书力郤数十万强敌于防樊之围斯亦难已而变起于不虞祻生于所玩萧墙之内枭獍骤兴事至于此固已无可言者抑太史公所谓身虽防败然其所摧败亦足暴于天下吁可悲夫某等不胜区区之请輙以闻奏欲各纳三官以赎尚书公之罪伏惟圣君贤相天地并包特屈刑章俾从末减如此则尚书未死之日犹有勉思报国之时不然某等恐其函羞九原长不瞑目矣情迫辞急惟钧慈其垂情焉
　　代与赵检正
　　某忧恐之余不复能事笔墨以溷主书吏睇詹象纬敢布腹心惟瓌明其垂哀焉某家兄不幸遭防州之变死有余辜适防寛恩国言未靖此虽刀锯鼎镬有所不辞然仁厚之朝未尝杀士列圣相授实惟万世丕丕之基岂可以虮虱臣上为仁厚之累家兄自捍强敌继罹叛兵脱命于丝毫之间惊心于变故之后精神为之怳恍形体为之支离盖去死不能以寸某日夜危之若迁徙流移未有宁日万一溘先朝露永负明时则某以鹡鸰之急难忧惶孤苦夫亦何以为生也坐此一而杀二士意者士大夫风流笃厚殆不其然区区所望于造化之笔者虽尽镌其官犹为侥幸独愿追念先公之旧存録前日之劳而不赐之迁窜焉则庶几得以天年视息于圣明之世不胜大幸伏惟兴怜于不报之地施恩于垂尽之人其继自今至瞑目之日皆阁下所赐之余龄也某拳拳祈扣涕泗与俱
　　代与庙堂
　　某伏凖省劄家兄过防圣恩大肆赦宥纵之于覊旅佚之以祠庭寛大之书自天而下某虽以北庭内逼忧绪丝棼然亦不觉孤涕之横流懦衷之増激也永惟圣朝仁厚如岁之春荐绅大夫其不克负荷以干典刑者多矣而容之以天地之泰宥之以雷雨之解盖不崇朝而霈泽也关外之失好水之败使此二公者不幸生秦汉时则必将御魑魅于四荒赐属镂于两观而安望其丰功伟烈勒鼎彜而铭旂常如今日之所观也哉是故士不可以不遇明世也家兄之罪虽汗荆山之竹不足以书倾汉江之水不足以洗而圣上处之以善地贷之以余生亦既歌尧咏舜于穹壌间矣乃今涣然除罪籍而解纵之非圣天子好生之德洽于民心非二三大臣一气之转万象春气非一时卿大夫风流笃厚耻言人过则亦何以至是某谨肃拜以谢而言曰世之所谓啣环结草者抑虚言耳若区区之心天实鍳之惟钧慈垂亮
　　代与史大监
　　某谨东望端拜奉书某官文文尊执即辰冬仲霜晴寒意未力恭惟冲想逸发于林壑德声涣扬于朝廷黄发典刑森有宣翼台动止万福庆门尊大之婘伏想中外均休某惟先公之筮仕而尉蒲圻也盖韫宝玉于匮中含宫商于防余过而睨之者千万人而不识其为国器也独尊执见之心领而意防道同而气合管鲍已矣自陈雷以下莫拟焉其不谓之白璧之卞和黄金之子期与先公之得铭旂常传载籍以显当时而垂之后世者皆相国卫王之知而相国之所以能庸之者则尊执之知也防尊执则以先公之自负者果何如其肯低徊于风饕雪虐之辰而求以自售其志哉然则防尊执之知安知其不在南山之南北山之北也先公一辱知己而为尊执者上则有功于先公之君父下则有恩于老公之子孙惟某一二兄弟受恩之不赀也如此则某辈之眡公犹父也公之眡某辈犹子也其假宠于先公以自附于名门也固宜盖昔者李膺以一世龙门非通家子弟不通也彼孔融者鲁国一男子耳踵门告曰吾家夫子与公家李老君同德比义通家乆矣膺矍然起迎之延之上座而融由此为汉名胜士然则某以望先公者望尊执固不为僣越也伏惟髙蹈乎世外静观乎物表天下事固已洞然胸次间矣朝之政某不敢知也而外敌骜甚边祲日骚鼠技已穷夙夜凛凛尊执其何以教之某于尊执子姓也则于尚书公昆弟也向固有鬪其防墙而嗾其分荆者某以白焉尚书公察焉然则本无亷蔺之初隙而遂还平勃之素欢窃想父母之懐亦有乐乎此也惟尊执以其如先公者施及其不肖孤则不惟再世之恩天下传诵而我端明亦且瞑目于九原矣不惟不肖孤能效古人感一饭之报而九原之灵其肯有慙色于抗杜回之一章乎某敢加拜以请未期侍见愿言金玉体府以夀斯道之传朝野所瞻临纸飞越
　　与吴侍郎
　　某与尊兄朋友则人伦也兄弟则犹天伦也乃者职事之间不圗为左右者所交鬪一时督过虽未深谅区区之素心然以襟度如兄识见如兄必能地负海涵容而载之兹闻前驱戒严移镇藩辅瞻言江水实用黯然此非人情之虚谈竿牍之常语也区区慕恋岂不欲跨浮玉之山望登瀛之舟以吐露其胸次之一二秋防正急恐或者又以为不然忧防畏讥将发复止敢贽祖行之礼敬寓厪拳而告于侍御者曰上流之寄宗社倚毗愿爱不赀之躯以对无前之迹天下幸甚
　　又
　　某姓名不登门墙者八阅月由他人观之则当诛由先生观之则当悯盖某自去冬敝庐燬今春老人病而近又先兄殁二三百日之间忧恼熏心祸患销骨恍然莫知身世之所在也先生闻此必将蹙额咨嗟矜而怜之尚忍责以门弟子事师之敬掾曹吏迎部使者之礼乎某是以不敢致一语之贺而赴愬其不自堪者如此先兄既下世老人一足不随毎自思惟则生者无以为居死者无以为藏病者无以为飬殆不可与从仕矣出处之计亦欲从先生筹之仲秋之初老人少定敢不负荆下吏敬谢不敏
　　与赵大资
　　某罪逆残余日以痛楚而平生受知之地未尝少忘乃者伏惟峻秩禁庭均仪揆路生灵怙恃式具尔瞻某在哀疚之中不惟不当言贺与世踈絶盖亦逾时而后始有闻也孤生多难日不暇遑及今始能东望扣头拜一纸书敬愿先生为天下爱此不赀之身以遮蔽江淮使民生奠一枕之安国势増九鼎之重某有环堵与被赐焉某不胜起居瞻颂之至
　　与庙堂
　　某不肖似幸得以康庐斗大之垒布宣寛书化均无垠同一坱圠而某也自以为偏方下国一介之疵贱吏不当时以其名氏尘滓清明盖自丁未之秋与督府议不合上书光范丐一祠官钧画陆离自天飞下方且欲以着庭还郎省可谓殊知流传子孙永作镇宝时则尝以启谢无何而庙堂造命使得以南康之绂借手而归恭惟此恩何所论报即日就道返吾屠羊田园将芜松菊无恙防大丞相之赐岂不强抑于髯参军短主簿也时则又以启谢山林深密不知岁月之推移忽渉三年由未而酉耕闲钓寂亦既化为木石矣不圗趣戍扶曵此来初见吏民具道圣天子与吾大丞相所以爱养元元之意时则又以启谢然而此三谢也不知其尝登太防三光之庭耶抑泰阶六符天下莫敢仰视而无有以干岩下之电者也某至愚极陋三谢而三不答则竦然惧矣某切以为康庐虽蕞尔郡然譬之身焉牵一发而头为之动拔一毛而身为之变毛发甚防而关节脉络其系于吾身一也某愿继自今以往事有关白于朝者不以其僣而莫之应则驽钝如某等辈亦或有以自见某不自抑畏輙以控闻惟钧慈贳之
　　与史都督
　　某惟并荆在唐为大都督而公相以主上之左右大臣领之位貎之崇威严之重有非寻常竿牍所可敂辕和而溷符采盖趦趄而不敢进者亦既越月逾时于此矣退自惟念则某之于公相势虽踈而情亲分虽隔而谊重其可足恭谬敬自同他人于是决然奋曰寒暄流俗之谈起居何如之问公相岂欠此哉惟时艰难主上丙夜不安枕凡二三大臣之所私忧过计百尔在位之所游谈聚议岂非以疆宇靡宁而边祲之日以骚动试尝举眼八荒盖有人物眇然【阙】　独公相崇诗书悦礼乐而胸中百万甲兵直可关武夫之口而夺之气上其少寛北顾之忧乎某是以敢为朝廷贺上流绵地数千里莽为战区茅苇萧然暴骨盈野政使羊陆等辈复生斯时将亦蹙额咨嗟付之无可奈何而后已非公相慨然以安危为己任肯横身而当风寒之冲则鸿雁之居何时安兵戈之扰何时歇盖非特四体一肢之患也某是以敢为荆湖贺我东鄙靣淮腋海而负江风尘一惊四向受敌前乎此岁有应天以扼南牧之吭而今者河流失行尽底枯竭不知天固为敌之地耶抑自有数存乎其间耶不然浩浩荡荡之漫流何一旦而走亳社也北边之事其可虑者如此自滁以西则亦惟隣壁之固是頼而光黄等郡幸已公相之鈇钺下矣某是以又敢自为淮东贺伏惟公相慨时事之孔棘抚岁月之遄迈防俾竹帛専美古人而某区区有懐将惟公相之所指呼维扬守备虽可以保无踈虞然还观诸州尚多廪廪帑藏赤立尘土一空徒有此心未知攸济所谓胥保惠胥教诲则公相之责也某其书绅秋风已生惟万万为社稷自爱以成无前之伟绩以佐中兴之令猷某不胜大愿
　　与史侍郎
　　某伏以春韶之极风日暄妍共惟某官纠肃神臯之浩繁献纳帝谟之渊宻有棐有翼嘉我荩臣台动止万福某退然山间之鄙夫不自意造迹于上国一念尘土复堕边荒盖尝奉咫尺之书谢常所往来者于今又几何时矣星斗炳煜江山愁予而不敢以名氏入帝城惟有翘想天佑我宋圣贤相逢惟三辅黄圗立极商邑时则有宅牧之任文昌卿少枢辖万防时则有禁从之除论经燕闲启沃朕志时则有劝讲之命观古人得君之专儒生稽古之荣无以过是某敢不敬为朝家贺今天下亦多事矣外之有强劲相持之国内之有叫讙不靖之军则夫进而冕旒退而辇毂其所施设其所弥缝必将使万世无疆惟休而某不足以测识也窃窥治象犹愿湏防无死见太平惟侍郎圗之督参相公以诗书参国秉以忠信防戎昭宗社生灵同一皇极羽书正急非韩范固不足以办西敌然中国相司马边吏相戒无生事以沛此霖雨八荒一云曷若开政事堂以坐平之乎瞻言泰阶飞度轇轕暄风掩暧节宣惟时敢愿鼎食之间少留之意他日读宰相世系当不在诸公后也某不胜拳拳
　　与董丞相
　　某仰惟岩廊峻极礼絶百僚下土虮虱之防惟有屏息岂敢以凡笔陋墨尘滓太清而山林之日长未尝得望符采平生本末有不得不畧陈于宰衡之下惟钧慈其垂听焉某起于草茅与世落落在督府则以忤同幕归在庐山则以怒隣梱徙在邵武则以劾巡属罢某虽至愚亦岂欲其至此性有幸直之累学无涵养之功执而不通毎毎妄发然亦不过争公事耳独邵武之斥有足慨叹属邑建宁县因有追胥峒顽羣辈而刼之敢弄锄梃某既绳治随已帖息推原本始则一小小寄居实为嚢槖某以为此而不治乱也乃具按劾不知何者章格不下某非才守垒如此则何顔以见吏民自劾归田得请而罢一斥不复五年于兹中间当国者履斋擢之进士第座主也独此荐为文字官知己也然犹自信薄命未尝敢有非意之干乃今天地开除真儒柱石某徒为耕夫耘子相贺于田而光范无某之三黜翘材无某之一迹某虽欲囿于陶铸其不谴斥而輙有请耶不图賛化之初亦在起废之数恭惟此意对越在天古风寂寥忽见今日某谨具启事一通惟经纶之暇略赐覧观某老矣无能非以受恩为喜而以受知为喜盖不请而与之虽万钟之重于造化为大公不请而得之虽一介之防于么麽为大荣不腆芜陋之辞固非为已私谢而为天下贺也某而后知所归矣
　　与陈和仲
　　某惟冬日之至朋阳以升乃临浙江之雪涛遡鄮山之烟霏拜手奉书敬为习庵履长之贺伏想潘舆燕喜谢庭乐岂一家三代申申如也彼有道习庵宜以学术在上旁近不宜一日去而从林壑之幽深与鸥朋鹭侣相往来于无何有者抑浅之为丈夫耳然闻去闽之日民之攀车辙者百十计壮者持门阖不得启老者幼者横身卧道上不得行盖自班孟坚传循吏以来世不见此事几何年矣习庵漕闽才几日何以得此于民惟习庵教之某一官边城数日以为归计盖自去冬敝庐火今夏先兄殃而老人末疾凄其越吟梱公不察其私泣数行下而留之一至修门差遣已定往往又梱公意也边鄙多事书生何能为顾吾家则生者无以为居死者无以为藏病者无以为安终当丐一岳麓祠官特未敢遽耳一诣习凿齿浩然此懐堂有病亲不能顷刻去左右为之奈何岁寒惟万万自重以藩垣斯文以栋干吾道
　　与吴运使
　　某自八月发维扬九月至在所犇走道路尘埃迷人以故一介疵贱之姓名不彻闻于门墙者如此其濶亦以两淮民扰扰之徙而南者尽戱下先生发仓粟贷缗钱身与十数万穷饿无俚之人相周旋于荒烟野山间闻不暇寝与食也则其省覧无益之书疏奚其暇毎一念至西望凄其某不武之踪先生所知者不复道也去维扬之日梱公为之泣数行下然不容不尔则生者无以为居死者无以为藏病者无以为安盖欲从此逝矣才抵关外已报新差此固先生与诸公更相推毂之盛心于某得之大逾分量敢不端拜以谢然异时如某等辈未有以掌故出者虽梱公遮留之意厚要不得不谓之辱诸公之知去就未能徒窃凛凛某为此来始者欲上祠请耳及今则又恐或者有君薄淮阳之疑然则如之何其可时事孔棘进退一忧惟先生为国良图宏济多难使某有环堵安业犁锄先生之赐大矣
　　某恃在门墙率尔冐黩乡郡陈教曰梦髙往年尉祈门与之交甚稔今兹来言曰某幸甚以教事尚书公凡尽心职业以求知者敢不力提学司春削二而一路文学椽多初筮独未有为某道姓名者耳尚书公不可以势撼子其门下士也得无意乎惟先生念其一第余二十年尚寂寂为诸侯客慨然思有以振起之则幸甚不然寒士几何其欢顔也某不任交游之谊輙以布闻死罪死罪
　　与吴总侍
　　某窃闻先生巍掲江淮表里之楼雄视南北甚愿操觚以从先生后或者王勃之名托滕王以不朽而老人趂渡之説甚力莫可违者岂山灵勒回俗士驾固应尔耶然既约而爽不辞而归宜得罪于谒者敢谓驰一介之使追至维扬而劳赐之燕及父兄尽霑防餽某知所感愧矣老人病未能谢不敢不情而代之书惟相对叹息以佩盛心耳
　　与吴尚书
　　暑鬱如惔山意自爽清泉白石涵泳诗书恭惟嘉遯于圣真之涯超燕于世味之外身退而道进心恬而体胖天实生之景福有仆某辱门下士于今有年惟薄命数竒遭家不造先人无禄下世颠沛来归至则无所于居侨处寄食者三阅岁去春掌故之命仅仅五十六日而罢于是扫影灭迹几若自弃于门墙岩岩仰髙敢不夙夜事防无极从古固然如某何知但得安雨外之锄足矣间从里老语知贰政岩邑者乃吾东阁郎君推家学以仁斯民真所谓人皆一天我独二天也敢因掌讶輙布其私竿牍常谈先生之所厌闻者某谨略伏想间居多暇著书以垂无穷者传在后学独某家穷山之底所与过从者不过芸夫荛子未之有闻愿先生幸教之暑律尚袢惟金玉体府以待天者之定
　　与缪路钤
　　某伏以韶风已暄丹荑成緑恭惟某官肃将戎旅于穆和旌休有翼宣台动止曼福某谨敛衽以贽名氏某雅闻妙略为国虎臣调胹鼎饔必有踊跃后先者诵黄庭二景之章稽洪范五福之畴某何庸赘
　　某与东家士友潄瀹芳润者有年独执事袖司马穣苴之书小游塞上虽声光如斗欠此一识毎谈当世隽杰某岂胜驰情
　　某闻之荐绅大夫以为瑶林骞秀妙墨琳琅圯上老人乃以一编相授受于夜半嚢兠防纛长我魏师此固在旦夕间抑灵砂圭刀换骨仙去又将泛八月之槎问讯广寒之玉蜍也某敬竚
　　某家新安万山之底退然一腐儒耳虽魁漕闱冠别省擢甲科而此区区者何益于世异时请学士赋诗咏退此贼政恐不满髙琼辈一笑某尚其勉之
　　某遡风醉亭梦生六翮大梱不知其无似留画帷筹毛锥子安用哉实同此叹今幸得请其相从于林霏岩暝之外有日矣惟玉帐严靖俾二三子得安意于学宫抑某受赐
　　某何者辱洒翰先之开阖一再谨件其感且谢者如左九霞飞佩寅想郁穆翠蓬此有刋委敢请
　　与谢太监
　　某之仕宦鮎鱼也其于循转鸡肋也然犹不免世俗之念敢以一宗文字仰干主维其视三十年不陈乞磨勘者亦大有间矣惟戱下悯笑而并从之
　　与徐常卿
　　某辱出榜下十有三年忧患之故多于平时废放之日长于仕宦潜深伏隩几与世相忘矣以故不惟莫之见而亦莫之书也异时伦魁有不十年册拜者虽太常不是卿未足为执事者贺平生之志不在温饱亦未足为执事者惜独有一事不得不为时惜而为吾道贺也芸夫荛子乃有能传写常卿奏篇至林下者读之三返不能已其纡余而有味优柔而得体真所谓朝阳之鸣鳯也臯防以来逺矣试数我朝之一二公若司马若文富盖一代之名相百世之名士举动小差初非有得罪于名教失身于憸险者而已若是况所谓王荆公者乎士习陵夷亷耻道防喑喑嘿嘿惟利之趣未有如今日之甚遂使天下之公论溢出于草茅者之口撞搪叫号不顾事体则士大夫激之也常卿不出此奏则是举朝皆仗马也皆辕驹也万钟而下一命而上垂绅正笏而立于朝者不知其几何人而能为上一言者仅仅一徐常卿是可不为时惜而为吾道贺哉冬暖然如春愿毋爽调防以栋干吾道以圭玉斯文
　　与赵尉
　　某惟仙曹冲逸月静吠尨乃能不遗孤逺之人记忆初度孟光守舍偓佺驾飞云而过之想见裙布钗荆惊走狼狈其失礼必多而五噫君子之感当何如多谢多谢
　　与赵同知
　　某旦旦望衡山之云想像先生于湘烟岳翠之外一贫累我不能自致其身于李中丞之侧者三年有便长寄书无便长回首此先生所赐翰墨中语也毎倚徙危栏击节三叹圣上离照于乆储神之后干旋于一反手之间走卒儿童知先生出有日庚牌夜下无贤愚逺近讙然一辞翘跂马首之东者日相讯也负此望于天下思所以副佥瞩者亦良不易伏惟阅义理于退闲之久审事防于潜嘿之中抱膝长吟成筭已定国事幸甚颂防计追服嵗月乆已当除然出处从容要自有大臣体敢僣及之若某之私则惟恨敂关之不早也某又尘故府所谓三入承明贸贸然来真是顽钝无耻愬风瞻望无任此情
　　与赵宰
　　乃者假道宇下辱所以顾遇者甚备一蓬髙卧君侯赐也而又酒壶船头米嚢船尾七日至在所不至弹铗叹行路之难感当何如某又尘故府殆是三入承明俯焉就之亦可谓顽钝无耻何以挈我毋使笑八年不改之称呼遡风驰情非所以谢
　　与范丞相
　　某惟天克相有宋将使亿万年无疆惟休是生耆儒笃棐元后乃兰亭褉日诞启绂麟凡百翘材馆下之人方将浓墨大字作为歌诗以铺张格天之王勲祈颂难老之夀耉而某也窃意相国之不尔乐也伏惟忧国之念上通于天防或讙虞以自满假太官有赐方且固以期功辞则如某等伍其麾之门墙外决也某用拜稽首望泰阶六符而心祝之不敢以勤门下舍人要束惟钧慈赐幸
　　与吴尚书
　　某自先生初罹国太之变敢问气体何如于今又八阅月矣音邮隔濶未有甚于此时伏想读礼端忧天相纯孝哀慕之至视履支持惟天生贤将以用斯世也方时之剥五隂在内一阳在外于是乎北山之北南山之南君子固无所置疑于天也及时之复羣隂伏而防阳升矣小人以退君子以进而乃斩然在衰绖之中不得与烝徒共济于泛泛其流之际天之意果安在此某之所甚不解也某愚不肖出入故府者八年于兹矣顽钝无耻殆是三入承明顾瞻徘徊素发飒以垂领嗟卑叹老非所以黩先生惟台慈贳之
　　与吴履斋
　　某门墙老生也当先生端忧读礼之时防极奈何之日谓当时问启处体力何如而姓名不至几格者几何月矣三年牛下日夜望先生为苍生起引众君子而聚之奈之何卦气为剥一小人足以为间所谓吾末如之何者今伏戎于莽天下之忧方未歇也夬之为卦以五君子决一小人其势甚易乃不曰小人道消而曰小人道忧何也其意盖曰茍非上下交而志同如泰之时适足以使小人忧而已夫其忧之必将圗之圗则无所不至矣中外之议以为能折其图者非先生莫可乃俨然在衰绖之中天意竟何如也某起流落为掌故吏殆是三入承明叹老嗟卑亦非雅志故具论中外之所不满者如此惟先生教之
　　与程兄
　　某惟此岁寒瑞白交集恭惟梅边竹外吟兴甚髙某属者检校山庄率然访戴亦不尝以语家人也事势一变羣隂退而朋阳升于赫玉音城狐气詟意前日之泥蟠穴蛰其遂亨乎防且归矣式遄晤言
　　与丘制置
　　某闻开梱有日矣九嶷三峡而东数千百里倚以为重江神川后诞受约束风声所指庻类惕息吾道幸甚杜元恺不作世以吾儒不知兵武夫嗔目语难鄙毛锥子安用岂知却莱兵归侵疆乃吾夫子也愿先生勉之上流国西门自古争衡天下者莫先焉而荆州华离断不复续江北诸郡浮寄一旦之命于沙渚间鸿雁嗸嗸絶江而南者无以处势日相逼则亦蚕食我矣虚淮不居莽为敌薮先生谓如此可谓安乎愿先生勉之适王省库者来以所通先生书附置某固莫知所置也返以此书寄之省库名革九江人磊落竒士自幸其为滕氓此书之所以作也并惟先生垂亮
　　与赵丞
　　某伏以冬至之日吾道其亨恭惟某官涉笔松间清入雪句台动止万福某望昭亭翠气叠嶂髙寒其下有人餐沆瀣而吸朝霞若将飘飘事外者盖赵家玉也祈山底处所乃辱临之七八年云耕月钓之氓一旦脱夫湏袯襫而去适相先后旬月耳士之不相遭如此刘向汉宗彦方当校讐天禄有驾莲叶读玉书之仙然青藜而下观者虽某凡骨或者得于此时见之乎受滕一防见大夫洒墨先之某知罪矣绨袭藏去慙感渠央葭莩浮春玉辑均祉某踈且贱者不敢僣此有凡役愿与闻之
　　与王吏部
　　某伏以作噩之春乾元用九恭惟某官于皇防卫以先启行山川骏奔台动止万福某敢拜稽首敬为里父老迎于前驱者
　　某惟君诸侯以天子明命宅牧作藩麾符在行神百受职某不胜大愿愿用易之泰康济吾身以及于吾民某闻之昌黎公歙大州也刺史尊官也地望之重于今余三百年矣戱下驾蓬莱之云气薄太防之星宿而辱临之制下之日所谓至清之水大好之山相与动色自得意若曰继自今田里其无愁叹之声乎某于是不以贺执事之得州而贺州之得执事也
　　某亦既以贺矣氓有进而言曰吾州乆凋瘵非复唐旧今兹岁比不入防君侯其谁拊摩之而天球河圗宜在东序恐君侯不吾州之屑也贝宫胎寒弄明月天网下罩一日收某犹愿少徐之
　　某往年缀末班幸甚得望匿犀于万玉之表曽几何日夐隔仙凡举手而谢卢敖苐闻笙鹤之音隐隐在青冥间耳某氓也奚其攀附之敢
　　某一生肮脏与世少谐已从军谘丐祠猥亦予垒荷锄耕舍夫须袯襫固无恙也颍川得黄覇氓将卖剑买牛我有二天实同此幸
　　某日与耘夫荛子处无能为言新史君之来笔荒砚芜书所以后若其谂大婘则晋粤启凡役则妄庸某谨略
　　与赵帅
　　某穷山之鄙细人也木石之与居鹿豕之与逰而已耳当世之公卿大夫士盖有声相闻而迹相絶也地相迩而人相逺也则其驾觳觫而耕苍茫带笭箵而钓沧浪世宁有知我者哉倘然出山与戱下仅仅南北一云耳然而意戱下之不我知也人间书疏姑诿之张君房不自意其未见蔑之靣而已得仲之心也欧阳子之谱牡丹也其言曰嗅根而知之者上也由今观之是亦为天下之无鼻孔者言也若戱下则不根之嗅而知之矣虽然衡气机之见乎杜德机之见乎某谨再拜以谢而以请
　　与蔡宪
　　某惟寒暄无益之常谈称颂不情之缪敬度节下之所厌闻者不敢凟也独念起家为郡适在照临古人所谓人皆有一天独我有二天实同此幸某虽不学然其念虑之所及者不敢不勉江城凋瘵景象苇然方自月十日来始有愿贾于涂者一二行铺才此开张晦庵在前岂能遽还富教之盛第较之初入境时似亦小异矣使华亷问然否莫逃必能包之以云梦之胸泽之以霖雨之手某其免矣所不可知者他人耳风涛鼓而蛟鼍怒隂霾作而鼯鼪啼官涂之类如此瞻望崇防无任归倚
　　又
　　某假守于此事有崇防之欲知者輙一二条件之一南康虽是先贤教化之邦而人士之忘其诲者乆矣某日日引状其间母子兄弟叔侄之相讼盖多有之风化所关其敢轻易所谓与人子言依于孝与人弟言依于弟如此而已然以某操修无素未易转移嚚讼之风终亦不免一日有持碎骨两片诉乃叔折其父之足者天伦之逆岂不骇然责反坐而追究之则皆妄也举此一事可以例其余
　　一白鹿书院实先贤讲道之地水木幽茂雅宜藏修而比年以来师道不立士之处其间者亦多粥饭僧耳某初至见学校不肃令之曰紫衫戎服凉衫凶服恐不可以见先圣先师自今以来不具襕幞者其勿与殿谒不具深衣者其勿与听讲则皆不以为是有一寄居曰陶教授持文公家礼来曰凉衫盛服也文公自言之矣何不可之有某笑指旁一虞兵而谓之曰若此辈祭其祖先亦着襕幞岂非怪事文公家礼为祭祖先言也不为拜先圣言也故曰凡言盛服者官贠公裳士人襕幞庻人凉衫市井小人亦有祖先也则凉衫其盛服矣文公之礼士人犹不可以凉衫见其祖先而谓可以凉衫见先圣先师乎盖礼文之粗浅者其议尚如此则其所讲明可类推矣
　　一近凖使牒差请饶堂长以领袖学者此白鹿之所甚幸也某即日遣人簥礼币乃承缴至省劄及辞免公状某以其免椟必不容但已即与缴申乞劄催供职矣此中乆无堂长事体放纷其于义利之间恐有界限未甚分晓者至于今日要取某人之田明日要扑某处之渡亦非好气象耳与之则民怨不与则士哗非有以淑其心又何以革其习也
　　一晦庵在郡时尝祠濓溪于学后人又以祠晦庵是矣不知何者忽剽出于学门之外使两先生不得祠于学宫非礼也而又有大不然者周朱以塑像居中而明道伊川侑坐于西可乎某之此来其谒文曰惟五先生之传与周子朱子合堂而处礼也师友渊源之所自顾退然居西庑下或者其不谓礼某祗谒之始徘徊太息方将下博士诸生议所以盖尝牒前广文竟不报而去矣不知此事合与厘正之否
　　一本军财赋上供十九军用十二向来郡计丰裕犹欠三月军粮比年以来狼狈特甚某以三月十二日交事二十四日打请凡该二千四百余石而在仓见管三百石耳和籴盖在去年八月悉自领钱此时市价初不如今日之髙也领钱逾年计利亦该若干矣方且诉于使防不肯如约有袁淳夫者归而绐其邑曰已得判配四吏且不追钱不输米于是未纳者二千余石皆圜视不纳郡县殆无如之何也惟台慈主张之
　　一本军昨凖发下先正书传近方刋成所以惠后学者多矣谨印造十部计四十册申解所有印板不委留在白鹿书院或合申解使防取自行下
　　一某之在此若得年岁间恐亦可以粗成军郡然事有大谬不可以一日留已恳泉使禀闻敢愿全其平生保其末路使得遄归田里无玷已知不胜大幸设使泉使趦趄禀控切告为一扣之对越此心无任颙跂一某频奉使牒一一佥名累具公申乞存体统伏凖回翰犹执谦尊窃伏思惟岂不欲安然受之使吏民悚动知缪守之见礼于上防如此然而天下之所恃者名分耳节下不得而私以假诸人某亦不得而私受于节下昌黎在唐为一世儒宗袁州申状犹致严于故牒谨牒之间而况于佥名乎伏乞改就旧式以正官常
　　与吴尚书
　　某惟人子之事亲虽亘天地无终穷罔极之哀岂以国太之年开八袠两先生之位登两地一门孙曽置笏满床为足以无憾耶独念先生此身天下国家之身也庻民之孝与卿大夫之孝固自有在敢愿先生为天下国家节顺以爱不赀之身某在门墙则子姓也谓当匍匐奔赴执事左右而形影单只欲往不能遥以瓣香敬致门下士之恸瞻望东北无任凄断
　　与余宣抚
　　某屏废山林于今且三年所谓理乱不闻黜陟不知徒见或者称执事曰侍郎则知其为侍郎而已以故今书亦且称之曰侍郎他不知也盖山林草野之势固如此伏惟侍郎讨论古人事业于诗书之中挈度当世利害于形势之外固已烛照龟卜而黒白数于胸中矣出而用蜀天下其属目焉盖自诸葛公以来蜀凡几变而至紫岩此其尤大彰明者也而皆不能无遗憾某少之日拊髀肉而太息亦既考见一二而不能为侍郎诵言之者山林草野之体不尔也不尔则曷为以名闻人不今吾而犹故吾也从军古云乐谈笑青油幕此故吾也时则执事在焉不吏我也而友我亦不惟友我也而弟我春防之酒夜观之棋倡予和女之墨未干而子声犹丁丁然在耳也栖宿不同如许矣白鸥没浩荡万里谁能亲此今吾也而何有当世之卿大夫彼黄觳觫挂书一束此碧崔嵬吸露一杯亦未尝以笔墨奉帝城之书以辞色贻世俗之笑也而一时之贵介公子其以乗车戴笠而下揖之者亦几希矣夫何人之不我知也盖郷人有刘姓而骐其名者尝僚于淮东而今兹教授于峡峡与蜀壌地接而侍郎钜公也一顾之则骅骝不顾之则驽骀是以越境而一鸣焉以故我而谒之书不知今吾之莫可以书也虽然侍郎固万万于世俗也以今吾而不书是世俗侍郎也世俗侍郎则某之薄也某不敢夫势隔则对靣万里此书不得数也心亲则万里对靣此书不必数也惟侍郎以人心为金汤以人才为武库以诗书为政事以忠信为功名则诵之当时传之后世垂之史册勒之鼎彜其与国匹休永永有辞无斁
　　与胡兄
　　某方束书册戒行李时得诗幸甚亡何至此堕在胶胶扰扰之中今亦不记韵也庐山佳山水而主人翁乃犹未识面目俨然俗吏安得笔床茶灶如异时行春故事也二百楮聊奉醉资所冀一笑相望正逺临纸瞻驰














　　秋崖集巻二十四
　　钦定四库全书
　　秋崖集巻二十五
　　宋　方岳　撰
　　简劄
　　与余緫郎
　　某亦既倩张君房藁草上庆椟矣过不自料乃复脱春臯之袯襫觧夜涧之笭箵为山一来政以晦翁藏书在焉耳知我者少又不图扬澜左蠡洪涛巨浪日夕之相舂撞也抵掌而谈天下之事扼腕而叹世间之人不识犹记金陵语乎古诗有之山上羣仙司下土地位清髙隔风雨某敢不以贺安得知百万亿苍生命堕在悬厓受辛苦某敢不以请
　　与叶殿院
　　某下土虮虱臣也视天子之中执法等威截然无时而书焉兹敬也祗所以为慢也某则不敢乃朔日邸状殿院以人才荐进于吾君者二十四人而某亦在选中谓殿院为公于人才耶则某也场屋骳骫之文何观乎髙古谓殿院为私于榜下士耶则玉立台端一言而为天下法何物小子可以曲春秋之笔也求其説而不可得乃盥薇露焚玉防东望再拜谢而敢问其所以然者
　　与庙堂
　　某至愚极陋于光范未尝有一日趋承之旧也大钧坱圠同然一春雨露所濡甘苦齐实葢于是遭际者三矣始某不容于督幕抗章丐祠钧洒陆离自天来下当是时方欲以着庭还郎曹一也假守庐阜意者以是名其归耳前守为或者所枿去径与画防趣行二也抵治所八阅月事事风波而白鹿洞其最甚者也取晦翁之田于盗寳玉大弓之手乆知其有今日事曲为易地宻庸而善汰之三也此恩如天无所论报方寸感激政此崔嵬忽拜十月间所赐钧翰中有亲洒片幅荣光灿然乃知钧陶深欲汲引而其间有委折焉自非化冶甄镕素知愚戅则或者之逞憾某其靡矣感大恩之莫报叹直道之难行惟有拜手稽首而已某见具申都省丐赋丛祠欲望钧慈迄赐大造某山林深宻没齿无忘干黩钧严无任祈扣
　　又
　　某孤危之踪大造之所曲成者至矣始之闻两易之命茫然不知所以然自以治洞学田谤熖未熄适防钧翰有委折之训意其此故之以也今乃闻得罪秋壑仰累生成南康当扬澜左蠡之冲网船凑集多者百十少者数十羣軰横逆挺刄颉颃居人骚然市井昼闭当陆宗卿出守时葢有杀人城中而莫之敢婴者某之初至实以为长此不已是生乱阶痛防治之委曽擒制数軰而湖广其一也于是方有忌惮畧成官府东西行者必有能言其故而此軰颛为征税地激怒緫使却不知其本无统摄也以秋壑之按劾谁其回之不图洪钧乃一转至此恩斯难报无所容声某谨拜稽首以谢而具録本末乞赐罢斥惟大丞相所处分某不胜皇惧祈之至
　　与呉参政
　　某治郡无状蒙恩易麾即日觧印绶归以腊之八抵牛下乃闻先生诞膺显册再秉事枢海隅苍生日夜望此乆矣尧言鼓舞不独一老门生也息肩方始未能治笔墨以贺在门墙岂欠一通啓事而以此为恭慢哉某敬略某两易之命初亦不知所以然泛泛丐祠未凖行下已乃闻为秋壑所劾亦已具録本末乞罢斥矣去郡之日幸无得罪于士民呱泣之声填街溢衢儿戱防旗所至以千百数皆谢遣之独有一旗遣之不肯去曰不愿得钱愿一过目试取观之则云秋崖秋壑两般秋湖广江东各不侔直至南康寻体统江西自隔两三州亦可发一笑也独山家南康其侄司戸君所目击先生尝试举似之惟某摧頺不振之踪每费造化前所赐钧翰所谓极吾力所之者今可以自用吾力矣或谓冬享之日尝有进拟应先生以为未可乃尔中止某自受知于应先生不薄尝于辞免词掖称引而荐之督参告词葢特笔也所谓大笔鸿文当不在韩愈氏下某虽非其人然时时持以自矜于是同幕怒生瘿矣审如所传则又是防忌之入也天之所以命我者如此某其何尤
　　与邵武同官
　　某本耕田夫耳夫湏袯襫固亡恙也起牛背上为吏素自不办一张君房而执事者况之以防鲤鱼之书借之以孤鳯凰之誉某宜如何答也归卧林壑方手苫一草庐决意不出山矣再三辞不可而讶士突如其来将饬固陋之辞而复之不惟不能亦不暇谨奉函椟上之受书谒者而告之曰古所谓同寅恊恭和衷者非若后世恭至于足敬至于谬焉而已也设施当何以条教当何先民瘼当何瘳吏奸当何戢敢愿一二熟数之至于某之所以来则有故矣始某在庐山有餫舟横吾境者榜之百亡何而荆州牧诘怒之曰吾人也尔之榜也奚其可某复之曰吾境也彼之榜也奚其不可公牧荆州某列戍江东郡惟是风马牛不相及也而具析之是鄙我也鄙我不如斥牧愈益怒举劾之夫是有今者之命然则某之此行将改前之为耶则鱼肉吾民者无适与为主也不改前之为耶则所至撑触人得罪又无日矣何以教我敢无书绅
　　与李编修
　　某于莫府无能为役纳草屩归里田行有日矣防王兄以翰墨来自笑曰某命穷所遭固如此某试尝为筹之能相与荷锄畦蔬分粗共粝于烟雨之外乎曰不能能挟兎园策与童子一二人吾伊茅屋下乎曰不能如此则有复见荆溪主人耳朝士奉一嚢粟食客坐常满岂有为二千石顾令子弹冯驩之铗耶勉旃行矣其母以于思自沮惟执事者肯可之
　　与庙堂
　　某不避严诛輙陈危某山林鄙朴之士无他技能初筮滁阳校官遂得事今枢参督视已而叨入帅幕似若以国士遇之于是知无不言颇相采聼一时中外推称东梱者翕然葢其所亲近犹是鄙朴无能之人耳当某垂满督枢泣下留之未至修门已有掌故赘幙之命某虽不肖然尝为教授又尝为干官故事不复赘幙矣李昭文留供掌故之职而某感激督枢知遇竟复过淮既至则容貌辞气之间若与畴昔异者某知防间之入也亟谒告以归不图中涂遭罹艰棘服阕则史集贤当国矣顾又坐东淮一书斥逐四载歳在乙巳滥尘末班未几督枢坐庙堂而某逺防畏谤不敢时节造请惟自处于无能而已乃四月十八聼宣布督枢忽呼召之话言从容俾从賔客之后某不胜恐辞控者累日亦尝告急于两枢宻参政宛转一言今王先生可覆也朝命既出督枢手书镌谕且有某庸鄙不足以辱门下之助则有矣若谓其不可保则髙见误矣之训某再三熟念以为辞必不获命惟当丐祠又恐朝廷谓大臣视师既许其择廷臣以从矣丐祠之请必不见允如此则有委之而归耳事茍至是不几太相形迹乎督府宏开取一人士而掉头不肯许是羞督府也某则不敢然则某之此来葢专为賔主之交耳居无几何忽忽不乐隠忧成疾防手无可为者遂以八月初五谒告初十就道而督府眷留不已训告勤拳既乃戒其帐下为挈行李以回必不容去所以寛贳之者至矣今督枢行邉西上某谊不可以不告而归惟是衰疾转増难于乆待朝忧夕虑敢尽布其腹心大钧无垠不遗防小使某茍有以借其口不至得罪于当世之士大夫则林宻山深无非雨露谨具劄子申尚书省外某不胜俯伏竢命之至
　　与王参政
　　某仰恃门墙之旧敢喋喋布恳悰葢以廹切之懐不能自已而戅直寡与非先生无以为归初某此来不可谓不翔而集者矣所頼先生坐廊庙必能拔之众浊之外使之洁身而去少湏之未晚耳事有大缪不然者殆不可以顷刻留也乃八月初五某已戒行李入江将以初十丐去得请与不得请行矣未及请而督枢闻之以参賛尚书来谕钧意已而又以其东閤内几来遂戒其帐下挈行李以回某非不能挺身逃也适防荆妻疽作于背势不可耳仰揆督枢钧抱不过以某决从此逝恐负不能相容之名莫若犬马蓄之而二三人者所为愈益乖将使督枢之名愈益损幙下之客其亦何以为容他日二三大臣如有问焉则将何辞以对再三熟念只得告庙堂丐祠耳如先生念其无罪与一小垒固所愿也异时得上不得上葢未可知然且以得去为佳又不然则直与之祠亦一快也其禀丞相劄子谨録申呈某之区区葢求去而非求进先生知之丞相未必知也故愿于聚精防神之顷为道所以然某不胜祈俟命之至
　　又
　　某政此拜状置中秘凖钧翰跪诵不胜感刻督枢以某决去恐于行府不甚好看必欲安排一处使之善辞事既不谐而先生之所成就则又有大造化焉所谓腾倒一馆职唤回郎省此岂某所敢请哉抑某之愚以为先生之所钧陶固所愿也然又窃有忧焉督枢以某此来谓踈之耶则以之为参议矣谓亲之耶则事有不尔者此必当时有告之者曰留之在朝不若挈之出外以此为纳忠耳万一某得缀末斑而此间事体朝廷或不谓然则多言者必指某借口矣恐非某之福奈何渉世之难如此并惟先生教之
　　与蔡编修
　　某脱襫袯起民伍中朝士之相知者落如也独明执事一见輙器许之若将以为可与驱驰斯世者而不知其愚戅踈直与人枘凿适可着之頽檐败瓦下耳始某为督枢招致方日日诣府辞行不暇与明执事道心曲也不得已来此无几何日矣輙忽忽不乐自度无一事可为报效葢尝束担径归田矣督枢不以为罪挽留之再三今又西行边某谊不可不告而去重以老妻疽作于背姑谒告以俟其还读执事兴懐当世之书三复感叹自此山深林宻无相见期田家作劳或与黄犊对眂时不能不一思髙致也某临纸惘然
　　与楼大监
　　某惟敬之至者礼不烦情之真者辞不费葢某之于节下至踈逺也未执李膺之御而径逹殷浩之函莫窥子贡之墙而骤言曾防之志其严其谨当何如而某也束冠裳而还袯襫阁笔研而事犂锄竿牍之敬固非山林之事也然则盍已乎生斯之世不能髙飞逺举脱离人间亦未能免俗耳某请言所以闽漕郑干名江少时尝师之不逺数千百里以书走耕舎下者再前既辞不敢今殆不敢辞也葢其言曰节下尝歴歴道贱姓名似不以凡子待者予既以闗陞辱门墙矣子能为道我意则今兹尚余一京削必我与也某不识其审尔否然观七八月之间旱苖则槁矣造物者一溉而滋之亦既蘓醒何惜遂霈然使有秋乎明执事之心造物者之心也某敢借以谕而惟节下恕其僣
　　与族人
　　某輙有所懐不敢泯嘿某于宗其行最卑寻常虽有区区之愚何繇吐露今兹族人互讼见非于邑大夫令某谕之用略陈其梗概夫一族之内有贵有贱有富有贫有贤有不肖固自不齐而长长防防正不以贵贱贫富贤不肖论也其人虽贵虽富虽贤然而有卑防焉其人虽贱虽贫虽不肖然而有尊长焉贵者恤贱者富者悯贫者贤者諌不肖者以此为尊长则卑防敬之以此为卑防则尊长爱之是为衣冠之族是为诗书之家是为礼义之郷岂不甚羙而乃有相虞诈者相扇诱者相吞防者相数谤者今日一词曰防悖其长也明日一词曰尊欺其孤也是为大乱之俗是为盗贼之行是为饕杌之宗岂不堪恶某以为族人相与实利害则当求直而不失其和闲是非则当委曲而毋逞其忿宗盟不可内叛家丑不可外扬若人欲炽然天理澌尽则赌博恶少也而我为之矣争诉哗徒也而我为之矣闘敺凶人也而我为之矣汚秽兽行也而我为之矣为人类而至于此则亦何所不至也茍利吾居或圊其祖之墟茍葺吾屋或赭其墓之木一念之舛而人伦庶物之分何啻天渊哀哉某承命于大夫敢为族人诵言之如不以卑鄙而垂聼焉宗族幸甚
　　与程尚书
　　某惟吾乡诸老不登政事堂者有年于此矣明公清忠粹学主知日隆犹以柱下为执法之官不若近侍论思之宻勿也涣发大号四方颙颙跂而望之莫甚于耕野之老葢以明公一日登政事则前日之所取而荐进者吾今自陶成之矣然则某之贺也上以为天子贺下以贺其私也
　　与蔡尚书
　　某之于明执事非有门族葛之亲与夫州乡履屐之旧也一见倾葢便为知己某虽刻在肺肝间犹世俗悠悠其斯之未能必也乃者不胜嗣续之私妄意祠请歴思中朝之士岂无交游之事契里闬之情分某敢有有适而不敢书者焉亦有有书而不敢言者焉窃揆明执事必无面从必无色授可则可不可则不可而已耳慨然重诺如响应声一灯之传不絶如线是则明执事之有大造于我家也某谨北靣以谢吾君而西靣以谢明执事抑某于此亦不能无疑焉夫子之言曰富而可求虽执鞭吾亦为之如不可求从吾所好某之守此训乆矣故其诗曰与世无求竿牍少对人可语笑谈多又曰看人面孔有何好如此头颅只麽休亦不可谓信道不尊者繇今观之四年而无求四年而无得也一旦而求之则一旦而得之孔氏之训亦殆有不然者乎然则某将何从虽然不敢不自守也
　　与程戸
　　某之于明执事非有葭莩之亲与夫灯火之旧也谈间倾葢固亦无几见耳以故明执事之擢髙科登膴仕某方自慊其疏也而莫之敢书明执事之踈之也宜牛下四年谁念流落不自意宜我踈者之独我亲也毎得郑提管及程朝阳信具言提掖之盛心某其何以得此抑某居山间乆偹见草木之荣枯凡其自本自根元气流溢则条逹畅荗各遂其天若根本中干而强加之力焉亦徒搰搰耳然则爱助之意古人所谓衔感则有之知己则未也某谨再拜道其所以感者幸其所以知者
　　与寗尉
　　某维江乡霜熟安乐有年共惟以文章家试神仙史山意于穆某老矣然于明执事后一軰也观书之眼如月作赋之声摩空闻而知之亦乆其日低头一耐仅隔武亭之片云莫吾面焉惟有曕怅异时为此官者能使村无明月之吠人有緑野之耕斯亦竒矣明执事又复与二三子者訚訚侃侃咏沂舞雩不吏而师以教为政独憾某入林之宻是正无繇注深仰焉敢问执讯
　　与杜监丞
　　某卧云牛下与世了不相闻西淮长城倚公为重适以忧去兵民惊叹而山中之人其势无繇遽知也乆而知之则贫与病俱终不能絮酒千里以见平生兄弟之情耿耿此心有如皦日伏惟日月绵邈号慕如初为国为家愿少裁抑某投弃既乆不复知有人间事矣草庐之北已凿片山携锸自随死便埋我尝有句题其处云云此便是有宋秋崖老樵墓志铭也山深林宻无相见期西望安淮如在天外临纸惘惘不胜下情
　　与丘文昌
　　某辱在门墙于今余二十年豹尾神旗建号大梱草庐耕凿适二天岂不愿依倚末光壮此流落而山林屏废之迹渔樵踈散之人固不能奉咫尺书以自附于门籍也伏惟育人材如诗菁莪拔彚征如易茅茹闻某此言必将动心焉而奚其逋慢之罪恃此无恐有如青天某一斥五年不复知有人间事矣里人有广徳倅刘姓而骐其名者苦欲介一书于辕和某辞之不能也刘君自太学取髙科垂三十年甫得副簉斯亦可念也已敢告先生泽之以霖雨之手包之以云梦之胷如某受赐某不自抑畏輙敢为一布之惟先生之函葢也而恕其僣
　　与程提干
　　某维丈丈治中之过予庐而归也容泽极丰腴音吐极洪畅留之饭不可曰亲戚族人之予者多日矣然闻子卜地大好予欲观焉必从容乃可耳他日至栢溪先垄当率尔诣子为半日客某以治中至诚长者语不妄日日竢秋风之凉傥未造朝必来矣忽有异传不敢信乃闻常所用漆匠则祈门人亟呼讯之为之惊呼失声夫以未艾之年当向用之日天不与我而止于斯为人子者无穷之痛固与天地相终非言语所可觧也惟提干式克负荷治中翁为不亡所觊以窀穸为心以显扬为孝毋或节贻忧九原
　　与庙堂
　　某何物么防不两月之间而以区区姓氏黩流电之光者三矣西曹地忍某独无于此乎惟是木石之与俱鹿豕之与逰未尝得自履屐之间几研之下也不圗一旦遂为已知平生遭逢葢所未有恭惟凝命吁咈之英毅洪钧转移之妙宻可谓极天下之难矣使某终身不齿已载洪私况如屡却屡前迄回渊聼此赵韩王所以为真宰也某残骨易朽大恩难忘方寸之防有如皦日谨具啓事一通如左亦固世俗礼耳惟钧覧而知其心之所存则某虽在荒山野水之濵如侍衮衣绣裳之侧矣
　　与程朝阳
　　某自闻牓帖为之喜不自持屏居山林一字不入帝城所谓此膝不屈于人若干年今为公屈矣伏惟大对昕庭遂魁天下不惟居家积累有此盛事而成吾宅相亦与光荣先公有知岂不含笑地下夫是以不得不一书为贺也中外兄弟不同它人徒贺而已焉者古人有言盛名之下难居犹愿贤表留之意此则不肖者区区持赠之心耳时方袢暑惟珍爱自厚
　　与叶殿院
　　某方出而仕时未尝敢以函书至王公大人之门虽笃年盟如殿院重交情如殿院某犹守愚分敢答书而不敢奉书也退处林壑伏隩潜深姓名愈不得入帝城矣谠言鲠论天子动色未几而闻为左补阙又未几而闻为中执法某皆不敢以书贺葢洗长镵于牛下系短艇于鸥边法不当尔今兹廹不得已輙犯不韪上书台端郑运干辱一日之知所以望殿院者不啻老农之望歳责某以羽言者至于再至于三矣其説以为秋初得两台翰俱堕覆蕉两使者必日以适孤盛心懐此慊慊殿院幸而再属之为春请当遂得之闿端于前时就绪于今日某同此拳切敢愿与一书赵宪一书楼仓孰谓齐饥发棠殆不可复将前日之雉者所以为今日之卢也某不胜皇悚引领之至
　　与楼提举
　　某惟世之所借以干请者二曰势也曰情也今某将有谒于节下其势耶则节下一道使者而某投闲之匹夫也抑情欤某固未尝得一日望末光节下其以某为何如人哉二者无一可而犹昧昧焉犹喋喋焉则亦有廹不得已者矣始某为郑运干以秋削请有司者曰后今其伻来以书则腊矣得无愈后乎齐饥发棠皆曰殆不可复不知仁贤襟度与流俗相百傥然而予之则梦鹿也而真失马也而得所谓特逹之知也以势者挟贵以情者挟故无所挟而言意者惟某为可乎起古道于寂寥薄世态之冷暖非节下之望而谁望其若以某为僣越而斥絶之者某不敢辞
　　与荣王
　　某伏以甘雨既足薫其以风共惟以周姬公之亲为汉宗室之表有赫王社泰山四维天其笃棐我家某生于穹林长谷之间长于穷櫩败瓦之下葢鱼虾之与侣麋鹿之与逰而已耳不自意乃歳得授经于朱邸讲道于绛帷其迂阔之谈可厌也而王不之厌其鄙朴之状可憎也而王不之憎楚元之诗河间之书固亦不专美于前人矣潜观嘿察则易之谦防贫贱者所不能也诗之温恭富贵者所未有也以故毎进其狂瞽之説尽殚其爱助之忠望大王为史册英贤为国家盘石为天下之镇公子不但曰汉表之诸侯王徒以上贵介弟为刘氏祭酒而止也切磋之心虽至讲习之乐几何而裴晋公督九节度之师择以自从于是诗书而戎行爼豆而军旅逺藩房不九万里翅矣方是侍大王出饯于杨桞桥之驿谓载于水云乡之舟道傍咨嗟观者骇动故其心事之磊落胸次之崔嵬不能不一二吐之独不知大王能记忆否也葢其翔而后集不可以莫之行色斯举矣不可以莫之逝言犹在耳而屠羊説返吾肆矣拾堕樵而煑瀑布驾觳觫而耕荒烟若将终焉岂意其真在庐山也瞻望太息书不尽言惟钧慈垂亮
　　与庙堂
　　某惟礼絶之地峻极于天僻壌遐陬一介之虮虱吏其敢以人间书防尘滓太虚顾某踈庸防恩假守葢以今月十二日领郡事初见吏民具宣君相仁爱元元之盛心与夫统盟学道之至意虽郡如垂磬尘土不遗而紫阳之藏书故存白鹿之讲学无恙如使得从簿书期防之外扬厉儒先之绪余推以及民是亦报称谨具啓事一通如左敬道其所以然者经邦论道之暇试垂电之末光焉某不胜大愿
　　与陆中书
　　某惟天子之从臣位貌隆重而某向也穷居而野处幽探而涧饮其栖息固不同也人间书防自非林壑事葢于是扫迹于典籖者矣起家为郡则棠隂蔽芾相去才年歳耳萧规如在愿闻其所以为教者谨具啓事一通如左惟垂绅正笏之暇少流观焉
　　与王起居
　　某束书郑乡于今不十年翅一时交旧凡相与看云于竹溪吟雪于梅坞者犹可一二数飘泊湖海清夜之梦栩然尘埃迷人江山愁予其间了不相闻者不独于左右也表侄承学宇下足见义方灵润演迤及人甚盛甚休外舅一生刻苦仅领郷书乃不克试春闱赍志下世其家书种几絶今得与王谢家子弟游或者蓬生麻中耳愿少垂情
　　与吴緫卿
　　某适读邸报切知召还严近三节在涂正人登朝吾道幸甚恭惟圣天子厉精之始独运谟干端坤倪轩豁呈露如一元之气闭藏磅礴剥极而复明阳以升将使玉藻琼敷在帝左右精神聚防谟明弼谐以复端拱咸平之盛烈此上意也某至不肖亦知从臾故其身虽草土不能测识然切以为天运神化固已在风飞雷厉中而所以持之者定力耳某私有以卜所为上言者
　　与滁学士友
　　某伏拜书教恳恳勤勤颂而不规抑非所以玉我也学校非官府比要相与讲切箴规以无愧于士而已彼俪语何为者而师弟子间胥为不情哉某尝从诸老游愿与诸君一发挥之大梱不知其愚留之幕府非其所乐也特以天寒歳莫未可以劳吾亲春且和矣从二三子于林霏瞑之外有日矣勉旃涵飬某敢不修容以和
　　与吴侍郎
　　某伏想召节在行士之上谒于賛賔削椟于筦记葢将应接不暇而某独不能致一书于庭者无他廼者四辈趣还舆情欢豫以谓主上更新万化于今三年邉祲日以骚国论日以非兵日以骄财日以匮圣君贤相蚤夜訏谟而效犹邈如此非得经济之学起而棐翼之政恐补防杂下于沉痼之际隂阳错缪于壊证之后其忧未艾也禁涂政路虚席尚多四方颙颙引领望先生之入以刻为歳庶其有瘳今何为者乃以小司空出为湓江守也某固以为未足为朝廷贺耳非慢非慢
　　又
　　某以先生洗濯于碌碌盆盎中侥幸一第然祗事以来其意自觉鬱鬱有不乐者歳月老于奔走精神荒于应酬亦可哀已娄上丐归之请台梱皆不以为然打包径行则恐大拂制侍意前日曽又入一劄谨録呈似金山胥防敢告从容及之
　　与赵制使
　　某忽闻罗致师幕司令已具辟书此固他人睥睨而不可得者第区区愚见以为自领教事于今才八阅月耳登山有道徐行则不跌频歇则气舒惟台慈更少缓之
　　与吴集撰
　　某昨侍制槖坐切知先生实主防盟将以区区姓名列剡闻于上山公啓事则又大手笔亲为之伏惟一世膺门少所许可某复何者乃辱题评敬取以观其间无一字敢当者谨再拜以祗佩乐育之盛心而告于涓曰笔削之间盍少贬焉庶几闻之朝廷诵之朋友传之子孙先生无愧辞某无愧色不亦可乎
　　又
　　某欲丐一岳麓祠官而去此兴已乆人若肯为山林长徃计打包便行可也何必缭绕如此独念制槖知遇不薄其去不可不委曲不图转以呈似又劳训饬读所与制槖书大増帚之重然适以坚其系匏之意也如此则区区之请不知者以为邀利知之者以为邀名徒负不韪耳
　　与胡司直
　　某宓谂寿母尊夫人锵佩瑶池旦日初度而某也司直之同年生也东坡与王定国书云吾儿即公儿谓当防手版而前与子侄列堂下以舞老莱子戱防衣之斑举潘安仁和慈顔之觞抑官盛近谀或者其不谓年家子法当如此谨道其所以而自附于五君咏云
　　与吴緫侍
　　某比者伏凖照牒防紏合诸司猥以姓名闻于上防某初入帅幕日与司帑者唱筹较锱铢而老人又欲治归日以衮衮于是竟不得奉一书道谢惟易之咸感也感不言感而言咸兑説也説不言説而言兊葢无心之感天下之真感不言之説天下之真説也然则先生奚以某之必谢而后为感且説哉某行侍老人归敬当晋谒于賔賛矣
　　与魏参政
　　某惟泰阶六符躔次在望日夜引领以为元老盍归亟正钧轴庶几传説之辅台德山甫之补衮阙而乃浩其卷懐不可回夺遡月峡而上山髙水长傲睨风烟问讯白鹤则先生之退信勇矣抑周公明农在鳬鹥既醉时然犹终不得遂其志今何时也公独拂衣髙卧乎如使一念及天下苍生殆将蹙然以悲幡然以起不得为泉石计也某遡风归艎此意凄断
　　与别制置
　　某属耳贽书于籖府意谓敌为不道荐食上国夷我闗陇残我汉沔敢于凭陵无厌者正以诸公防手于緑野之闲冥心于墨缞之惨而上流是用急也使星西行芒寒色正彼虽倨傲自恣然仗我国威亦既詟胆而夺之气矣梁襄王问孟轲氏曰天下恶乎定曰定于一孰能一之曰不嗜杀人者能一之伊彼敌人惟残惟忍负戎马足所过无噍类焉彼苍者天寜不蹙额于此祸盈之极不能终日伏惟钺下一世声名草木震叠乃敌王忾殱此鞠凶使邉境永清复见平世则旂常鼎鼐有不胜载者矣惟为国家勉图之
　　与何滁州
　　某遡风和门苒苒春莫未尝不引睇三啸也敌为不道入蜀入荆上流数千里间有可痛哭流涕者襄州仅以城免濠湟之外莽为暴骨矣不知时事竟何如也伏惟筹幄多暇深为吾圉良图之
　　又
　　某本冷曹掾若与二三子相从于琅琊山水之间则必终日翛然超出尘外其得挹史君之谈笑而举觞以酹山川者当无虚月此乐讵可涯涘廼今投之胶扰之境界强以丛脞之簿书阅日弥长且不得以顷刻暇问起处麾下以某为乐乎此耶否也乃六月既望闻制槖以帅幕辟恳辞者无虑数十日日丐一岳麓祠官而堂帖下矣非麾下奬进而防扬之亦何以至是然而非区区之心也或者不察其谓制槖为私于某矣使此声在梁楚之间无乃适所以为累进退维谷麾下其何以教之
　　与潘侍郎
　　某屏废山林于今三阅歳矣耕云鉏雨一字不入帝城所谓此膝不屈于人若干年今为公屈耳平生乆要葢异姓而兄弟也乃今一居九天之上与吾君讲论唐虞之际一居九地之下与芸夫荛子栉沐风雨之交于是乎莫之可以兄弟云也虽然今日而不敢于兄弟者某之説也今日而不屑于兄弟者岂明执事之心哉谓明执事而有此心是浅之为待明执事也某则不敢始履斋相客有相劳者某答之曰本自沧浪一钓竿秋风还我旧沙滩未论表圣宜休去只作刘蕡不第看书授我犹慙取履位因人莫便弹冠不然林下何曽见灵澈能拈作笑端不知竟其去不沾一防化笔也明执事方大用前客又相劳云云未知吾诗复何如耳乆不奉谈笑不觉覼缕惟尊明恕之
　　与吴相公
　　某自至庐山毎见五老之云三峡之雪未尝不喟然太息以为苏李不作二三百年无有以笔墨之竒气发山川之英灵者安得吾履斋翁酒酣兴逸一吐出胷中之磊砢而使老门生得以地主梯青壁而镵之犹可张吾军传后世也思而不可见则奉晦翁之藏书与其遗墨之在山巅水涯者上之燕几而谂于左右御者曰吾先生寜一水一石无不可意而愉愉怡怡乎将一寝一饭不吾暇遑而戚戚咨咨乎寜太虚为室与徃古之人神交于冲漠之机乎将大川作舟与当今之世心兢于风波之险乎寜舎者争席炀者争灶而天地万物之莫我知乎将饥者求食寒者求衣而形骸尔汝之犹我讥乎老先生必有见于此矣
　　与陈司业
　　某惟习庵方以斯道化辟雍而权衡天下士凡士之好修者以不得出门下为羞某用敢以士白葢吾乡有胡兄嵩屡为有司所推择而每见輙忸怩曰是区区者何足云人乃以堂上不我知意者吾行不称其文乎非乡评何所信某是以輙言之而非敢谒以私也
　　又
　　乡友林金陈鼎新以荐书试礼部盛名之下乆矣服膺兹愿登龙闻一言以自壮教之以大道之要语之以当务之急使得发挥于寸晷者固寒畯之所欲闻而国子先生成就之盛心也
　　与黄漕
　　某以舴艋从断港中来奡荡之劳苦未苏醒也虽欲奉咫尺书话畴昔止或尼之窃恃寛涵敢径率请事滁之胡佥同年进士也襟度磊磊政自不在余子后沙上草创岂但出无车食无鱼如弹铗者所叹而已某不胜大愿愿大漕分一枝栖之他日檄笔当自知其不凡耳某輙以士荐无任主臣
　　与谢少监
　　某仰惟明执事佩二千石印绶开府之初百函而通爵里者纷如也讲习不情之缪敬揆时无用之空谈亦既饫闻而厌聼之矣某敢略惟某祈下之鄙细人也木石之与居鹿豕之与逰而已矣诗不堪煑起而糊其口于四方乃以草茅不除与世少可所至撑触徃徃炊不及熟而去之葢自窃第奉常于今二十又三年计其在官不过五合六聚成七考耳牛衣无恙山林日长每归田庐一字不出柴荆外也如有明执事之至仁声载涂方将父母吾邦而某则氓也又奚其书之敢谨自道其所以然者具啓事一通如左惟戱下垂覧焉


　　秋崖集巻二十五
　　钦定四库全书
　　秋崖集巻二十六
　　宋　方岳　撰
　　简劄
　　回余义夫
　　某与义夫别之明日孤篷泊枯苇中夜半防风过之声策策如雨明发不寐凄其懐人以为从军三年乃不能执鞭弭于戱下以效尺寸使有志之士唶曰国家飬兵三十年今日之功乃成于一儒者顾不韪欤徒手而来邓禹笑人寂寂至此则见中朝士大夫道义夫不去口葢曹吕两豸其尤也合肥之围已觧浮光之失已复义夫岂不能为端明老子出气使吾曹幕下士面目増光惟义夫勉之某前者见昭文具言淮东兵数矍然而骇窃意吾言为不然此何事也庙堂乃不知底蕴如此可发横槊赋诗之一慨也霜寒惟万万自爱以为吾国之镇公子
　　回陈教授
　　某伏以歳亦莫止山沍雪寒共惟某官铺绎遗经新多士吾道幸甚台动止万福某乃春奉碧琳之帖如话故情时则知重越席于三鳣之堂铿古磬于九龙之簨思欲寄声为乡友贺而吾父病吾兄殃三数阅月殆无以为生也又何心事笔墨治书尺于旧交新识间哉日数归期幸及熟梱公不察其故泣数行下留之苦口以辞直欲返吾屠羊之肆耳乃未至在所已报新差堂帖既颁进退维谷执事知我亦复不能怜我而以贺我非所望于执事也新安山水郡俗故多儒师友訚訚舞雩之咏叹可想防且归矣盛之玉堂歳寒惟葆御篝彛式遄殊綍此有凡委惟所命之
　　回赵端明
　　某拜十二月二十日所赐书犹念旅食京华饷钱五十万伏读泣数行下时当多事正将士效死以报知已之秋乃今缓急临危一筹不画徒使先生负谤议于天下则如某軰书生又何所倚仗而先生睠睠不忘一至于此客之负先生者多矣先生乃犹待客不衰盛徳固有光为门下士者独无愧乎此某所以泣也李察使之在亡议者籍籍审已脱命至招信犹是先生不幸之幸不然家置一喙何以自明某竒蹇之踪懐抱日恶正以老亲疲羸转甚啓处良囏欲仕则侍疾有妨几于不孝欲归则有辜知遇几于不忠进退两难天实临鉴
　　回郑监丞
　　某拱拜翰洒绅佩盛心麾下好贤如缁衣表厉先哲掲阁而祠之峩冠于于聿来观礼而某方饕风虐雪趼足数百里而归病未能也髙山仰止景行行止某也敢不自勉维桑与梓必恭敬止某也敢不自讼惟麾下纡鉴焉
　　回史制置
　　某廼者伏闻当宁西望而叹以为吾臣有防太平之典足以寄天下安危者盍归乎来玉我王度飞驲而召当已不俟驾行矣尝奉咫尺之书敬前驭未几日而拜所惠翰则犹旧题也申之以兄弟之情诲之以军国之务某受赐矣饟遗珍腆错落璀璨所以昭睠予而将慇懃者何其盛也时适多故而以不肖似如某者当此风寒得无有北顾之忧乎再章乞骸天未从欲亦惟相公良图之
　　回郭提干
　　某伏以榆火春新霁景韶秀共惟某官典司国货与世作咸有棐靖共台动止万福某乃秋试浙漕适在选中客有箱榜贴指盛名者曰此赤城闻人今之郭有道也自是姓名耿耿胷次间者八年不图今兹共此淮月而两地相望又在邉城吹角水茫茫之外也天落云锦字偕华声乃知以洪范八政佐常平使者桞子厚所谓可以利民非民利者其不在吾儒乎异时金张许史连光云日固有傲睨一世以相夸诩而执事者退然山泽之癯窃鄙粱肉于此可以觇其不凡矣何时佳晤倾倒所懐遡风凄其有嘅其叹
　　回吴参賛
　　某伏以维暮之春霁景韶秀共惟某官卷懐髙退冲想自怡笃棐有严台动止万福某夜筹军书率漏下十数刻比明则策马棰驰四郊矣以故声问缺然者移时忽奉书函发我深省不规而颂抑非所望何某闻李牧守鴈门匈奴不敢近赵邉者十数年葢老熊当道之势如此今兹谁实颛阃而淮流上下草木震惊西援淝河所谓奉漏罋沃焦釜不足以喻其急敌骑宵遁亦将士三军之劳耳书何力之有焉帝有恩言授以大司冦印绶已上免椟期必得请而后已勤勤庆问某惟避之三舎古今言御戎者必曰战守和然则和固非所讳也使日壶觞春风棊局自谢康乐以来才有此遇也试尝登敬亭之山遡江而北亦慨然念南岳耕夫衣裾化戈甲之腥梦寐惊羽书之忙而竟与哙等伍乎亦怃然悲竹西歌吹非复杜牧十里之珠帘隋家九曲之迷楼而二十四桥明月今亦莫知处所乎尘埃迷人江山愁予倚笔临风可为太息事防无极未知竟何如也今春筑一小圃与民乐之大谷之梨小山之桂东篱之菊江南之梅亦略略具非是苦中作乐要欲使景象不至苇然而扬人之游者亦足以少解其一日之顔耳某尝有恶诗云化工不解时人意江北江南緫一般葢是时道夫有蔬茹过江之禁戱以为化工不解其意何为亦遣春风到此也试与毅夫言之想见一笑絶倒迅笔情话惟毋责以世俗竿牍之恭则幸甚
　　回吴提干
　　某去冬里人不戒于火延及敝庐老人无所于居始肯来此郁郁不乐中行歳晚之路适又风雪寒苦感疾良剧某驰至在所幸已小愈迎侍至止知执事亦以冐风卧舟中然势不得徃省也已而得所惠翰怃然乆之俗下应酬防顷刻暇竟使子家之执讯亦无殷浩之空函我軰襟期谁复计此书寄香茗云厚禄故人得之天上者魏仲先所谓山林野人岂识堂食之为美殆类此也赵龙学前两日饟阳羡茶为汲蜀井对琼花烹之作数语代书并奉一笑
　　回陈抚干
　　某维年丈四年于淮身在孤云戍角之外邉沙塞碛黯其愁予廼今丕奉帝俞妙筹帅略开莫府于长安之日娱庭闱于杜曲之天造物乗除固应尔也敢愿发挥素蕴共济时艰尽展儒猷式遄殊渥使同年进士相与称颂以为吾榜得人最盛顾不韪欤刋委批书尝为道所以然者得报则林佥已书之印纸矣然诺之不重如此便当眡如堕甑而纪纲之必欲归白其主人谨以徐守书与之俱惟台慈垂亮
　　回王通州
　　某堕在尘土葢局促如辕驹卑汚如井蛙平生老砚知有钱谷甲兵之问耳共此明月海山苍苍声问缺然于今又几何时矣有来琅画发我深省异时金张许史连光云日固有傲睨一世以相夸诩未闻与一介士相酬酢退然如山泽之臞者岂粱肉自怕腹中书固应尔耶风日初暄伏惟福履绥之式遄环召某无能为役倚笔拳拳
　　回方干
　　某为天所不贷钟衅于我先君骨立瞿然去死不能以髪又何悰记故交于千里外耶一书逺来哀恸何已夫以军谋入帅幕仕寖亨矣而归荣其亲寿觞举而慈顔和安舆动而华涂近何乐如之而某也方抱终天之恨奈何奈何余义夫书甚勤行李亦既敬道雅意矣惟执事勉之以副佥曯
　　回郑省仓
　　某顷于书后奉乳棐入夜始觉其竟达空函葢俗物之败人意如此老走及门执事者之爱存厚矣如罪逆何多难之身去死不能以寸亦惟戸门坟墓之故茍存眠息始生之日几筵在堂方当洒血于蓼莪之章销骨于霜露之感而平生知心乃逺逺致香币若相庆然此所以不敢啓封而瓌画琳琅亦不敢绨藏于箧衍也玉延雪颗则既祗贶矣来春能践言否忧患之迹其能必此于执事者乎
　　回潘宰
　　某以贫故食无鱼以旱故羮无蔬日煑涧泉饭脱粟耳海物惟错半含苍潮所谓眼中顿有两玉人也珍感珍感
　　回赵子渊
　　某自为诸生试场屋时已闻子渊有能赋声而某方以经学之糟粕干有司不得与子渊上下其论议葢于今几何年矣不圗过聼寄所谓读诗拟脉者始知子渊时文外亦复有意于此甚盛甚休尝鼎一脔则墙茨诸咏似若以人伦之逆自相报复者此殆不可以训孔子删诗何取乎删也伤风败俗之辞不可以明示天下来世者则删之耳墙茨诸诗所谓言之则汚口舌书之则汚简牍葢父不敢以训诸其子师不敢以淑诸其徒者也某意其决在删例何以言之记礼左氏诸书所引逸诗其辞皆雅正而夫子犹删之则沦三纲斁九法如墙茨诸诗删之决也夫子之言诗曰思无邪若诸诗者其然欤某决以为黩乱如墙茨之比滛奔如桑中之类皆夫子所删之诗也删之矣则曷为存秦火之烬汉儒乱之也汉儒奚其乱之火于秦者不能尽记而孔子所删之诗流传习熟于人之口耳者犹在也亡者不可复则取其在者以足之耳此汉儒之罪也秦祸之酷惟易以卜筮得存其他散乱而无存者不独诗也书传于伏生之口而百篇之义亡周官补以考工记而土方列于夏官职金列于秋官如此等者皆错简也然则何独于诗某輙诵所懐以禆稽经之万一不识子渊以为然否
　　回程务实
　　某与务实居同乡习同业而生又同甲子乆愿一识未能也忽枉长句陈谊甚髙而某非其人良用邑邑斩然襄绖去死不能以寸溪云月石商略古人殆非忧居者之事敬与甲乙藁并藏箧衍以待他日兹未敢措一辞也惟足下亮之
　　回王监门
　　某伏枉诲毕与鹤山诗故俱某方疲精神于应酬老歳月于犇走而朝阳鸣鳯落孤响于百鸟喧啾中亦畧窥竒胷国子监矣坐看歳龙度丑戌几见秋月虚危此两语恐不谓分野也孤蓬烟雨解防遂东恨不能尽读未见书耳
　　回程直学
　　某维此霜晴梅意孤峭伏想撚吟髭于山翠之外防闲手于明月之边贫味故佳渔樵分席此歳晚行路人之所徤羡梦杖屦而忆杯勺也一官亦何好乃问舎于逆旅主人者忽忽两月何如相与踞地炉煨榾柮火以谈近诗耶浅溪欲雪寒稍入檐当有清新慰此愁寂
　　回程防稽
　　某伏以麦之秋矣初暑已暄恭惟某官妙弹单父之清平挹若耶之翠有宣有翼福履穰穰某起从牛衣知通徳之里近在枌榆而王谢家玉逺哉遥遥莫之得而即也不图天幸华表之鹤来归竹所飞谈犹在寒梦忽枉晋帖始悮举手而谢卢敖又余二百日矣越山水妙天下兰亭春禊剡舟夜雪可以想见诸贤一时胜韵执事相与醻酢兴固不浅然昆山片段寜乆不在万玉中耶某郤行而前仍眡故府田舎翁得此不翅足矣有来庆椟其若愧何祗事之初犇走扰扰谢言不能既也
　　回史监丞
　　某拱拜缇函伏读竦敬士学不古习乡尚齿之谊几废贤侯崇厉风化嘉与二三子身亲之爼豆之间容某观礼麾下所以屑教之意勤甚某也幸抑废放之人方当杜门省过而乃洋洋然与闻礼乐之事某也惧东望堂序有嘅其叹
　　又
　　惟艺皇肇造区夏之二日实维今上震夙之祥华渚流虹其永永万年无疆维休喙息跂行膏润帝泽某虽在畆葢尝随县尹大夫斑舞于琳宫瑶坊三上华封人之祝矣不图小巨寒薄寻苦筋挛拜起不良恐不得与镐燕瞻言振鹭方叹竒穷尔乃邦君诸侯布宣徳意肆兹湛露延及岩邑之一介臣甚盛举也某虽欲舆曳丕承宠光而病不能兴大惧失仪于天威不逾顔咫尺之际以累司士除已别状申闻外伏乞台察
　　回方宰
　　某废放田里日与耘夫荛子相过从自相牛经种树书外不谈也得故人一纸惊喜过望伏读方知义夫已遡峡方知执事已还里山深林宻与世不相闻固应尔追数交讯恍然渉四甲子矣是岂堪把玩耶某本田家扶犂之手故在愿歳大稔邉候不耸耕污莱以给伏腊贫不负子不能作子公帝城之书复犯世议为我多谢义夫蜀虽荒残紫老子有不亡者在两吴而下不论也髙山仰止义夫勉之西笑何时当过我烹瓠壶饭脱粟而去
　　回刘教授
　　某伏以袢暑如惔水花自碧共惟府博懐斯文之正印主吾党之防盟行矣横经芹藻于跃某去违清啸于今几何年尘埃迷人江山愁予夜月凄其嘅不盈咫小奚排闼入乃得贤于十部从事之书废放田庐人所不齿独拳拳乃尔其与随世炎凉者葢相万也感甚感甚夷陵虽今兵冲然以爼豆洗甲兵之氛端在我軰谒黄牛庙摩挲阙耳石马亦可以省悟百事前定无容人力其间问之奚奴期在年歳不甚逺也某处非其据自速人言归而荷鉏要亦不识故我乆知薄命帝城子公之书决不敢作也书贶错落而某食贫多时无以为谢所谓山中白云不堪持赠其敢将愧面对霭尖空翠耶石渠寳书风日不到恐非郑老寒氊所能留也敬竚敬竚
　　回游参政
　　某自未脱民伍已知世有程伯淳葢陈和仲司成时时为道一世名卿大夫公相其首也某也贱执御无繇于今十七八年司成之言故在适有天幸起从田间防正人登庸善类幸甚然曳裾门下者于再于四未得一望末光退然惧且慙莫知所以敢图夹袋収録俾上名氏某极知其僣而盛心其敢不承惟钧慈贳之
　　回吴丞
　　某伏以庚暑之袢緑气深窈恭惟某官仁声载道苏醒吾民彧彧蓁蓁台止万福某敢不引领先驱之尘某尝读蓝田丞壁记以为鴈防行防纸以进丞渉笔惟谨而老槐钜竹吟哦其间葢有无限生意手提家传之文印与斯民熈皡于林霏岩之外则氓既赐矣某窃以自幸
　　某辱老先生门下士所谓进见北平王犹髙山深林龙虎变化退见少傅碧梧翠竹鸾鹄停峙者也然而别京江之雨遡敬亭之云于今又几何年仕学之优崭崭出头角某敬以为老先生贺
　　某忧患摧剥去春始有掌故之命处非其据自速人言归而荷鉏政自不失吾故一室环堵依吾东阁郎君我有二天某也请事斯语
　　某惟祈在万山底恐非仙辑之所翺翔水佩冰裳或者其不从后乘乎非某敢僣
　　回米权郡
　　某伏以春霖开霁农事方殷共惟某官有剡题舆誉处休洽严严翼翼台止万福某谨上名氏以祗贶于典记者
　　某惟君子用易之泰康济吾身以及其吾民葢炉峯之云玉渊之雪与有职焉隂凝阳和某也其奚黩某生晩不学然于米家书画之船亦尝窥见其冰雪胷矣所谓地上书星皇朝宋人者今不可复得得见其闻孙则元祐故家之余风遗俗犹幸扣请一二独非其遭与
　　某闻之道路执事者更尝乆而识见明流传正而典刑在使之趋彤墀立文石与荐绅大夫谈两苏公之遗文四学士之故事亦足以驷玉蚪而登圃矣星言夙驾半刺濠梁无乃尔是狭欤虽然子非鱼安知我不知鱼之乐
　　某一生肮与世少可丐祠得垒返吾屠羊鱼鸟相忘自不知歳月之老忽传缩戍起视茫然濂溪在前晦庵在后大惧貂续者之难也何敢曰夫滕壤地褊小某亦既重寻香火縁矣玉音弗俞于是戒官讶治之修上厪执事某其得不靣热以慙窃伏田庐惟讶士所以命书先焉则罪也不自意骈琼玉而贶之某言不尽谢某谂大婘则晋粤啓凡役则妄庸惟蚤夜敬戒以求从诲规有如江水
　　回冯宪
　　某维春以雨霪农事未竞共惟某官以书平凖民所宅生笃棐斯皇台止万福某谨拜手修名于典史氏某闻康庐天下胜处生其间则髙者为隠逸又髙者为神仙不得独当竒也必有提一笔福苍生者飜然出此山中咨尔山灵其敬乃职
　　某维天方祚宋所以眷命用懋者政在屡丰年一诗耳故虽百脉皆病元气犹存此执事者髙枕而卧也乃歳比不入民方采西山之岚翠轩窓岂公独乐时耶鲜于福星为尔一出自江以西其何幸
　　某尝窃有叹谓何蕃为六馆诸生时声名已猎猎北斗南矣一经科目卧余子百尺楼下使骑麒麟翳鳯凰而上顾独不得与上界官府等伍耶时来则为之寜不我与
　　某儿时学于里之东臯识厚斋癯然山泽之儒也壮歳仕于淮浙之东西识二季轩然湖海之豪也于名门独不见最良白眉耳假守来此则已掲节而西尚徼福贤父子令兄弟间惠然教我
　　某与世少可所至赋归去来始裴晋公督九节度之师择廷臣自从而某在其选莫之可以推意本朝也至然后请置散造化者不得已出麾郑公之乡歳月几何不自意及惟爱其桑梓以施及其谬守某知免夫
　　某惟霄汉之台冰玉之御非踈贱者所得问起居何如也若此山之左花右竹则防眎无敢不谨
　　回陈尉
　　某维秋其兊书大有年恭惟某官有籍仙漕天惟相只台止万福某谨拜手上典史氏
　　某闻之吾身之易嘘阳吸隂上际下蟠同此一防某奚其燕羞之问
　　某廼者解后西笑幸甚披云一车以南一车以北葢至今栩栩然竹篱茅店间也某敢无引领
　　某惟扬子云不一二数雕虫篆刻悔不肯为一旦抱二百四十二年之经独防终始亦可以畧窥所学矣某请问竒字
　　某平生闻三峡之雪五老之云囊书一来忽忽数阅月樵夫谈道必有议然否者某愿以告
　　某维书林艺圃无适非闲燕天之祺有衍勿艾
　　某谬庸耳何足以奉使令则亦唯命
　　回饶宰
　　某维亭臯木落山意寒青共惟琴声函和民以寜一有严有翼台曼福某误随弓刀落尘土忽忽三年晋公督九节度之时择廷臣自从不可以莫之出也人间世之事不如意者十常八九不可以莫之归也拂衣径去返吾屠羊林宻山深与世隔絶于是与年丈不惟不相亲亦且不相闻矣敢图五老峯下得刘公一纸书去之不盈咫而不予知也尘埃迷人乃如此今天下无可为之县矣浸之以诗书之泽洗之以弦歌之声不于吾党之望而谁望勉旃素履有上县最而玺书召者其必吾年盟也夫若某则已皤然一翁非复故我庐山招我以竒胜亦不知其大缪不然也终当驾黄犊赋归去来耳何时佳晤倾倒欲言
　　回刘师几
　　某维江城霜晓梅不多寒伏想徤笔独提望此一府有严有翼某平生闻三峡之雪五老之云来游来歌意必有竒人胜士相与登云锦之屏诵芙蓉之謡而玉渊老仙乗赤豹从文貍而去之乆矣空山明月悠悠我思乃寄一编书惠幸泉石安得吾松之下潄飞瀑而读之尘埃迷人有嘅其叹某本农家子无他技能吴霜满头惟思黄犊眠夕阳耳不得与于斯文也相望千里驾言欲飞
　　回袁吏部
　　某维日史君之庐山而东也秋风撤棘为地主者方陪主司诸公重客在门礼多违者江臯一别鸿宿之春蔼如贺上籖房今犹未能也不图狼画翩翩挟蕲竹之霜而至矣感何可言太防二十五星岂乆为沙上留者防且归矣仪我玉斑思皇召纶日月以兾
　　回黄权郡
　　某伏以天地既春草木欣豫共惟某官翶翔则半刺史啸喏则真彻侯仁泽所濡民以寜一台止曼福某敢不三肃于执讯者
　　某闻延平之津有寳劒之精气在焉荣光烛天飞动牛斗葢张雷所不得有而钟秀其人了斋山以来今见吾州治中矣某是以愿其式如玉
　　某重惟天之生材也不数有如执事者而不跨一角麟于青不鞭九苞鳯于碧落政恐上界官府亦将慊然于此赍阀来上方且趣治装朝紫宸矣幸以戒门下舎人
　　某诵樵溪之诗阅武阳之志以为山川夷秀如在碧玉环中葢其胜如此刍牧之任忽去忽来惠泽之渐吾民者亦寡矣山陿之阻犹有徃时佩牛买犊以盗弄锄挺者乎铸顽成仁君侯事也愿安承教
　　某一生肮脏不能圆言圆行以应圆物其戅然也假守庐阜乃乂榜湖广纲梢之横吾境者秋壑以不存体统劾之庙堂似不以为然曲与两易抑人有言同州亦陛下百姓安可以其累庐山之民者累樵夫也某无任恐恐
　　某命下之日遄归草庐亦既寻平生老锄径为早菘晚韭计矣丐祠丐罢于再于三或谓薄淮阳滋罪也某其惟君侯所以命
　　某敢拜手函书以谢典史氏之辱而告之曰某山岩之与处木石之与居无能为役也交承子孙之契兴居堂序之问则无敢不谨
　　回赵签判
　　某维春晖韶霁草木欲言恭惟某官有婉其筹式金式玉台动止曼福某一生歴落山林之日固多其于当世士大夫葢狙猨于西家施也虽琼裾玉佩哦松旁近邑未尝得一读蓝田壁记以冩我心不图今兹幸防聨事某其得所从矣有如天潢之秀自与人殊射雕叠防声撼文薮驷玉蚪而上夕予秣乎昆丘犹以为晩芙蓉之幕顾足屈为数旬客耶某顽不可防所至輙撑触人易地之命葢以榜湖广纲梢之横吾境者为所劾也丐罢之章再四上语亦良苦下土虮虱天髙弗闻其止其行则惟君侯之所以命某引笔行墨岿然仰髙
　　回李宰
　　某伏凖公移读之无任慙悚葢温国文正之居洛里中人有为不善者輙相戒曰司马端明无乃知之而某也素行不修无以率化遂使一族之内叔侄相敺兄弟为讐毫毛之间而至于絶天理灭人伦以争之亦可羞已而某其罪也然某之在敝族其行最卑垂髫之童悉是长上虽目撃其为不善徒为之蹙额太息而已前曰岱之子自明者至其説云云某曰某于六三叔侄也其将如斯何哉然夜防矣虽闻恶声又何必开闗延敌二叔公不为无过也而又可讼乎顷之武兴者至其说云云某曰某于二叔公侄孙也其将如斯何哉然尊叔尝贷与其孤侄钱乎曰然某曰其侄既孤尊叔何为贷之曰皆非妄用是假之以偿束修等类其手笔具在也某曰是固非妄费也其家独无亲房尊长乎尊叔盍教之曰此当从尔叔擘画不当与外人交闗岂不大谊且有四叔公在也尊叔安得私钱贷之彼不白其尊而借此不白其尊而与于法皆为谩昧礼曰父母在不有私财使某为有司则坐以不孝而干没之矣初不问借贷之是非也武兴曰此则武兴之过某曰尊叔知过幸甚而又可讼乎今凖移文乃知皆不以某之言为然竟以玷明有司之聼也二人者皆尊行某亦安敢寘是非然皆尝读书号为学者而所为若是春秋之法责贤者备当自愧缩羞赧不待区处不敢复至明有司之庭矣欲乞以某回申判委本宗族长戒谕今后有赀产交闗者以干照白尊长评直之尊长不能与之评直则白之有司止许直诉见事如渉非毁数谤则并与见事并不受理或至相詈相敺不分尊卑则更不问事之是非惟卑防者坐之庶几稍革乖争之风渐知长防之序取自台防
　　回奚朝瑞
　　某当歳除穷忙忽奉墨妙首之以邦君诸侯之礼貌申之以诸老先生之题品二陆入洛寜复过此朝瑞一日声名霸吾州矣泥涂曳尾惟有徤羡独所谓舌本澜飜者得于夜观一语此某之所缩颈掩耳而疾走者也某虽无识岂敢误人以澜飜者哉士之垂世恐自别有所立不在文字况后世之诗文字之靡乎欧阳子称尹师鲁之文简而有法其家子弟请益子曰简而有法惟春秋足以当之某于师鲁不薄矣不图今者朝瑞亦云尔严子陵谓侯覇之史曰卖菜乎求多也敢以是箴某学不足以窥朝瑞之藩援引非据简而有法出诗几头地愽逹如朝瑞当自知之某之此言其为自谋信有罪矣其为朝瑞谋也忠不识能受之否乎
　　回乡郡谢守
　　某入山之深入林之宻虽一裘一葛安乐棠隂龚黄之仁罔间幽谷惟日与芸夫荛子啸歌夕阳袯襫之间而莫之敢书者屏废之人法当如是也属有客谓某曰史君方上政最进郎秩子奚贺之后某应之曰史君将跻极品踵相接也奚贺之先语犹未寒缇骑来下不图吾邦君之抚存其一介氓如此其厚也慨思前载其弃置寛闲之野流落寂寞之濵者不为时所借则亦幸矣至访问其穷独慰劳其胼胝所谓此事今无古或闻也某敢不整其黄冠拜手以谢








　　秋崖集巻二十六
　　钦定四库全书
　　秋崖集巻二十七
　　宋　方岳　撰
　　简劄
　　答吴緫侍
　　某伏读诲毕有曰相踈未有如此时为之寒栗起粟葢某之为人率不能如世俗之事上无时而书焉以为恭无谓而谒焉以为宻此其情状当与巧言令色者同科某既不敢以此事先生而又前月二十四日里人不戒于火延及所居礼有火焚其前人之庐三日哭葢至今懐居之泪未干思亲之心欲驰也近遣迎老人许以正月为此亢方将丐一舟于先生而台翰至如之何其不愧季兄者某尝接纳之杯酒之慇懃亦欵忽移书徐编修累数百言极其所以诋媒者大畧谓梱公与之筦库非某意也而怒之而捃之所頼素行颇修梱公不以为怒不然殆矣人固难知如此哉某始欲寘之于理又念或者其必谓某不能容一士召而质责之而已今独有数项官钱未了虽非某所得专然敢不仰体先生之盛心也义夫以二十日至安丰遂与夏侯栅淝水以拒敌兵攻城之锐春且近矣此城当可保也梱公节制淮西诸郡叔献以为朝廷处置得宜某独争以为不可无故而隳一梱在朝廷既已非矣此等负荷有过无功成是败非古今一律今日毁子华之怯者即前日誉子华之勇者也先生以为如何某今无家可归而数月间当满欲就先生谋所以居者十数日间拜状恳舟又十数日当迎老人于境上敢上谒以请其私惟先生进之
　　答恭率翁
　　阔焉不闻问葢自壬癸甲乙四阅歳矣人生堪几回别也某之斥政坐淮梱一书毛锥子乃能为祟如此抱瓮灌园未尝以一字入帝城或出言靣之几防挑我者屡北山猿鹤戒以毋出潜深伏隩谓休此生不图风飞雷厉之初亦记月钓云耕之軰也某之于故府真是三入承明贸贸此来亦可谓顽钝无耻犹谓前年春日有僧饟嘉戱答以伽陀云莫怪青衫霜叶枯六年不改旧称呼人间书防非吾事如此春盘何处无岂知所谓称呼者今八年矣犹不改也唯弓旌所招岩穴为尽亦欲一观盛化耳率翁方与五百开士追逐云月于莓梁雪瀑之外世间凡夫乃以此等尘俗涴山中草木得无有语耶某去妇复还堂前礼数故在欲言何限少竢嗣音
　　答谢兄
　　某与执事如水上萍风约之偶相值耳轩然洗双玉浇我牢愁此意何可忘也著书满屋直欲卧余子百尺楼下防见抄忽已如身入武库但觉洞心骇目莫识名件侯喜刘师服軰伏矣四册谨上书府他迟佳晤
　　答黄宰
　　某廼歳腊尽时造物小儿者怒此腹无书盘搅不可忍得玉洒读不能句况堪作报函耶瞻言鳬飞于以负负某三年牛下谓休此生矣圣上离照于乆储神之后干旋于一反手之间弓旌所招羣蛰咸奋不才如某犹得以邯郸故歩沐浴帝泽亦可以见一介不遗之盛鮎鱼上竹姑付吾天执事者爱棠隂老氓种种过厚歳除之饟既赐矣孟光守舎颇闻闺淑抚存两顽何等牧牛童亦许延致某敢勿书绅曩委敬刻之心抚几即发不识如某軰一羽轻者亦可为郑师先乎临纸悁结
　　答饶监丞
　　某伏以春已中分霁望韶秀恭惟恬民气于山水之外简帝心于岩陛之间有翼有严式遄纶召某退然一老氓耳辱知于趋进翼如之先佩眷于摈废不齿之日辍耕垄上犹当洗荷锄之手頫首戱下岂有近如行在所将出棠隂乃从间道买扁舟若相避者山雪作祟寒疾不可以风瞻言燕凝有慨其叹惟是前此里居月叨大府继廪之赐今兹幸縻寸禄敢以上还一状下有司感激请画惟台慈垂亮入觐定不晚某当迎拜都门外相与道平生以明注仰临纸悁结无任此情
　　答寗知録
　　某一别且十年世事凡几更矣忧患所囓风波所饕云卧林丘桞欲生肘平生交旧今亦莫知何如有来翰题唤起昨梦乃知孤云戍角之外尚留佩音谓书生为不武误矣荒城夜半一卒嘂讙谈笑定之功亦不细当有为上言者如某六六政坐文穷淮梱一书乃能为祟如此卦不为夬终当在南山之南北山之北耳羣贤萃聚亦与旁招自喜行藏差亦无愧此外皆不计也何时佳晤倾倒所懐
　　答金守
　　某田家子也所与交者非辍耕之夫则荷涤之叟也相饷以子桑之饭而相羮以伯夷之则有之矣执事者之馈意其若是而已耳置书巻间未见蔑之靣也他日发箧则笔如此其精也墨如此其妙也喟然叹曰寃哉之二物者所谓以暗投人渠不识也某敢不重拜
　　答奚兄
　　某记与景元渉相潭访靖庐时葢亦桂花后菊花前也今一年矣景元鹦鹉赋之墨未干淮海楼之兴不浅江山迷人固应尔如秋崖老子则又可笑洗黄独之手而把笔潄白醭之口而说经山中草木其谓予为何如人也四六妙甚惟某区区者如君侯何哉世路如秋风相逢尽萧索非得所谓捩鼻木者不办事暵其旱矣霖继之歳事其可忧吾侪何徃而不穷也为君计寜南山归旧庐之愈乎勿罪勿罪
　　答曹帅几
　　间者上谒不知防宅已西鸡犬皆仙矣翩翩佳公子入大莫府想主人敬爱惊问江山曽见有此客否也老先生鳯鸣朝阳梧桐其菀矣枢相得书喜且曰诘朝其有以报日日侧耳而犹未则不知其觧也尚其趣之索书者再三不得不姑以复命调胹之于祷而鞭防之于请敬略
　　答乡友
　　某维菊之黄矣碧宙沉寥共惟漱诗书之晩香燕琴尊之暇逸有严有翼台多福某夜半雪兴径上剡溪之舟慙见山移不能告行于常所徃来者忽忽秋叶又丹矣人间歳月可惊固如此某冉冉欲老方以十五年前旧青衫从国子先生入太学场屋之梦恍如也典刑如执事颂而不规则他复何望时事有可慨者未知与长镵黄独定何如率然挈家真是聚六州铁铸此一大错也何时詹晤倾倒所懐
　　答朱兄
　　某与足下无一日雅率然过从固未了足下之为人也谓为豪杰耶虽无文王犹兴何屑屑世人如此谓为髙隠耶一不遭时则南山之南北山之北矣某是以未之晓若丘制使书某固以为八年不通问容少尽人间贺谢之礼然后敢白事得讯遂蒙雅责何仰某一生毁誉付之世情得失付之造物却未易以此撼然已遣人问称呼矣至则以前
　　答汪兄
　　某伏以秋气澄穆晓江欲寒恭惟清入吟邉雅有神助某未能免俗苦缚防官昔为马口衘今为禁门键实同此叹荆溪胜处诚斋有集在焉着君其间毋使邓禹笑人寂寂如哙伍等置之勿复道可也敬略推幕示谕某敢无尽情独恨不识王史君耳孰与史君厚某可与宛转者乎请更之佳晤未涯惟饱佳山水以昌其诗
　　答张兄
　　某宿辱髙轩过今犹隠隠有金石声也小试徤笔真是刋落陈言一洗凡马而空之者以此众战垓下军辟易三舎得臣其寓目焉
　　答陈教
　　老骨怯寒方踞砖炉燃竹火而雪霰交下凄风氷人诗肩如山毛髪为立顾视四壁窣窣有声披戸视之乃吾所斋两腕脠也惊喜过望少湏盥露焚玉蕤长哦以谢
　　答李録
　　某遡风有懐又在孤城吹角水茫茫之外一书不能西也秋杪奉教尺无何而计院丐麾去自尔莫知寄鴈处矣惟有注仰吾榜得人如执事乃犹未能齐飞五鳯与金闺诸彦相颉顽名之不彰友之过也风頽俗靡所谓捩鼻木者非虱官所能办奈何曩言之徐中书而中书殂又言之杨监丞而监丞去今执事所谓棘卿者又复不来矣岂执事之遇合固不此是耶勉旃前修未有珩璜至寳掷弃官道傍者也某亦退而书绅但当逢人说项斯而已
　　答韩寺丞
　　某脱夫湏起民伍不得与里之父兄子弟膏沐仁政于耕雨鉏烟之外独闻之东西行者以为民春风而吏秋霜也只此一语三十六峯翔舞矣某虽去田里与受其赐敢不敬拜某退然氓耳刺史朱两轓而临其乡百函而通爵里者武相接也某也独未以书贺此宜所在督过而洒翰先之之以铿金戞玉之诗冩之以屈铁蟠银之字矮屋廹窄光芒欲飞某时出诸公夸示之平生未见此竒也敢不载拜
　　答范丞相
　　某惟先生从韦布登元宰为吾君聚众君子而去之若未尝与焉者可谓无遗憾矣悠悠之説从古固然政自无用置牙頬间也鸣驺待漏十五年不出都门乍见鹭侣鸥朋与烟云相灭没何乐如之心脾小疼计当勿药有喜某辱知蚤追送宜不在他人后适防当对日日迁延乃闻六符之光已过钓石所不瞻怅有如此江钧谕谢表敬竢颁晓临纸凄断不胜下情
　　又
　　某伏闻衮绣之归问馆于驿邸衣冠盛事才见此第二无地起楼台丞相也甚盛甚休三复钩画如御风骑气超然事物之表而精神与山川相映发畧无老态以此见诗书之蕴要自非悠悠者所知曩时体中小不佳笔墨间畧已觇无恙矣至以为尉佳时暇日亦复巾柴车支竹杖从山僧野老访黄初平于晴岚防翠之外乎张留侯﨑岖楚汉兵争之交一旦遂从赤松子弃人间事萧曹诸人岂但辟易三舎甚恨一门生两儿子之不相并也某頼如天之福后月当脱选告下便丐一赘倅归矣表谨拟上未知能道钧意否
　　答吴尚书
　　某自平童子来得所惠翰乃知诗书之泽流润演迤外家童乌亦得其记问之一二圜桥观聼唶唶嘉叹不知江之发岷山也某頼如天之福四月当脱选随手丐一赘倅去数日以待先生之出特未知堪为用否雨露之所濡甘苦齐结实造化固无弃物揫敛僻左处以湏春阳此某丐倅意也士方未脱场屋望一第如登天今顾不满于倅耶敢私布之
　　答赵都统
　　某掺别吴波亭于今八见榆火新矣风饕雪虐屏处田庐亦莫知细桞之营竟何许也廼春来此始闻在第一山邉地鴈寒惟有詹竚太尉山西宿将曽以半段鎗为国家筑京观于雷塘功亦不细矣敌负戎马足敢窥近邉老熊当道而扼其吭不在盱泗间乎太尉勉旃某起从牛衣中髪种种如雪防当去此岂能与诸贤相爼豆耶枢参老先生亦不得时时抠趋窃料结髪从军无如太尉乆贤主人柄用必将白上趣召之严扈周庐非太尉谁也某当杖防军门以谒
　　答陈料院
　　某伏以春规欲尽花雨逗寒共惟简在玉斑召纶近咫有严有翼某一别十五稔杳不知并合之期何圗脱袯襫起田间适防奏计行在所相见驩甚乃知乐莫乐于新相知未为能道人意中事也系船桞下乞一外料径归诗情浩然不计上事逺近兴寄亦髙也异时课县最眡院辖若将凂焉政恐未容年歳读书坐需此次某风饕雪虐事事防后月如遂脱选便当丐一外差遣去不规而颂甚非所望于执事也廼者得对自以四方草茅乍登文石不敢极言天下事頼上明圣顾问再三所以误承天奬者甚至亦有传至书府者耶不胜慙谢某本不解作字来谕又径三数尺仓卒何縁有此如椽笔也撮巾濡粉就黒几上书之漫为临去定知不入山灵意得勒回为佳耳
　　答赵倅
　　某伏以麦之秋矣暑雨寖霪共惟与郡平章民以嘉靖有皇委贶某退然氓耳间者见大夫肯辱临之氓知罪矣亟驱车走江臯则闻负弩矢者已东而登台低又不能奉一书为里父老贺葢于是犯三不韪此宜在何谴顾独睠然洒翰先之耶某敢拜大夫之重勤有如演迤银潢粹然如古圭瓉缫借清庙惟帝其嘉之半刺翺翔政恐紫阳山水未足乆稽天下士也某环堵在宇下惟公焉依方一再问大钧丐一闲外得请则归荷鉏有日矣未问惟厚自金玉佳御燕彛式遄召纶入觐王所
　　答叶秘书
　　某伏以暑气如惔稻苖方旱共惟于皇入觐拣干斯文奎璧扬光有相之道某徃年荷鉏甫里渔樵争席独执事以行秘书临其处为我二天眷然拊之此意自在同年生之外也召还不贺忧归不吊某则罪矣乃若其情则有可诿者诛之在执事不诛独无愧于心乎翩翩有书余二千里而至仁贤襟度固自超出流俗曼曼而某为何如人也比读除目窃谂见思宣室重上道山东璧图书非一世魁彦莫可典领帝固为吾道计也然国人之言曰道所以用世经纶宻勿而举吾君于三代之隆将又有大者修门税驾遄有殊褒某维日望之某戆且踈秘书所知也三入故府大似顽钝无耻乃今从国子先生后忽忽余年退而省其私屡丐一员外倅未与也不知得迎拜马首一道其别后之懐而去否上思见甚其疾尔驱
　　答金兴国
　　某维秋云逗雨摵有寒声恭惟趣舎人之装行刺史之部仁声先路江介清夷某不靣者几时不书者亦几时尘埃迷人江山愁予莫知梧风之又秋也一鴈寥沉惠然好音老成典刑有屈軰行至北于戱下为盛徳如某其不敏何乔木参天青铜之干故在绾二千石印绶而去虽暂逺上傍而郡国龚黄此寄甚不轻也伏读来教所谓爱惜民力培植邦本此两言者仁天下有余先一州岂君相意哉式遄其归仪我万玉某自知甚审丐一赘倅者无虑七八上庙堂难之乃闻乡邑又不戒于火此心如飞牛衣未寒行返吾故所敢请者惟金玉体府以穆召纶
　　答潘南夫
　　得所惠教其意若有不能释然者诸妄校尉已下材能不及中徃徃以军功取封侯飞将军顾独不得与为比虽覇陵醉翁亦将不能释然于此也虽然世所谓仕宦者优戱耳适舆台之骤衣冠之政自不满饱老郭郎一笑本来靣目初无尔许事也愿执事寘之碧玉之山青罗之江着我其间要是不恶同斑序引自是君家县令箴所不如此言将无靣见北山猿鹤矣我日斯迈而月斯征各相勉旃毋负畴昔
　　答魏监丞
　　某别奉题教之以贡院记不鄙谓某使之书丹夫以邦君侯之媺化乡达尊之伟辞何物小子挂名其间顾非幸欤抑某有所不敢者此所谓金石刻也书有六体与八卦九章相为文防画偏傍皆天地自然之数小有谬误则字非其字矣士失其学六艺湮防颉籕以来传者能几而某也老于场屋平时藁草日千数百言何暇成字也以此上石得无不可乎又且屏废山材头衔可鄙非若浮梁记之使其僚使其民为可以影带过也元本并纸谨以上之司书方命有诛惟有屏息
　　答髙吏部
　　某徃年缀末班尝一再望见严毅之色闻从旁唶者曰是不为上殿虎且为独击鹘矣已而有传諌草者纸价为贵伏读叹息所谓快哉此风也里中有樵夫负薪朝出卖视其薪挺挺然无一茎曲者或问之故樵者曰曲也者内也直也者外也某闻之曰嘻有是哉葢此言之宿于胷中者几年矣今一为明执事道之若某则又有可笑者既不能泛泛然其鳬之趋又不能矫矫然其鹤之孤已乎已乎徃者不可悔来者犹可追纸尾戒垂敬闻命矣
　　答南康同官
　　某穷山之鄙细也鉏耒之与居荛牧之与曹而已耳起家为郡茫然未知所以闻诸道路卫多君子某其知免矣方俟掌讶者至奉咫尺书求所以教者顾乃重禔叠蠒骈四俪六而贶之颂而不规某则大失望夫记室之问古所不废然皆道情愫致忠爱以胥教诲者耳非若今抽黄对白酿饰浮词恭至于足敬至于缪也盍自吾曹更之某不敢承盛心而上之于受书谒者康庐为郡虽小国寡民而前有濂溪后有晦庵大惧貂续者之难也条教当何以设施当何先民瘼当何瘳吏奸当何戢愿一二熟数之其毋金玉尔音某湏以从事
　　答吴倅
　　某维黍之秀有霖其甘共惟去尺五天之边刺二千石之半侯棐侯翼台休嘉某方脱袯襫而腰吾绅解笭箵而手吾笔虽曰教璧水校石渠政亦野哉其麋鹿耳倾葢而投分倒屐而话诗何执事者之不麋鹿我也裴晋公督九节度择以自从于是望羙人兮一方隔明月其千里亡何而又驾觳觫于村南北矣与五老而六不自意其真在庐山也异时天府倅径戴豸冠为御史式遄玉札嗣贡贺床
　　答饶监丞
　　某惟士之出处异则其所以与世接者夫固自有体出而朝市则扫魏渤之门不为佞漫祢衡之刺不为辱达殷浩之函不为黩也入而山林则耕延陵之臯者潜鱼荷石门之蓧者冥鸿抱汉隂之瓮者惊麏其能谐际人事而与世间之书防乎某祈之鄙细人而屏废北山下者再寒暑矣无学也而知命无材也而安分葢其姓名不入帝城者亦再寒暑春蓑烟雨黄犊对眠亦莫知今吾之与故吾定何如也然而所与交者荛子而其性踈所与谈者穑事而其言野见当世之荐绅大夫则鸥心之骇麟凰也伏惟阁下以诗书之泽父母吾邦邦之士者裹章服而趋农者释锄耒而迎而某也偃蹇蓬藋之迳而莫之见也芜絶笔墨之交而莫之书也夫固以跪邀贤达之车祈形势之涂屏废者之体不尔也意者既声销影灭于戱下矣不图犹闗聼闻而续之食也某之有秩于大府实昉于史侯而某于侯本无一日之雅其初亦莫之敢见而莫之敢书也侯不知其愚予之书焉至于一再而不已而某始敢书召之见焉至于十数而不已而某始敢见葢屏废者之体固如此也史侯归则止矣而阁下续之岂所谓更加赏赐以媿其心者耶某将辞于有司则前日之受非也故敢道其所以而惟戱下贳之草庐夜午有歌戱下与邑大夫之诗而过者仁人之言蔼如也如使郡龚黄而县卓鲁则桑麻雨露之外如某等伍者饭不足而乐有余矣载乃歌戱下其寓目焉
　　答刘教授
　　某有病与嵇康同所谓素不便书又不喜作书也幸而文度来可以免报书者一又幸而执事者且至可以免报书者二是以略示谕云云谨以书徃古人之事不敢以望今世之人孰谓山林草茅方得罪于时而其言可以动天子侍从之臣之聼哉虽然死诸葛走生仲达亦未可知也
　　答叶兄
　　某为尔寂寂得所示髙文九钜编何其多也老嬾未能尽阅然亦尝鼎脔矣诗自明良载降而为五子之歌又降而为三百篇之什又降为离骚之经至汉唐而为五言为七言为歌行引叹辞謡之类葢千数百家而未已也杜竒而法李豪而逸白质而醇韩壮而深桞淡而雅虽各自名家而一出于正有所归宿葢不法而竒则怪不逸而豪则荡不醇而质则俚不深而壮则觕不雅而淡则俗故诗虽小技而亦未易言也某雅不能诗然读君所谓羊口行诸篇则诚不觧为何等语也古人逺矣君试取时今诸公之文参读之如读兰辞则参以髙续古之秋兰如读责蚤则参以洪舜俞之烘蚤葢有不待言语而了然胷次间者矣至若探马筹等作是何市井鄙事而可为文也感君所以惠教之意輙效愚忠如欲求誉而已者当世之能誉者固不少奚为于某适因灼艾创甚欲言不能既惟足下亮之
　　答汤侍郎
　　某储文未至固尝挹浮丘之袂拍洪崖之肩矣侍宸碧落今隔几尘不自意玉书行行翩其飞下南斗旁也上思辑方夏誉髦斯征有翘弓旌日夜望珥貂之入至切牵云留月迟迟吾行道则髙矣顾今天下如驾百漏之舟于风涛浩渺之中徐而言曰如此将安之耶非所望于明公也若某等軰则所谓増之不为髙去之不为低者也挟其肮脏而不山林固亦徒取世憎耳欲言何限瞻望慨然青玉峡老敬闻命矣
　　答程教
　　某畦菜坞中忽得所惠翰窃谂斯文多幸驾言采芹丝竹遗音隠隠孔壁不独为当涂矜佩贺也时文破碎六籍乆昏振木铎而新媺之非广文先生之望而谁望某老不能从事两不借送君笔峯闻月尽方成行或可寄一诗筒为别耳
　　答李兄
　　某归自庐山方苫草筑一室号归来馆作劳休于树苍头奴持一缄书来睨眎题识则兄也此非门外人亟取亟读恨不洗老瓦馆中相与作渊明后辞耳正月且尽兄何不遂鼓行而西以逸待劳奠而后发敌人当应倒矣宸章与砚与砺清哉兄之饟也山中草木得无脩容某之此归本非戮扬干仆也挞一丹子何至是邵武之命丐祠丐罢皆不许奈何苍头至树下时方营度一诗并申省状冩去可以知本末矣是事姑寘但湏一两月后作贺书君行勉旃某自今数日以竢
　　答冯此山
　　某在郑公乡时每登金芙蓉观望此山草木堇堇一墙隔未尝不喟然叹曰嗟乎使苏长公而在未必不又以为寜不识靣目之真不可不使身在此山也某住山八阅月竟不识此山而归独不可谓大欠乎虽然某之不此山之识某之不足以识此山也烟云吐呑衣屦犹湿前之日则身乎此山矣山窗夜寒时入幽梦今之日不心乎此山与某之不识此山安知其非深识也特未知此山老仙亦识某之肮矣乎亦识某之草茅矣乎羣軰叫号挺刃隳突使吾民邸店昼闭如避剧盗甚至廹人于险漂沦风涛昌黎为其长安得不追而杖之然则固肮而非草茅也即日觧印绶去赢钱十四万緍米万余石少迟歳月自诡不乞朝廷一钱环城而筑之此意不遂乃借以付后之人初亦觉老先生拳拳此城敢于记事今方成两门固不足烦大手笔也是事姑置独喜退然耕夫而当世部使者不逺千里一书而访问之意者此山识某犹某之识此山也并田庐而北荒山余十畆归则苫草其间号归来馆手自涂塈作劳小休意行幽谷中发土得石发石得泉殆天乆闭藏始出以娱其老者岂畸于人者不畸于天而其草茅而其肮则不但此山识之老夫固亦识之矣一笑一笑欲言何限遽数之不能终式遄召纶野服迎拜
　　答叶兄
　　某南山采杞北山采薇为口正忙而舍弟守书不肯去然则某之草野不特云厓不见知虽舎弟不知也诗坛复古前书葢未尽其媺云厓割裂其书以为防是真不我知也繇今观之韩栁欧苏特其土苴者耳虽吾夫子且将北靣坛下何也夫子之于诗也敢删而不敢复也夫子不能复而云厓建坛以复之其将使夫子北靣非欤谨奉以还某固不得与于斯文也
　　答赵推
　　某维农事欲动一雨膏之共惟有婉其筹式金式玉某属有天幸得与同僚甚喜其戆直也而济之以温恭某踈顽也而佐之以缜宻所谓和如和羮某既赐矣汲黯妄发竟以罪移驱车尽境而后还真是追送不作逺者一书旋踵问劳渠渠此意何可忘也耕钓寛寂与世固不相闻英妙之年环秀之抱惟勉旃仕学以就逺业而已
　　答操尉
　　某金陵一别驿亭栁既三四青矣意鸂防飞下飘飘西台而乃者伯氏墨其缞以来知有变故二亲弃荣飬相继归仙佛中人子之情何可堪忍逺日既廹攀慕奈何幽堂之铭自当属之大手笔某固非其人也再四辞不获则取行述删定之笔陋墨凡正恐无以仰当孝子顺孙之意耳
　　答蔡宪
　　某碌碌亡竒尝误知奬有一不善惟恐司马端明知之比在南康自谓可以对越无负独天与褊狭疾恶如风勇决不疑上累函葢然观古人于伤风败俗之事不敢少恕晦庵在郡尤恶此等葢所谓士者岂以其能伸纸行墨而已耶行如市人而口诵圣言则虎而翼者也况不诵圣言而诵泼时文哉世降风移始有恶伤其类之説不知以此为类则我亦何等类也晋杀鸣犊夫子及河而返非为其杀大夫也为其杀贤大夫也若少正夘则夫子自诛之矣今之摸棱不事事而以容奸长恶为近厚者不过忧防畏谤之私意耳非贤于夫子也李广杀霸陵尉固是武夫悍将之为然今将军尚不得夜行何故也之语亦人情所不能堪也不惟此也故将军而一亭得呵辱之则下陵上替将无以为国矣故虽不以法杀一尉而武帝报之曰报忿除害朕之所图于将军也此明执事所谓岂易与俗人言者某不足以当耳某谨重拜以谢夫以此軰皆是黥吏之子孙而程有开者其父身为客将见此尚存而其子可无礼太守乎某輙尽布之惟明执事力主维之名分幸甚风教幸甚
　　答方教
　　某维莫之春思乐泮水共惟訚訚侃侃涵泳圣涯言采其芹淑我多士某宛其老矣无以亢宗平生闻莆中诗书之传于吾谱莫强焉而某也世农聚族而居者率芸夫荛子耳奚其攀附之敢不图易地有广文先生者在方将执经以徃而攷世系焉某其何幸然闻上厉精思治旦暮间当给札玉堂使条天下事则又未知得相从丽泽之兊以遂其志否某天与褊狭几为世之狼籍人执事所谓齧謟子之铓抗上流之锋真草茅耳然地以此易天固不以此易也惟执事矫揉之某敢无顺下风而立
　　又
　　某于函椟外更得小楷亹亹数百言意宻情亲不兄弟语翅也吾宗之盛莫如莆中而某则自郐以下无讥者焉狄武襄不敢拜狄梁公此故之以今也何幸将从执事者间之至如民瘼当何瘳士习当何媺尤某之所倾耳以聼降心以从者也欲言何限遽数之不能终
　　答高宰
　　某维莫之春桑雉新乳共惟琴意防雅以恬以熈一仁所濡耕野秀緑某徃年识鹤山翩然列僊之癯也诗书之寔自诸高则既知海内有名门矣不图易地及君同寮出家集共读之当自兹始郡县相与休戚一家勿欺此心何事不济曩在庐阜其宰脩水者亦华宗也县无乏事郡无疾呼不过兄弟语耳谓予不信试尝谂之上嘉蜀珍陈在庙琏旦暮间当立文石斑矣恐某之不得泽余润也某一生肮又坐触权贵人是行葢再四辞藐不见聼侯谁在矣使防其成某甚不能无望于明府行矣胥晤尽略敬彛
　　答费宰
　　某伏以一犂雨足农务村村共惟仁声载涂民以苏醒山川奔属某氓也初上其贱姓名于賛賔者蠒而件具之犹以为简抑其木石之与居鹿豕之与游葢林邱之耕夫瓮牖之退士也于竿椟乎何有请略之始某出而游四方时闻士大夫之贤业也有年数矣颉顽飞举之佩弄明月之珠葢某前乎此之愿焉而不可得者也不图僻左之县介在山峡之间而明执事不鄙辱临之疲民其遂瘳乎然则相携春雨之鉏对卧夕阳之犊葢某今乎此之安焉而得自遂者也独念拱璧大寳方当与天球河图陈在东序百里岂展骥地耶夜下恩书遄入王觐恐民氓之不得乆其泽耳某虽不肖似平生非公事不至偃室但能与芸夫荛子安乐耕桑惟明执事其鍳之羣仙在行瑶玉先后其讯兴居焉某奚其僣之敢
　　答郑提管
　　某伏辱颛使之临虽未啓缄固已心知其为存念矣开阖一再仰见髙情使自为谋寜复至此感激大不可言惟是某六十之年日就衰朽自计尘忝于今二十有三年大都五合六聚仅成七考以此山林之性已痼仕宦之路甚生今殆言农夫重农夫无徃而非农夫也山猿野鹿岂堪位置于鸾和之间追念平生亦欲少有以自见而与世落落名实不浮费人提撕乃至于此使吾君吾相重违名法从之请而予之是亦不过犬马畜臣本非絷维驹谷之意渊衷钧抱其将以某为何如人前此乞祠政恐溘先朝露破戒为一灯之续耳既已得此他复何求戸曹不爱里言垂念乡晩此固今人所无也某不可无一书谢之然曲其辞以干之耶则非不肖之雅意直其辞以絶之耶则拂君子之盛心其姑少徐某终当道所以感刻不忘也
　　答汪运干
　　某方饭牛于渚袢暑中殊聩聩也廼得执事者书讽读醒然受赐无量抑执事之所以殷勤其文辞千数百言而未已者岂非深攻玉之憾而得献璞之刖者耶跫然似人则吐其胷中之介介耳不然某不足与语此也昌黎师说自其当时固以为蜀之日越之雪矣风俗趋薄如水之就下以今视昔且又四五百年天地中间父之不父子之不子而兄弟之不兄弟者何数况所谓师弟子云也以桞子厚之不可学韩愈氏之可犹未为善学昌黎者而某奚其敢且执事之师云者文乎尔文乎尔则虽幽怨如离骚愤悱如太史公固不若先秦古书之师也先秦古书虽辨诡如左氏雅奥如庄周固不若先圣法言之师也执事能自得师则此诸书者具在有易焉以观其有诗焉以观其情有书焉以观其治有春秋焉以观其断凡天地之所以奠江河之所以流君臣父子之所以立而古今天下国家之所以治与乱尽在是矣夫岂曰文乎尔若子厚之不敢于为贱人固曰非有慊于其文也某则曰惧有慊于其文也乞巧之文招海贾之文斩曲几之文谓子厚而无慊于此乎然则子厚之不敢为师亦非吾之所愿师也执事所以枉教者非某所敢当则以上之执讯而已
　　答龚国録
　　某卧云牛下所与游者非山南之芸夫则溪北之渔子也当世之士鄙而弃之叟亦且与世忘矣为诗踏雪过茒屋不领一骑惊山猿前日执事之顾我厚甚门前车马倦逢迎尘满荷衣不堪着则不自意老农之贫病不能出门戸也夜半扣角有懐其人而栖息不同奚其书之敢琳琅金薤忽落岩扉目视缺然何以得此有如一世儒彦合在帝旁政今报成防且归矣安得摩挲西园之石淋漓北海之樽酒酣气豪一吐其胷中之浩浩者而某方屏废孤负此生东望屏星有嘅其叹
　　答许教
　　某与执事不靣者几年不书者亦几年矣山坞荒寒忽奉翰题真如拱璧大寳之堕吾前也一诗一记开阖不能释手斯亦竒矣名其处曰天多许得无大伤于竒乎葢执事平生所为文徃徃亦坐此某故尝以为易竒而法昌黎之言也好竒自是文章一病山谷之言也然则学者将何从秋崖曰竒可也好竒不可也夫人而好竒也夫人而不能竒也长江大河滔滔沄沄此岂有意于竒哉而竒在是矣至其絶吕梁冲砥柱则堰而风雷喷薄鱼龙悲啸又有不得而不竒者若夫激沟渎之顽石而落之为犇放舒之为沦涟不谓不竒而与夫长江大河之滔滔沄沄忽然而絶吕梁冲底柱之竒则有间矣执事以为何如寒暄常谈一切扫去无则与塞白以故聊复狂言如此惟执事者教之阿戎妙年笔势已自汗漫厌家鸡而嗜野鹜则非所敢闻


　　秋崖集巻二十七
　　钦定四库全书
　　秋崖集巻二十八
　　宋　方岳　撰
　　简劄
　　答范丞相
　　维元老大臣夷逸于林丘之幽高蹈于事物之表山君川后时节起居其年寿等乔松福嘏弥子孙一念之仁简在上帝理固然也讯之蒋干知骨清神徤万万坐政事堂时胷中乾坤同一泰定甚盛甚休乃闻无地楼台至今犹徃来传舎只观此事亦是近世宰相所无独恨不能从一门生两儿子之间举手以挹溪山胜处耳某无虑五六乞倅终不与既乃头衔换一字遂不敢以白今丞相无旧故谁当知之翘防门墙神爽飞越
　　答同官
　　某属有天幸得从羣仙飞佩之后炉亭夜话隠隠有金石声而烟水苍茫翩其驾莲舟读玉书而去梧风竹雨诗梦亦寒琅画飞来真所谓跫然足音也玉麟一角与世作仪昆仑蓬莱寜乆羞薄独恨某軰碌碌分当归耕方且丐一贠外倅恐不得迎拜上东门外耳别纸垂谕如某规行矩歩不敢失尺寸者何能为度外事耶幸为我多谢方君功名之亨固自有时也瞻晤未涯神爽飞越
　　答陈料院
　　某从飞霞之佩余二十年夫亦有旧故矣函书每下则必酿虚誉饰浮文如仰惟等语抑何世俗我也甚为执事者不取敢略金陵天下形胜表里江淮烟草夕阳六朝之遗事故歴歴也暇日亦尝倚青龙之浦溯白鹭之洲举觞酧酢以筹经畧南北之画乎今何如时赏心风月自宜束髙阁以竢太平也如闻饷计尘土亦空所在皆然寜不直如此廪廪愿言出所素蕴为国良图同舟风波转眼又秋高矣欲言何限遽数之不能终
　　答吴兄
　　某维暑风初暄緑气窈窈书林夷逸冲想甚休某一别垂二十稔老非故吾江山愁予不知人世事之几变更也乃春阿连至得书恍然讯之则击檝渡江而北矣前书未报今书踵来不惟不督过之且愈益厚之某之愧兹甚某晩得一第不补遗余初佐淮东军以职事迕都督府无何督相坐庙堂矣髙卧牛下谓休此生化弦既更亦与弓招之一山麏野鹿岂堪樊而圄之遄亦当去此耳尊翁今官何所过庭幸为道问讯何如
　　答陈司直
　　某之于执事交疎而心亲势睽而道合与世之诩诩相逐逐者有间矣去之不能二百里而江山愁予尘埃迷人甚恨交一臂而失也人间之世事变万端英英白云忽已苍狗要是不满虎溪一笑而弄精防者顾自谓竒特亦可叹已刘忠烈表表如此輙书数语系老笔之后真所谓珠玉在侧觉我形秽也防且归矣临纸惘然
　　答陈提干
　　某廼者过郑公郷迓劳之使里至至则授以大馆连日夜相燕留去又载之轻舟所以为行者之虑甚至世所谓亲戚雅故何以过此一歩一感言莫能殚独恨所至胶舟与军饟争道于牛涔之水仅而获济所假舟亦良苦矣旱既日甚念亦未可以还留之京江岂不知此軰废务而其势有不容已者兹禀严戒方敢遣回要非皇恐两字所能尽也
　　答张丞
　　某间者阔焉不闻问良用詹驰有来诲函见大夫之所以顾惠其氓者甚厚不规而颂如非所望何某归思浩然亦既买舟载月矣山灵勒回俗士驾田园乆芜菊篱正秋终当访里父老南山下耳王琴堂政事乃尔竟亦不免为之叹息祈门蕞尔邑民无十金之产更堪摧剥耶惟执事者手摩拊之某与受其赐
　　答应武谕
　　某伏以江城霜晓梅意欲春恭惟小纡玉斑相我藩翰有严有翼某不学甚乃得颉颃九霞飞佩相从于西雝炉亭夜寒金石隠隠所谓艺苑手秘寳文堂耳惊霆乐莫乐于此矣孤鹤飞去忽举手而谢卢敖瞻之在前有嘅其叹至今清梦犹时时闻胥涛万马之犇也某何为者顾从中秘书出参军书道山能几日之客又堕尘縁意平生故人亦既羞薄之矣一书二千里依依交情乃独能不麤官我耶幸甚幸甚六一翁之乡里以道徳文章名天下者相望暇日亦尝访平园之草木讯澹庵之闾巷乎遗书满家应接不暇为况想甚适正自不必祝餐饭也别纸敬悉此曹此态在在皆然瞻言何时相与倾倒
　　答叶正言
　　某属方拜状欲附逓行矣明日使星至又得所赐书伏而读之则揆时寒暄抚问餐饭甚非天子諌官所以待庻寮体也然则某之为竿椟敬者当何如前书既已畧之今书不敢不情也以情事正言某知免于戾矣淮堧一稔逺胜江浙又幸边烽不动収拾净尽似可以茍且过此厄运却未知来春何如耳敌国外患要与法家拂士同恐不可遽以是为贺如某山林鄙朴士每事迂阔以故落落与世无縁今此羁縻殆是自嫌不能相容之名犬马畜之耳正言其亦怜悼之否乎龙涎薫香共承嘉惠时时横书巻对之但觉徳馨袭人不知氷霜之凛可畏也
　　答程都大
　　某比读除目窃论诞分侯绂就拥使轺过家同衣绣之荣接畛幸搴帷之问光华所被甚盛甚休始某此来亦欲一布心腹蓬山之集谓可晤言举手而谢卢敖九霞之飞佩逺矣送目詹怅无任此情今一车以南一车以北所谓上有加餐饭下有长相思而已
　　又
　　某乆出乍归墙屋穿宂旁风上雨手自苫茅苴补之有从篱窦呼问之者曰此为杜工部家乎夫子安在防视之则斜封三印葢当路使者书急洗塈涂之泥拱揖而诺曰予是也诚不自意溪烟山雨之外犹为明执事所訾省幸甚感甚始某金陵之役日日诣府辞行不暇与明执事道心曲也不得已而去则所谓髯参短簿能令公喜怒者正自不满人意葢尝拂衣欲径归田矣輙为督枢勒回之丐祠之章未免自从某所上庙堂赐之翰谓将召之着庭督府有书欲留只得中辍然则庐山之命其庙堂意耶某亦何人乃继乡先儒之后且得此郡之歳适皆四十有九遗书所在某何足以知之然未敢遽引辞政以权郎予待阙军垒恐或者有薄淮阳之疑耳阙到即上免牍矣相望正逺敢布腹心中朝如明执事者几人岂宜一日去上旁近芝山之酒定非乆留公处也某无任延竚
　　答方佥
　　某竹扉雨寒有剥啄前者手其书恍不能记熟何也徐读徐问则知执事者脱鹖冠为新进士而今少游即是太虗甚盛甚休西笑入秦此兴固不浅莱山堂记葢尝略识之矣骅骝驰九执之道中间自无驻足处功名不足为执事言也一书万里忽落云耕月钓之濵岂犹未知其寂寞耶始金陵之行雅非鄙朴者之意丐祠得垒需次两年亦幸返吾屠羊得以暇日理锄耒耳两地相望各天一涯栖息不同无任注仰
　　答黄正奏
　　某伏以雨勤花寒一晴方竞恭惟讨论入对星宿光芒某日春官与一时名儒钜官焚图告穹昊退而奏号上前夜漏下十刻御史以玺封入羣公盛服执事则大名在焉一军皆惊不独为吾乡喜也祈山乆寂寞气象顿还西南诸峯竞秀崛起斯亦竒矣而某也陈人也道山几何日风輙引之而去一书至今未能与世无縁丐祠之章再三上出幕得垒犹幸以暇日理鉏耒耳翩其飞翰极佩盛心方苫草庐未涯佳晤所觊益宏逺业亟上奏篇
　　答赵寺丞
　　某归耕祈下日与游者芸夫荛子而老砚荒矣贤太守与民介福掲防妥灵乃不鄙属笔于牛衣之间刻之庙道字画褊陋不足以导迎景休而执事者一念在焉神人其忘诸某敢不与里父老再拜受贶
　　答林兄
　　某穷山老樵也然于四方之竒人逸士窃尝倾心焉有书自东乃知崇兰之佩芙蓉之裳近在吾州风月堂边而不得靣也鴈荡妙天下四灵所钓游处固多诗人而今又得君独恨某不足与言奚其题目之敢田家作苦一再读之快哉快哉乃姑记一日之适如此非防语也
　　答洪宗谕
　　某属以见大夫之请敢犯不韪某知罪矣共承墨妙宛然清扬一时鹭侣鸥朋亦自惊喜先相公奏议葢当时与天下贤士夫传诵以熟者墨本分教如获拱璧盥涧泉熏石鼎而读之不觉发叹以为大音不闻蓬莱宫又几何年于此矣某虽不肖犹幸一识老仙尝得尺牍数行有下马之气如虹应门老走当自识其不凡之语而某老益亡竒大负此帖第绨袭之以为子孙藏耳敢因谢致幅并及其所以自幸于名门者如此旱既太甚山邑葢连四五年如是归耕望一稔又堕渺茫李将军固数竒也上梁文谁实传丑輙徃奉一笑
　　又
　　某穷居山间自五月至于八月不雨不惟薄田尽槁搰搰然抱瓮而汲乆无可濯可湘处也廼夜半檐陋如瀑布声虽无救枯旱之苗蹶然起饭牛畦麦矣震雷以电适又是秋甲子吾侪畎亩之忧何时而已也行李问讯鸥鹭为惊不自意其一介氓得此于见大夫之贤者敢不再拜以无忘盛心先相公以一世儒宗丕显諡册发扬徽羙上轶欧苏甚盛甚休某虽不材然尝辱一字之褒恃以自壮需録瑶帖谨具如左方某因有区区之愚请于下执事先子初得封其制词亦出老仙之手欲得大笔为取善庆两字书之以扁先祠是公家再世有造于某也岂不幸甚
　　答潘兄
　　某麋鹿之野乍返吾庐方决骤山林自与世絶书防非所堪也执事者作小楷具件幅若施于所敬则有惊而避耳某谨以上之典史氏而告之曰某祈下之鄙细人不得与于斯文也少时不觧事率意妄作今老矣每为之缩颈咋舌而噬脐执事出所有使品题之某奚僣之敢然恐执事之不予谅也挂名其间珠玉在前觉我形秽某无任主臣
　　答蔡宪
　　某归耕牛下葢山翁溪友之所狎易而富儿俗子之所排突也部使者不有其贵肯问讯于寂寞之濵高谊凛然感叹无斁每记炉亭诲语以为庙堂尝访人物明执事谓眼中所见独此可人读今所赐书与前语吾相者无以异虽漆雕开所谓吾斯之未能信而亦决知明执事发于至诚非寻常世俗竿牍浮虗之谈也顾某不学祗益惧尔敢不夙夜敬戒以无忘知已
　　答吴丈
　　某维乆枯得雨才有秋声共惟冲想自頥相在林壑某雨别山寺于今几何年老成典刑栩栩入梦意洲上之竹玉立固无恙而鹭朋鸥侣相与徃来于沙烟溪月之间甚适也何物小子过厪音书乃知老仙超然有燕翼子而东阁郎君能自修洁取友必端君家世不乏季子矣甚盛甚休记文当属大手笔某何以堪之又念辱交贤父子间而先友和仲甥馆之自出也愿徐之毋廹苫屋小休敢不作数行字附仲亨求教未间尊生自爱以引以恬
　　答胡兄
　　某辱诗饟石清矣哉二妙也雪岩云壁鳬泛而藏君之规我多矣正恐豪夺高斋风月涧松不能无语耳珍感珍感
　　答金临江
　　某自里人不戒于火先庐烬焉葢无所居者十余年矣归自江上手苫草堂斧斤杂然非匠事不接于耳也千骑既东之数日始有为某言者为之顿足扼腕而噬脐执事者不惟不督过之且赐之翰乡长上之于后一軰其勤勤乃尔某知愧矣世涂日狭何徃而非风波归兴浩然傲睨林壑方将左花右竹以寄吾高而宣室受厘巳有乆不见贾之叹行矣王觐恐非芳芗一覧所能留也
　　答赵运管
　　某十有余年之别落落参辰老我山林几不记车中半靣矣黄独无苖山雪盛又洗长镵有朱两轓正自不满一笑晦翁书在而半生所闻五老峯今不是梦山负予耶予负山耶惟明执事教之
　　答赵教授
　　某不学幸甚得与麟黉犀彦翔集于立教堂下见执事粹然玉润心窃敬之不图此来任棠固在邦域之中也朋友与君臣父子而等鍼之石之执事与有责焉摩挲民力之穷爬剔胥奸之蠧所以教者似矣抑言其证而不言其方何也某敢以请某所谓以法为师弟子者执事讳其名弗穪足以厚薄夫矣然系衔则固职方氏郡县也独可得改欤愿继自今无然遄矣晤言冩我幽抱
　　答胡文叔
　　某一生肮所至草茅南康俯重湖餫舟凑集徃徃挺刃隳突市无寜居适防湖广纲梢豪据石闸薄人于险竟致漂沦有诉于庭为昌黎者安得不追而杖之秋壑怒焉颛匣具析某意邻路体不当尔一判颇自痛快固知其不见恕也庙堂似不以彼为直堇堇易地失一老兵得一老兵要无亏于名实而某固不可无耻又挈挈而南也一丐祠一丐罢皆不许而昨日邵武人已至颇费区处后山种梅十七八活归又趂冬晴筑一草塘只可挟册其中手畦菘韭以了此生耳野处集甚惬所欲见独编抄工力百倍板行傥然取之得无太伤亷乎愿少留山房读一过即奉赵璧归矣厐老何日入城府倾倒欲言
　　答费司法
　　某维暮之春緑隂清羙共惟懐章容与遄上风霆亨衢方开某属有天幸执事者驾飞云而辱临之楚山丛丛快此一识所恨者秋风断鸿鴈之行明月还鹡鸰之影不得相与掬洼樽醉崖石以吐其胷中之耿耿者歳月遽如许乃犹拥书家林未肯为幕府屈耶若某者只字不至中朝不知何为忽有啓拟乃复为结一重案又可笑也知县公墓刻以戒不得辞笔墨凡芜于谢奚有伏读唯有感媿山林钟鼎栖息不同瞻望无期第深注仰
　　答汪兄
　　某归老秋崖下所与游者芸夫荛子耳人间书疏要非所堪顾小楷而条件之此山林野人之所惊而避也谨以上之执讯者潘君诗防亦何取于摧頽不武之人挂名其间使旁观者为之捧腹兄殆不无过试一取读而还示教焉某至
　　答许知县
　　某山林之习未除麋鹿之性故野一生落落与世无縁归自金陵方住云半间畦菜一席不自意别猿鹤矣趣行有防贸贸然来谁实知者函书盈几忽得何所独无芳草之骚冩我心兮三读太息有此令尹吾知免夫扬澜左蠡朝夕之舂撞恐自有云销风止水镜净时也颇哀老子使蒙其成某也抑何幸
　　答林倅
　　某荷锄畦雨有军将持斜封三印至者惊走草庐下不自意见大夫能拊存其一介氓如此方缇屏过岩邑某实病不能兴惧前驱之不予谅也舆曵上谒虽心知其落落如长松夭矫氷崖雪壑之上定自非世间凡草木而某也一语而三引其气不能攀飞车接英论也共此明月有懐其人一书自东共承嘉惠不谓荒寒渔钓之处见此甘草下拜珍感言不尽谢
　　答杨元谨
　　某徃离金陵时行李卒卒亦尝厓略数行字道所以负朋友之意读今所惠翰似觉堕石头驿水中矣吾侪用世必諌行言聴然后可以士荐言不重则并士轻不若拂袖而归予轻者犹予重也寜使人失士不可使我失身否则山中白云何靣相见天下事大略如此请姑置之独念老书生归耕穷鬼亦可以见贷矣一旱酷甚望秋便哦饭不足之诗未知此后此腹如何而扬子云终不觧事乃记其初度歌白雪而寿之竹迳草亭孤此妙曲未知何日倾倒欲言
　　答汪知观
　　某缅惟梅花欲雪鹤骨清寒碧玉森森高出尘外恨不得一诣其所相与道话宸章飞落増重琳房非师何以得此拜手瞻敬敢不为山川贺贱生碌碌乆已厌之正君家老师所谓吾有大患者也师何为不守家法更祝长年感意则深未有以谢皇恐
　　答陈教
　　某惟愽士非它官比一语一嘿师严道尊某将取式焉顾厪厪觧何记室之后故笔精墨妙一纸书畧已窥斑侯喜軰伏矣抑所望于执事先生者不在兹也知为所斋昆玉喜甚合并何以教之敢不三拱
　　答髙宰
　　某惟鹤山负一世之望庆源演迤实自诸高诗书之传未艾也执事者出其家学弦歌斯民夫奚有于邑之难错节盘根方见利器某何幸防成焉缩手防间使汗顔于血指大匠必不肯坐而旁观也明以告我闻斯行之
　　答曹工部
　　某自儿时闻昌谷先生以斯道之传慨然为已任后生晩进犹得闻干淳以来诸老之绪余甚愿执鞭焉而未能也非才假守适在郑公之乡不见其人得见其子孙斯可矣青冥之靶弭节里门非天之以工部惠教其缪守乎遄矣式干木之闾拜手以请
　　答刘知府
　　某惟乞祠不获贸然来思如闻干木之闾去城才咫此天之以贤寓公惠幸某也康庐天下胜处一童一鹤徃来乎南山之北北山之南其与淟涊吏尘者相去岂但弱水隔也须我暇矣式从公游
　　答郑运干
　　某山林深宻与世殆不相闻屋后一坞荒闲真漫郎所谓不隔人家便是山也近开竹径种梅将百本作草亭其间亦足供老子杖屦矣此外不复计也安得奉琴尊相与一笑又念执事者方鞚青冥之靶意欲鞭鸾鳯而上之未有此暇耳归耕厓下旱不逢年生日酒螯甚负左右手不图记忆于千数百里之外遥遥送将发函读之皆非穷人家所有方欲卷锦鲸还客而子用大闻弟持不可则既下拜矣珍感珍感生日诸弟作酒方一再行径醉去狂歌贺新郎曲今徃一咲或出或处栖宿不同山中白云难以持赠惟有詹向
　　答程教
　　某惟嘉平之月天地将春恭惟独抱遗经行矣重席有棐有翼某宛其老矣意与年凋负暄草亭恋恋黄绵袄子不能起又岂办事治笔墨与世俗相酬酢礼文间者哉霭峯倚天惟有詹跂妙语飞下方知歳行且周有事西畴又添老大但拭目吾道之泰如广文诸公衮衮发白虎之尊以强人意耳逺与歳别惟厚自金玉式遄召纶
　　答赵提刑送春衣冬绢
　　某投闲林壑得耕侯土已幸矣敢复他望有司继廪忽焉得二十缣歳暮天寒不复使紫鳯天呉曲折短褐今工部定胜旧工部矣一笑一笑
　　答朱尉
　　某伏以作噩之春乾元用九恭惟僊曹清峻画诺賔僚有翼有严某草庐云卧不知歳月之老冰题到手驿亭栁又依约矣执事驾骅騄之御出门问涂振鬛长鸣便有一讯千里之兴朝昆仑而夕圃殆未可量也某老矣艺菘两席滋兰一畦正亦足了此生无复他望故人不遐弃寄声山民照之以银烛之光励之以石蔊之辣而未知今我之闇时情而螫世味也遡风孤鹜敢拜执事者之重勤
　　答胡簿
　　某伏以天地既春草木欣豫共惟誉处休洽公车交书有严有翼某自上东门一别驿亭桞几青青矣田家作苦时或嘿数平生故人意执事者乆已给札玉堂使条天下事马周軰不足道也两使者一世之望出半言从防之便当背负青天而上一防累数百言岂特四軰召而已某自屏迹田里一字不入帝城常所欲游又皆耘夫荛子无能道古今而誉盛媺者孤负奈何华炬见分厚意无以报未知何日倾倒所懐
　　答谢司戸
　　某窃伏草莱野哉其麋鹿耳平生闻三峡之雪五老之云为天下最佳处竒人胜士徃徃家焉驾黄犊于乔松飞瀑之间乆有此兴乞祠得垒其贸贸然来者山故之以也至则钱谷之问犯其虑簿书之尘装其懐山吾靣焉而不吾即也奈何一书自西孤响逸发顾所谓浩然之气匪某其人山近而逺焉浩然者不尔其橛株拘也曷日反鲁倾倒欲懐
　　答陈常博
　　某去违门墙俯仰年歳虽防然在疚生意不聊而省发觉悟之机洗濯磨淬之助未尝一日置也方丽泽之聚防润不知至离羣索居乃复动念耳待尽垩室姓名不齿于诸公间邮传及门恍然莫知所以伏拜书教读未既而泣下所谓攀号摧剥处正是古人发深省处某敢不夙夜以无忘诲言创钜痛仍何有于学然少时荡摇于意念之萌驱驰于血气之使在今皆以荒迷忘之矣独念先母一生贫苦不及禄釡之养此不肖子不孝之罪何知其他刋委云云已具彛仲书中惟习庵坐进此道惠幸后学谨上状不宣
　　答呉殿撰
　　某从元戎于高沙凡七日而归驱驰鞍马间曽几何而已有疲曵之态腐儒真无用也正此盘礴云洒飞来为之矍然起拜南徐冦攘甫定气象苇然若非兼领緫司自是掣肘伏惟百废经始不无劳勚乃能从容整暇于翰墨间甚盛甚休某始为此来意谓十日别耳忽忽逾月浩然思莼三五日间恐得一至麾下矣
　　答李实夫
　　某至自高沙得雪雅于凡间梧桐月多秋思防防于其下作商声歌之宋玉之悲故在不一再读唤起江南鲈莼之梦时事如此既不能得尺寸以静鲸鲵之涛澜又不能退林麓以娱猿鹤之烟霏不知竟何为也负负何言
　　答史湘潭
　　某一别几何年恍然不记鹍鹏之徙天池也郑秋此来有书衔袖出示之则琅画烂然始知春洽于湖湘之间云飞于岳麓之表碧蘅红杜渺予芳洲葢屈大夫之离骚故无恙而九歌之遗响犹在也暇日亦尝壶觞以吊灵均之古愁而发吾胷中之浩浩者乎如此佳处执事乃勇于去之何维扬虽古都防然所谓朱帘十里迷楼九曲二十四桥风月今不知在何许然则移执事为元僚湘水得有语独吾曹十余年之别忽此同寅喜当如何
　　答洪侍郎
　　某昨已闻之呉农卿以为侍郎齿及下士思欲见之兹拜翰题勤勤不知何以得此惟天开一泰羣贤萃朝鳯鸣朝阳涵海嘉頼如某等軰亦愿一望立玉之光然起从田间山林之鄙朴故在惟君子爱人以徳母使之趦趄嗫嚅于门下吏以沮其平生韦布之气不胜幸甚
　　答胡文叔
　　某痴不觧事不知区区者适为形役葢自二月初犇走徃来曽无寜日问讯竹间水石沙头鸥鹭已望望有鄙我意亦知愧矣淮鄊士友未必如中州盛防朴知可售否从此相望梦堕天一涯玉我于成正不隔此衣带水也雪云醸寒惟万万自重
　　答叶廵检
　　某维时霜晴寒意未竞恭惟某官谨防边琐百尔相攸台动止万福某曩上谒于计台司賔者有客负隅坐亟问之则鹖冠子也徐察之则鹖冠子而非也去之几何时有移书仆者手其函恍如目其题懵如啓而读则向负隅坐者也怃然嘉之抑其言曰吾蘧径门弟子也东阁郎君荐襧正平甚力而此书竟未至得无有石头事否仆幸与侍郎接又幸与常簿厚不可以莫之答也其徯之忽阅邸状常簿峩豸入台矣官盛近谀容可以莫之答也其止之是以若此其也幸为我寄声乌府先生而后书愈不敢入帝城矣未见厚自爱重
　　答叶华父
　　某伏以寒气晓集南枝生春共惟某官翺翔诸公之间铺绎六艺之粹凡尔次舎求福不回某旦旦望九华山渺立尘外以为何当挟太乙青藜杖擕李长吉古锦囊以从兄于泉石佳处而不知乃在京华软红中也某从田间起为吏事事生防每思曩时云涧雪崖与山僧野老几醉几醒今不可复得老人以吾落邉上舎之而归视其家则詹门无稚子扫地无老婢兄以吾为乐于此乎官屋荒落门前之雀可罗而人亦知其愚癖无敢以货来者月俸不满十万钱计口而食日所受用则老秃中书君而兄来索上色牋兄以吾贫为有异于畴昔乎何其不相知也使人索书甚古有怀欲言不能既
　　答呉运干
　　某郷枌后一軰知有达尊者三十年相望家山百里而近乃不得从小奚奴晋拜履舄亦枉为严助邑子矣效官邉鄙窃闻荐绅大夫穪道盛媺为之瞿然汗下以慙则自讼曰抑吾互郷独未牋名氏于筦记者敢图谦下洒翰先之老成人之典刑固自超出流俗万万也执事以二十年前取科第乃今犹着集英殿下旧青衫画诺台幙得无有鬱鬱于此者乎何时弭节行台快此先覩
　　答宋尉
　　某误辱制垣剡之帅幕此固采葑无问下体之意而又分炙于不自言之人岂不绅佩惟退拨其私有不自安者堂帖至已多日始犹秘之防邸吏报行遂不可掩至今踧踖辞受两难鄊曲老成人当有苦语以相鍼砭而奚以贺为某谨再拜谢不敢当
　　答杨宰
　　某以文学掾留莫府幸甚一再瞻立玉之光正欲从容燕琴愿闻先生勲烈将操觚染翰以庶几栁河东纪段太尉遗事而马首东矣正此翘企有来环画乃以某辱在帅幕勤渠而赐庆问焉某前月初始闻之恳辞不获朝命既下进退两难至今未之敢承亦惟执事者所以教何时飞舄洗此倾瞻
　　答陈守
　　某二十年前旧民苒苒老矣脱夫须起民伍幸接茵凭方将从容话畴昔而执事者丐麾去惘惘不自已呼车造门乃闻苹洲归棹西矣重怅然也日夜翘注有来音书其睠睠一介氓顾如此感不胜情某滥此序迁正自愧见二三子甘棠旧地意必有苦语相砭鍼颂而不规则又大失望长才磊磊处繁剧如破竹此岂睛檐傍日婆娑负暄者耶式遄召纶迎拜鹢首
　　答赵运属
　　某与明执事为同年生于今垂二十年意者青之靶凌厉鸾凰固已举手而谢卢敖乆矣得所惠翰无以大异于岩寺邂逅时为之太息士固有不遭如此苍顔白髪非复曩所见一生肮与世少谐始以议不合丐祠猥亦予垒蓬藋深宻若将终焉忽闻缩戍之期亟上前请趣行有防顾瞻茫然翩其贶书所以告语者甚备非笃叙年盟不及是何感之如抑闻蠧宂疽根殊费防剔尚頼一二教之此非靣不能尽也草草占复别容式干木之闾以请
　　答程兄
　　某与世应酬不过兎园册中语耳诸公爱而不知其慇至欲刻画无盐葢亦数数谢不敢今已乆为兠率寺冢矣君其问诸刘复愚
　　答赵尉
　　某辱分碑刻所以爱我者至矣抑人有言已知富不如贫贵不如贱特未知生之与死何如耳以某之鄙等作如是观屏废田庐岂堪栖壁独古可爱当时出舒巻髣髴其似近也千感百谢
　　答谢太监
　　某闭门黄叶之村乆已无意人间世矣独憾不得进瞻犀玉之表剽闻笙鹤之音投老空山永絶此望不图星宿明润时焉流光有如不振之踪忽有啓拟平生方拙莫知所从意其为郷参汲引之盛心恐非丞相意不得不固以辞也方控于朝未敢称谢而屈鐡盘银之字裁云组雾之辞已自飞到山人家矣拜手稽首感塞弥襟竣得防挥别容颛布
　　又
　　某兹谂大府賔贤羣贤咸集备礼盛乐歌鹿鸣之三而送之甚盛举也某以山林僻左莫与荣观何贶如之更勤折爼某谨再拜受赐而劝驾之章瓦缶乌乌殽乱钟吕惟少流岩电而掷之
　　答谢守
　　某伏防台慈念其老朽也而扶之以上药知其寒苦也而被之以纯绵思其贫薄也而饫之以甘芬皆非田舎家所尝见也尊上之赐猿鹤为惊再拜以还不尽珍感秋崖集巻二十八
　　钦定四库全书
　　秋崖集巻二十九
　　宋　方岳　撰
　　简劄
　　代与髙紫防
　　某望西掖在紫防碧落之间夐絶人世不敢渎以尘埃之名氏杂以荒芜之书问者于今又几何时矣永惟鹤山不可作临风凄其中书乃以一日之知遇相引重齿牙余论芬泽溢流每观挥翰紫宸雅防题品笔端春意芽甲光辉虽某非其人而所以徳奨借者何有穷已鹤山仙去西土骚然今不知果安归乎东阁郎君近况奚似因来刋示式慰懐思
　　代与许侍郎
　　某边吏也驱驰戎马之间骚屑干戈之际盖哙等之与伍耳望天上羣公玉佩琼裾翶翔帝所何啻隔弱水三万里也敢谓一念下土施及陈人照之以三辰之光镇之以五岳之重某所恃以无恐者惟侍郎许公论之防盟耳闻之道路侍郎不爱齿牙之论奨借过情碌碌如某奚自而得此于左右称于人曰知已谁不谓然淮山丛丛亦有徳色某敢不再拜谢
　　代与陈尚书
　　某自北敌东侵忧心如捣度尊兄内为朝廷忧外为隣梱忧尤无以为懐也而又忽闻令弟某官之讣以某之惊呼失声则又度尊兄上为时事恸下为手足恸必若无所容身于天地间者呜呼天果不使有志之士有为于当世乎艰难之时使之一心于忧国犹且不逮而家祸又如此其将奈之何哉某感时之泪正不自禁而适闻此岂但泣数行下而已谨专书以唁尊兄而吿之曰匈奴不防何以家为诚不胜大愿尊兄国尔忘家母过戚戚以伤冲和以分忠嘉之谟也某无任至扣
　　代与史督相
　　某伏以韶光之半春老丹荑共惟某官入觐于王都俞清燕聿参政秉尽护师千钧动止万福某遡江而东敢以显册扬庭为天下贺
　　某尝读唐宰相世系其间铭彛镂鼎盖有不再传者惟元勲巨徳有大勲劳于天下则名卿材大夫徃徃萃于其门殆天意也天固生之必固相之此某所以不敢请节宣于茵慿之有司者
　　某惟圣天子厉精图治盖将六五帝而四三王临御于今其朝于伊训夕于臯谟者郁如也乃睠西顾则有袖周公太平之书而越在外服者邉鄙于何而宁谧庙社于何而尊安必如卜烛照而一二数矣驰四軰而驿召之至则对中秘之庭漏下十数刻君臣之遇于斯为盛蜀先主之与诸葛武侯其劣诸
　　某闻古者文武无二事孔子也而有夹谷之防周公也而有东山之诗其巍巍煌煌至今光于简册者真儒之效如此皇上作文侯之命付相公以天下大政而使之尽防诸将意固有在也盖唐之讨淮西四年矣帝有恩言相度来宣则开明堂以坐治之耳蜂猬斧螳实非盛徳事伏惟诗书之所渗漉仁义之所渐摩要皆吾圣人六经之训也甚盛甚休
　　某五年于淮鼯防之技穷矣时当多事使吾君北顾而隠忧则繄谁之罪也虽不以敌遗君父凛凛此心而折冲以御邉庭挽河以洗兵甲其将且奈何哉日夜冀投之丘樊以毋败乃公事
　　某自制下之日尝东望拜手而言曰维天维祖宗克相有宋世祚名辅愚不肖似如某者何幸亲见盛举谨件副墨如左盖上以为宗社之幸而下以幸吾私也某于徳门尊大之婘抑子姓耳敢不敬问起居状而请其所以条约者
　　代与史防政
　　某伏以春之暮矣雨逗花寒恭惟某官从容基宥之庭参决钧衡之务神天闿怿华夏底宁钧动止万福某谨遡泰阶六符端笏以谢典史氏
　　某惟天以宋克肖其徳诞开熈明笃生英儒与世立极将使以太平六典礼乐皇家覃及龙荒沭浴帝泽是为有宋迓续亿万年无疆之休命咨尔司鼎为国棐共某恭以皇上英武睿明慨然南面而叹志未尝不在中原也旄头尘彗羽檄骚骚夜披舆地圗问天下何时定乆矣乃睠西顾驿召一贤发册临轩晋参国秉士大夫动色相贺以为越卫两王前日未既之功名端待今日举明主于三代开夀域于八荒在此举矣某盖尝操觚为国家贺
　　某愚且不学所不敢忘者先公教忠之训耳遭时艰棘鼯防之技易穷颛梱者谁乃使君大夫其旰食也受诏西援幸解重围然退省其私且不足以谢过而奚功之云忽奉纶函顾以大司防印绶褒借而宠光之共惟皇上风厉之防相公荐进之造际天蟠地不可殚纪抑某非其人也惟有惴恐
　　某昨陈免椟具述君臣大谊犹子事父孰有以干蛊为劳绩能家邀功赏者乎天必从之期得请而后巳夫是以不敢摅其感刻之万分一从门下吏以谢不圗五云之朶春韶与俱虽淮山介在邉寒顿有生意某也则惟颡之泚
　　某惟二三执政大臣也典章文物夐絶百僚骈俪四六之文慇懃五七之体不宜谦损于逺外之一邉吏谓当重绨十袭悉上送于中防而某惧其凟也永寳之以为子孙藏
　　某仰止钧闳何啻隔弱水三万里九霞飞佩同燕春祺若曰啓居何如某奚僣之敢
　　亲书
　　某区区戴徳之悰具在颛椟者不能万分一也心之精微言则粗浅然懐不自已敢尽布之某惟敌国之强威震蟠际穷髪之北所至无噍类焉贪心无厌犯我王畧长驱南牧淮左右几无立草矣主上当宁太息驿召明公入对延英漏下数十刻某虽不能测识然卜所以为上言者必周公太平之书贾生治安之策也甚盛甚休某邀幸解安丰之围郤新疆之敌一皆庙谟指授而将士三军之劳也书何力之有此于某不足以赎过而又何足以言功然时适隆冬风雪寒苦士卒皲裂堕指者百数十人今出万死战大雪中四五十日者朝廷未有以存防之而安坐维扬之帅臣独受上赏投醪之谊恐不如是此某之所以决不敢承也相公谦损威重飞赐贺言感徳则有之矣抑非不肖似者所宜蒙耳第当重绨十袭藏之子孙某巳控巽章断非寻常礼数之谓荐进之谢何敢以云惟钧慈垂亮
　　又
　　某伏以惟莫之春霁景韶秀共惟某官妙参基宥道叶干心谟明弼谐与宋立极钧动止万福某谨件画以谢翘材之掌书记惟六符委光焉
　　某恭以表采隂阳佐天子以洪范九畴者二三大臣道化之运也若曰列鼎自重云者滋赘然越王卫王之所授受荆人楚人之所戴慕要皆以无前之伟绩仰成真儒相公宜爱不赀之躯以毕能事
　　某廼者闻皇上夜坐宣室慨然有乆不见贾生之思驿飞庚牌外数千里召公于黄鹤入对中秘相得甚驩一都一俞而天下事定矣其将作臯陶説命为万世开太平覃及穷荒同我文轨盖伊尹自任之重如此地天之泰在此一举甚盛甚休
　　某惟姬公作周六典实鳬鹥既醉极盛之时也文中子窥见其精微以为治家治国治天下具是书矣如有用我者朞月而可今几百年才遇公相坐于廊库出冡宰之绪余以与吾君上下其议论一转移间而乾清坤夷已见治象夜半下尺一诏趣百僚班文徳殿聼宣麻案则周家礼乐粲然复兴惜不令王仲淹见之有嘅其叹某邉吏耳无故而进班承明纶綍之颁大惊羣聼此虽圣主激昻之微意明公笃进之盛心顾惟书殿隆名所以极儒生稽古之荣酬大臣乆次之劳而某也何人乃在兹选一命而伛再命而偻三命而俯循墙而走其奚冐昧之敢
　　某退自揆度既无以仰当恩除对扬天子之休命则不得輙羾其名氏以声区区感谢之万分一礼也敢圗相公略位貌于不有洒翰以相先荣光炳然如自天落某谨重绨十袭而识之曰世世子孙其永藏之
　　某遡詹中台惟有屏息敬愿老先生眉夀无有害与国匹休燕及翠蓬同一禔福
　　亲书
　　某惟相公位貌穹崇礼絶百辟骈四俪六岂宜谦损于邉吏之贱微跪读再三毛髪为立谨件斐墨如左殆不足尽此心之精微敢重陈之惟我先忠肃公辱老先生之知最深则其不肖孤之于公相虽势分辽夐而以契家则兄弟也圣上简记之误进班承明公相以兄弟之私情则当教之以控辞以君相之大谊则当啓之以俞允牋函璀璨光动草木感恩则有之矣如非所望何谨九顿首以谢不敢当某昨上巽章期必得请而后巳惟公相弥纶之暇论奏及之使幽则无愧于先公明则无愧于当世之士是公相有大造于某也篆之肺腑永矢弗谖
　　代与何总卿
　　某伏以南风之薫水花姢碧共惟某官妙干吾国如汉萧何有斐翼宣台进止万福某谨三肃复命于典史氏
　　某惟王人握数路财赋盈虗之柄盖国之命脉系焉山君海王时节啓处调胹鼎鼐作宋寳臣则区区善颂云者庸何赘
　　某畴昔之日有荐绅大夫峩然缨其冠而前贺者曰朝廷驿召何少卿为西总矣少卿负一世之望蚤防邉城知军戎万里情而才又非刘晏軰所敢望当今貅野宿日增灶未已也士饱而歌马腾于槽以相我皇上麾荆柄之幡而防此敌者其不在少卿乎某得之师言敢不以吿
　　某东梱也公西总也壤地之相去固有间矣脉络所在则痒疴疾痛举切吾身遭时多艰事防无极所谓同舟风波秦越相救犹左右手之日也敬愿节下无彼无我以克成共济之勲俾某得自附旂常竹帛之间抑何幸甚
　　某所自庆幸者然耳独闻之道路则谓一代伟人当从容万玉之班吾君上下其议论四軰其在行矣盖期其入者曰式遄其归而觊其留者曰毋以我公归兮此二説也而一説也由后之説则某之私
　　某四年于淮忧时之髪几雪矣敌负戎马足悍然有饮江之心此何如时而使不武如某者以身当之頼天之宗社之福徃徃不得志于我靡夙靡夜磨砺以湏亦惟忠于国家者之所教诲
　　某缉舆人之诵如左而吿于门下舍人曰蓬壶其惟袭庆乎芜城其无委役乎谨拜手以请
　　代与曾参政
　　某伏以天地兑説稲雨欲凉恭惟某官訏谟帝庭妙参元化岿然旧徳格于皇天海宇阜康六气以序钧动止万福
　　某窃惟一徳元老端委岩廊恢张时邕天同神比风云之防与国匹休隂凝阳和要不出爕理之囿惟圣天子仪图黄发方以二典三谟之盛仰之宗工敢愿公相爱不赀之身如金如锡如圭如璧以毕能事云
　　某仰惟皇上奋发英武旋干转坤隂霾划开洗光日月爰立旧弼尽出独防于时公相优防緑野复出而与二三大臣缉熈元功八荒一云物物蘓醒声气之感天地开除内前宣麻缙绅举笏相庆
　　某身在逺外遡魁衮以自快盖上以为朝廷之贺而下以为吾父母国之贺
　　某笔凡墨陋安能藻绘文字賛颂对天之休窃谓公相自韦布时抱吾夫子仁义之泽礼乐之具对延英铺绎之胪句初传太史奏日中五色盖已极天下选矣黒头秉政霖雨渗漉而乃巻岱宗之泽御风骑气与造物者防圣化一新中外日夜徯大老来归为国蓍蔡中台焜燿太平之期可跂矣某庻几见之
　　某畎畆爱君以谓皇上飬聪晦明于不作不知蕴积浑融更十寒暑一旦动荡振拂驾风鞭霆有不及掩耳者皇乎休哉非汉宣帝唐太宗所能跂已方今收召众隽拔茅彚征太阳朝升羣慝自伏然小人为国病犹痈疽之为身患羸豕蹢躅金柅系之小人之势孤矣而童牛之牿欲剪于始萌否则安知其不狙伺于吾旁乎狐既获矣隼既射矣若遽然不虞则伏戎于莽升其髙陵彼将伺间而乗也伏惟公相坚持之以致天下之泰某至不肖方公相以天地为炉人人物物尽归槖籥徃者望赤舄于翘材之馆六符昭然不图分絶百僚而所以慰藉之者甚宠九鼎一言自云霄飞下某庸有以借手于经略监丞调防此来丕戴陶镕之赐有懐感激浩荡如江
　　某分邑万山间井落数家聚耳气象苇然无以大异于岭云闗雪之外初见父老未知何以拊摩凋瘵上恃镕冶端有化工大钧无垠万象春气某区区归倚之心云天在上
　　某仰止钧庭逈在峻极岂敢冐昧自干不韪之诛惟当恪共官箴以无负驱防
　　代与浦城尘宰
　　某伏以秋云逗雨桂壑香寒恭惟某官仁洽雉郊琴意闲暇元穹锡羡台动止万福某敢不为里父老贺某观頥之象曰山下有雷以山之生物而雷蛰之则根荄芽甲怒长而拔起君子盖不独以自飬焉飬其身以飬人某犹愿少加之意
　　某比读除目窃承遄飞鳬舄临吾父母之邦和气先驱山亦翔舞汉制郎官上应星宿出宰百里其委寄至不轻也闻之东西行者宓贱之堂画帘閴静而耕雨之簔荷月之锄皆自得于歌謡之外某既稔政声矣
　　某自儿时闻宻令为三公故事此固近世无有然延英晓殿鹓鹭雝雝琅佩琼裾在帝左右如公軰盖已简注凝旒矣孰谓玉瓒黄流之醲郁冰壶朱弦之劲清廼犹未在钟吕间耶式遄其归仪我班着
　　某徃年官越幸甚辱在寅恭代庖秋曹又忝交承之契一间何濶盖自前之歳贽讯以来今兹几缺然雪溪之舟兰亭之禊未尝不堕清梦也倚茟飞越
　　某谬庸无似试邑穷山之间民贫歳饥百短呈露亦惟畴昔教训无斁无忘今幸已书满代者来暮去心已驰然犹未知下里门之日也田彼南山吾实受防焉岂无他人不如我契家某窃以为请
　　某寅想翠蓬之聚兰玉因依燕此佳凉多棋蓁彧未行有骫颙觊刋垂
　　代与江西陈漕
　　某伏以春野雨深俶载东作恭惟某官肆殚忠荩玉节于皇元穹翼宣台动止万福某谨遡江而西兴敬于侍御者
　　某寅想西山南浦之春云暖而乍寒雨新而骤霁所以调胹饔膳者眡时益加谨伏惟将明隆指之暇少垂意焉以幸佥曯
　　某窃惟圣天子奋发英武独运谟干端坤倪轩豁呈露其敷玉防于丹扆锵瑶佩于文墀皆端士也荐绅相目以为搴华昆圃氷碧藻曜如先生者不二三数飞驲自东奉尺一诏而归有日矣故不敢道萧何闗中故事以请于节下
　　某睇瞻璇极仰斗宿之光寒拜手稽首而起敬者蹙踖如也盖自昨嵗贽诇于筦记者今复见春风矣眡吾箧衍有琅画在时一熏炉而读之如侍函丈
　　某不武书满者余半年至今迓代者三盖其初为堕甑再为弃帷而今所与交承者又在岭之南曰曲江三千里而遥虽其疾驱而至恐入夏秋之交末路煎熬虚老歳月惟先生幸教
　　某敢问师门蓬仙之辑恭惟燕喜洪都兰玉翘秀某门弟子也非僣
　　某伏恐岩邑有可偹驱策者某奔走先后
　　代与姚簿
　　某伏以麦之秋矣风日清微恭惟某官舆卫在行啓处嘉靖台动止万福某敢不为前驱贺
　　某窃惟吾身在造化之囿不息则悠乆自强则精明此君子素学也惟防履劳贳某犹觊于鼎餁留情
　　某闻之孙子严其言曰髙士不为主簿而大夫君以寳为可士安得独自髙某意此公栖身枳棘间而胸次之萧萧者超然尘埃之外矣伏惟执事以剑律之光寒乃惠然辱临之继自今英材馆增九鼎重矣某谨拜手延竚
　　某尝与有识共谈天下士叹科目之陋以为重厚典刑如执事者其落笔为文章犹能掞国之华廼独屈之南廊试耶或者天将大其声名如董体仁故事则黄阁紫枢无不可者某盖已诵言于甲椟矣
　　某思昔夜之诲如信宿耳栩栩清梦笑谈琅琳曾不自知其几何年矣试邑青山之县瓜熟而不得去意者天之所以惠佳晤也前軰老成人必有苦语以相鍼砭某肃襟竢之
　　某为邑长于斯今殆五日京兆耳不图谦下洒翰相先谨条其所以感且愧如书然不能酬执讯者万分一某其知罪
　　某寅想九霞玉辑郁穆惟嘉百尔委条式颙栞晓
　　代与袁太监
　　某伏以天地既春草木欣豫恭惟某官使华焜燿对敭帝休台制靖深台动止万福某敢不端笏为吾道贺某观頥之象切谓起居以飬形消息以飬气操存以飬徳賛育以飬人则所谓金玉体府为国保绥此吾党至愿惟少加之意
　　某望紫垣奎璧之间荣光炳然占者曰是谓魁躔将有以鸿笔丽藻陶镕帝皇舒翘扬英玉我王度者出未几而皇帝御集英殿亲擢公为第一在廷荐绅举笏相贺曰今之董仲舒也盖几何年于此矣某惟有防敬某恭审茂服帝俞缉厘匠事并载董狐之笔入刋司马之书伏惟驩忭某切观祖宗盛时凡上所亲擢者时谓储相不十数年间告庭大拜不自意公今日而以缮监召也然则所喜者端人登朝众正其彚征乎某岂胜延跂
　　某以世禄得官一俗吏耳然逮事先尚书见其训诲诸父得闻慈湖絜斋两先生之学即其书而读之者有年矣某官以慈湖之的传嗣絜斋之遗响其以斯道自任当世不一二数某安得执御以验吾心之本灵本明者某奔走节下于今两考而余幸而大父于先生有同朝之喜季父于执事有同年之盟抑人有言长于伯乐之廐生于匠石之囿而不见取则信为不材下乗矣惟先生拊之使荐绅大夫目之曰是尝登防斋之门某倚以为重
　　某属吏也不敢上僊辑之问条教所及某愿趋承
　　代与赵大使
　　某伏以天地既春草木欣豫共惟某官缉厘阃制玉帐靖严有伟麟符兵民夷怿钧动止万福
　　某惟天惟祖宗克相有宋笃生元勲咨尔岳灵夙夜受职其将翼宣帝泽与国同休某敢问所以调鼎防茵者某恭审显膺明制诞吿多方峻跻秘殿之班增重留都之势若稽彛典式对宗儒实维富文忠之绥北庭范文正之拊西徼有此异数加以大称自非勲徳与侔不在兹选制除之日乾清坤夷某敬愿公相肃禀庙谟益殚忠荩
　　某仰惟国家以深仁厚泽渗漉函夏如天覆焘以飬以容而荒陬僻壤负恃摇毒参旗井钺肆戮鲸鲵江淮不波安乐含哺者伊谁之功深惟郓讙之所以来归蛮荆之所以自服盖用儒之效如此所谓徳在生民功无宗社勒之彛鼎书之旂常者不胜载也某思与天下颂之某毎读汉史见所谓山河带砺之盟未尝不喟然叹曰嗟乎已薄矣绛灌武夫鸣剑其习气耳使胸中有古今何至是张留侯人杰也退然一山泽癯意者圯上老人之书未可遽谓黄石兵法子房之与韩彭英卢异者如此伏惟公相沉潜乎义理奋发乎功名诗书所传了然在目某僣诵汉事以布其爱助之区区
　　某一贱有司在坱圠中不啻肖翘之细退自惟念公相虽礼均宰揆夐絶百寮然大无不包惟所翕受者大臣之能事也某用是以染墨黩钧造
　　某仰止九霞飞佩屏息以之其若奔走趋承之心有如皦日
　　代与丁察院
　　某伏以天地之肃蓐收司声共惟某官鹗立朝端霜凝台简谠言鲠论炳炳如丹台动止万福某遡风乌府敢条其所以为朝廷贺者
　　某闻国有蓍蔡山川寳藏隂凝阳和上下蟠际将使蹇蹇谔谔为纪为纲以夀我宋亿万年无疆之休胹鼎芼饔愿少加之意天下幸甚
　　某窃惟皇上飬聪晦明一十载渊嘿髙拱无声无臭殆如春霆乆蛰发则轰厉震迅不及掩耳隂云解驳大明划开乾清坤夷纎埃不翳于是曩时城狐社鼠仗马辕驹一洗而空之盖欧阳余蔡之在言路也宗社灵长繄此盛举
　　某伏惟刚大之气充塞天地不吐不茹雷厉风飞汲直在庭奸胆惊落皂囊数十疏剀切上当帝心意若曰有李勉而朝廷尊是知天下不可一日无儒者之论正色山立内阳外隂此吾宋之一泰也顾惟经济底蕴尧薫舜醸谟明弼谐有政路在
　　某退自惟念上厉精如汉宣帝欲宇内无一愁叹之声偃室宓堂维卓维鲁祈虽斗辟县意必在海涵春育中某何如人敢辱铜墨若曰安问狐狸庻其免夫栢台在望毛立骨寒
　　某徃年望瑶玉之光如五云绚烂非烟非雾流影浮空泥蟠天飞惟有屏息区区依慿一日之雅矜以为荣染翰操觚晋于防制
　　某贱有司耳其于九霞飞佩夐隔仙凡惟当祗畏简书奔走先后
　　代与髙漕
　　某伏以霖雨霈如稲畦蘓醒共惟某官使华焜燿风耸江壖防网靖深天所开右台动止万福某谨端笏为朝廷贺
　　某闻之曰通天下一气耳舒为庆云粲为景星流为醴泉瀼为甘露而其在人者则为盛徳君子盖天地之至和也某愿节下葆此至和以幸一道
　　某思蜀士惟无出出则噐能政理卓然如诸葛武侯躬耕南阳而天下事固已卜烛照于草庐中矣方节下以西州第一人入对延英漏下十刻盖上见谓晚也愿及大有为之时建立磊磊掀天地事业磨浯溪之石椽笔大书以传无穷某与拭目焉
　　某不肖似盖自去年之八月已及戍代者毎参差一至于心今所与代者又在岭以南迓人之徃几何时计当压境矣某虽旦夕去客其讵容简于礼
　　某载以崇防岌嶪其视九霞飞佩天人也惟有屏息教条所及某犹觊趋承
　　代与度侍郎
　　某伏以秋云之澹桂壑香寒共惟某官礼乐熈朝黼藻王度忠嘉啓沃有相荩臣台动止万福某遡风泰阶之符飞越轇轕
　　某闻君子用易之泰消息一身隂凝阳和不出吾圃惟防金镂玉方鸣国家无疆之丕休其锵九龙簨以声之适当今日犹觊金玉体府丹青太平
　　某惟皇上张汉天声复周土宇北穷碣石西尽流沙乾清坤夷一统无外方将挽天河以洗兵甲包虎皮而櫜之诞开文明缉熈容典中礼和乐以节以序上下蟠际春融雨濡喙息跂行沭浴膏泽猗欤休兹时则我秩宗制作之妙已其咨尔伯维帝之休
　　某尝谓三蘓公不作西州英灵之气扶舆磅礴鬱积余百年蜿蜿蜒蜒萃为瓌粹笔精墨妙掞国之华翳凤骑麟仪我万玉惟藻旒凝左臯右防簮槖荷嚢去两地仅一武每大除拜之册荐绅耸闻鸱阁岿然夙暮延竚某摧頺甚矣亦惟依倚一日之知恃以自壮仙凡梦防如误入武陵源一望九霞飞佩终堕尘土回首阆风三万里矣汗漫之防未知不举手以谢卢敖否
　　某领邑丛山之底数家聚耳顾风作浪涌与海同波极目茫然孰我维檝敢寅縁先契缉其芜陋之辞端笏以告下执事
　　某敢想蓬仙玉辑怡燕佳凉琳琅琼琚中表夷怿若有可偹马牛走者共恪以之
　　代与方宪
　　某伏以梧风既秋竒暑滋武恭惟某官皇皇麾节民以靖嘉丹笔流春髙垕申锡台动止万福某敢斋宿奏记瞻遡使垣以冐闻于典史氏
　　某窃惟天地扶舆之气钟禀人英负隂抱阳和粹流浃顾惟斯人爱助之意犹觊翼宣天縡金玉鼎饔一道幸甚
　　某恭惟国史见寛大之书为民而下者十八九未尝不叹曰我朝以仁立国期于无刑将使海宇皆春沭浴帝泽而际天所覆防有一夫之向隅者吾君之心其天之心乎夫是以掲节平反屈六辔而东之尧有臯陶好生之徳洽民熏为太平布在谟典甚盛甚休
　　某闻蓬莱隔弱水三万里风引孤防而去莫近翠云此某所以未能弄明月之珠颉颃飞霞之佩也然尝从荐绅大夫后知其琳琅翰墨搴秀瑶林使鞭凤笞鸾羽仪万玉谓当朝元圃而夕昆仑矣緑绨夜下尚窃迟之某闻惟兵与刑自相表里防贼奸宄盖作士者事也班孟坚志刑而不志兵亦窃取之矣玉山藩辅一卒叫讙禽狝而兽薙之无难者皇帝若曰公有甘棠在焉移镇燕凝将纷然骑竹马而迎于境何以弄潢池之兵为恭惟庙谟天运神化
　　某以世禄得官一俗吏耳然雪灯火之梦未寒也身堕岭云之外衣屦瘴腥朝家怜其艰辛赐以班改自谋不审分邑万山间地瘠而民贫未易摩拊二天丕覆敢不件副墨以修告至之恭
　　某仰止翠瀛如在璇极属邑令有屏息而已若以职事奔走洗手敬承
　　代与赵宰
　　某伏以寒林新雪春注梅心恭惟某官丕对殊纶俨临民社皇明简右台动止万福某谨藻沭精爽荐牍于执御者
　　某闻君子之所以与造化俱者其动静为天地其嘘吸为隂阳其语嘿为风霆其喜怒为寒暑则某敢僣以请者不但曰两厢毺五鼎芍药而已惟少留意
　　某比闻除目盖尝延父老而语之曰令不肖似得从尔父兄防者三年矣催科抚字两维其艰今幸新明府之来尔民其有瘳乎今敬举觞贺尔民之得此尹也于是童牙华颠式歌且舞其骑竹于境上已乆某私以吿某时既谕祈民矣归而涤尘研熏香匜端拜整襟而修告之书虽笔陋墨凡不足以形容万分一然窃意珩璜玉佩烂其至珍于颂美乎何有廼若心之精微溢于毫楮之表者则已先使人飞越矣
　　某不武廼八月既望实以满考书今将军尚不得夜行何故也每诵此语歴日如年盥手奉承以需条约之下盖迄今犹未也某无任惓惓
　　某窃不自揆輙以名氏冐闻于参政知院黄阁之下某非不知虮虱防贱僣则有诛然交代受迓于宥宻之庭而为之代者廼不能翘詹天枢以黩大钧之播辜当何如惟髙凝为之容焉某端受其赐
　　某敢问氷佩霞裾之仙訚侃防阶式燕禔福邑有拜委三肃惟恭
　　代与乔枢宻
　　某伏以天地委和玉霙凝瑞共惟某官訏谟基宥开张时雍道叶干心永绥宗社钧动止万福
　　某切惟隂阳宻移于八极之表其机缄斡旋实在工宰道化之妙一身自有天地方将采明堂月令使天下不出爕理之囿于消息何有某窥见洪造如此
　　某尝谓君臣防逄之际盖有天人交感于其间精神一堂无疆惟休是为天下之泰岂偶然哉相公一徳元老格于皇天典册扬庭正位枢极都俞吁咈与参天下大政伏想纶言诞吿公门省戸缙绅喁喁举笏相贺吾道幸甚某尝叹士局于用至不知兵必有文武之兼廼能自任以重吾夫子粹然礼乐之宗主而夹谷之防声光炳如此固儒者能事也然则叠两命以踵拜中外知有为之秋矣金銮草麻亟正魁轴某尚窃迟之
　　某恭以文明之世礼乐之用粲然实维一二真儒缉熈大典猗欤休兹六气以序三光以齐亦既防金而镂玉矣永维经济之畧具见于洋洋大对之初盖上不负天子下不负所学吾宋之陆宣公也某窃有比拟僣不容诛
　　某穷居读书尝窃有叹以为强敌无百年之运国家有十世之讐事防方来天怒人怨一朝颠蹶噍类靡遗则既报我祖宗在天之灵绥我中原遗黎之望矣此皆公相宻勿天造执神之机运动天枢洗此氛翳乃知真宰弥缝宻妙决非苍生所能测识甚盛甚休
　　某翦翦謏闻知诵相公之书余三十年盖大父尚书辱出相公榜下士方休慿慈恩之旧沐浴华晖独某坱圠之中不啻草芥执贽而望赤舄如隔云霄六符之光照耀参井某惟有屏息
　　某仰惟大钧之播无间洪纎一气所春芽甲自遂某是以得不弃于化造之外然以虮虱防贱坐通名氏于光范门时谓之僣交代受迓于紫垣而为之代者不能修鸱阁之敬时谓之慢僣与慢皆罪也而与其慢也宁僣某俯伏惟谨
　　某惟分絶峻极岂当冐昧不韪寅想天枢崇惟石岩岩与国同休式燕禔福
　　某牛马走之力不足以奉骫令誓当靖共无负噐使
　　代与赵宗判
　　某伏以霁景融春俶载农事恭惟某官殊庭怡逸頥天之情皇明受厘台动止万福某斋宿奏记惟髙凝幸鍳其
　　某切惟天地合气隂阳委和其神渊澄其徳玉润犹觊凝情涤虑混和天倪使国有老成亷贪立懦则岂惟善类之幸
　　某辱在子姓事尊有彛谓当晨省鼎亨昏定茵寝于此心犹以为慢顾惟徳一爵一齿一兼天下逹尊之三而某也卑且贱其敢以书防之数为礼
　　某闻士大夫飬恬真馆逸想自闲门下之士则必称述裴晋公緑野之逰与谢太傅为苍生而起故事以致其归慕之万分一若某则以为出处无愧进退裕如使天下闻伯夷之风一洗贪竞其有补于世教孰多某切深叹仰
　　某试此岩邑不自意两考而余防技既穷百短呈露强弩之末如鲁缟何安得老先生一言为我鍼砭朝夕以冀某其书诸绅
　　某幸甚辱与賛府公同寅亦既假宠矣天啓佳晤乃今又得以秕糠之政累吾明府公雅好稠重夫岂人只鲤庭诗礼某实与闻之以口语心庻几借此得以一拜灵夀之杖
　　某贽诇翠蓬之辑具严令判县禀函中矣某奚凟之敢茍有以教之惟所以命
　　代与王仓
　　某伏以金穉而柔凉宇未肃共惟某官香凝清燕玉节于皇台纲靖严百尔宣翼台动止万福某端拜为斯民贺
　　某闻盛徳君子者天地合气隂阳委和其神渊澄其徳玉润某犹觊凝情涤虑混和天倪使国有宗儒黼黻河汉岂惟善类之幸
　　某切惟圣天子膏泽宇内如歳之春廼者下寛恤之诏所以爱飬元元者至纎悉也根蟊节蠧防剔刬除当宁慨然犹以常平使者为重意若曰俗吏富国既而国富而民贫民贫而国亦贫矣其能均齐敛散以夀我宋千亿年无疆之命脉者其惟吾儒乎夫是以屈六辔而东之甚盛甚休
　　某望紫垣奎璧之间荣光炳然占者曰是谓文明将有以鸿笔丽藻陶镕帝皇舒翘扬英金玉王度者出未几而皇帝御集英殿亲擢多士公时虽在第五而廷绅之相贺者曰杜牧之乃为第五人何为不廷魁也盖几年于此矣某惟有防敬
　　某以世禄仕藐然一俗吏耳顾雪屋之灯书味固无恙而诸父词林之衣鉢其牙籖之挿架者尤足以玉我为也廼碌碌不武落其家声防梗漂流堕在梅花闗月之外仅以自脱法当班改而为县忝冐来此则气象苇然无以大异于岭南聚落心之忧矣脐噬谓何
　　某闻之荐绅大夫以为天下无可为之邑正使阳城复出亦付之六太息而已涤伊昉敢于吿至之书而道其所以然者伏惟节下嘉我献简公之勤劳王家悯我忠肃公之杀身不辱而施及其后人则幸矣某犹桑梓也輙私布之
　　某埃贱微望蓬翠隔弱水三万里此非尘凡名氏所敢渎惟条教之及某也趋承


　　秋崖集卷二十九
　　钦定四库全书
　　秋崖集巻三十
　　宋　方岳　撰
　　简劄
　　代回王都丞
　　某伏以梧风已秋碧宙如洗共惟某官银莵有伟偃防龙潜天棐靖共台动止万福某谨寄声为南州父老贺
　　某惟寳婺之秀扬光斗牛笃生儒英栋干吾国敢愿采明堂月令以爕调一身之隂阳山川百示予曰有先后某自亷车使江上尝得属櫜鞬具鞾袴以迎于风涛浩之间不自意一世伟人乃能相与握手出肺肝以共谈天下事忧国之泪衣襟尚寒
　　某时则目送归艎倒指奏事榻前之日想像上问江防利病使者聚米为山谷处应答如响天顔喜动将以安危二柄付之不谓事乃有大谬不然也抑古语有云不难无以见君子
　　某试尝谓武夷当天下胜絶处而西山老子之阙里也都丞以衣鉢的传拥麾其乡孰瞻孰仪有像在堂然则以诗书泽斯民者盖老先生之枌榆而贤刺史之甘棠乎幸少安之天子有诏
　　某鼠技穷矣无以分上顾忧于皇丝纶班我端殿亦安知先翁十年邉琐盖身后始得之岂其不肖之踪克迈前人之宠巽椟行得请敬避贺言之三舍
　　某伏想防卫飞琼之佩郁穆仙壶踈逖者不敢僣起居而惟请所条委者
　　代回陈同知
　　某伏以庚暑正袢一雨蘓醒共惟某官驾言緑野简在帝心行为苍生再起岩隠钧动止万福某待罪东梱遭时多艰夜筹军书率至漏下数十刻虽泰阶两两色正芒寒亦莫敢以世间贱姓名尘滓物表惟与賔客僚吏谈道相业以为今何如时独一谢太傅乃云卧东山当如风尘何也敢谓公相巻懐冲想髙蹈世外而琳房琼帖飘落东西跪而捧之不啻如获拱璧大寳之为贵也刋委清流王尉敢不奉承已趣入幕中一如戒命邉头多事禀报不能以时大钧之于肖翘当自不计其去来耳
　　代回赵提干
　　某伏以春老緑荑风日闲美共惟某官賔谟有婉台幕靖深皇明棐翊台动止万福某廼者辱次舍下邑得望魁宿之光瑶玉琳琅飞谈春洽崇防岌嶪画诺使华仰而睇之已不啻隔弱水三万里如悁结何异时擢甲科有不烦佐轺车而教璧雍班朝著者惠然肯来廼以平凖书賛常平者是安用例哉书生迂濶至耻谈谷钱而古人所谓均利权以养天下者漫不复考则贾生之哀痛厥有任之责者有用之学岂清谈以为髙如晋人之诞而紫薇之省红药之堦要自有啸咏时也愿少需之某去年之仲秋既书满矣代者毎参差不至今所迓者又在岭以南望其来如望嵗何以惠我式觊深规佳晤未间敢以珍御燕彛倚遄殊綍为执事者请下邑凡役某敢禀承
　　代回丞相
　　某蒙朝家误奨晋陟秋卿虽君相之恩与天无极退惟庸劣未之敢承此所以区区谢言不得自致于防阁惟钧慈垂亮新疆之敌乆此垂涎上慿庙谟幸已清肃钧翰所谓和使之来正自不能不尔吾之为偹尤当致谨仰见经济之畧隂阖阳开不为晋之晏安亦不为汉之穷黩两处其当一惟厥中某为邉臣敢不绅佩此训兵应者胜兵愤者亡汉过不先惟当谨守以待其定耳安丰将士日趋类功不敢以一级之差上累综覈并乞钧察
　　代回乔佑神
　　某伏以霁景怡融暄风掩暧共惟某官陪贵逰于琳馆参相业于鼎司元老是毗上帝所赉台动止万福某一违王矩几易璇杓仰瞻槐府于丛霄如隔蓬山于弱水实劳鍳寐莫写咏思有来双鲤鱼之书快覩孤凤凰之瑞惟是曾防劳効忽奉恩除禁林班端殿之崇梱寄正使名之大兹固圣天子激昻之防意与夫大丞相乐育之盛心然省其私断非所据殆无因而至此其何徳以堪之已布不移之愚力控由衷之请人情所在天意必从胡未谅于襟期乃遽贻于庆问谨退三舍而避第重十袭之藏既无以仰当纶綍之恩亦奚敢輙羾岩廊之谢问安之暇愿道此懐某正逺詹承窃深翘颂冀防鼎彛之节对扬旒扆之知百尔委垂一惟命戒
　　答云居老
　　某维此炎暑缅维宴坐多暇山灵获持忽奉音书恍然不记巾瓶之旧葢于是去郡六七年矣别如此其久犹不相忘老师此心无负泉石始某临郡方欲兴起诸山而与世无縁坐不暖席老师乃能与众竭力铢葺寸脩殊恨不及见耳愿无退转如某见之珍重珍重
　　答贺生孙
　　某宛其叹老方此抱孙翁已支离安有凤毛之似儿其壮长尚传牛角之歌敢拜重勤莫殚感戢
　　与谢大监
　　某不武之踪屏伏幽翳惟是国有大赉昭天漏泉下则一灯之续上则九原之思犹得与庆泽者此夲朝之仁厚所以为与天无极也敢以二宗文字上干主维是戱下有大造于我家将子子孙孙其佩服之无斁
　　与毛察院
　　某负罪引慝不敢自侪于荐绅玉节皇皇惟有屏息闻之有司既戒若将过之某用敢贽其不肖之名惟是土木形骸乆化山鬼賛賔容接如许其野服而前则又幸甚某无任主臣
　　荅李兄
　　某卧云牛下与世了不相闻亦未记君之尝过予也橙将诗香入我茅屋猿鹤惊叹始知老子衰迟健忘之为可怜耳感愧三复有嘅其懐
　　答谢守
　　某入山之深入林之宻虽一裘一葛安乐棠隂龚黄之仁罔间幽谷惟日与芸夫荛子啸歌夕阳袯襫之间而莫之敢书者屏废之人法当如是也属有客谓某曰史君方上政最进郎秩子奚贺之后某应之曰史君将跻极品踵相家此奚贺之先语犹未寒缇骑来下不图吾邦君之抚存其一介氓如此其厚也慨思前载其弃置寛闲之野流落寂寞之濵者不为时所躏借则亦幸矣至访问其穷独慰劳其胼胝所谓此事今无古或闻也某敢不整其黄冠拜手以谢
　　又答谢守
　　某仰惟皇上神毫之妙冠絶前古平生妄想以为万有一得侍清闲敢拜稽手乞千崖秋气髙之诗以归乃自絶于天此念永已不图戱下分其有余者以镇茅屋乃又适是秋气清之句虽非上之所以亲赐小臣者而云汉昭回何徃而非近天子之光也某九顿首以受赐
　　荅赵尉
　　寒卧云山未省葭浮之暖晴融墨沼忽分梅隠之春虽髯参军有趣踈之心而管城子无食肉之相第深感戢不尽谢言
　　荅费宰
　　云卧茅檐方扣饭牛之角春浮葭律有来烹鲤之书廼于粲其甘芬曾靡遗于寂寞敢拜祗若惟感与并
　　荅李监
　　某惟云酣霞室春盎麯台谅惟朱阁之闲华不待緑尊之斟酌輙修菲薄所觊莞存
　　与县官
　　某冬日之至冠佩履长而某也水北山人乆不蓄帻葛巾芰制岂当造公卿之门愿戒中涓姑贳其野
　　与谢大监
　　某安乐雨露无日不仰于绪风屏幽山林奚黯之敢于是缺焉执讯之问者又几何时矣夏五之月有薫自南伏想居髙御凉中外禔福鸦翻诏墨入侍舜弦某不得私一日之春也谨奉斐椟以承兴居
　　与谢大监
　　某惟冬日之至皇帝既受紫宸朝招徕亲贤涣发大号于赫玺玉东归我公固非三十六峰所得留也某谨以其日深衣再拜奉上一纸之贺继自今以往朝野夐殊山林姓名且不得列鹳翘豹尾之间矣瞻望霄汉临纸驰神
　　答赵兄
　　某枕鉏牛下病不能兴云臯人来莫之可以病诿也扶惫作数行字敬授使人亦莫知为何等语吾侪涉世虽病不自由可哀也已若来教所谓成此一段声名政恐在彼不在此惟君思之
　　答汪兄
　　某与兄不面者几年不书者几年矣卧云牛下身世两忘不独于兄为寥寥也忽奉函教楷字细行松风古涧之邉梅花野雪之外岂识此体谨再拜谢不敢当县家如寠人家而某又饭不足周郎此行得无诸公误之耶略此谢过不既欲言
　　荅朱兄
　　某廼者辱不鄙以夫亦可堂记属之笔焉不知老矣无闻其文不足以发之可以六言者圣门事也某之学又不及此既已轻诺岂无食言谨稾草介从之禀呈所觊以其有得于学者还以教之耳
　　荅赵倅
　　某维此端月韶风暄妍共惟午桥花栁之邉春山烟水之外何者非适以昌吾诗某曩闻庐山趣装归矣忽有云云虽不能不为之悒然而人间世之事又安用扰扰寘吾懐抱以此自解云散月明知执事之不吾馁也晴檐曝背尔汝文字之间空山野人安得从杖履琴尊之后爱而不见寄之诗曰人间无处不风波潮打西兴雨一簔难与命争俱老矣径寻诗去奈吾何园成次第自花草山是知闻空薜萝頼有月明千里共烟寒数茟落行窝此外无复语也惟为忠简公爱重而已瞻望太息不既欲言
　　与赵尉
　　恩荣端午清穆昌辰聿宣北部之威入侍南薫之薄言野蔌敬旅香蒲
　　答朱兄
　　某惟小暑之至隂阳方争共惟斋戒厥躬绥寕月令中外禔福甚盛甚休某乃日耕辍有言仁里不戒于火者意诗书所在神明扶持岂知玉石俱焚有如来教毕方吾祟安知不适以为王参元之贺耶亦可记文不得不道诸公之説今堂既羽化而记又不可君意他日落新堂当为取文公语名而扁之却幸别徴记以毋负教乐之盛心也















　　秋崖集巻三十
　　钦定四库全书
　　秋崖集巻三十一
　　宋　方岳　撰
　　简
　　与谢丞相
　　某属者不自抑畏妄有叙陈谓当干冐昧之诛顾已在记怜之数以故乃心之望赐甚于前日之无言三年不鸣鸣则惊况五年于此矣一鼓作气气不竭寜再鼓以湏之举而上云汉之间是亦惟造化之命盖受赐今相国乆非众人遇我之知谓可为文字官必无夫子前言之戱惟不崇朝而雨天下将一出令而雷域中仰天问钧局地待罪
　　答王宰七夕
　　拂石眠云方寻拙赋乗槎问汉寕记巧期有来鹊声醑我羊酒千感百谢一言再慙
　　与荣王
　　某不肖似然尝得亲讲堂书带之草矣十年去国徒切岩瞻盖自庐山一奉书于今又七稔山深林宻絶意人间望朱邸之庆云隔翠帘于弱水追念畴昔恍乎其若梦寐而已不图忽有所拟莫知所从自非大王念讲习之旧僚悯空山之弃士则亦何以及是谨具啓事一通如左惟岩电之流观焉
　　答赵都昌
　　某伏以阳刚之复君子以亨恭惟妙弹春温之琴髙举云飞之舄某宛其老矣不能与世相酬酢于茟墨之畦迳乆矣件具而条陈之固莫能如执事之赐之谨也庐山一别忽忽七年意者控靶于青冥弭节于碧落而某也夕阳牛背之上未之有闻琅画飞来仅隔一壁鼎铛有耳何愧如之某流落有年固已无意人间之世忽有啓拟莫知所从自非防扬何以至此某犹未祗命则亦未敢谢也一髯参十从事之贶足佩盛心不尽感藏东望端拜有懐千百尚俟颛书
　　答戴正字
　　某夕阳牛背之暖与世了不相闻天上羣仙影响不接固莫知锵佩于琼瑶之第几也客有自日邉至林下者为言明执事给札玉堂翺翔蓬峦之日乆矣斯文多幸某敢不敬为朝廷贺也
　　答朱兄
　　某居深山之中先陇又在深山深处移松补挿盖数日而后归则使者在门乆矣恐滞其囬也手削氷而答书固不能如来教之整某于化地未尝得登平津之阁奉光范之书予之以鄱江易之以宛氷皆莫测其所从得之传闻已为堕甑执事以此贺则某固所不敢不下拜也谨用复璧感愧则均
　　答黄簿
　　某维歳亦暮止春其盎如恭惟小试枳栖聿来芝信某北承骑气贲我蜗庐获同杖屦之翩翩共话杯柈之草草遄闻行李徃及期莫皇贺上之书政坐闲牛之懒恭承云朶良纫风襟有如老成之典型必取诸贤之赏识剡章交荐环召匪伊某乆卧空山无求当世忽易麾其甚骇旋堕甑以何疑幸而牛簔之暖无他以此鹿蕉之梦如故嘉平惟腊元朔立春惟金玉其厥躬遡丝纶之不日
　　囬赵宰
　　伏以有泽之膏平秩东作共惟驾言飞舄式谷我萌翼翼严严敢不洗荷鉏之手敬前驱
　　某惟宰百里者列宿也前列缺后丰隆盖自有职其职者惟次舍之少留意
　　某深山鄙细人耳木石之与居鹿豕之与防固未尝得望已同然之光幽然之深也惟日注仰太息以之某云卧牢山栁欲生肘然而北山之叟南山之翁过我而言曰吾甿其遂蘓乎闻新令尹之仁雨露林麓耕食凿饮继自今何者非宓琴之春某也幸某既又惟念拱璧大寳当在明堂清庙之间缫借而荐之以为吾国之镇公子恐祈人之不得乆其泽也公归勿亟遂及我私某夲农家乃自以书为祟者六年于今齿髪衰残已无一念到人间之世氷溪雪涧盖将终焉亦惟贤尹赐之某钓寂耕闲乆已焚砚书固不尽言也至于琼琚玉佩起居何如某则奚其僣之敢
　　答胡登仕
　　某云卧东山无复花事尝有牡丹又是一年过春事略无三日晴之句寂寞甚矣不知一春竒特独在君家分到山居更有槎头缩项岂俗所谓陪酒又陪歌者耶珍感珍感
　　劄赵寺丞
　　某伏以麦之秋矣风日清妍恭惟建牙于藩宣布寛大天人闿泽台动止万福某涤笔沧浪之水挹萝月而冩之惟清
　　某私窃惟念郡刺史佩二千石印绶绥寕一邦而某也带笭箵于鸥邉卧袯襫于牛下则野人也奚其茵慿之敢问
　　某屏废林壑且十稔于当世士大夫遥遥乎蓬莱之隔弱水也然碧宙寥泬月明在天林宻山深亦被光景某盖尝防浩露而搴长风矣
　　某惟执事先生家有周公之履舄庙有山甫之鼎彛其气呑余子而盖当世也退然素士方且与枯槁为春风以幽隠作皓月此其尺度未易量也是以有衮衣兮无以我公归兮某未敢以诵者邦人之私耳
　　某穷老不学所谓婞直而无涵养之功径率而无矫揉之力岩居穴处化为猿猱政坐鬼擘口耳天所以与我者如此恬然安之山北山南挂书牛角上而读某与受其赐
　　某旧常学氓事大夫之礼矣遣一介之使奉咫尺之书迎前驱惟所进退者此其常也乃今负罪引慝潜幽而伏深固不得与荐绅比卒然以名闻恐执讯者之斥其野则林慙无尽而涧愧不歇也某如之何而可某日与芸夫荛子安乐耕桑窃闻寛之一分折劵而捐之者动为緍钱数十百万相与賛叹诵言爱民抑不知其能下士又如此也何物小子鄙在山林不吾书而吾先之非自学问中来不我怒亦不我屈矣某拜手书诸绅
　　答栖贤老
　　某维此袢暑缅想玉渊清寒四大安稳为慰之剧某去郡六七年矣虽三峡之雪五老之云未尝去心而一时巾瓶之逰亦漫莫知其谁何也闻诸山更易不啻如逆旅主人忽奉音书独专旧席岂差帖不作鐡腥者自无魔事耶但办肯心为众竭力使诸方衲子道吾軰亦不是肉眼凡夫则无负山林矣相望正遥珍重珍重
　　囬叶兄
　　某一牛耕雨已老空山五马行春乆寒旧梦初不惜折腰而为米宁勿惩捩手而覆羮方问戍之甚遥欲循墙而不敢岂非省元先軰感动金石嘘呵云烟使此声在梁楚之间防扬多矣念有道出羲皇之上穷饿以之姑欲其収之桑榆未免于诱我松桂而某乆无意人间之世奚烦问官路之津明月清风幸不用一钱而买凝香画防岂必待三年而淹感未渠央谢于何有伏几台亮
　　又
　　某技老空山乆已无意人间世矣旧交新识相忘江湖忽奉琅题茫然莫记其孰何也昏缪如此又安得与于斯文有如执事先軰英声为当世钜公所称道又焉取深山穷谷无闻之一羽士哉徃年为郡时亦欲奉薄少为入梓费率皆炊不及熟挈之而归今又穷卧荒寒徒有愧色负负何言凡与某之文愿一切刋去毋使不振之踪重为识者所指目前軰畏名如畏虎不肖者其奚以堪相望正遥岂胜翘注
　　答叶兄
　　某孙石忝与童科略如儿戱小时了了恐非千里之驹髙诵琅琅寕是九经之库偶先行軰方悔乃翁盖以本自农家安用摘髭而収科第既为书祟曷不买牛而教子孙政维记问之如流或者浮沉之类我半千孙固应尔奚误聼闻七歳童古所难第深惭谢
　　答陈簿
　　某卧病牛山下与世不相闻者几何年矣西望黄鹤声问缺然则固其势也伏奉琅画为之缩颈以惭帝学名流世所敬羡春风小削必有争而致之者而某何力之助每归耕舍一字不至修门诸公贤人纵不我鄙而某亦自鄙其得为非意之干乎他日讯之或者某何书之敢而独于执事书之靳则摈之絶之斥之诛之某其甘心焉
　　答魏监丞
　　某入林深宻与世濶踈当路名卿大夫之书固非某所得数数也一牛雨外徒与耘夫荛子樵歌牧咏以受隂赐于不言之中敢图记存访问寂寞感激重感激其何可言晦庵遗书布满天下紫阳精舍云汉昭囬頋独无有是不谓缺典与戱下兴起斯文以幸后学某既赐矣瞻望凝香无任注仰
　　又
　　某云卧深山无一迹于篱域之外邦君侯与民同患除其病渉之忧而山中之人若罔闻知亦足以见其不扰而集也记事当属之名笔而某也敢于承命是谓不逊将辞焉则虞兵留县乆或者又以慢为罪奈何輙稾草呈似愿明执事又改为之毋大为斯桥之辱也
　　答刘运属
　　某方荷鉏凿土规以自藏衰病侵凌作此死计归则见使者至为之恍然平生交逰一别七载意必有以起其愦愦者亟啓亟读则讲徳之诵请事之述乃若未相识然甚非所望于畏友也师门一灯惟君在矣某茍可以效牛马走者当无所不尽其力事有大谬不然者则亦且奈何哉罪废之人一旦以名字入帝城使执事者得之不能不按剑而况他人乎曲折云云又非有茟舌所能宣者执事而不相悉则亦罪而已矣一生肮脏所至迕人名既不彰唯感仲业去冬一病为之骨立至今六十六年相去甚近又未知阎老子肯容至此时否以故不能以将死之身与世诩诩相征逐也穷居野处栖息不同相见无期临纸凄断
　　答魏监丞
　　某日以其不腆之文咏歌甘棠非敢谓可刻乐石也六经阁记南丰既上稾而主人迄自为之亦欲以此望戱下耳模示墨夲为之汗下以慙然古之为诗多出于小夫贱之口而采民风者取焉以其事为可歌也某敢再拜受赐
　　答陈簿
　　维夏之五水花晚清恭惟养居枳栖休有誉处严严翼翼某墙西雨别忽忽又几何时每念朱墨印曹非所以乆处名軰纵不试玉署亦盍教辟雍盖诵此语之日乆矣上流古隽乖崖翁之遗迹尚多沃沃桑麻无非惠爱暇日亦尝赋灵均之骚词登髙望逺以慨然想见其彷佛乎然则矮屋打头亦固有乐乎此图示遗像得以朝夕瞻仪每叹此翁方穷为士时遽斩一尉卒不遭盛世岂不是一大公案执事试为酹江山而问之时方鬰蒸惟厚自爱
　　答黄尉
　　某辱教之以放翁诗文殊副所欲闲中得伴又可携坞中了数月矣珍感珍感文公语续録一部聊以报贶因亦自谓不啻琼玖也一笑一笑
　　答杜司令
　　某于名门昆玉知交最深饭牛南山未尝不喟然太息以为安得把手一笑倾倒别后之懐而不知蓬藋挂鼪鼯之径烟霞隔鸥鹭之朋也长公班玉亦尝自日邉寄声而某终老山林望帝城不敢以一字入抵京络绎幸为一言之樵人何辜罹此札厉余粱栖畆至无收刈之人忝是故侯闻之酸鼻所頼紫府仙伯一仁不遗时时有以振徳之耳
　　答方防仲
　　某惟雪平地尺是书有年恭惟以诗书泽民以政事佐郡公车交聘声闻甚休某饭牛南山歳且遒暮老眼欲暗与书为仇不过问竹平安访梅消息以了此生耳或闻交旧作一好事寄一好诗则为之数日喜如防仲以郡文学入史舘独非一可喜事乎自是而推之蒙仲之可喜当大书特书屡书不一书也勉旃勉旃某山中之人既不当作生日而今年又无此日愈不当作雪晴曝背方自哦小词云云盖坡翁诗白髪苍顔五十三家人强遣试春衫而是歳方为赵挺之诸公攻所作策题也逺寄妙制击莭而读之夜招乡里之惠诗者杂诸公之作以夸坐人明日视之独失锦轴徃徃为后生不觧事者窃取物色之不可得矣老子失妙曲固可憾而此后生能知其为寳而贪焉亦可喜也
　　答胡尉
　　雪平地尺歳当大穣伏惟锵佩仙曹行簉鹓鹭某适天幸同寅者其读书史如君识义理如君盖籍溪致堂之家世犹可想也归卧牛下靡日不思有书自南犹记初度执事之意爱厚矣抑人无贵贱将为亲举觞乃为可乐尊翁与先子齐年耆艾未渠央而先子无禄下世于今十有三祀君之夀我转悲耳独阳春一曲体制竒甚留之几研足为茆屋作镇寳耳言不尽谢
　　荅谢提举
　　雪平地尺宇宙皆春共惟髙逸园林燕彛清适瑶阶琪树夀我老仙某深山老农夫耳与当世之士少所谐可不图一见长者讙然许与之泛舟碧溪之湾把酒青山之阁倾倒肺肝至今殷殷犹闻金石声也胸中丘壑一一皆竒出其绪余位置亭榭亦自幽深窈窕无不可人苐闻朝廷册拜一新非复曩旧旦夕弓旌聘召必将空岩穴而起之安石固不能专东山之胜耳
　　答危学谕
　　雪平地尺歳将大穣伏想剡溪之桡防桥之蹇尽入诗意巻轴流传侃侃乎亦足以乐也士患不贫耳贫则士益髙勉旃行藏无忧其所以为贫者而失其所以为士者若某则老矣无能为也已补梅册竹筋力已不足而况诗书乎哉牛背夕阳自有余暖此外不知也阳春一曲犹记初度此岂山翁事耶感刻无已
　　荅黄桂阳
　　某归卧草庵与世乆相忘矣独春山年歳事事拙踈而执事者每嘉叹之出于至诚非世俗谬为敬重者比此殆不能去懐也清贫至老某所深知而绵力薄材不能有所振起至今愧之岩石一新非复曩旧贫如老先生者可以强出矣如某无用于世乆已心后门入山穿幽透宻扶杖一缭绕又了一日此外无复云也曕望太息
　　答髙帅参
　　某山林深宻与世不相闻者年歳矣当路书尺忽落牛衣间荛牧惘然不知所以真是此事今无古或闻也感甚感甚庐山一别昨梦已寒平生草茅所至落落易地昭武本不当攘冯妇之臂适有小閧朝防趣行某于此不得固以辞也至则宰附郭县者亦是华宗但相与道风猷致仰懐而已坐席未暖又以斥归执事亦知其所以然者乎属邑建宁连宰督赋于峒顽峒中啸聚干戈而出者数百人杀伤相当略无官府某以为如此则乱矣必擒制之其渠魁既已伏辜而为贼嚢槖者乃一小小寄居某按劾以闻章竟不下越一两月某即再具奏申自乞罢斥朝防方下帅司覈实某以为如此则郡守按一寄居为虚妄矣不能不自劾也章上则所谓寄居亦已略略施行降资未得参注又越旬浃方有指挥方某奏状气愤词率殊失事上之体可与放罢某至今莫知其所自来也谓庙堂之意耶则既行某之章矣谓寄居者之力耶则何为有此囬天之势也是亦可一笑矣同寅缱绻不觉覼如此相望正逺惟愿诸贤滚滚各出其力以济斯世使某林间横笛得见太平斯亦尧壌之一幸也宠颁错落意爱甚厚独念仕宦所至一物不储今在田间犹更萧索茫然无以为谢为之奈何犹记徃年辱饷蜀附某莫之敢拜也去冬感寒湿市无佳者亦悔当时受之亦未为贪今愿便中分极佳者一二枚为衰朽之偹盖今投弃田里无复出期固非深山中所可得耳








　　秋崖集巻三十一
　　钦定四库全书
　　秋崖集巻三十二
　　宋　方岳　撰
　　简
　　与胡宪
　　某皇惧重皇惧又有白事虽节下容人之度汪汪万顷之波而今日一书明日又一书节下亦厌之矣抑居官者律人以法居闲者待人以情法则有是非情则无彼此旧同官者千数百里而求一言某固不得辞也邵武司马秋之事节下之所警饬亦可谓极其称停者矣伏读山判窃意必以温公之故无复后命而其人也恐恐又于某而有请焉某輙不避烦凟惟节下并其凟也而贳之
　　答王宰
　　某屏处山林盖木石之与居麋鹿之与曹而已函书于当涂之士纳谒于显贵之门固非伏草莱耕田庐者事也以故音响昧昧苔封其扉阅歳歴时无一迹于篱域之外虽执事不鄙夷其邑俨然飞舄而辱临之先声洋洋要自不到夕阳牛背之上此固某所不得闻也山翁溪友縦或有能谈新令尹之至者某方废放则氓也氓也而自通于执讯则罪矣此亦某所不敢也不圗谦下饬缇骑而先之某悚惕疾走而避不及也则下拜稽首而上之记曹某虽不才岂不能倩一张君房所谓依様画葫芦者以复之执事而法不当尔有如前所云者惟瓌明知之抑某又有请焉某芰制也不畜帻荷锄也不敛笏前驱及境某固不得以黄冠野服杂袭于玉佩琼琚之下也愿并贳某之不除道不迎郊而容其他日以草衣见则又幸甚过望不然无所逃罪
　　答应武谕
　　维穑頴栗山意未霜共惟半刺翺翔玉我侯度民物祗豫某适樵之歳未甚得暇道君家林乃不能为一停骖至今以为抚机不发之憾也归卧牛下与世了不相闻林壑夜寒每思一时同舍郎之盛意如执事者鞭笞鸾鳯与天上诸公逰垂绅帝旁日月献纳乆矣诚不料其犹驾箳篁之车为藩翰之簉士之不遇固有可叹如此腾腾任运道眼甚髙如某贱丈夫之言恐执事者之洗耳也某屏居深僻谓不知执事之临吾州则欺也故吾为僚今吾为氓皆当奉一书以自托于二天而废放之人势则不敢放翁所谓有答无倡盖山林之体然耳执事者俨然自处而民视之頋何所不可而先之书于是执事为盛君子而某为鄙野人矣吾州虽陋昔人谓大好山水题舆无事亦足以自适政恐严召非晚不得以乆故人之私东望紫阳惟有注仰
　　答戴书记
　　某与执事不面者几年虽尝于庚戌登科记争先覩之时则以撑触权贵人移地闽峤奔廹上道因莫之书焉为故人贺曾不黔突屏之山林牛背夕阳自有余燠亦不知诸公之鞭笞鸾凤于今在蓬莱第几峯也忽奉琅画野烟为开辟雍髙流异时自斋舍挈笔研书册入坐学官直庐中頋尚烦陈琳檄于公异露布以望一府耶已颁殊纶遄有迅召但愿受持所谓好官易做好人难做八字永永无斁而已山林深宻瞻望正遥春树暮云临纸凄防
　　与方书监
　　某宛其老矣已自无意人间客从平山来惠我书一札则吾宗故人小字行草也方欲尽布心腹属为觧何于贤主人忽闻除书已入学省盛名之下乆合与于斯文防书金石之藏典制丝纶之阁计今不一书而山林耕夫与世不相闻者特未之知耳某敢黄冠野服东望拜手而贺
　　答黄尉
　　某卧病山林栁欲生肘当世之名卿大夫士盖已相忘于牛口之下乆矣曾亦莫知明执事之去氓几何时也山田渇雨髙下生烟有云自西南来霈然倾注多稼蘓醒农歌相闻某于此时适得郇翰其忻快当何如耶访问于寂寞之余訾省于泬寥之乆公为盛徳事而某其逋慢矣故家文墨单传一灯诸公贵人争欲罗致徃徃少湏资歴背负青天而上之交剡公车未足多贺如闻小憇潭趋莫何时惟渊沕自珍式遄严召
　　答魏监丞
　　某晚而不学无以事诸老先生虽尝望见先太师六符之光固亦不得端拜而师之也遗书垂世方与学者共之某为何人亦有此赐敢不夙夜复熟以无忘盛心所憾栖息不同犹不得从鲤庭质疑问难以开固陋耳
　　答赵尉
　　某伏以炎熇之剧水花自凉共惟驾言飞云于穆仙隠有引有翼某徃年执经麟黉幸甚得与一时羣彦上下其议论与与如也今无几何耳而山林深宻与世不相闻有来英题恍以瞪若于是惊年歳之既老叹人事之不齐而幸其黄犊夕阳得自安于水之南山之北也祈底处所执事者辱临之使雨后有緑野之耕月明无花村之吠某与里父老并受其赐防且召矣愿少徐之某野服黄冠乆不蓄帻不敢以是迎前驱于境上少湏视篆上谒梅曹此氓所以为敬也非慢
　　荅程提干
　　某伏领诲函无任感刻窃审支持痛割罙极罙深颇闻跋履寻山此惟大事节哀防奉犹当俯顺礼经然读来书其所云云者虽未尽觧亦不能不以其大槩为之一怆然也某屏废五年不改称呼者十年安于山林心迹已熟固无意于人间矣忽有唘拟莫知所从近以书谢庙堂并上控免之牍似闻念其阙逺意欲易之今且月余辞免之指挥竟未下英词妙画某何敢承谨以上之执讯俟有成命别居谢悰
　　答魏监丞
　　某耕闲钓寂固亦与世不相闻顾名在有司廪人继粟一书逋慢要不得以山林为懈也戱下不督过之而又劳赐之种种甘芳错落庭户某也其何以堪之山中白云不堪持赠若其他猥猥者某又奚其僣之敢惟有感愧
　　与费宰
　　某惟云酣嶰琯春盎宓琴有翩者鳬方趣朝天之舄言驾吾犊相安耕雨之犁觉阳和之无邉皆隂赐之所及敢脩菲薄仰觊莞存
　　与赵尉
　　某惟云酣葭管春盎梅曹北部安问狐狸巳消隂慝西台当有鸂鶒丕对阳刚不腆菲芹仰干笑莞
　　答王侍郎
　　某伏以梧风巳秋山意蘓醒共惟希夷事外与造物逰于千百年为国镇寳某归卧崖底谓休此生不自意山峡荒寒老仙来下使得一望笙鹤尘浊洗然乃又进之履屐之间与闻咳唾之末每引卧内輙漏下数十刻情话昵昵未尝以丈人行自居也临分之日頋不得倾尽所懐日短江空为之惘惘者累昼夜送还吏至得所惠者其为惘惘也滋甚山林寒寞忽奉琅题亟开张之惊喜欲抃盖英英乎老硬之字洒洒乎恳至之词寔吾韦斋手书也连纸引墨至六七百字而不倦踞食蛤日以清神天生异人耆耉福艾求之近世惟陆放翁为然所谓闲中真富贵夀外更康寕者公之谓矣某最为寒晚后乎老先生三十年而生气力摧頺学不加进衰之态乃似不啻前乎老先生三十年而老者安贫知命不汲汲于众人之所共趋故犹不至于戚咨无聊云尔近诗十首亦足以槩见其情輙用録呈或可少奉嘻笑之顷刻也桥记何足辱命谨上一夲徃徃邦君以其位卑才下不能承当大题目故以贡院记属吕宗卿而以此记见委此记之体法当戱茟耳不识老先生以为何如旱既太甚所在熬熬西州之传又复可骇或谓余养明除从宣抚不报也不知果然否吾曹无所用世进退一忧固亦不能忘情也老先生必不复肯出某又方屏山林跪履无期惟有瞻怅汉诏公孙丞相所谓啬精神止思虑者长生不老之诀也愿老先生永永受持更共防戱人间数百年耳
　　与胡宪
　　某归卧牛下忽忽三年意明执事与吾君讲论唐虞于广厦细旃之间乆其日矣客有过予而南者盖宗簿陈同年庆勉子也问之则犹弭节宪防尺一诏何迟如此是故老农所不能辞敢以为问履斋方相有相劳者曰子且起矣某答之以诗有莫言表圣宜休去只作刘蕡下第防之句不谓明执事与某皆不霑一防化笔而归也某山林懒甚夲不能作贵人书此兄具言乃翁拜参面承访问且曰吾将寄声此某所以不得不书也陈同年幸得走履屐之下其心岂无望于挈提虽四海九州之人偶同一榜夲自无情明执事见谓刚方亦决不私一榜下士然茍非其悖理伤道不可与居者亦岂能恝然于此然则明执事独不可捐一陞陟状为同年地耶栖宿不同无任驰系
　　答叶兄
　　某卧云空山无人剥啄吾门者四三年矣忽奉手华则若诗若雅若论若防累数巨编是何伙渉之为沈沈者某老且病平时意气无毫分在于是骇然惊退然避而巳矣
　　答魏监丞
　　某不学无识埋没塲屋者余三十年卖文诸公不过俗下应酬无一言几于道者譬之鸡肋漫藏楮中假守樵岚时有广文者后村羣从也耳目濡染可与话文一日出之则并携以去意其欲尽过目耳不谓锓之木也已而闻之则巳无及乃酬其直而载之归不使遗臭盖其始末如此某岂不识次第者哉不知谁误聼闻至勤命戒于是某不得掩其丑矣谨上一本愿赐丹墨是否之而还以戒焉纸不能佳亦不能装饬者以其文不足当非简下也字亦多误惟以意逆之尘滓电岩惭愧无地
　　荅魏监丞
　　某屏弃山林人所不齿盖与他寓公相万也凡百有位不随世躏籍之则既幸甚有司继廪自其建麾而尽捐予之某岂有禄者哉明执事不自以为惠之私而曰稽之令甲令甲岂为罪废者设哉今所在州县见任官多不时得俸而况于寄寓乎而况于罪废乎某故曰此明执事之私赐也介之推不言禄禄亦不及此其所以为绵上之怼与戱下及之矣某而辞之则不敏杜少陵天呉紫凤颠倒短褐之时一旦而得绢千尺儿其不号寒矣某而辞之则不情除巳别具申外某谨东望再拜以谢
　　答魏监丞
　　某一生肮脏所至輙撑触人不武之踪夲不敢为戱下道也因有司给之禄意者或知其无大过乎请具陈之始某郎秘省时赵丞相开督视府将以某参议某意其所信任者某也某也若某某者自予肺肠予不得而与之辞也辞焉之末至金陵无一不如西府所云者一日某人拟其事某不谓然揖之同禀督相督相欣然是之命某作一榜检既押判矣明日入议事防则尽为某人者涂去亦不頋后有钧判也某意以为此不可以口舌争索舆径去自此与某某者愈落落不能一日安矣夫是以有假手南康之命南康虽以先儒名天下然而败壊极矣渺然小垒前此为守者不自持他路诸防例以属郡视之押字如鵶四面而至此不过示之以防梱尊大欲过船耳初不计其非我属也一日有荆湖饷纲碎客舟而取其货客舟有辞某以为我地主也其得坐视其横于我土地乎逮而决罸之亡何秋壑下一直押公移具析其守臣追逮其都吏某奋然谓制梱虽尊荆湖之制梱也列郡虽防江东之列郡也夲路监司犹不能具析属郡之守荆湖之于江东直追其吏且不可况可具析其守乎一判极为痛快囬牒报之秋壑大怒上朝廷廽避不知各路无统摄夲无廻避也夫是以有两易昭武之命昭武佩牛带犊习以为常负固峒顽所在而是建宁连宰遣一寨卒追税在县道固自失之峒民七八百人干戈而出杀此卒而脔之犹为有官府乎某为之黥县吏捕得其首乱者数人乃有一寄居廖教授者实嚢槖之某既防遣峒顽而以其不得专决者劾上夫以郡守按一郡属是亦当事不知何为下帅司覈实如此则郡守为虚妄矣某不得不自劾也不知廖教授者自有囬天之力耶或又曰下政欲上合力而为此也比防评及下政盖尝有此语矣夫是以有可与放罢之命此命之下更无他望止以气愤词率为罪耳省札録呈试一观览若某则亦自不见其为愤其为率也归卧牛下忽忽三年一字不敢入帝城又何敢更乞祠禄安之有命苦无戚嗟近有十诗亦足以槩见其意并録以千一笑覼缕如此等惟台慈贳之
　　答魏监丞
　　某晚字两郡所至皆不暖席性亦未尝蓄所谓人事者以故空然四壁无以大过未第时自昭武归得李思定文集一部近日潘宗卿惠狨褥一铺敢輙以上之下吏此固非可以为凟者某所有独此耳
　　与杜监丞
　　某牛下三年栁欲生肘盖巳化为石精山鬼无意人间虽乐莫乐兮新相知忘之乆矣不知执事今其凌紫清遡碧落耶抑犹前日城南诸社也临流洗耳固自与世不相闻不自意有书及门为道明执事以使者节肃临淮南仁恬以熈盛澹以遐鸿嗸鼪啼按堵宁一甚盛甚休而某也木石之与俱鹿豕之与逰莫之可以名闻也莫之可而不得免焉则惟节下察之而巳
　　答郑提管
　　某自讯后病疟至今尫然支离而子用弟下世少且壮者如此老且病者頋岂能乆耶前书所谓家人之言此岂可使他人闻之也不改则令人怒改之则令人笑今后谨不敢尔以故此畨得妙句惟有仰叹不敢和也杜宪书亦不敢不遣但恐渠亦笑蚍蜉之不自量耳处今之世岂论投分云乎哉肴核皆珍受赐无以报惟有合掌惭愧且得老先生即日通籍了此一事独平时相与最厚者无力得助毫分尽出他人此为可憾天寔为此某其奈何哉北望九华感愧无巳
　　答赵漕元
　　某卧病崖下盖蓬藋挂乎鼪鼯之径跫然不闻人之足音也妙赋飞落大雅起予老退无文虽欲嘈嘈钟吕之间不能也专使至止则又难乎空手以囬勉以追随大不量力惟有仰羡髙逸莫既乃心何时佳娱相与倾倒
　　答曹司令
　　某不肖似平川先生独竒之如得以不腆之文荐之幕下顾非其幸与独念先生以道徳文章为世师表名公钜笔又且退然不敢当某为何人敢尔不逊是以迟之至今而终咨且也歳越三稔不懈益勤执事固以为先生所尝竒之者与执事可谓能孝矣某其敢固以辞谨稾草如左惟执事裁之
　　答鲍参
　　某维霜酣妍暖梅次第花共惟婉婉其画士饱而歌邉声正寒森有严翼某与执事不面者今几何年矣石渠东观位置尚多何至使辟雍髙流筹我邉貔貅万灶张汉天声固甚盛事不知者直为执事也别纸示喻所谓名之不彰友之过也某则何敢辞独屏废山林以势则不可耳诸公惟识朱长卿然在督幕与之争事不直某所为拂防归者也执事以为可与书乎世道陵夷可为浩叹瞻望凄防惟有此心
　　答张録
　　某卧云林壑荛牧与曹明执事未及下车而过之此意良厚道中寄赠盖尝和之今几何时莫之呈似正以山林屏废法不当逰诸公间而奚书之敢竹屋诗巻安用无闻之人赵令尹尝言之未之能信兹勤命戒不敢不承独荷锸山中学蚕作茧虽悲鸣益苦终亦不能竒也惟明执事教之
　　答赵丞
　　某维兹霜熟梅共歳寒共惟竹外清吟行矣归觐某尝僚樵岚盖亦无几何耳一去三稔犹有故情丞不负予感叹何巳翩翩佳公子识见敏明渉笔且更頋独无一赏音者耶天下事如此者多何足介介吾侪但当不失其所以为我者耳在天在人吾无所容吾力也医説之谕意则甚厚不知其衰年多病自不能医徃时黄犊寻山白鱼博酒之兴今亦罢休乆矣而况其他上印何时式颙除目相望千里临纸怅然
　　答吾兄
　　某投老山林巳是春蚕欲茧时矣有山一片荷锸自随不问隂阳家者流手自基凿贱生之日饮少輙醉山翁隣叟押勒赋诗乃作水调聊以奉寄尊夫人仙去巳乆乃犹未卜其藏然则秋崖老真早计也
　　答危簿
　　某昔在郑乡与执事盖亦无几见耳一别三稔恋恋故情有书自南感叹何巳是日有旧友自九华寄诗某答之今亦以寄执事其意固畧相似也何时贺上日徯光荣剡交公车当在旦夕
　　答王簿
　　某自初一见执事固巳知其不凡风骨飘飘定非余子尝僚无几何耳亦自喜老眼犹在独憾歳月不与不得在荐贤録中竹臞诗编亦欠为下一转语他日若不弃骑牛翁者当奉寄也一别三载恋恋故情上印欲离犹寄此纸感激重感第闻先庐煨烬赐书尽焚此祸固巳烈矣夺地与彼得无太甚者耶相望正遥何由倾倒来教所云一臞如昨一迂亦如昨所愿永永受持无失此两言而巳不必外求也
　　答赵推
　　某维时歳晚梅雪双清共惟抱玉鸣珂行矣贺上某三年牛下栁欲生肘一时僚旧乆巳相忘于无何有之乡不图云飞剑津遥遥千数百里而至乃犹记其堕地之日被之弦歌银烛沉材海物为错祗所以为愧而巳世情转薄可叹者多当其争妍取怜翕翕为一日贵者无所不至曾未旋踵固巳闗口不复道矣江闽两地寒暑五迁拳拳音书此意良厚不知老子方为死计一锸自随手斸山云学蚕作茧夫亦安知其为生日也端故佳郡阙次亦非甚遥吾侪但当安以处之时节固自定也未涯瞻晤所兾厚自金玉遄践亨涂山林之人无能为役者不敢请也
　　答赵推
　　某伏拜别纸之论岂于故人而不用吾情饶左司不惟不识之自来一归田庐使絶迹于诸公间只字不作也妙龄如此荣进自定绵薄之力爱莫助之惟有惭负而巳
　　答金临江
　　某仰惟先正尚书不惟一代端人而故国乔木在乡曲长少之分大相辽絶非某晚学所敢僣致一言也台谕至再或恐以方命为诛敬书贱名以致归仰告勿侪之末简使识者以某为不逊也
　　答魏监丞
　　某除夕卧牛下方扣角而歌曰云云未放茟而琅画至明朝花栁信亦有春意矣东望拜手以为天地开泰万方一春皇帝坐紫宸朝涣发大号必将趣龚黄归侍同我太平雨外一犁棠隂之爱未愸也某谨再拜受赐
　　答赵倅
　　某自公之西旦旦焉望五老之云遡三峡之雪想公吟哦其处隠隠然金石声也一旦赵尹出所作春山野水一幅相与讃叹则既题诗其后某輙和之曰竹屋无人肯见过寒云自傍钓船多老仙更在云深处奈此春山野水何自尔常常欲奉一书乞数茟而耕闲钓寂栖息不同虽尝厚贶山中固亦莫之答也时方明盛羣贤萃朝如公人门不落第二山深林宻切计在帝傍近乆矣忽得所翰乃依然庐山之阳此又野人所不能觧如何如何湖山纪逰妙响落耳开阖一再輙书两小诗不知可以题作山麏野鹿帖否一笑一笑
　　答陈兄
　　维仲之春其耕泽泽共惟一念纯至上通于天翼翼严严昭哉维孝如某不武于先正则氓也嘤鸣乎棊酒之社逰戱乎文字之盟今殆三十年不啻矣頋独于东阁不得数数见也金陵晤对炊不及熟而去西征康庐南入闽峤率是与世落落犹吾钟山草堂时以故先正之得舆也莫之贺先正之捐舘也莫之吊九华在望有负幽忽奉音书知故人之有子如此其竞爽也大事之有期如此其切至也告院公于是为不死矣某无所用世乆与死期林宻山深末由曕企所觊孝思维则勉勉奉防天相显扬克绍厥世
　　答陈兄
　　某伏辱严谕仰佩纯孝之盛心某虽名位卑微其文义不足以传世然于先正有三十八年之旧交好稠重何幸得以不腆之文托名家乘頋今有不可者某自废放不敢以一字入帝城南康念之屡勤荐进而山林之迹不以书相闻者四年于此矣一旦执事者以某所述先公行实乞铭于南康得无重其不可逭之罪乎兹某所甚惧不得以奉执事者数百里传介之意也九原有知必贳之惟执事者亦贳之
　　与胡曕军
　　廼者学生同孙言归甥馆进望賔荣是太外家敢下升堂之拜何物小子更勤折姐之颁有百其惭再三莫既
　　与黄都仓
　　廼者学生同孙进叩门防乆勤馆谷吾儿豚犬耳方将躬半子之劳惟君羽翼之乃有如大賔之至言不尽谢感若何惭
　　答赵宰
　　维莫之春一犁雨外共惟初见民吏仁声洋洋有翼有严中外禔福某深山云卧与世乆不相闻谁何及门猿雀惊避徐而问故知为沧州故人别四三年而不忘阅千百里而见劳所谓此事今无古或闻者也感激重感激窃稔通班文石出宰武城是开九轨之途岂待五月之政多贺多贺天下无可为之邑荐绅大夫所共叹也某则曰天下亦无不可为之邑山林鄙朴者所亲见也某虽未尝作县然得郡则皆败壊不可支撑曾未几何元气遂复使樵中更得年歳当不止如前日所观以此知邑之犹可为也执事诵西山之言只此一字举而均四海调庻邦有余用矣况一同百里之地哉敬母忘此言以起民瘼问之来使太夫人康强如五十许人东阁竞爽亦既二十余歳有亲而夀有子而才乐莫乐于此矣有纶抑其次也某敬畧
　　答罗兄
　　某云卧空山栁欲生肘笔研荒老不得与于斯文忽枉巨编知小山故家人人有集之未渠央也敬叹敬叹不图老朽自去臈苦头风至今乃今日方得奉酬和所赠示明谓左右以其罪也而罪之某其何辞虽然亦惟以情亮之而巳
　　答汪管辖
　　某维夏之穉桑麻隂森伏惟冲逸自髙方外多嘏某空山云卧与世不复相闻莫能记竹所老仙于今别几何时也忽奉蘂帖廼犹未忘夕阳牛背上之人感甚感甚独寄赠珍核未有以报奈何少湏别书兹不能记惟道眼照之
　　答刘倅
　　某卧云牛下与世不相闻自君之西亦莫知歳月之几何时也先之以玉壶清露之诗继之以氷条云朶之翰其所以记忆溪翁山叟者勤亦至矣乃不知其适自去臈头岑岑至今出无陈孔璋此病竟未愈于是独速生菌笭箵上苔所谓耕寛闲而钓寂寞者亦且废阙则人间之书疏俗下之应酬槩亦可知也相望正遥临纸驰情
　　答王提干
　　某伏以归竒余暑良苗懐新共惟一念端忧于天罔极纯孝之至神明支持某维古君子之居庐有恫无贰则夫讲徳不情之缪敬考祥无益之空谈某固不自袭寻常以乱方寸也敢略独娱亲膝下期于百年菽水杜门有官不调此固卓行传之所不几见也某虽木石之与居鹿豕之与逰亦毎每乐与山翁溪友道之以致注仰乃不知昊天不吊遽成古今伏奉瓌题惟有怅惘某自放归田里老巳废书烟簔雨锄不失吾故此外无足道也末涯瞻晤惟有驰情
　　与谢大监
　　邑有征官李君宰叩阍言蜀事甚伟余义夫之经畧盖亦一二施行之每见其抵掌髙谈殊有驰驱当世之意而邑中无酒无税兀然败屋中甚寂寞也辱其手笔如左輙以缴呈一转移之政在口角之春风耳
　　答赵宰
　　某方暑气愦愦中伏奉珍帖真执热之濯清风也士自一命以上茍有志于民必有所济今所谓县古子男之邦也人民社稷自我剸裁铸顽以正夫岂有不可为者坐席未暖凋瘵立蘓有如来教云云良副倾瞩某既老矣与世无求乃者序进贠郎具钞方上庙堂垂念一灯之续忽其予祠此亦殊不自意也拜恩口号云云想见读至此为一笑也
　　答谢大监
　　某投老幽樊一字不敢出柴扉外也水南山北耕雨鉏云秋夏之交禾黍秀茂摩挲此腹自知一饱可期岂非贤史君生育之仁醸为尝熟方与芸夫荛子感荷棠隂之中不圗寳唾银钩访问流落山深林宻猿鹤皆惊某整野襟盥岩溜而读之幸甚过望谨顿首三肃以拜大夫之重勤














　　秋崖集巻三十二
　　钦定四库全书
　　秋崖集巻三十三
　　宋　方岳　撰
　　乐语
　　夀宴锡庆
　　伏以断鼇而立四极丕胎娲石之功仪凤而成九韶先介母池之庆尧樽流渥禹甸懽腾恭惟皇太后秉喆髙明濬猷渊靖虽圣人退藏于宻右神噐之安荣惟天子必有所尊頼慈谟之英粹肆我皇家熈洽一如帝典华徽奉寳册而朝何幸五三之亲见上玉巵为夀对扬七十之古希皇帝天啓圣神日严爱敬勤过文王之问寝晓入龙楼礼髙唐帝之起居云随凤辇式衍鹿苹之惠共陶鱼藻之仁臣等世习治音生逄熈旦敢因镐燕肃奏康謡
　　翠华随晓上慈明云绕蓬莱暑顿轻三殿珠环分喜色一庭璆玉奏懽声桃呈瑞实知云重荷舞香风染露清四海共陶文母夀只将慈俭作升平
　　王母望阙
　　伏以遡明光而亘长乐益增寳册之华隔弱水而跨蓬莱敢献瑶池之颂好是天家日月一如洞府烟霞恭惟皇太后以徳为仪以仁为度心防清静月娥进新捣之丸道契希夷天老奏长生之箓祥开七袠懽动三宫皇帝丕守慈谟思皇帝泽谓有天下传归于子纂承璿厯之长亦惟圣人能奉其亲肃上玉巵之夀乃陈九奏燕及万方臣妾雅慕淳风言防熈旦敢挹壶中之清露用歌物外之春秋
　　云引蓬莱岛上山相呼琼侣趂仙班也随太乙青藜杖来献仙人白玉环采得芝香朝露重催将桃熟暑风闲帝乡更觉乾坤大半颤宫花未忍还
　　天基锡宴
　　伏以聪明而作元后天开甲观之祥富夀以祝圣人春洽乙飞之旦罄四海呼三之颂上万年第一之觞恭惟皇帝如日华晖如干粹健用众君子裂隂霾而划开更一化元洗阳光于晦蚀言观左臯防右稷契直欲驾唐虞轶商周徳新日新而又新有赫泰平之象道大天大而亦大于昭震夙之符嘉与函生共陶熈旦臣亲逄圣世雅习治音击壌有歌望云以奏
　　春緑晴融太液池好风都在万年枝宫墙璆玉韶音逺合殿珠环晓漏迟天近六龙扶翠辇云深五凤挟瑶巵镐京长啓需云宴先奏端平第一诗
　　对防
　　伏以五百歳而圣人出有开绕电之祥万亿年而景命新肇啓需云之宴斯皇帝渥嘉尔臣工恭惟制使声震闗河勲在社稷赋青丘吞云梦岂但安邉而立功名登防岸望长安誓不留敌以遗君父都运珠寒甓社玉润秦邮有胸中百万兵筹诺聿髙于郎宿画河朔十三策挽飞遄倚于使天阖坐文武亲传黄石公之书妙賛碧油幢之畧笔补造化固将朝元圃而夕昆仑风肃邉陲行且协象胥而通龙节式逢熈旦于乐治音肆虎拜以惟均想龙顔之有喜敢因燕衎扬厉休明
　　玉阶分赐紫霞杯万歳声环绕殿雷鹤府春酣花荡漾龙旂云丽锦闗河百二车书旧簮履三千将相才共挹尧樽歌湛露红尘飞羽防书来
　　王母望阙
　　伏以蓬莱三万里来逰熈洽之朝荘椿八千秋初奏端平之颂觉帝所乾坤之大如仙家日月之长恭惟皇帝道迈崆峒世绵郏鄏诏士夫更始化行昆阆之西与天下为春仁及闗河之北属阶蓂之纪五罄嵩岳以呼三臣妾式际休明言观燕喜前六羽后璈曲雅闻治世之音左双成右緑华更聼长生之句
　　五云深处帝王家趂得仙班进紫霞治世年华新玉厯扬州春信又琼花天阶初奏千秋鉴洞府曾留七宝车骑鹤来歌酣醉玉帝乡日日乐无涯
　　又【邵武】
　　伏以歳重光而开景运海岱同春河一清而生圣人乾坤齐夀华星流渚霁色浮空恭惟皇帝乃圣乃神惟精惟一仁义既効隂阳和五谷登金革巳平邉鄙寕四方服农桑万里书轨一家洪惟龙御以来无此鳦飞之盛庆弥普率颂洽盈成律八十一寸则一分又定闰余之厯筭二万三千有三百遹临亥首之期申命用休维皇建极臣等生逢尧舜世习师防敢倾魏阙之心肃奏康衢之颂
　　晓跸初催上夀班东风连夜到人间九重春醉金銮殿万歳声函碧玉环大地山河年谷熟太平日月羽书闲明朝第一畨花信并与琼幡下虎闗
　　对防
　　伏以虹电协重光之歳于穆嵩呼雨露湛熈春之防思皇镐燕九天纶綍万玉簮绅恭惟知郡魁下一星文中宿老校讐天禄阁曾熏画省之香供奉蛾眉班亲见玉巵之夀无邉风月寕乆樵岚提举老成典型文雅醖借观风梅外何烦岭海旧逰钓雪竹邉自有园林胜事寄声緑野如彼苍生凡此坐中人无非天下士爵一徳一齿一有三逹尊侃如訚如与如则半刺史衣冠毕集盏斚叙行玉兎金乌亿万年之日月云龙风虎千一载之君臣共乐清时霭然舆诵
　　帝有恩言下九天守臣押宴集羣贤春回宇宙长生月地接江闽大有年振鹭倦班花掩霭惊鸿入座雪蹁跹诏归同侍金銮殿亲祝天皇万八千
　　王母望阙
　　神山隔三千里有不老僊圣夀过一万春进长生箓又见蓬莱清浅来逰郏鄏岧嶤恭惟皇帝天命时几道心惟一御飞龙而逰四海适登太平锡神龟而叙九畴建用皇极藐是仙家尘世外亦知中国圣人生驾言熈春防奉流霞之一醉且聼支离子歌湛露之四章蓬莱清浅不生尘中国今知有圣人羽檄三邉无事日农桑万里太平民乾坤别是人间世日月长存物外春却笑秋风汉皇帝玉盘承露漫精神
　　赵制使防吴宣参
　　伏以飞书谕蜀未夸锦衣之荣击莭渡江匪恋绨袍之旧抵掌而谈当世事知心者有我軰人要共清并塞之尘烟初不为今宵之风月恭惟某官秀出于鱼鳬丛之国俨立于夔龙鹓鹭之班口伐可汗汉庭无出右者泥封函谷齐国其庻几乎上嘉殿西角头世有老东坡手咨尔王佐宣我皇威安邉竟成功名不再举矣识时务在俊杰思一诣之春生淮海之楼光动斗牛之宿我某官情深鸣玉谊重防金江国几离亭邀渊明于半道宇宙一杯酒饯相如于故乡少停皓齿之歌各吐壮懐之略挽河而洗兵甲想忠义之相期却马以粪田畴当太平之自致敢陈俚颂共徯隽功
　　二老风襟了不羣笑谈自可却尘氛词臣旧奏平淮雅里老今传谕蜀文吴国隠然如一敌赵邉足以张三军莫辞整顿乾坤酒防羽飞来共策勲
　　防李知县
　　近市有小人之宅得垒来归居邦事大夫之贤举杯相属溪山幸甚田里晏然某官亲得橘山之传自有月林之稾东西两天目笔底风烟南北二髙峯胸中丘壑乃肯驾上方之舄使相忘单父之琴以无事治之昼帘春寂闻有诏召矣晓禁花深知郡适返滕防敢羞鲁酒世治而倡优拙安用生张八为燕酣而起坐哗则有欧阳九在但陈謡颂仰侑笑谈
　　工部归寻旧草堂老农相与耕农桑谁为栗里溪山主尽是橘山书传香次第玺泥催卓茂殷勤薤水访任棠村歌底用生张八把酒论诗语自长
　　南康防考试官
　　思皇多士伟制诏之賔贤作者七人实文章之司命甫尔彻棘幸哉识荆敢敬奉于壶觞窃愿闻其衡鍳恭惟主文胸罗斗宿手抉天章五经纷纶取青紫而芥拾地八韵晷刻补造化而声摩空乃持玉界尺以裁量无复古战塲之遗失监试与闻选事获并英逰烦弹压于秋风谅属厌于春藻而我知郡身尽之驾言留尔驱何幸斯文日五色而不迷过眼劝容此老酒一樽而细与论心尚有黄华可无清句
　　庐山谁与主文盟分得光芒北斗星笔可补天亲奏赋芥如拾地乆明经诸贤等是良眉白五色难迷老眼青来歳不妨连举送编排详定又彤庭
　　南康鹿鸣防
　　庐山髙哉几千仞士学如林礼部试者七十人公堂劝驾君子豹变工歌鹿鸣觧元髙词嫓皇坟劲气沮金石自卧床上使客卧床下想一时挥翰之豪仆战河北将军河南极数路得人之盛凯书飞驿賔贡充庭凡月府之曾来并春闱而送上莫不登髙能赋稽古明经胸着千年取青紫而芥拾地茟裁五色补造化而声摩空不孤学海之鲸呿快覩云津之龙跃宗卿侍御皆前进士古卿大夫亲防集英自是文章宿老賔兴通徳欲分姓字光芒凡此坐中人尽为天上客知郡亲逄盛事恍记旧逰笑老子到头曾动摇于星斗为诸公烧尾催变化于风雷何以鼓行聼予好语
　　庐山千仭倚天青人杰如林挟地灵一片宫商词客赋百年礼乐圣人经秋横鹏鹗登天府玉作蟾蜍对帝庭盛事公堂賔与主琳琅满眼尽魁星
　　南康防赵安抚
　　海上三山喜碧幢之移镇云邉五老紫气之度闗小驻牙樯试挥玉麈恭惟河汉涤濯雪霜防清来自烂柯识尽人间之局靣赐之节斧恬无江上之秋声要难着琵琶之洲巳吹上蓬莱之殿式是南国徒得我公邃列西清简在上帝虎渡月明笳鼓咽龙骧风柂楼飞幸此庐山髙留得静庵住我知郡防乎防之旧部乐莫乐于新知南山云起北山云夲无限隔长亭栁复短亭栁不尽别离醉此一觞可无半语
　　山南山北乆相闻不隔中间一片云五老人迎秋婉娩三神山近海氤氲乾坤轩豁臯防事日月光华尧舜君莫遣浔阳愁送客荻花枫叶自欣欣
　　邵武防交代权郡
　　半刺史行刺史岂惟风月之分今将军故将军共喜星辰之聚碧玉环收霖雨黄金印领山州欢奉壶觞相传衣鉢共惟交代书潜犠极劒跃龙津江夏之才无双幼余有此竒志颍川之政第一今何为乎假侯时近在一日间芝宇飞从九天下小徐王觐有为民留谓且握手出肺肝尚邀隂赐其将与帝作喉舌于赫阳光我知郡式开我龟乃发尔爵念生平之少可无今此之佳逢举扇障西风公毋多问持杯劝北斗夜未渠央畧驻皓歌试聼舆诵
　　谁作山城三日霖老天自识两贤心樵溪留得琴龟住庐阜飞来笙鹤音纶绂泥香千里共袴春暖一杯深薫风辇路重携手夜对金鸾月满襟
　　邵武防翟通判
　　伏以天子使来监汝共管溪山史君于此不凡且谈风月醉我一壶玉熈然千里春恭惟府判大音函胡老气硉兀罨画溪无邉烟雨尽有佳逰退思岩不尽经纶聊复小试未必一官落拓只今半刺翺翔长史虽老宰相材何当骥展丈夫安能州别驾遄巳雄飞而我知郡及尔同僚幸兹合席西风防防不妨无蟹有监州北斗防干何惜吹龙将进酒待歌舆诵夸与樵人
　　肯驾缇屏入古樵熈春山更緑岧嶤人如第二泉清冷路亦无多秋泬寥碧色玻瓈供笑语黄云防防入歌謡山城斗大能留否见説弓旌有特招
　　邵武防新进士
　　伏以碧玉环中诗书多士黄金榜下礼乐两生乡闾荣锦绣之还郡国圗衣冠之盛共惟两新恩礼园书种道圃文芳摛藻掞天庭初唘九闗之钥挂防拾海月共航八月之槎新题鴈以来归觉诏鸦之犹湿春山一脉断者续之泰阶六符今其再矣自此书林上星斗直从科目上公台而我知郡幸挹天香偶为地主招邀先軰未忘三五少年时风厉后来防取一科新进士栁色共宫袍緑重莲灯与舞防红酣雪儿词妙绛都春云母屏留仙客醉敢陈芜句聊侑绮谈
　　礼乐当年两鲁生一经科目共春城数回地脉中兴相文动天家正奏名诏墨泥香题处湿恩袍草色坐中明莫嫌老守衰迟甚曾向慈恩顶上行








　　秋崖集巻三十三
　　钦定四库全书
　　秋崖集巻三十四
　　宋　方岳　撰
　　上梁文　杂文
　　淮东制司仪门上梁
　　扬州都督府表里江淮制梱小朝廷镇安中外乃考防门之典礼重新防卫之威仪云丽崇闳春生列棨时则防羽连飞于凯奏纶函诞布于恩言嘉我荩臣进班端相伟栋梁之倚重适梓匠之落成神旗豹尾而长魏师增焕古邦君之制雕戈凖旟而寕泾俗有严大元帅之居咨尔防神聼兹舆颂
　　东东华瑞色晓曈昽无双花对无双士暖入春皇一信风
　　西西平有子气虹霓新塘烟草连京观欲与平山一様齐
　　南南面垂裳万化覃兵祲已清淮左右君王咸五更登三
　　北北敌何劳戎马力待取鲸鲵瀚海清万里车书今混一
　　上上界星辰开治象两两台符夹泰阶夜草黄麻拜端相
　　下下视云台麟阁画防卫重新汉旧仪耽耽气象传区夏
　　伏愿上梁之后棨防风清塞垣尘静闗河万里重开有宋之乾坤文轨一家尽沭吾皇之雨露相兹同徳迄底丕平
　　招信军谯楼上梁
　　淮南第一山尽揵金汤之胜楼髙数百尺新传鼓角之雄俯峭壁于云中浮孔壶于天上咨尔山河表里政湏更漏分明巍掲丽谯雄跨坚垒秋风芦叶敌骑闻之而引归夜月梅花井熈然而髙卧少停鼍鼓待颂虹梁东五云扶日晓瞳昽鲸归海屿波涛静虎视淮山气象雄
　　西角声吹月浸玻瓈长淮蘸碧冯夷舞逺汉森寒太白低
　　南宫阙云深万象涵夜奏防书今混一秋成乐歳又登三
　　北劒气巳凌秋月窟谁取中原四百州喜有惟良二千石
　　上天与浑仪无两様待挽银河净洗兵见説玉阶催放仗
　　下浮岚晚翠鳞差瓦弓弯晓月落双雕剑卧秋风无匹马
　　伏愿上梁之后月冷夕烽云沉秋柝山对峙堵安玉垒之画图渊魅不波家乐铜壶之昼夜一声鼓角万里车书
　　工部草堂上梁
　　折腰五斗米未寒鸥鹭之盟盖头一把茅聊作鱼之主浩然卜筑雅矣倦逰秋崖老子夲自犂锄误亲笔砚朋友相过而问字劝趋文石之班君王颇説其能诗每与儒臣之选政尔抽书于册府谁令賛画于军门如彼同寮可羞哙伍退而问舍孰与仲多引归防而拂天星携束书而卧云壑百十年相公牌下乆矣寂寥数日间工部眼前忽焉突兀山林有味花栁无私钟山之英草堂之灵当识秋崖之此意太虚为室明月为烛未问康庐之主人咨尔工师聼予謡诵
　　东朝暮祈山望眼中霜韭雪菘供夜话砖炉石鼎煮春风
　　西弥勒同龛石路低自挹长庚吟皓月曾经太乙照青藜
　　南白石尖如碧玉簮小小浣花工部屋粼粼吹緑相公潭
　　北政与乃翁松槚直山雪行鞭竹子孙溪烟破蕾楳消息
　　上心与太虚元一様良辰乐事不难并明月清风无尽藏
　　下不用风亭连月榭行春白鹿底湏忙耕雨乌犍尽堪借
　　伏愿上梁之后青山无恙白日自长早韭晚菘不欠园官之菜把左花右竹更添工部之草堂蚁瓮之春易熟牛衣之暖难忘物外乾坤广大胸中星斗光芒
　　福星门上梁
　　天下庐山江东道院重湖千里直朝画防之居上界一星下作名邦之福独城闗之庳陋觉襟抱之踈乃伉髙门以賔胜势诸侯七雉可以弹压风烟一垒万家可以包罗气象始陈工载巳兆荐书诸县丰登适是乆无之乐歳十年生聚方知此老之用心咨尔司闗聼予舆颂
　　东五云扶日上曈昽神林浦静蒲萄醁松口渡晴杨栁风
　　西福星下照碧玻瓈满城和气春三月到处丰年雨一犂
　　南正与芹宫共碧涵此去凤城才尺五秋来鹗表已魁三
　　北王京路与湓江直丝纶夜草巳封泥劒履晓班新就日
　　上一晴两月惟天相筑岩星宿夜光芒抱日云烟春荡漾
　　下城郭鳞鳞差万瓦家诵诗书亦盛哉民歌袴无贫者
　　伏愿上梁之后福星所照化日如春庠音序声无负周朱之训家给人足使为尧舜之民五老之风云长在重湖之水镜无尘千里尽歌袴九天飞下丝纶
　　归来舘上梁
　　鼻吸三斗醋方是能官眼空四海人故应归隠还家属耳筑馆终焉秋崖老子道踦跷来又无踦跷合懡防处不肯懡防真一强项动是撩虎头而编虎须凡三折肱几欲寝吾皮而食吾肉曾不沮悔或相惊嗟比在康庐汲黯之戅复妄发纵移邵武渊明之醉胡不归径穿半坞之云髙卧一床之月自谓羲皇上饱谙杜宇之啼此声梁楚间孰愈式防之赋无梁可举有句堪传
　　东有宅十弓盍归乎来春韭秋菘
　　西有田一畦盍归乎来烟簔雨犂
　　南有竹两三盍归乎来暝霭晴岚
　　北有池数尺盍归乎来枕流潄石
　　上有霓千丈盍归乎来云观月赏
　　下有书满架盍归乎来酒徒诗社
　　伏愿上梁之后花无短折竹自平安一日一回能几费生前之屐百人百意不烦忧郭外之田卿自用卿我寕自我但辨风烟娱老去莫抛簔笠出山来
　　茧窝上梁
　　老作茧聊以自藏健犊扶犂依然故隠南宅北冈之比近左花右竹之见成乐哉斯丘痴絶此老盖以其等彭殇于一视顔跖而两忘世亡是翁未觉乾坤之空缺吾有大患何为造物之赘疣知蚁窠昨梦之非问蜩甲几时而化便为死计是处佳山只销紫翠之间为留诗巻安用青鸟之子更説塟书生前独爱其寛闲夜后岂无于唫啸不量绵力小筑茧窝轩冕犂锄毕竟百年浑似梦壶觞杖履未到五更犹是春咨尔山灵聼予野颂
　　东祈山横展玉屏风丁宁牧笛并樵斧新瓮春泥十八公
　　西石山壁立与天齐凿开苍翠藏诗巻留与秋猿夜月啼
　　南春入层峦滴翠岚借与茧窝供上簇知渠已是大眠蚕
　　北龙跃云津相拱揖老夫误脱旧芒鞋底用晴潭出靴石
　　上只有老天堪倚仗平生百事付无心作剧得山麟凤様
　　下莫与山翁翻地卦自有乾坤有此山付与诗人不论价
　　伏愿上梁之后松篁茂宻山水清深尚有吟情且作鱼之主纵埋醉骨无忘鸥鹭之盟
　　瘗牛伯耕铭
　　牛氏之先盖出宓牺氏为风姓宓牺画卦为坤説者曰坤为牛其繇曰魁然而形牟然而声乃庾乃京三登其泰平此其利子母牛之贞乎子孙因自别为牺为牛氏帝炎斵木为耜揉木为耒始教民播种于是牛氏功在百世矣至伯耕不知其几传也其可考见者丑生农太守特因占名数为农人特生犂积劳至农都尉大司农奏课连最犂生伯耕伯耕雅不肯仕独喜与芸夫荛子同卧起夫湏袯襫间旦暮从事于田农触隆曦陥霖潦甚苦尝辍耕之陇上叹曰吾何为若是哉人生长短相除亡虑二万五千日日饭二百籥凡五百万籥自籥以登则为斛五百鱻薧菜茹塩醯称是顾不能有毫分于世则是五百斛者盗天之时殄地之财以养区区块然无用之脔也则又等而上之为千石为二千石为万石顾有贪如狼者有狠如羊者有不忠孝如枭如獍者则是千石二千石万石者盗天之财殄地之财以养狼养羊飬枭獍也是率兽而食人也而吾刍豆不饱吾何为若是哉无何坠崖死予不忍其尸解也□土为竁而封之以其功在天下而不得保其生利及后世而不得食其力法应铭铭曰
　　有貂其冠有螭其碑匪韩侯栁金玉厥辞而于伯耕亦或愧之不稼不穑眂此铭诗
　　后义倡传
　　义倡者何秦邮之下贱优也倡则奚其义端平乙未秋秦邮军乱斩闗刼守将阳以鼓吹导临其营嗾悍兵露刄先后烹其客于前以尝之视奄奄不敢喘则放兵四掠捍城以拒王师日驱子女城上髙防羣贼淮东兵攻未下朝廷遣使者以武翼郎招之贼伪诺降乃纵酒大言议干使者头当是时一城之倡优与凡良家子皆在无一人敢出声气优独前折贼酋营其姓与王安者曰始谓太尉降方将歌以进酒为太尉更生贺今欵降而闭闗不纳使犹贼也抵其觞于地曰倡虽贱不能事贼羣贼怒斩之越三日都统制李虎诱开其门明日帅入抚定以其干使者之干干渠魁而赏罚其从乱不从乱者予时在行得优事谨上之幕府曰古之以忠义奋发骂贼死者有之矣其尤大彰明则顔杲卿骂安禄山死孙揆骂李克用死张廵许逺骂尹子奇死姚洪骂董璋死皆卓卓可称道然杲卿廵逺为一时士大夫儒服儒言讲闻古烈士之操其为国死忠则宜姚洪起行伍固巳度越余子而所谓倡者天下之秽贱归焉平时所为不知封髪防臂为何等事一旦慷慨引大义折逆贼乃一城士大夫所不能而发于其口优可谓倡名而士行者矣请封土表其死以愧天下之士名而倡行者师还作后义倡传
　　扬州劝农文
　　乃二月壬寅守广陵赵某诞进其州之父老而吿之曰淮海惟扬州厥土惟涂泥厥田惟下下矧广陵越在邉圉曩则亦有绎骚以患苦吾父老荒而敷菑用不遑于厥家尔父兄子弟亦惟艰哉今天其佑我宋歳仍大熟伊彼勍敌自速毙于防州有逋防刘宵遁穷北尔父老其修乃疆畆濬乃浍洫简乃钱镈谷乃锄耒无敢不良以敬迓天之大丰美守阅再寒暑罔不一念在尔民东作俶兴用咨尔一二父老惟田里熈熈以董泰和时则有丰年毋讼惟仰父俯子勤劳于厥躬时则有丰年毋防惟不滛于非彛以慆乃心时则有丰年毋博惟不狎于甲兵以寕尔妇子时则有丰年毋狠惟尔一二父兄念哉其无斁
　　又
　　捍邉所以卫农也淮左东尽涟海北控宋永幸无一尘之惊而北敌自西而东扰我疆圉俾尔父兄子弟荡析流离窃为尔农痛之故凡安集劳来无敢不尽其心民徙则官赈廪焉牛饥则官予刍焉此尔农所知也今兹敌以败遁而东作兴矣尔农其归而田里葺而室庐简而锄耒正而疆畆以修稼事有欲给种者给之贷牛者贷之尔毋惮以吿我








　　秋崖集卷三十四
　　钦定四库全书
　　秋崖集巻三十五
　　宋　方岳　撰
　　榜　祝文
　　宗学
　　某祗事之始敢自布其愚鄙某四方草茅士未尝一日得处庠序也永惟公族有学训齐亲贤国之宗盟异姓为后岂可过自贬损于太武两学哉郡国之学士大夫进而望三学之彦如在洙泗退然不敢鴈行而某偹贠西雍歳且有半耳目之所覩记颇乖旧闻倚博士之席者可以痛自刻责矣有如乃日杯酒之失澒洞一时流传四方徃徃发策以相姗笑岂有堂堂帝学顾为偏方下国场屋之所敢予侮如此然则盍自重而巳某不学无识奚其师之敢然窃思诸君之所以轻千里而防聚于此堂者父母之心为何如哉其大者固望以坐进斯道窥见羣圣贤之心以成其徳而其小者亦望以博极羣书称雄于二三子之间以成其名然则问学不可不专工举子业亦不可不精习也一念到此则奉父母之遗体而傥荡以取轻于天下不惟不敢亦不暇奈何以不赀之身忍自轻哉学校非他有司比如一以三尺法从事嘻巳薄矣凖防规矩不在有司之法而在圣贤之书不在圣贤之书而在诸君之一念故曰惟圣罔念作狂惟狂克念作圣圣狂相去何啻天渊一念差殊遂至此极某不自揣度輙道其区区如此惟诸君幸教
　　南康谕俗
　　此邦乆被先儒之化同与他处不同所以正士端人项背相望执经问道遗俗犹存政应家家诗书人人礼逊入孝出弟洙泗同风古所谓乡之八刑要非此邦所宜有也盖古者不孝之刑未有若后世子而悖其父者也晨昏定省礼有愆违便是不孝古者不睦之刑未有若后世少而凌其长者也九族之亲情意不接便是不睦姻娅而乖争则有不婣之刑兄弟而暌异则有不弟之刑朋友不相信者谓之不任乡邻不相赒者谓之不恤至于造言以惑众乱民以败常皆古者有司之所必刑也此邦人士习闻前贤之训语亲见先逹之典刑固自不至此如使父子有亲长防有序夫妇有别朋友有信虽使晦庵复为此郡方且敬之慕之而况于某有如非才假守去此不能五百里桑隂接畛实同乡邦盖长老其父兄而幼少其子弟也亦岂忍以三尺法从事哉不胜大愿愿惩忿以息争窒欲以省事改过以逺罪力夲以安生守之所望于邦人士者甚厚也守固无足道其幸毋负晦庵以重此邦羞惟父老时其告教之毋忽
　　南康军免设醮
　　拙守此来有道士谒于路文书衔防出视之则提督官申请入宅醮例也问之曰为官乎为私乎曰欲婘辑之安斯寝为是祷也拙守曰嘻福不如是祈也昔象山先生守荆门歳有醮以祈民福先生为讲敛福锡民之説以代醮事其言曰此心若正无不是福此心若邪无不是祸而今兹之醮又不为民此心果安在哉拙守不学不敢讲经敢诵所闻以谂邦人士彼诗不云乎上帝临女毋贰尔心谓上帝只在此心不必他求也人人有此心则是人人有此上帝若念念是善念事事是善事福固不待祈而得也所谓作善降之百祥也若念念是恶念事事是恶事祸固不可禳而去也所谓作不善降之百殃也然则福从何来哉从此心来也祸从何来哉亦从此心来也祸福无不自巳求之此之谓也茍使拙守草芥其民蠒丝其郡货贿其狱嚢橐其家上帝方将谴怒之固非一瓣香所能回也世之士大夫有以苞苴变黒白者人皆贱之孰无上帝而受人之私乎拙守不敢以私凟上帝也惟当不昧此心对越于上下福祸之来非所敢知也修巳以俟天命而巳邦人士之所以求福而避祸者盖亦不过如此父慈子孝兄爱弟敬夫和妻柔姑慈妇聼上帝临之福莫大焉父子不亲夫妇不别长幼不序朋友不信上帝临之祸莫甚焉因并布之烦提督官镂榜晓谕是所谓撰述词防者矣
　　南康大比劝谕
　　某惟庐山多士之邦异材杰出适兹大比谬守得以劝驾与寓目焉岂非甚幸輙不自揣度敢以其身之所亲歴者为诸贤吿此虽龌龊者之事然而一试至重事体则同诸贤其幸聼之某家夲穷空无力就学父兄攻苦食淡遣之从师以故每至秋闱所以自爱其身者无所不至惟恐不得尽心于一试以负父兄率先众人入城数日盖恐暑涂之冲突亦忧狭路之喧争既至邸中杜门跧伏未尝追逐同队一出城闉深虑玉石不分或遭殴撃精神散逸何以为文如此而见黜有司不可一归之命也每记辛夘淅漕试林大卿介为临安尹与陈司业埙为姻家司业防待试于江涨桥临安供帐如逹官居一时朋友凡十七人某寔与焉十四日尹送酒殽甚设邸中主人适又以桂花来朋友之豪者作兴剧饮某固不得辞也薄暮乗醉相携出遨止之不可则逃之幸邸中主人闭予于其他室诸人者乆而不返势亦难寻夜半待试者四起矣方见汹汹百十人拥入邸中则朋友皆为群小所伤流血被靣临安卒防之以来者也向使非司业之客是亦安保性命者耶匆匆入场气息不属有永嘉方兄者匍匐棘门外曰吾不能试矣欲归邸如何某时怒之曰君但自去场中防不到得寻老兄不见将合千人杖一百也旁观者莫不大笑是十七人者亦有三四人笔端极髙尽在孙山之外惟某侥幸耳盖为人殴击如此虽有百二十分文章亦自一辞不措矣诸贤固不至此而区区爱助之意不敢冺嘿盖学者不可以一日之乐易终身之忧而三年灯火之勤亦常败于顷刻间血气之使可不戒哉夫公卿大夫繇此其选知读书之苦识作文之难者岂肯以其可以为公卿大夫之身而轻儇以为闾阎市井之行意者鼓噪场屋喧閧街衢必不知读书不能作文不望为公卿大夫者也谬守虽不肖不得不代其父兄教之茍至于此不惟非其父兄之所望亦岂谬守之所欲哉乡曲之英相观而善其胥教诲胥保惠以仰称国家选举之盛心毋忽
　　邵武军劝谕
　　太守夲深山农夫不习为吏闽中风土尤所未谙误恩此来再三辞不获君命所在勉巳祗承盖以前在庐山防决湖广总所纲梢之强横者至勤总使举劾庙堂无以处之姑与两易若所易之郡地望稍髙则可以终于控辞坚定不出今邵武与南康无以大相过而又以近移逺宜若贬然此太守之所以不得不来也太守愚鄙一生草茅但知有公是非不知有实利害今至邵武岂能改前之为惟尔士尔民颇哀老子谅其拙直毋犯有司太守得之所闻未知信否不敢不以吿也此邦山水峭刻土骍以刚人生其间负气而好勇甚者相劘相刄讐杀为常佩犊带牛习于陵暴此岂太平之世所谓王民者哉太守以为风土之刚夲是天赋之美尔民自缪用之耳李忠定公生于此邦亦禀此气中兴事业只是刚气中做出来今尔民却把这好底刚气做出无限不好底事岂不可惜诸人气禀与李忠定公气禀一般若养此气勇于做好事则为功名为节义载在史册千古馨香若纵此气勇于做恶事则为人为刑徒传之郷曲千古臭秽所谓惟圣罔念作狂惟狂克念作圣即此之谓也人心天理夲自不相逺只是一时忿气不能少忍耳太守今劝谕尔士民不过惩忿两字忿心忽起即忍之顷刻间有终身受用不尽者若刻核太甚则有不肖之心应之矣若一朝之忿忘其身以及其亲不得谓之考终命矣生为顽民死为狠鬼亦何乐而为此自今其无闘殴无陵犯无嚚讼无生伤将使俗厚风醇入孝出悌乡隣有义宗族有亲则岂惟此邦大守与受其赐幸聼无忽
　　帅幕谒夫子庙
　　某祗惟先圣之言曰军旅之事未之学也而某何人敢賛筹幄其敬率圣训勉哉惟忠
　　诸庙
　　某未学军旅何以画诺帅藩恳辞不获亦既祗厥事矣敢不以吿境内之典祀
　　代督视府谒庙
　　乃四月辛丑皇帝制诏臣某敌国强悍窥我邉陲汝徃视师以张我夲朝之大烈惟某力绵任重夙夜不敢康诞将天威既巳建牙于江表于赫王忾普天丕承尔明神与有责焉敢告
　　代督视府拜学
　　某待罪二府不能宣皇威遏防虐以上勤天子之忧顾乃发大号俾出视师任重力緜夙夜惧弗克胜任惟古者受成于学献馘于泮兵固非司马法也圣门大训具在六经昔者尝窃闻之某不敢诿曰军旅之事未之学
　　南康到任祝文十首
　　先圣
　　某从诸生假守未知所以为政永惟道千乗之国圣有大训某虽不敏请事斯语岂敢曰夫滕壤地褊小
　　兖国公
　　某惟圣门有仕者矣四代礼乐独先师得闻之克已之功用固如此某敢不三省思所以为邦者
　　邹国公
　　某假守康庐郡虽其壌地褊小亦固诸侯国也惟先师之训诸侯一言以蔽之何必曰利某敢不奉以从事
　　社稷
　　某惟有社稷者其惟曰雨曰旸曰燠曰寒曰风曰时祗事之始敢不敬率国典莅视坛壝尔明神克相之防哉有土
　　二贤
　　斯道之传至我有宋元公蒙鸿之开辟也文公絪緼之防合也而皆尝辱临郡继之者何人哉虽然遗书具存某也童而习之白矣茍负明训遗像在堂
　　西祠
　　某惟五先生之传与周子朱子合堂而处礼也师友渊源之所自顾退然西庑下或者其不谓礼某祗谒之始徘徊太息方将下博士诸生议所以敢不以吿
　　东祠
　　庐山天下胜处也士之髙者为隠逸又髙者为神仙不隠不仙伟哉五贤
　　谷源
　　某互乡童子也生三月而公骑鲸白云之乡假守此来聿既老矣犹幸遗书在焉讲切而扬厉之学者事也某其与夫二三子者敢不力
　　诸庙
　　某蒙恩假守盖与尔明神分职于是邦使曲如钩浊如泥而贪如狼某则罪矣尔明神其亟去之时雨旸平寒暑使物不疵疠而年谷丰熟则将谁责而可某亦不敢不以吿
　　三圣
　　惟三大士发慈悲心虽一小邦頼饶益故敢于入境致此瓣香愿出普光迄成乐歳
　　邵武诣学
　　某自近移逺冝若贬然不得以终辞也祗率圣训其敢悔前之为
　　诸庙
　　某治郡无善状寛恩此来其临政犹庐山之某也若夫时雨旸弭疵疠则有此邦之典祀在敢不以告
　　祈晴
　　春秋书六月雨志喜也然时则民喜过则民忧神寕以向之甘霖为今之苦雨而害于有秋乎敢告
　　歳荐饥矣吾民之望此麦盖中流一壶也麦既穗而雨滛之神岂弃吾民为沟中瘠乎某敢拜手以请
　　谢晴
　　常雨为罚忧民之忧端笏以吿伏隂以收敛氛戢云相我有秋尚其相之时若维休
　　麦欲蛾而得晴蚕欲蚁而得暖刈云缫雪有望矣某敢拜手以袛明神之休
　　祈雨
　　中夏大雩月令也相彼南畆维其矣有芃者苗亦既萎矣吁嗟雩兮雨其时矣
　　谢雨
　　田矣而雨耕之秧艾矣而雨挿之此则尔明神之有大造于吾民也令敢不端笏归贶
　　祈晴
　　某入境则霖雨于今不三日翅矣意者山川之神不以某为可乎抑民之望此麦盖中流一壶也某不可则去之尚毋以某累斯民
　　土润暑溽而祷晴某则罪矣然祷者再晴者亦再晴固以黩雨固以溽欤今兹雨又晴某敢荐拜以谢而以请某宿闻雨翻九河而下之势未渠央也亟起盥颒私有祷于境内之典祀盖夜寐之不暇遑也且朝视之如飞将军汉矢且尽突然解甲其小休如公输般攻械已穷忽焉衘枚以退而无乱行也尔明神之应如响矣乃率僚吏并走羣祀尚划劙其隂云而轩豁其阳光也
　　焚黄
　　乃秋九月天子禋祀合宫诞锡厘薄海内外士自八品以上同休其亲于是先府君秩亲卫尉匠丞而妣则尝封孺人矣不肖子官未至贠郎法无以加是曰姑俟之则某假守康庐掌讶者适至过家上冡古以为荣敢奉先府君赠宣义郎告以白而焚其副瞻言善庆临发涕零





　　秋崖集巻三十五
　　钦定四库全书
　　秋崖集巻三十六
　　宋　方岳　撰
　　赋　记　序
　　秀锦楼赋
　　直寳谟阁汪侯守歙之明年政恬事熈民以嘉豫间从賔客僚吏登城西北隅挹其山川而乐之喟然曰吾先世郡人也今吾适守于是其得自比于昼锦之荣乎乃作秀锦之楼楼成大防賔客落之而使其民方岳赋之其词曰
　　俯春城之杳渺兮遡碧溪之绀寒搴朝岚与夕霏兮秀色蔚其可餐挹浮丘而欲仙兮抚玉蜍以盘桓曰山川其信美兮吾曾祖之所家几何时其此去兮空老于汀花鹤千载而来归兮览城郭而长嗟皇畀予以左竹兮岂锦衣之昼行森防卫之靓深兮燕香閴其欲凝睠童牙其予姓兮耋老予之父兄羗昵昵以儿语兮肯自诧于新硎幸里党之我与兮散佩犊于春耕嘻无事其可了兮寄吾笔于鸥盟伟飞楼之耸翠兮纳风烟于檐楹洗古彛之姢碧兮与畅叙其幽情激沙弹与豪吹兮落孤啸于青冈峦忽其翔舞兮纷不暇于逢迎紫阳缭以西转兮倚谪仙而自矜北黄山其六六兮轩后轶而上征岿问政之东峙兮逗春雾于花屏飘吾袂以轻举兮讯许聂乎深云纫崇兰以为佩兮缀明月而成缨受山气之朝爽兮截鹭波之晚清夕阳澹其未收兮指素娥以将升弄林影以扶醉兮酹吾樽于江山曰尧民其熈皥兮吾何心于铸顽鹿扰之则骇逝兮鱼自乐于深潜审左餐而右粥兮桁杨卧而昼闲来牟蓊以相依兮桑麻沃其蓁蓁吾与客而乐此兮觊枌社之皆春公在楼而燕喜兮民歌袴而遨嬉孰有笔其如椽兮梯青壁而劖之酾练江以为夀兮取玉兎以为巵起祝公其少留兮聊暇日以委蛇
　　茶僧赋
　　林子仁名茶瓢曰茶僧予为之赋
　　秋崖人问茶僧曰咨尔佛子多生紏纒今者得度以何因縁岂其能重译陆羽之经饱参赵州之禅也与累彼灌莽翳于原田扶种族之匏落引苗裔之蔓延系有尼父之叹磊若壶公所悬彼躯体之拥肿而猥大者君子虽噐之而未知其孰贤或刳而中或剖而邉士操取饮于夜涧鸟行沽于春烟曾未若尔出家在许瓢之后而成佛在魏瓠之先也试尝为扫除霜茁提携出山衣以駞尼之浅褐喜其梵相之圎与之转法轮于午寂战魔事于春眠山童敲云外之臼野老掬雪中之泉瞬木上座其少休与竹尊者而留连氷玉之一再捜文字之五千然后挂维摩拂卧沩山缾未尝不叹曰竒哉此僧之精研也
　　白鹿洞后赋
　　晦翁先生去洞之六十又九年其里中学子方岳幸得主藏书徘徊顾瞻有嘅其叹盖歳行之无几而世变已不古矣乃次翁韵为白鹿洞后赋招我同盟而防之其词曰
　　始予眺眠鹿之町疃界白云以为畺嗟五老人者之无恙独有于二千石之维良朝予乐兮紫阳夕予梦兮朱塘讯风泉与云壑劳降巘而陟冈慨夫子其未逺寕吾道之易荒言琅琅其犹在将弥乆而弥芳皇拊髀其永懐一天视于帝庠倬云汉之昭回纷恩溥而徳洋嘻同盟其念哉毋诿焉于气运惟命义之是闲岂善恶之可混与有获以诡随盍无闷于嘉遯道乌在乎髙深体吾身其学问将喻利以尺枉抑向方而寸进念日用之常行奚先传与后倦今来歌而来防尚及门之子孙匪执经而问焉谁与归兮共论予既互乡之晚生又主藏山之遗书怅莫企乎前修思尽复其旧橅畴去籍以放纷肆予度而予诹二三子其来前矩吾今之歩趋枕寒流以潄石有书右兮左圗老仙之在旁何玉我之勤渠日三省以澡瀹时四勿以扫除古之人何人斯而予肯同夫读书城南之符也驾长风而来思抱明月以翔集毋空谷其遐遗幸圣域之优入以经籍为友朋以泉石为供给佩猗兰之秋香纫芙蓉而手缉盍归乎来山中兊丽泽其讲习清斯濯以自防起风雩而独立挹烟云而进之问孔圣之何执将玉林其与遨期瑶草之共拾辞曰有锵其佩琳琅璆兮风萧萧然山川摎兮翁乗白云驾言防兮道斯在斯如泉流兮勿遐尔心为翁忧兮归来归来吾与子求兮
　　水月圗后赋
　　吟啸翁谥其圃曰水月圗而赋之以寄秋崖方某使掇拾其遗余次韵为后赋词曰
　　有秋崖人者云半间以坚卧天四壁其皆空翳顔窦之寂寂絶环辔之珑珑一我之外是人不通盖其固如此而又何有于手揽碧海气摩苍穹吟啸翁闻而陋之曰子独不见吾之水月图乎餐沆瀣以淋漓与造物而撞舂少焉定则不滓以云不波以风此吾心之水月不可得而圗者也吾惟写之以碧玉调釂之以琉璃钟藓花乎其屐齿松吹乎其裘茸容与緑净啸歌朣胧则亦可以下视九垓之尘渺立千仭之峯夫岂但樵风之可笛而钓烟之可蓬安得与子共横此笻谈闲飞白酒半潮红落醉墨之汗漫锵文响其丁东云合雾滃氷凝雪溶然则是不可得而圗也而圗已具吾之胸中子能起而从吾逰乎亦聊以知吾兴寄之适而笔墨之工秋崖人忻然笑曰吾家蓬茒景孰与翁吾砚荆棘诗孰与翁然而翁方骑鲸鱼跨蟾蜍将与飞仙以遨游而莫之我同则夫之二物者岂无清晖谁适为容固未必如秋崖之人兮穿深逗宻若将终焉乆矣吾身于亡何有之鄊等斯世于大槐安之宫
　　茧窝赋
　　秋崖人饭牛而耕雪緍鱼而煮烟以此与山相周旋者亦有年矣尔廼攀萝而上陟云之巅则有若苍虬龙之矗吾后青玉案之界吾前峙焉者环而不玦流焉者弓而不弦秋崖人顾而笑曰噫嘻天其以吾蜕鹤骨之寒而僊乎抑亦知吾隘蜗殻之凡而遄乎不然将遂冺没其胸中之耿耿者而使无传乎我之劳于生也乆矣虽阅宇宙于一瞬吾犹厌其赘又奚以徘徊乎人间之世淟涊于区中之縁廼营斯丘自成一川所谓如蚕作茧自裹自纒者也而吾于是桑既逺以百劙箔已簇而三眠矣既事之夕山月正圎顾见吾影风防翩翩举杯而属之曰闻子行且有日敢问身后之勲鼎孰愈目前之酒船且生而神竒我则与彼异矣死而臭腐彼不与我同乎是区区者而为羣狙之喜怒不亦鄙而可怜彼爵有穹于柱石冢有大于祁连今皆荒烟灭没野草芊绵则桓司马之石与刘伯伦之锸均之为雍门之一笑也吾焉知其孰贤盖自神农始方不能以无疾老独夀不能以无死子奈何其迁延昔子之蚕也物也其股跃不如春虫翼鸣不如秋蝉造物之所以予之者则然也今予之茧也化矣安知不经纬而有用于世黼黻而为章于天人之精灵徃来变化于大块而无穷者是不可得而致诘也行矣勉旃影未及对月沉于渊起而视之不见其处惟吾在焉
　　耕舍记
　　耕舍秋崖人学稼之所茇也一之日葺茨二之日暨涂三之日入此舍居舍中续断薪为床以牛衣借夫湏袯襫挂壁左右耰锄耒耜与凡耕之具皆在其朝夕相劳苦不过芸夫荛子而常所谈道者惟播种耕耨鎌获之事意自得甚而客或陋之曰始吾见子于南横巻案上摇膝长吟如春禽防蚤夜不自休予曰是子也成科第如摘颔髭勤于业矣既又见子于西湖葛屦布裘且行且歌视世间木居士真若不介介者予曰是子也成岂直为今场屋士进于学矣廼今其识字田夫耶秋崖人笑曰嘻古者无不耕之士而今世有不耕之农子不骇农之不耕而鄙士之耕子过矣夫士而在畆之中吾意古不独一伊尹读豳七月见其人劝相穑事气象郁然如嬉春台如饮醇酎非真谓士者不能尔其歳时推择兴于甿者不少南山有台北山有莱此岂与少室山人等伍要亦幡然于畆如伊尹者顾其事业不至于尧舜君臣耳故古之士起田莱而岩廊释锄耒而簮绂而其在东阡西陌之间者犹能夫耕妇馌以醸成醇风噫天下不见是几百年矣而子以大冠峩如大佩防如坐而尧言进而舜趋若是者以为士与然则耕舍之我庸渠知非南西湖之我也语未既秋崖人戴蓬累笠挂书牛角上而出曰吾牛饥矣子且去
　　重修珠溪院记
　　珠溪有古尊宿曰谦禅师其言向在传灯而院于职方顾非禅岂其菟裘与阅方志师以唐光化二年蕝焉而里有朝议大夫在武卫方长史良弼者为建以为院吾意师故倦防归而追寂于崖谷茅竹自覆将不觊觎一草则院亦非师意其奚禅之以后三百有六年当国朝之庆元丁已院絶不继里老父曰是于长史公为檀莫若其子孙之为僧者嗣于是得法秀睥睨者引谦左据谰谓之禅思所以枿去之得自代者有司顾职方氏之籍在而秀之徒普观度为珠溪僧矣遂畀秀秀既没其三传子大才尝以语予先是某甲者日饮无何蔑然无一分顾籍意山羞泉忸草木悒今兹亦几何年自吾秀师之来不出半语抄一钱而翼翼言言化为佛事苍藤翠篠安乐雨露俛入防宻云寒而石幽者此前日之荒烟野蔓而椔翳也延宇垂阿百楹相扶其岑閴靘深以庐吾佛而憇僧者此前日之頺櫩防础而藂墟也钟磬铙呗华鬘幡盖朝夕賛扬以祝世界主万夀者此前日之螾吟鼃怒而众狙之悲啸也秀信有力于此愿书以无忘吾师又曰吾师积十有余年之勤以克登兹盖其难已甚且物之成壊相寻无穷当谦老时知见之香普熏斯人院必瓌伟杰特渠翅于今至其中防一卧榻不复枨拄忆吾师披径则入景象苇然不自意遂能起废如此今谦为前第一代住持秀为后第一代住持不书无以示后之人廼为书曰嘉定五年秋九月庚申僧法秀修珠溪院成嘉之也
　　依緑堂记
　　客有名其堂曰依緑而谒记于子方子子方子曰何哉子所谓依緑者岂平沙漫流襟带左右碧净一色烟霏吐吞而水摇山动于倒景之灭没乎曰否吾尝见雨簔雪篷啸歌而渔江鸥沙禽浮沉下上于玲珑窕之外曰此惠崇郭熈得意小景也寜有是乎曰否吾乡无陂湖而溪清不尘春染而鸭头秋吹而龙鳞徃徃自多幽处子亦与溪友提携山翁徃来而朝夕于是乎曰否如此则子何以名而予何以记曰吾尝手防涧泉汇为清池时雨新霁春草怒长吾酣然醉卧不知阿连之梦我少焉醒但见白鸟闲暇深翘于平芜短莎之间有鱼圉然倐尔逺逝藻翻荇乱牵动寒碧吾以为有江湖之思焉若是何如子方子曰噫心与境忘则幽想逸发神防飘萧极意所到忽若有遇虽未尝登稽山而识贺老镜湖忆子猷访戴安道处犹可想见而夜半之雪兴故在未尝泛沅度湘而见娥皇舜英之古愁班班于苍梧之竹上者未歇而屈大夫滋兰之秋畹采若之春洲固无恙也然则余三问而子三否者不既在几研之间履屐之下与曰某也恐未能子姑记
　　狼山寺重建僧堂记
　　狼山靣江腋海以山水之胜望淮南而寺又最古异时户外之屦常满钟鱼铿鍧出云雨独所谓僧堂者乆不葺防枢縻栋惧将压焉率翁居无几何彻而新之向之靳不捐一金者讙施惟恐后积至三千万不日月而成百楹相扶有严有翼而明楼闳丽轩豁殆与此山相雄长盖今之所有而昔之所无也余闻学道者岩栖而谷处巢跧而雪立其木石之与居鹿豕之与逰虽把茅盖头犹以为泰乃今防华屋连髙甍有五侯邸第溟涬然弟之者不趺而坐不脇而卧其亦有所思乎海山茫茫江月洸洸率翁试尝以余言问之翁名慧恭字敬可是役也始于端平三年十二月之戊子成于明年嘉熈正月之已已而记于是季四月之壬午云
　　淮东安抚司干办公事题名记
　　余教授滁学之明年今端明赵公以书币聘之佐帅事辞不获则考前人之尝为此者而石燬于兵老吏无传焉盖自洪内相咨防而下仅仅得若干人余既为屋三楹于防事西乃刻而龛之壁而记之曰维扬古都防帅尝选用重臣辟士公车岂但取陈琳檄鲁仲连书于公异露布以望一府而已军旅之事吾夫子以为未之学而今画诺藩岳者有军事焉可不谨与夫气馁者不足以直是非识污者不足以明利害欲牵者不足以防可否噐拘者不足以寄安危盖必如董生相江都王时乃可耳夫然故官卑而望则尊职轻而责则重列其名氏必有指之者曰某也直某也防某也回某也正而又可不谨与
　　休寕县修学记
　　学校与井田并古未有去田里而为学者也故自五家之比鳞属而午贯之于是乎家有塾党有庠术有序此非古所谓乡校与族有师州有长乡有老此非古所谓乡先生与士生其时出则相耦于同井之田入则相友于同门之学盖知父吾父子吾子老吾老以防吾幼而已然而尧舜禹汤文武之道具是矣井田壊学校废士之赢粮外逰者无方而专门名家之学兴大师众至千余人其不违父母舍坟墓而去者几希而人心始漓故汉之号为儒者其下者为桓荣之稽古其髙者为郑康成孔安国之训诂又髙者为董仲舒之明天人而止耳三代之所以一道徳同风俗者不在是国朝学校之盛布满郡邑虽田不井授而欲士之不去其乡而为学则犹古也休寜壮哉县其道经训以相传习者率尝最吾州异时校官有望府溟涬然弟之者盖锡山陈公之茂尉邑时之为也于今百有六年矣厥栋维摧厥甓维頺瞻言宫庭士颡有泚歳时祭采仅仅无落事而已内相程公之归里也壹大葺之言言新宫殆不旧翅是歳某起家入掌故道休阳闻公之言曰是乡校也吾长于斯学于斯而可诿吾父兄子弟为闻士之谓公者曰是乡先生也学如此其行也仕如此其亨也而可忘吾父兄子弟为然则公之兴学校虽微井田其犹井田意与邑大夫呉君遂与凡有职于学者交谒更进而属记于某辞不可则谂于众曰圣有大训言忠信行笃敬虽蛮貊之邦行矣言不忠信行不笃敬虽州里行乎哉然而行于蛮貊者易行于州里者难独何与州里得之于其常蛮貊得之于其暂暂者易勉而常者难持也士固有冠冕佩玉天下之通贵而不为乡士大夫所齿者矣月旦之评其可畏如此故士之所以修其身者愈近则愈难事容可以欺天下而不可以欺妇子也夫子之所以圣不过乡党一书而所谓治国平天下者无余蕴矣诸君能耕而逊畔则畆而伊周能行而后长则道涂而顔冉奚必曰稽度数以为博谈性命以为髙而后谓之学哉是则乡先生所望于乡校之意也皆曰唯敢不夙夜敬戒以无忘公之徳公名珌字懐古先皇朝翰林学士今为端明殿学士通议大夫提举嵩山崇福宫云
　　野堂记
　　可使食无肉不可使居无竹蘓长公语也秋崖人衍之曰可无肉不可无竹可无帷不可无书可无餐不可无山可无口不可无酒凿空作此想有年数矣先庐烬于隣火之明年予归自维扬至则无所于居乃侨寄于别屋里人所谓相公牌下者屋败甚疲吾力苴补之然后向之上雨旁风仅可床几而予心焉祈虽在万山间不过数十家聚耳邑屋库矣然能碍山市声少矣然能聒书则亦且将奈何哉予友余义夫知予食贫寄钱万予归诸妇曰谨司之是可买秫田醸矣无何而邻有售其居而迁焉者则又谋诸妇曰酒亦可无而彼三者真不可无也盍以秫赀易之吾将撤老屋以放山井方池以舍水而刜污莱以行竹吾贫无聚书能读见书其中亦堪老矣彼麯生来不来无足计也妇始犹靳之曰某氏屋以居货某氏屋以居孥子何为者汲汲然落窘赀事闲屋得无左乎予曰恬者所娱夸者所迂亷者谓得贪者谓失天下事皆然不独此也予不能画计然半策以糊予口向营十一必丧十九又不能识仕涂防径邪出旁行三入承明四至九卿吾其委耶顺耶自浮自沉人生行乐耳湏富贵何心妇既无奈予何则取而贸之因其旧而葺以宇者堂丈方而庋堂之上者阁蓬以属歩于堂者航而皆谥之曰野盖予野人也于野宜既成山吾门焉何其比隣也竹吾闺焉何其友朋也堵环不能畆而野意略具则指谓妇曰斗酒安在今欲令封徳彛见之何如乃相与笑而书之壁
　　徽州平籴仓记
　　淳祐二年春太守郑侯农于郊有荷蓧而歌者曰田彼南山维石龉龉言刈我黍不盈其筥既又歌曰籴而珠乎其曷春吾乎炊而玉乎其曷果吾腹乎侯式车而聼之喟然叹曰噫是力穑而啬收有年而贵籴者也徽民凿山而田髙耕入云者十半其力贫而食贵吾念之甚独郡挻于火民庐官寺百役具兴今幸复故初而力且匮而吾且去矣虽然吾渠以其匮渠以其去而恝吾民哉于是防观之娱厨传之饰歳时交隣之聘苦积酌损得十万缗掲以为平籴夲俾有司秋入而春出之以相循于无穷氓也其何幸虽然知及在初仁守在后使耿夀昌而在常平法通百世无矣代石以属之后子云氓也抑何幸虽然涸辙之升斗孰与相忘于江湖夏畦之桔橰孰与无徳于雨露侯归而报政推此类为上具言之氓也重何幸侯名崈字谦仲呉人是歳二月既望郡人方某记
　　方氏莱山堂记
　　吾宗元美入蜀之年欵吾扉而西也为之烹伏雌相劳苦意其单车为万里别不能无惘惘然者顾作而言曰某解邉县印绶属耳既筑屋于溪居之北山取诗所谓北山有莱者而谥之莱山堂子为我言其意予曰元美之为是也将为隐乎则方泝瞿唐灔滪而上访诸葛公平沙之石蕝而考求曹刘诸人褒斜出入之涂此其意未休也子何有于莱将为仕乎则山人去而蕙帐空矣意其碧丛翠頴遗风罢月而子搂之以为名莱且有辞于子虽然古之人不必隠时而隠不必仕时而仕莘野一犂之雨磻溪一丝之风盖将终焉及丹书陈溪惟空碧耳伊训作野惟寒青耳是以君子有感于时也诗固曰南山有台北山有莱乐只君子邦家之基此成王周公极治之时乎故其山中之人方且出而观鳬鹥假乐之光以媚于天子则其所谓防莱者夫固诗人所以兴也勉旃行矣子毋谓古逺乃为反招隠以寄声北山之莱曰莱萋萋兮山之幽翩王孙兮驾言西州松桂寒兮蛟龙樛嘻山中兮不可以乆留莱艾兮山之扉渺王孙兮孤鹤与飞芙蓉裳兮芰荷衣防山中兮云谁之思是歳淳祐三年夏六月乙丑里人方岳记
　　只恁麽轩记
　　秋崖老农于耜劳止生怠惰相辍耕而逰意行涧冈可五六里至阿兰若号曰珠溪有小斋房朴素幽洁趺足而坐松风可人住山老才作茶供已即从座起而白予言我观世间何者非幻兹是陋室强为我名尔时秋崖告才老师但只恁麽于名何有师大喜此即是名名只恁麽无可不可佛所説义亦复如是乃是作扁而説偈言是心如虚空夲自无一事若能只恁麽縁累从何生而一切凡夫不肯只恁麽妄生颠倒想流浪五浊中见种种欲乐炽然起贪痴无名着爱根念念在富贵由此一念故戈矛生于心犹如瘴毒蛇竟日思噬齧又如彼隂贼含沙而射人是人堕邪见展转无是处我有一法门非作亦非止麄茶与淡饭直防现在身于十二时中无复起妄想得安穏常住不以苦为乐如鹏与斥鷃无适非逍遥如鱼自潜深不齅钩上饵浮念一扫除心逸而日休我今作是偈付嘱于诸人能只恁麽者君子坦荡荡是名佛境界安乐常喜不能只恁麽小人长戚戚是名魔境界云何离垢纒若人了此言防竟渐净觉淳祐四年三月望日
　　月荘记
　　直山居之西衡为室者五牖一以为轩墐二以为廪而虚其两夹以居用盖村墅云而成之日适中秋也晚色新霁羣山苍苍碧宙寥泬月明如霜归谋诸妇洗吾老瓦落之因以月名吾荘呜呼噫嘻二十四桥物是人非战血作碧腥风为悲曾不若崖迳秋老寒光入扉竹露自防梧风尚防是知月与山家为宜庾楼夜午乾坤一巵据床豪啸川险山曾不若林影琐碎涧彩陆离引声长哦莫知孰谁是知月与诗家尤宜蕙房药戸翠帷翡幄怨之以鹍鸡之哀弹激之以雌凤之孤龡曾不若氷霜竹屋烟水茅茨窥孱顔以排闼冩横斜而出篱是知月与贫家大宜予贫也而山居天又不靳其与乃穷于诗是兼三者而有之月固莫宜于予也然则卧予于元龙百尺之楼延予以郭隗千金之防而欲与予荘易也请固以辞
　　吴元鼎友梅堂记
　　畴昔之夜梦与客行溪谷间沙清水寒微霰暮集有梅焉苍皮半皴偃蹇苔石相与頋而乐之客曰寒江苍苍山月荒荒侧倚崩崖幽然自芳非钓瀬之严光乎于君意何如秋崖人曰髙矣抑未也离世而立于独薮泽处闲而已矣客曰天地既春草木既津憔悴惟腊于涧之濵非离骚经之均乎于君意何如秋崖人曰介矣愈未也非世而异于俗枯槁赴渊而已矣居吾语子吾将进子而易其可以希贤可以作圣则指而谓之曰彼万仭立壁烟昏雨寒老色如鐡凛不可千子盍夫孟轲氏之岩岩此頺櫩败瓦野意萧踈有美一人雅澹冲虚子盍观夫子顔子之如愚若然者于子意又何如也语未既有剥啄惊周公者则东方白矣秋崖人蹴樵青曰起扣门者非曩客也耶窥之则竹洲后人讯也君之言曰吾鄙在山林无与从吾儿防者既择于梅使友之作堂其间以识吾训子其为吾发焉噫嘻曩既与君言矣欲为记者无以易是君其语而子资深菊吾知其为隠者也柴桑之遗民也莲吾知其为君子也濂溪之老仙也若人者隠君子而非也顔与孟丈人行也而其友之云乎逢原勉之毋或使玉立堂下者割管寕之席作嵇康之书也竹洲后人曰吴铉元鼎秋崖人曰方岳巨山而是歳为淳祐之着雍涒滩云
　　就日堂记
　　出五老门不数武道西有败屋相撑拄曰翔风亭者盖守臣率其属迎拜制诏处也臣至郡之再月一夕暴风雨枿去之顾而叹曰兹其所谓翔风者耶康庐在前左重湖渺茫无际风蓬蓬然起于鄱子之泽踔数千百里撇巨浪而蹙于扬澜左蠡之口突怒奔放长驱而直前其锋鋭不可当也而庐山几千仭横其身捍拒之以故反射回薄震撼呌号不连日夜不觧也其可惊可愕畧如是而何取于风乃壹大新之而易其名曰就日堂夫吾君以帝尧之仁临照宇内赫然离日之丽也臣于离圣人以南面聼天下而重离六爻惟六二为元吉重离君象也黄离臣爻也君离其明而臣离其吉何也二五交者离其照也不交则丰其蔀矣然则方国奉细书之札而使吾民近天子之光将何责而可毋但曰天威不违顔咫尺小白无敢不下拜
　　归来舘记
　　始予守庐山有餫舟横吾境者榜之百亡何而荆州牧怒诘之曰吾人也尔之榜也奚其可予复之曰吾境也彼之榜也奚其不可公牧荆州老仆列戍江东郡惟是风马牛不相及也而具析之是鄙我也鄙我不如斥牧愈益怒举劾之朝廷薄其罪亶移武阳即日觧印绶归问讯竹树亡恙外歩雪林而下缭山之以西屋其防处为三间号归来舘间与客醉起而歌渊明之辞则和之曰归去来兮青山白云今始归人生其几何奚一喜而百悲曩轻渉于世途驷予马兮弗追今幸返乎林壑将两忘于是非天地寛兮蜗殻风日酽兮牛衣朝土锉其无烟饱空山之翠防陟彼髙冈如麏斯奔我松我闺我竹我门不知今吾若亡若存有冽者可瓢可罇防琅玕以清閟洗吾前之媿顔彼苍生其奈何笑东山之老安林木寒其秋秋禽鸟乐而闗闗山喜归兮献竒露崖防以骇观桧喜归兮逺来龙蛇走而夜还宜老子之杖屦野色暝其盘桓归去来兮吾防斯人谁与防此腰折于儿曹盍与世而无求匪吾邮而我督时则然其何忧惟出处之在我寜稽决于畴乃苫樵舍乃篷钓舟命山翁与溪友专一壑兮一丘有谈及于当世浃吾背之汗流百有余其已足三不啻之宜休已矣乎吾行吾止时乎时时乎不时其谁留不吾乎舘将何之间从春沂归不与黄石期羮烟蕨与雪馌春臯以耘耔或作劳而小憇枕苍石以哦诗闯吾篱者推去曰洗吾耳其无疑歌既书之壁是为记
　　荷嘉坞记
　　并吾庐而北有山环焉版图姓之曰何家坞自吾之家于斯也墙其口而圃之而沼之而亭之盖思所以易其坞名而芸夫樵子之熟于口吾易之而彼之不吾易也乃元黓困敦之歳有莲骈生于其沼予忻然笑曰兹其所谓荷嘉坞者与芸夫樵子之不彼易则吾易之矣于是具着所涂而次序之凡我同盟毋惑多岐一东一西孰指尔迷作入山林处彼痴窟郎堆钱百屋我无储胥一灯夜读作着图书所他山有梅矫矫玉立不同众芳春风迟日作百花头上之亭我秫我田亦足以醸西风吹尘曾莫可向作归来舘有濯者莲处污而防勿遐尔心濓溪风月作君子亭山下出泉有坎其泚寒斯冽斯幽人所履作寒言抺其刍田彼荦埆对眠夕阳亦勿扣角作饭牛庵惟春嫋嫋惟夏蹻蹻惟冬悄悄惟秋杳杳作秋崖耕不一□鉏不五畆耳目口鼻皆吾之有作田园居至是则复于图书所以归吾庐而山之观止矣方子日一再行不大风雨不废也顾其老竹穷木非有繁华之竒草亭茸屋非有榱题之而山之豁如谷之奥如林岭之翳如亦有足乐者穿幽逗深缭绕岚翠盖穷日之力而后餍也然则声色之蛊其心孰与禽鸟之适吾情轩冕之梏其身孰与泉石之忘吾形当世之名卿材大夫幸得遭时清明谟格长治安得而从予逰乎乐哉斯丘山翁野叟之所同而髙人胜士之所独也予其可哉寳祐改元第一日坞主巨山自记
　　徽州重建庆丰桥记
　　寳祐改元新安郡浮桥成太守临卭魏侯克愚使某僚王宗説庀之而使其民方岳记之词曰
　　自古在昔胙邦建侯四达其疆庐积梁舟有圮弗兴是谓失政君子即之觇陈议郑匪川靡梁不能为国乃心匪民则莫我防周官吕命职在有司民自为民曾尔勿思宪宪魏侯鹤山之子鹤山之子寜弗知此乃辟贡闱乃增贡籍政恬事熈靡纎不葺廼梁廼川廼心廼民廼寝廼兴维勇于仁维歙之溪朝宗于京江呉荆楚南东其行滛潦悍湍两涘千里有比其舟坦坦如砥始谁作之刘侯炳名厥既歴年午纵卯横今侯曰嘻是不在我匪用之裕惟仁之果虑事属植乃廵尔功尔功尔佣毋失尔农出斛于庾百又五十出缗于府六万有溢四十其艘脩六百尺以今视昔益三之一治銕为笮翼其两旁赋文倍脩以时阖张上春经始民趋之季月告成侯来落之有翩者鳬泛泛涟漪背负长虹作鳞之而侯曰美哉既坚既良民曰允哉廼康廼荘习坎重险维其夷矣过渉灭顶汔其济矣不川而逰不径而逾凡人有心履此正涂于休我侯惠我无疆匪惠伊教子孙不忘歙山丛丛其水清写刻此铭诗以谂来者
　　頥斋记
　　予与从之共灯火于珠溪厥既三十年而余矣予苒苒日以老学益落而从之谒予记其燕居之室頥斋予曰此非予所及也盍见孟子而问之古今言頥未有如吾孟子者其言曰养一指而失肩背是为狼疾人矣养樲棘而失梧槚是为贱场师矣何哉子所养而有省于斯也昔者圣人之画頥岂但象其竪颊颏挿齿牙率天下后世为饮食之人哉其所养必有大于此者故曰养其小者为小人养其大者为大人小人者以三釡为荣以五鼎为贵所养者外也大人者不三釡而荣不五鼎而贵所养者内也然则万钱之食一頥也一瓢之饮又一頥也侏儒之饱一頥也首阳之饿又一頥也子将奚择焉五色令人目肓则如非礼勿视以养明五声令人耳聋则如非礼勿聼以养聪嗫嚅于势利之涂则如非礼勿言以养神颠于嗜欲之境则如非礼勿动以养志必如是而后可以观頥矣子亦识夫君家诸人之頥乎由頥者安石也不出则如苍生何从之曰仆谢未能朶頥者晖希逸也唫风嘲月以垂涎于世利之鼎而已从之曰仆敢不戒颠頥者运也猖狂妄行而祸及之矣从之曰仆虽不敏然亦知所择矣然则子其勉旃于观頥乎伐牛山之木非也揠宋人之苗尤非也如欲观之则孟子所谓以直养而无害者也朋友司过敢告灵
　　在庵记
　　予归耕穷山与世不相闻者三年矣今嘉禾治中曹君郸歳歳焉属记其所谓在庵者君之言曰吾家许峰下故旌阳所尝井臼也因姓之云突兀撑空斗起云海上数千仭而派其支为小屿意象闳风气盘互则不肖孤所以奉吾先君子衣冠之藏也为人子者不敢以其心死其亲亦不敢以其力俭其亲则延之而宇之翼之而榭之缭之而港之规之而湖之千嶂所环岚暝喷薄迩青逺碧萦幽逗深吾所不能言者工所不能画也吾独能言致思其堂履濡敬享其室朝晖暮云其亭而又着轩焉为斋居精舍焉为僧舘最其凡者曰在庵而已吾固也其惟子之记岳惟平川先生以经学为师儒以论諌为御史以言议风防为侍从天下之名能文章者非其軰则学徒也顾平生于予文也嗜之尤治中君不彼之诹而予之诿千数百里走车牛口下而曰此先志也其斯之谓在与一念所存无在而不在也立则见其参于前在舆则见其倚于衡是谓之在矣正明目以视之而不见倾耳以聼之而不闻不谓之在乎由前言之则羮墙亦尧河洛亦禹凡宸奎寳画奏篇进巻之藏此山者皆平川也由后之言则赤舄非周蒙倛非孔其环金植象形色绘画之留此堂者谓平川与我仪圗之惟仲山甫举之平川有焉惟其有之是以似之治中君勉焉然则所谓在固在此不在彼也廼若先生之行事则其状在太常其传在太史不书寳祐改元重阳日新安方岳书
　　朱氏六可堂记
　　孝经非纯圣人书君家文公疑之矣不惟文公致堂先生疑之不惟致堂玉山先生疑之至所谓六可者则又裂取北宫文子道楚令尹围之言文公笔而削之固已在删去九十字之中矣君今掎以扁其堂而又属其记于予得无家鸡之厌而野鹜之嗜与试尝与君慨想夫洙泗之上神逰乎孔曾之间亲见其穆然燕居席间函丈精聚神防熈熈泰和则尧舜禹之典谟具存而伯夷后防之礼乐固无恙也此其言行徳义容止进退盖已粲然在目中矣故夫动容周旋之间君子于是而观学焉孔子之所谓仁不过视聼言动之四曾子之所谓道不过容貌顔色辞气之三然则六可者固学者用力涵养之地主敬持守之则也君姑毋问其为汉先儒之训诂唐开元之章句而以夫之六言者就其所谓可去其所谓不可则一贯之指不言已传六可不在忠恕乎自任之重死而后已六可不在宏毅乎好修者三省自得者一唯曾何人哉希之则是君名某经畧公之诸孙徽文公之族子也予虽未识其人而能作堂储书以夫之六言诏厥后其斯亦可书矣于是乎书寳祐甲寅除日里人方岳记
　　方长者祠堂记
　　畆而有后世名韦布而为众人利此其忠信之行乎州里睦婣之洽乎比隣必有非声音笑貌之所能为者大夫卿士身都显荣而生无益于人没无传于世者多矣乃吾祖吾父退然寒素为乡人所推尊一言折两讼消弥盖有王彦方之遗风焉平生所为力不足而心有余事虽微而利无穷义役特一事耳邦之人士安乐无事者五六十年两公乆没已而思之不能忘也乃为作斯堂而表之系之诗而使歳时歌舞之其词曰田弥弥兮山苍苍甿秋获兮春条桑鸡豚兮保社夕下来兮牛羊逸我兮谷我云谁之思兮此堂有臞其仙兮有白其鹤与翁而三兮禔福吾乡鼓坎坎兮丰年予胥乐兮烝尝
　　送许允杰序
　　徃时许太空见予竹西才洛阳贾生之年耳得其文一通怪怪竒竒坐人尽惊亡何以其性竒者取巍科怪竒何负于文哉后二十年太空以书介其从子允杰来见读其编则亦怪怪竒竒问其年则亦仅仅陆机入洛之歳是何许氏之多英妙而怪竒也予方老退不得与于斯文见所谓怪怪竒竒则惊而异耳固尝问太空曰昌黎谓易竒而法文竒可也山谷谓竒是文章一病文竒可乎法而不竒程卫尉之治簿书也纵无胜亦无败竒而不法李将军之不击刁斗也不大胜则大败矣其曰文章一病非与若归尽取六经以来至于诸子百氏以及稗官小説骚人赋客之所论著反覆熟之当自见左氏怪竒于春秋荘骚又怪竒于左氏子云相如同工异曲者又怪竒于荘骚愈降而下之则文人相髙务为艰澁难字生语棘人喉吻而以不能句读为古则亦陋矣子其毋文胜而理负毋言深而意浅毋论卑而气弱毋思殆而学防则怪怪竒竒将又无负于子矣
　　滕和叔尚书大意序
　　吾州以经名家者多矣书为最以书名家者加多矣滕为最书自程文昌王大监皆有所论著天下所谓程泰之禹贡图志王晦叔尚书小传者也至溪斋先生与其弟合淝令君同登晦翁之门学者谓之新安两滕和叔渐涵于二父之渊源披剥于百家之林薮盖自与予别三十有五年矣一日访予崖底出其所著书曰尚书大意者十二万言教予曰子亦知夫凡书之有大意乎犹之木焉本而非节目也犹之水焉源而非别也若书之大意则一中字而已允执厥中书所以始咸中有庆书所以终以此一字读此一书迎刄觧矣予受而读之既请曰以中为书之大意吾未之前闻也子于何有所闻曰予闻之先君子先君子闻之紫阳翁紫阳翁闻之濓洛诸老而予发其秘者也寳祐乙夘重阳日友人方岳谨序


　　秋崖集巻三十六
　　钦定四库全书
　　秋崖集巻三十七
　　宋　方岳　撰
　　铭　賛　箴
　　鼎砚铭
　　刘仲子有鼎砚秃耳缺足而质甚良予为之铭
　　防其耳兀其趾以貌取人失子羽谁其椟之子刘子能出神竒金玉汝
　　唯塾铭
　　一贯之传曾氏子家学也余取以名番阳曾虞之塾曰唯则为之铭
　　方人者赐起予者商于道则逺向若望洋昔者曾子惟圣所许微果防艺厥妙维鲁吾道之一匪言可传受授一唯口耳俱捐中心为忠如心为恕咨尔门人于予为赘勉哉闻孙归其掲之勿迂以髙勿狭以卑毋曰忘言又焉容力三省吾身其自兹入
　　敬思庵铭
　　从弟质庵于其亲之墓而问名于予为名曰敬思记曰君子生则敬养死则敬享思终身弗辱也铭之以为故犬马有养豺獭有祭彼人是哉不敬胡异厥维敬矣奈何勿思忝尔所生何辱如之我卜斯藏是畚是锸我考斯堂于享于茇景彼髙山有楸梧曰予蒸尝曾是孝乎孝思伊何勿亲之辱言禔其身维亲之欲我庾则经我经则籯孰为亲荣厥闻惟馨允敬允思相尔终慕岳作铭诗敢告司墓
　　野航铭
　　雪乎子猷剡溪也月乎子瞻赤壁也有入其中者则告之曰虚舟耳请无自为敌国也
　　致存堂铭
　　海门令方君元举既塟之明年其子处义谒予曰吾与子系神农氏同姓吾祖父自歙徙同里子教辟雍吾为士同道吾籍是为亲请不为僣吾父之墓草宿矣惟是兄弟前日之苫块庐故在因葺以为风雨雪霜展省处惟子教之以惠幸其不肖孤乃为诵致爱则存一章扁以致存而铭之曰
　　允矣孝思与天无极何存何亡蠢蠢薄夫致死死之则靡天常孰概于懐如将见之于羮于墙维乐正子永言忧伤顷歩弗忘伊晋之裒没齿蓼莪有涕其滂閴彼幽泉如临其上质之在旁毋曰邈矣目其存之则颙则卬毋曰寂矣耳其存之诲尔琅琅嘻海门君仕则不昌式是义方我庾我京我经我籯曾靡不纲咨尔令子而弟而昆思辑用光我则好脩跋翁诲之如锵佩璜其斯其存谁谓骑箕白云之乡我作非彛惧翁闻之如负刺芒其斯其存谁谓埋玉奥岭之冈蔚蔚奥岭侯松侯槚翁在在堂燕尔曽孙眡此铭诗以烝以尝
　　潘令君刷丝砚铭
　　茧丝而砚毋或茧丝万民绨民以仁砚之春
　　三石铭
　　客有饟予三石其泛泛若沙禽者命之曰忘机之鸥其引吭长鹜而半身不随者命之曰不鸣之雁其鳞介穹然似伏而无首无尾者命之曰藏六之各为之铭乆而狎之吾亦不下廹而玩之吾亦不舞与轻波盍眠雨于嗟鸥兮
　　不飞而鸣其孰惊不鸣而飞亦或亨不飞不鸣谁尔争于嗟雁兮
　　毋曵其尾寕灭其趾不灵于人灵于已其如予何豫且子于嗟兮
　　吟瀑图賛
　　客有画予岩谷中抱膝而观瀑布者予目为吟瀑圗而賛之
　　有山丛焉其蓄泄云雨者谷也有水垂焉其凌厉氷雪者瀑也有人兀焉其膏肓泉石者仆也
　　季观真赞
　　不崖以不波以随盖尝曰古今一笑耳天地一醉耳此自若人胸中之竒耳彼毛锥何从而知之
　　牛衣賛
　　月寒寗戚之歌雨湿王章之泣借盘礴乎爱景之春忍觳觫于繁霜之夕予取而栖耕舍之壁间亦聊以愧夫无补于世而袭重绵之丽宻者也
　　晋谢文靖公真賛为建安谢説作
　　丝竹云林妓女冥壑此亦一安石鬼蜮老奸风鹤勍敌此亦一安石盖太虚之云无心空谷之响无迹要未易窥敌手之棋而訾折齿之屐也
　　自賛
　　谓为士寜有识谓为农又无力面如岩崖耳如壁此其所以为山中之黔而非人间之晢也与
　　又
　　三事之所不事四民之所不民谓为阨穷耶则廊庙未必同一丘之逸谓为寒饿耶则箪瓢亦何异五鼎之珍呜呼噫嘻予非淮隂侯之所羞与哙等伍而柴桑醉夫自谓羲皇上人者耶
　　复斋六箴
　　不逺复
　　适燕南辕尔迷尔岐尚其未逺跂予改之
　　休复
　　休者止也能复则止拳拳服膺顔氏之子
　　频复
　　而既得之则又失之曾几如是而不踣为
　　独复
　　万物皆流止者金石众狂一迷惟君子特
　　敦复
　　为复有道患不自觉君子以厚小人以薄
　　迷复
　　尔有广居曷其勿归惟圣作狂差之忽微
　　蒙侄名训
　　星侄将除丧与名曰防而字以飬正乃就其身之所当体察者释蒙以训非释经也
　　蒙亨匪我求童防童防求我初筮告再三凟凟则不告利贞
　　童蒙者何赤子之心凟则汩矣惟几惟深
　　彖曰蒙山下有险险而止蒙蒙亨以亨行时中也匪我求童蒙童蒙求我志应也初筮告以刚中也再三渎渎则不告渎蒙也
　　涂人皆禹毋曰尔蒙允哉养正作圣之功
　　象曰山下出泉蒙君子以果行育徳
　　夙丧父母惟险之极何以出险果行育徳
　　初六发蒙利用刑人用脱桎梏以徃吝象曰利用刑人以正法也
　　习俗桎之利欲梏之法以正之庻或脱之
　　九二包蒙吉纳妇吉子克家象曰子克家刚柔接也
　　彼愚且闇亦有一得能受能容维家之克
　　六三勿用取女见金夫不有躬无攸利象曰勿用取女行不顺也
　　相彼烈女防玉清氷毋失尔身小人之朋
　　六四困防吝象曰困蒙之吝独逺实也
　　孰发尔蒙维贤君子尔则逺之困斯吝矣
　　六五童防吉象曰童蒙之吉顺以巽也
　　顺则毋我巽则毋必维顺维巽童蒙之吉
　　上九击蒙不利为防利御防象曰利用御防上下顺也
　　孰为尔防血气以之勿或使之惟其弭之
　　谢谨习字训
　　学飞曰习其在厥初相彼雏矣莺其茁矣万里一息维其习矣咨尔谨习靡日矣


　　秋崖集卷三十七
　　钦定四库全书
　　秋崖集巻三十八
　　宋　方岳　撰
　　题跋
　　赵景山村田集
　　宋魏诸王孙率以诗名后世至唐盛矣贺白其巨擘也怒鲸横鹜卷海倒流而其盛止于诗夲朝出其才与天下共麟趾之彦滋盛独诗乎哉四灵清语不枯秀语不迂抑紫芝其尤也续遗响于寂寥发妙弹于孤旷将从村田叟问之
　　程务实诗集
　　夏六月务实寄甲乙藁予时未暇读也自意登断崖酌洼樽与务实招云月而话襟期在此行矣至则务实病子春之足予又病退之之疟不知溪烟沙草真愁我軰耶子璋触髅血糢糊手提掷还崔大夫只此两语疟鬼辟易三舍今当寘君诗床头试观定何如也
　　吴晞之家集
　　医而世十一世而艺百一艺而儒千一不艺世耳不儒艺耳奚其医晞之之医自其祖曾七八传而所谓隠微处士南薫老人者率有集方志所书宜信晞之勉之涪翁评画谓使其胸中有数百巻书下笔当不减文与可矧医乎哉晞之勉之予以掌故过都之年道病晞之投方七剂立蘓醒因书以附家乗
　　王周卿注鹤山诗
　　前軰诗多矣周卿独为鹤山故鹤山诗亦多矣周卿独为其在渠阳时故风雨凄凄鸡鸣喈喈鹤山以之他山有石可以攻玉周卿以之淳祐二三十九歙人方某书于桐庐舟中
　　董同年先生所得仁皇御书刑政二字
　　此神文之所以圣也庆厯之际于斯为盛臣某恭书
　　董仲钧所藏晦庵残帖
　　淮南王安丹成其遗余于杵臼间者犹能使鸡犬皆仙此瑶残帖意与甚哉董氏之好学也后学方某敬
　　李氏唐告
　　徃年泊吕城寻竹巷李氏求王仲言所谓唐告百余轴者主人翁入城府辞焉他日舘丹阳客有携咸通中大花绫告相示者问之大郑王之胄家金坛西冈又非仲言所见也唐家三百年冠盖谁有诗书到逺孙盖范文正公道吾宗事尝为客诵之甚恨不曾作卫公故物记也后十年客复来请余记当时语客名梦得连取荐书为名进士歙人方某
　　朱祐之诗
　　余义夫称祐之与其季书一笔万顷读之不能休今此集乃蘓长公所谓收卷波澜入小诗者耶秋崖人方某
　　竹所主人所藏余诗
　　竹所主人谓汪君正已也其师面目严冷出语輙撑触人君每每以乐易左右之属闻其师亡为藏剑履问政山能使其徒竭力无几防见于顔面此李将军不击刁斗法也李广程不识皆为汉名将然士卒苦不识而乐从广吾未知其孰是君归见所中青士问之
　　程少章文藁
　　少章少时挟老笔场屋间大畧如李将军与匈奴左贤王战时汉矢且尽吏士无人色而意气自如军中服其勇也既不得与诸妄校尉等伍輙弃去更为表啓箴颂以从诸公贵人逰则又似东方曼倩与郭舍人戱为隐所谓伊优亚狝吽牙漫不知为何等语而应对锋出莫能穷者今老矣见予辟雍视其谒官人矣亟屣履迎谓之曰飞将军迷失道天也非有先生得无尝给驺朱儒乎何其恩泽侯也少章曰士有桑枢瓮牖矻矻穷年而莫之与者有髙冠侈袂放浪江湖而莫之返者要之亡羊等耳予家笔峰下有田一壥予将驾黄犊其中时或作劳酤老瓦盆以醉虽与子州里吾将洗吾耳也况诸公贵人哉予笑曰少章今又一变为汉隂丈人耶书以为别
　　奚朝瑞诗
　　月夕坐丛桂下鼓归耕一再行有伻以诗巻自休阳至明日有客以诗巻自黟至喜吾乡之多诗人也倒屐亟迎客沽斗酒相劳苦醉语客曰吟安一个字撚断数茎髭诗可以苦而攻学诗如学仙时至骨自换不可以苦而悟也优而柔之使自得之吾见子蝉蜕矣
　　韦御带论孟集语
　　国朝有以论语为相业者矣兊戈和弓属鞬左右而用心邹鲁之书则四姓小侯所絶无而仅有也予不及识韦侯而有道其子阁门君之意者他山之石可以攻玉乃翁以之惟其有之是以似之君其哉
　　胡氏乞米诗
　　乡人有胡君者夲衣冠子奋空拳与穷饿敌几为所得者数矣盖其计有三左去笔峰下而家行在所以寂易喧一左也脱夫湏袯襫而衣缝掖以实易虚二左也不能拾堕樵煮瀑布而防桂炊玉以有易无三左也绕腹之篾如束湿而惊雷怒号亦难乎其为情哉间尝自作乞米帖与里中人世无监河侯将如子何也他日予讯之曰士有朝不食夕不食而使饥饿于我土地吾耻之周之是也然为所识穷乏者得我而为之孟轲氏亦谓之失其夲心已之亦是也繇前之説子穷其瘳乎繇后之説子穷未渠央也虽予亦将如子何哉淳祐六七九里人方某书吕左史所与诗后
　　程达原字训
　　始逹原邀予半道班荆相与语偶及世所称谓曰官人者予尝离以为谑人而不官者盖有之官而不人者满天下也达原怃然笑曰非谑也因出字训示予为题其后曰史宏肇不识字固也张禹孔光学为帝者师不识止字謟王凤栁河东文如五纬丽天芒寒色正不识正字防伾文党屈原离骚与日月争光贾谊痛哭流涕之书汉廷无出右者皆不识命字一斥不复至于忧愁悲不得其死然则古今大儒不识君字训之字者盖多谨毋曰小学家
　　思斋説
　　客有防思斋説以来者曰愿有谒也予读之曰思固有説乎此心天也至神至明至虚至灵意见之萌重渊风行适波其澄念虑之兴太空云生适滓其清故寂焉而凝不将不迎閴焉而精靡为靡营此之为无思无为此之谓何思何虑此之谓不思而得盖天命之谓性也奚其思然而均一物则此何为而尧彼何为而桀均一隂隲此何为而回彼何为而跖是知弗虑胡得惟其欲之窒否则鉴明也而墨有物之食弗图胡获惟其义之集否则蹊南也而北有茅之塞故曰思无邪故曰思则得之故曰心之官则思盖率怪之谓道也奚其勿思哉尝语子周公待旦之思此思也所思者何事杨子深沈之思亦此思也所思者何谓子归思斋而思之如火斯然如泉斯达则谨思其在我者勿思其非我者可也客曰唯请笔之
　　代题同铨小録
　　淳祐五年春皇帝下明诏嘉与士大夫更始一时羣彦鱼鱼雅雅集阙下于是国之贵逰子弟铨于有司者与观光焉何其幸也越四月甲子合凡与推择者若千人集于依光叙同盟侈殊遇也酒行有执爵起祝者曰吾侪頼上恩借祖父泽今兹幸且仕有敢负尔君辜而祖父者乎有敢黩于货荒于政者乎有敢以麒麟之楦而狠如羊贪如狼者乎皆曰不敢审不敢则为我釂此其所以识也坐者皆釂旅酬而进曰吾侪勉之毋使人谓徒读父书泽祖笏以庻几祝规某既书绅遂辑以为小録题辞
　　郭氏种徳庵记
　　水心挟老笔名一世至为种徳翁记庵大似辞费翁家槖駞种树之説曰其夲欲舒其培欲平其土欲固其筑欲宻此种徳説也君其问诸槖駞水心犹落第二歙方岳
　　忠烈刘公遗事
　　比有上功幕府谰以阵殁为死节者予书其牍云死事与死敌异死敌与死节异意以为驱驰戎马之间邂逅锋镝之下未得谓死节耳议不合则为一笔勾倒呜呼吾独不得如忠烈刘公事使执简从太史公牛马走后顾使此笔为一杀死健儿辱也耶天寳时谁实富贵以疽溃天下而不识靣之顔真卿死之此可为忠烈公六太息也淳祐丁未良月晦歙人方岳书于金陵
　　林君诗巻
　　予耕祈下自五月至于七月不雨搰搰然与隣翁井隧而瓮之苗则槁矣归卧蜗牛庐有寘一巻书床头者取读之如挹髙人胜士而忘予之与芸夫荛子伍也如藐姑射之飘飘吸风饮露而不知门外火云之蒸肉山也如三日之霖沛然建瓴而下之不自意山田之生烟而泽田之飞尘也嘻其甚矣予所谓藜藋拄乎鼪鼯之迳闻人足音跫然而喜矣敢无顺下风以立淳祐八七廿四秋崖人方岳书
　　潘君诗巻
　　潘徳乆诗不宫不商自成音调水心谓永嘉言诗皆夲徳乆意其傲兀试席如深丛孤罴一第溷渠耳顾乃鹖其冠为老阁门士固有不遭如此今君与之同姓也同里也同鹖冠子也而穷于诗又同岂其苗裔耶何酷似也虽然毛锥子安用哉
　　徐贰卿与彭监帖
　　巢元修间闗万里访两蘓公岭海之南意斯人不复可见而何人毒徐仁伯彭君自临川絮酒防其葬于玉山斯亦竒士矣仁伯毙时盖司成也予以博士与辟雍诸公日日守光范门白其寃天子为下中执法治诏狱而竟鹘突不得贼时岂无许孟容吕元膺等軰哉然则唐之中叶强藩悍镇疽裂痈溃犹为有纪纲也因读彭君事寄此叹息
　　跋人防稽诗巻
　　予未尝絶胥涛而东得功甫诗真可卧逰然禹穴自是后人一疑独喜吾家老于墨池无恙耳
　　书景献府讲诗终篇
　　某猥以踈芜滥尘讲席起采芑止殷武凡百二十有九篇虽不能析微阐幽该贯融彻而依忠依孝未尝敢不谨焉惟尊闻不贵博而贵精惟行知不贵敏而贵力迩之事父逺之事君岂但多识草木鸟兽之名而已者一字之训一事之义盖有先儒之书在承宣为学日益其自得于遗编者乆矣某敬畧
　　跋月潭净照诗
　　予平生喜从山僧野老逰而出世间者抗尘走俗又有甚于世间者以故所见多是画库门钥匙色净照师出诗巻为读之竟如盘馔春多笋厨薪湿带苔能道当家风致云归大似谙风势水咽多应恨世情有味乎言之也虽然政使如贯休齐已于子法中犹是六十四种口业未知与画钥匙僧孰愈子归扣碧潭秋月而问之
　　跋谢正夫论语言仁
　　谢正夫出此编三复敬叹盖亦知学者所用心矣至请为下一转语某则不敢孔门惟一顔子三月不违然其于仁也敢问而不敢言也若宰我子贡开口便遭钳锥矣君归见堂下老斵试以予言问之
　　跋岳武穆帖
　　王之讨杨么也过师吾里留题东松庵壁上老墨飞动忠义之气煜如所谓因邀后军王团练者盖后来告变之王贵号王雕儿者也天兵濯征偏禆之在行者多矣独邀斯人者饭其爱之必异于余子孰谓其报知已一至此极哉司马文正公之邢恕王荆公之吕惠卿世固不少而逢防杀羿孟轲氏顾舍防而羿之责又何也淳祐九年六月朔敬观于庐山郡圃之爱莲堂附此叹息
　　跋崔菊坡洪平斋与髙守帖
　　崔丞相所至幕府极天下选观此诸帖亦可想一时賔主之际矣天目之老犹及以鸿文大笔行端平元二间而临卭史君特麾屡麾不一麾而殁则天也自我得二士意气横九州菊坡于此信不凡主家十二楼一身当三千之二客者抑岂今世之周旋获笑颠倒逢嘻云尔哉三复感叹淳祐第九重阳歙人方岳于江东道院则史君令子为脩水尹云
　　题朱兄文
　　晦庵诸孙访予秋崖下适防昭武之役不能烹伏雌为半日留但相与苦话一顿因叹曰夜来与泉使言吾軰遂为世之狼籍人矣东邉去撑触人了归西邉去撑触人了归已自可笑今日只与朋友谈文又不能道妙道好真狼籍人也然竹坡喜诱进后軰见诗即李杜之见文即欧蘓之后軰不解其意多是颠了至有自号诗坛复古者然则予狼籍人不狼籍矣他日见竹坡出予此纸必抚手曰前言戱之耳君归尽取晦庵书读之予无以赠君也
　　防徐衡伯诗
　　始予与衡伯别祈山时未有能诗声也亡何而寄诗维扬已非呉下阿防不数年见予辟雍则诗又进予曰此脱殻之雏也离混沌矣又数年见予樵溪则诗大进予曰此泛驾之马也籋空虚矣虽然雏之脱殻也啄菢之马之泛驾也覊靮之子谨焉而已抑予所望于子者非诗也不知子之进于学亦有如子之进于诗者乎试尝问子学者之学至于孔孟而止矣孔子删诗不自作诗也孟子言诗亦不自作诗也孔孟之所不作而今之学者穷日夜废进修而学之髙者曰选诗吾师也下者曰唐诗吾师也学唐学选者几何人矣不能唐不能选不论也茍选矣鲍谢诸人而已耳茍唐矣刘栁诸人而已耳况又不刘栁不鲍谢而曰某磵某某矶某云者诗乎哉不学孔孟之不作而学唐选之作不学唐选之不茍作而学某矶某涧之作予忧子之诗之进而子之学之退也于其归也不敢以颂而以规
　　跋金尚书奏藳
　　诚斋防尾之明年某实始生然则于尚书公犹未得为互乡童子也其所论著某何敢赘一辞顾无以复命临川史君则拜手而笔之曰蘓长公有言问世之治乱必观其人问其人之贤不肖必以世考之共惟阜陵之圣自尧以下无讥焉一时从臣适相防聚有若我尚书公者四人而小官之谒吏部铨避而窥屏间者盖杨诚斋也五人者皆千载人而同出于一时呜呼盛哉此阜陵所以圣也寳祐改元除日后学方某敬书
　　跋李君蜀议
　　汉骑城防仲谋惧艾氊入剑孙呉平素船倒峡长江一昶俘入朝江南下无蜀则无呉李君之论伟矣然犹是余毅夫未入蜀前议论耳前救败棊之着固应尔今日活死棊之着当何如王积薪軰几无措手处矣使遇骊山老母必自别有一着寳祐二闰廿二方某书
　　跋许兄桐岭书院本末
　　某之生也后不逮识所谓桐岭者然观一时师友之盛可以知主人翁矣他日识其再世孙简于庐山问书院无恙乎曰嘻是十年前犹岿然鲁灵光而今其无是公矣予曰廼翁之以赀甲其乡孰愈裴晋公之以勲髙天下也夫以勲髙天下不能永緑野之存则夫挟赀以聘士云者又乌能必书院之不亡也哉盛衰之难常而富贵之易及固如此虽然緑野晋公一身之所逰处私之也书院廼翁与四方学者之所藏脩公之也功业不冺则虽一身之私而强藩悍将为之兴懐孰谓义理在人心而象山翁季瑟书册之所防乃翁羣六籍萃百氏以与四方学者共之之处顾独无一嘅于角弓之诗三复于甘棠之章者耶子其识之淳祐甲寅腊七新安方某书于荷嘉坞中
　　跋陈平仲诗
　　云谷谢公使治铸之年过予崖而西也手其友陈平仲诗若词三钜篇示余读且评曰夲朝诗自杨刘为一节昆体也四瑚八琏烂然皆珍乃不及夏鼎商盘自然髙古后山诸人为一节家也深山云卧松风自寒飘飘欲仙芰荷衣而芙蓉裳也而极其挚者黄山谷词自欧蘓为一节长短句也不丝不簧自成音调语意到处律吕相忘晏叔原诸人为一节乐府也风流蕴借如王谢家子弟情致宛转动荡人心而极其挚者秦淮海山谷非无词而诗掩词淮海非无诗而词掩诗若西君所谓奄有二子成三人者与窥豹一班则娥眉不及宫前栁一度春风一度开唐人得意句也白露横塘一片孤山几夕阳真情顺下风而立矣因笔其语集中明当白山水焚不乳尽观之
　　防赵兄诗巻
　　予非知诗人赵公廹而与言诗过矣然予观世之学晚唐者不必读书但彷佛其声便觉优孟似孙叔敖掇皮皆真予每叹恨夫晚唐之不昌也君其肯之则以吾之不可学栁下惠之可寳祐甲寅良月中休秋崖方某书
　　题命书后
　　已未戊午为天上火术家以日月配之固非凡木之所能生凡水之所能尅也胎元卯为震辰时午日而拱已是为巽离之方子月为坎盖出乎震齐乎巽相见乎离劳乎坎也坎□也其于人也为加忧则其大略亦可想矣冬夜月明寒入涧水使人肌骨凄冷毛髪为竦胸中有丘壑者多受之而王公大人金玉其身者以为涧月皎防清寒逼人凛乎其不可近也日出离明正当亭午容光所及纎毫不差所以幽林壑之魑魅魍魉隂崖寒谷之氷霜雪霰人所畏而仰也日西没而月生月西没而日生周天三百六十度盖无一息之暂停故其为人劳已未数至戊午六甲包藏然自丙辰而已未连珠逆而上行故其为人抝日煜乎昼月煜乎夜坐离照子至清至明而风雨足以晦之已有风夘有雷雷风相薄而日月之清明隠矣
　　跋赵漕元文藳
　　吟啸翁谓秋崖人曰予诗既参诸方受记于吾乡内相证印于刘后村诸公不假余人更下注脚独所谓文者子试言之予曰子濯孺子之言曰庾公之斯学射于尹公之他尹公之他学射于我夫尹公之他端人也其取友必端矣今子之先君子学于汪太初太初学于紫阳夫子遡桐柏之源滥岷山之觞有以知子之文矣博者不杂约者不陋子所知者予何言哉
　　跋呉兄诗巻
　　予尝于何人巻中见左史公称説着梅花定説君之句不知为竹洲后人也意王恺之瑚扶踈二尺美止此矣比贤君过予崖下出其寳则髙三四尺者六七株如燕未成家寒食雨人如中酒落花风者尚多也子其秘之母使荳粥韮蓱韲为帐下人所卖彼恺軰者那得与君争长
　　跋师绍书华严经
　　乃歳壬午予学星于九龙山识婆塞亡何得度号曰智仁别三十年如一弹指忽生亿念不厌疲劳自其山居来诣予所瞻仰作礼而白予言仁者我于别后不敢怠于我末法妙饰荘严堂殿斋庐非复曩昔有徒师绍庵于髙环誓愿精勤而作佛事以大海墨及湏弥笔积日累月书华严经推仁垂慈同一賛叹予闻言已生大欢喜思昔大父在家出家尝书是经作我镇寳予嘉尔绍慨念我祖合爪西向为説偈言
　　我闻昔有善知识　发大勇猛精进心
　　欲书诸经了无有　但握爪为书空相
　　其人既去其处存　虽无是经经不防
　　天龙防持此处所　自然严净两不濡
　　彼刹尘中所见闻　无不賛叹罕有事
　　而一比丘独抚掌　乃言止是半藏经
　　是知一切有为法　受想行识皆为累
　　世主妙严及行愿　岂可色见声音求
　　挥毫径入佛三妙　人人清净华严经
　　我观经巻八十一　巻凡几品品几字
　　一字一画一心具　心心修习尽未来
　　于一毫端能放光　一一普现法界性
　　稽首吾翁大长者　所成就非冩经故
　　为我问讯彼上人　云何了证真实际
　　百一十城无可参　陶毛頴俱成佛
　　淳祐壬子七月下澣居士方某见闻随喜并此妄语一懴悔之






　　秋崖集巻三十八
　　钦定四库全书
　　秋崖集巻三十九
　　宋　方岳　撰
　　祭文
　　祭魏参政
　　呜呼蜀自三蘓公不作于今几何年兮予尝意其水恧而山羞天地之秘寳韬光铲彩屈而不平兮故其发也勃焉而有斐君子特立于西州学探古之奥文洗时俗之陋而浩然于胸中者自一宇宙兮盖蹴训诂之圃而姫孔之与防以其精防者治身以其粗浅者治世是心固将尧舜吾君民兮而不知一苇杭之何以障百川于横流彼谁其秉国之均如重隂且霾日月为之晦兮而矫然独鹤之嘹唳乃欲空百鸟之喧啾抱遗经于荒遐之裔乐斯道于寂寞之濵者与歳月而相忘兮亦既筑山房于白鹤之而眠云卧雪吟风醉月侃侃乎其无物外之但遨嬉于翰墨之林而秦篆汉籕流落人间者太山一毫芒兮至其妙于心则伏羲以前之大易而笔于书则获麟以后之春秋忽云翳之划开豁中天之大夜下尺一趣诸老以来归兮人固以为适当太平之期愿观徳化之成而众君子之聚在夲朝者殆将人稷契而身伊周歴观近歳诸贤之志各欲出其力以救斯世之沦胥兮而彼苍者天岂其不欲平治耶胡驾言中道而摧辀西山其頽而天目之老晋陵之魁亦相继而凋落兮独吾白鹤山人在而且犹旁睨如棋之局孤闲横水之舟然庻几其可以系中外之望以待天人之定兮而复乗云气骑箕尾渺松江以上征而不为苍生其小留畴昔之夜谒公南徐曰众欢之不可息而予亦信以为然兮及今见之则嘅叹其为李西平之子而嘉奨其为异于臧宫马武之俦人生倾意气耳故今闻公之防昼喟而夜吁兮而况朝失元老士失宗儒其将付斯世于悠悠乃作白鹤之些曰白鹤飞兮山之幽梳雪羽兮风飕飕时不与兮吾谁尤白鹤归兮河之洲蘓防杳兮云正愁唳华表兮天知否
　　祭赵龙图
　　某穷居读书常窃有叹曰嗟乎士固有精忠皦日星劲气励金石勲劳在社稷名声震闗河而卒为当代之所咨嗟后世之所哀痛者矣庾稚恭镇防州此其志何如也北伐一防气吞朔方当时自河以南皆懐归附则亦不可谓有经济之意而无其畧者丹水一衂遽可以成败论哉国歩多艰惭愤而殁是殆可悲也已某故于公之云亡以其悲稚恭者而重为公悲之呜呼公之失守防阳盖所谓人能搏猛兽而不能不却歩于蝪能砭剂风寒之客邪而不能不伤生于寻常不虞之酒色也与当其麾敌兵十数万而却之以婴孤城于百战垂亡之余功亦不细矣而枭獍骤兴于肘腋之间虎兕突出于检柙之外遂使曩时之竹帛晦昧于公议者之口而后世之简牍不知又能如庾稚恭有为之叹息以否孟明不复贷则亦负殽之耻而死在傍奚而憾而累彼青山伤哉素輀猎猎霜风诀兹一巵
　　祭杜丞相
　　呜呼天下不见司马文正之忠清粹徳兮于今百六十有二年世道之升降凡几人材之消长凡几盖有不胜其嘅然者矣而公方起从海濵共更化弦一时之儿童走卒亦皆论名氏兮而都人士之攀縁相登争覩其仪形者亦皆咨嗟太息以为甚矣其似文正也是何退然山泽之儒臞如列仙上方举国以聼焉而四方颙颙延颈跂踵以望太平之期兮奈何乎心勦神疲于应物其胸中之所欲为者曽微江河之一防虽移疾者娄然犹国有蓍士有砥柱若不见其运兮而君子恃之以无恐小人詟焉而莫前今夬矣而未遇复矣而未泰兮正升降消长之一机也而公乃骑箕尾而舍旃将恐上心漠然于此矣而元衮亦无与相弥缝兮凡吾党之所扼腕者固匪人之所垂涎天下之势方如驾漏舟于风涛浩之冲兮忽檝摧而维絶则旁观之损神亦不自觉其失声而呼天试尝评之公之与文正其清介同其公忠同其夙夜尽瘁以遗其身者无不同兮独秉国不及于逾年而青苗役之未蠲然而青山流水居无五畆之园以独乐花木之秀野而艺风烟兮则公之贫又似乎差贤意公之心使天下清明常如今日不至于变怪杂出舞防鳝而号狐狸兮方瞑目于九泉古所谓死而后已者其公之谓兮吾为天下悲而已矣不自知其涕涟
　　祭徐侍郎
　　灵之防兮凄其以风噫恸以軷兮汹胥涛而与东噫世无羊叔子兮莽吾寃其曷穷噫非此其悲兮羗世变惟时恫噫时耶势耶天乎人乎求所以死公者而不可得也吁帝兮深噫
　　祭徐知郡
　　始予栖迟如桐未丝璞未规也防者薪之有刖其洟孰予竒也公顾曰嘻非熊非罴非虎也文士追随一雄万雌独已知也风暑池髙论炎羲夜以曦也醉墨淋漓急驱龙骊走蛟螭也予起锄犂归防披披喜不赀也迎笑以嘻谓非羣儿我蓍也曾几何时东臯语离哽相持也聚散参差而我心期鍼与磁也歳如何其物换星移天一涯也簮盍勿迟于宦之岐或并驰也今我来思有传者谁公其萎也我心则疑天实生猗竟何为也风鬛雾鬐长鸣之逵孰与覊也烦剧之治如理棼丝愈劂剞也老笔聼辞如氷之澌潮之滋也落落松姿秀目踈眉休显宜也立之文墀则麟仪仪凤师师也奈何乎噫濓溪之漪终一麾也有翩者旗回鴈之陲古驿悲也时方偲偲放予茅茨莫尔咨也歳则一朞防问我贻涕涟洏也曰阡有碑尔作铭诗谨勿辞也朋友道絮酒则醨谁其酾也长夜渺弥晤言如箎今已而也下亭之祠有扈江篱尚荐词也
　　祭胡文伟
　　惟公蜚英场屋飬浩丘园雍齿且侯长负秋风之恨刘蕡不第空余月旦之评驹隂奄及于禫祥马鬛永懐于窀穸属某负薪之有疾吁嗟执绋之无繇乃遡刍灵渍予絮酒呜呼兄子犹子愈增坦腹之悲吾翁乃翁徒洒交頥之泪
　　祭杜尚书
　　凤城岩嶤湖山春只月户云房惬幽人只有癯者仙翩纶巾只左吾诗书右菰莼只藐予过之孰主賔只偕一道士郑子真只诗以吾盟不吾嗔只月穷星回几何晨只槖兠防纛来宣旬只铭常勒鼎粲经纶只文昌太防履星辰只天飞泥蟠邈无垠只驾朱两轓适予闽只公既乗云骑麒麟只聿其祥琴迅羲轮只敢拜稽首诔慿茵只植象环金俨绥绅只斚緑彛黄荐吾醇只列星在天杳音尘只诗情不磨黯湖漘只
　　祭外姑李夫人
　　世所谓妇徳者将续巴清之传乎抑为姜母之诗乎徒举梁鸿之案乎寜防乐羊之机乎我外舅氏维书之痴曷其相之维妇之仪我姑我嫜我馈我饴勉勉夫君勿或尔思孰为亲娱俯青以归书既荐只家则棘只杞城其崩惟其嫠只乳余呱呱有三其雏尔鞠尔育亦孔之悲丱兮弁兮襁者褓兮曰有室家艰且兮四十一年靡泽靡脂言抚其书有涕其洏我思古人懿其庻几畴昔谓某玉润吾楣伸乃翁者匪予子谁虽则一科莫补余遗永懐契濶官辙差池古今在傍奚而憾而累彼青山伤哉车輀猎猎霜风诀兹一巵
　　祭费宰
　　土山焦兮金石流赫炎曦兮焮予辀公之来兮山幽幽梧桐凋兮杨栁黄星防千兮澹不芒公之去兮山茫茫仕何乐兮忽今古以輀归兮秋月苦君子别兮万山阻



　　秋崖集巻三十九
　　钦定四库全书
　　秋崖集巻四十
　　宋　方岳　撰
　　墓志铭
　　奉议郎淮东转运使干办公事吴公墓志铭
　　予顷佐淮东军休寕呉伯玉干饟餫间以事白府輙过予予輙为具鸡黍酒行輙撑拒曰平生母酒长母多酌我然觉其意酣如也最后望其靣深墨与之揖三引其气而语厪属既坐阁阁然喘不休径起索舆去留之饭不可无几日公亡矣于是绍祖适归里旁无强近之亲予白府移书漕防属西干主后事两司赙特厚敛以无憾是歳端平三年也年六十有六矣公讳天球伯玉字也曾大父某大父某父某诸父连取科目伯氏天骥为尚书郎公登嘉定七年进士第官自修职郎至奉议郎歴庐州庐江尉防提坑冶司检踏官淮东转运司干办公事公于是将遂亨矣事有大谬不然可为流涕痛哭者盖不为公惜也国家失汴至是百有余年未有窥左足向夷门一歩者朝议以三梱兵复三京凡淮东泗宿宋永南北军之在行者赵公葵实将之遂以公为随军钱粮受给中原沦胥乆河失故道运漕絶五河口遡大小清河略葛驿以达于京师绵千数百里无人烟率虎豹所嘷鱼龙所家也军无乏兴遂入汴赵公于是盛服行宫阙省宗庙吊遗黎故老以布宣明天子威徳亦一时之盛已方是时将下制书定功令而潼闗以败闻赵公遂班师公事格矣不然岂直一陞朝官哉公以某年月日生某年月日殁二子前卒其承重者孤孙绍祖以淳祐三年十二月甲子塟县之睦亲里富潭铭曰能否人也穷逹天也成败时也离合机也允乗尔时而孰揠之允投尔机而孰蹳之翼翼神京既挈以伦劳而不勲其天其人我穷曷嗟黍离之复复哉复哉有瞑其目
　　乡贡进士汪公夫人李氏墓志铭
　　某儿时见里长老数一时之勤于学者必曰汪清英某尝问焉曰公今安在曰嘻死矣其勤何如曰清英读书无昼夜寒暑居穷山荒絶处日一脱粟饭不再也霜晨雪夕拥黄防被披吟益苦僧或为束緼火松钗輙摇手却之曰来睡思矣母湏此自六经诸子史无不蝇头字抄节之歳辛夘贡礼部防者及门而母亡清英素羸坐自刻励以苦其身而又罹母忧乃不逾年而殁盖毁云后二十有二年某壻于公夫人季氏出其平生所为文数十百首他所抄节巾箱册号中坚若唐纲等类者又累数十百万言泣曰未亡人不能训其子将无面见夫子地下始君未十歳兄公试君乡人傩墨义君操笔立就一座尽惊归以其遗孤女女君其将使夫子瞑目于数十年后者非君也望而谁某既窃奉常第夫人喜曰可矣吾遂得借口下报夫子矣嗟夫自有科目以来得士最盛然以破碎声病之文决得失于一夫之目亦岂尽然哉观公一生刻苦曾不得与等軰试礼部何其难也而今之场屋士至有言伏猎而书弄麞者率皆拔高荐躐危科又何易也公讳某清英其字夫人后四十一年当淳祐某年月日殁二子某一女归于予以其年某月日塟环村之原铭曰
　　翁乎空山夜不眠风抄雪读四十年人皆青云翁沉泉彼防机者谁其贤噫何时兮书始传
　　朝奉大夫知道州徐公墓志铭
　　始予耕祈下闻有新令尹至者约其民曰尔士尔学尔农尔耕母或以非尔事奸有司令不敢尔贳其敢以防徼啬夫踵而门尺寸圭撮非法取而羸尔其唾予里父老既为予道之问孰氏曰不知也墙壁无文移来几何时曰不知也催租吏去不来者月十日矣居无何令尹枉车骑顾予予以甿辞不见不可则迎拜延土座问其所以来者曰子防为武城宰识澹防灭明子独能终老牛口之下乎吾是以来子母爱于言也既去问知其浦城人鲁国徐文肃公之孙任以为承务郎方是时其诸父茂翁直翁言论风防为一时名卿大夫而令尹能自濯磨落落不肯出人下意徐氏世不乏两翁也去之十年乃官不过朝大夫位不过郡刺史死矣谨按文肃公讳应龙任光禄大夫守兵部尚书以徽猷学士提举西京嵩山崇福宫赠太师五子防知南剑州将乐县荣叟参知政事清叟工部侍郎今为焕章阁学士知漳州所谓茂翁直翁者也深叟军噐监丞独其伯曰予愚早卒赠朝奉郎公其子也讳拱字拱辰曾祖智接赠太子太傅曾祖妣杨氏秦国夫人祖妣吴氏继施氏魏氏皆鲁国夫人妣施氏宜人累官朝奉大夫歴任监临江军新淦县酒税知绍兴府防稽县丞知徽州祈门县广东提防刑狱司干办公事通判南雄州知南雄州两易知髙州知兴国军改知道州淳祐四年夏某月代归某月甲子次衡阳驿暴病痱以卒得年五十有六公资明鋭瘦隠立见老猾吏不敢尝以事所在识辨于新淦寛征通商庚前之逋有司者不訾而筭以羡于防稽浚暨湖溉民田歳以不暵于祈门飬士如诸侯学聘进士之里居者使教焉歳饥画荒政以振穷而安富部使者下其事为四十三县式于广东峒防羣軰张甚监军督捕最于南雄摄守事以治状知其州于髙州海盗昼掠以州兵擒其渠戮于市事闻知兴国以嫌自列改道州州以宁一于是作湖南道院以表章濓溪之学而安乐其民可谓材也已初公为令尹既过予一见定为莫逆交率晨兴饭读书林已则商略古今人物抵掌谈天下事后当成败划然声撼林木或时把笔为诗若引酒一再行徃返酬以十数盖其防疾若风雨以是为笑乐每夜漏下鴈鹜行抱文书以进輙可否之多至千数百言不停缀其剔乆蠧剖滞讼若束三峡之湍流而落之也若注马于千尺之坡而夺之槊也若干将出于椟蛟龙截而虎兕剸也予所亲见如此夫有才者未尝不欲用于世而用世者每患于无才则理相求而势不相遭也事相湏而年不相待也悲夫六年某月日夫人与其孤塟公于县之下亭夫人邓氏封宜人孤曰铨孙廸功郎新潭州长沙县尉尝为两浙转运司发解进士曰鋐孙将以公致仕恩补将仕郎公既塟之年铨孙走行在所见予辟雍请曰先君子塟未有铭非敢后也惟是春秋窀穸之事不肖孤不敢委之以来知吾父者非子而谁愿有述以碣诸墓某其奚辞则为之铭曰
　　有鈆其刀不可以切太阿无前匪阙则折蠢蠢不材何有何亡曰维材矣不柱不杗栽者培之而固摧之曷畸于天公则陨之楚山丛丛凄其以雨鴈驿荒寒一碧万古公归来兮下亭有松有松有槚尚式来者
　　乡贡进士柯君墓志铭
　　故人子柯应鼎以国子愽士何景顔书介其所为柯从周行述来离席泣曰先生辱与应鼎之父逰敢请铭始予从刘耕道先生舘荐桥门时朋友则陈彛仲刘至能兄弟从周末至于后至能以丙戌进士得黄岩尉未上而殁其仲其季亦相继殁彛仲甫陞舍而殁从周仅仅名荐书今又殁一时防从惟予在矣予铭从周其奚辞则发书读之曰嘻愽士之言信抑船粟以哺饥梁川以利渉者其细行耳予独悲从周赢粮千数百里余半世于外以从师问学为事而志不克就以卒死于行在所也从周讳维翰兴国人嘉泰三年春正月丁酉生淳祐七年冬十月戊子殁得年四十五明年十有一月壬申塟其郡东六十里曰钧山曾大父震逺大伯父夀以慈明恩授廸功郎制所谓孙为俊士身燕髙年者也父必胜三子应鼎习周礼冠乡书应时习诗应明习易贡太学铭曰
　　呜呼古之君子舍亲戚捐坟墓赢粮以从师者为学也今之君子舍亲戚捐坟墓赢粮以从师者为仕也为学而忘其身非也为仕而忘其身尤非也吾于从周有不释然者矣虽然荐绅之士死社稷介胄之士死封疆而吾从周死庠序则亦死于其职矣吾乌乎有不释然者耶归余舟兮千里封余土兮一抔悠悠兮江波奈何乎从周
　　操处士叶夫人墓志铭
　　操君明甫家浮梁予不能知其人也而识其二子且十年伯氏节甲午癸夘贡其乡仲氏斗祥登淳祐元年进士第予参督视府议时实以江寕尉为同僚他日节墨其衰以来予迎问故趋且泣曰节之先父母就养斗祥亡几何代矣忽有若所訾省趣治装先斗祥归归不再阅月弃诸孤今兹卜逺日维食乃月正元日节不敢寕于几筵徒跣数百里来乞铭予一再辞不熟子之先君子不肯去则取其行述读之云云其凡谓君尽渉猎羣书耑以论孟为实践履所谓子帅以正孰敢不正盖其常常口之而不置者也平生环书一室画司马公其中四壁列晦庵先生白鹿洞规虽晚读释老书特取其言合论孟者谓泡影露电似逝者如斯遣其欲而心自净澄其心而神自清此吾飬心寡欲之説也非与故能居家不以私蔽义居郷不以富害仁在金陵时府方理圜土移数十囚尉舍夫妇恻然悯其瘐贷乡商衣食之予读至是慨然曰是可以知君之先君子与其夫人李氏矣乃予铭曰
　　礼曽考也莘祖考也志渊考也升之其讳也淳熈某年夏闰月某甲子其生也淳祐九年秋八月甲子其殁也十年之夏四月辛酉其塴也安东之桂林其藏也叶其氏而讳纯真者君夫人氏也后君一年而生前君两月而殁与君同日而塴福西之塩梅岭合而书之而日之而地之也节斗祥之季待补太学生斗枢其暮子也壻某人其女也十男女其孙也呜呼双邱尚或式之者曰此维操处士君与其夫人氏诗书之泽也
　　汪公墓铭
　　处士汪公前塴之两月孤亮请于方某曰我妣尔老姑宜谁铭乃为序曰予尝读马伏波传喟然悲伤之其在浪泊西里时毒雾薫蒸仰视飞鸢跕跕堕水中愁苦甚矣归而诵其从弟平生之言以为士生一世但取衣食裁足乗下泽车御欵段马乡里称善人斯可矣文渊于是悔仕进之自累知功名之累人思欲为闾阎畆无闻之士而不可得者乃防鞍矍老而不能忘于世后车薏苡岂独羣儿谤伤之罪哉少防平生之言岂其忘之耶予尝评公为人三似新息侯而能暗合少防有足观者观其恂恂似不能言谦约自敕年八九十无一迹于官府则其于龙伯髙杜季良之间固自知所择矣乡贡公黻叔兄也殁则为之衰麻终其丧视行服朞年不离墓所亦无不及者独举进士一不中则退而治田园教子弟为重厚长者所谓乡里称善人非与公讳黻字景汉生八十一而殁殁百有三旬有一日而塟某既叙而铭之则请予及东嘉潘凯使书铭曰
　　生乾道及诸老殁淳祐孰耆旧维十一祀扄幽宅厥冬仲月曰丙申呜呼善人泐兹珉凌青之山髙嶙峋
　　月孙塟砖
　　月孙生未晬能视予读书申旦俄病癎九歳不能语然见人磨墨则跃跃以喜予或倦坐必取书册授予死之歳必掩两耳趺坐到明如此者二百日一夕癎大作予梦僧衣麻袈裟者十许人坐于门问之曰何为曰送月官人也是夕殂盖某年月瘗荷葭坞
　　知县奉议费公墓志铭
　　祈门蕞尔邑然士大夫初脱选以名次湏入者相传为佳缺谓县无逋郡易办民亦无县挠易治也不知何以自十数年来筑底不复可错乎巽愞者不竞健决者不恤矣乃歳癸丑令以忧去未知新令谁也丞摄其事民重足立且朞月而毘陵费公实来盖恂恂似不能言而人知其慈偲偲然不敢名一钱而人知其亷吾民其庻几乎居亡何丞自上府白事不知道何等语归则檄与令同督赋于是钱不府帛不库诞寘之崔斯立壁记下自出入之已乃遣文书诣令令顾渉笔惟谨令有所书注或不可丞意丞輙涂窜之略尽予尝为公不平公独无几防见顔面退然后惭予浅之为丈夫也防绣衣使者行部亷治丞狱公始得为县而县甚不可为矣官有欠籍民无逋租悍吏持急符来突堂奥刻木者鸟兽散令噤不敢一出声公于其间岂能无邑邑而竟以殁悲夫盖寳祐三年夏六月庚寅也公讳羾字叔羽无锡人自唐昭宗【阙】　　律郎球者家文茟峯下至肃以上舍郎与简斋陈公齐名建炎初两人者起终左朝散郎赠通奉大夫娶陈氏为曾大父锴登绍兴十一年进士第提举福建市舶赠开府仪同三司娶蒋氏和国夫人是为大父培中大夫秘阁修撰赠少傅娶郄氏吉国夫人陈氏卫国夫人是为父公其第三子也阶自通仕郎至奉议郎歴监嘉兴府都税务抚州金陵县丞监行在省仓上界监太平惠民北局知徽州祈门县始公改秩加职司一贠为尤伟丞金谿时宜黄群盗軰捕之得则十六人者杀越人于货辞具服等死部使者移公谳之特其中一人黄姓者真盗耳余尽诬也一平反活十五人岂非贤哉前所谓丞得罪时常情不下石亦击节矣公方为携其印纸歴尾使者车解和之得还其歴谓绛侯东阳侯长者非与娶陈氏封孺人三子逵逊逢四女适廸功郎监浙西安抚司囬易库钱昌言其适承务郎钱謩者未行余幼以寳祐四年正月二十七日塟于夲邑长腰山之原从弟从政郎新平江府司法参军翿来请铭辞不可则诺意某氓也其言信铭曰
　　维鹊有巢维鸠居之谁寔尹我丞则躨之尔母我躨我尹我慈慈如之何既疮且痍问之在民民无宿逋问之在官官有急符尔狱痡矣我尹殂矣奚而殂而喟其吁矣有虣如虎有慈如母虎犹我怒母不我怙谓天孔明公独我怙作铭者氓可信千古




　　秋崖集巻四十
