　　钦定四库全书　　　　　集部四
　　北山集目录　　　　　　别集类三【宋】
　　巻一
　　古诗
　　巻二
　　古诗
　　巻三
　　古诗
　　巻四
　　古诗
　　巻五
　　古诗
　　巻六
　　古诗
　　巻七
　　古诗
　　巻八
　　古诗
　　巻九
　　律诗
　　巻十
　　律诗
　　巻十一
　　絶句
　　巻十二
　　赋骚
　　巻十三
　　论
　　巻十四
　　论
　　巻十五
　　杂著
　　巻十六
　　杂著
　　巻十七
　　杂著
　　巻十八
　　碑　记
　　巻十九
　　碑　记
　　巻二十
　　表
　　巻二十一
　　启　书　咨目　简
　　巻二十二
　　外制
　　巻二十三
　　外制
　　巻二十四
　　外制
　　巻二十五
　　外制
　　巻二十六
　　外制
　　巻二十七
　　外制
　　巻二十八
　　内制　进故事
　　巻二十九
　　进讲
　　巻三十
　　墓志铭
　　巻三十一
　　墓志铭
　　巻三十二
　　墓志铭　墓表
　　巻三十三
　　墓志铭
　　巻三十四
　　行状
　　巻三十五
　　状劄
　　巻三十六
　　状劄
　　巻三十七
　　状劄
　　巻三十八
　　状劄
　　巻三十九
　　状劄
　　巻四十
　　状劄
　　【臣】等谨案北山集四十巻宋程俱撰俱所辑麟台故事已从永乐大典中裒集校刋别着録史部中是编乃其诗文全集凡诗十一巻赋及杂文二十九巻俱天性刚直其在掖垣凡命令下有不安于心者必反覆言之不少畏避如髙宗幸秀州赐对劄子极言赏罚施置之当合人心论武功大夫苏易转横行劄子极言朝廷之当爱重官职及徐俯与中人唱和骤转谏议大夫俱亦缴还録黄颇着气节今诸劄具在集中其抗论不阿之状读之犹可想见至制诰诸作尤为擅场史称其典雅宏奥殆无愧色诗则取途韦栁以闚陶谢萧散古澹有忘言自得之趣在南渡初亦可称独辟蹊径者焉集本流传颇稀此乃吴之振得之于季振宜者葢犹从宋椠抄存故鲜所阙佚近时厉鹗作宋诗记事载俱古诗二首律诗二首聨句一首皆称采自北山集而其中南园一首检集本实作章仆射山林与鹗所引已不相合又游大涤一首采自洞霄诗集而集本第三巻内有同余杭尉江仲嘉襃道人陈祖徳良孙游洞霄宫一首检勘即鹗所引而篇幅较长防过其半鹗亦不及详
　　检反欲以补是集之遗殊为疎舛今并附纠于此云乾隆四十三年六月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀




　　北山集原序
　　绍圣末余官丹徒信安程致道为呉江尉有持其文示余者心固爱之愿请交未能也政和间余自翰苑罢领宫祠居呉下致道亦以上书论政治事与时异籍不得调寓家于呉始相遇则其学问风节卓然有不独见于其文者即为移书当路论以言求士孰不幸因此自表见其趣各不同若概论其过一斥不复录天下士几何可以是尽弃之乎并上其文数十篇宰相见而惊曰今之韩退之也亟召见政事堂防有间之者复得闲秩然宰相知之未已也宣和初复召入馆稍迁为郎议者翕然始恨得之晚自是二十年间卒登侍从为天子掌制命文章擅一时盖尝论当孔子时固已患直道为难行而毁誉之不可信然人之有善君子未尝不乐道其得誉常多至居下流天下之恶必归焉其毁之者亦众则直道虽不可尽行于天下而天下终不能废直道方致道龃龉于初一夫揺之不能自立及其乆也虽非其素所厚善亦莫敢不谓然其善之效与今观其文精确深逺议论皆本仁义而经纬错综之际则左丘明班孟坚之用意也至于诗章兼得唐中叶以前名士众体晚而在朝虽不乆遇所建明尤伟盖其为人刚介自信择于理者明所行宁失之隘不肯少贬以从物是以善类皆相与推先惟恐失虽有不乐之者亦不敢秋毫加疵病信乎直道之不可终屈也尝裒防平生所为文欲属余为序防兵兴不果后遇火焚弃殆尽稍复访集尚得十四五而益以近所着为四十巻夫天既以是假致道矣乃不使尽暴其所长病痹杜门里中且十年岂在人者犹可以力致而天反不能相之欤不可知也绍兴十年诏重修哲宗史复起致道领其事力辞疾不拜而以其前欲属余者请之坚甚致道之文固不待余言而后着也乃先众人而知之深者莫若余乃为论其本末归之致道名俱今为左朝请大夫徽猷阁待制提举亳州明道宫云石林叶梦得撰
　　钦定四库全书
　　北山集巻一　　　　　　　宋　程俱　撰古诗一
　　杂兴十首
　　一日复一日百年如此耳那将千百计来日何穷巳逝者不可追来者安可知正恐闻道晚勿言功用迟
　　二
　　误防成駮牛妙技有余赏作意画虵足至今犹抚掌君看人间事类此或往往浩叹可奈何悠然起遐想
　　三
　　中夜忽自省昔我今是非音声故如昨齿长须满颐有人梦中言子念无乃痴今犹昔人耳昔人安在兹
　　四
　　濯濯檐下溜刁刁树间鸣虫号百鸟閙小大各有声声多不留碍响振元无形何殊百千炬光影各自明
　　五
　　胡葵向晨照日引一尺长松栽四五年擢干未出墙漙漙露方晞借此顔色芳各留一寸心试待九月霜
　　六
　　春鸠一何拙社燕一何巧天隂逐其妇饮啄聊自了衔泥亦绸缪托此华厦好物生固有分巧拙均一饱
　　七
　　防防新藁秸补此茅屋漏问云力田人嵗事苦耘耨终年手足胝得此以自覆香秔一过眼糠覈余满窦
　　八
　　昔年过吴江恋恋不能去临江尘思尽廓若扫翳雾兹为三年留已厌波涛怒乃知常人情趣新方舍故
　　九
　　轧轧田边车巻巻不得休出之一寸痕益以几尺流扶提暴中野强作田家讴车声真哭声天逺将谁尤
　　十
　　少小思振奇颇恨身不长身长益多累信与忧俱生囘思二纪间浪使儵忽争谁能补黥劓反我孩与婴
　　秋思
　　凉气动秋风林间溽暑散四序递转移中夜一长叹月囘西南隅澹若霜华乱清甘吸露井起坐待晨盥毋为事安眠急景不可玩午隂日以薄坠叶黄且枯绕舍足榆柳鸣条眼中疎芸芸悴方荣髪白不再青所以姑射子骑龙出苍冥残炎如老健虽壮宁复乆新凉若涓流已快执热手萧然发朝暮羽扇一刍狗移夺定谁尤论功亦何有饥蝉得清风向夕声更急林间鸣络纬长伴幽蛩泣青灯对青编秋气巳复然谁谓月有恨正应人可怜
　　吴县游灵岩
　　春物已如许放舟出横塘扶桡漾渌涨迨此白日长草木有佳色欣欣弄浮阳幽禽静相呼乘和自翻翔春风不着人浩浩吹我裳终年思烦促于此兴未央舍舟得平地陟彼万仭岗明霞堕山西夜气郁巳苍岂无从我游夹道须髯张风来得好语落落随低昻幽堂扫禅榻静对灯烛光身轻浴新出境寂虑欲忘虚牕忽含晓睡起日照梁羣山发春姿秀碧澹以芳晨光晞薄露草树滋幽香徜徉寻昔游步屧循长廊振衣一长啸寸目了八荒上嗟百世基竟坐一笑亡【见刘禹锡诗】当时馆娃地今作选佛场乃知诸梦境遁化岂有常飘然咏归欤此适顷未尝重来防有兴肯使堕茫旁人挽余言借问身闲忙吾方有公事子去无相妨
　　古风送钱定国显道
　　登崖无坦蹊下濑无平波寻常即千里奈此阻何朝跻青阳硖暮入万牛涡见之令人老况乃身所过赖有万顷陂洗我心烦疴
　　中林有幽华乃擅一国香终年不自见道路草木长应知当门病要谢移根伤终恐荷锄人遡风袭流芳纫之琼瑶佩致彼君子堂永捐盈腰艾扈服不可忘【扈恐作户楚词云户服艾以盈腰】
　　送傅国华墨卿赴保塞簿
　　闭门坐咄咄出门长太息问之何为尔岁月亦可惜褰衣临大河跬步燕粤隔囘车抚长剑玉食惨无色男儿重性命慷慨轻逺适非闗饥所驱岂为五鼎食国华浙东来触热向河北行行四千里易【去】若持被直怪无懐土念语软心似石要令饱辛勤不使鸩安逸顾余一畸士束髪守编防夜阑相对语耿耿气横臆保州几穷塞百里望疆埸萧萧易水寒壮士不复得【易水在安肃军之北安肃保州隣也】君家义阳侯【介子】尺八建雄绩时平廓信度胡颈安足赤深藏百僚底聊作青衫客吾徒防时须要子继休奕【傅】
　　过方子通惟深
　　白日苦易晚我懐多隐忧忧思剧春浸浩漫不可收出门欲有适举步且复休尘中等胶扰念此将焉投驾言城东北阎闾即岩丘是中有幽人厉志凌霜秋寸田荆棘尽不假斤斧脩门无杂车马一饭乃见留虚堂芝术香下有百尺虬苍阴匝平地老干森下樛堂中罗酒浆耿耿灯烛幽四天黮无光万肃以揫炯然坐相向更仆语益遒我身动乖迕梦寐乔松游常恐在泥滓永为天所囚防当从之子濯足万里流
　　夜闻壁间蛩鸣有感二首
　　露草亦已冷寒蛩独无依入我壁间鸣出处定有时谁言秋气髙感此动物防我欲以意续一叹三嗟咨耿耿夜将旦残星月边稀
　　寒日苦易短燕鸿暮何之念尔舍沙漠为此万里飞衔芦不厌髙系书端寄谁寒声夜相呼客子涕巳垂声断肠亦断归期各何时
　　夜半闻横管
　　秋风夜搅浮云起幽梦归来度寒水一声横玉静穿云响振疎林叶空委曲终时引断肠声中有千秋万古情金谷草生无限思楼边斜月为谁明
　　读神仙传六首
　　骑龙上天入太清继世而往在我盈握铃而呼大司命主非使者走折胫乃知神仙非智巧积功累行如邠镐专懐邪辟祈长年谁言淮南鸡犬飞上天
　　安期生赤玉舄遗之东海濵千年求我蓬莱下祖龙岂是千年人安期一两舄葱岭一只履茫茫九州在泥滓至人去之如脱屣吁嗟祖龙萧翁宁悟此
　　鲤鱼腹中有隐符白鱼腹中有素书鞭灵走石才一戏骑麟上天亦徒耳谁能解衣涿水中使人呼指赤鯶公莫作龙眉山头客三百年不得作直故应未办作李公投身百斛防酒中鼓琴先生有怒色有爱终当为物役江都王勿预人事倮虫膏血使谁从汝索
　　昆仑下有三顷田赤乌玉兎蹲两边下有乌灵木灌以华池泉耕之不用一寸铁使公家富不可说如坻如京防有尽万物皆吾槖中物抟泥作金何屑屑
　　胥门着蔡经市门着梅福我为松江吏与汝相望亦相逐髙冠长剑卫士从有口底事使蜡封此身况不为陈尉就公蜡封三尺喙不能掷米作珠为狡狯
　　古钓台歌送阮阅休美成防檄浙东
　　饿夫一往西山空攫金胠箧清昼同东方作矣事何若玉柙未解裙襦中排肩炙手日卓午暮夜掉臂日送西飞鸿谓言冰壶不受污正似马耳经东风我思一人去我千载乃在淛水之东富春濑山嵚岖兮矗云汉溪流喧豗白石乱濑声尽处万寻碧蟠蜒蜿兮守斯人之故宅旁人指山名钓台下视九土氛黄埃投竿百犗何足道直拂三珠挂瑶草彼一人兮皎独立清风为神冰为骨佩琼蕤兮结明月纫蘅兰以荐枕兮服龙渊之无缺羊裘防茸溪水旁大胜被衮升明堂光武发兵诛不道气厌昆阳才一扫登床抚腹坐太息始信赤符非至寳君房素痴定不痴致位鼎足何其危阿谀顺防腰领絶安知直言身见杀我昔客新定挂帆七里滩整冠拜祠下岩岩千仭层台巅神游八海极髣髴聆其语但觉万古松风寒滔滔举世无不可正自丧我非毋我严滩水清山翠防贪廉懦立归来兮奎蹄絮缝不可以久栖
　　即事戏作四首
　　老乌作巢一何拙柳条垂丝今秃缺衔枝复堕苦饶舌编条作巢枝错节老乌柳好汝勿伤藏乌待得春叶长安巢令汝着哺母宻叶更能庇风雨【斋前数柳树为老乌取新条作巢几尽】
　　黄雀黄雀飞相逐相呼门前啄遗粟啄粟饱即休有人挟箒扫泥待作粥【数日门外输苗遗粒狼戾黄雀喧集贫家小儿争扫去谓之扫泥米】鹤唳固有似云何啄泥取蚯蚓蚯蚓食泉曾不恶防防蜿蜒尤不忍何如忍饥向芝田腥涎溷尔不得飞上天【畜一鹤颇食腥秽可厌】
　　乌啼未必恶麾去恨不早鹊噪两耳聋主人亦言好安知一喙鸣喜戚自颠倒朝来羣鹊噪不巳童稚无知助吾喜羣鹊自与乌争巢慎勿喜欢真误尔【斋前羣鹊时噪】
　　谢人惠砚
　　帝鸿墨海世不见近爱端溪青紫砚溪流见底寒且清光凝浅绀渊之精斧柯千古遗仙局云暗半山含紫玉割云镵玉巧如神龙尾铜台可奴仆君来自南数十里不载珠玑似薏苡芊芊溪草裹石砚文字之祥直送喜明牕大几墨花春炉山吐兰千穗云虚中含黙静相对那复草惊世人【刘禹锡有端溪石砚人间重赠我应知正草之句】
　　穹窿葬事囘邑有感
　　生别万里余防面终有期死别不转眸一朝千古非白日光在天阴閟泉扉盈盈闺中秀土化成枯骴冠笄共甘苦谓见素髪垂那知死生变不待桑荫移室有病时菌箧有嫁时衣了了眼中事闲妆静容仪垂杨手曾折为我当春稀迅流无回波落英无还枝空房閴无迹新坟草离离伤心北门道同来不同归
　　游华藏此君亭
　　山空木叶脱霜露日巳寒萧萧岁寒子劲气不可干下庇秋草根上栖众鸟安烟掠梢云汉过者仰首观云何九衢罅有此五亩寛况当秪洹舍永谢翦伐叹髙人名此君千载莫敢刋岂同渭川封肯污秦氏官鹓鶵未来食螟螣或见残【今年江淮飞蝗至食竹叶一空】终然保常撡特立良独难我疑卞忠贞铁石肺肝遗骸寄此地藏碧留余丹精诚入毛髪化此千琅玕见之发三叹临风肃衣冠
　　独游保宁凤凰台
　　饥鸮吓腐鼠鸣鸟久不闻一登凤凰台目送苍梧云山川丽晚日氲氲发余薰览此万里辉振我衣上尘前瞻翠囘环极望天无垠低昻石盘踞佳气或未湮山防指楼观青骨今尚神驰烟谢逋客三径久巳榛长松眇如荠下有髙世人斯人不可作此道日以新囘睇白鹭洲长江泻沄沄遥岑出澹碧不辨楚与秦【淮西在江左时苻秦地也】我行适淮西出处难重陈岂无覉旅叹乃有山水因兹游颇幽独作伴影与身宁辞足力尽聊使眉头伸凭虚黙自计逝将祈孔賔寄声华阳老异日期相亲
　　过刘姓园居【甲申】
　　负郭三顷稻并田五亩园人生如此足安用华其轩亲戚居南陌交游在东村有酒辄共醉倾输见情言三径杂桃李九畦莳兰荪黄柑百头奴碧梧万支孙山供景无尽石映溪不浑桑麻中馈任布刈隣翁论下以活妻孥上以奉清温时从赤松子亦访吴市门嗟我抱此志十年若朝昏家山眇天末松菊岂复存兹园临官道坐笑车马奔前山复场圃疏筑随防墩我来适春秾乱眼红青纷怳然动乡思梦寄东飞云
　　宿海防寺
　　万杉堆青没山骨云埋七峯时出没飞泉拂石防哀湍下有万古蛟龙窟藏头睡熟呼不起地坼三年蝗蝻出千山脉理渍清甘一罅涓涓流石液同游况与惠询辈【许主簿逺首座】纳屐振衣何勃窣大门当前新筑道跨水曲栏欹突兀舂鸣轣辘趂朝炊水甽悬流机械发搘笻对此自三叹抱瓮老人长搰搰却坐幽堂忽浩歌囘首已失西山日
　　山谷寺【初梁白虎先生请以为观志公飞锡先之遂为僧寺今有飞锡泉今灵仙白鹿所基也常苦无水而山谷独有余寺有太宗真宗仁宗三圣御书岁度僧七人】
　　竺法暨华土止传骨与书金仙屹不动坐使四海趋山川第一胜尽为佛者居葱葱灊之谷蛟鸾盘纡一为飞锡先方士囘云车顾盼榛楚地翚檐涌层虚英灵防泉脉饮此白足徒当年盖国众莫挽碧眼奴传衣到三叶此地滋焦枯异气生杰阁宸奎动天枢神龙尽倾向寳此明月珠三圣陟帝所云章久宁渝余霑及婆塞岁复六七夫堂中老沙门古态几皇胥定知黄龙窟不着防额鱼【长老嗣黄龙南】门开两山峡萃然七浮图沙步对石麓溪流清且徐危甍隐深樾间见碧与朱【寺前隔溪山上有亭林间】朝来雨脚断云气尚巻舒悬知磴道滑一水不复逾州家有造诣上马及未晡
　　石牛洞【山上有左慈丹井洞有荆公题】
　　阳城山头遽如许金华山中呼不去痴牛赤脚堕天河共向空山饱烟雾阿瞒安知眇道士丹井至今存故处琤淙万古穿石断峡束奔流閙山坞嵬峩上郁千仭势洞下坡陁无块土文公古句惊旧观拂拭苍莓増媚妩亦欲磨崖放楚狂归迹正恐山神怒
　　望九华【舩发大云仓五十里许顾江南诸山廻环掩映嶂复峦重中有数峯竒爽特异一见即知其为九华峯也问蒿人果然因知褚季野于广坐中识孟万年正应如此作诗一首】
　　巻帘坐对江南山掠眼送青来亹亹云泉肺肠乆厌饫挂颊悠然聊复尔竒峯逺澹忽四五爽秀骎骎逼牕几峦重嶂复饶云烟望中掩冉凝青紫平生九华盛名下一见定知真是矣非闗目力覩天奥正觉羣山如聚米好人好人有髙韵不独江州孟公子直縁佳处无仕迳落莫道边同苦李大是忘年耐乆交藜杖青鞵结终始
　　谿行叹
　　潾潾石间流落落滩下石相因成悍崄日夜更拒激化为百雷车转入千丈碧推舟上磊砢尽日不寻尺我行三伏中正自澁如棘于时乆不雨阳炎【去】剧炊炙谿流仅如线但见沙渚赤逶迤呼虵港百步涉重碛迢迢神亭濑奡荡无遗力此身诚不赀此日良足惜胡为弃分阴尽室寄囏阨长謡飞仙章忼慨三叹息
　　山中对酒【乙酉】
　　秋容澹青山爽秀雨皆足清溪照千仭空翠疑可掬何年顾兎窟桂子堕山腹老香散深林屑玉缀黄粟朝来客衣动一叶下空谷客心如棼丝日月共烦促胸中尚磊块陶冩赖新渌要当酒千钟浇我愁万斛顾有独醒人翛然倚枯木
　　二月二日富阳城东
　　闭门三日坐听雨不知春光巳如许桃李弄晴成艳笑秾李怯风犹半吐当年赤白桃李花恨无佳人絶代歌无事对花岂易得有酒不饮将如何
　　一春何许最佳处柳色初匀思杀人风揉雨练不可触明绿映空顔色新旧雨来时花未齐今雨一过花团枝明朝试踏城西路巳复可怜枝上稀
　　桐庐道中书事
　　一星熠熠初尚微俄顷满天如灼溪流黯黮四山黑怒芒当空唯太白举头仰书天漫漫飞星纵横絶河汉新月未髙不可见终夜起坐发三叹
　　题张大丞明园亭
　　京华真陆海声利之所阛向来山林士往往去不还濡足未肯巳没身何足叹张侯翰林客金着朝班生平用一指谈笑起废残纷纷多卢子名誉莫敢攀五十未云老幡然归故山归来谢奔走治此五亩园养树如养生斤斧不浪干医花如医疾察标见其源【花谱有医花法】上有十围木蓊然午阴寛下有百步荷红鲜映清澜爽气日多佳西山挂檐端安能九衢内髀肉磨鞯鞍我今坐奇穷进退坎井间违已恨纡辔长饥思抱闗当时彭泽令四壁唯瓢箪折腰未为辱径去曾无难而我亦何者栖栖犹强顔
　　送崔闲归庐山四首
　　白露下脩竹当牕作秋声冷然拂商客子中夜惊振衣一长啸下濑如飞星昔者去草堂新松荫轩荣别来今十年霜华着青青想见溜雨姿森苍舞蛟鲸归与当及健羇栖亦何营
　　琅琊山中水韵入三尺桐琅然醉翁撡发自玉涧翁流泉不成音冩寄十二宫醉翁不可见妙语聊形容尝闻三峡泉上与天汉通请君记余响相彼玉佩风此声倘可继那复有此公
　　论世得师友陶公乃其人清游入梦寐庐山真夙因迩来二十年浪染衣上尘陶公已去久歘如空中云庐山如髙士可望不可亲坐想虎溪路闻钟动防颦永懐炉峯顶飞烟发朝曛羡子归故隐兹焉毕其身吾意久规往当从君问津
　　吾友胡少汲结庐皖公城灊山有小隐背负紫翠屏前临一溪水可以濯我缨欲分青山半留我谷口耕信美非吾鄊翩然遂宵征闻君草堂处亦复占地灵虚檐倚苍崖下有玉涧鸣乐哉不可到因君懐友生
　　黄鲁直有食甘念慈母衣绽懐孟光之句用为韵作五作以寄旅懐
　　据梧不必席裹趼不必舄饥来太仓陈饱胜列鼎食愿言伏嵁岩保此稼穑甘正使能巳百宁当笼暮三凋林如白色变不可染招提据木末清澟絶浮念俯窥羣啄鸡仰见乌哺儿敛手不敢吓无为伤彼慈吴山视诸山耸秀若诸母上有一段云使我屡囘首瀫水向浙水凉飊生逺漪中有一双鲤为传我所思髙堂有华髪游子行当归归欤不可缓霜露沾人衣
　　棼丝不可经百结不可绽吾今成放浪岂复事编简羁游无好懐坐看西日頺壮心正不已亦复何为哉伯鸾未山栖俯首愧贤孟一朝相告语矫首谢三聘谢公卧东山故有经纶兴夫人劝之仕拥鼻作伧咏终然为时须起揽晋国柄古人重行藏二士聿有光吾志属有在姑安此糟糠
　　有美一人
　　有美一人在昭君藕丝为衣兰作裙君初顾言淑且真直欲载以黄金轮人心变化如浮云明妆觉暗笑作颦何当还之承华茵令君宴寝凝清芬
　　有美一人在烟汀朱顔朝涤玉壶冰素手暮理朱丝绳语言窕丹凤鸣坐持纨扇睇秋萤何当还之翡翠屏为君把镜整衿缨
　　有美一人在南浦月明采珠光照渚瑶衣被体金索缕独抱幽寒沬烟雨何当置之白玉宇为君歌阳春激楚【有美一人在南国以下四首亡时邹志完在昭州曾子开在汀州陈莹中在合浦】
　　辨师鼓琴
　　上人芒屦麻为衣常脩如幻三摩提但依三业作供养坐见八徳金沙池是中寳网间行树防妙音出难思惟师从定观【去】起奋迅写之三尺桐与丝枯桐然若空谷人倚绳床支槁木枯桐枯木静相向中有世间无尽曲曲中有曲非宫商及门但觉声琅琅罢琴一笑各挥手庭树防风清夜凉
　　山中秋夜【丙戌】
　　夜气挟秋至飔然出户庭空山荅清漏客梦忽以醒林梢月未堕流光委疎冷露湿山桂寒蕤动幽馨整衣坐蒲团破屋呈稀星我生本无涯寒暑饱所经以彼泡电境劳此草木形吾犹昔人耳不与寒暑并蘧然返初枕人境已两冥
　　赋长兴钱圃翁诗
　　学书要不成学圃苦不早向来执防郎何似于陵老我无拏云意所念在一饱闭门种芜菁抱瓮泽枯槁荒畦裁一席啮嚼到春草颇闻长兴翁八十顔色好城西有寛闲终岁常却扫安得五亩园如翁一生了
　　秀州沈珪漆烟最善持叶翰林诗来求余诗为作一首
　　白头柱史寥阳居浮提龙检封金壶千金寳液出方外洒作三元云篆书至今道徳五千字一一破闇如明珠安知此老天地祖聊遣二化为诙娱华亭老工入吴市戏以淳漆滋松腴壁中蝌斗何足道勒崇正欲遵河图故令墨客从毛颖玉堂伴直隣清都如椽之笔吐光焰赓歌纪瑞无时无却分圭璧到蓬户寂漠著书怜腐儒【汉光武览河图议封禅初欲以漆书玉牒云】
　　吴下去冬不寒春不雨人以为病城中火灾相仍自十二月至今凡八九发雍熙佛寺灾势尤甚闾里讹言相惊往往徙货泉载家具日为避火计二月乙巳郡守以承天佛寺慧感神像供府第为佛事禳祷是日雨明日雪丁未又大雪农事有初火怪庶或熄人心稍安作诗记其事
　　飞虫满空冬不冰迎春草木皆夭荣辘轳续绠楹桷燥绯衣老人白昼行城中一日二三发徼巡司虣徒纵横化城海藏涌地出耀眼金碧明青冥中宵澒洞半天赤一弹指顷随烟升重云仙人具悲智脱屣珍丽依无生千年吴地赴縁感疾甚景响从形声入防应供始敷坐一雨便觉歊尘清黎明宻雪洒四泽灏气交彻何晶荧勾芒防润亦助喜转鼓舞随飞英毕方褫魄走荒外虽有光怪何由呈衡茅倦客正髙卧浩歌黄竹饥肠鸣妻孥号寒不敢恨且慰南亩滋春耕
　　和叶翰林阻雨枫桥
　　白雨下车轴江湖与天隣浑流巳横溃川陆无行人荡荡淮楚舟篙樯动萧晨淹留寒山寺河湾俯清沦虚堂梦春草落纸佳句新长啸寄遐想深谈破无因【外道无因论】泊无轩裳累但觉山林亲迟迟去鲁意欲驾还逡巡阴霖固无限所念商农迍乃知君子懐絶出世俗尘天宁潜老以山中春莫三诗投鸿庆尚书末章见及次韵荅之
　　大空无故新春物自来去风幡有时转霜铎深夜语芸芸无定在荣悴更彼此谁于百草头了不挂丝缕
　　二
　　当年白尚书居士众称首魔军坐调伏消散如拉朽何如丹阳侯法鼓开听牖方当与天游岂复为物囿【尚书比阅藏经深入佛海】
　　三
　　踉跄鹤阿师遮眼寄经籍苦吟思岛可达观泯儒墨髙轩时一过【平】解带有余适頺然后车人大瓠五石【孟郊赠无本云有时踉跄行人惊鹤阿师可惜李杜死不见此狂痴】








　　北山集巻一
　　钦定四库全书
　　北山集巻二　　　　　　　宋　程俱　撰古诗二
　　泊义兴长桥
　　侠骨乆巳朽南山长【上】于菟当时老蛟窟遗种今有无我来适秋成场圃收刈初年丰似足乐薄酒傥可酤田家复何事父老仍愁吁滔滔五浊海所向谁当娱长年得强健且食清溪鱼
　　游善权寺
　　放舟荆溪上溪水清且徐云中离黑山惨淡初有无舍舟并松麓下直浮屠居朅来东轩上爽气巳有余飞来定何年无乃与此俱奔流潄庭下比竹梁寒渠山深絶凡境物物清以臞萧森倚岩秀夭矫悬崖枯幽禽发寒唳响振髙林疎我行亦良苦却步计已迂解衣卧清昼慰我千里劬【余自衢来姑苏省女兄竟欲归却行二百七十里访江仲嘉于宜兴故有却步之句】
　　善权洞
　　尝闻包山境中有林屋天旁通号地脉岳渎潜钩连兹山岂其类澒洞皆中穿二岩岌山足琤淙激奔泉牛羊走大石吐受无穷年金堂下石液雪积如烹煎从来米盐称浪播俚俗传一洞启山腹穹窿亦联绵谁题九斗字大篆仍深镌中藏丈五石屹若龙腾渊囘头问主人【谓仲嘉】我辈定不凡云何逐官牒常得我所耽向来共幽讨九鏁藏芝岩而我自林屋翩然游皖灊洪崖倘可俯不在南山南
　　白马洞
　　披榛不知疲诘屈岩下路俄然见深窽偊步入岩户一而澄百步清以骛人言紫髯仙白马从此度磷磷尽赤石丹灶遗滓污收藏巳儿啼効速胜麻防因知世盲聋荒怪杂疑误虚空如许大长啸可平步胡为万山底踯躅向烟雾
　　神鱼是日与诸公流杯水中如西丘故事
　　柳州固奇士戏好亦幽絶逺懐西丘饮千古清兴发徜徉恨无所盘俎对羁绁聊为五里行邂逅一壶挈神鱼伏山根渟湛初一穴侵侵决寒溜沙石助清越披莎得盘石离坐若天设实觞竞乘流转亦飘瞥争持或三釂遇坎时一蹶欢来朱碧乱笑罢巾帽脱相望西丘游讵易议优劣
　　九斗坛【善权山中】
　　万族同一垢齐州集防尘髙灵不来下厌此浊恶薰从来筑坛处往往清无隣腥羶逺人迹庶或来仙真兹坛峙幽絶尚有古制存图布八隅髣髴数兑坤黄冠道中塞寓址今只园游人蹑其上未觉大象尊空今恨耼史不使羣聋奔盖公虽未见岂乏栾与垣
　　张公洞
　　昔年京江夜飞梦投云山仍追谪仙老啸咏层崖巅左盼俯无地苍峦生紫烟当时赋幽赏妙境竟莫宣今我来自东扶桡漾荆川饱闻张公洞怪絶骇所传聊从二三子一结青山缘北灵敞奇观下瞩壶中天怳然惊昨梦了了堕我前仄径缭危栈重扄防灵渊奇礓圾倚侧洞时钩穿初疑天台聚纳此一室间夸娥运神化不隘亦不颠人疑清都客翩然下云軿幢旄俨行立导从森蝉聨丹梯香雾湿玉室珠璎悬撑虚一柱屹戴重三能骞鈆灶久巳冷青骡那可鞭香坛望八景东晨开五便坡陁忽度险宛转漫无边或深如列厦或迮才容肩髙跻乍扪顶偊步欲垫泉不知行逺近一步目九迁噫嘻此天设端在太古先恨无少陵手冩之黄绢篇聊书梦中梦投笔一粲然【公羊粲然皆笑】
　　借居毗陵东门四首
　　客去不能寐翛然清夜阑楼居俯长川仰视天宇寛长川濯云汉错落星宿寒青灯故可亲且还对尘编其人骨巳朽千载与我言掩巻三太息虚檐清露漙急景不可挽吾生岂无涯吴中十年旧须鬓亦已华嗟我壮且老方知失林鵶欲归巷无庐欲驾涂无车而子亦羁滞心事如蓬麻人生无巧拙命耳将如何【吴中十年旧谓傅冲益】
　　猗猗隔河树羃羃缘堦草时当长养顔色岂不好萌芒忽柯叶茂大旋枯槁滔滔不自知但见壮而老人生亦草木万化迭侵扰朱顔日夜变素抱岂自保
　　借居临官道堂阴俯长河前车接来轸后棹纷相摩我独居其间超然啸而歌颇从故人语安用髙轩过旁有五亩园不知主谁何时能曳屐往岂异吾山阿
　　和柳子厚读书【己丑】
　　事贱反多暇居卑适无虞人间不争地聊此谢畏途岂无营营子熟视付一吁防中亦何有坐听日月逾展巻阅千古置书忘万殊不妨权子母亦复商有无平生仅识字乃与忧患俱持此游学海层台渐积苏年来但遮眼颇觉心恬愉囊粟足自饱讵肯羡侏儒起卧一榻间兀如橜株拘凉风北牕下不减愚溪愚谁能三万巻悬头苦劬劬小极正当寐睡魔不须驱
　　虞君明謩和刘氏园居诗再用前韵作因以叙出处之意
　　靖节直有道髙懐俯黄园翘足北牕下超然诣羲轩早悟俗中恶归老三家村清诗有遗味谁知本无言囘观一世间不辨艾与荪青黄饰断木冠裳裹王孙当时甚寒饿声利终莫浑公今二千石此事安足论入当陪隽贤峩冠宣与温出当仗汉节登车金马门岂为尚平子但毕儿女昏我今乃穷士壮图无一存摧頺风埃下坐见岁月奔归欤乃其分卜胜如浮墩他年有余食防见脱世纷过我五湖上一区同子云
　　陪君明华燕集复用前韵
　　华藏万竿玉何殊辟疆园城中最佳处时复过髙轩危亭望北郭依依逺人村露叶有佳色桃蹊亦无言累累古藤阴附石如菖荪下有小衡霍防岏列儿孙方池是鱼乐水作千里浑座满北海客文追谪仙论期樗散郑目系忘言温斯须接棊战坚壁如辕门不有覆舟虑宁为注金昏越医死更起齐霸亡为存日入万籁息羇禽趣林奔林间屹层台此岂萧公墩徜徉步松月香露时披纷胡床兴不浅防缀无微云
　　初秋偶题
　　凉风入髙梧冷翠滴幽露新娥欲西流绰约一囘顾中宵汲冰华爽气拂庭户萧然视天宇目送流萤度微云澹河汉云汉亦容与宜搜静中境安得此佳句
　　和傅冲益冬夜独酌用柳子厚饮酒诗韵
　　忽忽岁晼晚幽怀寄芳樽及兹寒夜永冩我忧思烦放杯独长謡翕如负晴暄那知曲身直但觉冰肠温遥思石林亭玉雪今正繁安能松牕下撚须哦五言须君寻昔游攀梅撷兰荪胜事难重得悠然空黙存【顷与冲益游义兴诸山间甚适石林亭有梅数百枝胜絶】
　　秋日市区作
　　火壮亦已老朝昏发防凉髙梧逼秋枕晓梦不得长区中了无营起卧在一牀时时忽忘我径至无何乡是身亦何为万化讵未央朅来兰陵市三见草木黄颇欲索其身穷年就庚桑临渊故有羡説食谁能尝尚有平生懐崎类痴狂佳时坐自失恐复堕渺茫有生浪营营有志终遑遑胡为自前却坐待两鬓霜
　　客舍冩懐呈王八丈侍郎五首【辛卯】
　　君门如云汉可望不可攀地上挟冰子肉身无羽翰岂无国士知执有不得言空怀激扬意归坐自长叹此意重千金宁论官九迁所愧误赏音赏音从古难
　　长安穷居客一日一嵗长况乃夏方半迢迢良未央頳虬驾琼车万里飞炎光冰崖不可见仰视峯云翔蜗蟠两壁间跂想深夜凉一暍非死所念之热中肠其谁卧清昼云树罗千章
　　束髪营五斗飘然落江湖当时尚痴絶秣骥初问途去国十五年俯仰同朝晡心随泽中雁官作竿上鱼及兹才一迁名实初未殊且当百里地磨研城旦书
　　一室不可扫隂晴两非宜朝蝇污简编暮蚊入裳衣尔来三日雨门有一尺泥所喜庭户间新凉洗余曦贫贱无造请闭闗良不痴
　　白云浮东南下有姑胥台去家桃始花歘见温风来久无万金书一使羇怀开倚门有华髪扶床有提孩虽无冻馁忧百虑不可排何当放双桨黄流入清淮
　　秋将获水行田中不复留因窽塍通沟引水过堂下小儿以芒苇作车其上昼夜决决不休戏书【壬辰】
　　水行山原溉平畴时当断壶获且收功成则退逝不留去彼甽遂来清沟测之深咫浅可杯循除防防环一丘堆沙絫石隘厥流势激滟滪吞黄牛谁持机缄设中洲折芒断苇驾两辀置之不汨亦不浮六辐转无时休推行作止莫可诹孰居无事供其求迫而后动真无尤转自彼非吾谋屈伸俄顷一万周我无欣厌何名忧孰能观身与此侔众假合集成坚柔沈轻燥湿交相仇逝川洄洑更春秋滔滔南北东西游死生壮老休王囚形骸流运我则不物境万变何其幽
　　同江彦文纬江仲嘉褒度菱湖岭游三衢诸山道灵真出入岩谷胜絶可骇杂然有卜筑之意然此地寥閴人所不争小隐不难致顾吾曹出处何如耳二公皆脩真养气精进不衰予晚闻此道又为忧病顿挫志倦体疲每思益友倘得静舍安余年资二子以待老岂不乐哉作诗叙游且志本末岩谷之胜实自仲嘉发之予尝闻而赋诗所谓武陵迷汉魏妙喜断山川者也【甲申】
　　我昔未省事伥伥如病狂仰规结绳初下歴汉魏唐谓此纸中语巻舒在行藏功名戾契取有志要必偿趼足方不暇何由放洪荒行年冠而字世故颇已尝试窥竺干书出入应帝王圣贤有妙蕴合处如宫商形骸乃尘沫笑唾却老方蹭蹬过二纪身如浮海航风涛浩无际寄命蛟鼍乡外为万绪婴内以百虑戕摧頺不一偶病骨无由强初心益乖迕始觉计未良拟追赤松游补我黥劓创惟时子真子青衫尉南昌亦有虬须翁种桃撷春芳不求飞霞佩肯受紫锦囊至言无旁午照用寂以忘尔来又十年前却方徬徨何殊一日暴正坐多歧亡虬须彼幽人物化不可量子真日千里似欲穷扶桑安知阡陌间共此暇日长广文今稚川腹有云笈章黄金倘可成绿髪不复苍养生百千门一一登奥堂相从岩壑间笑傲无羲皇衢山甚奇峭不数三石梁嵚崎尽中空玉室聨珠房九日澬未落洪波怒懐襄洄流荡沙壤灵景忽以彰至今众玉聚山骨堆琳琅峩空怒猊踞出谷惊龙翔委蛇青童辙散乱初平羊悬崖势欲坠植笋森分行晨光乍映发紫翠云霞张攀萝赵公岩九土何茫茫岂无太平醴浣此膏谷肠侧身栖真洞局蹐仍跄踉深行得穹窿陟降殊未央举头见空圆歘若来飞光翠嵒众山底怳荡疑无旁故应却尘汚九垒苍屏障斯游固足乐质象不可详要之大洞中太山一毫芒囘鞭灵真路林磵森相望穷幽得岩谷髙青对峥嵘虵行九鏁中宛转流泉声琤淙泻哀湍力与乱石争悬瀑或寻丈势汹洪河倾泠泠赴深窦或如环佩鸣或于荟蘙中琴筑时丁丁或穿嵌嵓下洄洑潴深清或如铁堂硖絶壁飞猿惊龙蛇走根干薜蔓悬珠璎或如袁家渇长阴昼防防草间兰茝香石上梗楠青或如灊谷中坡陁负骞崩或如三峡底仰见匹练明聨绵道林麓左右临洮城行行川谷开蔼蔼臯原平冥搜已复失巧语未易名不意天壤间云闗敞金庭向来保幽防不挂世俗称轮蹄固无迹樵牧或未经吾属岂神悟权舆摽地英昏嫁防当毕衡茅兹可营二子早闻道勤行得贞宁要收十年功不止九府卿二树结佳实五腴练飞琼处静巳超静留形要遗形我懒百不堪寸田方力畊防从浮丘伯及此洪崖生乘风御倒景出入抚八纮下窥冰炭士扰扰盘中蝇三人笑相视事愿良难并此志不可负无为滞尘缨清泉闻此言白石相与盟作诗纪胜絶亦用铭吾膺
　　戏呈虞君明察院谟【癸巳】
　　三仕三巳心如空一丘一壑吾固穷门施雀罗正可乐车如鸡栖良不恶胸中九华初欲成防衣玉斧双鬟青世间何乐复过此不失清都左右卿
　　长安陆海知洪炉五金出入无精觕平生椎钝坚重质一往融液随流珠请观五石大瓠种正以濩落浮江湖环中何者为荣辱千钟何如三釡粟坦途缓步东方明大胜跨虎临深谷
　　君明见和再作
　　十年接淅家屡空门无八闗延五穷谁言浩浩有余乐世故撩人工作恶君不见韩非白首终无成至今说难书汗青要之赋命黙有制巧拙安知司马卿
　　羡公腹有金丹炉凡泥六一何其觕枣梨扶疎荆棘尽夜半北海收明珠尔来问舍浙江曲正以画笥观西湖我生肮脏今耐辱贫病欲贷监河粟他年公伴赤松游遗我刀圭固谷
　　出北闗再以前韵作寄
　　从公十日羇愁空超然似欲忘途穷神游八极共天乐浮白不应嫌客恶【元次山以不饮者为恶客】中年偃蹇百无成唯有见贤双眼青狂歌时有眇道士拟赋臞仙非长卿平生清梦游香炉云岩荦确衢山觕不应近舍武林秀僧寳况多沧海珠胜游屡约不成往白雨连日翻平湖公如二疏方不辱我亦三吴甘脱粟防当乘雪叩公门正恐鸣驺还入谷
　　雨霁行西湖二首
　　晨辉丽春山雨过松竹香连峰翠欲滴动揺云水光长堤如卧虹草暗路已荒菰蒲破绿浄老葑日以张念昔总角游祗今二毛苍物境既非昨我身安得常
　　二
　　半生走三吴问舍如捕风敢辞百尺楼髙卧媿元龙向来江道人卜宅湖山中安知三十年忽如化人宫苍云翳修竹飞阁凌春空主人两鬓霜驱车大河东岂念五亩园方作万里封而我志幽独长年羡冥鸿翻无容足地茅茨翦蒿蓬
　　哭阿申二首
　　我生百不谐进退得坎井二毛初抱子亦足慰衰冷珠庭照日角眉目秀而烱人言骥堕地意作千里骋居然万金产每见百忧醒嗟哉时夜计便欲老箕颍安知随泡露变灭失俄顷悲来泪成河俯仰吊孤影
　　二
　　遗剑日以逺刻舟那可求沧溟一沤发散灭何当收而我防犊悲中怀不能休推排更嵬磊棘刺生衿喉夜梦多见之犀玉照两眸沉忧信伤人晓觉霜秋深慙东门达恐效西河尤所念盛徳后一身如缀旒
　　秋夜冩怀呈常所往来诸公兼寄吴兴江仲嘉八首
　　秋声不闗人倦客偏入耳萧萧舞黄叶防防振疎苇明知壮则老揺落固其理如何石心人嘅叹中夜起蓬藋没三径藤蔂上庐时闻步屧声欵闗问何如定坐无杂语文章较精粗马融辞东观肮脏与世疎顾此穷巷士华颠空著书【属王元规防】
　　外监嗟已逺吾犹识其孙森然见孤韵辨作悬河翻低头向萤牕有类鹤在樊讐书五千巻字字穷根源颇防未见书过我樵无烟【属贺方囘铸】
　　向来霜秋句俯仰岁一终人间有寒暑方外无穷通青青千丈松不改冰雪容坐阅蒲与柳飘萧随雨风寒松老益髙蒲柳老益衰流萍况无蔕复与飞蓬期却扫计不早出门欲何之【属方子通惟深余壬午岁常过子通赋诗有云是中有幽人厉志凌秋霜又云防当从之子濯足万里流俯仰十二年矣愧此髙人】
　　剥啄惊午枕轩昻见长身苍髯如脩竹定非俯仰人惪公卧襄阳不踏官府尘此老颇似之酒酣见天真结庐甚幽独已办老圃隣披榛时一来数面久益亲【属杨彝父懿孺】二士出吴下诸生有杨王相从寂寞濵无乃计未良纵横三千字坐可致玉堂词章乃穅秕不直粟一囊我媿非子云文书昧偏旁穷居似韩子草树亦荒凉时能出佳句慰我秋夜长【属王杨二贡士】
　　物色一如此凄风薄人衣遥怜卞山客增叹雉朝飞固知难为怀举飡念齐眉忽使梨枣间纒绵生茧丝清霜扫蕃庑岂为一草木方春万物遂苑籞及氷谷乾坤本平施憎爱岂有属不应怀偏悭独遇吾党酷奇穷坐迂疎此事计巳熟如何半世间生理常刺促【二篇属江仲嘉仲嘉有气节多难比有伉俪之戚故云】
　　与江仲嘉褒赵叔问子昼潘杲卿杲分题赋诗以顔鲁公裴晋公贺监陈希夷画像为题以我思古人为韵余得裴晋公我字韵一首
　　晋公防河东身退势亦左忧心极饥渇谠议抗嵬琐居朝重九鼎下贼飞一笴淮西弹丸地孺子甚么麽发兵本无难万口无一可平淮取淄青如掇掌中果折冲乃余事世论岂知我天方猒唐徳莫捄萧墙祸空余丘祷诗千古幽泪堕














　　北山集卷二
　　钦定四库全书
　　北山集巻三　　　　　　　宋　程俱　撰古诗三
　　夜坐
　　饥乌夜啼栖复起仡粟飞光透牕纸卷帘万瓦白生烟桂影扶疎浄如洗囘肠正随清漏转叶下空庭乱如霰青灯耿耿夜何其云篆吐兰初一线嵗云暮矣万窍号霜天旅雁求其曹月行虚空几万里羣犬吠光声正豪蒲团瞑目空危坐逝者如斯白驹过悠悠昨梦不可攀此身此心何日闲
　　春日冩懐
　　春风遍芳华一国尽狂醉穷阎独不知但见长蒿荠秋飚起苹末一华初未坠幽懐独先觉意象巳凄厉故知春与秋初不为我计危弦自应悲寒木终易脆要之梦中梦忧乐同一寐万物浑冥观遗尘通智慧翻然咏轩丘心量浩无际
　　豁然阁
　　云霞堕西山飞帆拂天镜谁开一牕明纳此千顷静寒蝉发澹白一雨破孤逈时邀竹林交或尽剡溪兴扁舟还北城隐隐闻钟磬
　　二十八舍歌示钱定国显道【吴江尉】
　　山川不舍骍与角亢鼻孤豚殊不恶委身投笔事氐羌何异天球荐房闼人心如面各不同蛇头蝎尾吾安容脂韦肯効箕箒态防剑撞斗真才雄少年食牛有余气大笑文章几女工立谈宁与子虚比危冠欲入明光宫功成筑室依故丘作书重壁垂千秋宸奎一扎呼不起闭门老死如黔娄尔来养生如养胃未羡昴精刀笔吏疲神毕虑子所诃凤觜鸾胶谁汝试【觜以字同借用】昔贤忘心身亦空身如丘井心如风君言作解皆魔鬼蒲柳松筠同尽耳三星在霤能几许张拳且击关南鼓游龙作御云生翼轸地盖天从莫逆
　　数诗述怀【庚辰】
　　一生共悠悠今者曷不乐二十起东山误为防官缚三年瞬眸耳邮传那久托四壁自萧然青编束髙阁五更霜钟动起视星错落六律聿其周忽忽更岁籥七哀哦幽韵感念惊独鹤八极岂不广衰怀了无托九原叹多贤死者那可作十里望烟村天随去寥廓
　　读陶靖节诗
　　吾观靖节诗三叹有遗音卧看起咏之愔愔澹多心【卢鸿草堂歌白玉徽兮流水音听之愔愔澹多心】欲学靖节诗慎勿忘其语心源如古井衡气光发宇言无出言意妙语自天与譬如清泠渊月湛不可取嵚崎阨惊湍乃若震雷鼓斯言可深味往往弃如土
　　八音歌赠别赵子雍防之二首
　　金鑛具奇质百链出其刚石中含结绿追彼蒲谷章丝也谈有余于道乃易方竹林醉黄垆诞放非古狂匏固非伦顺俗岂所望出门谢恶友要若拒獠羌革枉表斯正渟滓水乃清木贵就绳矩愿言赠子行
　　金张珥汉貂况乃出天派石渠重儒冠武弁聊复戴丝麻宜自任麤使有管蒯竹简书汗青髙吟当人籁匏虽贵中虚植固须本大土耕戒莽卤道耕恶疵累革带勿佩韦赠子弦作佩木强虽过中宁师伯夷隘
　　冩怀
　　宇宙一火宅我身寓其间灵台真逆旅忧喜更往还其来不可却倐去不可攀冥然闭六凿暂使逆旅闲中虚本无住夜半移舟山身随事物化鬓与寒暑斑奈此业累深始知定力悭况兹尘沫聚岂比金石顽顾影忽自笑吾心定何顔
　　和杨秀才友防三首
　　天地有肃杀好生本无伤阳施待秋成相济如宫商芸芸共欣荣众叶薿薿光囘头失故林萧条弄微阳独有岁寒姿掀髯尚低昻流膏亦归根晬如养中黄大哉一气中人心自炎凉安知晞春露不异腓草霜【秋日】
　　谁谓方寸地并包无故新长宵不能寐万绪愁攻人展转计后有攀缘及前身苦恨隙驹疾囘嗟秽涂辛披衣问何居梦觉两不真白鸟固已空青灯聊可亲念此纸上迹皆为窖中尘投巻嘿忘我栖鸡已鸣辰【秋夜】
　　三吴足秔稌狼戾及宋梁故为胥门隐未办耕南阳岂无如云稼竭泽归富强收成一过眼胼胝念黔苍绵绵太平区阡陌尽八荒愿从鼓腹游自放逍遥埸贵贱均饱暖藜羮等膏粱那令力田夫一饭不可望【秋郊】
　　同余杭尉江仲嘉褒道人陈祖徳良孙游洞霄宫
　　太湖隐吏迂且顽手扳柱颊看西山笔床茶灶向何许往来洞庭林屋间旧闻西门彻悬霤故整烟艇寻苕川却惊天柱矗云表势与太华争擎天幅巾跨马及晓鼓逸思自觉奔春泉其谁从者二妙士金庭老客南昌仙齐驱共语失长道但见平阪连桑田篮舆后继独不语鼻息栩栩山耸肩岗囘涧曲若无路万叠老翠漫秋烟三山对起鎻诘屈仅容蹄辙通人寰羊肠移险在平地九疑山色荒聨绵穿松酌水寻二洞低隐岩腹髙山巅山巅石室如列厦接肘可置千賔筵最怜西洞隔凡处凝【去】乳络壁留空圆我将拂袖去不返戏击雷鼓挥神鞭三华寳衣立可致九赤班符何足传只将尻与驾神马岂顾家火烧凡铅又疑灵物之所宅卵孕变化蟠蜿蜒金龙玉简投不满恐复下与东溟连我嗟何地非圣处火聚正坐青云軿目前阊阖昼自启电顷巳超天地先正缘一念重山岳障硋何啻重城坚就令信脚到仙宇凡骨至死色腥羶胶胶世网浪自纒防当去之如蜕蝉谁能白衣傍金马且复锦袍乘钓舩金庭客南昌仙他年与我乘八景举手少别三十年
　　灌竹
　　户枢不容蠧展转夕与朝死水不赴壑浅于杯所胶人生戒甚逸起我少自劳呼僮续长绠落落鸣桔橰携瓢傍脩竹灌洒绕百遭念此十二君【竹十二竿手种】离羣自江臯移栽一年余巳长数尺梢斋前雨霜丛岁久根巳交交根纒箨龙巻叶不复揺聊苏夏日畏未谢春雨膏萧萧便生凉霍若云雾消却坐井边石清泉濯双骹官闲但数数听以老圃嘲岂敢运甓比漫欲滋枯焦
　　送江仲嘉褒东还家山方将从赤松子游为作仙游之诗以相步虚云
　　空山月出栖鸟惊溅溅暗溜山间鸣桂阴羃歴夜香冷有人步虚闻紫青翩然骑麟下青防君非逺游定方平云軿冉冉风袂举左右玉立花娉婷手摩我顶一笑粲别来弹指三千龄至言不烦去畦町齿下端有真长生忽然纵身浮太廷却笑炼砂飞八琼采芝方壶濯南溟秦姬吹箫缑氏笙茫茫齐州九窖尘人间可哀胡不闻【武夷君有人间可哀之曲】
　　到官两旬四走山野作诗以自劳云
　　上山偃伸如望天下山伛仆如深泉胡为持此不赀寳来试万丈悬崖巅前人见踵后见顶反足鸟道相攀牵欻然置我章贡上水激石罅奔靁填荒塍曲涧无逺近渺不见墟中烟土冈凿路狭如隧苏壁藤薜蛟虵纒寒风飕飗失白日上有万木苍阴航溪之深掲其浅碎石齧足声号川茗山发我一长喟彼有吴市人中僊飞琼练玉存故处祗有井灶无霜铅我今正坐五斗米悔不辟粒从期佺向来吴松厌羇旅三岁半逐防夷船故教筦库着疎嬾坐守兀兀聊穷年安知求逸得犇走岂异避挺防戈鋋咄嗟万事无必计努力唯有归园田【按图经茗山有梅福链丹灶故有飞琼之句】
　　吴正仲提举至防堂
　　妙喜寄鍼颖大空浮海沤翛然一环堵安住有至游内观如寒无缚浪自囚外游如渇鹿逐焰无时休安知至游处不止亦不流广文来东南持节十四州江海见函丈云林入衣裘平生山水国不满一转眸髙堂坐隐几笑遣车下牛虚檐白日静顾眄九极周是中有至乐可以忘春秋却来观世梦聊复忧人忧
　　和林徳祖惠山诗一首
　　好山如幽士胜絶不可攀往者天姥梦长謡愁谪仙兹山出平野秀特无株连招提倚云锦森然见林峦幽寻无十里正处闲忙间入门心目静世累若可捐灵泉出土脉汨汨无流难茶神瀹浮乳方士沉余丹我生猿鹤姿颇有山水縁何时共清赏杖屦穷崖巅
　　用徳祖韵送毛彦时二首【庚寅】
　　往者玉楼客栖迟感秋蓬龙钟江海士屑屑悲穷冬【孟郊有暮天寒风悲屑屑之句】今我亦羇旅号寒思祝融故乡邈千里胡马长嘶风平生饮最少亦复贤圣中其谁共谈笑无乃志所同泮宫备文质楩楠饰雕栊毛子亦好古摛辞丽旾工飘然适我愿一舸来自东明时猎英奇备问罗臯龙逢辰若公等附凤云从龙遥知赋伐木相望有梁鸿【梁鸿东游思其友髙恢作诗曰鸟嘤嘤兮友之期】
　　断港氷未泮海风起蓬蓬君行亦良苦浮家秋复冬故人一相遇醉觉心形融道旧有深乐班荆余古风何当度杨子起视东井中未应迫期防促步佐一同况当万灯燃流光暖疎栊胡为即言别系书凭鸟工空令千里月团团出天东解舟动栖禽破晓啼怱怱酒阑城西道已失衔烛龙振衣一囘首瞥去如惊鸿
　　为宜兴郑主簿赋寓轩一首
　　物生太空中巨细同一寓机缄固有待舟壑本无住二仪立毛尘万化失朝暮要之傥来寄正自堕形数滔滔人间世俯仰若泡露浮游皆适然蚊睫漫来去着身方丈室聊作槁梧据了覩诸幻境内外絶欣恶须知五蕴山今我聊托附囘头主人翁妙住了无处
　　君明出留题吴江诗次韵【辛卯】
　　包山水脉通西垠森然林屋开东晨飞仙下视三万顷岂异滴水陶家轮时时余浸被吴楚赤子哀漂沦松江一支东入海海道今者皆扬尘遂令洪波洄不吐禹迹不辨伪与真滔滔利往桥下水省照黄绶孤吟身月轮行空万籁息尚记此境清无伦当时苦恨无好句空负岁月临江津得公新诗玅入理羊酪敢方千里莼公言慎勿作境防取舍过咎由来均
　　题滕司户虚舟庵和韵
　　万族同一海至人乘桴浮狂风鼓溟壑安问蜃与防扰扰堕浊水蚩蚩守藏舟其谁善游者动寂两不侔纷纶万境前了了转处幽爱君虚舟句勿逐虚舟求徜徉曹掾中聊作虚舟留长维五蕴山亦泳爱水流飘揺度夷险不喜亦不忧我乃蹇浅人褊心屡招尤君心果空旷永矣从君游
　　同江赵潘集以钟监博山炉黟砚石屏为题予得钟监分韵得金字钟监盖响板也形制如钟背作云雷纹面可监我曹创为之铭曰癸巳作钟监子子孙孙永保用张有篆甚奇古
　　帝轩工鳬和九金童丁炎铄成妇壬戏驱丰隆发凝阴雷轰列缺光下临飞精入范天机深四规阏明追蠡瘖厥声铿宏中黄林隐如霜降丰山岑岂唯正衣冠佩簮对之烱烱生肃心应而不藏无古今监之无穷叩逾音至人之心我所钦盘盂不须铭且箴
　　再分题得易分韵得醉字一首
　　吾观空刼初妙蕴固无示谁令南北海七窍凿元气灵出洪河六画乃其寄庖牺觑天巧创物发奇秘太虚本无边小大随汝视穷之得几深见者自仁智或从链丹砂或用资卜筮终然有神防囘禄翻引避絶编固氷释覆瓿正心醉却懐投阁生寂寞发长喟
　　雨霁同仲嘉小酌久之云开月出光照席上颇发清兴戏作此诗【癸巳】
　　初月脱氛翳微云递疎光徘徊照庭户皎皎涵清觞牢愁不可排磊块如髙冈烦君着酒浇身世得暂忘举觞潄明月似觉幽桂香拟吹三江水浣此九转肠中宵起四顾河汉生防凉飘然想风驭梦寄无何乡
　　过吴兴城北超覧堂
　　佛子固多幻开轩纳羣山平畴展摩衲囘塘萦玉环新荷丽朝日一一发清妍引簟北牕下云岚揖髙寒超然醉司马寄傲羲皇前座有道士长謡九华丹张翁老篆癖势逼之罘镌濡毫记姓名夭矫龙腾渊日没羣动息城阴静娟娟长林有归翼吾驾亦言还【道士谓刘贫子是日张有以篆字题名壁间】
　　奉陪知府内翰至卞山有诗五首【甲午】
　　玉徳泉
　　卞维吴兴镇杰出众山外晴朝自生辉韫玉见奇态新阡表南阳独据山水防青松三万本已复出蓬艾灵泉发道左天遣资灌溉初无一线溜泛滥欲浮芥披榛伫方空余浸忽可浍清逾金沙甘此中泠朝涵卞峰云暮作霅溪濑岂惟供百须旱岁亦多赖殷勤五大夫随喜奉防盖【有松出偃其上】尝闻瑜瑾姿徳与君子配兹泉为人出固是神所介当令玉徳名相与流千载
　　庵居
　　幽亭名思洛寒潭俯澄虚囘头三百年胜地成荒墟公今草堂址无乃昔所居环之碧玉峰带以清冷渠流泉响琴筑松竹皆箫竽妙哉无尽藏一一为我娱东冈作兰若钟梵隣樵渔亦有桑柘村旁开蔬菓区何烦引三径故自与世疎主人去霄汉夜直承明庐斯游入清梦倘寄空中书
　　朱氏山居
　　嵚崎寳山麓乱石如鬭兽云根尽中空嘘吸弄昏昼兹山颇似之无乃共灵构如何在人境有此泉石囿深岩隐荟翳竹树两森秀坡陁接烟磴足力恣所究恍然天地开逺目千嶂骤中营五亩宅何必封石窌【朱公死其妻与诸子守之】桑麻无外求茶果供日富夭条列僮奴花草更黼绣生生所应有取足谢奔走嗟余四方志老大无一就对此寸心惊无因托圭窦
　　西庵
　　是公固麟凤入兽不乱羣吴侬欲争席但见一幅巾篮舆从【去】逋客上下寂寞濵却行共谈笑愧此礼意亲行行得西庵杉竹含清薰解衣静盘礴虚牕蕙烟纷濡毫散玑珠咳唾不自珍曳屣转山足长林蔽浮云旁连众迤逦上有髙嶙峋穹窿见深洞划如敞重闉往者玉京子翔空驾飚轮于今蜕骨在坚重逾苍珉颇欲穷其源燃犀问蛇神钩穿忽无间信有仙凡分却寻招提路松风亦随人潺潺石桥水洗尽荆吴尘胡床兴不浅已觉千山曛
　　夜归
　　日入三籁息羣山郁苍苍巾湿烟雾宛转度涧冈涓涓暗泉鸣冉冉松筠香林梢吐纎月露月琐碎光归来叩禅扉幽灯对绳牀相羊有余适笑咏白雪章【翰林是日有诗数首】
　　同游道场何山二首
　　道场山
　　何年堵波独立妙峯顶憧憧五湖舟黑月仰光影千章列云构灵液走甘冷隆楼絶清空横侧见峯岭下窥三州聚尘末集毫颍振衣薄云汉万刼弹指顷辽辽天宇大出没笑蛙井堂中老比邱奋迅颇精猛拟分数椽地饱饭卧清境何必少陵翁闻钟始深省
　　何山
　　谢公沧海士眷眷在林壑飞舆下层峦及此日未落翩然何山麓古涧谢疏凿方桥跨清泠郁宻交翠幄通幽更穷深木末见楹桷琅珰鸣老屋拉攞相倚薄庄严布金地藤蔓土花剥当年轩裳客小隐事铅削能令此山名谷口振京洛如何给园居胜士久不作岂惟雪山轻顾恐泉水浊周行一泛览怀古叹冥漠安知千载人不作来游鹤【化鹤来游事见图经】
　　同游胜林亭次韵
　　会意不在逺巢枝良有余居然胜林境鱼鸟皆欣娱危城俯囘溪归航数风蒲幽蹊接遐观褰裳欲凌虚却顾容膝地清阴绕扶疎念此晨日长言旋更踟蹰翰林留新句体骨超黄初深藏恐飞去照夜空江湖
　　同叶翰林游虎丘分韵得丘字
　　四顾平野孤撑见林丘常疑涌地出傥复海所浮上有千人台灵踪想前脩无情肯深义顽石亦防头下有百尺渊神光干斗牛阴崖不见日草木皆先秋两晋多达士东亭抑其流结庐逺车马寄此山之幽一朝施白足弃去如毛輶矧伊桑下宿肯作贾胡留
　　同叶内翰游南峰窃观壬辰旧题诗谨次严韵
　　道林弥天辨妙誉倾斗南山阴有余赏禹穴或巳探晚岁折笻杖兹焉寄伽蓝呼鹰阅神骏对客手自谈却顾夸夺子心兵战方酣当时蹇驴辈蹴踏岂所堪斯人不可见荒径昔已谙青鞵踏松月幽灯照禅龛尔来十五年身世犹朝三羇游了无蔕飞蓬转毗岚愧此石窟人坚持证那含【石庵间有道者坐禅】如公世所挽明堂要樟柟徘徊弭玉节聊酌需泉甘老乃涧底松霜枝郁毵毵尚有蠧书癖囊中宻如蚕中年锢泉石此外无余耽从公恣幽讨形疲意犹贪安得五亩园旁营二空庵心游万物表旷若巨海涵恨无买山具抚境思髯叅【郗超毎闻髙隐者輙倾财资之】叶翰林有徐熙桃竹方尺许索诗輙赋一首
　　寒禽抱幽丛意得窥绿浄夭华媚霜筠惨澹若春暝胡僧手幻药纳此方池境重重涉入妙悟付毛颖仲嘉录示新斋聨句用韵书怀奉寄一首
　　我歌无庸归礼意固有属渠侬方不顾欲问何拘曲乃知交际难不若逃空谷忧端浩无穷日饮思枕麴文求世人笑字异山鬼哭龙鸾阅斯氷剑弩对鹞鹄鴈门既呼卿司武或见梏闭闗固自好青简得三复谁后足趦趄堕彼手翻覆汨泥无防辔絶迹慕前躅故人有新诗逺寄资賸馥鸣嘤倡复和流征断还续华如三女粲学陋一防足【谓防一足】吟余冩幽怀蹇思慙刻烛
　　夜寒大风汹汹不能寐用前韵作一首
　　朔风如长兵犀兕贯七属寥寥挟霜露浩浩入空曲羇禽无安巢冻兽吼冰谷枯摧卵压山石走尘飞麴终朝恣飘鼓众窍如歌哭客怀正无聊黙念叹鸿鹄穷愁巧相寻夜气恐将梏羲娥不我待始姤今已复黄昏歌苦寒达旦几翻覆悲蛩尚啾喧饿鼠时踯躅青编置牀头芸竹有余馥枯肠浪自苦无食安能续平生仅识字无地寄双足呼僮屏书眠传记真举烛
　　迁居城北蜗庐
　　有舍仅容膝有门不容车寰中孰非寄是岂真吾庐不作大耳儿闭闗种园蔬茅薝接环堵无地可灌锄不作下榻翁一室谢扫除平生四海志投老河鱼枯愿从素心人不减南村居萧然氷炭外傲晲万物初坐视蛮触战兼忘糟粕书聊呼赤松子伴我肠虚






　　北山集巻三
　　钦定四库全书
　　北山集巻四　　　　　　　宋　程俱　撰古诗四
　　蔡州叶翰林寄示近诗次韵八首
　　浚治西池
　　世间潢潦生蝌斗闻说西池岁时久不应朝满夕巳除秋至先衰等蒲栁知公旁观久技痒聊试他年膏苖手泥涂不忍海波臣畚锸故烦牛马走尝闻汝水行地底出没川原无不有溅溅忽作冩盘珠盎盎俄承注牀酒清涵荇更姿媚明烛须眉见妍丑巢莲永无曳尾雨花定有鱼颁首使君佳政尽如此说尹遥知不容口何由步屧逐春风作社慇慇就田叟
　　诸葛莱
　　三防未辨谁朱紫秪有群狙聊作使卧龙偃蹇正躬耕一饱但知藜藿美平生习气故难尽品芜菁传锦里投醪饮河真有味置薤留根何足比要知茹草可终身肯作染羮摇食指公今笑诺坐堂上方丈盈前宁少此戱持微草调诸伧笔势滔滔下南纪云亭漫吏食不足防欲送穷烦鬰垒防毛蒸瓠当家鹜潄石枕流徒厉齿因公始识武侯鲭盖地何当似芣苢【芣苢车前也退之诗榆荚车前盖地皮】
　　九日雨中对菊忽忽块坐用雨中对花韵三首
　　胸中有天游一室未为迫永怀东篱翁那复有此客重隂败佳辰长雨不为泽堆豗对黄华菜色被臧获黄华亦萧条伴我霜鬓白犹能相呴嚅嫩叶供小摘
　　去年蛾眉山痛饮真得计新蟾继秋阳明洁谢防缀今年坐蜗庐檐溜落空砌花开信多雨防少苦分袂茫茫大块间游子况无蔕百年能几何行复惊改岁
　　危心如危未断先凛凛风庭忽知秋中夜不安枕力行无远涂积缕成重锦男儿未盖棺雅志安得寝荣衰非所念身世固巳审亦复羡久生聊为老籛饮【魏与钟繇书云屈平悲冉冉之将老思飡秋菊之落英辅体延年莫斯之贵谨奉一束以资彭祖之术】
　　卞山信至三首
　　公昔奉阡陇二毛不胜簮扶杖事耘植咿唔杂呻吟耿耿霜露感遑遑蓼莪心浮云为愁容鸟兽亦哀音徘徊动行路下比元与任宿草今巳长新松鬰森森尚有五芝秀荧荧烂如金为公赋南陔凯风吹我襟【公庐墓芝生墓次道旁故有五芝之句】
　　行云本无心虚舟但乘流主人非逋客不使芳杜羞鸣驺入山谷黾勉赴所求明知廊庙具岂为猿鹤留朝来尺素书聨翩自岩丘平安喜筠柏宁论橘千头岂无木石居吾非若人俦既与世同乐那容不同忧
　　徃客霅溪上舒娥几亏盈深穷卞山境胜槩不可名柴车逐公游登臯复临清夜投阿兰若松窓待朝明济胜剧许掾评时陋钟嵘灵滋初可抔龙箨忽已萌斯游今几时坐想飞泉鸣尚应几杖间隠隠金石声【金石见杜子美寄声事蘓大侍御书诗】
　　题叶翰林阅骏图
　　叶公龙友天下才当年麒麟天上来儒童抱送太一况下游阊阖观琼台高摽故自赏神骏肯使余恨遗蒿莱帝闲食粟几千斗盛气勃鬰驰天街穏衔金勒立仗下俯视冀北皆驽骀骊黄不来八龙远尚有冩照埋氛埃短屏高障久零落意象崪峍求其侪收罗絶足共一处引素便觉风沙开伟哉十马尽殊相神物变化湏风雷腾骧振迅各有态岂顾短脰空徘徊持缰顿辔者谁子无复堕泪鸣声哀刷燕秣越安足道防逐衔烛西山頺其中一骥屹不动尾垂青丝蹄卓锥安知万里志未已但见寂寞如寒灰龙眠老笔不再得幻化百亿纷骊騧郑生晚出擅圗貌盛名欲与曹韩偕肉身飞入九天去清都楼观金崔嵬玉花照夜不论价想见火齐珊瑚堆只今此画巳难致肯戱秃笔霑残煤千金市骨意不浅对此慷慨伤虺尵
　　元夕块坐因用叶翰林去年见寄元夕诗韵写懐
　　儿童逐遨戱先春祷春晴心如飘风快目若冰壶明宁为惜日计所愿佳节并老来见纷丽如干闼婆城流光不可挽譬彼空中声那知节物佳翛然谢将迎幽灯对简编歴歴记所更斯湏闭闗卧鼻息惊雷鸣寤言北山北田家巳催耕胡为异乡乆空寒猿鹤盟
　　短日良易暗凝隂有时晴何人劝之照烛燎皆争明今年春苦寒寒威剧幽并连绵积三白云埋阖庐城深泥浃新雨行路无人声藜灯不来下箕卜岂复迎朝来日照梁天气忽已更稍闻桥市间箫鼓逺近鸣吴人尚游乐急如赴旾耕唯有穷巷士守穷如守盟
　　西安谒陆防者老大夫观著述之富戱用防老新体作
　　丈人意何长纵目文史足琅然五行草洞视不再读作书兼逺焚众妙探竺【公作庄颂般若颂数百篇】时时歌四始笑捧五经腹高堂发新稾重复罗籖轴观之类窥管讽味得膏馥【防老号为连韵如云风捧讽馥】
　　白头书生黑头翁长安时花幽涧松远飞近啄虽异志天命厚薄无雌雄钩深采博燥防吻守此一畆蓬蒿宫杜门不出交二仲木隂涧曲遥相通紫囊贝叶资艺苑欵闗一见逾三冬亭亭漫吏多所歴干死书萤心似漆王门宾阁不留行赭顔趼足捜泉石茅檐正欲结云根竹叶榴花荐余沥当从元亮赋言归木茹麻衣永投笔【防老号为合离药名如当归木笔】
　　昨夕风月顿清独坐中庭夜分不寐翛然四顾寂无人声如在尘外作诗一首以冩一时之适
　　邻家双井桐下有羃翠庭晚来微风过巳复含秋声归舍对环堵筠窓亦泠泠月轮正行空泻光自东溟常星为失色肯与纎云并廓如净琉璃中有玉鉴明太虚本无滓心目固自清浩然天壌间洞视万古情
　　数日春物甚丽坐阅岁华偶成古句
　　东皇驾苍龙超忽了八区清明风从氷轮际转入厚地潜嘘嚅周行无间寂无迹但见动植咸照苏赩如醇醪入花骨冻块一一成丰腴花光照空日色醉天宇荡滉青莲敷烂霞涨渌万堆雪剪刻不用施鈆朱铜丸昼漏五十刻衔烛缓辔经天衢游人正与春物竞汲汲磨蚁同驰驱固知一气共舒惨机闗黙动非人湏孰居无事主张是绣黼万象归无余青黄赤白岂有意应见畧似摩尼珠区中代谢未有极故自有物无荣枯
　　陈君学正草堂成提防大夫梅十五丈有诗且防借示见邀同作谨次原韵因以叙怀
　　行藏固殊涂臭味非一族或峩冠攫金或被褐懐玉持身凛氷渊或洞洞属属和光畧畦町或落落碌碌或来仪帝庭或去隠王屋堆豗肉生髀驰骛趼重足或委余膏粱或不厌杞菊或翚飞千柱采错暖金緑或蜗盘四壁分光待邻烛要之皆幻寄眇矣太仓粟明冥黙乘除塞马更祸福陈公作茅斋足以媚幽独茍全真易成知足定不辱有门昼常关何必在岩谷向来万金堂奔走九州牧一朝巢自焚始悔突不曲何如东郭舍椽柱随把束【张志和筑室防稽东郭采椽不斵茨以生草】翛然已忘世肯叹硕人轴我今客呉门饥卧谢仆仆年来寄蓬茨慕此高让俗【夏綂传有夏禹之遗风太伯之义譲】室中了无藏防窃屡驱逐衰怀百念冷对境无可欲穷通如四序损益正三复衡门可栖迟薄酒等醁吾闻老聃言为腹不为目【近遭小防故有防窃之句】
　　十月五日集季野家归作
　　贤愚孰无营急景信可惜如何阖庐城乃有此闲客怀安岂初志运甓有余力相从无何乡邂逅一日适虚窓得朝阳寒凛作春色琴书罗棐几一一净如拭画沙见竒踪落屑非近识似追永和还未觉正始隔峥嵘衡霍囿莽苍云梦泽时华低卭幽鸟共深寂谁驱此变幻戯纳方丈域慙公倾春醸浇我忧思积岂无车公语【谓方回】顾匪伯仁匹【自谓】长檠蜡华摧起视霜月白酣歌美清夜拥髻侍通德参差吐幽妍凿落滟芳碧觥筹不留行为问此何夕言归谢主人五斗安可极
　　戯示江协律汉
　　酸寒北山尉憔悴孔州守枯鱼同处陆濡沬赖诗酒当时年尚壮意气亦何有秪今双鬓华十载一回首仕初君似遇游倦吾已丑邂逅记昔游空嗟汉南栁
　　再和一篇以答固穷之句
　　车行有险夷初不入天守乘颠了无择正自全于酒我身天地间毫末寄九有正当带笭箵章甫误加首久知田园乐不信村野丑平生笑何人戚戚栁州栁
　　江再和戱答四篇
　　当年季将军晚节河东守谁令一人誉挥去坐使酒长卿起遐陬落笔赋乌有要之乃雕篆意不在黔首穷通付造物世俗浪妍丑何必送五穷呼奴结车栁
　　长言屹秦城古例开墨守三年不窥园一吻莫饮酒斯人浪自苦初不系无有何如从子防亦复问贤首此身未能了何暇念亿丑超然方丈间观化肘生栁【右二篇冩怀】君家翠嵓翁三一乆已守与沈爱欲泥宁饮声闻酒当知华藏海正在十二有他年湼般门燕路湏北首胖然一心定六贼如获丑感彼志氷霜吾衰等蒲栁【右一篇属仲嘉】太平一春台好在四夷守持盈何足道饱德醉以酒君为乐歌词嘉瑞无不有不知府中士谁子号称首如君真妩媚孰谓施嫱丑故应洗余累令君继温桞
　　季野见和次韵二首【季野与余尝为左右史先后知润州】
　　谈迁太史令赵卫淛西守妙龄中青钱大笔笑元酒一麾分隼旟七载去螭首行看贾生还固异顔驷丑何许从宸游金鞍系宫栁
　　此身非匏瓜圭窦可长守初为弦歌计肯饮中山酒深虞委司败政术空无有故将老衡茅敢复叹华首公诗金错刀刻画无盐丑应怜五穷韩定作三黜栁
　　次韵叶内翰游西余山用袁奉议韵【甲辰】
　　平子愧明畧长卿真倦游笭箵倘可佩瑶玉岂复舟旧闻西余老猖狂白苹洲毫端寳刹见尘起大地收奋迅师子王蚓蛙视蛟虬向来大涤翁晚节万戸侯防阳一转语富贵真云浮此道乆已防碔砆混琳球念昔过苕霅寻谿亦经丘同游今安在十载一瞬眸【尝与江仲嘉至西余】防欲挂长劔刻舟笑延州焉知瓮中人寂黙无春秋香炉着古庙一念万刼休安得五畆园良苖接平畴脱身饥寒外结友高胜流二邉无余习六贼可尽刘谁能使危膓一日一万周湏公谢三旌故事追羊求青鞵一幅巾徃来山之幽且复载明月深潭戱垂钩
　　次韵江司兵寄示所和赵司録相从饮觧嘲之句
　　卜居林塘静禽鱼乐融融阳和一披拂照烂黼绣工柔条罥繁枝幽香来晚风谁谓武陵远临清千树红俯仰村郭间从容圣贤中暮见月圆缺余光入疏栊朝乗日车作坐守四壁空遥想赵与江屈身薄书丛正类鹳雀碧未为覆盆烘禄隠寄簮笏神游在方蓬时时望西山把酒一笑同茗盌倾石鼎山蔬出筠笼不妨问中圣何暇赋恼公赵子五车腹春秋富终童居然出其类俨如黄髪翁江子事超旷町畦漫无封但见磊砢姿温温若春浓人生迭相笑伧父嘲呉侬鸱夷与井缾忧乐殊初终具当从所好迃辔若为容
　　空相僧舍书事【癸巳】
　　午景入疎竹堂隂筠粉香疏帘扑空翠无风自防凉碁声破禅寂日转幡影长霏烟触垂爪泛乳捜枯膓投局起寻胜徘徊雨花堂巢莲见灵信有千岁祥徐观乃跛鼈圉圉循菰蒋笑罢得叹息是非可兼忘却坐对谈麈氷松想千章斯湏二三子矫若惊鸿翔府中有料理不作功曹狂【杜甫为功曹云束带发狂欲大呌簿书何急来相仍是日江赵潘以幕职事去】
　　戯赠江仲嘉司兵
　　君不见谢公栖迟乐东土起作司马征西府莫年谈笑有穣孙鹤唳风声走强虏又不见子猷剡川高兴阑肯随鹤书落人间不知骑曹底官职朝来拄颊看西山平生清真翠嵓老泉石膏肓偶同调岁寒落落见孤松不忍低眉宁枯槁年来无米继朝炊闻说呉兴富鱼稻不妨来作古司兵士卒投醪止鳬藻美哉洋洋霅溪水秋塘百里荷花绕当年钓徒放浪处醉目悠然送归鸟斯人不死世不识徃徃凌波弄瑶草君方参同佐龙虎我欲治【平】荒种梨枣防当月夜见厐眉一笑超然凌八表【张志和自号为江湖钓徒】
　　次韵和江司兵浙江观潮【乙未】
　　寥天月魄更旁哉归墟两潮时去来乃知大块与人等欠噫风动声为雷支川千亿具毛窍四溟翕张牡开人间百刻乃一息断岸飘鼔如轻埃二山横控江海际挟以幽阙双嵬嵬伟哉吞吐王百谷视彼浅狭真台陪倒流千里骇凡目正自违性同棬桮相传昔者楚亡将事成国覇遭雄猜英灵不没尚为尔姓字徃徃欺啼孩锦乡功成老元帅酒酣防剑歌莫哀戯令强弩飞劲箭大堤屹立藏风桅呉儿荒怪不足録适与支诺资谈咍岂知六合有常理水中出火能焚槐当年谢公正游乐遗形物表如王骀防吟独啸向海道几见银雪西山回读君新句冩竒观便似放目呉王台何当共此散烦鬰大瓠五石充瓶罍更因长风破巨浪与君挂席寻蓬莱送赵子昼奉议归睢阳用熊倅韵【丙申】
　　纷华人剧朱碧子独好书如好色王孙被服甚寒生射防君门先破的荣州书窟三万巻锦嚢付此厐眉客南游句呉北大魏亦复徒劳问刀笔不唯唇齿腐经史正自云山鏁胷臆老来息交思简事为子防劬废晨昔春风满帆送归舸回首清游如昨日知君名骏定千里不待朝庭访幽侧有书时寄雁南飞顾我渔樵正争席同赵奉议离呉兴江仲嘉与其兄仲举送百余里醉中戯作此句一首
　　大江饮酒如浇灰小江纵酒颠如雷扁舟相送不道远百二十里云帆开云亭老人穷不死故园茅屋荒苍苔阖庐城中一畆地已辨瓮牖锄蒿莱呉兴上佐吾党士十年纵赏西王台眉间黄色防服柂楼长啸春风回要湏酩酊酬此别不离万顷添金杯明朝相望即湖海纵有美酒何为哉
　　蜗庐有隙地三两席稍种树竹已有可观戯作七篇
　　菊
　　吾闻郦侯国产菊千丈潭采华食其叶垂根渍芳甘遂令郦川氓难老如彭庭前有古井秋霖发清涵慇懃东篱緑覆此白玉奁时能嚼新蘂汲月散余酣
　　竹
　　种玉未渠乆疎篁长儿孙胜防不在多何湏辟疆园我观榛芜地尘思纡且烦萧森对此君清凉彻心源草木初无情妄作净秽观乃知识种子正是生死根
　　鳯仙
　　防华若么鳯倒挂茂蔚中鸣鸟不可见幽怀寄芳丛初移防寸苞稍展两翅红能使寂寞滨余妍映蒿蓬
　　鸡冠
　　峩冠百草头意象出其类望之如木鸡正自五官废宁湏断其尾无乃假予臂可复近幽谈有深诣
　　红苋
　　嘉生苦不荣凡草忽猥大君看庭中苋易长剧稂稗初无封植意不见虫鸟害穣穣筠菊间红紫不可杀防功尚足收染我盘中菜
　　芭焦
　　芭蕉中无坚譬彼泡梦幻了然观我身生死知一贯学书端未暇覆鹿真自乱一雨过空庭秋声入深宴
　　水青
　　水青虽楚楚不复中栋梁黄封入雕槛亦足被宠光朝离粪壌区暮上君子堂胡为伴幽独堕此一畆荒黄嘉父朝请公彦示诗以不数靣为言且索近着次韵谢答一首
　　黄公游不成白发奉朝请东归乐闲燕有味如隽永双鳬倦朝飞独鹤方夜警知余亦衰穷系马无复骋贻诗重琼玖未展意先领劳生厌尘雾对此得暂屛终当遣长须亦复钓缩颈相过举清觞野水吹万顷君当倾锦我亦倩毛颖时寻招提胜莲社比宗炳如何迫寒饥去棹聊一整兴尽即言归江湖足佳景
　　和杨彛甫静妙轩
　　君家执防郎寂寞坠天禄萧然刘董外那用相窘束居无甔石储但有书满屋君今老衡茅出处异兰菊静中独观妙四逹开惠目中园鬰黄华庭下森翠竹饥来索盘飡小极湏睡足时当叩君门为问梅子熟
　　过毛逹可友给事览壁间旧诗次韵二首
　　堂前清飔发树外赤日西坐令天壌间气候忽不齐解带席嘉防长哦壁间题故应有神防尘土不得迷前年欵公门鷤防亦已啼今年复羇旅庭莎欲鸣鸡西游有底急触热忘卑栖似为饥所驱不计辙与蹄绨袍意弥厚盘飡洗羮藜磊块久不浇醇醪代朝虀襄阳之新句夜直难相擕
　　黄华非不佳寒澹每见少萧萧亦无言怀抱不自晓深嫌小桃夭欲伴霜欲矫窥丛委寂寞时有南飞鸟主人真赏竒灌植勤便了徘徊傍东篱高兴在尘表坐有白头生临风百忧绕
　　北固怀古
　　阿瞒长驱压呉垒饮马长江投马棰英雄祗数大耳儿彷佛芒碣赤龙子幄中况有南阳客布衣躬耕无甔石当时鼎足计未成聊此一寄空赤壁人随流水去不还卧羊顽石留空山如今留石亦煨烬山与长江相向闲
　　焦山
　　龙伯不解事投竿牵大鼇逆流直上三万里怒卷渤海秋风潮适当长江入海处屭赑掷此双岧嶤一山正临声利窟来樯去橹纷艚一山独与世疎濶突据幽险盘云涛飞仙播荡去不返止有一翁身姓焦至今玉石作山骨草木坚劲无夭条尔来寂寞防千岁稍见游子来山椒吁嗟一与人境接世故扰扰如牛毛安得夸娥还着鼇背上因之置我三山高
　　和叶翰林湖上夜归古句
　　琅玕一纸传青桐西湖黙存清梦中遥知湖上发新倡凡马一洗烟云空翰林文章旧惊世聊试三辅分符铜玉盘无声转清夜水天交贯氷朣胧况闻许下足名士歗咏鼓舞冯夷宫担簦独欠此狂客顦顇企踵临西风朝来珠璧入怀袖坐想星宿罗心胸自怜华髪乌防底俯仰正慙张长公何当从公万物表妙契不待将无同展书三复更太息但见缺月穿疏栊【俱初约造门当在中秋】






　　北山集巻四
　　钦定四库全书
　　北山集巻五　　　　　　宋　程俱　撰
　　古诗五
　　秋华无防尚有紫薇相对里巷间
　　晚花如寒女不识时世妆幽然草间秀红紫相低卬荣木事已休重隂閟深苍尚有紫薇花亭亭表秋芳扶疎缀繁柔无复粉艳光空庭一飘委已觉巾裾凉手中蒲葵箑虽复未可忘仰视白日永凄其感冰霜
　　傅冲益寄淮口阻风及清淮道中诗二首又次涟水一首用其韵和寄时冲益罢九域编脩东归
　　羣玉聚名隽作书如九丘回观白虎儒谫浅安可侔傅子故疏爽十年嗟滞留﨑百忧后晚为造物収平生未见书颇足资吟讴纵未服豸角且当佐螭头安知免官去触热送浊流清朝正须才洗垢方镇浮岂使三语掾垂纶逐羣鸥譬如飘风顷终济万里舟
　　青山照长淮气象一方冠清光堪溶溶洛尾杀湍悍斯游今一纪囬首若朝旦尘容故如昨凡骨终不换但于憔悴余生死知一贯归田食不足乗障力难捍折腰委吏间亦岂愧儒缓自君弹冠西吾事足悲惋坐看秋空云巳复澹河汉鲜欢桮杓干絶学编防断西山虽爽气乌帻安敢岸思君咲言乐目送归翼乱朝来得新诗一一锦绣烂尘膺乆结约邂逅百忧泮何当索此身乆矣次山漫故人尺素来天际颇忆当年任守垒平明一笑百事空不作细书书纸尾寄书五湖夸海岱入眼沧溟无百里军城崪屼枕青山地脉遥从岱宗起题诗要为冩高阁播飏意欲先糠粃晚登南宫头巳白却驾朱轓临泗水丹烧未辨令威鹤神游先跨琴高鲤可怜萧散竹林士埋玉青山骨空委人生一世偶相值转首羲皇不停晷西山妙迹欲仙去爽气朝来尽如洗遥知吊古一长喟引送浇愁付浮蚁有诗淮上可防吟防有流鱼出倾耳【米元章当时自称漪涟守垒寄书呉江求海岱楼诗云军宅枕岱一支左海八十里在目中真伟观也诗来当为刻之楹间有如前数句云】
　　周萃秀才恵诗次韵酬之一首
　　病骥伏长坂悲鸣想戎轩游鱼落枯肆堕泪临河坟【古乐府有枯鱼过河泣】人生道脩阻趼足穷昆仑沈渊探骊颔一跌万鬼隣我老不解事区区筭沙尘读书亦良苦内视馁且贫为文富诙笑初不救否屯尔来自箴切习气不复存方将补黥劓寂兀谢世纷朝露视穷逹春氷释痴嗔君胡创推激发我惰与昏如君东呉秀俊防昔所闻名驹始就秣意气巳不羣肮脏市门客岂堪同日论
　　秋雨三首
　　细字忽难读松窗失朝晖开帘视天宇屯云凝【去】如黳霏防乍喷洒翕忽防淋漓斯须建百川中庭即方池秋雷亦动地势汹万鼔鼙虚檐忽无声苍狗变白衣飘摇露穹碧凉飚洗蒸炊雨师真解事作止适所宜
　　十日丽辰次如环了无端人言秋甲子畏湿不畏干向来谯门道旁立三尺坛故勤壁间縁一起泥中蟠青衣跃且躁有如沐猴冠先声忽洒道直此辰与干迩来未旬浃三见急雨寒黄流抺河草连樯度平澜良苖有佳色未觉千畆寛时旸亦湏早无使江湖翻【顷年呉江大水断长桥呉人相传为大湖翻】
　　华首三不遇求田亦良图莫嗔湖海士豪气故不除扶犂本吾事二顷终胜无绕舍生蒿蓬闭门种英芜从渠百尺楼笑此蜗牛庐呉中乆卜邻防从故人居荆溪一防地傥与求羊俱屠门过大嚼一雨喜有余正恐二三子聨翩蹑云衢空令千里驾怅望黄公垆【林德祖周宪之皆居蘓郭慎求田园在阳羡】
　　过红梅阁一首
　　春风如醇酒着物物不知能使死瓦色化为明艳姿寒枯出繁秀巧与节物期江梅故幽独绰约不自持居然北枝后迨此白日迟春风日浩荡醉色回氷肌清妍有余态众芳谢凡卑凴虚一回睇俯仰岁月驰所恨培雪根向来岁寒枝差池弄芳晚坐令顔色移顔色故妩媚幽香无故时
　　周宪之用余送赵子雍诗韵作属德祖及余同作二首
　　嗟我涉世路有如陆推舟寻常不可冀况乃万里流安能逐骊騄超忽十二州虽然晚闻道浅矒如孙休徃者谢五斗种瓜从故侯家山三畆宅白首遂首丘一为饥所驱复作漫浪游曲意泯圭角终然足人尤焉知大隠地亦复怀百忧
　　大云呉中士妙学兼般舟笔下走三峡胷中包九流考古自坟典探极方州别来十五年邂逅一笑休作书不求闻取重惟桓侯尚此官独冷尘埃忘跖丘尔者稍荐贤蒲轮遂西游防当君相闻作诗继何尤遥知市门子人不堪其忧【德祖居呉大云坊自号大云居士】
　　刘朝散长源淮夫刘先生彜之子孝弟有贤行年六十一且致仕侍其亲义兴为赋诗一首
　　刘侯六十衣防衣上堂娯戯如婴儿慈顔华髪顾之笑坐令寒日生春晖折腰敛板三十载晚登名籍黄金闺绯衫里束不料暖况坐筦库穷刀锥古心古貎乃天与虽欲妩媚将安施一朝拂袖不回顾择邻问舍荆溪湄人言家徒四壁立如君四壁初无之我知刘侯有至乐视世五鼎同糠糜分隂不博双白璧啜菽自作羔豚肥有儿教饬知礼节不以口耳传书诗应门侍坐走前后翼翼想见名家规天恩优老命之仕俾继禄食安其私古人未必兼有此笃行知足如君稀圣皇侧席思厚俗诏取八行登前向来蒲轮走四海有贤如此谁当知冥鸿一举不可挽道路仰首空嗟咨
　　题蒋永仲蜀道图
　　梓州别驾真雏鳯赏古探竒坐饥冻要窥琼苑蔚蓝天直上潼江歴秦宋每逢佳处静盘礴流出胷中九云梦乾坤坱圠本无迹我独毫端发神用戱驱万变寄陶冩轩豁端倪巧抟控苍筠擢秀饱氷雪古榦撑空中梁栋竒礓那得在山谷回首何年委坚重轮囷偃盖屈金铁夭矫惊虬起岩洞舂江莽苍迷东西汉南老桞参差垂烟中逺近见本末明星巳没城乌啼平生险怪三峡水古木巃嵸隂风吹石间雷雹殷九地出入喷薄无穷时我身趼足半天下偃蹇故是山林姿南行灊霍北嵩洛应接不暇空狂痴作诗冩意如捕景况有三絶穷天机清晨对此怳自失眼中大白横峨嵋请君十袭秘缇革恐复仙去归无期
　　寄开化李令光四首
　　我行阡陌间苖麦已复青茅茨间新槀鸡犬有和声不见吏索钱田家得其生鸡犬亦肥字不遭无事烹于斯可观政岂在赫赫名父老亦相语驩然就春耕官租及时了卒岁乐无营
　　李侯诸生秀峩冠论虚安知俗吏事小试已可书厪心究人瘼要使安田庐慨然有竒趣耿耿非世儒乃知百里间亦足寄所摅谁当索幽隠置彼九达衢
　　山间古梅林有鸮集其端不飞亦不鸣弹射莫敢干下窥羣雀雏啄颡刳其肝欣然防两爪意得良自安飞来多凡鸟助此防且残安知万山曲亦复鸣栖鸾相咻固不可见吓技亦殚众鸟既有恃相斯在嵗寒
　　平生四方人堕地随蓬桑故乡二顷田稊米寄太仓从渠雀防耗敢计松菊荒未能思计然锥刀折牦芒十年乃一归归席不暖牀吾庐正如寄县府固相忘偶闻贤长官邂逅尉所望吾宁媚之子故是众所臧
　　同叔问诸人以橘栗柿蔗为题以东南之美为韵余得橘美字韵一首
　　三闾老沈湘嘉颂谁为美白华发幽馨春色荐甘醴金衣光出怀缥实酸裂齿岂无三百苞未见十二子怀商山翁善幻亦徒耳壶中何足道千刹一毫比我今老而穷饘粥思乞米恨无千头奴杼柚供万指慇懃祝移根勿作江北枳
　　仲嘉分题得诗分韵得经字是日仲嘉以事先归代作一首
　　六义岀秦火至今如日星人言三百篇圣手昔所经我疑东家丘削迹不自惩羇臣与孽子中有怨刺情胡为不删去被彼歌声遂令甫白軰不识至道精昔为人所重今为时所轻【时禁作诗】
　　建除一首酬林徳祖虙【癸巳】
　　建旟抚方靣簮笔登云衢除书无虚日念子何踌躇满堂罗经史问字无停车平明户外屦接迹叩所需定坐为详说从周述唐虞执经退食罢贝颇巻舒破魔无坚垒解髻皆明珠危弦寡知音寂寞空居诸成诗远相寄尺鲤来东呉收之巾十袭永好不可渝开缄叹竒决已作东归图闭蕃着空舍谁辨公车书
　　仲嘉被檄来呉按吏用非所长既足叹息而或者妄相窥议益足笑云戯作十二辰歌一首
　　驱骥搏鼠难为功不如置之牛皂中平生暴虎笑冯妇岂向兔脚分雌雄龙山从事盛德士逹观已悟虵怜风马曹五斗直如寄羊仲三径终当同羣猴憎猿坐殊趣瓮中醯鸡无远度从渠狗曲诮王生欲辨龙猪复谁语闻仲嘉叔问继以职事行县道游茶山及诸胜境作寄一首
　　春风入山骨毛甲亦已舒晨熹被春山草木清而姝况乃顾渚源云闗防灵区隂崖气亦暖瑞草先春敷【小杜诗茶称瑞草魁】金沙出清泉甘冽滋芳腴依依杨栁村渺渺桑苎居前瞻大小寒【山居】窕穷﨑岖飞流吐明月转壑千雷车参天亡陈桧霜黛鬰不枯当时临春地变灭成榛芜安知岁寒质千载独不渝大中乾元字入木蛟鸾俱薰风想佳句竒踪典刑余独徃三住翁至今有遗墟真游岂易遇庶或闻沉榆【方子通言顷有好事人刻意仙术闻施翁遗迹故徃访之临归但闻妙香不絶云沉榆之香事见王子年拾遗记】饱闻东呉胜欲往世累拘二子独幽讨仙舟继篮舆林间伯劳飞茶篚春事初尚有北枝秀明空雪千株幽香发清夜肝胆生氷壶王事既料理清游亦忘劬遥知山水间快若纵壑鱼今我亦禄隠居然卧蜗庐画墁固无役反如着辕驹亦拟浮扁舟乗春经五湖收帆白苹下令子见潜夫【二子数以书见招为扁舟之游故有此句老杜几回书札待潜夫】
　　园居荒芜春至草生日寻野蔬以供匕筯今日枯枿间得蒸菌四五亦取食之自笑穷甚戱作此诗一首
　　平生嗫嚅口出语无媚悦定非肉食姿赋分在藜蕨侨居得空园穷陋亦清絶分隂岂不惜饱睡送日月芜菁不湏种众草今已茁朝来一雨过青细皆可掇东篱有更生杞狗仅堪乃知天随生岂羡五鼎列堂萱不吾负芽甲破春雪縻身荐瓢箪解我忧思结荠花虽未繁着地烂于缬惊雷发蒸菌自可当夏鼈马兰亦芳脆人苋固凡劣晴朝当【去】炙背俯偻事挑抉家人各盈襜汲井手自挈满炊太仓陈侑以冬菹冽盘中长阑干置馈每虚撤恨无箨龙苞此味那得阙长谣青青槐馋液想庭樾妻孥覆相诮男子志勳烈君非老浮图菜本可长齧况兹闲草木岂为刀匕设乃翁笑摩腹万事付一吷此中有真趣勿为儿軰说
　　同赵叔问江仲嘉游法华之胜为曲水防有客先焉还饮舟中分韵赋诗得山字一首
　　乖龙忽起华阳天东来御雨鸣空山丰隆轰空光照地怒髯抉石翻云烟蜿蜒遗迹尚如昨势若九曲来河源纷纷火齐散林莽至今璀璨青霞端我来夏木正森寂万箨篵篵抽琅玕氷渠逗玉转清浅爽气五月生秋寒安知引胜独无处双鳬径度飞帆前强寻幽迳俯东涧一笑却棹稽山船如闻神物家近白龙洞雪色千丈明山川谁能遗我太平酒戱追玉斧希林巅【杨羲梦天中白龙长数千丈光彩耀空云侍帝晨官龙也以待许玉斧诸人太平酒希林宫并见真告】
　　同江仲嘉纳凉飞英寺
　　浮图涌平地翳彼烧空云虚堂引脩廊白昼来清薰翛然据胡床振我衣上尘芙渠出金沙气作芝兰芬冉冉度池阁依依着裾巾道人拂朱攫醳清且纯回观笙篁耳寡和非阳春歩屧中幽讨禅房迳疎筠幽窗不见日无异昔所闻苍然小山桂偃蹇氷雪根纷纷壁间题蛇蚓杂鳯麟媸妍等一戯日月无停轮我老厌羇旅三年困歊氛年年走长道东越西游秦白汗信挥雨孤蓬坐如焚今年下苕霅过此金兰人何山岂不好积翠相依因炎威不相贷可望不可亲湏君蜡双屐重来约秋旻兹游亦萧爽聊足慰吾懃
　　九月七日夜梦王元规诘旦其弟元矩适相访感而作诗一首
　　故人入幽梦彷佛平生怀心知九泉隔意象惨不开哦诗不成章惝怳谁能裁曰此萧爽士宁当没黄埃【梦中作诗两句似是此意然不记本语】清晨客在门乃自乌衣来典刑见难弟共叹一息乖幽明不可诘此梦何为哉回观南园道防径已蒿莱
　　南窗夜集叔问戯取樟木脑然雪为灯因与仲嘉叔问聨句一首
　　性空本无方水火不留碍【致】阳生至隂中此理固有在【问】初疑水焚槐忽若镜加艾【致】又如大海中神龙出光怪冰姿映烈熖势恐不两大原燎正焮腾汤沃忽崩败【嘉】涓涓暖泉涌熠熠寒光碎【问】伟哉六合间恢诡不胜载隂风结飞雨来自九天外苍樟出芳液根节依大块初非气相求又岂天所配如何冰炭仇乃作坎离防因知造化机幻手端可贷【致】
　　九日块坐无聊越州使君季野舎人见过敝庐防方回承议亦至因游章公山林登览甚适越州置酒暮夜乃归作诗一首
　　独坐正搔首华轩欵柴荆念兹节物佳及此久雨晴驾言共幽讨一放远目明森苍蛾眉山上有百尺亭遥岑出西南杳蔼川原平城中十万家烟云隠飞甍凉秋得遐观始觉天地清朱栏据木末开筵敞南荣持觞屡相属泛彼东篱英不知日云暮初月忽巳升秋娥亦徘徊流光代华灯风流龙山集坐见千古情慷慨相顾言曜灵急飞腾人生无根蔕聚散不可慿悬知明年防相望若初星公如洪都宴杰阁依青防傥有英玅客摛文焕丹青我如斜山翁浪爱九日名幽忧不能写浊酒或自倾防与鉴湖老兹山聊复登【方回自号鉴湖遗老】
　　夜宿丞舎即事呈蒋大匠存诚蘓少监元老
　　羣动夜方息啾啾草间鸣残炎未云谢遽作凉秋声秋风来防时朝暮气巳清虚窗置方榻境寂身暂轻卧念平生怀展转不得宁
　　王生一言善从容水衡丞无功乐佳醸能令浊流清顾我老且竒微官代躬耕正当急跨马问讯桷与楹观公成风手一引朱丝绳简书可少置颇哀此无能
　　和同舍胡元茂松年夜直书怀二首
　　南枝挂明月羇羽无安眠天寒倚脩竹窈窕谁当看平生饱幽独古井不复澜一来英俊中梦寐犹林泉夜直石渠阁周庐别闲寛恨无青藜杖照此清夜寒
　　腐儒足嘲病志愿飡与眠潭潭右文地不作侏儒看翚飞接棱碧瓦如澄澜傥使论白虎宁当赋甘泉人间未见书纵目宇宙寛顾语芝兰友勿嫌松桂寒














　　北山集卷五
　　钦定四库全书
　　北山集卷六　　　　　　　宋　程俱　撰古诗六
　　赵叔问过别留夜话偶阅鲍溶诗有感用韵作
　　磨蚁不停足故交益无多向来苕谿梦但有高轩过昻昂芝田态长饥玉山禾顾我老且穷吹毛从鸟窠何当寂寞濵纫兰共扪萝非无烟霞志奈此饥冻何言离更踌躇参横照斜河为公睇金台慷慨徒悲歌
　　方时敏见和再作属时敏
　　世上窘邉幅如公患才多欲方曹刘驾似恐不啻过居然东呉瑞岂但异畆禾试令南宫直文采照锦窠华髪乃未遇高花绕青萝千载鸢肩生低头客常何一朝风云上顾岂求监河勉旃安固穷聊复曵屣歌
　　得小圃城南用渊明归田园居韵六首【丁未】
　　城南美林壑城上皆青山山光照庭户于此可尽年穣穣千古区化作鱼蒲渊秋蕖渺无际红鲜间田田邂逅得小隠连山在其前流泉带其左松篁接风烟它年营把茅不待雪满颠宁图五鼎食坐失十载闲愿比小人腹一飡期果然
　　说难死韩非法蔽叹商鞅当时轩冕计肯作刀锯想辰来隂影集事过流电徃胡为意无穷机械日争长俗中多局促正觉斯道广斯道不可迷荒涂辟榛莽
　　年大百无味区中故人稀京江一都防卜筑行当归傥回故人车云关访荷衣时来吐情话未觉世相违余生甚穷独四海谁与娯故乡道脩阻宛在太末墟向来亲仁意正拟城南居乌衣丈人行玉树瑚株所冀邻里间徜徉从所如如何漳滨卧使我恨有余防当悟杯蛇灵府静以虚且复陪杖屦敢言通有无
　　缅怀斜川人胜日追隣曲超然睇层丘鸡黍聊自足却观夸夺子胜负一棊局空怀千岁忧昼短思秉烛长安冠盖区九轨三广陌不知乌帽底谁独适吾适定无羊求子相与数晨夕莫言三径防永杜声利隙流风有仍孙心不受形役朱门见蓬户华榜标世绩二仲倘可睎防年赖谦益【此篇属蒋尚书仲远】
　　偶书二首
　　我身如甘柘既压无复味一为老所压乃与枯柘类岀家既后时止观若昏睡唯于读诵中味出甘柘外不作算沙人依语不依义【经云譬如甘柘既被压巳滓无复味壮年盛色亦复如是既被老压无三种味谓出家读诵坐禅也】
　　壮膏日已减老炷安得乆亦如临河树岸垫根复朽乆生安足羡捄死常饥走谁言黄老师语异竺干叟生死未尝闗知为不亾夀【经云壮膏既尽衰老之炷何得乆停以譬灯炷也】
　　感春三首用退之韵
　　春物感兵气防阳有无间遥天覆长路仰视青漫漫归来如新燕巢土初未干投迹浪自喜乘和亦翩翩安得出八极举身青霞端
　　今晨风日佳积潦亦已退安能如寒自絷形骸内春风入桃脸巧笑已无赖谁云五畆园浩荡了无外流年不可攀短髪乆已白星星亦种种那复三万尺春光浩无邉淡沲周八极向来游乐地鼙鼓森矛防贱贫非所叹税驾无安席常虞风涛际咫尺燕越隔却笑同谷翁哀歌谅何益
　　和栁子厚诗十七首【庚戌】
　　觉哀
　　老境一如此羲娥日交侵霜毛三千丈安问尺与寻陈力防知止嘉言佩周任归来北山北邂逅得素心朝见东日升暮见西日沉流运有终古朱顔岂常今譬之如渑酒岂耐无停斟万化未有极谁能惜分隂捕影良自苦沈哀寄防吟安知菩提树正在生死林长风振遥壑三籁有余音
　　同赵叔问涉涧伐荒蘙得大石壁立乔木苍然上蔽云日因平筑寻丈地时憩其下【夏初雨后寻愚谿】
　　披榛亦扪萝度此幽涧曲寒藤绕苍壁杉桂杂篁竹云泉固膏肓大胜谿壑欲彼哉机士怀冰炭甚寒燠
　　晓起【独觉】
　　劳生垢浊中长夜不知晓幽人自超然下视正胶扰中冠及鸡晨梦觉常了了
　　赵叔问被召赴行在【零陵赠李卿元侍御简呉武陵】
　　登车大梁下扫迹金川湄佳人倚脩竹鈆华为谁施滔滔大块间一一穷途悲今晨尺一书趣驾当及时磐石乆不固慇懃济时危狼尚纵横蔓草恐复滋当宁正尝胆诸公力猷为老子意不浅长哦江汉诗
　　示从父弟伟【晨访超师院读禅经】
　　汝年近知非我老过艾服向来万金书一纸百过读安知复一处林壑时追逐茅茨稍经营秔稌今已熟壶觞恱情性步屧三径竹安能舍氷墟虮虱吊汤沐相期戢良规不辱在知足
　　早凉过西坞【旦擕谢山人至愚池】
　　寻壑转松岭雨余秋气清时时舍篮舆散策亦意行石磴萦巃嵸幽泉高下鸣蒲团防嘉树兀坐巳忘情
　　卜筑西坞【南涧中题】
　　出处初漫浪淹留失佳时时英尽珠璞宁复见谁差一去四十年伏枥乆巳疲幸此岁将暮穿云弄清漪窈窕烟坞中苍隂昼森垂兹焉寄茅屋横仄任所宜谷口蘙杉竹柴门畏人知谁言一邱壑倘与汗漫期
　　冩怀因简赵叔问【造法华寺西亭】
　　边尘暗中原世路日以艰脱身九死中自笑老且顽才志本不竞拂衣谢尘寰相从莫逆人云萝共跻攀固知千里驹未免山复山【汉武谓刘德千里驹】我巳卜西谷背崖结三间岂无风篁岭亦有明月湾【西湖之西有风篁洞庭山有明月湾】平生真远游旧观忽以还儿童钓遨处陈迹犹班班叠嶂蔼空翠暗泉响余潺采芝嵁巗下长谣想商顔【山行得紫芝九本金芝三】逋客不复驾居然掩云关从来悟泡影岂但忘触蛮所幸戎马际余生得长闲
　　终日块坐无与晤言戱作【溪居】
　　大音无成亏寂然无瑕谪莫嗟无徃还正自主防客谈口挂壁对镜心似石相向两无言秋山倚空碧
　　示了空老长赠江华长老
　　老空嗜酒肉早岁事禅寂归来山中舎杖屦不停迹高门走县薄两版扄四壁醉来草间卧度此风雨夕遥遥慧日峰法涌分一滴应笑北山人藜羮比香积
　　寄茭湖江仲长袤【初秋夜雨赠呉武陵】
　　急涧无止水秋兰无故丛别来今防年坐阅毗岚风交亲半鬼箓生者仍衰穷及兹过君家樽酒一笑同知我厌鼙鼓烦君韵丝桐相擕步林壑暂觉万虑空樗社寄庄叟【自谓】醉乡着无功【谓仲长】醒【平】来百忧集尚寐期无聦天乆不雨高田皆坼乡人祈祷阅月乃雨远近告足有足喜者【首春逢畊者】
　　长夏乆不雨良田失欣荣尘生甽浍间小大空营营麻粟半干死所忧负春畊嗷嗷走香火灵湫汲寒清呗喧里社油云被嘉生俄然下甘泽驩声接柴荆年年镐京宴及此万寳成偷生得一饱感慨难为情顾念龙在野悲歌泪纵横
　　寄江彦文纬【秋晓行南谷经荒村】
　　徃追双玉人芒屦踏岩谷阿咸今独徃宰上森拱木公来定何时旧唱犹能续寻壑复穿云仙山看飞鹿【壬辰岁与彦文仲嘉纵游山间时余作诗有双玉人大阮阿咸之句又戯作叠韵诗为酒令前日复以数句相调稍欲寻盟矣故有旧唱犹能续之句北山有坞曰君让石间有马迹相传神仙所尝居不知君譲为何人也武夷山有飞鹿】
　　十二月二十三日大雪中种物【巽上人以竹间自采新茶见赠】
　　宻云弥四极纷纷乱空华斯湏失千嶂僵木忽以芽眼中万株春璀璨通岩涯迨此凡艳熄坤舆净无瑕苍根移远梅不惮涧谷遐含氷伴幽独思虑无由邪寳树发银界无脩证三耶皎皎天宇外何劳凌綘霞【语三耶三佛亦云藐三菩陀卢鸿一十志歌有云皎皎之子曰独立】
　　野人致紫竹栽手植方丈后【再至界围岩水帘遂宿岩下】
　　名山昔远游老罢无复覩永怀避世士徃徃寄农圃移家白云根及此未春雨桃梅足新栽把玩喜欲舞可无紫琅玕叶作翠鳯羽宠光松菊径萧散烟霞聚雌雄比嶰谷顔色盖南浦龙鞭虽未行玉茁亦巳吐咄嗟勿留情万物乃吾府【竹十二竿故有嶰谷之句】
　　得白菌引酒径醉【郊居岁暮】
　　春霖接岁寒鲑菜已乆索谁持玉轮菌侑我金凿落安知老瓦盆平昔滋味薄得此径陶然朱顔忽如昨辛亥正月六日夜雷已发声大雨逹旦山中流泉高下喷薄殆不啻九十九不减仇池也【湘口馆潇湘二水所防】
　　故岁聿其除【去】防阳亦潜回始兹鱼上氷殷地惊春雷急雨暗清夜飞流散岩隈迟明起四顾玅境神所开未信小有洞苍崖隔凡埃琤淙十九泉潄玉松风哀褰裳喜欲狂幽兴不可裁妙喜断崕取呼猿定龙来相与俯清驶传杯聊遡洄
　　戱书古句题山居
　　青山秀色若可飡巻书饥坐看南山乐哉洋洋岩下水可以乐饥仍洗耳石田墝埆不敢荒时耕带月归带霜田中不了麴蘖事蝉腹且追张子房
　　五月二日同叔问过弥陁阁观山中飞瀑
　　飞泉落青防掩冉振森木惊雷殷厚地喷薄转空谷崩湍争喧豗潄此千丈玉汹如秦军破势比不周触初疑三峡移无乃九井蹙云中阿兰若峻岭鏁重麓凄寒絶人境共此媚幽独长饥不难忍洗耳谢羇束君方应时湏我已甘脱粟正恐山不深从今友麋鹿
　　戱题钱守宋汉杰泉岩古刹【和韵戊申】
　　广文斗酒邀同胷中嵩衡鬰千寻醉来盘礴吐幽怪惨澹崖谷森相临向来三絶信珠璧肯用抵鹊荆山岑诗中有画画中句两峰高并蓝田隂秪应摩诘可方驾老向海角嗟英沉何人左手作右字题此古刹藏烟林不知眼力尚能尔叠嶂巃嵸穷幽深使君家世旧湖海戱假尺素资讴吟更登日观望八极中有山水无穷音【古诗山水有清音】
　　某前日谒见国史侍读尚书获欵燕谈防出示周杨子书报许藏山中得岩壑之胜过冷泉亭者叹想不已俾某赋诗退成七言古句一首上呈【戊申】
　　素王之宫行秘府断取瀛州纳环堵诸儒何必四库书正自胷中有千古野人上车才不落索米无庸面如鼓归来仰屋坐太息咄咄书空欲谁语石林居士今龙坂忧国形臞心独苦向来岂止见夷吾叩閤何由避寒暑伯仁三日应可尔顿解新亭对凄楚坐中人传双尺素思洛桥南霅溪渚山回壌接二百里许蔵幽竒天所与人间那得此岩壑坐想周郎喜而舞苍崖壁立欲千仭蔽日青林自风雨信知灵境不待匠古涧穿岩巧吞吐慇懃留此万里流更觉山川生媚妩了观澄湛本非住却覔喧豗无处所手诛隂木结茅屋掀抉高深期尽取四山擢翠若无地三石撑空袅相柱书词岂夸惊我甚下视呼猨触天姥卞峰胜絶固自足莫为东山思解组龙骧云起要侯王鹤唳风声走夷虏防令藿食饱安眠北固山南事幽圃【三馆寓局夫子庙之西庑故有素王之宫之句】
　　山居
　　胜林堂
　　超然出稠林无二无分别若问胜林堂清风满庭樾
　　妙高堂
　　君知妙高堂何异妙峯境向来妙高人宛在妙峯顶
　　常寂光庵
　　云何常寂光徧在一切处元本住庵人无来亦无去
　　无垢池
　　滃然集清冷无厌亦无受故此岩下池予名曰无垢
　　普润池
　　叠翠绕幽谷清池钟百泉安知一壑云利泽浸无邉
　　妙湛池
　　妙华出淤泥定水湛然满上有清凉峯森苍映清浅
　　寂照堂
　　古镜悬大虚摩尼珠五色纷然百草头寂照照常寂
　　定林
　　定林在何许窈窕钟山麓得非夸娥民遗我障岩谷
　　盘谷
　　重重翠聨锦一掩一回处三径踏烟霞披榛自来去
　　谷口堂
　　子真岩石耕名称动都邑不比北山翁销声寄禅寂
　　云巢
　　朝见云飞檐暮见云生础客至覔云巢云深在何许
　　竞秀泉
　　千山秀回环灵液走岩窦清甘伫方空可咽不可潄
　　绣谷亭
　　西山属黄冈相错宛如绣倚杖立幽亭归鸿没烟岫
　　韬云磴
　　隂阴韬云径步步云生足巾扑空翠逶迤向山麓
　　清音涧
　　潺湲清音涧便是偃溪水长笑箕颖人区区洗吾耳
　　虚縁静
　　万縁正繁兴当处即觧脱当知本来空不受汝摩撮
　　崇兰坞
　　猗兰转光风幽芳被山谷怅望断金人同心不同躅
　　梅谷
　　秾华敢争先独立傲冰雪故当首羣芳香色两竒絶
　　三休台
　　三径属桃烟遥遥想宁极终当佩飞霞颉颃向空碧
　　逹观堂
　　苍隂羃杉松延縁幽出谷豁然天地开八极放远目
　　通幽径
　　跻攀通幽径鬰密森松竹云雪正埋山深林閟寒緑
　　漆林
　　敬侯那易学正自追农圃平生老瓦盆安用雕髹许
　　竹岭
　　嘉名追辋川未辨茱萸沜勿使斤斧侵烟梢拂云汉
　　慧照峰
　　赐光出扶桑照耀四天下慧日破无明防光失长夜
　　清凉峰
　　峞峩古涧西万木集归鸟炎炎日流金为君除热恼
　　德云庵
　　德云老比丘经行众山顶普光明法门触自无二境
　　法乳泉
　　山腰发灵滋甘美胜牛乳应持供茶神慎勿污烹煮
　　菊泉
　　一贮清泉百本蓊佳菊长年汲芳甘霜倘重緑
　　羃翠轩
　　开轩面杉竹冷翠摇清空披衣水邉石长夏来薰风
　　歙溪砚
　　令族子制砚于歙溪得米元章所谓凤池様者代作诗云
　　砚鳯池石龙尾金其声玉其理文字之祥助公喜助公喜为公寿籋云衢兮龙为友仪箫韶兮鸣鳯咮金玉相兮椒兰臭老复丁兮昃还昼寿而臧兮世无有生弥长兮视弥久见太平兮休战闘泳学海兮恢文囿俯松乔兮齿仓籀翰林客卿管城偶挥毫振藻常无咎
　　春日与汪彦章赵叔问相约游樟林阁樟林阁盖郡豪冢舍背城郊墟无与比者因咏靖节感彼柏下人安得不为欢之句偶书五言呈同游二公
　　人生归有尽太齐不逾百君看花间冢背郭高歴歴向来夸夺志汗漫何穷极一朝随露电变灭无余迹所以靖节翁壶觞乐晨夕宁为鬰涧松不作移根栢岂惟一穷通固自忘夷跖吾生亦﨑岖末路苦荆棘投闲得萧散身病头更白岂无素心人相与弄泉石及晨为兹游聊用适吾适溪山景无尽秀色光照席安能仰屋叹抱恨长戚戚
　　晨起梳头髪白且稀有感
　　余髪已种种我怀亦依依风林无安巢寒日无余辉束髪随官牒前言服良规岂惟防计当自诡牛羊肥妄献北阙书野芹安足希一挂邪士籍徒嗟寸诚防惓惓甽畆志正作祸患机羇危不如人行行向知非世变不可料边尘暗王畿真人起白水帝命式九围误沐宣室召白头侍经帏谁言萤爝光敢近白日晖谁言草木萌敢试雷霆威野马立仗下轩昂妄鸣嘶弃之老牛皁无复瞻龙墀天公了无私与夺适所宜时方急功名选愞安所施士方贵才辨安用钝讷为常人与善士何异于愚痴譬之捄焚溺佩玉行逶迤弃捐乃其理刺天看羣飞幸非高明室百鬼浪见窥自从伏嵁岩风滛得偏扉有足不得行有手不得持每思林野娯济胜忧无期堆豗不得徃如骥絷且鞿如盲不防视如寒不防衣如痿不防起如羁不防归但愿老穷健长甘北山薇岂复理须鬓峩冠待晨曦
　　叔问纵步郊野得竹栽二小丛擕以见分
　　丛筠无尺长气与西山爽聊持内方丈便作淇渭想防当冰雪余杰立千林上自非嵗寒人谁与共幽赏观白公兰若寓居诗如写余怀但不能晨游夜息如彼自由耳輙用韵作
　　生非廊庙姿雅志在林野拟作奢摩他疾至萨芸若身心沩山牛得失塞翁马城南寄僧坊一室谢扫洒当时醉吟翁高谢香山下安知衰病夫亦有如翁者
　　比者彦文少卿一再枉过且有卜邻之约投老山林深孤陋兹者误防召防固巳具述多病不才乞侍祠宫观矣辱贶佳篇佩戢厚意谨次韵奉酬
　　衰迟澹无营百念已灰冷时吟蘂珠句聊复寄二景平生坐五穷相逐如形影华颠行路难雅志不一逞逝言北山北耕钓得重整结庐甚幽深不觉在人境江公饱丛林高视妙峯顶时迂百里驾清坐举春茗相期老嵁岩守望依同井久知无朋酒出没均酩酊向来醒而狂投老狂方醒如何紫泥书名姓防记省控辞苦陈情抱病当自屏肯令晓猿惊滓辱及崖岭新诗比移文三复得深领
　　和蒋尚书园第新亭二首
　　千寻屹冰台一室穿瓮牖伤生定难遵极侈固无取兹亭挹空翠势出巨灵手纵目云梦区时来赋乌有【空翠亭】羣山对西丘突兀防千岁超然宇宙间安用乗云气松筠非小草出处皆远志他年姚尚书指画要十事【柱笏亭】以夜宿匠舎诗示晁以道说之乃以古句为谢次韵酬之一首
　　平生拙自理不办一畆宫聊从斵轮扁敢慕执防雄慙非五鳯手正着双鳬中何言散骑省难下青藜翁相望一牛吼有客方固穷牀头河洛书莹光吐长虹时时发佳句执若万折东我诗出赐寒螀抱芳丛诗当冩秋思妙器无号钟相从无何境曳履哦清风【来诗有潘庐之句故云何言散骑省】













　　北山集卷六
　　钦定四库全书
　　北山集巻七　　　　　　　宋　程俱　撰古诗七
　　借叶内翰画令小江模写
　　十年同舍今华颠印山满眼囊无钱每看图画輙心醉自笑说食流饥涎世间范李真幻士断取妙喜移山川朝来问疾方丈室但怪衡霍罗窻轩飘风急雨暗四泽转防锦翠开云烟崔嵬磊块冻相倚恍然雪塞蓝田关是中大有结茅地指黙三径依林泉世人无乃笑痴絶心境二妄交相纒安知三万师子座同此幻力无中边衢山小江新悟幻落笔欲追祈与防愿从公借此妙景已具东绢和丹鉊照中写照供幻观聊自慰藉销穷年千岩万壑纳环堵更令一拂松风【宗少文好山水凡所游履皆圗之室中自云每鼔弦动欲令众山皆向小江又善琴云】
　　自仲嘉云亡未始见梦舟行夜入吴兴境有梦如平生感而赋诗四首
　　江子隘斯世翛然向方蓬一朝成千古寤寐不复通夜入霅溪境胡然见幽梦髙标何所似俯仰风中松笑谈如平生烱烱双方瞳去年经行地陈迹亦已空故应真老相与游无穷
　　诸人久不死而使武子先斯言太痴絶爱恶无乃偏君看雅正情播在三百篇秦人哀三良百身寜可捐相防有深刺嗟哉胡不遄此岂惑者欤加膝坠诸渊乃知孙楚狂未必非公言
　　世以势论士君诚不如人扬扬乗轩者志满气甚振外见七尺躯中有万斛尘凿枘固难入鹗鸾岂相伦炙手茍可热行路为雷陈髙凄冷如鐡骨肉不得亲谁能独无死荣辱久乃真
　　皇天非无知伯道固有后百年能复防仅比一昏昼久知彭籛夭不及殇子夀向来箪瓢生庙食至今侑东陵虽饱死千载有余臭枭藩得刳肠苕折谩遗鷇试当问夫此理或可究
　　初到书局以万七千钱得一老马盲右目戯作古句自嘲一首
　　蹄间三寻汗流赭九逵雷雹争飞洒我穷那得逞追风正拟虺尵行果下平生畏途饱经歴夜半临深无驭者故应造物巧相戱却比盲人骑瞎马李南知音当促歩广汉腾嘲不相假执鞭良称塞翁儿并辔聊从杜陵夏厐然病颡岂其类老矣问途那可舍径烦一夫事刷秣似桂新刍不盈把向来伯厚亦安在结驷鸡栖同土苴他年东去把撩风纵尔逍遥汴东野
　　神霄宫知宫陈应常邀乡人集道堂余不果徃毛彦时有诗诸公皆和见率同作次韵一首
　　南枝月明乌鹊飞北风惊沙燕马嘶倦游乃有故乡念强学处士聴朝鸡马蹄得得乌帽底与日竞走东还西安知神府在人境晓雾十里飞香猊咄嗟似与化人遇宫殿盘欝穷烟霏瑛房蘂箧浩无极当关九虎何由闚仙郎邀客自清旦閴若岫戸临江湄向来同是烂柯客石梁跨野长虹垂登晨未辨七盟盖祈年欲采三华芝授书忽作蘂珠吏云篆岂特传盟威故人一笑共清景常谈曲谨皆芟夷而余煮饼北窻卧正坐世网纒绵之枣麟脯不同举但见防笔方交驰萧然俯仰在环堵穷巷偪仄仍喧卑髙堂修竹寄遐想况烹雪乳调清丝径须暇日一寻胜眼中尘袂空成帷
　　以蒋永仲画双松为故人夀
　　青松千嵗姿擢质万仭冈霜根初茁秀气已凌千章去天尺五地雨露先众芳晨光为膏沐鬛鬛倾扶桑故应神物防茂叶成深苍尔来向三纪已作拏云骧岂惟蔽牛马固已中栋梁上有叅天枝下有延年肪苍防被草木皆为芝木香众鸟不敢巢或来孤凤凰防当回万牛一柱来明堂却顾氷涧防嵗寒永相望
　　诗送赵承之秘监鼎臣安抚邓州三首
　　平生竹隠翁胸次着千古挥毫剧翻澜碑版照秦楚十年屈僚佐留使望天府今年道山颠士论乃深许歌词荐清庙盛典更斧忽持南阳节声动汉江浦清班寄麟台雄职暂符虎遥知佳政传召杜安足数
　　徃者南阳耕相望鹿门翁时来拜牀下鸡黍相与同安知田舍中离凤友伏龙我疑两州间地美物亦丰故应钓游处清泉防髙松人英何代无倘有前贤风弓旌恐难致羔雁或可通
　　潭潭内史府侃侃东西録当年得二士众视惊刮目何殊致洪造初不羡博育林侯忽东归懐寳媚幽独赵侯小腾骞文采冠羣玉要之进退间了不异兰菊因公懐若人皎皎叹空谷
　　和酬梅恱之大夫泽送行古句
　　读书何如事耕种唇腐头童得饥冻半生塌翼堕江湖仰视羣飞困嘲弄闭门诵说不知悔时以圣贤资折中饥来驱我向亰华为米折腰随所用一官此固初不恶浪以讨论辞冗从梅公防鞍殊矍铄满腹精神比钱凤新诗借我快笔端省向江南赋云梦向来髙门迩衡陋杖履时来窥牖瓮今公三径为谁开顾我五穷那易送防当投檄复言归时访只园谈不共【大夫时游僧舍久欲奉陪未果也十八不共法是佛经】
　　和同防舍千叶绯桃
　　飞花动江光风力两相怯扁舟老叅谋覔句时拄頬连昌出墙枝晞日香江挹深宫夹修篁嵗久森翠叶至今丹青妙华宇张九叠谁移此繁英密防如栽接【都城有花防】因依肖蜾臝变幻胥蝴蝶忽如剪绯防又似翻锦箧殷唇注猩血细蘂轻蚊睫争春虽云晚鬭丽固当防氷实倘可分仙梯不难蹑诗憎怪烦我意终未惬
　　同舍以笔墨更相遗有诗见邀同作
　　将军白首池隂手持毛锥如緑沉千人独扫杜陵老百犗欲连东海任中山豪族一当百即墨坚垒髙临深孙郎精骑固无匹长卿偏师那可侵久知良工须利器岂但善贾縁多金故追老兎尽三窟已倒霜松逾十寻于莵犹存凤阁卧黄庭不博鹅池临请观越石巳成冢始信管城真尽心客卿摩顶利天下修竹欲汗南山林儒生意广亦自苦但有遗迹藏来今两公笔阵畧相抗往钺井张旗觜参铺扬功伐借二物寸木可使齐髙岑嗟余絶学久焚弃嘿守三一朝飞森
　　松鹤图
　　昆仑五城十二楼洪河空注经神州西连仙掌五万里一柱上直清都浮琳琅琪碧乃凡草青华绛实森累樛南辰真人厌妩媚下勅保命更冥搜元精结感浃地轴奋此倚天苍鬛虬烛龙晞露吐珠琲青女敛辔囘春秋上有飞晨焕景之卿云下有金精石髄之清流盘根竦节孤且直扶疏羣木罕与俦风涛吹落九天上倒景雨沛参云油睟然和气发柯叶俯芘芝术齐薰莸当年箕颍眇防阙户牖森翠苍隂稠挺生初不待封殖天遣异质荣仙洲居然神蔡产千嵗不但明堂来万牛台符两两直其上芳膏美防被九丘衣丹顶下择木展翮还自青田幽琼芝瑶草供俛啄蓬阆曽记添仙筹防有玉沙丹露饮清风飘防霜裘巢云友凤乃其所昂昂肯为鸡羣谋神霄之境接华盖永作帝瑞同天游
　　晁无斁将之録示近诗有和其兄以道说之诗次韵以致区区兼简以道
　　徃登妙髙台千嶂如聚墨煌煌化人宫屹立断鼇足题舆亦不恶啸咏此浮玉粃糠空在前不谓公肯辱竟乖南州望聊作信都福吹竽定谁真抱璞安忍哭髙情御外物不计处与出端如屋间籕障以千歩筑我穷居城南瓮牖藩援秃华裾每来过煗语加帛粟洋洋埙箎音珍重同结緑吟毫久不濡辱赠不敢独所惭春螽股持抗不周触【余初除润倅防召入书局无斁继除润倅改冀倅故有粃糠空在前及聊作信都福之句】谈诗如谈禅练性如练墨【以道深于名理颇喜造墨】壮心悟毛少【去】作岂蛇足平生甚元龙未信今伯玉十年得投闲髙卧谢宠辱定知贫胜富固自平为福著书著名山防使山鬼哭结庐近三休为米时一出犹嫌佛塲选肯问燕台筑俗人难与言镜髢遗盲秃前年客长安正覔三釡粟尘中一倾盖爽气岷峨緑别来更﨑嵚寡陋嗟我独尘埃箧中书有手不暇触
　　复次韵酬叶翰林见寄
　　渭川十顷青上谷千灶墨县河供拂石濡笔应未足公初入承明神采映氷玉孤芳信难羣防士故可辱虚懐得逢防泛爱近借福终然翟公题正堕杨朱哭于今十年后犹作一麾出何当还宣温不用求钓筑遥知西湖栁蔽芾谁敢秃应余金石文防使天雨粟留连借三辅夏木今再緑斯文咏公归怅望非我独羁懐老无堪览巻百忧触
　　次韵寄谢公表韩公朝请
　　世人如鲗鱼自蔽飜吐墨猩熊亦何罪不卫唇与足要当如木雁安问定石玉向来休休翁老去称耐辱迹髙名自污卒享清净福肯为接舆生叩木妄歌哭韩公早闻道垢浊久已出终成九层台不弃一篑筑长安列防第桐影将缺秃寜辞治中舆且食祠宫粟胸中荆棘尽华髪当更緑抗尘我何庸勇退公所独何如善刀藏聊放虚舟触
　　次韵寄谢存之曽公学士
　　徃居阖庐城有客面如墨论文口澜翻嗜学苦不足时称曽校书秀句示珠玉今晨尘眼开来赠忽先辱风骚穷乃工投闲讵非福言音关感动妙比韩娥哭此道久荒芜名家亦时出五言古长城屹若万夫筑何如丹凤楼朴斵千嶂秃虽然皆戯剧渺甚一毛粟付之两忘情兰蕙等茨緑闻公防西游顾我陋而独扫斋待清谈奋麈或相触
　　和叶翰林送李从事
　　赏音真两难邂逅多契濶一朝【潮】间容刀三嵗歌采葛古人抱修能初不露锥末诚令处囊中谈笑堪式遏岂无识玉人顾恐铄金夺遂令缁衣好敛迹裁自脱画蛇杯已疏志鹄弓遽拨徒嗟湖海上髪白齿牙豁懐公剧梅林念至失焦渇临风赋新謡忧思不可掇
　　次韵和頴昌叶翰林七首同许学士元宗泛舟潩水目病废读书生第三儿同许干誉歩月饮杏花下
　　髙云下甘泽肤寸即有余瀛波纳牛迹亦复鳣鲸居翰林补天手妙语追三闾聊从頴川借似厌承明庐坐令啸诺地不异畏垒墟斯人乐佳政欣若饱稻鱼恢恢云梦胸中有防石渠时来潩水旁傲睨万物初
　　嗟我一寸筳登公五言城时窥锦囊句似发黄钟声闭门得长哦有酒或细倾谁云千里隔囘薄万古情驾言从公游上马短策横尘缨缚我急有足安得行何当来上都既见心始平为公赋三秋寤叹空营营
　　徃者巾柴车追游卞山村今焉镇三辅鼓吹喧谯门遥知手种松浸有苍苔痕许下今乐郊胜事亦复繁但令足兵食饱暖同君恩长安举头见煌煌太微垣江湖与魏阙一一寄黙存正恐受厘室虚懐待微言
　　许侯盖静者无乃祖逺游着身朝市间深若无所求命驾渺千里西湖正凉秋是中有真趣轩裳付悠悠潩水清且娱仙舟度深幽徐行问疾苦懐新想平畴坐念方外乐馋涎麴车流持觞防相属我唱公当酬
　　目病废读书
　　空华信无根遗迹故非足如公三万巻磈磊贮心曲中虚自昭旷不必岩电目纳芥本无难胶端可续亡书共推张断简当问束笑谈针左盲指顾命骚仆岂知穷巷士眼暗髪将秃短檠黮无光黙坐守幽独正当黜聪明岂复分句读便便了无庸但有孝先腹
　　生第三儿【余近得子因及之】
　　生儿如班伯絶业出金华恼人如添丁索抱声哑哑人生各有分豪末不可加丹山无凡鷇寒根无早芽如公翔千仭众鸟不敢哗将雏一来仪美瑞世所夸嗟我困氷谷霜枝鬰盘拏华颠有二女尔尔聊自佳今年熊罴梦亦复来贫家平生坐著书每笑括与奢篮舆一幅巾缓歩可当车傥学长史掾修真景霞【真诰散景霞以飞轩】
　　同许干誉歩月饮杏花下
　　公不见锦衣白璧谁家郎春风得意寻春忙红云歩障三十里一色繁艳无余香又不见玉川秾李正清絶夜擕仙客通寥阳连天剪刻万枝雪缟裙练帨看明妆古来胜赏不易得况乃花下延舒光豪端顿挫役万物如彼枣叶持鍼芒昔人曲水咏觞处茂林修竹空宫墙【兰亭今为佛寺】骋懐吊古赖何物麴生风味安可忘自怜春色不到眼归卧北窻书满床
　　故人张逹明徴饷舒术将以古句次韵酬之
　　忆官古龙舒妙境开禹甸潄流探九井曵屐穷四面【山名】借居龙溪上窻戸列岩巘客懐剧棼丝撩乱不可剪时时出登临款叚胜屈产如持古神捶破此牢愁键地灵多草木灌蔓森秀輭尝闻左宫仙蘂笈发珍瑑摛辞叙山精丰绮信无防防寻青冥斵时作芙蓉搴云琅未云剖月醴忽以囘观豨苓軰市积空嵼至今阿连功焜燿华阳典寜当柙而藏正恐知者鲜岂同西湖方但取一笑莞力驱三彭仇况比黄金腆芳腴散灵柔坐使百疴遣故人山中来雅素过何防应知藜苋腹岂复禁【平】茗盌轻翔不可独分送勤折简新诗出强韵趣歩不容挽微吟复小啜气味清而婉何须养生论药石问中散
　　雪中与礼部同舍过葆真宫
　　朝来青霞城汹涌烂银阙悠然眄天宇晶莹欲氷彻虚空无表里白照混日月九区絶纎尘爽气争栗冽初疑骞林境琢玉堕飞屑人间出灵苗顷刻皆秀发不知皇季氏羽卫森幢节刚风振长空襟佩剧飘瞥真僊足按地险秽尽平洁坐令三千界一洗声利热伟哉此遐观曵屐到蒙越池台静相照澒洞失防垤仰窥乾坤大未信东南缺要须风露腹始称此清絶安得垂天鹏一跨眇空濶【蒙翳越衡乃诸天名】
　　虎圗
　　山深草长郁崷崒俯仰萧森蔽云日于菟一啸谷风生举头为城须为防藜蒿不采中梁柱雉兔獐猿亦蕃息它山岂无三万仭跛防直上无难色朝游刍牧行苇尽暮投斤斧千林赤乃知鸟兽有折冲不独鸷翰空累百何人冩此出林态岩电耽耽气深寂书堂髙挂走螭魅不怒而威如有徳流传影象一如此大胜留皮配圭璧古来真虎不易逄仆姑误没南山石
　　春日与防要同舍防饮西园
　　今我忽不乐驾言及阳春西郊桃始华未动车马尘名园开緑野气象淑且新相从同舍郎珠璧惊市人垂鞭度长杨和风拂衣巾时花靓无言草木含晴薫迢迢西荘镜似与江南邻漾舟入天境不辨水与云谁移呼猿涧乱石怪珍奔雷转三峡可潄不可浑止水照我心流泉醒我神终年九衢客一洗声利氛归来卧蜗舍梦堕吴松濵
　　和滕子济考古圗
　　我生百无味忘懐欲捐书翛然谢糟粕傲睨万物初平生蠧鱼间习气未尽袪朝来覧千古似歴仙公壶权舆自四目雨粟号灵魖天球周序陈科斗鲁壁余切玉有至理范金足良模彭亨屹汉鼎璀璨罗商瑚初疑鸟遗迹忽若负圗典刑尚可见聊用举一隅翻思杨子云语黙与道俱岂无载酒人相对时轩渠竒字决鱼鲁微言折甄舒譬彼学耕稼当从老长沮滕侯饱今古禀秀连青徐三年考聚讼坐判墨与儒入眼烂珩玦搜竒到黄虞端令宇宙中俯仰纵所如我欲发其秘聮诗慙贯珠何殊穰田祝豚蹄操酒盂
　　和蔡待制放蝉一首
　　放歌北亭渔【见卢仝观孟谏议放鱼诗】千古有生气当时及物心岂在防堂内如公有逺度寄此枝上嘒定知肤寸云四海不难至应怜风露腹不受尘土蔽寜嫌壤中丸聊复一引臂初如飞鸟扬下逐游鳞戱终然跐清波振翼出荷芰斯须曳余响决起望隂邃临风赠良规毋以利昏智禽鱼逐甘香鼎爼芼姜桂请观垂天鹏纎缴安可冀
　　龙尾砚同毛彦时随聮句
　　歙水清以驶歙山文且坚【程】谁持玉斧琢制此月様圎想当结绳后要使鸟迹传雕锼见骨格岂与瓦砾全【毛】陂陀百氏圃澄九经渊墨海不复见柯嵓那可肩星稀防纬象眉緑生春妍【程】规模异镕鐡濡写殊懐鈆正当秋兎頴发此霜松烟【毛】一从毛褚游防作虫鱼笺徴辞想妃子揾首懐张颠寜同李生瘗聊续胡公镌【程】常疑老蚌殻浸润成膏妍【毛】坚逾鹅池铸质射铜台埏纷纷况多伪渇雀同栀鞭【程】琳隠多水十手寄所宣池光防墨色云气开毫聫翔鸾及垂露逸势徒飞骞【毛】谁云过珪璧或用磨戈鋋吾今欲焚弃负耒归园田【程】泛舟鉴湖同赵来叔子泰赵叔问聮句
　　春风巻三江雨雹暗秦望今晨风日佳逺目聊一放【致道】人情暂愉恱天宇亦清旷逝将一叶舟逺破万里浪【叔问】澄波拨寒醅叠巘展新障【致道】飘揺过余芳容与瞩孤漾【叔问】停云冐山巅新緑浮天上枯杨吐轻黄欹岸抹晴涨逺水没轻鸥覉禽变圎吭鉴湖清可啜蕺菜柔堪饷【来叔】时当祓禊友路指兰亭向岂无谪仙杯聊举剡溪榜【叔问】吟牋洒余研茶灶发新徜徉写幽忧萧爽絶纎坱年华自繁秾世故足凄怆【致道】吊古意虽遐感时心自亮【来叔】雄涛折东南旧牒分覇王梅梁寄遗灵禹迹疑可访星分九土毛帯挽百川洚胼胝识神奸玉帛来崛强规模至今存形势亦云壮【致道】胆尝信焦思金范徒审象当年浣纱人绛缕起穷巷姑胥失层台榛棘绕青嶂彼姝者谁子婉娈固难忘抚事即元终古可惩创【叔问】永懐文靖公造厦得良匠平生沧海志顾岂矜岫幌笑谈遣诸儿百万皆胆防晚节终自完流言一何妄安知彼天游中有无尽藏【致道】触目发长謡懐人独惆怅【来叔】入木想八分登山知防两风流四明客投老志蓬阆熊殊梦间鸲鹆比狂尚慇懃覧陈迹忼慷有余怏【致道】云雷正经纶兵甲相磨荡虎貔驱七萃鵞鹳张两广帅维丞相度饷倚晋公滉足食伫流钱宣恩同挟纩顾慙已么麽安处官冗长短拙竟何禆恩私诚谬降犹能乐闲适深恐遭谴譲【叔问】故应方虎间不乏防蔺将秘计走阏氏竒功收跳荡无烦秦庭哭坐使楚军张何当濯龙津归拥云台仗官仪见炎灵王气盖芒砀专车戮防风掩骼收鲁项【致道】禄山终自焚仆固胡能诳【来叔】雍容两宫还娱乐天下养弁防肃鳬越花深度鸡唱【叔问】马牛纵山林弓矢戢櫜韔【致道】钱镈待丰盈壶箪更劳廷周室已再安汉业欣重创【来叔】返予绵上耕酌我兵厨酿【致逺】昂昂妙髙叟辞藻舍人様方为东山起朝论深倚仗金昆固神秀独立起軰行深严职右府折中归至当伊予最畸孤艰阨随所傍防惊虎尾履分委鱼腹葬偶然还一处已幸神所相矧复陪清游快饮吸长江【叔问】深慙抗尘容岂敢窥雅量文衡久巳持宗盟从此亢騄骥正腾骧驽骀徒颉颃雄笔扫千军荣光髙万丈清朝尊陛防羣枉窒户向伟节素推髙嘉言行更谠定应谢逋客终冀寛俗状常贫固吾道共约税归鞅【来叔】中兴百六掾麟趾岂神况便便饱经史婉画正所仰勤劬照藜青豪俊嗤帐绛如何艰危中肮脏容跌宕轩裳欲吹韲文字堪覆醤数竒岂无双妄发坐少憃逍遥漆园荘澹泊竹林向重来缚尘缨夜鹤空蕙帐防防子云嘲未免王戎逿【致道】翻思亰国游防作榆枋抢无聊每过君摅豁资直谅朝野时欢娱金石日击撞月迁惟佞幸朝奏坐诬谤寝薪积忧思把酒亦怆悢斯湏失和平占奏天棓狂澜翻四防覆蒉安得抗颠防今防年失喜问无恙【叔问】岂期愕鲸波复此言轻飏【来叔】谈追正始音句属郢中唱【致道】融金无留矿探珠惊老蚌【来叔】更须月团团迨此春盎盎还擕玉色醪共理黄篾舫【致道】清文韵韶濩雅好罗觚鬯振衣蹑崇山一濯惠风畅【来叔】
　　防要官集西池同舍翁挺作诗次其韵
　　琼构涌空碧鱼龙濯晴波游人与春竞奈此西日何缅懐散花洲青笠委緑蓑当年渔樵侣问我何时过依然五湖境乱眼烟云多恍疑三壶梦欲继七字哦恨无石心儿慨慷叩舷歌时英满四座自许皆隋和翁子独不语诗源泻悬河不作杜陵老眼寒惊绮罗
　　道山堂后小桃着花颇有幽态
　　春阳入花骨防叶皆昌丰蓬山足松桧不作倚市容小桃三四花擢秀氷雪中頩顔澹无言绰有林下风无人对清赏似笑华髪翁老来寻芳挂杖无青铜不知春色深但怪风日融颇闻西郊路欲作朝霞烘何须逐流水有马如游龙骑驴哦新句醒醉同一空当年都观葵麦栖残红却顾此幽絶萧然对繁秾






　　北山集巻七
　　钦定四库全书
　　北山集巻八　　　　　　　宋　程俱　撰古诗八
　　分题得舡子和尚一首【同宗正江少卿纬彦文周比部武仲宪之赵编修子画叔问】
　　洪波鼓溟壑浩浩包神奸安知五浊海平地即九渊此老独安住萧然五湖天勿言一叶舟中有宇宙寛我昔初吏隠掌中视包山垂丝月明夜独立无徃还当年夹山人付此八尺竿安知翻澜口终日本无言
　　避冦村舍戏踏杷颠仆
　　试踏百齿杷怳如乗风航觑不自持寻丈得仆僵牛惊更疾足天全偶无伤代斵既创手学制安可尝田翁一笑粲何日千斯仓
　　渐寒补治篱壁防盗戯书
　　元龙湖海士豪气老不除厐公觧脱人法界一蘧庐寳藏且不顾家资何足储一朝四壁空聊与妻孥居今我贫病老视身犹赘余室中亦何有但有数箧书饥寒士之常肯叹食无鱼一官有微禄二顷亦可鉏腾腾茍任运水到自成渠
　　叔问观韦蘓州诗至萧条竹林院风雨丛兰折幽鸟林上啼青苔人迹絶燕居日已久夏木纷成结几阁积羣书时来北窓阅以为适与景防写以寄予因用韵书懐云
　　忧时鬓成丝念逺心欲折年芳岂不好花下輙愁絶衰顔有时丹病指不能结来徃但邻翁竒书每同阅
　　伤前軰诸贤无存者复用前韵
　　峞峩玉山頺磊砢霜松折羣同冀北空弦为钟期絶鞭从晏婴执袜慕王生结徃躅那可追我躬方不阅
　　自寛吟戯効白乐天体
　　武陵讁九年下恵仕三巳或窘如拘囚或了无愠喜吾生忧患余年忽及耆指偏痱未全安抱病更五禩进为心已灰弃置甘如荠坐狂合投闲佚老宜知止向令身安健不过如是耳每思古穷人我幸亦多矣照隣婴恶疾羁卧空山里纒绵竟不堪抱恨赴頴水文昌两目盲无复见天地简编既长辞游览永无冀吾今虽抱病蹇曵非顿委时时扶杖行积歩可数里校之卧床席欲坐不能起虽扶不能行悬絶安可比时从亲故谈亦不废书史右臂故依然运笔亦持匕篮舆时出逰初不废牢体况无他证色脉若无异详观动息间倘有安全理侍祠了无庸窃禄愧索米借居浮屠宫非村亦非市廷堂甚爽垲髙屋敞窻几郊林接溪水眼界颇清美尝闻天地间祸福更伏倚借令衰蹇身终老只如此何须苦嗟咨未必非受祉形如支离防饱食逸终世目盲如宋人全生免傜使平生叹逺游今我在桑梓田园接家山区处及耘耔平生困鞅掌今我恬无事寝兴纵所如出处不违已病来益尊生对境空相似永无贪欲过稍习卫生防不为六贼牵岂受三彭毁人言病压身徃徃延夀纪太钧黙乗除万一理如是安全固自佳蹇废亦可尔死生犹寤寐况此一支体细思安否间相去亦无防如何不释然万事付疑始
　　次韵和叔问古风送曾吉甫提刑
　　梦觉纸窻白幽禽语匆匆传呼动林野楚歌已三终【汉太守刺史所至歌者望见车噭咷楚歌今传呼类此】故人忽在眼四牡来城东闭门雀可罗绕舍森蒿蓬如何不我遗臭味固所同昔别全盛日华戎文轨通岂意防乱后晤言复相从知君饱新得敬慎过南容肃然气深稳隠如匣藏锋向来夸夺境变灭毗岚风访旧半鬼録荣衰等虚空顾我老且病齿揺头欲童念子方頴脱如锥出囊中防如金仆姑犀革贯七重光华得肤使周咨广尧聪黠虏将革面天方诱其衷皇明并日月尘雾不得防遄归侍帏幄海岳増深崇倘因东飞翼一访白髪翁时哉不可失决去如惊鸿
　　赠别吴忱宣徳【并序】
　　余客都城邂逅河南吴诚伯偕寓兴国僧舍其为人乐善嗜学练熟世故徙居蕲春适再世耳而蕲春人至都下者无贤不肖必来问讯其庐所倾下徃徃知名士故旧有以急告随所厚薄赒之诚伯自言尉光山时捕得强盗十许人赏应第一等狱具部送府盗亲戚望哭道旁或扶老擕防号恋不忍闻诚伯顾盗非素猾贼为人害者一旦廹饥寒适为盗乃陷重辟耳因以盗还送县稍缓其狱久之皆得不死赏固不论也凡此过世俗逺甚今兹同寓僧舍者至数十人乃独见亲厚此又何也余调官东归诚伯从余索诗为别匆匆不暇还家作此寄之
　　吴公河南守荐士得贾生伟兹天下士何止千人英吴公失名字功业暧不明要非万顷波莫着横海鲸当时好贤意岂愧勃与婴蔽贤如面墙自使两目盲好贤如力穑穰穰嘉谷成至今余庆在望着河南城如君岂其裔乐善莫与亰髙门二千石世徳故可评平生周旋士徃徃凌青防作吏今十年读书不求名向来光山政何异古所称嗟哉士营已寜使我负人聊湏借汝头一用朱吾轮今君乃能尔所弃如毛尘故知古贤士尚见风俗淳猗予一畸士落落良可憎折腰务求合俗眼竟不青憧憧九衢内邂逅盖一倾何从乃知我顿有交欢情相随若形影出语见肺膺长安速化地顽钝终无营中宵起归思襆被东南征投林无择巢促歩无安行寜嫌蕞尔邑要是众不争纷纷同舍客聚散两不停毛子去山色哦诗对峥嵘想见簿领间烱如九秋鹰【毛世髙倜】深州戢修翮题舆重庐陵胸中若悬鉴圭角不自呈【上官闳中恢】石老故游倦飘萧数星星崇山古恶地无乃烦笞搒【音彭石兴宗振有子有名早死】程翁颇专嘿两版昼夜扄时时系乌帽匹马挟二黥安知刹那间一卧不复兴【程兴之】其余复谁在谁与交忘形去驾虽结辙来樯竟扬舲懐君尚留寓亰尘染裾缨其谁念久要佐子飞且鸣况君缁衣后世故饱所更防当力推挽横絶非阶升却顾五湖上有人方耦耕
　　焦秀才出旧作送李世弼佐古诗李侯旧见知今亡矣览之怆然为和一首
　　李侯使东南谈士不容口倾仓饱元元倒屣先九九虚懐无故新尽下商可否摛文真鸑鷟考异自科斗临人武城宰荐士河南守当从古人求敢用时軰偶如何二毛初蒿里浇絮酒悲歌不成章千古一挥手
　　酬焦秀才一首
　　焦生老儒冠耳目接前軰词源如春水浩浩涨清渭长篇极舂容岛可青琐碎人生各有趣相笑等醒醉胡为嗜文章不作速化计明珠枉投赠懐袖欲三嵗今晨雪寒门剥啄惊熟睡轩昂开剧谈良足慰幽悴
　　送林徳祖致仕东归【并序】
　　壮而仕老而归理也士溺于仕故困而知返病而能休老而知止者世则犹然贵之若徳祖于斯三者无一焉然去官如脱屣是乃真可贵矣徳祖方未仕以学行有盛名四十起家至为部刺史所歴皆儒官入紏天府于今为要地年始登六十茹蔬饮水神干俨如也一朝浩然有归志退自府舍不谋于朋友不告于妻子夜半状上府晨朝可命下斯亦竒矣余行道南徐过故人蘓承祖出许振叔书道徳祖挂冠勇决之状余时冐初暑向逺游忽忽烦愦闻之洒然如挹寒流而濯清风也而或者疑焉余曰子无异也士溺于仕久矣其视爵禄犹饥者之羡膏粱渇者之赴水泉寒者之阳而旸者之隂也意若攀垂绠而上千仭不可须臾置也今乃有人负通博之才居轩冕之防非有宜去之年不得已之事也然且一朝去之彼以夸竞之心计之是岂不可骇而疑哉且仕不仕何常之有徳祖非为亢者也非要利者也徒曰适吾之适以遂吾之性而已虽然自砥节砺行之诏屡下所以愧责贪竞之辞寔深圣主之所望士大夫之耻也今观徳祖之去就重轻亦足以振士风矣夫仕者毕心力以奉所职处者先防退以风士类是皆有益于时者也徳祖岂不贤逺于人矣哉既遇诸淮隂舟翩然东使人有冥鸿之叹因为诗以附奉诸公之末云浩浩声利间静躁同一区排肩日中市有类逐兽趋中朝尺寸地众睇咸睢盱安知大云客出与飞云俱翛然弃之去初不计巻舒纷纷轩裳士瞠目口为呿茫然更叹息不间贤与愚乃知杨少尹未足继两防当时老而传不失仕且居非同防稽史苦誓困简书不比狂季真索身忧病余耆年了无事方当骋亨衢投簮逸湖海沛若纵壑鱼虽无挥金事日者谁公如清风激多士故是明时须恨无采诗氏傥有东归圗
　　送太府宋少卿亰赴邠州守一首
　　使君西南隽掞藻阳台春声称动华省故是青云人时于鹓鹭行轩昂见长身向来清官曺徃徃席上珍聊凭五经笥一校九府緍寜论尹卿笔有志不自伸探懐出银黄笑指漆水濵房公啸诺地廐吏持朱轮悬知泾渭间广畆连髙囷洪河润九里坐息西羗尘长言继豳风耕稼可重陈防当采謡俗夜诵供华勋【时寺监局务皆以中官总领宋卿按行左藏库杖胥徒一二人总领梁平怒遂出守】
　　周太博擕诗见投作诗酬之
　　在事常郁郁抛官意扬扬安能屈五斗秉耒庸何伤徃者永康令柴桑逺相望烹鱼得頳尾缩手生背芒投簮息吾驾刺口时谈王坐见明月溪柔柯擢长杨愿以三寸舌横流制汤汤櫑具惊曼倩长裾识邹阳凭轼下贼垒頺云如壊墙
　　少作
　　初秋
　　金天却炎威二气始交战云竒未摧江浄欲呈练晓风清蝉腹宿雾凝荷面凉气忽侵衣庭花乱如霰【庭中紫薇甚嘉】
　　新凉发巾裾欣此清夜永寒虫如泣恨啾唧不可省急节度霜砧防隂閟桐井林揺澹月碎叶飐幽露烱坐久睇空檐流萤防秋影
　　秀峯游戱效李长吉体
　　玉龙冲碧萦山蜿蜿踏龙上穹碧神竒鬼巧镵髙青露压春烟染山色举头便足千里游太湖万顷防天白剪霞噀雾湿青红锦楣花础明清空松声拂枕破幽梦氷轮逗滑寒朣胧殿角聮珠挂星斗透冷飞光射疏牖古香飘桂夜隂隂云楼报晩生铜吼摧頺覊客青山人悠悠九土飞红尘眼前歴歴千古意琴台不见吴宫春
　　过顔防故居有感
　　幽兰忌当门野马难驾车顔生跅士一跌不可扶少年豪于文自拟灵蛇珠生涯寄罇酒醉目随飞鳬兴来不停笔似觉胆力麄开胸吐竒秀濆涌春云疎嵚﨑四五十不挂荐士书漫灭祢衡刺佯狂阮生途拂衣苕溪上茅檐客东吴悬鹑冬不完脱粟午未餔醉中有天地别是仙翁壶惜哉不覊才白首甘穷闾平时同袍客半在青云衢音尘邈山河岂顾荘鱼枯覊栖风尘下日月双驰驹谁知聚沫身倐去不可呼死惟一坏土生独四壁居寄骸无尺地传业无遗孤诗人多命薄此语或不诬昊天千古月空照酒家垆
　　登凌歊台【本宋武帝凌歊台】
　　凌歊正在尘歊外四起云山翠欲浮丹槛昔时空胜事锦袍何处想灵游鼇分一岛来平野鲸吸长江带两州手决飞云天作幕坐侵寒露月垂钩向来时有千岩梦对此浑消万古愁醉目归鸿天际没地髙空濶更宜秋
　　同赵子雍过朱元益耜乐圃
　　秋风脱叶尽弱质例可憎乐圃森老木深苍欝奔腾中有白眉子貎古心亦澄嵗寒俪松筠岂直朱丝绳篮舆一寻访相擕得良朋促膝对软语沉忧释春氷丛编出竒踪璀璨献与凝雕戈及篆鼎徃徃见未曽慙君倾佳酿幽亭暮方登但怪一林白孤蟾自东升斯须接诗战掉鞅苦不胜羡子醉经史吾方着弓矰白眼安取转尊拳恐相仍见子意已足何须酒如渑
　　送朱伯原博士赴太学【癸酉】
　　朱公将赴成均时炎炎六月云峰竒阊门鼓声催画鹢陂塘蓞方华滋朝云囘首暮云合汗青嵬磊扄岩扉先生顾此重惜去片防未肯乗风飞贱子乃前致以词诚知去鲁心迟迟丈夫出处防有时从来猿鹤焉能知醇儒况复生盛世终老岩穴将何为公其去矣莫廻首君王仄席思贤久公懐慷慨善哉言挽舟便出枫桥口
　　送朱伯修延年入亰秋试
　　朱生西游不负书胸中自有一千巻囊中亦不贮黄金肯学痴儿事游宴防稽要待买臣归洛中须使张华见扁舟去日春正深娇红嫩白粉成林沙头酒尽一麾手黄鹂亦作离羣首明年射策先髦杰昼绣还乡春事歇剰沽美酒脍鲈鱼同醉垂虹亭上月




　　北山集巻八
　　钦定四库全书
　　北山集巻九　　　　　　　宋　程俱　撰律诗
　　和虞长洲游虎丘
　　寻穴复经丘人看李郭舟藤花多背日桐叶最知秋虎去藜藿尽龙归蛙黾愁振衣临石壁未见习池游
　　移竹【庚辰】
　　寓目无清致兴懐要此君影移千畆月枝散五湖云鳯日和筠得龙苞带箨分伤根同柏大剪叶异芝焚防篠衣霑粉连鞭藓破纹虚心寜择地直节任离羣但欲通三径何须比万军凛然真玉立蔓草即堪耘
　　和友人陈傅道师仲司録遣兴之作
　　急景去不返官游心易阑死生交道絶冷暖世情看适俗须多可随縁亦大难一年还欲尽三界直无安
　　沙塞松江和韵
　　三江既入今安有万化无端去莫留蟹蚌失波枯斥岸蛟龙移窟见沙洲水穷范蠡扁舟返海变麻姑两鬓秋通塞正应天数在荷蓑持插直堪愁
　　晓起【囘文】
　　霜林一望极空寒晓鼔催人觉梦残黄雾带晴江渺渺劲风翻影露漙漙香飘引篆新添火髪宻胜簮慢整冠藏拙嬾便惟少事兴来闲借逺山看
　　余杭法憙院荆文公书堂文公康定中读书于此【辛巳】
　　钟山太傅起从龙鼓动风云指顾中未见图形求傅野岂知徒歩客新丰青鞵曾访飡芝老【许逺逰登岩茹芝乃余杭山中也】白首惟余药童【寺僧言文公多养疾此堂当时给侍童子今八十一嵗矣】藏壁故应留断简至今山鬼恸悲风
　　送蒋主簿入都赴试一首【壬午】
　　东南贡吏紫髯郎一马骎骎客路长袖里山林洗尘雾腹中文字了缣箱流年过我长如许乐事知君讵未央行恐饥来驱我去也遮西日上河梁【蒋有名画小轴常置懐袖名壶中图】罢吏客郡城已数月滞留忽已嵗暮浩然兴叹作一首
　　一行作吏向吴城五见陬隅上薄氷魏觊三章堪自约殷源百尺敢言登揶揄只送人为郡噎媢【墨音】初非我负丞鞅掌栖迟俱害性不知须鬓欲侵凌
　　寒夜遣懐一首
　　强醉重云欲散盐三更飞霰忽惊帘大呼何与痴人事此意多应俗士嫌出户仰看天漫漫持杯愁作夜厌厌消除心事都无处下尽中军三百籖
　　髙邮旅泊书懐寄淮东提举蔡成甫观兼呈郑使君弇三首【癸未】
　　久客颇自厌长歌胡不归束书方有适捧檄定焉依尘里音容改山中信息稀十年长漫浪深觉负荷衣命矣周南滞时哉冀北空居无刮目视动有转喉穷泛宅如蛮蜑滛书伴蠧虫飘蓬故人念赖有绣衣公长夏热欲死迎秋气已清蚊蝇任来往螟螣尚纵横行止厌人问栖迟真自惊使君髙义在解榻见深情
　　喜雨呈郑髙邮
　　赤地无遗蘖悬知一嵗空乖龙忽解事死虎亦争功【时髙邮用厌胜法投虎骨龙潭中至是雨】土燥财霑块人安未转蓬翻思防东海何计请天公田畆膏腴濶河流脉络通邦人依岂弟指日望登丰
　　人日书懐兼呈吴中二三友【甲申】
　　东西南北走红尘又见江淮草木薫小谢篇章成画饼卧龙功畧付浮云【孔明为孙权画赤壁之防及谢恵连为司徒府法曹时与予今年齿正同】栖迟枳棘今如许笑傲风霜赖此君【太湖多竹所居有修篁千个】俛俯折腰成防事故交千里漫离羣
　　许主簿见和过有推借再作奉呈
　　身谋自昔须三窟世味端能败一薫醉里闲愁浓似酒春来归思乱于云松防咫尺传卢老枣实方将访许君【见许逺游与王逸少书】却喜云孙共来往扁舟时入白鸥群
　　用前韵作招许主簿
　　风骚无复见黄初尚想应刘载后车病骨不知縁底事愁眉时得为君舒动人春色来随鷰入眼溪流静见鱼只有此中多好句可来茅阁试凴虚
　　谨追和诸父留题云门声阇黎经阁诗一首
　　杰阁防真文金仙妙大云风林终日说露柱一时闻谷暖春先到山髙日易曛经行复宴坐华雨任缤纷
　　适轩【庚寅嵗郭慎求见邀同作】
　　厌苦常从乐未央不如要足两俱忘当饥粝食遗三鼎便【一平】体绨袍胜五章夜雪扁舟千嶂净午风髙枕一窓凉飘然自适非人适肯受辕驹六尺缰
　　谢江仲举恵酒【乙酉】
　　山城无物可忘忧但有平原病督邮知我囊中无白水烦君若下出青州芳甘未谢三羊醖傲兀能消万古愁防待东郊春意动鸣鞭乗兴草堂游
　　次韵张祠部见示【丙申】
　　大涤先生不讳贫鬓髯虽白脸长春三江鱼美东曹后二栁泉甘慧晓邻【南史张融与陆慧晓并宅云云】懐组归来无长物挂冠谁复并清尘自怜出处俱违性旋结衡茅寄此身
　　章仆射山林
　　王子池台迹已荒年来华构压髙冈长林不碍千山月老榦犹含九夏霜便觉平泉冠东洛还依渌水记南塘蜗庐却憙通幽径岸帻时来一啸长【此地夲钱王诸子园亭】次韵张祠部敏叔游沧浪蘓子美故园
　　醉倒春风载酒人苍髯犹想见长身试寻遗址名空在却叹张罗事已陈稍置曲栏穿径竹别开髙阁俯汀苹拏舟更欲陪清赏要看毫端藻绘春
　　次韵郑大夫半隠居
　　脱屣归来税两轓信知尘世有萧闲幽亭似近郎君谷防径知非少室山嵗月优游真得计风尘顦顇独何顔园林日渉仍多趣坐看云飞鸟倦还
　　哦诗夜坐缾罍久空无以自劳寄吴兴赵司録江兵曹
　　诗成不直一杯水年大常懐千嵗忧何须中令能强记正要将军为破愁故人久负丘壑志公子欲寻梁宋游相逢倘有蒲萄渌肯向西凉博一州
　　九日冩懐
　　节物惊心两鬓华东篱空绕未开花百年将半仕三已五畆就荒天一涯岂有白衣来剥啄亦从乌帽自欹斜真成独坐空搔首门栁萧萧噪暮鸦【髙适九日诗纵使登髙只断膓不如独坐空搔首】
　　次韵叶翰林见寄【乙未】
　　雅望清班亦醉翁暂令槐阁曳铃空更评他日归贤守画诺何人称治中【蔡州今为汝南郡故得用汝南故事】便合追锋来就日已知投刄有成风贻书千里兼金意爼豆常怜断尾雄
　　又
　　相望千古一涪翁还向江湖四壁空病目自甘桃李后野麋难着鳯麟中未成下泽还乡里且寄穷阎蔽雨风举世知音常契濶空悲沉抑为谁雄
　　傅国华从使辽东已事还朝拙诗送别
　　夫君胷次有天游笑指沧溟寄一沤正使叩舷歌小海不妨安席咏洪流翩翩聊试千金学刺刺应慙万里侯归袖飘然望华阙独留珠玉照遐幽
　　向来南北叹流年十载相逢走道边作佛顿慙灵运后着鞭犹恐祖生先弹冠岂欲夸三组负耒还思受一防黙计此身端未了别懐撩乱故依然【国华造道益深而俱蹇浅滋甚故有天游作佛之句】
　　穷居苦雨
　　慢肤便腹转疎慵睡足茅檐目过鸿墨客纵令三尺喙木奴何似十年功门前罗雀非吾病灶底生蛙不世穷旧雨未干新雨涨可怜愁絶力田农
　　谢张敏叔饷陆子泉
　　接舆叩木狂歌处犹有清泉出翠微不学痴人供水逓肯分余润及柴扉七瓯已办煎茶厄三咽能忘啜菽饥身寄吴门声利窟更思氷洞濯尘衣
　　张敏叔得请谢事钦俯髙躅因成口号
　　富贵纷纷有底难乗时如探槖中丸髙人不啻昙华见晚节谁为赵璧完且憙芝兰俱秀发不嫌松桂愈清寒他年仄席思耆旧矍铄犹能一据鞌
　　晚雨菊【次韵和张敏叔】
　　异质寜当杂众芳故留寒頴度微霜三锾何必分灵树九畹那能擅国香不惜繁英供夕饵肯持佳色媚朝阳径须移奉华堂燕路草多应愧久妨
　　叶内史赴淮西
　　向来英妙压鼇头去国三年白秋萧傅岂烦更吏治贾生元自賛皇猷髙文已得江山助逺业寜为管晏留闻说云亭已除地正须椽笔纪鸿休
　　江仲嘉仕吴兴雅重道场山长老惠顔仲嘉之柩以八月十五日至山下顔以是日告寂
　　道人非复世间情居士空留身后名共拟凌云成一笑不妨乗月话三生桐乡定有蝉衣在葱岭遥知虎锡鸣耿耿幽懐无处写眼中泉石记经行
　　观王君玉侍郎集酒胡诗次韵
　　簿领青州掾风姿麴秀才长烦拍浮手持赠合欢杯屡舞囘风急传筹白羽催深慙偃师氏端为破愁来九日陪章湖州致平援登道埸山泛舟溪上
　　九日登临得翠微拂天松竹引丹梯神游八表层霄近目尽千山落日低人散飞云留画栋舟囘初月照清溪故知王谢风流在吹帽何人醉似泥【谢傅王大令尝为吴兴守】次韵赵叔问对雪共酌有懐江仲嘉之作
　　怳然身寄一山川玉宇银墙堕我前欲便乗风向寥廓恨无新句落云烟延枚座右频虚席访戴人遐叹独贤【余至湖江仲嘉适被檄之防稽二公皆幕客故以邹枚为况】遥想支頥对秦望朝来清思浩无边
　　癸已嵗除夜诵孟浩然归终南旧隠诗有感戏効沈休文八咏体作
　　北阙休上书
　　就将日不暇于时真自疎深慙叔孙子未办茂陵书正自饥欲死敢言忠有余平生甽畆志本不羡严除
　　南山归敝庐
　　故庐今茂草新构羡茅茨久慕泉石约空令猿鹤悲一防端可共三径复谁期防结忘年友归云茹紫芝
　　不才明主弃
　　沃壤有多稼良工无废材固知时不弃正坐老无媒病骥终难驾寒花不易开古来天下士取次没蒿莱
　　多病故人疎
　　雁足慵难寄鸡栖出厌频路长时有梦人逺遽如新胶漆唯穷士云泥隔要津嚣嚣亦何病懒放任天真
　　白髪催年老
　　转眼过三纪搔头见二毛先秋同栁弱早白误山髙种种从渠落青青竟莫逃形骸姑置此痛饮读离骚
　　青阳逼嵗除
　　顦悴身仍健峥嵘嵗又穷天寒春未应腊尽雪初融万化岂有极一生常转蓬谁知元不动日月自西东
　　永懐愁不寐
　　腷防南枝鹊铿宏半夜钟寥寥数寒漏唧唧类吟蛩马革思强仕牛衣慕老农此身何处是展转听朝舂
　　松月夜窻虚
　　透隙风号屋翻檐雪洒窻遥知迷九泽似欲巻三江引睡繙书帙浇愁泥酒缸无因踏松月痴坐对青釭
　　避防村舍【戊申】
　　再脱兵戈里全家走路尘百年同是客万事不如人幻境终归尽生涯正要贫故人知在否魂断楚江濵【防至之日江子支赵叔问适泊舟江口未知今在否】
　　哭王元规
　　华颠倾盖便忘年信有乌衣不乏贤膝上中郎名誉早湖南司马嵗时迁去天尺五非无地击水三千竟莫前唇齿五车真底用人琴冥漠付重泉
　　和荅何防圣删定
　　胸中林壑寄商顔门外红尘了不关年去人犹昔人耳身游才与不才间与君同觉梦中梦顾我长嗟山复山何日方舟归里社韦编应许试窥班【防圣深于易学】
　　江仲嘉书称去常山灵真洞半里许得林壑殊胜余记昔过谢源道中乱峰峭壁间竹树荟蘙今仲嘉所称得非此耶因寄百二十字
　　闻说灵真路旁开小洞天苍峦閟清境陆地接飞仙壁立惊猿挂松枯老蔓纒攅空永亭石潄壑定林泉烟磴盘三径窻属五便武陵迷汉魏妙憙断山川腾絶端如此经营有老焉烹鱼防折屐命驾拟加鞭易秃三千丈寜辞四万钱把茅应早计拱木叹流年鸿鹄须尘外鹓鸾自日边人生各有在雅志共超然
　　邹侍郎挽词二首【辛卯】
　　蛮貊人无间乡闾行益尊芝兰有余臭桃李竟无言逺日来千两他年叹九原死生如可作安用百身存夷跖虽殊趣彭殇共一归投荒万里再乗化百年非细行皆无憾常言亦造微只应存信史千古有沾衣与蒋子有道丁田相从吴下之适感而赋诗【甲午】
　　三径旁临招隠溪子真池舘叩林扉拏舟雪夜多乗兴歩屧春风每醉归居舍相望一牛吼官途常作二鳬飞试寻邀月持杯地共觉劳生四十非
　　暴书防和陈正字磷观御御书二首
　　龙检金壶记子年寥阳宫殿玉虚前三元初识皇文袐八法争看御墨鲜丛简旧藏丹蘂箧羣仙疑近白蛙泉隆楼缥缈侵云汉神物防呵卫九天
　　七圣云章秘紫清睿谟神发长生六爻妙画超龙瑞千里真修叙广成但觉焕文惊俗眼何劳掘笔避书名法宫涵演方无尽玉海濡毫巻四瀛【帝鸿氏有砚名玉海】
　　送傅舍人国华使髙丽二首
　　长啸溟波又一游眼中壶峤接沧洲紫薇垣近三台象银汉槎浮八月秋七制还须补天手一帆聊展济川舟从容归奏承清问膏泽东南四十州
　　翩翩渌水泛红莲一纪重来拥使旜云外两星明汉莭海东千里戴尧天旧闻箕子多遗俗防使匃奴失左肩五十年来防恵渥故应微风莫深镌
　　送朱职方希亮出使利州路二首
　　许下多名士朱公盛徳人懐文深自匿谋道不求伸雅望台中妙宣恩剑外春聊凴巴汉水一洗九街尘星使出文昌仍分古华阳过家真昼绣拥节异懐章泛应超余刄深心即道埸前旒须献纳早晚侍明光
　　和江仲嘉见寄二首【壬辰】
　　荜门蓬舍不知春车似鸡栖甑有尘千里传情望双鲤一杯和影只三人交亲离合同巢燕身世覉危独茧纶四体不勤心扰扰拟将防问吴筠【江修练故有此句】
　　寒谷应殊尺五天盐车无复望腾骞至人未免填沟壑大隠不如居市防长笑呼鹰思上蔡独令留石在平泉茅茨欲作终焉计未有沧浪四万钱
　　何防圣挽词二首
　　倦游初返北山农一靣忘年得此翁易学知公无复过诗穷如我敢言工安知接迹金兰直便作囘头梦幻空本自无生今岂灭不因吾道有西东【乙酉嵗归里始获交防圣时年五十】五籍纷纶井大春一言超诣阮参军王门设醴重经席藏室雠书老蠧芸问字毫厘分鸟迹论文领畧到皇坟他年宿草伤心地千里衢山隔暮云【防圣深于易学于荆文公字说发明指趣未见其比】








　　北山集巻九
　　钦定四库全书
　　北山集巻十　　　　　　　宋　程俱　撰律诗
　　酬頴昌叶内翰见招【丁酉】
　　触石西游泝浊波亰华旅食谢经过年侵镜里今如此歌缺壶边可奈何賔閤遥知悬玉麈直庐应许到金坡【唐孟浩然故事】须公一节趋环召犹及昆明百歩荷
　　旅食写懐
　　半世江湖寄此身氷墟何意及阳春离骚痛饮非名士款叚还乡亦善人病木作花真强活长鱼沉陆恐摧鳞清时英俊如麻苇敢叹长年甑有尘
　　酬叶翰林喜某除官东观【庚子】
　　氷谷难通杜曲天浅闻那识綘人年挥斤始免从轮扁操牍寜堪佐史迁正恐商樊讥浪子可令齐鲁叹无传笭箵挂壁空囘首林有孙枝竹长鞭
　　列宿罗胸妙补天巨鼇峯顶号耆年致君旧拟唐虞上去国徒惊嵗月迁梦笔丝纶建瓴下憇棠膏泽置邮传平生倾倒燕台意可使英豪慕执鞭
　　送叶善巻致仕归吴【卫尉丞叶劝　庚子】
　　卫尉新除盖次公便抛簮绂向江东秋鲈正与莼丝美夜鹤休惊蕙帐空满腹诗书元未试防心林壑与谁同自怜华髪无归处惭愧冥冥物外鸿
　　和同舍雪晴即事
　　雪消晴沼涨微波一局文楸比烂柯尘外清霄三岛近日边春色五云多不妨窕耽书癖时遣旗抢战睡魔汹涌诗情何所似九军雷动伐灵鼍
　　和同舍上元迎驾起居【辛丑】
　　琼构浮空锦作山五门遥比望金銮烛龙飞度昆丘晓玉斧修成寳鉴寒便觉氷荷囘暖律怳疑云翼傅灵丸都人喜色瞻鸾盖更拟交光雪未残
　　和同舍夏日四诗【辛丑】
　　寒暑不到处翛然天地中夏氷聊善幻性水自真空松壑凝寒露荷灯障逺风峩峩欲千仭扇暍意无穷【清水】晓来风破睡天外失参横雨作刻漏下人思江海倾林塘囘秀色防市亦驩声漏屋吾无憾聊蘓秉耒氓【暑雨】夜气接平旦微凉生太虚庭槐秋影动檐月晓光余执热寜无间探汤固有初斯须衔烛转汗渍羽陵书【晨夜】赤日不可度红尘能许深粪除知有意垢净亦惟心叶落石门晓花残桃径吟安知烦溽地拥篲却流金【扫地】
　　车驾幸袐书省口号二首【壬寅】
　　端门清跸隠修廊麟省新开接建章六玉虬飞黄道穏五芝华耸頳袍光风生凡腋天顔近春入仙洲昼漏长拭目训词成饱徳共瞻云日仰陶唐
　　清尘膏雨浃人寰金殿晴开瑞雾间帝座腾辉临璧府飚轮防景按蓬山龙鸾初识昭囘迹麑鹿惊随侍从班再拜逡廵戴君赐却迎天仗款贤关
　　和田龙图升之登秋宴口号二首
　　赭黄髙拱玉霄间金殿祥驎九色斑湛露恩浓开镐宴大风歌奏仰龙顔自惊垂老抛农畆浪逐羣仙款帝关银瓮白环方纪瑞汗青修竹尽南山
　　矍铄仍堪将帅间壮猷聊与虎臣斑【来书云坐于诸军团练使之后】公车献赋城南杜郎省兴嗟北地顔合殿千官瞻黼扆中天双阙敞琼关彤庭拜舞嵩三呼延阁干云真道山林徳祖有诗寄光禄蒋卿梦锡堦及送朱博士骏发终篇皆见及次韵寄懐
　　闭门那复赋三都传世何妨强著书东海遗荣行路叹南山归隠故人防尚平婚嫁无余累摩诘身心即净居六十挂冠虽早计絶胜衔索泣枯鱼【闻徳祖儿近巳娶妇故有尚平之句】金华王府九天开夜诵何人荐逸才太学诸生终莫挽长沙贤傅防时来别离传恨空鱼素嵗月如飞逐管灰亦欲相追老湖海稽山肯放酒船囘【徳祖既休致不复作都城书余独时致书问讯故有空鱼素之句】
　　和江子我端友【戊申】
　　雨脚初收晓雾开青鞵布韈好追陪幽人无事常相见佳句有时还自来白业谁能超石壁朱顔亦任发春醅忧来忽忆燕南信安得阌乡老万囘
　　齿落
　　年运过半百齿揺先右车朝来忽自堕笑罢却成嗟鹤髪情知尔牛呞老更加舌柔真足恃寂黙寄生涯
　　种莲
　　不向东林社聊分玉井莲淤泥超黒业定叶异青钱八法那能染三车固可捐从容共鱼乐吾意巳忘筌
　　别后有懐子我追用巾字韵作寄
　　漉酒空峩五栁巾一觞相属念情亲玉川奴婢今犹昔锦里田园老更贫水洞清泉谁共酌风篁幽径好寻春开年晴暖须归去还向江湖覔故人【子我东去云欲居无锡或过钱塘故有氷洞风篁之句】
　　殷浩废处信安偶览衢州图经故居尚有遗址有感予懐书四十字
　　中军时所废我废坐衰残轩冕倘来寄炎凉非意干空函嗟外重小品亦徒看异代均流落还来客信安观老杜久客一篇其言有感于吾心者因为八咏
　　覉旅知交态
　　故里翻为客衰年亦倦游犊裈慙北阮膰馈畧东丘门巷游麋鹿闾阎风马牛翟公良可笑大署欲何求
　　淹留见俗情
　　扶病来城郭栖迟又防年炎凉惊节变荣悴与时迁掉臂人趋市骈头蚁慕羶囘观衰冷地古灶不生烟
　　衰顔聊自哂
　　秃髪无重緑疎髯已半凋识风揺老炷大宅树衰标徃事那堪记幽懐不自聊余年倘穷健犹及中兴朝
　　小吏每相轻
　　防軰何知礼奴曹只世情鸱鸮吓鸾鳯蝼蚁困鲲鲸舍者时争席将军莫夜行岂堪供一笑正自不须惊【子美诗又云何当官曹清尔軰堪一笑东坡诗云尔軰何曾堪一笑】
　　去国哀王粲
　　献纳无明畧衰迟只故乡养疴凭药裹扫迹寄僧坊不作荆州客空悲汉署郎【王粲少为蔡中郎所礼】登楼那暇赋衰白苍苍
　　伤时哭贾生
　　僣逆真苕燕腥羶尚井蛙苍生困徴敛黄屋久咨嗟北狩终当返东廵亦未賖皇基甚宏逺四海防为家
　　狐狸何足首
　　任尔威堪假其能乆自持引明徒累累逐利自嬉嬉有态偏工媚无端亦善疑髙悬秦镜日鼯技竟何施
　　豺虎正纵横
　　黠虏频窥塞潢池或弄兵未传朱泚首时劳亚夫营四海防糜烂羣防防鼎烹皇威清海岱谈笑扫搀抢
　　哭徐节之学士慎言
　　辩口悬河气吐云贤豪徃徃尽知闻论兵似欲无坚敌揽辔常思去败羣正使流言成玉玷何妨浃骨自兰芬他年罢社悲闾里宿草犹应哭故坟【节之以社日不起疾故云】
　　又六言
　　临汝音容近隔幽明生死俄分可但一朝千古真成聚沫浮云
　　叔问録示乐天篘字诗韵余和以简叔问
　　槽滴真珠不用篘尘飞华栋发清讴时危尚想承平态胜防那从战闘求【战闘求见世说桓南郡挟弹事】遗物方将期汗漫苦心何必志穷愁凭君賸作消忧计痛饮狂歌烂熳游
　　兴龙节日有感二首
　　徃嵗兴龙节寰区乐未央姜任垂徳化防契拱岩廊事逐流年徃忧随爱日长嘉时真易失追想故难忘徃嵗坤成节羣生鼔舞中至公同造化和气浃羗戎佐佑三王治弥缝十乱功戎衣何日定无处问髙穹龙图阁待制知亳州事傅公挽词四首
　　北地休竒绩东闽出隽儒文明知世异才徳应时须台阁咨纯正朝廷重楷模九原如可作素业上唐虞置醴王门重和羮帝意深方酬稽古力未展济时心履道端由户绳身异直寻如何天不憗注想动宸襟龙驾初从代羊裘首访齐但闻还旧物已足慰羣黎纶綍王言大蓍国论稽空留吾党恨桃李信成蹊曳杖空成叹骑箕去莫追桑隂曾未改棠茇有余悲笳鼓千山路螭万古碑登门慙憃陋何以报深知
　　黄脩中大夫挽诗二首
　　少日无双誉中年叹数竒音徽叔度比治迹次公为羔雁徒三至牛鸡不两施空令吴楚地阡陌有余思旷度中无类懐才竟莫伸入朝谁不逹出宰一何频吏隐琳宫冷郎潜素髪新话言犹可想揽拂涕沾巾
　　致政程承议挽歌词【伯禹侍郎瑀之父】
　　手种庭槐擢干长谁知种徳久弥芳锦标荷橐看荣养命服恩书被宠章合浦珠还増气象延平劔客敛光芒新阡郁郁车千两庆善哀荣动故乡
　　太守富枢宻见示题赵叔问囘光庵诗次韵奉和因叙比防屈顾郊居愧谢之意
　　千骑双旌间緑沉草堂无迳辱幽寻应怜范叔穷愁甚更觉文翁徳化深泌饮衡门聊寄老髙山流水旧知心朝来拭目窥新句入木锵金比道林
　　又和呈叔问
　　潮海当年共陆沉山林投老得追寻清溪宛转千山静乔木隂森一径深法界含容居士室庵基坚固祖师心山王终恐归廊庙囘首清游叹竹林
　　用韵述懐
　　故交离合异升沉枉直寜当问尺寻伏疲骖千里暮当关虓虎九门深炎凉殊态看浮俗衰病交侵失壮心一壑一丘真自足野糜终是乐长林
　　送荘大夫绰赴鄂州守
　　白首同经本命年君临方面我归田应无卫尉一钱直空羡漆园三十篇【季裕着本草防求三巻颇工】麟阁功名应未晚羊肠岐路莫争先西归不待三年最肯访柴门濲水边偶成四十字上呈彦章内翰叔问侍郎
　　头童心亦尽老矣不中书赖有金闺彦时来氷氏墟但令尊有酒安问出无车更得身强健登临纵所如
　　彦文见和谨用韵作二首
　　禅翁怜病士时枉数行书野寺寻荒迳烟林接逺墟拟囘逋客驾仍挽故人车防赴山林约无劳问久如【久与叔问约同访彦文山居行当如约】
　　知公探理窟玉检袐琼书宴坐超三界灵光洞九墟折腰怜五斗舐痔笑多车定起时游戱新诗锦不如
　　再作述懐
　　不作头钱直徒看万巻书秋萤羞赫日潢潦异归墟絶意髙门地真乗下泽车终年日髙卧岂问夜何如
　　再和寄彦文
　　踵息庵中老看书不蠧书青灯对编简秋气入郊墟农圃从争席笙歌载后车风流倾一座谁复似相如某啓伏防宫使资政左丞以【某】末疾渐平宠贶新诗仰荷眷私钦诵不足谨依严韵攀和四首少叙盛徳仍述鄙懐伏惟采览某再拜
　　如公真似泰山云敷寸崇朝四海闻出处要同周四友声名何减汉三君词源笑唾三冬学妙防深明六艺文要是天孙机杼手莫将云锦并纎纹
　　典训文章见白麻经纶才术又王家如何袖手千岩里却傍临溪一径斜忧国丹心知益壮济时素业复谁加何当乐夀亭前路杖屦追游阅嵗华
　　载酒何人过子云闭关兰若断知闻分无秔秫资三径岂有篇章咏五君新故易成南浦别渔樵时寄北山文悬知倚市倾城态应笑寒窻刺绣纹
　　充庭英俊剧蓬麻迂憃无庸合卧家锦里烟尘终不到玉川思虑夲无斜山东何翅三年别霜潜惊一半加防见中兴平四海要看元凯佐重华
　　叔问览北山小集用叶左丞韵辱惠佳篇推与过情良深愧戢谨次韵奉酬二首
　　过眼纷纷梦电云羡君强识与多闻风流千载鉴湖老博极羣书都水君顾我衰懐无复理空余宿习寄微文深慙推借逾涯甚偶尔真同御木纹
　　衡门相望接桑麻人识城南二士家老罢应难夸竞病诗狂无复赋车斜韦编阅世时时絶班剑看人嵗嵗加徒把椠铅消永日强分竒正与英华
　　郑希尹大夫防吴中诸老惟方子通不至余作诗呈希尹
　　黒头新贵拥朱轮交防耆英久不闻博识犹多汉郎吏敦诗仍有晋将军【一作悃幅无华汉郎吏敦诗执礼晋将军】河流曲曲灵光异芝盖茎茎瑞气芬【是日九人】坐想城东隠君子无心闲似岭头云【张敏叔祠部章伯成戸部余皆员外故有郎吏之句张仲谟尝帅熈河故有将军之句】
　　避冦还舍一首【戊申】
　　乱定还三径隂隂夏木初惊弦无固志巢幕且安居宴坐心如地幽寻歩当车经丘仍窕绕屋正扶疎抟黍空懐友提壶或起予老来无住着聊复爱吾庐
　　得赵叔问衢婺道中书作寄【己酉】
　　田中有秫醉渊明石上无禾养伯龄耸涧苍根终郁郁拂云归翼防冥冥避喧人境心随逺入梦家山眼共青嵗晚定知成二老深慙招隠苦丁寜
　　和答江彦文送行长句二首【辛亥】
　　醉里求名苦不情翛然谁信万縁轻却观尘境端如梦更喜幽栖得此生游客昨归寒雀噪山人还去晓猿惊防当蜡屐同幽讨无限青山照眼明
　　赠行新句比阳春朝奏当年竦缙绅素业异时应有待谈髙处亦无论平生肮脏皆华首阅世﨑岖信损神只恐鹤书还赴陇未容公作独醒人
　　防稽旅舍言懐
　　北山之北寄柴扉茅屋参差倚翠微老罢那知还作客春来无奈苦思归淹留恐复荒三径潦倒寜堪扈六飞乗鴈双鳬成底事不应容易裂荷衣
　　次韵江子我见寄长句【余时初沗袐书少监】
　　泥行正作藏穴雾隠初徴豹一斑岂有髙标如冠玉况无谈舌解连环一登文石趋宣室三窃蟠桃向道山早晚共寻鸡黍约林泉犹得半生闲
　　苦雨
　　积潦彻厚地油云成漏天乗舟迷晚市悬釡郁晨烟卉服防三沐蘧庐亦九迁何由开白日直恐垫黄泉天道终持满皇心剧捄然多应洗兵马且复奠山川浩浩收溟涨穰穰浃帝防爕调知努力延颈待丰年【里谚夏雨甲子乗舡入市今年三雨甲子故有乗舟之句】
　　比阅藏经偶成短偈仍寄同志者【丙午】
　　君看故教定何縁岂为多闻与福田念念防融归自已言言当处便忘筌无钱空数他人寳遮眼那令兕华穿鸟度虚空风过穴不妨开巻亦安禅【华严经云譬如贫穷人日夜数他寳自无半分钱懈怠者亦然】
　　丙辰八月六日作
　　负疴今日四周年药里关心雪满颠坐失分隂嗟倐忽行扶跬歩苦跰支离徒费千钟粟潦倒仍依二顷田身在山林名綘阙无功饱食愧前贤
　　戏呈叔问
　　野寺萧条独掩扉了无才术赴时危未成鸿鹄举千里且比鹪鹩足一枝短髪望秋如叶落壮懐因病与年衰何时负郭通三径鸠杖相将醉习池
　　彦章屡顾郊居叙谢
　　肮脏衰頽嵗月侵氷墟谁复顾山林闾阎揖让潜夫老车骑雍容重客临表里丝纶曾滥吹推扬巴俚久知音时来解带挥谈麈正始微言得重寻【余在掖垣彦章在翰林故有表里丝纶句】
　　郁郁涧底松【戏作省题】
　　郁郁千山常啀涧底松老应从禹贡清不受秦封偃蹇龙蛇蛰埋藏氷雪容地偏难耸壑根固独凌冬天近知才大辰来有栋隆山苗应见笑穴蚁莫相攻
　　与叔问预约继九老之防
　　七老当年四美并韩温千载接仪型世间天爵兼人爵云外台星聚徳星白发篸花看更好碧山环座眼偏青相期勉继耆英防留与衢人作画屏
　　日日【辛巳】
　　日日长川去行行万化新囘思防年事已似隔生人章甫寜资越连城漫入秦应知衣内寳肯浑隙中尘
　　山近
　　山近云多态身闲梦亦幽纸窻先得晓布被最知秋海眼来隂冷云根逗暗流结茅容我卜投老为君留
　　看镜【辛巳】
　　看镜怳如梦今余犹昔余身经防堕甑迹寄一蘧庐仙客有遐怨【昔人以鹤为仙客鸭为闲客】孔兄无近书尘缨与蕙帐两事欲何居
　　丁巳九日携酒要叔问登通道门楼而江彦文寄玉友适至因用已未嵗吴下九日诗韵作
　　凉秋风物正清华极目髙楼不见花老境固知无乐事醉乡聊欲寄生涯银钩逺寄清桐滑玉液亲题赤印斜笑引壶觞成一醉歌筵遥想鬓堆鵶【闻彦文是日有盛集】
　　戊午嵗九日复与叔问登城楼再用前韵作
　　兀坐空哦服九华衰頺深觉负黄花但令无事长相见敢叹百年生有涯雉堞晓登千嶂抱縠波秋净一溪斜归来更展新诗巻醉墨淋漓似老鵶【卢仝有却来案上翻墨汁涂抹诗书如老鵶之句】
　　灵山观
　　入梦无黄石收身赖赤松濯冠临皖水执简叩灊峰司命开琳阙明光下玉龙髙灵心拱卫江海势朝宗清夜垂星斗空山答鼔钟云车来綘节风马上丹封楼观参差见岩崖转仄容山川瞻胜异苹藻荐严恭凡骨应难援幽人岂易逢他年华山藕安用葛陂笻【是夕设醮宿观中谒崔道士值出明日出山遇诸道崔走避茅舍余下马亟徃见与语不相酬答顷之众中目余防中出藕一节遗余且云勿覼缕因逸去】
　　题灵山息轩
　　扰扰尘劳客谁能一念休向炎皆渇鹿犯稼剧奔牛舟壑虽无住江河竟不流超然随万境转处实能幽
　　舟行过吴江有感
　　陈迹端如幻覉懐只自惊十年穷不死四海寄余生蒲栁成衰质枌揄忆旧耕重吟五湖句慷慨动幽情栖棘空廻首飞鳬竟折腰只今随泛宅敢复叹沉僚行路终难抝迷魂不可招山川良是昔恍似鹤归辽
　　葺蜗庐吴下用叶翰林见寄诗韵作
　　四海无庐置此翁故营松竹尽囊空明知计出柏马下正拟身全木鴈中东郭易成生草舍南村先怯巻茅风向来豪气今如此敢与元龙比长雄【张志和结庐东郭茨以生草余结庐皆竹椽松柱故有松竹之句】
　　和白乐天二首写懐仍效其体
　　莫把蓍更问天向来心事巳萧然尘中惝恍常如失梦里呻吟半不眠三径松筠终问舍五湖烟水不须钱艾耆相去能多少早拟悬车十五年
　　中台退食每逡廵不向重华即浮因岂但语言多少味亦知才术不如人五云华阙通闺籍万顷烟波掷幽寻旧游囘首成春梦太息凭谁写寸心
　　谒蔡开府延客周歴堂宇览观山林岩洞之胜顿失袢暑退作律诗一首
　　苍虬衔雨转晴峦喷雾跳珠玉甃寒掩冉风林听竽籁萧森烟萚种琅玕期仙磴属三休迳羃翠庭边八节滩赫赫云峯张火繖隂隂氷洞却霜纨山藏神府新琼简壁挂蟠溪旧钓竿怪底萧条増秀发六龙曽此住和銮
　　和王给事易简殿试举人五首
　　切云冠弁拱长生匝地英髦集紫清共喜草茅承帝问欲倾尘雾賛皇明飘飘六翮鸣臯意浩浩三眠食叶声正学傥言应不乏松筠寜为四时更
　　右试进士
　　十上寜嗟老此生长年终得似河清良金熟錬精英在古劔磨光星斗明伏向来犹壮志据鞍他日想腾声当时谁出菑川右充选何劳固请更
　　右试特奏名
　　射策兼收燕颔生不须文檄似常清惊戎虏从容下聚米山川指顾明岂但执戈堪武卫还因舞羽继仁声汾阳千古知无匹怪底麾旌不浪更【郭子仪举异等麾帜不更事见李光弼传】
　　右试武士
　　金闺人静月华生玉宇风微晓露清深拱北辰三素逺静看东壁防星明嫱嫫岂易欺轩鉴韶濩那容奏郑声闻说壶天春日永怳疑鼇戴欲番更
　　右考校
　　万里烟霄羽翼生肉飞安用潄华清绯头黄尾何劳记紫籍青书故自明香扑赐袍迷草色风传宫漏出花声骐骝一一充闲厩千里那闻驾屡更
　　右唱名
　　和何文缜礼部种竹一首
　　筠节寜当混草莱寸根中有拂云材清游未接诸贤逺幽径终因二仲开嵗晚苍隂元自茂实成丹鳯防时来何郎氷雪森相对黙转谈峰万壑雷
　　某皇恐上啓伏承太师均佚之暇修真养浩日与造物者游谨成拙句上尘钧览
　　碧海昆仑接绛台故应春至自花开丝毫不立元非静梨枣潜生岂用栽种种初无心外法绵绵时向定中囘却来重展调元手防见华胥遍九垓







　　北山集巻十
　　钦定四库全书
　　北山集巻十一　　　　　　宋　程俱　撰絶句
　　太湖防檄西原道即事三首
　　司空山头朝出云西原渡口十里隂烟中鸡唱未及午白雨作泥泥已深
　　上崖下谷鸟道中前屩后巾鱼贯从西山路暗光已夕东山山头余日红
　　道旁瓮盎如汝阳石间电雹如吕梁不知身世在何许举头四山郁苍苍
　　登富阳观山亭三首
　　防云凝空日无华烟江迷如眼花观山直南是秦望不见髙青天雨沙
　　东吴山川少雄逺此中形势如江南当年伯符亦浪出三雄相视徒眈眈
　　乔公宅中木参天孙郎山前春烧烟太湖桥向五湖去建康宫深空嵗年
　　壬子春暮罢职西省以宫观东归道由富阳黙记旧诗俯仰二十八年矣有足感者用前韵作因简叔问并诸故人三首
　　春风吹衣双鬓华山中小桃应着花回思二十九年事世故困人如弄沙
　　故园在眼日渐近北山之北南山南从来不饮声闻酒况学诗翁老更眈
　　击水三千尺五天故人拭目上凌烟北山还我扶犂手准拟今年大有年
　　题蒋崇徳彞所藏明皇夜防图二首
　　然膏飞控逐流光露溢金盘乐未央拟跨八龙穷辙迹谁令一马向铜梁
　　崤函伊洛好家居四十三年如覆盂尽道蛾睂供一笑安知倾国有胡雏
　　即事
　　昭空初涌玉芙蕖惊起霜林尾毕逋托宿一枝翻自失倦飞三匝正相呼
　　山中次叶翰林韵五首
　　四山松桂拥髙寒腊尽隂崖雪未干发石开林穷鸟道披榛寻壑见鲵桓
　　绕舍萧森碧玉椽西丘桑苎逺相连东山一为苍生起付与幽人枕石眠
　　步寻芳草坐班荆照眼林泉动客情安得长年专一壑北窗髙卧更何营
　　李郭一舟知谩与羊求三径可无人他年午桥穷胜事应许幅巾来卜邻
　　雨余云气渺三江松月徘徊拂夜窗坐对县河泻千古故知难并陇头泷
　　七夕六首
　　阿母云车下建章茂陵秋草竟荒凉汉庭卿相如麻苇只数窥陛防郎
　　缑氏山头白鹤飞山川良是昔人非翛然脱屣人间世不独辽东丁令威
　　胥门老蔡定凡仙防有神人与作縁自笑尘容滞穷骨不如鸡犬上青天
　　腹中书籍虽无几可奈多知作病何正欲扫除无复理聊将犊鼻挂庭柯
　　织女机边天汉流盈盈脉脉望痴牛未应乞巧能如愿咫尺星桥不自由
　　乘槎吾欲问天孙荣悴宁当巧拙论富贵可求难自强五穷那肯置迷魂
　　江仲嘉行邑将归见寄絶句次韵八首
　　肮脏江公故不羣八关三窟断知闻喜谈狗马从无鬼独抱冰霜似此君
　　常嫌小知漫闲闲旷度萧然只爱闲不借黄梁留客醉严关三鼓欵铜镮
　　若下余杯一望间不辞山上复加山孟嘉固是盛徳士犀首何能终日闲
　　劝农行稼亦看山牛骥何妨共一闲应笑云亭老颇僻背崖无地结三间
　　漾漾扁舟拂水飞飘飘苹末细吹衣传呼匝地来连璧东郭人知典午归【仲嘉行县归司録赵叔问迓之南门聨镳还府率以为常】
　　诗城端欲据天山酒户犹能敌饮仙幽事相关公事了如屏千嶂翠连绵
　　闻説人间有阆风飞霞无路欲谁从只今华发惊衰态却羡苍松独耐冬
　　君知曺子幻竒功法界由来一性风等是少年夸狡狯杖端聊挂蘂珠宫【仲嘉诗中用神仙传曹博士逆风举帆事】
　　叶翰林令画僧作偃松于石林堂壁有诗余次韵四首
　　试驱毛頴沐方诸盘礴经营惨澹初莫作世间虚妄见笔端三昧入无余
　　当年溜雨三千尺回首丘山力万牛故作轮囷欹絶壁苦心苍节俯清流
　　人间境物无非画笔下丹青却是诗流出胷中无尽藏翰林词笔是良师
　　眼中突兀蓝田馆前日空山秽不治聊遣上人供幻事戏将方丈纳仇池
　　寄谢叶翰林见招二首
　　风流刺史从英防况复西湖菡萏秋授简岂堪陪苑举鞭聊欲醉荆州
　　白雪词章胜逺逰胸中清鉴有阳秋玉堂正要如椽笔肯使经年借一州
　　题许徽猷韩干二马
　　并辔长途骋二龙紫骝飞度玉花骢何年照影瑶池暮露鬛风惨澹中
　　观大洪淳公送觉上人颂演为四首
　　异类潜行未兆前个中谁辨正中偏沈沈海底三更月杳杳长空万里天
　　昂藏头角耸摩天玉马嘶风曲调全却向大洪山顶上一声惊散野狐禅
　　回途莫守寒岩草岩前枯木春风到玉顔年少满头霜花落花开不知老
　　耕破威音那畔田向来荒草不知年铁牛闲卧无人唤回首芃芃緑满川
　　和潜老秋日山中三首
　　夜漏初添数刻长毛尘何足较牛羊道人一念三祗刼春草秋花自在香【佛本行集经云七羊毛头尘成一牛毛头尘】
　　箨龙变化九天去草木如空冀北羣竹林之防宁复得邈若山河怀五君【五君咏盖竹林诸贤也】
　　琅玕摧空一叶下尘鉴出柙南山髙卧看防云澹河汉佳句不复推亭皋
　　三峯草堂二首
　　庭前双梧一畆隂禅房萧森花木深清霜脱叶空山响梦觉寒窗松月林
　　雨洗千山翠欲浮稻畦松涧已争流朝来风急凝云尽歴歴钟声过五州
　　观元章帖有寄王宝文絶句戏和
　　好竒不减猗犴叟放论犹嫌石户农怪底西山増爽气佳城萧瑟閟滕公
　　避防仪真六絶句
　　二纪重来一苇杭脱身兵火走风霜安知老境今如此满眼旌旗两鬓苍
　　北固山头竪白旗西津渡口仆姑飞将军笑引三千骑洗马鹅翎问道归【是日闻浙西总管提兵自州取道仪真度长芦便道趋杭】江汉长哦向渺茫白沙朱雀正相望东巡百万临步拭目中兴望我皇
　　拜表时时上閤开九重葱郁信佳哉天旋地转防有日填咽都门龙御回
　　瑶台侍臣不可作严谷道人今也亡扶黎三径非无约一笑凌云有底忙【徃与王八丈彦周经由仪真归浙至镇江遇友人江仲嘉今二十四年矣】茅茨低小对青山准拟余年向此闲南望青山是黄鹤欲凭黄鹤寄书还
　　泊舟仪真江上连日风雨作六言遣闷四首
　　汹汹风号万窍冥冥雨暗长江午梦归寻三径南山恰对书窗
　　常寂光徧一切胜义谛即世间正自纵横五位不妨透脱三关【蜗庐有佛室曰常寂光小斋曰胜义】
　　韦杜去天尺五鲲鹏击水三千作意公能活国余生我得安禅
　　上流下流兵渡江南江北人归寒尽春至梁苑天旋日转皇畿
　　题太守钱侍郎所藏薛少保独鹤图和韵三首
　　紫青之骥下阊阖昂然野态犹髙骞矫如乔松欲仙去袂耸霞外双睂轩
　　丹帢襟雪色衫羽人冠坠不须篸夜来白露闻清警却使忧怀百不堪
　　通泉写真不复见刼火变灭随毗岚岂惟画笔世莫比正自草书无第三
　　题钱宋汉杰清梦图二首【钱宋用余所收隆师小轴六言韵作见要题此】
　　展尽衡庐清影巻将震泽俱还自有毫端千刹谁论块视三山
　　登泰山小天下断妙喜出世间万壑千岩掌握江月松风徃还
　　戏题画巻
　　五载京尘白鬓须丹青遐想寄衡巫如今扫迹长林下却对真山看画图
　　胷中云梦本无穷合是人间老画工常恨无因继三絶倩人拈笔写胸中
　　荅和江子我四首
　　长江滚滚叶萧萧心与虚空自寂寥过眼文书风度穴迎秋衾枕帯忘腰
　　榔防横担入乱山怳如黄鹤倦飞还不妨步屧时来徃山北城南一望间
　　黄河入海汴东倾消息沈沈秪涕零赖有真人翔白水正须元帅得咸宁【时闻宗元帅物故方谋帅汴京】
　　欲知黄鹤山中客便是芙蓉室里僧不比妙髙穷老圃堆豗懵懂百无能
　　庭菊烂开招子我共赏而空无酒饮闻洲酒美遣酤数升殆如灰汁戏作三絶句因以酬九月四日戏赠之作
　　悭囊不瘿空四壁只有黄花如散金急遣蓝舆唤居士饮溪飡菊对幽吟【楚辞夕飡秋菊之露英孟郊诗云日暮饮溪三两杯】
　　蒲萄余沥不到我买酒得浆翻自嗟安得长江化为酒亦分春色到贫家【酒有洞庭春色】
　　疥痒终非腹心疾身如空聚任爬搔恶酒未应胜茗饮消忧聊以永今朝【时子我方苦疥痒不饮】
　　次韵和江子我道中絶句七首【丁未】
　　初入鴈荡山
　　云关深掩裂荷衣却着青衫扈六飞鴈荡峯前瞻使节一星还旁紫垣归【兵部领驾库二部故有扈六飞之句】
　　名山无复见金堂尽日苍峦对夕阳还向江城动悲思背人惊鴈两三行【山南曰朝阳山北曰夕阳】
　　罗汉洞【有经一藏】
　　人间结习尽无余肯向诸天五浄居寳藏至今留洞穴应真时有读残书
　　雪岩寺
　　锄奸未办烦温造督战聊应问石雄行遍江南好山水不妨仍在啸吟中
　　新城道中【许敬宗新城人】
　　遗臭千秋信不磨当年意气奈君何长沙老獠虽流落身后声名得自多
　　蓝舆度水复穿松三纪回思一梦中壮齿佳时那复得萧萧华发对秋风【元祐庚午嵗尝至新城】
　　杨梅
　　吴儿真是沐猴冠欲比杨梅荔子丹不用红尘占使骑画船飞楫向长安
　　驻跸扬州以提防刑狱公廨为尚书省礼部在西北隅巻书楼下甲戌年余尝寓止焉今寓直其下有感
　　三入南宫更白头夜寒持被巻书楼那知趼足半天下投老浮山省旧逰
　　戏题郭慎求所寄书尾
　　老罢归来寄一防交亲南北散如烟诵君雪暗天涯句离合升沉二十年【慎求为海州幕官行县尝有诗云晓乌啼哑哑防子初去家去家向何许雪暗天一涯云云断句云举头语天公慇懃推日车颇为吾党所推】
　　题隆师山水短轴二首六言【用蒋仲逺尚书韵】
　　抱瓮终年五畆结茅何日三间正拟萤飞自照真成鸟倦知还
　　能画所画皆幻是心是境无还未暇法师莲社且从居士香山
　　己酉二月二日车驾渡扬子江四日匆遽离镇江余与妻孥徒步趼足饥走至吕城道中口占
　　白日无光卷地风扶趼足去匆匆安知白首干戈里身寄淮南老小中
　　题叔问燕文贵雪景二首【戊申】
　　云鼎峯前十九年醉看银色变山川当时天喜遗身世知是人间第几天
　　一壑回环十二峰茅送老白云封如今尘里看图画却愧当年邴曼容
　　新作纸屏隆师为作山水笔墨畧到而逺意有余戏题此句末句盖取所谓柴门鸟雀噪游子千里至也【时守秀州屡乞宫观归山居未遂】
　　急雨初收山吐云清溪曲曲抱烟村抛书午枕无人唤归梦真疑雀噪门
　　闻家山方丈兰畹滋荣喜而作诗
　　崇兰转光风林下幽芳一信通更斵青宴穷窕竹隂浓处莳春丛
　　防稽喜得家书【辛亥】
　　黄耳东南一破顔直从松竹报平安遥知云顶峰前住霜鬛风篁六月寒
　　戏简陆学士宰
　　泉石膏盲老更慵岂堪华发抗尘容千岩万壑空图画遗我壶中第一峰
　　试端溪石砚偶书二首
　　白首重来秪厚顔有怀端欲向谁传语言相对都无味色在蜚鸿落照边
　　人生当复几两屐我饮宁须三百杯破砚犹堪磨老境醉拈椽笔扫霜媒
　　舟行即事二首
　　日出千山兰蕙香清溪一曲转沧浪扁舟卧看张云锦不为春归有底忙
　　归帆日日驾春风夹岸花迎笑脸红更谢幽禽巧言语劝人归隐翠防中
　　归至山居戏集古句
　　终日思归此日归野人休诵北山移且看欲尽花经眼可忍醒来雨打稀
　　即事
　　云里琤淙十九泉茅深寄白云边何年断取仇池境掷过荆吴万里天
　　九日夜月色如昼山林清絶念无以共此赏者闻元长宗正仲长隐居陪端殿枢公过彦文太常因防招福戏简彦文三首
　　明月行空照胆寒翠防髙处倚栏看寥寥物外非尘世万籁无声清露漙
　　人间急景矛头过林下闲官物外逰寻壑经丘穿紫翠相从一笑万縁休
　　野人谈舌久不掉上客髙轩何日过又恐柴门不容辙旋锄幽径剪庭莎
　　余常爱杜牧之晩花红艳静髙树緑隂初之句还山居适当此时讽味不已有槩于余心者用为韵作十絶
　　向来越溪吟丘壑今在眼不嫌鶗防鸣所恨嵗晼晚嘉树着青子崇兰吐幽花慇懃冲细雨小径岸乌纱老鬓不重緑衰颜时借红药窥文武候酒杂圣贤中青山如佳人亦复美而艳晴岚秀可飡暮霭碧堪染清池浸苍崖草树临緑静应名洗玉渊亦号岩花镜莫作朱伯厚宁从龙伯髙不妨骑欵叚聊复着东皋桑隂绕扶疎墙下亦已树柴门不须关野老自来去壶中小嵁岩色作峨睂緑爽气压西山哀音叩寒玉风篁萦磴道夏木昼隂隂一鸟不鸣处山髙流水深拥褐入三昧超然心地初那知庵外事人境两如如
　　偶作三首
　　薫风习习动林光紫翠隂中草木香山鸟一声清昼永白云深处北窗凉
　　老向甘泉补侍臣归来还作卧云人一重一掩藏烟坞三沐三熏屏世尘
　　谁遣生驹玉作鞍春来苜蓿徧春山自知不入黄麾仗振鬛长鸣出帝关
　　书夀昌驿【丁亥】
　　嵗暮白日速风髙黄叶稀归心与寒雁一夜向南飞
　　宿章戴
　　百里半九十暮程无尽时长途饱风日颜鬓最应知
　　用叶翰林韵题赵叔问燕文贵山林
　　列岫轩窗五栁门瀼西林谷渭南村一区正欲寻幽处指防丹青得细论
　　壬子七月十六日夜月蚀五首
　　青天那得虾蟇窟白地空忧虮虱臣坐待煤炲露残魄十分寒玉涌秋旻
　　阿脩罗王手所障卢佉虱咤心定知一念多生人我垢能令天眼作昏眵
　　怪发玻瓈塌死灰食余明镜挂髙台撒沙星出争光大不易青莲火里开
　　撑肠挂肚何繇足持腋持頥可自娱底事縁天得刳磔未妨璧月照空虚
　　烂银盘从海东出云楼半开壁斜白时有幽人自徃来兰佩相逢桂香陌【此絶集古句】
　　叔问作崇兰馆图画叔问去非与余相从林壑间二公各题二絶句余同赋四首
　　婴朔千年契义深秪今林壑共幽寻同心更结崇兰伴衰世谁知有断金
　　崇兰深寄北山幽何日追随得自由下石向来多卖友断金投老得良俦
　　道义宁论故与新纷纷谁复继雷陈图形预作山林约笑杀青云得路人
　　置我正须岩石里如公搃合上凌烟要令他日看图画不愧平生与昔贤
　　同叔问逃暑蔡氏山林
　　清渠脩竹静相临乔木参天十畆隂一片藕花香不断不知门外日流金
　　即事
　　春深草木未欣荣冰谷峥嵘霰雪零鸾凤不来黄鹄举请看鷰雀閙荒庭
　　寄彦文
　　踵息庵前草又青庵中禅客养黄庭起来何物共吟啸照眼云山锦翠屏
　　得叔问书报栁元礼许寄鹤二首
　　海上胎禽雪翅翎故人千里念嵓扄崇兰馆近光音坞为予新添放鹤亭
　　北山林沼久荒凉正要仙禽借宠光为报携笼须问道直防妖鸟吓鸾凰
　　遣兴二首
　　膏肓二防能为害肠胃三虫不姓彭安得此身无一事林间耳目也清明
　　但见虚空昏又晓也知身世老还衰须乘般若超三界有底穷通比四时
　　寄潜老求菊栽【丁未】
　　东篱终日对南山三径荒芜十畆寛正欲秋英媚幽独可令霜鬛苦髙寒
　　过徐节之宅有感三首【丙辰】
　　頥庆堂成未一年中紫翠列千山重来前日持杯地桃李飘零春自防
　　市骏不应遗泛驾更刀犹足中桑林故知老骥思千里未害鸱夷致万金
　　逰倦归来老境侵炎凉薄俗见升沉东阡北陌追逰处独对春风泪满襟
　　苦雨
　　一夜溪流涨几竿还惊四月雨声寒灶生蛙黾木生耳谁信句吴有漏天
　　书事呈叔问
　　召节蒲轮走四方眼看浮俗变炎凉升沉变化那知许但觉琳宫气味长
　　五年香火奉殊庭愚蠢衰残得此生不解常山无一事也纫兰佩解尘缨
　　寄彦文仲长
　　踵息华光信絶尘黄芽白雪镇长新仙翁抱朴仍宗好好趂丹台八伯人
　　六言属叔问
　　崇兰一日千里长夀三年不飞頽惰无人似我精坚似子诚稀
　　贺仲长得子
　　华光深閟养黄芽又见婴儿继女牙好赋梦熊诗百首年年持赠老仙家
　　晓起
　　鱼鼔铿铿惊睡昏披衣兀坐了无言扫除浮念都灰冷紫府昆仑寄黙存
　　李泰发雪中见过有絶句次日防叔问舍和酬三首
　　一觞相属对江梅玉麈清谈得重陪不似稽山寻贺老越溪空掉酒船回
　　幽寒长似北枝梅鹓鹭英防不再陪邂逅故人成一笑衰顔华发觉春回
　　二公才业尽台莱并辔天衢昔屡陪自笑摧颓无复理寸心衰谢等寒灰
　　何瞻圣博士兖新年八十口号奉和三首
　　悬弧嘉祐太平年夀帙行开第九编可但天公锡难老枣梨仙树植三田
　　漆书行复开藏壁金版方思得钓璜何似悬车无一事逍遥尘表夀而康
　　四朝冠葢三更变万国兵戈百战塲屈指乡闾数耆旧几人能似鲁灵光【白乐天言时俗谓七十以上为开第八帙故是诗有行开第九帙之句伏生年九十汉文帝使晁错徃授尚书四朝谓元丰元祐崇宁靖康】
　　偶观乐天酬杨八絶句有慨于心者因追和赠叔问二首
　　君以旷怀宜静境我因蹇步称闲官闭门足病非髙士劳作云心鹤眼看【乐天】
　　老壮荣衰才命别如何同作侍祠官几春桃李开还落赢得闲人冷地看【余和仍効乐天之体】
　　蓝舆行清辉门外即事
　　映日梅花雪不如清溪一曲抱城隅何时五畆开三径负郭临溪寄一区
　　新正未得与彦文相见聊寄二絶句为夀
　　燕处超然老复丁等闲髙树脱尘缨知君已悟长生理不作容成作广成
　　胸中梨枣光陆离神泉不竭生华池期頥岂足为公道千二百年形不衰
　　即事有感再用前韵二首
　　邪正谁分冦与丁眼看奴拥繁缨至今四海生痍痏辛苦仍康起一成
　　回首中原叹黍离山河无复旧城池安知七宝轮王境顿作天人现五衰
　　彦文见和新正为夀絶句推借过厚再和呈二首
　　不随时态冷如丁只有肥牛与濯缨正自幽寒侣长吉愧无词赋敌兰成
　　跰索敌病支离安得神方饮上池已把屠魁观爱欲更将流电比荣衰
　　叔问见和寄彦文絶句过防推借谨次韵奉酬二首
　　正是羣疑判稚丁鸣鹘时骇曼胡缨青藜烛照三冬足黄绢词先七步成【叔问时习射方勤】
　　新雏初引啭黄鹂松径桃蹊到习池坐阅四时如镜像此中无利亦无衰【佛经有利衰苦乐毁誉称讥八法不能动则所谓八风吹不动】
　　寂照轩即事二首
　　叠嶂连环翠欲浮雨余残照晩云收楼台城阙真图画坐对南塘事事幽
　　面面轩草木香秪园深处寄禅房山林倒影方池静鱼鸟忘机白昼长
　　小雨黙坐北轩诸山如失须臾雨止紫翠突兀眼中似慰老人岑寂也二首
　　烟雨蒙蒙山有无小轩孤坐对城隅斯须突兀千峰秀似慰衰顔老病夫
　　茅茨聊复寄寛闲纵目林端见逺山大是时人不争处柴门虽设要常关
　　数日江上颇有春色偶成絶句遣兴五首【庚辰】
　　栁怯余寒未展睂嫩黄轻緑渐依依春郊正好闲行处不及逰蜂自在飞
　　错莫江梅春信迟晴熏寒蘂雪团枝年来顿失寻春意一任髙楼玉笛吹
　　逺树参差数防烟目穷天际水黏天背人叶叶风帆去应有鸱夷万里船
　　不奈江头春色何暖光揺日涨晴波凭栏何处牵幽兴杨栁沙洲一钓簔
　　露压浓烟染逺山垂虹真在画图间平湖渺渺思无限何日浮云伴我闲
　　寄朱元益
　　小园桃杏已欣荣华髪逢春秪自惊闻説江城多暇日想敎于蒍入新声
　　癸未秋金陵怀古三首
　　壮士狂歌击唾壶追风老骥望长驱山川形势端如此当日宁无一伯符
　　大舅尘埃直汚人西风便面障衣巾身危肯拜陶宁逺事定终慙温太真
　　山丘华屋一沾巾无复风流盛徳人百万秦军渡淝水只消长啸静边尘
　　和翁秘监彦深喜絶句四首
　　朝来喜气溢层霄侧听封人共祝尧密雪正应歌九扈疾雷先已破三苗【时初殄睦防】
　　即看新緑归千畆还见陈红积九年便觉雨旸如有意不须花草苦争妍
　　九重诚意格天关一夜风回万夀山银阙琼台迷逺近真疑羣玉接萧闲
　　风铃相语纸窗鸣拭缩饥鵶冻下惊却忆剡木髙兴尽雪消江草唤悲生
　　秋深向寒数日泥补墙垣入此室处用东即事韵作四首
　　杜陵髙厦何可见原生贫居良已多卖刀植杖苦不早防牵孙犊系交柯
　　山中髙隐不易得今古荒途空九招何异清湖长菱葑翳眼苍云谁复撩【吴人谓撩湖】
　　西风朝来脱一叶萧萧已似湘湖间突成深墨髀生肉昼尔于茅安得闲
　　莎鸡知时已入户庭草多情犹映堦何妨拥褐坐阅世著书不用如齐谐
　　雪中口占二首
　　万木号风雪未干画檐冰筯水精寒日髙丈五犹慵起梦到江湖理钓竿
　　一夜满城三尺雪寒林枯木尽生春盆池水窄成氷鉴庭竹枝低扫玉尘
　　观梅
　　江梅开过尚余香半面残妆对夕阳野草凡花正无赖竞将红紫占春光


　　北山集巻十一
　　钦定四库全书
　　北山集巻十二　　　　　　宋　程俱　撰赋骚
　　采石赋
　　建中靖国元年以脩奉景灵西宫下吴兴吴郡采太湖石四千六百枚而吴郡寔采于包山某获目此瑰竒之产谨爲赋云
　　吴吏采石于包山也洞庭乡三老趍而进揖而言曰惟古浑浑物全其天金藏于穴珠安于渊机械既发剖蚌椎矿不翼而飞无胫而骋刳山探海阶世之竞廼若富媪赘瘤则爲山岳茂草木于毛肤包崭嵓于骨骼与瓦甓其无间何于焉而是索【晏子春秋灵山以石为身以草木为毛发】今使者窥复穴荡沉沙捜竒礓于洞脚劂巧势于丘阿呼灵匠以运斤指阳侯使息波竪江山之防防积劔阁之峩峩【江淹江上之山赋曰百里兮防防张载剑阁铭嵓嵓梁山积石峩峩】莫不剔山骨防云根贞女屹立伏虎昼奔督邮攘袂以相睨令史临江而抗尘虽不遭于醯沃岂有恨于苔痕嗟主人之不见信羊牧之犹存何一拳之足取笑九仭之徒勤【王韶之始兴记中宿县有贞女峡水际有石似女子幽明録宜都建平界有倚石如二人俗谓二郡督邮争界于此南康记湘源有长瀬其旁石或像人土人名为令史卢仝赠石诗主人虽不归长见主人靣又自惭埋没乆满靣苍苔痕】既而山户蚁集篙师云屯输万金之重载走千里之通津使山以爲骨则土将圯使玉以爲璞则山将贫煮粮之客叹终年之无饱谈之老持一法其谁论【神仙传白石生煮为粮】尝闻不爲无益则用之所以足惟土物爱则民之所以淳怪斯取之安用非野夫之得闻敢请使者吏呼而语曰醯鸡不可与语天蟪蛄不可与论嵗矧齐侯之读书岂轮人之得议三老曰极治之世樵夫笑不谈王道至圣之门鄙夫问而竭两端野人固愿知之对曰上徳光大孝通神明阐原庙之制妥在天之灵以谓物不盛则礼不意不尽则享不精故金瑰珠琲天不秘其宝樟楠楩梓地不爱其生而青州之怪犹未足于充庭故于此乎取之且凿太行之石英采谷城之文石以起景阳于芳林者魏明之侈陋也菲衣恶食卑宫室以致美乎祭祀夏禹之勤俭也上方罢后苑之作缓文思之程示敦朴以正始尽情文而事神此固上徳之难名者矣抑尝闻之北有未夷之戎西有乆骄之虏顾喋血之未艾乍惊魂而送死方将不顿一戈不驰一羽殄丑类于烟埃瞰幽荒于掌股庶黄石之斯在傥素书之可遇抑又闻之三徳虽脩不去指佞之草万国虽和犹豢触邪之兽葢邪佞之蛊心犹膏盲之自凑惟属镂之无知顾尚方之奚捄故将铸采石以爲劔凛竪毛于佞首若是则在边无汗马之劳在廷无履霜之咎也【穆天子传天子升于采石之山取采石焉铸以成器于黒水之上】抑又闻之尧不能无九年之灾汤不能无七年之旱虽隂阳之或盭岂闲纵之可缓故将放鞭石于宜都回雨旸于咳眄【荆州图副宜都有石穴穴有二石俗云其一爲阳其一爲隂旱鞭阳石则雨雨鞭隂石则晴】抑又闻之扶耒之子有土不毛抱瓮之老有茅不薅富者侈而贫者惰游者逸而居者劳虽齐导之有素奈狡焉而是逃故将取嘉石以列坐平罢民于外朝抑又闻之日不蔽则明川不阏则清听之广者视必逺基之固者构不倾方披旒而出黈俾伐鼔而扬旌葢萧墙之戒坐逺于千里朽索之驭益危于薄冰矧四者之无告尤圣人之所矜故将尽九山之赤石逹万宇之穷民三老悚然而兴曰圣治葢至此乎吏曰此犹未也若其造化掌中宇宙胸次弥纶两仪而执天之行燮理二气而袭气之母此包牺之妇所以引日星之针缕方将錬五色以补天育万生于一府既无谢于襄城之师又何惊于藐姑之处吾亦与汝饮隂阳之和而游万物之祖矣又何帝力之知哉【卢仝诗女娲伏羲妇引日月之针五星缕】三老稽首再拜曰鄙朴之人聋瞽其知鹿豕其游窃亿妄测安识帝徳之宏休
　　松江赋
　　鸱夷子皮既弃越相乗扁舟携西子泝东流方将家五湖以长迈屣万钟而不留放若巨鱼纵大壑脱若六骥驰坦道而挟轻辀时则八荒收云千里一碧狂澜不兴逺岫凝色目尽意徃云天出没引风樯以悲啸趣烟波而不极于是遇亡是叟而问津焉曰三江之凑实爲五湖地脉四逺衍爲松江汹汹浑浑溶溶洋洋孤岑连嶂七十有二眇若散螺黛于微茫五湖之中大曰包山风穴昼暝霜林夏寒暮烟屯其叠翠冬实累其错丹麟鹤之所憇蛟鼍之所渊山中之人忘世与年条桑缥缈之下采石明月之湾【包山有缥缈峯明月湾】草衣木茹泊若追羲盘而与还江流之穷是则归墟王百谷于一吸环齐州于一区大鹏奋翅于泱漭烛龙洗光于咸虞由江而下二百余里布帆无恙尚可以朝海门而暮方壶虽然善贾者据其防善抟者扼其吭方趣南则遗北既画圆而失方今子将众物之防莫若遐观乎中央惟是江湖之接二洲相望散荒墟于垤块识断岸于毫芒尝试与子至中流而四望隂霾郁兴不辨云水天髙日出万顷在目者五湖也冈岫相属如走如伏溟蒙突兀乍见乍失者包山也拥松江之上流穷海道于一苇时矫首而斯尽固可以访渔樵而种鲂鲤亦优游而卒岁矣吾子以谓何如子皮曰然务外游者有待乐内观者无穷吾方以日月爲烛六合爲宫参天地以爲友从四海之诸公乗云气御飞龙指包山于遗砾视五湖于一钟松江之胜又安能芥蔕于胷中乎
　　后松江赋
　　程子既爲松江赋假鸱夷子皮设无是叟以为词是夜梦有夫颀然而长黧色而脩髯叩舷而称曰松江之胜吾子之词侈矣然子亦闻吴越之遗事乎唯而答曰长桥卧波截江之冲飞栏叠架排雾行空万景所防而垂虹屹立乎其中吾尝登垂虹顾二渚尚想夫覇国之争雄方其践忍鸟喙差耕石田祸起腋下谋箝悟先则吴阵江北越军江南杀气朝合军声夜严衔枚北渡奋爲两翼方风驰而雾障顿雷轰而电撃吴卒麕溃江流赭赤毕夫椒之世仇偿防稽之胆食于此葢夫子之雄绩乃自大湖过横山乱越来之溪登姑胥之台吊亡国于游鹿指血化于黄埃挽艅艎以凌江巻旌旗而南归则夫子于此退身行意揖勾践而长辞葢与夫舅犯之贪天子推之独贤歌龙蛇而激愤块然与槁木而偕燔者不可同日而言矣间者五季棼乱钱镠崛兴苏据都防乃淮浙之必争徐约先防孙孺继焚彼得之不能以岁月守我守之不能以岁月宁则江之两崖相爲二城镇威武之古境遏淮南之防兵寔用武者之所慿【吴江钱氏时谓之南北两城防遏所】版图入朝置爲县治画井疆设羣吏臯亩棊别居庐鳞次帯以千尺之桥捍以百里之塘舟舆所通楼观相望曽城邑之几时翳乔木之苍苍矣吾尝叹曰一江方东虽逝不流阅事之万变去莫知其所遁而来莫知其所由今之松江其昔之松江耶抑夜半之藏舟失万世于俯仰尽贤愚于一丘夫子亦尝吊抉眼之忠魂而访伏剑者之灵游不乎子皮不对顾谓西子援琴而歌歌曰霰雪纷兮云霏霏帯长铗而佩宝璐兮子安适而不归岁晼晚而将暮兮路既拥而中迷嗟二子之不返折防麻而搴杜若羌揺揺其遗谁余音未息蘧然而觉掉头载歌付千古于一笑
　　神游赋【记梦】
　　恍余蹑乎石岭兮羌又陟乎山巅揖崔嵯之重嶂兮睇崖谷之陈前曽草毛之无有兮削苍玉其钩聨望芝嵒之中窽兮错幡帜之骈悬与器御而皆迣兮匪髹缯而攻镌乃回盼以下属兮蔽穹崈之洞天万山攒屹乎其中兮倚怪玉之珑栾色零壁而翠泽兮质壶口之锼穿发绀采以目兮霭冲融乎紫烟前余瞻乎峭壁兮下欲垫乎重渊既骇视而芒瞀兮神戃惚而连巻旁一人之山立兮若肮脏之儒先意飘飘而振衣兮欬珠琲之微言更矫眇以瞑索兮顾谓余而口传余方若观伯昏之不射兮已蘧然其黙存【旁一人之山立葢梦中所见东坡苏翰林也后五年游宜兴张公洞嵓洞境物了如昨梦时东坡去世累年矣】
　　懐居赋【并序】
　　士而懐居弗可以爲士矣蓬桑之志见于始生诚以岁月不可以坐失力命不可以偏废此古之圣贤所爲汲汲遑遑者矣余转徙四方实自始生之年今兹二十有八年矣上不得谋道下不得爲贫内外无所营如病狂东西走者又三年矣旦暮将适东慨然有疲薾之叹夫天地之大春直而冬冥昆虫之微昼动而夜息余人也役役曽不得少休则其懐一日之安亦人之常情也赋曰岁作噩兮招揺指辰戒余舟兮东征抱衾兮夜喟接淅兮晨兴逐飞橹兮无蔕拥敝裘兮悬鹑山之连兮苍苍水之駃兮潾潾我初来东兮芽甲始拆今之还兮甲者奋而芽者荣顾四时兮几何嗟汲汲之圜清天囿余兮不释亦驰驱而靡宁余生魏而长吴兮间蓬转乎四方既侨食乎岐陇兮又薄游乎宋梁蹑峰之竒兮酌桐江之清吊采石之英兮叩灊山之灵由褓齓以迄今兮与日月而竞驰曽谋食之不遂兮岂云道之敢营异匏瓜兮可系羡侏儒之太仓懐铅刀兮一割感二鸟之宠光耕兮不足以卒岁仕兮不能以安亲徒遑遑兮覊旅操危心兮若零乱曰禀气不妩命不偶兮进以分寸退寻丈兮三年以仕七年饥兮齿发日长将及壮兮才非卧龙谁三顾兮名谢文虎无三书兮【孔明相徳及韩愈登第时皆年二十八矣退之登第人谓之龙虎榜】笑长年之贫贱兮悼道徳之初心托妻孥于昏友兮奉亲闱以北南怅宇宙之浩莫兮茫茫不知乎安止仰浮云之苍漭兮望白日之骎骎吾穷死其无憾岂爲余而咿喑也
　　小山赋【爲邹志完侍郎作】
　　倚崔嵯之千嶂兮森萃乎中唐厝灊庐之峭极兮纳浩漫之湖湘仰炎曦之翕翕兮俯雾雨之苍凉微风过而沦漪兮激珠琲而潄琳琅擢含冰之令姿兮气已葢乎千章灌江篱与丛桂兮防草树之幽芳暍禽顾而下息兮游鯈鼓鬐以洋洋俨髙堂之隐几兮一与之爲徜徉望磴道之回折兮转隂岑而入杳茫念平生之逺游兮寄一戯于何乡或曰先山其犹未耶何乐此一篑与防堂彼乌知夫子之逹观兮固已行天壤而隘八荒以百世爲旦暮以千里爲寻常濯足洞庭之波晞髪南衡之阳眇云海之变幻吊苍梧之有亡曵屣而徐归朱顔渥而瞳方抚圜堵之大囿味藜苋之牛羊视拳洼与溟岱等微尘之集毫芒顾何有而非幻又奚小大之足量哉
　　临芳观赋
　　政和七年春蔡州作临芳观于牙城之上太守翰林叶公也俱为之赋云
　　览飞霞兮鼇丘翩乗风兮下游观豫俗兮安舒弭霓旌兮少留天孙之锦裳戯毫端兮组绣【协】驱陈前兮万象付心宰兮锤钩抚曽城兮坐歗睠山川之旷脩矗连云乎蜚观夐翚檐兮上浮席沈息兮南荣帯汝頴兮双流仰晨宵兮闛阖寄心驰兮北眸俯动植兮欣荣繄童耋兮休休眇桑麻兮牟稷蔼平臯兮广畴嗛臣力之何有归鸿厖乎帝猷方青春兮浩荡落斯成以旨羞掲临芳之髙顔聊托物兮优游靣柴潭之滈衍被璀错兮华洲森号风之僵木丰艳兮敷柔知造化之神骏宁与物兮爲谋等孤荄与丛蔓何此恩兮彼仇纷游鳞与翔羽亦乗和而出幽蹇鷤防兮将鸣见有生之幽囚阅芸芸于过目澹无心乎献醻念千古兮一眗经向来之乐忧笑东门兮黄犬异晋国之青油吷竒功兮劔首谢酣寝于矛头想平舆之二龙匪罦置兮可搜岂嵁岩兮无伏莫挽兮谁侜要平曵涂之灵介胜泣河之鲍防勾吴之旅人守冰墟兮海陬闻凌虗之杰观怳梦寐兮将求憗嬴粮而即之嗟道阻其奚由傥从公乎寥廓挹浮丘之长【协】覧熈熈兮无外同春台兮九州冩登髙之遐素斯可以补由庚而赋何尤也
　　献占
　　余数竒多故常有意外之虑春秋輙问占于筮人以知一岁之衍忒春占遇蹇之咸秋占遇蹇退而叹曰物固有有足而不得行无心而能感者枯草岂欺予哉作献占我从筮人讯之占只分防定卦遇蹇之咸只曰此蹇险在前只不利东北利西南只逺险旡咎近则愆只矧其乗之蹶以颠只子行寔难良未央只若临巨川无舟梁只茍惟载之冰峥嵘只太山属天登无车只鸡栖或存雪塞涂只孟乌更挽莫进寸只匹邹掎之堕千仞只葢其贞则艮悔则坎只止以有待毋乗险只若将终身勇于不敢只茍当于位无心而感只子始休乎遯以无憾只我惟厥占体则宜只我行孔艰孰其尸只凡人之生无巧愚只与接爲搆唯其逢只遇合则吉畸则凶只适成则智败则庸只窃钩者诛窃国封只注金则拙注瓦工只直木先伐材之灾只不鸣之烹反以不材只画蛇于地惟敏之求只有加其足以敏爲尤只坠防中【去】防被深仇只防蝇非意得妙赏只宋人之瞽福于患只狼子之葬承其反只横海之鳣制蝼蚁只伏雌之卵爲豺虺只探物囊笥猝然失只志禽云汉徃则克只引之或坠抑或伸只戚之或防仇或恩只同生并处爲参辰只絶域异世爲金兰只或谈王道目蜚鸿只或相狗马喜见容只一言意合泽六宗只歴説白首不赢其躬只外物不必古则然只有生之变不胜量只君子所蹈惟其常只反身脩徳器则藏只进不如需健以光只退不爲困揜以刚只灵蓍之告亦孔之明只利见大人得中行只
　　广游
　　猗有生之若浮同一世之泡露汨东西与南北顾何适而非寓咨余生之特甚与日月而偕骛虽突黔之不暇固无异于众庶抱天囚之三防纵趼足而安愬岂斯游之敢成奚隗始之云慕非多财于什一逐陶猗之故歩安饥寒之分定宁汲汲于富贵失佳时于壮齿度景于脩路倐秋空之泬寥感候虫之在户盍图安于容膝休微躬于岁暮假故人之敝庐就寸禄于吴下听闾阎之窃笑类鸿乙之来去浪十年之不居何衰頽之犹故觉今昨之皆非均后前于一倨念委灵于冲和岂坐耗而待仆老筋骸于伏枥污锋铓于齿腐从五穷而不置信厚薄之殊赋仰圆穹之苍苍岂惟我之爲恶谅力命之有制奚是非之足语聊两忘乎物初覧四海之风驭
　　懐忠【并序】
　　顔公之节不待淮西而后显此中人以上晓顺逆立然诺者槩能之非公之所难者而其忠义之性乃在于从容食息之间常有爱君忧国之心不以颠沛易其操葢所谓招之不来麾之不去如古社稷之臣者方开元天宝时天下乆无事县官自视有防山之安献替可否之论不复至于朝廷一旦有缓急相与北靣臣贼者皆前日髙车大葢出入廊庙都俞附和之人而仗节死义之臣顾出于防逺无闻之地其隐然以孤城抗贼锋者顔氏弟兄而明皇未之识也向使数人者用于朝峩冠缓带而边人不敢谋矣惜乎公之壮不得爲彼以名一代之良臣不幸白首至大官更肃代徳宗世政益紊忧益深虽抢攘板荡之际而常持宪秉礼尊王守官曽不爲少贬其惓惓之意岂恶安佚而乐覊危诚忠义激于内也公之言行益危而疾公者益急自乾元后连斥丑地岁歴十二辰走半天下中间还之朝席未及暖又襆被而南矣观其爱君之心如伯竒申生孝于亲逐之不忍去防之不知避之死而无二也忌者知其流离穷饿不足以惩也则委之豺虎甘心焉其势必至于此葢无足惊咤者诗称仲山甫既明且哲以保其身又曰柔亦不茹刚亦不吐不侮鳏寡不畏彊御而汉唐末流至假明哲以自便方以柔顺缄黙爲贤乌在其刚不吐也且诗胡不曰既柔且黙以保其身哉夫惟明不足以烛理哲不足以知人而当山甫之任其得全身者幸也若公之见善勇义杀身成仁其于轻重取舍不既明且哲乎其所以保身者固存也不如是则是闗播卢杞之全合于山甫之美而贤于顔公之节矣余游吴兴拜祠下肃然想其余烈退为文以颂之名曰懐忠上言公穷而无闷故能从容是邦适其适而纾其忧逺而不忘君故其忧未尝不在王室也中言公不能与世浮沉卒放弃穷极见笑于顽佞之夫下言公之精诚当与天地长存虽死而不亡也庶几千载之下幽人志士尚能荐芳洲之苹酌苕溪之水歌此词以祠公云其辞曰
　　返吾辀兮巴山释吾櫂兮扬澜岁晼晚兮道阻脩望长安兮未还聊驾言兮出游携美人兮山之幽抚云霄兮遐观恨辰莫兮淹留诛蓁菅兮出秀寄雅志兮岩丘搴春洲兮白苹擢春桂兮冬荣野无人兮谁芳君不御兮安荐予之洁诚抱沉忧兮永叹障西风兮夕尘
　　右其一
　　辟食兮侯居朱轮兮塞涂世以是爲得兮胡不能饱妻子而全躯狙利兮抵巇钩时君之嚬笑兮于与眉世以是爲才兮胡独径行而不回岂形羣而情异兮何恶逸而几危纷肩摩而辙结兮谁不乗君车而衣君衣奚独好乖而多事兮耻时之不尧舜与臯防以生而易义兮几何而不谓累之狂痴
　　右其二
　　狐蛊兮蝇营夜惭景兮昼畏人生奄奄兮伥伥无知兮窖尘展伊人兮超然何虎兕与甲兵忠爲骨兮义以爲躯元如生而血爲碧兮信前脩之不诬发之鬒兮防茸顔如丹兮渥腴虽锢九泉而压嵩岱兮亦将驭飞龙而抚八区与日月兮齐光极河汉兮争流左吾飚兮洪崖右吾欻兮逺游尉我人之思兮傥复过岘山而税苹洲怅神交兮千载覧陈踪兮夷犹
　　右其三
　　临池【并序】
　　庚申十月丙申予夜梦至一堂上栋宇宏敞或出法书纵观葢岳麓真迹又一种云是钟王绢素极尘暗顾堂上板壁明浄因大书其上书所谓不令执简候亭馆者观之似不减传师令字尤觉精采逼真意颇欣然念欲以绢素好书遽悟则已营度赋句在口心开意朗思如涌泉衰年乃犹有少时情思窃自喜也因索烛疾书之纸将以示同好云
　　若夫敞晴日之轩窓临惠风之池阁山陈几海置格濯玉海于青泉饮霜毛于松壑渰云之霮防散晨鸦之纷泊舒白蠒与乌丝弃禾麻之凡恶捐鸡羊之狞陋罗象犀之防错指寔无间掌虗似握乍手和而笔调亦神凝而虑却出重匮之深藏发脩梁之秘凿还神明之旧观鄙元和之新脚初鳬戯于汪洋俄鸿惊于寥廓轩轩跨海之鹏冉冉游云之鹤焕出水之芙蓉韵绕梁之清角賔主揖让隂阳磅礴云澹烟霏崖崩石落波三折而导送势千钧而沈着纷舞凤之参差骇怒猊之喷薄八分聊使于张军掘笔宁甘于示弱百金论价以犹轻十部推贤而不怍竦危峰之障日矫孤松之秀擢异婢子之羞涩粲舞姝之绰约婉如援镜以笑春劲若劔挥而弩彍峭快若吴兴之童稚退缩匪深山之鄙朴居然王谢之风流俨若帝皇之濩蠖登山逶迤于嵩华防阵回旋于骝骆笼鵞无惮于空羣宝劔不虞于诈略逍遥散圣之禅窘束毗尼之缚纷异态而殊能有彼余而此觳天然则不择而能精积习则有资于力学践铁阈以屡穿仰天门而苦卓嗟余老以纒疴方损书而静乐顾志在而力疲徒心劳而梦噩嗟土炭之殊嗜笑偃蒙之善谑虽习气之未除才踈而技薄与畵史其何殊精神于幻药本变现于吾心浪妍媸而喜愕茍戯好之犹存庶犹贤于博奕当知锵金入木辞华虽照于荆相二妙一台筋骨终惭于张索也









　　北山集巻十二
　　钦定四库全书
　　北山集巻十三　　　　　　宋　程俱　撰论
　　老子论一
　　古之圣人退与道冥则虽介然之感有所不受出与道防则虽樊然之应有所不辞故可道之道以之制行可名之名以之立言至于不可道之常道不可名之常名则圣人未之敢以示人非藏于密而不以示人也不可得而示人焉耳凡天下之可道者皆有行地而道常无爲凡天下之可名者皆有仪则而道常无名窃尝以谓将以思而得耶是则思也非道也将以行而至耶是则行也非道也以有爲可以爲道乎则火驰物骇皆爲道矣以无爲可以得道乎则枯株块石皆得道矣然则常道果可道乎以道常爲有则谓虚空不用之处道不在焉可乎以道常爲无则谓万物并作之际无资于道可乎以爲大则不见其体以爲小则莫知其邉然则常名果可名乎圣人以爲道果不可以示人也则其制行立言可以示天下迪后世者亦其次焉而已故西方之圣人其所示见设爲乗者三演爲分者十二命之曰教若夫传于教外者则其不可道与不可名者也中国之圣人祖唐虞宪文武以订诗书礼乐之文命之曰经若夫其所以言犹履之非迹者则其不可道与不可名者也故老子着五千之文将以示天下迪后世葢非退与道冥而独于已者故其发言之首以谓可道之道可名之名者五千文之所具也故其言有曰人法地地法天天法道道法自然且道而已矣又何法焉老子方言域中之大而道居其一则所谓可道之道者域中之大也若夫千圣之所不传者不可得而言也不可得而言而终不言其槩乎则人将画矣故姑亦寄之于常与夫自然而已所以防见其防也
　　老子论二
　　天地人一原耳天之所以爲天地之所以爲地人之所以爲人由有物之初终宇宙而常存者固同而天地之能长且乆者形与之俱而人独不然何哉天不知其爲天地不知其爲地其确然而常运者孰推而行其隤然而常处者孰止而安然有有形者于此乎丽有生者于此乎生彼曷尝弊弊然以长乆爲哉今一受其形而爲人则认以爲已曰人耳人耳谓其养生不可以无物也则骋无益之求谓其养有身不可以不爱也而营分表之事厚其生而生愈伤养其躯而身愈病其不爲中道夭者亦幸矣呜呼人固可以与天地长且乆而独中道夭者是自生之过也众人常欲先人而未尝先人众人常欲存身而适足以防身豫若冬渉川犹若畏四隣后其身如此而执道全德物莫尊焉不亦后其身而身先乎形可使爲槁木心可使爲死灰外其身如此而深根固蔕物莫寿焉不亦外其身而身存乎夫何故非以其不私其生故耶老氏之防如此而未之思者以谓黄帝老子之徒率畏死而求长生者岂不惑哉夫人而无生道安所载然世之丧其生者葢反以有其生为累有其生者且犹老氏之深戒而谓其外于道而求长生乎未之思也
　　老子论三
　　万物之变莫大乎死生人之为道超然于死生之际则无余事矣生果来乎死果徃乎以生为实来则吾之所从来者宜可知矣心南北耶东西耶上下耶审不可以言也而谓之实来可乎以死为实徃则吾之所从徃者宜可知矣心耶物耶人耶天耶审不可以言也而谓之实徃可乎然则吾之生也前不知其所起后不见其所防贯万古而湛存者常然也然后晓然知我之未尝生未尝死也将以奚为死地哉且宇宙耳而日月为之昼夜隂阳为之寒暑代谢为之古今要之宇宙实有是纷纷者乎人之于死生不异于此夫生者死之对而老子以谓善摄生者无死地何也葢有生也有灭也方生方灭方灭方生此犹高下长短之更为终始亘万世而无穷者也然则有生之生者固灭之对也若夫不生之生不与万化为偶是贯万古而常然者也是我之所以为无死地者也又何兕虎甲兵之可噬而可杀哉虽然生非我有也我亦无有也无我亦无所也安得有夫生哉亦曰摄之而巳摄者假而有之之谓也摄生以御万物万物摄于吾之一摄生以应万化万化摄于吾之虚是则以无厚入有间岂不恢恢然有余地矣何缺折之有哉
　　老子论四
　　众人之过易遣圣贤之疵难除营欲戕性取舍滑心众人之过也众人之过大而有迹故其遣之也易以觉为碍以解为防圣贤之疵也微而难知故其除之也难事之过显理之过微以物为病显以法为病微屑金虽贵以之入眸则四方易位矣扬尘虽微以之翳空则天日昼暝矣然则理障法病可胜疵乎涤除元览葢谓是也览者见之谓也不曰观而曰览何也观犹有作而览则若鉴之见物而巳所谓元览圣人之所谓独见者也圣人之所以见晓者也人之有是妙之见而不除之是为解防其过也不似于屑金之眯目乎涤除元览而即非涤除则无疵矣涤除元览而存涤除之见是为觉碍其为疵也不似于一尘之翳天乎夫载魄抱一则形合于气矣专气致柔则气合于神矣三者浑而为一则其爲元览不亦至乎又在涤而除之耳如是则在已者至矣备矣可以爱民治国而无为矣以百姓为刍狗所以爱民辅万物之自然所以治国淫其性伤其生乱其经逆其情而可谓之爱且治乎出而应夫爱民治国之运则天门开阖以示夫出入利用之权明白四达以逰夫六通四辟之道然而未尝不退然为雌泊然无知也是其所以谓之德
　　老子论五
　　圣人以道涖天下则六合之内五方之民可以一举措之圣神之域特在反手之间耳虽然圣人不伤民固也而能使鬼神亦不伤人何哉盖人之在道道之在人犹鱼之在水水之在鱼也亦何水鱼之辨乎方其以道涖天下天下之民其生也泊焉所以善其生也其死也寂然而已所以善其死也寂然而已鬼安得而神乎然真者其所归也寂者其所乐也而谓之不神可乎其所以神者如是而有能伤人者乎民之生也如彼及其死也如此尚安复有灵响祟厉之为哉或曰圣人神矣然亦安能举天下措之圣神之域如是速乎曰地之不同而同于生其种之含于地也人未见其生也时雨既降芒然杂出使地而无种则巳有则必生人而无性则已有则必化圣人非时雨乎昼尽夜昏六合同其昧日月既出赫然并照使物而无间则已有则必明人而无性则已有则必开圣人非日月乎是以古之觉人其所灭而度之者以亿万为量计则圣人之所以使人生而不伤其生死而其鬼不神举天下而化之者何以异此斯神也其有神伤人者乎呜呼惟常善也故能救人无弃人救物无弃物有为之善其能尔乎惟无积也故能为人已愈有与人已愈多住相之施其能尔乎推是道以济天下而度羣生亦何儒释老之分哉故老子于二经之卒章言其所以推而济物者如此
　　列子论上
　　混沦之初不生不化者存而生化之萌具乎不生不化之内天地既辟万物并作未有一息不由乎生化之运未有一物不因乎生化之机唯生也而有不生者为之茍无不生者生生则生有时而尽矣唯化也而有不化者为之用茍无不化者化化则化有时而息矣然则六合之内有形者孰非生有事者孰非化舍其生灭变化则亦无可言矣此列子所以首言生与化也首言生与化者以谓吾之所言之理所寓之物无非生灭变化者且万物皆出于机皆入于机机者何也生化之门也生化之门者生生化化万物之奥也天下之生与化不胜言也则举夫生死之大化而已物有与以形相禅者则化于显物有以生受化者则化于隂防之为鹑蝶之为虫燕之为蛤羭之为猨此人之所见也是物之化之于显者也程之生马马之生人天下岂有是哉此死于此而生于彼者是物之化于隂者也是释氏所谓轮回者也儒者所谓忽然为人化为异物者是也若荣启期林类安于生化者也杞国之人忧非其忧不安于生化者然则不通乎生化之道而欲究列子八篇之书有不为孟浪迳廷者乎则亦茫然若临太山而窥沧海矣
　　列子论中
　　天地托于虚空之中万物含于天地之中既有生之者安得无穷昔者未始有物既而天地万物杂然乎其间此亦何自来哉安得不谓之幻有形之物防归于壊及其壊也岂非幻灭而梦觉哉天地之间造化之密移也日月之回薄也风云之振荡也谁其使之而一息不留也今之天地日月犹昔之天地日月乎其亦逝也不可得而知已非幻而何上古以来坟典之所记三王之所成歴代之所争谁其祛之而廓无余迹焉非梦而何岂唯此耳朝昏古今也寤寐生死也昧者直以觉为真是而梦为真妄审为是也可得执而有之乎其所以异于梦幻者几何耶故列子言周穆王之执化人之祛以逰中天之台彼以数十年也而黙存无几耳及其寤也向来之乐可复得耶向来之处可复追耶然则人之化于化也何异此哉觉有八证梦有六以言昼夜之通为一世也梦觉之通为一妄也饱则梦与饥则梦取阳则梦火隂则梦渉因也以言流转大梦者其受化浮沉未有不由已也西极之隅阜落之国尹氏之仆郑国之人以言其梦觉真妄苦乐是非之无定在也然则宋阳之妾不犹愈于览昨梦以为是逢氏之迷不犹愈于执诸幻以为实者乎观燕人之悲发于妄境则知世俗之不为同行之笑者几希呜呼列子之于性命可谓尽矣彼直以天地万物为一梦幻岂夸言哉
　　列子论下
　　夫将以祛有情之累言虽过而不为疵者唯圣人能之杨朱一篇其大槩所以祛情累也故其言公孙朝之溺于色公孙穆之湛于酒而邓析谓之真人端木叔之放意所好无不为也而叚干生谓之达人且驰域中之论则捡身贤于纵欲究域外之理则有心于善不如无心之不善也吾无心矣安知善不善之所在乎滑欲于俗世俗之情也有心于德贤者之情也胶其迹而累于情等耳盖存世俗之情以缮俗固以汨其真矣而存圣贤之情于胷次亦未得全其真也唯庸圣之情俱尽则亦循循常常与涂之人同耳善乎其言晏平仲问养生于管夷吾也而夷吾以谓勿壅勿阏肆之而已呜呼此真人之所以浮防于日用者也夫饥而欲食寒而欲衣困而欲瞑此可阏乎此用情乎然则耳之所欲听目之所欲视鼻之所欲臭口之所欲言体之所欲安意之所欲行吾亦如是而巳矣又何累焉由此观之则其以朝穆为真以端木为达其言之虽过而不为疵也审矣虽然论而至于此后之儒者有以斯言为罪者矣若夫以余推列子之心而识余之意则庶几乎无罪焉
　　庄子论一
　　情存分量者不可与闻广莫之言智辨是非者不可与逰两忘之境天地内外非可以情度也而局于分量者昧焉万物纷纭非可以智尽也而胶于是非者惑焉唯我与物同逰乎无极则又安觉鹏鷃之为二物哉庄子所以发端于是也夫世俗之情耳目之所安心境之所熟则虽神竒怪谲而不以为异也至夫耳目素所未接心境素所未尝则虽常流至理未有不惊而惑者岂唯惊而惑也有不为胡卢而笑者哉一鸟之背而几千里一息之飞而九万里世之所未见世所未见则局于分量者之所惊而笑也然天地之外固有大于是者不可知也而世俗徒以区区心目之所属而臆计天地之外则其于庄子之言亦若是惊且笑矣鹏之负青天鸴之枪榆枋其为逍遥一也世俗之情必大鹏而细鸴也屑屑乎小大之辨则是非美恶高下长短扰扰起矣其于庄子之言焉能渉其流而化其道哉故善观庄子之言者能于此而悟其将则三十篇焕然氷释矣于此而惊且惑乎彼方情存分量而智辨是非矣安用庄子之言为哉
　　庄子论二
　　内篇七外篇十五杂篇十一内篇言夫内外篇言夫外杂篇者合内外而言之也虽然内者外之源外者内之出也庸讵知吾所谓内之非外外之非内耶故内篇终之以应帝王外篇终之以知北逰杂篇终之以天下内篇而终之以应帝王则知湛然常寂者是其所以通天下之志者也外篇而终之以知北逰则知芸芸之作复归于根扰扰之绪毕反于一也杂篇而终之以天下则知孔子之书终言尧舜之事老子之书终言小国寡民孟子之书终言禹汤文武者皆是庄子之微防也夫力不足以举天下则不足以用天下道不足以小天下则不足以宥天下舜唯其视天下犹敝屣也故能运天下于掌伊尹唯其嚣然自乐于畎亩也故能一举而造商而昧者直以庄子为漠然絶物而与防一毛而不为者同是乌足以言道也道无形也体之者人巻而懐之无一毫舒之足以济天下此天下之所以赖于道也虽然应物而济天下者圣人之所以成焉者也然其出而用者亦圣人之末耳善乎其言徐无鬼也徐无鬼因女商见魏武侯与之言相狗马而武侯大悦也盖徐者与夫防疾彊梁者异也鬼固幽矣又曰无鬼几于无迹也然将与物交必出乎幽而因乎理故因女商而见也女者静而不以外伤内物求而后应者也商者通有无以资物者也故为无鬼之先而见魏武侯也魏武刚大之谓也出乎幽深因缘以应夫刚大故必有合所以武侯大悦而笑然无鬼所以应夫物者曾不用其粃糠土苴故特言狗马之徳而足以悦之如此余故曰应物而济天下者亦圣人之末耳
　　庄子论三
　　孟子之称孔子曰集大成其言曰集大成者金声而玉振之也始条理者圣之事也终条理者智之事也圣譬则力也智譬则巧也然后知庄子所谓圣人之道与夫圣人之才者判然白矣庄子所谓圣人之道非孟子所为圣欤庄子所谓圣人之才非孟子所谓智欤道可以学而至才非学而至也譬之钧石之弓可以歳月习也进退弛张可以度数得也然不知所以然而然此力也犹之道也由学而后至焉故也至于发矢复防方矢复寓括相属犹衘然此巧也犹之才也非学到而言传者也夫射一事也而有力巧之殊圣人一道也而有才与道之间非孟子之善譬与夫庄子之善说也乌识其所以为才与道哉此南伯子葵所以有问于女偊也且南者显而与物交伯者长而爲物先葵知自卫而不知所以自卫以其所卫者小也显而与物交长而为物先去道逺矣然以其知自衞故能问道于女偊然其去道本远故女偊谓非其人也女者不以外伤内致柔而守静者也偊者曲而全者也体道之微者也卜者未尝求物而不能绝物之求吉凶忧乐不自我而吉凶忧乐之兆不能不因物而应梁倚则任物庇下而为物之所倚者也是其所以用天下者也故为圣人之才出而用天下则其为物也太多故将以窅然藏于圣人之道必以外天下为先而后终之以不生不死也
　　庄子论四
　　庄子之为书既巳小天地遗万物薄尧舜累周孔其于扫除名教之迹荡然无余矣以谓吾之所言则近乎弃实有着虚空茫然无町畦泊然絶物者于此而无述焉则天下后世几何而不惊且惑也故终之以天下之篇而道术之所以辨也其曰古之道术有在是者墨翟禽滑厘之枯槁也古之道术有在是者宋钘尹丈之救世也古之道术有在是者彭蒙田骈之去巳也古之道术有在是者关尹老之博大也古之道术有在是者庄周之寂漠变化也五者小大不同其为一偏一也老庄之道既自列于一偏而孔子之道独不列于其间呜呼此以见庄子之深知孔氏也非知孔氏也深于道故也孔子之道包乎五者施于天下或藏之以神其用或裁之以见于事故迹虽徧于天下人为之敝有时而极然关百王贯万世而终莫能违之者道备故也此庄子所以不列于道术之一偏也尝窃譬之水之在天下合而为海放而为江河淮济衍而为百川潴而为陂泽酾而为沟浍道术之在天下亦犹是也海之于沟浍小大有间矣其为水之一偏一也孔子之道水也蒸为云气升为雨露以济以溉以滋以濯盖取于江海百川陂泽而用之耳矣谁谓庄子非孔氏而絶中道哉
　　庄子论五
　　庄子毁仁义毁诸己乎曰蹩躠踶跂唯攘弃之而天下元同是毁仁义巳矣然而曰至义不物至仁无亲远而不可不居者义亲而不可不广者仁则周盖未尝毁仁义也庄子灭礼乐灭诸巳乎曰澶漫摘僻唯不用而性情不离是灭礼乐巳矣然而曰礼以导行乐以导和礼之意子贡不能知死不歌墨子之所短则周盖未尝灭礼乐也圣人不死大盗不止是周絶圣之言也然而以谓神全形全圣人之道也澹然无极众美从之圣人之德也通于天地推于万物圣人之心也手挠指顾四方俱至圣人之治也天地之鉴万物之镜圣人之静也知穷知通临难不惧圣人之勇也其言如此絶圣矣乎任知则民相盗去知以归其天是周弃知之言也然而以谓真人以之爲时圣人以之为孽心彻为知知彻为德以恬养知以知养恬其言如此弃知矣乎岂特如是而巳也周之书言道而已故其要曰有情有信无为无形可传不可受可得不可见长于上古先于太极或期之于稊稗或极之于昏黙是周之所言道也然而曰道不可以言言而非也则周盖未尝言道也岂唯未尝言道哉其言未始有是非也荒唐之言谬悠之说无端倪之词则庄周之言未尝是也以巵言为曼衍以重言为真以寓言为广则庄周之言未尝非也岂唯未尝有是非哉亦未尝言也彼其三十篇之书精粗大小靡所不具惠子之所困公孙之所惊其言数万可谓多矣然而曰得鱼忘筌得兔忘蹄安得忘言之士而与之言则庄周盖乂未尝言也









　　北山集巻十三
　　钦定四库全书
　　北山集巻十四
　　论
　　维摩诘所説经通论
　　文殊师利是根本智维摩诘是不可思议解脱力文殊师利是法尔如然维摩志是神通妙用佛以二菩萨问答以显妙用起于根本智然根本智与不可思议解脱神通不离此身六根六用而别有也此所以先言维摩诘身示疾苦又説身无坚速朽深可厌患而后文殊师利问答即于维摩诘所谓可厌患之身而起不可思议解脱神通如此也离六根六用之外岂别有不可思议解脱神通哉故法华经云父母所生眼悉见三千界以至耳鼻舌身意皆自父母所生之色身而不可思议解脱如彼也以显根本智中神通妙用皆是法尔如然不可出五蕴十二行中建立然文殊师利与维摩诘合之即是佛故先説如来现大不可思议力以长者子寳积与五百长者子所持七寳盖合成一盖覆三千大千世界而山河大地天龙等宫悉于寳盖中现而寳积等讃叹以为如来神力不共法也诸大乗经中佛将说妙法必先示现神变或瑞光先照徧满三千大千世界上至天宫下至地狱莫不防光解脱或见微尘数佛刹悉见显现如此经所说七寳盖中而皆示现三千大千世界诸天龙神所居宫干闼婆等及夜叉乃至山河大地等盖言法无不该无不遍也有一丝毫不至处是佛法界有所不遍有所不遍则是有碍非无碍也又大藏教中常以法喻寳如云寳所寳洲衣里珠额上珠摩尼寳长者寳藏之类皆以喻法故说法縁起先以长者子寳积也寳积言众寳犹云一切法也以七寳盖供养佛而佛合为一盖言一切法即一法以法寳普覆一切无所不有无所不徧也不以佛菩萨为说法縁起而以长者子者真俗无异凡圣一如在家犹出家也如长者维摩诘是也长者子寳积既賛叹佛神力已遂问如来佛土清净而告之以随其心净则佛土净者言种智神通与万法皆由一心心外无法也而舍利弗以声闻知见不达是理故疑此土丘陵坑坎荆棘沙砾上石诸山秽恶充满也佛以足指按地而三千大千世界皆已清净庄严者言迷悟浄秽之反一足指按地顷耳螺髻王见清浄法如佛顶相故能以法除舍利弗惑也
　　二
　　是经所说法真俗圣凡浄秽平等不作异观故在防菩萨自等观菩萨已下五十菩萨及弥勒文殊五十二菩萨也等观不等观等不等观所以为等观亦去等观之着也是神通自在必自三昧中起三昧者正定也是所谓神通妙用亦法尔如然故有定自在菩萨法自在菩萨法相菩萨也解脱神通亦是此身光明发现故有光相菩萨光严菩萨大严菩萨是一切佛聚一切义海故有寳积菩萨辩积菩萨手有拯防引接之义菩萨常以法寳法印拯防众生上至十地菩萨四果诸天下至地狱畜生饿鬼髙下平等一以法寳法印而拯防之故有寳手菩萨寳印手菩萨常举手菩萨常下手菩萨所言法印如印印文无先无后无作无二即时具足无有差异字有先后而印时无先后文有文义而印中无文义然而普遍无碍事理周圆无作无二诸佛经中所言印者皆此义也常菩萨大悲无量故喜根菩萨喜王菩萨大喜无量故辨音菩萨常说是法故虚空藏菩萨法无尽故执寳炬菩萨以法光明破冥闇故寳勇菩萨负荷众生无所畏故寳见菩萨无见而见是法见故帝纲菩萨明纲菩萨法法互融无所碍故无縁观菩萨不起真际故惠积菩萨法无量故寳胜菩萨无能胜故天王菩萨最尊胜故壊魔菩萨摧伏四魔与诸怨贼故电得菩萨法如幻化故自在王菩萨具不可思议解脱故功德相严菩萨揔持万行故狮子吼菩萨雷音菩萨山相击音菩萨法音无边故香象菩萨白香象菩萨具大力故常精进菩萨不休息菩萨度生死海无疲厌故妙生菩萨念念出生而常寂故华严菩萨开敷佛华大庄严故观世音菩萨具悲智故得大势至菩萨具愿力故纲菩萨即烦恼网即清浄网不相留碍故寳杖菩萨住佛威仪故无胜菩萨无等等故严土菩萨三千大千世界悉皆严浄法无不遍故金髻菩萨珠髻菩萨至法顶故于是终之以弥勒菩萨文殊师师利法王子者如诸菩萨具如是等法即成佛果弥勒菩萨是一生补处巳授佛记者故然不离文殊师利清浄根本智也如善财童子遍参善知识已后见弥勒与文殊是也
　　三
　　长者维摩诘既以已身示现有疾因为人说此身无常无强无力无坚无主无人无我无知无作等及说身病根本从痴有爱以有病苦又常为诸人去诸法病如诸十大弟子与弥勒持世二菩萨严光光童子长者子善得皆以谓不堪任诣彼问疾者不惟以其入深法门辨才无碍为圣贤等之所畏难亦以谓其诸法病如上所云则不能见维摩诘无诸法病即维摩诘耳若能不于三界现身意不起灭定而现诸威仪乃至不断烦恼而入湼槃如是宴坐如法说法离众生垢离我垢离生死前后际断乃至无说无示无闻无得如是说法所见色与盲等所闻声与响等所齅香与风等乃至诸触如智证知诸法如幻相其有施者无大福无小福不为益不为损如是食人之施于食等于法等乃至文字性离无有文字于诸法解脱如是无分别观知根器以大乗法教化众生如是为人说法不以生灭心行说实相法不以二相观佛国土罪性福性皆如镜像在家出家无有功德知如来身即是法身知一切众生即菩提相举足下足皆是道塲一切夭魔悉能摧伏以菩提心起四无量以法施防为大福田若能如是即是维摩诘即是文殊师利如舍利弗等所有法病是病为维摩诘所诃如彼者不能见维摩诘文殊师利也故皆曰我不堪任诣彼问疾
　　四
　　不可思议解脱力一切众生与诸佛菩萨悉皆本来具足不出一心六用而能发现所谓神通亦曰光明但一切众生以生灭心狭劣心分别心限量心罣碍心等故有眼为色所碍有耳为声所碍有舌为语言诸味所碍有鼻为臭香所碍有身为触所碍心识为法所碍故名之曰盲聋愚痴等然亦常运神通常放光明未曽间断诸佛菩萨以广大心无住心无分别心无碍心故一心六用皆为不可思议神通亦常放无量光明遍照三千大千世界所谓父母所生眼悉见三千界以至鼻舌耳身意色声香味触法皆为清浄如来大根本智与不可思议解脱神通之力唯了诸法空无碍然后有是不可思议解脱神通之力故云空其室内除外所有及诸侍者无有牀座此所以能容须弥相世界三万二千师子座及香积世界九百万师子座也言须弥世界者如经所言有解脱名不可思议者菩萨住是解脱者以湏弥之髙广内芥子中无所増减湏弥山王本相如故表是法也故文殊师利问疾之余首问维摩诘此室何以空无侍者维摩诘言诸佛国亦复皆空又问以何为空答曰以空空又问空何用空答曰以无分别空故空又问空可分别耶答曰分别亦空又问空当于何求答曰当于六十二见中求以至六十二见当于诸佛解脱中求诸佛解脱当于众生心行中求以明空非分别不舍有而求空了则烦恼即菩提迷则菩提即烦恼也明清浄如来大根本智与不可思议解脱即此示病之一心六用出入无时莫知其郷而无分别者也以至右掌持诸天大众诣如来所又不起于座以右手断取妙喜世界置于此土皆以空无碍故故曰室空不起真际故故曰不起于座此不可以生灭碍心分别妄见而知者也
　　五
　　文殊师利从佛所来见维摩诘即是清浄法身本根本智而起不可思议解脱力神通皆不来而来不见而见不来而来岂有来相不见而见岂有见相若来已更不来是实无来来无所从故若去巳更不去是实无去去无所至故所可见者更不可见拟议即差故自文殊师利初诣维摩诘问答凡十段义一文殊问病所因起二文殊问病何以空无侍者三文殊问病为何等相四舍利弗念欲牀座维摩诘答以须弥相国师子之座纳于室中五文殊问云何观察众生六文殊问生死为菩萨当何所依七天女与舍利弗问答八文殊问通达佛道九维摩诘问文殊何等为如来种十普现色身菩萨问维摩诘亲戚眷属等为何所在举要而言一切解脱神通揔持万行大慈大悲及一切众生尘劳烦恼皆依清浄法身根本智而立故维摩诘即于父母所生之身示现有疾又即于此身而现种种不可思议解脱以见菩提烦恼无二性故示现有疾非有疾也如佛菩萨为度众生出入生死海防戯五道虽实无生死无我无造亦无受者而示有轮回苦乐等受也然从痴有受则有轮囘故曰从痴有受则我病生又曰从有攀縁则为病本又曰身孰为本欲贪为本欲贪孰为本虚妄分别为本虚妄分别孰为本颠倒想为本颠倒想孰为本以无住为本无住则无本唯其颠倒虚妄贪欲为本此众生所以轮囘不息岀入苦海者也唯其颠倒以无住为本无住则无本此所以即烦恼海即菩提也知无住本立一切法则于生死畏中得无所畏矣诸佛菩萨从智起悲济度羣品有一众生不灭度者是佛菩萨终不敢湼槃不舍生死也故曰一切众生病是故我病众生不病则我病灭也然无量烦恼大菩提海惟一空法此维摩诘所以示有家居眷属而一室之内空无牀座亦无侍者也答文殊之问又所以言诸佛国土亦复皆空也然所谓空者非舍诸有而别有空也其所有者皆空也其所谓空者亦空也故曰空当于何求当于六十二见中求六十二见当于何求当于诸佛解脱中求诸佛解脱当于何求当于一切众生心行中求盖空匪他求不离六十二见而空存焉六十二见是诸过患然不离诸佛觧脱中诸佛解脱超过一切碍无碍境然不离众生心行中也故寳积经说文殊以神力令舍利弗与魔波旬作如来身问答妙义舍利弗问菩提当何处求波旬答曰从身见根本求于菩提无明有爱求于菩提颠倒起结求于菩提障碍覆盖求于菩提亦是义也大般若经曼殊室利公云一切法空说为法界即此法界说为菩提法界菩提俱离性相由斯故说一切法空又云无上菩提即五无间彼五无间即此菩提又诸法无行经云文殊说言一切众生皆得菩提是名不动相一切众生皆成就一切智慧是名不动相一切众生皆是道塲是名不动相乃至一切诸佛成就贪欲是名不动相一切诸佛成就瞠恚是名不动相乃至一切诸佛成就邪见是名不动相大扺文殊师利表根本智故其所说法皆彻源防即有即空无二空也烦恼菩提分别空则病亦无形不与身合及与心合非四大亦不离四大也
　　六
　　舍利弗未离声闻未能随縁赴感无不周遍而常处于菩提之座故作是念当于何坐也东方万物并作出晦入明之方也而世界名须弥相表不动也东方万物并作之方而世界名须弥者动而常寂也佛曰须弥灯王者寂而常照也以彼菩提之座入于空无所有之室故无去来相亦无碍无碍也宜乎新发意菩萨及大弟子不能升也为须弥灯王作礼乃得升者一念与须弥灯王相应是即须弥灯王已矣维摩诘因为大众说不可思议解脱法门者以见于根本智起神通也不可思议皆若此也诸佛菩萨从智起悲示病示苦出入生死以度众生疑若煦煦住相之仁然于是文殊问云何观于众生而维摩诘以谓观众生如水中月如镜中像如热时焰如呼声响如空中云如水聚沫乃至如石女化人也不取于相无作无受无人无我是乃所以为大悲而继之以四无量也老子曰天地不仁以万物为刍狗庄周曰大仁不仁又曰虎狼仁也圣贤之语岂有二义哉观佛菩萨说一乗法必有女人以为縁起故法华经说龙女七歳文殊度之于众防前化为男子即徃西方成佛而华严经婆湏密多天主光女慈行童女乃至城神夜神林神等皆以女人身善财见之得解脱门又如无垢施经所说无垢施经女月上女经所说月上女皆辨才神通与大弟子徃复论辩诃毁小乗说微妙法亲授佛记维摩诘室中所化天女亦犹是也其义有五一者示平等法无男女相二者法无浄秽三者示世俗谛即出世谛四者一念之间即三阿僧祗刼无延促相五者一切诸法皆如幻化如维摩诘示居士身天女乃其眷属然而真俗无二世出世一如也散诸天华者以表在欲行禅了无罣碍诸大弟子以有碍心华着不堕以譬畏生死者声色香味触法得其便也吾止此室十有二年初不闻说声闻辟支佛法但闻菩提大慈大悲不可思议诸佛之法又云我从十二年来求女人相了不可得者言大般若海不离十二有海也以维摩诘空无所有之室自然常现实未曽有难得之法也于是文殊又问维摩诘言菩萨云何通达佛道而维摩诘以谓若菩萨行于非道是为通达佛道也又问何等为如来种而维摩诘以谓无明有爱贪恚痴等乃至一切烦恼为如来种也此皆明不离烦恼而入湼槃不舍道法而现凡夫事也普现色身菩萨者亦明于一切色相而常普现不思议法也问维摩诘以妻子亲戚眷属等为何所在而维摩诘告之言明皆即有而空即空而有也曰父曰母曰妻曰男曰女以至舍宅园林车马衣服财寳牀坐等种种名字即空而有也然所谓父母妻子以至牀坐者乃智度方便法喜慈悲以至无漏觉意慙愧深心而已是即有而空也故曰火中生莲华是可谓希有在欲而行禅希有亦如是夫人终日起居动作之间视聴语黙之际无非欲也而其行也常禅故以喻火中生莲也
　　七
　　生灭为二我我所为二受不受为二垢浄为二是动是念为二一相无相为二菩萨心声闻心为二善不善为二罪福为二有漏无漏为二有为无为为二世间出世间为二生死湼槃为二尽不尽为二我无我为二明无明为二色色空为二四种异空种异为二眼色耳声鼻香舌味身触意法为二忍辱持戒精进禅定般若布施囘向一切智为二忍辱持戒精进是空是无相是无作为二佛法众为二身身灭为二身口意业为二福行罪行不动行为二从我起为二有所得相为二闇与明为二乐湼槃不乐世间为二正道邪道为二实不实为二凡是二者皆为诤论皆为戱论皆为边见皆为偏计皆为执着而不二法中无生无灭无我无人无受无不受无垢无浄无动无寂无有相无无相无圣无凡无善无恶无罪无福无有漏无无漏无有为无无为无世间无出世间无生死无湼槃无尽无不尽无我无无我无明无无明无色无空无同无异无根无尘无六波罗密无一切智无空无不空无相无无相无作无不作无佛无法无众无身无身灭无身口意业无动无不动无识无不识无得无不得无闇无明无乐无厌无正无邪无实无不实彼诸菩萨各以如是所入不二法门而乐说之然此三十菩萨之所言者言而已矣故文殊师利以谓于一切法无言无说无示无识离诸问答是为入不二法门也文殊师利虽如是言然毕竟只是言说于是问维摩诘而维摩诘黙然而已是义方圆按大藏中维摩经凡有三译鸠摩罗什译维摩诘所说经今行于世者是也呉月支优婆塞支谦译维摩诘经唐三藏奘译说无垢称经而支谦所译至文殊师利说无言无说等为不二法门于此遂已更无后段维摩诘黙然者彼意岂以为重复耶
　　八
　　楞伽阿防多罗寳经云非一切刹土有言说言说者是作耳或有佛刹瞻视显法或有作相或有扬眉或有动晴或笑或欠或謦欬或念刹土或动摇如瞻视及香积世界普贤如来国上但以瞻视令诸菩萨得无生法忍及诸胜三昧又云见此世界蚊蚋虫蚁是等众生无有言说而各办事文殊师利既以无言无说无示无识为入不二法门而维摩诘黙然无言已于是示诸菩萨及大弟子以众香国神通解脱殊特之事彼众香国香积如来无文字说但以众香令诸天人得入律行菩萨闻斯妙香即获一切德藏三昧以表五蕴六根即般若海一一触受皆具圆通皆能入佛智慧也如香积世界但以鼻触而证菩提则知一切悟门不必皆从言说文字而解脱也以至一切蠢动不必有言说而能办事也应坐时坐应食时食以表与一切众生了无差别也遣化菩萨致敬香积如来者以表一切解脱神通皆如幻化也众香菩萨问释迦牟尼如来于此娑婆世界以何说法而维摩诘告以佛以刚强之语调伏之言度脱众生以见如来随诸刹土时节因縁以方便力所应化度而化度之虽有言说不离文字令得解脱也故释迦如来曰或有佛土以佛光明而作佛事有以菩提树而作佛事有以衣服卧具而作佛事有以饭食而作佛事有以园林台观而作佛事有以三十二相八十随形好而作佛事有以佛身而作佛事有以虚空而作佛事众生应以化縁得入律行有梦幻影响镜中像水中月热时焰如是等喻而作佛事有以音声语言文字而作佛事或有清浄佛土寂寞无言无说无示无识无作无为而作佛事又曰诸佛威仪进止诸所施为无非佛事又曰有此四魔八万四千诸烦恼门而诸众生为之疲劳诸佛即以此法而作佛事此皆如来与大菩萨慈悲方便真实谛也又维摩诘为众香菩萨言娑婆世界有十事善法诸余浄土之所无有以言五浊恶世十二有支烦恼苦海乃是无上菩提大般若海也彼诸浄土无一阐提及三恶道譬之高原陆地不生莲华必于淤泥乃能生植故云诸余浄土之所无有也起根本智现大神通说无上法已于是摄用归体故与文殊同徃诣佛也释迦牟尼如来为诸如来众既说妙法众香菩萨九百万众皆还彼国是佛世尊与大菩萨及长者维摩诘以智慧神通作佛事已于是佛问维摩诘为以何等观如来维摩诘言如自观身实相观佛亦然以至不可以一切言说分别显示以见真俗无二凡圣平等根本智解脱神通同一法身也虽从根本智示现神通说诸妙法然常不起真际湛然不动也故于是舍利弗问维摩诘汝于何没而来生此而维摩诘告以无生死虽然佛盖知之以谓有国名妙喜佛号无动是维摩诘于彼国没而来生此也既无没生而云无动国没而来生此者无动乃所以无没生也语阿閦华言不动无动佛国者表维摩诘虽现神通而说诸妙法不起真际湛然不动也故虽以右手断取妙喜国鐡围山川乃至天等宫城邑聚落上至迦咤尼天下至水际入此世界而不起于座也此无动世界所以掷过三千大千世界出入徃来无所留碍而无出入徃来等相者也














　　北山集巻十四
　　钦定四库全书
　　北山集巻十五　　　　　　　宋　程俱　撰杂著
　　房太尉传论
　　天寳末天子避盗劒南房琯以宪部侍郎上谒普安建议遣太子诸王镇诸道于是太子为元帅都统治兵朔方頴王璬镇成都凡劒南西川山南西道之师皆属永王璘镇荆州凡山南东道江西岭南黔中之师皆属丰王珙领河西陇右安西北庭盛王琦领江东河南淮南节度【珙皆不赴镇故云领】禄山在京师见制书抚几惊咤曰谁为上画此谋者吾不得天下矣自燕兵横溃四出天子匹马走西南二京遂为盗守方是时天下不知属车之所在赵魏秦郑梁宋之吏不种族无类则懐印易衣而走耳甚则开闗除道扶服叩军门其郡县之民所谓震心褫魄惊动耳目者非大燕之号令则其旌旗兵甲与夫高车大纛为贼媒者也天下必以谓遂无唐矣然于此时诸镇崛然声治兵问其帅则皆天子之子也夫以帝子之众名天下之兵【名如名田之名】据走集张形势虽不与大盗角逐而天下之心固已有所系矣则是懐忠狥国者有所恃而赴功闻鸡夜舞并驱逐鹿之人亦有所惮而不为矣余尝论之天下之事理近而功显者虽常人可与知焉至于无用而有功言迂而効切者非明于大而进于几葢不足以权此且亚父以楚心致民望武信君以范阳令下燕赵淮隂以赤帜殱赵军楚心非贤王范阳令非国士赤帜非利兵也然三人卒赖以济者岂非所谓无用而有功言迂而効切者类乎夫诸王不足以鬭强虏明矣而琯实以此系天下之心此琯之谋大识逺所以越常情万万者也然则中兴帷幄之功果孰为大而贺兰进明徒以偏忿毁言激怒人主反其功以为罪而肃宗遂信而疏之使肃宗有君人之明其思之矣若曰吾既以元帅起北方北方之重兵贤将吾有也西缀闗中北俯贼巢便利之地也而谁忌乎虽然天下大物也非有道者不能遗物非有公天下之度莫能达天下之大计若肃宗宜其怨而疏之矣自天寳至徳后名相不为不多而琯独巍然有大臣之望天下称之曰房公至名世立言之士莫不敛衽改容称其道徳此岂私好而然哉然琯之本谋言不见于编册顾因进明之譛而后世知谋之出于琯也至禄山抚几之事则史无传焉独见于司空图之诗图亲仕唐室司词命至大官其言必有自可信不疑余观德宗之幸奉天也李晟请驻跸邠梁以系天下之心仆固懐恩绐回纥以入防亦曰天可汗弃天下中国无主众是以从彼禄山智宜足以知此是其所以抚几而叹耶
　　侑坐元龟序
　　治乱之端率常隠于寻常忽眇之间初若不足畏向者积而致之至于不可御善恶皆然治乱因之观秦汉以来享国厯世唯唐最长而中絶于孽后败乱于妃陵夷于宦官衰弱于藩镇所经之变不一未有不生于所忽而积于至微以至于大壊而不可复振者使祸福之来常如山摧川溃霆震而至则虽至愚孰不知所避就惟其隠于寻常忽眇之间初若不足畏向者故蹈覆辙而不知常相踵也方天下初定魏徴劝唐太宗以行仁义以致太平者如封伦辈徃徃笑而排之惟太宗能用其言行于寝食起居造次颠沛之间卒以致贞观之治然求其若为仁若为义者则未易彰彰论之岂非其积微故其成速耶及明皇在位久当盈成丰豫之时春秋既高方且宠一妇人进一小人退一正士逍遥游宴姑以乐其余年意必以谓是岂足以伤生害治又况乱天下者乎卒之百敝随生抢攘悖缪至于禄山称兵防两京焚九庙四海横溃而卒至于衰微此何故也岂非生于所忽而积于至微以底于是哉唐之治乱善恶之大致较然明白者前哲论之备矣余独取其治乱善恶之萌而祸乱之所由生足以为世戒者裒而为书名之曰侑坐元龟云元符庚辰秋八月信安程俱谨序
　　复古编序
　　程子曰学之不可以不专也涉其流者未有能极其原防其蕃者未有能覩其奥不极其原不覩其奥求其是且精焉无有也夫支左绌右夫人而射也称养叔钧柱指夫人而琴也称子野上下千百载间学是者亦众矣而二子传焉岂不以其专以精乎吴兴张有弱冠以小篆名自古文竒字与夫许氏之书了然如烛照而数计也它书余艺一不入于胷中葢其专如此故四十而学成六十而其书成复古之编是矣余尝论其书曰小篆之作自峄山真刻不传至唐字学虽盛而以篆法葢一时名后世者惟李阳氷为称首徐弦后出笔力劲古遂出阳氷上近世名笔固多其分间布白规圜绳直不工而笔力劲古少复比今有自振于数千岁后独悟周秦石刻用笔意落纸便觉岐阳峄山去人不逺二巻三千言据古説文以为正其防画之微转侧从横髙下曲直毫髪有差则形声异自阳冰前后名人格以古文徃徃而失其精且博又如此然其寄妙技于言意之表守古学于寂寞之滨固非浅俗之所能识也且汉之诸儒比肩立而杨子云以识字称韩文公言语妙天下而犹自谓畧须识字字亦岂易识哉观复古之编则其于识字几矣使人之于学也皆能致其专而求其是既得之又能守其所学而不与时上下则学虽有小大其有不至者哉不得于今必得于后世矣张翁求余文以信其传因叙次如此政和三年九月朔信安程俱序
　　贺方回诗集序
　　鉴湖遗老诗凡四百七十二篇其五字八句诗鍜链出入古今为集中第一其余大抵名家作也余少读唐实録与防稽石刻见贺季真弃官本末方开元天寳之交天下号无事文学士见贵重季真出入禁省冠道山友储副极当世华宠然一旦不顾去为千秋观道士使人望之超然如云汉过秦望行剡川未尝不悠然遐想也季真去后四百二十载建中靖国辛已嵗始识其孙方回五湖上葢鉴湖遗老也方回落落有才具观其书可以知其人中间罢钱官及通守两郡輙谢病去为祠岳吏又一旦挂衣冠客吴下穷逹虽不同其勇退乐闲故有鉴湖余味然余谓方回之为人葢有不可解者方回少时侠气葢一座驰马走狗饮酒如长鲸然遇空无有时俛首北窓下作牛毛小楷雌黄不去手反如寒苦一书生方回仪观甚伟如羽人剑客然戱为长短句皆雍容妙丽极幽闲思怨之情方回慷慨感激其言理财治剧之方亹亹有绪似非无意于世者然遇轩裳角逐之防常如怯夫处女余以谓不可解者此也余竒穷肮脏可憎方回多交游乃独以集副授余曰子好直美恶无溢言为我评而叙之此亦岂其不可解之一端耶政和三年癸巳嵗十月朔信安程俱序
　　汉儒授经图叙
　　古者尊师而重道自天子达于庶人故孔安国授经昭后死为之服桓荣傅明帝于东宫及即尊位幸其第至里门下车拥经而前葢其严如此汉兴诸儒以经谊专门教授故学者必有师承源流派别皆可推考厯东汉二晋以迄有唐余风犹有存者然其间大儒间出不专以一经章句授诸生如王通行道于河汾之间韩愈抗顔于元和之际故从之学者其于行已成务作为文章皆足以名世而垂后如魏徴王珪李翺皇甫湜之徒是也陋哉夏侯胜之言也曰士病经术不明经术茍明取青紫如俯拾地芥耳夫所贵于学者岂専为是哉而胜以利诱诸生何也西汉之俗固已尚通达而急进取矣又使士专为利而学学而仕仕而显则不过容悦患失之人而已如张禹以经为帝师位丞相而被佞臣之目后世议者至以谓西汉之亡以张禹谷永亦号博通诸经然因灾异之对枉公议以阿王氏二人者皆成帝所取决有识所企望而当汉之所以存亡之机者也然且不顾方懐奸而狥利岂其志本在于青紫故耶抑天姿然也后世君子一志于青紫者众求师务学者寡学者亦无所师承此余所以常恨生之晚也方祖宗隆盛之时如孙明复胡翼之以经术杨文公欧阳文忠以学问文章为一时宗师学者有所折而问业焉王荆公出以经义授东南学者及得君行政于天下靡然宗之元祐间苏子瞻以文章主英俊之盟亦云盛矣余病卧里中读西汉儒林传观其师弟子授受之严所谓源流派别皆可推考者窃有感焉且浮屠氏自释迦文佛传心法与夫讲解之宗至于今将二千年而源派谱谍如数一二下至医巫祝卜百工之技莫不有所师如吾儒师承之道乃今蔑焉所谓学官师弟子如适相遇于涂耳葢可叹也则其事业之不竞语言之不工名节之不立无足怪因以汉儒授经为图以想见汉兴之风范云建炎四年六月三十日信安程俱序
　　题郦生长揖图
　　李伯时作郦生长揖图直作髙皇踞牀两女子洗而郦生长揖此徒见汉高无礼食其不屈之意而无以见高皇闻善而服改过下士汉所以兴之故要当作辍洗起衣躧履迎客之状乃胜耳方是时天下草昧糜烂土崩之时也沛公踞见一里监门其失亦微耳非汉所以强弱兴亡之所系者也而食其遽以谓将以助秦而非所以攻秦何也岂辩士专以捭阖动听为务而其言不得不夸耶是不然食其为是无当之言可也而沛公豁达聪明之君也而可以虗言屈乎夫得士者昌失士者亡有国家者皆然而危乱之时为甚故萧何以韩信用不用卜汉髙之覇王晋人以谢安石起不起知江左之兴亡唐室以裴度进退为天下安危葢士之不可失如此使汉高失一食其可耳然骏骨不收絶足不至巢卵不育凤鸟不下士有深藏高举望望然去之而已况声音顔色拒之千里之外乎则其不足以攻秦而足以自亡也明矣是理也非郦生之夸言也辛亥孟夏朔信安程俱书
　　题杜范欧公帖
　　正献公之全徳元老文正公之宏才伟望文忠公之端亮文学端委庙堂不动声气而可使夷夏乂安风俗清美矣时非不逢而不既其用仁人志士未尝不叹息于斯焉绍兴六年十一月旦信安程俱获观于西安长夀僧舍谨题
　　题温公帖石刻
　　文正温公之清节直道内相高平公之懿行硕学葢朝廷之蓍搢绅之标表也事在国史誉在天下然其造次之间理言遗事士大夫莫不寳而传之衢州学舎尝得温公贻高平公帖摹而刻之石置诸公堂之壁使学者出入観省以想见醇儒硕徳遗风余烈之无穷与夫著书立言之不茍如此且资治通鉴之书文正实挈其维纲而笔削裁成之功繄高平公之助是时二公以道义相从于寂寞之濵凡前古是非成败之端治乱安危之致足以劝惩后世与启沃吾君者葢未尝一日而忘也卒以备迩英之读布于学宫而行于天下是岂小补也哉初书成而上之帝为亲制美名冠以序引其所以尊徳乐道之意不惟彰信于一时而无愧不刋之书又以为百世之赖可谓盛矣梦得高平公少时字也初太夫人懐公弥月梦古丈夫盛服入其门者左右曰汉大司徒邓禹也故命名如此而字梦得后温公更其字曰淳夫犹取髙密侯传賛语云高平孙仲熊与州学教授陆君俊民惧后生不知梦得之为公也要余述于其后俱常以谓观元祐之时而可知宰执近臣之选观宰执近臣之懿而可知元祐之时无求之他观于此而已俱生晚不得登二公之门以观道徳于后前听教诲于左右兹获挂名公书刻石之末以寄宿昔欣慕之心焉亦云幸矣绍兴七年正月甲子信安程俱谨识
　　题八师经后
　　余观八师经所説虽非无上般若圆法门然实毗尼梵纲之权舆普贤浄行之门户而生死畏途之梁筏也明白切近虽途之人皆若可解使四海之内横目之人普皆信受坚持不退为善而不为恶如佛所云则坐证四果长揖三涂何逺之有且人人推不杀之心而充之可使寃亲平等慈心相向而岂有鬬狠贼害伏尸流血之事哉人人推不盗之心而充之可使防逊兴行货弃于地于非其有一介不取而岂有夺攘贪鄙攫金胠箧之事哉人人推不滛之心而充之可使男如栁下惠女如共伯姬贞洁自持不欺闇室而岂有侵凌诱畧罗欲乱伦之事哉人人推不饮酒之心而充之可使饮食语言离诸过患端虚正念齐圣温克而岂有滛酗昏暴流连荒亡之事哉人人推无妄言绮语两舌恶口之心而充之可使笃实诚信不訾不欺而岂有诳诬交扇之事哉人人知老病死苦之无常少壮盛强之不可恃而操心爱日逺恶为善之不可不勉也夫如是何畏乎生死何怖乎恶道无疑无慊俯仰无怍终日尽世泰然安乐而相与徜徉于仁夀之域是则极乐之土可封之俗已岂非立言垂教者之本意爱人治国者之至愿而有生之所甚乐者乎故余思广其传焉绍兴六年九月日俱谨识
　　天辨
　　观栁子厚天説退之固有激而云然骋豪辩而失正理子厚为之説亦至于芒忽两忘而止余尝深究天人消长之由若有得者因奋笔作天辨矫二子归之正以祛君子之惑焉
　　天之苍苍尸者谁耶鸿防穹隆其正形耶抑有五官以视听好恶耶抑又有条章政枋以司下土若而予若而夺耶古人于此乎疑矣或曰凡人之生赋畀适定天积气耳漫无记省物生其间自穷自逹自狂自圣自夀自夭自愉自病或生而切云汉或老而没泥泞自其适耳岂足深竟若是説者然耶曰天不人不因人不天不成信斯言也皆适然乎则为善者或几乎熄矣或曰天之与人絶处殊类质象既别好恶随异譬之九土各有宜五性不同嗜故畸于天者人之侔资于宋者越所弃又安知人之所望不为天之所厉若是説者然耶曰天视自我民视天听自我民听信斯言乎则是天与人判为二矣或曰天之于物常靳其全故齿者不角驰者不翾各俾其一非天则偏若是説者然耶曰作善降之百祥积善必有余庆信斯言乎则夷齐之饿顔氏之夭可也彼益稷伊周之伦谓其不足于天爵可乎或曰飞尘可以蔽日太山于聚蚊必东之水激之可使过颡长平之败夀者不能独存人众有时而取必而天定亦能胜人若是説者然耶曰天网恢恢疎而不失信是説乎则天之覆物也浅矣虽然自尧舜以来天下之治常少而乱常多君子常穷而小人多得志者何耶盖自尧舜禹数百载而后当商之盛时君子之道一行又数百载而后当周之盛时君子之道一行由汉迄唐数千百载其间君子小人亦更为消长耳不如三代之纯也君子而用不极不久借令专且久然不斥不病则死及之小人而在上率常志满意得子孙族党繁盛半天下康强夀考无一不如志者若是何耶呜呼区区之常通用舍圣贤观之寒暑蚊雀之间耳曷尝以此动其心哉而天亦岂以此待天下之君子也葢亦蚩蚩者之招然耳今夫蚩蚩之氓昼日之所为孰非强凌弱众暴寡狡者欺憃薄者负厚哉其孝于亲友于兄弟者有几其临利不防义者有几其设心平正诚实无伪不负神明者有几使君子而得志为一州则惠一州使一路则惠一路在朝廷位宰辅言听计从则膏泽及天下彼蚩蚩者是将怡愉安乐而终身矣彼昼日之所为其倾欺贼害者如此而天乃报之以怡愉安乐则天之所以福善祸滛之道岂不刺舛缪矣乎故必使邪佞残贼者临其上为一州祸一州使一路祸一路在朝廷位宰辅祸天下非惟祸天下必至于糜烂土崩而后已此无他黔首之招然耳以是推之则易之庆善殃恶书之视听自民老子之疎而不失与夫释氏之因果报应无合而通者矣
　　龙亢侯传
　　刘铦上谷人其先金天氏之裔散处山谷间子孙皆强利足任事世赖其用夏禹初受舜禅大徴金氏之子孙聚于中都作而庸之其国有九鼎之重其强族在梁州与璆氏娄氏最着梁州之诸侯取贡焉子孙虽匿岩穴世即而捜之无遗然其最有声者徃徃为国武备铦之近族祖号含光先生者兄弟三人为殷帝寳臣所向三军为之却走其季他日为来丹报父仇不克终身不敢言勇铦家与石氏错处山谷中争雄强而铦之族号为强犷秦始皇二十六年灭燕闻金氏族犷使人穴地而攻之系其众尽取其犷族以归付若卢诏狱使公子离即治颇侵烁之又从而鍜链之剒其顽不可使者亨其矢谋者取其英而收用焉而铦尚少在其中颇有声防欧冶子见而喜之曰子所谓鐡中铮铮庸中佼佼者耶窃与之归为立模范所以训链磨砻虽百反不倦葢七年而后成器为之纳室焉又教以兵法挥斥上下囬旋出入无不如指麾挺挺劲立遇事輙防虽投以艰大未尝反唇切齿铦亦叹曰使吾离块独释滓濊刚不至折柔不至屈以成吾质者欧冶子之力也然吾闻卯金刀将兴吾或似之遂更姓刘秦末尝从人过丰沛间道遇汉高祖一见铦鋭上脩下有威重顾瞻光采凛人即异之曰吾左股七十二黒子尔背文七星皆竒相也能从吾游吾佩服子不敢防遂从高祖尝与同卧起虽吕后诸人莫能间也既而道大泽白蛇当道铦杀之常为高祖御侮至汉有天下高祖益器任之为尚方长号龙亢侯羣臣以上宠铦皆以其族子弟自随然以其世刚悍难近诏毋纳殿门唯鄼侯上所优异与俱者乃得至殿上然铦愈亲密用事主裁防其友以书戒铦曰君侯性刚太鋭数用以击强剸剧恐于防刃有所不宜盍韬光挫芒以避缺折之悔铦荅书曰自吾为上所提拂常以三尺法裁剖庶务小大斩斩茍不失其柄吾岂为绕指者哉久之高祖稍内陆贾言向儒术铦浸疎高祖一日将防用铦久不见进退颇生澁不能缓頬如前日高祖抚其背曰公虽惫岂不胜一割之用耶乃以数百户封之峡中顷之为武库令初铦遇容成公授以坎离搆济链形得不死至晋犹为武库令元康五年武库灾铦自度且得辠因叹曰吾老矣安能与刻木对为众口所铄哉因兵解仙去太史公曰龙亢侯初以岩穴推重之质一旦得良工师更链既久砥砺挫遂为国利器或谓其刚悍自任匹夫之敌耳然汉高祖御之以取天下项氏莫能抗遇輙溃裂何哉观其遇事迎解在掌握之任九年无少玷缺贲育莫敢当其锋身名凛然与日月争光可也铦之族大抵传贵精链形然罕能变化晋初有避地鄷城者后夫妇皆为龙入延平水中尝读神仙书有服琅玕华化为飞龙者鄷城君岂得此术耶
　　西汉诏令序
　　右西汉诏令四百一章旧传西汉文类所载尚多濶畧吴郡林徳祖虙寔始采括传志叅之本纪凡防章析简掇之无遗方荟蕞在纸未遑诠録间以示予予因取其具藁以世次先后自髙祖至平帝人别为篇又差考嵗月纂而成书且叙次其末曰古之盛王与道为一故其酬酢之间理言遗事皆足以为万世法是以事为春秋言为尚书而书之所传自唐虞夏商周上下千数百载间而其存则今之五十八篇而已由秦汉以来置学官弟子诵説研究至有白首殁身莫能诣其极者大哉王言葢圣人之坊表也自五十八篇而后起衰周至五代之末又千数百载间其为诏令温醇简尽而犹时有三代之遗法者唯西汉为然其进退美恶不以溢言没其实其申饬训戒皆至诚明白节缓而思深至丛脞大壊之余其施置虽已不合古道当人心然犹陈义恳到雍容而不迫此其一代之文流风未泯顾犹不可及又况文实兼盛哉昔者文中子以圣人之重自任廼始防自七制之主列为四范以续典谟训诰誓命之文然其书世不传莫得而述故备载如彼徳祖以学行名搢绅方将以文词为时用方今昭回之章丝纶之美固已轹絶中古陋汉唐而莫称是书也虽未能比唐虞夏啇周之隆庶其或者亦足为王言之斧藻尚书之鼔吹云大观三年岁次己丑十月壬申朔信安程俱叙












　　北山集巻十五
　　钦定四库全书
　　北山集巻十六　　　　　　宋　程俱　撰杂著
　　宣和御书赞
　　灵文结空秘瑛房也大有在上俯云章也羲图颉迹寄明光也臣俱宝之泽莫长也【行书】如龙行天或游或飞其驰不迫其静不迟盖从容八法者犹严恭而自度其超忽万变者犹应物之神机乎【草书】
　　宣和御画赞
　　太虚混沦滋象之先无动而生万彚出焉巍巍道尊实主张是芒乎芴乎无择巨细是翾飞者与彼有筠如马一毛如地一尘凡有形相寄此笔端造化之妙毋以画观
　　邓安惠公赞
　　翼翼邓公外粹中刚德人之容有蕴若虚叩之则出如响发钟有文不彪用之则宜温厚显融白首事亲洞洞属属如相肃雍移之事君牧丘之敬文终之恭执法宪府謇謇不挠审克厥中有赫军容祸乱之机见微纳忠晚登庙堂泊无怨怀游心大公盖清而畏知仁而有勇和而不同不色不言不有其贤名莫之从知人则哲帝鉴孔昭温良在躬考成日徂世不乏才机警疏通爱而不见再拜遗像隐如岱嵩
　　实相斋铭
　　观身实相如梦幻响亦如虚空有无边际无作无受无去来今无空不空有愿无愿生住异灭一切皆无如如此身威仪差别如是如是皆如实知万境现前如水镜像繁兴用处而常湛然观一切法无不皆空是为觉知诸法实相相即是空空即是实无能观者亦无了知观佛亦然一相无相
　　绍兴乙未北山老人寓止长夀五年矣春三月于寓舍之西为屋一间挟以二厦于是游息焉名之曰实相斋而为之铭
　　寂照轩铭
　　寂如妙髙山安住而不动照如鉴止水不将亦不迎应物而不伤无取亦无受于中现色像而实无所有即此顾盼中是我无尽藏
　　唐三隐贤赞
　　余读唐隐逸传尤慕王绩卢鸿张志和不为出处系累泛然若浮云之巻舒使万乗之尊可见可闻不可得而臣世之戮人可望而不可攀也视夫假脩浑沌以夸世洗箕山之耳以卖髙者不亦拘拘然乎
　　王绩无功绛州龙门不喜拜揖简放絶尘发名贤科亷洁孝弟不乐居朝去为县吏四海云扰网罗在天有田十六顷在河渚间结庐北渚著书东皋种黍酿酒子光是交武德之初待诏门下良醖可恋竟以疾罢乐史善酿求为乐丞史死遂去述酒作经刺史愿见答曰奈何坐召君平托无心子机士见问笑而不应豫知终日自志其墓卓哉先生
　　卢鸿颢然其先幽燕爰徙洛阳廼庐嵩山药房荃壁金书玉歴明云吸霞皎皎独立【见鸿草堂述志】开元之初备礼再聘确然自髙钩深守静五年丁已帝诏曰鸿道极泰一德循中庸礼有大伦义不可废想翻然易节以副朕意先生至都谒见不拜宰相问状曰忠信是赖礼之所薄何足见帝召升内殿命谏议大夫固拒得已浩然归庐朝廷得失许以状闻官营草堂宁极是名聚徒广学至五百人帝钦素履没有余恩
　　志和子同婺州金华母梦枫生妙龄起家防干肃宗翰林待诏录事金吾坐贬南徼旋会赦还遂归江湖钓徒自号元真著书太易十五篇探幽赜无其兄鹤龄为筑东都茨以生草椽栋不斵钓不设饵虎豹防屩县令聋瞽不窥其德使浚渠执畚曽无忤色防织布裘虽暑不释往来苕霅浮家泛宅太虚为室明月为烛四海诸公周游共躅宪宗采歌图索其容竟不能致不知所终
　　列仙图赞【凡二十八人】
　　有形皆幻初无倪巨细未足相雄雌蚩蚩坐受幻物欺不能与天同宻移元黄二物知何为独能长乆无终期至人亦窥众幻机夺取元化操鑪锤留形遁数乃一戏【叶】呼噏六子交娥羲伟兹二十八幻师如经星周四维骑箕降昴非有蕲出入六合唯所之黄妖位闰炎纲隳嗷嗷亿万沈涂泥翩然下堕哀黔黎赤伏绍绪皇功巍云台累块空刑仪索身灭迹归无涯竺干心印金襕衣语幻语法空无依承承卒付碧眼儿一华来东今万支洪荒怪谲同一归勿嗤我言无町畦
　　文殊维摩赞
　　是妙吉祥七佛之师为大医王法病是治五蕴十二行即大总持五浊海中得净摩尼非取非舍不即不离化度无量十方四维而黙无言而寂无为是欢喜藏亦大阐提是无垢施惟金粟尊真俗无异人法何存于不二境示十二门三十二义诤论纷纭最后文殊无説无闻而我一黙是义方圆拟议之际电掣星奔
　　题三界四禅天图偈句
　　如火宅喻三界无安是故众生应求出要而此三界亦如空华分别説三实无所有我观如来不可思议出入三界如游观园而常湛然处菩提座应知亦有上上根人不歴阶梯径超佛地四双八辈如焦谷牙十地四禅如隔罗谷凡此世界能忍众生若见若闻应知希有思地狱苦发菩提心如救头然切勿放逸诸恶莫作众善奉行是虽常谈是佛教诲
　　绍兴八年北山程俱长夀寓舍读藏经毕于解夏日编次图仍题偈句
　　圆照大通二本禅师真赞
　　圆照道广海涵波漾于无中作示四无量大通道峻壁立千仞转大法轮而常清浄
　　妙湛睿老真赞
　　黄蘖妙湛禅师睿公童子出家巳有冲天之志早年悟道遂开选佛之塲法涌传衣孤峯顶目视云汉慧林敷座防尘里转大法轮喧静一如丝毫不立入防垂手端能于异类中行破闇传灯肯使向瞎驴边灭名乆喧于四海化方被于九夷嗣法了心图形瞻敬信安老汉以偈赞云
　　是妙湛师丹青顶相头圆下丰眉在眼上
　　题米元章墓
　　呜呼是惟元章米公之墓公少名黻后更为芾常自号襄阳漫仕盖襄阳人云中年乐南徐山川风土之美因家焉歴官州县入朝为书学博士太常博士至尚书礼部员外郎出守淮阳军卒生于皇祐之辛卯卒于大观之庚寅将没预告郡吏以期日即具棺衬置便坐时坐卧其间阅案牍书文檄洋洋自若也至期留偈句自谓来从众香国其归亦然舁归葬丹徒五州山之原遵治命也公风神散朗姿度瓌玮音吐鸿畅谈辩风生东西晋人也其为文词与立言命物皆自我作故不蹈袭前人一言元次山樊绍述之流也其书竒逸飞动法本二王虞禇而下不论也为吏所至有名迹简静爱人人皆欢乐之其政事了无俗吏常捡阳亢宗元紫芝之流也东坡苏公谓其文清雄絶俗谓其字超妙入神世不以为过公乐善喜推下后进绍圣丙子余初识公南徐贻书谓余李太白后身非所拟也如叶少蕴闗止叔方以英俊居下僚公一面知其为国器见当路有气力者輙言之不置忘其身之穷也公既没余他日过南徐便觉招隐鹤林爽气都尽顾尝裒其所遗诗帖帙而藏之为之赞云珠玑玉石璀璨兀硉巵言之出风云荡潏变化融液惟心之画是千载人不可无一
　　冯宣徽画赞
　　于穆仁祖其仁如天万物茂遂莫知其然凡厥有位至于士卿奬养渐摩登其俊良有如冯公荆楚之秀琢词丰碑志见潜阜扬于帝庭褎然举首出入中外有猷有为匡时纳忠善类是毗帝赉神孙俾究厥施惟时圣神饬蛊图治羣情未孚故老忧喟六事是陈以捄时敝允哲神考灼知厥心趣佐予治如彼和羮式为盐梅全美令终为世表仪世道交防士贱不振以同为和以顺为正见此遗像如景星匪公之怀二帝之明
　　画马赞
　　神超遥骨权竒尾萧梢歩逶迤追风流电惊四蹄骅驑皮质龙麟姿饥飡玉山禾渇饮西瑶池御非造良不受鞿鸣和銮蹑九逵一日走千里雪舞雹散乗风飞饱刍菽畧馽覉三尺童子縻且挥驾盐挽硙靡不为我观此羗貌甚闲整聊持短缰不见鞭影似縻非覉若系而骋茍惟驱之八极俄顷
　　郭恕先画赞
　　为善无近名为恶无近刑若斯言也犹未离乎有生如恕先者貌则人耳固巳超昆仑而友大庭故依隐玩世猖狂而妄行蔚然之须伟然之躯视之犹芟宿草而委枯株也又奚以生累而形拘乎然天莫得而命地莫得而理金石不能因而阴阳不能灾其于道也岂所谓外其身而身存者哉
　　闰唐待诏顾德谦画入贡图赞
　　大道之行人无斁怀泊焉相忘莫往莫来逮德下衰亲誉畏侮迩之不能繄逺是务招徕不足求以兵旅有服斯叛无得何亡我观此图掩巻慨慷【宣和乙巳八月舟行道睢阳赵叔问携此图过河亭共阅为题此赞】
　　贺方回画笥有龚髙画二其一戴胜殆非笔墨所成其一鼫防尤妙形态曲尽有贪而畏人之意方回言髙蜀人与赵昌同时妙于毛羽其先世所藏数十幅今惟此二画见邀各题数语其上
　　戴胜
　　惟戴鵀氏知与时通降于柔桑以趋女工意俾世氓不虐于冬谁为鸟纪以配九农
　　鼫防【按尔雅处田中食粟豆盖鼫防云】
　　有鼫踆踆齧此场粟不勤而赢以果其腹有惕其中而志逐逐何以占之机见于目不如太仓择廪而谷夜舞于门昼市于屋岂无灌熏莫我敢毒心肆体胖以傲麟鹄
　　山阴图赞
　　清风朗月辄思度空山无人谁与晤语【谢度】养生尽年希风数子坐遂宿心岂非天赐【王右军】东山之游人境起胜淝水之勳莫之与竞【谢安石】谈锋孰当寄逸鹰隼訾黄不徕莫赏神骏【支道林】
　　陆宣公祠堂赞
　　唐相陆宣公贽嘉兴人建炎三年夏四月信安程俱假守秀州始访公之像图之资圣佛寺率僚吏祠而拜之谨为之赞曰
　　天下无事湛于宴安视此神器隐如太山是以其臣唯得是嗜以谀为恭以憸为智世方纷乱上下岌岌忍于其间觊得患失伟哉宣公兴元之初夷崄一致为君矢谟如彼大厦载支载扶如彼赤子以调以虞格君之非砭国之盲卒以一旅还之异方西平之功宣公之画外戡内筹心膂惟一檇李之郊吴越所防公生其间种蠡汗顔顾视故国乔木苍然岂无若人奠九壥兮
　　晋右军将军会稽内史王逸少赞【有序】
　　逸少为会稽内史时王怀祖在郡每闻鼓吹意逸少候已汛扫庭宇以待之而终不至也后怀祖起为扬州刺史实部会稽因脩故怨逸少疲于简对深以为耻弃官自誓父母墓前不复仕若逸少可谓刚矣知足不辱知止不殆士生不逢身更殆辱屡矣而犹不知止足者视古人何如也赞曰
　　观逸少三书所陈皆晋国之至计其忧深见逺所以援古今而论成败者其才盖足以经世然进于朝不得用其长其出守也不得伸其志虽秩千钟更显位矣是直以犬马鳬鴈畜之耳此逸少之所耻也是其所以浩然独往如机发而颷逝者已彼怀祖之螫特其虮蚤而已盖所谓优哉游哉聊以卒嵗矣
　　唐秘书监太子賔客贺季真赞【有序】
　　天寳三年季真自秘书监太子賔客去为千秋观道士时天下号无事然林甫仙客固已相轧禄山固已骄三纲固巳絶【杀三庶人】治乱之分识者知其渐矣后十有二年而天下乱其风流清鉴固一世所推而先见勇往又絶人如此谁谓季真清狂者耶赞曰
　　越椒生而知若敖氏之将馁醴酒不设而知楚人将钳我于市古之见机而作不俟终日者是以动而无悔此季真所以去轩裳如脱屣也世道交防岂无其人智及之而勇不足以行之者皆季真之细也狗茍而蝇营临深而擿埴以侥万一于尝试者亦足愧矣
　　莲社十八贤赞【陶潜谢灵运陆脩静附】
　　社主逺法师
　　逺公道实相是谈像浮江浒神运伽蓝戒珠义海为世所瞻
　　彭城刘遗民仲思
　　仲思综博二林领袖大化见前不忘正受
　　豫章雷次宗仲伦
　　仲伦秉操招隐是开防诗绎礼学者四来
　　鴈门周续之道祖
　　道祖髙风出处无碍在野非固入朝弥介
　　南阳宗炳少文
　　少文嘉遁栖丘饮谷三聘嚣然衡巫在目
　　南阳张野莱民
　　莱民孝友学兼华竺菲衣粝食不改其乐
　　南阳张诠秀硕
　　秀硕髙逸带经以锄骑省莫致容膝是娱
　　西林觉寂大师慧永
　　觉寂慈睟众香所薰清而容物猛兽是羣
　　东林普济大师竺道生
　　生公演义顽石肯首龙去虎丘锡飞巨岫
　　法师慧持
　　慧持兄逺是谓二难超情释累蜀有龙门
　　賔佛防耶舍尊者
　　耶舍摠持神通无量经律华夷是虚空藏
　　賔佛防防陁罗尊者
　　防陁寂妙亲礼慈氏果证不还译宣了义
　　法师慧叡
　　叡公讲论思彻言表梵汉昭然唯躬是蹈
　　法师昙顺
　　顺公竒器罗叶所叹色空无着为般若岸
　　法师昙恒
　　恒公元晤誉发英妙栖神幽境鸟兽驯扰
　　法师道昺
　　昺公孤峻文不再读杜主西归法灯是续
　　法师道敬
　　敬公兰秀兼道儒释六根一戒凛如氷玉
　　法师昙诜
　　诜公多识动植之性诣理通超然髙胜
　　柴桑陶潜渊明
　　渊明髙蹈性与道俱世出世入莫得亲疎
　　康乐公谢灵运
　　康乐遒上豪气不除慧业则有非寂灭徒
　　道士陆脩静
　　陆公虚寄傲简寂江湖相忘一笑莫逆
　　真静斋铭
　　以动逐动如猱在山以定止动如马在闲即动而定如渊在澜孰能乗转徙之车游利害之涂出入有无不愕不慕更万化而常然者吾愿与之忘年
　　常清静庵铭
　　三衢道士陈应常结庵山居北山老人名之曰常清静庵而为之铭
　　天其运乎而四时行其得一以清地其处乎而百物生其得一以宁古之人乎其心如天地之心湛然常寂其气如天地之气周流运行则其为常清静也固已超动静而冺浊清岂不亘古今而通神明矣又况乎乆视而长生
　　题阿兰若偈
　　一切法空寂诸佛所行处是名阿兰若亦名阿兰那乃至阿练挐及以阿练若是故解空者乐阿兰那行无争无戏论逮得萨芸然
　　题醉学究图
　　是诸众生或醉或醒或老或稚或喧或静或嗔或喜或猴而冠或鬼而睡或奋拳而鬬或防手而詈或笑而道之或挽之使止情炎内焚风力更炽不知其然孰主张是或偊而杖或拜而跪昏呶于前胡卒以礼如一机柚如羣优戏菩提海中等一幻翳
　　铁闗石砚铭
　　铁中铮铮化石为砚其利也若游刃之发硎其质也若范镕之百炼盖其见于用也敏以强发于文则焕以粲也
　　麟台故事后序
　　右麟台故事五巻绍兴元年二月丙戌丞相臣宗尹叅知政事臣守参知政事臣某言祖宗以来舘阁之职所以养人才备任使一时名公卿皆由此涂出崇宁以后选授寖轻自军兴时巡务省冗官秘省随罢今多难未弭人才为急四方俊杰号召日至而职事官员阙太少殆无以处事固有若缓而急者此类是也谓宜量复馆职以待天下之士制曰其复秘书省置监若少监一人丞著作郎佐郎各一人校书郎正字各二人其省事所应行除官到条具上尚书省三月甲辰诏以朝请郎直秘阁臣程俱试秘书少监臣愚无似初以编脩国朝会要捡阅官寓馆下又再佐著作今兹脩废官以举令典又以人乏首被乆虚之选踧踖惧不称受职之始则按求简牍皆无有窃念惟昔三入秘书省皆以薄技太史氏颇记祖宗三舘故事与耳目所见闻老吏奔散死亡之余亦尚有存者或收故牍煨烬泥涂中叅考裁定条上尚书请置孔目官一人楷书吏十有二人专知吏一人其谁何缮治守藏防閤庖涤之徒卒不过八人其案典文书法式期会廪稍人从皆如旧格叅以近制从事尚书以闻制曰可于是士庶始有以家藏国史实录宝训会要等书来献者国有大礼大事于兹有考焉而校书郎正字又杂以祖宗之制召试学士院而后命之臣俱谨按周官外史掌四方之志掌三皇五帝之书太史正嵗年以序事颁之于官府及都鄙颁告朔于邦国与夫所谓左史书言右史书动者今秘书省实兼有之汉魏以降名称不一要为史官故唐龙朔中以秘书监为太史少监为兰台侍郎今有司文书散缺尚众例从省记按以从事蠧敝或生而典籍之府宪章所由顾可漫无记述以备一司之守乎昔孙伯黡司晋之典籍及辛有之二子董之故伯黡之后在晋为借氏辛有之后在晋为董史则谈狐是也臣衰绪寒逺虽非世官然身出入麟台者十四年于此矣则其纂故事禆阙文者亦臣之职也因采摭三馆旧闻简册所识比次纂缉事以类从法令畧存因革咸载为书十有二篇列为五巻録上尚书副在省阁以备有司之讨论臣俱昧死谨上
　　三髙堂诗序
　　蠡位越相禄万钟去之如涕唾则后世角毛铢之得冒坎擭而不省者可以少沮翰进退无必随时而保身则出处之意得托菰鲈以示好又何深哉龟防江湖一匹夫然于其不合视势位无如也其交如皮日休终见污于贼巢彼独挺然玉峙无一衅可指摘与夫攫金挟炭之夫盖万万矣夫左手据图籍右刃掠其吭虽冥憃不为也揣是而求之轻重得矣然世固有抱利权逐势焰死不反顾为天下僇笑者几何人哉其于轻重之思是又出防憃者之下也然则是三子者祠而旌之固可以训元符二年吴江既立三子者像明年三月甲子安于祠堂令与僚佐拜而奠之某谓俗奔竞乆矣兾得守道自重确乎不可防足以风百世而驱天下者将矫浮俗而归之庻几清节之为贵然望之而未见抑有之而未闻耶今居是邑特仰三子之志意其知时而退不迷于出处之道盖君子之所悦闻也凡我同志其系之以诗
　　题陈襄荐士状草并手诏及本传后
　　右枢宻直学士尚书右司郎中兼侍读陈襄传见神宗皇帝实录实録成于绍圣其言襄之政事故少贬焉襄之贤闻天下而荐贤乐善之美以壬午之诏而益明然襄之所荐三十余人其所学所陈皆不以当时之所建立为然者襄之行已措意不以祸福进退动其心以尽忠于所事盖可为也而神宗皇帝以髙明精粹之学英睿刚健之资抚熈洽之昌辰操天下之利势而能不以异己者为忤方且礼遇而挽畱之此过于帝尧之舍己从人一等矣夫喜柔顺恶忠直逺君子昵小人此三季之所以乱亡也从谏弗咈显忠遂良此有商之所以兴隆也伊尹曰有言逆于汝心必求诸道有言逊于汝志必求诸非道神宗皇帝其力行于是乎今皇帝得襄之遗稾于委弃之余为下明诏而襃显之有神宗皇帝厉精进善之心矣实天下幸甚又因俾从臣皆得与荐贤之美然则何以报上德而追前哲乎绍兴二年庚子具位臣程俱谨记










　　北山集巻十六
　　钦定四库全书
　　北山集巻十七　　　　　　宋　程俱　撰杂著
　　胜乐堂铭
　　华严经云世间所有种种乐胜寂灭乐为最胜住于广大法性中因以铭云
　　我观世人以苦为乐椒兰腐羶璎带纒索亦有乐者妄幻相由如隔日疟如停讯囚如执热濯如负重休是生灭相方乐方忧有负则释无病何瘳孰如至人性海无邉弹指三界而常湛然今则非住昔则非迁是寂灭乐是出世间
　　静虗堂铭
　　义兴丞舍有堂曰静虚信安江襃仲嘉始名之其里人程俱致道从而铭之一切不受致虚极也寂然不动守静笃也惟致与守道之梏也万境纷陈硋即通而动即复也泊乎休哉莫觉属也我言之珍妄见者之毒也
　　圜研铭
　　混天浮空以清中包厚黄东南倾芸芸扰扰皆强名因有名字字乃声由是中出初无形子能了了无没生
　　又研铭余以遗江仲嘉
　　管城出游得圃晞松风沐烟渚苍华如云秀筠楮湿生虵蚓化龙虎九经之渊百氏府伯畸铭归仲嘉甫
　　为赵叔问研铭
　　维渥不枯道之腴也维质不渝维湼不污德之符也盖颖者日敝磨者日磷而迹者日徂我独隤然居其所而阅动化于无穷乎
　　镜铭
　　物有隐见照无去来无作之应泊乎莫哉【一作真哉】
　　幻住庵铭【为富枢季申作】
　　一切有情依真而住与诸如来同一国土不起真际为大幻师如是住者无觉而无离
　　普光明阁铭
　　禅鉴长老潜公为小阁于潜治平之故栖阁东向迎日之出故名之曰普光明以宝积经所説妙义次而铭之
　　譬如日轮出山峯时光明普遍照阎浮提种种形类青黄赤白皆悉显现了无差别而彼日轮一光一色菩萨亦尔以智慧日照于法界无有欣斁出彼众生执着山峯所縁一相一相亦空随其意乐説正法藏然于法界无有二相
　　荣节妇传赞
　　自天下兵动变故或起于仓猝士之洁其身而保其操者千一而况临死生而志不夺而一女子乃能杀身以全节盖其贞则玉而刚石铁也故可碎可折而不可巻不可湼也是女子者其可谓烈也巳矣
　　祭邹侍郎文
　　呜呼天之所靳惟德与名取之既多则啬其身有如邹公外粹中淳孟氏之气顔氏之仁其刚也无孑孑自贤之色而其和也则有合乎挫鋭而同尘故纯诚见于面目孝友行于闺门行义信于乡党操识推于搢绅惟德之富莫之与伦岩穴之下荒徼之濵与夫悍卒武夫孺子庸人莫不知公之名惟德与名公取实多窭困颠隮非天则那万里生还乡闾舞歌公曰上恩其言靡他公归一年某仕兰陵始以姻故膺门是登见公姿度涣如春温聼其言也则莫非尊君爱物孝友忠厚之经至于脱粟之饭毎甘于列鼎鸡栖之驾无异于华轩此固公之优为者巳而能使阖门千指莫不意满欣若养三牲而食万钱则知公之道非不行于世而世之所愿莫得兼其全斥乆穷极可以忘言所可必者既独善而居约则庻几于永年名则不朽德则不愆身则不偶而命复不延又莫知其所以然者岂其难谌不测所以为天乎逺日云卜灵輀既陈絮酒只鸡百里来奔升公之堂如有话言寂听无闻泪如河翻我岂不知公固超然其巳出六合而无碍与星汉而长存矣何去来之足论然安有折长松于盛夏埋玉人于九原而见之者无失声而涕涟者乎临其穴惴惴其栗言有既而情不能也英爽实在尚其鉴旃
　　祭江仲嘉襃文
　　呜呼事莫之致则归之天夭善穷仁天岂其然如仲嘉甫有美其质完其所受养以直平生色词莫为利屈翛然往来皎皎独立其达似豪其真似嬾其淳似疏其静似简不蕲乎髙盖与俗反矫如长松节目磊落迹其细行毕中绳矱孝于其亲友于兄弟信于友朋恕及僮刑于室家莫不蹈义兼而有之盖亦鲜俪我行四方阴察士友或持于初而防于乆或违其心而诵于口如端木赐一出一入如原巨先遂行滛泆维仲嘉甫以表知实躬行不言终始若一求之古人百不六七吾尝诵言是子可必云胡不淑万事永毕呜呼哀哉言念丙子识君京师语未一再君以忧归嵗在辛巳我室君媦论心定交今十六嵗盖无一年不与子会君解余杭面我于苏我将西游君寓南徐我省松楸君在乡闾访君宜兴过我市区周旋吴兴俯仰嵗徂大涤之天焦先之庐荆谿之流离墨之岨岩洞相望仙灵所都衢山之竒严谷之墟卞峰朝云苕水秋蕖无舟不同有驾齐驱我唱子和我文子书别无几时猝然相遇欢言酌酒引满道故髙谈雄辩出入精觕神游八纮眇视千古遗形忘世奚复外慕方其间时书尺相继或真或篆或草或有言必酬无逺不寄舒其蕴怀杂以诙戏发吾狂言动子长喟开缄独笑千里面对逺无虚月近则旬至牛腰积多鸡肋莫弃今而观之忽若梦寐呜呼鼻斤是亊已矣去年之秋过我而西子神虽昌而色甚厘送子西郊匆匆语离剧饮大笑无复向时曰老则然余窃异之谁谓此别无相见期呜呼哀哉君于养生实惟其人要若灰木用之不勤居屛世味食无荤羶出从百为志在三田宴寂未乆其息兀然不起于坐可证初禅我常谓君骨强志坚是岩壑人必永其年而病且死如何可言呜呼哀哉儒老释道所脩者真视此形骸何异块尘脱然去之如逆旅賔如遗敝屣如释负薪脩短共尽亦何足云孰如仲嘉持身养神无罪无悔不着不沦常与汗漫游于无垠出入腾化如臂屈伸是必然者非此其身我视此世相知几人如我与子气合情亲十六年间义如弟昆稽之竺干岂其宿因君之嘉配维古贤妇葬之乌程我志其墓谁谓今者嵗适一周复缉吾文铭君之幽泪洒行间然莫收君防还吴我客毂下送君襄陵莫致奠斚及兹东归取道吴兴鸡黍之设恍如平生庶几神交来享余诚
　　王八侍郎祭文
　　维宣和六年嵗次甲辰七月丙子朔十一月丙戌从表侄程俱谨以茶菓素馔清酌之奠致祭于表叔寳文学士太原郡侯之灵呜呼天有间气是生公侯刚柔愿栗赋委异侔公之所钟和厚纯静大雅恢闳德人之盛虽则和厚不可疏亲静而不固既纯且明风度凝逺絶世垢尘论议英发出言成文视此标鉴神仙中人惟初未冠发防帝庭防出人上誉走四方为郡文学博士先生韲盐八年泊若无营栖迟三舘出佐一州入未几时遂侍前旒譬彼瓌异为世所求不疾而驰顾岂我谋蔼蔼其华秩秩其音圣主所器宰府所钦名位之来走避不能公在天朝寳璐明珠照十二乗和鸾九衢亦犹灵囿孔翠鸾鹄羽仪绚粲光动草木公治省曹通达政体公司诰命温厚纯美舆言所期必相天子何以占之惟德与器庶几前人休养康济入则讽议将美赞猷出把将符坐啸轻裘聊以华国亦以镇浮窃尝有言物有定价人有品俦金玉之利不如戈矛驺麟之用不如马牛较第等差孰处其尤世有如公实第一流某也不肖顽顿朱愚始以童子拜公南徐及官大湖公镇龙舒顾睐叹息刻画吹嘘借重培塿比之衡庐肝肺开示底蕴无余华首游倦愿言卜居庶几亲仁环堵是图公闻此言载色载愉辱置怀抱期通有无孤穷不孝寻遭祸罚葬亲五州居计益决承顔接词一日三月如何不憗不至耄耋呜呼哀哉吾乡多士继出更奋公一辈人凋防遂尽公沙五龙松折山殒风流蕴借无复耆隽昔者曾子身被齐衰子张氏没往哭之哀贤哲是痛吊也欤哉惟俱不天怙恃永巳得见父执如痿暂起于父执中厚莫公比从容话言歴歴在耳如何一朝于此已矣荒摧之言颠沛丛委登堂一恸有泪如洗呜呼哀哉尚飨
　　祭林德祖文
　　呜呼德祖经可以振金华之絶业文可以广石室之遗编望实可以长贤士之闗博洽可以冠羣玉之府傥使典司纶綍谁之不如茍惟翊傅王侯绰有余裕身虽肥遁早遂止足之心世莫强留以兴贪薄之俗此交游所常窃恨亦搢绅之所素期永谢白驹之维迄成黄鹄之举在于恬旷实适愿怀苐于捐爵禄以收英俊之时不无营都邑而遗杞梓之叹是皆傥寄奚足置言唯其孝友着闻行为世楷清白无纇动守官规仕必尽乗田委吏之宜居则存饭水食蘗之操脱迹尸秽怀寳艾耆真挂朝衣不入公府乃若浄脩行谛服上乗寳藏纵观固非蕲于日益明珠不昧信有得于朝闻故于去住之间了无爱取之累某早辱忘年之契实自忘学之余念日居月诸老将至矣而公出我入如相避然衔哀东归中止北固虽数通于音驿竟莫覩于声容如何斯人遂至永诀道义之交无几何有百身孤危之涕易零为之一恸惟是幽扄之刻托之垂世之文少纾吾党之悲足示无穷之信衰衣不吊莫伸坐奠之初絮酒斯陈更深华屋之感庻几照爽来鉴忱衷
　　祭徐申典乐文
　　呜呼治世轻士惟理之常盖失一士不足为弱得一士未为有光故公侯先达鲜以士为先后而守节之士揣势度力亦忍穷于四方然则乐善不倦屈己下士岂不曰河千年而凤朝阳乎公在毗陵百废具张惟厥郡吏冠弁相望公冰鉴在抱如别骊黄俱也覊穷窃禄于市视价低昂于公之门实昧平生引分自藏公于众中惠然察之以短为长某也狷陋公曰是人惟志之强某也寡徒公曰髙才众嫉奚伤某効一官拙以勤偿公曰是人不愧太仓某不自揆学为文章公曰斯文莫掩其彰某匪公事莫升公堂言不出位礼不巽牀人以为简公以为庄誉不容口毁言莫创必起塌翼使之鶱翔必驾蹇蹶使追骕骦惟公之意其可斁忘公之溢言非愚敢当匪我是私公德允臧不茹其柔不吐其刚故此覉穷不抑而扬惟公少年誉骋文塲及出试吏更所未尝为尉则能盗走出疆为令则名有乂有康晚佐戎幕陈义慨慷白首见帝爰始为郎帝作韶濩前无舜唐公为乐卿钧土桑自守毗陵至于歴阳遗爱具存有如甘棠脱屣殊庭四壁皇皇尝闻公言死生之际弗震弗惶属纩安坐果如平生如适故乡岂其直心泳而不溺卞而不戕灶奥无交簠簋孔脩不叨不攘造物报之出入昆仑其果不亡乎有形必休穿土新冈顾此匏系矧绋莫将有慙古人千里会防写哀芜词有涕浪浪【徐公自言遇异人得养生术匈门已开故云出入昆仑】
　　陆宣公祠堂祭文
　　维建炎三年嵗次己酉十一月乙巳朔二十一日乙丑具位程俱谨以清酌菓肴之奠恭荐于唐丞相陆宣公之祠呜呼在唐中微再偾再起至于德宗四海疮痏休之养之手抚摩之犹恐不济胡宁贼之而割而赘而浚而膏腹心内离手足外揺蹠盭不治上下无交一夫奋呼鱼服以跳公于此时为国亲臣乱之未生也固巳察齐公之将病乱之既生也则又起虢君于既昏方其安危之机间不容穟仓皇莫振忧辱孔炽而其所陈未尝从权谲而废仁义然直而不讦刚而能济据正而不迂陈古而不泥至于料敌之情揣事之隐钩深中会物莫能遁允所谓足以谋王体而断国论者矣而其王佐之才之学盖施之未之尽也某也不佞忝兹守符实公故乡墟里既芜始掲公像为此世模英风凛然过者必趋仰髙山其安放岂斯世之可诬盖事有旷百世而相感者岂为公而欷歔尚飨
　　常州华严教院上梁文
　　兰陵胜境兴国名蓝拟开华藏之道塲既画祗洹之界相仰二天之外防魔事冰消洎四众之知归檀那云集金沙寳网顿除荒梗之区悦柏寒松共演苦空之义爰伸善颂用举脩梁
　　儿郎伟抛梁东法水无邉不滞空慧日永将尧日晓河沙尝在普光中
　　儿郎伟抛梁西寳网金沙路不迷五浊海中成般若妙华香洁出深泥
　　儿郎伟抛梁南无胜光明正剧谈若见只今华藏海不须辛苦百城叅
　　儿郎伟抛梁北不动虗空非智力大伽蓝后少年塲一一回光销六贼
　　儿郎伟抛梁上法界防尘如指掌普贤楼阁镇长开目前举足超非想
　　儿郎伟抛梁下无间光明长不夜九幽沈苦证无生八极含灵安圣化
　　右伏愿上梁之后胜幢永建苦海防庥咸裂贪嗔之网共夷人我之丘广大得毗庐之境精勤如童子之游仰尧仁之广被泳周泽之常流
　　山居上梁文
　　百盘九折深入云台两厦三间初营花坞倦游三纪几同辽鹤之归髙谢一时何有山雌之叹况乃松楸在望桑梓焉依北陌东阡无非羣从西畴南畆同是老农平生无羡于万钟投老遂专于一壑千章桧柏四达轩牕髙下茅茨览壶中之日月巻舒云物现域外之山川朴斵既圗栋梁斯举宜作工徒之唱以传闾里之謡儿郎伟抛梁东桑径柴门翠巗中云树重重山叠叠数声啼鸟百花风
　　儿郎伟抛梁西桃李新栽欲满蹊烟坞尽头穿细岭白云深处有招提
　　儿郎伟抛梁南叠嶂如屛翠拂岚但见云林横谷口岂知中有我伽蓝
　　儿郎伟抛梁北云顶峯前三畆窄茅茨髙下一壶中百尺飞泉泻空碧
　　儿郎伟抛梁上云里嵁岩倚青嶂秋光春色四时新日月烟霞无尽藏
　　儿郎伟抛梁下俯视溪山展图画欣欣鸡犬静相闻一目田畴收防防
　　伏愿上梁之后乡无疵疠嵗有丰登长幼团圞共説无生之话闾阎揖让永为安业之人重见太平同跻仁夀
　　常州会三从官致语【胡邹陈】
　　青山緑野尝传洛下之英词金马玉堂近播汝阴之故事况复瑶台之彦相从琳馆之贤西省南宫行奉赐环之召东阡北陌时追连璧之游迨此胜辰并临髙会恭惟宫使宻学待制侍郎宫使侍郎才推人杰文粲时英若星辉适应台躔之象屹然山立共堪鼎足之承从容献纳之余萧散轩裳之表知府典乐属棠阴之多暇及葭管之迎长式谐既见之心爰谨加笾之享金章照坐回淮海之青春玉麈生风动豫章之白日宜尽百川之饮无庸驷马之归长使此邦共传嘉话但某叨居乐部获奉賔筵上悦台顔敢陈口号诗书礼乐旧将军献纳论思两侍臣暂比挥金同宴衎即看鸣玉侍严宸风流珠璧辉班著名节冰霜耸搢绅好与兰陵传盛事德星应复聚江濵
　　记梦
　　我梦异人云善相者其所称道飞仙真人而其结盘乃祖师意手循我颈揣相骨法后至我顶云匈门开此是禅定及脩真効复引我手自挃其顶如指面大如小儿囟虚而防动我大欢喜归语室家令挃我头虚动如故此何因縁而夣斯事
　　崇宁乙酉寓衢之天王僧舍时方专气辟谷夜梦如此记之药方册后他日忽见末后增四句云説此梦巳知是妄想以手挃头坚实如故盖江仲嘉窃见书之以相戏也今三十六年矣念之慨然
　　祭赵侍郎文
　　呜呼叔问而止斯耶自公云亡三易望契濶之叹我劳如何昼戃恍而犹疑夜耿耿而增慨岂向之游从忧欢聚散者皆梦中之梦耶抑幻人之所幻何六尺之躯遽俨然而在柩一丘之土俄睾然而若堂空余珠玉之在怀犹想笑言之溢口呜呼城南之交正觉之路余有怀而孰质余有疑而孰语举一觞而谁属亡三箧而谁补叹竹林之陈迹邈若山河失濠上之遗言俄成今古呜呼巳矣夫复何言家四壁而屡空书五车而奚益虽五交三衅素无势利之骄一死一生可见炎凉之态公之初逝藐然诸孤猥以幽堂之铭见托衰鄙文词凋落加以悲酸笔欲下而涕随词欲出而不忍縻缉芜陋斐然成章不溢不诬可无抱愧尚有遗美兹为歉然圣堂之幽卜云其吉窀穸既戒灵輀首涂偏痹拘挛山溪脩阻行不及祖道葬不克临穴终天之别一恸何言庶其格思歆此诚荐











　　北山集巻十七
　　钦定四库全书
　　北山集巻十八　　　　　　宋　程俱　撰碑记
　　双林大士碑
　　梁中大通六年正月婺州乌伤县民自号双林树下当来解脱善慧大士天中天使其徒奉书诣阙书词甚髙谓帝国主救世菩萨其言上中下三善以虚怀不着为上防养众生为终且言大士誓正教普度羣物闻皇帝志善欲来论议武帝异之诏曰善慧欲度脱众士解一切纒缚大士行无方所若欲来随大士意耳廼以十二月至钟山明年三月八日至阙下武帝素闻其神异预勅诸门皆鎻大士及门不得入以大槌一叩诸门尽开径入善言殿初大士将入都持大木槌二人莫测其意至是人谓叩门槌云见谒者三赞不拜直上三榻对语益谐帝为设食食竟直出钟山坐定林松树下诏县官资给自是名僧胜士云集坐下大同元年帝讲三慧般若经重云殿公卿侍从前集乗舆至悉起迎大士坐如故御史中丞问状答曰法地若坐一切法不安又与座人辩诘如响讲罢帝赐水火珠二大径寸以取水火于日月云翼日帝独延大士夀光殿语夜漏上乃出五年再入都与帝论息而不灭义又説帝曰一切色像莫不归空无量妙法不出真如天下非道不安非理不乐帝黙不怿太清二年三月白众将持不食上斋烧身为大明灯供养三寳普度一切弟子哀惧劝请愿以身代者十九人烧指截耳刺心者二十八人持上斋三日者十五人卖身奉供者又二十余人梁末饥乱大士日与其徒拾橡栗揉菜作糜以活闾里盗不忍犯光大二年冬嵩头陁死于龙丘岩是日大士心知之集众谓曰嵩公巳还兠率天与我同度众生去已尽矣我不得乆住于此作还源诗十二章乃于大建元年四月己卯示寂年七十三越三日体复柔暖香洁又七日县令陈钟耆来礼敬传香次及大士犹反手取香众益惊叹遂葬潜印渚松山之隅累甓为牀置尸其上大士命也大士姓傅名翕字风世农少以渔为业娶妻刘氏后号妙光生二子普建普成大士年二十四方沂渔稽停塘下有胡僧至语大士曰昔与汝于毗婆尸佛前发大誓度众生今兠率宫居宇故在何当还耶大士不领其言僧令大士鉴水中则圆光寳盖环覆其身大士即悟宿因语胡僧曰吾方以度众生为急何暇思兠率之乐乎弃渔具从僧至松山下双梼树间曰此脩行地也后即其所建双林寺云胡僧嵩头陁也赞曰
　　众生与佛非有别善恶痴慧幻中出了知是幻非别幻三千大千一尘许无上兠率正遍知于五浊现众生相渔河取食资畜养示杀害及诸愚痴一朝照水悟宿因于众生中现佛相説法如云遍十方具无碍辩大智海以何因縁现如是欲示众生与佛等不令着凡圣二见欲令众生反实际如翻覆手无所得呜呼广大天中天
　　右其一
　　众生于无始刼来以爱不舍受生死是爱由执有我故从是展转爱诸有大士为是哀众生以众生所甚爱者誓舍身命作供养燔然百体如薪炭摄诸众生执我爱誓舍饮食忍饥渇摄诸饕害私口腹誓舍妻子为佣作摄诸众生痴眷属誓舍田宅受用物摄诸众生贪盗者乃至佛法亦应舍无取无着无所受呜呼慈忍天中天
　　右其二
　　众生各具大神力出入变化无有碍父母所生眼耳鼻乃至意根无分量悉能徧觉三千界法尔如然不自了为诸业识之所障大士河濵释网罟即现种种诸神变或于梦中示竒相化摄上慢阐提者光明手中妙香出及遍山野防妙香目浄脩广放光明手行鉢饭餍百众或踊身髙一由旬寳塔珠络莲华地足长三尺紫金色长大相好翔虚空如是竒妙不可测皆自本际妙庄严非作故现希有事呜呼自在天中天
　　右其三
　　过去诸佛如虚空遍一切处无留碍众生随根器广狭以一念心各得见如人窥井及穿牖堂室岩谷并墟落乃至升髙望四野随所见空相不同有人独坐须弥峯尽见虚空无邉表大士佛身亦如是无一丝毫作眼障与无量佛不相离一念歴动通前后际明善世尊我师松山七年安不动释迦定光下道塲乃至七佛常现前天龙四众共围绕唯释迦文数顾语云当继立大法幢今如维摩金粟尊示居士身作权化又以掌合大士手光明小大无有别复遗弟子助道化曼殊普门二化身呜呼具足天中天
　　右其四
　　圆觉一切魔即佛具一切觉佛即魔大士不舍一切法于实际中大建立而于梦中现金像谓是魔鬼所变化以杖剖击尽无余乃知大士妙智力摧殄邪见亦如是有世中王着小法不了圣谛第一义大士为説色像空令趣如如真实际金刚般若甚深法彼请大士为宣説摄衣登坐众倾耳应时抚几即下座座中鸟爪师子王知大士説是经竟呜呼妙摠天中天
　　右其五
　　衢州常山县重建保安院记
　　浙江道东尽信安郡郡接荆闽地风气相薄其山邃以亷其水清以驶故其氓俗悍以果而其君子耿耿尚气敏于事郡之望姓仕族率占山水之胜以居而浮屠氏之宫亦复相望原谷间其所依以为檀施主者常在所谓望姓仕族而仕族之广者曰江氏常山县之谢原有僧舍曰保安院盖江氏之祖侍御公之所建者自侍御之世滋逺厦屋日隳院之徒皆托处养私不事其教施施相睨无所愧念诸孙戚之则相与谋以谓侍御种德不售庆偿后人咸克有家用大芘于兹六世茍事之弗嗣其克训于其德者几何矧是院之建实本于义乡人能道之盖非徼福以私已者诸孙其可罢休以没其德实然昔者栋宇故存而仆者莫起垫者莫支至于坏且废信人开士过之如无覩者徒非其徒故耳今诚得浄脩士主而兴之宜无难开化报恩院僧文雅盖浄脩者盍请以来雅之以身律众小大斩斩苗薅垢瀹日劘月絫盖六年而后成其基则因故地辟之稍前又益东作室面势以便川谷之宜其材木则尽去摧腐一备而新大之其象偶其器具咸具备盖为钱若干万于是距始建百九十余年矣今夫天下之人自王公至匹夫居必庐寒必衣饥必食凡所以养生集类者不取之以其力则以其道也惟浮屠氏不耕不蚕不贸不作安坐放言而养生之物有须必具而加侈焉世无与之争者岂所谓取之以其道者耶使其道可尊其法可恃其言可以明理而化物则其为道也不素餐兮莫大于是亦何儒释之分哉茍无是也名其名服其服安享侈厚而曰我分盖如是谓之盗释可也若文雅一为浮屠终身守其教戒又能作其废事仰而覩其导师俯而面其众自称曰浮屠氏中心无所忸焉与世之盗道负愧者亦有间矣故余乐为记之侍御讳景房字某仕吴越至侍御史入皇朝为沁水尉有髙行为乡里敬信今开化诸江皆其后也初里人有讼累不得直公贻书吴越执政道其寃事得直里人进金十镒以谢公笑斥之里人置金去终不得辞则以金买谢原地立保安院云崇宁四年某月日北山程俱记
　　衢州开化县云门院法华阁记
　　无量众生共一大觉海中或游或沈等无有二诸无明者如沈水人颠倒坠溺东西踊偾所向苦恼有善防者无心于水与汨俱出与济俱入则此水者是游戏处安肆快乐无所疑畏惟东方十万亿国土中世界名曰震旦一切五浊烦恼之聚一切众生选佛之塲何以故是中众生业力虽厚而其信心堪任大事又如莲华必于淤泥乃能生植髙原陆地不复能生诸烦恼中即大般若一念返照超诸如来是故过去诸佛説妙法莲华经时光明示现希有如是好城国中乃有千万亿种疑惑众生耆阇崛山乃有增上慢人退席四众唯此震旦一切众生若智若愚闻法华名莫不稽首乃至荘严供养舍诸所爱无上慢者岂非耆阇之四众不如震旦之众生也哉衢州开化县之北原夀圣云门院有比丘曰寳声早受具戒从义学师指授演説脩多罗教晩归山中于海商所得倭国金书妙法莲华经为七宝函庄严承事又建寳阁上有诸佛及大菩萨阿罗汉像旃檀髹采金银丹垩缯幡珠网种种荘校以作佛事前荣敞明可布法席后楹旷深可以宴坐四楯周帀可以经行作于元丰之辛酉成于绍圣之甲戌后十一年寳声比丘从里人程俱説如是事请记以文因随喜佛事以偈赞云往昔然灯佛从日月灯明及释迦牟尼临入般湼槃安坐説是法大通智胜佛亦于三昧中放无量光明最后説如是四为法施会灭度僧祗众如我观如来不独是时説常説是经法未曾有间断彼十六王子及万亿菩萨今见在世间处处为法施众生自盲聋不见如是事耆阇崛山中授记诸佛子舍利弗迦叶乃至阿罗汉学无学人等普于人天前付嘱当作佛如我观释迦不独记是等无量无央数五道诸众生草木及山河一一授佛记云当决定得阿耨三菩提众生自狭劣不信如是事佛子应如是福德无有量正使十地众摠持山海办充满于大千拟心共思量无复有是处稽首于一切妙法莲华经
　　衢州开化县灵山寺大藏记
　　夀圣灵山寺在开元为大僧坊崇宁元年其徒从演始建转轮经藏奔走勤事五年而后成下固上壮爽博宏致校饰众具炜奕严好圣像法籍俨如化成屹如寳聚邑人程俱来至其所竦仰正竚説偈称赞演故具石宇下来请记矣遂以文其碑云其词曰世界无尽如虚空是故诸佛亦无尽佛既无尽法亦尔于诸縁起而出生我观清浄法门海十方导尊常演説一一念中一一説如是展转难思刼正使众生无数量皆获三昧闻持藏于此导尊所説法不能共记一品义设复笔髙须弥聚濡以万亿恒河水等三千界大经巻不能书佛所説法那由他中一少分况此五千四十巻何异大地一尘末人中师子无畏者于第一义安不动如斯清浄法门海一言演説尽无余正使一切诸众生皆获智慧三昧海不能了此一言者思惟究竟云何説设复毛端滴海尽此诸水滴可知数乃至防尘悉可知叵思议此甚深法则是五千四十巻一字一句法无余我今普愿羣生类皆获摩诃法宝藏真如实际以为地覆以喜舍慈哀宇清浄平等之大轮贯以忍力金刚轴无碍机闗极明利运以解脱神通力菩萨心珠饰其上一一常放大智光种种方便为华鬘妙行缯防为幡盖七浄之华以为网音深妙为寳铃涂以大愿功德香布以觉分菡萏华获以方等调柔帙百千三昧为宝函中有无尽陀罗尼非生盲人所能睹如我今者如是説所説如幻説如响若人于此一大教初心回向如来藏是人已获无碍智是知诸佛秘宻説
　　杭州于潜县治平寺重建佛殿记【为蒋尚书作】
　　余杭之镇曰天目山唐人作僧舍于其下号天目寺自会昌中废大中复兴更唐末五代至皇朝且数百年岿然常为邑里信人之所依向治平中勅赐名曰治平世以夏腊主寺事其徒往往游四方叩义学师指授演説脩多罗教或从善知识传佛心宗自显南禅师以来代不絶人宣和庚子盗发新定陷于潜寺焚有邑豪襁负其母避地走山谷过其门望遗址黙自誓曰使贼平家脱祸当复新此殿云及贼平其家小大数十人讫无恙明年建大佛殿为佛菩萨大弟子防法神像壮丽辉绚荘严殊特悉加于旧焉吾乡镇江天宁禅鉴长老道潜实受业治平寺盖所谓从善知识传佛心宗者之一也数为余道治平事且求文以记夲末于今三年矣而请愈坚吾闻至人开士依真而住非可以国土观一相无相非可以声色求不即不离非可以方处摄也又况栋宇之奉象寓之设哉然于无为中示现有为于不住中宣説常住其悲智愿力所以开度有情者不废也故昔释迦文佛于欲色界中大集羣品説法之余以四天下二十支提若须弥山顶开华藏殿若震旦汉国那罗耶那以如是等牟尼圣人往昔住处付属诸龙又以阎浮提中四方国土若若遮波罗处若阿防多山若善安住墖以如是等诸佛罗汉贤圣天人脩行住处付属星宿天龙药叉大鬼神等分布守防然则名山佛刹所以建立扶持者幽明之际必有尸之者矣兹岂偶然也哉方是寺之存也栋宇象寓屹然如山而恶念人能以一念使与灰烬散灭及其复也有信心者亦以一念能使荒秽瓦砾之区化为释之宫师子之座甚矣一念之不可思议也方一念之作虽有神智莫得而闻见搏执也然无形而成不疾而速虽无边无虚空宻用如造化坚固如金刚迅速如毗岚不若是烈也一念为善念念续之不唯成一身仁九族而已扩而济天下泽百世无难也至于得果成道髙可以超三界下可以生天为四果为二乗为菩提萨埵为佛世尊极其原初出于一念之微而其所利益成就至于不可胜言者一念为不善念念续之有至于提戈相寻伏尸流血数百千里人畜草木为空一旦败祸父母妻子相随就砧几剥割脍醢肉餧鸱鸦狗防死入地狱受无量苦经千万亿刼廼为畜生出入炮烙剖斮之间或为饿鬼饥火所烧支节窍户猛熖炽然又千万亿刼极其原亦出于一念之防而流毒之大受报之酷亦至于不可胜言者前日之羣盗是也使横目之民惟善是念如火传薪如水趋下而善不可胜用矣一家为善则一家安一乡为善则一乡化推而凖之天下则鬬狠凌暴之风凶荒疵疠之应何从而有哉是则安乐之土已矣余因潜之请也以是告于方来使知一念之防不可不慎其不可思议力可使利益及于无边成就至于佛地而涂之人皆可以勉也营事僧曰可先义交道颙住持僧曰希表邑豪徐彦通佛殿费盖无虑二万缗云
　　镇江府鹤林天宁寺大藏记
　　稽首正觉尊最胜放光者具足功德聚智海如虚空善达于一切众生心心相似无尘垢轮及无所行轮无示无説中而为説正法不为有蕴故有处及有界无明至老死故说如是法诸法寂灭説是名无垢轮譬如大日轮依空而不住无碍无取舍普照无有边随三乗根器宣説无所着非有亦非空非即色离色非即离湼槃而空无所有是轮无取行利乐于众生我观诸如来所説脩多罗乃至未曾有优波提舍等皆以一言音而説无量义皆以一文字而显诸言音音中本无字字中亦无声声不为字故而作种种声字不为声故而现种种字有无庄严生灭迭成坏然非有无摄亦复无没生不即是字言而有诸句味不离字言故而见妙法门如是而出生当处而解脱一句摄一切无尽入无余是陀罗尼轮究竟巨思议诸来四众等及补特迦罗当观是藏轮与佛非一异诸佛无住着转无上法轮为坏众生道烦恼苦业重歴刼如河沙而转无所转是轮云何转虽以风和合彼佛大神足无体无自性转处不可得寂转转常寂无以生灭心堕彼颠倒想我以法施已次当述因縁惟此朱方城天宁大禅刹长老禅鉴师其名曰道潜来传正法眼于刹那婆那牟呼栗多间常转如是事游兆敦牂嵗纪元曰靖康为利诸有情始作大经藏无为实相中示现有为法惟旃陀罗众再入朱方城如彼波卑椽更来作娆害而此禅鉴老正念得自在安详若无见和顔与輭语徐説后世畏摧彼防慢幢譬于火聚中而出芬陁利是阿兰拏处既不随变灭巍然法寳藏迄成就庄严屹如须弥卢见者叹希有城中有居士氏名曰程俱清浄三业中流出无尽藏为记如是事説是诸伽陁为无量众生回向萨云若
　　照堂记
　　有大圆镜纵广正等弥十方界乃至防尘数莲华藏世界海中一切所有青黄赤白小大长短种种色像于中示现如水如眼如摩尼珠彼种种者有是色像而大圆镜实无种种彼色像者有去来相而大圆镜实无去来万像俱隐寂即是照万像俱现照即是寂非作故然无所受故无取舍故无分别故一切众生各具如是而大圆镜以业习故事理取舍为自障碍识尘分别为自盖纒譬如有人以诸泥涂种种粪垢埋裹古镜又复有人以旃檀末和雪山泥校镜面是二人者垢浄不同其于圆镜等一蔽塞诸无明者是粪垢喻诸小法者是香泥喻皆失本来真精妙明有一情念堕凡圣边无复是处诸来佛子采集縁影是死生本忽认此尘作圆照解刹那刹那森罗现前勿妄思惟亦无断灭当如我説大圆镜照崇宁四年六月庚辰北山程俱为谢原山照堂比丘作如是説
　　安养庵记
　　河沙刹中有一世界号安养国其国有无量夀如来应供正徧知明行足善逝世间解无上士调御丈夫天人师佛世尊其国境界皆以七宝餙成就广博严事其国众生皆是宿具福智化生莲中住不退地其国夀命无有边量一日一夜此土一刼其国六时皆有天乐微妙音声及两宝华而共娱乐其国花木皆是莲华如车轮大及宝行树交映周彻其国鸣禽皆是如来变化所作于一切时演无量义以是种种希有之事故名安养从是安养国东方过十万亿国生有世界号曰娑婆诸国土中无数伽蓝有一伽蓝曰灵山聚复有精舍号安养庵是中有人衣坏色衣净除须发处乞士众名曰修意是庵无有七宝严事但有墙壁栋宇山溪丘坎为其境界是庵无有化生莲中但有胎卵湿化诸有情类为其众生是庵无有无边夀命但有五十七十乃至百嵗为其夀限是庵六时无有雨华及诸天乐但于昼夜飡饭食粥撞钟击鼓是庵周匝无有宝树及大莲华但见山中草木华茂是庵无有变化众鸟演无量义但闻虫鸟自鸣自巳以是现前种种之事亦名安养是乞士者游诸国土亲事知识得法藏巳受用自在还归北山结庵安居时北山中有一居士适游伽蓝至安养庵谓大众言现前种种如上所説与安养国为一为异若作异见断佛种子若作同见是魔眷属安养世界在一切处而一切处非安养国若作断见彼释迦文宁为虚语若取法相汝则孤负无量夀尊咄诸男子各依位住坐大道场如不信承请诣毗耶离城当俟螺发梵王为汝解説崇宁五年八月甲子北山程俱记
　　衢州溪桥记【为王八侍郎作】
　　衢之为郡郊邑疆理错处众山间大溪贯其中东会浙江入于海其源实出岩谷畎涧至郡城始大郡西三邑之人输赋租走期会适市井与行旅之出入荆闽者皆絶溪往来深则杭浅则掲以渉春夏积雨四山之水从地出所谓岩谷畎涧之流与大溪相吞激势益张怒操舟絶流失毫髪便辄覆溺漂转漫不见踪迹人皆病之大观元年邦人相与谋跨溪为梁裒其材用于众越明年春三月梁成凡三十五架其脩二百六十歩会其费庸为钱四百万于是负乗扶携往来不择昼夜虽大水时至安如平地然有为邦人请于余者曰衢公之故乡溪桥之功衢之大利也公不书无以示来者俾知始事之勤与溪桥之有无利害也则叙其所以俾刻诸石焉二年夏四月辛巳显谟阁待制荆湖南路安抚使王涣之记
　　常山瑞相记
　　常山县西驰官道十二里许居人张超饰斋舍道旁以憇往来客其严洁如阿兰若元祐三年十一月十五日直斋南壁现观音菩萨像及种种物相初鯈忽莽苍上乆之如水墨然八年四月八日复现斋内壁四十日乃没凡壁间观音像一居中最大坐石上见半面合掌叠一足一足下蹋莲华大石立座后有物挂其上如珠璎如衣带身光周之上有圆相圆相中树三比丘二其一合掌立其一拂袖行观音前狝猴一举手向莲华下若欲有所掇者稍前师子一龙钜细四皆奋拏上腾其二吐云气又二龙衡身矫首下顾龙首虵身者一亦蜿蜒趋上人首而异物一大龙爪足一又稍前壁端袍笏而立者一人错人物间状云气者九观音后菩萨一合掌而立居士二对坐盘石其一举手若谈话其一若合掌听稍后师子一花草株一狝猴在旁举手若欲摘花者一龙二皆妥身衡行其一卬首若欲奋者野人一若持药草者稍后壁端菩萨二异处其一若奉物供养他方者其一合掌立壁之下陬鱼五其他脉理屈曲交互如云如水者不胜数而下居多绍兴四年八月八日又独现菩萨像某衢人少走四方间归省先陇又率舟行未始瞻敬其下崇宁四年冬客开化县之灵山寺十二月县佐崇仁彭君挥上谒郡治所道张氏斋舍时超巳死得其事梗槩持墨臈本归他日以示某某稽首已说偈赞曰
　　苇竹以为干涂垩饰其外是中无是性复非镜止水云何照他方现此胜境界普门天人师法身无有边海岸孤絶处乆示常住相鱼龙共游戏草木助法音而此墙壁间照现悉如是得非妙明发直见补陁聚又岂善逝者断取彼境界掷过三千刹影落此土中将非佛神通于一弹指顷化易殊胜境纳此墙壁间是中虽块陋同一法海空其于照他方正自无障翳其于纳大地亦复无留碍不可思议故法尔亦自然我作如是观如幻人説幻






　　北山集巻十八
　　钦定四库全书
　　北山集巻十九　　　　　　宋　程俱　撰碑记
　　常州州学奬谕勅碑
　　皇帝临御之七年实大观元年诏班学令于天下教养之数劝沮之方有目有凡毕协理义简大如江汉明信如四时灏灏恢恢咸出天翰于是郡县百吏奔走厥职宣达圣志小大丕应荒陬絶徼一变邹鲁二年辟廱会试郡国贡士无虑数千人其升诸司马命于天子者百四十人而常州得士之多为天下最皇帝嘉之诏三省亟论功加赏焉十月制下知州事若防进官朝请大夫州学教授虙以宣德郎充职如故于是诸生侈上之赐相与言曰进贤之诏载在令甲播之天下岂惟一邦宠休凡士与荣焉若具石表刻明诏列词其下祗颂上德之万一与夫劝学报功之意惟明有孚郡国诸侯徯承不怠师儒之官训率有叙惟允惟公迄有成绩以饬稚昧于无穷岂不益显咸曰唯唯则系以词曰
　　惟古有学惟治之原何以先之德教是宣泮水之诗有据有游六艺具焉以文厥脩秦汉以来倚吏为治本之不图绳其巳至天肇神考见道之赜干神之机鼓舞羣物作我多士一开其天以澡以摩今三十年于穆皇帝遹广圣猷渊跃鲔鲂山有杞枢声教溥渐穷日所照目睨指摽万邦是效惟邦有常士子之区雷风所覃不约而趋都试辟雍俊造是罗论定而官莫与常多皇帝曰都承宣有劳实惟师儒乂我俊髦是达是化以礼以文奉我新书以迄有成惟守暨师既受上赏天语有嘉四方是仰倬彼宸翰虽在四方揭之龟趺俾人不忘士之不忘惟上之赐潭潭学区大烹以饫岂惟养之择师以教车服稍徒以酬有造岂惟官之于以旌之显示万邦以劝厥来上德之怀惟称厥求惟克有为有守有猷多士之脩有邦之休洋洋德音万世之由
　　晋故使持节侍中中书监大都督杨江荆司豫徐兖青冀并幽梁益雍凉十五州诸军事卫将军太保録尚书扬州刺史建昌县公赠太傅追封庐陵郡公諡文靖谢公碑
　　太元八年秋秦苻坚举国来冦众号百万八月渡淮十月陷夀春又陷项城声揺京师甲子诏以征讨都督右冠军将军辅国将军琰等帅师距之而衞将军征讨大都督谢公实总其事乙亥师及秦人战于肥水大破之坚脱身走十一月庚子诏公劳旋师于金城车驾遂幸金城锡燕诏尚书亟论功封赏焉十二月庚午大赦天下初坚之来冦也军势张甚上下懔懔不自保大臣老于军旅如宣穆桓大尉亦岌然有左衽之忧方是时无疆艰恤实大投于公身而公泊然防定若无事时徐而内辑外御搜军谋帅若画一二于是人始有同志盖倚之如太山用能以八万之师殄百万之寇如石投卵宁近威逺翳公之休昔祁奚内举其子而不闻髙世之勲萧何举宗从军盖以杜疑间之萌未有一举三亲而不自以为嫌一门三帅而人不忌其泰谈笑之下变危即安者公之功德莫大焉公讳安字安石某郡县人曾祖讳某某官祖讳某某官父讳裒故太常卿公生而頴异年四嵗时桓宣穆见而叹曰此儿风神秀彻后当不减王东海总角沈旷敏遂有当世重名全才毓德器益以大时世道屯塞国家多故公乐道丘壑悠然有终焉之志司徒府扬州刺史再辟朝廷以佐著作尚书郎琅邪王友吏部郎四辟皆不就士大夫叹曰安石不起当如苍生何乆之幡然有经世意盖于是年余四十矣会大司马桓温请为司马寻为吴兴太守静一无所事去而人思之征拜侍中迁吏部尚书咸安末入受顾命迁尚书仆射领吏部加后将军总闗中书事又领扬州刺史诏以甲仗百人入殿上始亲万机进中书监骠骑将军录尚书事辞骠骑将军録尚书事顷之加司徒侍中都督扬豫徐兖青五州幽州之燕国诸军事假节拜衞将军开府仪同三司封建昌县公苻坚败进拜太保公遂欲平一华夏乃上疏曰自运遭阳九二帝北狩文华之区委于豺虎故宗庙宫室丘墟百年前日苻坚送死边陲狼狈奔越今兹哀嘂请命天其或者将以一天下降休于国家臣请竭驽末帅师北征须经置畧定臣则乞骸还东誓毕素志于是诏以公为大都督扬江荆司豫徐兖青冀幽并梁益雍凉十五州诸军事加黄钺余如故置从事中郎二人公辞太保县公诏不听十年夏四月公北征戊午上饯公于西池八月公遇疾手疏请旋师且以龙骧将军朱序进据洛阳前锋都督谢屯彭沛伺间一举诏遣侍中慰劳还公京师疾遂笃丁酉公薨于位享年六十六讣闻上震悼临于朝堂三日赐东园秘器朝服袭衣钱百万布千匹赠太傅諡曰文靖粤某甲子葬公于某郡县某原制加殊礼又録肥水之勳更封庐陵郡公既窆门生故吏若干人相与泣而言曰公之名德垂天下后世如日星决不没则是隧道之碑无刻可也然否则无以慰人思惟公性体道奥不迎不随故出处之际动与理会方其栖迟东土未始出其绪余而天下固巳延首托命于公及在朝廷独以盛德逺度坐镇危疑上以弼亮一人下以咸和万民惟深惟几济物成务王者之佐蔑以加焉自海西公废桓温逆节萌起及髙平因山同轨毕至温来赴葬大陈兵新亭以公与王文度朝之大臣将杀二公遂迁龟鼎使召公等文度惶骇流汗不知所出公既见温神色不变从容就席徐语温曰某闻诸侯有道守在四邻明公何须壁后置人耶温茫然不能测则大笑曰正自不得不尔耳不敢加害王室以宁窃尝议之夫气足以眇天下然后可以任天下气足以眇一国然后可以任一国公起隐约一旦处端揆身负大器而不为重执天下安危之几临死生祸福之变而不慓功全邦社而无喜色彼其气诚足以眇之道大故也其视举天下措诸安何异有力者之视一羽哉某既掇公之大节叙次如此又系之以铭云公夫人刘氏明识贤行为世妇则有子曰瑶官至琅琊王友早卒曰琰为征虏将军望蔡公孙若干人铭曰
　　皇有重器惟神惟几有陧孰定有倾孰持必有元佐力能负之其力维何非贲育获包以洪度镇以鸿德手挈二枋在所措画释而置之泊若无适显允谢公实维其人天祚晋德锡之大臣公在东山世挽莫来幡然赴之不迓不违因理王度不吾不尸有暴如温有寇如坚处以谈笑大沮以颠覃覃镐京延首思复六合垂一斯人无禄公初北征镇于新城释权去位尽室以行须此畧定逝言东山有岩东山斯人所瞻东山之址惟徳之余东山或夷徳风不渝
　　江氏小山祖墓记
　　开化县治开元乡故常山县地也县宇之北有丘墟隐然域以垣堑族葬其中望之松槚蔚然者江氏之祖岁郳之墓也按江氏家谱系出济阳统之八世孙曰世源官信安留家不去实始为信安人又五世孙嵗郳等五防葬常山县开化乡之万嵗里小山村其地四十畆则此墓是也由始葬及今十六世子孙益蕃属益逺又散处郊邑或仕或游借令归且处嵗时祭扫上不过四世而巳小山墓地既广近族之贫者往往寓着其间嵗且乆因以为已产稍斥卖之又四域之外耕艺者相接嵗攘日蹙莫之谁何大观三年乡豪汪氏遂欲葬墓域中县又取西北隅地筑为丞舍会诸孙之官学者皆在里中大骇具愳则相与愬于县未得直乃出康定皇祐二牒以为证其一太常少卿钧任两浙转运使日具墓地界俾宗子廼等主之嵗一补治垣墙则宗司白宗长凡宗人共其事其一尚书郎钺以邻人之侵其地也言于县县按所侵地归之俾宗人祐主之既出二牒争者语塞县即日徙丞舍凡违法之契尽毁之于是子孙乃始周域其地为垣墙稍树松槚掲其阡曰江氏皇祖之墓然不能四十畆矣余友仲嘉襃既与其族父兄子弟事其事他日一二语余且曰余惧来日之无穷也事寖逺而寖忘则其不为前日之戕败者几希余将列其事于石掲之墓道然非文不传也莫如子能余曰古人以谓君子之泽不过五世先王制礼必以逺近戚疏为之节凡祖子孙上下不能十世而服则五等而巳盖先王所以教天下之中其制不得不然也先王之制则有节而人之恩性顾岂有量哉今而以世观之则虽近而巳疏即吾身以推之则虽逺而益恩是何言也且吾之生者为子子之孙为曾孙曾孙之曾孙则巳不能名矣夫吾之委蜕适数世耳而遂至于不知何人岂非虽近而已疏乎夫安得不悲然今吾视听食息于是者父母之遗体也求生之所自生则由祖而上百世可也使人而无祖则乃今安得视听食息于是者哉以是推之岂非虽逺而益恩乎夫安得不思思且悲则其惙惙不忘于心者岂有穷耶然则制虽有逺近戚疏而恩性则有至于不能忘者何可夺也且江氏小山之祖至太常府君十三世至仲嘉又四世矣而其族父兄子弟不忍其墓地之不除而途人皆得以攘蹙耡刈也相与出力而营之以为庶几神灵之复安而后世知所本也岂非所谓中有不能忘者故耶今子碣于是俾后之人过是者知敬戒岂惟江氏之子孙人孰不生且死也思所以奉祖先训子孙保坟墓者人情均也由是而思之则虽已暴之骨无名之丘有不忍易而戕之者矣其为利顾不博哉然则余其敢爱荒陋之文而无以成子之善也四年四月壬午北原程俱记
　　常州新脩市易务壁记
　　熈宁中始置市易务于通邑要郡常州以编氓居十数门初更门户墙壁榜为市易务及今垂四十年不知先为编氓居又几何年中间再废益不治栋宇故隘嵗加摧腐每大风雨岌岌将遂颠压规制又甚浅劣平旦侧肩庭中无所旋足吏坐两壁间与之争席按察时至门不容车盖率歩以入余初至谋撤其甚者而新之则会凡匠事之材用上郡为钱十二万有竒凡再裁损乃上使者使檄下郡又再裁损亶为钱八万六千时乆阙常平使者又八月会提防刑狱盛公兼行常平事则具状走其府又以记道不可已之故即日檄下予钱先是以书与所会之材抵张渚镇官田渚与江南接多山木大竹幸为我期于市取足焉钱至则取之又以告埏埴者毕具又移晋陵武进鸠众工盖檄下十日而庀工即事二十五日而完木之工二百八十竹之工百有九瓴甓之工百三十涂饰之工百五十凡为工六百六十有九募于市者十之一晋陵之所集者十之九其畚除运负之工又四百五十有畸以负重出纳食其力于务者七夫与警守之卒供其事警守故十卒前十日兵马司取其三其所留大抵军营小儿占尺籍而名廪帛耳其为力不足以半一夫是三十日间率寅入酉出公察其勤惰时其难易而均督之暮休面赋其直不容吏下隐刻故其赴功也力材审其良窳因其旧新而材用之下至竹头木附无弃物凡为屋十五间堂三楹极髙故屋五尺挟以二舍引以二庑惟称庑舍为库六其题曰懋迁有无化居门髙三仭庭倍前日其为址尽是无余隙矣深不能八丈前官道后人居广不能十丈左右皆人居故技止于此他日使尝见故区者视之则固以为广厦为难能矣如其不然以为陋可也昔叔孙婼羇于晋其所馆虽一日必葺去之如始至君子纪之况任其事食其禄而为三年淹者其可鄙其居而茍于事哉且乗田委吏圣人之所不忽余何敢茍然余贱有司也出纳贸迁之为职若其市材供事鸠工董役则故有任其事者非吾任也余不忍坐视越樽爼而代庖是亦太多事矣厥既讫工则志本末刻诸石而材用工役之事加详焉盖使来者知余之勤且艰如此而其所建立止如此余不负市吏而市吏负余亦足叹也大观二年八月十五日信安程俱记
　　漫堂记
　　大观中朝廷斥地益广顾舆地图有所未载而旧志又或遗牾廼选士寓直三舘作书如九丘傅子冲益在其间不数月以人言罢去又二年财得蕲县令明年春余西赴调道汴上迂行百里过冲益于蕲道旧故乐也冲益故时嗜书好为词章喜谈笑论议慷慨羞薄俗吏事雅意甚髙余至蕲观冲益所设施大抵合绳墨晨坐听事与邑氓论决是非曲直无倦色日未昃庭无留人冲益始至会临涣令有辠郡檄两易之至是始还蕲临涣人追之不释蕲之人道拥其车以归余至都城数月冲益书来曰蕞尔邑令与人既相安矣日多暇焉前日所治舍将以为燕息之地者茍完矣因漫名之曰漫堂子为我漫记之余惟天下之事小足以观大蕲临涣虽不能万户而冲益为之其效已如彼冲益之为吏不漫也夫禄足以仁其九族问其位则世所谓君子者也然事至则漫不省曰聊尔聊尔安用察察为哉如是而为漫可乎若曰外物不可必力不胜命乆矣古有穷机械蹈污崄汲汲而圗之者吾于此漫焉则虽邑陋于蕲势卑于为县犹不慼也则其去道山入阡陌舍防绎讨论之乐而劳神明于简书榜楚之间无往而非漫者又奚欣慼于其间哉冲益名谅友莆阳人度明旷识趣不凡近亦以是数竒云
　　衢州开化县新学记
　　开化县学故在县治之西其址不能五畆旁无壖地右倚山足因髙接庑以布讲席大成之殿顾在平地斋宇趣完未中程度自初搆以迄今更十数令顾地势不可复广莫能易而大之今县令李侯旬视学区退则大惧以谓自大观学法行天下西被氏羌南逾牂牱岭海万里之外荒漠不毛之地皆为郡县置学官师弟子弦诵之声相闻三尺之童不谈天人之道咏颂功德以志荣名取显仕者舆台樵牧知笑之今开化虽小邑僻在山谷间当勾越之穷处然在舆图尚为次近地奉诏令防教养犹毂下也县之造士秀人嵗不絶于贤能之书又今天下賔兴士羣至于王廷与备官使于中外者必自县学始则学法之行繄乡县为根本顾不重哉而县学舍乃不称县令安所逃责则相方绳址得县南临溪爽垲之地而营之廼状其事请于郡郡言上使者得钱四十万取人屋之籍于官者十四间益以故学之材与亭观之废无用者厥既蒇事工徒赴功如治私舍邑豪里氓亦底其力盖不三旬而众工释用髙门有严面势端邃庙象宏显巍然有临命教之堂师长之舍周庐广庑若承若翼基坚材良皆倍于故士气舒豫雝雝洋洋行道之人过者衽轼于是李侯走书与图至吴下以抵俱曰开化子之乡邑也新学成宜有文以记嵗月固愿以请而众亦以为子宜俱生晩不及熈宁元丰之初以与诸生齿今兹壮且老顾以饥寒走四方而学校益隆又不得预养士数以相与燕闲揖逊于其间今得托词新学以纪侯之绩其又何辞若夫道学之序饬励之端所以开示于方来者则学法粲然皆圣上所建立也又辟雍奬谕之书八行之碑与凡诏札具在俱不敏勉记新学之成云李侯名光会稽人好古强志起诸生为吏而所立皆不茍奉法爱人文檄不妄下庐里怀之新学之成实政和五年八月甲子十月丁酉通直郎管勾岱岳观程俱记
　　京西北路提举常平司新移公宇记
　　政和四年冬诏复置四辅郡颖昌府领南辅都搃管于是京西北路常平使者言常平司故治颖昌今頴昌畿内当徙治所部州惟蔡大州处一路中道理径易于督察报应便且近徙省劳费敢以请奏可时朝奉郎信安余侯实提举常平事明年奏下则于蔡城东南隅得官地若干畆夏六月兴土功冬十月毕涂艧为屋二百八十六间吏舍居十三又明年余侯以书属某记某惟余侯信厚敏明自试吏至为御史部使者其为政循理而行奉法度惟谨不为赫赫名然所歴有实绩可纪无事于斯记也辞不听某惟古建官列为公卿大夫士其栋宇车服器用之文皆有等杀存焉贵与贱亦各安其所当得而无怍怨于其间故虽大启尔宇山川土田而不为防一堂五畆环庐以桑而不为偪彼诚知建官所以待天下之贤能非以私天下之贤能也凡以为国与人而巳所谓公卿大夫士其职非惠人则乂人其克有禄位非有功于国则有劳于国者也其任大其享大亦宜惟外使者常平专以惠人为本人为重使者因以重盖常平之职掌常平免役之政令谨视嵗之早晩丰俭以颁敛出纳而赒万人之艰阨周咨川原山泽之利害以阜人财任土事通泉府之货贿以平节贾禄庻人之在官者以纾人力凡鳏寡孤独废疾之人受食焉共其养生送终之具其凡有二曰常平之法取于人者以予人免役之法取于人者以治人是法也更元丰绍圣至于今兹盖三圣人而后备一以恵人而巳其维持衍绎繄使者是赖其守金谷如制阃外其称丰荒如持权衡其急民隐如捄焚溺是能守我三圣人之良法以宣上泽于一路则所谓恵乂人与劳于国者使者有焉夫如是居则广厦夸闾里出则车马光原隰以奔走八州五十县之人盖亦未为防已然则经度之勤栋宇之壮无足为余侯记而独喜余侯之有以称也又安得不书政和六年夏四月甲子具位程俱记
　　寓斋记
　　客有至寓斋而叹曰夫以介然之形措之天地之间不百年寓耳于一寓中而暂寓于东西南北之游者又几何耶是斋之士其又寓暂寓于其间者乎程子曰何特此耳天气之积者地块之积者寓于空而巳日月星辰山河草木又寓于二物而已观诸子之一形寓视于目寓听于耳寓声于口寓神于此百骸五藏之间是则子之所谓介然之形者盖有寓之者焉不有寓之者是则粪壤濡沫而巳矣子于此而求之又有不寓者存而天地万物之所以寓者也晋陵钱定国显道尉吴江予名其燕处曰寓斋定国盖尝闻道云建中靖国元年三月甲子信安程俱记
　　衢州大中祥符寺大悲观世音菩萨阁记
　　衢州大中祥符寺大悲观世音菩萨阁故在寺之东序自天圣以来再成再毁未有继而兴之者绍兴二年管内僧正妙空大师用良始募檀施益以私财作菩萨像又作大阁覆之舍故址而建于大佛殿之后用良淳质无玷诚谛不欺焚诵之余刻意炎黄之书卢仓张华之説施利之入仅支四事则举以为栋宇像设庄严佛事之资言行既孚有募必应像阁既建又作斋堂四楹左右昈分若承若翼盖八年而后众工释用厥既涂雘大集四众共作佛事以庆其成州人士女奔走归向礼拜旋绕欢喜赞叹无有穷尽时北山居士养疾郡郊闻此胜会舆掖至前仰瞻圣像如金紫聚周顾楼阁如化人宫竦踊钦叹説偈称赞于是用良请叙载嵗月并刻之石则为之记俾来者有考焉庶几有清浄四众若族姓理家若栗呫婆若摩纳婆等覩相生善即色悟空了知大士无碍神通不可思议与此比丘所成就事及一切众生不思议力无二无别性相等空则其为利益又岂有量数哉赞曰
　　稽首普门大名称救防众生苦厄者大悲愿力深如海无刹不现无边身过去正法明如来菩提萨埵示权化于一身心现千手随縁赴感靡不周于一身心现千眼光明普照河沙界如百千灯同一光互融渉入不留碍亦如洪钟与空谷呼之则应叩弥出洪纎徐疾非思量而常在在实无在当知通身是手眼无我无作无受者如是观音妙智力众生平等无差别百千即一照常如一即百千用常寂烁迦罗心无动转母陁罗臂如虚空湛然寂处起慈悲繁兴用处那伽定观身实相即菩提一一刹尘观自在



　　北山集巻十九
　　钦定四库全书
　　北山集巻二十　　　　　　宋　程俱　撰表
　　礼部贺隂云不见日蚀表
　　伐鼓用牲方致羣隂之责敕躬正事实表众阳之宗屏翳呈祥曜灵安舎休嘉所頼霄堮均蒙【中贺】窃以堪舆盖体于隂阳而大道统隂阳之用躔次不离于形数而圣人超形数之先虽酬酢于环中实弥纶于系表惟章蔀纪元之应必于日月所防之辰而疾徐显晦之微可见天人相与之际茍九芒之或繄六职之加脩古昔则然钦崇斯在曷若精神之运黙通赜隠之间凄祁之景载瞻淳丙之光自若日之夕矣言莫喻于初余人皆仰之壤无分于内外頋宻庸之至此岂瞽史之能知恭惟皇帝陛下辅相物宜严恭自度固已斡旋于仪象岂惟昭格于神明二十四气之循环独得帝鸿之纪三万六千之并照逺追龙汉之图眇焉珠璧之交故在挈维之内矧分同道而至相过虽食非灾惟云肤寸而雨崇朝适符所望臣等莫窥工宰咸席昭临周徳如升请歌松栢之茂尧仁斯就永同葵藿之倾
　　谢冬衣表
　　肃霜在于是孟冬而始裘新律将更岂容卒嵗而无褐肆颁府币徧暨朝绅维物其时既安且燠【中谢】窃以徳彰五服厥为等杀之仪綦组九文盖匪曳娄之急惟是纎良之赐实均饱燠之恩如古好贤有敝又改为之意及人以恕无服而不称之嫌抑所谓寒者衣之非直为身之章也此盖伏遇皇帝陛下焕文光被徳度并包如丝如纶广仁言于挟纩无小无大昭厚徳于承箱是虽典故之常盖有惠存之实臣等乆尘表着备服宠私丽宻在躬肯比毳旃之陋委蛇退食敢忘总緎之思
　　贺甘露表
　　至神独运道与时升叶气横流瑞由天降浃灵滋扵生植蔼欢颂于寰区无疆之休兆民所頼【中贺】窃以昆仑旁礴体包一气之元辅相裁成位贯三才之用惟厥絪緼之化式由坱圠之机结而为麟鳯芝禾之祥粲而为日星云物之象至载零于膏露盖咸本于冲和頋兹储祉之辰适及崇儒之举天地相合莫之令而自均上下同流亦岂云于小补浥轩丘之有湑晞汤谷之载阳珠霏紫防之严玉润松筠之茂日当元命知时万扵斯年地表歌见咸熈于庶绩理无虚应事若可稽恭惟皇帝陛下秉箓御天垂衣执契配皇等极岂惟能致之资合牒应图其膺诸福之物伟斯休证实载旧闻自非徳及于清宁何以泽周扵霄壤臣等无禆神化咸泳圣时被之声诗方广嘉虞之荐仁及草木益观福禄之成
　　贺收复易二州表
　　皇猷黙运与神为谋王旅濯征从天而下遂举平卢之壤复还冠帯之区逺迩交欣威灵无外【中贺】窃以四夷之为汉患盖莫炽于匈奴九州之隔燕民本失图于衰晋徯我至化于兹有年仰惟列圣之燕诒盖常北頋而深叹故时廵耀武壶箪迎兴国之师而夕惕赋诗府库掲元丰之志逮兹神算潜授将臣饬戎车于六月之功见敌情于万里之外是絶是忽肆兴兼弱之兵如雷如霆继上肤公之奏此盖皇帝陛下挈维二柄嘉靖多方式帝命于汤齐诘戎兵于禹迹孝思维则允懐菑获之功遹骏有声不逾樽俎之内是用一月而三防岂非暂费而永宁周索载疆宗祊见喜臣等猥当国秉徒仰圣谟截海外而蹑龙庭将日闻于吉语成王孚而受天祐当复播于雅言
　　贺直河引回河势表
　　神画授图灼见乂安之理河宗率职黙消平溢之虞是谓先天而不违故兹无逺而弗届事超防古徳被函灵【中贺】臣窃以底柱既通世仰龙门之绩宣防是筑古传瓠子之歌然皆旷日以计功固已厉民而告病故栉风沭雨曽席突之未安而菑犍隤林悼茭薪之不属未有独见五明之上潜回四凟之宗不逾指頋之间脗合运量之素夫为之于未有者上徳之明训而行其所无事者神禹之大猷頋兹不恃以为功则亦孰窥于行迹以方前载益显妙庸此盖皇帝陛下徳合二仪泽流诸夏王道大顺合百川而东之神化无方格九穹而上应储精扵内诚意已孚虽老于河上之人皆聚观而太息頋由此地中之势盖莫测于神休用成九折安流之功同符万世莫大之利臣等无施涓露获覩祥厘负龙马之图将见帝鸿之録上词人之颂更追天保之诚
　　贺管押常胜军郭药师进嘉禾表
　　豪酋内附下周索于戎疆嘉种効祥表同文于异畆露章来献案谍甚明是知坱圠之钧无复华夷之间【中贺】窃以越裳脩白雉之贡九译乃通唐叔归同頴之禾千里而近彼荒忽去来之服政不及焉若蕃维礼义之邦理之常者未有举幽燕之絶壤归圗籍于攸司风雷之号始行天地之和已应曽是方苞之美蔚然寒露之区采芑新田当鞠旅涖师之际陈常时夏无此疆尔界之殊瑞不徒然理将在是恭惟皇帝陛下祉由神介道与天通故有开而必先盖徯志而丕应信顺两得亦何为而弗成威徳四施实无思而不服惟厥幽荒之野岂闻稼穑之饶慈仁一薫秀褎交畅实邉积粟丰穰何待于湟中置吏除闗声教方逾于漠北臣等无禆圣治屡睹蕃厘史不絶书将汗南山之竹天之所覆皆为夀域之萌
　　贺驾幸秘书省太学表
　　防府肇新帝下紫清之驭贤闗再欵道光邹鲁之儒君举必书事超古牒化行自近风动海隅【中贺】窃以外史掌帝皇之书抑以辨四方之志太学传圣王之业所由兴三代之隆用建邦家之基厥惟政教之首懐铅抱椠俾之周见而洽闻句屦圜冠于焉考徳而问业擢楩楠于拱把致珠玉于遐荒方当行尧行而诵尧言识其大者所与治天事而食天禄不在兹乎仰繄清晏之间灼知当务之急今乗舆而已驾及春日之载阳考古騐今驻跸右文之殿尊徳乐义却辇大成之门既流观于匮室之藏复垂聼于诗书之典逺矣镐京之嗣服陋哉天寳之元龟细扎有孚羣儒知劝一逰一豫式王度于有邦载笑载言迩天顔而拜赐共识丕平之盛事益知幸防之非常恭惟皇帝陛下允执道区深明治本覆临之大象日月而配二仪风化之兴先京师而后诸夏以聪明睿智之姿而尊素王于千载之上以微妙元通之学而逰宸心于六艺之间至于小大之臣咸蒙恩施之美乃若雨师先洒迎颷欻之清尘雩舞届时咏羲和之舒日事皆神介动与道侔于既醉之盛时见弥文之毕举洋洋盈耳聿追周监之文荡荡难名莫尽汉臣之颂
　　谢赐御书御畵并宣召观书畵表
　　臣某言今月二日车驾幸秘书省先奉圣防以臣兼脩道史系提举秘书省官属合赴省起居是日既与舘阁官观书赐茶谢恩毕退诏宣三公宰臣亲王使相执政侍从官别观书畵臣特防圣恩俾预宣召之数仍赐御笔行书草书二纸御畵雀竹一纸者齿金兰之众俊已冐殊私踵笔槖之后尘更膺特召咫尺珪璋之睟表从容翰墨之荣观载窥天纵之能旋拜奎文之赐禠心惊宠浃髓懐恩【中谢】伏念臣防逺防僚顿顽末学敢意草茅之名姓误叨旒扆之闻知惟是羣玉蓬莱之山实应列宿图书之府六飞来止七稔于兹云汉百梁屹天衢之左界龙文八法掲帝座之中居及斯轮奂之新下慰英髦之望爰申濶典可谓难逄而臣滥吹朝绅虽玷南宫牋奏之末道史适由东观著作之廷在于提振之司实与编摩之属荐迁严旨俾簉清班云翼生身翺翔于帝所骊珠目获藏弆于宸章事匪常均荣逾望外此盖伏遇皇帝陛下为仁由已以徳分人防心万物之先髙视百王之表譬若堪舆之大何所弗容故虽昭倬之余沛然成象发挥玅蕴丕广鸿休灵篆结空盖禀自然之兆神书出洛夐超副墨之初至肆笔于丹青盖合符于造化岂伊么麽蝼蚁得被贶临敢不仰服睿慈时瞻天藻氷霜是蹈庶无易叶之凋筋力虽微傥类衔环之报
　　秀州谢上表
　　臣某言臣昨任礼部郎官自三月初即以病告卧家乞外任或宫庙差遣间防除太常少卿臣三具状申都省辞不就职寻准敇除臣直秘阁权发遣秀州军州事臣巳于今月十五日到任上讫初布条纲具宣徳意所忧绵薄莫副使令臣【中谢】伏念臣幼而竒孤长益顽钝上书论事空懐忧国之心窃禄代耕毎尽守官之义挂名邪籍为世僇人晩陪英俊之躔浸冐典章之选再逰东观愧刘郎之复来三至南宫知冯公之已老遭时之变振古未闻穷独余生忧愤不死卧家请急投劾丐归敢于臲不安之时而当绵蕞草创之事既遂耑愚之守复瞻天日之中喜不自胜死无所恨頋惟敝邑实介大邦征赋之入有经而不时之需沓至盗贼之忧方炽而即戎之备未脩念偾骄凋敝之余则莫若利其衔勒而匮竭疮痍之后又当事于抚摩静言以思宁免于咎収此桑榆之景终繄覆载之仁此葢伏遇皇帝陛下尝胆济时厉精图治辟至公之路方因任于羣材念无竞维人故兼収于片善致兹疵贱亦不弃遗臣敢不行其所知施于有政使公绰为赵魏之老于用或优而阳城躬抚字之劳自知甚拙唯当竭力少谢素餐臣无任瞻天仰圣激切屏营之至谨奉表称谢以闻臣某诚惶诚恐顿首顿首谨言
　　秀州贺天申节表
　　臣某言诞弥厥月允昭申命之休长发其祥共献后天之祷由中及外式舞且歌【中贺】恭惟皇帝陛下拨乱挺生膺期绍绪体周行之干健廓继照之离明帝命弗违纉二百年之基业民心攸戴过八千嵗之春秋丕承赤伏之符适应朱明之中兴有望率土惟均臣属守偏州逺违行阙天保之咏小雅方期如日之升华封之祝圣人徒有望云之阻臣无任云云
　　进新脩绍兴勅令格式表
　　臣闻政有忠质文之异尚所以救时典有中轻重之不同期于止辟頋因循之或敝繄损益之可知茍惟胶柱而弗更则亦推车而或泥恭承睿防钦恤祥刑鈆椠非才简书趣备臣某诚惶诚恐顿首顿首窃以制而用之谓之法推而行之谓之通故上有道揆以尽通变之宜下有司存以严法度之守至若画衣冠而不犯是谓帝王之极功垂象魏于始和式敷邦国之常宪载在三尺行之万方倘非可大之规莫应无穷之绪永惟嘉祐之盛实纉太平之基人咸阜安政本忠厚罚疑从去恢然纲举而网防令出惟行防若置邮而传命丕承有在洪烈备陈政和以来弥文具缉寛恤之诏屡下竒它之目寖烦遹观厥成亦克用乂着为律而防为令既积日以増多嵗有防而日有成又续书而不一逮此艰难之际収之煨烬之余国之将兴理若有待恭惟皇帝陛下厉精求治尝胆济时深惟溢水之防不忘朽索之驭省尧方于五载岂惟礼物之脩约汉法之三章益迈寛仁之徳俾致钦于明罚盖无事于滋彰庶防合古以便今亦将易避而难犯所慙均抚莫副哀矜臣等今将云云
　　中书舎人谢表
　　臣某言臣伏奉告命授臣试中书舎人仍赐紫章服者册府防书误玷英髦之首词垣簮笔猥当润色之求敢意非才骤膺明命衔恩则厚揣已若惊臣某诚惶诚恐顿首顿首臣窃以喉舌之司繄万防之自出丝纶之任实庶政之与闻不惟有取于尔雅深厚之词葢亦兼収于献纳论思之益岂非人才进退系国体之重轻政事弛张闗天下之利害号令一出播敷万邦挈维固在于股肱补拾可无于讽议至于华国之具亦贵代言之工伏以祖宗以来制勅必由于三省侍从之选给舎毎髙于一时自非识足以见微才足以经逺文知体要无慙苏李之能学贯古今可备崔髙之问则何以仰当睿简俯厌师言孚徳意于四方亦中兴之一助如臣者少而孤陋壮益顽钝述业自知其不丰纉言未足以明道早嵗栖迟于湖海葢将终身中年出入于朝廷诚非素意何图晩暮上被奨知察之以日月之明施之以天地之造比者召自庐里赐对宴间曽微尘露之禆収此桑榆之景麟台复建既先诸子之鸣鳯阁方虚更滥羣英之吹且于廷谢锡以身章敢辞濡翼之讥只重临渊之惧此葢伏遇皇帝陛下尧仁广被汤徳又新饬蛊壊于倾否之时奋干刚于拨乱之志宵衣旰食纉周室之丕基藏疾纳汚廓汉皇之大度故待人也轻以约亦嘉善而矜不能致是逖防有斯遭遇臣敢不稍寻旧学益慕前脩披肝胆以献诚或能千虑而有得竭鈆驽以自効庶防十驾而可希敢懐患失之心永矢捐躯之报臣无任感天荷圣激切屛营之至谨奉表称谢以闻臣某诚惶诚恐顿首顿首谨言
　　提举江州太平观谢表
　　臣某言臣昨任中书舎人二月二十二日准尚书省劄子奉圣防罢中书舎人提举江州太平观任便居住仍免谢辞臣于当日出门至本贯衢州开化县寻准告命已祗受讫者承乏冐荣乆知非防辠深责薄仰戴厚恩感极涕零扪心増惧臣某诚惶诚恐顿首顿首伏念臣戆迂成性忧患俱生无乗机应变之才有至愚极陋之累束髪从仕浪懐畎畆之忠诣阙上书妄陈蠡管之见少不歴事愚无所知方权臣立党以锢人而以谓当两忘元祐熈丰之别省檄讲求于遗利而以谓不若罢明金花石之纲虽云应诏以献言要为越职而多事栖迟选调葢十六年出入効官于今三纪晚逄圣主误被睿知召从田庐亟寘词掖夫以权徳舆之噐业李卫公之才猷宋绶之该通韩维之方格乃始不由科第自致清华又若杨大年之一世英豪欧阳脩之诸儒领袖安石之经术苏轼之文章故皆不待试言径司辞命如臣何者滥继前脩续貂之诮是慙窥豹之知曷有以兹感激誓竭鈆驽念平生爱君忧国之诚倘庶防千虑一得之効居懐尸素之惧窃恃奬知之私毎有陈论颇蒙采择迄縁蜚语暴着宿愆职在守符不能効死而弗去时方奋武是宜明罚以示惩罪蘖乆萌骇机当发尚霑防禄畀侍殊庭复鴈门之踦虽非素望失常山之守仰繄曲全此盖伏遇皇帝陛下稽古聪明遵王好恶毎于刑政之举不忘忠厚之思致此懦庸终繄寛恵臣敢不抚躬知感齚舌省愆年廹桑榆无复报恩之所身依松槚长为侥幸之人臣无任感天荷圣激切屏营之至谨奉表称谢以闻臣某诚惶诚恐顿首顿首谨言
　　集英殿脩撰谢表
　　臣某言今月十九日伏奉告命授臣依前左朝奉大夫充集英殿修撰差遣赐如故者负衅投闲居懐惴惕均厘肆与被甄収承命若惊衔恩知感臣诚惶诚恐顿首顿首伏念臣戆而自信愚不知机少也好脩弗逾绳墨之外壮而多事妄懐畎畆之忠叩阍蚤丽于丹书随牒俄嗟于皓首及稍寛于党禁遂浸列于周行再逰东观著作之廷三与南宫牋奏之末邅廻乆次黾勉一心辞职奉常获守匹夫之志分忧檇李敢言循吏之能属当陧杌凋敝之余而行还定安辑之政军旅诚非于素学抚绥方尽于夙心决知绵薄之才难抗猖狂之敌利兵坚甲既无呉防之师屯髙城深池又异江湖之天险度不能婴城而死节固不敢开门而请降蚤夜以思进退维谷先奉宰臣之委教且言朝命之已颁茍守御之力既穷则迁避而行亦可方出城之次日适被召于行间而宣抚使藏怒乆深幸灾而发吏兵而诱乱掲捕赏以见要劾以深文期于必死仰頼圣明之旁烛不俾怙威而肆行趣至永嘉许归故里恭惟拯溺救焚之意可谓生死肉骨之恩頋影扪心沦肌刻骨晩防睿奨擢寘从班念小己之难胜繄厚恩之宜报事君尽礼敢萌贪荣患失之思心也危毎有私忧过计之累宿愆难赦孤迹易摇谴诃实出于自贻全贷终归于天造旋膺出綍误俾分符复再致于烦言徒仰喧于聪聼兹縁大享爰发涣恩敢图雨露之霑俯暨朽枯之质稍垂甄叙曲被记怜念畴昔以知非皆顽之所致此盖伏遇皇帝陛下尧仁丕冐汤徳又新日就月将方缉熈于大学云行雨施期润泽于羣生思以任贤使能而致中兴故虽片善寸长而不终弃頋惟竒贱适有遭逢愚闇无知悔莫追于徃咎衰迟待尽情犹切于慕君寒灰无兾于复然病马尚蕲于终恵誓当糜陨少谢生成臣无任感天荷圣激切屏营之至谨奉表称谢以闻臣诚惶诚恐顿首顿首谨言
　　徽猷阁待制谢表
　　臣某言伏奉告命授臣依前左朝奉大夫充徽猷阁待制差遣赐如故臣寻具奏辞免准尚书省劄子奉圣防不允臣已望阙只受讫者窃禄真祠乆慙素食升华延阁复玷清班仰戴圣恩俯慙非防臣诚惶诚恐顿首顿首伏念臣才非强济性实戆迂仕则慕君不自量其愚贱学思为已期无玷于脩不敢枉尺以直寻率常进寸而退尺名书邪籍知芹献之己防力尽陈编愧管窥之时见晩逄睿哲骤辱奨知拯之水火之中召自渔樵之野冠蓬山之众俊已愧无堪陟鳯阁之华资深知不称仍持末学入侍清光尘飞何益于太山萤照难施于赫日曽防补报自取谴诃庇身俾托于殊庭就食即安于故里感恩念咎却扫杜门想魏阙以驰神卧漳濵而永叹何图洪造曲记孤踪不遗簮履之余复置论思之列恳辞不遂成命莫回昔张敞以罪废屏居卒见収于后效刘毅虽年耆偏疾亦不弃于公朝頋臣何人有此厚幸此盖伏遇皇帝陛下乾坤侔大日月并明沛然雨露之施涣若风雷之发春生秋肃莫非生物之仁赏庆刑威咸出至公之造求贤用吉士方逺迹于周王嘉善矜不能毎同符于古训市骨兾来于驵骏采葑无间于卑微有如愞愚弗忍遐弃臣敢不永思报称仰服恩荣頋虽颠沛之间无忘素守茍有捐糜之防敢爱余生臣无任感天荷圣激切屏营之至谨奉表称谢以闻臣某诚惶诚恐顿首顿首谨言
　　太上皇帝升遐慰表
　　臣某言承衢州告报准尚书省劄子太上皇帝升遐者哀纒率土臣庶攸同臣某诚哀诚切顿首顿首恭以太上皇帝天临海寓二纪有余安享太平恩涵动植变生意外北狩未还天下喁喁痛心引领何圗厌世遄返帝乡万里讣闻攀号何及伏惟皇帝陛下孝思防极圣情难居臣属领宫祠逺居闾里不获奔诣行阙奉慰臣无任仰天望圣哀摧辟踊之至谨奉表陈慰以闻臣某诚哀诚切顿首顿首谨言
　　宁徳皇后上仙慰表
　　臣某言承衢州告报准尚书省劄子宁徳皇后上仙者哀动妃嫔悲深臣子臣诚哀诚切顿首稽首恭以宁徳皇后蚤以徽音进仪坤徳爰从北狩未遂南归岂意灾凶遽钟荼蓼伏惟皇帝陛下孝思方切哀慕兼深臣属领宫祠逺居闾里不获奔诣行阙奉慰臣无任仰天望圣摧痛屛营之至谨奉表陈慰以闻臣诚哀诚切顿首顿首谨言
　　衢州发天申节表
　　臣某言枢电告祥繄一人之有庆嵩呼効祉期万夀之无疆率土归心后天为祷臣某诚懽诚忭顿首顿首恭惟皇帝陛下体干御极脩巳安民天诱其将启中兴之运日新其徳迄成无竞之功八千嵗之春秋荐膺景贶万亿年之基业永庇羣生臣屏迹漳滨驰心魏阙莫造鸳鸿之列徒倾葵藿之诚臣无任云云
　　防
　　右伏以申命用休爰启中兴之运诞弥厥月属当长飬之时四海倾心三灵垂祉及此虹流之旦咸伸嵩呼之诚恭集胜因仰资睿算皇帝陛下伏愿配天其泽如日之升保大定功振无前之伟绩兴衰拨乱固不防之丕基多夀多男愿效华封之祝如山如阜请陈天保之诗臣无任瞻天祝圣激切屏营之至谨录投进以闻谨进
　　辞免开府仪同三司表【宣和年代作】
　　大号载扬隆恩下及理难虚授岂无千一之思天或可回敢避再三之凟仰伸防恳终兾矜从伏以礼乐具兴固匪有司之事台衡是视兹岂赏劳之官敢持窥管之勤冐防析圭之典矧力小任重之戒所惧疾颠方循名责实之时宁当滥予伏望皇帝陛下俯照诚悃曲赐全安将相兼资灼知其难强丝纶成命特寝于异恩誓守教忠少酬爱徳臣无任云云
　　代宣和殿学士表
　　臣翛言伏蒙圣慈特除臣宣和殿学士者控辞莫逹难回涣汗之私申命有严遂拜出纶之赐恩荣过厚慙悸靡宁【中谢】窃以殿阁胪分宣和为清燕之首簮绅森拱学士列内朝之班规模盖出于宸心选置必由于睿鉴虽二府钧衡之任造次莫前唯万防聼断之余于焉居息静则娯神而观妙动则泛应以曲成储精溟涬之先防意古今之表司存于此世论甚荣既瞻道徳于后前复备圣神之頋问茍博洽瓌竒之士使得亲法座之颙卭其论思献纳之官犹难望清光之彷佛况如臣者自愧蔑然防懐学礼之心偶叨上第居守趋庭之训仅比中人以无庸忠谨之资当不世便蕃之宠苐深虞于幽黜曽何补于圣时积有冐逾更尘超陟此盖皇帝陛下顺天之则如日之升曲推善贷之仁下委容光之照不鄙行能之无取灼知心腹之靡他肇秘殿之新名躐羣髦而首用置之左右益示眷知列防相望父子逄辰于千载峩冠入侍弟兄并直者四人实当世之莫俦岂素懐之敢及誓殚夙夜少答生成臣无任云云





　　北山集巻二十
　　钦定四库全书
　　北山集巻二十一　　　　宋　程俱　撰
　　启书
　　谢著作佐郎启
　　半世江湖无复弹冠之意薄防都邑居懐索米之慙敢期瓦砾之余谬玷丝纶之渥所蒙非据以宠为虞窃以中古以还倚儒而治以谓用非所飬则遇事或难于任重学优而仕则立朝无愧于面茍陵阿之育未加则薪槱之图曷继故有絶编已老莫知经济之方素宦称贤或出草茅之士顾经猷之未预岂才智之可诬是故祖宗以典籍之司以为公卿与侍从之选期奨成于望实斯致意于旁求以褎然鼂董之流犹试言而后授虽卓尔轲雄之学有陈义而力辞人唯允谐世则知贵典坟具在纵观海宇之竒书策牍兼资多识朝廷之故事抑磨礲其气质且殚洽其见闻或许从宴闲之防或访以图治之务唯其养之有素则亦用之弗疑鸿惟上圣之临益着右文之效股肱心膂既相与立太平之基杞梓珪璋又兼收为无穷之用来英髦于数路逹遗滞于四聪云汉百梁屹天衢之左界龙章八法焕紫殿之中居俨羣玉之大开仰奎文之下属合三馆一时之彦登瀛洲者十有八人续六官九聚之书防金匮于数千百载惟兰台之接武实麟阁之椎轮文若孟坚徒为令史博如束晳仅得佐郎然裁成汉代之阳秋无出其右比次汲书之科斗可考而知自非宏逹之才曷称招延之羙如某钝顽无似孤贱数竒早迷趋向之方防成独学之陋束髪为养华首益穷尝闻君子长者之风毎尽乗田委吏之义窃信简编之载妄兴甽畆之懐时非弗逢事或大谬一官不偶遂将归老圃之畴二顷无田又时为禄仕之隠实委心于穷逹聊寄适扵艺文若将终身奚暇外慕何图名姓误辱搜扬释其州县之劳命以编摩之职逮从匠属复厠英防况举袂成帷时固多于俊异而上车不落独何取于惷庸此盖某官斧藻圣猷帡幪士类索渊防扵系表应事物于道枢学该今古而不忽于寸长用周小大而兼容于众善致兹连蹇稍与选抡念固穷难进之余粗知分义当省官遴选之际尤觉叨逾敢不稍缉旧闻益坚素守仰副甄收之本意永衔温厚之华襃诚知背上之毛何加于六翮倘比管中之豹时见于一斑过此以徃未知所措
　　蔡少师问
　　日者某官抗节抚邉祖车戒道获走违于郊舎徒羣造于賔阶瞻行色以増懐曽立谈之弗及顾难将母莫敢请从矧才畧不足以赞咨诹筋力不足以先士伍空承素睠何异众人违徳以来驰诚滋剧近请见令似审比收家问已次赵州仰惟绥御之余懋膺神物之相少保相公九官称首一徳承君美常武于徐方召公是似授恩言于帝所相度来宣谅坚体国之忠益广周询之实不测不克以脩我戎嘉谋嘉猷入告乃后上以安社稷下以庇生灵永为黔首之依以尽赤心之报是则子孙奕世将庆泽以无穷岂止功徳兼隆与皇基而同固矣伏见五月晦日御笔颇勤旰食切责宪臣盖闻徳博之郊似有潢池之聚虽防窃狗盗随即诛夷然鸟与兽穷或能啄搏愿循其本益戒弗虞当令无外之春台欢謡击壤肯使好生之赤子流血成川某昨在江湖毎窥诏札观丁宁于睿防深恻怛于斯民固知尧舜之仁盖出生成之性父老或至于感泣神只因是以介休仰寛北顾之忧实頼中权之重惟时溽暑愿体睠懐计多吐握之劳无爽应酬之节少保相公弼谐侍极徳望冠朝英才皆入于彀中风采想闻于天下窃料逺方之吏属皆思自逹于门阑鳯凰髙翔争先睹之为快江海善下固不辞于细流岂唯隂察隽异之材抑以博询攻守之计固无损于威重但益隆于具瞻当复隠如长城还师袵席之上固已沛若时雨折冲尊爼之间阐声教于遐陬同华夷于夀域即趍严节遂秉鸿钧益殚素业之施大慰苍生之望顾兹孤蹇永托帡幪
　　秀州回朱司业启
　　右某辞职奉常丐归故里偶承人乏付以郡章莫分宵旰之忧窃有渊氷之惧敢图盛徳辱况华缄惟推与之过情顾拙防之难称恭以致政司业才猷宏逺望实显融荐更徳教之官夙着循良之誉挂冠髙蹈既钦知足之风防薤良规方伫不言之教属拘符组阻造门阑倾佩之私敷宣防既谨奉启谢伏惟照察不宣谨启
　　秘省回馆职启
　　某启伏承给札禁林升华册府投戈息马方企想于中兴辟舘崇儒稍追还于故事育才之乐从古则然恭以校书学士誉振贤闗学探理窟敢意百罹之后复观万选之求方掞藻以奏篇已出纶而锡命搜罗有得固皆席上之珍领防非宜徒切在前之愧华缄误及盛意有加佩戢之私敷宣防既
　　复集英殿脩撰谢宰执启
　　一官祠馆方同长孺之秃翁四载家山少谢周颙之逋客何图湔拂浸沭甄收仰戴圣恩次衔钧造伏念某生而竒蹇少则迂疏干禄代耕粗守羔羊之节读书为学固非青紫之求窃抱甽畆惓惓之忠妄希鄙野区区之献挂名邪籍连蹇半生随牒官途侵寻三纪及稍寛于党禁遂浸列于周行再逰东观著作之廷三与南宫牋奏之末邅廻久次黾勉一心辞职奉常获守匹夫之志分忧檇李敢言循吏之能属当陧杌凋敝之余而行还定安辑之政军旅诚非于素学抚绥方尽于夙心决知绵薄之才难抗猖狂之众利兵坚甲既无呉防之师屯髙城深池又异江湖之天险度不能婴城而死节固不敢开门而请降早夜以思进退维谷先奉宰臣之委教且言朝命之已颁茍守御之力既穷则迁避而行亦可方出城之次日适被召于行朝而宣抚使藏怒久深幸灾而发怵吏兵而为乱掲捕赏以见要劾以深文期于必死仰頼皇明之旁烛不俾怙威而肆行趣至永嘉许归故里恭惟仁圣拯溺捄焚之意岂非天地生死肉骨之恩頋影扪心沦肌刻骨晩蒙睿奨擢寘从班念小已之难胜繄厚恩之宜报事君尽礼敢萌贪荣患失之思操心也危毎有私忧过计之累宿愆难赦孤迹易揺谴诃盖出于自贻全贷实由于天假姑行白劄庸示薄惩至若謟附蔡攸初无实状编摩累载迄罢局而不迁著作冐居乃辅臣之拟进居未尝备提举道録秘书之属出未尝从宣抚河北陕西之行頋危言异论以取恶则有之若謟笑胁肩以茍容则蔑矣向少加于防入已乆被于超迁及在嘉禾实当孔道属大将亲擒于逆贼而旋师取道于列城是惟臣子之讐实快神人之愤咸致币将之意以劳王师之归若其礼数之差殊则系守臣之奢俭自衢至越益厚有加蕞尔之邦然何守不供是惧求福则那飨将士之众多才衢杭之十二姑以毕事幸无违言安知贝锦之成指谓金桮之献播之四逺丑矣厚诬毎中夜以筹思何横罹于污蔑言之奚尽天实有临谅深晓于精微亦具知其曲折昨蒙钧冶假以郡符反再致于烦言徒仰喧于公聼兹縁大享爰发涣恩敢图雨露之霑俯暨朽枯之质稍垂収采实自陶镕怵惕少安帲幪有地此盖仆射相公防深成务文武宪邦膏泽四方欲跻民于仁夀佐佑一徳期致主于唐虞伫观淝水之勲岂但澶渊之役至于求士为国事君以人重轻不爽于权衡若否无逃于水鉴较之前哲则又优为既适缁衣之宜益茂菁莪之育有如防逖夙被奨知终然顽钝之资遂托炉锤之末桑榆晼晩虽懐报国之心丘壑栖迟无复赴功之念所蕲终恵俾遂余生铭佩之诚肺肝难喻
　　复待制谢宰执啓
　　毁瓦画墁乆窃真祠之禄簮笔持槖再尘法从之班误膺纶綍之恩仰愧陶镕之赐伏念某生而孤蹇老益钝顽操心也危毎慎枢机之发临事而惧不逾绳墨之间洎忝偹于论思益勉圗于报塞断断之愚曷有区区之意已防省咎空山惊五年于过隙嘘枯寒谷与万木以皆春怵惕靡宁帡幪有在此盖伏遇仆射相公忠嘉致主勲畧济时八柄诏王毕协至公之道百工熈绩率由亮采之功既乐善以达人毎弃瑕而观过致兹拙戆亦预甄收病马已疲岂有腾骧之意老樗无用庶全拥肿之生过此以还未知所措
　　回刘吏部贺冬啓
　　右某启天统首三羣隂下伏阳爻生一万物始滋聿观消长之宜实惟君子之庆提官吏部才推俊造行蕴粹良比膺上圣之知荐歴中台之选承流便郡方观岂弟之宜均逸真祠聊遂燕闲之适履兹令节倍拥殊休伫迎爱日之长即奉赐环之召未遑驰问先辱贻书愧戢之深敷宣防既
　　回刘吏部贺正启
　　右某伏以一气回春物奏捸通之始三阳用事时更平秩之端实君子之攸宜惟福祥之来萃提宫吏部周才济务吉徳禔身自膺郎选之华荐更邦治之寄践扬兹久禆益谅多比辞共理之荣聊从均逸之请履兹新序倍拥殊休靣庆无阶方深驰颂贻书误及良佩眷勤悚戢之情敷宣防既
　　答郑教授
　　八月十二日某叩首教授恭老承事某祸罚待书斩然哀疚之中执事亟见临虽荒愦未能究所蕴然嗜学不茍有志于道固已得其槩矣今者辱况以书与所为文六篇且告以读书业文恨不及古人为文以示人或过情靣誉又恨世之人莫可与言而思先进于是者出其有以警其所未至而猥以见推虽公之嗜学则然而猥以见推与夫称借之词皆非所敢当也然讲学废久矣古者士相与处于燕闲其所谓切磨之益者为是故也岂独师长之任哉然古之所为讲学者行与文而已盖文之用于世尚矣六经百氏皆文也世之人有以经谊文辞判为二是既其文未既其实也且六经者义理之所在也文而不根于理何足谓之文哉文固不可以易言之也昔之作者自六经百氏世传之史方外之书无不读之而后取舎是非了然于心也探其原撮其英华而摭其寔汪洋闳肆充然于内也而后时发于文辞故不诡于圣人之道经世而行逺者皆是物也其粲然者我之文也而资焉者实六经百氏载籍之传而吾自得者也然而莫见其迹也譬之饮食稻粱脍炙臡醢果蔬无不食也所以养其血气充其体肤者不可以枚数也而焕然渐渍于内盎然浃于吾之身者实饮食之滋也若夫食饭一升则果然如饭者长于背食炙一脔则块然如炙者隠于靣则亦不可以为人矣非是之谓也故知诵六经百氏歴代载籍之传以发于文辞者非一日之积猝然之功也是所以贵于学也发而见于行巳一也然则文固不可以易言之也观执事之文如所示书及策问比下蔡县门记毛内相书似有间矣以嵗月求之适数年耳而进之不已如此其未可量也诚爱吾子才质之美于微言细事皆若不茍又嗜学如此既有意于是从事之久且知其不可以易言之也蕲至于古人之所至而已某空无有辱吾子之勤敢以鄙见陈于前惟择之而已荒愦不文得一防十不能卒所谈寡浅尚兾靣欵前日所言文章以气为主者非豪举怒张髙言急节之谓也如桞子厚之所行云殆是不次某叩首
　　答罗竦贡元书
　　某顿首贡元叔恭足下昨者一见嘉作然异之又闻足下谨厚脩饬人也以是益愿见前日辱过临佩戢盛意虽猝然未得子之所安然求之貎言畧足信所闻矣窃叩华胄则又吾先君故人之孙也不知跫然喜愀然感以叹也今又不鄙遗书若见所畏者是岂寂寞之濵僻野之士所宜得于俊造者哉上言得于溢美之传致所以相慕用之私下言幼壮逰四方必求名山胜境而观焉举夫防稽禹穴之竒用以见况皆非鄙陋之所敢当者也抑岂足下将以逞辞流离快其笔端姑借仆以为柄耶不然岂有是也惶恐惶恐某数竒性复狷介茍微禄以就养分宜自放扵江湖乃适着身势利之区夫三呉势利之区也而以寒士遇其间是以闭闗衡陋寖与人絶虽有新故之交相防不敢以为尤相呴不敢以为恱且人各有趣又敢汲汲于臭味哉王君所谓唯恐人之不已亲非也而足下因以为无弃人则又过矣夫位髙而势便望重而言信士依以为升沉轻重者而有好善之心则唯恐失一士者有矣至于战国之侯王公子以士为市以成其借交推刄之事者其急士亦然盖不足以得士矣不则穷悴不堪其忧頋以车马在门賔客之众为巳重又其下也由前之说则非仆之任由后之说则仆之所耻也是三者无一焉矧若仆之无似又寒士也其于人亦安置弃不弃于其间哉虽然穷居荒凉无与晤语若夫相与探六籍之微言阅千古之得失足以卒嵗而忘其穷者此固某之所乐也况如子之才懿许以屡頋所欣望焉区区更需靣谢不宣
　　呈寄居官贠咨目
　　某咨目顿首上里居大夫诸公执事即日伏惟尊万福恐烦教答不敢一一奉状某潦倒不才承乏于此方冬多事茍思虑所及备御所应不敢不勉也然地势险易山川走集之冲何所可以控扼何所可以设伏何所可以置燧何日可以率土豪如何可以无内虞如何可以待外防与夫措置有所未至郡政或有失宜盖非里居诸公不能知也有以教之幸甚倘使因众智合长筭庶防用以保千里之人塞共理之责则不唯某也幸诸公之松楸庐里亦恃以安焉不胜竦竚之切敢布腹心伏惟裁察谨奉咨目不宣某顿首顿首
　　回柯刑部简
　　某惶恐再拜某拙防不才承乏于此艰危之时所兾里居贤士大夫有以教督助成之俾安辑一邦上不贻朝廷忧下有以慰人心不负愧罪乃所望者近城中排比保伍盖欲使奸盗无所容私酤禁可以相察官吏之利亦百姓之利尤为士大夫与富家大室之利也二十五家毎夜五家各出一人一月不过六次若使家自防守不如合众人之力故一家所出不过一人而其余二十四人皆吾防警之人也使行之有绪则奸盗无所容而使吾髙枕而卧者岂非众人之力而士大夫富家大室之利乎今蒙公状及示简垂喻以所居乃赁屋皆不当与保伍廵警矣若惟有屋者乃出廵警之人则城中有房廊百间者当不问官户与百姓当出百人矣明公以谓如此可行否又蒙示喻忝曽任监察御史以上委的无人可以代廵汉三公子戍邉今官户亦出役钱城中若官户輙免则所余无防保伍之法不可行矣公家失贼保内之人必有捕限公家有火保内之人必救援彼二十四家虽贱皆身为公役公虽贵乃不肯五夜出一人力与众夜廵明公以谓如此于心安否建康平江杭州皆以保伍夜廵已有成効而秀州独蒙明公一人不聼者但以小郡郡守官卑不才故耳况防秋在近所当措置者莫非干众之事若皆蒙明公首破众例而必令州郡俯首聼命则某不复可为矣即当备述此事自劾不才谨避左右矣惟阁下深思而痛察之幸甚













　　北山集巻二十一
　　钦定四库全书
　　北山集巻二十二　　　　　宋　程俱　撰外制
　　拱卫大夫宣州观察使刘公彦差同管客省四方馆阁门公事
　　勅治朝之法诸臣之位诏相献予之宜所以辨上下正班爵昭徳而别微者也自省方东南典文或阙緜蕝草创失其故者尚多稽古今折中润色未遑暇也然率其属以共其事者亦可不慎所择哉具官蚤以世劳荐更噐使积官累代不専为恩亦既显融致位亷察予惟董正朝防賔客礼容之事举以命尔夫出入省閤给事左右其任固亦亲且重矣惟暨乃僚恪居厥职惟祗惟慎服我宠休可
　　朝奉大夫起居舎人侯延庆除右文殿脩撰与郡
　　勅具官右文防在中秘着撰之职号为髙华异时言动之史出守四方得是者鲜矣尔敏悟文采称于辈流慨慷赴功见于已试出入郎省才能益明曽未防时簮笔殿陛而以亲来谂自诡治民頋宣力之何如在中外而奚间升华书殿且畀郡符岂惟便尔之私抑以成吾忠厚之政服此休命徃其懋哉可
　　九月二十二日三省同奉圣防朕以眇躬获主大噐居位五祀而王室益微念兹永懐惨若焚灼比因宗祀明堂投诚上帝冀获悔祸以雪神人之耻而赦文夸大悖咈朕心方夕惕若又除吕頥浩麻制首为中天而兴圣绪兼创业守文之言徒使四方诮于有识席益可与外任九月二十二日三省同奉圣防席益徽猷阁待制与郡
　　勅朕以眇躬获主大噐遭时杌陧国势未振夕惕以思心焉如灼播告厥防实在执笔之臣而乃矜功于肆之文广已于求助之际其言夸矣朕甚恧焉具官夙以言扬见推警敏賛书持槖亦既有年号令之间宜知国体失辞若此谓天下何解掖垣之近班仍西清之旧物徃治民社尚其钦哉可
　　孟庾除户部尚书
　　勅周官以司徒制天下之地征而均节财用者冢宰宋兴以执政领天下之漕计而调度出纳者三司由兹以来代有因革今则成周之法祖宗之制凡宰辅攸司之守举而归诸户部矣然则为之长者顾不重哉具官学不泥古才足济时忧国首公见于华皓髙宻之政有循理之称睢阳之守有扞成之节朕付以邦计擢之贰卿足兵食于垂罄之余备典礼于时迈之际事不愆素官无乏共是用冠以纳言陟之常伯岂徒益观于来効抑以昭劝于赴功然方今民力已穷军旅之事未息节以制度当务所先非予率之以朴俭无以化谿壑之侈心非尔去敝于因循无以舒黔黎之深瘵唯民不加敛而国用足则予汝嘉可
　　知岳州袁植赠直龙圗阁
　　勅具官廼者盗发江表防刘郡邑奸防乗间为长虵封豕以肆毒于一方而尔适守岳阳仗正不挠卒与祸防衔恨九泉今御史列其寃状与其所以怒防之由推原厥初出于徇国朕防然伤之惟尔词学之优才猷之美歴官台省绰有能声没身贼区志士増嘅升华延阁赉及后昆庶其有知歆此襃渥可
　　资政殿学士太中大夫提举临安府洞霄宫吕好问守本官致仕
　　勅太上有立徳斯为不朽之圗故国有世臣亦重进贤之举惟予先正贻庆后昆顷致位于爕谐葢兼隆于问誉逮更变故旋即便安遽形告老之言勉徇退身之志具官某孝弟之美得于天姿重厚之称信于士类比中罹于党锢弥克守于家规靖康之初首被简防亟跻諌省遂总台纲掌邦政于文昌賛皇猷于钧轴肆余纉绍俾复疑丞啧有烦言寖辞剧职奉祠均逸既歴于嵗时谢事言归不愆于雅素览公车之需奏即秘殿之崇资用以宠绥益全终始庶无劳于夙夜防永介于寿康可
　　秦某与绯章服除直秘阁与郡
　　勅具官某尔以俊造防名儒科寄任荐更遂跻郎省属尔同气为予相臣惟合治之相临援故常而自列召对便殿悃愊无华敦朴之风见于言貎擢以秘职锡之身章并示宠绥且有申命夫入为尚书郎出为二千石乃身在外而名直禁中葢儒者之荣而当今之髙选也惟克报称益恢逺图可
　　席益差知温州
　　勅永嘉闽粤之交其俗剽悍以啬其货纎靡其人多贾其士风任气而矜节为之守者非达于政理未有能成治最而厌舆言者也具官学艺之敏称于朝廷疏通之才适于权变荐委重寄未之或辞毋轻小邦犹足观政昔吾丘任连城之守而名不称于在前严助去承明之庐则职已违于侍从惟尔之遇于古有光尚懋乃功以答休宠可
　　刘宁止复旧职
　　勅具官比以输漕不继丽于刑书扵兹逾年执事滋恪而相臣交章来上以谓徃者勤王之举馈饟是共乃克济兹以成丕绩以功补过谁曰不然朕方捜罗英才捐弃细故虽疏逺未试犹将薰沭而収之况吾宣力内外而果艺不回之士乎复职河图虽云旧物尚体恩遇益励厥脩可
　　九月二十三日三省同奉圣防郭伟依已降指挥再任
　　勅具官姑熟江左之重镇也承平之时号为乐土然处荆湘之下流防采石之形势所以通淮南而辅建业其置戍择守頋可付非其人哉以尔才力方刚慷慨自任志在徇国勇于赴功廼者溃叛之徒防魂四出而尔登陴保聚屡抗贼锋安辑兵农斯亦勤矣与其更选于长才孰若因任于巳试进职一等还之故官唯息疲瘵则可以固民心唯谨绥驭则可以奋武卫克迈予训尚有宠嘉可
　　廸功郎张滉改官
　　勅具官某惟枢臣浚开济忠畧勤劳王家经营三川以至闗辅朕甚頼之以尔同产之亲乆从幕府请以故赏貤尔京僚朕方思劝宣力之臣成乃弟之美岂有爱于一官乎尚克钦承以图报称可
　　尚书左仆射秦桧封赠曾祖赠太子少保某赠太子太保
　　勅朕思济艰难以图恢复眷惟辅相之举措实系邦家之安危断自朕心既得良弼惟庆贻之所自宜锡命之有加具官曾祖某独善在躬懐才不试髙尚其事兰弗言而弥芳文字之祥源既深而益逺种徳百年之内収功三世之余位冠百僚忠迈前古谅仪刑于遗范斯衍绎于流光是用下王綍以宠褒陟储宫之辅翼庶见蓍之喜以慰烝尝之思可
　　曾祖母永嘉郡夫人王氏赠崇国夫人
　　勅朕观载籍之传考兴衰之绪其流泽后世俾衣冠之盛孝弟之风益隆而不坠者非独世徳之脩而已葢有闺壸之助焉具官曾祖母克以内则相其君子其必有柔嘉之行淑愼之仪膳服适于亲疎慈祥足以矜式者矣不然何垂裕之深也惟我次辅为世纯臣大国加封虽云故事有兹宠渥其命则新可
　　祖赠太子少傅某赠太子太傅
　　勅天人之际世或以为难知报施之宜理则疑于可待故有积徳不售遗泽则深在其子孙合若符节优隆之典旌劝兼焉具官祖某成性守于宫庭履信行于州里表贵名于异代逺慕王通之著书竦公望于布衣近希文正之忧国朕圗柄任爰得硕臣推循祖徳之脩实遗邦基之庆惟青宫之髙选若师傅之古官用贲家庭以申异数可
　　祖母普安郡夫人俞氏赠嘉国夫人
　　勅自汉魏以来至于今者秦氏之世未有显人而丞相独以儒学起家忠节自奋致位执政遂登宰司而俞氏之世寂寥千载亦无闻焉夫啬之久则其施必昌发之迟则其行必逺内外蓄徳贻泽厥孙具官祖母惟礼惟法无非无仪化行于中馈仁及于宗姻遂成厥家以有兹庆既疏封于大郡朕以为未足也嘉实大国锡命有加肆宠尔私抑以劝于为善可
　　父任信州玉山县令赠太子少师某赠太子太师
　　勅官无小大恵足以及物者其泽必长天无私亲位弗称其徳者其偿必厚惟善祥之不爽知义教之有方頋兹褒赠之彛章是亦报施之眀騐具官述业该贯禔身肃恭自奋賔兴之书无愧循良之吏歌之用莫究厥施袴之仁谅多遗爱宻令之为太傅褒贤虽隔于当年于公之启髙门隂徳果昌于厥后是用举封曹之懋典极望苑之崇资以成追逺之思用显流光之庆可
　　母和义郡夫人王氏赠荣国夫人
　　勅士方隠约陋巷栖迟小官刑于室家相与躬頋复之勤保亷俭之撡者亦以成其子也子既贤矣展忠纯之节都辅相之位而亲不逮养此风木之况古人所以深悲而追荣之典朝廷所以加厚也具官母礼法是蹈淑靖有闻厪身守约既以饬其闺阃矣以子知母则慈严之教所以薰陶成就者又可知焉疏封大国庸示宠绥抑以慰孝子之心云尔可
　　妻信安郡夫人王氏封镇国夫人
　　勅二南之诗本于王化之基而及于夫人之徳虽形四方风一国小大不同然其所以循法度奉烝尝致辅佐之宜一也具官妻生于庆门积习名教克配君子礼以自防頋兹翊賛之勲方且延登于揆路岂无儆戒之助固当覃庆于闺门太行之东镇为大国疏封锡命谓之小君时惟懋恩永其祗服可
　　端明殿学士正议大夫致仕黄裳父赠金紫光禄大夫文庆赠特进二品
　　勅朕向者除地广陵之阳扵是始郊荐见上帝均厘四海追逺之赠下及庶僚而况侍从之老出入四朝加宠厥先具有彛数丝纶之出岂有久近之间哉具官父潜徳不耀晦迹里闾是生时英致位休显特进二品地极文阶以贲九原抑以为积善之劝可
　　母永宁郡夫人呉氏赠髙宻郡夫人
　　【上词同】具官母【云云】懿范有炜嫔于徳人是生时英致位休显髙宻大郡防封益隆以贲九原抑以为积善之劝可
　　葛胜仲复显谟阁待制
　　朕比以月正元日涣发大号绍休之志用以纪年以敷泽于天下凡丽于刑书无以逺迩一皆去累涤垢与之更新而况持槖屏翰出入侍从之臣哉具官某早以文学奋于朝廷啧有烦言乆去近着呉兴之政民亦宜之还职西清不失旧物尚体恩遇益慎厥脩可
　　梁杨祖复徽猷阁学士
　　【上词同】而况屡将使指尝备法从之列者哉具官某昨总漕输戎防大入不共厥职以抵谴诃亦既累年其还旧物恩则厚矣尚克有之可
　　陆宰复直秘阁
　　勅具官【上词同】而况名臣之世尝备任选者哉尔顷使畿西戎防大入不共厥职以抵谴诃亦既累年还之册府尚其靖恪以答恩休可
　　责授单州团练副使宋防叙朝请大夫
　　朕比以月正元日涣发大号绍休之志用以纪年以敷泽于天下凡丽于刑书无以逺迩一皆去累涤垢与之更新尔顷以罪累公义弗容屏之逺方庶其循省兹縁肆复尔故官尚务恪恭以答恩宥可
　　杨康国特赠徽猷阁待制
　　勅钩党之祸岂不痛哉惟时怙权防上之臣实始斵丧忠良以骋志于天下凡元祐靖国仪刑之余守正之士傅以大戾举而纳诸丹书朕用防伤思有优恤而况残酷之害被其闺门而天下寃之者乎具官才业之美奋于昌辰摄贰天官升华书馆出入中外时论具宜遭罹以来殆将三纪待制延阁虽非故官时惟渥恩以慰沉抑可
　　翰林学士汪藻龙图阁直学士与郡
　　勅法从之臣居则献纳论思分职率属以賛朝廷之治出则赋政共理以致吾泽于民其所以隆体貎之恩严陛亷之势者顾岂有异哉具官某简亮通博早以言扬学问文词推于时隽肆朕纉服推自奉常纶綍是司出入五载闵劳侍从之务辍严助于承明欲详政事之宜试萧生于冯翊宠以河图之直仍聮学士之班徃奋尔庸副兹睠伫可
　　吏部侍郎黎确龙图阁待制与郡
　　勅【上词同】具官撡脩之美信于友朋学问之优见于践歴比对扬之动聼属谏诤之须才敷纳之言启沃是頼旋加明陟俾贰天官虽籍铨衡之公闵劳侍从之事是用举河图之内阁即次对之近班庸示宠章尚有申命徃其祗服益懋乃功可
　　吏部侍郎髙卫龙图阁待制与郡
　　勅【上词同】具官敏彊之质称于中台才术之优见于出使周旋浩穰寖躐髙华召自外藩陟之小宰既更时序益究云为虽籍【云云下词同】尚懋乃功可
　　同知枢宻院事富直柔明堂大礼赦恩封赠曾祖任尚书都官员外郎赠太师中书令兼尚书令追封韩国公言改封鲁国公
　　勅朕观载籍之传考兴衰之绪君子之泽或五世而方兴积善之家信百祥之来降植徳之报莫尔之隆是生经世之臣为国元老及我运筹之佐乃其曾孙庆赐方行襃嘉可后具官曾祖周才不试厚徳在躬脩仁义于奥窔之间委穷通于寒暑之序冯唐老于郎省曾无不遇之嗟于公大其闾门固有将兴之兆属均厘于霈泽举开国之旧章是用冠于五等之封胙之东鲁仍以三公之贵兼长中台足慰烝尝之思亦广燕贻之庆可
　　曾祖母韩国夫人韩氏赠鲁国夫人
　　勅天将赉良佐于有邦以为生民之庇则必有休祥之兆若警告扵斯人者此尔子之生旂旄导从天赦是承所以发于梦寐而闻于国人者也然则益昌厥后者孰始基之具官曾祖母懿质淑范来嫔徳人仁爱之实见懐姻族身享孝养极于显荣逮见其子出入将相功徳兼隆为母如是亦可谓鲜俪矣而庆及四世复亢厥宗国有沛恩肆加锡命改封大国亦礼之宜可
　　祖任武宁军节度使太师守司徒致仕韩国公諡文忠弼追封魏国公余如故
　　勅朕仰念仁祖聪明慈俭燕及于万方永懐宗臣端亮忠嘉功昭于四辅是为不朽施于后昆肆予厘事之成与享湛恩之被具官某祖贤业经世王功在民闭邪责难莫如孟子之事上盛徳至善有若武公之佐周措国家于九鼎之安息兵革于百年之久逮兹涂炭之极益见蓍之明宜世济之有人知庆余之不爽举斯宠典表以大名用易国封且仍公位亦何加于旧物姑申命于恩纶可
　　祖母韩国夫人晏氏赠魏国夫人
　　勅景祐庆厯之际有旧学之臣曰临淄公殊以隽徳逺业克相睿明乐善不倦以得天下之英才举而进之布在显列数世頼焉是生贤女作配人杰福善之庆逮其子孙具官祖母荘静明淑礼法具宜闺门之中有叙有爱鱼轩翟茀命服賛书而居有之以至偕老朕宗祀上帝敷泽绵区恩数首行于四邻宠绥上及于三世无以加厚易封大邦匪惟告第之增华抑俾有家之知劝可父任右朝议大夫赠宣奉大夫绍庭赠太子少师
　　勅朕爰以季秋肇称禋祀兾获神灵之佑不替祖宗之休遂敷锡于四方且推恩于百辟矧辅臣之济美知义教之有方顾兹追逺之思用举彛章之旧具官父温恭是蹈扬歴具宜沛然诗礼之无违逺矣徳言之不朽确守先志恳辞官荣是知岂弟之求卒享蕃昌之报惟储宫之二品有训导之六官莫严于师用以加宠益阐家庭之庆式慰春秋之懐可
　　母普安郡夫人刘氏赠彭城郡夫人
　　勅士有砥节厉行克承勲徳之世以保其靖共之美亷洁之操者茍无内助之贤则亦不能成其志也既相其夫以成其家矣又有贤子为吾辅臣宠渥之加则有旧典具官母其承上也顺而正其临下也简以慈积善在躬以有兹庆属合宫之大旅均霈泽于多方易彼故封锡之大郡既増荣于存殁亦用慰于劬劳可
　　故妻齐安郡夫人王氏赠太宁郡夫人
　　勅先王制礼与夫推恩接下之文未尝不本于人情也夫相其夫于勤约之中既已躬防俭而同甘苦矣而不共享其安荣则追赠之隆抑以慰其私尔具官妻贤淑有闻宜其闺门嫔于大家安若素习夭阏不寿襃贲可忘既防锡于齐安复进封于大郡用均厘泽以示宠绥可













　　北山集巻二十二
　　钦定四库全书
　　北山集巻二十三　　　　　宋　程俱　撰外制二
　　知政事李回明堂大礼封赠曾祖赠正奉大夫祥赠太子少保
　　勅朕展采合宫肇脩宗祀荐见上帝方熙事之既成敷锡庶民肆湛恩之广被举此在廷之籍与蒙追逺之私矧吾辅臣庆发先世旧章故在宠命惟行具官曽祖某潜徳无瑕懐才不试责报百年之外非此其身固穷一世之间克昌厥后惟储宫之二品有训导之六官锡以賛书宠之亚保岂惟发幽光之有炜抑以劝为善于无穷可
　　曾祖母咸宁郡夫人印氏赠武陵郡夫人
　　勅朕惟祖宗以来庆锡之典每下未尝不追贲廷臣之世者岂徒广孝道于天下抑为积善之助焉具官曾祖母相其夫于隠约之中成其家以勤俭之行是必有淑恭之美柔嘉之仪以裕其后昆者不然何子孙之多贤而济美也属我宗祀敷泽加恵以大赉于士民则辅弼之先宠绥之旧其可后哉疏封武陵是惟大郡用告于第尚克承之可
　　祖任太子中允赠正奉大夫禹赠太子少傅
　　勅朕肇脩宗祀敷锡寰区恩数首加于四隣宠绥上及于三世举储宫之近着下王綍以载扬其有脩徳在躬不逾中盾之秩贻孙有庆亟跻亚傅之崇益显流光又为特美具官祖靖共厥位岂弟宜民谅多三异之称见于遗爱卒享百祥之报以裕后昆有子有孙以孝以享服此惟新之命用孚不朽之言可
　　祖母晋康郡夫人姚氏赠太宁郡夫人
　　勅姚姓出于有虞而李者咎繇之裔也始以祥刑弼于五教使四方风动不犯于有司以成重华之治隂徳懋焉乃有女子嫔于庆门是生隽臣扬歴从槖以没元身而又继以贤孙流光未艾膺此宠典贲于家庭具官祖母克以淑徳相其君子周旋膴仕通籍金闺生享锡封没有加赠逮兹均沛防荣太宁岂惟旌尔徳之休抑以昭庆泽之逺可
　　父任寳文阁待制太中大夫赠太师琮追封襄国公
　　勅昔在神祖厉精有为凡膺简睠之余故多侍从之老是生贤子亮采累朝属予大享以致防爰始敷施而班庆具官父才猷之卲推重朝廷敏济之资腾声中外出则赋政承流于方靣入则賛治率属于省台顾绩望之在人宜庆祥之贻后乆矣便蕃之典炜然诗礼之庭既位极于帝师载锡封于公社尚有英爽歆此宠绥可
　　嫡母鲁国夫人呉氏赠秦国夫人
　　勅闗内大国莫如咸秦古称小君是亦封爵以彰闺壸之懿用易防之詹属敷泽于多方肆防恩于新命具官嫡母毓秀庆胄作嫔髙门礼法宜其宗姻辅佐成其夫子方耆隽论思于法从虽不逮于偕荣而弼臣寅亮于天工终致隆于追逺贲徽章于纶綍庶有辉于丘原可
　　继母越国夫人卲氏赠秦国夫人
　　用易句呉之邦【上下词同】
　　继母燕国夫人孙氏赠秦国夫人
　　勅【上词同】是亦封爵以彰闺壸之懿用示便蕃之恩肆于敷锡之初式布维新之命具官继母【云云下词同】
　　所生母信安郡夫人常氏赠文安郡夫人
　　勅汉之王符蚤着潜夫之誉晋之周顗世仰忠臣之门亦惟母教之勤何取外家之盛必有懿徳发于幽光具官所生母淑慎有闻温恭不懈实生贤子为我辅臣属兹熈事之成咸畀奉先之泽易之大郡表以嘉名用慰桮棬之思以增松槚之焕可
　　妻齐安郡夫人郭氏封同安郡夫人
　　勅公卿大夫积行累功以致休显夫人以内助之美而居有之此鹊巢之作所以永言于斯也国有庆锡有家者与蒙其休则疏封锡命以荣其私者顾可后哉具官妻以令淑静嘉作配君子宜于上下其甘苦丰约之同儆戒相成之际由初迄今勤亦至矣此防封之典所以有加而无已也同安大郡以易旧封膺此宠绥永其祗服可
　　同知枢宻院富直柔加食邑实封
　　勅朕肇脩禋祀祗见合宫刺六经之文严祖功宗徳之配导三灵之况布吁天请命之诚粤厘事之无违敷湛恩于有截睠予廊庙之辅与相肃雍之成爰有旧章以申宠数具官防深济务端亮在躬爰登宥宻之司益着賛襄之美运筹决胜方迟子房之功锡祉扬休抑见召公之似逮此精纯之展故多陟降之劳用加衍于户封且陪敦于真赋既启尔宇勉思辟国之谋益奋乃庸无旷代天之用钦我徽命永孚于休可
　　知枢宻院张浚加食邑实封
　　勅朕遭时艰虞驻跸呉越思投诚于上帝肆展寀于合宫创业守文严艺祖太宗之配贵诚上质备匏尊槀席之仪熈事告成湛恩遐布矧复钧枢之重可忘庆锡之朌具官英特应辰防深济务忠节着于勤王之际才术见于持宪之初扫除奸防方懋有征之举肃清宫阙伫成再造之功用加衍于戸封亦陪敦于真赋【云云下词同富】
　　参知政事李回加食邑实封
　　勅朕防吉季秋荐诚上帝导三灵之况方裒昭格之休敷百顺之祥式布汪洋之泽惟在廷之显相有进律之彛章具官廸徳粹和受才宏敏自延登于廊庙益有頼于賛襄望之雅意本朝故多乡纳毕公乃心王室尚告谋猷用加真赋之封且衍爰田之入既启尔宇勉思辟国之谋【云云下词同富】
　　翰林学士汪藻父任奉议郎致仕赠正议大夫谷赠正奉大夫
　　勅朕肇脩宗祀祗见合宫厘事既成肆敷锡于四海凡通籍于朝者皆得宠赠其先俾申追逺之志而况吾簮笔持槖出入禁省之臣哉具官父某蚤以文艺策名儒科防平之政静退之守有闻于时不克大施委庆厥嗣司我内制甚文而贤惟时正奉之阶视昔贰卿之秩用均厘泽以示宠绥可
　　前母淑人陈氏赠淑人【故母陈氏同】
　　勅士有砥节厉行脩身于隠约之中而贻庆于数十年之后其必有内助之贤相与保勤俭均甘苦以成其室家故既久而弥大也具官母淑靖之美宗姻所懐儆戒之宜君子是頼属我均厘之泽肆朌纶綍之褒虽称谓之不殊亦宠嘉之有炜可
　　故妻淑人赵氏赠淑人
　　勅士方抱艺守约沉于下僚以保亷俭之操不以穷达累其心者亦室家之助也及其安荣通显而不与焉则湛泽之施其可以后具官故妻薫陶贤范毓质庆门淑慎之仪宜于姻族属我【云云下词同】
　　妻淑人庄氏封淑人
　　勅二南之诗妇徳是懋夫以鸤鸠均一之美螽斯众多之报俯仰无斁淑慎有闻岂非妇人之盛节而有家之可愿者哉具官妻毓质庆胄婉懿静専克相厥夫有兹休显属我【云云下词同】
　　吏部侍郎黎确父任许田县主簿国子监直讲赠朝议大夫宗孟赠中大夫
　　勅【上词同】具官父蚤以经术掌教儒宫寛裕以文靖共是蹈委庆厥嗣实贰天官惟兹五品之阶徃视储宫之友用均厘泽以示宠绥可
　　故母【词同汪母】
　　故妻
　　勅士方抱艺守约困于未试而有以保其防俭之操者亦室家之助也其安荣【云云下词同汪故妻】
　　妻【词同汪妻】
　　吏部侍郎髙卫父任左朝请郎尚书户部郎中镈赠银青光禄大夫
　　勅【上词同汪】具官父蚤以才猷进陟华省靖共是蹈风绩故存不克大施委庆厥嗣惟时二品之位视昔六官之聮用示宠绥以均厘泽可
　　故前母普安郡夫人赵氏赠淮安郡夫人故母齐安郡夫人赵氏赠同安郡夫人【词同】
　　勅【上词同汪】纶綍之褒防大郡以易封增宠章之有炜可
　　故妻令人李氏赠硕人
　　勅侍从宣力之臣有以才术是奋出入膴仕以底显荣至于耆艾而内助之贤不与享焉则湛泽之施其可后哉具官妻婉嫕之质钟自庆门【云云同汪故妻】之襃惟恩綍之荐加贲宠章之有炜可
　　兵部尚书胡直儒父任职方郎中赠开府仪同三司况赠少保
　　勅【上词同汪父】具官父蚤以儒科周旋膴仕靖共乐恺藏噐郎曺不克大施委庆厥嗣位我常伯为时老成惟兹保傅之聮是谓孤卿之列用均厘泽以示宠绥可
　　故母【词同汪】
　　故继母嘉国夫人龚氏赠徐国夫人【词同】故妻淑人吕氏赠淑人
　　龙图阁待制知广州林遹父任建州司理叅军赠中大夫格赠太中大夫
　　勅【上词同】具官父早以防平服勤州掾义方之教行于家庭不克大施委庆厥嗣职在延阁出帅巨藩惟兹五品之阶徃视七人之列用均厘泽以示宠绥可
　　故母令人陈氏赠硕人
　　妻令人范氏赠硕人
　　工部侍郎韩肖胄父中大夫赠正奉大夫治赠光禄大夫
　　勅【上词同】具官父盛徳之后克承厥家端雅靖共亦济其美中更间退公议益孚不克大施委庆厥嗣惟崇资之二品视畴昔之六卿用示宠绥以均厘泽可
　　故母硕人文氏赠和义郡夫人
　　勅在仁祖时辅相之贤有若彦博弼亮三世实为帝师既已勤劳王家以安社稷矣其余泽遗范刑于厥家者葢可知焉具官故母婉嫕之质钟自庆门淑靖之仪宜于姻族乃有令子为我从臣属敷锡于寰区用宣恩于纶綍进封一等表以嘉称以示宠章抑光彤史可继母太硕人文氏赠齐安郡夫人【词同前】
　　故妻令人王氏赠硕人【词同汪】
　　故妻令人文氏赠硕人【词同】
　　吕好问父任奉直大夫直秘阁赠太子少师希哲赠太子太傅
　　勅【上词同汪】而况职在秘殿尝更钧辖之任者哉具官父某盛徳遗范钟于其身纯粹靖共见于行已中更党论公望益明不克大施委庆厥嗣惟储宫之峻秩有训导之古官均彼师严升之二品用敷厘泽益示宠绥可故母齐安郡夫人张氏赠文安郡夫人
　　勅士有砥节厉行脩身于奥窔之间贻庆于数十年之后其必有内助之贤相与守亷勤之操保平康之福以成其室家故既乆而弥大也具官故母【云云同前词】
　　故妻永嘉郡夫人王氏赠东莱郡夫人
　　勅辅弼之臣有以才徳自奋以底显荣至于耆老五福成备而内助之贤不与享焉则湛泽之施其可后哉具官故妻【云云同前词】
　　给事中洪拟明堂大礼封赠父赠通议大夫固赠通奉大夫
　　勅朕肇脩宗祀祗见合宫厘事既成肆敷锡于四海凡通籍于朝者皆得宠赠其先俾申追逺之志而况吾簪笔持槖出入禁省之臣哉具官父某种徳在躬委庆厥嗣歴践髙显甚贤而文惟时三品之阶视昔贰卿之秩用均厘泽以示宠绥可
　　妻宜人邓氏封令人
　　勅二南之诗妇徳是懋夫以鸤鸠均一之美螽斯众多之报俯仰无斁淑慎有闻岂非妇人之盛节而有家之可愿者哉具官妻婉懿之美宜其宗姻克相厥夫有兹休显属我均厘之泽肆朌纶綍之襃易以嘉称时为宠命可
　　户部尚书孟庾故父赠朝散大夫赠中奉大夫
　　勅【上词同洪】具官种徳在躬委庆厥嗣司我邦计实吾信臣惟时三品之阶视昔贰卿之列用均厘泽以示宠绥可
　　故母宜人申氏赠淑人
　　勅【上词同汪】如綍之襃易以嘉称时惟宠命
　　妻宜人徐氏封淑人【词同汪】
　　资政殿大学士中大夫提举万寿宫兼侍读王绹故祖任尚书都官郎中赠太子少傅克存赠太子少师
　　勅朕爰以季秋肇称禋祀贵诚上质备匏尊槀席之仪创业守文严艺祖太宗之配既成厘事用涣渥恩举兹在服之臣与蒙追逺之贲矧予旧学顷賛洪钧加宠厥先理其可后具官故祖某蓄徳深厚藏器恢宏炳文艺以决科蔼循良之令闻冯唐老于郎省曽无不遇之嗟于公大其闾门固有将兴之兆惟春宫之峻秩设六傅以备官莫如师严以视公贰用加荣于襃锡以增宠于幽潜可
　　故祖母平原郡夫人韩氏赠文安郡夫人
　　勅朕惟祖宗以来庆锡之典每下未尝不追贲廷臣之世者岂徒广孝道于天下抑以为积善之劝焉具官故祖母克以淑徳相其君子周旋膴仕通籍金闺生享锡封没有加赠而髙门之泽大于厥孙为时醇儒实我旧学肆我展合宫之享推四海之恩用申出綍之襃以广均厘之霈易封大郡光贲九原岂惟慰烝尝之思抑以表庆祥之逺可
　　故祖母安化郡夫人皇甫氏赠饶阳郡夫人
　　勅朕祗祀上穹均厘四海追逺之数下及于庶僚而况辅政之旧稽古之儒加宠其先葢有彛典具官故祖母令仪懿范礼法具宜嫔于徳人庆流厥后致位休显为时老成顷进服于大僚既加恩于三世逮兹庆赐益示宠绥申之大郡以疏封易以饶阳之美称时维新命用贲有家可
　　故祖母临淮郡夫人来氏赠淮安郡夫人
　　勅朕观载籍之传考兴衰之绪其流泽后世俾衣冠之盛忠厚之风益隆而不坠者非独世徳之脩而已葢有闺壸之助焉具官故祖母礼法是蹈淑靖在躬化行于闺门仁及于宗戚以有兹庆迄成厥家肆予展寀于合宫爰始均厘扵緜宇矧翳旧学尝賛国钧宠其先人葢有彛典是用防淮安之大郡易泗上之故封时惟新恩歆我休命可
　　故父任宣教郎赠太子少师发赠太子太保
　　勅官无小大恵足以及物者其泽必长天无私亲位弗称其徳者其偿必厚惟善祥之不爽知义教之有方頋兹襃赠之彛章是亦报施之明騐具官故父某育徳寛裕禔身肃恭遹承诗礼之规无愧循良之吏云云故母髙平郡夫人张氏赠太宁郡夫人
　　勅扬名显亲葢人子之至愿而圣人以为孝道之终者也其有作配君子允宜其家有子而贤为国近弼既荐蒙于宠数可无与于均厘乎具官故母徽懿之仪见于内则慈祥之行成此庆门虽五鼎千钟不逮南陔之养而清台石窌式慰寒泉之思比疏锡于髙平固益彰于休显太宁大郡用易故封肆加纶綍之荣以为庆善之劝可
　　故妻淄川郡夫人髙氏赠济阳郡夫人
　　勅先王制礼与夫推恩接下之文未尝不本于人情也夫相其夫于勤约之中既已躬防俭而同甘苦矣而不共享其安荣则追赠之隆抑以慰其私尔具官故妻贤淑有徳宜其闺门嫔于大家安若素习夭阏不寿褒贲可忘既疏锡于淄川复进封于大郡时惟新命歆此宠休可
　　妻永嘉郡夫人强氏封同安郡夫人
　　勅二南之诗化本于王化之基而及于夫人之徳虽刑四方风一国小大不同然其所以循法度奉烝尝致辅佐之宜一也具官妻婉嫕之仪明淑之美克配君子宜其宗姻至于耆艾有此休显既更大郡之锡载易同安之封以示宠荣用均厘泽可










　　北山集巻二十三
　　钦定四库全书
　　北山集巻二十四　　　　　宋　程俱　撰外制三
　　吏部员外郎胡世将校书郎刘一止除监察御史【九月二十八日】
　　勅具官御史台属皆朕耳目之官也自元丰肇新官制于是尚书诸曺分六察虽非言责之地然尚书万机本天下之事无不总焉而御史得以纠六曺之愆违则其任亦不轻矣以尔问学之美推于流辈才术之敏见于已试召对便殿敷奏可观维持朝纲肆以命尔其祗厥职尚有宠嘉可【云云】推于流辈【已上词同】才术之施宜无不可选自讐校维持朝纲尚体懋恩益祗厥职可
　　文林郎河南府孟汝唐州镇抚使司干办公事任直清与改合入官除直秘阁仍赐绯章服
　　勅具官尔以诸生奋身戎幕百舎重趼入奏行朝赐对从容有嘉忠恪官以寄禄实视京僚蓬莱道山以储英俊并用示宠锡以章身求之异时非声誉在人服勤之乆保任应格功効卓然者未有一朝而兼得者也朕之宠尔者厚矣尔亦思所以报之可
　　知政事李回除资政殿学士江南西路安抚大使令谢辞上殿
　　勅宣力四方必有股肱之頼折冲千里是资帷幄之良朕念江西之上防有若豫章之巨镇民亦劳止岂无还定安集之思我仪图之爰得礼乐诗书之帅具官才足以经逺学足以賛猷早献纳于朝端亦缉熈于王度静而能应刚以有容廼者扈长乐之遐征总行台之庶务暨还呉防陟副枢庭遂佐国均益资辰告属恳辞于机政方图任于蕃宣用升秘殿之华仍付中权之重惟庙堂之宿望固应深体于焦劳惟荆楚之旧临谅已周知于利病徃苏疲瘵式副倚毗行尔所闻岂烦多训可武节大夫河南府孟汝唐州镇抚使翟兴武功大夫遥郡防御使
　　勅具官朕遭时艰虞东狩呉防顾瞻旧都永懐创守未尝不中夜以兴当馈而叹也尔奋自校长不忘国恩独以貔虎之师屡挫猖狂之气辑绥民社祗奉寝园遂定洛京益张武卫朕甚嘉之进阶三等以旌尔功仍陟兵防俾持使节是皆超躐宜体睠知尔其益厉于忠勤朕亦无爱于爵禄腾声懋绩岂不韪哉可
　　给事中洪拟除吏部尚书
　　勅天官掌六典以佐王是为周制吏部建九品以取士始大魏邦惟今古之异宜在倚毗而均重求诸近列吾得其人具官学问之优见于从政靖共之美仪于本朝夙将使指于四方亦既敷宣于徳教周歴宪台之三院固多启沃于聪谋比自司言进膺平奏属铨量之虚位思振举于颓纲念非老成莫克付授矧自文籍散逸吏縁为奸真伪混淆官益以冗至于法出而诈起安得风流而令行惟通简如裴王则足以应无穷之绪惟清明如崔范则足以祛积敝之源谅亦优为伫观成绩可
　　汪藻龙图阁直学士知湖州
　　勅浙河之西列郡惟八呉兴当苕霅之防适繁简之中在于平时最为乐土昨者强防大入跳梁郡疆县当厥冲鲜不振荡然则备御安集盖难其人具官辍自禁苑则吾信臣况淹练古今于从政乎何有而敷陈利病毎诚心乎爱民谅坚及物之心益观儒者之效虽鞅掌讽议若中外之或殊然鍼石拊摩实乂安之是頼休戚所系徃其钦哉可
　　黎确龙图阁待制知漳州
　　勅七闽南粤之交有漳浦焉其地俭陿故其民窭以啬其爲郡僻左故吏至则鄙夷其人是以泽不下宣而民益困非里社不逺因俗制宜鲜克称治具官辍自侍从则吾信臣【云云下词同汪】
　　髙卫龙图阁待制知抚州
　　勅廼者防骑大入蹂吾江西临川之民荡析厥居防或生聚朕思得敏恵之士徃而劳来还定安集之庶防补创痍之酷息愁叹之声有以召和而弭乱也具官辍自侍从则吾信臣况尝将命于外台固已淹通于政事且复阶荣于近着所宜深体于焦劳谅于绥驭之间益展忠勤之効虽尔身在外若逺迩之或殊然国歩方艰亦承宣之是頼休戚所系徃其钦哉可
　　左司员外郎赵子昼太常少卿
　　勅具官太常礼乐之司自天下多故文籍散亡猝有讨论莫之折中仪曺博士口呿而不能对掌故客史意行而无所稽朕甚闵焉以尔学问该通操履脩洁试之宰士禆益则多擢贰曲台时惟髙选夫裒文籍于散亡之后明礼乐于缺壊之余唯其勉哉时尔之任可
　　刑部员外郎钱稔大理少卿
　　勅具官廷尉天下之平得其人则天下无寃民不得其平则民将无所措其手足然则爲贰者其可不重其任哉以尔比以才选爲郎尚书持节饷军转输不匮风力之敏于此可观士制祥刑徃爲之佐尚其忱恪以答宠休可
　　降授朝奉大夫姚舜明左司郎官吏部员外郎仇愈右司员外郎
　　勅具官尚书万防本而聮治分职允厘于六官处中经体则任之大臣举纲引墨则责之宰士不有弥纶之助孰承斟酌之宜以尔舜明中外荐更颇着风绩以尔愈比铨叙克守厥官矧皆俊造之升是资儒雅之餙尚其祗恪以副简求可
　　潘良贵考功郎官楼炤兵部李易屯田张礿刑部张滙比部郎官
　　勅具官六卿之属不同其扵賛喉舌之司成攷防之务者顾岂有异哉以尔良贵自信不回顷更言路以尔炤绰有才辨慷慨事功以尔易发策行朝先鸣多士以尔礿该通律令号为详明以尔滙为吏有称济以强敏或翺翔于已试或激昻于有为俾列位于文昌庶効能于司防时惟遴简无旷厥官可
　　孟庾除叅知政事
　　勅朕丕承基绪思济艰难无竞维人方急贤能之举不懈于位宁忘恺弟之宜俾入賛于国钧庶有孚于舆望具官忱诚许国才业应辰宣力四方更外台之赋政元戎十乗司留钥于陪京益既乃心咸有成绩遂升华于延阁旋分职于司徒肆予肇祀之成翳尔丰财之助陟明斯在方鸣玉以造庭经体是宜用出纶而敷命方今国势未振民力既疲共惟置器之安以佐渉川之济唯徳称而乂厥辟毋靣从而有后言卜式膺二府之求葢朴忠之是頼刘晏辅中兴之业亦食货之周知尚奋尔庸以起予治可
　　中奉大夫龙图阁待制知抚州髙卫磨勘转中大夫
　　勅三载考绩三考黜陟幽明故任土作贡之功必成于四考之后而绩用勿成之罚亦九载而后加焉此唐虞黜陟之明騐也后世迁徙既数考课之法不行侍从之官率三载而进秩徒以夙夜之劳而已具官宣力中外才猷既孚方自铨曺出守大郡举有司之彛典加四品之崇资是亦新恩徃其祗服可
　　直龙图阁前知婺州傅崧卿除袐书少监
　　勑具官承之初肇建三馆凡文学论思之选鲜不出于其间官制既行归之秘省为之贰者未尝轻以畀人以尔賔贡春闱蔚为俊造之首周旋朝宁雅有端谅之称进思多忧国之言出使有爱民之志召自近郡对于宴间俾侍兰台益懋逺业时惟遴简其徃钦哉可
　　吏部贠外郎廖刚起居舎人
　　勑具官自史官之职不脩而言动之记随以濶畧仗下之俊吁俞谋议不得闻焉设官之意盖自唐室而失之然非行艺有闻不以充选以尔撡履端谅学问优深有猷有为名实既加于士类矣簮笔殿陛亦吾从臣防非正人则有古训承弼乃辟惟尔之休徃其钦哉祗我新命可
　　陆长民孙近吏部郎官王珩户部郎官胡蒙度支郎官
　　勅具官等中台六官实总天下之务而吏户二曺最爲浩繁得其人则铨叙平而财用理不得其人则事不治而受其敝者众故异时常以通简敏逹之士爲之属以尔长民儒雅润餙见于践扬以尔近词学策名尝更治郡以尔珩政事不茍以尔防强济有闻或由俊造之升或着防平之效文昌之选尤重于今惟是名曺事任加剧时惟新命尚其懋哉可
　　龙圗阁学士朝议大夫致仕翟汝文翰林学士
　　勅朕惟唐室中微出狩于外时则有帷幄之杰不二心之臣如陆贽者通逹国体弥缝衮阙克乂厥辟迄成恢复之功朕未尝不想见其人也具官瑰玮之文藻餙王度迈徃之气髙视士林出则藩宣之良入为侍从之长兹用旧物还之禁涂岂惟资润色之功感人心而孚朕意庶防有论思之頼竭忠节以賛中兴其景行于昔贤以钦承于休命可
　　朝奉太郎徽猷阁待制知婺州李光尚书吏部侍郎主管右选
　　勅古者源清而官省故以尚书总铨衡近世法具而贠多则分四选为左右自兵车之为卫廵方岳以在行文牍寖亡防范随缺思举浩繁之治必资通简之才具官劲挺得于天姿学术明于治理抗愤世疾邪之论有捐躯狥国之心乆均逸以就间盍共思于丕济俾賛天官之职益观邦治之成惟去敝戢奸若尔之为守令则政脩事举予不谬于简知徃其钦哉懋乃攸绩可
　　李弥大尚书吏部侍郎主管左选
　　勅【上词同】具官学问该通器质浑厚自艰难而多故毎慷慨以奋忠均逸殊庭荐更嵗律盍共思于丕济庶益展于嘉猷俾贰天官以賛邦治茍吏属知戢奸而逺罪则尔爲无负于简求若官曺皆宣力而赴功则朕亦何忧于不理钦予时命尚其懋哉可
　　王氏封和义夫人
　　勑王氏朕方每食尝胆未明求衣固无逸豫之思与夫声色之奉倘服勤于夙夜亦宜示于宠嘉以尔婉嫕自持温恭是蹈属偹贯鱼之列爰祀燕之仪顾小心而弗违防大郡以加锡尚其祗恪以称渥恩可
　　掌衣苏氏典寳宋氏典防
　　勑掌衣苏氏等朕即位以来时廵方岳掖庭之属屡简仅存其有躬夙夜之劳居掌事之列理宜加秩用示宠陞以尔恪慎无违服勤寖乆进之八品寳防是供时爲懋恩益祗乃事可
　　河东转运判官直秘阁王毖赠正议大夫
　　勑举襃赠之典防死事之孤所以劝忠劳之臣而致仁厚之意也具官顷以才选转漕河东而猖狂之众长围太原身与帅臣婴城固守王略不澹卒爲贼圗将军生降方安右校之位少从前死不随属国之归而妻子自言流离之状朕防然伤之进官七等视昔贰卿且推恩其子孙抑加劝于遐迩服此嘉宠尚其有知可瑞昌县玉仙卿税户廸功郎周仁厚与改承务郎
　　勑具官廼者淮右之防跳梁江西命将臣俊以所部致讨焉汝能以私储诣军自献食以不匮亦与有劳寄禄初阶是爲京秩益务报称服我恩休可
　　王庶转两官除徽猷阁直学士
　　勑自防兵大入暴师中原六年于兹矣而勘定之功未云获也其有分绥御之权制阃外之事而能所厯有纪威声隠然至于夷险不回绩效尤着则陟明之典其可后乎具官忠荩出于天姿才猷见于累试早被器使投刃之下无全牛比属时危疾风而后知劲草爰更帅路屡奏肤公载抚兴元有嘉豫备枢臣来谂功效卓然岂惟寛朕北頋之忧抑以张吾犄角之势延阁之防学士之班是爲清华以旌功伐仍进官之二等亦示劝于一时益懋乃庸以称休宠可
　　朝奉大夫直秘阁赵开除直显谟阁
　　勑具官师行川陜于今三年矣所以御敌者在兵而所以聚兵者在食至于权货殖以资军实则又不可以乏共者焉以尔奋自诸生果于立事付之财计才効沛然枢臣奏功进官一等升华延阁并示宠嘉尚其勉之以畅荣问可
　　呉玠明州观察使
　　勑朕以经理二陜付之枢臣奉将天威式遏乱畧非有熊罴之士不二心之臣相与戮力尽忠内抚外御则戡定之期未可以嵗月冀也肤公来上懋赏是宜具官才气不羣忠勇自奋策足功名之防腾声闗陇之间比者擢帅泾原尽护诸将岐下之战尤爲隽功获其酋豪丑类折北是用酬其多防陟以防车夫雄职美官朕所以待功能之士也益奋尔烈朕无爱焉可
　　明州观察使呉玠起复前件官职差遣
　　勑孝移于忠者圣人之格言国尔忘家者人臣之彛宪而况分阃外之寄统诸路之帅淬厉以湏枕戈待旦而可以亲丧废乎具官比以功伐寖阶显荣却敌有沉果之机驭军适威爱之济战多中率懋赏既行遽深风木之悲方从金革之事矧临敌忌于易将而军制容于夺情其安厥常毋旷尔职茍能扬名于世以显其父母则忠孝两得矣尔其懋哉可
　　胡唐老赐谥
　　勑毋将陈定陶之议号称安国之言丙吉飨愽阳之封兼収不伐之美其有一时造膝世莫得闻五载不言死而后显易名之典非朕尔私具官俊造策名儒雅饬吏峩冠宪府居有匪躬之思剖符侯邦绰着干城之节頋惟京口实控呉疆畴其已试之功付之连帅之任俄属邻邦失守大将移军空城莫婴散卒横溃方身叩贼垒示以招徕之不疑而盗憎主人何虞祸变之忽起素志不遂朕甚伤之比因同产之抗章具列靖康之闗说节惠之请下之有司举安民大虑之言与在国逄难之故合是二法贲于九原庶英爽之有知亦佥舆之无间可徳安府复州汉阳军镇抚使陈规除徽猷阁待制
　　勑朕以安复汉阳三郡之众设为巨屏命守臣持节镇抚之所以保人民奋武卫也乃能内辑外御军声隠然懋赏之行理其可后具官才猷见于已试忠智资于自然屡婴贼锋卒固城守劳来安集荆襄之民实頼焉夫待制西清是为法从肆以命尔以旌尔功且身在侯籓职在延阁则朕腹心之臣也勉建功业朕不汝忘可
　　徳安府通判李忬直秘阁
　　勅具官图书之府上应奎躔祖宗以来用储英俊有职于此率时闻人用以劝功则爲异数以尔能以才力佐治一邦屡婴贼锋卒固城守清华之选以示宠绥尚其钦哉益思报称可
　　故中书侍郎赠开府仪同三司张慤谥忠穆
　　勑士方逄时力或可致国有公是死而益明褒善贬恶则存诸太史之书考行易名则付之礼官之议是谓彛典谁其敢私具官以强济之才持公忠之志早更器使懋着亷平之称晩事潜藩益展勤劳之节旋登政地俾赞国均发言无华毎懐尽瘁以纾患特立不惧弗爲姑息以市恩人望顿隆朝佥惟允不淑之叹遽没于元身无斁之思尚孚于舆议属迩臣之有请繄节惠以加褒惟虑国以忘家与布徳而执义合是二法贲于九原庶防英爽之歆抑爲忠荩之劝可
　　谢文瓘赠徽猷阁待制与两资恩泽
　　勑【上词同杨康国】思有优卹具官熈宁之间以经术登上第靖康之嵗以学行备从官献可稽疑议论持正遭罹谗毁流落防亡公论既明宠嘉可后待制延阁时惟渥恩且推泽于子孙庶少伸于抑厌可
　　吏部尚书洪拟除龙图阁待制知温州
　　勑法从之臣【云云上词同汪藻与郡】具官肃括而济之以和明察而行之以恕辍自常伯则吾信臣况淹练古今扵从政乎何有而讲明治道每诚心乎爱民顾永嘉之保疆实浙东之名郡惟西清之延阁有河图之旧班虽鞅掌讽议若中外之或殊然鍼石拊摩实乂安之是頼尚体睠任益懋尔庸可
　　谢克家差知泉州
　　勑朕惟瓯闽之区实居岭海之防督府之外泉为大邦四方防寓之所栖百货懋迁之自出顷者盗发旁郡士民震惊师出淹时调度繁广頋艰危之未息岂安集之可稽茍非重臣孰任忧寄具官文学政事仪于朝端寛裕防通逹于治体比擢叅于大政方允頼扵嘉猷遽陈辞剧之章且申均逸之请重违雅志俾侍殊庭属深轸于遐方因即勤于卧治昔白傅退居于西洛亦即拜于尹厘若毕公身在于东郊尚无忘于入告朕命不易徃其钦哉可
　　北山集巻二十四
　　钦定四库全书
　　北山集巻二十五　　　　　宋　程俱　撰外制四
　　通议大夫冯躬厚磨勘转通奉大夫
　　勑【上词同髙卫】具官早由俊造寖歴显荣持以靖共安以恬养举有司之彛典视贰卿之旧班是亦懋恩尚其祗服可
　　右仆射吕頥浩曾祖赠太子少保元吉赠太子太傅
　　勑朕嗣有基业思济艰难爰以季秋之吉辰防展合宫之禋祀祗见天地用申祈报之诚配以祖宗敢忘功徳之自肆均厘于四海且涣泽于庶工矧子佐理之臣与存追逺之典具官曾祖种徳不售懐仁在躬灼知五世之隆责报百年之后惟厥元宰乃其曾孙勤劳王家缉熙帝载推我奉先之志用敷余庆之覃肆出綍以宠绥正储宫之保防岂特锡髙门之福又将劝为善之宗可
　　曾祖母荥国夫人李氏赠兖国夫人
　　勅源之深者其流长膏之沃者其光此不易之理也其有积善在躬衍庆于后至于休显盛大冠于一时而其泽足以仁其九族者非独祖徳之修而已盖亦有内则之助焉具官曾祖母克以懿徳相其君子是必有淑靖之仪慈爱之行宜于上下懐其宗姻者不然何垂裕之逺也既已荐被恩典防封于荥兹予宗祀合宫用敷锡于天下进封大国时惟宠绥尚克祗歆加贲泉壤可
　　祖赠太子少傅京赠太子太傅
　　勅朕展宷合宫荐见上帝均厘之泽恩数首加于四隣追贲之私宠绥上及于三世时亦懋徳厥惟旧章具官祖行巳以恭抱能不试忠信孚于州里知少防之为善人福祥逮其子孙若于公之有隂徳眷予硕画之辅实在骏奔之庭用申敷锡之宜益彰余庆之美惟储宫之六傅有汉仪之古官若防侯筹策之良仅为傅贰以防广止足之撡式配幽潜岂惟慰烝尝之思抑以大褒嘉之典可
　　故祖母崇国夫人耿氏赠徐国夫人
　　勑古之祭者必有脤膰之赐以及在位之臣所以均神明之福思与臣下共之也国家郊庙之祀间行于三年厘事告成则必敷泽于上下而宰辅之臣褒嘉之隆上及三世益封进律无所爱焉具官故祖母淑慎之仪事上则肃慈祥之行逮下以仁迄成厥家委庆于后汤沭之邑命书之褒告于第者屡矣今用徙封大国益示宠绥爰举纶綍之华永为窀穸之贲可
　　故父任宣徳郎赠太子少师当赠太子太师
　　勑朕惟熙宁之初始以经术造士其在科甲率多俊良然有策名虽振于一时而歴位不过于八品遗庆贤子为吾辅臣肆均厘事之恩爰举宠章之旧具官故父懐才宏博蓄徳浑全奋迹士乡褒为选造之举効能官次绰有防平之称不究厥施克昌其世属我艰危之际荐着忠劳之勲狐突之教益明臧孙之后可待式敷王綍之涣俾冠储宫之班惟宠数之有加庶歆承于休命可
　　故母温国夫人魏氏赠郓国夫人
　　勑昔者毕万之封休祥是告表以盈数傅之大名是以后之子孙绪业滋显有国有氏至于汉唐宰辅相望号为甲族以迄于今乃有女子嫔于徳门是生时英实我良弼熙成之泽追逺是先厥有彛章亦惟其称具官故母图史是训法度是循慈教见于择隣妇徳行乎中馈积善之报发于家庭既生享于安荣亦没加于宠赠进封大国锡以东平不忘桑梓之依式慰松楸之望可
　　故妻嘉国夫人卫氏赠蔡国夫人
　　故妻和国夫人姜氏赠卫国夫人
　　勑才徳之臣有以忠智自奋勤劳王家致位上宰有此显荣而内助之贤相与保防俭之撡于勤约之时而不与享焉亦足叹矣然则均厘之锡宠绥之典上以推吾漏泉之恩而下以慰其伉俪之感者其可后哉具官故妻妇徳是懋仪于庆门静女之规克遵古训夭阏不夀末如命何既荐锡于宠章爰徙封于大国以光彤史之载无忝纶言之褒可
　　资政殿学士张守故父赠太子少师彦直赠太子太保
　　勑朕爰以季秋肇称禋祀贵诚上质备匏尊槀席之仪创业守文严艺祖太宗之配既成厘事用涣渥恩举兹在服之臣与防追逺之贲矧惟邦彦顷賛国钧加宠厥先理其可后具官故父懐才不试蓄徳在躬义教有方美哉乔梓之度盛事不朽蔚然椿桂之荣惟时中子之贤实予共政之旧顾储宫之极品有保徳之古官用申出綍之华以广均厘之泽时为休命尚克歆承可故母永嘉郡夫人王氏赠文安郡夫人
　　勑朕观载籍之传考兴衰之绪其流泽后世俾衣冠之盛孝弟之风益隆而不坠者非独世泽之脩而已葢有闺壸之助焉具官故母以正顺事其夫以慈教成其子蚤绥三鼎之养不洎万钟之荣属予有事于合宫因以均厘于寰宇矧尔贤子尝更辅臣宠绥式举于旧章纶綍载扬于申命易封大郡表以嘉称以慰烝尝之思抑彰淑善之报可
　　妻普安郡夫人姚氏封太宁郡夫人
　　勑二南之诗本于王化之基而及于夫人之徳虽刑四方风一国小大不同然其所以循法度奉烝尝致辅佐之宜一也具官妻恭慎之美宜其姑嫜淑静之仪表于闺壸辅佐君子有斯显荣属厘事之告成肆湛恩于无外敷锡之典厥有故常防名郡以易封掲太宁之嘉称钦予时命永服宠休可
　　起复镇潼军节度使开府仪同三司充醴泉观使孟忠厚曾祖任内殿承制閤门祗赠太师追封秦王随追封魏王
　　勑朕展宷合宫肇脩宗祀荐见上帝方熙事之既成敷锡庶民肆湛恩之广被矧繄戚苑可后彛章具官曾祖绍服忠勤躬持防恪积是余泽委于后人既膺长信追贲之荣复被奕叶褒崇之渥维垣一品极周汉之官仪列国三公更秦魏之土宇易兹旧服式表大名惟纶綍之有加庶丘原之増焕可
　　曾祖母徐豫国夫人张氏赠秦魏国夫人
　　勑朕惟孝子奉先追逺之志推而上之岂有穷哉而祭享之仪追荣之典唯逹者遂焉非独曲成其私亦所以爲积善之劝也具官曾祖母承训令族作配髙门克有曾孙以承庆祉肆因大赉之及载新两国之封以慰烝尝之思以为存没之宠歆予时命尚其有知可
　　祖任武安军节度观察防后致仕赠太师追封岐王在追封韩王
　　勑朕爰以季秋肇称禋祀兾获神灵之佑不替祖宗之休遂敷锡于四方且推恩于百辟矧是戚藩之贵宜膺宠典之先用降命书以新宠数具官故祖某受才宏博蓄徳浑深早栖迟于小官已激昻于壮志邓氏之多隂徳何止千人长孙之得坤爻卒符二马褒崇之典纶綍具膺虽乆享于庙封盖莫如于韩乐以兹告第益示宠绥庶防有知尚其祗服可
　　祖母夏商国夫人王氏赠韩豫国夫人
　　勑朕惟昭慈献烈皇后睿徳懿范夙遭多难起于闲燕之中实负宗祧之重举此神器属予冲人扶危定倾迄安赵氏然则外家之泽可不致于优隆乎具官祖母夙以名族嫔于庆门淑慎有闻礼法是蹈诞育圣母实仪泰陵属予宗祀之告成方锡神休于无外是用易封大国曰豫与韩虽未足以答长信非常之勲亦庶防以逹朕心不忘之意尚其歆服以慰孝思可
　　父任中散大夫开封府左司録赠通议大夫徽猷阁待制彦弼赠太子少师
　　勑昔在承平之世益知文教之隆凡宗戚将帅之门多诗书礼乐之好惟东朝之盛烈挺邹母之余风有子之贤儒服盖久翺翔通籍出入禁涂逮兹敷锡之恩故有宠嘉之典具官故父赋才明悟持己靖共绰有温良之称曽无侈丽之习荐膺华綍追陟从班顾冡嗣之在廷视鼎司之极品属予宗祀均此繁禧是用举司封之旧章有望苑之崇秩孤卿之首加赠为宜尚其英爽之临抑伸畴昔之志可
　　母徐郓国夫人李氏赠呉越国夫人
　　勑小君之爵于古有之而不系其夫自以国名者盖出后世至于兼取两国以大厥封是谓弥文有加无已妇人之贵至是无复加矣非懿亲具美何以得之具官故母淑徳早彰令仪终誉辅佐之美既成厥家庆善之施益昌厥后追崇之典膺受则多有子而贤视仪三事用加沛泽易以大封庶防丘原歆服光宠可
　　妻卫国夫人王氏封楚国夫人
　　勑元丰之际圣主厉精于上以图万几爰有相臣靖共厥位将顺缉熙逮其子孙周旋显仕仍有女子嫔于戚藩贵视其夫鱼轩翟茀出入禁闼时节东朝以至扵今嗣有休渥具官妻婉嫕之美淑慎之仪法度是循宗姻无间防荣大国易以楚封时惟新恩均我厘祉可
　　知政事孟庾曾祖珏赠太子少保
　　勑朕宵衣旰食思洪济于艰难任贤使能冀内修于政事爰得忠良之佐以图康乂之功追贲厥先具存故事具官某故曾祖遯世无闷躬行不言忠信孚扵乡闾仁义脩于奥窔责报百年之后非此其身固穷一世之间克昌厥后惟我近弼乃其曾孙用加纶綍之褒以示宠绥之厚与司封之彛典有望苑之孤卿锡命是宜防恩兹始尚其歆服有此休显可
　　曾祖母王氏赠髙平郡夫人
　　勑男正位乎外女正位乎内有家之道所以保安乐而遗子孙其脩身积善必有内则之助焉具官曾祖母静専有仪淑慎是履以妇则顺以母则慈是以泽流曾孙致位辅弼而宠绥之数上及于三世也防封大郡实为髙平岂惟慰烝尝之思抑以广家庭之庆可
　　祖任赵州司录某赠太子少傅
　　勑【上词同吕父】具官祖懐才不试积善在躬重厚推于士乡防平见扵吏检少防之乗下泽见称善人于公之有髙门故多隂徳脩身之报诒庆厥孙属我艰难之时入叅机务之重拜命之始追赠厥先睠惟储副之备官莫如师傅之为宠升之二品以贲幽潜庶防九原歆此休显可
　　祖母郭氏赠齐安郡夫人
　　勑朕惟辅臣实当天下之重任其任之也重故车服宠数莫不致其隆焉所以励其节而要其报尔至追贲其先上及三世一命而得东宫之二品初封而名列郡之小君皆致隆之意也具官故祖母毓秀髙门惟古名族贤淑之质乃其固然委庆厥身予大政追逺之典则有故常齐安之邦实望淮服命以华綍贲于家庭尚其有知歆此蕃锡可
　　父赠中奉大夫淳赠太子太师
　　勑源之深者其流长膏之沃者其光不有余庆何以明种徳之符不有义方何以成立身之美虽生而不享其乐而没有追逺之荣举是宠章以劝为善具官故父某受才敏博蓄徳浑深悃幅无华葢任重致逺之器忠信为寳懐爱人利物之心不克有施实钟厥嗣賛襄经体方倚召公之功狥国忘躯灼知狐突之教是用由九卿之视秩超六傅之崇资旌宠兼之显扬两遂庶其歆服有此褒荣可
　　母淑人申氏赠永嘉郡夫人
　　勑士方隐约闾里刑于室家相与躬顾复之勤保防俭之操者亦以成其子也子既贤矣展忠纯之节都辅相之位而母不逮养此风木之况古人所以深悲而追荣之典朝廷所以加厚也具官母淑徳懿范乡党所称妇训母仪内外无间以子知母则慈严之教所以薫陶成就者又可知焉防封大郡庸示宠绥抑以慰孝子之心云尔可
　　妻淑人徐氏封普安郡夫人
　　勑先王制礼与夫推恩接下之文未尝不本扵人情故公卿大夫之妻其车服命书视其夫以为之节所以崇有家观助也具官妻淑靖之仪推扵姻族图史之训奉以周旋是以克相君子法度是循荐被宠章有兹休显防封大郡是谓小君时亦懋恩永其祗服可
　　宣和皇后封赠三代故曾祖赠太子太保韦舜臣赠太子太傅
　　勑朕扵纉位之初以当郊之嵗相方定祉荒度广陵之阳奠玉荐诚寅恭上帝之祀熙成云始庆赐遂行凡厥在廷之臣悉膺追逺之泽矧宣和之俪极实诞育于冲人加贲厥先葢成故事宣和皇后故曾祖某潜徳不耀世莫得闻积善在躬神之所听委庆贤媛来嫔后宫既正位于长秋荐推恩于上世惟官聮之一品若储副之三师举是宠章载褒华綍庶其歆服有此显休可故曾祖母惠国夫人叚氏赠徐国夫人
　　勑古之祭者必有脤膰之赐以及在位之臣所以均神明之福思与天下共之也而长信之尊追逺之典上及三世益封进律厥有故常宣和皇后故曾祖母淑善之徳慈爱之宜行于闺门信扵闾里委庆邦媛是生冲人汤沭之邑命书之褒告第者屡矣易封徐国其命则新尚克祗歆以光窀穸可
　　故祖赠太傅韦子华赠太师
　　勑朕栉风沭雨方勤五载之时廵侍膳问安莫遂三宫之色养乡因景至始拜神休除地广陵奠玉上帝既均厘于绵宇且加惠扵廷臣矧我外家式遵彛典宣和皇后故祖某脩身奥窔腾誉康荘谨厚自其天姿才术明于世务顾百祥之弥逺逮奕叶而方兴惟予頋复之慈既正穆宣之位奉先之典岂朕敢忘爕理之官公师之首极于一品贲彼九原尚其有知克承休命可
　　故祖母庆国夫人杜氏赠秦国夫人
　　勑闗内大国莫如咸秦古称小君是亦封爵以彰彤管之懿用广椒涂之恩属沛泽于多方肆显扬于新命宣和皇后故祖母柔嘉有炜礼法是遵合韦杜之流风钟涂防之令徳言念广陵之狩肇称禋祀之仪诞敷锡于绵区漏泉无间极优崇于戚苑陟岵是懐载朌出綍之华益懋防封之典庶其休渥加贲幽潜可
　　故父赠太师追封普安郡王韦安礼追封简王
　　勑朕式观方册之传以究天人之际种徳之报非此其身譬之封植之勤固非朝夕之故虽拱把之养初若甚微然防翳之功乆则可待惟我外氏实繄庆门頋追宠扵厥先盖具存于故典宣和皇后故父某晦迹闾里积善家庭遵老氏之同尘无复五浆之先馈有于公之隂徳固知驷马之可期属予时迈于维扬爰展精禋于有昊既迄郊丘之礼方深屺岵之瞻睠惟戚藩旧有锡壤进防王爵以重师垣逺追异姓之封益彰君子之泽可
　　故母越国夫人宋氏赠魏国夫人
　　勑朕乡以仲冬肇称禋礼为斯民而请命冀有昊之降休创业守文严祖功宗徳之配贵诚上质备匏尊槀席之仪熙事既成湛恩斯布矧惟长信逺念慈闱追贲厥先敢愆故典宣和皇后故母早以贤懿嫔于隽良闺壸具宜乡闾推善是生邦媛诞育眇躬顾兹宠赠之常荐有华褒之诏易封魏国以表大名用慰嵗时之思益彰圣善之徳可
　　知枢宻院宣抚制置使张浚封赠曾祖赠太子少保文矩赠太子太保
　　勅【词同李回曽祖】有训导之三师锡之赞书升之保徳【云云】曾祖母南平郡夫人杨氏赠髙宻郡夫人
　　勅【词同李回曽祖母】何子孙之能贤也易封大郡实帷髙宻【云云】
　　祖赠太子少傅赠太子太傅
　　勑朕肇脩【云云】三世【上词同李回祖】葢膏之沃者其光源之深者其流长厥有故常亦惟懋典具官故祖学以为己善不近名忠信行乎乡闾福庆施于孙子若防侯调防之寄亦世厥官兼二疏前后之荣用申异数以广均厘之泽肆朌出綍之华时惟显休尚其歆服可
　　祖母徳阳郡夫人越氏赠武陵郡夫人
　　祖母平昌郡夫人王氏赠太宁郡夫人
　　勑【词同王陶祖母】具官故祖母【云云下词同秦桧曾祖母】
　　父赠太子少师咸赠太子太师
　　勑【上词同富直柔父】具官故父蚤以贤业策名昌辰通逹古今逺希晁错之三道贯穿典籍何止井丹之五经不克大施委庆厥嗣是生邦彦冠我枢庭惟储副之三师实官聮之一品用兹告第以广繁禧歆予宠休尚有英爽可前母齐安郡夫人任氏赠蕲春郡夫人
　　前母普安郡夫人赵氏赠通义郡夫人
　　勑朕思起中兴之绪脩报本之诚祖宗居歆天地昭格非股肱之佐内辅台徳外将天威维持艰危则亦安能成是礼哉庆泽之敷理其可后具官故前母早以令徳来嫔庆门淑慎有闻温恭不懈夭阏勿夀遽先九原属子熙事之成益申追逺之泽易之大国表以嘉名庶其有知歆此休命可
　　母永嘉郡夫人计氏封淮安郡夫人
　　勑士方隐约陋巷栖迟小官刑于室家相与躬顾复之勤保亷俭之操者亦以成其子也迄有贤子为时辅臣居则经体賛猷行则宣威制胜慈教之効斯焉可知具官母淑靖在躬礼法是蹈既已瘽身守约以相厥夫矣而成就其子者又如此其厚也均厘之泽犹及庶僚矧繄旧封荐膺宠命易以大郡益彰显荣惟克钦承永膺多福可
　　妻信安郡夫人乐氏封同安郡夫人
　　勑【上词同秦桧妻】具官妻恭恪之美宜扵姑嫜淑慎之仪闻扵宗党克配君子使外得以经营四方尽匪躬之节而内无乏扵温凊定省之宜者繄尔之助焉虽荐被命书继封大郡矣兹予宗祀之泽易以新渥实惟同安其克祗钦永绥休显可

　　北山集巻二十五
　　钦定四库全书
　　北山集巻二十六　　　　　宋　程俱　撰外制五
　　给事中胡交脩故父赠中大夫宗旦赠太中大夫
　　勑【上词同汪藻】具官故父某屡以经术预于賔兴一命未霑九原莫作孝友防逊信扵乡闾不克大施委庆厥嗣【云云】
　　故母令人姚氏赠硕人
　　勑朕惟嘉祐之际脩典礼之书文献未亡因革咸载懐鈆之士世绪寖微女子之贤嫔扵名族是生令子实我从臣庆赐之行宠章斯在具官故母淑靖之美宜扵宗姻图史之规奉以终始夭阏不夀勤俭莫酬虽命綍之屡颁顾孝思而何极易兹嘉称是亦懋恩庶防有知歆此休命可
　　继母太令人杨氏封太硕人
　　勑诸杨系出建安而文学之臣曰亿博敏之外名节凛然而其裔孙作配名族守志不易岂其流风无爽三从之规迄享千钟之养属兹宗祀宜有宠绥具官继母明淑有余礼法是蹈均一之徳宗姻所推既荐锡于命书用再加于美称永其祗服有此显休可
　　权户部侍郎桞约父任述古殿直学士通议大夫赠正奉大夫庭俊赠光禄大夫
　　勑【上词同胡交脩】具官故父某早以英秀腾声士林晩着才猷致位从槖扬歴中外风节蔼然有子而才司我邦计属兹庆赉加被宠章惟兹二品之崇视昔六官之长庶防英爽歆此显休可
　　母硕人胡氏封齐安郡夫人
　　勑胡姓东南之望族也其积庆深厚至虽女子时有闻焉既相其夫有兹光显又克教厥子推扵缙绅而皆仗节藩方持槖禁近有家之庆鲜克兼之具官母为妇则顺为母则慈闺门之所化从乡党之所矜式兹予大祀展事合宫敛五福以敷庶邦既推泽扵上下矣则侍臣之亲宠数之及其可后哉封以大郡是惟小君永绥厥荣祗服休命可
　　故妻孺人魏氏赠硕人
　　勑法从之臣方以才业自奋以底显荣而内助之贤不与飨于耆艾之时则湛泽之施所以加贲其私者其可后也具官故妻淑慎之姿宜扵上下而夭阏不夀末如命何属兹熙事之成用敷锡扵四海丝纶之宠易以嘉称用告扵家庶其祗服可
　　端明殿学士左中大夫冯澥靖康元年任左丞封赠故曾祖某赠太子少保
　　勑辅弼之臣实当天下之重任其任之也重故车服宠数莫不致其隆焉所以励其节而要其报尔至追贲其先上及三世一命而得东宫之二品初封而名列郡之小君皆致隆之意也具官故曾祖某潜徳不耀积善在躬报施循环迄昌厥后丞辖之旧乃其曾孙东宫之官莫重师保三孤是视时惟渥恩用加纶綍之褒以慰烝尝之感可
　　故曾祖母雍氏赠咸宁郡夫人
　　勑【上词同曾祖】具官故曾祖母婉嫕之徳宜其宗姻泽流曾孙致位政府疏封大郡实惟咸宁尚其有知歆此休显可
　　故祖赠朝奉大夫仲堪赠太子少傅
　　勑靖康之初仄席贤隽惄如调饥凡人望所属党论不容者举而萃扵朝廷以至近弼而尔之孙位在丞辖追逺之赠厥有故常逮兹六年乃克成命具官故祖孝弟之美学行之优不克大施乃终有庆惟储宫之二品视外朝之三孤用贲丘原以为积善之劝可
　　故祖母宜人杜氏赠咸安郡夫人
　　故祖母宜人汝氏赠徳阳郡夫人
　　勑【上词同故祖】毓质庆胄来嫔髙门淑靖之仪家庭是頼咸安大郡用以锡封岂惟祥善之宜抑慰幽潜之徳可故父任朝请郎尚书祠部郎中赠宣奉大夫山赠太子少师
　　勑【上词同孟庾父】具官故父某学古是务躬行有常循良之政在民靖共之无爽乃有令子为时辅臣超异之恩厥有故事惟东宫训导之官少师品在第二尚徳之举莫此为宜庶其有知歆此休命可
　　故母淑人王氏赠普安郡夫人
　　勑【上词同父】具官故母淑徳早彰令仪终誉辅佐之美既宜厥家慈孝之施克成厥子荐膺宠赠亦既显荣疏封大邦赠贲窀穸用阐丝纶之渥以纾风木之悲可
　　故妻安人赵氏赠南昌郡夫人
　　故妻安人黎氏赠安岳郡夫人
　　勑辅弼之旧有以才学自奋以底显荣至扵艾耆福禄咸备而内助之贤不与享焉则湛泽之施其可以已具官故妻淑靖之仪推于姻族图史之训奉以周旋法度是循克相君子疏封大郡是谓渥恩庶其有知歆此休命可
　　知宣州李彦卿除刑部郎官
　　勑出为二千石入为尚书郎朕所以待宣力之臣称劳能而均剧易也尔以才选属守宣城而弄兵之民散地之卒啸聚恣防防刘尔疆屡膺贼锋迄固吾圉安集绥驭厥效着焉召还郎曺实賛司防惟刑之恤尚徃钦哉可
　　黄叔敖除给事中中大夫
　　勑国之用人循资考之常则不足以得超轶之材不次而升则或无以厌天下之望虽然二者岂有必哉惟其当而已矣具官某文学吏事皆有可观恬退之节见推士类屡将使指旋守襄阳未究厥施公论弥属夫黄门出纳之地政事之弛张人材之进退莫不由焉以逹之天下虽论而行之者在上而给事中得以置献替可否于其间是则政令之出而有不当于人心者葢亦任其职也徃其钦哉无旷厥职可
　　朝奉大夫胡安国除中书舎人兼侍讲
　　勑中书政本之地掌丝纶者非特取词艺之士而已其论思出纳弥缝衮阙特有待于斯焉具官志节端亮议论正平扬歴禁涂公望弥属自朕纉服召节屡颁夫持难进之守者必无患失之心古人与稽者固非阿世之学词垣经幄非茍以为荣也克称厥官是则事道钦予时命尚其懋哉可
　　綦崈礼磨勘授奉议郎依前徽猷阁直学士
　　勑自考绩之法不行于汉唐至于我宋酌古今之宜凡省阁侍从之臣不由嵗课以迁时特推恩是亦道揆及肇新官制则有司存付之定法然犹有三载考绩之意焉具官某学识深敏溢于文词入掌丝纶出宣政化年则淹矣劳亦有焉虽云序进之常是谓宠绥之数服我休命益奋乃庸可
　　通议大夫试兵部尚书兼侍读胡直孺赠端明殿学士
　　勑生有体貌之恩没有追赠之典所以崇陛防之势而成忠厚之政焉故具官某识虑优深才猷通敏文知体要学有本原既荐歴于浩繁亦备尝于险阻召自南服率属中台鸣玉在廷掌五兵九伐之政簮笔入侍读三坟八索之书法从之英莫如尔旧云亡之叹有防予懐惟秘殿之华资实迩臣之极选爰申异数加贲老成尚其有知歆我休命可
　　向宗厚除祠部郎官兼权太常少卿
　　勑具官某朕方经营四方居无常处乃以太室原庙之主奉安永嘉以需恢复常以祠曺郎一人行太常寺掌献馈禴祀烝尝之仪与凡庙中之禁令其为选任亦重矣以尔持身靖恭被服古雅事神典礼佥以为宜夙夜惟寅徃祗厥服可
　　武功大夫忠州防御使新差主管奉迎景灵宫万夀观防圣宫章武殿神御所岺筌除内侍省押班
　　勑具官朕方经营四方居无常处乃以原庙之主奉安永嘉以需恢复既以在廷之臣总司宗祏之事又以内侍共给殊庭茍非其人或不胜任以尔出入禁闼于兹有年资歴既髙忠勤弥着升华官省俾冠近班奉先之思当识朕意靖恭尔位则予汝嘉可
　　娄寅亮除监察御史
　　勑具官某朕永思艰难未知攸济虽一介之士告以善道未尝不虚心焉庶以来天下之嘉谋至论也则其扵不次之举岂有爱哉以尔俊造策名慷慨自信上书论事虑国则深锡对于朝敷纳详允既迁之一官而朕意以为未足也御史耳目之任古今之髙选肆以命尔益观厥猷徃克祗钦则予亦与有知人之羙可
　　陈戬差知明州
　　勑朕惟郡邑之民罹荼炭之苦矣而吏不知恤至以残贼立威以诛求称办使民不堪命散而为防攘饿殍者朕未尝有忘于心其能劳来集安俾百姓欣然若更生者未有闻焉以尔具官儒术自奋才志敏强狥国赴功乃其素志况侍朕潜府又吾侍臣宜识朕懐施于政理夫鄞傅海之郡实为名藩凋敝流离呻吟之声未息也然则衔勒之驭袴之思威爱允济俾民阜安者朕所望扵尔焉徃其钦哉可
　　武功大夫文州团练使兼阁门宣賛舎人知泰州张荣特授防御使
　　勑具官某傅海之邦牢盆之入所以通商贾而共货财者其利亦云博矣兵革之后亭无居人末业之民无所得食而尔外固吾圉内守郡条流亡稍归盐防复振阜安之渐庶有望焉就陟使名益彰忠力尚懋尔绩以报宠休可
　　翰林学士翟汝文兼侍读
　　勑学古则获好问则裕先哲之格言也朕延脩洁博通之士讲艺于枕戈之际论道于戎马之间凡夙寤晨兴防敢暇逸者庶防资以为王者事而已具官某器识英迈文词卓荦朕既置之禁林固以润色论思为职矣又俾侍劝读益以自近以广朕之所闻诗不云乎日就月将学有缉熙于光明朕之志也佛时仔肩示我显徳行尔尚勉之可
　　富直柔罢同知枢宻院事依前中大夫差提举临安府洞霄宫
　　勑二府极贤能之选葢有頼于仪刑大臣加体貌之恩顾岂轻于退黜茍亏靖共莫副倚毗公论靡容朕其敢置具官顷以识防用之朝廷庶防魏郑之孙复振臧僖之后亟寘言路颇当朕心曽无防时致位如此而乃授意谏省结交匪人无忧国奉公之思有狥私植党之累弹章来上深用怃然需奏屡陈辞荣甚确谅难安于政地姑就列于殊庭加膝坠渊朕之所戒尽忠补过尔尚省循可
　　方孟卿除右司谏【右司郎中】
　　勑具官谏官之设所以佐佑上徳规正朝廷补阙拾遗而引君于道者也祖宗以来非天下第一流不以充选故魁垒光大贤杰之士臣未尝不由此涂出朕甚慕之以尔端靖在常济以敏慱荐扬华要号为老成乡者驻跸淮南实将使指转输之外因事纳忠其爱君谋国之思亦足嘉矣是用辍自宰士寘之谏垣朕固虚懐以须士亦倾耳而聼矣可不钦哉可
　　林叔豹除秘书省正字
　　勑具官兰台册府前世所以纪善恶聚图书英俊之地也朕率旧典脩废官以详延多士非直取文艺之能而已亦以观器识焉以尔早以賔贡掞词南宫则忧时论治之言其陈义已髙矣雠书之职才识具宜益励厥脩以称朕所以详延之意可
　　陈刚中特与改合入官
　　勑具官某朕时廵以来疏逺之士上书论事者为不少矣凡所以躬访问捐爵禄者庶以来天下之忠言至计而已而尔之所陈类有可采召对便殿敷纳益明方详攷而后行之无言不醻朕岂爱于一官也祗我休命益思逺图可
　　校书郎林待聘司封员外郎
　　勑具官某省官以来朝之位着盖寡于是尚书郎之选益髙其分曺率属皆以待天下贤能才谞之士也以尔好学自脩荐更文字之职编摩雠校既阅嵗时封爵是司实惟天官之清选爰示宠陟且以观尔之能可朝奉大夫秘阁脩撰方訚都官员外郎
　　勑具官某【上词同前】以尔经谊该贯性行淳和固己师表贤闗领防册府矣郎选之盛昔未有焉钦哉惟时益振乃职可
　　礼部侍郎李正民除徽猷阁待制知吉州
　　勑大官大邑身之所庇而使学者制焉此古人之所戒也故汉之郎官出宰百里唐以台省之士迭守方州俾更内外而习宪章庶防免于墙靣矣具官某蚤以科第寖被选抡自陟从班既阅嵗序次对之职是惟渥恩试以一州益观尔政毋以私情废公议毋以谝言乱厥官毋耻过作非毋倚法以削祗若予训徃其钦哉可龙图阁学士朝请大夫提举江州太平观路允廸守本官职致仕
　　勑士不患不逢而患无所立于世既以才用于时矣而或不能全其节以归岂惟委质为臣者常叹息于斯而人君亦未尝不思所以爱惜成就之也具官某先鸣俊造进躐髙华恪恭有余慎宻无违衔命四国义不辞难入賛钧枢退均劳逸止足之请朕不忍违服我宠休益绥祉福可
　　前江西安抚使司主管机宜文字叶夏卿除直秘阁知饶州
　　勑具官某册府英髦之选侯藩民社之寄华宠委遇亦不轻矣而尔以疏逺召对外朝得于立谈宜识朕意尔惟克称厥职辑绥疲氓以有休誉则尔无虚受之愧而得才之美我与有焉可
　　越州奏从事郎黄大知状母洪氏年九十一嵗乞依明堂赦书推恩封太孺人
　　勑具官某母箕子陈大法九畴而夀为五福之首汝生于承平既阅三世仁者之効岂其然乎褒封之荣着在令甲彰其慈训光于里闾
　　朝奉郎向伯奋弟奉议郎仲堪乞依赦回授封叙与祖父母祖父承议郎致仕蔚特授朝防郎致仕
　　勑具官某祖父具官某熙事既成用敷泽于天下凡通籍于朝者皆得褒显其亲此故事之常也而又得以施及大门则仁厚之意至矣尔以夀善养承厥孙服此恩书时惟宠渥其以孝弟忠信训于后生虽云里居是亦为政可
　　祖母魏氏
　　勑具官某祖母【上词同前】时惟宠渥余庆之美以劝里闾可
　　翟汝文除翰林学士承防
　　勑朕旁招俊彦欿如渇饥故有一节以趋方兴见晩之叹三命而俯已加昼接之恩俾冠禁林独承宻防久虚之位今得其人具官某才气文词简扵朕聼蕃宣献纳誉在朝绅再入承明之庐蔚为法从之长其成朕志亦既乃心式敷皇极之言与賛中兴之业可
　　中大夫呉敏新除观文殿学士知潭州除资政殿学士提举洞霄宫【以祖母老辞潭州】
　　勑朕畴咨旧弼布列要藩俾分共理之忧葢有折冲之頼念召公维翰庶成定国之功而令伯陈情方爱事亲之日其更新命以慰尔私具官某端亮之姿早推国器忠嘉之益具叶师言式由平奏之司亟进秉均之地廼者起自南土稍还故官属谋师于荆湘用剖符于民社惟宣恩赋政益伫于壮猷而辞就闲祈申于孝养重违雅意庸示隆恩宠之秘殿之华继以殊庭之禄永思尽忠尚告嘉谋可
　　尚食直笔杨一娘赐名从信特除知尚书省事
　　勑天下之计上扵中台设官分治而令仆为之长万防之务闗于予聼下扵三府者内尚书省总其凡内外小大虽殊其维持体统付受出纳固亦重矣具官某明于典章恪慎不懈给事宫掖积有嵗年董正六司肆以命尔是惟才选非以次迁服此宠休其祗厥职可
　　枢宻直学士通议大夫知遂宁府席贡赠五官
　　勑生则爵秩之隆有加伦等没则赗禭之典极于哀荣吾扵侍从之臣亦云厚矣况乃蕃宣之乆其可忘诸具官某早以时髦寖升华要中更才选荐歴浩繁付之古连帅之权迄为直学士之长恢然余地所至有称告终之奏遽闻不淑之嗟何已惟官仪之三品视畴昔之六卿用以宠绥尚其歆服可
　　赠通议大夫郑骧谥威愍
　　勑朕以艰难以来死事之臣其加赠恤孤既极于褒隆矣而又命有司考行易名以旌显之所以深劝天下之卫社稷而死封疆者也具官某初以才选畀之郡符而冦众大入孤城不支玉石俱焚防知攸济有子自律朕用防然固已追贲九原赠官四品惟兹节惠之典考诸太常之议曰威与愍合是二法用示宠绥抑以昭尔之烈可











　　北山集巻二十六
　　钦定四库全书
　　北山集巻二十七　　　　　宋　程俱　撰外制六
　　江西路招讨使张俊申具到掩杀李成等功状竒功统制官亲卫大夫文州防御使杨沂中等统领官协中大夫温州观察使张翼等将官起复左武大夫忠州刺史郭吉等使臣武显大夫武勍等【各转五官并遥郡】
　　勑乃者反冦盗据羣舒防魂江西暴勍郡县吏民患苦之爰命将臣恭行天讨不淹时序丑类既殱惟彼渠魁奉头防窜懋功之赏其可后乎具官某才畧兼辈进官五等宠以廉车用示异恩益思报称可【宠陟军防宠陟军国宠以郡符】
　　朱赟等转武功大夫遥郡刺史
　　勑具官某乃者【云云同前】以尔蚤自顔行见推忠勇才足自奋貔虎是将【云云下词同前】
　　第一等统领官左武大夫贵州刺史曹涤将官亲卫大夫史徳等使臣右武大夫刘全等【四官】第二等统制官拱衞大夫忠州防御使鲁珏将官武功大夫齐闰使臣武功大夫閤门宣賛舎人张子厚【三官遥郡】第三等使臣武功大夫康州防御使田友及【两官】
　　勑乃者反冦【云云词同杨沂中等】防敌攻坚防功第一进官四等【上下词同】
　　使臣黄行已转五官
　　勑艰难以来冦盗羣起招徕殄戮将帅是毗朕于捐爵禄糜金帛以为将士之赐亦不薄矣然潢池之聚未尽削平意者养冦避敌掠功冐级之敝未除也乃若斩俘中率功効显明懋赏之行理不可后具官某蚤以材武奋身戎行鏖战江西防功异等进官五等宠以郡符服我渥恩益思报効可
　　阵亡官赵谨等赠五官【恩泽两资更与一名进义副将】
　　勑执干戈以卫社稷圣人之所襃旌死事而防遗孤军政之所急也具官某负其材力奋不顾身讨贼江西勇气百倍卒以战没深用防伤加贲九泉进官五等推恩厥后并示不忘尚其有知服此旌宠可
　　武翼郎閤门宣賛舍人范温转武功大夫康州刺史依前閤门宣賛舍人
　　勑具官某自强冦之入凭陵京师蹂郡县毒流吾民者五年于兹矣朕未尝有忘焉而尔以齐鲁之封礼义之俗独能鸠集族类为国扞城艰难偹尝保险不下迄以忠欵奏功行朝可谓不二心之臣矣朕甚嘉之进官八等宠以郡符岂唯襃大尔功亦以为山东忠义之劝可
　　枢宻院检详诸房文字张公济右司郎中朝请郎刘峤枢宻院检详
　　勑具官某等文武二柄所以经纬百度敉寜多方者也祖宗以来分建二府举而属之大臣然六部五房之政事得以稽参紏正无所不与者唯左右司检详官为然可以知其选矣尔等皆以才业用于朝廷宣力既多荐更要剧以是命尔益观尔能尔惟举厥职则绩虽防而效速成尔惟尸厥官则事日隳而受弊广治否所系可不钦哉可
　　秘书丞刘大中尚书吏部员外郎新授国子监丞汪廷直屯田贠外郎
　　勑具官等冢宰冠于六卿而后世属之铨部食货先于八政而裕国莫如屯田朕方振而举之思得胜其任者以尔大中涖官循理行巳有常以尔廷直经谊该通性姿朴茂或自图书之府或由学校之官庶几行其所知足以达于从政克有声绩以称选抡可
　　安化州殿侍银青光禄大夫捡校国子祭酒兼监察御史防光仲等加安化州三班借差余如故
　　勑具官某尔等逺慕声名久懐忠顺保障千里夷险一心奉琛不絶于中朝锡命宜加扵显秩益思诚恪服此宠休可
　　朝请郎直秘阁知明州吴懋转朝奉大夫
　　勑具官某除戎器戒不虞时方承平未之或废而况兴衰戡乱之际可一日而不备乎尔以才选守符近藩甲胄之工不愆于素俾正郎秩用以劝劳是惟渥恩益思报称可
　　显谟阁直学士中大夫提举临安府洞霄宫魏宪特授太中大夫
　　勑自考绩之实废后世放而行之者三载之文而巳然所谓磨勘之法则亦考绩之意焉具官某经术醇深履行端雅簮笔持槖出入从班者嵗旦一终亦可谓时之耆隽者巳进官一等虽资格之常是亦宠休徃其祗服可
　　左司员外郎江跻除殿中侍御史
　　勑具官某宪台肃振朝纲而殿中以纠官邪为职非通达国体守正不挠莫克称焉以尔器质端厚才智敏明昨者简自朕心命之台察旋由铨部进陟宰士而能戢吏督奸绳愆析滞不茍不懈上下頼之是用置之耳目之官以禆风宪之举惟是非可否毕恊于公则惟尔之贤亦永终誉可
　　李邈赠节度使
　　勑朕思复艰难之业永懐将帅之良禁暴安民虽未成卫社稷之効忘躯狥国庶几得死封疆之臣茍于颠沛之余深明逆顺之理卒与祸防不为利回可无襃显之恩用着君臣之义具官材能屡试智术有余既通籍于朝闺亦将输于使传率职匪懈复命不欺旋更鹖弁之班荐剖虎符之寄方敌师之入塞当空道之雄藩邈无唇齿之依坐失金汤之固拘原方力褁革莫还不贻陇右之羞迄守睢阳之操宜申宠锡以劝多方睠惟右武之辰莫重登坛之任肆颁纶綍以寄哀荣尚繄忠魂歆此休命可
　　婕妤张氏封赠祖赠中奉大夫张仲迪赠太中大夫
　　勑朕爰以季秋肇称禋祀冀获神灵之祐不替祖宗之休遂敷锡于寰区且推恩于中外矧繄邦媛实賛淑风用加先世之襃封益举有司之彛典婕妤张氏故祖某懐才不试积善在躬流庆女孙华嫔则既荐膺于纶綍宜増贲于家庭惟兹四品之官视昔七人之列以均厘泽益示宠休可
　　祖母令人孙氏赠淑人
　　勑朕观载籍之传考兴衰之绪其流泽后世俾髙门之庆益隆而不替者非独世徳之脩而巳葢有闺壸之助焉婕妤张氏故祖母静专有仪淑慎是履为善之报不于其身逮其后人发祥椒掖熈成之泽中外具膺易以嘉称是为异等尚其祗服有此宠灵可
　　父任忠翊郎赠修武郎张彦度赠武节大夫
　　勑朕防吉季秋荐诚上帝导三灵之况方裒昭格之休敷百顺之祥式布汪洋之泽惟厥后宫之懿宜加先世之恩婕妤张氏故父某晦迹戎冠饬躬仕版是生邦媛实侍宸帷粤惟庆善之从荐被宠绥之及宜超常等以沛漏泉尚其有知歆此休命可
　　故母孺人李氏赠淑人
　　勑先王制礼与夫推恩接下之文未尝不本于人情也故外之廷臣内之妃御之亲凡恩沛之行宠嘉之典必视其品而为之节所以慰孝思而劝为善也婕妤张氏故母夙以婉懿嫔于庆门是生女子入侍帷闼既膺显赠宜进厥封申兹出綍之襃以广漏泉之泽用彰令淑尚克祗歆可
　　故继母孺人赵氏赠淑人
　　勑【上词同】婕妤张氏故继母以妇则顺以母则慈比以宫庭之思既膺休显之赠易兹美称以表令仪肆加出綍之襃用广漏泉之泽可
　　吏部员外郎潘良贵左司员外郎
　　勑具官某极政事之选必于贤哲之科求正固之才故非文俗之吏尚书喉舌之地而宰士纠録之司茍非其人莫称是任以尔性质刚方辅以学识践歴之久声称蔼然勉处中和益扬尔职可
　　张浚故妻信安郡夫人乐氏赠武陵郡夫人
　　勅朕肇修宗祀祗见合宫厘事既成肆敷锡于四海凡通籍于朝者皆得宠赠贲其家庭而况冠宻宥之司专阃外之制伉俪之重夭阏不延厥有故常理其可后具官某故妻以令淑静嘉作配君子宜于上下其甘苦丰约之间儆戒相成之际由初迄今勤亦至矣疏封大郡以寄哀荣庻其有知歆此休命可
　　张浚书写奏状张橰授承务郎
　　勑某人惟汝季父分陜专征式遏乱畧指纵之効屡上肤公书奏之劳宜加庆赏始霑命秩即视京僚是惟懋恩其思报称可
　　张守知绍兴府
　　勑辞剧就闲方解賛元之任分忧共理是资同徳之良惟东南之奥区有防稽之重镇庻几河润施及海隅具官某文学之优见于行事端亮之美宜于本朝乡由宻宥之司进陪机政之重既谋猷之毕告盖艰险之共尝不以名器而假人固亦靖共而在位自闵劳于夙夜既聿除于岁时繄望实之具髙于藩辅乎何有起于均逸命以守符其苏凋瘵之余少寛宵旰之急坐啸画诺虽殊平治之时缓带轻裘聊为方面之重益恢志业用副倚毗可
　　宣抚处置使司防议官寳文阁直学士程唐复阁学士
　　勑乐事赴功非小廉曲谨之能办赦过宥罪亦施仁发政之所宜故败鼓不弃医师之门而絶足得于泛驾之马茍惟悔其少作则亦与之更新具官某夙以才能屡膺任使强济见于从政敏悟足以致身粤自外台亟跻从槖惟茶马之旧制盖兵食之所资傥移货殖于权门无复懋迁之预备良法既壊边防为空旋致烦言继更大沛比复西清之直与幕府之谋迨此上功之初重违承制之请尽还故物可谓渥恩庻几桑榆之收无忘纶綍之训可
　　江东提刑程瑀太常少卿
　　勑具官某汉髙初定天下得叔孙通而知人主之尊有唐始复两京而亟以顔真卿为礼仪使然则典章所在礼乐是司虽草创艰难之时未可以后也以尔名冠儒科学耽古训器质端厚议论正平陟之奉常佥以为允书不云乎夙夜惟寅直哉惟清尔其勉之以称朕意可正月六日三省同奉圣防陈汝锡身为守臣不行寛恤手诏特责授汝州团练副使漳州安置
　　勑具官某朕念凋瘵之氓困于征调有年于兹矣而贪残之吏又并縁为奸故制下郡国思有以革而禁之而尔之所治近在毂下寒暑易节矣而漫不布宣不防之辜安所逃责姑以散秩置之逺方用以为慢令之戒可
　　侍御史沈与求御史中丞
　　勑御史中执法上以广人主之聪明次以肃朝廷之纲纪非通逹国体特立不回未有能大厥官而厌舆论者也具官某学识精敏性质端方简自朕心周歴三院比从郡寄再陟台端不吐刚而茹柔每闲邪而陈善谋猷所及启沃滋多进长霜台益观逺业当使羣工庻尹知风宪之尊君子小人适消长之分时尔之頼徃其懋哉可
　　左司贠外郎姚舜明直龙图阁江淮荆浙等路发运副使
　　勑具官某国家仰六路之漕输给中都之货食既以责之部刺史又以制置使者总之以时其灌输缓急低昻懋迁之宜时巡以来虽事异平日而称是职者亦难其人以尔才术疏通践扬中外比于帅幕召寘都司还直河图虽云旧物时惟新命以重使华无或病民勉思裕国可
　　端明殿学士中大夫冯澥遇建炎元年赦恩转太中大夫
　　勑朕乡以遭时多难二帝北狩王公士民不释之故即位睢水之阳推恩万邦小大之臣进官一等而逺方士大夫至今有咸被丝纶之命者况国之旧弼其可巳乎具官某夙以志节推重搢绅晩以訏谟进陪机政均逸闾里于兹有年爰举霈恩视官大谏徃其钦服是亦宠休可
　　中大夫徽猷阁待制王升太中大夫致仕
　　勑仕而至于耄耆其陈力于国多矣故引年谢事未尝有违焉所以佚其老而成其志也具官某礼经之传易象之秘刻意是学见于云为向由布政之官升诸法从之列均休祠馆有年于兹不忘戒得之言迄申知足之请进官一等以宠其归守尔所闻庻可以无大过矣可
　　太常少卿程瑀给事中
　　勑王公坐论于上士大夫作而行之于下而谏诤纠駮左右献纳之臣得以可否捄正于其间凡以建大中持公道相与保邦制治而巳具官某抗志厉节自其少时行巳立朝信于士类固尝以忠实充谏列以学业賛成均矣朕方招延端士使萃于朝故召诸外台几以自近亟従礼乐之选寘之平奏之司益单厥心以禆予治可
　　吏部侍郎李光吏部尚书
　　勑魏以选士属铨衡盖任人而不任法唐以长行定资格则任法而不任人茍能其官咸克用人具官某自信甚笃用心则刚学不蕲于空言才实周于众务比自侯服俾之贰卿既忠益之屡闻亦勤劳之匪懈惟六属之长成周兼以三公而四选之官尚书冠于二品不次之举无旷是图益懋厥猷庶其底绩可
　　吏部侍郎李弥大户部尚书
　　勑朕惟财用在于天下出纳总于地官譬以百川之流潴之万顷之泽茍决漏之不禁则干涸之可期眷惟兵食之资实繄制度之节掌兹邦计宜得国华具官某静以有为寛而克济屡更要近绰着风猷凡此在廷之臣莫先持槖之旧进班常伯如古司徒倘无爽于阜通且周知于盈缩国用既足邦本以寜惟尔之休亦朕之志可
　　徽猷阁直学士知漳州綦崈礼吏部侍郎兼权直学士院
　　勑铨曹之敝极矣猾贼之吏舞文毁则以遂其奸欺其根深株连长贰郎虽有擿伏振滞之心能窒其敝而正厥愆者鲜矣具官某通敏之才恢博之器比以文学典司纶言进贰天官绰有休誉用还旧物兼直禁林巳试之能益观成绩可
　　给事中胡交修显谟阁待制提举江州太平观
　　勑朕博选隽良置诸左右茍劳侍従之事陈进退之宜朕亦不得强之使留也具官某寛裕靖共犯而不校学问词采用之不穷退食自公择地而蹈而乃以疾来谂重违尔私易之延阁之班赋以殊庭之禄用均劳佚爰示宠绥可
　　李纲除观文殿学士荆湖广南路宣抚使兼知潭州
　　勑朕睠彼荆湘之上流旁连交广之五管震扰未靖辑绥是图必得重臣用康逺俗具官某器质英迈才猷敏明忠诚足以动众心刚果足以任大事向繇人望首置宰司去国累年公议攸属晋军谋帅莫居却縠之先周室任贤有若召公之翰俾专阃制徃布恩言仍跻秘殿之华式为南服之伯顾位均分陜矧繄国歩之方艰庻功比平淮无使古人而专美惟予旧弼无待费辞可
　　福建转运判官张觷考功员外郎
　　勑具官某四选之士凡磨勘于吏部者必由考功其予夺当否士之升沈利害系焉盖不可不察也以尔慷慨自任才术有余起于诸生通达世务试以吏治厥闻有休召寘郎曹益观尔学其徃懋哉可
　　起居舍人廖刚权吏部侍郎
　　勑自官制之行六卿之贰选任甚重乃者推元祐之意复摄行之官虽品秩少杀而位遇略同然为从臣一也具官某学有师承言无枝叶夷考其素行称其名既巳擢在记言侍朕左右而天官右选吏猥事繁尔为郎摄贰于此屡矣既习其治莫如尔宜俾集选之士各得其平则称朕所以懋官之意可
　　故武功大夫康州防御使提举江州太平观陈淬赠四官拱衞大夫遥郡观察使与两资恩泽
　　勑舍生取义士君子之所难其有奋身戎行能以死战襃防之典其可后乎具官某勇以赴功忠于卫上强冦之入适当其锋捐躯兵间曽不顾计赠官四等旌劝兼焉尚其精诚知此湛泽可
　　李友闻复集英殿修撰差提举江州太平观
　　勑具官某国家刑赏之施未尝不出于忠厚尔比以縁累禠职投闲朕惟汉武之族李陵不如魏文之待于禁也矧尔荐更才使至于耄期秘殿修书还尔旧物殊庭之禄以裕尔私朕之恩则厚矣其亦思所以报乎可给事中黄叔敖兼侍读权吏部侍郎廖刚兼侍讲
　　勑圣人之言譬水火之为用前史之载实鉴之具存朕思广聪明旁资讲读庻兼收于直谅抑有助于艰难以尔具官黄叔敖儒雅饬躬温良成性以尔具官廖刚渊源有自劲挺不囘皆以时髦深明古训继金华之业盖无事章句诵説之繁读倚相之书亦当有切磨讽议之益其敷尔志以沃朕心可







　　北山集巻二十七
　　钦定四库全书
　　北山集巻二十八　　　　　宋　程俱　撰内制　进故事
　　綦崈礼辞免吏部侍郎兼权直学士院不允诏【縁学士院独员勑差撰】
　　朕以卿政事文华见推士论而铨衡之地实借于通才词禁之林方虚于寓直睠予侍从之隽邈在闽粤之邦趋召造朝肆颁成命是皆巳试佥以为宜奚事多辞亟趋定着
　　拟试武臣节度使除开府仪同三司制【巳下六道拟试】
　　朕嗣有令绪惟懐永图思洪济于艰难用克绥扵宠禄爰得鹰扬之佐以摧鸱义之锋肆有襃陞式敷官号具官神资勇略世笃忠勤静以有谋挺山西之劲气仁而有勇振漠北之竒勲自授钺于斋坛屡建牙于将阃只轮不返殽函之旅尽殱四方既平江汉之功益懋逮兹成绩益显壮猷敌忾戡戎既大孚于众望畴庸进律宜并示于明恩是用徙镇臣藩视仪三事益以爰田之入与夫真户之封于戯汉祚中兴亦伏云台之将唐基再造实系西平之功惟肩乃心何愧前烈可
　　观文殿学士除保大军节度使制
　　经体賛元入备百寮之长陈师鞠旅出临十国之连宣恩既歴于岁时考绩独推扵岳牧肆颁休命诞告羣工具官识造几深学通今古允矣忠良之佐慨然康济之心陈独见之深谋予得禁中之李牧负兼资之大任世知江左之夷吾属辞剧以偃藩俾分忧于重镇克勤小物用才履屐之间不计近功抗议拘挛之表扫腥羶之孔炽弥奸宄于未萌宜旌屏辅之功加贲节旄之锡声先鄜畤少寛西顾之忧心在王家未觉东征之逺于戯事君以道固中外之无殊为政不难唯兵民之咸服尚资辰告迄济时危可
　　宗室开府郡王检校太保加食邑制
　　周锡山川鲁国独加于五等汉盟带砺东平实冠于三公矧繄近属之尊夙着强宗之誉宜推庆赉以报懋功播告大廷式孚羣听具官亲贤莫二信厚有闻诞惟阅理之多灼知为善之乐处隆髙之地谦亨有君子之光分节制之权师正得丈人之吉盖黙消于奸宄亦借重于藩维位拟台符虚右贤而作辅势均磐石非同姓而不王防封以来歴岁滋久方均厘于屏翰宜锡命之便蕃秩视经邦以系四方之望任兼制阃仍剖万户之封于戯危溢是思谅无忘于古训耄期不倦当追美于前修钦哉惟时以永终誉可
　　资政殿大学士安抚大使奉国军节度使制
　　宣力四方必有股肱之頼决胜千里是资帷幄之臣愿徃布于恩言既抚安于疲俗予方谋帅求诸徳义之宗今乃得人用付钺旄之重播敷涣号以告昕朝具官厚徳足以服人周才足以成务寛而有制善不近名蚤膺俊彦之求亟践显融之位嘉谋大虑卓尔非世俗所知赋政观风慨然有澄清之志自升华于秘殿且借重于侯藩知无弗为绰有余裕垂绅不动折冲樽爼之间投刃皆虚还师衽席之上肆畴咨于屛翰益懋着于声猷大纛髙牙示兼资于文武轻裘缓带庻率俾于华夷于戱辍颇牧于禁严方图伟绩非管萧之亚匹孰賛中兴无旷厥官永膺多福可
　　交阯国王加恩制
　　朕嗣有令绪惟懐永图天子之守在四夷虽有慙于菑获异姓之封者八国盖亦谨于藩篱式于九围咸建五长不寳逺物敢忘修徳之思率由旧章固有衍封之宠用敷大号以告庻工具官世济忠勤神资材畧乃祖乃父夙倾面内之诚于藩于宣备殚奋武之节睠兹南服实抚全邦正封克备于汉藩轨道无逾于周索华风是慕梯航不絶于来廷遐俗以寕弓矢载槖于弗试属受厘于宗祀爰敷锡于厖恩肆加畴爵之朌益懋陪敦之赋于戱时享嵗贡尚永肩于一心保国乂民亦允膺于多福服我休命徃其钦哉可
　　戒百官勤修职事诏
　　朕惟治古之时在位者皆有秉徳率义干城卫上之心在职者皆有首公狥国砥节砺行之操故下焉如手足之卫头目上焉如元首之有股肱是以有所不为为无不成有所不征征无不服于乎何脩而可以臻此欤朕遭时艰危枕戈尝胆者五年于兹矣贪婪之冦凭陵之势未巳凋残之境愁叹之声相闻仰惟祖宗之谟烈逺懐二圣之北狩中夜待旦如临渊氷眇然深思未知攸济夫内修政事外攘夷狄固朕之志也然眀将励翼作而行之于下者非公卿将帅士大夫之任乎乃若行汚而寄治静言而用违进无去病辞第之忠退无羔羊素丝之节收恩媚俗者莫肯去敝伺时夺便者常懐利心以长虑为私忧以媮惰为得计有一于此朕何頼焉且宋兴将二百载方四方无虞士大夫所以保族类而享安荣者固我家之泽也今天下骚动而不与吾共安利之可乎书曰无旷庻官天工人其代之诗曰靖共尔位好是正直神之听之介尔景福夫天工是代而神实临之其可食其食而慢其事哉士大夫其恪勤无忽则亦有无穷之闻可不钦哉
　　移跸至临安府手诏【右仆射令作余以是翰林学士职事不果纳】
　　朕自承大统于今五迁岂惟绍复是图抑黔黎是念然不常宁处军旅荐兴百姓之穷失职者滋众朕不明于理虽瘽身苦志而安辑之效未云获也若疾痛在巳未尝有忘焉盖人心无聊而欲阴阳调和菑害不作难矣今者驻跸吴防以须天时岂无输转之劳与夫土木之役至于供亿之须亟下征调之目实繁师徒所过刍牧不禁残畧之后荆棘未除倘又俾无良之人贪贼之吏攘臂揺毒其间斯亦甚矣夫邦本之不固而戡定是求非所闻也且徒善不足以为政徒法不能以自行茍恤之以言而害之以政导之以政而败之以人则朕独能无愧乎有司其条具所以便民省事戢奸去敝之实以闻
　　进故事【罢讲日讲筵官翰林学士两省官轮进】
　　两朝寳训天圣七年五月上御承明殿羣臣请对者十九班至第九班赐辅臣食于殿门有顷再坐引班奏事至午乃罢上以羣臣奏事于前殿者或不能悉引乃诏自今前殿奏事无过五班余许于便殿引对仍于殿庐太官赐食
　　臣闻仁宗皇帝既日御前殿图回万几退朝宫中躬覧天下之奏间御便殿宣召侍臣以阅书史又诏辰时以前常留一班以待御史谏官之求对者又诏二府常曰奏事后如别奏事及非时特有留对者母拘时刻庆歴八年幸龙图天章阁以手诏赐辅臣问以威四夷裕经费革浮沈择牧宰求将帅立制度备不虞者又召翰林学士三司使知开封府御史中丞问以上躬阙失左右朋邪中外险诈州郡暴虐法令非便至于巳见皆俾悉陈又御迎阳门召知制诰待制至台谏官出手诏以问政理既给笔札使之即坐以对又虑所懐未尽听别疏以闻然而犹以为未也又诏三舘臣僚各上封事如须面陈并许请对当是时宋兴百年车书混同四夷退听休祥屡臻天下可谓丰亨豫大治安之时矣而仁宗皇帝焦心苦思皇皇然常若有不测之虞近在旦暮者何也非以是为文具之美谈史牒之盛节而然也其至诚恻怛丁寕至到盖巳孚于上下而効于一时不可掩也向使仁宗皇帝当衰乱之时处艰危之地则其所以焦忧求治者宜如何也臣意其劳心苦思汲汲皇皇者盖虽宵衣旰食有不暇矣夫以周成王时周公为辅以圣人之才佐承平之运然而思兼三王以施四事其有不合夜以继日仰而思之幸而得之坐以待旦使周公而当今日臣意其食息栉沐仰思坐待又有不暇者矣夫天下之事未有不思而得不为而成者也此仁宗皇帝所以屈帝尊覧羣策周公所以蚤夜深思以济天下之务者也夫仁宗之时不可得也而仁宗之至诚恻怛忧劳天下者盖可为也周公之才不可常也而周公之吐握勤瘁者尚可学也易曰天行健君子以自强不息此人君之象也日出晹谷周行不殆故嵗功成而百物生使天不健日不行则有生之物天下之事不几乎熄矣故曰疆勉学问则闻见博而知益明彊勉行道则徳日起而大有功使人主厉精于上大小之臣丕应于下然而事功不立天下不治者臣愚未之闻也若夫不耕不植不灌不薅而待有秋之成终年之逸臣知其难冀也【九月二十日】
　　三朝寳训太平兴国八年太宗谓近臣曰国家之事不以大小皆有利害朕近阅工作见削藤者凡藤一斤堪用者止三两许余皆弃物因念南方产藤去京师六七千里水陆辇送虚为劳费当谕广南诸州凡藤皆削禠讫输京师又大通冶出铁以鍜兵器比来辇送作坊复更烹炼然后可为兵刃当谕本冶制成刀剑之朴乃以上供如此二事计省力役不少天下无限利病官吏不能为朕经度此固小事当有大于此者宰相曰一州舒惨全系长吏若精心勤事上副圣防则境内之民受赐矣又有司以油衣帟幕故壊者请毁之上曰此尽毁弃亦可惜也乃令试加煑浣再染练付诸军创旗数千皆采制鲜妙因召三司使谓曰朕富有天下岂虑少阙但念耕织之苦毎事不欲枉费卿等宜尽心又时东窰务请以退材供薪诏使臣阅视择可为什物者作长牀数百分赐宰相枢宻三司使因谓李昉曰山林之木取之甚费民力反以供爨亦可惜也昉曰陛下圣智髙逺勤俭求理事无大小动出意表虽在防细无有遗弃古人以竹头木屑皆可充用正在于此唯慙臣下不克尽副天心真宗尝出尚书内省文簿示近臣皆诸司奏知牓子覆而书之曰官中文簿不费好纸此先朝旧制乃知惜费之防也
　　臣观太宗真宗之时四海初一僣窃之国皆举图籍封府库归之有司当是时上下富实钱谷币帛充牣陈朽然且不忘恭俭留神小物如此其至者凡以畏天道而惜民财故也则其天下欣戴享国垂统安荣长乆者非仁民爱物之效欤夫古之贤臣进戒其君未尝不以恭俭为本也故曰慎乃俭徳惟懐永图又曰俭徳之共也侈恶之大也此尧舜以来至于今天下不易之论也而近世讲解之人乃举克勤于邦克俭于家创为一偏之説以谓俭乃家人之行用以啓人君广大之心其后怙权希宠之臣因得以借口误国致天下于糜烂土摧而率不能振者以是故也夫以天下之众而皇天立一人以君之者凡使之司牧庇覆生养安乐天下之人而巳故天下之人极所以尊荣资奉以报之则今之称号等威礼仪奉事贡赋共献之制是巳此则天之道也过是而欲使天下之人以逸豫侈靡无艺不经之事奉之非天道也是则古人所谓人臣逾制度人主过天道者也传曰节用而爱人今陛下爱人之心亦可谓至矣而国用或不节则虽欲爱人固无由矣盖用不节则国计不足国计不足则必横敛于民此必然之理也今天下州郡无向者十之五六而所存之郡又皆残破之余矣今户部财用之入无向者十之四五而军食浮沈之费则过于向者多矣此非痛自检约上下一体爱惜财用如祖宗时未有能济者也然每有事则有司輙以近年制度为率或请减半或三之一而其费固巳不胜其冗也夫今之富贵岂可望宣和之半哉而今类以减半为多且曰如是则削弱如是则非国体此亦不仁之甚非所以承徳意而爱生民也然陛下毎下诏札未尝不以播越防弱为言此少康周宣之用心也则所谓削弱者非所讳也且财用不给则必益取诸民椎肤剥髓至使无衣食之资则弃其田业相煽为盗以人为粮而巳当是时削弱恐甚于裁损也此臣愚所以私忧过计而太息流涕也【十二月二日】
　　春秋左氏传荘公十年春齐师伐我公将战曹刿请见其乡人曰肉食者谋之又何间焉刿曰肉食者鄙未能逺谋乃入见问何以战公曰衣食所安弗敢专也必以分人对曰小惠未徧民弗从也公曰牺牲玉帛弗敢加也必以信对曰小信未孚神弗福也公曰小大之狱虽不能察必以情对曰忠之属也可以一战战则请从公与之乘战于长勺公将鼓之刿曰未可齐人三鼓刿曰可矣齐师败绩
　　史记齐世家威王初即位以来不治委政卿大夫九年之间诸侯并伐国人不治于是威王召即墨大夫而语之曰自子之居即墨也毁言日至然吾使人视即墨田野辟民人给官无留事东方以宁是子不事吾左右以求誉也封之万家召阿大夫语之曰自子之守阿誉言日闻然使使视阿田野不辟民人贫苦昔日赵攻甄子弗能救卫取薛陵子弗知是子以币厚吾左右以求誉也是日烹阿大夫及左右尝誉者皆并烹之遂起兵西击赵卫败魏于浊泽而围惠王惠王请献观以和解赵人归我长城于是齐国震惧人人不敢饰非务尽其诚齐国大治诸侯闻之莫敢致兵于齐二十余年
　　臣观齐鲁方战曹刿问何以战而荘公答所以战者不曰人卒之众多甲兵之坚利将帅之才勇而以惠民事神察狱之事卜之何其迂也史称齐威王起兵西击赵卫因以强霸亦不曰励兵秣马陈师奋武而言诛一阿大夫封一即墨大夫而出师克敌如此此又何也岂非惠信孚于上下刑赏当于人心则人悦服人悦服则士气振士气振则赴功徇国忘躯卫上之心生矣如是则唯吾君之所欲为而巳茍为恵不足以及下诚不足以格神狱讼则失有罪而及无辜而又奸谀茍媮者以蔽防而获誉首公尽力者以介特而见毁如是则羣下莫不解体矣羣下莫不解体而有能败敌人而成霸业者乎然则曹刿之问齐威之举非迂阔也不然何以诗序周宣之中兴必曰内修政事而后继之以外攘夷狄乎夫政事不修扵内而欲求攘夷狄之功盖未之有也【十二月八日】
　　唐书韩休传休直方不务进趋既为相天下翕然宜之帝尝猎苑中或大张乐稍过差必视左右曰韩休知否巳而疏辄至尝引鉴黙不乐左右曰自韩休入朝陛下无一日欢何自戚戚不逐去之帝曰吾虽瘠天下肥矣且萧嵩毎啓事必顺防我退而思天下不安寝韩休敷陈治道多讦直我退而思天下寝必安吾用休社稷计耳
　　臣闻猛虎在山则藜藿为之不采古之为国者其恃以为社稷之重不在于才智疏通之士而常在于忠憃刚鲠之臣所谓招之不来麾之不去忧国如饥渇喟然动众心而为人主之所严惮臣下之所钦畏允所谓邦之司直者故淮南王谋乱而其所惮者不在于公孙洪卫青以谓洪可説而下青可刺也而所惮者汲黯而巳黯之居官无以逾人其才智功业未有见也徒以其能面折庭诤有伏节死义之心然则厌难折冲之功果常在此而不在彼也后世自宰相巳下徃徃以伺候顔色承顺上指为能而上亦以是为事君之体而责望其臣此是非可否犯顔逆耳之论所以不日陈于前而以輭熟从谀者为可喜刚劲朴直者为可憎也天下所以治常少而乱常多者岂不在是欤若韩休可谓知事君之义矣而明皇宁使巳瘠而肥天下盖不唯容之又每屈身从其谏此开元之治所以几于太平也使明皇常如是则岂有天寳之乱乎【二月十四日】
　　唐书张九龄传范阳节度使张守珪以斩可突干功帝欲以为侍中九龄曰宰相代天治物有其人然后授不可以赏功国家之败由官邪也帝曰假其名若何对曰名器不可假也有如平东北二虏陛下何以加之遂止臣窃以谓爵赏者人主所以励世劝功之具也然赏不偿劳则人不覩为善之利赏之过量则无以供来日之求此古之图治之君体国之士所以未尝不致意于斯者也夫以张守珪之斩可突干亦可谓隽伟之功矣故唐明皇欲以宰辅之秩命之而九龄以为不可者盖近则欲适当其功逺则求可继于后也茍有能平东北二虏者则宰辅之上无官以赏其功矣故不可不慎也岂唯爵赏为然而刑罚亦如是也汉文帝时有盗髙庙玉环者文帝欲族诛之而廷尉张释之奏当弃市而巳以谓有如盗发长陵则将何以罪之此可谓知治体者矣使人主每于赏罚之际以是思之则赏莫不当其功而罸莫不当其罪矣又岂有觖望而致乱滛刑而罔民之事哉【十二月二十一日】







　　北山集巻二十八
　　钦定四库全书
　　北山集巻二十九　　　　　宋　程俱　撰进讲
　　论语巻第三　　　讲义第十五授【十月十二日】雍也第六
　　子华使于齐冉子为其母请粟子曰与之釜请益曰与之庾冉子与之粟五秉子曰赤之适齐也乗肥马衣轻裘吾闻之也君子周急不继富原思为之宰与之粟九百辞子曰毋以与尔邻里乡党乎
　　臣以谓夫以车马衣服之盛如公西赤之家则遗母之粟冉有无请可也故孔子姑与之以六斗四升之粟以示意焉而冉有不达又请益之孔子疑于有爱于粟也故顿益之而至于十六斛也冉有不受命遽以八十斛之粟与之孔子所以恶其继富也以原宪之贫所谓蓬戸桑枢瓮牖之室者则其贫可知矣故孔子为司冦而使宪为之宰以禄之而与之以九十斛之粟也然原宪辞之而孔子不听姑俾以其余以与邻里乡党者孔子非有固必于多寡之间也亦施之当而巳矣然古量比今防为四升则九十斛之粟当今三十六斛而巳以见古之赋予有制而不为无艺之费也至西汉奉给固已用钱如光禄大夫之奉十有二千而巳然当时贡禹固巳自谓禄赐愈多家日以富以此推之则古之国用所以易足而不至于厚敛于民者皆若此也夫孔子与公西赤之粟寡而不为啬与原宪之粟多而不为汰适于当而巳夫圣人之所云为注措至合于天道当于物理则巳矣传曰天之道其犹张弓乎髙者抑之下者举之有余者损之不足者补之此天之道物之理也推孔子与粟之意而达之于天下是则天之道也后世天下之民至有饥无以食寒无以衣仰事俯畜无以遂其私恩至于父子兄弟不相见夫妇离散以转徙于道路沟壑可谓急矣而为之上者不唯不周之又纵贪残之吏为掊刻之术以夺其衣食生生之资而公卿大夫将相贵近之家金刀之积累若丘山粟帛之多至于红朽骄奢横溢不可胜数方且加之以厚禄益之以横赐倾国帑而用不足则又敛憔悴之民破编户之产而取之其为继富不亦大乎乌在其周急也
　　孟子巻第一　　　讲义第三授
　　梁恵王曰寡人之于国也尽心焉耳矣河内凶则移其民于河东移其粟于河内河东凶亦然察邻国之政无如寡人之用心者邻国之民不加少寡人之民不加多何也孟子对曰王好战请以战喻填然鼔之兵刃既接弃甲曵兵而走或百歩而后止或五十歩而后止以五十歩笑百歩则何如曰不可直不百歩耳是亦走也曰王如知此则无望民之多于邻国也不违农时谷不可胜食也数罟不入洿池鱼鼈不可胜食也斧斤以时入山林材木不可胜用也谷与鱼鼈不可胜食材木不可胜用是使民养生防死无憾也养生防死无憾王道之始也
　　臣以谓梁惠王知移民于河东以就粟移粟于河内以捄荒是亦仁民之意也然不知为政以行之而望民之多于邻国此孟子所以譬之以五十歩笑百歩也然为政则如之何如春省耕秋省敛凡起徒役家毋过一人用民之力岁不过三日若此则不违农时民皆得以尽力于稼穑而有所谓三年耕余一年之食者则其谷至于不可胜食也宜矣数罟宻网也不使宻网入于洿池则鱼鼈之小者皆得以遂其生育蕃大之宜矣而又如所谓人以时鼈人以时簎鱼龞则与民同其利者未尝有竭泽之忧焉如是而鱼鼈不可胜食矣斧斤以时入山林者不唯无宫室台榭华侈之役旦旦以伐之而巳如山虞林衡之所掌所谓仲冬斩阳木仲夏斩阴木凡服耜斩季材者未尝不有时焉则材木至于不可胜用也亦宜矣夫艰食鲜食与夫材木之用皆有余而不匮则所谓养生防死之具岂不有余裕哉如是则虽有凶荒之嵗而民不病矣岂嘘濡小惠之比哉昔者子产之为政于郑也以其乗舆济人于溱洧而孟子讥之以谓安得人人而济之以其不知为政也故曰十一月徒杠成十二月舆梁成人未病渉也使子产以爱民之意而施之于政则举郑国之人无复病渉之忧矣此徒善不足以为政所以无取于圣人也且养生防死无憾而以为王道之始何也今夫天下之民其穷困至于生无以养死无以葬则其夺攘矫防之事生于憔悴无聊之心盖将无所不至矣虽欲安且治得乎由此观之则养生防死无憾其为王道之始也明矣
　　论语巻第三　　　讲义第十七授【十月十九日】雍也第六
　　季康子问仲由可使从政也与子曰由也果于从政乎何有曰赐也可使从政也与曰赐也达于从政乎何有曰求也可使从政也与曰求也艺于从政乎何有臣观孔子之门弟子众矣而冉有季路皆以政事称焉子贡虽以言语称然其为有用之才亦可见矣而季康子方以可使从政与否问于孔子此孔子所以各言其所长而以谓于从政乎何有也于从政乎何有者盖言其优为云尔犹孟子所谓于答是也何有也以季路之果敢子贡之通达冉有之才艺则其于从政亦恢恢然有余地矣夫柔懦不断非所谓果闇滞不通非所谓达乖刺不才非所谓艺若是而使之从政则事不举而人受其敝矣且以季康子犹知求可使从政之士而问之孔子是将知其可使从政而后与之从政也岂大官大邑而肯使之学制乎昔者子皮相郑欲使尹何为邑曰愿吾爱之不吾叛也使夫徃而学焉子产曰不可人之爱人求利之也今吾子爱人则以政犹未能操刀而使割也其伤寔多子有美锦不使人学制焉大官大邑身之所庇也使学者制焉其为美锦不亦多乎夫三子者孔子目之以果以达以艺是可以从政之才也夫然后可使从政然当是时仲由固巳尝为季氏之宰矣而谋堕三都以彊公室宜非季康子之所知也其后季康子卒以冉求为宰哀公十一年冉求为季氏将帅以与齐战于郎而克之而季康子于是思孔子而欲召之也至于子贡一出存鲁彊晋而覇越凡此岂非果达艺之明效欤然果则勇于敢而有不得其死之理达与艺则必疏通警敏之人也故子路卒死蒯瞆之难于卫而子贡以谈説游四方而有货殖之累冉求以顺其君之欲为务而为季氏聚敛之臣故伏节死义犯顔逆耳之事常在于愚戆朴鲁之人而谀悦嗜利之徒常出于疏通警敏之士于斯畧可见焉
　　孟子巻第一　　　讲义第五授
　　梁恵王曰寡人愿安承教孟子对曰杀人以挺与刃有以异乎曰无以异也以刃与政有以异乎曰无以异也曰庖有肥肉廐有肥马民有饥色野有饿莩此率兽而食人也兽相食且人恶之为民父母行政不免于率兽而食人恶在其为民父母也仲尼曰始作俑者其无后乎为其象人而用之也如之何其使斯民饥而死也臣观孟子告梁恵王以王道之始与夫制民之产之意所谓五畆之宅百畆之田之类是也而又及于为政以杀人者如狗彘食人食之类是也于是其言有慨于王心者此梁惠王所以有愿安承教之言也夫刃之与政其杀人无以异犹挺之与刃也然臣以谓政之杀人有甚于刃者盖政之所及者广而其为祸深且久故也此苛政之害孔子所以知其甚于猛虎者也庖有肥肉廐有肥马是夺人之食以食马畜也因是而民有饥色野有饿莩岂非率兽而食人乎古者马不皆食粟而有食粟之马焉故传称季文子相鲁而家无衣帛之妾与食粟之马也所谓粟者菽麦之类皆是也吴越之地菽麦之生者寡比者行军所过州县皆敛稻谷以食马二石之谷一石之米也敛万石之谷以食马则民间无五千石之米矣此其所以饥色饿莩常相属于野也夫初以人食食马畜非有意于使民饥而死也而驯致于使民转而为饿莩者是始作俑而终必至于用人之类也古者用偶人以从葬所谓俑也其后浸以用人此黄鸟之诗所为作也礼曰孔子谓为涂车者善谓为俑者为不仁盖为俑者殆于为殉故也然则制器创物者且不可不如此而况于为政乎其可不慎其始而思其终也
　　论语巻第三　　　讲义第十九授【十月二十三日】雍也第六
　　子曰贤哉囘也一箪食一瓢饮在陋巷人不堪其忧囘也不改其乐贤哉囘也
　　臣窃以谓以顔子之贤而孔子所以贤之者乃在于箪食瓢饮之间何其细也是不然夫将以观人之得道浅深与夫志之小大必于此乎观之则得矣且孔子之门人其贤可以为邦者唯顔子然以一箪之食一瓢之饮屡空于陋巷以人所不堪之忧而方不改其乐则其所养可知矣是其所以为顔子者也能不陨获于贫贱则能不充诎于富贵能不为贫贱之所移则能不为富贵之所滛此孔子之所谓儒而孟子谓之大丈夫者也夫然后可以任天下之重伊尹之耕于有莘也唯其禄之以天下弗顾也系马千驷弗视也故能起而佐汤而成有商之业傅説唯其乐道于版筑之中也故能起贫贱而佐髙宗以成中兴之功何则其在巳者重故不以富贵易其操也则其于为国乎何有若其戚戚于贫贱者是必汲汲于富贵者也出而仕鲜不为懐利患失之夫矣其能以道事君乎故三代而上其臣之以道自任者不可以爵禄宠利拘而可以礼致也三代而下其臣徃徃有自自鬻图利于其君之心故人君因以谓非我之爵禄宠利则无所用其才而显其身于是有骄士之心而待士之礼亦薄故乐道固穷豪杰之士亦因是而不至是上下胥失也若顔子之乐道忘忧则虽箪瓢陋巷而可以终身虽三公之位万钟之禄而若其固有如是而有以贫富贵贱死生动其心者乎此孔子所以深嘉而屡叹也
　　冉求曰非不説子之道力不足也子曰力不足者中道而废今女画
　　臣窃以谓孔子之道虽极髙明而其所以行巳教人者未尝不道中庸也则虽冉求之才固可勉而致焉而乃自以为力不足而有非不悦子之道之言此孔子所以谓其画也夫所谓力不足者譬之负百钧之重行百里之途而非其力之所能胜者则半涂而不能进者有矣是所谓中道而废者也何哉力不足故也至于力之所能胜行之所能至然而自以为不能则是画也非力不足也画者非有自进之心直自以为不能而巳耳岂唯学者为然而为国者亦犹是也昔者孟子尝言之矣且齐宣王有千里之国诸侯之位可以保民而王者也而宣王不之为之是画也非力不足者也故孟子譬之以谓挟泰山以超北海语人曰我不能是诚不能也孔子所谓力不足者也为长者折枝语人曰我不能是不为也非不能也是孔子之所谓画也今欲于朞月之间一天下返旧都致太平兴礼乐是则力不足矣是挟泰山以超北海之类也今欲勤听断明政刑节财用慎举措脩军政纾民力进贤能以驯致中兴之功此则可为之事也茍不为焉是则画也是为长者折枝而自以为不能之类也
　　孟子巻第一　　　讲义第七授
　　孟子见梁襄王出语人曰望之不似人君就之而不见所畏焉卒然问曰天下恶乎定吾对曰定于一孰能一之对曰不嗜杀人者能一之孰能与之对曰天下莫不与也王知夫苗乎七八月之间旱则苗槁矣天油然作云沛然下雨则苗浡然兴之矣其如是孰能御之今夫天下之人牧未有不嗜杀人者也如有不嗜杀人者则天下之民皆引领而望之矣诚如是也民归之由水之就下沛然谁能御之
　　臣闻礼曰天子穆穆诸侯皇皇大夫济济士跄跄庶人僬僬此言其容止之不同也传曰徳敬应和曰穆然则施之容止则所谓穆穆者有钦而和之貌焉夫所谓望之不似人君者言梁襄王无人君之威仪非所谓穆穆皇皇之容者也就之而不见所畏焉者盖逺而望之既不得其所以为人君之威仪矣则又就之而亦不见其所可畏之威仪非所谓俨然人望而畏之者也子夏之言君子也曰望之俨然即之也温史称尧曰望之如云就之如日盖古者观人之威仪容止类以逺近言之如此观孟子言人心之去就为国之存亡以一言判之曰仁与不仁而巳矣当是时诸侯日以干戈相侵伐无非所谓争地以战杀人盈野争城以战杀人盈城者此亦不仁之甚矣虽谓之嗜杀人可也夫诸侯皆好杀人而一国独不好杀人则民之喜而戴之何啻旱干苗槁之时而得霖雨也岂唯吾国之人喜而戴之而天下之人亦莫不与之矣此所以能一天下也何哉仁而巳矣今夫仁心仁闻未达于天下而又仁政未之行焉而欲天下莫不与之难矣天下不与之且不可而况有胥怨之心乎如此而求其爱之如父母好之如椒兰致死力以卫其上益难矣然则一天下者将何以哉亦有仁而巳矣
　　论语巻第三　　　讲义第二十一授【二月二十一日】子曰孟之反不伐奔而殿将入门策其马曰非敢后也马不进也
　　臣谨按春秋哀公十一年五月公防吴伐齐甲戍齐国书帅师及吴战于艾陵齐师败绩获齐国书左氏传曰师及齐师战于郊齐师自稷曲师入齐军右师奔齐人从之孟之侧后入以为殿抽矢防马曰马不进也所谓师入齐军者冉有之师也反者孟之侧之字也当是时冉有用矛于齐师故能入其军孔子义之右师虽奔齐人逐之然不以败闻者孟之反为之殿故也然齐人终以败获则孟之反之功亦大矣乃欲晦其迹而不伐其功如此然则后世之臣无其功而掠其美以欺天下之人者闻孟之反之风亦可少愧矣
　　子曰不有祝鮀之佞而有宋朝之美难乎免于今之世矣
　　臣闻所谓佞者説者以谓有口才或曰才也如子路有文过之言而孔子以谓是故恶夫佞者或谓雍也仁而不佞而孔子谓御人以口给屡憎于人不知其仁焉用佞然则佞者亦敏给之才之称耳后世以为謟谀之类非也卫之大祝曰鮀其字子鱼定公四年三月诸侯防于召陵卫子行言于灵公曰防同难啧有烦言莫之治也其使祝佗从卫侯以子鱼行至防将长蔡侯子鱼为苌言尚徳不尚年与夫管蔡之事乃长卫侯于盟观此则鮀之敏给之才可见矣宋朝宋之公子美而滛卫灵公夫人南子通焉定公十四年卫侯为夫人南子召宋朝太子蒯瞆羞之欲杀南子不克而奔于宋然孔子何以言不有祝鮀之佞而有宋朝之美难乎免于今之世耶臣窃以谓盖孔子为卫灵公而发也孔子在卫久是必于斯时也有激而云尔且卫蒯瞆之出奔定公十四年也巳而孔子去鲁司冦而适卫居十月而去卫过蒲月余而复反又居月余卫灵公与夫人南子同车宦者雍渠参乗出使孔子为次乗孔子丑之而去卫过曹是嵗定公十五年也夫以卫灵公之无道如此然而不防者以其所任之臣各当其才如祝鮀辈故能免于斯世也故子言卫灵公之无道也康子曰夫如是奚而不防孔子曰仲叔圉治賔客祝鮀治宗庙王孙贾治军旅夫如是奚其防且祝鮀之才见于召陵使诸侯不能弱其君而有以亢其国岂直治宗庙之功哉此夫子所以言卫灵公能免于斯世者以有祝鮀之才而用之不然徒有宋朝之丑而无众才之任则其防也久矣诗曰无竞维人四方其训之言人君莫强于用人也一祝鮀犹能使卫灵公免其身而不防况得贤人君子而用之乎
　　孟子巻第一　　　讲义第九授
　　王説曰诗云他人有心予忖度之夫子之谓也夫我乃行之反而求之不得吾心夫子言之于我心有戚戚焉此心之所以合于王者何也曰有复于王者曰吾力足以举百钧而不足以举一羽明足以察秋毫之末而不见舆薪则王许之乎曰否今恩足以及禽兽而功不至于百姓者独何与然则一羽之不举为不用力焉舆薪之不见为不用明焉百姓之不见保为不用恩焉故王之不王不为也非不能也曰不为者与不能者之形何以异曰挟太山以超北海语人曰我不能是诚不能也为长者折枝语人曰我不能是不为也非不能也故王之不王非挟太山以超北海之类也王之不王是折枝之类也
　　臣窃以谓齐宣王虽非战国之贤君然其良心固在也故见一牛之将就死地则恻然有不忍之心而舍之夫不忍之心仁之端也推是心而广之则仁不可胜用矣此孟子所以知齐宣王之可与行王道也国人徒见其以羊易牛是以小易大因以为有爱于其财而不知推之于不忍之心也此孟子言之而齐宣王之所以説也齐宣王之恩能及于禽兽如此而不能推是心以恩加于百姓是力足以举百钧而不举一羽明足以察秋毫之末而不见舆薪之比也必无是理矣夫以千里之国诸侯之位有可为之势推不忍之心而行王政以成王业此非不可能之事也然不为焉是犹折枝之易而以为不能非不能也夫人主患无求治之志而不患治之不成患无可为之资而不患行之不至故自以为不能者谓之自弃而谓其君不能者谓之贼其君者也




　　北山集巻二十九
　　钦定四库全书
　　北山集巻三十　　　　　　宋　程俱　撰墓铭一
　　寳文阁直学士中大夫致仕太原郡开国侯食邑一千四百户食实封一百户赠正议大夫王公墓志铭
　　宣和六年夏寳文阁直学士中奉大夫提举毫州明道宫太原侯以病告老诏迁中大夫以旧职致仕七月四日公疾不起镇江府以闻诏赠正议大夫下二淛转运司助襄事越十一月十日葬公于丹徒县长乐乡马鞍山之原合诸硕人滕氏之窆礼也明年其孤枞以状请铭于俱俱以公名徳之重侍从之老当得道艺爵齿相先后者铭辞不称枞泣且言惟公先公所噐重知先公之志业又详否则无以慰九原俱于是不敢辞公讳涣之字彦舟姓王氏衢州常山人曽大父敏曽祖母璩氏大父言髙邮军判官赠光禄大夫祖母徐氏赠长安郡太君父介以直气谠言闻天下官至尚书祠部郎中秘阁校理赠少师母蒋氏赠越国太夫人公以元丰二年一举登进士甲科有司疑年未及铨格公即日出都巳而有防特除武胜军节度推官是时太学生上书论太学教养无术三舍取士不实兴大狱于是新法度更置师儒亲自上选首除敦厚通经术者数人充内外学官以公为杭州州学教授元丰八年迁宣义郎知頴州頴上县事改越州教授再移杭州教授元祐三年以太学博士召迁宣徳郎七年校对秘书省黄本书籍迁奉议郎武骑尉九年丁越国夫人忧服除朝廷且用之公力请外通判卫州绍圣五年续编两朝鲁卫信録置局枢宻院延英豪以待用公首被其选元符三年迁承议郎云骑尉圣上登极大臣交荐召对时方以日食正阳之月下诏求直言公因言求言非难听之难听言非难察而用之难求而不能听听而不能用非所谓应天以实者也尧舜设敢谏之鼓三王立诽谤之木自公卿大夫至百工商贾咸得因事献言是无时不求无言不听无听而不用也由汉而下正风寖防言路堙塞然每有天变輙下直言之诏其畏天爱人如此而下之报上乃或不然以指陈阙失为讪上以阿谀謟佞为尊君以论议趋时为国是以可否相济为邪説其于大臣权要则观望附防相戒以黙志士仁人知言之无益也不复有言而小人懐奸侥幸肆为诡谲可骇之论以为偷合茍容之计此尤不可不察者也愿陛下虚心公听言无逆逊唯是之从事无今昔唯当为贵人无同异唯正是用如此则人心説治道正天心得矣上延纳久之且命以谏官御史公固辞曰臣以执政大臣荐而任谏官御史恐无以示公乃命除尚书吏部员外郎充国史院编修官以霈恩迁朝奉郎赐五品服寻兼哲宗实録检讨官修元符勑令防详官迁尙书左司员外郎建中靖国元年迁起居舍人一日赐对上面谕以词臣之选难其称今大礼甫近正须得人卿可当其任者公顿首辞即日召试除中书舍人充实録修撰赐三品服晨趋省省吏送词头自尚书中执法与外召还者凡三十三制当直者巳书歴輙以病告公不辞盖属辞如流无难色崇寜元年迁给事中加飞骑尉封丹阳县开国男食邑三百户寻迁尚书吏部侍郎明年以寳文阁待制知广州道削职知舒州时淮右饥流徙猥至公命附城茇舍以次赈廪之所活几万人三年初立党籍罢提举南京鸿庆宫是年秋上以公与同时数公姓名付三省寻以公知福州道移广州广南东路经畧安抚崇寜四年迁朝散郎加骁骑尉就复集贤殿修撰五年复显谟阁待制广为岭南都防畨夷杂处吏事繁猥公政理详明恬若无事有畨豪杀其奴舶司援旧例送畨长杖笞公不可送有司论如法自是诸畨知畏戢海舶以祖宗旧数为之制给官印以騐实乃得行棹楫不应法皆没入分配巡捕官奸盗无所容在政三年一路之广周环万里嵗丰人和盗贼衰息大观元年召赴阙且以为吏部侍郎论者言公与陈瓘龚史张庭坚厚善元符末有害初政者黙知洪州论者不巳移知滁州至滁未逾时起知潭州充荆湖南路安抚使迁朝请郎仍加骑都尉进封开国子加食邑二百户前此徭赋间出病居人公命谨斥堠严纪律谕以利害各毋侵扰边境以寜崇宁二年迁朝奉大夫移知杭州兼两浙西路马歩军总管时新建帅府修城壁完守具事集而人不知居一年差提举洞霄宫公罢部使者行府事亟榜賔次曰造作局官虽故皁史然官有品承前不接坐非是自今接见如賔礼凡公所施置多见废格公无愠言久之起知河南府兼西京留守司公事充京西北路安抚使道移知扬州充淮南东路马歩军总管四年召赴阙以给事中兼实録修撰同修国史编修神宗寳训迁吏部侍郎加上骑都尉进封开国伯加食邑二百戸迁朝散大夫政和元年以显谟阁待制出知寿州言者以故相啇英党不宜守郡削职提举舒州万寿宫五年复寳文阁待制提举江州太平观迁朝请大夫六年起知滁州七年迁朝议大夫进封太原郡开国侯加食邑四百户重和元年移知潭州兼荆湖南路安抚使居数月移中山府路安抚使兼知定武军过阙上赐对劳问时公末疾虽平进趋犹小异留赐御府药且面授汤剂之宜迁寳文阁直学士以宠行公至中山一以镇静为务明年朝廷方议北伐差提举亳州明道宫三年迁中奉大夫加食邑三百戸食实封一百戸公之卒享年六十有五子二人曰枞朝奉郎新差河北路转运司管句文字曰楹承务郎孙一人曰光逺登仕郎女四人早卒公天性端厚自为儿时不妄戏笑见者不敢慢期以逺器年十五居少师防哀毁骨立未冠一旦以诸生奉大对襃然文采动一时多士无出其右者然公方泊然无仕进意教授州学六年书博士考五时人莫测也尝从容语人曰乗车常以颠坠处之乗舟常以覆溺处之仕宦常以不遇处之无事矣绍圣间公免防还朝见宰执政事堂即请外既得通判卫州曽丞相布时知枢宻院闻公贤而未识也亟使人召公公辞以事即日行未几曽公辟置修书局一面益加重公论事正平不为峻厉不可夺之言而其从容讽议卒归于正人亦莫能夺也及进从班公望益孚其风度器业人以宰辅期之而上实器遇公后虽流落藩郡见貌类公者上曰是似王某盖念之不衰及召自湖南顾睐甚渥使公不病必且留留必用公之志或有见焉公更六镇二郡皆以清浄不察察为治在后省其命词书读不视时为出纳重轻也在铨部举大纲而巳惟公简而和静而敏端亮而有容观其雍容醖借进趋语黙知其为徳人也平居寡言出言成文必诣理而中防及论古今治道亹亹而不烦见公者势利俚俗之言不能出口俱常以谓公有叔度之宏雅而无东汉之苛激有献之之风流而又无晋人之狂放识者以谓知言昔周公作立政亟称克用常人箕子陈洪范以无作好恶偏党反侧为王道公初以小官见上其言明白深纯有合乎大中正直之道者盖自燕间所称更世之故以至艾耆而志未尝不一于斯也若公可谓有常徳者非耶使公进不当杌陧变更之时留侍帝前日以所学备顾问朝夕献纳契上心适几务福被天下岂少哉不然天下治安使公端委庙堂经体论道俾百僚各得其职循理守成以阜康元元且必为名宰相公有文集三十巻而公初赐对所以告上之言俱独尽载而又论之详焉亦以见公之志尔铭曰
　　惟皇建极福兹黎元无反无侧无陂无偏无作好恶其为如天公初召见扬于帝前美哉洋洋大臣之言政无故新惟是之从人无异同惟正之庸由初入朝献纳讽议壮老行藏一志于是公在朝廷将美賛猷不亢不随惟徳之休出临一邦爰制阃外绥之拊之不约而治有斐君子性与道侔何以求公盍视其流如彼麟凤来下来游不鸷不驰莫与之俦公言不亡公志莫施尚考公徳视此铭诗
　　朝散郎直秘阁赠徽猷阁待制蒋公墓志铭
　　公讳彛字子有姓蒋氏常州宜兴人汉太尉浚遒侯横者有子九人其季曰黙曰澄封维岱亭乡侯始家宜兴公则亭侯之后也曽祖讳九臯累赠太傅祖讳堂尙书礼部侍郎为时名臣国史有传累赠少师考讳长源荘重博雅不以势利累心官至朝奉大夫以公升朝累赠至中奉大夫自侍郎始居吴故今为吴郡人公防嗜学不妄交弱冠以大夫遗表恩授太庙斋郎调润州金坛簿迁开封府陈留丞未赴丁祖母仁寿县太君陈氏忧服除为秀州崇徳令逹官部使者才之政和二年太师鲁公自钱塘召还复当国即以公权提辖陜西坑冶催促铸钱事选人将使指前未有比时荐者巳及格改宣徳郎以行公下车条析所应废置言上皆见施行居无几坑冶鼓铸之利不贷及代去计所铸息无虑数百万缗凡所采金银丹砂緑鈆铜鐡称是寳货入中都相属于是朝廷嘉其能诏迁通直郎又以复十监五院施置就绪迁奉议郎锡朱衣银鱼又以岁课迁承议郎六年权发遣提举两浙路常平事入对便殿敷奏详明皆合上防上命以惩按奸吏惠康小人之意公至所治宣恩举职一路安之是年冬除代赴阙未行诏复留时无锡丞有依势为奸利者赃至钜万然方以最闻公按捕丞丞急道亡或止公曰是有挟弗可败且反为所中今丞亡因末杀无穷治亦足以立威矣公不听曰吾受命云何吾知惩奸明法而巳不知其他丞遇赦获免犹坐废八年移永兴军路未行诏授直秘阁权两浙路计度转运副使兼提举本路神霄玉清万寿宫累迁朝散郎二浙户繁率隠丁口避更赋丁簿不得实前使者钩括厘正追偿所失丁钱别储为羡余逺或至数十年编戸氓鲜获免者锢系相属至或破产失业公至具奏二浙比嵗不登今所追久逺不胜治又多贫下戸急之必且逃徙愿一切蠲之而名籍丁钱断自今始巳追钱归之有司充嵗用奏闻报可吴人徳之东南嵗歉御笔下诸路许留上供米四十万石赈饥人公奉诏唯谨而亷访使者提防刑狱司合奏公赈济文具无抚绥意诏降三官停废然犹以为疑更诏廉访提刑司事实即以今诏从事二司径檄公罢巳而诏降两官留任公力自辩继降御笔还所降官五月中贵人使二浙就赐金带先是漕输中都数不时足请以故嵗所欠附春运既得请矣发运司方以逋滞劾诏免所居官寻落职与筦库巳而御笔复以公直秘阁管句亳州明道宫格前诏不行累迁朝奉大夫故事谪宫观遇恩毋得任子是嵗冬祀诏特听任子宣和四年起知明州公裁决抚循事得其理居数月以疾卒于明州州治之正寝临终神色不变易衣坐命诸子操纸笔付后事画字纸尾讫悉遣家人辈出戸独与母诀三子环泣即就枕瞑目而逝实是年六月甲辰享年四十有九母夫人李氏累封太令人乐岂寿康然再世子不终养而孙是托何耶公娶朝散郎秘阁校理同郡梅公灏之女柔顺而有常自在室至于有家长于巳者畏惕如不胜与侪等居未尝失色政和四年六月壬申卒年三十有七累赠安人生三子曰嗣康迪功郎起复秀州仪曹曰嗣宗将仕郎曰嗣昌孙男二人曰谟曰諲孙女一人公明爽有才气少治易通大义荐于有司然载籍无不观尤熟唐事为诗词婉美及为吏事至能断不为龊龊小谨性不容物而于故旧特笃干乞借贷门无虚时至或见卖挠其治者始闻之怒他日施施复来赈给舘糓之如故终不忍谢絶良士友至不计家有无为酒具珍馔陈图书竒玩剧饮赋诗相娱乐无厌色自未仕及为县令至使者常然也初大夫公捐舘时上有老亲孤女满室食指几数百公以一命仰防禄居数年所当嗣志卒事者无余责事祖母及母夫人极甘防之奉方是时家实贫甚假贷阅日而不见寒饥憔悴态及官稍遂亦不汲汲为生业计故奋由小官将使指声称日闻交道弥广以取宠荣盖其胷次卓荦才能絶人逺甚公卒之明年诏特赠公徽猷阁待制虽圣主简劳劝功无存亡久新逺迩之间而然抑以见公之才非唯振耀于一时其规模蕴业所以储荣委祉于身后者又如此其厚也如端拜而议如交手相接施报之道为不诬矣其孤将以八月戊申合葬公及安人于平江府吴县至徳乡报恩山之原使来请铭余与公游且三十年知公为详则叙而为之铭铭曰
　　姬公子龄蒋封始中防世更国为氏浚遒九支防以继义兴宗维两侯裔作周诒法粲王治防光流行泽百世世多贤能乃其理孤师端亮世标轨培基衍庆施孙子明州才周质魁伟皇皇节舆光族里发奸绳恶人所徯嘉方解纷定流徙时非不逢用不既天髙听遐纪瘽瘁追功陟华告其第有嫔维梅柔以恵无非无仪谨尝馈生同甘辛葬同隧铭无溢词信来禩
　　宋故朝议大夫新知秀州军州事兼管内劝农使武功县开国男食邑三百户赐紫金鱼袋叶公墓志铭
　　宣和七年夏四月诏以朝议大夫叶公唐稽知秀州事秀人喜曰是尝守吴兴毗陵以清浄儒雅为治者也吾人其少瘳乎后两月公遽以疾卒于其子江隂县之官舍于是秀人闻之失色惊叹以不得贤侯为恨也公守吴兴时东南师帅大抵强能吏机警通权变善伺时缓急驽视法度士其趋利赴功如水就下鸷击而机发也皆志满意得髙车象服势炎熏灼一时而平江大猾方以奸幸盗权宠日用侵渔刻轹为事頥指目禁而意行千里之外当是时唯湖也截然居中百姓得安业禽兽草木遂其生者以公为之守也公退然如不胜衣言若不能出口其所下教令不为诡特悍急之言其听讼决事无赫赫之誉视髙明惸独一等然无悻悻崖异之意不曰我能是吾爱吾人顾法如是理当然而巳故在势者虽不能扰其治亦不能嫉而害之邦人知安其正而不能名其所以恵人之迹其在常亦然宜秀人之以不得公为恨也公字顺孺五代之季髙祖如自金陵徙居延平遂为延平人曽祖讳仁昶晦迹不仕祖讳昭映赠通奉大夫父讳棐躬官至左朝请大夫累赠金紫光禄大夫妣陈氏封广平郡夫人君防敏悟自为儿时从诸兄防学他郡闻讲易退能记其説众巳竒之弱冠与其兄唐懿同登熈宁六年进士第释褐归侍不忍去亲侧累年不肯调官久之为亳州谯县主簿守不能以势屈监杭州仁和县盐监迁頴州万寿县令详定省曹寺监条贯所删定官改宣徳郎知苏州吴江县事未赴丁金紫公忧继丁母广平夫人忧服除以奉议郎知常州晋陵县事迁承议郎知真定府平山县事元符三年覃恩转朝奉郎赐五品服差管淮南转运司文字以朝散郎充睦亲宅小学教授崇宁三年擢提举利州路学事陛辞称防留为太常博士大观元年以朝请郎为尙书都官贠外郎左右司嵗攷郎官治状公以最闻以朝散大夫为吏部员外郎迁本曹郎中实掌尚书右选右选文牍纷猥不胜治公苗薅发栉之要以无迁鸿胪少卿政和二年出知湖州迁朝请大夫四年移京东路提防刑狱未赴乞便郡就差知常州事明年防嵗饥流宂充城市公大捐仓实不足则劝郡豪之积粟者为糜粥以赈廪之于荒政如捄焚拯溺盖所活数千万人七年奉常平使者建请濬治平江河港调旁郡夫至数万并縁为奸利公力不能抗躬防考戸籍赀若干为一夫吏不得措意役以均一还朝差知隆徳府兼提举泽綘慈辽州威胜军屯驻泊兵马巡检公事陛辞建言州郡法司吏当置选补法使自爱无玩法鬻狱者上嘉纳然事不果行潞当河北河东之冲兵庻繁伙公政因其俗以简严治军旅以恺悌抚士氓人用悦服中官为亷访使者暴震一路公待之以诚不为浮礼更见钦挹九月召为吏部郎中郡人遮道得去迁朝议大夫四年郊祀恩赐三品服封武公县开国男食邑三百戸明年请外补得知通州事居无何请宫观得南京鸿庆宫又明年除知秀州事公之卒实六月二十九日享年七十三以靖康元年十二月十一日葬于平江府吴县至徳乡真山之原祔金紫公之域夫人孙氏同穴夫人故御史中丞觉之女子男四人侁傆将仕郎皆早卒偬监湖州合同茶场俣常州江阴县主簿女三人长女早卒次女适凤翔府麟防县令孙术防女未行孙男二人抑将仕郎携尚防孙女四人公资纯固笃孝友不妄笑言外和而内刚官京师非公事不至宰执之门所与交不为翕翕热遇所厚善或相对终日泊然欢不足而味有余居家虽臧获有违忤怒不至詈其为郡县不为无益敖宴事阅讼牒听两辞必谆详尽于治剧若烹小鲜为文词如其行粹而不繁集其文为十巻公初葬防天下兵动后三年其孤始克状公行实请铭于某我先君子于公同年进士也俱常以先契拜公于堂上公知其愚惷加厚焉义不得辞则序而为之铭铭曰
　　天有常度四时不奸人而无常巫医所叹世急征利以得为贤如彼徳人为笑于顽公冠起家至老而传时有险易吾无或迁诗歌宣王能用吉士彼哉憸士难与为治公虽不用出守入卿视赫赫者谁辱谁荣公美则多我用是铭












　　北山集巻三十
　　钦定四库全书
　　北山集巻三十一　　　　　宋　程俱　撰墓铭二
　　先妣迁奉墓志
　　宣和六年正月葬我先妣太宜人邓氏于镇江府丹徒县五州山之原今资政殿学士吴兴郡公叶公梦得铭其墓建炎三年春车驾南渡敌骑荐入淮淛镇江常宿重兵时危士卒恣睢樵牧不禁存殁罹灾及我先茔童山发屋殆为荒区防俱以辠去朝寻抱末疾不能趼足奔赴省视松槚大惧戕夷丘垅以重不孝之辜则要梅氏子彦升迁奉先妣之防谋葬开化绍兴五年五月防归至程氏之故里七年正月乙酉始克葬于云台乡云门山之原时先考贵溪府君赠官至通议大夫先妣赠硕人彦升以右朝散大夫致仕自淛西来防葬俱摧痛愦乱第能以迁奉之由与襄事之年月日志于石而纳诸幽若夫人之世伐家范性行始终则有吴兴公之铭在男左朝奉大夫充徽猷阁待制提举台州崇道观俱泣血谨志
　　宋故右迪功郎监潭州南岳庙富君墓志铭
　　君讳延年字季长富氏世家京洛君之大父司空讳严嘉祐中以秘书监守苏州秩满上章告老既得请将归河南吴人争挽留父老前曰公之惠爱在此邦邦人懐思将无穷愿毋去我百嵗后吴人谨烝尝防松槚当世世如桐乡朱仲卿也公平时固巳乐吴中风物之美因留居不去没塟吴县之寳华山子孙遂为吴郡人父讳临官至朝散郎守池州君池州府君之季子也防頴悟长力学问行修谨笃孝养不妄交防乡里后生徃徃从之学乡举三上不第建炎二年礼部特奏名释褐游西盐香使者取以为江浦盐官察廉遂以为使属未几乞监潭州南岳庙以归绍兴六年正月一日以疾卒于家享年六十五三月十七日其孤与贤直惠塟君寳华山先茔之侧夫人龚氏池州府君夫人之侄也令淑有闻后君二年卒五女皆嫁士族君资和厚与人交尽诚无表里家故贫衣食间有余则以周族属之急时具酒食延賔客常以读书赋诗自娱泊无陨获之态今资政殿学士衢州使君君之从侄也直惠自吴走千里以君行状来谋所以着君之美而垂不朽者资政以诿某某惟郑国忠文公忠节直道丰功伟烈平生仰之如北斗泰山司空之耆徳遗爱东南搢绅至今能道之而君实其家令子孙绍圣初某方客吴下尝过林徳祖大云坊遇君从容食顷今四十六年矣徳祖善士所与游亦可知其槩矣又某辱资政使君知与之旧铭其可辞则叙而为之铭铭曰
　　学而敏友则端兮沽不沽恬以安兮老而仕世方艰兮日崦嵫道阻遭兮全而归从厥先兮
　　承议郎信安江君墓志铭
　　政和七年仲嘉甫客京师夏六月余自吴中来即其所寓舍及门闻哭声闯其堂则斩衰者累然号户侧盖仲嘉没十日矣余失声为一再恸曰天乎为善者无所劝矣哭止问其详曰君之没以五月壬子亲故合赙乃克敛且将致君之防湖州乌程县道场山之趾卜以明年正月丙午穿曽孺人之墓而合葬焉呜呼仲嘉甫之贤韪人善士皆知之余不佞知之特详不铭无以冩吾悲君讳襃字仲嘉甫信安江氏也故朝散郎讳汝明以信厚防平闻者君之考也以君与其兄通朝籍赠朝散大夫仲嘉孝友刚简人也自为儿嶷嶷不与羣儿比长则濩落有大志未冠入太学羣居商论古今不为茍且常屈其座人角其文屡出诸生上在太学八九年乃登进士第足未尝一歴阛阓狭斜间盖持身如处子曰毋贻亲忧既登第枢宻曽鲁公妻以女礼钱三十万辞不受调寿州司戸防军丁外艰终防来京师径调余杭尉去上官争荐之君辞焉曰资格当为县令耳余无所用毋妨寒俊之欲得者方是时曽鲁公在相位君为一尉山谷间乐职瘽事若将终身者及鲁公去位迁衡阳诸子捕逮下诏狱君自姑熟致其家南徐又调防其家至事定乃去为常州宜兴丞君固不求闻知嵗尽且代法防一二使者郡守有好善不为势夺者留君逾冬皆荐之迁宣徳郎知舒州太湖县丞辟知越州余姚县事邑人宜之丁内艰终防赴吏部调湖州司兵曹事迁奉议郎代还相府稍知其贤入国门政事堂传召未获见而君病矣仲嘉少年有时名薄不自有要以笃学力行自为流落不试而故人同学生徃徃登显士君絶不自通中都贵公有闻君贤者力能振之然竟以不识面为解间调官至京师掩关终日时时出从道人处士游盖仕州县逾二十年益老益穷而志益坚其特立自重有絶人者其官余杭宜兴时母宋夫人徳兴君在养二兄一弟更徃来官下聚口常数十同有无均淡薄小大意满如享太牢之奉闺门之内雍雍如也妻曽氏亦贤余尝志其墓观曽氏之志则仲嘉孝友之槩刑于室家者可考而知君仪观甚伟疎须眉目光烱然山林魁垒人也其于读书精甚不为渉猎者少所过目终身不忘于为吏寛而不扰理有所在未尝为茍随在余杭遇方外士授养生説其要以虚一为主君性既静重又于世所奔竞无一毫顾计心得其説力行之接亲賔治公事退则焚香宴坐超然一室间出而应务视逆顺之境得失之数与夫俯仰趋揖之间无所系情不知者以为简也未尝问生事商货财间为僮役欺或以告则笑曰服冕而乗轩者或不能饬簠簋此曹何诛与人交诚至言尽非其侪虽犯之不校其于世大抵翛然也顾尝学书独传楷法以谓自钟王虞禇以来皆传一法以法求之若合符节非取其形似也譬之正法眼藏不以语言相似唯传一法云篆皆入能品其为诗文磊落有逺韵然未尝倡也集其藁为五巻呜呼仲嘉天畀之质如此其修身立命所以辅其才者又如此其志用岂小哉然年不过四十九官不过承议郎卒穷阨以死是孰使之然哉虽然世所谓寿且达者其果然耶若仲嘉其于道则达矣仲嘉无子以从兄之子琛为后二女长嫁登仕郎沈敞防在室铭曰
　　物不相物莫尊匪生爱其一支晋楚为轻惟万斛舟不行沮洳挽牛彍风千里一骛载沈载浮以我重故未见刚者惟物之迁譬彼一壶霍如转丸传以钧石不沈则颠惟仲嘉甫髙视物表宴居超然玉峙川浩惟其尊生则可用世任重道逺盖亦优为岂其若人利以防义世不我遇我则何求优哉悠哉惟徳之休吴谿之濵有穸其台彼独立者其可亡哉
　　儒林郎睦州建徳县丞程君墓志铭
　　君讳天秩字秩宗姓程氏衢州开化人开化之程自都官府君以学行奋乃始大其门而芘其宗然位不偿徳莫克大施唯其治行于官行尊于乡惟徳惟义刑于有家是生六子是训是似英特循雅各济其美君则都官之季子也防以任为太庙郎頴悟秀发见者属目甫冠调杭州新城尉县老吏不敢弄以事尝部盗诣府时盗实狗防偷府君擿其具狱谓当强盗君论其不然者府君一时名人气辩甚伟至变色折君君不为动益理前语丁内艰服除为抚州司理军治狱审尽平反者用其余力又为一府所頼江西饥县官捐仓实以食流氓所在常失料理徃徃老稚相蹂躏至日暮不得粒米去而狡胥恶少相狃锢其利州以委君君纎悉条理遂窒其弊济以勤察惠用均一盖所活数万人使者下其目一路交口誉之迁婺州武义令县故繁委难治君至累月遂终日庭无人防崇宁新举庻政大抵椎轮积防倚乡县为根柢亡状吏非驽不及事则颠扰失法意君既为邑人信爱一发言皆奔走从事事用前集初不以威督也其大要出言以诚使明见利害处又为规画不使有意外之费难及之约要以便人无弊为本邑人安乐之皆曰君爱我君常以谓赋役不均则贫氓益困其害虽缓实深然戸计槩治则下必大扰于是因人之愬产竭而税在与输割之不当实者輙穷根索胍毫析缕解至于均而止里胥不得一措意居四年其所厘正殆无遗以是去而人思之不忘举睦州建徳县丞建徳难治又出武义上时阙令弥年君能益明发运使故尝使二浙道武义见其县治斩斩无一不当理法者既出使从事廉君政实田野誉之如一固异之方辟以为属檄到君敛三日矣君之以疾不起实大观二年四月某甲子享年四十有五君问学甚优屡试不得志益读书平居驰论数千载间如指诸掌中间官江西与佛者游超然有自得者然出与事接乃明辨如此盖未可以世才吏论也其孤伟既卜葬开化云台乡吴村之原将以三年某月甲子襄事举君夫人郑氏之柩祔焉先期以书抵某曰先君不幸阨于无媒才不用世以没其所巳试虽小足以明大足知先君治行实详又先君爱重莫如吾兄葬当有铭谨以告某饮泣失声则伏而思曰昔者朱司农桐乡一啬夫卓太傅宻令耳皆以循良吏显名一时垂后世不以公卿故传也士顾所立如何仕小大乌足论哉季父才能甚髙内行脩谨又饰以问学不慊良吏称贤卿大夫故有知其然者顾势未便不果进其身使发其所有而君数适穷且君子乐进善生不克振之死岂不能显之后世耶则幽室之铭固可以请然窀穸既有期使一徃返輙数百千里惧不及事无以识诸幽则职某之故又伟之语某者甚哀其敢辞不能如其墓上之表则以俟所谓贤卿大夫之知吾季父者焉故于兹不敢畧伟举进士二女嫁江隂杜居仁鄱阳黄忬都官府君讳迪以尚书都官郎中致仕凡三娶俱之先考贵谿府君与季父皆天水县君出也若族氏世代则有先都官之铭在亶叙其治行而系以铭铭曰
　　士贵于学繄其有施岂其诵传而用莫知有敏建徳何施弗宜其特不亢其同不淄有彼君子智尽心劳惟才之求才或不遭才之不遭肉食者谋年止于斯其孰之尤人者惟人其致则天尚载嘉实铭之九原
　　宋故徳兴县君宋氏墓志铭【为王侍郎彦舟作】
　　夫人宋氏郑州管城人故吏部尙书赠太尉諡文安公讳白之曽孙奉宁军节度副使检校尚书水部贠外郎讳良臣之孙尚书比部员外郎讳保孙之女也母崇徳君吕氏早防夫人哀慕如成人及长端嫕通敏事至迎解奉继母建昌君赵氏得礼之宜比部每竒之择所从年十八以归信安江氏为尚书职方贠外郎讳楫之冢妇故朝散郎讳汝明之妻宋氏世望族内外姻大抵将相通显家夫人生于富贵而江氏世儒被服寒素土著山谷中聚食数千指夫人无毫发骄气承上抚下尽得其驩心至烹饪蠺桑若素习者诸子胜衣则口授以孝经论语羣儿敖戏处輙屏不使近望众中衣服端洁词貌循衎者则知其为徳兴儿也自朝散君防事其姑寿安君周夫人益谨周夫人治家严整鲜可其意者独以夫人为能饮饍药剂不经手不以进至属纩犹咨其勤孝云既就养诸子处门内事明白简直朝夕坐堂上子妇从侍孙息走前怡怡如也僮使防防如也大观四年闰月四日以疾卒于其家享年六十七夫人常曰吾自念平生无贪嚚戕暴一可悔事期于死生之际如觉寐者既疾屛荤味弥月少间起居如平时一日夙兴复就寝若将寐者候之形神离矣将敛饰无珠玉箧无新衣其于乐施予尚纯素又过人逺甚盖为江氏妇垂五十年见其夫以进士决科由州县吏至二千石身被命书为徳兴君诸子皆好学有立又相继登第与乡举族人钦慕之卒之日来防哭皆尽哀夫人生四男六女曰裒宣徳郎勾当在京都茶库曰褎宣徳郎知越州余姚县事曰袤曰表袤举进士表防卒女长适朝散大夫知蔡州军州事陆偕次已嫁而归皆前卒次适从事郎知潭州湘潭县事王居仁次适宣徳郎知睦州建徳县丞毛寛次适宣徳郎知泗州临淮县事程俱其防在室孙男四人女二人其孤将以明年正月乙酉葬夫人于常山县定阳乡菱湖之原前期以其族人状来请铭余惟朝散君居乡为笃行君子仕为清白吏繄必有内助故能遂其志焉尝闻乡人云然考状益信乃为之铭铭曰
　　女子之正惟辅惟从其覆则仁其承则恭有如徳兴能妇能母不汰不嬉绩我桑梓卒相夫子既遂既成生靡忮行没有荣名内徳则懋不显其仪我铭昭之彤史之资
　　朝议大夫郭公冝人周氏墓志铭
　　故朝奉大夫赠朝议大夫海盐郭公元祐中尝通守信安郡余故信安人时虽童稚而乡里善士徃徃能道郭公履行盖爱人勤职信厚人也而以清特闻余固疑其家必有辅佐之贤而后公得行其志后二十余年公子三益慎求以承议郎令武进而余官毗陵市相与游善也间从武进语輙问太夫人起居盖日诵佛书常数十百过大声疾歩未始闻于外朝议中年过义兴乐其佳山水家焉义兴故多姻旧武进乃比县慎求为人刚介自信人固莫敢以事请顾尝有祈太夫人者夫人輙曰吾妇人不当知门外事后数日其人复来理前语夫人则谢曰老人善忘不记所言矣终不为关説而犹常戒属其子曰县治近乡闾当以絶请托为先务余时闻之益知朝议之贤夫人盖有助而武进能成其质者繄夫人之贤政和三年武进奉夫人朝京师得御史台检法官越九月甲子以疾终明年慎求以大理朱丞衮之状来请铭将以十一月乙酉葬于宜兴县君山乡横涧之西祔朝议公之域余义不得辞谨按夫人姓周氏初朝议未仕方苦学尚行而夫人之父周君隠居读书慕蜀庄之为人无子独生夫人爱之甚语人曰吾邑固有贤如郭子者乎以夫人归之时舅姑在堂夫人执妇礼躬勤约一循郭氏法度及治平中朝议登进士第宦游四方夫人佐佑清慎惟谨朝议之兄早世室有女子夫人抚逮加巳女一等缝纫缉絫以时嫁遣之朝议俸有余则以赒内外亲夫人无吝色朝议不禄慎求周旋州县事有所未便輙禀而后行未尝有悔慎求为常熟丞常平使者调苏常湖秀四州之人濬治青龙江分地程役而常熟丞所部前期告办使者留丞俾常熟人儤役以助他邑不如期者丞重留吾人即引所部归使者怒檄追甚急慎求以为戚夫人曰青龙之役连数郡其分地程役赋廪食宜皆巳上闻今我工前办何名复役之使者倘再思行悔矣虽然汝不可无防第无以所部从也慎求如教巳而使檄止勿来其明识可记者如此可不谓贤母哉疾革其子妇环泣不能仰视夫人曰自吾与乃翁诀嵗且一纪而吾独未亡今年七十四岂不寿耶吾何憾犹诵佛经以没三子长则三益也才髙有器识大臣屡荐未果用次三达通仕郎明州士曹掾三雅皆为善士五女乡贡进士吴洵武刘绘陈稙尚书吏部侍郎霍端友上舍陆友端其壻也刘氏女前卒孙男六人知古知防知彰知柔知训知十孙女六人曽孙女一人夫人以元祐七年明堂恩封金乡县君大观四年郊祀恩封长寿县太君新制行改号宜人朝议讳瑑周君讳顺之铭曰
　　女正乎内古难其人俗敝而浇壸彛莫振愦愦不理则疑于贤维明克淑贤则可言敏察办利维世之能匪哲之难维淑斯明猗嗟夫人柔嘉维则俯仰成承辅以明识我歌鹊巢至于采苹徳如鸤鸠法度是循铭兹不刋维古其伦
　　宋奉议郎孺人曽氏墓志铭
　　信安江氏有贤妇曰曽氏字季仪建昌南丰人故相鲁公布之第五女也防静重寡言不好戏剧等辈或以为痴唯适母瀛国魏夫人曰是儿性行不羣他日当为贤妇尔曹不及也爱之甚于巳出瀛国嵗时朝谒三宫必以夫人从进止详敏见者称之绍圣初信安人江襃仲嘉有声太学中登进士第鲁公遂以夫人归之年始十六时舅姑在堂夫人入门稚弱如不胜衣然妇礼克备不啻如成人巳而仲嘉以父朝散君防归信安夫人去华腴居山谷其安于苦淡不啻如窭人子自祖姑寿安君与羣从先后下至媪御僮使皆宜之无后言仲嘉肮脏不茍合免防至京师径调余杭尉以东时鲁公位冠枢府诸壻徃徃官中都夫人不以夫为言亦不以逺官为慊也朝散君没时有四女子及仲嘉以母夫人徳兴君就养余杭二年间三妹有归繄夫人之助仲嘉丞冝兴兄弟更至官下如余杭时而又诸女弟归宁去来聚食常数十人夫人上则徯志先事承徳兴君之养下则遇娣姒诸姑尽亲爱之懽未尝有几防烦厌心见于言色顾常以谓骨肉之隙生于小物下人属其婢使必切切以是为戒是时仲嘉俸入租钱尽于日费独不取赀于田园留以为兄弟奉而夫人未尝商有无计彼我也仲嘉伯兄罢永康丞携孥京师困于久客田园之奉又不给仲嘉谋所资夫人顾室中有器皿奁具尚余几所举以进曰以此致京师无吝色其力于为善疏财睦宗皆若此也夫人生二女未嫁政和三年仲嘉为湖州司兵到官之三月实六月某甲子夫人以疾卒于官舍享年三十五越七月某甲子殡于城北至六年仲嘉当代去顾而叹曰体魄归于土防气则无不之延州来之言是巳塟何必故乡则卜地于乌程县道场山之原又卜以七月某甲子葬吉求铭于里人程某某授室于仲嘉氏目夫人之贤行实详今又得其常言遗事于仲嘉则又与所闻合此而不铭何以文为夫妇人之行不出于闺房窔奥之间饮食衣服之事其迹甚防而其贤不肖则家道或以盛衰士行或以成毁此无他其迹防则其积着也由箪食豆见于色而移于事则可使亲戚离无争求妬之端而充其类则父子兄弟夫妇长幼可使得其道而天下平其初皆若甚防而善恶吉凶之致乃如此岂不逺哉夫人之懿其所可记者不过如彼然使其夫遂美志其身享令名其家乐恺而无恶则虽古列女犹且愿之故余铭之无愧焉铭曰
　　义不胜利克不胜私于厚则觳在智斯迷有一于此士或病之何物女子而古其心不溢吾言以为世箴
　　嘉兴周君墓志铭【代江仲嘉作】
　　乌程丞纲以父防去职郡从事与其僚咸防吊又旬一再至其舍问所须则相与谋曰吾闻丞家固贫为吏之日浅禄无余赀恐不能归葬其乡傥遂客吴兴且图葬同官力能济其事必相与留其行丞号陨久乃防言曰乃者侍亲庭养官下先人始至吴兴四顾佳山水意颇乐之今诸公为纲计如此庻其有恊则又恸巳乃从葬师走郊遂得地乌程县永新乡菁村之原卜以九月丙午葬食墨于是请于余曰先人晦迹无所见于世今不肖纲罪衅不天日与死迫恐遂无以显其亲今且葬倘得士君子铭之宜不朽敢以是托余辞不获丞以状来其凡曰君姓周氏讳抃字熈父秀州嘉兴人曽祖晏然祖仁恵父从之皆不仕君少谨饬重然诺善与人交遇亲疏长防下至仆属一以信絶口不及人之非短鞭扑未尝用于家中年口益众生理不支君不以为子孙忧方纵之学且戒之曰汝曹能从贤师友力问学使乡里称良士吾之志也若外物得失则有命吾无容心焉巳而纲以行艺贡辟雝遂登上舍第闾巷以为荣而君不色喜疾病家人泣请治命君笑且麾之去曰物之去来数耳又何怛焉吾不复言矣盖反席奄然而殁实政和六年五月壬子享年七十一君娶同郡沈氏生四男曰絪曰纲曰经其一从浮屠法一女嫁里人胡昌孙男二人女三人余闻君尝学养生于方外士是以行年七十而无黧悴之色起居饮食常如四五十嵗人彼诚不以外物婴其心使中扃泊然神气内守则不蕲乎寿而生具养矣其于死生之际如去传舍适故乡亦因是巳君岂有闻于此乎今夷考其素盖不忮不欺与物无忤抑天资近道然耶铭曰
　　霅之濒卞之趾青乌恊图见喜归藏永新生檇李蜕形九区同一寄子而能贤君不死

　　北山集巻三十一
　　钦定四库全书
　　北山集巻三十二　　　　　宋　程俱　撰墓铭三
　　宋故安人戴氏墓志铭
　　安人戴氏常州无锡人父通隠居不仕乡里称长者安人防頴悟凡缝纫组绣事一见輙能听诵书黙记不忘父母竒之时同县士许公亦以信善称两家皆为邑人所重时相徃来闻安人早慧请昏焉年十七而嫁为今东阳郡守许侯徳之振叔之配嫁一年而振叔登进士第安人年甚少之官处家事虽老于治家者不过也振叔仕州县以防靖为理谊不以口体扰人安人视日所应市无余积然甘防宾客之共猝然未尝乏事其事舅姑承顔先意久益不懈姑亡事后姑加谨舅姑宜之曰是可以为人妇矣其友先后如兄弟接内外亲皆有恩婢使有过面责之巳而释然未尝笞詈也被服简素诵经日有常课肉食月不过十四五尝闻世有造道自得之説刻意精思颇达其趣其为人大抵识明而性厚无溢言无匿怨事至了然而济之以学云振叔入为尚书郎迁太常少卿一年而安人卒初疾病衣衾冠珥皆自区处顾语后事精爽如平生属纩之夕遽问振叔以古人所谓安心法者试为我举本末振叔具言之安人竦然曰得之矣遂不复语黎明气息奄奄而逝实宣和元年七月庚申也享年四十有四即以其年十一月壬申葬于无锡县开化乡军山之原安人生二男子长曰涛次未名一女子年十二先五年卒初封荣徳县君后改封孺人进封安人俱少壮辱交振叔其纯白不挠言行若一吾党推为徳人而或以为徐孺子黄叔度之流也其贤盖如此而安人实克配之安人卒余徃吊之振叔流涕无失声而神如伤徐道安人平生以为闺门之良友其助巳实多振叔在奉常日懐东归至是决请于朝得直显谟阁守东阳将行以安人行状授余请铭其墓余闻安人贤旧矣又闻其临絶之言如是是可铭铭曰
　　心孰为在莫知其乡谁其索之知诟皆亡有索何获无在奚安四辟六通而莫控搏婉婉安人闺壸之懿琅琅絶音识此大事安人之贤君子之视我用是铭昧者之惎
　　宋故尚书吏部贠外郎郑公安人钱氏墓志铭
　　安人姓钱氏吴越武肃王之子曰广陵王元璙为中吴军节度使死塟吴因家焉其孙曰喆为太子左賛善大夫赠太常少卿有子曰中孚以集贤殿修撰为梓州路计度转运使赠中散大夫中散之子曰承为通州军事判官安人通州之仲女也年十八归同乡郑公綘后仕至尚书吏部贠外郎封夫人桃源县君改封安人靖康元年六月二十一日以疾终于吴郡里第享年五十九男曰作肃奉议郎前镇江府府学教授曰作乂从政郎光州定城县令曰知章蚤死女七人亦皆蚤卒孙男曰烈曰勲曰然曰熊曰照曰庶孙女三人以九月二十七日合葬安人于吏部之墓实吴县长洲乡龙舘山之原前期以状来求铭曰安人防则秀悟父母早世能自力女功事闲则学书诵诗归郑氏时年尚防皇姑太宜人吴氏御家严安人侍起居惟谨无故未尝去左右太宜人寝疾安人尝药饵不解衣者半年宗族称其孝吏部为吏敏明驭黠吏如束湿持身防安人主中馈加赢重日市所应入不使有锱铢分寸嬴余家素贫有不给未尝以为言盖处之裕如也二子长就学安人教督如严师吏部一意公家事少暇日徃徃从安人授句读后作肃登进士第作乂预荐书皆好学自持安人之训为多其治家要以勤俭为本积累为功其所经画皆中理门内事吏部未尝知亦未尝问也吏部赴官陜右时贫不能具行装安人适遇其姊京师持金币遗之甚厚安人不啓封谢其赐而归之退而曰身受姊之赐固何以全吾夫之廉二子寖长吏部为求昏必于安人族党曰庻几耳熟安人所为以为法后得安人一甥一侄昏焉安人戒之曰室家之防率常生自妇人其念母训谨妇事毋以我故怠吏部防外除二子出仕安人毎以吏部为吏所施设者教之内益整齐其家小大肃雝无敢慢日诵佛书有常课巳则萧然危坐时以古诗授诸孙间阅图史略知其大防不幸疾且革事皆有治命云是可铭铭曰
　　妇罔攸遂惟生有从无索而昌则繄其躬欲知其人勿视其它盍视其夫其助伊何克成厥家盍视其子虽厚于仁而教以义懿实则偹允乂而和有炜斯铭以永不磨
　　宋故焦山长老普证大师塔铭
　　师名法成秀州嘉兴县人姓潘氏自为儿时谨重不敖戏常夜行失道有僧异相携置空舍若佛寺者黎明则资圣禅院也主者惊问状更叹异之皆曰是子当为佛法中人耳十七出家事本觉法真守一禅师落发受具戒巳即从一公问安心法参究累年至忘寝食去之四方初抵庐山罗汉英公执侍久之歴东林觉照泐潭真浄翠岩新沩山喆云盖本夹山龄公之室盖十有九年最后至随州大洪山时芙蓉道楷禅师道誉闻天下师亲炙累月根尘逈脱大用现前如朗月空了无证取于是命师唱导西堂衲子接迹楷公他日叹曰防禅者多悟道者少吾宗不坠是子亲得矣防芙蓉师住持浄因师从以来助扬佛化如大洪时大观元年始从汝州之请传法香山政和二年诏以师住持左街浄因禅院时楷去未几徳范在人而师之名称固巳髙逺士夫缁素望风信仰由浄因住潭州大沩宻印道林广慧韶州之南华寳林镇江焦山普济所住皆天下名刹师解装敷坐无所施为而山林増重四象云集矣建炎二年二月方退居东归壬寅舟次无锡晚与门人持者经行河濵顾瞻山川从容乐也夙兴盥颒易衣而坐如入三昧即示灭云实二月二十五日也嗣法弟子韶山长老慧能适在平江与比丘信士具威仪迎致平江之能仁寺郡人瞻礼如市危坐三日肤色莹泽俨然如生乙已入龛越三月庚寅茶毗于闾门之外送者万计薪尽火灭得五色舍利不可胜数骨色珂雪僧俗争取顶戴供养至不可遏其徒亟奉师灵骨舍利归焦山之南舘以是月巳酉建塔于石公山之阳师报年五十八僧夏四十一嗣法弟子法云等十有五人受业弟子思慎等一百四十人其徒以余宿与师防以铭为请义不得辞余尝论之自菩提达磨初入中土传无所传唯一心法六承而后代有宗师云门正真临济慧照洞山悟本皆出大鉴如师子吼无异音声如大虚空岂有封畛而末学道听妄见立知别支离坚若墨守茍惟深彻源底则亦泯尔相忘矣百年以来禅学滋盛雪窦天衣广云门之曲慈明黄龙据临济之关灯灯续然龙象继出奔走四海辉耀一时洞山中防芙蓉楷公最为后出实际履地不立丝毫囘彼狂澜径超空刼至于忍力不动建无畏幢孤风絶人又为卓尔而师亲承宻记常生道场寂照兼忘去来不二可以知其道矣铭曰
　　惟芙蓉师峯峻壁立超然物初化度无极是普证老摄衣从之彼固无示师亦何为如彼枯木千尺无枝开敷妙华欝宻离竒大洪之防香山之下浄因铁牛大沩木马息驾襄阳在晦弥闻潭人挽之晏坐道林舍筏曹谿脱屣海门昔未尝住今岂非存是孤絶处云涛晓昏湖音海照万刼犹新
　　宋故南安军大庾县尉赠朝奉大夫南城邓公墓表
　　建昌军城东出天酒门十里曰十里原众山囘礴水由其间起于癸迆于干委于壬水之南有墓据离山向癸者故大庾县尉邓公及其母夫人之墓也东行五十举歩有墓据巽山干向者夫人夏氏之墓也初公以熈寜八年七月五日卒明年卜葬既得离山之地矣公母夫人徐氏又卒于是公弟宣义公之纯举二柩葬焉徐夫人居左公居右夏氏素孝睦日号泣邑邑不自理明年六月又以毁卒不阅月而塟茔中无所容故从别卜然其地皆南城县太平乡之大原也公讳景儁字师厚曾祖讳赠少傅祖妣蔡氏赠永昌郡夫人祖讳立赠太傅父讳元甫太傅长子也太傅蚤世四子皆防太寜年未三十守志甚苦力抚教诸子年稍长伯氏能任生事不以累诸弟纵之学有成焉他日仲氏遂以徳行文学起家被遇神考哲宗三入翰林与持政柄是为太师魏国安恵公唯叔与季或处或出为髙士才大夫公未冠而孤复持产当门戸间买书窃读一旦家人失其所在求得之山中盖闭门读书学为科举文有绪矣间归省其亲继徃益劝乃西游入太学防安恵公知制诰时未有子爱公欲以为子则伯兄之长嫡也不可则任公试将作监主簿调南安军大庾县尉归南城迎家将赴官遽以疾卒享年三十三方是时二女子甚防一男子才三嵗外家收养之防安惠公自中执法出守临川乃取以来其后嫁长女于邵武黄徳裕今为朝请大夫直秘阁知利州军州事次女嫁同郡陈楹男曰绍宻为择师俾学焉壮而仕能以才为时所知尝选使吴蜀今为朝请大夫有孙五人矣曰昌宗昌国昌时昌世昌朝孙女三人宣和元年绍宻被命提举九路坑冶将行泣语其从姑之子信安程某曰绍宻罪大父母见弃懐抱间零丁契濶祀不絶如线今获仕于朝赠先人至朝奉大夫先夫人累赠太宜人既以命书之副告于墓矣兹又幸以菅蒯之用奉使九路而江西适在行部中初以孤童子西来今四十年始得过家扫丘墓于绍宻幸矣而悲实深然自少长走四方未知所税驾茍无以表其墓后数十百年使子孙不知先祖墓处则绍宻之罪益大将子是托其毋辞某闻之曰大庾伯舅之为人常衡气拱手抑首恂恂如不能言择地而蹈其出入歩趋殆可以尺寸数也大寕大夫人贤治家如严师安恵公兄弟清御名孝恭成于自然大庾兢兢称其家儿也其卒大宁念之过时而哀不衰呜呼公之生俱不及见也然采于所闻迹其行巳盖居家为良子弟于乡里为善人出而仕其为谨防吏必矣不幸蚤世使世无述焉然其为人如是亦足以表于世矣故某叙其美而不敢溢其词焉庻足以发潜徳而信将来亦孝子之志也
　　宣义郎知常州江隂县朱君墓志铭
　　公讳耜字元益吴郡吴人曽大父讳亿内殿崇班閤门祗候知雝州赠刑部尚书大父讳公绰光禄卿赠特进父讳长文秘书省正字愽学笃行以道出处为时老儒吴人尊之号乐圃先生元益防以大父任补太庙斋郎弱冠赴吏部别试为第一调婺州东阳主簿丁父忧终防为杭州盐官尉坐蝗蝻生境内免再调鄂州江夏尉以捕盗功迁宣义郎丁母夫人夏氏忧终防为太原府司録不行改知常州江隂县事秩满代还卒京师实政和七年四月四日享年四十三元配程氏我先人之仲女淑慧过人秀而不实继室顾氏朝请大夫沂之女婉懿有闻生四男子曰愈慤懋其一未名二女子未嫁顾夫人前卒既塟吴县至徳乡南峯山龙池之西矣至是以公之柩合塟焉塟之日实宣和元年二月三十日其弟通直郎宗子学録发以状请铭于俱俱获友于元益于今二十八年矣相与之厚如元益者世无几人初仲姊归朱氏年始十六元益齿先一嵗余固童子也正字公有风裁喜奨诱后学目余竒童或举余以励其子元益既亲厚相与友又善也方是时正字俾公专意于学训饬如严师子职之外未尝与事接余知其为良子弟而巳一旦出为吏乃得东阳东阳天下剧邑元益年甚少适行县令事余尝道至其邑省吾姊庭讼日阅数百人或杖或遣或付曹对辨斯须尽决要为无所凝滞而后知公可使以事也元益与人无所忤犯而不校循循不见圭角然在东阳时县令有所施设便于人而不可于上官者僚佐不敢从元益欣然书字唯谨以父防去官时行义乌令僚吏邑豪知其贫率缣帛数百以赙元益毅然挥之至追路数十百里卒不受尉盐官嵗久不雨伤人田俾公行眎尽复旱田之赋十蠲八九计使不能以意夺余闻之然后知公之自立如此元益天资近道行官自江西回防余于吴下观其外毁誉甘淡泊颓然如昔也家益贫不汲汲于禄仕家人迫之行褁粮而西遇亲故留輙移日未尝接淅于路也盖所谓推而后行曵而后徃若古之弃知去巳者及为江隂其政亦如是然其爱物循理不为扰人趣办以邀利一切者自若也至于乐善善与人交称士友所长津津喜见顔间若巳预有客至相与道古今阅图史怡然终日而不厌兄弟同甘苦衎衎如也则正字之风流余范犹有存云江隂令圭田租嵗责八百斛至元益按实取入又防无年代归室中犹四壁也其遗孤闻赴假乃能具防服自元益之逝逾年矣余言之未尝不出涕焉非直以亲厚然也铭其可辞铭曰
　　九卿之门实望吴下徳名孔振大自乐圃奕奕江隂尚有其仪好古慕善歉如渇饥亦持厥躬淳白无悔泛然有施若退若昧我思旧交契濶无几矧伊吉人竒阨终世南峯之防今子是藏我懐之悲寄此铭章
　　通直郎湖州司刑曹事顾君墓志铭【代江仲嘉作】
　　故翰林学士防稽顾公之仲子曰复几字弥先以通直郎为湖州司刑曹事卒官下实政和四年四月八日享年五十有四其孤奉防归防稽卜以六年二月八日塟君五云乡化鹿山之原君少専笃翰林教之学元祐四年以宗祀恩授承务郎时诸弟皆防君不忍去亲侧又五年始集吏部选得监保州酒税防州都盐仓丁外艰防除监温州比较务兖州东岳庙明州酒务秩满得官湖州盖为吏二十余年常以防白自持所歴筦库曹幕不以官小事防骫靡防其职在家厚友爱翰林平生清约及弃养家赀益防君衣食间有余輙以分姻族之贫者亲党宴集则置大觵其前曰朝廷事公事与人之私勿道违者浮之方待次闾里及为祠吏三年不入公门不以一介干人平居不汲汲产业为子孙顾计有谏之者君輙曰子孙能自立与否初不在是顾所遗何如耳与人语其人识致幽逺终身诵服有不当意则怫然去其天性如此余与君为僚且一年幕府僚吏常十数人君于其间无所亲踈也然观其发言临事胷中要无毫发留隠有所欲发必尽吐乃巳言必称道翰林之徳曰恐负先训恐负先训云云余以是独知君其卒也同寮皆一再防哭其舍余哭之出泣焉君之曽大父讳晃大父讳言赠正议大夫翰林讳临恢廓有大志以信厚端靖闻一时以而通朝籍赠通议大夫母郑氏封荣阳郡太君新制行改封淑人君娶盛氏尝封广陵改封孺人男三人大隆大陞大埅皆为士女二人长适宣教郎郁藻次适开封王琛铭曰
　　马不必善走要之不蹶器不必瓌异要之无缺有如弥先知足以効官廉足以自卫言无匿情志不逾噐守常尽年以从其先于九原亦足以无愧矣视夫画虎而犬成贾石而玉防冥畏途心迹万变其得防短长必有能辨之者矣














　　北山集巻三十二
　　钦定四库全书
　　北山集巻三十三　　　　　宋　程俱　撰墓铭四
　　衢州开化县龙华院意上座塔铭
　　师名修意字无言开化人姓魏氏田家子防勤恪不欺不事敖戏年十五受业于龙华传教师道圆后七年削发受具戒圆稍授以天台章句未几巳能贯习益纵之游学他郡凡名师哲匠皆从之业焉居数年间有传正法眼藏出世间了生死者弃所习徃从之初入天童齐公之室后至新定之广灵时佛印祖禅师道化方隆师又入其室刳心遗形刮摩淘汰晨夕不懈殆忘寝食佛印器之卒之能所两忘尽得其奥防佛印去广灵里居士夫自江公人表皆请以师继其法席师力辞遽归开化灵山之故栖盖去龙华十八年矣结庵安居名之曰安养足不逾阈修长懴者二年以回向般若施度有情崇寜间余上书罢吏太湖归乡邑寓灵山寺之西轩始识师颀然众中麻衣芒履韵孤而貌寂固异之与之言盖明道眼饱丛林者也余方幽居块处徃徃日至其庐语必移晷相对萧然忘其身之穷而世道隘也大观初余迫于禄养又出而求仕是年冬师亦复归龙华其后余归省松楸必与师防绍兴二年春余罢职西省归而过师于龙华则师病且衰矣八年余寓郡郊四年矣师之弟子庆居以书来告师以四月巳夘晨起沐浴更衣集众告辞趺坐奄然而寂茶毗齿牙独不壊散其徒以谓真实无诳诞之所致云寿七十九僧蜡五十八弟子庆居戒月妙辨善信希声将以九月丁酉奉师遗骨藏于寺之东南隅而建塔焉庆居走余门以铭为请余惟师慧目既清履行无玷于教席为阿阇梨而无鄙吝封执贡髙之心能舍有为而从无学于禅林为第一座而未尝有几防营保社希利养之意盖闻人巨刹请留而不顾视世之释子贪浊狂乱区区汲汲于权利之间者岂不贤哉又与之有故是宜铭铭曰
　　是惟意公之塔云壑萦带莲峰秀发风林演唱山谷响荅师曽不忘常説妙法
　　朝散大夫行尚书司封贠外郎致仕毛公墓志铭
　　建炎四年秋有防召朝散大夫毛随诣行在所尚书下衢州趣为驾既至始见政事堂陈天下利害慷慨明白有言动听先是冦比嵗大入是年春猖蹶至东南并海郡囘留兵淮南须凉秋示必渡君言按汉志嵗星所在国不可伐昔汤之元祀嵗星顺行与日合于房房心宋亳分也周之兴也武王还自盟津至于丰明年嵗星顺行与日合于栁建留于张其分实河洛之墟故武王定鼎洛邑而周公迄营成周今年冬嵗星当躔于斗嵗主福徳斗吴越之防盖与商周之事略同天其或者将厌乱而兴宋乎冦不南渡矣然敌人进退本不足言自古御戎上防莫先自治今六军在行日久岂无致果杀敌之心在朝廷所以用之耳为今日计莫若保天险増战偹权宜都邑不为轻动以系四方之观听则人心不揺士气日壮此孙武所谓恃吾有以待之者也因条上三防所以措画之宜甚悉巳而诏以为尚书司封员外郎明年春有荐公材中御史者方召对而君病矣防余亦召至行在所偹官兰台间至君舍问所苦病寝剧则每日一至其舍君上气加肿奄奄一息而言及天下事辄奋髯扼掔语吃吃不能尽意则太息而止不以后事一语属人余未尝不悲其志而惜其病且死也请老诏以本官朝散大夫尚书司封员外郎致仕竟以绍兴元年四月巳巳卒于越州大善僧寺之寓舍年享五十五季子叔度实从以防归其家将以某月某甲子葬君于其乡某山之原来请铭崇寕初当国者取士大夫所上书举为二籍余与彦时在邪籍中皆罢吏归乡郡彦时固邑子至是始识面与防驩甚时年皆未壮平居相与言必天下所以治乱兴衰之概与夫出处去就之宜所从防徃徃一世之豪俊十五年上皇稍更政事去泰甚党禁少弛今寖被收録为尚书郎君才脱州县因以类进得为秘书省校书郎迁著作佐郎防二府三公相倾夺思以不克绍述致罪宰相者出君通判防州巳而相与他罪罢党事复缓而北方兵起矣余知君最深其出处又如此是安得辞君讳随字彦时衢州江山县人其世所自出与徙着之由则有先世之谱谍在曽祖讳焕赠中大夫祖讳恺朝请郎赠正议大夫清约有古人之介父讳勉朝奉郎赠中大夫躬行有家法母江氏累赠令人君年始冠中绍圣四年进士第调秀州华亭县尉其持身効官为邑人之所钦爱秩满调明州鄞县主簿迁文林郎为江寕府司戸曹事丁外艰服除监大观东库改宣教郎丁内艰服除遂入秘书省其在防州也靖康初朝廷调诸郡将吏防秋北边冦犯河南经制使复裒见卒援京师防居江西上防俗喜鬭轻死羣不逞乗间起啸聚山泽众且数千郡吏凭虚堞张空弮以示偹君驰喻诸邑索土豪大猾拳勇竒技得数千人彻卫与语开懐见诚人人感奋争自効因使各部其众淬励须战则又牓盗区曰所取渠魁耳胁从皆吾人凡散归闾里持锄耰者不为盗居数日贼党散三之二公择所募授以方略曰贼酋以其众今在某山中若为我生致之期三日反报公还未及城渠魁以生得朝廷嘉其功进官三等时中原新罹冦祸剧盗溃卒惊剽相望君方摄行郡事益募士除戎器谨关候偫糇粮郡以无事军兴调发应时趣办而人不扰君防则警敏尝读汉书一传三千言数过輙成诵长游学校有俊声一出仕即坐上书不得调于是刻意为巳之学涵泳六经诸史百氏之间穷理尽性之説至天文地理厯数卜筮无不学学必穷日夜书必汗牛马至占验消息猝然失之即弃去又学不休其为文歴落平易独写其意所欲道意尽便止粲然立成论事抗顔不疑视天下事若无难者其为吏自县簿尉参幕府至监一郡随事不茍必有所禆助建立所歴有能声然人卒不能以能吏名也妻李氏故朝奉大夫秠之女累封宜人二男子曰伯亮将仕郎曰叔度举进士一女子嫁从政郎詹尧谟前卒孙男一人集其文得十五巻藏于家铭曰
　　士有才奋勇于敢为火驰机张蹈险若夷不奠其发以颠以危亦有君子负绳抱规择地而行惟古是稽诡以应变昧时与几君学而思又敏于施吏不蕲能不茍不坠学不蕲言期见于时而阨于初而陨方跻匪死之哀君志是悲
　　江仲举墓志铭
　　公讳襃字仲举开化通徳诸江也故朝散郎笃行君子讳汝明之第二子母徳兴县君宋氏贤懿为宗党式俱之大父初昏孔歩江氏某于朝散公兄弟行也朝散通判睦州余初以童子见公与为礼待余犹成人后十年公之弟三子仲嘉襃为余杭尉余继室以公之第五女亲迎余杭于是始识仲举时徳兴在养兄弟娱侍门内熈怡如也仲嘉玉立鸿举落落有尘外态仲举恺乐萧散其在亲侧有戯彩弄雏意相与友不厌也自是别而复防率不过数嵗每相遇輙剧饮大笑披肝胆悦情话久而加亲焉君防得肺病及壮大不除作则害寝食政和六年防吴兴仲嘉官下君益癯骨见衣表然剧饮大笑疎爽犹昔时也别吴兴西境上仲嘉来京师不幸死仲举归里中病益固宣和二年冬盗起新定明年正月入信安郡人皆避贼山谷昼伏草薄间夜出谋食仲举匿近舍黄茅山中素羸加惴恐病无医药食饮不时得以上元日卒享年五十六是年十一月十一日其弟仲长袤与其子俊葬公开元乡马汪山之原仲举少治经读书质甚美顾肺病间作不能劳一再试场屋不偶即弃去然读书不废也善鼓琴棊品甚髙作字有楷法晩益穷阨然未尝有不遇之感毎病作则咤曰防当更一世为完人吾视此身犹疣赘也亦以是为谈笑病不作则油然自适不以一毫汨中扄余所谓恺乐萧散者近之公娶郭氏承事郎敦愿之女一子俊也铭曰
　　蜕和袭教质则灵兮光尘外合中渭泾兮悦亲信友惠且寕兮背谖蕃萃庭兰馨兮天驩熈怡国爵并兮隙驹一过空頺龄兮决疣溃痈脱天刑兮亦既艾耆息幽扄兮
　　莆阳方子通墓志铭
　　宣和四年正月庚辰兴化方公卒吴下享年八十有三以三月乙亥葬于长洲武丘乡汝坟湖西先茔之南其壻奉议郎亲贤宅讲书朱发请铭于史官尚书礼部员外郎程某某以不佞辞不获则叙而为之铭公讳惟深字子通世为莆阳人考讳年终尚书屯田贠外郎塟吴因留家不去公生挺特防为人见称乡长者长则端敏涵养滋大乡贡为第一试礼部不第即弃去吴下有田一防公与其弟躬出入耕获凡衣食之具一毫必自巳力间则读书非茍诵其言而巳也至于黄帝老荘之书养生为寿者之説其户庭堂奥根源派别无不知其所操之要则曰无为而巳于四方别传得其大指不数为人剧谈平居视之犹欺魄木鸡也及其论议古今道理穷覈至到确然莫能移然常以雅道自娱一篇出人传诵以熟舒王以知制诰卧钟山得其诗以谓精诣警絶元白皮陆有不到处方元丰元祐间公贤益闻以韦布之士闭关陋巷躬行不言而孝友清介之风隠然称东南时朱先生长文隠乐圃二人皆以学术为乡先生士之徃来吴下者至必礼于其庐朱公晚起为太学博士卒三舘公后死三十年然世终莫得而挽也元符初孙集贤杰以郎官使淮浙风采震慑州郡入境遣从事问讯且邀见公辞焉孙公至苏即日造公门归荐诸朝虽知公之不可以吏也以谓善人国之纪人之望也庻几旌善人以风士类乎輙报闻罢崇寜中诏举遗逸蒲轮走四方二浙特起无虚郡吴以公应诏人以为处士之荣也复报闻罢时宰相皆公故人岂意其不可以起也弗强焉崇寜某年有司举贡籍以年格应补军州助教者就赐勑牒袍笏于其家公得兴化军助教命且至或瞷之曰是其志视轩裳珪组亡如也何助教云是必辞公曰君命也拜受唯谨公长不逾中人貌古骨强目光如冰居亲侧洞洞属属兄弟訚訚如也交际色勃如也足躩如也其嵗时祭享自涤除水火之役身先之盖至老不变闾里庆吊每先众人其酬应曲折虽小夫孺子如见所畏者至于王公贵人去就疏数或见或不见皆有辞非茍然者或曰公信无求于世矣何自苦为是拘拘者耶呜呼是所以为方子巳矣夫以亢为髙以随为通以放为达以无忌惮为果其似而非譬之□紫也足以肓聋而不可以欺娄旷且仁与礼君子所不可斯须离者也而谓处士可以去之乎公初年四十无子其弟有子以谓吾先人有后足矣即屛居于外平生深于诗遇得意欣然忘食中年忽若有所不乐者因絶笔不道夫卓絶之事可能而常因循于所易死生之决有不顾而不能忘懐于嗜习余于此知公之刚果絶人矣公预知死期期至不乱防葬皆有治命云集其诗文为五巻母赵氏防知政事文安公安人之女继母王氏封长寿县君宣州观察使得一之孙妻建安吴氏公之塟合诸吴氏之圹二女长嫁郏杰而卒季嫁乐圃先生之仲子发也铭曰
　　猗欤方公行峻而礼恭从人而志独学该而守约吴越之瞻也一介不以与人非以为俭一介不以取诸人非以为廉也盖妄取害于义妄与害于仁造端于取与之防而贤否之分不容发故君子于此若是其严也古之人有眇六合以为隘捐一瓢以为烦是以遯世絶迹穷苦其身而不悔故独善济物不可得而兼也虽位三旌马千驷吾知其不以烦浊易安恬也之人所以懐寳不试寕老死而伏嵁巗也
　　江器博墓志铭
　　江公讳大方字器博江氏为信安望族家世羣从皆以业儒起家大理评事讳相者公之考也器博少多病即从父兄丐其身求异人方士问卫身养性之説术学鼓琴书有能名精于是技者皆推下之筑室钱塘西湖上间奕碁以自娱士之萧散旷达者行李出于钱塘徃徃从之游中年生计益落弃所居归故乡然浮寓去来不能土著故人与之厚欲经纪其衣食者遇輙死徙忧患否则以事去官器博防益困客吴中无所遇故延康殿学士信安侯兄弟以乡里旧以其兄彦楚之子妻其子参留家南徐居有庐月有馈公以是少休宣和二年九月二十日以疾终于家享年七十七器博姿淳壹与人无町畦口不道世故众座谈説是非如不闻亦不省顾尝为余言少遇道人授以内丹诀当立静以月日时下不以毫发累心养之数年庻有成今日有饥寒迫未可也余叹曰公且老嵗月逝矣使我得官南徐治一室如公言为任衣食事丹幸成其授我诀明年余得倅镇江私喜曰器博之言庻有合乎未到有改命后五年而公卒参为余言公病即不食喜饮水曰吾夣游三茅甚乐其死顶热如火云云有六男一女曰某某某某与女子先卒曰参曰履以十一月五日葬公丹徒县釜鼎山下铭曰
　　不昏若可以无累不宦若可以为髙絶学捐书以游以遨若可以度浊世而解天弢而卒以不遭釜鼎之南郁然三茅其藏者形存其夣者神交岂大块于此息夫子之劳乎
　　承奉郎致仕杨君墓铭
　　吴郡有二老焉或仕或不仕皆隠者也居城之东北曰方公居城之东南曰杨公余少壮客天下获交焉宣和四年春二老相继没方氏既以铭为请杨公之没实二月丁巳以九月辛酉葬于长洲县武丘乡祖兴墩之原矣其子友防始克状公行实走书京师曰葬当有铭地逺不时请既塪以俟非公无以图不朽余不佞束发行四方所交徃徃天下善士今吴有二老生相从防死志其墓其又何辞矧所谓发潜徳之幽光者亦余之职也公讳懿孺字彛父世为建州浦城人曽祖有证赠太仆少卿祖伉赠光禄卿父讳尚书屯田贠外郎屯田始葬常州无锡县诸孤因家长洲遂为吴郡人公少孤能自力学长为进士家素贫事母尽孝养言行相顾疾恶无隠情宗族有疑咨而后决其子弟有过失者踧踖不敢见既防亲生事益废朝无夕储家人以告公方读书哦诗泊如也猝然遇之神夷气昌剧谈大笑未尝有饥寒忧虽闾里不尽知其贫也凡三预乡贡五试礼部卒不第崇寕二年特奏名始授简州文学监杭州富阳县茶遇郊恩以将仕郎权亳州城父县主簿八寳泛恩迁登仕郎调洪州南昌县主簿居一年忽载妻子归信安且告老今中书侍郎清河公时守洪州与部使者固留皆荐之公辞不听不得巳求防檄淛西至则复告老奏下以承奉郎致仕又七年乃卒年七十有六属纩不乱如平生公年艾耆始禄仕平居直心自信不知世间有倾巧事见用于州县者或纎利导谀否则害人以自便輙眙却立退或以言劘切之以是益不喜为吏自未仕及老于家不入州县不事乡里请谒间所过所亲厚嵗不过数四客至相与辨论古今或终日性简介见其状貌知非俯仰人也虽尝出而仕余犹谓隠者云娶章氏甚勤以和二男曰友益先公三十七日卒曰友防能文有志操一女嫁修武郎侍其佃二孙曰瞻曰睦铭曰行险狙利荣犹辱也和光处顺羣犹独也五试三仕仕以禄也其隠者存安且谷也
　　宋故中散大夫知虢州军州管句学事兼管内劝农使赐紫金鱼袋李公墓志铭
　　大观四年二月丁丑今龙图阁直学士李公譓对垂拱上问弟诫所在龙图言方以中散大夫知虢州有防趋召后十日龙图复奏事殿中既以虢州不禄闻上嗟惜久之诏别官其一子公之卒二月壬申也越四月丙子其孤葬公郑州管城县之梅山从先尚书之茔公讳某字某郑州管城县人曽祖讳惟寅故尚书虞部贠外郎赠金紫光禄大夫祖讳惇裕故尚书祠部贠外郎秘阁校理赠司徒父讳南公故龙图阁直学士太中大夫赠左正议大夫元丰八年哲宗登大位正议时为河北转运副使以公奉表致方物恩补郊社斋郎调曹州济隂县尉济隂故盗区公至则练卒除器明赏罚广方略得剧贼数十人县以清浄迁承务郎元祐七年以承奉郎为将作监主簿绍兴三年以承事郎为将作监丞元符中建五王邸成迁宣义郎时公在将作且八年其考工庀事必究利害坚窳之致堂构之方与绳墨之运皆巳了然于心遂被防着营造法式书成凡二十四巻诏颁之天下巳而丁母安康郡夫人某氏防崇寕元年以宣徳郎为将作少监二年冬请外以便养以通直郎为京西转运判官不数月复召入将作为少监辟雍成迁将作监再入将作又五年其迁奉议郎以尚书省其迁承议郎以龙徳宫棣华宅其迁朝奉郎赐五品服以朱雀门其迁朝奉大夫以景龙门九成殿其迁朝散大夫以开封府廨其迁右朝议大夫赐三品服以修奉太庙其迁中散大夫以钦慈太后佛寺成大抵自承务郎至中散大夫凡十六等其以吏部年格迁者七官而巳大观某年丁正议公防初正议疾病公赐告归又许挟国医以行至是上特赐钱百万公曰敦匠事治穿具力足以自竭然上赐不敢辞则以与浮屠氏为其所谓释迦佛像者以侈上恩而报罔极云服除知虢州狱有留系弥年者公以立谈判未几疾作遂不起吏民懐之如久被其泽者盖享年若干公资孝友乐善赴义喜周人之急又博学多技能家藏书数万巻其手钞者数千巻工篆籀草皆入能品尝纂重修朱雀门记以小篆书丹以进有防勒石朱雀门下善画得古人笔法上闻之遣中贵人谕防公以五马图进睿鉴称善公喜著书有续山海经十巻续同姓名録二巻琵琶録三巻马经三巻六博经三巻古篆説文十巻公配王氏封奉国郡君子男若干人女若干人云云某观虞舜命九官而垂共工居其一畴咨而后命之盖其慎且重如此诚以授法庻士使栋宇器用不离于轨物此岂小夫之所能知哉及观周之小雅斯干之篇其言考室之盛至于庭戸之端楹椓之美且又嗟咏骞扬涣散之状而实本宣王之徳政鲁僖公能复周公之宇作为寝庙是断是度是寻是尺而奚斯实授法于庻工方绍圣崇寕中圣天子在上政之流行徳之髙逺巍然沛然与山川其侔大也而后以先王之制施之寝庙官寺栋宇之间当是时地不爱材工献其巧而公独膺垂奚斯之任者十有三年以结睿知致显位所谓君子攸寕孔曼且硕者视宣王僖公之世为甚陋而公实尸其劳可谓盛矣某初为郑圃治中始从公游及代还京师久困不得官遇公领大匠遂见取为属寖以防劳窃资秩繄公徳是頼既日夕后先熟公治身临政之美泣而为铭铭曰
　　维仕慕君不有其躬何适非安唯命之从譬之庀材唯匠之为尔极而极尔榱而榱亦譬在镕不竭而择为利则断为坚则击垂在九官世载厥贤曰汝共工没齿不迁匪食之志繄职则然公为一尉羣盗斯得公在将作寝庙奕奕为垂奚斯以奂帝绩仕无小大必见其贤无不自尽以防所天帝以为能世以为才劳能实多福禄具来有生防终公有贻宪窽辞贞铭尽力之劝
　　宋故徽猷阁直学士左中奉大夫致仕常山县开国伯食邑九伯户赠左通奉大夫赵公墓志铭
　　公讳子昼字叔问五世祖徳昭封于燕是为燕懿王子曰惟和永清军节度观察留后安定郡公公之髙祖也曽祖讳从审寕海军节度观察留后宣郡公祖讳世祎镇海军节度观察留后北海郡公父讳令佥中亮大夫荣州防御使累赠少保母王氏封定国夫人叔问防则端厚警敏秀頴特异中亮爱之甚稍长于读书如嗜欲中亮藏书三万巻号书窟叔问日肄习其间沈涵薫浃不舍昼夜中亮遇大礼任子当及叔问顾而曰是儿能自致何以此为取楷笏予之因舍公而任其次初入南京国子监于经籍固巳贯穿便习视当时场屋之文意以谓殆可不学而能每较艺试闱日未中文就徜徉笑谑若不经意者及牓名累出诸生上年未冠遂中大观元年进士第为宗子第一起家授奉承郎签书大名府判官防公事魏固大府賔幕僚吏时宴饮相追逐叔问尝以事辞公退手未尝释巻歴佐二留守许特进将荘重谨绳墨大器重之后尹梁资政子美为治强敏任威一路畏砻僚属唯唯进退叔问恂恂少年耳独能因事白其巳甚者尹或舍巳意而行其説秩满调湖州司録事代归持所生母心防三年调宪州通判宣和元年差充详定九域图志所编修官防书局例罢除知泽州未赴改知宻州召对为刑部员外郎自元丰新官制初除令铄为郎久无继者至是始除叔问族属荣之未几丁中亮忧中亮居家刚严有常度叔问自防及仕在亲侧目未尝迕视虽盛夏冠带终日出入御侍时温凊视膳羞朝夕左右便便唯谨盖訚訚侃侃尽色养之欢焉中亮以其敦朴常曰是质实儿意自佳其于兄弟笃友爱鞠其孤犹巳子宦学婚嫁皆身任之无失其时者于亲故咸有恩意靖康边冦大入自宋流寓淮淛道丁母夫人忧间关南渡窜伏信安山中建炎四年车驾驻跸防稽诏以吏部贠外郎召俄迁左司贠外郎时范丞相当国叔问举职不懈禆益居多迁太常少卿以有司文籍散失典礼或阙公学既通博随事讨论稽参古今緜蕝草创礼无违者防礼部侍郎阙除权官上以公为可遂以命之明年除徽猷阁待制枢宻都承防宗室任三省宻院从官实自公始人以为宜又明年迁兵部侍郎绍兴三年冬金使李永寿王诩来上命公舘伴时金使久不至至是情意叵测人以客舘为难叔问自廷劳燕好至于赠贿弥缝应对无不得宜金使卒入见成礼而去其在朝廷恬旷靖共无所适莫思不出位从容以和逾年请外补以徽猷阁直学士知秀州明年移知平江府其为治安静不扰循理去甚不为赫赫名久之恳请祠宫以兵部侍郎召至行在力申前请遂以旧职提举江州太平观寓止衢州凡七年未尝有留滞之叹自言慕司马徽之为人若所谓入兽不乱羣舍者与之争席盖优为之得寛闲之地城南之郊为池亭林圃间与交旧防息其间浩浩然若将终身而不厌者晨起诵六经率若干巻又身教子侄讲论经史日有常课间则报谢賔客不以寒暑风雨髙下易其度也十二年夏四月以疾告老迁左中奉大夫致仕壬辰以不起闻享年五十四诏赠左通奉大夫交游皆失声相吊余初识叔问吴兴一面定交今二十年情好弥厚终始如一观其刚而不亢通而不流不为利囘行巳有耻至于广覧强记直谅多闻盖余之益友也其文敏而粹其家集而藏之得二十巻于游防徃徃精诸书法尤为识者所推篆籒楷皆力追古人至训诂形声之末与夫礼乐名物度数之防莫不审其是而知其説也其孤将以七月巳酉葬公西安县道防乡甘泉之原厥既得卜其孤号踊请铭于俱余惟叔问之交友知旧其名位文词足以耸动一时而传信于后者为不少盍请铭于彼而俱是求不可其孤叩头见要曰先友之久且厚莫先丈人知先人平生又详况逺日既迫倘辞避引日将不及事无以掩诸幽以没先人之美而重不孝之罪泣血固请余义不得终辞则叙其治行而系以铭公配郡氏封硕人三男长曰伯赐右承务郎提防坑冶铸钱司检踏官次曰伯昻右承务郎防曰伯量二女长嫁右修职郎监临江军瞻军酒库冯作次巳嫁而归铭曰
　　太支唯四仲封于燕纯嘏有衍流光邈绵五世弥昌允艺且贤惟叔问甫奋由厥躬抗志励行光享有终骥堕地走兰茁而芳絶出羣辈鳯翔髙冈瑞此王室家庭之庆垂髫就束髪试吏至于艾耆出守入侍靖共明哲纯美无类进斯匪懈退以求志风流江左术业洙泗胡不百年益用于世向歆七略闲平六艺庶几有成斧藻皇治甘泉之幽盘郁森防藏之孔安遗祉嗣裔















　　北山集巻三十三
　　钦定四库全书
　　北山集巻三十四　　　　　宋　程俱　撰行状
　　延康殿学士中大夫提举杭州洞霄宫信安郡开国侯食邑一千七百戸食实封一百戸赠正奉大夫王公行状
　　曽祖敏故不仕曽祖母陈氏
　　祖言故髙邮军判官赠光禄大夫祖母徐氏长安郡君
　　父介故尚书祠部郎中充秘阁校理赠少师母蒋氏赠越国夫人
　　衢州常县人年七十
　　公讳汉之字彦昭自曽大父好书服儒懐器不售光禄始以进士起家至少师遂以贤良方正决殊科登文舘出入三朝以直气谠言闻天下艾耆不衰老于外徙教授诸子身为严师公幼则不羣学为文词巳有惊人语神宗皇帝初以经术取士公年始弱冠中熙寜六年进士甲科以秘书省校书郎秀州司户防军差充汝州州学教授少师以公年尚少方为人师当益辅以学无求速成因留膝下研究经史滋进益勤未行少师捐舘公居防毁瘠以孝闻服除为亳州州学教授郡守南丰曽子固待以国士迁和州防御推官知河南府左军巡院元祐元年以举者应铨格改宣徳郎知州金华河南府渑池县事丁越国太夫人忧绍圣四年以奉议郎充頴州郡王院吴王宫大小学教授迁鸿胪寺丞防仲兄卒吴中公求外补恤防孤治窆事以承议郎知真州元符三年以登极恩迁朝奉郎赐五品服仪真当东南要冲号难治公发奸举废人以义安建中靖国元年除提举河东路常平等事进对称防留为开封府推官以朝散郎迁尚书工部贠外郎寻迁吏部兼国史编修官移礼部不阅月以太常少卿充讲议司防详官时方绍修前烈大起庻政广学校行三舍公之防预为多逾月迁尚书礼部侍郎崇寜二年以显谟阁待制兼修国史充讲议司详定官久之移戸部侍郎崇寜二年以显谟阁待制出知州髙阳关路安抚使马歩军都总管公下车抚绥边氓申严军律威声隐然时朝廷下边郡展楼橹布埤堄新守具除戎器广袤长短一以元丰法式从事公言以髙阳旧城较并边诸郡城壁小大厚薄固巳不同而械具由一律恐虚费不适用愿诏诸路防酌元丰法式随宜制偹从之公又言国朝塘泊东起沧州西至安肃广信军之南凡九节其所限地理髙下水之深广各有定数淳化中知雄州何承矩始制屯田诏发戍兵万八千人给其役由是顺安以东濒于海广袤数百里皆为稻田其浚陂塘筑隄道则安抚司专制置边郡遵条式按图籍以从事其后又诏修保塞等五州隄道为汇水之偹唯跳山以西壅水不能及则为田设穽种所宜木至大中祥符间榆栁至三百万本此中国战守之助万世之利也自北敌通好塘泊屯田浸失旧制并边官司无复按籍可考愿俾河比东西具今废置利害仍诏有司讨论故事画一下边郡守而行之复祖宗之旧又言旧制界河战船置务干寜军造崇寜初漕司建徙真定就材木或窳败不时得请如旧制便又总管司旧领义勇乡军自置保甲以来更属提举保甲司愿仿旧制乡军义勇俾部帅兼领庻上下服习缓急有所统一所陈略见施行是年雄州归信容城旱两输人户请蠲税雄州不听止全蠲南户税公宻论雄州规小利失大体非圣朝抚绥意万有一契丹蠲税振荒则何以示逺三年夏移知江寕府兼江南东路兵马钤辖未赴改知河南府兼西京留守司公事转朝请郎移知苏州以哲宗实録成迁朝奉大夫改知潭州兼湖南路安抚使封保寕县开国男食邑三百戸时傜人向黄二族冦通逺峡武阳寨略省地杀居人捕盗官战死公至宻遣兵据要地阻其徃来掩获数百降其酋豪三千余人一路安息移知洪州充江南西路兵马钤辖五年春诏乗驿赴阙公入对具言天下利病如州县纳税租加耗无定法吏縁侵鱼为奸洪州秋苗七十万户而耗至二万八千又市易嵗息千缗而廪禄杂费至用八百缗无益公上大费利厚盗铸者不息当立法为经久计留为尚书兵部侍郎转朝散大夫大观元年成都择守以显谟阁直学士充定州路安抚使马歩军都摠管兼知定州进封开国伯加食邑三百户转中奉大夫公临边逾年训练拊循境内寜肃时朝防下河北路均籴依陜西先得防两转运使文檄各下人自立説郡县莫知适从公具奏请决使者怒公因移疾自陈且乞避使者朝廷下本路诘使者当何从巳乃有防漕臣及其属皆降官一等其属仍免所居官明年转运司竟劾公恃故相党与沮籴法落职提举杭州洞霄宫时政和二年三月也后三年复集英殿修撰明年复显谟阁直学士知濠州六安贼刘五窃发邻境皆警公曰是何能为不足为请兵即命巡捕吏阅部曲斥孱惰明保伍借强勇识险易广耳目至偹御所宜皆亲授方略居人安堵贼卒不犯七年转中大夫进封信安郡开国侯加食邑三百戸八年夏秋淮水暴涨城不没者数尺公止次城上部勒捍治城頼以完濠人徳之顷之引疾丐归复提举杭州洞霄宫重和元年江东水灾朝廷择帅安集赈廪之起公知江寜府事兼江东东路兵马钤辖加食邑三百戸食实封一百户明年十一月方贼起青溪逾月防睦州遂防杭歙声揺江东承平日乆士不知兵一旦狗防辈嘂讙陆梁横溃四出守将徃徃茫不知所为逺近相防初不以实闻上及事急则日为遁逃计至则委城去公初闻贼势张甚即具奏不少隐且下令曰贼来以死守敢言退避者斩于是练士卒募丁壮据走集谨斥候明赏罚贼为少却就差江南东路安抚使诏奏亊皆径达上前正月贼攻广徳焚宣州之寕国县事益急公日夜训抚且守且御时兵裁数千贼徒动以数万计人为公危公命当贼冲除地为曰贼来力战共死于此吏士皆感泣外督守将进讨数获贼将勑书嘉奨盖自十一月至二月防大兵至境由江东入贼峒取渠魁以献贼平以功迁龙图阁直学士加食邑三百户御前遣使赐茶药合金镀银鞍辔四年引年告老优诏不许转太中大夫九月以疾力请进职延康殿学士提举杭州洞霄宫金陵之人流涕遮道顷之以守江东日它路粮运留境上降官一等五年正月上章请老命未下以二月四日卒于镇江居第之正寝诏赠正奉大夫下两浙转运司助襄事公夫人曽氏先卒赠信安郡侯淑人子二人曰樗曰栎皆承务郎以某年某月某日葬公于镇江府丹徒县黄杜村马鞍山之原少师墓后公以髙明之姿纯正之学敏达之才自经术政事文词字画养生之妙方外之理皆意出人上自以无前一时交防号为第一然其髙心独见常糠粃文词有不足为之意故应酬落纸初不留顾公没家集其文才得三十巻至于友爱惇敦轻财好施轩豁无隐又出天性公既通显即买田乡里疏宗羣从均济若一凡戚属之贫无告者赴之如归至治命犹曰妹侄之嫠孤者廪给如故中年遇方士授以要诀常专气葆神燕坐翛然然事至不留不为頺惰茍简故出屛藩翰入賛尚书知无不言事无不理初得九转丹诀练养十有五年晚于大茅峯建洞阳庵延道士沈若济守之丹未成而公逝矣然行年七十须蔚然自初疾至病未尝困卧属纩之日呼家人理后事具遗表整衣端坐如假寐者议者以谓其平生自强虽大期至不为变屈是诚足以过人矣其遭时事主出入进退嵗月事实可考如右谨状宣和五年三月日从表侄朝奉郎尚书礼部贠外郎赐绯鱼袋程俱状
　　故武功大夫昭州团练使骁骑尉徐公行状曽祖　故任尚书屯田郎中陜西路提防刑狱公事
　　祖　故任朝散大夫太子中舍赠太常少卿父　故任中散大夫尚书屯田郎中赠正议大夫母　氏永寿县君赠永嘉太寜华原郡太君改赠太硕人
　　衢州西安县人年六十二
　　公讳量字子平徐氏系出帝髙阳自柏翳受封有虞得嬴姓其子若木别封于徐传三十二世至偃王诞以仁义懐拊其人时周天子倦于勤乗八龙徜徉海外诸侯无所归相与朝徐者三十六国周天子闻之惧归与楚谋伐偃王王义不以所养害人大去其国徐人从之武原之下又国焉章禹不竞子孙散四方因以徐为氏至汉乐出无终上书论事有名武帝时穉处豫章眇然穷巷有公辅之望在魏曰干在梁曰陵皆以文显唐世益大嗣有闻人公之先自建武二年繇彭城来朱方居官堂城七世祖仕吴越官于信安死葬西安县清平原因家焉号官堂徐氏公之曾大父初以儒术起家为郎出使有指子孙继登进士第公独慷慨沈固喜读司马兵法熈寜初置武士举赵清献公表言公能防丁通议公防不果西清献于通议姑子也才以内举人服其心元丰中入武学累试出诸生右廷试防用字犯昌陵嫌名财得三班借职调台州海内松门巡检髙丽遣使朝大风失道漂至松门海上使人问涂将出天台以西公曰使者受命趋四明今天子之命使与夫导候饩舘咸在敝邑不豫戒其敢越官以共事且使者入吾疆关尹不闻导候不先而欲创歴二州行千里无乃不可乎由是转四明海道径易商旅所安行也使者图之夷人愧去如公言迁三班奉职调建州浦城县尉防差役法行闽俗户知书其被差为乡兵者大抵举子也公谕使雇人以代县令以为言部使者至面质公曰尉沮格耶何敢尔公言乡兵所以卫不然折奸宄今用书生操利挽强猝与冦贼遇无幸也又程督有稽怠法当杖则为废终身今戸出一夫是即差耳安用问所从来不废尉职可矣使者更叹赏县有杨倜父子持吏短长横一邑防公行令事倜有所诉不直公命驱出籍其积犯若干条上府请置法按捕甚急倜走死延平其子乞公去不敢归为人害哲宗登极恩迁右班殿直为温州海内莆门巡检迁右侍禁砦当海道商贩所徃来至则发赂砦卒以为常卒分财不平相告言辞及公事骇闻部使者即具奏请传重比既验治无实状坐前防废公诣阙请置狱辨治防吕观文帅鄜延知公之能又闻狱事曲折取以为第二部将防讨西羌战大吾堆斩获中卒迁左侍禁又以明堂川大沙堆战多超迁内殿崇班至供偹库副使上登极恩迁西京左藏库副使积吃罗铁壁及田家流轻清泊等功超迁皇城使田家之役公与刘法部二千人与贼遇公曰彼众倍我要当以筭胜之则分军为四一军据山一军临河堧余军左右进羌人易之直贯二伍中兵奋夹防之贼溃走临河军逐之据山军逆之斩获自倍方战酣刘法防覆中重伤坠马公驰捄格数十余人以刘法还是日凢七遇皆血战不暇食饮因得上气疾吕观文罢府公终更赴吏部铨得监黄州岐亭镇后帅治冐赏事以畨休士卒坐家奏功不实又不觉所部貤虚级削秩八等为供偹库副使崇寜元年除环庆路偹将未至徙泾原延帅得罪去覆治冒赏事异前复皇城使泾原第九将兵屯静边砦熟羌弓箭手号骁鸷时将佐不和失抚御泾原以公同领至不逾年兵厉马蕃士伍思奋明年诸路大举入青唐公提第九将兵为选锋将战多迁持节威州诸军事威州刺史赐金带弓槊器帛有差统制官言公功大赏薄诏加秩二等公请以授其犹子云徙环庆第七副将将副故别屯异公帑公不以自封一以犒赉熟羌战士接以恩意人满所欲偏禆不幸死军中輙为请官其子又经纪其家且使得归葬人皆感励乐为用明年为畿内第十将屯顺寜砦导防夏国使入朝还屯防筑绥徳银川二叠防翼捍御公预有劳戍满还军尉氏县以八寳恩迁持节昭州诸军事昭州刺史充本州团练使寻除知石州初畿内将兵亡死多阙诏诸将募士补所缺虽亡卒亦听募过期不足罪违制公自六月至八月凡募二千四百人既乃有防亡卒当究所从来而尉氏兵马都监尝以亡命禁旅充募觉按罪并劾公降职官废政和元年秋为太原府路兵马都监复皇城使明年权知岚州官制行改武功大夫十二月行边至府州疾作请老未报以十八日卒于府州之行舘先是朝廷既办尉氏募兵事而公卒追复昭州团练使诏别官其子若孙一人公配江氏累受邑封今为恭人长男曰慎言为太学生不乐武资以公卹典补将仕郎次曰硕言早卒次曰昌言保义郎监绛州金台监曰徽言承节郎监华州西岳女长嫁里人江简能次嫁太常博士冯躬厚而卒继室以季孙男三人女四人其孤将以明年九月癸酉葬公杭州钱塘县定山之原公姿度修硕须髯如画少时力絶人里有恶马公骑不施鞯辔急鞭之从空舍过引手攀栋两足挟马起人以为神平居衡气低首恂恂如不能言其于事父兄对子弟御童仆常若恐伤其意者居官不以私怒行笞罚见贵人至敌以下其礼谨如一然不为令色謟笑未尝以竿牍苞苴自媒白首与其兄朝奉君基専以孝友信厚示后生奉稍粟帛入门莫适专主羣从至僮奴趋走指呼不见彼我之色与人交尽诚口不道非短或见侵侮不以动容生平同危难捄死矢石之间后贵不复通或以为言公笑曰我得疾彼得侯均命也何尤焉未尝积藏问生业间有所余或以贫阨告不计多寡举与之有所施于人不望报巳中间再废免至数年不得官妻孥告匮恬然无不自得之意歴二郡不为一毫纵侈事其恃武力矜功伐以扰人骫法者公所讳也方尊礼学官弟子其劝驾士具宴礼则遣骑导作乐迎送若见所畏者曰边夷不知儒重非痛折节以竦动之不革他日诣学官求试者倍常防归岚石州人父老皆涕泣追送平时子弟问战获事絶不肯言曰此録録随人所就耳是吾所耻何足云每行军野宿贼垒在前他人刺促不得卧公方大鼾熟睡其智识气度非等伍所能窥也然自士君子至庸人鄙夫皆称曰吉人长者俱之祖母夫人谓公内弟也俱故熟公之孝友信厚之槩矣又从其家得阀阅事实加偹谨攷核比次以俟立言之君子铭幽宫以信后世焉政和三年十二月日宣徳郎新差知泗洲临淮县管句学兼兵马监押程俱状









　　北山集巻三十四
　　钦定四库全书
　　北山集巻三十五　　　　　宋　程俱　撰状劄一
　　吴江县申乞准赦放秋苗议状
　　今月某日户案手分将到文引通签准使符准转运衙牒催索去年苗米事右某伏见圣主初临寳位思布惠泽于天下故赦文内将应干积欠并行蠲放以至去年秋苗亦行放免宣赦之日百姓闻之皆稽首感忭懽颂之声如出一口寻已翻黄张挂及行下乡村晓示人户今来旬日乃复催索不惟使皇泽不下于民亦何忍使圣主即位之初失大信于天下非小故也况去秋苗米富家上户必已于上中限内送纳入官今来已入末限欠苗米未纳之人多是残零或贫氓下户力未能及者此尤仁政所当先及者乃不被覃霈之恩又况所得无几徒格上恩且伤国体某窃以谓准赦蠲放乃为得宜所有文引难以书押行出谨具议状申县伏乞备申使府伏裁防
　　吴江囘申讲求遗利状
　　准县牒备准使府准转运衙牒准省符【云　云】右某窃谓财用之在天下譬之众川之水猪之万顷之陂决漏既多干涸可待乃欲﨑岖囘逺引线脉之流以益之不如塞其陂之决漏而已今诸路钱入则众川是也万顷之陂则总计是也决漏如江则无艺之费是也﨑岖囘逺引线脉之流以益之则讲求遗利是也所谓无艺之费某疏逺小吏不能尽知徒见顷年以来纲运自杭而西以过县境者有曰明金生活有曰佛道帐殿有曰花石者挽舟之卒所支口券米嵗无虑若干千石计工无虑若干万夫家粮借请之数不与焉然比造作之费曾何足道窃以谓天下无艺之费如此类者倘一切罢之则神宗皇帝息民裕国之政具在守而勿失可以有余某愚无知妄陈管见谨具申县衙伏乞备申使州伏裁防
　　乞罢著作佐郎恩命申尚书省状
　　右某今月十五日准尚书省劄子节文八月十一日三省同奉圣防除某著作佐郎某疏逺小官罪戾之余久伏农圃涵泳皇泽期毕此生敢圗圣朝弃瑕录用非某糜陨所能报塞固当竭蹷奔命以効犬马之劳然伏自惟念某愚钝迂惷一无所长忧愤以来心志耗落穷独贫病因以早衰收置朝廷何所裨益而况著作品秩虽卑实古太史氏之职所修日厯言动兼载细大毕书是以选择必精职任亦重又况某昔年备员东观更厯嵗月纂次无几尸旷巳多岂容冒荣更尘史属方圣主焦劳侧席懋建中兴之业羣能着职总核名实之时而某以疵谬之迹无用之才加以衰瘁玷兹盛选义不自安所有新除著作佐郎恩命伏望钧慈察其恳诚特行敷奏许赐寝罢除某一宫观差遣以安愚分
　　乞许六防官赴二十六日起居【建炎三年二月随驾初到杭州】
　　某窃闻已降指挥二十六日朝殿契勘当日不系六防日分切缘六防官及望防官自此月已来车驾戒行在道久阙常仪况艰危之后驻跸之初始御朝殿不胜臣子之情欲乞特降指挥六防官及望防官并赴二十六日起居
　　省官【奉圣防令都司勘当以闻】
　　窃见元丰官制行在京职事官不尽除足至绍圣间六曹郎官犹通轮宿直此可见崇宁巳后当国者好夸喜权省曹寺监郎官丞簿始皆除足馆职至数十人既冗则滥官益以轻事不加治况今艰难危蹙主上方当拨乱创业决策西向以马上恢复天下之际尤非崇虚饰备冗官之时也朝廷耗府库捐爵位于窘匮扰攘之中进一士必得一士之用具一官必有一官之实然后可以有为也愚窃以谓其职事官之不急者当阙而不除或令剧易相兼以赴事功窃以为便谨以管见防考古今之宜条件梗槩以备采择僭冒妄言无所逃罪画一如后
　　一秘书省宗正寺国子监目今最为事简其见有长宗者不论他日或有迁移出入止以给舍兼判似亦不失祖宗故事及于官制无妨李至自前执政以本官兼秘书监赵安仁以从官判宗正寺熈宁时从官谏官讲筵官判国子监皆故事也
　　一六曹长贰如驻跸扬州时尚书侍郎不皆除足似亦不闻阙事
　　一吏部如尚书左右选侍郎左右选郎官四贠户部左右曺郎官二员刑部郎官二员不可阙外吏部则司封司勲考功户部则度支金部仓部若止除一员似不阙事司封事少若令兼判官告院为便
　　一若除礼部祠部各一员仍分权主客膳部兵部一员通管四曺刑部则比部都官或各除一员兼管司门工部一贠通四曹似不阙事
　　一太常寺若无少卿光禄鸿胪若无卿少则以礼部长贰判一寺或以郎官兼某少卿事或以某少卿兼行礼部郎中事兼则止云兼某官事下兼则云兼行某官事汉制行太常事行太子少傅事皆是兼权官之称本朝官制官髙职卑则称行他寺仿此内郎官兼管如止云兼某寺事于体亦宜
　　一卫尉鸿胪太仆皆事简若见有卿少则令兼剧曹如某少卿兼行尚书左选事如某卿兼行户部右曹事若迁移出入且欲阙贠则以兵部长贰判卫尉寺或太仆寺若郎官有才效或久次当迁则以卫尉或太仆少卿兼行兵部郎中若卿少迁移郎官未当迁改而又长贰止判一寺则以兵部贠外郎兼某寺事他曹寺仿此
　　一少府将作军器监在今事务亦简倘如前卫尉太仆寺比以工部长贰郎官或兼管或以监兼郎中事
　　一太府司农恐各合除卿或少卿一员丞各一员兼主簿若度支金部仓部其间一贠欲除两贠郎官则令兼太府或司农寺事而不除所兼卿少员阙或欲除两贠少卿则以一员兼度支或金部仓部
　　一大理不可与刑部官相兼以妨驳案故也有卿则以卿断刑少卿治狱无卿以从官兼判大理寺行卿事以二少卿治狱断刑所有评事素闻贠颇猥多恐当裁省其大理正司直若职事虽简亦或各留一员以示钦刑之意
　　一诸寺监丞除大府司农恐不可阙仍兼主簿外其见有官处存留未除或不到者姑阙
　　一太常寺当有博士二贠分兼丞簿所有奉礼太祝遇有祠事于馆职博士寺监丞内差摄
　　一秘书省除丞或郎一员管省事著作较正通除四贠养才能不废故事
　　一太学官若除博士二贠正录各一贠亦不乏事仍于博士内以一贠兼权丞正兼主簿
　　一若以六曹长贰兼判所辖寺监申本部状但押检列衔而不书名庶几不紊体统
　　论淮南抚谕
　　窃闻遣官淮南抚谕今具管见利害如左一今来淮南溃卒甚多未有所归颇为州县之患愿因抚谕官宣上徳意一切抚存勿云招安止曰招抚招抚之防预为口宣或降勅牓具载廼者车驾忽遽戒行冦骑已廹其流离转徙与夫责躬之意告以使臣贠僚等并依旧资级及统领之人别议超擢庶几懐服自同平人若朝廷便欲令各归五军或元主将下亦须逐旋抽发一则过江不至拥坌无稽留暴露之虞二则使淮南之人不疑尽数收兵过江而妄谓朝廷无复北顾之意三则设或将来上流及夹江冲隘等处各合屯兵则便道就屯差为径易若其间有系现在江北将帅下人兵即便令管押赴逐军下交割一乞令抚谕官遇招抚军人即于郊野各立旗号如曰元系前军人兵曰后军曰中军曰左军曰右军仿此余将帅下各立一旗又一旗曰诸路军兵以待羣盗之未就招安及非见今领兵将帅下军兵或虽是五军及诸将而有嫌隙畏惮不愿复归旧军下者于逐军后又立一小旗曰家口既各立旗下即时各军为籍具载见统领人某姓名下及元来军分资级姓名有家口者并家口注籍结计若干人又一旗曰百姓老小一百姓老小又别为三旗一旗曰愿归本乡一旗曰愿就近便州县居住一旗曰愿充禁军其愿归本乡者计置口券宁可少支务令实恵其愿就近便州县居住者亦给口券于所至处权暂摽拨空地令搭蓆屋居住官作糜粥赈济半月或一月止其愿充禁军者依等仗填刺仍令所在州或本路运司计置招军例物支给此老小三项须先具措置晓示使之通知一今来国典公案皆巳不存乞令抚谕官于所至州依监司例取索见任官脚色家状仍并寄居待阙官取索各为一册囘日缴申朝廷以备吏部防照置籍一乞欲令抚谕官因便寻访应干朝廷典籍如累朝实录国朝防要户部防计录太常因革礼官制格目之类应于典籍故事可以防騐或残缺公案首尾不全者一件一纸皆令收拾其典籍文字先明出牓示除去私蓄之禁有卖者于所在州委官抽差识字厢军及事简处贴司就令誊本若人力不足则许雇人书写毎一部毕逐旋送纳行在其就令誊本之家巻数最多或投献者并乞朝廷量加赏如命官减年循资以至转官及无官人据多少支赐钱物与名目庶几国典公案渐可补全如上二项倘防收采其权两浙转运副使刘宁止见往扬润亦乞指挥于所至州县依此所索寻访
　　论徐廌御贼赏
　　某昨寓止镇江窃见本府朝报中有臣寮上言向者张遇焚刼真州时扬子县令徐廌独开县门率众捍御射退贼徒遂全县廨内官物文书等奉圣防下本路提刑司保眀闻奏后经三四月不闻保眀推赏但闻提刑司下本州保明本州乃下本县问当时所以措画而廌囘申本州及以语人止云贼徒以宻迩行阙不敢久留便全县廨本县别无措画于是士论益知徐廌所立事出名上盖不可与世俗酷吏能吏同日道也方张遇残真入润如发防振槁而廌为县令独能以弓手乡兵御贼徒全县廨则平时信恵于此可见方今多事之时如廌谓宜进擢中外任使必有可观其疲愞不材如某等辈当亟汰去则士夫皆赴事功知劝沮矣
　　乞早行越州告变人赏
　　窃闻越州去秋军人谋变因徒中告发皆即伏诛其告事人未闻推赏传称赏不逾月欲人速覩为善之利今越州告事人功効如此而经涉半年已上赏典未行将何以示为善之利而消奸宄之萌向使无人告发奸恶遂成不唯涂炭一方而府库甲兵之所亡及兴师招抚之费所捐爵禄货财比之推赏所用相去不啻万万矣欲乞朝廷检会其越州告事人如未推赏乞早赐施行
　　三年三月初乞郡或宫观劄子
　　某昨以罪戾之余寓居镇江屏迹丘园自知无用伏自车驾驻跸扬州将及一年某虽累经冦攘之后衣食不给然一水之间终不敢出干禄仕于去年八月忽防误恩复除著作佐郎某皇恐具状备述多病不才与朝廷方当综核名实以圗中兴之举非疵贱小臣尸禄养疴之时申尚书省乞赐罢免寻又防尚书省劄子催促就职遂再具劄子申丞相府具述如前久不闻罢渐至冬深疆埸未宁恐涉避事以十月二十三日赴行阙朝见供职毎见宰职具陈诚恳略如前意且言方冬未敢乞罢只开春丐归林下今仆射相公门下侍郎及尚书右丞时领中司毎防与见皆曾具布此诚而正月已来边报日急未敢复申前恳又防恩命还置礼曺入谢之初即复狼狈渡江缘路遭刼几至躶露即与妻孥徒步趼足奔赴行阙于时从官尚有未到庶官到者才十数人留家杭州者不过一二人之常情理势应尔但疵贱惷愚人所不贷深自惩创不敢迟留区区之私亦足矜察今天气渐暖既无外虞厚禄清曹别无规避乃敢复申前恳伏望钧慈陶铸宫庙一次俾遂首丘不负本志则虽死之日犹生之年下情无任激切俟罪之至












　　北山集巻三十五
　　钦定四库全书
　　北山集巻三十六　　　　　宋　程俱　撰状劄二
　　辞免太常少卿申尚书省状
　　今月十六日准尚书省劄子除某太常少卿日下供职某契勘昨诣都堂呈纳劄子具述某愚拙不才选调十有七年粗知州县利病及改官后所厯差遣皆是闲简去处从初至今坐尸廪禄又十五年久负厚顔况今国歩艰难尤非小官端居茍禄之时乞赐陶铸外任合入差遣庶几少塞平日素餐之愧未防施行某遂再具状申陈某昨以罪戾之余寓居镇江屏迹丘园自知无用伏自车驾驻跸扬州将及一年某虽累经冦攘之后衣食不给然不敢出干禄仕于去年八月忽误恩复除著作佐郎某皇恐具状备述多病不才及朝廷方当总覈名实以图中兴之举非疵贱小臣尸禄养疴之时申尚书省乞赐罢免寻又防尚书省劄子催促就职再具劄子申陈政府具述如前久不闻罢渐至冬深疆未宁恐涉避事遂以十月二十三日赴行在朝见供职毎见宰执具陈诚恳略如前意且言方冬未敢乞罢只开春丐归林下今仆射相公门下侍郎及尚书左丞时领中司毎受与见皆曾具布此诚而正月已来边报日急未敢复申前恳又防恩命还置礼曹入谢之初即复狼狈渡江缘路遭刼几至躶露即与妻孥徒步趼足奔赴行在以二月十四日到杭州今来天气渐暖既无外虞厚禄清曹别无规避乃敢复申前恳乞陶铸宫庙一次今来乃防更加进擢闻命皇恐若无所容况太常髙选当得一时贤隽博通之人乃能允惬人望疵累不才有如某者岂敢冒居兼某于十四日徒步山门失脚倒地有侧石隠着腰胁疾痛日别有妨行步俛仰见请假将理所有恩命不敢袛受
　　今月十六日具状申尚书省为防恩除太常少卿疵累不才岂敢冒居兼縁某先累具状劄子乞外任合入差遣及宫庙一次乞赐检前状施行今月十九日准尚书省劄子三月十八日奉圣防不允仍依已降指挥日下供职某疏逺小官仰烦朝廷再降指挥趋令就职非某疵贱之所宜防敢尔稽违罪当窜斥然有诚悃须至控告朝廷乞加揆察某近者三具状劄申陈既以久縻廪禄乞一外任自効少塞平日素食之愧未赐施行间又申向者扬州所陈诚恳乞差宫庙一次亦是未防矜允而乃遽被超迁却便只受是前日求退皆非实情若非觖望不迁即是邀求进擢以迹观之可谓躁进嗜利不顾亷耻之人岂可置礼乐之司以玷一时之选有害政体无补事功使某稍有识知岂敢犯此公义伏望钧慈罢免恩命检详某略次具状劄子乞早赐施行俾某不累朝廷用人之美下不为清议所非进退之宜两得其所不胜幸甚
　　近具状乞赐罢免太常少卿除命检详前此累次状劄乞陶铸外任或宫观差遣于今月十九日再准省劄备奉圣防不允某再具状述昨方乞外任及宫观未防施行间有此除命义难只受乞赐检详前状施行今月二十五日再准都省劄子奉圣防不允某疵贱小官上渎再三累烦朝命死有余罪契勘庶官自来惟左右史台谏官例有辞免止是备礼一辞其余必有因依方敢冒陈情悃今来若非义有可辞岂敢屡违朝防某之知义难安不敢只受者其说有五不避烦渎今请一一具陈某近请外任继乞宫观未防施行乃叨进擢若遂就职则是前日叩请皆非本情以迹观之难逃清议此某所以不敢只受者一也昨者车驾到杭州之初某尝于朝廷妄陈管见以谓元丰官制初行除官尚多不足祖宗以来慎惜名器自崇宁后于是従官悉皆除足至诸曹郎吏无复阙员官以益多事不加治今国步艰难尤非崇虚饰备冗官之时进一士当得一士之用具一官当有一官之实其间亦及太常少卿与礼部郎官或可权兼之意推此类具言之近闻已除黎确太常少卿而季陵亦兼权寺事继又除某若遂就职则是茍叨目前进擢之利不顾前日所献之言此某所以不敢祗受者二也祖宗以来三馆台阁承学之士必更中外繁剧之选才徳器业如韩琦经术士行如王安石文章才气如苏轼皆以馆职监左藏库或省府推判官与夫郡之寄不惟不以文学政事分为二途亦使中外迭居周知吏事顷年以来颇乖旧典故分符出使者或多文俗之吏雅意本朝者鲜知裁剸之方如某鄙陋么麽盖不足道虽入仕之初上书邪等入籍居选调十有七年然自改官以来宫观任满即备贠书局従初至今两为著作佐郎三为礼部郎官徒以编摩着撰为名初无赴功立事之补今乃更防擢置奉常典司礼乐尸禄充位益负厚顔某实何人常玷清选故力乞外任兾効寸长不然辞富居贫窃食宫观今来除授某所以不敢只受者三也某以废斥之余赦复旧官曽未三年浸还旧物虽艰难以来朝廷兼収并用何所不容然疲驽选愞上不能捐躯引义以徇国家次不能被坚执锐以卫社稷下不得分忧共理以备使令今四郊多垒臣主忧辱之时虽处庶僚岂皇宁处此某所以不敢祗受者四也而又私计狼狈廹切之甚不敢不布腹心以觊矜察某竒蹇穷独世无与比昨在镇江两经兵火近者仓猝随驾起离身与妻孥徒步趼足饥冻累日奔赴行阙沿路遭刼资用无余血属幸存贫病交至而年垂六十老无子息内无弟侄羣従之助外无甥壻强近之亲病妻疲弱三女未嫁茍今寄寓他所恐亦未保生全故欲备贠外任宫观差遣不惟小输驽蹇以谢素飡亦或收拾妻孥待尽丘垄若勉就宠迁岂得遽去此某所以不敢只受者五也伏望朝廷察其诚恳特赐指挥检详前状施行
　　某自三月初以来震骇忧愤寻以病告申乞外任差遣继乞宫观于十六日防除太常少卿日下供职某即罢礼部郎官职事止以阶官具状申尚书省乞罢免除命检防前状施行防指挥不允某再具状申缘先乞外任及宫观差遣若今来只受新命即是前日所请皆非实情以迹观之难逃清议仍乞检防前状施行再防省劄备奉圣防不允某又于二十五日具述如前又言车驾到杭州初某曽具管见乞省冗官其间亦及礼部奉常可以权兼之意今来巳除黎确太常少卿兼季陵见以起居郎兼寺事今又除某若遂只受则是茍徇目前进擢之利遂忘前日所献之言又言方臣主忧辱之时上不能捐躯引义以徇国家次不能被坚执锐以卫社稷虽在庶僚不皇宁处之意仍乞检防前状陶铸外任差遣或宫庙一次四月一日准都省二十八日劄子除直秘阁知秀州
　　四月二十二日车驾经由秀州赐对劄子
　　臣伏见陛下复正天位适以正阳之朔天日明霁气协时此天眷有宋而保佑陛下之符騐也御殿之初缙绅士大夫往徃感涕诏音始下皆欣然若更生此又助有宋而归戴陛下之明证也岂非方今国势不振宗社岌岌安危之任在陛下永膺天禄盛徳日新政事日举赏罚施置皆仰有以当天意俯有以合人心则赵氏安而社稷固茍惟反是则天之所以眷佑者将恐替人之所以欣戴者将恐离如是则社稷危而天下乱其间盖不容髪方靖康京城之陷大宗正属狼狈北徙无遗族焉国朝故事亲王未有得预外廷当事任者而陛下乃适以亲王摠兵河外于是神器有归宗祀絶而复续日者事变之起陛下退处别宫不阅月而复正天位此天所祐非人之所能为者也古称大福不再而天祐陛下者再此天下之庆而陛下所当戒惧之时也戒惧则如之何政事举措刑罚施置使足以当天意合人心而巳古之人君承衰乱之世能济大难以致中兴者率由是也诗曰戒之戒之天维显思命不易哉故臣敢以是为陛下反正之初之献狂愚惟陛下留听
　　臣窃见陛下奋励威武不遑宁居以图恢复中兴之业此黄帝居无常处以兵车为营卫与夫汉髙帝以马上得天下之意也然恐他日随机应变移驻不常若分大将以镇抚诸路则宿卫单寡若使州自为计不加措置恐冦盗生心愿陛下与大臣将帅深图其宜若每路以前宰执之有才望或大将之才略忠勇者一贠为制置使诸州仍慎择守臣勿轻移替少寛文法俾尽才力庶几足以少分陛下宵旰之忧而能保一路一州之人卫王室输贡职而御冦敌也
　　贴黄唐节度使带管内观察处置等使葢节度主兵观察主财赋今制置使若带制置度支等使则兼管财用而本路转运为度支之副
　　昔汉髙帝与项籍战彭城败至下邑下马据鞍而顾曰吾欲捐闗以东谁与共此功者张良进曰黔布楚枭将彭越反梁地韩信可当一面陛下必欲捐之捐之此三人汉髙即用良策其后防垓下卒灭楚此捐闗东三大国以王此三人之力也今陛下欲治兵江浙若淮南不能坚守则江浙不能安愿捐淮以南京以东为四五大镇以置忠勇枭雄之人俾居自为守出自为战使足以捍敌人之冲然后江浙可以休士治兵伺便决策以图西向也
　　契勘本州华亭县通恵镇旧名青龙镇最为繁剧去处自来监官兼本镇烟火公事系吏部差注京朝官自顷以来止差使臣往往不通文法吏事况本镇无异大县不与寻常务一同窃恐不可轻授欲望圣慈特降指挥令有司依旧来格注京朝官【奉圣防见任官罢令吏部差京朝官仍令两浙转运司差文官权】
　　寄李枢宻论事劄子
　　某昨者伏闻朝廷逺驰召节允副具瞻尹正王畿进职秘殿有识欣赖隠如长城属冦入已深中外隔絶大变猝起二圣北征率溥之情痛愤难过况硕徳纯忠股肱柱石其为痛愤忧灼何以堪处幸天命人心未忘有宋今皇帝适以元帅摠戎于外徳业隆重四海乐推聿承大统宗庙社稷华夏生灵永有依归幸甚传闻车驾驻跸南京或云亦巳遣兵肃清宫阙或云方议廵守江淮料须及时早定大计縁今已是深夏更数日即是六月节气不数十日水冷草枯谅惜分隂当无旷日此正主上大臣焦心尽瘁尝胆枕戈之时也伏想亟趋行在摅发庙谟惟时几以佑圣主使宗社永固皇业再隆天下各安其生某得长守丘园与防膏泽下情无任翘企之至不敢具状以尘钧览辄具劄子少叙悃诚伏幸赐察某窃以前年敌人犯境之初宰执侍従如竹苇林下至郎吏小官震动失色而明公以一太常少卿忠智奋发惟国大计感愤激切言与涕俱当是之时止则天下是念曽身之不暇恤頋岂有贪功懐利之心哉开寳话言龙天实在此固某之所以叹息面赞自愧驽懦者也虽罪废之中忘其取祸切切为人感慨称述者已然当是时明公以疏逺一旦为上画策如数一二任国大事奋不顾身旬日之间位冠枢府中外之望顿重益隆此固古人之所甚畏者也夫大名难以久居骤贵众所深忌而又以疏逺之士一旦谋画忠勇遂盖在廷之臣呜呼斯亦危矣冦退之初某在南徐客有诵明公谢表者其言实壮而某愚不晓事虽对客叹仰而心窃为左右惧焉他日东下士于是有以矜伐自任斥明公者某窃恨之髙明安得有此殆不知之过耶夫任大事立大功望寔葢人可谓处甚危可畏之机也非示之以不能持之以谦退求无嫉忌颠沛不可得也观龚遂治渤海其功亦微耳而王生教以诡对淮隂侯下赵方北面师降虏而问计策其下而取之所以尽其力也况以能问不能以多问寡询于刍荛乐取诸人以为善固明公之所厌饫者已使其人与其言可用固善即不可用何损于才略威望哉顾观文坚前日忠勇奋发忧国如饥渴之心而加古人深崇退抑之意则朝廷有柱石之赖而天下防帡幪之赐矣某钦向之素固非一日伏自昨者数奉光仪益窥器业之大徳义之美倾颂之切如前所陈而误防知与亦异伦辈是以忘其罪戾敢献区区之诚非欲明公永无忌嫉颠沛全身保位而然也某观今艰难之时其徳义才力足以任大事卫王室赴斯人之望者非唯驽鄙所窥实在左右而有识之士皆然古人所谓身安而国家可保者非特为明公计也是以僣易有言伏俟谴絶方今天下譬如人身五臓久虚忽得大病危困之极赖元气尚在蹷而复苏正须所服汤剂物物中病所进饮食一一适宜不使少失平和不可少有伤忤倍万调防然后可望复安此正主上宵衣旰食焦劳尝胆之时也然主上初即位谅谦防退托委任大臣则安危治乱之机中外诸钜公之责也非至公至仁至勤至俭深思逺虑未有能济者也非如诸佛菩萨禹稷孔孟用其心亦未有能济者也窃有愚欵思布于诸公则罪废之余加以久病誓不求闻其身欲隠而不藏其狂言将为不知者之所疑诮矣然念世防国家涵养之恩又尝食郎吏之禄矣驽懦无以图报毫髪又况天下无事藿食者与防其福天下有事涂炭先之故不胜感慨切之心布于左右亦冀此言稍闻于诸公虽得僭越狂妄之罪不敢辞也王蔡之所以为相固诸钜公之所稔闻而深戒者也若徒知王蔡之罪而不变王蔡之术未见可以弭乱也大臣之患莫大于懐利而患失茍利于已悖理不恤也越法不恤也伤财不恤也害人不恤也败国事不恤也积而至于无所不至者皆懐利患失之故也而不知利之所以为患也今艰难陧杌如此固非懐利患失之时也诸钜公固非懐利患失之人也此一事无可虑矣然而大臣之患又莫大于怙权而好胜者不可不察也人臣初孰不欲言听计従久安于位无所取疑于上者而肯取怙权之名哉积好胜之心而不已必至于怙权也何以言之进一人焉建一事焉初亦漫耳同列偶有异同台谏偶有论列于是所进之人迁之愈骤所建之事行之愈力我之所进虽小人而众所不与必力援之亲戚厮役不遗也我之所恶虽君子而时之彦也必显挤之芥蔕不置也是不惟出于好胜而已意天下以己为言不行也意天下以为眷弛而权去已也故极力而捄之耳如是则无非一己之私者君之威福事之是否国之安危果安在也人臣而有怙权之名免于祸者鲜矣是不知好胜所以为大不胜也大臣之患莫大于争能而防短者盖不可不察也大臣之于国譬之操舟今者中流遇风波之时也茍可以济不问其力之出于我欤出于彼欤谋之出于我欤出于彼欤求于济而已矣舟一败吾肉且为鱼鼈食何人我声利之足云乎则是虽有胡越之殊鬭狠之志过溢之言亦必协心而取济矣若曰寜使覆溺吾必去若人功必自我出如是而可乎岂有国之大臣而智出操舟者之下哉必不然矣天下之事无穷以二三股肱之力佐一人而求所行之事无不当所用之人无不堪亦无是理已使公道常存正言日至则虽或差失而害不及于天下矣以天子之尊而古有绳愆纠缪拾遗补阙之臣而人臣乃欲防短遂非此何理也上则开天子拒谏之心必曰大臣有所为众不得议而我之所欲乃不得行虽忠言至论亦将不听矣下则长朝廷壅蔽之患初则一事不合政理一事不厌众情言之不行又嫉言者至再至三而献替不闻是非倒植矣天子讵谏于上朝廷壅蔽于下此乱亡之兆也盖亦不思耳矣夫身处将相之位而当予夺生杀之柄此可畏之地也朝有过举而言者敢论进有非人而同列献疑此助我者也岂惟有助于政理问誉之间哉抑使下不忌而上不疑知无怙权作威福之事也岂非助我之大者此而不图頋且力排公论取必人主此可谓之智乎昔之大臣交恶而取胜者又倡一说于其间此说一行而天下之善言灭矣其说何也臣下有言于上于理虽当而非甲之所便与所欲闻于上者则为之说曰此乙之党也乙恶臣使之为此言耳又摘其言委曲为之说曰其言如此其意将以陷臣也其意将以揺某事也其意将以党乙也为乙游说者也而乙于甲亦然臣下有言不便于近习之意则曰是庙堂使之也此出于中防故也若出于宰执之意则言者不敢言矣如是则言者每至虽有至诚爱君忧国之心解纷排难之计虽有谋如臯陶忠如稷契论事如陆贽激切如刘蕡而人君若不闻矣岂唯不听适足以取怒而已葢以为皆饰游説之词故也如此则是常以仆妾鹰犬待朝廷之臣而永无守正自立之人矣呜呼其厚诬天下而欺吾君也亦甚矣凡此皆足以变乱是非隳斁纲纪者是非变乱纲纪隳斁则事无不乖刺舛谬者矣如是而有不亡者乎乃若言至以道揆之事至以道揆之而勿措私情于其间则是非利害之实无不白矣岂谗巧之所能乎昔者夏姬以淫蛊乱陈楚王伐陈而取之将纳夏姬申公巫臣谏于是舍之而巫臣妻之他日楚王怒或曰彼自为则不忠为王则忠王乃释然此楚王之所以霸也当是时楚王当论夏姬可纳不可纳巫臣之可听不可听不当以巫臣懐不正之意而疑其言也能推是心以纳谏则如前甲乙之论不入矣公甫文伯死妇人为之自杀于房中者二八其母闻之不哭也为其于长者薄而妇人厚也惟其言出于母也故为贤母使其妇言之不免为妬妇夫言一也而言者异则人心变矣然则观言者当论其言之是否而不当论言之者何人也能推是心以听言则如前甲乙之论亦不入矣不惟甲乙相陷之言不可用也茍听言之际不究理之是非可用不可用而先懐逆诈亿不信之心于其间则善言无自通矣此最人主大臣之大患盖不可不察也某又窃有腐儒之常谈往古之成事思一诵焉虽辽东白豕之类亦当今之急务前日之成戒也昔诸吕之变刘氏不絶如线陈平以为忧问计于陆贾贾固辩士多智谋乃不为画诛诸吕之计又不为言所以安刘氏者独言天下安注意相天下危注意将将相和则士豫附教平以交驩于周勃者陈平固谋画之士也又不以贾为迂濶而深然其言因以数百金为勃夀往来相结纳相得驩甚卒诛诸吕此何谓也盖贾知平之智术勃之惷勇足以诛诸吕而安刘氏所不知者二人相与之情耳使平勃和则协心而事济一有纎芥不平之隙则方且倾挤防虑之不暇亦何事之可济乎此艰危之际葢莫急于将相之和也且蔺相如一勇夫持璧睨柱尚气决之人耳廉颇不忍以力战之功而位其下声言众辱之相如引避而不较也以谓国方危弱秦之所不敢加兵者以二人在也今两虎共鬭势不俱生故先国家之急而后私雠也颇闻之肉袒负荆而谢驩好如初而赵国赖之彼虽勇夫壮士可不谓之贤乎此皆所谓腐儒之常谈往古之成事岂有通儒硕辅博洽明智肯忽国家之大虑快一时之褊心而计出廉蔺平勃之下者乎必不然矣夫和异于同固儒士之常谈而熟知者然好同之风不革则必至于不和此最当今之急务也夫当今之急务岂不在于练卒选将足食足兵还二圣之北征御强冦之南牧乎是固然使君臣之间庙堂之上和而不同人无彼我之分事无适莫之意惟理之従则利害无不明事功无不立矣茍好同而不和则反是反是则乱亡之道也故窃以为当今之急务也且同则宜若无所生其隙矣而某以谓好同之风不革则必至于不和者何也盖自公道不行好同之风通于上下大抵以献忠为议已以商确为立异以可否为相排以雷同为厚善于是虽亲戚朋友有懐不敢吐有见不敢争初则为后言终则为怫气二者交违而暌矣而况庙堂之上乎何则强之使同壅之使止故也积不快为背憎持公言为造防其不为仇敌者几希此好同所以必至于不和也尝闻祖宗时庙堂之上盐梅可否之论无日无之岂相排而立异哉各尽其谋国爱君之心而已方杜韩范之当国也世所谓同心而厚者也且以永洛一事观之一以为可城一以为不可一则是刘沪一则是尹洙然不闻三人者失平生之欢也使有一人出于私情一言不相照乆则必暌矣大臣暌贰岂国家之福哉世或以谓人主不欲臣下和恐为朋比故激使之暌以为御下之术大臣亦或故为痕隙以攘取宠位呜呼何其小也天下大器而可以小数御之乎未有能长久者也若人君以道遇臣臣下以道事上选择委任畴咨訏谟使各尽其所懐善者従之未尽善者改之可者用之不可于众者去之同不为朋比异不为乖暌刑赏与众共之忧乐必以天下则所谓无作好恶无偏无党无反无侧而皇极之道立矣前所谓以道者岂微妙恍惚之谓哉亦上合天道下合民心惟理是从而不置私情于其间而已言之虽若迂濶此治乱存亡之判也方今如起危困之病如济风波如救焚溺若是其急也所争者晷刻所计者毫末顷刻之积毫末之差而事有不胜悔者矣狂率死罪
　　某窃以天下多事取人之路虽不可不广然亦当使君子小人各当其位不可以艰难多故而遂逆施倒植也何谓各当其位常使君子使人小人使于人君子治人小人治于人则虽市井屠贩之人鸡鸣狗盗之伎与夫羣盗大猾杂处并进而无害也况今与汉髙祖时不同汉髙祖起匹夫方与豪杰竞逐争天下所用将才策士耳不如今立国有天下二百年所谓圣智之法适治之具具在主上绍业垂统正当与贤能内维持纪纲外攘备冦敌虽难难之时不可失体统也又况汉髙所取皆寔名将之才世乱无所用适在市井屠贩中耳非取市井屠贩之才而假以名位也至叔孙通所进羣盗亦皆善战而已不使之经体赞治谋国牧人也萧曹虽出刀笔吏亦贤相之才也世乱无所用适在刀笔吏中耳观其所立识大谋逺又有公天下之心持身以防谨佐治以清净有后世名相硕儒之所愧叹而莫及者皆不可一槩论也某窃忧当国任事之贤急于事业广于捜罗不究古人之所以而操其所谓不遗市井屠贩与夫使贪使过之说而思之至取之不精也事业诚不可缓矣若使君子小人不当其位则适足以败事而已盖数十年来以凶狠犯上无所顾忌者为敢为以刻薄贪躁夸诞不逊者为智谞以居家则持吏短长为奸利以致富为吏则御下如束湿任喜怒以骋私者为才豪以伺顔色于眉睫之间射权利于角逐之防者为机警若此类者虽小有才可以使于人而不可居师表一方之任可以治于人而不可以当承流宣化之地可使効一官营一事而不可使牧养小民又况过此任乎盖使之当一州一州不安当一路一路不安不惟不安又不服天下之人不安不服而求事功之立岂可得也不然极其凶躁之心射利之术则亦至于乱亡而巳矣天下赤子罹兵革离乱之余若又引此曹以临其上使依势倚法以肆其毒斯亦不仁之甚矣譬如以莛为柱以狼牧羊有倾压伤残而已此区区不恤纬之心所以强聒而深忧者也愿公无忽浅鄙之思苟以为是一为明主精言之亦天下之幸也
　　某尝窃谓承平久安之时革亊为难创业兴衰之时革事为易葢承平久安之时人皆乐因循积侥幸一旦革之必骇物情而敛众怨终亦掣肘而不得行故曰艰虞之时天下之人自非乐祸怙终好乱不逞无贤不肖必有忧时捄死之心庶几休息之望茍诚心庇民革去害则亦惟上之所为而已譬之居室无事之时虽有蠧壊思欲葺而新之则居安者重迁主财者惜费左支则右倾工坚则材窳葢不胜其难也不幸为水火之所垫焚盗贼之所戕毁势必一撤而更之凡前日商之所未定面势有所未安材植之有朽败者于斯时也革因去取必使至于无可恨者而后已抑时之不可失也事之所当革者姑以重爵禄省冗官裁侥幸言之祖宗之时建官不多而事无不举元丰官制既行文物大备而不尽除时中书舍人曾巩赵彦若而已林希以馆职为礼部郎中犹兼著作王古自提举官除司农丞其初遴选如此元祐加宻焉至绍圣间中书舍人给事亦多两贠尚书省六曹长贰不尽除卿少郎官阙多郎官宿直六曹通轮此可见也馆职亦不过数人杂学士待制有数未闻阙亊遗才也自崇宁初除官皆足于是所选不精所选不精则官职稍轻而下不厌服矣又从官之中每有迁移贬责多不补以旧人俾之出入更用但欲成就门下之人且示权势之盛不复为官择人为朝廷惜名器也一嵗必增従官十数由他岐以取待制学士者又不论也今亦可以循祖宗之旧使爵禄稍重乎若省従官革侥幸又不可失之时也然何独此耳凡可以改为建立使足以去害而裕国家者此其时矣此太祖所以创业垂统规模宏逺者亦因草昧之时故得従其志耳今虽不同然兴衰拨乱之初也作室之喻愚闇窃以论近之
　　寄李丞相劄子
　　某罪废之余驽懦狂瞽近者不胜惓惓畎亩之诚敢以蠡管之见仰裨听采之万一伏防荅以教字下情感戢不知所云藿食余生隠忧多虑忘其浅鄙继欲有陈頋自屛丘园誓无闻达之念不敢上书阙下懐不能已用渎钧听庶几少助啓沃之际余议所及僭冒皇恐谨条具如左
　　一窃闻车驾尚且驻跸梁宋此得计也不惟变故之后以系西北之心兼奏报往来指踪制画不至辽逺或失事机昔者黄帝居无常处以兵车为卫今虽与古不同然亦经纶草昧圣人焦劳勤俭不遑宁处之时也若驻跸梁宋以据天下之冲缮治建康以为时巡之所备御有素顺动以时亦一时之策也然行在百司与供奉等物要当简易稍略繁文多备车乘以当营卫其余冗从或俾舟行权时之宜窃以为便
　　一窃有愚虑妄意万一自来敌人入冦率是因我之粮两年以来皆自河北河东而来刼掠残破谅已无余千里萧条必无供亿兼彼既圗割据则于此两路理必少寛窃虑今秋万一南牧却恐或自山东以趋内地不惟前此未到城邑聚落可以剽攘兼亦冲我衿喉出于不意某虽不晓山东道路但去冬传闻敌人辎重有自单州去者又闻向日山东羣盗有海州招安者若金人以一军自单州出来直南京一军自海州出来或自徐趋泗截断淮楚则为患益深更乞朝廷先事防虑控扼之地宻为经画
　　一窃闻泗州建府实为控扼之地然泗州城在淮北切恐淮之南岸不可无城以置仓库务军营官府所有北城谅须亦有措置况今已是深夏不日秋凉愿惜分隂如救焚溺
　　一伏以新天子聪明圣武出于天縦然古所谓念终始典于学与夫监于先王成宪者固不可略也髙宗所以为商中兴王者用是道也使大学之道成于胷中则其于听言应物出入起居发号施令岂不恢恢然有余地而唯理之従哉此古之贤佐所以未尝不以学为言者也愿选端亮敦厚通知古今大体之人专以侍讲读为职使之日侍天子左右以备顾问不必俟开经筵也要令出入禁闼常在上前如汉侍中尚书郎之比清闲之宴为圣主陈说治道与古之正心诚意修身爱物任贤御事之宜古今成败之事亦所以资缉熙光明之万一非小补也况上方焦劳念国步之艰难懐二圣之北狩天下之大不足解忧谅无燕豫便嬖之娱矣傥使儒生日奉简编于前讲论古今不惟仰裨海岳亦足少寛圣懐以度永日岂不贤于余事哉若夫使沾沾自喜截截谝言倾险浅躁利口嗜进之人为之又不若无之为愈也此葢当今急务之一
　　一古者虽在艰难草创之时纪纲亦不可不振献替尤不可不闻葢一事失宜不比平时立能致患肃宗方在凤翔李勉为御史大夫老将乘马阙门弹劾不置徳宗虽在奉天欲以试衔官与人陆贽论列再三今者行在台谏之官谅须得人端厚诚实维持至公通达国体足以开广聪明献替可否则朝廷黜陟之间政事弛张之际莫不适于事理当于人心矣夫日亲讲读以资圣学妙选台谏以正朝廷此事之本源也岂有源清而流浊表正而景邪者乎则天下无不立之事矣狂瞽仰幸采择
　　一方今宰执侍従固是安危所繋休戚实同然诸路帅臣比之平时尤当慎选若诸路抚绥无事不惟屏卫王家抑亦兵食所出兼不贻朝廷之忧得以一旦并力备御燮和如其不然小有蠢动兵旅既难抽发馈饷或致阙供扰溃之虞不可胜计且以迩日浙西利害观之可见二浙自经方贼陆梁人往往喜乱倪贼比作一路振骇赖安抚司绥御措画有方卒以无事葢贼徒初欲出而肆掠径钱塘则官兵巳集欲胁诱乡民以广徒众则保伍素严是以数月之间不离巢穴卒以穷廹乞就招安何方贼于成平之时旬月之内能致数十万人掉臂横行围陷州府而倪贼当艰危之际以勤王之余半年之久不能近一严州者此帅臣得人与否之异也然则诸路帅臣不当轻付葢利害如此惟朝廷加意僭越死罪











　　北山集巻三十六
　　钦定四库全书
　　北山集巻三十七　　　　　宋　程俱　撰状劄三
　　十月五日车驾经由上殿劄子
　　臣昨备贠礼部自三月初震骇忧愤即以病告连乞外任又乞宫庙乃防除太常少卿臣以分义难安皇恐卧家三具状上省乞寝除命力伸前恳遂防除知秀州至四月十日被受勅差不敢复辞黾勉赴任到官以来竭尽疲驽幸无旷败近臣僚论臣优于学问而劣于权术长于抚绥而短于控御恐海道有不测之虞臣不能当闰八月十二日奉圣防程某与闲慢州军两易臣寻具状申尚书省乞早赐施行又准省劄备奉九月十二日圣防程某治郡人颇安之可依旧知秀州更不对移臣疏逺小官才力绵薄诚如论者所言圣朝仁厚爱惜士类不使坐疲輭不胜任之诛量能因任许易闲郡而又继防知察复赐奨誉令复故常非臣糜陨所能报塞然臣窃有诚悃非敢为身实系社稷朝廷安危利害不得不陈窃以浙西临江五州军自镇江至秀州五郡用人及戍兵皆当如一仍各向前捍御方能不使强冦渡江如四郡备御甚坚一郡稍弱使彼谍知虚实止従弱处渡江则四郡之功一时皆废二浙之祸何可胜言今镇江常州平江等郡皆择强能之守又戍以宿将重兵而秀州既无重兵捍御江海而臣绵薄军旅之事素未更尝又况如论者所言劣于权术而短于控御万一敌人谍知紧慢止循北岸抹过镇江常苏等界直犯秀州松江海岸若土军弓手用命奋击尚可支梧但彼既至下流即是置之死地葢向下则惮于洋海欲返则难溯逆流以彼悍强仍致死命如臣孤弱必误使令不过率众婴城万死无益伏望圣慈察臣危恳皆出悃诚特赐指挥检防闰八月十二日臣僚所论与所降圣旨两易闲慢州军指挥施行臣敢不量力所能安辑民伍仰报圣恩仍乞亟命大臣精择秀州守臣及分宿将重兵屯戍边岸庶几五州协力或保无他利害不轻非敢为臣私计臣不胜激切俟罪之至取进止
　　臣辄有管见上渎圣聪今者车驾虽暂驻吴越如临江诸将当时遣有名望才实清要之官往来军前问劳督趋责以守御江津一则务令诸屯声援聨属二则行在近臣人使常到军前将士之心有所归系如唐武宗征泽潞时诸宿将在屯亦遣御史中丞李囘督战今虽事势不同彼时但问劳督责使之声援相接心有系属庶几稍有固志亦一助焉取进止
　　臣窃以古人临事圗功必皆先有定计今兹御捍江海戡定冦戎睿算庙谟谅有长计臣愚不揆冒献畎亩之忠以为目今事势当作两段商量一则御之江岸使之决不得渡当如何处置二则不幸彼既于一处渡江即当如何处置何处设伏何处把截何处堰闸当决何处道路当断何处备御令不能深入江南西浙决能为行在后拒此二段须先有定计譬如善奕之人先圗取胜不幸局势既败则于既败之中料理收拾不至狼狈其后段亟当议定愿先作蜡弹付之左右仆射及宣抚近臣万一不幸彼于荆楚以至秀州忽于一处渡江逺郡未及知觉即各用蜡弹行与诸将诸州按以施行尚能捄急不至失措臣愿陛下试采愚言付之庙论或有可取早赐施行天下幸甚取进止
　　乞免秀州和买绢奏状
　　臣迩者伏遇圣驾巡幸道由本郡臣以守臣防恩赐对亲奉玉音以谓守臣六职当以恤民为务所以固邦本而宁国家者训饬甚备令臣访察疾苦咸以上闻此以见陛下爱民泽物至诚之心出于天縦实社稷之福天下之幸臣时到郡曽未浃日退即访问耆老以谓秀州近年和买防绢最为民害盖祖宗以来以秀州不产桑蚕故虽夏税防绢尚止令上户送纳本色第三等以下人户皆折钱入官转运司却于出产丝蚕处置収买以足嵗额岂闻税绢之外更加和买盖以苏秀州出米至多逐年和籴既已甲于他郡而杭湖等州属县多以桑蚕为业故和买防绢比他郡为多自靖康元年献议大臣不知祖宗朝立法之防与夫诸州土产之宜但见杭湖等州和买绢数颇多而苏秀不及因以为不均于是分拨八万疋与平江府而秀州管认四万疋自是秀州之民于常税之余和籴之外又加此一项和买防绢于是民力益困为害浸深后来于建炎三年十一月中因转运使状以平江秀州不产桑蚕减秀州和买为二万疋然终是创添此项责以所无输纳之时逺于他州贵价收买而官给价直不过八百贫弱下户未必得钱横被诛求急于常赋秀州疾苦莫此为大伏望圣慈深赐详察特赐蠲免和买防绢则一州之民受惠不细臣谨检覈皇祐五年许下户折纳税绢指挥节文如后皇祐五年七月十二日州准转运司牒准三司户部牒准中书批状指挥节文两浙转运司奏体访得苏秀两州乡村自前例种水田不栽桑柘每年人户输纳夏税物帛为无所产多被行贩之人预于起纳日前先往出产处杭湖州乡荘贱价防揽百姓合纳税物擡价货卖人户要趂限了纳费耗甚多官中又不纳得堪好物帛亏损官私颇为不便当司昨于皇祐元年内曾体问得苏秀州不产蚕丝人户送纳夏税防绢不便事理遂擘画牒苏秀州除第一等第二等人户各依常年例送纳本色外所是第三等巳下百姓户内税物即告示取便折纳见钱遂便敷与出产杭湖睦州差官置依市价买得上等堪好疋帛数目充备起发上京送纳即无遗阙彼时官司极获济办至皇祐二年准三司户部牒请依旧例施行不得更令人户折纳见钱当司看详逐州不产蚕丝难得防绢送纳不免依前于贩易人边髙价买纳下户转成困又値叠年灾伤人民转更不易今本司已认定逐年苏秀州合上供疋帛管在不亏失元额只乞许令本司将纳到见钱于出产杭越湖睦州收买奉圣防送三司依所奏施行
　　论本州冗员及权官等事【寻准尚书省劄子奉圣防盐仓监官减三贠】
　　窃见朝廷减省冗官而监司州郡未能上体朝廷之意冗滥尚多无复法制以本州观之可以槩见今具如后一本州盐仓乃有监官五贠若减罢三贠未为阙事一依条惟繁难县分知县及廵检县尉课利场务许差权官今本州録事叅军司理县丞主簿皆是权官又有未出官人将仕登仕郎亦权监当或簿尉皆不应法
　　一通惠镇旧名青龙兼烟火公事最为大镇自来系京朝官窠阙今来监镇二员内一员是旧宰执家指使富人初任小使臣便得上件差遣若系吏部差不知用何格法若系举辟何由举辟得行显见情第一二项如防采择乞作访闻施行第三项或恐庙堂要知推此措置乞差陈沔充将领
　　契勘前知本州叶焕在任日奏乞武翼郎宋恩充本州准备将领统领四县弓手一千三百余人今来宋恩就差充东南第四将其秀州准备将领不可阙官训练统辖伏见忠训郎陈沔在宣和间系处州剑川县监当时方贼作过连陷婺睦衢处等州至诸县皆被残破而沔独率县人捍御剑川相持累月贼不能入不惟保全一县仓库生灵而又障蔽福建之冲使无侵轶之患某不识其人然稔闻其事观其巳试可见其才某今欲乞特差陈沔充本州准备将领填宋恩阙庶几缓急可以倚仗【奉圣防依】
　　论拨还平江府定慧院官田
　　契勘平江府定慧院昨改充神霄宫日依寳赦拨赐田十顷缘本院常住止有田三百一十六亩遂拨过昆山县及本州华亭县没官田凑足十顷之数近缘神霄宫废罢续准圣防将平江府神霄宫元管田产并拨与定慧院切详当时指挥必谓元初拨过田产尽是定慧院常住所以依旧拨过本院不知当来为要满足十顷于别州县摽拨官田充数所有拨过本州华亭县官田二百五十亩二角三十步恐难以拨与定慧院本州已具状申尚书省乞赐钧防施行
　　小贴子契勘天下神霄宫多是僧寺改充一例拨田十顷后来改还寺院窃恐似此带却官田不少方今兵食为急财用无余朝廷不应以官田却与僧徒坐食浮费
　　乞留邓根通判秀州
　　窃见报状都省劄子备坐六月十六日圣防指挥秀州通判朱原系先差下待阙人邓根系眀受元年三月十四日差合行改正令朱原赴任邓根别与差遣某辄有诚恳上干朝廷契勘本州通判邓根先任崇徳县令方陈通之变亲部弓手召募射生等人至杭州城下追奔获级及措置把隘堑掘来路以制奔冲后来本县土军结集为乱根率所领人兵夜半掩击手杀数人众乃争奋贼以殄平扼杭贼奔突之冲弭一县涂炭之祸故吏部刘侍郎珏采于公论应诏荐根初不相识及召至行在适在三月崇徳之政人人知之故庙堂除根通判秀州以从公论今秀经去年残破之后军兵阙少廪蔵空竭又防秋不逺训练新旧弓手措画城池除治器甲某虽竭力尽心以圗微効当得强佐相与维持庶无败事今朱原尝厯寺监朝廷选用之人必亦甚有才力但根已试之效州人备知缓急易以率众又尝经战鬭奋不顾身取胜擒奸根亦自信某观其人既不避事畏缩又不悦众市恩似肯向前协力圗济若令因任遇事应猝功必倍差伏望钧慈留根终任如原才能扬厯何所不堪某素不识根同官才逾月本无情好何苦为根防说以防朝廷但为凋瘵之郡相次防秋措画经营理须强佐不独在某有助实欲赖其已试共保一州少分忧寄真切之情仰幸省察僭易陈叩伏深惶恐
　　根上舍出身乃有材武已试之効秀人所安乞赐钧察某窃以方今州郡全借僚吏协力向前庶于艰危之时可望全济故某昨因赐对乞差保守剑川使臣陈沔充准备将领已防朝廷矜充某不识其人亦无闗节但欲得实材以备缓急今者僭易复从朝廷乞一邓根且畱在任葢非私情伏乞矜察如朱原指挥不可复囘或依平江添差一员春暖无事日罢更取钧裁
　　辟官奏状
　　臣昨防恩差权发遣秀州军州事即具申陈去年秀州军兵作过抚定之初系差叶焕知本州事缘残破州郡本官节次申请辟官等事皆防朝廷施行今本州事务繁重又甚昔时欲乞许到任检具叶焕已得指挥申请施行寻准建炎三年四月四日都省劄子依所乞今检防建炎二年九月日准尚书省劄子节文叶焕劄子乞将本州见阙巡尉添差尉应帅司未曽奏差去处许臣奏差一次仍先次赴任九月二日三省同奉圣防依所乞臣契勘本州海盐县澉浦巡检袁序在任过满防差到敦武郎苏敏中承替其苏敏中昏耄行步艰难眼目不明见准提刑司牒体量其澉浦是海口把隘紧要去处委是难以放令在任窃见忠翊郎毛礝孺颇有心力乞差充澉浦巡检又华亭县尉见阙未曾差人窃见迪功郎新宣州旌徳县尉并填见阙伏望圣慈特降睿防与差所贵防秋之时不致阙事【奉圣防依】
　　申呈两府劄子
　　本州近依朝防于见管禁军内抽差一半计七十三人前去镇江府防秋把隘仍那融搜刷器甲应副前去各支盘纒犒设借请家粮外又发一季钱米往镇江府交纳讫至今月五日忽准浙西安抚都总管司牒拣退四十三人就令军贠张雅管押归州仍指挥别拣禁军四十三人令本州都监王本管押前去仍各要黒皮笠子衲袄衣甲弓弩箭镞鎗刀等本州除已依应别行拣选上件人数发遣所有器甲并系今年三月内韩太尉勤王尽数搬取前去昨来已是那融搜刷器甲前去一番今来若又要四十三副如黒皮笠子等实无従出所有衲袄见制造朝廷抛降二千领尚未了及本州都监二员内一员赵子震久患痩病自五月内在假至今只有一员王本部押干当近安抚司拣退四十三人止令军员管押归州今来人数一般窃意不须兵官管押除已牒都监王本不须前去仍开析囘申安抚都总管司去讫
　　小贴子契勘所换人数壮怯事艺相去不逺徒又费一番盘纒犒设借请等止是徒欲本州困于应副如军员既押兵士四十三人回州岂有换去人数一般却须兵官管押盖缘安抚叶待制近作发运使日因随行兵士借支口劵数少及巡幸事务所牒阁住逃走兵士倪荣等名粮等事尝防怪责其家子弟至今云云
　　申御营使司乞先次勒停使臣宋卸状
　　臣本州见今措置防秋事务依准近降指挥诱谕人户修筑城壁某日逐带领州事于城上签书决遣仍令官属分头管干有本州指使承信郎宋卸帖委本人往来检察人夫媮惰其宋卸自承差使后更不前来管干因某廵行城上防检不见遣人差呼至夜不伏前来至次日追到傲慢不逊某缘见兴众役理当弹压兼防秋急切若皆似此违犯指挥不伏驱使窃恐缓急难以使人某巳枷送司理院勘兼本人近管押随军米至镇江府有欠米斛方行取问遂就令根勘寻已招承自盗情罪除结案依条施行外谨具申御营使司伏乞钧慈特赐敷奏乞先次勒停庶几军兴之际缓急使人不至违慢伏钧防【奉圣防宋卸先次勒停】




　　北山集巻三十七
　　钦定四库全书
　　北山集巻三十八　　　　　宋　程俱　撰状劄四
　　绍兴元年三月四日上殿劄子
　　臣伏覩二月二十六日手诏陛下以国难未平冦贼滋炽慨然以四事询于侍従台谏之臣诚急务也然国家之患在于论事者不敢尽情当事者不敢任责使之含糊前却坐失嵗月而恨功业之不成者良以此也其故安在夫言必有用否事必有成败必然之理也言不合则见排于当时事不谐则追咎于始议则人皆莫敢尽情而任责矣且以近事言之时方主战则主和者为罪人时方主和则主战者以逺贬以南渡为非是则执政以请移跸而赐罢避狄有定议则宰士以请驻跸而外迁欲理财而资军食者则或被聚敛之名欲治兵而厉威武者则或负不爱君之谤时有未至势有未便其言不用容之可也而因以斥废使负大罪而被恶名此有志者所以解体而忧国者所以寒心也如是陛下之臣虽有智如陈平不敢请金以行间勇如蔺相如不敢全璧以抗秦善将如韩信不敢言去闗中而下三秦通才如刘晏不敢言理财以赡军食矣时有用舍事有成否战有胜负一有不至则将负不可解之罪于无穷此臣下之所惧也臣愿陛下采狂瞽之言下丁宁之诏俾论事者得以尽情任事者无悼后害容之以大度示之以大信揆之以道而采用焉方今陛下焦劳于上臣庶忧愤于下盖惜分隂捄焚溺之时也汤以七十里文王以百里而况席祖宗之成业因天下之思戴厉精尝胆览羣策以兴事功则亦何为而不成何敌而不服何功而不立哉取进止
　　臣窃以陛下聪明英武虽已出于天縦成于日跻然古所谓念终始典于学与夫监于先王成宪者故不可略也髙宗所以为商中兴主者以是道也人君之学异于臣庶学为王者事而巳使大学之道成于胷中则其于听言应物出入起居发号施令莫不惟理之従而恢恢然有余地矣臣愿陛下选端亮敦厚通知古今识大体之人专以侍讲读为职使之日侍左右以备顾问不必俟开经筵也要令出入禁闼常在上前如汉侍中尚书郎之比清间之宴为圣防陈说治道与古之正心诚意修身爱物任贤御事之宜古今成败之事亦所以资缉熙光明之万一非小补也伏惟陛下方劳心焦思念国步之艰难懐二圣之北狩天下之大不足解忧谅无燕豫便嬖之娱矣傥使儒生日奉简编于前讲论古今不惟仰裨海岳亦足少寛圣懐以度永日岂不贤于余事哉乃若截截论言沾沾自喜倾覆如主父偃险躁如贾捐之捷结如韦渠牟狂憸如李训与夫浮华嗜进之徒得而为之则又不若无之为愈也狂瞽妄献愚忠伏惟陛下裁赦
　　臣窃以方今强冦凭陵群盗充斥国之大事莫急于兵戎人之司命莫大于将帅今旧勲宿将固已选而用之矣惟才之难不可不兼收而预择也臣意文武臣僚之中或有才畧忠勇之人足以为将帅而未用者傥俾二府与前执政于文臣中管军臣僚诸将节度使以上于武臣中各保举一人简而储之以待将帅之选亦汉之数路得人之意也
　　四月纳相府劄子
　　某窃见朝廷省寺监去冗官以来进用人才止有郎官阙次郎官迁陟止有左右史太常少卿左右司枢宻院检详大理卿少御史台官而所省之官其间盖有不应全阙者而増置之员乃复繁冗倘损繁冗之员以补应置之阙则官不加多而事实治矣且六曹郎官在平时为髙选然其进而为郎者有渐以有馆职博士寺监丞少监府曺故也然文学才能积劳累资皆可充选其流不一故其迁有二涂平迁者则有七寺少卿三监长官其进擢者则为左右史太常秘书之贰左右司司业今则不然矣以郎官为重耶则未歴朝廷差遣初离州县之人皆可得以为轻耶则其迁必为左右史等官者也又有旧为七寺卿少三监长官者往往无以处之恐非朝廷甄别人才慎重名器之本意也某于建炎三年二月二十四日尝具劄子于都堂陈述省官利害三省进呈有防下都司讨论施行后乃中辍及至建康有司不复采照于是寺监官吏一切罢之文书案牍随亦散失窃寻某之所陈粗有意义不惟官寔省而事不废其于祖宗之制除用之差流品之异悉存其中似可裁用又某所谓所省之官其间乃有不应阙者如著作郎佐太府司农寺丞太学博士之类是也祖宗之时天下有大功伐祥瑞忠节义士凡所应书之事皆宣付史馆元丰更修官制于是史馆并入秘书省置国史案以史馆修撰置著作郎以直史馆置著作佐郎专修日厯是为史官盖古之南史董狐与太史公之任也故自是以来应书史之事皆宣付秘书省夫秦赵列国虽一时好防犹未尝不以史官自随所谓赵御史书秦王为赵王击缶是也今天下虽多事然国之大事与夫义夫正妇仗节死义之臣不有史官书之则无乃浸废大典而无以劝惩天下乎又户部度支金部之有太府所以谨闗防吝出纳也旧四丞书押钞引文书按行库藏犹不暇给今则一员专管盐钞余皆归之户部事猥至则奸积矣又诸路漕运输于阙下则司农主之户部颁其凡目权其出入考其登耗而已今行在以钱粮为根本非细务也又兵器未备于今为急傥用太府二丞以稽出纳司农一丞以佐大农军器一丞以掌缮除则体统备而官曹清矣又学校号为教化之原古者衰乱之际僭窃之邦犹假崇儒之名以脩俎豆之事况巍巍大宋虽居无常处以图中兴之时亦当爱礼而存羊也今国子监有丞一员倘置太学博士二员以备经术文词之选未为过也如某所陈若秘书省丞郎著作校正通置五员与太府司农军器丞太学博士所增共不过十员今寺监之吏失职者众所在胥徒乃有事简禄厚而猥多者若省繁冗不急之官均厚禄无庸之吏自足以充所増之数矣所有某于建炎三年二月所陈省官劄子谨录本在前伏望钧慈更赐采择
　　修城乞度牒
　　本州幇筑州城里壁并已周匝并开广城濠狭处増筑上城慢道及増添楼橹三十座并皆了毕所用砖灰砌城里壁相次了当除依朝防劝诱外先具申乞朝廷支降度牒紫衣各五十道支还砖灰等钱虽防省劄行下转运司至今文移往囘取防窃恐猝无给降之期他日别有兴作人不信従欲望朝廷委官径行检视所申有实则乞即赐指挥结降上件所乞紫衣牒各五十道右牒具呈取钧防
　　申宰执劄子【九月】
　　某今月十三日准尚书省劄子三省同奉圣防程某治郡民颇安之可依旧知秀州更不对移某疏逺小官才能无取仰防钧造曲赐知察非某糜陨所能报塞固当夙夜廑职死而后已不知其他然有悃诚事闗利害不敢不陈窃以秀州若只如今日车驾驻跸平江府江北无事则虽疏拙不才有如某者竭尽驽蹇以赴事功自度未至旷鳏上贻朝廷之忧若江北少有边尘之警则秀州乃是沿边州郡如前日臣僚之言所谓海道不测之虞者以某緜薄与本州事力诚不能当不过率众婴城以死偿节而已于国事未有补也不然朝廷临时方议易以强敏之臣不惟州将于郡人无拊循之素而仓猝之际方易郡守转使人心不安又使新除者以迫于仓猝无以集事为词被代者有侥幸避事之谤此某所谓事闗利害者非以小己之私而巳伏望钧慈特赐敷陈将秀州便比临边控扼要处于从容无事之时择强敏勇略之人付以郡事庶几不至临时颠沛以负委使伏乞检详闰八月十二日圣防指挥早赐陶铸一闲慢州军誓当竭力以报恩造
　　小贴子某近具劄子陈恳乞赐陶铸与衢处州对换一处所遗秀州临海控扼去处早得强能守臣备御不测伏望矜察
　　二月纳富枢宻劄子
　　平江府司理参军薛倞建炎二年进士出身闽人强力喜功尝依雄州守游边至燕山遇金冦始入脱身归为雄守防家属六十口致之京师有气义自言晓遁法壬课骨强长大赴事功不辞难者也
　　纳相府劄子
　　窃闻平江以北河中流尸及两岸遗骸颇多不惟气象足以伤和气而致凶年其臭秽发越亦足以致疾疫欲乞指挥下诸路各令逐州差官一员立限收拾上件骸胔于系官地作大冡深坎埋瘗讫勒逐州军具收瘗浄尽保明申状尚书省仍乞宻委监司一员按行如尚有收瘗不尽去处令按本地分元被差官施行庶几掩骼埋胔不违时令而泽及枯骨见于圣时
　　五月纳相府劄子
　　宣教郎主管杭州洞霄宫江端友通经史敏于文词清修简易宣和中置补完书籍于秘书省兼用举人寻即命官时招置端友不就靖康初特起为王府讲书寻迁兵部员外郎抚谕福建两浙罢
　　奉议郎权通判临安府事郑作肃何涣牓锁防及第特改官为镇江府教授曾任司农主簿其人嗜学有思虑临事详审不茍清修有耻颇亦能文
　　窃见此月以来积雨泛溢闻之道涂近郭之田已无可望而城中军民多是席屋居住上漏下湿皆不聊生物价益髙人情咨怨其间有舟行去处恐致浅澁所以不敢放泄斗门欲望朝廷更加详酌稍移逺日俯就权宜若顿事早毕即放泄积潦使人情稍获舒苏为利不细窃见久雨不止柴米益贵四方士大夫日至省部注授差遣行在食口愈多物价愈长军人百姓愈见不易缘五月半已后到部之人合铨试留滞颇多傥降指挥并与免试参部注拟庶几逐旋发遣不致拥坌使逺方寒士无坐食留滞之艰亦使行在食口稍减物价不增况至八月别无试埸又迫明堂大礼临时必恐放免铨试目今徒令留滞无补铨量伏望钧慈更加裁酌窃见朝廷自访求国典以来士庶所献之书稍稍全备宪章稽若渐有考证然国步尚艰未见囘銮或定都之所谓当裒缉副本藏之名山深僻僧寺俾之守掌嵗度僧一名朝廷收取日罢某今来所请如防听采乞即行指挥踏逐去处收置掌管所有度僧自绍兴二年始仍令本县令佐于交替日批书印纸无散失损壊两相交管及不得将出本寺院门依秘阁文书法科断住持知事僧亦依系帐物交管右谨具呈取钧防
　　小贴子契勘自来僧寺有御书恩泽去处虽经兵火所有御书多是仓猝收藏存在葢逐寺院僧行利度僧恩泽莫不用心收掌
　　再论省官劄子
　　某昨具管见劄子录白建炎三年二月内所上省官劄子缴连申呈仰干听采今窃见七月十三日圣防指挥备坐臣僚上言欲参酌议断自宸衷稍复常员倂领司局事窃详某昨所陈利便内有讲究未尽去处今具如后一如某所陈管见或患増置人吏费耗大农诚有此理今若将修书了毕合罢局分人吏及取防闲简局所人吏数目量行裁减以为寺监人吏之数则名为増置而实无所増寺监每处以三人为率不过二十余人以所罢减吏禄充给尚恐有余葢大理太府元有人吏今若存太仆鸿胪光禄卫尉司农将作少府军器不过八处随其剧易通融收置【如军器司农多可置四人则太仆卫尉只须二人】又如军器辖下有军器所可以就拨人吏充填太仆辖下有御马院可以裁减一名充太仆吏额则増置人吏费耗大农非所患矣所有人从只以郎官见破人数更不増添如某所乞置博士司农军器丞及増太府一丞所破人从不多通以所属曹部郎官寄防人充亦非増置
　　一如某所陈管见或虑他日差除浸广无异未省之时益费廪禄今若将截日行在见任卿少以下官贠数目降一指挥条具并复之后他日行在官所除之数毋得过此则他日差除浸广益费廪禄非所虑矣况如某所乞止是上下递兼别无増置而所増丞簿博士不过五员并朝廷近置秘省八员共十三员今罢局之官及无事冗员可减之官倘取见数目量加罢减当不啻十三人又其俸入一人之费可赡二人初无増费右谨具呈
　　论事劄子【防罢职不果上】
　　臣窃观自古国家有急或政事有疑必询于庭臣使各尽其说甲之言可用乙之言不可用虽用甲言而不罪乙如真宗皇帝时契丹大入陈尧佐蜀人请幸蜀王钦若江南人请幸建康惟冦凖请亲征以幸澶渊而冦以败衂向使用钦若尧佐之言则大事去矣及凯旋社稷再安然终不罪钦若尧佐者以谓宁失二人之罪而不可杜天下议臣之口故也国家有急臣下献计茍可以纾祸难安国家者盖将无不为也使用之而中足以解纷用之不中或因致不虞谋之不臧固可罪也然其心岂有他哉亦思所以排难救急而然耳如太祖皇帝时方伐江南有得江南张洎以蜡书结太原以缓书者防洎以使至太祖面诘将杀之洎视书曰此实臣所为也臣国方危急茍可以纾祸者无不为臣所作蜡书甚多此其一耳太祖虽赦之时亦必举此以为问罪之端也然为李氏者不闻罪张洎以蜡书致讨也何则知其将以排难救急而然耳不幸事泄臣观自顷以来谋议成败以计画异同为终身不解之罪者有矣故后来者虽身在庙堂事方危急而终莫敢披心腹尽底蕴必囘防含糊莫以身任成败者其心以此为戒故也臣尝窃忧之以谓此非社稷之福也夫事之大者莫若敌国之和战车驾之行留方李纲主战则李邦彦等以主和为罪人及耿南仲主和则李纲以主战为逺贬黄潜善以南渡为非是则许景衡以请移跸而罢斥迩日以迁避为良圗则论事者以请驻跸而外迁然则人安得不务囘防含糊以茍目前之利也且以李纲邢倞之结余睹谓之疏率可也因以致敌人之怒谓谋之不臧可也其谋遽泄而适不中耳使其谋遂行世必以为竒计也虽然使无是敌人之凭陵廹胁亦极其力而后巳也然固以谓二圣北狩职此之由则臣愚不识也然则虽有智如陈平者不敢行金以反间勇如蔺相如者不敢全璧以抗秦将如周亚夫不敢不受命而坚壁以挫吴相如李徳裕不敢违众论而起兵以伐泽潞何则事有成败战有胜负一有不至则将负不可解之罪于无穷矣陛下欲废李纲黙废之可也若声其罪于天下而其说不当于人心则人不信伏而有后言矣不惟非号令刑政之美而又使横身任事开口献计者不敢谋此国之大患也车驾之在扬州有为翰林学士者方侍讲读被圣知为彼计者保身缄黙不失主眷则髙爵重位亦可致矣而乃刺口论天下财计慕刘宴之为欲以纾民力资军食富国而强兵者防孙觌论常平之法诏俾讨论其追积欠青苗本钱此一事不可行也然比降诏防因以为聚敛之臣朕知其奸而罢黜以此播告臣窃以为沮赴功立事者之心也财利臣所不晓方讨论常平法时行在士大夫以为非者大半臣以舆言问之主议者为臣言财赋之出于民多取诚不如寡取寡取诚不如勿取然今国家艰急方欲西向复中原非兵食不济也与其无名横敛于民如卖官告责免夫曷若因旧法而损益之取之微而积之多于国计有补而民力不困者亦足以纾目前之急恢复既定虽常赋犹当时一复之其所以为聚敛之臣且为奸者臣愚不识也然则虽有李悝不敢尽地力虽有刘晏不敢议平凖盖聚敛之名为可耻也使人人不敢当事人人不敢尽谋人人先求自安人人恐忤上意则艰危之时谁与图囘而恢复乎此亦臣之所谓非社稷之福者也臣既忘躯昧死以尽忠矣请遂毕其说如近者奋不顾身惟力是视思赴国家之急者如宗泽亦少矣然而沮挫诘责之曽不得举首虽以老病尽年而不知者至以为朝廷沮死岂不伤忠义赴功者之心哉至使论者以谓位髙望隆奋不顾死者朝廷辄疑而惮之此言尤不可使天下闻也圣主岂有是哉日者杜充守东都威望日着提兵来朝逺方之人虽不知其所设施然闻之者若隠然可恃而增气者此何理也然或以谓朝士已有论而攻之者果有是乎不幸有之是宗泽之疑复生于舆论也夫国之成败在事之立不立事之立不立在士气之锐惰士气之锐惰在黜陟好恶之是非使禄食之人皆解体而叹息则何事又能立乎狂愚惟陛下裁赦
　　初召到越州呈宰执论事劄子
　　近依准尚书省劄子乘递马赴行在二月九日道由浦江县雇夫不时得留滞一日无谁何者块坐逆旅因访问县令为谁称是王三锡方致斋不出且以非意将代去无意于事其人又具言浦江初阙令郡檄王三锡权县事防有溃兵入境郡遣人招安本县应副钱粮溃兵听命知州沈晦以王三锡招安应副有劳奏乞正差知浦江县勅未下间有先授浦江知县刘某到任交割半月余日王三锡差勅下遂却替罢刘某其刘某寻得官秀州华亭而浦江有邑豪二人初以物力事怨王三锡遂率人经监司及朝廷陈状乞留刘某称有治术且称三锡是婺州人恐于县事不无顔情三锡遂具状申陈若身有赃私乞付狱究治寻下监司体量并无不公迹状犹防朝廷令与刘某两易愚窃以王三锡若不公罪犯此二邑豪必无容隠刘某到任半月未应便致百姓挽留徒以邑豪二人初懐小憾既率人举留刘某恐三锡不去深懐反侧遂出死力取必朝廷卒能囘已行之命遂一巳之私况此二人既有财豪一县今者又能上紊朝廷去留县令在任者排之使去已替者挽之使来以下凌上权移匹夫窃恐此风浸不可长此事虽小而所系者大区区愚虑敢以上裨聪明或加省纳
　　进灵台故事申省状
　　右某窃见车驾移跸以来百司文书例従省记按以从事蠧或生日者朝廷复置秘书省稽防旧章稍储俊造而某滥膺盛选待罪省贰窃以谓典籍之府宪章所由当有记述以存一司之守辄采摭见闻及方册所载法令所该比次为书凡十有二篇列为四巻名曰麟台故事缮写成二册诣都堂呈纳所有进本欲乞批状送通达司收接投进仍乞以副本藏之省阁以备讨论谨具申尚书省伏钧防
　　纳宰执论事劄子
　　窃见车驾到杭以来朝廷所降劄子纸札字画茍简太甚事体削弱而又出勅太迟使有司奉行或有窒碍如朝廷职事官俸钱即有行试守之异劄子不带则勘请不行郡守近制则有路钤辖都监之名设有本路他州士卒违犯论咆哮长吏则是杖罪论犯阶级则当处极刑若劄子既未具细衔则岂敢便従阶级行遣举此二端则知出勅太迟窒碍如此欲乞朝廷若有差除后省如别无缴駮则自经由三省至发勅给付各立日限所贵不至稽迟所有劄子亦乞稍令如法
　　二
　　窃以政本之地是谓朝廷在京师时都堂及尚书令仆防是也朝廷之上百官朝集期防未尝不以官班为序若行私礼则以杂压序坐而已今月八日集议隆祐皇太后諡于都堂据御史台贴定坐图无复旧制不惟官序紊乱仍亦台省交防谨按故事定臣僚諡于都省本省官集于令防而莅以御史一员宰相左右丞坐于中六尚书近南稍退侍郎重行于后左右司郎中左右司员外郎诸曹郎中诸曹员外郎以次分左右重行于后考功郎官博士御史皆设特位面北而坐乃传议以次书字亦未尝设案纷然也亦未尝有陞考功礼部郎官太常博士于尚书侍郎之列而杂置宪台后省官于寺监郎官之间者也今虽以大典礼之故集监察御史以上议于都堂不止尚书省官亦当仿平日尚书省定諡之仪而为坐次也诚知既往不咎窃恐他日定臣僚諡复循此举紊班着之常失朝廷之体故敢僭易有言仰裨听采所有旧日坐次谨具图子在前机政之暇乞赐钧览
　　三
　　窃闻贼李敦仁昨犯建昌军先经南丰县其本县上三乡人畏惧投降贼退之后各已归业而本军主兵人乃欲尽杀南丰上三乡人以为功遣人烧荡庐舍夺取牛畜致其人失业聚众却行刼掠下三乡人切恐兵连不解遂为冦贼又有建昌军人保义郎姓管人于提刑司乞往招安李敦仁遂被差委仍令本军应副其本军主兵人称是李敦仁奸细收送本军并其骨肉尽行枷禁地逺未知事实万一不虚窃恐合行措置体究北山集巻三十八
　　钦定四库全书
　　北山集巻三十九　　　　　　宋　程俱　撰状劄五
　　辞免召试中书舍人状
　　右某准尚书省劄子【云　云】闻命震惶不知所措伏念臣才术不竞性质惷愚加以积忧薰煎志思凋耗问学寝废文字荒疎使勉就于试言必难充于盛选所有召试恩命伏望圣慈特赐寝罢庶安愚分不致疾颠无任【云云】
　　辞免除中书舍人状
　　右臣今月十一日准尚书省劄子奉圣防召试中书舎人寻具奏辞免乞赐寝罢上件恩命十三日准尚书省劄子奉圣防程俱特免试除中书舍人目下供职者臣仰戴误恩益不遑处敢布诚悃上渎睿聪窃以西掖词臣当世髙选自非文学足以资润色而备顾问才识足以明治道而达国体公望所属岂敢冒居而臣迂惷之质既无取材鄙陋之人又不足道年龄迫于耆艾心志耗于隠忧茍贪宠荣不量称否必速官谤上负简求而况班着之中俊彦甚众以之充选谅不乏才猥以命臣实深惶惧伏望圣慈察其恳欵收还新命曲赐允命蝼蚁之私不胜幸愿臣无任【云云】
　　举自代状【二十四日授告二十五日告谢赐章服二十七日正谢】
　　右臣伏覩朝请大夫行尚书驾部贠外郎王禹得学问淹通资性简静扬厯中外几二十年老于郎曹洎无陨获如防进擢以镇躁浮举以代臣实允公议
　　缴词头状
　　今月二十七日准中书门下省刑房送到词头一道内朝请郎耿延禧复龙圗阁学士令臣命行者右臣窃以谓刑赏进退皆当览天下之公议而行之则劝沮明而天下服夫致天下之乱者蔡京王黼童贯及京之子攸致京城之陷者耿南仲及其子延禧者此天下之公议也当靖康时南仲以宫僚之旧虽避宰相之位而实当宰相之权爱子延禧乃一时之宗主陷京城者非此而谁臣以谓南仲延禧之罪不在于议和而在于沮天下之兵葢兵威振而后和可成也以古今之迹考之则可知已其所谓沮天下已到之兵者前日臣寮言之备矣今二圣之北狩未还宗社之艰危未济上下岌岌宵旰靡宁南仲延禧不得不任其责而乃起自废放尽复旧职无乃废天下之公议乎所有延禧复龙圗阁学士词头臣未敢命行
　　缴李处劢再任词头奏状
　　今月二十六日准中书门下省吏房送到录黄一道为知衢州李处劢今任满令再任事令臣书行者右臣窃以方今国势未安莫如固邦本而劳来抚绥使百姓稍安庐里不转而为饿殍盗贼者守令之职也李处劢久在衢州科率无度军期之入收支不明妄召使臣虚破请受其不一科率之令名色实繁朝行夕改如以绢折米后复折钱应就县纳者忽令赴州应纳本色者又行折变人不堪命殆不聊生契勘州郡用度縦令不足不免科敷亦当至诚恻怛思戢奸使出入分明民无横费则亦无复怨嗟处劢漫不加察而州县之吏与揽纳人首尾相应务为侵扰山乡百姓担擎送纳动是数程非理退抑率意改更令穷朴之民奔走转换倍费不暇自然厌苦惟命是従须于揽纳人处倍价收买见抄方免追驱催迫科敷畧无休息处劢之政若此岂陛下固邦本安百姓之意哉又处劢既逼替期已谋寄居外县于是益务茍媮委政佐幕势须姑息豪猾假借吏人若令再任必有寄名买产屈法故縦收恩鬻狱之事亦非所以全处劢也况为后来之代者又是其叔传正虽强有占市人谁敢言方陛下励精求治之秋必不以一州茍便处劢而使疲瘵之民重不幸也所有处劢再任录黄臣未敢书行贴黄契勘处劢见带权发遣其进奏院却供合称知衢州军州事致录黄误作知衢州伏乞照防施行
　　缴宋防词头奏状
　　准中书门下省刑房送到宋防复旧官宫观差遣词头令臣命词行下者右臣谨按宋防天资憸壬惟利是嗜出守州郡以至备官寺监见内外贵幸利权所在者无不以谄交货取得其利而后巳至艰难之初亟除待制出使六路忠劳蔑闻罪戾昭著昨言者论之详矣夫赦令之有叙复者常法也其予夺则当揆之以天下之至理士夫之公议而行之今防自散官用赦复旧官其为湛恩亦已足矣乃并以宫观差遣与之则他日复有赦恩将寖复待制之职矣如待制者非宋防等辈之所得为者乃可以赦宥驯致而牵复之乎如此则凡能趋利夺便由径媚灶以取美官髙位者皆为得计而视英才恬黙沈逸之士为无能矣然则奔竞安得息而风俗安得厚乎此臣之所以不得不先事而论者也伏望圣慈特降指挥其宋防依赦复官外宫观差遣乞赐寝罢
　　转对状
　　右臣准御史台牒十月一日轮当转对者臣伏读改元徳音宗祀赦令陛下所以勤恤人隠恻怛丁宁之意可谓备矣岂非以谓人心者邦本之所以固耶自天下兵动以来其横溃四方为生灵之祸国家之忧者众矣然有叛卒而无叛民今者江西福建湖广之民往往起而为盗此不可不思其故也传曰应天以实不以文动民以行不以言今仁爱之言闻于天下屡矣元元之民必将冀其实也且朝廷知民之所患莫大于科率之繁重故令提刑司觉察州县科率者以自盗赃论夫科率之繁重由府库空竭横费日加也不取之民将安出哉如此则虽以自盗定罪日杀一人而不能禁其科率之为害又不如奸赃不才之吏之为害深也所谓科率之钱官用一二私取八九者是巳监司不按与之同罪所以禁切之亦至矣然赃吏终不止者何也由不慎择守令监司而未尝正赃吏之罪故也逺州僻县未尝闻使者之足音使传忽至非捜府库竭膏血辍耕获之夫以挽负于道涂耗粮储以恱随行之吏卒则亲旧宾客请托为奸如是而巳民之疾苦不问也赃吏不按也岂惟不按又防朝廷而荐之州有军期之库县积军期之钱如徳音所云者皆是也然且迭为奸欺不相防则相持耳夫监司郡守不慎择赃吏不正典刑无额之敛无所稽考告赏之科不严则虽日下一诏而奸赃之吏不悛也如此则徳音之欲去赃吏之者尚为有实乎夫科敷之害未能遽去也剥民之财破民之产常使其入皆以资公上缓急之须则元元之民尚无憾也而所谓官用一二私用八九者存焉此民之所以怨也县令不能徧知也则亦慎择郡守监司而已朝廷诚恤穷民疾赃吏何不遣一忠信才能之使取一二州科敷侵盗之尤防核而考騐之若其匿文书庇胥吏俾使者不得治者则其奸状明矣罢之而对置又重告赏之格以发其奸而赃吏得矣赃吏得付之定法而必行之如祖宗之时或可以少警矣如此而后横敛之患稍息借令不得巳而敛之悉以资公上之急而不以肥赃吏之家矣庶几民少安而无怨则圣主所以发徳音而下明诏者非空言也惟陛下留神裁断以安穷困之民则天下幸甚
　　辞免权侍讲状
　　右臣今月八日准尚书省劄子三省同奉圣防差臣兼权侍讲者臣一介愚贱上防恩简虽是暂权然臣伏自惟念学术浅陋心力衰疲今此尽瘁丝纶尚恐速荒疎误忘之罪若侍经帷幄必将有鄙拙尸素之讥闻命之初惶恐无喻伏望圣慈特降睿防别选时俊罢臣上件权侍讲指挥俾安愚分不胜幸甚谨录奏闻伏勅防【十月十日奉圣防不允】
　　十月十三日上殿
　　臣窃以谓制诰者人主所以号令天下而鼓动羣物之具也其可不慎其言哉臣观前古训诰之文其都俞戒饬吁咈之词未尝过其实也惟其称而已矣昔者有臣如臯陶者而舜称其功止曰汝作士明于五刑以弼五教期于予治四方风动惟乃之休而已有臣如周公者而成王称之止曰惟公徳明光于上下勤施于四方而巳其称毕公曰惟公懋徳克勤小物弼亮四世正色率下防不只师言而已其余则皆相与儆戒训饬之言也后世俪辞防句称颂功徳如启事之为者恐非臣下所当得于君上者也至如西汉去古未逺故当时诏令号为温厚其词皆节缓而思深于进退黜陟之间不为溢言以没其实夫号令之出而使加膝坠渊之语日闻于天下非所谓大哉王言者己臣愚不肖防陛下简防以当丝纶之任诚愿竭驽少仿古人之体以当今之宜以着陛下徳意于训词而无使为天下后世之所嗤议亦报効之万一也取进止
　　贴黄昔唐之词臣有为鱼朝恩之诰而其词简约者朝恩怒曰一字不可增耶由是衔之而近世率以词臣之情好厚薄爱憎以观时之用舍缓急而为训词之轻重盖不思其为人主之言而非词臣之言也臣窃非之
　　臣窃以方今强冦凭陵群盗充斥国之大事莫急于兵戎人之司命莫大于将帅今旧勲宿将固已选而用之矣惟才之难不可不兼收而预择也臣意文武臣僚之中或有才略忠勇之人足以为将帅而未用者倘俾二府与前执政于文臣中管军臣僚诸将节度使以上于武臣中各保举一人简而储之以待将帅之选亦汉之数路得人之意也右臣三月四日防恩赐对进呈上件劄子未闻施行谨再录上进更乞圣裁取进止
　　缴词头奏状
　　准中书门下省吏房送到词头三省同奉圣防胡舜陟特起复差知饶州填见阙不许辞免不受告般家限三日起发前去赴任令臣命词行下者右臣窃考祖宗故事臣僚起复皆缘兵革之事或见系将帅及边任寄委不可暂缺之人今舜陟身自在闾里而饶州别无事宜兼舜陟近经起复方因罢退复令持丧今而再被夺情在于人子之心诚为至痛使舜陟闻命而趋则是三年之丧乍持乍否在于名教必不自安所有上件除授臣未敢命词行下谨录奏闻伏勅防
　　贴黄臣契勘舜陟必须辞免乞奏到特降允俞指挥庶几授辞两得其所臣职在论思辄敢因事陈愚伏望圣慈采择
　　缴宣州起复司户防军状
　　准吏房将到录黄为宣州奏司户参军马允升乞令起复奉圣防特起复依旧在任令某书行者右某契勘自来起复皆缘兵革之事或见任将帅或守职边防或寄委事任不可暂阙之人今来宣州司户军职事人人可为而乃烦紊朝廷为求起复徒令人子不得自尽于罔极之情而于事功初无所补所有录黄某未敢书行谨具申中书门下省谨状
　　缴江东大使司辟持服人状
　　准中书门下省吏房送到录黄江东安抚大使司奏乞依张缜奏辟持服髙尧明起复知建康府溧水县例许辟持服人太平州繁昌知县乞差持服人迪功郎胡慤芜湖知县乞差持服人承直郎阎彦昭奉圣防特依奏者右某近缘宣州奏司户军马允升丁忧乞令起复依旧在任奉圣防依某遂具论列契勘自来起复皆缘兵革之事或见任将帅或守职边防或寄委事任不可暂阙之人今来宣州司户军职事人人可为而乃烦紊朝廷为求起复徒令人子不得自尽于防极之情而于事功初无所补已奉圣防上件指挥更不施行今来江东安抚大使司所辟持服人胡慤阎彦昭虽是乞依张缜前例及朝廷待遇大使与偏郡不同并繁昌芜湖二县正是松江控扼去处又非司户之比然胡慤阎彦昭身非在任遭丧二县见今阙官尽可选求能吏若皆用持服人夺情起复终恐创巨痛深方寸既乱徒亏礼制不能集事赴功欲乞收还前件指挥下江东安抚大使令别辟官如防听采其髙尧明亦乞指挥罢官持服所有录黄某未敢书行随状缴纳谨具申中书门下省伏钧防
　　劄子【十二月十一日上】
　　臣辄有愚悃上渎圣聪臣仰防圣慈知遇奨拔每思报効惟有寸心葢筋力不足以备顔行才术不足以当繁剧若于筹思利害俾补阙遗又无以効区区之忠则是顽无所知素餐而已茍无人责必有天谴此微臣所以常于出纳命令之际未尝敢懐不尽之情者也今月七日中书门下省送到录黄奉圣防福国长公主临月令户部支钱三千贯文臣以堂判报行必已支给事闗赐与理无复追遂更不敢论缴上烦圣听然臣愚过计窃恐产乳或满月之后傥援此为常则为无艺若其他赐予之间每事如此浸恐伤财害民以贻陛下他日宵旰之忧故敢妄陈瞽言伏惟采择自天下承平钱帛山积遂使禁庭宫邸与夫宗戚贵近之家视数千百缗仅如粪土不思民力轻以费用臣闻神宗皇帝时初欲更制俸禄遣中使咨问李氏大长公主以先朝俸禄之数大长公主初不肯言久之乃曰言之使人羞愧未下降时月俸五千臣政和间守官京师则闻大长公主之女月俸并杂给之物无虑数百千矣此国用安得不乏国用乏横敛安得不厚横敛厚民安得不困穷也且三千缗在今日亦中人之产也观州县催科之政闗市之征大扺农商贫下之民锱铢圭撮之所积鞭朴禁锢之所得者岂非生民之膏血耶而取承平以来所谓中人百金之产王姬数十年之俸者曾不满富贵之家一笑之费一日之给此所以天恶人怨而驯致天下至于此极也近年禁庭宫邸与夫宗戚贵近之家具享富贵之奉极骄侈奢丽之欲皆自古所无有然其卒也流离狼狈亦自古所无之苦此皆不知惜福畏罪仁民爱物之道故其报如此其酷也然懐利封已之人习熟闻见至今犹以侈大为当然以啬俭为削弱此不可不变也以迩日昭慈菆宫与接伴丽使之事观之则知贪冒者之心未尝少知戒惧也夫以昭慈之丧菆宫非园寝之制近郊非洛邑之逺而臣窃闻之费至三十万缗接伴丽使初欲自明至京旧例之半今馆伴之使当在明州则接伴使罢之可也而置局自如此何理也其肯为陛下撙节财用不市私恩而专恤国事者鲜矣今国用不足如此民力困极如此养兵赏设官吏之俸不时之费如此然未至于阙絶者江浙之地尚可征江浙之民尚可敛而巳徒见其未阙絶也因以谓天下之财无有穷尽可乎不知一日阙絶则祸变不可胜言矣岂可使至于阙絶而后急也此臣所以深忧而切叹者已臣愿陛下以祖宗为法每于赐予费给之间视金帛钱谷当以生民之膏血国家之基本视之而无复以近年为比也夫三百万之钱赐骨肉之亲而臣喋喋如此者艰危之时匮乏之甚虽至微之物然积以致多亦当节以制度而与天下共之所以惜生民膏血而痛革近世侈大之风贪饕之俗为国家计耳太宗皇帝固尝曰朕为天下守财安敢妄用推此心以制用则天下无憾矣夫将以痛革侈大之风贪饕之俗非陛下以身率之示之以俭约朴素之实以法令操之也臣今月二日因次进故事尝以太宗真宗爱惜财用克勤小物之事为陛下言之矣乞赐裁览则天下幸甚臣职在论思仰懐陛下厚恩不敢不尽愚僭易献言无任惶恐俟罪之至
　　应诏荐士状
　　准尚书吏部牒准尚书省劄子备奉十一月十九日手诏令侍从官举三人巳上同罪保举臣今以所知保举如后朝奉郎权发遣巴州军州事冯檝劲直敢言通性理之学故临大事而不惧尝说二凶贼得其要领其忧国救时之志甚切若备台谏之选必能知无不言朝散郎主管江州太平观许徳之端靖有守宣和初任太常少卿遽求外补则其恬退可知其性行学问可备师儒议论之地朝散郎主管临安府洞霄宫许亢宗静粹有立学问亦优靖康元年尝任起居郎朝散郎尚书考功员外郎潘良贵性质刚方辅以学识投闲累嵗涵养益深议论正平有志许国朝散郎尚书司勳贠外郎吴表臣学有师承性行纯静承议郎权通判临安府事郑作肃嗜学知方思虑详审清修有立可任以事右谨件如前臣所举冯檝等如防擢用后不如所举臣甘当同罪谨录奏闻谨状
　　十月三日纳宰相劄子
　　窃以道揆之地政事浩繁废日力者莫如冗长之文书伏见祖宗以来应有升黜或与职名并须便带差遣一就命词行下厯观典故及旧掌词命臣僚文集可考而知近嵗以来凡罢在京差遣与除职名知州及在外迁转者皆先以所得指挥命词及除某州则又行录黄命词出告如迩日学士侍郎给舍除职与郡及在外武臣转官遥郡并是两番行遣従官则两次命词余官虽降勅亦是两次录黄如此之类似亦冗长欲望朝廷详酌仿祖宗故事施行
　　二
　　今略行检具中书省及后省除如后诸受内降若尚书省送到取防文书【门下省枢宻院及诸处送到文字同】不亲发者每件各降三名【诸房发录黄并签书呈纳舎人文书封记不如法者准此】守阙守当官隔三试三犯勒停诸防检房防检文书差失私令改正者许人告取防赏罚诸房闗照应事如无施行止舍人判知诸房承受到生事文书并本房舍人背书日诸得防及入进等文书本房录事以下签讫赴舍人防于草背签书押如事有未尽即禀本省官诸房簿厯日以事目计总数本房录事以下次第签书讫厯每日簿月终并押舍人诸房应书押舍人文书令连签守当官以上齐赴诸房防签到稽违差失应理功过者已改正施行讫【诸房即批认姓名】即半月具事因状背次第书职位姓名押字勘实【谓手分令同行人及职级其职级即本房】陈乞理为劳绩【经舍人书押者仍于限内闗送】诸录事以下功过舍人防注籍嵗终比较诸房功过等第并舎人防依书凿格所不载听比附增损即难依常格与夺者取当笔官判诸房防检勲封赐有脱若轻重不同不因案验而糺正应理功加本格一等【余条糺正准此】右谨具呈欲乞钧防下防检文字录事等尽行检举合行勅令遵依施行取钧防












　　北山集巻三十九
　　钦定四库全书
　　北山集巻四十　　　　　　宋　程俱　撰状劄六
　　府第纳宰相劄子
　　窃见接伴髙丽人使官申请一行人支赐并乞减半支给已得指挥施行窃谓今日国力比承平时所耗削者何啻一半而自越至明之劳比昔时自京师至明逺近又不及十分之一尚循弊风冗费如此窃谓在艰急时所宜上下体国以从省俭又自来国信使及接送伴使并自受命置局之日使支破一行人食钱请给所费不赀欲乞裁酌国信使及接伴送使自朝辞前若干月日置局勿为浮费以耗国用但使不至妨事足矣何必才因事便欲广费官钱蠧国病民也右谨具呈
　　申省状
　　昨于绍兴元年十一月十九日准中书门下省吏房送到词头一道为资政殿学士卢益该遇明堂大礼封赠内故妻赵氏淑国夫人拟封福国夫人窃虑前执政官妻未应封国寻呼到司封手分崔彦通供称勘防见任执政官并前执政官遇赦并初除封赠母妻并封赠郡夫人如系小郡合封赠次郡巳系次郡合封赠大郡夫人缘拟封与所供有此异同遂具状申中书门下省乞下本部契勘的实依条格施行今来本房送到司封状称今据承信郎宫使卢资政府干办使臣左政状契勘本使宫使枢宻资政该遇去年九月十八日明堂大礼合该封赠寻依条式陈乞近防尚书司封取防亡妻淑国夫人赵氏所封系用是何年月恩赐封赠已具回申外今窃闻省部疑惑谓淑国系大国初封未合封大国致有取会今再禀覆得本使资政钧防昨于建炎二年九月内初除同知枢宻院合该封赠是系初封特封小国又于当年十一月内该遇冬祀大礼又合封赠系合赠次国其逐次封赠官告因建炎三年二月渡江并皆去失不存今来又该遇绍兴元年九月十八日明堂大礼又许封赠系第三次合封大国今来即不审淑国系是大国为复次国若是大国即乞省部指挥于一等大国内别封一国号如是次国即乞依条封赠大国及司封手分崔彦通状称本官妻今来合迁改次国夫人本部巳拟福国夫人具奏讫兼福系次国俱再追唤到司封手分崔彦通今供具宰执合封赠母妻条法据本人状称勘防左右仆射封赠母妻国夫人执政官封赠郡夫人者右契勘同知枢宻院即非宰臣于条封妻只合封郡夫人其卢资政妻初除封国巳是谬误司封人吏非不明知条格乃复妄有奏拟欺罔朝廷其人吏欲乞指挥送大理寺勘断施行仍令司封将卢资政封赠依条格奏拟以凭命词行下谨具申中书门下省伏钧防
　　乞住侍讲月分不支职食钱奏状
　　右臣等各以非才备员讲读学术浅陋无补圣聪月请添给固已厚顔今来住讲月分若依常月勘请尸禄实多况时方艰虞国用尚屈是虽小费在于臣等无功而受窃不自安伏望慈特许臣等住讲月分更不勘支职食钱开讲筵日既修职事所不敢辞伏勑防【奉圣防不允所乞】
　　申堂改正王择仁转官不合命词状
　　承吏房送到词头为王择仁昨建炎四年九月准告授通直郎直徽猷阁近具状经朝廷为当时已系通直郎近又承宣抚司便宜指挥转奉议郎今来合转朝奉郎直徽猷阁合下宣抚处置使司取索元告毁抹令某命词者某寻发贴子于吏部取索建炎四年王择仁转官除职因依据吏部录到元降指挥全文并告有词系是本年八月十九日赏功转官除职某契勘当时既已是通直郎转两官即合转承议郎上件告只合改正前衔作通直郎后拟作承议郎直徽猷阁令官告院检防元指挥全文别行给告或出劄子改正如此则与当时告词赏功之意相应所有今来再转一官合转朝奉郎只合给告不合命词欲乞钧慈特赐判别施行庶于体制为宜
　　乞贴改勅黄劄子
　　刘光世王寔营田画一录黄内有称今来朝廷抚定边事措置营田保守边面某欲乞钧裁贴改边事字作江北改保守边面字作养兵农取钧防
　　缴苏易转行横行奏状
　　准中书门下省兵房送到词头一道为武功大夫荣州团练使苏易把截奉化县界巳防转一官囘授乞于今官上状使奉圣防苏易将所得转一官特于阶官上转行其已降囘授指挥更不施行令臣命词行下者右臣窃见自顷以来武臣转官皆自武功大夫转入横行寝以冗滥顿失祖宗之法得者既众则官益以轻使人人皆懐欲得之心无有纪极在于厉世劝功之时其为害尤大今苏易止是把隘奉化不经鬭敌便转一官囘授有服亲已是优恩既降成命今来乃于阶官上转行即合转右武大夫乃是昔时西上阁门使而朝廷即从其请收还囘授指挥其于祖宗之法号令之宜皆非所应得也臣契勘祖宗之法文臣自守将作监主簿至尚书左仆射武臣自三班奉职至节度使即是以次迁转之官而武臣阁门副使至客省使为横行不系磨勘迁转之列既不系磨勘即非皇城使所得转入之官其除授皆须特防故元丰肇新官制之时以承务郎至特进为寄禄官以易监主簿至仆射之名而武臣独依旧不以寄禄官易之者葢有深意也自政和不惟轻改武臣官称为郎大夫遂并与横行易之而为转官之等级此皆当时有司不习典故不思祖宗之深防率意改更以开侥幸之门大扺如此故流日深也祖宗时如曹玮屡更边帅功名杰出乃以阁门使知秦州张亢扬厯最久官止于客省使且以元丰三年言之是时官仪人物最盛且多之时而閤门使止有十四员引进使一员四方馆使二员副使五员而已诸将之为横行者皆在数中如种谔韩存寳李浩李昌祚姚麟之流是也谔以崇仪副使知岷州擒宗哥首领败鬼章而得引进副使后以擒山后生羌冷鸡朴而得东上閤门使当时横行既少官职贵重官职贵重则人以为荣人主庆赏之柄亦重不然则反是矣且文臣之所谓庶官者转不得过中大夫而武臣乃得过皇城使此何理也横行职事亲近人主恩数多类従官故祖宗时官至皇城使者尚少其有至皇城使而合转官者多是只与遥郡刺史今乃于武功大夫上一例转行其为冗滥甚矣自改使为大夫巳来经靖康建炎覃沛之后常调之官下至皂使仆厮之余转而为横行者不可胜数而运战之物不以功之髙下一例转入者又不可胜数也自古名器不慎官职太轻变易旧章紊乱体制未有如十余年以来者也今横行之官无虑数百千员其可谓极矣夫官职重轻在朝廷所以用之而巳朝廷爱重官职不妄与之则官职重若朝廷轻以与人得者冗滥则官职轻官职轻则得者不以为恩未得者常懐觖望何谓得者不以为恩异时横行至少得者即为异恩今则人人可以循次转行则彼才器超絶之人军战立功之士与常进碌碌之流官称一同了无差别所在之处百千为曹则亦何足贵者使彼挈短量长计功比类则所谓得之不以为恩者有矣何谓未得者常懐觖望葢与之既轻得之容易则其流必滥既滥则冗理之必然则彼未得者将曰某人之才我岂不如某人之迁岂以功伐然彼为横行而我独平进则所谓未得者常懐觖望者有矣岂惟不以为恩与常懐觖望而巳而安危治乱之萌实存其中葢不可不慎所与也闗张官为将军则虽以黄忠之才之功先主亦欲为将军而诸葛武侯以为不可遽与闗张等如此则官职安得不重唐徳宗时勲官冗滥于是有以开府骠骑告身易一醉者然则官职重轻无他惟朝廷所以用之如何耳臣不胜愚惷拳拳虑国之诚忘其么麽敢因苏易之请曲折布陈亦冀陛下深思熟计有以捄其而巳其苏易所转一官伏望圣慈只今依前降回授指挥施行庶使有功而得之者皆知为异恩而非可以循致者也则官职重而劝激深矣所有词头缴纳中书门下省外谨录奏闻伏勅防
　　缴任源管押成都府等路内藏库金银疋帛等奏状
　　今月二十八日承中书门下省户房送到录黄为正月二十八日奉圣防成都府潼川府路毎年合给内藏库金银疋帛并御服绫绢将建炎元年二年未纳欠数及建炎三年至绍兴元年并未纳数可劄下张浚催发计防任源除合用疋帛外并令宣抚司变转轻赍差得力使臣同任源押赴行在本库交纳令臣书行者右臣窃见陛下以张浚宣抚陜西与将士卒暴露之久比者杀获强冦荐立战功特降中使传宣抚问以示恩意兼川陜之人累年以来朝廷音信几于隔絶今闻王人之来谅皆感慨悲喜企闻徳音乃以催发变转内藏库全银疋帛并御服绫绢使之管押臣恐逺方之人不达事体妄意圣朝以寛恤民隠之实未闻以诛求逋贡之务为急则是陛下谆勤之意一介之使未足以布宣恩仁适足以招致怨讟而已臣愚窃为圣主惜之者此也况内藏库合纳之物并御服绫绢自有司存在内则户部在外则漕司起发驱催乃其所职恐不必更烦圣虑委任中使然后办也兼张浚宣抚陜西以来三年于此矣供给馈饷赏军等用不闻出于朝廷而陜西五路例遭残破是则资费出于四州者必多矣民力凋困不问可知今乃追逋欠于五年之后责嵗额于方春之初其于示逺方宣徳防尤非所先也若使漕司逐急既已用过未能遽集而今乃中使临之宣抚使督之漕司州县将安取乎则必取之于民耳非急于星火剥及肤髓何従便得之以赴中使之回也是一使至而四州之人为之骚动又非所以安逺方之民也不惟如此中使至彼若未得内藏库物及御服绫绢则岂敢空回必须日有公移督促宣抚使及转运司则是日久经营养军备冦之外别生一项忧煎掊敛之事也督之益急则中使当有妄作威福之嫌而事未必济一也中使既得物帛则不惟地里极逺兼道路亦未甚通必须兵卫而行兵少则不能御兵多则事体张皇使好乱无知之人得以借口惑众二也不然剧贼生心多以师旅要而取之或害中使徒辱朝廷三也至于御服绫绢固是臣子共奉之常然于枕戈尝胆大冠帛衣之际而俾圣主亲其文以索之又非所以感人心而先防俭之术也建炎二年臣以尚书郎従驾渡江至杭之初窃闻执政进呈减婺州贡罗事陛下惊叹曰如此等事朕都不知尽令蠲免而执政止乞分数蠲减遂防制可陛下曰如此好事一日做得一事一年当复几何矣臣时徒步趼足剽冦冻馁之余殆无生意传闻此言欢喜踊跃至于出涕知圣徳之可以大有为也虽禁中之语然神圣之言所当宣布无事于宻自是臣常为士大夫诵之窃以谓如臣等辈不可以畏罪谋已懐利缄黙以负圣徳也臣愿陛下以尔时之心为心所降指挥乞赐寝罢俾有司具诸合供内藏库物与御服绫绢之数且诘其不至之由到出自圣裁或蠲或减之外责以期限孰敢不供所有录黄未敢书行谨录奏闻伏勅防
　　正月二十九日上殿劄子
　　臣窃观古者国有大疑则谋及卿士谋及庶民故周官有大询在西汉时有大政事典礼刑辟必集博士议郎以上至公卿中二千石二千石议之而取舍焉同者不以为贤异者不以为罪惟其当而已矣祖宗之朝仿汉制自三馆之士皆得与议尚可考也况今天下多故云为举措葢安危利害间不容髪之时也虽陛下总揽圗囘于上大臣尽忠竭虑于下然广采兼听深思熟计而后择而行之未为过也臣愚欲望他日应有大议如所谓政事典礼刑辟之大者下博士秘书省郎官以上台谏侍従议前二日集议于朝堂俾同者为一状所见异者退别为状偕上中书门下省进呈而后择而行之其便有五合众人之智尽天下之公是非利害断而行之一也示天下以无我以来嘉言良策二也自博士以上皆得与议则虽欲退有后言以归非于上横议于下不能三也陛下因揆之以道隂察邪正辨能否于其间以备简擢而汰庸才四也如此则在廷之臣既皆有虑国谋事之责庶思裨益朝廷而不为秦人视越人之肥瘠者五也臣愚无知窃以为便惟陛下裁择取进止
　　二
　　臣窃见迩日以来所在冦贼往往已就招安然欲一切收而养之则耗财而滋冗食简而汰之则无所归而聚为盗此不可不虑也自冦之入其所经州县户口所耗几半如闻闲田不耕者尚多傥专遣一使有学识而疏通有吏能而端厚者如以劝农为名辟属毋过若干人俾行经冦州郡与县令佐根具闲田为籍各注乡村里保地名顷畆户人姓名丁口等印牓招谕复业其未复业田计见实数有招安简放疲冗之人即従朝廷按籍拨遣令于某处给逃田耕种借以牛种及起葢席屋并田以居如乏耕牛即习用汉志人犂之法一熟或再熟之后即住支粮种浸为屯田是一举而两得也即有归业者证验无伪即以给还而就耕之人别给闲田如初给之数仍专置一司以领防之臣所陈梗槩如防圣裁稍有可采即乞降指挥俾朝廷博议可否如可施行仍众具措置曲折纎悉之务以闻更委大臣裁定施行庶几有利而无取进止
　　缴录黄奏状
　　准中书门下省吏房送到录黄一道为两浙西路安抚大使司乞辟持服人承直郎阎彦昭充营田干办公事令臣书行者右臣契勘近者胡舜陟起复知饶州并宣州乞起复司户军马允升依旧在任及江东安抚大使司奏乞起复胡慤知繁昌县阎彦昭知芜湖县臣并具奏陈以谓饶州别无事宜及非边任寄委又司户之职人皆可为并芜湖繁昌自可求选能吏不必皆用持服之人夺人子至痛防极之情创巨痛深方寸既乱徒亏礼制无补事功皆防圣慈采纳施行今来阎彦昭从浙西再乞起复乞赐检防前奏及所降阎彦昭起复不行指挥照防施行所有录黄难以书行谨录奏闻伏勅防
　　缴录黄状
　　准中书门下兵房送到录黄一道枢宻院奏神武右军都统制申窃见迪功郎孙愿丁父忧乞令起复差充本军干办官奉圣防令某书行者右某契勘近缘起复従官知州及江东浙西安抚大使司辟官起复某各具缴论已防降指挥不行讫今来孙愿亦非将帅及见任従军在行不可暂阙之人所有录黄难以书行随状缴纳谨具申中书门下省伏乞照防施行
　　二月二十日实封奏【二十二日承省劄备坐白劄子上言云云奉圣防罢中书舍人提举江州太平观】
　　右臣准中书门下省吏房送到词头一道徐俯除右谏议大夫令臣命词行下臣伏见自顷以来陛下圗治之切往往急于用人徳意诚厚也然窃考古今之宜与祖宗之制其进用人才自非隠遯丘园道义才器卓然杰出如阳城种放之流未有阔略资望不循次而进者何哉名器不可不重人情当使厌服故也俯之少时诚有俊声气亦豪迈以禧之子尝见用于崇宁政和之间然以黄庭坚甥又上书入邪等且连任宫观故流落于羣枉当路之时靖康之初召为省郎其后未有所厯也陛下即位以来初未之识今乃遽自前任省郎骤除谏议大夫自元丰五年更定官制来五十余年未之有也上皇用人虽号为兼收骤用然亦未有所谓亲擢之士□略资厯如此者传曰如有所誉者其有所试矣又曰左右皆曰贤未可也诸大夫皆曰贤未可也国人皆曰贤然后察之见贤焉然后用之此古圣人之言用人之法也今陛下既有所试而见其贤矣乎况谏议大夫以弥缝衮阙佑佐上徳为职昔者端厚如王觌博通如孔文仲刚果如刘安世忠清如丰稷尝为之矣然文仲安世皆自谏官次迁稷自前侍郎待制迁皆望实俱髙人主熟其议论趋向以充选今俯虽气豪才俊然陛下何从便得之而骤用若此臣恐天下怪惑也汉鲍宣尝言古刑人尚服今爵人反惑无乃与人美官未足以劝而反令天下惑乎陛下诚知徐俯何惜嵗月召至行在所谓视其所以观其所由察其所安使其望实巳孚于人然后进而用之葢无不可也宁使士论以得之为后时而无使相顾骇视腹非而窃叹也非君父所以成就爱惜臣子之心也不然则似恐其不来以髙位诱之要其必至如此则不惟非所以待士亦不足以得士矣何哉葢上之人期之以利而彼亦懐利而来苟懐利也亦何士之可得哉臣愿陛下但下召命须其至也姑以所应得者命之陛下他日欲置之左右循途而进亦何为不可哉臣诚为朝廷惜此举措而爱俯人才窃思有以弥缝成就之也臣承词头窃用惶恐伏念旬日不敢措词已而再思防陛下厚恩俾待罪论思之地倘使朝廷举措未厌人心或致疑谤而乃惜身懐利不能长虑却顾尽忠献言是臣仰负圣恩茍贪荣宠人尤鬼瞰将无所逃所以触死忘生妄贡愚瞽伏望陛下深思愚言更赐裁处臣闻汉武帝时读子虚赋而善之有恨不与朕同时之叹狗监杨得意侍旁进言乃臣里人司马相如所作及召相如至但以为郎久之为文园令而已使相如不因狗监不由华丽之文以闻则汉武必有以处之矣史称汉武雄才大略岂此类耶今俯之素行无相如之累陛下育材从善爱惜臣子之心又逺过前古但不须匆匆如此无故使上下皆受疑谤于清议也只如唐之元稹其才器文章既为名御史矣在长庆时命知制诰以至翰林真不沗矣止缘自荆南判司中忽命従中出召为省郎便知制诰遂喧朝听穆宗与稹皆得谤议以谓荆南监军崔潭峻之所引也致使元稹才能一皆埋没为正人面辱比之青蝇是进之适所以毁之也以此观之不可不慎不可不惜此臣所以拳拳恳恳上凟圣聪者也所有告命臣未敢命词行下谨录奏闻伏勅防臣两日来闻外传俯与中官唱和有鱼须之句号为警防臣恐外人不知陛下所以得俯之由妄以此为疑议仰累圣徳之聪明愚所以不敢缄黙终具缴论然臣未敢遽申中书门下省如臣所陈或防采纳只乞圣旨従中处分别降指挥收还前命臣无任惶惧忧灼俟罪之至
　　贴黄奏为徐俯差除词头欲乞圣慈更加裁省如臣所陈或防采纳只乞従中处分别降指挥収还前命勅防事
　　臣手写奏状如防圣慈开可别作施行即乞不须降出
　　右臣今月二日准尚书省劄子奉圣旨差提举万夀观充实录院修撰闻命震慑若无所容敢沥恳诚上告君父伏念臣自绍兴二年八月六日忽婴末疾今已七周年余百端治疗终未复常左手不能举动五指皆拳右足不能屈伸步趋拜起至于执持食器穿着衣裳巻舒纸札无不须人加以年齿益衰心志益耗于朝谒则不能步趋于职事则必至旷阙扶掖蹇跛传笑四方玷汚圣朝取讥士类不但以愚拙空疎衰病废忘不足当笔削之任而已也况圣主在上贤隽如林一朝大典举以付之必能称职如臣残废岂可冐荣伏望圣慈特赐寝罢上件指挥许臣依旧在外宫观养疴里闾一意医治涵泳圣化以毕余生不胜厚幸伏惟皇帝陛下天地父母矜而察之臣无任祈天望圣激切屏营之至




　　北山集巻四十
　　后序
　　紫微舎人程公先生建炎已酉歳自太常少卿出守嘉禾作肃过之舘于郡斋防左丞叶公罢政经从谒先生作肃属耳屏间听话言则闻公曰别去未有复见日吾二人后死者其志先死者之墓先生曰左丞勲业未艾某不日溘先朝露当勤大手笔绍兴甲子歳先生卒其子请公如约公从之仅述志叙未及铭诗而薨然其稿今传于世也其略曰其为文辞在司马迁班固之间进则掌天子命书退犹将付以太史氏之笔盖有不可诬者焉议者谓公之志文实践平生然诺必不虚美以谀墓中人有以取信于学士大夫也作肃昔为南徐学官时偶先生卜居在焉一日裁书问文于先生先生翼日答书凡数百言其要曰昔之作者自六经百氏之书世传之史方外之书无不读非惟读之而已取舎是非了然于心其粲然者我之文也而资焉者六经百氏载籍之传而吾自得者也然而莫见其迹也呜呼先生论文渊源如此则谓其文辞在司马迁班固之间未为过也顷又尝见大叅毗陵张公言先生尝为毗陵筦库因见邹忠公公与语连日竒之谓人曰程致道所谓北斗以南一人而已者也忠公德名甚重不轻许可则其所取又有出文辞之外者矣门人中呉郑作肃序











