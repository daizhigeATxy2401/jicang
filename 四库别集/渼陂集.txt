

　　◇渼陂集◇ （明）王九思 撰 

　　序 
　　卷一　　赋　诗（一） 
　　卷二　　诗（二） 
　　卷三　　诗（三） 
　　卷四　　诗（四） 
　　卷五　　诗（五） 
　　卷六　　诗（六） 
　　卷七　　杂着 
　　卷八　　序（一） 
　　卷九　　序（二） 
　　卷十　　记 
　　卷十一　　碑 
　　卷十二　　志铭（一） 
　　卷十三　　志铭（二） 
　　卷十四　　志铭（三） 　 
　　卷十五　　志铭（四）　表 
　　卷十六　　传　行状 
　　续集 



　　●渼陂集卷一 

　　赋 
　　诗（一） 

　　◆赋 

　　梦吁帝赋 
　　白石楼赋（并序） 

　　○梦吁帝赋 

　　罹谗言以草草兮固幽窅而难明居茕茕其弗豫兮心慌愡而怦怔君门九重而迢迢兮浮云浩其盈宇羗薄言而往愬兮路崄巇其多阻空拊膺而流涕兮指苍天以为誓心忉怛而隐忧兮盖懜懜其如醉环堵孤坐而呻吟兮孰知予之痛也聊假寐以隐几兮栩栩其予梦也梦予驾卿云以为车兮命祥飙以为驭羲和导芧以前驱兮鸾凰飞腾而拥护穿白榆之离离兮乱银河而径渡帝居高其崔巍兮聊□节而仰顾群仙纷出以予逆兮欻逍遥乎帝叩拜稽首以屏息兮帝命升予于户着国白雪以饭予兮饮予以湛湛之露咨予来其何为兮顾予颜之惨哀予长跪而陈辞兮希垂听于下怀曰予待罪于承明兮岁冉冉其九更沃君心以劝讲兮触忌讳于奸萌遂谪予于部署兮日奔走以皇皇虽阅岁而两迁兮孰轻重乎玊堂慨遭时之汶汶兮怕皓皓以自盟曰妻拏其无腼兮矧曰其□夫友生众口议予之形影兮谓假途而□□若曰予有此内疚兮敢复狺狺而文过仰日月之万明兮照临下土雷霆轰轰而有声兮曰震击之为武信鬼神其如在兮请左右而命之□予行其符议兮愿扬威而正之彼哆侈成南箕兮繄青蝇止于樊谁适与为谋兮罔敬听于杨园冤矣哉呌阊阖兮排帝阍皇心明其昭昭兮矜此劳人辞既毕而待命兮僾乎有闻帝曰小子朕告汝以大道兮比于尔□昔屈平之謇謇兮众蔽美而嫉妬沈汨罗以自明兮□不揆夫中素薏苡与明珠兮固形象之类也暌曰载□一车兮亦见豕之秽也议形影之舛错兮自前世而固然惟忍尤而含訽兮斯于大道之安汝信修姱而内美兮虽顑颔其何伤勿曰人莫我知兮横涕泗之浪浪返汝驾于南山兮结丹霞以为房佩明月之团团兮前春云以为裳太白岩岩而西来兮澧洋洋以东注怀故都之信美兮服朕言而远骛奏朱弦于空谷兮矢白首以为期曰修汝之初志兮奚犹豫而狐疑予闻命而驩娱兮恍气豁而神寤九顿首以拜嘉兮下走循夫前路梦既觉而鸡鸣兮星闪闪其渐疏戒仆夫以夙驾兮予将返乎故都 

　　○白石楼赋 【并序】 

　　夫抚景畅言登高斯赋物之情也曲沃李子卜紫金之山构白石之楼书泾埜吕子之记走使鄠杜下属予赋□□音旦□□□□□□□□行涉名区探幽奇而乃□□一室□□命□故辞□歉焉聊述梗槩云耳其辞曰 
　　紫金白西蜿蜒而来兮吾不知其几千万里夫何既断而复连兮停蓄于□□岩峦之晴旭兮白石齿齿维谪仙之苗裔兮字曰仲南抉鬼神之秘灵兮发奇腾于幽潜乃因物而着形兮锡嘉名于诗髯仲曰尘嚣坌以扰扰兮余其何堪维兹山之洵美兮庶永栖而穷探命公输兮余为陡岑徒构兮崔巍邻白云兮古洞瞻岩兮翠微山之□兮瀑布悬双溪□兮楼之□□巢父之遐躅兮饮牛之滩钓□□以屹兮忆尚父之垂竿濯我缨兮有矶石可坐而憩兮观□桃灼灼兮如霞谁避秦兮山之□仙人降兮何年山有石兮嵯峨峰崒嵂兮云卧跨西溪兮石梁之作石□之作兮是曰利津云冉冉而忽□兮油然作霖维霖雨之寥寥兮白石之阴望美人而不见兮□劳我心吁嗟乎楼中人兮衣芰荷沆瀣为浆兮□□□□□□□虹霓为车在王乔兮右挟浮丘弄□□□□□□□□□□□老且狂兮狂不可瘳思远□□□□□□□□□□□□予怀之既醉兮搥碎白石□□ 

　　◆诗（一） 

　　四言 
　　古乐府 
　　五言古 

　　○四言 

　　大孝述典礼也追崇礼成颁议于郡国微臣与焉感而赋大孝 
　　渭川怀康子也 
　　雨雪纪异也 
　　南山美康侯也维兹鄠学多历年所日就颓坏宫□失据士因废业茂才俊异亦蹇于成侯用疢心作而新之以兴礼乐施教化成人才禆治道焉诸士乐而美之作是诗也 

　　△大孝述典礼也追崇礼成颁议于郡国微臣与焉感而赋大孝 

　　允矣太孝因心自天维植斯根维流斯源世庙言言天子是虔孰其遏之终以孔宣 
　　世庙备矣以洽百礼天子穆穆百僚济济以享以祀以介遐祉神曰来尔本支百世 
　　本支百世嗣我皇祖乃圣乃神乃文乃武无隳于行而越厥度神之听之庶以无怒 
　　神之无怒昭格于天降福绵绵如石之盘如日之悬如天之延嗣我皇祖亿万斯年 
　　大孝四章章八句 

　　△渭川怀康子也 

　　渭川有竹其叶翛翛繁彼美人于焉逍遥爱而弗觌我心摇摇 
　　渭川有竹亦滨于水繄彼美人莫我肯迩愿言卜筑于子之里 
　　渭川有竹风以散之繄彼美人何日见之何日见之中心恋之 
　　渭川三章章六句 

　　△雨雪纪异也 

　　辰月己卯雨雪其珠既陨我麦亦杀我蔬民之吁矣亦孔之愈 
　　雷霆轰轰雨雪其零倏燠而寒民用弗宁孰司天纪而国是经 
　　灼灼桃李雨雪靡靡翩翩者子狐裘沵沵笑言衎衎衎衎尔尔余曰孔忧谇言鄙矣 
　　雨雪三章二章章六句一章八句□ 

　　△南山美康侯也维兹鄠学多历年所日就颓坏宫□失据士因废业茂才俊异亦蹇于成侯用疢心作而新之以兴礼乐施教化成人才禆治道焉诸士乐而美之作是诗也 

　　南山其崇丰水既东自昔蕴灵有周辟廱于皇明兴作邑而墉维斯作邑以经以营以辟学宫以造我髦士以需帝庸 
　　维斯学宫其孰辟之师臣张子克勤于微既久既隳既否斯熙爰有徐令载兴载作猗我髦士寔繁孔硕 
　　徐令徂矣岁月云迈无百斯年有筑不坏有堂斯圯有草斯茷有令斯留不恫不嘅瞻之昧昧告之瞶瞶 
　　果用因循以极于废嗟废之极惨其□□虞堂斯倾师离席矣青青子衿止无室矣□□息矣□□莱殖矣行道啧啧为我心恻□天启斯文佑我鄠人康侯莅止怀保我小民小民攸乐既豊既获既康既廓其色沃若侯曰时哉乃其有作 
　　乃作讲堂讲堂翼翼乃作斋庑斋庑殖殖乃作肄合肄舍戢戢乃作中门中门仡仡乃作绘壁烂其有色 
　　学宫既成天降时雨我侯落之考锺击皷有蒲斯□有鹿斯脯岂乐饮酒观者如堵猗我髦士载歌载舞 
　　言言学宫既邃既新我侯莅止其从如云于乐泮水言□其芹明明我侯淑慎其身其德不爽万福来臻 
　　言言学宫既新既邃我侯莅止有锵其佩于乐泮水言采其芰明明我侯克孝克义克友克类万福攸暨 
　　言言学宫我侯莅止猗我髦士载胆载喜载超载止或问之经或质之史侯曰来尔尔究尔归洙泗之涘 
　　侯曰来尔维皇作士匪言用誉维才之需若构明堂尔栋尔□若饬□□尔璠尔玙尔或匪玙亦徒只且 
　　学宫既成侯心载宁会其政成人觐于京入觐于京天子是征是翊是冯作耳目股肱士曰有诲言予小子是式是矜 
　　丰永粼粼南山出云我侯于迈其车辚辚其旆央央其御侁侁何以赠之点瑟回琴何日忘之山高水深 
　　南山十三章一章十一句十一章章十句一章十二句 

　　○古乐府 

　　拟白纻舞歌词三首 
　　短歌行 
　　白头吟 
　　古意 
　　吁嗟歌 
　　□□□行 
　　悯凰操（并序） 
　　南山操（并序） 
　　虎生三子行 
　　猫相乳 
　　秋夜离歌赠王明叔 
　　太恭人寿歌词三首 

　　△拟白纻舞歌词三首 

　　吴姬越女天下无生绡素丝氷雪肤□环曳□□座隅为君舞向红氍毹锦瑟瑶笔乐与俱嫣然一笑千□珠君今不饮西曰徂 
　　天孙织雾为尔裳瑷瑶之佩何琳琅曰暮含羞出兰房六宫妃嫔如鴈□文??怱绣阁灯烛光赠君今夜明月珰??夜如何其夜未央 
　　今夕何夕月华明薕葭苍苍白露零美人叹息君王惊时哉□戢乐□盈南山不骞亦不崩上有松栢常青青愿君与尔同遐龄 

　　△短歌行 

　　来日无多驱车下坡请子饮酒听我短歌山则有杨川则有梁鸱枭啄食鸿鴈翱翔夭夭园桃春风扇和有酒不饮当柰子何黄金千镒白璧十双心之弗乐不如御觞中谷有兰言采其幽美人不见实繁我忧酒极则乱乐极则悲日中而□月□□□□□□□□□□□□□雨雪蛰藏其身□□□□□□□□□□□□□□□理 

　　△白头吟 

　　种花不盈落种□□□□□□□□□□□□□□□为陌路尘昔为比翼鸟鸟飞□□□□□□□□□□白玊片落落长松枝松枝附女□□□□□□□□□绮疏纤帷鉴明月独坐弹鸣琴□□□□□□□□□水当囱理素丝素丝结易解君心□□□□□□□□理无乖隔萌众女善谣□□□□□□□□□□□□心若流水去不返□□□□□□□□□□□□□□涕泛澜思君君不知贱妾当何言 

　　△古意 

　　花柳带平芜轻烟半有无少年游冶□□□□□□□马鸣金络青丝系玊壸道□□□□□□□□□□□ 

　　△吁嗟歌 

　　人有□死者而明日葬之□□□□□□□此歌 
　　母邪母邪生儿一何苦□□□□□□□□□□□□吁嗟苍天儿诚□心 

　　△□□□行 

　　□交结君子□树□松栢松栢耐岁寒君子慎晚节长安游侠儿黄金结知巳朝为桃李花日暮生荆杞青青原上草寒冬萎霜霰丈夫贵义气小人弃贫贱 

　　△悯凰操 【并序】 

　　悯凰操者为隆庆女子作也女子巳字未归而其夫死女子闻之亦自经死孟生道其事予作此操焉 
　　嗟嗟鳯我仇兮不与我同游兮虽不与我游兮我心结兮甘与尔同穴兮 

　　△南山操 【并序】 

　　汉陂子既老□于南山之阿作南山之操玉首月夜独坐被之丝桐抒情素焉 
　　我栖兮南山有佩其兰兮有芝可飡绮皓逝矣谁与我兮盘桓 
　　南山之陬兮我憩我游桂树丛生兮其叶飕飕王孙归来兮与尔淹留 
　　倚桂树兮浩歌有樵夫兮云中过拓我采苓兮山之阿山之阿兮采苓上有恠松兮偃蹇为蟠屈苍虬之形安得驾此苍虬兮横四海兮观八溟 
　　山霭霭兮出云风萧萧兮凉发时雨降兮霏霜芳艹茁兮勃勃恍湏臾兮明晦见斗柄兮夕揭荡吾神兮天游足不履兮散发濯涧水兮冷冷弄团团兮明月忽浩浩兮长啸舞灒蛟兮幽窟 
　　水有蛟兮山有虎我与游兮不我有怒山有魑魅兮啮人与我游兮不啸以嚬嗟嗟南山兮既幽既好□我白驹兮栖吾身以终老 

　　△虎生三子行 

　　虎生三子中有一彪鸠生三雏中有一鹞鹞能食鸠彪亦咥虎虎鸠流涕言吾与尔同乳不见云中鸿哀鸣求其侣咄嗟尔何心胡不使我同巢而栖共穴而处 

　　△猫相乳 

　　丁亥孟夏予家二猫方皆乳子其一死焉其一衔其子并乳之予有感焉作猫相乳 
　　君不见上留田岂无兄一朝父母死弟不得食嗷嗷啼路傍又不见尹伯奇父吉甫一朝丧其母严霜履中野呼父父不顾咄咄嗟父邪兄邪劝汝慎勿怒不见予家猫相乳 

　　△秋夜离歌赠王明叔 

　　秋风萧萧兮明月在天兰菊芳菲兮白露溥溥鸿鴈高飞兮亦求其侣我与王子兮不能同处王子归兮云中驾青虬兮挟长虹夕发轫兮南山朝游遨兮帝宫山川欝兮千里望而不见兮我思王子思王子兮柰何抱明月兮终始 

　　△太恭人寿歌词三首 

　　南山岩岩兮松栢毵毵兮雨露之□□是以与尔厌厌兮 
　　有美一人绝代无皎如氷雪不可污鹤发垂垂□与珠右挟织女左麻姑娟娟鸾鹄停碧梧琅玕光映红珊瑚直须一饮三百壸 
　　云軿冉冉兮下大荒餐朝□兮沆瀣为浆西游昆崘兮东憩扶桑百千万年兮乐未央 

　　○五言古 

　　彭城别段德光追曾圣初侯景德黄仲实不及夜泊宿迁县南独坐无寐万感俱集述五百六十字 
　　晚游东园 
　　燕会赠诸友 
　　夏夜 
　　至家三首 
　　吕子仲木遣其弟持书见访酬荅来意 
　　花下对□□□□ 
　　春□□□□□□□ 
　　春暮□□ 
　　苦雨 
　　襄城王中段郎挽词 
　　王綗之挽词 
　　对菊有怀诸友 
　　东谷篇赠王明叔 
　　感愤诗二首 
　　饮酒 
　　酒诚 

　　△彭城别段德光追曾圣初侯景德黄仲实不及夜泊宿迁县南独坐无寐万感俱集述五百六十字 

　　王子谪寿州暮秋发京国是时偕我行彭衙侯景德德光下词□气象颇匍匐圣初瑞安令夙昔重交识六日候河浒□舟宁计直行行及□源仲实来孔亟我生自北土舟航借冯翊白昼或□□□夜必相即或开一□酒□□数簋食身世忘沉浮笑谈露胸臆有时激醉乡高歌破幽墨有时掷蒲樗大呌呼采色群谑何呶呶孤坐或默默踪迹若殊轨指趋竟同域连宵烛屡更达旦寐乃得不独畅怀抱兼以防盗贼徘徊晦朔周前路彭城逼咫尺未能到风起天气黑德光及我舟朴大不雕饰其中无何有??欺荡难致力篙工舍篙坐系之境山侧缅想大风歌千占一伤衋三子驾轻舸乘风无少息将谓憩彭城感慨吊苏轼因之别德光携我清河洫柰何夜渡洪停留无顷刻居然遗我书我到日已昃翌日始穷追恨不奋双翼两日竟萧条疾行恐颠踣夜宿宿迁南荒村人避匿其地寡稻粱其途多荆棘寒月半欲堕旷埜望不极鸿飞何肃肃蛩鸣亦唧唧我梦不可成我心久已恻寂寥思往事嗒然颜忸??匿十年翰墨林冥行但擿埴一岁天官曹奔走暗品式譬之泥土质昏暗枉拂拭君恩真浩荡犹遣列郡职星驾走郊埛春风课耕织事守如事兄避恶如避蜮岁月久不变谴罚庶可塞少小事豪狂老大始谦抑未言杜与韩敢望契与稷父母违晨昏兄弟隔南北静中一挂念悲恨累千亿大儿廿一龄顽厚非轩特误遣学科名困顿岂差忒所幸在故□庭闱候门阈小儿始六岁亦非岐与嶷但令读古书谋生勤稼穑不堕名利场一朝生□克故乡十亩园□树旧栽植寿亲酒不赊看山亭可陡行当赋归去羸马自控勒乾坤浩无涯我行未偪仄所贵治我心嘉禾去螟螣行藏自天命潜修在巳饬不湏问龟蓍幽玄亦叵测吟余发长啸风冷水湜湜鸡声出远林良朋正相忆 

　　△晚游东园 

　　白日匿苍巘东园流轻飙徘徊荡离忧衣袂凉飘摇时经潦雨后四顾成萧条茂草被修径崇垣委深坳况闻禾稻伤兼睹群贼骄华胥遽难即天阍亦迢遥孤臣煎百虑感叹变二毛安得生羽翮随风以游遨 

　　△燕会赠诸友 

　　卜日驾言迈睠兹川陆平亲友集高会置酒青园亭中庖具膳羞歌舞罗众伶鼓瑟发清响击筑扬新声兴移夏日短入夜灯烛明壮士起为寿谊重白璧轻人生固有怀冠组非所萦愿言崇令德勿渝金石盟 

　　△夏夜 

　　时雨凈飘尘东方出明月明月照我怀况复微风发仰观星宿稀斗柄空中揭鸣虫各及时栖鸟巢深樾桃李竞春荣坐见群芳歇人非金石姿忧伤徒自伐得酒且为乐无劳悲素发 

　　△至家三首 

　　西风吹雨丝游子归故里亲朋知我至候我城东趾下马拜亲朋相见悲复喜盗贼满淮南居民半凋毁恠我羽翼短何为遽脱此行行入城闉问对未能巳大雨忽沾湿分携各远迩 
　　冐雨入吾门栢槐相映绿老父立堂上母亦出后屋牵衣哭不休泪下满胸腹宗族尽掩泣邻人亦颦蹙群弟苦劝止跪拜始能肃叹我白发生忧前累万斛顷刻欲具陈何由尽所蓄 
　　雨稀众客散诸父仍淹留晚炊香稻熟园蔬青且柔春酒浮满缸相劝洗我忧对此团圞夜谁能辞巨瓯新词自述作高唱激清秋语及阻贼中潸然还涕流愿老南山下此外将安求 

　　△吕子仲木遣其弟持书见访酬荅来意 

　　佳人抱沉痾高卧泾川浔闭户理瑶瑟寥寥稀赏音白云宿高槐清风吹古岑茅檐流月辉照见千载心恋故结遐梦道长违盍簪暮秋仲氏至恍如颜色临遗我尺素书琈然璆与琳上言长相思乃在终南阴再拜谢仲氏此意良巳深我欲往报之愧乏双南金含情靡终极坐晚枫树林 

　　△花下对□□□□ 

　　林栖□□□□□□□□□□□□□□□□□□□习谷风发□□□□□□□□□□□然求其群对此岂不□念彼同心人□□□□□□□□□文久□慧不薄思□□吐芥□□□□□□□□□□□得□云霓□□□见君 

　　△春□□□□□□□ 

　　□□□□□□□□□□□□□□□□□□□□□□□玊□□□□□□□□□□□□□□□□主人尽□□□□□□□□□序按壸翼翼联射侯遐瞻引□□□敌□深秋□日不知倦既醉仍思游振衣陡西原□□□□□□□□□树徘徊押群鸥山气夕岚阴□霏昏□□□□□□□□□□□□嘉时类修禊□□□少□ 

　　△春暮□□ 

　　曜灵□□□□□□□□□阴□庭除鸟鸟依芳株□叆南山云□飙□□驱□景逓明晦□澍来须臾欣兹品汇畅因感□□□□□面□□潇洒聊自娱惟恐耄境逼彷徨安所□ 
　　艳葩不浃旬飘落委泥滓密□发长条离离缀青子嗟□芳春归譬彼东逝水逝水无回波芳春去若驶人生期百龄百龄亦何迩缁发一变素丹药无还理岂知尼父畏翻为原壤耻所以古哲人兢兢慎涂轨荡子勿漫矜芳华未足恃 

　　△苦雨 

　　仲夏雨泽繁流潦何纵横腴田豆苗烂灾沴产妖螟来牟被原野熟腐滞登场西北羽书至犬戎侵我疆王师远出征列县供刍粮挽车趋好畤暮夜走且僵丁男□未返稚子饥彷徨寡妇叹幽室农叟泣道傍日望南山巅云滞风不扬谁能吁苍□回兹白日光 

　　△襄城王中段郎挽词 

　　篙里多悲风白杨何萧萧哲人即永夜冥卧空山坳忆□骖云輗天衢恣游遨才超燕台俊誉倾南国豪龙门不可登瞻望徒为劳躭幽弃尘绂习静探羲爻坐观青云端翩翩双凤毛遐泽浩无涘流芬亦何饶墓草春露零华表秋云高自此玄堂下蒙贶逾逍遥 

　　△王綗之挽词 

　　弱龄负才气高步承明庐弄翰泣神鬼披腹呈骊珠兰□罗众彦簪笔上云衢直词动稷契至治回唐虞青騘万里道秋霜澄海隅岩岩臬司副崇阶不易趋风云际嘉会西南通坦途乔木狂飙生白璧青蝇污壮士抚膺叹泣下何沾濡至今首山巅云惨气不舒 

　　△对菊有怀诸友 

　　东篱零露滋秋色灿盈目仙姿有殊类密叶映深绿时维霖潦收欣看秫酿熟引觞聊自酌玩此群芳馥白云何英英南山亦矗矗微风吃我衿飘飘绝烦熇杖藜行且谣清商发新曲仰视归鴈翔翩翩亦何速慨我平生亲佳人在空谷逸气蛟龙腾贞怀鸾鳯伏川原邈相隔□蟨不可属徘徊日空暮叹息倚修竹 

　　△东谷篇赠王明叔 

　　美人住空谷独坐探化机朝暾丽扶桑流影来荆扉碧空浩无滓神飙荡熹微因之明我心虚室生光辉寅宾恊尧典汤盘铭未违一彻万汇融洒然追浴沂花封藉余照草木回芳菲遐踪期海隅雅志扶皇闱鸣鸡感夙兴转盻零露晞朂哉当及晨勿俟鲁阳挥 

　　△感愤诗二首 

　　二仪无易位白日有蔽亏人心不相谋忠信乃见疑周公翊王室友用流言为骨肉尚有然何况行路儿千载鸱枭篇感怆令心悲 
　　中夜不能寐揽衣步前楹恶言切肝肾怛然伤我情芝兰化萧艾鳯鸟为枭鸣颊舌肆腾沸无乃为酒酲□犹冀尔吪僶俛循旧经 

　　△饮酒 

　　纷纷杨白花化为浮萍草随风无根蔕盈盈冐清沼人生寄一世穷达难自保富而不可求何当从所好无如饮美酒愉情以终老 

　　△酒诚 

　　糟粕伐真性幽滞讵能澄纷纷英妙姿而乃堕昏冥竞慕七贤旷回哂三□醒驰情媚醇酎雅志躭巨觥醺酣竟朝暮那复探遗经遗经勿复道腐胁良足惩卓哉崇伯子千载扬令名 

　　渼陂集卷一 

　　●渼陂集卷二 

　　诗（二） 

　　◆诗（二） 

　　五言古 

　　○五言古 

　　咏怀诗四首 
　　示康甥栗四首 
　　释疑 
　　盗警 
　　北游 
　　春日访友 
　　观物 
　　病起喜德涵过访 
　　悯雨 
　　喜雨 
　　闻鸠 
　　暮春南山见雪 
　　黄阁峰 
　　大礼 
　　春日宴集示诸友 
　　杂诗十五首 
　　白牡丹 
　　代赠康汝修三首 
　　代徐生送王令 
　　何粹夫寄诗因次其韵 
　　附粹夫诗 
　　东原晚归（以下和对山子） 
　　罨翠楼听歌 
　　荅德充 
　　浒西游览 
　　有怀同约诸公 
　　世爵堂宴集 
　　再宴世爵堂 
　　对山草堂宴集 
　　沜东眺望 
　　登罨翠楼眺望川原 
　　经漆村览有邰古迹 
　　过庆□宫 
　　渭河泛舟 
　　彭麓山房宴集 
　　同蒙溪观仙游潭（和对山□□） 
　　怨诗 
　　松坡 
　　读寒山子诗四首 
　　悔诗五首 
　　咏怀诗四首 
　　怀粹夫 
　　喜晴二首 
　　杂诗十四首 

　　△咏怀诗四首 

　　昔我游京观翱翔青云端明明孝皇朝弼亮罗庶官阳德被海隅阴佞不可干谬忝金闺臣潇洒有余闲奋志修孔业敷辞追马班乘时荡入极迅举凌风翰吁嗟厄阳九中道罹险艰鼎湖龙上升乌号竟莫攀志士恩未酬激切涕潺湲 
　　上天远垂象丙寅乃其征其年秋九月洊觌灾沴仍阉竖渎天纪二相夺台衡踉跄发都邑道路叹且惊而我抱沉忧端居涕泪零自兹虐焰炽贤豪委堑坑闾阎遂殚竭豺虎亦纵横几事各有端不密害乃成嗟嗟韩司徒徒劳伏阙庭 
　　无稽言勿听弗询谋勿庸经帏有常职窃拟回天聦天聦竟莫回忌讳触奸雄夺我鳯凰池寘我豺虎丛恭显已伏辜斯甫复予恫仓皇寿春役滥罚非所蒙 
　　寿春汤沐郡山水亦孔固我于往居之簿书颇暇裕髦士从我游咏歌谐英□斯甫终见猜藏心有余怒地震日□食咸谓□我故有诏谴归农闻命转□豫苍天亦悠悠予怀竟谁愬 

　　△示康甥栗四首 

　　华族□固始陡陕栖长宁尚书树鸿业竹帛流芳馨翼翼两太常奕世笃忠贞银台荫烈祖傲晲敦古风天施亦颇啬爰有平阳公 
　　平阳起关内岩岩厩庙具天马脱羁衘云霄横驰骛蟠胸海若藏披腹琅玕露并游英妙姿奔走颇颠仆造物意叵测奇货人莫顾邈矣尚书勋终以贻尔父 
　　尔父龙头选天荒破三秦出入承明庐挥洒西汉文紫鳯游丹霄不与燕雀群嗟予等朦昧定交忝德邻同心断金利言若芝兰芬岁寒誓不渝忼慨遂结婚 
　　结婚缘骨肉终始以为期绵绵女萝草远附长松枝惟尔君子德为予弱息师率之孝尔父行成名不亏巍巍世爵堂令德乃其基五叶积累功似续良在兹戒尔朂尔孝勿使高人嗤 

　　△释疑 

　　晋国羊叔子敌人谅其心馈药固未达夙德良足谌驺虞不践草举世无弗钦蔼蔼芝兰芳不受恶臭侵素节既不移群猜胡滞淫腥膻蚁斯集行陂疑乃深君子贵自修勿用忧崎崟 

　　△盗警 

　　仲冬阳生夕暴客入我室我室何所有耀首黄金饰白金为卮匜太半自宠锡搜索罄囊橐夜央天正黑时我寓园亭对客方愉怿老妻乘间出走匿慈闱侧幸彼志躭货刀剑不我即我闻古哲人群盗钦令德革心或就农逼境或敛迹我固非慢藏兹变何由得敬慎乃不败需寇亦可息作诗书户牖出入庸自饬 

　　△北游 

　　仆夫夙严驾曰予徂渭阳出郭纵遐眺原埜何茫茫是时春气浮雪融尘不扬条风应候至征鴈复北翔汨汨水泉鸣岸柳柔且黄感兹悦心意宁知道路长因思在环堵俛仰徒面墙安得长出游抚景以徜徉 

　　△春日访友 

　　自予游渭阳蹉跎期月余感兴访同心夙驾复西徂浮烟流旷埜轻飙逐篮舆宿麦回绿滋丹杏发故株黄鸟出幽谷永友声追呼因念伐木诗临景兴益舒陡彼甘水涯言造君子庐翩翩春服成悠悠童冠俱洋洋歌咏归彷佛追舞雩 

　　△观物 

　　灵雨被芳苑群葩竞敷荣绮绣烂相错类匪雕绘能青阳转羲毂一一形色呈静观造物意荡然靡有情 

　　△病起喜德涵过访 

　　睽离岁云周晤言方及兹子胡忍弃子□车来迟迟欝欝石上松苍苍氷雪姿岂无骨肉亲念子均所持子婴负刍菑抱兹采薪悲期子子不至中怀当语谁翩翩云中鹤随风起双飞繄彼平生友既觏我心夷 

　　△悯雨 

　　冉冉芳春暮寥寥甘澍稀来牟委畦畛农人安所依行云倏有无苍巘欝崔巍垤鹳音不扬鸣鸠徒尔为载诵云汉篇慨叹令心悲苍昊亦孔仁讵能捐庶黎洪霖冀遄沛庶以慰吾思 

　　△喜雨 

　　皇天无弃物亢极雨斯沛豊泽沃四埜勃然兴万汇策杖觌郊埛昕夕殊荣悴桔槔见弃掷亦免抱瓮軰几润浃丝桐囿烟浮松桧逍遥步前楹长吟发天籁 

　　△闻鸠 

　　时禽媚旭景并吟芳树林飘风自南来洋洋流好音彷佛金石奏聆之悦我心我心匪物移天机自不禁渊云各有适羽翔鳞乃沉嗒然巳忘言谁为徒羡歆 

　　△暮春南山见雪 

　　青皇且辞驭南山欝未雷狂飙振庭柯夕雨寒凄凄迟明纵遐瞩雪巘皓崔巍春服不御寒纩絮乃可携北斗酌元气寒燠随所跻休咎各有征古训谁其稽 

　　△黄阁峰 

　　荏苒老将至幽奇寡探索迩聆黄阁峰乃在紫阁北白阁峙其南飞瀑经其侧阴晖殊气象岩峦逊奇特嘉名久沉匿胜槩弃莫觌予聆王生言烦嚣顿挥涤游目天南隅恨乏凌风翼蹑屐挟宾侣危巅庶可陡 

　　△大礼 

　　至孝本天性流植各有因时贤议大礼颊舌固纷纭目?奄瞹日月昏感激天怒嗔明明我祖训一本枝叶亲名正庶事康孝兴四国仁夏殷轨已遐惆怅谁与论 

　　△春日宴集示诸友 

　　嘉辰苦遄逝为乐当及时韶华盈陋园良朋复在兹列坐茂树阴潇洒多令仪时羞荐芳馨浊醪引满卮物菲意乃勤主献宾不辞珍葩映虚牖好鸟鸣高枝感兹发天籁铿然吐丽词谦谦二三子盈盈氷雪姿岁寒盟勿渝好爵吾与縻 

　　△杂诗十五首 

　　北山何濯濯中有坚贞石托体文章流大书为深刻龟跌□盘□赑□造云霓传留亿万祀珍玩篾琛璧南山薀陆海宝藏货财殖其石粗粝姿良工巧莫即乃知穹壤内清浊各有适 
　　中林有巨鸟自矜□羽贵一朝振翮飞忽与飘风会展转万余里下息丹山背扶桑丽朝暾彩霞结成盖栖止青桐柯渴饮澧泉濑久假不自知殊非鸑鷟类 
　　西北起浮云漫漫盈堪舆终朝不成霖顽阴讵能除太阳匿精光魑魅乘其虚鸱枭雊城闉豺狼嗥路衢利剑不在掌俛仰徒嗟吁 
　　山?截嵲太白山中有野道人被服紫烟衣危冠高切云严冬浴龙湫夜穿虎豹群玄发双碧瞳冲虚含道真我欲往从之山高氷雪深焉得延年术叹息伤我心 
　　日入群动息鸡鸣各为谋江河日卑趋万收同一流推移无回□沉思结绸缪绸缪不可解旷世帷远游远游竟何乡西陡昆崘丘南泝湘江沚东海北幽陬逍遥群仙旁庶以解我忧 
　　子真栖谷口君平卜成都下帘授老庄荷耒耕岩墟岂乏沧波鳞蜗涎聊自濡嗟彼燕雀群可以握粟呼朱鸟翔碧寥下集高冈梧狷士多苦心蜚誉溢皇衢 
　　苍雀峦海蛤腐草化流萤飞潜忽异禀动植顿殊形蛤□□所尤□亦□□□士处大化内□固有废兴中怀□欣□□□□□□何如休休子顺受没吾宁 
　　昔子游润滨北上咸阳原高塜欝累累苍苍松栢□嘅彼泉下人贤愚□一墩处世夸名誉死没谁复论及顾望城邑清□□□门冠盖东西游往来车马喧滔滔若流水大道□□□终焉即长夜胡为苦驰奔人非王子乔□能久生存 
　　青青渭川□结根在芳苑结根亦何固蹉跎岁华晚取彼霜雪□□为瑷□管持以发清气鳯凰吟宛转游鱼浮洪波坐客再三叹借问叹者谁师旷为顾反昔依浊水泥今倚□□□在物固有然恒惧知者鲜 
　　流光去何□□坐怀悲辛素发被两耳无由探□真太华欝岹峣洪河浩无津反顾力巳疲回飙扬暮尘行歌日慨叹无乃伤其神愿采南山薇聊以终吾身 
　　□山有长松□叶何青青上有常栖云下有千岁苓我□采此苓服食求长生崄巇不可上况复虎豹横安得□门子并坐吹王笙 
　　昔闻鸣鸟至乃在岐山阳风云四面会万国流笙□□□□□□斯文粲以章神翮无久栖翩然游大荒迢迢□□□□□□□霜逖矣高冈音感叹摧我肠 
　　英英子房公颇悟盈虚理平生万户侯叶之如脱蹝辟谷飡朝霞托游赤松子长啸青云表可望不可迩下视冠簪侣扰扰向泥滓 
　　鸡枭固□视熏犹岂同臭孰曰郑卫音而谐清庙奏齐门鼓轩瑟居然蒙訾诟黄流注瓦?过者哂其缪君子亮高节宁与世情媾 
　　名巘多巨材急湍无修鳞季世浮伪滋仁义古所珍情睽骨肉离志洽胡越亲所以贤哲士清修慎厥身垕德匹坤壤和气如饮醇身老名不衰千载贻清芬 

　　△白牡丹 

　　丹葩固殊品素艳益足娱春滋玊堂荄质莹氷雪肤碧叶映逾洁檀心燠始敷仙飙流奇馨朗暾丽芳株零露泻甘醴凈蟾耀氷壸娟娟媚幽独迢迢谢名区嘉赏逮兹晨勿俟青阳徂 

　　△代赠康汝修三首 

　　赫赫丰城剑皑皑荆山瑛至宝出雕琢利刃发霜铏陆剸象与犀水断蛟螭精珍璞遭卞和居然价连城君子韫德器簿书劳其形一朝值风云翱翔在天庭何殊剑与玊洗涿露华英殷勤亮自宝勿为尘土婴 
　　依依杨柳树结根流水湄春风朝暮起飞絮何参差人□一世间会合心相□中道成□别南北各天涯卓哉太行子去去游天池□我不复顾彷徨当路岐赠君青萍剑劝君碧玊卮千秋竹帛勋岁寒以为期 
　　白云栖岩壑神龙在渊水一旦风雷合云怱从龙吉士怀经世略偃仰困百里冠盖见督邮丈夫未为耻忍性益未能古贤每如此修涂御轻车发轫自兹始去矣吾康侯皇悰方眷尔 

　　△代徐生送王令 

　　丈夫贱雷同贵在相契心壮士报知巳义气轻黄金□子去不返伯牙为毁琴我侯东山豪识我多士林欻然乘云起弃我南山岑仰观鹍鹏抟羞为篱鷃吟安得天风发霄汉相追寻 

　　△何粹夫寄诗因次其韵 

　　粹夫厌纷华滔滔付流水虽然陡九卿未能愽一喜台衡倘虚席姚宋不专美譬之万木林获兹千尺杞向来寄我诗丽藻灿文绮上言报明君下言知进止风檐展之读馨香浃牙齿谓我如芙蓉涵影清波里四海兄弟中以我为知巳我心欲报之洁身而巳矣岁寒盟勿渝百年事乃巳 

　　△附粹夫诗 

　　我爱王渼陂芙蓉映清水香风入人怀见者无不喜学问高一时词翰复兼美共言直禁林谁遣落荆杞鼎食羞素飡林居贵黄绮彼此得失间可以一笑止我懒世事疏躬耕甘没齿误蒙圣主恩复缀班行里碌碌逐队行平生愧知巳世路机阱多吾亦将逝矣缄书报同心西望何时巳 

　　△东原晚归 【以下和对山子】 

　　冉冉西颓日流晖映碧嶂幽人坐钓石濯缨弄清漾旋车历岩阿归巢闻鸟唱感兴托古词渊泉出浏亮谁知胸次中拍拍春酝酿 

　　△罨翠楼听歌 

　　凭空览苍翠登兹百尺楼春风荡击筑高歌发秦讴梁间转流丽云际回歌喉阳春寡酬和佳人不可求恍疑碧桃谢景与瑶池牟曲终意未极青枫生远愁 

　　△荅德充 

　　小宋经世略悠悠违寸心元方清庙器寥寥希赏□共隐邰城曲文豹雾露深箎鸣埙乃荅壮游老巳侵白首式相好感叹斯□吟 

　　△浒西游览 

　　往春游浒西堂□□□□□□□□□□□□芳妍佳鱼取作脍清泉茗可煎微讴发皓齿舞袖翩翩焉春日足娱乐为赋行乐篇 

　　△有怀同约诸公 

　　君家世爵堂自谓门为荜洒扫延友生展转如首疾忽闻雷雨至惟恐车马窒长叹忧益深微吟笔载述洋洋伐木篇千秋情可匹 

　　△世爵堂宴集 

　　修短各有期蚩氓慕广成何如饮美酒设宴罗华楹君今有令客一座都为倾客本服高谊投君胶漆情乃从远方来佳会固有名主献南山寿客报琚与瑷乘风步前轩仰见浮云征徘徊抚朱弦感叹歌载赓但循林壑性非敢薄公卿 

　　△再宴世爵堂 

　　诸君英迈姿学道各有成屏居谢人事浩荡无拘拧濯缨在沧浪簪组非所荣朅来游浒西慷慨惬主情洒扫陈八簋高堂敞虚明佳人理瑶瑟四座春风生有酒旨且多修几罗翠??瓦主寿客不辞流连残月倾愿为比翼鸟何求千岁名不见古烈士慕义黄金轻 

　　△对山草堂宴集 

　　对客辄□□平生桓叔夏□时携□游岂让东山谢满溪花正□何必黄四娘雪儿歌杨柳花奴行玊觥斜阳挂远树勿用伤迟暮不见平津侯一朝起徒步汉殿影娥池吴宫香水溪昔人那可见唯有乌夜啼 

　　△沜东眺望 

　　邰城多奥区古今发灵秘冈峰捐南山川流赴清渭孕兹豪杰才岂惟草木翠我明康尚书苍虬起沟澻弥纶夺天工斯文幸未坠曾孙步承明见者无不??攴驽马追骅骝奔驰亦劳瘁暇作沜东游非缘修褉事瞻眺及嘉辰啸歌挟同志登高复临流情谐即举觯诗成诧挥毫推敲或古思迟速惟所云难仿金谷例 

　　△登罨翠楼眺望川原 

　　雄土?胃挟长川纡回开复合傍有鸥鹭洲蒲柳苍翠匝兴在水与山谁能老一圜今日上君楼凭阑一解颜相逢且饮酒人无金石寿富贵如浮云白衣忽苍狗 

　　△经漆村览有邰古迹 

　　芳村烟火稠堪信古为县绵亘见沃野平林欝苍蒨君本有邰人地志颇谙练挟客西南来指点旧郊甸不审后稷居或恐他朝殿残甓与断础往往草中见或为牟麦墟或为霖潦淀陵谷竟难穷迟回目欲眩惟彼终南山繄自鸿蒙奠渭川经其北胜槩良足羡 

　　△过庆□宫 

　　皇天颇厌乱太宗当其冲天戈起晋阳矫矫雪中龙乃知沟浍间神物固难容诞育在兹壤山川灵气锺清渭环其区终南如堵墉遗官閴萧爽朝暮闻清钟宫前断碑卧雨深苔藓封土民或拜舞卜岁求豊凶樵牧不敢入亦钦王者踪客从浒西来经此南课农下马瞻□□进止还肃雝 

　　△渭河泛舟 

　　北渡渭河水南上碧云峰峰头何所有离离多古松松根白茯苓味若春酎醲食之可飞步飘渺烟霞踪 

　　△彭麓山房宴集 

　　空有红珊瑚盈盈高数尺持之愽村酤反为农父搤相逢不一醉别后怨畴昔我今有美酒来坐松下石劝君君不饮骑马将安适不见桃李花落尽五侯宅 

　　△同蒙溪观仙游潭 【和对山□□】 

　　潭水黑到底龙卧疑有灵我昔恣登眺税驾仙游亭其北有古洞马融尝阅经其南多苍山一一如画屏□霭翠微间梵铎怱一聆有时煮山茗系瓿汲中冷划然风雨作浩渺如沧溟浮云倏聚散山鸟歌不停同游五六人相将醉复醒归来忆佳景梦寐瞻娉婷兹闻群公游信宿栖云扃勒彼潭上石万古遗芳铭 

　　△怨诗 

　　受侮亦孔多中怀不可道秋风吹我心如饥复如捣 【一解】 斗粟尚可舂尺布亦可缝如何骨肉亲二人不相容 【二解】 君非少壮姿我巳白发翁如何立谈间怒气相击攻 【三解】 逝者亦云巳生者宜相亲不见阿峰墓怨宿蓬蒿尘 【四解】 脊令飞在原棠棣亦韡韡忍君二十秋不我以为悔 【五解】 弯弓将何为垂涕以相告君心如可移怡怡以终老 【六解】 

　　△松坡 

　　欝欝长松枝托根幽涧浔黯然铁石姿不受雪霜侵苍虬巧蟠屈栋梁非所任杳霭烟云浮匠氏竟莫寻有时清风生或闻竽籁音仙人王子乔翩然下其阴独坐吹玊笙相将玄鹤吟曲终乘之去翱翔蓬莱岑 

　　△读寒山子诗四首 

　　贪夫狥财货捐生竟莫悟下士恋名爵滔滔不返顾苍山敞岩洞白云团其户泉石岂不佳孰能栖烟雾三复寒山诗感叹伤迟暮 
　　避世风颠子蓬头脚不韈身卧寒山云心似秋潭月嬉游狎丰干时时徂贝阙仰天忽大笑海鹤唳清樾挥毫向山壁龙蛇动崪矹流传千万祀芳名讵能没 
　　□森江河水风行自成文盈盈荆山瑛雕琢丧其真才士竞虚名吟多徒损神譬彼鹦鹉鸟解语终非人安得遯世翁中扃绝埃尘 
　　高士眇冠组雅志在泉石以彼飡霞肠兼之眠松魄朗吟发天籁笙竽音皦绎态若春空云霭霭无定迹为谢夸毗子纷纷竟何益 

　　△悔诗五首 

　　诗人忧鲜终君子慎末路予龄六袠余中夜徘徊顾声伎娱耳目萋斐被谗妬翻令黄口群乃为皤发蠹往者不可追兹予洒然悟誓言处幽閴闲情水东注 
　　履霜识坚氷哲士睹未萌云胡连枝雏化为止棘蝇萧墙伏干戈阴妖蚀阳精尔悛若罔豫尔及悔何胜安得回乃心永结骨肉情 
　　燕雀处堂幕不悟栋宇焚乃亦尝叹息乃今若罔闻木心良巳朽外饬采色文屠竖口诵佛手刃靡朝曛乃今骨肉间胡以殊所云嗟予抱沉忧逖矣方离群 
　　误履陌路尘蹉跎逾十春豺狼眠我旁赘疣灾我身朱颜成丑老缁发变为银妖魅欣陨灭声伎犹相亲众口叹沸腾流言难具陈骨肉尚有然何况行路人无如学扫轨端居足怡神 
　　□□青衿子遗经烦□□中抱□枭心谗为鸾鹤啼一朝露其真噬母如啄泥为语门墙徒勿并逄蒙栖 

　　△咏怀诗四首 

　　丈夫处世间秉志植纲常策勋稷契俦致主希虞唐英贤慕华风竹帛有遗芳若人岂非美时屈志莫扬栖迟衡□中岁暮徒悲伤 
　　孔门陈四科颜闵德行尊吉甫燕张仲孝友古所敦世降风教微斯道日以沦藐躬栖乡闾纲常谊颇存朂哉暮勿渝庶以贻后昆 
　　文苑竞雕缀气骨卑以弱矫矫浒西子力能排山岳先秦泝渊海斑马启扃钥嗟予坐迟暮发愤乃愿学安能谢□策蔚然虎鳯跃 
　　崆峒起朔方流风振大雅同心二三子信阳驭天马六义阐幽微骚汉出挥洒盲聩滥提挈自惭精力寡二墓宿草繁哀伤涕犹泻 

　　△怀粹夫 

　　悠悠劳我思美人在河内偃息明月岩飡霞吸沆瀣隔别数经秋岁序不少贷伯劳与飞燕东西叹违背愿为比翼鸟飞游洽情爱 

　　△喜晴二首 

　　□霖滞晨夕瑶空倏朗豁时□□旭晖候□□□□□偃卧恒栖迟忺□□□□□□□□牖迅飙逐□□□□岂外求□□□不□楚□勿复陈文苑欣可托 
　　壮龄谢珪□林栖迫桑榆濯缨清渭流策黎紫阁□鸣鸟瞻□阳击壤怀康衢习幽尘虑销觌景佳兴敷芳醑聊独亲徒歌孰与俱枯桐縆朱丝风檐良足娱 

　　△杂诗十四首 

　　南山挺苍松中林产灵芝灵芝和粹凝苍松霜雪委雪姿清庙材和凝间世奇二物不相肖于世各有宜 
　　南海有佳人容貌绝代无被服芰荷衣绰约氷雪肤□风自南来寄我珊瑚株珊瑚未足贵将以结驩虞我欲往报之道阻不易趋惟当佩■〈艹洍〉兰芬香慎勿渝 
　　皎皎天边月粲粲楼中女盈盈离绣户默默理砧杵袅袅凉风发扬扬纤袂举明月照女心深闺誓独处 
　　夸父逐太阳居然走且僵丑女苦効嚬佳人哂其傍拙工代班输血指空彷徨巧拙妍丑殊天赋固有常蚯蚓拟蛟吟云胡不自量 
　　中林虎豹群白日游山麓蚩蚩采樵子往往葬其腹山灵靡禁诃虞人畏莫逐驺虞尠光辉垂首匿深谷 
　　秋江产芙蓉容华何皎皎其上巢鸺□其下□□□我欲采此花蒺藜被长道叹息起中夜只恐凋落早 
　　豫生狥智伯子房报韩仇斩衣死赵襄纡策植炎刘成败固有殊雅志各能酬青史垂嘉名千秋耿未休弯弓射其师叹息逄蒙俦 
　　巢居知天风穴居知天阴君子贵未然志士多苦心蟋蟀戒太□鹿鸣媚德音处陋职思忧在位有荒淫秋兰栖幽谷春花耀上林浮世竞炫赫贞闲古所钦 
　　傅说感商宗乃在版筑间恭默洞幽微梦寐觌芳颜旁求肖厥像置诸青云端对扬树鸿猷匹美阿衡班嘉靖兴殷邦万祀名不刓轨云蹈遐轨缪妄起哀叹 
　　周公扶王室管蔡有流言云胡骨肉亲萌兹衅蘖端跖惠出同胞圣愚枭与鸾□魋戕仲尼瀚海扬波湍贤哉司马牛忧伤涕泛澜乃知昆冈坳玊石固错盘斯道无古今哲士宜自安 
　　高楼有怨妇叹息当囱牖□为倾阳葵今为含露柳柳条易摧折葵心终不朽女萝附松枝贝锦罹谗口谗口会有明松枝固耐久君无弃贱妾终以奉箕帚 
　　神驹日千里产自渥洼浔龙种岂数有间世未易浔驽骀骛康庄鸣銮气骎骎伯乐久巳■〈彳具〉王良非其任老骥伏槽枥踯躅有哀音 
　　□牛在河北织女处其南鹊桥未易成银汉不可探卉□有连理虫有蟨与鹣牛女会有期谁云涕泗涵岂似阳台云空令梦寐瞻 
　　檐字蟋蟀鸣感兹秋夜长纨扇生怨悲牛女限河梁寒露零阶除众草凄不芳浮云蔽魏阙一别永相望中夜起浩叹纵横涕沾裳 

　　渼陂集卷二 

　　●渼陂集卷三 

　　诗（三） 

　　◆诗（三） 

　　七言古 

　　○七言古 

　　四皓图歌 
　　画龙引 
　　睹官军赴颍上歌 
　　周将军歌 
　　画葡萄引 
　　彭少保时雨亭 
　　卖儿行 
　　隆庆贞女辞 
　　给事中张士元谪贵州驿丞梦神语之诗聊纪其事 
　　张方伯画图歌 
　　三老图歌为孙方伯赋 
　　同康侯观胡公泉歌 
　　代送康汝修 
　　三岛篇赠汝修 
　　代双溪子送王念觉 
　　黄河篇寿少保皋兰彭公 
　　马嵬废庙行 
　　昔年行赠阎公甫 
　　画雪竹歌为罗太参赋 
　　南山篇寿寇封君 
　　春暮叹和对山子 
　　浒西行和对山子 
　　二砚歌 
　　哀陈生 
　　寿星图歌 
　　时雨篇（并序） 
　　画鱼歌 
　　秋泉歌 

　　△四皓图歌 

　　征夫血染长城地诸生魂落咸阳市愽浪沙中客漫惊商颜山下人先避沐猴授首鸟江底汗马论功未央里上皇生儿与仲多戚姬有子真如意鼎足摇摇谁与扶吃口期期亦是愚赤松黄石有仙诀具书奉币奔山嵎冥鸿徒侣云间落野鸡母子宫中跃汉庭罗网竟何为商山芝草仍堪嚼芝艹几茎经几春商山此日无此人楸枰散乱随流水松桂萧条空白云高车驷马忧方大龙湫虎穴人争坐立志不从东海游甘心况受西山饿千古闲情笑我痴四翁不见使人思聊对画图歌一曲疑闻风雨下长陂 

　　△画龙引 

　　江边野叟方投笔老龙走水水潏滴云屯雨湿万山黑山下疾雷破幽窟子高画龙老成癖时有天龙下其室乐安寺壁多鬼神点睛飞去天怒嗔世间好事转希差却把画龙画作画吁嗟野叟漫得意尔亦笔端一掷戏古来好龙如好士不好真龙好形似君不见江潭千尺黑到底下有蛟龙卧不起挂壁扰扰蜥蜴尔 

　　△睹官军赴颍上歌 

　　银鞍绣甲剑在腰马鸣十里风萧萧羽旗犹转杏花坞铁骑先过杨柳桥将军妙手逞轻捷一箭飞落双皂鵰道傍观者众如堵奔走流汗喜欲舞老父叹息忽不乐暮年今见持戈斧七日贼围颍上县一县万人命如线闻说提兵李佥事日夜登城奋孤战城中妇子愁唧唧恨不人人生羽翼晨炊走汲井水竭夜号声绕春云黑步兵间道单身出简书马上飞来急岂谓辕门坐风雨不念愁城卧棘丛侍郎 【马部】 督请君蚤发元戎纛凈扫烟尘四千里我亦西归杜陵曲 

　　△周将军歌 

　　十五学击剑二十学用兵猿肱燕颔将门种丹书紫诰金柜盟大明天子自神武日向虞阶舞干羽渥洼龙驹满帝闲越裳翡翠来天府长缨欲请系单于庙堂勿用开疆土岁月悠悠老将至封侯万里无由遂被酒酣歌缺唾壸临风雄辩挥如意大儿蟠胸五千卷红云留侍□明殿元孙指掌八阵图青春拜受将军弁将军卜筑淮水□买田盖屋栖白灵□斗漫随程不识园林恰似何将军垂杨袅袅细烟雾短竹潇潇繁雨露芰荷香散碧池风琴樽兴恋青山暮山中甲子经七旬堂下曾孙看几度剑舞时令胆气粗镜光长许仙颜驻跨马夜射南山石鞲鹰晓猎中山兔射猎年年乐未央山谷小虏今跳梁棘门霸上真儿戏野草飞沙空战场浮生感叹雪盈首世事蹉跎柳生肘埽尘时复看龙泉安得将军却少年 

　　△画葡萄引 

　　汉武唯知贵异物愽望常劳使西域大夏康居产富饶胡桐柽柳非奇特独取葡萄入汉宫遂遣天王亲外国当年肉味厌侯王今日霜根徧西北吾家十亩后园里长条几架南山侧龙须时袅水风斜马乳尽垂秋雨色故园一别惊风雨画图相对思乡土青钱巳办雇河舟白首行看住草楼但愿千缸酿春酒未湏一斗愽凉州 

　　△彭少保时雨亭 

　　少保出车天意欢好雨随车意未歇去住何妨滞玊騘沾濡犹记辞金阙淮北淮南小麦熟健妇把鎌儿放犊南风拂拂吹剑门家家小麦如云屯花下同来饮白酒山中不去逐黄巾人思少保如思母暂时望见能歌舞紫绶翩然觐北辰彩毫为尔题时雨颍州亭子天南东阆州亭子高插空英雄过眼去即灭只有芳名殊未□君不见南国甘棠非旧陌万岁千秋思召伯 

　　△卖儿行 

　　村媪提携六岁儿卖向吾庐得谷四斛半我前问媪卖儿何所为媪方致词再三叹夫老病卧言双目朝暮死生未可卜近村五亩止薄田环堵两间惟破屋大儿十四能把犁田少利微饭不足去冬蹉跎负官税官卒打门相逼促豪门称贷始能了回头生理转局缩中男九岁识牛羊雇与东邻办刍牧豪门索钱如索命病夫呻吟苦枵腹以此相顾无柰何提携幼子来换谷此谷半准豪门钱半与病夫作饘粥村媪词终便欲去儿就牵衣呼母哭媪心戚戚复为留夜假空床共儿宿曙皷冬冬鸡乱呌媪起彷徨视儿儿睡熟吞声饮泣出城走得谷且为赡穷鞠儿醒呼母不得见绕屋长号更蹢躅观者为洒泪闻者为颦蹙吁嗟猛虎不食儿更见老牛能抵犊胡为弃掷掌上珠等闲割此心头肉君不见富人由多气益横不惜货财买童仆一朝叱咤嗔怒生鞭血淋漓宁有情岂知骨肉本同胞人儿吾儿何异形呜呼安得四海九州岛同一春无复鬻女卖儿人 

　　△隆庆贞女辞 

　　妾身巳许君君死不待妾羞将往日忆君心缝裳又作他人业妾心已逐君君死妾巳绝生不同室死同穴与君化作双蝴蝶连理枝头相逐飞万岁千秋永不灭 

　　△给事中张士元谪贵州驿丞梦神语之诗聊纪其事 

　　张君忧国如贾生感激独坐双泪横朝持谏书奏天子要使四海之内一时歌太平谏书滔滔太切直天子览之勃然变乎色烈风震电不可已夕贬瘴乡万余里明日稽首辞□庭西风洒泪何弥弥臣去一何轻臣身未足惜只恐反复间周行生杞棘瘴乡到日如中国扶持尽赖神明力遥向滇南望北辰不见长安还下泣夜窗隐几愁多梦耳畔新诗谁朗诵孤臣一日肠九回独有神明为尔痛孤臣旧是玊坡仙青云伫看来翩翩天子见之为欢□泪痕拂拭衣袖干 

　　△张方伯画图歌 

　　山矗矗水□□青松千尺下临壑苍苔数亩凈无尘清风不断吹客衿扫石独坐弹鸣琴九嶷望尽寒云渺五□□歇南□□筝沸夜玊阶春齐竽吹月花楼晓锺期□逝不可寻□□归来谁与道元亮锺期勿复陈知音□□是何人□□□□□□ 
　　□□□□□□□□□□□□仓皇宫中争道有奇祸殿前赌郡宁堪作清闲惟是山中人占断青山无四邻楸枰独展不呼伴只恐输嬴生怒嗔人世反复局面多机心无柰白头伺座上英雄空叹息山中岁月易消磨凭谁寄与商颜翁莫信留侯游汉宫 
　　山人爱书如爱酒一帙悠悠不释手平生过眼五千卷世事浮云我何有青春董子常下帷白首伏生能觧疑邺侯牙签夸满架新若未触人共嗤世上纷纷游荡子饱食不览霍光史漫道皋夔不读书用心只学羲之字更有山东老学究一部论语分前后藏心未有五车余赤手何由补天漏 
　　古人作画钱笔强汉有关羽晋长康王维辋川石刻新子瞻墨竹光嶙峋山翁白发老空谷古文万卷填胸腹兴到有时临画图东绢淋漓横座隅等闲挥洒能逼真信手变化疑有神吴淞秋水影澄澈并州剪刀剪不绝薇垣主人气磅□庙堂堪寄经纶托请君提笔上麟合 

　　△三老图歌为孙方伯赋 

　　一老手持赤玊茎童颜素发星为睛一老宴自瑶池归蟠桃春露犹未晞最后一老碧瑶笻秀眉数寸双颊红三老并是千岁翁相将来过薇垣东薇垣仙人瀛海客青琐当年着标格雨露暂作河山春风云终住神仙宅佳音未许传青鸟寿域争看不三老一笑相携入帝乡对图岁岁人长好 

　　△同康侯观胡公泉歌 

　　鄠西丈八村东侧平地涌泉映空碧绕岸圆甃几十围澄波到底余五尺石罅暗泻东北流旱亦不竭潦不溢东北万顷树■〈禾巴〉稏岁资灌溉蒙膏泽泉头庙貌祀胡公岁夕倾圯委冈脊康侯叹息语父老新庙亟成何焕赫侯来呼我共游眺匆匆下马日已夕刲羊酾醑妥灵毕下走觅泉憩苔石水面绿萍命埽拭云影天光可指昼泉眼□沸底见沙荇根游泳鳅与鲫时维二月雨新霁花柳映带春拍拍汲泉煮茗试一啜顿觉清风生两腋康侯兴狂起欲舞啸歌声激浪花白人言康侯文雅世无匹只恐天子召之台端簪白笔难恋此泉常挟客 

　　△代送康汝修 

　　鄠乡醝酒能醉人离怀万斛不可洗南风吹雨急如注似为吾人留客止湏臾雨歇清风来周行迢遰双旌关千村万村走赤子留君不住徒为哉君歌朝元曲我歌长相思何时青云端寄我碧瑶枝瑶枝亭亭出仙家恍忽能开五色花逢人若问真消息太行王屋生琪葩 

　　△三岛篇赠汝修 

　　蓬莱双阙盘云起宫墙近接瀛州水瀛州仙子白玊堂摇影宛在水中央花前两两骑玄鹤楼上时时咏鳯凰鳯凰玄鹤栖琼岛春风翠长金光草公孙东阁许重开旌阳拔宅不难到夹道氤氲紫气通龙池碧蘸明光宫青琐夕郎鸣佩入乌台柱史谏书同杜史夕郎气勃烈湏臾叱咤风雷别一水瀛州咫尺间并游霄汉称三绝霄汉仙人扶紫宸雨露能为四海春万里越裳来翡翠近时帝苑走麒麟明良千载赓歌发洒翰平分汉宫月皋陶巳见夺天工山甫偏能补衮阙衮阙年年补缀齐方壸落落五云低云里群仙回首望一仙新起太行西 

　　△代双溪子送王念觉 

　　双溪之水能酿酒倒尽玊壸君住否双溪之滨多杨柳折尽柔条竟分手双溪之头明月光我往取之为玊珰请君佩之朝未央清风随步声琅琅明月在溪君在阙团团一样清光发举头见月如见君君心应似溪头月 

　　△黄河篇寿少保皋兰彭公 

　　昆崘高几许危峰挂北斗日月隐蔽为光明鸾鳯纷纭集琼囿万窟晶荧星宿海奔雷喷雪蛟龙吼迢迢疑与银河通滔滔势带金城雄千年玊汭含灵气一日金城产巨公产巨公金城下皋兰草木尽为赭不教腹内昆崘蟠那看笔底黄河泻黄河东流入海门公亦立朝媚至尊万里之尘随手埽五湖之水开口吞断鳌之勇扶地轴批鳞之气排天阍天阍一何高公归一何早竹楼住近大河隈祥云望入昆崘好昆崘原是神仙宅往往红颜生羽翮星槎曾泛河源使仙根久种蟠桃核蟠桃结实经几春河水成醅不计旬酌河水祝公寿安期羡门公左右浩歌酣饮年复年黄河如带公白首 

　　△马嵬废庙行 

　　秋风落日马嵬道道南废庙颜色新立马踟蹰问野叟野叟湏臾难具陈请予下马坐树底展转欲语还悲辛正德丙丁戊己年寺人气焰上熏天寺人原是马嵬人大筑栋宇求福田马嵬镇里东岳祠一时结构何参差渎神媚鬼意未休浸淫及汉寿亭侯方岳郡县为奔走檄官牒吏争出头占民畎亩不与直费出帑藏多蟊□工徒淋漓血满肤昼夜无能片时息东楼西观对南山巍巍新庙落何棘木偶尽是金缕纹驿车挽载自京国翩翩羽客招呼至考锺击皷空坐食更有文章颂功德穹碑大书为深刻我本田家孟诸野但认犁耙字不识往往才士过吟哦尽道台臣与秉笔听来依稀记姓李云是文章名第一豪华转眼不足恃乾坤变化风雷异寺人巳作槛中囚道路忽传邸报至百姓欢呼羽客走殿宇尘生谁把帚当日台臣尚秉钧寄语县官碑可掊横曳碎击亟掩藏至今文石埋郊薮予闻野叟言坐来生感激赫赫台臣苟如此寺人微细何嗟及月明骑马陡前冈仰天一笑秋空碧 

　　△昔年行赠阎公甫 

　　昔年吾与浒西子马?夸马东游长安市长安贵人倒屣迎眼中落落谁知巳是时公甫甫三十布袍扰扰红尘里鸾鳯从教燕雀欺鳝鳅不信蛟龙起浒西祖姑君祖母拉我访君君出□眉宇彷佛近山公风神不说王夷甫相逢却恨我头白握手论心喜欲舞击筑漫呼高渐离寻春共入桃花坞花前沽酒邀明月徘徊月下歌金缕当歌对酒曾语君扶摇未久抟青云奕世还湏视烈祖致身切勿负华勋别来几何吾巳老使车西下长安道马嵬刚见埽松回鳯池又报东归早公浦公甫勿忘予终南太华名不虚昔年之语今何如 

　　△画雪竹歌为罗太参赋 

　　渭川万亩尽平地紫鳯欲下空徘徊谁将一匹好□□捉笔信意随剪裁长竿凌云何高孤恠石半□□□□漫空雪片大如手亭亭不受玄冥呼密叶□□□□□独立崚山?层傲真宰彷佛避世饿西山帢如结愤逃东海东海月出寒云端时闻环佩声珊珊琼瑶满地不可埽月底仙人乘彩鸾彩鸾飞去归丹穴苍翠常留旧稍雪聊拟形容落图尽万古英雄仰高节 

　　△南山篇寿寇封君 

　　南山八月秋气豁芙蓉万朵翠如削金风暗度长安城桂花香绕中丞阁中丞楼阁对南山太乙诸峰指顾间云中冉冉下仙子花□时时鸣佩环佩环仙子笑相揖殷勤为献南山什中丞简在帝王心阿翁名著神仙籍翁家元住大行卥逸气凌云五岳低斗米早辞彭泽县扁舟曾到武陵溪鲤对争夸过孔庭鹏□俄见起南溟留都风采韩京兆秦国歌谣宋福星福星耿耿河山表帝心豫悦推恩早双龙诰出五花新豸绯绣映腰金好金绯挂体何轻徤南山坐对开琼宴蓝田为斝玊参差渭水成醅春潋滟中丞拜舞阿翁喜媵事人寰能有几长□移孝补天工南山万寿翁堪儗 

　　△春暮叹和对山子 

　　春风吹白日飘荡无停时明朝忽复见日出青春不返那得知杨柳阴阴一径微落花游丝双燕飞桑落酒香碧玊壸美人不来空我思印何累累五鹿客自快几□翻自??砉何如扁舟泛五湖长游不受人促迫磊落谁似浒西君春日题诗许我闻欲拟剪裁那可得恍忽变化春空云 

　　△浒西行和对山子 

　　猛虎伏空山怒废千夫力虎心如我知日久亦可??匿吁嗟世人心反复安究极对酒休忧白发新看花且趁青春色鸒鸠斥鷃亦能乐扶摇何必垂天翼浒西夫子藐世人胸中别有千斛春文章气凌汉太史科斗书轻王右军飘风自北来寄我双锦文邀我去游浒西曲花前坐玩湋水纹泥封未破桑落酒锦瑟先招翡翠裙我亦平生爱歌舞向来慷慨成虚语千里命驾羞吕生雪夜王猷谁复许白驹皎皎食君场风流灵骆王与杨栖息忽看夜月满登眺不知春日长春日同游各尽兴夜月多情还举觞太平不饮果何待顾乃真醉非佯狂君不见古来治老苦无药坐见桑榆影闪烁子有酒食当及时何不鼓瑟日喜乐笑我田舍翁未能游雀跃不及诸君山水情亦有草堂在西郭 

　　△二砚歌 

　　寿春薛生索我文临别赠我端溪砚此砚面有鸜鹆睛古以有无辨真赝寒结溪云气杳冥晴暴海日色黯淡兔毫长藉雨露滋松烟忽动波涛溅携归蹉跎二十载暮暮朝朝惟我伴眼昏不善蝇头字文多剩有牛腰卷千金吴钩未足贵连城楚璧谁复羡吾闻古砚佳者多才人学士争洗磨歙州龙尾太价高邺宫铜雀柰尔何吾家得此良亦足更有一片苍似玊古书标为夷陵石往岁得自现山麓呜呼如此二砚者子孙保之慎勿失寻常富贵浮云耳惟有文章焕星日 

　　△哀陈生 

　　吁嗟陈生将门之种学海游昂昂如在鸡群鹤圯上耻拜黄石公天边要登紫微阁三冬经史映雪壁十年声华满秦郭吟诗自得少陵意下笔争看鲁公字广寒代桂非难事曲江看花可立至看花伐桂气成虹霜蹄一蹶悲朔风抛却风月五千篇独玩春秋十二公春秋亲出化工手诸传纷纷费析剖蹊径不落公羊徒衮钺要识泣麟叟泣麟衮钺未易测探索展转成枯朽吁嗟陈生眼底那能有向来访我城西薮拜我通家丈人行鸡黍淹留陪几杖论文不知山月上情酣不醉梨花酿拭目青云看鳯翥一夕寒霜陨玊树秋灯风雨洒囱户惆怅为生歌楚赋 

　　△寿星图歌 

　　老人微笑骑苍鹿白猿前控如僮仆黑猿折得红梅枝横担织篚青锦丝篚中五色琼瑶芝一猿村丑不可当并骑鹿后何太狂似觉耳畔风浪浪长松影□春月高月下蝙蝠来飘飘三三两两同见招喜迎春色游紫霄老人元是南极星阿谁变幻浮丹青悬之吾家春雨亭恍如四壁开蓬瀛南极耿耿长丽天大明之祚盘石坚皇帝陛下寿万年 

　　△时雨篇 【并序】 

　　中丞闵雨寔乃有秋宠命会临明陡三品舆人诵之渼陂山人采之为时雨篇云今兹来牟巳苦薄四月五月更不雨秋谷有子堪下土秦郊耒收滞莫举农父伤心涕横流蚩氓谋入南山阻五月欻过六月来炎飙徧野飞浮埃肉食纷纷谁复忧松石先生心惨哀先生元是三楚英帝命掌我中丞台金陕苍生百万姓中丞视之如婴孩眼见亢阳体似炙焦劳昼夜废寝食东祷华岳西太白遣官四出走赤日自握瓣香谒灵宇靡神不举发胸臆草□□袍色枯瘁仰大浩叹还下泪天心允若百灵顺六月辛未雨斯沛涝沱三日既沾足远迩趁晴举我耒以后有雨常及时禾黍芁芁森可爱时届三秋天雨霜百谷告成各有态野人把鎌笑且舞黄粟累累目双穗丁壮在田妇子馌贫儿横担富者载吹竽击皷迓田租洁尔牺羊为报赛社酒斟酌老瓦盆坐中一一闻话言此雨元自中丞传天高海阔难为恩秦人满路歌有年帝念中丞锡宠偏黄金横带烂生花红玊押勑来自天如今大旱天下同霖雨方思传说功只恐中丞留不能翩然北上明光宫坐令四海乐岁豊甘泽不独秦人蒙 

　　△画鱼歌 

　　禹门三月浪拍空疾雷破山惊老龙老龙不起鲤鱼起咫尺风云万余里乘势一跃九千丈洪涛近接天池水只今四海愁困穷岁乃大旱天无功呜呼鲤邪□亦雄胡不变化沛霖雨徒尔游泳天池中 

　　△秋泉歌 

　　山人好弄秋泉月白发垂肩脚不袜高眠悠悠枕碧石长啸时时绕清樾芝山李生挥彩笔画出秋泉影突兀泉影盈盈月在天山人坐弄年复年我为一赋秋泉篇 

　　渼陂集卷三 

　　●渼陂集卷四 

　　诗（四） 

　　◆诗（四） 

　　五言律 
　　五言排律 

　　○五言律 

　　夏日楼居漫兴（三首） 
　　夜雨（二首） 
　　夜行 
　　白发 
　　梦亲 
　　夜晴 
　　雪 
　　故乡 
　　忆昔 
　　三月十五夜对月 
　　闻盗贼且至登寿州南城楼野望兼示避盗诸君子（四首） 
　　官兵至盗去有作 
　　即事 
　　入关 
　　寄康五德涵（二首） 
　　中秋对月 
　　司徒刘公用齐按察马一兄公顺同日过访 
　　胡尚书母寿辞 
　　十四夜月 
　　十五夜不见月 
　　戴生舍移竹（二首） 
　　甲申元夕喜寿天归省 
　　元夕感旧 
　　赴西村饮 
　　眼昏 
　　城南同寿夫访李隐君 
　　杏花 
　　浒西庄春日行乐词（八首） 
　　独坐 
　　晨起 
　　雨晴野望 
　　亭下桃花盛开有感 
　　□春雨中中丞王汝温过访见许再至不果因述寄呈 
　　清明扫墓示儿侄 
　　戏东公顺马兄 
　　春夜 
　　牡丹 
　　暮坐有怀寿夫 
　　种豆 
　　雷 
　　喜雨（二首） 
　　晴 
　　赠邵炼师 
　　赠王炼师从石 
　　闻莺 
　　赴长安道中作 
　　长安赠公顺 
　　过古章台街 
　　公顺园林（七首） 
　　长安逢东□大 
　　赠医师王秉常 
　　哭康氏女（四首） 
　　刘飬□母寿诗 
　　代作送康汝修 
　　□修遗鹤（二首） 
　　赠杨生隐居 
　　过楚令故宅 
　　将往浒西遇雨呈诸君子（以下和对山子） 
　　招符君 
　　符氏崖峒小酌 
　　符氏沜园观望 
　　许西□中□□云先生 
　　简姜令及诸君子许西游眺 
　　姜令□杏花亭惬□呈诸公 
　　醉后作 
　　浒西席上呈许廷美方伯 
　　奉长洲公与袁将军浒西席上作 
　　沜东亭于闲坐（四首） 
　　喜闻时济诸公同至 
　　荅太微夜坐之作 
　　浒西赏花 
　　浒西雨中夜归 
　　三宴世爵堂 
　　谒后稷祠 
　　谒唐太宗皇帝祠堂 
　　南川宅宴集 
　　经横渠绿埜亭 
　　读太微蒙溪诗 
　　索春游之作和对山止此 
　　冬日 
　　秋夜 
　　待月 
　　花鸟 
　　鹦鹉（二首） 
　　立秋三日雨 
　　读仲默集（二首） 
　　晴 
　　鸣蝉 
　　送徐生入试 
　　与张希曾 
　　避客 
　　代徐生赠杨令 
　　赠郿令王子（二首） 

　　△夏日楼居漫兴 【三首】 

　　一榻高楼上萧然野兴存雀喧邻树晚雨暗寺锺昏□字儿能读躭诗客共论吾生真可乐俯仰□乾坤 
　　为吏元非冗心清境自幽微风醒客梦齐月下书楼□淡蔬欣软阴凉树忆稠年华嗟易过学业愧前修 
　　世泰容吾拙官闲似隐居苦吟迟得句倦读卧看□□色凭阑外花香退食余老亲身更徤千里寄双鱼 

　　△夜雨 【二首】 

　　夜雨清无寐秋虫响易哀庭除纷叶下树杪自风回戎马连城发乡书隔岁裁路难归未得颇觉壮心摧 
　　秋至多风雨冥冥起夜寒幕深藏燕寂壁迥落蝇残故国繁归梦亲朋少旧欢随身有书帙且尔就灯看 

　　△夜行 

　　十月清淮道南风白昼多夜阴波始静湖口险能□□岸投渔火来船避棹歌垂堂知有戒无柰宦途何 

　　△白发 

　　白发江湖外清愁虎豹前□庭□懒出风雨□□眠剑气还冲斗龙吟或在渊冯唐虽易老犹得汉文怜 

　　△梦亲 

　　三月音书断连宵梦寐繁羞看鸟返哺虚听鹊声喧客舍慵弹铗孤城早闭门黄昏对风雨愁思绕乹坤 

　　△夜晴 

　　万室忧昏垫看晴此夜心溽蒸销暗壁林吹沐栖禽皓月光浮动明河露浅深孤臣浑不寐徙倚白头吟 

　　△雪 

　　细雨入寒夜雪花风乱吹节分惊蛰后雷乃发声时王粲忧群盗杨朱叹路岐几回唫未稳况复鬓成丝 

　　△故乡 

　　雨雪今留滞他乡忆故乡春分催酿酒燕至得开堂山月梨花院园风竹笋墙旧栽四青栢应比昔年长 

　　△忆昔 

　　忆昔瀛州选凄凉老鳯群欲将淮海泪哭向泰陵云王国风雷少昆冈玊石焚数奇千古恨不独汉将军 

　　△三月十五夜对月 

　　春月虽堪爱离人自不欢寂寥看北斗迢逓忆长安吹笛关山迥栖林鸟鹊寒何时茅屋下沉醉照更阑 

　　△闻盗贼且至登寿州南城楼野望兼示避盗诸君子 【四首】 

　　□□川原外无言自怆神云山睛见楚烟树远浮秦平地干戈满临风羽檄频西飞羡归鸟随意过城闉 
　　寇盗东南近吾生去住难举头惟见日何处是长安野迥愁多垒楼高独倚阑佩刀逢郡叟垂涕说凋残 
　　草木阴风起凄然惨客怀王师思上将地险恃长淮□霭浮青野残阳下紫厓城头金皷发悄悄立昏□ 
　　辽海留王烈公孙慰管宁结庐堪避盗对客且□□□着高人传光垂处士星清风千载下彷佛见仪形 

　　△官兵至盗去有作 

　　闻道仇元帅行兵捷有神嫖姚真汉将王翦是秦人父老持牛酒儿童识虎臣穷愁怜白首悬望息黄巾 

　　△即事 

　　反舌何多事过时鸣向人麦秋仍未雨横陇渴生尘幽户蛛丝动闲花蝶翅新日高□□栉潦倒见吾真 

　　△入关 

　　客子来何暮关门媿昔贤晋阳祠未远商洛路依然□鸟三峰外孤城落照前终军今白首非复弃繻年 

　　△寄康五德涵 【二首】 

　　忆别承明殿飘然□见□□西新□□太白正当□□主饶遐思怀予定隐忧两淮豺虎乱刚喜到林丘 
　　对策江都相能文太史公下帷心独苦遯世意何穷天马遗霄汉神蛟会雨风渭川行乐地应不坐书空 

　　△中秋对月 

　　旧是他乡月今从故国看但闻吹玊笛无复忆长安仙桂分秋早嫦娥耐夜寒年年约相见烂醉草楼端 

　　△司徒刘公用齐按察马一兄公顺同日过访 

　　荜门人罕至长者为停车光动星辰表春回风雪余忧时刘子政作赋马相如却恋山人意殷勤问索居 

　　△胡尚书母寿辞 

　　宝匣留皇藻云軿下紫霄卜居豊镐近开阁桂兰饶无席明菜彩仙裳剪雾绡碧桃春万顷香绕鳯凰箫 

　　△十四夜月 

　　碧落雨初霁清光秋可怜寒生桐叶露香满桂花烟玊兔看人老金樽发兴偏醉歌浑不厌深夜未能眠 

　　△十五夜不见月 

　　晨起看晴旭斜阳变远空浓云垂暮野密雨洒寒风天亦悭清赏蟾疑避老翁星槎如可泛吾欲问苍穹 

　　△戴生舍移竹 【二首】 

　　西门流水岸修竹长琅玕乘雨移来好新秋坐且看扶□丹鳯尾杳霭绿云□勿用□淇澳吾今亦考盘 
　　旧竹王猷圃新移小戴家雨深不改翠风袅几回斜鹤唳添清响亭阴欲尽遮□鞵有藜杖日日到烟霞 

　　△甲申元夕喜寿天归省 

　　吾生五十七林卧十三春今夕亦何夕其如春月新灯辉鹤发映沙暖鹡□亲彷佛蓬莱上鸾笙醉王人 

　　△元夕感旧 

　　壬戌年今夜□峰拱孝皇微臣叨侍从应制有篇章□国劳天听遗弓□岁长举头惟旧月洒泪几千行 

　　△赴西村饮 

　　城下河流浅桥西石路分□行由马性闲卧见鸥群近树烟村入迎风杜皷闻□人能爱客泥饮到斜曛 

　　△眼昏 

　　春灯悬静夜坟与坐披翻何日头先白今年眼更昏力难窥海岳老合卧丘园万卷平生志悠悠那可论 

　　△城南同寿夫访李隐君 

　　共访罗什寺先过窑子头路斜临水岸村奥傍林丘野鹤栖檐树珊瑚拂钓钩林宗非我辈惭上李膺舟 

　　△杏花 

　　时雨群芳润杏花开独先杖藜看霁景对酒及春妍乍睹仙姿丽翻疑淑气偏香巢□灵鹊日伴□鸠眠 

　　△浒西庄春日行乐词 【八首】 

　　绕屋花如绣当筵酒泻油青童珠络臂红□锦缠头深院歌娇鸟垂杨系紫骝谢公行乐地不羡五陵游 
　　袅袅鸣仙佩盈盈出洞房盘云高□子迭雪绣罗裳倚柱调鹦鹉吹箫引鳯凰烟花春日暮沉醉紫霞觞 
　　渭北神仙府春来乐事多花枝侵舞榭日色艳宫罗丽曲娇莺妬红颜细马驮更怜明月上流影入金波 
　　十二层楼外和风醉牡丹紫云临绮席朱袖倚雕阑娇态含羞语名花带笑看欢悰犹未厌天际驻青鸾 
　　武水桃千树湋川柳万□楼台花柳际歌吹艳阳时词客绯袍贵佳人白玊姿高唐新有赋醉墨洒淋漓 
　　迢遰南山比萦回渭水涯三秦全胜地千载状元家歌舞青春好壸觞白日斜渔郎应误入水际有桃花 
　　金马当朝彦银鱼隔岁焚高栖丹鳯麓闲卧碧山云湘瑟春风度秦筝月夜闻太平无一事只合醉朝曛 
　　春日邰城曲风光属浒西川原新过雨桃李自成蹊瞻阙燕云迥歌楼太白齐狂夫筯力退每至许攀跻 

　　△独坐 

　　花林春昼寂独坐意萧然园蝶浮暄景山禽下暝烟白头慵拭镜浊酒不论钱自酌邀明月徘徊益可怜 

　　△晨起 

　　晨起临芳苑闲行玩物华社期来燕子春色到梨花地僻柴扉静亭深草径斜桃源那复见今见埜人家 

　　△雨晴野望 

　　夜枕闻春雨晴郊望眼明乾坤非有意花柳自含情雪映秦山近云连汉畤平春鸿仍北向借问尔何营 

　　△亭下桃花盛开有感 

　　筑亭伐此树儿劝我还留隔岁春仍雨开花艳且稠神物疑冥护天机难细求五株花满眼曾发少陵讴 

　　△□春雨中中丞王汝温过访见许再至不果因述寄呈 

　　昔雨青春暮中丞此地过落花怜扫径丽藻细吟哦胜事频劳梦佳期柰尔何草堂今复雨空对落花多 

　　△清明扫墓示儿侄 

　　地古松楸老心惊雨露濡云仍千叶剩苹藻百年俱太乙南横翠清涝西遶隅嘅兹龙虎穴合有鳯凰雏燕翼思先烈遗经作远图尔曹二三子日省勿荒芜 

　　△戏东公顺马兄 

　　东苑韶光丽秦娥结伴游□觞临曲水折柳上层楼翡翠花间语青鸾□外留夜深还弄月歌吹遶芳洲 

　　△春夜 

　　徙倚芳亭畔孤吟敌睡魔春寒过风雨夜黑见星河暗地花香入移灯鸟梦吪迟眠还宴□勿问夜如何 

　　△牡丹 

　　盈盈出翠幄春暮见奇芳一朵不胜艳千葩合逊王香惭金谷雨□谢五侯觞却向松筠径敷心恋草堂 

　　△暮坐有怀寿夫 

　　纤月影初上清风吹我衿鸟栖烟竹暝蝶隐露花深骨肉三春别关河万里心近传东路报拟转紫薇阴 

　　△种豆 

　　种豆岂吾志岩栖道在兹润看苗带雨青忆蔓成丝□实供茶椀吟风对酒卮至尊如可献窃比野芹私 

　　△雷 

　　一春寒未减三月始闻雷迅击疑山裂时行挟雨来渊龙惊或起幕燕舞应猜茂对君王圣皇仁洽九垓 

　　△喜雨 【二首】 

　　前日闻雷后雷停雨亦稀今朝从昨暮鸣雨彻幽扉二麦春齐秀三农愿未违坐梁双燕子应畏湿乌衣 
　　花哇灌壸歇含笑立芳亭日射浮云影风晞舞鹤翎扬空□□□过午转冥冥何物酬神贶吾皇自德馨 

　　△晴 

　　香榭雨飘残晴天独倚阑山城一夜雨积雪满层峦顿觉春衣□翻同腊气寒向来看月令一一有其端 

　　△赠邵炼师 

　　去夏长安别今春鄠杜逢暂留山阁住难系野云踪避客封丹火谈玄坐古松明归栖隐地花鸟徧吴峰 

　　△赠王炼师从石 

　　发迹云台观从师万里游晚栖晋王宇独玩泠泉流售乐苍生起还丹黑发稠南华予颇好坐讲意绸缪 

　　△闻莺 

　　春树何多鸟莺啼自不同徐行芳草径会有落花风物候催人老尘埃到耳空从来躭埜兴因尔意无穷 

　　△赴长安道中作 

　　岩石欣高卧亲朋系此行春光偷代谢野色半阴晴细草澧桥马垂阳下店莺岹峣暮云际隐隐见秦城 

　　△长安赠公顺 

　　七旬马夫子跌宕破沉冥醉赏花千树狂歌月满庭春光凝翠苑秋水卧青萍身退逢明主风流耻独醒 

　　△过古章台街 

　　春日意台路风流忆往贤空□好扬柳非复旧人烟□史芳名着□宫夹道连飞花何意绪迎客马头前 

　　△公顺园林 【七首】 

　　阶蓂三月晦苑景百年游柳岸莺初啭花林水暗流吹箫秦弄玊遯世汉浮丘安得谢尘鞅频来共倚楼 
　　水北归耕地花阴独笑堂栽花邻鹿□流水即沧浪清濯尘缨好红飘春酒香几回歌舞罢疑坐浒西庒 
　　春日皷琵琶题诗护碧纱尚书留醉□□女妬飞花□迹余千古名园更几家□予游眺晚未许并仙槎 
　　闻说浒西子新从东苑过自携锦绣?不□赏青□春满金花落云停白雪歌状元多气象鳯鸟降林□ 
　　胡地琵琶远秦姬曲调传□闻流水际□转落□□□马江州路明北出塞年曲终再□□把酒□□□ 
　　春去群芳谢荼□□熳红摘来□浸酒对酌坐临□□迭金睛豸门嘶玊面騘主人情未极归路晚匆匆 
　　好鸟不知名芳林弄巧声斜阳遐驻屐归客更多情出户水边路垂杨□□□明春□过此习静访君平 

　　△长安逢东□大 

　　柳亭豪侠士□□□陵□□□容老逢君意气□□花□□□□酒上□楼□□□歌里文□入斗牛 

　　△赠医师王秉常 

　　王子栖丹洞翛然野鹤姿逢春偏爱月坐石细吟诗□熟欣吾至花飞恨赏迟醉留东市榻别饮内园池药石功难忘芝兰气自宜何时山阁外共倚老松枝 

　　△哭康氏女 【四首】 

　　弱息抛吾早衰年痛尔深强收啼后泪忽破静中心紫阁连邰巘清涝入渭浔山川风物旧不寄旧时音 
　　永诀言犹在长游骨巳仙情锺惟我辈泪尽是何年枝冷乌双泣楼空月半悬向收图史地肠断有遗编 
　　尔逝亦云巳其如老痛何人言儿似父我亦爱偏多过眼红云散伤心白玊吪相看怜老妇流泪揔成河 
　　流水去不返白云常在山吾今终日恸□复几时还□榻留针线风庭绝佩环秪余花□□彷佛见朱颜 

　　△刘飬□母寿诗 

　　眼见今三世心劳巳白头科名唐进士□学□春秋未觉金鱼贵还培玊树稠年年王母宴□鹤楚□楼 

　　△代作送康汝修 

　　出宰三年过趋朝五月初琴随新买鹤庭有旧悬鱼□殿需簪笔青黎或校书布袍尘满袖霄汉藉吹嘘 

　　△□修遗鹤 【二首】 

　　风外仙鳬起花间野鹤留长鸣如恋主狎舞几经秋月落瑶台梦云思碧海游不堪毛羽弱且傍水西楼 
　　尔本云霄侣谁将黍稷驯暂留山阁外终放野溪滨鸾鳯今垂翅鸱枭不丧人老翁搔白首为尔倍伤神 

　　△赠杨生隐居 

　　黄卷终难废青山且自畊鬂衰知老至名谢觉身轻岁月儿孙长桑麻雨露成明时容尔辈萧散过平生 

　　△过楚令故宅 

　　县公昔有意万古占轻肥身绝孤空在名悬屋巳非寝梁花燕入宾馆柳莺归殷鉴元非远伤哉知者稀 

　　△将往浒西遇雨呈诸君子 【以下和对山子】 

　　同游歌笑地风雨亦何妨丹杏春如醉碧壸酒正香相看侵暮景遄迈是韶光莫遣舞雩乐空嗟点尔狂 

　　△招符君 

　　坐久花阴转可人招不来春流烹茗汲草阁看花开门听原生履歌闲李白杯从来沜东饮能得几千回 

　　△符氏崖峒小酌 

　　霄汉飞腾懒岩扉岁月长自裁园果盛静玩槛花香杯酌留人住轩窓近水凉喜逢赤县令且学问耕桑 

　　△符氏沜园观望 

　　青近山惟髻绿深溪泼油乾坤无□绊栖止自清幽得食驯阶鸟忘机狎海鸥风流尘不忝常伴浒西游 

　　△许西□中□□云先生 

　　南苑来佳客东风放杏花躭诗□杜甫愽物问张华倦鸟林栖乐亡羊世路差一尊浑不醉埜兴浩无涯 

　　△简姜令及诸君子许西游眺 

　　花影看频转仙驺迥未闻临风搔白首搦笔点青□别馆空调瑟□厨数问臐为怜青□好杯酒细论文 

　　△姜令□杏花亭惬□呈诸公 

　　华构临芳□看花巳数年扁今因构得事岂为花传侵坐红经雨挥毫碧洒烟浒西添胜槩翻笑勒燕然 

　　△醉后作 

　　枕石卧青沙乾坤浩浩歌浑教终日醉争有百年多明月看人老飞花柰尔何共来平地饮休上石盘陀 

　　△浒西席上呈许廷美方伯 

　　一别十年后相逢三月天星霜青鬂改金石素心穿吾道沧州外行歌草树边明朝更分手离恨各依然 

　　△奉长洲公与袁将军浒西席上作 

　　仙鸟云中下疑从海上来将军不辞醉季父且能杯堂燕迎人话园花着意开德音齐万寿好咏北山莱 

　　△沜东亭于闲坐 【四首】 

　　埜坐闲山叟春流带草亭乾坤双鬂白俯仰万峰青好鸟能歌吹飞花送醁酉?雷翛然尘世外谁复妬娉婷 
　　老向山前住人称海内豪亭深留午坐村远得春醪风柳翻都乱溪云出渐高感时新有赋端不让刘曹 
　　芳亭临柳岸小憩聚花茵春水欣凭槛云山屡侧巾自由猿鹤性空老庙堂身班马风流于今更几人 
　　雨过水潺潺轻鸥下急湍草深便坐软梅小恰甞酸云物回头变亲朋会面难悠悠知老至日月走双丸 

　　△喜闻时济诸公同至 

　　每羡山阴兴寥寥无与同群公趋雅会千古振高风干鹊音先报名花色转红喜来还看剑精彩翠如葱 

　　△荅太微夜坐之作 

　　君有枯桐片遗音识者稀故将流水调来向子期挥夜静花浮月风回鹤欵扉赏心犹未厌独坐岂怀归 

　　△浒西赏花 

　　国色殿群卉盈盈若待年花神疑尔笑词客慢情牵影护龙蛇篆香浮锦绣筵阿谁歌古调碧涧响流泉 

　　△浒西雨中夜归 

　　客散惊风雨灯前独往来可能骑鹤去为道看花回高岸愁偏滑浓阴拨不开篮舆沾湿处自笑亦奇哉 

　　△三宴世爵堂 

　　不尽西堂兴重开北海尊银蟾移久坐幕燕起高论一榻惟徐孺幽栖非羡门乾坤容我辈雨露不言恩 

　　△谒后稷祠 

　　稼穑功难报无能起夜台共来寻古庙远上碧云崖统绪垂文武封疆即有邰生民遗雅在万世仰钦哉 

　　△谒唐太宗皇帝祠堂 

　　盛治推贞观雄才冠有唐故乡春浩浩武水日汤汤像带风云气宫遗艹树光殊朝还下拜一酌涧苹香 

　　△南川宅宴集 

　　伐木歌求友南山咏有台那知今日会揔是济时才德聚星疑动诗成雨漫催主人翻好奕展转罚深杯 

　　△经横渠绿埜亭 

　　王道蓁芜久斯文脉未寒六经如瀚海夫子力回澜故国嗟龙隐高风陋考盘吾侪二三子好向孔门看 

　　△读太微蒙溪诗 

　　吾乡二才子李杜乃齐名登眺逢春好吟哦信口成南金声掷地楚璧价连城追逐真难事空余老骥情 

　　△索春游之作和对山止此 

　　懒出真城癖闲情强赋诗忽看白雪调难措埜人辞夜月方乘兴春醪可钓奇有时欣得句醉舞影离离 

　　△冬日 

　　老去逢迎懒冬来宴会稀狸奴陪夜榻玄鹤欵晨扉问内羹亲煮怜孙火共围敝庐勤洒扫早暮大儿归 

　　△秋夜 

　　园亭堪避暑栖息忽经旬雨挟秋风至凉生夜气新絺□犹恋枕蟋蟀渐依人容易悲摇落天涯旧逐臣 

　　△待月 

　　避地楼何迥凭阑兴起予目穷千里外月上二更余□影流银汉清辉透绮疏聊将太白句把酒问蟾蜍 

　　△花鸟 

　　笙歌无綘帐花鸟有东山忧在萧墙内喧腾道路间梦随巫雨散心对野云闲草合从今闭何人许扣关 

　　△鹦鹉 【二首】 

　　嗟尔雕笼闭何如碧树栖早知罗网密安用语言啼啄王香秔碎梳风翠羽齐故山应有梦咫尺陇云迷 
　　□□□□赋同归鵙鹉灾鸟怜能学语人忌出群才威□□□□□氏遯□垓悠然离尘世何物浪惊猜 

　　△立秋三日雨 

　　立秋三日雨禾黍发西畴我本扶犁叟能无击壤讴鸣鸠凉拂树巢燕湿归楼伫看明朝霁南山紫翠浮 

　　△读仲默集 【二首】 

　　大雅久不作之子起词林万里风云气千篇锦绣心青霄看鳯翥碧海诧龙吟却恨重泉闭空遗清庙音 
　　尔与崆峒子齐升大雅堂风流惊绝代培植荷先皇日月层霄丽江河万古长斯文如不废吾党有辉光 

　　△晴 

　　深夜收残雨高眠任老翁闲亭喧鸟雀旭日上帘栊起酌松花酿行歌竹院风兴来书细字碧叶剪梧桐 

　　△鸣蝉 

　　鸣蝉尔何意相近草堂前自觉年华迈偏惊节候迁晚风吹转急凉露湿堪怜处处清砧发难忘捣□篇 

　　△送徐生入试 

　　弱冠游文苑苍天困尔才鹿鸣迟岁序龙蛰待风雷步月今攀桂调羹用作梅平生应不负万卷手曾开 

　　△与张希曾 

　　我忝通家友君为避地人卜居山水近结社往来频豸绣家声旧熊罴梦寐新弄璋端可待拚醉碧溪春 

　　△避客 

　　老态违浮世忧谗学避人静依水西寺聊憩梦中身支遁能看客玉谁且自亲野栖思郑谷无地卜芳邻 

　　△代徐生赠杨令 

　　泣别尽沾襟鲰生思独深青萍怜薛卞锺子赏鸣琴道路元非远门墙许更寻倘蒙引手力不负白头心 

　　△赠郿令王子 【二首】 

　　卿月临郿坞郎星动碧虚孤高凌太白瞻仰得横渠花县弦歌满春郊耒耜余三年休报政指日下征书 
　　乐只周人咏循良汉史传谁知千载后复睹昔时贤开阁春如海弹琴月在天即看飞舄去簪笔五云边 

　　○五言排律 

　　寿太宰许公（四十韵） 
　　李行之蒙山图 
　　赠彭中丞 
　　朱仙镇谒岳王庙 
　　次韵送汝温中丞 
　　赠康□修 
　　村居漫兴和冯孝甫 
　　张时济母寿词 

　　△寿太宰许公 【四十韵】 

　　昭代湏贤佐中州盛典刑明公推俊杰胜地积英灵河洛环疆域嵩行列户庭气锺千古秘秀压万人形贡举升南省敷敶入内廷帝居森象纬柱史应华星激烈摧长槛超迁摘御屏皂鵰秋更疾冤草雨能醒桂岭初迎旆枫江遽返舲莱公关钥重吉甫朔方宁卧郡劳长孺临轩忆九龄牙兰猖北漠烽火照西亭敌忾三千里王师十万軿土巢愁败獍风帚灭残萤华岳新移镇燕然旧勒铭乌台闲昼晷牛刃发霜铏日月流清渭乾坤汰浊泾巨川求传楫和气睹尧蓂刘晏司邦计廉颇走塞埛虢州归暂隐魏阙召难停九伐尚书府三军校武厅锦袍蟠绣蟒金勒带青萍冡宰持衡蚤殊恩湛露零都俞天咫尺拜舞玊玲玎宋璟心如铁韩琦量比溟妍媸悬藻鉴幽蛰待雷霆世仰山公启家传戴氏经惊人鹦鹉句接武鳯凰翎才子貔元恺嘉宾式簋铏长庚辉夜幕微暑散风棂画合留群彦朱弦谢从伶诰藏三帝宠鼎厌五侯鲭函谷通仙宅庄椿拂紫冥天香凝象笏春酒醉银缾石奋身逾徤籛铿发尚青登龙增慷慨倚马未伶仃故国同分陕洪音起寸莛鹓班曾伫望兴论几回听自许操觚翰还堪颂德馨殷勤歌此曲长愿奉皇扃 

　　△李行之蒙山图 

　　大雅遗歌诵崧高出甫申蕃宣王国翰文武济时臣此道无今古冥机自屈伸乾坤佳气合尧舜旧风淳胜地锺灵久蒙山入望新泰峰东揖鲁华岳近通秦翠削芙蓉障威藏虎豹邻有云常作雨拄笏更宜人拟寿谁同筭逢时一降神名门生俊杰平地走麒麟鲤对趋庭□鹏抟度海频青藜天禄夜红杏曲江春北极逢昌运西曹立要津法星垂宇宙宝鉴绝埃尘直道终三黜仁恩洽四民超迁登汴臬节制控淮滨山令风霆迅随车雨露均周行初发轫溟渤浩无垠时论归商楫行当秉化钧此山如不负千古共嶙峋 

　　△赠彭中丞 

　　文武当朝彦何人吉甫同中亟推独步外阃寄元戎黄纸威权重辕门节制雄江淮环帝里河洛带王宫南北干戈满山川道路穷巨鳌摇地轴猛虎啮天笼恩负生成日师行埽荡风偏禆奔走外经略笑谈中雷雨随兵气阳春出化工除凶惟折首归命即儿童陵树祥烟缀扶桑晓日红波涛潜海若闾巷舞山翁道上驰騘马民□睹画熊银河新洗甲铁骑罢弯弓威震三千里名收第一功凯歌齐万口捷奏豁重瞳鳯阙颁殊宠鹓行接上公周筵开湛露虞衮补华虫竹帛今犹古乾坤孝与忠峥嵘乡国望霄汉倚崆峒 

　　△朱仙镇谒岳王庙 

　　古庙依名镇百年感废兴金牌甘尔伪玊殿竟谁登世难多遗策材高忌尽能相权操白刃谗口叹青蝇遂有华夷乱难扶社稷崩攀留僯父老报祀□云仍松籁仙璈动楼霞日驭升丹青相炳耀神爽欲飞腾汴水流泉浙夷山接宋陵雄图犹在目旧恨已填膺贱客遭□弃归途拂剑棱疏愚惭对越系恋失炎蒸吊古英雄尽忧时涕泪凝终南从此去萧散老渔罾 

　　△次韵送汝温中丞 

　　斧钺临边迥风云出塞迟三春经汉畤七月咏豳诗豸角绯袍耸龙驹玊辔嘶夜严刀斗静露拂羽旄垂劳?世月力?谦终吉栽培履德基依稀岐鳯翥耻问碧鸡祠磊落万人杰汪洋千顷陂弦歌流八郡琛璧走诸夷忧乐非无谓安危系所思星轺恒未暇氷鉴更何私全陕今多谷东藩旧产芝文章班马行经术帝王师名世逢昌运兴邦会有期奋庸熙帝载听履上皇墀沧海鲲鱼化明堂大木宜司喉犹北斗破胆诵西陲开泰思连茹调元忌漏卮高标谁与并勇往独为之宝鼎盐梅好孤琴野鹤随寻常泯圭角变化露瓌奇贡禹弹冠日王褒献颂时寿龄天锡祉诰命帝陈词虞衮劳施绘燕然笑勒碑铺张周礼治表正汉官仪黑发仙姿秀丹心圣主知明廷稽首地未许让龙夔 

　　△赠康□修 

　　晋国山河壮锺灵见若人金茎收沆瀣玊树□风尘弱冠推才子观光作上宾巨材湏岁久长剑发硎新大对天人策渥沾雨露仁郎官列宿表花县万峰邻敷政弥三载覃恩及庶民弹琴鸣鹤应推毂画熊频易失无情鉴难羁有脚春促装辞召茇考绩上虞宸幸际风云会堪为耳目臣壮怀时磊落具望日嶙峋吐赤扶明主撝谦秉化钧飞腾看暮景霜□在松筠 

　　△村居漫兴和冯孝甫 

　　爱尔村居好乘时玩物华垂扬风外燕芳草雨中蛙茅屋清溪遶柴扉碧树遮挟筐晨摘菜烧竹夜煎茶四野青疑画群峰翠转加出门还自笑抚景向谁夸蟋蟀俄催□家人解绩麻绮楼临大道罗扇舞娇娃若以村方市犹将瑟比琶白头聊遣兴浊酒正湏赊柳岸连花坞山颠及水涯快游时跨蹇安坐或乘车野渡渔初唱平林皷乱檛闲居逢圣世稔岁喜农家醉后人如玊诗成笔吐葩仙区闻吠犬乔木见栖鸦灯火开坟典星辰埽莫邪昌藜谁与共吟社得刘又 

　　△张时济母寿词 

　　巽德滋培久坤隅岁月深赞咸莱子孝雅称伯鸾心椊孕河山表春涵杞梓林栋梁生不世廊庙力堪□□□丘园底幽濳学海浔马班期并驭汉魏逼高吟尚觉慈闱徤欣逢寿且临麻姑开美酝湘瑟鼓清音玊树孙枝缀蟠桃海气侵仙颜长驻镜朗目惯穿针难废荆山璞终□丽水金龙章行可待翟翠老宜簪晋史书陶母商郊仰传霖年年张绣宴画阁许追寻 

　　渼陂集卷四 

　　●渼陂集卷五 

　　诗（五） 

　　◆诗（五） 

　　七言律 
　　七言排律 

　　○七言律 

　　阁试十六夜月 
　　阁试秋声 
　　暮春即事 
　　晓起 
　　川扇 
　　壬戌元宵应制 
　　篱成呈李编修王主事 
　　寄赠任丘李大夫 
　　十四夜月与李二献吉饮 
　　鴈 
　　顾孔昭出守马湖 
　　雨晴退出左掖 
　　春兴八首 
　　赴寿州宿张家湾 
　　九日 
　　毫州 
　　涂山阻风 
　　西归留别吴守四首 
　　病起 
　　雨夜漫述四首 
　　雪夜三首 
　　爱鳬楼 
　　喜官军破河南诸盗 
　　清明是日得舍弟家书 
　　遣愁 
　　三月晦日二首 
　　五月十日病起聊短述 
　　盗贼止息卜日西归喜而有作 
　　发寿州寄谢彭中丞孙佥事 
　　频川别诸友 
　　喜康五过访 
　　近山歌湖约游草堂事阻不果赋诗二首 
　　雨晴游后园 
　　游仰天池 
　　送人入京四首 
　　赵汝承郡阁燕集次韵四首 
　　和韵与王中丞九首 
　　过张时济少陵山庄 
　　唐虞□母寿诗 
　　东谷 
　　浒西宴集四首以下和对山子 
　　南庄夜归 
　　符园对月 
　　独步浒西寄北山 
　　约岐鄠长安诸君予诸□西赏花 
　　同岐东于浒西小集有渼陂高兴成虚语之 
　　同岐东南川于浒西赏花二首 
　　将诣南山再过浒西别业 
　　沜东宴集值风雷大作 
　　彭麓山房荅太微夜坐之作和对山止此 
　　喜雨 
　　送成方伯迁太常卿二首 
　　无题 
　　和郡守李公游楼观 

　　△阁试十六夜月 

　　佳节纔过独倚楼清光俄减一分秋帘金栊移影还如昨弦管无声转觉幽凉逼诗怀删旧句狂添酒兴换新筹等闲盈缺知多少吟倚西风莫浪愁 

　　△阁试秋声 

　　谁遣萧萧满屋颠夜窗初听一凄然半空澎湃疑翻浪小榻清虚忽破眠响入疏桐人静后韵随寒雨客愁边写神旧有欧阳赋愧我无能向短篇 

　　△暮春即事 

　　禁柳条长谷雨微轻寒犹自怯朝衣风光尝遍花声歇春色衔归燕子飞晓闼排青山欲动露盆凝翠草初肥不知万斛红尘外高兴何人共浴沂 

　　△晓起 

　　小僮顽懒启关迟白纻青鞵独坐时凉雨入霄人未醒晴风冲晓树先知经年诗卷聊还债绕屋书声自课儿何处可人犹隔面淡云芳草落相思 

　　△川扇 

　　谁剪巴江一片秋天风吹落鳯池头浣云□护蛮笺小湘雨寒分翠黛愁明月随人光欲满彩鸾归院影还留几回梦醒诗成后徧倚层霄十二楼 

　　△壬戌元宵应制 

　　佳气葱葱望眼劳半空歌管月华高火明金阙□珠树云拥蓬仙万锦袍阿阁暖烟巢□鳯瑶池春雨熟蟠桃微臣欲献升平曲却愧无才荷宠褒 
　　云静香尘玊漏迟皇都灯火正参差春光早动昭阳殿月影晴涵太液池丹鳯盘云仙乐迥六龙扶辇衮衣垂不知李昉舆迎后湛露何人被宠私 

　　△篱成呈李编修王主事 

　　堂下篱成似水滨青蒲翠竹自鲜新隔篱燕子还寻主点水蜻蜓不避人翰苑功曹俱贵客王维李白是吾邻酒杯稍待秋风后百遍相邀未厌频 

　　△寄赠任丘李大夫 

　　去年海上蓬莱阁独倚碧阑思故乡即问舟航回剑佩翛然风露洒衣裳白云团户晴偏好旧竹和□翠且长巳见文星朝北斗愿随渔父卧沧浪 

　　△十四夜月与李二献吉饮 

　　万户秋风砧杵哀殊乡今夕故人来竹间凉露□潇下楼上浮烟细细回地僻柴门无过客家贫□酒有余□疏帘碧簟须同醉明月青天为尔开 

　　△鴈 

　　蓟门雨稀天气豁风日凄凄双鴈鸣乍离关寒转多恨未到潇湘仍有情短莎细蒲野田迥澄水远山秋月清此身飘泊自足食莫近虞罗伤尔生 

　　△顾孔昭出守马湖 

　　东阁当年共词赋嗟尔分曹违素心绣衣持斧郡国动桃李无言蹊径深烟际乘舟去袅袅云边望阙常阴阴汉官独重二千石行路不难休苦吟 

　　△雨晴退出左掖 

　　北阙春云散晓扉西山雪日弄晴晖雨声恨不连三日松树须教过十围岁远玊螭书未有昼长金马诏全稀侍臣欲老惟疏放自笑从容退食归 

　　△春兴八首 

　　青山白雪势崔嵬蓟北春深且未雷宫柳丝丝莺不至塞云漠漠鸟飞回将军破虏年空老词客惊时兴转哀清夜高楼频极目紫微寒影接三台 
　　对门春水草堂寺隔岸烟霏紫阁山御道北来通汉苑浮云东望满秦关黄莺百转垂杨里翡翠深巢万竹间一别故园惊岁月游人今巳鬓毛斑 
　　闻□秦中雨雪乖边城烽火日相催阴风浊浪龙蛇斗暮夜深林虎豹哀遂有红颜啼道路不堪黄发走尘埃王都千古河山地经略还须将相才 
　　词臣往岁侍先皇恩诏叨承入故乡临别赠诗黄阁老远游能赋紫微即庭闱春日迟迟下风雨棠花细细香五载关心还望岳几时回首一登堂 
　　巴城寂寂带江楼城下清江不断流鸟道入云通白帝渔歌终日起沧洲英雄不废严颜庙割据深知汉□忧修竹早梅俱有意少年春服与同游 
　　忆在梁园诗兴发康王城北见黄河信陵公子萧条尽白发侯生感慨多落日酒酣提剑舞中流风起扣舷歌十年徒侣仍稀□袅袅行云柰尔何 
　　曾从伊阙赴南阳细草留连白日长愽望虚传宛马使孔明实有卧龙冈汉王乡里终非旧召父祠堂不可忘南到汉江知未远扁舟只少听沧浪 
　　文皇有意筑燕城隔断祈连百万兵宫阙九重悬象魏河山千古奠神京匈奴近入云中塞大将谁屯细柳营緫制独推少司马不知烽燧几时平 

　　△赴寿州宿张家湾 

　　玊殿巳违金马诏潞河遥上寿州船平沙冉冉细烟动□□悠悠新月悬献策贾生他未老传经刘向尔何年青藜点检篷窓夜且诵蒹葭白露篇 

　　△九日 

　　客里逢秋秋更哀细风晴雨负登台思亲畏说秦山远忆弟惊看楚鴈回异国浊醪难独醉故乡黄菊莫争开帆樯落日聊回首滚滚长波万里来 

　　△毫州 

　　出门二月巳三月骑马陈州来毫州暮雨桃花此客馆春风燕子谁家楼簿书堆案不相放郡守下堂仍苦留浮名羁绊有如此媿尔沙边双白鸥 

　　△涂山阻风 

　　沛上帝乡汉祖歌涂山系缆古淮河中流隐见蛟龙鬪两岸飞腾燕雀多赤璧尚闻公瑾战桑榆空忆鲁阳戈北风便逐南熏起上水还从下蔡过 

　　△西归留别吴守四首 

　　浓云不酿催花雨闭户春寒日日阴眼底有情惟绿酒世间无用是黄金连宵惯作还乡梦壮士难忘报国心肯向离筵挥老泪笑看宝剑赋长唫 
　　龙耳初惊二月雷天涯归思冗难裁黄梅山下人犹远紫阁峰前客巳回满座香风春酒熟一庭微雨杏花开敢言独乐归司马且着斑衣戏□莱 
　　百年义气谁知已二月风光我别君秦楚路长同见月关山树迥尽连云形容不上麒麟画萋斐还成贝锦文君若欲归归亦好湘江春水白鸥群 
　　画工不买毛延寿高士还归鲁仲连犬马到头终恋主英雄回首即登僊参禅巳悟三生石负郭何湏二顷田况有南山苍翠在年年相对酒杯前 

　　△病起 

　　四顶山前新水生寿春城上野云晴狂夫病起梳头坐好鸟风来隔树鸣相印漫夸苏季子仙人难遇董双成请看前夜登天梦巳属西堂爱日情 

　　△雨夜漫述四首 

　　闻说涌泉亭下竹青青照水玊棱层未能今夜春山雨去访深林野寺僧风籁萧萧千丈下阑干落落几人冯曾烦多士登临约孤负花前酒似渑 
　　寿春县令祠前水今古相传饮犊池旧见瑞莲开上下况闻修竹□参差迩年无吏供苹藻今雨何人种藕丝若把甘□轻剪伐丈夫空读召南诗 
　　花径春□湿不干茅堂夜雨久尤寒禁锺落月同谁听匣剑衡星?独看鸾鳯远徒千仞起□鹩深□一枝□始怜客底还乡蚤转觉人间行路难 
　　寿州才子是吾邻接席相看?语亲岂有文章空四海勿言豪杰在三秦睡闻暮夜桃花雨烂醉山城竹叶春公等愿留归去急高堂并坐白头人 

　　△雪夜三首 

　　张生爱雪真成癖雪夜颠狂走未休焉得此时同载酒翩然乘兴一登舟寒囱自照疏灯坐布被聊为稚子谋舟到山阴即回首却令千载慕王猷 
　　天上谁持北斗杓四时元气赖均调雨晹多寡恒无虑豺虎纵横亦自消但愿夔龙扶社稷便应巢许老渔樵江天此日春消息密雪纷纷在柳条 
　　此地春寒也自稀晓看雨雪夜霏霏江湖寂寞鱼龙卧关塞萧条鸟鹊飞何日放船牵锦缆谁家拾翠换罗衣晴来欲趁新生水归去还寻旧钓矶 

　　△爱鳬楼 

　　花近高楼烟雾开碧山沧海亦蓬莱门前流水涓涓凈沙上群鳬日日来此鸟见人浑欲舞老翁恋尔未能回彩鸾黄鹤无消息唯有忘机鸥不猜 

　　△喜官军破河南诸盗 

　　王师忽报收群寇乘胜长驱汝蔡间久客风尘繁老□深春花鸟破愁颜瘦躯醉后狂能舞长路平来好便还画舫喜看经汴国小车行见入秦关 

　　△清明是日得舍弟家书 

　　行藏欲卜成都远但见清明又一年花蕋千枝愁共发柳丝万缕恨相牵异乡戎马风烟里故国音书涕泪前游子归途真阻绝将军破虞莫留连 

　　△遣愁 

　　岩穴终归郑子真豪华不慕楚春申终南夜遶淮南梦白阁晴连紫阁春出谷莺声能唤友衔泥燕子远看人寻常巳脱浮名累未必他乡绊此身 

　　△三月晦日二首 

　　凖拟青春作伴归坐看春尽怨芳菲暮城楼阁风云暗野戍关山道路非淮海光阴淹客掉杨花飞舞点人衣暂时歌笑还堪赏会有良朋到竹扉 
　　白首庞公能避世青春杜甫未还乡鹿门终去飡灵药巫峡愁来望洛阳开落桃花仍结子飞归社燕巳巢堂山城日暮闻风雨梁父唫成恨转长 

　　△五月十日病起聊短述 

　　仲春病起雪冥冥此日南风洒户庭节序变迁催短鬓乾坤飘泊任浮萍榴花葵叶纷纷见语燕鸣鸠细细听故国昼长应更好便看归去□□亭 

　　△盗贼止息卜日西归喜而有作 

　　八公山前豺虎稀空翠堂中人欲归青春虽去不作伴紫芝有约仍未违纔呼舟子入城□便觉岸风吹客衣香醪正甜沽一醉来日片帆开晓晖 

　　△发寿州寄谢彭中丞孙佥事 

　　郡吏壸觞惜别筵将军笳皷在楼船雨中父老能相送江上人家亦自怜归路正看群盗歇报书赖有两公传中丞按察如难遇此日狂歌恐未然 

　　△频川别诸友 

　　相随八日频川郡叹尔愁怀转更深南北江山看涕泪舟航风雨罢讴吟此生岩石惭吾老何日云霄寄尔音踪迹未须论去就巢由稷契本同心 

　　△喜康五过访 

　　山郭秋风入夜寒翩翩车马到门阑宁劳天上乘龙客来访林中老鹖冠两日淹留鸡黍会百年交谊子孙看虚传李杜齐名久实有陈荀见面难 

　　△近山歌湖约游草堂事阻不果赋诗二首 

　　古寺终南旧草堂万山紫□绕门墙飞尘不动消残雪佳客同游到上方□阁迥□霄汉上山林偏爱酒杯长吟余却笑主生懒孤负当正翰墨场 
　　山北风高万壑哀远从兜率望蓬莱狂夫漫有登临兴此日空怜杖屦来贝阙巧当流水岸诸天只在白云隈昆吾御宿无多路乘兴还期折野梅 

　　△雨晴游后园 

　　浓云初断暮山雨返照忽明春径泥树底花落何忍见床头酒杳谁共携家家寒食月欲上处处秋千墙不低奚奴欵?莫相负明日出游还水西 

　　△游仰天池 

　　迢迢贝阙倚山开袅袅长溪遶树回鸟外川原余万里云中楼阁近三台影涵秋水明衣袖香落芙蓉到酒杯□向后山登翠巘要从北极望蓬莱 

　　△送人入京四首 

　　烟中北冀三年别梦里西山万仞青喜伴秋风朝魏阙遂携春酒到亲庭蓬莱晓日垂龙衮霄汉睛云起鳯翎凖拟白头开寿宴更于紫极见文星 
　　天上人归五色云南山野老叹离群空怀桃李琼琚报未有先秦两汉文骑马草堂他日会冲星宝剑暂时分高车未许留燕国建节还看入渭濆 
　　雨露东篱菊正开风云北塞鴈初来赠行谁拟登高赋论将吾怜济世才更有文章齐翰苑坐看勋业上云台累累如斗黄金印一笑封侯系肘回 
　　狂夫老向青山住壮士遥从紫禁游门下曾叨金马诏殿前新拜锦衣侯穷途阮藉长年醉投笔班超雅志酬未许同沽燕市酒相思空望曲江楼 

　　△赵汝承郡阁燕集次韵四首 

　　迁客当年去国时西风洒泪满离卮屋梁夜月怀人梦一日□秋采葛诗淮海苍茫归棹久山林疏散入城遅考盘徐孺今谁是下榻陈蕃荷尔私 
　　秉烛虚堂夜饮时还疑梦里对琼卮凌云未有相如赋补衮深惭吉甫诗风雨衡门人去早蒹葭秋水月明遅白鸥洲渚仍相待紫阁山翁是所私 
　　忆在山中酒熟时相邀野老尽余卮静开竹院弹琴坐间诵康衢击壤诗林月水风吾睡稳碧山红日梦回遅倚楼极目川原外更觉乾坤未有私 
　　韩公开阁及秋时祭伯投壸劝酒卮披腹琅玕非旧日挥毫珠王见新诗郡中歌颂来何暮山下狂夫会颇遅独有太平瞻望久好将霖雨慰吾私 

　　△和韵与王中丞九首 

　　长年燕子远看人此日相逢笑语真騘马行瞻太白雪宫罗香带东华尘芳春可惜过三月清酒何妨累百廵漫道高情拟北海且听歌诵满西秦 
　　清世谁歌行路难故人一尽平生欢别离几许老将至俯仰如何天亦宽云外碧山还共赏琴中流水不虚弹要知兰茝当年意留取松筠晚岁看 
　　渼陂野人栖碧山藤萝麋鹿相追攀艹阁柴扉夜月迥落花飞絮春画闲磁罂独饮紫薇露钓石长坐青溪湾中丞枉驾不可避笑着衣屦双鬓班 
　　丹梯万丈说经台瑶草琼葩勿浪猜北望紫云天外落西瞻黑水树颠来披毡无复重阳□疾足难逢老万回且向碧桃花底坐一尊相对笑颜开 
　　白阁峥嵘紫阁高遥攀绝顶未辞劳騘马漫教过陋巷诗人从此赋干旌淮南昔日曾招隐杨子从来误反骚且看陶令门前柳却胜玄都观里桃 
　　何处苍龙问大还行云挟雨暗青山洞门远近生瑶艹仙子依稀湿翠发铁笔凌春诗句好王关无事戟枝闲笑歌夜半星河迥天意随人亦未悭 
　　不见中丞二十年江湖空赋白云篇向来奏对传青琐老□勋名有碧天雨露三秦沾亦久云霄万里望孤骞明时嘉靖从今好埜叟山中得宴眠 
　　草堂暮雨落春风芍药荼□□映红岂有盘餐淹使节曾劳书帛寄□鸿□时御宿昆吾路徧访长杨五柞宫吊古漫夸修月手□今□望济川功 
　　杜甫锦江茅盖亭子云□□太玄经风流一洒千秋泪踪迹真如四海□□□庙堂应努力野人农圃合劳形泰阶不问东方朔自卜贞符望六星 

　　△过张时济少陵山庄 

　　少陵野老去不返十亩山田多白云新筑茅堂尔为□独栖岩□□□□□□来就碧囱卧午风细洒青簟纹飘然梦觉□□□□饮竹泉歌夕曛 

　　△唐虞□母寿诗 

　　瑶池地接西王母柘府门对终南山渭流谁酿作春酒文星更□当秦关天上云璈忽一奏花下板舆时往还蟠桃勿问几结实玊树孙枝殊可攀 

　　△东谷 

　　卜筑燕山山水清觉来旭日满虚楹白驹皎皎不可絷彩鳯时时还一鸣闲弄玊笙坐苔石翩然仙子来蓬瀛隆中谷口万年事他日同垂青史名 

　　△浒西宴集四首以下和对山子 

　　饮集西园红杏花行穿南渚白鸥沙征君住久龙头老春水流来燕尾斜竹往菜□令别业木天石室旧生涯醉余不傍斜阳卧笑问渔郎借钓槎 
　　春深花柳遶南川此日来游胜往年侵晓仙鳬随皂盖挥毫珠玊动云笺且尝鲜鲫银丝脍岂必槎头汉水鳊终日游歌浑未厌更邀明月到清泉 
　　浒西三月看花来桑落泥封为尔开垂柳啼莺迁系□小溪流水待浮杯锦筝瑶瑟声相和白雪阳春曲自裁小隐多年成老癖黄金谁复梦燕台 
　　朱衣骢马引高轩花榭风亭倚北原茂宰悯□春劝课主人爱客礼频烦日高红杏浓侵酒雨过青山正遶门欲拟甘棠歌召伯东风桃李夲无言 

　　△南庄夜归 

　　入夜南庄尽醉归东风吹雨故飞飞严城刚及重门锁高岸深妨一径微忽有雷翻栖燕幕即看水拍钓鱼矶晴郊载酒还同赏未许芳春与愿违 

　　△符园对月 

　　微风袅袅动花园皓月娟娟照酒尊且听玲珑歌白雪不劳阿段报黄昏凉生芳草游人卧影射柔枝宿鸟翻乘兴便为行乐地青鞵何必到云门 

　　△独步浒西寄北山 

　　独向花间倚瘦藜芳春□木□□□□原举目皆图画今昔何人细品题南郭转愁春□歇北山犹遗梦魂迷翛翛埜鹤今谁绊却恨云□不并□ 

　　△约岐鄠长安诸君予诸□西赏花 

　　杏花开后几花开转眼浒西三月来春到牡丹□□品酿成桑落有余杯即看车马翩翩至收拾风花细细裁洛下流传真率会玄都道士果谁哉 

　　△同岐东于浒西小集有渼陂高兴成虚语之 

　　高兴无能柰我何诸公落落未盈科徘徊自觉风流少游赏翻成感慨多开早牡丹真有意□狂太守独先过等间肯负清春色且听佳人鼓瑟歌 

　　△同岐东南川于浒西赏花二首 

　　鹊语依依占客至花枝袅袅使人怜筵开草阁两三席风动瑶争十四弦燕笑共来明月下鳯巢元在五云边要知湖海声名日却是山林隐逸年 
　　即看绿水碧山春爱尔清狂皓发人太白元从天上谪麒麟何必尽中身深杯入手花枝动彩笔题墙鸟篆新载酒谁来问奇字投闲吾亦觧朝绅 

　　△将诣南山再过浒西别业 

　　飘笭其柰牡丹何四月巳来三月过未去山灵应尔笑醉扶花影且高歌当筵但得翠云髻有酒不须金卷荷兴尽翩然那可绊水风随马散微酡 

　　△沜东宴集值风雷大作 

　　日暮俄吹万里风西原牛马下巃嵸震雷挟雨千峯黑高岸飞花一涧红扫兴顿教棊局散停歌非为酒尊空湏臾玊宇还开霁皓月留人意未穷 

　　△彭麓山房荅太微夜坐之作和对山止此 

　　彭麓庄里客先至仙游寺前人未归坐见暝云去苍巘忽有明月来幽扉晨光皛皛邻鸡报秀麦渐渐野雉飞有约相逢不相负为君浑欲典春衣 

　　△喜雨 

　　去年五月雨全稀五月今年大雨飞?耜候晴争播谷园亭觉爽笑更衣巢莺无语深愁湿梁燕将雏巳并归行见闾阎回菜色秋风禾黍各依依 

　　△送成方伯迁太常卿二首 

　　帝宠召归丹鳯阙使车明发紫薇垣秋高河岳风云壮春在桑麻雨露繁礼乐睈朝新制作文章华国势翩翻夔龙致主真堪拟董贾多才未足言 
　　生平不识荆州面感慨聊为太白吟落落乾坤谁义气洋洋山水得知音云霄鳯集天池迥雨露花开草□深夜月春风俱有乐江湖廊庙亦同心 

　　△无题 

　　寂寞西风翡翠楼黄昏斜抱玊箜篌彩鸾影逐秦箫断红叶心随御水流天外行云难入梦手中团扇易惊秋愁来只恐嫦娥笑明月疏帘不上钩 

　　△和郡守李公游楼观 

　　晓山官路逄春早霁雪仙台发兴偏海上蓬莱移汉苑云中楼阁俯秦川使车问俗花封近彩笔留题草睈传宠召自天应有待追游此日恨无缘 

　　○七言排律 

　　赋洪广文金陵游 

　　△赋洪广文金陵游 

　　广文只爱江山好怱到金陵喜欲颠江带暮城回素练山浮晓日送青连迢迢帝阙云霄上簇簇人家雨露边花柳近郊铺锦绣蓬莱平地走神仙春光迤逦遥连海王气茏葱迥接天碧石清泉萧寺月长松修竹汉宫烟汀洲芳草鳬鹥乱楼阁东风翡翠联六代封疆归舜禹两都形胜敌幽燕但教骑马游三日恨不迁居住老年禹穴实来思太史仙槎虚远笑张骞赋成班固超京洛画就王维陋辋川莫道广文官独冫?今壮怀落落万人先 

　　渼陂集卷五 

　　●渼陂集卷六 

　　诗（六） 

　　◆诗（六） 

　　五言绝句 
　　六言 
　　七言绝句 

　　○五言绝句 

　　闻鴈二首 
　　李尚书园亭十咏 
　　西郡杂咏十首 
　　杂赋符园景物十首以下和对山子 
　　杏花亭小坐 
　　柳下观棊 
　　渡添二首和对山止此 
　　秋日 
　　李氏别墅十咏 

　　△闻鴈二首 

　　从到南山下闲居渐白头柴门闻鴈过又是一年秋 
　　夜听西囱雨晴闻北塞鸿寒暄催野鸟岁月感山翁 

　　△李尚书园亭十咏 

　　莲塘 
　　杨柳巷 
　　山寺 
　　戍楼角 
　　双桥 
　　水硙 
　　菊花□ 
　　稻畦 
　　汧河 
　　吴岳 

　　•莲塘 

　　不采塘中花只坐塘上草日日莲塘上坐看鱼翻藻 

　　•杨柳巷 

　　依依杨柳树春日有啼莺草堂人睡醒时闻三两声 

　　•山寺 

　　朝闻山寺锺暮看山头月朝暮锺声里幽人生白发 

　　•戍楼角 

　　袅袅空中云隐隐楼上角西风吹不断时向云边落 

　　•双桥 

　　斜日双桥路秋兰正堪采湔湔桥下水东流入沧海 

　　•水硙 

　　时雨及春深农事村村有双硙不停轮将以馌南亩 

　　•菊花□ 

　　采采东篱下黄花烂似金关山千里道晦以寄同心 

　　•稻畦 

　　流水千畦稻柴扉夕照红杖藜临水岸会有稻花风 

　　•汧河 

　　罢钓汧河晚独坐间渔唱水滨不见人只见明月上 

　　•吴岳 

　　城西三里道门外五峯青云气长来往朝朝看画展 

　　△西郡杂咏十首 

　　润德泉 
　　甘露 
　　涷河乕 
　　鳯雏 
　　白兔 
　　秀麦 
　　甘雨 
　　关山盗 
　　梦中作 

　　•润德泉 

　　泉涌山前道滔滔兆岁豊山前问父老泉上拜周公 

　　•甘露 

　　今夜甘露零明朝甘露结甘露有佳味寂寥为谁说 

　　•涷河乕 

　　猛虎当路隅遥遥避明府蚩蚩他郡氓不如此山虎 
　　人皆惮虎口我独识虎心今日下郡檄明朝归远岑 

　　•鳯雏 

　　鳯凰出丹穴何故在鸡巢渭滨千顷竹翛翛多鳯稍 

　　•白兔 

　　山郡秋风□雪□来广寒不知丹桂树能有几人看 

　　•秀麦 

　　四埜麦秋至把□见双□持以献明府徘徊不忍刈 
　　郊外芁芁麦双岐有几家却笑河阳县只栽桃李花 

　　•甘雨 

　　旧雨正当夏今雨复反春来年新旧雨恰好慰吾人 

　　•关山盗 

　　今为田舍农昔为山下盗回思往时踪长嗟复大笑 

　　•梦中作 

　　竹里纔寻寺花前共倒樽野云常恋树溪水正当门 

　　△杂赋符园景物十首以下和对山子 

　　梨园 
　　杏坞 
　　杮曲 
　　李溪 
　　桃巷 
　　林□疃 
　　葡萄架 
　　柳浪 
　　梅杏行 
　　蒜陌 

　　•梨园 

　　芳春繁雨露老圃锁莓苔一径无人到梨花任意开 

　　•杏坞 

　　红杏符家好开花徧水南花间拚一醉潦倒鬓毵毵 

　　•杮曲 

　　林密深栖鸟芳萌曲展螫贫人俱望实何处羡蟠桃 

　　•李溪 

　　仙种辞金谷繁香缀玉甤迢迢蹊径熟日日有人窥 

　　•桃巷 

　　夭桃恰盛开青春巳过半未到攀红香风来透鼻观 

　　•林□疃 

　　结实有来禽挟弹谁家子疃公若不闻游人浪悲喜 

　　•葡萄架 

　　修蔓盘高空悠悠动遐想前春到此中纔架短垣上 

　　•柳浪 

　　弱柳带春溪盈盈湛空碧下有独木桥到门纔咫尺 

　　•梅杏行 

　　符生半亩园行行梅杏子何不种鼎梅馨香入君齿 

　　•蒜陌 

　　春风动南陌蒜苗亦可采不落五侯鲭具作三农醢 

　　△杏花亭小坐 

　　不见杏花放来坐杏花亭呼童上高树摘得子青青 

　　△柳下观棊 

　　身在柳溪边心游棊局上人閧我不闻元是溪水涨 

　　△渡添二首和对山止此 

　　渡头见渔父把竿露双足慎勿近深潭深潭有龙触 
　　前年渡□水去年客河上重来□水头惆怅复惆怅 

　　△秋日 

　　黄叶扫更落青苔没还生山城多风雨日日掩柴荆 

　　△李氏别墅十咏 

　　翠亭 
　　关山云 
　　鱼塘 
　　深树鸟鸣 
　　苔石 
　　花圃 
　　梅囱鸣琴 
　　竹屋书声 
　　莲沼 
　　珠泉 

　　•翠亭 

　　爱尔芳亭好春来景自殊吴峯一夜雨翠入辋川图 

　　•关山云 

　　云来关山暗云去关山明主人有佳兴倚户看阴晴 

　　•鱼塘 

　　李子儗庄生亦有濠梁兴尔能知鱼乐慎勿伤鱼性 

　　•深树鸟鸣 

　　人住碧山阿鸟鸣深树里深树鸟乱鸣碧山人睡起 

　　•苔石 

　　司空袖中石携得沧海至至今苔藓痕犹疑霖雨渍 

　　•花圃 

　　雨余见花开风回花乱落开落自年年主人动深酌 

　　•梅囱鸣琴 

　　瑶琴有古调梅花三弄词寻常亦三弄不似梅开时 

　　•竹屋书声 

　　书屋苍筠里吚吾三二生岐阳多旧穴疑是鳯雏声 

　　•莲沼 

　　沼夲先公凿莲从旧日栽先公不可见忍见莲花开 

　　•珠泉 

　　人知珠在海谁知泉喷珠只教濯缨好勿用椟藏诸 

　　○六言 

　　城东观□□花柳四首和韵对山子 
　　园亭秋兴六首 

　　△城东观□□花柳四首和韵对山子 

　　□眺一川花柳分明十里阳春兴到即□□径何湏更问主人 
　　色□□□芝柳花香白□之梨不湏王□诘画自有李太白题 
　　埜□白□翠□悠悠流水□烟□在傍花随柳咏归落日平川 
　　旧雨□连今雨今年□□□□□缆□□春水□□皓□□船 

　　△园亭秋兴六首 

　　黄紫满□□□□□□□□□□□□□□□□□□□□鸣 
　　一片□□□□□□□□□□□□□□□□□□□□香伊 
　　□□□□□□□□□□□□□□□□□□□□□咏鳯凰 
　　□□有时独酌□晁□□□□醉卧梦中北关觉来枕上南山 
　　□秋登高□远□余日□风□□山几千万里塞□时三两声 
　　小小碧亭如画森森翠竹成园午坐英才待侧暮归稚子牵衣 

　　○七言绝句 

　　梦中应制作丁巳春 
　　壬戌元宵应制八首 
　　秋夜宫词 
　　蚕 
　　久雨四首 
　　画四首 
　　方丈二首 
　　□□□首 
　　画竹四首 
　　看花九首 
　　终南篇十首 
　　状元唐守之挽词二首其弟宪使沛之 
　　与南川德一复至浒西赏杏花十首以下和对山子 
　　和岐东浒西夜归之作 
　　观澜亭小酌和对山止此 
　　秋日无题十首 
　　漫兴十首 

　　△梦中应制作丁巳春 

　　万花丛里一声鸡又送龙车上御梯四海太平真乐事东风吹转玊蟾蜍 

　　△壬戌元宵应制八首 

　　双阙沉沉王气腾云关火树见层层君王坐飨升平乐不向闾阎买浙灯 
　　海风吹月上天门春动星桥辇路温却懚前朝有名将曾于此夜夺昆仑 
　　瑞焰烧空驾彩鳌清平调里乐声高东风早散霓裳舞只恐连宵睈体劳 
　　香散蓬莱午夜春朵云红处待儒臣天王不赏鱼龙戏几度丁宁问细民 
　　晴雪楼台月倍明通宵灯火照层城悬知天上春如海尽散人间作太平 
　　春空星斗万灯悬内苑风光别有天却喜御筵今夜月清光还为照三边 
　　龙池春早月华新烟雾杳生辇路尘一夜六宫歌舞倦晨朝□月听鸡人 
　　蜡炬森森绚彩霞宸游天上乐无□东风初送春消息犹恐高寒拂翠华 

　　△秋夜宫词 

　　宝瑟瑶琴度锦鸾碧楼朱□晓齐纨水边杨柳因风起月下芙蓉带露看 

　　△蚕 

　　迟迟春日呌仓庚采采柔桑满旧□公子衣裳应有得豳人风俗正含情 

　　△久雨四首 

　　秋禾烂死不可救田父伤心只泪流恰似天公无管束雨□恣意声飕飕 
　　槛花盆草笑相开蛟蝶蜻蜓揔不来唯有引雏双燕子卷帘飞去却飞来 
　　石榴结子浑欲破木槿开花亦可怜却被西风俱送尽商量细雨菊花天 
　　有客远寄江南春兄酬弟劝聊相亲冥冥风雨不赖汝天涯愁杀未归人 

　　△画四首 

　　□竹风烟日夜新茅□□□去来频当年杜甫曾为主此日成都□官人 
　　不是江头坐不起雨过□江秋可怜万里桥西卖酒市百花潭下打鱼船 
　　翠柳黄鹂啼不断平田秧稻长初齐□连山寺收残雨人在□□倚□□ 
　　百尺寒□□□流□章古树□□浮山前茅屋弹琴夜城外长安见月秋 

　　△方丈二首 

　　珠树□花独□□□□高□□生晖道人月底吹笙坐仙子云中跨□□ 
　　我□□王子□□□□□□□潇潇也知大□归朝市谟向空山采□□ 

　　△□□□首 

　　同知□后高□□上有春鸠谷谷鸣我亦乾坤无系□不劳花鸟较□□ 
　　□□□声□□□万家耒耜南余天容船□系城门下我欲西归学种田 
　　黄□不□杏花□□鹆□□相树丛忽驰春鸠鸣屋后却教归客隐□中 

　　△画竹四首 

　　长稍袅袅凉风动老鬓翛翛白日寒淇澳谁能移旧□潇湘如听落惊湍 
　　平生爱竹如爱友晴天来坐碧堂坳清泉根底疑龙卧密叶中间有鳯巢 
　　寿春人家不种竹千村万村溪水闲纔把琅玕横素璧即闻风雨下青山 
　　张生家住淮河上不向山扉种绿筠买得露稍千万叶却来笔底看精神 

　　△看花九首 

　　花开不约看花伴一日后园能几回走向床头觅浊酒醉于花下卧苍苔 
　　藜杖休扶未老身花枝湏看早时春驯来野鹤长随主欲下山禽却避人 
　　三径新开蒋诩家满园恰似武陵花雨中稚笋沿阶长风里垂杨着地斜 
　　红紫纷纷不复辩千枝万枝争晓晴夭桃一树短墙下独领春风偏眼明 
　　戏折花枝来屋后闲携稚子遶篱傍却忆西川杜子羙要访前蹊黄四娘 
　　子羙被花恼不彻我今看花亦复然清明欲来雨初歇恼杀梨花山月前 
　　觧道梨花白雪香谪仙□尔亦颠狂连宵踏月频回首千载令人却断肠 
　　野人不识海棠树只作寻常□□花从扣柴门相送得空教风雨委泥沙 
　　独向墙阴锄野烟更于竹外汲清泉芳樽挟客饶吾醉明月经春任尔眠 

　　△终南篇十首 

　　龙蟠虎踞奠秦关万古青苍杳霭间一线行空紫阁谷三峯对鄠白云山 
　　彩云长覆仙人掌古寺遥临罗汉峯掌上云连西华岳峯前寺暗草堂松 
　　王州自古诧秦中表里河山百二雄云际尚疑秦复道翠微深闭汉离宫 
　　昆仑一脉从西海芙蓉万朵遶秦城东到骊山通华岳直须铲断放河行 
　　经台西峙五台东白阁阴森紫阁融群山罗列重云外圭峯拱立碧天中 
　　雪障晴悬太白孤万峯东涌碧莲图股肬秦国今蕃屏豊镐周邦旧帝都 
　　终南旧县对高峯势压群山紫翠重时雨年年消早□出云蔼蔼逐游龙 
　　嵳峩终古表西埛蜿蜒万里抵南溟烟霏合有神仙宅林壑深藏虎豹形 
　　陆海茫茫宝藏兴杞梓楩楠未足称降神好为生申甫庙堂梁栋待贤能 
　　万壑千岩罨画开葱葱欝欝气佳哉微臣愿学歌天保长侑君王万寿杯 

　　△状元唐守之挽词二首其弟宪使沛之 

　　天边雷雨龙头去塞上风云鴈影孤东阁无人扶日月外台有泪洒江湖 
　　我别金门二十秋羙人恨不与同游忽闻原上鹡鸰语也动风前黄鸟愁 

　　△与南川德一复至浒西赏杏花十首以下和对山子 

　　客来不及花开日花落应嫌客赏迟今日要看棠棣赋春风刚到杏花枝 
　　老去看花花可怜园林恰是雨余天花枝酒盏春何限弟劝兄酬兴洒然 
　　天亦怜公爱杏花春风长护水西涯笑将碧玊双龙管吹落瑶台万亩霞 
　　把酒问公公不忙花前烂醉更何妨若教容易青春过争柰崚嶒白发长 
　　二三年里杏花诗十万场中紫玊卮夜梦每游燕阙下春光长在武川涯 
　　诗思因花似涌泉春风随笔上新编看来骥足谁齐驾恠底龙头独占先 
　　岁岁看花草阁前今年花发转堪怜即看秾艳千株杏不负睛明二月天 
　　红杏枝头花欲然花枝深处有莺迁极知龙虎寻常事再领莺花五百年 
　　花时风雨愿常违况更东游且未归归日春晴花正发鲸吞翻恨酒泉微 
　　莫笑浊醪频过墙看花杜甫益颠狂且教花下秦娥舞绝胜人间傀儡场 

　　△和岐东浒西夜归之作 

　　马上春风入夜归飞花犹自点罗衣峉亭潇洒浑无穴?昧起傍银蟾望紫微 

　　△观澜亭小酌和对山止此 

　　芳草萋萋雨后生流莺恰恰柳中鸣到来彩笔刚题柱归去红儿巳抱筝 

　　△秋日无题十首 

　　秋雨登临兴未能楚云消息梦难凭间来自笑多情客老去今为有发僧 
　　锦琴瑶瑟暗云和小苑西风薄彩罗埜叟不胜秋雨叹佳人漫赋扊扅歌 
　　今年九日菊无花苦雨凄风小径斜不把一枝遥赠尔寒香空自忆秦娃 
　　终南南望翠重重隐隐巫山十二峯遮莫为云更为雨情知不是楚娥踪 
　　桃花迷却武陵源日日蒙腾睡思繁底事午囱惊我梦陇山鹦鹉学人言 
　　碧天万里月华明人在西楼太??叟生莫讶秋声相逼甚云中过雁本无情 
　　绣户纱厨不耐秋锦囊闲杀玊箜篌此情不似相如薄忍使文君怨白头 
　　织女河边濯锦纹嫦娥月下剪琼文谁携一斗麻姑水共醉三秋碧海云 
　　海色西凬望眼劳仙家何处碧云璈东篱满掬黄花露也胜寻常换骨醪 
　　碧槛芙蓉怨晓寒紫箫鸣咽画楼端那能万里西风外吹落青霄双彩鸾 

　　△漫兴十首 

　　浒西山人今谪仙笑横双眼看碧天说着大明有大雅指点李何与王边 
　　五子之中我滥竽未应沧海有遗珠且看吴下徐昌谷何以闽南郑善夫 
　　仲默亲从献吉游高才妙悟孰能俦宁独老夫堪下拜即教献吉也低头 
　　成化以来谁擅场豪杰争趋怀麓堂不有李康持藻鉴（下有逸文） 
　　樽前秩秩对诸昆膝下盈盈立二孙六十四年今乃尔不知何以荅乾坤 

　　渼陂集卷六 

　　●□□□□□□ 

　　杂着 

　　◆杂着 

　　□筵讲章□□四月十二日进讲 
　　周语亡 
　　说官 
　　质斋对 
　　寿州祭水文 
　　五福堂贺寿文 
　　二山解 
　　惑解 
　　与毫州守张希贤书 
　　与刘德夫书 
　　答王德征书 
　　与中丞刘养和书 
　　铭恩堂颂（并序） 
　　袭桂堂铭（并序） 
　　书对山子为东谷王子赠诗卷后 
　　书燕山赋别卷后 
　　怒箴 
　　鲁斋先生像赞 

　　○□筵讲章□□四月十二日进讲 

　　□□之言勿听弗询之□勿庸可爱非君可畏非民众□□□何戴后非众罔与守邦钦哉慎乃有位敬修其可愿 
　　这是虞书大禹谟篇帝舜告大禹的言语稽字解做考□易是禁止的意思帝舜将以天位传与大禹先以治天下的道理告他说有一样不考于古不据义理的言语若听了呵必妨政而害治这等的言语不要轻易听似又有一样计谋不咨问于众人执一己之私见若用□呵必妨政而害治这等的谋虑不要轻易用他人君□居九重之上人民无不统驭政事无不主宰看来岂不可爱小民散处四海之内抚之则服从扰之则离散□来岂不可畏元后是大君钦字解做敬字可愿是人心愿欲的善事小民虽众若不奉戴人君靠谁做主相□相害谁与管理饥寒困苦何处告诉此人君之所以可爱也故曰众非元后何戴人君虽尊若不靠那百姓□□□有高城深池□谁守护坚甲利兵着谁运用此□□□所以可畏也故曰□非众罔与守邦人君居此可爱之位临此可畏之民或有一毫慢易便失了人心故曰钦哉言不可不敬也□□君欲致其敬必当谨其所居之位不以尊贵而自骄不以盛大而自满则能谨守天位矣故曰慎乃有位人君欲慎其位必当敬修其可欲之善如心里存的都□荅乎道理外面行的都要合乎人心则能敬修其善矣故曰敬修其可愿这等则位之可爱者益见其可爱民之可畏者不见其可畏致治之道无以复加于此矣帝舜将这言语传与大禹后来大禹果能以帝舜之心为心故当时地平天成万世永赖声教讫于四海三代而下皆莫能及有由然矣臣惟人君之治天下其存心出治之夲听言处事之要固不可以不尽而君民相湏之瑶安危存亡之几尤不可以不知古之帝王战战竞竞罔敢逸豫而谨之于毫□之间此其所以为圣人之心也恭惟皇上天资英睿圣学高明凡可以致治保邦者固无不尽其道臣更望圣明以小民为可畏而宽恤之恩屡下以性善为可愿而敬修之心常存措天下于掌上保天位于无穷可与舜禹同揆唐虞并驾而陋汉唐宋于下风矣宗社臣民不胜庆幸 

　　○周语亡 

　　周王豢七虎于庭刘子邾人莒人谏曰不可昔者西旅贡獒武王受之召公戒之其辞曰犬马非其土性不畜珍禽奇兽不育于国不宝远物则远人格所宝惟贤则迩人安又曰夙夜罔或不勤不矜细行终累大德王不慎德而猛兽是畜遗先王矣夫畜猛兽则不仁遗先王则不孝夫仁君之德也孝德之本也不孝者逆不仁者残君人者将残逆是去而务之其能国乎王不听 
　　虎之谏王既不听洛公伯疆楚公震越公高乃复于王曰夫虎恶类也虣而难制怒而噬人不可狎也狎则祸语曰蜂虿有毒矧兹虓虎昔我周公驱虎豹以宁王室晋侯章其可也王其召之俾豫无悔诗曰相彼雨雪先集维霰王许之晋侯章紏其类以入而虢公贡寓焉方向虎虢公贡呼曰众退虎噬汝众乃退晋侯章赤退明日七虎乱洛公越公乃老君子曰虢公贡憸人也巧言惑众而贻之以祸 
　　元年冬十月癸酉周太宰缺王召晋侯章虢公贡将用之或问王孙甫曰太辛其贡乎诤臣之所举也王之所与也周几治矣王孙甫曰不可昔我先公制礼曰惟王建国设官分职以为民极乃立天官冡宰使帅其属而掌邦治以佐王均邦国是故峻德昭明克厌群心者上也虚己而守正者次也贡则□矣刚而不知义愚而不知学断而不以礼尊而不能容夫刚不知义则愎愚不知学则邪断不以礼则辟尊不能容则忮忮者善之蠹也辟者政之隳也邪者术之乖也愎者德之贼也四恶备矣而用之无乃不可乎王惟用章克恊于先公国用大治乙亥玉谋诸寺人郁华对曰贡可用也王乃立贡为太宰君子曰周王于是乎失臣矣舍其所是而用其所非诗曰鱼网之设鸿则罹之其是之谓乎 

　　○说官 

　　人之殊能也犹其有羙恶也大者或有滞于小昧者不可强而通今夫东邻之子与其四邻之子之学也其业同其师又同其终至于甚相远也工师之所师工也其智胜也其力则工之弗若也行仁敛义宰制万有有道者为之也然不能治陶冶是岂陶冶之子之弗若也谈天雕龙之技人或能之而仁义道德则无有焉夫物则亦有然者矣骅骝骐骥日可以千里者也以之执鼠则狸往弗若也是故有公孤有九卿有群大夫有岳牧有守有令而又有关市之吏有隶役之守是各出其能以事干上者也反之则皆不能能焉而不尽则其负一也或幸其能于其所不能则其为非义一也尽其能之谓忠则其忠一也夫由隶役之守关市之吏而达于公□而能焉皆谓之忠则是隶役之守关市之吏可方于公孤者也今有言曰隶役之守关市之吏人役也君子不由也则可乎是则不智也已矣 

　　○质斋对 

　　有主人自题其居室曰质斋客有过者请曰愿闻质斋之说何如主人对曰唯唯夫木之在山林也栖之以烟云饱之以雨露吹之以风籁鼓之以雷霆照之以日月友之以鹳鹤此木之性然也一旦工师见而斤斧之大者柱清庙架明堂而其小者为犠樽蒙采色孰不以为奇且盛也然其性则凿也故于是而问木曰于山林何如吾知木之神未有不思山林者也玊之为珪璋为瑚琏也刻之镂之琢之磨之文之章之形之象之孰不以为希世之珍连城之宝也于是而问玊曰将听其珪璋瑚琏乎将璞于昆□韫于荆山而浑浑冥冥无灾无害以全其真乎吾知玊之神未有不怨玊人者何也其性凿也今夫鸟吾知其能飞兽吾知其能走鱼吾知其能游饲鱼于罂不若放于江湖之为适也驯兽于苑不若走于广野之为乐也爱其鸟而笼之不若云飞之快其心也是故顺其性则生逆其性则坏顺性者逸逆性者劳劳生于饰逸生于质此吾质斋之说也客以为何如客曰然敬闻命矣遂书其对揭之质斋之楣 

　　○寿州祭水文 

　　某等奉朝命为吏于此州玩愒岁月不能事事不能爱养元元以仰副天子命吏之意以迓承上天之休征上天不降灾于某等之身乃五月淫雨浃旬州城外西北水涨日增而高荡击城趾将复干隍既霁两日乃今六月又雨夫雨不止则水又益高其势不推城而入不止矣□阓之地且将为鱼鳖之墟矣某等负咎在躬甘受兹罚然百万性命皆无辜之民柰何使罹此酷也惟神流动莹彻明智内蕴哀此下民俾无灾害此在某等甚难在神持易易事耳敬以羊一豕一投之中流尚希歆鉴谨告 

　　○五福堂贺寿文 

　　吾鄠杜有乡先生曰张公河岳之英灵士林之豪杰也蚤受毛诗克邃于理刚直敦厚□蹈厥躬盖公宾兴之秋则九思始诞之辰也逮其挟艺南宫摈弗克售授经秉教学徒归心稍迁国子慱士洞览遐眺囦□□深佐理蜀郡泽浃黔首既乃戒盈知止兴耽丘壑解组言旋营□□老焉今兹□子寿屇八袠是时九思亦四十有九龄矣跧伏林薮二毛粲如里闬相望幸从公游或奉谈尘洒然惺悟或时高会御觞击筑洋洋焉泄泄焉盍簪之谊投泽兰之臭均也公有二子受爵义民雍雍愉愉孝养周洽有田有庐无??段外求其元孙东怀瑶握瑜席珍俟聘绳武振业其在斯人矣公于是时衎然以居陶然以游咀仁义之华尚玄冥之风杜干谒之萌铲是非之路视明听聦言有伦序体疆却杖望之若仙即之无敢狎远之弗能忘也夫吾于室之邑万有其众也黄耇之老固亦有之至若拟德于公閴焉罕厥俪矣夫以松乔安期之徒习其熊经鸟信之术非不遐也君子弗尚也惟德惟仁斯符孔氏而贻世范也太史康子尝跻公堂取诸五福形之古隶谓洪范所述咸萃于公矣允哉覃乎盖颂祷之义羙矣极矣匪以纵一时之侈观作后嗣之虗声也诗曰乐只君子德音不巳又曰乐只君子万寿无疆因斯以言则夫御风乘??霍未足为公先壸天洞府适足为公哂尔南山岩岩雨露高之松栢生焉北有清渭滔滔淼淼东入于河我其酿之挹之酌之于公祝之其自兹始矣 

　　○二山解 

　　大司徒咸宁刘公用齐自其上世居于南山之阴公既孕兹山之灵以生而安重静雅性实类之因自谓曰近山于是荐绅学士咸称为近山先生云秦藩左相汝南强公景明仕于兹者盖二十余年癖爱此山而以为非故土也乃自谓曰借山其所与游者老荐绅学士亦皆称为借山先生而未闻有异议者焉一日借山公有言曰久假不归恐来快捷方式之讥近山是名似有争墩之志至欲归而避之图画此山置诸汝实之□以偿其志而曰何必缩地移之然后为快也于是近山公闻而异之作书以自解名曰解嘲其意以为南山吾家故物也吾得有之而以自名彼争墩者呶呶于千载之上其何以是加我且借山者谁主是盟谁尝取索既欲图画以归而又曰吾不惜是也其可乎不可乎于是相持以言未有能下之者会予至长安见借山公曰公谓司徒争墩邪过矣过矣司徒岂争墩者又见近山公曰公无惑于左相之言也左相之好犹公也盖弗自觉其言之至是耳而又何惑焉惜可也图画亦可也吾之南山固在彼几席屏障间特赝物耳公又何惜于此邪于是二公释然以和欢然以言其荐绅学士邀二公于城南草堂置酒高会拉予同往是日也云收雨霁苍翠满前熙熙然若兹山之效灵也予两奉觞于二公曰夫山仁者乐也彼鼎剑龟玊之宝公卿大夫之贵艺场文苑之誉走狗汗马之劳求不得则争争不平则怒盖虽古之贤者未能免于斯也若夫岩石丘壑之趣烟霞林霏之胜顾乃有迯而去之者至于移文之诮伪隐之讥未闻有爱之争之若二公者之为岂非仁者之好而超世之豪杰邪敢以为二公寿二公荅曰不敢敢敬举君之觞予又揖二公曰近山勿专也借山勿忘也善友山灵以□终誉二公曰然请刻诸石以遗好事者 

　　○惑解 

　　寿如籛铿富如石季伦世未有不以为极焉而慕之者不恠冀诸其身也而且冀诸其子孙焉又以祝诸其所厚者其所厚者无不受之怡然而未有以为迂且妄而恠之者也至于人之极焉若舜之孝周公之忠孔子之道德世亦未有不以为然者也而亦有冀诸其身与其子孙者乎亦有祝诸其所厚焉者乎设以祝诸其所厚焉则未有不恠之以为迂且妄者也夫富与寿命也而欲必得之而忠与孝也道德也可以力为者也而恠而弗为惑矣或曰舜圣人也周公孔子圣人也可以力为乎夫学圣人而未至将不得为君子乎又其次不得为善人乎彼铿与季伦者贼也以偷生寿以剽窃海舶富其术异其为贼一也而世则弃圣而师贼其不惑之甚乎且世之稍有识者人称其为君子焉则欣然以喜名其为贼未有不艴然怒者夫以其所必怒者而欲必为而得之不以为迂且妄也而以为迂且妄者乃其称之所甚喜者也而恠而弗为其惑乎其不惑乎夫予巳言之安知今之人不以为迂且妄也以为迂且妄也其惑也终不解矣解其惑者必不以予言为迂且妄者也其几于善矣作惑解 

　　○与毫州守张希贤书 

　　九思再拜君侯执事别来悠悠八阅月矣追惟清闲之燕倾倒谑笑醉酒饱德情悃累积莫可称述窃闻起居万福甚休甚休九思有罪去冬十二月蒙天子宽仁罢归田里甚幸自闻报至于今贼盗群起是月五日几□寿城赖官兵至有天幸苟且无事尔时贼复南奔今不审安在说者云势稍衰弱然康靖未可睹门人友生咸谓遅之便故九思留滞于此又闻西北妖民千余号白莲教高?瓦害深至君侯奋愤被甲冑持弓矢身帅民兵埽除荡尽此岂徒拜尊官受上赏者也将君侯之子孙盖世世封爵无极也此其有功德在民天之意固云尔矣□思父母老俱七十以上在家归心发作有时废食寝□□□□计幸盗贼踪迹远泝涡而上以达于汴又恐不测犹豫未敢决断伏惟君侯控制一方威令严密侦候明确望少留意绪筹示进止之端大要安全之宜遅速惟所命之异时维舟城下复得以入斋阁侍燕闲拜起称谢睹盛德之形容长别无所复恨惟君侯察焉□思恃君侯为知巳传不云乎士信于知巳者故受命于左右君侯其念之复之九思不胜悬悬四月十有七日九思再拜 

　　○与刘德夫书 

　　九思顿首德夫足下睽违千秋消息阻绝获奉教书如昤晤言幸甚幸甚缅惟往昔翱翔翰墨之林仆本驽下不自量力妄追古作足下不以为狂指迷导轨奉教甚厚其后遭时龃龉丁卯之春足下南归逾三年而仆亦有寿春之役又一年而罢归田里仆于是时有以自惟谓朱游废而易教昌熏子退而经训愽贾谊忧时新书乃兴王充屏居爰有论衡此数子者皆非有怨于世也盖知夫时之难得而我生之弗可虚也所以阐幽发宪而振藻垂声于无涯也如予不类植德弗固招尤积毁庸与时违巳矣巳矣尚可言哉尚可言哉然自六籍以降若孟氏之正大左氏之酝藉屈子之豪岩太史公之洪丽班固之丰厚庄生之奇恠国语之温雅战国策□纵横慱以取之满以发之下上千载之余游心觚翰□成一家之言则藜藿终身老死岩石诚能甘心悦意勿有复苑者也此仆之本志也比归于家昊天降割先君不禄礼乐崩坏文藻屏弃嗣以老母贞疾贱躯多疢迎医治药迄无虚日岁月不居遄迈如流五十之年忽焉已至于是而较量往昔勇怯盛衰相去之远有若两人慨少壮之难恃痛艺业之就芜悯素志之终违惧修名之未立彷徨中夜泣泗涟如嗟乎嗟乎此孔子所谓四十五十无闻而不足畏者也寻又自惟老骥伏枥志在千里伏生耋耄犹授尚书伯玊省愆亦在五十武公既老进修弗渝有如予者上之既无以策勋天朝下之又无以潜精艺苑老且倦厌填委遘壑犹足与缙绅齿邪于是强力苦心奋翼渑池以收桑榆之功者此又仆今之志也然丽泽之益贵讲习之勤同心之言有如兰之臭昔曹植饰丁仪之辞韩愈润孟郊之文仆窃慕焉欲奉教于足下不幸南北隔越千里而参商之势违飞潜之途异质疑无从徒兴浩叹而巳昔人有言人之相知贵相知心故伯牙毁琴于锺子张华谈剑于雷生盖趣合则易语志戾则难谐也嗟乎情之感人今人岂昔人殊也足下闻仆斯语其亦有以悲乎然将何以教仆也尊公遗诗删定一二览观如何余俟后陈北风倘顺时惠德音仆之欝欝瞻恋寔切九思顿首 

　　○答王德征书 

　　九思再拜德征执事九思驽钝窃慕高谊之日久矣往年在京师亦尝及门投剌未能承颜接辞结平生之欢甚恨及罢归里舍日亲农事山城僻陋过客稀少又无邸报故于执事虽或有时往来于怀然竟不审何在是月之朔两骑到门儿童走报云山西王使君遣以存问者漫不知何人以为误矣问之乃始知为执事是时巳向夜呼灯发书读竟怃然叹息曰王子其知我者乎其知我者乎夫九思者当世之狂人也翰林不容出为吏部吏部获罪左迁寿州寿州不可罢归里舍当世之士自负豪杰闻其姓名罔不怒骂而执事之书曰吾何愧此可发英雄一笑也自归里舍农事之暇有所述作间慕子羙拟为传奇所以纾情畅志终老而自乐之术也不意亲朋指摘瑕颣投诸馆阁发怒起祸幸以消沮而执事之书曰风流丁盖一世政不必拘拘学寒酸语也嗟乎王子其真知我者乎及观海市辩浩浩洋洋孔孟之心班马之笔也于是仰而叹曰其斯以为王子矣□夫未尝承颜接辞结平生之欢而使人于千里之外非极慕其人甚爱其才斯固未之有也而九思者天下之狂人也而执事行焉于是以知九思者王子之徒也然九思老矣执事异曰或填抚关内庶几一见以消夙恨如其不然唯宜坚持素志操励晚节求无辱于王子之徒而巳执事其尚有以幸教九思也乎使者返命敢布腹心伏惟审察幸甚幸甚甲申秋九月八日九思再拜 

　　○与中丞刘养和书 

　　车从过鄠获侍左右幸甚窃见忧劳百姓形诸颜色所过咨访下及刍荛嗟乎忧国如家爱民如子久以为不复有古人矣乃今忽有之此昌黎韩子喜谈而乐道之者况不肖乎自奉别至于今踰期月矣窃伏自念高明不以九思不肖纳为知巳询以今日之务之最急者当时仓卒未及陈对乃今有怀而不以告是负知巳也故敢以书上亦韩子所谓惟愈于执事可以此言进者惟高明察焉高明按临郡县辄进乡老询以民瘼昨见鄠中所进见者多市井贾人不谙政体或以一人之私或以雠家之故率尔发口自不知非此高明亲与闻睹不容以或诳也不肖以为度诸他县想亦不远虽然此就其无益于事者云耳即其所言多切于弊而高明行焉而□行者或非其人窃恐高明之劳日甚而无益于下也虽然此就按临之地云耳即其所言多切于弊而高明行焉而奉行皆得其人而有益于下也全陕七八百里能徧历而月与之临乎此势之决不能也不肖以为今日之急莫如择人古法有云朝廷任吏部吏部任监司此天下之势也而一省者天下之凖也故今全陕之地兵马在都司钱谷在藩司狱讼在臬司而府州县则承接而行而规画布置则廵抚台也高明于此将何为邪规画布置而巳耳任藩臬而巳耳择府州县吏而巳耳虽然藩臬人少而多贤其任之也易府州县吏少贤而人多其择之也难惟其难也故近□密切访察者焉不肖于此不能无疑何也其访察也寄之何人乎使其人果君子也必能公其心以事其上矣万一错缪于十人之中而误一人焉窃恐九人之得不能偿其一人之失也况其多乎况不能公其心以事其上者乎今日之急莫若于府州县吏每府书一方册置之坐隅分命藩臬及各道守廵留意访察亲见贤否从公揭报高明不负天子藩臬诸君必不忍负高明也既得其实巳其上而可旌与其下而可黜者则亟为之其向上而未久者劝劳之其未久而志陋者姑罚之使其警焉而知悛也若夫中人之资固无异才亦不废事此其最多者则戒饬之使各勤其职焉于是一省府州县吏不下数百人览之则在目中忆之则在胷中不假下人访察而贤否可知不劳亲问百姓而民瘼自息一人家有一都御史盖有所恃而不恐一官府有一都御史盖有所畏而不敢高明于此又何为邪亦惟揔其大纲去其大恶以收其成效而巳无复多劳也多劳则病损千金之躯以贻高堂之忧可乎不肖于高明为通家兄弟父子辱知爱于门下甚深是故敢以此言进也异日高明坐于庙堂之上佐天子进退百官倘不迂不肖之说推而行之则天下其庶几乎惟高明留意幸甚幸甚 

　　○铭恩堂颂 【并序】 

　　畦史潜江初子啔昭题某堂曰铭恩之堂征言于前史王九思九思未获登堂而于所谓铭恩者尝与闻其实焉盖有以知初子之笃于君父也乃感而作颂云颂曰维初厥初孰肇于潜赫赫□县维泽孔覃覃泽滂沱爰有清河以及省翁策名贤科龙渊国子赞郡南纪天施未啬有我柱史柱史有弟亦有犹子于卯于酉联翩以起柱史曰吁先民有言优游暇食轨使其然一脉五世受禄于天明明天子寔司其权恩斯眷斯既渥且偏我不我铭为鱼为鸢我铭维何为王荩臣犹子爱弟咸致厥身兹堂可圯我铭无巳嗟嗟肯堂诏尔后嗣 

　　○袭桂堂铭 【并序】 

　　潜江有文章巨公曰初翁举成化癸卯乡试其子启昭举辛巳进士为御史御史□兄子芳正德己卯相继以举而其弟且复举乙酉御史君曰嗟乎不谓吾堂曰袭桂之堂可乎鄠杜王九思为之铭铭曰奕奕尔芳溢于尔堂呼嗟尔良孰发尔之祥孰衍尔之庆尔告尔后矣无陨尔之常 

　　○书对山子为东谷王子赠诗卷后 

　　东谷子之交非其人即三公九卿万金之于求其一诺不可得也对山子之词翰非其人即三公九卿万金之□求其二字不可得也君子观于此卷则二子之所□可知矣 

　　○书燕山赋别卷后 

　　右诸君子皆当世知名之士也赋别未久东谷子不幸获谤诸君子盖不能无意焉乃今十余年东谷子之迹既明诸君相继归田者半而大复何子乃又独先逝焉求如燕山之会岂复可得也东谷子别予鄠杜出??见此卷相与叹息者久之而予题其后如此 

　　○怒箴 

　　我年既高血气斯惫怒之弗胜其害甚大惟怒之发如火斯烈焚我五脏穿我百节今兹之怒其端尚微既久既深药不可治爰究其根惟谮斯怒彼谮人者苍天弗顾彼谮我诬我闻则舒胡为彼怒以殒我躯我作此诗庶警我为此而弗警悔不可追 

　　○鲁斋先生像赞 

　　呜呼此鲁斋先生许公像也盖愿学孔子者公之志美而且大者公之造用忧变□者公之心而祥云瑞日则公之貌也当时有言曰南有草庐北有鲁斋呜呼此河津天子不能无歉于怀者欤 

　　渼陂集卷七 

　　●渼陂集卷八 

　　序（一） 

　　◆序（一） 

　　奉寿太子太保吏部尚书王公序 
　　康德瞻集序 
　　赠王元道序 
　　赠李人英序 
　　送鲁司业序 
　　送阎允学序 
　　送秦民望赴陕西按察副使序 
　　送马公顺提学湖南序 
　　亲交赠言后序 
　　送丰原学先生序 
　　赠延绥副总兵都督佥事时公序 
　　送平贼将军右都督时公序 

　　○奉寿太子太保吏部尚书王公序 

　　天生大臣以为天下国家也必予之以刚明纯粹之资锡之以慱厚悠远之福进也足以有为退也可以为法然莫能以数数见焉夫惟其不是数数也故天下之治常少而乱常多夫固天之意不欲其常治也然天实生之而或是人也者举其所以予我者而弃之而后天之所以为天下国家者始有不信使是人焉生而能以自全不轻以弃而其君者又能以庸焉重焉信旦托焉则其所及于天下国家者宜何如也太子太保吏部尚书吾乡三原王公自擢进士入翰林累官都御史兵部尚书以至吏部其刚明纯粹慱厚悠远之所积而发乎□政见乎其事其纪纲法度之振饬军旅机务之赞□□愚贤不肖之黜陡谗毁祸忠之承敌有古昔英雄豪□之所未尝者而公独能裕然为之十国被其泽外夷□其名若是者四十余年而公不有焉及其归也光明□绝优游以适者又十余年□□九十矣中国外夷无问识不识莫不仰望其风□□起居古昔英雄豪杰之士固又有不能者矣所谓进□以有为退可以为法者公顾不既备且尽邪由公与同时而立者其学力才术天岂无意也顾自贼其身且以及人举其所以予我者而弃之则于公何如也公自立朝事列圣皆能自得其幼学之初其为吏部也实先帝亲拔焉天子两宫徽号之礼既成遣使存问于公夫固广体先帝之意而礼重夫旧臣故老所以慱化而施仁崇古尚贤之道也闻公今且日读书考古饮食动止如五六十人焉公之所飨与国之所托以光者讵有涯也乡人相率为歌诗寿公以九思为序故僣论之俾寿公者有考焉 

　　○康德瞻集序 

　　诗人若唐四杰及李长吉诸子皆早世弗究其才而古今相与悼惜者以为未见其止云尔武功康德瞻七岁能诗歌十五而为骚赋十九岁死方之诸子则又为甚少也乃其骚赋诗歌典则不诡曲尽情理庶几乎金石之音而菽粟之味焉无言其老即及诸子之年其所至讵可量哉然世无知者君子尤悼惜之德瞻弟太史德涵将图校刻以传而属予为序夫明兴诗人嗣出至百余年极矣黄发之老疲精殚力则固亦有之若乃卓然追古无陷溺于习者厥亦罕哉君子而读德瞻之诗其有以感也夫 

　　○赠王元道序 

　　自古才俊之兴也必以世是故有象贤而封者若微子是也有追配前人而升者若君牙为司徒是也有后五世而清白者若杨太尉家是也有名德而肖厥父者若陈太丘之子是也是故上有所作则下有所承盖元臣硕辅之用也忠贞扶王室流风起百世况子孙邪诗曰维其有之是以似之兵部尚书吾乡河州王公在景泰中殄灭奸回拨乱反之正社稷赖焉是故扶王室起百世功烈之盛视诸古人何加焉公之子元道克服公训出宰于灌是故杨太尉之后陈太丘之子之类也夫灌小邑也其宰也何有予感今之事思公不可得见见元道焉故有以赠元道 

　　○赠李人英序 

　　自赋敛厚贪吏横而民始穷自礼教不兴而风俗侈财用匮游民众耕者寡夫田非有加于旧也生齿之聚日繁而游民众耕者寡风俗侈财用匮而礼教不兴贪吏横赋敛厚若是而民不穷不可得矣夫风俗侈财用匮游民众三者下之所自穷也然夲于礼教之不兴赋敛厚贪吏横二者又上之穷乎下也是皆有在于上焉者矣今之所以莅民者五曰布政曰按察曰府曰州曰县此五者今之所以莅民者也然州县由于府而后达布按布按亦由于府而后下州县是府者又莅民之重者也莅民之重者而得之或以为歉或忽之以不尽忽之以不尽者负也得之以为歉者悖也悖且负而能以莅民者不可得矣有所议于布按有所令于州县知其重而图焉者也知其重而图焉者驱游民之南亩以薄赋敛黜贪吏贪吏黜赋敛薄以兴礼教变风俗节财用财用足风俗正则民生厚民生厚而天下不治不可得矣韩城李人英自户部郎中知顺庆府其行也以吾说告之以吾说告之者以人英也非迂也迂吾说而能不悖且负者亦不可得矣 

　　○送鲁司业序 

　　国子监司业鲁君振之家湖广景陵之湖上鲁君有父曰鲁翁翁有两子而其长子镇疾病人不完不能服田力穑而朝暮侍鲁翁然翁老八十余岁矣往年鲁君由翰林院编修出使安南国比还而省问其父鲁翁湖上当是时乃遂留其家人不与来而独与其幼子彭来京师而其意则遂欲归湖上矣今年秋乃奏书从容为上言之乞归上下于吏部吏部臣奏法两男子者勿与归养而弗识鲁君固尔弗堪也于是鲁君复□书□□曰主臣臣父虽有两男子然其一巳废无能为而臣父老朝暮望臣归未尝不流涕沾矜也而臣何心哉愿从陛下乞归陛下放臣归而臣父子仰赖陛下巍巍荡荡天高而地深岂足比恩德哉臣今者窘迫极矣如□如溺不可具称说矣而可以常法拘之哉上报曰司业归矣鲁君闻之喜甚乃挈其子彭起走司业舍及后园中无不到且走且笑曰我归矣我归矣夫鲁君躬被上命□先海内之士而日与其徒诵说先生讲论五经同异以淑诸身而达于天下者且一年矣士执经问难者亦皆固尊奉鲁君矣然亡由化也至是闻其归靡不感动各念其父母而日日谋归者盖数百人焉何若是易也古有言勿为喋喋惟身其摄故未有诚而不动者鲁君是也鲁君且行诸客退出金马门会饯李太史家而皆言鲁君曰鲁君上待君厚何思所以亟报称者于是鲁君蹶然发寤敬诺曰谨奉教矣 

　　○送阎允学序 

　　太子太保兵部尚书陇州阎公既罢归其乡越二年达丧其两子于是长子允学在锦衣为百户而闻之悲痛自念曰大人故疾病乃一旦感切怨恫又至此极矣吾又远在数千里外朝暮望我吾不归无以说乐大人之□日者武臣愿移近地有特诗者而鳯翔去陇别二百里所我当露悃乞上上神武仁孝悯恤旧老臣不忍其□病怨恫而听我俾父子兄弟相聚即室家完而我不匍匐为上言之则何由可以遂也于是言上果移鳯翔云且行而鄠杜王九思送之言曰古者先王礼于其臣也其报功则有世禄之典其去而怀之也有召见之体有存问之使锡予之仪因情而为之节体其意而勿使咈焉是故其为臣者仰之如天地恩之若父母波流子孙沉酣浸渍至于数世之久也皆知慕先烈効忠绩而报主恩也然非有他也因其情不咈其意若是而巳若是而恩不浃国不固未之有也故曰故国者非乔木之谓世臣之谓也太保公端伟朴厚中扩而通出入三朝有劳于王室天下之人罔不闻睹朝廷录其旧功而户侯是锡户侯请移近地诏又特许之呜呼盛矣虽先王礼于其臣亦若是而止矣今岁北虏犯河关中震恐天子以为忧命大臣一人往主经略夫御虏之策选将为先土著之人服习虏性由是言之三秦豪杰宜必首起而并用之也允学沉毅而有力善射之士也岂无推毂之者夫大将固未易也出一技破一陈以报天子而树名当世声流于无穷焉岂非允学之所宜行也不然则崇孝累仁以俟来裔而巳唯允学择焉 

　　○送秦民望赴陕西按察副使序 

　　今年春佥都御史王公自宁夏奏书言上曰北虏出牧河套中度六七万众自言至夏草长马肥时入寇我边境我中国若环庆之地于边鄙要害甚切至也臣始由邠州抵环庆也而道路所经若铺舍驿传城垣宫府或名孝实亡或弃而弗治荒秽凋敝但若无人□□储于环县而游击诸军过者耗费奸蠹百端莫可究诰诸池余盐抽收于庆阳也所以助国计备边储也贪吏侵牟莫哉禁之此其故何也盖廵守不专其官则有司之职不举有司之职不举则弊政滋边务弛传不云乎为政在人往岁环庆设按察副使一人专理兵备陛下初即位幸边鄙无事诏革罢之夫圣人不凝滞于物而与世推移言今昔之殊时也故尧舜善□民而汤武不傲俗诗曰鱼潜在渊或在于渚言理无定□也因之革之益之损之贵宜时也今愿推毂才名素着一人为按察副使来守环庆以兴滞补敝则边务不足虑北虏不足忧惟陛下幸留意焉书奏天子以为然诏吏部推上刚明练达所宜任用者皆曰保定守泰公遂召至京师赐勑以性于时公门□阙中豪杰数十人送之都门外其友王九思言于秦公曰夫于将莫邪天下之利器也蓝田荆山之种世之所谓奇宝也使或有之而或未必以为利以为奇也则是物之不幸也皋夔伊吕之徒非赖明君则终焉而巳子思孟轲古之贤人君子也处齐鲁而弗遇则行道之难也是故烈士尽于知巳忠臣不负其君以所遭异也公之为御史也六年而守保定又一年而至此夫拔于稠人之中而待以不次之任者非常之遇也感知我之恩而奋激思励磊落之士也忠告而善道之者朋友之义也秦公曰我其敬哉于是遂行 

　　○送马公顺提学湖南序 

　　古者先王之于其民也制井田行贡赋时力役所以固夲也井田制贡赋行力役时而后衣食足盗贼息民生厚民生厚而后建庠序敦化理兴礼乐格天地故教者政之余也先王所以成天下衣食不足盗贼不息于是而立教圣人不能也孟子之言曰士无恒产有恒心夫士亦人耳不放僻邪侈则亦巳矣饥寒困苦之切身而其心恝然虽贤者不能也是故先王之世地必井授民无冻馁□是而国学家塾术序党庠礼乐兴天地格草木蕃庑鸟兽滋育故曰教者政之余先王所以成天下也三秦马公顺由稽勋员外郎督学湖南湖南连岁灾郡县盗起是故填沟壑走四方非士之宗族则亲戚乡党之人也夫士固不皆颜闵也士固皆颜闵也吾之身冻馁焉则亦巳矣而吾父母妻子兄弟皆且不免焉然则柰何可遗也故曰虽贤者不能公顺于是时诵法先王讲论五经所以为教则善矣所以为盗贼冻馁则吾不知也故曰衣食不足盗贼不息而立教圣人不能也公顺文学雄三秦智识超百士尝为河内歙令皆有善政诗曰伐柯伐柯其则不远是故弭盗之法厚生之法有方伯廉访使二千石有剌史县令讲画指授次第修举民安其业士惬于衷而教有不行化有不洽吾未之信也故曰教者政之余先王所以成天下也 

　　○亲交赠言后序 

　　序曰随时而升者古今之同情遵道而弗渝者君子之雅操盖流水难识阳春寡和献璞于楚徒贻刖足之戚鼓瑟于齐难移好竽之固然玊非不有而瑟非不工也屠龙之技虽大莫施射覆之能小而见幸非工于小而拙于大也彼一时此一时也且不殄厥愠非西伯之过也麛裘而鞞非尼父之罪也情爱中夺孝子履霜讹言屡至贤母□杼故见豕载鬼易之所以为暌也萋斐贝锦诗人之所以叹息也虽然展禽三黜鲁论取焉孟诃不遇天下仰之况夫龙泉太阿不以埋藏而或□梧桐鳯凰终以感通而相遇者哉由是观之则乐平□子中之所遭与后之所获者盖可见矣 

　　○送丰原学先生序 

　　四明丰原学先生在翰林为侍讲纂修孝庙实录百功进秩右谕德而为谕德未久也乃奉上命视事南京翰林院其事盖在正德己巳之六月云临别而先生曰何以幸教我也当是时九思亦由检讨纂修调为文选主事矣公事故不果其明年庚午秋罪入斯得而予乃坐乡里为吏部有权遂□为寿州同知寿州去南京五百里先生赐书存问称执事而曰执事格心之学忤逆寺者谁则弗知也又曰执事弗幸教我邪当是时又公事未果也居寿州一年而辛未冬十二月上乃用谏臣议议盖曰寿州同知前在翰林得出为吏部为吏部而狼藉贿赂破坏选法宜罢弃去应上天之变于是上报曰同知致仕矣先生闻之乃又赐书存问而曰嗟玊石共焚乃至于此执事不昵罪人举朝所知何至今犹未明□执事固但知桑梓之乐孰知慨世道者如何也而又曰执事乃弗幸教我矣予读之竟于是感激发愤叹息曰嗟乎世复有知我者乎人固有眀乎礼义而陋于知人心者也果□人言则九思者盖小人之下者也天地弗能容鬼神而诃斥之者也又奚以其言如曰以其言已也则世岂乏人而必小人之言何也嗟乎世复有知我者乎昔者在翰林盖应制而风谏寓撰述而羙剌备群居而规戒形九思不佞固奉教于先生矣盖若是者十年比其南也而经籍典坟古文遗书反复而讽咏有味哉如启清庙奏金石羙哉洋洋乎盖九思弗得而与焉兹者窃闻上意开明堂兴礼乐陶镕万类轶驾唐虞是未可知也是岂可乏人行且召先生矣而予退处岩谷老农老圃终其身可矣庄周之言曰小知不及大知故夫鹍鹏则大知之类也而蜩鸒鸠斥鷃者则小知类也盖亦各安其分耳矣故曰知小而谋大鲜不及矣独念世无知我然如先生者又远别弗侍矣向所欲为先生言者亦汗漫弗称述矣屈子曰竭忠诚而事君反离群而赘肱又曰交不终兮怨长是故水搏则势激情极而感兴幽昩险塞困拂抑欝日月不能照出岳为之摧此所以烈夫壮士击剑悲歌拊膺流涕而至于痛哭弗自知者有矣呜呼惜矣知我者谓我心忧不知我者谓我何求巳焉哉然非先生孰弗谓小人之文过矣 

　　○赠延绥副总兵都督佥事时公序 

　　天下自孽寺窃政毒流虐焰及于元元远迩迫胁咸扰弗靖两亰畿内之地河南山东四川诸路盗贼蠭起刧略邑聚攻陷城池燔烧官府州郡失据长吏或逃亡守臣驰奏朝廷以为忧下大臣集议兵部臣言各路兵壮纽于承平勇怯相半贼势如火益炽未易扑灭惟西北各边镇智勇之将素□勋绩刚捍之卒习与虏战陛下幸听臣言选择征调分布各路责以成功即盗贼可计日定惟陛下察焉上可其议于是延绥副緫兵都督佥事时公奉命来河南矣今年二月朔至阳武行与贼遇贼号二万众公所统士纔二千且战下令军中曰敢后者死士人人殊死战战甚苦贼大败惊乃边去斩首三百七十八级获被虏妇女幼男三十六人马骡三百四十二匹驰奏上嘉悦赐之勑上若曰劳苦副緫兵尔率边军跋涉险远首与山东贼遇即能大挫其锋智勇忠勤足称委任今河南贼众尚繁生灵甚苦尔与诸将恊心毕力大功早成自有恩典以酬尔劳尔其懋哉公自阳武之战又与贼战西平斩首四百六十级又战于洛阳于六安定远斩首五百级贼惧走上蔡固始又追及与战斩首二百四十级前后擒获男妇百四十九人诸将亦各力战有功于是□□就擒或自经死余党数百人为我军所击杀晨夜奔突若鱼在釜糜烂澌尽可跋足待公以鳯阳汤沐之地皇陵在焉拥卫防护势无容巳于是驻节寿春侦侯四出日报无虞严刑戢下噤无敢哗城中寂然按堵如故父老幼童仰戴歌颂比于父母客有刘子实者秦富平人也晨诣军门求见公曰客欲何言子实长七尺余阔面广须髯抗声秦语曰大将军苦于风尘愿献牛酒飨士非有他愿也公曰义人□之上与语甚悦是时予罢官者数月矣道阻弗果于云公闻予名跃马见访予往拜其门则子实巳先在礼竟长揖向予曰太史公宁无大将军一言乎盖闻诸易曰师丈人吉旡咎夫丈人者老成持重之称也其历年多甚涉世深也其临事惧好谋而成者也是故有不战战则胜矣诗曰方叔元老克壮其猷此之谓也公今年六十余累树边勋为时宿将其用兵如老医用药随病以施即应手愈巨寇底平论功锡爵封万户侯行有日矣敬以为公贺予亲老在堂留滞于此欝欝弗悰川涂既通卜日就道孰曰非公之赐也敢并为谢且以自贺云 

　　○送平贼将军右都督时公序 

　　七年壬申春河南庐鳯诸郡盗起是时九思同知寿州会有归命而道阻弗果行甚恨继闻延绥诸将南山击贼战甚苦而将军都督佥事时公骁勇特甚夏五月将军驻节□寿九思上军门谒拜具道所由来请决进止将军迎见甚喜称说乡里问道故旧具杯酒接殷勤之欢九思托于麾下窃有所献以为将军寿盖采诸风谣撰述功德云又一月贼平九思讴吟歌笑取道西归比归而四川诸郡盗贼复起逼于汉中声震关辅门庭之寇其忧又甚大也窃自念曰安得时将军又岂忧盗贼哉未几用河南功挂印平贼将军进秩右都督锡蠎衣玊带以部卒三千佐太子少保彭公西出击贼当是时四川诸盗先后以次平定独廖麻子者众至数万功刧郡邑杀害宪臣祸患深至不可扑灭我军既至少保公曰贼乍降乍叛或言抚吾以为攻之便于将军何如将军大声曰贼之罪上通于天狼子野心非可以人理化也巴蜀之民肝脑涂地恨不敢其肉而向者宪臣之家所为切齿而腐心者也兵法不云贼贤害民则伐之故曰杀人安人杀之可也窃以为攻之便少保曰如计不可不早为战干是将军下令军中曰吾与若等去家数千里深入击贼赖陛下神灵少保之威德宜取之易虽然无敢或怠怠则杀汝矣当是时乘河南之胜三军皆勇气百倍与贼战于汉州潼川之间贼众大溃追亡逐北凡生得若干斩首若于级获老弱男妇若干人计其终始财十有五日云捷闻于汉中而廵抚陕西都御史蓝公盖纲纪于兹之日久矣乃不自有而曰平贼将军功大宜有所称述比于凯歌不可但巳于是命之九思九思受命仰而贺曰矫矫乎壮哉平贼将军之为真将军矣乃者河南之役兵殊死戟民不惮扰九思盖尝闻睹度今比昔如蹈一轨而成功则甚速斩获则尤多意者兵因险而愈奇势乘胜而易杨欤将军尝言我武人不读书虽然尝受教于君子矣委身以报国诚心以恤下推斯言也虽古名将何以过也宜大若将军秩列侯食万户河山之盟与国终始庆流苗裔益永弗替矣书不云乎功懋懋赏九思顽钝窜伏林薮方与齐民歌舞太平之休思慕将军无以承颜接辞称寿麾下如寿州时而于中丞公之命致私愿焉将军犹能记忆九思否也 

　　渼陂集卷八 

　　●渼陂集卷九 

　　序（二） 

　　◆序（二） 

　　时氏世勋序 
　　秋夜燕集诗序 
　　送提学秦先生赴河南参政序 
　　送王令序 
　　太师端毅王公奏议序 
　　瑞芝诗序 
　　序东谷先生考绩北上诗后 
　　春雨亭夜饮离歌序 
　　荣归录序 
　　白阁山人遗稿序 
　　赠杨克诚序 
　　太夫人刘母寿歌词序 
　　元老靖边诗序 

　　○时氏世勋序 

　　惟时氏之裔出自鳯阳其先曰时良起于步卒从高皇帝平定海内有功而洪武三年由緫旗升为陕西西安右卫百户百户又屡有功进秩西安右护卫正千户世袭而时氏之兴远矣良之子曰忠忠之子曰祯皆袭正千户而或乃改卫有非其故云至祯之子清改延安卫后所而延安时氏盖自此始天顺二年清与贼战寺子山力屈而亡有诏进秩一级然不幸无子其同母弟曰演乃袭为延安卫指挥佥事不久病卒又无子于是今都督公其弟也乃入继焉成化十八年公与贼战清水营凡三大战有功于是升署指挥同知二十有一年与贼战单塔儿斩首一级乃遂实授云而弘治七年公之在威武堡也贼夜入寇不幸偶忘备有所亡失左迁指挥佥事其十年冬贼又入寇公破之水收山于是复其旧秩十有四年春贼由波罗堡大举入寇公与战柳家□大战数日贼惧败走归斩首一级有功升署都指挥佥事充右参将分守延绥东路其明年乃复行官□□金彩币十有八年冬天子新即位上尊□□□□□□下于是实授都指挥佥事云正德七年盗起河南庐鳯诸郡诏右参将统麾下千人往追捕之进都督同知未久盗平于是进都督同知为右都督挂印平贼将军赐蟒衣玊带将入觐天子巳而四川诸郡盗贼复起于是复以平贼将军统麾下千人西出击贼贼平进左都督归镇延绥云公盖尝以平生经历者画图为册而太子太保皋兰彭先生题曰时氏世勋而公使使来命九思序之九思曰天之将佑人国而生雄杰枭勇之材以树功显名也盖有意焉乃若安排思虑为者非偶然也惟时氏之兴由千户公良而下五世六人至清演而胤绝而都督公继之都督公所以自树立者由今言之策勋王家为时名将可述以传者也而由其后观之开府要害之冲坐收靖边之绩宠于天子剖符定封施及苗裔终始河山之盟盖可睹矣然则公之大时氏之族者岂偶然哉岂非天意哉而公之子孙思乃祖之遗风以及我公之烈岂可徒然无以为也此则画图之意也公名源字裔之頳面高颧双目烱烱望之如神盖不止画图之所载矣 

　　○秋夜燕集诗序 

　　盖闻孔父之遭程子则晤言终日吉甫之赠申伯则雅包咏盈篇故投于谊者繁契合之□敦于情者多述衷之词易称断金之利诗借伐水之喻斯理之固然匪可以伪合而强致者心若乃面而弗心则马牛之风殊未同而语则瑟竽之调乖又岂有此唱彼酬粲然连帙者乎长垣赵君往在选部予忝同曹道谊之劘切有逾夫晜季之友于也其后予乃被罪左迁寿州君亦蒙谗出倅平凉舆议洊彰超拜二千石来守予郡予于是时罢归林莽虽蔑箕山洗耳之节亦励丘园肥遯之志惜别感旧瞻望弗及乃今兹孟秋有事郡下获接于君诧龙渊之载合欣鹣蟨之并体君乃秉烛清夜开阁肆燕嘉殽多而且时旨□□其□清觥筹交错嗣以大斗悃抱累积绪言莫殚君乃授简于予命为歌诗以摅厥蕴予不辞秽率尔成童君起赓歌□亦载赓于是所得七言近体各四篇而托之毫楮存而弗遗者所以识埙箎之迭奏衍云仍之嘉话也方之古谊盖殊代而同轨若夫去就之路则岐而不一葭玊之愐则予固有弗辞尔 

　　○送提学秦先生赴河南参政序 

　　合州秦先生以按察副使督学关辅者三年于兹论绩序迁为河南左参政拜命且行于是关辅诸大夫学官弟子□彼道□□□□洽再偕则不可违教则甚惜乃长安训导胡山暨正学书院诸弟子谋所以赠先生者讲九思为之言夫一藩之大地方数千里庠序百余计官师布列学徒万众乃以一人督之岂能偏历其区而日与之临也亦弃简即繁舍要而任劳势有所未可也于是定之以条约申之以行谊学之以文业扩之以政务岁以试之扬以劝之挞以记之黜以罚之若是者宜未有弗化者也乃今天下督学之师罔不由此然有化不化者何也吾尝求其人矣明足以辨妍媸而不苛公足以惬舆情而不衒德足以范群士而可尊文足以追古籍而不有若是者盖未有弗化者也不然则言语徒繁率之不动考课虽勤亦徒劳耳吾尝以为督学而能其官则天下之士我能师之可以为祭酒黜陡幽明进贤退不肖可为大冡宰坐于庙堂权衡人物佐天子理教化可以为宰相矣自先生之莅吾土也吾在林莽见吾庠之士惴惴焉若先生日与之临洋乎其气浩浩乎其文也端重雅饬循循乎其行也闻之旁郡乃无有弗化者盖尝言曰先生自兹升矣及得邸报或有问吾者曰何以此处先生也九思曰夫古之用人者必历试诸秩周子天下之务而后重位加焉所以益虑裕才示不敢轻授之道也先生始为行人嗣为刑部又嗣督学历览名胜精研法比著述文章品题士类所未历者旬□之务耳乔崧大河之间輶车所至甘澍沾足盖无几而宵旰之意勤丹青之念兴崇阶峻秩次第于先生矣九思蹇劣未能瞻仰眉宇听受晤言私心怛焉未能巳巳况关辅之士乎况正学之官师弟子而亲炙之者乎当风雨之及晨慨斗山之载违情悃累积非可以一二说也先生其无遗吾人哉 

　　○送王令序 

　　予在翰林时每见述职之典其年春正月天子郊祀毕越旬日御奉天门视朝是日诸司始奏事于是方岳郡县诸吏咸趋御桥南跪免冠俯伏首至地待罪刑部尚书率左右侍郎上御街北面跪读弹文继而六科给事中十三道监察御史皆有弹文各推老成一人北面跪读大意言方岳郡县吏若弗能事事宜寘之法以示惩劝予所见凡三度天子咸口出德音特宥之以勉图后效于是方岳郡县诸吏不下万余人辄踊跃顿首谢口呼万岁响声若春雷在空既退出翌日早具公服谢午门外然后吏部以黜陡上闻弘治壬戌吏部言方岳郡县吏政有卓异不可但已宜稍稍旌之以动豪杰于是推毂二人其一大明知府韩福其一宜阳知县胡献敬皇帝览奏甚喜命锡宴礼部未几皆右迁盖近代旷典予所幸见者也自予麾出外郡窜伏林莽历述职者又三度矣未闻有所旌拔如壬戌时然山城僻野邸报不及或有之而罔闻知也亦固未之有也皆弗可知矣正德庚辰春又当其期吾邑令王君朝暮戒行李北土邑中诸大夫谋有以赠请予为之言君固多善政兹行贤书在藩臬考核在吏部意者天子励精图治复举先朝之典则夫嗣韩胡二人以兴者其王君□是未可知也若夫□天奏事乃怕格待诸吏予偶及之云尔 

　　○太师端毅王公奏议序 

　　公举正统戊辰进士出入内外且五十年官至太□太保吏部尚书寿九十有三岁卒赠太师谥曰端毅其□忠大节之着有赠谥之诰有载德之碑有□死之□其文章存者甚多而奏议为最盛自为大理左寺副至南京兵部尚书者六卷兵部尚书王公宪为御史时尝刻于苏州御史程君启充为知县时复刻于三原其在吏部者九卷藏之公子太常卿承裕所知县王成章从诸生求得之以告于廵按御史曹君珪曹君曰久矣吾慕于斯乃今幸获见之是为我师知县其合前六卷者刻之题曰太师王端毅公奏议播之四方诏后世焉刻成曹君命九思序之九思读之终□仰而叹曰嗟乎世复有如斯人者乎刚而弗屈也明而能尽也直而不馁也公而不衒也婉曲而有味也其汲黯陆贽之流乎是故天子□其忠豪杰让其□苍生诵其德九夏仰其名□岂一朝一夕声音笑貌之为乎孟子不云乎惟大人□□□□□之非公盖其人焉夫自都俞风息义理□□□□□□□□卑陋躭禄者多患失之心全躯者□□□□□□□建者蒙覆餗之耻事虚文者为骇□□□□□□□者贻社稷之忧嗟乎责受朝廷之倚毗□□□□之安危乃碌碌至于斯也是公之罪人也昔□□□□读乐毅之报燕王书尝废书而泣司马迁读晏子春秋谓其犯□□谏也愿为之执鞭盖其中有以□□故士有旷百世而同心者君子于是刻也可以观人矣 

　　○瑞芝诗序 

　　夫芝者草木类也产之于地润之以雨晅之以日嘘之以风然后其质凝焉凡草木之有生未有不然者□□生最罕根□而葩者可采而茹瘁而复生可继而□□商山紫芝是也汉元封二年夏甘泉宫内中产□□□□叶于是作芝房之□夫芝产房中不藉乎风□□□者也然犹根上而葩与诸□木者无其异也而□□□□以为王者之瑞得□□□□地之符□日月□□□被之筦弦荐之宗庙备□□□□未闻其产于穴木不土而根者也明正德某年某月山东廵抚都御史政事之堂座右柱旧裂而隙乃于其中□之共本二十四□赤如珊瑚黄如紫□□□□□□□光明□如坚□传闻道路嵬目骇观□□□□□御史□江王公会□□抚之寄于是廵按监察御史某以告于藩臬长□而曰夫芝者仙草也□□□□□□□□然后□乃生焉在于其□则君臣正政事□□□□□则父安子顺家道□□□不于他所于廵抚政事之□呜呼休哉惟廵抚公敦德雅□□□中朝膺帝简命莅兹□土思陡民和克勤朝夕□廉□□□□并流□□□元如保赤子上□天心风雨以时嘉□□□百姓给足播德之颂兴乐土之风和天乃下瑞以□有德为当□劝是故芝乃生焉然又发于木隙不土而□前古所罕□典籍之未载者也不有歌词曷以昭盛德诏来世于是栶率赋诗有比有□四海之英□而和者又若干人未几公以副都御史来□关陕九思□以覩焉而欤曰呜呼盛哉至矣不可以复□矣夫□公者芝瑞朝廷者公也公当入侍天子统百官均四海使天下后世仰而慕焉若景星鳯凰者斯固九思之愿也是故潜为之序 

　　○序东谷先生考绩北上诗后 

　　东谷王先生以易学起京师举进士为昆山令昆山小民无弗仰戴先生者独不得于昆山之责人用是改盩厔盩厔多豪猾媒糵衅端即令帖帖即巳或震动妨豪即起讼不可扑灭至罢落乃巳令以故至者率缓软自疲积弊负边饷累八九年盩厔亦因此称为难治东谷先生至一切绳之以法若是者三年即边饷完诸豪惧奉首窜匿胆落莫敢横者小民煦煦仰戴若赤子得慈母去年巨豪不自意复起讼臬司是时先生□名动关中诸大夫习知举措即迁豪不与共乡井邑中靡然益爱慕先生至是先生以考绩北上于是学官弟子不忍民之无母采其风谣播为诗歌以赠先生九思先生友也居田去盩厔近愈益习知举措今覩作歌意或未能尽之乃为叙述其后庶几先生有以鉴也然今吏部亦习知昆山之故合盩厔之政宜以台谏处先生至于列卿台辅盖自兹始然先生所自立者可无慎之哉 

　　○春雨亭夜饮离歌序 

　　序曰厉志亢节者君子之高蹈由众而悲喜者怕人之情也有所托而鸣焉老风人之意也击剑悲歌者列士之行也东谷王子燕山之豪□文苑之精英出宰昆山沮于萋斐改莅盩厔于兹三载锄去豪横培植善类直道而行不訹于势不求于闻终始不渝以慊于志盖古之君子厉志而亢节者则东谷子其人□夫彰幽疏滞举贤以禆国者监司之任也而荐书不及于东谷踪迹犹惑于改辙无亦悲喜之由□者□东谷于挟其成绩报于天府过鄠杜之下别于渼陂子渼陂子视其行李萧然无何有也然神采益睟四体益舒慨乎其言洋洋乎其气也渼陂子与之饮春雨之□酒酣耳熟悲歌击□声□林樾烈夫志士感泪兴叹上视古人恐或未之过也于是遂以其歌赠东谷子□而序其所□盖亦托于风人之意云尔 

　　○荣归录序 

　　荣归录者为太子太保兵部尚书皋兰彭公作也公在朝以病乞归既得报同朝公卿大夫作为歌诗以赠其行道出陕藩若抚按及藩臬诸君子亦作歌赠公吾西安郡守赵君汇而刻诸木以传以九思为之序或者乃曰夫大臣身系天下立乎其位也其心皇皇焉惧其道之不行而责之弗能胜也有故而去则其身若可以少安也而心之在天下也固未能一日忘焉此其故何也盖望之重者忧之深受之厚者报之隆公自为都御史以至尚书宣力四方维持国本大臣之道几无不尽今者一旦病归顾切切焉以为荣焉公之心无亦若是恝也九思则曰荣其归者诗人之意也非公志也夫君臣之义终始为难进退之节完者亦罕二疏之事光照汉史□世犹以为荣而况于亲见之者乎是故有叹息泣下共称其贤者此则诗人之意也且今圣天子励志中兴人惟求旧公以病告诚意恻怛不得巳听归而宵旰之念固拳拳焉公年未满七十聪明内蕴近医药持精神何恙不已未几天子有召当必复起以有为于天下其何可以忘也故诗人之辞往往及之不独荣其归焉读是录者尚有以求公之心可也 

　　○白阁山人遗稿序 

　　白阁山人者予弟寿夫其自谓也寿夫从予学举进士于古文诗謌未尝亡意焉及举进士为御史郡守力未暇以为间亦应酬述作乃复弃去不甚省录及为按察副使以归方将极力为矣乃又不幸死呜呼惜哉兹掇其遗者与奏议数首刻之传之子孙庶斯文之不泯也若其修德守官之实可传子孙者具在墓志语中故不复述云 

　　○赠杨克诚序 

　　夫昆吾天下之利器也陆剸犀象水断蛟螭功用之着也然其始也水以淬之石以砺之而后功用可致也杨子克诚燕山豪杰之士也举进士授理官于西安夫西安陕省之内郡也狱讼繁兴什倍他郡然犹其职也其外有将迓之劳有干委之督簿书期会之烦祁寒暑雨之不可巳也故于其至也人或为杨子难之杨子乃中自画曰此吾致力之秋也毅然当之洋洋乎无或恫也若是者三年罚无滥及非以市恩也恶不容贷固非有怨于我也上之知我也不以喜其不知也不以加戚焉吾惟尽其礼之所宜者而巳也故其久也德浃民怀歌诵载兴都御史御史緫制之老藩臬之大夫怜才重节推贤表能走诸问劳之使形为剡荐之章亦既备矣而杨子亦援例考绩朝暮戒行李去郡守广川赵君与同寅诸君子以书抵子曰不可无赠夫杨子当世之昆吾也而西安者淬砺之具也台諌之批鳞庙堂之纡谟水陆之虎豹犀象也杨子其往哉可以历试之矣不迎刃而解吾不信矣夫神物有耦上干斗气未久广川诸君子起而并游于阙下矣若九思者老于农圃饱食终日能无冯驩之弹铗斯亦幸矣至如张华之语雷焕固非其所能也 

　　○太夫人刘母寿歌词序 

　　松石刘先生养和尝自郡守擢按察□□督学山西先生以母太夫人秦□在□疏□归□□□□□而陕西督学副使以缺员□乃起先生先生乃复疏乞□□不许于是先生不获巳辞太夫人入关然其心□□不□下也今年太夫人寿登七十九月某日寔维□□关中诸豪杰多先生御史时所举士也相与□为歌词以慰先生为太夫人寿命九思序之弘治庚戌九思始走礼部见麻城刘公举春秋第一人磊落大丈夫也心窃□之欲谒以先进未敢也其后关公为丰城令有德在民不幸早世民为身后立祠盖未尝不叹异焉正德戊辰予□承乏翰林松石先生与予弟九峯同举举春秋第二人予见而奇之□之丰城公之子也自是与之通家□爱如兄□然未能登堂拜母怕用歉然先生其后自主事擢御史□而复起□秋至今然其失怙早孰曰非母太夫人之教也夫古称相夫者曰乐羊妻矣未闻其教子教子者曰陶士行之母然其夫则未之闻也独欧阳文忠公之母夫人佐其夫为廉吏□其子为名贤人到于今称之而太夫人□得无似之乎□丰城公□良之迹克配古人载诸国史乃有子如松石□而弗移□可大用举世仰而望之苍然□然超徂来埒衡岳焉夫勋业若士行文章若文忠公盖将少之而太夫人所托以不朽者宁不在兹乎宁不在兹乎予闻先生有子二人复以春秋举日侍太夫人太夫人喜忘其子之不□下也诸豪杰之作亟宜寓归付二子歌焉为太夫人百千万年寿  

　　○元老靖边诗序 

　　少保晋溪先生王公以兵部尚书兼都察院右副□御史緫制陕西边务开府固原于时土鲁番贡职弗修□抗我师为祸甚大贻朝庭西顾之忧公曰土鲁番旧□臣久第御之失□故至此我其抚之抚之不听然后□以为彼亦无辞可称说也于是抚之果降修贡罔敢或爽先是各镇士马各守其地不相及北虏往往窃入我境□之则无人觉而逐之则有甚不易者公自画以各□□马凡虏可入之地纷布之以拒其入谓之摆边以□□廵抚诸公诸公访于军中老而谙事者咸以为不可公笑曰吾画已成第俟之可万全无事已而果然于是边人颂之以为降土鲁番者询谋佥同公之雅量也或可学也至于摆边之策神识独智公之才不可以学而能也于是关中大夫士闻之作为歌诗以纪其盛题曰元老靖边云而泾阳进士穆文英走使鄠杜下属九思序之夫六月之咏平玁狁也采芑之作服蛮荆也由今日视之师不兴于六月士无事于采芑而边靖焉则夫嗣遗雅之音以流于万世者宜何如哉宜何如哉公未久人侍天子为四海致太平盛德伟绩纪之太常备诸国史盖不止于靖边者□□ 

　　渼陂集卷九 

　　●渼陂集卷十 

　　记 

　　◆记 

　　西轩记 
　　寿州修城记 
　　寿州正阳镇新修河渠记 
　　寿州同知书屋记 
　　游山记 
　　重修咸阳县城隍庙记 
　　一镜亭记 
　　世豸堂记 
　　固原东路并?刃修白马城记 
　　陕西固原州新建緫制秦公祠堂记 
　　柳屏精舍记 
　　咸阳县新修河岸之记 

　　○西轩记 

　　西轩之所有其外则旁香欹直苍黄绀碧蔓络而挺秀为草卉花树之繁其中则天府之书峄阳之桐端溪之石中山之毛颖秦汉之篆籕古今名家之诗由其远以望则雷首诸峰蜿蜒□屃森若拥戟来若拱揖阴晴昼晦变化而无穷其近则碧瓦丹楹挟云霓绝阛阓主人于是静居而乐焉日诵书史作字与画鼓琴辂至辄相坐与谈凡理乱消长人物用舍之故既去则复诵书史作字与画鼓琴有客自西轩来为述其主人之意曰主人既构西轩以居曰吾次当居千西而轩又吾构也吾闻古之人居则有名称焉知称吾轩□西轩则不俟□论讲说而知吾之西轩也岂不可也遂定名曰西轩又曰轩不可以无记子其图之夫生于深宫之中酣干富贵之习溺之则愚抗之则駚侈之则□□之则隳此易事也非有颖拔超悟之资未能或异也然则风雅如河间乐善如东平岂不伟哉彼固所谓颖拔而超悟者也孰知千百世之下亦大如西轩主人也西轩主人将非闻风而兴起者邪诗曰好乐无荒良士休休主人有焉包主人者晋藩襄垣王之孙客请记者侍御史蒲郡秦民望也 

　　○寿州修城记 

　　寿州城其周以里计十二有奇其高以尺计二十有奇西滨湖北滨于淝水按志修筑者宋嘉定间都统许氏而遗其名国朝洪武三十二年指挥袁贤重修俱无碑刻纪述历岁滋久西北滨水善崩崩塌者多东南则间亦有之正德辛未夏四月晦邻境报流贼且至知州黄梅吴君节判官维阳□君澍与予三人者督率民兵为城守计吴君曰城守上策顾弗完柰何是在我矣我其图之图未成会天大雨雨十日既晴三日又雨于是大水西北滉漾薄城城缺处几入水水幸落无事已顾城益崩塌弗完吴君曰是则恶可缓也我其陶砖于野伐石于山不足则继以北门废桥之石石灰则易以公羡不足则募诸富民之好义者人匠则城乡壮有力者更为之图既成会疾病欲解官去弗果于事其年冬判官西蜀姚君曰谟吏目太原高君冈相继至郡越明年壬申春正月予复罢归是时盗贼益横弗果行其二月中户部右侍郎兼都察院右佥都御史文登丛公奉上命廵视鳯阳诸郡按部至寿登城望曰壮哉郡俾城郭完又岂忧盗贼哉乃进诸生曰孰能了吾事者咸曰无知州若也然疾病不可今惟判官于澍能其可使也公问于君曰将何为君具对如吴君所画公曰善复问州卫分修如何对曰旧约以十分计卫七州三州之分地在东南隅公曰不然事汹汹如此彼恶能多办也其南北中分之速成勿怠怠则罚速则赏不汝诳于君应曰诺乃卜三月十有六日即工工半而代予者天台林君薇亦至郡五月五日工告成业公大喜以为于君能矣命教官一人至郡劳羊酒彩币会君将以母丧去任而寿之大夫士逸老百姓走告予曰愿为记俾永有考也是役也人匠以工计二万有奇石长短以尺计一万三千砖计万个石灰以石计六千一百四十五食米以斛计二百有奇所修城横以丈计二百六十七而计其终始财五十日云成功速而民不劳财用滋而人无异议者于君其知使民者欤春秋一台一门虽小必书重民力垂法戒至深远也君受胡传春秋其达于义者欤人曰知州吴君之经营林姚诸君之赞画胡能无也予则曰揔其功皆丛公有也夫此城不修且百年因循破坏至于今也或沮于文武之未恊或惮于财力之无从向使公不至不严于限未心修即修其成功必不若是易易也且修于卫者亦以完告自今寿之人享无疆之休□其戴于公者有无疆之泽诗曰四国于蕃四方于宣公其有焉予故特书以诏于众以贻后之人俾相继图之勿视于坏也 

　　○寿州正阳镇新修河渠记 

　　正阳镇在寿州南六十里淮水自桐栢来直走其西人家负水而居几七千户舟楫所通四方商贾无有远迩毕会于此物货之委积精粗美恶交易而后退惟人物曼丽惟声伎繁惟居室美好惟服食器用侈于习由淮西望之帆樯林立屋瓦栉比烟火云接南北数里连络如绣盖中都第一镇云上即位之六年正德辛未江北诸郡盗起盗尝至颍上迫于正阳居人戒严幸无事越明年壬申春二月兵备佥事乐平李君天衢廵行颍上会盗数千人亦同日至攻围甚急盗又数十骑东行刼略去正阳二十里所人乃大恐讹言惊扰争走逃避相蹂践有溺水死者当是时文登丛公自户部右侍郎兼都察院左佥都御史廵视庐鳯诸郡会出按部闻颍上围跳驱至正阳其日盗闻即解去镇之父老豪杰相率顿首谢万人之命赐之更生公进之告曰夫难度者变易失者时此镇繁华诲盗之地盍思永图以辑□后不然终患柰何佥复于公曰惟西长淮之险可恃无恐其三面受敌若浚土引水水以环之土以垣之垣以□之人以守之是亦一策公曰俞我其视哉视巳曰可度地得千二百二十有六丈度人得二千六百七十户公曰河广惟四丈深半之工力则视其户而上下之三面为门门有楼有桥垣之上为楼十有七所离列惟均名曰敌楼凡楼则选诸富而义者独为之否则数人合为之于尔何如父老豪杰齐应声曰幸甚乃进鳯阳府通判方宾公曰尔则服劳在外怕往来于兹尔督又进宿州判官侯经曰尔经尔有职守怕在兹无他适尔为曰尔宾暨尔经其遄即功无戾于小民尚懋敬之未几报河渠成又未几报门报桥楼成经始于三月壬戌讫工于四月甲午凡三旬有三日凡三十万工父老豪杰睹厥成功欢忻舞蹈会代李君者辽阳孙君盘东行过正阳咸走告顿首具言不敢忘公将有为不朽计相率问可不可孙君曰夫大臣有功德于民为民所歌颂勒之贞石为后世法礼亦宜之佥曰如命于是介生员高科来请记于致仕寿州同知王九思九思曰传有之民罔常怀怀于有仁惟公不弃我民恐罹于凶盗树之远图为子孙世世利以保有厥家惟我民敬戴公罔敢失坠曰□□□□帷我公是念是祝□有遗于后是惟有以诏□□□可无记惟公地官大司徒之副佐天子理万姓□□贵重文武之材小民无良弄兵于山谷乃假借公平定安辑之兵革既宁归复于王家崇阶荐陡斟酌元气作霖雨功万世备载国史纪之太常是又九思所深望公者公名兰字廷秀庚戌进士历官给事中通政至今秩并记于此俾后之人有所考 

　　○寿州同知书屋记 

　　寿州同知宾馆之东有园仅一亩其北为屋南向者五楹析其三为退食之地然卑隘弗宏亦弗详其始作者正德庚午冬予谪居于此幸其地僻事简同寅又皆贤明长者饱食终日无所用心乃取离骚经左传汉书诵说其中郡士张昪来曰愿受教予弗能拒也越明年范庆薛銮吴介来未几王立黄海张晓熊治来未几俞□周京贺寿许澄周熊来又高科暨兰溪包悱来兹十月五人者每见予诵说经传下上古今论文章论诗问民所疾苦其年冬予复罢去会盗起弗果行又明年壬申夏四月代予者天台林君世烈至郡数过予而曰是屋也先生既去当葺之使新奉书关中请记勒之石陷之□□□□俾后有考也又两阅月予始西归既归之明年癸酉果以书来曰屋葺之完巳磨淮山之石矣予则仰而叹曰嗟乎世之乖蹇迂谬龃龉不类孰有过予者乎自翰林出为吏部又出为寿州又以天变罢片弃去而当世所谓贤人君子奇俊磊落之士闻说王九思盖恶者半笑而议之者半其知者盖益鲜而况爱之惜之既去而复恋拳拳焉与之者乎伺以得此于林君也予在寿州朞年恩未洽于民道有媿于巳其后冺冺罔有闻于人也林君名臣之裔传其家学施于有位民怀自今其永弗坠矣诗不去乎蔽芾甘棠勿剪勿伐则是屋也异日之甘棠矣诸主滚滚能文章秉笔名世将必有嗣召南之音者予言何为哉予言何为哉 

　　○游山记 

　　正德庚辰春三月癸巳大复山人何子仲默校士于鄠杜其暇约子游南山诸胜处云丙申南行二十里抵金峰寺寺背山山下出泉伏流佛座下至院甃为井复伏流至门外达于平地为溪院内有时灌卉木则闭井北口上水其山下出泉处亦甃为井莹澈可鉴由泉西缘冈南上抵山半树木离列可安几席乃坐饮数觥下出寺东行半里许抵化羊宫其东涧水出焉道士引别支经流庖舍后炊时则接竹入水于釜由宫后南行度一小涧陡冈其上平坦可数亩多桧东临涧水潀然坐饮移时甚乐也何子有诗出宫门比望则嵯峩九□诸山隐隐若黛并山东行三里许抵重虞寺南向坐憩圭峰在前如人拱揖又东行七里抵栖禅寺即所谓草堂者也盖姚秦时鸠摩罗什自西竺来尔时未有寺也为树草堂绎经其中其后建寺始定今名而俗犹呼为草堂寺云寺基宏厂前殿壁画甚古西南隅为鸠摩罗什葬塔有亭覆焉前朝诗刻陷壁甚多独金赵闲闲公词□为盛明道先生诗注云寺在竹林之心其竹盖将十顷乃今根株尽矣独寺后银杏四株上薄霄汉亦百年外物也薄暮何子诗成索子和□老懒弗堪漫应曰当遥赋之相与大笑出门门外诸峰苍翠如画东南林薄中有唐圭峰禅师葬塔其西南入峪数里为紫阁峰有□布有寺景特奇绝何子以公事未及夜二皷回至县云明日丁酉何子西入盩厔又四日县令王子明叔折简邀予西游楼观予辞不赴使者五至而予命驾其日壬寅望也比至则诸公巳先在方从紫云楼而下秉烛逆子笑曰王子太俗盖西溪张子用昭至自华州河滨?子德光至自长安对山康子德涵至自武功独□近乃独后至固甚可笑也于是由何子以下各举觞罚□予即大醉王子明叔请至方丈具饭饭已乃相携至老君殿台上席地对月坐饮已又起入方丈环坐何子卧榻于是康子鼓鳯琶歌予所制越调曲感激愤厉诸公击节叹焉巳又据席饮何子曰不可无诗乃先成一章诸公皆和而予独不能乃自为一章张子康子各为一章赠予诗就漏下四皷矣乃寝明日癸卯王子明叔□予登紫云楼楼两层其上为玊皇像北面其后灰壁南面为山水人物画图盖甚奇非今人笔也凭阑一目千里何子?子有诗既下与诸公观老子系牛栢栢下石牛卧焉□乃南行四五里抵说经台盘屈而上绝顶为宫三楹中塑老子尹喜像其四壁画前朝君臣逸士像盖有功道德经者前门内古栢一株俗说既死而聃针之活诞不足信何子于宫前碑侧书予六人者姓名邑里经游岁月云巳乃坐后殿廊下饮人得一诗王子明叔又请西游仙游寺于是下台转折西行既数里见山麓一塔岿然问之唐一行僧葬塔也又数里过康子彭麓庄何子有诗又西行数里转折而南道路甚险东崖山西岸黑水下视毛发森竖行里余天气昏黑与诸公相失路愈益险肩舆不可度予夹两僮仆走既数里转折西行度涧桥危甚又里余抵寺寺榜曰普缘盖此地故有仙游□□亦因呼其寺云寺四面皆山黑水经流其门盖奥区也是时何子巳先至未久诸公亦次第至于是举酌相慰劳又乘月走寺前后至夜分乃寝明日甲辰登毗卢合巳乃观殿前石塔塔下空中塑一病佛侧睡且死诸罗汉按摩哭泣□祷备极情态康子戏曰佛亦有此无常邪相与一笑巳乃出门门西濒水二石塔上刻吴道子画诸佛像有东坡题名北岸山上泉下泻于黑水有声其傍石洞后汉马融尝居焉何子欲校射乃设侯连发三矢连中予与诸公辞谢巳乃入僧舍坐饮人又得一诗予是何子曰嗟乎胜地不常良时易□嘉朋难合乐事罕逢斯游世一举四美备于乎其盛矣乎然吾东至草堂而叹鸠摩罗什之倡佛也西登说绶台而恠聃之滋夫道也夫二子者二教之宗仲尼之罪人也今其骨朽矣化为灰尘荡为飘风矣其无感乎是不可无记是惟渼陂子长有以宜之日中予揖诸公曰盍归乎诸公又大笑曰王子又俗矣乃相与别去明叔至是使人来取记将并诗刻之木其年冬十月丁未也渼陂山人王九思记 

　　○重修咸阳县城隍庙记 

　　高皇帝平定四海为天下神人主肇称殷礼秩百神之祀乃许郡县城隍立庙以从事盖祭法之言曰能御大菑则祀之能捍大患则祀之而高城深池有金汤之险有蕃卫之功故获其安者思其本蒙其庥者报其功吏奉朝命为郡县者其始至若旦日视事则于今夕斋戒宿庙鸡鸣起祀神誓言不敢殃民殃民者神其殃我无悔祀巳然后视事月朔望则谒拜庙下春秋则合风云雷雨山川祀之其三时厉祭则城隍主之以祸福民着为令高皇帝所以建万世之业度越前古者盖礼严而虑周如此其一节云洪武四年咸阳县吏自奉诏今立庙于县治之东至正统时加修葺焉而成化七年知县祁州李君经撤腐作新规摹宏远事在纪功之碑后十五年而为正德十三年庙又寖坏其年冬会知县底君以进士莅兹土君河南考城人也名蕴子某始至谒□大惧无以妥灵竭□非事神之礼乃十四年春正月大集郭内长老民至厅下告之曰吾欲云云官有守弗暇我为若主食货若为我董治力役则何如其可乎不可也众乃推出崔文奎者数人从容对曰兹庙不修且坏□人有心其孰率之从兹我民有神君敢不尽力君曰□奎前若亦治若屋以贻若子孙乎慎勿棘也棘则不固矣不固则易坏后其谓何数人者齐应曰敬奉教于是即工越明年秋七月工讫君率数人者谒拜庙下以成事□而起立周视则覆□麟次淫雨不忧□□□□照耀楼宇殿门庑柱□□加焉阶□周整履之坦如于是而校诸往昔若增而高若引而□□敞而明若□□□其数人者以其食货□役之费上复于君曰是投也不可无纪争来趣子为记子叹曰底君子是乎能其政矣夫敬者神之应也仁者民之归也忠者君之资也而忠其君者仁民之臣也仁其民者敬神之吏也是故能事神而后可以使民能使民而后可以言事君矣是役也忠仁敬三者备矣故曰能其政夫一邑者天下之则也宰相□县令之惟也底君能其政于是乎可以□天下矣请勒□□□□□者俾永有式焉 

　　○一镜亭记 

　　古之君子其进而有为于天下也忧劳勤瘁竭衷殚智靡所于宁至其勋猷茂□而名立志慰□其身以归也于是乎有岩石之趣有鱼鸟之适所以纡愤写兴游艺而养心忘老引年之乐也若相州韩魏公洛下司马君宝有堂有园陶然以居衎然以游于以畅其后乐之□而完令德休终觉非不休也然莫能以多见者何也盖□□之□人也如饮□酎□□□□□□□□□未有弗集如钟鸣漏尽夜行而弗止扶残曳跛强颜就列于是有龙断之诮有蹲鳯之讥有北山之文有灵澈之诗或者以为林泉之福甚于钟鼎明农之逸孰与履危信斯言也则夫骈首躭位终其身而弗获者分使之然也天也非人力也吾陕陇郡李公起家戊戌进士为行人御史迁按察佥事又七转而为工部尚书尚书归老其乡乃作屋于城西之囿水中名之曰一镜之亭公社宦□外几四十年为使而专对干四方揽辔澄清于辽东治水功成于河南弭大盗于湖广旬宣于两藩持宪于外台其在南都掌邦土居四民时地利而禆于天子□于四海由古人观之果如何也则夫斯亭也其与独□之园醉白之堂殊代而意同乎否也亦其有以获此者果出于天邪非人力也是则公之完福也不其盛哉不其盛哉亭作于正德某年某月某年某月落成而□之所有若岩石之趣鱼鸟之适景分类析播为声诗□□从者歌以侑觞而寿公于无涯也 

　　○世豸堂记 

　　豸者何豸神羊也神羊善触邪佞古者御史职触邪佞故御史冠豸冠□其职也又国有大事则御史豸冠朱衣纁裳白纱□□弹之明兴稽古建官御史豸冠□□□先主也□□尝□□□司寇即墨蓝公尝为监察御史越二十年而嘉靖□□□□□复举进士被选为御史于是□□大夫跻公之□□公而曰兹堂也父作子述世德作□□实□义□□□□之堂于以寿公明孝而劝忠之□也记者□□□□□□□右谓其友王九思曰子为记盖公命□□□□行之以终乡大夫之意者也记曰昔者弘敷五□□有□君□世为司徒忠贞显名载□古书沉酣经籍则有若司马迁世为太史包罗万古为文章宗舍是而箕裘之□仍奕叶之相闻世非不有也然忠贞□君□何如文章于司马氏何如故弗列焉孰知千百世之下善然其父者有若御史君也□时弘治中司寇公□□史□□□□毕智□虑为天子辅□□□赫赫烈烈声震□□□□盖尝闻睹□勚累勋陡于九卿至今称御史者刚严愽大咸归于公云而御史君嗣之而兴龙渊太阿方离于匣瞻之者慑闻之者避于今称御史君者咸曰刚严愽大克肖于公云然御史君举自童□踰三十年而后举进士为御史六经诸史先秦遗书靡所不贯发为撰述尔雅洪丽九思往在京师亦尝闻睹盖君牙之忠贞司马氏之文章于君切有望焉则其所以继于公而世其业者盖不独一豸耳矣是故为之记以复于君且致夫忠告之意云 

　　○固原东路并?刃修白马城记 

　　嘉靖壬午以来陕西边鄙多事是时少傅兼太子太傅吏部尚书武英殿大学士邃庵先生杨公方致仕居京口其乙酉春天子用廷臣集议起公公辞至再至三有诏改公兵部尚书兼都察院左副都御史督师西征公既至开府固原所以朝夕筹划者边防大计靡所不周而又广视听益聦明盖尝下令许豪杰言事便宜于是守备固原都指挥佥事刘君文上复于公曰固原故戎马四驰之区也弘治正德中明公奏议于中路预望城增设平虏一所其西路红古城增设一堡募士委官操备虏见其如此乃于东路入寇艾萨克都城白马林为穴由此而南深入至于平凉而嘉靖壬午虏大举入寇时正由撒都城也狂瞽妄议以为撒都城之地不可无一城也于是下固原卫苑马寺勘议指挥符深圉长张子仪合辞言曰夫撒都城者虽界清苑草场然地势孤悬久不牧放且其地善水草颇称肥饶宜亟筑城以断虏道便其白马井炖堡亦宜改筑近水展筑月城占据水头使虏骑不得以南向饮马庶虏患可息固原其宁靖云今参政成君文是时以按察副使兵备固原公乃进告之曰夫成功者弗计其费图久安者不惮其劳若撒都城之役是也其会同都指挥刘文卜日兴事乃是年八月初吉工兴十月以成事告盖城周围以里计之四高以丈计之几厚得高之几更其名曰白马之城作南北二门南曰永宁北曰阜康皆公命也城内作官亭二作仓廒若干楹是役也力则固原平凉军民及清平万安二苑卒凡若干人食则固原州及彭城板井廒米以石计若干器具稍把若钉铁砖瓦木物则官为办置银以两计若干既乃照例悬赏募士千余人设操守守堡官各一员每士给近堡田百亩垦种俟十年后量征子粒备本城用而是时移檄廵抚陕西都御史王公行令布政司于原坐附近城堡廒米量拨本城以备按伏官军于是固原之地中路则有预望西则红古东则今有白马保障之形既建操备之念恒存则虎山以北虏骑难入平凉以南郡县可安枕而卧焉成君以为不可无记乃命之九思九思曰于古有之御戎之道守备为本故朔方城而玁犺襄诗人美其事备诸歌咏至今读之穆如清风虽然必有南仲而后朔方可城也白马之役固善向非少傅公神识绝智愽采群议则亦未能一言而决三月而成而若是易也夫公之来也所以画边务报天子者固不止此未久羗伏境宁当复入侍□□□内阁理元气为四海作太平盖其丰功伟绩树之平生载之国史传诸万世者尤不止此此特其永事云 

　　○陕西固原州新建緫制秦公祠堂记 

　　户部尚书山东秦公弘治中尝緫制陕西三边而□□乃其开府之地公去二十余年而嘉靖乙酉冬边□□公不置欲立祠固原祀公于是监生马文辉以其边人之意呈于緫制今太师邃庵先生杨公公以命于兵备按察副使桑君溥桑君卜地得州□之南二亩许坐□面兑盖经营踰年而祠堂告成堂凡三楹□门中伉□垣孔峻而堂之正位则秦公之像设具焉修髯□□□笏俨然于是士民商贾远迩之戌卒闻风奔走瞻拜祠下举欣欣焉若公之复莅于兹土也盖二十余年所以思公者至是始大慰无□歉矣桑君以为公之德无穷祠则或有时圯乃遣使告九思曰子其记之刻诸石以告来者庶几嗣而葺之以永边人之思乎此固帝师邃庵公之意而溥奉之以周旋者也九思曰予为儿时父老称说西安知府秦公古循良蔑以加焉及公緫制三边而是时九思承乏翰林嘉谋伟绩得于乡人之传报□为多□□初愿修敬皇帝实录同列为公传会□□甘心于公故于公之边绩采敢尽述焉而九思于是未尝不扼腕愤恨也乃今得以执笔记公祠是岂徒边人之慰也实九思者之大愿遂矣盖公之在边者三年其始緫制固原诸路军务其年弘治辛酉冬也明年壬戌春正月甘凉诸路备御官军以连年资乏告乞休息镇守武安侯郑英执不可以为虏犹在套也公曰草枯马瘠虏必不至既而果不至所省刍饷殆不可计公以备边之策惟战与守于是推演古法造兵车造火器巳乃修豫望城修石硖口修双峰台三城又于金佛硖海子口七堡甃石为垣褁铁为门凡城与堡皆以绝虏道卫居民焉而公于是年夏复受勑緫制三边云乃命三边与其腹里修城堡关隘以处计万四千一百九铲崖以里计三千七百余然是时固原之地城市烟火甚荒稀而贫也公乃拓其外城奏移批验所塩物于此自是商贾云集物货流通人有贸易之利官得经费之资公曰富矣然教不可以不兴也于是修孔庙广学舍诗书之化人才彬彬焉相继出矣其后邃庵公至见而叹息焉以为秦公文吏即古名将其又何以过之故于边人之请为亟诺以行继邃庵公至者兵部尚书荆山王公也于新祠之建成而落之殊切景慕故桑君于是得以行其志焉九思则曰踵韩范之迹者秦公也休休焉善如巳出者邃庵公也仰止乡先生者荆山王公也按察桑君勇于行义其举风宪之职者乎是则皆可书也秦公讳纮字某山东单县人起家进士为御史知府布政使都御史侍郎以至尚书其孤忠大节具载家传兹不多□着其在边人者使其岁时展祀之余止而诵焉以慕公于世世云 

　　○柳屏精舍记 

　　大中丞张公汝霖以使事入关走书鄠杜告九思曰汾水之阳先茔在焉其傍隙地有柳数株每春明生意□发擎露横烟若剪若织望之若屏居常容与其间得以俯仰造化寻识至理也因□屋对之曰柳屏精舍云□此屋若斗然子其为我记之□以不朽他日于其屋读其文铿锵金石如春风在席是又一大快也客有闻而疑之者以为公以性命之学豪杰之才受知于天子系望于苍生麟阁云台乃其所有事也顾切切焉于故园一屋者何邪九思曰不然夫古之君子进则有为于天下及其老而休也未尝无行乐之地焉若东都裴晋公洛下司马君实有堂有园吟哦啸傲于以畅其后乐之怀而颐其既暮之龄斯固终始之节古今之所难也公自发解举进士令宜阳司谏垣尹京兆□廵西夏入副内台且三十年矣九思别公久闻公须巳尽白发白亦过半则其所以忧天下者从可知矣然年未耳顺神勃勃逼人出入将相之事方倚注焉岂能及于柳屏之游也迨夫策云台之勋业图麟合之形容然后奉身而退优游柳屏之下故今亦豫设焉以为他日之地耳岂切切于此者邪若夫俯仰造化寻识至理乃公自得之妙盖亦池莲庭草之意故九思于此未敢率尔以言姑述客对以复于公公果不鄙寘之屋壁他日或口出焉即九思侍凡杖聆謦欬也是又一大幸也 

　　○咸阳县新修河岸之记 

　　咸阳县在省城西五十里渭水自西南来带县而东其东南岸相距城趾不二丈许岁久崩塌寝隘每当秋水灌河滉漾可畏嘉靖己丑邑监察御史王君献以忧家居荩常叹息以为此□修筑弗亟且有一朝之患柰何是时都御史寇公天叙廵抚关陕御史君乃以书谋之不果明年庚寅都御史麻城刘公天和代之廵抚二日行部至咸阳御史君又以为言刘公慨然行视河岸以为百万生灵生死系焉不早图不可镇守太监晏公宏廵按监察御史朱公观议以充合是时守廵则左参政江君玠佥事张君恂而江君则奉檄营度分为十工每工以省祭官一人义官二人民之殷实者十有二人督修之而摠之者则臬司知事冯录其人焉取桩木于本地之栢取石于鄠南之山取铁若石灰于公羡之需取夫役若车于乡邑而量其屋宇地亩为多寡焉宰之者知县陈文举县丞王绍祖则承命以从事二始于庚寅冬十有一月越明年辛卯夏四月告成事凡用栢木以株计则五千三百九十有九石以块计大小则万有四千有二石灰以石计则千有四百铁以斤计则二千八百七十有五夫役以人计则十百车以辆计则七千六百有一修完河岸阔以丈计则四大有五长以丈计则百有八十有二而计其终始则百有四十有五日云于是藩臬长二西安郡守罔不闻知兴夫冠盖东西行过是者及阖邑之老稚欢欣叹羡以为御史君之心仁于乡矣向非廵抚刘公之果断神识则亦未能成功若是之易也至于镇守廵按二公之恊谋分守江君之劳瘁皆不可无记以告于紫阁山人王九思王九思曰春秋筑一台作一门必书重民力惜民财也是役也一举众羙备暂劳永逸为世世利其曷可忘是用书之以诏于后其或阙焉有未竟者嗣而葺之无惮于丛怨于乎是岂徒为一身一家者哉有官君子其慎思之若夫卫所乡邑小大之职若民有事于斯法得牵连书姓名者具在碑阴兹不暇及云 

　　渼陂集卷十 

　　●渼陂集卷十一 

　　碑 

　　◆碑 

　　明故寿州处士薛洪墓碑 
　　明故处士吕公墓碑 
　　重修河东陕西都转运塩使司庙学碑 
　　新修河东陕西都转运塩使司塩池周垣之碑 
　　大明中顺大夫福建等处提刑按察司副使封中宪大夫莲峯韩先生墓碑 
　　处士马公墓碑 
　　明亚中大夫山西布政使司右参政郭公墓碑 
　　明故昭勇将军直隶潼关卫指挥使孙公墓碑 
　　武功萎侯重修县治之碑 

　　○明故寿州处士薛洪墓碑 

　　予同知寿州之明年始览郡志盖郡中父老十人者尝相率为嘉乐会而画图歌诗称述志意有古之风焉于是访求其人独李瑄在其九人者盖相继凋谢之日久矣又尝论其世而郡学诸生咸曰薛洪李瑄张绅三老者其亦可谓嘉乐焉耳矣又明年壬申春上命寿州同知致仕归其乡会诸郡盗起道不通而留滞于寿于是洪之从孙銮盖诸生从吾游者请书洪墓道之碑按古伏惪而隐曰处度法比义洪殆庶几矣乎故称曰处士云碑曰处士薛洪字宗海寿州人也寿州在中都西南隅山水险固而俗尚礼义顾善于酿酒酒甚美而贾复易雠人故崇于饮不饮者盖少洪则不饮而服田力穑以养其父母父母欢乐之命之而饮亦三二爵辄止不多饮乃以其暇读宋司马氏资治通鉴诸生号精熟者与之论难称说往往出其下于是屈伏而共推先洪就辨问焉盖专精如此后又读真氏太学衍义未终卷而老病作不能复读然犹不肯释手少年经生弟子嬉游污漫乃或不能及之其父母丧盖就外寝者□二十七□□□□诸古不奉佛檄福如世俗者之为从子瑄仕为字陵卫知事乃一旦病死不能归遣子琛归而葬之存恤其妇子此二事人亦称之至今而曰孝慈云乡饮酒礼洪位在三宾有司敬重之呼曰乡老而不名其为嘉乐会也与其九人者迭为宾主或于其家或涌泉诸胜处而饮酒为乐甚欢盖至是始稍稍近于酒矣李瑄善诗歌洪与张绅亦颇解而行亦相埒故又称为三老云同知会稽董豫尝以米肉馈洪而致书曰方春万物和煦而吾民之长老顾无以悦乐志意责在有司敬以米肉若干佐子孙馔具老人其乘时康乐无恙知州东郡刘槩既去任久犹每每存问洪亦称曰乡老槩特立不群者也而豫亦刚廉然其在于洪者则固若是也乙丑秋洪年八十一会上新即位尊礼两宫诏民年八十有行谊者锡冠服于是洪与焉越明年正惪丙寅六月五日老病卒而葬于城南七里之原其年七月二十一日也洪娶吴氏今年九十尚存无疾病子二人琛琰女一人嫁为王洪妻孙男二人琛尝奕棊不事事洪怒乃投棊于火而琛由此修饬今亦复为乡老云铭曰 
　　维奚仲析疆处土遂延于楚代有硕人至于居州为公子后以启尔祖尔祖嶷嶷弗耀于行曰吾孙子孰发尔之祥孰申尔之萌亦曰其靖共哉维尔允和克敬于身以立尔家曰吾祖是吪寿春城南七里平原膴膴尔墓在于斯过者则式盖衍于后祀矣呜呼尔哉 

　　○明故处士吕公墓碑 

　　公讳鉴字某西安高陵人也其先出自成周太公封齐而居吕厥后诸裔乃遂为氏其在高陵者历籍汉唐文献遐邈弗能征诸迨及有宋有讳世昌者慷慨激烈超跃弗群盖尝吊季代之委靡慕云长之英烈模铸金刀象其平生置之祠庙而识名其镦至今观者罔不叹息儗诸国士之风焉由斯以降有讳彬卿者其距世昌系次莫究生子三人其长曰大其次曰十又次曰珪通经发迹作邑于淇大之行八人乃特称而淳朴戆直闻言不信洪武之初役司学??史乃以亏饷发戍于北平永乐之初改繇于齐东其诸裔留者绵绵延延弥久而昌与高陵敌矣生有三子其长曰兴体干魁梧腹如抱皷言论便便不离中公尝为郭下老人接词善听民以不争返梁氏之遗金葬亲之朝乃值祁暑获其沃水之报籍以弗死兴生二子其长曰贵弱龄补戍绰有勇略督役伐木栋梁京观寻移靖虏被知元戍擢为緫旗乃佐金汤之绩浚甘源之利兴帷薄之俗破穿窬之穴贵寔生公及其三叔清锺暨文锺乃绩学为祁县丞盖吕氏之兴代有懿德延及公世日益隆茂惟公体貌魁岸须髯疏秀粹出天衷聦哲内韫夫其器量渊邃物至有容而服谊之节刚亦不吐盖尝讼割税之诬以折宗人之强远□慢之迹以召敬恭之心仁勇具备直而不馁至于息□氏堕婴之祸迁曾祖母崇丘之葬谊所□举不以贫沮忠谋之施具出肾肠可谓惠洽邻比恩覃栝骸者矣而又钦诗书之族崇耋耄之礼明农圃之务严泾渭之流怀德畏刑老且弥笃于时冠带之徒杖屦之老申同德之嘉盟向山林之高蹈者彬彬焉雍雍焉土垣茅茨之下获覩夫康衢击壤之遗风也尔乃撝谦抱冲朝夕惴惴若涉渊水罔敢或易培深履遐享年八十有四以弘治戊午闰十一月某甲子考终正寝公配夫人魏氏继配刘氏咸以贞淑柔嘉孝慈劳勚克相于□盖□孟女之礼伯鸾馌妇之宾郄缺蔑以过之魏夫人生有二子其长讳溥率礼秉谊世德作求其次曰愽漙生三子其长曰柟德醇学粹对扬皇猷天子休之擢进士□一授翰林院□撰进讲经筵乃又覃恩锡类贻封所以光于邦国刑于四海其次曰梓又次曰栖苦心笃行□学颜子不幸早卒愽生二子其长曰惕秦王□□□□曰槚柟生子田驺虞之仁少则成性其余曾孙三人亦皆兰茁蕙芬渐而莫御者也公葬城北洊逾二纪惟夫表墓之碑有阙载德之辞未述远迩同好永怀念虑靡所由申柟櫽括前事谋诸九思载考往代逸民处士或畊岩石之下或隐卜肆之□□迈往以洁体或完德以渝民方之于公时乃或殊隐则均矣若乃含精韫和闇而勿露上袭累叶之鸿休下振百代之丕绪惇大宽裕愽厚悠远罕有见其如公者也是宜昭铭景行掇实去华发潜德之幽馨显令闻于不朽其辞曰 
　　煌煌厥吕肇自有周裔于高陵寔繁且悠烈士显名有赫剑矛翕而勿散贻厥孙谋四世九人名德嗣兴或跻膴仕或戎或畊世泽之覃于公是凝于休维公令德弥纯生枯拯殈戢侮广仁丕承厥祖佑启后人元子峩峩乃有冡孙归根徂源维公之教朱绂方来晢乎有曜爰兹勒铭万禩是告 

　　○重修河东陕西都转运塩使司庙学碑 

　　惟兹庙学之建多历年所日阽干危上雨旁风神栖靡宁官师失据士妨就业行恻载涂靡所于告乃正德丁丑春监察御史南昌熊君某祗承上命视塩于兹入谒殿庑退即讲堂顾瞻既久怛然??久怀于是日集公羡出市材木与其瓴瓦黝垩之饰既合既盈卜日兴事工良吏能细大偕作甫踰旬时旧贯维新公乃释菜对越于先师神贶歆格洋洋若临士各就舍孜孜欣欣弦诵之音溢于里巷君以其暇讯德考业大豁厥蒙蔼乎时雨之滋而春风之袭也安邑知县张镗睹兹盛美使人于九思令具撰述传载不朽惟河东之地帝都之故墟先王之遗风在焉考之诗可知巳然凡民之性因世乃移豪杰之士不变于俗故土者之志立然后百姓之道劝礼义之学明然后士者之志立庠序之地兴然后礼义之学明故曰建国君民教学为先然今天下委质之臣由学之士宣政于列郡持节至四方非不多也若乃措意庠序善诱士人盖亦见其罕矣惟君粹发天衷学有源委毅然兴道尊崇孔氏克敦于行所以作人禆化佐天子而竭使臣之职分也惟尔多士来游于斯被明公兴作之化负河山灵毓之气服孔氏纲常之训励万代忠孝之节居则善俗出为名卿奋迹尧舜之墟于以弼成唐虞之治不亦休哉昔者文翁兴学蜀人咏德韩愈造土南方颂焉以今揆昔益隆且茂是宜述录伟绩播之昭铭勒诸玄石庶几悦豫士心而焜耀无穷者也其辞曰 
　　于休皇明式古建学菁莪载咏嗣周其作惟兹河东雄峙一隅匪肄于邑国运是需乃作泮宫文教以敷俊士聿兴为国之瑜岁序既迁宫墙其颠神栖于危士离而叹谔谔熊君邦之司直莅斯睠斯为我心恻出羡贸材惟吏之饬百工毕艺庶民展力既作之坚亦落之棘曰宫曰室戢戢翼翼望士循循以游以息含英毓粹宾于王国谁其作之繄君之绩勒铭于宫垂示罔极 

　　○新修河东陕西都转运塩使司塩池周垣之碑 

　　塩于民用功埒五谷然自冀兖徐杨至于江浙又南至于闽广又至于荆梁滇南诸郡罔非由人而作卤?肙卤而成者也惟河东之胜涌水为池几二百里祥飙拂拂来自东南水肤凝结如瑶如瑜望之莹然取之复结盖覆载之奇宝生民之巨幸也于是全晋之地以及雍豫蜀汉之交悉仰于此国朝建制乃于池之西北安邑之墟树之运司官之长贰因地以兴利执劵以御商榷课以供国流贩以裕民上令下靡公私具足又岁命监察御史一人赐之玺书往莅其事若官之臧否塩道法不法悉以宪度从事正德丁丑南昌熊君寔当其任下车三月剔蠹摘颣威行惠流乃守池之卒日以盗至刑之弗巳君乃往□短垣及肩莫能扞御于是喟然叹曰细民见利而弗动非情也以国利与盗者慢也诲盗而杀之非仁也乃归而下令郡县谕其长吏达之父老欲为推故鼎新一劳永佚之策郡县以其长吏父老之意咸复于公曰谨如教公于是又下令曰戒尔役徒具尔版畚辑尔工材其以五月之吉有事于池上敢后者罚又简其吏之能且良者授以方略俾之往督而曰更其劳佚时其饮食垣之欲坚门之欲严其以十月之终卒事乃各应命曰敢不谨兴事之晨君乃跃焉往劳其人盖执役者几三万罔不欣喜争趋于先及期而役完盖垣以□计丈有五尺高倍三之一圜如池之阔而加多焉其外为驰道为隍其深广各如垣之厚有水环焉门之南北西向者各一其上有楼以楹计者各三其楼之相距为铺者六十以楹计者各一凡门与铺各以数人守之于是昔之盗者周视其外仰首叹息无可柰何乃各散去为农与商守卒夜卧警柝不闻其郡县之长吏相与谋曰惟兹池之故重利所委盗贼踵至日杀人于庭罔或畏死驱良氓即锋刃损公家之利害非细故惟君洞枧遐览有超世之智好谋善断有道义之勇滋椎以给公上有体国之忠渝寇为良有子民之仁惟我一二有司目击其休使其泯泯罔闻于后罪则曷归其安邑知县张镗乃辞于众曰惟吾所尹邑乃滨于池而邻于司是诚在我未可以勤执事于是告诸前史王九思为纪功之碑载其令名诏后世焉其铭曰 
　　条山之北巨河之东啔秘发祥肈□鸿蒙圜为澄陂宝鹾乃兴干敷坤承翊我皇明良贾懋迁如流罔滞惠浃群藩以禆国计相彼四匝颓乎俴埒慢藏诲盗其曷可辍皇眷斯土乃?熊公驱我子民以筑周墉周墉崇崇亦孔之固载作之门慎此夙莫孰曰寇狡维我其□孰曰民懿维寇之革士庆于宫商歌载涂公不尔留翱翔天衢史也秉公作此铭诗敢告后人嗣以治之 

　　○大明中顺大夫福建等处提刑按察司副使封中宪大夫莲峯韩先生墓碑 

　　黄河太华之间有贤大夫莲峯先生卒其子仪封知县邦彦浙江佥事邦奇工部员外郎邦靖国子监生邦翊卜葬朝邑南阳洪之原而太史吕子纂述令德播为嘉铭纳诸玄室矣惟是墓道之碑有阙无以崇亲表贤别贵贱之等而诏来裔示后世于是谋之九思九思少时习闻我先君言言先生才气古豪杰蔑以过也弘治中幸谒拜亰师而先生往时教授华山下而受经之徒尊而仰之也是故穪莲峯先生云先生讳绍宗字裕后同州朝邑人也盖姓韩氏先生生未晬而孤三岁而有智八岁行堕洛河水下一巨人挟之出无盖问之状貌盖頳面长须髯父老惊恠之疑关云长云十岁读书日记千言盖受尚书武清令伦所武清令伦者先生之叔父也精通尚书以此尽传其秘十六而为学官弟子副使伍公见其文奇甚甚爱之呼之曰韩生当此之时故三秦士无不推先韩生者本副使伍公延誉之力也二十三举乡试试进士乃不中而归乃就华山云台观授经三年士远近至者盖门下多文武之才而又浮渭而西登毕郢上邰城览终南太白之胜又西至于岐山之阳陈仓之口所至士多从之游而文日益壮盖二十七而举进士云进士授刑部山东司主事主事五年而迁四川司员外郎其年再迁郎中复山东司而云南广东二司者事剧甚部尚书特委摄焉然又或摄他司而终始刑部凡九年其所听断平反者甚多盖数十百事不尽书书其大者都指挥王章者之守备真定也盖横甚虎而冠者也廵按御史柯忠劾奏章章亦诬奏御史郎中往勘而章恃其有内幸出谒道上执宾主之礼郎中怒鞭之道上三十遂按其罪免官当是时真定知府者亦有内幸而入谒甚倨郎中微持其阴事乃复长跪谢无□死罪□使君宽之□□□□□□□□□□□□□守大同西都御史□□为廵抚□□□□□□□□□给事中御史同郎中□勘□勘□□□□□□□□□□给事中御史以□□宜微□□□□□□□□□□乎乃有枉人罪而避巳祸者固不肯□□□□□□□给事中御史不奏奏郎中言郎中党都御史□我□□天子震怒建系郎中而遣他官往勘则□□□□□□中竟亦无罪当是时安远侯□好结□□□□□□□近用事有气力者侯□都御史某者不相□□□□□下郎中按问而侯赃以□□□所杀伤数十人□□□法天子不可如是者□□□□彭公韶为尚书□□□力穷矣乃自具奏以唐□□比语在墓志语中然□□罪侯者诸容之力也其后亰师有一僧善□□□昉□称曰门僧一日某伯者出而僧正冲其前□□僧□□梁昉奏伯系狱而自从□□不出也郎中追出之抵罚而亰师为之语曰伯□狱僧入窟掘迯僧韩郎中□之又有樊举人事□举人者盖寿宁侯之门下客也□□侯贵振天下□其人□□以逞谓无柰我何盖勋□□臣一切奏状□出其手然驾空□事实至是奏下郎中郎中具知而□□□奏者勋臣曰谁能为此奏乃□以实对曰樊举人为此奏于是摄樊举人是时樊举人匿寿宁侯所甚深乃百计出之出之而下狱数日矣乃郎中一旦出门见地上一卷书取视则备书樊举人罪状宜必置之死不死不可郎中笑曰此樊举人所自为书也诘之果服同寮咸谓此畏笞诬服其何乃自为此郎中呼樊举人出使背诵其书背诵不讹一字同寮惊问曰何乃自为此对曰韩公者非可摇动以势蕲生则必死今言死者左计也几生我耳郎中曰不然若罪不至死于是发戍辽东云而寿宁侯虽心恶之然无如之何朝审囚徒中有乱义男妇者死冢宰三原主公疑其太重以问主者主者不能对郎中前对曰义男犯其父与生男同科有之乎冢宰曰然然则乱义男妇者独柰何弗死也冢宰雅知郎中乃愈益重之遂欲超拜异等以风厉部署会大理寺丞缺员拟迁郎中而员外郎王嘉庆者蜀人也与郎中有郄乃以他事奏使下狱而主问者御史又故为稽留以故不果迁其后迁为福建按察副使副使既至而都御史左迁者魏参政子挞人市中适过见之怒摄参政子魏参政惧暮夜令其子亡匿归未几而镇守陈太监者其舍人群夺屠者肉市中捕获一人而诸舍人者走匿不可得吏捕之急太监怒呼诸舍人者出数之曰此新韩副使也若等不闻之邪且若等何如魏参政子遂送抵罪而后又有镇守邓太监邓太监者无故笞一吏死吏舍人诉之按察使御史按察使御史不问至副使副使问而太监者盛具□殷勤之欢窥伺副使副使于他事则荅于死吏则或荅或不荅而笑因以困邓既出召卫指挥至而曰往时太监笞吏死者行杖人皆若卫卒其急捕之来不即勿复见我及捕至且治而为太监谋者令行杖人赴诉御史言未尝笞吏死又令太监多予吏舍人者金而教言吏实病死非受笞死于是御史下按察使而太监遂无事然终以此嗛副使也其后副使代管海道捕海寇急而寇王某者觇知此隙谩为书与捕者因误遗太监而云韩副使受我金生我矣太监得书即以此奏副使是时都察院戴公珊为都御史知副使而署奏闻上竟亦无事知州白某者尚书之弟而受赇事觉人多不敢问问罢之又通判汤珍者尝为吏部其人辨有口而与知县高迁相讦奏词连廵按清军诸御史布按二司官而勘事者给事中郎中至而狱久不决而决于副使而汤珍高迁皆免官罢其在福建凡七年而郡县吏以法问罢及所听断平反者又甚多亦不尽书亦书其大者如此副使尝莅福宁道而三年不代者盖难其人佥事王公寅自请代之代之而神形瘁矣问下人曰我孰与韩使君下人曰无忝顾韩使君微闻暇耳佥事投笔笑曰幸甚诚如是足矣邦人闻之曰往年右布政与副使分治双门河也而才智弗逮也惭愦病几死乃今佥事来代副使乃又殊瘦矣其后佥事至工部侍郎终畏副使廵按御史四人者相继论荐不次擢用吏部亦屡拟按察使皆不果寻以母丧去归会朝觐黜陡幽明而给事中许某者尝以举人授徒按察司滋为奸利副使闻之立叱出使去有此隙乃藉邓太监言受盗佥事劾罢副使后十余年而黄君河清者亦闽人在吏部复荐起副使又不果而副使之子邦奇为吏部主事乃陡封中宪大夫云而又十余年正德己卯四月二十一日以疾卒所与识者远迩嗟叹皆曰伤乎莲峯先生巳矣有流涕者其葬则是年七月十八日盖寿六十八岁先生为郎中时得赠其父显如子官母张氏封太宜人而太宜人之贞节则又尝被旌也先生伤赠君之弗逮也而所以事太宜人者盖甚至太宜人病尝失明医药无所不致至不愈先生夜夜吁天为祝拜甚苦一日有医从外来自言我能愈请针之□之果愈巳忽不见盖神医云此与堕氷而神挟出者皆世俗耳目不闻睹其恠异希有之事搢绅学士亦往往所不道然先生之直节正气动天地昭日月格鬼神固宜有之乃独不幸而为人所谗沮摈斥老岩石死不究其用斯固烈夫志士所为痛心而搤腕长太息焉至其子佥事员外郎又皆以直废铭曰 
　　韩以国氏肇自叔虞其来徐徐冯翊是居于潍遐哉□公三子罹世如毁二叔辟地伯氏栖止伯有曾孙桓桓其武翱翔于元金牌万户于维休哉万户之裔五世知名赠君倜傥莫我敢陵八龄剖缶豁虎辟锋竭力所天输储于公于维烈哉赠君遄谢其泽孔覃忠孝之□先生是堪先生峩万夫之望孰构尔谗以蹶尔行尔后奕奕既炽而昌于维丕哉太华以北在河之田?耎欝为茂林先生之阡于维人尚式旃哉 

　　○处士马公墓碑 

　　处士马公者西安左卫人也讳□字子进其先山东高苑县大族也祖曰帖木帖木智勇绝人而居田庐间为农家子不事耕作独时时取古兵法读之莫知其所从授尝谓人曰丈夫空死草野如先将军伏波公何其父恠恶之欲火其书即跪谢曰大人母苦儿所为人固各有志耳年三十会元末盗起攻掠乡邑帖木聚少壮子弟相保守赖以无事高皇帝下山东帖木从壮士百□人附附之天籍用以平定四方而帖木之骁勇帝独□之以为可将兵命宿卫幄下曰近我会天寒赐金龙□袄衣其它物赏赐其巨拟于诸将后从开平忠武王□定关中功最多而耻于自伐又无推毂之者帝亦己忘之矣身以故不尊显止为总旗天下巳定秦王封就□而帖木又以壮士被选扈从而西既入关乃调西安左卫云而左衡马氏盖自此始帖木子曰道原修身谨行伏处闾巷之下而名动乡国有郑子真之风道原六子其长子良代帖木之役而处士公其弟四子也处士公□而有貌长身玊立广颡方颐而修髯可数望之修然盖安期羡门之流长安有善画者曰纪公处士公好与之游间采其笔意已乃弃去而习鬼谷子秘策久之□曰此苏秦师之纵横书又弃不读读小学论语读之叹曰嗟乎人道备于斯矣故不徒口其说而由父子兄弟家庭之内至于宗族乡党亲戚朋友身所施设咸放之而行子弟弗率教者挞之唯壮大亦无所假改则止后又读唐人诗盖数十家乃因悟其肯綮而能自作五字句诗盖类姚合者云而又倜傥谈论御酒击筑雅歌坐客尽倾客刘先生者长安之上医也兄弟习通其术间外即累迁按察司副使次曰应昌孙男子五人平业进士有名而马氏之族遂益大雄于关中弘治中戴夫人真节垂四十年且老有司具以闻于是天子下诏表厥宅里云其后老病卒而处士公墓在乐游原之麓乃合葬至是按察请其友王九思书墓道之碑铭曰 
　　长安人言菜市里马氏多侠盖按察刚而惬封君义而浃余读处士书叹息以悲是为我师夷泝其世其帖木公之遗乎夫崇资遐寿夫妇白首世则多有然朝病死暮不齿孰与马处士哉 

　　○明亚中大夫山西布政使司右参政郭公墓碑 

　　公自平阳知府擢山西右参政分莅冀北督边储未久疾病乃上疏言陛下过听不以臣桂疏浅使待罪藩省居边亭给馈饷职专位重陨首无以报迩者臣桂不幸有犬马病旦暮且死愿从陛下乞骸骨归故里即死无所复恨惟陛下留意哀怜之幸垂察焉臣桂顿首顿首死罪既得报一日乃遂不起盖正德丙子七月九日云而丁丑二月某日葬鳯栖原先茔予获从其叔父举子鸣和游习闻其世行编列其事勒诸石树之墓道令后世知有贤大夫之事其辞曰参政郭公者讳桂字时芳咸宁县鲍陂里人也盖其上世有为御史者冠铁冠人称铁冠郭家家藏仕宦者画像而传以为元时人也然不可考矣其五世祖曰道原明洪武初举人材为河间府经历而生子怕怕生琮琮生鐛鐛配杨氏生参政公公二十六而精通毛诗举乡试三十三而举进士为知县安丘安丘民王恺者富而横令至则啖之以利既乃钳制不得动乃长揖不拜令心内忿然无可柰何至是恺使人逆公以利啖之公拒不可怒斥之去至县而恺自来谒乃发其事鞭笞之恺惧与其兄弟谋害公阴中以祸公以罪擒杀恺恺兄弟徙为边氓未久县翁有讼其子盗金者且骂母公知其为后母也而谓翁曰亟归而发媪衣笥中可得金果得之于是翁大感悟知其为媪为之也乃复爱其子也公尝趋郡谒郡大夫而县中囚徒乘隙反狱走匿不可得摄县者惧追告之途公曰当在某地古坟坎窞中果然然其它政事明断多此类也此宜起为御史会谗不果稍迁湖州府通判督粮储湖州府通判督粮储者未有能自拔超迁去者盖多以贿败公独以廉而又综理周密能祛其宿弊人莫敢犯之储运辄先期完称为能而迁为泰州知州州有三虎一曰邓仁一曰祁清一曰苏容公至而邓仁祁清以奸事发觉死而苏容独存有以为言者公曰姑侍□其自至乃一日奸事发觉至州门曰死矣公曰死即瘗州门下瘗之三日出尸出尸乃死然其初实诈不死也其待恶戾民如此可畏也而于好民则子孙视之惟恐其或伤之于是州中远近歌颂相戒不敢为恶恐犯教如三虎死居无何转镇江府同知同知位尊而无权有分职职清戎盖千孔百疮其它政令可否惟郡守时时视郡守颜色喜怒不敢多一语公则不然视理不视郡守守亦察知其为人善待无敢易之其始人见其理戎务也老吏猾胥敛手缩项弊端塞绝也然不知其它盖尝□郡事理词讼决疑狱而人力更屈服翕然称之惟恐不为郡守其后迁为郡守乃不于镇江于开封焉于是镇江之人无不咨嗟叹息也惜其去挽留然不可得也至开封旬日会母丧以归归未久而父亦卒丧异起复为平阳平阳山西大郡辖州县多而是时海内多事盗贼起百姓凋敝又多藩邸下人怙势侮法无敢谁何者公至而盗贼息州县平藩邸各辑其下百姓安堵久之而衣食足歌颂兴焉公曰民可使也于是新尧庙尧庙成增修舜禹庙亦成户部尚书韩先生者洪洞人也年八十余家居宾客非其人不与见也乃安车入平阳谒谢而曰老人无所求强为百姓一行未久擢参政去不幸疾病乃五十九岁卒其在安丘也三载考其绩称无过及当道者论荐例当封于是天子下诏即封其父鐛文林郎安丘县知县封其母杨氏配于氏俱为孺人于孺人与侧室孙氏者具在生男子濂治沄汾而濂为太学生世其业余与女子一人俱幼其铭曰 
　　泰山之东有邑其墉牛刀发铏孰遏尔锋大江以南亦莅其北孰踰尔轨以遗尔德稽古平阳国有尧宇蟋蟀载咏维尔是怙皇念尔勋陡于晋藩不吊昊天中道尔颠生称鳯冈葬以鳯原吁嗟速公尔亦孔安 

　　○明故昭勇将军直隶潼关卫指挥使孙公墓碑 

　　昭勇将军孙公者讳鉴字克明其先山东淄川人徙邹平乃遂为邹平县人其七世祖福金永备盗乡邑有功而元兴授银符为军民千户以收河南功当调而乡人爱之留为邹平县丞云福四子而长子希武袭为千户授金符守备睢州后征海州不幸中流矢死希武六子其仲子惟方惟方二子其长子曰继祖继祖子让让四子其长子曰本当是时元末天下乱群雄并起高皇帝提兵驱逐胡虏而本以壮士归附隶籍济南追寇金山下战死其弟孙智代之智亦战金山死而其弟雄复代之隶燕山右护卫洪武三十年文皇帝南靖内难雄为前峰□□□雄县漠州取之升小旗又取大宁郑村埧败齐秦军进为緫旗取蔚州攻围大同大战白沟河招募忠勇千二百人升武功中卫左所副千户又克沧州战夹河藁城胜之收捕开州叛民若干人获哨马数十匹升正千户又攻东阿东平汶上克之而南攻灵壁破大军克泗州渡江克金川门有功升羽林右卫指挥使文皇帝平定海内而雄扈从而北又北击达贼木鸭失里阿鲁□瓦剌是时关中无事而襟喉在潼关不可无人帝独念之深一日熟视雄而曰舍雄无可守潼关者雄顿首谢曰臣起自行伍效犬马微劳赖陛下之恩德超拔至此今幸且备宿卫近日月之光老死辇毂下无所复恨柰何弃之于远地乎帝笑曰母说远吾以汝为万里长城也行且召汝矣第往母苦于是乘传至关而孙氏之隶潼关也盖自雄始也雄以天子心腹臣受命当要路又智勇绝人者以此名动关中雄生子真真配刘氏生一子是为昭勇将军孙公者也公生五月而父卒又三年而其祖雄亦老病卒又二十一年而公始袭其祖职指挥使云潼关卫自其祖雄为指挥使有名其它为指挥皆以门□继嗣龊龊备员而已无所能发明功名有□于当世者公乃奋励感激叹息曰嗟乎我不视吾祖死即何面目见之地下乎又曰人身惟目最清外物毫忽不可入居宫处巳者当如是足矣于是攻苦食淡而捕盗盗息同门门严莅城操城操严甘肃备胡备胡有功典卫攻卫政举士卒服当道称焉而又故孙氏也于是诸指挥者咸辟自以为弗及也然此而人但知其廉克举其职无忝于其祖而巳矣至于诵习经籍皷琴或有未知也至于痛其父之早逝以孝于其母也母病吁天以身代死母死而哀毁几亦死者则无弗知之者盖尝诰赠其父昭勇将军指挥使封其母太淑人而所以养太淑人者又甚至然犹若此此可不谓之能孝者乎然其为人刚直有气者事不如意辄怒即无所发怒即数日欝欝不释竟由此病人或劝之乃愈益怒病至是病革召其子廉执其手而曰吾为指挥使无媿吾祖我死汝宜为指挥使汝为指挥使必思吾所以无愧其祖者朂之哉廉泣而应曰不敢忘乃遂不起其年成化壬辰五月十七日也寿仅五十岁配淑人姚氏生二子长廉袭为指挥使次唐女二长适百户蒋雄次适百户刘谨廉生五男一女大经己酉举人仕为南京户部员外郎次大纶大纲俱义官大缙大纯俱卫学生女适指挥佥事关堂唐生三男大纪大绅大约一女适彭□曾孙男五人长承宣袭为指挥使曾孙女九人自公卒后五十余年而廉以材能著称大经以文兴承宣能世其家赫然关内而一时武弁皆左无敢与埒者公之遗泽余荫悠远愽大浩浩乎其盛至此也而墓在河南阌乡县底董里九思与大经同举通家相爱是用书其道左之碑以诏来者其铭曰 
　　惟孙氏之兴肈自金元至于我明益昌且繁雄之克武翊我文皇汗马树勋南北翱翔潼关嵳峩皇心叵宁咨雄汝往曰予干城雄之克武其气烈烈靖我西土皇心孔悦再传于公为国之防朝夕翼翼率乃祖攸行惟公有子无忝尔祖如熊如虎孰我敢侮元孙勃勃不踵其武巍巍韩范予惟是伍亦有曾孙焯焯其英公于九原有目其瞑后嗣孔鉴诵此碑铭 

　　○武功萎侯重修县治之碑 

　　武功乡大夫若牛公经党公资椂康公锦盖八九辈介二生授予状曰武功县治在城西北隅按志洪武初知县严君祀创作之者正统壬戌知县渑池苏君孝尝重修之历岁滋久幕库门庑日就敝坏而政事之堂为甚前后更十余令虽贤□者莫之能举也嘉靖甲申秋广安萎侯以进士来知吾县劝农弭盗锄去奸恶兴作庠序听谳狱讼平均役赋延□耆旧问民所疾苦越三年丙戌威惠并流政成民信吾辈有以时之可为及于斯堂者侯闻而诺之乃于六月即工乃筑堂基二百堂基成又四日堂五间成远迩军民闻其有作竞致嘉木交错于道拒之不能于是以其余木又作后堂五间作过亭三间益以交疏饰以□垩甫三旬而工讫先是尝作仪门三间作库作幕各三间斯皆易腐以新撒卑而崇而后堂左右又创作屋各三间以储诸器物之公需者盖县治备矣是役也动不劳民举不妨政是宜纪诸□石载侯之德□示无穷故敢请于执事者予往年入武功访候于政事之堂见其老木撑拄其势累然可畏出谓康太史德涵曰□□□有意于斯堂乎荅曰方急于子民耳其后德涵□□鄠杜顾谓予曰某近过彭麓山房道遇送本者问之曰家颇足以自瞻寻常故旧有作尚以相助况君侯之德政洽民骨髓者乎曙兹盛举义气所激自不能巳亦使子孙世世作嘉话也姜侯盖如此今堂已成矣予□而叹异者累日以为此于马班范晔所传循良诸吏其何以让焉故今于诸公之请不敢辄辞谨具撰述以告来者侯名恩字君锡年方鼎盛公而能容廉而不激才高而不矜闻义而能徙质羙而嗜学簿书之暇□□典坟□□□□□□之极以之勒□彛纪太常盖亦有可竢云铭曰 
　　何令无堂何堂无作维侯作之民心孔乐戒尔勿亟基成三日孰伐尔木如林斯集民曰我侯我父我母我趋父事孰忍或后史曰休哉自古在昔如召如杜殊代比迹维侯政成入觐于京去尔邰城为国之祯逖矣邰人其何弗思是用载德于尔之碑 

　　渼陂集卷十一 

　　●渼陂集卷十二 

　　志铭（一） 

　　◆志铭（一） 

　　明故鸿胪寺序班赠奉直大夫刑部陕西清吏司署郎中事员外郎吕公合葬墓志铭 
　　明故封孺人王母合葬墓志铭 
　　明将仕郎平阳府经历司知事赠儒林即翰林院修撰康长公墓志铭 
　　明故诰封恭人巩氏墓志铭 
　　大明封吏部文选清吏司主事马公墓志铭 
　　明赠文林郎广西道监察御史秦公合葬墓志铭 
　　明故国子监生梁孟卿墓志铭 
　　明故嘉议大夫河南等处提刑按察司按察使致仕李公墓志铭 
　　明故处士种君配胥氏合葬墓志铭 
　　明故通议大夫刑部左侍郎张公墓志铭 

　　○明故鸿胪寺序班赠奉直大夫刑部陕西清吏司署郎中事员外郎吕公合葬墓志铭 

　　公姓吕氏讳洪字克宽其先泰州任氏也任氏本民家祖法真洪武时始起从军父清永乐时始入京师而属役内局焉居尝数千金为大贾因赘吕氏遂姓吕公生吕氏诸吕儿无能埒公者长不喜贾学举进士不成去学译字学成为鸿胪寺序班译字四夷馆又能诗歌倜傥谈论馆中人无不善吕公然吕公雅不欲居此天□癸未八月十五日卒卒年三十五为不寿当是时其配张氏亦财三十矣虽幸有三子然杰十岁效六岁耳付益幼甚吕公且死谓其配曰吾恨不举进士死然杰可教也杰能举进士吾可无死是在于尔矣于是张氏拮据三十年杰果举进士历官刑部累赠其父刑部陕西清吏司署郎中事员外郎阶奉直大夫母加封太宜人每命下时太宜人盖未尝不喜喜必曰吾即死可以见夫子夫子有闻否又泣下潸然弘治壬戌春杰出知抚州府太宜人就养抚州居抚州三年杰朝觐京师而与俱归太宜人曰以效付也杰旋而曰努力无吾忧也吾有效付又二年老死京师其年正德丁卯正月十六日也寿七十四当是时杰已死抚州半年道远不闻而太宜人且死如或见之呼之冀与复见也不知久已死然杰已生有二子曰怀秀怀建效付亦各有一子又有女子共十人一适举人蔡芝一适右通政张公之子干于是吕氏赫然京师名家其实任氏方吕公且死其见妇子之孤弱岂必于成即成亦未必若今日也乃其植德弗取以与其后然成之者太宜人公太宜人皆可无死效等卜以太宜人卒之年某月某日合■〈穴上之下〉于公而墓在某地之原通政公来请予铭铭曰 
　　慎德弗逾以湮其途冥冥之枢俾炽尔孤尔孤翼翼成其内则内则既式来即公域皇皇其吕惟任之绪其后有谞爰究我语 

　　○明故封孺人王母合葬墓志铭 

　　孺人之夫子曰禹城知县封监察御史鳯翔王公玺卒弘治壬戌二月五日其葬也予尝铭其墓至是孺人卒其子监察御史冠在京师复泣以拜曰太史前铭吾父可信世不朽不肖孤忍不厚其母敢更尔请也予为之述曰孺人姓刘氏岐山人也岐山数二三大家必曰刘氏蔡氏蔡氏之女归刘氏之子恭生孺人孺人生而奇父母曰女当贵无妄与人与贵者乃归□□□□□□及少子衮与刘世英沈志学妻冠又生汝楫汝梅汝梅学举进士可成于是鳯翔数二三诗书家必曰王氏孺人同夫子贵同子贵又见孙子成享年八十一可无□死方夫子为生员家故弗裕也孺人纺绩助之学其劳也及乡举为训导临晋为禹城孺人曰不可忘俭也冠为生员又饬之学及举进士为推官为御史而又曰不可忘俭也于衮曰守父兄之训衮为义官于二女曰宜尔家于汝梅曰无忘尔祖也于是鳯翔数二三贤□必曰孺人孺人与夫子以冠贵受勑封焉为弘治戊午十一月二十一日其卒则正德丁卯八月十三日也以是年某月某日合葬夫子宁王村之原夫子卒时冠出按湖广乃今复在此固不胜恨为之铭曰 
　　夫其夫子其子孙其孙维名以永存 

　　○明将仕郎平阳府经历司知事赠儒林即翰林院修撰康长公墓志铭 

　　弘治壬子平阳府知事康长公卒卒十有一年而其次子海举进士第一官翰林院修撰儒林郎又四年而为正德丙□上□□两宫于是公及太安人赠封焉又二年戊辰而太安人乃卒于京师□武门□□中卒之明年□□公武功南纸坊之原海友鄠杜王九思为志□墓其辞曰康长公者讳镛字振远幼能读书为文章一时有名为文章者咸避弗敢称并公既长益肆力于文章闳放辩慱下上古今又慷慨谈论而伟貌须髯而又故康氏也于是众益皆避匿康长公弗敢见也当是时以功名可如舍芥然数试南京及关中皆数不第乃大笑曰是未足以困我及试既列置第一巳有毁言又罢弃去故又不第乃贡入太学数试又不第公由是休矣乃日日诵修先王之法巳及庄老及浮屠家书□□曰夫乃今于吾可以巳矣吾宜谓我为巳庵君而着巳□书数百言大畧卫欲喜生文类先秦可诵说书成□皆曰已庵君休矣夫士有抱负异者不可使绌弗遇也则久壹欝也甚者病发狂死公豪杰有气者其数不第心固弗堪也往时关中饥公自瓯越载籴来归抵汴□□覆舟巳而又尽掠于凶盗当是时以母袁夫人及诸弟皆仰望巳也于是遂感心病后其仕又止如平阳□□益病乃遂至不起其年财六十三矣予故观公所□□皆三秦豪杰天下知名之士也然审识事实明□□□之务皆无若公者然尊官富厚而彼罔不伸也而公何□绌如此也予尝从海数得公阴细□事皆深瞷见公行事凡公行事唯日日恐弗得称顺其父母则奚但宾客馈遗者勿自私也而于其父母兄弟者则孰非其可诵说也谚有言勿视其难宜视其间人皆言公父母病夜夜吁天以死代父母其父母死不疏食饮水几亦死是虽其表表也然或皆修诸难可不论今论其微者间者呜嘘可不谓全德邪然助公以成德者由太安人太安人者邢台张氏女也父曰张贤南京鸿胪寺序班序班夫妇相继以没也乃太安人依母舅陈君由陈君家而来归平阳公太安人入事祖姑李夫人李夫人甚严也然独予太安人事姑袁夫人袁夫人则又甚严也又甚爱太安人居无何平阳公去就试关中居关中十余年始更见之见之犹勿有怨恫也夫其始归时有叔氏四人者皆少也皆太安人与保护至壮及壮皆有子若女又皆与抚育有至壮者四人者与子若女皆母事太安人太安人生子二人阜海阜七岁能诗又能离骚十八岁死无后诗离骚存与公巳庵集数千言可并传世海预修敬皇帝实录为土经筵讲官其文章传世盖类太史公云海取尚氏女生子二人俱夭折死女三人尚幼然终岂无子也太安人生女一人嫁为干州士人习五车妻云按康氏其先河南固始人七世祖政徙来武□□武功长宁遂为武功□政生□瑞廷瑞生世睦世睦生□□生汝□汝□由燕王长史至北京刑部左侍即□赠□□大夫工部尚书汝楫生南京太常寺少卿爵爵生通政司知事健健生五子而平阳公长曰康长公示铭曰 
　　来勃勃行蹶蹶食不于其□于其祀閴其室廓如其容如安如戢如来终吉 

　　○明故诰封恭人巩氏墓志铭 

　　恭人□氏□□县人也其先祖曰遵仕元至正间为御史中丞高祖士杰左右司郎中由曾祖至父肃三世皆耕岩石□□然世秉礼慕义为贤者□乡里固巳重其门□乃又见如此愈益敬之故于肃无长少皆称曰□君而不名□君有神识恭人始诞喜曰吾不意生女子若是年十五乃学庖馔庖馔精洁学女红女红咸备登机掷杼一日夜得完布焉握刀尺针线一日夜成衣一袭邻里共能之以为奇竞通媒妁自以为得佳妇也然无识其宜贵者也巩君独皆麾去弗许当是时同县王氏有子几冠而颖俊特异方授陈氏礼记有令名焉是为中宪公讳玺者也巩君盖尝见之及媒氏至亟诺曰□□□是吾壻柔日既卜乃遂馆之于家命为县□□予以就其业中宪公是时甚贫也其费悉仰巩君巩君裕然应之益久弗懈也恭人于是勤勤恳恳劝之相之罔敢或怠且或敢违矧曰其敢有骄中宪公独有母在堂事之甚至也母独爱其少子少妇乃又甚至恭人体中宪公以事其母体其母以爱少子少妇故母与少子少妇无不悦恭人者中宪公由乡举士为学官迁知县超拜御史封其配孺人又超拜知府乃封恭人焉其长子伊升于太学不仕终其身中子传初仕礼部为□迁右通政再封其母恭人后迁太仆卿终左参政少子□授新安县丞归乡里有女四人焉长适通判同县李瓒次适右参议陇州□价又次适秦邸镇国将军然无出早已卒矣又次适推官咸宁赵邦宪云太学之子曰九成府学生其次曰九功参政之子曰元凯兵科给事中元正翰林院庶吉士元亨丁卯举人县丞之子曰九官县学生其次曰某某又有孙女五人曾孙男女各九人焉于是枝叶繁茂科第连接秩位明显姻联华盛赫然终南太白之间由关以西称宦族者必曰王氏夫世禄则怙侈袭贵则骄纵谈经学道者顾或溺焉恭人前后一以俭约御之踰六十年视昔馆于父家殆无以异呜呼贤矣宜其子孙之出彬彬然未有已也恭人之德既足以范其乡里性又不傲故一乡数百家人人仰尊之其存也若怙其卒也哀哭之焉然非徒以其富贵者也恭人生永乐十九年正月十四日卒正德八年八月二十四日寿九十有三岁是时中宪公卒巳久乃以十年某月某日啔其封与合葬其外孙吏科给事中阎钦状其行实九思为之铭铭曰 
　　南山之麓松槚欝欝川流环焉是为幽玄之宫中宪王先生在于斯恭人归于斯吁嗟乎惟克有之其无穷邪 

　　○大明封吏部文选清吏司主事马公墓志铭 

　　吾友马君应祥以河南按察司佥事兵备陈州会有命罢陈州兵备君于是来归其乡寻改清屯河南未及就道而其父主事公乃病弗起九思闻而戚焉盖九思与按察者友也有兄弟之爱有忠告之道其始登堂拜父盖三十年于兹公于九思所以诲爱之者甚至而于其终弗能临棺以哭是九思者负公矣然犹能述公之行而内诸其墓曰主事马公讳伦字宗彛西安左卫人也其先山东高苑人祖道原在洪武时以秦王就国后遂隶西安左卫云道原六子其第四子升升配戴氏生一子是为主事公公未壮而孤当是时马氏居长安菜市里中多侠长安人至相戒避菜市马家公独不侠然卓荦自负亦无敢犯之者资素乏或有时困乃货马以息既又大笑曰丈夫何苦役役才足用即巳及行年五十乃又大悟绝不复为矣至于慷慨好义急人之难又若侠者然实非利一钱河州卫指挥金冕者有急使人挟二百金将有所遗既不果遗挟金者乃留金公所以去既乃病死不来取金而留公所者三年公自赍送之封题如故又一千户者而亡其姓亦河州人尝自京师道长安有罪仓卒亡去以一囊留公亦久弗取又自赍□之封题亦如故囊中百金河州大司马王先生居家不妄通宾客独喜接公又遣与诸子从游上下相得其□也公旧字修道先生以为不恊于义乃更字之又为说自书贻公先生曰反金事不难俾数年出金以息所得盖不细矣然封题如故者此其可谓难也故于此益重公夫先生者振古之英而社稷之臣也君子于是因以觇知公云其秦城内外学士大夫巨人长者亡不爱慕公愿与公游公亦忻然应之有托以营为者虽百金以上可能也然性快直无论尊贵人能受不能受辄面数其过或有怒者公旋巳忘之辄又好语如常人以此愈益敬爱公公既喜接乡□乃命按察以学按察善承父志以周易魁于乡举进士为令征入为稽勋主事转文□三年考绩乎是天子下诏即封公为主事而赠公配王氏为安人公是时受义民爵巳久矣文选寻迁稽勋员外郎有为表宅里者予公直金公却弗受贝外郎迁湖广按察命事后转河南公之所自守与其教按察者盖二十年如一日云然此皆在外显者人多知之至于事母戴夫人诚孝曲至人或未之知夫人贞节自誓得公而欢老寿被旌显于井疆有荣耀焉正德丁卯公尝就养京师九思见其平地跃马强力善饭或年少弗如因记在长安时见其买药活人及闻返金诸事实乃□发叹以为此其有阴德在人者其福履何有既邪今别十年乃遂至于此于乎悲哉公生正统戊午十一月二十四日卒正德乙亥十一月二十三日寿七十八岁是时王安人卒巳久安人者女德备至者也具载墓志铭盖都御史山西王应韶所叙述云继配王氏亦先卒又继杜氏王安人生有二男子三女子按察其长子也□学善文章磊砢有气豪杰之才也次日应昌壮直克家亦有诸父之风长安适殷富次适河南府同知张暠又次适李蕃孙男子五人平咸宁县学生孙女子三人长适西安前卫应袭指挥周邦圻余幼未聘按察卜以公卒之二年丁丑三月初七日合葬王安人乐游原之麓铭曰 
　　古称义重千金轻观于公岂非然邪闾巷薄天多殉货死公亦死奚趐天渊其高为原其下为川公藏其间川原可迁公名万年 

　　○明赠文林郎广西道监察御史秦公合葬墓志铭 

　　蒲郡秦公生宣德庚午五月十六日寿五十有六而成化乙酉闰四月十八日卒卒三十有五年而正德己卯二月十八日其配孺人亦卒距生宣德乙卯寿八十有五矣其子按察副使昂卜以卒之年某月某日啔公墓与合葬乃属举人张馨叙述公与孺人世行事实请其友王九思为墓志铭公讳瓒字景璋其先潞州人金元之际有讳仲和者避乱来徙于蒲仲和生子信子信生孟仕孟仕生贵贵娶徐氏生公公娶同郡阙氏是为孺人生五男子三女子长子昂精通毛诗举弘治己酉乡试第三人丙辰举进士授东阿知县召为广西道监察御史迁保定知府再迁陕西按察司副使受勑兵备环庆乃被累罢归田里其为御史时功能懋着天子嘉之诏赠其父如子官封其母孺人次旻次昆次嗤次昌长女适郡人张鼐次适田祥又次适郭琰孙男子八人师心学举进士师贤师道师中师性余尚幼孙女子五人长适兵科给事中襄垣刘□次适张元谟又次适裴忠余幼未聘公生七年而失恃育于伯母阎既长而容貌修伟性质刚毅慷慨不拘言论洒然尝喜读书小学四书司马通鉴能晓大意事亲有礼而先意承颜务求惬适居丧哀毁所居繐帷题曰时思以寓追慕继母孟氏生子曰俊性颇忿戾而委曲优容友爱有加与人交接而坦率易直辄露肺腑或质是非片言而决居家行已而克谨禋祀不事浮屠婚葬营缮不问术者贫富穷□不谈禄命赈贫赡饥而造棺百余给疫死者祈愈父病有所假贷贫不能偿辄复贷之旦以劵付郡守作祠庙出麦八十斛以食役徒少年为适而游心湖海不计锱铢比归于乡日与故旧置酒高会颐养天和方期耋耄乃不幸卒卒之日按察及诸第俱未树立而孺人孀居茕茕覆育诸孤治家睦邻节操甚厉孟夫人颇见猜忌而孝敬愈至久则见亲按察既贵诸子亦壮有资众孙绕膝姻联华盛而孺人珠翟霞帔茵坐鼎食碧瞳皓发望之若仙乡邻敬慕叹息啧啧及老属纩心怡神休瞑目无憾盖按察之归才不克究虽为世惜而生死孝养豊于厥母由君子观之未为不幸矣公与孺人有子若是显扬名姓万代无斁是岂可无铭其铭曰 
　　德齐而享殊同归其区维子之烈扬于天犹其名不渝 

　　○明故国子监生梁孟卿墓志铭 

　　弘治壬子春予为举子侍先公游大梁与蒲梁孟辅同受易燕山车先生所其年秋孟辅举于晋越乙卯其兄孟卿亦来游大梁予因交识甚欢明年丙辰春予会试北上河氷不可渡取道中牟甫出大梁西门大堤外会孟卿自蒲来马上望见予喜甚下马立语谓予黄气隐隐动眉睫必举进士解囊赠予文悦二端云南人谓之迎潮头乃相顾大笑别去其后予举进士为翰林起居弗绝乙丑秋予归省孟卿跃马鄠杜下谈笑信宿其冬在长安复送予北上正德乙亥予伏林莽乃复遣其子元贞来存问予且索予题其客航致语方帙迄今六载为庚辰春正月二十二日大雨雪予暮坐草舍而元贞人持书至云孟卿于己卯三月十九日卒其外孙举人姒昂述其行实请予为墓志铭予为怅然以悲然葬在二月十五日甚迫天苦寒乃于是夜炙砚为叙述云呜呼孟卿其至是巳邪孟卿父讳温母李氏寿俱九十以上孟卿骨清貌甚古相宜遐寿然距其生正统丁卯闰四月十七日寿七十有三岁虽曰古稀然犹歉其父也父善贾家累万金日夜恐坠其业其长子桂蚤巳授经为国子监生余子栱枞尚幼惟孟卿差长可贾然自少颖敏读书又不忍弃去乃遣为郡庠弟子员寻又恐失贾会例输粟助边为国子监生然不仕即隐于贾西游三秦囊金皋兰之墟买骏渥洼之涘东抵大梁泛舟于河南浮淮海涉江而下至于吴越之会凡四十余年贾辄获利数倍郡中称富人辄推梁氏然多由孟卿孟卿与乡人同舟视如骨肉教诲勤勤恳恳发为文词语直而意长同舟赖以振业盖所谓舟航致语者学士先生往往称述之焉吾友修撰康德涵司业景伯时为之篆隶检讨胡孝思为之序述孟卿又有江湖览胜一巨轴乃天顺成化间□林诸先生词翰皆近代所罕睹后嗣之奇宝也孟卿□□货财然非硁硁自羁者义所寔施百金弗吝所传王公大人纳交结欢惟义之归然此其外者尔若乃孝友之行公忠之节着于家庭扬于郡下乃不具书古曰观人观其所与者是故详于其外者可由此知孟卿云孟卿讳槐字孟卿配张氏女德妇行克相君子生正统丙寅八月二十日寿六十有九而正德甲戌二月十二日先孟卿卒生男子元贞学举进士就业巳乃援例为国子监生盖孟卿命之女子四人长为姒兰妻盖昂母云恻室畅氏生男子元龙及三女子孙男子一曰国宾女子一人梁氏新营在郡东北隅吕芝村盖啔张氏墓与合葬铭曰 
　　学则我通孰贾而蒙义以度利慎兹以终誉矣孟卿其曷以穷 

　　○明故嘉议大夫河南等处提刑按察司按察使致仕李公墓志铭 

　　李氏鳯翔文昌里人也其曾祖宽祖义父曰李安安配刘氏生三男子公其季子也讳玺字朝信幼醇不戏在群儿中崭然头角里中老共奇之以为可读书父曰家世为农不识毛锥子恐无分何益寻遣受读里学究即日记千言十二能文章学究惧谢不敢当师乃改师而受毛诗茹先生所十六为郡庠弟子员二十举成化甲午乡试弟一茹先生者亦鳯翔人以毛诗魁于乡盖尝语人曰李生可进士第笔势非我敌也然屡试弗第于是读书城北僧舍盖自炊食者数年乃举弘治丙辰进士予幸同举然长予十年以上敦德老学顾接引予甚爱予敬重不敢称兄称曰先生尊礼之进士授荆州府推官决狱平无冤又捕巨盗数百郡中称之当道交章论荐起为云南道监察御史尝出按河南山东后按直隶诸郡县会刘瑾用事事多掣肘公一切任法不忌讳无所假贷独立不附由此忤瑾摘瑕指颣逮公锦衣卫狱踰月出左迁邓州判官踰半岁又降贵州平溪驿丞在平溪一年乃升襄阳知县复超拜兵部武库清吏司员外郎主教武学一时勋贵子弟仰德服量俛首倾心靡然向化矣居无几复超拜河南按察司副使折狱听政务持大体不苛察细故为明会大旱伤禾禾且枯萎死民用是戚公授有司法教民制车车水灌禾竟以有年在河南六年而正德乙亥会有疾病奏书乞归田里天子察其廉真近于古晋秩按察使许归既归五年而己卯九月初六日乃病弗起距生景泰癸酉二月十九日寿享六十七岁其明年庚辰十二月二十五日□城南七里河之原予少时巳闻公为人公为人厚外朴中通交接无贵钱咸恭有礼与久语吐实不欺不言人过虽御酒酣醉或从旁餂之言辄一大笑止终不言教友仁让不言而躬行类万石君虽吶然亲爱者愈益众门外多长者车辙古云桃李不言下自成蹊岂非然邪公自起家至按察使家徒四壁立朝夕餬口无余眦为子孙地亲戚故旧率以为言公曰然吾非不虑顾贫柰何为御史时邸舍频水乃种树曰当屋种蔬当□□□□竹结茅其中日与卿士觞咏甚乐也赴襄阳过□□□□□刃入舟既见无何有相与嗟叹罗拜以斛□□□无状公笑遣去比属纩仅能具棺殓予家去风翔□□里所屡期会晤公不果孰意其至此悲夫其为御史满三载诏赠其父文林郎云南道监察御史其母孺人配石氏封孺人孺人生五男子长年次申韦俱府学生申先卒千午俱业进士女子二人长未聘卒次适生员王朝忠孙男子二侨偁女子十俱幼铭曰 
　　李出文昌世躬稼穑廉访挺生克岐克嶷弱冠显名四十强仕宪台烈烈中遭颠踬既闇复章荐陡□要归田蒙渥天子有诏岩石孔乐倏尔其殒遗芬万世我铭是谂 

　　○明故处士种君配胥氏合葬墓志铭 

　　己卯春予为少子渭卜婚予外舅咸宁张公也其弟东川先生少司寇也予往问焉先生曰吾县种胤有女子可婚先生又曰胤兄山尝为大竹令吾同举居相去近而又交爱甚至也吾具知其世行种氏出宋隐士放之后至明曰种克巳者为咸宁人克巳生弓茂茂生子敏敏生子钝山和胤是为吾县土著民世世清白可婚又曰胤端厚朴茂长者其配胥氏有女行夫妇贤可与婚也予应曰诺遂缔婚缔婚数日矣报胥氏卒予往吊焉其明年忧处士君亦卒其比舍举子郭鸣和述其行实为状状曰处士种君讳胤字宗续兄和早死其三人者父敏委钝以贾山以学处士君少孱弱独委以家事恐劳苦病不学不贾顾家事经画实难竟由此劳苦尝病然独得其父欢甚爱之曰少子类我处士君又喜读书若朱子小学以及星历医卜靡不诵习事至辄乙其处暇则复观然沉默寡言自得不衒人故无知者两兄业各底于成处士君助之各有力焉又不自负尊让两兄两兄亦爱其弟相与于于如也怡怡如也成化甲辰关内大饥人相食处士君视里中囷甚者曰量予之食盖存活者数家数家感之至今弗忘也而处士君犹曰顾吾力弗能多甚恨都指挥刘某者筑城濠外垣夺民李善地善弗予刘执处士君曰尔邻于善知状当予地不予且行刑处士君曰刑可如善不可诬相持数年竟不诬罢往时人见其柔和也至是惊恠以为种宗续刚其何可轻也其后里中争者辄往质之出语即罢不争其于邻里族党馈遗往来之节量情而施不以贫富为薄厚不随时异态奔走富贵之门然见其迂直人又或笑之竟持不变其自立如此同乡胥福泰者□侠善□□女爱之不轻予人处士君少时而见而异其状貌即许妻以文是为胥汝者也胥氏既归而舅姑宜之曰是善事我久之而妯娌相与语曰少妇贤舅姑爱之固宜非偏厚者也下至藏获婢媵无不曰少妇贤其后处士君纳侧室王氏又甚贤人不曰王氏贤曰长君之能受也然亦可观处士君之化也处士君生景泰甲戌三月二十六日正德庚辰六月七日卒享年六十有七胥氏与处士君同岁十一月十三日生其卒先一岁为己卯三月二十三日而庚辰十一月六日合葬鸿固原祖茔子男四长云龙丙子举人愽学善文蕴而勿露致远之器也次云鹏云鹗云路皆善其家女一许嫔鄠县王渭状如此云云龙持状请予为墓志铭铭曰 
　　放隐南山豹林谷贻厥苗裔于山之麓世载隐德以及宗续宗续守其怕爰有嘉耦克相之成同返于佳城吁嗟乎贞铭 

　　○明故通议大夫刑部左侍郎张公墓志铭 

　　刑部左侍郎张公者讳鸾字应祥西安咸宁人也其曾祖曰景德祖惟义父约皆隐于贾有资而好礼世闻为三秦故家云前母李氏生子泰臻母赵氏生子鳯及公公四岁丧母而继母王氏生子骞矣顾独爱公唯父亦甚爱之以为颖悟可学举进士余子皆以服贾其后父卒而公竟以父命为县学弟子员受毛诗举成化戊子乡试而辛丑举进士第为大名知县是时县中百物俱废敖仓空虚奸豪侮法又卫河每涨而濒水诸田尽为之没百姓患苦之公至修坠补敝诛锄豪强积谷备凶几万石筑堤扞水不害耕作词讼清理远近称为廉平当是时宁山卫胡指挥者其妾妬甚家人皆疾之乃胡指挥一旦中风死其子即诬其妾毒之死而狱巳成会御史下公案问其妾得以无死先是廵抚都御史佀公锺以南乐壮县奏书移公治之而大名民伏阙奏留不得调至是吏部竟以调公于是大名民复留不得乃留其鞾以为去后之思云是时南乐之民以岁旱而饥及流亡者又甚众也公至天乃大雨然新谷未登无所赈给乃请于廵抚都御史钦差侍郎得二千金请于大名府得六百金又请于赈济郎中得谷若干石民由是苏矣其后□熟乃以役民百工告成无所怨嗟而又崇道兴化培□茂异贡举之选超于往昔又综理其马政马政修举□考绩三载巳于是征拜山西道监察御史久之监督□□抽分弘治戊申视茂陵役徒会继母丧汝归终丧□□管乃奉玺书廵视居庸诸关从容言便宜事而曰□□卫守望官军例以前半岁给饷于京仓而□远且□得之又甚难臣以□□本卫仓便长陵卫□军例摘二百在镇及贾儿岭隘口操守以为老家荒凉贫苦盖不可言其量给行饷四斗庶几其有济焉黄花镇有仓□廵检司六七里而以廵检代署甚非便也若选官攒给印记署曰黄花镇仓其甚便可其紫荆关浮图峪口实襟喉之地也而官军月饷乃给取于他处其传报警急乃又缺马二者非所以养士御患之宜也□以为于本地置仓给马五十匹便奏上敬皇帝下户部兵部议报可及代复兼督通济白河抽分而三载考绩勑赠父如其官赠母赵氏王氏赠封配两许氏俱孺人居无何出按四川老成务持大体不矫激立名其布按诸司官材能异等或有小过若礼貌未至辄旌拔弗与校也若贪墨弗事事虽謟必劾罢去郡县吏以不职问罢者若干人然乡里故旧廉能着声亦与存问不废推举焉而又裁省浮费饬理兵政修缮城池兴作庠序表章忠节推举隐逸先后奏议以松潘诸处及成都诸郡县旧有添设官员未宜裁革于成都府则宜添设诸官以分理水利仓庾督捕盗贼于俊宁地方则宜以酉阳洞长杨冐弘之子丘授之土官廵检以靖夷祸诏皆如御史议又以马湖土官知府安鳌恣横有端宜先事□灭而鳌果以此败而人亦以此服公及代归而都御史屠公滽总院事雅重公以公掌诸道奏事戊午冬十一月清宁宫灾乃奏上八事其一曰法司修纂各年条例宜早完辑以省刑罚召和气二曰言事诸臣词意过激矣然其心则忠爱矣宜优容以开广言路三曰各路廵抚都御史宜量材授任盖边陲与内郡异未可一槩予人四曰滥放俸金五曰优恤小民六曰明慎用刑七曰行取差官八曰量减抽分敬皇帝为罢行之其后满九载而都御史闵公珪推毂御史首及公会屠公为吏部于是拟公大理寺丞不果又拟湖广按察使又不果乃升浙江按察副使廵视海道云而奉玺书廵视者六年谨夷夏之防严私贩之禁选备御之职杜贿赂之门于是倭寇远遁海道清肃矣而廵按御史先后论荐宣不次擢用用是超迁为大理寺右少卿未久而镇守河南刘太监与周王讦奏诸不法事天子降玺书命公与司礼太监锦衣指挥即其地案问乃具得其事还报犒宝钞羊酒是时天子新即位上尊两宫于是诰赠父为大理寺右少卿赠封母及配俱恭人未久转左少卿而正德丙寅春遣祀西岳及历代帝王陵寝盖以即位告云其明年升左佥都御史理院事而御史王公时中廵按大同诸边忤权贵人权贵人怒欲置之死公与一二都御史奏书救得不死得发戍辽东今复起位至都御史矣又太监张璇者奏言豊润县皇庒地土苦百姓侵渔而实夺之田于是天子降玺书命司礼太监户部侍郎同公勘问百姓赖以无事诏升俸一级未久转右副都御史仍理院事兵部题命清理贴黄寻复超拜大理寺卿得侍经筵仍管黄戊辰春正月陪祀南郊越翌日宴庆成得坐奉天殿三月廷试进士充文华殿读卷官是时纂修资治通鉴成得赐又赐御制写怀回文诸诗五月从驾万寿山观骠骑赐宴文华殿前九月复转刑部左侍郎是时江西上高县民奏吁侍郎黄景诸不法事天子降玺书命公司礼太监锦衣都指挥同往案问然曩在大理寺会天下多事案牍委积诸属年少新进弗谱于理乃公自理之乃劳伤目弗视而巳巳秋归自江西卑湿毒热乃愈益甚失明于是乞骸骨归田里天子不许乃以江西事忤刘瑾仅免祸得致仕归既归而瑾犹怒不止犹罚米二百石盖公之为人也介直不善阿附又贫无何有瑾故极怒如此云而公于是杜门日惟蔬食岁时伏腊宾客燕会不成设具不御音乐曰令子孙后世师吾俭非公事不至台省不谈时事然乃好杜甫诗儿子吟诵其侧日听以自娱焉而辛未秋乃病目复明矣干时学士大夫无不叹息歌咏称寿者又九年而己卯夏四月二十四日终于正寝距生正统丙寅八月初九日盖寿七十有四岁云讣闻天子谕祭命有司营葬事其继室许恭人乃公卒后六月而呕血死与先许恭人贤行各在墓志语中然两恭人俱无子以兄臻子珊为后珊为秦王引礼舍人持俭克家有公之风焉而又孝敬备至也公许恭人乃亦重怜爱之与已出无异也其女子三人长适同邑杜镗次适华州举子东实次幼未聘而九思之妻亦公兄臻女也公爱九思者厚而曰九思善撰述为文章盖尝执其手曰死当铭我又谓其从壻按察副使长安王纳诲曰汝知我汝宜述状至是珊以嘉靖壬午三月十三月葬公于孟村先茔以两恭人袝而九思哀而为之铭铭曰 
　　晏子崇俭名斯以传张释之为廷尉民以不冤公于二者庶几其然斗城东南有峩其封既安且固皇眷寔隆公藏于斯天壤以终 

　　渼陂集卷十二 

　　●渼陂集卷十三 

　　志铭（二） 

　　◆志铭（二） 

　　东孺人张氏墓志铭 
　　明故奉训大夫四川顺庆府蓬州知州阎君允中墓志铭 
　　明故朝列大夫山西等处承宣布政使司左参议五泉韩子墓志铭 
　　明故文林郎直隶河间府靖海县知县张君墓志铭 
　　张安人东氏墓志铭 
　　明故承德郎四川重庆府通判前国子监愽士张公墓志铭 
　　明故资善大夫南京工部尚书进阶光禄大夫李公墓志铭 
　　明故迪功郎河南上蔡县主簿封承德郎户部 四川清吏司主事吴公墓志铭 
　　康氏女墓志铭 
　　程孺人常氏墓志铭 

　　○东孺人张氏墓志铭 

　　华州举子东君实既丧其配张儒人卜以嘉靖癸未十一月十八日葬庄南先茔谓予继室与孺人从兄弟知孺人乃来鄠杜请予铭其墓孺人者咸宁东川张公之女也公讳鸾仕为刑部左侍郎配恭人许氏生孺人是为成化乙巳五月二十五日也是时公为知县南寨而许恭人无子乃极爱其女不幸雨七岁而恭人卒继恭人亦许氏乃又无子又极爱孺人弘治丙辰公在□□为御史而东君之父讳思恭为兵科给事中先是给事公之兄考功员外郎讳思诚与东川公同举进士交游相爱故东川给事二公者称为通家又相爱甚厚□□东君与孺人俱从游京师年德相将两家门阀若此又相爱是故结好云而一时卿大夫率相贺张得佳胥东得佳妇踰二年不幸给事公病卒然是时东君之母薛夫人卒巳久祖母郭宜人在堂以为君独有继母姜氏终鲜兄弟欲早婚未几太宜人亦卒其后壬戌东川公为浙江按察副使而东君乃始入浙奠鴈乙丑秋东川□□为大理少卿同道至彭城东君挈家□□□□□徒壁立东君将有图又资素□甚忧孺人劝之曰□□自有屋努力耳何欝欝为于是东君大肆其学举□□癸酉乡试而己卯复同入京师卒业太学君学日益富文日益壮乃举进士屡不第孺人不以为戚而曰丈夫磊磊如此暂困耳终必遂之于是复归故里舍嘉靖壬午冬东君又以会试北上是时孺人巳抱病不得巳强别而明年癸未正月十一日乃遂不起东君在京师闻讣甚痛盖孺人寿仅三十九岁又无子又未能相与永诀视殡殓故今为予道其事偤泣不已初孺人之归也未及事其舅姑甚恨乃独有姜夫人姜夫人严怒即孺人伏地终日跪乞欢不欢不起以此姜夫人怕为解颐于其卒也哭之如丧其女其余诸母妯娌下至媵婢无不哀孺人者孺人性警慧甚往时东君夜诵诗读书从旁听之辄记一二或质问大义亦了然又解书在太学时东川公及许恭人之丧东君以孺人素羸恐病不欲闻而孺人自见其讣书知之后闻东君言东川公例得祭葬又自为书寄其弟张珊具以闻后竟得之然伉俪东君者二十二年未尝龃龉作反目独劝其崇饮乃更甚苦东君以是思念不能忘铭曰 
　　其处不恌其贵弗骄琴瑟静好以莫不饶禾竟而□君子是戚是劳其道不浇 

　　○明故奉训大夫四川顺庆府蓬州知州阎君允中墓志铭 

　　阎君允中者讳侃字允中鳯翔陇州人也自曾祖秀以上家世为农至其祖璇始从学受经举乡试仕为县学教谕教谕公生四子而长子讳仲实举乡试第一寻举进士历官吏部考功郎中迁河南左参政公配淑人王氏生三子允中其中子也允中少时颖异绝人而是时伯兄价学有端绪矣于是参政公爱其中子令勿学苦之参政公有弟讳仲宇官至兵部尚书是时巳举进士为御史极爱允中复令从学闽举子所受易参政公一日见其文喜曰儿更若是矣后又受易紫崖马先生所西归为州学弟子员提学副使潘先生试论张良劝沛公烧绝栈道极许允中事在弘治己酉而予是时亦游县庠闻而慕焉其年秋乡试与允中同□旅舍见其诗学唐人书行草学右军帖以为发解无疑乃不第而予不意先登然私心未尝不畏允中也弘治癸丑春予游太学与故进士长安童秉虔今都御史岐山杨宗文户部主事鳯翔孙敬之同舍讲学而敬之与允中交善敬之有母老在堂允中殷勤焉乃以书抵敬之曰有负吾友敬之见书而泣而予与秉虔宗文玩其词翰相与□思盖吾三人者亦皆与允中友也是时邃庵杨先生提学关陕又极许允中乃乙卯秋举乡试第六人人以为屈其后会试乃又屡不第正德戊辰予在翰林允中时时过访谋予欲谒选吏部然湏发虽已半白予候其气尚岳岳不衰劝之乃止及辛未春乃又不第于是谒选为滁州知州是时予由吏部左迁寿州同知相去近闻允中始下车即芟去繁赋罢不急之役劝课农桑尊养长老旌显节义教授学徒诸生贫不能婚葬者量与□给季课月试经其指受靡然向风矣郡中诸尼寺悉与撤毁嫁其尼民间筑亭琅瑘山南名曰来风又修筑醉翁亭故基暇与郡中学士大夫游咏其间先是卫指挥率侮郡守郡守不能制允中正色御之无不屈服者壬辰春予罢寿州会诸郡盗起不能归允中遣使赐书存问拳拳甚至也其后盗压滁境允中戮力捍御有郎某者武弁之子也幸贼至谋为内应或以告允中允中命左右縳之狱其党即日解散赖以无事贼复南走大江今兵部尚书彭公总制杀贼素如允中令处幕府画策相得甚欢贼平还郡乃秋水灾民多不给允中告于漕运都御史张公发粟赈贷全活者众当道推其才能问劳之使结辙于道然允中不善俯仰遇事当为即为□所忌讳由此被谗调四川蓬州比至首新庙学财不□费力不劳民事在纪功之碑营山盗久肆暴掠居人畏之如虎允中以计擒之百姓歌曰猛虎莫唆有关西阎罗丁丑春朝觐考察百官会当道者有隙遂罢归里舍允中在蓬州时尝致书存问予不绝既归与予约游南山紫阁诸峯然竟不至予闻其田园甚乐以为不久当至也孰意其卒盖嘉靖壬午十一月某甲子也距生天顺己卯十二月壬戌享年六十有四岁云阎氏自教论公以经术显名乃生参政尚书二公参政公生长子价起家翰林庶吉士擢监察御史□□左参议参议君生子欲举进士为给事中累迁河南右参议尚书公亦有子举于乡其相继举□又数人焉□是陇州阎氏赫然为关西世家云而允中当此全盛之时略无骄矜纵诞之气事父母□□□□死能哀毁葬之以礼周人之急挥金不吝尝□□□□赡族人官禄薄不果所著诗文章有岍山集载在家传配张氏先允中卒张氏者太医院判三原张征之女也有妇德事在墓志语中生二男子二女子长男钧医学典科次銂州学生女二一适鳯翔府学生巩大年一适国子监生清水张诏侧室罗氏生二男子钰金俱夭折死乃有女子二人长适泾阳赵经次适国子监生泾州闾瀛钧等卜以卒之明年癸未某月某甲子合葬弦蒲张夫人之墓属其父之门人汉阳府同知张纶述状请予为墓志铭铭曰  
　　吁嗟允中遽至是邪天其谓何滁人之思蓬人之歌知君者以君为宜不知君者谮言孔多谓非命邪吁嗟允中吾见其美不知其它勒铭兹石耿不可磨 

　　○明故朝列大夫山西等处承宣布政使司左参议五泉韩子墓志铭 

　　今年春五泉子抵予书曰秋当过访鄠杜盖正德戊寅夏五泉子尝访予别六年矣得书喜甚朝暮幸其至孰意其死也五泉子且死谓其兄苑洛子曰必敬夫铭我墓呜呼吾尚忍铭吾五泉子邪五泉子者讳邦靖字汝庆同州朝邑县人也姓韩氏盖自称曰五泉子父曰莲峯先生讳绝宗仕为按察副使母恭人阎氏盖弘治戊申闰正月初一日子时生五泉子是夜恭人梦五色云中奏咸韶之音已而玊女十余持盖拥一童子入室觉而生五泉子五泉子生而灵异三岁而能诵古诗百首四岁而通孝经小学五岁而读论语文王至德篇掩卷若有思者莲峯先生问之对曰即如是武王非矣八岁而通举子业十四而举于乡二十一而举正德戊辰进士予与武功康德涵爱其才推为庶吉士不果明年己巳拜工部虞衡司主事乃奉部撽十库监收库宦官不为礼五泉子自坐前席宦官怒绐曰部尚书至因起彻坐五泉子诘之答曰公无预库事者止一饭耳五泉子曰然则我当去矣答曰当署案五泉子曰岂有署案不预库事者乎竟前席坐署案寻又监收黑窑厂主厂者宦官厚燕接殷勤之欢五泉子不顾自起视秤分毫无所假宦官虽怒甚然无可柰何未几抽分浙江市舶去矣先是抽分部使者往往避嫌乃重取于商为羡余以自白五泉子乃下令曰非巨木若竹木成器者不税税课旧领府幕官乃奏议寄布政司不与府幕官以部使者侵渔而府幕易与耳又奏议以为抽分司刑狱宜下按察司以防出入诏皆奏可故事抽分司馈镇守太监岁千金是时镇守刘太监者又谷大用之党五泉子固不与金刘太监怒久知其为人不怒愈益敬之会宦者从京师来倚其近幸索抽分钱甚急刘太监从旁劝曰幸无求韩主事我当有以赠公也及代入奏乃课额不足部尚书及工科给事中皆以法劾五泉子五泉子亦自劾求罢会国老有知其故者赖以无事壬申春□比畿内河南山东诸郡盗起□□□将征剿工部官例一人前除当前除者数人皆惧不敢往言之部当书有泣下者次不及五泉子部尚书知五泉子□□可使数□五泉子五泉子毅然读行后亦有天幸不害比归迁□外郎都水司出奉部撽清查直隶山陕诸路历年班匠银两既见其民贫乃奏议罢征是时急于用财不许后以干清宫灾竟罢之而天子于是方以灾异下诏求直言者五泉子归上疏曰夫民者乐安而思治恶危而厌乱向背之际甚可畏也陛下即位以来朝政不修经筵罔御盘游无节狎近群憸摧折骨鲠之臣闭塞谏诤之路百度乖违庶事丛脞府库空竭闾阎流散盗贼灾异荐至迭兴危乱之形巳成社稷之忧将大顷者干清宫灾陛下下诏求言天下之人莫不祈望以为陛下翻然悔悟转危为安也然徒事虚文不修实政臣工章奏罔有施行而部官黄体行乃又皆以言罢去天下人心莫不沮丧以为陛下遭此大异乃复如此是悔悟无期而治安不可望支离不可收也夫亲离者家散民离者国摇故汉儒有土崩之言先哲有抟沙之喻伏望□□以社稷为念将各官章奏采择施行前后言宫待罪之人并黄体行取回录用于以收既散之人心迓将来之福泽天下国家不胜幸甚疏上天子震怒下锦衣卫狱给事中李君铎率众论救之乃得夺官为民其后御史师君存智范君辂给事中徐君之鸾皆奏起用皆不果辛巳秋今上即位起为山西左参议分守大同于是感激奋励单车就道革奸平狱权豪敛迹然分守道故无印由此多弊乃奏议请照提学官事例给关防不报是时天子修定策功封爵太滥而高山阳和诸卫军士□例开垦草场数千余顷皆为豪家占种乃前后上疏论列又皆不报未几大同岁饥人相食又奏议请发内帑赈济不许为之怃然泣下辍食将再论之或曰君之心尽矣不从者责有所归也独柰何自苦如此答曰言而不从自谓已责已尽而委咎于人此诈臣之自便而钓名者之为也复抗疏论列累千余言不报侍郎臧公乃鳯经略边务尝奏书荐之而曰臣见左参议邦靖颖秀夙成操心平正问学慱洽议论渊源使之提学必能以身率士禆补治道廵抚都御史杨公志学给事中俞君集亦奏荐之皆不果五泉子虑其旧疾复作乃上疏乞归于是都御史张公文锦奏留之而谓宜升本道兵备副使以慰军民之望然归志已决乃复上疏报未下即行御史□君寔昌奏书荐之而曰邦奇邦靖学问自相□文名节交砥砺乞将□□□□□□□□□□死□子也吏部□奏上报曰如御史议西归之日军民□□道□以万计号泣不忍舍去五泉子亦为泣下而嘉靖癸未二月初十日抵家于是谒孔子庙揖县令拜先陇牲见于祠堂穪觞寿母与诸兄弟燕会终日甚乐也乃十八日病损食不豫苑洛子为迎医其聚乃愈益病四月初十日衣冠如平生乎苑洛子曰我其逝矣十九日必大雷雨即为我戒衣衾又曰先君之归在是月二十一日我强待之好作忌辰也十九日果大雷雨苑洛子为正冠然已不能语而摇首苑洛子泣曰待二十一日子乃首之及二十日而苑洛子复问曰归在明日乎不应苑洛子痛哭曰吾弟力不文矣又首之已而果□□其生盖□十六岁云配安人屈氏生一女无子以族子仲谱后卜以六月二十二日葬南阳洪先□自五泉子□□太恭人哭之不已苑洛子废寝食哭盖其子□□父母者甚至终身不违颜色莲峯先生病□□其侧者四月余及卒哀毁几死其事伯兄县令君邦彦及苑洛子及处其弟□子君邦翊极兄弟骨肉之爱有朋友忠告之益又尝为其姊李孺人□□乡人盖尝立□□□孝□云而其爱民之仁□□□□□□□□□□□□矜临事应接之敏其事皆可书者不具书其在浙得代归而同年赵推官者以屈安人病无子买女婢遗之拒不受赵曰此越女有色者笑曰政恐若此耳此人所难能者书之为世楷法至于韩氏世行所由来远具载莲峯先生墓志语中亦不书铭曰 
　　予在京师见五泉子七言绝句诗类杜子羙及罢归为予诵其古歌词浸淫唐初逼汉魏矣观朝邑志其亦文章之洪丽乎夷考其行盖旷世之英全德之士也乃不寿死呜呼天邪孰为五泉子邪 

　　○明故文林郎直隶河间府靖海县知县张君墓志铭 

　　君讳□字尚节姓张氏咸阳县在廓里人也曾祖讳升仕为云南布政司理问祖讳宣受义民爵□讳英为邑学弟子受毛诗才高善属文人呼为张才子张才子必举进士然屡试场屋竟不合于有司抱负才气欝欝而卒是时君母杜氏生有三子而君甫晬为少子以此杜夫人爱之甚至也其后伯兄钺传毛诗学复为邑学弟子卒父业君既丩??从而爱学焉亦为邑学弟子未几钺不幸死君亦未抵于成人曰张才子之业终乃未就也君子是感激专精诵习果举甲子乡试云而累举进士不第见其母老乃就选安邑在安邑三年廉不矫世惠不干誉刚而不尽和而有制盖尝清塩课之宿弊沮中贵之扰人裁之以法理主之以无心事既能行祸亦不及于是廵抚都御史廵按御史俱有问劳而母杜夫人迎养于兹也见其若是喜甚为加一飡然君平日孝养母氏者甚备又少子故杜夫人实安乐云庚辰春述职入京师吏部改君□海知县□海虽小邑然密迩京师为水陆要冲□□十倍安邑平居亦巳为甚会天子南廵狩往返于兹又诸郡盗贼群起百姓愁苦不能聊生君所为供亿□捕之者各有条理境内晏然安堵无害若是者又三年然是时杜夫人年巳九十矣老不能就养不胜陡□之思君仰而叹曰嗟乎吾方寸乱矣又何能理政事治百姓也于是浩然西归不幸遘疾归未至竟卒逆旅舍中其年嘉靖癸未三月十三日也距生成化壬辰二月初十日得寿五十二岁而以卒之三年乙酉二月初七日葬某地先茔之次君配窦氏生四子崇礼崇宁崇恩崇福又有孙女二人尚俱幼也正德癸酉秋君尝访鄠令程万里予获见君长身修髯魁梧美丈夫也以为必举进士且寿孰意其止此然郎宫百里之寄不小而兄子崇德尝从予游巳复举乡试今崇礼又为邑学弟子俱以毛诗专门显名必有举进士者于是张才子之业大振其后世矣然实自君始乃为之铭曰 
　　父为才子兄以才嗣皆不寿死我聿作之其子和之自我大之世业既兴归报父兄维永攸宁清渭之阳言卜其藏终焉允臧 

　　○张安人东氏墓志铭 

　　秦州张氏本河南大康□族也自居陇右几世而有刑部左侍郎讳锦侍郎公配淑人刘氏生五子而长子潜继举进士累官山东左参政参政君配安人生子之榘世其家学以尚书继举乡试于是陇右名德世族率归张氏云之榘既举之□年而嘉靖甲申正月二十五日安人以疾卒华州之榘举其父命撰述安人世行请予为墓志铭安人者华州东氏之女也父讳思诚仕为吏部考功员外郎安人生有异质精女事又通孝经小学其母郭安人及大母郭淑人绝爱之有富家自千里问名吏部公拒不许太淑人以为误矣公曰吾将择文士何说富既见参政君喜曰是吾壻未几吏部公病卒京师且卒呼其女曰他日善事君子君子当不吾负弘治壬子参政君年甫弱冠果举乡试是年冬安人来归其时侍郎公官京师刘淑人外慈而内严凡晨昏及宾祭□具悉主安人少不可姑转移日怒不语安人即长□谢必威霁乃起无敢或恫其诸叔氏尚幼安人抚之甚备其后有室又皆善与之其叔氏与诸室人者亦皆敬爱安人称为慈母云而姑父见其若此独甚爱之尝以劝诸妇诸妇亦自以为不能及也丙辰参政君举进士授户部主事己未考绩三载封安人焉辛酉侍郎公病卒天子遣使谕祭营葬事事大费繁安人至脱簪珥又百计奉姑氏觧其忧邻妇旧有隙者至是感化称为贤妇云乙丑参政君改礼部员外郎郎中是时诸叔氏卒业太学每挟客过食饮竟安人即令左右除器不使兄知恐恠怒废业或索缗钱辄予亦不使知之正德丙寅天子册后赐绯群臣安人即以寄奉姑氏其秋参政君以公累逮系诏狱安人蓬首寝地迨出乃巳庚午参政君出守广平迎养太淑人凡所以悦乐志意者多出安人未久畿内盗起太淑人日夜思归既归安人无日□西望流涕焉癸酉参政君超擢山东同官者今尚书秦公夫人简重寡言笑独喜安人称为女中君子其明年参政君罢归实非其辜安人慰觧之委诸天命辞气慷慨伟丈夫不如又踰年太淑人卒秦州安人哀毁甚至初侍郎公自岷徙居秦州其后卜居华阴又小华州□果至是参政君葬母襄事始徙华州居之其间道途险阻人情变故田庐之经营劳费心力更历岁时参政君挈其大纲而巳其细密曲折皆于安人又笃教之榘自童子时戒其母诳日劝岁谕冀绍先烈嘉靖壬午之榘果举乡试明年癸未自太学归省则安人已病至是卒距生成化甲午九月十二日寿五十一岁参政君有侧室胡氏安人逮之甚厚冀其育子竟不育而安人惟有之榘之榘娶翰林修撰武功康德涵女克执妇道安人爱不废教严不伤恩乃有孙男女三人男曰无过长安白少宁许聘华州东国秦次曰继宁安人葬以卒之年十一月十二日而墓在州南少华山之麓铭曰 
　　内则既弛女诫寖微世禄怙侈益荡其规吁嗟安人胡禀之粹弗形于骄而习于贵孝以相夫教成其子维是不矜益敦其履维子峩峩维国之珍安人万年名以永存 

　　○明故承德郎四川重庆府通判前国子监愽士张公墓志铭 

　　公讳□字世英鄠人也家世以农为业父讳荣豪侠好义决平里中甚于官府配史氏生一子继配刘氏生公及三仲子公自幼有奇气骨发异常父遣从师学进士业年十八投试入学督学佥事见而奇之列置学官弟子授毛诗其后父卒家用渐乏公孝养母氏不以贫病抚诸少弟各与生产作业暇即吟诵攻苦茹淡学愈益邃成化戊子举乡试第三人及临宴席思父不逮潸然流涕见者称为孝子及屡试礼部竟不第以母氏老乃就副榜为祥符县学教谕是时天台陈先生督学河南一时诸学官鲜有能自立者惟公正身率下笃信不欺陈先生称之以为能正士风得师道焉于是廵抚都御史前后论荐未报而公以母丧西归会关内大饥人相食亲族无虑数百指皆以周给幸无事其后补任叶县虽未久而诸生感化无异祥符比满转国子监愽士诸为愽士者皆以为过路漫无可否公独伉其中不肯俯仰是时丘文庄为祭酒大不喜而吏部端毅王公廉知其才将显用不幸在某县时学堂不禁于火为过合降终于是止升为重庆府过判云而往往诸愽士有陡五品者端毅公盖甚惜之在重庆职专督饷他督饷者苛则励民缓则废事黩货则败公任八载饷道不缺民亦无损□以余力承委理讼或及他务罔不办集廵抚都御史方拟论荐而中子望之抱负才气通尚书为学官弟子有名乃不幸一旦死会公以老投劾罢归是时元孙东复为学官弟子授毛诗年少有名公见其若是心喜忘其子之无禄与吾先大夫及旧老八九人结社饮宴为乐诸老酣醉歌笑公不御酒兴剧亦翩翩若醉者如是八九年而诸老相继凋谢公亦静居又十余年而嘉靖甲申八月曾孙继芳复为学官弟子甚慧又不幸二十二岁死公癖爱之乃哭之恸由此损伤至十四日乃遂不起自生正统丁巳六月十四日计寿八十八岁盖社中诸老寿惟公为最高云公配邢氏女德甚备与公共贫苦而成化丁酉不幸卒祥符继配郑氏克恊于邢今亦八十一岁无恙邢夫人生三男子一女子长男维义官次望之次汝霖义官女适焦琛维生男子东今为国子监生女子长适王元吉次适执?皿厔赵萼望之无子惟一女适吾族学官弟子九韶汝霖生男子楠亦为学官弟子授毛诗女子长适学官弟子范永清次适赵邦奇东生男子长继芳次绍芳女子长许聘执?皿厔徐永孚次适任应奎次未许聘楠生一女子与继芳一女子俱幼而郑夫人生一男不幸夭折死乃竟无子维等卜以公卒之年十一月十二日即洪洞庵新茔启邢夫人墓与合葬请九思撰公世行铭石而纳诸幽用以贻后世垂不朽盖九□之生其秋会公乡举今五十七年矣而九思罢归里舍侍公杖履者亦十三年于兹正德丙子公寿八十予与武功康太史德涵登堂拜庆盖有叙述以为公寿约九十复举止爽二岁而公不可待呜呼悲哉孰意以寿公者而为之铭 
　　铭曰南山降神鄠有硕人自古在昔于明彬彬盖张方伯廉而淳关按察哲而文嗣兴者公暨我封君克刚而温位卑道伸维公耋寿肆迈其伦言归于幽封君尔邻陡降左右式妥尔魂尔丘为谷我铭斯存 

　　○明故资善大夫南京工部尚书进阶光禄大夫李公墓志铭 

　　公讳善字宗元家世陇州人也其高祖曰公赐仕为高邮州知州曾祖惟中赠文林郎浙江道监察御史祖升由国子生拜浙江道监察御史擢浙江按察副使父漙亦国子生不幸仕为庾宰后以公贵封文林郎南京广西道监察御史母冯氏封孺人太孺人生四子公其第二子也公少颖悟读书善诵不忘父封君爱之遣入州学为弟子员授易知州陈君者江西人陈君善知人于诸生独奇公贵甚然气豪而貌瘠诸生闻言或目笑之不信未几果举成化丁酉乡试明年戊戌举进士授行人司行人出使庆府王以金币赆不授行人三年选为南京广西道监察御史是时太监梁芳陈某怙宠市权而南京太监郭镛亦横擅入后湖公与同官缪樗等上疏极言虽不报然三人者宠由是衰矣寻出清理江北诸郡尺籍刮弊剔蠹以影射出者八百人有奇弘治戊申以父丧归终制改浙江道出按辽东是时总兵官罗□□□□□太监□朗□其舍人侵渔军饷夺人妻孥□公□□惧不敢复为都督王铠孙贵皆以不职劾罢传玄者逆旅舍主人也尝主货郎李林林不知所往林子颂玄杀林有司抵玄死狱成然林实向沽酒妇所饮醉妇与奸夫谋杀林死利其财公廉得其情玄以不死及代归而寿宁侯鹤龄方负势莫敢谁何族子舍人下上运河沮扰□易拷掠无辜谤怨载涂至是有讼者会在公公曰教授侯门之钤钤弗严故至此矣于是参其教授姚伦就问教授惧走匿侯所不出公于是劾侯出教授就问乃侯家以罪发戍者若干人京师远迩哗然皆知有李御史也然侯实不堪复求疪摭拾公天子震怒欲置于理是时在司礼者若陈宽一二人皆识体苦为谏止无事吏部见若此恐终不免遂拟升河南按察佥事云而都指挥李贤者守备嵩庐滥受民词纳贿无厌会公分廵河南道乃劾罢去是时河决张湫都御史刘公大夏与太监平江伯偕来督修乃求综理其事者藩臬以公应公为相度水势开修贾鲁河四十八里改河南注筑塞黄陵缺口百十余丈断水束流功垂成复决公仅以身免乃更修数月功乃成诏升俸一级未几太孺人卒乃归其后复除湖广分廵荆襄荆襄间往往多妖孽扇乱者至是有何淮者与其徒五百人僣号称王攻陷城池刼掠乡聚居民大惊恐不可扑灭吕高者襄阳卫指挥也善捕贼公以委高而身自微服出入贼窟中觇贼以计擒获之事平诏升俸一级其后王景阳者亦荆襄人以左道惑众其党熊彦和以子妻之两人皆称王谋入襄阳内乱未发而公觇知之函遣吕高往捕得彦和等及其妖书觧京师其胁从者五百人有姓名籍记公焚其籍不问在湖广二年擢山东按察副使兵备临清一日报锦衣卫千户刘海与一校尉乘舡至声势甚大公见而疑之执刘海下拷问对曰我京师人曾贵也校尉仆曾喜耳曰刘海诈也闻者咸以公为神在临清五年擢山西按察使是时晋王宠宦者门副刘茂茂倚以为奸凡府中金货辄匿众无敢言茂与府中人李成有隙诈以王命逼成几死成诉之廵按下公问于是揇刘茂茂急附玉王为之请不从竟捕刘茂庾死其后刘瑾用事欲为茂□□□公自防甚密竟亦不能害也正德丙寅擢四川右布政使宋几转左四川番夷久肆标掠百姓患苦之廵抚都御史镇守太监因民之不忍具奏出师征之公请于镇廵曰当用兵几何曰非十万人不可公曰民力殚矣番未平而内变作矣非计之得者也曰业巳奏请柰何公曰征未晚也番闻我师至必惧不若因而移撽宣布朝廷威德詟服其心从而抚降之亦万全之策也于是檄番果降誓死愿为良民不敢复叛揵闻天子大悦赐公袭衣白金寻拜南京都察院右副都御史会同吏部考察南京庶官甚平乃自引乞休天子不许慰留之转南京刑部右侍郎会尚书缺员独理部事狱死囚三人将行刑公以未经覆奏止之明日邸报至三人者移江西廵按御史勘问众皆叹服庚午超拜南京工部尚书公以冬官大司空职掌邦土居四民时地利位高□重不可但已会修李陵及懿文诸寝殿皆公会计甚悉未久疾作罢归是时□年未满七十才不究用识者恨焉比归而其子守经□巳买田筑室及诸游乐亭池之胜竹树花卉鱼鸟□□无不毕具公处之怡怡然不知老之至也辛巳夏□□新即位覃恩臣下于是有司问□□□□□□□□□奉诏进阶光禄大夫鳯翔知府路君直贺以玊带羊酒又五年而嘉靖乙酉八月疾作是时次子守纯赴试省城矣公以为歉亟召归明日终于正寝盖是月二十六日也距生正统甲子四月初六日享寿八十有二岁云配夫人周氏封孺人先公三年卒女德甚备具在墓表语中夫人生子守经锦衣卫冠带总旗加七品散官亦先卒一女适医学典科阎俲盖同邑参政公之子也侧室鲍氏生二女一适鳯翔参政张公之子珂一适举人阎佳刘氏生三子一女子守纯州学生绂守维俱国子生女适鳯翔千户白豸孙子五瑭州学生次珙瑢珝瑄女二公葬下以卒之年闰十二月初七日而兆在州城北原啔周夫人墓与合葬公事父母孝居丧哀毁封君之没也奉其治命悉以所遗衣物与诸兄弟又为伯兄通及少弟时用输粟授义民爵仲弟庆早逝遗妻赵氏及二孤守绪守缨守缨纔两岁耳公养为已子教之读书庚午举乡试乃不幸死守绪亦与授义民爵而赵氏老贞节云公与郎中张天叙主事马以干交爱甚至也乃二人者不幸皆夫妇客死南都公皆为棺殓归□丧抚其遗孤而主事之子某今举进士视公如其父□忘往年公为佥事九思以布衣游大梁公见之□□□以上宾之礼遣守经从而授易比人仕问讯不绝公归二年而九思亦罢归里舍尝谋西拜公不果周夫人守经之卒皆予为表其墓今年春守纯请予文寿公至是周夫人之侄州学生宁来讣且持参议阎君钦述公世行致守纯等之言曰愿为铭呜呼予尚忍铭公哉昔韩退之谓未四十年而哭马少监祖子孙三世今予未三年而哭公父子于人世又何如也铭曰 
　　吴岳岩岩锺灵孕贤于李则偏高邮孔仁按察是因以有封君封君施啬于公其食其来嶷嶷维公克忠克宪克庸陡于司空司空来返孙子翩翩其乐衎衎既寿而沦如岳之尊名以永存 

　　○明故迪功郎河南上蔡县主簿封承德郎户部 四川清吏司主事吴公墓志铭 

　　鳯翔吴君缙起家癸酉觧元举癸未进士授户部四川清吏司主事转兵部职方员外郎嘉靖乙酉秋其父上蔡公家居疾病缙闻之京邸即移病上疏乞归不许乃乞终养又不许而公竟以是年闰十二月二十五日卒卒之明年丙戌九月二十二日葬郡东十里新茔缙以其友武选郎中皋兰刘君允济述公世行命其弟彩请予为墓志铭按公讳激字勉之鳯翔人也其先山西平阳人高祖福臣元季兵乱徙家鳯翔至今盖七世云福臣生孝中孝中生泰泰生杰杰配田氏生公甫晬乃夫妇相继以死于是其祖泰与其祖母王痛其子之夫妇相继死幸有一孙抱哺惟恐失坠公又骨相异常儿可爱乃朝夕愈益顾看惟恐不长稍长即送里塾师所授读益尝喜曰吾有孙吾孙学举进士吾夫妇可无死当是时郡守方选子弟醇谨者入掾史无得匿有罚其下急即以公充选然一时起刀笔者深文舞法咸诮公谓公懦木强之人耳不能慱一钱公由然自守郡守久则爱重公异他掾史他掾史往往罹祸公独全乃仕为上蔡主簿云其年正德壬申也当是时河南诸盗方离上蔡去民死伤流亡者半税不辄完城郭倾圯甚当道者以公抚民民皆来归督税税完分修城郭他修者淫雨善崩公修独不崩听讼不冤百姓以此怀之当道虽有劳礼然未能深知也公于是始有归志明年癸酉会其子缙发觧关西公乃浩然叹曰不归吾何待乃投牒径归日与故旧饮宴行乐未几以缙受勑封公承德郎户部四川清吏司主事配吕氏岳氏得赠封为安人云甲戌冬缙以使事便道省公见且老欲移病留养公不许甫朞年而公卒缙每语及□潸然以泣公生景泰丙子二月三十日享年七十吕安人先公十二年卒有女行语在家傅岳安人生四男子长□次绅听选知印丝绣俱太学生二女子长适张王?贞次适王辩孙男九仲府学生伊仕侹份倬侨??壴倓孙女子三未聘公性素洁故居官无所取平生好施予成化乙巳关内大饥人相食族有南徙者公泣留与居赖以存活其后十余家不能婚丧者辄助之盖其仁心厚故居官多惠政不妄笞一人今上蔡志有传公虽起自刀笔不好好读书精通资治通鉴专门之士弗如也乃移以教诸子缙果大发浑朴重厚名位未可量然公方谦让为德乡饮酒礼郡守请为上宾一往再不可致与乡人游如子未贵时言若不出人以此多之方缙之便省公也公戒之曰小子听之凡吾与汝有今日者吾祖之遗也父母弃我早吾祖保哺我恩同罔极然我不幸失进士业不能无恨也汝幸举进士嗟乎使吾祖而在当何如哉当何如哉吾祖固甚贫至于非义则一介不取盖尝主富人析业有阴赂以自便者辄叱去不许其介如此此吾亲见之然竟贫以死嗟哉天乎今吾临食未尝不惨然也夫德积者昌后善继者不匮尔其敬修尔职以报吾祖斯亦孝矣奚必以老□□哉反复累数百言具在家传予重职方久恨不识公今得铭其墓铭曰 
　　参以醇谨相汉树名窋也视父名德弗胜慥慥吴公志躭书史戢之其躬以贻其子元子职方相业是望尔后克昌公也不亡 

　　○康氏女墓志铭 

　　女玊英字温予继室张氏出也年十七嫁为武功县学生康栗妻云栗父太史公德涵正德中予同官交爱甚至也乃两家妻皆有娠太史公曰幸一男一女当结婚姻云而戊辰六月十九日予女生其年十月生栗太史公会有母丧去归予其后亦有寿州之役丙子春予二人者同在田里于是始结婚云嘉靖癸未冬十月女归于康氏归三年而丙戌夏四月吾母太恭人弃养女来会哭鄠杜以有娠因住鄠杜九月初八日产一男即蓐不啼救之不活死是时太史公年五十二唯一子日夜望生孙矣乃若此女由是恨怒涕泣踰三日病腹痛甚下药乃愈益甚其月十七日竟不救死生十九年耳呜呼痛哉其始结婚栗母尚安人喜得吾女甚爱也然不幸病卒女恨不及其姑独孝养太史公与栗言从容语次未尝不及人盖有不及知者至是且死言栗大人老唯一子不可无孝以顺适其意栗亦为诺泣下云尚安人者善治内其遗矩久不能无废也女思复其姑之□居尝与栗言凡馈祀纺绩织纫之事鸡豚之畜蔬栗醢酱之宜靡所不虑也孰意其死其家人妻妾尝事安人者皆称曰嫂夫皆曰某兄其子若女抚之若子女焉至子叔祖母伯叔诸母诸嫂姻■〈尚阝〉诸母嫂虽□见之希亦皆尽礼得怜爱之故其死也皆痛惜焉女性不喜□□功鄠人虽知其容也其兄者盖亦罕自笄及归宁□□居虽予见亦罕矣其有所拂欝愠怒不平辄忍不以告人甚者虽其母亦不以告也独其病时五六日辄呼予予心甚讶之呜呼孰意其死也然当其病亟其神勃勃然语秩秩然不乱其所著衣履皆自检取若将归其家者焉予弟禹夫泣且问曰子温讵忍舍此去邪女曰孰忍舍此也命矣柰何瞑自已其母哭之恸乃复张目语侍儿曰好劝母无损伤痛哉天乎尚忍言邪尚忍言邪没后室中异香不灭十余日栗卜以其年十一月初四日归葬浒西祖茔之侧请予曰愿为铭予曰痛哉吾女吾尚忍铭汝邪父哭汝母哭汝其知耶其不知也邪人言汝类我然竟夭折死岂非命哉嗟嗟吾女父汝铭揜于尔扃尔归藏之维斯以永宁 

　　○程孺人常氏墓志铭 

　　孺人既卒二十有三年其夫子盂县公亦卒太史康子述公世行为墓志铭惟孺人之德不宜无述焉于是其子绪乃以其友行人广安王君状请于予曰是太史事也幸赐图之其亡辞焉绪举进士有名知襄陵廉达有名予方恨纳交之晚乃不远数百里为母氏图不朽予其可辞述曰程孺人常氏者盂县丞讳章之配也父曰韦顺韦以闾右著名鳯翔倜傥谈论化导乡里为善郡太守以礼待之不屑屑以眦顺配封氏生孺人孺人生而端雅长而听教父母绝爱之必欲得王?胥而是时程氏亦鳯翔之望盂县公又岳岳不群者于是乃定婚焉比归不幸舅巳病卒久独其姑邵夫人在也盂县公是时方补学官弟子顾资之虑甚孺人慰觧之曰努力学问岂有有如夫子而长贫者乎于是脱簪珥治具养姑不废??修瀡之奉夜则与公共守灯火诵读之功纺绩之勤至夜分乃寝未几盂县公食有廪禄矣家亦由是渐裕邵夫人喜为一笑曰非新妇不至此然盂县公自是气益豪迈往益力孺人乃尽出其嫁时衣物与公买古书数百卷交游郡中名士下上论议欢如也故其时关西诸家豪杰无不奇程生者本孺人内助之力也然盂县公者固数奇乃屡试竟不第弘治壬子方以岁贡去京师去无几其母邵夫人疾病孺人所以奉养者甚之百方关谕言母以念子故至此子不久且至矣幸少宽无虑言辄泣数行下邵夫人亦为少差矣寻复□乃大作竟至不可起孺人大恸曰天乎天乎我夫子乃不幸至此极邪盂县公比归则棺殓竣事矣公但惟修□□ 【而巳】 盖其孝如此当是时孺人生有三男子曰继纶绪既见盂县公不偶以语公曰诸子谁可学举进士者公曰绪其可矣于是命继以家纶以贾绪学举进士就业已不幸孺人被病以卒盖弘治癸亥六月初五日也距生正统丁卯九月二十三日寿五十有七岁卒之年某月某日葬郡城东皋祖茔当是时盂县公尚家食也□□未抵成立孺人固不能无憾云而今此之日公致其政而归考终牗下继纶业致千金绪一举得进士□□□动关西将啔孺人之墓合窆□盖自方岳郡太守远近豪杰罔不会葬致礼孺人于此可以无憾矣孺人尚有一女子适郡人周长而继生二男子五女子纶生一女子绪生三男子一女子皆于孺人为孙又一女子为曾孙焉而程氏之后盖彬彬乎兴矣铭曰 
　　善我植兮不于我食兮季孔硕芳其载我名晳芳允□君子归即我室兮维以无或惕兮 

　　渼陂集卷十三 

　　●渼陂集卷十四 

　　志铭（三） 

　　◆志铭（三） 

　　明故李孺人康氏墓志铭 
　　明故咸阳才子张公合葬墓志铭 
　　明故文林郎江西道监察御史张君墓志铭 
　　明故秦府良医王君墓志铭 
　　明故处士杨君墓志铭 
　　明故中宪大夫山西等处提刑按察司副使白阁山人王寿夫墓志铭 
　　明故中宪大夫山西等处提刑按察司副使致仕敧湖马公墓志铭 
　　明故奉议大夫山东等处提刑按察司佥事致仕李君墓志铭 

　　○明故李孺人康氏墓志铭 

　　孺人之夫子曰山东按察佥事李君名纪字维之今制官在外三载政绩卓异蒙旌为无过吏部考其职称乃获赠封其父母乃身若其妻按察君知县祥符时充合于制孺人于是获勑封焉孺人者兴平康聚女也聚配何氏生孺人孺人始能言笑即贵重不苟有悠远之气父母为择壻久是时按察君之父祥符公亦方为其子卜嘉耦焉媒氏有以告者两家欣然孺人于是归按察君既归善事其舅与其姑张孺人张孺人卒继姑亦张氏孺人事之尤谨按察君两母兄弟六人妯娌群处言话影向嫌阻辄怒起孺人当之油油然不随不激即有若不喻其意者众始恠之以为缓慢者耳久乃大服其量按察君幼有英气勃然兴于学而孺人灯火之助勤恳备至故年甫弱冠以尚书举于乡初仕为鹿邑知县以才堪治剧调祥符未几召入为监察御史坐诬左迁陈留知县复起为宁海知州又以才堪治剧调临清擢前军都督府经历超拜□秩孺人盖未尝不从其屈也不以为戚其陡也不以为为其服食以约其□□以慎盖□始一日久而不懈也按察君之居东也职理畿内屯田贵戚权宦动辄掣肘君乃荡然一无所顾破崖岸而为之竟由此获谤君乃大笑曰我固知其至此于是投劾径归乃与一二朋好若郡守刘廷信太学孔宗翰时常宴饮为乐酒醴馔具皆出孺人予尝西入邰城每过兴平未尝不访按察君坐定即出饮食丰腆整洁未尝不叹孺人之贤孺人从宦时见按察君朝夕良苦乃为纳侧室张氏侍巾栉焉侍之曲尽情礼张氏不幸病卒遗二幼子孺人视诸子尤爱时时抚摩或泣下潸然然按察君刚严自持孺人固未敢以此自德家务虽至微细必禀而后行至于僮仆有过亦不敢亲笞必以付按察君夫夫者刚立之称妇以柔顺成德若按察君夫妇君子以为各得其道孺人生于天顺庚辰二月十二日而嘉靖五年十一月初六日病卒得寿六十七岁有男子四人长时芳秦王典膳次时华国子生时茂时蔚俱县学生女子一人适郭瑞侧室男子二人时苪时荫孙男子一人女子六人俱幼次子时茂者颖敏之子也学举进士可成乃不幸死往年在京师予尝见而异之按察君夫妇独钟爱焉其妻刘氏廷信君之女也娶四十五日而时茂死无子孀居者十有二年故孺人且死谓按察君曰吾死不恨所恨刘氏妇苦节及侧室二子未婚耳按察君固刚严者至是亦为泣下不能自已云时芳等卜以卒之明年丁亥二月十三日葬孺人于城南新茔之兆时华奉其父命执廷信君所述状来请铭予交按察君余三十年嫂视孺人悉其贤铭其可辞铭曰 
　　莫臧匪顺我则守之莫戾匪妬我亦不敢有之我天之庇我育之繁我则亦既就之寿言归藏其孰右之 

　　○明故咸阳才子张公合葬墓志铭 

　　成化末予游鄠庠识咸阳张钺是时钺甫弱冠授毛诗有名咸阳诸生咸畏之以为进士第可唾手取也然乃不幸死弘治甲子予巳承乏翰林而钺弟镗以毛诗举乡榜予亦获与识焉镗两为安邑靖海知县亦不幸死予尝为铭其墓钺之子崇德尝在鄠杜从予游而正德己卯复以毛诗举举进士不第游太学会其祖母杜氏老病卒崇德适孙也奔归治丧然其祖才子公卒五十余年矣墓在经周庄之原将合窆崇德来请予曰吾祖之殁吾父吾叔父俱幼故吾祖之墓阙其铭今吾祖母之窆以嘉靖丁亥二月十三日惟先生怜之合而为□以告来者为不朽计先生其亡辞焉予尝以钺兄弟至于崇德世受毛诗著名渭阳盖尝叹张氏之□□□□后闻诸先达之士成化初有磊落奇伟兴于渭阳者□英字世杰崇德之祖父也又叹曰张氏之贤所由来远矣然公之磊落奇伟不见于世赍其志而死不可以他称故称曰才子云才子张公者世家咸阳人也曾祖允中受义民爵祖升仕为云南布政司理问父瑄隐德不仕瑄配王氏生公未几王氏卒继邹氏生子简再继锺氏生子曰莼公幼有奇气既长体貌魁梧愽学善属文下笔滚滚千余言可立就在县庠弟子中昂昂如鸡群之鹤比入试秋闱人咸曰无如张世杰张世杰撞破烟楼矣公亦自负不浅以为发觧关中取进士如俯拾地芥耳不意花样不合而罢公乃大笑曰且让一筹□有张世杰而不云云者乎及屡试竟不第于是大恨无所发泄有时仰天汉曰嗟乎张世杰竟若是巳乎乃欝欝抱恨而卒盖成化己丑某月某日也距生正统戊午某月某日年三十一是为不寿是时金?戍甫九岁仲子锜七岁镗在襁褓杜孺人哭几绝既而言曰吾当下从夫子然群儿小弱不立我即死且柰何于是抚育诲训俱脱幼秆各因其材而?之以事钺镗先后受经锜则□蛊及镗知安邑时当迎养焉盖称未亡人者五十□□而嘉靖乙酉某月某日卒距生正统辛酉某月□□□得寿八十五岁正德中廵按陕西监察御史邢君尝奏其贞节于朝表厥宅里命□下而孺人卒君子盖深惜之才子公之为人虽曰倜傥不羁至于事父母及两继母及异母弟绰有孝友之风引接后进忘年交游虽或沮之弗顾也及其不寿而卒诸子未立人皆叹息以为善类之歉而杜孺人者乃能化弱为强成其夫志贞白之节桑榆之庆至是盖完告云虽其三子皆先孺人而卒然钺有子四人崇德未久当举进士所以振才子公之业者其在□人矣锜有子三人镗子四人长崇礼太学主于是张才子之后勃然而兴骎骎乎未艾也是宜铭铭曰 
　　经周之原士厚而坚是为才子公夫妇之阡踰千万年维名以永传 

　　○明故文林郎江西道监察御史张君墓志铭 

　　君□□□文之咸阳□也其自称曰渭涯子曾祖宪好义受义□爵祖□隐居□岩乡人高其行称龙岩处士云而龙岩之兄举子亨□通尚书故君父斌从而受尚□为学官弟子有名既屡试不第卒业成均仕为山西太平□□以君贵赠江西道监察御史母王氏赠孺人孺人生四男子君其季子也方六七岁失怙赠君抚之异于他子令从学许时勉举子所时勉大奇之呼为小友未几随侍太平太平令荀文瑞者予同榜进士也君从而受学焉文瑞见其文辄击指节叹赏而曰丞有子若是于是太平乡大夫诸士咸敬重丞求友其子惟恐或失也赠君既见若是浩然弃归以为有子矣何丞之为归未几乃不幸卒君一哭几死自是愈益学问补学官弟子今帝师邃庵杨公故都御史虎谷王应韶相继督学关中谓关中多奇士君在数中弘治辛酉果中乡试累举进士不第其兄劝之仕不肯乃就城北僧舍诵习甚苦阅二十年而正德辛巳举进士第明年嘉靖壬午擢拜江西道监察御史是时天子新即位有以佛老道之者君乃抗疏谏曰夫佛老者帝王之罪人也陛下深惟治道祖述帝王而左右憸人移奉佛老佛老进则帝王之道远其势不疏儒斥正不止矣敬信佛老而奉之为斯言者不过曰将以徼福也不知祸福在天彼佛老者岂能窃以予人也陛下聪明神武惑之固难书不云乎慎厥终惟其始又曰若生子罔不在厥初生自贻哲命兹当改元履正之时四方之观听万民之瞻仰所由系焉风声流闻为害至不细也盖愚民者易惑而难化设法禁制犹入于邪况从而导之乎又左右憸人朝夕窥伺此隙一开其势渐盛臣恐天下事自此坏矣易曰履霜坚氷至言当慎其微也疏留中不报江南民邓愈唐者逆彬用事时为仇家诬执系狱数年不决无辜死者若干人都御史以付君君立剖得其情在廷诸老多誉之者甲申廵视居庸诸关峻崖绝涧靡不经涉所至练武修敝发奸摘伏边人颂焉大同有变君建议以为恩浮于威无以示戒宜有震动以彰天讨事下兵部集议多见采纳比代有所举劾鲜不核实犹复自核曰以爱憎为毁誉吾所深耻兹得无有之乎乙酉奉命廵按辽东前此巳抱病而是时辽东多事众方冀其大有为作君亦自奋欲往会病臻不果竟以是年某月某日卒京师舍中贫不能具棺殓其友溪田马伯循武功杨用甫率其尝与游者若杜文祥穆伯寅刘以学柴正甫及同乡诸君子棺殓归其丧君生成化丁酉某月某日年仅四十九岁配赵氏赠孺人继史氏殷氏赵孺人生三男子长鳯翼次鹤翼邑学生次鹏翼女子二人长许聘同邑王某监察御史惟臣之子也次与孙男子二女一俱幼弘治中予在翰林归省君过访予须眉疏秀玊立伟丈夫也其后罢归闻君癖好马伯循康德涵吕仲木之文见辄评曰此类先秦此类太史公亦滥及予予媿甚然以是知羞不窦窟举业中必举进士果然君风流韫藉不拘小节然自举进士斩然自爱其志可知也乃又不幸死岂造物者靳秘不欲其掀揭簸扬于世邪是岂独君之不幸也然其慕亲敬兄之德君乡之义交朋友之诚汲引后进之量亦无媿于古人矣鳯翼等卜以君卒之明年丁亥某月某日葬龙岩先茔执张举子崇德所述状来乞铭惟臣以书抵予曰文之卒京师伯循尝许为铭不至葬有期矣故敢告于门下然知君之深善文章宜莫如伯循乃以属予是又君之不幸也铭曰 
　　胡蓄之豊而施之屯胡陡于要而陨于贫嗟嗟渭涯吾以尔为古士之达彼不知者或以诮君嗟嗟渭涯无□尔心尔名不湮 

　　○明故秦府良医王君墓志铭 

　　泾阳学生王舆将葬其父良医君乃执其师东鲁霍□奇所述世行请予铭其墓良医君讳鼎宇大器泾阳人也高祖青曾祖浩祖敬父干母张氏君配同邑张氏生太学生辂复娶高陵张氏生舆女子四人其三为熊翊张盘及进士今饶阳令秦世显妻其一未聘孙男女二人皆辂出君卒嘉靖丙戌四月二十七日距生景泰壬午十月初二日得寿六十五岁其葬以卒之明年丁亥八月某日而墓在龙湾村新阡王氏家世业农君与其弟学乃兴于贾学不幸死君益奋欲大其业乃辞其父母入维杨贾塩居维扬十余年巳富有赀遂□不得归而正德丙寅其父以卒告君亟奔归哀毁几死比襄事凡诸可为者不惜财力乡里相与叹羡以为难得自是事其母愈益孝敬每事辄先意悦乐之一日姻■〈尚阝〉宴集其母指其夫妇言曰尔孝养我如此尔子若妇当复有若尔者矣天道岂有差也五年庚午君复有意贾塩之事以母老不敢其母探知之而曰贾事重尔不往不可于是不获巳乃复入维杨会有例募民输金助边得受爵有差君乃浩然叹曰天子有事匈奴百司奔命我独区区守赀何为于是输金受秦府良医爵君离膝下久不胜思慕然母亦思见君其切也乃君一日昼寝梦人呼之云不如归去觉而异之遂拏舟亟归母子嘻嘻甚乐也阅月母乃疾病君朝夕不离侧医药无所不致夜则吁天乞以身代然母竟不起而君得以侍疾永诀无遗憾者畴昔梦感之力也嗟乎此与古噬指心动者其何以异焉非其诚孝所积讵至是邪讵至是耶君往年丧父时事严永克卜地乃权葬祖茔道傍至是乃得龙湾之兆而合葬焉其年嘉靖壬午也其诸棺殓仪物视昔益盛君尝于此郭买田数百亩创作别业列植花卉竹林有水□亭奉其父母居之比葬母后日与朋旧高会于此二子俱巳成立又抱孙而家道甚备始无意于江湖之游其乐陶陶人以为寿祉未艾也不意甫五年而疾作乃遂至此然其孝友之行播诸乡闾者虽百世可知也盖其弟学之遗孤堂性颇骄惰有劝其析产者以为不析不利于君君乃泣曰弟之子不肖则析产可也有如吾子不肖则将安所处乎且吾死后何以见弟于地下也自是教爱堂无□子二子今崭然或将膴仕或将以科目进天其报君者岂可以或诬也□子曰王氏之兴始自良医君然有其行门下生邑中豪□父老靡不称道之故敢述状予闻霍子东鲁跌宕之士不忘说乃据而为之铭铭曰 
　　富尔致尔孝尔义克以富遂史尔铭维尔以永世 

　　○明故处士杨君墓志铭 

　　君同母兄弟三人而处士君长其弟中丞公及西乐君大纪皆与予交而西乐君之子太学生附鳯又尝从予游故于处士君虽未获承颜接辞然其行则尝闻之矣其卒也其孙子承芳来请予铭其墓其状则王举子嵃所述者而附鳯之书曰先君子之行巳托不朽敢以伯父复请于门下予览状益尽知其贤于是叹息曰世常说古今人不相及岂其然哉岂其然哉然有若处士君又何说古人也处士君者讳纮字大纲庆阳安化人也上祖恭元时秩万户侯今郡中称为杨万户家曾祖林祖胜□冕俱不乐进取乐于好义而德基善根其积盖非一日者云父以中丞公尝知肃宁有绩得封文林郎直隶河间府肃宁县知县母梁氏封孺人封君孺人始以中丞公学举进士西乐君少故于一切干蛊委诸处士君?君毅然当之乃家赀过前远甚于是封君孺人喜未尝不归处士君?君未敢自溢也乃愈益孝敬而封君孺人爱之盖未尝不称说云是时中丞公方苦于学至夜分乃寝处士君视其居处寒暖之节亦或有时至夜分□而裳衣食饮灯火之需朋友交接之礼意所嗜好诸物皆取办处士君处士君乃尝为豫设焉不俟其口索也中丞公既贵比老归田未尝忘其兄事之甚敬且备曰大兄成我其叔父景不幸无子处士君养之终其身及其叔母皆服丧三年家口百余同爨无异言者郡守以五世同居疏请表厥宅里不报亲旧待君举火者百余家成化未关内大饥人相食赖以糜活者殆不可计岁尝出谷百石赈饥豊年始偿其直不偿亦不校也贫不能婚丧者助之尝见少壮子弟群居嬉戏干辈君过问胡不治生众以乏资对乃遂给以贸易有起家者尝以白金千余两贷商易刍饷输官官乃啬其直不能出息诸商自为歉甚君乃大笑曰公等无虑吾不责息也自是巨商大贾多出其门者矣其郡中负贷者类多无力君察知乃悉焚其劵书云而君之赀乃更益裕正德中姻■〈尚阝〉为仇家诬以大狱逮系男女且百人汹汹且死或言其缺费即以白金二十挺遗之曰以活汝不望报也边郡少医药君尝患之命其子雏鳯岁贸药物数百斤按古方书活人人谒门者殆无虚日然君自奉则甚薄非节庆不宴即宴不御声妓貌伟而气和与人交未尝见其忿厉下至僮仆亦御之以礼于是学士大夫诸生相与咨嗟叹异以为不可及也乡饮酒礼荐为大宾君乃撝谦执逊匿而不就郡守闻之称为高士而不强曰使人知吾郡有郑子员也君配同郡刘处士昉之女生子男女各三人长男来鳯某王府典膳次云鳯雏鳯俱太学生孙男子五人女子三人曾孙男子二人女一人公于是时年高德邵优游肥遯铲绝是非日训子孙若士若贾若耕而农各执其业其子若孙亦皆衎衎愉愉谒力??修瀡之奉人以为处士君不百岁不止不意病□乃嘉靖丁亥二月十一日终于正寝于是向之沾息之子远迩奔赴哀哭若丧所天然距其生景泰丙子九月二十四日寿七十二岁来鳯等卜以卒之年九月十六日葬北山祖茔学士大夫诸生咸曰是为有德而隐者如私谥曰处士盖庶几其称情云铭曰 
　　古称北地人多豪侠好义观处士君岂不可异哉郡城南十里北山之阳草树苍苍是为处士君之藏我铭弗忘 

　　○明故中宪大夫山西等处提刑按察司副使白阁山人王寿夫墓志铭 

　　寿夫予弟九峯字也盖尝白谒白阁山人云先大夫中宪府君讳某配太恭人刘氏生予四男子寿夫其少子也成化己亥六月初一日先大夫仕为保宁巴学教谕生寿夫教谕舍中是时吾祖高年府君迎养于巴闻其啼声喜曰儿当贵我老恨不及见也寿夫生十年而弘治戊申先大夫官满携归鄠杜里舍又二年庚戌先大夫复教谕祥符寿夫随太恭人入祥符其年秋予礼部下第亦至祥符寿夫乃遂从予受四书又二年受易及子史性理诸书弄笔为文章诗辄吐奇语又四年丙辰先大夫迁教授南阳府寿夫随入南阳乃从张文粹先生受易又二年戊午予以庶吉士送幼子还故里省视南阳寿夫乃遂随予归试关中是时邃庵杨先生督学关中极爱之命以儒士入试秋闱乃不第复入南阳卒业文粹所明年己未乃随先大夫丁外艰归虎谷王先生应诏尝友张文粹文粹盖尝称之至是来督学关中按鄠首问寿夫得其文大喜命为学官弟子遂携入正学书院与高陵吕仲木辈亲受其业乃举辛酉乡试壬戌不第归乙丑复不第乃入太学寻复归省而正德丁卯予在翰林为检讨召之至京昼夜督课之乃明年戊辰举仲木榜第二□进士其年冬授河南道试监察御史明年己巳监税芦沟桥木物其年夏得实授监察御史奉勑廵视居庸诸关乃亲莅其地阅其险阻简其行五利其哭物时其练习而凡卫所诸官怠惰者侵渔其下者棰戒之不已则参治之其主将才而廉若贪懦者举劾无所嫌避幸边徼无事得代归视事道中乃先大夫书告被疾例不得归省自移病乃始得归其年辛未秋也明年壬申予亦罢寿州归先大夫乃愈益病而癸酉冬乃遂不起于是寿夫以忧家居至丙子春乃除服北上授浙江道监察御史云而其年廵按顺天诸郡郡多贵戚近幸豪强挠法掣肘不可逞寿夫荡然一无所问旌廉去贪畿内大治明年丁丑得代会满三载考其职称于是与其妻仝氏受勑封焉而先大夫太恭人以予官授封故不及也其年秋驾幸居庸诸处寿□率同列诸君子前后三上疏极谏明年戊寅点视团营诸军寻又点视皇城四门又尝摄他道事勤劳甚苦而年资又甚深咸以为得□陡矣乃己卯秋稍迁金华知府云在金华四年明禁令止风俗清狱讼栽省浮费兴作善类锄去奸恶而主之以诚持之以廉行之以公终之以慎尚书兰溪章公既卒而家贫孤少为疏请月给米二石其始至郡人或易之久乃渐服既去多思之者于是渔石唐虞佐报书曰吾郡乃今始知有寿夫也嘉靖甲申夏盖尝考绩三载吏部以为绩最无过举御史旌荐者多例给诰于是赠父中宪大夫金华府知府母封太恭人妻亦封恭人云未几擢山西按察司副使受勑兵备偏头关诸处其年冬莅代州会当道遇非其礼有去志寻闻太恭人病甚于是投劾径归盖莅官未及三月而代人念之至今以为可惜其才也归未久乃遂寝疾丙戌夏四月太恭人弃养而六月十八日寿夫竟相继而逝纔四十八岁耳呜呼痛哉人仝氏生有三女子无嗣乃以第三兄九皋之子浐嗣焉其女子长适督府经历咸宁陈廷赐之子府学生文奎次许聘知州兴平刘廷信之子县学生珙次许聘秦府奉祀咸宁邢有终之子童生寘侧室生有一女子尚幼未聘其古文诗存者无几与奏疏数篇刻诸木题曰白阁山人遗藁云其孝友之行予所不逮也其交游亦众然鲜有与之契者独于予爱敬不衰比其归也乃或有时忿予心甚讶之呜呼痛哉孰意其为凶变也病且殆乃顾予曰大兄铭我呜呼寿夫吾其忍铭汝也然汝之言弗可忘也乃泣而为之铭铭曰 
　　其年嘉靖丁亥其月仲冬其日甲申予弟寿夫之葬从太恭人于城北祖坟其墓在左既吉且伦子子孙孙尚有考于斯文 

　　○明故中宪大夫山西等处提刑按察司副使致仕敧湖马公墓志铭 

　　九思交公四十年矣公自嘉靖壬午归自山西每见九思必曰死当铭我丙戌冬十一月公以太恭人弃养来吊步蹇损食矣犹述在歙一二事曰可入志铭别去踰月乃遂不起盖十二月初四日云予走哭尽哀至是某年某月某日卜葬乐游园先茔九思为之辞曰痛哉公乎予果铭公墓矣公讳应祥字公顺其自谓曰敧湖山人其先山东高苑人也有讳□木者洪武中以緫旗扈秦王就国隶籍西安左卫乃遂为西安马氏帖木生子道原伏德而隐有子六人其第四子升天资迥秀喜读战国秘策既乃弃去读小学四书见于行晚年畏欲喜生尝作书述志具在墓碑语中升生子伦质直好义盖古之遗德也配王氏生公及次子应昌公自幼颖异授之书辄记弗忘成化弘治中为咸宁县学生授易旁及群籍不专记诵而妙契古人作为文章秀丽奇特独步一时督学浮梁戴先生与其进士饶娄先生讶其才金华潘先生赏其文盖尝策试三秦人物批其卷曰英风廪凛气凌霄汉耳矣弘治己酉果举乡试第二人丙辰举进士观政户部其年秋赍犒金甘肃有以羡余言者公叱去秋毫无所苟日年丁巳授河内知县河内素称难治而是时又乏善令久庶事一切颓废租赋至数年□前令苦治竟不完公曰百姓人耳独河内异邪乃如意抚循之不率教者治之不妄笞一人具考户数高下之则躬为编生奸吏猾胥无隙可进自是租赋完徭役均百废兴词讼□少豪民敛迹矣暇则课诸生今工部侍郎何□夫尚未知名公许以为圣贤之学□辅之器也□渭王宗器先生守怀庆而河内附郭县也尝召公饮食歌咏间民所疾苦以弟呼之公□益谦然意有不合辄尽言不少避君子以为各得其道戊午春九思以庶吉士送幼子道河内入其竟民咸乐道之至其庭吏缩首立如植视其室服食器用泊如也乃贺曰可谓不负公字予曰敬夫充吾志湏吾民子孙世世思之斯其可耳当道方有旌荐乃明年己未夏以母丧归百姓走送涕泣欲留其鞾以去后之思公拒不可竟日乃始别去三年丧异辛酉冬改任□郡歙县郡考亭故里虽称文献然俗好气健讼好交结贵人争地数尺乃起讼连岁费千百金求胜不胜不止又豪家大族摇动祸福公至持之以静事求可不枉道狥人久乃自定民有据险不输赋者且五十年公出榜招之曰不来且死乃惧输赋乃坐重役示罚于是诸租赋无敢后期至者郡有杀人者久不可得乃以付公公先期斋戒祷越国汪公祠下曰神许我得其情则雨是夜果雨翌日启死者棺事中诸人罗跪乃一鼠自棺出钻跪者一人衣底寻忽不见公念曰此神示也乃指其人曰杀人者汝其人色动推究果服又郊外杀一人未绝公命移之县大门内许人纵观之乃一人嗟叹其侧者久之因枙其吭遂绝是时公巳教隶卒觇举措美觇者以告遂执而抵于法盖杀人利其财不绝恐或出语故复来扼□耳于是县中称为种明歌颂之今少保皋兰彭先生故参政广东何子敬相继守郡咸礼重公廵抚都御史廵按御史问劳而举荐甲子冬北上考绩比归之明年乙丑吏部以风宪起公赆馈一无所受学士经生隐逸之老以其德政播诸诗歌联为巨轴附之行李具在家传不可胜书书其大者并于河内比迹循良俟观风者采焉正德丙寅春公行未至有命授吏部稽勋主事丁卯调文选是时权贵用事公既无干谒亦不矫激惟知自守既乃厌弃求归尚书许公劝留乃止己巳考绩上上于是天子勑封其父伦承德郎文选主事赠母王氏安人褒嘉之寻升稽勋署员外郎是时张尚质为尚书欲超拜公公不可张怒升公湖广按察佥事督学实左迁也庚午春公莅湖广会当乡试而湖山阔远兼之卑湿公且病且愈于是校定诸士不能徧历或合数处群试之场屋事竣方施教约乃明年辛未言者以公简出为辞遂改督也河南然鉴别之精予夺之公诸士实心服焉于其去也咸惜之而言者乃尔不知其何说也至河南数日复以继母王氏之丧归癸酉丧毕挟其子平毕姻京师有劝公部见复官者不听而还甲戌春部檄改公 【兵备陈睢在陈睢一年积】 赎罪米粟千石及数百金储诸府库立之卷籍以为官需至于黜贪污之吏革滥税之关威令赫然行矣乃乙亥秋有诏罢陈睢兵备带衘河南听用公浩然而归而是时封君病见公喜甚吏部寻檄公督屯河南乃封君竟老病卒公得以侍医药躬殡葬无遗憾焉岂非天佑之纯孝哉己卯丧毕复改山西督屯是时屯田子粒负欠三四年并征实难公谋诸抚按许他物凖即以给诸士卒逋三月完十六七抚按咨嗟叹异共奖其贤庚辰夏以三载考绩告行其实托以西归也既归之明年辛巳擢山西按察副使公尚坚卧亲朋劝进至曰安石不起如苍生何公以天子新即位不敢虚负努力复行既至未久入贺万寿圣节即上疏乞休盖自陈睢□尝两上疏不许至今乃许之公先是买田长安城东为归畊之园筑望楸之楼建独笑之堂引濯缨之流构弄月之亭奇葩异草珍果之植质当之林纷列杂布备游乐焉未能也而今乃得之喜可知矣归未久嘉靖壬午继母杜氏又卒既葬乃与朋好日游城东饮酒赋诗公每赋诗搜抉奇巧不惊人不巳故平生文章诗所得不多然类非世俗所能也至其爱亲友弟曲尽衷悃好贤疾邪择交寡合通达治体学堪经济风流慨慷翛然物表盖当世之英三秦豪杰之才也然一佥事十三年不得调既调即归归五年乃遂不起距生天顺戊寅七月十九日寿六十九岁痛哉公乎竟若是已矣公配李氏继徐氏皆赠封为安人焉然皆无子置倒室四人竟亦无子于是以应昌之子平后于公公卒后二日而侧室刘氏者燕人也乃自经死殉公别有志又族子马??尝父事公公亦爱之马??自誓与其妻孥事徐安人终身以报于公也呜呼亦于此可知公之化深矣然平为咸宁县学生授礼记有名足继公志生有子女二人子曰穆家而其女弟亦公夫妇育之嫁为长安县学生杨宗辉妻公于此亦可以无憾云平来送公世行且告葬夫公于九思所以教爱之者一话一揖亦恐或愆况其大者乎情犹兄弟义兼师友知公宜莫如予又公命铭其敢辞苐以笔路荒芜不能揄扬盛德为可愧也乃洒泣为之铭曰 
　　英英敧湖举世好同而公则殊文以奇癖行卓而孤经国之十世则我迂彼同而腴我殊而枯东苑归畊其乐于于吁嗟敧湖彼腴而污我枯而愉清风洒然万世之誉 

　　○明故奉议大夫山东等处提刑按察司佥事致仕李君墓志铭 

　　予同君为举子三走礼部其后在翰林君为御史居同巷予罢寿州取道河南是时君在陈留冐暑走五十里会予朱仙镇又十年君亦致仕归盖数会焉嘉靖丁亥秋八月予过兴平见其容稍损问之乃微告予曰近忽呕血即止觉少差矣予执其手曰老且至其善自持然亦以为无患也未几报君捐馆舍矣予始永之信寻□竟以呕血至此呜呼悲哉盖是年冬十一月二十五日也距生天顺癸未十月十二日寿六十五岁卜以明年戊子冬十一月二十二日于城南新茔啔其配康孺人之兆与合葬孺人之葬也予为铭至是次子时□□□君世行以请呜呼予何忍而不铭君也君讳纪字维之兴平人也少年神骨清耸人为学官弟子受尚书不数年学成举成化丙午乡试年二十四矣其后五走礼部竟不第弘治壬戌以父母老于是不得巳谒选为尘邑知县鹿邑城复于隍久盗贼横起窃府库刼掠富民往往有之君至不两月先为筑城城完乃下令捕盗乃均徭役抚寒饿劝农桑理狱讼久之民安盗由此息矣乃饬学校课诸生彬彬然考德问业充乎其有得焉□之教化行民俗成歌颂兴矣于是抚按及藩目?木诸公咸谓邑小不尽其才奏移祥符乃鹿邑之民亦北走乞留未及至而命下矣啔行之日民无老幼贵贱争走攀送有泣下者然自任戌抵甲子莅政财两年耳而民仰慕之深至于正德己巳犹磨石书其德政为去思之碑焉君至祥符人见前令无能保终者咸为君虑盖县附藩省令日跨马受约束于所辖少不可即诃叱甚则鞭朴之又送往迎来饮食常失节至于狱讼租赋之事暮夜始据案举烛了理漏下三二皷以为常此非大有才气鲜不仆者君于是先其大者急者职事当为者种种有绪矣扫门一钱不入久之犹夫受约束也所辖者从而礼貌之加举荐焉犹夫送往迎来也饮食以时犹夫暮夜了理公事也多暇与贤士大夫饮射之若是者三年会武宗新即位君亦政成于是北上考课既归之明年丁卯召入为云南道监察御史戊辰春廵视通州诸仓未几以父丧归庚午阉瑾事败君以同乡井左迁知县大学士野亭刘公陈留人也雅重君请于吏部得陈留云是时诸郡盗起守令多弃城走独陈留以君完今少保幸庵彭公总制兵马奏君治行为河南第一在陈 【留□】 年而癸酉秋擢宁海知州在宁海一年化顽民擒巨盗威惠流海滨矣抚按诸公又以郡小才不克尽奏移临清临清南北要冲送迎无虚日又镇守太监兵备副使闸厂诸主事供亿繁费且盗贼后居民凋敝处之亦其难也乃以委君君出自祥符以其盘根错节之余举手挥之即迎刃而觧声称藉甚吏部两以佥事拟君不果踰三年丙子以母丧归丧毕稍迁前军都督府经历一年擢山东按察佥事奉勑提督畿内屯田其地多权贵侵渔小民君不顾一切绳之以法乃嘉靖壬午竟由此起谤君乃投劾不待报径归予每会君见其为乐甚欢以为期颐可得也不意其至此呜呼悲哉君自曾祖彦才祖英父寿家世为农至君以文学兴在祥符绩最得勑封其父文林郎祥符知县母继母两张孺人及配康孺人皆赠封焉康孺人生四男子时芳秦王典膳时华太学生时茂时蔚俱县学生时茂先卒一女适郭瑞君尚有侧室张氏生男子时苪时荫又有孙男三人女五人君入为御史时瑾尚未显用事甫一年而君以忧归予知之固未与识也比瑾败咸谓君无故乃一御史祥符人为举子时君甚爱之乃号于众曰如李某兴平字破不得遂大陈留之役然未久而御史者殢酒不四十死无后而君踪迹明官至大夫寿享古稀子孙勃然兴焉天道果何如也此亦足为妄言者之戒铭曰 
　　□□有言彼谮人者亦已大甚有如李君归洁其身亦罹于谮彼苍者天矜此劳人踬而复伸有德有年有子有孙其乐孔殷既饫而终来即玄宫铭以无穷 

　　渼陂集卷十四 

●渼陂集卷十五 

　　志铭（四） 
　　表 

　　◆志铭（四） 

　　明故朝议大夫河南布政司右参议定峰阎君墓志铭 
　　康生子宽墓志铭 
　　康烈妇杨氏墓志铭 
　　明故河南按察司经历阎公配孺人王氏墓志铭 
　　明故李母鲍氏志铭 
　　妻赠孺人赵氏继室封孺人张氏合葬墓志铭 

　　○明故朝议大夫河南布政司右参议定峰阎君墓志铭 

　　弘治丙辰君之父竹泉先生为御史京师予为庶吉士往拜其门盖先生尝为庶吉士有名予故请问焉而是时见君甫十六七清莹如王可爱方从句容曹来鳯授胡传春秋再踰年戊午报君捷乡试矣予闻谓竹泉先生有子往贺焉而曰当不止此盖君久游重庆刘衡仲之门而其仲父蓬州守允中严督弗懈故知不若是止也正德戊辰果举进士而北方举春秋者莫或先焉是时竹泉先生以四川右参议家居予在翰林贺君谓先生乃今真有子矣明年己巳秋君被说为吏科给事中予是时左迁文选主事实见其文盖尝叹息以为俊异者云辛未以竹泉先生之丧西归而是时予复左迁寿州及癸酉还任吏科乙亥迁河南按察佥事兵备信阳而予巳家居皆未能吊贺焉然中怀耿耿未尝不在君也庚辰春君疏乞致仕诏进河南布政司右参议以归陇去鄠杜数百里谋会不果嘉靖癸未春以予与其仲父允中契也书来请予铭允中之墓寻复以所述乐府诸作寄予予亦闻其为乐日日甚欢乃己丑秋报君病不起矣盖八月廿四日也予甚惜之距生成化庚子十月十七日寿五十岁卜卒之明年庚寅冬十一月十日葬州西岍山之原以元配师孺人祔其弟郡庠生铨具书币蓬州公子郡庠生銂述状命其侄郡庠生司衡来请予铭君讳钦子明其字居尝自谓定峰故人皆称之云君在吏科前后凡七年其始不肯阿附孽寺以此不及于祸尝抗疏劝毅皇帝视朝为视朝数日诸凡封驳不避权贵人而同列弹劾诸疏多出其手其终有漏言者当道■〈女忌〉之乃稍迁河南云而兵备信阳者五年功最多盖尝推演武候八阵图为九曲新书刋布以训战士募义勇黜老弱修城堑谨烽堠远近恃以为安南阳汶宁护卫官军横甚扰民殆不可制君请入操王不可竟入操而其患遂息汝宁民兄弟争田各诬其子不法而其子皆学举者法当黜君以数语决之而兄弟感悟不争而退而其子皆完无事罗山豪张辅者杀其妾之母死妾母族讼诸县吏辅又诬以他事陷狱死乃以病告君知状执辅抵死信阳贫富两民争田里中二恶少素怨富民乃诱贫者杀之而自杀贫者以灭口诳其守曰自相杀耳君按之曰一人先死后死者杀之谁也具得恶少斩之以狥□学恒者□宁大盗也阴养死士肆行刼掠无敢言者通贿郡□伺动止屡捕不获君乃假以公事过其地执而论之死其党解散数百人于是远迩骇叹称君为神明相戒不敢犯君君又尝擒南召之盗有功诏赐白金十两又尝奋击商南山阳诸盗盖斩首二十余级擒僣号者渠魁八人余党百人诏赐白金彩帛擢用不次岁尝大旱君祷雨即大雨浃境遂以有年大夫士诗歌之信阳士固多奇然举者亦甚少君于城□□北隅建仕学书院择其奇者居之亲为课业乃两科而举者十有三人焉盖骎骎乎盛矣于是申州之墟□恩民安风教大行抚按前后凡六论荐超拜可跂足□也乃蒙萎菲之谤以归用不究其才识者以是为歉君潇洒伟人也略无几微形于言面养母以志教诸弟□□材而施乃今各有成焉暇则诵诗读书旁及群籍□歌泉石其乐陶陶书为述作汇成卷帙盖虽未臻耋耄其所获亦非细矣君家世陇州人也曾祖讳璇举乡榜五任县学教谕赠右副都御史祖讳仲实河南右参政进阶大中大夫竹泉先生讳价磊落不羁翛然物表不慕声利者也母王氏封恭人生四男子君其次子也兄钝早卒君奉嫂氏视诸孤恩礼备至君配师氏继蹇氏皆赠封为孺人焉蹇孺人生男子司绍司御而司继司礼司射司书则侧室出也共六男子师孺人生一女子适通渭举人王德光蹇孺人生者三长适郡学生李□次适平凉护卫指挥毛麟其次与侧室所出三人者俱幼未聘方君之在身王恭人梦日射其怀五老造其室巳而诞君故资禀特异焉人以为吴岳降神尔也显其光倏其陨灭殆亦返其初乎是未可知也铭曰 
　　吴岳矗矗锺灵尔族尔族克承以遐尔福五世多贤以引以续藩伯宫保维庆斯笃文行彬彬竹泉蓬州维君似之益弘厥猷厥猷奕奕先民是匹夕郎宪臬乃言底绩谁其构我谗人罔极既归且乐既饫而息乃父乃祖同归窀穸高岸为谷打兹铭石 

　　○康生子宽墓志铭 

　　呜呼康生其何以至是邪康氏武功人其六世祖尚书公永乐时有大功德于世子孙未能厚食其报至生父太史公德涵虽曰大魁天下然未久即以谗废及生颖悟绝人人见其如此以为麟角鳯毛英英然所以振康氏之业者其在斯人矣呜呼孰意其遽至是也初太史公配安人尚氏生子辄夭既为翰林修撰居京师而正德戊辰十月十日生乃即蓐太史公喜即以报予明日予往贺焉巳命名昭胤矣后名曰栗年十六而冠字曰子宽入为武功县学生受毛诗世其业十七而娶吾女女亡继娶灵宝杨氏为方伯叔安之女嘉靖己丑五月太史公书来言生病伤寒未久当愈予方使人问之亦以为愈矣寻得报以是月二十二日卒年仅二十二呜呼惜哉予昔闻生之才未见也既入甥馆以古定相贫视其所不敢论试之操觚立就纵横数百言大类止斋予则大奇之以示诸生无不骇叹称服者比两入试乃竟不第以死谓非命哉然于举子业虽为之非其甚好也顾好古歌辞近体诸诗不刻意往往有似李杜者盖百余篇生卒后太史公为刻诸木俾后世有知生者生为不死矣生豪宕好气人也又负才侪辈皆出其下以此岳岳未肯轻下人然其在予则益甚敬又能乐道人善至于酗酒游荡凡诸膏梁气习则刬绝弗为好事者见其气岸不可近遂以狂悖加之是不知生者也语曰观人先其大者盖太史公尝病剧生乃徒跣走泣吁天乞以身代太史公其继母张夫人之始至也有女奴出嫚言无礼不恭生怒棰之几死骂之曰此代吾母为者汝主也奴辈敢若是耶其孝敬如此其后群小谮言无实生亦惑之或有时怒寻复解悟曰人之为言胡得焉亦不深蓄也故其卒张夫人哭之甚痛口出□下至□仆亦无不哀哭者曰主虽待我严然甚恤我吾女生子不育杨氏亦无子而太史公更无次男远迩大夫士以此为歉夫康氏植德所由来远太史公光明磊落□德疾邪虽年踰五十而神完气壮若□四十人焉□□终无子也生以是年十一月二十八日合■〈穴上之下〉吾女浒西□茔之侧予哀而为之铭铭曰 
　　嗟嗟苍天胡?尔粹而夺之遄尔有好言盈百其篇既久而传尔身殂矣其名不刓 

　　○康烈妇杨氏墓志铭 

　　予壻武功康生栗子宽既卒且葬予为志其墓矣乃其继室杨氏饮药死殉生其父太史公德涵使人走报予且曰新妇至此痛彻心骨殆何□言然不可无志敢复以累兄予闻之泫然出涕不能□犹吾女之亡嗟乎世复有此女乎康生素靳非辟不止之行尝曰奸污残贼天道未有弗与还者故行年二十二曾无非礼之动乃今至是天其有意报之也以良□?之而烈烈若是乎亦此女天资之美有得于父兄之教者不可诬也盖杨氏世为弘农人出汉太尉震之后其高祖仕为都御史祖□□□□□□布政使叔安配安人许氏许安人者吏部尚书襄毅公女也生四子四女烈妇其季女也烈妇生正德壬申正月二十二日是时布政公为佥事浙江闻升四川副使遂名曰升容云性喜诵诗闻善言其父及诸兄为讲古烈女至闻死节事未尝不叹慕焉而曰何古今人不相及也年十七而嘉靖戊子归康生继吾亡女明年己丑五月生遘疾且殆顾谓烈妇曰即我不幸死如为一椁容三柩我与王氏之女二矣其一汝也能从之乎烈妇泣诺曰吾意正如此不从何为不数日生果不起烈妇坚志必以死殉其姑张夫人及诸女辈见其如此乃相与日夜防卫极缜密也而家人毒鼠药误遗室中烈妇潜服数□赖觉之早投救护免张夫人知其志不可回言之太史公而使张夫人及诸女因讽之归宁父母冀或以爱夺也乃悔恨弥切日夜号泣欲西其父母不得巳令其兄宋与其嫂送之来且以有心计者一妪与俱烈妇至则伏柩哭巳乃入内谒其□殊有喜色曰吾谓夫巳葬乃犹未也张夫人度其意必有变复言太史公公曰谨防卫耳翌日与诸防卫者相处极欢有出者必曰勿去吾甚恐众见其如此以为无故矣独张夫人者不以为然益严环守既数日而十一月七日己亥晨起膏沐□诒言宿饭作渴索酰汤卧内□乃以砒霜三二两吞下之巳乃登厕登厕归觉毒作不能支复诒其守者曰适入厕见崇颇不快又索酰汤令极暖连饮三碗曰稍可矣张夫人入见其色大惊疑搜其袖中遗砒在焉亟呼家众相与投救之烈妇徐曰妾此来欲以死从夫子游地下耳前所囊物曰金珠者砒霜也恐姑疑我我故假言之乃今尽服之矣人言酰下砒霜百药不可解我恐解而坏吾志故为此今勿解无益徒挠人耳惟呼吾嫂来治后事众不听呼其兄嫂至以杯药予之不纳逼之甚则啮其杯立破复予之药皆不纳而坚合其齿于是楔以铁箸箸且曲矣齿终不可启也既而曰巳矣吾与饮此药吾不食砒霜矣凡吾所以为以死为乐生为苦也柰何以苦事逼我其嫂启箧出衣皆近所手制以送死者无不备且精也于是不得已为着之着异而绝颜貌安舒略无仓卒岂鬼神者阴以相之使其毒不内挠正色以毙也嗟乎方生之初逝也情激心裂痛莫可制其死或易至于归谢其父母又三月余矣父母劬劳之恩眷属缱绻之意顾不能一移其初志而不迫不怒从容就死如此古之达人志士未足与之先也然方其西也各以二屦为其父母寿比见其舅姑亦各寿以二屦以今视之盖永诀耳其初未之知也其用意精密志久而恒如此此岂尝从事于学问若士大夫孳孳亹亹者邪嗟乎孰谓十八女子而能至于斯也脂韦之士怀二心之臣闻其风可以愧死儿女子弗足言矣闻奏表闾则有司存向者康生约与同葬乃今果不负幽壤之下可以无憾为之铭曰 
　　虢州之山青且崇大河北注波溶溶含精毓粹锺巨公维杨暨许阀阅雄金昆玊季婚媾同包罗正气收化工乃生烈媛世所空悦仁甘义春拍胸鸿毛一死何从容游魂直与霄汉□九疑寥廓湘娥从下视浊世如蚁□浒西高塜嘉树丛鬼神长为环幽宫三光凋落名其终 

　　○明故河南按察司经历阎公配孺人王氏墓志铭 

　　孺人寿八十五岁嘉靖辛卯九月九日告终其子储卜以是年十一月二十二日于弦蒲祖茔启经历公之兆与合葬属孺人从孙郡庠生□述状介其壻太学生王客来请予铭予往年在京师尝拜经历公是时公为鸿胪序班其迁河南也实饯之而公亦敬视予甚爱公从子参议知州二君俱辱交予盖尝为予称孺人之贤也是宜予铭孺人姓王氏父曰处士王政家世陇州通星历术而好义慷慨经历公讳仲容父为济源教谕教谕公为诸生时常与处士往来甚爱也比罢官弱病甚而急为经历公妁婚妁及孺人处士雅重教谕公又经历公头角非凡者亟诺焉而孺人以是归经历公归旬曰而教谕公不幸卒矣是时经历公有兄弟四人伯兄夫妇当室嫂郑裁制严切孺人以姑事之视其颜面而忧喜焉若采薪采蔬诸劳苦之事随所指使敝衣枵腹未尝敢以色愠姻党道之至今以为难能云其后逝处□历公方苦于学家务悉委孺人孺人以勤俭知之无不当意者仲兄葵庵公是时为考功京师经历公□尝□学焉乃累举不第成化甲辰援例贡入太学弘治癸亥仕鸿胪进阶登仕佐郎正德己巳乃迁河南云而家务伸缩悉主孺人公得以尽心国事充称其职者孺人内助力也在河南四年以子修病卒官邸公及孺人痛甚恳求西归归二年甲戌经历公亦卒孺人称未亡人者十有五年矣而嘉靖癸未病目不视子储为州阴阳学典术备极孝养罔不顺适其意长子修尝学举进士为郡学生以为事亲者不可不知医间亦学焉而孺人在河南时病甚奇医不可疗修闻而趋视之药之即愈人以为孝感所致也不独药也孺人二子之行如此修不不幸无子储有三男一女长男□次曰□铿而□生有二男一女俱幼孺人有女五人长适苏源者早卒以其遗子桂命储子之今有室矣次适莱芜县丞李勋次适华亭县学生薛铨次殇次来请铭者王客其壻也孺人赋性温厚不独善事兄嫂即诸从子妇亦有恩礼盖成化弘治中参议知州二君先后游校庠而王恭人张宜人者相与萃处姑事孺人孺人不以妇视也礼之若宾焉而曰二叔媛岂久居人下者邪其早识如此至其教子则小过必责无少贷使修不夭折死宁让诸伯仲乎储今处衣冠华冑植其德操为郡伟丈夫而诸孙又方骎骎焉进而上也孺人固可以无恨死初孺人之归也梦在林麓一媪语之曰某年某月某日是汝生曰是矣曰是则八十五岁寿异哉竟如其言铭曰 
　　寿以神贵以夫君繁祉以子孙嗟嗟孺人我铭以永存 

　　○明故李母鲍氏志铭 

　　君子之行肇自闺门世有以豪杰自负而往往困于妻子盖亦有取也传曰其身正不令而行岂虚语哉岂虚语哉故工部尚书陇郡李公讳善有二室曰鲍氏卒郡庠王生璠玙述状予得以观焉于是益知公之树立非在外者之难也乃其在闺门者难弗可及也盖饱氏者京师鲍指挥女也年及笄归尚书公公配周夫人是时巳生子守经矣而公为行人出使四方甚劳周夫人曰不可无我副以是有鲍氏鲍事周夫人甚敬也其于守经子之若所出焉而周夫人喜尝曰是我副是不可无者然周夫人后竟不复有子而鲍赤生子辄夭于是周夫人劝公再纳焉公弗肯鲍赞于夫人曰今惟守经及一女不可不及时图之无令后有悔周夫人恳劝公乃复纳刘氏刘氏之入也尤敬事周夫人而与鲍处甚宜无芥蔕其后刘生子曰守纯守绂守维及一女周夫人以鲍氏无子乃以守纯与之鲍于守纯固甚爱也于诸子女婚嫁皆与尽力无弗当意者而其孙男若女无不抚抱诸子妇无不矜爱周夫人见之未尝不乐也故公之仕也无内顾得以专力焉而陡华跻要绰有勋誉为世伟人其退而居于家其乐陶陶遐龄考终君子曰于是可知公之化深矣周夫人先卒守经相继而逝嘉靖乙酉公亦卒正寝守纯于是奉鲍氏于堂孝养备至而曰母氏鞠我不敢忘辛卯秋守纯赴试乡闱矣闻鲍病弃而奔归视医药焉乃九月二十三日竟亦不起距生天顺癸未五月十五日寿六十九岁云守纯以为慈母极尽情礼与其二弟卜以是年十二月十八日合葬尚书公州城北原新阡于是以二生述状命其子珙问铭于予予往在京师闻鲍氏家世植善则其有德而贤固公之化亦其所由来远矣□易以京师人目之鲍自生有二女长适鳯翔参政张公继之子珂先卒次适同郡阎佳閰佳者重庆府知事仲宁公之子也举正德癸酉乡试乃不幸死女誓死不更适人舅姑欲夺之乃欲自经死遂巳今孀居二十年余矣州司白诸宪使行当旌其里闾云而鲍氏之贤至其女而益彰况又尚书公也是宜铭铭曰 
　　嫔虞观内娥皇女英仲氏淑慎亦显于经于惟司空厥德允成于二室是征合窆于冥于君子曰是式是□□ 

　　○妻赠孺人赵氏继室封孺人张氏合葬墓志铭 

　　赵孺人予鄠赵先生女也先生讳孟儒仕为河东王教授往时游校庠与先大夫中宪府君同受尚书又同砚席甚爱以此结婚姻云而弘治己酉孺人归予予是时已乡举侍先大夫宦游大梁矣越明年庚戌子瀛生又二年壬子予北上卒业□学挈孺人以往比注选吏部已以先大夫及太恭人思念不已而甲寅冬复归于大梁丙辰予会试礼部举进士被选为庶吉士入翰林读中秘书取孺人子瀛来京师僦屋以居居逾年丁巳夏孺人病嗽屡药屡嗽盖是时有娠医者云免身当勿药愈九月免身得一男然嗽复如故又三逾月矣参政永寿杨宗德是时为行人言一医秦人奇甚来即应手愈予见其久病数吏医体貌日羸冀其速愈也闻而惑之迎之来幸其奇中乃与药八九粒云吞之下污秽即愈吞之果下予大喜以为奇中矣顾愈益甚饮食不下悔之复迎他医无及矣竟不救以卒其九月所得男亦同日夭殇死盖是年十二月二十一日也呜呼痛哉是时瀛八岁矣先大夫教授南阳诸弟少年力不能归其丧予乃援例给假归送幼子因以明年戊午夏五月初三日葬孺人六老庵祖茔其年秋遂聘问张孺人云而庚申夏六月乃始来归盖孺人者七品散官咸宁张公之女也公讳臻服贾扬州生孺人扬州旅舍而公弟侍郎公为御史京师甚爱予以此结婚而归之愆期者是时予授检讨有职弗克亲迎云尔归之明年辛酉予考绩三载孺人得受勑封云而先生戊午冬赵孺人巳蒙恩受赠勑矣又四年甲子予援例归省挈孺人而西而乙丑冬以纂修敬皇帝实录复北上逾四年而正德己巳夏实录成予在转吏部主事庚午秋阉瑾伏其辜予坐与乡里为吏部郎中有权出为寿州同知复同入寿州其明年辛未冬谏官奏除瑾党塞天变予得致仕归其乡归之明年癸酉先大夫弃养孺人同予哭焉又十三年嘉靖丙戌夏太恭人不幸弃养孺人又同予哭焉而其年秋九月康氏女产难卒于鄠孺人痛甚哭几死竟由此病而庚寅三月病足痿不履医药远迩无所不致至至其年冬少差矣乃十一月廿二日夜仆隶不戒于火厩焚救者讙噪甚忘其孺人惊也惊即口眼闭喉中忽忽作声若鼾睡者医视之大恐百方不能救于廿七日乃遂不起呜呼痛哉是时瀛巳乡举仕为罗江知县生有一男一女男曰良木女许嫁西安后卫应袭指挥白椿而孺人生男渭为秦王引礼舍人女归康氏卒者壻武功学生栗乃亦相继卒矣渭亦生男山木及一幼女及瀛友渭之善此孺人皆巳知之而瀛以辛卯春迁顺天府通判此则未之知可恨也然自瀛婚娶及乡举诸事赵孺人皆未之知也岂不甚可恨乎初赵孺人之归也堂上馔具必亲焉衣服缝纫澣濯必亲焉往来京师道途之苦辛服恶茹淡暮夜灯火之需劝督之勤未尝一日忘予也幸予举进士且有复矣而一簪未及着身以死嗟乎天邪命邪孺人病且革顾谓予曰其善视吾儿及张孺人归瀛甫十有一岁然视之甚善不予戚也其亲馔具堂上者犹夫赵也其缝纫澣濯诸苦辛之事则无有焉盖赵处其俭难张处其丰易赵育其子易而张抚其遗子则为难也至于佐之以仁扶之以义接之以礼笃之以恩俾予得以无歉于孝友焉则二孺人同也嗟乎今皆巳矣痛何以言痛何以言赵孺人生成化丁亥六月十五日至其卒仅三十一岁张孺人次十有三年而生为成化己亥九月初八日至是五十二岁卒比赵孺人则为得寿者云瀛自罗江奔归率渭卜以张孺人卒之又明年壬辰十一月十六日启赵孺人之柩与合葬而赵孺人葬时固未有铭瀛请予曰二母恩我均必大人铭我母予于是泣而合为之铭铭曰 
　　嗟二孺人合■〈穴上之下〉于斯宫左右翼而虚其中俟予以考终其尔同 

　　◆表 

　　明故承直郎刑部福建清吏司主事东君墓表 
　　明故七品散官张公墓表 
　　明故锦衣卫冠带緫旗授七品散官李正之墓表 
　　明故迪功郎山西盂县县丞程公合葬墓表 
　　明勑封文林郎南京江西道监察御史王公墓表 

　　○明故承直郎刑部福建清吏司主事东君墓表 

　　自予先大夫与考功东先生同举于乡其后两世三人又辄同举又以姻娅之欢予故与主事东君通家相爱称兄弟焉君举进士及为知县考绩又超拜为主事予皆在京师贺焉其卒也哀哭之焉当是时君之仲兄希曾请予表君之墓会罹变故有淮上之役乃至于今君之墓木栱矣始能为之辞东氏其先巩昌人也有商州守良惠元季兵乱自商徙华遂为华州人良惠生骥骥生商河县丞公讳升升生四川按察副使公讳思忠副使公配夫人薛氏生五男子君其季子也君且蓐会副使公有四川之役自都城出居于野故名曰野及冠字希孟云君三岁丧父五岁读书学礼十五从师而受尚书二十举于乡明年举进士又明年为陈留知县陈留去藩服近民多徤讼讼辄赴台省不于县吏县吏顾无可柰何君至为听其大者剧者而于细事以义遣之无留滞焉于是皆仰戴君呼君为神明而于大且剧者不复赴台省惟赴愬于君其一切细故辄相解释无敢以烦君者河滥于县□害于耕稼君乃谋诸治河者筑堤拒河河之旧污于是为桑麻之地百里焉流亡之民皆复来归君贷之各有业焉盖户口增以千计逻卒赵献者有雠雠夜入剌献死匿去弗可得众以为弗得也君竟得之县故多盗于是尽散去为农无复敢为盗者陈州侠刘某者都指挥之子也尝怀千金为侠侠尝杀典史善赂自脱事故久不决事不君法当往阅死者君与期曰某日当往乃谬谓有他不往矣盖是时指挥巳伏数百人刼侠闻不往即散君竟往得穷其事杀侠于是河朔数百里之间又皆仰戴君呼君为神明皆欲赴愬于君向者学舍诸生惟知有科举书不复知有古文遗书诸史子集也于是购得之俾诵习焉而又设小学择师传教童子亲为校阅勤恳甚备也开封辖县三十余先是言破敝者必于陈留至是沃野绵亘耒耜相望风雨之会又适其时年谷屡登盗贼稀少歌诵之声徧于乡邑东西行过是县者罔不改视易听而都御史御史按察使交章论荐问劳之使结辙于道正德丁卯秋吏部以御史起君君年不当为御史乃为刑部福建清吏司主事云其年冬视狱狱中夜三四起视狱未久疾病犹视狱狱中既代出旬日乃遂不起十一月十四日也矩生成化壬寅十月七日仅二十有六岁配孺人王氏生男子曰颐寿君卒之明日乃生一女子云伯兄希旦自京师归其丧以卒之二年己巳月日葬某地先茔之次君少子性又早慧美貌如画而又先诸兄以兴故薛夫人所以怜爱君者甚至君亦能周旋左右奉母氏之欢至于诸兄亦善相爱也是皆可老寿不夭者也然竟夭以死岂非命哉岂非命哉予为之表曰主事东君□于斯君子之藏过者其式焉 

　　○明故七品散官张公墓表 

　　呜呼此吾外舅张公之墓也公讳臻字仲毅西安咸宁县人也父讳约母赵氏公生正统辛亥七月初三日而弘治乙丑某月某日寿七十五而卒配杨氏无子乃有侧室四人焉王氏生一女子适西安□栏徐氏生一男子三女子男曰王?扁长女为九思继室封孺人者也次适同邑马负图又次适扬州卫指挥徐良臣得封为淑人焉王氏生三男子长曰瑭次曰珊珊后于公弟刑部左侍郎东川先生者为秦王引礼舍人又次曰瑮女子一人适同邑国子监生邢□亨卢氏生男子曰珵珵先卒女子二人一适□州某人一适同邑李世昌孙男子六人女子一人先是公母赵夫人生子泰及公而卒而李夫人继之李夫人生子鳯及东川先生而又卒于是继之者为王夫人而生子曰骞公自上世皆隐于贾贾塩至公益昌其业与兄弟泰鳯西走河东东至于辽阳北至于甘凉之墟浮淮海而南率以塩贾成化中乃挈其家卜扬州居焉独东川先生是时巳举进士为令后又为御史赫然京师而公与诸兄弟者益以贾显于是关中人贾扬州者皆推戴公盖数百人皆公纲纪之婚丧及诸不平皆往质公客中大作会公未至不敢举觞此不独以财雄也盖公之为人也慷慨自许急人之难义所宜施挥金不吝盖尝□□□庭助天子伐匈奴授七品散官于是破数千金大□□□□与朋旧置酒高会当是时咸宁张克让亦贾扬州以财胜而居其东人称为东张东张俭士之好义者不归焉而独尊尚公称为西张老子云公事两继母如母甚孝皆得其父之欢处诸弟如兄之同胞也而于东川先生尤爱敬之盖自为诸生举进士官至按察副使皆取费于公而东川故得称为廉吏云兄泰及他诸弟相继凋谢其遗孤子女皆公与婚嫁于此以见公之内行修备不独其外也巳公居扬州三十年既老日夜思归然竟卒扬州东川先生归其丧而以卒之明年正德丙寅某月某日葬陕城东南孟村祖茔葬十有七年而嘉靖元年壬午诸子买石请予书公世行本末刻之而树诸墓以诏来裔俾有以考云 

　　○明故锦衣卫冠带緫旗授七品散官李正之墓表 

　　南京工部尚书陇州李公在南京时欲致其政而归其子守经闻之而曰大人归田无乐乐在山水之间乃于居后隙地构亭曰堪乐之亭有水有竹有假山花卉又于城西胜处买地凿池构亭其中曰一镜之亭亭中可备歌咏者十事又于汧河之西买田作墅因山为形环之岩洞筑亭其中曰卧云之亭亭成而公归以游以咏陶然甚乐盖十有五年于兹人皆曰公为名臣乃其子又克孝养□□岂非今世所罕能薄俗之仅见也忽一曰公□□□□□守经不幸死予为泣下守经□□□盖尝从□□□慷慨有大志既乃弃去后以尚□□□功荫序锦衣卫冠带緫旗寻复输粟边庭助天□□□奴授七品散官正之既弃进士业不学去学干蛊通□朱术积之二十年盖田以亩计禾黍之田四百■〈禾巴〉稏之田二百屋以间计为堂为寝若干居商贾积货财者若干城内外游乐者若干牛羊以角计若干马若干蹄果最盛者栗胡桃水硙二园蔬池鱼鸡豚之畜充斥仓谷积以石计若干于是富甲一郡李氏自正之曾祖升为按察副使祖溥由国子生仕为庾宰至于尚书公世守廉白正之乃能自致至此又能孝养尚书公及母周夫人甚至以至岁时伏腊祀先之具仪物兼备筑垣先茔□敬不入居尝叹息曰丈夫义气耳多财何为于是亲者疏而贤者贫辄施之不吝陈朝义者郡人也累世行役于外贫穷来归会有例输金发身以告正之□之为输金发身今得为县丞云初周夫人无子祈□得正之乃更无子其后庶出者三子正之事庶母乃又甚至与其三子者煦煦愉愉同胞弗如也尚书公寿八十二岁□□人言正之尝得吴岳道士千金秘方为公服食至此此或有之然公前岁亦尝遘病甚危正之吁□以身代公之死公果起无事未数月也周夫人又病正之又吁夫代死甚苦然夫人竟亦不起于是正之日夜号哭人或不忍闻先是侍疾尚书公巳不胜惫乃今又若此又日夜营葬事罄竭心力遂由此病逾年医药不回嘉靖癸未九月二十三日乃遂不起距生成化戊戌八月二十日享年四十六岁云正之配唐氏无子乃有测□三人曹氏生子曰瑭女曰淑媛许聘州人锦衣阎百户之子皷?金张氏生子曰珙孙氏生子曰瑢曰珝曰琛及二女俱幼尚书公始为按察佥事而予为举子俱在□梁盖正之受易时也公尝指正之叹息谓予曰某行年五十独此子奈何是时正之十七八貌甚伟进止甚雅顾眇一目后竟由此不肯举进士然未尝一日废书不观诗格清丽学晚唐元人人益以此敬慕乐与之游盖不□以赀予于是思公往年谓予叹息者今乃至是而瑭举其祖命□予表其父墓予据鳯翔进士至仁瑞所撰世行为具序述焉而正之以明年甲申十二月初七日□州城北原新茔之次呜呼为其子孙者佀续令德尚□考于斯 

　　○明故迪功郎山西盂县县丞程公合葬墓表 

　　山西盂县县丞程公夫妇之墓在鳯翔郡城外东皋祖茔其子进士绪卜公卒之三年嘉靖丁亥正月十七日启公配常孺人之藏与合■〈穴上之下〉而公之卒也在嘉靖乙酉十月十九日先是弘治癸亥六月初五日常孺人卒孺人生正统丁卯九月二十三日得寿五十七岁其正统癸亥正月初一日实生公盖寿八十三岁云公夫妇有男子三人继纶干蛊绪举进士为襄陵知县不久当为谏官孙男子五人多学举进士者女子一人孙女子七人曾孙女子一人归者字者皆名家云而公夫妇懿德世行载诸志铭可信世不朽亦可瞑目不恨矣进士□曰志铭揜诸幽东皋之阳不有表焉樵牧弗戒罪则曷□是用告于九思九思为之表曰县丞程公者讳□字达之宝鸡人也家鳯翔东关其先盖醴泉人是为关西世家五世祖以下代有隐德父讳宣母曰邵夫人外内合德播于乡评是为善门所由来远公生七岁而孤乃能仰奉母训攻苦茹淡孜孜务学经明业修升于辟廱善友天下有文学之誉家道中衰乃能变约以丰获彼廪禄甘旨奉母母没慎终慕父不忘有君子之孝出佐古盂兴学作士赋均讼理植善锄恶威惠并流士民歌诵予不负丞有循吏之□未老归田甘肥遯之志铲是非之路重郡守之礼宾乡歙之席有不愿乎外之守安车蒲轮至于襄陵坐以永竹之堂馔以汾鱼之鲙觞以梨花之春声以鹤南飞之曲舞以莱子之彩有迎养之乐踰八望九有耄耋之寿夫公之为人可谓挺乎自立光前振后备享五福者矣孺人之为处子也幽闲性其德父母锺其爱其为妇也姑悦其孝夫子赖其成叔氏感其义妯娌化其让姻■〈尚阝〉沐其仁其为母也元子承其冡中子承其贾季子承其学其比德于公也盖律吕之相和琴瑟而静好者也夫孔子圣人也见冕者过之必趋以其贵也魏文侯侯也式?□木之庐以其德而贤也公孺人之贤岐山杨中丞郡人也蜀行人王子观风之使也为述状曰贤而郡人曰不知焉则吾未之信也绪器识宏远者也卿相之位可立而待泝厥本源天子是予追赠之典有勑有诰贲及泉壤光于蒿莱盖指曰事也东西行过是者或不知敬焉是无耳目人也呜呼尚式旃哉 

　　○明勑封文林郎南京江西道监察御史王公墓表 

　　公子献举进士拜南京江西道监察御史未满三年天子追崇恭穆献皇帝礼成诏两京文臣得赠封其父母于是勑封公文林郎南京江西道监察御史公配岳氏封孺人云嘉靖戊子十月初一日公病卒正寝其明年己丑十月某日卜葬九嵕山之阳□茔献述公世行请予表其墓公讳才字有能咸阳人也咸阳城北原曰毕郢之原周文武诸王陵在焉公先世本渭南仓头镇人洪武初徙守周王园陵舜卿者始徙祖也家九嵕下乃遂为咸阳人曾祖十祖三父整母沈氏生子五公其第四子也公生十三年不幸沈夫人卒是时公尚有少妹少弟也少弟以父命后于叔父泰未久诸兄皆壮析居公独与其父及少妹处焉家贫甚凡所以日用养生之具皆取足公公极力营致不缺比长受命其父自具礼娶岳孺人岳孺人固甚贤公与朝暮努力作业家用渐裕于是治装归妹于李其后父老病卒公具棺殓器物享祀卜地启沈夫人合葬诸兄若无闻也公不求亦不自以为德云公尝贷富者金贩木陇西诸山乃数年多息户之长■〈女忌〉之坐重役困公公毅然当之曰民有力不给供上情法何如既数年果困公惧乃偿富者金顾息不入公谓富者曰能无校乎曰不校也知有■〈女忌〉之者故至此虽然如苍天何如苍天何子其有后矣子姑待之公于是买田数亩朝夕以餬口不三十年御史君起赫然果如富者说云公性坦直无他肠与人当言即言不呫嗫耳语人有过辄面数之久知其为人亦无怨者里有社田为有力者所夺人莫敢言公从容言曰夺人之田利子孙尚谓不可况可夺之神乎其人感悟归社田里有殴人死者死者父止一子死甚痛将讼之官过公公曰使殴子死者死而殴死子可复生乎不可乎讼凶事往往破家子死复破家而使殴子死者死亦有益于汝乎且殴子死者素无恶声相亦误耳今不若无讼则殴子死者不死家不破而不死者爱戴汝必厚报汝是汝虽不幸亡子犹得保其家终身故讼不讼利害相去远甚汝其度之无悔其人泣谢即止不讼其殴子死者父闻欲往谢公公力拒不可诸凡邻里族■〈尚阝〉婚丧不举者公辄助之固薄然天性乐施非以要誉为也公厚让不争者人亦无敢或钦未尝入官府作讼事官府敬重公乡饮酒礼邀公为卜宾表其德云御史君既贵公卿大夫东西行过者罔不礼于其庐陕之抚按藩臬诸公西安郡守岁时候问起居南都卿大夫交御史君者仰慕公画图歌诗寿公咸阳县令而下每谒公如谒御史君甚敬乡里以为荣而公躬被命服谦谦如子未贵时頳面皓发长身玊立望之若黄绮安期之流咸以为百岁不止乃一旦卒距生景□庚午二月初五日享年七十九岁男子四人长森次即御史君器识凝重秩位未可□次安次猷先卒女子一人适董震孙男子六人道□□纯森子道正道直皆举举进士御史君子也道平安子道诚猷子孙女子六人长道史继案次许聘者陈□朝刘朝□及县学生□维□余□曾孙男子二人俱□幼也御史君曰始吾祖自渭南来家九嵕下乃今葬吾父□卜吉九嵕可谓不背其本子□葬域大乎诰赠之碑享祀之□□列之器石神道之碑将次第竖也姑述此以表于墓咨诸行道□ 

　　渼陂集卷十五 

　　●渼陂集卷十六 

　　传 
　　行状 

　　◆传 

　　张附羽传 
　　孝女传 
　　汉阳太守传 
　　怀远将军传 
　　杨烈妇传 

　　○张附羽传 

　　张附羽者字于霄盩厔人也年三十而举于乡又二年而病死京师旅舍中初附羽与弟附翱同学而相继以举然附羽长而举独后也于是人曰附羽兄也举进士树名宜先附羽也乃不幸死附羽有心计而口不喜言独时时与附翱可否学问见他人恒不与言而有所谋虑自度口吻中虽附翱亦不与言而人亦往往疏附羽附羽病附翱劝之药不肯而问之则不言竟不药以死至死不言身后 
　　太史氏曰予家去盩厔近附羽盖异士也其世次行业康先生巳有志不论论其遗者云人说附羽举进士树名而考其为至不饮药死不言身后岂非亢厉矫俗之士哉 

　　○孝女传 

　　夫孝者至行通于神明观六经戴籍孔孟所述兹曷以加诸太史司马公有言闾巷之人欲砥行立名者非附青云之士恶能施于后世今世缙绅先生称述或已甚故曰声闻过情君子耻之至于闺壸婉娩至柔弱者也顾其行烈士弗如岂非天性至孝哉尝读古列女睹甚论传行事未尝不叹息焉而缇萦曹娥诸女以孝称□太史公曰予至寿州有安丰乡盖古属县唐董生召南其故里舍云其地多陂池好田物产饶故老长者称说董生犹能传其行事董生后八九百年安丰又有孝次予闻其行可异焉其传曰孝女武氏寿州安丰乡人也公曰武翁有三女此其少女也武翁怜爱少女不欲远去我入赘同郡俞纲号赘壻盖二年所武翁一旦病泄痢疾疾甚久药百方固不愈更剧阽于危旦暮且死医工百度不可乃惧吐实言其家人曰吾技穷无能为我某去矣言未竟即下阶走呼之不顾拜跪遮道留竟不顾走家人相对哭泣顾无可柰何乃与治棺敛送死亡具而翁亦自分必死时孝女盖二十三岁矣暮夜仰天告曰愿身救吾父父不死吾死即无所恨即引刀刲左肱方寸而归自为糜明旦进之其父曰医言饮此药愈不听强饮之饮之果愈孝女又不欲露恐伤老父之意而曲为盖藏其母弗见也其夫见之始知而为之泣曰何乃自苦如此孝女曰不然当是时不痛不血乃弗知其何自苦为也于是武翁闻之大呼曰痛哉吾儿吾何忍食其肉后孝女生三子二女盖五十六岁病死夫家夫子今六十三岁无盖乃□更取长子泽授朱传毛诗列于郡校才高而闻愽盖一方豪杰之士云夫天道福善祸淫惠迪吉从逆凶惟影响孝女不百岁死所谓天道是邪非邪于公高大□□容驷马高盖车曰吾子孙必有兴者果然然天道弗僣□不于其身于其子孙申包胥曰天定胜人孝女不百岁所谓天者其定否邪夫天定泽其兴乎 

　　○汉阳太守传 

　　夫贤者于世固以□□□姓佐□子起太平也其功行至不细矣然往□□□□□夫峣峣志士不屈多摈斥死予于是盖有激焉述□□太守君传□□也□□□汉阳太守君者姓尚□□□字一中同州人也身长六尺四岁能诵古诗□□授尚书为州学弟子二十而孤善事母又善兄弟尝读书华山云台观教授学者三十八举于乡后举进士□正科给事中尝出阅山海关诸路边饷边人诵焉清宁宫灾乃上封事以为天子不能慎位如初故至此凡十二条敬皇帝下诏求直言乃复上四事寻又奉诏陈四事焉其后天子作延寿塔祝厘两宫又上封事其辞曰臣□□德必寿建塔延寿无□理也陛下初即位诛□妖僧罢法王去佛子此盛德也臣愚以为事既恶于昔必不好于今必有左右之人希恩信恠妄传神异诳惑圣听故至此异也汉明梁武贻笑后世陛下法尧舜迈汤武而欲踵二君累大德臣愚为陛下不取也夫多言取祸自默保身臣岂不知也然可使臣无此身不可使陛下有此过惟陛下察焉天子览奏改容为罢其役户部尚书佀钟其子受赇事觉乃劾罢钟迁吏科右给事中未几迁户科左给事中出□大同诸路边饷是时虏大举入寇上命保国公朱晖都御史史琳率众数千人击之师久无功于是劾奏焉皇上新即位又上封事二十条多直言极谏盖往时巳忤当路者乃又若此遂迁浙江左参议浙俗徤讼日受数百牒剖决如流连岁大饥赈贷活数千人尝入贺万寿圣节会刘瑾用事当入见瑾瑾恶人高帻或劝其勿高帻者不听其自立类如此迁浙江左参政复改山西分莅河东道居平阳平阳多藩邸其下多冯藉以攘取民下车禁止盗王常聚众西山乃计擒杀常散其余党后乃移守冀宁道道在省城财殚事倍又游民荡子侮法败风固将有以为也会流贼入寇河东薄太原甚急当是时城中官军先已守备泽潞诸处居民大惊恐争走避匿君募壮士与诸寮城守人当一门君独在南门南门者盗冲也又移檄指挥贾彪设伏盘驮坂下贼由是惧走入冀南君跨马欲追击之然无兵不果会官军归自泽潞君受台檄即往追贼贼闻乃自壸关遁去廵按御史素不善君劾君玩盗宜寘于理君亦自太原奏书讼冤然竟左迁汉阳至汉阳旬日疽发背卒汉阳君四子长子班爵最知名 
　　太史氏曰予罢寿州入关直汉阳太守君齿豁发须白然气岳岳骂御史不休谓不馁且起然竟已尔泽则存其子 

　　○怀远将军传 

　　怀远将军者姓陈氏讳铭字德新而仕为右护卫指挥使其先盖昌平顺义县人也元末兵乱而其祖胜挈家而南依舒城孔氏孔氏者汤元帅部下士也未久孔绝而胜即代之胜盖身长六尺多智略善骑射善辩有口居尝叹息曰嗟乎丈夫策功万里独柰何居人下军中皆目?之为狂人会高皇帝兵临河北而胜仗剑归附从经数百战有功即军中拜为千户而胜身攻东阿破之破东平汶上又破之后战齐眉山乃不幸与其子贤力不屈死帝闻而叹曰可惜失吾壮士于是赠胜指挥佥事云而其子斌袭为指挥同知隶蓟州卫其后改隶西安前卫焉而西安陈氏盖自兹始斌豪迈人也尝曰守官不能敬是不忠也不能度越前人非孝也于是自致为都指挥而将军其长子也乃袭为西安前卫指挥同知云将军盖世世受射射命中自以为李广可敌也而射猎南山下逐兽兽辄应弦倒从旁观者奇甚而将军笑曰是未足以尽我也当道者闻之推守灵州北边诸将善射者注缗钱与较乃将军日日得缗钱也于是诸将咸惧□谢弗敢较也将军得缗钱多乃叹曰不□古赵将李牧之为将乎所得赏赐租入尽以予麾下飨士而我独不然哉乃日出缗钱令军士自相较射也士利其缗钱也乃人人日学射久之而无不善射者匈奴闻之终将军之守盖数年不敢近灵州边及代归而通姻藩邸例当调调真定卫且行而秦□□曰如陈将军者柰何使去可使护卫我乃奏书言之天子天子许之未几而迁为指挥使云其后惠王薨简王立简王者好德乐善明习礼乐达于古今之宜使人不永备盖尝曰陈将军孤之干城腹心也先王之所属也当是时也御史河南李伯起来按关中李伯起者真御史也藩臬诸郡县无有不畏也诸卫长贰者未有不督过也唯独□陈将军绝爱之使之决疑狱疑狱明捕山寇山寇平百姓安又闻其善射曰陈将军将材也欲荐陈将军简王曰不然夫陈将军者孤之干城腹心也而先王之所属也柰何使去我于是乃止不荐弘治中将军年六十余请老简王不许固请乃许之而下令曰陈将军有劳于我藩多历年所恪慎朝夕终始惟一心予甚嘉之乃以老乞休予不忍违其志其令有司岁时存问给廪役庶称予所以待旧老之意又二十年而正德十六年盖寿八十卒配淑人费氏先卒有女行事在墓志语中而生子光祖袭为指挥使而通习经术与学士大夫游士盖多誉之者光祖子曰大策大筹大策少年为武举首亦治文学肖其父游于士人也将军又有侧室子三人曰清源济而三人者生子有九人焉皆持行为陈将军子孙 
　　太史氏曰语云丈夫龙变方胜之困而叹息军中指笑之彼燕雀安知□鹄之志哉然传之三世而陈将军四子十孙以老寿终岂非其泽未斩天其有意报之也身死而庆流苗裔与国咸休胜其烈丈夫哉胜其烈丈夫哉 

　　○杨烈妇传 

　　杨烈妇者户部郎中武功康德充女也适灵宝杨宋宋为县学生有名嘉靖己丑宋妹适武功学生康栗者□夫死而宋奔走哀恸呕血止而复呕盖若是者三年而辛卯十月十五日竟呕血死当宋病亟时烈妇许以死殉舅姑知之舅者布政使叔安姑许安人则吏部尚书襄毅公女也至是共劝慰焉至于再至于三大意以为可无死也于以事舅姑终其身立节显名未为不美也何硁硁必死而后为有名乎况又有少女也汝无意邪烈妇荅曰我不知其名知有吾夫而已我死且不恤乃更说少女乎反复百余言终劝不许舅姑见其如此相向涕泣顾无可柰何但令侍者密与防护而巳侍者以为无虑也即有变□何从得药物邪舅姑亦信之而不知自宋之病时巳买有砒霜矣乃是月二十日乘间潜以水吞下而卧侍者不知也久之见其目暴面发赤呼之不应始觉有变矣急走报许安人众至以药投解之竟不救以死其年二十三也呜呼烈哉其预为衣物送死之具割恩就义意态之从容不悸不乱而正容以逝若有鬼神相之者无弗类于康烈妇也岂不异哉岂不异哉夫康杨世婚乃二女俱殉夫死事固有相观而成者然亦其禀赋之粹均耳不然跖惠同产而行殊何也况两家女子乎夫两家者今名流万世矣 
　　太史氏曰嗟乎人孰无死等死耳有轻于□毛有重于泰山夫范质宋之元臣也太宗贤之乃曰惜也但久世宗一死耳吁可愧哉视烈妇何如故烈妇者扶舆之精英旷世而间有者乎 

　　◆行状 

　　陈本初行状 
　　正议大夫南京刑部左侍郎张公行状 
　　先公行实 
　　求太恭人墓志铭状 

　　○陈本初行状 

　　本初姓陈讳澜字本初京师宛平人也其先山阳人泗州同知文中生至善生善生铭铭生贞国朝永乐初贞以闾右实京师遂为宛平人贞生二子其仲子曰显显生四子本初其长子也母曰常氏本初年十六七治周易为学官弟子学官弟子未有如本初者然无能识本初少师洛阳刘公则奇之府丞毕公嘉会亦有以奇之也弘治乙卯举顺天府乡试第二人丙辰会试礼部第一人天子策问赐进士及第第三人官翰林院编修其年年二十四也又二年以父丧归又三年复其官供奉经筵已而考其功称赠其父翰林院编修母封太孺人壬戌同考礼部会试举人其年冬预修大明会典成晋修撰后二年甲子太孺人终又以丧免丧毕会天子新即位为正德丙寅诏复其官修孝宗皇帝实录其明年丁卯八月五日病卒年三十五配蔡氏一子二女子曰田田生六岁矣然能哭其父也自本初反第至于今盖十又二年矣居官者半中又病其半则丧居然以后且有适也孰意其死死之日甚贫盖禄之所入者尽以养其家余二十口又葬其亲又为其二弟取妇又归其二妹故间尝有称贷焉然其处人伦者与其所守可知也且其貌丰粹有威仪又慎其口皆可不死先是星者云死相者云死果死死矣恨其太早耳盖其科举之文式之者众后乃脱去为古文又能古文为诗又能诗当其为之也沉思久而后下虽一字不茍至于一奕一谑皆有思虑使不死岂能若是巳也方其病也予往问焉后又往问焉曰愈矣又数日也以为愈且起乃一旦死矣所与厚者会哭尽哀闻者叹息其弟某等卜以是年九月二十一日葬于都城北沟泥河之原以九思为行状请执事为墓志铭惟采择焉 

　　○正议大夫南京刑部左侍郎张公行状 

　　公讳抚字世安宝鸡人也祖荣父聦聦取赵氏生四子公其仲子也祖至伯兄辅为医学训科三世公幼慧过两兄甚去读书邑里塾中正统初有侍郎魏公使蜀道宝鸡里塾师率诸生出迎谒侍郎侍郎试诸生文得公而大骇乃命为邑学生曰张童子奇可六用公初治尚书一不举而景泰庚午春改治礼记其年秋乃举后又改治周易举成化壬辰进士进士往治蜀王坟民以无损乙未授刑部湖广司主事而都□同知主义广宁□刘铨有罪众莫敢决决之进员外郎山西司山西镇守少监石岩都督同知刘宁有罪众又莫敢决决之进郎中山东司当是时浙江按察副使张蕙罪恶彰闻矣使者畏其口莫敢决又往决之进四川按察副使弘治戊申蜀大饥山俸金易米三百斛赈之进湖广按察使湖广盗剧病民公下令城中曰获盗者予俸金于是有获盗者予俸金盗由是息进云南右布政使居云南三年都御史御史交荐于朝进贵州左布政使其行也百姓留之涕泣居贵州二年都御史御史又交荐之进南京太仆寺卿无何进右副都御史督储南京南京储缺三年居逾年督完每诣阙奏议孝宗皇帝多俞行之乞致仕不可寻进南京刑部左侍郎其明年复乞致仕始得命命乘传归其乡归其乡三年正德丁卯正月二十四日卒距生宣德丁未寿八十一岁讣闻今上皇帝赐谕祭命有司营葬其乡公于吏事精多有善政不尽书书其大者至于廉且苦天下皆知有张公也公方应举时县令馈诸生诸生受公独郄不受公妹夫馈公□□□不受故曰贫视其所不取公愽极群经静中往往□□不以语人貌又朴见人唯唯如无能故人鲜克知之然咸知张公长者初起读书人或未之奇至是始服魏侍郎知人矣公侍郎满三年赠其祖与父侍即祖母徐氏及配赵皆淑人配赵淑人生一女适为杜玺妇赵叔人无子子其弟子重重荫补国子监生而以公卒之某年某月某日下葬乞国老先生铭墓不朽俾九思状公行伏候采择之焉 

　　○先公行实 

　　王氏鄠县人也其先盖河南人而由河南来仕高陵乃遂占籍为高陵王氏今有墓在高陵者十二人称王大使家墓云其谥讳不可尽知可知者讳元享或即始来者与其子孙不可知元享以后大同出者三人讳继祖继容继先或元享所出与否亦不可知元末关中兵起继容继先由秦岭东行出关莫知所终继祖载妻子渡渭而西避匿鄠县终南山其后海内平定徙城中北街道东为鄠县王氏继祖长子讳克诚克诚长子讳敬仁敬仁长子讳琰少时人异其相夺起读书举进士后乃岁贡太学仕为山西大宁山东长清知县廉直显名固将大有迁秩矣乃不幸卒长子讳铉宽大愽厚长者而又读书善知事实决平里中里中人人服焉盖卒年八十一往时孝宗新即位诏民高年有行谊者予冠服故特与焉夫人李氏生三子长子讳儒字文宗是为先公者也先公隆□奇顽双目烱然背厚若负进退容止非礼不行盖年十五而游学于山东师尊布衣苏先生授蔡传尚书三年而明会大指弱冠而领悟旁及群经慕先圣之遗风游歌孔林沾濡礼乐之化既乃上邹峄登泰山曕望东海历览齐鲁之胜霸王之迹充乎其有得也于是西归而为学官弟子员三十而当成化七年举于乡顾进士连科不举盖尝感泪发愤曰吾长清公之元孙也昔者长清公烈烈英英瓌奇之资而振古之豪杰也然莫举进士顾尝命予曰是在尔小子矣今我必举进士吾不举进士异日其何可报之地下乎四十而当十四年之春乃又不举举副榜当为教谕于是叹曰嗟乎壮士今若是矣其命也夫命也夫吾父母老然由是以获升斗之禄顾不可已邪遂为四川保宁巴县教谕然终非其好也过家奉父入蜀李夫人以道险弗往期年父还每当具书奉问起居及父母诞日伏腊岁时东向拜而泣焉当是时巴人举科者盖亦觧然往往英俊可教训也乃因材视质而严科条蚤作晚罢月课季试率怠兴滞虽风雨靡有间也盖连举者三人是后案二十年又蔑闻焉而人材岂今昔殊也□教训使然也二十有一年关中大饥报至急使使归宁父母召仲弟至多予俸金归养其心则固甚弗宁也其后就养者盖三十人诸父弟子则与共朝夕族党里邻推赀令其贸易餬口顾巳益困则又固甚乐也关中既熟会官满先发就养者然后乃归比归诸生攀送哭泣竟日始舍去云弘治二年又教谕河南祥符祥符距家近父母就养宜来乃弗许告休又弗许其心固巳歉弗乐矣乃又藩省终日奔走楫拜劳苦发益白而又甚贫然暇即授业诸生诸生固又多贫者其婚葬又各予赙赠焉居祥符七年用教人功迁教授南阳府诸生又送哭泣信宿弗能别既别又多问讯南阳者南阳距家又近然父母年皆巳八十而就养又以老弗能来矣决意罢归会学校副使燕山车先生至郡投状告休感激泣数行下车先生曰不然兹郡教法废弛久教授前在祥符名有师道今且方有赖岂宜自便也固弗啃听父母闻之亦拒弗许于是不获巳乃又复留南阳流风远士多茂秀异等之材然亦多刚悍而怙势纵逸凌侮其先生时时有之此固勿欲以严治也乃终日捶楚故嫉忿怨谤者曰至顾事势如此归计愈益甚乃投状参政顾公顾公苏州人填抚兹郡先固巳有闻而报□曰先生其何适矣诗不云乎愠于群小盖伤之也彼固虽贤圣犹或弗免焉宁独先生也夫违俗者骇众遵道者被谗斯固烈夫志士特立独行超世之盛节也先生其亡辞焉居无几会诸生咸亦悔悟相率靡然向风矣踰三年父卒痛恨目击其面诸生于是乃又走吊会哭以为弗忍其去也反归葬父巳于是事母李夫人愉愉劬劬靡朝夕违焉是时李夫人八十一岁巳亦六十一岁矣岂非至性纯粹终身弗忘之孝也既归三年长子九思任官考绩于是天子下诏即封翰林院检讨阶征仕郎其后母卒免丧盖与邑中故旧置酒高会会朔望而乐洋洋有广受之风焉正德六年少子九峰以病归自京师七年而九思罢官归自寿州盖甚喜未久疾病乃怏怏弗乐其明年冬乃遂不起盖八年十一月十二日也享寿七十有五岁云配吾母刘氏封孺人生四男子而九思长九思者狂缪蹇劣不才之子也盖检讨九年纂修孝宗实录成转吏部主事迁员外郎郎中有罪同知寿州会天变乃又罢去云九叙甲子举人九皋朴茂勤实然弗能干于蛊先公之所属也九峰河南道监察御史孙男子五人□□□举人潭浐渭渼女子人人其巳嫁者壻邑子杨显盩厔徐永图俱学官弟子员曾孙女子一人其葬以九年十一月二十六日墓在鄠北六老庵之原夫完德厚行闾巷固宜有之非必尊官盛位也然莫可一二数盖利欲之铄人鲜有弗化者斯贤士君子世固所爱慕焉先公之行盖可睹矣太史公有言士砥行立名者非附青云之士恶能施于后世故曰君子疾没世而名弗称焉先公于世皎皎自树立者其敦薄化漓虽百世可知也先公视其子而教非不匝然至也然昏昏冥冥莫或省焉而于道故阙如也盖九思罢官寿州会盗起弗果行先公赐之书谕诸道开其心焉其辞曰盖闻□□之谗诗人叹息流言之兴圣人惧焉此古今万世而天下所闻睹也故曰众口铄金积毁销骨此非过语也盖其有见言之也夫古之君子竭忠其主非有不尽也修身慎行其越人非不多也然卒以罹于谗是故屈原放而离骚兴贤者不必贵矣今其辞悲婉愤厉读之盖沨沨焉罔不泣下沾衿也而小子何为哉古曰弭谤莫如自修固尝奉教于君子矣天地日月巍乎焕然仰而观之俯而察之亦求亡愧于斯斯可矣而又何惑焉夫贤者有一世之绌负百世之名此其道固云尔矣吁嗟小子其将何为哉其将何为哉先公文章不多仅至百篇俱在家传不录录其训不肖者附着之俾后有观焉 

　　○求太恭人墓志铭状 

　　太恭人姓刘氏不肖孤九思之母也刘氏鄠县美泉里人也居城西丈八村家世为农吾外祖讳众配李氏生太恭人生十有八年归我先大夫中宪府君府君讳某字某是时年二十二为县学弟子我曾祖长清府君是时巳弃养焦夫人在堂吾祖高年府君及祖李母夫人所以事之者甚至也焦夫人性甚严李夫人亦甚严也又高年兄弟四人同井而居又叔氏二人年甚少晨昏之具尊卑之节处之实难太恭人周旋其间曲尽情礼然李夫人时有督过之辞焦夫人为解之曰新妇少耳然犹若此使至尔年宁当若是巳邪是时去长清之没虽未久然家无厚蓄亦鲜僮婢井臼之劳太恭人实躬任之成化辛卯中宪府君举乡榜丁酉挈家卒业太学戊戌举副榜例为教谕府君悔恨几不能生太恭人委曲慰解以为舅姑老宁知异日事乎今姑籍此尽菽水之奉亦未为不孝也府君意始稍释其后寓蜀会关内大饥太恭人具麦面脯肉载入关奉舅姑其族■〈尚阝〉邻里流来者随其亲疏多寡日与之饩府君告成而巳九载满归多出衣币首饰为李夫人寿然前此在蜀时已尝有寄而李夫人喜是时焦夫人巳弃养久李夫人乃叹曰姑氏之言不我欺也弘治己酉府君改任祥符丙辰迁南阳府学教授己未高年府君弃养中宪府君痛恨不能侍药侍棺殓乃自击其面欲死太恭人曰君独不念母氏乎君固至孝倘以此病当柰母氏何府君悟乃止不击面其后抵家所以事李夫人者盖无不尽先是二叔氏以高年治命析产其屋宇之多及诸田畜善者悉以予叔氏矣太恭人谓府君曰吾数子且幸有成立者固不藉是府君喜曰吾意正如此盖是时不肖巳在翰林为庶吉士矣然吾母所以教诸不肖者甚严也当其在蜀时不肖年十四五太恭人以府君多事不暇恐废学乃告诸府君遣以从师受易旦暮少懈嬉戏太恭人即棰楚诃骂以为常府君堂试诸生亦及不肖不肖或入更衣太恭人恐其窃取旧文即命僮仆守之及出乃巳其后教九叙九峰率多类此弘治甲子不肖以翰林检讨归省膝下一日过饮失礼太恭人怒正色叱之跪谢然后乃巳正德癸酉冬府君弃养是时不肖巳罢归九叙以举子家居九峰为御史病在告而不肖及九叙皆巳二毛太恭人御之犹若幼穉时也稍有过昏局蹐不敢进盖其严如此嘉靖甲申九峰在山西为按察副使太恭人病思之不置其明年乙酉春九峰乃致仕归相聚甚欢矣未几太恭人病臻其年冬乃九峰亦病药百方不効于是太恭人忧虑愈益病甚明年丙戌四月初八日乃遂弃养然九峰未久于六月十八日亦竟不可起矣天乎天乎何至是邪何至是邪太恭人生正统癸亥十一月二十八日寿八十有四岁先以九思官得封孺人其后九峰为金华知府得赠府君为中宪大夫乃太恭人受今封云太恭人有不肖子四人独九□业□尝输金受义民爵孙男子七人长瀛罗江知县次潭早卒次浐渭渼沔海女子十人长适同邑杨显次适盩厔徐永图次适咸宁陈文奎次适同邑张师孟次许聘兴平刘珙俱县学生次许聘同邑何锦次适武功县学生康栗乃不幸卒矣次许聘同邑何某次许聘咸宁邢寘次未聘曾孙男子一人曰山木女子一人许聘西安后卫应袭指挥白椿兹卜太恭人卒之明年丁亥十一月初十日葬六老庵先茔与中宪府君合焉先府君之葬巳辱太史公勒铭不朽惟太恭人懿德慈训所以贵幽壤诏来世者敢复乞于门下惟不鄙加之意焉幸甚幸甚谨状 

　　渼陂集卷十六 

　　◇续集◇ 

　　卷上 
　　卷中 
　　卷下 

　　●渼陂续集卷上 

　　三鹤 
　　病起徐生过语次忧旱三首 
　　阅张太微镊白诗有感遂为长歌 
　　又戏作 
　　摘菜 
　　昼寝南邻遗果 
　　籴麦 
　　雨晴园林小坐 
　　次瀛与张广文诗韵因示 
　　九日无菊二首 
　　晴起 
　　醉后歌 
　　苍生 
　　深秋 
　　雨霜 
　　酬郭侍御 
　　村游二首和张广文 
　　八旬翁媪吟 
　　五君子咏荅刘士奇 
　　鸟栖庭树 
　　送吴簿归二首 
　　竹屏 
　　燕山行赠王中丞伯畿 
　　周守惠茶谢荅二首 
　　花品六绝句 
　　读云将军传 
　　周守寄谷雨茶及大扇谢荅二首 
　　种生过访索李诗 
　　秋兴 
　　中秋不见月和荅湘厓蒋子 
　　次韵四□□□□□ 
　　画六首为湘厓子赋 
　　秋兴之作湘厓见和复用韵三首 
　　和张广文九月十五夜之作二首 
　　送道士□□□ 
　　湘厓使回二首 
　　赤璧图 
　　椒轩 
　　湘厓子歌 
　　太微子过访留诗因次韵以赠 
　　用前韵送熊子修 
　　用胡世甫诗韵因寄 
　　和太微子春雨亭论文之作 
　　看花寄湘厓子二首 
　　长垣邢御史母寿诗二首 
　　岣嵝书屋为祝给事中赋 
　　谢王正之 
　　雨夜有作 
　　生辰宴后歌 
　　送白贞夫八首 
　　白子行送贞夫 
　　洛原为白子赋 
　　草堂别贞夫 
　　闻贞夫将登华岳次韵一首寄上 
　　强情八首 
　　三年 
　　牝鸡鸣 
　　读德涵闻予寿州归之诗有感而作 
　　篱菊早放喜而有作 
　　九日遇雨莫能对菊与爱松鹤斋弟及炼师王从石前堂小酌骨肉情洽且赠从石遂成四首 
　　秋兴八首 
　　寄南里杨用甫二首 
　　九月十四日□□□二首 
　　雪下即融戏为体物一首 
　　雪中有怀德涵德涵曾许鄠杜赏月以疾不至 
　　雪后探菊一首 
　　送王正之二首 
　　苦雨 
　　雨夜怀白贞夫 
　　瀛□□云良木孙常于梦中呼子而泣子闻之痛心挥□赋诗二首示瀛 
　　瀛□台檄行劳励之以诗 
　　渭□小学有过□之叹诗以□情 
　　数日不至园亭寄鹤一首 
　　雨后访竹 
　　林居杂咏学寒山子五首 
　　□□ 
　　九日对菊 
　　赵松庄寿辞 
　　与释本遐 
　　即事三首 
　　松庄图二首 
　　蟠桃图走笔为王正之赋 
　　即景 
　　警火赋 
　　送茶马刘侍御二首 
　　雪夜一首与杏村子 
　　清欢 
　　自笑 
　　吟诗 
　　寿张翁二首 
　　荅禹未春兴之作次其韵 
　　雨后次前韵 
　　春寒 
　　睡起 
　　春阴 
　　晴 
　　荅禹夫访仙之作次其韵 
　　再次韵学寒山子二首 
　　禹夫近作诗可喜因次韵以示 
　　得王子衡书 
　　寄谢李宗易 
　　荅禹夫种竹之作次其韵 
　　再次韵三首遣闷 
　　绝句二首与杏村兼示诸君子 
　　戏作二绝句 
　　南山行寄熊子修 
　　和杏村子游草堂之作六首 
　　和熊子修游南山之作三首 
　　和张举子春游之作三首 
　　□获□汝修书作诗二首寄谢 
　　刘□□□□□□歌 
　　雷 
　　雷后雨雪人又以为灾也忧而赋此 
　　陨霜叹 
　　病起至后园得六绝句 
　　荅山僧馈笋 
　　清明展墓作 
　　沔侄自励不近音乐述二绝句以坚其志 
　　爱松弟送白菜诗以荅之 
　　再荅送菜 
　　燕子巢屋作 
　　禽言七首 
　　急雨 
　　童杖 
　　寄三林毛先生 
　　寄毛伯颖 
　　送中丞黄伯邻六首 
　　秋莺 
　　屡获太微子书感而有作 
　　送郡守夏道亨辞官归四首 
　　送中丞于莹中四首 
　　七旬 
　　东康五 
　　王叟叹 
　　浐园移菊 
　　送唐子荐六首 
　　李宗易次前寄诗韵见荅因再寄一首 
　　除夕 
　　元日 
　　大千上□□□因赠 
　　和杏村喜雨二首 
　　即事 
　　分菊四绝句 
　　睡起 
　　静坐 
　　志喜 
　　杏村次前韵相贺因再次韵一首 
　　舅氏池亭宴集四首 
　　咏李大夫二十六韵 
　　忘情 
　　闻蜩 
　　睡起 
　　雨后苦热 
　　王懋德馈茶谢荅一首 
　　林居拟姚合六首 
　　忽忽 
　　雨中偶成口号四首示小孙山木 
　　浮世 
　　八月 
　　籴米谣 
　　兴平役 
　　九日 
　　中麓篇 
　　孤儿吟 
　　铁牌道人歌 
　　题小画四首 
　　寿王鳯巢 
　　杏村卜筑次韵二首 
　　次韵与王学谕四首 
　　豸史古崖魏公手书锦堂德祚扁以赐举子张孝先诗以为贺因次韵五首 
　　哭粹夫 
　　悯雨篇为太守六泉吴公赋 
　　曝背 
　　海居赋 
　　五言排律三十四韵赠大参陈子才 
　　梅塘为桐城盛翁赋 

　　○三鹤 

　　独鹤□来久双□客送将松阴□且和风外舞成行对月疑玄圃吹箫隔洞房暮年栖隐地得尔共徜徉 

　　○病起徐生过语次忧旱三首 

　　老态随年至穷愁逼岁凶新霜须尽改旧谷廪垂空风巳收茂暑云常挟断虹朝来闻饿莩滚滚入山中 
　　闭户连朝病开堂见尔来谁无忧旱意应有济时才巷哭辞邻里山行拾草莱不知逢稔岁能得几人回 
　　野老江湖外忧来思不禁浮云常在望终日不成□游路流移满闾阎涕泪深谁能□廪粟早发体皇心 

　　○阅张太微镊白诗有感遂为长歌 

　　我年四十巳镊白君今迟我余十年镊邪否耶那得知新诗忽见镊白篇在昔镊之我不悟白根元与诗肠连搜奇抉恠苦成癖欲白不白胡能然君不见杜工部四十白发垂两耳緫为从前作诗苦又不见六一公游神笔砚忘雷霆年未半百苍颜鹤发称醉翁自古才士多早衰况乃谗谤丛厥躬君才落落世罕比对客挥毫诗满??帋行云蔼蔼变春空芙蓉亭亭出秋水丽句可压古□□芳名不让今何李年来转觉气磅礴驰骋文苑追古作伯仲之间见班马六籍之味甘咀嚼呜呼丈夫生世有如此五十白首亦可喜一事无能老丘壑堪笑城西渼陂子 

　　○又戏作 

　　镊白当年事而今巳徧皤可能除郄尽翻恨落偏多碧镜慵看影清樽醉放歌春风花万树一?柰吾何 

　　○摘菜 

　　夏旱忧方歇秋霖苦更繁来牟停耒耜秔稻阻饔飡野湿牛羊瘦亭空鸟雀喧儿童晨摘菜随我到西园 

　　○昼寝南邻遗果 

　　昼寝从吾懒秋寒觉被亲敲窓风动竹入户鹊窥人□迥常悬梦岩栖不怨贫南邻梨杮熟相送见情真 

　　○籴麦 

　　□粟陶元亮量珠石季伦清风五柳传遗恨洛阳尘自笑烟霞叟归栖岁月频弄孙今有乐籴麦未为贫 

　　○雨晴园林小坐 

　　三日冲泥怯新晴蹑屐来春葩旱未吐秋雨逼重开屋漏书痕湿檐风鹤唳回茶?惭鼎食小坐亦悠哉 

　　○次瀛与张广文诗韵因示 

　　文章传世久富贵不名垂万卷还湏破三冬勿□离位看京兆重诗可杜陵迟前哲风流远千秋入梦思 

　　○九日无菊二首 

　　往岁重阳至黄花放满枝呼儿频送酒挟客共题诗久旱根株尽惊心岁序移兴来成独往含恨过东篱 
　　不对黄花酒空添白发愁南山如有待西圃竟谁留风雨梧桐夜门庭蟋蟀秋儿孙仍燕喜沉醉王箜篌 

　　○晴起 

　　旭照浮虚牖清愁破老颜下床梳白发开户见青山心巳寒号足身如野鹤闲杖藜寻旧侣同过碧溪湾 

　　○醉后歌 

　　子美长镵白木柄黄精无苗空叹息怕饥稚子色憔悴时入深林拾橡栗吟诗万首逼风雅奇宝千金贱楚璧金谷主人金塞厨明眸皓齿为欢娱剪霞百里锦步障山海一丈红珊瑚剑锋展转死孙秀楼上湏臾坠绿珠呜呼财多自古为身累贫士从旁笑尔秽君不见北邻白金不满千儿操白刃爷呌天南邻埜老钱几何白首犹能醉后歌 

　　○苍生 

　　□少秋多雨衾寒晓觉晴流离秦地泪摇落楚人情刈稻初尝饭挑蔬得煮羙吾生良易足无术起苍生 

　　○深秋 

　　老圃栖迟地深秋迥不同短芜寒更绿高叶露先红风夕聆檐马晴天数塞鸿自便疏懒性白首任飞蓬 

　　○雨霜 

　　连朝秋歇雨一夕露为霜水国蒹葭老山城岁月荒□无多黍稷箧有旧衣裳空望伊人久迢迢天一方 

　　○酬郭侍御 

　　山人秋向南窓坐柱史书从北郡来已见风霜随使节却怜湖海有遗才云开华岳青騘过日上梧冈彩鳯回无那苍生忧岁旱好将赤疏达蓬莱 

　　○村游二首和张广文 

　　村游真有兴野眺一开颜景落风前尽诗成马上山荒林红叶乱流水白鹤闲蔼蔼青衿子相随过绿湾 
　　村酿留寒夜騘蹄踏晓晴远峯如有约嘉客更多情霜押蛇蟠??帋晨炊鹿荐羹风流唐四杰教化鲁诸生 

　　○八旬翁媪吟 

　　八旬翁媪生儿遅爱之不减丹鳯雏一朝长成毛羽齐飞去为巢栖别株啄母者枭尔与游攫鸟者鹘尔为徒细如虮虱侵我肌口如刀剑伐我躯翁媪独守旧室庐饘粥不与共朝晡尔亦生雏爱更深翁媪爱尔心岂殊不见树头反哺鸟鸣声哑哑临路衢尔若□闻天尔诛邹邪雏邪尔若罔闻天尔诛 

　　○五君子咏荅刘士奇 

　　陕州魏仲先 
　　秦岭韩文公 
　　华阴杨伯起 
　　华阴李太白 
　　华山陈图南 

　　△陕州魏仲先 

　　隐居曾住陕东郊人指茅堂拟鳯巢风月千篇留宇宙烟霞万丈达山坳雪精不跨孤峯外海鹤犹栖老树稍却恠莱公无勇退佳期虚负布衣交 

　　△秦岭韩文公 

　　潮阳昔恨征途远秦岭今看庙宇新青史长留佛骨表苍天终护孔门人海国豚鱼随变化衡山云雾破嶙峋此日逐臣多感慨千秋洒泪□沾巾 

　　△华阴杨伯起 

　　关西夫子杨伯起万古清风慕却金高塜独眠斜日外英魂犹遶华山阴壮年归隐薇垣客少日翱翔翰墨林俯仰不胜今古叹往来浩发短长吟 

　　△华阴李太白 

　　骑驴宁避华阴今走马曾于五鳯楼采石狂游醉欲死长安不见却生愁名齐杜甫追风雅运落南箕起谤尤过客悲吟□岳下问来元是谪僊流 

　　△华山陈图南 

　　华山隐士羡图南高卧于今尚有龛花鸟多情谁作主云霞无恙梦犹酣玊峯临路□劳望铁索悬崖不可探我欲东寻刘禹锡□茅同□□巉岩 

　　○鸟栖庭树 

　　深冬堂下双棵树夜夜慈鸟栖满枝影落月街还个个□冲霜晓故迟迟频□莫信儿童打返哺惟应埜叟知爱尔山林随处好风光何必鳯凰池 

　　○送吴簿归二首 

　　白首思乡客□□□□□□□□□□穉子候□扉登眺新诗就逢□昨梦非东风花成醉杯看湿罗衣 
　　□簿无多日言归及早春犹存三径□未老百年身经史儿能读壸觞客共亲北窓高卧处梦可到西秦 

　　○竹屏 

　　□竹虚堂下当门翠作屏云深尘隔断月迥鳯□停不掩湘江恨难摇晋客醒岁寒如有约共守少微星 

　　○燕山行赠王中丞伯畿 

　　□山西来几千里□空万朵青芙蓉阴晴变化不可测□有云□随飞龙钟灵朵秀自古昔英雄今见南□公□□颖悟通尚书趋庭应对师阿翁秋风折桂广寒殿□□射策明光宫三年佐郡名独高片言折狱谁与同□□常依赵抃鹤路人争避□□□手批逆鳞非矫□身骑猛虎还从容帝心简注尹京兆衮职补缀生华风豸袍复着辞冀北态辈夙驾徂山东吹嘘海岱作霖雨指点山?刍峄驱长虹狂飙容易生乔木故园暂许归明农谢安仍为苍生起寇准方资锁钥功八郡生成耒耜外三边经略笑谈中浊泾清渭流来别终南太华势何雄天子预开麟阁待霄汉路与鳯池通斟酌元气运斗杓收拾人才入药笼耿耿芳名照青史欝欝晚节含苍松燕山紫翠万年在仰止南皋千仞崇 

　　○周守惠茶谢荅二首 

　　老去难胜酒闲来独倚楼使君题玊版仙茗自金州春泛山泉色香分汉水头枯肠从此润短咏若为酬 
　　使君燕国秀早看曲江花郡出三千里春回几万家□予白发叟分惠碧山茶四海苍生渴休教雨露赊 

　　○花品六绝句 

　　携酒寻前约开门杏花落芳香巳越旬莫恠东风恶 
　　群卉参差列东风吹第开夭桃如有待明日更衔杯 
　　若看梨花好还于月底偏只愿花开夜盈盈月在天 
　　李株旱枯尽白柰亦无花红着蓓蕾蕋萧条几木? 
　　最恨违心赏天香失牡丹从今培植好准拟来年看 
　　□岁茶蘼少蔷薇亦数茎渐觉清明近商□□□□ 

　　○读云将军传 

　　孟独文章遛马迁将军事业世流传蜀山汉水遗金甲夜月春风哭杜鹃地下龙泉光射斗庭前玊树碧参天封侯建节真谈笑孝子忠臣出后先 

　　○周守寄谷雨茶及大扇谢荅二首 

　　山中谷雨后采采碧瑶枝露叶香犹湿筠笼寄不遅一瓢还自煮七椀是吾师却笑相如渴金茎浪尔思 
　　酷暑愁衰叟清风来故人汉江云一片鄠杜月如轮力借山童徤凉生草阁新此时仍啜茗潇洒绝嚣尘 

　　○种生过访索李诗 

　　岩石看吾老风流喜尔过云山犹旧识杯酒一高歌李白诗偏好吴刚斧重磨明秋丹桂树垂影正婆娑 

　　○秋兴 

　　苦热诗都废逢秋兴转豪上楼山色满捣练月华高雨后收园果风前着布袍逐臣今白首勿用赋离骚 

　　○中秋不见月和荅湘厓蒋子 

　　懒上元龙百尺楼清光不似去年秋南飞乌鹊浑无影斜倚阑干恨转幽纵有金罍谁共酌空闻玊漏换更筹嫦娥只在云深处闭却广寒应自愁 

　　○次韵四□□□□□ 

　　□人家住湘江□□□□□□□□穿上云霄乘彩□名流湖海比南金□□止□□多口皓月当空照此心三径莫教归蒋□西来□戴磬山吟 
　　芳名贯耳响春雷万□新□□□□□我逢君倾盖好阿谁载酒问奇回梦游北阙□□回笑对南山紫翠开□说玄关能锁□也□平地有蓬莱 
　　□游四海难为友秀□三□喜见君关口平吞洞庭水吟诗高压华山云图中□□□新说袖里□同谙古文作用不伦□来异昂昂□□□□□ 
　　湘江碧海源流近犹岳□□□□□□□一方元方数□灵千古合生□□□神鼎还丹□□□□区种玊田□历年年常北向帛□频□落风前 

　　○画六首为湘厓子赋 

　　山下晴云芳树合门□春水□□□主人未久赋归去猿鹤翛翛莫浪惊 
　　老眼摩挲认画图不知□璧定西湖千秋感嘅应怜我两地风流揔是苏 
　　老树抶疏照夕□远山苍翠□□□江亭一帙浑忘倦□是先秦科斗文 
　　远空江上千峯雪静夜灯前万古心闲户不知舟返棹子猷乘兴到山阴 
　　绿藻风回动碧漪细鱼芳沼两相宜长蛟占断天池水不作甘霖漫尔为 
　　主质山中烂斧柯子陵江上老渔蓑会稽印绶磻磎载不愽斜阳一曲歌 

　　○秋兴之作湘厓见和复用韵三首 

　　王猛非秦杰陈良识楚豪南溟胷次阔北斗姓名高秋水青龙剑春云白鹭袍时时吐佳句千古逼风骚 
　　湘厓天下士不羡五陵豪献璞心何懒看山兴独高气吞云梦泽诗夺锦宫袍却笑扬雄拙当年误反骚 
　　王子烟霞老羞称风月豪读书嗟力退开眼见人高爱客邀歌扇频沽典缊袍醉来花底卧双鬓任刀骚 

　　○和张广文九月十五夜之作二首 

　　乘兴来登庾亮楼中秋虽过一般秋谁将短笛风前弄破却长蛟海窟幽砧杵有情牵远戍江湖无计入边筹几回独倚阑杆立不是寻常见女愁 
　　九月十五南山楼月色过于八月秋绿酒盈樽不一醉青毡独坐何其幽门墙此日且鸣铎帷幄他年者运筹红杏曲江有时发莫为宋王空生愁 

　　○送道士□□□ 

　　□□□□地干□浩荡间花开歌送酒楼迥卧看山鹤发生谈论龙渠熟往还相逢知戢癖老圃学偷闲 

　　○湘厓使回二首 

　　湘□青竹剡溪笺并剪剪成秋月圆为语云仍好收护清风一握自年年 
　　王骨仙人游紫氛笑骑白鹿破南熏袖中遗却昆仑石化作湘厓一片云 

　　○赤璧图 

　　坡老躭秋兴兰□破夜涛萧声孤鹤近月影万山高□落当年赋人思异代豪画图乡里后收□紫崖□ 

　　○椒轩 

　　椒轩谁尔命惆怅紫崖翁遥忆趋庭日犹观老□□栽培资雨露苍翠入帘□辛苦平生意无忘济世功 

　　○湘厓子歌 

　　世人不识湘厓子我今为作湘厓歌湘厓南去五千里负剑西来将□何长安红尘高十丈独骑□马闲来往冯唐白首尚为郎杨朱失路空惆怅鄠社赤子苦无母割鸡□借屠龙□雨雾□经三月余甘棠可十百年后渼陂山人老闲寂一笑相看如旧识几回访我春雨亭有时坐子秋月夕酒后耳热歌且舞恍然置我湘江侧短竹翛翛弄碧风疑是湘灵夜皷瑟我问湘厓子劳劳良亦苦惟我识尔玊在石世人怕以处为鼠湘厓只在白云隈三径萧条长绿苔主人不返猿鹤猜何日拂衣归去来 

　　○太微子过访留诗因次韵以赠 

　　山下孤村水竹居城西樽酒渼陂鱼青春不负岑参约彩笔今看杜甫书花柳半开风乍暖烟霞留住日无余明宵又作怀人梦咫尺长安万里如 

　　○用前韵送熊子修 

　　莫向天涯叹谪居且来花下食双鱼终南山好频携酒光范门高不上书入眼白云千里外蟠胷黄卷五车余庙堂肯借调元手四海苍生緫晏如 

　　○用胡世甫诗韵因寄 

　　世违身早退老嘅学无传忆昔胡夫子同为王署仙夔龙今在位沮溺合畊田何日重携手临风一洒然 

　　○和太微子春雨亭论文之作 

　　岩石归栖几岁华烟霞万亩为吾赊郢中白雪歌谁和门外青山直更斜求友喜逢张仲子论文合让大方家□年结社盟先定沧海乘桴路不差 

　　○看花寄湘厓子二首 

　　我有一樽桑落酒君能八句岭南歌不来春雨亭前坐万树花开柰尔何 
　　秾李夭桃未足看杖藜无意遶花阑那能夜月湘厓子共醉春风白牡丹 

　　○长垣邢御史母寿诗二首 

　　八旬以上百龄近五桂之中季子贤騘马骤风惊海内彩鸾映日下云边慈颜常为平反喜远梦频于问寝悬画阁晓来开绣宴紫箫吹散碧桃烟 
　　蓟门春早承欢地剑阁风清陡屺时甲第云连双鳯阙蟠桃雨熟万年枝笑骑王母青鸾背共醉麻姑碧玊卮兰蕙绕阶香细细蓬莱化日影遅遅 

　　○岣嵝书屋为祝给事中赋 

　　渼陂埜叟病暑草阁眠客访者谁岣嵝仙蓬头赤脚不敢见翩然遗我岣嵝万顷之云烟老眼摩挲认形似似与芙蓉天柱相勾连中有茅堂架翠微堆床万卷先秦篇僊人巳游紫霄上夜梦犹遶苍峯巅袖中携得一片石化为霖雨坐令四海歌有年君不见傅岩卜筑屋几椽嘉靖之勋摩碧天岣嵝之名要与相后先呜呼勿使岣嵝之名不与相□先 

　　○谢王正之 

　　我病三旬久君来十日过留心投药物应手起况疴卢扁流风远门庭阴德多苍天宁尔负□满鳯凰窠 

　　○雨夜有作 

　　暑病逢秋减园亭卧晚凉棋声清到枕雨气湿侵床丘壑渊明老乾坤子羙狂者云明日事十亩水西庒 

　　○生辰宴后歌 

　　我生六十有四岁大儿设宴春雨亭一曲双调颇潇洒四座诸客流芳馨今年甲午六十七乌兔飞腾暮景逼小儿爱父学阿兄衍庆堂中张锦席介寿笑开桑落酒长生愿比南山什儿辈能此我心悦尔之子孙更何说前檐木不后檐流后车转合前车辙呜呼儿辈慎勿懈人生一孝万事彻 

　　○送白贞夫八首 

　　君家毘陵郡我家终南山相去四千里那能识面颜君今持使节乘轺入秦关取道渼陂涯访我林壑间徘徊执我手慷慨发浩叹苦言阻隔遥神交时往还嗟我樗栎姿误为杞梓看感激靡所赠赠君明月环 
　　南方产琥珀草芥满西土琥珀世所珍草芥人莫顾一朝持琥珀拾芥芥与附借问胡为然气类有感遇君子□问心形□□□□ 
　　□□□□草白露何溥溥秋回病体苏君自西凉还口吞黄河流腹贮空同山解携炫双眸五色呈琅玕神工靡雕琢至宝非尘寰流行宇宙中千秋长不刓 
　　君携阳羡茶来烹渼陂水二物各一域气味似且羙欻然乘风回翱翔青云里迢逓鳯凰城道阻不可跂嗟哉伤我心绻恋那能巳 
　　能诗唐杜甫奉使汉张骞使节空同过诗名北斗悬自惭黄发叟虚负碧瞳仙不远三千里来寻紫阁前 
　　驿路三秋逼星槎万里回河山秦地胜题品乐天才故国还经洛和羹早用梅埜人靡好爵离恨若为裁 
　　老夫病起临幽径嘉客重来访敝庐大保中丞曾面识世勋国史亦亲书□看三叶郎君贵争迓双旌使者车此日文章谁与并他年竹帛定何如 
　　君家季父尚书幕我亦承明谪省郎五夜共趋朝北阙几回扳饮坐西堂未能展足空骐骥问说遗雏有鳯凰盛世好音应可待早瞻旭日上梧冈 

　　○白子行送贞夫 

　　白子白子胡为来留尔匆匆不肯住华山不采十丈莲却恐群僊笑尔空归去浒西丈人挥彩毫长篇滔滔水东注少年才子浚谷生湏臾满??帋烟云横白子得之色不惊双脚踼倒北斗城笑提长剑舞不歇仰天惟见秋空月月下共予饮一斗骊歌袅袅晨风发白子白子留尔不住可柰何安得织女机头红玊梭织就云锦五千文送尔归报松乔行 

　　○洛原为白子赋 

　　僊楫巳浮南渡水故家犹问北邙山迢迢岁月迁移后隐隐乡闾梦寐间风气不随金谷散云仍今见玊麟还芳邻近接程门迥数仞宫墙尚可攀 

　　○草堂别贞夫 

　　不尽登山兴其如送尔情秋风临路发征马向人鸣白发偏多恨皇华自有程相思虚梦寐迷却鳯凰城 

　　○闻贞夫将登华岳次韵一首寄上 

　　好奇无柰洛原子蹑屐去登西华山悬石独沿铁索岭塞云笑指玊门关身浮万迭烟霞上语落三峯紫翠间欲唤谪僊沽一醉旗亭秋草雨斑斑 

　　○强情八首 

　　郎富有黄金难将买妾心妾心似瑶瑟的的爱知音 
　　郎本五陵豪妾是倡家子不爱黄金多只愿同心死 
　　老鹙与鸳鸯不是同栖鸟就令交颈游中怀转懊恼 
　　酌酒与郎饮临风□□□□花牕下镜留共可人看 
　　并蒂芙蓉椀□欢翡翠□那知今夜梦远远别追寻 
　　牛女经年会会稀情转浓朝朝觌郎面恰似不相逢 
　　共郎花下坐吹笙羿明月明月照妾心妾心与郎别 
　　郎心见妾欢妾心只自苦佯笑□□□曲乱不成谱 

　　○三年 

　　一出三年别千忠万苦□□□□□梦夜夜□西城 

　　○牝鸡鸣 

　　牝鸡鸣□向晨昂首皷翼□切云远□惊骇徒纷纭雄栖于埘若罔闻君不见□□宫中野鸡呌炎帝之□几尽妇丈夫万事由妇人□□湏□在人表鹡鸰情乖老鹤悲闾阎叹息英雄叹尔□若□丈夫气请尔细玩鸡鸣诗 

　　○读德涵闻予寿州归之诗有感而作 

　　□年予罢郡道梗得归迟尔获咸阳信心先鄠杜驰行藏嗟系运慷慨为吟诗连翼云霄意读余双涕垂 

　　○篱菊早放喜而有作 

　　岁荒菊亦尽春至始栽移要看风霜色深蒙雨露培重阳思烂熳八月放蓓蕾好为歌金缕陶然醉玊杯 

　　○九日遇雨莫能对菊与爱松鹤斋弟及炼师王从石前堂小酌骨肉情洽且赠从石遂成四首 

　　三年逢此日篱菊有黄□风雨疑相妬园亭兴转赊喜逢鸾鹤侣共坐鹡鸰沙好尽沽来酒青灯笑语哗 
　　西圃花无数前堂雨不休且陪吾弟饮肯学楚人忧陆海龙□夜天风鹤背秋生涯惟烂醉身外尽浮沤 
　　客从玄圃至坐有小蛮歌孤负黄花节其如白发何遏云商调迥入夜雨声多醉即南牎卧宁湏借绿蓑 
　　昆季头俱白蓬仙鬓独青何年堪辟谷今夕巳忘形湖海多游览烟霞几醉醒向来瞻紫气不用写黄庭 

　　○秋兴八首 

　　雨余忽见南山雪夜迥深知北塞寒明月万家砧杵急画楼何处酒杯宽墙根蟋蟀如人诉江上芙蓉耐晚看坐叹离骚悲宋□捷传飞将斩楼兰 
　　霜落长城万草枯三边兵甲尽防胡千年充国屯田计万里嫖姚出塞图寂寞鱼龙沉瀚海哀鸣鸿鴈忆菰蒲闲情欲共伊人语白露蒹葭水满湖 
　　往年曾侍衮衣傍环佩秋风出未央会揖夔龙真气象退吟班马旧文章鼎湖自泣鸟号后林壑今看素发□一忆泰陵心万折寒灯茅屋雨淋浪 
　　秋风昔伴逐臣回此日逄□□□哀目□有言谗□□黄金无梦到□□土阶步□青藜杖草□看花浊酒杯垂老光阴吾愿足补天自有出群才 
　　寿州城枕八公山风雨深秋草树班峡石中开青片片长淮东下碧潺潺曾经迁客登临处遐梦犹吾指顾问最是时苗遗爱远至今祠屋在□寰 
　　川原回合浒西庄门外南山对草堂词客坐吟青玊案秦姬歌劝碧瑶觞高秋不断风云气胜地今为翰墨场梧竹阴森□万顷似闻鸣鸟在岐阳 
　　浒西风采王沂国泾野源流吕圣功时论同归天尺至羙人□□玊□□吕生老向秦淮水康子长歌太白□北□□深束阁迥不胜衰鬓叹秋蓬 
　　□夫不是吟秋客旷世真为彩鳯毛归卧烟霞从尔好往游□□□吾曹苍苍冬雪孤松秀滚滚中流砥柱牢无那朝廷访幽侧却教岩穴老英豪 

　　○寄南里杨用甫二首 

　　不见杨夫子蹉跎近□年几回清夜梦怅望紫霞仙风月城南里桑麻渭北田深秋行乐倦日晏任高眠 
　　尔陪康学士共上浒西楼弱柳青娥舞遥峯翠黛浮龙蛇随彩笔鹦鹉落□□相对掀髯坐时听白雪讴 

　　○九月十四日□□□二首 

　　□月山城雪多年□□□姑闻维霰集展转六花飞泥□□□圃天寒及□衣谁知村落外犹有采樵归 
　　□□当此月当见雪缤纷不意丰西暖俄生塞北云菊□寒不吐桑落笑微醺却爱梁园赋邹枚迥出群 

　　○雪下即融戏为体物一首 

　　□空飞作絮到地湿融沙未有高人卧难烹学士茶溜喧疑骤雨篱争不迷花庭树风萧瑟诗成巳暮鸦 

　　○雪中有怀德涵德涵曾许鄠杜赏月以疾不至 

　　孤负中秋月虚瞻日暮云如何天又雪无那我思君王子丹成未潘生瘦几分相看俱皓首犹自叹离群 

　　○雪后探菊一首 

　　□圃容何惨东篱尔独芳宁辞一日雪直傲九秋霜红醉仙桃色黄分月桂香兴来还共赏不必是重阳 

　　○送王正之二首 

　　□之贤国手眼见药通神惯醉王孙酒长沾丽藻春□□秋入鄠菊放雨留人共对寒芳坐清谈意转亲 
　　□□西林叟曾□药起予百年朋友意两世往来书丹□□□□王门旧□□平生钦令德表墓定何如 

　　○苦雨 

　　□□□□□禾死秋院虚生□□□夫地无情红日□江湖□醉白头难眼前泾渭何当辨水底鱼龙亦未□到处湿泥沾蔓草几时幽谷采芳兰 

　　○雨夜怀白贞夫 

　　贞夫骑马入□田要看王维旧辋川山水百年灵□□□□万里子裔僊便寻舟楫浮江汉拟到园亭□雨烟□□□□□□□回时应有尺书传 

　　○瀛□□云良木孙常于梦中呼子而泣子闻之痛心挥□赋诗二首示瀛 

　　□□□交□在幼七旬将至我成翁□秦地隔□河□□□□□□□□得尔报书□□□不禁老泪□秋风□□□□从今□诗礼湏看异日功 
　　大孙□□小孙遥梦震呼□涕□饶花向根荄先识品孝于童稚已生苗读书里舍何年是问寝重闱万□消惟□二□看鳯鸟□随燕□在蓬蒿 

　　○瀛□台檄行劳励之以诗 

　　京兆一年司赋地西台此日劝贤书阳城心系催科外汉王功收考谋余松栢要有霜雪操草茅莫惜斧斤除□恩累世期无负敢望高门驷马车 

　　○渭□小学有过□之叹诗以□情 

　　八岁人当攻小学三旬尔始读遗编莫求天地尊卑外只在家庭孝弟间人植纲常方异兽士能变化即成贤孝亭夫子长如在白昼青灯仔细研 

　　○数日不至园亭寄鹤一首 

　　一与胎僊别尘居十日过栖知依竹惯声忆入云多万里心应在三山路几何洞萧明月夜来看舞婆娑 

　　○雨后访竹 

　　雨过园林净扶藜探此君推牎寒落翠辽径湿团云晚岁盟先结清风我共分虚心应识主不在七贤群 

　　○林居杂咏学寒山子五首 

　　山翁矮屋住幽僻少尘埃牎外潇潇竹门前欝欝槐笛吹明月下鹤唳白云堆未必蓬莱阁神僊独往来 
　　童子清晨起风前扫落花柴门无吠犬高树有啼鸦山翁方下榻石鼎巳烹茶逍遥长似此不羡五侯家 
　　昼长槐树下散发坐胡床阵阵南风起徐徐透体凉编篱围旧菊汲水灌新篁野外瓜初熟畦丁送我尝 
　　自起蹁蹮舞儿童笑我狂但知间处乐不学富家忙坐石沾云湿飡梨带雨香光阴容易老树杪又斜阳 
　　落魄寒山子长笑何时歇洞栖一片云门对千年雪破□舞春风澄潭弄秋月吟诗几百首天机任飞越 

　　○□□ 

　　□□□□□□□□□□□□□伏是□□一年诗□□□□□□□□□□□□□意转应不负花时 

　　○九日对菊 

　　佳节愁中过寒春雨后开不吟花我笑共赏客谁来浊酒从斟酌疏篱自剪裁飡英颜更好白发漫相催 

　　○赵松庄寿辞 

　　遶庄种松经几秋诘屈老干蟠苍蚪中有主人蓬僊流芸窓万卷亲校雠一朝跨鹤成远游北上明光天际头参幕两地翊卫侯折冲万里资运筹分符坐判西北州桥山□水闻歌讴鹤翅倦飞思且休云巢早向松林投虚牖洞开千尺楼双峨如黛空中浮裁氷剪雪孰与侔鳯巢仙子吾同俦年年寻乐何优游坐看八袠霜髯稠一阳忽报回遐陬江梅吐萼竹笋抽松稍新月悬银钩寿□罗列麟鳯羞锦筝瑶瑟声和柔金绯四座嘉宾留□湏一饮五日瓯从兹俯仰天悠悠雪山笑指如培塿大江变作桑田畴主人仍住松庄幽 

　　○与释本遐 

　　尔于紫阁山中住笑我虚称山下人白发近年增感慨齐鞵何日上嶙峋日高霄汉浮仙掌地拥烟霞□□□探奇不逐渔樵伴恠尔长为虎豹邻 

　　○即事三首 

　　篱落重阳后寒花满故丛相看诗兴减不与去年同 
　　午睡南牎下人静柴扉掩阶前黄叶堆一任西风卷 
　　黄金任尔散清贫我自乐非是薄黄金我命生来薄 

　　○松庄图二首 

　　森森松万株叆叆云千顷八旬老子家一幅蓬莱景 
　　晓汲龙溪水暮煮沙砰茶仙家风味好就树摘松花 

　　○蟠桃图走笔为王正之赋 

　　海上蟠桃大于斗一番结实三千岁笑尔金门避世客烟霞万里何由至当日公交车曾上书齿如编贝八尺躯从容得侍武皇侧时时剧戏为欢娱更有风流郭舍人潇洒同为供奉臣殿中射覆讶萎薮天颜一笑回阳春文章辨愽设客难义气激烈斥董宪语言彷佛涉诙谐辞旨婉曲多讽谏我披汉书常叹息稗官埜史谁记忆争言三度窃蟠桃王母青鸾那可得世人好奇仍信恠往往求之经史外东方先生苦受诬形容千古丹青在长安上医西林叟何年得此良工手我摩老眼认形似等闲为尔开笑口年年珍重悬中堂桑落酒熟花正香客来对此湏尽醉莫负花前碧玊觞 

　　○即景 

　　寒云蔽日画冥冥午坐无人共草亭篱外残花犹弄色阶前双鹤对梳翎 

　　○警火赋 

　　园有刍藁烟于回□天耶人耶咎自我耶乃为赋以自警其辞曰 
　　岁乙未之孟冬兮其日甲寅漏沉沉其二皷兮夜閴无人彼场圃之迢迢兮旷无四邻慨焱焰之奚从兮稻秸积而倏焚维天监之明明兮逆斯凶而惠吉维回□之赫灵兮讵倒施而滥及信予德之罔修兮老而颇僻繄天心之仁爱兮冀反正而改迹昔宋襄之三言兮荧惑退舍恂恂若刘昆兮亦返风而速化玄机叵测兮维贞信乎堪冯中孚之格物兮又何患乎豚鱼之顽冥曰予承兹嘉惠兮心豁然而顿悟日兢兢以自饬兮敢因循于迟暮彼众口之汹汹兮云狡童之肆狂审予行之罔缺兮彼亦奚忍于子殃木有根而必茁兮爰有萌芽玊剌摘于人人兮亦有其瑕予回思以省愆兮在疏正而庇邪彼警予以悔过兮彼则是而予差昔尼父元圣兮戕于桓魋忠如姬旦兮亦流言之喧豗矧予老且誖兮羗自戾以为媒冀沉寐以恍寤兮遄濯污而起颓乱曰屡省哉寇自我致兮维我有瑕颣兮恫自乂兮庶以无或坠兮 

　　○送茶马刘侍御二首 

　　玊斧辞边郡星轺入故乡彩云明昼锦白雪侑霞觞堂北萱花茂天南婺影长蓬莱春万顷从此寿无疆 
　　鹤发留春住龙颜入梦劳僊槎浮日影奏草落霜毫貌拟麒麟画风生獬豸袍太平端有望歌咏老吾曹 

　　○雪夜一首与杏村子 

　　春初人卧病小院逼黄昏乍听风吹雨翻成雪打门青绫曾内直白战向谁论病起乘新霁篮舆访杏村 

　　○清欢 

　　病起无兼味清欢亦可嘉菜根煮香稻莲子啜新茶扫径春生草掀帘雪有花暮年惟静坐休遣思如麻 

　　○自笑 

　　自笑碧山子岩居岁月奔病回春有睡老至梦多昏雪落天机动诗成腹藁存旧书犹未忘时或枕边温 

　　○吟诗 

　　吟诗四十载学海足生涯汉魏二三子唐人几百家捻髭空鍜炼得意漫矜夸不见少陵老情真语自佳 

　　○寿张翁二首 

　　□□风流□名家□□存一官看长子八袠抱□□□鹤形容瘦长松枝叶□□天真气象潇洒住乾坤 
　　若个青矜子翁孙展我甥毛诗传世业鄠曲擅才名□捷科应易惟修德乃成从兹翁益寿坐待□□□ 

　　○荅禹未春兴之作次其韵 

　　玊斝春醅丝金钗舞袖红远山凭雪槛佳景落诗个□子云霄上荆花雨露中衡门三十载不出是英雄 

　　○雨后次前韵 

　　小园连夜雨芳杏几枝红要看花如锦还携酒满□□毫花鸟外拄杖蓝图中一笑沧浪叟风流媿尔雄 

　　○春寒 

　　节屇春分近寒留花不开经旬看□□万蛰待蛊□□曰云长蔽河氷虏未□孤臣头白尽愁思若为裁 

　　○睡起 

　　纳被南牎卧悠然暖□通邻鸡春觉□□□□□□□在千金贱心闲万虑空饭余□一事击□看儿童 

　　○春阴 

　　冬尽苦无雪春来长作阴雨晹□□数消息自相寻因梧浮生理潜窥造物心悠悠谁共语□□理瑶琴 

　　○晴 

　　春来□霂雨三日不成霖红入花枝浅青回麦垄深行云晴忽散挟客景堪寻有约休相负青山花满林 

　　○荅禹夫访仙之作次其韵 

　　秦女吹箫夜裴航捣药年蓝桥通弱水彩鳯跨祥烟人去名留世天生骨作僊浪游真可笑空扫石床眠 

　　○再次韵学寒山子二首 

　　自入山中住悠悠不记年洞门猿啸月松顶鹤巢烟混俗元非俗修仙不是仙笑将竹扫帚扫去白云眠 
　　叶落知残岁花开又一年水浇名利火风扫是非烟汉帝求丹药秦皇慕海仙不如飡饱饭快活洞中眠 

　　○禹夫近作诗可喜因次韵以示 

　　吟咏如今日风流异昔年登坛追李杜落笔扫云烟春助花前兴尘消物外仙奚奴频我送刚喜慰愁眠 

　　○得王子衡书 

　　不见子衡三十载缄书今日自长安庙堂倚重宜多寿风雅名高不折官鸥水聊分三亩外鳯池只在五云端相思此夜听春雨雅操终期共岁寒 

　　○寄谢李宗易 

　　白发交情自布衣非关出入在黄扉痴儿生死劳恩及老泪纵横岂浪挥万里云霄心转切五更风雨梦初□有时倚杖看台斗无限清光近紫微 

　　○荅禹夫种竹之作次其韵 

　　修篁种得巳多年望里苍苍半亩烟藜杖独穿春径雨葛衣常坐晚凉天月移秦女乘鸾影风落湘灵皷瑟弦日日平安频有报主人只在北窓眠 

　　○再次韵三首遣闷 

　　林成今日忆当年兴到青鞵踏紫烟秋夜乍闻千丈籁寒云低压一重天种分东卫歌淇澳翠拂南熏入舜弦俗态向来医却尽不湏肉食绣衾眠 
　　子猷乘兴任年年半入苍云半入烟岁暮常分松顶雪风光不逐杏花天几人杖屦同吟啸何处亭台自管弦留待鳯巢春万顷绝胜莺唤柳三眠 
　　老圃开从甲子年移来秋雨带秋烟纔看碧落新生月顿觉红尘别有天水傍琅玕清蘸玊籁生枝叶细鸣弦山翁此日常为主一榻清风笑独眠 

　　○绝句二首与杏村兼示诸君子 

　　野叟经旬眠草阁故人无意到柴扉多情谁似穿牎月依旧清光照敝帏 
　　少陵阶下蓬蒿长廷尉门前雀可罗闻道苍松容色改不知相见定如何 

　　○戏作二绝句 

　　雨卧看晴晴复雨杖欲出泥没苔后□□红杏休争放丽日清樽待我来 
　　何日红香鬪晓霞微风袅袅影斜斜尔时却恐儿童笑白发老翁还看花 

　　○南山行寄熊子修 

　　我病一月不出户云梦先生远相访殷懃两度入我室我闻谈笑觉清爽兴来挟客南山游阴翳经旬忽开□老天有意山灵喜苍翠排空待吟赏草堂寺中参古塔紫阁峯前眺仙掌陆海混茫万余里瀑布飞来几千丈先生兴狂浑欲飞醉拈彩笔扫翠微瑶草琼葩尽收拾奚囊背得南山归遗却两枝在茅屋琅玕五色炫人目世人不识云梦仙燕雀纷纷逐鸿鹄吁嗟乎天风一朝鸿鹄起燕雀纷纷亦徒耳 

　　○和杏村子游草堂之作六首 

　　春日来看雨后峯晓牎卧听寺前锺笑将紫阁□□□误作峨眉翠扫空 
　　佳客同游此醉眠枕衾湿惹翠微烟晓来共觅仙人掌爱杀苍崖瀑布悬 
　　冷冷锺磬隔云深袅袅松杉入暮阴苍径共追□□□□□□觉露华侵 
　　碧井丹梯绝点埃鸠摩罗什译经台不知尔辈同游后更有何人到此来 
　　卷将丽句袖中回驮得南山马上来卧展□笺闲把玩却于高枕看崔巍 
　　何物红尘破闷幽可人惟有看山游松篁满院先投寺紫翠盘空一倚楼风外垂杨来暮鸟门前流水泛春鸥胷中自着南山后小却人间百万丘 

　　○和熊子修游南山之作三首 

　　冉冉卉木春汨汨水泉动遥望云梦仙笑骑丹山鳯直上紫阁峯下瞰苍龙洞迢迢万里外烱烱双眸送西指昆仑丘千古发一恸夜就草堂宿禅床破幽梦起来步明月短竹风前弄 
　　谢客盘云磴探奇上石门日浮僊掌动岩合寺锺昏豹变疑藏雾鸡啼觉有村庙堂方尔待未许避尘諠 
　　騘马来游紫阁春豸绯犹带软红尘漫夸临水看山兴元是调羹补阙人衣袖俄沾花雨润佩环时弄竹风频同游未许怜吾病佳句能留见尔真 

　　○和张举子春游之作三首 

　　两晴上说经台 
　　草堂寺 
　　上紫阁峯不至而返 

　　•两晴上说经台 

　　□□□□□国□树松桂幽人陡□□□□□□□紫□□函谷白云渺大际经讹日月□□□天地闭巍巍仲尼□路□□□□安得□□□□□□□□遵我仁义□□□□□□ 

　　•草堂寺 

　　万卉□□雨后芳群峯遥对古禅堂望晴□□风云变□□□□道路□□见诸天多□□谗言□日有余光□□□诗□□□□招人兴未忘 

　　•上紫阁峯不至而返 

　　□□□山中十里未为□我辈□□前颇闻山僧道山□□□□□□□□烧三阁互对峙萦纡有领要岁久□□□山僧□相约老至筋力衰蹉跎竟未到兹者公□□□贻山灵笑何由陡绝顶凌空纵遐眺 

　　○□获□汝修书作诗二首寄谢 

　　□□□行子循良□邑君十年离恨积几度尺书闻琴□□□月楼栖碧海□公余诗万首琼萼吐奇芬 
　　□□□□□南山春雨□□□□□寐恍忽见仪形台□□□□书传□不□苍生凭我报巳勒去思铭 

　　○刘□□□□□□歌 

　　□□□□紫千山山下滴水流潺湲主人卜筑水西岸宛如蓬岛非尘寰碧树离离迷远近白云悠悠时往还白云碧树围草阁主人下惟勤著作竹床几卷伏羲书淯水一瓢颜氏乐春风遥唱水边渔夜月常鸣竹里鹤鹤鸣渔唱春复秋主人忽起乘苍蚪壮游笑佩双龙剑大手堪修五鳯楼五鳯楼前谒天子礼乐纵横云满??帋看花醉向曲江游捧檄却为慈亲喜鸾鳯终难栖枳棘骐骥何由困百里惊见清霜落豸头早衍恩波通淯水水西苍苍万顷春玊峯当户青嶙峋行人指点作傅岩风景依稀如有莘有莘傅岩千古上霖雨云霓今注望簪笔崚山?层志不回揽辔澄清气何壮皇华咨访足风谣紫塞纡筹籍保障胷中有道迥不同眼底奇才谁与抗致君尧舜固非难措身伊傅胡多让伊傅勋名独与齐白首还归淯水西鹤筭迢迢沧海变鳯毛世世碧梧栖画图留却他年看麟阁丹青共品题 

　　○雷 

　　南山三月雷夜牎破幽窅晓起闻老农云是丰年起 

　　○雷后雨雪人又以为灾也忧而赋此 

　　前夜闻雷后连朝雨雪繁随风兼雹至杀麦动人言春服寒仍换麟经老更翻史臣堪纪异谁达紫薇垣 

　　○陨霜叹 

　　□□仲月二十七雪后陨霜杀思实今年雪后仍陨□乃在暮春庚申日两度俱是清明前顿觉和煦变凛栗果实不熟人且忧来牟倘杀那可述忆昔戊子己丑年一村十室逃五室卖儿鬻女骨肉离哭声彻天天罔恤以后雨晹恒失调春禾秋稼收难悉闾阎口腹或不充公家租税何由出官卒打门鸡犬惊称贷富人事方毕富人气势猛于虎约傥未许一朝失吁嗟生理转萧索愁苦如婴梏与桎今兹来牟□颇盛恍忽场头堆崒嵂岂期雪后夜陨霜欢娱变作声唧唧渼陂野叟发长叹穷居愧乏回天术晓来闭户强欲吟坐扫破砚拈秃□我愿苍天悯赤子早动和风散□窒 

　　○病起至后园得六绝句 

　　入春踰两月不至后园里杖屦今日来莺花见人喜 
　　我病杏花放我来杏花落春风更有意夭桃正吐萼 
　　山童顽□甚杏花落不扫花径少人行两月长芳草 
　　独坐柴扉掩马嘶客戾止山童吞柴扉却是杏村子 
　　山僧紫阁来馈我春笋芽留客尝风味恰有江南茶 
　　杏村遗新诗荅我陨霜叹习习和风生却喜霜华散 

　　○荅山僧馈笋 

　　□□三春雷动后□园十□□□□□□□□□□□□□穿云采不迟长路携来青箸褁贫家珍重碧瑶枝茶?尔笑己公味珠玊聊惭工部诗 

　　○清明展墓作 

　　暮龄六旬九尊祖意弥勤令节刀?田清明从俗上丘坟翠栢结成盖春葩竞吐芬祠屋豫洒扫执事乐趋奔豕牲注清醑俎豆罗缤纷兄弟联子姓列拜昭穆分伶工奏箫管钲皷声入云诸灵俨如在洋洋咸格歆礼卒遂燕毛神贶饱且醺情洽坐□旋出门落日曛斯礼久矣行自我归耕耘悠悠廿载余蒸尝四序均匪直竭孝思亦以笃懿亲云仍慎勿失庆流浩无垠 

　　○沔侄自励不近音乐述二绝句以坚其志 

　　映雪孙生常闭户下帷董子不窥园颜瓢点瑟从吾好野杏山桃任尔繁 
　　梦落阳台唤不醒何如牎下对遗经春风指日云霄上一派箫韶取次听 

　　○爱松弟送白菜诗以荅之 

　　早种春经雨多耘自荷锄尝新劳尔念分惠入吾厨清白家风在豪华世味无明时肥遯客老圃莫荒芜 

　　○再荅送菜 

　　草阁方停笔筠笼复到门谁能知此味尔独念同根深藉□□力难忘雨露□我园□吐甲未久共盘飧 

　　○燕子巢屋作 

　　重来欣见尔春色满芳郊□主归贫屋栖身有旧巢□风游水际林雨掠花稍日日疏帘卷香泥□渐交 

　　○禽言七首 

　　穿草鞋草鞋穿却好任我闲□任我潦倒不□□□□星辰□朝吃跌祸不小 
　　得过且过日日忧愁想□□得过且过 
　　□□□□□用粗粗布劝君莫嫌布粗恶多少贫人无□□ 
　　提□卢眼万事俱□糊只好提葫芦 
　　种谷种谷连年天旱谷不熟肚饥难靠亲骨肉种谷种谷 
　　□□归去柳陌花街□□青云路不如归去 
　　□□得哥哥赤世苦口死劝它它今病巳中妖魔劝它□甚么行不得哥哥 

　　○急雨 

　　□□天河泻翻成陆海深四郊禾万顷三伏雨千金夕□□犹湿风回蝉一吟芳亭便坐久溽暑不相侵 

　　○童杖 

　　□龄兼病痔聊藉小童行苔□徐徐步园林日日情坐谈时放□归去辄呼名却忆当年兴登山双屐轻 

　　○寄三林毛先生 

　　隐居此曰陶元亮相国当年董仲舒白发喜看颜似玊红尘不到氷环庐三春花鸟惊人句满??帋烟云寄我书为报后生今亦老闲来常钓渼陂鱼 

　　○寄毛伯颖 

　　多病相如废吟诗太白豪溪流开户近山色卷帘高风月余千首星霜未二毛年年翁寿旦春酒碧云璈 

　　○送中丞黄伯邻六首 

　　佳人出东海盈盈白玊姿佩悬明月珰手持琼瑶枝□勤缄素书寄我南山陲临风读素书云当远别离别离未足惜所贵心相知 
　　相知亦何深孰云未识面梦寐有神交风雨生感叹□邻东邻子追游靡昏旦两心茍未谐何殊氷与炭岂□壮士怀旷世有绻恋 
　　绻恋意弥长中怀难具陈平生数万言荒芜未足论□人癖爱兹拟之希世珍枯桐□朱丝山高水粼粼曲终闻嘅叹彷佛干秋云悠悠太古心感激良有因 
　　有因发天籁无因觌芳颜松岑老鹤心长绕丹穴□□金岂不贵壮士重肺肝灼灼上林花谁采幽谷兰幽兰有贞性不随秋草残佳人爱芳馨佩之凌岁寒 
　　岁寒霜雪深万木冻且僵徂徕千尺松容色何苍苍东园桃李华春日岂不芳未识秋风颜那云栋与梁君子慎晚节竹帛有余光 
　　余光被草莱雅志扶皇闱致身夔龙间慷慨赋式微海滨蓬莱楼曕望何崔巍三岛连十洲遨游步如飞颇觉岁月长朱颜耿不移何时寄我书慰我长相思 

　　○秋莺 

　　萧瑟西风外流莺忽好音塞鸿来亦近社燕逝难寻求友非前梦辞巢识尔心明春端可待出谷上乔林 

　　○屡获太微子书感而有作 

　　岳岳太微子犹能忆故人儿亡常我慰德迥许谁邻苍松容不改白首泪何频未湏土?差往事感激见情真 

　　○送郡守夏道亨辞官归四首 

　　拂袖长歌公去早急流勇退古为难谁怜碧海屠龙手兴落苍松野鹤滩北阙梦魂天广大东山歌舞日平安胷中万丈虹霓影不比寻常老弃官 
　　紫绶金章淮海客青春归去意何如羞看傀儡棚头戏谩卷羲皇架上昼百尺高楼云净后一声长啸月明余等闲忽作烟霞癖会有蒲轮至草庐 
　　君侯车马已南驰野叟山中尚未知为爱雪晴看华岳却因风便寄瑶芝恨来不识荆州面老去惭无李白诗渭北江东成间隔暮云春树结相思 
　　黑头人去寻鸥侣丹穴春深产鳯雏三载星霜劳抚字万家雨露足沾濡天心宁负循良绩阴德真为远大图画阁喜开汤饼宴佳音早寄碧山隅 

　　○送中丞于莹中四首 

　　东山端为苍生起华岳争看紫气高宠濯自天春又转攀留无地意徒劳海云拂曙仰僊斾花雨催诗湿绣袍丽句谩夸追谢日?兆嘉谟悬望匹皋陶 
　　道上谁歌借寇难倚天长剑斗星寒自怜白发雕虫叟不识皇华老豸冠昨日临风传锦字几时补衮入金銮商郊霖雨寻常事四海苍生注目看 
　　地远相违南北海天涯不及马牛风心知未许关山隔神合真疑梦寐通问俗画熊回道路朝阳彩鳯上梧桐逢人若访垂纶者七十沧浪一病翁 
　　玊斧纔临半载过河山百二起讴歌豺狼霄遯风霆急禾黍春回雨露□命□□瞻颜咫尺扶藜可柰影婆娑鹤程自合抟霄汉鴈□能无寄薜萝 

　　○七旬 

　　一卧沧浪晚蹉跎罢策□登天无复梦弄笔且能文舞鹤看人喜流莺隔树闻七旬虽善饭不学赵将军 

　　○东康五 

　　冬殂春巳半不得浒西书老恨追趋懒相思梦寐余杏花开正好桑落兴何如七十今年是应劳长者车 

　　○王叟叹 

　　故媪十日肉未寒新媪入门恣笑欢黄金耳镮罗衣裳昨谁为主今谁看吁嗟王叟六十六夜夜呼灯醉醽醁眼底只见新人好耳畔那闻儿女哭尔不见睢鸠小鸟亦有情尔老何心化麋鹿吾今作歌叹尔情太薄有问者谁吾之族 

　　○浐园移菊 

　　小阮篱边色色奇暮春来向雨中移我同元亮耽秋兴尔作吴刚斫桂枝 

　　○送唐子荐六首 

　　昔闻泾野子今喜见池南祠屋生前立旄倪去后参□良应有传竹帛尔能堪尚忆风谣远秋空月在潭 
　　騘马三秦道豺狠万里空皇华车带雨丽藻笔生风华岳凌仙掌□阶识舜瞳不知今海内似此几豪雄 
　　□□□□□□□□□□□□回□□日月□余光□□功堪□观风事□□□将嘉靖□□□□虞唐 
　　山水滇南秀锺为闻世豪□□唐□□□□□□高皇□垂精采江河落巨涛龙门今识面□□□□□ 
　　三世科名旧千年庆泽深弦歌花县日纲□□□□鼎借调□□天知报国心夔龙芳躅迥□□□□□ 
　　紫阁峯前叟浮生七十年闭门花自发□□□□眠□过草茅巷春回风雪天谦光无以报感激浚郊篇 

　　○李宗易次前寄诗韵见荅因再寄一首 

　　风雨山城及授衣忽传尺素到柴扉远函真觉从天坠佳句还应信笔挥霄汉夔龙公接武山林麋鹿我同归白头亦有闲中趣日日终南坐翠微 

　　○除夕 

　　浮世七旬明日过画堂春酒此宵同乾坤自许丹心在形影相看白发翁□转三阳扶道泰讴歌四海愿年丰等间莫笑狂夫老犹有遗编讨论功 

　　○元日 

　　元日祥飙起徐徐散积阴江湖扶杖叟霄汉倚楼心归卧烟霞僻□朝岁月深箫韶犹梦寐一派鳯凰音 

　　○大千上□□□因赠 

　　五十华峯□迢迢百岁侵徒僧看亦老栢子种成林□食黄精饭常持白业心虚名我何有劳尔下云岑 

　　○和杏村喜雨二首 

　　睡觉闻春雨邻鸡第几声檐风吹不断灯影灭还明碧讶琴丝润青知麦浪平杜陵诗句好喜共古今情 
　　老来农圃事我愿学樊迟雨落呼田叟莎长问牧儿看云拨白首出郭杖青藜万姓多憔悴何人是国医 

　　○即事 

　　日高方盥栉暮景得幽栖喜戴峩巾好难收短发齐园亭新雨霁樽酒可人携春树微风外双鸠自在啼 

　　○分菊四绝句 

　　芍药牡丹春色浓争如老圃看秋容暮春雨过东篱下旧菊分来碧叶重 
　　谁羡骚人九畹兰侬家老菊亦多般故分旧品开畦种要采寒香带露飡 
　　菊根经岁老成枯及早分栽翠色敷堪笑吾人多变化却干心地久荒芜 
　　小园半亩雨晴时日日呼童看插篱丹杏碧桃天上种元于此地不相宜 

　　○睡起 

　　梦破芳亭午花阴响辘□□看书恍忽牎怪竹模糊春夏潜推谢炎凉半有无向来分种菊得木绿盈株 

　　○静坐 

　　老来堪静坐多虑恐伤神诗不推敲就情惟淡泊真香阶花影覆芳树鸟声频兴到歌还舞浑忘雪满巾 

　　○志喜 

　　眠深惊扣阁夜半报添孙谱序名从木家传善□□□天元有意白叟敢忘恩晨起瞻睛旭南山翠到门 

　　○杏村次前韵相贺因再次韵一首 

　　老住林泉日犹能见此孙好除荆棘路培飬□□□□仰乾坤阔生成雨露恩永年吾愿足不敢望高门 

　　○舅氏池亭宴集四首 

　　嘉辰逢首夏清宴集西村亭入青峯色池侵老树□□阳情不薄伐木事堪论环坐惟同气山翁劝一樽 
　　儿曹三爵后把钓上渔矶池影涵清碧钩鳞出细□注盆犹泼剌泳水自依稀一笑吾亲放无劳问是非 
　　移时钲皷发箫管亦悠扬树鸟惊皆散渊鱼落且藏王留仍进酒客醉苦辞觞不尽殷勤意林霏渐夕阳 
　　日暮席仍移蔬畦露坐宜弹窥黄鸟影歌听碧山词□□香芹荐青怜细果垂风流愧山简也醉习家池 

　　○咏李大夫二十六韵 

　　洪洞神僊窟汾行秀气锺德门占瑞鳯胜地产人龙问学同韩愈才华迈李邕并歌薇省宴独蹇杏园踪佐郡临洮曲分符督岁供皋兰车久驻边粟廪多容远戍征行急长河济渡凶岸头排缆木水面集艨艟谁拟乘槎客行歌负耜农有时司郡篆甘泽徧提封召伯棠存茇羲皇道决壅群黎齐颂德多士藉登庸解绶头犹黑看山兴正浓两河流巨盗四郭慑先攻奋激公纡策欢呼众筑墉黄巾回剑戟赤子乐榆春形瘁俄捐馆人哀共拊胷金城遗爱远祠屋小民恭伏腊罗苹藻登歌击皷锺穹碑光照日太史笔如锋宇宙名难朽袭黄传可宗令孙当世彦嘉会百年逢岳岳霜前豸苍苍雪后松豺狼惊使节湖海仰高峯青史期千古丹心翊九重显扬公益懋遐躅许谁从 

　　○忘情 

　　吾已忘情久何由尔更喧此心如日皎利口向谁言泉石甘吾老云霄任尔骞松风聊洗耳含笑坐西园 

　　○闻蜩 

　　戊戌六月六日晴槐风袅袅蜩始鸣乾坤萧散我空老将序推迁宁有情久贪树底晚凉坐忽见天边新月生凭谁一唤羡门子翩翩来此吹玊笙 

　　○睡起 

　　漏刻迟迟昼有余老来无事可消除几回睡起闲亭上也看泾川两叶书 【谓仲木宋四子□□】 

　　○雨后苦热 

　　震雷急雨湏臾过竹树斜阳万雀喧转觉溽蒸侵白纻更无凉吹洒黄昏科头枕石自多病束带立朝何可言安得南山松涧底寒水细嚼觧吾烦 

　　○王懋德馈茶谢荅一首 

　　淯南相送碧山茶封匝筠笼印不斜秋日乍闻香带雨寒泉自煮浪生花一瓢村丑从吾好七椀清风谩尔夸不为使君怀旧友芽春能到野人家 

　　○林居拟姚合六首 

　　为爱林居静朝朝入小园坐呼童喂鹿卧怕客敲门残暑蝇偏恶斜阳雀乱喧忘收书在几檐底任风翻 
　　洞屋形如舫聊题作舫斋开牎都是竹彷佛泛湘厓卧听尤宜雨深栖不受霾也知在平地风浪漫萦怀 
　　午过眠方起痴孙放学回展书仍问字供茗自擎杯鹤放随云去秋成望雨来南山消息近隐隐动轻雷 
　　从辞东阁赋早避北山文闭户翻黄卷开园卧白云蹉跎年易迈感激道难闻□翮今如此焉能击紫□ 
　　洞屋儿新构前楹亦创修经营因避暑潇洒忽逢秋常爱云团户浑忘雪满头吾心自知足尔疾喜云瘳 
　　老至难酬主身安不怨贫都来三亩宅剩有十分春瓜豆分畦种林花应节新太平谁笑我萧散作闲人 

　　○忽忽 

　　忽忽七旬过流光似□梭老添诗渐减愁少睡还多□径常徒步风亭或放歌南山青不改日日对嵳峩 

　　○雨中偶成口号四首示小孙山木 

　　六十年前游戏处西湾风景种瓜余老来翻爱儿童□欲向湾头坐钓鱼 
　　秋来风雨掩衡门强欲看书柰字皆却恨当年双眼碧不将黄卷日重温 
　　□完祠屋奉蒸尝不接音容秪自伤怎得光阴如少小家庭朝暮傍爷娘 
　　驽马当时误入骖几回鞭打脱羁衔而今莫说无人用纵解驰驱老不堪 

　　○浮世 

　　轻薄看浮世疏慵怕出头轩车虽旧侣书札不轻投暑退儿无恙秋来酒旋篘三杯浑醉却此外更何求 

　　○八月 

　　八月农方急连朝雨乍晴来牟催播种蔬果渐收成塞鴈来霜□寒砧捣月明筑场将刈稻春酒正含情 

　　○籴米谣 

　　麦未获籴旧麦谷穗欝垒垒出籴早谷米南亩何曾废耘耔田少口多囷见底吁嗟乎有钱籴米尔莫叹新谷登场亦不远不见当年少陵叟短褐长镵米何有 

　　○兴平役 

　　行边使走兴平陆县少供亿恐不足数月以前下郡牒条令鄠县为替恊百疋乘马九肩舆车挽刍豆官督夫线棱白粲桑落醑江南珍果秦城需贾直往往出假贷鞭朴日日闻号呼朝夕经营犹未就郡牒重催急于鬪秋雨连旬渭水涨竞渡踔泥谁敢后争看一朝使车至先经十日旅邸候刍豆狼藉复挽回肩舆弃掷空尘埃阁老逢迎未必欢村氓征取徒为灾吁嗟郡牒何为者可能量物裁多寡闾巷呻吟那得知公堂燕笑持杯斝 

　　○九日 

　　九日南山下晴天亦可嘉登高扶杖懒看菊□篱斜且酌儿孙酒聊酬烂熳花豪华非暮景澹泊是生涯 

　　○中麓篇 

　　胡山在章丘南山有三趾予友李伯华结庐当其中因自称中麓山人云自燕讯予曰宜有述也为之赋中麓之篇 
　　胡山万仞青浮空灏气潜与岱岳通何年神斧开鸿蒙延亘隐隐拖长虹东入海斗势益雄探头俯瞰冯夷宫山下才子谪僊同几回蹑屐攀穹窿枕石夜卧烟霞丛远鸡齐唱流天风扶桑乍见海日红画图奇绝天为工湏臾黯淡浮云蒙迟迟王漏方报终万象曙色侵帘栊山横三趾中特隆山人卜筑当其中孰云秘摄非苍穹忆昔降神拟高崧笃生俊杰山之东海岳诘屈□□□少小作赋排终童黄卷一目过即融词源滚滚那能穷弱冠腾达脱蒿蓬苍蝌独驾参重瞳要补衮阙禆天聪十载天曹输荩□□心简在阶洊崇朝夕翼翼何谦冲推毂指日列上公一时燮理造化功坐令四海歌年丰闲来笑抚峄阳桐游心学海囦且洪笔端万象归牢笼先秦直上追镐鄷西京拍挟龙门翁自成艺苑超尘埄藏之中麓石室充后贤景仰名独鸿胡山世世看巃岳 

　　○孤儿吟 

　　十四孤儿行且泣道逢丈人问端的儿言鄠杜王氏子阿祖曾为州守秩前年随父入川东万里辛勤访姻戚姻戚刘子巴县簿贷金有劵不偿直一朝罢官共舟归儿父语言忿成疾巫峡迢迢下荆门途次懊恼疾转函刘子夫妇毒于虎公然弃父潜江侧气息奄奄儿在傍身无完衣腹无食桂林夫子任阿翁司教潜江名赫奕逆旅主人走告之任翁闻之心怛恻急以药物疗症结亦有饘粥供朝夕吁嗟儿父竟不起寒风刮地天昏黑任翁亲为作棺殓瘗之崇丘树墓石秦楚相望几千里道长儿弱归不得任翁提携入官廨抚飬惟恐或坠失命儿为书搨□模持之京师转乡国遂有叔父来逆儿未久母子得相即吁嗟乎任翁于儿如覆载俯仰何由报恩德愿翁子孙多且贤崇阶百转寿千亿丈人聆儿言倚杖三叹息世人骨肉转为雠往往坐视沟中瘠桂林夫子乃如此高风直与古人匹我今为赋孤儿吟留取芳名光简策 

　　○铁牌道人歌 

　　我闻铁牌子深藏不可见长啸洞前云雾横太平宫隅草树乱遯世已出红尘外结茅直傍苍崖畔却有农夫为种田时汲山泉自煮饭有目不识字半行励志常悬铁一片鳯池秋早梧叶凋虎溪春暮桃花泛幽栖倏踰四十年丹心那□寻常变朅来访我春雨亭通名始识□霜面七旬悠悠鬓犹黑修□飘飘步何健□□欵坐□亦奇□然别去意乃恋昔闻南山多异□今见此老□铁汉安得拄杖入烟霞同觅仙人为我伴 

　　○题小画四首 

　　小盆沾湿初经雨翠色交加迥绝尘灵运池塘空有梦濂溪亭榭不胜春 
　　幽篁苍翠依奇石矗矗翛翛共岁寒奇石年年供赏玩幽篁日日报平安 
　　风前袅袅虎须长雨后翩翩燕嘴香珍重王孙相对好免教离思怨斜阳 
　　移来幽谷色青青日日相看比德馨桃李亭台弦管急任他人醉我惟醒 

　　○寿王鳯巢 

　　梧岗文采朝阳□丹穴云巢敛翼时酿出酉?雚泉春万顷佩摇风籁竹千枝徘徊自对青鸾语来往常教老鹤随近得天边王母信年年相约到瑶池 

　　○杏村卜筑次韵二首 

　　画栋倚云开甲第尺书得鴈报长安清泸遶郡春浮梦老蚌成珠夜吐丹冠□几时来万里岷峨依旧耸□□白头始遂归田志俯仰乾坤顿觉宽 
　　壮夫处世□无家宦海乘桴未有涯新筑传言丹荔好故山回首白云遮庙堂正尔需才俊雨露今看沐宠嘉□□早□西蜀锦春风先到上林花 

　　○次韵与王学谕四首 

　　鄙吝逢君顿觉无浊醪恨不饮千壶香飘红雨风回树影落青天月在湖敝馆翻劳君作主闲居真愧我非夫醉来直到忘形地尔汝樽前信口呼 
　　芳亭自扫一尘无怎似清氷湛碧壶宝剑有光冲北斗纶竿终日钓平湖白驹空谷思嘉客黄太东门笑猎夫却喜青山春雨歇桑颠布谷向人呼 
　　诸君清范眼前无良冶何曾出哨壸巨鲤春深掀禹浪长蛟雷动起云湖文章星斗今魁选人物羔羊古大夫指日相逢霄汉上门墙还许姓名呼 
　　□台玊署梦俱无田父村醪酌几壸爱客高情惭北海咏梅佳句忆西湖百年身世双衰鬓万迭云山一懒夫□愿太平多气象闾阎击壤尽歌呼 

　　○豸史古崖魏公手书锦堂德祚扁以赐举子张孝先诗以为贺因次韵五首 

　　华扁喜看悬处好春光顿觉坐来生谁言野叟能修德□□词林旧有声寿拟松乔今日意祚延瓜瓞暮年情□□□翰星郎赠万古流传识姓名 
　　阴德远从先世积寸心宁敢老来亏使车过我留华翰倾盖逢人即故知元日正悬墨玊牓春风不负碧瑶卮堂前兰桂应繁茂巳见祯祥启兆时 
　　邑侯百里宣风教豸史三冬驻节旄??眷恋衡门咸我爱峥嵘盛世緫人豪书工颜柳才尤妙政接龚黄意独劳遐祚可占贻后嗣高情端不忘公曹 
　　堂上谁教悬瑞扁直疑喜兆自天来善根悠远多年种德祚延绵此日开但得云仍传世业敢言五桂与三槐老夫感激情无限笑对南山咏有台 
　　喜逢公等登堂日恰近吾孙受室时鸾鳯音交今夏事熊罴梦恊古人辞锦堂德祚书先报宝树春凝果正垂老去光阴更何望无穷真乐在于兹 

　　○哭粹夫 

　　往年庚子冬哭德涵壬寅秋哭仲木乃癸卯冬粹夫讣至会予病新愈不能哭流涕而已于是述楚些以泄哀云 
　　崧高降神生巨公些壁立万仞驱长虹些尚有伊傅攀夔龙些下视群憸如蠛蠓些沧浪一卧天地中些正气上与霄汉通些我惭知己哀切衷些仰头欲问天梦梦些弥弥老泪流满胷些大块为我生悲风些 

　　○悯雨篇为太守六泉吴公赋 

　　吴公悯雨身如灼瓣香吁天赤心托精神尚与真宰游旦夕下救苍生渴天丁鞭挞老龙起黑云弥空雷雨作一雨三日民乃足千门万户喜雀跃累岁覃恩仰慈母一朝悯雨动秦郭我公退食开口笑先民之忧后民乐坐对南山兴潇洒自拂古桐理弦索呜呼天人交感有如此元气亦在人斟酌我公自有回天力到处阳春信有脚君不□循良自古入相多征书咫尺来王坡苍生漫尔舞且歌留公不住当柰何好取北山一片石勒之万代光嵳峩 

　　○曝背 

　　曝背茅檐下游心药褁余问医除老病昏目弃残书孙爱飡留客僮欢市得鱼年丰时更泰潇洒在林居一 

　　○海居赋 

　　东厓先生翁公居在南海之滨乃自抚台介以皖山吴子之诗命予赋之予西夷伧人也未尝海游而知公之为真海也乃括而为之赋云其辞曰 
　　猗与巨哉海兮环四域以为界维南溟之特胜兮肇鸿□而□收泝翁氏之上翁兮爰卜居于海滨德源源以世好兮善根植而殷殷灏灵蕴结兮吾不知其几千万春蟠高居以孕秀兮埒崧岳之降神直 
　　皇朙之景运兮哲人乃生挺僊姿之□异兮贮渤澥于丹扃顾学海之茫茫兮诞有岸而先登词源滚滚以濡毫兮怕一泻而千里错海珍以杂出兮佥目骇而神靡跨赤虬以遐征兮呌阊阖而谒 
　　帝帝命以作股肱兮俾宣力以经世悯下民之昏垫兮皷万艘以遄济嘅交南之弗庭兮伊孽竖之为厉 
　　帝命相以将征兮相简公以参谋森幕府之邃穆兮独渊渊以运筹斡万变于指顾兮饬六师以张皇进莫敢以我抗兮退无穴之可藏孽竖凛以魄收兮函面縳而请降敷悃欵以捷奏兮 
　　帝嘉锡以报章爵孽竖以都统兮因悠远以安黎磨穹碑以载绩兮光什倍乎淮西维三秦之巨藩兮控三边以制虏 
　　帝命公以抚填兮藉文武之吉甫动威令以轰霆兮泽随车以沛澍曾星霜之未周兮羌外靖而内熙维我公之断断兮曰宰衡之攸宜 
　　帝咫尺而有召兮集夔龙于鳯池量汪洋其无际兮陋千顷之宪陂虚处下以来善兮汇百川而纳之翊 
　　皇祚于亿万兮勒勋名乎鼎彛忆海居之我招兮方童颜而白头访五羊之僊迹兮藐一发于罗浮报海筹之重添兮摩铜狄以优游乱曰海晏□兮公衎衎兮且复旦兮海可尘兮公名芬芬兮其无垠兮 

　　○五言排律三十四韵赠大参陈子才 

　　昭代开昌运名门擅帝乡善修深更远庆衍浩无疆北斗尚书烈中朝太仆良谢阶培宝树丹穴产鸾凰早受趋庭训期增奕叶光荫恩覃雨露冑监琢圭璋苦肆芸牎力争攀桂窟芳□抟违雅志骥足试康庄游宦留都羙书衔帅府强赞□踰岁月节操凛氷霜圣主推褒赠严君遂显扬分符承魏阙夙驾入郧阳大展平生学潜消万姓殃崇墉森剑戟循陌课农桑白昼弦歌沸青林虎豹藏福星悬楚甸荐剡彻尧皇鹾海司邦计燕山落锦囊革?夸花金灿烂德佩玊丁当咫尺天居迥曕依夜梦常芙蓉泥不染兰草谷生香坐听莺迁木欣看燕贺梁清风辞北蓟卿月转西凉玄鹤崆峒近神驹渥水长卫风騋牝盛鲁颂马斯臧经济需才俊旬宣陡省堂汧流环浩荡吴岳对青苍有脚阳春遍随车澍泽蒡驰驱过鄠杜询访旧门墙纳拜吾宁敢谦虚德益彰抒悰频慰□时笑携谢眺惊人句落鴈峰头一问苍浪天有时走见玊女洗头盆九节杖子拄到日月边平生酷好李太白恨不相见斗酒诗百篇醉来怪问仙人掌胡不一觧苍生之倒悬短歌长律囊□满大篆小楷石可镌诗书□奉碧殿迥梦寐常遶苍峰巅种子种子别尔忽忽五六年老夫乃今为尔一放颠挥洒二华万顷之云烟琪□□□□难卖不□□□仙子□□□ 

　　○梅塘为桐城盛翁赋 

　　一泓清浅兔河滨疏影横科几度春开阁兴于何逊异巡檐诗较少陵亲蹇驴时跨同心客野鹤长随不老身若作和羹湏大手霜台豸角望嶙峋 

　　渼陂续集卷上 

　　●渼陂续集卷中 

　　明故四川双流县学教谕致仕封奉直大夫南京吏部验封司署郎中胡先生合葬墓志铭 
　　祖姑朱节妇墓志铭 
　　登峨山诗序 
　　明故中宪大夫都察院左佥都御史北山杨公墓志铭 
　　明故通议大夫南京礼部右侍郎紫崖马公神道之碑 
　　张母高夫人墓志铭 
　　渼陂赠别序 
　　明故诰封淑人白母何氏合葬墓志铭 
　　与教谕张晦夫书 
　　明故秦府良医正西林王君墓表 
　　明故奉政大夫光禄寺少卿致仕进阶朝列大夫西溪孙君墓志铭 
　　明故封安人任氏合葬墓志铭 
　　贺太子少保礼部尚书李公八十寿序 
　　九石记 
　　代作马训导母哀辞 
　　緫制边务奏议序 
　　贺刘母太孺人寿序 
　　扶风知县杨侯去思之碑 
　　西安郡守夏候修治之记 
　　明故文林郎云南道监察御史袁君墓志铭 
　　记遗石 
　　长男瀛墓志铭 
　　老御史传 
　　渼陂别知诗序 
　　明故茂才张君合葬墓志铭 
　　□□宁唐氏二贤墓道之碑 
　　与吕仲木先生书 
　　陆汝清传 
　　程孝妇传 
　　明翰林院修撰儒林郎康公神道之碑 

　　○明故四川双流县学教谕致仕封奉直大夫南京吏部验封司署郎中胡先生合葬墓志铭 

　　秦安胡世甫予友也父胡先生于嘉靖壬辰夏四月壬寅告终世甫自山西右布政使奔归卜以其年冬十有一月庚申启母李宜人之墓合葬于南埛邢家村先茔乃走鄠杜下告予曰成化丁未秋九月癸丑先母弃□距生正统辛未夏五月庚午仅三十有六岁是时□宗幼不能执丧终天之恨其曷有极先父生正统己巳冬十有一月庚子寿八十有四幸见缵宗之成立薄有禄飬矣然棺殓弗亲□曷以为子言辄泣数行下巳乃出怀中一帙而曰是为先父母世行兄幸为之铭使后世知有先父母先父母为不死又跪拜以泣世甫为举子□交□□甚重之既举进士入翰林与予同馆舍日见其文行骎骎然上矣未尝不仰胡先生恨不登堂拜乃今得以铭先生也先生讳士济字泽民少游邑庠性醇而慧受朱传毛诗是时岐山张先生精通毛诗先生与诸弟往受学焉乃独得其师说督学者浮梁戴公得其文甚喜谓秦陇学毛诗者无能过之咸望其首举矣乃累试竟不举而贡入太学乃愈益淬砺求与畿内之士较一举也不幸李宜人病卒京师先生怃然叹曰是□困我于是仕为成都县学训导云而诸士多有文行者落落行辈中乃拔而教之加礼遇焉皆举高第为名□其贫不能举火者多倚先生士高文质者蜀藩人也尝交藩臣藩臣得罪蜀王建及文质先生自谒启王明文质无罪被建失待士之体王顿悟释文质此固子视诸士也诸士敬事先生亦尽子职云廵按御史察知其贤使摄资阳学事资阳之士事先生犹成都焉九年满归□都诸士及乡大夫无不出城饯者而诸士或信宿乃始别去比谒吏部以教人功多迁教谕塩亭未几以母丧归服阕补双流至是得以专其教异成都矣乃以文行导诸士诸士勃然兴焉尝两受台檄为摄县事慈祥威断百姓畏而爱之吏缩首不敢逞往年在成都也尝受台檄监粜赈饥绰有端绪人固巳称之至是士大夫咸曰胡先生有治才不独善教也善教揜之矣先生闻之为一笑云民有盗其赢者捕获之先生问曰何为为此也对曰贫也柰何曰贫不死今死矣改之乎曰愿受教于是纵之去其人感悟不复盗也商蒲铭者秦州人也尝寓金先生所而客死叙州先生召其子归而葬之而予之金其子曰父未尝语及也曰渠忘之矣其为人如此正德庚午世甫尚左翰林而先生会满九载乃浩然东归乐易不与人忤里中双鸡斗酒邀之亦往名公才士过访辄留雅謌投壶风致潇洒而姿容又甚羙又善谈论人故多敬慕焉十有三年戊寅世甫任南京吏部验封司署郎中考绩三载得诰封先生如其子官阶奉直大夫母李氏赠为宜人今上新即位诏两京文臣父母巳封而其子后复迁秩者服色可从其子是时世甫迁安庆知府矣故先生获服金绯云李宜人者太学生玘之女也自归先生日事绩纺以资不给邑中妇无能为领缘者宜人见而能之甚精且善中馈是时胡先生巳失恃有母在堂又多兄弟先生之孝友宜人之助为多而多能□足以尽之也先生继配赵氏亦封为宜人共有四男三女长男即缵宗次正宗可宗在宗俱邑学生而可宗先逝矣女长适通判孙述先次适董莹次适高第孙男初□被秘祑礿祚凡七人而初为邑学生一女孙尚幼按胡氏故渭州人或云金县谱遗不可考有讳钧者入秦安避乱因家焉而自着其姓曰胡生子讳海卜筑南埛日食饿者逾二十年不怠生子讳琏以邑学生岁贡太学仕为南皮知县蝗不食其禾黍水不为灾民□火祷之火息盗不入其境既满百姓不舍其去生七男子而先生其第五子也自南皮公之兴乡人咸曰乃父之阴德尝不止此于是先生继之什邡知县士淇又继之□皆以毛诗显名至世甫独受春秋自举进士历仕二十余年至右方伯所至大着声绩而书史不废出为述作传播人口或遭沮抑顾誉益彰峻陡伟勋方进未艾而先生夫妇所托以不朽者奚俟予铭然不铭不可其辞曰 
　　人之子我寔造之我子之成彼苍者天寔以报之吁嗟胡先生玄室冥冥爰及嘉耦归而宁邪合而为之铭 

　　○祖姑朱节妇墓志铭 

　　成化中先大夫中宪府君教谕巴学每奉问先祖高年府君未尝不及祖姑云是时九思年十六七先大夫曰姑氏之贞节甚苦我力微未克以表扬是在于尔焉矣九思谨识之然亦未敢自谓必能弘治壬戌幸承乏翰林而祖姑之贞节几四十年矣于是达诸县令文君昭始闻于上正德丁卯乃奉诏旌表其门闾云而先大夫实亲见之盖甚喜乃赐书曰儿为不负矣又二十有六年而嘉靖壬辰十月二十六日祖姑老病卒距生正统辛酉十一月初九日寿九十二岁以卒之次月十六日合□夫君于城北祖茔九思于是买石刻铭纳诸墓而为之志曰祖姑者予曾祖长清知县讳琰之女也母孺人焦氏祖姑生十有九岁归同邑朱威踰三年而威卒是时生子弘甫晬姑弃世久舅中道肓有侧室侧室与其二子者甚不惠也共欲嫁祖姑祖姑不肯百方苦之死不肯赖吾祖兄弟维持之为之垦田而祖姑亦自纺绩飬舅氏与其侧室抱哺其幼子子长纳妇生二孙矣妇不幸死又与更娶踰数年子弘亦死幸二孙成立九思告诸县令程万里循例复其身后又告诸县令康汝修饰坊表焉而祖姑之晚节日益休豫长孙臣生子曰景禄次相生子三长四儿及二幼女孙女适焦良辅盖其后诜诜然盛矣乃今侧室二子者或祀绝或子堕落不能家视祖姑何如邪呜呼可以知天道矣然吾长清府君之刚廉焦孺人之淑慧生我祖姑祖姑天资之粹羙贞节自树无忝于所生而予鄠之及于斯者在元时则阎祯妻杨氏我明则祖姑今古惟二人焉而祖姑之寿祉为盛不其难哉不其难哉铭曰 
　　国则有史邑则有志厥名孔炽施于万禩是为不死 

　　○登峨山诗序 

　　峨山之秀闻天下然登者亦尠登而赋诗闻天下者盖愈益尠山东去峨五六千瑞安厓黄先生少尝梦游焉不意其果能至也及至喜甚得诗七十首以示渼陂□渼陂子读之竟叹曰是与峨山争□问天下者乎与□见南山恍疑三峨之在空也既而笑曰其梦邪胡俯而读仰之而见也因坐春雨亭命童子酌桑落而饮且饮且读击指节铿铿不休忽青衣人自外来向予揖曰还我峨山诗归报主人遂书其后而归之既云乃大笑曰是又一梦也 

　　○明故中宪大夫都察院左佥都御史北山杨公墓志铭 

　　公之继室武功康太史德涵之姊也故公之葬也□□子太学生玠谒太史请铭太史谓知公之深者莫如予宜予铭昔弘治己酉春公及予俱为学宫弟子督学□潘先生合一州八县士试于干州无虑数百人乃独奇公谓公远到之器云而予交公盖自此始然是时咸宁马公顺长安童秉虔俱名动关中其年秋秉虔发解而予三人者亦遂同举其后同游太学道谊劘切交爱甚至予三人同举丙辰进士秉虔后举壬戌又先逝至是公顺亦不幸卒矣乃独予在故太史以铭委焉按参政孟公德厚所述世行公姓杨氏讳武字宗文岐山人也岐山在北公爱之故自谓北山先世□□□□之后唐末避兵岐下遂家焉曾祖文秀精星历术胜国末识东南天子气杖剑归我高祖以功授百户后辞归终于家祖贵愽学能文章乃不第岁贡太学终太学生父礼隐者配孺人庞氏生子全企继孺人羽氏生公公且免身母梦月堕其怀故公之生也神骨特异不幸父母早逝鞠于伯兄全而后恃以底成立者伯兄力也公举进士之明年丁巳出知淄川县是时县治久废公下车锄恶弭盗修缮城池疏理冤滞劝课耕织积敖仓之粟振帷薄之风拓庙学之规崇乡贤之祀兴诗书之教赈贫乏之士盖乏科者且百年乃相继举者数入彬彬与名邑敌矣公善用智以此听讼辄得其情盖有盗市人稷米者求之不得公摄其邻居者数十人跪之于庭而漫理他事不问巳忽厉声曰吾得盗米者矣其一人色动良久复厉声言之其人愈益色动公指之曰第几行第几人是盗米者其人遂服又有盗田园瓜瓠者是夜大风雨根蔓俱尽公疑其雠家也乃令印取夜盗者足迹布灰于庭摄村中之丁壮者令履其上而曰合其迹者即盗也其最后一人辗转有难色且气促甚公执而讯之果雠家而盗者也瓜瓠宛然在焉又一行路者于路傍枕石睡熟囊中千钱乃人盗去公令□□石于庭鞭之数□而许人纵观不与禁乃潜使人于门外候之有窥觇不入者即擒之果得一人盗钱者也闻鞭石事甚奇不能不来入则又不敢求其钱费十文尔余以还枕石者此数事予皆闻诸淄川细民盖典史陈璝者黄岩老吏也当侮慢公公怒鞭之于庭璝急诬奏公于是淄川民十辈走阙下为公讼冤尝见予予故得闻诸善政云公尝出视淄河谓可溉田指示疏凿处皆值故渠岁早蝗飞蔽天公忧甚斋沐祭蝗蝗息徒行祷雨甚苦天降时雨竟以有年于是抚廵都御史御史前后论荐而辛酉春考绩于吏部其年冬起为浙江道监察御史乙丑清理河南军务及查盘军器前后凡三年尺籍器物罔不精审而风裁凛然藩臬郡县远迩慑伏正德丁卯代归刷卷京畿道明年戊辰出按顺天诸郡县往时已称为难而是时刘瑾用事事多牵制不可行公荡然无所回避虽不及于祸然犹罚米百余石至于救任丘边氏中伤之祸辨密云李顺杀人之诬即刘瑾亦称其为真御史也己巳擢大理寺左寺丞受勑勘视大同边务若屯田不均军役耗损诸弊政厘正裁革弹劾不少避边人诵焉明年庚午超拜都察院左佥都御史廵抚宣府地方盖所谓北门锁钥者公毅然当之而时论亦以为非公不可冀将大有为矣未几瑾败言者不问才能□□□以乡人为辞公由是罢归里舍乃于城外置墅□宝穑之堂以农为务艺植花竹必成行列一器一物罔不精好姓不喜酒而风致甚高往年戊寅尝与德涵太史过予同游南山紫阁诸峯信宿然后别去嘉靖甲申予往寿德涵寻又归女得再会公而己丑冬会葬康生子宽幸复会然是时公已被疾数年矣风致顿殊执予手不胜??眷恋予亦戚戚不忍别呜呼孰意其竟不起也盖壬辰十一月二十一日云距生天顺甲申四月十四日寿六十九岁以卒之明年癸巳月日葬某地先茔公为御史考绩得勑赠其父母而元配郭孺人继葛孺人得赠封焉后继王氏及太史之姊俱先卒而与葛孺人俱无□独郭孺人生一子一女子琢甚慧不幸十七岁死女适鳯翔府学生李韦者亦先卒矣今幸有子琰为侧室李氏出者已胜冠足以慰公公妙于举子业而古文歌诗亦不作世人言语盖数卷载之家乘云予往游太学时与公共忧患通有无即同气之亲或弗如也比归里□顾会晤希阔甚不能无感及公卒又未能□哭尽哀俯仰今昔情何如耶情何如耶幸未死犹得以铭公之墓乃抆泪为之铭曰 
　　□□之英□□□□月之精感而生智圆而神胡莅弗能中□□匪予智之弗经既归既畊既乐且盈厌世而□□□□□海月荧荧北山青青亿万年斯神游乎太□ 

　　○明故通议大夫南京礼部右侍郎紫崖马公神道之碑 

　　公子□自浃西按察司副使擢云南在政司左参政且行乃身如鄠杜□其友王九思曰先公之葬迨今十有五年惟墓□之碑有阙无以阐幽光认来世怕拳拳焉未有述也乃敢请于执事者九思为诸生时见太学造□□公以易学冠天下之士殊切景慕弘治丙辰缪选为□吉士而是时公为翰林侍读矣得以瞻拜门下请□无□而公拜学士于南都以去甚怅然公之为人超出世俗有古昔先民之风天下后世豪杰之士有生不同时之叹而九思残陋犹得以执笔撰公之行托名不朽是又未为不幸也其辞曰南京礼部右侍郎马公者四川西充县人也讳廷用字良佐卜居紫崖山因以自谓而人故称为紫崖先生云正统丙寅正月三十日生公母淑人贾氏尝梦月入其怀已而有身故公之生也颖悟超绝祖觉照乡贡士也其友贾敬者善知人指公谓之曰是儿必亢尔宗是时广安曾谨思方以宿学教授乡里祖乃遣公从而受易始至试论时习曾大奇之时年十二矣又二年而御史余姚胡宽者廵按四川见而又奇之且恐其早发以为戒成化戊子举乡榜己丑壬辰连举进士不第甲午父丧守制丁酉乃始卒业太学是时丘文庄为祭酒尝合试六馆之士公辄居首盖所谓进修金?系者姓名隐隐动京师而公益力学弗懈也戊戌举进士见同榜四川黎复登辄泣下复登怪问之荅曰君昔发解时予祖见而四其状貌而归以诧予盖激之也乃今幸同榜恨予祖不见耳复登叹曰嗟乎于以知子之无忘尔祖矣未几被选为庶吉士入翰林读中秘书馆阁前后试论若大臣以人事君与汲黯社稷臣诸篇学士国老罔不称述流传至今而新学小生咸取以为法焉庚子授编修丁未同考会试举人未几以母丧归弘治辛亥起复奉命校书内书馆癸丑充殿试受卷官其年升侍读充经筵官乙卯考顺天乡试一时名士收拾殆尽明年丙辰纂修大明会典又明年丁巳升南京翰林院侍读学士而御史胡宽者是时占籍江宁矣公往拜之宽迎之握公手曰老夫亦可谓知人相与一大笑青溪倪公常傲睨一世人时为南京吏部尚书□□□公相与□饮吟咏以为常壬戌超拜南京礼部右侍郎治神人□上下惟斯邦典细大毕举太常少卿□安与成国公□辅因郊祀礼互相论奏公判其牍云尊君事神务在□体□□□□贵无僣□李见之叹曰此十六字殆南山判也又尝□户部事会江北岁饥民□食南都者无□数万人守臣会□□济以为具奏待□可公抗言曰狩□□□□□□为鬼矣将□赈也古人有持节□□□伏□制之□□某请当之后先如公□□□□□□□□□□□兵部工部及通政司事疏□□尚简要□□□之正德戊辰□□□事□□□□文致融显而公在礼部七年不得调□□□如此乃上□乞休不允明年己巳复上疏以□□□命归其乡及□败言者荐公可大用不□又十有一年而己卯正月二十四日考□正□□寿七十四岁以是年十二月二十四日合葬其配何淑人于停紫山之兆何淑人生五子二女长子□浙江左□政使次□俞早卒次即□自吏部员外郎□□外□坎坷余二十年而公道始明乃□今秩敦德厚负其□□未艾云次仝国子监生长女适南部李参议之子□□□周内江李参政之子宜□贰室李氏生二子弇□俱县学生金生子公撰公□□□□□□□国子监生□生子公抃公某与公扬之子□俱县学生而孙女五曾孙子女各三人焉公为侍郎得赠其祖及其父铎以巳官祖母朱及母及其配俱淑人于是全蜀言世族者必归马氏然实自公始公于一切世味淡然无所好而潜心经史无间寒暑己丑下第自负性理大全诸书而返尝以为洁凈精微易教也近世作者杂引他说殊戾本旨乃??忽程朱传义究极为文故一时科举之文无能精纯如公者其于古文若诗自先秦两汉风雅离骚至于唐宋诸名家罔不探涉而出为述作其文章则类苏子瞻诗类唐人在翰林时若东川刘先生仁仲熊峯石先生邦彦皆诗人也与公倡和无不推服焉其在南都勋戚忠义之家凡欲厚其亲者以得公之文为孝公据事援笔立就畧无难色以故求者殆无虚日邃庵杨公柴墟储静夫及诸君子以为公之述作光明畅达类其为人有紫崖稿若干卷藏于家公虽以常布致位九卿而禄之所入悉以付其内不校出入尝为叔父□从弟廷实从子企输金授散官爵自居林下与弟廷□及湘阴簿陈俊结社城南登眺歌咏为乐甚洽人称□城南三老云而于亲识故旧乡党之交游皆有恩义□主僮仆舆隶罔不矜恤焉故卒之日邑中为之罢市吊者闻者咸哀哭之呜呼有如公者文章德行为时伟人完节令名世罕其俪九思不肖昔在翰林辱公与进揄杨盛羙乃其素心而文辞鄙俚寔惧负公聊以摅参政君之孝思云耳其铭曰 
　　紫崖嵳峩灵于果州锺为巨公超世寡俦孰曰颖脱古朴是躭翱翔承明维公其堪英俊如云孰齐公骖易学茫茫公为指南古称学士贵重清要公居于南厥学益奥述绩撰德求者日造碑版纷纭寰区炳耀维古秩宗其任孔艰帝曰尔为神人以安既倦而归其乐洋洋桂子兰孙世笃其庆生荣死哀奕世有光停紫之阳勒铭墓石巍乎道左其文秩秩公神如在过者其式 

　　○张母高夫人墓志铭 

　　正德癸酉长安才子张孟独以毛诗举于乡明年甲戌连举进士出为长垣知县知县三年起为刑部四川清吏司主事主事一年乃一夕梦其母高夫人病乃三上疏移疾归飬于是事其父处士公及高夫人孝敬备至也因以其暇诵诗读书者十余年发为吟咏得诗千百首具刻诸梓音谐金石名流寰宇豪俊之士无间远迩识与不识咸称之曰才子才子云是时处士公已弃飬高夫人在堂闻而叹曰我少时有奇梦占之当有子名世者乃今果然然世惟封典是荣由此较彼我不□亦□□矣康太史曰贤哉母也宜其有此子未几而□□□□九月初一日病卒正寝孟独卜以后年甲午□□□□日合葬处士公韦曲新茔之兆乃自述状请□□□□且曰吾母生天顺甲申十二月初五日寿□□□□□往年正德中屡疾屡药后乃□□□强倍昔□□□□百岁可几也人亦以为可几也嗟哉□□□□□□□是邪治道禄不能违其□封未能扬其德□□□□□言顾托以不朽者惟铭是□先生其留意焉□□□□予按夫人咸宁高氏女也父曰高志夫人之□□□□而外修洁不苟言笑裁剪巧绝类非今人所能父母为择婿乃归处士公处士公讳通是时父母□在也三弟少家用颇啬处士公服贾于外夫人主中馈事舅姑咸得其欢心焉而爱之若女其后家用□俗处士公为二弟□室又归其一□夫人极力助之故今弟妹无弗感戴□□□者云其事处士公敬相待如宾也公性严急夫人以柔缓济之若琴瑟之和其理内政若网在纲有条而不紊□□邻里姻戚处之若春风之袭人焉无弗敏□□□□□待僮仆煦煦焉若倩至其教子则甚严也□□□□□焉孟独在长垣时尝迎飬焉而以紫绫□寿夫人诘之曰此何自来也孟独跪曰俸金易之耳不然若将凂焉弃之矣又肯着其体邪□有小过辄面斥不少贷故于衾惟孟独之贤也次子治化亦循循若书生焉能诗知道理为□右之英有一女不幸早逝孟独生子车及一女治化生子翚夫人尝抚摩焉以为处士公之积也处士公葬时康太史为之铭予与太史俱孟独友也故今以铭委予予怕叹夫世教衰微内外鲜俪乃处士公夫妇警戒相成有郑人鸡鸣之风焉醇德懿行并□无疑第愧予笔不太史若耳太史尝谓予曰孟独才堪经济文章名世乃其余事诰赠之典处士公夫妇终必及之予于是掇而为之铭铭曰 
　　之子之文沛兮母心于尔有快兮大车载兮之子之信迈兮皇泽濊濊兮终以于尔有赖兮其无嘅兮 

　　○渼陂赠别序 

　　嘉靖癸巳冬礼部主事白君真夫奉使于韩藩其行也翰林屠君赠之言乃曰兹役也非专于使事也亦以览河山之胜也亦以访三秦之豪杰而然也有如武功康德涵平凉赵时春斯固鸿翔鳯□彬彬斯世文质之士也亦滥及予明年甲午夏白君持之来过访鄠杜出以视予予愧且谢曰拟人必于其伦屠君之言过矣过矣予非其人也信宿君乃奉使西行未几予乃病暑伏枕者两月每一兴念未尝不拊床叹息也曰嗟乎世复有如白君者乎夫天下之善士斯友天下之善士斯固然矣然有如予者德不足以自立言未足以成章乖蹇不类濒朽之人也乃亦比于二君之间而曰将以访焉而有以取之也然果何所取耶嗟乎有如予者犹欲访焉而取之则其在于天下者益又何如也又进而取于古人则夫因言以论其世者益又何如也白君之善不比于古人乎吾未之信也吾未之信也秋八月辛丑君使事告竣复过鄠杜别予予病亦瘳乃为述其伏枕叹息之言如此既而思之千里命驾雪后访友皆以申夫夙昔之好敦契合之悰者也乃古今称说以为奇乃若德涵及予二人者与君南北相去之远风马牛不相及也立不同朝未尝久要有平生之言乃曰非专于使事也以为豪杰而访之也嗟乎世复有如白君者乎夫德涵于此固未能若是恝也予也乖蹇不类濒朽之人也感之勃勃焉不能忘恋恋焉弗忍其去也于是既述伏枕之言又为之诗以附诸其后曰渼陂赠别云 

　　○明故诰封淑人白母何氏合葬墓志铭 

　　淑人之合葬也以嘉靖戊子三月初一日今七阅岁矣而墓铭尚缺其子主事悦以□事□□请予铭出状则主事君所自述也予于是□□为之辞淑人姓何氏家世武□人也父曰何□□布衣也读□慎行其自谓曰□窓□人敬之称先生云而有五男一女兰异女之奇甚爱之过于五男子不□□人是时同邑刑部尚书康敏曰公在应天为府丞其仲于讳圻英英然豪杰之才也其后官至右副都御史公绝爱之而难其配以访于郡守卓天锡天锡故与郡人都御史杨璇兄弟游淑人则杨氏女侄之产也以此缔婚焉其年成化甲辰也都宪公方举进士在京都年十九矣于是上疏归娶人以为希睹之事云是时康敏公及蒋夫人虽仲子是爱而内训则甚严淑人事之曲尽诚欵顺迈志意舅姑宜之称之曰新妇贤新妇贤康敏公既卒所以事蒋夫人者孝敬益至也盖正德庚午都宪公参议浙江备寇温处诸郡久不得归蒋夫人迎飬于斯也遘疾甚剧淑人日侍左右勤勤恳恳至忘寝食夜率诸子女吁天乞代姑氏之死蒋夫人见其若是喜忘其子之不膝下也而疾亦寻愈都宪公归闻而叹曰非内子几堕不孝蒋夫人曰新妇之仁吾子导之也盖淑人之孝敬如此都宪公历官中外者三十余年一以内政委之淑人盖白氏家故殷富又都宪公父子继位通显奢靡骄惰所易兴也淑人一以俭约驭之服澣濯补缀之衣无故不妄杀生畜有时脱粟饭起不见日寝必漏下一二皷以为常又不妬下逮媵婢有樛木之风焉戒奴仆之司钱谷者赢出而寡取之乃一日舟过润城鬻绫于河浒计其直赢五尺有奇淑人怒骂其仆曰吾尝戒奴辈之多取也乃敢尚如是邪亟断其续而归之邻里姻故不能婚丧者涂梁之颓坏者以都宪公之意而修助者甚多都宪公尝曰我得专方王事无内顾者内子之助也正德丁丑都宪公五十二岁耳乃以哭母之痛遘疾不起淑人痛其□逝而哭之几亦不起自称未亡人者十年居尝戚戚语及都宪公未尝不流涕潸然也主事君以公荫叙游太学矣复举嘉靖壬午顺天府乡试归拜膝下淑人盖甚喜曰吾幸见尔之有今日也既而曰嗟哉天乎安德尔父之见尔有今日也乃母子相对以泣二年癸未主事君会试不利归深以绍述为虑淑人慰论之曰□裔来□□者命利不利者时其在尔者学也尔□朂之而巳何虑之有三年甲申冬淑人□□□□□主事之游学京师闻而亟归焉乃为□□□□□□□□□□无虑十辈□□□□□□□□□□□□□□□□□不肯淑人亦不肯而曰尔以吾病故弗往吾以尔之弗往也嗔焉倘愈益病柰何会客有善医者吴玭过郡下主事君请药之药之觉少差焉于是淑人促行主事君不得已乃遂北上五年丙戌二月二十有六日淑人竟以虚弱而终距生成化丁亥九月二十四日寿六十岁主事君恨甚以为终身之歉也至今为予道之犹于邑不能言淑人自都宪公任南京户部主事封为安人刑部郎中时封宜人焉而今封则都御史之日也生有二男一女主事君其长男也举壬辰进士始授户部后改礼部主客司其次曰谊为县学生有名可进士第乃补荫入太学云而□主事君爱敬交至自相师友乡人咸曰淑人之教也女与贰室李氏出者无锡华子仁金华冯熊乃其婿焉主事君生二女曰桂卿葵卿谊生子曰启登皆于淑人为孙往年弘治中予承乏翰林尝拜康敏公于长安西街正德己巳都宪公自浙入贺万寿圣节予在吏部为主事亦幸识焉是时主事君少未之知也比者过鄠予亦未之知问其家世始乃知之主事君顾谓予曰悦闻公名至自数千里公将何以命悦也予扣其中浩浩乎莫之御焉读其文若诗铿然汉魏之音于是叹曰康敏公之有□都宪公之有子如此是故爱之重之于其请铭也不敢辞铭曰 
　　维韩塸之埛雄于晋陵二璧合藏以莫不宁有德斯□有万斯龄有后斯承奕奕绳绳以莫不兴于我铭是征 

　　○与教谕张晦夫书 

　　九思再拜张君执事师道之不立久矣清才羙质嬉游汗漫有如不贯之珠若是者且三十年仆尝欲一开口言之人非知巳不敢轻进且虚心听言者少护疾忌医者多以此因循竟未一发前年壬辰夏仆撰鄠志方述官师列传而执事适至仆喜乃为之辞曰嗟乎师道至今日其可冀哉予述正德前诸先生行事未尝不叹息焉乃今得张子是仆所致望于执事者意未尝不厚也然自执事莅教以来及于幼而或遗其长偏于德而或爽其威往年之习未克尽除宾兴之典竟尔落莫呜呼予鄠自有学校以来未有二十余年经七试而无一举者仆于是时拊几顿足不能为怀不审诸友之怀当何如也又不审执事闻之其怀又何如也仆尝以为大凡人家门庭整洁和气蔼然子弟干理如恐不及则其家必兴若乃门庭荒秽洒扫弗加子弟奴仆疏散怠惰则其家必败此不可易之势也往时仆尝至于学舍则见夫尘埃盈席□蛸在户人迹罕至书声绝无萧条空□有如废弃心切讶之而未敢言然外人持风水之说以为东城当去一垣文庙外当增一台而不知风水之大不可者则在此而不在彼也夫往者不丁及来者犹可追书曰敬敷五教在宽敬之一字济其宽也又曰同寅恊恭和衷和衷二字消其异也乃今主教者执事分教者□王二君也其始自今同心一德□束多士萃之馆舍馆舍不足责□有司有司罔闻告之提学其为教也风雨必集窽暑罔间申之以孝弟□之以躬行读书以明□理作文以要其成槚楚以收其威鉴赏以作其气情□所及贫富恠均授受之际衣冠必具岂有亵衣小帽□事于明伦之堂者乎若是则士化人才兴矣□是而□心不化人才不兴则师道可不立也然万万无此理□有讽于予曰古称匹夫而化乡人者公得无与有其责也乎仆应之曰仆也衰朽之人也德微行阙学识浅陋率□侄而不从况乡人乎然好德之心老而未替败北之耻久不能堪故敢告于执事执事纳而行之不以人废是岂惟老夫之幸也惟执事察焉甲午冬十月二日九思再拜 

　　○明故秦府良医正西林王君墓表 

　　正德乙亥秋予病下血药久罔奏功访医于省城之士□士人□□□□□□□于是折简遣仆控马邀之□□药对病病□止不下□□五年庚辰夏予复病伤寒□□得君而愈其后□□丙戌予弟寿夫有关格之疾君视之私谓予曰是治之难半载后不起矣果然至于□□内子之疾则又有可异者□病足痿不履药之少□□君曰戒惊惧惊惧则殒逾数月果惊惧殒其年嘉靖庚寅冬也是时君年濒七十精力视昔觉衰别未半□而辛卯春三月二十有一日乃遂不起其子尚义奉使在外君病时顾谓其友种天童曰为□吾儿善文章□渼陂太史太史知我得其表墓足矣尚□归卜以是□冬十月十有五日葬君于城陈村里之原至是执天□□述世行请予为之辞其辞曰秦府良医正王君者□经字秉常其先四川人也因仕秦藩遂为西安右护卫人君居长安城西予以其活人之功拟古种杏成林者乃称为西林君于是学士大夫闻者亦皆以西林称之祖道合业医有名至其父天荫业益精仕为秦府良医云而是时吴人刘宗厚者上医也北游于关中关中医无敢与言者往往辟匿自以为不可及也独天荫与之从游上下反复辨论而宗厚亦时时称善故当其时关中医刘王并称以此云天荫配某氏以天顺壬午夏四月十有五日生君君生而循雅长而好读书父遣受学于汤以修所汤以修者亦吴人为秦简王纪善有能诗声君始受经学举进士既又思父业不可遂废乃复学医于医无所不精通肖其父秦王闻之王若曰呜呼于今我国乃复有良医也于是荐之为良医正云君既为良医正日入于王所参问玉体得命而后退既退人之邀致者或至于家或在途或昏夜叩之盖无有不往者未尝以贫贱贵富为勤惰惟尽其能其所不能尽者则亦以其故告之而曰是非不尽也无能为也于是学士大夫下及闾阎氓隶之徒无弗称说感慕者浒西康太史龙渠谢宪使皆以诗赠君谓君得医之王道云而君油油然若无所能人言若不能出口虽曰天资之羙出乎其性而学问之力亦有不可诬者故人之重之不徒以其医焉而已君饮量不深顾喜鄠醝酒酒味甘每至鄠酌之数觥则醺然而卧予故常寄之乃若其家宴饮宾客则辄以大斗客不醉不巳尝着脾胃气血及伤寒诸论大要与慈溪王汝言所著略同其高有独□古人之秘者盖十数篇予尝与之语问及于诗君亦觧其要领盖得之汤以修者人或未知也君既老致仕家居犹时入参问王王以其国之旧老有劳绩赐禄米□皂礼重之比卒王闻而惜焉王若曰呜呼吾国卢扁亡矣学士大夫无弗走吊叹息者君配杨氏生一子一女子即尚义艺业性行克肖于君今复为良医云女为张景辉妻继配胡氏生子尚志侧室张氏生子四儿尚义生一女适士人朱祖尧尚志不幸病卒乃有一子曰孝儿夫古之人有言不为良相则为良医夫相者天子所倚为重也而医与之埒岂细务哉岂细务哉予往在京师见诸医者无弗巧言射利者及读太史司马公论列奉越人淳于意诸子未尝不叹异焉然有如王君者虽曰未敢比迹神圣亦岂可列于今之人也盖亦古名医之亚匹乎君子而过其墓者下马读鄙人之辞尚其展敬于王君哉 

　　○明故奉政大夫光禄寺少卿致仕进阶朝列大夫西溪孙君墓志铭 

　　予乡举同榜同生戊子者四人潼关孙君生正月二十有一日为最长而予次之其二人者盖凋谢之日久矣君气骨清耸阔颐羙须髯老寿相也予尝以为期颐不止乃嘉靖甲午闰二月七日寿六十七而终长子承宣卜以明年乙未正月二十有一日合葬元配姚宜人于□乡县底董里祖茔命其弟承家执状请予为之铭予与君同庚同举交情余四十年颇知君君讳大经字天常其自称曰西溪父指挥使讳廉母淑人卢氏生五男子而君为长当袭父职为指挥使然幼奇特善诗对读书里塾一时少年皆不如比年十二父以意试之而曰读兵法何如君曰不愿也愿举进士于是送入卫学为弟子员十五受春秋弄笔为文飘飘有凌云之气焉督学者浮梁戴先生见而奇之予之廪禄有决科之誉乃弘治己酉果举高第时二十有二岁矣庚戌癸丑两举进士不第于是卒业太学曰与四方豪杰之士交游□议其势勃勃然有千万人吾往之势丙辰又不第是时石淙杨先生督学关中公从而受学焉杨先生称之以为孙生治世之才不但举进士进士不足以尽又自此十余年而正德辛未盖会试又五次矣君之意倦矣于是叹曰进士负我我父母老朝暮不可知今惟有谒□庶几其少慰耳于是谒选为南阳府同知云而是时畿内贼数万流入河南诸郡甚剧也君奉台檄修完南阳诸州县城池小民恃以无恐明年壬申緫制大臣指示各镇兵马剿贼君为督饷道遇贼与战克捷有金帛之犒盗既平专职清戎然埋没之弊理之为难君多方钩索由未徂根罔不□露盖清觧者几二万人清戎御史以君清理之法徧行郡邑巨滑老吏见之骇愕以为前此未之有也郡逆旅主人往往窃取啇货君下令禁止且曰拾遗物者出首敢匿者罚未几郡民夏聦者首一袋不数日也一人自言河间府生员李光祖有一袋恍惚遗之矣君诰之荅曰白金若干两货物若干果袋中有也自是受遗者多矣当道者以君才能余有常□诸州县编审均徭编定则户结一帖里胥不得高下其守岁□赈饥则惟究精实贫无遗口郡邻襄汉地方阔远流民薮聚讼谍猬兴君听之辄得其情有讼获其盗布者一端其半为裳盗失者其半也较其广狭粗细同色又同讼者曰是真盗矣被讼者力辨不服君疑之乃令数其经丝数其经丝则多寡异也于是郡中称为神明有屈多赴愬于君君所自听断及奉台省所听断者盖赎罪谷粟至三千余石贮诸州县备赈贷焉廵抚都御史及緫制大臣前后八人剡荐者五移檄礼犒者三逾五年丙子考绩于史部比回郡而明年丁丑春起拜南京户部江西□吏司员外郎奉部檄管理天策诸卫五仓其年八月以父丧西归前此潼关无太监守备者黄玊者幸而得之志在得货也是时长子承宣以指挥□掌卫□□□无謟乃力拒之二三憸人素与孙氏不相能在玊左右乘此隙嗾玊妄劾君父子乃被建至京师下诏狱转之刑部赖一二大臣有知君者幸以无事其年正德戊寅也己卯冬服阕谒部复除南京广西清吏司部檄委管鳯阳府卫粮储督放军饷革除奸蠹军民诵焉及代复委管银库又逾年而嘉靖跋元壬午升署郎中事员外郎部尚书见其优暇复委摄山东福建二司事二年癸未从五品三年满赴部考绩得给诰加赠其父镇国将军母加封太夫人配姚氏继配居氏皆赠封为宜人焉三年甲申得实授郎中阶奉政大夫往年黄玊镇守潼关时棰一无辜人死至是事发作而玊为火者南京闲住矣事当按问玊乃诬奏君谓君挟旧怨有所报复赖科道诸君子辨明而止六年丁丑君被微疾以母老思归奏乞致仕吏部复奏以君恬退可嘉改授光禄寺少卿而归七年戊子夏母太夫人卒其年秋　天子追崇礼成推恩臣下得进阶朝列大夫云君自乡举至于入仕余三十年问学之苦辛政事之烦劳殚心展力冀以文阶报国而光于前人也亦既遂矣于是奉身而退寻乐于岩石不幸被疾闲居数年乃遂不起盖往年父母没哀毁逾礼伤其心神以致暮龄怔忡昏昡竟不可药不期颐而止是若有可恨者然□子□□□袭其祖职克能其官都□参帅可立而至次子承家受义民爵努力干蛊友于兄弟卫学生承宾其第三子也不幸早卒女适人者指挥佥事王翰应袭指挥使杨文应袭副千□刘心乃其婚焉孙男□域□壅孙女许聘应袭指挥佥事彭益□袭指挥同知□炽应袭指挥同知黎自新应袭指挥使废谦凡四人于是门庭赫奕世业昌炽潼关宦族莫敢与敌有如君者亦可以无恨矣君之先本山东邹平县人也历世悠远其名著者孙进进生子信信生子福福在金未尝为□领入元为千户有功乡人推为□平县丞云而长子希武袭其父职□海州不幸中流矢死希武三子其季曰旻旻生六子其次曰惟方惟方生继祖继祖生让让生四子其长曰本从我　太祖汛扫胡元□籍济阳卫追胡至灰山战死其弟智继之亦死于战而其弟雄复继之改□燕山翊卫从我文皇帝南靖内乱北追胡寇功最多升羽林右卫指挥使命守潼关卫君高祖也雄生子真未及袭而卒而遗子鉴嗣其祖职生二子□即镇国将军君之父也自其高祖至父有碑有表及墓志铭皆当世文□巨公撰述功行可信世不朽兹不详着君之功行而集之以铭铭曰 
　　西溪超群不踵祖武而兴于文爰莅古郡其政孔仁召父杜母克仰前闻郎署载迁钱谷是司惟明惟公惟慎以持知止告休天子则喜陡尔光禄以励顽鄙恩诏嗣颁进阶上齿黄金横带光耀闾里完节繁祉令德考终瓜瓞绵绵奕世无穷我铭万年永奠玄宫 

　　○明故封安人任氏合葬墓志铭 

　　安人者故两淮运司同知渭坡高公之继室也以嘉靖乙未正月十有九日卒往时葬公于城东小已村祖茔矣误列伯兄之左于礼未恊今其子陡阡乃卜新茔于其西南将以是年四月某日启公之柩而合葬焉公葬时与元配邸安人合吕太史仲木为之铭功行可传不朽乃今任安人不可无铭于是陡撰世行阡走鄠杜下请予为之予与渭坡公同乡举同宦游京师相知深于安人之懿德乃所稔闻固宜铭安人姓任氏高陵处士礼之女也年十六有一二家问名者父不可而曰吾女法当贵是时渭坡公为学官弟子方逝邸安人闻而奇之以告母太安人而行媒焉安人以是归渭坡公公乃甚贫也安人躬纺绩勤稼穑之事成化己巳岁旱饥渭坡公食廪禄矣安人以其廪禄易甘旨奉太安人而自啖糠榆凡事罔不先意顺适太安人性甚严急乃悦乐之渭坡公得以专力于学无所顾虑弘治己酉举乡榜登癸丑进士第授户部主事荐擢至郎中其后被累左迁钧州同知复升知吉州迁转临清超拜两淮运司同知安人未尝不与之偕而中馈之精洁夙夜之警戒盖二十年如一日焉正德丙子渭坡公不幸病卒维扬安人挈诸孤扶柩归葬盖称未亡人者又二十年渭坡公历官虽深然所至氷檗着声囊中无何有安人清苦自励理家诲子罄竭心力由此病竟不可药而卒距生成化戊子十一月初七日寿六十八岁邸安人遗子阿幼多疾病病且死或曰是宜弃之者安人泣且怒曰是何言人当谓我何于是委曲调飬以至成立然常忤渭坡公公大怒欲棰击之安人辄拥护获免盖与陡阡等同处爱下非至亲不知其为两母也虽陡阡少时亦不知阿今有二子承福承祚二女长适孙冬次适李登阜然阿至今犹病邸安人尚有一女适张晓而卒渭坡公以文祭之而曰汝继母之哭汝甚于吾之哭也呜呼于是知安人之处其女矣安人生四子二女阶不幸先卒陡清水县学生阡高陵县学生皆食有廪禄矣往时安人之教之也以吕太史为之师受蔡传尚书拳拳最励惟恐流于习俗而堕其父志今二子者温而理朴而有文渭坡公之业勃勃乎其复兴乎陌亦不幸而殇长女适赵廷羙次适临清知州刘守臣阶生子承祖女适李灉陡生子承祀承禴承禛阡生女曰三春尚幼夫安人多子孙而贤老寿而终人皆曰孝敬其姑克相渭坡公抚邸氏之遗子女以此获报于天为世劝也然犹有遗善焉善其叔氏析产困阨服贾于外其妻病瘵甚苦安人极力扶持殁则亲棺殓不少避或以传染为言者拒不听及渭坡公举进士劝其焚析劵与伯嫂及叔氏复同居视昔益厚其待叔氏子女若己出者伯嫂无出尝畜一女爱之安人亦爱之装资而嫁焉曰将以安伯嫂也其待仆婢严而有恩中有族子女则选良而婚媾之此数事不独陡所能述也盖乡人无不道之予家故高陵人以此亦获与闻呜呼可不谓贤矣乎其封安人也乃在弘治己未而是时渭坡公为主事三载考绩云铭曰 
　　□阡企豪母心孔劳惟德之操亦既端只母心宁只归报夫子有新玄宫夫子在中二媛是从嗟尔陡阡扬名万年显亲尔贤 

　　○贺太子少保礼部尚书李公八十寿序 

　　曲沃仇生托予友綘州张廷仪致予书曰禄生也晚未能识先生之面目然尝读先生之文章矣宫保太宗伯南庒李公禄之外舅也而先生之素与游也明年乙未月正元日当贺八十寿禄也荷公之德罔极是同顾无以报之者早夜以思惟先生之文章太史公之家法也其庶几寿公之德于千百世乎禄也晋之鄙人也西瞻鄠杜敢以是请先生其留意焉幸甚幸甚往年乙酉少保公寿屇七十其子监察御史镛称寿膝下盖尝请九思之文章矣岁月不居倏尔十春因问廷仪曰公之动履何如廷仪曰公耳聦目明发须半黑白面有童颜步徤不杖善饭不过饮居于南庒有园亭有竹树花卉视昔益盛而公之乐亦日益深宾客非其人不与见也闻朝廷用一贤退一小人则欣然而喜岁时伏腊及万寿圣节则北面稽首而拜且必具衣冠焚香吁天早定国本为社稷灵长之福三二年来御史君移疾归飬仲子太学生金深藏不仕侍公左右季子神木知县钧仁民励节冀显父母佾闻之也介寿之辰御史君工于文献蓬莱之赋仲子工于诗献南山松栢之篇季子工于丹青献太行白云之图于是鲙以汾河之鱼觞以襄陵梨花之春间以陆珍海错之味侑以笙簧琴瑟之音此三子者之孝而公之所由以寿者也不其盛哉不其盛哉予曰介寿之礼羙矣奇矣然丝竹具而阙其词未尽善也予为制近体双调之曲?诸歌工不亦可乎廷仪起谢曰幸甚请书别楮以附行李言既九思于是仰而叹曰书不云乎天寿平格夫所谓大臣者公而无私正而不偏通三才辅万乘心胸洞达与天为徒彼苍者天不能无意于斯人也而予之寿焉所以寿天下国家也然亦有阴窃而苟得者与世浮沉君子不齿焉惟少保公负循雅和粹之资务飬心穷理之学扩休休有容之量追往古大臣之迹未老而归既归而乐以至于今日焉若廷仪所述者而犹未老也则夫修龄遐祉浩无涯涘周公之赞君?者移之以寿公未为过矣公之历履往年序述梗槩粗□不复及也仇生坦腹之豪而乘龙之佳士也出入甥馆氷玊清润公固爱之生亦拳拳不敢倍德故有请于予焉惜予荒陋于公盛德未能揄扬姑述此以复且质诸御史君必有以教我矣 

　　○九石记 

　　弘治乙丑予买地西城之隅作衍庆之堂奉二亲以居乃于堂下两隙地辇石为山艺植花卉供耳目之娱焉其后二亲相继背飬而假山因以废弃今年夏于后园中获遗石九片追惟往事不胜酸楚乃以二片置春雨亭之南偏东向置其三于书屋南牎竹林之外北向置其四于亭之北偏南向盖因地之广狭而置之以寓夫□墙之意云尔初非有意多寡之也明日忽自念曰惟是二者其阴阳之象乎其三者天地人乎其四者春夏秋冬乎于以见道器之说无往而弗寓矣又明日暑雨乍霁清风徐来绿阴掩映而所谓九石者或若牛首或若蹲??员或若虎头或若秉笏或若冠之峩峩或峻而立或拱而揖或恭而安或俯而竣罔不各有态焉而予扶杖临之亦足以乐而忘世也寻复念曰安得二亲复莅于此以供一日之欢乎乃凄然以悲又数日也客有过者见而笑曰兹石也特以在公之左右便而用之耳非奇绝也终南之坳清涝之滨奇绝者何限第公不暇于求有可惜者予曰然诚如客之说客复大笑曰我非评石也正以况世之用才者耳予无以荅客既去之三日乙未秋七月甲子因笔之以为记 

　　○代作马训导母哀辞 

　　慨旻天之悯覆物无微而弗仁胡贤母之淑慎乃罹数之邅迍方檄捧以禄飬倏玊毁而兰焚果气数之有常虽仁德而亦沦讣遥遥以逓哀子茕茕而消魂雨浪浪而陨涕声浩浩以彻云杖枯桐以信迈望申墟而东奔乌噪风以返哺猿啸月以号群申达旦以不昧感兹音之难闻指明星以遄往循□□而入□陡虚堂以□□□音容其莫存顾手线之在体委断机于□□□□□之训子囿仁义以植身既观光于□国爰秉教于□□绳多士以就矩咸雅饬而循循甫岁行之一周遽中道而离分惟子行之未艾拟皷楫于违津迫芳躅于往哲扬母氏之清芬信千秋之未朽即九泉而亦欣嗟予辈于宦海子同寮而情亲欲执绋而无从徒哽咽其莫伸托言辞于楮素庶悃欵其少陈冀灵爽之如在尚有鉴于斯文 

　　○緫制边务奏议序 

　　九思获曙渔石唐公緫制边务奏议为之抚卷叹息曰嗟乎盖于是而知公之为全德也仁以恤众而弗市其私明于用将而弗屈其才公于赏罚而弗狥其情严于御边而弗启其衅神于料敌而能中其机善于取胜而弗有其功忠以得君而弗懈其力文以达务而能工于辞凡此皆于奏议具焉故曙公之奏议知其为全德也世之君子自负豪杰者何限口谈兵务滚滚可听然莫能措一筹手弄文墨亦??帋上之陈迹耳有如公者几人人常有言吉甫徂而后世无全才韩范逝而书生多腐迂自公视之于斯言也其可信乎不可也公自少年游于枫山先生之门以道为学壮而登仕由县令御史以至都御史吏部侍郎光明俊伟天下想望其风采惟恐用之未至也乃若今日之事骏功茂烈有平寇之碑有赈饥之叙有西征出塞之师有边人之谣九思于此特述其奏议云尔余不复及也公今得代入为刑部尚书盖未几而统百官均四海侍帝左右调燮元气摅其平生之学以大慰天下之望者自有国史之笔在九思弗得而与焉 

　　○贺刘母太孺人寿序 

　　封孺人骆氏者监察御史新野淯西刘公之母也今年寿跻七十有九岁二月十有一日寔惟诞期当是时淯西公方奉玺书督茶马于陇西?期及代驻节于啇州设帨之辰未能称觞膝下曕云之思不胜悬悬维时右参议郗君分守于商感公纯孝遣使鄠杜下请九思叙述为太孺人寿且以慰淯西公云盖四牡之诗劳使臣而作也其辞曰王事靡□不遑将母又曰将母来谂说者曰无私恩非孝子也是故为之君者叙其情而闵其劳如此云今淯西公奉使于外者朞年于兹其先公后私之念于古之使臣盖殊代而同轨至于茶马之法不法官属之臧否庶狱之□抑厘革裁正阳舒而阴□□□□□□□访之务所以□不及而□其□者又未□不汲汲焉为之不知古之使臣所以自尽者视公又何如也兹既□□□□命于天子书不云乎德懋懋官功懋懋赏崇阶峻陡次第可至所以为太孺人千万年寿者固无俟于九思之言也九思所欲言者以为西陕之疆去新野二百里而近未有二百里而近而母老在堂不过而省视而未□淯西公纯孝君子也其能恝然于哀乎毛义温太真之是非其品第亦久矣且我圣天子以孝化海内轶□尧舜而不行周王之事乎公既得代驾□四牡□□春之和煦瞻桑梓而莅止万卉芳妍相□如绣于是□寿□之堂设玳瑁之延脍淯河之鲤脯□山之鹿列水陆希有之珍太孺人之康强视昔益甚于是冠翠□之冠服彩霞之帔垂苍玊之珰曳文绮之履□□步徤就中堂南向坐佳宾咸萃诸孙绕膝于是淯西公峩冠豸绯北面而立称紫玊之觞酌以梨花之春跪而献之膝下侍者歌予所制双调之曲以侑之公语诸太孺人曰此翰林王子之作也母其听之太孺人宜□然笑曰有是哉子之孝也当数举子之觞公顿首□首祝千岁而□□□休哉于是时也一日而万金邪□□□□□□□足道邪夫然后具叔舆侍几埜奉飬京邸以迓无疆之休公义私恩臣忠子孝盖两尽而无歉岂不伟哉岂不乐哉敢以是复郗君为太孺人寿淯西见之当跃然喜曰王子之言吾之本意也 

　　○扶风知县杨侯去思之碑 

　　予读前史见古之君子有功德于民者民感之不能忘或生为立祠或去后立碑以系其思光照简册流芳百世予未尝不叹慕焉乃今之世苍鹰乳虎搏噬无厌民苦其毒惟恐去之不亟亦有措意抚恤不尚威刑者似为可取然硁硁守已无所规尽老吏猾胥视为木偶乘以生蠹奸弊百端若斯人者自言爱民实予之祸大抵刚猛有才者难保其廉煦煦为仁者迂腐不振至于□足以济事而不迂仁足以育民而不市廉足以律己而不矫威足以除恶而不暴若是者子视其民夫视民如子民不以父母视之无人心者矣夫子之于父母时而依之则安旷而远之则思思而不已则怨恨生嗟叹兴此发乎中心之诚非可以强而致者予观于今之世盖千万人而一人焉若扶风知县杨侯者谓其人非欤侯自嘉靖壬辰夏莅任于今纔三年耳部檄至以科道起用百姓闻之且喜且悲留之则无计舍之则不忍戒行之日父老豪杰畎亩之民盖数千人无弗垂涕攀号者侯亦为之泣下自卯至于午乃始别去既去畎亩之垊咸曰夺我父母去我曷可忍推出有力者十数人北走阙下乞我侯我侯或庶几可复来乎不然其曷以慰我思于是父老豪杰相与谋曰小民无知曷可以求天子之耳目是诚在我乃号于众曰尔各即尔家勤尔业尔欲复覩侯乎异日事也或乘传持节而过或藩臬廵历于兹今莫能即遂也必不得巳僦工磨石请于能文者叙述侯之德政树之县门巍乎焕然尔辈过而见之□侯之复莅于兹也尔以为何如众乃驩然应曰幸甚幸甚于是介生员李文会东来请于予予往年癸巳尝□侯之德政矣兹不复叙乃采其民谣合而为之铭铭曰 
　　维侯名瞻淑后其字系出蒲东世崇礼义发迹贤科民牧是寄嘉靖壬辰我侯载莅首劝农桑朝夕率励富以牛种贫者力气有事南□彼此交济夜闻纺织薪米助费多方弭盗外户不闭岁旱蝗?虫?虫?祷之即毙白金赈□侯心画计富者为籴贫民获利言言学宫文教久坠自经陶冶两生高第济济跄跄益盛罔替龙槐烈女久沉于世建祠竖碑幽光乃炽守节无玷胡妇董氏奏闻于□表厥宅里寺曰法门佛骨之地易为崇正旧扁斯□□集杏林举行乡厉筑堰防□荒田俾艺凡有兴作不妨农事民始多讼久而悔艾衣食既足歌谣乃起氷凌之称青天是比扶风岐山无间远迩王氏九岭西蜀举子题诗旅舍循良堪拟猗欤杨侯无媿前史民之思之甚曷能巳我铭兹石贻于万禩 

　　○西安郡守夏候修治之记 

　　西安府治西隅缺狭由同知而下至于诸属之宅以及吏人之公廨参差不齐且就敝漏嘉靖癸巳淮海夏侯自刑部郎中出守兹郡下车之始即有意修治之顾未信而劳民义有所未宜也于是敷飬民之故严弭盗之法兴庠序之教清冤滞之狱锄奸豪之民黜舞文之吏振礼让之俗而主之以敬信行之以渐次操之以廉慎委之以无心越明年甲午郡内远迩靡然向化有称治之风焉侯乃自画曰民可使矣于是以其修治之原请于抚按抚按报可而曰以公帑之白金从事于是截民屋之在西隅者平其直而鬻之视诸隅则斩然齐矣于是卜日兴事为同知之宅三为通判之宅一此撤旧而新之者为推宫之宅一此旧北向而易之者凡宅皆洪丽南向与郡守相邻比矣其经历而下及添注知事检校及司狱库官之宅六此在郡堂西偏而易之者今在西北隅东向其吏人之公廨凡四十有九人人屋一楹今益之以百楹有奇分布居之便防禁也又以其余力于郡堂之后东西各作棚屋三楹备燕居也有制动于静之义焉又于郡堂之东作屋六楹架册籍也又于郡门之外作一巨坊扁曰关中首郡京兆之遗意也是役也出公帑之白金四百八十两有奇工始于甲午春二月乙未秋九月告成事同知二刘君高君命九思为之记春秋一门一台必书重兴作也矧是役之尤重者乎然费劳而上弗疑役时而民不告劳是故记之记之者非以重兴作也于一役而侯之善政可睹也夫一郡者天下之则宰相者郡守之推侯魁梧磊落伟丈夫也德足以负重而心若弗胜才足以致远而力若弗及量足以容众而温而有理刚足以决事而威而不猛智足以辨奸而明而不苛守一郡则百姓宁一郡治此今日事也举而措之于四海之内众善既立群贤异集此休休大臣所以保黎民利社稷者乃侯他日之事故于是役也法宜具书非以献佞也侯名雷字道亨淮安盐城人后之君子尚有考于斯 

　　○明故文林郎云南道监察御史袁君墓志铭 

　　君讳泽字汝霖醴泉县龙泉里人也高祖讳某洪武初以人才授医学训科至讳某者代为医学训科五世公之父也慷慨有干局当道者闻其才尝委修灞桥著名其后诸藩邸有所营构亦尝委任焉盖无弗当意者至于委督边饷岁无宁居若是者盖三十年辄所督先期完是时钧阳马公为廵抚都御史威声振关陕见者股栗然以其能也爱而劳之且问民所疾苦时咸以为奇也元配寇氏继杨氏生二男子而御史君长御史君天资粹羙自幼检制不尚温饱读书每至夜分孜孜不怠尝质疑于觧履常先生所入为学官弟子以陈氏礼记举弘治己酉乡试明年庚戌中乙榜授真定南宫县学训导盖是时父母老在堂将藉此以为??修瀡之奉耳非君之本志也君教人以明理修德为本而结之以信义示之以躬行于是诸生翁然从之不独取科第尔也乃恳恳焉戴君若父母焉□其配王夫人尝病疫甚危子尚幼也诸生昼夜逓居外寝候起居问汤药即亲子□以过之郡守平凉张公文璧尝集州县诸生群试之而去取高下悉委之御史君盖尝荐之而曰眼中无如袁先生者未及转唐山□□其年弘治丁巳也是时唐山乏科者且五十年君莅而叹曰教之未至也于是昼夜督课之诸生亦各自奋努力于学乃相继举乡榜登进士者盖数人焉其后居□路皆念君不忘君巳家居犹于数千里寄衣物而曰所以有今日者师之功也君在唐山八年以父丧觧任正德戊辰服阕北上会南宫白秉德先生在吏部为侍郎荐为国子监学正在寮寀中昂昂如鸡群之鹤南阳王懋学虎谷王应韶相继为祭酒咸礼重焉钱谷委其董治拨历委其序次而曰无如袁先生公庚午秋京师大水公廨尽倾虎谷命诸属自治之落成而官兴之直诸属无弗虚增其直者君独以实告虎谷叹息曰即此一事其人固可知也寻以母丧归逾年甲戌服癸补任会监察御史缺员吏部都察院推其才能堪任者授君为云南道监察御史云未几廵视西城是时权奸用事横甚莫敢谁阿其有犯者君悉置之于法不少避彼亦无如之何此书其大者耳其它固由此丁知也丙子奉敕清戎于河南兼造戎器及照刷诸司文卷一日按部于外邑吏以册籍进君问其姓名里甲而曰尔家军籍否对曰民也君见其色动徐察之果军而埋没者也于是发其奸状远迩骇异称之为神明云汴城一生员家甚殷富乃与比舍身曲□小事相□比公见讼之镇守太监盖欲破其产也生员急乃誀之君□□断之而其祸遂息君在内台时常有封事甚壮为□□者所称赏至是复上封事举河南佥事贤能者一人劾陕西参政贪暴者一人天子报可下吏部黜陡之前后以有功地方三受金币之犒君年未满六十乃一旦浩然思归移病以请既得报而归乃命诸子或读或耕各执其业从而训之以为治家莫如俭植身莫如孝无戻吾言斯可以为子矣间以其暇与其三旧游御觞为乐屏去声妓雅歌投壶有洛下之风焉今上即阼或有劝其出者君曰　明天子在上夔龙满朝太平可立致吾得老于泉石足矣嘉靖癸巳十二月初六日病卒正寝距生天顺辛巳某月某日得寿七十三岁元配王氏往在南宫疾疫先卒矣是为弘治甲寅三月廿六日生男子梧举丁卯乡试仕至稷山知县女子□县学生张瑜继张氏嘉靖乙酉十月廿五日亦不幸先卒生男子枫为县学生女子适邑人白学易再继邢氏生子男女各三人槚为阴阳训术枓枝及女俱夭又有孙男女各十一人曾孙男六人呜呼其亦可谓盛矣梧常从游于予乃具世行告予曰将以某年某月某日葬父于某地新茔之兆愿哀而为之铭予与君同乡举时同举者至是几五十年凋谢殆尽然醇谨笃行有如御史君天不□遗以范薄俗是岂独□氏之不幸也其铭曰 
　　龙泉发祥产兹英硕鹿鸣嘉宾载持教铎多士奋□教铎之功考德序绩迁于辟廱维彼辟痈群贤之薮衡鉴我持氷檗我守推毂宪臣君居其守廵阅都城清戎河南折豪剔蠹望之岩岩既倦而归泉石是躭桂芬兰□其乐孔覃维攸好德亦考终命史也作铭直而匪佞谷变石出揜之复定 

　　○记遗石 

　　乙未夏六月予于后园获旧石九片置诸园亭之侧有作以记之矣又数月也复获一片于危墙之阴奇古视前特甚置诸亭北四石之前宛然奎聚之象焉似亦非偶然也于是叹曰数亩之间眉睫之下尚有遗而未见者何说清涝之滨而南山之坳也予有感于或人之言故又记之如此 

　　○长男瀛墓志铭 

　　呜呼天乎往岁康氏女卒予为铭其后继室张孺人卒予为铭乃今又以铭瀛耶呜呼天乎其何以至是耶昔瀛之生也为弘治庚戌闰九月初三日壬午是时先大夫教谕祥符予会试下第奉侍焉予妻赵孺人产瀛学舍中先大夫喜命小字曰东京志其地也逾六年丙辰予以被选为翰林庶吉士乃名其子曰瀛志喜也明年丁巳赵孺人卒又三年庚申张孺人至其所以抚瀛者甚厚也其年秋予遣瀛受学于唐举子鹏癸亥春复遣受学于主事刘道行所正德丙寅遣受易于成举子文林明年丁卯瀛生十有八岁矣为加冠崆峒李先生字之曰子洲云其年秋纳妇杨氏杨氏者予鄠判官杨相之女也庚午瀛赴乡试不第癸酉春太史康先生见其论汉文帝前席贾生喜谓予曰渼陂有子矣秋八月举于乡冬十有一月以先大夫弃飬不赴会试其后屡试不第而嘉靖丙戌谒选为罗江知县云在罗江五年接词善听善弭盗户口役赋皆自编定吏胥不得与自措置作御史察院待学官弟子有礼岁歉赈饥有法廵按御史布其法于郡县而曰放此行善与廵抚都御史俱有剡荐庚寅秋吏部将以风宪起用矣有言于文选郎中者谓瀛丁母忧去矣事遂不果其年冬张孺人卒瀛乃守制归明年辛卯会文选郎中迁秩去代之者不知其丁忧也乃推升顺天府通判云癸巳服阕补任明年甲午廵按御史以贤能行劳未几廵青给事中御史复劳其能然自兹有宦成之怠矣瀛年四十始生子良木不得置媵婢乃更无子冬十有二月良木六岁痘发而夭瀛乃痛哭不自制损伤其腑脏矣明年乙未春正月加以忧惧丛集病乃大作奏乞飬病既得请乃三月二十有四日甲申竟以腑脏枯竭而亡年四十有六耳呜乎尔瀛其曷以至是耶国老序庵先生李公以予受知左右久不忍弃视瀛犹子遣使送其柩于家此古昔盛德君子之事盖非今人所能也瀛丰厚羙丈夫也心无嫉忌性慧能作字亦觧吟咏之事饮后酣醉乘兴挥毫纵横满壁亦间有可观然多欲幸酒不肯苦读书堇堇若是而止至见一义事辄曰我为之又常语人曰我将孝父云云及啇之于内怒发一二语即箝制帖帖不敢动以此累其终身不独殄其后也呜呼此亦足为妬妇之戒瀛有一女嫁为西安后卫应袭指挥白椿妻云渭卜以瀛卒之年十有一月二十有七日甲申葬六老庵祖茔之次泣告予请铭呜呼尔瀛吾乃为尔铭耶飬吾者尔尔先吾死嗣尔者子子先尔死呜呼尔瀛生曷以成死曷以宁吾以为尔铭 

　　○老御史传 

　　老御史者姓熊氏讳恭字孔寅一字孔明以后字行家世丰城之松湖家贫好读书乃百家书无不读或劝其学举进士者笑不荅比长慕司马子长之风束书出游游姑孰诸郡至于金陵□六朝之故登牛首望钟山气佳哉□□□□□而叹曰此我明万世根本之地□□无赋独□□□□生一筹耳巳乃入荆湘吊泪罗□□丘吊陈思王墓至于大梁旅食者久之以大梁□□□通而南北啇旅之会也遂定居焉居尝赋诗皷琴□□王孙游诸王孙咸师事之无敢狎狎则怒绝不与游至于□客□吏益辟匿弗与见也及见奇伟磊落之□相与谈世务评古今词赋术数之书人物高下□□竟日夜不惓性顾嗜酒兴之所至即无客不问□叟市□尝面识者即拉而入酒家饮□酣击酒案歌古词赋旁如无人者声浪浪若金石云而同饮者惊怪之逃去亦不□问也尝以十金雠酒家而自喜曰谁如我者谁如我者家以此无厚蓄或从贸易所得值贫而老者又辄予之家人患苦之或劝其节用洋洋若无闻焉亦尝间岁□□□丰城展墓一日曳木屐行吟舟上失足堕水中□□□之出笑曰得之矣得之矣问之云云佳句也然□□诗多口占不起草即起草亦旋复弃去不存大梁人间有得其一二者不多得也又能以生之岁月时日□□其后事若持左劵无弗奇中者然亦偶一为之耳□□□为也子子修生十余岁矣常摩其顶而谓其家□□□□□□举进士为御史为御史而若曹见之我不及见也赠我老御史游于地下足矣其始家人亦未之深信也乃今服其神识如此往年人敬其德称之曰素斋先生今不称称老御史从其好也老御史盖有两男子而子修其次请予为之传云 
　　太史公曰云梦熊子修尝自奉天两访予鄠杜与之游翛翛物外之松乔流也心切异之今观老御史风烈有自哉有自哉自古逸民狷士多傲世不群然读其传百世之下犹能使人抚卷叹息焉恨不与游若老御史不其然乎故士必有托而后能施于后世也 

　　○渼陂别知诗序 

　　渼陂子栖于南山之麓安厓先生赐之书曰子之清才茂学海内之人皆知之皆仰之所不知者其为人耳又曰尝读子之渼陂集矣其渊然之音苍然之色馡然之芳腴然之味耳目口鼻各满其欲则几席之间春风袭人当于古人求之矣又曰冬初又当告别希赐佳章以华其行渼陂子得书媿甚寻复自念曰嗟乎同心之言其臭如兰安厓先生知渼陂子之心矣渼陂子其曷可弗言也于是赋别知诗六篇而序诸其首若是云 

　　○明故茂才张君合葬墓志铭 

　　咸阳张崇德尝从予游正德己卯以毛诗举于乡累举进士不第嘉靖壬辰谒选为江津知县是时其父尚玄君巳谢世久独其母窦孺人在堂崇德于是奉之入蜀踰三年乙未孺人思乡井甚切崇德命其妻子又奉之而归归三月而被病卒其年十二月初十日也前此予闻崇德在江津治行为蜀令第一有报其取用入京师者予喜而叹曰可谓不负寻又报其以母丧归于家予未之信也丙申冬十月崇德来谒予累然衰□乃知窦孺人果弃飬取用事乃不果行予为怃然者久之崇德执状泣告予曰先君葬时不肖孤孱弱无识未有铭兹将以十二月初三日合葬先母于经周庄祖茔之次惟吾师不弃赐之铭则先父母可百世不死成化末予在校庠为弟子员是时尚文为弟子员有名常同试于鄠督学者娄先生独器重尚文尚文年少负气特立寡合顾爱予甚遂相与为布衣交其后崇德从予游葬其祖父母及其叔父靖海令尚节皆予铭乃今铭岂可辞尚文讳钺字尚文其自谓曰渭滨父讳英成化初为校序弟子员才名藉藉人称为张才子然竟不偶以卒当是时尚文始九岁尚节愈益幼甚其后尚文奉其母杜孺人之训奋起读书弄笔属文先进咸逊避之以为张才子有子矣弘治中累赴乡试不举甲子秋与尚节同试而尚节举君为之喜曰终父志者吾弟也且以慰吾母吾不举姑俟之云尔人亦罔不曰良工不示人以朴大器晚成张尚文岂终困者行当在青云之上矣乃明年乙丑四月十七日不幸病卒距生成化甲申十月十八日寿仅四十二岁其年予以翰林归省于家闻而叹息焉虎谷王应韶督学过鄠顾谓予曰可惜咸阳一才士死尝知之乎予曰尚文故友也邃庵杨先生亦尝称之其见重于当时如此尚文兄弟三人仲弟锜有废疾尚文令之督农以毛诗授尚节皆底于成所以慰悦母心而振起其乃翁之业者如此至于朝夕孝飬之节友于之爱皆可略不具书县令宁阳孟某者廉吏也教爱其子延尚文为之师尚文抗颜自重不开口言一细事至若朋友及乡党有不平者辄以义理剖之乃相与语曰张尚文异日当为直谏御史比卒县令与其师弟子空学往哭尽哀盖送葬者不下千人至于今人称其德不置古曰一世之短百世之长其尚文之谓乎窦孺人者咸阳逸士窦景云之女也尚文既卒有母在堂孺人所以委曲孝飬者犹尚文之存也是时崇德甫十有五岁孺人抚之泣曰成汝祖之志者汝叔也汝父之志成之者不在汝耶汝其念之哉崇德泣而对曰不敢忘自是□励果□于成□□既□举进士不第□□□□□□无崇卑惟其忠进士命也吾老矣时哉弗可失□□□之有江津之役比至江津孺人又语之曰古之□□□其子之廉则喜谓之好消息我独不为贤母矣□□□念之崇德于是斩然自立尤善于莅政当道者罔不□许而荐书不及以此不果取用此不知其何说也姑俟之恐无终屈之理孺人生四男而崇德长次崇道次崇义有志学举进士次崇信二女长适同邑王某次适邢台知县同邑刘坤孙男十人应举应登应诏应聘应奎应春应秋其三人尚幼未名女四人长适县学生赵□元次许字谷恩佑其二亦幼未字云始孺人之称未亡人也常自企曰幸不死见诸孤之成立下从夫子无憾矣今计其生成化丁亥八月初六日寿跻六十九岁子孙森森然而盛而崇德乃又若是九原有知当与尚文共瞑月无憾也已为之铭曰 
　　志遏于我躬维我子之成璧合于我室维我心之宁吁嗟尚文维子之英既廉且平无忝于所生皇鉴孔彰终以扬□名 

　　○□□宁唐氏二贤墓道之碑 

　　□□□□□□□唐□□关□莅鄠杜告诸前史王九思曰□□宁州南十里长坡之原山川□合草树□□吾祖葬于是吾父葬于是惟是墓道之□且有贞□□其世行诏来□焉故有请于执事往年予友吕□木言南赴留都过定远定远唐今光明磊落君子也有惠政在民民为生立祠予闻而慕焉恨不识唐令也乃今出按风裁凛凛其御史也问之前定远令也予愈益慕甚及获承颜□辞始慊于衷而服仲木之知人云退而阅其世行乃又仰而叹曰嗟乎池南公之贤所由来者远矣按唐氏讳以敬字克钦者公祖父也人称慎斋先生云少颖悟绝人读书日记千言比为州学弟子下笔滚滚千余言可立就一时州学弟子咸辟弗敢与并以为取进士犹反手耳何说乡试也乃五试于乡而弗举成化甲午□□岁贡矣督学者仝公素奇之而曰勿与唐生贡贡其次者唐生今秋翩然高举矣果然然屡试礼部竟不第乃谒选选为成都府通判司粮储是时粮储盖百万计而吐蕃弗靖出纳惟艰又多宿弊先生主之以公莅之以明而持之以廉未几宿弊祛而出纳允也于是廵抚都御史御史咸曰眼中磊落无若通判者会欲荐通判超擢之会以母丧辞任不果三年免丧不肯复起或有劝之者先生大笑曰有是哉成都之役非吾□□□□□幸甚独柰何可复□呼乃与郡中故旧□饮宴为乐情景所会出为歌诗卒然而成而弗知其老之将至也若是者盖几何年而某年某月某日考终正寝距生某年某月某日寿盖几何岁所著慎□集存之家乘云配夫人王氏生二男子长日翼□先生者池□公之父也讳佐字良弼自幼有志于学侍父卒业成□见其友天下之士也毅然奋曰男子当为天下奇□□窦窟举业中不足为也归受学于先正朱清庵所清庵奇其才以子妻之先生自是益躭于学以为六经诸史圣贤之道古今治乱之迹阙而弗知非学也乃大肆其力俯读仰思靡间寒暑所据一榻日久当肱处辄陷而性复耿介践履笃实即昆季群居亦不妄接一语不若己者不友也以此积之深厚作为文章沛然若江河之有源委也督学陈公者试论内外宾主之辨见而大奇之曰此得之体验者入耳出口者不能为也因进之而曰科目不足以尽汝汝其师圣贤乎庶其可也故称之诸弟子亦犹童公之于慎斋也诸弟子辟之亦犹慎斋往时之诸弟子也弘治己酉列置觧额矣为当道撤去易以他士副使荆公争之不能得甚恨及壬子乃得举而荆公犹在也喜而言曰惜哉巳迟唐生三年矣丙辰下第游太学而母王夫人讣至奔归哀恸且死慎斋□之曰父在可以死母耶乃节哀不死甲子卒业在京师闻其父卒痛哭几绝同舍生固觧之得免匍匐抵家拊棺哭者数日水浆不入口呕血数升乃遂不起甲子十二月二日也其生为成化丙戌六月二十一日仅三十有九岁耳往年父选成都意不欲往先生劝之以为穷经将以致用而殚力报国臣子分内事也慎斋从之于是有廉惠之绩比卒而谓其姻族曰死矣不能出分才报朝廷有余恨矣呜呼观于斯言及其死父之事则先生之忠孝大节垂名宇宙虽百世可知也至其平生细行必谨所著文章诗存不存不书书其大者如此配孺人朱氏贞慈柔嘉具在墓表语中乃生三男子池南公□仲子也举进士为令起为监察御史于是赠其父如□官母则为孺人云王九思曰晋宁唐氏父为慎斋先生而翼斋先生为之子维学维行世德作求可不谓之二贤矣乎是用书其墓道之碑君子而过其地者尚□□哉为之铭曰 
　　维唐之先出自富春植德孔遐迨宋益闻昆季友爱表厥里门我明洪武宗善维良陷于巨豪来戍滇方二子代之凯仲病陨循仲忧伤相继以泯友爱之风勿替而引爰及慎斋循仲之子诗书起家掇科登仕沤视浮名寻乐知止我思古人靖节是拟乃生翼斋翼翼朝夕贤圣我师惟德之饬死狥所天孝孰与匹池南挺生绳其父祖视彼二贤益振其武世望秉钧天子是辅欝为茂林二贤之墓皇泽方覃贲尔南土史也作铭垂示千古 

　　○与吕仲木先生书 

　　九思顿首泾野先生执事去秋枉顾匆匆别去未□□所欲言者甚恨辱惠宋四子抄释执事平生所学尽在是矣仆老矣得之恨晚柰何柰何夫四先生之书亦当经月然体认之功或缺如也乃今□□□□□□□□愧悔多矣夫道未易闻也惟自今□□□□□□□□物者先从身所临处格而行之亦□□□□□□一云尔不然恐虚生此世也昔吕进□□□□□□州以为可爱也学不多年数之不足不犹□□□□□□执事今之伊川也仆亦愿步进伯之后□□□□□则执事也宁敢忘所自耶仆又思之此书□□□□巳广而吾陕省则罕有见者济济诸贤岂□□□□□□□□之人刻而传焉则夫锡类之仁执□□□□□□□□□人耳仆钦教之余辄敢渎闻非以于誉也□□□□□终教之不我遐弃幸甚幸甚九思顿首 

　　○陆汝清传 

　　陆汝清者大梁祥符人也始讳澄字汝清后更讳清字仍其旧云弘治庚戌先大夫教谕祥符予自礼部下第来侍先大夫是时汝清为学弟子员少予二岁加冠矣一日予请于先大夫欲会友讲习诸弟子谁其可者先大夫曰李钺陆清又曰钺远到清慧恨差惰耳钺者宇虔甫长予三岁然是时二君同舍同受朱传毛诗闻会□喜甚乃与订约月六会讲明书史□题退为文章及会主予点窜巳乃啜茗论古今人物及修身行巳当世之要务戒无狎谈无朋醵酒食然汝清时或学晋人书学诗虔甫不能也壬子夏乡试力?田期予拟七题具食饮闭二君空屋中及暮脱藁乃□启户若是者数次汝清时或不至予辄面数之乃笑谢曰兄爱我兄爱我其秋虔尔举矣寻予别汝清赴礼部试乃又下第游太学注选于吏部甲寅冬复来大梁索汝清别后所作大异往时喜谓曰非复吴下阿蒙乙卯乃又不举予甚讶之明年丙辰予同虔甫举进士至戊午秋八月予为庶吉士过大梁寓宿相国寺僧舍汝清与予对榻剧谈是时三二日榜出矣予请诵其所作铿然可爱谓必高举无疑寻予在途次阅乡试录而汝清乃又失意予私自念曰大匠不示人以朴大器晚成其汝清之谓乎其后累试辄不举正德庚午予自吏部左迁寿州汝清以书唁予累数百言词翰并妙把玩不忍释手为之叹息曰有才如此而不得一举岂非命乎岂非命乎壬申夏予罢归里舍泊舟朱仙镇汝清冐暑走会予坐柳阴中叙契阔至夜分语及先大夫辄泣下曰师于我有罔极之恩恨无以报耳明日予遂陆行汝清送之中牟相与执手垂涕而别明年癸酉先大夫弃飬甲戌葬我先大夫汝清函寄贝?专物为文以祭婉曲凄怆殆不忍读是时虔甫为陕西按察使不称门弟子祭乃与同寅者具官祭予尝言其缪彼谓人曰虑不及此耳然前此廵抚都御史陈仁夫已斥其为黑面贼矣嘉靖壬午予姻张震夫来自京师言见汝清汝清岁贡矣枯一目乡人云哭父母尔也予闻之不胜悲咽震夫乃祖亦尝为祥符教谕拉汝清同谒虔甫虔甫时为兵部侍郎语次及予颇让汝清出谓震夫曰伪耳非本心也癸未夏虔甫督饷三边归过长安适予以儿女婚姻在长安不得以与之接落落众人遇我耳予一笑一与校也问汝清消息始知仕为邹县训导其年春病卒矣予泣下仰天叹曰天乎天乎汝清乃若是巳耶甲午秋阅河南乡试金?系至祥符陆柬自念曰得非汝清之子乎其后云梦熊子修过访问之子修曰然汝清之子才子也必举进士予且悲且喜谓子修曰汝清可谓不死矣至是柬以书请予为汝清述传其历履世行且在墓志语中不书书其交予者如此云 
　　太史公曰谚云结交结君子难矣哉外物之移人同舍而叛发有道一哂耳嗟嗟汝清其贤矣哉贤矣哉 

　　○程孝妇传 

　　程孝妇者安氏前监察御史启充之配刑部主事佑之女兵科都给事中盘之□也盖尝封孺人矣今以其能孝不称称孝妇云其传曰孝妇讳宗菊秋英其字蜀嘉定州人也年十八归御史君御史君为举子卒业成均举进士出知三原县起为御史居京师孝妇咸侍焉正德丁丑御史君称病归里舍当是时父母老在堂所以备极奉飬者乃孝妇亲执其劳未几封君物故乃事太孺人煦煦愉愉曲尽诚欵诸姊归宁觊所欲与辄先意为之姑尝为莞尔笑曰新妇知我嘉靖壬午天子新即位诏起御史君其年春太孺人病病不能食饮御史君忧甚苦迎医医药无所不致至竟不食饮孝妇仰天告曰吾闻刲股者愈姑愈即我死万万无恨于是刲其股进之太孺人有间太孺人张目呼孝妇曰异哉我病恍然若有释也其何为者邪孝妇心独喜不□言众亦无敢言者御史君见其若是且喜且痛弗自觉其涕泪之沾襟也然其时引刀者误绝其筋手乃挛踰七日觉曲腕孛孛痛甚乃绝筋复属矣呜呼谓天道无知可乎其年太孺人竟不起孝妇哀毁甚函所刲之肉以狥盖茹淡者三年丙戌冬御史君复入京师踰年而有戍辽之役孝妇誓与俱东御史君不可令其西还踰七年而壬辰冬十月朔病卒正寝于是吏科给事中鹤亭彭□题其旌曰孝妇云而州之远迩长少闻者无弗曰真孝妇真孝妇孝妇仅四十有五岁尝生四男子俱不幸夭乃以从兄之子伯嗣焉讣闻于辽东御史君日夜哭之必尽哀人或不忍闻既蒙恩赐还卜以嘉靖戊戌冬十二月庚申葬之金鸭墩蜀参三原郝先生曰子交御史君久稔知孝妇御史君游成均时无馈诸豪杰或不足即脱簪珥有杂佩之风在三原时大旱跣而雩即暴于壸有分痛之义为御史时触忤近幸畏其过激贾祸也有先机之知二子继夭劝其置媵妾广继嗣有樛木之爱其复入京师也事□汹汹若履虎尾涉春氷有伯宗之□之谏及其被棰而戍啮指□心有同归之志还而家居嫁□■〈尚阝〉之鬻女有慈母之仁呜呼尽其大弗缺于微其为全德矣乎何说儿女子□丈夫何如也宜有传 
　　大史公曰一孝立万善集亶其然乎孝妇之行不琐屑书书其大者如此云谓非峨眉之孕尔邪虽然御史公之风烈刑于闺门虽百世可知也 

　　○明翰林院修撰儒林郎康公神道之碑 

　　公讳海字德涵武功人也其先河南固始人高祖讳汝楫永乐初□为北京行在工部侍郎卒赠工部尚书有大功德于世曾祖讳某南京太常寺少卿祖违徤通政司知事皆以尚书荫叙云父讳镛愽学能文章名擅三秦累举不第贡入太学不幸被疾仕为平阳府知事累世之积大发于公公自幼颖悟绝人年十八入为县学弟子员受毛诗读书惟求大义不寻章摘句若板刻时文之为者喜唐宋韩苏诸作尤喜嘉佑集伸??帋为文滚滚千余言可立就当是时杨邃庵督学陕西亟以状元许之然公实以此自负也弘治戊午举乡试第七己未会试不第卒业成均学日益邃壬戌春自礼部入对大廷策既上太学士洛阳刘公见而叹息曰奇才奇才奚□三百即千人无以过也奏之敬皇帝帝览曰俞哉赐进士及第第一陕西状元盖自公始释褐授翰林院修撰云明年癸亥公母太安人张居京师久昼夜苦思归公奉告送归故里舍正德丙寅毅皇帝即位公复奉母入京师纂修先帝实录会天子尊上两宫覃恩臣下获赠封其父母云丁卯充经筵讲官戊辰春同考礼部会试举人其年秋太安人弃飬公将西归合葬平阳公诸翰林之葬其亲者铭表碑传无弗谒诸馆阁诸公者公独不然或劝之乃大怒曰孝其亲者在文章之必传耳官爵何为于是自述状以二三友生为之刻集既成题曰康长公世行叙述徧送馆阁诸公诸公见之无弗怪且怒者公归踰二年庚午孽寺瑾伏辜言者弹劾朝士亦滥及公是时李西涯为相素■〈女忌〉公遂落公为民报至武功人皆以唁公公曰玊石俱焚自古为然瑾诛天下之幸我一人何足惜也辛巳秋今上皇帝即位诏京官为民者予冠带或以劝公公曰吾之冠带敬皇帝所赐也群小构害我至此复何冠带之有竟不冠带嘉靖以来荐公者甚众然竟亦无能用公者盖公在翰林时论事无所逊避事有不可辄怒骂又面斥人过见修餙伪行者又深嫉之然人亦以此嫉公公又尝为之言曰本朝诗文自成化以来在馆阁者倡为浮靡流丽之作海内翕然宗之文气大坏不知其不可也夫文必先秦两汉诗必汉魏盛唐庶几其复古耳自公为此说文章为之一变然■〈女忌〉公者不已故在位者明知其才而不用也至于孝友之行经世之畧推贤乐善之诚周人之急急人之难又有人所不及知者公尝叹息谓予曰王大朝廷作飬我辈恩德优渥冀効犬马尺寸之劳讵意若是巳耶丈夫心事可对鬼神夫复何言呜呼有才如此而不得一试岂不惜哉彼以狂客目公者果足以知公哉公既居林下乃益肆刀于古星历医卜靡所不究书工篆□笔妙如神间作近体乐府?青衣二男子被之音乐歌以侑觞公尝西登吴岳北至嵳峩九嵕南访经台百云紫阁之胜东至于太华中条二青衣从焉每临佳胜停骖命酒歌其所制感慨之词公于是时飘飘焉不知宇宙之大何物琐琐入其胷次哉小廉曲谨之士或以此诮公及接其神采论议茫然自失复自以为不可及也公初自谓曰对山后作草堂于水浒之西复自谓浒西山人云而海内豪杰无弗知有浒西夫子也公居林下三十余年乃嘉靖庚子十二月□□日病终正寝以山人巾服殓马距生成化乙未六月二十日寿六十有六岁公配尚安人先卒生有一子三女子栗县学生始娶吾女不幸病卒继灵宝杨氏嘉靖己丑栗卒杨氏饮药死殉栗女一适华州举子张之榘一适岐山县学生李世禛一适同邑监生马袭吉侧室韩氏生子梣甫八岁呜呼幼子孤弱公之未能瞑目者爱护教育不于康氏叔季诸贤其谁望耶公卒之明年辛丑十月某日合葬尚安人于城南??帋坊祖茔其世行志铭表传群公名笔灿然备矣乃以神道之碑委予予以公有七年之长辱公知爱且四十年谓他日铭我墓者公也呜呼孰意其反至是耶挥毫流涕莫知所裁系之铭曰南山岩岩拱其前清渭带之来源源左漆右湋北崇原匕吉选胜筑茂阡松槚欝欝浮祥烟硕人中藏玄室坚文芒万丈高触天神爽如在洋洋然乘蚪出入游八埏树碑道口铭我镌庸诏来裔式孔虔芳名耿耿亿万年 

　　渼陂续集卷中 

　　●渼陂续集卷下 

　　德门世寿诗序 
　　次男渭墓志铭 
　　明故诰封太宜人张母吕氏合葬墓志铭 
　　奉贺是闲刘公双寿序 
　　奉贺緫制大司马松石刘公破虏奇勋序 
　　刻太微后集序 
　　瑶池鹤筭诗序 
　　明故大中大夫山东布政司左参政张公墓志铭 
　　明故七品散官秋泉张君墓志铭 
　　明故甲子乡进士爱松山人王禹夫墓志铭 
　　弟处士鹤夫合葬墓志铭 
　　高陵县志序 
　　陕西通志序 
　　明故诰封太淑人吕母侯氏合葬墓志铭 
　　明故荣禄大夫南京中军都督府都督同知致仕容堂杨公墓志铭 
　　泾野别集序 
　　明故文林郎四川中江县知县张君震夫墓志铭 
　　南宫县令种君去思记 
　　鳯翔府岐山县重建教场记 
　　侄渼墓志铭 
　　侄沔墓志铭 
　　明故韩孺人王氏墓志铭 
　　书喜雨歌谣轶后 
　　荅中丞东厓翁公书 
　　明故通奉大夫山西布政司右布政使致仕张公墓碑 
　　渼陂镇重修石桥记 
　　贺邑令主君序 
　　明故将仕佐郎河南汝宁府儒学教授致仕前文林郎直隶新河县知县王公墓表 
　　明故中顺大夫江西赣州府知府致仕湋川□君墓志铭 
　　西平县新建真武庙记 
　　梅塘记 
　　赠孺人盛母传 

　　○德门世寿诗序 

　　予鄠高年张公者重庆通判翁之长子也往年尝授义民爵矣今年冬皇太子诞生天子覃恩海内诏民年八十有行谊者予冠服贲其身有司以邑中行谊尠公若者于是复授高年爵云重庆翁寿八十八岁正德丙子寔维八十之期太史康先生题其堂曰五福之堂予则为之文寿公今高年公复登八十予请诸学士大夫诗歌以为公寿金辉玊灿宛然在帙康先生题之曰德门世寿云予复从而为之序夫寿人所深愿不可必得者洪范五福列诸其首盖以有寿而后可享诸福尔也然又系之曰攸好德者何也盖寿固为难有惪斯贵不然柳跖原壤之徒见绝于尼父取讥于后世于寿奚取焉重庆翁廉直耿介吾邑之具瞻也而高年公嗣之虽未尝游庠序涉书史而禀赋之粹沉静寡言克孝而友宗族乡党恩谊维笃冲然退抑伪言不出或遭横逆吞茹弗校积之弥久邑中无老少皆知其为长者公之子东绩学有名乡闱负屈贡入太学信于选部作令中江迎公禄飬阅两寒暑公苦思归东□辞绶奉之偕返孙曰绍芳世授毛诗弱冠脱颖□□鹗荐跂足可□公于是时益乐而康视乃翁之龄盖将踰之而上跻于期颐不但已也予怕怪夫衣冠之族济恶悖德罔畏于天然亦往往获寿彼亦自谓善不必作天道弗足信也而不知其跖壤类耳君子于此方以异类目之尚肯置诸牙颊间邪有如公之父子前作后述修德罔坠庆泽洋溢天道足征学士太夫闻而爱慕形诸咏歌盖曰匪直为公寿也亦所以励顽鄙而变漓俗为世道劝也予故以此具述之俾后之览者知焉诗二章谩书诸左 

　　○次男渭墓志铭 

　　男渭子川字也予始娶赵孺人生男瀛继张孺人生渭及康氏女康氏女先卒踰十年而瀛病卒京师又五年而渭亦弃我而逝其年嘉靖己亥十二月初十日也距生弘治乙丑九月二十九日三十有五岁耳呜呼痛哉夫何至于此极也渭娶咸宁种氏生一男一女男曰山木女曰金鹤山木十六岁矣聘同邑吴氏引礼舍人朝珠女也弘治甲子予奉告归省先大夫明年生渭衍庆堂新第中甫两月抱入京师其后携之寿州正德壬申予罢归里舍是时渭八岁先大夫见之喜曰孙柔善可爱也十八岁加冠二十四岁援例输金为秦王引礼舍人云尝见廪有余粟数十石亦仿人出贷责息息不全责盖有久而不入者乃自至其家取之见其窘甚叹息而出有问之者荅曰所储者朝暮具耳何忍其可取也乡人笑之因戏称为王佛儿云其于宗族姻■〈尚阝〉长幼卑尊之礼不敢或废人亦多与之者或有犯者则面颈发赤辄逃匿不敢与辩先祖神主置旁屋中中心歉甚旧尝于居后隙地植栢二株欲构祠焉未果也嘉靖丁酉渭乃竭力即其地构祠三楹南向奉神主妥焉东西屋各三楹贮祭器焉其年秋予寿七□对山康先生泾野吕先生皆至吕先生出东郭门外笑指渭曰子川贤孝人也予愧谢不敢当吕盖闻之康先生者云明年戊戌冬病阴虚火动药之愈己亥夏四月乃复大作药之寻愈寻作至其冬竟不可救药以死呜呼痛哉呜呼痛哉予窃思之予曾祖长清府君及寿官祖及我先大夫刚廉仁孝着在乡评通于鬼神其何可至此极也及我之身非才寡学缪居翰苑清切之地十五六年日食大官之食岁有俸入游优禁闼曾无丝毫之功补于衮阙比谪外郡徒縻廪禄膏泽不下于民韩退之所谓薄功而厚厚之者得非我邪抑退而家居不孝不友嗜利忘义嫉善而党恶败坏其风俗尔邪不然其何至于此极也或曰数也非人之所能为也或曰不然二子病皆阴虚火动是有自取之理呜呼天哉巳矣巳矣尚何言哉山水卜以庚子十月十二日葬其父六老庵先茔泣请予曰往年吾姑吾伯父葬翁皆为之铭吾父宜有铭乃痛哭为之铭曰 
　　呜呼渭邪人言汝不宜早死乃死天邪吾邪汝自毁邪其孰为乎此 

　　○明故诰封太宜人张母吕氏合葬墓志铭 

　　太宜人吕氏者其先平凉镇原县人也祖以勇士隶籍锦衣卫遂为京师人父讳冕母某氏太宜人生而贞慧父母绝爱之自幼摩其顶曰女贵重当予贵者当是时左参政镇原张公讳琡仕为工部员外郎配太淑人李氏生子渊乃更无子参政公欲纳贰□广继嗣而父母在堂禀命焉得报曰必吾乡者善参政公久而慱访之得太宜人喜甚曰无乃有数者存乎太宜人于是来归年十有四矣其后参政公以使事便道挈家省其父母见太宜人于舅姑姑性俭而严见太宜人喜曰新妇类我甚爱之出入必与之俱因谓舅翁曰新妇出自京师然其质实即吾乡者或朱之及也仲妇朱氏者常狎太宜人姑怒之曰若不法其德而愚弄之何也其见重于姑者如此参政公寻擢真定知府转参政于河南易?攵历中外踰三十年太宜人未常不侍也然其下尚有侧室□人各生有子女矣李淑人驭之甚严也顾独爱太宜人诸凡中馈祭祀之需皆以委之然太宜人奉以周旋丰约精致无弗当意者盖以姑礼事淑人也参政公自真定转河南时母尚在也复携家归省比赴任母命太宜人侍之往太宜人以母老辞不往荐其二人者往公不可独挈其二子往君子以为各得其道弘治戊午公捐馆舍其后李淑人见诸子长食指颇众因命析产以居诸母争取材物太宜人独取所遗书籍盖数十种而曰以此贻子孙足矣财物何为参政公无恙时盖尝自画以平凉侵北必有虏患欲卜筑酆镐之间以官守不果正德初乃北虏大入寇迫于平凉居民大惊恐事既平于是公子参等奉太淑人南徙盩厔双溪镇家焉盖曰所以毕公志也故今张氏为盩厔县人次子几入为盩厔学生以周易魁庚午乡榜甲戌举进士始仕府推官起为刑部主事封母为太安人后以连姻宗室外迁松江府同知进封母为太宜人云后自松江超迁山东按察司佥事乃迎飬太宜人太宜人盖教之曰尔之至今日者亦知之乎尔父祖之贻也尔但尔父咸有功□于民尔父之清操吾亲见之嗟尔小子勿饕于官其□忝于所生者斯可矣又曰尔记吾之助尔者乎脱簪□易薪火孤灯敝帷勤勤恳恳日望尔之成也然亦未□必也呜呼孰意其果有今日也乎吾死之日归报尔父于地下可无恨矣□公堂鞠盗盗甚众大宜人闻之谓几曰盗众得无冤者乎尔宜慎恤刑不可滥也几自是益加详谳多平反者云嘉靖癸未李淑人弃飬太宜人谓诸子曰合葬尔父其惬于衷乎几乃身入平凉奉参政公之柩卜南山下善地合而葬焉参政公与予先太夫同举乡榜予弟九叙复兴几结为婚姻予故得以登堂拜母觌其神采闻其性行窃以为百岁以上人也前年丙申寿七十七岁矣予尝撰为文辞庸展贺忱既踰四年而告终正寝其年嘉靖己亥八月某日也距生天顺庚辰十二月某日寿八十岁云李淑人生子渊早卒长女适平凉举子桑价次适兵科给事中双溪王元凯太宜人来归时次女适生李淑人因命育之备极调护故次女视为慈母终其身不敢忘太宜人生二子长参平凉府阴阳正术次即几慱厚醇雅无故左迁未久当大拜也其贰侧室者生子轲骞轲少失母亦太宜人育之抵成立云骞为盩厔县学生亦先卒皆为太宜人之子渊生二子长桂实盩厔县学生世受周易有科第之望不幸亦卒次桂华受义民爵参生一子未名二女长适推官鄠县李俨之孙某其次许聘举子王元亨之子某几生三子学诗学礼学道二女长适翰林检讨王元正之子县学生慈次适予弟举子九叙之子县学生沔轲生子某女某骞生女某皆为太宜人之孙桂华生子某女某为太宜人之曾孙云参等卜以太宜人卒之明年庚子某月合葬参政公于某地新茔以王举子述状谓□通家稔知太宜人之贤宴为铭应之不敢辞铭曰 
　　烈烈张公宦迹孔硕风教之端肇自闺阁宜人恂恂淑慎其身克配于古而迈其伦笃生仲子光振前烈皇念所生贻封稠迭遐龄考终合公玄室高岸为谷□此铭石 

　　○奉贺是闲刘公双寿序 

　　重庆是闲刘公以广东左参政致仕家居者二十余年矣明年庚子寿登七十有六其配蹇宜人亦七十有五公仲兄文简公之子惟静秉宪陕臬谋所以奉贺者命予为之言予为诸生时成化癸卯闻文简公以礼记发觧西蜀举丁未进士一甲第二人入翰林为编修是闲公弘治壬子复以春秋发觧金昆玊友海内鲜俪不胜歆羡未几是闲公举丙辰进士予幸同举误选为庶吉士受教于文简公者甚久也是闲公自浚县知县起为吏部主事擢员外郎予获日侍晤言其受教之久犹文简公也公伯兄之子参政君惟新又与予弟九峯同举戊辰进士通家相爱多历年所故于宪使君之命虽不能文不敢辞也予惟英雄豪杰之士自负不凡傲睨一世不善俯仰往往为时所忌或摈而弗用或用不尽其才虽若可恨然其优游之适保期颐之龄者十常八九乘除之际造物者岂无意也有如是闲公英明磊落抱负经济宰邑着循良之绩部署擅公廉之誉正德初佞人用事中罹谗毁左迁外补蹶而复起督学广西鉴空衡平多士归心参政广东于旬于宣仁煦义击蒸黎猺獞怀德畏威历阶而升抚填一方入侍天子统百官均四海可也乃使之负屈以归嘅世道者如何也公既归自称双山主人于是作双山别业作七雨亭作三治燕凡山泉鱼鸟烟霞卉木之趣触目感怀辄发吟咏风人之体裁旷世之襟度也盖尝寄予怏覩数过飘飘欲仙不知公之自得者又何如也晚年造益深兴益高乃曰世有居闲而心劳者非真闲也乃今我身心齐矣于是易其称曰是闲翁云蹇宜人者同邑太师忠定公之曾孙江西按察佥事公之女也于宪使君之母太夫人为从兄弟出自世族而富而能俭贵而不骄是闲公峻德雅操内助之力为多生有二子长曰永年颖异特甚学举进士有声次曰长年文而明农当公初度二子者列宴称觞姻娅咸集于是宪使君以寿文至宪使君之弟主事君某字以寿币至宪使君之子进士君启宗自京师至拜而佐觞于斯时也公与宜人当必冁然而笑陶陶然而醉者矣夫世之仕宦夫妇偕老者鲜偕老而和而子孙贤宗支盛者为尤鲜公与宜人偕老而和而子孙贤宗支盛其不可乐也乎夫乐斯□矣况于乘除之数乎然则公与宜人不期颐而上不止矣请以是为双寿贺予闻刘氏自上世以来积德累行始发于御史见一翁公之父也由是有文简公官至太子太保礼部尚书有是闲公有惟新参政君有宪使君有主事君有进士君盖一门四世六进士也不其盛哉不其盛哉然培植深厚食报未艾公子永年方英英然如麟角鳯毛出瑞当世所以嗣父祖之业寿公夫妇于无涯者端在斯人矣予不佞请以是为千万寿贺 

　　○奉贺緫制大司马松石刘公破虏奇勋序 

　　陕西固原州緫制三边大臣开府之区也迩者廷臣建议以为花马池者北虏入寇之外户也固原其室家也外户不守如室家何请移緫制驻花马池而固原则廵抚陕西都御史时往临焉则声援相接外内有备庶虏患可息边境其宁谧云议上天子报可乃今年夏四月緫制兵部尚书兼左都御史松石刘公往莅花马池乃八月中虏大举入寇数万人过花马池声势甚炽先是公常制火器筑边墙穴?乙掘壕堑虏以此不敢入我境者盖四五年不意其一旦至此公大怒斩二指挥以狥军中曰不用命者有如此而又下令各城堡清野坚壁勿与战待其自困又集三镇之兵分守要害待其返截杀之踰数日虏肆野掠无所获果大困而返于是宁夏緫兵任杰自贺兰山后乘虚而入捣其巢穴斩首百八十级获被虏男妇若干人驼□殆不可数分守下马关陕西緫兵魏时邀截斩首百五十余级分守干沟榆林之官兵截杀吉囊之次子及其妻若弟虏乃大哭声动数十里边人以为数十年来我军获利未有若斯之盛者也然公之緫制于斯也前后斩获虏首殆千余级盖自设緫制以来亦未有若斯之盛者也捷□于会城家居诸大夫出公门下者相率以言贺公命之九思九思为之言曰古之卿士任兼文武御戎有功其见于经者六月之作羙吉甫也其诗曰薄伐猃狁至于太原采芑之作羙方叔也其诗曰征伐猃狁蛮荆来威此盖言其功也其曰文武吉甫万邦为宪又曰方叔元老克壮其猷言其才与德也才德备而功斯成名斯立焉慨自文武分而将相之任殊寥寥千载宋之韩范仅一见之我明緫制之任上合于古伊求其人厥惟艰哉惟公训出家庭学有源委才足以经世而貌若无能德足以正君而心则自歉出其绪余建兹奇勋形之歌咏堪嗣周雅之音载诸国史下陋破胆之谣请以是为公今日贺乃若论绩序迁则太宰之持衡三公之论道纲维四海陶镕万类皆公咫尺有也征书伊迩诸大夫尚图献言于公为天下贺云 

　　○刻太微后集序 

　　呜呼文岂易为哉今之论者文必曰先秦两汉诗必曰汉魏盛唐斯固然矣然学力或歉模放太甚未能自成一家之言则亦奚取于斯也太微张孟独自其弱冠之年即有志于斯正德辛巳弃官来归未尝一日废书不观历岁滋久沉酣既深乃始发之于诗凡若□卷松石刘公刻梓传矣其后发之于文而诗亦有之松石公复□□安魏侯刻之郡斋凡四卷孟独间以视予且曰幸□□□我也住岁予尝读其诗矣宛然汉魏盛唐之音□也然未尝掇其句乃今读其文宛然先秦两汉之风气也然未尝泥其故盖有今日之名士所未能免之疵孟独乃能洒然脱去自为一家之言所谓不烦绳削而自合者其在天下后世盖必传无疑也呜呼是固由于学问之力而天资之迥绝亦孰得而及之哉昔者对山康子盖尝叹息谓予曰眼中落落惟有张孟独孟独有经济才弗究于用乃使之从事文字间岂不为世道惜也予深以为然然自今视之进则修业退则修辞其道一而巳矣乃若松石公之怜才魏侯之乐善皆今世之所难也并书以告来者 

　　○瑶池鹤筭诗序 

　　大中丞洪洋赵公之母太夫人今年寿登七袠五月十有五日其初度也会城三庠教官若诸弟子图所以奉贺者形诸声诗书之方册题曰瑶池鹤筭云所以表公之孝寿太夫人于无涯也乃读予为之序夫瑶池王母之所游也在西昆仑鹤胎仙也寿千百龄以是为贺其祝颂于太夫人者至矣蔑以加矣予于是窃有说云夫王母者何人世知其仙也其□则未之闻也鹤等千百龄止亦未之能多也乃若太夫人淑慧柔嘉克敏克慎孝养尽于舅姑贞顺相乎夫子锺粹孕秀笃生洪洋公□明磊落之资淹贯古今之学弥纶经济之才汪洋千顷之度储才翰苑给事谏垣名德荐升崇阶斯陡盖三转为大中丞云帝心简在抚镇全陕惊霆甘澍威惠并流茂着边绩晋秩少司马愿切苍生暂尔借寇太夫人奉侍抚台扳舆娱乐陆珍海错色养兼至初度之辰丽暾东启祥飙自南太夫人鹤发童颜翟冠霞帔望之俨然缙绅云集罗拜堂下载拜载祝猗欤休哉此真仙也彼瑶池者果足以为仙乎风斯下矣居未几何洪洋公应召北上左右天子丝纶密勿宰制万有元勋树之庙堂芳名垂于竹帛则太夫人所托以不朽者盖与陶侃欧阳修之母相为后先天壤河岳相为始终彼鹤筭者千百龄耳盖未足以拟其寿也予也昏暓甚矣敢以是僣书诸诗之首为太夫人千万世寿云 

　　○明故大中大夫山东布政司左参政张公墓志铭 

　　公捐馆时其子之榘不幸先卒之榘之妻太史武功康先生女也生子光孝甫八岁吏无期功之亲于是康先生□许为公铭其墓逾数月葬有期矣会康先生疾病不果铭逾十数年康先生亦卒至是光孝成立大惧铭阙无以昭先德诏来裔而公之历履无稔知者谓予与公同举进士粗知其槩乃以请焉而为之述曰公讳潜字用昭其自谓曰东谷其先河南太康县人也乃以徭戍隶籍陕西岷州卫曾祖讳文信赠右副都御史祖讳□封右副都御史父讳锦官至刑部左侍郎侍郎公后徙秦州公复徙华州定居焉乃今为华州人母淑人刘氏生五男子而公为长生而颖秀清莹如玊甫八九岁能日记数千言口占诗对应荅如流稍长弄笔为文辄吐奇语侍郎公送之学士西涯李公所从受尚书李公奇之甚盖尝语人曰韩退之惊怪张童子不易得也乃今复有张童子也成化丙午秋公十有五岁矣西赴乡试不偶乃益淬砺自负不凡弘治壬子邃庵杨公督学关中徧试诸生谓关中有三才子盖庆阳李献吉洵阳张光世其一公也其年秋三人同举而献吉发解云公再试礼部而丙辰春自礼部入对大廷俱在高第其年冬授户部山东司主事出纳钱谷关节不通剔抉弊蠹祁寒暑雨无少懈惰部尚书称其廉能秩满三载吏部考其绩上上未几擢员外郎辛□侍郎公告终□解官归葬三年之丧毕改礼部仪制司员外郎正德丙寅天子新即位将幸太学例□官往召衍圣公及孔颜孟三氏子孙会太学观礼礼部以公应命乃获游阙里观孔林登太山以望东海为平生之大快云未几擢精膳司郎中凡朝廷大宴会及宴劳四夷经画节制礼无废阙费绝侵涣是时刘瑾用事公深用避匿踪迹不通或谓公曰公乡人也不往且有祸公笑而不荅其卓立如此己巳冬擢广平府知府广平附畿内四三年来权奸肆虐民不堪命乃畿内盗起流刼郡邑不可扑灭公多方捍御郡中赖以无事既乃按行属邑抚循安辑之省其财力均其徭赋黜舞文之吏清久滞之狱申庠序之教兴礼让之俗郡邑熙然治矣逾五年癸酉超擢山东左参政是时工部尚书无锡秦公为布政使与公皆名士也相得甚欢凡旬宣督饷之务相与咨议而后行人方冀其有大为也乃明年甲戌考察庶官有■〈女忌〉公者兴萋菲之谮公闻命浩然西归曰自求无歉而巳又明年乙亥太淑人卒秦州公竭力营葬三年丧毕始徙华州居之公风流酝籍人也善吟咏善书华州山水佳胜足以自娱又常往来武功与康先生游对客命酒谈论古今时出雅□听者洒然如临皓月沐清风鄙吝顿消弗自觉也公配安人东氏先公四年卒有女行其葬也予为铭其墓子之榘痛其母之早逝结庐墓侧朝夕哭或劝之乃愈益哭之恸竟由此病而嘉靖丙戌正月乃卒参政公惟一子乃一旦至是又见其孙少哭泣抑欝踰数月遂不起盖是年六月某日也距生成化壬辰某月某日寿五十有五岁以卒之年某月某日合葬东安人少华山下新茔张氏之先谱逸莫可遐考必其积德累善多历年所是以有司寇公司寇公惇大诚朴历事两朝为时硕辅而参政公嗣之而兴其所树立又焯焯如此之榘弱冠举乡试至孝成德有司闻奏天子下诏表厥宅里然其抱负敛而未施食其报者光孝也光孝今二十四岁矣为州学生受尚书有名前督学者以状元目之谓其才性类厥外祖人皆以为然其貌丰厚奇伟远到之器也光张氏之业以收厥考之功断可必矣又巳生子三岁曰文儿为参政公之曾孙云其铭曰 
　　司寇维父崛起西土公绳其武绳武不易名德益炽维公子嗣公子矫矫哭母而夭乃贻光孝光孝孔垕宜禄宜寿克昌尔后尔后秩秩思续令德我铭是绎 

　　○明故七品散官秋泉张君墓志铭 

　　綘州张廷仪予故友也乃嘉靖壬寅三月初十日考终正寝属纩之先顾谓其子钦曰必渼陂太史铭我墓死无憾矣至是钦自述状使人西来请于予予闻之不胜悲悼既乃为之辞曰君讳佾字廷仪秋泉其自谓云家世綘州人居城北尚书里吉庒始祖讳文卿卒葬其地有墓石存焉高祖讳温甫始徙居州之北关厢今为北关厢张氏曾祖讳从义性乐施予三世皆有德而隐祖讳鹏乃隐于贾然被服若书生不屑屑于利若世俗之为者父讳瓒自太学生仕为武进淇两县丞因自谓曰□松云而廉节惠政人到于今称之林居燕乐翛然世外具载墓志语中母杨氏生六子君其第四子也母卒事继母王氏曲尽孝诚盖常侍父游宦南北寻乃挟赀出贾于汴弘治庚戌予为举子侍先大夫于祥符学舍以君同郡三林毛先生遂识君相得甚欢也踰十年庚申君南贾江浙间一时人士见君器度不群爱重之咸以诗赠题曰萍乡燕乐云其后君复贾于陇西而壬戌春自陇西以事入京师是时予备员翰林相与握手论旧欢□可知也未几别去踰八年而正德己巳冬君挟其子钦来京师纳妇于李门复会予又别六年甲戌春予巳在林下君跃马相访庚辰秋将东归故里过别予□□□一卷武功康太史德涵题曰沣桥饯别以诗赠之而序诸其首余若三原马光禄伯循高陵吕太史仲木岐山杨中丞宗文洎予皆以诗赠而予复序其后云嘉靖己丑子钦仕为太湖主簿迎飬君既而北归吕太史在南都为尚宝卿君过访之吕公见君喜甚为作卷赠之手书曰秋泉南游且为序而系之以诗余自邹太史议之而下皆名士也赋诗盈其卷予尝见之词翰□羙张氏之世宝也君容貌修伟衣服整□盖尝输金授七品散官然冠带不加身其超俗如此其始见人或以贾易之及接其仪度聆其谈吐无弗改容礼之者盖江湖之豪杰士而贾隐者云先是丙申秋君自綘来访予濒别谓予曰明秋当来贺公七十寿鸣呼孰意竟永诀也岂不惜哉君生于天顺辛巳十二月二十四日迄今卒之日享年八十二岁配赵氏先卒克执妇道监察御史曲沃李□音撰墓志铭可信世不朽生一子即钦一女适同郡阎洙甫君在陇西置倒室王氏生一女适隆庆卫经历同郡田如京钦娶礼部尚书曲沃茌简李公次女有一子甫半岁未名于君为孙孙女□长适同邑都运陶公之孙模次许聘灵丘宗室俊杈云钦卜以君卒之年四月二十日合葬其配赵氏城西北新茔予自弘治庚戌友君计之五十有三年矣君常数至鄠有所议托盖无有弗应者呜呼友道至今日终始之义尽矣为之铭曰 
　　先民有云觇其友知其人嗟嗟张君才士硕臣尔诗尔文亿万年斯尔托以不湮我铭是存 

　　○明故甲子乡进士爱松山人王禹夫墓志铭 

　　嘉靖庚子冬十一月二十八日予弟禹夫卒卒之又明年秋八月初六日合葬其配张氏六老庵祖茔宜有铭刻石纳诸墓予乃为之辞曰禹夫讳九叙禹夫字也其自谓爱松山人云先大夫中宪府君配吾母太恭人刘生吾兄弟四人禹夫其仲弟也生成化癸巳十一月初五日生六岁而戊戌秋随先大夫教谕蜀之巴县十三岁乙巳从巴学生陈孟其受尚书学弘治戊申先大夫任满携归故里舍庚戌入为鄠学弟子员从叔父新河今受尚书乃癸丑春废尚书不学学周易盖授之者鄠学靳士英也三年学成而乙卯秋得应乡试明年丙辰冬督学者邃庵杨公按鄠试之予之廪禄顾谓诸生曰王生学大进超尔辈矣戊午辛酉试辄不利甲子秋举高第云是时父母俱存予自翰林奉告归省季弟寿夫先巳举与次弟鹤夫俱在膝下其乐可知也然先是禹夫常被疾根尚未脱惟一子山家乃其举后十日而夭遂以此不北上会试明年乙丑予复入京师正德戊辰寿夫亦举进士矣禹夫是年始生子渼又吾两人皆在京师而父母老无人乃与鹤夫朝夕左右北上之意遂息父母屡促之竟不赴也壬申秋予自寿州罢归明年癸酉冬先大夫弃飬丙子春三年之丧毕是时禹夫年踰四十颠毛巳种种矣于是始谋干蛊行陶朱之术行之二十年资用大裕乃大作屋宇治产业甚盛子渼与少子海俱输金为秦王引礼舍人复以渼之子嘉木通姻宗室次子沔送入邑学为增广生受周易传其父学屡试乡闱其进盖未艾云于是吾鄠称理家之善者必首禹夫即子欲效之亦未能也禹夫性颖敏不群文笔甚劲不作寻常语亦通诗学兴到即挥洒然不屑屑为也与人交言厉而心不苛人亦知之盖怨之者少三二年来每过吾庐共话必曰愿兄老寿看顾儿子辈若以后事相托者予辄劝止之以为不可呜呼痛哉孰意竟若是耶然其貌清臞如鹤寿相也予以为期颐可至呜呼痛哉讵谓六十八岁巳邪盖其晚年颇以声伎自娱因病怔忡药之寻愈寻作见其貌日损或时自忿曰不若死之为愈其卒之□□□□□张震夫家是日阴晦风予见其面有寒色□□其背曰衣得无薄乎荅曰无伤也然其体虚竟以中寒而殒呜呼痛哉其配张氏者同邑处士讳綗之次女也归禹夫者几三十年克执妇道乃正德乙亥四月某日不幸病卒距生成化壬辰某月某日仅四十有四岁云生子渼及其三女渼者克家之子也于其父业拓而大之遂甲于一邑邑人啧啧叹异以为不可□云女长适同邑衣巾生杨显次适盩厔县学生徐永图先卒矣次适同邑衣巾生张师孟亦先卒继配邢氏同邑教谕讳平少女生子沔海渼娶同邑义官吴玺之女近不幸亦卒生二子嘉木荣木侧室生者二女尚幼也沔娶盩厔按察佥事张知几之女生子金豸金鹏海聘同邑知县张震夫之次女云呜呼三子四孙嗣胤方炽若禹夫者其可无憾也已为之铭曰 
　　学不必仕惟其业之遂寿不必彭惟其嗣之兴嗟嗟禹夫其业赫然其嗣勃然日用瞑于九泉惟我铭是镌 

　　○弟处士鹤夫合葬墓志铭 

　　呜呼痛哉予又为鹤夫铭邪往年寿夫卒禹夫鹤夫在也近年禹夫卒鹤夫尚在也痛哉天乎乃今之日三弟俱逝而我独立俯仰宇宙五内摧折弗自知其涕泗之交颐也尚忍为之铭乎然不铭不可不获巳抆泪为之鹤夫者九皋字也予尝称之为鹤斋人亦以是称之先大夫中宪府君之第三子也生甫两月当盛夏时吾母太恭人抱置庭院大树阴下乃尘渣伤其目遂终身不能远视外貌敦朴中怀坦夷无狡术无诳言人或以诳言调之辄信之不疑然人无贤愚长少皆知王三之为善人也先大夫始仕巳学后转祥符南阳前后盖二十年鹤夫未尝不随侍也弘治己未先大夫以高年府君之丧奔归于家以母老不复出乃以农为务乃以鹤夫主农鹤夫勤勤恳恳曲尽心力暇则朝暮侍膳父母病则侍汤药盖三十年如一日云正德壬申予自寿州罢归其年冬先大夫不幸遘疾予侍疾者一年是时禹夫已举寿□为御史先大夫语不肖曰病且不起矣余子不复忧不能忘情者九皋耳九皋力寡而钝后恐不能自振柰何是则在于尔矣若是者不一而足不肖辄敬诺曰不敢忘不敢忘明年癸酉冬先大夫弃飬三年之丧毕乃为鹤夫构治新屋屋完请太恭人视之太恭人喜寻复叹息谓不肖曰恨汝父不见耳虽则云然太恭人之心尚未歇也盖尝数语不肖如先大夫之命不肖敬诺不敢忘嘉靖丙戌太恭人弃飬三年之丧毕鹤夫乃始□□□□□十有三年而嘉靖辛丑二月十三日其□杨氏不幸病卒鹤夫朝夕哭每日午予邀与共餐餐辄嘅叹予止之乃愈益哽咽不能休予曰固哉此何益之有不听吾言久而病柰何未几果病予尚以为可愈也乃□不□某年五月初八日也痛哉天乎其何以至是邪距生成化丙申四月十三日寿六十有六岁配杨氏者□鄠知县讳通之孙处士汝弼之长女也勤敏善理家□事太恭人太恭人亦甚爱之异于他妇也生子潭□正德丙子春寿天将入京师以无子议立浐为后□于太恭人告诸祖庙携之北上矣潭素嗜酒乃是年十一月二十七日大醉犯其母其母怒而答之遂自经死无后浐今为县学生受周易有名生子巽木渐木乃今议以渐木后于潭奉鹤夫之祀云杨氏之生为成化丁酉二月初二日寿六十有四岁尚有三女长适何锦次□何永次适仝绶皆同邑之良族也杨氏又取母弟大经之子飬为己子名之曰王洵浐今为置屋纳妇予之土田成先志云鹤夫夫妇卒时浐伏地长号者数日人或不忍闻□是卜以卒之明年壬寅月日合葬六老庵先茔之次铭曰 
　　痛哉鹤夫父托汝母托汝虽则我承生不能尽其□□而为之铭痛哉鹤夫我心汝明 

　　○高陵县志序 

　　高陵志作者少宗伯邑人泾野吕公刻之者邑令西蜀徐效贤也刻成谓予故高陵人先茔在焉宜为序志凡七卷凡十有四则其言约而尽其事核而彰其议论允而确太史氏笔也其作志之良榘乎夫乡无名贤则文献不兴邑乏善令则政教不立高陵西安之望邑也其产于斯者有若于元公之恭俭仁爱有若杨转运之浮云势利有若杨文康之特立独行有若宋先生之仁孝礼义迄于今则有若泾野公贤圣自期闻道有得予尝推之以为今之伊川云其令于斯者修举政教役志飬民亦惟有若刘仁师亦惟有若种师道亦惟有若张翱亦惟有若张琦亦惟有若朱璜乃迄今有徐子焉公廉恺悌儗古循良其殆庶几矣乎夫乡人者乡人之师也乡有贤而罔师焉无志之士也前人者后人之鉴也前有善令而背焉以逞贼民之东也然则高陵后进之英与夫嗣徐子而令者可不知所从事哉可不知所从事哉 

　　○陕西通志序 

　　陕西在禹贡雍州域也周秦汉晋隋唐咸都于斯其山川贡赋文献风俗见诸载籍者可考也明兴混一海宇稽古准今作一统志掇其大且要者附焉成化乙未督学副使伍君天锡作陕西志三十卷板今存者十无六七格例臧否未暇深论而历岁滋久地有废兴物有消长政有因辈风有变移不有改作则人文湮塞政典失据何以重方舆昭圣化示后世也嘉靖辛丑开州洪洋赵公信臣以兵部侍郎兼都御史廵抚陕西慨然有志于斯会光禄卿三原马公伯循南京礼部侍郎高陵吕公仲木俱在林下乃以请焉二公鸿儒也谓兹巨典未易苟作于是祖述孔孟之意参配史氏之法统之以四纲而目以别之一曰土地其目有八二曰文献其目有十三曰人物其目有三四曰政事其目有七总计若干卷采择精审繁简合度撰叙明畅允传不朽全陕之胜所由以重者也盖屡易稿踰年而后成题曰陕西通志云洪洋公命藩司刻诸梓而以序委予夫二公纂述之良无容赘矣窃以为山川土田犹夫昔也郡邑学校犹夫昔也其赋役则日增其狱讼则日繁其吏弊则日滋其民俗则日偷其士习则日渝盖有未易以??娄陈者洪洋公于是盖尝有忧焉四三年来以其通□愽古之学豪杰超世之才殚□毕力经尽而斡转之裕乎其渐骎骎乎其就绪也作志一节乃其绪余焉耳未几天子有召钧衡是?违我西土矣其将如之何哉予以为名公硕德相继而莅兹者体国弘化咸注意焉岂非全陕之巨幸乎予不佞敢以是为之序云 

　　○明故诰封太淑人吕母侯氏合葬墓志铭 

　　高陵举子吕田将葬其祖母太淑人乃尊其父泾野君遗命遣其弟国子生畇执华州王太史允宁所述状请予为墓志铭按状太淑人者姓侯氏鳯翔处士讳恩之女赠奉议大夫南京礼部右侍郎吕公讳溥之继配也公元配宋氏生泾野君兄弟三人及一女乃不幸先卒于是太淑人继焉当是时舅姑巳弃飬与叔氏夫妇同朝昏泾野君甫十余岁其余者更尚少也家以农为业清白世传不甚殷富奉议公行仁好义躬亲稼穑之务太淑人日事纺绩以助之于内敬顺夫子罔敢或违处叔氏夫妇终无间言抚爱诸子女煦煦若巳出者泾野君入邑学为弟子员诸凡饮食衣服灯火之需咸豫为之备知其缺而不索也弘治辛酉泾野君举于乡后会试下第家居尝往于田太淑人辄以佣易之而归曰恐妨尔业也正德戊辰春泾野君对策大廷赐进士及第第一授翰林院修撰未几封母为安人云丙子夏奉议公告终泾野君饮食不入口昼夜号哭太淑人泣而劝止之曰无伤尔生也辛巳冬泾野君北上京师居无何左谪觧州判官于是迎飬太淑人太淑人久而安乐之犹故乡也嘉靖辛卯泾野君任南京上宝司卿天子郊祀礼成覃恩臣下获封母为太宜人云甲午夏泾野君迁南京太常寺少卿乃奉母于南以地多卑湿乃踰年而归丙申泾野君自国子监祭酒迁南京礼部右侍郎值天子覃恩获封母为太淑人云于是邻里姻旋罔不嗟叹相与语曰泾野君之有今日抚育训诲太淑人之恩大矣至于泾野君立身行道显扬父母荣飬备至若此之盛则太淑人之福履世之为继母者亦孰能彷佛其万一哉己亥秋泾野君致仕归于家踰三年太淑人病病且殆顾谓泾野君曰多累汝多累汝言讫而逝其年嘉靖辛丑七月二十三日也距生成化戊子七月十四日寿七十有四岁三子者长讳柟即泾野君尚友濂洛优于闻道名爵不足以动其心乃太淑人卒之明年壬寅亦相继而逝次梓次栖邑学生立志学颜克类泾野君乃不幸与梓亦先卒女适同邑刘孟阳孙男三田畇泾野君出邑学生留孙女二长适王廷举□谪□同高朝用之孙承祖皆梓出田生一子师皋留生二子师夔师龙留与畇各生一女皆为太淑人之曾孙云太淑人妇道母仪可追宋淑人且雅性俭约不尚华靡泾野君官南都久寒暑纨縠之衣岁以时至太淑人受而藏之一衣不敝不更为也于是邻里姻族复相与嗟叹以为人莫能及云田卜以太淑人卒之又明年嘉靖癸卯十二月二十日合葬奉议公及宋淑人某地之兆予辱交泾野君且有遗命铭其可辞铭曰 
　　元配贤继配亦然是为奉议公德化之原养不建其母极于继是为泾野君诚孝之备吁嗟乎夫夫妇妇子子抱德以终始是谓之不死 

　　○明故荣禄大夫南京中军都督府都督同知致仕容堂杨公墓志铭 

　　有明嘉靖辛丑十一月二十六日南京中军都督府都督同知致仕杨公卒讣闻天子追悼为辍朝一日赐谕祭六坛命有司营圹事恩至渥也公子立卜卒之又明年癸卯十二月二十七日合葬公配张夫人咸宁□延兴门之兆属礼科给事中王君子推撰公世行请予铭其墓予雅辱公知不可辞乃为之述曰公讳宏字希仁容堂其自谓云淮安海州人也有讳珪者胜国末从高皇帝征战有功授燕山右护卫中所镇抚公之高祖也珪生斌以功升兰州卫指挥同知斌生贤袭其父职贤生政改注金吾右卫伐缅有功升指挥使寻升都指挥同知掌陕西都司事遂家长穴公之父也元配王夫人无出再配华夫人生公是为天顺癸未十月初五日公生而丰颐龙颡音吐洪亮双目烱然甫七岁都阃公谢世华夫人遣其受学于孝翼谢先生所即日记数百言诸童子嬉戏乃独危坐朗诵谢先生见而奇之曰异哉千里驹也十有二岁入西安郡庠学举进士踰数载精通书史才气浡浡逼人一时英俊相与颉顽咸以科第可唾手取也然荫叙事重义不容缓乃袭为西安左术指挥使云成化乙巳关中大饥人相食公献□荒策于廵抚都御史郑公郑公善而行之赖以全活者殆不可算葬擢掌卫事于是平差力限钱谷练兵马抑豪强严禁令鲁台有失马者愬之公公曰姑去令盗还汝马盗闻而惧明日果遗马空屋中人咸惊以为神也至于氷蘖之操凛不可犯陈百户者公姻■〈尚阝〉也以斛夌瓶醢馈公厄于情受而寘之外室示悬鱼之意云盖自是无敢馈者抚廵诸公谓公文武备具非硁硁守一位者乃疏荐于朝弘治己未以公守红城庚申守备固原于是缮甲兵修城堡谨烽堠修置塘马尚书綘州陶公时兵备固原公复恊同陶公清府库之藏查监苑之马廵按石御史谓公恃才越职而忌之当是时北虏不入寇者有年矣乃一旦出其不意大入压境公虽捍御有功然人畜不无所损石御史乘此劾奏公廵抚都御史江西周公素器重公然亦不容无奏以问公曰杀其数可乎公曰不可失事罪小欺君之罪大矣周公益重之然公竟由此罢官既归闭门读书蔬食菜羹晏如也尚书山东秦公緫制三边闻公之才而贫令其执牌瞰军于甘肃其意有在而公不知也廵抚甘肃都御史毕公知此意赠公白公二百两公却而不受秦公闻而贤之乃首荐公未几事白升都指挥仍守固原当是时□庵杨公緫制于斯公献策以红古古城乃北虏入寇必由之路宜筑城凿池募众屯田庶几无患甫阅月军士云集邃庵公喜乃闻于朝赐大红彩币六袭邃庵公遂议筑边墙凡几百里赞画调度公之力为多正德己巳掌陕西都司事文学足以貔乎藩臬政事足以振乎军旅是时汉南盗起廵抚都御史檄公往剿之公迎贼于西乡大战杨柳山贼遁追之巴县蒙坝三官堂斩首八百余级贼遂平庚午充参将备小河辛未充总兵官镇松潘番酋雪郎王大肆虏掠久无能制者公至集将吏于前厉声言曰诸军不闻兵法乎杀人安人杀之可也雪郎王不杀可乎众齐应曰可杀公乃督众往薄其族擒雪郎王斩之以狥百姓大悦事闻诏赐彩□白镪壬申蜀盗鄢本恕等数万人声势汹汹迫于汉中庙堂集议以公受制勑充总兵官节镇巴蜀公谓总帅洪公曰逋诛之寇潜伏山野寔无异图但巢穴深邃地里辽远耳若四省夹攻势就是必散洪公深以为然是时贼侵清徽公遣部兵先进自统大兵继之贼奔溃公追之营山县战于黄河渡斩首五百级又遣禆将吴宏等分兵阻遏斩首千七百余级贼夜遁公曰保宁仪陇悉有官军备御独巴县乏人耳若贼由南江寺而下其谁御之未几贼果至巴巴人不战而溃然贼实惧公乃遣人诣军门乞降言我辈良民寒饿不得巳至此明公威德远播愿悔过自新公察知其诚许之于是投戈觧散者二万人事闻上嘉悦赐勑谕劳之贼有廖麻□者□党甚众骋其骑力莫敢与敌者公曰彼骑我步破之为难直銏骑兵主者不听其后竟以马胜人皆服公之见云贼有投降者廵抚都御史高文明信之不疑将报功邀公署衔公知其伪不从未几贼果叛诸附功者私相谓曰愧哉先见不如杨公耳惟时按部者咸忌公遂罗织公罪公不辩而归都指挥徐勇者公部下也尝受知于公至是具黄金百两为赆公怒叱之去勇退而叹曰今日乃复见杨伯起邪乙亥以大臣论荐召至京迁南京右军都督府都督时武宗春秋鼎盛储位尚□公上书言宜早定以系天下之望事虽未行亦不罪丙子召回京坐后府三千营管操丁丑武宗大祀南郊备宿卫东天门赐大红织金蟒罗服三袭明日预宴庆成得坐奉天殿当是时外夷亦不剌侵处西海吐鲁番回□□起匈奴亦复入套朝议难之公议曰兵少敌众□□□哈密事意套贼贼出套乃事河西所谓易以计破者众论始定辛巳改南京后府□大教场其年上用□□议以公充总兵官受制勑□镇淮扬总督漕运嘉靖壬午今上皇帝即位赐□□□□里白金二十两漕运旧规岁久废坏至正德极矣公至昼夜经画剔抉弊蠹清查迯逋增造浅舡常盈广运三仓□运不充军士告饥公谓民运之水次户部监兑官给之军民称便江北例不过坝者常以顾直军民诘讼公令有司同出顾直乃以余耗资军挑盘遮洋??忽水军八卫收隶江南别上下两江置把??忽就便兑运江南直隶一揔补入遮洋兑于河南改山东等揔新舡亦听清江厂主事监造徐左泗川二卫垂?夬运军尽本卫与淮扬京操补之归德武平不谙运事者乃还京操每岁运舡至通州车运太仓岁费四十万缗公考元故道建闸蓄水设官置役由朝阳门直至京师又疏赵皮寨渠以杀水势建?洲新闸往年故事漕司额外耗米折征轻赍纲吏随便益裒渐至那移弊不可言公曰厚敛于民复削于军既非正税而令军民俱怨朝廷四海之富岂赖于此奏请余耗给军报可先是权要多索运席诸物事虽微细积累不赀公禁止踰五七年所积者运银以二十万两计席银以九万计车脚银以二十万计省造舡银以三万计尚书陶公都御史高公前后疏荐于朝诏升公都督同知仍掌漕事云戊子淮安大饥公上四事曰节民力宽啇税弛塩禁减漕粮复请金煮粥存活万人己丑赐明伦大典庚寅诏回南京中府濒行军民父老倾城攀留泣拥道路舟为之不行者一日先是公尝累疏乞归谕留之有端谨老成勤劳懋着之称在南京三年复上疏恳乞上重其雅志许之武臣都督致仕自公始于是文武大臣下至百执事形诸诗歌□筵□饯如二疏故事人咸以为荣也癸巳正月过淮老稚踊跃挽舟五七十里泣泗而别公去淮三年淮人思之不巳乃为之生立祠提学副使江都赵叔鸣为文具述政绩勒诸贞石曰去思之碑云呜呼此岂一朝一夕声音笑貌之为者哉公在林下日与朋旧觞咏为乐每值正旦及万寿圣节必面阙拜祝当道诸公政有所可疑者咸造其庐而咨焉乡饮酒礼郡守钦公盛德延为大宾此未之前闻者至是卒寿七十有九岁云张夫人生二子三女长子立陕西都司都指挥佥事凝重老成绰有才望次止颖慧善学愽极群书不幸先卒女长适参将吴吉次适緫兵陶希皋次适举人张才立生二子长余庆好文爱士克肖厥祖次余泽余庆生二子俱尚幼云公起自卫使致位极品历事四朝懋着勋绩可谓一代之伟人将臣之巨擘矣往年成化甲辰尚书西蜀黄公鸣玊为举子北上会试适公亦以公事北上相知逆旅舍邂逅即相得如平生黄公以道梗出囊金托公携之先往约至京相付后竟如约其年黄公举进士遂为莫逆交盖公之为人言若不出诸口而诚□之心可贯金石以故士大夫无问亲疏远迩□与之交至是闻其卒罔不嗟绰淮安人有泣下者语曰桃李不言下自成蹊其公之谓乎乃其建祠奉先祀事孔时少年丧父追慕弗忘其祖墓在燕京者久而失其处公恒以为歉往年荫袭入京祷神遍访忽值一老妪自言杨都司家守墓者究其颠末果得其真人以为诚孝所致其后邃庵公闻而异之为作文表其墓道云诸兄有老而鳏居者公衣食之终其身邻里亲族婚丧不能举者辄补助之是其孝友睦婣之行无一而弗备也呜呼可不谓之全德乎公平生好读书至老不辍发为诗文可追古作所著有□运志容堂杂稿容堂奏议自考录藏于家予阅古名将若公者盖亦罕矣故于其历履具书之以俟他日传国史者采焉为之铭曰 
　　上将好谋维公克儗运筹帷幄决胜千里孰武而文公贯经史挥毫摅蕴顷刻盈??帋孰儗公廉勿言其大道义罔恊弗取一介公司国运人民是图既久既深沦浃肌肤去后之思其曷可纾构祠勒碑淮海之隅功成身退泉石是躭乡饮大宾匪公孰堪令德考终皇泽孔覃纷纷元戎孰为公贰子孙胤祚益远益炽我铭玄室施于万禩 

　　○泾野别集序 

　　诗可作乎曰驰情肆志夸多鬪靡无补风教作之奚益诗可无作乎曰发乎性情止乎理义可劝可惩作之奚害干道也泾野吕公既捐馆舍其子太学生畇以公别集寄予而曰知先人者莫如夫子愿为序多病目未能把玩令小孙从傍诵之亦有赋颂诸体诗则什六七洋洋乎风雅之遗道义之英华也乃作而叹曰嗟乎有德者之言固若是乎譬之听和风甘雨之声可以知大造之仁其与公经说诸书并传于世无疑也其曰别集也者盖公标纪简帙犹甲乙之次云尔若以斯集在经说诸书外而别为一端则毛诗不列于六经矣其可乎前六七年尝阅公宋四子抄释有感于中不忍释手因作书以荅意言伊川先生穪吕进伯晚年好学以为难得执事今之伊川也仆得为进伯足矣此书计犹在公凡阁余也嗟乎予长公十年以上中怀耿耿寔师之也岂曰友之云乎第愧蹇劣未能闻道非深知公者言不足取重于世耳乃若一代名笔为状为铭及碑传诸作载公世行允垂不朽后之君子欲论其世者宜于是乎求之 

　　○明故文林郎四川中江县知县张君震夫墓志铭 

　　震夫之卒也会予病起目瞀不能临棺一哭以世予□甚恨兹襄事有期其子绍芳乃自述状具衰服踵门读予为志铭刻石纳诸墓以图不朽予于是犹得以少舒其意云乃为之志曰震夫讳东震夫字也盖尝自谓曰梅心人咸以是称之高祖讳彦中曾祖讳荣家世以农为业祖讳杰乃奋起读书以朱传毛诗魁于乡仕终重庆府通判张氏文业之兴盖自此始父讳维以齿德受高年爵母夫人焦氏生震夫一子震夫自幼凝重不苟嬉戏而聦明内蕴有过人者重庆公绝爱之弘治戊申震夫十有一岁矣重庆公任国子监慱士召至京邸受毛诗学明年己酉焦夫人病卒于家震夫闻讣不胜哀慕或废食饮重庆公惧为百方开谕然昏夜未尝不流涕沾枕席也六年癸丑重庆公迁秩入蜀遂携之以往至则为延师授学乃曰有所进郡守麻城董公朴每季试诸生必召震夫同试尝叹息谓重庆公曰有孙如此足以慰矣踰五年学成而戊午春乃东归秋试督学者邃庵杨公得其文奇之令为县学弟子员入秋试不克举寻以廪禄?之是时二十有一岁矣震夫自是益肆其力于学学日益邃文笔日益高相继督学者虎谷王应韶凌溪朱升之大复子何仲默每试必在首选每入秋试人之望其举者不独父祖姻友然也即乡人亦无弗□□者然震夫坐数奇凡八试乃竟不举诸生相与语曰乡举者某视震夫何如也乃举震夫不举命也夫正德庚辰乃贡入太学卒业日与四方豪杰下上交游充乎其有得矣往时震夫家居日侍重庆公甚得其欢既去公思之不置朝暮望其归未尝不悬悬也嘉靖壬午震夫注选吏部巳乃以继母阎氏之忧归重庆公喜甚抚其背曰见汝死无憾矣踰三年甲申重庆公寿八十八岁终震夫乃相其父高年君营治丧具罄竭心力可谓无负于厥祖矣庚寅冬谒选于吏部授中江知县云中江川北路冲水陆将迓殆无虚日四方商旅丛聚民复徤讼邑小而事繁诚为难治明年辛卯春震夫莅任立意以惜费飬民为主适当编审均徭邑中膏腴之田多为豪军富商所据役赋不及历岁滋久为害匪细震夫清查悉除均收役赋具呈抚按抚按行之各邑俾视以为式云蚤作夜思罢不急之务绝不根之讼辩久冤之狱塞盗贼之隙督农桑之业恤孤寡之老兴学校之政敦礼让之俗邑中翕然称为廉平独于恶吏民及有所怙恃者则痛惩不少贷故恶吏民亦疾之以为厉巳也廵抚都御史宋子清廵按御史熊子修及藩臬诸君闻其善政皆移檄劳之将有调繁之举矣是时高年君迎飬宦邸既踰年君老苦思归呻吟床褥震夫之方寸乱矣于是恶吏民瞷其如此乃罗织无端数事讼之廵抚台廵抚公廉知其诬顾谓震夫曰薄示鞭朴复尔官何如对曰不愿也愿归送老父幸甚数强之竟对如初廵抚公许之于是浩然东归归之日囊橐萧然无何有也丁酉秋绍芳举于乡人曰震夫不举乃今见其子矣戊戌高年君卒震夫营治丧具罄竭心力犹其葬厥祖也辛丑秋病中风甚危绍芳苦为迎医药物针艾无所不致至幸而渐愈明年壬寅能策杖行数步矣又明年癸卯加步加飡矣众以为洒然脱体可计日待也乃一日病忽大发不可救药而逝其年七月二十九日也距生成化戊戌六月初八日寿六十有六岁云元配王氏予叔父高年公讳佩之长女资性婉娩迥异寻常吾母太恭人喜其类巳也抚之特厚归妹之年其祖姑郑夫人及阎氏姑皆继配也性行严厉亦颇相类重闱之下事之为难予妹以一人承之应对举止悉遵礼度宾祭馔具缝纫浣濯悉出其手盖无弗当意者尝劝震夫及时进取曰不念祖翁之惓惓于君乎震夫亦雅重之字之曰汝坤曰汝坤吾益友也其琴瑟之和如此甲申以长子继芳夭死哭之成病明年乙酉正月初一日乃遂不起距生成化庚子正月十□□甫四十有六岁耳生二子三女长子继芳颖慧□□为县学生有名乃二十□岁死次绍芳清才积学□□□陡裕乎有待张氏文业之盛当自此子始长女适盩厔徐永孚次适知县同邑任公退之之孙承差应奎次适同邑谭宪继予妹者新安县丞盩厔王公良臣之少女也妇德母道绰有家法抚爱绍芳无异己出生有二女长适予弟举人禹夫之子引礼舍人海次许聘府检校盩厔赵公文耀之孙余光继芳有一女适同邑范秉直绍芳有一子曰改定皆于震夫为孙震夫精毛诗学邑中英俊治毛诗者及其弟楠皆从之学造就者亦甚众楠以训导举山西庚子乡试今为平顺知县云予自罢归里舍与震夫处者踰三十年月必朔会会必坐语移日弗倦也震夫不嗜曲糵不恃才傲物不交匪人人有犯者辄避之不与辩不说有司短长非公事不往见高年君寿屇八袠大设宴称庆请于缙绅学士歌咏之联为巨帙武功康太史题曰德门世寿云修奉先之祠岁时伏腊享祀不废予尝称其羙而震夫则曰有自哉由于先生之门而得之也其相信如此震夫少予十岁气体充实近年乃益丰厚以□□征矣呜呼孰谓其遽至是邪绍芳卜以卒之明年甲辰某月某日合葬予妹六老庵新茔之次予谓震夫学足以取科第而不偶于时仁足以泽苍生而弗究其用德足以享遐龄而未抵于极呜呼天道岂无知乎其所以报震夫者则有在于绍芳焉尔矣为之铭曰 
　　孰遏文之芒孰废宰之良孰截龄之长咄咄嗟天道弗荒有子绍芳允矣显扬于前有光厥后孔昌是为震夫之庆 

　　○南宫县令种君去思记 

　　种君者予陕咸宁县人也名云龙字应期以周易举正德丙子乡试嘉靖癸未会试举乙榜授山东掖县学训导云教法重德行以身先之士子感化者甚众阅七年迁秩隆庆州之永宁县军民相参素称难治君治之有余力焉阅三年抚按荐其才堪治剧于是调真定之南宫甫二年有廵关御史好人謟佞君以礼自持不少贬御史大怒欲中伤君顾无瑕类可指乃以才力不及谬劾之于是调保定之高阳在高阳四年督马政御史檄州县官会保定清理马政乃高阳吏无罪痛笞之君争之不能得用是不平出卧旅舍翌日不入晨参御史亦大怒欲伤之亦无可指摘亦以才力不及谬劾之于是复调顺天之平峪云君乃仰天叹曰嗟乎世路如此不归尚何为也于是浩然而西既归七年部尚书奏言天下郡县官去任有遗爱者宜入名宦祠行廵按御史核实从事于是南宫阖学诸生具呈言君之治南宫也不尚刑威务以德化廉慎之操有如金石公平之政不畏权势慎徭赋恤人命如均一县之田粮释周宿之冤狱乃其大者抚字之仁洽于民心去任既久至今思之不置真所谓有遗爱者云廵按御史览呈报可遂入名宦祠生祀之诸生齐暹齐尧臣刘拓魏珣马进学值风便具书报君称君为明府且曰明府莅敝邑时与生辈之面目不识也明府谢政林下不复仕进矣生辈惓惓如此者非以邀后福也盖以盛德难忘良心难泯云耳予于君有骨肉之戚闻而叹息曰尝读汉史见京兆尹何武居官无赫赫名然去后每见思以为后世无此人矣嗟乎有如君者岂非其人哉岂非其人哉观其在南官者如此则其在永宁高阳者从可知矣他日传国史者当为君立传寘诸循吏之列允垂不朽无疑也予故记之于此使后之观风者采焉 

　　○鳯翔府岐山县重建教场记 

　　国朝干武卫外取古寓兵于农之意乃命郡县设教场选丁壮操习其中所以潜消奸宄靖内而制外为虑至□□矣鳯翔府在陕西西北隅接连虏境防御尤重其属县岐山旧设教场在县城南有司相继失职因循岁久乃为奸民侵分其地而耕之以为巳业或举操习□假他地以从事嘉靖丁酉以来历廵按戴浦张三君子节行分廵关西道纪白康三佥事清察之竟亦莫能得也今年甲辰春二月监察御史西蜀卞公按莅兹邑询知其事方委都指挥张君荩臣根究其弊于是奸民□之魄丧胆落各首侵地凡三十有七亩云大廵公闻而义之寻复念曰此愚民也贫而犯刑遂至于此乃行分廵佥事东海辛君童特正其罪勿以痛惩为也又命鳯翔府推官吕师贤视地广狭以画修筑之规规乃甚简畧也大廵公曰不然频岁北虏入寇内盗窃发讲武耀威今日之急务其可惜少费失远图贻后患也乃案行分廵道扩而为之辛君定其规画委诸摄县事者主簿邸瑀督修之于是以民壮五百具版畚糗糒筑垣筑将台召诸工匠作厅事作门作旗杆树之将台者工始于四月初七日乙亥以是月二十九日丁酉工告成盖垣周围以堵计二百四十有八高厚且坚将台以高计者丈有五尺周围以丈计者四背坎面离者为演武厅其前为卷厦后为退食之厅以楹计者各三为大门者一跂而望之巍巍乎翼翼乎道路腾欢士卒生气俨然一帅府也是役也用无碍帑银仅三十五两有奇工作仅二十有三日财无滥费民不告劳如此云辛君请于六廵公曰宜刻石以垂永久不然岁远复蹈前弊柰何公报曰可乃走使南山下以文委予予闻之传曰国虽安忘战必危是故兵也者可戒也不可弛也乃若岐山之吏偷惰苟安玩愒岁月后先沿袭并其演武之地而失之望其保障苍生为国捍患不亦难哉不亦难哉唯大廵公学究天人才兼文武出按关陕发奸摘伏威震河岳先声所至奸恶惧慑自暴其迹若有鬼神驱使之者公既得情仁义并用阴惨而阳舒之法亦不容刑亦不滥呜呼即此一节则公按陕之政超世之怀槩可覩矣予以为有如公者外则总制三边宁辑全陕内则秩大司马掌握本兵帝心简在统百官均四海调元赞化勒勋彛鼎流芳百世公之所必有也是用具书于此以为他日之张本云 

　　○侄渼墓志铭 

　　嘉靖庚子冬予弟禹夫卒壬寅春其长子妇吴氏卒是年冬十月十八日长子渼卒次日渼妾张氏亦饮药死十二月仲子沔亦相继卒呜呼伤哉其何以至是哉吾曾祖长清府君吾祖高年公及我先大夫积德累善乡人所与共闻覩也呜呼其何以至是哉禹夫初娶张氏生三女及渼一子继邢氏生沔及少子海云渼自此前禹夫年濒四十乃始生渼以为晚子也朝夕视之惟恐其不长惟恐其或失坠乃九岁丧其母禹夫于是抚之愈勤爱之愈甚随其意欲罔不曲听年十四五有志读书渼欲从某师禹夫即送之某师欲得某友即招某友性聦慧能作字亦能作五七言绝句诗顾不善于诵书竟由此废业年过二十乃输金为秦府引礼舍人云禹夫尝为置第一区有楼有堂巍乎焕然甲于一邑又于后园构自逸亭□□纤丽金碧辉映奇葩珍果杂植其前宛然一洞府也辛卯秋乃与沔海析产渼自析产后日事土木乃于居之西南隅作萃景园所费甚巨又于居地后隙地构一望远楼高三丈余请予记刻石陷之楼壁因以累世积德谕之不入也又欲构堂五楹亦高三丈余木石具而病作不果盖其气体虚损终日营营出贷而入息加以土木之劳又谋为其子通姻宗室事繁食少日啖曲糵遂病呕血踰半载而殒距生正德戊辰十二月初九日三十有五岁矣其□吴氏自有志生二子嘉木荣木渼病时又于女兄适西村杨显者所生之子取以为已子名之曰栋木自立契劵俟二子成立后均析其产近亦纳妇矣尚有三妾李氏兴平人生有一女张氏咸宁县张锜之义女也侍渼病誓与俱死渼闻之喜甚渼卒张氏哭之正寝抵暮入室饮药次日早果死邻里父老阖学诸英俊具呈县令达诸当道者前后核实于是廵抚都御史路公命有司竖碑墓前以彰其烈廵按监察御史卞公命有司径自闻奏表厥宅里刑部主事太微张先生亦述烈妇传行于世云马效真者盩厔娼也渼苦欲得之禹夫为买□百金亦生有一女渼在殡昼夜以死求去劝其待发引后不肯乃复落为娼矣其女则李氏育之予独惜夫二子者聦俊可爱使吴氏尚存及时训谕未有不可成者乃使之含恨而死此二子者其谁恤乎予老矣侄县学生浐可托也海之母子相与共图之庶其可耳兹以渼卒之又明年甲辰八月十八日合葬吴氏张氏于六老庵先茔之兆海为请铭于予乃为之铭曰 
　　呜呼渼乎尔惟土木之不足不知土木之祸速呜乎渼乎尔以妾殉之为快不知托教子者之为大呜呼渼乎人知我之为尔铭不知我心之靡宁呜呼渼乎尔子尔孙世世宜鉴于斯文 

　　○侄沔墓志铭 

　　王沔字子西予弟禹夫举人之仲子也禹夫初配张氏生子渼继邢氏生沔及少子海云沔生而警慧甫十一二从水东张君佩受大学论语至十四五从予从弟县学生润夫受周易嘉靖甲午投试入学督学者文谷孔先生见其文爱之令以附学生入试乡闱乃不果举寻授□增广生是时十有八岁矣丁酉入试人咸以为举矣乃又不果沔为人寡言有心计读书善究义理文笔清劲可爱予尝以夫子言志分明天地气象试论诸生沔独得其旨趣予喜甚以视禹夫禹夫跃然喜曰弟老矣绝意仕进乃今幸有此子父祖累世之积也然其气体清弱不耐寒暑劳苦竟由此被病庚子秋不能入试病寻愈寻作至壬寅冬十二月十八日竟不可起距生正德丁丑正月二十日纔二十有六岁耳呜呼痛哉沔娶盩厔张氏按察佥事仰山公知几之次女也生有二子长巨木甫九岁次元木甫几岁皆颖悟可教尚赖仰山公之范围后当必振其业无疑也呜呼沔于地下亦可以无憾矣海卜以卒之又明年甲辰八月某日葬城北六老庵先茔之次携二子泣告予曰兄沔不幸至此其可使之泯泯罔闻于后邪□伯父赐之铭庶几其□□乎予闻之泣下不能巳因忆往年禹夫尝以沔生之岁时问□术者对曰奇甚顾不老寿柰何予在傍闻而深恶之以为妄诞耳呜呼乃今果至是矣岂非命哉岂非命哉铭曰 
　　嗟嗟汝沔胡止于此苍空冥冥胡?之粹而夺之驶嗟嗟汝沔汝有二子气质并羙后当振起一昌一炽汝可不死 

　　○明故韩孺人王氏墓志铭 

　　韩孺人王氏者西安举子询之配同乡散官讳诰之女也母夫人张氏生举子□征及孺人云孺人甫二岁失怙其伯父太守□夫令其配李恭人鞠之稍长即知孝敬事继母杨氏能得其欢人咸以为难也十五岁而嘉靖丙戌归夫子云当是时舅处士君讳俱巳弃飬□姚夫人守节无恙祖翁侍郎野田公尚在堂也姚夫人尝言愿得佳妇辅我孤□至是谒拜容貌□丽野田公见而善甚曰他日昌吾家者新妇也是足以慰其姑氏矣孺人于是入主中馈老成□□畧无幼穉气习晨昏滫□之具寒暖候□之节□□之下□无弗当意者云野田公不喜曲蘖□□每延客□主孺人虽深夜索之即有色味并佳终始如一公尝退而叹曰只此一节人亦莫能及也明年丁亥姚夫人病脾胃久而羸孺人事之惟谨一日偶夜半思和羹急苦乏腥肉孺人取所有蔬膏杂治之以进夫人食之羙喜曰新妇能新妇能病亦从此愈矣其孝敬类如此闲居事夫子敬相待如宾夫子苦于学暮夜灯火左右相之未尝一日废也辛卯夫子病虚损孺人供汤药候居起出则流涕忧抑若不能生入则和颜慰解之若是者盖三月云后又得暴疾甚危孺人仰天告曰姑与夫子命相属也愿代夫子死即母子完我死万万无恨其贞烈如此壬辰姚夫人命其代理内政于是岁时宾祭之需姻■〈尚阝〉往来之礼亲疏厚薄之宜仆婢衣食之费裁处伸缩罔不曲当姚夫人喜曰新妇如此我复何忧伯姑寡居而资乏孺人尝助之至于韩氏之族贫者咸留意优恤之然未尝不禀命姚夫人也至于母家怕礼外分寸无所遗或问之荅曰外家也资且裕何□之有又尝置侧室广继嗣抚之甚厚且曰世之□□□往绝人之绪可怪哉不识其何心也其识见异□□如此庚子秋夫子举于乡孺人喜曰吾姑守节至有今日可谓不负矣祖翁闻之地下亦可以无憾矣明年辛丑春夫子下第归其年八月姚夫人诞辰设宴称庆仪物备至宾友歆羡以为难得本孺人左右之力也孺人往年尝病热呕血病走气痛甚苦□之虽愈然病根固未脱也至是癸卯复作药之寻愈寻作八月中以姻事不得巳外出反而增剧至冬十二月夫子当会试北上矣见其面赤且嗽忧甚依依不忍别去孺人曰无伤也偶为风寒所迫耳夫子行矣专意进取母以我萦念虑也夫子见其言有伦序如此亦且以为无伤也遂怅然而别别二十日而孺人逝矣次年甲辰正月十五日也距生正德壬申五月二十五日纔三十有三岁耳生有一子曰可学七岁矣神骨秀爽英物也侧室生一女尚幼未字云至是夫子卜以卒之年十一月二十五日葬城南木塔里新茔之次乃自述状请予铭其墓石且曰亡妻所以相我者甚至也意者后有寸进以偿其劳不幸一且至此当属纩时乃为浮名所使未获与之求诀亲殡殓嗟哉天乎痛恨拍塞何可以复言也惟太史公赐之铭垂之不朽庶以少摅我衷耳惟不拒幸甚昔者予以乡里后进尝辱爱于野田公野田公者刚明磊落旷世之豪杰也作令章丘有去后之思为御史出按宣有大揽辔之风作都大名壬戌述职吏部推其治行第一□赐宴于礼部为大理少卿阅兵畿内宰相知其才超□都御史廵抚其地未几召入内台转少司徒人方望其大用矣不幸孽寺扇虐祸延秦人挤井下石谗谮交作有如公者未满六十而罢使其经济大畧欝而莫究予尝叹息谓造物者不能无意于公公后其有兴乎呜呼乃今果在于其孙矣登甲科跻膴仕茂着勋业以终厥祖之志断可必矣呜呼王孺人者生不得同其荣贵殁当被其赠典况复有奇特之子乎斯可以不朽矣用是为之铭以慰其夫子云铭曰 
　　厥德孔嘉厥龄弗遐夫子是悼是嗟夫子轰轰遗子英英孺人是显是冯贞石荧荧来裔绳绳于我铭乎是征 

　　○书喜雨歌谣轶后 

　　呜呼神人感应之理岂容以或诬哉以为无益而弗为□妄也知其可为而怠而弗为者悖也知其可而为而诚之未至以为神弗我应者自诬者也亦所以诬其神也呜呼神人之感应岂容以或诬哉今岁甲辰宁阳六泉吴公治我西安者三阅岁矣乃夏秋之交百谷布野顾而且秀乃亢阳肆虐倏尔萎蘼稿矣民用大戚若弗充以生公闻之若焚溺于厥躬寝食殆废乃七月三日庚子徒步谒城隍祠且行且泣至则拜祝神涕泪交□□咽不能成语左右感动有泣下　者乃翌日辛丑大雨竟日夜远迩沾足谷□起肇厥有秋百姓于是喜□歌之洋洋乎溢于道路也会城大夫士咸倚歌而□之溪田马先生闻而叹息曰有是哉何说古人也亦从而歌之联为巨帙沨沨乎风雅之遗音也溪田序诸其端□曰喜雨歌谣云太学生高□刘子守德马门高第也□受知于六泉公乃持以视予且曰公之精诚城隍之□应一至是也予曰宁独尔也记不云乎天降时雨山川出云公之精诚苍天实鉴之山川之灵实鉴之至诚之道无远弗挌质诸前史非公其谁诸所息者诚有□□至耳至诚而不动者未之有也呜呼是岂可以□□□貌为哉九思跧伏林薮沐公政教之日久矣□兹□□默而弗宜于情何如也盖尝作一悯□之篇彷佛命□言不尽意是用作颂附诸歌谣之末其辞曰 
　　峩峩□公兴自东鲁泰山沧海蟠屈肺腑匪直□文亦闲于武天子命之尹我西土西土维郡古京兆府我明建置左右藩辅尹兹维艰今称自古我公莅止爰氷爰处上交不謟下交不侮柔亦不茹刚亦不吐奸民我锄善则我抚雪冤疏滞平傜均赋泮育人龙穴塞吏鼠堂有悬□野无逸虎阅岁者三尊羙维五威惠□流州邑按堵百□戴之严父慈母会城四郊周原膴膴今兹季夏嶷嶷禾黍旱魃为厉如焚斯古百姓皇皇若孺失哺我公疚心朱谒神宇且拜且祝涕泪如雨上帝百灵鉴公于素昭布森列恍若聆语一感一应一桴一皷翌日彻夕□雨既溥禾黍秀实秋成可曙民喜作歌载歌载舞在昔循良民谣赫着张堪两岐廉范五袴我公方之拔乎其侣霸起宰衡恂难借驻我公以之伊迩且暮四海苍生若旱□□公其念之沛厥甘澍遐迩沾被维德之措嗟我奉民孰云失怙史也作颂悃愊是布公其念之庶永终誉□ 

　　○荅中丞东厓翁公书 

　　九思顿首新春恭惟台候纳祉足慰企仰之私岁前小仆回获奉翰教所以爱九思者至矣　大作二新刻目昏不能捧渎令小孙诵之骊山之吟冲澹简古敲金击石清庙之遗音也原州池记风云变态分明如画班马笔也柳州风斯下矣敬服敬服鄙作三卷荷蒙尊慈留意入梓不敢当亦不敢辞惟冀俯赐郢削挥洒一序弁之卷端九思托以不朽莫大之恩德也尚容颛请辱命海居之作努力一赋老矣精神匮矣深愧荒芜不能仰副　尊意柰何柰何惟教示之幸甚不□ 

　　○明故通奉大夫山西布政司右布政使致仕张公墓碑 

　　昔公之考终也葬无志铭墓无碑表历岁滋久荒垄仅存过者弗式廉名虽着懿德弗传往岁丙申廵按御史榆次周君鈇移檄郡邑祠祀乡贤予鄠官师去取恐谬奉以委予下上古今得六君子入我明者唯公一人予生也晚于公世行未获其详于是取公诰身及予少年闻之父祖者与五君子各着世行?官师复御史矣既又播为赞辞刻梓以传匪独我师亦以觉后进法往哲也至今祠祀有司因循尚莫克举学官弟子鹏公之六世孙也追慕先公形诸梦寐顾兹荒垄怛焉疚心于是率其族人买石渭北将以磨之文之刻之竖之墓前以殚厥衷以显厥祖以诏厥后人乃又检其家乘询之族老得公遗事数种乃自述状再拜请予曰文非先生其孰宜为予曰唯唯阐德彰孝予安可辞□复再拜曰谨奉教矣于是为之碑曰公姓张氏讳贤字思齐予鄠道安里人也居县北衙道村家世业□父讳宣配王氏贰室刘氏生公公自少磊磊有气节尝读书里塾既乃弃去躬稼穑久之年濒三十矣一日为里中人所困公豪迈人也气霍霍不能堪乃柎几叹曰嗟乎丈夫当自树立群小侮我齐民耳不学何为乃复取旧书读之寻入为学官弟子从师取友朝夕淬砺或时废食寝踰数年而永乐乙酉举乡试矣其性敏而志笃如此屡赴会试不第谒选授吏部司务荐陡验封司郎中云公在部刚廉自持权贵不避关节不通亲友馈遣一无所取部中呼为板张盖言其节之坚也三载考绩诰赠其父如已官母俱赠宜人云少子纲徒步入京师省问公见之怒曰农务方殷汝来何为此中何所有而汝来也居旬日遣归戒之曰勿复来也当是时国有戎事山西例输馈饷踰期不完朝使往督者或以才屈罢或以贿败当道忌公者欲中伤之乃以公往公至执其奸恶者数辈痛惩之乃定期下令曰不输者如此罚晋人前此亦闻公名见其威令如此咸股栗争输之无敢后者果及期完矣事竣返命天子嘉悦超拜山西右布政使吏民闻之相与语曰包阎罗复来也比视事令出而人信□□□□□□□□流远迩悦服以为数十年来旬宜之政未有如此者长子纪徒步入太原道过曲沃曲沃令见其良苦以一驴送之既见公公怪其跨驴也诘之曰奚从得此纪不敢隐具实对公怒痛棰纪还令驴仍正其罪云公一日浩然叹曰老且至吾盍归乎当是时吏部方以都御史拟公疏未及上公投牒而西矣既归林下旧庐数楹仅庇风雨布袍蔬食无异寒素秦藩一参议公部中旧僚也见其用乏以其所余俸米舆送之公固谢曰田入自足用此君飬廉之资不敢拜赐仍遣之舆归呜呼此岂直予鄠之罕觌哉居尝教子孙曰资性可读书者教之读其不能者尽归之农慎勿为吏坏身心辱门户也阅数载老病卒余资仅具棺殓葬村之西北隅祖茔方卧病时语其二子曰身后毋纳赙伤我节毋作志表虚誉失我真毋听人言作石兽器物侵我墓二子于是奉其遗命不敢违顾于公之生卒及葬之岁月寿享几何皆不可考公配任氏先公卒追赠为宜人生子纪纲及两女纪生二子勋爵纲生一子铭由此以后迄于今相继出者共七十又九人皆于公为曾孙而女子不与焉其繁盛如此鹏纲之后也乃今嗣公而兴器识凝重励志苦学业受毛诗绰有端绪人方英英然以科第望之呜呼□□如在亦当欣然于地下矣语曰贤者必有后其在□乎其在兹乎为之铭曰 
　　南有山兮岩岩公之行兮山之巅北有清渭兮其流汤汤公之廉兮名与之长浊世纷纷兮鸱鸮翱翔安得覩公兮孤鳯凰豺狼扰扰兮横道傍安得公兮歼彼贪□公之墓兮草离离岁月遥遥兮式者其谁公有曾孙□峩峩表公墓兮碑始磨嗟乡人兮生迟迟公之烈烈兮罔闻知其始自今兮肃尔仪下马拜公兮读我碑 

　　○渼陂镇重修石桥记 

　　渼陂镇在县西三里许人有数百家因住陂水之上故自古称为陂头云镇之西南七八里有胡公庙庙下泉水涌出东北流灌溉■〈禾巴〉稏之田又合诸泉水流于镇之东南锺而为陂空洞阔远可行舟楫唐杜子羙诗所谓半陂以南纯浸山者是已陂鱼羙可已痔漏故名之曰羙陂云羙字从水后人加之也元末兵起盗决堤岸取鱼其水散出流为数支不复为陂矣其一支北流经镇之东复转而东流入于涝水当镇之路冲处为津岸高不可径涉昔人甃石为桥一巨空以便行者屡敝屡□至是复敝镇民冯荣辈修之既成告于县令西平王□君曰羙事也不可无记其请诸渼陂大史云予少年□闻父老言成化己亥镇人杨公讳诵者以乡举士为□县令谢政家居尝重修此桥且以名其孙焉□考旧石记乃成化甲辰□民冯敬辈为之绝无一言及于杨公不知其何说也即以成化甲辰计之迄今嘉靖甲辰六十有一年矣往来车马□无虚日桥之敝坏无恠其然不有更作其曷可行斯役也用石视昔益多桥则益固功始于甲辰冬十月越明年乙巳春二月功告成□□者有四人焉不具书书诸碑阴而巳呜呼百余年后复有四人者出焉何虑乎桥之或敝也夫此渼陂者□□之奥区也自有子羙之议而其名益着□□□□磊落之士想慕风景思一游赏不可得宋□□间县令张君伋尝筑空翠堂于镇之东南冈上自为记刻诸石堂今废而石存焉每一登眺南山苍翠举在目前风景万状难以具述予非镇人也心切爱之尝自谓渼陂山人云自罢官归里舍踰三十年老且衰矣苦于赀乏不能买一亩之田架数椽之屋倘徉其间以偿吾兴尘鞅束缚不能脱去可鄙可笑不独困于赀焉尔矣故于石桥之作因并述之以纪吾过 

　　○贺邑令主君序 

　　西平蒙宇子王君以乡进士令予鄠者甫半载余矣抚台东厓翁公移檄劳之其辞曰操守无失干济可观□有司具彩币羊酒以皷吹导之政事堂所以磨砺顽钝皷舞豪杰之要术也邑中缙绅父老罔不嘉悦请于渼陂子以言为贺惟蒙宇子之莅予鄠也谓民者赤予率教则已是故以平易近之吏者手足不隳不蠹则已是故以仁礼驭之未几有疑其涉于宽者君闻而笑曰有是哉人之不我知也吾之所为宽非纵弛之谓心吾于是盖有画焉条约立而纲纪正赏罚操纵咸由于我而廉以操之诚以动之公以主之明以决之民无敢犯吏无隙之可投斯亦已矣若苛刻焉恃聦明索隐微察见渊中鱼因以桎梏人则吏民何所措手足乎不惟不可直亦不忍耳若是而有不率教之民有隳蠹之吏是侮弄我也尚可以赤子手足视之乎吾何惮而不齐之以刑也蚤夜自画求无负子斯焉耳矣邑中于是翕然称之盖未几而台檄至矣渼陂子闻而叹息曰东厓公之神识有以哉有以哉未久坐于庙堂进退人物以辅太平之治者其昉于兹哉然予观于蒙宇子之所画者宽猛相济宰邑之良规也盖其伯兄棠溪君起家癸未进进士仕为大同郡守致其政而归其得于家庭之讲授者有如是哉由是而持之不移行之无倦大慰鄠民之心以来贤能之荐应召而兴不为监察御史则部主事矣缙绅父老尚图所以展贺者宁独如今日巳哉至于藉言输悃复以相托渼陂子固不得而辞也庸拭目以俟 

　　○明故将仕佐郎河南汝宁府儒学教授致仕前文林郎直隶新河县知县王公墓表 

　　予曾祖知县府君公之祖也父处士翁讳锡予祖高年公之仲弟也母孺人葛氏生两男子公其长子云讳佑字辅弼年十二三予先大夫中宪府君为县学弟子员公从而受大学论语寻受蔡傅尚书入为县学弟子员成化辛卯先大夫举于乡是时公二十有一岁矣督学副使伍先生岁试之?之廪禄而曰诸少俊无埒王生者公自是益苦于学学日益邃每台试辄在首列然自丁酉至丙午每乡试辄不利弘治己酉予获随公入试滥与解额公乃复不利乡人于是无弗叹息称屈者云壬子夏处士翁弃飬公处困乏极力襄事人咸以为难而公则欝欝然心未慊也三年丧毕至乙卯秋公年四十有五且当岁贡矣乃入试闯然高举乡人于是复啧啧歆羡以为不可及也其年冬被疾甚危不能北上会试己未春会试下第公自念太孺人老在堂乞就教职以便□飬获授山西蒲州学正云蒲州去鄠五百里风土相官迎太孺人居之欢乐焉州士多俊伟奇异者顾差惰耳公乃以勤苦率之萃之学舍日与之临违教者痛惩不少贷诸士靡然从焉久之书声洋洋焉彻于旦暮矣文笔滚滚焉进而上矣若是者九载如一日焉其相继举者什倍于往昔矣正德己巳春秩满谒吏部简入大选升顺天府保定县知县云甫数月太孺人弃飬□归治丧是时资用稍裕公之心盖始慊无憾矣丧毕而辛未冬谒部补任直隶之新河当是时畿内盗起流刼乡邑新河城池敝坏公至忧甚乃下令曰今日之务城守为急城不完人无遗类矣城内无论齐民贵族期以是月某日上工以某日完敢后者重罚不汝贷汝其无悔于是争先趋事果及期完未几盗至公预令城内各以木物器用填塞街衢城门不闭盗见其如此乃舍之去幸以无事盗既平乃蚤怍夜思均徭理讼植良锄梗黜老吏招流亡省浮费兴学校若是者二年化渐行矣然其师儒梗直之性不善俯仰宜于百姓不冥于当道者适当甲戌述职之期廵按钱御史报公才力弗胜吏部听之遂改汝宁府学教授公怡然就道不以为戚也既至移其蒲州之教教之加伸缩焉若是者七八年士之勃然兴者亦不下于蒲州也乃其梗直之性见恶□乡宦之轻俊者谮之廵按御史公闻之自劾求致仕归未及行而病入乃遂不起其年正德庚辰九月初八日也距生景泰辛未六月十三日寿七十岁云公赋性不甚颖绝而百倍之功愈 【久弗】 懈成化末与弟价析产诸子幼公当盛夏时昼则由作甚苦夜寝至五皷复起读书观于此则其在者可知也丙午春予侍先大夫作教于蜀自蜀归应秋试年十九岁矣公扣其学颇有端绪乃每夜相就讲论疑难观其在儿侄者如此则其于贤明者可知也呜呼是宜其竟底于成乎乃今之人复有如公者乎平生勤俭特甚终其身非病未尝一日日出而后□不识愽奕不戏谑不用乐饮酒入官后燕居未尝盖□纨绮无故不妄烹一鸡盖其天性之羙如此他人□□不可能也配孺人聂氏盩厔处士讳林之女妇德母道范于乡闾先公七年而正德甲戌九月初四日病卒汝宁距生景泰壬申六月十三日寿六十有三岁生三子二女长子朝夫寿七十三岁近不幸病卒次朝用先卒次九霄青口驿丞致仕归于家女长适庆府教授同邑邢启愚次适同邑刘朝远孙男三池县学弟子员受周易屡赴乡试后蒙例授儒官爵浩善于干蛊渡县学弟子员清年苦学受周□有名予甚爱之恨公不见耳孙女四曾孙男八大木裔木秀木若木云木抡木择木余尚幼曾孙女七玄孙女一公卒之明年辛巳十二月某日合葬聂孺人□□□□□迄今二十有五年矣惟志铭有阙无以昭令□□来裔九霄等深为此惧乃请予文勒之石表公墓云予曰呜呼表公墓者今日事也公之世行梗槩具矣他日振公之业者其惟渡乎诗曰无念尔祖聿修厥德渡其朂之哉务显扬于尔祖焉斯无负矣 

　　○明故中顺大夫江西赣州府知府致仕湋川□君墓志铭 

　　君卒且葬其兄南川君为状世行乃曰亡弟属纩时□其子楹曰必渼陂先生铭我墓故敢请于执事者楹来致辞拜恳予闻之悲且叹曰嗟乎德清乃至是已耶予果铭君矣按状君讳河字德清尝自谓曰湋川居□武功县人也父赠君讳銮元配太安人高氏生邑学生浤户部郎中南川君浩义官洋继配太安人高氏生□八九岁时气质清莹如玉颖慧特甚又少子也赠君爱之过于诸子乃亲授孝经能诵且晓大义寻授四书毛诗能日诵数千言弘治壬戌君生十有三岁矣能弄笔为文章口占五七言绝句诗辄□奇语长老惊怪之以为不亚对山少年时也其年对山先生状元及第为翰林修撰矣赠君于是遣君随南川君入京师受学对山先生乃送之户部主事刘道行所道行富顺人予同年丙辰进士也通五经以毛诗起家有名见君器宇资性深奇之从游者一年遂传其学而归赠君之意未巳也复遣之长安受学于偶山田有年所乃毅然知大节矣有年亦深奇之乙丑入为邑学生正德丁丑南川君为户部主事督饷于山东水次乃召君至山东暇日与之下上占今讲论五经同异充乎其有得也既归旧游者扣知其蕴贤曰非复前日之德清矣关中相继督学者如王虎谷朱凌溪何大复予每试必置首列命受业于正学书院然累赴乡试不举人或讶之君闻而笑曰未晚也姑待之耳嘉靖壬午渔石唐公督学于兹得君之文喜甚而曰乃今康氏有三鳯矣其秋果举高第渔石公曰不但巳也明春必举进士果然释褐观政于吏部乙酉冬授户部广西司主事云明年丙戌部委管理太仓慎出纳铲奸蠹人咸惮服之丁亥泾王禄米及□卫官军月俸山东任事者前后怠绶负□至四万余□乃奏闻于朝上命户部简才能官一人往督之部尚书以君应命君至定期下令且惩且劝不数月告完国用既充民亦无□戊子部委管理兔东四马房前此虚报马数冐支刍料害不可言大学士桂公尝目击其弊题请查革上命御马太监科道官同君清查尽洗其弊岁收十省八九其秋委管苏州浒墅钞关会同廵按御史曲为清查题请除革四弊一上损国用一下伤民财一利归铺户一害及解户天子报可于是啇舶称便无间远迩己丑春转山西司着员外郎仍管钞关未几转署郎中山西司奉勑提督永平山海蓟州诸处刍饷冬主事考绩三载往年南川君主事考绩赠父如其官母俱赠太安人矣例不重赠于是给　勑命惟进君阶承德郎封其配段氏为安人君固不能无歉于怀云遮洋緫直隶德州等左卫岁运木十余万前此司纳者不得其道以致日稽舡冻运夫困守穷苦万状且误来岁兑运而边方月粮亦不得按时支给害甚大也君承委既至痛革前弊极力收纳不阅月完归两无愆期之失运军边军皆得以蒙其惠云庚寅题请于蓟州遮洋运粮内折银其半以济□饷朝议采之板之户部议单行之至今不废也又清查边仓军职侵欺之罪悉□于法题请选民职仓官代之　诏如其议君在彼者三年军士因而饱暖勇气百倍人人乐为之用惟痛革奸商报中刍饷之弊权幸者■〈女忌〉之君亦不之恤也壬辰擢山东兖州知府军士闻之老幼垂涕不忍舍去乃累凑其留竟不报廵抚都御史移咨户部请升俸留之以慰军士之望部尚书亦曰不可人有为君谋者曰乘此机阴为之所得留后必有大拜此一反手之力耳君笑曰如义命何乃翩然就道矣当是时兖州累岁蝗蝻害稼君至除苛政均徭赋雪冤疏滞植善锄恶若是者三年蝗蝻息禾稼登民家牛□一兽似麟人以君善政所感君曰不然果麟耶圣王之瑞耳于知府乎何有识者闻而韪之郡当水陆之冲将迓殆无虚日谀佞之态请托之私君皆止而不行由是谗谤兴矣乙十春北上述职竟坐此调云南之广西府未及行当道者以风土不相宜改江西赣州府云赣古虔州也壤接闽广山洞多巨盗民顽徤讼素称难治君乃因其俗而导之有威有惠不缓不激久之民安盗息矣顾科目久乏于是增学舍勤讲课诸士翕然宗之未几相继举者二人庚子春君有事于瑞州以劳瘁呕血迄秋少差矣复执事于秋闱比撤棘愈益增剧不□已与疾而归辛丑春期当述职寝疾不能北上冡宰中丞信其疾也留用之寻以人言而罢闻者咸为君惜君处之怡然不以为戚也其后疾愈乃构屋课农教子读书绝口不谈世务不干谒有司良辰霁景兴二三朋旧登山临水一觞一咏乐之终身不厌矣不幸偶重□寒溘焉长逝其年嘉靖甲申十二月辛卯也距生弘治庚戌十一月十八日春秋五十有五呜呼伤哉既屈其官复靳其寿谓非命哉谓非命哉段安人生二子一女长子楹县学生人品胷次克肖其父世受毛诗必举进士无疑次桷亦学举进士特逊其兄一筹耳女许聘中丞干州王公邦兆之子子方孙男一曰承正桷所生也楹卜君卒之年某月某日葬城南??帋房先茔之次君慷慨豪爽人也有风致善谈论见事即了了当为即为不凝滞不作寒生酸往在京予承乏翰林尝以小友呼之正德中缔姻高门每至武功相得甚欢后别二十余年及君游宦归予则老而衰矣思一见不可得谓君强壮寿祉未艾呜呼孰意铭君墓者我也君有诗若干卷及近体乐府行当刻之梓云铭曰 
　　尔之学克遂其志矣尔之仕克行其义矣彼其之子孰□尔废矣彼苍者天胡促尔逝矣尔嗣峩峩维克永世矣玄堂幽幽维尔永慰矣铭石昭昭维永弗替矣 

　　○西平县新建真武庙记 

　　西平汝宁之壮邑也正德初孽寺擅权毒流海内民不堪命乃畿内盗赵璲刘六刘七等相继聚众数万流刼乡邑不可扑灭上命太子少保兵部尚书皋兰彭公泽兼都察院右副都御史统领边帅官军相机剿杀乃辛未冬贼尝至西平攻城池屠百姓知县王佐死之明年壬申春二月贼复至西平据县北二里许汝水古栢亭桥官军前锋十有人人不幸俱死于贼贼益骄纵不可当诘朝大军继至有望气者见空中紫气隐隐覆我军及与贼战果乃大捷擒贼首□□缚之军门余贼斩首殆不可算贼惧奔溃盖自此势衰弱矣事定彭公指古栢亭桥而叹息曰嗟乎贼之盛衰在此一战今日之捷似有神明阴助之者于是父老进而告曰是诚有之空中紫气真武之神为之也神尝显灵兹土小民的知其然不敢诬不敢诬彭公亦首肯之贼既平民有贾景光者倡于众曰畴昔之战不有真武神贶吾辈糜烂久矣岂能有今日乎建庙奉祀仰酬功德义不容缓众皆欢然趋之于是鸠材僦工卜日兴事始于癸酉之秋越十年而嘉靖癸未春功乃告成又二十余年而甲辰秋西平乡进士王公训□职予鄠致其父老之意请予文纪岁月云予惟自古忠臣烈士得天地之正气生则扶翊社稷死则佑护百姓此理之常无足恠者真武颠末不暇深考自我太宗文皇帝建庙武当洪丽巍峩靡费不赀由是祠宇遍天下庸人孺子皆知真武之为烈也呜呼异哉所由来者远矣按祭法能御灾捍患则祀之西乎之民果□神贶建庙奉祀理亦宜之予于是盖有说焉夫聦明正直者神人道宜修者德德不德殃庆自以类至圣经有训炳如日星岂容以或诬也方今圣天子在位考文议礼崇正黜邪一德允修百灵效顺谓我语西平父老戒尔子孙劝尔乡党母謟于神母眤于祀勤稼穑赋税之事修孝弟忠信之行宜尔室家安尔生理幸为尧舜之民共享太平之福岂不羙哉岂不乐哉倘以予言为然请劖之石以告来者俾各知所务云 

　　○梅塘记 

　　夫梅塘者封监察御史桐城盛翁之别号也翁尝卜筑白兔河之滨有梅塘焉是故取号云尔翁嗣监察御史古泉公□□奉□□□命九思为之记夫别号者名也所以表其实□实不实名斯戾矣斯名称情其惟翁之梅塘乎夫万□资春而华惟梅为最先翁之始诞也寔维早春同其时也夫四时之春其在四德则为仁也仁之在人恻隐之心也翁弟举子五槐不幸早世翁于其嫠曲为抚恤者几四十年竟以贞节表厥宅里翁无厚蓄其亲而婚丧弗克举者疏而贫者罔不周给有隆杀焉体其仁也夫梅也者友松竹厌纷华者也翁之自洁也公室则不入乡饮则不赴所与游者乡曲里闬岁寒之大夫正直之君子耳师其操也夫万卉纷纭结实斯贵梅之有子厥□维先翁之有古泉公也间世之硕果也不亦同其实乎夫梅之于味酸也商书有之若作和羹尔惟盐梅高宗所以命傅说也岂直为鼎餗哉喻相道也惟古泉公学足以达乎圣德足以格乎君才足以用乎世量足以容乎贤公足以服乎众五羙具相道得矣其自兹往帝心简在置诸左右启心沃心对扬休命嘉靖家邦收功于盐梅之余貔羙乎傅岩之老此可以计日而待也太常彛鼎光耀寰宇显扬所天我翁于是千百岁可不朽矣九思不佞敢以是为之记且以为翁寿云 

　　○赠孺人盛母传 

　　赠孺人盛母者桐城封君梅塘先生仪之配监察御史古泉公汝谦之母也以古泉公贵赠孺人云孺人姓张氏父同邑处士讳伯暹母张氏生三子四女孺人其次女也自幼整洁不群比长动止有则不妄言笑处士君绝爱之方难于其婿当是时封君之父涧松翁徤亦方为其子择配焉然涧松处士两人行义相埒也封君之英伟孺人之贞淑咸又相埒也媒妁既通处士君闻而亟许之曰是盛家二郎君吾得婿矣弘治己酉孺人来归甫十有八岁涧松翁夫妇见而奇之曰是昌吾宗者其相语而欢亦犹张之得婿者云孺人性温栗重义□利以孝敬事舅姑以道义相夫子伯兄隆豪荡不拘小节涧松翁欲令其析产孺人同封君泣谏不听竟析之封君于是悉辞所授重酬其庐之值孺人喜曰吾意正如此居无何伯兄病卒封君厚葬之迎其嫂氏归亦卒亦厚葬之遗诸幼孤孺人于是先后抚育勤勤恳恳服食怕先已子壮而受室乃相继而夭抚育其遗如初女以妻其弟之子今头斑白语及孺人未尝不流涕也叔氏德卒遗嫠尚幼孺人与居恐其或苦而戚也每事顺适其意有一女资送甚丰嫠今年踰六袠得以完节被旌流芳百世者固封君之德化本孺人调护之力也封□□□□□内外婣党赖以□□丧者不可一二数且度置仆从出入钱帛不较盈缩由此用或屡空孺人于是节内费勤纺绩极力资助以全义举稍不可封君即怒形于色孺人不与辨含泪引慝而巳封君亦未尝不感悟也盖其性如此舅姑卒孺人哭之过哀后每值生死忌辰必恸哭终其身尊祖敬宗岁时享祀不少废尝推姑氏之意以及诸女亲爱周至姑没之后犹其存之日也适汪氏者生子然清才雅操孺人爱重之遣古泉公从之游今亦应宾贡云外家兄弟争产相讼孺人劝之曰奚至是也不见汝姊夫之待同气乎其人愧而止外家诸姊妹归石氏吕氏者咸寡居每周给焉归陆氏者有一女吴生檄欲聘之孺人闻叔氏举子言吴生羙才不可失乃强陆氏许之吴生后发科官至参政古泉公之师也孺人之训子动以义方不专姑息古泉公垂髫时归自里塾孺人心令诵其日程诵习则喜否则策励不少贷其后延师宾馆闻其讲内则欣然学之自是家政益严异往昔矣古泉公学既有成屡走场屋以花样不合而罢孺人携茗果造其肄舍慰之曰丈夫龙变自有时姑待之耳汝苦学如此后当大发我老不及见宜广种阴德为子孙地孺人深识遐览敻出人表弟疾恶太甚老而弥笃或有所触辄欝欝弗悰者累日乃嘉靖丁酉秋疽发于背亦或坐此耳古泉公举应天乡试归拜床下孺人强起笑欢曰吾甞梦汝立云霄上两鹤在侧书声彻下又梦火星入宅皆佳兆也乃今果然旋指古泉公之姊命之曰吾女不汝玷汝其善事之吾无憾矣疽寻愈乃促古泉公治装北上公不敢从乃于是年十二月四日竟以胃虚损食告终正寝距生成化壬辰正月二十三日寿六十有六岁当时权葬浅土至是封君卜投子山之兆将以己酉四月十日迁葬云孺人生二子一女长弟子员汝正文行卓卓先卒配倪有妇德哭夫而卒无嗣次古泉公举辛丑进士授行人超拜山西道监察御史振宪度秉德操蓄相体中外仰之呜呼向者孺人大发之言岂欺我哉其先见如此女适同邑义官孙文盛生四子季子朴慧甚古泉公取而育之充郡庠弟子员体母爱也古泉公配王孺人生二子三女子世皋世夔俱邑庠弟子员有名长女十七年而夭次适郎中汪居安之子彭年次许聘给事中赵鈛之子养吾继房孺人生二子世楫世霖皆于孺人为孙有曾孙□二人尚幼也古泉公按莅关陇追慕罔极乃自述状以传文命九思惟兵部尚书王公以旗都御史胡公□□□碑铭叙世行阐幽光详矣羙矣兹故不具书书其梗槩如此 
　　太史公曰妇道惟三事舅姑孝相夫子顺而敬训子贵而贤克全兹者厥惟艰哉观盛孺人古贤毋奚多让哉孺人甞吁天昌厥后呜呼即古泉公及诸子可以知天道矣庆源混混讵有涯涘哉讵有涯涘哉 

　　渼陂续集卷下 

