　　御制题元宪景文集并各书其巻首
　　宋庠宋祁兄弟同负盛名且同举进士时以大小宋并称乃其官位一至宰辅一为尚书事业所就既殊情性亦奢俭各异故其诗文沈博新警因各随其性之所近而为世所传诵则同及戒其子不令刋类文集行世亦同迨其后虽经合刋继而仍归散佚又同兹复裒辑成集并以聚珍版印而流传之又无弗同其同不同之故庠与祁固无能知之余亦乌从而知之然其散也由于自欲韬晦而其聚也幸有永乐大典之仅存佚之于七百余年以前【宋天圣至今七百五十余年】而完之于三百余年以后【明永乐至今三百七十余年】则又复归于同余因合题一诗并冠于两集简首更使之不同而同则向之所谓同不同者皆可勿深论是之谓大同
　　二宋合刋曽纪王【宋嘉定间郡守王允初倡议欲合刋二宋集以属郡文学陈之强未就而去其后太守陈芾捐资刋成之见之强序】惜哉分集失传详学如有本终难晦行不负言久益彰伯也孤风标雅操仲兮强识富文章虽称俭过及奢过弗愧元方与季方收拾碎珍得全册吟题七字冠前行休嗤大典纷割裂爱礼幸兹存饩羊













　　元宪集序
　　荆湖之间国朝以来安州为望郡名公钜卿相继而出元宪景文宋公伯仲则其杰也昔太守今右司李公揆绘其像而立之祠逮之强之来请于郡而春秋致祭亦可以夸示后学矣然宋公之典型虽在而文集不传于乡郡谓之阙典可也寓公李令尹之家旧有缮本太守今都运王公允初昔为通守每与之强言欲借而刊之未能逮持节京西于其行以帑藏之余几千缗属之强与之锓本以广其传又分数册以往将以速其就也然攷之二集既富且赡其言八十余万工以字计为钱几四百万米以石计百有二十他费不预焉之强惧其难成而白之今太守陈公芾公一闻之欣然谓之强曰是亦予志也郡当疮痍之后虽赈恤施予日不暇给然亦当辍他费以成之二公政事文章两极其至故能于倥偬艰难之际而为粉饰治具之举其与蓄财而不知予妄费而不知用者岂不大有迳庭耶之强深有感焉因其成也书之篇首以告来者若夫赞元宪景文之钜篇大作则有国史在于前辈之铺张扬厉而为之序则之强晚生不敢措辞观是集者自当知所敬叹今之序姑记其文集之传云尔嘉定二禩三月上澣郡文学陈之强序











　　钦定四库全书　　　　集部三
　　宋元宪集　　　　　　别集类二【宋】
　　提要
　　【臣】等谨案宋元宪集四十巻宋宋庠撰史称庠所着有国语补音三巻纪年通谱十二巻别集四十巻掖垣丛志三巻尊号録一巻今惟国语补音有传本已着録余书与文集并佚
　　国朝厉鹗编宋诗纪事仅采掇西清诗话侯鲭録合璧事类扬州府志所载得诗八首则海内絶无其本已三四百年矣永乐大典修于明初距宋末仅百余年旧刻犹存故得以采録而庠文章淹雅可取者多故所载特为繁富今以类排比仍可得四十巻疑当时全部収入也方回瀛奎律髓载夏竦守安州日庠兄弟以布衣游学席上各赋落花诗竦以为有台辅器赵令畸侯鲭录亦云二宋落花诗为时脍炙今考庠诗所谓汉皋佩冷临江失金谷楼危到地香祈诗所谓将飞更作回风舞已落犹成半面妆者特晚唐浓丽之格实不尽其所长祁集有和庠赴镇圃田游西池作极称其长杨猎近寒罴吼太液歌残瑞鹄飞句叹其惊迈蔡绦西清诗话亦称之又载其许昌西湖诗凿开鱼鸟防情地展尽江湖极目天旷古未有然集中名章隽句络绎纷披固不止是数聨也文章多馆阁之作皆温雅瑰丽沨沨乎治世之音葢文章至五季而极弊北宋诸家各分起振作以追复唐贤之旧穆修栁开以至尹洙欧阳修则沿洄韩栁之波庠兄弟则方驾燕许之轨譬诸贾董枚马体制各殊而同为汉京之极盛固不必论甘而忌辛是丹而非素矣陈振孙称景文清约庄重不逮其兄以此不至公辅今观其集庠有沉博之气而祁多新警之思其气象亦复小殊所谓文章闗乎器识者欤书录解题载是集作四十四巻与史不合然文献通考亦作四十四巻似非讹舛疑别本以掖垣丛志三巻尊号录一巻编入集中共成此数唐宋诸集往往有兼収杂著例也通考于是集之下又附注曰一作湜中集二十巻其名又异然永乐大典实只标宋元宪集则非湜中集明甚故今仍旧目不取通考之名焉乾隆四十九年十月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀



　　钦定四库全书
　　元宪集巻一
　　宋　宋庠　撰
　　赋
　　乾元节赋
　　炎厯四世天子坐法宫宪宗轨深根宁极逺聴髙视其仁如天其道如砥亹亹穆穆为纲为纪方且秋驾轸虑宵衣致治摽甲卧鼓张旃厚篚至和薰而桀骜革鸿泽沦而翾蠢暨龙宅沼牛羊避苇民逺于罪画衣冠而知禁吏久其职保子孙而为氏礼无未补之阙乐有既尽之美日月之所烛霜露之所坠举踵延颈莫不率俾而乃辰居乎蠖濩字泰乎醰粹起真想于黄庭遡庆源于赤水陶钧之所独运声教之所横被遐哉乎越不可载而巳先是有司摅旧典辑元命因诞弥之吉序稽长发之休咏攷干健不息之象含元长体仁之性作为佳节冠于甲令将以合万国之欢啓千龄之圣掩周汉而遐蹈齿尧顼而髙映寖明寖昌惟天下正则是礼也宜我朝而为盛若乃仲吕鸣律恢台御时斗建于已舒将望羲授赤光照室之瑞叶宝轸歌薰之期内外欣踊官师肃只于穆先灵辰备宿设善气前应游氛外彻开阊阖之洪洞廓紫宫之寥泬飞龙抗殿神鼇负阙若夫宣室先帝之正寝大火天王之明堂启稷嗣以辨等率鸿胪而诏方采物纷树衣缨焜煌金匏畜响而待叩籥翟旌勲而启行庭实万品天幕九张哕銮卓马之觐戴斗占云之乡砮丹文越効其质毛车象戴输其祥或布濩于外庭或就望于西厢其内则上宫硕老衮衣绣裳元侯显父珍圭判璋麟定之亲信厚而在列鹭廱之客洁白而来翔莫不委佩垂绅肃穆端庄以竢乎当阳始乃警大庭导初旭纎罗靡动羣隂尽伏辇出于房帝晖有穆正法座于皇极凝邃旒于元服灿乎若瑶极之御羣宿澹焉若天池之朝百谷涂山防兮后万玉华封来兮善三祝岂徒扬甚盛之节盖将储难老之福况乎鷰禖虹渚天启也虽旷代而罕至重瞳采眉君表也惟元圣而后备画堂甲观昭汉嫡之祚金鉴露囊盛唐宫之制盖所以谨帝胄之正统钟天元之粹气谨声身而为律度聪神明而资孝悌作我司牧光有神器若夫定黙之至数重熙之髙致蕴上业而未发候昌朝而来萃则不若是也于是丞相奉觞而进曰臣闻徳之所积者厚则天之所报者隆道之所召者逺则神之所赞者聪今陛下尊祖袭宗寝威盛容退姧士以进道斥雕纂而敦风向学乎金华之殿因心乎长乐之宫程百斤以忘倦慎万几而执中而犹翼翼以惠迪谦谦而养蒙宜乎继万世之典业蔼千祥于圣躬焕至徳而有融等仙劫而无穷者也臣不胜大愿昧死上后天之寿制曰都此髙厚之降康宗祏之流光俾尔炽而昌俾尔夀而臧朕其志哉所不敢忘防举公之觞时左右皆称万岁
　　幽牕赋
　　暗室迷阳开疏就方匪结钱而效饰将修隙以闚光森竖櫺之寸漏限横杙而寻长逼南荣之爱日蔽髙庑之飞霜隠几于下陈篇在旁含阶筠之媚色泄盘蕙之幽香况复霁景初和游氛外灭轻吹袭牖頽阳溢穴映故网而轻明渺方纱而洞彻但见野马羣飞纎虫族悦或蠛蠓之上击或醯鸡而下颉轻若毛举来逾电掣隠见互举如翳如空渺倦目以旁睇监众态之无穷其来也就煦以交舞其处也假照而相攻瞥若浮埃之聚恍如纎霭之蒙驰骛乎蝇头之域游扬乎蚊蜨之宫形不任乎手搏声难为乎耳聪嗟大钧之赋象何至细而兼容忽轻飙之一至兮遂消散而无踪
　　登应州古城赋
　　何兹城之巑岏兮据东北之山巅扼三关之走集兮眺七泽之敞闲乔木矗其雄立兮森防防而刺天翔风薄而长吟兮杂下濑之潺潺南陵渐其岥岮兮尽渺渺之云烟于是太阳启晖六幕澄霁春塍如绣春树如荠啼鸟壊堞苍烟故垒登髙逺望使人心瘁在昔峻宇层构雕枌绣楣车争水度葢逐鸿飞鼓钟沸涌冠劒陆离抗障日之长袂艶从风之罗衣至矣哉合从缔交结俦附党兵略地而鼓行师椎牛而人飨枭鸣牙中梯舞楼上出万死而徇国俟千级而邀赏莫不光沈景灭魂防心折千蒿敛魂野薙凝血同枯骨之死安知誉尧而非桀哉但见灌丛宿楚奥草多露城狐不薰台鹿时聚虎肉委蹊豺牙当路狖失木而号烟鼯投林而啸雨遇发冢之诗书对忧心之禾黍曲池既巳平髙台又以倾古馗时见荒榛自生丛祠隂坞虚闻松声凝睇弭节怅然内惊叹人事之递迁孰长年之能执壮率欢以俱往耄引悲而前集昔牛山之妄叹顾二臣而饮泣使爽鸠之无死非吾君之所及谅迭处而迭去同寒暑之相袭况乃仆本恨人触感増慕岁月逝矣江山非故古既古而尝今今虽今而将古天愁人兮安寄日难挥而催暮命仆夫以効驾吾将遵乎归路
　　夫人城赋【并序】
　　昔晋将朱序守襄阳为苻丕所围序母韩氏自登城按履谓西北角当先受遂领百婢及城外中女丁于其角斜筑二十余丈贼攻西北果溃众固新城丕遂引退谓此为夫人城至今丛祠遗基岿然尚在荆楚岁时乡人祀焉仰其髙风慨然为赋其词曰循汉臯而西望兮何层城之孤峙披南烈之遗堞兮号夫人之故垒谯门堙而中塞兮灌木森其相倚势鬰律以上出兮下坡陁而榛圯渺遗烈而未泯眷髙芬而可纪昔典午之防首属苻丕之虎视区区保乎江汉防一障乎北鄙寇方甚于饿喙地几同于黑子惟韩媪之慈训励朱公之朴忠仗天节以扞敌据江域而临戎于时大羽若日髙旌如虹桀黠同侮跳梁四攻防地中之瓮缶舞楼上之梯冲伊君母之慷慨兮誓丧元而靡悔临大难而克壮兮惧危闉之先溃率民妇而操筑培战陴而相对备之于条之西北兮岂神机之我昧果前陷于厥角率图全于覆篑嗟女子之绵薄兮盖中壸而是修奉苹蘩之常祀承巾栉之余休矧仗节而死难非君子而可求伟此母之挺操亘终古而弗媮赵指括以全宗王勉陵而事刘孟三徙以渐训介俱隠以无尤虽先建于髙躅兮我无忝于前猷若乃宝墉百寻犀兵万旅推毂受命建牙作辅气可盖世威能拉虎或防利而忘义或饱飞而背主输天险于敌国忍吾君之外侮悲丈夫之窃号曽纬嫠而无取傥死者之可作兮非夫人而谁与咏明徳而不已聊盘桓以延竚
　　啸台赋
　　梁城南下陈留右鄙环道却走绳阡直指控郑邑之遗墟得阮公之故里抗孤台兮数仭抚頽垣兮百雉木防防兮冠巅棘栈栈而蔽趾息予驾于层阿披微径而周视坡陁隠轸沿縁徙倚徙倚兮奈何怀人兮孔多昔当涂之失驭感羣俊之同波予生不辰道方荐瘥吕鸿轩而被戈嵇凤举而婴罗惟正徳之思免潜葆光以内照狭世路之多辟兆天衢而观妙悟跨俗以遗累喜凭髙而临峭于是戾止斯台惝怳徘徊叩神谷以抽绪慿鸾啸而舒哀其始也创韵乎一气其徐也沦响于九垓吟将防兮复寻意弥往而逾来志念君而宫转心感物而羽摧激清飙于万窍纳素气于元胎精感飞潜气周动植天籁停响龙吟辍息兽将骋而拄喙禽当飞而坠翼宁蓄久而必愬将愬之而未极悲乎万化弗停遗基欲倾桑冒田而非海芜隠壁而疑城辙虽穷兮罢哭酒徒美兮非酲邑何知乎南巷土奚乐于东平但见砺狐语枭翔虺惊雉鷕鷕而辈作鴈雝雝而孤鸣览陈迹以遐悼莫髣髴乎遗声已矣哉傥九原之不作信竖子之成名
　　瑞麦图赋
　　天圣之六载也陪京近地宛丘奥封厥有瑞麦飞驿闻上是时邦英台彦鸿儒硕生被欢诵以沓臻乐千龄之希遇鲰臣不敏敢扬言而赋之曰何圣辰之有感兮见造物之流形伊嘉生之育粹兮亦称珍而效灵盖茂昭于豊兆故絶出于祥经是月也司熛怒节纪朱明司徒谨土宜之法遂人勤时政之程畎亩鳞接田畴砥平非灭裂之攸纵竟疏遫兮资生青青交秀芃芃向荣或散颖兮共干或连岐而并茎顾我疆兮我理悉如坻兮如京民相劝而动色士覩竒而震惊俄具载于绘事兮亟传闻于禁庭寔惟天之辅徳彰有言而顺成若夫蓂草标祥朱英荐异茅三以储祉芝九茎而表瑞信徒假于书称亦乌足以拟议请言瑞麦之可嘉也协气交生大钧封植表天祐之孔昭显坤珍之有赩宛彼神区契兹景则嘉种肇灵秀穱敷色浸润兮芳泽之和鼓动兮薫风之力余粮云委滞穂山积故陈陈而相因亦穰穰而叵测宜乎允膺帝赉绍隆皇极豊功大业日跻兮着明溢美连休月书兮不息顾蕞陋之微才曷揄扬于盛徳
　　感鸡赋【有序】
　　予寓居畿邑有里中男子蒋福者多畜羣鸡内一鸡三足其一足拳而弗用一鸡独足能饮啄嬉戏与羣鸡上下噫祥眚之事予不得而推但感其物理之异而为赋云伊元化之无私兮播羣形以平施纷肖象而寓质若巧钧之制器鳞者俾夫沉泳兮角弗施于猛鸷引羽族而普观兮足惟两而已备苟损益于天分兮匪生生之本意何此匹鸡理絶常区或踸踔而独止或疣赘而聫趺并鸣翔于次亦饮啄乎庭隅徒观其一则缀不用之爪賸无名之肤象非同于海鳖名有忝于阳乌其一则践孤立之危靡全形之徳追山防以同号希啇羊而并翼宁真宰之好异兮伊微禽之我惑感天分之有常循生涯而各得不决拇而龁枝讵日黔而浴白蚿百足而蛇怜蚓无心而土食将减此而益彼惧速尤而长慝姑美恶之两忘兮庶元和之来宅
　　徳车载旌赋【案此为永乐大典所佚今据宋文鉴及文翰类选増入】
　　君有至徳时乘大车当偃革以无外乃结旌而有初奉驾陈仪采物虽资于备设呜鸾示礼旂旒匪俟于垂舒顺攷前经铺闻往説谓戎事以既息贵君车之有结雍容抚轼盖藏饰以尚纯肃穆展铃讵垂旓而就列盖由抑乃盛饰昭夫令名虽冠品于舆服蔑扬威于旆旌肃轸无哗方敛藏于斿厉驰轮有度靡赫奕于緌缨且夫礼有质文器随用舍车号乎徳则崇化于邦本旌结其表则示仁于天下意自象见名非人假君轩弭节孰讶乎巻而懐之国乘制容益显乎素为贵者是知车之用兮充徳以成大旌之饰兮辅威而孔昭既武怒之不作信军容而外销组辔启行陋郊旄之孑孑错衡遵路殊风旆之摇摇若然则动有彞仪文无异色虽严驾以备物终去华而表徳故使礼典攸重民瞻不忒皇皇整御始中括于采章槛槛肃容岂外扬于藻饰用能上载明徳旁昭缛仪自驾言而戾止殊幅裂以藏之升降惟寅仅比非心之屋章明尽屏宁同止猎之緌大矣哉邦礼是崇帝仪资始实务徳以垂教必收旌而昭理宜乎国容备而兵器销率由兹而尽美















　　元宪集巻一
　　钦定四库全书
　　元宪集巻二
　　宋　宋庠　撰
　　五言古诗
　　正月望夕供养大阿罗汉画像作
　　端月戒熙阳望舒秀圆极洗心乘佳节瞻像洗慈徳穆穆屋漏尊虚堂与神寂绘境纷自竒法性非所得人貌含天虚髣髴若眞觌示现随三界精感超六识华灯列清宝炷熏梵席妙意随春融疑怀逐冰释欲赞巳忘言拳拳自终夕
　　啸台
　　孤壁横天畿岿然袤寻丈恭承晋髙士尝此摅遐想临风挹胜轨意若无今曩当涂昔战龙典午方搆象忠贤履危运鳞羽婴密网烈烈炽邦刑耽耽翦人望嵇吕膏碪斧涛舒受羁鞅先生机且神妙用包羣枉兀尔谢将迎隤然寄昏放礼法虽我讐智恬非外奬恻怆广武游留连步兵酿朅来桑梓国慿髙念长往舒啸万籁先浮精九皇上归禽宛颈还秣驷临刍仰当日天地心寥寥共悲壮咄嗟渉千祀隠轸存遗壤临岸知是非俎豆犹彷像【邑东故祠在焉】我来一倾耳城隅断余响枭鹗愁空林狐狸语平莽髙韵邈已徂清铭复谁赏【唐人独孤及为啸台碑铭近年邑人浚池得之】尝闻史氏传涂穷辄怊怅正人与直辔何代非流荡淳风日已微投辞谢精爽
　　入谒马上作
　　残月咚鼔喧中衢幰轮骛九关忽洞辟万盖黕云布烛乱建章星尘迷华阴雾车幅避鸣驺銮音听朝御嗟予亦何为簉此珍羣羽野鹤载轩愁狂狙裹衣怒肃穆未央朝蹒跚寿陵步人生固有志躁静各成趣生当伏农畎乃尔污贤路峨弁束蓬顚吞腥满饥嗉乐育过阿陵增禆乏尘露徒怀一割志但恐流芳暮且复竢逡廵南山有塲圃
　　习彦威
　　四海习彦威英英出江汉髙韵凌风翔雕文夺星烂感激阳秋辞奸雄非所惮蜀弱自为正曹强乃名乱阴忤柄臣意飘然去恩馆驱车自北门四顾兴长叹终焉谢病免犹得为人半缅矣身后名临风寄凄惋
　　有邑子夜宿话余先畴芜废
　　临邛久倦客彭泽赋归来念我何为者趣时良殆哉一身仕东观三载寄灵台望见故乡树频更缇筦灰晓车愁蹇蹇春耜负莓莓虚名自缰锁豊壤成污莱日想社枌老心知门柳摧神阡迷马鬛栢表被狸灾一闻里人语夜静成多怀他日还燕泣前忧成误哀
　　留别知郡职方杨员外
　　予本草茅士世无钟鼎荣在昔未胜冠先畴弓冶倾茹荼滨十死属纩存微生分遂牛饭谁希庄鴈鸣龙具泣妻子练裙悲弟兄慈诲断轲织遗书开晏楹感激侏儒饱呻吟裘氏声下武纂丕构协风翔四瀛纷驰贲丘帛髙竪当衢旌鸾翮不暇戢骥材方自呈车徒首燕路冠盖溢秦京文章赵元叔唇舌娄君卿列邸曳裙入羣公交币迎仆尝不自料奋迹希时英弟子许都养词人嗤老伧一旦褐衣召千慙昆玉名安知轼蛙贱但觉轩鸿轻初命六百石【汉廷尉平六百石】关掌列侯城居然懵操决无术禆澄清天炎屡来集寃狱纷以盈【仆莅局以来水旱为沴者各再奸吏受赇者一】诮让使台檄流离民屋征结课谅无最黜幽兹有萌晩遘金闺彦传瑞提千兵为僚笃古义赏善多新评坐则席函丈出则车连衡髙论天人际细畧米盐争愚虑或窥管嘉言兹报琼赏音非易遇旷古难为并严惠不世出萧朱犹害成何言末路日独契后凋情累洽帝圗盛思皇贤路平愿言寄君子始终同所营
　　献臣学士与余通书因成感咏
　　夫君班扬俦抱椠羣玉府久读未见书躬抽系年谱坠绪获先秦亡篇出东鲁上泝三皇坟旁探百家语怪牒汲郡来幽经茂陵聚英哲资缮藏缇油尽刊补蒸青劲竹残削误规刀苦种别逾九流星罗轶千部顾我寡见闻防薰异伦伍秘帙乐共披譌文许交举家防互纷纶邮筩剧旁午初无班嗣嗤更免许慈拒矧余羁官久寂寞繄茅宇礼乏赠酒瓻疑增照觞怒尚赖啓新编时时发聋瞽
　　予自到岭外居岚瘴中未尝不以先死对治人人见其浩然若有所得者今岁在海外遇寒食因发家书想望松楸不能自理偶成此诗示儿子
　　春日自明霁我心何郁伤草木竞芬菲飞鸣自颉颃悄悄坐书幌幽幽宴空牀旣无功名念反【音翻】思白昼长愁来不自持零落鸿鴈行三过解泽流六见槐柳黄最怜小儿女路逺不得将生还一笑喜死去埋他乡生死如循环我师佛老庄感此寒食节新烟过邻墙松楸渺云海目极摧肝肠书成附鳞翼不如永相忘何以慰目前作诗示阿张【阿张孟坚小字】
　　左散骑常侍东海徐公
　　徐公真丈夫不独文章伯江南兵未解主忧臣惨戚公愿纾其难苦求使上国庶获一言伸少息苞茅责其君惊且叹执手涕沾臆谓言知尔晚何此忠义激天子叱在殿诮让雷霆赫公亦从容对曾不渝神色仁者必有勇斯亦古遗直书大畧其小我有春秋癖所以此诗中不言公翰墨庶警事君心勉旃希令德
　　夏日晩出芙蓉堂
　　哲匠昔缔构【故相文惠陈公所建】文榱面清池囘环水光合左右云容披苍烟限垒断空碧盈轩垂蕙緑不待染荷圆皆中规戏鱼触新藻幽鹭翘空坻初笋半遗箨残跗犹抱枝我来冰未泮倐此亘炎曦节物一以换余怀焉独怡内惭固陋质本乏廊庙姿印绶纷璀错旌旄森陆离林狙裹华黻野鹿骇金羁负山力巳竭倾日心空疲如此危殆辱斯言非我欺横琴不成调慷慨念归期
　　秋晩禁庐独坐
　　霜日薄西牖境寂趣自闲风篁宿天籁海碧沈云山宫树未全落栖乌相与还心疑蹈虚宇迹乃尘清班自顾邱壑志何施轩冕顔终当谢绯服戢翼榆枋间
　　孔明
　　汉家乱无象贤才戢鳞翼武侯霸王器隆中事耕殖堂堂刘豫州介绍徐元直一闻卧龙誉三驾荒庐侧士为知已用陈辞薄霄极説吴若转丸抗魏犹巻席谈笑驭闗张从容羇梁益持邦二纪余君臣絶纤隙浮埃蔽穹壤大节沦金石梁甫不复闻怀贤涕霑臆
　　筠亭
　　岁晩檀栾姿山中映孤宇声繁天籁吟影动仙幢舞即境是眞如黄花间幽圃
　　尝假马于亲旧不获因感而成咏
　　东方昔借车尼父尝假葢一马兹不全夷涂出如阂人无托乘宠朝罕均茵载策足本乏谋临风嗟有待京洛富华廐权竒出青海翩翩陌上郎灭没争星迈珂音杂鸾响鞯势动霞防东郭独何为徒行履将败
　　谷城主簿王崇者少得养生禅寂之道中年弃官入汉隂武当之间邈与世絶又有吴人山者自逺携母与王同隠时余方贫病慨然慕之因为诗代书以寄二子且托王寻耕钓之地相与迩者竝以叙怀云
　　余本邱壑人失计蹈尘网轩冕忽缰锁风波若流荡髙羽顚宏罗奔骖偾归鞅众伪縁境滋千忧共身长进乏汗马劳居畏濡鹈赏力命频遘迍幽忧思独往闻君集汉隂遁世久忘象因溜为鸣琴凴岩作烟幌复有延陵季亦善南趎养筑宇近亲仁耕田或歌壤且言挂瓢处一径扪萝上杳若御风游萧萧骨毛爽芝术纷异苖麏鼯结幽响老木森千寻丹藤埀百丈洞谷答啸歌云霞代隣党咨予倦游者缅邈期眞赏之子幸我怜试烦翦幽莽傥获蜗牛居即谢海禽飨时从渔父鱼聊植仙人杖渐脱区中縁永托无生奬
　　和答李学士见寄长韵
　　璇源多清派兰谷无絶芳之子相门裔髙才映周行妙年弄文史雅志含圭璋中嵗困官簿铢两争低昻一通金闺籍荏苒潘鬓霜剖符屡麾阮执防更疲扬闻君近多暇归偃三经堂左右褫绅组纵横罗巾箱安驱仁义涂弭节名声扬战酣道始胜心泰无癯尫壮思挟飞藻诏我临霞章我时坐铃阁寂寞如禅房开缄一快读隽味腴且长髙义溢句流清风随篇翔感人不无意在水河汤汤吾匪辩音者空冀怀仁藏矧属岁躔暮百卉皆芸黄何以谢君子松栢同苍苍
　　和答吴充学士见寄长韵
　　多士秀王国珍羣骛天衢其间延陵季煜煜承华跗盛藻班蔡流芳年终贾徒籖芸拥石室札绨纷鸿都刊伪富清暇壮思弥天隅投我尘外什粲然风义俱幽襟恣申咏不觉頺阳乌渴吻潄仙液饥肠涵道腴衰翁牵夙尚骚雅尝驰驱疲足道虽顿流波心未渝过门辄大嚼临博犹狂呼讵云获眞赏聊复惬所娱矧繄絶唱赠无胫来明珠报之乏琼玖寳玩徒区区
　　嵗晩许昌城隅登楼作
　　孤城何巑岏西北有层构我来一长眺正迫嵗隂严风挫万物霜雪复交冦冬日苦易頽羲车剧驰骤宵月不相让空映矢彀潦收陂面阔木落山骨瘦生平邱壑心顾慕独延脰箕紫氛结颍瀬琼波潄想像逃名夫幽居翳仙窦愿言追遐踪人间谢讥诟
　　天禧初侨寓安陆有宅一区尝于斋前手植橘树才尺余许未几擢第随牒游方天圣庚午冬屏居畿邑守舍儿自安陆馈余丹橘一箧因曰此即斋前所植抚物怀旧凄然不平者久之因成感咏
　　昔年封蘖栽生意颇柔脃今兹见丹实落落如星丽斯果号难成常逾豫章岁【此木不十年不实】孤根何为者尚记吾庐地蔽芾讵因棠连蜷乃同桂厥包千里遥守舍重缇惠金颗照病眸霜津益痟肺欲算去里年十听秋鸿唳无复陆绩怀宁图李衡计他时攀树悲讵减金城涕
　　嵗晏出沐感事内讼一首
　　山海有完士希世无良筹偶穿东郭履遂别野人舟不耻篆刻赋来肩英俊游私智甚鳬短尘容若鸱愁备员太史氏补属富民侯【案汉书田千秋封富民侯唐人避太宗讳改民为人此诗原本作富人今改正】姑学了官事何尝分主忧日贪斗食利岁感星躔周中都富才彦方驾若龙虬茂先喜史汉平津治春秋髙文用司马格五宠虞邱间阔路逢葛缤纷人召邹桑羊兴贾竖安国出缧囚汲郑贵交盛徐陈英藻遒况乃天下枢雄雌来九州衣冠径复道鼓吹出长楸席上万钱箸桥边八列驺雍容缓鲁玦意气拂吴钩咨予良不韪瓴甓厠珠璆吹竽昔已滥在梁今可尤台阁魏舒被风雪蘓季裘有志谢轩鹤无机防海鸥拟竣杜陵课诛茅归故畴
　　送上元勾簿吴昌卿
　　长安咚鼓喧里舍隙尘晓有客驻歌骊归途指江徼晨庖爨蘓冷穷巷乡舆少乃肯顾我庐欢言复悲啸悲啸诚易知夫君韵经竒才髙洛阳贾赋动楚湘累平昔应贤诏览徳扬英蕤孚尹倾寳肆沛艾络仙覊献书北阙下对策东堂垂逢吉旦兼暮谐音埙且箎天官选初筮黄绶聊藏器三釡乐及亲尺檄甘为吏迩来预冬集再调郁竒意羣公亟为言力命乃相戾奏牍辄报闻官书责勤簿领百里佐风烟六朝地销魂南浦行拄颊西山气君子永来誉胜襟无累欷行矣勿载哗乡枌方省家春桡碎溪月暁颿弄江霞长洲纷借草故树杂生花予心若为处嵗晏竚疏麻
　　京师故僚以余退居近畿数赐存问因叙怀自感
　　病余颇厌肉欣得僧庐蔬僧牕亦明洁可以观我书弟兄冷相对因着柏酒醉酹余欲拈笔状乃尔狼狈我老固有素未至形苶具其事故可知宁复论年数阿连吾语汝我计当何取学道既无成何如事农圃
　　冬至摄事南郊斋官感怀作
　　履至谨冬祀摄职叨上公洗心奉明诫祗宿城南宫芳嵗正遒莫熙阳殊未融西郊淡頺景北牖来朔风骛野骋归兽縁云号征鸿夕坐无晤言情条结深衷自抚韦布陋奚堪廊庙崇观瞻动众目局蹐愁我躬自古经纬才因势犹污隆防卨值虞奋孔墨遭周穷如何一介士蔑着横草功仰被天宇施遂际人爵丰较能劣涓荷宠逾华嵩物理自非是神鉴安可蒙区区谢病志终冀囘天聪【时巳三上表乞退】
　　念衰二首
　　劲风吹北林落叶舞南牖岁序忽已髙峥嵘薄星斗大化驱羣物始终迭相授羲和亦何为挟日但西走少壮驰目前衰頺蹑人后星星两霜鬓伴我老成丑学道苦嗟晩扪心更余咎兹意将奈何投身就杯酒
　　衰容鉴青铜寒光了无隠照我顚上毛星星罕余鬒特此将奈何嵗月屡遒尽少壮罕闻道下士乃为哂操绠遽汲深持矛复夸楯任重力疾顚涂穷计方窘上孤明主恩下违昔贤准忧悔从中来老至非无眹尚忝麾守尊居惭政条敏孤心企寒柏万境付朝菌往失奚足追来戒或堪引明发邱壑情予将治归轸
　　湖山
　　空水渺澄鲜苍山复盘踞沙草媚苔矶云柯抱岩树畸人兹与留脱世如遗屦
　　登大明寺塔
　　故岁摇落时凴髙望扬越流光不我与复此值凋节孤塔踞层冈仙盘涌防泬病足攀危梯寸晷或三歇浩荡佛界寛凌兢客心折逺岫几培塿空江一明灭海日栖檐题霜风语铃舌荒墟自今古大块靡封埓豁若醯覆开醒如豆聪撤哀哉人间世小智互纷结豕虱论是非蛮蜗定雄杰伥伥百代俗唧唧九流説进致无穷中秋毫共飘瞥圣人小天下乐意遗来哲矧余防鄙姿轻蹈荣利辙溷浊六尘并讙呶太和泄薄言眞境游追悟生理缺洗心刻来誓囘歩惩曩跌甘露多余滋圣闗有幽鐍咄嗟朝市人此路非尔蹑
　　哭公实学士
　　髙子北方士才为国之华灵襟絶尘藻丽藻纷春葩虽云服缰锁髙意笼青霞子昔久防润逢辰亨乃嘉聨飞奉台阁相顾引緺鲍叔不予怯楚臣宁汝瑕诏书频出沐归辔屡囘车时过蒋生径或诣子云家柏将松竝悦人与室非遐自谓百年分风期何所嗟君命良不淑浮生兹有涯沈疴犯霜露幽谶发龙蛇美志一朝尽余哀千古賖招魂知是否生肘讵眞耶涂斤失郢匠膝席夭长沙青黄饰沟木藩褥坠风花世事一以谬何言定隆窊都门执讴绋原路引哀笳夕云旌外惨春日塜头斜自此掩瑶轸其谁知伯牙
　　壬子嵗四月甲申夜纪梦
　　积雨暗长夜山行经险巇悲风撼林木崖谷蔽参差逺闻豺虎号鬼燐弄光辉十歩九失足中心秖自持所适既迢递黾勉焉可为道旁见明烛抵宿依茅茨开户念生客喜逢主翁慈暖汤趣妻子然薪为更衣艰难又奚怨少息非所期鸡鸣夜将旦熟寐百无知欣戚一以忘何有安与危生死宇宙内旷怀亦如斯聊纪梦中事谁当我诗
　　过曹氏坟庵在皖间蜀僧修静字天柱退居于此
　　出郭屏仆从取径问樵牧短松新被冈青嶂逺遮屋鸡犬无四邻日月自两毂阿师厌机縁脱迹谢尘俗是心大圆明一室了具足汲泉烹细芽支铛炊脱粟黙坐契从三诸方付藏六我来同友生得饱径眠熟稍为微风醒巳难畏景促买山知几时所惜负松菊
　　水月
　　湖上纤罗收天边夕蟾映皎洁银界寛虚明佛心定可爱不可持乾坤共孤影
　　余卧病畿邑御史王君假守潭楚道出于舍下特见存访且寻先子之旧钦承风仪因为诗抒感云
　　病客卧穷里衡扉掩残春隳官道家藏窜迹农防民朝罗噪饥雀暮席流芳尘尸居怳逾岁踵息动弥旬忽讶绛鞲传呼越郊畛蹀躞千余骑雍容两朱轮言是楚邦守来过安邑贫固宜辨贵弃乃尔存艰辛此道古为重余风今已沦物色认平素载言接慇懃始悟先子旧早笃尝僚亲孤心极摧橹感涕浩盈巾追念舞勺嵗已识栖鸾人【景徳中余侍先子为弋阳督邮君时勾稽属邑始授余以学术】师筵奉函席学舍操书筠童牙自忘丑诗鉢或娱宾公时摛句赏谓是天麒麟亲擘彩牋赠勉我期日新【君尝作诗贶余多所奨朂】汝南丏题品有道定人伦自尔一暌刺中年婴世纷天圣绍休绪顿网横无垠鸾鹄不蔵翼虬蜗无遁鳞余时滥隗始骧首摩苍旻司徒揖元叔天子第平津甲科廷尉属再命宫坊臣黄香入东观贾谊过西秦防绎金匮室珥彤瑶水濵登瀛识禇马颂汉希渊云一朝泣风树九死存余焄中都索米后老圃种辰惠然下车揖髙义倾前闻却计髧髦日二纪如逡廵今形虽隠几昔训尚铭绅丈人笃求旧媮俗将还淳湘水澹苍野衡峯凌紫氛泽节首南夏瑶魁瞻邃宸恋阙魏公子吊贤楚灵均公懐佐时略宜树光朝勋奚为逺问俗惜此徒伤神宣室懋清问华光钦寳邻行行爱玉体趋节竚来臻
　　去年三月禊饮池上嵗月易得忽复暮春因再宴僚属作
　　前兹属元已置酒苍烟台芳序忽复周春风正徘徊懽言速僚友亟使具觥杯长渠溢芳溜列坐浮香来灵嚣合众乐隠若南山雷舞袂纷杂袭宾冠俨崔嵬美人前为寿顔色如琼瑰况我千万日行乐无疑猜新歌袅天衢兴视行云囘我时语四座兹赏诚难哉妙顔无再朱白髪惟相催跖蹻盈圣智孔顔罹忧摧区区百世后美恶同尘灰吾欲挈瑶斗踞海为金罍挹兹忘忧物与尔同嘲谐天地为一朝长短何足哀鲁阳久不作白日任西頺
　　奉诏止雨宿斋建隆观
　　汉家候神馆奉诏禳沈灾解缨就斋幕恍若跻蓬莱云罗絓朝舄露掌承仙杯众眞拱象帝寳宇正崔嵬炉烟薰太虚重隂为之开单枕不成寐俗魂自惊猜心迷坐忘术万虑无根来天鸡殊未鸣霜鴈有余哀借问麋鹿姿云胡尘国台构极谢隆栋禆山劣纤埃上惭稷契名下愧丙魏才惟余止足戒临路空徘徊
　　念古
　　贤哉邴曼容出处知所据官余六百石辄自移疾去富贵非不懐殆辱亦先虑嗟我材下中叨恩最蕃庶尧庭纳言职轩野方明御服衮作槐班曳履南宫署虽经斥免诮尚玷髙华处【昌据反】徒有守直何能借前箸愚甘六马对谗恨三物诅来年感衰疾倦鸟思返翥抗心望先哲俯首惭昔誉西景尚可收归辕未云遽傥以人望人期君或吾恕
　　已已嵗除夜有感
　　明晦互推斥中都芳嵗阑星回迫旧次籥暖送余寒来辰茧有绪去境环无端天运故相易人心那独安懐此不能寐揽衣强盘桓疎恐缓余带危愓整尘冠耿耿烛焰直凄凄霜气酸城头殒髙木庭下败丛兰抚臆累新欷掩觞沈故懽况乃蹈世网虚名争控抟挟册滥书府振缨玷王官东序罗圭瑞西雍集鹓鸾昬瞳寳肆短翼厠仙翰纵尔值藏疾何容久素餐泛泛骚客鳬坎坎诗人檀宁无要路津所畏在蹒跚枳棘附骥尾纬萧戏龙蟠寄语拙艰者无竢学邯郸
　　王粲
　　秦川贵公子避地来荆州流离世道丧简脱天姿遒嵗时不我与假日赋销忧妍辞缛非雾逸韵锵鸣球曹师下南服置酒临沧洲慷慨前为寿髙谭王霸筹归来奉丞相摄组登华辀独歩今已矣空余清汉流
　　汉将三首
　　汉家开絶域日夕羽书闻朝那杀都尉北地败将军沙明疑昼雪气黒似秋云片月就城偃长蛇随阵分氷藏马窟路血沬劒星文直置鸿毛命聊图麟阁勲
　　频年随校尉晩节事轻车瞻烽数奔命辞第讵为家轻赍絶瀚海间道袭昆邪双鞬朝负羽三鼜夜鸣笳金痍先雨觉蓬鬓后霜华如何差六级遽使抱长嗟
　　薄伐乃中谋和亲非上防匈奴负汉恩男儿喜边檄故嵗出定襄今年救张掖沙平落日黄月逈遥峯白急击右地兵连俘月支馘幕府省文书家人非尺籍夜拔五岭旗晨追六骡迹陛下焚谤书孤臣勒燕石
　　雨夜秋兴示仲氏子京
　　秋律荡华序浓云生夕阴羣芳伴泣百窍随风吟哀萤灭遥径倦翼翔故林暗隙湿已逗孤灯青欲沈愁人此遥夜万虑集幽衿欢绪未盈尺忧端巳越寻借问所以然出处谬素心家世本邱壑才具非璆琳灵根夙已殒野服良所钦搴芝幽涧畔擉鳖故溪浔歘尔滥官牒今焉旅华簪兄弟见羁鞅交朋頼幽箴尔讲坏壁简我攀羣玉岑严枚交逸藻潘陆嗣清音羣才方搆厦短绠徒汲深狂迷顿缨鹿踉跄乘轩禽归来翳编翟况乃贯愁霖求薪动逾桂鬻赋靡酬金原病固为累朔饥非所任犹欣共姜被岁晏乐愔愔
　　寄题职方周员外庐山笑台【员外九江人尝游憩于庐山之阳自谓太平之民乐道逢圣造适辄笑因以名台后为二千石过故里乡人葺其台且旌贤者之致】
　　周郎有旧隠逺在南山陲一笑偶为乐九层遂成基旁连醉令石郤眺社僧碑【谢康乐所撰逺公碑今在庐阜】地逺云物秀岩深松桂滋当时骛髙兴益友相攀追乐圣自鼓腹谈经亦轩眉风猿助清啸谷鸟参朋嬉忽引朝闺籍久埀林下期头白二千石髙盖复来思活活弄新溜苍苍援故枝虽云未投绂良足纾烦疲余懐本邱壑世路方羁愿言独往客缅邈心空驰税驾或未晩从君歌紫芝
　　岁暮北亭怀子京宛邱二首
　　岁晏坐孤壁心驰千里余何言共被乐方叹専城居野阔江海漫风髙天地虚愿言逐归鸟无翼将焉如揺落江都城风尘宛邱道天涯遥相望离思何草草廻泽腾麏防沧洲叫凫鸨星嵗日云徂在原叹方浩
　　游山简习池
　　昔日白接防时时诣诸习累榭今已頺清池尚堪挹遥源乳窦响【其源出凤山白马寺泉声咽絶可爱】败防流沙急况复兰蕙时幽香逺相袭
　　鱼梁【亦曰槎头在岘津上水落时洲人搆竹木为梁絶流以捕鱼】
　　八月霜潦收江槎絶烟渚竹落如网裁渊鳞剧云聚鹥鸟争食飞儿童荷义语去乙鳊项肥吴羮免轑釡七言古诗
　　正月望夜闻影灯之盛斋中孤坐因写所怀
　　汉家太一昏祠日寳炬神灯徧京室仁寿先从殿里开纤阿正傍楼前出传闻陌上乐康年寳骑如龙人若仙骖驔始见斗城曲烂熳还逢星汉边妍歌巧笑竞续万状晶荧夺人目洛桥罗韈自生尘楚国香缨不藏烛五侯四姓共豪华况乃经过赵李家迷路非闗武陵水添籹秖为寿阳花九门啓钥光如昼若个游人不囘首春宵病客独无悰挟册焚香坐虚牖坐久更防可奈何著书自古穷愁多钟磬笙竽尽邻里谁能载酒来相过
　　吴侍郎生朝
　　朝端旧记生贤日使节临门恩有秩诏书感防形温辞宴品丰华动私室降崧孕昴诚不诬史简诗弦互襃述贤人挹道随污隆忽向西台就安逸门弧纪旦还复周瑞霰连天芳岁遒埙音箎曲防中坐兰丛玉树来西州称觞献寿私庭里别得人生行乐意贰官礼乐春闱卿托迹逍遥漆园吏病尹论交情最深因声附祝成孤吟愿将明哲保身智遗我摧頺知止心
　　玉宸殿竝三枝牡丹歌
　　中天帝圃蕃英蕤氤氲嘉祥凝朝曦竹间芳种易封殖叠萼三葩同茂枝庆云景宿共灵意鸿英托寓兹为美华夷面内始竝柯慈孝欢心遂聨蘤云旂羽葆驻天临玩此能无悦圣心幽香自逐徳馨逺丽色更縁眉彩深因生轶草兼平露荐祉神庭幸同侣盛开已被帝琴风纵落犹成佛天雨
　　安福殿千叶防头竝枝白牡丹歌
　　三月春风满瑶水珍丛瑞薄纷难纪皭若兹花四照中掦蕤独茂千龄祉千龄丕应在重葩防吐琼房彰恊华秀跗即镂平台雪寳艳寜争台岭霞球栏黼幄遥相映姑射仙姿玉虚境结根已近尧蓂阶借媚非闗汉莲井天襟多豫玩羣芳彼美幽姿首效祥都縁剰沐太和润况自频分私照光凭休托粹成竒质一卉时来遂逢吉愿将药品志佳名永续芝房腾茂实
　　感花
　　前日来攀小园树枝头蓓蕾无万数今朝置酒来赏花已有残英伴飞絮春花如此将奈何白日虽迟终不住鸎歌蝶舞两矜春见我长嗟亦飞去




　　元宪集巻二
　　钦定四库全书
　　元宪集巻三
　　宋　宋庠　撰
　　五言律诗
　　南襌院
　　王舍多幽刹林居访浄人旁行经叶古寳色梵天春风阁铃如语烟溪树胜轮道塲聊抖擞认得客衣尘和杨学士和答中丞晏尚书西园玩菊
　　憭栗众芳歇金英无与俦香疑饮潭日欢似漉巾秋润蘤霜华入薰丛野色留郢兰休自咤冰玉此赓酬【晏乃杨之子壻】
　　春夕闻鴈
　　春夕坐神臯天长北鴈号来思系书足去羡顺风毛瑞鹄天渊暖啼乌禁树髙夫君自江海避弋莫为劳
　　马上见梅花初发
　　瞥见江南树繁英照晩墙无双春外色第一腊前香云叶遥惊目琼枝昔断肠莫吹羌坞笛容易损孤芳
　　西陂
　　歳晏西陂好澄波共夕阳戏鱼来有晕惊鹜去无行荇叶疎犹碧兰苕老更香裴回归鞅晚倂为似沧浪
　　新月
　　稍傍夕楼明娟娟底有情眉纤鬭蛾出钩曲误鱼惊欲暗犹衔岫将斜更上楹刀头君自晩莫枉桂初生
　　过璨师房
　　病客尘缨外幽斋法境中庭喧施鸟食坐拂去花风茗溜沉瓯绿檀烟入篆红忘言一相对何处妄求空送外门朱秀才见访都下郤归安陆旧隐
　　白髪游梁晩青山念楚归魂销虽得别战胜郤成肥【秀才忘怀进取年髙道胜有康寕之福】障日都门盖迎烟磵路衣试寻南圃树今长几多围【余昔侨居安陆小圃正在翁宅之南】
　　次韵和吴侍郎谢王陜州寄酒
　　遥闻斋酎絜来佐客觞酣棠野歌新续兵防兴旧谙竹供醅上色兰献液中甘欲识西防胜厌厌夜雪庵
　　建隆寺北池亭
　　寳刹开初地沧浪绕故城芰莲俱野色凫鸨各秋声岸濶烟无着牕虚日易明归骖谁讶久正为濯尘缨前歳春仆与献臣同饯常山公于苑西曾未再朞已均师门之痛兼承卽日亲奉攒涂追徃悼今哽涕无已因成短诗抒感谅心契之同戚也
　　昔歳西郊饯曾瞻出守麾今年东第哭便叹昔人萎辰已空成防膏肓不遇医诘朝闻衮敛心折寝门悲
　　赠兵部尚书鲁肃简公挽词三首
　　应运推邦直乗时讲化源不冠尝可奏问树本无言亮节裨初载清风裕后昆忽嗟梁木壊襃册贲忠魂昔事重明邸俄陶万物钧专懐长孺直终损武侯神舟壑先成夜桃蹊遂不春惟余丽牲刻终古志名臣伟望岩岩峻忠言谔谔昌门无谢恩客帷有献书囊王骏封侯晩臧孙树徳长都门箫鼓发行路泣云亡
　　送黄昱赴太平州理掾
　　闽录家声荗唐铨吏格平新资掾三语旧榜佛千名月苦乡魂极春寒酒意轻髙材难偶俗慎勿对参卿
　　送比部马员外二淛提防刑狱
　　西汉为郎选南方奉使才书随星火落防拂斗牛开东笴闻民悦丹毫絶吏猜柰矜持节重无客对衔杯
　　秋日小雨后作
　　晩陌収残雨髙轩冒夕霏风干移旧响月破影空围败叶相将舞寒云不肯飞兴无潘掾笔【潘岳以太尉掾寓直散骑省作秋兴赋】何术写心微
　　送英州理掾朱舅
　　逺补参卿掾来过乞墅甥秋悲先鴈引暁涕伴参横薏子期蠲疾梅花幸寄声片言无异俗隂德在乡闳
　　送从兄袐校咸赴衢州都掾
　　倦客睢园逺迎家越絶长聊甘都罚掾羞比入赀郎汗竹书縢宻炊菰宴具香兰防英藻盛方信乃宗彊
　　送宗弟秘校壬赴建州理掾
　　补吏唐资浅游方汉牒遥贪荣亲及禄讵悔俊沉僚葛咏同根庇松期晩嵗凋曾孙柔俗羙前识缿筩销
　　相州春日
　　北土无繁卉空亭有暝隂狂飞憎野絮多舌恨春禽地燥山如朽池寒水不深生平箕颍志轩冕独何心
　　送太常王素博士许昌通理
　　连佐陪京郡愁衔出祖杯新曹抛野蕝旧第老公槐【君大父太师常为先太尉文正公手植三槐于庭以期逺至事具家传】府檄迎车逺戎牙宴豆开遥知倾坐日方叹阿才【许昌府公太师未识君今寔为之佐】
　　秋夜禁直闻雨
　　徼道千庐地宵霖八月天牀栖吴簟竹牕湿汉宫钱幕影翻层浪檐声响细泉空堦何所得并是废愁眠
　　临春水
　　尽日临春水非闗问要津舟行鱼避檝岸坐草留人杏蕚千红糁苔花小翠鳞巳堪遗俗虑何必擉江滨【擉鳖于江见荘子】
　　东方欲暁
　　鸟渴催宵漏鸡鸣引曙光山西河闇淡天北斗低昂银烛香犹尽瑶琴冷未张何须开寳鉴容鬓定苍苍
　　掖门待漏
　　暁陌千槐落严扉万盖留浮云低观阙残漏急章沟斗柄遥临殿参旗侧映楼如何轩上鹤独忆海天秋
　　和吴侍郎题寳应僧房白鸡冠花
　　野卉秀禅庭瑶华发素英托根真不染肖质似先鸣露叶疑藏羽烟蕤更作缨何妨依忍草休辩好丹名
　　秋蝶
　　百卉芳心罢空园蝶影微虽逢巳凉节尚作有情飞露菊聊堪采风兰或可依履霜从此惧君意定何归
　　登大明寺塔
　　寂寞南朝寺徘徊北顾人钟声含暁籁塔相涌仙轮吊古千龄恨观空万法尘三车何处在归鞅欲迷津
　　灯夕斋中香火独坐招希元不至
　　掩室维摩病从昏太一祠谁言鼓吹夕独礼天人师烛烬委寒檠茗华浮缥瓷同袍不我顾晏坐复何思
　　送刁绎从事自龙舒西赴青城宰
　　东别羣舒国西逾二劔天才髙邺都檄政竚武城弦莋马征蹄苦岩鸡瑞羽鲜离愁知逺近万里到桥邉
　　疾风
　　天陆箕躔动林箫万籁空扶揺荘海北悲鲁门东贪诫诗人隧清思赋客雄何因知劲草霜陌尽飞蓬
　　朝谒建隆寺
　　郡国髙皇庙天龙释帝居兵销擒布后防耸畏轩余寳榻成莲坐【其寺中有当时御榻】戎韬入贝书守臣荣就望屏息拜前除
　　迟明出都谢雪龙门佛祠途中复遇雪
　　路濶三条陌云低九鼎门铙风催骑响裘霰减貂温谷暁天花乱林空苑絮繁周麰农意切一一愿流根
　　晚归驰道遇雨马上作
　　朝雨杂轻霾浓隂暮未开天低五里雾日晦九成防宫溜轻淙玉坊车小隐雷不愁驰道逺寳色夹干槐
　　河阳寒食
　　关辅陪京外年华禁火中柳矜河上绿花献酒邉红野市秋千月春楼觱篥风三州六钻燧安得不衰翁
　　晩晴
　　斜日红初敛晴山翠欲流休歌陌妇怨寕作贾胡留物意如相乐吾生有底愁早分好风月更上庾公楼
　　赠中书令沂国王文正公挽词二首
　　揆路同寅业师垣出守麾终无三令喜便集两楹悲衮职嗟何补天心感憗遗幽泉空漏淎非复作霖时自昔荣归衮今兹骇阅川天愁摧柱日星痛殒箕年素履遗儒范忠谋溢吏篇空余洧乡陌长似岘碑前
　　钱侯东斋
　　北里开公第东斋集俊游袐书家有副甲令世传侯鳯竹供聫册鲭盘入宴羞门前多鹤盖不爲骋长楸
　　赠附马都尉李和文公挽词二首
　　曲里犹龙族西京尚主侯勲华传旧钺名理寄虚舟得疾真无妄观生遂若休偏嗟荀令沼回作逝川流北第琴樽歇东原旌旆飞清风邈无所此路是长违野阔车吞响天愁日抱辉空余门下客鱼鸟叹何依
　　独坐郡圃北斋
　　宿雨催秋物清风巻嵗华残蜩初去栁寒蝶尚寻花密篠留苍雾红衣染落霞城头八九子日昃乱啼鸦
　　赠太子太保晁文公挽词二首
　　帝禁留辞范儒林老栋材方期割牲礼遽近奠楹灾嵗晏巢鵀逝天秋吊鹤来宗工铭盛徳千古照泉台几杖辞荣久龙蛇感嵗迁留春太史记成佛谢公縁素盖寒云外哀箫落月前无烦樵牧禁行路拜新阡赠司徒兼侍中宋宣献挽词【案宣献宋绶諡庠与绶同姓不宗见于景文笔记故称不去姓】
　　一世文为伯三阶象有光何言隆栋吉忽叹夜舟藏襚礼朝颁册哀音路过丧善人今不与神理太茫茫梁木萎邦哲乗舆哭第家敛恩周衮里追品汉貂华素礼初无悔浮生遂有涯斯文从此丧谁与辨咬哇舛运明生疾忠懐语絶偷空荣人曵履终隔相封侯太史藏书法门生助绋讴惟余文献諡不复叹平头宗工天下宝归葬国西原野阔箫声苦云愁旐影昬如存三事礼不返九京魂河海空成泪难酬国士恩
　　别墅冬霁
　　宅隠羊昙墅门连仲蔚蒿衔杯思左蟹舒啸忆东臯楚桂风生穴庄鱼浪溢濠平生邱壑志终愿寄民曹
　　冬霁
　　夜枕鸿违汉霜天雀噪园回车长者辙曝背野人暄墨溜沈寒沼松醪湛冻樽谁能穿雪履待诏鲁班门
　　赠太傅中书令张文节公挽词三首
　　素范流邦册昌言溢帝聪三台应天老万事问胡公道有如直生嗟委蜕穷令君兼上傅衮敛贲遗忠昔命光三事今嗟赎百身堂无织蒲妾车有吐茵人台坼层氛夜槐凋故府春空余相国第不与势家邻平日开黄阁兹辰奠素旗留侯甞辟谷岩説遂骑箕天逈哀笳咽林长导翣迟行人此堕泪何必岘亭碑次韵和吴侍郎再葺东亭兼懐晁公旧隠
　　地占新斋旧天扶药喜身高懐聊避宠幽境更随人树宻添新籁丛香续故春婆娑荣路友偏倚此相亲
　　夏夕雨霁
　　积晦空空巻繁蒸此夜收峯催云去夏珪伴月迎秋树老残烟入庭虚爽气留长康惟半黠孤咏费冥搜
　　北亭
　　旧壁横空苑危亭纳夕霏野虫多各韵倦鸟忽同归木落惊秋晏人愁念昨非生平嵩颍志尚或拂尘衣
　　早春北亭见城隅荒寂
　　荒城楼堞少野色徧高低蔓草无名緑幽禽取意啼天形冈树北日脚岭云西不觉凝笳动春风引夕鼙
　　寓居寰内宰邑者数见存访因成谢
　　谢病非三最为氓乏一防何言罗爵尉时驻舄凫仙华辙交深巷余香袭故氊猪肝难设具应作悯生怜得充国书报都中葺所居初成辄以自慰作一首寄子京
　　昔贵三公第今营一亩居聊堪避燥湿兼欲贮琴书兽窟犹思骋鹪巢不愿余长安穷僻地吾亦爱吾庐
　　送晏延平宰邑分寜兼过乡墅
　　铜纽腰新绶乌衣省故庐乡无夜行谚楹有世藏书楚潦兰浮檝潘园板御舆蚩蚩吴俗美庖刃一投虚
　　送静海高簿
　　城阙曙乌啼行人叹解携旧欢苹鹿散新意棘鸾栖淮月涵孤蚌江云杂断霓漉沙应搆赋春澥正平隄
　　魏花千叶
　　露畹移珍树丹房一绀帏绡轻无奈叠霞碎却相依傃日香难敛擎风力自防他时零落恨千片为谁飞
　　晏嵗
　　晏嵗无情晩隂飚昨夜闻芳条临槛劲短日转楼曛苔石收苍晕冰溪叠素纹蒿兰虽异种霜至若为分
　　早春雪后见辛夷初发
　　冒霰初分叶惊春已作花鲜于紫艾绶殷过赤城霞【花色浅于紫深于茜】破蓓香嚢小衔趺彩笔斜【俗号木笔皆其形似】骚人虽丽思忍作桂旗车【楚词有辛夷车结挂旗之语】
　　秋夕池上
　　月御横霄陆溪楼敞夕霏神荷里宿仙骥露中飞屏箑风摧暑攀条客念归冶城空极望忧乐意多违
　　和友人晚出池上
　　节物更徂幽衿属钓台兰苕兼佩长桂叶学旗开鹊避惊去鱼随晩饵来谢塘多藻思弭盖一相陪
　　次韵和王宻学冬暮书事
　　嵗晏陪京守心闲俗自安斗城供近望天幕借余欢秀句然萁待幽经濯手看不因邮问数谁识政条寛
　　小桥
　　野水危梁渡凌虚一径横郑车求代涉汉櫂且専行濠咏观鱼乐圮书跪履情斜阳葭菼岸鸥鸟为谁惊
　　姚黄
　　世外无双种人间絶品黄已能金作粉更自麝供香脉脉翻霓袖差差剪鹄裳灵华余几许遥遗菊丛芳
　　嵗晩饯客南亭二首
　　偶作津亭饯还惊嵗物非苍葭无际合黄叶有声飞别恨随人远乡心着酒防犹欣见山色纡辔暂忘归【亭上遥见江南山色】
　　淮壤穷南界亭臯坐渺然平窥京口树斜落海门天重雾多藏日寒潮不送船【江岸堰高行船必以潮为迎送冬月水渐小俗曰寒潮】江山寜有助私作楚骚怜
　　遥夜
　　夜夕更筹永霜飞嵗籥空斗杓常记蟾晕豫知风过鴈惊流弋衰萤恋故丛可堪乡思发梦绕兔园东
　　竹鸡
　　羽族何防眇交交作好音远闻真似语寂聴本无心倦舌沈荒坞嬉羣聒翠林鹪鹩王佐笔从此异凡禽











　　元宪集巻三
　　钦定四库全书
　　元宪集巻四
　　宋　宋庠　撰
　　五言律诗
　　鬬鸡
　　对垒毰毸地防惊灭玉尘长鸣非后郭利嘴欲专秦鸱领聊延敌鹰扬愿杀身君恩定多少引距即随人
　　春渚
　　渊上照奫沦吾缨此濯尘风清琴籁细波浸沼毛春处裔蛟何待鸣雝鹭自驯直钩聊适兴底处饵文鳞
　　晚霁
　　防续檐声歇徘徊隙影賖归云冲树破残雨入楼斜径緑都成草丛薫尚隠花便同江海思春水照军牙
　　负暄
　　旭日东南霁霜天病骨寒心同阳藿展志鄙夏畦难东洛貂裘壊西华葛被单嵇慵聊自乐爱景始三竿
　　惠泉
　　济物功偏厚朝宗势不迷一航容宋苇六斗异泾泥润溢呼鱼辙光分抱瓮畦寕同南国咏酌饮变夷齐有释子以禅会圗贶余者此图即今驸马都尉李公所制绘故杨大年刘子仪及都尉环禅师等信一时之盛集瞻叹不足因成纪咏
　　法集超初地工毫构妙缘星占世外聚月冩相中圆指指谁标谕心心自黙传惟应阿堵处俱是到忘筌
　　对月
　　萧寂东轩坐徘徊月驭来风休凉晕缺旬破晚开紫汉沈星树仙茎逼露杯谁怜故林鹊终夕自惊猜
　　得告上冢
　　拜墓标唐令褒亲漏汉恩永懐凄欲寄忠训蔼如存宰树锦城陌农畴颍曲村异特裁叙传容或记臯门
　　立秋后一日凉风萧瑟便若感人
　　倐忽徂炎罢惊秋自此辰残蜩空爱露孤扇欲辞人嵩少千防岭沧浪万里津如何一乗兴烟防防飚轮河阳秋思六首【潘岳有秋兴赋谢惠莲有秋懐诗今作秋思】
　　关外山河阔城邉卉木腓露浓蝉始罢风急燕犹飞不雨云中薄澄沙水自微善哉吾祖叹能此送将归自古悲秋物多伤黯黯魂鲈鱼轻客宦纨扇感君恩颍瀬寒明野嵩云侧露村此中知止地归去掩柴门芳序虽云晩华颠亦已新蛩鸣偏傍耳燕去不辞人山隠栖岩路朝婴佩玉身故溪应更好前夜梦垂纶出处因年警多慙与愿违于陵终不仕疏傅几时归江桞寒隂瘦畦菘晚叶肥寄声溪上鸟且莫背人飞乆雨收寒潦层飔荡薄埃鸣蛙鼓吹歇髙雁弟兄来食肉嗟谋短闗弓任世猜故园三径在新菊几丛开秋物自能晩秋声何足悲欢声随壮去病已与衰期斗逺终难挹天高不易欺此心邱壑恋匪石恐难移
　　雨霁
　　暁雨才收润高轩一爽神雪峯将变夏桃蠧渐辞春霁隙微阳淡隂墙积藓匀空余稚圭宅蛙响徧诸隣
　　小圃雨霁
　　风雨残秋罢年芳遂悄然黄花沉暮蝶苍桞啸孤蝉霁日高弥淡曛霞冷不鲜忽闻双鹤唳心防故谿田【家养防鹤乗秋多唳】
　　霁后
　　小雨春膏润微波晚照空壶光遥送电梁影半倾虹珍树疎烟合坳塘暗溜通羲皇谁可上靖节有牕风凌景阳寺丞与韩综监簿蔡防秀才雪夕防饮聫诗数十韵以相示因成诗句
　　岁籥愁云暮朋簪夕宴开贤如颍川聚兴是剡溪来防酒蟾波溜雕章烛刻催三英知絶拟况复是平台
　　汉滨北楼
　　一水东流阔诸峯右转深蟾规欲破晕天杵不盈防浦逗分风席洲喧避缴禽凭高机事息并为汉川隂
　　晨谒宫门小雨初过
　　宫漏籖声急天街雨脚微暁寒凌禁树春气裛朝衣瑞雾轻犹湿香尘重不飞鸡人传钥出华旭满彤闱
　　淮上
　　晚嵗清淮路淹留数问津风平天合水舟进树迎人饥鹜贪鱼没髙鸿望渚遵楚乡梅栁意相慰似先春
　　北楼
　　地迥楼堪倚天长日更劳何须云渺渺况自叶骚骚脱兔横冈逺冥鸿避弋髙四愁休徧咏俱是一霑袍次韵和北京太师丞相潞国公创作茅斋
　　地僻诛茅后堂幽搆厦余谁知冶城望更作傅岩居净供香厨饭真籖蕊笈书因公髙世想转忆旧田庐
　　废书
　　断简孔堂壊遗经汲冢虚漫求芸辟蠧先叹鲁成鱼旧帛愁连盖亡篇恨蜡车吾家先训在楹凿晏生庐初春置酒河上得前忠武记室饶廷评书因成感咏以寄
　　故欢清潩上今醉浊河边素领添新髪春风似去年暖云邙北树芳草巩隂田感旧情何极重看记室牋
　　得天经书问
　　久卧堪忧巷惊闻不灭书髙风五栁外深意八行余努力邀加饭相逢约下车殷勤长跪读双睫费涟如
　　禁中寒蝉
　　何处幽林蜕来依禁树鸣风緌非冐宠露腹秖知清暁韵飘觚阙残嘶逗防甍秋螳多怒臂寂寞好全生【楚辞云寒蝉寂寞而无声】
　　感秋二首
　　夕轩疎雨罢物物为秋惊病叶先风落寒蝉趁鸣西飞愁燕急左界恨河倾借问三江客鲈鱼底有情嵗事催人事荣心伴客心鸾骖收画扇螳臂感瑶琴夕露繁将滴朝云薄亦隂金貂寓直省潘兴转难任
　　杜门
　　苫宇切郊寰荆扉度嵗闗宾綦秋藓合童唱暮薪还石上舂梁苦墙东避世难扊扅犹可爨谁访陋居顔
　　谋退四首
　　勤勤念耦耕不是钓虚名皓魄圆犹缺芳巵满故倾佩韦防事急分肉倚心平此意将谁语临深坐冶城常闻疏少傅知足遽辞官祖道宾仪盛挥金里宴欢畏途非蠖屈高志自鹏行路贤哉叹吾心良所安昔日于陵子遗荣自灌园三分轻国爵一世谢人諠野笠锄春陇横橰汲暁源区区冒荣者天壌亦何言济世才无取登朝运所遭濡鹈真窃禄汗马本非劳汉重商贤隠尧嗟颍客高古今闲自况何翅九牛毛
　　秋日漫兴
　　天淡云摧险风清水始波暗虫催纺纬惊鹊报填河【时七夕前一日】宫扇纨规掩仙盘露彩多空余归客恨芝术老岩阿
　　晚庭
　　苍霤秋霖歇高轩夕景迟桐凋金井恨兰老玉琴悲巢燕寒初失风蝉晚屡移黄昏禽语閙相唤宿何枝
　　送王秀才下第
　　春色乡枌老波声客櫂催林乌贪夕哺都鹢怨风摧处晦嚢中颖加餐案上杯重来期岁晏飞藻右邹枚
　　送明州章从事
　　东国有嘉招归心越絶遥几程淮蚌月一信海防潮莲渚熏谈席霞天认赋标时平军版息丽藻入云谣
　　郡圃洗心亭宴坐对春物因书所见
　　尽昼山楹坐居然外物身野葵能向日怖鸽觧投人万蕚融朱蜡平芜识绀茵须知无事处堪养不才臣
　　宿斋太一宫寄天休
　　入暮凫钟警乗凉鹄帐褰雾来灯欲湿萤过草疑燃野气樽浮桂幽香席借荃无因招傲吏同宿一壶天
　　残春夜雨
　　春色无情老宵云有恨低轻寒借鸿驶早暝入乌啼晦烛风生幔漂花溜涨溪滴阶兼被草聊此况凄迷
　　寒野
　　芳岁行遒尽高堂兴耿然林号欲风野云绽已霜天乌彩疑留日鸿声似恶幽衿忽忘返更为月娟娟
　　正月三日作
　　迎春才十日【是年立春在故嵗季冬二十三日】应月已三蓂池面开新素山光复旧青灰飞空玉琯醅动涨金瓶剰作防芳具当筵忌独醒
　　奉送滁州赵学士
　　灼灼书林彦胡为江海滨希迁杜陵客出守始平人夕梦螭阶逺【君早膺记注之选】前驱隼斾新离觞君莫愬去去易沾巾
　　代书寄奉寕枢密直諌议学士
　　故秋尝假道倐忽改芳年三叠黄河上千花白髪邉冰消牛口渡山緑虎牢天东望无人防荥阳太守贤
　　忧阕诣台先寄献臣天休二学士
　　去国三年恨还台九死余凄凉曽釡粟感咽晏楹书鲋勺懐穷辙鸡栖整故车惟当亲益友叙濶费涟如
　　春野五首
　　衡荜负城开春兼野色来烟扶霁日桞雪恼故年梅波影鱼先动林声鸟并催欣欣羣意悦病骨独邅回陂色入柴闗阳和逺近还平芜随蹇步新水照衰顔废堞鸟声乐晴臯雉羽斑一逢樵客语无竢办连环近出东郊道时巾下泽车田沟蛙拖紫沙径鸟留书木引藤丝逺墙蒸菌蔕虚幽懐聊俯仰无意事施蘧沃野周原接遥陂郑洧连鬰防中县气南北富人阡鸟骋因风野虹生欲霁天斜阳墟落外防豕食春田夕蔼收芳甸春高徧宿荄朝虹先雨出寒鴈后阳来逺木芊芊茂幽花脉脉开欣逢老农语争席坐林隈
　　林下
　　偶作中林适聊观万化春蜂巢喧似市禽舌巧于人陂溜鸣田尾藤梢衣树身乡农时晤语野意合天真郡圃海棠初开追忆学士院玉堂后西轩此花最盛置酒有感
　　昔作瀛州赏今逢汶水春可怜无并色来对始衰人温树遥知汉仙桃尚记秦临樽如旧识争忍判芳辰
　　寄题奉寕枢密直谏议新葺漱玉斋
　　闻説西斋水潺湲逼画楹虽添新窦响不改故源清花落波浮乱杯迟屈曲行无因陪夜宿同赏瀑岩声
　　次巩县
　　昔走成周道春风尚落花【顷岁春末赴洛阳】今驰河内传秋日正临霞山色依前緑颠毛只是华见迎多故吏衰壮两惊嗟【洛阳故吏皆迎余于道】
　　病臂痛逾月不能御刀笔
　　百疾乗衰运双肱怯痹揺身知九折痛肉讶半分销掉市将谁羡拘原莫我邀惟堪楚林下如槁学承蜩
　　伤死马
　　辨道曾资智嘶风忽絶音故蹄休践雪朽骨讵酬金附尾防蝇散投鞍啮鼠侵弃帷宜一报尽力有前箴涉淮泝清迫扵冰涸舟次下邳先寄彭门赵侍御二首
　　病骨忧南土孤怀念北迁欣承紫泥诏且向汶阳田夜雪淮冰合朝暾海气鲜风波虽缭绕自有故交怜此地淮壖极连樯北转初风烟寒背楚陂泽逺通徐葆髪惊秋外葵心恋阙余不忧芳嵗晚松柏自扶疎









　　元宪集巻四
　　钦定四库全书
　　元宪集巻五
　　宋　宋庠　撰
　　五言律诗
　　甲戌冬属疾赐告二首
　　行年三十九病脑剧中干目界空花脾仓宿滓寒未灯欹夕枕欲食进朝丸惟有披书乐依稀及士安恩告偃衡荜年华飞琯灰右眠安佛胁深息养仙胎数犯稽违禁谁怜濩落材使轺均病粟【卧病适值长至官给节物酒粱】更自冁然咍
　　小疾
　　旧疹感春阳岑岑体正尫双胧便貉睡一息寄肠味减轑羮釜心疑照弩觞药苖行可采更验太清方
　　晩望京邑
　　暮垒初休角孤谯半掩门鸿声骋寥泬鵶意恋黄昏逺岫排头碧春河彻底浑闗东三百里依约是天阍
　　月台
　　平昔词林伯尝为右辅来庾公偏爱月薛县未倾台镵石云根防临波水腹开良宵时弭盖方信谢庄才
　　过列子观
　　两作朱轓守【赴洛孟二守皆经此祠】重登羽客宫故嘘墙舍坏尘案酎杯空款戸殊无屦乘衣尙有风轩游曾驻跸高意掩崆峒【真庙西巡狩亲谒祠下有诏褎加冲虚至徳真人之号刻石存焉】
　　北台
　　逺日春风外韶光晩思前短青平野树斜碧半楼天芝术参云岭桑麻冒蕨田诗成无所况题作咏怀篇城堞俯漳湍闗河逺近看暁山天外紫秋日雾中寒短鬓却成葆孤心转似丹萧家穷僻地归去养衰残
　　善惠师禅斋
　　象马王城地禅扄此独开漏声随叶换风意绕幡来驯鸽依斋树飞花恋讲台朝珂时一集并为碧云才
　　临秋三首
　　兀坐临秋水悠然到夕霏莲丛经雨折菰米待霜肥有饵潜鳞出无轩野鹤飞驺呼且勿遽更待月华归素潦沙成岸苍条栁映津蝉休疑惜巳【汉杜密曰隠情惜巳自同寒蝉】蜻去似猜人【事见淮南子】绀幕随天逺琼钩伴月新清风时一至吹尽故缨尘
　　脱叶金霜罢沧洲满目前林风寒结籁溪日晩留烟独木横官彴方苞入稻田持麾更吏隠殊觉主恩偏
　　次韵和西堂风霾
　　雾气疑成雨终风亟挫春秖惊天洒砾宁是暮吹尘大斾亡空泽奔车偾要津高楼非可望偏汗扇中人
　　谒龙门无畏师塔祈作
　　梵圣遗灵骨洪缘福故都慈深云不防法徧常俱使节开真椁【朝廷近遣中贵人开棺祈雨】天香奉供炉【又赐御封薰炉为供养】拳拳依帝力余润冀昭苏
　　过普明禅院二首【唐太子少傅白公旧宅】
　　自昔仁为里于今福作田清风残竹地寳色故池天绘象成真侣【乐天旧影与蒲禅师偶立】家声入梵缘【又常自称香山居士】一披龙藏集无复叹亡篇【后唐明宗子秦王尹京曰特写公文集一本置经中至今集本最善】轩冕唐年客溪林洛社坊虽开居士室未坏鲁恭堂佛树髙弥绿天花落更香惟余名不灭来伴法灯长
　　浮桥
　　东潬双津隘浮梁古制存滩移淤岸势标谑涨波防逆浪船排首周阿防植根祀劳如举典元凯有英魂
　　读书多所废防
　　旧学纷无几幽怀防复寻苍茫万机论零落九州箴枉嗜韦编读犹依槁简吟时无袁伯业孤陋任年侵
　　晨兴读书
　　老病何为者陵晨缥帙开终无经世略似有著书才【余家子京受诏作唐书百余篇余亦斐然有著述意】史记金藏匮春秋玉作杯吾心聊自适万事已焉哉
　　守洛
　　久玷畴咨地新蒙防免恩往非堪咋舌来宠梦惊魂【余罢相防恩改官加职非待罪之本望】病与疑弓释身随散栎存惟余太阳照终不碍孤盆【至洛逾月凡两防遣使传宣复问】
　　次韵和吴侍郎睡足成咏
　　何处西台乐高眠万虑沈杯盘春席罢风雨画堂深气胜调息魂交蝶伴心有人惊暁漏颠倒整衣簪
　　晩嵗感旧寄永兴相国晏公
　　误知三十载顽鲁寄洪钧物比清氊旧年惊白发新河冰斜界陜闗树曲遮秦何日陪师席孤怀跪自陈
　　闻安道舍为邻火所焚
　　里旅闻遗燎连甍委夕煨初无徙薪智枉被及鱼灾勺水寕堪救三车谅未摧天知君自足聊复寄灵台
　　南轩望雨
　　层霭冒遥城风长雨足轻暗云依电簇微日记虹明树洗连帷出荷飜百琲倾幸无漂麦虑舒啸倚前楹
　　夕雨
　　春溜檐声细层波幕影斜雷车陈后馆云枕楚王家桂凝霞杯蚁莲空蜜炬花莫漂枝上蝶幽梦在天涯
　　雨歇
　　急澍乘云度凉烟落晩留山顔红露日田尾浊鸣沟知倦翩翩鸟来思湿湿牛东菑聊骋望偏识种畴
　　池上观雨
　　急雨横塘晩萧萧逼坐隅斜津添竹泪防防溢荷珠泥重聊休燕波飜尚浴鳬风霆河外恶桥卒弗传呼
　　送太常鱼博士通守汉州
　　春霰霁征涂离人向蜀初还抛博士蕝贪佐使君旟藻思夸名阁忠怀慕叱车布刀多计吏行矣数通书
　　冬行西圃溪上
　　故栁樊官圃新禾上野场【郡有稻畦筑场以获】晩烟林外紫昏日水中光菊晩香犹在橙寒味不长萧然成隠趣况复近山阳【竹林近在河内】
　　四月十五日晩出溪上留连不能去
　　偶来寻晩景便觉涤嚣烦岸栁相搀绿风荷各自飜归云何处宿惊骛或时喧不奈沧波濶鸠山有故源【山海经河南发鸠山潩水出焉即此波之源也】
　　讥俗
　　白雪赓歌苦华颠答难频寒惊穿履客饿耻祭墦人洴澼金终贱胡庐璞未真原生宁是病结驷往相亲送谭秘校赴江陵理曹掾先过衡阳别墅
　　吾彀飞名早卿军补掾新还家鴈峯地趋府鹤袍人树色围荆垒江声泻蜀津无轻束矢讼阴徳及斯民
　　贫病
　　贫病两何缘相将百虑煎储空担石粟书贷倍称钱客讶甘螬李偷惊昔故毡因声谢才鬼拟作送穷船
　　秋湖上晩景四首
　　小小江山国轻轻缟纻衣波光清作面天势碧成围岸蝶随人舞沙鸥掠坐飞此心兼此境安得不忘机曲槛堪何倚幽芳几独寻頺云山露顶孤月水呈心翘鹭多依浅惊鱼更就深归怀无晤语身世两浮沈春溜来无限新蒲绿未齐苍烟山带北红浪日平西野鹜时孤往林鹦忽并啼一篇行一曲依约似青溪浦溆春初满风烟晩不销泛杯横截窦【作小堰截水为流杯】通舫小开桥【新作钓桥以通舟】莲叶抽萍面藤梢落树腰此中无骇浪容易打双桡
　　北楼晩景
　　修曲少城偏临秋坐眇然残阳鵶翅外新月鸟行边隠轸齐侵地苍茫鲁狩田登高何必赋归意自悁悁
　　寄李端明献臣
　　学道年嗟晩知非骨巳惊世纷夸要路天意罪浮名汶上朱轓宠淮南白发生惟余方寸地留贮嵗寒情次韵和吴侍郎寄致政张郎中以令子倅府迎侍河阳
　　序齿颠毛贵传家子绶青兰芳应作膳椿老别添龄逸豫鸿排陆欢心鲤过庭几时陪雅集醉弁一俄星
　　奉和御制龙图等阁观三圣御书
　　羣玉中天府珍图绿错文丛楹开禹穴寳画烂尧云万牒真行辨千题甲乙分圣心尊世烈披玩不知勤
　　暁入謻门趋殿中马上作
　　钥出驰宫路更余送暁筹露盘先得日温树未知秋烟幕昏朱里风旂飏防斿鸣鞘厯宣室应为【原闗】神休【是口有司大飨明堂礼毕移御便殿】
　　豹隠堂
　　昔日蒸青地今兹坐啸居人瞻分虎出庭记堕鳣余萧墨齐犹寳庄环室旧虚嘉名传郡志宁减武侯庐
　　题李洗马归欤堂
　　君有诛茅地重归一亩宫身同岩桂老心似草堂空昔叹鱼随饵今欢鹤出笼吾庐嵩颍畔亦欲狎樵翁
　　春晦寓目
　　春序倐云晩高台芳意多花成风地缬鸟作暝林歌树气薫繁幄池纹叠细波夹城归骑散烟絮徧铜駞
　　池骛
　　野水初盈沼舒鳬亦伴游双膺时没藻斜阵或迎舟敢厌吞腥累真防续胫忧杜家邻舍逺刷羽恣淹留
　　赴洛经郑马上偶成
　　去国虽伤别乘轺尚及春荣风清翼盖巩树绿迎人后队金铙响前驱隼旆新衰懐无丽赋何以诧西宾
　　晨兴春冷
　　玉骨临风怯华钉恨带寛冻醪催卯醉小雪造春寒锦瑟声润山鑪蕙炷干良辰他日意慎勿怨花残
　　时贤多以不才诮我因自咏
　　我本无心士终非济世才虚舟人莫怒疑虎石曾开蚊负愁山重葵倾喜日来欲将嘲强解真意转悠哉题广爱寺楞伽山亭【世传唐初有异僧呪土为此山形制奇诡且云鸟雀不敢栖宿其上今逮犹然】
　　谁覆为山篑工侔架海形神鞭阴助险佛髻巧分青栋老栖烟湿禽翻避呪灵防须依定观一一访岩扃
　　和中丞晏尙书西园晩秋怀寄
　　节物名园晚风烟亦媚秋钿稍低露竹珠罅老霜榴坞籁晴先响牕霞暝自收山楹谁侍坐正似傅岩幽众籁日萧萧闲园气寂寥风萍难覆水霜叶易辞条噪鹊繁声合寒蝉旧吹飘试寻篱下菊邻酒浊盈瓢
　　城外秋晚
　　泽莽郁萧条慿髙不自聊水寒陂雁集城废冢狐妖野色空秋获林声急暮樵先畴东北路乡思托回飇
　　过行庆关
　　洛郑东西接山河表里雄岭回千树出天转两厓通虎圈周原緑敖仓汉粟红今无杨朴耻四海是关中
　　再经行庆
　　行李才逾郑关门已及周山支抱巩合洛尾贯河流驿骑迎朱毂封人讶白头【余顷守洛未有白发今则衰矣迎者悯焉】往来何太数慙恨见嵩丘
　　添色红
　　景淑能藏媚情多不顿开初疑香色老终伴防烟来夕露濡仙缬晴阳染醉腮施朱应有意并为楚人材
　　郡圃观稻
　　谁取霜禾种来依郡圃栽芒随虎掌熟畦作佛袍开自应蝉鸣应无蟹齧灾【河洛无蟹】公庖丰甑饭知免拾顔煤
　　嵗晏城上北眺
　　万彚竞摇落临髙伤旅魂惊飇无定响寒日有余昏路转平台苑天低覆盎门惓惓心未已曷月报君恩
　　和中丞晏尚书西园石楠红叶可爱
　　防嵗江南树髙秋洛涘园碧姿先雨润红意后霜繁影叠光风动梢迷夕照翻一陪幽胜赏容易到黄昏
　　鸂防
　　曲浦江湖漾文禽伊洛飞爱寻芳蓼去更伴晚霞归露溽金翘润菰香锦臆肥主人真赏厚慎勿去郊扉
　　老屋
　　老屋共栖迟穷年吊影悲宵牀牛误鬭昼壁防无仪牕北那成隠家东益自嗤因声谢巢燕京洛足华榱暁谒城东岳祠回马上作【州经至和三年水灾城池荒圯萧然殊可叹悯】
　　洚水成灾后霜原落木秋浊河虽自复寒潦不知收路壊停轺馆城摧却敌楼民防无黍稷何术望神休
　　小隠春日
　　小隠非吾土幽懐属暮春人忧原宪病鬼笑子龙贫草合看迷路篁抽欲过邻俗嘲慵自解鼷弩惜千钧
　　斋中焚香宴坐
　　耳界千声外炉薰一室中妙心那有住眞意本无空香饭凝盂白天花蔽席红阃观色身相方信幻人工
　　送苏寺丞宰广徳
　　早捧诸侯檄新登九列丞庇身聊制锦受命更懐冰浦药薰行櫂江禾压翠塍髙楼如可望西北一长凭和吴侍郎微雨中与一二亲友同登香山石楼
　　伊瀬鸣秋麓香楼隔雨溪天形林罅出山脊雾中迷岸峻灵龛密沙平野路低只应观佛土物物便堪齐
　　嵗晏感懐寄吴侍郎
　　百虑静且寻萧萧芳嵗隂感君辞剧日休我冐荣心厯块防东道【才者有时而倦】巢枝忆故林【拙者志在心】霜毛秋更短持底受华簪
　　同年厐汝弼赴宰临贺见过叙别因成感咏
　　朋好日寥落征骖那忍闻先成数日恶更负十年薰客棹秋泷水宫邮暮岭云图南尚良食少作吊湘文
　　斋居有感
　　气逐薰动春随毕雨残蠧桃欹废井新李碍游冠处晦垂辕骥干时上坂丸无人怜仲叔平日忆猪肝
　　立春
　　底处春来早依依傍日华年光随寳胜阳律犯鸣笳冰沼应潜坼风枝已自斜江南无驿骑何计赏梅花
　　李公佐归汉东【予之妹壻】
　　门有聨懿人伤掺分新篇稽奏牍故社恋乡枌桂魄离懐苦兰苕夕膳薰芳音毌自宝西北足归云
　　送王秘校岭南都讲学
　　髙才尝负俗公荐此开荣却领淹中学还为稷卿槐依乡市緑风入舞坛清稽古方知力腾飞自有程













　　元宪集巻五
　　钦定四库全书
　　元宪集巻六
　　宋　宋庠　撰
　　五言律诗
　　嵗晏思归五首
　　歳晏坐伊川孤日惘然无功堪载防有路即妨贤宠辱丹心寸年光素髪边含毫虽踯躅自欲赋归田碌碌真邀宠容容谢致君短鳬生愧胫狂鹿老思羣急节惊流水浮名伴薄云归欤堪击壤况复值唐勲昔宠尘三事今懐念一邱稻梁争鹜饱章服裹狙愁心与蘧非化年惊赵语偷欲将知止意归谢汉恩侯【班固序丞相平津以下皆入恩泽侯表】
　　颍曲多成瀬茨山亦有村不知荣革履便欲返衡门邵圃畴熟陶庐菊径存敢言轻宠禄知退是酬恩世有功名羡人将躁静殊冥鸿专避弋鬭鹖喜捐躯驾败谁矜巧山移郤信愚白云无诮我归意本区区
　　主荐后喧讼不已
　　昔贲丘园聘今嗟势利趋何尝轻九九自欲较铢铢钩百劳筋败朝三怒气麤因声谢乡校真赏媿非夫
　　自寳应逾岭至潜溪临水煎茶
　　关塞云西路僧庐左右开过岩逢石坐寻水到源回【源溪在寺西南二百里】天籁吟松坞云腴溢茗杯宫城才十里导骑莫相催
　　致仕得请泛舟归第
　　辅郡初辞节孤舟始去官桥头帆影急枕底浪声寒好爵云谁宠危心且自安赐车诚可爱闲共子孙看
　　哭子正直讲
　　頍弁王门客横经胄席师频扬四廵颂屡折六身疑寂寞终嘲白侏儒讵信饥一朝嗟溘尽福善亦予欺
　　桞嘲竹
　　好在碧檀栾丛低度嵗寒何堪裁凤律只好制鱼竿拂水烟梢润含风钿叶攒芳隂聊奉庇君试仰天看
　　送上元张尉
　　驰誉光英域糊名限选条州临建业水路出广陵潮归思刀头若离心斾影揺行闻有荐牍南阙鬰岧嶤
　　送余姚顾尉
　　昔意青霞路新恩黄绶荣官同吴市隠赋压楚乡平天霁晨防驶潮回夜艑轻千岩胜游近且莫弃尘缨
　　送乌程呉尉
　　干人尝得防再命尚沈僚左右为容晩东南作尉遥乡心乌鹊树春醉槖駞桥今夕羁魂枕前知为别销
　　送常熟钱尉
　　吏最三年集僚东一尉沈清壶人映玉勲劵庙藏金夕馆淮蟾度春篙楚汰深王孙情几许芳草徧天浔送舒州懐寜尉孙景先省严亲后赴职
　　乡书曽擅秀父任此为郎郤捧三铨檄归称百嵗觞淮山瞻暁堠皖浦转春樯无累徒劳叹亷车贮荐章
　　送髙邮叶尉
　　佛塔千名牓铨台调符空登拔萃目未免没堦趋防桂方辞洛羮莼尚及吴振淹知孔迩华萼映鸿都【君即道卿集仙之令昆也】
　　官况
　　乆旷三山直【时令他局雠书多发】空倍五日趋文无餙羽巧心有刻舟愚陛防愁饥死闗门骇宠呼缺然偏自愧乗马与双鳬
　　故嵗东园植竹喜今春方芳
　　几日霜根地新年緑玉隂春来虽换叶寒去转虚心乳节烟膏腻空梢夕籁沈何时殊实老留遗九苞禽
　　蔬食
　　何筯空图贵潘园且荐羞肥非糠籺饱炙耻弹鸮求余薤行堪种芳葵莫预忧伯阳真意在防壤弃谁收
　　浩叹
　　鼻浊哀吟倦空懐浩叹盈心同注钩怯功比画墁轻俗态惊狙怒刚肠谢鹜争淹回江外客日夕望尧旍
　　昔叹
　　昔叹桴乗海今悲涧隠松连城轻伪璧画室畏真龙静胜将生白机亡耻合踪谁谈手术洴澼换呉封
　　侍宴集英殿因过学士院旧庐有感
　　昔日金门署重来素髪臣故词多削藁前诫尚铭绅寳翰余龛锁仙山晦壁尘更怜温室树顔色老于人【北轩院中海棠最为旧物】
　　送殿丞杨备通理睦州
　　引籍淹闺序监州得海壖贪随涛鹭驿倦趁火城天织纻呉侬富【今土贡白纻】垂纶汉客贤遥知懐我处霜月暝楼邉
　　读贾谊新书
　　谁谓贾生学兼之文帝朝死忧王坠马生赋鵩如鸮被召宣温宻矜功绛灌骄勤勤论五饵史笔未相饶【班固嗤五饵以为疎盖不见贾生之功成耳】
　　行舟汉口
　　泽国风波恨孤帆日夕征山连呉树緑江入汉源清乱将成葆心揺不后旌销魂千里外寕是忆莼
　　闻胡明逺记室将至
　　昔叹都门别今闻陇坂还风烟背秦塞陵邑过周闗松老忘年契朱衰玩日顔须君述征赋方验此涂艰
　　送谢煜赴无为主簿
　　懐檄倦游都劳劳舣客舻秋渠沿莨荡春坞见濡湏秫齐添宾酌兰苕入养厨明年献文地南阙倚星榆
　　摄祀出城过西苑马上作
　　斗柄仙城暁龙鳞下隰通三竿眺羲驭十里过商中水借天容碧尘依驲辙红喜闻何力语应为乐秋丰
　　闗外
　　闗外峥嵘嵗河邉寂寞洲寒云能不雨高栁强先秋野静狐狸出沙长雁鹜畱登临虽信羙无赋可销忧
　　和呉侍郎寓赵中令韩王宅
　　平昔元勲第多年洛水头荒池威鳯去高栋野鸱愁木老争侵日花寒各媚秋犹欣賔馆在临赏寄名流
　　至日圜丘摄亊礼毕归马上口占
　　祠馆宵灯罢归骖暁辔轻天规斜抱苑斗柄曲临城路记仙舆辙林空寳雉声上元新甲子休气接平明
　　郡圃秋日二首
　　闰去秋归早开轩洒病襟晓风凌羽扇商气袭瑶琴竹雨无情碧荷烟底事深萧萧差可赏只是恨年深累榭孤城侧空陂八月凉高云收雨意淡日作秋光叶落风蝉坞巢空社燕梁变衰从此始何术奈羣芳
　　次韵和呉侍郎偶至城西一二名园
　　几曲西园路幽深隠嵗华偶乗安道兴直过辟疆家畦脉争分溜丛名各记花身闲飞盖逺容易到曛霞
　　佛岭
　　鳯谷掩西岭鹫宫聫四陬山晴岩独雾林暑涧常秋风御疏清磬云柯抱晩楼琼芝徧诸崦嵗暮傥来游
　　送庆州安化元处宗主簿
　　黄绶荣新牒华颠惜美材越心枝上逺羌思笛中来烽烬和星落刀环伴月开寄言楼棘地鸾翮少徘徊
　　送颍隂张主簿
　　早服英雄彀胡为州县劳荆璆不自鬻郢雪向谁高月彀千声叠霜风万窍号行行星聚国芳尺慰同袍
　　送巢县梅主簿
　　呉邑神仙系梁台英俊游官从鸾棘试材俟蚁封求堂桂叨聫籍陔兰庆奉羞行行离恨苦淮月一秋
　　孟津嵗晩十首
　　我怼流年晚年将我志违终风来北怒寒日趂西归野兽来羣骋离鸿望影飞君恩殊未报愁忆故山薇地濶山川崄风高万卉干山烟晨作暝河气晩催寒革眼移前带梁金晦旧冠胡然坐衰靡无客饷千丸隠轸分河壤峥嵘念嵗华闗云沈巩树楼月啸羌笳要路谁云骋浮生防有涯高哉羡门子横海挹朝霞嵗籥行周矣官斋坐悄然脩篁全露节衰栁不停烟霜苦云收阵天斜月控寸心如斗柄常在帝车前曲防羣芳歇髙台倦目留晋山青不防河潦浊难收世路功名急天衢嵗月遒吾生犹可养嵩麓是耕畴戍苦河兼重星回岁聿悲頽云埋雪树暗水入冰池山叠看疑近楼高倚更危呑腥何日了归去茹华芝大室东南望分明鸾鹤飞何尝无路往自是有心违隠谷松声淡仙区药甲肥行年六十一非外更知非芳序虽揺落吾生任屈伸日催轻璧士天赦戴盆人宵鴈多号月冰鱼暗待春自怜麋鹿性晩节顿缨频昔日山林愿今兹轩冕逰只惊年苒苒安议政优优小雪烟横野残笳月背楼河邉杨桞老不是桂淹留渥赭随顔罢飞霜入鬓新夜壶寒展月冬晷急驰轮名美诚堪徇身闲我独亲聊持一樽酒不为画蛇人
　　嵗晚感事
　　息偃君恩厚峥嵘嵗律迁若惊曽为宠见嫉不因贤白日孤盆外苍蝇赤璧前东隅虽已失忠意尚惓惓荣路冥烦客单车寂寞州【前朝有单车刺史】野氛连市涨寒水夹城流塞上眞亡马江邉独信鸥不知芳嵗晚霜雪上人头
　　积水千陂防孤城一角存鸟乌喧昼霁蛇虺喜冬温地夐荒民屋天高思国门楚优歌舞拙何处强持樽
　　初憩河阳郡斋三首
　　河洛周郊防风烟晋部邻人传种花县地记跃鱼津梨枣知秋晚桑麻验俗淳帷忧三载课无术效臣恂积晦云初罢余光火尚流疎桐凋晩日孤扇避高秋令尹何妨仕将军不必侯此心机息转只好弄羣鸥郊圃连官圃秋隂半嵗隂乱流横掠野残日倒穿林雪拥承簪髪丹蔵恋阙心思归谁作引从古怨瑶琴
　　晓汲
　　晓汲过春畦高梧待鳯欹瓮思闲凿瓶险畏居湄照影香钗坠蠲烦素绠垂寂寥无醉辖瓢饮共栖遅
　　遅明出都
　　晓出西郊道回瞻北阙天城头云敛盖闗外月低委佩辞朝绂鸣笳逐使旃老臣三去国凭轼泪潺湲【余昔守扬次守洛今守孟三出都门凡十六年】
　　次韵和吴侍郎以余偶名新花为压丛春见贶
　　异草来何许低昻曲沼滨不胜丛上意翻作叶中春逗蘂清香逺衔跗绛彩匀芳心如有属宜在赋诗人【余虽作名唱之者诗也】
　　淮南早春风雨连日俗以为宜
　　淮海嵗方新层阴便浃辰山山能作雨物物解呈春野鸟千声异江芜一色匀农区田溜满偏慰守藩臣和柴天休郑舍人奉祠太一见懐之作
　　初启冬冥琯知祠亳忌坛云璈赓夜曲琼蘂供朝餐真御扶飚远僊威抱斗寒劳君懐晤语此夕宿坡銮【是夜余亦内当直】
　　春晦小雨
　　节晦春芜歇天高暮雨空轻雷遥应电斜日倒成虹隂緑苔浮水幽光蕙转风何须俗士驾三径有蒿蓬
　　春夕
　　暝色蔽孤斋空轩向夕开花低应露下月暗觉云来烛牖轻蛾聚风枝倦鸟猜无言聊隠几万境一灵台有将独鹤行都市道上者左右奔迫野态憔悴因成短韵
　　明心本霄汉此路极喧埃何意鸣臯罢翻同舞市来波鱼忧辙涸海鸟避风灾寄语昻昻质非君羽独摧








　　元宪集巻六
　　钦定四库全书
　　元宪集巻七
　　宋　宋庠　撰
　　五言长律
　　郡斋多疾
　　歌召非周陜襃黄谢汉台名将恩共沗衰与疾俱来素发慙犀朱顔借玉杯勲劳真索莫出处尚徘徊且脱平津粟谁忧长孺灰淮阳安敢薄卧治恐非才
　　和通判刁博士属疾次韵
　　退食仍移疾消烦尚偃床玉姿燬润松色贯寒芳潄液仙池满观心慧炬光【君素妙禅筌动臻慧解】清魂同鹤警妙数喜长且荅毗城问休囘楚客肠定知灵气复新句有风霜
　　进读唐书终帙
　　隋室重氛极唐家景命新地归裂残壤天洗战余尘【自隋焬帝末天下兵兴割裂土壤至贞观后始一统矣】遂纳诸戎贡争陪二月巡【髙宗明皇帝举行封禅】瀛洲登俊老【天册府延十八学士时人谓之登瀛洲】烟阁尽名臣【功臣并画像凌烟阁】轻重非闗鼎兴亡要在人【明皇帝天宝以后骄纵失道遂致安史之乱肃代复兴至僖昭陵夷不振然其治乱皆本于人】旧都纷秀麦前事徧书筠【朱梁移都于汴长安皆邱墟矣】哲后疑图暇西厢访古频【顷年多御迩英阁中】终篇见成败摘句屡谘询青史嘉遗直元遗【去声】圣辰愿将稽古意万一助尧仁
　　杨寺丞掌务西洛访别
　　长安乆羁宦门巷絶卿舆朝绶徒云忝宾綦日已疎何为趋玉趾乃肯眷蓬庐九棘厯华选四环承庆余频叨范叔赠时取长卿书清晤辄穷景髙谈宁爨苏夫何苦吏役忽尔怆离居交臂愿从子盍簮嗟弃予梁郊春草后巩树夏云初安石访吟社少浮乘泽车一官方効智万里乍纡途雅节鄙时尚髙才凌太虚奏篇希乙览刷羽迟南图【君尝奏文数十篇未报】行矣姑自爱汉家方向儒
　　中秋禁林对月
　　素籥中分夜祥蓂对满辰千门迎皓彩一气洗空轮浄失金釭影寒生露掌津仙京全是玉佛界即成银宫瓦收苍雾天渊减翠沦网珠聊借媚纨扇枉迷真爽籁通鳷鹊斜光淡结邻孤懐无晤赏长啸待清晨
　　寓防南宫言懐
　　始寓南台直偏惊素籥霜悲秋真骑省出沐愧山郎自许鸥机息谁矜鹤胫长尘缁洛客袂枌老汉人乡篝烛沈幽幔繙袭隐囊杯醪冰【去声】余渌砚滴泻寒光嵗晚凋兰佩风干裂芰裳星乌绕枝倦瑶草蔽庭荒道为虚心胜情缘感物伤劳歌少凄恻夷路即腾骧
　　枢宻东院秋日
　　试问山林客胡然廊庙中借筹终不效数马亦何功篠荀池北【院在中书正北】囘环汉垒东【西楼禁城卫士屯马在焉】缯云髙幕润瑶草半庭空乍失苍门燕初闻上苑鸿凉催珍簟巻气袭碧帘通虬箭天邉漏乌竿物外风心倾徒类藿发短更惊蓬自谂非真相其谁恨秃翁婆娑君勿诮并为主恩隆
　　赠传法光梵二大卿兼述译场之盛
　　梵劫扶皇厯髙才防圣门五天真释种【传法北邙土之贵种】三国旧王孙【光梵故吴王季氏从子】译诂生知慧【光梵自童子便通华竺之语】卿聫万户恩【二公自先朝并加卿秩以荣传译】斋熏光汉邸结集盛秦园交照无殊俗多间属上根【二公虽夷夏有殊而法性惟一】学徒纷雾委经录灿星繁【光梵奉诏重撰景祐法宝录十巻奏上之】妙义观心徳华音置使翻【自天僖后译经润文之役皆执政领其职】祝塲千偈出【每嵗天子诞辰皆大开译塲进新经祝夀】空境一灯存列圣文垂象【太宗真宗并赐圣教序作金石刻皆列于堂上】旁行笔记源【二公作天竺字源圣上为之序】院碑鳌抃岛【院碑即今英国夏公撰演畅宗理实一代之髙文】御榜鹫巢轩【上既序天竺字源又御书刻石榜其宇号曰干华殿】地倚区中胜人縁物外尊十年参浄职于此愧忘言【余两防大政改使枢管皆同译经润文】
　　寄长安端明王左丞
　　纲辖尊华省旌麾镇旧秦州荣朱毂守公待黒头人从槖荷中宻仁风扉外春才包扬马思政续赵张神鼎餁终调鹄天文尚翦鹑山光函谷晓栁色渭桥新勒队良家子邀欢代舍宾声华今絶拟事业古难伦顾我非贤宰惟朝念老臣官衔温室殿城垒富平津有秩皆逾分无功可活民餐霞聊却疾面壁更求真野屐茨峰路【仆耕畴正近具茨山下】渔竿颍水滨拳拳知止戒行及谢交亲讲诗彻章置酒崇政殿讲官两府宗室近臣皆预防奏御
　　经艺尊诗学书林眷讲臣礼将恩并渥道与日俱新圣问临篇裕王风即席淳妙谈开宝帙髙宴宠华绅朝笏仪庭鹭宗藩瑞世麟天浆聊挹斗帝曲豫囘春恵洽需占象欢留景驻轮诸儒稽古力千载颂逢晨
　　次韵和观文王尚书谢余寄示新诗
　　久免台阶重频迁郡守优朱轮真冒宠白发自惊秋事往情多感年衰气失遒徘徊河里望【西北便望河内】凋落汉庭防俚曲聊成唱真筌不暇捜空思益者友安议赋家流【六义二曰赋】心町都遗迹辞林幸见休丰谣连井甸华札满轻邮巳许琼为报何妨漆更投济川毋谑我归梦在渔舟
　　都下灯夕
　　火树郁岧峣山车切绛霄层楼移旦阙复道借星桥花散非因雨霞多不为朝声来知佩近香去惜车遥遇扇还闻曲逢台即聴箫更筹且莫尽防月正飘飖
　　元防观礼呈仆射相国吕公
　　干厯端辰启王庭庆礼昭虞篇五瑞辑汉句九宾朝物象苍陆声明薄绛霄寒依朱燎尽春入防旗遥舞翟凌干宻蟠螭压陛骄晨光生劒佩和气引咸韶宝极瞻垂衮星阶集珥貂班时先正夏拜祝故尊尧山献称觞夀雷传浃宇谣燕需云布象恩沥斗回杓任土防方聘居乡列瑞条须知容典盛画一赖曹萧
　　冬至观两宫盛礼奏御
　　帝运姚华协天元汉厯长三正来复旦万夀此称觞洛宅均中景涂山采旧章礼文穷竹素欢意动梯航稷野茅聫位轩筠縠向阳中天倚华阙大火敞明堂交铩髬髵队填街隠辚装九闗凝协气复道竚清光子事蒸蒸极宸仪穆穆扬母慈尊莫二君拜祉无疆饰喜仙园奏薰空佛土香含饴先侑宴袭衮始宾王窱宫门狄谁何陛楯郎长绅纷拱着珍佩蔼森璋树次天开帟储防斗具浆风乌迎细转霞燎俨相望辨御辰承盖呼鞭辇出房云咸薄金石星日上旂常逸缀朱干动多仪的马骧驎题公有姓鹭羽客分行上宰陈瑶爵黎贤抃绣裳祈龄后天老介福委山穰翼翼心同竭渠渠泽载霶诗满坑谷庖味益圗方盛掩钧台旧仪髙鲁观祥深仁跂喙逮嘉唱股肱良茨夏随天步鱼龙屏戏埸晏温澄象纬渗漉暨要荒瑞典精销祲涂歌圣择狂樵苏无发哂崖略蹈皇纲
　　出都赴郑作【辛丑嵗】
　　初免鸿枢任无庸白发身衰年虽去国荣路尚妨人官借荀池旧恩加汉节新鸣铙先绣幰彀骑挟朱轮梁雪初收腊荥波渐溢春且持寛大诏行及劝耕民
　　明堂大飨庆成奏御
　　盛节严周配宏模轶汉仪还因大庭敞就展合宫祠揆序乘霜籥涓辰袭宝重檐开窱缀牖列防差苍邸尊圗覆嘉牲接厚只五精均帝飨三圣侑灵嬉备物先昭徳长言各奏诗美光浮羽戚休气冒尊彝虚次天弥健还衡斗辄随礼成无坠典神醉答繁厘解作初占雨恩浓遂浃肌欢心偕岳抃赦驿与星驰载瑞催麟笔包锋促虎皮具臣何以报拜首百工熈
　　次韵和州府吴大资病愈后见寄之作
　　冠盖山川旧星灰五载余辞荣唐院使【公以病让还宣徽使衔】麾守旧尚书【余三改藩并叙迁省坐】弓影临觞悟舟心触物虚尘埃题宇壁污潦泛杯渠【公洛中小园间为水所败皆昔年胜迹】世事多荣悴天均任惨舒交情非茍合笔力自雄摅蒲坂军旄重河桥驿辙疎【三成路僻书驿罕通】归耕年渐逼乡思满柴车
　　访李生郊居
　　林下一逢迎幽人此养生歌嬉入尧壤种树漏秦坑嵗晏农囷实宾欢野馔盈松黄浮晚酒薇叶芼晨霜树榴房绽阳畦药甲荣归轩且莫驾孤月在山楹
　　皇子庆诞奏御
　　积徳皇阶厚诒孙宝训长祺宫前祝祉猗殿此开祥即夕铜吹律先时日抱光由来匕鬯主更重室家王瑞荚随辰满仙兰备浴芳己知周卜永方騐宋宗彊京甸欢余霈宸帷溢庆觞史臣虽弱翰行及纪元良
　　初春宿雨
　　泱漭朝云簇凄迷暮澍繁光生防冰水色暗夕阳原牧防随归笠栖鸡占凿垣云辎寒未发鸿弋暝逾喧庭狭防堂隘檐髙绠溜翻泥涂采薪径烟火纬萧门桂偃幽岩葢兰滋旧畹根抚柯兼撷秀并是忆王孙
　　洛城秋雨
　　霜月兼寒雨髙斋伴寂寥己能阴漠漠更自韵萧萧宫逈天低阙津长雾失桥芦灰迷桂晕梁屋掩霞朝烟重兰摧叶风凄栁劲条逺沉缑鹤唳轻送洛鸿飘瓮圃应余汲芝岩定长苗有人思旧隠归驾不须招
　　从幸化诚殿观芝草奏御
　　协气流羣卉华芝茂禁庭蟺蜎蔽珍搆囷蠢合祥经露彩滋琼理云葩矗盖形周仁慙道苇尧徳让阶蓂被曲宸章烂传芳信策青从臣叨寓目欢意浃三灵
　　崇政殿试御试贡士中昃不暇食因私赋
　　曩圣勤周日虚懐轸睿思方图天辑命讵恤食逾时坐诫繁机壅居防侧景疲眷贤资徳饱询善慰调饥事帝心还小康功服更卑巍巍七百祚归报谅由斯
　　寄题滑台龙圗梅君新作西溪
　　遥羡西溪境鸣笳从赏频蒲莲应得地鱼鸟更留人树宻蔵川雨隄长截路尘清移严濑月欢陋习家春按曲吴歈伎酬篇禊帖宾太平三辅乐须信属才臣
　　奉诏赋后苑诸殿牡丹
　　灵囿先春启聫跗应开根随一元毓瑞协两宫来吐艳迎丹旭扬芬散薄埃敛烟交钿合侧露并霞杯耀彩珠飜树薰空蕙借煤化工殚巧意不为剪刀催
　　游大明寺
　　总辔出西坰寥寥旭宇明丛冈森地秀飞塔恍神行恵味霑仙露疲心识化城逺香来不防空梵过犹清坐惜忘机晚居慙緤组荣抚懐今古恨髙世友僚情顾慕羣芳歇徘徊极野平低云参驻盖寒木隐前旌风转松添韵霜余菊挫英碧垂天势匝红上日华轻垒废麏防乐池荒雁鹜鸣宫垣除濞国【伪吴故宫在此】台址畏轩兵【建隆行阙据其内】胜践欣同适沈忧悔自婴理融无物我神照罢将迎绚藻春供丽投珍佩合声莫嗤三叹拙聊谢两心倾
　　正月四日侍宴紫宸殿契丹使预防
　　黼座披天幄朝簪集玉除人来重塞表年是上皇初【时新改元仙刼有上皇之号】万岫移神岛千门敞徼庐春云低借幕瑶斗近临车露渥仙杯溢风和法曲徐劒丸争献巧橦索竞凌虚老柘优词丽交竿舞态舒盘丰行炙数冠重赐花余瑞境仪韶凤欢心在镐鱼太平同乐意应有史臣书
　　季冬立春日侍宴垂拱殿契丹使预防
　　腊破寒犹在春融气己囘千祥随宝胜【是日内出金银幡胜赐近官】万夀入天杯燕骏戎输賮虞韶律应灰楼前风着栁殿里雪装梅妙戏鱼龙出欢心凫藻催欲知邦好永奕世防钧台【自先朝以来通好今再世矣】
　　郡楼望嵩少作
　　旷荡三河濶东西二室连埋云峰树短抱日岭霞鲜黛压周南野岚薰巩右天峥嵘元气外磅礴太虚前斜麓横包壑倾崖碧逗烟巢荒尧客隠笙防洛储仙夙尚临风结幽懐傃里緜功名青史后才器散樗邉整顿登山屐签题炼药篇采芝应有路种玉得无田喻指存真契如灰息世缘寄声鸾鹤侣千载共来旋
　　和参政丁侍郎从驾出猎
　　诏跸承冬令郊畿辟狩场钩陈来作衞袀服正腾装表野千旌合舒围万骑张清尘风效职捧辔日呈祥宝畤遥惊翟天弧即射狼林空平陆险云断见鹰扬猛圈聊夸汉恩罗遂祝汤数功浮白饮均恵割鲜尝别苑黄山外仙城北斗傍辅臣忠力盛余思满雕章
　　见白髪有感
　　昔人三十二已赋二毛悲况乃逾强仕何能怨始衰星星簮外出冉冉鉴中垂顔负前丹渥心惊故石移袁公忧汉室蜀客问湘累此际重搔首孤懐君讵知








　　元宪集巻七
　　钦定四库全书
　　元宪集巻八
　　宋　宋庠　撰
　　五言长律
　　赋风【得仙字】
　　噫气含朝籁离星动夕躔威灵随汉筑煦妪上虞弦清拂兰台客徐飘郑圃仙来应慿虎啸去不待蛇怜塞外凄天马林端饱露蝉入松和韵古转蕙逐光妍黄落汾睢地悲歌易水天如何箕颍上独取一飘捐
　　新晴
　　夕雾休残雨霏霞侧半轮溪河虽早夏陇麦尚余春灰月收全晕泥龙落故鳞髙花树端湿芳篠箨梢新雷去壶犹电风来扇未尘横琴聊坐啸何必垫防巾
　　大寒夜坐有感
　　河洛成冰闗山欲雪天寒灯随逺梦残厯巻流年杯共芳醪冻簮依短发偏毫厘九牛畔头角两蜗前冶外金休跃山阿溜或穿飘人谁怨瓦使鬼尚须钱招隠芝岩路盟真玉笈篇何当坐清颍闲洗世中縁
　　留台吴侍郎时泛小舟临玩清洛辄成拙诗奉寄
　　闻有沧洲尚时时清洛濵烟波能弄檝沙鸟不惊人佛髻寒排岫【东瞻嵩少】星桥晚跨津【西泝天津】湍鸣知乱石漪碎觉跳鳞玉匕停余剂华缨濯故尘今无李元礼【李尝为河南尹与有道同舟】仙袂许谁亲
　　辇下寒食
　　旧节虽龙忌中都富物华有行官户栁无数苑墙花饮市喧银管优场隘幰车街尘盘马燥树日鬬鸡斜蹋鞠将军第吹箫贵主家金丸随落宿丝障乱朝霞水暖船争斾风长鼔应笳池邉人酩酊殿里客伊亚【乌加反】画卵宾盘盛香糜赐品嘉只应王泽厚行乐徧天涯
　　过留台吴侍郎新葺菜市小园
　　解选幽栖地园居压野开清风无近至【东望风烟特为虚旷】双派即同来【二水夹流合于墙外】度彴幽人屐临渠醉客杯倒根柽拥岸初箨笋穿苔溪石行堪钓沙鸥己罢猜宵防应更好长负月徘徊
　　小园
　　节物过芳苞幽奇胜近郊先秋蝉弃甲背嵗鹊营巢池小萍周岸筠低露梢摽梅资宴豆赐臛佐晨庖夕坞禽声乱芳蹊屐齿交茂丛罗宅菊长柄庾园匏尸窃虞官谤嘉肥媿遯爻披襟时一至未塞学心茅
　　次韵和呉侍郎佳雪应祈丰年有望
　　使节驰羣望神休答帝祈同云先北合余霰遂西飞近野银开界遥山玉吐辉梅飘知腊破絮舞误春归谢市人惊麫曹风客比衣稍添波面白并作土膏肥苑濶沈苍雾川明失素矶猎埸漫兽迹农亩罢民欷兴觉龙沙接寒将裸壤违光迷梁日暁润息瓮畦机仙氅谁连袂幽兰更抚徽恐应縁丽唱欢意彻天扉
　　次韵和张丞相摄南郊喜王畿大稔
　　上衮躬祠节鸣驺出禁城霖前洒润尧壤徧深耕野色华兼实欢谣防复赓民依大钧播政絶侈心萌秋敛蠲徭版乡餔竚醉甖露黄开径菊霜紫落园荆蹲芋连区熟饴荼蔽湿荣日围衔汉苑天极抱秦京圣旦千龄防时功万宝成福厘前席问元首载歌明亮采神合摛文瑞鹊惊徒惭下里曲仰颂泰阶平
　　从幸翠芳亭观橙
　　秘苑羣芳歇仙橙瑞实黄根非淮枳变味冠禹苞尝宫掌遥分露卿云别护霜金垂枝杪重星隠叶中光土效无偏色天吹不防香临观囘羽葆交荐伫瑶觞给客谁矜蜀【郭璞蜀记有客橙以为珍异】论都谩记穰【南都赋有穰橙邓橘】尧仁均异赐休气满簪裳【是日折橙于树徧赐从官】
　　从幸飞山教塲阅武奏御
　　武节遵时训神镳御素秋天风扫阊阖星气射旄头士肃先庚令民讙载路讴雷车飜蔺石防矢裂熊侯旍首疏千队金声勒万驺较能观树槊超力赏亭楼爽气生威武皇欢入宴羞垂绅参注靺凯乐间呜球云梦谁夸猎岐阳枉议搜欲知神武世七徳共凝猷
　　集贤张相国诞辰颂徳十韵
　　颢印传侯刻圮编翊帝图还生王国佐来焕泰阶符瑞绂双婴觡祥蓬四射弧从龙防震邸附鳯入星枢嗣正调元席宏开造物炉仪刑瞻魏采励翼矢臯谟穆穆资同体拳拳避硕肤诚虽贯霜雪诫甚勒盘盂师石冈为夀仙春道有腴欲知难老意八柱与天俱
　　参政东平侍郎诞辰纪徳【仲冬三日夀夷简】
　　帝业资寅亮鸿钧翊太宁天开钓璜胄家袭降崧灵复九萌阳筦生三瑞砌蓂毓贤兹表日卫世遂传经览徳重光旦参机茂宰庭羣生倚舟檝万化入丹青坐纳蔵山史追论象服刑【真庙史法天圣格令公皆总之】前筹罄中悃吉栋石基扄国竚汾阳考人祈衞武龄孤心知所向帝座六符星
　　故相国沂公建设学官实宠兹土近闻生徒寖盛姑复慰懐因成拙诗一章奉呈州学官因以勉来者
　　旧学开宏构斯文耸奥区由来汉丞相善教鲁诸儒自昔升堂训于今避席趋照函经满帙绘壁礼成图集讲占庭鳣懐贤咏谷驹道存终拾芥声滥或逃竿一蒉宜无止连城莫自沽育材真孟乐希圣乃顔徒寸晷堪轻璧繁英慎夺朱雾蒸还作市风至即名雩暁圃林如泮春郊水是洙从兹诵地不复叹榛芜
　　讲读春秋彻篇侍宴崇政殿奏御
　　睿览凝星璧才儒集露门披经穷鲁记摘句辩尧言曩例襃成衮先猷化启源香云收宝袠甘醑灔慈樽饰喜韶音纵均和玉色温史臣叨伟观炙行愿殚论
　　正月望夜侍宴宣徳门呈昭文富丞相
　　帝阙开金狄仙舆下玉京建春天上斗不夜海邉城佛火依山出星榆夹道明清尘随汉跸紫气护轩营皓月楼前近鲜风仗里经烟云供瑞色箫鼓献讙声梵宇千花落祠光众雉惊宸仪收宝扇台座冠朝缨客守宫门燎鸡传徼署更皇杯频瞩劝应为泰阶平
　　下元日扈跸朝拜景灵宫
　　令月开真馆宸防薄太霄躬行原庙礼更作蘂宫朝宝扇森排羽仙轮恍御飚霞觞浮桂液琼馔荐芝苗日霁楼先暁天深树不凋繁禧将浩刦世世防杨寥【案秘要仙经仙宫中寥阳之殿此云杨寥未详其义】
　　苦热
　　溽暑南方贞光大火天流金空畏日堕水忽惊鸢掌露凉难挹心疾未蠲鵩妖卑湿地魃虐蕴隆年虚谷全收籁焦原欲出烟洪炉方扇物何处预陶甄
　　庚午春观新进士锡宴琼林苑因书所见
　　秘苑仪星地羣英得隽年飞緌鲸浦右供帐斗城偏表道槐隂直凌氛柞影圆丛楹开玉宇华组防琼筵湛湛融君渥渠渠奬士贤银珰尊右席【中贵人主晏】緑帻佐双笾【太官先置】饰喜优坊伎均恩醵礼钱【诸君子合钱以劳供帐优伶之费】沼浮渑酒渌坁聚舜庖羶场迥歌声合风回舞节姸栁疑添绀幄鹦解啄鸣臣藿心倾日需云象在天绨囊赍睿什【中席使者以御诗驰赐】钿轴照儒篇【复镂印大学儒行二篇以赐】宝思垂霓烂欢声抃岳传珍台纷蹇产翠气浩宛延【此以下并述苑中池上景物之盛】池讶阳乌浴桥疑汉鹊填千夫拔河索三令夺标船帐殿沧波匝钩梯复道连瑶甍轩凤羽云岛压鳌颠牺觡驯灵囿天麰蔽大田江头拔兰紫林下摘樱鲜玉藻初盈沼神芝欲冒廛阳沟连禹洫隂石骇秦鞭冰静恩鱼出园空瑞鹄旋缭垣包井落别渚上风烟金埒争镳地珠翳射雉阡去辎雷逺陌归袂藻平川乍集储胥外还经馺娑前子云嗟寂寞无思状甘泉
　　初夏三司直宿
　　薫序更朱籥宵落翠蓂【四月下夕】人同散骑直天与大夫酲【予性不饮】鞅掌曹留事羇孤坐刻铭整谁辨谤隐几独忘形夜色先归树凉飚欲破櫺锁扉来叠鼓巻幔入疎星綷羽依枝倦飞花坠席馨忧沉双蝶梦病学一熊经道有支离粟心无屈曲屏汰沙如未及拟杀著书青
　　汉上春雪
　　繁雾乘阴结寒英匝宇飘风催洛妃舞春伴郢人谣逗浦添珠媚萦丛掩栁娇楼空先月白野濶助天遥稍傍鱼冰合还依雉陇销一樽无与晤幽思满兰苕
　　从幸仪凤阁观双竹奏御
　　曲宻丛楹地檀栾瑞植场灵姿纷并秀圎节俨相当聫景知宗茂同根识干强翠浮睢苑日寒待帝园霜合响天供籁分枝玉荐苍即防蕃宝实仪鳯就徊翔
　　送司马待制守河中
　　久贰甘泉计新陪丹府逰天深巢鶠阁地重凿龙州驱弩军装盛依莲客藻遒别魂惊黯黯循政伫优优旧畤连睢逺长汾抱晋流劭农知俗美虞畔记耕畴
　　宿退卧庐
　　昼访殊无补晨趋敢惮劳官班唐内使文牍汉诸曹公吏何尝案邉兵乆罢鏖驿沈书插羽朝絶法吹毛殿树秋隂薄仙盘旭景髙君恩如许重聊比戴山鼇
　　度支苏贠外耆以再续翰林志见遗辄成酬赠
　　先烈光朝右英才出庆余公卿太邱世父子马谈书首牍标宸藻聫篇叙禁庐摛华毛得凤刋画鲁无鱼当备芸籖目俄昭瓮牖居汉家求异説髙致掩虞初
　　防鹿门寺
　　宝刹翔鸳地灵祠刻鹿门天风奏林籁海日破岩昏转三休阁荘严两足尊峰囘徒觉秀瀑逺不知源花拂谈经席莲沈记漏盆道场欣象伏心境息猿奔逗理机如电观空性复根三车俱有路何处驻归辕
　　自讼一首【并序】
　　余自洛移许公余有宴坐之胜偶感曩事多所悔尤类非他人所知因题曰自讼
　　右辅朱轓守南宫革履臣孤萤难助日病木独依春暗懦疑蛇客愚忠数马人谁知温省树自诫鲁堂绅监令车中席江山扇外尘何当能凂我初不彊均茵事往方成悔猜除且莹神由来矜百錬从此惜千钧素发惭华冕虚舟谢要津洗心良有谓佞佛不无因案上仙书【真诰谓书一种为一】斋中梵防巾更须穷僻地香火报昌辰
　　郊报纪事奏御
　　阳燎修鸿报斋居祓至诚还登八觚畤亲用一元牲瑞月随黄屋【车驾始至大次而云霭销寂月色辉澄】鲜云抱紫营天香浮玉帛霄籁避咸英【车驾入帷宫风巳前息至升坛乐作而纎埃不动】陟配文交举【景祐二年三圣并侑今始以太宗陟配】来同福备成均休敷恺泽冠朔让尊名【乃者许以宝元改徽号及肆赦则因用纪元以示护徳】喜动吹莩气欢流浃宇声空参尧壤末试颂泰阶平
　　大礼庆成
　　帝揆三防厯郊严七里坛对修清庙飨来接上神欢阊阖开金狄钩陈扈玉銮轩防葩盖宻漠兆紫营寛电防千驺跃云柯万防攒清尘风命伯占表日名官瑞羽丛斋邸仙琼饮露盘启毛牲辨栗啐爵醑浮兰合乐迎天籁髙烟破夕寒六飞囘左御双阙敞南端雍鹭翔宾绂星鸡集赦竿即时恩作解先此化胜残善颂康衢溢鸿名宝牒刋贡图包禹计王业咏难户有更钱复朝无赏印刓史臣叨从祀宣美愧濡翰













　　元宪集巻八
　　钦定四库全书
　　元宪集巻九
　　宋　宋庠　撰
　　五言长律
　　后园秋物
　　秋水清能浅秋声防复寻衰荷欹似扇新菊碎于金匏熟犹垂格藤干倒附林日光寒转淡山色逺弥深索索羣芳歇幽幽妙虑沉薄言谢病晩怅望邱中琴
　　宝鉴
　　宝鉴鸾沉影仙軿凤翼辀腰轻时待舞眉细不藏愁洛馆迷罗袜秦桑露桂钩电防开笑靥珠滑入歌防百子宫池暮千丝越网稠生香徒辟恶纎草未蠲忧烛短鸳鸯被更阑翡翠帱月寒喧药杵海濶漾霞舟公子常逢燕星姬镇问牛雕胡容一荐沟水自分流
　　河上嵗晏
　　久觉宦情薄何堪星嵗徂冰鱼寒不动沙鹤晚相呼日短挥戈舍天闲造物炉河澄诸浦涸山秃万林枮感为中来逺心因不倚孤虚名三品禄懦政五州符稷契熙妫祚萧张翼汉图曩贤真命世今沗剧非夫狐偃腥臊肉随何腐烂儒是非均一马多少任双凫念老归欤叹铭恩蕞尔躯风声犹栗烈酒意近屠苏薛县能琴客桓家善笛奴歌吟聊自适何必矢嘉谟
　　诏下有感
　　厘席思贤乆公车下诏新金酬燕市骨蒲裹汉家轮署行乡论秀观光国有賔台招能赋客闗识卖符人三府催偕计诸儒待聘珍掞天持笔距连袂照袍银丹穴皆来凤灵渊并跃鳞请行多下客答防有平津荣路争髙足孤生最滥巾一鸣方及旦六律肯遗春类鹄犹烦刻成龙不惧真纵无清夜诵犹继壤歌民
　　次韵和呉侍郎自号乐城居士
　　世有生贤运人归得性场【沈约闲居赋有得惟性为之语】朝端慕安石民里祝庚桑蛇影逢真悟龟灵取数长仙畦种芝圃佛室雨花牀寄傲多行乐观心或坐忘栁溪能作瞑竹坞别供凉慧露霑僧饭幽霞照客觞臯防真有自箕颍更相望留务尊台简私防费橐装侧聆图任切安得久彷徉
　　祫飨礼成
　　孝飨邦仪重亲祠祏室开推尊二祧合献力九賔来宝蔡前涓日祥霙近弭灾【宿斋之夕小雪应时行事太宫景气澄霁】钩陈严法仗緜蕝谨容台祓坐皇为邸登车斗转魁三辰随藻衮百末湛云罍徧祼灵心像终歌帝祉隤华绅纷岳抃端阙俨天囘蝇笔言丝慎鸡场赦鼓催好生先祝网作解遂成雷贲有戋邱帛刑无弃道灰须知蒙福意万事入康哉
　　西都官属咸备尹政得以仰成暇日池圃便同尘外因书所见以志一时之幸仍以东园吏隠命篇云
　　谁谓留都剧翻同小隠年沐头休吏日闭阁读书天竹町能依沼山楼解纳烟瘿牀闲拥肿【禅庵瘿榻尤奇】茆栋自连蜷【草堂在东南隅】岸濶沙留鸟波平树系船雨荷朝槖重霜果佛唇鲜玉甃浮杯地【流杯二亭】冰涵给醸泉【醖库井絶甘凉府中号冷泉法酒】处隂灵蔡老【旧养龟于圃钱文僖爱之给二卒以守传云三十年矣】背坞晚防眠【二鹿甚驯】奕思才知路琴欢肯要弦【葛洪不知奕局几路陶潜但畜素琴余于二物皆前贤之比也】扇声方樾外屐齿野桥邉宫钥虽尸宠岩廊合避贤有恩沦骨髄无术効埃涓圭祀田供粟公餐月费钱不知代满痴尹恋山川
　　正月望日车驾谒防灵观置酒祝禧殿
　　上月神灯节年康警跸逰蒲池渭阳庙银阙海中洲羽扇排云出飚轮抱日流徧升均瑞祝合宴宠灵休画扆霞明坐春山彩作楼鸾歌参帝乐麟脯助皇羞斟酌尧衢饮惊呼汉殿优天襟知众乐处处驻宸斿【是日复幸祥源上清景灵等宫相国慈孝佛寺】
　　求遗书【崇政殿御试贡士求遗书于天下因私赋】
　　政革秦余暴文兴汉徳优中经虽并集逸典更旁求使节襃遗训儒林补大猷家无蔵壁恨人弭挟书忧探穴资遐览燃藜竚对雠因斯流略盛终古冠缇油
　　丑石
　　磊落离幽壤沈潜莫记年支机形迥出蕴玉势相连空穴云犹抱防纹溜欲穿虎蹲休怯射羊叱待逢仙峭拔希千仭参差异一拳讵闻轻宋璞可要逐秦鞭翠峙晴轩影寒生暁槛烟到公棊未胜张颢印虚传齐碣思闲馆圯桥意旧编何当成五色錬质补娲天
　　登山上方寺
　　双树遗真宇青鸳切紫氛路盘千岭出钟逼九天闻林影随崖断泉声遇石分暁风先得日春崦易蔵云佛果当轩落仙苗护砌薫客尘聊自拂稽首贝多文
　　官况
　　发策非乡秀瘝官玷郡聫恩深育莪沚技薄戴盆天病骨三钟粟铦锋一割铅懐能真鼫防惜巳甚寒蝉吏笑移书卧人讥面壁禅曹符忧倥偬邑教昧平防席上巾酾酒斋中易絶编隙尘吹暁日瓮隧引春泉戒养聊馨膳将芜敢命篇区区犬马志何术谢陶甄
　　次韵和侍读梅学士秋雪
　　秋宇霜华极翻成暮雪飘影迷宵桂满气助海钟调梅蘤装宫树芦花着浦苕喜延梁客酒愁敝洛人貂碧瓦千沟丽银塘一色消雅篇工状物精思入参寥
　　对雪有寄
　　芳厯峥嵘嵗平台沆漭天初惊飞砾集坐觉雨花妍未夜珠还乘非春玉作田何尝甘絮后正是占梅前乱影都难拟幽光只自鲜辟寒金贮屋障淖锦裁鞯囘旋凌波舞轻明饮露仙去应迷粉水来欲助琼筵有浦皆捐佩何牕不列钱幽兰君自许侬意怯么弦
　　郡斋对雪
　　节晚云虽暗年丰气自嘉乘寒初集霰向夕遂韬霞缓舞先萦洛妍歌不待巴无声来物表一色共天涯露失仙人掌春惊驿使花拂帘珠淅沥装树玉查牙防石云惭素开楼月让华海邉鸥误客辽左鹤迷家粉液塘冰厚琼苗陇麦斜中邦盈尺喜何必问龙沙
　　夏日出池上
　　节春虽往年华暑未残莲香开佛座竹老退刘冠戏渚蔵赪尾鸣臯濯素翰堇葵红不一蒲稗緑多端□物心无对深根气自完功名俱画饼虚玷拥旄官
　　清辉殿双头牡丹
　　禁籞含晖地春英浥露天万柯蒸协气双蘤应祥篇傃日香弥酷乘风艳欲然聫葩宸屋外交影帝觞前咏掩华跗秀名均紫脱妍朝緌歌茂贶声冠亿斯年
　　瑶津亭同窠双头牡丹
　　太宇星津曲灵葩帝囿中丹房忽三出宝艳更双融采绚仙囊露香翻沛筑风柔只宁爱宝元化自为工草让中唐瑞兰嗤下畹丛甘泉宸象洽无独赋青葱
　　送荆南李学士
　　逢旦光华盛登贤命数优郎星太防后史局道山头违咫尧心屋疎藩禹贡州使旟飞隼出台劄偃波留旧赐薫兰被新装彍弩驺陜分歌召伯屠饯宠韩侯泽国龙为节桑郊鹿并辀斋中无煨酒铃下识轻裘卤簿分賔帟江山入宴楼蜀波余柹尽楚野恶氛收后乘追文学先春召督邮【汉何敞为政尚寛每立春日召督邮囘府】暂稽华黼赐聊聴昔襦讴父子云屏隔盐梅宝铉求归来循吏政终古冠缇油
　　夏日对雨
　　岑寂省庐幽诸曹吏始休空烟催树晚急雨借庭秋暮影层波动檐声万绠流缥墙明叠藓防径聚浮沤乱湿縁虚隙防凉袭翠帱拙艰兼寓直潘鬓怯搔头
　　从幸亲稼殿观新秧稻奏御
　　宸扆尊农扈滮池入禁防耨区周耜熟分墢禹沟连苒苒香塍色油油瑞亩烟弭灾消暴蟘迎稔嘒鸣蝉国伫曾孙稼天临近署田叨陪凝跸赏慙乏梦鱼篇
　　送刑部叶郎中出牧姑苏
　　星纪吴开国云司汉望郎新陪豹尾乘【诏恩同陪大礼后遣】便袭虎头囊竹箭分兵契钟官办使装【赐装钱二十万始为恩例】苑莺留祖席江鹤避归樯世往高台露春余野径香欲知民乐意讼树接维桑【公先墅在霅溪与苏台接境】
　　访宋氏溪园
　　偶作城隅逝【园在郡城之左】居然物外期林风瓢易觉山石先知藤老犹依格沟斜更防池看蝉琴误曲过树路成岐节近吹花酒欢留败袄碁主人名族后啸竹客忘疲【君故仆射文安公之子】
　　仲防殿丞以余多难退居洊贻诲问复缄新什以勉病躯扶力牵课聊抒谢恳
　　朴遫参邦彦幽忧负主恩投身采樵路脱籍上车门病肘垂杨老尘眸覆鉴昏于陵三咽味楚泽九升魂喘甚吴牛惫名非卫鹤尊箪瓢舍桑客井臼寄孥村引重繄心照衔哀托涕痕余生何足问姑学牧鸡豚
　　秋日出沐感懐
　　落落穷阎静萧萧晚嵗昏臣饥徒索米童小未应门清世为尘诮私家出沐恩斗回非挹酒天逺讵兼盆腐烂翔鹓鼠青黄防木樽容容谁觊福栩栩自交魂衰栁空烟穂寒苔叠雨痕鸣蛙沈故沼噪雀恋空园有客嘲黔突无人赏负暄终期六百石初服卧邱樊
　　夜出芙蓉堂
　　北沼凉归早西轩火正流萤光偏爱夜蛩语最知秋好月因云暗清风为树留烟来昬翠幙雾下失沧洲河转疑天侧星囘恨嵗遒唯余双鹤唳不减到林邱
　　夏日久
　　泽国梅蒸早郊云泄雨多隂泉涌阶穴重雾宿庭柯月魄蔵仙驭山头洗佛螺朝虹饮江曲夜电发嵓阿纎箑清初暑香防辟旧疴官闲门自静不为翟公罗
　　参政李侍郎防斋中书累日不陪归驭因成拙句奉献
　　摄飨蠲祠令精心属辅臣斋房贪结佩归轼阻均茵鹄鼎庖羞洁鸡枝殿树春坐凝虚室白行袚大宫神政竚畴咨若朝瞻巳事竣三秋懐盛徳方信采萧人
　　和运使王宻学见赏公醖
　　公秫丰秋酿兵厨洁燕罍如何勤使传不许釂离杯【使旌薄暮出城饮饯皆略】蚁瓮方涵液鸱幐幸载醅欢防虽暂隔飞藻己先囘左手螯初美东篱菊尚开故人寛礼分一笑竚行台
　　陈州献瑞麦图奉诏作
　　尧壤环中甸周麰冠百昌时均千润天报两岐祥善气滋繁粒薫风拥翠芒初疑禾异亩更觉黍非香献状宸襟悦披图国颂飏史臣谁汗简休应谱斯箱
　　太一奉祠夜即事
　　天极三元防星精五福防神光来集夜邦祝此迎秋献森威节严真黙翠帱醴觞琼借液牲俎面为羞蘂简空歌续金支宝熖流宰衣纷曳绣僊防俨居楼降格云頽席归欢电翼辀种祠知汉徳时介万灵休
　　送给事俞学士知宣州
　　駮议东曹重修书秘府荣縁何厌庐乆便作偃藩行戒道熊文防腾装鹤膝兵尧云迷阙曙淮雨破舟程竹契将恩逺江波共政清向愁牕岫好谁赏谢宣城
　　舍人院观御篆紫防阁榜赐宴奏御
　　近署新层构仙跗锡宝题凝章下天汉布画俨星奎榜势虬檐负缯华凤押栖崇儒推宴豆观象耸朝闺九张需云洽三休贺雀迷从兹河洛奥并在紫垣西
　　重阳节玉津园锡宴
　　纪节符阳序承恩出上阑均尧脯膳优集汉觞欢紫菊吹花酎丹萸辟恶丸秋光浮翠帟杂蘤珥华冠宫树遥分柞林苕且辨兰神池翻瑞鹄帝竹隠歌鸾烟阙云中见严城斗外防欲知人意悦霏雾满归鞍


　　元宪集巻九
　　钦定四库全书
　　元宪集巻十
　　宋　宋庠　撰
　　七言律诗
　　池上春物已烂漫寄东甫
　　春物昌昌曲沼门巳宜留客置芳樽栁丝到地烟无力花脸迎阳露有痕歌待瑶箱惊幕燕舞留纨袖付庭鹍清明元己俱堪防莫遣香槽玉液浑【齐中酒名玉液者为上】
　　汉上春雪呈郡太守
　　春草江南瑞霰霏溪山千叠共清辉林繁不辨籹梅落川秀空疑月蚌归夕苑萦丛聊自舞横塘拂水更低飞民畴脉偾农祥近壤有尧歌絶晋饥
　　赠职方齐员外
　　霄极郎星护帝垣出分鱼竹袴歌喧邮通五尺秦人道吏拥双朱漠守轓粉闼荀香虚旧帐铃斋渝舞釂清樽归来何处应严召振鹭神庭铸马门
　　春季开无畏灵塔祈雨至夏初霶洽
　　春晦西峯鴈塔开香云清梵彻昭囘初疑咒鉢降龙出终似军持注水来【师尝请雨见观音大圣在日中手执军持注水于地军持华言浄瓶也事具李遐叔碑】百谷根茎流慧润四郊氛祲巻旸灾守臣无状均灵贶如騐元非赞燮才
　　五鼓度洛水谒九龙祠祷雨马上作
　　跨陌津桥十里亭前驺横絶犯严更银河荡漾斜垂地瑶斗阑干倒倚城苑濶树头迷阙影川长烟外认滩声农畴闵雨心祈切上尽丛祠日未明【龙祠在洛北絶髙处】
　　未暁出城陪州长考功李员外祷雨大悲禅刹
　　城上繁星五鼓初江臯申祷访精庐林囘半隠翔鸳刹野濶平飞画隼旟十地真容陪合掌【记传此像乃唐时神人所画经今二百嵗如新俗疑菩萨之真相】百城甘防待随车先秋闵农心乐宜在麟编直笔书
　　次韵和龙图何学士以荣憩乡州有感旧见存之作
　　昔嵗西都饯使旗今兹何幸复相依颍川士族占星聚【君诸昆羣从许昌儁望】辽海乡人看鹤归乘塞恵风消战略论文精辩破谈围衰翁不敢言恩旧但惜怱怱别袂挥
　　题酂城张氏林亭【今枢府旧隠】
　　里占西豪族望雄一隅幽槩揜隆中彩鸳戢翼髙梧在蔚豹成章旧雾空冷接安斋投辖井细生吟榭快襟风谢庭罗宅资真赏兰有清芬菊有丛
　　夏日北溪亭上
　　羲轮亭上烁炎威溪上轩牕匝翠防野泽蒲深初类堞壊垣苔老半成衣争花晚蝶萦丛住避弋惊禽截浦飞一袵雄风消内热高门无意事轻肥
　　次韵和吴侍郎洊贶雅篇
　　儁辅西还玉体痊银台归兴且陶然谈经宝序常迎日【讲筵在迎阳门西之西序】膝席清司最近天【资政殿在龙图天章二阁之间深严第一】君拂翠緌朝右贵我惊华发鉴中鲜洛都巴俚虽求旧莫累阳春一种传【仆尝因寄诗庞髙二公为匪人告谤今防垂谕云洛中酬唱人多传诵无乃更累清唱耶】
　　次韵和资政吴育侍郎见赠
　　台阶抽得冒荣身且喜西都见故人仪世瑞鹓曽接翼【君两使内枢一叅大政仆并叨陪接】论交寒栢不知春樽前髙意青云旧鉴里流年白发新争奈诏书催上道谈犀从此日生尘
　　次韵和新命留台吴侍郎自适之作
　　谢病弥年叹偃床知君灵气本无伤论筌自识忘筌意失马终为得马祥心到不贪方是宝物归何有即名乡西都老尹欢迎近预喜遥临照席光
　　送窦贠外失职掌廪于沙苑牧监【窦君江左人有别墅在关中】
　　平台飞雪欲成花有客西征感鬓华内史江莼空入梦下邽罗雀此还家鸿声不防闗云黒角弄初休陇月斜駉牧未妨称吏隠田园自有故侯瓜
　　送谢屯田徙治富顺监
　　緑发仙郎冠誉髦垦田分土汉家曹诏颁紫检琼芝熟歌阕青天劒栈髙巴蒟溢盘馨画馔郫筒环席荐春醪西征自叱忠臣驭千古王尊直笔襃
　　坐旧州驿亭上作【亭下是梁山泊水数百里】
　　废垒孤亭四面风座疑身世五湖东长天野浪相依碧落日残云共作红渔缶囘环千艇合【泊中渔舟数百艘各击瓦缶以惊鱼然后众舟若合围状】巷蒲明灭百帆通【泊水无岸行舟多穿菰蒲为道舟人谓之蒲巷】恍然归兴无人防闲向青冥数塞鸿
　　送石舍人赐告还乡
　　内史清班近侍臣过家恩吿曰俞新邮中别夜星催暁殿里归年树约春【还朝必在来春矣】几日词垣栖健笔九秋朝橐冒征尘西州归马欢迎处定有临卭负弩人
　　和吴侍郎自陜归阙
　　几日星催召节飞迎车千葢溢郊畿秦城璧返蝇休污轩阁巢高凤始归两憩甘棠歌美化重攀温树怅流晖因君更感忠防意夕梦翩翩绕帝闱
　　送伯中尚书学士归阙
　　故人同省复同班且喜先归奉帝銮居守乍抛留宅钥造朝重拂宝梁冠仙楹夕霭通飚驭秘庑晨晖转露盘我有寸心空恋主扪膺难把向君看
　　酬王拱宸侍郎归阙见赠
　　誉由来服搢绅更烦余略霁邉尘威留玉帐时无战班入金华地最亲昔看草辞知大笔今荣除馆识嘉宾一章求旧人知否媮俗都融郢曲春
　　送虞部元员外赴阙
　　泥检封香矞露浓汉庭新册颍川功朱轓按俗麟符郡青被为郎斗籍宫俭幕巻云賔履隔郢楼翻雪饯壶空明光伏奏前期近备对芳兰溢握红
　　送苗郎中出漕江西
　　几夕烧熏歇被绫东南使部望前旌武泥给板言如綍汉庾临波粟似京露橘千头丰嵗籍江鲈百尾饫盘鲭计筹借尔烦经画囊槖行看用老成
　　和致政王子融侍郎喜昭文庞相公登庸
　　感防由来属儁贤谁知出处更相先蒲且巻戈防鸿日荀令开池浴凤年佚老疏金催具酒济时商楫正横川髙风盛徳俱难状留与名山信史传
　　送职方张员外领荆湖北漕
　　粉闼仙郎鬓未秋懿文精力允佥求新荣亳忌祠神馆【君顷受诏建太一宫于国左宫成而拜是命】更按乔卿露冕州楚匦贡茅纷骑置蜀艘移粟蔽江流富人缓役承平士肯学研桑苦运筹
　　送孙刑部领漕幷部
　　百舍星文动使轩汉家初赐办装钱犀株衞帐并儿勇鹄发迎涂绛老贤嵗稔万箱资转粟时平三防罢开邉中宸图旧恩方渥几日从容武帐前
　　九日南阳与诸公防
　　憭栗霜华六幕空丹萸成佩菊芬丛香浮彭泽仙巾酒影落龙山宴帽风诗笔娱情真泣豆舞腰囘节更惊鸿夕阳峣榭愁重顾不见舂陵旧郁葱
　　无题
　　西峙东流意欲分紫箫呼凤隔烟闻书因屡答机无素梦为频惊峡费云羽帐枕寒晨未转玉楼衣洽夜还薫琴乌一曲何曽聴七十鸳鸯失旧羣
　　诗寄河阳夏侍中
　　勤勤书札问青氊郧水逢知似曩缘【方外之谈愚不敢执輙寄疑似以铭幸防也】海燕不防栖厦日霜松宁有改柯年陪京玉节诸侯上坐省华貂百辟先朝夕公归领冠剑定应偏作故簪怜
　　和答并州经略太尉相公元日见寄
　　邉亭春色感离居犹记衰龄本命余【公自记年逾本命引刘白相贺之篇足知意爱之厚】樽味阻陪曹相国带围空老沈尚书【仆每移郡俱即进秩六曹尚书今沗五矣】军中鼓吹千蹄马【将府勇重】物外风烟一壑鱼【衰懐所向】干栋不材须适分愿公容我作荘樗
　　赠浔州朱祠部
　　粉署郎潜已十年囊毫奏议委千篇耻论颇牧云中级去咏齐夷海国泉路控驿疆逢瑞翟气收炎浦见飞鸢铃斋宴坐真腴盛几种天花落帐前【公妙达空谛而薫习持诵髙于当时矣】
　　次韵和判曹韩学士见赏湖山
　　西溪本慰寥寂人何幸开樽枉胜宾一防仙山平压野【岸西逺见嵩少近见具茨大隗】两陂官栁緑围春我虽酩酊能骑马君自风流偶垫巾更愧和篇寻故笔试开荷槖久生尘
　　小园秋思
　　年华摇落自骚骚衰境牵人更畔牢月里惊乌愁夜永箧中团扇恨风髙烟霏曲霤蜘蛛织气袭空阶蟋蟀号恩重才疎归计晚可怜身世一鸿毛
　　三月晦日夜坐有感
　　城头吹角乱昬鵶坐敞空楼感岁华遥电不知何处雨狂风还送一年花洛桥禊席随流水箕岭仙巢倚暮霞出处半生虽未决归心常傍故侯瓜
　　送广州刘掾
　　督府迢迢瘴海城掾曹三语蔼兰馨归邮托信梅华暖仙剂蠲疴薏子灵蚌月射楼吟思苦鸡潮惊枕醉魂醒外台谁举沈僚俊编著黄堂有政经
　　溪斋春日
　　问君何事拙谋身竹坞溪斋养钝人白鹭仪形闲照水野鸎言语乱嘲春半生己悔婴朝绂万境方将付客尘自笑经旬无宴具对花孤坐咽琼津【近冇客教予饵气之术暇则为之】
　　奉和御制赏花钓鱼次韵和赋【时在荣阳】
　　秘苑神池帐殿开钩陈遥衞斗车来栁舒瑞雾迎仙跸花献天香入夀杯恋藻文鳞争聚散聴韶丹翼剩徘徊朝簪尽庆千龄防薫曲汾歌即席陪
　　送齐进士奉章阙下
　　倾坐仙姿揜石麟奉章车府应观賔谢庭早占芝兰族禹防初陪玉帛臣削牍西清催笔距赐衣中禁换袍银东归待看荣乡品年似终童禄及亲
　　送将作监丞张唐卿通理陜州
　　春风秘殿翳华芝亲见枚皋作赋时秀色并开棠树萼隽科先赏桂林枝汉邮给传蕃恩告蜀醑浮觞荐夀祺几日陜郊迎郡副车前悬弩杂军麾
　　郡斋感懐寄呈叅政给事同年
　　老持藩印守河冲茍禄惟知恋轼熊游旧最叨青眼客埏陶今仰黒头公巢由逸躅心空断儒墨常谈耳欲聋自笑晚年经济业焚香静坐习元功
　　郡斋无讼春物寂然书所见
　　阁铃无响昼辉迟短髪山巾尽日欹战蚁羣行开蛰后瞑禽相语欲栖时遥通窦水添新溜宻数庭花记落枝讼息寛条恩莫报晚年余有白云期
　　自洛移许初至郡斋作
　　忝司官钥忽三年恩借闲州得颍川楚北苍茫轩后野国南膏沃许人田汉台褒鳯今难继荀里占星俗尚传更頼鸭陂能慰我铃斋西畔似江天
　　侍罪书馆无所自效客有以尸素为谑者因成答咏
　　本媿虗名类斗箕更堪华阁玷缨緌海边不觉飞凫少天外宁知吓鼠饥倦客风霜嗟右席故巢烟老南枝新年定有澄清劾归守东冈固未遅
　　喜晴晚归
　　八月高空巻防霓落霞残照掖门西仙城气暖犹蔵雾辇路尘清不杂泥殿里风囘闻禁漏阙邉云敛见丹梯迎寒便立甘泉仗扈从应无七圣迷【时大礼将近】
　　醉枕
　　楚辞虚美独醒贤左手香螯伴醉眠国器载归壶似腹江萍兴罢幕为天雪楼珠丽巴人曲芝馆尘生洛浦田昼枕蝶魂方适兴莫教痟意傍鹍
　　赠石龙赵山人
　　衰星星倦折腰十年归就故山樵临江径壊茅闱屋颍水风清树厌瓢防蠧旧编裁竹牒蠲疴珍剂访芝苗鬻文谋食机心尽试为劳生谕炙鸮
　　晚坐髙明台
　　悔倚危栏望夕霏临高无事亦依依天长去鸟几时返风罢孤云何处归一世功名惭击节百年耕凿愿防机衔恩感旧谁能免犹喜荒洲在日围
　　明堂防斋赐贡茶珍果上樽御膳
　　太寝陪祠防斗城宠颁通夕助斋明吴包瑞果金衣润闽焙春团宝月盈满腹鸱幐催御酒溢杯羊防识君甘滋饱徳殊无寐坐数章沟肃唱声
　　季秋侍宴中阙与诸公憩学士院作
　　冠劒中休防禁扃暂欹孤枕拂云屏漠臣责重非真醉楚客秋髙恨独醒宝墨喜窥前赐牓【太宗飞白玉堂之署在焉】华绦犹记旧呼铃诏催终宴箫韶动更学鶢鶋子细聴
　　屏居春日
　　初服仍从洛涘居鸣蛙铙吹满前除露园柘弹愁逢雀磻渚璜钩枉饵鱼蜡屐幽懐髙下齿斵轮真想古今书汉人尚自嘲频解犹得凝神守泊如

　　元宪集巻十
　　钦定四库全书
　　元宪集卷十一
　　宋　宋庠　撰
　　七言律诗
　　休日
　　弥旬出沐道山头僦庑萧萧避俊游枉是胸中无块垒可能皮里有阳秋驾车款段慙乡品托乗鸱夷笑客愁曲突无烟宾坐冷时闻庭雀一啁啾
　　晚坐观风亭三首
　　戍楼西北最凌空倦客凭阑八月风一曲黄河连野浊半规残日背人红山林枉负沉冥志刀笔终无尺寸功犹喜不迷存阙地绛英瑶斗虎牢东
　　百尺空台河上城逺波虚籁助秋声过穷旅鴈书难得啼杀饥乌曲未成急节何当容白髪流尘只欲傍华缨临高莫讶频东顾忧国思君不为名
　　我来秋色逼霞曛更作凭防逺望人山口逺衔遥白渡水头斜畧小平津年华有恨惊心去世事无端刺眼新深愧具茨芝朮在挂冠终拟狎尧民
　　谢齐屯田见惠诗什
　　东家华衮屡垂褒倾耳幽兰郢唱高雪苑曳慙赋客春塘飞笔见诗豪千金秦市文终贵九奏钧天梦自劳他日海槎如犯斗愿将孤迹托星曹
　　和答越州吕乡见赠之作兼以为别
　　緑髪仙郎得郡新颍川重喜拂征尘樽前道旧情无改马上裁篇笔有春万里江山迎使斾九门冠劒别朝绅请君更读韦平传莫把家声苦譲人
　　次韵和宫保庞丞相见贶之作
　　嵗隂谁不感摧頺更值亨衢出处催根柢只堪陪栎社功名何足玷云台览穷文史篇章勌过尽荣华老病来宫衮裁诗褒意厚昬瞳刮膜喜重开
　　次韵和太常韩愽士寄献畱台呉侍郎之作
　　药匕蠲疴去近班主台西邑借余闲梢云翠色凌霜罢巢阁仙姿瑞世还秋沼萦心林下水暁楼供目雨余山【公里第有西沼北楼之胜】更逢酬唱俱清润冰玉相辉戚苑间
　　和呉侍郎答汝州诸官唱酬之作
　　青管裁篇属旧僚歌竒意亦飘飘横徽曲妙谁逃赏过物风清尽应箫此路烟霞催入路他年簪笏庆归朝乗秋不奈多高兴重取兰薫答楚謡
　　府斋秋日
　　巻收扇暮凉初秋意盈襟小疾除池面宿烟荷盖老阶唇漏日竹隂踈虚舟触物真无意高枕论才似有余学道知非堪自哂眼昬方读贝多书
　　梅
　　花落亭亭素脸开忍寒刚欲背春来已迷江令琼花树更傍周王璧水台楚馆娇云愁梦防洛防香雪待风囘一枝寄逺真何益费尽南朝陆凯才
　　赵奉礼见过
　　经年掩卧席凝尘载喜西都接赋宾照坐仙姿嵇玉冷醉心英气瑾醪醇斑衣就飬垂华组葆髪伤秋岸幅巾更谢妍谈殊未已肯将车驷诮原贫
　　嵗暮答赵奉礼
　　蜀痟平日掩芳樽星籥年凋景易奔天逺防芦催序鴈庭空飞雪妬离鹍顔瓢枉乐堪忧巷汉履犹思待诏门月署仙郎多丽唱苦嗟池草乆迷魂
　　送赵奉礼
　　日出东郊郢路分斑骓嘶防怅离羣汉庭习蕝仙曹逺楚驿攀梅使绶薫蚁酎百壶凝桂溢鹄歌三阕转珠闻登临如赋兰台事十二峯前尽有云
　　朝谒应天神御瞻仰壮丽退憇斋房作【时朝廷重葺三殿毕功】
　　云构崔嵬敞梵筵皇家基运此兴先如存不改当阳坐善防常开种福田四彻金防规寳所九衢琼树宿非烟须知补旧延洪意重数仙人拂石年
　　晨谒感懐
　　早拂华簪谒冕旒五更残防便鸣驺星沈长乐钟声外月挂觚棱阙影头弱翮讵堪仪振鹭孤懐终欲信羣鸥更惭晨坐鸿枢府容先于省树秋
　　晨谒书所见
　　绀宪鸣珂万盖翔九门冠劔拥晨光城连南北长安斗殿倚东西太极堂云里铜乌风作籁天邉金掌露成霜微生备位如葵藿只有倾心奉圣王
　　受诏同编修敕令终篇例赐勲一转谢参预东平防稽二公
　　法家高议集朝緌成绩连茅被帝晖均赏已知羊胃烂铭恩偏觉鼠肝微泥涂枉入鸿钧用腹背还凭逸翮飞天禄半生瘨病犹堪持帚扫朱扉
　　送巢邑孙簿兼过江南家墅
　　楚客才多不奈秋长安赴集苦淹留半纶绶采缁尘化十幅帆隂素潦收离恨枉能寛带眼归期犹喜咏刀头督租勾簿真沈俊终冀梁台一召邹
　　流杯小宴偶成拙诗奉呈运使王密学紫微韩舍人
　　溪斋元已得嘉宾曲曲烟渠逗翠沦泼火乍经三月泛觞重记九年春【山隂之序在永和九年】风前小舞惊余雪梁外清歌落暗尘此防贵交应絶拟斗枢星掖两贤臣
　　春晚独游沂公园
　　几曲鸣溪抱啸台隂隂野气压浮埃林间幽鸟自相语水上落花何处来逃相故畦无废汲封侯修竹是元栽三川病尹妨贤乆终卜邻扉飬不才
　　送李秘校赴太平法掾
　　沈臂惊秋肉减分暁波衰桞对离羣臣饥枉索中都米卿事犹参下国军三袭赋台抛苑雪一廛乡树辨江云坐曹少茹徒劳叹南阙干霄迟献文
　　送黄秀才归淮安
　　骊驹黄鹄两成歌即席愁顔惨未酡旧客仙坛红绕杏怨魂春水緑生波缔交英域银丽宴族诗庭玉树多简牍三千行自鬻汉家鼇阙鬰嵯峩
　　叹张縡
　　峤外归来白髪新胷中无物有经纶局当辕下骅骝足倚着门邉肮脏人风雪又残梁苑嵗烟萝谁管楚山春由来荣悴多如此莫为前薪怨后薪
　　洛京王尚书学士寄惠牡丹十品五十枝因成四韵代书答
　　十种仙葩各有名相逢暂似到周京簪端珥蕚头虽白酒面含华眼更明风暖天香吹不防露深宫防洗初成慇懃数尽千重叶未抵衔恩感旧情
　　和运使王密学西亭未开牡丹
　　新年西囿带轻寒芳意含华洽客欢瑞露只知催濯锦朝霞犹欲隠乗鸾暗期玉蘂蜂窠润偷裛天香蝶粉干应为主人恩不浅并留顔色占春阑
　　小园春昼
　　日永春残陋巷深四隣萧寂小山林张罗门外人惊爵仰秣槽中马聴琴燕坐角巾移竹影野谈争席占墙隂灌园本是三公事俋俋闲舒傲世心
　　和中丞晏尚书圆丘观礼
　　三袭觚坛夜未央金支蟾彩共荧煌凤舆遥憇壝门次翟尾交分褥路香星魄媪神聫绀席文宗武祖侑瑶觞万灵醉止纯休集方信周家骏命长
　　隂晦残春可惜二首
　　园林春去自无欢宴幕经旬掩客盘雾野关河非意失暁楼风雨不时寒空梁燕湿休矜舞曲沼蛙鸣且为官嵩少归心堪怅望紫芝赪桂老琼峦
　　桞长花歇夏云初幽圃防芳但緑芜不分伯劳随阿母生憎蛱蝶効当涂昬沈岭雾吞斜日寂寞溪烟压翠蒲欲拂琴徽销客恨哑哑【平声】城曲已啼乌
　　同万秀才防杨侯别墅
　　苑路轻骖拂暁霞斗城南畔列侯家临卭贵客倾中坐【时一二贵游偕集】漳水词人记后车一石蒲桃先载酒万株金谷正交花风光不减兰亭会醉墨凭君纪嵗华
　　过汉洛阳故城【在今城东十八里】
　　汉家遗堵满山川六里东西遂渺然【洛阳记汉都城东西八里南北九里今旧趾犹然】寒日似愁圭影地秋风真作黍离天五株杏发陵无邑一项茅荒井失田更叹道邉多弃骨可能犹为直如
　　送紫微夏舍人徙治洪州
　　方底丁寕细扎书豫章都会冠全呉垂腰三品衔绶卫帐千兵虎刻符药省树翻抛赐笔练江波静见还珠西山五色多仙防铃阁无声道有腴
　　立春前二日嘉雪应祈呈昭文相公
　　皇心精祷动昭回嘉雪乗时弭嵗灾先作飞霙随腊舞便含膏泽趂春来天渊百顷移星汉禁籞千枝傲岭梅一曲巴人虽下里愿持欢意助康哉
　　北台
　　古邱危磴接云梯逺目临高意自迷千里緑芜平野北半邉红日乱峯西台倾邺苑多残瓦凤没漳河失故隄近塞春郊无胜事跛防风马满山溪
　　暁出城祀风师坛马上作
　　风穴灵坛背汉臯肃将祀典防诸曹城头五鼓催关钥席上防笾荐沼毛冠岭昕霞迎霁旭冒畴农橛渍春膏箕扬毕好宜流惠江外刀耕楚俗劳
　　漕渠春台
　　缥陂春色极晴虚新水遥连六辅渠沙上钓归人获鹬梁邉观罢客知鱼苍浮树影烟生后红皱溪纹日侧初刮目暂成江海趣狂奴终忆越滩居
　　和朱舅暮春积
　　沮洳江云寂寞春一轩风叹弥旬灰残淮馆蟾韬晕石去湘陵燕湿身委路落花红罢舞傍楼低桞緑争颦萧萧枉结年华恨愁煞西州掩鼻人
　　得许六书
　　车笠论交夙契深文麒江海获归音流光过隙偏惊驷危睫沾衣不为琴寗扣几劳歌白石庄昬犹欲注黄金无因一答瑶华问南国洪乔牍易沈
　　驰贺监税齐都
　　温诏封芝出帝居秘曹星秩示除舜庭已茂三年绩魏谤初销一箧书丹地拾遗思汲黯中宸批草待相如前期雀厦无因恋归从清尘六尺舆
　　次韵和呉侍郎任宗伯贰卿冲卿领天官南局皆世职有感【案卿冲卿文不甚明疑有讹脱】
　　斗宫分局敞星闱伯仲登贤士论归奕世弓裘方善续先春跗蕚更相依孤鸿暂作云衢骋三凤行看帝阁飞戚苑好书余事一门仙橐映朝衣
　　西斋见雪寄呈靖彦惠
　　嵗隂休沐坐空斋集霰飘霙次第来仙粉有防缘幌入乱花无数覔丛故裘御湿便羔防冻醴扶衰借药杯向暮纷纷何所拟谢家儿侄有清才
　　和中丞晏尚书和答十二兄夜归遇雪之作
　　有客天街夜辔还霰花无拂雕鞍路疑西极瑶池近人似南朝鹤氅寒漏鼓传声催暝色麴车迷辙寄余懽埙篪雅韵皆多感偏觉阳春再和难
　　和中丞晏尚书乗舆宿殿致斋日廵仗遇雪【案宿字下未着殿名原本脱误】
　　十里甘泉卤簿新即时天借雪清尘光含九陌疑无暝花拂千旗旋作春夹路防楼偏着粉中天峣阙更成银绛驺案仗传呼盛寕似梁王不悦辰
　　初春夙兴
　　戌城宫柝应营笳愁枕无眠感鵶料峭风头犹助冻苍凉天角欲成霞离离奕局残星坠脉脉刀环片月斜尚喜初年轻病骨半簪蓬影况苍华
　　送令狐揆南游
　　楚泽离愁不避春桞梢梅蕚送行人緑波易荡销魂水紫陌难拂面尘道困秦仪犹掉舌岐多杨阮始沾巾劒缑髀肉无穷恨羞向耕畴独问津
　　巳巳孟春二十六日作
　　纠纒空惊祸福频沈舟未拯更催轮山头枉是轻廷尉天上何容着蹇人南国祭牺堪畏楚东门猎犬尚尤秦当涂莫竦支离诮坐受朝家十束薪
　　致政张郎中惠亲画墨竹二防以诗为报
　　南宫仙老本多才素幅珍纨绘境开高节自縁心匠出野丛还拥笔端来挂余粉箨疑飘席玩乆风枝欲扫苔俗眼莫惊无藻丽嵗寒顔色抵琼瑰
　　送孙记堂出宰归安
　　当年璧马上荆台曽识长离婉婉来巧智忍随司马宦沈酣终屈广都才莼鲈荐爼朝豊馔稻藏波嵗絶灾乡梓汀苹鸡犬地孙郎藻思若为裁
　　榴花
　　根西土几时传绛蘂缃趺早夏天艶发虽慙桃李后子成犹占雪霜前醖余霞醑杳应在染杀绡裙色未鲜一种芳心耐风雨敢辞重叠奏君筵
　　晚台
　　霁色秋空送目劳小台揺落更平臯红垂海树乌栖日清溢江沱鹭浴涛天势暮围鳞隰濶鴈行斜转翼云高楚风摵摵迷魂地可在扬雄独广骚
　　提刑张司封同年垂访别郡以诗为谢
　　天圣光华第二春与君同日脱凡鳞何知素领分符地郤见青云共榜人千重使移行府重一觞欢伯故俦亲言诗击节兼风义且欲因声附翠珉【君与今永兴丞相及诸名公等多所酬唱竝刻于石兼遗副本因以叙成】
　　送廷评沈先軰宰江山兼过吉席
　　东阳世系出翘英刮目神肤两共清洛纸文雄钱万选郄堂科羙佛千名春风适馆仙軿密海曲夸乡县绶轻上最三年归路穏中阿芳意满菁菁
　　淳之太尉相公寄示赴镇小编三复成诵研味之余理当酬继但难于徧和輙取首题赋成拙句一首既伸高山仰止之愿并以为谢
　　西北胡晋部疆更烦儒将下文昌乆调玉铉三司贵出倚金城万里长唐嵗豊禾自合汾波秋景草应黄【公赴镇在去年秋末】须知外警从兹罢闲杀邉邮赤白囊
　　新春雪霁坐郡圃池上二首
　　铃斋西北小池台漠漠年光病眼开水面緑深知冻解桞梢黄浅觉春来啁啾野雀遗寒毳拨刺潜鱼露戏鳃物物恼人俱入咏使君争奈乏天才
　　溪上危堂堂下桥腊余春意巻寒飚烟催树色全疑染暖逼禽声自学调封径老苔飜败锦抱城空水皱轻绡茨山小隠归心动坐想琼芝几陇苗
　　淮南自讼
　　偶然人乏贰中枢赐罢犹专督府居髪白自伤闻道晚心丹谁识报恩余淮天目极风颿驶韩野魂销宰树疎却顾病身何所用只堪归钓颍滩鱼
　　春社日置酒示客
　　欣欣春色上高台一雨关河宿雾开洛浦宓妃鸿已去汉家皇后燕初来山炉馥郁熏歌扇锦瑟丁寕侑客杯秉烛防芳君莫倦欢游才散便徘徊
　　暮春感兴
　　九十芳期去不留解痟何计贳珍裘炉残晋俗清明火水冷山隂祓禊洲风径舞花催暮色雨梁归燕説春愁离归莫问年华事赋笔悲于宋玉秋









　　元宪集巻十一
　　钦定四库全书
　　元宪集巻十二
　　宋　宋庠　撰
　　七言律诗
　　去秋九日置酒今秋复喜兹防诗呈通判比部并诸幕府
　　城上凌氛百尺台晚秋重喜宴楼开泛樽露菊疑相识吹防霜风是再求寳瑟丁寕催客饮丹萸烂漫辟谁灾莫惊银烛先为具天际残阳唤不囘
　　孤坐北斋因懐出处之难偶成感咏
　　白头荣路念何之出处空惊未得宜刘放老于宫里树荘生愁煞庙中牺嵩岩桂坞堪休影颍曲芝好疗饥但愿天心从尔欲敢言归赴赤松期
　　谋退
　　家家臯稷防亨辰老丑无谋念孰亲自乐一麾称外守耻将三物诅谗人灌园路侧苍烟暁洗耳滩长碧溜春此地敢言逃楚相他年终拟作尧民
　　赴郑出国门经西苑池上
　　十里商中抱帝畿苑烟宫雾共霏防长杨猎近寒熊吼太液歌余瑞鹄飞碧护斗城天倚盖光衔岛日舒围楼船法从年年盛借问孤臣何嵗归
　　府斋嵗晏节物感人輙成拙诗二篇上寄昭文相公枢密太尉虽俚调无取亦盍各斐然之义也
　　暁拂青铜感嵗华萧萧华髪强扶冠病憎蛇影能为怪老爱松心不受寒世务焦头机已息主恩沦髓报应难镆铘自跃非吾意且作洪鑪旧物防
　　处世何尝尽值才虚名高位自惊猜千重浪里随流出百尺竿头试险囘衰不徒欺暁雪心兼欲伴寒灰嵩阳颍曲风烟接已仗归云作隠媒
　　后池春水初满
　　水从云表济祠来春冻初消旧堰开岸侧浅黄先映桞石邉新緑便成苔就深整顿呉歈浆因曲安排洛禊杯莫道使君无野兴把竿常到月中囘
　　池上雨过
　　萧萧残雨过横塘翠幕生波入座凉淡日映云微透脚暖风翻叶更成光墙头早杏青丸小水面新蒲绀尾长鱼鸟沈浮斋吏散恍惊身世在濠梁
　　因览镜照见衰年状貌有感
　　柫槛清晨念老余只堪邱壑便悬车暗围廓落频移眼坐况苍华不满梳綟绶转慙钮印土膏空负鹤头锄人生出处真难决羡杀贤哉汉二疏
　　郎中胡君出守三衢特枉长韵一篇曲叙故人之契且有嘉命别督饯章牵课所成老拙多愧聊以奉扬高节尔
　　南宫仙客欲归休更领铜符越絶州【君乆欲归休不辞小郡】郎位虽嗟三不遇友声偏喜两相求【仆与君最为故旧】朝端引籍辞羣鹭天外忘机信白鸥行矣松乔君自爱虚名官职压人头
　　落花
　　一夜春风拂苑墙归来何处剰凄凉汉臯佩冷临江失金谷楼危到地香涙脸补痕劳獭髓舞台收影费鸾肠南朝乐府休赓曲桃叶桃根尽可伤
　　春晦
　　暁雨廉纎仅压尘落花长草小平津十千酒美空留客九十春归不恋人有恨刚肠随指绕无情华髪扑头新凭谁与射踆乌翼免向西嵫送日轮
　　恩忝西掖垣
　　贤路尘消箧谤残萧萧衰鬓得生还乆叨鸱尾三重阁【予在天章三周嵗】却趂蛾眉五日班伤翼再来仍绕树行云何处不思山坐挥拙笔无文甚正被中郎拙艰
　　新晴
　　清明初过初收春意重因霁景畱风定草烟还压野云开山色始归楼邙隂高树藏低岭河曲新波没故洲防检丛花犹半在应须秉烛为君游
　　清明日东归舟次滞
　　月离毕破芳辰舟子招招问津压岸晚隂云着野蘸渠春色桞随人烟畴雊雉逢谁叹风碛惊鸥莫我亲赐告有程归棹急赧然归水愧游鳞
　　都官谢员外今年春榜舟奉使予饯别于东亭孟夏之初不幸卒于中道其孤迎丧还都予又出吊于饯所俯仰陈迹因为诗以寄哀
　　沟水新伤掺人何言便作死生分地中玉树无相见琴上牙弦忍再闻几日离觞成渍酒平时芳札代遗文东亭哭罢愁囘首落照铭旌隔野氛
　　四月昌州奏圣祖殿下生芝草一本四茎及面有红光如悦怿之状
　　昌元逺地凝和气圣祖仙宫发帝祺穆穆晬容分喜色煌煌寳座秀华芝巳彰日监灵心显更表晨敷恊气滋元后钦崇膺瑞命殊庭荐号答繁禧
　　寄延州经畧厐龙图
　　驿骑传书拂塞尘开缄长跪墨犹新霜余且喜青松在火尽谁矜白璧真嵇阮交游思旧隠臯防功业记名臣年来更嗜无生学杀关西仗人
　　清明
　　前旬风逼清明桞色天高雪絮轻冷落介推藏火月寂寥潘令种花城军中蹋鞠人穿域门外吹箎客诧今日太官还直具多年私邸隔朝缨【故事每嵗寒食皆锡宴于宰臣私第】
　　和呉侍郎谢余洎诸朝客见过亭沼
　　碧瓦新堂压素波主人欢意驻鸣珂风清共觉烦襟快觞急都忘醉弁俄江苇有情侵岸出野鸥无事掠船过西桥墨妙须珍防皇祐高秋胜永和【是日太常呉丞题诸公名于西璧】
　　胥集贤复旧官
　　鸾鹊惊飞诏检开唐家僊殿育英才毫端误墨谗蝇尽塞上求羣故马来咄咄书空徒有意冥冥避弋本无猜孤生旧辱知人举一夕闻风释九回
　　从猎晚归马上黙成奉呈承旨端明王学士
　　天子乗冬校猎囘钩陈平野转瑶魁万蹄未暮先追日叠鼓非春已作雷得防风毛随禁仗犒勤霞液出仙杯词臣定有长杨赋翰墨能销几许才【长杨有翰林墨卿之问】次韵和度支苏员外覆考进士文巻锁宿景福殿
　　秘邃严庐斗极傍【此殿最近禁中】知君此夕较连章天移宿幕邻尧屋霞灎仙杯杂嵰霜【供帐赐樽之盛不与常等】坐觉铜籖随漏箭卧惊银汉入宫墙精心百汰知无倦千牍皆供夜石量
　　屯田任君以歌诗授余感叹不足因成答赠
　　绿髪仙郎藻思新就中诗语更通神清襟逗兴初无滓防笔呈华别有春顾我风期情背俗感君官职命欺人汤汤聴尽流波曲终愧衰聋赏未真
　　永兴端明王左丞寄示见训长句因为后答
　　西风书驿到河津且喜开筩丽句新安石风流高映世君房言语妙惊人公懐逺畧须经国我愧华颠未乞身惟有论交方寸地嵗寒留得比松筠
　　答子京
　　一辞云陛五周年琐闼销符宠再迁时誉敢希呉陆俊归心偏识汉疏贤蜗头狼籍争锋地鸿影徘徊避弋天命驾不须频见约颍滨嵩麓有私田
　　闰十二月望日立春禁中作
　　闰厯先春破腊寒防花金胜宠千官水从太液池边动桞向灵和殿里看瑞气因风生禁仗暖晖依日上仙盘须知圣运随生殖万国年年共此欢
　　立春日置酒郡斋因追感三为郡六迎春矣呈坐客
　　闰章余厯气先回腊尾新阳已暗催三改使符惊嵗徃六倾宾酒驾春来枝头翦防仙葩折胜里宜年寳字开更聴羙人金曲从兹争合舍尊罍
　　晚春出郭游北山佛寺
　　幽刹防春傍翠微游人谁解惜芳菲隂晴野日不常见红白路花相杂飞一世功名催俊杰千金歌舞属轻肥左迁病守真无用试学山公倒载归
　　淳之九兄以仆承乏制曹幸聫局事向当成绩猥辱裁篇谨抒拙诗以谢来贶
　　汉家挈令赖诸公末至缘何玷选中马尾不知书画误鸟声偏乐友心同忘忧日接三杯善轧思时分一溉功敢向明廷邀异赏从来儒术比司空
　　新年谢故人惠建茗
　　春筥收英得几丛小团珍串刻闽工甘逾寳屑非关露快入烦襟不为风左防沸香殊有韵越瓷涵緑更疑空从来酪茗嘲伧鬼莫枉奴名立异同
　　陈勤之兄弟同登秀科俱宰江东大邑
　　上林春色老朱樱谁见聫科纪佛名睢苑妍辞俱右席太丘遗业肯慙卿歌离坐写埙箎恨邑政行闻鲁卫声使橐尽堪传尺素防函同慰一揺旌
　　宗人缄见过【与予同年擢第时缄坐法失官】
　　慈恩题墨七雕年霰雪相从倦客天男子诣曹羞防课秃翁无版欲归田爻占后笑余艰象书入穷愁有剰篇闻道汉家求失职【时郊祀大恩昭洗痕玷】可能梁甲信灰然閠三月再到西湖花卉已过春余夏早景物亦佳因复留连日夕忘返
　　再来湖上已春残物物随时亦强欢紫叶抽荷疑弄槖翠皮包竹好裁冠惊襓野鹜移沙渚贪饵鲜鳞荐客盘尽日临流忘吏事须知名世六条寛
　　重展西湖二首
　　緑鸭东陂已可怜更因云窦注西田凿开鱼鸟忘情地展尽江河极目天向夕旧滩都浸月过寒新树便留烟使君直欲称渔叟愿赐闲州不计年
　　西北云波逗异津两陂相合到城闉桥连防岸才通舫路转新洲不尘倒影剰容霞底日暖光平展鉴中春摧頽病守时无用堪与鸥鹇作主人
　　次韵和次道学士献赠留台呉侍郎洛水泛舟之作
　　歳晚风清洛雾开有人沿泝避嚣埃庄谈解辩观濠乐潘兴能添作赋才【公于舟中作泛洛赋一篇实当世名笔】兰菊分洲争向背凫鹥随棹罢惊猜留都吏役虽羇鞅亦欲抽身更一陪
　　夜炉
　　风牕夜永烛飘煤坐拥空炉暖冻杯束缊未求曹相火防心将冷子綦灰禅林隠灶徒惊俗曲突徙薪枉备灾余烬欲销微霰集燎薰援锦忆平台
　　后园新水初满坐高明台逺眺
　　济渠冻觧逗奫沦花桞兼催近郭春城外天形低合野水邉楼影倒倾人趂晴鱼意双游乐助閙禽声百种新老倚芳樽从外诮且将吟啸代经纶
　　送贵溪尉周懿文
　　津亭理櫂拂朝霞试补东溪县道賖旅突倦供樵客桂官符贪及戌时蟾生海岸空湿天倚山城一盖斜歳晚私书无惮轻邮不禁岭头花
　　送虞部杨员外出牧池州
　　郎署新闻一进阶汉家临遣重州台人持泽节龙形出路建风旟隼翼开千顷江禾年有瑞万盆呉茧俗丰财吟牕剰赏云峯翠即是逾朞报政囘
　　送集贤盛谏议出牧维扬
　　江海多年滞轼熊书林谏霤得儒宗寛条一劄仙泥熟慈宴千觞湛露浓【公拜职赐宴于本院儒林毕防】迎舸蔽川交画鹢队笳横浦细吟龙轻扬俗改方图旧两马行催诏传封晚泊白村登舟囘望因成拙句寄淮阳龙图王给事
　　临艎西泝近神坰六辅聫彊见驿亭【汉郡水督六辅渠寔近畿河漕也】千里暮霞烘日脚一篙春水皱天形野桥烟火微分市曲岸渔樵别有汀忽忆主人恩意厚倚樯囘首涕空零
　　和龙图王学士经涂洛邑见寄
　　谢病台阶别邃旒更荣符钥守司州箧书巳辩恩难报台礼虽颁政未修潄石洛波鸣佩暁挿云嵩色绀屏秋烦君丽句催登览欲便长随麋鹿游
　　杨寺丞以新集见授【君与仆甞于荆州聚学】
　　荆台杯酒接慇懃已是缇灰十五春学舍早欣游雾露辞条今服际天人沈居雌蜺那知赏叶牖神龙更骇真侍上可能无狗监子虚赋就长卿贫
　　天禧诏罢寄王贯之
　　裂繻无路学西游衡木为扉恋一丘阮籍自多囘辙泪虞长有著书愁江邉客素沈惊鲤海上机心失故鸥借问骚人才几许莫因鶗鴂枉悲秋
　　干兴诏罢自咏
　　忍当昭世卧隆中西无谋始讳穷鸥散海邉渔事废炙残京口客盘空乡魂怨暁虚为蝶头葆悲秋不后蓬欲把遗编论兴废诸儒争奈喜嘲雄
　　奉诏过都代书寄昭文相公
　　六年衰鬓两为州何意时谒冕旒去位本无三已色过城应有复来讴吹虀胆怯空思勉沦骨恩深未易酬即日诣门重谢罪豫慙危涕满中篝
　　送安陆朱通判赴召兼过许田别墅
　　緑绨珍检九天来绶笥腾装拂簿埃铃阁饯歌鹍瑟怨璧田仙里驷门开防书乆汗南山竹征袂浓薰北使梅歳晚林光催奉计五云城阙倚瑶魁
　　和呉侍郎龙门寳应寺设斋
　　阙塞千岩入画图八关修供柅征车半千运泰贤将用不二门深疾始除香鉢浄羞熏寳席法螺仙曲逗晴虚从兹定许陪登觉肯效区区栗里舆
　　和呉侍郎相从经歳有陜许之别见贶长句
　　接武西台属钜贤琴樽欢意满山川论交共到忘言地感别空惊易守年陜界霜氛迎喜气【君再临雄部】颍郊秋色犯华颠【余飬拙许昌】卜隣自有归休约终就溪林占一廛送资政侍读侍郎西赴陜郊【案侍郎上应有姓氏原本脱误】
　　君欲归休未得休再持符节定西侯深严殿籍恩图旧蔽芾棠歌野续讴洛浦神仙观送客崤陵风雨避传驺高懐莫作衰年调公府重来尚黒头
　　和河间通愽王太愽见贶春雨应时雅什
　　东来春色变层隂甘霈前符望歳心云叶乍惊重础润土膏先过一犂深【农人记润之语】皇慈已浃流根泽【近诏书赦天下】芳节殊非贯序霖忽枉新篇真寡和鼻声衰浊费长吟
　　题高明堂后池杂景二首
　　荒城岑寂冒春霏竹落江村具体微蛙怒爱为先雨叫燕轻多作逆风飞印波鸾鉴新荷小碍路犀簪早笋肥极目纎尘都不动元规安得污人衣
　　一窦春泉贯暁溪水光涵物见纎微波凫泛泛骚人卜风蝶翩翩佛助飞雨足旧兰穿畹出饵香鲜鲔压钩肥昔闻缓带犹堪羡退食何妨野客衣



　　元宪集巻十二
　　钦定四库全书
　　元宪集巻十三
　　宋　宋庠　撰
　　七言律诗
　　忧阕还台次韵和道卿学士终丧归集贤旧职见寄二首
　　半生多难窜民廛北阙重来雪履穿木在沟中寜有间人从河上更相怜尘栖绶笥昏余采虫食书縢脱故篇不敢对君重抚臆孤懐同是一潸然
　　解籍书林同遇春防防孤影吊穷尘茂陵乆卧添迟思东观重归有戏宾争食巳慙池鹜饱忘机更待海鸥亲懑然末曲何能续聊志当年并赋人
　　黙诵
　　虚名三纪玷王朝晚歳刚肠万虑销笃学自依袁伯业醒狂谁比盖寛饶将旄烛日逢兵偃隠谷连云负客招白首报恩虽竭节拟留余力事耕樵
　　赠令狐进士
　　阙里高谈擅席珍多年嵇痹叹沈沦封轺续食论乡士防服承顔防织亲风直鹢郊伤六翮机藏鼷弩惜千钧载肴谁就扬雄宅覆瓿书成担石贫
　　感懐寄进士胡肃
　　离懐何事共凄然云路无因着祖鞭赋苑竹荒沈旧赏书邮梅老怨残年庄魂防处星垂地楚思揺时水接天赵壹穷愁堪自笑拟将文腹敌嚢钱
　　送谢沂进士
　　坦牀仙客照琼筵归待兰陔补逸篇别路云霞交友濶门酥酪弟兄贤春郊送目车流水夕馆迷魂月上续食定知西笑近马生词赋贾生年
　　送总阁学士守秦亭二首【案总阁学士应有姓名原本脱误】
　　几日章街认锦鞯平明颁节抚秦汧严庐侍从宣劳乆郄府诗书得帅贤彀骑千蹄嘶陇月城笳三叠破烟宾簪自古从军乐别梦空随使幕莲
　　緑图层阁倚昭囘瑞鷃惊飞诏押开关内赵张人续誉禁中颇牧帝怜才垂鞶虎绶朝装出夹毂蛇矛使仗来坐镇平时文檄简赤嚢邉琐有轻埃
　　清明出沐
　　暁树隂岑客舍春卿舆不访著书人长楸有地金成埒曲突无烟桂徙薪自欠解兰抛北阜更堪鸣磬是南邻饧香醖冷沈欢绪枉负山郎出沐辰
　　朝谒待漏偶成咏懐
　　天街残月斗城西五里葱葱瑞雾迷仙翰入陪廱泽鹭晓筹初聴汝南鸡星翻儌道千层密云敛觚棱两观齐自顾山林疎贱质谁将车马载惊鼷
　　孟津跨大河寒气特盛歳暮作
　　河里孤城歳倍寒冰霜千里正漫漫炉熏寳焰翻沈暖酒入衰容不借丹翠幕障风褰影数玉琴抽雪按徽难天高木落千花尽闲抚青松仔细防
　　世事
　　世事悠悠未遽央虚名真意两相忘休夸失马曽归塞未省牵牛解服箱四客高风轻楚汉五君新咏弃山王秋来数有渔樵梦多在箕峯颍水旁
　　和呉侍郎留题北楼
　　疾间勤勤解郡章北楼舒啸寄徜徉山围轩后乗车野水接尧民洗耳乡拂袵风头迎爽籁压林霞尾送残阳冶城极望虽高世争奈临秋鬓未霜
　　寄许师孟
　　鶗鴂三惊楚泽秋囘肠更用斛添愁燕台市骏千金骨汉客逃名九罭防木防华樽俱失性瓢空陋巷独堪忧夏畦墦食非吾事终访班生问一丘
　　同年胡宿自江外寄遗诗笔杂文
　　万仭青云接翼翔江南离思满雕章轻投暗路珠无胫骤濯迷魂玉有浆奏记诸公多感慨拟骚前哲剰凄凉寄懐何止三年字畱秘传家古锦嚢
　　寄子京【为郡八年荣愿已息朝恩念旧复假相印筦内枢然思归之心日以忉怛矣】
　　八年三郡驾朱轮更忝鸿枢对国均老去师丹多忘事少来之武不如人车中顾马空能海上逢鸥想见亲惟有弟兄归隠志共将耕凿报尧仁
　　晚春小园观物
　　小园乗暖敞孤斋畦埒经春尽緑苔新笋偶随枯篠出野花闲抱古藤开双桐夹路元标井酸枣依墙本乏台北户清风时一至此身疑到上皇来
　　郡圃观春物有感
　　河桥烟北寂寥城山圃虽春气尚清戏蝶有时飞自逺野禽终日语无情露痕浥浥添花重风意沾沾助絮轻防徧物华还自看乾坤同是一浮生
　　晚出池上观秋物
　　临溪长是见归乌揺落初惊歳物徂虎掌烟芒金穗密【西池稻畦弥望】鴈头霜叶绀轮枯差差去幕东西燕两两随波上下凫更向岸邉横饮舫便疑狂醉宿江湖
　　秋霁观野物
　　雨毕天高巻防虹郊原无物不秋丰禾麻自称霜前熟棃枣偏依日处红烟外短帘闲映桞水邉轻翼暗随风田庐我亦牵魂梦归去嵩阳一老翁
　　孟津晚景
　　二月春风引夕隂巩烟邙树怅登临醯鸡瓮外天方濶偃鼠河滨水正深万叠绀螺山北耸半邉红壁日西沈凭高薄暮人谁见一寸如丹魏阙心
　　晚出池上
　　憭栗梧楸似楚骚霜余寒水失溪毛游鳞泼泼心应乐乱雀飞飞意不高平世功名难强立昔贤卿相是真逃人间万事无涯际争得先生一借糟【余性不知酒味】
　　次韵和呉侍郎答汝州刘从事
　　贤路绸缪早奋庸搢绅元许黑头公岩霖暂巻浮云外国栋来参散栎中仙禁巢阿思瑞鶠野收弋看冥鸿恐难便遂东山卧乐须将一世同
　　寄武昌胡从事
　　君家酥酪弟兄贤督府从军滞幕莲江上归音鱼失素天邉离思月成阮毫答记无遗草楚赋悲秋有剰篇玉骨道风沈俊乆汉条新计会甘泉
　　春隂复霁【时方思膏泽】
　　河外轻寒气未佳春愁目徧天涯浓云破绽飜无落日因循便作霞麦陇寸苖思雊雉桞滩新叶欲藏鵶如膏且冀均农惠莫枉层隂挫物华
　　永阳登楼懐阙下知已
　　西北楼邉路欲分神臯不见见浮云晋邮尺牍波中防洛客归心笛里闻丽赋有情伤桂魄劳歌无节怨兰薰汉家续食催西上忍逐江鸥狎旧羣
　　春霁汉南登楼望懐仲氏子京
　　三楚风烟防汉津凭高倦目此城闉山前雾密疑藏市楼上尘轻不汚人鸣瑟乆抛雩舞地称觞更负永和春私书一纸离懐苦望防波中六六鳞
　　春日楼上有寄
　　云叶西来拂畵楼江南何处不汀洲三春草緑王孙路万海梅残陇使邮落照牕扉尘作马黄昏帘幕月成钩张衡藻思能多少玉案貂防各自愁
　　淮南汶上三见春物有感
　　一麾南北移官三见莺花送雁寒双鬓欺人还似雪寸心忧国本如丹雕虫曲艺论文浅乗障迂儒破敌难惟有归耕初志在故田西接饮牛滩
　　暑雨初霁
　　日转西轩小雾羲皇高兴伴风来层云气润犹蒸础残电光微不应雷曲沼清浑鱼对跃暮帘明灭燕双囘凭高更结京华恨魂绕梁园旧吹台
　　暑雨夕霁
　　天角残虹截暮晖南楼风快暑烟微月波半露金枢穴云叶全收玉女衣气爽戍楼鹊去雾沈荒苑数萤归凉轩更作东山咏何处庄环有世机
　　秋出近郊
　　修邙才转便维嵩都占黄河小曲中秋助峯峦相倚碧日催棃枣一番红烟芜虽歇犹藏野霜叶能飞不待风关辅俗淳无巧弋【河洛间俗无弋缴之技】天邉何意有惊鸿初至洛阳府有东楼曲沼之胜时春色已过园林寂寞晚坐楼上作
　　登临何处恨春残楼上池邉夕照间非意野云倦目无情空水鉴衰顔青谿乆负幽人约白髪初辞宰相班才与不才何足辨此心都拟付庄环
　　宫保厐丞相以诗二首见寄次韵和答
　　西畿三辅切天阍何意颁来细札文学谬诗书慙作帅身非甽亩更思君【刘向谓忠臣虽甽亩犹不忘君惓惓之义也况予非甽亩者耶】使轺结辙横周道乡木交隂忆汉枌保傅上才敦雅眷满章褒意蔼兰薰
　　出入台阶谢奋庸白头持节更为公临民不称瞻岩尹慰俗犹依赠扇风天许云鸿矰缴外【奉纪高节】世怜池鹜稲粮中【自讼叨尘】一闻丽唱情何极心结平津旧阁东
　　次韵和呉侍郎喜令弟学士请告归省
　　秋来遥説洒烦襟季虎昆龙伴啸吟弓影旧疑临酒释荆枝欢意恋丛深仙山校籍催归传宿馆销魂警曙砧我亦白头思共被非君谁照急难心【时子京方北守常山不得枉道见省】
　　寄致政杜相国
　　多年零雨咏公归得谢高懐与世违池凤何尝嗟见夺冥鸿终不更低飞夀觞应举三朋酒师衮闲抛一品衣我亦摧頽逾耳顺异时惇史托余辉
　　酬仲微以舍弟忝直螭阶余近尘凤署见庆之作
　　世隠东畿赐遂初荆枝相乐本田庐偶随幽鸟同还俗何意惊鼷并载车浴殿封芝慙视草史阶簪笔玷成书犹欣夙契寒松在持谢雕章悦柏余
　　京师故僚以余退居近畿数赐存问因叙懐自感
　　多年京洛寓灵台贪见三山缥帙开野鹤据轩真冐禄跛防生奥苦为灾茂陵养病愔愔骨庄室刳心寂寂灰南鄙城非灞岸欲乗春气望瑶魁
　　次韵和运使王密学见贻之作
　　天畿廵部听车音更值秋空巻夕霖击壌但闻尧俗乐寛条方识汉恩深酾渠引漕民兼富【使台进通潩水为漕渠公私防利】飞檄宣风令莫侵余藻相存知厚意松凌雪鹤鸣隂
　　送蒋御史领江东运使
　　几日都亭避宪骢使台分节按江东朝端旧简飞霜白关外连艘饷粟红晨鼓叠喧鸡埭月暝防遥卸雀桁风先秋若有离懐咏剰取芳筠作信筒
　　寓直晚归见天街早春景物
　　霁云衔苑雪云开春色先从禁籞囘马上妩眉偏认桞楼前妆额固知梅吹残凤籥惊寒律忙杀鸱幐取冻醅莫问康年行乐意夀觞初罢佛灯来【时长寕节接影灯之夕】
　　次韵和安陆王工部郡圃早春
　　郧波翻縠抱城流梦比春风第一州【安陆郡寔楚之北境】槁质枉陪温树密胜襟还负岘亭游风英百种纷如绣溪羽千声巧命俦遥识使臣兴感地浮云长映最高楼
　　和经略宣徽呉太尉以将经洛阳旧隐之作
　　公有长才动搢绅朝廷不肯弃名臣髙懐空结山中社【公在西都自号乐城居士】逺略今清塞外尘竹坞未荒溪叶宻菊丛虽旧径花新南台素璧题名处莫惜麾铙一驻轮
　　入庙感旧【并序】
　　余自寳元已卯始闻政事逮至和丙申岁几二十年其间凡再尘参贰陞使枢筦夤縁之人遂登宰席洎蒙罢免守郡六年过都造朝追念两府僚旧自大丞相文懿邓国张公文靖许国吕公文简邭国章公元献晏公文庄郑国夏公其次则宣献宋公康靖李公忠穆王公文孝张公文庄鼂公文肃郑公文简丁公文庄髙公皆迈世杰才左右王室余猥以庸末预岩廊之游今兹来归则向之诸公无一存者退朝感念悲不自胜因成短章以志存殁云尔
　　二纪便蕃冐主恩归来荣感两惊魂昌辰尽见羣龙出【汉郎顗云羣龙在位以喻众贤】急景俱随骇驷奔史册褒贤空汗竹山丘余泣已陈根此身不减灵光殿遗老班中岿独存
　　入客懐故里
　　汉枌遗产接东陂舒啸行吟失旧期岭上猿惊别乆山中芳草怨归迟鲋波希润寕堪待龙防求豊忍自欺负郭已荒金未佩天涯浩叹满隆墀
　　和呉侍郎惠诗
　　最乐乗秋浩气全洛台归兴满新篇霞浆不杂甘辛味庙瑟都遗掩抑昆岭希珍惊倦鹊兰台清吹饮吟蝉欲知传诵人多少正似三都纸贵年
　　求志
　　壮心销尽见天机敢惜功名与世违拙似潘生难济用老于蘧瑗转知非多年鸡口慙争食自古驽筋爱举肥常恐冐荣晚节春来魂梦到柴扉
　　和子京旅况
　　春城岑寂早花开乆脱冠梁有薄埃安邑本缘饥腹累茂陵非为富赀来【汉以高赀者皆徙从诸陵】惊罗晚雀同茅宇争席春农伴茗杯自有忘言记真意不烦骚客赋衔枚【楚辞云愿衘枚而无言】
　　和呉侍郎谢予送酒
　　歳稔兵厨富酒材几槽新溜滴芳醅秋香自与兰英合春色潜依竹叶囘蟹甲佐欢宾斚溢鸱幐参贡县邮催【歳时旧例有百壸之贡】虽非平乐十千斗愿奉成康三百杯【袁绍辟郑康成及去馁之自旦及暮康成饮三百余杯温克之容终日忘怠】
　　秋夕感懐
　　风蟾成晕露成霜玉箭添筹怨漏长四载归心同骑省【案潘岳诗自我违京辇四载迄于斯原本作四戚今据改】半分仙过东阳惊猿乆负排巢客乗驷谁轻喻蜀郎掩鼻裁诗多感慨吟余星斗转秋潢
　　题江南程氏家清风阁【临江建之】
　　临波飞阁迓层飙溽暑狂醒此并销客至自同仙寇御舟归不减郑公樵云明别岛朝虹饮月碎前溪夜鲤跳借问北牕余兴否羲皇高世一相招
　　和呉侍郎游普明禅院
　　履道遗坊敞浄庐昔人曾此赋闲居园经汉传挥金罢石记商贤作砺余【原诗有石存裴令老臣心之句】緑玉千竿多映水苍帷双树竞凌虚神交不必论年軰一夕清吟万境如次韵范纯仁和郭昌朝寺丞见寄二首
　　岷峨秀气入京华鹏翼抟风势莫涯昆玉照人呈美璞楚兰芬畹擢新芽朝廷迁陟先诸彦【君于同榜先改京秩】闾里光荣在一家不鄙蒙阳疲病守肯来同醉岸乌纱
　　言路再居无少补防邉三岁乏微勋非才自合投闲地竭节终期报圣君老去风光流似水病来世味薄如云读书记一将忘十少壮谁教不自勤
　　送龙图燕待制出守梓潼
　　寳褠沈沈夕雾迷儒林俊老出分麾中天秘牒河龙负上路鸣铙筰马驰香袭宠鞶惊放兽野连丰芋蔽蹲鸱潼江肯学淮阳卧仙液真腴壮夀祺
　　七言长律
　　次韵答襄阳龙图燕给事庆仆序直禁林
　　右银仙闼倚云开孤客缘何待诏来一节新恩迂使驿五花前署隔公台英游但喜儒绅集涸使偏惊吏腕催画槛寳鹓翔帝竹夕轩瑶斗挂宫槐朝无滥吹终逃郭性有真愚敢望囘隽老裁篇褒意重逺分江汉濯余埃








　　元宪集巻十三
　　钦定四库全书
　　元宪集巻十四
　　宋　宋庠　撰
　　五言絶句
　　坐池上看水偶成五絶句
　　氷解初分窦波平便泛舟岸花红吊影沙鸭緑昻头漾漾通仙穴【源出清济】潺潺入故城晚来丘壑思并为一渠声
　　短緑抽心草深红半面花游鱼知底事跳碎水中霞已开临水径自作探花人岸桞何为者都卢欲占春【河桥不甚宜花惟多美桞】
　　桥脚时依树【多作钓桥】阶唇便作河初无心可洗谁作洗心歌【防事为水所环最为佳处】
　　次韵和呉侍郎录梦英书
　　何年留妙迹真赏日云踈不遇临池鍳谁收壊壁书六言絶句
　　撚鼻
　　一饥惯食腥腐三嗅不分臭香残质心灰已乆末年鼻壅何伤
　　七言絶句
　　和呉侍郎向号乐城居士今复职守陜临岐自哂二絶
　　竹圃云斋谢病还更将禅号拟香山诏恩叙旧君何譲从古英贤不得闲
　　催拜连翩鳯诏飞乐城幽槩愿相违高云出岫虽无意且待商岩作雨归
　　擢第南归道中早发
　　紫汉囘天斗柄横萧萧羸马困遄征南归昼绣恩偏厚应有乡人笑夜行
　　夜坐二首
　　紫垣疏舍拂霄霓官烛台衾夜境凄况是顔生无饮分小斋应免醉如泥
　　省户沈沈奉秘斋通宵箫唱九天来如愚黙坐将何比维斗虚名本不材
　　道次舂陵懐古二首
　　鬰鬰舂陵旧帝家黍离千古此兴嗟萧王何事为天子本爱金吾与丽华
　　丽康遗壤亘荒途白水烟消拱木枯陌上停骖聊借问帝乡今有旧亲无
　　被诏假轺传诣阙
　　轻邮千里给台符暁月征骖上道初自比汉儒恩太渥一生龚胜恨私车
　　初归咸寕宅坐北斋作二首
　　桞市西头最逺坊归来先扫读书堂闲园别有风流意无限苔花上石牀
　　宴坐聊为适性埸徧开尘箧治缣缃偷闲须撰斋中録道帙儒经各有房
　　因游东园奉寄交代张龙图
　　修篁緑水已成隂秀柏凌霜尽直防今日思人还爱树【竹木尽是张公所植】岁寒顔色岁寒心
　　蔬食
　　退食西轩玩竺坟鹊炉烟细篆难分劳生未识心斋理枉学顔徒不茹荤
　　榴花
　　谁取孤根植槛旁绛跗丹蘤鬭年芳惊飙莫损亭亭百子先秋未有房
　　晚坐北台见新月
　　落霞残日罢空楼月桂黄昏破客愁天上幸无封拜事谁教蟾影曲如钩
　　初止毂下车马羸惫
　　九衢横骛徧骖騑暁日浮云万盖迷借问东京朱伯厚一车何苦日奔驰
　　初倅襄阳郡事感而自咏三首
　　平日少游思郡掾当年邓禹志功曹如何一命聫州刺更冠灵赑屭鼇
　　诏版熏芝矞露浓千龄华旦此亲逢平刑六百叨优秩【汉廷尉平六百石秩】已媿琅邪邴曼容
　　处世儒宫井臼贫偶懐铜刻逐观宾汉家鬻盈千却用淄川牧豕人
　　春晚坐建隆寺北池亭上
　　城外东风巻落花更临春水惜年华单车刺史无铙吹呌杀荒池两部蛙【南方气早春末已蛙鸣】
　　梁冀二首
　　狐尾单衣汉绶长归来珍馆看啼籹将军幸有封侯力忍使秦宫令太仓
　　外戚豪华善意钱折巾平帻映鸢肩支期一世惟偷宠虚秉东京防扈权
　　题巢父井亭
　　箕岭逃尧去不囘沈沈遗甃碧烟开亷泉譲水犹堪贵何况防轻天下来
　　黙记淮南王事
　　室饵初尝谒帝晨宫中鸡犬亦登真可怜南面称孤贵才作仙家守厠人
　　班葛才华尽冠时如何褒贬两参差八公竝号翀霄客谁作当年诣吏辞【伍被即八公之一】
　　二山仙藻鬰纷纶鸿寳于中秘术新他日铸金多不效余灾翻及献方人
　　欲访景升先寄
　　隠庐早学蜗牛様讲肆仍将马队邻【陶潜有马队非讲肆之句余居东偏皆骑营所在】北望乌衣才一曲拟携聫简就书筠
　　岁暮北楼晚景
　　楼上人惊岁律残鲁郊齐垒有无间夕阳高鸟知何意飞尽青冥不肯还
　　和呉侍郎见贶白莲
　　田田香叶满桥隂镂玉仙葩照玉浔应恐天姿太明洁浅红微緑护芳心
　　招希元对奕【佘棊品甚卑故有末句】
　　咒木成卢非我事赌牛探炙亦何缘乗闲欲数纹楸路借问何如葛稚川
　　适闻留台侍郎独游龙门属府事牵鞅辄成短诗奉寄
　　飞盖遥闻上凿龙白云苍霭暁楼钟匏讼阁空南望知到诸天第几重
　　再葺流杯亭兼得今翰林胡学士旧记石刻移置坐隅郡人以为宠
　　重凿琼波弄酒船翠珉英藻更相鲜从兹春意无销歇长似山隂癸丑年
　　流杯亭【则天所临幸李峤撰碑】
　　昔记神皇驻六龙横波箫鼓沸天中谁知一代繁华意吹作菰蒲落日风
　　斋中读书
　　藤箧纷披拥蠧筠日开黄巻代谈宾一经皓首心非悔枉是无言对斵轮
　　入谒马羸不进
　　上路传呼万毂流羸骖月五更愁城门争道无因入始恨车前欠八驺
　　惜白髪
　　暁鉴霜毛乱欲飘感衰懐壮两无聊渊明雅思真高世也解嘲人挿素标
　　再到小园见落花有感
　　雨余春色太怱怱已有残英满地红先落后开应定分一般迟日一般风
　　急雨前旬滞客筵羣葩何事亦翩翩风长日暖东君醉无限宫娃失翠钿
　　次韵和丁右丞因赠致政张少卿二首
　　几年辞宠解华绅佛忍荘恬共啬神晏始知松柏茂凌云高节不关春
　　芝术新园御陌东飘然云鹤此相从贵交亦有功成约【二卿尝与余有功成身退之约】林下他年或见容
　　和中丞晏尚书观上御青城案警埸
　　崔嵬绘阙倚云梯三叠鸣笳引夕鼙使范雄严天意悦瑞氛斜日紫垣西【是曰登楼案警埸即时霁晚景甚和】
　　偶观竹林七贤画像
　　七子高风拂混茫丹青遗影尚琳琅山王偶尔兼荣遇不得延年赠短章
　　次韵和石学士见寄十首
　　恳嚢封避政均天恩从欲宠孤臣囘瞻始愧功名地池有祥鹓阁有麟
　　路寝崔嵬敞九筵相仪曾识帝心防【明堂盛礼仆以礼仪使赞引乗与】汉家山委无穷瑞尽属渊云奏赋年
　　奉行汉事稽遗典陟配周诗讲肇禋一世声名皆帝力请君鸿笔剰书筠【已上二篇来诗纪明堂之盛因见虚节辄缘雅意为答】
　　分符懐钥两叨荣公退宾尊恨独醒【余性不饮酒】禊洛赏花都未识歳寒空爱竹青青【褉饮赏花洛人所重余今夏赴任未经此防恇土宜美竹徧于池槛此君之好契余夙尚云】
　　隠几铃斋咀道腴洛烟嵩霭徧神都时时更作书生咏方信随何一腐儒
　　掉臂论交俗乆讹夫君高意遏頽波蕣华暮落松凌雪借问凋芳较几何
　　荣路徘徊力已疲保全恩惠剧春熈须知散栎无庸日方到羣材搆厦时
　　乆厠鸾鸿刷羽翰大都飞意倦须还周南日夕归心动笙月飘风尽有山
　　亲见仙科唱第时【君提第之日余以学士为殿试考官】宠均宣室对神厘【韵强辄借为禧字】汉台诏令方深厚好取名郎作训辞【来诗有敲扑薄领之叹辄以奉扬宣美】
　　老去勤勤念一丘已将身世上虚舟济川善谑情虽厚似清才恼白头
　　碧芦堂
　　寂寂虚堂一自幽绀梢苍叶更临流不须重画沧浪境一片江天小様秋
　　故池
　　几曲春渊逗碧塘翚檐沙版照波光多年不浴荀池凤戏鹜时时下夕阳
　　丁晋公故第东池上作
　　薛县高台已半倾碧波遗甃自盈盈池蛙不辨兴亡意犹学当年鼔吹声
　　东园池上书所见五首
　　茅栋山楹抱曲池【池上有堂号白莲栋宇朴野】懐终日此忘归生平方寸无机械庭下羣鸥且莫飞
　　春余池圃似郊村【余夏领府事时花卉已过池上寂然有野思】吏散斜晖半府门燕雀不知争底事啁啾言语到黄昏
　　堂下溅溅水欲周水清烟底见游鯈主人不是无芳饵此意从来信直钩
　　静岸无风敛夕霏田田香叶满空池戱鱼未必能知我我自知鱼最乐时
　　雨洗神嵩绀黛凝中天鸾鹤恣飞腾更怜晚翠知人意并入东楼第一层【东楼正望嵩少诸】
　　漫成
　　二典勲华冠号荣灿然三代继英声如何孟子尊儒术不肯临篇信武成
　　漫成二絶
　　日日开门避宠呼舞骖飞盖共虚徐晋人枉觧痊秦痔只得君王五乗车
　　代故由来足纠纷高才忧世强云云太宗不用长沙传虚使羣臣谥孝文
　　絶句
　　波环颍曲持竿石云拥嵩岩链药炉尽是他年归隠计更凭猿鹤作前驱【有薄田数顷在嵩颍之间自郑望之跂予耳】
　　次韵和呉侍郎和冲卿寄来诗二首
　　觧郡西归疾有痊洛台分籍养高贤逍遥莫道无推重云外传呼拜表天
　　暂息尘机不为年髙风聊借九区传周聃汉朔谁能测且作清时吏隐仙
　　时余不得预防戏成二韵【案此题上有脱文】
　　笔阵谈醉幕天遥知三俊共周旋据鞌旧将曽销髀不得行间左执鞭
　　和中丞晏尚书忆谯涡二首
　　縠浪如曲里深使旗斋舫此幽寻不知鱼鸟思人否曽费东山拥鼻吟
　　沿缘緑篠无穷岸萦帯香荷几曲溪可惜髙秋真赏地夕阳残月枉平西
　　冬至夜斋中不寐遥想郊丘盛礼二首
　　阳郊陪礼忽三年目想坛觚切绛今夕纤萝还不动百神应到紫宫前【寳元郊祀之夕风月登霁今岁复尔】
　　两扶天御陟圆丘【景祐寳元二郊余竝摄公奉引乘舆开坛赞礼】璧月硃星拂防旒谁识从官兴感夜卧听寒柝宿扬州
　　人日
　　阳律初囘七日春谁将灵品占佳辰金翦防空迎福无奈牛羊已胜人
　　游广爱寺
　　鹫宇岧峣轶翠霏清秋香火絶尘机心明更接真空辨应有天花满席飞
　　和伯仲尚书闻琵琶一絶
　　香拨檀槽奉客杯细音余响碎琼瑰只应强作中误且欲周郎一顾囘
　　正月十日作
　　万里春晖荡暁空芳心何处不融融情余两鬓无情雪最耐人间解冻风
　　偶随和气上层台河里风烟巳暗开空説虎牢天地险不知春色过关来


　　元宪集巻十四
　　钦定四库全书
　　元宪集巻十五
　　宋　宋庠　撰
　　七言絶句
　　和晏尚书宣徳门侍宴观灯
　　梵楼佛火千轮出汉畤神光百道来为报金吾休禁夜太平箫鼓宴钧台
　　读史二首
　　孝武威灵动百蛮将军辛苦到阗顔儒生未必无长防枉使匈奴害狄山
　　贾傅感伤论表饵董生推本对春秋蹶张抵几能为相谁序儒家冠九流
　　观文丁右丞求赐茶因奉短诗二章
　　金门髙隠宰官身尽把功名付客尘慧露真腴内消热可烦霞脚一瓶春
　　龙衔缥质尊王贡月满春规记焙名此味赏音知有意不将甘醴作交情
　　和寄花诗
　　省访春丛最殊寄来犹识锦霞舒名园自宝仙葩种可是全因勿翦余
　　谢答吴侍郎惠茶二絶句
　　贡焙僧岩各有名手封竒品更丁寜衰翁剧饮虽无分且喜云腴伴独醒
　　一匳真茗慰铃斋更伴仙卿逸藻来夜啜暁吟俱絶品心源何处着尘埃
　　次韵和运使王宻学新葺西亭移花之作
　　高斋新境防纤尘曲圃芳畦豫记春今日且资移树法明年应作看花人
　　和中丞晏尚书木芙蓉金菊追忆谯郡旧花
　　綘由来拒早霜金英自欲应重阳主人昔意兼新意并为寒葩两种香
　　今日棊轩风爽天休可纡歩无以簿领为解兼戏成短章
　　不肯归休本俗才痴儿了事太悠哉劝君抽取文符手且就凉轩鬭茗来
　　咏史
　　袁禇才名自古稀可嗟髙节晩相违迟行便足为丞相枉受黄罗乳母衣
　　道出襄城遇大风于野
　　此路前闻七圣迷风霾终日暗天涯心如揺斾头如葆郤羡枯桑了不知
　　春晩残花满地
　　晼晩干花巳自稀狂风犹欲挫芳菲王昌近在墙东住可惜残红取次飞
　　因覧子京西州诗藁感知音之难遇偶成短章
　　小集曽因善叙传【子京出麾小集甚为元献晏公所重叙以冠篇行于世】西州余藻复盈编中郎久已成枯骨争柰柯亭十六椽
　　天街马上遇雪
　　章街十里瑞霙飞有客蓬山寓直归双履未穿乗叚比量东郭是轻肥
　　七夕三日
　　一夕欢娱鳯帐秋暁天归驾待琼辀银潢便是东西水不独人间有御沟
　　紫宙风轻敛夕霏露华应湿六铢衣鹊桥贪问经年恨不觉蛛丝减旧机
　　汉家猗殿敞云屏青雀西来底有情席上残桃犹可种刘郎争柰不长生
　　夜闻牛歌
　　萧萧墟落暮云寒壊曲薪歌浃野欢何处饭牛归路逺一声辛苦愬漫漫
　　和梵才寄林逋处士
　　白首江湖传散人天解尽有天真汉家不惜青蒲费终为枚生一裹轮
　　龙兴题额【传云唐明皇御书八分】
　　八法神毫焕宝题至今鸾鹊欲惊飞临空莫遣流尘晦幸有仙人拂石衣
　　闻子京拜扫后周视田庐因问有可为归计者二首
　　韩邑西南上故原春林防处驻行轩何妨豫卜归休地从古三公亦灌园
　　耕畴乔木许西偏嵩颍相望似有缘更问具茨南复北那邉堪作种芝田
　　西斋杂咏
　　粉箨烟膏秀可餐森森庭际鬭檀栾谁教节目生皮外郤解虚心保嵗寒
　　早谒
　　匹马中衢类防蓬疎星残月共寒空汉家未给千门钥弛镫墙隂避宪骢
　　咏槐
　　万物迎春目开亭亭圆影覆莓苔孤根信得全身地可待山中养不材
　　噪雀
　　楚雀乗春翐翐飞蒜头椒目禀生微风前莫学惊鸥散堂上人无海客机
　　晩庭噪雀
　　空庭残雨伴风休芳树隂隂晩雀畱无限好枝堪敛翼不知何事更啁啾
　　登汝州等慈阁二絶句
　　像阁岧峣出翠隂有人凭槛看嵩岑方更语闽天旧且取归心付佛心
　　槛外风烟洛汝通賔簮禅毳此相从主人解选登临地数片秋天六六峯
　　泛舟新湖晩归呈坐客
　　缭绕西隄接暮云半天残日尚留宾归桡直渡无多怖纵有风波不陷人
　　受诏论次令文逾月纲条未举
　　汉家甲令议蠲烦曺札沈迷拥昼轩城旦干条纷未举始知黄老得名言
　　书楼
　　防防雕甍傍九衢藻扃无复蘂圅书徘徊尚有飞轩月不把孤光照碧疏
　　次韵和吴侍郎东城泛舟
　　放溜轻舠掠晩沙时时波底碎秋霞清隂十里堪乗兴疑到江东安道家
　　新嵗雪霁到西湖作三首
　　新年城曲坐溪台密霰初収晩冻开无限禽声兼栁意欲催春色过湖来
　　水华烟态压回汀客至无情亦有情芳草不须縁短梦一番新緑满塘生
　　闲拂苔矶弄钓轮幽懐先赏潩滩春沙鸥似未知余意惊舞时时错避人
　　暮归舟中
　　一水萦纡荡夕霏樵风上下燕防差斜阳无限沧洲景可惜山隂兴尽归
　　早渡洺水见流澌尽解春意感人马上偶成戏咏二首
　　春色东来不待招烟光已过洛阳桥如何解尽人间冻鬓畔霜华转不消
　　洛浦氷消润韈尘野禽何处不呼春栁梢弄色花条软已似遥嗤白首人
　　次韵和张太寄集贤相公
　　一世防龙集盛期公槐邦栋耸乔枝更将出处均天分荀鳯庄鹏各有池
　　立春
　　曽见青旂上苑回瑞幡仙萼翦刀催【立春日朝簮皆赐幡胜于上阁】朝来独曝茅檐日且暖蓬心一寸灰
　　庭树
　　岩曲孤根为底来婆娑生意画云开霜繁露重樛枝落借问于今材不材
　　潜溪晩归二首
　　诘曲山柯冒石梯聼泉寻竹到招提凭防未徧催归驭可惜溪西更有溪【西溪庐溪二僧舍相去数里日晩遂不及往】
　　刹刹寻僧驻盖频已闻归骑趣城闉岩云散不溪泉咽野色幽声共怨人
　　和晏尚书宴归马上醉题
　　宝阙凌云晏罢初纷纷归骑徧春衢灯光月影留清玩不觉车前甚宠呼
　　闻蛙有感
　　燕池昔有金丸戏蝈氏今无牡菊烟暗水羣鸣聊借问为官何似为私年
　　雨夜逹旦为蛙所聒
　　万数鸣蛙暑雨天此声何必问憎怜周公忍事肠三斗寄怒犹烧牡菊烟
　　僦庐僻逺因畜鸣鸡为入谒之嵗乆驯狎其信如一因成短咏
　　唳鹤啼乌隔斗城喈喈辛苦报朝缨僦庐不识端门漏长媿东牕第一声
　　小园四首
　　小园烟草接邻家桑柘隂隂一径斜卧读陶诗未终巻又乗微雨去锄
　　厯尽危机歇尽狂残年惟有付耕桑麦秋天气朝朝变蚕月人家处处忙
　　村南村北鹁鸠声刺水新秧漫漫平行徧天涯千万里郤从邻父学春耕
　　少年壮气吞强敌晩觉丘樊乐事多骏马宝刀俱一梦夕阳闲和饭牛歌
　　夙兴
　　梦惊单枕拂霜毛月影初低烛影髙枝上万禽犹寂寂寒鸡何事独三号
　　和防政丁侍郎洛下新置小园寄畱台张郎中诗三首
　　勤勤髙意念林丘新买溪园洛水头千载圣贤方契防恐君难作赤松游
　　芝廛松坞富烟霞更接西台御史家借问贤人何日聚定知郎宿映台华
　　十畆名园隔世尘山嵇风义暗相亲只应嵗晩凌霜操并托松篁待主人
　　睡足【河阳事简卯后方离枕】
　　府廨寥寥似野庐晏眠犹厌阁铃呼不知云梦泽南日【杜牧为黄州日有诗云平生睡足处云梦泽南州】得似富平津北无
　　晩登信美亭
　　磴道盘纡薄晩云天邉疑见斗方春【此亭正望京阙】清风万里知何意吹尽华缨漠漠尘
　　照虚亭
　　洛渠西北暮烟来碧瓦朱轩压水开岸曲便容刳木艇阶唇仍作钓鱼台
　　废园
　　金谷苍茫旧里存年年芳草怨王孙防人慎莫寻荒径霜露霑衣似泪防
　　过紫嵩庵
　　新结禅庵当小斋见山何必上髙台嵩岩更似知音赏雨罢先供翠色来
　　和谢酒
　　腊脚春槽细澑香一杯何幸得君尝十年离恨无销处且付山公酩酊郷
　　汴渠春望漕舟数十里
　　虎眼春波溢宕沟万艘衔尾饷中州控淮引海无穷利枉是淊滔本浊流
　　屈原
　　蜜勺琼浆荐羽巵脩门工祝俨相依蛾眉杂遝无穷乐泽上迷魂底不归
　　司命湘君各有情九歌愁苦荐新声如何不救沈江祸枉解堂中许目成
　　杂感
　　从古忠贤困佞邪区区尘册费长嗟防人肉味知何似豺虎刚嫌污齿牙
　　枉尺由来贱直寻巧机愁杀汉川隂莫将三四为朝暮虚搅羣狙喜怒心
　　咏竹
　　嵇阮生平忆共游此君髙节最凌秋儿童少作并门骑千亩留封渭水侯
　　冐雨出省示同舍
　　簇云丝雨共凄迷红日应衔苑树西陌上绛涂深几许羸骖无锦可障泥
　　黄孝恭失官多作歌诗极于哀丽
　　秃翁无版出无轩清藻千章愬旧寃可惜骚人能设问皇天终不答根源
　　宿斋太一宫即事五首
　　仙楼觚阙槩云霓奕奕威灵拥太禧海内兵销无伐国牡荆闲偃汉宫旗
　　蹇产通天百尺台嵗祠三一羽旗开卧闻野雉宫前雊应有神光坛上来
　　宫垣宝势压灵鼇窱斋房宿幕髙倦枕不知秋已至商音半夜入云璈
　　琅蔬琼屑奉斋场薜席时飘鹊炷香永昼不开賔榻语并储真气助龟膓
　　碧篠珍丛北戸隂时时天籁着风琴体中痴黠何须判一夜甘为洛客吟
　　遇雨放朝余至掖门方审戏呈同舍
　　诏恩蠲谒静朝扉掀淖都街独未知同舍恣成庄蝶梦可怜臣朔忍朝饥
　　过都造朝入见之日防恩防登赐坐感天荷徳退而成篇
　　出守西南又许田白头何幸再朝天升阶子细瞻尧日不似侏儒梦灶年
　　周道士本簮裳世家龆年便慕真教今为庐江黄冠与余有中表之好千里见访恻其孤立因告别也为小诗以劳其志
　　亲见乌衣竹马年如何便学草楼仙长安名利非真趣好趁春膏种玉田
　　小疾请告
　　昼枕髙舂体不勤客来犹复着纶巾冒荣初牒无三最寜是朝家予告人
　　祭春偶作呈通判职方
　　闗外春来亦可怜平明箫鼓浊河邉殿门恩泽催幡胜【朝廷故事立春日赐近臣银镂金涂幡胜于上阁各有差珥冠谢恩上殿奏事】不预朝簮整八年
　　晏公防过州北哭罢成篇二首
　　昔迎留守萧丞相【癸巳秋公自长安代余守洛】今哭谈经戴侍中【公乆留经筵以备顾问】一代高情无觅处落花残日九原风
　　故郡迎防匝野悲【公尝镇许昌】桞车丹旐共逶迆泉涂自古无春色可惜森森琼树枝
　　帖子词【附】
　　皇帝阁端午帖子词
　　吹律蕤賔动乗离玉烛明荐盘荆俗黍颁饵汉祠羮宝轸流薫唱仙壶永瑞曦欲知人厉息天报艾生迟宝典灵辰旧皇居瑞应偏冰纨能避暑丝缕解延年宫中命缕千丝合阶下祥蓂五荚芳汉殿桃枝先作印楚人兰叶续为汤
　　天闗郤暑金为狄帝坐禳氛斗转枢不似人间传节物嵗时尝作辟兵符
　　蘂宫琼构切昭回五月嘉辰万夀杯舜殿薫风琴里散汉闺明月扇中来
　　皇后阁端午帖子词
　　魏井开氷洁齐宫献服新宫门无暑气犹许艾为人朱索连荤种仙缯篆秘符谁知万灵贶先日拥椒涂鲜云瑞旭楼前暁宝艾芳椒殿里香五数已知随地永九重更自配天长
　　楚筒结糭金盘丽班箑裁纨玉字轻琥枕透蚊光不灭瑶箱乳燕羽初成
　　篆桃刻印神图术采药和丹寳笈功欲验嘉辰蠲毒处轻炎不入广寒宫
　　夫人阁端午帖子词
　　令月辰标午皇居物效祥仙蒲九节长宫树万年芳越簟轻裁玉齐纨巧缕冰宫中虽命节何处有炎蒸汉家宫掖与天连桃印金刀瑞气鲜朱夏虽称五之日皇图自乐万斯年
　　金徒漏永乌犹渇宝扇风徐雉欲飞借问人间传防缕何如石上拂仙衣


　　元宪集巻十五
　　钦定四库全书
　　元宪集巻十六
　　宋　宋庠　撰
　　颂
　　乾元节祝圣夀颂
　　臣闻元圣诞生万代犹乎旦暮大年垂祉千龄永乎春秋故荣河一清而跻此盛期枢电四照而肇此灵契必淑若而能济畴防巩而不兴惟皇上帝监观于下土铺照乎俶谲之祥以佑民而树后于铄令王顾諟于葆命翕受乎厐鸿之祐以承旅而制世覆眂兴式逖聼风声自青素更期质文防变帝皇之符纷纶而膺期绍至天人之际精祲而属象相因莫不肇之以积累之源济之以丕嘉之绩用能统一期运保乂函夏福浸羣元者其邦昌徳羡列辟者其龄永岐周之隆也肇后稷而创业迄武王而革命然而典刑丕式十八王而崇冠致治者成康之功也炎汉之兴也自唐尧之垂裔及高皇而啓图然而文教寖盛四百祀之保寜丕业者文景之化也惟积基之慿厚能垂统而緜盛故累徳逾逺而致治逾逸受命甚易而格来甚勤洪惟本朝逺诞于真系皇矣艺祖出应于嘉运一戎而基业大定再造而寰瀛底寜宪度着明规模洪逺太宗秉箓承枢拓迹开统抚干维而张化擥天厯以在躬东南一乎尉侯小大懐其威徳真宗绍庭阐绎握河纪瑞重规沓矩鼔熈寜之风勤崇垂鸿讲旷絶之礼一徳胥暨羣方率同缉王纲而载张垂帝典而明备精兆毕应遐源益昌诞毓英主嗣有令绪恭惟皇帝陛下躬天挺之姿盛熢涌之徳重华叶于帝则下武配乎王京据五精之题开阶有立御二气之辨乗防无繁高拱而视乎治平垂精而宅乎丕显丰矩弥茂庶绩越熈若夫沕潏流祉神灵告期里社载鸣渚虹有焕钟尧门之异禀轶稷巷之前徽岐嶷而徳受于天覃訏而声载于路铜律御戸导扬于叶气银题署宫付畀于景数防育之祥也生而靖渊长而敦敏舜瞳鍳物是谓文明汉准膺符多乎竒异俨珠庭而凝粹懐玉斗以效灵足履已而手握襃声为律而身为度体貌之殊也茅社始建雍睦必闻桂坊亟升温文允着爼絶登鲍肆开洊雷一有元良正邦之望洽能镇大事形国之功着纳麓归运承宗主鬯继圣之业也防顾天厯入登帝宸间往长信之朝思斋太任之徳尊为天子有懐于孝恭礼同家人无懈子省视瞻三后之晖烈懐四时之永思凯风寒泉増孺慕之防感履霜濡露念先灵而载惕至徳有立羣伦斯厚髙世之行也渊然临朝靖恭守位既疏明而暨逺靡矜奋以自贤豁然度量而除其侮慢慎乃号令而尽乎温雅忠洁咸懐豪英毕力絶去小察时罕书马之忧容受直辞人无批鳞之惧君人之量也宠接师傅讲求盛典申命儒臣递侍清燕以天纵圣能之识励日就缉熈之学古今之才一石总制清衡石之书百斤率归宏览粉泽六艺鼓吹羣经若稽古以聪明茂对时而化育柏梁之游间流藻咏太液之唱庸作永歌云汉之章昭囘河洛之书开奥至若取效奎之像运错宝之跗鑪烟袅清商滴贮洁黙运宸思奋为竒踪金错焕成于秀范珪棱曲尽于宝势极盛王之能事示黎献之茂矩睿哲之才也缉布朝经敷求民隠具明彻寝昃晷忘膳敦遣八使廉察謡俗之弊申敕列牧沛发劭农之诏核名实以无滥擥权纲而尽在懋建中和既陶甄而独化兼总条贯若金玉之相振国容眂令而动朝章设象而备政理之举也小毖兢懐虑乎辛螫无逸存诫执为元龟居循舆几之铭动亡弋猎之喜六飞奉驾靡数跸以烦民十产罢台惜暂劳而役物躬行素尚循致太寜郤纂组之害工破雕觚之返朴头防之赋无敛根着之萌悉栽训雅俗以归厚扇亷风而激薄黎蒸罕乎滛泆飞潜遂其翔泳风化之洽也慎执邦宪昭示明彛理或诖误虽重必待情或干犯虽细不宥防吏议之寖蔽设使匦以延纳左嘉之枉必达北军之章靡乱酌吕侯之制审简孚于三千条用汉皇之心除惨酷之五十事刑典之平也谛酌三策辑修善经武节飇逝威声霆振执柔辔以善御驱戎驾以逺抚旌旗千里弭朔塞之遄征干羽两阶服苗民而狎至燕弧委劲而不用敌火投烽而彻警治军保大示天子之守在四夷侯海来臣知圣人之生扵中国武功之戢也崇儒术宣国猷登闳三代之英罢黜百家之学掲仁谊以浸太和之俗缛文物以畅无垠之声纪律焕巍容典缉备学庠讲道而申悌乐府登歌而协律乃复张英彀而在御掩俊薮而擢茂设旌贲以来岩穴之士物色相望复制防以登襃博之流方闻并进文教之盛也若乃基绪防昌民俗寳冨修祠吉土比嵗登乎缛仪昭孝閟宫以时修乎洁祀肆类禋宗之礼着思文陟配之诗作徳泽隆洽功业震耀众变诸福储祥效祉故瑞日流景矞云驻霭星晖露润干之符浸潭而享其应嘉生挺姿珍羣育质月至日集坤之珍络绎以效其报丕律既显蕃休滋至方将巡岱巘而展采陟仙闾而封检嗣烈考之茂实昭圣帝之盛节粤若嵗在作噩月维仲吕绍隆绵瓞之绪诞育猗兰之所若夫乗离正位所以肇继明之业也执衡在序所以示丕平之运也徳盛于火所以隆炎赫之期也性属于礼所以昭揖让之治也惟圣间出与时相符于是七相五公鼎席之辅羣司百执朝绅之伴相与仰逢吉之辰赞重雍之旦酌鸿典而具举罄亮诚而善颂以谓行健不息美利天下干之道也于以叶宸算之常久体仁以长资生万物元之义也子以配鸿名之首出防攷馨烈稽合棐彜【案原本作棐颐文义难解据书洛诰改今字】愿以徽称纪于嘉节臣志防达帝俞俯遂若乃缇帷宿设藻卫环列铜乌递风而细转玉虬注漏以迟度银题朱网敛夕霭以萧寥采眊英矛晃晨晖而容与金璆在肆应节而徐韵伊衔组树羽之器率陈于陛次珪帛充庭移珍而来享虽异域殊方之賮亦备于壤奠奉常整仪而辨等胪句唱警而传导朝弁就陈陛防严列皇帝鸣采茨以荣歩凝邃藻以临幄张麟文之席揺雉翟之扇帝晖煌煌烛于周行若北辰拱众星于中央朝容祗祗伏于宸威若湛露匪太阳而不晞森然拱着之位穆若陟防之度倾心胥向动色相趋于是上公进而言曰陛下席曼衍之图隆遹之徳道防侔子往初泽羡溢于潜邸宰临方夏兼并神明勤于邦而勿休介尔夀而弥亿臣等乐景化之寖被省亲逄之重幸惟门弧之在旦罄野芹而申祝谨奉觞而载拜上千万夀制曰俞举公之觞风行之令一降嵩呼之声四达下陈齐肃之志上谐纯嘏之祐缛宪交举华绅夙退穆若欢颂由神臯而及四方薰然太和自编氓而及羣类宜乎后天难老与日并明抚五辰而凝绩迄至登平据三灵而猎福保隆久视夫祝尧为愿着厥华封之言诞圣流歌载乎唐室之典尽善之美乎虞帝长发之颂乎商王矩矱具存飚流不泯下臣寖陶醲化被服素芬辄陈击壤之歌仰祝如山之算稽首濡翰谨献颂云天有成命基宋之盛徳垂后兮于穆圣皇临朝有光道冠初兮里社之鸣喧然有声显受命兮帝生于室神光四溢观者悸兮帝御于宇懿和宣布荡难名兮执衡在序达枢流祏昭有异兮北斗回杓举觞于朝达臣诚兮南山之夀极天且久垂无穷兮
　　国阳大报颂
　　臣闻职乎覆载天地之化均推乎功徳祖宗之谊一化之均者其报等故明察之祀曽是而并升谊之一者其孝同故妥侑之主无嫌于交飨此设教所以本神道议礼所以沿人情者矣矧夫兆福畤于阳位差谷旦于天正陟防惟寅采物具举三灵逆厘四海来助对缛礼于盛际进明徳于升闻遹骏有声上帝穆其临汝敷闻于下三后赫其在天巍巍煌煌礼之大者是则耿命之所集至圣乃兴精意之所禋嘉生攸防着在耳目合若符节天人之际不其显哉国家蓄五胜炎灵精之圣上席四叶重雍之烈丕冒绵防休有神器若其冲用居质渊泉而博厚妙年纂服神灵而敦敏天光内发干亨首出金玉其度神明其位三年之谅闇既言乃驩复旦之光华重合于帝建号之始堲乎殄行而朕师不震有洸洸之武持盈之际秉其文徳而多士对越有安安之思奉养长乐躬髙世之三行有匹夫之孝内睦公姓亲在庭之五大有家人之礼一夫未获则矜而弗喜一政未乂必退而更化和气溢于万物厚福浸于羣氓巩焉若泰山之加四维昶焉如宏纲之经万目天下之大本举矣帝者之丕功集矣方且轸无灾之惧愀若以荐辞歌小毖之篇周爰而求助武铭徧于戸席汉谏缉乎帷囊谦尊而光业久而大天啓渊虑魄兆嘉贶若曰三服容于自损而玉帛得以加六膳可以自啬而牲牷不敢爱况三年之祀疎则怠焉七里之兆往不劳止幸天之相而嵗之易也朕将再执笾豆以郊见于神只令下于源丝出而綍于是当国之辅刺经之伦峩峩以相趋翼翼而旅议莫不稽仙源之自酌圣考之规谓夫皇基所开系自真祖故先祠有景灵之谒元命申锡主乎魄宝故巳事有玉清之拜尊亲兼极变于礼而得宜先后不违过乎恭而何害定命兹允前闻夐絶既而宝谷登实良农告休日舍于箕卦御乎坎嶰窍律裁同一气而未融汉蕝【案汉书叔孙通传与其弟子百余人为绵葩原本作汉第无攷今据改】栖野缮多仪而豫定于时百工庀具千官聫职上公端委誓于文昌之坐天子淳濯斋于端闱之寝屏舜羶而易馈掩汉笥而停谳澡雪天虑秋游气辨俄而纷藻仗出皇居颎真埸跻太室祝嘏并诏臣工胥集贵声之乐登歌于堂上合食之主流出于户外俯伏奠献凄怆斋明迪神贶而漙将励孝思而极挚始复御威辂翳华芝纤阿扶轮大丙前马抑繁吹而不作遡阳郊而徐骛军辎雷动神旂电舒八鸾异响而均和六龙骈首而如舞豪英之士玉色而同舆葩华之云金柯而拥盖豹尾树后皆为省中钩陈旁翊是严帝座背天阙轹都门三条荷衢而平趣帷宫百灵防野而遂至祠所皇羽设邸熉幄缀珠门窱而表旌天穹崇而垂幕若夫圆坛中立神垓递防缀食惟旅陪祀相望夷酋司燎田首施烛且其罍云房爼羽林秀华之品宿设而芬树凫钟鳯箾琴絙瑟越之器凝锵而声展龙常琼钑飞軨疏毂之乗夹右乎道周星枪弩戴鹖被绣之师髬髵于壝次日在癸丑夜半冬至百执就列九賔相仪不敖不吴有严有翼皇帝被天衮执镇圭俨邃旒郤黄屋槃匜奉濯亲就于东罍茨夏摐音徐陞于午陛上帝富媪南向异席尊之至也烈火神宗左方并侑情之尽也天子一献以致防藩戚参奠而成礼粉庶豆以孔硕扬信辞而无媿歌钟咏徳蔼坑谷而皆盈羽籥振容率鸟兽而咸舞连珠合璧属于象者无不歆乔岳翕河统乎神者无不秩羣官分命以惟恪众神受职而交驩酌福饮以浮椒峙槱薪而炽燎皇猷允塞熈事备成回雕舆御帐殿冠剑旅贺兵师齐跃逮长日之升晷麾洪颐而复路岧峣南阙国贮天临之仪肤寸东云民希雨施之泽既而端鳯扆揭鸡竿大令辰告而在邦必闻众并肆而与民更始是日也涂歌邑颂仁翔徳洽逮鳏已责优繇缓调在疵者濯居幽者炤尽解犯命之网措刑于三千无出今年之租兴颂于什一亦既让徳不处归勲有恪练吉日朝密都叙拜贶之仪罄谢成之悃再荷百禄以绥兆人盛节能事斯为至矣臣尝学旧史窃订大猷以为宋虽旧邦而其徳维新郊虽典祀而厥应尤显当盛礼之草具也两宫叶议周旋抑畏固避号荣之举上仪之将展也九河顺道切和疏写亟舒昬割之患吉土之亲飨也隆冬变密清和照讫无隂霾之祲是三烈者不待瞽史而识天意之悦无烦巧厯而知帝运之隆砰隠乎殊休觉悟乎黎献跨风邃古垂照来今将使允烁者咀其余甘猗那者照其絶焰斟酌饱满饬厥性而用和滋液渗漉泳湛恩而无际非我休运其畴宜之而臣污韨朝伦滥巾册府陪委粟之毖祀叨甘泉之奉引目饱懿铄心萌咏歌罢黼绣之张获闻于夜诵均蟋蟀之难黙于秋唫愿纾感发之诚少抃鸿钧之世拜手流水汗谨次颂云上帝屹坛兮崇造天二圣侑享兮严吉蠲神光焜上兮风肃然钦柴皇燎兮升髙烟肃斯露泽兮浸羣元叶风顺气兮翺天渊垠开阃决兮曼夀延表世题期兮弥亿年
　　孝治颂
　　臣闻人肖天地故聪明之性以发君为元首故教化之端是属因性以饬顺则贯三才而灵万物所由贵也因端以阐序则加百姓而刑四海所由广也圣人尊其祖然后严其配故曰能享帝于郊王者奉其先然后思其孝故曰善述人之事若乃挺至圣以独运警含生而知劝纂戎绍服兢业一二日而惟防推诚显猷尊亲千万人之所悦不家至而日见大训以成因天明而地察至诚交感礼乐不变而盛夷夏不威而服嘉生绍瑞非号召而自至烈风迷雨不禳禜而时若辉光笃实以临下滋液渗漉而懐柔绥之斯和变至于道毕天下之能事者其惟大孝矣乎我国家基命太初凝图无外绍五精之正统而炎灵独旧陟百王之叔世而敦风载始宝胄系于霄极至徳结乎人心巍巍兮皇阶灏灏乎帝箓太祖包戡武之度画牡荆以麾天下则僣伪之风革太宗隆右文之治拥萝图而稽古道则声明之礼辑真宗席御辨之正刻乔峯而施显号则天人之际交三圣尉其嗣兴万物以之众服宜乎流锡羡之庆畅猗那之业皇干开与子之命清庙歌承祧之制重熈累洽寖讲乎大猷开物成务允钟于亨防故圣上之统嗣也龙见渊黙星辉海润操斗极以布席协帝华而居质亹亹穆穆神禹之纪纲防防蒸蒸帝虞之斋慓以谓可久可大圣业也故明徳而日跻不愆不忘旧章也故先谟而时宪若夫守文继体之盛凖自家型国之徽烈后辟行而未尽典礼放而难循以万乗之尊躬匹夫之操由不匮之志奋无穷之烈者又可得而言矣当其正位朱邸飞名苍震主宗器以受纯嘏宅前星而摛景铄父子之笃天性也故日造于寝门君臣之义至公也故不絶于驰道奉承大统协田龙之占务近正人无鲍鱼之嗜不因乎乔梓之戒而至性内融不因乎羽翼之成而羣心自定先帝功极道备深居髙拱方将玩赤水之秘宝蹈汾阳之清尘为于无为事于无事乃啓一二之元老左右之皇僚率吁同心陪辅储幄委庶政以裁决付大命而缉熈陛下式在妙年弗获牢让博览兼聼迂身抗设法司过之史以辅乎阙遗操监国之势以光乎威命圣人作而万物覩大明继而四方照此世子之孝所以教天下之事其亲也迨夫文考慿玉羣后在庭设缀衣洮颒水舒徳音扬末命陛下呜噎流涕永悼于厥心尊严若神嗣跻于大宝居庐啜粥蹈布衣之难攀髯号弓极人子之慕百官咸聼于冢宰七月遂至乎同轨春秋大乎居正而即位之后逾年而改元昭穆本乎显亲而因山以还袝庙而作主緜燧谷以凝感遏伶箫而衔防三年之制无改于故常一惠之名首尊于洪显矧以汉家广祀作原庙而游衣冠故我敞景灵之庭奉安乎法座皇世训道着大坟而冠丘索故我宝天章之录涣扬乎遗懿奉先之文备矣追远之诚至矣而犹恭黙思道效商宗之不言敦朴为先法孝文之高世此谅闇之孝所以训天下之全其礼也先是顾命之诏受遗有属升文母之丕号克举懿纲开长乐之东朝共熈大事陛下只遹宝训钦奉慈顔调法膳则躬谒乎璇闱量衡书则先上乎椒极威顔咫尺周旋咨度内法纯俭从大练之风防讲臣邻无冒絮之责固以道髙于兴夏功茂乎翊周均载物之至徳凝伣天之竒表柔风扇于顽艳硕惠沦乎骨髄善教兴乎闱闑至化衍乎垠堮岂徒罢画工者三十九钟政是用请散脂田者四十余顷利均乎下书曰惇叙九族易曰保合太和缅遗训而有属此奉养之孝所以率天下之广其爱也古之哲士仅行一节犹或载缇缃而腾茂实今兹陛下克举三善固足蔽穷壤而流淑声矧复秋驾载懐明緍慎出仆威械以除乱本荐馨徳而培福基时禁备修山泽免夫童竭嘉生报防菽粟均于水火祥琴式御而深诏郡国兴廉举孝新宫既享而亲执豆笾类帝禋宗泽周乎跂喙之微信及乎豚鱼之隠咨俞故老日临轩陛未尝忘乎获友钦恤明刑齐居蠖濩念惟轻于疑罪寳行乎曰慈曰俭而媮俗以敦退托于不敏不明而下情毕达是故先帝弃羣臣而海内如一太后辅丕业而神功莫俪陛下当耿命而天心脗合三辰安于次舍五氏销乎祥疠疫不作人神靡杂非夫动按成法见尧徳于羮墙居念逺图编武铭于觞几盛百年之化善人之残杀可胜御七月之篇王业之艰难斯在日慎一日新之又新冠百行而为宗放四海而皆准经曰明王以孝治天下此非其效欤由斯而谈则泰山四维不足为其安也萧韶九成不足为其和也如日之升如月之恒不足为其炽而夀也与天比崇与地侔资不足为其贵而富也所宜缄镠检镂玉牒以志其髣髴操牛尾舞鳯箾以歌其绪余下臣资性素冥才业无状陶被至化鼔舞下风情发于中窃拟防童之咏善无求备或簉稗官之説生不敏敢献颂云皇穹佑民圣心阐序世咏在三天常惟五大孝称首彛伦式叙至徳要道人存政举赫赫炎宋専以孝治身正家齐天经地义四圣迭授羣元大庇我后笃行亶无遗懿昔在初潜温恭自天寝闱问竖学肆鸣陪枢辅极纳麓承干滋曰子道为天下先文考大圣道扬末命终陟垂谟传归有庆创钜纒痛谅隂积行兹曰善继为天下正洪惟圣后仪于坤徳参决万机宠绥四极理内正外和声怡色兹曰广庆为天下式蚩蚩之氓含滋袭馨如网举目若景随形翔仁率土浸福重溟一人有作万世攸寜
　　天罚有罪颂
　　或称皇初之世不赏而劝不罚而惧岂曩防之弥文哉让者云否彼固未识夫震耀之饰天威刚健之奋干体也粤若圣人制海内之命据天元之尊总秉权纲参叙典宪不有威辟不足以震元憝不有愆咎不足以章显戮用能燀皇灵宪宗轨丕天之大律一民之至权者巳臣人在宥列圣继统际天丕冒亘地砥属仆威械以去杀袭道枢以训俭恩裕洪畅容典赖尽万物取足合祛于皇极百灵隤祉动震于珍物然犹左贤右戚均权布宠百辟箴官内平而外成五大在邉番述而递上防绎羣虑防检来患恭迓永命触涤多辟勤勤恳恳非消乱之谓欤然而善制未能无敝殷忧所以啓圣乃者巨猾乗间朋邪缔谋啸禨祥之妖席钧宰之贵弗戾蜚语怙有奸计为国取怨在内为宄遂欲包祸心以窃发执左道而干纪城社无薰烧之畏宗社有阽危之忌天命不滔奸恶具露辅臣建白丑党震壤赤车具狱而来上凶竖伏质而前死皇帝陛下深拱谅闇览照前典重当国之职慎退人之礼诏曰冢宰之任天下所系今丞相谓自厎不令其上大司徒印绶而攸司程奏百执抗言无将不诛与众共弃愿伸大戮以惩元恶帝曰朕不忍致于理其谪于朱崖然后起弛之臣明枉结之狱掊克之货簿上于官附丽之党肆赦一解漏鲸喙于网目催虎吻于市道箧有辩论盆无漏晖方内谧清天上澄焕攘去蒙气质延大和恶草絶而善苖兴清风翔而羣隂伏人灵纾愤道路相趋于是搢绅之徒喟然称曰先帝违豫柄臣间衅隂啸不逞规投天隟食椹弗变指莠待灭陛下先防宸虑探观时变仗文母之援揽列辟之议殄介不靖终曰末减宇内澄洗荡无余灾定兹宝业极髙山之安歼厥渠魁易家人之名智不回虑恶未旋踵事已决矣昔淊天殛而虞功着流言放而周徳奋观阙诛而孔制烈宝瑟僵【案宝瑟僵汉莽何罗事原本作宝琴今据改】而汉基永皆有常之盛准拨乱之通术所由来旧矣烈祖二宗垦灾除害肃清众慝若彼之深也太后圣上建威聿萌只遹先训如此之至也宜乎奋景炎灿淳烈春秋谨始之制释洪范作威之害闻赐无彊之眉夀摛不朽之尊名此其时矣盖天子茕焉在疚贬成抑定未遑制作事也下臣铲迹遐外遘辰熈盛吮甘实酌徽波者有日矣以为罚不失罪者贼子惧赏当其功者劳臣劝今陛下去仁辨百无罪而兆民赖万祥集非天下之至感孰能预乎臣拟下品不足纪次新颂輙敢述舆人之咏简康衢之诗亦击辕折杨之比尔其词曰于铄炎宋奄受方国监观上帝厎止明徳越在四世惟新百度往圣上仙大明绩务蕞尔孽竖乗间偷权放命于国兴辞托天罪恶腥闻建白攷治丑党衔刃元凶投裔乃下明诏诞告多方横贷枝附昭雪忠良三灵不怒百寮动色絶其本根勿使能植去危即安万务有益圣皇敷之不息暇逸庆无疆兮惟休慎无疆兮惟恤








　　元宪集巻十六
　　钦定四库全书
　　元宪集巻十七
　　宋　宋庠　撰
　　颂
　　维摩经诸品颂【并序】
　　如来之教有真语有实相语之真者不以辩妨道相之实者不以物障空何则道本无言而应有言故言之者非我法本无相而资有相故相之者自彼是以圣人鼔羣动雕万物终身揺喙而黙理常存状六尘形四大弥劫利见而虚宗愈寂此权实所以共贯空有所以兼融破物我之长围航死生之巨浸假道于彼岸托宿于泥洹倡狂妄行而蹈乎大方兹解脱所以不思议也维摩诘者可谓体其真实矣若夫毗邪示疾身同凡品香积致问化超神表厯诘众圣则辨均有情深入法门则黙过无响精而诸佛不得异觕而他见不得逃可以名而名无所得而得其真大乗之髙辔圣域之幽闗者焉而昧者方虩虩然疑浄秽之一区同异之一辙且欲遗凡以取圣封大而挤小责真空之所在求希夷之所到大驰波荡若畏岑而就攻可不哀哉故斯经之作所以救斯患也议者又谓无缘则无法有教必有心浄名现方便以拯羣迷文殊因酬对而破诸蕴夫至人者亦有为而然耶余曰不也夫震雷出地昆蚑奋蛰长飚薄野山林效响彼寜系懐于震发而措意于怒号哉物自尔尔是则慈心所演大音所唱羣生鼓舞三界归往不知所以然而然者亦犹是焉余稚齿多艰中嵗衔防防防残喘庐于都外每闭戸焚香呻吟梵帙升济先福是焉攸托而心之所嗜复在此书爰因成诵之隙窃效重宣之义且经之所统品凡十四始于佛国终于嘱累其因縁之本行证诘之细条秦园大士注之详矣虽欲黾勉强加论辨是徒饰筌蹄之具何益鱼兔之实哉然大悲普熏软语傍浃时有悟者防然如髙灯之破闇洒然如仙丸之愈疾视昭毒已不能无喟然之叹故畧因诸品各为短颂每缘短颂先标总意嗟夫法藏渊旷圣心超邈欲以幻相之文字强标大道之崖畧知我罪我将焉避之含亳洗心辞不逮意云尔
　　佛国品第一
　　夫大空无倪而穹隆庨豁之形生乎障空者也大块无畛而封埓逺近之界生乎有地者也然空块之状讵有识其全耶是以佛国无方随感輙报士之浄秽由心之迷悟境之广狭视机之大小万法取足于我无为故舍利佛以土石致疑梵王以天宫自况或嚣或洁皆出彼心妙域湛然未尝有异如来之防其在是乎颂曰大明经天容光必照隙取圆辉戸分方皎方圆虽殊照乃一区佛土之应其由是乎噫嗟羣生出没三界触妄成迷逢尘作阂行业分镳报缘异防我国无方随机小大心浄则土严智昏则境秽秽本严体严非秽外譬彼众生是即法城此如可舍彼亦可营故曰深心直心随意随行无入非门何驰失境法则万差此惟同应应之者谁初无有定稽首能仁超名离真在天而天在人而人梵螺依慧鹙子求因复摄神足方如法轮
　　方便品第二
　　天道非言不暁非道不遣圣人必立言以示教故利能及他及他则方便之术也终忘言以除累故法无所执无执则真实之体也今维摩因身以现疾因疾而谈苦痛自诟病而使求法身法身本空吾复何患非逺览之士讵能因末而达本哉颂曰非有非无是惟法妙不因不縁法亦无诏因縁伊何标宗示兆标示伊何方便为要皇哉浄名妙喜之英来防忍土将开化城示身有疾以质无生身本无状如炎如响聚沬虚根春蕉妄想电影天外泡影水上一念不停四大谁掌嗟此妄尘当求法身滓穷得浄幻灭逢真希微其象眇莽其神故吾自故新吾已新迎之不见其首随之不见其后暂住非夭长存非夀称谓皆泯虚空等久方便之言当如是受
　　弟子品第二
　　夫万法以至虚为宗至变非一途可应操此者失彼専内者忘外此自然之势矣若全人者乌可以彼此内外而名哉故声闻之流各保偏见欲无被诘其可得乎本经自舍利佛之宴坐至阿难之总持凡十弟子虽所执不同而受呵一也今不复徧举但防其趣云颂曰大道不器大方无隅至人乗化何徳之拘譬夫百体兼爱防符既非独毁亦莫偏誉万法万善于何作见道不可取尘胡足遣有合皆如无行不践孰为晏坐孰为总持我将得是谁复畱非是非一对物我交疲故为者败之执者失之无为无执败失畴依嗟嗟众贤声闻第一或欲实于诸空或欲空于一实触忆成呵临缘防诘自疾未除安能问疾
　　菩萨品第四
　　夫殆庶之士去道犹一间耳而罗縠终隔不亦病哉故金粟纵忘言之言辨无得之得尽破诸相直造大方菩萨所以见善必迁而闻义弥服矣然弥勒光严持世善徳四圣人者皆亲炙妙训超证上乗今乃自诎于一时迭和于幽唱亦以同奨大教非优劣之言也故厯叙本行而疑其分身云颂曰过去巳灭当来未至交臂不停谁为正位敢问弥勒将焉受记至人投足莫匪大方遌形法侣即物真扬敢问光严净土何郷至真无真诸有非有帝释施女天魔稽首敢问持世胡为弗受有施必尽有报必疲一法都泯羣生自熈敢问善徳何财施为声须叩鸣道以人博不有风斤奚彰鼻垩超迹示化分身解缚大士相资孰防孰度
　　文殊问疾品第五
　　夫浄名之谈本记于病其要以谓菩萨与众生一体安稳与病恼同源悟则疾愈而无众生迷则病兴而累慈父累本无物故圣人受大患而弗辞慈亦无缘故悲心贯亿刼而弥厉复寻斯要其权智而已乎是则一室之谈乃十方之拯溺四体之苦诚万物之良医济度之功于此为大颂曰示疾之端请研妙意菩萨无疾众生有累累则病始悲心作矣譬夫拯溺先濡厥趾将度生死理无独异嗟尔有情相靡相倾贪愚齐汩烦恼根英虺蛇伏箧怨贼持兵毒中惨外何苦能名至慈匪缘至真不有我病无形我形非受即幻为药因生亦丑彼如有痊此亦何咎一牀之卧一室之空众魔作侍诸见来同彷徉象外溟涬环中善哉此防泽浸无穷
　　不思议品第六
　　夫心而思口而议常人之情也若思之不得其始议而不测其终心口之识已殚变化之功弥大则向之思议者得无惑哉穷神者不思极变者不议神变自尔于我无为至若举世界于鍼锋纳妙髙于芥子毛孔受四海之水丈室包须弥之牀自神而观皆应之粗迹而昧者挈挈然欲求于忖度之内不亦左乎惟虚而融之然后解脱之门可得而闚矣心曰心识所到是可思议思议非及乃为真谛真谛本空真空不二无空之真遂超实际请问此法将焉寄名汪汪其大杳杳其精不动而无不动不生而无不生至虚可实至晦可明芥粒藏山毛根注海宝坐由旬陶轮世界彼入不知此容无阂本相皆如真枢讵改大士惟神用之靡勤至权反道至智同尘二乗迫隘惑想纷纶三世诸佛同归此因
　　观众生品第七
　　夫昏寝者非大呼而不觉狂骛者非至疲而不复上圣卓然哀真性之自溺又知诸相之非实故巧谕以暁其惑纵苦以疲其心竢夫昧者之自昭劳者之自止则向之譬谕苦恼同为一妄妄既去矣自然实相众生正观其在是乎经曰如幻师观所幻人则真意明矣颂曰茫茫羣生本一真性少念或差千波莫定觉外合尘迷中认影三界狴牢四生槛穽狂走昏衢羣嬉苦境卓尔大士知物本无幻人教幻吾体分吾权空遣实假妙损麤千因药倦万譬针愚谆谆度人种种非巳洪纤一吹幽明一视恼之非怒爱而孰喜无作而缘无为而恃兹名説法兹谓行慈天不择人而覆雨不择物而滋菩萨之惠平等之悲我为是观何虑何思
　　佛道品第八
　　夫道非逺人而人自忘道此品之防以谓尘劳即清浄之体生死即解脱之根而羣动纠纷真性流宕先觉之士乃强名佛道以正之正之之方必久处尘劳而安住生死然后能功被于无外智周于无内一念所及诸相皆如非天下之至精其孰能预于此矣颂曰法无可名寄之佛道道无可异同之法宝何大弗围胡微弗造万表赋隂千声应考以善为善善则非真以垢为垢垢则成尘真善者因善而离相无垢者即垢而明因譬欲宝珠沈渊乃获譬欲青莲凭泥后植狶牧虽下监之善职鸟喙弥毒工之恶石佛道如是佛种亦然羣生共体诸业同缘何去何就随照随圆二圣相发音流大千
　　入不二法门品第九
　　夫道者何也至真妙极无为之称也常存于算数之表独化于有无之外不可以一一不可以言言一若可言则一与言为二言而可二则二与一为三自此以往巧厯不能举其要而况其流乎是以圣人知万法之弥纶亿计之差别皆出于妙本而摄以真乗真乗之门入则无二二而不得其偶一斯尽矣寜必除一而谓之至乎毗邪黙然义在于此颂曰法有万门宗无别谛妙不可一真胡取二众圣随方聊存逺寄悟入殊因圆明共味茫茫巨浸赴者百川到无前后终为大渊夫何浄名乃曰真入性相皆离思量靡及仁者辨法于法有言言既有矣名何一焉文殊虽言言于无説无既言矣攀援未絶超相逾言是谓黙然淡弗调而味足琴无鼓而声全兹法门之不二又何得以称旃
　　香积佛品第十
　　夫祛近惑者必标至逺之趣开常见者必举非凡之境然后解耳目之缚平智虑之封内外旷然始造真域此品之防以为香积无上之界宝饭普重之慈乃释累之妙筌融神之化国尔使庶防之士因兹领解必能遗其所寄而渉乎大方无舍无求然后为善矣颂曰巍巍上方粤有真场不立他法惟闻妙香河沙四十道右而长希微其野葬其疆浄饭惟馨宝器惟洁孰往取之捐梯泯辙甘露其味大悲其熏孰能销之悟法离尘香界惟何髙遐若彼返照循元迷悟而巳香饭惟何普济如斯称根付饱粗妙之资是谓冥权是称实智幽唱无响孤风超诣郤顾下方居然不二敢告人天领其标致
　　菩萨行品第十一
　　夫至精而不能觕至异而不能同有累之大者也故此品覆解香土之髙妙乃鄙秽之筌蹄惧夫声闻之流因而取相且鱼获则筌弃鸟尽而弓藏鄙秽之累既袪髙妙之名亦灭若将舍一而取一其患寕有既乎故香国众贤悔生劣想迦文大训兼忘有为慈音一宣内外咸济矣颂曰香国众行兟兟大千聿来下土将契鸿缘于穆迦文奄荒法界植相观空逢言作解惟彼大士悔生劣想秖聴我辩疑情自荡想何为劣秽浄是分灵照一区浩然无垠疑何为荡防常皆去不尽有为无为不住有为而无所有无为而无不为三乗我出万行焉依法门若是真谛胡疑
　　阿閦佛品第十二
　　夫垂至妙之言者必存至妙之实闻言覩实然后学者信而不懈信而不懈则道将为一道为一则言皆妙而妙皆实矣故至人神竒于外深根于内若妙喜之宝界无动之尊顔于彼之所生于此之所化未始非实而昧者不知必覩相而后欣造形而后悟陶冶麤滞防归防极则示权显相其得已乎此品之宗义则然矣颂曰洪惟妙果必有妙因厥徳无上其功乃神无动之尊妙喜之域万善所藏鸿縁所宅龙象未跻人天坐隔无垢是生【维摩诘无垢称也】冯仪孔硕善逝扬称欲显其方冥权普防至变交相不兴于坐不习其祥防取浄界聿来兹疆不念所臻万物咸覩切理循阶娑娑接武以空入空无去无取清浄现前庄严笃祜大众已观复归其所
　　法供养品第十三
　　夫陈玉帛鸣钟鼓事神之末也具衣食张室庐懐民之细也诚向不至物将为累况希微无上之法寂灭忘言之精欲以像刹之麤缘死生之秽业求其妙证不亦难乎故天帝暁殖福之甚多月盖悟深经之最上贤刦大士因之受记则供养之胜舍法何言哉颂曰道有所寄心必生恭人天虽异归仰攸同其归安归归法实相其仰安仰仰法无上相已实而何归上既无而曷仰其知此者是名供养若大千界若一劫时稻麻众圣香珞多仪四天树刹七宝裁基施寜有量福亦无涯至哉妙音显厥真理谓相终沦谓尘曷恃一念囘向福多于彼宝盖因縁提柏践履寜异人乎我身如是
　　嘱累品第十四
　　夫道无限防世有来今无限断则歴羣圣而一如有来今则掲大事以相付诸篇必以嘱累为永者亦未济终焉之义乎颂曰教不孤运心以契传源开派万照一灯千丕承慧命肯构鸿縁稽首弥勒兹无让焉














　　元宪集巻十七
　　钦定四库全书
　　元宪集巻十八
　　宋　宋庠　撰
　　表
　　十月一日奏告南京鸿庆宫太祖皇帝表
　　伏以告朔纪常戒寒协序瞻言像设载极时思恭惟尊谥皇帝功冠往初道隆燕翼肇王基于有截享天配于无穷适履孟辰永懐遗烈
　　十月一日奏告永定陵真宗皇帝表
　　伏以就盈纪月司闭成冬凄怆于非寒悼劬劳于罔极恭惟尊谥皇帝道勲冠古徳泽幽罄图牒以输祥拥庆灵而祚世眇冲攸赖摧感何云
　　十月一日奏告永定陵庄献庄懿庄惠皇太后表
　　伏以寒律甫升孟躔适防方班吉朔实感先慈恭惟尊谥皇太后徳茂坤元化流椒极溢话言于彤史閟柔景于仙园追荷顾存举成哀塞
　　十月一日奏告西京应天院太祖太宗真宗皇帝表
　　伏以冬朔肇端孝心丛感仰别京之净刹肖华衮之真防恭惟尊谥皇帝神化溥将睿谋燕翼早肃在天之御参绵卜鼎之期方荷庆图敢忘时惕
　　十月一日奏告永定陵真宗皇帝表
　　伏以天运弗停水行兹始感霜露非寒之惕结衣冠防月之悲恭惟尊谥皇帝功济三灵道包众甫轶鸿名于上世丛寳训于来昆皇照靡渝时思罔极逖瞻灵寝无喻哀悰
　　十月一日奏告永定陵庄献庄懿庄惠皇太后表
　　伏以冬管命时嵗隂布序俯怆戒寒之候聿深追逺之思恭惟尊谥皇太后坤载输和人伦托始蔼母闱之慈范溢女史之芳猷茂庇冲永怀顾复凄凝肇集感塞何云
　　年节贺皇太后表
　　元朔甫新羣萌徯达因庆仪之在旦感慈训之违顔恭惟尊谥皇太后徽范映辰柔风冠古拥庆灵而祚世育微以承祧追荷恩勤永焉摧塞
　　贺西京应天院太祖太宗真宗表
　　伏以瑞厯开端羣萌达气当治朝之普防极仙驾之永怀恭惟尊谥皇帝道冠往初文包载籍恢世年于鼎卜盛诒燕于孙谋仰頼丕休益深遐感
　　中元节奏告南京鸿庆宫太祖太宗真宗皇帝表
　　伏以啇琯开秋舒轮既望感芳时之时谢邈仙驾以长违窃仰神姿素严靖馆本弓劒轩台之畏谨衣冠汉庙之防适履令辰敢通哀悃
　　中元节奏告永定陵真宗皇帝表
　　伏以秋序迎郊望辰旅夕企山园之重载惊霜露之濡按厯未遑因心若陨惟百灵之防野协六气之在天嘉节甫新哀悰永欷
　　乾元节内中谢真宗皇帝表二首
　　臣忝荷先谟绍膺丕歴爰属诞辰之庆实资圣系之开虽着节有常而衔哀罔极惟期慎守少答垂鸿
　　臣猥以躬绍承丕构因诞辰之攸届感先顾以如存恭惟尊谥皇帝茂烈钦明深仁溥博蹈百王之髙致诒亿载之宏模曽是适追敢忘善守幸循寳训迄此昌期惟勤日慎之诚仰答天灵之眖
　　乾元节内中谢庄献明肃皇太后表二首
　　伏以载震纪辰相沿着令爰览庆仪之旧恍惊慈训之违矧熙盛之绍臻固保安之所及永懐懿烈但极哀悰伏以司夏凝和厥生名旦率朝欢而惟日缅慈训以长懐恭惟尊谥皇太后徳配坤灵化钧天覆深戒练衣之俭勗成黄屋之勤事閟仙游感丛庆日庶谨承平之治永全保祐之仁
　　乾元节内中谢庄懿皇太后表
　　臣孱薄承基劬劳托庆方订露囊之旧追懐甲观之祥恭惟尊谥皇太后淑圣凝姿谦勤树徳餙尊名于嫄庙留懿范于尧门慈训所钟躬攸赖永言顾复曷报生成
　　乾元节内中谢庄惠皇太后表
　　伏以讹致御辰诞弥纪节因绍修于庆防聿追慨于慈顔恭惟尊谥皇太后寳俭成猷体仁逮下参顾存于先命专拥育于冲人获嗣丕墓率兹柔训敢忘励翼少报恩勤
　　冬节贺南京鸿庆宫太祖皇帝表
　　伏以周厯纪正鲁仪候物感迎长之命节惕追逺以丛思恭惟尊谥皇帝握纪先天开图罄宇翼孙谋而可大谨神教以如存仰慕睟容式安真馆未遑恭拜増极哀悰
　　冬节贺南京鸿庆宫太宗皇帝表
　　伏以天统肇新朝章有庆缅动时思之感式瞻像设之严恭惟尊谥皇帝至徳孚先洪规裕后享周庙不祧之配留轩台如在之神仰庇孙谋诞膺邦祉敢忘厉惕永答延洪
　　冬节贺南京鸿庆宫真宗皇帝表
　　伏以气运循元星躔迎至感霜露非寒之极衣冠游月之懐恭惟尊谥皇帝道格无方威覃有截廸长源于浩劫正垂统于来昆尚托仙祠仰延威御式臻嘉节敢致哀诚
　　冬节贺永定陵真宗皇帝表
　　伏以嵗律就隂冬元复始礼縁朝庆感倍时思恭惟尊谥皇帝躬蹈圣猷诞膺耿命勒号荣而高世诒统业以当天神驾夕跻仙园在望永懐丕烈罔喻哀悰
　　冬节贺永定陵庄献庄懿庄惠皇太后表
　　伏以流景弗居微阳载始爰属嘉辰之防永懐慈训之遐恭惟尊谥皇太后淑哲绥猷俭慈寳徳茂拥存之善教恊诒燕之深仁运隔仙游感钟长日展巡未卜哀涕无从
　　冬节内中贺露香表
　　伏以律肇初阳景回南极育幽萌而有渐翕繁祉以惟新席眷上灵布和嘉节敢防芳着用达精诚
　　降圣节内中谢露香表二首
　　伏以璿极监观云軿降格夙昭旷瑞实纪灵辰繄冬序之下缅仙游之驻驾敢忘薫奉仰答禧祥
　　伏以仙御降监灵辰着令每属孟冬之届缅懐真防之隆爰即禁庭奉严寳炷冀凭芬洁永导寅恭
　　天贶节内中谢露香表
　　伏以月集圅钟适迎于善气天垂縁错爰纪于休辰缅懐瑞节之端实表先真之志允依层禁恪奉名薰宝睠孔昭繁禧永赖
　　先天节内中谢露香表
　　伏以顺啓秋辰素标瑞节肇先媒之寅奉迹寳防以惟遐爰祓名薰上瞻冲境精衷有向茂嘏攸绥
　　乾元节内中谢露香表二首
　　臣某言伏以序恊恢台辰标震夙享万官之称夀荷六幕之丛禧只燎名薰通诚寳宙益祈鉴顾永祐繁昌伏以维夏开端厥生逢旦循邦令祝延之防感天俾炽昌之祥防奉名薰上通真界更期励翼永辑休嘉遂州天庆观开启为民祈福道密告三清表
　　伏以西土奥区民生惟错上清寳贶天鉴攸精繄道枢应物之宗有法醮祈祥之式已蠲靖馆即启灵敢密罄于防诚冀向臻于介福庶兹黔细普荷熙康
　　为南郊下元节更不于景灵宫朝拜奏告圣祖内制表
　　兹者顺攷礼文谨修郊报预涓辰于斋戒将致飨于仙宗惟水官校籍之辰有霞馆奉觞之旧敢停常谒专蒇盛仪冲鉴孔昭笃诚兹谅
　　为南郊冬节不备荐飨奏告真宗皇帝庄献庄懿庄惠皇太后表
　　伏以近卜天正绍修帝配聿严备物亲款太宫惟盛礼之方防惧别祠之致黩敢停常荐庶一斋诚
　　为南郊于大内在京外处道塲祈恩保安圣躬奏告三清诸圣表
　　伏以诹日仲冬致诚吉畤肃陈斋辂将次阳郊虽祓濯之载防赖圣真之防庶成严配永迓繁禧
　　为南郊于大相国寺道祈恩保安圣躬奏告诸佛表
　　伏以庙祼惟严郊薰有典已涓景至躬迓神休将勤陟配之容愿集绥宁之祉等慈无间妙防焉依
　　为南郊于景灵宫道塲祈恩保安圣躬奏告真宗皇帝表
　　伏以清庙告防紫坛陟配咸先期而蒇事方率力以奉神惟是躬庇于先防益希保佑用克钦承
　　为南郊预告天地社稷表
　　恭以三载克禋礼遵旧典百神竝秩义重亲祠俯冲之纂临荷清宁之贶施洽臻嘉运丕冒羣生宜躬执于豆笾克奉承于郊庙庶勤大事仰答灵休涓日有期荐辞惟恪
　　为南郊预告太庙表
　　臣绍承谋训获拥基图茂臻太和实庇余福只事陟配不敢疏怠三载而举抑惟旧章幸縁嵗成躬展郊报仍期祼献用罄孝思缮礼有初荐信无昧
　　为南郊预告后庙奉慈庙表
　　恭以报本奉先是均明察荐馨尽志以一亲尊缅惟郊配实称祭首必躬而信敢惮于行属兹顺成图厥只事谢告吉土纾慨閟宫方谨先期用防孝祝
　　为南郊预告在京诸庙表
　　恭以郊报之防厥惟盛典景长之序允协灵辰爰卜亲祠式扬大号咸秩之礼来飨有期眷惟神聪胥祐邦庆
　　太庙雅饰奏告表
　　恭以郊配有期祼迎惟重瞻言清庙前戒庶工以时修除用谨斋谒蒇事伊始荐信敢稽
　　为南郊预前内中奏告露香表
　　伏以帝畤有严斋銮竚驾纷盛仪而允集率精恳以方初敢奉名薰上通虚界冀孚眷佑永保绥宁
　　为南郊预前奏告内中夀宁堂皇仪殿诸佛表
　　伏以阳管将新郊祠有报冀徼茂嘏宏庇斯民方躬展于盛容更旁休于妙防永康国步胥契慈縁
　　为南郊预前奏告内中福宁殿玉皇北极诸圣表
　　伏以天统揆辰阳郊展报万灵胥接四海骏奔率礼载防惟神所相式通斋恳用竚防休
　　为南郊预前奏告内中东园门圣祖天皇诸圣表
　　伏以涓序一阳荐馨有昊巳戒期于庙畤将躬执于牲瑄力是多仪理资防祐敢縁斋告用集禧祥
　　为南郊预前奏告内中神御慈徳二殿诸帝后表
　　伏以只率旧章恭承严配聿奏斋明之式将勤信次之行灵防所敷躬是赖庶成熙事无累先猷
　　为南郊预前于永定陵奏告真宗皇帝庄献庄懿庄惠皇太后表
　　伏以推防涓辰燔柴令典适勤质躬对上灵惟斋祼之多仪竝训谋之成式更祈慈防助集鸿休













　　元宪集巻十八
　　钦定四库全书
　　元宪集巻十九
　　宋　宋庠　撰
　　表
　　谢郊祀加恩表
　　礼天拜胙甫毕于鸿仪括土均休泛霑于异数罔功内省悸魄无从【中谢】窃念本以空疎误承简抜玷从官而积嵗尸荣禄以浮人凡最所更风猷蔑树曲荷天私之覆靡循官式之常超践谏垣预闻宰牧属兵农之竝讲当朝夕之勤咨徒竭陋愚无禆纪律力穷犹驾众知败驭之伤物重过权始验持衡之殆遭时寛政勿汝深疵假淮国之一麾贸龙躔之再集皇心念旧秘秩升华移守汶田坐豊周粟防于郊而陟配嗟守土之恪居微藿翘诚孤匏拥叹敢谓伏蒙尊号皇帝陛下囘舆作解舍爵推慈因劳臣工之勤胥暨州藩之广纶书懋赏星驿驰音衍多邑于旧封倍荣租于真实命成难拒恩溢无涯矧笾豆骏奔莫覩陪祀之盛而公卿奉引了无承乏之劳逮流庆之丛臻亦腼顔而虚受忍慙云极度徳奚堪惟余顶踵之微或効涓埃之报臣无任
　　谢南郊加恩表
　　礼成陟配赏洽均禧优命聿颁兢心靡据臣诚感诚惧顿首顿首窃念臣本惟寒士获玷近班向自禁庭举参宰府斗筲受任寻贻不称之讥天地好生终靡加诛之忍特由諌署出布藩条积媿盈顔树声寡术属阳郊之大报罄率土以骏奔而臣越在守封举深存阙无摄事赞仪之幸有隳官去国之悲何图拜胙之辰亦沛明缗之典书勲八柱爰极于上阶进户列候更陪于大邑宠章丛被悸魄九升此盖伏遇尊号皇帝陛下诞拥干休洽敷人爵因雷风之大号席簪履之余恩洒濯深疵振除往咎谢生无所固推不报之仁失旦思鸣或取自新之效大猷虽尔弱植奚堪徒誓衔铭未知酬塞臣无任
　　谢崇文总目加恩表
　　窃念臣早以片文误阶荣牒序服星垣之职入陪銮禁之游凡在官司多尘总领爰属仙瀛之藏广收蠧简之遗庋阁寖盈籖题罔辨特迂诏防就择时英俾分讨于艺文且精求于领目逺袭九流之别近寻四库之规通质旧章日程新课而臣首膺迁擢最贸嵗时未终刋谬之功已忝参机之举缇铅清局别委于俊僚山薮寛恩寻投于外服逮诸儒之卒业非孤臣之预知比者伏蒙皇帝陛下垂览新书嘉闻善职追念摩编之久靡遗尺寸之勤爰俾罔功亦膺蕃数茂进文阶之品真疏干食之封媿集荣先奬浮愿表上中经之簿莫接于清班出内史之方何胜于渥训仰被烛幽之诏未知论报之阶临启徘徊言因谢尽臣无任
　　谢降诏答谕立御书梵字碑表
　　宝文就刻译侣丛欢因善防之成功防率和而露奏纡颁制墨俯焕尘襟【中谢】伏惟皇帝陛下将圣自天大猷觇古丕承下武之绪兼通西圣之言阐其洪慈卫我羣品惟梵文之流布乃佛説之信传虽曰旁行实存成法比乘聴断之裕悉标声画之元譬震旦之六文谨舌人之异説气瞻云汉文含日星奋天藻以题辞勒娲珉而庇宇古今参验非科律之难分华竺双提若迦陵之亲演而臣幸陪法席亲覩帝华不胜凫藻之情用列缣囊之感方尘清览遽钖温辞觉苑同文巳预人天之防尚方乙牍更膺缗綍之褒徒篆情涯曷酬恩遇臣无任戴天荷圣激切屏营之至
　　进观御书梵字诗谢降诏答谕表
　　辕音颂圣方恧于斐狂纶检垂慈更加于褒奬观文目拜赐兢心窃念臣仕籍叨荣儒林废业洊玷疑丞之地皆陪润译之埸探内学以非优抚钝根而永慨幸遇皇帝陛下钦扬祖烈丕防真乘因竺馆之先规续贝书之妙蕴盛延开士深究旁行对翻华裔之音博采形声之説法宫多暇书苑留神爰御寳趺亲题梵画仍冠篇而善叙且作刻以垂芳绀殿雄成祗园耸观实睿才之攸纵顾佛劫以増遐而臣例属斋薰获窥摹矩不胜私幸窃缀短章仰烦夜石之程已积春冰之畏敢谓伏蒙陛下靡捐介善申宠近司枉深训以发中廓大猷而与进戴恩岳重徒极于将颠揣巳毫轻未知夫为报姑铭奬拂用寘肝脾臣无任
　　谢诏赴阙表
　　使驲光华甫临州部言纶温密申锡诏圅闻命震惶抚躬局蹐臣某诚荣诚惧顿首顿首窃念臣向辞宰政出布藩条专处外以首公顾还朝而絶望周旋三任首尾八年终微树化之方可称惟良之叹比者伏蒙皇帝陛下追怜旧物均赋羣材因内幄之缺员降輶轩而垂召仍缄帝札曲畅天慈谕发号之扬庭俾解藩而趋节孤臣何幸丕训前颁未知让爵之端先耸捐生之志感深成泣言拙无文方促驾以就途但望云而翘首永言归报倍万常钧臣无任
　　谢宣召入学士院表
　　只听褒音仰承睿选恩浮材限忧倍荣涯俯偻以还心顔罔措臣某诚荣诚惧顿首顿首窃以汉门金马始基待诏之华唐署銮坡绪创司言之秘预规中之访逮极朝右之凝严圣世尚文豊规冠古慎咨硕彦増畅皇猷顾崇简之有初奚下流之可冀如臣者斗筲均量舟劒懐愚偶自诸生防亲朴学天圣初元光华甫协幽侧竝提遭防时来玷尘举首自禠巾而补吏洎緤组以通闺番直史庭试烦财府寸长靡効旷度兼容弗诛画饼之名更备星垣之乏虽复奉行王训判摄事经出入四朞绸缪千虑终取伐檀之诮方期汰砾之逃敢谓伏防皇帝陛下式序众勤俯收介善记甲科之前幸察孤进之无他召自纶闱齿于鼇禁矧典司至重号令惟几慎方出之文义无反汗奉席前之对威不违顔自揣懦庸将焉报称然当奉循丕式载瀹蒙希皮弁之守官免纒牵之贻累微生易陨洪覆难酬臣无任
　　河阳谢到任表
　　进聫省坐易抚侯封促驾启行适临治所选辰署事初布藩条只荷奬甄不胜荣惧臣某诚感诚抃顿首顿首窃念臣一蒙防免三宠州迁禄有空餐官无最状向属盟津之缺守猥烦汉札之疏恩升秩夏卿増华使棨仍因便道特许过都朝推念旧之慈礼借仪台之重孤心易感危涕难收寻迫王程遽开郡阁此州据山河之防拥周晋之交列戍分城造舟济险隄防甚设讥逻为严虽曰近藩实名雄镇然而累年饥早比日沈灾东有漕渠开塞之烦北有计檄诛求之苦使多縁隙民罕聊生臣敢不畧去烦苛勤加绥辑庶臻还定少副忧勤俯循备御之余曷称惟良之寄此盖伏遇皇帝陛下俯矜忠朴本乏同游因寰服之奥区进天台之峻品曲加存遇终保衰迟身逺天髙恩深语拙惟有涕泗尚冀感通臣无任戴天荷圣激切屏营之至
　　扬州谢到任表
　　淮海奥区圭符假守扬舲戒道止渉安流引绂视章即颁圣诏舟毂一都之防夫家万室之繁去国匪遥偃藩何幸臣某诚荣诚惧顿首顿首伏念臣禀姿蒙拙陶化亨嘉始擢草茅寖阶缨襘斗筲量浅丞史愿微常蹈道以自安敢越思而希进猥由文馆入忝词垣俄自禁扃召参台府此际清衷素定靡复类能羣议虽諠罔容收涣因懐自励讫称大恩而浅谋不足以计深愚虑妄思夫效智叛羌负徳邉上宿兵亟防宰司参图戎索庙堂集论或率已而妄言帷幄定谋卒因人而免悔曽微寸效可益万分至于进防治朝敷言庶位纎悉咸资于睿防周旋莫企于清光备位逾年妨贤积日虽官箴挈矩仅守匹夫之廉而公路须才安称明君之蓄加以惷防自禀濩落少机言或漏于属垣疑多成于纳履积为怨咎仰玷和平矧当责实之辰宜被黜幽之典伏遇皇帝陛下兼容如地载照为春尽赦多尤止停贰职仍七人之旧列总千骑于大邦假以便安纾其惴栗顾微生之再造濵十死以何辞谨当敛分思愆首公营职因楚人之既教济汉令之在寛乘乃化孚期于政辨然念操心易感实本于孤臣求旧与归更依于仁后视风波而累息傃丝路以迷魂临启怔忪心随涕陨臣无任
　　郓州谢到任表
　　西清秘秩式宠儒林东夏奥区更均邦翰参为异数猥集孤臣只荷甄收举増惶震【中谢】窃念臣斗筲近器韦布诸生兴于覊旅之余玷厥殊科之选向阶华剧进预疑丞遭百度之交修乏寸长而上报久蒙君养曷逃尸素之慙终不汝疵寖累含容之徳逮从外补方渉再朞前忝未酬来讥巳积敢谓伏蒙皇帝陛下曲全邦体申奬官成枉汉札之深辞易汶田之巨镇冠升殿职宠映藩条仍加别使之名兼抚连城之重矧惟州部匪逺寰畿津陆交途农啇宿业封峦在望泽多肤寸之滋鸣跸如闻野有储胥之旧兹焉寄任允属循良退念散材曷胜优委敢不率循丕宪上体至慈蠲狱市之烦文济诗书之美俗庶几安辑少副忧勤自余顶踵之微或効涓埃之报辞殚语拙感激何云
　　进国阳大报颂表
　　臣伏以日在太初之厯是谓履长天随帝者之居兹焉临飨扢三垓而昭事坐两观以均禧徧朝真驭之下都翕受羣元之厚福含生鼓舞协气陶烝忝蹈徳以泳仁宜交中而发外【中谢】窃念臣单门下品弱植浅中被至化之纯深副大猷之余绪翘然在沚厠君子之育材间或登髙乏大夫之能赋属承平之嗣旦讲容典以和神南北异正而竝修祖宗以侑而交献周游六气乗之而健行肹蠁万灵屑然而着感目美光之若昼钦众瑞以如山矧当清道之辰已预皇轩之引瞻威咫尺禀训蟺蜎庆千载以亲逢畅四支而内抃幸聫儒馆难黙颂声慙积日以庀词邈谈天而几殆仅成累句式赞盛容均子夏之一词曷【案原缺一字】邦体本虞初之小説敢预家流仰渎程观弥増震媿谨夙夜斋祓撰成国阳大报颂一篇随表上进以闻干浼宸扆臣无任
　　传法院乞降御集编入经藏表
　　臣闻帝藻垂鸿本舂山之秘蕴金言辑教极龙藏之寳严迹夫翰墨之传均乎天壤之永矧当盛际抑有豊规敢露防衷仰资外防臣等诚惶诚惧顿首顿首恭惟皇帝陛下道包睿哲化格清宁总民极以无颇陶天倪而不宰多能攸纵众善咸甄眷佛译之清场本神宗之妙刹香坛贝牒慎宣使范之雄绨帙牙籖对比儒林之盛克延慧命参固不图然念永熙以上圣之姿首敷神教真妙以至仁之度益阐慈源竝因机务之闲恣探空有之理宸章睿采法语仙音率赐助于禅诠巳冠升于释部陛下绍隆先志宏畅宗风每縁圣作之华备奬真乘之奥人天抒叹象纬交辉緜渉嵗时寖盈防牍未序寳题之次曷耸沙界之闻臣等叨服宰司兼荣法馆怅钝根而懵学依洪覆以知仁愿续前徽俾资善述欲望圣慈许以自来御制应干释宗文字降赐传法院令绎经三藏试光禄卿沙门惟净等依例编缀竝入经藏目録庶兹总括庸盛发挥茂彰奕世之能髙映羣篇之首且孚大觉永庇含生饶益之多名言曷喻干冒宸扆臣等无任
　　谢加职移知郓州表
　　轻轺将命秘殿参华易守东藩治行便道宠章繁集媿汗交流臣某诚荣诚惧顿首顿首窃念臣世系单平天姿浅固亲遘尚文之防首叨擢秀之科因士易农縁名责实褫巾未久通籍为荣乘善养于羣材预徧阶于显列曽微风绩遂亚疑丞龊龊备员兢兢履薄物胜权而衡殆形过鉴而照穷理有固然道无不踬果烦赐罢方厌腾讥尚蒙藏疾之仁寻假出麾之宠奄绥淮服坐服汉条省咎穷年酬恩靡日比者伏蒙皇帝陛下哀怜旧物拭深疵念器使之尝加忍生成而遂弃曲囘天造申穆朝猷序聫清禁之崇再委名城之寄仍衔使节参重州符怳只命以惊魂徒拜嘉而陨涕桑榆收效已辱于垂矜顶踵捐生未知夫上报臣见依准勅命取便路发赴本任无任瞻仰
　　代杨郓州谢上表
　　臣某言蒙恩授臣知郓州军州兼管内劝农事即于今月日到任上讫谬分左契临长东人提千骑之雍容有六条之森备出麾有幸坐阁増荣【中谢】窃念臣箕斗虚名丘园微介决科仅中论续稍迁遘明辟之纂图忝望郎而升秩用惟枯木不自先容细及秋毫罔非帝力但罄如丝之亮曷知媚灶之求终赖洪慈免其大戾甫周一闰更典三藩衔窭薮以见容员支离而窃禄昨縁便道遂获造朝许留数刻之闲俾典百斤之奏俄烦节召改赐袍绅追露冕之为荣均解衣而拜赐胡然顽陋縻尔宠光斯盖伏遇皇帝陛下遹骏先猷圅蒙庶品谓夫俎豆之无越矜其丹雘之可涂曽不疵瑕猥从器使伏况汶阳疏壤鲁道遗黎昬作屡豊敦厐俾乂虽属河工之近决不妨田畯之有秋惟冀至仁少寛中昃臣敢不内循丕训上体寳慈列三壤之埴垆勤修稼政爱二东之杼柚厎慎邦财傥臻乐职之风冀赎浮人之刺臣无任云云
　　谢转给事中表
　　邮传疾驰賛书申锡改东台之秘秩仍左竹之善藩恩数并隆心顔罔措臣某【中谢】窃念臣本帷弱植素懵逺猷一玷文科洊膺朝选摄官承乏率非才举之宜舍垢匿瑕阴荷天私之恵获徧阶于华近固无补于涓毫至乃超备諌员参闻宰政当求治责成之防有先机断论之烦力勉徒勤道悠自踬辱收还于重任始厌伏于烦言继荷宸慈曲存邦体旋易麾于巨镇复帖职于清厢追贷前尤丛臻谬宠谢生无所履薄増忧不谓更枉公佥平稽嵗伐例举当迁之典兼纡即赏之褒循践殊资俾光外寄此盖伏遇皇帝陛下深怜旧物均饰庻工因虞篇陟考之文用汉守増留之制并推优渥昭示保全内省微躯曷胜鸿施谨当勤思寡悔益服攸箴承化树风或万分而有取竭忠酬贶期十死以知归感极于中辞殚靡喻
　　谢赐抚问表
　　使驲驰星天辞出綍辱宸心之念旧因颁式以推慈恩厚忘言感深成泣臣某诚荣诚感顿首顿首窃念臣本由寒士早玷荣班出入近司周旋二纪石心许国固无可转之期川谤盈朝容致他来之吝逮违枢握洊易侯藩席槐府之崇聮惕将坛之重寄敢谓皇帝陛下尧仁无外汉度兼容谓体貌之尝加眷忠愚而可悯爰驰华牡俾道温言荈焙惟珍特分于贡品宝匳有烂纷照于私闳仰聆金玉之音俾极君臣之分孤生内省隆恵奚酬但归誓于糜捐或谢生于覆育
　　中书谢传宣表
　　臣等伏奉入内都知张永和传宣中书宻院重脩开先殿成迎奉太祖皇帝御容往彼供养所贵四时荐享得伸诚意兴卿等中外同庆者宝宇雄成神仪载竚属奉迎之伊始枉传训之发中睿徳所覃羣心交抃恭惟皇帝陛下绍熈景命勤述先规曩縁作绘之容参对不祧之礼炳然威御临厥孙谋因佛刹之增新命工师而度构再严秘殿将宅皇灵兼别庙之宏模超化城之絶境羽旄先导奚止汉冠之游都邑丛瞻实耸轩台之畏孝诚克尽前烈弥昭臣等忝服近司首聆慈诲空极亲逢之幸初无云补之方惟誓协恭或酬洪覆
　　贺册封兖国公主表
　　宫闱延庆国邑疏封诞告有初均欢无外臣某诚欣诚抃顿首顿首伏以兖国公主天孙禀粹巽女流占在姆不勤承亲允穆恭惟皇帝陛下至仁敷祐笃爱成雍诞生秾矣之前导百斯之福教宫有典择配惟嘉爰选良辰荗宣华册肇禹州而啓国筑鲁馆以由章典物备臻官司载跃矧于归夫舅族谅深沭于皇慈臣早忝近班今司外服徒聆发号莫获观光瞻望宸廷臣无任
　　再入参乞罢免重任表
　　臣闻绠短而使汲渊非浸灌之巧马穷而后易驾非驰驭之宜物理茍然人情可喻是以明主临下孤臣事君弗强所能乃辑宿官之业自涯其分方逃不职之诛敢傍斯言用敷至恳臣某【中谢】窃念臣天畀疎拙地出覊单偶縁挟册之勤误中抡材之首束绅仕路占毕文林遭山薮之兼容备闺台之旅进自尔朝多过聴官匪序迁骤尘星掖之华罙入銮坡之秘固无寸效可称明恩更因承乏之辰猥玷参机之重前叨未补来忝益滋过中之器易盈责实之名难副果烦罢免终赐保全厯典州符五新年籥何意君环之召复聮公衮之荣颠枿再条朽肌还肉虽闻戢翼悸魄未安而内手扪心丹诚故在輙复夜思昼过今计昨非期一得于陋愚或少禆于顾访其如性资有限机务至丛卜式朴忠初无趣和倪寛懦武【案原本缺三字】明而又睿徳日跻圣猷天建按循先烈裁定懿纲求百辟之谠言责三公之吏事谅非隽辅畴克同寅窃顾妄庸将焉报称宜从重劾以警空餐然念竭智以进思介一心而自守偶逃多悔幸及三年稽大比之文敢烦陟状抚不肖之质尤合避贤輙循考绩之期仰丐退身之幸伏望体天法道钦文聪武圣神孝徳皇帝陛下廓包荒之度推养士之慈业已与成则无令亟败事容善始则当俾有终许辞贰政之繁却服从臣之末职劳有底量力自安亦冀穆穆公言潜弭旷官之诮谆谆末路免罹不衷之灾意廹言芜期于得请干冐宸扆
　　乞致仕表
　　臣闻爵禄有次王者所以驭臣筋力巳衰圣人不与为礼何则上随材而赋任则壮者乐尽其节下度徳而展体则老者止于不能授受由是得宜始终因而偕笃斯为达道贯厥大伦愚衷所稽皇鍳攸覧臣某【中谢】窃念臣本兴孤族素乏逺谋天圣初伏遇体天法道钦文聪武圣神孝徳皇帝陛下始揽万几亲临多士轼怒蛙而待勇抚骏骨以求驹而臣适防时来遽跻才等猥縁士牒仰沐朝猷洊阶华要之徒罙入凝严之禁终因人乏遂賛宰司辱体貌之兼隆竭涓埃而无取自兹典领益复崇髙再参政务之繁正管兵机之剧一尘鼎两斡星枢形已过而照穷力犹求而驾败屡招讥劾深累包容一昨罢帷幄之同寅丐州藩之出守理当防免恩乃庭扬假使阃之旌旄带辅臣之印绶质于公论实玷天私虽席宠之有因顾害盈而难逭重念臣久尘荣路垂四十年福过成灾气衰得疾去嵗中祸延同气痛彻五情乗悲泣之过多骇营魂之不复幽忧攻内摄理乖方接此頽龄渐成宿疹积寒栖于腠理流毒滙于肺经一喘之来百骸俱废步趋多梗拜伏为艰若复贪极品之崇名懐千钟之厚廪鬼诛将作人言谓何况臣今兹行年六十有七常恐一旦先犬马填沟壑终无以报恩塞责臣不胜私愿愿上还官职之事乞骸骨将孥息归田里避贤者路七十致政抑帷常典臣年虽未及病则有余幸丐余生贪延圣日傥孤诚之获遂毕九殒以知归敢望圣慈特除臣一致仕官因便寻医以救残喘干冐宸扆臣无任
　　乞致仕表
　　言而无隠情至者得以抒陈渎则有诛徳厚者谓之含覆批章继锡俞训未颁輙复叩阍觊谐就第臣某诚惶诚恐顿首顿首窃念臣颛防自信忧畏早衰近司五玷于朝咨巨屏七更于郡寄空勤夙夜蔑着毫分谗谤居多宠光翻渥虽虎符剧任禄秩甚优而鹤鬂暮龄筋骸难勉矧复因寒捐肺縁咳成齀拜伏稍频喘唫仅续访医寡效却粒无方操药以自怜拥食桮而太息生涯若此人事奚言屡达封囊愿还骈组辱中宸之念旧未聴角巾陪四辅以造朝众嗤蹇步如伏蒲之有劾顾握节以何顔伏望皇帝陛下昭示至公曲推洪施遂臣知止式保于有终揆臣所堪无强其不逮得从初志实缓深尤虔徯俞音始安累息欲望圣慈许依臣累上章表特除致仕臣无任祈天俟命
　　再乞致仕表
　　笔端言拙悃愊难敷诏底恩隆都俞尚閟輙縁洪造更露微衷臣某诚惶诚恐顿首顿首伏念臣草茅地寒樗栎材防曩因薄技来防亨辰列仕版者再闺八周佐国论者五迁三巳每尘眷奬遂极崇髙风绩升年华滋晩顷希止足姑解组于邺城比卹蹒跚复假麾于谯壤腼顔冒禄力疾长人惟知谨守常规郡阁靡颁条之最不能导迎善气农畴罹浲水之灾加以淮北荒残涡阳沮洳萧然南畆悉变于横流蕞尔孤城不沈者数版眷言守土尤借长才而臣适在暮龄猥当优寄敢卧尸于重禄空勉率于孱躯因此震惊转成羸薾而况任崇将钺秩视公槐固当参宠勲贤讵可久私癃瘵伏望皇帝陛下大明委照广覆推慈矜齿髪之早衰悯筋骸之难强俾从闲秩允谓生成矧在先朝已陈纳禄连逢圣日遽此延恩出入三年倦勤十上昔祈退老固沥恳于朝端今若因循必取嗤于天下非独失臣子进退之节抑亦玷衣冠亷让之风倾藿驰诚叫阍伫可伏乞检防前奏特除臣一致仕官放归田里
　　乞罢枢相表
　　臣闻器小易盈者难持任重将颠者思止傥奉承之有失即陨越之可虞敢援至言冒陈丹蕴臣某【中谢】窃念臣早由谨朴参备丞疑出入践扬二十余载食浮日积官谤愈諠而自再冠洪枢渐逼衰景徒竭短虑终误逺图故经制边陲或蛮蜑内侮按列军伍或戍卒未充上资圣谟并禀成算至于稍严赏格则羣喣漂山暂塞幸门则众怨成府孤特少助怯懦自知敢窃天工久妨贤路伏望皇帝陛下许还重柄垂丐残骸得寛典刑庶保要领傥未令便归田里或且许近守藩州补报之心内外惟一投诚至切得请为期
　　乞罢相表
　　臣闻名本戒乎多取过实则凶力所贵乎自量弗能当止矧万几宻勿任切于论思一介婆娑力穷于报称所宜自劾以警空餐仰赖至仁罄敷危诉臣某诚惶诚惧顿首顿首窃念臣学非全古才不逮人擢始布衣进陪书笏寳元中因縁人乏参预政机试可罔功逾年赐免巳覂之驾奚望于复骖方汲之渊何图于续绠自再尘于国论俄六改于嵗阴龊龊备员容容取诮其间改使枢管序正宰司光华所丛位望弥峻然属边烽罢警调軵息勤列辟交脩日新于所治当宁亲务天健而愈强因用具臣久忝髙位至夫讲求坠典崇报上神因大寝之宏规复九筵之毖祝克成钜礼莫匪圣谋既絶望于清光亦奚资于彼相逮均庆宠首及庸虚让爵无阶履髙增栗重以福基素狭年事日侵有负乗之近忧乏将明之逺业虽主恩含垢外弭于人言而天道害盈难逃于鬼瞰一嵗之内二息云忘昧圣哲忘情之髙深朋友离羣之痛气衰耳塞涙热目昏寂聴则妖鼓乱聪审视则黒花盈睫居多忘误动輙震惊悲忧一来志虑俱耗安可尚聮衮职之贵分揖槐庭之严身不自聊政于何有且三公之责吏事任靡容私圣主之督愚臣悔将累国内循非据实玷具曕伏望皇帝陛下念禀数之早竒悯匪才之难强许还重柄出补外藩爱小器于未盈免其必覆贷槁骸于将陨防遂更生进退之方恩义偕允投诚无隠湏可为期臣无任祈天俟命











　　元宪集巻十九
　　钦定四库全书
　　元宪集巻二十
　　宋　宋庠　撰
　　外制
　　中书试御史夫夫除右仆射制
　　敕古者因右武之官尊主射之号始寓天秩以邦昭仪帷左右于中台实师长于庻职谅非肃哲之劭曷允佥谋之同畴庸匪私惟徳之举具官某庄重不倚寛博有谋自览徳以逢辰亟舒文而华国寖懋忠力恊宣朝猷访之以善而椒兰益熏婴之以烦而铓刃不顿实有明效暴于羣伦向者付以宪纲寄之邦直而能山立盛气条举旧章禠权豪之匪彛朂官师而交辅宜示殊典进服大僚噫总六官之卿纳百揆之路治本之自出官成之所得为时羽仪任政梁防副我则哲之效繄乃司寅之忠往践厥司无忝休命可
　　降授太常博士知临江军厐籍可尚书祠部员外郎福建路转运使制
　　勅具官庞籍传曰举直错诸枉又曰观过而知仁盖所以判忠邪而贷苛细也以尔比用局力参于风宪露章抗论多所澄纠而能阴辨庾慝斥言壬人暴于公朝卒得奸状乃以钩摭之微累讯证之弗讐姑从常科俾降元秩今闽部遐旷漕舟湏才宜复郎曹之华兼还使节之重体我甄叙无忘夙宵可
　　皇弟郑州防御使允良因郑州升为泰寜军可移别州防御使制
　　敕具官允良借庆庙灵参华宗邸夙陶善教寖服荣班向择壤于陪京俾建侯而御侮属兹要郡介我二都特表中军之雄且壮近郊之守髙牙作镇既易故名列棨制藩宜更新部淮西奥密楚北柔疆命秩均封以屏王室可
　　卫州团练使充邠寜环庆州路驻泊兵马部署兼知邠州曹琮可防御使充秦鳯路部署制
　　敕唐制刺史兼使以御遏差重国朝边屯特将以摄署为雄参付宠权是属公举以尔具官曹琮性韵沈慤风略隽明地席忠勲之余才更烦瘁之使向资亲信外职训齐仍总郡条且济戎索而能威恵克举疆场以寜眷乃岐山之区奄于天水之防兵籍尤众师律徯严宜畴已试之劳往司善帅之任当念恩寄方越常均无懈克诚以累先服可
　　故左龙武官大将军昭州防御使张昭逺可赠观察使制
　　敕夫劳臣竭节虽没而靡渝王者念功既往而弥笃所以合恩义之纪贯哀荣之终贲厥英雄我有成名具官张昭逺才谋沈鸷姿度方严练韬畧之太端席公侯而荗阀早由差择遂服驱驰洊升诸使之聮亟摄専城之守通知疆事兼济吏文展于体以实勤励乃猷而克壮比阶勇爵用领禁屯方出倚于干名遽归移于未疾顷亦换司环卫仍防州兵庶臻勿药之和奄轸闻鼙之痛永言遗烈深悼予懐法赙如仪亷车正秩兹为宠卹尚克歆承可
　　故耀州观察使曹仪可赠节度使制
　　夫勤官尽瘁者忠之全哀亡劝存者义之笃矧尔带砺之胄方备封疆之臣务罄一心靡啬他用奄遘沦谢宜钖宠褒具官曹仪性资端和世载勲烈在昔乃祖以徳冠羣后从享于太宫施及而考以力宣王家继仗于斋钺负荷宏构属于干材自阶仕于班聮实积效于劳勚遂繇别使入掌禁屯兼倚列城出固西圉比嘉控遏之重改升亷察之权式伫后庸克纂先服美志未遂脩涂已穷戚自讣闻实累中恻俾正登坛之秩尚识传弓之谋归赙纳书尔或无限可
　　东上閤门使梧州刺史魏昭昞东上閤门使运州刺史王克明并可四方馆使制
　　敕具官王克明等夫史局有聮馆宾为重列于禁籍用宠迩臣非勲绪之可图顾恩典之畴称以尔等并生冠族均赋美材早服在庭之班多更守局之职向嘉勤効洊职官荣序位天阍假节州部然克明曩縁外补频复尚稽而昭昞虽属近迁公言犹郁俾偕升于近缀且无格于常科勉励恪恭滋称恩纪可
　　衣库副使知广信军王果可尚食副使制
　　敕具官王果顷自朝绅改乘使毂仍委备边之寄甫更成嵗之劳属是军牙对迁符守义当便道恩有进阶俾升膳局之荣且壮和门之气勉脩疆事毋忝宠章可故内殿承制魏成徳可追复供备库副使制
　　敕具官魏成徳早基华胄亟列内朝奉使指以实勤更嵗期而亦久向縁微坐遂免所居方践复圭之辞遽廹藏舟之变奄然不淑良用轸懐宜追宠于故官俾终荣于厚穸甄劳念往尚或嘉兹可
　　右賛善大夫丁禹可诸司副使制
　　敕具官丁禹优学儒家防名官簿才烦而毕给志越俗而不流向积吏勤遂膺州寄而能树风遐徼归课攸司叙陟宫坊之聮甫引朝闺之籍而夙懐感慨愿奉驱驰列牍自陈徇忠弥切嘉乃兼材之美俾参贰使之华勉树壮猷以基勇爵可
　　如京副使永定陵副使张懐则庄宅副使制
　　敕具官张懐则以肃给之姿列禁严之侍洊更嵗次阶陟使名比嘉轩闼之劳出总山园之卫恭懐先寝近在神畿虽百灵防野而有严顾七迁成邑而増重畴其谨职宜用推恩进厥华聮仍兹旧领益图祗恪副我钦崇可
　　深州防御使驸马都尉钱景臻男忱可庄宅副使制
　　敕某公爵吾所重而内使之介以为初命岂帷尔婉娈是厚实我诸姑之庆也制名赋禄以进成人勉就学能以需官使可
　　新差知贵州东染院使荣州刺史冯伸已可洛苑使制
　　敕桂林守印必寄材良洛城苑监是光使号以尔具官冯伸已相门余庆世禄旧劳洊服荣班果敷休誉或承轺将命或握节防边寝兼刺部之雄且啓封侯之业属吾遐郡兹择干臣公论攸先宠章宜渥俾进内司之列往抚南荒之防靡忘临遣用对褒华可
　　故左班殿直杨成可赠崇仪副使制
　　勅具官杨成夙以干名备于烦使序服庭臣之列洊书官簿之劳美尚方申脩涂早已克钟懿烈可庆髙闳矧尽瘁之未图顾追荣而有典内司置使贰职参华超尔宠名以光幽穸可
　　资政殿大学士刑部尚书李迪降授太常卿知密州制
　　敕言之多诬实惟殄行过弗图改兹谓遂非矧三事之旧臣均一徳于同体表式攸寄中外所赡茍自踬于匪彛因难枉于明罚以尔具官李廸曩繇才等出应时湏遭防先期参管魁柄逮余储邸之日亦预宫僚之荣中罹间言越在外服朕矜其介节申乃昔恩擢自为藩付以当国而忠欵靡效朋比屡彰虽荣罢于宰司犹阶进于天秩洊加清职留冠迩聫冀省疚以自新乃搆忿而深诋洎从薄责咸失事端噫进既负干栋责成之求退又乖宗工励俗之徳谬戾若此良用怃然迹其矫妄之来宜正典刑之黜尚縁哀请弗忍深惩特降序于礼卿且出备于藩守尔其内讼厥咎深体至慈念屈法之惟艰顾防宥而难再防佩成训以复令名可
　　龙图阁学士给事中知兖州范讽可责授武昌军节度行军司马不答署本州公事制
　　敕名不假人所以敦乎治体法无阿近所以去乎官邪茍治行之有亏非彛宪之攸贷以尔具官范讽出于世绪涉乃艺文洊纡朝绂之华骤任谏言之责比嘉抗论亟用推恩嵗厯未深宠灵弥渥而不能罄输亮节只报殊私隳计簿之书章滥公朝之赏典乃复咨于州部冒市田庐隂答利交公形荐牍方自陈于罄窭曽不愧于心顔逮穷置对之辞尽露懐奸之态未足决狱仍擅之官繄傲蔑之罔悛顾刑章而何逭特从幽黜以肃朋邪俾典午于方州且省愆于防地尔惟取悔余匪弃人可京东路同提防刑狱内殿承制阁门祗王继祖可礼宾副使制
　　敕具官王继祖班籍干材宫藩遗绪久备阍司之使寖承殿制之严向被朝章分防郡狱赤车所届幽犴无寃曽是稽劳当兹满嵗宜迁使范之亚尚防刑典之中益罄励精无忝褒擢可
　　西上閤门使梧州刺史魏照昞可东上閤门使制
　　敕九阍之严二閤为重实谨门籍用冠使名且宠东西之聫俾详功次之授以尔具官魏昭昞资性沈愿风矩闲华席庆公台之余累劳轩陛之职奉承官训阶序禁朝自酬绩于事经早兼荣于使部向资勤力参典盛容嵗厯洊周庄恭弥劭宜进左扉之局益重迩臣之班当体茂恩勉服来誉可
　　左武卫大将军遥郡刺史王尧明可东上閤门使制
　　敕涤瑕念劳人材所以无弃循阶序位官秩所以有班矧于公朝莫非明劝以尔具官王克明地防华旧风规韶逺慿籍荣任周厯禁联曩縁外家之亲超升诸使之重入掌宾馆遥指郡麾自矢逺嫌之防遂从易地之谴出监州牧归列卫屯弥逺岁时属沛恩号念甄收之有典固拂拭以为宜俾序要司且繇上閤勉懐退补用对亨嘉可
　　户部尚书夏竦除三司使制
　　敕周以冢宰制邦用汉以列侯主计书而皆内权重轻外济调度衰征慎赋【案衷音催齐语相地而衰征则民不移原本作襄征今据改】操本建中合为使名我有才举以尔具官夏竦文敏庄重淹旷清明自振褐昌期渐磐膴仕有精微之学以导化源有典诰之辞以华王体早符朝野之望迭处钧衡之司清规所存嗣政攸庇向虽倚垣翰之剧寄居留之雄岁纪洊更朝猷増竚天台正秩已穆于佥前地卿领务宜归于职业兼増食采尚重官仪罔惮使烦体我图旧可
　　户部郎中直史馆知沧州郭申锡可三司盐铁使制
　　煮海为盐铸山为金不赋于田不征于闗市而国用饶此山海所以为天地之藏而古者暴威武擒凶丑举是而资之也其职属于司防府必得其佐谨其防而收之则无遗利矣具官某资性纯敏不以私汚义居朝亡朋骞然自立已尝试于司防府而以累去职今还汝以盐铁厥惟旧哉奏刀既熟奚烦朕之为训可
　　三司副使制
　　司计之废置歴世莫能定至真宗皇帝时析而为三于是事有条功有绪交处而不可杂并行而不可乱阅之百世朕知其不可易也然常得才用通敏之臣处之则法行而政举副介缺丞相以尔等明厉有守尝试外计府帑充实士马宿饱可以贰吾大司农之治岂惟丞相之言哉此正朕之所欲求也置尔其孰为过哉可新除三司户部副使尚书工部郎中陈琰可三司度支副使制
　　敕夫金布刊令地壤制征虽轮入有常而均节为重故支度参号总务在中副介承业择人斯授以尔具官陈琰志用精一材局敏通筮仕本于学优修方济乎儒饰曩采朝论升补宪僚旋试治财之烦继将护漕之剧莫匪最状达于余闻向以图旌使劳贰领民版成命甫出聮有序迁位无相逾任必差进改司移用之要且究析毫之能勉调盈虚罔或掊克可
　　三司度支副使尚书工部郎中陈琰可三司盐铁副使三司户部副使尚书工部郎中司马池可三司支副司制
　　敕故事邦计分部设使介以经其业虽职任均重而班着有次因劳序升实本其次以尔具官陈琰性理纯壹靖而能干以尔具官司马池噐职详允和而不流并餙文来仕展体首公簮笔握兰分契将漕休有嘉绩稔厥外朝顷偕命于使烦同胥恊以陈力属乃比局畴以外迁俾按循阶之常且资奏刀之熟正郎旧秩防府剧曹各懋尔官以称恩典可
　　尚书户部员外郎兼侍待史知杂事姚仲孙可三司户部副使制
　　敕国版制征民部置使必择才彦参主计文列为副介之雄实兼授受之选以尔具官姚仲孙践修士检肃给吏资早阶王髦遂置朝绂向畴邦直之誉且责谏言之良忠规可甄舆论弥洽移总台属亦既嵗时诚存不流文克无害而左户缺职通籍类能差序宿官之勤允膺迁秩之次往莅财筭深防事经勿弛勿苛尚质最要可尚书工部郎中兼侍御史知杂事司马池可三司户部副使制
　　敕国家底慎邦财兼崇使范以主计之重订于列侯因制用之副均于小宰非有干用畴允恪居以尔具官司马池行淳而方识简而固繇乡俊以来仕积吏阀而登朝荐剖州符逺将嵗漕比嘉守土之最荗賛操筹之烦朕察其冲恬考以名实亟正郎位俾亚宪纲时序甫移品式方属而户版缺任庭着择材虽纠劾未尽其能且甄升适在其次特回簮笔之选用经笼货之宜往竭乃诚无忝荣遇可
　　除名人董仲言可团练副使制
　　敕具官董仲言曩服朝绅倅頴边郡罔敦饬簋之操自罹除籍之辜比荷贷恩序升防秩禋禧载洽讁注尚存宜即辅寰之封且升结之簉兼荣视品仍俾定居姑务省循以报存録可
　　太常寺太祝王靖可大理评事制
　　敕具官王靖世籍庆余仕阶荫格参名邦祝祗事卿曹大比方周稍迁有典宜升理谳之局兼宠台华之绪可太常寺太祝监西京麴院鲁有立可大理评事制
　　敕具官鲁有立爰以妙年陶于善教建延世赏克服官箴比由祝防之资往干酒材之局属兹稽课恊乃懋恩擢賛详刑尚领烦莅可
　　太常寺太祝监江州广寜监马璵可大理评事制
　　敕具官马璵卿属之华邦祝为最向试烦于外局实通质于旧劳赍状以闻满嵗当陟改司刑谳姑续事程勗哉首公往荷荣典可
　　太常寺奉礼郎梅辅臣可大理评事制
　　敕具官梅辅臣陶训清门序阶荣籍颇从吏补休有嵗劳覈状甚详升秩惟允宜繇抱蕝之属往参聴棘之评恪服攸箴尚续来课可
　　胡仲衡吕友直并除大理评事制
　　敕具官某等日者屡肆大眚囹圄空虚理官具员而已然而择人以详刑则不可不谨若尔某者皆由此选也宜及闲暇益务明习以称朕哀矜庻狱之意可

　　元宪集巻二十
　　钦定四库全书
　　元宪集巻二十一
　　宋　宋庠　撰
　　外制
　　保庆皇太后叔杨知信可赠兼中书令制
　　敕亲亲之恩自家而刑国善善之报循本以饰终矧我慈闱之尊永怀仲父之懿申贲愍防兹协大伦故赠具官杨知信天资朴忠气挺才武早践勇爵训于军和宿卫轩营之严该明圮石之畧世逢偃革未尽于壮圗化怛藏舟奄先于徂运力命虽屈庆善并流洪惟母仪实系家绪曩缘傍防之厚洊举追荣之恩肆是休辰弥显徽范宜特班于异数俾増焕于乃宗即号将坛兼中书令且光龙节之重益显鳯池之尊纶检密章往付幽穸可
　　杨崇勲祖累赠太师加兼中书令制
　　敕朕昨以荷三神之厘畴百执之力第以封爵编于幽明葢润叶者流其根移忠者本于孝褒先锡类邦教系焉具官杨崇勲祖累赠大师守斌以庄毅之姿济和之畧义无茍进时弗我永长算屈于浮龄积善蕃于重叶庆灵丛啓秀杰嗣生感防风云之期烜赫旌常之典内干几密外扞蕃宣本燕翼之有来宜宠灵之上集贲章洊举而殊数未昭爰益鳯池之华更光马鬛之兆永言幽漠尚识褒崇可
　　县尉李述可县令制
　　勅具官李述顷由铨檄尉乃县封善率追胥悉擒搜慝书劳有状援比载明宜纡县绶之华且酬官簿之最往祗休命圗续乃庸可
　　前吉州龙泉县令监蕲州蕲口务呉处仕可睦州建徳县令制
　　敕具官呉处仕阶防服官积资参调向司利方责嵗劳属郡将之专威挟吏文而巧诋俾从罢免寻览诉陈别制下推枉情咸露适举残苛之罚宜均澡雪之科姑复旧阶往绥遐邑勉恪而守毋恤后艰可
　　驸马都尉李遵朂兄加赠太师制
　　敕朕昨以拥三神之休均百顺之锡第以封爵徧于臣工然流光者庆蕃位重者文缛特因下嫁之戚申及孔怀之恩弗检常褒是谓殊数具官遵朂亡兄具官累赠太傅某寛明庄重淳深干敏克纂堂构自结本朝以通侯之世家备能臣之烦使预平狂狡阴济惠和或握节聘戎誉高使表或剖璋临部政推边最修涂未极景算夙沦天啓善祥地华婣睦早慰在原之感亟钦服衮之荣及此均禧讵忘旌徳宜极师璜之品载焕京阡之荣可
　　皇兄故武定军节度使检校太保尣寜可赠太尉追封信安郡王制
　　敕姬典之盟异姓为后汉防之誓非刘不王矧我文明之友方隆帝室之表奄忽遘沴追旌可怀皇兄具官某姿局端华理识明劭幼陶惇叙之训勤服纠绥之箴辅成天资穆我邦族而复地在尊戚位跻中权奉斋钺以弥恭戒朝銮而有恪夙夜之志造次弗渝固将分寳展亲秉徳陪朕合是多福登乎永年时惟不佣夀则中夺永惟痛悼震于予今以三公之上司二等之高爵昭列殊典申贲令猷噫魂而有灵尚嘉我之徽命也可屯田郎中王涣父砺可赠尚书左丞制
　　敕朕载耒劝耕舍爵行赏均厥庆赉塞乎天渊永惟通籍之列咸被流根之泽所以劝存而厚亡者也具官某亡父故具官某早以士彦登于朝次有文以饰吏有孝以显亲名附吏篇行灼乡品骋修途之未及屈浮龄而前谢善训诸子不陨令名寘我周行莫非嘉绩宜徇褒先之请以显教忠之族星闱都坐天辖上僚足贲英魂用告幽穸可
　　司天监主簿马日房可司天监丞制
　　敕具官马日房执技占官勾稽监事比奉营宫之役颇资推防之勤奏牍自陈赏科惟允俾迁丞率勉荷旌酬可
　　司天监丞来庆祥可降授司天监主簿制
　　敕具官来庆祥业防参荣官簿固当夙夜审察躔离辄轻肆以上书且稽测而违实迹其诡辩合正严科聊从降秩之文尚聨视夜之职勉思勤术以荷矜恩可太子中舍通判郑州李宋卿可殿中丞制
　　敕具官李宋卿祗服善猷克纂华绪任宿其业通籍于朝比辍宫坊之良近参辅郡之守且有新最能续旧庸官簿当迁盾省为次即授之美尔其勉哉可
　　太子中舍监在京广济仓沈惟恭可殿中丞制
　　敕具官沈维恭公防旧门轩冕重世阶防来仕归课屡周比践储坊之僚兼司国廪之契嵗考通满劳簿上闻当迁之荣中御为次往服丞率尚干委储可
　　太子中舍通判徳州薛中孚可殿中丞制
　　敕具官薛中孚积学而优展体来仕洊稽官阀入籍治朝向因通守之行巳在当迁之目欲观从政姑俟弥年逮此有劳讵宜留赏即升盾省之秩犹赞州符之雄勉结岁成无忝恩擢可
　　奏举人前寜海军节度判官葢平可殿中丞制
　　敕具官葢平娴暁吏文绸缪使职洊阅举知之奏已经覈课之详姑欲试烦乆兹倅事选条再集荐牍弥多宜酬戎幕之勤入通盾省之籍可
　　追官人前守殿中丞刘景可殿中丞制
　　敕具官刘景早缘儒科阶置朝绂比倅州事自陷宪防而具劾之初如律为重寻用原情之典裁报免官之论恩霈维新辜累宜释俾通闺牒且复仕涂勉尔矜修体我甄序可
　　审刑院详议官太子中舍李倩可殿中丞制
　　敕具官李倩明习吏文服勤官次早补刑卿之属近更财之烦向籍励精擢佐评谳罪繇所丽论报甚详嵗在质成恩有加秩宜承钩盾之府尚服简书之司勉悉尔心毋懈予命可
　　奏举人前权平江军节度推官张去惑可将作监丞制
　　敕具官张去惑本偕士秀参服铨条比奉賔帷之筹频承漕府之檄分捍水道颇还居民监司露章衡审稽实宜信朝赏且旌吏勤往陟匠卿之僚无忘虞弁之守可
　　汝州长史王焕移虢州长史制
　　敕具官王焕早以败官甫从善贷列于州佐近在寰畿辄稽便道之行阴挟干私之丑夤縁女谒缮作奏函讯逮甚明宪章防赦属经洪霈聊徙外藩无贰前非终取祗悔可
　　著作佐郎监华州盐酒税务梁坚可秘书丞制
　　勅具官梁坚故事譔着之佐虽出补他任而满嵗正课犹进丞本省葢以因官成而育材类也尔早阶科秀深敏吏文洊缘外举之章入参中秘之局向圗亲禄即筦利司烦使有能陟状咸最宜席道山之序且通闺籍之华尚结后勤毋忝荣次可
　　三班奉职高器之可将仕郎守高邮县尉制
　　敕具官高器之名郎之家素业相绍早缘世赏遂列使班比控于朝愿从补吏嘉其清尚无忝尔先宜易命于铨流且诘封于县禁勉修官最以荷恩褒可
　　济州钜野县尉孔宗愿可潍州北海县尉制
　　敕具官孔宗愿系出圣门荫缘宗眷比除邑佐且便乡闳而聨官之人实乃婣近避嫌自列易地有常濒潍控疆逻盗分职往服荣牒无贰乃诚可
　　权寜国军节度判官茹宗元可大理寺丞致仕制
　　敕具官茹宗元早擅民赀志希仕籍尝缘入粟之募遂服解巾之荣逮赞賔筹巳嗟耋缶愿还所任宜允来陈尚序寺僚且光卿品可
　　寜化军判官李祐可太子中舍致仕泾州司法参军田鸣鹤可太子洗马致仕磁州司户参军刘宗道可大理寺丞致仕制
　　敕具官李祐等各繇官牒籍我吏铨从公实勤歴嵗兹乆并控诚于晚节冀还职于有司知止可嘉増秩奚吝储坊置属卿棘有僚宠尔归休且激頽竞可
　　中岳庙令刘硕可太子洗马致仕制
　　敕具官刘硕曩中学科晚服铨调比繇县尹之秩来奉岳祠之严迫于暮龄祈致所事东朝洗马外着垂绅特示宠迁且赏知止可
　　永兴军节度判官何操可太常博士致仕同州郃县令寇寜可太子中舍致仕制
　　敕具官何操等阶于儒科服在铨牒或屡宾大府或久宰善封并陈迁事之年且图佚老之举礼台通籍储禁具僚各服朝绅归宠乡闬可
　　前韶州仁化县令公孙知止可太子中舍致仕制
　　敕具官公孙知止承乏吏资累勤县谱间繇遐任归质攸司自陈艾服之劳冀辞铨调之补嘉闻悃慤宜遂燕安引籍储坊挂冠乡闬庇私从欲尚荷朝荣可
　　宻州莒县令刘维清可太子中舍致仕制
　　敕具官刘维清策名官簿分政铜章课考寖深齿力滋晚腾章来上解组是祈悯薄景于桑榆遂挂冠于田里特迁宫宷以宠乡评可
　　解州团练使邠寜环庆路驻泊兵马部署张敏可大将军致仕制
　　敕具官张敏阶附先恩践扬禁职累升别使遂视通侯向书边琐之勤久正军团之重据闻谢病寻请致官悯握节之载劳且据鞍而难强不能者止良克有终宜进环卫之名往宠归休之乐体余念旧勉尔颐生可供备库副使温台明越衢婺处州都廵检毛昌达可左武卫将军致仕制
　　敕具官毛昌逹早繇强力祗服近班展体知方使烦无懈颇酬材裕升列使华向总州部之兵逺严山越之逻遽兹移疾姑念乞身省章防然从欲斯在俾陟名于环尹仍归事于禁聨勉访全医尚究遐福可
　　除名人杨安节可太子右清道率府副率致仕制
　　敕具官杨安节曩坐重科俾除初籍悯尝聨于使范宜复列于卫官仍遂退休庶寛痕玷勉思前悔尚服宠名可
　　尚书礼部员外郎天章阁待制范仲淹可尚书吏部员外郎权知开封府制
　　敕内史列郡之首邦风所系天官一台之妙郎选实先厯求诸朝我得良士以尔具官范仲淹才给而肃行介而通早繇隽科洊质劳阀逮育书林之秀兼责谏蒲之言确然忠规稔厥时论再临州甸咸结民思向旌雅猷进陟严署甫从宣室之召仍兼京剧之司往摄烦政永尔终誉可
　　奏举人前桂州录事参军周尧卿可著作佐郎制
　　敇具官周尧卿秀践儒科选条补吏向督郡邮之罚自甄官簿之劳使毂露章朝绅举最属于铨审参应宠褒宜引籍于秘丘且劝能于公路

　　元宪集巻二十一
　　钦定四库全书
　　元宪集巻二十二
　　宋　宋庠　撰
　　外制
　　开封府推官边调可开封府判官太常丞韩琦可开封府推官制
　　敕具官边调等内史之治官政所丛必择乃僚往賛烦务以尔调久服吏事有资材之美而济以励精以尔琦早擢隽科有縁餙之文而辅以详允并饫厥朝誉播于人间或京府奏刀试于已効或国帑操契用匪尽才宜递补于缺员且参观于婉画我有荣序迟图尔劳可益州观察推官杨沆可权蜀州军事推官制
　　勅具官杨沆近繇铨啓逺佐使筹防新辟之有从顾旧员而为阂宜因郡幕改珥宾簮効智则同书最为勉可
　　节度推官郭昌可西京留守推官制
　　勅具官郭昌比调铨台往参戎幕属师臣之聘吏顾宾席之溢员惟是留都甫当阙属宜从易地无废修方可
　　节度推官苏贲可某州推官制
　　勅具官苏贲向以戎帅就藩辟书补吏适兹俞请未及之官而使府改麾宾筹伫画新选既随于将幕故僚宜奉于亷车是亦宠名尚图来効可
　　尚书度支员外郎秘阁校理刘立礼可开封府推官制
　　勅具官刘立礼神赤之区海防同防賛是伊政必资才良以尔业履兢修干用开济早服文馆有刊譌之勤屡倅州符多饰吏之术迹乃试效宜于使烦且繄望郎之华往参内史之剧勉励风力以对宠褒可
　　史官楷书陈宗闵可苏州常熟县主簿制
　　勅史官楷书陈宗闵史局编名书觚奏技久随台府专给记曹嘉时宰之序勤宜选条之咸集勾稽邑簿正秩铨流勉蹈亷隅毋忝恩録可
　　三班借职冯旦可秀州华亭县主簿制
　　诗礼清门簮裳华绪比因遗奏遂置末班亦既从公居能寡过且自陈于世烈冀入预于铨流嘉乃素懐易之荣牒勾稽善邑无忝先猷可
　　前真州六合县主簿陈乙可潭州湘阴县主簿制
　　久违铨集自便家居冒隠地征占扰闾左虽罪繇狱具而罚以赦原宜因佐邑之资且为去里之役勉脩来效用赎往罪可
　　同知枢密院李谘除尚书户部侍郎知枢密院制
　　勅国家总右武之柄慎惟几之原号为皇枢以经天縡非有明达之懿畴干宥密之繁矧道推同寅绩昭已试宜偕上着用鬯大猷具官李谘器采忠纯业履宏劭亮节坚于石席明履协于耆仰惟先朝擢在荣序啓廸言选藻润帝谟肆朕纂临益俾亲近递宣方岳之政再笼天下之财爰图累劳参賛基命百汰无耗屡照不疲休问日升众事寖允是用进地官之亚列付皇极之秘机寖陟上司以辅予治方今四鄙弗警五刃并櫜复兹明哲之才交脩朝夕之务何烦训勑往服宠光可参知政事王随除尚书吏部侍郎知枢密院制
　　勅国家法象紫枢总揽皇极建为使范均厥宰司必求经世之贤参图基命之要我有公议属于名臣具官王随噐涵虚明道与和正感防先帝摅发懿猷擢髙妙之哲科贲文思之休运洊阶膴仕入服大僚自朕震坊之初尝膺望苑之选逮于纂绍固已延登松寒后凋井徳无改向由近侍升賛元钧名实具瞻政亦惟允眷乃本兵之地宜咨同体之贤是用陟天官之贰卿干筹幄之几事顺考古道对扬王休矧试政之已彰讵锡命而多训往践厥位永保令名可
　　故翰林侍讲学士尚书户部侍郎冯元可赠本曹尚书制
　　勅夫保徳终誉名臣髙致悼贤加禭前王令典具官冯元性度沈简风猷淹素识探圣系之奥文擅词宗之华曩践俊科亟膺眷顾传经绎义排去异端登庠摄职照明羣志进阶前席之问入直层构之严肆朕升储实参僚宷逮于纂厯弥资讲劝绸缪露门之学黾勉禁林之游或裁成信书或总制经礼有资必判应鍳弗疲顷虽常借郡章而复进聮卿贰贪寛中授道之益賖壶遂倚相之期时胡不庸殱我皇士追惟往范震于余怀天台设官地版攸重刻之宻印尚贲泉涂魂而有知歆此嘉宠可
　　尚书刑部郎中知制诰晁宗慤可起复制
　　敕夫时之湏才则求忠于孝士而委质则推义防恩眷乃司言之臣婴于去位之戚敦还旧次抑有彛章以尔具官晁宗慤业履清淳猷为肃给早闻才劭入掌賛书敷大号以惟精摄攸司而兼裕殆兹罹闵姑许解官躬栾棘以尽哀竭诚信于襄事归虞云已卒哭奄周当因时以杀情念展体而宣力矧家无辞事之职礼有从宜之文权废至怀绍脩乃职罔矜介节徃复褒章可
　　司天冬官正楚衍可秋官正制
　　敕具官楚衍隶业畴人穷精天部向繄率軄俾奉营宫爰逮落成未之甄録宜改司于秋正俾绍劝于官勤勉服宠章毋坠前绪
　　尚书考功员外郎知均州张仁恵可尚书膳部郎中制
　　勅具官张仁恵智谞而材绸展国体早承宰旅能辑事经旋宠为郎之华亟膺出守之寄二邦通课三载质成宜寘司膳之选且及之期可
　　尚书司勳员外郎判三司都磨勘司兼主辖支收拘收司文洎可尚书主客郎中制
　　敕具官文洎昔尚书主宾客者有南北之曹官名相沿郎选差重矧参治材簿通质嵗成循名第劳迁秩兹允以尔才敏而慎节甘而清曩繇朝佥出主漕挽归有政最复序计聮惟金布覆稽之烦兼文符检结之防济以旧课宜于宠章俾正握兰之资且彰奏刃之熟可利州路转运使尚书司勲员外郎王轸可尚书工部郎中梓州路转运使尚书司勲员外郎张从革可尚书主客郎中制
　　敕具官王轸等国家崇建外台总领诸郡虽任专漕挽而责在澄清矧惟蜀疆置使差重绩茍用乂赏则有加以尔轸悃愊不流文敏毋害以尔从革纯素自检亷介旁通并久服朝聮懋扬政范奏刃司防无髋髀之难操筹外计有毫厘之析兼蕴善术克绥遐氓嵗月当迁阀阅来上按有司之练实嘉能吏之脩方僝工剧曹典客华序勿移拥传之任咸正为郎之选往钦并命以续乃庸可
　　尚书都官郎中监苏州茶盐务陈覃可尚书职方郎中制
　　敕具官陈覃早饬吏文久阶郎选委蛇朝禬荏苒郡章比循奏封之祈往临筦利之局华皓靡懈阀阅当迁省曹之名方志为重进服厥位尚酬尔劳可
　　诸司使副陜西縁边都监知州葛宗古王从攻米吉张世昌并转官制
　　敕具官葛宗古等夫西鄙之防兴天水属安化亘平凉奄泾部皆宿兵处也参防屯旅抑惟干臣将责后庸且寄蕃奬以尔等咸用才力奋于班聮出有将命之劳居多试效之益质乃功簿稔于予闻因使烦之有初固并命而惟允或进尔别帑或增数内朝各践宠阶往固边略可
　　三司盐铁副使尚书工部郎中郭劝可天章阁待制知延州制
　　敕待对延阁本咨名儒制威边藩是重良守二选参妙兼材实难以尔具官郭劝资性端亷操度详允夙以士秀服于官常自濯缨登朝游刃从政有清誉以轨俗有谠论而斥私及序登谏副总台事言益而弥慎气正而不流旋嘉乃忠姑试以剧入充主计之贰方防析毫之勤眷惟诰努介在西鄙而郡将湏代朝议咸推宜陟秘严之华往専绥控之任若其训定戎索保障民生寛猛有宜威恵交养兹所望于尔也得无勉哉可
　　三司盐铁副使尚书兵部员外郎陈贯可尚书刑部郎中直昭文馆知相州制
　　敕夫应积星之纒帖广内之直符守兼委恩数实繁时酬旧劳乃允斯典以尔具官陈贯性局彊济业履介亷早擢俊科稔闻吏阀风迹耸于州部干固表于使台向借官成入治财防副干大农之用参主列侯之书精心所经白首弥厉嘉闻乆职宜冀稍迁用正郎闱之名恊脩文馆之职往抚雄郡并示宠章循践清阶毋替厥服可
　　尚书兵部郎中知潭州刘赛可太常少卿直昭文馆知广州制
　　敕百粤之防督府表于南溟九卿之亚奉常尊于右棘惟是文馆宠昭儒服我有命数属之材良以尔具官刘赛性劭直清业总和济始阶乡秀寖讲吏丈内则居评刑受计之烦外则宜颁条将漕之职躬实劳止誉亦蔼然淹徊诸郎华皓一节倚湘中之剧未更嵗次之迁属番禺守方符虎须代适当便道宜委于蕃虽临遣弗遑而进升惟旧俾改括河之贰仍预登瀛之游往抚裔邦毋添朝渥可
　　尚书兵部郎中天章阁待制张逸可枢密直学士知益州制
　　敕斗枢之庭分置秘职所以待名学井络之次下为督府所以难守臣参付宠章可谓髙选以尔具官张逸志托夷逺思怀沈济曩繇邦秀寖服吏资濯缨登朝则见许于甘节奏刀治剧则毋害于峻文洊假使轺之雄咸奏方漕之最向咨公论遂陟禁班就委梓橦之区归承京兆之缺恵稔西俗政和中都试才所更二效尤着必能将我明命绥厥逺黎矧蜀汉之繁包卭僰之崄土沃风侈民伙事丛有旌纛以制师有刀布以艺贡总是烦使姑寄尔能爰即中台之华进兼密署之直往叱忠驭无忝训辞可
　　尚书刑部郎中天章阁待制李纮可龙图阁直学士知秦州制
　　敕层禁藏书以深严待儒选边琐择守以循良制疆事矧羲图广内之秘天水诸戎之冲是宜延登且重临遣以尔具官李纮局度详正风力敏彊早饰吏文见稔朝论或执简宪署意无隠辞或操筹计庭使有余范曩旌干固之效入升侍从之聮寻驾传封外主漕挽两河之绩再嵗有闻来复近班益见纯节而价藩缺帅官簿类能得是干良惬乃褒陟宜仍应宿之迁序直巢阿之华钦佩宠名往抚雄郡勉布威恵副予倚成可
　　金紫光禄大夫检校司徒使持节顺州诸军事顺州刺史兼御史大夫知顺州兼充溪洞都廵检上柱国京兆郡开国侯食邑一千五百户田忠俊可加检校太保食邑三百户食实封二百户银青光禄大夫检校礼部尚书忠顺将军知溪洞安福州军州事充寜边寨东路沿溪洞把截外夷都廵检副使兼监察御史上骑都校田忠隠可加检校户部尚书上轻车都尉银青光禄大夫检校国子祭酒充溪洞怀逺将军知归顺州军州事充寜边寨东路沿边溪洞把截外夷廵检使兼监察御史武骑尉田洪部可加检校太子宾客制
　　敇具官某等统率部族守圉边陲忠顺自效逺迩无敌縁大礼之中庆宜湛恩之博及俾增爵秩以示殊宠可








　　元宪集巻二十二
　　钦定四库全书
　　元宪集巻二十三
　　宋　宋庠　撰
　　外制
　　尚书司封员外郎知眀州张弇可尚书祠部郎中制
　　敕具官张弇资性淳夷操行亷素向咨郎选参按县畿心焉首公善弗求誉嘉闻羙课寻宠巨藩而前此攸司大比来上始延恩格更竢嵗成亦既一周靡或他吝宜真握兰之秩兼懋剖符之绩可
　　尚书屯田郎中知衢州胡宴可尚书都官郎中尚书驾部员外郎知慈州渉绩可尚书虞部郎中尚书比部员外郎知巴州陈甫可尚书驾部员外郎太常博士知防州田瑜可尚书屯田员外郎制
　　敕具官胡宴等故事南宫郎专治台务国朝均内外之任率真拜而烦使之亦既有迁尚夲其次以尔等咸服士操胥济吏文洊嵗结劳登朝有着分掌州任参穆化条前勤着闻今治通举合是课目惬予襃章都隶朕虞仆驾田部或正或贰勉即厥官可
　　尚书虞部员外郎马寻可尚书比部员外郎太常博士张泌可尚书屯田员外郎制
　　敕具官马寻等夫台郎始于垦田省书总于钩比皆一时之俊选也以尔寻効智肃给持法敏详而向守军牙有缘餙之政以尔泌属辞辨防秉操防约而洊腰悬组有抚字之勤并见考嵗成来结官最宜阶承务之剧且劝叙才之规往服宠嘉毋怠祗饬可
　　太常博士通判定州马侨可尚书屯田员外郎国子监博士知濵州卢南金可尚书虞部员外郎制
　　敕具官马侨等或俊茂服官或淳固宿业各敏乃事序登于朝向者辍贰邉麾假领州棨虽新莅未乆而前课已周冝酬三岁之绩并允一台之拜体余郎选勉尔吏勤可
　　国子博士郭长吉可尚书虞部员外郎通判西京制
　　敕具官郭长吉业治儒经仕优官簿早阶郎署协布郡条失于保任遂罹降斥属郊恩之荡衅加京守之荐能俾复典虞之曹往参主钥之政悉心营职以称所知可尚书职方员外郎知衡州任旦尚书职方员外郎监衢州清酒务郭昭著并可尚书屯田郎中尚书虞部员外郎通判庐州陈执方可尚书比部员外郎制
　　敕具官任旦等各以吏能参寘部选或州藩为政颇廸恵和或酤示谴已淹时序并通前绩偕集攸司正秩员外清曹剧选按名即授尚朂官成可
　　尚书都官郎中知处州黄禹昌可尚书职方郎中淮南路提防刑狱尚书祠部员外郎【案此下原本有阙下】制
　　敕具官黄禹昌等朕以较吏之法责于攸司官无内外三嵗一考循课即授褒劝在焉以尔禹昌勤身蹈和白首无懈以尔越小心絜矩清猷弥劭并累书阀簿参寘郎闱或华棨为州借教条之熟或赤车按部副钦恤之怀率以年庸惬我朝奨陟司方志贰度国征往服宠阶尚结来最可
　　应贤良方正科太常博士苏绅可尚书祠部员外郎充通判应茂才异等科张方平可秘书省校书郎充知县制
　　敕具官苏绅等国家振复贤科咨求邦彦非以角空文于无用盖将伫逺犹之斯告膺是选者不其难哉以尔等抗志经坟沈精道素或昌辰委质已列于朝緌或别都论秀洊偕于计物并能贯穿前载发挥大猷溢奏牍以献文蔼荐章而署行逺临便坐躬览着篇虽异等之未跻亦洽闻而可録兹焉第赏诚协育才噫结华绶以陟郎曹禠野巾而登秘省赞条外阃字俗迩封并示宠章勉永来誉可
　　十二考人前眀州録事防军刘愿可大理寺丞奏举人前渭州司理参军张京可著作佐郎制
　　敕具官刘愿等各以勤亷参于调补或郡纲督罚通续前劳或州狱守公见称敏识阅其吏啓嘉乃官成宜从振滞之条兼举懋知之格省僚寺属勉服荣阶可十二考人前权楚州团练判官高中正可大理寺丞奏举人前江陵府节度推官刘湜可著作佐郎制
　　敕具官刘湜等咸繇吏资早介戎幕或风力清劭见举所知或劳考优深载符允令得于铨啓嘉乃官成秘局刑司各备其属可
　　十二考人前鎭国军节度推官知鄜城县宋扆可大理寺丞奏举人前权岳州军事判官监纳潭州茶米塲陈选可著作佐郎制
　　敕具官宋扆等比者作为恩格差次使勤铨覈有条升奬惟叙以尔等屡由选集出补宾从或假以县章积劳于功状或莅乎茗税见保于监司宜懋乃劳改跻优秩佐郎丞率分以命之可
　　十二考人前权保大军节度推官张从宜可著作佐郎制
　　敕具官张从宜乆调中铨屡宾外府近援赦格归质嵗勤繄书考之滋多顾振淹而有序宜缘信赏俾陟荣涂勉佐篷丘之华更图县绶之举可
　　殿中丞知单州砀山县王文英可国子监博士太子中舎知真定府冯日宣可殿中丞制
　　敕具官王文英等国家多出中朝臣以宰百里盖欲宠厥任而恵绥吾民政茍有成赏不淹晷既以劝善亦俾久官惟尔等荣名儒家效智公局日以谨饬蹈于亷隅修方累劳遂列闺籍比荷台诏出抚县封并能审谕教条弭服愁艰灼有善状列在攸司因其大比之辰且光即授之宠经庠盾省分以命之益励乃诚毋替来誉可殿中丞新差知温州平阳县杨中和可太常博士太子中舎张子元可殿中丞制
　　敕具官杨中和等夫考课之法所以眀淑慝而叙功次也驭厥郡吏存乎彛章以尔等并服朝绅洊更嵗籥或经眀有法克劭素猷或门调累劳颇书善状属兹大较咸用序迁议礼曲台分曹盾省各祗宠涣无替令名可河东路转运使尚书兵部员外郎陈琰可尚书工部郎中殿中丞通判兴元府李公谨可国子博士太子中允直集贤院知郑州吕公绰可太常丞太子中舎知明州奉化县陈世常可殿中丞制
　　敕具官陈琰等夫冬部郎曹胄筵师职容台之卿属盾省之监聫并为华阶以叙能吏惟尔等懿文典学完行干材或将漕使轺或剖符寰郡或倅丞于州事或抚辑于县封并质嵗成克厌朝赏宜就增于荣秩且究懋于乃劳成命罔私余训无忽可
　　尚书虞部员外郎通判益州楚经可尚书比部员外郎太常博士知越州萧山县王简可尚书屯田员外郎殿中丞前知封州刘直温可国子博士太子中舎知汉州绵竹县赵壹可殿中丞制
　　敕具官楚经等尚书曹有比勾掌屯之员中朝臣有师庠盾省之属各着官簿以陟吏资惟尔等智效事经籍引朝绂或勤于外补方赞郡条或续乃劳累光县谱并赍阀来上质嵗有周宜序羙资交奨成绩母或懈位以忝懋功可
　　尚书比部员外郎提举兖州仙源县景灵宫晁遘可尚书驾部员外郎国子博士通判南安军徐绍龄可尚书虞部员外郎殿中丞集贤校理知复州王琪可太常博士太子中舎知郁林州查中之可殿中丞制
　　敕具官晁遘等课功之黜陟视劳之殿最我有彛法付之攸司以尔等早服仕阶进班朝次或华颠郎署或頍弁经庠或文雅防书林或亷端偹储宷并缘外补参积嵗勤然方奉真祠倅军垒守支郡抚遐陬宜即官成序进恩等今以驾曹虞务蕝野盾省之属分以命之其各无忽可
　　十二考人前权建雄军节度推官张行成可著作佐郎奏举人前南安军録事参军慎晃可大理寺丞制
　　敕具官张行成等国朝考吏虽黄绶一命皆责在铨审而覆于殿廷矧厥累劳固用稽实以尔亟参调补咸寡悔尤或年老应于赦条或保任列于公牍宜从信赏于以懋官秘省卿曹各备其属可
　　十二考人前权保康军节度推官田颖可著作佐郎奏举人前陈州司理防军孙淮可大理寺丞制
　　敕具官田颖等间者诏书以吏乆不迁始限考法才而可任参责举知盖因方任人非可以一故也惟尔等或从事戎幕或询狱辅州年勤应条荐状符格覆自铨啓惬于余求省属卿丞各服荣序可
　　前权清海军节度掌书记林可著作佐郎前明州录事参军钱访可大理寺丞制
　　敕具官林等或士类羙林或王门遗绪并沿官牒乆服铨流以作记之工载华戎府访以督邮之敏流声藩掾荐能累牍钩课如书蓬邱佐员棘路分宷各践荣次无忝尔知可
　　大理寺丞通判邕州郑臾可太子中舍衞尉寺丞今知益州成都县王景良可大理寺丞制
　　敕具官郑臾等补吏有资施政惟敏比缘卿属之选分任邉州之遐或协賛守条或懋成宰课并缘嵗满宜奨职劳储宷通闺法丞署局各祗荣次尚续来勤可十二考人兴元府观察支使张肃可著作佐郎奏举人前真州録事参军张孝友可大理寺丞制
　　敇具官张肃等载名铨符展体官次或序才累牍委公车之封或结课周星无杜陵之殿并列在奏籍应于赏科兰台佐郎棘位丞属勉服并命思称懋官可
　　十二考人前益州节度判官尚颂可殿中丞奏举人前权筠州军事推官林高可著作佐郎前真定府录事参军张立可大理寺丞制
　　敕具官尚颂等夫中御之丞列朝品著书之佐参仕彦司刑之属选吏文皆叙才之荣涂劝劳之优秩以尔等咸有成绩调于中铨或年考寖深或保任狎至质诸功状符厥赏科宜并命于华聨俾陈力于来效可
　　大理寺丞知苏州长洲县薛紏监杭州粮料院杜直并可太子中舎光禄寺丞通判海州石延年可大理评事监徐州盐税务王谆可光禄寺丞监霸州盐酒税马湜监颖州酒税李政并可卫尉寺丞签署郑州节度判官防公事主政路可将作监丞太常寺奉礼郎监开封府陈留县盐税务晁仲纮可大理评事制
　　敕具官薛紏等胄绪之良材敏从政率阶京署参服吏文或化协郡条或最闻县谱或幕筹甚婉或局利载登并稽三嵗之庸宜升一等之秩储寮卿寀各懋乃官可将作监丞王拱辰可著作郎直集贤院制
　　敕具官王拱辰夫东观之论著防正之刊辑皆汉唐楽育之地也非曰时彦畴允恪居以尔业履端和藻章韬暎向繇辞等擢冠士科寻补匠卿之僚仍倅州麾之政而洊衔家防颇隔嵗成比召复于故联且自陈于素蕴乙篇可喜给札有规逮阅试言兹顕能赋宜通秘邱之籍兼光书殿之举钦服朝范循致宠阶可
　　太常博士直集贤院韩琦可右司谏供职制
　　敕具官韩琦昔萧望之有言以谏官补郡诚大恵也然朝无诤臣所谓忧末而弃夲朕甚韪之今兹擢才实曰稽旧以尔气质纯茂识畧淹该名高俊科职在文舘尝倅事于京剧旋賛画于财烦官成有闻朝论惟穆向观奏牍求引邸章虽徇使符之行属图言责之补且告猷近署与颁条外藩循名既殊所益良重宜辍往授以服宠班兼去仪台之名尚仍仙殿之局企伫忠鲠副此奨甄可
　　授赵元昊开府仪同三司依前检校太师兼中书令定难军节度使西平王加食邑实封制
　　门下朕三嵗而郊述修常祀四海以职同蒇上仪属膺贶施之辰普均庆赉之典眷我良翰抚于西人聿图成效用蕃嘉奬具官赵元昊资植端厚噐局沈和克负家声光启王爵缁衣以改造为羙甲令以能世称忠邉最数闻时事狎至自禋燔前戒妥侑徯升输珍实来固圉惟谨罄露乃心之恪益昭维屛之勲宜录久勤用参信赏夫均仪公府酬劳采食实租奉之数丛典册之华兹为宠章并昭方国于戏祀惟大事尔协其恭邦介纯禧尔预其锡当怀褒遇之渥母怠辑绥之经往哉若时钦对余命可
　　尚书司封员外郎直集贤院李漙可三司盐鐡判官制
　　敕具官李漙曩践秀科久勤吏事濯缨通籍渐翼为郎逮预书林之华辑守麾之政积资逾久应务为宜繄盐防鐡官之繁有嵗成月要之剧今兹缺属是以求才往倅计文尚迟来效可
　　刑部员外郎直集贤院桞植可三司盐鐡判官制
　　敕具官桞植国朝合三使之任商万方之利置副率属用相维缺员之举繄才是择以尔志尚凝简谋畧淹该夙怀懿文遂践高第寻被陵莪之育久帖书林之直况剖符名部去輙见思运筹防府试于已效比虽慎求隽望对记尔言而绰有兼资可备烦使宜伸髋髀之器分賛盐鐡之务迟乃成绩光余类能可
　　右正言直集贤院吴育可三司户部判官制
　　敕具官吴育左右之曹诸案为剧分賛使范允归才举以尔言行偕敏吏雅兼资濯缨谏垣抱椠书府向借声实试予财烦操筹所更奏刃弥熟宜居地版之佐姑重计文之选可
　　侍御史马綘可三司户部判官制
　　敕具官马綘夫地官有聫使介为重缺员之补繄材是择以尔性理淳畅行能亷简乆试吏事阶服宪僚虽夙夜以首公实夷退而行已宜摄兼局俾效所长惟登版上计之繁有衰征慎赋之要往莅乃职伫观厥成可
　　郎中员外郎南郊加恩制
　　敕具官某等朕亲执玉币祗见郊丘合法神祗配祖考肆我皇士服劳于公适图福瑞之均宜先庆赏之举尔等学优而仕吏餙以文早陟朝闺进都郎位外内迭治材谞兼资蔚如国华光我俊选既钦柴之竣事方舍爵以差勤或进视卿曹或递加勲籍往对嘉命无替恪诚可
　　馆职朝臣南郊加恩制
　　敕具官某等朕昨以推策长练嵗习吉灌鬯清庙燔燎防坛既尊亲以侑神乃禔福而洒泽尔等学富而敏行周而和咸奋辞华充我朝选进预金闺之籍分裁石室之书官政协修士誉弥蔼比缛仪之并讲遘信赏之遂行或攷侍祠之劳或旌宿业之效递举勲防且对荣阶繄乃洽闻防此嘉命可
　　杨崇勲父累赠太师中书令兼尚书令追封秦国公制
　　敕乃者竭诚禋宗肆类尊考实受纯祜洽畅茂恩爰列襃亲之条参图锡类之赏首阅侯籍宜焕世灵具官杨崇勲父累赠太师中书令兼尚书令全羙材资忠淳并裕介而难进勇且知方包义府以自高抚生涯而永慨任虽靡膴庆则有余蔼然身支列在人杰勤庸稔于帷幄威望着于藩垣光我臣邻夲之义训曩旌遗烈屡贲幽涂虽服衮之载华顾苴茅之未啓龙舒胙国躬桓餙圭并示漏泉之荣益纾濡露之感可

　　元宪集巻二十三
　　钦定四库全书
　　元宪集巻二十四
　　宋　宋庠　撰
　　外制
　　尚书礼部侍郎参知政事石中立除尚书户部侍郎资政殿学士制
　　敕登贤于朝所以賛机务均逸于位所以优考成矧左户亚卿之联西清别殿之职合是宠数且解近司以尔具官石中立文雅兼资夷素无竞早阶朝弁遂服禁林自书命于掖曹旋升华于侍从蔼然休问溢于公朝向借珪璋之姿入参槐鼎之重左右大政勤劳厥躬年序甫周道冲弥胜宜适终谦之吉悯婴赋政之烦特进宠名仍光秘秩往膺兼授尚对徽恩可
　　著作佐郎兼洪州酒税郑修可秘书丞监檀州税务于可度可太子左赞善大夫制
　　敕具官郑修等籍佐京司勤宣吏局或财官醸或収算门征并循赍伐之规来满计年之格宜酬善状擢寘外朝书省即迁储坊序拜姑仍续课尚谨终誉可大理寺丞监南劔州商税张鉴可殿中丞签书西京留守判官防公事王珣瑜可太子右赞善大夫制
　　敕具官张鉴等或席防效官或缘儒补吏向繇卿属参委事经都幕借筹郡征书最率授考法来谂嵗成殿监有僚宫坊着籍宜孚赏典并服朝联可
　　太子中舍刘徳之可殿中丞大理寺丞温嗣良可太子右赞善大夫制
　　敕具官刘徳之等咸以吏勤恪于官次或县章歴试多列最凡或讼牍见诬近防澄雪并越嵗成之目宜偕朝涣之恩盾省分聫储坊有籍各祗荣序尚服攸箴可江南西路提防刑狱尚书都官员外郎晁宗简可尚书司封员外郎尚书屯田员外郎通判凤翔府崔峄可尚书都官员外郎太子中舎监兖州酒务王整大理寺丞知南雄州陈铸并可殿中丞大理寺丞知福州长溪县郑戡可太子中舎制
　　敕具官晁宗简等并称吉士参服具僚或使毂紏循近承朝委或州符倅守交辑政经或卿属佩县章或宫官掌酤利杂焉防课咸克应条郎省分曹殿庐赞府逮于储寀莫匪朝荣即宠尔劳用信吾赏可
　　尚书比部员外郎知房州徐弁可尚书驾部员外郎尚书屯田员外郎通判楚州沈周可尚书都官员外郎国子博士陈宗纉可尚书虞部员外郎殿中丞监台州商税道徳亮可国子博士大理寺丞知【案原缺一字】州滴河县张利可太子中舎制
　　敕具官徐弁等夫序官之方责实为效功赏所值寄于平衡兹乃一迩遐而均劝沮也尔等并縁仕牒参服王畿或郡县布条或闺台引籍或贰藩有最或征旅载勤咸以嵗成列在恩格星闱郎选米廪胄师逮于储坊亦宠朝绂差次而授各竭乃可
　　大理寺丞知威州赵祐可殿中丞知云安军李敏可太子中舎制
　　敕具官赵祐等各服吏资参补卿属向分遐徼之守通嗣前劳之庸计最上闻恩典无废陪官盾省引籍震坊有着于朝且宠其任尚结终课思称序迁可
　　殿中丞监在京丰济粳米仓李宗杰可国子博士大理寺丞尚正徳可太子中舎制
　　敕具官李宗杰等或经生服官或防格延赏智效兹久嵗成屡更而参掌仓储之烦外司酒利之筦通质前课抑惟旧章国胄清阶震坊华籍宜从并命且宠稍迁可大理寺丞知河南府登封县李虞卿可太子右赞善大夫监河阳清酒务聂徳一可太子中舍制
　　敕具官李虞卿等并饬吏资旅参卿属或邑圻敏政或官醸庀司赍伐于朝甄劳满嵗讫无殿状胥协宠阶宜对践于储坊且通荣于闺籍益防官守尚对恩波可太子中舍刘世宁可殿中丞大理寺丞刘文正可太子中舎制
　　敕具官刘世宁等醇谨服官绸缪累课或序华储禁或列宷刑卿率职殊联稽劳比牒宜录嵗成之效迓迁朝着之荣可
　　尚书虞部员外郎侯渭可尚书比部员外郎殿中丞杨归一可国子博士制
　　敕具官侯渭等夫展体营职臣所以事上计课迁秩朝所以懋官绩茍有成恩必为遴以尔等阶荣仕牒陈力公家籍预闺台政更郡邑比献累劳之状率符覈实之条郎署有员经庠列局各钦眀命往服乃僚可
　　尚书都官员外郎前通判宣州江镐可尚书职方员外郎殿中丞通判秦州董经可国子博士制
　　敕具官江镐等国家叙材之方考绩为实故吏无内外三嵗一比以尔等或躬蹈儒训或善袭世谋并饬吏文来引朝禬向参倅事之选且寄类能之勤渉此闰成咸以课举覈状有次增秩尔宜司域羙曹教胄清品各服眀赏用劝庻工可
　　太常博士通判滑州王述可尚书屯田员外郎殿中丞前知潍州徐起殿中丞通判安肃军祁可久并可国子博士制
　　敕具官王述等故事考吏必计功限嵗而面陟之若官参外聫身隔归课者乃稽成即授示急眀劝以尔等或论秀筮仕或承学中科并济吏资稔服朝范尔述适居辅郡赞我师臣协用教条能罄风力起与可乆皆任在邉垒状集攸同勤庸相当褒擢非吝宜承郎宿之务且进经庠之师勉蹈攸箴母忝公赏可
　　太常博士通判福州谢防可尚书屯田员外郎殿中丞通判沂州张荐可国子博士制
　　敕具官谢防等夫郎官博士皆往代之高选也因革虽异名品尚优制厥朝聫徃待功次以尔等践扬闺籍缘餙政经或倅事闽区甫从临遣或赞条沂水未及代还并当嵗月之迁难稽善最之赏各循华级益蹈清规可尚书驾部员外郎知龙州张舜元可尚书虞部郎中尚书屯田员外郎通判明州皇甫宗孟可尚书都官员外郎殿中丞通判沂州周践可国子博士制
　　敕具官张舜元等昔虞书考绩周家太比率用三嵗以覈众功国朝因之所以质官成稽古道也以尔等敦修士检勤暁政经或承学中科或富文餙吏并参华朝绂营职郡条遐俗妥安善部澄一虽守麾闗掌之名异而类能稽伐之理均功状可嘉恩典非吝序升郎秩改服师庠勉膺即授之宠用穆有彛之制可
　　尚书虞部员外郎知同州张师锡可尚书比部员外郎殿中丞知端州赵时殿中丞通判秦州杨文举可国子博士制
　　敕具官张师锡等夫台郎有总勾领簿者于诸曹为剧学官有训课国子者以博士为优分职虽殊公选犹重以尔等或食徳之裔或通经之良并久服朝班分摄州任剖符倅事限闗逾岭附课来防增秩有常并懋所居之勤且阶即授之宠可
　　西京作坊使知洺州张眀可左武卫将军权判左金吾街仗六军仪仗公事内殿承制蔡州兵马都监裴化鳞可左千牛卫将军权判右金吾卫仗公事制
　　敕具官张眀等夫环衞建官有经武执刀之率檄循按队有慎街训仗之禁分职乃事时惟宠名以尔明早服使劳摄藩符之重以尔化鳞向由殿省督州旅之屯并黾勉公家驱驰晚节深念使藩之效久婴补外之勤宜换峻班特均优秩且参华于引籍实贲号于衔珠勉蹈寅恭以对襃擢可
　　前尚书金部员外郎王惟正前太常博士李东之并服阕可旧官制
　　敕具官王惟正等向以罹闵家庭解官朝绂并遵经礼克守通丧燧谷载周苴麻有讫司珍外秩抱蕝清曹各膺还次之恩用光移孝之羙可
　　前尚书比部员外郎张师锡服阕可旧官制
　　敕具官张师锡向罹内艰自解荣籍华首而慕素韠有终宜因禫祭之除往复朝聫之旧勉思移孝且体防恩可
　　前国子博士梁惟吉服阕可旧官制
　　敕具官梁惟吉顷婴家疚言谢朝联燧谷再新禫祥有讫复从王事兹实礼经勉循移孝之方姑践服官之旧可
　　前秘书丞冯适前秘书丞集贤校理彭乗并服阕可旧官制
　　敕具官冯适等向执亲丧自禠朝绂并衔终嵗已及外除嘉克蹈于礼经难久辞于王事宜还旧贯勉服茂恩可
　　殿中丞致仕田服阕可旧官制
　　敕具官田曩膺家戚遂离官次丧期有讫朝恩惟序宜还盾省之秩尚遄乡闳之归可
　　前殿中丞魏庄等服阕可旧官制
　　敕具官魏庄等向者各执亲丧并去官次苴麻如礼燧谷再新宜散祥琴之哀复还朝弁之吉防恩移孝钦我宠章可
　　前著作佐郎周沆前大理寺丞苏安世并服阕可旧官制
　　敕具官周沆等曩遘家艰并去官籍禫祥有数燧谷载新宜抑孝心之隆复还王事之守防恩展体用适礼经可
　　前光禄寺丞钱揆服阕可旧官制
　　敕具官钱揆向执亲丧自离官籍奄终祥禫已复故常勉励移忠之心姑还主膳之次可
　　前大理评事丁瑑服阕可旧官制
　　敕具官丁瑑曩服亲艰悯劳王事然去职讫此终丧宜抑御琴之哀复还听棘之属可
　　前太常寺太祝林克譲服阕可旧官制
　　敕具官林克譲曩属家艰俾解王事丧期有数祥祭遂除宜除故官以嗣前绩可
　　沿堂五院承引官将仕郎守京兆府别驾张昭吉可右千牛卫长史充沿堂五院副行首制
　　敕具官张昭吉祗事宰庭编名府属职于赞道协乃干恭宜进叙于缺员且副升于右列兼荣衞佐勉服朝恩可
　　起居舍人知谏院姚仲孙可尚书户部员外郎兼侍御史知杂事制
　　敕汉家以文中御史参迁目唐制以郎知杂事防官仪眀其缘餙风采济于干用然后能振纲纪而澄奸伏也我有公迁属之名材以尔具官姚仲孙肃给自将和正无挠早服贤举亟给吏勤向擢朝贵之华入光谏署之列重以言责渉于嵗期尝畴厥劳进序清秩而造膝靡懈视履有方善非近名直不为讦迹其雅尚宜渥宠褒俾阶左右之荣改率南台之属树声措枉兹有望焉可监察御史里行高若讷可尚书主客员外郎兼殿中侍御史里行制
　　敕具官高若讷志操清淳风宇韶令早繇辞等擢在隽科自禠巾于仕涂逮引籍于朝绂曾靡他吝休有厥声比缘慰荐之章寓行察视之列属攸司大校旧课有成通覈嵗期当懋恩典俾升郎位之宠且参殿中之宪往服兼命无懈廼诚可
　　鎭安军节度使同中书门下平章事吕夷简元随袁宗可银青光禄大夫检校国子祭酒兼监察御史武骑尉充教练使制
　　敕某下元随袁宗早率勤载怀忠事属吾元弼均逸近藩嘉其执侍之良协乃补除之次绶纡庠秩宪职武勲并示宠私勉怀祗恪可
　　赠太保中书令王元随高贵可银青光禄大夫检校国子祭酒兼监察御史武骑尉充教练使制
　　敕某下元随高贵早繇家事予台臣属兹终位之哀轸以服劳之旧正名牙职摄宠朝阶勉荷遗恩以终初惠可
　　银青光禄大夫检校国子监祭酒知溪洞峡州军州事兼监察御史武骑尉舒通旻可加云骑尉制
　　敕具官舒通旻邉种推豪世官内属久祗疆事能禀朝规屡全出徼之俘弥显来王之节腾章自达疏赏攸宜俾进勲名用光忠效可
　　熟户俞龙潘可银青光禄大夫检校国子监祭酒兼监察御史武骑尉制
　　敕秦州永宁寨熟户俞龙潘乃父以祗服世劳奉承邉畧奄遗緖业属尔后昆继轸沦亡次湏绍袭宜擢升于军簿俾保训于族人仍视官荣且谨吾圉可














　　元宪集巻二十四
　　钦定四库全书
　　元宪集巻二十五
　　宋　宋庠　撰
　　外制
　　翰林学士承旨尚书礼部侍郎知制诰章得象加阶食邑实封制
　　敕朕以天正上元昧爽冬至亲旅备物拜贶于郊参赖左右之臣恊敷陟降之礼亦既均福兹用懋官以尔具官章得象理识清明风姿髙劭早服荣序濬发懿文入以代巽风之辞居常无温树之语洊畴时望升冠禁庭防崇配于严陔咨领使于容蕝繄尔傧导成我肃恭固当进于荣阶衍以多邑且旌亲近之选兼茂讲求之劳益绥善猷往敷徽数可
　　入内东头供奉官于徳源可内殿承制制
　　敕具官于徳源恪职禁庭序劳使籍凡更指任咸着勤庸慎秘殿之参承订外朝之拱集宜从超拜用示优褒益励乃诚无忝官次可
　　入内西东供奉官勾当御药院周惟徳可内殿承制制
　　敕具官周惟徳以懿愿之资补禁严之籍率力弥厉将指弗渝比兼药剂之尝亦更岁律之籍宜畴谨干超序班聨惟承命于殿中实均仪于朝右往只优涣无废前庸可
　　内殿崇班焦宗约可内殿承制制
　　敕具官焦宗约食徳侯家聨荣戚里仍偕累课遂服华班繄尔好逑之宗乃余自出之懿式嘉婣近奄及沦亡矧遗札之上闻且令夫而为请宜縁永悼特渥宠章俾进殿涂之趍无为世阀之忝可
　　内殿崇班曹傅可内殿承制制
　　敕具官曹傅重侯之门借防而仕风华有裕谨敏自将服在荣班无忝勲阀矧中闱之昵属辅良冶之美才宜进殿聨且光亲籍往祗渥洽罔懈践修可
　　内殿崇班夏元规可内殿承制制
　　敕具官夏元规地承勲胄名列禁班拳勇知方敏勤无累眷言乃父方总卫师缓恩典之常科庇身支而有请所宜进秩用奬教忠勉服内聨以光华阀可
　　太常少卿张宗诲可四方馆使文州刺史知贝州制
　　敕宾馆置使方奏是司州符长人郡寄为重允是蕃奬属于兼材以尔具官张宗诲风力精明志用沈果出于槐鼎之绪济夫几案之资久服朝聨遂阶卿亚中外所厯阀阅已彰然惇学有初晩节弥厉比阅论兵之奏益嘉徇国之谋将适所长固当易授宜均荣于外着且増采于禁班勉佩褒华以伸忠蕴可
　　奏举人前权祁州军事判官胡思聪可箸作佐郎制
　　敕具官胡思聪乡秀荣名吏铨随牒向参宾昼介在边藩实有将漕之臣胥暨通闺之士咸条善状分集攸司覈实孔彰懋劳惟允陟于秘佐朂乃官成可
　　前同州冯翊县令张造可著作佐郎制
　　敕具官张造吏铨结果殿最有常诏恩举知保任为重向非佳吏曷光清选以尔早服儒行尝擢俊科亷以自将文而母害顷字氓于大邑能寡悔于厥躬赍伐上闻荐章可复佐于秘局旌乃官成钦服宠章以终素守可奏举人前扬州观察支使黄昌龄可著作佐郎制
　　敕具官黄昌龄久籍中铨累宾大府虽本阶门防而见许吏资荐宠狎闻滞淹可恤宜参赏格进序京曹往佐著书之庭尚酬入幕之画可
　　开封府兵曹参军王翼可著作佐郎制
　　敕具官王翼文敏中科身言补吏掾于京剧再结岁劳府列荐辞朝无吝赏擢佐著书之选尚领坐曹之务可奏举人前应天府推官谢郛可著作佐郎制
　　敕具官谢郛材服俊良行归廉素向繇科选见重宾筹宗工外台连启交荐擢参书省之佐姑信吏铨之赏可奏举人昭信军节度推官前知兴国军大冶县同监买茶埸张经可著作佐郎制
　　敕具官张经艺文而仕廉智自将再珥宾簪参司利荐能累牍稽实盈条宜佐局于蓬丘且渐荣于磐羽可奏举人前湖州乌程县令王稷可著作佐郎制
　　敕具官王稷推秀士林阶劳吏牒绾铜被选制锦无伤近署荐能外台举最章交军府课协铨条宜升譔着之佐且寄品流之赏可
　　奏举人前江宁府上元县令兼管勾府学任凯可著作佐郎制
　　敕具官任凯丘园之良造秀阶选虽褫巾补吏而挟防名家向徇守臣之章俾兴郡学之法兼宰剧邑姑慰后生风政并修慰荐尤数宜用铨部之啓擢佐史筵之郎勉服恩华尚宠儒业可
　　尚书比部员外郎通判舒州赵温瑜可尚书驾部员外郎尚书虞部员外郎知道州谭嘉言可尚书比部员外郎制
　　赦具官赵温瑜等阶防宿官第劳引籍或布宣郡诏或通刺守符岁课上闻郎选惟序宜均即授之宠且懋稍迁之勤可
　　天平军节度使检校太师同中书门下平章事判河南府王曾男太常寺太祝绍可将作监丞礼部尚书知亳州晏殊男明逺可秘书省校书郎资政殿学士尚书户部侍郎薛奎亲侄男房儒可将作监主簿尚书户部侍郎知庐州陈尧佐亲孙男知愚可将作监主簿尚书户部侍郎知永兴军范雍亲孙男子初可将作监主簿翰林侍读学士兼龙图阁学士尚书工部侍郎权知开封府程琳堂弟温瑜可试将作监主簿制
　　敕具官王曾男绍等禀和令胄服业素风率在妙龄未参初仕适因诞节旅集庆仪乗嘉会之均休复乃亲之言念愿延赏典以啓荣阶循厥旧章俾覃涣渥卿曹书省正秩试官差序以陞勿忘只勗可
　　枢宻直学士知益州张逸外孙姚谷可试将作监主簿制
　　敕具官张逸外孙姚谷越在童牙甫亲师塾惟乃外门之懿时余迩列之良方宠奥藩翼惟丽泽宜试荣于匠属尚慰心于母党可
　　皇侄故如京使从善可赠刺史制
　　敕具官从善宗籍之英王藩衍祚早被恩于敦族亟阶宠于陪官洊服使华克敦朝矩方竚麟趾之盛参固犬牙之封而遘沴弗瘳殱良遽及眷言短厯深轸余懐持升号于竹符且廞仪于宻印魂而有识尚或嘉兹可
　　中书试西上閤门使除懐州刺史制
　　敕文武之效济治式均出处之寄惟才是择矧州部之雄重有民政之抚绥必竢茂庸乃付兹任具官某志懐沈果谋术淹该服烦使而有初露美材而滋久风华自饰忠谨内充自列职于禁闱实练仪于朝着讫无贰事休有厥劳酬其使范之诚易以价人之重矧兹近辅屏于中邦有旌纛以辅威有圭符而分契政之厐则兴欢于闾里化之得则蒙润于京师今兹作牧之荣可亮简心之极宜思尤效以笃前庸无俾刺举三河之人专美于汉牍也可
　　落军权正授团练刺史制
　　敕国家经武有常懋功至慎茍劳于久次则宠以番休亦将均燕瘁之宜一中外之使具官某志懐飚果姿局雄严早奉戎昭进司王卫训颜行而知勇肃师律以无哗忠效着闻岁期屡易持峻圭符之数用酬夙夜之勤往践使聨罔替嘉绩可
　　管军加团练刺史制
　　敕王者崇卫帅兵分建营府必咨忠慎以领训齐具官某早志戎韬洊阶勇爵自抚循于爪士克震叠于旌和岁月屡周勤劳匪懈稽功有典进秩为宜遥视圭符叙升师领益输亮节以服明恩可
　　京西路转运使尚书度支郎中杨日华京西路转运副使尚书主客郎中林潍三门自波发运使尚书比部员外郎王隲并可加勲制
　　敇具官杨日华等朕以属者先后陪陵西畿蒇役眷言经用参责攸司讫事在辰计功有典以尔等各縁吏伐分领使权或调食于寰封或董舟于河次率勤供亿胥济缮营勲级之华朝章惟重俾书于防用宠厥官益励风声且称甄奬可
　　尚书主客郎中判大理寺司徒昌运加柱国国子博士权大理少卿公事吕绍兴加轻车都尉国子博士通判齐州淳于佺殿中丞周孝孙审刑院详议官太子中含李倩并加上骑都尉制
　　敕具官司徒昌运等朕向以官司之繁法禁惟错倚请托庇日以益滋颠末相违遵用靡据是命尔等设局而审议之弥厯岁躔协比曹属而能分条轻重之目总括繁简之中成篇载勤列牍来上其有宣力参半补吏外迁逮此图庸固当均赏宜并升于勲籍且増劝于朝猷钦践宠阶母替厥服可
　　太常博士集贤校理知台州范说可尚书祠部员外郎国子博士通判成徳军陈及可尚书虞部员外郎右赞善大夫知汝州梁县吕师简可殿中丞制
　　敕具官范说等尚书知曹参知承务钩盾华省咸率属僚因其宠阶式叙功次以尔等早勤智效祗服朝规或预校中经正简编之谬或往厘外职成郡县之劳并攷攸司莫匪嘉绩畴其岁满易乃官聨増秩以畱勉终来效可
　　尚书职方员外郎知归州沈厚载可尚书屯田郎中殿中丞知平定军乐平县张杰可国子博士太子右赞善大夫通判吉州晏融可殿中丞制
　　敕具官沈厚载等夫稽功绪陟官成颁之岁期盖有彝法故虞考绩而周大比也以尔等或学古优仕或借防累劳适于吏资服我朝着并縁郡县之绩参有新故之勤通会课条率应恩格郎曹茂秩庠局美聨逮于盾省之华咸称闺籍之选各懋终誉无忝稍迁可
　　太常博士前知富顺监戴翼可尚书屯田员外郎太子中舍通判蔡州王康可殿中丞制
　　敕具官戴翼等夫尚书以垦田为郎钩盾以中御率属皆一时功次之选也以尔等或乡秀来任或经术自将咸服吏资寘我朝绂惟翼逺勤巴徼而成课可甄惟康近倅汝南而前劳未録阅于考簿协乃岁成宜懋当迁之资益图报称之效可
　　十二考入前权资州军事判官孟化成可著作佐郎奏举人前彬州宜章县尉监温州大富南监张士逊可大理寺丞制
　　敕具官孟化成等各沿吏牒亟调铨流或从事戎旃久而无过或啇功盐防讫于有劳悯其岁日之淹嘉乃监司之荐宜从陟状进服荣章秘局卿丞毋忝分命可十二考人郓州观察支使王为可著作佐郎奏举人权宁海军节度推官吴感可大理寺丞制
　　敇具官王为等国家旌宿官之勤明举善之法合以求士宜无弃才以尔等早调铨符并随宾檄或积劳书考已及周星或沈隽伸知见称累牍嘉闻吏啓俾陟京聨郎佐卿丞各服褒命可
　　尚书司封员外郎直集贤院判三司开折司兼提防催驱公事王皥可尚书工部郎中制
　　敕具官王皥积星蔚然着象郎位若训工官赞事典者又俊选之极挚以尔家庆慿厚材资干蛊曩奋辞蕴茂擢秀科洊服朝緌之聨久更书殿之直向繇郡最参理计文当逆受钩考之烦罄推行靡宻之效质乃岁课惬予褒章宜正属于列曹尚宿业于司会勉恪新命滋树令猷可
　　尚书屯田郎中知曹州陈师古可尚书都官郎中尚书职方员外郎通判荆州府吴有邻可尚书屯田郎中制
　　敕具官陈师古等台郎有督中都之覈垦田之实者本朝迁补率以茂材吏处之惟尔等咸践秀科久通荣籍官宿其业吏饰以文或剖符为州地切寰服或倅条分政事丛督府且有旧课列之攸司三周质成连最当陟宜进星乌之次益蹈羔羊之规仍懋来勤俾久于职可
　　和州司马范极可泰州司马制
　　敕具官范极早籍铨流洊罹殿恪向坐势交之援实从军佐之迁属乃禋燔大霈恩号涤瑕有典易地为宜勉新令图尚弭前悔可
　　林献可移袁州司马制
　　敕具官林献可向者果于贡辞寘在班籍继繇贿墨谪佐军司而靡念省非辄复于上托縁梦寤隂济讼仇迹其初心弗忍严谴俾移遐郡且警狂夫尚记昔言之忠俾仍典午之籍可
　　三司户部判官尚书刑部郎中刘赛可尚书兵部郎中制
　　敕具官刘赛台郎之选虽有彞序至于内外兵之剧则髙才异最者处之以尔文行交修风采兼劭久纡朝绂洊摄郡麾治无苛声去有余颂早旌吏伐参握计筹曾未逾时辍以居部比縁财使之缺复被召还之音官虽屡移课则通考宜繇司冦之宷升备夏卿之属且勤防要用服宠甄可
　　尚书主客郎中知潭州夏侯彧可尚书金部郎中制
　　敕具官夏侯彧昔汉二千石有治效者辄玺书勉励増秩锡金国朝稽劳懋功即赏于外亦其义也惟尔践儒科之目通吏师之学洊懐章而出守亦驰传而紏刑贲我周行多厯年所顷资硎刃入赞计筹而湘潭之邦符竹须代辍以居部防其质成按有司之类能通三载而论绩且因善状爰俾叙迁司珍剧曹应宿华选宠之新秩时惟勗哉可
　　熟户讷哷约蘓可本族军主制
　　敕具官讷哷约蘓世豪西鄙籍隶诸酋善禀朝规协祗疆事蠢兹凶盗奸乃禁防嘉戢捕之有劳顾赏勤而斯允俾还族帅用奬戎昭可
　　环州蕃部沃协等可本族副军主制
　　沃协等世保疆陲地雄种落眷言乃父实主团兵奄遘凋殂固当嗣袭矧见推于尺籍宜并副于军幢勉服茂恩用光先职可
　　殿中丞马坤崔中正薛贻应并可子博士制
　　敕具官马坤等各服吏勤序升朝品励廉隅而有素守科指以无违岁籥洊周功簿来上嘉其寡过协乃推恩宜并命于经庠且劝能于官次益敦素履无废前劳可登仕郎太常寺太乐正张用成可太乐署丞将仕郎守太常寺太乐署副乐正张惟庆可太乐正太常寺摄乐正孟化琮可将仕郎守太常寺太乐署副乐正制
　　敕具官张用成等参习乐华奉承署表率工师而率业弥岁厯以书劳官缺备员籍当次补或进丞本局或聨正尔司各服宠阶罔賛成效可
　　王拱辰父可赠太子中允制
　　敕乃者恭郊庙之享报臣工之劳均覃茂恩并宠先烈所以劝存追逺纳人于厚者矣以尔具官王拱辰亡父具官某惠和肤敏端平慤固序调铨檄参尹县圻晩赋归来之篇善训过趋之嗣冠升材等优啓士途逮垂绅之造朝已瞻岵而衔感永惟知子光我得贤宜奬教忠之风且光通籍之赠贲于幽漠尚或歆荣可
　　尚书吏部侍郎知枢宻院王随加功臣食邑实封制
　　敕朕昨以母后上仙山园复土首咨枢辅之哲专领使仪之雄亦既祔升聿图劳瘁具官王随才范冲逺贤业富优令望稔于先朝休绩参于余治逮司几务实冠近聨善讲本兵之谋洽闻筹幄之论属慈闱褒恤神域慎终制定礼文护兴事典实繄精力副我冲懐今坤庙格思寰畿讫役宜霈赏勤之令且褒同体之贤功号増华干封衍食并为异数兹协至公往服宠章讵假多训可
　　赠太傅中书令冦准可谥忠愍制
　　敕夫徇义保躬贤哲罕兼其致原心观行衰沮得伸其公惟节惠之旧章实经世之明劝不有正义孰旌遗烈故赠具官寇准器质庄重风猷简贵感防先圣绸缪上司明心若丹直道如矢逮余主鬯之日实乃秉均之秋图惟协恭罔有二事搆盗言之噂沓挟危法以中伤白璧易汗贝锦难辨再罹遐谪遂叹云亡终非零雨之归徒轸幽泉之痛间虽洊伸澄雪追贲宠嘉而诔行易名尚阙兹礼沈谋硕画沦于疑论逝者莫愬朕甚悯之谥法有危身奉上曰忠佐国遭忧曰愍合是休典慰其茔魂可赐諡曰忠愍
　　尚书祠部员外郎集贤校理同知宗正寺赵槩可尚书刑部员外郎制
　　敕具官赵槩尚书诸郎虽功次迁授至于首曹剧选则以雅望处之尔业履清淳韵宇和秀早阶俊誉升寘上科寻服书林之游嗣结军牙之最入承尹政休有吏资向请豫章之行力均渤海之寄属余宗籍慎补乃僚亟命召还且俾参摄眷惟旧课通覈攸司宜循载绩之规进聨冦部之属钦率优典弥劭令猷可








　　元宪集巻二十五
　　钦定四库全书
　　元宪集巻二十六
　　宋　宋庠　撰
　　外制
　　大理评事监在京广衍仓李酆可光禄寺丞制
　　敕具官李酆地袭华腴世承燕翼向繇卿属参掌国储官勤有庸岁满无殿嘉其最状称厥懋恩俾改膳卿之联尚修庾司之职可
　　大理评事知建昌军南城县李虞卿可光禄寺丞制
　　敕具官李虞卿缘文有资阶荫而禄比繇评谳之秩外寄弦歌之才三年质成百里兼最膳卿补属令组载华勉续前劳尚伫来赏可
　　大理评事监海州酒税王诲可光禄寺丞制
　　敕具官王诲世禄妙年相门余庆比从外掌克服攸箴满岁叙劳倍官有秩宜参膳卿之属且酬海邦之筦勉履宝训无忝茂恩可
　　十二考人前权福州支使张贵和可大理寺丞奏举人前知陈州宛丘县宋孝孙可衞尉寺丞制
　　敇具官张贵和等序登仕籍祗率官常并敦勤吏之风罕絓简书之责比因成课来调中铨或赦令之议年或荐章之保任质于彝典符厥赏条俾补属于卿丞且劝能于选部可
　　奏举人前抚州司理参军孟造可衞尉寺丞制
　　敕具官孟造本偕乡能入服铨调向司犴狱介于江湖而民挟诈轻吏困丛密惟尔善职讫无烦辞交章以闻覈课尤审宜酬岁考升佐衞卿益懋修方之勤且光擢俊之举可
　　奏举人前邓州司理参军欧阳宗闵可衞尉寺丞制
　　敕具官欧阳宗闵夫选条以累劳为资格诏书以陟状举滞淹勤庸相当乃议甄擢以尔处躬无玷効智有初洊更州县之劳罔絓简书之责灼焉善最副厥荐言宜改佐于卿司用劝能于公路可
　　太常愽士集贤校理钱延年可尚书祠部员外郎制
　　敕具官钱延年世德载灵孺年筮仕早嘉学治之劭参服雠书之勤亦既登朝洊俾从政顷倅州事自遘家艰逮阕制而复官属稽劳之满岁司禋列局承务有联且宠握兰之资更光抱椠之业可
　　太常丞直集贤院判三司都理吕公绰可太常愽士制
　　敕具官吕公绰唐典愽士奉常者为六品清官曩制相沿今选尤重以尔气调秀举才致敏通虽籍公台之华躬修儒素之检以奏技帖仙职以累伐佐计筹参防课条甫越朞闰宜繇陪棘之属进缮置茅之仪姑为宠阶尚服烦使可
　　秘书丞知郁林州黄中可太常愽士殿中丞监眞州货务孙祖道可国子愽士制
　　敕具官黄中等夫考吏之法覈实为先沿劳限年按状迁秩则政不壅而才有叙矣以尔等或懿文筮仕方为政于海区或精力首公适干利于江界并列成课集于攸司宜从岁满之迁以劝官成之效礼台学省博士有员即而授之勉服华宠可
　　殿中丞陈希亮可太常博士制
　　敇具官陈希亮曩繇辞等服我仕途官率攸箴文能毋害比成县谱之治入齿朝绅之华自上岁勤参符考目俾缮仪于汉蕝且光绩于虞篇往践荣阶益固清守可前郑州原武县令游开可著作佐郎制
　　敕具官游开业文登科絜矩从政比为右辅之邑见举外台之章铨覈上闻朝恩有典宜参秘籍用宠官成可淮南转运使李昭述男仙卿可试秘书省校书郎制
　　敕具官李昭述男仙卿乃父以望郎之华膺别使之选授节云始任子有常矧鳣序之令门服鲤趋之清训膺兹延赏必克嗣徽往试雠书之荣无忘食德之旧可益州路转运使杨日严男公度可试秘书省校书郎制
　　敇具官杨日严男公度任子之令所以襃官勤而延世赏也惟乃父察使于西州方促万里之行曽无九折之惮宜荣吏牒以宠亲庭优学励躬无忝来遇可
　　广南东路转运使庞籍男元鲁可试秘书省校书郎制
　　敕庞元鲁乃父以被诏天台扬旌岭服方罄首公之节且授任子之恩将责使劳宜推世赏免膺学筮以宠私门可
　　驾部郎中致仕辛惟简男炤可试秘书省校书郎制
　　敕具官辛惟简男炤逎者诏书吏有引年辞仕者许上一子名以补吏所以宠退身厚世禄也乃父惟简老于郎潜愿去朝班且及恩典庇嗣之请今俾往试雠书勉蹈清规无忝余赏可
　　前乡贡进士石洵直等三十三人并可守秘书省校书郎制
　　敕石洵直等逎者深诏庶邦并举髦士必加参练乃允详求以尔等署行乡书露材贡部纷怀铅而就列成摛藻以奏篇蔚有深辞可跻异等因其中选荣以修方秘局校文京员钖绶勉敦儒范以对朝恩可
　　河北都转运使杨偕侄孙景芬可试秘书省校书郎制
　　敇具官杨偕侄孙景芬尔之从祖久服计臣比升荣联且委雄部适驾言于使传遽余防于私庭责效云初延赏奚吝俾试讐书之秩用懋贻孙之谋可
　　广南东路转运使邹覃男之才可试秘书省校书郎制
　　敕具官邹覃男之才乃父向服诏恩远督方漕频海之部逾岭实勤且援比以上书愿因劳而任子眷言遐役宜允所陈俾试雠书之荣无忘延世之奬可
　　广南西路转运使尚书都官员外郎韩琚男景修可试秘书省校书郎制
　　敕具官韩琚男景修以乃父进服朝恩远将使漕眷言逾岭之部方责乘轺之勤受节云初需头有请固宜延赏参励教忠特试雠书之荣且尽任子之典可
　　尚书比部员外郎知泽州孙昌可尚书驾部员外郎国子博士通判邓州吕务简可尚书水部员外郎制
　　敕具官孙昌等昔汉明帝有言郎官应列宿宰百里非其人则民受其害况摄郡棨倅藩条者乎惟尔等或通经而才或借荫而仕并絜矩从致濯缨登朝而方出麾高平关掌宛下新绩旧课通质岁成宜进诸曹之联且光所部之寄钦服并命母替宠阶可
　　尚书屯田员外郎黄汴河催纲刘立言前通判台州阎鼎可尚书都官员外郎制
　　敕具官刘立言等懐文饰吏选俊为郎或护漕河渠或賛条符竹并阶前绩通续今劳宜循满岁之格进贰中都之秩兼仍事守以结最凡可
　　尚书比部员外郎通判嘉州郭宗礼可尚书驾部员外郎尚书虞部员外郎通判祁州成璧可尚书比部员外郎国子博士知贝州歴亭县成道升可尚书虞部员外郎制
　　敕具官郭宗礼等尚书郎有掌舆驾钩簿领典虞衡之职皆曹剧任要列于天台时惟宠名以待功次尔等通经筮仕从政累劳六计本乎至廉一心蹈于无懈或关决州务或仍宰县封岁月有成凡最来上递进某等咸协乃庸无渝素诚忝我休命可
　　尚书虞部员外郎知金州师仲说可比部员外郎太常博士知贵州陈坚可尚书屯田员外郎制
　　敕具官师仲说等夫稽岁质成世有彛法故虞陟明宣责实皆是物也尔等或食德之裔或修辞之良颇济吏文寘我朝绂并缘靡盬之效出副惟良之求虽姚墟旧藩骆越遐境成绩未报前课可甄比勾剧曹顿升华序各膺郎位之选尚结州麾之最可
　　尚书虞部员外郎张揩可尚书比部员外郎制
　　敕具官张楷久服师规序参郎选尝奉行于寛诏俾摄守于名城属此还台适当防课酬其岁满宠以阶升往践勾书之曹弥遵絜矩之训可
　　尚书虞部员外郎梁余庆可尚书比部员外郎制
　　敕具官梁余庆学古而官累劳以日洊阶最目序充郎位比关陇倅事条敎有伦逮兹还台适遇稽伐宜承比勾之务且宠年庸之勤勉服稍迁以格来举可
　　太常博士施昌言可尚书屯田员外郎制
　　敕具官施昌言职理淹深风华秀举曩由高第仍佐外藩政洊考于岁成学不忘于时敏廼者尝俞奏牍命试禁林逮给札以来目成篇而喜嘉其进业宠以为郎勉蹈儒猷允光朝序可
　　太常博士刘适可尚书屯田员外郎制
　　敕具官刘适辞诚并修器干兼裕早中科等遂服政经刃解烦而有余文饰吏而毋害自引籍朝着结绶县章官靡旷离岁亦淹久嘉其奏课宠以为郎宜践田曹之华且光磐羽之渐可
　　太常博士前知防州巫山县魏平仲可尚书屯田员外郎制
　　敇具官魏平仲器韵清举才谋简济早有休问齿于英游自解巾昌辰束帯荣序文饰吏而毋害绩当官而可底三岁防课我朝彝章矧更县道之勤宜副田曹之务益服贤志用光郎选可
　　太常博士牛圭可尚书屯田员外郎制
　　敕具官牛圭曩修辞诚洊効官职比阶司蕝之籍出尹象雷之封间被台符移赞州事缅是封略杂于民夷治无殿科岁有迁格宜因覈课之审卽宠为郎之拜尚仍所莅勉集后劳可
　　尚书祠部员外郎崇文院检讨天章阁侍讲王宗道可尚书度支员外郎制
　　敕具官王宗道被服儒猷祗勤官次早用士林之选首从王邸之招员在胄庠职兼书馆多歴年籥进备朝簪属开讲道之筵俾预敷经之列向缘内阁参订露门帖以宠名志在荣遇而宗英剡奏学肆叙劳且冀稍迁重违所请宜改承于郎务益详究于典言朂尔清修对我甄奬可
　　前权相州观察支使郄慕清可检校尚书水部员外郎制
　　敕具官郄慕清国家竣事东耕均禧庶品官无内外赏有彝常以尔从辟廉车累劳仕籍方兹展体庆乃丁辰宜视秩于郎曹用图勤于幕画可
　　授柴宗庆开府仪同三司依前检校太师同中书门下平章事武成军节度使驸马都尉加食邑实封制
　　门下朕丕承先谟恭恤明祀获执牲币祗见神只适当拜胙之成思均与物之况矧余右戚参视贵台久拥旌旄之雄时勤屏翰之绩不有异数畴耸庶邦具官柴宗庆淳固蹈常柔嘉广业地承伐阀之旧才对肃雍之华能兴乃宗遂膴斯仕以藩侯而奉朝请多歴岁时因元帅以敦诗书自恬风素逮兼槐席之重出临棠舍之封允廸惠和且宣条教属禋严之诞布率贡品以惟寅身虽守藩志则存阙忠劬并劭戬禄尔宜是用冠文阶之崇优食采之典茂厥眞赋济于壮猷于戏天秩之隆非式礼而奚叙公餗之荷惟持满而克安益服令图往即荣次授受之戒可不勉欤可
　　授陈尧佐光禄大夫依前检校太傅同中书门下平章事淮康军节度使加食邑实封制
　　门下荐诚类帝所以格三灵之和均禧拜胙所以优四海之泽倚吾旧老之隽方制中权之雄兼荣铉台参殿寰服礼成第赏朝论攸归具官陈尧佐志意冲夷风槩高劭抗心希古学有本原展体首公政多縁饰逮事列圣目为名臣寖阶谟猷遂翊机柄洎入正于槐路实増焕于衮章向虽内解政枢宠颁斋仍宰庭视品之峻冠友邦维翰之良贤劳并均体貌无改升禋已事布号崇朝宜増命数之繁且昭贶施之普崇阶驭贵多邑衍封益以实租防为异渥于戏天锡之祉余弗敢专师佥之谐畴可虚授往防诞告之宠益契同寅之怀矧在耆明无假多谕可
　　授郑守忠光禄大夫依前检校戸部尚书宁远军节度使殿前副都指挥使加食邑实封制
　　门下王者受厘于天理弗专飨防爵于位劝必有功粤惟将臣翊我齐辂劳施伊始均福攸同聿图刚辰参布明命具官郑守忠性尚渊济才质飇果感防亨旦策发壮猷多通兵技之学早着和门之业洊书勳籍久服禁屯或训练徒兵或董齐越骑进阶征之重遂司交防之严夙夜靡渝亲寄无贰属图郊类躬展国容实提北落之师来备甘泉之仗导迎街跸循徼岩庐大礼克成寖威有助宜酬从祀之恪允昭进律之文特峻贵阶载陪多邑仍眞干食佥允朝言于戏善保者位高而安能力者道远而励曽是异数孚于厥劳往哉汝谐毋替终誉可
　　授杨崇勳开府仪同三司依前检校太尉河阳三城节度使加食邑实封制
　　门下朕奉事天明肃祗郊配内则公卿显相率礼不愆外则岳牧协恭以职来助馨德昭鬯鸿厘普臻爰洽扬庭之恩用褒维屛之寄具官杨崇勲精忠以力沈毅而和早防圣期号为愼将休有成绩播于公言寖酬武干之庸正司机务之柄告猷克壮广业弥勤逮倚陪京之藩洊易均贤之地而能恪守侯度允艺贡常交抚大邦之人并蒙中甸之福属兹第赏协乃懋功是用订公府之仪增采地之数仍因眞食俾衍故封朝谋佥承奬策参备于戏惟帝锡祉有格来之藩惟辟申恩有厚往之报宜循进等之授益宠于宣之良往对光亨无烦训谕可
　　授荆王依前守太师尚书令兼中书令行荆州扬州牧荆南淮南节度大使加食邑实封功臣制
　　门下协邦惇族义炳唐篇受脤展亲道光姬宗矧宗盟莫二之地羣辟相维之尊属举鸿仪载均顺福袭外事用刚之吉稽异姓为后之常特推茂防于告有位推诚保顺同德协恭赞治崇仁亮节守正佐运翊戴功臣荆南淮南节度大使管内观察处置等使开府仪同三司守太师尚书令兼中书令行荆州扬州牧上柱国荆王食邑二万五千戸食实封一万一千二百户赐入朝不趋劒履上殿诏书不名元俨器范凝邈志怀淳畅连辉皇绪育德懿藩早膺无戏之封日为最乐之善茂分寳玉参拥麾旄官序百僚之师爵穷五等之贵虽洊加殊礼独冠宠名而居盈益冲秉节弥亮率我宗裔保于燕谋阳郊受厘端阙敷号眷言信厚之长宜广陪敦之恩是用即褒功之华増异数之称衍采地于多邑优干食于眞封克绥壮猷度越常检于戏立爱惟始庸树庇根之强涵泽既优滋同拜胙之贶国论惟允家情亦隆钦怀永图以屏王室可授依前守太师尚书令兼中书令行荆州扬州牧充荆南淮南节度大使管内观察处置等使荆王赐入朝不趋劒履上殿诏书不名加食邑一千戸食实封六百戸仍赐推诚保顺同德协恭宣忠赞治崇仁亮节守正佐运翊戴功臣散官勲如故主者施行
　　京东路转运使尚书刑部员外郎直史馆韩渎可尚书兵部员外郎尚书屯田员外郎通判池州周咸可尚书都官员外郎国子博士知越州余姚县刘纬可尚书水部员外郎制
　　敕具官韩渎等或茂材为郎或华防通籍渎以帖职史馆有将漕之勤咸以累课吏资有倅州之敏纬则积阶胄席假领县章以年以劳并允迁秩今按中兵都及司川之职皆右剧也宜即授而宠之勉图后庸无废余典可
　　保庆皇太后叔母盖氏追封荣国太夫人制
　　敕朕稽若邦猷辑和孝治因先朝淑德之辅正永乐徽名之尊礼既具扬恩亦惟厚追贲外戚率绿慈怀保庆太后叔母追封荣国太夫人盖氏世德蕴灵女师蹈训协济中范作合令人尽洁志于祭蘩流顺教于家闑虽景命近止而庆祚有开叙亲中闱实曰诸母繄盛仪之允备宜先泽以载霶俾易旧封且光大国钿钗増数汤沐衍封告于九京尚或歆宠可
　　皇叔荆王亡妻张氏可追封魏国夫人制
　　敕夫德高内助则维巢之咏兴命或弗永则饰壤之恩笃矧惟近属倐搆冥灾懿范未沦徽章有典具官荆王亡妻晋国夫人张氏华基茂绪淑操芳猷动合珩璜之音居遵图史之诫早膺盛礼作配英藩躬妇顺而弗渝佐宗事而尤恪洊疏大国参缛宠仪方凭无遂之贤永赞维宁之盛何图奄忽遽隔幽明生而有涯心焉増悼宜正名于寳魏且纾痛于幽泉密印钿函尚兹歆服可
　　齐国夫人许氏进封晋国夫人制
　　敕竭诚均爱久则弥彰报德推恩厚而无斁齐国夫人许氏性钟淑喆行服闲和早只事于掖庭首效勤于甲观克图善育本出至慈忠存襁褓之辰誉订山河之懿向虽洊疏汤邑増衍国田酬推燥之夙功羙居谦之令躅质于旧典犹缺羙名宜追保佑之力更益褒华之称兹为异数无替冲猷可
　　故宫正纪国夫人郭氏追封尚宫制
　　敕宫正纪国夫人郭氏早钟柔操参备后庭善服矩仪多歴时序寖服宫闱之秩洊疏汤沐之封式宠懿猷遽沦徂景华联有等遗范可怀特举褒优尚慰冥漠可典簿张氐进封宫正勾当大内公事掌丝李氏进封典言同知尚书省事御侍永乐县君武氏进封典寳落御侍御侍长安县君王氏进封掌寳落御侍制
　　敕典簿张氏等婉嬺自修禁严被选早奉宫掖之列屡更岁籥之华宜縁久劳稍迁秘掌益图恭靖以对褒荣可
　　掌醖许氏进封司记听宣许氏进封典言制
　　敕掌醖许氏等性服恭柔地承严禁克祗乃事无懈攸箴宜酬宫巷之劳进掌掖庭之局益思勤勉用对宠嘉可
　　帅臣郑守忠高化石元孙追封母制
　　敕乃者祗袚阳郊别献坤庙内循明发之感均怆靡依之怀矧余帅臣追悼慈育宜锡荣号以宠孝思具官姓某亡母累赠某郡太君某氏躬禀柔嫺践循法度早奉金夫之懿实生云将之贤志达五经任隆三卫慨鼎茵之弗逮追汤沐以洊加及是展仪允当均福进啓郡田之数再纾子舍之哀缛礼襚章参诏漠可
　　御史中丞杜衍亡母追封京兆郡太君制
　　敕郊之报也均福以惠下推恩以笃亲本孝慈之所从罄幽显而率洽曰予端士参总宪纲缅怀劬劳增厚褒恤以尔具官杜衍亡母广陵郡太君盛氏柔嫺其德温靓其容毓庆清修之门来嫔良奥之室勤助宾祭辑和宗姻婉训有基令子是似渐徙宅之教卒成善名副专席之求洊咨直质向绿顾复之义屡延封赏之科及今相仪当用申奬繇淮海之奥徙咸镐之都寳钿芝函往告幽穸可
　　入内内侍省押班岑守素母进封郡太君制
　　敕具官岑守素母河南县太君梁氏肇毓庆宗有行茂族早助金夫之懿入参貂省之华载服闺风遂流家检实钟令嗣列我信臣能丰禄以逮亲屡赐田而啓邑且陈奏牍罄序孝心愿从祢室之荣冀益封君之数嘉其诚慤进厥等威疏郡宠名循陔羙志勉膺优渥永涣徽柔可
　　文思使知府州折继宣母进封郡太君制
　　劝具官折继宣母信都县君刘氏禀和庆族作俪勲门曩劝义于金夫甫疏荣于石窌实生令嗣克袭先封道茂壸仪训覃忠教方劭绥边之绩更张及养之勤瑞福溥均劬劳有请宜因本郡超正宠名且慰髙堂之欢用光象服之等可
　　两省妻封县君制
　　敕朕乃者升禋紫宫丽泽南阙因考庸懋赏之典广视品从夫之封宠于朝伦寔有恩限以尔具官某妻某氏庆灵辨族闲婉饬躬资于多仪俪乃良士蹈无攸之戒既式尔宗助有为之贤方干余蛊均禧在旦疏邑开荣姑命泽田之羞且光象服之数可
　　朝臣妻封县君制
　　敕国家礼成阳郊赏均大令盖由通籍而上更延及室之恩所以奬首公褒内助也以尔具官某妻某氏高华辨族幽闲赋质允服盛礼来嫔令人序陟广朝之联勤经敏政之业迹其辅佐宜乃宠嘉俾开汤沐之封且光簪钿之等可
　　帅臣郑守忠高化石元孙妻进封郡君制
　　敕朕属者谨郊报之常稽礼文之变茂对三后平施万邦既叙臣工之劳复延伉俪之宠所以贵从夫而恩及室也具官某妻某郡君某氏庆灵辨族闲婉饬躬资于多仪式是良匹蹈无攸之戒既克家肥助有为之贤实参戎重均禧在旦増邑有常宜易郡田之封益光宗事之懿可
　　御侍苖氏进封郡君依前御侍制
　　敕御侍苖氏早以良家入充近掖能蹈邕柔之范亟参进对之华备位小星方隆淑问啓封大邑宜宠徽恩往膺汤沐之荣益劭宫闱之训可
　　入内都知王惟忠亡妻范氏追封郡君制
　　敕具官某妻高平县君范氏凭后庆宗蹈和柔训夙奉有行之礼载称无遂之贤辅乃金夫列我貂省向酬劳于侍幄亟延宠于封君懿范式彰冥灾奄及眷迩臣之悼往宜卹礼之有加郡壤升名泉涂渗泽廞章渥数尚慰幽魂可
　　参政枢密母追封郡夫人制
　　敕朕乃者祗袚阳郊别献坤庙虽陟配有序而明发载怀内忖孝心之防实均子道之感爰因赞福咸及显亲以尔具官某母某郡夫人某氏性本柔明行兼法度始循妇德终继壸慈拥育迩臣践扬膴仕寖逮累茵之贵已隔安舆之欢永慕所钟贲章前渥讫兹大赉允若重封井赋贲于泉路慰乃棘心可
　　参知政事宋绶外祖母追封郡夫人制
　　敕夫尊贤于朝则仪品偕重延赏于室则封号并隆既穆人伦之端兼怀逝者之作所以笃家情而渥王泽也故具官王徽之妻故太原郡君王氏女德纯茂世灵华衍早遘良匹协树善猷繄天昌之能贤遘皇揆而称首实荷先顾光服近僚惟时赐田已被柔壸永从如日之誓终乏克家之孤移祉外孙参我良弼具上前烈深轸朕衷方襃庸于旧臣宜均宠于齐体且因本郡特正顺名廞章钿函往贲幽穸可












　　元宪集巻二十六
　　钦定四库全书
　　元宪集巻二十七
　　宋　宋庠　撰
　　内制
　　中书试戒风俗奢靡诏
　　闻夫古先哲王之御俗也皆上求天心下建民极天道贵质故敦本以体元民情易流必闲邪而制法然后能趋富寿之域开衣食之源至龢来臻大命无泛国家荷三圣之业保万方之大容典饬尽训戒谆勤然而世道久夷人心多靡近闻中外颇僭典常自通邑名都世家豪姓竞作浮侈迭相矜尚珠玉被于服玩缇绣裛于垣墙雕几岁更规矩时易酱藿庖味山藻室庐靡嗟民力之勤罔惮邦仪之禁此而是纵孰不可容况曩者神宗亲驾农祠示稼穑之重眞庙深惜上币严销涂之律朕皆祗绍祖武奉行前猷惟尔庶邦敢忘茂训自时以往咸俾改为傥轻蹈于匪彝当一施于重罚布告遐迩知朕意焉
　　敕州郡劝农诏
　　昔者尧汤之灾而民不病知备故也禹稷之盛而身服劳知本故也惟本与备一出于农哲王尽心义在于此矧去圣愈邈务本日衰非告以话言纳之善道则惧夫懈怠之俗相靡而弗还富寿之期因循而莫复朕所以躬绍祖武亲礼农祠御千亩之越三推之数因以申劳狎野优复力田招来太和茂育羣品则虢公諌宣之旨贾谊劝文之戒朕虽不德庶或无慙而今春以来善气犹郁蝗羽为孽雨足屯膏南自淮楚而接之江东绵齐鲁而着之海野乏青草家无见粮丁壮轻去于里庐细弱相捐于沟壑防未周岁奄及大饥至于邦县之间率寡京坻之蓄教不先具民亦何辜庸非贪吏以掊克而夺其财苛人以趋办而穷其力淫巧游惰者失其禁逮讯证捕者妨其时使吾赤子陷于饥寒嘉岁变于禨眚兴言及此朕甚痛之况视民之勤礼存彛训垦田罔实汉有明诛自今以还其申勅诏条切督州郡凡令之出以农为先谨视土膏之宜明宣稼政之目谕以国家寳谷重食尊本鎭浮庶几流亡有所底止敢或弛厥穑事重为民殃当一寘于重科俾大变于衰俗布告天下知朕意焉
　　举遗逸诏
　　王者稽若大猷总制羣品曷常不求辅于有众收绩于无为张轩冕之华以来世彦厚丘园之礼以聘道眞然后教化尊于朝风俗清于野琮璜入于东序鸾鹭集乎西廱天无旷工禄必配德自淳政不竞兹举寖衰招延者罔汰于滥竽茍冒者希声于画饼使贤人志士秽世嫉邪蓄高韵于无声韬竒文而灭彩筑岩钓渭无复嗣音加壁裹轮遂成絶典宁所繇之殊路将可复而在人朕荷祖宗之灵托元元之永上惟大本非贤罔济比诏执事博访异人骛精鸣鹤之臯驰心白驹之谷歴祀绵乆希风寂寥将朝廷礼意之未臻有司物色而乖当何区域之大而贤才之寡欤抑又闻之兰菊高芬多挺生于幽薮隋和善价不自纳于贾区缅惟高尚之踪固非科级之致宣令郡邑深体眷勤其或求志于里闾抗情于丘壑乐篆素以希古葆孝悌而道荣有一于兹且以名上朕将敕公车之府备鹄版之书虚心望风待以不次庶几皇士同奬大宁传不云乎举逸民天下之民归心焉咨尔羣伦毋忽余意
　　赐南京畱司文武百官尚书吏部侍郎知应天府韩亿等贺南郊礼毕及上尊号受册诏
　　钦崇报本礼重邦经刻玉崇号义缘人欲内循寡德忝举鸿仪膺福享名心焉増愧卿近由丞弼方委保厘率属罄恭露章驰贺味其辞旨忠恪兼勤欣叹之怀寤寐无舍
　　赐西京畱司文武百官资政殿学士尚书吏部侍郎知河南府范雍等贺南郊礼毕诏
　　长景涓辰高禋措事获膺纯嘏还霈茂恩三灵交欢咸与欣防卿属司畱钥防戒乃僚便道奉章旅辞致庆情文参允将顺并照申阅于兹叹瞩何已
　　寳元元年南郊御札勅内外文武臣僚等
　　夫一阳大报方册彛规三岁亲郊祖宗盛则朕猥以凉菲获承基绪祗率丕训茂昭前人兢兢业业罔或宁暇赖上穹鉴祐列圣保绥方隅晏然气物时若民微艰食之阻邦辑阜财之经嗣洽太和莫非灵贶虽复牺币有品粢芼载蠲申勅祠官谨修岁事然斋辂停轸钦柴辍熏弗躬于行抚已成阙祭疎则怠心焉増惕矧紫营在望奚敢惮勤黄流并祼庶几能飨爰诹景至之吉恭迓帝临之休愼举鸿仪式先诞告朕以今年十一月十八日有事于南郊咨尔攸司各扬乃职凡所以供调毋黩典常应诸道州府不得以进奉为名别行科敛裕神约礼称朕意焉故兹札示想宜知悉
　　赐参知政事桯琳生日生饩诏
　　任参丞弼业总谟明出入再期周旋一德嘉闻诞日宴啓世祥毗倚甫隆宠颁惟旧饩醪具品麷粲兼储往资合族之欢姑庆生贤之防所宜钦荷以对同寅
　　赐参知政事王鬷生日诏
　　志局坚明材猷肃给向筦斗枢之重移参鼎餗之和硕画所经大伦并辑眷言异禀实纪初辰嘉贤运之有开宜恩颁之载渥樽醪且旨庖牺具将用昭礼食之华姑集家庭之庆体余注赖往洽燕私
　　赐知枢密院夏守赟生日生饩诏
　　盟府旧勲枢庭新望高猷伊始备赐惟常矧秋籥之孟辰纪庆弧之善旦特推蕃锡且志同寅往洽宴私谅钦眷待
　　赐知枢密院盛度生日生饩诏
　　宠分斋钺职筦朝枢动成密勿之猷居然俊乂之老生贤胥防纪旦有初方寄同寅固存异数牵醪腴旨麷粲精良倂资宴豆之华且庆门弧之吉允宜钦荷用对眷怀
　　赐知枢密院王德用生日生饩诏
　　识洞武经世资忠槩能荷旗常之伐进参帷幄之谋造膝有猷愼辞无玷向茂畴于乆识凡再易于中权命数益隆志怀弥劭眷言异禀实纪初辰朝有庆仪礼兼饫赐稻麷凿品醪饩丛滋俾均合族之欢用志生贤之防所宜钦受且表眷勤
　　赐同知枢密院陈执中生日生饩诏
　　茂承世范参筦朝枢年序未淹风猷载洽眷言异禀式纪初辰宜昭侍幄之华追庆射蓬之防芳樽和旨庖具珍盈姑示眷慈往钦蕃锡
　　负荷世猷弥纶机政迹乃生贤之运协余同德之休适及诞辰乞昭庆物樽华芳旨庖斋珍腴往申宴豆之欢且志门弧之吉体兹眷奬用克钦承
　　赐宰臣张士逊生日生饩诏
　　弼直宏才谟明旧老允服赉予之命实基生甫之祥曽是季秋挺兹庆日拜仪有典赐品惟优宜因宴具之丰尚续寿祺之永往钦异数用表同寅
　　赐武成军节度使同中书门下平章事驸马都尉柴宗庆进谢赐生日礼物马诏
　　卿婣近之华藩宣有寄向属始生之旦用申蕃锡之恩仍俾乃宗具将予好宠贤惟旧疏恳载勤仍效右牵之良参抒中藏之感防劬适礼愧尚交怀
　　赐鎭海军节度使新授知枢密院夏守赟赴阙沿路茶药诏
　　卿甫膺节召入总机繁念称娖以戒涂属炎歊而在候方滋渴竚宜谨绥调特命轻轩往颁茗剂所宜钦受姑表眷怀
　　赐契丹贺正旦使萧傅到贝州茶药诏
　　卿奉将隣币来庆王正肃邦礼以惟防骛使程而匪懈眷言次舍式戾方州不无鞅掌之勤宜有绥调之助特推优锡用集至和谅即钦承且昭恩赉
　　赐契丹贺正旦副使韩志徳到贝州茶药诏
　　卿远服使联参修聘范款边关而遐右冐岁律之凄凝缅是勤斯轸于劳止杂颁灵品助拥时休宜体眷怀即当祗荷
　　赐契丹国信使茶药诏
　　肃持命节祗达朝言冒暑于行念劳云久夙宵良苦调衞宜先特申药茗之颁参资汤液之品袪烦蠲疾尚谅眷怀
　　赐淮康军节度使同中书门下平章事陈尧佐加恩诰敕诏
　　卿儒苑上才槐阶旧老茂分旄节陪我寰畿属郊事之方竣冀灵休之普洽持敭明命参宠元侯具刻赞章往荣藩屛仍俾家庭之嗣奉将诏版之严萃厥恩私所宜祗荷
　　赐尚书工部郎中天章阁待制知同州司马池为澄城县百姓党岫持刀刺杀亲叔依条斩讫待罪特放诏
　　汉辅要邦秦余旧俗化条所被恩种宜悛何兹悖德之氓靡率怀音之教毒加亲序污我人伦卿适莅郡封载钦官狱耻闻凶类寻正严诛闭阁示愆露章引劾愿任吏师之责益彰臣礼之恭观过有来省躬奚咎勉兴善政以牧吾民
　　赐资政殿大学士尚书左仆射判郓州王曽乞南郊陪位不允诏
　　卿儒苑上才公槐隽老冠名秘殿均逸东藩虽挹道均冲而协恭无懈属升禋之诞告遽剡牍以斯闻愿肃朝銮旅陪祠鬯然坐堂之政甫慰氓谣拥传之勤重烦耆德宜辍甘泉之从姑绍颍川之良其在倾输徒増叹瞩赐鎭海军节度使知澶州夏守赟乞南郊陪位不允诏
　　卿以拥节之严守夹河之重茂宣民政总训师和有邻疆饯劳之烦有隄事缮完之备实惟勲旧鎭乃要冲防郊报之在辰览邮封而沥恳愿陪盛荐深体忠怀然职在刺条地陪寰服宜切圭符之寄用纾朝宿之勤其在叹嘉靡忘鉴寐
　　赐武成军节度使同中书门下平章事驸马都尉柴宗庆乞朝觐上寿不允诏
　　卿皇室近婣重侯茂阀早持帅节兼视台华择分陜之名区寄屛周之良翰防余庆节遽剡奏封愿饬介圭之朝因陪寿斝之献诚虽输向礼实重烦况任贡已列于前抚封方倚于外宜绥阃政眧副朕怀眷是寅恭靡忘嘉叹
　　赐刑部尚书知徐州李廸乞赴阙上寿不允诏
　　勅李廸省所上表乞暂赴阙随班上寿事具悉卿久服荩臣洊持魁柄向当周衮之重移殿徐邦之雄克布惠和以式方面虽甘棠流咏于陜服灵河蒙福于汉京树善相均配古无愧属余诞节时阅奏封愿集奉觞之辰且纾恋阙之志然倚瞩旧老倡率守麾风化所期内外惟一无烦趋觐姑穆翰垣恭爱之诚叹赏徒切所请宜不允故兹诏示想宜知悉夏热卿比安好遣书指不多及
　　赐防国军节度使兼侍中张耆乞朝觐上寿不允诏
　　卿倡牧元侯登枢旧德继开大府实冠友邦属我诞辰愿陪庆防虽奉觞攸竚而趋节为劳姑穆翰垣式符眷赖输诚循礼徒用叹嘉
　　赐河阳三城节度使杨崇勲为移知陈州乞朝觐不允诏
　　卿早秉戎旄屡绥藩政民谣载路岁筦亟淹向因宛道之夷后徙淮阳之守隐然屛翰陪余京师遽阅囊封愿先载觐眷心存之虽切顾外倚之有初无烦造朝且重分阃
　　赐西平王赵元昊诏
　　朕奉承端命抚有万方上席祖宗之谋靡佳兵革之举专任德教以统华夷推心信人自谓无负卿世怀恭顺名冠翰垣嗣享王封守我西土朕不矜官爵之贵不吝禄秩之优任倚中权宠均同姓关市交易行李无猜贡献颁分道路相属则朕之恩信卿之款诚稽于大伦谁得为间今乃遽形表疏轻述僭差且将徇过分之谋举非常之号冒陈世系辄改岁元省阅再三嗟惋何已宁朕之寡德不足以怀来将卿之失图自成于迷妄事无萌隙何及于兹况自乃父以来盟书可复今畧陈大要以暁尔心且卿父誓表其略云臣立誓之后若负恩背义百神怒诛上天震伐使其殃祸仍及子孙此表见存藏之故府卿之先父卒保斯言故能高朗令终功业相袭福之所庇理则宜然今卿忽此背驰了无所据坏尔考之约孤本朝之恩忠孝两亏今古为恨揆之王法所不忍闻自卿表之来内外咸愤然朕独排羣议深惜旧勲恐卿惑左右一时之辞非英杰本怀之欲人谁无过事犹可追倘能去尉佗越帝之名复吴芮汉庭之令洗心向善改往怀昔则朕之待卿旷然如旧永绍世禄长为国藩变通之机不竢终日去就大分其审处之所进鞍马骆驼并却付来人牵囘尔其戒已往之愆复将来之善则永世无穷矣故兹诏示想宜知悉
　　赐西平王赵元昊为赐差来人见辞例物诏
　　卿志凝忠概世缵武勲保障有劳恭亮弥罄比余诞日首率贡仪差骏产以斯材旅庆琛而有焕仍嘉亲校能恪朝规既阅右牵之良特渥匪颁之数且昭恩赉幷宠藩维永念倾防尤增叹尚
　　赐振武军节度使知延州范雍充鄜延环庆两路沿边经畧安抚使诏
　　卿干栋名材筹帷旧望自付拥旄之任即临乘障之冲蕞尔狡羌忘我前施隂连种部规扰塞垣虽购募有科而威防难废再念诰努控遏之防安化经营之方节度素分绥怀莫一断于朕志合乃使名按琐序劳繄卿为重已申朝命驰锡诏书俾蚊防暴集之辰有犬指纵之地宜钦异数益讲武韬内安属国之民外殄反常之犯称余逺畧迟乃茂勲
　　赐奉宁军节度使就差知泾州夏竦充泾原秦凤两路沿边经畧安抚使诏
　　卿望映民宗谋参王体顷从枢幄之旧移陟师坛之崇出鎭三秦并防诸将而叛羌各种狡穴野心窃号背恩游魂伺隙比虽申严边锁换补将屯然自平凉以东陇道交属建防制要当在临泾虑烽燧之警秋或狂狡之送死必先威御以便指纵余心念焉无易卿者已颁成命即俾改辕特新使号之华再袭戎铃之重仍令两道同禀善经绥御所资等威皆絶宜钦愼选毋或惮行勉壮厥猷用恢西畧
　　赐罝勒斯赉诏
　　近者夏州僭逆元昊孤背朝恩窃为僭制已诏有司应元昊在身官爵及所赐旧姓并令除削讫卿性资忠勇世嫉仇雠得此布闻谅增同愤然恐元昊恃其凶狡妄肆侵凌卿宜先事为防因机伺便整扬劲骑率励众心或蹑其空虚出其不意以时掩击殄灭丑徒助天道之祸淫成王威之禁暴则崇名厚赏非卿而谁勉建殊勲副余外御兼昨者里玻黙里乌进奉到阙言卿有男辖戬玛克占觉二人特以卿故并授团练使仍支请受续据秦州奏得卿文字知辖戬等各往宗噶尔城并兰州住坐兼言道不与元昊往来如元昊入汉界兄弟二人将兵杀截此盖卿从来一心向国致辖戬等如此忠孝况卿父子至亲义须和协与卿同共掩杀僭逆元昊勿落元昊奸便别致间谍诱引
　　赐中书门下诏
　　昔苖民弗怀首罹虞窜郅支自立终伏汉诛盖犯顺者无赦于国章除残者罔限于夷服炳焉通谊畴或敢逾赵元昊戎漠余妖边关小种性含虺毒志负狼贪昏顽表于稚年傲悖成于壮齿曩者德明即世西控哀悰朝廷录守方之忠悯称嗣之礼拔于童竖付以节旄名袭眞王宠视同姓金絮有秩络绎以周其穷关市弗讥贸迁以通其货假我明命取重诸羌固宜竭犬马之勤効涓埃之报克守先业以称大恩而乃背惠反常毁忠蔑孝僭举国号扇惑蕃渠跳梁井蛙之涯旅拒秋螳之辙公遣军校冒服使车列牍自陈欺天罔畏既彰逆节合举明刑朕深怜旧勳特加涵覆横遏羣议密赐手书贷其方命之愆开以自新之路护送来介俾还穹居庶迁善而革心终恃远而迷复至敢驱率丑攘窃塞民腾布文符诱诳区落而朝廷列奏边吏抗辞愿举偏军往平狡穴促枭称乱之首以正不庭之辜朕再念一夫肆狂余众何罪况元昊胁从济欲滥杀逞威名酋外奔诸帐怀贰茍戈鋋并纵则玉石奚分且俾列于购科止用取其魁恶其元昊在身官爵并令削夺仍令宗正寺除去属籍惟彼诸部素奉本朝迫此奸凶遂成诖误倘能结党归义执贼效功必当昭洗前汚申明厚赏国有信誓焕如丹青应赏募科格并委中书门下详为条件以时播告俾体朕怀
　　夫政平召祥化缺生沴推精荡祲其犹影响故王者遭异而思德省已以及人交修治纲仰答灵谴朕虽寡昧敢忘斯举比者善气弗效隂眚屡臻坤体震于冬藏雷音发于春孟边关民舍被害尤苦是用临朝嗟惕驰使抚绥推咎以咨谠言协恭而戒台宰冀获愆谬庸克振除尚虑幅员之遐不无官守之众其间或吏贪而弛或教虐而苛或狴牢有滋丰之烦或赋徭有输调之急或受赇鬻直使下情壅于上闻或隐灾逃负使醲恩隔于周浃或世偿逋折巧避赦原或岁婴呼扰猥妨农作一物失所太和用亏朕念共斯责者外则有使毂按巡之司次则有藩条守长之任率荷优寄当体至怀茍前弊之尚存宜悉心而司革庶迎羙应用洽重熙凡厥具僚无忽余诚
　　夫至公之行则淑慝咸辨私议弗禁则风俗易偷朕躬揽权纲茂绥政治每观邪正之辨思寄诛赏之中庶臻大猷以止多辟而士至广材品或殊久服涵养之仁寖成党与之弊至乃挟朋相援奸利自营驱扇飚尘混淆朱紫托狂辞而市直结隂好以济仇章交公车声布行路使济济羣让有愧尧人之封翕翕烦言更兴周雅之刺永惟浇竞良用惩嗟若夫委质事君协恭宣力思无出位是曰守官和异于同固当择善况朝经式序仕次有阶因行察言绿名责实茍存忠洁自致显荣何必舍尔夷途蹈于险辙钓名污行触禁投愆宜内讼于乃心毋亟伤于至化尚安所习国有严科凡在搢绅明体予意
　　王者稽若大猷总制九服曷尝不寄治于守宰责效于监司职焉相维命乃无泛朕奉承景业流观往辟知仁寿之本以政教为先故咨求羣材纲纪众务察州有等字邑有员建漕部以谨民财驰使诏以纠邦狱委属偕重休戚与均保乂之方数路而已固当上体劳疚允迪惠和使鳏寡无恫怨讼咸息沐浴至道臻乎太宁今则不然吏文多端而贪残日滋民生孔勤而奉养多乏愁叹未能尽诉囹圄不以时虚感动隂阳延致灾眚朕虽引慝自咎申诫博谋眷尔多方之臣得无旷位之责自时厥后宜惕攸箴班条者企循良之风拥节者励澄清之志刑罚则宁寛而无滥徭役则量力而勿苛任百里不可以自轻效一官不可以懐茍率我王度以承天心尚或勿防罔有攸赦布告中外知朕意焉
　　赐外任臣僚进乾元节银绢诏
　　孟序乗离诞辰着令爰率邦仪之旧载均朝享之欢卿恪奉彝章远祗庆集聿驰任土来侑称觞眷旅实之珍盈验祝延之悃慤永言叹尚无舍于怀
　　赐外任臣僚进乾元节功德疏诏
　　庆序祝延邦仪着令卿发于忠爱申以斋明集方外之胜缘归我辰之茂嘏仍因净范防疏寳题骈轴相辉通邮来上具体赞扬之盛益昭输戴之勤省阅于兹眷称无斁
　　赐振武军节度使知延州范雍进谢赐牌印月俸公使钱到任马诏
　　卿近拥军旄往司戎索爰锡印符之重兼资泉廪之丰人爵所班邦恩惟旧遽披谢牍仍效名驹敷感载勤灵诚弥慤永言率礼兹用钦怀
　　赐奉宁军节度使知永兴军夏竦进谢赐牌印月俸公使钱到任马诏
　　卿乃者繇天台之联膺戎阃之重特颁节传诏刻印章惟钟官月廪之丰逮侯邑餐钱之旧并循邦令参宠使权署政有初需头来上曲条谢礼倂效骏驱永念忠怀实深嘉叹
　　赐外任臣僚进端午马诏
　　朱夏适中端辰协午肇于嘉节实纪庆仪遽形输贡之华远集效牵之骏勤诚有底累叹无忘
　　赐谏议大夫张意进谢恩马诏
　　卿久服吏资近充谏列侃然华皓允矣甄升阅感叙之盈章复效牵而致礼恭勤所集叹尚兼怀
　　赐谏议大夫俞献卿进谢恩马诏
　　卿顷缘最状序陟禁曹方寄守麾巳蠲陛谢饰骖来效禁礼载防益騐倾输良增嘉尚
　　赐谏议大夫盛京进谢恩马诏
　　卿绩着藩条望华朝禬向繇卿列进序谏曹霈泽有初露章申感仍效斯材之乗允将由礼之恭载阅勤诚但増嘉叹
　　赐外任使相节度使进乾元节马诏
　　震诞之辰允刊彛令官司罄祝申侑至防卿位服宗工勲宣名翰乐闻庆防祗率邦仪远效舞骖之良入佽充庭之品爱心所底贡礼斯华言念倾输弥増眷瞩赐彰信军节度使同中书门下平章事王随进谢到任马诏
　　卿顷罢政机近绥侯服星言之部时克偃藩属宣布之涓辰序恩勤而累感效兹皁骏绚乃庭仪言念寅恭益深嘉曯
　　赐防国军节度使兼侍中张耆进谢孙男恩泽马诏
　　近以均锡鸿禧就蕃荣数仍眷抱孙之爱复推延世之恩率是宠章抑推彛制遽陈函奏兼效廐骖感叙过周叹嘉无斁
　　赐淮康军节度使同中书门下平章事陈尧佐进谢差男押赐加恩告敕生日礼物及孙男恩泽马诏
　　向以茂加勲防追庆门弧并因子舍之归即寄使轺之宠属推世赏施及孙谋虽命数载蕃而等威斯协需头来上骏足效牵过叙感悰有昭邦礼贡输为费叹想交怀
　　赐龙图阁学士尚书工部侍郎知幷州杜衍进谢恩马诏
　　朕向者亲选旧劳就嘉秘职仍属绥边之重且资训俗之方眷此序升讵烦过谢骏良来效悃愊具将永念忠勤靡忘嘉瞩














　　元宪集巻二十七
　　钦定四库全书
　　元宪集巻二十八
　　宋　宋庠　撰
　　内制
　　赐罝勒斯赉男辖戬勅书
　　勅辖戬省秦凤路部署司奏据汝将到蕃字译作汉字称汝告秦州部署诸官员自家要抵敌草寇便各往宗噶尔城并兰州住蕃汉两家往来道不与草寇往来如有草寇兵士入汉界来时自家兄弟二人将兵士杀伊草寇事汝款塞逾诚举宗效顺奉宣王畧式遏边虞愤狡寇之陆梁谋成师之犄角忠怀壮节朕甚嘉之然汝兄弟既奉朝廷即须父子和协尽心孝顺和为一家使出兵之时手足相应同杀僭逆元昊斯为上计勿听奸人间牒今赐某物至可领也故兹奬谕想宜知悉秋凉汝比好否遣书指不多及
　　赐彰信军三军将吏僧道百姓等为授王随本军节度使示谕勅书
　　朕以王随时栋名材公槐旧望比付宰司之重颇成岁绩之勤而屡控让情恳辞大任重违谦慤特峻等威俾改陟于斋坛且兼荣于席眷惟戎节近制寰畿陪余京师式是侯服虽未临所治而遐率懿纲繄乃军和之严暨于州里之众遘兹贤帅良惬尔瞻固当善禀教条仰承威惠増崇藩屛称朕意焉
　　赐定国军三军将吏僧道百姓等为授王德用本军节度使示谕勅书
　　夫拥旄授律以奬戎昭疏藩畴祉以屛王室谅非旧德畴负宠名朕以王德用忠族世勲壮猷亮节早阶勇爵干我近司绸缪万枢陟恪三接嘉其匪懈之力易以中权之雄宅是左冯屛厥西夏虽肇颁于新节且留掌于烦机眷乃翰垣厎兹威惠所宜率吁众志钦服化条同厎大和以奉贤帅
　　赐交趾郡王李德政甘州可汗王伊噌格勒雅苏厯日勅书
　　朕祗仰干经顺修时训每缘命朔必谨颁常卿诏服世勲协宁边略属岁元之更序资玉厯以布和宜克钦承用符恭授
　　赐五台山十寺僧正圆凝等新进功德疏勅书
　　灵山奠方西圣储瑞聿为寳所以佑中区眷尔苾刍之流参轩迦蓝之重每缘新厯茂集胜因歴赞诵之寳题形炽昌之善祝倾防有素叹尚无忘
　　赐元州舒延金进奉谢赐眞命官诰及加妻母邑号勅书
　　汝祗禀朝威保宁徼堠向宠州符之号特颁台诏之文遽达贡仪罄纾谢臆永言恭顺良切嘉称
　　赐右屯卫大将军昌州刺史承裕左屯卫大将军封州刺史宗顔进和御制读三朝寳训诗奬谕勅书
　　洪惟列圣参建大猷至训睿谋充图溢牒曩縁约史申命记言属兹讲艺之余将防布防之览永懐先烈因抒短章仍示宗支用均燕翼汝地连昵属天赋雅材唱韵甫颁奏篇俄上匪徒掞藻之丽实具然萁之能秀劭若斯劝慰何已勉脩素业终称茂亲褒善最成吾意偕极
　　赐知府州折继宣放罪勅书
　　汝世荷朝恩任优边琐凡该郡正合禀公规览使者之劾章列部民之诉牍悉条违冒粉有端倪虽涉交仇而理湏置对审如讼状当正刑科朕以汝忠顺之门勤劳固圉方期来效搆此烦言良用轸嗟特从矜贷然国章不可屡屈吏议难于再加尔当念旧省躬弃汚履洁心无惮改日以自新上续弓裘之勲勉训山薮之施保名全节可不慎欤
　　赐溪洞刺史等进乾元节水银端午绵防勅书
　　庆节称觞嘉辰角黍汝保寜遐徼钦率彛章任土达诚效珍有品眷兹顺恪深用叹嘉
　　赐干宁军兵马监押右班殿直赵化明勅书
　　勅赵化明省河北转运使奏准宻院劄子令干宁军勘防保明到汝的于正月一日亲自部领军员兵士往军北蔡家庄鬭敌杀倒贼头五人全火当同防详委是诣实事汝禁庭职军壁董戎能率蒸徒往擒寇孽厥官斯举编户用安言念忠勤良深嘉尚故兹奬谕想宜知悉
　　赐五台山僧正法震等勅书
　　勅五台山僧正法震等省所差副僧正兼真容院供养主英恵大师赐紫广洎进新正功徳疏到阙事具悉睠彼名山素严真像属兹献嵗广集胜因奏疏以闻精诚可谅宜加赐予式奬恭勤今赐广洎紫僧衣一对绢二十疋故兹奬谕想宜知悉
　　赐知唐龙镇殿直来守顺勅书
　　勅来守顺省所差人管押进奉乾元节并告家阙及直进马共四疋事具悉汝率职居边输忠奉国爰效右牵之贡仍倾无隐之诚言念恪恭尤增嘉尚特推颁赉用示眷懐其所进马今依估价回赐钱七十九贯文所有告家阙别赐银一百两并交付差来人至可领也兼赐差来教练使任璘王受郭海各紫絁衫子一领钱三贯文故兹示谕想宜知悉
　　赐祠部郎中知河南府陵台令兼永安县赵世长勅书
　　勅赵世长近雨水冲注奉先桥汝部押兵士救得本桥事在昔先皇恭朝陵寝跨兹温洛肇建舆梁比滛雨之载零伊众川之交注汝克勤障捍讫免隳摧言念勤劳岂忘嘉尚故兹奬谕想宜知悉
　　赐尚书兵部员外郎知夀州梅询勅书
　　勅具官梅询近草宼窃发汝擘画捉贼人物安居事夀阳剧地东楚奥区控引淮淝表里灊霍逋逃所聚剽窃寖多畴汝干材付之郡职果有方畧屏兹宼攘枝党悉擒巢穴皆覆省司官之奏列知编户之乂安载嘉乃劳深副予意
　　赐杭州天竺山传法住持僧文胜勅书
　　敕杭州天竺山传法住持僧文胜汝早悟上机素推重徳近兹京辇肇建禅宫巳徇羣情爰命促召将广安于法众式阐真乗宜束戒于轻装副兹宠待故兹示谕想宜知悉
　　赐马亮进乾元节绢勅书
　　勅马亮省所进奉乾元节绢二千疋事具悉卿爰以能材往分外寄载登厥贡克遵任土之规来庆诞辰深谅爱君之节防恭可尚嘉叹寜忘故兹诏示想宜知悉
　　赐知舒州洪鼎勅书
　　勅洪鼎省所进奉新茶一银盒事具悉汝辍于学馆往布郡条懿彼名区育兹嘉荈能采掇而来贡应气序以惟新言念恭勤良增叹尚故兹示谕想宜知悉
　　唐龙镇勾招鞍马空名敕书
　　汝部族推荣忠劳夙着惟边彊之颇迩闻良马之素多能选权竒入充贡献必颁善价用奬纯诚
　　府州勾招鞍马空名勅书
　　勅国家务推恩信逺示招怀闻彼边陲素多良骏傥献输之来效固诚礼之可嘉其在赏酬必令优厚勅书到日汝等可多将三嵗以上十嵗以下堪胜带衣甲壮嫩好马赴京进贡到日支赐茶酒钱及厚给价直已指挥经过州县馆驿支给熟食草料如法供待务在丰盈故兹示谕想宜知悉
　　赐知代州赵日新进黄金镀银石火匣勅书
　　完石含温良工赐巧炽然备用扣饰均华防此凄凝之辰修厥艺常之献勤恭所至叹尚无忘
　　赐知广徳军龚防元进先春茶勅书二首
　　惟厥苦茶冠于常卉薄言采撷来效贡输矧属诞辰且先方物服恭脩职并用称嗟
　　江楚之区茗荈攸产阳膏其动露蘤载萌撷芳筥以先期袭采缇而效贡倾勤有恪嘉尚无忘
　　赐知光州郭昭升进新茶勅书二首
　　土毛之繁茗品尤上先春效味输贡有经眷乃摘山之勤加兹于槖之密罄恭谨职并用称嗟
　　茶品之英淮区攸产当新阳之盈偾先百蘤以萌滋着厥贡条是为方物逮此甘芳之荐弗违采撷之期言念恭勤良深叹瞩
　　赐知丰州新授侍禁王余庆进谢恩马敕书
　　向宠边劳序迁庭侍遽缘恩推来效贡输服皁惟良赐金有品逮于给使咸俾霑赍深谅尔忠当体余眷赐冀州刺史赵翰阶州刺史张重徳进谢恩马勅书
　　汝以职劳茂膺恩数眷奬功而甫尔遽列感以勤斯爰效骏牵且将谢意恭防所底叹愧良深
　　赐石州安庆府都督康兴进乾元节马敕书
　　庆节在辰庶邦效贡汝世承邉扞勤禀朝规逺输牵右之良来集祝延之防永惟忠恪深用称嗟
　　赐新授崇仪使李士彬进谢恩并乾元节马敕书
　　増秩懋劳抑惟公赏祝延上庆兹乃忠怀繄廐骏之竝将顾庭仪而有恪恭诚顺节叹瞩兼深
　　赐殿前都虞侯刘平进谢到任马敕书
　　卿辍自卫庐往来边垒训齐甫尔感叙勤斯载阅右牵之良弥昭中蕴之恪眷言叹瞩无废于怀
　　赐潞州安庆府都督安美等进上尊号马勅书
　　朕向迫羣情绍加徽册繄乃心之忠顺乐朝庆之光华逺效名驹来参贡物然载驱多费平估有赀且锡货缗用酬骏产仍推恩例并奬使勤其在叹嘉弗忘于意






　　元宪集巻二十八
　　钦定四库全书
　　元宪集巻二十九
　　宋　宋庠　撰
　　内制
　　赐文武百僚上尊号不允第一批答
　　夫号惟表功名不浮实休有前诫是谓至公朕以之身托元元之上负荷淳烈遹骏大猷持盈载勤烛理犹昧日慎一日弗遑底寕幸属中区之和将躬吉士之报揆乃冬序布之先庚恤祀有初克已弥励而公衮四近官师百工繇朝逮乡自夏而裔咸一厥虑飏言于廷愿因拜贶之成益余建显之数省阅于再良用怃然矧曩徇羣心洊膺丕称准文配义已多慙徳今又徼祈福之防崇溢美之声神听惟聪礼典将黩斋明抑畏其若是乎徒嘉乃诚毋重台责
　　第二批答
　　朕向以郊报之严邦体攸重亲率厥典诞告羣伦方将励抑损之诚保斋祊之戒嘉与三事庻尹共遵斯路率志尽物以优裕于神只庻无怨恫用迎贶施则朕之精恳宜谅于朝乃今中外之情爱戴弗已因时熙事増我号荣连章呌阍至于再请谕而未郤兹愧于懐且礼繁者易敝于文名高者难副以实矧斯荐信安议重华罔固溢言徃顺前指
　　第三批答
　　朕奉承先猷日儆端命获事上帝于兹五郊特以方隅靖嘉牺斋蠲硕乐与羣执同蒇盛仪不谓官师率和奏牍连委冀缘瑞福之集増列号荣之崇荐谕至懐俾停过举而亿兆归美右席均诚叩阍竚命固期开可朕参虑夙夜审处情文不有所俞曷符爱戴之切不有所避奚表抑畏之恭若乃寳用善元易冠丕称是惟朂徳匪曰名功袭用旧章差或无愧至于英睿之烈后辟罕兼未实而居省已胡益矧岁序之迩变眚屡臻宵舍舛期坤载愆静责躬念咎已布于诏书尽诚恤祀方祗于天戒遽加徽显是黩斋明宜损溢言之华姑循备物之典去彼取此欣腆兼常其所上新号内英睿二字宜不允余如所请候郊礼毕日受册
　　赐荆王贺加上尊号受册批答
　　朕属者徇外朝之请崇徽称之华甫毕禋燔遂膺荣典内循溢美兼用建元腼然祗受良增夕惕卿茂亲明徳聿隆褒爱雅辞彻奏首罄寅恭表率友藩尊奉王室申味情防欢愧兼懐
　　赐门下侍郎兼兵部尚书同中书门下平章事张士逊譲恩命不允批答
　　朕顷防郊报慎讲礼文实倚台司总宣使范肇于斋款讫乃熙成谋猷所咨陟降咸若褒功胙土恩冠于朝诞告之辰师佥允恊夫何冲避犹尔控陈且名器天下之公股肱君体之一卿而弗受谁复宜居宜畧常谦徃膺盛典
　　赐荆王譲恩命不允批答
　　卿属冠宗支地尊藩辅礼无与二恩所当先惟是严禋介于繁祉覃为庆赏实首亲贤明制诞敷朝言允恊何图谦慤再列辞情虽高譲可嘉而至公难废宜循茂典即防来章
　　赐知枢密院盛度譲恩命不允批答
　　向以蠲吉元辰绍修毖祀繄卿旧老相我盛仪礼备福臻此焉同庆华阶茂爵允矣畴庸而乃稽命至公狥高一已过敷譲恳将废彛章收汗出纶所系尤重宜遵徃受即副虚懐
　　赐参知政事王鬷譲恩命不允批答
　　朕属者躬祓嘉坛获成钜典归临端阙大宥羣生实頼左右之臣罄宣恊赞之力无徳不报庆赐遂行参质宠章允穆朝论譲封来上谦槩颇劳然信赏劝功之先徇高行已之细我方懋徳人孰顾私当体虚懐无淹徃受赐参知政事李若谷譲恩命不允批答
　　卿早服忠谋预闻几政属余禋类实相斋明勤与体俱兆缘诚报受厘之始均赏攸宜遽阅奏函过形譲恳夫疏封驭贵褒劝大方洁已辞丰践修末节矧情成命巳布公朝当废循墙之私即防涣汗之拜
　　赐寕江军节度使允譲譲恩命不允批答
　　卿属懿地尊器韶韵逺秉旄戎阃司籍帝宗向展阳郊之仪参奉上公之献助余介祉时乃之勤竣事布恩宠章惟旧猥形防逊未即徃俞况定命已行公言普恊宜回冲执时对茂恩
　　赐保寕军节度使驸马都尉王贻永譲恩命不允批答
　　卿早服近婣见推贤帅属余禋类专倚徼循亦既均禧早焉进律质于公赏孰不谓宜而过执冲懐尚留成命安得徇兹崇譲乃懋功盍废谦私徃膺蕃渥
　　赐殿前副都指挥使寕逺军节度使郑守忠譲恩命不允批答
　　卿向执亲丧奄逾禫祭虽义从权夺毕举墨缞之文而官有旧章宜还艾绶之品仍缘褒数进衍戸封式示赏劳讵为躐等遽兹冲避深体谦勤然命出成纶恩无收汗即防徃受毋复牢辞
　　赐宰臣张士逊譲恩命不允批答
　　卿早服宗工洊同宰政式布掦庭之命且光图旧之恩方伫延登遽形谦逊体余慎简当废冲懐今差入内内侍省内东头供奉官梁懐志赐卿譲恩命不允批答想宜知悉
　　赐宰臣章得象譲恩命不允批答
　　卿曩服佥俞赞图宥密嘉有劳于几事俾移爕于大钧方伫延登遽形冲避譲牍再闻宠章犹郁适图亮采无遂终谦
　　赐知枢密院王徳用譲恩命不允批答
　　卿总司枢务绵涉岁勤特迁内使之华仍易中权之号遽形上奏稽我宠章宜副同寅即祗兼授
　　卿乆勤枢务兼拥戎麾朝渥旌劳宠章异叠形譲啓深悉冲诚宜回再偻之恭徃对已成之命
　　赐知枢密院盛度譲恩命不允批答
　　卿茂宣忠力对掌机衡实嘉筹幄之勤俾换建牙之秩遽形譲奏稽我宠章宜副同寅即防初授
　　赐参知政事程琳譲转官不允批答
　　卿夙蕴贤猷参知宰政尚讲邦彛之要俾増台辖之崇涣令已行譲封来上嘉其谦慤方切倚毗即服宠阶无废朝赏
　　赐参知政王鬷譲恩命不允批答
　　卿徳洽民宗才经政体蔽于朕志擢佐台猷顾承命之允谐何奏封而固避虽嘉有譲难废同寅宜略谦懐用光贤举
　　赐同知枢密院张观譲恩命不允批答
　　卿适膺成命参掌繁机朝论允孚谦懐兴譲宜防往授以恊至公
　　赐淮康军节度使同中书门下平章事陈尧佐譲恩命不允批答
　　卿近解政机荣兼将钺洊形譲奏弥谅谦懐矧诞告之徧闻当往谐而即受无烦逊执式副佥俞
　　赐新授武寕军节度使赴本任王徳用譲恩命不允批答
　　卿乆服政枢洊弥岁筦尽心匪懈均逸有常特移汉节之华近奠徐方之重询于畴若佥曰宜哉叠覧譲封过辞恩典矧出纶之诞布顾收汗而罔繇宜略终谦时膺茂渥
　　赐新授尚书侍郎同中书门下平章事章得象譲恩命不允批答
　　省表具知衮职华重槐阶峻极必咨民望允厘天工卿顷斡鸿枢实稔休闻敷爕之任授受惟宜而谦情素懐累控重啓防加敦谕尚执逊冲且防名者以奋庸为先体国者以独善为细矧兹爰立方切仰成安得遂循墙之恭稽侧席之竚时膺徃命勿复烦辞所譲宜不允仍防来章
　　赐参知政事程琳譲转官不允批答
　　卿识贯民宗望高时秀比繇卿贰擢赞宰司参决大猷总领众职动本直道期于致君年绩甫成朝寄滋重式畴忠概兼肃政机徳赏之行公言无间遽披冲述深具至懐宜略常谦往服休命
　　赐新授参知政事王鬷譲恩命不允批答
　　参毗国均佥属邦望卿忠力渊劭思懐凝简向考藩最进贰政枢式时猷为济厥文敏绩用已试朕甚嘉之移賛宰庭俾畅贤业而介节难进剡奏自陈逊执虽劳虚竚方切当废确然之请庸副往哉之命
　　赐新授参知政事李若谷譲恩命不允批答
　　卿局力开济思谋淹允厯践众职简服近僚以详文饰吏师以精器剸京剧侃然奋徳华我治朝宰路缺员邦均畴佐式咨民望参筦政机佥谋既同亮采惟竚遽披譲奏颇执冲规傥矜节自高则同体安寄宜屈终谦之守时副钦邻之重
　　赐新授宣徽南院使定国军节度使知枢宻院王徳用譲恩命不允批答
　　卿茂负忠劳兼资才武曩借世臣之重入司几政之烦宠序节旄筹持帷幄左右无懈厯年于兹奚加使于徽猷乃改藩于维翰畴功斯允譲爵载勤阅乃奏封尚稽拜秩固当畧循墙之小善体涣汗之明恩徃践崇阶以穆公议
　　赐新授宣徽南院使定国军节度使知枢宻院王徳用譲恩命不允批答
　　卿地服世忠勲在侯表乆翊枢务遥制州师向畴匪懈之勤即宠兼荣之拜防从诞告孰不谓宜夫何冲懐再尔牢譲矧宣猷使范持节戎麾蕃其典章盖重帷幄朝佥徳举咸出至公无执终谦之劳尚违信赏之实即防重请时对茂恩
　　赐新授寕武军节度使知枢宻院盛度譲恩命不允批答
　　对掌斗枢遥持将钺隆名重器兼副实难卿望冠本朝谋经庻绩曩咨隽乂参处弼谐穆然清规式我彛序因儒林元老之懿换筹幄皇僚之华亦既岁成是光戎秩而洊形譲恳固避宠阶谦槩虽劳至公难废即膺往授无复多陈
　　赐新授同知枢密院陈执中譲恩命不允批答
　　卿茂器清规冲懐劲节世诒忠教族擅邦华自结先朝厯试众职侃然直道形于造次逮升禁从连抚外藩威惠并流声实偕劭眷乃内枢之剧均于隆栋之求防自朕懐召以轺传諌垣筹幄相资为重命成之日佥曰宜哉何乃奏封猥形譲恳虽嘉逊挹方竚谋谟即服近司无淹盛典
　　赐新授同知枢密院张观譲恩命不允批答
　　卿懿行雅材素直质曩繇士选来冠贤科椒兰书殿之游斧藻辞垣之训虽复间勤吏事中借守麾政本惠和道无缁磷逮升禁署复总宪纲已试之能朕所亲悉入司几事诚恊佥谋涣命甫颁譲悰方确矧万枢丛剧四近参禆天戒旷工邦思亮采宜略循墙之细用光侧席之求时干繁机即防来表
　　赐新授同知枢宻院王愽文譲恩命不允批答
　　卿儒操吏资邦华士望服于公路多厯岁期出勤宣布之和入备财烦之使聿畴声实参估机衡朝无间言我得才举奏封来上谦述有条虽难进之风可矜媮俗而至公之授当废冲懐往序近司无淹盛典
　　赐新授彰信军节度使同中书门下平章事王随譲恩命不允批答
　　卿向自星枢魁升铉席奋庸方劭婴疢有初屡陈逊位之章姑倚调元之寄而太和未复前请重违爰解钧衡宠颁旄仍视台聫之秩俾令邦体之荣叠疏谦懐尚稽成命矧告庭之已洽非收汗之可图宜副往谐即防来请
　　赐新授淮康军节度使同中书门下平章事陈尧佐譲恩命不允批答
　　台槐之尊以穆朝序方岳之重以陪王室不有旧徳畴可迭居卿比逊烦机是均斯宠诞告于外佥曰徃谐洊阅奏封固形谦执虽受爵而譲礼则当然而慎令以出恩无中废宜屈辞丰之操恊伸懋赏之公促拜徽章仍防来请
　　赐镇国军节度使驸马都尉李朂遵为疾病乞致仕不允批答二首
　　卿勲伐之华材猷兼劭早膺尚礼实睦近婣以驸马之荣烈通侯之籍望高贵里时陟将坛而能出擅藩宣之勤居多位着之恪乃心道素探颐艺文余懐所嘉曷日而既今乃因晦明之偶沴援进退之大方确布书辞愿致官政矧告旬未几年力甫强谢仕而归在礼安据卿其止念虑寳精神招还天和顷迟药喜慰我虚竚勿复文陈
　　卿向苦癯疴甫淹时晦特优赐告用适颐生属疗治之未瘳覧控陈之迭至愿还有政追踵昔贤高风所存媮俗知慕然卿地虽婣宻器实虚恬情栖道腴行富天爵偶婴无妄之疢固匪不衷之灾视履其旋何恙弗已遽归印绶殊恻朕心矧向福未涯与善无爽勉辅医药行复粹和姑废冲懐即防来表
　　赐知枢宻院王徳用等贺夀星见批答
　　阳序布和瑞躔循轨爰覧日官之奏且符夀防之祥见象孔昭抚躬増愧卿等恊司枢务欣觌干华平彻露辞炽昌归美愿因寳贶参纪信书矧在同寅恊兹均慰勉从敷请艮切叹嘉




　　元宪集巻二十九
　　钦定四库全书
　　元宪集巻三十
　　宋　宋庠　撰
　　内制
　　赐步军副都指挥使张潜已下啓圣院罢乾元节道香合酒果
　　卿等集祓仁祠庆余诞节适当罢防深谅祝延宜渥宠颁用均熙事
　　赐宰臣已下上清宫罢散天祺节道香合
　　朱律肇和玺符纪节敞丛霄而申祷肃防弁以如仪式助薰燃宜加颁赉
　　赐宰臣巳下大相国寺罢散乾元节道香合
　　庆节在辰外朝祝祉祓仁祠而有侐防邻使以咸臻宜锡名薰用资华供
　　赐贺乾元节人使钞锣唾盂被褥等
　　卿等肃奉聘仪甫安馆嘉乃防恭之节倘多夙夕之劳宜有宠颁用昭眷待
　　赐贺乾元节人使内中酒果
　　卿等巳陪寿留憇都邮克蹈寅恭允通信睦宜加霑赉用笃恩勤
　　抚问鄜延路知州部署等
　　卿等出膺边寄参总军和望虽寕抚循亦至眷惟勤职良用注懐
　　抚问环庆路知州部署等
　　卿等任参边职总戎昭疆事所经公心攸赖涉兹炎序谅协常休
　　抚问泾原路知州部署等
　　卿等夙官边部总职军钤体余修偃之风谨乃绥和之畧歊炎在率履咸宜
　　抚问眞定路知州部署等
　　卿等夙奉朝恩言绥边畧军和谨职疆沉氛属此歊炎谅寕官守
　　抚问秦凤路知州部署等
　　卿等分职边关布和郡垒协寕疆事无爽朝猷言念祗勤弗忘存瞩
　　赐宰臣已下上清宫罢散先天节道场香合
　　令节钦先瑰宫荐防俨朝伦而并集率道范以惟寅特示颁宣用资薰奉
　　抚问梓防路知州钤辖等
　　卿等恪禀朝威善分边职州疆有谧戎律无哗适啓秋氛谅绥时祉
　　抚问并代路知州部署等
　　卿等寅奉朝经协司疆事政条参乂戎索无哗言念恪居可量遐瞩
　　抚问高阳关路知州部署等
　　卿等分荷朝恩参寕疆事夙官有次展体惟勤涉此秋阳勉绥时福
　　赐宰臣章得象生日礼物
　　卿亮采光朝生贤纪旦邦仪有旧恩数惟蕃姑笃庆私所宜祗荷
　　赐荆王生日礼物
　　霜籥纪辰门弧集庆眷惟蕃锡抑有彞仪尚读寿臧且符欣瞩
　　赐宰臣张士逊生日礼物
　　卿等业茂承明望崇辅弼爰属生贤之旦实昭命世之祥宜渥宠颁用将庆祝
　　赐宰臣已下上清宫罢散降圣节道场香合
　　孟冬恊序灵节延禧肃朝弁以相趋防珠庭而有恪宜颁薰炷用奬圭诚
　　閤门赐宰臣荆王使相节度使加恩告勑
　　熈事甫成恩章有典已诞宣于着位宜申锡于赞书当体眷怀徃钦襃渥
　　赐宰臣荆王使相节度使让恩命不允批答
　　甫毕严禋载均顺福乃眷臣邻之重式推恩数之蕃允协旧常讵烦冲挹
　　赐淮康军节度使同中书门下平章事陈尧佐加恩告勑
　　卿台衮荩臣将旄近屏适均鸿霈载茂徽章仍因子舍之贤往授赞书之重
　　赐刑部尚书知徐州李廸加恩告勅
　　郊类成仪臣工底力眷惟旧德宜进宠章往锡赞书用光藩阃
　　抚问眞定路知州部署等
　　卿等分扞边州参持戎律政条有穆疆无哗方涉穷冬谅绥吉履
　　抚问麟府路知州部署等
　　卿等肃膺朝选分扞边虞率职有经治戎无懈适兹凝冽可谅勤劬
　　雄州抚问贺正旦人使
　　卿等肃将欢币来庆端辰拥行传以勤斯款边闗而戾止眷言冒涉深体寅恭
　　赐贺正旦人使生饩
　　卿等恭持欢聘来防元正就馆方初犒宾有式特申优渥用体眷懐
　　赐贺正旦人使钞锣唾盂被褥等
　　卿等来聘王春甫休使眷方眷睦邻之厚宜优适馆之华爰畀宠颁所宜祗荷
　　赐贺正旦人使内中酒果
　　卿等肃将信币巳展朝容适馆载寕加笾有品宜赐禁筵之味更资公防之余
　　赐贺正旦人使春幡胜盘等
　　端方布和上春啓祚饵辛盘而惟旧戴寳胜以増华并示宠颁且均嘉贶
　　抚问环庆路知州部署等
　　卿等奉将朝寄参干边符率职有经训戎无懈方临韶节勉蹈常休
　　抚问益州路知州铃辖等
　　卿等分辑郡条参司戎籍并励首公之操副余绥逺之怀益蹈常休以符遐瞩
　　抚问知永兴军夏竦
　　卿渥节寰畿布条闗辅忠诚卓亮边略攸绥适履初炎具蕃嘉祉
　　赐贺乾元节人使到阙班荆馆御筵
　　卿等肃奉聘仪来祗庆节驾言轺传次我都门宜锡宴私用纾勤勚
　　赐贺乾元节人使到阙班荆馆御筵酒果
　　卿等将命载防憇徒有次方即邮亭之便式燕丰俎之华宜赉芳馨且资酣怿
　　赐贺乾元节人使生饩
　　卿等展币嘉辰停轺外邸犒勤有式致饩惟丰爰优即赐之恩更笃如归之惠
　　赐贺乾元节人使钞锣唾盂被褥等
　　卿等奉币修欢停轺就次惟使勤之甫释给宾具以宜优爰锡丰华用昭眷遇
　　赐贺乾元节人使内中酒果
　　卿等适展庆仪载寕传次必厚甘馨之品别将燕衎之华故此恩颁用昭勤瞩
　　赐宰臣已下上清宫罢散天祺节道香合
　　离序孟辰仙符旧节肃灵场而既就昭寳贶以弥新宜锡眞香诞迎茂祉
　　赐知枢密院王德用已下大相国寺罢散乾元节道香合
　　卿等以朕诞辰归防梵果爰属散香之防载延拂石之龄宜有颁宣用兹薰奉
　　赐知枢密院王德用已下罢散乾元节道锡庆院斋筵酒果教坊乐
　　卿等恭祓梵庆余诞日既毕人天之供宜颁药饵之私仍副甘珍并昭慈惠
　　赐防御使刘从广景德寺普门院罢散乾元节道香合酒果
　　卿率职禁联庆余诞日肃建梵之果载归寿厯之祥宜渥宠颁用资薰祝
　　雄州抚问贺乾元节人使
　　卿等奉币有仪及疆胥防矧韶和之在谅跋履以偕勤言念寅恭靡忘嘉瞩
　　赐鎭海军节度使新授知枢密院夏守赟赴阙沿路茶药
　　卿入掌繁机巳膺迅召宜示颁宣之宠体兹眷待之私赐鎭海军节度使新授知枢密院夏守赟到阙生饩
　　卿适驰戎传甫戒都门勤礼有初犒仪惟旧往膺蕃深体眷怀
　　赐鎭海军节度使新授知枢密院夏守赟让恩命不允批答
　　卿师帅旧臣藩垣茂伐向酬践歴入总防微过列让诚难稽公举
　　赐鎭海军节度使新授知枢密院夏守赟让恩命不允批答
　　卿近允徽章俾敷列位再观封疏尚执逊冲宜时摄于繁机勿专怀于小让
　　赐防国军节度使兼侍中张耆生日礼物
　　卿位冠列藩庆周诞日特俾过庭之嗣往宣班物之恩姑体眷怀即宜祗受
　　赐武成军节度使同中书门下平章事驸马都尉柴宗庆生日礼物
　　卿戎节宣风庆弧纪日特命家庭之懿往颁燕篚之华式表恩私所宜钦荷
　　赐宰臣已下上清宫罢散先天节道香合
　　寳诲旧闻先秋令节谨醮而有式防朝祓以如仪爰锡名薰用蠲庆防
　　抚问泾原秦凤两路沿边经畧安抚使夏竦鄜延环庆两路沿边经畧安抚使范雍
　　卿出总藩条载华使范兼倚中权之重且纾西畧之虞宜笃常休用符荣寄
　　抚问鳞府路知州部署等
　　卿等恪分事任祗奉朝规永念忠勤克壮边畧属季啇之在谅夙夜以为劳用示抚存幸绥吉履体余眷瞩罔替终誉
　　赐宰臣张士逊赴阙都城门外御筵
　　卿甫膺节召再冠槐阶封传疾驱都门在望宜渥劳旋之礼俾均示惠之私式伫同寅且钦饫赐
　　赐宰臣张士逊赴阙都城门外御筵酒果
　　卿甫修圭觐入序台仪延劳都门均豊燕豆宜加珍锡以侑欢诚
　　赐宰臣巳下罢散乾元节道锡庆院斋筵酒果敎坊乐
　　卿等祝庆梵埸流思宴馆列豆埸而有饯肃簪襘以如仪特示颁宣且荣欢集
　　赐宰臣巳下罢散乾元节道锡庆院斋筵酒果
　　卿等率和朝弁祗祓斋场归祉诞辰均恩燕爼宜颁异品以侑多欢
　　赐知枢密院王徳用巳下大相国寺罢散乾元节道香合
　　卿率属内廷祝延梵宇寿祺来集忠款可嘉宜锡名薰用资寳供
　　赐知枢密院王徳用已下罢散乾元节道锡庆院斋筵酒果教坊乐
　　卿等祝庆仁祠推恩宴馆特厚笾壶之赐兼谐匏竹之和姑宠肆筵用昭示惠
　　赐知枢密院王德用已下罢散乾元节道锡庆院斋筵酒果
　　卿等修庆诞辰祈褫梵果散香在防式燕攸均宜锡甘滋用昭奬眷
　　赐贺乾元节人使到阙班荆馆御筵
　　卿等恭持聘节用戒都门征驭载勤亭留憩特伸燕劳以洽宠私
　　赐贺乾元节人使到阙班荆馆御筵酒果
　　卿等肃将信币来庆诞辰迎犒有初燕私甫洽宜加珍锡参侑欢悰
　　赐贺乾元节人使钞锣唾盂被褥等
　　卿等肃奉聘仪甫安馆嘉乃防恭之节尚多夙夕之劳宜有宠颁用昭眷待
　　赐贺乾元节人使玉津园射弓例物并御筵
　　王籞均欢使仪侑好爰设射堋之箅参陈宴俎之华特厚匪颁用昭仪眷
　　赐贺乾元节人使朝辞御筵
　　卿等将复使轩甫违朝陛率多仪而允恪轸长迈以方初宜宠燕慈用蕃恩锡
　　赐贺乾元节人使朝辞御筵酒果
　　卿等甫讫聘仪将还使路归装既戒候馆少留宜锡醇芳用照眷赉
　　赐贺乾元节人使回班荆馆御筵酒果
　　卿等聘礼甫成归涂云戒式厚都亭之餙将勤征鞅之行特赐甘馨用滋酣悦
　　赐贺乾元节人使回至天雄军御筵
　　卿等复命使轺次涂州馆冐初炎之燠若想夙驾以勤斯宜锡宴羞用申犒礼
　　赐宰臣已下南郊礼毕御筵
　　郊配成仪臣工洽祉当速燕私之惠且纾陪赞之劳宜抃庆辰往均良集
　　赐贺正旦人使赴阙至天雄军御筵
　　卿等肃将邻聘甫次近藩谅行李之为勤矧凝严之在宜申犒礼式表恩华
　　赐贺正旦人使到阙班荆馆御筵
　　卿等逺将嵗聘近戒都圻惟渉路以载勤俾颁觞而申犒并宜欢饫昭体眷恩
　　赐贺正旦人使就驿御筵
　　卿等奉将邻好来庆王正当嘉节之肇新固欢心之允协宜因馆谷特展宴私
　　赐贺正旦人使就驿御筵酒果
　　卿等肃奉邻欢参陪朝庆蹈防恭而有恪均戬禄以咸宜爰锡甘滋用昭勤瞩
　　赐贺正旦人使玉津园射弓例物并御筵
　　卿等庆币成仪宴庖均渥特启禁园之胜俾资射筭之欢仍示颁分并宜钦荷
　　赐贺正旦人使朝辞御筵
　　卿等肃导邻欢将还聘节使无违礼恩有示慈宜渥燕私用昭奬赉
　　赐贺正旦人使朝辞御筵酒果
　　卿等既展邦仪少畱馆防防载恪眷尚无忘宜锡甘滋且昭优异
　　赐贺正旦人使回班荆馆御筵
　　卿等奉聘成仪载驰复命适遵归路特举饯筵用示宠嘉体兹眷遇
　　赐贺乾元节人使玉津园射弓例物并御筵
　　卿等适达邻欢甫均燕惠爰择囿游之胜且观决拾之容仍渥宠颁以昭眷伫
　　赐贺乾元节人使回至天雄军御筵
　　卿等奉成嵗聘回饬使骖冒朱籥之初炎次星街之近鎭特颁宴犒用笃恩勤





　　元宪集巻三十
　　钦定四库全书
　　元宪集巻三十一
　　宋　宋庠　撰
　　劄子
　　贤良等科廷试设次劄子
　　窃见近者召试制防并武举人于崇政殿皇帝陛下亲跸留神永昼严门异席程其才畧诚见圣心覈真伪进英豪之审也然臣以谓有司祗事失于奏请茍从便易乖戾旧章措置之间甚不称陛下求贤之意伏覩贤良方正苏绅等就试之日并与武举人杂坐庑下洎摛辞写巻皆俯伏毡上自晨至晡讫无饮食饥虚劳瘁形于叹嗟虽仅能成文可谓薄其礼矣又况武举人等才术肤浅流品混淆挽弩试射与兵卒无异使天子制防之士并日较能此又国体之深讥者也臣窃为朝廷惜之臣不敢上引汉唐以烦省览仰惟先帝故事布在耳目缙绅列位孰不知之谨按真宗皇帝凡五防贤良皆躬御便坐其举人就试并于殿廊张幕为次垂设几大官赐膳酒醪茶菽无不毕供圣人之心以为张不次之科待非常之士所咨者天人之际所质者古今之宜言若可行高者足以和隂阳跻仁夀下者足以明利害观学术是则所责于人者若是之重矣所设之礼又可以轻乎势自当然非茍而已臣恐有司自今以徃待士之礼因循亡弃则国家设此举必无异人何者夫士有高才必有高节节髙礼薄将耻而不就其就者皆轻躁徼幸先身后义之徒适足啓偷竞之风玷详延之诏若执事者以为人不逮古文不中程虚屈至尊行不急之务则因而罢之可也或惜其厯代盛王之所重当世竒才之不乏则先朝旧礼庸可废乎伏愿申诏近臣检详旧史作为定式付于攸司今后每试此科即备陈条件凡厥供拟关报所由仍乞或有武举杂科不令同日就试庻拟人于类有恊礼经仍贯而行嗣恢世烈狂言圣择或补大猷如允所陈乞降付中书详议干黩旒扆臣无任省循狂瞽慙惧屏营之至
　　封畿劄子
　　谨按周制王者都畿千里千里之地谓之寰内井田百万是之自出兵强地广以制诸侯汉都关中亦分京兆冯翊扶风为三辅又取河南河内河东农四郡合三辅之剧遣司校尉以督之虽地非幅员侈于周制若其包山河之固冠郡国之首置使持节不与部刺史为等亦王畿之意也魏晋而下始以司之治为司州南北分争名实始替然江左建国常以宰相带扬州刺史朝廷根本此焉是頼王唐有天下复都长安乃因关河形便分州郡为十道而关内一道全是王畿虽无司之名犹以华同岐三州为上辅河南为东都而京畿都畿并置观察使此皆强干据极统御庻邦国家因循五代即都于汴地非京邑之旧州无辅畿之实自祖宗以圣武神略刬平僭伪万方臣妾防于京师虽城阙雄尊闾里繁衍而诸县之外便属他州州虽密迩即为别路畿内十六县才置提防官二员人琐位卑降于漕军之局寕所谓尊甸服重王官者哉臣欲望略依周汉旧章以三京所环之州画为畿内曹濮滕单陈蔡郑滑等八州辅开封为中畿以孟汝二州辅河南为西畿以宿亳二州辅应天为东畿并三畿之州升日近辅通置畿内观察使一人以统之取台省给舍为出入之资凡辅州并乞正除刺史取待制官以下正郎以上为出入之资俸秩班品异于列郡除去今日虚名之弊且示圣朝正官之渐然后举畿内之籍均其租税轻其徭役踵汉故事徙天下豪族内实三畿之州四面设关梁讥出入以严王制应禁兵营府分据寰内如此则海内震服而王室安矣
　　乞御前殿朔日立仗羣臣朝服劄子
　　臣闻告朔之义周家尤重在昔宣圣爱羊存礼汉沿周制合朔朝防故惟优借大臣许朝朔望唐制立仗羣臣皆礼服入防艺祖受命论次开寳通礼亦着月朔入阁之仪则朔日者为政之端辰讲礼之盛节国家因五代之乱承千年之统始胜残去杀务从简易虽制度既定而谦让未遑五日一参靡分朔望禁卫单少威仪粗率礼典弗振则朝廷不尊国容寖废则臣下不肃臣愚以为羽卫之设非矜华侈所以重主威也朝防之作非专拜揖所以饰治体也臣愿陛下上攷成周仲尼之法下稽炎汉皇唐之盛近守太祖开寳之礼明诏执事秪按成规每遇朔日坐前殿朝羣臣旗斿细仗以次陈设公卿朝服如仪而罢如此则臣道肃而主道尊于以示四夷风万国警民耳目不可阙也夫礼有以素为贵谓其诚慤有以文为贵谓其采章伏望陛下录臣此言使愽士礼官得确论可否讲求故实如曰便礼即奉而行之使重熙显猷执竞丕业由陛下之驯致也
　　乞于御苑空地内种植奉祠祭劄子
　　伏见国家每岁大小祠祭黍稷取于太常果蔬出于司农茅茹责于光禄然三寺皆牒取市物入供祠馔但具名品无复馨嘉虽明徳上通不贵多物而工祝奉告固有愧辞夫孝子事亲必求仁粟圣王享帝实立神仓三代以来兹礼惟重取不告乏用乃有防国朝因循未遑斯议故令官司怠沓祭典废隳百灵荐尝一切须索习惯成渎神无据焉臣窃见玉津瑞圣诸园旧有隙地异时主者恳为公田岁借其收以备常用臣愿即于苑中择上腴之地播五谷之种谨耘耔之法慎登获之勤每春种秋敛之陛下顺时乗舆亲省彷徉畆因行劳赐一以奉国大事一以劝民力农谷成之后择其上者奉大祠次者奉中小祠各以御廪付所由吏鬯剂粢品悉量而取之至于果蔬之细皆须苑囿之植外尽庻物内将至诚逹其令芳以介福禄兹亦三代为籍千畆以事天地社稷山川先古以为醴酪粢盛之比也其与物物仰市烦防神祗者寕并日而言哉
　　乞差当直兵士劄子
　　伏覩唐制凡在京文武职官自一品至九品皆给防阁庻仆州县官僚皆有白直执衣今来外任自知州以下至簿州并给兵士散从官承符手力之类品位至卑犹给七人名虽不同其于供身指使犹用律文白直执衣之法国朝稽若古道备众官惟在京臣僚仆从无准窃见翰林学士及尚书丞郎两省给舍并待制以上皆天子从官并有呵引条制其从人则学士每员差开封府防从官各三人待制以上二人别差诸军剰员各三人毎员共得六人至五人其剰员又多是年老疾病加以本营迂逺毎分番上下尚只得一人指使非独不任驱走亦且亏替官仪非所谓尊朝廷重台阁也欲望圣慈下有司将徃代制度律令比类今来官品量添人又在京冗兵至众乞除元差散从官外只于诸军杂役兵士内毎员各给十人以充当直其剰员却乞放还本营若上件官内有差任三司羣牧使御史中丞知开封府管勾三宫观三班院提举在京诸司库务自有合给公人兵士者更不两给庻其祗奉朝请出入公门辨堂陛之有差免仪服之失体定为新制庶协旧章
　　乞毁弃元昊僭伪文移劄子
　　臣近者两蒙中书奏传圣防令与学士丁度等同撰赐僭逆元昊答诏及后来削夺诏书闻各付外行下臣窃惟元昊塞外小丑世载凶狡背恩忘义屏弃人神鸱张以来虽懦夫女子皆欲折棰奋梃缚致都下数罪枭首以戒四夷况服官在公之臣何堪容忍陛下天资仁恕不婴细忿且以蚤虱瘙痒非四肢之患戢兵谨备未令诰讨但设购赏俾殱渠魁葢不欲疲人命也自徳音之发士无愚智莫不感恩忭徳知圣人之度然臣伏思所降诏书赏格已遍诸路元昊自知罪重固无革面怀音之志必将妄作符令吠尧诟天传入邉疆汚染民聴又或诈为章表缄置丑言规避朝廷冀伤威重窃恐守塞将吏不知忌讳或得敌书争先啓闻白谓有探伺之能寳非人臣所当言也欲乞预勅邉吏若得元昊章表许先开视凡僭伪文字应有辞涉悖慢者并须随处焚毁勿使腾布除其间有入寇时月及邀约部落之言须合闻上者止令抄録大意即时驰奏庶内外不渎以尊国防臣忝备近班理当申罄涓埃之益敢冀裁择
　　论蠲除杂税劄子
　　臣草茅之姿光华遘运近承人乏入倅计司惟厥吏员实掌民版以一介驽缓之质阅四海征赋之益徒尔首公无以纾责輙懐管穴思报毫分罔避严诛仰干睿聴臣闻立简易之法则民不惑去因縁之奸则吏无害省簿领则要可举一赋税则取有名此皆治道之所繇而厯世之无改也臣窃见当今正税之外杂赋至防诡制异科丑名暴敛原其所自由来甚迩葢自唐室解纽五朝挺灾孱王僭侯盗防方国坏合彻之典取一切之宜掊尅无厌禁令自出于是有身丁地头之赋农具牛皮之征鬻酒则户出麴钱煑海则家増盐价虽与民更始而弊制尚存官司因循惮于改作故使尧舜之代无桀貉之中虽臣之愚窃以为过今纵不能荡涤横赋以寛民财犹当厘易旧名少近王道臣愚以谓可取杂名税钱及纳之色不移旧合为一号削去季世剥害之品作为我朝较画之法示之于民则耳目易暁委之于吏则条贯难欺録于官曹则文籍不烦供乎财用则称谓差美此旧入无秋毫之损新规有指掌之易丕变讹谬垂于经常实夭下之幸如允臣所见乞下三司令子细勘防见今天下诸杂税钱外沿钱名目贯百闻奏然后取其实并为一号逐年折变自从旧法斯皆防患制法遭时垂统者也臣伏见国朝以来诏数下而建条比牒连名充曹牣府烦科碎目与日而滋每罚一防罪一事有司引用皆连篇累牍不能徧举率不数嵗则别加论次谓之编勅盖欲条贯饬尽网目毕张大可含元细不容髪而抵冒未絶风流寝滥一令之下则奸生令表一禁之设则罪出禁先示于人则若教猱施于事则如紊网此皆不循其本而求之于末将欲措刑辟跻仁夀者不亦难乎夫恢恢有条重而必罚者本也事事曲制轻而易犯者末也本不举则巨猾徼幸末専任则细民罹灾今之诏条病在于此陛下幸加大惠惜皇猷之未畅深诏执亊精覈旧文欲因盛时遂定丕律臣以谓不一劳者不永逸无逺虑者必近忧今虽定之后必复改何则制度不立贤愚杂议故也为之计者莫若尽取改行诏勅与律文相校律有本条而勅意小异者则改而入律律无本条而名项别立者则编而为勅况唐律之内废条已多若擿去旧文益作新例亦前王损益之常也人情不能无过王道禁乎太察其约束之烦语官司之小禁宜一切荡除盖去之不足害治体存之徒以餙罪梯法轻不能绳奸豪文密足以污良善臣又闻王者之制揭若日月动如雷霆其言易而文其禁切而广伏见今之编勅者繁长猥俗与府县文移无异用字乖舛异辞重复宁所谓明曰温醇之防耶实由不専任达识大儒而多用执法之吏夫法吏者奉行其法可也宁制法之人哉古人有言治国如治家耕当问奴织当问婢今欲与法吏谋致治之本意是犹使奴织而婢耕其成功不可得也臣欲乞専委鸿博之老及辅弼大臣商较勅条略依律文为体裁其辞句第其轻重约其义明其文布之四海使识朝廷之尊传之万世俾知文雅之盛自今以往有臣庻上言欲厘改旧法建设条禁者愿陛下愼其俞旨必先付之两府参之羣吏若前条确见其短今文率以为便可行于经乆者卽下两制令以所陈之状去其芜杂取其精意仿古律令着为章程若其事止苛文不足发明利害者皆寝而勿报如此则法不数变而民知所措矣多言者必难臣曰今若依律令以为勅天下官吏必不能暁臣对曰今天下所颁律今曹局小吏犹能引用则似律之勅独不能暁耶此胶柱之论也又必难臣曰夫诏勅者多先帝所定而不当改作臣对曰凡诏勅之设本臣庶上陈之见耳寜一出先帝之口哉况圣人以便利万物为至仁不因循陈迹为至孝且太宗皇帝改建隆之勅眞宗皇帝革兴国之法是皆可乎此守株之谈也臣又闻事不师古啇典寔讥必也正名鲁堂攸训虽文质异尚沿袭有宜至于辨尊卑分职业其实一也窃见国朝故事自使相及左右仆射以上出典州郡者皆曰判六尚书节度使以下者皆曰知葢以谓仆射而上品秩隆重藩鎭之任地望卑逺故以尊临卑者判其事以小任大者知其职及除佐官则例曰同判之识自京官以上皆可任焉今六尚书知州于上京官判州于下名既不顺理亦无稽而又朝廷之仪台省为重近縁茍且寖失典刑尚书都省尚书令之职也今两省五品以上皆得权判刑部流内铨皆尚书侍郎之职今或以知杂御史判铨事或以升朝官判刑曹其余卿监之司小官判者多矣天下友邦大郡大臣不得判天台帝省小臣得判之是重诸侯之藩而轻天子之吏臣窃以为过矣又府史者二人之名也故自周礼至唐令其其任者皆曰府若千人史若干人今寺监见有其人则并称府史此虽小吏而名不师古亦朝廷之所惜焉幸陛下诏有司按前典谬者正之顚者序之而已虽未能复治古之法亦一时之制也右臣所怀狂瞽悉已条述惟陛下裁幸












　　元宪集巻三十一
　　钦定四库全书
　　元宪集巻三十二
　　宋　宋庠　撰
　　答内降手诏
　　答内降手诏
　　伏奉二月二十七日手诏以僭逆元昊阻命西鄙令臣等细画方略并具实封进入者仰承天防伏用震汗臣等愚驽无状待罪宰府圣恩含养弗暴所疵夙宵惟念未获小补乃今羌狄小种违背恩盟轻为风尘穿盗边塞而将吏未习烽徼弗明蕞然逆丑遂稽天罚此皆臣等谋猷疎暗奉职不称之咎也陛下幸开大惠不忍加诛丁宁垂喻俾悉其意此诚谋及卿士询于刍荛之成训然臣等旅服三事义殊百辟以谓中书门下政令之所出也朝夕之所询也事无巨细谋无逺迩皆可罄率庸浅日陈于前随宜置务靡容有隐不当更竚清问始复条列至于守御方略之要则与枢密院并可议定餽运便宜之常即下三司转运司坐见虚实凡所闗啓略可施行此陛下之明悉也虽使各述尔志亦不出于兹矣惟诏防内深入讨击一事臣等自来未敢轻议非谓沮损威重直以势有轻重时湏进退请试言之夫中国之人习见承平乆矣将不六十不更金鼓战阵之事卒不五十不轻疆场驰鬭之役齐民编户租税之外不知差调率敛之劳猝然有警孰不骚动自刘平石元孙陷没之后边防震扰吏气沮伤奏报相衔妄増敌数或言四十万或称三十万故敌未攻垒先杜城门宼已出界尚求兵援将帅庸懦亦縁人情未尝谙歴故也今若更责未习之将驱尝败之兵讨已黠之敌而希百胜之术无功必矣故臣等近者但乞本路修峻城堞以遏奔冲籍阅强壮以拟缓急速遣韩琦等驰至边郡采访利病补救頺敝且为今秋守御之策仍令纾放倚阁缓责转输绥抚西人务令安堵且亦申戒边将以时训练使宼去弗追此上数事虽皆老生常谈然当今守边之防未有易此者也臣等又料狡宼情状必须再谋寇抄欲乞输縁边守戍因寇入境之际或羸师以诱之或伏险以邀之或竒兵夜斫其营或坚壁画挫其鋭务防便地勿与驰逐俟其疲老则掎角以毙之如此一经创艾则可以渐谋覊服矣臣等熟计莫便于此至若临机处置应变弛张一二之言非可豫述事至中覆未为后时然敢不策发憃冥以湏期防思有伐谋决胜少报万分然后退就田里诚无所恨臣谨昧死上愚对惟陛下幸察
　　资政殿答手诏
　　臣等十六日蒙恩召见资政殿面赐手诏一通且以财用不给之端仕进多门之弊牧守将帅之未称西北隣敌之难防躬形德音徧询列位臣等以忝任丞宰首膺延访伏读圣训愧汗交流何则执政之官与国同体陟降四近政靡不闻参决万机言无所隠虽或论议之深浅裁处之否臧未格大猷仰烦宸算至于罄尽庸识条列事经均忧共责固以日陈于左右矣今方特被天防更咨急务此乃臣等奉职不称之明效而陛下至慈藏疾之大恩弗忍弃捐尚令自效夙夜慙震弗遑宁处然申命确切靡容控让敢不畧述纲要以禆万一谨具条列于左方
　　一圣韶曰间者西陲御备天下绎骚趣募冗兵急调军食虽常赋有增而用之不急累歳于兹公私匮乏者臣等谓西事之役首尾十年毒始边陲事丛闗陜募兵加赋救急一时盖中国太平之民遭强敌仓卒之变勇者未及练而督之战智者未及虑而使之谋故聚军则惟恐不多而忘养之之费敛财则惟恐不尽而忽继之之难又尝黥农以边铸铁而为币事多弃本策罕要终逮此平时方见其害此公私所以匮乏矣今幸凶丑自毙封畧少安西路虽有帅臣重兵渐移内郡缓徭节费多所改张陛下复采众谋思加大惠以陜西小歉及钱法盐禁之弊特遣仲简驰徃抚存付此二条就询利病方总内外之论别谨财赋之规俟见所长敢不悉心啇防其冗兵料检闻枢密院日亦讲求必有逺图以弭来患
　　一圣诏曰承平寖乆仕进多门人浮政滥员多阙少滋长奔竞糜费廪禄者臣闻欲影之正者必端其表欲流之洁者必澄其源此虽老生之常谈然实治道之要术朝廷设官取士固有成规三年一开举场九品尽由铨选其余资防入仕流外出身或托附权臣谓之门客或因縁酬奬不累年劳攀例承恩诡名希宠人浮政滥抑有由来臣等谓取士者政之表也补吏者官之源也近岁举人殿试有老榜之目但论举数无取艺能释褐虽被朝参恩选已登暮齿纵分职任尽昧亷隅臣等欲乞将来科场罢兹一事又毎岁百司人吏出官甚众羣臣子弟増年就禄员多阙少不得不然今审官院流内铨例许成资便令除替虽守阙者暂时为利罢任者赴选益多茍且因縁不能尽举以上三事欲乞各付所司审加详议委中书门下裁酌以闻如此施行似堪经乆一圣诏曰牧守之职以惠绥吾民而罕闻奏最将帅之任以威服四夷而艰于称职岂制度未立不能变通于时岂简擢靡臻不能劝励于下耶臣等窃观旧史欲治之主未尝不留意守令以寕方内愼求将帅以清戎索矧陛下秉至圣之德御乆安之世靖民防患孰先于此谨按朝廷列郡四百地逾前代参建官吏分督政条其间知州实匪轻选大者则领以公相次者则寄以从官其余逺迩由卿郎官而下莫不惟材是择考绩序迁一有逾违并从按劾或降或罢无所私焉臣等谓选任之官如此粗足若欲人皆召杜政必龚黄质于前闻恐难尽然重内轻外今古常情臣等敢不更务采抡审加劝沮或申明约束或亷察风谣奏最之科庶几可复然不得谓制度不立矣若乃将帅之举宥密是司国朝之规名分难越傥或竒材拔于羣萃勇畧着于边疆任用之闻亦当公论然不得谓简擢不臻矣
　　一圣诏曰西北多故敌情难常献竒谲空言者多陈悠乆实效者少备豫不虞理当先事者臣窃以契丹结好四十余年厚币至恩沦于骨髓边民白首不识干戈此先帝所以遗于无穷陛下所以守而不失间者曩霄违负恩义惊扰塞垣虐用种人旁结邻敌自知祸败还复首降陛下爱惜生民尽赦前罪赐以府库之余币结以丹青之大信怀音归德边畧乃安虽王诛未加而天罚遄及亲戚皆叛父子相残此二敌者皆被国至仁宜不敢自违信顺设有狂悖终是外虞但可严戒边臣常修戎备守金汤之固积粮廪之豊持重如太山不测如沧海常使直在我而曲在彼此圣人覊縻之术也近闻议者多欲乘逆羌毙踣之防遗孽孤弱之时分割土疆诱来部落此乃竒谲空言之类非悠乆实效之言深愿圣慈抑而勿聼伺防取防谋之未晩臣等仰被清问殊乏逺谋粗畧条陈不敢文饰陛下留神幸甚
　　崇政殿与枢密院同答手诏
　　臣等今月十七日伏蒙圣慈召赴崇政殿面赐手诏各一封仍令中书枢密院一处商量对答闻奏者伏读圣训震骇愚衷退而详研稍分条目乃知皇帝陛下防危于虑表求策于事先郁悼谆勤徧咨良策此诚圣人劳谦思治博索广询不以睿哲掩寻常之谋不以髙深辞浅近之益虽舜好问禹拜言无以过此奚独臣等幸甚抑亦天下幸甚然臣等预闻防事皆忝近司自去岁春陛下有秘殿畴咨之劳迎阳敷纳之广是时中书枢密院亦各条对急政寻曽面论以谓两府者佐天子决大政总四海谋议评百官能否或片言可以防患或寸效可以佐时凡有见闻便当裁处不湏承命然后告猷而宸防丁宁辞不获免腼顔待罪粗述大纲虽荷天地包荒之仁终慙股肱同体之美今者再烦清问是重前尤既不敢固拒诏音仍且许恊陈公论衔恩被贷无可寘言敢不悉心同上愚对谨按圣诏大畧以今契丹因我西征之役遣使来告深虑狡黠别有邀求诡谲多途作何囬答臣等窃谓契丹之性虽不可以礼法为期待文辞为约束见利则动縁间则争固其常态至于向背之劳逸利害之轻重虽曰匪人亦将有择契丹自景德通好垂五十年冠葢相望于岁时金缯沓委于幽朔戎马不汗而坐收厚利边烽不焰而自称邻国彼若常保此誓可谓逸而不劳常获所资可谓利而无害今或自违信顺妄作端倪心欲渝盟以图入寇是则部落蒙调发之苦蕃兵湏赏饵之科穿塞必有矢石胜负之忧掠野不过牛羊廪窖之获我若坚壁以持重蓄力以待疲去则勿追来则固守但恐彼之所获不复有五十万之数矣舍交聘就战鬭则悖逸而向劳绝岁输谋掠夺则利轻而害重果从此举是谓无谋况今持聘之来未失睦邻之意且西北搆衅边境具知既议出师固当通问昔岁髙丽之役近年河西之行皆遣使人实为成例未闻前来两次别有他求兼契丹常作大言欲平西夏今若乞财助费便为示弱于人遥揣敌情恐无此理万一狂狡实有过言则对答之间誓书可复彼曲我直何惧无辞然必望朝廷且镇之以静浅谋横议抑而未行圣意又虑诈报西行隂为南顾则山川地形甚处可为控扼臣等窃以自来河北河东两路各有控制走集之地救应边陲之所只縁保守信誓不敢明作改张必使北人便违旧约则可勅此两路驰按边屯或展塘水以扼兵冲或筑军城以遮敌路堑山堙谷何所不为树帅分兵惟变所适事至而应亦匪后时圣意又念方面辅翊之材帅领偏禆之举或难于自荐或湏借众推威御绥宁堪为镇静者臣等以谓将帅之器非独今世所难得威御之畧顾亦前代所希逄然自古圣帝明王选才擢士未有借贤于既徃待俊于将来必以一世之人治一世之事不可谓将无韩白而废军帅吏非龚黄而去守宰顾其防励奬育任使之术何如耳茍得其道胡恤乏才若能赏不过功罚必当罪上无姑息之施下无侥幸之求则虽懦夫可使握节以制军女子可使攘防而赴敌又况择材武之长用训练之师哉大法一行则贤者不得藏其谋何烦于自荐智者有以申其用何待于众推而绥寕鎭御之方惟所使矣圣意又念河朔轸救之外军储阙乏及向去财用如何省节加以冗兵尚众战马未孶发于焦劳并令周悉臣等伏以冀部不幸决溢为灾中路州军例遭湮没此则非縁他故专为河防民户既以流亡田畆未能耕艺且可恣其所往以就广饶所在抚绥庶几存活议者多欲使州县出粟以救其命虚仓餔馁诚是深仁连营乏储更非小事欲乞严勅三司及安抚转运等使凡系本路浮费且令一切罢之专以调食为先次以安民为急若向去秋夏西路丰登必有余波可苏疲众至如冗兵一事最是减费大端近日虽累降指挥并令拣退天下剰员万数亦巳别行催督其余条贯敢不申明此则较向所用省节之矣若乃战马登耗事存监牧然自昔生马之地今皆不属中州惟借四夷与官互市切闻边闗未尝肯出名驹徒费财珍例多驽劣其源若此为弊实深自余坊监官司华戎贸易更乞下羣牧制置使多为条约以量价直重明赏罚以督蕃孶常或举修亦恐可登旧数然臣等今来所陈以上数事即是日夕奉行行而复言理不逾此窃恐众臣议论别有所长欲望圣慈尽取将相学士以下对诏之文降付中书枢密院商量行遣匪徒逃尸素之责固亦合中外之谋天下至公于此为美惟陛下留神裁幸
　　答手诏
　　伏奉手诏以元昊未平边防用武上烦圣虑谘及具臣窃以元昊旅拒偷生巢穴深固若或兴师出境必湏命将得人又縁承平以来乆无征伐纵有骁勇之士皆非緜歴之流况复馈运之间劳费斯甚陜西民力配率巳繁更或随军愈难应副且当静守颇谓得宜今来边臣例循旧辙靡营御寇之策但急济师之言湏立定规俾从经乆縁边州郡皆有熟户蕃兵不能训齐但务姑息虽有弓箭手人数甚众其如部伍未明至于本城蕃落定功之类亦未严整凡所防托娄借正军是致调发之烦不无科率之困复有多立小寨例蓄粮储无事则兵势虚分临敌则不能自固奔冲掩袭职此之由所宜委自转运使与逐州长吏量其户口籍定土兵毎至农闲轮番教阅仍选勇敢有部辖之人充等第将校其熟户蕃兵亦湏防集齐整检括人数与本城及弓箭手每临阵敌前后节次使用所有敌兵出入道路合行把截去处并可展置大寨令弓箭手与本城兵士守把其诸小寨不可废去者量留侧近士兵看守探不得广积粮草所有朝廷差去禁军只委自部署钤辖路分臣僚相度敌势逺近策应如此则固守有常东兵可减盖资其土人服习道路彼中毎有防集易为探自免奔冲而又兵籍素定轻费有涯转饷之劳渐可撙节自来毎招役蕃户耗蠧颇多主帅但纳其虚言临阵恐成于悮事今后不湏枉用金帛更有招收其逐州长吏能训练兵师修完战备胆勇材干为人所称朝廷当与保全不责小过岁满成绩増秩再留使之恩信及人用明奬激臣等素不知兵叨居近列钦承睿问莫副天心无任战惧之至














　　元宪集巻三十二
　　钦定四库全书
　　元宪集巻三十三
　　宋　宋庠　撰
　　行状
　　宋故推诚翊戴功臣彰武军节度延州管内观察处置等使金紫光禄大夫检校太傅使持节都督延州诸军事延州刺史兼御史大夫上柱国武威郡开国公食邑六千五百戸食实封一千六百戸赠侍中曹公行状
　　曽祖业累赠太师尚书令兼中书令追封荣国公祖芸累赠开府仪同三司太师尚书令諡武惠追封越国公
　　父彬故枢宻使累赠开府仪同三司太师尚书令諡武惠追封鲁王
　　眞定府灵寿县某乡某里曹玮字寳臣年五十八
　　公之先本出晋清河太守之后卒子孙贯其郡后徙眞定之灵寿今又爲其邑人高曽値唐室之骚皆以才力事州爲列校忠规雄算屈于地势故二祖阀阅不章于王朝逮鲁武惠王之兴功葢盟府拥旄服衮绸缪累圣率义而上追贲烜赫王又重之以劳谦明徳保躬不伐殁从太烝爲宋宗臣使今天下言诸侯王世家者以曹爲首公即王之第四子性英壮沈决形于羁丱武惠节制郓徐也竝奏署公爲天平武宁二军牙内都虞候以恩换西头供奉官閤门只候叛羌李继迁扰灵夏太宗畱意边琐将屯之臣时武惠冠领内枢面奉诏举材堪西事者乆之啓上曰知人不易朝廷虽多士臣未见其能臣有子某好谋而断谓堪试用太宗喜王之内举即日召见欲命公以诸使王固辞召以本职同知渭州时年十九迎者惊其壮眞宗嗣极就改内殿崇班咸平二年正领州事俄丁先王忧以守边不得归及塟自请还丧庐毕劬劳之报书数上辞情哀切朝廷念继迁旅距又公治最已显诏不听即拜閤门通事舍人顷之加本州屯田制置使转西上閤门副使徙知鎭戎军继迁虐用诸帐人不堪命朝恩购募安辑所以慰纳之良厚吏多不能奉扬威德公至部则腾檄区落告以丹青之信戎人得诏书皆泣下由是喀努羌举族内附继迁兵讨西凉诸姓还次石门川公率军邀败之多所俘馘威震夷鄙自尔黠寇往来不敢近当路塞军境平昜无扼束利于驰突又边民挟弓矢应募爲官军每有警则辄爲前锋而官无资粮器械之费公因奏言请竝陇山而东循古长城刳大壕以隔敌骑给境内闲田复赋役夏秋出戍卒防民耕防以赏义兵制皆曰可迄今奉行爲故事时继迁死余烬衰破子德明畏诛奉献计不坚定公请出师讨之上以德明首鼠两端且谕公以待其变俄而扬珠玛哈等族万余落款阙顺化竝乞师应接将吏疑怖欲弗许公独决策夜将兵逼天都山信宿尽拥其众归因是诸小种皆纳质保塞値德明亦输贡受爵土而公名寖重矣驿书召还录前后功正其使名充邠宁环庆路驻泊兵马都钤辖俄又命兼知邠州封禅恩进使东閤帝以公着郊西土更欲以名震北道大中祥符三年即使号领高州刺史徙爲眞定府定州路兵马都钤辖又出公所上泾原环庆两路边州图以示辅臣曰山川华戎城郭储峙之要尽在是矣可别绘爲二一畱枢蜜院一付本路使按图以从事因嘉叹乆之岁中复徙泾原路兵马都钤辖兼知渭州西祀恩迁四方馆使札玛克部大入数爲寇害四年夏公勒兵与大将支军出武延咸泊川合击破之捕斩首功数百夺甲铠驼焉牛羊居多上书譲州事愿专督兵要密诏不许五原外界有巴勒臧族屡违王命公因按塞夜袭之歼其众厥后属国羌无敢叛者乃请补百帐以上酋长号本族军主次曰指挥使以拟王臣部曲之官七年冬西南诸戎解仇伺便欲穿塞爲盗特迁公引进使再留州任以防遏之先是陇外有弃地号笼竿川恒爲兵冲州无外蔽公按形胜筑城以鎭之自是宼无逾心而我有重关矣明年春复与大将陈兴等讨扎玛克余党灭之未几改领英州刺史充本州团练使秦州宗噶尔人李遵挟罝勒斯赉爲之谋主裁制种落号爲文法众十余万雄长塞外遵因献方物求赞普之号用诏拜爲保顺军节度使以羁縻之然凶狡恣睢专趋边隙乃使其舅赏云丹説义从羌郭蘓逹勒谋爲乡导公知之许蘓达勒以重赏使图云丹后十余日斩其首既而前预谋者皆逃怖伏匿公诱召之许输物赎罪是岁入塞者数千人因其效牵量赐缯防或以少爲诉者公怒曰此纾死物犹希利耶叱左右逐出之诸部震恐郭蘓达勒割南市城以献公请因其入地竝酬杀云丹之功乃拜爲顺州刺史是时斥地寖远因增筑弓门至威远凡十寨浚隍三百八十里列亭障缮桥梁属于州门皆戍兵余功民不知役玺诏襃宠焉俄丁内艰上以云摩将军夺服初戎人有杀王民者率以戎法入羊马偿其家边人愁苦公下令曰戎人自相犯从其俗犯华人论如律于是蕃渠敛手而民有更生之頼罝勒斯赉乘诸豪未安因率众号十万胁余党寇三都谷公率兵迎击破之斩首千余级获马牛杂畜器仗三万计逐北至沙州乃还改客省使领康州刺史充本州防御使及加秦州部署充泾原路安抚使天禧元年春宗噶尔人复使其将马布札尔屯野吴谷公夜遣壮土鏖其营获人马甚众戎师溃是岁州民状保鄣鎭靖之迹闻于朝愿刊石颂功以信不朽天子手笔襃谕古哩羌恃众逼塞歴年招抚无内属意公潜师袭其庐灭之渭川河州诸羌皆惶恐请降罝勒斯赉知外援衰落于是窜还故地俄被召归燕见劳问恩礼蕃渥三年复拜华州刺史充本州观察使鄜延路驻泊马歩军副都部署环庆路缘边巡检安抚使庆州羌乌尔勤郭勒敏特你等族千余落诣吏归欵因抚之使爲外御边略益安四年春正月崇拜宣徽北院使鎭国军节度观察留后签署枢宻院事是秋忠愍寇公谪道州嫉正者指公爲党改使南院以留后机务出爲环庆路驻泊马歩军都部署兼安抚使干兴元年春落南院使降爲容州观察使知莱州冬改授华州观察使知青州天圣三年春进领彰化军节度观察留后徙知天雄军戎聘岁道北门素稔公威望至饮饯郊劳皆曲拳畏栗不敢仰视俄奉诏修觐徙知永兴军未上道拜昭武军节度使加赐褒功之号复鎭全魏逾朞感癯羸之疾辄抗表愿治河阳三城以便颐养两宫优答俞请疾少间议者以威名大臣不宜处闲外裁数月徙充眞定府定州路驻泊马歩军都部署七年改彰武军节度使部署如故明年正月丁卯薨于位讣闻帝震悼不视朝两日禭以侍中印绶延赏归赙躐常等由公始终践歴一出于功名者欤夫人潘氏追号冯掖郡夫人后夫人沈氏号吴兴郡夫人诸昆曰璨殿前都指挥使忠武军节度使累赠太师曰琏终义成军衙内都指挥使曰珝至昭宣使恩州团练使诸弟曰玹至西京左藏库副使曰玘尚书虞部员外郎以椒房之亲累赠太师中书令曰珣至东上閤门使宜州刺史曰琮今爲同州观察使三子长曰僖礼宾副使曰倚内殿崇班早卒曰偀供备库副使一女适今西上閤门副使王德基公端诚壮猷不勉而立知兵好古虚已下士周旋抑畏皆得先王之风结发乘障至剖符握节出入二纪至于威信所治郡兵不敢慁民民不知有兵功纤芥必赏罪秋毫不贷故士皆劝能尽力而为之用乘机讨贰数与敌角随众寡必以捷闻自国初以来扞西夏者皆无公比智数纤敏应机辄会尝奕棊便坐外有白羣兵叛入戎者左右怡愕公据枰算胜徐曰是吾使之为谍勿复白不数曰亡卒俱爲敌所杀其夺谋制变类此在秦州民多田讼穷治之皆不能举其契公知其罔冒因诉亡官记而自前者除其罪得脱戸千六百赋钱四百万亟以疏闻朝议颁下州县遂为常制持重示信不以小仁妨大慈营兵当诛値公疾之革亲近者乞少寛假以资休祚公曰刑所以一众弭乱安可以吾区区之病欲替王法耶使法替病纾吾罪大矣遽索笔署以殊死议者比古孙吴而逹生死之惜其中登皇枢未易岁次遭罹巧中政辍善还使文武之宪弗及究于天下晩镇常赵痌瘝寖剧每嗟燕蓟之地沦胥敌境愿得一铭燕然值时戢兵卒与志谬赍恨没地可胜忾耶然而纂服济美都髙牙斋之重威棱被于殊俗功业见于本朝易师之丈人诗王之爪牙公兼得焉亦足以暴于夷夏矣初公之捐馆也卜葬不吉岁在己卯诸孤属图襄事天子闻之特诏鸿胪持节有司具本品卤簿以须其引今日月有期矣饰终二品具于官阀易名节惠请循令典谨状故枢密副使朝奉大夫给事中柱国天水郡开国侯食邑一千三百戸食实封二百户赐紫金鱼袋赠尚书吏部侍郎天水姜公行状
　　曽祖道黄不仕赠太子少保
　　祖频不仕赠太子少保
　　父诏仕太子少保右赞善大夫累赠太子少师淄川长山县开善乡青丘里姜遵字从式年六十八
　　公之先本齐姓汉以豪杰徙天水后复贯淄右今为郡人焉公幼岐嶷长而沈毅初肄业治百家之言深博自将文藻足用既与乡物有声于齐鲁间屡挟策于宗司以经济自任咸平三年眞宗始御轩陛延髦秀公以进士擢第明年调登州蓬莱尉治有风力郡将贪其干用奏请就补本州理曹掾朝延报可未几丁内艰免忧阕都铨举充开封府右军巡院判官京毂浩穣狱市居天下剧为吏者罕能以课自脱公至则励直气探情伪厥职修举廷无留事二囚自诬弃市罪狱将具矣公微得寃状翻其文致先是雪寃有赏公虑伤前主者寝不自列祥符初秩满迁大理寺丞建封恩例改殿中丞出知吉州卢陵县氓籍数万气俗荒犷左言防貎以乆讼为健公威克明断摧破奸党据案一决吏民厌伏汾隂礼毕就改太常博士得代归阙时故相天官王公在西掖熟公治行即荐公宜干抨弹察视之任有诏换监察御史八年以劳迁殿中充开封府判官赐五品服吉守髙惠连诬搆公庐陵旧事奏请逮讯公闻命不疚驰往对辨左验明白讫无汚蔑还台以本官同判延安郡天禧三年召还迁侍御史判三司戸部勾院俄出为陜梓利防等路体量安抚先时公举奏山东大姓奸利事至是皆伏法天子以公建白有状未复命即拜尚书工部郎中非常例也还节出知邢州今上即位就转刑部移守于滑俄充京东路转运使天圣元年换京西路不旬日召以本官兼侍御史知杂事加赐金紫受诏详录计省逋负之籍科别蠲贷明年遂以本官充三司戸部副使三年改兵部遂歴副度支盐铁二使务俄摄太仆卿充北朝正旦国信使四年冬拜右谏议大夫知永兴军六年春驿召以本官充枢宻副使七年迁给事中八年秋感疾请告两宫驰亲使挟太医相望于路存神省虑形于慰勉九月乙丑车驾亲视卧内赐白金三千两丙寅薨于坊第之正寝上闻震悼复趣驾临吊制赠尚书吏部侍郎法赙所须率在优等夫人路氏国子博士从古之女封平阳郡夫人公三子长曰居正举进士早夭次曰延龄太常寺太祝次曰余庆未仕孙三人曰承顔试将作监主簿曰正顔齐顔及遗奏之上延龄改大理评事余庆授太常寺奉礼郎正顔齐顔竝秘书省校书郎外孙宿拱之补三班奉职哀荣之数存殁之恩笃矣公天资方重内孝而外严家庭之内有若官府性长于吏事济之以忠力未尝阿意当世故所莅必震肃所言多指切前后进用皆上所自知又感昔人削藁纳诲之箴问树漏言之诫故闺台奏议枢机宻勿言天下事甚众世莫得而知云惜乎参基命之司岁律未几远猷熙縡弗克究公之素寒暑兴沴栋梁其萎然可谓雄骏之寳臣黄中之元吉者巳谨状

　　元宪集巻三十三
　　钦定四库全书
　　元宪集巻三十四
　　宋　宋庠　撰
　　墓志铭
　　宋故推诚翊戴功臣彰武军节度延州管内观察处置等使金紫光禄大夫检校太傅使持节都督延州诸军事延州刺史兼御史大夫上柱国武威郡开国公食邑六千五百户食实封一千六百户赠侍中曹公墓志铭
　　宋有忠勳之臣曰武威曹公在天圣中以宿将持节分督河北军事屯中山庚午春正月丁卯寝疾薨于位夀五十八讣闻天子震悼不视崇徳朝两日以黄门监玺书告第走命中谒者防其柩还京师后九年宝元之已卯其孤等始以龟筮之吉归窆封树有诏鸿胪亚卿典丧事奉常易其名曰武穆冬十月乙酉具卤簿鼓吹塟公及其嫡冯掖夫人潘氏于南洛阳之金谷乡尹村原从大墓且言顺也先是其家合官牒世谱以状咨史氏请辞刻石譲不遂乃防而叙焉公讳玮字寳臣其先晋有清河太守去官寄孥始为郡姓后裔再徙占数眞定之灵夀曽祖讳业祖讳芸竝遭时俶扰仕本州爲牙门大校职以世及功缘地徧隂迈徳美储为庆灵以至烈考枢密使累赠太师尚书令諡武惠讳彬以明允笃诚道参运始禽吴馘蜀助平天下翊亮三圣卒为元老谂谋帷幄溢动旂常生极师臣之尊没从大享之配显扬追贲为时第一逮公之克济世美及昆弟宗门之贵交荷恤典丛于先报故今繇祖而上皆赠太师尚书令又封曽祖于荣大父于越俱为国公曽祖妣张氏祖妣李氏皆累封齐韩二国太夫人祢庙自始薨饰以济阳郡再易冀鲁竝为眞王妣髙氏及二刘氏又别以秦齐陈三国为汤沐公即武惠王之第四子也承是休烈生而岐嶷童龀英发雅为先王所器至道初以任为西头供奉官閤门祗候党项余种李继迁盗弄朔方兵穿塞首鼠强吏不能制时武惠握机政太宗面访雄俊以置邉琐乆之辄以公应诏帝喜曰卿有祁午安遑遑更索耶即日召见命有司加显秩以俟遣武惠固辞及以本职试守陇西郡年甫十九公自以见知于父子之际又为明主所识拔感激忠孝遂摅才蕴由廷臣凡八迁至客省使其间带髙英康三州刺史团练防御使各一洊领华州一降容州皆为观察使进主鎭国彰化二军节度观察留后昭武彰武两军节度使其化条所莅则戍鎭戎军守渭邠秦莱青天雄孟兖七藩而渭天雄皆再其瑞璋之总则环庆眞定泾原三路皆为兵马都钤辖郦延路为副都部署环庆真定两路竝为都部署国论所咨则领宣徽南北院使署枢密院事命秩之备则阶三品勲二品视官帝傅兼亚丞相书社六千三百实干一千六百以四字为功号烜赫光耀冠映侯籍迹公之策名展体服劳中外为国方召多本西畧初继迁逋诛寖乆劫羣羌为支辅苛征暴戮人思自拔公之扞萧关也尽条恩诏绥懐之意以檄诸部部人得书皆东向感泣或率众内属姧党始离寇畧河湟诸戎归重弗戒公短兵鏖石门川上狡众殆殱赵徳明初防凶父有首罪称藩之请公以天厌余孽宜时平荡愿帅一队缚竖子以衅鼓驿书言状虑密计周时朝议前已许降谋弗果用扬珠玛哈之族合万余落乞援内徙诸将惶惑未知所受公独抚其使自将劲骑薄天都山凡三日尽拥其众按道徐还中外服其勇再守渭也古哩羌寇掠不已公率所部合支军趣武延咸泊川鼓行夹击诸帐皆溃系牛絷马以万计遂破灭之又袭叛姓巴勒臧于平凉剪其巢窟自是属国者倚汉与天等矣镇天水也値罝勒斯赉初盛挟李遵妖妄自谓吐蕃贵重当雄西域稍幷他部恣睢塞外遵乃傍缘故事上书求赞普之号公密疏以春秋许外夷者不一而足今二羌乌合而所希无法宜黜桀骜以尊国防眞宗纳焉但授遵保顺节度制后果窥伺邉隙包藏祸心迫胁小种扇动豪帅连营方阵号称十万乘虚内奰浸淫于三都之谷公率军整旅背城逆战斩首千级获利器杂畜三万计追北至孰煌骁将马布札尔耻败负力复屯野吴公遣死士数百夜其垒自相蹂殪羣丑遂奔古哩羌隂谋累年规败疆事先其未发扫平庐栅因是西南诸姓皆纳款辕门遵赉震怖遁还故碛不敢弯弓而取当此式遏制胜之犬较故事邉民挟弓矢皆应募为奔命鬭劳赏薄人情弗惬公建言能垦境上旷土者蠲其租春秋耕敛出州兵以护作而战者忘死矣渠率内属恩隆无等公请百帐以上比古幢主次比营司马赞书拜授列为王官而来者知劝矣黠羌杀人輙以羊马自赎公按律令除其犯华人者论杀之余从其俗而刑无颇矣秦人田讼弥嵗不觧曹吏投隙窜易版书公审其宿姧一取质剂为騐亡契者贷其负使得自占收脱戸千六百租钱四百万台符宣告州郡以为后式而文无害矣此威懐安利之凡最若其按秦汉旧迹因长城之堑稍筑坞堠以殊内外斥境千里建笼竿之壁列弓门十寨迭为藩蔽班赏格饰鬭具缮梁表道屯田足食迄今为保障之利者不可悉纪公之在关陇以威名庄重渊囘山立累功懋赏皆即拜稍迁倚而不召者嵗逾二纪至于丁外内艰泣血委印绶率以墨缞夺服天禧中始有下邽观风之拜犹副戎柄时三陲宁晏外虞讫息佥以公壮猷盛烈当敷及天下于是有留使宣猷之授入筦枢极公既践修世范知无不为秉义据正勤劳夙夜海内抗颂归缁衣之羙终以勋高地偪更由总管之任出临西夏谗党乘胜又以容山之拜徙守东藩圣上始初清明诛放憸猾不俟辩谤寖还旧物奠营丘藩全魏养疾明律兴护北方再陟斋坛终屏王室洪棱劲节乆而弥厉方且桓圭皁马竚来朝之仪彤弓雕戈将蕃锡之典昊天不吊殱良奄及此哲侯所以深闻鼙之悼邦人所以寄成蹊之泣者已呜呼公之材之劭本沈雄而施事干然承借先训济之谦慤保功约已未尝有临政精悍不独以军旅从事故数佩州组皆以最闻大指道威信必赏罚以军之严移于郡则肃然畏以郡之爱移于军则薫然和伍符吏牍参行不慁古名将之惮公优为之前后襃勤赏捷受方底书以数十若其询逮兵防则寳跗细劄委曲纤悉甚者手诏往反如宣帝问后将军故事决而后已在常赵感疹方革营卒以常千军禁左右劝寛其罚公曰以病易守非吾节也卒置殊死故公之约所守如介石公之重所至为长城言料敌则焞语应变则奏刀用能英声茂绩超葢前代行均椒兰之芬威无藜藿之采有由然也论者犹以羌浑右鄙事微敌脆不足畅桓桓之举晩睨幽朔悲歌慷慨常谓禅姑衍铭燕然者复何人哉时方弭兵公亦赍志此又谋夫壮士击剑长懐而不能已也继室曰沈氏今号吴兴郡夫人故相仆射伦之孙光禄少卿继宗之女三子长曰僖任礼宾副使次曰倚终内殿崇班曰偀为供备库副使噫门阀隆贵蝉聨鱼贯以功名世家者今无偶矣游谈故老尚将传而不泯又况图金刻期陵岸则公之终誉其有既乎铭曰岩岩常山灵气磅礴值为豪英拔秀辽廓洸洸侍中实本浑熊纂服肖善自箕而弓武惠知子献之天扆弗啬家寳用参国器党项猖狂扰宋西疆公冠未升戍于秦凉治兵刺部或征或抚游魂残孽莫敢余侮婪婪大酋交兵结仇率尔蕃部搏我邉州公计先定聊秉武节螳臂蛙跗卒染车辙蕃族震携款塞就羁灭烽卧龙帝曰来归计功酬绩大使方伯乃干鸿枢柔惠正直间因谗人旋陟旧勲三偃大藩再帅中军屏于北道威声偃草公侯干城宜夀宜考耳顺未逾与世长违彻我金汤帝曰予思貂廞衮禭哀荣竝至宠塟周原陪先洛涘俨画柳兮彷徉公将傃兮幽堂惟松楸兮嗣世尚桥梓于家王
　　故朝奉郎守尚书驾部员外郎上轻车都尉赐绯鱼袋济阳江府君墓志铭
　　昔班固称西都英隽之域黻冕所兴议者以为一时之夸辞矣盖京师树首善以倡天下拥太和以陶民性若尧土之俗多忧思舜野之器无苦窳迁善成敎不知其然则中州人物之华常卓荦于诸夏固其宜矣雍丘为左畿大邑气俗尤厚士之挟经术由乡校脱野巾而袭朝组者视寰内不若也其间尚书郎济阳江君讳日新字仲元又章章者与君端拱初以明经登科调补陵州始建尉由外台陟状就除成都司法参军入为大理寺法直满嵗改评事出知曹州济隂县转运使河东薛公暎上其课最就徙同判抚州摘奸防隐示归厚之法其后吏民多奉行江君故事就转国子监丞真宗向明改丞大理秩满除太子洗马同判鄜州咸平初匈奴未宾侵败邉略天子念两河之棘特诏有司选中朝臣有风绩明劭知下疾苦者不问其位付使节以安辑之时君适自鄜归繇是以春官五品领河北安抚采访之任疆场方骇政庞事易农不狎野吏或失官轺车所经辄振其使还论奏上皆俞可俄除同判并州会平原守王用和治迹无状为使司所劾奉辞之日面改知徳州迁殿中丞赐绯鱼至州建言城小不足以扞寇愿率众力而侈大之朝嘉厥谋民亦胥劝楼堞未备戎入其郊时赵魏诸强藩皆坚壁自完不内细弱惟平原虚城纳众料丁壮以操战具开东西门使士易服出入昼夜不絶敌众惮之被围三旬守有余力凡获马口甲胄以千数献于行在民赖保障者数十万人上录其勲改国子博士俄丁父忧有诏夺情复摄郡事秩满吏民守阙愿复借君一年故歴四朞而得代还朝除濮汝夀三州不拜上书愿治邉郡会邉琐无缺守遂同判真定府改尚书虞部员外郎府帅滕文袭木强少文条教自任君数援吏法以裁正之乃挟刑狱使陈纲翟继恩奏君以当官失和传致疑状朝廷下其章于本路计使以辨之君具陈所诤皆公言他毌纤芥由是陈翟俱得罪移君同判大名府又移邠州序迁比部员外郎太夫人在堂表乞就养俄除知扶沟县数月复移同判齐州转驾部员外郎自陈翟之诬为居中者所恶数易官守将逞憾于君君自以婞直多忤不容于世乃以末疾自劾免时长子为尉氏主簿遂往就焉痌瘝寖加以大中祥符六年四月二十八日啓手足于牖下春秋五十七曽王父琼烈考延濬潜徳不仕教忠诒法逮君之显赠其祢为水部员外郎母李氏叙封隆平县太君初娶富春孙氏继室以汝南周氏封内乡县君后君三嵗而卒五子日中古进士擢第为绵州从事曰中和守家学为乡老所荐日中庸有髙才而天曰中应富辞业未第曰中立登俊科掌宣州记室初君之终诸孤等以筮之未从而嵗之不易故藁君于南部今龙集癸酉孟冬之已酉吉与姓会始号奉灵輤及二夫人之防克塟于雍丘县阳夏长白冈之原礼也惟君感慨强济由徒歩而取时誉其术长于机变而兼敦义烈今天下积年逋田许赋他戸着于令乃君所建又邉民蔡静恭者父为贼刘廷晏所杀后廷晏仕契丹为涿州别校静恭既壮出塞斩之以首祭父墓君表其孝勇章数上静恭卒授三班奉职其树风竦善他多此类固当鸷击横膦腾夷夏而薄霄汉终乃婆娑郎署沈浮郡竹外失贵臣之意奄同万物之尽道遐运促可胜叹哉然松心不雕井徳无改刚肠劲节终始弥厉亦足以矫抗羣枉诒燕后昆者焉其孙休复童牙有文弱冠而仕与余聨第荣牒敦契乡枌具状先猷丐识圆石罔获辞拒姑实其状云铭日日畿之薮风夷土厚秀龙乘干囘冈包酉食告祥牛眠啓后塟君子兮佳城备大夫之广柳物共尽兮奈何德有基兮可乆岸为谷兮谷为陵期信辞兮垂不朽
　　宋故朝请大夫尚书工部郎中充天章阁待制上轻车都尉赐紫金鱼裴彭城刘府君墓志铭
　　景祐乙亥秋八月天子制诏丞相曰朕思得忠廉老成之人参备顾问其畴宜哉佥曰尚书工部郎中刘随有史鱼之风于陵之清直方秉彛节贯华皓帝曰俞翼日以冬官待制天章阁褒言渥礼形于书赞搢绅动色有得贤之贺未渉旬恙生心腹日臻无损越九月既望家老奉祭衣以号东荣时髦端士相与流涕朝廷恤怜厚赙终录孤之典仲豫庚申归塟于开考城之黄城原礼也君字仲豫其先汉楚元王之后十三代祖讳思立仕唐为右武候大将军防武郡公衣冠庆灵宗牒详具大王父利宾王父运皆占籍睢水烈考济以石晋之扰始居神甸逮君通贵累赠尚书刑部郎封妣侯氏为永安县太君其髙曽以还亢宗避地之节悉见于君自撰先人之志此皆不书眞宗景徳初君始以乡秀诣春官覆试便殿擢进士第觧巾连主安丰仁和二县簿又调倅永康之壁属邑令有受赇易死生之狱者君正其诬枉将扺令罪漕使李士衡隂为之请君终不答士衡怒密奏君苛娆非绥邉术坐是代归仍阂冬集乆之补南劔州从事丁内艰服除改大理丞参主详断时宫保文元晁公以重徳防辞禁朝夕献纳雅知君风力强毅手疏称荐因是出通判益州益号会藩故事非外朝臣不俾为贰洎贪君才劭故以京司命之延登临遣恩礼无杀就殿中丞移原州今上继明转太常博士关掌河中府未几驿召换左正言囊封尽规为相国文穆王公不悦会京府秋荐命君逻察试席入荣进士有一辞异巻者亦既搆讼抉以为疵左迁掌济州啇筭明年移监平阳郡秩满序渉左司谏入计省为户部判官赐绯鱼以疾上书得济阳符竹政成稍迁起居郎判戸部勾院未逾月改尚书刑部员外郎兼御史知杂事仍副都铨九流之柄加服金艾渉朞以兼官介铜监使务明道建元迁秩七兵是冬持节使龙庭出塞冐霜露足力挛痹至其庐单于命无重拜还台有司以为不敏降秋曹承务典信州寻复旧官徙宣城郡数月拜今秩知应天府兼付官钥被召赴阙再居地官之簉裁半嵗乃贴禁严之职凡歴官十三受任十五虽命有伸屈而道无磷缁精心强力果于树善其佐幕于道江也异政荦荦最为可述军有宣父祠富人穿庙爲贾区以出公算君下车即移书谯主者夺其地春秋率博士弟子释奠如常礼由是裔民识师儒之教垒中有李冰遗像名载祀典而远方右鬼因为烦费嵗敛闾左出私钱以给赛且至数千皆先神糈而后国赋财用既积官为簿受而吏得傍缘干没君尤之日神贤者也生以扞患利兹土而没以血食害斯民耶非聪直之意悉罢之俗不为井食于江涘霜严波涸则水去军署亘二十里绠缶系道官民愁苦君乃洞竹万个引近山之泉因地涌伏徧注官寺凿空甃数十储华清以汲鄽里旧城有疆域无雉堞嵗课民斩木为虎落地又多火连甍恐惧君乃环植官柳数十万栉比交错既已限郁攸之烈又相累以成援人到于今頼之岷源与沱川竝流垫欲横溃君规治长堰二百丈障狂波趋故道自成都十三县竝免其危西南夷以马市邉关为驵侩所欺君绳其防姧夷人悦服及后以中伤罢去蛮髦千余人遮使者车呼曰我刘父何在本部以闻君始得再调丞于乡棘也值李溥之劾辞多诋谰溥始以啇利得幸党连贵要至是牍背谕指恶不悉暴君上书郤其狱究其姧态有诏再讯卒至重科明邪翕翕无少畏惮居谏署也志拾遗漏以箴朝禁教坊举伶籍之缺有命蜀部输送善优君建言圣主方追三代之隆敛才聘士孜孜如不及奚复迁明诏求贱工非所以广徳声于天下疏奏帝悦遗中黄门申谕且朂以无后言之隐庄献太后敦外家之爱幸小侯之第上封援古两宫咸动自是终其世不复再驾他或讥其恩幸条其善否削藁奏御尚数十百函沃心中理多蒙褒答今参预贰卿宋公之去内署也以建白迕防换职守南都君时副总宪纲亟上言善人邦国之墓礼乐之宗不宜外斥以孤人望事虽中寝朝议韪之四为州藩皆宣威导慈推行靡密大指破狡蠧绥瘠瘼防检刀笔下无能欺便俗垂制必图终永外台倚重常为二千石表出内风绩始终无懈然刚肠寡偶矢言好尽根于忠义折而不挠凡所建明必欲蹈远猷而遗近利是则希迁难进其树立使然耶惜乎见识于后凋之余开荣于晩节之会道悠命局终沦舛踬不吊昊天赍志没地呜呼春秋六十有五先是君聘敌之复也有马十五乘悉上送官主者因其外迁不时还赐及塟輴庀具家资窘絶上闻之特出库钱一百二十万追酧其直服劳防约殁身弥显夫人张氏以柔嘉辅作啓夀昌为汤沐邑三兄曰洽平巽巽以君故仕为大邑佐洽隐居平早夭一子孝忠任大理评事一孙庆余试秘书正字仆与君笃乡枌之契接朝绅之旧危言雅行稔于心耳又以嗣裒状遗烈见托斯文辍恸含毫辞实无愧铭曰噫嘻仲豫志靡囘昂昂邦直卿之材饮冰树政惠可懐握瑜屡黜心无猜生涯将究时甫来天意难忱贤者衰宁神降体掩夜台瑑辞沈碧扬清埃
　　宋故右班殿直郢州兵马监押赠太子右清道率府平昌孟府君墓志铭
　　府君讳仲宣字坦之其先出鲁卿之宗为平昌望族世系寖远不常厥居土断于梁多歴年所今为开封人也曽王父迪王父守中皆蹈道不仕以赀徙于京邑考防让幼号文敏喜刀笔初禠巾入公府极右署太宗皇帝敏徳朱邸君正神县遴拣左右宣賛音防繇是以闲练仪矩改补王属出则先马入则侍帷倚頼亲信宫臣钦瞩雍熙践阼以旧恩连宰剧邑终洺州淝乡令君则其冡子愿慤华颖发于羁贯及长治书术好文藻尝一贡春官氏淝乡之捐馆也占遗牍以闻上天子悯焉即以君为三班奉职官未及荫而赏延于世非常例也君以父任尤感首公尽节奉承王事其间驰轺将命者十数反无懈色啇功守局者凡再任多尤课以劳补右班殿直监兵于郢川咸平四年十二月二十三日不幸感疾啓手足于廨舍享年若干嵗娶王氏晏氏皆早卒又继室张氏二子曰陶曰某晏出也某未冠夭阏陶天禧中擢进士乙科歴郡掾邑丞为公卿慰荐迁秘书省作佐郎今为本省丞知扶沟县初府君以亷俭宿业屈浮龄而无贵仕贻燕训道造次必于儒者宜有庆善丛于后昆故秘丞袭是素基摅厥休问载质未几通籍于朝今上东耕礼成以辛未诏书赠府君为太子右清道率府率封张夫人为永安县太君防衣承顔士林耸慕噫裕显亲之致其相为美乎先是东部枌榆卜竁者重世矣秘丞君永懐先正藁塟之乆又感故茔昭位之卑即于所治改占茔域上书言状有诏可焉参问蓍龟得景祐甲戌十月癸酉惟卜吉于是奉府君及二夫人之柩合于扶沟县之白马原竭诚慎终礼无违者夫江源滥觞而派为南纪台兴累土而髙极九层前蔽世烈郁抑凭厚发于来裔庸可度思呜呼孟氏之子将光显于时矣仆也不佞辱秘丞之知勤请斯文以志幽隧铭曰君子含章蕴隆善祥安节効用其功弗扬志则藏兮令嗣追逺襃荣恤典肯构充闾其言克践世将显兮神革之畿连冈蔽亏宁神兆纪实刊辞魂有知兮墓记
　　宗室内园使忠州刺史殇子故右班殿直墓记
　　殿直讳克威无字始赐名且未冠也内园使忠州刺史承鍳之次子母曰临淮君刘氏初宣祖之昭曰秦悼王之子曰保平军节度使郧国公徳钧郧公即忠州之烈考今上之诸从父也惟国积累凭厚固盘石之宗仙源庆瓞派分枝附天子以为三后之属籍九庙之孙谋凡亲亲之恩率乎厚于是殿直生三嵗矣未能胜衣趋拜而服庭臣之命景祐甲戌五月癸酉不幸夭阏即权殡于佛祠今官占告猷得乙亥孟春丁酉吉因其庀尊属之具诏以殇礼祔焉实汝州梁县之先域也噫托封树宁体魄庶几从乃祖于下乎谨记
　　宗室内园使贵州刺史殇子墓记
　　殇子者宗室内园使贵州刺史承裔髙密郡君韩氏之第五子保平军节度使郧国公讳徳钧之诸孙秦悼王之曽孙天圣辛未生于宫邸以景祐甲戌七月丁未卒年四嵗初以贵州之爱免懐辟咡就嬉于姆保故未及赐名以皇支之蕃辩族疏宠次上于官簿故未之逮禄嵗在乙亥正月丁酉举其榇祔窆于汝州梁县之封兆从大墓且吉卜也夫承九庙之覆露宜参麟趾犬牙之杂袭苗而不秀其命矣夫表于幽阡用笃终礼云尔谨记
　　宗室懐州刺史殇女墓记
　　故秦悼王之子曰髙密郡王讳徳恭髙密之子曰懐州刺史名承庆懐州于今上有再从昆弟之伦天祚所开国姓蕃衍殇女者即懐州之配泾阳郡君和氏之所生第在十一景祐元年夏仲甲申天于宫邸距始生凡三歳即以其月寓骨于延祥佛庙天子至仁睦族湛防漏壤每宗支遘戚丘封藏事必防然加厚办图按域厌祭毕举窀穸就安斯所以厚邦风笃天属也故因其诸母之祔窆于汝州梁县之先域得从祖归全之义呜呼顺哉时二年正月丁酉谨记
　　祭文
　　祭孙仆射文
　　唐季俶扰皇纲弗竞俗頽厥风人菲其行于皇时宋天集大命下武继文如周之盛向学首善稽古作圣必有儒宗缉隆醇政公禀英粹挺然天资灵麐威鳯瑞我昌时含章履素居中禀彛仲尼既没文不在兹有徳可乐为邦家基有道可尊为王者师有行可法为生民规有容可观为朝廷仪昔公始仕坟籍是司济济学徒发箧抠衣诜诜天族学易受诗乃升内阁前席询咨直言正色介然不移徳玉自洁谗蝇莫缁列藩偃息风教下施甘棠勿拜去为民思圣皇纂御累洽重熈入居讲劝十稔于斯义重师傅多所发挥典章礼乐时庸稽疑士任国用援荐罔遗君从人服以其不私日昳嵗晏眷然懐归引年还政安居委蛇进退合度始终有宜嗟嗟耆徳天不憗遗邦殄瘁兮人亡吾安放兮哲萎纳书褒述揆于礼闱易名取善与圣克齐阳谷之野汶水之涯令嗣竁神降来依昌朝早以谫材为僚东序驽蹇之价重于一顾曷堪厚知猥烦清举暨玷经筵公指馆宇嗣讲旧编叨荣懐慕某本诸生得游材馆示以榘模假之羽翰比名言路抗章敷荐陟被上庠遂阶清贯抚躬悼恩心誓旦旦希言早嵗进擢左雍授经王府引籍殿中中和晩进被遇攸同昔登学省今傅皇宗岂不懐徳铭此微躬方阻门阑各服官次靡皇执绋遐伸奠馈灵兮如在俯昭诚志尚飨









　　元宪集巻三十四
　　钦定四库全书
　　元宪集巻三十五
　　宋　宋庠　撰
　　祝文
　　上辛祈谷祀昊天上帝文
　　斯民之生实赖嘉谷亦有高廪国乃乂安敢伸防诚仰祈昭贶
　　冬至视昊天太祖皇帝配位文
　　受命造邦奄有区夏配天立极功冠百王昭报之诚敢忘祀事
　　太宗皇帝配位文
　　继昭圣徳载缵武功声敎诞敷丕冐土宇奉兹常祀以昭献诚
　　南郊皇天上帝祝文
　　维景祐五年嵗次戊寅十一月癸已朔十八日庚戌嗣天子臣敢昭告于昊天上帝伏以焘育羣生总握元命降孚佑明威有赫司牧之重实繄乃眷升中备物畴敢弗祗臣猥承基图仰荷临鉴宇内方外咸循厥理天正二元躬率郊报序神缀食用蠲大事精诚所向居歆靡忒开锡纯嘏永绥兆居谨以玉帛牺牲粢盛庻品备兹禋燎祗荐防心皇伯祖考太祖啓运立极英武睿文神徳圣功至明大孝皇帝皇祖考太宗至仁应道仁功圣徳文武睿烈大明广孝皇帝配神作主尚飨
　　南郊皇地只祝文
　　伏以博静之宗持载攸主顺配干理参储灵命广生含厚理絶名言臣获以冲嗣膺宗绪蕃厘所祐日以靖嘉归报明察不敢有贰长景协序庶物毕登亲陟泰畤肃将祀事率典尽志钦惟格思无疆之休申锡攸冀
　　南郊配帝太祖皇帝祝文
　　防以天有景祚集于元圣圣有成训垂厥后昆于昭武功建我炎统胜残去杀辑宁戎夏宏模显道燕诒罔极施于寡昧仰席庆灵守成任重日以増惕敢缘类飨陟配郊丘亲执豆笾对越穹厚孚佑敷锡祈庇本支
　　南郊配帝太宗皇帝祝文
　　伏以执竞建佑经世垂统思文显祖丕烈是承威戡桀骜恩涵动植为纲为纪遂安万叶曽是凉末庇于孙谋循规蹈常罔敢宁逸庆祚所衍嵗物载丰防修盛礼禋宗类帝迭配之重抑惟茂典庻无罪悔以对神休
　　后庙修筑垣坛祭告土地文
　　伏以别庙闷清外壖崇奥蚁墉漏壤云锸戒徒方亟缮完虑奸禁忌防陈信祝尚介神休
　　继照堂上梁祭告土地文
　　伏以京室寳区圣真旧邸夙标宏搆用志初潜岁厯寖深堂皇滋漏俾从必葺将庆惟新适涓上栋之辰敢肃柔只之荐庻资冥祐永保灵基
　　开汴口祭告文
　　繄厥辅渠首兹经渎控引淮楚饟漕京师泮涸以时开塞惟谨方春之仲疏有常图兴庻工参倚灵眷荐嘉逹恳用竚安流
　　东太一宫立夏祝文四首
　　伏以天序乗离风薫中律瞻言靖馆夙驻奔精祗率旧章防修孟祀仰宫元之循度鉴祝嘏以储休神道孔昭民生永庇
　　伏以天序布和炎灵啓律参斡大化实惟尊神至迎气有常备物兹恪廸是繁祉庇于羣生精煇孔昭鉴祐无忒
　　惟神上栖太穹参握灵纪飞象所舍纯福是膺嵗时顺祀邦有常典属戒东序防率礼章备物荐诚允格聪鉴伏以茂循星元参宰干斡嘉气储福是惟贵神荐馨备物厥有常事兹届邦典绍修防逹洁诚仰对真御奔精胙吉灵其格思
　　状
　　乞许汝州状
　　臣闻事君之方止于无隠遂物之施终于曲成故下情靡不逹之衷人欲有必从之感冒缘明训控述私悰【中谢】伏念臣志局狷愚艺文凉浅偶偕乡物遂玷辞场属元圣之协华预羣材之始隗兴于孤土寘在甲科首尘卿属之荣旋滥朝闺之籍书林抱椠久宿官成财簿操筹再承人乏间亦质嵗期而上课循吏格以懋勤优践谏曹参司史注继奬雕虫之技入陪演綍之严眷防光亨品仪峻切凡此冒居之地率非平进之阶每一内思罔知攸处将防名之始巳滥于众先而待贤之规忍由于愚废固当瘁尽少赎侥逾曽未効于寸长辄更希于自便葢念臣防钟簿祜长去先畴仅存乔木之区列占东畿之版髙曽以降丘垄未夷惟臣二亲尚从槀塟不孝之罪隂罚寕逃然揲筞焞荆嵗时或爽按图辨位昭穆寖疎洊失祔于故林实介违于本兆今者访于辅郡偶获新阡惟涓逺日之良乃在此冬之首必祈恩恵亲奉襄成柰何职局有羁营综多绪俸泉仰给月罕赀赢僮指召呼门无干力至乃廞衣灵輤之具祭罕讴绋之仪虽俭则易周而礼难或阙并资豫办方克如期事既痛于弗躬室复嗟于终窭并兹危廹敢避干闻臣欲乞于许汝二州之中知州一次且谋道出兼便家为上则指赐田之丰易成假贷下亦赖执衣之助差减僦佣情报获伸幽明胥济伏望景祐体天法道钦文聪武圣神孝徳皇帝陛下容光烛隠善贷垂慈徇其出守之行讫乃事亡之举况臣叨尘近掖已越再期参摄事经奉行辞训荷包荒于圣度偶逃责于刑书均是微劳理当外补攷其劭农求瘼察狱衰征具有纲条布于郡国葢治规之已定虽愚者而可为内省闇蒙尚知遵守傥遂一麾之请誓坚九殒之酬意窘言烦腼悸极交干犯宸扆臣无任祈天俟命之至
　　序
　　送河南法掾张子野序
　　曩余以不肖冒冠羣材之籍同升之士数盈二百其知之深者则清河张子野在焉子野本公族世家席旂常钟鼎之余烈卓然异操发于童牙自弁髦为诸生弃锦纨而袭韦布逎文雅韵根于粹质一上高第无矜色初命徒劳无愠容士友以是服其清和而期之久大是行也以阕忧家府再奉铨檄补河南法掾且参军事涓日首路款余告别议者多惜其美才冲守冉冉于诸曹之次然余有以隂抃于子者可略言之今相国彭城公躬寅亮之姿保厘西郊翘材开馆延天下士又余友人集仙陈留谢希深负渊云之藻田曹外郎乐安孙君贯流略之学并肃给温裕为时吏师方左右台仪协赞留务爱贤乐善求之如不及则子就署之日虽欲埋照自晦羣公其舍诸惟逖聴荐章扬荗实于朝耳子姑啬神以慰离绪而已
　　诸公留题王氏中隠堂诗序
　　夫射者工乎中微拙于使人无已誉君子易于遯俗难乎必时无我用此故尚书度支员外郎王君所以深厌物累而见縻人爵高风胜韵殁而可懐者巳初君以蜀汉之秀声驰士林含章缘儒爲世能吏且悼其去里之逺始移籍于闗中英躔上腴厯选其奥结宇植援疏流艺竹踞窱岑蔚之胜别为堂皇求志命名实曰中隠每车骑休沐牛酒家则必释朝緌而袭野巾却赤舄以御山履眄柯防樾举觞啸咏踌躇四顾为之满志回睨印绶若桁杨缰锁之遗而朝贪其能愿卒弗果于时钜公名卿及士之贤者闻其风而悦之有若内枢丞相文康王公亲式叚庐刻遒文以荣屋壁有若左冯贰卿颍川陈公笃爱羊墅洒妙墨以题斋牓雍土传诵号为二絶自是今参预小司徒太原王公谯守太宗伯北海晏公而下并赋清什以旌高致星稠霞駮异采同焕丝防磬辨殊音并雅不逺千里寄声代贶此其素【案此下原本阙】
　　送成上人序
　　天圣戌辰嵗余尝过候故内阁中山公始与公门友成上人者交臂于席间微言软音时落耳界自是数与之防而亟饮其和且慕其畸于人而不与人异也既而中山出守淝上师振锡而从之蔼然风期深入法乐一室金粟有施饭之缘四海彦威领弥天之对胜集未几宗工云亡孤云匪心飞鸟随翼背淮千里聿来上都庚午冬余茹忧去官屏处寰内思文恵然防足顾我于幽忧之中悲心所熏病膜如刮老龙死矣空成奓戸之惊泰山頽乎弥感负墙之旧敛容申悼徘徊久之示视世缘益足多者一日踵门告别且求赠言余曰儒家者流道诗书服人伦足矣安识夫方之外耶而又京师苾刍方以俗谛罪我将焉用之师曰不也尘劳之与道爱其缚均焉今夫诵贯花之书服界稻之衣崇布金之刹是种种者于我法乃捕鱼取具耳茍泥于此虽吾师犹阿焉彼求封之仁者何害今将相造乎忘言之地乃以言为病耶余感其勤因叙其所以而为之赠
　　谈苑序
　　故翰林杨文公大年在真宗朝掌内外制有重名为天下学者所服文辞之外其博物殚见又絶人甚逺故常时与其逰者辄获异闻竒説门生故人往往削牍藏弆以为谈助江夏黄鉴唐卿者文公之里人有俊才为公奬重防在外舍逮于成立故唐卿所纂比诸公为多余虽耳剽有年而求本未获前年春始得其稾于宗人秘书郎敏求袐书郎宣献公之令嗣宣献与杨为中表昆弟文采风尚皆一代之宗师绪立所传可谓审而无媿然按本録但杂抄旁记交错无次序好事者相与名曰谈薮余因为掇去重复分为二十目勒成一十二巻昔隋有杨松玠纪南北朝事巳着此号行于世今袭之将为后生所惑辄改题曰杨公谈苑其间有云公言某事云云者皆黄志也杨于国史自有传唐卿天圣中预修正史位太常博士直集贤院年未四十卒搢绅痛悼余昔与之善因详録之庆厯丁亥孟春中书后阁宋庠书右谈苑计二十类曰圣范曰徳量曰风节曰才品曰武干曰竒逸曰旧闻曰记异曰杂评曰事志曰正误曰名式曰书艺曰方技曰叙释曰僭乱曰豪侈曰恶戒曰戏谑曰夷纪共十二巻
　　王侍郎集序
　　夫古君子之治性情保纯白必有凝神寄适之地以完天守虽见异物莫得而迁焉故詹何老于饵鱼佝偻巧于承蜩承福以圬闻造父以御逹彼皆自得于内而不知老之将至尚书兵部侍郎太原王君之于诗也亦犹是焉惟君乐易清和肤敏肃给由咸平中名在秀牒声驰士林脱巾逢辰累课通籍推行缘饰皆本儒雅标尚所寄于诗尤邃台阁髦彦居多蕲向君亦操清机袭妙境求仁斯得不撄世务其间虽登高感别临年悼往或鞅掌官下或凄凉酒所春庚秋蟀之芳苕防莾之变莫不造兴端绪揣侔声色悲欣万态一纳于风什警音秀句随意所指其隽如破的其熟如奏刀当兹之时诚有三旌之招万钟之丰不吾易也故君兴逢掖至鸣佩补吏三纪黙焉难逮隠侯握臂南宫白首区区荣悴攻中焚和卒莫能缘忧端犯六腑者信其诗为蔽矣若夫指事之的切歌之婉媚众体参具余绚相鲜皆可以粉泽中情衣被来者至于玩而无斁味之逾防则啓巻者可知不待赞而显仆曩自童龀事君于无容之党优评定价均于蓍蔡及此承命且俾冠篇衔知感旧欣荣参半因辄推君之所以好逮名之所以立皆详言之亦康成谱诗之义也凡古律若干首离为若干巻列于左方云








　　元宪集巻三十五
　　钦定四库全书
　　元宪集巻三十六
　　宋　宋庠　撰
　　记
　　台州嘉祐院记
　　建塔庙散香华奉经典摄受妄迷而为功德有为者为之虽然佛灭度二千年世与法交相丧浊劫下根訹为愚冥非广示像法无以震动而倾骇之使趋善良神道化时叵得而已沙门长吉当兹世为功德者也初师以释子之秀来上都防译塲髙选义学僧敷演祖教名在籍右始与龙象为徒而觉华余光注射物境颇作歌诗杂拟辄自翼其宗由是益为人闻俄诏赐紫方袍号梵才大师胜流钦风多所延供乆之厌着谢去复山林之游岁在降娄始还台州州守悦其风虚净名庵以舍之惟师行严而身修寓旷而气安能示方便悦可大众居三年道益光明台人异焉捐金抵璧踵徃瞻事四方来者与麻苇俱乃辟精庐而肆之刊林衡镂岩椒棘如而堂猬如而庭者且数百筵朝薫夜祓供拟尤具九年复作一成台置大般若经三百篇及刻千劫佛像彼货与力不募自至弗可赀纪师复砭肤取血书维摩经质神为要又欲推慧命而广之乃谋于公卿大人于是龙图阁直学士南阳叶君倡始吁谋分缮宝典凡台阁方面知名士数十族丛喜迭舍参讫写庸阅三年台成约金奉像庋而安之黒白相趋距跃围绕以为去圣滋远有能驾其说植德于人令夫威神巍巍现前如亲炙面命不在是经乎因是经读诵悟入掊五缊泯空色搅万异为一眞其为福又可称量耶仆顷与师游乐其誓愿之就且枉锡顾我丐辞以永传因宣是义而偈之曰台屹而崇摧我慢而恭兮经华而精竦我怠而诚兮像严而显破吾魔而善兮报我四思常不灭而存兮师闻之谓余言为信若其营综之烈投施之众日月之谨大槩具之至夫笔不可文言不能宣者仆与师均寄一叹而已
　　缇巾集记
　　余防学为文尤嗜篇什而不能工也然性习所牵为之不已徃徃应和出诸公间辄为名公训奬【余与子京初试吏罢归中山刘公子仪见索近诗因各献一编他日刘公取当世文士古律诗作句图置斋中人不过一两聨惟余兄弟所作独占三十余联自是刘公深加训奬】虽叨课杂发亘以岁月然每自陋其辞未尝缀缉丛章坠稾亡逸颇多一日忽得新旧诗十余巻于几案间乃小儿充国等所次览之不觉掩口胡卢而笑谓之曰此燕石也与瓦甓无异虽缇巾什袭庸足宝乎命亟去之儿曹恳祈留于舍中弗广布也因取持橐近侍出入藩辅至守郑日所赋姑为限断兼以志拥旄之岁云凡五百余首勒成十二巻命曰缇巾集莒国公记
　　碑铭
　　成都府新建汉文翁祠堂碑铭
　　蜀之庙食千五百年不絶者秦李公冰汉文公翁两祠而已冰为蜀凿离碓遂悍水以漑所及常无旱年西人德之因言冰身与水怪鬭怪不胜死自是江无暴流蛟蜃怖藏人恬以生故侈大房殿岁击羊豕雉鱼伐鼓啸籥倾数十州之人人得侍祠奔走鼓舞以娯悦神祝已传嘏而后敢安翁之治蜀开学校以诗书教人澡熨故俗长长少少亲亲尊尊百姓顺赖其后司马相如王褒扬雄以文章倡张寛以博闻显严遵李仲元以有道称何武入为三公汉家号令典章赫然与三代等蜀有儒自公始班固言之旣详初公为礼殿以舍孔子及七十二子之像殿右庑作石室舍公像于中晩汉学焚有守曰髙朕能兴完之后人又作朕像进偶公室岁时长吏率掾属诸生奉笾豆饔醪荐于前防跽谨洁一再奠而退辞无敢不信焉冰以功公以德功易见德难知故祀虽偕而优狭异焉嘉祐二年余知益州徃款公祠至则区位湫偪埃蚀垢防不称所闻大惧礼益懈忽神弗临享其明年乃占学官之西正位鸠工弗亟弗迟作堂三楹张左右序及献庑大抵若干间布寻以度堂累常以度庭疏牕以快显壮阖以严闭采有青丹陛有级夷瓦密楝彊若棘若飞乃肖公像于厅间绘相如等于东西壁本古学之复莫若朕本今学之盛莫若枢密直学士蒋公堂故绘二公于其间皆配祠焉于是择日告成于神揖而升簠斚果湆脯脩纷罗而有容可以告防趋而降罍尊巾洗席燎竝施而不慁可以尽仪相者循循任者舒舒礼生于严广灵妥于闲寂故也噫自公之来蜀之人自视若邹鲁宋兴名臣钜公踵相逮于朝先帝时巨盗再作乱弄库兵争劒阁是时蜀豪英无一污贼者羣顽愁窘不容喘而灭非人好忠家知孝使然耶所使然者不自公欤传曰非此族也不在祀典公在之矣则是祠之作愿自余而古无俾壊息云祠之兴同尚之贤则转运使赵抃及提防刑狱使者凡三人赞辅之勤自通判军州事祝谘以降六人营董之劳自兵马都监毛永保而下二人咸画像于西厢列官里于石阴云铭曰公二千石兮守大邦冠峩峩兮绂斯皇出有瑞节兮车骑罗石室孔卑兮人谓何新堂翼兮耽耽广庭直兮序岩岩吏奉承兮不哗神来格兮此其家俨羣贤兮竝陈公所教兮如其仁庖鱼脡兮俎肉鲜神来享兮憺蜿蜒公教在人兮无有颇蜀贤不乏分才日多俗祥顺兮孝慈公祀百世兮庸可知
　　连珠
　　连珠一首
　　山有楩梓之材居山者茇草而舍田有禾稷之实力田者半菽而饱廐有骥騄之乘掌廐者羸股而歩此所谓役于物者智不逮乎物也无木者有华榱之荫无田者有嘉縠之享无廐者有上驷之御此所谓役物者智包乎物也故君子逸于用德小人劳于用力
　　论
　　丙吉论
　　昔丙吉之相汉也出见死伤而不问见牛喘而问之人或讥焉吉曰人鬭相杀长安令京兆尹之职岁尽丞相课其殿最奏行赏罚而已丞相不亲小事非所以道路问也方春少阳用事未可暑恐牛近行用暑而喘此时气失节三公典调阴阳职当所忧是以问尔播厥前史着为话言流风未渝来者胥效余恐慕其名而失其实诳于前而惑于后也可无辩哉请举其畧万物纷错最灵者人二气休咎所感者政人和于下则天从于上政败于国则气沴于时孝妇就刑三岁为之不雨冤囚呼狱九夏以之降霜且匹庶存诚犹足感天地之怒而普率在御能无损阴阳之和由斯而谈则羣鬭死伤非小事也牛近而喘非精察也汉家之制丞相无所不统上则建道德明礼乐以辅天子次则秉法令申诏条以率百官下则省征徭恤鳏寡以绥万姓传曰天子之宰通于四海其是之谓乎非若占筮卜祝之流区区以阴阳为职也夫死伤横路是生杀之不禁生杀不禁是敎化之不立教化不立然后阴阳失其序阴阳失其序然后寒暑乖其方寒暑旣乖则万物皆失其性矣宁惟牛喘乎吉徒知暑近而失时不知政败而伤气徒知小事之不问不知庶职之已隳昔一人向隅堂上为之不乐一物失所隍中为之轸虑况僵尸蔽道生民絶命内无恻隐之志外无赏罚之令乃曰待岁尽以举殿最则冤滥之积所伤多矣愆伏之患其防后矣武王扇暍事非大惠而天下归其仁成汤祝网理非宏业而海内从其命若吉之意则二圣者不当于道路问也必谓一畜之喘可辨乎寒暑则良民之死反不害于阴阳斯益见慕燮理之虚名失弥纶之大要言无所据事无所稽玷经邦论道之猷取贵畜贱人之责诗曰白圭之玷尚可磨也斯言之玷不可为也其丙吉之谓乎后之者或以不撄物务为高不治政事为达生灵殄瘁移过于有司岩廊拱黙自安于高位晋魏而下清谈丧国者未必不源于是也可讥也哉故牛喘之祥由人事而来也为国者未有先寒暑而后敷政敎余又不知问喘之后欲何术以调之必若推精祲之源攷幽显之效解二气之相沴通四时之大顺非求之于政视之于民则无夫动天地而感阴阳平邦国跻仁寿今吉舍败政而不问而欲气之顺若虽臯伊弗能也见死命而不恤而望时之和若虽稷契弗能也舍本徇末何其悖哉
　　说
　　蚕说
　　里有织妇蓍簪葛帔顔色憔悴喟然而让于蚕曰余工女也惟化治丝枲是司惟服勤组紃是力世受蚕事以蕃天财尔之未生余则浴而种以俟尔之旣育余则饬其器以祗事尔食有节余则采柔桑以荐焉尔处不思余则弭温室以养焉尔惟有神余则蠲其祀而未尝黩也尔惟欲茧余则趣其时而不敢慢也尔欲显素丝之洁余则具缲盆泽器以奉之尔欲利布幅之德余则操鸣机密杼以成之春夏之勤发蓬不及膏秋冬之织手胝无所代余之于子可谓殚其力矣今天下文绣被墙屋余卒岁无褐缇帛婴犬马余终身恤纬宁我未究其术将尔忘力于我耶蚕应之曰嘻余虽微生亦禀元气上符龙精下同马类尝在上世寝皮食肉未知为冠冕衣裳之等也未知御雪霜风雨之具也当斯之时余得与蠕动之俦相忘于生生之域蠢然无见豢之乐熙然无就烹之苦自大道旣隐圣人成能先蚕氏利我之生蕃我以术因丝以代毳因帛以易韦防者不寒老者不病自是民患弭而余生残矣然自五帝以降虽天子之后不敢加尊于我每岁命元日亲率嫔御祀于北郊筑宫临川献茧成服非天子宗庙黼黻无所备非礼乐车服旂常无所设非供祀无制币非聘贤无束帛至纤至悉衣被万物女子无贵贱皆尽心于蚕是以四海之大亿民之众无游手而有余帛矣秦汉而下本摇末荡树奢靡以广君欲开利涂以穷民力云锦雾縠之巧岁变霜纨冰绡之名日出亲桑之礼頽于上灾身之服流于下倡人孽妾被后饰而内闲中者以千计桀民大贾僭君服以游天下者非百数一室御绩而千屋垂缯十人漂絮而万夫挟纩虽使蚕被于野茧盈于车朝收暮成犹不能给况役少以奉众破实而为华哉方且规规然重商人衣丝之条罢齐官贡服之职衣弋绨以示俭袭大练而去华是犹捧凷堙尾闾之深覆杯救昆冈之烈波惊风动谁能御之由斯而谈则余之功非欲厚啬身以侈物化势使然也二者交坠于道奚独怒我哉且古姜嫄太姒皆执子之勤今欲以一已之劳而让我过矣于是织妇不能诘而终身寒云







　　元宪集巻三十六
