　　钦定四库全书　　　　　集部四
　　鄮峯真隠漫録　　　　　别集类三【宋】
　　提要
　　【臣】等谨按鄮峯真隠漫録五十巻宋史浩撰浩有尚书讲义巳着録其集见于陈振孙书録解题宋史艺文志者皆五十巻此本巻数并合浩事孝宗于濳邸隆兴淳熙中两为宰揆没后至配享庙廷其推毂善类寛厚不争亦颇为世所称许当孝宗任张浚锐意用兵浩独以为不然遂以论劾罢去元代史臣作浩传赞亦颇诋其不能赞襄恢复之谋今考集中如论山东未可用兵论归正人论未可北伐囘奏条具事诸劄子皆极言李显忠卲宏渊之轻锐寡谋不宜轻举而欲练士卒积资粮以蓄力于十年之后既而淮西奔溃其言竟騐若蓍龟不可谓非老成谋国之见虽厥后再秉国政亦未能收富强之效以自践其言而量力知难其初说固有未可深议者至本传称浩因转对请于普安恩平二王内择立一人为皇子高宗亟称为有用之才而集中轮对有司不能推广恩意劄子下注云见知高宗只因此劄此事乃当在请定继嗣之先而本传顾未之及集为门弟子编排所言当必有据是亦足与史相叅考也集凡诗五巻杂文三十九巻词曲四巻末二巻为童丱须知分三十章所言皆治家修身之道而谐以韵语乃録之家塾以训子孙者自署辛丑为淳熙八年盖其罢官以少傅侍经筵时所着云乾隆四十六年三月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀

　　钦定四库全书
　　鄮峰真隐漫録巻一
　　宋　史浩　撰
　　古诗
　　东湖游山【庚申居下水】
　　四明山水天下异东湖景物尤佳致古来奇处芜没多极目空余老苍翠最称险奥唯福泉崒嵂万仞摩青天屹起精蓝名夀圣松风防防泉防防一径﨑岖通下水风物人情更淳美两椽茅屋何萧然是即吾庐靠山起吾尝终日倚阑干眼界峨峨碧玉攅有时出户一乗兴枯笻蜡屐随清湍攀萝直上上水去烟霞迤逦僧家路龙藏虎蛰天地寛陟岵欷歔空堕泪次经象坎白云庵隂崖断谷常青岚中有村墟号韩岭渔歌樵斧声相参陶公霞屿峥嵘出秀杰緜延数非一鼈山孤立水中央规圆不赖人镵刻地雄山壮泉源豪七十二溪俱怒涛截山突屼起六堰百尺花蹊金石牢鸣桹掷钓渔艇短数百成羣来徃欵緑蓑青笠苦忘归细雨斜风浑不管栖真兰若唯南隅闻是徐王旧隐居莲塘十里香风濶鳬鹥鸂鶒时沉洳一帆迅抵青山寺丈室云堂高赑屃森森松菊蔽村祠细读刓碑知故事云是皇朝李使君濬浊澄清利后人迄今旱嵗赖实利血食徃徃长秋春破雾穿云梯磴滑石胁山腰徧金刹濯足清流舒啸长筼筜十亩清风戛紫衣道士氏曰朱高论山前结草庐客至石坛无俗物横琴数曲酒一壶对岸二灵只一苇依约谁家葬龙耳夜深踈雨洗遥空一朶浓云罩山觜金襴禅老今大颠坏衲蒲团日坐禅我行不问西来意消息还将方寸传乌石山头滕奥口澄万丈辉星斗过客谁知此地灵只闻静夜生龙吼鉴湖芜没多田畴临平车马尤喧啾纷纷未识兹万顷神仙窟宅合在东南北西陬周游防千里此兴犹未已归来摸写笔不停大匠从其诮狂斐
　　时晋亨作小轩块石盆池名曰趣逺真隐居士赋之
　　新晴可步履杖防穿云林萧斋有达士六合涵胸襟东偏辟小窻广袤不盈寻片石逺山意寸池沧海心乃知一芥子可纳湏弥岑归鸿目不尽为尔发微吟
　　次韵鲍以道天童育王道中吴体
　　逆云佛塔金千寻傍耸滴翠玲珑岑春供万象富逺目向答两地纷啼禽风揺野帻去复去露浥乳窦深尤深奇声俊逸鲍夫子莲社不挂渊明心
　　次韵杨少辅山居六咏
　　叠山
　　嵩山逺万里儿孙可邀致当轩罗三峰便有出羣意不蜡谢氏屐徜徉日游戏邂逅风雨兴端可名福地
　　凿池
　　萧萧足佳致心逺地自偏斫去苍苔纹得此清泠泉湛然不容滓于以明性天肯复以童儿见诮韩公篇
　　栽松
　　童童蒿艾间拱把力尚微托根一得所势隘天四围春烟滋苍髯朔雪被羽衣他年大夫封风雨良足依
　　洗竹
　　春林借雷惊牛羊出风月迩来稀厌此琅玕宻繁柯谢一洗挺挺嵗寒质终成葛陂龙云路骋骏逸
　　浇竹
　　芳圃向成趣雨泽多愆时花开不抱瓮花谢嗟何为潘岳兴不浅陶潜顔可怡安得商家霖万木均嬉嬉
　　薙草
　　设罗门巷静草深山更幽何事勤诛锄杖屦来羊求王孙未归楚苌已弃周惜此年年緑君其勿剪休
　　雪中三英
　　梅花
　　雪花大如毬万木方枯愁綘衣孕珠颗的皪枝南头风标信孤挺游戏堕人境褪白露防青志已在金鼎
　　蜡梅
　　蜂房酿余滋众香薰蜜脾幻作应真面行行排玉枝相看紫檀色风揺振金锡天遣久住世不畏高楼笛
　　瑞香
　　蕙帐万縁空幽人鼻观通破晓扪翠麓获此锦薰笼造化本无意芬芬随尔类不知鼻闻香还是香浮鼻
　　次韵慈奥寂照院僧石岩花
　　谿山朔雪销篱落始闻花信惊梅蕚韶华一瞬掉头去满眼园林成翠幄谁知幽谷犹藏春万蔕千跗意态新霞光分彩气欲热露浥燕脂色未匀墨工绘句谩称好不见此花空到老子美羞看黄四蹊退之不数红云岛天下健步吾能用拟擘云头骑防凤呌阍乞与生香归只许牡丹名并飞
　　雪夜行舟骂鬼
　　朔风一夜吹寒雪万里青山变华髪东湖兴尽囬扁舟两岸芦花照天发篙工拨櫂光陆离一簔好景渡头归忽惊波面渐幽晦问讯归程船复退空岩有鬼鸣啾啾鼓檝扬波如部队须夜朗分西东对岸村墟指顾中妖氛孽影叱咤散人家灯火犹朦胧呜呼山鬼尔何错灭顶于余奚所作不能随尔作祸衅冷炙残杯图咀嚼我有长牋叩上真我有健步飞如神请呼雷公起霹雳割截汝辈为微尘呜呼山鬼听我语从此逍遥自游止如斯搅括枉费力生死由天不由汝
　　宣州李漕园亭三首
　　控鼇亭
　　平生谢宣城作意澄江练不知烟霞间有此巨鼇抃三山没泱漭防嵗舞防鱓邂逅钓竿手一掣金背见控之朝玉京飞腾絶星汉控之游绛阙蓬莱压诸彦伟我亭中人风雷有奇变何必紫绮裘日诵黄庭巻
　　吸川亭
　　百川缈鲸波鲸背高突兀佳气浮金银层观可髣髴中有万顷陂余地纳溟渤咫尺三千里惊湍詟凡骨而我理烟艇遥欲窥其窟凭栏俯弥漫始觉到崒涓流信汚沱昼夜徒汩汩万钱沃燥吻何取杯中物
　　守道堂
　　徂徕不可倚衡茅迹已陈凛凛葢代气千载日日新拭眼登高堂佳名信可人向来子石子无乃公前身作颂拟清庙未免世俗嗔偃蹇百僚底见有双睂颦公今文章伯笔力重万钧庙堂有防卨此道公当伸
　　史伯鱼读书堂
　　我来嗟许晚已失读书堂遗址烟熖余草木犹辉光乃知子史子揭名意何长书册本可好履践斯为良痴絶蠧万巻未若陶食忘茍得是中趣高可云外翔政不守萤雪汩汩勤朱黄譬如沈疴痊安用千金方
　　代叔父九经堂歌
　　黄冠物外士碧眼世中儿琅函赤轴富裒蓄金作蛟龙盘绣栭撞钟击鉢走聋俗圣典寂寞令人悲我登九经堂四顾光陆离画檐散彩喷朝日翠幌倒影揺天池牙籖插架争突兀若有鬼物森扶持使君雅意尊经术故辟后圃披遗基咄嗟土木上星汉下视仙宫梵宇俱么微我愿兹堂徧寰海共治皆以经为师一变人心至齐鲁再使风俗跻农羲却向兹堂命宾友霜藤象管唱新诗东风吹到君王耳唤取文翁归玉墀
　　次韵沈泽夫逍遥歌
　　在昔蒙庄有至言万物逍遥天地间大鹏斥鷃异禀赋随性奚假人防闲怒飞未觉宇宙隘决起那知世界寛洪纎有量莫相越智巧不用常优闲黙观万化尽如许脱悟此理行非艰但当涵飬取深造工夫祗在澄心源心源澄寂固能应视彼所寓皆居安佳哉防庄岂诞妄所得实自吾孔顔达则兼善非附势穷而独处非左计陋巷箪瓢依圣师何殊禹稷游平世脩仙欲生成大幻佞佛欲死是干慧死生之说本同归原始当求一言契了知吾道出世间学渚深流不思济遂令前辈薄后人直谓轲死真无继此生造化曷可轻勿为名利思营营吹嘘呼吸勤吐纳导引致夀先熊经后枯正借一溉力且使既老身康宁向上更须观一着一之所起犹未形从渠海岱自更貌何止一阅三千龄守一还期守真一真一诚通能事毕吾之所取进乎技解牛中得飬生术
　　次韵沈高卿杂言
　　读书正其逺大者莫为蟛蜞专尔雅傥从纸上覔筌蹄当识升高必自下富贵不来将奈何岂作求食思毁瓦富贵适来无容心处以恬然宁满假仕宦要须得若人是为学足美其身万方思治徯康济当吏立政频谘询从容风俗到淳古坐可尧舜吾君民昻头引颈不愧惭奚必翰墨夸清新吁嗟二者理非各俗儒妄分诚臆度学成用我鹗在天不用聊复龟藏殻名利宠辱尚如许死生之变良足托沈子才雄敌万夫声华合与前贤符君看昔人可炙手行若市井真屠沽敝袍陋巷世不如徃徃胸次多良图廼知富贵本余事穷达有命吾生俱君诗卓絶了无和我复感激重扬揄难逢臭味同勉子谨厥初毋待桑榆补东隅
　　代上孙仲益尚书生日
　　呉山高兮江水长江山欝欝蟠光芒上帝靳固钟俊良数千百嵗谁可当西徐老人鬓睂苍身着秋碧云锦裳驭风骑气下大荒帝命锦绣裹肺肠天门赐之龙虎章下为人间除不祥主盟吾道承素王向来斯文病膏肓公于此时气堂堂道配欧苏力相望朝游蓬壶暮扶桑黼黻河汉回辉光临流拯溺为舟航人生废置不可量万里放逐虵虺乡翦翎笼中看雕翔小儒愿公如子房不愿公贵如六郎玉烈石髓请饱尝不须更待龙宫方
　　题陈天予国正借轩
　　子猷昔借宅余地着霜筠君今地无隙乃复借诸邻开窻罗万个倾葢如相亲轻风韵萧瑟宻雪乗珠珍行当享清絶宁问谁主賔人生空洞间千亩纳渭濵胡为徇目力咫尺分参辰便当混物我一视无越秦还以赏君轩借与不借均此意识者防君无语俗人
　　赠天童英书记
　　学禅见性本学诗事之余二者若异致其归岂殊途方其空洞间寂黙一念无感物赋万象儒悬镜太虚不将亦不迎其应常如如向非悟本性未免声律拘英师个中人以诗隐浮图桃红栁青青翠竹黄花俱误落世间耳脱畧公卿徒昨朝得东风打包过江湖胡为来帝乡呌阍彻宸居堂堂老阿师道价东西徂住山埀一世学子纷云趋寒潭风静练皎月天心孤迩来只屦轻片雪销洪鑪愿言立疆名故事臣敢诬事成明当发长吟入春芜从兹窣堵波山雪閟天书顾我坐学省兀兀如守株因君听篷雨为谢故溪鱼
　　次韵游西湖【李知防国録】
　　平生林处士一叶老波光坐令西湖名千古磨苍苍迩来子李子掉鞅出柴桑官闲到休日清浅寻幽香金风度林麓野艇生微凉竹阁寄登览孤岑水中央拂石辨奇迹哦诗味遗芳归来笔不停醉墨翻淋浪他时三贤亭合着君在旁只恐作霖雨幽梦通商王
　　次韵冯圆中酴醿
　　东风满架吹寒玉惯逐园丁供菜束瀛洲一见眼偏明缥霓裳舞仙曲纷纷桃李俱苍苔冰壶着此真幽独更须醸取瓮头春醉倒莫看蛮与触
　　碧云堆里顔如玉红紫便应高阁束千寻结架上青冥山外水边随诘曲飘然来及牡丹时洁白自知吾步道人傥置枕屏前第一莫教纎手触
　　次韵马徳骏赠刘韶美【时不就试】
　　迢迢弱水环蓬山山在虚无缥间子有仙风弥八极云烟为尔一开关却欲管城邀四友写出嘉模看匠手功名不挂达者心未比即时一杯酒夫君胸次非不活就使口占须腕脱惟其不欲世人夸辩洽汉董唐刘顔如甲
　　次韵王龄赠韶美
　　奎壁忽堕地晁董喧炎刘公生百世后掉鞅从之游仙桂满月窟何事玉斧修亭亭看直上高压百花头昔我登麟阁正喜挹风流参辰曵裾日心旌倍悠悠纫兰作春佩采菊供晨羞相期有义路嵗晚俱能由
　　和建王雨中闻戒酒之什
　　簇云行太虚作霖自天意凉气入郊坰通宵喜不寐咚鼓喧铜駞鲸钟韵萧寺迟明上层楼羽扇端可弃万象奔空来揽之入诗思七椀有余清一觞成径醉倒着白接防飘萧新出笥客有可人姿终规聊见志乐饮虽及辰沈酣非所恣主人云梦胸绰有容物智温顔起谢客博哉斯言利平生千金躯于此肯尝试逡巡扫钜篇华衮酬一字观者嗟贤王不以儒为戏
　　上建王生辰
　　上帝昌我宋高目视所以天子亶聪明亦既受多祉庆泽梦图班衣有元嗣兹辰甫诞辰想见龙顔喜子孝与臣忠二者有大戒王今得兼隆无乃神所介晨昏奉赤墀腰围白玉帯堂堂真天人骄吝蔑纎芥中使晓飞鞚下拜金屈巵门既却贺宾宴不侈曲眉玉鑪浄棐几但诵天保诗在我有古制在彼俱弗为下客曵长裾薄技奚所奏唯有六经腴王心本研究方瞳秋月明緑髪寒松茂天子厯无疆王亦千万寿
　　游西湖分韵得要字
　　儒生纸上争攻剽传癖书痴等贻诮不然利海竞锥刀或向名场羡华要纷纷臧谷两亡羊说以西湖却头掉西湖自倚倾城姿肯与西施角年少品题定价有前贤陈迹班班犹可吊试因休沐许寻盟浄洗缁尘一登眺身疑孤星破浮云心逐惊猱走空峤野竹万个秋声虚败荷十里香风妙凌霄金刹梵仙居怪石嶙峋余万窍高敷桂子浥新黄好傍长枝发清啸老禅林外熟蹲鸱双耳不闻天使召行行欲问处士桥路转忽逢水仙庙未羞菊蕋荐芳馨一盏寒泉敢先釂翩翩沙鸟没苍烟红蓼丹枫舞斜照急呼艇子泛漪涟正欲渡间狎渔钓同行磊落三数公嘉此襟期非素料襞牋吟写乐游诗愈使西湖有光耀伊余同赋却防言了知造物工相撩千古游人安在哉城郭山林归一窖防须象罔得珠可免小儿轻侮笑
　　次韵洪景卢雪【时约徃玉壶观雪因余诗罢防】
　　瑶台逈物表地脉谁解缩一朝天门开跬步即琼屋霭霭行簇云霏霏忽昧目初疑蛱蝶惊故遣儿曹扑须防大如席防车飞鸾鹄化工信巧妙花卉千林足洁白皎奇姿光芒地轴清埀寒江钓静折空岩竹唯人在宇内太仓一粒粟俯仰得真赏四坐列羣玉锦绣张轩牖珠翠辉华烛鉢击笔下成杯催瓮头熟檀板衬红绡更殢新裁曲宁知冰氏子穷嵗无半斛裘褐欲蔽肤尚待春苗緑为瑞岂宜多晛消胡不速
　　听阮
　　水晶宫殿黄金阙玉斧修成大圆月漆光照胆毛髪寒依约峰峦见林樾谁人于此安四弦流水高山寄清越初如孤鹤唳蓝田渐若羣鸾舞丹穴踈踈夜雨滴秋堦忽然雪竹空岩折世间万态不可穷弦中有口俱能说锦瑟华年过眼休枯桐已为伯牙絶是间真意亘千古千古仲容名不灭人生俯仰天地内瞬息百年同一阅请君姑置是非事来凭云窻听高洁
　　寄题胜金阁
　　黄金委粪壤六籍埀日星兹焉论胜负无乃未知经云林倚杰阁楚楚罗汗青寄与阁上人移之置中扃









　　鄮峰真隐漫録巻一
　　钦定四库全书
　　鄮峰真隐漫録巻二
　　宋　史浩　撰
　　古诗
　　古风四首
　　頥真
　　门外长安道纷纷名利人谁知方寸许有地可頥真真能了万象亦复防诸尘不离虚幻境举目见全身
　　云壑
　　壶天巨壑微云映脩林英英从何来肤寸忽千寻旱嵗骤为雨春空轻作隂防须搔首听中有老龙吟
　　月岩
　　青山吐白玉团栾光万顷何时飞来峰着此破昏暝料想清夜阑主人深自领安得招欢伯三人成对影
　　善渊
　　观水须观澜监水必监止清漪不受触风定畧无滓时以喻方寸太虚融众理客来如问津须君亲指似
　　送王嘉叟编修倅洪州
　　男儿抱经纶动必为时利姑置俗儒谈盍各言尔志匹马从军游呌阍上封事秦王不能坑汉祖不敢戏不溺蛮粤头当断匈奴臂雍容奏凯还礼乐格天地化工泯无迹君隆尧舜治此志倘萧条五湖资一醉钓竿拂沧波藜杖倚烟寺采菊秋荐馨纫兰春及衣作诗以遣懐把酒以适意随处是道场其乐叵思议公乎个中人出处洞兹义弹冠下七闽簉迹中都吏学士如堵墙争欲挽之试公曰平生心科目非所觊我有活国谋囊封彻天视九重一夜阑拊髀为歔欷迟明未报可襆被秣归骑帝曰予汝嘉予忧在阃寄南昌古名藩咨汝徃其贰画栋晓飞云珠帘暮雨坠要当轸民疠岂独览佳致公清衡重轻内外匪殊异茍与道周旋俯仰何所媿金柔以链刚玉美由火炽隐忍斯成功沈深乃大器穷达付自尔是谓浩然气宣室行受厘前席宁许避吾词非浪发请公黙而识
　　送王时亨舎人帅蜀二十韵
　　文翁上岷江风化亟飞扬峩峩当代间辈出王马扬挽彼石室流濯此锦绣肠遂令蜀士夫至今能文章武侯隐偏地云龙适相值纯诚革斯俗三代可立致千载凛如生老栢犹英气遂令蜀士夫至今抱忠义乖崖一专城四海喧嘉名发奸照幽伏世仰如神明蠧迹已去灵祠俎犹腥遂令蜀士夫至今有能声清献镇南峤余风弭贪暴琴鹤适自随薏苡雅非好熈朝庆登崇深仁格穹焘遂令蜀士夫至今秉清操英英王紫微横金拥旌麾五十四州地和气蒙烟霏兼美数君子士夫得其依行行报政成天子竚公归
　　次韵姚令威郎中九日部宿
　　堂堂老诗匠持被入星省乌帽不冲风青绫怯余冷岂无菊蕋杯莫洗寸心耿却呼短檠来共此良夜永
　　上建王生辰【辛已】
　　高穹祚明德圣主厯无疆谈笑复境土穆穆防岩廊一定天下本忠孝资元良愿言千万寿玉立侍清光椒殿霭葱蒨瑞雾蒙烟霏有子不必多一防灿斑衣天地久覆载日月长光辉愿言千万寿怡色奉庭闱太史仰乾象光芒见前星森然拱帝所无乃趋过庭道德粹金玉词华沧溟愿言千万寿声闻炳丹青炎图亘无极吾王今中兴银潢注弥漫及是歌绳绳金曜玉砌芝兰香始升愿言千万寿颔首观云仍辛已腊月休日絶江至瓜洲观战地与马德骏冯圆中二郎中防舟回焦山德骏令孠始来侍行某偶留金山不获与此防辄和三诗以寄懐时驾至镇江
　　德骏瘗字韵
　　天地一郛郭隂阳司启闭大江蟠其中滔滔毎东诣弥漫万顷寛源委众流细经营到杨子讵可以里计颇闻神禹功设此限地势羣龙沸波浪风雨杂吞噬稍非济川手未免鱼腹瘗三国取汉鼎英雄驰乱世交朋若弟昆反眼或背戾各取天一方巢穴自株祗唯于阿堵中快心咸底滞曹丕亦时杰弭节悸无际胡为称干戈狂醒倚微毳笑指铁瓮城不韪欲睥睨皇穹佐有德夺鉴俾昏翳烟尘一时平兵威即衰替我来吊瓜洲与子若宿契焦山空在望我实媿牵制
　　圆中鹤字韵
　　轻舠舣江浒欲作扬州鹤翩然下中流隐隐片帆落两岸阨海口焦乃居上腭呀呷受沧溟余地着万壑碧瓦差龙鳞浮图峙麟角潮回露滩舂礧砢出坚确仆碑苍藓余琬琰在山脚玉气薫林峦风烟不萧索何年王右军大书此镵凿遂令卫永辈千古束高阁嗟予咫尺许来徃诚大错赖有三公诗时时资咀嚼唯忧赤地旱兹石或流烁用汝作霖雨王言非戏谑
　　德骏贤郎铭字韵【名觉】
　　老凤鸣阿阁有雏灿丹青相将上浮玉有翼埀南溟惟实在竹头香雾风泠泠惟泉似清醴漱作甘露零满胸饮冰雪终日翔禅扃摩娑古断碑颦额嗟天刑覔句写真赏岂只夸一能后生正可畏之子乃妙龄使我读数四爽气生襟灵飞书寄豚天俾作座右铭
　　陪洪景卢左司马德骏薛季益冯圆中三郎中汪中嘉总干防蒋山以三十六陂春水分韵得三字【壬午正月十五日】
　　大江汹澎湃风静星斗涵截然当地险界限天东南金陵帝王都窟宅何耽耽龙虎争负恃盘踞昔所谈我适访陈迹防马冲烟岚蒋山上叠翠秦淮俯拖蓝宝公道场主貌像坚瞿昙千年窣堵波倒影落寒潭共知胜絶处即是弥勒龛舂春足佳致慨想聊停骖六朝互兴废较德同朝三中原文武境久困兵贪婪曽无混一志溥施鸿恩覃区区守覇图局束令人慙岂若吾主圣坐遣凶渠戡长驱翔防上垂拱受朝参回观兹奥区脱去如遗篸小臣执羁靮喜释心如惔再拜觞万寿恺乐将屡酣却来寻故栖了此七不堪
　　次韵冯圆中雪
　　东风巧醖寒吹雨作飞雪酒面不成春兽炭何曽热堕空逺飘飘入帘轻瞥瞥功归大有年谁道军储阙
　　饯冯圆中郎中守卭州
　　岷峨秀多士照乗辉连城夫君挺奇瑞梯栈来神京殿前防三道光熖摩九精甲科雄鹭序四海驰文名一朝坐璧水缓辔登蓬瀛二年作铨总谈笑流品清陛对本故事中间俄一鸣黼座固色喜无乃羣邪惊堂堂颇牧论万古追家声胡为忽掉头解组寻归程帝曰卭筰民抚字宜烦卿汝其下膏泽癯瘠均丰盈上方宝环赐迟汝襦袴氓承平二千石倚任谁云轻况复近乡井正昼锦方荣过家仍上钲鼓喧双旌男儿贵行志岂俟腰金横风云傥际防衮绣居槐庭别酒置客邸伊嗟未忍倾所嗟君子外何独伤离情
　　途中即事
　　巾车向东南御者欲西北西北信繁华岂若吾故国有泉可洗心有舎可休仆御者契我言欣然亦转毂四山俱荒茅松竹不露頴清絶一株梅依依秀孤岭轻风引余馨淡月露寒影东君蚤催实待此荐金鼎春水涨波縠画鹢争先驰一夜风如许持此将焉之小舣俟风息居然无险巇纷纷彼朝涉欣吾未解维
　　次韵潘德鄜山行【即雪窦山】
　　学佛以佛魔学儒为儒缚胡不朝隐几防焉似南郭是非风过耳名利束高阁回视平生心无乃亦大错便当息万縁摆去如斧削神逰八极表笑傲有余乐山水得胜处一揽襟量廓杖锡羣峰颠宫殿浮碧落下瞰徐符岩居然在山脚众水防一涧頽波泻珠箔奔放出中涂隐潭钟万壑轰如破蛰雷急似晴空雹或复地中行鸢飞鱼自跃跻攀至飞电乳窦知谁凿向来因风絮句法诚软弱六花倾万仓千古无锁钥蒙润遍寰海何止洒林薄凭栏眼欲顿洗眵昏浊翻身上妙高愈觉吟魂矍凿齿对弥天相视两无怍祗恐星轺登蕙帐闻怨鹤
　　次韵潘德鄜咏昙老四窻
　　石窻兀太虚四顾蔽云幄朝看爽气浮暮送红日落主人宅是间结茅侣猿鹤平生丘壑姿肯内谢康乐客有子潘子登临富佳作笔发天地秘灵光动廖廓长謡万峰顶世事俱脱畧回头睨俗士机巧费穿凿
　　上赐御制新秋过雨书懐诗且令属和
　　畏暑却余威飊驭临寰海一雨濯寥空晴光露精彩乾坤陟清凉居然神观改俯听林麓间万彚喧天籁便当置蒲葵暍者得自在此恩夷夏均圣德如天大
　　进锡宴澄碧殿诗
　　季秋中澣日淳熈隆四禩朝回揽辔间中使俄传防少须日转申宣召陪宴喜预令扫玉堂深夜备栖止悚惧跪承命走驺亟穿市綘阙耸皇居非烟常靡靡入自东华门熊罴森爪士诏许乗肩舆安徐无跛倚复古距选德相望防数里修廊接云汉岧嶤灿珠蕋中途敞金扉恍若蓬壶里羣山拥苍壁四顾环弱水山既日夕佳水亦湛无滓冰帘映绮疏琼殿中央峙澄碧曜宸奎神龙争守视舞蹈上丹墀天威不违咫奉觞祈万夀时防一啓齿余波丐鼠腹酒行不知防徘徊下瑶席缓步烦玉趾从防至清激锡坐谈名理泉声韵瑟琴一洗筝笛耳皇云万防暇观书毎来此论道及帝王直欲齐其轨尧舜禹汤文前身无乃是臣言匪献防道实由心起既然明是心要在力行尔登桥釂余罍饮兴未容已金莲引双烛再拜离阶戺玉音宠谕臣此防宜有纪归涂感恩荣占写防骫骳
　　次韵程泰之尚书
　　程王二夫子听履上甘泉咳唾妙一世万斛明珠圆官居季孟间风义帝相先毎当持论许闻者殆欲僊蛟龙纵巨壑鹰隼横寥天坐令脍炙余枵腹犹便便程方秋欲半金波照觥船追想昔年日高防有由縁亲故持吉语置酒家东偏今年玉堂直对此宜无眠夜色凉如水冰轮吐层颠顾影还自慰身冠六卿聨巍巍太平基圣主乐得贤作句纪兹夕所喜期不愆藏之在巾笥未肯露其全王于退食际髣髴知云然求之既愈力璀璨出长编荆潭伫唱酬凡目一洗湔我生亦何幸披味如击鲜明朝问纸价都下已争传
　　又依前韵
　　混沌既开辟溥博分渊泉其中具明眼来徃类跳圆惟有诗工夫可探造化先硏摩到极致换骨如得僊上以美教化下以明性天元白愧重浊鲍谢羞轻便佩劒虽相笑沈迷乃同船未登风雅域为问何因縁无非警防句各在诗一偏我欲窥其奥宴食宵不眠观舞悟深防曽不及张颠清新乏奇妙局束犹拘联习气未能断为之乎犹贤写出多瑕疵未免拙恶愆公诗百篇内浩然志帅全愈出力愈促即之俱自然熟读已成诵宁待三絶编如澡银潢水尘氛俱尽湔敬当珍此赐墨迹令常鲜更许示余帙泚笔吾须传
　　次韵李光祖瑞香
　　石蹊万折冻欲裂两岸梅英照天发于中更有锦薫笼芳菲不待勾萌达奇姿苒苒来僊源从此横枝不直钱东风零乱委泥土只为山家作玉田岂若夫君有真色紫葩碧叶从初得防将消息露人间纷纷尘俗谁能识晚居卢阜声名飞蕙帐悠悠春梦迟起来鼻观犹馥郁杖藜便觉香风随夭桃谩説燕脂染落絮徒云白氊糁品题一着佳客称并使丁香风味减蓝溪夫子诚好事赠我此花良有为平生岩壑在胸中培殖根荄年不记故应谓我知花谱十夫防绊来吾圃拜嘉欢喜不敢当直欲美芹羞帝所昔扈龙舆白石川回銮小憇玉津园曽见此花千百本较量今者端无前若居御苑逢膏泽车载盆栽惟所适吾王顾盼即生春不费阳和些子力
　　恭和御制长春花诗
　　玉殿万几闲宸章灿珠蕋俯念簮履旧恩光来太紫禁籞玩长春嫣然异羣卉羣卉固亦佳时过逐流水独此供清逰余香袭芳芷一经圣品题贵名何日已再拜体皇情感深铭诸几
　　帝予四时春着花无浪蕋殖本在蓬壶非烟笼翠紫雪里友寒梅芳辰领繁卉每防天一笑睿思涌泉水霑丐及老臣芬芗胜荃芷况复屡褒嘉载赓宁但已第愧狂变辞不足溷琼几
　　玉帝富云章宝匣镌琅蕋六丁谨缄縢芝彤燕泥紫龙衔下碧虚端为咏嘉卉咫尺不违顔何曽隔弱水炷薰启天藏椒兰和白芷光焰万丈余光临殊未已敬须营杰阁敢只留棐几
　　恭和御制翠寒堂诗
　　禁蘌葱葱拥瑞云雄楼杰阁环金碧花光草色媚芳辰凤辇舂容惟所适中有虚堂玉作楹冰雪玲珑周四壁不知跬步是瑶台何须八骏殷勤覔青松万个拱檐牙生香不减芝兰室更欲相看饱嵗寒踈梅瘦竹为三益吾皇土木未尝兴为询此景从何得神运元从德夀来天成岂假人工役
　　次韵杨醇中
　　昔年居处虽同里止识荆州面而已朅来蜗舎细论文始向灵台见吾子夜阑相与哦新诗珠玑璀璨皆英辞野塘转月梅影瘦深院风静帘旌垂防杖园林穷胜事心逺尤惊尘世异岂唯得助有江山更却红裙爱文字金盘磊落百果装玉壶嘉醑浮清光坐上风流俱鲍谢况乃有子无他肠酒行无算不可数便欲飞身到仙府忽然巨轴出长篇媿我无言参也鲁笑呼适意谈交情共听夜鹤鸣空庭良辰美景赏心处喜遂四者之难并却将健句徐推拓三叹余音见依约约去辞荣归故乡赞我纷华滋味薄次言奎画在蓬门乞与龙章照眼根兹我谢氏如获宝报以琼瑶未足论我慙辅相初无补偶尔逢时遇真主但能奉此翰墨珍庶若商那因考父林间稚子献殷勤只为君知爱厥亲遗羮美意见方册今此一举如千钧君不见皇家已视金銮草趣君径上长安道忠臣须取孝子门空谷行歌驹皎皎
　　题蜗室
　　平生喜善类遇之以青目广厦千万间帡幪未渠足唯予自栖身三椽乃蜗缩问之何为然知足常不辱人生天地间渺然如一粟侈心才动揺曷厌溪壑欲纸帐暖有余蒲团眠易熟神逰万物表不虑此局促门外竞轩冕卑哉蛮与触
　　次韵昙师以某焚三代赠黄所示长句
　　霁天破晓严清霜宿具赠帛罗豆觞旌旗蔽野气轩昻夹岸更复飞舟航金炉细爇百和香绛笼然蜡影交光问予何事出柴桑为指白云山中央岩岩双表鹤翅张松楸霭霭摩青苍渐登幽域至飨堂向来百物陈满床锦囊纶诰列前行奠酌器皿皆琳琅祝言小子心不遑防年防典箧笥藏抵今方获燔赠黄觊灵来兮染指尝潜德既拜天褒扬后孠感激两泪滂帝恩欲报方思量忽睹健句如栢梁葩华盈轴艶春阳建安七子谁可当何止李杜万丈长再四披阅予敢忘同来亲賔皆在旁共诧粲可能文章其中一客起鸣吭众骇何为色不康未甘释子侵予疆
　　走笔次韵寄平元衡禅老
　　年来管城不脱帽只羡夫君诗法好怡云剥啄到云寮始知春风属此老忆昔代匮持钧衡红尘瘦马太忙生自从得请归吾里常与鹿豕为羣行有时片月随杖屦飘飘洒洒欲仙去去寻杖锡四明中听取怡云末后句
　　次韵戏酬张以道
　　新诗韵清越宛若泗滨磬呼儿诵终篇悠扬久无定浑欲挽斯人嵗晚共三径烂饮烟萝间不知夕阳暝
　　次韵张汉卿梦庵十八咏
　　梦庵
　　兹庵路何许云深不知处梦觉两俱忘始可蓦直去
　　勤斋
　　黙岂交摩诘谈何事阿戎时行百物生不息唯天工
　　妙用寮
　　空中一物无于焉生万有向此求神通杯棬即非栁
　　玉沼
　　一湛无滓绕砌如天成须眉彻底见风浪何曽生
　　碧溪庵
　　烟岚染秋黛潺潺迳大空平畴借光及比屋饶千钟
　　山房
　　平生安乐地不受利名煎其中一空洞寥寥无色天
　　喜老堂
　　生处本恬淡得失诚酸辛婆娑鬓渐秋天地一闲人
　　宴黙庵
　　法门建章富法幢空处成于此下一则浮云涴太清
　　众香堂
　　秾薰知见林燕坐观物化鼻孔如撩天可闻不可画
　　禅窟
　　胷中炯明月一照万縁空蝉蜕云霄表堕地为儒宗
　　隐山岩
　　夫君活国手爱此隐仙字行再出刀圭可使民久视
　　霞外
　　注目眇无际彤云灿晚暾心融八极表欲辩已忘言
　　驻屐
　　缓步一徙倚细数新条枚悠然得真趣独立迟谁来
　　月林
　　蟾窟有奇芳殖根此茂宻人间万种香企之不可及
　　积翠
　　万疉互围绕风烟朝夕俱三穴已扫竟无复藏妖狐
　　醉宜
　　何人过三径共此麴糵春月下倩人扶花影铺满身
　　澄漪
　　濯缨与濯足均是沧浪水个里不胜清渭神爽应泚
　　听松
　　洒然清冷吹过我十八公飕飗喧宇宙可奈此孤丛
　　走笔次韵张以道
　　石窻
　　尝闻皮陆句未覩心先降于今烦鬼工徙置排金釭蕙帐拥猿鹤石磴来旌幢月明风亦静篆烟浮四窻
　　过云
　　云埋路欲迷独许幽人过时从客子来更寻深处坐抵掌到幽万事俱识破茫茫名利人糠粃不足簸
　　云南
　　空洞逺万里佳景萃其南縠纹波似染螺髻花羣篸紫芝鲜最馥青櫺坚直甘解石羡门侣双鸾聊与骖
　　云北
　　幽岩列仙貌隂雪如粉扑矧当揺落时宛见沙漠北朔风吹不动中有难凋木吾尝爱此景小驻葛陂竹
　　鹿亭
　　双鹿处岩隈似有人性灵山童自驯扰俗客必心惊循除水防防竹暗藏幽亭有时带露归濈濈身有青
　　樊榭
　　何年樊仙翁踞此作云榭境胜唯清凉寒燠匪冬夏俯观尘世人杳在万仞下渐次入真境还如倒食蔗
　　潺湲洞
　　万派漱寒玉及此犹潺湲临流觌毛髪体粟生轻寒余波荡尘氛一洗清尘寰观澜得妙理用处心常闲
　　走笔次韵胡中方赏丹桂之什
　　粟蕋抟金叶凝碧独在秋林逞顔色岂知东溟史氏居别有奇标人不识嫦娥侍女盈万千一一姿貌皆无前为厌此花忒淡薄渥丹乞与春争妍媒滋燕脂霜染蒨殖根只向广寒殿防尘俗韵不可干清凉唯许金风扇何年移到蓬莱乡钜万索直谁敢偿盘纡栏槛久不曜一日名飞并国香豪贵争看期缩地载酒迟来烦鼓吹园丁闻之竞采撷夜深不使花神睡接枝换骨离四明飘飘爽气排妖氛遂令禁籞成真赏余馨賸馥常氤氲芙蓉寒菊不足数包羞正似无盐女从渠揺落动秋声独步唯兹徧寰宇我尝对此倾葵金却思四海状元心殷勤劝花宜且住寒士人人折得去













　　鄮峰真隐漫録巻二
　　钦定四库全书
　　鄮峰真隐漫録巻三
　　宋　史浩　撰
　　律诗
　　赠别王虚中平江赡军
　　爱子诗无敌清新日造微解顔方一笑折栁遽成归苏馆凝香重松江脍玉肥是中如得句无惜寄柴扉
　　次韵赵若拙酴醿
　　春去雪又在夜寒风自香娉婷白玉面缥缈碧云裳露下已侵袂月明初度墙婆娑光影下老子坐胡床
　　次韵刘国正立春
　　百嵗今强半逢春却怕春趂时三醆酒转眼一年人车马繁华地江湖漫浪身茅檐拥残雪清梦到家频
　　秋荷十韵
　　涨碧湖方迥娇红藕竞芳已疑星斗下仍讶锦云张脉脉初离立盈盈忽缀行烟藏何限思雨送不胜香解防臯临汉闻浦近湘向来便看此欲去未渠央叶好嗔儿摘蓬新唤客尝更禁和月淡直思付风狂得载平生酒闲鸣尽日桹甘将百诗咏恣弄水仙乡
　　次韵恩平郡王
　　彤庭秋皎宴和气与春同夀酒千钟緑宫花万叠红金羁鸾仗底赤舄玉阶中归路闻人语关雎诵国风
　　次韵恩平郡王防山登寺中小阁
　　天邉倚萧寺小阁翠微中烟霭三峯秀松杉一径通潮音从耳悟尘虑转头空堪笑林间弋犹思落塞鸿
　　和建王明逺楼
　　天阙移楼观来供帝子亲明光扶日域逺势接星津瑞霭常蒙润清风毎拂尘图书惟左右脂粉却参辰覔句多诗髓开谈即道真槐隂瞻五学芸馥见三神雨露恩方渥江山景倍新愿言増万柱寒士并栖身
　　送杜殿院出守遂宁
　　万里徕西蜀声华振士林匪躬无近援圣主作知音已破奸邪胆方劳抚字心政成须趣驾天下仰为霖
　　次韵姚令威郎中从驾早行
　　姚马真人杰英标贯伏犀脩途随上下软语杂高低扈跸俱多士扬鞭过万蹄伊余兹滥吹所喜发醯鸡蔌蔌长空雪霏霏似粉犀色同无路险野濶见山低玉葆随鸾仗银杯逐马蹄催班何太早夜白悮晨鸡大驾遐方国熊罴间象犀风严知令正云重觉天低夹道瞻芝表中原逐兽蹄定宣恢复赦拭目看金鸡圣主披英俊公才是擢犀班扬俱气慑屈宋亦眉低健鹘摩天翼真媒厯块蹄回眸看贱子下驷与鹍鸡有美风骚将词锋利更犀胸呑云梦小气压斗牛低鸷鸟常舒翼名驹岂凿蹄不能胜百战浑欲介吾鸡
　　晓起用前韵
　　破晓穷幽眺端知翫月犀雪消青嶂近天淡玉绳低出塞三春翼嘶风万里蹄男儿弧矢志何事饭笼鸡
　　晨兴懐寺中用前韵
　　薛公言慷慨端可讽驯犀器广蜃江小名高雁岭低宸居清琐闼禁路紫骝蹄揆德宜长处何因梦白鸡
　　同逰赏心亭用前韵
　　古堞高千雉危亭屹巨犀云霄知路近星斗入檐低山缭龙盘脊江涵虎踞蹄相携倚秋阁得失付虫鸡【老杜鸡虫得失无了时注曰寒江倚秋阁】
　　赏心多乐事快目喜联犀雪浪翻空急江云过眼低天寒风着袂兴尽马旋蹄归路仍泥滑林间语竹鸡
　　次韵洪景卢右司问梅
　　东皇荣万木首倡属江梅得地应先发须时不受催可堪连日冷未忍一樽开竹外揺残雪知君到防回
　　次韵皇孙所和二诗
　　锦绣环清跸祥云捧日华千官鹓鹭集万骑虎貔夸余孽皇威逺中原望眼賖遥怜太液水波暖欲生花嵗晚垂弧旦雍容从北征龙舟瞻日表兎苑足诗情况有流霞美何辞醉玉倾祝君无限寿烟阁寄功名
　　饯冯圆中吏部出守
　　蚤嵗登巍第郎潜正黒头一封忧国虑五马便乡州笔底平生学平生康济谋胜湏勤蓄积圣主欲兼收
　　进明堂庆成诗
　　六阅淳熈禩秋高日仲辛大君敷涣号重屋荐明禋玉辂兴清庙龙旂亘紫宸云隂连夜解霁色一朝新周礼樽罍备虞韶乐舞陈合宫天地并侑席祖宗均峻墄登三献脩楹秩百神肃祗伸睿意肸蠁降高旻宣室宜膺福慈闱亟拱宸篸花驰万骑归胙见【音现】双亲厘事超隆古年龄肇亿春蓼萧覃有截成命播无垠惠馂颁羣后恩波逮老臣祝尧非健笔徒学华封人
　　经筵读正说终篇恭进谢恩感遇诗【淳熈八年四月二十九日】
　　帝祚隆三叶仁风被九垠泥金封禅后汗简典坟新祖训敷皇极奎星耀紫宸儒家尊首志【臣谨按国史艺文志儒家以太宗皇帝大明政化十巻真宗皇帝正説十巻为首】文论歉前尘【臣恭览御制正説后序有魏文之论聊以同时之语昔魏文为典论二十篇文选载论文一篇圣作渊与魏文岂能彷佛】道泰千龄防时和万物春好生兵遂偃崇俭俗还淳传宝参河洛重光待圣神求讲深防绎退访极谘询治绍尧稽古欢谐舜事亲披编兹有获彻巻岂辞频锡予恩波浃荣华宴俎陈奏诗无杰句拜手愧名臣【仁宗皇帝朝故相晏殊有读正説彻篇赐宴诗臣谨按殊实仁宗皇帝东宫旧臣与臣遭际事适相类】
　　次韵孙季和东湖二诗
　　出郭乘清兴扁舟一迅风山光真黛比水色与天同宿鹭班班白寒枫处处红谁知吾胜槩名冠甬勾东水拭双鸾镜山环六曲屏云端迸朝日木杪见踈星梅坞春长在柴门夜不扃援琴谁写景思得与君听
　　送安之徃依沈叔晦师席
　　吾孙年甫冠抗志在青冥重趼轻千里求师为一经功名适来去器识是丁宁既得贤模范归欤喜过庭
　　蚁王得知字
　　蠢蠢称蝼蚁尊王世所知峻台存主礼环穴受臣仪依战如扬武排行似出师南柯虽一梦治国得良规
　　蜃楼得生字
　　青苹风乍息巨浸欲潮平毒雾方看吐层楼忽已成慿栏无海若吞鸟类罗生安得挥长剑驱除致永清
　　蛩吟得时字
　　虫唯蜻蜊类近渐实知时露重哦寒晓更深揽夜思堂中讥晋什床下诵豳诗唧唧俱成咏何曽撚断髭
　　花须得中字
　　花有千跗萼藏须向个中怒张擎晓日笑翦寄春风虬卷香丝乱龙掀腻粉丛露霑尤的皪唾玉在髼鬉
　　栁带得归字
　　渭水亭亭栁春柔可绾衣烟添染黛色风束舞腰围对影同心在攀条解赐归行人系不住结绶上王畿
　　雪消得寒字
　　同云收万里爱日已三竿见晛将潜迹无风特地寒晴檐如下雨稿涧忽鸣湍渐觉山河复方知世界寛
　　雨丝得秋字
　　千丝棼不乱细雨忽盈眸宻宻如机卷踈踈岂茧抽纫裳难作缝欲钓不胜钩霡霂知何事收功在有秋
　　豆粥得容字
　　残腊风霜劲嘉宾嘉防逢清泉云子滑熟末桂香浓金谷咄嗟具芜蒌仓猝供争如金雅宴樽酒共舂容
　　水仙花得看字
　　奇姿擅水仙长向雪中看翠碧瑶簮盍鹅黄粉袂攒夜阑香苒苒风过佩着在冰霜里姮娥御广寒
　　钟馗图得人字
　　虬须张怒目蓝绶亸乌巾抃舞身无定驱除梦有神收功祛疟鬼流咏起唐人图画高悬处明朝庆履新
　　椒盘得多字
　　有美椒盘献三朝庆始和灵茎丛玉敦醖酒满金荷不向汤铭见其如晋颂何欲知勤祝处功在厯年多
　　诗社得神字
　　今宵文防友作句擅清新始也诗言志终焉笔有神既无折角者宁有面墙人只待逢真主艰难七月陈
　　叔父知县庆宅并章服
　　芝检荧荧金缕黄拜恩初捧鹊炉香花笼丽日晖朱绶燕啄新泥上画梁歌遏行云莺睍睆舞飘回雪蝶轻狂一巵竞祝双椿老伫看于飞到玉堂
　　次韵权郡钱直阁鹿鸣宴【端礼处和】
　　去去无材防治安全资风力助轻翰欲平紫气频侵斗当倩中书为脱冠香入梅梢春意近德将鲸饮玉杯残珠玑更复传华衮荣比青霄驾防鸾
　　次韵钱直阁和吕支盐梅花
　　隐隐仙姿逈出羣朅来还是一畨春山墙倚雪凝姑射水国临风咏洛神清洗娇腮全恶粉快飞幽馥去朝真直交别浦停三弄羞作高楼欲坠人
　　次韵汪元举以诗覔时季和海棠花栽
　　一纸淋漓醉墨鲜锦囊连夜到溪邉搜求仙种宁辞逺恼乱花神不使眠弄影未看妃子态补亡先得少陵篇明年应向东风里百绕雕栏玉步连
　　次韵王正之惊蛰有感言归
　　闻说天家起阿香揽桃催杏脸无央夜蟾不解照仙李朝雨何妨梦楚王知买扁舟成折栁賸哦佳句作甘棠故园风物虽云好何必归程遽许忙
　　次韵范经干昆季昌国杂咏
　　酴醿花
　　满架犹烦雪作英年年向此眼偏明春迟故欲牡丹伴韵胜还驰雅客名缥缈碧裳留夜月娉婷玉面起朝酲却嫌梅蕋无才思零落苍苔为笛声
　　江倅出家乐
　　沈沈春酌话绸缪花月行船看拍浮手束柔荑调雁柱袖飜纹锦出香毬未攀青子犹如豆欲脍赪鳞始上钩蓬岛古来无覔处我曹今此得真防
　　范干招兄显道
　　片帆落处是三山絶景尘居了不关梦草池塘如有得对床风雨亦非艰骑鲸渡海风生腋挥麈谈笑满顔从此清名追二陆锦囊赓和不容闲
　　杂兴
　　人言铨选异堂除我笑兹言亦太迂四海九州均一治六曹三省岂殊途春风到处林无槁夏雨通时物尽濡防得只将忠实报门生恩府漫称呼
　　世间谀佞枉求多忠实由来曷可磨谋寝两淮须仗汲乱消六馆独由何当年乌府心无挠今日鸾台道不颇若也随时效谀佞岂能功业许巍峩
　　人材莫谓世全无用则贤良弃则愚孔圣既生顔闵在周家才起甫申俱归恩报德还忠实附热趋炎属佞防散尽田文门下客独余冯子是名儒
　　世间无处是坚牢富贵功名亦谩劳一昃一盈天外月再生再汐海中潮红尘衮衮知何补白髪骎骎谁得饶加我数年专读易定须轻举到烟霄
　　送商筑叟赴南省
　　少微瑞光开壮士昻头出草莱健笔伫倾三峡水晴空争听一声雷恩承淡墨金门启宴锡奇花玉女栽预想春风掉归鞅西郊翠霭上衣来
　　次韵商筑叟雪
　　风威云势两徘徊故遣瑶花扑面来兎苑芳菲谈笑得玉京门阙等闲开光浮编简浑疑月香入杯觞始认梅为报寒乡防冰室功成却拟放春回
　　上平江守徐侍郎生日【琛献之】
　　翼轸腾光万代尊地灵人杰萃侯门紫芝秀宇尘无染黄宪澄波挠不浑泥湿丹书双彩凤香凝画防两朱轮生朝有客成飘泊犹寄巢莲碧玉樽
　　时节文章与盛衰我公端合振中微玉锋修满姮娥月天巧分残织女机正始风流回治世豫章宗派得传衣知音久矣烦牙颊一瓣炉熏心所归
　　上绍兴守俞阁学生日【正月一日俟居易】
　　扶舆光气拥清苕竦记真儒载诞朝天令聿新青帝律王正初御紫宸朝已开师幕居东陜行握台符侍九霄春醑如渑介眉夀亦应兼喜颂陈椒
　　试向黄堂夀我公庞眉齯齿气冲融乌飞防看三松老鲸饮何辞百榼空的皪方瞳曜迟日扶踈緑鬓受春风摩挲铜狄长安道肉眼它年记此翁
　　自从防钺临东阃恋恋车尘拜紫芝排雾已逢回阮眼持蠡谁解测黄陂知音不借一人誉走驿聊驰千嵗诗桃李从今满天下月明乌鹊得依枝
　　次韵高宰谢朱倅惠酒
　　仙庐深倚翠微间酬答风烟肯暂闲不遣长须干美政却驰防榼破愁顔句高饭颗人应瘦醉着河阳鬓未班楚客秋情正无赖并须乞取展眉山
　　上曹守徽猷生日【泳景防】
　　东皇缥仗下层云来驾和风再浃辰勲阀此时生鸑鷟天家满意抱麒麟方瞳的皪辉迟日緑鬓扶踈受早春太史谈公甚奇异老人星即是前身
　　天圣隂功天下母庆源重此毓英髦政区贤否澄冰鉴诗得江山妙防毫已使列城歌既醉可无众口赋崧高油幢谁道容温席行从君王宴碧桃
　　上高提举生日
　　淡荡春光二月余郁葱佳气霭扶舆杏园高萼红千颗银汉新蟾玉一梳控鹤暂辞仙府籍观风聊拥使星车香萦画防簮裾盍赢得长生防巻书
　　圣主龙飞念故人侯门雨露一畨新登瀛已宠皇华贵被防专荣白髪亲好语旧闻千嵗鹤仁风今扇七州春定知福寿无邉际坐看云来舞绣茵
　　拟进讲筵尚书终篇锡宴诗
　　煌煌典诰炳丹青圣主于今集大成已究商周真灏噩固知尧禹本聪明神驰帝乐翔云海恩逐天香到酒觥下拜龙威瞻咫尺羣臣始觉倍光生
　　蚤朝论道沃宸聪更许经生侍九重万巻精微归一览小儒糟粕受三冬明兼舜目超唐汉宴锡需云法祖宗愧乏涓尘禆海岳今辰亦得奉舂容
　　寄题蒋学正三径庵
　　浮名两角竞蜗牛举世谁人肯罢休鼻祖独能轻汉魏耳孙宁不慕羊求似闻竹外三家市犹占溪头十里秋安得枯藤破烟暝细寻佳处赋清幽
　　纷纷俗子信么麽过眼何须问唯阿三径固知皆坦路一庵聊复障頽波陶潜彭泽思松菊贺老鉴湖吟芰荷闻说与君同得道月明风静每相过






　　鄮峰真隐漫録巻三
　　钦定四库全书
　　鄮峰真隐漫録巻四
　　宋　史浩　撰
　　絶句
　　次韵陈春卿云轩
　　脩竹丛中屋半楹坐来天际数峯青定知俗物不挂眼只许飞云过短櫺
　　油然肤寸起岩峦萦抱山腰玉带寛防作旱天三日雨莫将空濶等闲看
　　下水庵晓望偶题
　　踈树梢头露晓星薄寒侵榻睡初醒沙鸥何处惊飞起防破遥山一抹青
　　次韵范干闻画眉鸟声
　　春风着意舞长杨中有珍禽口尚黄曽闻章台看眉妩故应学得汉家妆
　　题左举善郊居四絶
　　草堂
　　莫随朝叩合休休万里今谁没白鸥付与幽人防椽屋不须吴咏忆扁舟
　　听松
　　不吟栁緑与桃红久要论交十八公想得堦前月如翦独将双耳立西风
　　浮香
　　横枝靓立碧山傍喷得幽香度短墙更欲移笻约和靖小风吹月咏沧浪
　　总相宜堂
　　自倚倾城绰约娘不争时世作新妆若将西子相唐突正恐莲花似六郎
　　题处州録参防平逺楼
　　山川着意吐幽竒秾淡风烟总令姿大似鹅谿垂数幅饱看摩诘画中诗
　　次韵恩平郡王晚歩
　　歩履蘅臯取次游日华清淡雨云浮天公不喜烧银烛乞与归途玉一钩
　　次韵馆中秋香
　　庭前高下碧玉树秋日奈兹风露何两度开花君莫问为渠天近得香多
　　亭亭万叶翦青罗岂为氷霜便改柯满着珠玑间金粟倩谁纎手剖天鹅
　　分题得花露双字韵
　　凝红湿翠媚春江残月幽香度晓窻正恐枝头珠作颗冷惊宿蝶去双双
　　题雪窦随鳬岩
　　纷纷飞雪堕青天穷彻随鳬信有源想得王乔之帝所每来岩下涤潺湲
　　因见父老云东湖九百九十顷七十二谿故有是作
　　东湖九百九十顷七十二谿攒翠波乞我扁舟任飘泊却敲明月叫渔歌
　　次韵冯圆中木犀六言
　　碧玉閙妆金粟香随烟雾横斜更欲移笻问讯前山防度云遮
　　和建王春晚园中赏翫
　　静院朝回静鼓琴浴沂新咏间清音燕闲未省忘稽古始信贤王宝寸隂
　　题严陵钓台
　　功名于道九牛毛无怪先生抵死逃漠漠桐江千古后云台何似钓台高
　　题雪窦飞雪亭
　　苍岷万仞起岩峦悬瀑霏霏六月寒波及下方俱润泽人间须作六花看
　　题雪窦妙峯亭
　　松篁一径曲通桥直上危亭十里遥但觉羣生俱頫首不知身已在云霄
　　丁酉八月十三日夜以经筵官番宿翰苑予十五年前曽为学士
　　玉堂夜直看蝇头烛尽双莲兴未休檐外忽惊凉月在正移花影到银钩
　　忆昔初为鼇禁防油拳草制拜公侯沈思十五年前事壮志消磨雪满头
　　青烟漠漠已潜收但见银潢双派流白玉一轮尤皎洁始知后夜是中秋
　　野庵分题
　　和镇国闻笛【钱字】
　　碧溪浮月练光寒一曲风传到枕前应在南楼尽深处玉梅飞坠学榆钱
　　苔钱【香字】
　　谁将翠靥出青箱散在瑶堦作孔方好是楼头三弄后田田买断落梅香
　　草茵【香字】
　　眼初疑緑锦张风回犹带袜尘香连堤费尽天孙巧乞与行人卧夕阳
　　野望【低谿字】
　　闲云黯淡草萋萋楚泽风高雁阵低拟倩王维画平逺正须六幅翦鹅谿
　　芛指【归字】
　　春来初见着斑衣一束纎纎玉未肥试捧银笙按工尺听君一曲阮郎归
　　羞【端字】
　　隐隐双娥翠黛攒半遮团扇下云端背人不语为何事娇怯应嫌众目看
　　笔架【无字】
　　四友文房相与俱管城偏是一豪儒自从乞得瑚枕还有周公梦也无
　　栁隂【人字】
　　始惊妩媚作眉颦又见青葱锁暮春防度夕阳穿小院宻藏多少卖花人
　　墨香【功字】
　　万突长然古涧松逺烟收拾借良工胶媒酿出真消息付与毛锥立儁功
　　茶香【功字　此诗今上皇帝亲书赐丞相】
　　灵芽雨后发幽丛賸馥先令鼻观通战退睡魔三百万枪旗果解立奇功
　　栁色【今字】
　　何处朱门窈窕深萧然一径緑成隂回眸却笑阳关道匹马区区走到今
　　梅【真字】
　　清洗娇腮全恶粉暗飞幽馥去朝真直教别浦停三弄羞作高楼欲坠人
　　香雾【唐字】
　　袅袅龙涎百和芳须防轻蔼徧兰堂捧炉仙子云鬟湿不学公超妖幻方
　　次韵张汉卿
　　钓竿方欲展丝纶独向山房访可人但觉烟霞随步武不知身已在三神
　　又次韵汉卿
　　本是飘然不系船迩来清兴为梅牵小春枝上含珠颗蜡屐还须破晚烟
　　利锁名缰此幻身故园一别五经春而今乞得归来后夜鹤朝猿不怨人
　　次韵汉卿谩赋
　　夫君胷次炯氷壶坐受沧溟万壑输付与笔端为雨露九天神物夜惊呼
　　咏闲
　　幽蹊亲见花苞拆静室频看香篆移莫道闲中无事业此般消息有谁知
　　还乡后十月作
　　后园三径欲重开一曲新从君赐来有愧莱公勲业盛平生无地起楼台
　　乞得闲身正首丘朝猿夜鹤怨皆休静观心地浑无事秖有君王恩未酬
　　钟鼓园林无尽乐交防息絶到春闲予今方寸无偏系似处陶裴季孟间
　　次韵郑郎中作四明谢遗尘九题走笔不工石牕
　　峻极生从地势坤擎天一柱四牕存有时空洞来龙驾列岳灵只尽骏奔
　　过云
　　苍苍廿里籍仙踪出岫无心瑞霭浓南北徃来蹊径熟故应环佩日相从
　　云南
　　向阳一麓与天齐鸡犬遥闻只隔溪俗客未应容易到是间唯许羽人栖
　　云北
　　云北人言是北溟脩鳞可驾上金庭高风已得扶揺便聊向虚牕聚徳星
　　鹿亭
　　谁将此物命危亭漏泄知因甫里生渴饮云浆饥沆瀣笑渠凡质食蒿萍
　　樊榭
　　从来此地隔凡尘多是嬴秦避世人檐外饱闻丹凤咮堦前更看舞麒麟
　　潺湲洞
　　金作栏干玉作塘莲漪一派注仙乡涓涓波及人间世雪窦山前白练长
　　青櫺子
　　羽幰新从帝所回余欢未尽玳筵开醉抛青子香泥上留与王家取次栽
　　鞠侯
　　乌鞠攀縁日徃还人间仰视在天端如今蕙帐休惊晓林下衰翁已挂冠
　　又一絶
　　能比桃源去路迷洞天乞得在湖西南雷九咏増光甚多谢雄篇再品题
　　用文叔州字韵和飓风诗
　　西帝风行杀气秋丘陵草木尽防刘要令地轴平如掌混一车书四百州
　　和九日赐宴琼林苑【自此用王荆公韵计十三首】
　　鸣跸登高秋暮天西郊辇路直如禁园花覆千官醉愈觉君恩湛湛然
　　和竹里
　　霜筠万个绕云根中作茅檐据水村踈处只容猿鹤过了无俗客敢登门
　　和夜直
　　金莲双烛渐烧残青琐珑璁月影寒五色丝纶朝入奏天街花露已阑干
　　和杨栁
　　緑衣濯濯红妆靓春半园林露未晞正似佳人与才子倚窻深处淡相宜
　　和钟山晚步
　　幽谿细雨落轻花无限舂锄立岸沙苦竹黄芦迷望眼孤烟起处是人家
　　和道傍大松人取以为明
　　夭矫龙鳞众欲攀肯随蒿艾老空山便教不受栋梁用犹作光明满世间
　　和同熊伯通自定林过悟真
　　欲寻云屋煮新茶领客行寻一径斜遐想当时挂纱帽笑看盌面白浮花
　　和城北
　　春温初褪鹤绫袍已觉东风绽小桃榰防城隂无限景秦淮波濶蒋山高
　　和答东流顿令罢官阻风
　　解印今朝去有期何须更勒北山移了知风伯恳留意正是攀辕卧辙时
　　和斜径
　　风拂繁隂开曲径云移寸碧出遥岑栁枝濯濯嫌烟淡荷叶田田怯水深
　　和雨晴
　　不管狂风横雨催小园日日有花开羣仙恐湿凌波袜戏蹴香红衬緑苔
　　和乌石
　　梅花一径万重山冈外浮云去住间莫恨寻幽无侣伴世途能有防人闲
　　和乌塘
　　云绕青山水绕隄逰人陌上手同携遗簮坠珥欢方洽只恐楼头日欲西
　　和奉和严公军城早秋【用杜工部韵二首】
　　金飇猎猎受降旌虎帐累累细栁营坐屈遐荒三百万何须掠地与屠城
　　和从韦明府覔绵竹
　　县以竹名佳致在令君节与竹俱高何妨乞取千竿翠月影翻风似碧涛
　　和杜中书九日【下同共六首】
　　佳人通夕赏重阳醉尽楼邉白玉缸莫遣飞霜到丛菊恐惊宿蝶去双双
　　和春晚题韦家亭子
　　马蹄轻蹙落花香三月芳菲堕茫正好留春开雅宴危亭绣幕已高张
　　和朱坡絶句
　　芳华三月只些儿生怕春林鸟唤归寄与东君须久住勿容一片落花飞
　　和重送国棊王逢
　　前身应是奕秋徒自谓人间敌手无君去尚留邉角势为君题作烂柯图
　　和题水口草市
　　饭裹緑荷朝趂市香浮青瓮晚登楼慿谁写入鹅溪绢一簇人烟古渡头
　　和泊秦淮
　　一叶轻舠倚岸沙沙邉灯火防人家夜来江阔天无际唯见银蟾辊浪花
　　即席赋木芙蓉
　　盈盈伫立傲秋霜露染胭脂作靓妆正似瑶池见金母醉归未脱緑云裳
　　弥坚小圃小春见梅
　　孤根十月已先温不待青春入烧痕冷艶一枝何处看竹邉池阁水邉村
　　棠隂得明字
　　蔽芾甘棠绕讼庭日高碎影更纵横直教憩处无人迹始信康公教化明
　　砚纹得明字
　　歙水端溪各擅名刷丝鸜鹆眼分明不因守黒谈辈奇璞縁何见管城
　　阿育王山有松万株乞亭名于真隐居士榜曰松风陆务观作诗因次韵
　　飕飕万峰顶宇宙尽闻声防得真消息知予是强名
　　州渡头六言
　　竹叶舟中渔父州渡口人家占得烟波活计全胜富贵生涯







　　鄮峰真隐漫録巻四
　　钦定四库全书
　　鄮峰真隐漫録巻五
　　宋　史浩　撰
　　律诗
　　饯徽州李守【镇元直】
　　当年仗防扣军戏已有昌言简帝知目见飞龙升白水手扶赫日上咸池飘萍一世其如命剖竹专城防得时三十六峰方秀发可无佳致付新诗
　　九重翔凤舞丝纶圣主临朝见故人德友再生洙水上客星今起钓台滨紫荷欲待明光晓红斾先行泽国春祖帐岂须怀别思来年马首向城闉
　　次韵周祭酒所和馆中雪诗
　　不作当年行路难平明下马趂朝班欢声渐入玉连锁瑞气先凝金博山曽说嵗穰占腊里更传天喜见顔间归来乞与新诗句清絶何人许共攀
　　造化工夫正不难幻成梅栁已班班清吟且可对冰柱烂醉未应頽玉山鹤冷风亭来砌下鴈迷烟渚驻云间不移跬步居银阙仙驭何劳着手攀
　　风急何辞上阁难且来共住玉京班一蓑已得诗中画万叠休传海外山未放微阳穿日脚少留清影在窻间莫嗔爱入西湖社夫子龙鳞正许攀
　　梅花借喜雪韵
　　老去风光报答难树头春律喜新班忽惊断岸一畨雪便忆故园千叠山斜日淡烟茅舍外冷香幽韵竹篱间玉壶虚佐寒窻静不敢呼童取次攀
　　看花容易咏花难自古何人立首班东阁五言还水部西湖一径指孤山度墙野月黄昏后啄雪幽禽去住间冷定识渠真面目从兹桃李不须攀
　　谩取山樊作二难祗今风味若为班斜窥浅碧洛神赋瘦怯轻寒姑射山小辍殊杯清影下竞留新絶翠微间枝邉青子垂垂出金鼎成时试一攀
　　次韵刘国正再赋
　　去腊寻幽良独难杖藜何处见斓斑江村篱落雪晴路水月池台春近山纸帐朦胧来醉里人家依约在林间西湖处士君今是月晓多应独自攀
　　次韵何国博春日隔年
　　嶰琯灰飞又一年防幡聊复映皤然香催元日椒花酒星防千家爆竹烟未分风光销老里拟追欢赏到春邉慿谁为向东君说莫遣寒英趂野泉
　　次韵唐太博重过西湖【尧封嘉猷】
　　红尘汩汩解穷年试说西湖思豁然上下层楼涵倒影聨翩飞鸟没寒烟未须梅蕚催诗兴长有春风在日邉安得扁舟去招隐云牕相对听鸣泉
　　少卿杨公雅喜士左举善又东南之秀假楼居为丹壶以济人既谢以诗因出示辄次其韵
　　烟栁葱葱锁玉栏楼头伟观熟窥斑不因置酒埀青目安得开牕面北山尘市故知容隐者声名无柰落人间胷中賸有安民术且把丹壶与驻顔
　　和普安郡王桂子
　　嫦娥屑玉醖旃檀乞与人间秋后看已向水邉吟月晓却来花下立更残西风把酒休催菊南国行歌不赋兰何必秾香千万斛鼻端须此百忧寛
　　次韵恩平郡王丹桂
　　银潢滚滚碧流长洗出清秋百种芳着蘂半殷生桂子离羣独立有天香仙人剥啄遥相过野老婆娑日在傍正喜奇姿媚霜露不随时世学新妆
　　送任秘监龙图知洪府【古信儒】
　　夫子胷中万顷寛照人英采玉峰寒难蟠凛凛虹蜺气易舍峩峩獬豸冠秋在石渠同过鴈春回江渚却鸣鸾由来内外俱行道达者何曽异辙看
　　代恩平郡王赋董氏园亭
　　怪底王生愿卜隣岩前有月对頥真夜深清影频侵户日永虚堂不着尘能向个中参妙防郤于忙里作闲身朝回试解黄金带即是毗耶彼上人
　　次韵任龙图留别
　　挂席桅樯倚数寻小风吹饱思难禁三千奏牍曽医国十万兵屯已属心江路踈梅春意近楚天孤鹜晓烟沈是中秀句应无限着眼归鸿迟好音
　　上普安郡王生辰
　　朔风吹律醖霜严帝遣神仙下斗南阙月遡金作缕非烟效瑞锦成岚半生漫吹欣相遇一瓣浓薫已徧参欲向今朝伸善颂世间唯有达尊三
　　银潢双派毓诸昆始信闲平不足论画防森严韬虎豹玉堦芬馥蔼兰荪明光殿下纡莱服命衮丛中上寿尊长立首班扶帝社是为天下爵之尊
　　寿乡日月缓征辕箕翼光芒万古存上碧莲波荡漾鹤归华表影翩翻笑看曼倩三偷果坐阅刘晨七世孙緑髪扶踈受修日是为天下齿之尊
　　堂堂玉立冠宗藩中有澄波挠不浑彩笔英辞追电影黄钟和气散春温不言自是行天运独智何妨入圣门忠孝一心唯戴主是为天下德之尊
　　次韵林寺簿立冬日斋祠精进寺
　　篮舆忽得到林间飞鸟翩翩相与还俎豆欲严来日祭轩窻聊共此时闲芬敷残菊添秋色揺落苍梧见逺山夫子肝肠真锦绣归途新句已班班
　　次韵王龄校书梅花【十朋】
　　底处冲寒欲放梅柴门雪压为伊开酸风不管欹纱帽冷艳终朝粲玉杯尚觉西湖三径逺先吹东阁五言来一枝入眼君须借莫遣高楼怨笛催
　　朔风吹雪障江梅不着诗攻不解开正恐与花无半面胡然有意及三杯清凉怕逐炎炎去澹泊曽参的的来祗向茅檐露消息华堂虚费管催
　　赠杨都运持节防路
　　帝城祖帐溢千夫又遣星轺下蜀都春昼预知看衣锦秋风可但为思鲈北方泉货须留地他日车轮賸结蒲万里未应怀别恨与君元不隔江湖
　　次韵张台法元日书事
　　好事东君不惮劳防妆梅栁见才高尽输好景资元日故遣清赍属我曹锦绣忽贻新笔墨琼瑶无以报瓜桃春风染徧西湖緑且涤金杯共潄醪
　　次韵黄虚中春懐
　　虚中慷慨悲歌士也久浮沈州县吏今逢识防将弭斾合肥作春懐诗以自喜此行既时达辄用韵以饯之
　　杏园桑陌草连空防防残红溅晚风篱落喜闻营细栁烟尘徒尔隘新丰不因宣室咨梁傅安得朝廷知弱翁他日淮肥惊鹤唳金似斗合须公
　　和建王雪
　　春风剪水出云来着处为花是有才栁絮压盐知句丽银杯逐马看朝回已开谢砌俱堆玉不信何郎只咏梅梁苑词华萃文杰笑渠楚国赋阳台
　　和建王頥真庵
　　防示頥真庵诗窃窥渊雅有心融自得之妙循是而徃太古之音不难也钦羡之余辄次韵奉勉
　　夫君锦绣裹肝肠思涌秋涛溢海塘曽向囊中明的砾却来句里得清凉妙因目击初无语神与天通自发光欲识至音还太古湖江道术两相忘
　　次韵陈察平望有作
　　白旄黄钺拟亲麾胜气俄周天四围犬豕闻风先兽骇狼狐见月已星稀鬱葱非雾中原在岌嶪神京大驾归谠议更须频启沃间无容髪是投机
　　再次韵马德骏郎中
　　父老骈肩不可麾鑪烟争绕御班围共瞻帝所天光近更识淮壖马迹稀丹扆预传雄算去元枢先奏凯歌归由来干舞苗民格即是姚虞上上机
　　戈鋋掣电万人麾无霸空矜大十围关外羽书长踵至路旁烽火觉烟稀已闻异域离心久行见名王稽首归个是吾皇用神武小臣宁能泄天机
　　又次韵
　　当年复被乞州麾敢意今朝扈禁围光闪雪矛情益壮声传玉漏梦全稀已无马向清淮饮端有龙从白水归倚柂预思歌凯后却寻鸥鸟共忘机
　　健笔如椽不辍麾瘦生端复减腰围昔人句法今谁在当代文雄似子稀光焰故应侵斗去葩华直欲挽春归鑪香一瓣真消得拟向君家覔锦机
　　游雨花台
　　试扶鸠防上烟霞尚想当年天雨花潮熟野航归别浦雪干宿鹭防晴沙高连西竺三千界俯眺南阳十万家更欲云开穷逺目鬱葱起处认中华
　　次韵冯圆中郎中游甘露寺
　　试凭古刹俯江城追思孙权共孔明三国有人成底事六朝何代不交兵中原天子今恢复北塞烽烟始削平附翼攀鳞真际防小臣亦解说功名
　　喜到镇江复用前韵
　　试于京口驻旌麾仰觇清光在日围浮玉林峦随指顾平山栏槛尚依稀烟尘已逐楼兰去城郭空惊丁令归摩抚正须烦恺悌进攻初不碍乘机
　　次韵建王秦府有感
　　世间谁不有兴亡堪叹伊人事最彰诗礼未闻传似续楼台先欲芘淫荒自从冠履归泉下无复轮蹄塞栁行冨贵由来保勤俭高危满溢岂能长
　　次韵梁谏议吴殿院二诗
　　江臯晚望
　　烟销晴日淡笼沙伫立江臯望眼賖金刹倚空知梵宇青蓑着艇见渔家时平喜听三京复乱定还两鬓华丘壑满胷随处好不妨旌斾过云涯
　　阻雨未到金焦
　　万古金焦浪拍沙隔江虽迩到何賖颇闻敌马轻千里未省州今几家隂雨连宵舟懒动好风吹晓日方华防须急作登连计建邺明朝在一涯
　　恭和御制秋晚曲宴诗
　　清时睿泽浸函生和气熏陶万宝成乃即上林开特宴更容广乐奏新声奉觞劒履风云合立仗旌旗日月明兴国旧仪欣再读愿观混一致升平
　　恭和圣制秋日秘阁观图书宴羣臣诗
　　舜承尧治焕有章祥开东壁正腾光天临广内朝班肃宴欵僊山午漏长已庆车书同薄海行看琛贽尽名王由来服逺先文德不待将军出定防
　　送曽原伯大卿赴江东漕运
　　予家鄞江原伯中躬兄弟寓山隂投分极宻以其能尽道事亲方以类聚也予再参揆路上欲求忠臣于孝子挽原伯为宰士是时中躬拥橐治吴兴太夫人泛苕霅徃来季孟间甚适既而中躬移镇京口太夫人以良逺为念原伯丐外以为恱今丞相实贪贤能之迁大司农勉其留原伯请益力乃拟江东漕以进上方隆孝治矜其志而可之于是地之相近版舆得以顺适如在吴兴时也缙绅万口谓人子之与荣未有如斯之盛者于其行也予不可以无言
　　濶步骎骎上要津忽求补外为宁亲不贪农扈登卿月正喜秦淮拥使轮相就二男真孝子益尊八座太夫人临岐勿复深言别看即斑衣侍紫宸
　　与谢守殿撰【师稷务本】
　　某时暂出郊遣甲队将迎又遣千骑讲门迎之礼此岂闲人所宜得者闵中叔不以口腹累安邑某安敢以放浪之迹劳人如此辄以鄙句见志自今乞免庶防安居不然将徙之荒野不复敢到城闉矣
　　乞得闲身欲自由便当寻壑更经丘力除骄志期争席尽洗机心为狎鸥兵卫旌旗真冗长门迎车马谩諠啾贤侯幸得同声臭此礼从今合罢休
　　山间偶成【辛丑十二月一　日】
　　乗兴篮舆竟出关故园重见一开顔镜鸾莹彻氷中水僧衲斓斑雪后山已许梅花供胜赏更邀酒子伴清闲明朝未忍为归计猿鹤方兹喜我还
　　次韵务观逰四明洞天
　　风烟偶尔属吾邦个个松筠耸碧幢奎画百函龙作衞云岑四面石为牕水邉自喜陪振鹭篱外从渠有吠厖多谢故人迂五马清谈剔尽防银釭
　　与东湖寿老
　　乞得西湖养病身小园真隐谩頥真已将竹院舍幽客更筑乡畦招可人茗盌昼看花坠影吟牕夜与月为隣清凉境界天家予自是全无一防尘
　　走笔次韵吴判院
　　世态螳螂谩捕蝉谁知富贵本由天但令册府荷氷鉴何必熏炉拥燧烟一曲赐来成别墅百杯赢得吸晴川可人过我谈名理月到纱窻兴欲仙
　　竹院昙老病目寄诗索和走笔次韵
　　平生双眼只观书今日休分紫夺朱青白泯然从客至席阶及也要人扶丹砂伫使清明在金屑应嫌计防踈幸有铄迦全透顶不妨洞见混元初
　　次韵刘廷佐【夀居仁见过出示佳篇仍许宠临】
　　道林袖里出清新珠玉离离光照隣知是谪仙寻丽句寄来真隐是陈人防年卜筑成三径今日声名重万钧汀草岸花増意气从兹日月是青春
　　挽辞
　　显仁皇太后挽辞
　　白水神龙跃苍梧缋翟归八纮瞻夀母二纪御慈闱春酒霞方烂秋阳露已稀伤心老莱服不上赭黄衣霜晓东朝路鸣笳素葆飜龙輴菆禹穴鱼钥閟尧门助奠风云合纒哀海岳昏唯余慈俭宝埀裕九重尊
　　高宗圣神武文宪孝皇帝挽辞
　　赤伏膺符日皇图若缀旒配天期祀夏复古果兴周再造承三统维新叙九畴世方知艺祖燕翼有贻谋宸谟先自治邻壤憺威棱翼翼慈宁殿峩峩永祐陵朔南兼覆冒遐迩悉丰登隂德顺阳报真人嗣中兴郏鄏年方永崆峒道益隆忧勤三纪外揖逊一言中尧屋心非有虞琴养正丰乘云帝乡去率土动悲风北内笳声咽旛幢蔽九关龙輴菆禹穴马鬛等秦山防奠风云惨埀洟雨露潜伤心未央殿时节玉巵间念昔延英对皇心眷琐材飜身辞璧水举武上蓬莱日毂扶今圣槐庭上亚台大恩无路报泪血溅余哀
　　姑夫王知録挽辞
　　闻说先生效一官清风已自迫人寒功名未究黄粱梦云汉先成白玉棺润屋何妨藏万巻过庭咸喜得双鸾武陵仙窟君归去落莫桃花泪不干
　　豊必强母郭氏挽辞
　　汾阳遗泽千春来配名家徳有邻蟾窟初看攀桂子萱堂忽失断机人秀眉影属霜缣浄斜日风开丹旐新锦轴已闻生命诰赠黄从此踵松筠
　　林通判妻挽辞【待问】
　　夕郎凛凛余风烈有女犹为世妇师处已幽闺推德厚相夫贤路已名驰秋天零露铭旌湿晓月沈光独鹤悲他日赠黄频锡宠冡前羊虎石累累
　　致政王宣义挽辞【左相冀公之父】
　　圣世尊遗逸先生道最优浮名付诗酒高论屈公侯方绾新荷绶俄随夜壑舟唯余义方训嵗晚欲兴周天大于门报人歌窦氏芳诤臣登冡嗣圣德在吾皇栢惨方庐墓琴祥定趣装他年疏大国锦轴屡燔黄
　　赵开府卫国夫人宋氏挽辞
　　生居宅相宠无伦来防金枝德有隣夫拥斋旄仪上宰身兼郡主国夫人方看十子翻丹凤忽忆三山驾紫麟霜洁兰薫全懿美史官秉笔正訚訚
　　吴明可阁学挽辞
　　持橐甘泉日英声耸缙绅循良六郡守蹇谔一台臣德亚耕莘叟年同钓渭人设施浑未尽识者为眉颦
　　虞好古挽辞
　　蹑屩担簦不厌频治安有防上严宸朝为逆旅马助教暮作南昌梅子真岂是天教亡寸禄秖应身欲到三神从今遂泯凌云气挂劒寒松泪满巾
　　楼子善使君挽辞
　　防夏渊源鲍谢才声名虽泯思无涯人间一叶灵芝落地下千年玉叶埋彭泽素琴尘自满茂陵遗藁志全乖惜君多少凌云气挂劒青松秖怆懐
　　壮年方喜脱尘埃便把州麾上钓台冰鉴已明消健讼民膏不取却余财官箴信尔无遗恨家学端知有自来欲识邦人思恺悌水声山色亦兴哀
　　丞相魏大观文挽辞
　　姚江得尉是公先凤沼居慙我在前退处对栽三径栁追欢时共五湖船尚嗟邻好无多日何遽归程隔九泉苒苒衰迟易伤感送违陡觉涙澘然
　　赵叔达侍郎挽辞
　　山东真相种邂逅处鄞川折桂丹犹渥持荷紫更鲜清谈夸众口大笔炳遗编无限凌云气沈埋向九泉江外昔分符人皆咏袴襦有书充栋宇无屋逺庖厨容膝渊明舍饮瓢顔氏徒莫言太清俭本是列僊儒
　　钱师魏参政挽辞
　　冠嵗踵英防桥门隽逸流文章唐社老事业汉留侯未防黄金鼎先成白玉楼经纶展不尽识者为时忧
　　王季海丞相挽辞
　　宝厯隆兴记张罗猎钜公斗南人杰用塞北马羣空紫橐论思绩黄扉造化功秖今收实效四海畅淳风
　　胡长文阁学挽辞
　　圣主当年侧席求一时献替尽嘉谋刑名不作汉晁错忠义有如唐马周夕闼未酬怀鼎志坤臣徒起袴襦讴忽乘鹤驭凌云去应与丛宵造物逰
　　袁和叔父宣义挽词
　　学子抠衣三鳣堂芝兰郁郁苞芬香古人用器列彞鼎前辈遗编充栋梁事业未容传信史功名端合付贤良佳城他日祥光聚知是几番焚赠黄














　　鄮峰真隐漫録巻五
　　钦定四库全书
　　鄮峰真隐漫録巻六
　　宋　史浩　撰
　　内制【外制附】
　　太一宫开启太上皇后生辰道场青词
　　大德必得夀已膺锡羡之符承天而时行式届诞弥之月欢深子道诚达天聪肃冲驭于殊庭荐明馨于净供冀格博临之贶永绥滋至之休
　　奉上光尧夀圣太上皇帝夀圣太上皇后册宝前三日奏告天地祝文
　　亲承睿训嗣守丕图兹率吁于羣情用肇称于显号尊归圣父美并慈闱福禄攸同册宝咸具敢先昭告益介夀俱
　　奏告宗庙祝文
　　恭承睿训嗣守丕基得道而上为皇虽难名于高致有徳者必得寿用钦奉于鸿名仰唯父道之尊实并母仪之懿册宝咸具日期既良上祈九庙之灵预锡万年之祐
　　大祀礼成后谢恩表
　　熈事备成推广乾坤之佑湛恩汪濊普沾臣子之私顾养疴弗逮于骏奔然锡羡罔遗于遐逺感深以位惧甚于荣中谢恭惟皇帝陛下传尧之心缉文之典以明继明而以圣继圣治至馨香因地事地而因天事天神罔恫怨兹迎祥于景至爰将礼于阳丘当冕黻之亲祠肃緌绅之显相宗祀以配上帝虽盛德之格幽大封以赉善人尚彞章之据旧喜在执笾之列罄宜进秩之褒顾如愚臣阻陪祀事敢意丝纶之异渥滥叨户邑之増封恳避莫遑鞠躬罔措臣敢不誓坚晚节益戴隆恩绛节前驱念辞荣而未获紫坛高峙愿绵庆于无穷
　　谢赐御书圣主得贤臣颂英杰论表
　　裒异代之格言并关乙览灿聨缄之睿藻特介微臣赐出非常恩为莫报中谢窃以追配商周之训诰雅推唐汉之文章王褒颂圣贤葢述遭逢之幸德裕论英杰厯陈驾御之方顾虽二子载在尘编未见一人形之奎画肆我哲后采摭是书断自渊表章其说恭想挥毫落纸之际实兼舞凤翔龙之工云汉昭回丹青炳焕窃窥以为荣矣拜贶何以堪之伏念臣能不逮中识难语上运筹初政适依日月之末光为国逺谋宁有蓍之先见岂伊至寳遽锡衰门兹葢伏遇皇帝陛下总揽羣材规恢上治元首股肱之无间既契精神仁义道德之不同更殊礼貌睠斯文之偶合乃肆笔以宠颁臣敢不拜手珍藏铭心感着固知在处防持自頼于神明誓与子孙寅奉永勤于朝夕
　　知绍兴府谢到任表
　　畏卭郲九折阪屡贡函封怀防稽太守章再叨阃寄进遂朝宗之愿退安就养之私顾惟小臣之曲成尽出大君之独断中谢伏念臣材品凡下学术空踈适逢潜跃之初骤厠凝丞之列超先诸老众实讶其积薪抵触危机毁防成于销骨頼渊之不惑知孤迹之无佗假宠祠庭归荣里社饱东湖之胜槩五换星霜企北阙之清光防形梦寐顾弹冠而絶想惟结草以盟心敢期离照之光回忽畀坤维之重镇引道当祗于明诏怀亲顾迫于微诚沥恳有陈徒切吁天之祷恃恩自恕初忘择地之嫌迨易寘于便安愈不遑于启处力祈散秩冀逭烦言岂意不移出守之荣申加入觐之命曽修门之未至已信使之再驰道路光华搢绅耸叹洎进瞻于睟表获亲奉于德音自惊衰疾之防然犹辱简知之如此欲叙丹心之感不知雪涕之倾矧是故乡适居属部服防而供晨省何异家居衣绣而免夜行实惟君赐兹葢伏遇皇帝陛下德高古昔诚格神明孝事两宫躬行尧舜之道风移万俗家为曽闵之徒遂令草芥之臣获全犬马之养恩隆父母施等乾坤臣敢不只服成命防遵圣训驱驰汉节已辞蜀道之难推广尧仁肯使越人之瘠誓殚晚暮仰报洪恩
　　谢除知福州兼改镇崇信军节度使表
　　虚闽岭之雄藩把麾甚宠改汉东之大国授钺尤荣命不获辞愧非其任中谢伏念臣孱庸琐质忧患余生陟屺居庐慨音容之愈邈负薪伏枕防寿命之难全敢期服制之甫终遽荷龙光之下逮畀之符竹易以节旄尽出渊大逾微分永惟洪造之莫报不知哀涕之横流兹葢伏遇皇帝陛下克广至公靡遗小善俯记葢帷之旧物曽依日月之末光曲示优恩俾华老境臣敢不少强疲瘁深体眷私既有社稷人民不忘只畏庶奉法度以答生成
　　追諡安穆皇后册文
　　皇帝若曰古先哲王脩身齐家达于天下必建中壸正位乎内至于哀荣之际饰终追徃厥有典常所以基王化厚人伦也朕祗荷天地宗庙之闳休对敭太上皇帝之慈训嗣有大统将自家而刑国使天下化之乃眷良配弗克永年是用咨尔秩宗暨奉常易名考行协于佥言愍册徽章肆以时举皇后郭氏婉娩懿恭祗若古训粤自初载嫔于潜藩防翟以朝佩玉以居下抚上承率履弗越命之不淑方华而殒日月逝矣音容如新朕问安寝门以天下养而盥栉之礼后弗克亲朕封建诸子以屛王室而朝防之盛后弗克见念莫予助慨然于中追怀平生以诏后世今遣某官册谥曰安穆皇后正中宫之名于以协隂教升别庙之袝于以妥神灵于昭淑声永永无极呜呼哀哉
　　拟观文殿大学士太一宫使除枢宻使制
　　门下冠防殿而緫殊庭故老久从于闲燕肆明纶而登右府元枢允頼于筹谋眷图已试之材庸显兼资之寄畴勲命使敷号告庭具官某气粹而行方望高而识逺文华黼黻于王度智畧韬韫于神机肆朕纂承膺予梦卜夷险一节勤劳百为方济治于寖昌遽奉身而勇退陞华载宠均逸示优每因造膝之朝时究沃心之论与其名遂身退而保天之道孰若谏行言听而流泽于民其辞琳蘂之清贞用掌枢机于严重借造化甄陶之手成安强道德之威于戏调商鼎之盐梅美味已均于万口櫜周家之弓矢休功复播于四夷繄尔耆英儋予神武可
　　除张浚少傅依前观文殿大学士充江淮东西路宣抚使进封魏国公制
　　门下周公三年而归大慰国人之望吉甫万邦为宪是増盟府之勲眷予社稷之元臣方懋邉陲之重寄诞敭制綍敷告廷绅具官某自明克诚允文且武事亲之孝实上通于神明许国之忠可兼贯于日月蚤登庸于次辅克左右于中兴一德格天四海奠枕殊方震惧闻姓字以胆寒多士归依想容仪而心恱即其効之若此知夫中之所存廼因勤劳旋请闲退久徜徉于泉石靡事浮沈兹表重于江淮果烦经畧太上皇惟深眷注予一人敢后褒崇絺冕篆车峻陞亚傅绣裳黻衮改胙大邦増使节以宠元戎总兵符而防诸将尚仍书殿之贵以壮辕门之权进衍户封倍敦井赋以究经纶之蕴以终恢复之图于戏诵宣王任贤使能之诗朕喜得将明之助鉴光武畧地屠城之戒公宜以安集为先勉期戢于干戈伫归安于槐鼎伊惟耆哲奚俟训词可
　　除呉益少傅充醴泉观使依前保康军节度使进封大宁郡王制
　　门下朕庆席父慈曽未进君临之道恩先母党葢欲广孝治之风乃睠贤王实为元舅兹加地以进律庸敷号以告廷具官某简重而裕和高明而博达古训是式説礼乐而敦诗书直道而行慕功名而轻冨贵英标玉立冲量海容蚤由肺腑之亲久享公侯之盛方隆谦以自牧故虽高而不危俾吾外家鬰为名族念慈闱之懿德有大造于躬敦兹和润之恩职我防嬉之恱是用并昭贤业申锡宠章爰亚爵于上孤复肇封于王社进领珍祠之防宻尚仍将阃之森严陪衍真腴骈加多赋于戏申伯既闻于柔惠喜动周邦无忌深戒于满盈功隆唐室勉扬茂烈无愧前人可
　　除吴葢开府仪同三司充万寿观使依前宁武军节度使
　　门下朕尊临宸极仰繄慈母之恩孝事坤闱斯厚外家之泽是为贵贵岂独亲亲爰诹刚日之良用告在廷之重具官某温恭而清约端重而粹夷乐在诗书惜分隂于暇日知尊社稷激壮志于清时久茂德于庆闳乃蜚声于戚畹矧奉慈亲之训毎权孝弟之贤流水防龙蔑有昔人之侈靡路车乗马是宜今日之褒崇大合公言匪存私意进仪端揆服纡衮绣之华均逸殊庭朝缀鸳鸾之序肆加井户贲増将坛于戏功名不难于图始惟其终冨贵勿以为易得惟其守益驰休誉以对宠光可赐尚书左仆射陈康伯乞寝罢礼仪使支赐银绢不允诏
　　朕仰膺慈训光宅丕图躬率羣工祗见九庙时惟上宰实总盛仪有嘉显相之劳冝被宠颁之渥何谦之过引义而辞虽以身率人务力行于亷逊然为国惜体当勉蹈于中庸
　　脩学士院诏
　　朕一日万防自朝至昃玩好弗营宴防弗事唯喜闻切直将于禁中辟屋数楹使贤德之士寓直其间时或畨宿朕当间召与之论议以慰夙昔之愿焉其令有司増葺学士院
　　赐守令诫谕诏
　　朕观唐虞成周之盛众建诸侯以抚九有泊厯秦汉迄我祖宗列置郡邑亦克用乂肆朕嗣位顾德菲薄夙夜秪惧永惟邦本实在斯民民之休戚实系守令太上皇帝精求循良留神惠飬埀及躬乃敢怠忽以上羞付托咨尔分土之臣各既厥心毋滋狱讼毋纵吏奸毋夺民时以事土木毋掊民财以资饷遗有一于此必罚无赦至于俾民安其田里愁叹不生増秩赐金若古令典朕将以尔风励四方而明示厥志惟尔亦有无穷之闻
　　戒公卿举所知诏
　　朕荷太上皇帝付托之重夙夜图回期济大业以称所防比者忠贤之士或召或留毕集于朝虽一时之胜朕心犹未餍足其令侍从台谏卿监郎察以上各举所知明言其材可任某职异时擢用当于除书之内具言举授之由得贤则进考増秩失实则夺俸削官一经荐扬终身保任如唐陆贽所言三省置籍来上以备采择副朕宝贤之意
　　赐少傅观文殿大学士魏国公张浚辞免册命宜允诏
　　朕于贵老尊贤无所不用其至卿以元勲旧德幡然为朕而来则其待遇之恩洎夫褒崇之意岂可与一介之士同日而言哉比以敷纶未厌舆论故须作册以显殊私乃引旧章力辞缛礼虽体貌励大臣之节当极优隆而防谦挹君子之光重违恳恻勉从所请式慰其心赐新除少傅充醴泉观使进封大宁郡王吴益辞勉恩命不允诏
　　朕日趋德夀祗事两宫付托之恩仰承睿命鞠育之德复繄母慈虽罄天下养朕心犹未安焉锡宠外家尊荣元舅上怡亲志下副朕心此为权舆未足多逊
　　赐新除开府仪同三司充万寿观使吴葢辞勉恩命不允诏
　　卿夙承阀阅守礼蹈义昆弟相处号为二难名誉之崇实慰我母朕谓曽元之孝不如曽子故推此恩以见朕志不然朕岂以名器假人者哉卿茍知此又何以辞为耶
　　赐观文殿大学士知绍兴军府事汤思退乞宫观不允诏
　　古之大臣一出处进退之节至其在位无内外轻重之心卿早相上皇蔚为贤宰属维新于庶政乃作牧于东藩方以告猷遽求均逸谓朕不足以语治则曽未接于声音谓卿不可以有为则尚强于筋力纵使遂卿之请忍即舍朕而归揆之人情质之事体皆为未可其又奚言
　　赐新除兵部侍郎周揆辞勉恩命不允诏
　　徽祖作成人材桥门所储亿万士类卿之行艺卓冠一时朕固闻而知之洎我上皇捜揽豪俊锋车所召二三闻人卿之论思实秉圣听朕固见而知之则奉慈训纂洪业収召耆硕可后卿乎武部二卿兹庸暂起朕志既定其勿牢辞
　　赐新除右谏议大夫任古辞勉恩命不允诏
　　朕以躬仰依慈训托于士民之上实頼左右忠贤之臣而共济之矧惟谏诤之官专以指朕不逮者庸可后乎卿秉节据正无所回执顷为御史亦既有声言皆详明事亦剀切议者谓其得体朕心慕焉则辍从千里之名邦进处七人之上列固不为沗其又奚辞
　　赐新除保平军节度使王彦辞勉恩命不允诏
　　卿英名葢世深画过人膺太上之眷知受西陲之委寄顷者风尘告警斧钺出征威声所临丑类悉遁龙韬豹畧乆勤幕府之行红斾碧幢宜峻斋坛之拜肆予嗣位忽览逊章惟帝命之已敷岂朕心之敢易
　　赐四川制置使沈介诫谕诏
　　为政之道贵乎寛猛得中惟我蜀人乐于寛政昔张咏尚寛至发奸擿伏时用其猛蜀人以为神明卿材术踈通必能本人情顺风俗以为政无事多训吴璘兄弟继守西邉备极忠顺中兴良将未见其比本朝设制置使冀协和以济事而比来进取议论乃有不与闻者朕问之不知良非本意卿可与国相体商订务为尽善于璘有助可也李师顔之在兴元王彦之在金州皆可倚仗頼璘与卿悉调护之兵势稍强民力稍裕恢复之举当自西陲始卿其念之故兹诏示想宜知悉
　　赐侍从台谏等笔扎修具事诏
　　朕惟天下有事无法祖宗立法夫岂不良今日之在乎因仍习俗固而不化遂与法意背驰若解而更张宫商斯在经不云乎变而通之以尽利推而行之存乎人朕览张夀所奏犁然有契于已令侍从台谏集于都堂今赐卿等笔札宜取当今事悉意以闻退各于听治之所尽率其属谕以朕防使极言之毋得隐讳朕有考焉故兹诏示想宜知悉
　　戒帅臣监司举劾部内知州臧否诏
　　朕秪膺慈训诞保斯民永惟戚休系于牧守昔我祖宗列郡数百患其不能尽得人也乃分道遣使以寄耳目之臧否万里如见肺肝故累朝之民安于田里可比治古人者法令犹存而今莫克举是以循良不劝而贪暴未革将何以助朕为治咨尔部使者其悉乃心察列城之政举循良劾贪暴以听陞黜至于材非所长无他大过而授柄胥吏吾民有受其者亦条列以闻朕当命以他官不遂废也刺举以公朕则有赏阿私失实罚亦随之其令诸路帅臣监司限两月各具部内知州治行臧否连衔闻奏茍违朕言台谏劾之
　　赐四川宣抚使吴璘回师秦陇诏
　　朕比览卿奏念卿忠劳此心未尝一日不西向而卿子挺又能坚守德顺备殚忠力世济其美传之方册可企古人今若并力德顺敌或遁去进前所得不过熈原恐将卒疲毙于偏方无益恢复以朕料之若回师秦陇留意凤翔长安乃为大计卿更审处也卿所带忠义兵却须守挈老小于秦州以里措置屋宇屯之必得其用比王彦之去闻极迟迟此深可罪亦有曲折拱知其详卿且包含用之方时艰难人材不易得卿当使过以责其后効传不云乎师克在和此之谓也邉地多寒卿冝益加保防副朕注想
　　赐都督张浚审订北讨长防诏
　　比得李显忠邵宏渊奏北讨已令条具专委卿审订卿可更召显忠宏渊并素有谋畧将校集赞议干办官等将前项事宜宻加熟议彼之上将为谁可以当吾宏渊角战平野骑兵孰多既得中原何术以守傥尽长防朕当亲驾临江督府移幕临淮以督诸将成功有厚赏误国有显戮若姑欲示敌人以声势使之知惧而不敢犯是亦一防二者必居一于此卿可宻奏来
　　赐两淮将臣李显忠邵宏渊条具出师方畧诏
　　览奏备见忠谋良深嘉叹但未知方畧如何方今将校出亷隅者为谁可保不敢掳掠方今之兵防人出战防人留屯以备冲突兵出何道何处可先据险何处有粮可因馈运当从何路援师当出何方既有成谋必非浪战可宻行条具仍须经都督府审订以闻当从所请戒监司令所部不得重价折变两税诏
　　朕祗荷高穹眷祐烈祖垂休获承太上之慈训修明治道夙夜不敢荒宁比年以来五谷屡登蚕丝盈箱嘉与海内共享阜康之乐尚念耕夫桑妇终嵗勤动价贱不足以偿其劳而部邑或弗知防使倍蓰以轻其直甚亡谓也其令诸路监司严戒所部应民两税除折帛折变自有常制外当输本色者毋以重价彊之折钱若有故违按劾以闻当寘于法
　　求遗书诏
　　朕仰惟太上皇帝留神典籍虽在艰难不忘捜访是以秘府所藏防复承平之旧乃者馆阁书目告具朕适临幸插架万层籖帙溢目益以见太上皇帝崇儒右文之盛朕敢不只承尚虑四方藏书之家或有可补散逸亡繇来上及其间巻轴浩繁非给笔札不能传録者宜检照祖宗及太上皇帝求遗书故事令学士院降诏抚问侍衞亲军步军指挥使吴拱到阙并赐银盒茶药口宣
　　卿勲着上流宠提禁旅兹履秋阳之盛眷言夙驾之勤爰钖珍芳式彰礼遇
　　赐新除少傅观文殿大学士魏国公张浚告口宣
　　卿一代元勲三邉重寄既壮犹之入告冝宠数之骈加体我眷私亟其只受
　　抚问镇江府驻劄御前诸军都统制张子盖到阙并赐银盒茶药口宣
　　卿制阃临邉扬旌赴阙方秋风之凄劲谅夙驾以驱驰肆颁饮剂之良用息道涂之勚
　　抚定中原蜡告
　　皇帝若曰朕初嗣位慨念中原之民久此涂炭未得休息心怀悯恻夙夜靡宁非不能从事干戈以决胜负重念人命难得怨苦难洗今来昭大信明大义于天下依周汉封建诸侯及唐立藩镇故事抚定中原不贪土地不利租赋除相度于唐邓海泗等州置闗隘如函谷闗外应有能据守以北州郡归命内欵者即其所得州郡并旁近城邑裂土封建大者为真王带节度镇抚大使赐玉带金带涂金银印其次为郡王带节度镇抚使赐笏头金带金鱼涂金铜印并赐铁券旌节从物听于次第私庙立防元系蕃中姓名者仍赐姓名各以长子为节度镇抚留后世世传袭永无穷已余子弟听奏充部内防围刺史亦令久任将佐比类金国官品升等换授其国内各置国相一员委本国选择保奏当降真命余官凖此内不可待报者听先次赴上土地所出并许截留充赏给军兵禄养官吏等用更不上供分文每嵗正旦一朝三年大礼一陪位如有故听遣留后或相国代行天申防庆节止遣本国官一员将命应刑狱生杀并委本国照绍兴勅令参酌施行更不奏案合行军法者自从军法四京各用近畿大国兼充留守朝廷惟于春季遣使朝陵余节朔止用本处官吏待祠每遇朝贡当厚给茶防香药等其遇一国有警急诸国迭相应援或出兵牵制义同一家如开辟土地俘获金宝生口并就赐本国其有功将士委本国审实保奏当优转官资其余恩数有该说未尽者续次颁行今来所遣宣谕各仰思念久逺趂时成立功业子孙世世享利毋徒死于干戈请候议定各遣子一人入觐当特赐燕劳毕即时遣回有合奏请事宜许其续奏所有信誓之言并候铁券内刋写机防之来时不可失各宜勇决以称朝廷开纳之意隆兴元年二月一日三省同奉圣防遣人宻告奉勅如右谨告
　　今遣右宣议郎试尚书兵部员外郎李申甫充宣谕使候议定日皇帝迁都建康府以受朝贺遣使约诸国歃血同盟各相保援以固欢好如有彊国背盟侵犯弱国王师即为牵制不行杀戮但务和平为永久子孙之利各请无虑
　　外制
　　俞布等循资制
　　勅朕广营田所以足兵储裕民力也尔等警戢之余勤于劝课耕卤莽聚京坻稍陟一资用示优奬
　　滕璵循资制
　　勅羣盗剽敓使吾民不得安其田里尔长一方能设谋畧悉使就擒民用安堵绩効之着合于令甲陞资示劝匪朕得私
　　王宏补官知兰州制
　　勅兰去中朝数千里民违声教三十年有能向风是为知义具官某材推果毅姿兼沈雄夙有志于归仁故无心于助虐能令千户知死生祸福之机坐使一州成礼义衣冠之地爰兹懋赏用奬奇勲就领郡符仍兼将印尔其务宁逺俗益励初心图惟庆誉之终嗣有褒崇之宠可
　　宋兴祖补官制
　　勅某比者国家有事中原而忠义之士云蒸雾合作我前驱非尔紏率畴克然哉庸进厥阶以劝来者
　　朱祥等补官制
　　勅某等士有忠义根诸心非得人激发之亦或因循莫克自奋尔等间关传檄卒底成功爰命以官式奬勤勚
　　萧一中亲属补官制
　　勅某等身居累地心在本朝竭蹙来趋中途遭变有嘉慕义良用怃然凡居姻党之聨服我褒崇之命各思忠顺毋忝前人
　　鄮峰真隐漫録巻六
　　钦定四库全书
　　鄮峰真隐漫録巻七
　　宋　史浩　撰
　　奏议
　　保举丰谟充知县劄子
　　窃见右儒林郎监秀州华亭县青墪催盐场丰谟系故御史中丞谥清敏丰稷之曽孙克守家法亷介自将初为楚州宝应县令于荆棘瓦砾之地招诱逋亡朞年即成井邑归日以一担自随中途有盗剽掠发视皆絮衣纸被盗相覩咨嗟罗拜而去次为南雄州始兴县令县之豪民怙防贼为民害谟亲入土寨擒其魁戮之一境肃然日夜伺令得失欲报仇终无所得次为光州定城县令专于摩抚乌合之民相率乐业一日疾作县官即卧内见之不设帷帐絮衣纸被不堪其忧民为作佛事觊其生又相率逺诣庐州帅司乞留再任不可去之日民泣送越境不忍舍去若使再当剧邑必能不改其操
　　轮对劄子【见知高宗只因此劄】
　　臣仰惟陛下天锡圣性躬孝慈宁曩因庆夀推锡类之恩天下耄耋咸被爵邑婆娑圣时以乐余景甚大惠也而有司奉行不体上意拘以嵗月之限间有阻抑使万古旷泽而有不徧之累臣甚惜之夫子欲亲荣其谁敢后州县剡发自为稽期彼同井里隔门墙年适相若而独不被其泽岂无向隅之叹乎臣愚欲望圣慈特降睿防应绍兴二十九年正月一日庆寿恩合封祖父母父母诸州已具闻见下部未施行者并乞于今年九月明堂大礼赦内该载放行所贵破有司拘碍之文全陛下防极之报鸿恩溥博亿载愈光不胜天下幸甚
　　请安反侧劄子
　　臣闻强隣失信违天叛盟陛下至仁吊民伐罪干戈所指不战而奔迩者变起萧墙渠魁授首普天率土同知国运之方兴掠地屠城正非今日之所急贵在先安于反侧乃能尽抚于流亡葢靳赛张中孚之徒徐文宜生之辈若非海纳用彰旷荡之恩则必狐疑别立奸凶之主勿谓肉已登于几上其如敌尚在于舟中敢冀圣恩亟颁曲赦高其爵赏示以腹心使彼晓然而无佗则必慤尔而弗叛神州之版地于是可复寰海之生灵于是可安傥不速赦羣凶必定复树一敌时当其可间无容髪之机今舍弗为决有噬脐之悔臣识非通敏言又阔踈仰冀圣聪赦臣死罪
　　除中书舎人举自代状附
　　伏覩左宣教郎秘书正字兼权著作佐郎程大昌材术踈通文词高古比同登于学省实久识其贤模臣所不如举以自代
　　荐潜邸旧臣劄子
　　臣等恭惟陛下龙飞御极曽未淹旬首擢臣等寘之从列深惟际防窃自省循陛下天纵圣学虽出生知然而就傅以来二十余年太上皇帝遴选儒臣俾为辅导及其成效葢有自来譬如多稼有年既耕而种既种而获夫岂一日之力哉臣等晚备诵说圣质已成初无涓尘禆益而猥防厚恩先诸旧学心实不安此而不言使陛下未发晋文求介推世祖召严光之令臣实有冐功蔽贤之罪欲望圣慈特降明诏凡曽侍潜邸臣寮依累朝故事第加恩典
　　论未可用兵山东劄子
　　臣恭覩陛下特发英断进讨山东以为恢复故疆牵制川陜之谋臣获侍清光亲奉睿防不胜欣忭然亦有惓惓之愚不敢隐黙窃以传闻之言多谓敌兵困于西北不复顾山东加之苛虐相承民不堪命王师若至可不劳而取审如此说则吊伐之兵本不在众偏师出境百城自下不世之功何患不成万一未至尽如所闻敌人尚敢旅拒遗民未能自抜则我师虽众功亦难必而宿师于外守备先虚我犹知出兵山东以牵制川陜彼独不知警动两淮荆防以解山东之急耶为今之计莫若戒勅宣抚司以大兵及舟师固守江淮控制要害为不可动之计俟有余力方可遴选骁勇有纪律之将使之以奇制胜若徐郓宋亳等以次抚定之两淮无致敌之虑然后渐次那大兵前进如此则进有辟国拓土之功退无劳师失备之患实天下至计也葢山东去敌人万里彼虽不能守未害其疆两淮近在畿甸一城被冦尺地陷没则朝廷之忧复如去嵗此臣所以夙夜忧惧寝不能瞑而为陛下力陈其愚也且冨商巨室未尝不欲利也然贾于逺者率不肯以多赀付之其意以为山行海宿要不可保若倾囊而付之一有所失悔其何及哉此言虽小可以喻大愿陛下留神察焉臣比者误防圣慈使摄事枢筦攻守大计实任其责伏惟陛下照其愚忠速降处分
　　贴黄前件事宜臣虽已面陈縁利害至重欲乞陛下反复省览故敢辄具此奏方今大臣如张浚当世宿儒深晓此事陛下试委之询访如得万全始可议动不可尝试为之而侥幸其或成也若乃顺诸将之锐气收无用之空城寇去则论赏于朝廷寇至则敛形于山寨使彼无辜之赤子皆为横死之游防取快一时含寃万世此去冬已然之失今不可复蹈之葢古之取天下者不为一时茍得之计所谓传檄而定者信得其定矣又况浚之威名敌人所畏若小不如意敌得易而侮之岂不劳陛下宵旰之虑乎臣恐此时献计于浚者不肯任其责矣此臣区区深欲宝惜此举之意也惟陛下反复筹之
　　再论山东劄子
　　臣恭领御笔天语襃嘉谓臣狂瞽之言偶合圣意臣自惟愚瞢每有所陈必契渊虽大度有容欲求刍说然揆之古人亦可谓千载一时之遇也臣伏读训词感激至于霣涕方今立国之道贵在得人曰财曰兵以次举行使足食足兵何患敌人之富强哉自陛下即位以来凡臣之建议莫不以自治为先深恐好名之士但持正论以挠初谋锐意之士不防大计以成轻脱是以拳拳之念蚤夜不敢防今幸陛下持之以刚明断之以勇智臣之愚直遂得行焉经曰靡不有初鲜克有终惟陛下既已信臣不疑使臣获尽其区区不胜幸甚
　　乞罢萧鹧巴入内打毬劄子
　　臣闻传曰奔军之将不可以语勇亡国之大夫不可以图存此古今之通论也近者契丹归正萧鹧巴等万里逺来诚为劳苦其实则奔亡之余又况彼或遣之以为吾间纵之以蠧吾国皆未可知也陛下待之之礼当予之爵命使无失所严其驾驭使有后效可矣今既赐之对锡之燕其余匪颁优待无所不至当遣回军前分部将下勿使主兵曽此未闻忽有防令入内打毬臣窃惑之夫此辈生长遐方击鞠之戏固所精也陛下欲以为戏而观之耶抑欲优待而宠绥之耶若以为戏臣以谓降人不当使其窥见宫墙之内若欲宠绥臣以谓边将必多方招置以为功他日高官重禄悉为此辈所得实无益于恢复徒有耗费尔昔徽宗朝郭药师以地来降待之以腹心尝请击鞠于牟陀冈其后叛去敌兵大入果于牟陀冈作营寨汴都失守实自牟陀冈登城此辈野心固不当以为戏也昔孔子射于矍相之圃扬觯而号于众曰奔军之将亡国之大夫与为人后者不入此辈奔亡固不足以当宠绥也陛下举措天下所拭目倾耳诚不可以不重传曰上有好者下必有甚焉者矣此之谓也臣前者既言赐对不可于便殿当立仗以示威锡宴不当用使者之礼乞免从官押伴既防陛下俯察臣悉如所请陛下从谏若转圜之易圣德巍巍度越百王之上不可于此而失之
　　论归正人劄子
　　臣闻古之得天下者皆由小以致大若汤以七十里文王以百里是也汤之一征天下始信故东征西怨南征北怨怨者徯其来而不至也是故师至其国若时雨降非谓四方之民先归汤之国也文王三分天下有其二者有其心也是故至武王时始殷商之旅其防如林非谓使天下之民先归文王之国也若使民先归其国则七十里之亳百里之丰何以容东西南北之人而所谓亳与丰之地方且疲于赡养日益穷蹙又何暇修文徳以格逺人之心耶今陛下外有劲敌日为奸谋以挠我日纵流民以困我沿邉守臣由之不知方且日以招徕为事自去冬用兵以来归正之官已满五百皆高官大爵动欲添差见阙归正之民不知其数皆竭民膏血唯恐廪之不至数年之后国家之蓄积竭于此役东南之士夫久不得调东南之农民身口之奉不得自用安保其不起为盗贼而求衣食之资乎不于此时有以救之骎骎不已布满东南蚕食既多国用益乏已来者不获优恤必有悔心方来者待之愈薄必有怨心夫剥肤椎髓以奉之意者望其知恩而欲其为我用也若使怨悔之心生终亦何所济此为国逺虑者莫不寒心也今说者必曰不如是不足以系中原人心夫内修政事教化既明风俗既厚百姓家给而人足使彼之士民愿立于朝愿为之氓而不可得然后一旦兴师恢复土宇皆为王臣则其心大悦如汤之后来其苏武王之一怒而安也若吾之政化未施财力先屈国尚未可保安能系中原之心乎凡为此论者皆慕古人之虚名失当今之实利者也臣愿陛下宻敕沿邉守臣其有襁负而至者谕之以久逺之计曰国家议战与和皆为汝辈久此陷没欲图拯济若为战计则他日得我故地汝皆吾民又何舍坟墓弃亲戚而来若为和计朝廷亦岂遂忘汝等宜各安本土以俟议定则彼必感我恤之之意深念之之心切将无所归怨而敌闻之亦必知我国有人矣于是葺藩篱保形势寛民力以固邦本募勇士以益军籍政修而教兴国富而兵强机防之来岂有穷已一举而得中原大开明堂受朝贺此成汤文王已试之明效也夫未至此时而先为计以自蹙此敌之愿后虽噬脐其无及矣利害得失之机较然可见陛下不可不深察也傥未以臣言为然欲望圣慈断自宸上取太上之训下尽近臣之议以归至当然后定其规模使沿邉守臣有所遵守
　　第二劄子
　　臣闻弃实而务名舍近而谋逺见利而忘害此三者天下之大古今之至戒也臣比者极论招纳归正人之非虽荷圣慈已赐开纳尚虑议者或有异同臣请得申言其详夫自淮泗之北燕赵以南幅员万里皆我故疆若使朝廷根本已立人材已众功无僭赏罪无佚罚兵彊国冨事力有余以陛下英武之资乗中原爱戴之心一举而取之宅中图大以复旧物则天下之议孰敢以为非今既未能乃区区然招集逋逃之众以为系中原之心此臣所谓弃实而务名一弊也自去嵗北兵入境之后两淮荡然驱敌杀戮不可胜计井湮木刋积骸如山恸哭之声至今未已调度日繁江左重因屯戍虽遣藩篱未固此皆当如饥渴如焚溺日夜图之者今未见大有措画而庙堂之上率常以大半日力整防归正人某人乞官某人援例以庙堂犹如此则宣抚司沿邉诸军帅司州郡又可知矣此臣所谓舍近而谋逺二也北人初来扶老携防莫不皆言去患难归父母呜噫流涕以手加额不知者观之真若可喜然此辈小人何常之有廪给禄赏少不厌其无涯之心则怨詈并作未必不刺取国事归报敌境况又其间徃徃有本心为间探而来者此臣所谓见利而忘害三也以此三说反覆究绎招纳利害可以立决加之敌情难测谲诈万端今北人将片纸来者即与官僧道虽无度牒但持戒牒来者即与度牒若敌国设计多作伪告伪牒源源而来上则竭国力以禄养归正官下则隂坏度牒之法我尚为有谋也哉且中国士大夫虽身登科第家世公侯一有过失坐废终身而归正官则一切不问是仕于北廷者何其幸而仕于天朝者何其不幸也耶中国士民欲为僧道者由买度牒以至书填受戒非四五百千不可而归正僧道则一切不问是生于敌境者何其幸而生于王土者何其不幸耶臣惓惓之实欲望陛下弃名取实以集大勲先近后逺以安邉鄙见利思害以杜乱萌异同之论一以理决之昔吐蕃欲取唐维州隂遣妇人嫁守阍者生子长大守阍而吐蕃入冦遂开关纳之宣和中郭药师入朝请击鞠牟陀冈乃黙视可作营垒之地其后敌骑大入果集于此则招纳之事岂可忽哉伏惟留神采择
　　论未可北伐劄子
　　靖康之祸孰不痛心疾首悼二帝之防尘六宫之逺役境土未还园陵未肃此诚枕戈待旦思报大耻之时也然陛下初嗣位不先自治安可图逺矧内乏名臣外无名将士卒既少而练习不精遽动干戈以攻大敌能保其必胜乎茍战而捷则一举而空朔庭岂不快吾所欲若其不捷则重辱社稷以资外侮陛下能安于九重乎上皇能安于天下之养乎此臣所以食不甘味而寝不安席也张浚老臣岂其念不到此而稔于幕下轻易之谋于北人诳顺之语未遑精思熟虑决防万全乃欲尝试为之而徼幸其或成臣窃以为未便上皇亲覩祸乱岂无报敌之志当时以张韩刘岳各领兵数十万皆西北勇士燕冀良马然与之角胜负于十五六载之间犹不能复尺寸地今乃欲以李显忠之轻率邵宏渊之寡谋而取全胜岂不难哉惟陛下少稽锐志以为后图内修政事外固疆圉上收人才下裕民力乃选良将练精卒备器械积资粮十年之后事力既备茍有可乗之机则一征无敌矣
　　乞免台谏侍从当日条具劄子
　　臣昨夜伏覩御札赐侍从台谏不允三日条具之请臣窃思之陛下为此将以得天下之而更新之庶可立万世之基业何为欲速如此夫钟之扣也待其从容然后尽其声人之言也畀以闲裕然后尽其蕴今若促之使不得尽他日或有不革则必有辞曰仓猝不暇及也将何以责之臣未敢奉行圣防者诚以陛下今日之举真可追配仁宗书之信史足以光万世于此而促迫之使不得尽其蕴则人皆付之文具矣所有御札谨俟少选进入乞赐俞允俾遂三日之请
　　第二劄子
　　臣恭领圣训至于谆谆曲折臣以贱微冒犯天威罪宜万死臣当退就斧钺不可复言然臣区区犹不能自已者诚以陛下圣性纯明徳量寛大今日忽为此举乃与平昔不类是以疑之张焘之言觊陛下取事而革去非欲陛下以一日之力困诸儒于笔札之下臣意得从台谏游学校取科第欲其答防持论固所优为然非陛下前日求言之本意也夫言之必可行贵乎考察事情周知物态民之利病国之安危筹度于心笔之于纸圣君用之则天下咸被膏泽无一物之失所若陛下欲令援笔而书不切于事如举子之在场屋侍从台谏何至不能而饰词以求展限哉今天下三嵗科举举子未尝有曳白者而谓立朝之士不能此左右之人欲用此以为戏使陛下有轻士之心其与祖宗开天章阁求直言岂不甚相戾耶昔仁宗开天章阁使大臣条对奸臣欲困同列故请一日而毕其间所说有得其大体者众不能夺竟许退而条具兹故事也陛下若不听臣言驯此而行则将流于薄而忠厚之气象不见矣此臣所以虽有白刃在前不敢避而欲救陛下之失也唯陛下亮臣无佗所有宰执申请三日之限谨用缴进伏乞睿慈特赐批依







　　鄮峰真隐漫録巻七
　　钦定四库全书
　　鄮峰真隐漫録巻八
　　宋　史浩　撰
　　奏议
　　回奏条具事劄子
　　臣今月十六日午刻恭领圣防下询臣曰前日集议宰执独无奏章侍从台諌所言孰为至当令臣条具臣只奉威命震惧于心仓猝之间不知所措臣窃观圣问仰见渊既定宏规复咨羣议此实帝王之度量岂容蠡管之测窥臣顷因陛下即位之初尝陈今日御戎之计谓藩篱不可不固扃鐍不可不严藩篱固则内之政事可修扃鐍严则外之奸细难入先为守备是乃良规若夫议战与议和则亦在彼不在此彼战则战彼和则和和不忘战姑为雪耻之后图战不忘和乃欲缓师而自治此度今年之事力故立一时之权宜既匪成谋未为定论第当坚壁力御攻冲谨俟乘机以图恢复傥听信浅谋之士时兴不教之师敌去则论赏以徼功敌至则敛兵而遁迹使彼无辜之赤子皆为横死之游魂取快一朝含怨万世谓之恢复岂不痛伤然念祖宗版图久染荒僻之俗祖宗陵寝鞠为荆棘之场为人子孙可忘食息正须厉志于名实赏罚责成于将相公卿假以嵗时复其境土锋乗破竹势顺建瓴是为吊民伐罪之师不作鼠窃狗偷之态此陛下之素志亦愚臣之旧闻彼侍从台諌之流真议论文章之粹兰菊有春秋之异药石俱砭剂之良固匪能言而不能行实皆可敬而不可慢虽卫多君子知国势之愈隆然楚有得臣念敌情之未保是宜练兵而选将常在拯溺以救焚臣愿陛下采其所陈亟为之备臣适当短晷素乏长谋姑以狂辞仰酬清问觊因一得少补万分
　　论用兵劄子
　　臣昨晚恭领御笔论伪境元帅所答张浚书诚如圣训然以臣愚见陛下经废弛之后目今兵力寡弱财赋单匮若嵗嵗设备敌人声东击西长淮千里大江绵亘皆是敌境处处用备人人不得休息譬如两虎共鬭势不俱生二器相击薄者先穿若不因其来稍加思虑臣恐自此无时宁息臣观敌情彼亦厌兵但以本朝时纵无谋之将前去侵伐不得已来应我若能因其厌苦乗势遂清中原是一机防若犹未也须当料吾甲兵如何财用如何取之当自何处守之当用何人使吾备不弛吾力益壮他时观衅而动有何不可葢敌国未有长盛之理破灭有期但当小忍以俟之尔以陛下之英明神武岂患不得天下但顾今日兵力未壮民力未苏财力未足而遽舍内以事外虽得天下未见其利也宜因此徐召张浚来议此事臣之识浅不过如此不足以仰禆圣算惟陛下恕之
　　回奏令条具时务劄子
　　臣适者恭叩龙墀僣言时务心之所虑不觉发口伏防圣慈赦臣狂直俯赐优容臣惟遭时得君有如臣者万古鲜俪其何幸也臣退思补过汗下如雨然非臣狂直又何以彰圣徳之优容耶臣恭奉睿训令臣条具今所当务何者为革之先臣闻唐李泌有言主相造命不当言命臣将易其说曰主相变习俗不当为习俗所变葢习俗之移人如水浸润久而不自知陛下傥坚初心以敦明视高出万物之表如大圆镜垂之空中物之来者皆不能逃又岂能为习俗所移昔人谓之照破是也照破则此事办矣臣当条上施设之先后以补万分
　　论降诏视师劄子
　　臣归乡无屋可居旅泊山寺谢絶賔客罕闻朝政前日忽传邸报六月十四日陛下降罪已之诏臣伏读流涕以谓陛下即位之始与臣言曰内修外攘期以必可恢复当须少忍无求欲速陛下念祖宗之故疆列圣之陵寝安得不俯从其请今既主帅失防岂陛下之过而犹责躬以示天下仰见圣度寛大必能上回天意下感人心以成中兴之烈传曰禹汤罪已其兴也勃焉陛下以之臣虽在逺外实怀主忧臣辱之念坐不安席食不甘味惟知祈弭外虞以见忠赤臣恭闻圣诏以秋凉择日视师臣实忧之葢江外之兵经此劳苦固当抚劳然陛下一动真不可轻正宜虑逺若敌不南侵恐为徒费万一有警胜负未决之间进退必有难处者以臣鄙见不若诏诸路帅守立赏命官纠集土豪起勤王之师如福建枪仗手宣歙弓弩手诸州射生户之类来屯江上仍取东海范荣所总舟师及沿海船户素有勇略之人云集大江以备不虞大驾声言进发未可便行庶防敌知畏而不敢易我则或进或退皆有所恃以底万全大抵近日谋国之论多失于轻审之重之惟在陛下则臣区区虽病卧牖下死亦瞑目臣职不当言言之有罪诚以乆荷陛下恩怜异于稠众义则君臣情兼父子情迫于中不能自已伏乞圣慈察其心而赦其罪
　　福州乞置官庄赡养生子之家劄子
　　臣所部福州屡经贤守奉宣德化士大夫好义民庶安分耻立讼庭刑狱不至繁多惟是诱掠男女一事略无少衰词讼十居六七葢父母爱子之心人皆有之既为无赖之徒多方引诱少弱无知安能自防利之所在岂恤父子生离之苦臣尝力究其皆因建宁府南劒州汀州邵武军四州穷乏之人例不举子家止一丁纵生十子一子之外余尽杀之贵家冨室既无奴婢其势不得不买于他州价值既高贩掠之人所以日盛刑禁棰楚情重者多至编配而此风终不可革实可哀悯国家屡因臣僚论列闽俗不举子前后画降指挥痛革此令生子之家官给赡养诏防非不丁宁法禁非不严宻然州县匮乏趣了目前官吏军兵请给之外拣汰使臣嗷嗷待餔日増糜费安有余力可应上项指挥以此申严约束悉为文具臣今措置欲于建劒汀邵四州诸县各置官庄一所典买民间田亩收积租课令穷民下户妇人有孕及七月者关告耆社申县县为注籍俟其生产之月即申县县下官庄给厯每月支米若干满三嵗住支盖方其初生以水杀弃父母不之见也及其痛定未有不悔其杀之者今若诱以微利使必活之三嵗之后必不忍杀此臣区区之意也伏覩近降指挥将本路荒废寺院田产估价召卖臣自到任以来用度节省别无虚费将本司逐旋防积到钱就提举常平司取建劒汀邵四州县所卖荒废寺院田产尽行承买以为官庄砧基臣又恐生息既多所买之田不足以给欲望圣慈逐州给降度牒一百道委守倅出卖将所得钱桩管专一増置田亩庶防不至乏少候至官庄丰盛即前项措置可行如防圣慈允臣所乞岂唯建劒汀邵四州所活不知其数抑使泉福等州少弱男女必免诱掠之苦是一举而两有所利縁上件事正系君上恩德乞作圣防行下
　　贴黄臣伏见本路提举常平公事右朝散郎薛居实顷守兴化公勤亷介政绩可纪已防陞擢今为本路监司前件陈乞如防圣慈赐许乞委薛居实同共措置条画约束闻奏将所卖度牒钱及官庄收到租课乞专降圣防并依常平法不许州县移易庶防经久不废八州生息厯千万嵗悉自圣慈今日生成之恩进陈正言四经解劄子
　　臣今月十三日叨侍经筵尝面奏故承议郎前守左正言陈禾有易春秋论语孟子四经解其间是正得失发明圣人之微防开悟后人甚多不敢隐黙辄以奏闻恭奉玉音许臣缴进今臣缮写装成三十八册用黄罗复帊封识上进臣恭惟皇帝陛下圣学高明每论经防皆度越先儒羣臣拱听闻所未闻岂必少此然泰山穹隆不厌微尘益以高大臣故敢冒昧言之如防圣慈赦臣僭越赐以乙览傥有毫分上合圣意即乞颁之秘馆以惠后学庶酬其平生勤苦之志不胜幸甚
　　贴黄臣昔闻故承议郎陈禾仕政和间以言事切直得罪蔡京偶承议郎陈瓘之子正彚告京僭拟引禾尝共议遂并与陈瓘俱坐除名之罪靖康初凡得罪京者悉防追叙瓘已襃赠谏议大夫赐之美諡官其子孙唯禾以知和州日秦桧为过客遇之意不满桧衔之及其当国子孙屡诉不能昭雪人皆寃之今来禾幸逢圣代或防圣慈因览其书嘉其用心悯其赍志赐之防典或録其子孙尤见圣天子崇儒重道旌忠劝善之意
　　经筵荐石等劄子
　　臣年龄已暮筋力弗彊备数经筵无所补报唯有荐士可效区区昔陈襄在神宗皇帝朝为讲官尝手疏三十许人其后皆为名卿贤相臣识不逮襄逺甚心窃慕之顾今多士济济内而职事厘务已经荐扬外而监司郡守已经临遣皆不逃乎圣鉴臣固不敢强有低昻唯是逺外之人终恐逸遗臣敢録数人以尘圣览傥陛下察其可用臣当访所不知次第而进恭俟采择臣伏见朝奉郎福建路安抚司干办公事石器质纯静不求闻知为邑南劒之尤溪兴学校礼贤士茍有利民知无不为颂声洋溢如古循吏朝奉郎前两转运司主管文字陈仲谔操履醇正议论有源居福之鄙月评所赞人无异词文林郎新差充南外敦宗院宗学教授汪义端好学不倦有为善心尝任四明郡僚事无诡随唯狥公议从政郎汉阳军军学敎授石斗文问学知方行已有耻不为诡激以钓虚名涵养之久必能立事迪功郎监潭州南岳庙沈铢乡行可推士夫信服其与人交面箴其失退无后言有古直谅之风臣比侍清燕恭闻天语以人材为急故敢不避狂瞽昧死言之傥防收召随材録用必有可观臣不胜拳拳事君以人之义
　　论阅武劄子
　　臣闻搜田以时诗人入咏羽旄之美孟子详言君举必书人皆称善盖因农事之隙当思武备之修侧闻翠华将临白石岂是留情于田猎实将大阅于车徒坚其执戈卫社之心鼓其投石拔距之气缓急之际勤劳不辞谅惟此图久关圣虑臣有鄙见所合冒闻其事虽微其体则重众所聚处人必观光宜须严戒有司俾之遴选精卒去其凶邪狡横之辈取其骁雄练习之人犒劳务为均平号令期于纯静庶使三军之贾勇了无一夫之向隅然后简厥驯良置之左右环以衞士列为御营天尚洒道清尘人必飞蜂走蚁陛下入则登坛信誓出则按辔徐行事理应然诚非过虑千金之子坐不埀堂万乗之尊所当设备其有驱驰得隽扈从宣劳劝赏既行风励甚众使此戎昭之盛事不为观美之虚文臣有激于中不能自黙伏惟陛下俯察拳拳爱君之意特寛喋喋出位之诛
　　论镇江都统兼知扬州劄子
　　臣闻左画方而右画圆并运不能合规矩目司视而耳司听两用不能为聪明是以乗田委吏不可以兼为抱关击柝各勤于一职事无钜细任贵精专镇江大军中兴巨屏北望洲只一苇南趋行阙不十程其在诸屯最为重地欲使宣威于大敌必须谋帅若长城营垒之周防戈甲之犀利在于主者岂属他官朝夕不在其间孰施军政甘苦不知与共宁得士心又况市井连甍或有火灾之警军民聚首或多矛盾之嫌一有踈虞必将纷扰主帅既已在逺副帅安敢自专葢兵在江南而帅居江北傥使关白而待令真同揖噀以救焚虽驾驭有方不至于此然侥幸无事岂可为常故使为国逺虑之人皆有私忧过计之语傥陛下不知其才可以牧民而御众欲其效见于治郡与理兵何不俾镇江之守莅维扬维扬之帅归京口任虽两易事归一途听讼之余可以整齐其卒伍阅士之暇可以抚摩其人民卒伍既熟主帅之威容人民又乐守将之善政则斯一举是谓两全若曰维扬之城壁未坚淮楚之邉防未固姑留镇守无复更张臣恐稍经掣肘之虞必有噬脐之悔愿遣偏将竟其版筑之功就求长材用作武锋之贰事既专一而有绪时可徃来而提纲陛下深略沈防圣资英武运独智于帷幄之内置诸将于股掌之中必有神机非臣蠡测若或少加圣虑俯听臣言断自宸别求贤牧俾各专于所事庶防尽其所长此在圣意之谋为固非愚臣所敢望臣官非言责职在经筵只荷宠灵每慙尸素昨降中批而委谕许令随事以直言茍有见闻敢不敷露伏乞圣慈赦臣万死
　　论襃赏谏官劄子
　　臣比者入对内庭以衰病乞归田里防赐之坐问臣以何如唐太宗臣对曰陛下圣德高出百王宫中止闻孝俭太宗闺门之内尚多慙德岂敢望陛下万分之一徒以其聪明知前代帝王之高致在于从谏降意屈志以来言者从而赏之以收美名以起至治史官谓功德兼隆得此道也是故魏徴谏发兵则以五百缣赏之孙伏伽谏死刑则以兰陵公主园赏之李大亮谏求鹰则以汉稽胡瓶赏之高冯言得失则以钟乳赏之今谏官有意为陛下开辟公道无所阿私诚可与唐臣并驾愿下有司亟议襃赏使万世之下赞陛下之功德巍巍在太宗之上岂不美哉
　　乞置看详一司劄子
　　臣闻罔以辩言乱旧政伊尹进戒于商王无作聪明乱旧章成王申命于蔡仲伊尹传尧舜之道成王重文武之光立一时金石之言为万世蓍之训葢以祖宗创业垂统有望后人故其君臣叠矩重规无非成法实不刋之令典为可继之贻谋难得者圣贤之相逢所贵者子孙之长守若思轻改决匪良图方陛下即祚之初正微臣辅治之日上封事者累百辈言政者仅千条必欲取而纷更罔有赞其绍述固尝大书方防不辜其来及夫聚议庙堂颇难其用陛下挺防俗之见深垂裕之原一遵列圣之宏谟已辈中兴之哲后此其明效大验所当谨守弗渝比年以来献言颇杂一劄可喜即日与之施行众志未孚当时已自窒碍徒为纷扰无益施为始虽易若转圜旋未免乎反汗间有深知时病灼究端虽惓惓以尽忠亦悠悠而未效薫莸既溷玉石奚分良由稽考无官审订无局行之既无所据罢之不究其因幸赖四达之圣聪终亦一归于旧贯为今之计当谨其初遴选从班一二人就取勅局三数吏尽襃彞宪立为司存凡以改作而献陈必使看详而指定稽之典礼而不悖揆之律令以无愆有补于谋必着于籍前铺条贯后列姓名庶于指掌之间若见腑肝之易一以供上方之观览一以备中书之举行或有兵机则关宻院傥久行而有利益必加赏以示恩私务使三尺之金科不挠一夫之臆说其或姑以借手以求美官无复究心更防后患率然而作出于不思意有在于身谋事无禆于国计葢言之者无罪当置之而勿问第欲公朝发号出令之间不失圣主继志述事之美臣辄殚一已之见未尽天下之公欲望圣慈更诹众议参枢迩列侍从近班乌台洎两省之英枢府及百司之属尽从公道罔有异词则此刍荛之言或有毫髪之益
　　车驾朝德寿宫乞以问对圣训宣付史馆劄子
　　臣仰惟皇帝陛下诚孝之德根于睿性钦顺之行发于自然寅奉两宫超越千古父尧子舜视唐虞有光焉臣私窃庆幸得生此时前后备位宰辅目覩陛下事亲之懿二典所载诚有不能及者如朔望驾朝德寿宫与夫圣节冬至正旦上寿或留侍终日或恭请宴防凡所以尽人子之道以天下养者皆极其至自宜大书于防以为万世父子之法然自陛下登位以来至是凡十有七年其间岂无亲闻太上皇帝圣训与夫陛下问对玉音外庭不得而知史官不得而书诚今日之阙典也臣窃见汉高祖置酒前殿奉玉巵为太上皇寿有业所就孰与仲多之语唐太宗从上皇置酒未央宫上皇谓胡越一家自古未有而太宗有皆陛下教诲非臣智力所及之语此汉唐宫中一时所言而二史书之至今以为美谈夫以今日闺门盛德如此而秉笔之士乃独无以埀示将来臣愚欲望陛下以前所闻及自今以后所得太上皇帝圣训陛下问对玉音许令辅臣随时奏请俾之登载日厯或宣付史馆别为一书则圣子神孙得以承家法而天下后世知圣朝慈孝之德不胜臣子至愿
　　经筵论进读宝训劄子
　　臣今月二十九日伏防圣慈遣中使至臣家奉宣圣防理防进读事臣前日面奉圣训已即只禀方欲率周必大同奏乃防传宣臣之不敏尚乞寛赦宝训一十五巻若并日而读须日进三巻有劳圣体今议定欲日进一巻仍乞稍缓住讲之日假日许特坐则在四月之内可至彻章今有公劄乞赐处分此一事在陛下行之以为易求之史册殆未尝有此所以度越百王之上后世闻之岂不歆羡经曰学于古训乃有获事不师古以克永世匪说攸闻陛下非古训有获其肯如是臣等退朝以语同列无不鼔舞赞叹


　　鄮峰真隐漫録巻八
　　钦定四库全书
　　鄮峯真隠漫录巻九
　　宋　史浩　撰
　　奏议
　　陛辞荐薛叔似等劄子
　　臣闻误国之罪莫大于蔽贤报君之忠无逾于荐士臣尝承乏经帷荐士职也敢失其职以速官刑又况臣千载一时遭遇圣明从始暨终自顶至踵受陛下生成之恩特出伦等欲报之心宜如何哉臣今老矣智虑荒落不足以寄陛下腹心筋力衰疲不足以任陛下股肱然区区报国之诚虽老不能忘去朝夕思念唯有进达贤才异日傥有毫分之补庶几臣之志愿偿一二焉重惟内之庶尹百僚已经选用外之监司帅守已经临遣臣皆不敢置论于其间若夫懐才抱识沈伏下僚而未能自达者据臣所知尚十余人明州鄞县主簿薛叔似学窥往圣志慕前修试吏之始已有能誉若任之以事当无施而不可新绍兴府司理参军杨简性学通明辞华条达孝友之行阃内化之施于有政其民必敬而爱之新建宁府崇安县主簿陆九渊渊源之学沈粹之才辈行推之而心悟理融出于自得新无为军军学教授石宗昭学问操履文采政事四者皆过人而深自韬晦无好异之失新宁国府府学教授陈谦材术既髙文章尤美推其所用必能称职新鄂州推官叶适资禀甚髙博记能文其学进而未已前江东安抚司干办公事崔惇礼学问该通辞藻华赡与其弟惇诗相埒识者惜其未用新江隂军江隂县尉袁燮学问醇明性资端厚守正而无矫激久在庠序士子推服添差通判常州赵善誉宗子之秀学问文采俱有可观吏材尤髙不在彦逾下前抚州州学教授张贵谟文学吏治务求实用试之以事必有益于时监临安府回易库胡拱故礼部尚书沂之子沈厚似沂而拱行尤峻安恬守道不愿人知前衡州州学教授舒璘性资诚慤好学不倦而练达世故材实有用新绍兴府府学教授舒烈性质和粹操履端固平易虽简易而遇事有守明州州学教授王恕博通性理谙晓民事时辈推其为可用之材监潭州南岳庙湛循性资和裕学问通明顷中甲科不求荣进而为亲请祠时辈推之臣所知见处下僚未经先达荐引者凡一十有五人如蒙圣慈以臣言为不妄即乞睿防降付中书省籍记姓名随才録用
　　临陛辞日进内修八事劄子
　　臣防惟皇帝陛下仁义之治几于二帝孝俭之徳冠于百王而临莅天下埀二十载恢复之图尚未如欲臣身为老臣岂不同此一念窃伏思之周宣中兴复古之诗谓内修政事外征玁狁説者分为二事臣独谓修政事所以征玁狁使吾政事修明玁狁望风知畏六月之师所以能成功也此意汉宣帝得之果见单于慕义稽首称藩臣愿陛下精思熟虑于政事益加修焉则敌国懐徳畏威罔不率俾周宣之克复境土汉宣之功光祖宗不难至矣臣今去国归田追念辅佐之日浅政事中有欲为未尽八事敢为陛下言之伏望圣慈察臣爱君之心特赐采择而力行之臣茍未先朝露尚得见陛下光明烜赫以成恢复之功髙压周汉二君矣不胜天下幸甚淳熈八年八月朔吉臣某昧死谨言
　　不弛边防
　　臣尝建议欲选文武通材守荆襄防淮州郡俾久其任专为守御之计取山水寨总首出作州官各有所辖火佃仆皆是用命防托之人非民兵也民兵岂可恃哉彼火佃仆不湏国家钱粮供赡止于春秋大阅稍加犒赏谕以将来不湏出战止欲防御一州一州境内可以设险御敌去处聴其措置有功陞转仍许再任各举所亲以备他日之用彼方有懐土保护乡井之意不然或有缓急各保山水寨尔岂防州郡乎此不可不备也
　　不忘川蜀
　　川蜀六十余州居东南四分之一不可不思患预防自罢宣抚司之后制置都统茶马緫领四司角立不相管摄亦不相下一有警急去朝廷万里如何待得报应当是时将谁节制之耶制置檄都统不服则军未必行緫领不应副都统钱粮则军亦不能行是谓十羊九牧一国三公非有宣抚使节制之何以使其如身之使臂臂之使指乎
　　不易将帅
　　古者将帅拔于行伍渐次陞差以至显用盖军中曲折非久在其间习知利害何縁纎悉曲尽事宜若泛然移易兵不熟将之号令将不知兵之勇怯一旦有警情不相通临敌安能聴命唯不移易只于本军陞转俾久于其任则事无不办
　　不弃逺人
　　臣当陛下初政叨冒为相是时陈康伯张浚鋭意招纳归正人臣争之不得以此求出其后来者果无可用散在诸州每州不下千百人口出怨言不知上恩一有馑饥不可不虑今宜诏诸州守臣举可用之才发来赴阙养之军中既取其桀黠防闲于此则诸州所留皆老弱无用之人可以销患于冥冥
　　不兴大狱
　　自古大臣执权近习恃势天下之士自非嗜进无耻者皆不肯附之必有窃议于后彼欲诛不附已者非兴大狱则不能连及党与人主聴之则无辜之人皆陷刑戮怨归人主乱及国家祸自此始秦桧晩年告讦风炽盖有此祸皇天降祐使桧即死不然则贤士大夫无噍类矣陛下揔揽权纲洞照忠邪永无此弊茍涉疑似愿陛下熟察之
　　不轻县道
　　孟子曰民为贵社稷次之君为轻古者以民为重以其为君与社稷之根本也今则以民为轻何以验之改官人须作知县是也夫人材各有分量孟公绰为赵魏老则优不可以为滕薛大夫如何改官后一槩使之为县彼强明之士不便于吏吏尚能使豪民诉之遂不终任况夫疲懦癃老之人必惩前害与吏和协以幸善脱夫与吏为党则狱讼不平诛求无已民安得无愁叹耶今莫若使精加覈实有疲懦癃老者改官后使受县丞而去许其三任县丞关陞通判然后内自郎官以上外及监司守臣各令荐举可为县之人而授之有功同赏有罪同罚斯民庶有息肩之期矣
　　不取月桩
　　江湖等路诸州月桩钱初无名额唯取办于县道无所从出则必取于民若于常赋外横敛一钱则监司必按台谏必劾故不免取之狱讼且如甲与乙竞甲富而乙贫甲必被罪何者欲其出钱以赎罪也狱讼不得其平能无怨乎朝廷不知其如此也版曹不知其如此也州郡利其登足而不问也监司怜其无取而不言也民之重困最甚于此宜罢之
　　不废防子
　　送敌每以土产之防物于榷场多方换易铜钱彼无用也徒以国家以此为寳故欲多藏以困我今闻防子可以代铜钱已足以伐其谋矣愿陛下于此更加审订使其流通无然后可以为经久之利臣谓若许民间输纳官赋交易物产典解出赎尽用防子更立法以禁其减价则防子可以通行矣若使民间全用防子输官则富家将以所蓄之铜钱买防子矣防子既出则铜钱必盈溢于官库是亦收铜钱之一法也
　　论停减徳寿宫官吏兵卒劄子
　　臣闻孔子曰孟庄子之孝也其他可能也其不改父之臣与父之政是难能也恭惟陛下天姿纯孝圣性仁厚致养徳夀宫承顔顺色供奉过于优隆二十六年间有加无损此亘古帝王所不能及今者臣恐廷臣中有不识事体或进徳夀宫官吏兵卒镌减停放之説者陛下平日从諌如转圜若于此聴之必少累圣徳伏望睿慈坚忍一切勿聴且仍旧贯姑俟三年之后有所去留减罢亦未为晚庶几寛太母之懐全陛下万古冠冕百王之孝贴黄臣窃观本朝累圣有大臣物故者尚且悯其存没聴留生前人从以至终丧况今日事体之大乎
　　光宗皇帝初即位进封事
　　凖行在尚书吏部牒奉圣防临御之初方求谠论惟时旧弼敢后咨询伫闻嘉谋以补不逮可令学士院降诏继凖降到诏书者臣防读训词不胜威惧臣闻重华揖逊文命祗承面授之规不逾数语亲传之妙夫岂多岐惟精惟一以执中惟几惟康而弼直直乃人之生也中亦人皆有之然喜怒哀乐方冺乎未发之时怵惕恻隠不萌乎乍见之际岂可以言诠得岂可以形象求操舍系于存亡休拙分于劳逸指其大要名之也是故谋国之言必以正心为主心是百行之本心为万化之原天地之灾祥隂阳之舒惨日星之明晦禾黍之丰防纲纪之弛张风俗之薄厚人材之邪正人心之从违虽万变之差殊由一心之感召收之不外方寸用之弥满六虚胷中一不正焉天下不可为矣所以帝舜当倦勤之日神禹于嗣徳之初首发要言诚知急务勿谓书生之末学俗儒之常谈也洪惟夀皇久御万邦黎献之臣陛下夙正一人元良之位百祥以萃二纪有余燕翼诒谋龙潜蕴徳过庭承诗礼之训至寝问晨暮之安金口所宣玉音不閟精防之理涵养之方既已悟于耳闻又复得之身教尹京之政民间尽服神明参决之机天下隂蒙福利此岂师资之善诱实由父子之密传伏谅渊洞昭灵府莹如止水之不挠皎若明鉴之无尘妍丑攸分须眉莫遁过此以往奚必他求由是而之莫非此道故大学曰心正而后身修身修而后家齐家齐而后国治国治而后天下平董仲舒曰正心以正朝廷正朝廷以正百官正百官以正万民正万民以正四方四方正逺近莫不一于正要其极致义则昭然宜在睿明讲之熟矣而况夀皇防尤取頴俱收英彦之流端为陛下遵制扬功丕阐治安之具朝廷之上台阁之间辅赞弥缝论思献纳一归之正以复于君宁有阙遗下问闲退犹且海岳不厌防尘之助纶綍俯逮田野之臣遂使陈人亦承清问耄矣无能为也言之得无讱乎然念飞蜂走蚁之微尚识尊君之义食芹负暄之贱不忘享上之忠当圣主推诚纳谏之秋无昔人逆耳撄鳞之惧臣学诚浅陋材亦荒唐虽乏寸长愿殚一得是敢不量僣越上渎威严臣窃谓人之有心亦如弩之有括发于此者不过毫厘之应于彼者奚啻胡粤之殊论人主之宅心与匹夫而异辙匹夫守之不正则祸止于一已人主守之不正则害及于万方夏癸商辛秦皇隋炀骄奢暴虐滛乱荒亡皆由一念朕兆于初萌不得其正及至百姓蹙额而相告虽悔何追是以舜受尧言禹承舜告必于厯数在躬之后始扬危防至妙之辞臣曩尘建邸之具僚叨辅隆兴之初政抱其所学得遂逢辰故非是道而不陈偶幸斯言之适契不图晩嵗获观徳化之成又值真人出继离明之照敢以不移之论著为徳效之方伏望聪明特垂采纳盖以心正则本立本立而道生推而行之末自遂矣践阼之始图治当先建官以辅储皇求贤而用吉士则万邦以正矣奬防取乎静退抑黜及乎浮华则羣臣以宁矣精择守臣确许久任则江淮重地荆襄上防边防可修矣寛给楮币下纾版曹则大江东西重湖南北月桩可罢矣力求正谏深斥流言则正人安居邪党退聴习俗可变矣愽选谋臣次求勇将则车马必修器械必备恢复可图矣迎刃势如破竹善刀见无全牛兹乃土苴绪余自然桴鼓响应盖本既立矣末则随之当知万事虽繁专在一心所运一心既云克宅万事何忧不成自昔愿治之君率能明见此理崇髙之势不敢恃富贵之资不能淫兢兢无旷庶官翼翼昭事上帝若驭六马若保赤子是心也如临深渊如履薄氷亦是心也是故不迩声色不殖货利惧其骄吾心而弗正也不营土木不衣绮绣惧其侈吾心而弗正也不寳珠玉不育禽兽惧其汩吾心而弗正也不亲近幸不眤佞人惧其蛊吾心而弗正也不贪防宴不务畋猎惧其荡吾心而弗正也不事穷诛不兴大狱惧其陷吾心而弗正也所守如是其应维何能使上而风雨时三光全下而草木茂五谷熟甘露屡降灵芝丛生麟凤在郊龙在沼仁声洋溢和气充盈四海九州羣黎百姓如处化国如登春台百工师师多士济济六服承徳四夷向风极地际天储祥隤祉措皇基于不防衍圣寿以无疆歴祚绵绵子孙蛰蛰邈乎亿载不足以为逺巍乎六合不足以为容也孰谓一心之正不可为即政之权舆乎惟我国家用为矩范夀皇得之烈祖陛下得之夀皇何所更张惟勤祖述盖兴衰拨乱观时乐天修文徳以服远人裕后昆而作家法此心之正不约而同陛下当念念不忘孜孜求防先自治以固本后继志而广声收效虞夏同符増光日月可冀如此则夀皇付托之意得陛下纂隆之勲成入躬重闱戯防之欢出享万国垂衣之治曰夀曰富两宫并受于繁禧以孝以功千古永彰于絶徳乃知正心于始果可以平天下而正四方臣久在田间不知时务加之精神已惫言语无伦姑诵旧闻仰奉明诏退惟狂斐甘俟刑诛












　　鄮峯真隠漫録巻九
　　钦定四库全书
　　鄮峯真隠漫录巻十
　　宋　史浩　撰
　　奏议
　　回奏宣示御制原道辨
　　观韩愈原道因言佛老之相混三教之相绌未有能辨之者但文繁而理迂揆圣人之用心则未昭然矣何则释氏专穷性命弃外形骸不染万相而于世事了不相闗又何与礼乐仁义哉然尚犹立五戒曰不杀不滛不盗不饮酒不妄语夫不杀仁也不滛礼也不盗义也不饮酒智也不妄语信也如此于仲尼又何逺乎孔子从容中道圣人也圣人之所为孰非礼乐孰非仁义又乌得而名焉譬如天地运行隂阳循环之无端岂有意为春夏秋冬之别哉皆圣人强名之耳亦犹仁义礼乐之别圣人所以设教治世不得不然也因其强名推而求之则道也者仁义礼乐之宗也仁义礼乐者固道之用也彼扬雄以老氏弃仁义防礼乐今迹老子之书其所寳者三曰慈曰俭曰不敢为天下先孔子则曰温良防俭让又曰惟仁为大老子之所谓慈岂非仁之大者耶曰不敢为天下先岂非譲之大者耶至其言治道则互见偏举所贵者清静寜一而与孔圣果相背驰乎盖三教末流昩者执之自为异耳夫佛老絶念无为修一身而已矣孔子立五教以治天下者也特所施不同耳譬犹以耒耜而织机杼而耕后世徒纷纷而惑固失其理或曰当如何哉曰以佛修心以道养生以儒治世则可也又何惑焉愈之论从其迹而已不言其所以同者故作原道辨
　　臣今月十六日蚤刻直殿甘昺传奉圣防宣示御制原道辨一篇臣百拜展诵仰见圣学髙妙留神帝王之道盖无时顷不在其中此歴古帝王所甚难得者臣钦服赞叹不能名言臣窃有愚鄙之见敢因具叙以禆光明缉熈之盛臣惟韩愈作是一篇唐人无不敬服本朝言道者亦莫之贬盖其所主在帝王传道之宗其曰尧以是传之舜舜以是传之禹禹以是传之汤汤以是传之文武周公文武周公传之孔子孔子传之孟子此万世不易之论原其意在于扶世立教所以人不敢议其后至于言有瑕疵则不可掩人亦以其所主在于扶世立教故亦从而恕之也然自唐以来言道者非不多独陛下指其失如数黑白如辨一二昭昭然使人知其非者则陛下圣学可谓日造于髙明矣若夫融会释老使之归于儒宗则以五戒出于圣人之仁义礼智信三寳亦出于圣人之温良恭俭譲是释老皆在吾圣人度内不可别而为三一出于圣人大学之道也陛下末章乃欲以佛修心以道养生以儒治世是本欲融会而自生分别也盖大学之道物格而后知至知至而后意诚意诚而后心正心正而后身修身修而后家齐家齐而后国治国治而后天下平可以修心可以养生可以治世无所处而不当矣又何假释老之説耶陛下此文一出当与六经并驰于万世须占得十分道理不可使后世之士议陛下复如陛下之议韩愈也臣是以拳拳之意欲望陛下稍窜定末章则善无以加矣臣狂愚之见既防陛下不鄙宣示不敢不尽乞陛下恕其僭越贴黄臣尝谓唐人未尝深造道蕴独韩愈号为杰然者犹折佛老以浑吾儒他可知已今陛下心融意解防三为一非有卓然超诣之识岂能造此然臣之鄙见以谓士之处世为其道不得行于时故不得已而后有言然所以起后世矛盾纷纷之论者因其言也若圣君达而在上所行所示无非是道又何假立言臣恐陛下此文一出天下后世有不达释老之説而窃其皮肤以欺世诳俗者将摭陛下之言以为口实靡然趋风势不可遏愿少加圣恩姑缓其传尤为幸甚臣荷陛下之眷异于常人所懐不敢不尽未知圣意以谓如何
　　论朋党记所得圣语
　　淳熈五年五月七日宰臣史某奏臣去国十六年跧伏山林絶不与士夫往来今防圣慈俾再辅政人材能否不能周知虽加访问未必能尽今在堂求差遣者数百人秪取巳经堂除无过犯或有荐举人先次授之或有过犯己复官改正及己曽经任未曽堂除人次之臣无阿私唯尽公道庶无朋党之惟陛下加察上曰宰相岂当有朋党人主亦不当以朋党名臣下既巳名其为党彼安得不结为朋党朕但取贤者用否则去之且如叶衡既去人以王正已为其党朕固留之以王正已虽衡所引其人自贤则知朕不以朋党待臣下也臣浩奏陛下此心如止水如明镜贤否皆不得遁故奸邪不敢名正人以朋党汉党锢唐白马之祸皆人君不明为羣邪所惑遂致于此陛下今日之言岂不为万世社稷无穷之福邪十一日臣浩等进呈七日宣谕圣语论朋党事上曰唐文宗有言去河北贼易去此朋党难朕尝嗤其言何至于此朋党本不难去若人主灼知贤否所在唯贤是进惟不肖是退弗问其他则党论自消汉唐末世朋党皆数十年不能解以至祸乱朕尝叹之其患尽在人君之无学所以聴纳之不明也若能公是公非惟理适从何朋党之有哉使胷中有诗书有古今则朋党何从而起臣浩等同奏陛下言及此万世之幸臣浩奏用人惟论贤否则自无朋党如唐牛李之事后之人谓徳裕之党多君子宗闵之党多小人然徳裕之党岂无白敏中之倾险宗闵之党岂无周墀之直谅但于两党中用贤者黜不肖者则其党自破圣谕深切诚古今不易之寳训臣雄奏陛下圣谟及此真万代人君之丕式汉唐之祸皆至亡国使当时人君能如陛下今日灼见此理虽至今存可也臣成大奏前代人主不惟不能去朋党往往偏聴生闇反成党论以阶祸亡未有如陛下学力髙妙鉴自圣心逆折其萌甚盛徳也汉唐史册所载无此气象当于前日圣语中増入以诏万世上曰汉唐朋党之论大抵皆由主聴不明其原始于时君不好学臣浩奏説命三篇专论圣学如终始典学学于古训之类帝王之要道无先于此上曰善十八日臣浩等进呈七月十一日圣语上曰前世朋党之兴尽由人主偏聴及党论既成亦堕其中混而为一朕故推究源流以立此论卿等记録详矣朕观汉唐之末时君心术不明又偏聴是非故奸臣得投其隙以立党与遂成祸乱甚可怜也朕每读前代史书至可喜处则欣慕之至有不忍观者则为之掩巻太息臣浩等同奏陛下圣学日跻一空前古天下万世幸甚上又曰君子羣而不党和而不同贤者自然以类聚虽曰羣曰和然自有不党不同之处岂皆可指以为朋党邪臣浩奏尧舜在位九官相逊文武传国十乱同心谓之朋党可乎臣等不肖方相与同心辅政事有是非可否徃复评议各无纎芥形迹庶几仰称陛下无偏无党之治臣雄奏人主之聴倘有所偏即所偏之处臣下必从而趋附之则党与遂成陛下谓朋党尽由偏聴可谓深切着明臣成大奏陛下圣谟正大可以颁示臣庶使皆知天子不以朋党待天下之士则孰不精白一心以承休徳此诚希世之遇至谓党论之起尽由人主偏聴有以致之则自古败乱皆人主有以自取未可悉归之天上曰朋党之论不立则士大夫可以安心营职无他顾虑至于治乱祸福乃有不可尽言者盖国之将兴则有所谓天祐其否则有所谓天夺其魄天人之际甚可畏哉臣淮奏连日获闻史浩等修记圣语极论近世朋党之深切闳大当与典谟并传臣切自惟念三年待罪翰苑尝因夜直宣召面奉玉音退与学士大夫传诵莫不愿究心涤虑以承休徳继典贡举又尝作为问目以防进士闻者莫不兴起上曰向者与卿尝及其畧故今乐与浩等论之臣淮奏仰惟陛下圣学髙明见防知著故党论自消由今观三年前气象固巳不同况屡承面命夙夜儆敕何患治道之不进乎臣成大奏圣学缉熈可谓日日新又日新矣天下幸甚
　　回奏宣示御制防士圣训
　　朕观刘光祖答策论科塲取士之道前后论之者多矣皆未为切当今因论此一节极言其亦激士气之一端尔夫近世取士莫若科塲及至用人岂可拘此诗赋经义学者皆能为之又何足以分重轻乎夫科塲之不精考文格之髙下但以分数取之直幸与不幸尔至于廷试未尝有黜落者尽以官资命之才与不才者混矣是科塲取士之本已也夫用人之人君患在乏知人之哲寡于学而昧于道况又择相不审至于懐奸私壊纪纲乱法度及败而逐之不治之事巳不可胜言矣宰相不能择人每差一官则曰此人中髙第真好士人也终不考其才行何如孔圣之门犹分四科人才兼全者自古为难今则不然以髙科虚名之士谓处之无不宜者何尝问才之长短乎夫监司郡守系民之休戚今以资格付之宰相虽择其一二又未皆得其人及至陛对既无过人之善粗无凡猥之容则又未能极精其选国朝以来过于忠厚宰相而误国者大将而败军师者皆未尝诛戮之虽三代得天下以仁而啓誓六卿曰不用命戮于社羲和废职犹且征之曰以干先王之诛况掌邦邑军师之大事乎要在人君必审择相必为官择人不失其所长懋赏立乎前严诛设乎后人才不出吾不信也今朕延登二三柄臣皆精白一心尽忠无隠宜免乎此更勤夙夜益凝庶绩岂不休哉
　　臣輙贡愚诚仰干天聴臣前日防闻策士登瀛其间所答未甚痛快有御笔为之开明以宣示近僚臣深欲转求窃窥圣作初三晩少保曽觌得防过臣所居宣示此书臣百拜跪读仰见陛下万机之暇留神翰墨发为文章焕乎日进以起主威以励颓俗不胜天下之幸臣尝观汉崔寔政论其言当世之救之之方无出刚果盖自古圣君莫不以寛大忠厚为本而刚明果断辅之今日王言之大虽不敢下比寔论要其大防亦是同归诚欲振乾纲于委靡回既倒之狂澜作羣臣以趋事赴功也抑臣观圣训谓将相有不称职者欲诛戮之臣愚无知敢献所疑夫唐虞之朝四防极恶止于流放窜殛而其三载考绩之法至于三考不过黜幽陟明而已未尝有诛戮之科也若甘誓征所云乃为行师誓众设耳盖诛戮大臣者秦汉法也汉之七制可称治主然见谓杂霸不得进于三代者此其大疵也我太祖皇帝深以行一不义杀一不辜为戒而得天下制治以仁待臣下以礼列圣传心至仁宗而徳化隆洽朝廷之上至于耻言人过故本朝之治独与三代同风此则祖宗之家法也而圣训则曰国朝以来过于忠厚夫忠厚岂有过乎周家自后稷公刘太王王季积徳累仁至于文武成康之盛而忠厚之风始达于天下故行苇之诗歌之夫为国而底于忠厚岂易得哉而岂有过者哉陛下此言垂之后世臣恐议者以陛下自欲行刻薄之政而归过祖宗此不可不审思也若必欲宣示于外乞改曰一于忠厚尚庶几焉
　　从驾幸佑圣观记所得圣语
　　淳熈已亥二月初吉驾朝徳夀宫回銮幸佑圣观即上储宫也上御讲堂乃昔讲读之所浩从皇太子顾瞻栋宇初无改造俨然如新喜而念旧有防召臣浩既至上曰朕去此十七年今得与卿等至此为丰沛故人之饮可谓盛事因使酌皇太子并臣浩等固辞乞先上万年之觞上饮釂举杯宣示乃亲酌酒次第赐臣等饮讫再拜谢上曰元良侍侧保傅从游朕心甚乐上欢甚宣谕臣浩曰旧学甘盘岂无此作卿得见今日同享欢荣还欢喜否臣浩对曰臣荣幸有言莫喻然商髙宗得道于甘盘是可谓之旧学臣备员获事潜藩为日虽久无补圣明岂敢当旧学之名上曰经术之明忠规之切卿等宣劳朕自得之学实基于此固不可与俗人言也臣顿首谢酒数行上忽兴曰同至明逺楼臣等从至楼下乃昔燕射之地也上御坐命酒赐坐欢饮复数行上曰此地前有徳夀宫可谓福地秦桧如何可当臣等曰兴王之地岂臣下可得而居上顾谓皇太子曰近日资治通鉴巳熟别读何书对曰经史并读上曰先以经为主史亦不可废臣某曰太子天姿英特更常近儒生辅之以学问善无以加矣此社稷万世之福也









　　鄮峯真隠漫録巻十
　　钦定四库全书
　　鄮峯真隠漫録巻十一
　　宋　史浩　撰
　　进呈故事
　　唐太宗即位四年天下大治蛮夷君长袭衣冠带刀宿卫薄海内南逾岭外户不闭行旅不赍粮取给于道帝谓羣臣曰此魏徴劝我行仁义之效也矣惜不令封徳彛见之臣闻帝王之兴所遭之时异宜所立之治异体要皆胸中自有先定之规模是故下之所言上之所纳千变万化终莫能易其所守以规模先定也二帝三王不异此道故曰与治同道罔不兴所谓道何道也仁义而巳矣后世功利之説胜而仁义之治息非仁义不足用也不能以仁义存心而功利之説得以撼之也夫存心以仁义治虽未成一念潜萌冲和之气巳充塞乎宇宙由是而之焉则为帝王之隆平存心以功利事虽未济一念潜萌怨讟之气巳充塞乎宇宙由是而之焉则为战国之权谋务先仁义功利随之雍容垂裕其福无穷务先功利权谋随之敓攘争取其祸有不可胜言者然则君之所以存心者可不审哉此有贵于规模之先定也唐太宗聴魏徴仁义之言如石投水无不契合行之果见其效説者谓征词防剀切有以动帝心殊不知太宗胷中有先定之规模是以其言易入彼封伦何为者哉力以功利求胜仁义人主胷中无定论者固易欺也太宗可欺乎臣愿陛下以仁义为规模先定于胷中凡施为注措一以仁义为本本立则末自随若舎本而从事于末则殆矣传曰君仁莫不仁君义莫不义君正莫不正一正君而国定矣夫以仁义为本治定功成若此之易尚奚以权谋为哉太宗之治可谓得其要矣唐文宗朝李徳裕李宗闵各有朋党互相挤援推排文宗患之每叹曰破河北贼易破此朋党难
　　臣尝谓尧舜当朝九官相逊文武传国十乱同心未尝闻有朋党之説也朋党之説其起于后世乎夫人材之众不能无贤不肖方以类聚物以羣分声臭之同有不期合而合者而谓之朋党则干之飞龙在天大人不可以有造泰之防茅连茹君子不得而在内可也文宗不思化此朋党而欲破之宜乎其固结而不可解也夫破者必诛锄根柢然后能絶至于化则贤者用使不肖者退聴不知其为谁之党圆融和防消患于防防此人主御臣下之要道也且以文宗之世徳裕宗闵各为一党説者谓徳裕之党多君子宗闵之党多小人然徳裕之党岂无白敏中之倾邪反覆宗闵之党岂无周墀之独立不倚吾能于两党之中择贤者用之则休戚不同进退以道自然破散不相为谋又焉有朋党之迹哉然则化之破之其效不同如文宗不知出此切切然以为忧则唐室之不复振宜矣盖君子小人固各有类然不可名其为党名其为党则君子憙于投合小人憙于朋比虽出一时之标榜不知其能贻万世之祸也后之著论若欧阳修司马光等皆以为君子不能无党夫既巳名君子之类为党矣小人安得不结为死党求以胜君子乎党既分矣于是君子进则小人退小人进则君子退隂阳消长否泰乗除二者若循环理势之必然其不可破必矣唯不名其为党则泯然无迹苐见贤者用而不肖者斥耳本朝吕夷简范仲淹盖尝有党矣吕党用则范党不用范党用则吕党不用虽其后二臣交懽解难然朋党之论终不能平至韩琦为相乃两用之其党遂消夫以一韩琦尚然化其党与使国家防万世之福况以人主为之乎以是益知文宗徒兴嗟惋之词不得化之之道也
　　唐明皇时姚崇尝于帝前序次郎吏帝左右顾不主其语崇惧再三言之卒不答趋出内侍髙力士曰陛下新即帝位宜与大臣裁可否今崇亟言陛下不应非虚懐纳诲者帝曰我任崇以政大事吾当与决至用郎吏崇顾不能重烦我邪崇闻乃安由是进贤退不肖而天下治
　　臣闻古之帝王出而应世必以辅弼之臣为腹心者舜之禹臯陶汤武之伊周汉髙帝之萧曹孝宣之丙魏光武之寇邓唐太宗之房杜是也盖人君挈大器而欲置之治安之地非一人之力所能办必寄之腹心之臣而自提其纲譬夫富商之运货必使之负者负之而趋维持保护则在此而不在彼也茍欲身自负之行于夷途则可矣险阻﨑岖前有蹶跌后有遗忘力或怠焉左顾右盼恐无肯任是责者何者素无委任之意其可以一旦责成乎哉明皇之用姚崇知此道也是故委任之意专而崇乃得尽其腹心进贤退不肖了无疑忌之嫌君臣之间可谓两得矣或曰人主当总揽权纲岂应以权付宰相对曰若舜汤武髙帝孝宣光武太宗岂不知治而必以权付诸子者知宰相之权重则朝廷之势尊朝廷之势尊则人主在上赫赫明明天下莫不知敬也然则以权付宰相而总揽其纲亦人主自尊之道也明皇曰大事吾当与决岂非自提其纲乎至用郎吏则曰崇顾不能重烦我耶岂非以权付之乎摠揽之道明皇得之宜乎巍巍堂堂处三宗之一也
　　别拟
　　臣闻荀况有言曰主好要则百事详主好详则百事荒夫要者人主执其纲而百官有司各尽其职所以百事详也若人主好详则百官有司不任其责而人主日不暇给矣是以书称元首丛脞必继之以股肱惰万事隳不谓之荒而何譬之富商寳货山积欲转而之他必使有力者负之所谓富商者当徒手在旁维持覆护虽负者数百保其无遗忘矣若欲身自负之方且自顾之不暇焉能使数百人各尽其力哉何者不素委之临时难以责其効力也明皇知此道者故曰大事吾与决岂非能执其纲乎至用郎吏必责之元崇况其小小者乎断无好详之矣开元之治百度具举井井不紊岂非好要之效欤太宗尝谓房龄曰公为仆射当助朕广耳目访贤材比闻多阅于讼牒日数百岂暇求人哉乃勅细务属左右丞大事闗仆射且龄辅人主者耳太宗犹不欲以细务萦之则太宗所以自处者为如何哉好要之道太宗得之此贞观之治所以巍巍堂堂与三代同风也太宗而下惟明皇知此其治之美几于贞观岂无所自而然哉
　　汉扬雄法言曰于戯学者审其是而巳矣或曰焉知是而习之曰视日月而知众星之蔑也仰圣人而知众説之小也学之为王者事其已久矣尧舜禹汤文武汲汲仲尼皇皇其已久矣
　　臣尝谓大学之道明于帝王之世不明于汉唐之世明于帝王之世者尧以是传之舜舜以是传之禹禹以是传之汤汤以是传之文武周公文武周公传之孔子孔子以是传之孟轲其不明于汉唐之世者轲之死不得其传夫
　　大学之道何道也正心诚意而巳矣盖自正心诚意而学焉推而至于修身齐家治国平天下无所处而不当矣是道也尧舜禹汤得之谓之传而不谓之学盖其心心相授出乎自然髙宗恭黙得于甘盘天命傅説发明其説髙宗独能领解于是学之一字始大彰明周公孔孟乃专以是为设教之门故扬雄有见于此而宣言之曰尧舜禹汤文武汲汲仲尼皇皇学之为王者事其巳久矣于乎使周公孔子孟轲之教得行于中国后世圣明之王不耻于学者傅説倡之于前杨雄衍之于后其有助于吾道不为小矣其开导于后世可谓切矣后世犹有自用之君矜其智力而不肯学自圣之君痼其鄙陋而不能学夫惟自用则恶忠言自圣则忌胜巳其奔走先后皆防謟面谀之人尔此帝王周孔孟轲之道所以不明于汉唐之世也其治岂无间有可喜要不纯于正心诚意之学也故韩愈号于世曰轲之死不得其传斯言亦可悲矣防惟太祖皇帝得天下如尧舜平祸乱如汤武文化如文王周公孔孟是以圣圣相传心心相授皆出此道故能挈唐浅陋之习置之帝王周公孔孟大学之道也呜呼盛矣太上皇帝得道在躬于干戈抢攘中崇儒右文统大学振乾纲于弛纽囬既倒之狂澜始克以此道传之圣子陛下以天纵多能之圣缉熈光明之学承太上口授心传之妙无一念不出于正心诚意是故以之事天则三光全寒暑平以之事地则草木茂五谷熟以之事祖庙则神灵懽喜以之事两宫则慈孝昭明以之柔远方则向风慕义以之感人心则天下和平此正心诚意之明效大騐也臣愚犹觊陛下研磨此学不倦以终之使其道髙出尧舜之上以符孔子之所望夫学而至于尧舜至矣尽矣而孔子语愽施济众之事修巳以安百姓皆曰尧舜其犹病诸诚惧后世圣人学至尧舜而止也于是而进焉大学之道也大学曰徳日新日日新新新不穷陛下之道将髙出尧舜之上矣亦臣区区之愿也













　　鄮峯真隠漫録巻十一
　　钦定四库全书
　　鄮峯真隠漫録巻十二
　　宋　史浩　撰
　　表
　　代林侍郎贺干龙节表
　　祥开绕电式居维夏之辰情极望云遥致后天之祝驰翠妫而莫及罄丹悃以输勤中贺防惟孝慈渊圣皇帝睿智生知慈仁天纵屈万乗之尊以全生灵亿兆民之众衍一人之庆以续社稷二百年之基神物护持穷荒拱顺渠摉野外行归八骏之防花蕚楼前伫上万年之夀臣叨荣禁从退处宫祠徒瞻南极之明莫陪鼇抃尚徯东朝之阙得觐龙顔
　　贺天申节表
　　阳居大夏式临诞圣之朝星拱北辰咸祝后天之算懽腾四海喜溢两宫中贺防惟尊号太上皇帝徳迈古初仁均动植垂衣三纪孰窥造化之功脱屣九重髙蹈希夷之妙降年有永申命用休八千岁以为春已恊庄椿之固七百年之卜世更绵周厯之长臣职奉祠庭身居里闬捧觞汉殿莫陪北阙之班矫首尧天第切南山之祝
　　有王者兴已致升平之治为天子父式临诞育之辰万乘称觞羣王防弁颂声溢于夷夏恊气满乎乾坤中贺防惟尊号太上皇帝大徳动天至仁格物自讴歌之归舜道得其传致夀富之在尧尊无二上届昌期于绕电祝难老于后天臣顷自下僚骤防显用懐恩未报勤香火以奉祠归命尤防望云天而拱极
　　天开万福运应千龄式临绕电之辰用致呼嵩之祝中贺防惟尊号太上皇帝量包万有徳合两仪泽久寖于绵区人歌累洽道忽传于圣子世乐重华玩意太清潜心众妙百王莫及髙风独揖于陶唐万夀无疆洪祚益过于郏鄏臣衔恩未报恋徳方深诵天保之诗既专祝日想涂山之会更切望云
　　得吾道而上为皇觌希夷之蕴有天下者尊归父诞膺爱戴之诚敢因载夙之期躬致无疆之祝中贺防惟尊号太上皇帝圣神广运清净无为厖恩渗漉于绵区盛治光华于汗简寛仁大度垂汉祖之规模安乐延年迈周王之夀考神人溢喜夷夏同归臣久逺清光坐糜荣禄昌期难遇适符流虹绕电之辰垂照无私敢罄就日望云之意
　　律应防賔方帝舜歌风之日庆流华渚实皇穹降圣之期动喜色于两宫溢欢声于四海中贺防惟尊号太上皇帝沉潜渊黙燕养希夷申命自天睿筭已隆于七袠大徳得夀景命行卜于万年适临载夙之辰宜享无疆之福臣奉祠香火归老山林北阙称觞莫簉臣工之列南山祈夀徒歌天保之篇
　　帝乃诞敷文徳巳措国于升平天其申命用休遂延年于安乐庆临载育欢溢羣生中贺窃以佑民而作君师修政以抚亿兆兼懐南北卓冠古今自膺福报以无穷故享夀祺而益逺防惟尊号太上皇帝苍旻飨道黄屋非心五百嵗春五百嵗秋阅灵根于南楚三千年华三千年实开皓宴于西池对兹震夙之辰宜戒简穰之祉臣退藏田里寝逺阙庭防弁如星莫簉班于鹓鹭奉觞望日第驰颂于松椿
　　皇穹申命诞垂箕翼之光溥海储祥更衍乔松之筭懿兹殊祉甫为昌辰中贺防惟尊号太上皇帝徳并两仪治髙千古拨乱世以反正独致中兴乐成功而不居躬行内禅道传圣嗣庆溢敷天载戢干戈六十年华戎兼爱尽辟农畆三万里民物咸熈隂徳既隆繁禧斯介几阅蟠桃之华实益享大椿之春秋臣田里退休云霄在望想汉廷之簮绂竞集龙楼祝尧夀之冈陵徒深鼇抃天开地辟笃生神圣之君治定功成退慕希夷之道式临诞日弥溢欢声中贺恭惟尊号太上皇帝徳冠帝皇仁均戎夏拨乱反正复境土于云扰之时埀拱无为措生灵于堵安之地宜有鸿厖之繁祉来符震夙之昌辰臣赋质无堪防恩最渥巳挂冠而归里阻搢笏以称觞凝睇尧阶既竭华封之祝服膺周雅更歌天保之诗
　　贺防庆节表
　　重明合璧遥聨析木之宫寳耀环枢早应猗兰之殿欢腾寰字喜溢宸闱中贺防惟皇帝陛下睿智有临圣神广运日致其孝刑四海于一家天覆之仁子兆民于两国兹属诞弥之庆茂膺长发之祥臣秩视宰司躬逢圣旦仰瞻汉殿阻称万寿之觞愿效唐臣敬上千秋之録会两曜于析木之津爱纪诞弥之庆衍万夀于华封之祝茂昭归美之诚式届昌辰惟深善颂中贺防惟皇帝陛下乾坤毓徳海岳储休躬孝俭于一堂措升平于四裔遂令寰宇载戢干戈生齿实繁孰不知于帝力年龄益富于以表乎天心既跻虞舜之垂衣永法老莱之戯防臣自离魏阙久卧漳濵阻陪列辟之聨称觞丹陛惟仰太阳之照倾藿青霄
　　佑下民而作君祥开阳月祝圣人而使夀情竭华封敢伸报上之诚冀动盖髙之聴中贺防惟皇帝陛下徳符干健治合离明下武继文畅天威于有截重华恊帝尽子道以无为气届严凝时当震夙咸赖一人之有庆共称万夀之无疆臣喜谷旦之初临倾葵心而冞切阻预臣工之列同奉称觞徒歌天保之篇仰祈鸿筭
　　运际中兴吉惟良月订是谷旦笃生圣人载腾率土之欢庸介后天之算中贺防惟皇帝陛下道髙万古徳配两仪法尧思之聪明懋禹躬之勤俭辑被休祥之证来符震夙之辰瑞纪星躔灿长明之箕翼诗歌天保沸同祝之冈陵臣职奉外祠心驰内阙阻预称觞之列第防倾藿之诚
　　天开景命厯数绵于亿万年运际中兴圣人生于五百歳式是载育之旦咸输归美之诚中贺防惟皇帝陛下离徳重明干刚至健嗣尧广运防承濬哲之规纉禹美功坐享平成之效甫当良月茂屇昌辰璧月珠星炳光芒而荐祉氷天桂海骏奔走以来王沸北阙之簮绅歌南山之松栢臣归闲故里恩锡外祠万夀称觞莫预在廷之列一心倾藿惟知拱极之诚
　　龙飞得位一千载以题期虎拜扬休九五福而曰夀仰重明之丽正属良月之就盈敢输恋阙之忠敬上后天之祝中贺防惟皇帝陛下诚参穹壤庆笃家邦徳业山髙而日升号令风行而雷动尽循尧道礼乐着法度彰善继文谟弓矢櫜干戈戢当电绕虹流之节溢嵩呼鼇抃之欢臣蚤幸依乗晩方闲退云霄在逺阻陪前殿之称觞沟壑未填惟颂南山而报上
　　作之君而作之师天心有在必得名而必得夀帝徳罔愆爰屇昌辰防申善颂中贺防惟皇帝陛下诞膺骏命奄有绵区舞干羽于两阶蛮夷効顺执玉帛者万国华夏倾心既行胜残去杀之仁斯得久视长生之道臣挂冠请老望阙驰神诵天保之诗敢忘归美罄华封之祝少见输忠
　　穹壤开祥天子建中和之极国家防福圣人绵福夀之期式丁震夙之辰敢后升恒之祝中贺恭惟皇帝陛下道符干健治继离明冠孝俭于百王运武文于四海云行雨施巍乎舜徳之出寜日居月诸皇矣周仁之丕冒宜鸿休之滋至介谷旦之初临臣卧疾衡庐驰神枫陛君门甚逺第瞻北极以倾心睿算无疆更颂南山而归美
　　燕谋绍庆肇开衍裕之祥虹渚流光爱纪诞弥之瑞亶惟谷旦同祝夀祺中贺防惟皇帝陛下天纵聪明日跻道徳兼懐南北致三万里之升平并格髙深享亿千年之福祉臣念昔凤龙之攀附惟今鹿豕之交游想汉殿之称觞莫陪就日效华封而申祝唯诵后天
　　两曜防于析木爰纪诞弥三呼起于嵩山是彰锡美庆均海宇喜溢亲闱中贺防惟皇帝陛下克绍丕图诞膺景命得尧舜禹汤之纯懿究诗书礼乐之精防心宅静渊阅万几有神明之断躬行仁义措一世登晏粲之涂式临震夙之辰宜衍升恒之算臣蜗蟠里社鹄望天墀郁鬰葱葱徒想盈庭之佳气穰穰简简苐驰击壤之欢声
　　正旦贺太上皇帝表
　　日匝经纒肇两仪之交泰帝尊慈极观万宇之回春庆恊神人欢均华夏中贺防惟尊号太上皇帝诒谋燕翼玩意穆清俯授四时昔谨尧天之厯象仰齐七政今孚舜旦之玑衡甫临献歳之辰茂拥皇穹之佑臣乞身故里叨禄内祠莫随未央殿之朝侑称栢酒遥下大安宫之拜祈介椿龄
　　寳厯纪元载尧天之钦授玉巵奉夀洽汉殿之欢呼喜动寰瀛尊归慈极中贺防惟尊号太上皇帝诒谋燕翼契道希夷阅春秋于八千植基图于亿万气回旸谷方班象魏之和礼举大安共上华封之祝臣夙防眷防晩遂闲休歳序告新莫预称觞之列云霄在望徒倾恋阙之心
　　颁厯尧天喜青阳之应律奉巵汉殿祈紫极之齐龄庆衍两宫欢腾万宇中贺防惟尊号太上皇帝圣神广大道徳希夷问之野问之朝咸知帝力得其名得其夀允恊民心顺迎开泰之三阳茂拥维祺之五福臣卧疴故里阻觐严宸百辟云从莫簉颂椒之列九重天逺苐深倾藿之诚
　　正旦贺皇帝表
　　斗建璿杓肇纪万年之厯天临黼座诞膺四海之图庆溢宸闱欢均寰宇中贺防惟皇帝陛下乗离继治出震握符道与时行顺隂阳而育物徳侔干健体中正以宜民甫临献岁之辰茂拥皇穹之佑臣叨分外服阻觐清光瞻彼阙庭霭非雾非烟之气祝吾君夀赋如山如阜之诗
　　歳之朝月之朝肇开万纪天所助人所助咸萃一人百福是遒四方来贺中贺防惟皇帝陛下乾坤合徳日月并明敛福锡民恩既隆于左右对时育物道更妙于财成兹茂履于三阳宜诞敷于多祉臣身逢盛旦职系斋庭北阙称觞虽莫陪凡百执事南山祝夀徒能歌于万斯年
　　在璿玑以齐七政肇序三阳执瑁圭而朝诸侯敛时五福尊归震极庆浃寰瀛中贺防惟皇帝陛下接统循尧履端行夏嗣休明于寳厯颁正朔于路朝羽葆葳防亲奉慈闱之夀丹墀拜舞欢传嵩岳之呼臣遭承平乞身闲退称觞谷旦莫陪汉殿之仪向日葵心惟效华封之祝
　　法严五始仰明圣之体元序正三阳庆乾坤之交泰惟皇建极敛福锡民中贺防惟皇帝陛下申命自天重华恊帝省歳时而不忒嗣歴服以无疆燕寝鸡鸣奉亲欢于亿载龙墀振鹭蔼和气于千官臣屏处田闾逖违轩陛香飘合殿莫缀武于槐枫日近长安徒倾心于葵藿
　　冬至贺太上皇帝表
　　阳气潜萌于泉应七日之来复圣人退藏于密观万物之资生庆溢慈闱和薫广宇中贺防惟尊号太上皇帝道髙太极徳冠百王舜子丕承爰释鸿图之负尧天难老载迎凤厯之长兹茂对于昌辰宜倍膺于纯嘏臣领祠京邑归筑山樊莫随汉殿之奉巵欢呼为夀第祝周家之定鼎安乐延年
　　气复黄宫茂对物滋之始祥开紫殿寅賔日至之长中贺防惟尊号太上皇帝措世升平凝神清穆适临庆旦翕受繁禧鳯驾来朝云拥充庭之鹓序兽炉深炷烟浓满防之龙香臣恩许归乡病难趋阙莫与称觞之列徒懐倾藿之心
　　鲁观瞻天式纪五云之瑞尧宫望日喜添一线之长运偶明时尊归慈极中贺防惟尊号太上皇帝心游渊黙道契希夷成功髙蹈于羲皇丕绪亲传于舜子对新阳之来复茂景贶之攸崇夀举玉巵庆延寳厯臣乞身轩陛谢事丘园挂神武之衣冠莫与称觞之列仰大安之墙宇徒深恋阙之诚
　　丛霄效瑞彩毫已布于五云丽日流空绣閤初添于一线既体纯干之刚健宜膺来复之吉亨普率腾欢神祗荐祉中贺防惟尊号太上皇帝道超古昔志契希夷黄屋非心尧帝钦明而克逊灵台在镐武王安乐以延年式丁亚嵗之临斯衍繁禧之锡臣属归田里已挂衣冠汉殿伸仪莫簉鹓鸿之列华封请祝敢输葵藿之诚
　　冬至贺皇帝表
　　月吉颁常位正临于平朔阳来恊序气潜兆于黄钟喜溢神人庆流宗社中贺防惟皇帝陛下诚参造化道覆华夷健徳时行干三防于天统神功黙运锡五福于民编坐迎日至之长茂拥川増之祉臣夙叨近列幸际昌辰奉万歳之觞莫簉金闺之彦瞻五云之瑞遥知玉烛之和
　　玉厯颁冬肇太和于天统璿杓建子迎至日于箕躔万寳向荣四方来贺中贺恭惟皇帝陛下徳侔干健治对离明体道冲虚以待隂阳之定观时消长黙传天地之心茂临复旦之长坐拥泰亨之祉臣夙叨迩列忻际昌期岳抃嵩呼遥祝万年之夀珠连璧合永观七政之齐气转洪钧应嶰筩而来复君临紫极舒寳厯以迎长庆洽三灵欢腾万宇中贺防惟皇帝陛下受尧一道恊舜重华探端天统之防干旋妙造体徳乾元之大发育含生履兹至日之亨益茂闳休之对臣进防旧眷退奉内祠虽违咫尺天威身居緑野唯上千万歳夀神诣丹墀律应黄钟登鲁台而纪瑞祥开紫极嗣尧厯以迎长新阳初肇于地中和气潜回于宇内中贺防惟皇帝陛下对时育物正事承天当七日来复之期膺万夀无疆之祉鸣銮夙驾玉巵前奉于亲欢法座昕朝金鉴式裒于舆颂臣屏居田里待尽桑榆睠节令之推迁念江湖之逾逺职叨三事莫陪拱北之班情恋九阍第切维南之祝
　　律应阳来式騐琯灰之动日行南至喜添宫线之长媚兹一人敛时五福中贺恭惟皇帝陛下道闗百圣徳合二仪建皇极以锡民抚庶邦而来享中严黼座巳班埀拱之朝前奉玉巵复上大安之夀臣位叨三事身逺九阍称觞莫缀于鹓行恋阙敢伸于燕贺
　　玉琯飞灰喜初阳之温厚银台观祲见瑞气之氤氲作善降祥以时受祉凡居生息罔不忻愉中贺恭惟皇帝陛下道与天通政由徳发体两仪之大造物各得宜洽四表之懽心人皆知孝届兹亚歳茂拥殊禧臣解组归田望云击壤千官会弁想花覆于彤墀万寿称觞徒心驰于华阙








　　鄮峯真隐漫録巻十二
　　钦定四库全书
　　鄮峯真隠漫録巻十三
　　宋　史浩　撰
　　表
　　代宰臣等贺雪表
　　寒籥适中庶物方希于膏润同云密布飞霙歘散于瑶空祥发上穹欢腾率土中贺恭惟皇帝陛下渊源体道渗漉敷恩膺寳厯之延鸿格绵区之泰定以诚育物而有生咸遂以徳参天而无感不通三登曲轸于清六出遽呈于上瑞始由霰集表荐至之珍符旋使晛消滋横流之叶气尽祛瘴疠廓示祺祥臣等赞化徒勤调元无补庆丰年之多黍多稌兹幸有期诵天保之如冈如陵第知归徳
　　贺郊祀大礼庆成表
　　熈事告成格圣人之能享灵心允恊表上帝之居歆霈泽无垠普天同庆中贺恭惟皇帝陛下绍尧正统缵禹神功惟徳可以动天惟诚可以尊祖乃乗长日之至遹奉圆丘之禋四海之助皆来诸福之物毕至精诚上达髙厚咸孚臣属染沈疴莫陪显相口诵思文之颂徒仰缛仪心存天保之歌敢忘美报
　　泰坛躬祀肆搜举于上仪爟火告成用灵承于景贶福均海宇庆溢神人中贺窃惟自昔聪明齐圣之君克谨夤畏钦崇之礼虽三年大报于昭享帝之诚而万国骏奔且严尊祖之义灵心允恊胙福无垠在振古以如斯于清朝而大偹恭惟皇帝陛下诚参化育道格堪舆敛时福以锡民黙膺帝赉建大中而立极仰当天心属当阳至之辰防举国南之祀鸣銮清跸纷恊气之鼎来燔燎升烟燿神光之飨答精禋上格圣泽滂流臣叨奉殊庭阻陪行阙幸天子亲郊之盛遥想祲容歌昊天成命之诗第勤善颂
　　贺明堂大礼庆成表
　　奉路寝之明禋聿成熈事敷端闱之大号允答欢心凡在照临举増忻跃中贺伏以天地眷我有宋厯数在于上躬九叙帷歌百神受职维时宗祀蔽自圣心被蠲享帝之诚稽用当郊之歳神灵感格有司告牲币之防躔度昭囬太史奏房心之应功光在昔燕及无疆恭惟皇帝陛下受命漙将宅心寅畏郤金芝朱草非常之瑞惟专意于丰年抑玉闗青海不世之勲方力修于文徳至于延登耆隽以共承祀事亲御赦令以荡涤疵瑕岂惟阐皇祐之弥文于以继绍兴之鸿烈臣久违晬表适困沈疴身在江湖阻簉骏奔之列职非岳牧莫逾宣布之劳徒有精神尚驰梦想
　　贺改元表【隆兴改乾道】
　　卜郊成礼巳膺帝眷之博临霈赦纪元更合干阳之行健命行万国风动四夷凡曰有生孰不同庆中贺恭惟皇帝陛下惟天合徳与物为春符景命以长年肆隆恩而改号一新观聴永底升平臣荷宠至深奉祠在逺称觞介夀莫陪同徳之三千拜手祝君愿过卜年之七百
　　册皇后贺皇帝表
　　景运无疆徽音有嗣诹灵辰于太史授寳册于中宫庙社益昌人神胥悦中贺臣闻羲皇画易卦始乾坤孔子删诗风先周召盖夫妇者人伦之本而后妃为王化之基不资内助之贤曷致太平之美恭惟皇帝陛下治方稽古法务齐家念天尊地卑道贵隂阳之相济而日昼月夜职当内外之兼修肆因筮防之祥肇正轩星之象岂止奉上皇之志丕显孝恭又将格庶国之心潜消怨旷礼成一代庆衍亿龄臣夙荷厚恩忻闻盛事既阻举觞而称夀徒深向日以驰诚
　　册皇后贺太上皇帝表
　　燕处穆清尧帝方隆于富夀储精蠖濩虞皇遂享于讴歌肆因防之祥肇正椒房之礼共知盛举发自渊慈训一颁普天同庆中贺臣闻在昔君人之道率隆王化之基诗美周南盖先正始书陈妫汭实本明伦矧圣人之当阳方宸心之广孝奉烝尝于九庙致温凊于两宫岂使内朝尚兹虚席乃敷纶綍庸锡袆褕非繇睿断之施孰使缛仪之讲恭惟尊号太上皇帝道髙万古勲格三灵黄屋非心宏离明而继照彤闱着徳啓坤顺以承天父父子子而徳教兴夫夫妇妇而家道正播之寰海式是仪刑臣久荷生成偶居逺外逖闻庆事冞激懽悰莫陪百辟之班奉觞北阙防祝九重之夀矫首南山
　　皇后受册礼毕贺皇帝表
　　干徳光亨既推恩于四海坤元效法爰正位于中宫册寳备成华夷胥庆中贺臣闻若稽盛世必使齐家惟兹王化之基允属圣朝之举恭惟皇帝陛下徳隆万古道格三灵念绍宁于家邦宜钦承于宗祖祗服尊亲之训肆登淑哲之英国典既行母临斯庆臣比叨祠禄正逺朝班阻就列以欢呼徒驰神而鼓舞
　　皇后受册礼毕贺太上皇帝表
　　帝尊慈敕庸建椒房使奉明纶荣将寳刻礼成邃密庆溢迩遐中贺恭惟尊号太上皇帝徳合髙穹心游太古道传圣子既安乐以延年治本齐家俾雍容而求配玉音诞布海宇咸闻洎兹册宝之颁允恊蓍之吉臣蚤防识擢乞遂叨逾天地隆恩念捐糜而莫报国家庆事第鼓舞以増欢虽阻称觞尚期击壤
　　皇孙生贺皇帝表
　　圣政清明共仰龙飞之旦天孙赫奕肇开熊梦之休海岳讙呼华夷鼓舞中贺恭惟皇帝陛下道参三极仁覆八纮言举斯心胡越等一家之视既受帝祉本支延百世之祥九庙埀休而载寜两宫动色以相贺臣奉祠在逺旅进无阶披仙源积庆之图益増盛大知帝厯卜年之数永底灵长
　　皇孙生贺太上皇帝表
　　上徳无为神方融于道妙太和所格庆巳肇于皇孙喜气浮天欢声动地中贺恭惟尊号太上皇帝沈潜渊黙燕养希夷功成不居力解万几而退佚徳施者博戏观四世之储祥壮佳气之鬰郁葱葱大灵源之绳绳揖揖臣奉祠香火归老山林北面称觞阻簉鹓行之后南山祈祷徒深兽舞之诚
　　立皇太子贺皇帝表
　　诞敭宝册肇建储闱九庙神宁得震亨之主器两宫色喜见离照之重熈遐迩攸同欢愉靡极中贺臣闻太防有烂光贲前星巨浸方深波分少海惟立天下之本始知帝者之尊恭惟皇帝陛下济众以仁悦亲有道际天极地咸防覆育以生全问寝承顔斯得元良而为助庆绵丕祚泽浸多方臣叨窃祠廷跧藏里闬莫陪簮履瞻三善于东宫第指冈陵祝万年于北阙
　　立皇太子贺太上皇帝表
　　圣主防尊于慈训诞告庭绅皇孙肇正于储闱茂彰国本欢均海宇喜溢天顔中贺恭惟尊号太上皇帝顺物自然体天行健非心黄屋既隆与子之光属意青宫益显诒谋之逺是宜安乐永介夀祺臣夙荷生成逮兹闲退与观典册班莫簉于鹓鸾遥睇云天心实倾于葵藿
　　皇太子受册礼毕贺皇帝表
　　蓍协吉既备礼于龙廷金玉其章遂増光于鹤禁庆隆宗社欢洽寰区中贺窃惟隆盛之朝必重元良之举承祧贰极衍列圣之宏休监国抚军系万方之重望非由独断曷底庆成恭惟皇帝陛下以徳行仁继天作主明离普照上承尧帝之传洊震袭亨下有文王之子是行缛礼茂鬯鸿私臣久荷圣恩叨居祠禄奉觞北阙莫随百辟之班矫首南山第祝万年之夀
　　皇太子受册礼毕贺太上皇帝表
　　帝遵慈训肇啓储闱国有徽章肆颁显册礼成防密欢动迩遐中贺恭惟尊号太上皇帝徳格三灵道髙万古位传圣子视黄屋而不居庆衍孙谋俾青宫之预建神宁宗社泽被军民共知国本之不揺率自圣谟之蚤定举难逢之盛典幸亲见于熈朝臣叨奉祠庭阻趋天阙卜年卜世将期过歴于周家重光重轮愿继歌诗于汉室
　　加上太上皇帝太上皇后尊号贺皇帝表
　　凤歴绵延申锡慈闱之庆鸿名昭揭聿观钜典之成亘隆古以罕闻罄寰区而交抃中贺窃以肃清朝五日之驾礼具汉皇奉广殿万年之觞制存唐世未有天畀无疆之算身都甚盛之称缛仪并举于严君圣治诞敷于率土虽大徳必得名位式介夀康繇一人克致爱钦实昭眷赉恭惟皇帝陛下躬行舜孝思广文声凡侍膳问安已笃勤于尊养谓备道全美宜曲尽于形容属当希有之年再讲惟新之礼光腾玉册焕显号之穹崇喜入枫庭想慈顔之怡怿天人允答宗社増辉臣叨奉外祠欣逢盛际诏多方扬明命一时已播于纶音将四海奉双亲万夀愿符于圣制
　　贺太上皇帝加尊号表
　　帝龄时亿甫登希有之年寳册焕扬申讲非常之典欢腾四海庆溢两宫中贺恭惟尊号太上皇帝道契古初仁均覆载埀衣蠖濩治隆三纪之余脱屣崇髙妙出羣物之表备极一人之孝养居全五福之夀康虽功藏诸用莫得以名言而徳在于今自形于歌咏肆因谷旦肇显鸿猷合十六字之徽称为天子父乃贵耳罄亿兆民之防祝使圣人夀何辞焉祈睿算之益隆伫旷仪之屡举华夷爱戴宗社尊荣臣叨奉殊庭欣逢盛事诵荡荡巍巍之徳巳在尧舜先祝髙髙厚厚之期当与天地并太上皇帝太上皇后庆夀礼成贺皇帝表
　　慈极储休庆修龄之希有春期介夀覃旷泽之无垠罄海县以嵩呼企云天而鼇抃中贺臣闻圣徳无加孝天子必有尊彼汉宫置酒之辞止在一堂之上逮唐殿品尝之制徒夸两膳之间曽未必若爱钦曲尽于宸旒名夀并膺于寳防既衍严君之祉复均率土之欢在昔未闻于今创见恭惟皇帝陛下道隆尧舜行过闵曽方问寝龙楼三日安而乃喜虽埀衣黼扆一举足而敢忘老吾老以及人亲其亲而锡类嗣上帝无疆之歴跻重闱有永之年茂对新祺爰敷显渥缛仪钜典极圣志之尊崇厚徳深恩霈寰区而浃洽凡居夀域悉防洪禧臣叨奉殊庭欣逢盛旦九重綘阙遥瞻佳气之鬰葱万歳玉巵想见慈顔之怡怿
　　贺太上皇帝庆夀礼成表
　　万寿维祺喜乃跻于七袠一人有庆爰忻奉于两宫当青律之始春适皇家之成礼恩覃广宇欢溢慈顔中贺恭惟尊号太上皇帝玩意希夷凝神蠖濩奋少康之一旅驯致中兴舞虞舜之两阶实由兼爱岂惟中原不识兵革抑使异域咸冒幈蒙黄屋非心既从容而与子苍旻降祐遂安乐以延年已隆宝册之徽称宜介玉巵之眉夀臣生逢盛事迹阻外祠瞻綘阙之岧嶤葱葱鬰鬰祝青宫之衍裕简简穰穰
　　册皇后贺皇帝表
　　涣号扬庭坤仪正位自天立配虽稽用于旧章养志承顔宜进登于淑徳事闗国体庆浃民编中贺窃以自昔忧勤愿治之君必求儆戒相成之佐非特严宫中之轨则盖将示天下以仪刑属我熈朝克修盛典恭惟皇帝陛下治方稽古法务齐家念天尊地卑道贵隂阳之相济而日昼月夜职当内外之兼修爰禀训于慈闱俾肇开于彤禁行见人伦之正益隆王化之基臣久去轩墀防闻纶綍咏二南之徳徒景行于周诗上万年之觞阻随班于汉殿
　　册皇后贺太上皇帝表
　　中闱肇建益隆王化之基显册诞敭实禀慈皇之训事关宗社喜溢人神中贺臣闻三代之兴式资内助二南之化用正人伦矧圣子之当阳推诚心而广孝入则谨两宫之温凊出则严九庙之烝尝岂使内朝尚兹虚席爰颁纶綍用锡祎褕亶惟缛典之聿修悉自渊衷之独断恭惟尊号太上皇帝勲髙万古道配二仪陈纪立经垂汉王之制度齐家治国表周后之仪刑遂令海宇之间均被乾坤之徳臣逖闻庆事偶奉外祠百拜称觞莫造鹓鸿之列寸心贺厦敢驰燕雀之诚
　　皇后受册礼毕贺皇帝表
　　干徳当阳既推恩于四海坤元效法爰正位于中宫庆恊蓍光腾册寳中贺恭惟皇帝陛下道隆万古徳迈三王谓外顺悉本于内和而家齐可臻于国治乃遵慈训肇建长秋岂特克正柔仪化天下以妇道又将上毗孝治合万国之欢心惟庆礼之告成溢寰区而交抃臣夙防异眷尝玷迩聨身卧漳濵莫簉在廷之列心存魏阙第驰贺厦之诚
　　皇后受册礼毕贺太上皇帝表
　　帝遵慈训肇起椒房国有徽章肆颁玉册礼行邃密庆溢迩遐中贺恭惟尊号太上皇帝燕养希夷沉潜渊黙道传圣子既安乐以延年治夲齐家俾雍容而立配诏音诞布海宇交欣迨兹寳刻之成允协元龟之吉臣蚤防识擢迄遂叨逾天地隆恩念糜捐而莫报国家庆事第鼓舞以驰诚
　　太上皇后庆夀礼成贺皇帝表
　　致养严宸方介弥髙之祉储祥慈极更跻希有之年庆展九重恩均万国中贺恭惟皇帝陛下道隆尧舜行过闵曽问寝龙楼三日安而乃喜垂衣黼扆一举足而不忘适当喜惧之秋弥谨晨昏之奉南山栢茂上皇正衍于亿龄北内椒馨夀母又臻于七袠嗣万世无疆之厯燕两宫有永之祺爰即新春庆成缛礼遂令四海咸登仁夀之途端在一人克尽爱钦之道欢腾率土徳格皇天臣猥以负薪稽于就日葱葱鬰鬰望汉殿以输诚简简禳禳罄华封而致祝
　　太上皇后庆夀礼成贺太上皇帝表
　　北内两宫茂乔松之偕老南山万夀喜祺翼之交辉彤闱跻七袠之祥丹扆富九重之乐欢均率土庆溢敷天中贺恭惟尊号太上皇帝道并堪舆徳隆今古爰非心于黄屋久玩意于紫清六十年不试兵戈实由兼爱亿万人皆兴礼逊本自移风隂功既冠于百王纯嘏宜膺于万歳遂同椒壸并介春龄涓谷旦于始春举缛仪于旷典光华宝册纪太姒之徽音防灎玉巵洽上皇之欢意臣栖身在外伏枕未瘳祝献华封阻簉鹓鸾之列颂驰天保徒懐葵藿之心
　　太上皇帝庆夀礼成贺皇帝表
　　太极储祥如遇常珍之歳三朝介祉更覃绵宇之恩合中外以嵩呼企云天而鼇抃中贺臣闻二帝之盛享祚独髙三王之隆得年有永降及中古迄于当今允惟太上之至尊独备广成之大道非心黄屋玩意紫清日月缓行方彭祖十分之一春秋益富过庄椿百倍而多圣算无疆宸以喜恭惟皇帝陛下资齐尧舜行过闵曾问寝两宫克尽南陔之养均欢四海又诵蓼萧之诗至徳上际而下蟠休声风行而雷动臣未遵圣训快覩缛仪防灎玉巵庆慈顔之怡怿岧嶤金阙霭佳气之氤氲普暨蒸黎同跻仁夀
　　髙宗皇帝加徽号上皇帝表【辛亥十一月】
　　则天荡荡固靡俟于形容成功巍巍宜不忘于扬厉式昭祖武允属孙谋神人悦怡夷夏鼓舞中贺窃惟洪荒之上圣贤着无諡之文治古以来子孙有称美之义虽太平无象难施绘画之工而大徳得名实贵光昭之举原于歴代盛在熈朝恭以髙宗徽号皇帝配天受命奋一旅以极中兴拨乱兴衰叙九畴而建皇极全功兼创业守成之绩至徳尽郊天告庙之诚斡圣神变化之机备文武弛张之道人和致顺盖止于仁地察显灵实根于孝皆生知之固有匪溢美之虚言肆加十字之徽称雅出大君【夀皇表云两宫】之英断典册焜煌于亿载神灵欢喜于九霄一札初颁万方咸服伏惟皇帝陛下聪明作后睿智有临重舜之华惟务悦亲而有道袭尧之爵故知尊祖以为先懿此缛仪叶于慈抱泥金检玉重増九庙之光叠矩重规髙掩百王之躅臣伏限退休田野莫遑趋庆阙庭臣无任【云云】

　　鄮峯真隐漫録巻十三
　　钦定四库全书
　　鄮峯真隠漫录巻十四
　　宋　史浩　撰
　　表
　　代人谢除知明州表
　　违从臣之荷橐仅十八年奉便郡之竹符无二三舎曽谓民社蕃宣之宠猥先江湖流落之余仰独断以天临俯孤踪而涕霣中谢伏念臣蚤由末学滥缀名流寖逢神圣之知获侍清闲之宴恩隆未报罪大不容顾投闲置散分之宜而附热趋炎心所鄙甘奉身而退缩将没世以湮沉敢谓天地之洪私俯纪盖帏之旧物乃分印绂俾奉教条矧四明庶富之邦实三韩扼控之地鬰为辅镇宻卫宸庭尚容衰晩之资叨奉光荣之寄兹盖伏遇皇帝陛下干刚善断哲鍳惟明察臣下之勤劳审凶邪而防去滞淹并起一新寛大之恩幽逺不遗尽革诋诬之俗致兹孱亦出照临臣敢不防奉君仁力苏民隠不为日暮途逺自渝葵藿之心虽云海阔山崇当竭涓尘之效
　　代司业谢诫谕表
　　率属四门谬于考择敷纶九陛赐以丁宁仰衔善贷之恩俯积素餐之愧中谢伏念学虽为己识不兼人偶逢神圣之知寖歴清幽之选叨从省户滥贰贤闗既不能使官僚皆擅精详之举又不能令士子各安义命之归每兴汹汹之风波有负堂堂之庠序且一时过设固云师不必贤而众口沸腾是亦齐未为得致勤圣虑俱肆徳音使当汰斥之流并入矜容之内恩隆天地报乏丝毫兹盖伏遇皇帝陛下徳底日新圣惟天纵迈能官之棫朴体乐育之菁莪悯兹臣下之过愆抚以训词之温厚俾从今始渐复古初臣敢不仰戴至仁益防厥职拔尤取頴思服众以为先摩义渐仁惟败羣之务去誓将薄效仰答私
　　代叔父谢除諌议大夫表
　　圣恩至渥輙贡恳辞天聴盖髙莫回成命循涯凉薄拜宠惊惶中谢窃以在昔帝王率隆谏诤虽明良之相遇犹丛脞以申规用成濬哲之资以广雍熈之化顾兹要职宜选名流如臣者蓬荜孤寒桑榆衰晩生遇圣神之世误防特达之知帝幄侍言延英抗论骤令叨预诚出遭逢当明主已跻三代之隆使防臣遽处七人之首衔恩虽宠非据为忧兹盖伏遇皇帝陛下聪以作谋知而则哲日新其徳学益际于渊防时敏厥修谋使陈于忠谠毎由言路进擢从臣致此妄人亦叨异数臣敢不兢兢守职謇謇持心期输葵藿之防仰奉乾坤之大
　　代叔父谢签书枢宻院事表
　　纶音荐锡涣命莫回祗受以还震惊无措中谢窃惟黼帐本根之地是谓清朝宥宻之司非资全文武则孰禆末议于庙堂非识洞猷为则孰贰洪枢于造化自知衰谬敢望宠荣遽此叨逾靡容辞避兹盖伏遇皇帝陛下尧仁广被舜智博通以不贰而任贤由至公而作哲宣明人主之职兴起太平之功复谨选于庶僚俾协图于密席擢兹孤迹置在迩班景迫桑榆敢衒精神而矍铄心非木石誓将顶踵以捐糜
　　代叔父谢兼权参知政事表
　　由之恳屡渎天聪从欲之仁罔回圣造拜恩益宠抚己惟忧中谢臣窃以在昔圣朝必先治体惟君臣之咸有徳故名器之不假人使亷耻之俗成由奔竞之风息茂昭此道允属今辰矧政事之本在于尚书而奉行之际尤须丞辖宜得详明之士可为僚寀之光遽使材实当牢避诚恐累大公之化盖非规小仅之名仰被敷纶迄无反汗望非愚及荣与惧并兹盖伏遇皇帝陛下尧禹凝勲成康跻治职论一相善取诸人既令朝夕纳诲以辅台又欲左右之臣罔匪正致兹朽质滥厠迩班臣敢不退揣初心仰衔大赐誓殚蜂蚁之素仰答乾坤之私
　　代叔父罢政宫观表
　　谫薄防资弗胜重任飘零末路尚畀贞祠罪大恩隆感深涕落中谢伏念臣性钟朴野家积单平徒为章句之腐儒谬缀簿书之俗吏分无荣望老在穷途岂期明良相遇之朝遽进迟钝不及之士曽未阅歳巳处近班始长七人继登二府仰止山渊之大实无涓滴之劳岂惟资望素卑世所不许抑亦祸灾自取人亦喜攻罪虽彻于聴闻恩必归于寛恕俾尸祠禄得见乡关惟天地之施生以收成为至徳惟神圣之选擢以保全为大恩幸既不赀身何以报兹盖伏遇皇帝陛下尧神广运汤徳克寛察臣下之劳勤审防邪而防去尚荣以禄俾尽其生臣敢不益念昨非深勤内省景临西崦知来日之无多感在中扃誓此生之不替
　　代宰臣等谢赐喜雪宴表
　　朔雪效祥俯应一人之徳需云命燕肆颁百体之延误被恩华靡胜悸忭中谢伏念臣等猥縁遭遇获玷使令叨预近司曽蔑经纶之效克成美化初非调爕而然歳方半于三冬月适丁于再闰飞珍万宇既成璧以为珪助顺九重本日旸而月雨退惟尸素増靡涓尘方深芒负之虞更沐燕胥之惠兹盖伏遇皇帝陛下恩覃动植道格天渊穷幽极逺而鬼神不遗摩义渐仁而华戎咸服兆此丰穰之瑞表夫诚恪之孚犹示谦冲特彰眷渥亟奉天顔之喜俾参醉弁之峩耳聴韶音顿觉非常之遇心铭湛露难忘欲报之私
　　谢除中书舍人表
　　储闱肇建已叨左史之荣邦命维新复陟西垣之峻荷恩加厚懐愧弥深中谢伏念臣顷事潜藩获尘讲席仰观舜问每究天人之防退诵尧言预知宗社之福而臣文辞鄙浅论议阔疎徒亲咫尺之光莫致涓埃之助敢图简记曽不瑕疵遗簮念旧而见收自知无用积薪后来之贻诮终惧难安地固辞吁天弗获此盖伏遇皇帝陛下鸿慈委照大度包荒念臣久侍燕闲当粗知于徳意谓臣素懐朴直宜不昧于私心擢自羇单置之严近臣敢不勉修薄技益励孤忠润色皇猷虽有慙于亟亟论思庶政尚少见于惓惓
　　谢兼侍读表
　　内史赞书方重非材之愧迩英进读更叨躐等之除拜命若惊拊躬无措中谢臣窃以帝王之学异夫章句之儒自诚而明惟睿作圣上稽治古下绎庶言当得魁杰耆老之臣共致广大精防之助岂伊孤陋亦与选求兹盖伏遇皇帝陛下富髙宗之多闻资孔子之不倦精神黙会龙潜乎道徳之渊糟粕尽遗蝉蜕乎简编之表有如海岳犹取涓尘臣敢不罄竭愚忠搜寻旧习正心诚意虽自得于渊知人安民尚恭陈于古训
　　谢除翰林学士表
　　陈薄技于掖垣已试亡状进华资于翰苑得宠若惊迫成威命之行莫遂牢辞之志外慙公议仰愧殊私中谢伏以上圣御图万邦愿治当出令之始尤借代言之臣下十行之札以劳藩方赐尺一之书以询故老必能开喻难陈之意如在扆前发扬易感之情见于言外则凡倾耳而注目孰不承徳而向风顾如臣愚何以任此兹盖伏遇皇帝陛下仁深求旧道大包荒谓迂疎无希进之心而朴拙有不欺之实故令亲近以示初终臣叠冒宠光弥深惴栗文辞甚陋将何以塞重责而酬厚恩肝胆可输敢惮于逆盛意而犯隆指尚祈圣度俯察愚衷
　　除翰林学士谢宣召表
　　使车驰遣布温诏之丁寜里巷耸观叹词臣之荣渥省循非称慙惧交深中谢臣闻人当志于功名世常难于遇合入朝见嫉或屡荐不用而一毁遂行赋命多竒有自少著名而终老见弃在昔共患于斯难逢至于仕进自结于主知文辞歴司于帝制如臣所值可谓至荣兹盖伏遇皇帝陛下焕乎其有尧章灿然而兴周道考观治体务遵燕翼之谋眷礼近臣特举右文之典星轺传命鼇禁増华臣敢不砥砺初心激昻晩节衔恩未报常如渊谷之临遇事輙陈或有丝毫之益
　　除翰林学士谢对衣金带鞍马表
　　分三服之珍竒烂然出笥下六闲之驵骏效以在庭恩义便蕃省循愧叹中谢伏念臣逢辰特幸窃位过优以一介之孤踪参两朝之近侍趣上禁严之直并加服乗之华喜动亲闱不意寒门之遭遇光生异巷共知儒术之尊荣矣此盖伏遇皇帝陛下眷礼近臣讲修故事特假宠光之渥俾图报称之宜束带与賔客言虽慙鄙野揽辔有澄清志敢怠驰驱
　　谢除参知政事表
　　忱辞洊列虽已竭于愚温诏俯颁终莫回于误宠上惭主眷下愧师虞中谢伏念臣以一介萍梗之踪际千载风云之防粤自左史亟践西垣甫入谢于昕朝巳陞华于翰苑曽无游夏渊源之学少助商周灏噩之文岂谓代言之墨未干进读之席不暖复膺圣擢遂与政机洪惟盛朝克肖治古体尧蹈舜方当大有为之时钓渭耕莘宜得不世出之辅顾参陪于国论实翊赞于皇猷非特近比二辖之官盖得与闻三省之事叨尘若此报称谓何兹盖伏遇皇帝陛下厯数在躬聪明作后裕于待士约以取人念其羽翼之旧臣委以股肱之重寄而臣自承顾问积有歳时虽防补衮之功实抱爱君之愿好生天地之大徳既屡诵于旧闻安民帝王之极功尚力成于圣志
　　谢除右仆射表
　　与闻国论方懐非据之惭诞告王庭俄玷久虚之位震骇为之汗浃感激至于涕横中谢窃以元丰正二揆之名宠章特异建炎通三省之务总任愈隆比复兼总于本兵盖欲倚平于外侮必才能足以立事且望实足以服人端委庙堂赞元而经体运筹帷幄折冲而消萌然后百志惟熈四方其训如臣蕞尔视此阙然昨入赞于政机继摄承于枢筦犹祈解免庶逭颠危况若防辅之官显在具瞻之地位髙禄厚岂假宠以示私责望忧深虽忘生而曷报面奏叠烦于天聴囊封屡叩于帝阍至于辞穷终以虚受兹盖伏遇皇帝陛下茂日跻之圣宏干覆之仁谓臣早事于初潜察臣初知于上志俾熈帝载用秉国钧昔窦偁用南衙之恩仅居参贰韩维号东宫之旧不及登庸敢期一介之防踪独际千龄之庆防然臣受材甚下赋命多竒奋由单平疎逺之中非有积累明白之效繄时独断迄此曲成臣惟当内尽孤忠旁招众彦仰不愧俯不怍实懐自信之心尊所闻行所知少称非常之遇
　　郊祀大礼谢加食邑表
　　礼国南惟圣能享庆行海内与物为春顾兹冗散之踪亦被汪洋之泽无功衍赋拜命増慙中谢伏念臣性质迂愚材非俊秀徒有心于许国曽无术以济时偶辅龙飞骤陞槐揆虑辜任使旋请退闲逮兹盛举之成莫与骏奔之列不图惠政遽及孤臣兹盖伏遇皇帝陛下明徳惟馨上天敷佑精意以享法遵干徳之良元日用辛制踵周人之旧灵休来下帝赉普沾遂令簮履之防亦冒户租之宠臣敢不益勤香火少効涓埃食采既丰兹抱空餐之愧捐躯自誓尚期未死之前













　　鄮峯真隠漫録巻十四
　　钦定四库全书
　　鄮峯真隠漫录巻十五
　　宋　史浩　撰
　　表
　　代叔父再辞签书枢密院事表
　　能薄望轻自知甚白恩隆命确退揣难安輙冒天聴再陈愚悃中谢伏念臣性惟朴野年复衰迟素于荣利之涂莫起侥逾之望误防圣造进擢言官曽不淹时已登上列毎覩虚心而纳谏常思殒首以酬恩寸效未施舆言可畏方自虞于旷斥讵可冒于宠灵矧贰枢庭实陪政府岂容滥受以玷明扬虽力贡于恳私迄未承于俞防氷渊是惧啓处靡遑伏望皇帝陛下曲珍睿慈俯矜愚守推至仁于从欲收成命于已行臣虽蒲栁之姿犹冀涓尘之报
　　代叔父辞兼权参知政事表
　　进陪枢辖已荷殊恩超赞化钧更防真宠欲反髙明之聴輙倾危迫之诚中谢伏念臣蚤玷儒流获叨仕进寖当晩景曽乏能称指富贵如在云霄量分守自甘藜藿兹幸明良之相遇遂欣选用之尽公擢孤蹇之衰踪置公明之近列圣君无谏诤之事谬长七人边陲絶兵革之谋滥陪二府叠冐鸿恩之渥方包鹈翼之羞敢料宸衷愈推荣典雨露未收于膏泽肺肝再进于忱辞伏望皇帝陛下察臣素匪其人怜臣本无佗望许逡巡而引避庶弹劾之未加恭俟俞音少安愚分
　　辞参知政事表
　　出纶甚宠惊超擢之非常沥恳莫回愧精诚之未至中谢伏念臣奋身寒苦承学空疎初无汗马之劳偶际飞龙之运尧以是道传舜欣大啓于昌期尹有一徳暨汤方仰成于近弼岂容衰懦輙与政机伏望皇帝陛下察谫薄之难胜怜疲驽之弗逮特收误宠以穆师言国论参陪傥逭妨贤之诮禁林近密非无报徳之阶
　　辞右仆射表
　　需章上达冀推从欲之仁批诏下颁未遂由衷之请仰勤训勉冞剧震惊中谢伏念臣遭遇异恩参陪近弼顾宠灵之叠至知分量之易盈惓惓防诚每每懐惧是以牢辞进秩力避本兵曲荷天地之容皆从蝼螘之愿比有负薪之疾亟图解组之归不惟眷留且复明陟虽亚辅久闻于虚席而西枢巳庆其得人并以委臣仍兼锡土退思绵薄曷称登崇伏望皇帝陛下畧反汗之小嫌矜吁天之至恳畴咨宿望协济治功庻全圣主知人之明亦尽防臣量巳之义
　　第二表
　　洊布愚衷未回聪聴揆兹方寸之地实匪饰辞岂伊咫尺之天而弗下耳中谢伏念臣奋身孤逺逢世休明横草之功初无可录遗簮之旧偶荷见收既拔擢之非常知颠隮之必至然而位寖髙而责大恩愈重而命轻有所报醻实忘生死每于奏事论及边防谓坐销锋镝之忧在先固金汤之守然后大明中国之义以行王者之师继列圣好生恶杀之至仁成吾君寝兵措刑之本防虽处心积虑之若此终图事揆功之蔑如幽屏是宜具瞻曷称凤览辉而下集方多士之朋来骥伏攊以自怜嗟壮心之非昨伏望皇帝陛下明照黜陟覆获始终姑专任元辅以责成功或改命真材而慰舆论曲安蕞陋俾免倾危贰政机衡尚匪久居之地赐归田里终祈全广之恩
　　辞知福州表
　　成命始行已吁天而祈免俞音尚閟尤蹐地以懐忧再敢布于危衷庶必回于渊鉴中谢伏念臣猥縁防技获际龙飞未阅一朞已跻次辅自审舆情之未服亟辞柄任以遄归旋被洪恩起尸大郡效未殚于丝髪宠以畀于旌旄福浅生灾哀深茹苦方免素冠之即吉遽颁紫诏以陞荣福唐南服之钜藩星婺魏邸之同镇退循微分皆所不安遂亟上于函封乃曲加于廷涣符仍闽部节易章川岂伊孱病之余获此便蕃之锡虽伸恳避未赐矜从伏望皇帝陛下照以无私谅其非据收还大号改授耆英庶令衰瘁之身获免颠冥之祸
　　辞开府仪同三司表
　　恭承出綍未孚再渎之言輙用循墙更致三辞之悃中谢伏念臣愚无一得才乏寸长偶依日月之末光获际风云之嘉防中更闲退两寄蕃宣兹入奏于枫宸遂同仪于槐揆在昔之元勲盛徳尚莫敢居如臣之绵力薄材岂宜冒处矧今图治正欲循名内而奉法之臣修明政事外有翰邦之士屏蔽封疆不敢空言专要成效愿寝惟行之令伫旌特异之功岂伊防臣敢当是宠伏望皇帝陛下深怜恳恻即赐允俞倘矜潜邸之旧劳尚畀名城而共理巳为过分更复何求其将相之重权暨土田之多赋实为侥冒觊赐收还
　　辞郊祀大礼加食邑表
　　囊奏上陈冀回渊鉴纶言下逮尚閟俞音輙伸伛偻之辞再渎崇髙之聴中谢伏念臣逢时盛际防国异恩寖登台鼎之司洊被侯藩之宠属圜坛之肆类阻预执笾暨宣室之受厘乃防均贶方上投闲之请敢饕増邑之荣闻命靡遑拊躬罙惧伏望皇帝陛下亟收成涣俯狥愚衷岂特防臣获免空餐之诮庶令羣下皆无茍得之心
　　再陈尺奏少达寸诚祈寝误恩庶逃清议荷王言之荐降曽天听之未孚奉牍周章扪心惶惧中谢臣闻自昔有国必务施恩加地所以赏功徳之成岂应易得多邑所以惜名器之重亦不滥加臣猥以庸虚久叨荣宠老不知止坐糜廪稍之优病且未瘳莫效涓埃之报敢意均厘之大赉遽加置散之陈人受则无功辞宜获命伏望皇帝陛下阐渊衷而下烛知庆典之大隆特亮臣愚素非矫伪俯回天鉴许赐矜从叠此输诚期于得请
　　辞少保醴泉观使侍读表
　　囊封荐贡觊涣号之必还天聴益髙仰俞音之尚閟叠奉丁宁之训弥深感惧之私不避重诛敢伸三渎中谢窃以攷本朝之故实起诸老于退闲或容纳节以归未始迁官而召一时钜望有若昌期奕世象贤无如公着虽结知之特厚曽是礼之未闻敢期独断以敷恩遽为材而创见谓赏潜藩诵説之益则臣无博闻彊识以开寤于渊聪谓酬初政辅弼之劳则臣无竒谋硕画以规恢于逺驭已自知其非据人尤谓之不然况臣老止形存病惟骨立徒縁轸记未许休官兹假宠以过优顾何功而可称伏望皇帝陛下阐皇天祐物之眷推慈父爱子之情既益厚于殊私亦何庸于好爵愿寝惟行之令用恊佥言庶令垂尽之年获安愚分由之恳得请为期
　　再乞休致表
　　奏函上达祈亟就于休闲诏札下颁犹未孚于恳欵輙伸再渎仰冀曲从中谢窃以国张亷耻之维士明进退之义出为委质不有其身归曰乞骸始致其事茍昧夜行之钟漏曷全晩景之桑榆伏念臣性识不明材能无取偶逢休运躐寘华涂当轴秉钧有类积薪而居上建旄易镇初无彊草以论功仪巳视于公槐班更聨于孤棘向也知难而去国兹焉被命以造朝既叠冒于宠光复屡陪于闲燕涓尘未报筋力先衰怅来日之无多苦沈疴之不赦愿辞厚禄以逭余灾伏望皇帝陛下垂鉴由衷推仁从欲许上还于印组俾退伏于田庐敢希前辈之髙踪自崇清节实赖大君之隆施少益颓龄
　　辞右丞相表
　　避权有请昔已幸于矜从注意益隆今忽闻于播告既控辞而未获敢沥悃以载陈中谢伏念臣本乏异能偶逢兴运夤缘初政侥冒近司揣已无一日之长旋知引退去国余十年之久何意复来独荷记怜俾从收召髙官厚禄经纬已愧于素餐绵力薄材揆席岂容于滥处惟蔼蔼王人之吉具赫赫师尹之瞻内有迩臣外多耆徳倘擢居亮采足仰副于责成讵使衰踪独妨贤路冲申倍于井赋仍进啓于国封被数特优循涯曷称伏望皇帝陛下乾坤覆育日月照临察臣齿髪之已衰悯臣筋骸之难彊亟收还于涣命庶允穆于师言执造化之权既自列其非分侍清间之燕尚得诵于所闻
　　第二表
　　囊封荐贡祈免误恩纶诏载颁未孚危悃輙露再三之凟仰干咫尺之威中谢臣窃以股肱之臣腹心所寄若古有训虽曰图任旧人以试罔功则亦焉用彼相伏念臣材非俊茂学本荒疎适丁继照之辰乃玷代天之职靡懐固位确意尊君搜举贤才讲明理道欲辅成于自治将基本于外攘方施覆篑之功巳沸铄金之论保全覆防独荷恩隆摆脱归休几如痛定每思虑之所及虽魂梦以犹惊矧属暮途耄矣无能为也追惟曩日一之其可再乎伏望皇帝陛下矜其衰残察其畏怯深念钧衡之重勿私簮履之防垂拱仰成别选硕大光明之士算计见效决收穹崇博厚之勲
　　乞解罢机政表
　　危悃上陈投闲是请温词下逮赐可未闻輙干难犯之威敢罄不移之守中谢伏念臣素无他技徒抱朴忠年巳过于乗车所宜请退老当知于纳禄再冒宠灵外亏止足之风内蹈满盈之戒既圣主曲怜于旧物顾防臣敢爱于余生不量精力之衰觊竭涓尘之报而臣病沦肌骨景迫桑榆两耳聩聋每惧敷陈之误百骸罢惫不胜拜跪之劳痛楚相仍形神俱耗画废餐而懐愧夜辍寝以兴思建国家宏逺之图本非所及躬簿书期防之职今又弗能是令论道之私乃作飬病之地自知甚确决去为宜伏望皇帝陛下赐并堪舆恩覃簮履念臣进退之义岂有他肠察臣悃愊之私实慙尸位许解机衡之任俾收药石之功庶保残躯以全晩节
　　第二表
　　衰病乞休既输防确温言申命未即允俞輙忘抵冒之诛用竭兢危之悃中谢伏念臣奋身寒苦遭世盛明方圣主乗干出震之初膺弼臣当轴秉钧之寄略无涓埃之补迄遂丘园之归然犹秘殿陞华真祠赋禄两更旄节荐领藩方晩加亚保之崇资首冠西清之近侍极数十嵗久虚之典为一介臣埀老之荣敢期睿眷之非常更念朴忠之有素忽拜丝纶之宠再专鼎鼐之司疾恙寖加何以专裁于庶政罢癃巳甚难乎观示于逺人一夕屡兴终食三喟倘有误于国事实深累于上知伏望皇帝陛下念机务之惟艰察诚心之莫夺俯矜朽惫曲赐保全凤览徳而下之别求耆哲马问途而老矣尚佚余年
　　第三表
　　封章屡上既尽布于腹心宸眷特隆尚曲存于体貎念愚诚之已迫惧渊听之未孚輙复控陈冀防矜恻中谢臣窃以事君专于委质狥国在于忘身死且不辞病亦奚恤诚以股肱之宣力贵乎精神之折冲茍省决之间或至于昏迷则设施之计不胜其差谬矧四海九州之广有一日万几之繁倘禆赞之或亏虽糜捐而何益每思及此深切自惊伏念臣久此支离寖成沈痼入而退食难穷鴈鹜之文书出则戴星不耐风霜之途路惟圣主尚忧勤而图治顾防臣敢暇逸以偷安既殚匪懈之劳遂抱弗瘳之疾讵有代天理物之地乃容尸禄养疴之人故此祈哀必期赐可伏望皇帝陛下皇明委照洪造曲成察臣重任之难堪悯臣孱躯之已瘁许从罢免乞遂休闲虽来日无多莫报圣恩之大然余生未泯愿观徳化之成
　　进玉牒再辞加食邑拜转官回授表
　　辑令典于熈朝误颁赏秩控忱诚于丹扆尚閟俞音不胜局蹐之情輙罄频烦之凟中谢伏念臣猥叨帝奬再入宰司居懐窃位之忧未知报称敢冒懋官之宠自速满盈矧茂扬万世之休盖尽出羣英之力衍金枝于三祖之下积日既深着玉牒于十载之间留心亦久臣偶縁末至适防垂成莫逃尸素之讥岂有侥逾之望爰田増赋叨受禄之无功私属疎荣惧得名之非据叠是异眷尤当力辞伏望皇帝陛下大扩皇明俯昭愚悃亟还纶命庶无虚授之嫌允穆师言终免伤亷之诮
　　第二表
　　叨承涣渥力控危词申锡温言未防赐可輙罄不移之悃屡干难犯之威中谢窃以赏逮有功所以励侥觎之俗化行自近乃能兴谦逊之风故公朝不取于滥恩而君子尤戒于茍得臣虽至陋理亦粗明倘因总职之防劳輙冒出纶之殊宠既自乖于清议曷躬率于庶僚伏望皇帝陛下深涤幸源益隆主柄再命伛而三命俯冀曲谅于愚诚大臣法而小臣亷庻少禆于治体
　　经脩会要再辞转官表
　　疏恩行赏本酬修纂之勤就第投间敢冒褒崇之秩自知既白焉得无词輙干咫尺之威用致再三之凟中谢窃以爵禄所以励世名器不可假人故在至明之朝尤严责实之举茍无滥吹斯曰当功如臣者愚且无庸老知戒得蚤縁幸防获偶昌期既覩潜藩新又新而作徳更逢初政圣继圣以重光虽皇风荡荡以难名然青史班班而可攷爰辑猷为之美别成防要之书谓以日系月也万年必至于浩穰倘因类分门也一见能知其梗槩臣曩叨当轴遂玷提纲未施载笔之劳旋有乞身之请逮简编之大备皆廊庙之羣公且彼合推恩尚尔力辞则臣虽回授亦难祗命伏望皇帝陛下覆昏而植有礼辅徳若天亲贤而下无能致严如父但诏诸儒而拜赐特遗孤迹以示公亟收出綍之恩终遂循墙之避
　　经修防要辞转官回授表
　　赏逮罔功屡形巽牍泽流后裔敢冒涣恩更此输诚终期赐可中谢伏念臣本无一得尤乏三长偶承中袐之羣英恭纂初元之懿绩猥尘亷总曽无歳月之淹继即退闲曷有涓埃之效兹告成于册典忽滥进于官资力控恳辞未回聪听虽曰特貤于私室是亦下锡于防臣惟叨逾非所敢安故烦凟不能自已伏望皇帝陛下区分劳逸旌别幽明察臣无预于讨论悯臣粗知于止足即寝惟行之令用彰无党之公
　　辞少傅表
　　上投闲之请方幸天从疏絶等之恩遽闻廷告荷始终之垂眷至感悸之交懐輙罄诚忱载干聪聼中谢臣窃以贰公化夙推亚傅之聨仗节建旄特峻中权之寄繄将相之兼领为搢绅之至荣矧令尸禄于内祠复许执经于便殿考圣世累朝之故事非元勲盛徳而弗居岂容迟暮之途并冒便蕃之宠重惟质两践台司执效篾闻惟日负旷瘝之惧沈疴寖剧乃力辞机务之烦既获从均逸之安敢更拜非常之渥伏望皇帝陛下廓乾坤之造昭日月之明不忘念旧之诚深谅由衷之悃寝殊荣于非据止成命于已行倘遂恳辞或弭满盈之衅庶因休养迄全疲瘁之躯
　　第二表
　　圣主推厚下之仁特颁异数臣子鍳有终之吉确守愚诚敢洊布于恳词冀必回于渊听中谢伏念臣猥缘宿恙祈解繁机睿眷曲从俯念桑榆之晩防躯幸防获全樗栎之生方期收加剂之功乃遽有扬廷之命且避权本蕲逺宠乃陞华显之班而上印所以丐休犹窃防严之直其于进退出处之际殊失辞受取舎之宜茍冒昧以輙居实叨逾而无耻外难逃于公议内有愧于初心伏望皇帝陛下独总威权谨司名器寝出纶之明命畧反汗之小嫌倘未忘敝履之余不容遐弃愿始赋真祠之禄俾侍燕私庶循止足之规不速贪饕之诮
　　三朝寳训终篇辞转官回授表
　　求免而许貤恩大非初志不授而将遗后裔同是洪私何以辞为其实一也輙贡兢兢之恳仰干赫赫之威中谢伏念臣本乏他长亦无素学猥繇攀附骤被光荣未殚一得之愚巳处三孤之烈既慙尸素复惧满盈毎自誓于胷中曽不知其死所假令捐躯而毕命宁敢依违矧于进读以终篇初无劳苦亟承下诏俾遂迁官沥肝胆以披投虽蒙洞照畀丝纶而回授犹未全孚伏况臣子弟阖门亲姻两族或服勤于州县或充职于京师曷以堪之不啻足矣倘或更贪于醲赏其如可畏之多言伏望皇帝陛下曲轸皇慈大明哲鉴物嫌太盛知已极于僭逾宠至若惊愿且安于静退











　　鄮峯真隠漫録巻十五
　　钦定四库全书
　　鄮峯真隐漫录巻十六
　　宋　史浩　撰
　　表
　　谢除开府仪同三司表
　　便朝赐对已叨临遣之荣上宰视仪更拜褒陞之宠恳辞弗获感涕无从中【谢】伏念臣确守性愚不通时变徒縁防技获久侍于潜藩亲际龙飞遂克禆于初政每衔眷礼特异臣工自知迟钝之材不称登庸之选亟求静退独頼保全假秘殿之隆名赋真祠之厚禄十更寒暑三被使令既以侍亲畏卭郲九折之阪旋防改命怀防稽太守之章顾毫发之亡竒愧旌旄之滥受兹荷乾坤之造忽从苫块之余锡是南邦易之重镇方斋心而入奏复躐等以加恩涣发九重秩均三事徳既逾于望外感实倍于胷中虽竭寻常曷酬万一兹盖伏遇皇帝陛下治髙千古泽浸四方立贤无党以无偏念旧弥久而弥笃致此非常之殊遇亦霑投老之衰踪臣敢不益励朴忠力行素学教条期于户晓利言当以驿闻庶昭恺悌之风以广醇酿之化
　　除开府仪同三司谢太上皇帝表
　　候藩假守方趣觐于便朝制綍防荣遽视仪于上宰恳辞弗许兢惧靡宁【中谢】伏念臣昨任学官入对天陛亟防奬谕遂冒除书属建邸讲席之虚自麟台兼员而授每衔宠数悉本隆知夤缘三嵗之余遭值千龄之防重华协帝次辅秉钧戴防已重于丘山图报未闻于毫发顷因郡寄旋处家艰自惟沟壑之必填敢意竹符之再畀逮趋严召叨被洪私矧三事之崇班实一时之异数岂伊猥辄此侥逾兹盖伏遇尊号太上皇帝道运冲虚仁施溥博俯念盖惟之旧物甞依日月之末光示以褒陞贲兹临遣臣敢不益勤职守备罄忠忱绵力薄材誓谨孔顔之学隆天厚地永依尧舜之仁
　　乞休致不允谢表
　　桑榆景廹当自列以引年天地恩隆讫未容于谢事叠颁诏防曲示眷私拊躬莫遂于循墙拜命实惊于维谷【中谢】伏念臣起身孤逺遭世盛明识不足以察治乱之机才不足以应事物之变徒因末学误简圣知无文武之全材兼将相之重任爵髙禄厚莫施横草之功福过灾生遂得负薪之疾傥复不知于止足必将自速于颠隮故因七十之年不避再三之凟盖期合礼实匪矫情岂伊父母之懐尚轸盖帷之念俾仍廪秩以养衰残兹盖伏遇皇帝陛下智日溥临仁天广覆练羣臣而覈名实治恊孝宣济大业而擥权纲道侔光武特加记录未许归休盖将存老马以问途莫遣纵防鸿之举翮防施若此报称谓何臣敢不仰体至怀务全晚节丝纶言出未防反汗于今朝丘壑志坚尚冀乞骸于异日
　　谢除少保醴泉观使侍读表
　　皇恩至渥固辞虽切于循墙温诏叠颁成命莫回于出綍凌兢祗拜伛偻难胜【中谢】窃以老棘聮班职参寅亮迩英进读选号清华矧领使于祥源仍冠名于书殿邑封万户国列上公是皆极儒者之至荣所以示辅臣之优礼岂容孱陋并有超逾伏念臣学术既老而益荒材能已试而罔效徒縁际遇久玷简知戴恩实重于丘山论报蔑闻于丝髪扪心自媿视已无堪固尝知止以引年乃复疏荣而越等惟兹异数断自渊岂平生志愿之敢期实晚景遭逢之过分兹盖伏遇皇帝陛下量包细大施等初终立贤广而无方念旧久而弥笃俯眷桑榆之晚曽陪簮履之余特示宠恩式彰眷遇臣敢不粗殚末技誓守朴忠虽圣学髙眀本不劳于诵说而天威咫尺尚得奉于清闲
　　除少保醴泉观使侍读谢太上皇帝表
　　视秩公槐久媿祠庭之尸禄聮班孤棘遽叅经幄之侍言荷宠渥以非常控恳词而弗获云天拜施渊谷怀惊【中谢】伏念臣奋自寒乡出偶休运横经璧水蔑着声称锡对枫宸亟膺奬拔乃充员于秘府俾侍学于潜藩幸逢舜徳之重华遂忝汉庭之次辅退闲直馆载畀郡符兼将相之崇资窃廪稍之冗食凡兹侥冒皆昔权舆御恩虽重于丘山顾已已衰于齿发盖甞力上挂冠之请岂意更叨出綍之荣矧亚保防寅亮之司而迩英极清华之选峻名书殿领使祥源邑封万户之多国列上公之重何曽病质輙玷殊私兹盖伏遇尊号太上皇帝道运难名功成不宰曲轸盖帷之旧曽依日月之光示以优恩华其暮景敢不粗殚末技益守孤忠入告嘉猷无负六经之训仰酬大造永依二帝之仁
　　谢除右丞相表
　　揆席久虚咸徯非常之盛举昕朝诞告遽先已试之陈人虽力控于忱词终莫回于渊听凌兢拜命伛偻懐慙【中谢】伏念臣才不逮中识难语上蚤受知于徳夀旋簉迹于道山王邸横经储闱庀职适际眀昌之运叨居辅弼之司自揣无堪亟求置散去国十五年之久壮志益凋还朝三数月之间沈疴屡作方上归休之请忽膺图任之荣覆餗是忧循墙莫避此盖伏遇皇帝陛下乾坤覆育父母矝怜徳以行仁急亲贤而爱物人惟求旧每藏疾以匿瑕遂使疲癃复当委注臣敢不彊亲药石期缓桑榆顾乏寸长敢替举贤授能之志誓持众美觊迯扬已取名之讥
　　除右丞相谢太上皇帝表
　　徧歴华途昔受知于神圣再陈揆席今进冒于恩荣揣愚分以难堪信夙縁之有幸逡廵莫避感惧交深【中谢】伏念臣本起寒防素无援助自充员于学省获奏对于宸庭误简隆知亟跻清选久栖迟于鹤禁俄际防于龙飞上契渊擢陞次辅旋求归于田里期必志于江湖岂意暮年更膺迅召官穷禄厚初无横草之功心勦形癯徒抱采薪之疾兹复青毡之旧物仰衔丹扆之殊私揆厥所源知其有自木繁枝叶植本惟深水壮波澜流源盖逺凢此过优之宠悉由资始之防徳重天渊报防涓露盖兹伏遇尊号太上皇帝道传万古圣冠百王玩意紫清非心黄屋务兼怀于南北格大顺于髙卑授舜八元遗汤一徳致兹盛举猥及陈人臣敢不勉竭疲癃思酬知遇圣图广大倘有补于万方慈极尊安冀无穷于亿载
　　生日谢赐牲饩表
　　户列桑蓬方慨先亲之顾复驿驰纶綍遽颁内府之防嘉惊异数之便蕃重防之局蹐【中谢】伏念臣猥縁攀附顿冒宠荣去国仅十五年忽防收召来朝已三数月蔑着功勤每怀素餐徒烦亟馈敢意贱生之日大赐养贤之亨兹盖伏遇皇帝陛下覆育无偏生成有素式修旧典下逮具臣坐増私室之光共侈盈庭之赐扪心知幸荷眷益隆臣敢不砥砺孤忠要期厚报劬劳在念怅无路以遗羮铭刻不忘敢有心于食志
　　弧矢开祥已负四方之壮志酒肴亟馈忽疏九陛之隆恩祗服宠章弥増慙汗【中谢】伏念臣自依光于日月荐承乏于钧衡报蔑防尘恩深海岳曽未知于死所偶及见于生朝方怀顾复之先亲敢觊防嘉之厚礼腼顔拜贶雪涕知荣兹盖伏遇皇帝陛下体貎迩臣修眀故事不问衰残之晚景特颁饮食之芬馨遂令尸禄素餐之人并受醉酒饱徳之赐臣敢不防恭严命滋味至甘珍防益丰怅无复南陔之飬升恒图报愿载歌天保之诗
　　进玉牒谢加食邑转官回授表
　　钜典告成丕昭懿铄清朝第赏猥及防臣真祖既衎于圭畬褒秩仍覃于姻族拊躬秪命举室生辉【中谢】伏念臣本无经济之长徒有遭逢之幸施逾山岳效乏丝毫万户防封日负素餐之惧一门被宠居怀世禄之慙于赫圣皇绍隆期绪派灵源于列祖益茂本支崇赏牒于昭陵期跻仁夀乃严载笔甫及奏篇惟帝念功赐举陞迁之律顾臣何力与蒙奬録之荣矧加地无异于进阶而貤恩亦均于拜赐曷为异渥并逮私庭兹盖伏遇皇帝陛下敷泽过优施仁从厚念臣滥陪于辅弼不废彛章谓臣适总于纲条莫回成涣叨逾已极荷载难胜臣敢不砥砺初心激昻末路满盈是戒敢夸稽古之能报称若何惟励教忠之节
　　进玉牒加食邑并转官回授谢太上皇帝表
　　敬宗尊祖聿观钜典之成锡命貤恩并示私庭之宠恳词弗获跪受奚胜【中谢】窃以庆衍金枝推本源于炎绪光埀寳牒备徳业于仁皇于昭万世之宏休茂阐两朝之盛美而臣偶承人乏叨预宰司振领提纲虽总纂述之职懐鈆抱椠初无润色之工迨及奏篇例膺褒律荣秩既延于嗣息真祖载益于土田顾今恩渥之加皆昔权舆之赐兹盖伏遇尊号太上皇帝黙观昭旷髙蹈希夷尧道难名本亲亲而有叙文谟丕显思继继以无穷且严方册之藏爰懋儒臣之赏致兹宠数猥及孱躯臣敢不仰体洪私益坚晚节封逾万户既靡廪稍之丰忠萃一门惟誓子孙之报
　　谢亲属差除表
　　余生自幸既躐致于显庸私属何为亦并防于宠渥感深沦骨涕陨交頥【中谢】伏念臣生厯险艰奋繇寒逺伶俜千指久困踬于乡闗坎一身独支撑于门户始而求仕本以为贫夤縁偶值于享辰侥幸载尘于宰路簮缨相继敢图奕世之昌蕃廪稍既丰已获全家之饱暖顶踵悉由于覆育丝毫无补于圣眀尚轸渊普沾河润宗姻内外尽叨进擢之恩闺阃贱良咸被防封之命一门改观万口欣传岂平日志愿之敢然实暮景遭逢之至此退惟忝窃倍极凌竞兹盖伏遇皇帝陛下施等乾坤慈均父母济物欲全其类爱人必厚所亲乃眷衰踪特颁异数臣敢不益坚身教思振家风聚族而谋誓永坚于忠孝自今以徃求上报于恩荣
　　谢赐第表
　　任重难胜方控归田之请恩隆弗替俄知锡第之荣仰戴圣神终全覆露【中谢】伏念臣起身蓬荜充位庙朝绵力谫材无取栋梁之用頽龄朽质不堪斤斧之施幸久托于帡幪遂偶逃于颠覆阖门宁处尽出生成问舎还归止祈罢免敢意渊之睠睠特颁广厦之渠渠轮奂光辉宠灵赫奕亲朋情话昔嗟四壁之空老穉欢顔今得万间之芘兹盖伏遇皇帝陛下不遗旧物大扩皇慈俯怜桑榆晚暮之途未免风雨震凌之患乃防宁宇俾即安居絶胜寝丘已负叔敖之长虑未恢土更慙去病之牢辞臣敢不仰衔盖载之私愈誓捐糜之报考工益宅肯招贪鄙之讥神武挂冠行遂栖迟之志
　　赐第谢太上皇帝表
　　钧衡任重居慙之防材簮履念深遽锡耽耽之大厦恩繇尧父赐出舜庭循分无堪拜嘉有愧【中谢】伏念臣顷从学省获簉宸墀一言感悟于龙顔三嵗翺翔于鹤禁旋因攀附躐致显严草木之茂盖始培根宫室之成厥由累土顾今辰之际防皆昔日之权舆防此华欀铭乎丹腑兹盖伏遇尊号太上皇帝功恢九有道并三无虽玩意太初固已非心于黄屋而回观迩列犹怜旧物之青毡遂使帡幪俯加愚陋臣敢不永依洪覆益励孤忠窃喜全家已絶风雨震凌之患尚期终老必殚珠环报效之私
　　三朝寳训终篇谢转官回授表
　　大人继眀照四方志求轨范三圣相授受一道训在简编披钜帙以甫周眷私庭而申锡荣逾望表感溢情涯【中谢】伏念臣虽绍箕裘仅守章句始依乗于鹤禁旋际防于龙翔西掖代言北门视草皆簉尔英之末席日陈列祖之成规卒因口耳之传荐玷股肱之寄居慙固陋力请罢休未容挂神武之冠仍许寓路门之直适逄今日获竟全书退朝弗倦于讨论帝自乐此造理实由于渊懿臣何力焉岂伊辞赏之余复拜移恩之渥兹盖伏遇皇帝陛下学乃有获尊其所闻自得于心靡俟轮扁释凿之问坐进乎道迄如庖丁善刀而藏犹旌论说之劳俾衍室家之庆臣敢不奉将眷命勉饬来昆发金匮玉版之储上已増光于洪业鉴麈尾蝇拂之戒下宜毋事于清谈庶写忠诚少圗报答
　　正说终篇谢转官回授表
　　进读无功方控辞于美秩防荣甚宠俄貤及于私庭退省侥逾倍深兢惧【中谢】窃以真皇在御徳性造防亿万载之诒谋相传以道五十篇之埀训先正其心鉴陈前盘盂示戒幸圣主茂缉熈之学俾儒臣殚诵说之勤防绎防言发挥治要窃慙謏问莫跂清光敢觊终篇例叨信赏矧移恩于贱属均拜赐于公朝虽谓彛章实昭殊渥若为报称深切感藏兹盖伏遇皇帝陛下施等隆天爱深察父泽必先于族及赏亦贵于世延遂令姻党之防遽被褒陞之眷臣敢不更相规戒共体恩私鄙桓荣稽古之言徒为夸耀味狐突教忠之义誓有捐糜
　　进四朝正史志谢推恩回授表
　　史文登备录总职之旧劳赏秩优加许移恩于私属恳辞弗获荣惧弥深【中谢】窃以徳厚功隆仰四朝之盛事治丛业钜焕十志之成书提纲允属于元臣涉笔实资于羣彦庸示纂承之懿有嘉继述之工特举彛章肆颁褒律臣虽至陋自视何为顷载秉于国钧适兼司于史馆积时寖逺防效蔑闻敢期钜典之肇新遽望龙光之俯及始控诚于轩陛旋畀宠于家庭仰惟圣造之曲成终愧衰踪之难称阖门怀戴举族増辉兹盖伏遇皇帝陛下恢廓仁心昭眀公道施赏或容于延世酬勲靡贵于求全遂令嗣息之防亦拜甄陞之赐臣敢不更相告戒共保光荣惟孝惟忠思力图于报称若孙若子庶永托于生成
　　丐归不允谢表
　　投闲赐第忽致人言沥恳归田荐膺圣诏未容遽去仰戴隆知【中谢】伏念臣心则不他材无所取适遭盛际获簉迩班曽防毫髪之劳每荷聪眀之眷退身揆路畀室京都静以掩闗轩巷可使之罗雀荣而及嗣子壻皆得以弹冠雨露徧洽于一门风波乃生于众口既无谋猷以禆补大政徒然尸素以饕窃大官茍有浮言必汚哲鉴遂殚贱悃祈返故庐宸独赐于眷留孤迹宁忘于恐惧此盖伏遇皇帝陛下天临四海子育羣臣轸兹簮履之遗曽偶风云之防肆颁纶綍益固帡幪广厦万间尚使萍蓬之栖止全家千指获依日月之光明臣敢不深安五亩之居仰副一人之意布在方策永彰清朝优老之规贻厥子孙益励昔人肯堂之志庶绵忠赤仰报恩私
　　谢除少师表
　　辞荣未获姑容枌社之归锡命过优宻亚槐庭之峻感深沦骨愧溢汗顔【中谢】臣闻一心之臣有三千为治固资于同徳百里之行半九十尽忠惟在于晚途凛进退之难全实古今之共叹悻悻或乖于大体栖栖多怵于烦言惟臣昼绣之荣靡有秋毫之隙造膝力祈于休退温顔每示于眷留许解政机犹寘西厢之帷幄乞还乡邑更陞左棘之班聨假厯嵗不除之官举累朝甚盛之典获雍容而至此繄覆防之使然一时纶綍之传荐绅太息千载风云之遇简册屡书顾臣何人幸甚过望兹盖伏遇皇帝陛下睿谟广大圣学渊防怜其久侍于清光人惟念旧赐以即安于真馆相亦克终肆推眀恩昭示殊奬及未婴于沈疾使归养于残骸而臣自惟执经诵说于潜藩以至当轴将明于初政凡同遭际悉已凋零蕞尔余生岿然独在骤逺轩墀之奉不知涕洒之流横草无功曷报乾坤之施食芹欲献尚怀亩之忠
　　除少师谢太上皇表
　　指乡枌而退处幸遂素怀冠孤棘以进迁遽颁宸涣辞弗获命凛莫措躬【中谢】伏念臣本乏长材偶逄休运当绍兴更化之日首被召除逮学省赐对之初亟膺加奬爰从册府俾预宫僚曾无一得之愚可効万分之补属上圣躬行于揖逊实防臣适契于依乗甫阅期年躐登次辅出临帅阃入侍经帷顷复预于鼎司顾曷胜于柄任力控归田之恳俄为锡第之留宠光徧及于族姻眷遇逈加于伦等载惟质久冒隆私疾疢交攻郷闗是念已幸投间而遂志敢期増秩以防荣佩恩典之过优觉归途之増耀凡今际遇自昔权舆戴徳至深陨身莫报兹盖伏遇尊号太上皇帝懋昭文德大扩尧仁俯念盖帷曲示始终之眷肆加纶綍蔚为出处之光臣敢不退即便安少休疲曵适山林之真性自乐余年修香火之胜因仰祈万夀倘未填于沟壑庶复望于轩墀











　　鄮峯真隐漫录巻十六
　　钦定四库全书
　　鄮峯真隐漫录巻十七
　　宋　史浩　撰
　　表
　　谢免明堂大礼陪祠表
　　肃雍显相洊勤尺一之颁汪濊湛恩曲贷再三之渎恭承谕许即便安【中谢】伏念臣顷丐余年获归故里方圣主在帝左右有严奠璧之祠则防臣惟命东西敢告负薪之疾属沈绵之寖剧惧跛倚之难支与其颠仆自速于烦言孰若哀鸣仰祈于睿鉴果荷曲成之造旋闻赐可之音此盖伏遇皇帝陛下父母爱怜乾坤覆载不责筋骸之末示全簮履之遗君命不俟驾而行愧初心之有负海内各以职来祭嗟膂力之独愆徒与黔黎均霑恵泽
　　明堂大礼谢加食邑表
　　合宫藏事病莫与于骏奔宣室均厘恩遽霑于冗类控词不果拜宠为慙【中谢】伏念臣尚抱沈緜未经苏息功莫施于横草锡屡侈于分茅惟能三年再举于明禋始荷一礼频颁于严召既不获祗奉璋执豆之役又乌可加方田贡赋之膄何意空餐忽叨异数兹盖伏遇皇帝陛下徳配天地功光祖宗合飨以歌成命之诗惠馂而霈蓼萧之泽不遗簮履特出纶丝敢不勉防筋骸恪勤香火誓竭余年之晼晚仰酬大造之穹崇
　　生日谢赐金器香茶表
　　蒲栁衰姿方轸勤劳之念丝纶厚施忽朌璀璨之珍下拜凌兢旁观欣艳【中谢】伏念臣猥縁攀附叠冒宠灵去国再厯于星霜思君每劳于夣寐敢意贱生之日曲分燕具之荣间饰寳珠宻排金粟成此樽罍觞豆之器副之枪旗龙麝之芳岂伊环堵之间获侈盈庭之赐矧昭回宸翰熈然三月之春寂寞孤踪顿若九鼎之重从天而下揣已奚堪兹葢伏遇皇帝陛下道大无私恩隆不替収既遗之簮履贲埀尽之桑蓬臣敢不铭在丹衷寳兹大赉光生尘席永无北海之忧报乏琼瑶第祝南山之夀
　　身登耄齿已预拜于庆仪时适生朝复逺烦于使命何幸一年之内叨逢再锡之荣恩重报賖感深涕落【中谢】伏念臣残庸有素朴拙非材徒以潜藩罄此心之爱敬遂当初政冠列辟以陞迁眷宠至隆臣邻莫比逮乞骸于既老亦赋禄于无功届兹劳瘁之辰厚有便蕃之赐煌煌多品嵗嵗为常每思何徳以祗承殆是宿縁之际防兹盖伏遇皇帝陛下皇天降祐慈父兴怜察臣犬马之衷始终守正谓臣桑榆之晚操履弗渝故颁御府之珍竒用作私庭之光耀欢传道路喜动里闾岂惟増贲于一时抑亦永彰于千古臣敢不益知尊主不昧输忠虽膂力既愆觊功名而已逺惟精神之运尚香火以勤修誓竭余生上酬大造
　　星驿东驰锡上方之重寳荜门下拜快故里之羣瞻荣极报賖感深涕落【中谢】伏念臣材均樗栎景迫桑榆徒縁执巻于潜藩遂获秉钧于初政千虑殊无一得九迁滥至三公身虽退而宠不渝年益髙而眷弥厚乃嵗嵗始生之日有煌煌成命之颁璀璨兼金光动彛尊龙勺芬馨賸馥风生麝篆月团欣是丛珍萃于私室兹盖伏遇皇帝陛下乾坤覆育父母抚存怜其笃老之姿贲以肆筵之具敢矜稽古实荷旧恩臣敢不爱敬输诚升恒归美春朝秋觐莫陪汉殿之班暮火晨香第效华封之祝使述丝纶北阙未忘于簮履赐肦薫茗南金并侈于樽罍仰衔贵老之朝俯记贱生之日【中谢】伏念臣夤縁宿世遭遇真人奏防技于青宫每防听纳翊龙飞于白水凾冒陞迁两秉国钧屡陪经幄迄无报塞终丐罢休兹当射矢之朝方切蓼莪之感岂图厚施忽耀私门此盖伏遇皇帝陛下育物等乾坤视臣如手足谓翼鳞之攀附悉慨凋零顾湖海之退闲独余衰朽轸怜旧迹爰锡丛珍臣嵗嵗霑恩人人健羡循涯自幸已逾中书二十四考之期归美输诚第祝三皇万八千年之夀
　　谢除太保表
　　引年告老本虞危溢之灾念旧推恩更拜优隆之命控辞靡获虚受为慙【中谢】伏念臣猥出名场寖阶朝着潜藩储府首膺羽翼之求政路台司厯备股肱之选外总十连之任中陪五学之游至于推毂将坛侍祠仙舘从容别殿云章俾预于赓歌宠贲赐庐神笔特新于扁牓凡厚眷殊私之下逮有宿儒耆徳之未尝而臣廹钟漏之将残视桑榆而永叹枥骥之心徒在顾力弗支刍狗之迹已陈不归何待輙披恳悃仰叩凝严谓昔之壮犹不如人曽事功之蔑着且及其老戒之在得宁宠利之敢居防至渎烦始防开许惟三公就第之异数实累朝信史之罕书旄节不移盖循国老之故事苴茅愈重至用勲臣之旧封顾臣何人可以堪此兹盖伏遇皇帝陛下仁参天地道合祖宗三千咨同徳之臣方共扶于兴运七十遂告归之志俾获保于余龄致此光荣萃于衰苶挥赐金而具酒食已均恵于亲朋埀安车以示子孙尚教忠于苖裔
　　除太保谢太上皇帝表
　　神武挂冠方致为臣之事昕庭出綍更升论道之官始终备极于叨尘俯仰不胜其愧怍【中谢】伏念臣奋由寒逺获际圣眀赐第太常当抚运中兴之日执经储禁适倦勤内禅之时丝毫尽出于生成卵翼遂跻于通显阙然莫报老矣奚堪惟当自力于防隅尚可少禆于风化危衷屡啓优诏俯从顾进退之际裕如皆培养之恩抵此防躯易殒洪造难酬兹盖伏遇尊号太上皇帝愽大真人聪眀元后游心于淡而合气于莫斋居方即于广廷临下以简而御众以寛家法乃传于圣嗣曲怜旧物俾返故乡给传俸于纳禄之余觐严宸于乞身之后眷此衰年之埀尽尚膺异数之非常臣敢不推本权舆图回报答当令孙子誓殚犬马之忠尚觊桑榆永頼乾坤之赐
　　除太保谢诏许入谢表
　　纳禄冀还于初服乃叨公衮之除归田宜老于故乡复造宸墀之谒洪私特异衰涕交零【中谢】窃念臣器窳徳輶地寒材薄曼容至六百石而去实有夙心张良防三万户之封非其素望偶繇禁附滥汚弼谐顶踵之外皆出生成涓尘之报莫能表见觉残骸之难彊慨余日之无多及未填沟壑之间上愿挂衣冠之请敢谓圣慈之念旧更穷人爵以防恩纶言既辱于廷扬鼎餗仍容于家食至于逺稽汗简荐降玺书许扶琐琐之孱躯来觐葱葱之华阙旷盛仪于百嵗轲后无传新宠命于一朝隗今为始兹盖伏遇皇帝陛下髙旻覆帱赫日照临眷同陪潜邸之具僚岿然独在使再望清光而退隠久有余荣臣敢不饰巾以尽桑榆埀车而示孙子骥老伏枥徒慙刍秣之施狐正首丘永毕山林之志
　　谢赐御书眀良庆防阁牌表
　　睿藻宸章方珍藏于汉第璇题宝画复荣动于周行拜稽首以扬休涕交頥而自感【中谢】伏念臣材如樗散福若羽轻风波备歴于畏途每虞颠覆毫发不逃于圣鉴迄頼保全已容退处于丘园尚俾暂瞻于轩陛恩光优渥好赐频仍史册至于屡书都人谓之创见矧兹层阁之建皆本厚禄之余爰仰彻于凝旒遽俯颁于扁牓翔龙翥凤已勤神笔之褒崇涂碧填金更出上方之摹刻眀固赫然在御良亦昔所愿为顾二字之宠嘉实一时之庆防唯臣弗称承命怀慙兹盖伏遇皇帝陛下道冒羣伦徳隆防古天无私覆岂特光孤迹之归相亦惟终盖将贻万世之法广求故实益契眷私臣猥以衰残亲逄希濶配河洛图书之秘传示无穷偕东南山海之灵防持敢怠
　　年八十谢赐庆夀仪表
　　一人庆治正欣仁寺之同跻八衮衰踪亦贺康宁之敷锡敢希睿藻逺赉庆仪奉内府之珍竒激中扄之感惧【中谢】伏念臣起身寒素遭世盛眀依乗偶防于风云遇合适符于鱼水力未施于横草位遽叨于面槐虽景逼桑榆获遂挂冠之请而眷深簮履每兴当宁之思时颁亲札之丁宁嵗有生朝之赐予矧今厚意复示殊恩貂珰飞鞚于川涂翰墨腾光于龙凤谓臣浮生之希有又遇十春祝臣暮齿之再延俾逄千载杯盘罗列盆盎错陈率皆粟缕于兼金况乃环装于百寳分上方之清馥辍正焙之灵茅顾惟穷陋之居曷称便蕃之宠兹盖伏遇皇帝陛下乾坤长养父母忧怜自执巻于潜藩暨秉钧于初政抚存特异终始弗渝稽古无功已愧于辎车乗马投闲絶望载新于龙勺彛尊臣敢不铭刻肺膺精勤香火誓殚防悃祈归美于升恒尚觊余生观凝勲于混一
　　谢除太傅表
　　尧阶劔佩已称万夀之觞舜殿丝纶忽峻三师之秩沥恳莫回于渊听扶衰防拜于异恩媿极骍顔感深雪涕【中谢】窃以帝傅实乆虚之位当处宗臣鼎司非序进之资具存彛典加以官名虽旧朝着肇新昔犹次掌武之聮今遂亚维垣之贵太上中兴之际从权或赏于勲劳陛下抚运以来重道弗轻于除授岂容疲懦乃玷宠光伏念臣射防起家养亲就禄偶出逢于盛旦遂驯至于近班棘槐备歴于公孤衮钺仍兼于将相中书二十四考之纪仅比唐臣冠军万八千户之封更逾汉世今者已还初服尚预特招奔驰靡后于梯航蹈舞粗胜于簮笏止可逭有司之弹劾何以当明诏之褒崇此盖伏遇皇帝陛下日月照临乾坤覆冒谓虞庠之庶老犹被陞迁矧代邸之旧臣宁稽恵泽曲加徽数申贲晚途而臣无力可陈怀慙益切自知顶踵秋毫悉荷于洪私既挂衣冠昼锦敢同于前辈誓殚愓厉仰报生成
　　除太傅谢太上皇帝表
　　玉巵称庆方陪汉殿之趋金铉防荣防极周官之贵维时甚盛之礼推此非常之恩有腼在顔无词叙感【中谢】伏念臣海邦令族黉舎诸生射防枫宸蚤锡大常之第记言螭陛旋叨近侍之班防熈运之繤承预储宫之攀附任叨将相位至公师迨兹缛典之行亟被驿书之召丹心许国怅莫着于事功黄发在庭偶粗胜于拜舞观光则幸受宠何名兹盖伏遇尊号太上皇帝愽大真人聪眀元后夀为五福之首化日舒长山呼万嵗者三羣心爱戴肆敷恵泽俯逮疲癃臣猥以防生亲逄华旦尊天子父进瞻寳册之焜煌为圣人氓退窃里闾之安佚誓殚惕励仰对生成
　　进论语口义表
　　圣人之言如天岂容意度古者之学为已务在躬行逮及汉儒传注之兴已失孔门渊源之旧况兹固陋何所发眀【中谢】伏念臣社栎散材蠧鱼素业穷年继晷莫希经术之名家析句分章犹有书生之习气比归休于故里获毕志于遗编念二十篇藏壁之余皆七十子传心之妙虽廹桑榆之暮未忘鈆椠之勤再阅嵗时粗终巻帙揆分方虞于僣妄吐词曷究于精防姑欲示于来昆岂当祈于乙览不图眷奬许以冒闻兹盖伏遇皇帝陛下极圆神方智之能集内圣外王之道体尧蹈舜跨商轶周经幄畴咨睿训每宣于奥义诏书诞布羣臣莫望于清光乃容萤爝之余亦预刍荛之择恭承威命弗敢固辞蠡测海而管窥天自慙卑近露増流而尘足岳何补髙眀
　　谢赐玉帯表
　　请老而挂衣冠当返布韦之旧防恩而锡鞶帯更叨瑶玉之英虽知帝力之莫回诚惧臣仪之或紊恳辞弗获冒昧奚堪【中谢】伏念臣袯襫穷儒崦嵫暮景遂白首故乡之乐已出生成从黄冠野服之逰始为宜称敢意辍内府无瑕之璞贲孤臣不朽之荣赆特异于兼金罪弥深于怀璧兹盖伏遇皇帝陛下仁孚动植道配堪舆念千龄希阔之逢极诸老优崇之礼惟兹赉予尤越典常元和之宠晋公本以讨淮蔡逋诛之冦熈宁之赏安石亦縁成河洮辟土之功施及退休逈无伦儗搢笏有慙于非据维鹈难逭于贻讥臣敢不铭镂靡忘护持惟谨东门祖帐虽歆艳于观瞻南亩扶犂敢矜夸于佩服誓殚愓励仰答恩私
　　赐玉帯谢太上皇帝表
　　寳帯温然出九天之锡赉祥光炳若快羣目之观瞻居深怀璧之忧莫遂循墙之避拜嘉増感过分为慙【中谢】窃以玲珑其声缜宻以栗加而尊德尚为君子之珍束以立朝尤剧人臣之宠非有颙昻之德望曷当璀璨之身章如臣者躬之清眀体无蕴借学未増瑚琏之器材惟具碔珉之资荐玷迩聮实由大造虽体至隆之贶宁逃弗称之讥兹盖伏遇尊号太上皇帝仁掩瑕疪信昭孚尹享多仪于万国已登禹防之涂山颁玉瑞于诸侯行辟舜封之北岳悯此贱防之簮履饰以特逹之圭璋臣敢不身佩天恩道存日用益殚忠谨复韦布之初心更誓捐糜作琼瑶之美报
　　谢再赐御书旧学二大字表
　　风云胥防夙尘讲席之下僚奎壁争辉荐奉宸章之大赐荷睿慈而甚渥揆愚分以奚堪祗拜凌兢回思喜幸【中谢】伏念臣赋材庸鄙奋迹孤寒徒以宿縁亲逄华旦承洪恩而进陪鹤禁奏薄技以仰辅龙潜翼翼冲襟稔一人元良之誉巍巍初政播二帝雍熈之和皆本生知匪因师授乃自不居孔子之圣以臣滥比甘盘之贤摭夫旧学之名畀于再相之日驽马既膺于一顾敝帚遂重于千金岂期厯过十期又复颁斯两字谓曩传草圣犹未惬于渊而兹降珍凾方改从于楷法开缄焕昭回之星汉拭目飞动之云烟非繇轸记不忘安得埀情如许顾惟再锡实显殊私徃作尤竒逈出王张之右今书尽美更超顔栁之先春兰秋菊之各擅清芬随珠和璧之皆为至寳岂敢取舍俱愿袭藏兹盖伏遇皇帝陛下执古通今跻时极治徳蔑加于此矣臣何力之有焉乃于恭黙不言之辰每起故旧不遗之念致兹孱亦被宠荣臣敢不深佩品题益勤寅奉眷怜有素傥容二本之并存保防无穷将亘万年而不朽
　　明堂大礼谢加食邑表【戊申】
　　天地祖宗之飨庆成于王者之堂山川土田之腴推广于圣人之徳既牢辞而无路斯负媿以承恩【中谢】伏念臣遭世眀昌致身通显乏济时之勲业有尸位之叨逾兹退处于里闾莫施劳于笾豆犹因敷锡获冒宠灵廪稍俸钱尚腼顔于拜赐户租井赋敢狂望于加封兹盖伏遇皇帝陛下道格幽眀仁均普率不间迩遐之异壤靡分劳佚之殊途霈此鸿厐逮于癃老臣敢不仰衔大施益恪防衷春觐秋朝莫簉汉廷之列晨香暮火愈坚华祝之祠
　　除太师谢表
　　统承千载方推旷荡之恩位冠三师遽玷褒崇之典控辞弗获荷戴奚胜【中谢】伏以臣奋迹单平际时熈洽髙宗召臣于更化之日自册府而寘宫僚夀皇用臣于绍祚之初越从臣而升宰辅虽勉输于忠荩曽莫补于毫分何徳以堪二十四考更逾中令无功而受万八千户又过冠军适丁赐几之年始遂乞骸之请偶延残息复覩重明当风雷雨泽之布宣暨草木虫鱼而鼔舞而臣精神已耄膂力既愆附翼攀鳞莫展依乗之效望云就日阻趋翊戴之班第仰观徳化之成不自意荣光之及面槐益贵命眷愈隆节畀东阳国仍全魏増爰田之多邑衍户赋之真租岂平生志愿之敢然盖暮景遭逄而至此局髙天蹐厚地难酬覆载之仁临深渊履薄氷曷胜满盈之惧兹盖伏遇皇帝陛下建五皇极奉三无私发号罔有不臧每钦承于慈训礼贤唯恐弗至尤轸记于旧人肆令衰朽之踪猥被便藩之宠臣敢不捐躯以报没齿不防赫赫民具尔瞻愿实惭于徃哲防防臣无他技誓益励于孤衷




　　鄮峯真隠漫录巻十七
　　钦定四库全书
　　鄮峯真隐漫录巻十八
　　宋　史浩　撰
　　表
　　正说终篇再辞转官表
　　诵真祖之防言甫周钜帙第儒臣之信赏猥逮衰踪方腾恳避之章遽拜丁宁之诏未埀可辄复披陈【中谢】伏念臣性本颛防学惟荒陋守古人之糟粕仅类齐侯熟上世之典坟居慙倚相时殚一得觊补四聪及上玉音精义出于意表回思管见愧汗溢于顔间曽谓微章亦叨进秩无功而受有识为羞伏望皇帝陛下施廓乾坤明照日月傥欲彛章之不废宜徧及于羣英独怜朽质之无堪难荐永于异数亟收涣渥俾穆师言
　　第二表
　　洊贡需章谓误防之已寝重申巽命乃愚款之未孚敢扣九重以伸三渎【中谢】臣恭惟大君在上八柄无私赏虽贵于均平义合分于隆杀髙者抑而下者举得天之权满则覆而虚则欹鉴物之理岂容滥分重冒殊私窃念臣頺然投老之身偶有逄辰之幸居慙尸素絶意侥逾方期得谢以言归少延视息若更无厌而受宠必速灾殃伏望皇帝陛下秉恶盈好谦之心明裒多益寡之义特矜衰迹免畀洪防傥令止足之风粗昭末节当効捐糜之报庸毕余生
　　正说终篇辞转官回授表
　　恩典优隆力祈追寝训词深厚未赐矜从敢伸伛偻之诚仰渎崇髙之听【中谢】窃以圣主司名器之重赏必量劳人臣惟义命之安分当知止盖一巳获叨于仕禄则全家皆被于宠荣既谓罔功难胜异渥敢因固避遂及后昆施虽廓于云天惧实深于渊谷而况臣自归相印载侍经帷当累朝信史之告成逮三圣寳训之竟读皆承涣命改畀私门顾嵗月之防何曽毫毛之未报更令滥得愈切懐慙伏望皇帝陛下洪造无偏至明旁烛俯谅惊危之悃亟布俞音庶容辞受之间终迯清议
　　进四朝正史志再辞推恩回受表
　　大典光华増涣祖宗之勲烈洪私溥博徧均臣下之勤劳顾滥吹以牢辞忽貤恩而下逮虽陈免牍尚閟可音辄再犯于天威祈必矜于人欲【中谢】伏念臣顷以充员在位滥尸作史提纲惟兹十志之成曽乏一词之措岂期第赏例及经修既防载笔之功敢后循墙之避旋蒙大造改畀私门薾然多病之躯尚知难受蕞尔后生之嗣其又奚堪伏望皇帝陞下圣哲融明乾坤覆肓念全家之饱暖已荷生成则非分之宠灵并宜寝罢庶防晚暮获逭颠隮
　　辞少师表
　　咸有一徳靡效格天之勲惟兹三孤遂极二公之任既许言旋于故里岂敢复冒于殊私辄犯大威罄输防悃【中谢】伏念臣禀资孱陋承绪单平逢太上于更化之初滥陪鸳序事圣主于利见之日获际龙飞揆路再尘路门三入至于轮奂赐休于甲第从容召见于内朝东壁之光数临蓬荜总章之访每逮蒭荛恩荣申贲于私庭锡劳殆无于虚月然薄技虽欲免奏以何施蕞尔孤忠惟以不欺而报上迫于埀老敢此乞身辜负君亲腼慙面目顾无劳之可纪乃席宠之有加匪惟忝窃之难胜实亦颠隮之是惧伏望皇帝陛下博询公议俯察危念其行世迍邅宁忍贪荣而累国怜其秉心戅直不于临去而隐情收新命于有司仍故官而即路名既遂而身退幸粗守于前闻福或过则灾生冀曲全于晚节
　　第二表
　　狐首丘而遂愿已戴生成鹪巢林以自安敢图陞进輙伸前恳仰冒至仁【中谢】臣闻明主法天理无私于近列老臣持已义敢累于公朝傥知非据以必危其可畏威而但已伏念臣崦嵫迟暮蒲栁凋残告归于不能勉彊之时辞官于积有叨尘之后虽曰粗遵古人止足之训亦岂能盖累嵗贪恋之羞傥恃旧恩复承新渥一念既防于戒得百发尽废于前功仰瞻穆穆之清光敢竭拳拳之素悃伏望皇帝陛下皇眀委鉴圣徳埀慈念厥宠荣皆出于乗风云依日月之下久当防退少见于先狗马填沟壑之前简策有光桑榆多幸顾输诚之甚切必得请以为期
　　乞免眀堂大礼陪辞表
　　景迫桑榆久抱漳濵之疾恩颁纶綍趣陪汶上之祠眷礼有加震惶无措【中谢】伏念臣赋资凡陋逄运休眀自言返于乡枌已倐更于嵗琯幅巾萧散重寻云北之旧逰层阙岧嶤徒有日邉之清梦兹获叨荣而拜命即宜扶惫以问途况七筵八牖宗祀之盛仪实千载一时难逄之嘉防而臣偶乖辅养方困沈緜负斧扆以天临虽愿瞻于睟穆执豆笾而星拱慨莫预于骏奔伏望皇帝陛下哲鉴无私皇明委照特回成涣姑置衰踪傥免道途全余生于今日誓彊筋力侍亲飨于后郊
　　重乞休致表
　　冒帷幄之旧恩久尸厚禄迫崦嵫之暮景辄布忱辞【中谢】臣闻以道事君者必谨防隅敢昧于始终之节以礼使臣者不专宠利务全其进退之宜岂有位首三孤齿逾七十无复毫分之事位坐靡满溢之官崇以尝屡请于甫及之年其忍自欺于大耋之日伏况臣起由耕陇尝备鼎司壮而欲行之尚勲劳之蔑着老矣无能也虽麋陨以何施唯力丐于跧藏可少安于涯分伏望皇帝陛下乾坤覆育父母爱怜察臣实懐殊遇于圣时念臣惧得贪声于天下亟颁俞防俯询私诚归印组于尚方上旌旄于少府克全骸骨以竟桑榆钟鸣漏尽夜行仅守田生之戒功成名遂身退敢希老氏之言
　　第二表
　　羸老不支洊上挂冠之请眷怜未替亟颁出綍之音礼当有陈义弗敢止【中谢】伏念臣初无才术偶幸遭逄宠灵每愧于叨逾俛仰遂侵于迟暮年着金华之籍七十有三功登汗简之书万分无一惟坚故里休闲之志助成清朝防逊之风若复贪恋恩荣逡廵嵗月或怵迫于杜门省愆之后或仓惶于易箦埀絶之时虽陈静退之辞不得已也若取止足之义岂其然乎仰惟睿鉴之昭然忍使老臣之出此伏望皇帝陛下特回渊聴俯察危诚念濳藩劝讲之僚与初政弼谐之列凋零无防疲薾偶存发于独断之眀畀以归荣之命庶令晚末获荷成全锡旷地以广蜗庐巳戴帡幪之赐埀安车而光梓里更祈坱圠之仁
　　辞太保表
　　挂衣冠而归里实虞满溢之灾发典册以扬庭重辱褒嘉之数敢陈丹悃仰冒天威【中谢】伏念臣学术荒唐器资窳薄名塲奏艺本期致养于偏亲仕路随縁初匪妄希于髙爵积叨尘于三纪偶度越于羣臣比以埀尽之颓龄廹于难安之私义力祈休退兹荷允俞孰云得谢之身乃践久虚之位昔谓千载臣何幸而独逄兹惟三公朝讵宜于滥授至于申畀东阳之节进加全魏之封并真腴厚赋之所増岂緜力薄才之可称伏望皇帝陛下大眀委照广度兼容察臣屡凟黈聪本惧漏尽钟鸣而不止念臣若当槐列是为日暮途逺而倒行亟寝误恩俾安末路王道正直庶无私覆之嫌化日舒长尚窃有终之吉
　　第二表
　　乞身暮景方谐得谢之荣出綍昕朝遽被若惊之宠恳词虽切诏防未俞辄沥危再干大造【中谢】伏念臣资慙孱琐幸有遭逄位首三孤节更两镇曽靡年髙而徳邵每虞福过以灾生遂罄此心愿致其事傥守本官而得请亦循愚分以难安而况躐陞公爵之崇仍冒齐旄之旧大名改国万户加封顾惟非据以叠承其可弗辞而下拜伏望皇帝陛下察丹诚之至恪悯小器之易盈特轸睿慈亟收成涣已欣解组深衘从欲之至仁终觊贴麻尽寝惟行之异数庶令衰朽获免叨逾
　　乞免郊祀大礼陪祠表
　　圣人飨帝孰不骏奔故老陪祠亦蒙驿召拜丝纶而匪称凛渊谷以怀忧控免未俞输诚敢已【中谢】伏念臣桑榆迟暮蒲栁衰残荷睿眷之优隆获耄龄之闲散素防韫借而体弱深畏严凝方婴老病以人扶实难跪起傥令跛倚而临祭必将陨越以遗羞莫遂一行辄伸再凟伏望皇帝陛下大明委照宏度包荒俯矜犬马之疲癃姑许田庐之休养感鬼神而辄前席怅此意之萧条执笾豆以从后郊誓及时而勉励
　　辞太傅表
　　桑榆暮景方块处以待终槐鼎充员忽序迁而锡命诞扬眀綍弥震危【中谢】伏念臣仕媿侥逾齿当耋耄顾官资之甚峻曽绩效之蔑闻位不期骄常怀敛退物禁太盛况已满盈比縁夀庆之将行首被制书而入觐均髙年而赐帛尚喜亲逄陪列辟以称觞尤知晚过敢谓三事久虚之选乃用一阶例进之文义则难安辞犹未获伏望皇帝陛下廓乾坤之大造回日月之至眀稽参典章重惜名器察衰踪之疲苶止好爵之登崇必惟其人弗以论道为假宠之地姑与之邑亦广恩于贵老之时
　　第二表
　　忱辞屡控聪听未回敢干咫尺之威洊贡再三之凟必期孚允用息凌兢【中谢】恭覩熈朝告成庆典爰均欢于溥海乃诞布于湛恩天子必有尊方显宁亲之孝皇极赐之福尤先养老之仁然而位既不同礼亦当异四品犹存于止法三公讵可以叙迁况臣退伏田庐久辞机政假兹殊宠将以何功伏望皇帝陛下深轸鸿慈曲全孤迹察其官难复进岂容独越于寻章念其身已投闲不使重贻于清议庶蹈有终之吉用安埀尽之年
　　辞太师表【系第二辞表】
　　误恩控免辄沥防诚温綍甫颁未回渊听敢忘一介荐叩九阍【中谢】伏念臣才匪俊良老而衰薾当上圣纂承之日正羣贤升进之秋膂力愆而弗遑趋负扆之朝问学荒而无以应乞言之诏逭官刑而则幸被册命以奚堪矧兹谢事之有年专欲投闲而避宠若再忝师垣之峻是尚贪人爵之尊又况特以恩迁非繇徳选不独重鄙悰之惴惴且将虞众议之纷纷必得请以为期寜畏威而但已伏望皇帝陛下鉴由之至恳畧反汗之小嫌惟昭代循名责实之公傥许辞于异数在愚臣安分知足之义庶无负于初心
　　第二表
　　纂洪绪于萝图幸逄兴运冠崇阶于槐位忽玷明纶既揆已以靡安敢腾章而屡凟【中谢】臣闻骈罂乏鼎鼐之量遇满则倾榱桷异栋梁之资有隆斯挠傥非材而受爵将过分以延灾伏念臣久荷殊私莫伸防报当无能为之耄景处不必备之官聮闲散是宜功名何有唯深竞战每怀覆餗之忧宁敢觊觎更冒维师之宠矧今庆霈已许貤恩岂伊成命之颁亟拜真除之峻虽赏宜从予益昭圣朝忠厚之风然实不副名徒重愚臣贪饕之罪且四品尚拘于止法而三公岂可以序迁若遂充员诚汚初政故在衰迟而戒得尤当伛俯以牢辞伏望皇帝陛下圣度兴怜皇眀委照体亏盈之天道抑召损之人心仍畀旧班毕桑榆之已暮庶回新渥亦穷壤之无私
　　谢夀皇赐生日金并香茶表【戊申】
　　王言纶布使驿星驰俯矜笃老之臣尚记贱生之日兼金赐厚賸馥薫浓祗拜已还兢慙莫措【中谢】伏念臣衰姿无取耄齿徒髙每荷恩私不遗畴昔梦想常陪于闲燕瞻依靡替于愚方圣神玩意于穆清适孱栖身于田野宠灵愈渥补报何賖矧兹岵屺之悲正切桑蓬之旦岂谓焜煌之锡遽临寂寞之乡族党光荣缙绅歆艳兹念伏遇至尊夀皇圣帝陛下天开渊度子育羣工虽居黄屋以非心犹眷东宫之旧物致兹大赉猥逮陈人论当年羽翼已成之功敢攀四皓资同里酒食相娱之具愿效二疏唯歌天保报上之私益衍华封祝圣之夀余生感戴誓竭捐麋
　　桑榆晚景方慙厚禄之久糜弧矢生朝又拜兼金之大赉寳薫賸馥竒茗芳滋一朝并集于私庭百感皆形于中曲【中谢】伏念臣﨑可笑款啓寡闻顷持黄巻之圣贤滥缀青宫之僚寀防言啓发屡幸沃心妙语褒嘉今犹在耳辅成初政备竭寸诚巍巍圣治之独隆謇謇孤忠之自慰曲蒙轸记愈益兴悲每丁生育之晨必霈丰浓之泽轺车即路寳货盈庭沉麝溢奁鎗旗出焙萃煌煌之珍贶为嵗嵗之常规何以堪之不敢辞也兹盖伏遇至尊夀皇圣帝陛下储神清穆玩志希夷知臣下之勤劳不忘眷遇念年龄之衰迈乃锡光华族属预荣搢绅仰羡臣敢不钦承至意益励防事君能致其身已愧鲁论之语归美以报其上唯歌天保之诗
　　蓬门六矢式临生育之朝寳匣兼金忽拜珍竒之赐并上方之香美为私室之光荣下拜凌竞铭心荷戴【中谢】伏念臣迂愚末学朴拙防材偶膺髙庙之简知俾侍慈皇之濳耀亲扶日毂丽正天衢徐庀职于黄扉乃承顔于朱邸逮陛下握符御极属老成去国休官方疾疢之无聊愧朝叅之有阻曲防圣眷亟遣使以趣行遂使孱躯获扶羸而入觐望云就日抃手慰心一瞻八彩之秀眉屡奉两宫之清燕恩情款宻锡赉频仍兹方念于劬劳忽下颁于珍异兹盖伏遇皇帝陛下乾坤化育父母爱怜体至尊念旧之仁霈盛旦维新之泽轺车即路寳货盈门龙焙新竒麝煤馨烈拜嘉甚宠怀感弥深臣惟有衔此恩私常图报答年龄已迈虽难免于筋骸心志未衰尚克勤于香火
　　太上皇帝升遐慰表
　　恸发九重哀纒万国奉讳之次慕痛何穷【中慰】大行太上皇帝治极无为功成不有恢复大业措天下亿千万载之隆平退避东朝享圣子二十六年之尊养奄遗夀禄莫谕天心恭惟皇帝陛下爱敬尽情悲恫过礼躬曽参匹夫之行率履不违全周武达孝之情追惟罔极愿徇迩遐之欲少寛摧毁之怀
　　太上皇帝升遐慰皇太后牋
　　恸发六宫痛均九土奉讳惊怛无物喻云【中慰】大行太上皇帝道妙希夷徳参造化备尝险阻复境土以兴周久积倦勤俾讴歌而归舜曷意鼎湖之命驾遽闻椒禁之纒哀恭惟皇太后殿下恩义素隆悲摧特甚愿寛慈抱慰圣君子职之供永镇东朝副天下母仪之望
　　太上皇帝升遐慰皇太子牋
　　恸发九重哀纒万国奉讳惊怛拊膺陨摧【中慰】大行太上皇帝黄屋无心苍穹佑徳绳其祖武已髙揖逊之风诒厥孙谋更立元良之本荣养宜安于万载仙逰遽邈于一朝恭惟皇太子殿下岐嶷天资仁慈世济念含饴之保抱兴饮泣之悲思愿寛丹扆之懐少抑重闱之慕
　　太上皇帝大祥慰表
　　钦昭舜慕日惟尽于哀恫稽若汉仪时适逄于祥禫灵逰益逺痛毒难堪【中慰】恭惟皇帝陛下徳埒汤文行过曽闵虽孝思罔极羮墙每见于晬容而礼制有终日月不停于飚驭愿遵逹节少抑至情当扆宁以尊临慰臣民之瞻徯
　　太上皇帝灵驾发引慰表
　　大升戒驭广内纒悲一人遣奠以扳号百辟衰裳而奔饯【中慰】恭惟皇帝陛下禀天至性执古通丧当灵宇之啓行怅严容之永隔无从扶护弥剧哀恫愿纾至慕之怀式介无疆之夀
　　太上皇帝灵驾发引慰皇太后牋
　　羽伏啓途龙輴就祖罄慈闱而増慕环率土以兴哀【中慰】恭惟皇太后殿下道茂含洪徳隆辅佐悼上皇之灵驭辞北内之宸居扳辙无从拊膺有恸愿观妙理用抑至情庶迎六气之和来享一人之养
　　太上皇帝灵驾发引慰皇后牋
　　灵舆就祖素仗戒严辞凤阙以啓行罄椒闱而増恸【中慰】恭惟皇后殿下徳隆妇顺孝格天心当神座之初迁悼慈顔之益逺愿遏哀思之切用寛圣慕之深















　　鄮峯真隠漫录巻十八
　　钦定四库全书
　　鄮峯真隠漫録巻十九
　　宋　史浩　撰
　　牋
　　贺皇后册命牋
　　显膺玉册正位椒宫礼备有司庆均无外【中贺】恭惟皇后殿下天生淑徳身率令仪朝夕忧勤而无私谒之心夙夜警戒而有相成之道固已协符于坤徳允宜登配于乾元肆因防之祥占荣被祎防之盛饰宫闱胥恱庙社增辉【臣】乆冒朝恩侧聆国庆阻与懽呼之列徒深鼓舞之情
　　贺皇后受册礼毕牋
　　帝眷炎图礼崇隂教播告四海欢呼一辞【中贺】恭惟皇后殿下至徳静专柔仪婉淑进贤以辅君子崇俭以励外家翊圣旦于龙飞茂英声于椒掖承顔徳夀两宫每见其欢心正位长秋万国咸归于母道膺兹寳册允协蓍【臣】乆冒国恩欣逄庆典虽奉觞称夀阻腾嵩岳之声而窃食奉祠行被关雎之化
　　皇后受册礼毕贺太上皇后牋
　　帝立中宫悉繄慈训家传内治将嗣徽音寳刻肆颁人寰胥庆【中贺】恭惟尊号太上皇后夀齐乾道体合坤元助圣子以立家逑淑女而为后礼行椒掖佳气蔼乎六宫命出枫宸欢声溢于四海【臣】奉祠良逺诣阙无因注目层霄想簮裾而在列驰缄便置同燕爵以输诚
　　皇孙生贺太上皇后牋
　　光华庆胄诞育曽孙仆景命于万年动欢心于四表【中贺】恭惟尊号太上皇后虞嫔徽懿文母忧勤和气薫陶膺琁宫之眷佑休祥降格致玉叶之芬芳【臣】滥叨祠禄之荣倍极愚之喜仰占乾象欣尾宿以増眀遥想禁庭沸钧天而争庆
　　皇孙生贺皇后牋
　　隂教内修夙懋椒涂之徳圆灵上鍳益绵瓜瓞之祥庆毓皇孙懽形海宇【中谢】恭惟皇后殿下躬葛覃之节俭志巻耳之忧勤朝夕问安辅文心之孝养本支擢秀成周室之宗强【臣】叨奉祠庭阻趋天阙皇皇之大已歌假乐之章蛰蛰之多愿继螽斯之什
　　贺皇太子册命牋
　　诞膺涣号肇正储闱庙社有承华夷胥贺【中贺】恭惟皇太子殿下元良天纵忠孝生知周室百男独冠本支之盛虞庠三善更资师傅之贤爰奉丝纶进专匕鬯羽翼不烦于四皓规橅实自于两宫邮命既行舆情大恱某夙亲规诲久荷恩怜覩少海之澄澜虽莫与在廷之列仰前星之景耀尚能同击壤之欢
　　立皇太子贺太上皇后牋
　　肇举徽章宏开储禁惟宸之果断实慈训之丁宁一札颁宣万方鼓舞【中贺】恭惟尊号太上皇后体坤其静得一以宁志合上皇辅佐之勤夙着道传圣子晨昏之奉益隆厚巨福以如茨见长孙之主噐神灵欢喜夷夏乂安【臣】荷宠奉祠乞身还里在廷称庆虽莫预于鳬趋击壤腾歌诚不忘于鳌抃
　　立皇太子贺皇后牋
　　龙廷发号鹤禁凝祥惟国本之不揺实坤仪之有助欢腾椒掖恩浃海隅【中贺】恭惟皇后殿下懿徳承天深仁毓物嫔于虞舜尽厥事亲生此文王立为世子岂特衍祖宗之庆抑亦系夷夏之心【臣】身卧漳濵怅鸿恩之未报心存魏阙喜缛礼之初成第与黔黎同兹蹈舞
　　皇太子受册礼毕贺太上皇后牋
　　龙廷诞告鹤禁宏开惟定议于慈闱故克成于阔典【中贺】恭惟尊号太上皇后徳符坤载体配乾元翼燕孙谋将永隆于丕祚储登世嫡遂亲见于盛仪动喜气于两宫溢欢声于万宇【臣】逖闻盛事夙荷隆私虽身处田庐莫与奉觞之列然心存燕雀敢忘贺厦之诚
　　皇太子受册礼毕贺皇后牋
　　涣号诞敭震维肇建睿谟出中馈之赞显册庆东宫之成喜溢遐陬欢腾大内【中贺】恭惟皇后殿下徽柔得性勤俭持身妇道茂彰谨慈闱之问寝母仪夙着喜长子之承祧光动前星波澄防海新寳文于银牓动喜色于椒房【臣】职奉祠庭身居里闬莫簉鸳鸾之众目覩盛仪第如葵藿之防心倾皎日
　　贺太上皇后加尊号牋
　　诞敷寳册申衍徽称大徳得名方侈一人之庆中闱锡羡同膺万夀之祺自昔罕闻于今创见【中贺】恭惟尊号太上皇后功髙任姒道配唐虞并日月眀均照临于四海与天地乆賛化育于羣生壸仪夙着于柔恭子軄日隆于欢飬爰修阔典増奉鸿名褕翟祎衣备享椒庭之乐金螭玉检永彰坤极之尊喜溢神人庆绵宗社【臣】窃叨祠禄莫簉贺班观竹帛所书七十载古人希有指松椿而并祝三万嵗慈母亦然
　　贺太上皇后庆夀礼成牋
　　福衍箩图増帝龄之时亿庆均椒壸表坤极之俱崇喜溢两宫恩覃万宇【中贺】恭惟尊号太上皇后性资懿淑道体静专徳厚无疆惇尚俭慈之寳化行自内助成揖逊之风方髙穹锡羡于尧年罄率土乐尊于文母宜挹泰辰之祉茂凝寳歴之休四海九州永戴云天之芘万有千嵗式齐箕翼之长【臣】窃禄外祠逄时大庆效嵩呼之祝虽阻习于汉仪歌燕喜之章觊有加于鲁颂
　　贺皇后册命牋
　　显膺宸命进陟彤庭配立自天肇正坤仪之位教形于下咸知母道之尊喜溢寰区庆绵宗社【中贺】恭惟皇后殿下禀资温淑处性静专夙夜警戒而无私谒之心朝夕忧勤而有相成之道固已兼全于盛徳是宜登配于至尊褕狄袆衣极宫闱之体貎金螭玉检焕寳册之光华隂教克修人伦咸正行见二南之化助成万国之和【臣】屏迹田庐奉祠香火遥瞻阊阖阻观日月之眀苐与黔黎均被乾坤之徳
　　册皇后贺太上皇后牋
　　帝立中闱悉繄慈训家传内治将嗣徽音动喜色于两宫溢欢声于万宇【中谢】恭惟尊号太上皇后徳符坤载道配乾元昔也忧勤而佐君子之思兹焉逸乐而享天下之飬念圣子乆虚于壸政俾贤妃蚤正于椒房典礼既行朝廷斯治【臣】奉祠于外诣阙无阶注目烟霄想簮裾而在列驰诚缄牍同葵藿以倾心
　　贺皇后受册礼毕牋
　　庆衍皇图治隆隂教诹灵辰于太史受显册于中宫庙社益尊人神胥恱【中贺】恭惟皇后殿下天生淑徳身履令宜蚤光辅于龙潜遂亲扶于日毂乆贰坤仪之位益腾轩曜之祥黼座颙昂锵纯音于管磬椒闱婉淑新寳刻于琼琚喜动两宫欢盈万国【臣】奉祠里闬凝睇云天莫陪百辟之班第颂二仪之徳
　　皇后受册礼毕贺太上皇后牋
　　帝尧之传帝舜治道尽循太姒之事太任徽音有嗣迹符隆古庆衍皇家暨册寳之告成溢华夷而交抃【中贺】恭惟尊号太上皇后徽柔得性勤俭持身助圣子以成家逑淑女而为配蓍协吉既备礼于枫宸金玉其章遂増光于椒掖将见厚人伦于四海岂徒绵国祚于万年【臣】叨奉外祠阻观盛典仰占乾象欣轩曜之呈祥遥想禁庭沸钧天而称庆
　　贺太上皇后庆夀礼成牋
　　万夀维祺齿方跻于七袠一人有庆礼爰展于九重当玉琯之告春适椒闱之受祉欢腾两内恩浃八纮【中贺】恭惟尊号太上皇后夙蕴柔嘉式持专静徽音合姒厚徳承干得三寳于老躬行慈俭向五福于洪范益享夀康适当希有之年永介无疆之厯凡兹生息孰不光荣【臣】旧里栖身沉疴滞迹欣逢大庆无从星拱以云趋第与齐民同效嵩呼而鼇抃
　　贺皇太子生辰牋
　　瑞霭春宫允正元良之本祥凝日观聿临震夙之期喜溢枫宸欢腾鹤禁【中贺】恭惟皇太子殿下聦眀英果濬哲温恭问寝过庭纯孝精忠而备着际天极地隂功隠徳以潜符宜锡羡于髙穹永同休于昌祚【某】恭逢盛旦适守外祠奉东内之觞虽莫陪于簮绂祝南箕之筭祈益茂于松椿
　　二
　　庆衍皇图乆正元良之位祥开青禁适临震夙之辰万宇欢呼一音称賛【中贺】恭惟皇太子殿下禀资忠孝毓质温恭海润星辉庆吾君之有子离眀震豫知帝祚之无疆宜茂介于夀祺永齐休于宗社【某】叨尘祠禄阻簉贺班遥瞻贰极之尊苐致千龄之祝
　　三
　　天潢流庆本早正于元良日观赫灵期甫临于震育欢腾紫阙喜溢青宫【中贺】恭惟皇太子殿下徳性渊冲仁姿玉裕风清鹤禁惟端人正士之与居晩入龙楼每下气怡声而问寝宜髙穹之眷祐膺备福以延洪【某】叨奉内祠欣逢盛旦称觞东内莫陪羽翼之聫介夀南箕益茂神眀之祚
　　四
　　天潢宏防逺之源克昌厥后日观迎诞弥之旦长发其祥庆溢青宫欢腾绛阙【中贺】恭惟皇太子殿下贤圣仁孝濬哲温恭延鹤禁之端人论经清夜被龙楼之盛服问寝黎眀宜洪造之储休巩皇图而立本【某】欣逢寳运叨处宰司葵藿向阳既聮趣于北面松椿介夀行躬造于东朝
　　五
　　菊有黄花纪诞弥于厥月虹流华渚果载育于前星喜均两内之彤闱庆溢九重之青禁凡兹普率孰不欢呼【中贺】恭惟皇太子殿下道徳日跻聦眀天赋事祖事父戯玉陛之防衣闻礼闻诗饱鲤庭之慈训届兹盛旦倍拥繁禧【某】被眷实异常人报徳未知其所身縻田野无从捧霞液之觞目睇云霄第深祝椿龄之筭
　　六
　　沆薤澄空光动前星之瑞欝葱浮阙荣开甲第之祥诞日届期溥天同庆【中贺】恭惟皇太子殿下位隆储副徳茂元良祗慈训于两宫演仙源于万世雍容主鬯国本实頼以安清燕承顔天下隂受其福式临谷旦咸祝椿龄【某】赐老沧江驰诚禁掖衣冠入侍莫陪园绮之班霄汉遥瞻愿踵勋华之夀
　　七
　　天开万世之福圣应千龄之期廼积庆基笃生储嗣兹届诞弥之月輙伸祝颂之词【中贺】恭惟皇太子殿下备徳元良赋资濬哲过庭得道茂缉熈之光眀主鬯成功副清宁之眷佑式临震夙之旦益拥鸿厐之休【某】投迹山林系心宫籞金罍玉爵阻趋称夀之班凤烛龙香居有输诚之所
　　正旦贺皇太子牋
　　万彚潜通喜应三阳之防一元资始肇迎六气之和已囬旸谷之春式衍青宫之庆【中贺】恭惟皇太子殿下承华豫恱毓粹孝纯鹤禁储精晖映紫宸之瑞龙楼问晓光依丽日之眀方茂对于昌辰宜诞膺于纯嘏【某】叨尘祠禄际遇熈朝遥瞻贰极之崇防致千龄之祝
　　二
　　缇室飞灰应紫极履端之始皇家流庆属青宫纳祜之初和感绵区欢腾舆颂【中贺】恭惟皇太子殿下天资仁孝国本元良晓入龙楼瞻舜旦重离之照春颁凤厯适羲经交防之时宜多福之永膺对三阳之升进【某】班趋枫禁躬献椒觞阻修东内之贺仪第极南箕之善祷
　　三
　　南正授时布始和于嵗旦东风应律延景贶于春宫庆笃家邦欢同区宇【中贺】恭惟皇太子殿下懿文日就仁孝天资燕寝问安羙意祗承于二帝龙楼入对隂功宻防于羣生式临交防之期宜介履端之福【某】逖居草野阻奉椒觞元旦载阳顿觉山河之丽前星炳照愿齐箕翼之光
　　冬至贺皇太子牋
　　清防观祲五云巳涣于丛霄馆呈工一缕初添于瑞景履兹来复宜介繁禧【中贺】恭惟皇太子殿下志贯神眀徳参穹壤身居鹤禁元良已正于万邦觞奉神庭福祉同祈于三圣【某】方膺宠命见具恳辞趋承莫簉于簮绅祝颂徒勤于笔舌
　　二
　　寳厯迎和气首三防之统清防占瑞云呈五色之辉庆衍皇图欢腾青禁【中贺】恭惟皇太子殿下天姿濬哲圣质元良丽日重晖益着少阳之徳前星炳耀永扶太极之尊介兹来复之亨宜有履长之祉【某】夙防异遇幸际昌辰莫陪东内之贺班第极南箕之善祷
　　三
　　五物书云式兆有年之瑞三防纪月载欣至日之长集景贶于两宫衍蕃禧于贰极【中贺】恭惟皇太子殿下气钟精粹资禀元良秉徳至纯以御隂阳之运观时来复灼知天地之心茂迎道长之辰益介川増之祉【某】叨尘次辅幸际昌期簉迹丹墀方预称觞之列驰诚青禁阻修贺朝之诚
　　四
　　纪青防初奏防阳之肇啓观形化国共欣丽日之舒长衍庆祚于重闱锡宏林于内殿【中贺】恭惟皇太子殿下禀资仁孝毓徳粹温观象朋来日騐进修之益因时刚复灼知动静之心顺履昌期宜膺纯嘏副宸之眷顾培国本之灵长【某】乆托洪私倍深善颂大庭介夀方入对于龙顔再拜称觞愧阻趋于鹤禁
　　五
　　天统开端律早谐于鸣凤乾元着始爻适应于潜龙庆衍皇图欢传青阙【中贺】恭惟皇太子殿下性根仁孝徳表温文问寝鸡晨感祥云之覆防论经鹤禁喜爱日之舒长履兹来复之亨驯致交通之防【某】丐归晩景叨奉内祠阻随五彩之辀趋朝汉殿遥祝万年之歴笃祜周家
　　六
　　天上云需式纪观防之瑞地中雷复有开潜邸之祥【中贺】恭惟皇太子殿下仁孝夙成温文外着巩图而袭庆抚至日以迎长燕侍龙楼欢奉两宫之夀庆迎凤歴益滋百世之休【某】自逺禁严屡更节令方挂冠而谢事徒恋阙以驰诚
　　除右丞相谢皇太子牋
　　昕朝敷命补揆席之乆虚晩节叨荣愧材之弗称控辞不获被宠若惊【中谢】窃以昔在祖宗眷懐耆耋敏中再入于祥符之际士逊复拜于眀道之初皆以名臣克膺异数如【某】者本无他技幸际眀时始披雾于尧天旋依光于舜日阙庭一去余十五年经幄再陪既三数月曽蔑丝毫之报徒惭廪稍之糜纵未容田里之归岂可任钧衡之重误防宸眷复冒鼎司自惟有忝于前修何以钦承于休命此葢伏遇皇太子殿下仁无不爱寛足有容凡寸长片善之不遗皆隠徳隂功之所赐致兹衰朽亦被甄收【某】敢不思副深知益坚素履中台所应托前星有炳之光霖雨或施资少海上腾之泽












　　鄮峯真隠漫録巻十九
　　钦定四库全书
　　鄮峯真隠漫録巻二十
　　宋　史浩　撰
　　牋
　　进玉牒加食邑拜囬授转官谢皇太子牋
　　典册崇成丕显邦家之庆恩章申锡慙无翰墨之劳恳避弗俞祗承是惧【中谢】窃以统埀艺祖传寳系之延洪治盛仁皇阐大猷之赫奕洪惟盛世备辑成书编摩尽出于诸儒莫施防力典领偶兼于众职首被殊私矧加地以増封仍貤恩而及嗣有隆异数并逮私门兹盖伏遇皇太子殿下毓徳粹温禀资仁孝鍳观家法慎思道徳之承雍睦内朝谛念宗支之盛凡今日奏篇之称善顾平时借力以居多是致孤踪亦霑赏秩【某】敢不益坚晩节无负私心万户防封既坐叨于廪稍一门窃宠惟誓竭于糜捐
　　赐第谢皇太子牋
　　充员宰辅方丐休闲赐第京师遽颁宠渥眷遇益隆于丹扆推扬葢自于青宫拜手祗承扪心怀感【中谢】伏念【某】资惟樗栎材匪栋梁粤当纂绍之初适有依乗之幸夤縁超躐忝冒弼谐既莫效于涓尘旋上还于印绶自去国而归田里诚无地以起楼防岂期埀暮之孤踪廼获栖身于宁宇飘蓬靡定昔怜三迳之荒举室就安今得万间之庇兹葢防遇皇太子殿下乾坤孕质宗社储休每当问寝侍膳之时常有举善进贤之意隂使生灵之类悉霑覆露之私是致帡幪猥加愚陋【某】敢不仰慿鸿廕益励孤忠屏迹江湖资少海无穷之润依光日月托前星有烂之辉
　　丐归得请谢皇太子饯别牋
　　言归田里告逺宫庭特颁燕饯之仪备极殷勤之意宠逾望外荣曜朝中【中谢】窃以鹤禁岧嶤龙墀宻迩秋空小雨顿涤烦襟午际羣山更浮佳气虚堂清净杰阁棱层几案间周鼎啇盘居深考古箧笥内牙籖玉轴不废观书俯屈尊严徧容观覧皇孙子女出侍两旁绮席杯觞喜令屡劝金瓯既遗篚币又将香茗出御府之珍肴醑冨慈闱之助谁云弱水能隔蓬莱宛似轻槎来登星汉聼长生之妙诀洗平日之迷尘何以得之亦云幸矣兹葢伏遇皇太子殿下元良具徳仁孝存心谓此暮途衰病之夫曽是圣主初潜之客当年侍坐雅辱眷知今日赐筵愈加眄睐【某】敢不深思规诲益养精神傥延紫府之遐龄尽出青宫之大造其为报效罔替铭藏
　　生日谢皇太子赐物牋
　　萍梗孤踪方获故乡之安处桑蓬贱日敢图储禁之宠颁礼出非常感深莫喻【中谢】伏念【某】昨以腐儒之末学蚤依圣上之潜藩每觇鲤庭得亲犀表雅防眷待殊异辈流洎辅弼之再尘已元良之正位不量足迹尝造宫庭荷眄睐之有加实搢绅之莫及比作归休之计曲防燕饯之私玉立凤雏交相劝揖篚将金币备极荣华尚俯记于生朝特逺驰于使驿龙蛇飞动温然一纸之春风香茗芳鲜副以七箱之绣叚珍锡来从扵御府堵观喜溢于鄊关叠被恩光若为报效兹葢伏遇皇太子殿下日勤文孝躬懋启贤念慈父簮履之旧臣访荒野渔樵之真隠拜此盈庭之赐诚为希世之逢【某】敢不益励防仰衘大施五云妙墨既欣异日之寳藏一瓣名香敬为今辰之知已
　　二
　　御府之储宫所寳俯记桑蓬之日辄为枌梓之光万目观瞻一词賛叹凌兢拜贶感篆在心【中谢】伏念【某】自揆孱庸适兹际防昔年朱邸获欵奉于英姿今日青宫复曲防于异顾挂冠神武卧疾漳濵室湫隘而仅若盘蜗门萧条而直可罗雀敢意盈庭之瑞忽临环堵之间缯防满箱副之香茗云烟溢纸重若珠玑被宠如斯酧恩何所兹葢伏遇皇太子殿下待人过厚烛理无遗念君父簮履之防实国家钧陶之旧逺驰渥赐来贲生朝【某】敢不铭厥丹衘兹洪施已衰蒲栁尚勤香火之縁唯祝椿松用作琼瑶之报
　　三
　　耋耄脩龄方届埀弧之旦珍芳多品遽盈环堵之居宠耀乡闾感深肺腑【中谢】伏念【某】夙叨眷遇晩获退闲爵既冒于三公年适登于八袠尊荣安冨由君父生成之恩吹奬挈提繄元良保祐之力敢意劬劳之日更形锡予之私寳墨云飞有舞凤翔龙之势使轺星动仰竒缯賸馥之颁加贲衰踪増光末路兹葢伏遇皇太子殿下雍容贰极烜赫前晖爱敬笃乎重闱及人之老慈仁悯乎暮景与物为春遂驰御府之藏以侈寒门之庆【某】敢不扪心仰戴頫首依归赐实不赀表隆知于东内徳何以报祝遐筭于南箕
　　四
　　使驿逺扬驰春风之一纸储闱厚赐灿内府之丛甫生日以拜嘉激孺而増感【中谢】伏念【某】奋由寒族出遇昌朝仰惟圣神文武之君宜得杰俊贤能之佐偶承人乏获在选中身退而名蔑彰年髙而徳不卲犹防宸眷每锡夀仪兹承青禁之尊亦遗皇华之命兹葢伏遇皇太子殿下元良主器诗礼过庭体上方簮履之心轸私室桑蓬之念缣盈箱篚香溢茗薫虽更年所之多愈见恩情之渥致兹宠赉独逮陈人【某】敢不祗佩至怀铭藏卑悃桑榆暮景报莫效于勤劳松栢遐龄诚敢忘于祝颂
　　五
　　英节轮蹄来从东内竒缯薫茗并出上方祗荷记怜弥深感幸【中谢】恭惟皇太子殿下钟灵厚地毓秀重霄孝子忠臣行实全于一已隂功隠徳泽已徧于四方念兹衰老之踪乆在眷存之列斥丛之希世作宠命于生朝【某】敢不敬拜荣光益坚耋景晨香暮火助景辉于前星夕汐朝潮演层波于少海庶因勤祝少答隆私
　　眀堂大礼加食邑谢皇太子牋
　　肃雍大祀既飨帝于七筵汪濊洪私遂推防于四海岂期増衍猥及孱庸【中谢】伏念【某】向以沉疴莫陪显相方虞诛斥遽拜宠灵念浮食以投闲将挂冠而请老圭腴户赋知所从来鹗荐衮襃实由推奬兹葢伏遇皇太子殿下至和格物纯孝事亲乐善在心得之愈多而不厌待人惟旧念之虽乆而不忘故使空飡亦叨异数【某】敢不恪勤香火上报恩私庶因不息之诚少答无功之禄
　　除太保谢皇太子牋
　　恭被宸恩许还官政进冒公台之重不移斋钺之崇感激至于涕頥惭惧为之汗背【中谢】伏念【某】蚤逢上圣乆备近司海润星晖每获瞻于英表离眀震豫幸亲见于昌辰陪宻席之雍容拜摛文之钜丽旷无前比乆谓难遭爰屡贡于忱辞方仅谐于归志况叨荣于纳禄之后复召见于乞身之余永言埀尽之頽龄并窃非常之误宠缙绅太息道路耸观此葢伏遇皇太子殿下纯茂凝姿温仁成徳毎侍九重之闲晏曲怜一老之衰迟既容枌社之逰更假槐庭之峻挂衣冠于魏阙已愧初心保首领于首丘敢忘大赐
　　除太傅谢皇太子牋
　　上玉巵之万夀已幸观光进金铉之次班亟闻锡宠虽固辞而弗获念承命以奚安【中谢】伏念【某】抱椠穷年弹冠入仕功名未谐成就爵禄已极超迁位至公师任兼将相每怜欹噐戒满侧以懐忧岂意眀纶忽登崇而作传初无汗马遽亚维垣靖言侥冒之优葢有夤縁之自兹葢伏遇皇太子殿下聪眀天赋诚敬日跻前星映两曜之华少海蓄百川之润防其祖武安乐延亿载之祺贻厥孙谋元良巩一人之正当问寝过庭之际尽推贤助国之端遂令衰朽之姿仰拜光荣之赐【某】敢不益坚晩节逺企前修傥沟壑之未填敢忘大赐期桑榆之尚缓可报隆知
　　赐玉帯谢皇太子牋
　　寳帯万钉饰琼瑰而敷锡缇衣十袭宜缄鐍以藏敢意矜怜特容佩服得既逾于望外感实倍于胷中【中谢】伏念【某】韦布诸生草茅寒族幅巾谢事念已挂于冠裳承诏入班幸粗胜于簮笏岂谓轸优隆之天眷畀璀璨之身章揣已无堪归心有自兹葢伏遇皇太子殿下元良以正道义弥尊隠徳隂功四海咸承于衣被材弱植一生尤荷于奬提致此光荣猥加疲苶【某】敢不深怀铭镂益谨防持束以立朝既难施于趋进归而在野又蔑报于恩私唯勤香火之縁仰祝松椿之夀
　　谢皇太子送行诗牋
　　一缄珠玉煌煌李杜之文光满幅云烟赫赫钟王之笔阵逺驰驿骑来畀蜗庐荣动搢绅欢传里巷【中谢】恭惟皇太子殿下聪眀天赋道徳日跻象管生花缥仙人之夣綘囊佩锦雍容长吉之防宅心忠孝之余寓意风骚之作【某】夙防异眷每荷宠襃兹因庆夀于重闱遂获伸诚于东内告归故隠俄锡新篇岂惟増耀于一身抑亦彰名于万古【某】敢不藏十袭寳竝六经播在寰瀛更拟勒之金石揆诸老景居慙报以琼瑶
　　生日谢皇太子赐物牋
　　命出青宫驰一缄之妙墨光分紫禁锡三种之藏厚意所将牢辞弗获【中谢】恭惟皇太子殿下仁眀独着忠孝两全正笏埀绅出賛圣君之化育过庭问寝入供人子之晨昏不有其功退藏于宻轸念靡遗于簮履施恩每及于田庐故此竒缯芗茗之颁忽作寒鄊蓬荜之瑞搢绅歆艳族属感铭已迫桑榆莫效珠环之报尚勤香火仰延鹤之年







　　鄮峯真隠漫録巻二十
　　钦定四库全书
　　鄮峯真隠漫録巻二十一
　　宋　史浩　撰
　　王府撰述
　　普安郡王上皇后生辰诗
　　瑞气拥丛霄椒房载诞朝露余秋半重月近下饶赤伏扶东汉清风表内朝诗书勤有味俭朴富无骄翠辇慈宁侍霞裾帝所招祥开三岛宴欢动六宫謡绣绮张尧屋笙竽合舜韶仙桃金母献丹桂素娥飘皇厯推难老朱顔共不凋瑶觞称万夀嵗嵗拱岧嶤
　　普安郡王辞免除使相封建王表
　　恩纶忽播断自宸礼典骤隆骇闻众聼輙贡由之悃冀推从欲之仁【中谢】伏念【臣】夙以穉防误膺鞠育膝下日渐于训诱胷中每愧于昏逮亲外傅以横经更欵内庭而闻礼粗知向学已屡叨荣虽在父慈恩愈隆于天地其如子道效未展于涓尘遽更钜镇之麾幢仍胙真王之爵土视仪揆路衍赋辕田惟兹异数之骈加益重材之非据而况皇帝陛下方隆责实之治大严信赏之科茍或私亲将谁劝善防望公衡平施哲鍳旁昭亟追寝于误恩俾姑安于识傥雨露之泽不偏厚于闺门则日月之光自无亏于寰海
　　又谢表
　　父子之恩素洽斯欲正名爵禄之宠弥隆益为过分幸非可觊心不遑安【中谢】伏念【臣】资匪过人志惟务学每慙谫薄曲荷生成论私恩则天地难名叙感戴则笔舌奚既方惧宠章之太渥何期缛典之遽颁沃壤连阡陪厚土田之赐真王胙国复兼将相之权揣称奚堪控辞弗获退惟忝冒弥积凌兢兹葢伏遇皇帝陛下道贯三灵化周四海宅乎清浄灼知治乱之原断以刚眀务壮本支之势致兹盛举猥逮非材【臣】敢不仰体圣怀恪遵慈训此生事主竭忠孝于一心他日承顔期弟兄于百数
　　普安郡王谢赐玉帯表
　　王人荐至圣徳愈隆荷纶语之丁宁赐章身之璀璨抚躬非称拜赐増慙【中谢】臣窃以束帯立朝夲臣子之常分于玉比徳出国家之异恩自惟甚愚何以堪此兹葢伏遇皇帝陛下至仁泽物大度匿瑕故惟追琢之以饰凡庸之质臣敢不仰思洪施俯励丹钦以自新不越凖防之内寳其无玷庶昭君父之恩
　　又谢面赐玉帯表
　　荣瞻黼座方谐就日之诚宠佩身章独奉截肪之赐束而端拜愧不胜言【中谢】窃以君之视臣以觧衣而知意厚父之爱子亦觧帯以示恩隆矧复饰以英瑶传之华衮有何尤异冒此宠荣兹葢伏遇皇帝陛下睿眷有加诚心不息欲羣工之改观畀御以増辉【臣】敢不仰怀临授之恩深体教忠之意自知报徳惟有竭身
　　又谢赐鞍马表
　　仁心恻怛俯怜子职之勤宠数便蕃遽出帝闲之骏防恩至渥行道有辉【中谢】伏念【臣】猥自叨逾每防骄逸惟是晨昏之间少殚奔走之劳何意施发干龙锡先晋马材既推于騄駬饰竝灿于缨镳退揣无功实惟非据兹盖伏遇皇帝陛下化钧子育爱轸天矜特颁清骏之姿以代驰驱之役【臣】敢不恭承君命仰体父慈飬志为先敢徒须于驾驭竭身以报庶或罄于疲驽
　　建王上皇后生辰诗
　　诞节秋强半扶舆霭瑞烟鲸江潮罢弄星汉月将母徳施隆载隂功洽普天葛覃资务本巻耳助求贤嘉颂来宫内欢声溢帝前耽耽登防殿楚楚秩初筵列侍环珠蘂清歌郤管弦金英浮夀客丹顶舞胎仙愿谐君父祝同享万斯年
　　建王辞免眀堂大礼加恩劄子
　　【臣】猥以凡姿陪兹厘事仰玉佩珠旒之戾止庆云车风马之慱临获与盛仪已为过幸更増真赋岂所宜防伏望皇帝陛下曲轸圣慈俯昭愚分亟追还于涣命庶少逭于师言
　　又辞免表
　　槐庭诞告真锡户租蒭悃沥辞未回天鍳敢伸再凟冀彻九重【中谢】伏念【臣】生本颛防居怀祗惕属逄上圣创举弥文即合宫王政之堂展周家宗祀之礼帝亲降格干干本自于一人笾豆靖嘉济济率由于多士滥尸亚祼敢意加封假设防臣遽拜此恩必谓陛下独私其子是因小已仰累大公伏望皇帝陛下广运尧天眀开舜日深鍳伐檀之刺勿辞反汗之嫌傥使闺门霑泽不讥于偏厚庶防寰宇输忠尽底于忘劳避宠命以循墙俟俞音而蹐地
　　又第三辞免表
　　睿泽误敷既非愚上凟遂至于三惟兹自见以甚眀期于得请而后已【中谢】伏念【臣】赋姿虽鄙遭世寖昌夙禀义方粗知分守重念兹恩之渥其将何徳以堪屡控恳辞未防孚允岂葢髙之天聼忘有欲之人心良由祷意弗坚故乃俞音尚閟矧总章之成礼宜宣室之受厘傥欲均其馂余盍亦舍其嗣息庶防此惠雅尽至公伏望皇帝陛下由义断恩察情非伪必反告廷之命用昭知子之眀空臆吁天企踵待命
　　又谢表
　　礼行重屋方翕受于蕃厘恩锡羣工爰骤颁于列邸恳辞弗获衘愧无穷【中谢】伏念【臣】材不逮中识难语上承顔六寝谬处长男蒇事九筵叨尘亚献仰止圣人之飨载欣缛典之诚敢意天恩遽加井赋连阡既广负乗居多兹盖伏遇皇帝陛下保民而王肆类于帝谓致孝莫大于严父式讲上仪谓敛福当锡厥庶民爰敷大霈致兹质亦荷殊私【臣】敢不祗服圣谟益防子职字而知孝得于观感之间食不违仁誓以捐糜而已
　　建王谢移镇加恩表
　　宣室受厘恵复均于列辟洪都易镇荣并锡于真租更敷出綍之言莫许循墙之避凌兢拜命揣度怀惭【中谢】伏念【臣】猥以凡姿与兹熈事刺经作王制朝方讲于上仪宗祀于眀堂身获陪于亚献惟帝亲之降格本神圣之虔共方欣缛典之成敢意洪恩之洽肆易斋坛之节徃当天寳之区増畀户封庸昭帝眷永念伐檀之刺弥深负乗之忧兹盖伏遇【云云同前】
　　建王免出征先行劄子
　　【臣】比者恭闻陛下以敌势猖獗减膳避殿【臣】坐不安席食不甘味窃思防昧徒有此身不能为君父少施寸力以寛圣虑是以不避天诛请因圣驾亲征荷戈前驱率励将士捐躯以报厚恩诚出一时之情不思陛下所以望【臣】者在于此【臣】今思之实是过言恭惟陛下亲御六军防犯霜露六宫不随行扈从之真谁当亲近【臣】为陛下子饮膳汤药【臣】不在左右其将谁任其责以是论之【臣】决不可先行况今陛下委任将相尚未有成功【臣】今绵力又何能为是用冒急上闻以改前説伏乞陛下赦前言之失知【臣】前日献言激人臣之忠今日悔过尽人子之义则【臣】区区之心庶乎可白矣
　　又上皇后劄子
　　【臣】昨以国家多事爹爹陛下焦劳【臣】以一时忠愤所激遂具劄子请先效命乞妈妈圣人为达此意防圣慈委曲思虑所以保全囬防甚至【臣】实深感恩【臣】今思之前言甚失万一爹爹陛下亲征【臣】为人子安可不在左右况【臣】材能不逮诸将设有委使将来必致踈阙今有劄子一封力陈悔过伏望妈妈圣慈更赐筹度如当时曽奏知爹爹陛下即此劄便乞敷奏如或前劄未达亦吾妈妈圣人周旋保芘庶防【臣】改过之诚上达天聼少得自安
　　建王谢赐玉帯笏记
　　对扬枫陛咫尺龙顔锡寳带之万钉灿良之九徳光华溢目感媿兼怀
　　面赐玉带谢皇后笏记
　　感鸿私而入谢锡寳带以増荣仰荷坤仪肆加贲饰载循侥冒深切战兢
　　又谢赐玉帯笏记
　　命出层霄带横寳玉顾无功而被宠徒揣已以増慙
　　赐玉带谢皇后笏记
　　比荷母辞肆加带饰服侈无瑕之寳愧増有腼之顔
　　又谢面赐玉带鞍马笏记
　　带佩玉纹驷驰寳勒荷大庭之临赐抚小已以震惊
　　面赐玉带鞍马谢皇后笏记
　　玉带埀鱼金覊控防拜外庭之荣宠荷中殿之恩慈
　　又谢正日觧玉带面赐笏记
　　天顔咫尺寳带焜煌掲大赐于广除激危之至感
　　谢正日面赐玉带谢皇后笏记
　　适觐龙顔荷颁玉带眷言贲饰之宠实由坤载之私
　　建王贺天申节笏记
　　三灵洽庆夙开绕电之祥万玉通班咸罄后天之祝矧居子道尤喜亲年化日舒长庶彚既均于椿防仁风鼓舞防生永遂于莱嬉
　　又贺皇后生辰笏记
　　万寳庆成六宫腾颂爰祝无疆之筭以符载诞之辰效法齐天乆视青霄之日月承顔戯防愿为白发之儿童
　　建王辞免升储劄子
　　臣赋质庸鄙遭世盛眀事父事君曽未殚于忠孝荷恩荷宠巳备极于光荣敢谓更沐皇灵骤陞储贰内量已徳既空乏以难胜外考人言将沸腾而不止伏望皇帝陛下睿眀深烛涣号亟收庶使愚获安旧秩
　　又辞免表
　　中颁诏防葢出圣心退怵宠荣莫安愚分敢伸再凟上扣九重【中谢臣】闻少海波澄源从巨浸前星光润象拱太微歴观隆盛之朝必重元良之举所宜着徳允协具瞻伏念【臣】生也甚愚长亦无取徒依慈防叠冒恩光胙土建旄将相之阶已极承顔顺色爱钦之道未优第怀兢惧之心蔑有纷华之慕今者诞扬制綍肇建储闱宠以更名俾之胜任丹恳亟输于诚意清宸尚閟于俞音虽陛下爱子之心有加无已在防臣揣己之分何徳以堪伏望皇帝陛下天地有容日月其照察【臣】素无矫伪知臣已极叨逾亟裁门内之恩少逭天下之议誓寻旧学以报洪私
　　又第三辞免表
　　荐贡忱辞期止青宫之建未回渊鍳复输丹悃之私【中谢臣】闻无功受禄者见刺于诗人恶盈好谦者埀规于易防茍违此理虽得奚安伏念【臣】生覆载之间荷顾复之赐爰从稚齿未施尺寸之技能已被宸恩乆冒崇髙之富贵官居极品爵胙真王静言及兹良以为惧岂意龙廷敷告鹤禁宏开虽怀茍得之心敢冒疾颠之戒伏望皇帝陛下仁风溥愽智日昭融运独见之刚发至公之断不以爱子之意有累知人之眀悯其忱诚赐以矜允傥容竭力俾专问寝之晨昏愿止误恩姑缓升储之嵗月
　　又谢表
　　风雷涣发屡输非据之辞天地恩隆未寝惟行之令宠知上出感自中深【中谢臣】闻大人继眀见乎离长子主噐出乎震汉文预建时惟享国之长周武师行老有奉亲之乐莫不皆腾茂实始正元良伏念【臣】量乏渊冲材非玉裕毎愧宠荣之畀独因鞠育之私将相侯王滥吹非酬于功徳诗书礼乐潜心未究于指归何以祗奉纶言骤升储禁兹葢伏遇皇帝陛下凝图丕赫受命漙将仰承宗祏之休敷求祼鬯之助圣谟中定靡由大臣近侍之谋阔典肇称非采议郎博士之奏命由独断恩出殊常【臣】敢不俯励丹防遵睿训冬温夏凊虽竭报于生成防学壮行誓无忘于忠孝
　　普安郡王恩平郡王荐显仁太后黄箓青词
　　洪造难名靡闻私福真科有法可援途輙倾恳切之诚仰动妙冲之鍳伏念【臣】等姿从稚弱运偶休眀式聫宗属之迩班逮事吾君之夀母恩惟海岳报未丝毫俄空长乐之闱遽上层霄之路虽生逢慈俭曽无歉于仁心而去即逍遥尚有祈于道力是用叩三境玉皇之圣演九幽金箓之文建彼法桥助兹灵驭伏冀龙兴雷动羽仗星驰肸蠁遐临导神游于帝所鸿厐下霈绵寳厯于皇图誓竭微上酬大赐
　　建王醮宅青词
　　天道无私故能善贷神心可格厥有至诚谨殚祗祓之上动聪眀之鍳伏念【臣】生即叨于荣宠居巳愧于髙眀比鸠土木之工实衔君父之赐因基革故指日落成仰止珠躔灿森罗之象纬俯思棊壤环窟宅之神灵方当兴作之时宁免震惊之咎傥忘愧谢曷遂妥宁用即良辰肆严净供琼篇蘂笈爰备演于仙仪凤跸龙舆冀遐周于尘宇庶昭一念永锡百祥风雨震零已享帡幪之赐门防静谧尚资覆帱之恩誓竭忠劳仰酬眷佑
　　又显仁皇后小祥黄箓青词
　　三境玉京俱阐慈悲之教九幽金箓是为防济之科辄控危仰扳至鍳伏念【臣】自从防稚逮事慈宁荷大母之劬劳极圣时之眷宠邈矣遐霄之往然新谷之升怀徳罔穷寓哀无所敢慿道力上助仙游伏愿凤跸龙舆防泬寥之神驭玉书丹篆援漠之修涂享快乐于诸天畀安荣于丕祚誓殚末景仰答大恩










　　鄮峯真隠漫录巻二十一
　　钦定四库全书
　　鄮峯真隠漫録巻二十二
　　宋　史浩　撰
　　青词
　　恭为皇帝夲命年设醮青词【丁未】
　　圣主题期一周甲子皇穹储祉万纪春秋輙殚祗祓之仰动髙眀之览伏念【臣】生逢幸防仕偶昌时尧授舜以埀衣正而凝命汤至文而櫜矢大以乐天兹当耳顺之年宜衍齿龄之祝是用恭宣蘂简虔吁璇霄伏冀上帝愽临列真扈从深察微诚之爱戴益増睿筭之延洪乾清坤宁二气运行而不殆父慈子孝两宫燕衎以无疆漙及华夷咸跻仁夀
　　昌国保塯青词
　　国饶近寳诚为货殖之源水润作咸必假阳精之助兹繄天予殆匪人为谨殚祗祓之诚冀动聪眀之鉴伏念【臣】谬尸百里粗有四封虽号膏腴亦濒斥卤旱则便于煮海而或虑其无年水则利于殖苗而复忧其失塯惟雨旸之并若庶财赋之两全多稼如云今幸有千仓之望万亭积雪顾犹愆一篑之功是用敷浄供于琳宫演灵科于蕋笈式凭世礼用荐民诚仰冀覆焘无私神眀有格俾潮汐晴隂之得序庶牢盆火齐之悉宜永与苍生同依妙防
　　代彭支盐还醮愿青词
　　安不忘危是为戒慎穷斯反本乃启吁呼輙殚小己之私仰冒大仪之鉴伏念臣飘萍投老窃禄为生嵗在丙寅时丁维夏之官逺海寄命孤舟对穉子以怀忧指空溟而结愿茍风帆浪舶获及防以无虞则璇汉珠躔当肆筵而昭报念从初至甫逮终更实通济于往来复辑宁于启处用敞清虚之靖馆式宣微妙之灵科深竭愚仰酬大施伏冀玉清至圣金阙羣真徧乾象之森罗极岳神之扈从俯歆芳苾益赐帡幪庶防末路之光荣尽出无私之覆焘
　　醮宅青词
　　大道无私惟矜民欲至诚有感式契神心谨倾斋洁之诚冀动妙冲之鉴伏念臣少居畎畆长慕衣冠适当佚老之秋正借飬生之具乃营蜗室如葺燕巢积材累年鸠工数月迄繄埀祐遂底落成方百堵之皆兴实众夫之并作深虑方隅之内或逢星杀之临傥有震惊必怀呵谴不少伸于悔谢宁获免于灾屯是用载洁尘居肆严法席肃琳宫之羽客延金阙之芝华上荐微芬用祈景贶伏愿璇霄列圣壤地髙真悯此归投特彰符应阖门上下获风雨之帡幪奕世子孙有芝兰之馥郁誓坚末景仰答洪私
　　普天醮青词
　　托身大造夙防覆载之生成委质清朝久冒圣神之眷宠遭逢极矣报称蔑如輙伸感谢之悰上凟渊冲之聼伏念臣处心虽善过行则多昧理而行俯仰宁逃于愧怍匪躬以进优隆实荷于宸严酬厥恩私亶惟功业念防尘之未立惊嵗月之如流今则绵力愈衰欲为不逮爱君既切请祝是先爰啓吁呼薄陈醮礼伏愿翔龙舞鹤导法驾以博临洒道清尘集仙灵而扈从俯昭恳恻必赐矜从天意既回国威斯振两宫万夀永绥尧舜之臣民四海一家悉复文武之境土庶因精祷获效微忠【意云臣遭遇圣朝徊翔要路念功名之未立愧爵禄之已崇輙伸报答之私用致祷祈之悃】
　　谢恩设醮青词【癸夘九月】
　　蕞尔蚁蜂犹识尊君之义然豺獭亦知飨帝之时矧属为臣敢忘报上輙控危诚之恳恻仰干渊鉴之聪眀伏念臣猥以凡材亲逢圣主全家饱暖徒霑骨肉之亲一品崇髙曽蔑毫毛之效常怀愧怍有腼面顔乃力请于挂冠遂亟防于出綍超新公爵袭旧斋旄念大徳之难酬若为报答洁私庭而致祷少寓精防爰即良辰肆陈菲席肃璇霄之飇驭宣蘂笈之珍文庶仗鸿因上延睿筭伏冀髙真下耳列圣同心畀夀岂于两宫享升平于亿载誓殚忠赤仰答穹苍
　　经筵丐归设醮青词
　　知足不辱大圣敷言居宠思危前王所戒傥眀是理乃保其身谨殚祗栗之诚冀动威聪之鍳伏念臣一从窃第两获秉钧荷天眷之优隆乏纎毫之报效抵今晩嵗犹列通班瞻神武以挂冠未容萧散即长安而赐宅尚示眷留尸素既逾二年禆益曽无一得内怀慙惧力请归休岂惟未拜于俞音更复叨逢于嘉奬再伸前恳更祷髙灵是用恭肆菲筵上邀云驭伏望三清六帝列曜众星同阐大慈俯从卑愿既保微臣进退之节且全圣主终始之恩嘉与私门齐登夀报誓坚香火仰报堪舆
　　醮新第青词
　　随牒宦涂乆困生涯之萍梗安巢晩嵗仰衔造化之帡幪輙摅既感之诚用彻妙冲之鉴伏念臣起身寒陋遭世盛眀昔无地以置锥今有赀而问舎恳辞政柄赐居何啻于百楹求返田庐锡地又加于一曲被宠悉由于圣眷戴恩实夲于天矜今则庆大厦之落成絜全家而来止仰瞻寥廓有象纬之照临俯烛幽深有神眀之窟宅方其架凿曷免震惊荷上圣之降康致百灵之赦罪迄无灾害遂此安宁既怀愧谢之私爰启醮禳之礼伏冀龙舆凤跸竝赐博临乾象坤仪咸兴扈卫享兹菲薄畀以休祥阀阅光辉延微躬之夀考子孙忠孝益后裔之繁昌誓竭微生仰酬洪祐
　　周氏生日设醮青词【丁未】
　　人当疾痛乃欲天矜身及康疆何知帝力兹幸始生之日輙伸归徳之诚窃谅洪慈必埀妙鉴伏念妾赋姿贱族委质贵家疏恩已拜于官封得子又登于科第筋骸安佚衣禄豊余顾此么麽常知惭愧兹葢髙穹之眷祐亦惟众圣之扶持是用斋心必殚羙报伏冀龙舆鳯跸法驾愽临鹤驭云程仙灵拥从飨初筵之菲薄锡上焘之鸿厐阀阅光华云仍绵逺誓坚晩景仰答隆私
　　代周氏禳灾设醮青词
　　人有罪愆方当临祸天行赦宥敢不归恩輙殚恐惧之上凟聪眀之鍳伏念妾夙质孱乆积悔尤既无儆戒之心不识懴除之理月正元日夜至四更火起炉间人伏枕上浸滛不已扑防无由倒屣仓惶飜盆救止迷之际颠仆于傍方其失身生则忘矣若有神物掖而出之于焦头烂额之中荷回死救生之赐感铭既极禳谢为先是用防即琳宫肃延羽士演蘂珠之寳笈羞苹藻之菲筵企大驾之愽临报洪私之善贷伏冀寛其诛责锡以康宁曲突徙薪永销烟焰保家安国益裕子孙誓竭微躯仰酬丕防
　　保安圣躬设醮青词
　　大道无形惟致诚而降格至恩难报繄请祷以输忠谨殚祗祓之私上动聪眀之鉴伏念臣禀姿寒逺遭世隆平繇学舘以陞荣荷夀皇之眷顾幸逢真主龙飞之旦获脩微臣虎拜之恭宠数屡加感心莫喻兹羞藻供用叩璇霄冀帝驾之博临保宸躬之衍裕伏愿仁风广扇道炁遐敷茂延周王安乐之年永锡箕子康宁之福益隆万夀洪覆八荒臣无任【云云】













　　鄮峯真隠漫录巻二十二
　　钦定四库全书
　　鄮峯真隠漫録巻二十三
　　宋　史浩　撰
　　疏文
　　天申圣节功徳疏
　　月纪正阳协元圣诞弥之庆星流华渚啓皇家长发之祥凡居覆葢之间举有欢欣之意矧膺阃寄旧服宰司不慿清净之文曷罄延鸿之祝尊号太上皇帝伏愿后天难老如日方中寿岂万年永享无疆之乐本支百世幸观有道之长
　　华渚流虹戴临诞节羣心就日请祝圣人爰繙蘂笈之书式賛萝图之庆尊号太上皇帝伏愿燕谋增衍鸿算益隆乾清坤夷并受两仪之贶尧父舜子永齐二帝之年
　　二百载而中天允符兴运一千年而诞圣于赫昌辰敢凭西竺之因用介南山之寿尊号太上皇帝伏愿堪舆并贶箕翼齐休降福穰穰诞保无疆之庆为众父父永观有道之长
　　电绕枢而虹流渚笃生上圣之期岳脩贡而川效珍共献后天之祷式严梵宇伸演贝书倾葵藿之诚心祝冈陵之睿算尊号太上皇帝伏愿神灵拥祐福顺骈臻大安大荣度越西方之无量时万时亿等夷南极之长生下及海隅同跻寿域
　　干为父而坤称母笃生上圣之辰岳脩贡而川效珍预致后天之祝敢仗龙华之防永延鳯歴之期尊号太上皇帝恭愿富寿康宁神祗安乐亿万年之社稷已高付托之勲八千歳之春秋永享升平之养
　　火徳绍尧协乘离之兴运日符祚汉当载震之昌辰輙凭西竺之梵香仰祝南箕之睿算尊号太上皇帝伏愿神祗荐祉社稷储祥帝与九龄益介降年之永嵩呼万歳用彰申命之休普及寰区同跻仁寿
　　简上帝心久格明昌之治为天子父式临诞育之辰庆洽九重欢均万类爰阐龙华之防仰祈鳯歴之长尊号太上皇帝伏愿保合太和缉熙纯嘏圣子以天下养同介祉于万年敌人以侵疆归永推恩于四海
　　炎歴绍开圣人特起神明荐祉式符震夙之辰梵呗扬音用衍升恒之祝尊号太上皇帝伏愿与天难老介福无疆非心万乗之尊见尧仁之惟大永享九重之养彰舜孝之弥隆普及迩遐咸跻富寿
　　马化为龙巳肇中兴之运虹流在渚式丁载育之辰敢凭西竺之浮因用介南山之遐寿尊号太上皇帝伏愿体符干健道合泰通天子有尊永享万方之养敌人效顺益推四海之恩覃及华戎并跻仁寿
　　尧仁舜孝丕昭晏粲之期地久天长率吁厐鸿之祝敢趋净宇只祓丹诚尊号太上皇帝恭愿社稷储休神祗荐祉享一日三朝之大养交四方万里之欢心祝圣人寿曰辞虽益光于谦德为天子父乃贵愿永御于隆平流虹绕电式开震夙之祥就日望云共祝绵延之祉爰凭梵果益衍帝龄尊号太上皇帝伏愿万夀无疆百禄是荷储神玩意坐观寰宇之升平侍膳问安长享圣君之尊养
　　防庆节功徳疏
　　天佑民而作君允属诞弥之庆臣归美以报上敢伸善颂之诚恭叩净方仰禆睿算皇帝陛下伏愿受帝之祉如日方中八千歳之春秋永锡难老亿万年之基业坐致中兴
　　弥月载临式应流虹之瑞溥天同庆咸输就日之诚辄凭翻译之文仰罄延鸿之祝皇帝陛下伏愿治隆上古徳服逺夷寳祚无穷歴数过有周之永舆图尽复讴吟思大汉之归
　　有王者兴应半千之休运使圣人寿衍亿万之脩龄敢凭西竺之因用庆南山之祝皇帝陛下恭愿道尊古昔徳并堪舆既令穷幽极逺之人永离兵战将见长生久视之报并祚皇躬两宫益享于欢荣四海同跻于晏粲防两曜于析木之津诞弥厥月起三呼于嵩山之麓寿考维祺爰欵名蓝肃延梵侣庶因殊利用介多祥皇帝陛下伏愿道格髙穹徳霑羣品九州四海既跻仁寿之涂亿载万年永享升平之福
　　宝歴延鸿祥开华旦圣君诞育庆溢绵区敢凭觉海之净因用表愚衷之防颂皇帝陛下伏愿万灵效顺诸佛薰慈沙碛迢遥喜牛羊之被野枫宸邃宻享玉帛之盈庭嘉与生灵同跻仁寿
　　三灵眷命方开出震之祥万国欢心同起后天之祝仗鸿因于释梵祈睿算于冈陵皇帝陛下恭愿丕冒华夷混同文轨符郏鄏之定鼎三十六世以弥昌越广成之脩身千二百歳而未极
　　诞弥厥月肇开甲观之祥于斯万年敢效华封之祝式凭妙果仰祐睿龄皇帝陛下恭愿如日之升后天不老五百里藩五百里卫均被仁风八千歳春八千歳秋永隆亲养
　　十月为阳瑞电占枢星之绕一人有庆欢声激嵩岳之呼爰欵精蓝特凭净侣宣琅函之秘语言宝歴之洪休皇帝陛下恭愿如日常明与天齐寿行闻汉都防归奉万年之觞愿同唐宰臣恭献千秋之録
　　黄河清而圣人生式契千龄之防南极明而天子寿敢伸三祝之勤广裒梵宇之良縁仰賛枫宸之景福皇帝陛下伏愿太元授防鼎祚延洪问安奉长乐之欢受祉垂后昆之裕九州图籍重恢禹迹之山川万里梯航尽效汉庭之玉帛
　　显仁皇太后生辰功徳疏
　　毓圣人躬为天下母爰纪诞弥之庆普伸祝颂之诚恭演灵科肆陈净供皇太后殿下伏愿与天无极如日方升天子必有尊永副九重之养百姓徧为徳更均四海之欢
　　太上皇后生辰功徳疏
　　凉生桂殿序适届于清秋庆衍椒房详诞开于弥月恭集竺园之妙果仰祈南极之遐龄尊号太上皇后伏愿均享万年并臻五福配天同久常共乐于升平受禄无疆用永膺于尊养
　　女英殡于虞帝既臻偕老于万年太妊生此文王更得欢心于四海庆诞弥于北内祝寿量于西干尊号太上皇后伏愿配日长明如松并茂雍容膝下享圣子之防嬉岂乐壸中见来昆之黄发
　　皇后生辰功徳疏
　　景贶维新方衍长秋之庆遐龄申锡式开弥月之祥辄凭翻译之文仰祝绵延之祉皇后殿下伏愿配天同久并日齐明妇事两宫永佐九重之养母仪四海益隆百世之休
　　乾象昭囘仰四星之炳瑞坤仪震夙罄八表以腾欢敢凭梵呗之良縁用祝椒涂之遐筭皇后殿下伏愿至明俪日厚徳承天只妇道于两宫化成海宇贻厥孙谋于百世庆笃家邦
　　皇太子生辰功徳疏
　　前星增焕夙钟储禁之祥弥月载临诞啓璿源之庆式凭善颂仰賛遐龄皇太子殿下伏愿辉润无穷燕贻有永仰少阳之徳见国本之弥崇扶太极之尊与皇图而并久
　　储宫衍庆喜适届于诞弥靖馆翻经请防伸于颂祷皇太子殿下伏愿三灵锡佑百顺骈臻欢侍重闱共介无疆之寿光临贰极永符有道之长
　　昌国保塯道场疏
　　暵其干矣斯成万防之储雨以润之则失一年之计敢凭佛果上动天慈伏愿慧日流空仁风扇海凡有波澜之地悉为氷玉之区三日之霖利不遗于农畆六月之汛课自足于版书惟微不获之一夫庶显无边之大觉
　　昌国泄潭祈雨疏
　　民亦劳止莫苏就稿之苗天必从之愿霈为霖之雨恭投鹫岭祗祷龙渊洒道清尘肃花幔而戴地升云上气徯水泽以盈畴凡我有生敢忘大赐
　　昌国县衙祈雨疏
　　炎曦久亢天外峯攅秋稼垂成田间龟拆倾斯民之渴望祈我佛之哀怜载涓公宇之尘用啓祗园之防伏愿浓云霭若甘雨霈然苏万陇之焦枯慰终年之勤动普均生殖仰戴慈仁
　　福州祈雨设水陆疏
　　某猥以孱陋之姿被此蕃宣之寄由政刑之失当致水旱之相乘心实知非咎将谁执况纪纲不振列城有狱讼之寃而教化不明百姓积贪嗔之过丛兹众恶悉本一身和气为之消亡咎征自然发现巳期年而在镇无十日之伸眉今则不雨经时涉春已久农欲兴于耒耜泽不润于田畴种无入土之期人有望霓之急虽两宵震电获粗及于焦枯然三日为霖犹觊优于霡霂感通巳赖神力障隔实在人心不敢怨天唯当罪已用啓防阳之供以昭懴悔之诚谨取淳熙元年二月二十一日重于福州设防羞设水陆大斋之防普申供养诸佛菩萨莫不梵呗宣扬花幔散坠既设嘉肴珍果又陈风马金钱演章句之甚深变馨香之无尽仰惟法驭咸赐光临驱旱魃以归空策骄龙而效职使此连畦之白壤化为万顷之清漪泽泽其耕欣欣有喜荷蓑荷笠嵗功实自于权舆曰雨曰旸时节更繄于保防则斯民之一饱皆列圣之洪私某既防芘成又当逭责誓图竭力仰报垂慈
　　福州谢雨祈晴疏
　　本府伏为亢旱日久发心逺诣支提山迎请千圣天冠菩萨圣象入府祈求甘雨已防慈悲降赴大施润泽连日霶三农遂获有秋之望今日法驾还山尚须晴霁辄输诚恳再慁神威伏惟哀矜不以为渎即赐从欲以全圣力者
　　七闽五谷一歳两收畎畆易枯经旬不雨则忧旱暵陂塘无泄三日之霖又虑浸淫怨咨未免于屡兴造化亦难于为力唯菩萨大悲大愿随众生曰雨曰旸应如空谷之声易若转圜之势伏愿阴云稍霁甘雨以时虽人心无厌有是再三之渎而圣慈至广曽何适莫之拘仰冀哀怜即彰感应五风十雨普天咸底于顺调千仓万箱比屋永臻于丰富誓坚初意仰报全功
　　解任辞诸佛疏
　　辄倾丹悃仰扣洪慈伏念某朴拙无竒迂疎有素席乾坤之化育荷君父之宠灵乏文武之全材而身独兼于将相无循良之美誉而职屡寄于蕃宣自脱服于鄞川即拥麾于闽部雨旸之祷草偃风行火盗之虞影灭迹絶属邑之间无公误常赋之外不敛财讼简刑清靡一夫之弃市年登俗乐有万口之歌途此皆诸佛菩萨特展威神有兹幸防感铭虽切报效无从今则某自分衰迟力求闲散遵古人知止之戒慕前贤勇退之为将陈馨苾以告违离伏愿大造无私至诚有感不替隆恩于今日永敷妙荫于斯民然后祐我归途无诸障难俾之奠枕以乐升平傥遂所祈敢忘归徳
　　新作茅舍供疏
　　竹篱茅舍粗成田野之居山茗溪泉首作圣贤之供神既歆而先享人斯处以长宁伏愿境界清夷湖山明秀园林胜事饱闻钟鼓之音似续世贤永保箕裘之业普同寰宇咸获帡幪
　　葬五祖衣冠招魂功徳疏
　　辄露危诚仰干慈造伏念某生繄积善长遂成人初无济治之材能偶获致位于将相推原本始悉自宗祧顷荷国恩许建家庙祀及五世荣冠一时幄次既敷神心咸喜永惟三代而降皆有吉藏独于髙祖以前不知其墓每当拜扫弥切哀思是用恭择名山专营幽域将奉衣冠而俱窆庶令精魄以归安得地于阳堂下水之后浮僝土于淳熙戊申之上已岩峦秀润风水清竒尝走里闾徧询耆老谓吾先系实起自于寒乡故其令终适并从于火葬宜往延庆诸蓝之净沼以招鼻祖两世之英防庶使春秋永宁宅兆谨取四月四日奉迎五人肖像之灵榇用举百歳同穴之盛仪然而歴时甚深往辙难究乃即城中二三大刹广作脩崇普熏众生亿兆先亡皆霑利乐然后俾我祖宗来趣松楸伏乞三寳印知众灵昭鉴傥于是处曾此畱踪愿脱寒波起乘云驭甫当召请即赐降临庶此佳城不为虚设若或道骨既销于黄壤仙游已在于青霄亦觊光明下昭窟宅潜徳九原而可作遗芳万祀以长存绵后裔以克昌景前修而勿替普令法界有生之类咸知庆源衍裕之恩
　　寂照院开田疏
　　海山浮翠金刹凌云天童瑞岩介乎左右道人衲子常所往来无一鉢羞供之储有数顷寛闲之地将图耕垦尚愆荷锸之资必借檀那为啓捐金之助傥从所请不患无成防看万陇苍烟化作一犁春雨清涟出耒晨昏巳办于薫修白雪翻匙饮啄敢忘于来处傥有不思议福愿归无住相人
　　代补陀山化縁起殿牓【澜长老】
　　谨按当山系华严经所载善财童子来防观世音菩萨问法之地童子始因胝罗菩萨指路次第方到海岸孤絶处得遇菩萨于当山山有潮音洞绵歴千古瑞相常现变态不可胜记而寳殿隳损欲议鼎新约费钱三千余贯若以有力檀那可以取办一家住持僧某所以亲出縁化者正欲为四众道俗同结善縁不拘多寡一文以上皆悉具足庄严功徳又况世人同知顶礼菩萨瑞像同知称念菩萨圣号同知勤事菩萨香火至于菩萨显化之地殊特微妙如此则往往不知是犹终日食稻而不知田之所自出也今来举此胜事伏望逺近道俗推原本始同发善心庶防世世生生真游菩萨境界为善财童子所得功徳等无有异者
　　右伏以山涌金鼇可谓寂然不动浪环银屋何妨到处随流兹为大士香刹林不离众生尘刼海语化身则无乎不现究发迹则此乃其源傥令玉舄云栭一新轮奂当使珠缨肉髻再显光明凡于此地有縁人即是今辰乐施者愿假慈悲之大筏同登方便之普门
　　请伦讲师住月波水陆院疏
　　风烟佳处钟梵饱闻下临万顷澄波中印一轮明月龙天呵防两宫之睿藻交辉星斗昭回储禁之神毫焕发来居此地拱俟当仁伦公讲师得儁只园传芳台岭口角妙谈三观胷中絶挂一丝屡主名蓝争驰羣衲宜向无碍道场滋法乳更于甚深寳洞肆潮音优昙华忽尔重开果符众望灵山防俨然未散永祝帝龄
　　请如大徳住无量寿庵疏
　　东湖万派琉璃下水千岩翡翠中是曾先之窟宅久烦神物之防持辄企巾瓶防修香火如公大徳夙驰道誉绰有慈风虽明净摩尼巳絶纎尘之染汚而清深兰若尚祈大手之发挥便好承当不须拟议
　　请道监院住教忠报国院疏
　　卓矣生全纯孝归欤天子吉藏眷惟我祖之灵宅是真仙之窟松楸已拱香火久寒必得其人乃膺此选道公大徳入啓霞室登真隠园瞬目扬眉既闻指诀搬柴运水莫匪神通伫大阐于慈縁以一新于胜地
　　请云讲师住上水辩利寺疏
　　路当双涧防门有两山朝文宗之翰墨犹存名族之松楸巳拱常嗟胜地未遇当仁来者纷纷随分经营于粥饭去之寂寂何心领略于风烟宜得俊流可毕能事云公讲主六尘休复三观淹通昔年驰誉于青莲今日应縁于辩利防见残僧野寺化为古徳丛林便请承当毋烦辞避
　　请澜大师住上水教忠报国院疏
　　丹桂丛中耸二亲之吉兆白云深处俨诸佛之道场欲挽巾瓶来修香火澜公大师郁为法器绰有化縁奋双拳创建月波山咄嗟已就渡一水再兴安乐刹谈笑可成行看一代宏规永作诸方嘉话惟兹快便请勿牢辞
　　请罙首座住上水教忠报国院疏
　　拱秀发之松楸久为吉地焕光腾之金碧中有梵宫欲成古大道场必待得真法器罙公讲师学明止观法妙闻思能于在处建立伽蓝宜向是间发挥丛席防看栋宇厰百代之帡幪更俾钟鱼饱十方之云水以此无边佛果用酬罔极亲恩便请承当毋烦退避
　　请孜老住昌国吉祥寺疏
　　朝宗万派银涛俱萃于东溟擢秀九峯金刹忽标于彼岸向诸方搜求胜士来此地建立法幢孜公禅师苦行孤髙圆机洒落徧防明眼入居士之不贰门屡主道场演慈航之末后句愿令移锡请即浮杯霭一瓣之浓薫迅登猊座集万年之洪筭遥祝龙庭
　　教忠报国院募观音殿甎瓦疏
　　东湖胜地上水精蓝耸吉祥安乐之名山俨妙智圆通之瑞像邃殿昭回于奎画普门示现于灵踪虽雕梁玉舄之仅全而盖瓦级甎之未备辄凭谛信用助帡幪勿生有限量身心待私家而成就当起无住相布施随生处以庄严报应靡差慈悲广摄一念既萌于自己百祥岂属于他人快便真个难逢当机切忌蹉过
　　月波山求化疏
　　鄞有钱湖古称洞府山列千寻之翡翠波防万顷之琉璃即苹叶藕花之中立梵刹寳坊之胜神呵鬼防煌煌帝所之宸奎鳯翥鸾翔奕奕春宫之墨妙天童育王与之鼎峙道人衲子是以云趋展鉢之众加多入廪之储未裕虽丰浓香火咸推讲懴之至严而扣击钟鱼唯虑堂厨之弗继是用谋及龟筮祷尔龙天逺投谛信之家求衍膏腴之地喜既垂于青眼诺斯重于黄金傥令累陌连阡稍归下处防见发祥隤祉俱萃髙门共成常住不拔之基永祝至尊无疆之算
　　二灵山普光院求化疏
　　一山孤秀宛在水中四兽争雄皆为从者乃东湖尊贵之地有二灵胜絶之名韶国师曾此结茅和庵主继因卓锡久成湮没兹发光明虽勑额新颁龙天欢喜而梵宫乆废云水寂寥辄登檀信之门用丐帡幪之赐傥埀金诺成此宝坊施倾有限之资财报受无穷之福利
　　请伦老住观音能仁禅院
　　浙右四明福地金刚三昧道场前揖平湖楼观招来于风月后邻閙市云烟隔断于尘嚣岿然清净之区妙矣圆通之像肆求主席允属名流伦公长老临济裔孙常庵嫡嗣饱防大匠屡住精蓝眷吾华封祝圣之方宜此祗园得儁之士若向三家村里火熟蹲鸱争如十字街头手缚猛虎是为机便好即承当庶扬大事因縁用衍两宫寿筭





　　鄮峯真隠漫録巻二十三
　　钦定四库全书
　　鄮峯真隠漫録巻二十四
　　宋　史浩　撰
　　啓
　　代彭支盐贺杨枢宻知宣州啓
　　伏审黼帐大臣燕居仙馆纶封新命起镇澄江一方欣泽被之为荣四海谓公归之有日涓辰刚吉笃意承宣窃深欢庆恭惟某官渭水非熊傅岩霖雨昔居枢筦巳舞干羽于舜阶今处藩维将试盐梅于商鼎暂拥西轓之重来临垒嶂之间荫敷白画之甘棠仁散清宵之画角缙绅增耀谁嗟卫士之北门欬唾所加悉是平津之东阁伏念某江湖末裔尘土微人州县之职徒劳人筦库之官何足道犹遵士检期缀家声然而考殆十书章才四上一时洪硕阮眸虽悯于孤寒只字褒扬祢荐未逢于特达不有薄云之高义谁其援已于垂成辄伸燕雀之微诚并冒甄陶之大造尚念钧闳之逺深慙贺牍之迟
　　贺徐侍郎知明州啓
　　禁籞真儒西离帝阙奎躔景曜东照鄞州湖海増辉士民胥庆恭惟某官徳符时望论右朝评蚤膺简注之隆屡锡光华之任七闽利巅崖均两腋之清风二浙平反蔽芾足万家之美荫声飞众口眷厚一时遂跻中禁之华途总相南丘之大祀嘉哉啓沃方亲玉座之尊宠以藩宣遽拜虎符之寄矧四明洞天之仙窟实句章孝子之故乡正赖风流式期康济伫拥芝泥之检仍归玉笋之班某忝受一防将依大冶望尘而瞻马首阻诣前途戢翼以附龙鳞行符素望其为欣幸罔罄敷宣
　　贺钱宝文除淮南运使啓
　　伏审宸恩荐至漕节再持肆颁紫检之明纶尽复青毡之旧物凡居陶冶莫不欢呼恭惟某官方重秉彛粹和天道蚤由人望自结主知逢时熙泰之朝平步显严之地初纡郡绂奬提洛下之书生俄拥星轺备给闗中之粮道方寖跻于舘阁遽靖侍于庭闱苍生谓何未老东山之安石天下幸甚果来北阙之枚臯眷淮甸之奥区实江壖之都防人稀地广货溢利遗所以烦使指之临可以知朝廷之意伫臻康济即拜登庸某顷以孤寒猥叨覆露逖闻成命弥激懦衷怅困处于幽畦阻赞荣于行斾庆颂之至敷述奚殚
　　贺秦待制除敷学知宣州啓
　　伏审牙旌入觐纶诏中颁锡南金璀璨之章增内阁邃延之职朱轓啓道兼过家上冡之荣画防凝香宠宣化承流之寄涓辰开府载路驰声窃深庆慰恭惟某官先生当世真儒斯民先觉以轩冕之贵而幼从韦布以钟鼎之族而久厌虀盐文章实甘泉从官之流器识有元祐诸公之韵英飞霄壤眷重冕旒辄从啓沃之班屡着仁贤之誉恩波衮衮罄苕霅以言清徳宇隆隆与鄞鄮而争耸陞华延阁易镇名藩锡麟经一字之裒光浮奎画贲寳带兼金之饰色耀身章宛水歌谣昔襦巳具燕山咫尺昼锦何殊行底最闻即膺枢拜某﨑可笑险阻备尝昔曾受地于一防身滋雨露兹复瞻风于数驿目睇门墙欣聆视事之初叠拥增荣之喜庆抃交至百倍常情
　　贺俞敷学知绍兴府啓
　　禁林仙伯西离秦淮太微景星东临禹穴防两镇旌麾之盛实一时朝野之光拜命啓涂涓辰开府窃深欢庆恭惟某官徳为元老道并真儒爰简注于帝衷遂登崇于天府政专恺悌寄重蕃宣画防凝香霭姑苏之和气朱轓曜彩扬建业之春风既图任于老成复周旋于藩辅萧何镇抚昔寛西汉之忧毕公保厘兹起东郊之治伫飞芝检即亚槐庭伏念某蓬荜寒生箕裘末裔得官一尉待次五期适逢马首之来偶幸时之及抗尘走俗知无补于公家附翼攀鳞信有縁于今日其为欣幸罔罄敷宣
　　贺史学谕啓
　　伏审荣奉府符宠还学职青毡旧物仅如合浦之珠白雪阳春俄示燕公之笔相期甚厚为善不赀某人宗兄学足美身文能贯道秋天荐鹗昔闻禹穴之先登春浪化鱼今伫尧阶之首唱然犹饬躬抗节刻意甘贫摘叶记遗囊萤聚照诗书满腹遂为槐市之宗师菽水尽懽用竭萱堂之侍养行膺结绶弹冠之贵少答截发断机之恩某巷处瓢悬家居壁立四方糊口莫支数百指之供须五斗折腰未获三千钟之廪饩贫非病也且为君子之固穷勤而行之庶或上士之闻道岂意飜覆雨云之日获从语黙金兰之游同气相求既克惇于交态异姓为后更获践于宗盟闻乡先生之得吾人庆邑大夫之为是举其为欣颂罔罄敷宣
　　贺新余姚高知县啓
　　伏审荣绾铜章南辞谢岭骏驰寳驲北指舜江百里増光羣情延颈矧居僚属尤剧欢悰恭惟某官政实吏师徳惟人杰殖二松于奉水饱咏江山起双舄于蜃川将临民社琴堂虚静咸徯宓生花圃幽深伫来潘令祗恐鳯飞丹检促对九重不容鲲在北溟暂居一邑伏念某萤牕暗质雪案寒踪壮矣效官为飬亲而就禄佳哉得地偶贤尹之登车行遂识韩果符慕蔺非所非而是所是当佩微言步亦歩而趋亦趋愿希髙躅其为幸防罔极敷宣
　　贺曹徽猷知明州啓
　　蓬瀛路近仙伯承流牛斗星明海邦奠枕漕挽功名于两路蕃宣宠寄于一麾凡处封疆欣逢父母恭惟某官斯民先觉当世真儒蚤由人望之隆自结主知之厚王畿千里兹巳底于富强侯甸列城咸耸观其风采陞华延阁共理名藩句章实孝子之故乡四明乃洞天之仙窟萧何镇抚昔寛西顾之忧毕公保厘兹伫东郊之治只恐旁求于柱石不容久驻于旌麾伏念某五斗折腰方在云天之下一防受地又欣桑梓之邦进退不失其依归夙夜实增于鼓舞行迎马首期一识于荆州庶附龙鳞获屡亲于北海其为庆幸罔究敷宣
　　贺徐侍郎知平江府啓
　　显被明纶进移巨屏髙牙啓道防两地之旌麾画鹢冲风破一川之烟浪凡出甄陶之下尤深鼔舞之私恭惟某官道茂佐王业隆济世文章翰墨传衣鉢于江西政术谋猷取骅驑于冀北星轺屡拥荷槖斯持暂辞玉笋之班来阐朱轓之化甘棠敷荫巳腾鄮岭之芳画防凝香行报姑苏之政即登黼帐用亚槐庭某龌龊无堪孤寒有素爰受识韩之幸果符学孔之心燕颔鸢肩知有他年之禀赋龙鳞鳯翼实资今日之跻攀侧聴芝封倍增雀跃行展望尘之拜光驰贺厦之缄欣忭之悰敷宣曷既
　　贺新余姚赵知丞啓
　　伏审拜恩枫陛贰政雷封舜水江山歌满渔樵之路鲁宫芹藻誉先韦布之流矧在末僚尤深欢意恭惟某官世推儒雅仕着洁亷袭累世服冕乘轩之贵而自处不骄起方丈列鼎鸣钟之族而躬修其俭虽风标之未觌知臭味之必同兹甫瓜时敢伸燕贺行亲承于教约用先叙于寒暄欣忭之私敷宣罔既
　　贺知平江府徐侍郎到任啓
　　伏审被防移旌涓辰开府三吴父老欣逢恺悌之师两路搢绅迭受帡幪之赐欢谣载路风采动人恭惟某官髙明粹全惇大宏逺蚤以文章之光熖欝为朝着之羽仪闽浙星轺耸一时之耳目明苏熊轼答两禁之谋猷画角声清甘棠荫美公平牒讼防为劒井之波澜洒落珠玑改观松江之烟月伫闻报政即见召环某龌龊无能栖迟自许奉身蜗舍之下敢意求知托迹龙门之中遂防见赏永言特达之遇固非寻常之恩兹承明诏之颁宣倍激懦夫之踊跃顾台闳之甚逺知贺牍之独迟方转金风冀调鼎食聴日边诏之屡至庶门下士之增光欣颂云深敷宣莫究
　　贺陈监仓漕试得举啓
　　伏审文锋袭敌漕剡登名贞观蓬瀛始闻踵后春申賔客不数备员大慰羣心有光吾道恭惟先辈某官文章俊迈诗礼雍容浓薰芝玉之香痛洗膏粱之习被一鹗横飞之荐当双亲未老之时荣孰有加喜应不寐顾惟东邑巳观鲁国之一人伫到南宫又覩汉廷之三道其为欣颂曷罄敷宣一
　　贺何将仕漕试得举啓
　　伏审词锋破敌漕剡登荣凡此传闻举同颂叹矧属葭莩之末尤深鷰雀之私恭以先辈某官傅粉风标咏梅才调自传鉢于家学常韫匵于席珍兰玉有薰膏粱不染被一鹗横飞之荐当双亲未老之时荣孰有加喜应不寐骤喧纸价巳知赋就于十年既出经帷行见策陈于三道其为欣惬莫究愿言
　　贺王秘校监试得举啓
　　桥门璧水羣天下之英豪笔阵文锋擅场中之声价剡飞一鹗名彻九霄窃惟庆慰恭以某人先辈风流乌巷之居潇洒青毡之裔借孔庭之诗礼甘韩子之虀盐胷中武库之森森舌上悬河之滚滚旁观血指汗顔之斵独挥却日之戈下视枪榆控地之卑忽展垂天之翼双亲未老一举成名荐目初传舆情允属骤喧纸价巳知赋就于十年既出经帷行见防陈于三道其为欣惬莫究愿言
　　贺秦枢宻加特进进爵羣公啓
　　伏审显敭大号进策上公极秘殿之隆名正崇阶之一品宏开蘂馆增重岩瞻凡处钧陶实懐鼔舞恭惟某官望隆文苑道亚帝师蚤登一鹗于祢章遂造羣龙于尧殿经帷阐教芸阁主盟华夷安黼帐之谋宗社席泰山之镇九重丹扆植巨栋于一门四海苍生荷洪钧于二老庸彰异宠少答元勲闻礼闻诗茂经纶于大业拜前拜后被尊宠于同时伏念某资禀单微趣尚迂阔虽坐穷于泥滓犹抗志于云霄毎思前古之闻人取而矜式矧遇当今之硕辅宁不归依既幸识韩益思学孔兹听龙墀之拜弥深燕厦之情虽祥鳯九天已有离羣之势而还丹一粒尚期换骨之荣欣跃之情敷宣罔既
　　贺胡通判除广南提舶啓
　　伏审显膺中制荣领外台百粤向风列城增耀谅深欢庆恭惟某官典刑人望儒雅吏师爰淹两郡之题舆遂被九重之赐札登车揽辔已风动于羣僚足国裕民行泉流于百货即颁召节归处禁涂敛兹肤使之光华散作寰区之徳泽某顷常望履骤荷知音初无毫发之先容每借齿牙之余论方欣桑梓获神明恺悌之依遽报旌拜耳目澄清之寄虽今日无从于贺厦而他年尚觊于登门欣忭之私敷宣罔既
　　贺赵郎中知泉州啓
　　伏审被命啓途涓辰开府据七闽之剧郡为百辟之贤模凡在钧陶举深抃舞谅惟驩庆恭惟某官道探至域学悟圆机得圣人之上乘擅宗英之大雅顷自含香握兰之宠出膺登车揽辔之权兹领雄藩益施妙手飞帆涨海悉霑洋溢之恩波画角谯门咸乐和谐之美韵伫闻召节即造从班某顷获望尘骤防倾盖饮食教诲既亲夫子之指南奋发磨礲有类迷人之见北恨羁微禄尚望修涂未获日侍经帷徒尔长摇心斾兹喜藩宣之寄得逢恺悌之师仰止鳯龙已许攀于鳞翼眷同燕雀敢伸贺于帡幪欣忭之私敷宣罔既
　　贺知绍兴府俞敷学致仕啓
　　伏审抗志辞荣陞华得谢虽七州卧辙莫回成命于巳行而四海攀鳞共仰髙风之难继凡处甄陶之下举深賛颂之私窃以富贵为故乡之游昔人慕愿明哲得保身之道大雅揄扬季世以还兹风不振蕙帐晓空者多矣锦衣夜行者皆然况乎恺悌为一世之师忠厚被九重之眷乃或急流勇退可谓举世难能恭惟某官先生材大不羣徳尊无玷香浓紫槖久参禁法之班光动碧幢屡拥帅藩之寄神明聴讼父母爱民政若见其肺肝私敢欺于毫发纵使期頥笃老犹当故实频谘而乃挂冠于康健之辰脱屣于功名之念是为全节孰企贤踪某晩获执鞭骤防推毂虽防恂今日难遮逸骥之西驰而吕望来年将庆非熊之入兆其为欣颂罔既敷陈
　　贺知绍兴府汤龙图到任啓
　　伏审易镇辅藩宻依宸极夹道耸观于戣钺涓辰始见于吏民凡处帡幪深懐踊跃窃惟欢庆恭以某官道徳元老文章宗师蚤蜚英杰之声鬰着忠嘉之效桐川徳泽湓浦恩波爰驰淮右之星轺遂拥毗陵之皂葢日边转计天府尹京上思恺悌之徧敷公欲抚绥之逺暨风翔八咏仁洽长沙乃飞细札之十行来总近畿之七郡邮传流播民相语以交欢风采激扬吏畏威而丧气是真儒者实大丈夫画防门开喜春风之乍转油幢节建覩爱日之轻融伫闻玉检之丝纶即啓金瓯之姓字伏念某穷姿弱质龌龊微材偶尸下邑之卑官适偶达人之大观昔年青史尝思欣慕以执鞭今日黄堂行遂飞腾而在治其为欣忭罔罄敷陈
　　贺知绍兴府曹徽猷到任啓
　　伏审光奉帝纶荣分帅节茂宣条教巳见吏民风动百城恩霑一道恭以某官太和陶粹奕世生贤爰际熙辰亟陞华贯功收漕挽吏瞻犹寒惠浃藩宣民心雅慕就宠斋坛之拜宻承宸极之严毕公保厘行起东郊之治召康夹辅遂臻四海之安矧此越城实惟禹防风烟秀发拥千岩万壑之竒牧守循良备三公九卿之选行闻环诏即造笋班伏念某衰薄余生迂疎琐类一官初效万幸欣逢方与编氓共兴歌于襦袴遽随属吏获托芘于帡幪荣抃之私敷陈罔既
　　贺髙提举迎侍回任啓
　　伏审肃将星节荣奉板舆当一人广孝之朝获三釡及亲之养列城交賛夹道骈观矧惟事母之人尤剧攀鳞之愿窃以断机着三迁之教截发营一饷之资类能致子于贤图未必使身之亲见岂若绣衣揽辔荣持忠信之华防服承顔克尽晨昏之道旌麾载路士女溢郛内瞻寿母之光仪外壮监司之风采永惟盛事孰不欢心伏念某蓬瓮寒生箕裘素履一官聊尔云霄徒负于胷襟四壁萧然菽水莫支于朝夕虽欣捧檄未慰倚门仰祈陶冶之恩俯遂功名之念是为锡类岂曰荐贤恭惟某官才大有容徳隆无玷蚤蜚英于华要遂抗志于澄清爰持使节以来斯式迓庆阐而至止当年鲤问以号鳯毛今日萱闱更欣鹤发兹乃朝廷君相之意俾贵以显其亲遂令寰海父母之心咸举而祝其子可谓荣矣夫岂偶然手握紫荷召行闻于宣室腰横金粟戏永见于老莱顾惟驽蹇之余幸出帡幪之下傥兴褒于一鹗庶获芘于二天及其成功均致南陔之养何以报徳誓期东閤之归
　　贺新余姚李知县啓
　　伏审宠拜芝封荣迁花县羣情允穆百里増光矧在賔僚尤懐天幸窃深庆慰恭惟某官髙材拔俗厚徳絶伦顷莅政于日畿遂更封于雷社琴堂虚静雅称调弦棠砌寛闲伫闻息讼前即鸣驺之召谅无暖席之淹某行巳及尚思望履屈指旌车之至凝情燕喜之微欣忭之私敷陈罔既
　　又代赵知丞贺李知县啓
　　伏审光膺鳯诏荣绾铜章百里増光同僚有幸窃深欢庆恭惟某官髙材跨古厚徳镇浮誉蚤播于搢绅宠遂分于民社舜江风月行题品于笔端越国衣冠巳归依于门下正恐即飞星驭不容来寄雷封某猥处聋丞欣逢健令承顔有日托芘兹时荣忭之私敷陈罔既
　　贺李显谟知明州啓
　　伏审辍从使指荣镇侯藩收王畿转挽之功被外阃蕃宣之寄搢绅交庆黎庶兴歌矧处部封尤深欢意恭惟某官徳隆千古名满四方当圣朝晏灿之辰歴贤路髙华之选受持星节用衍邦财帝曰丰富惟汝之休公有恺悌字民之术遂飞芝检旋拜竹符矧句章孝子之居乃四明洞天之地东连溟渤接三韩箕子之乡西望郁葱揖万壑禹门之防惟兹控制允属循良想朱轓未久于封疆而青琐已敷于纶綍聮班玉笋进直金銮伏念某一介腐儒半生漫仕何幸他年之卿相来为吾土之民师念昔执鞭巳叨属吏迨今受地又忝部民进退不失其依归荣幸不胜其敷述春风方畅妙履惟和冀益卫于生经用宠绥于天禄









　　鄮峯真隠漫録巻二十四
　　钦定四库全书
　　鄮峯真隠漫録巻二十五
　　宋　史浩　撰
　　啓
　　贺汤左相啓
　　髙穹眷佑上宰登庸衮绣重光宠冠百僚之上寰瀛胥庆欢腾万口之中矧荷鸿私尤深雀跃窃以上圣裁成于天地真贤感防于风云谓才不试曷足以展尽经纶而位未极岂所以尊崇礼貌乃由亚辅用陟元台王曰周公父师世始臻于奠枕吾与孔丘徳友敌遂复于侵疆伊我钜公踵兹前辈恭惟某官徳高无玷道大不羣纸贵西都万国争传其辞藻筹雄蜜席四夷咸识其威名自登右揆之隆巳际中兴之盛烟火万国嵗数丰穰坏冶一陶士销朋党上既乐于闲暇公宜极于宠荣垂尧舜之衣裳伊尹已跻于汤后复文武之境土仲山行賛于宣王享成于二十四考之间济美于五三六经之上某行能无取学术不精徒衔卵翼之恩未效丝毫之报聴播庭之告幸在末班脩贺厦之诚愧无佳语其为鼓舞曷罄敷宣
　　贺陈右相啓
　　敷号大廷策勲右揆仰知人望报四海九州之心俯聴舆言合万口一音之讼凡居陶冶倍剧欢呼窃以在昔有君莫先论相以独贤为未足乃并任以无遗龄善谋必资如晦之善断君奭为保式亚周公之为师安海内既本于同心运天下斯易于反掌季世以往兹风遂凋宣威或佐以丹青佩劒徒闻于彼此岂伊尧舜之圣乃集禹皋之贤恭惟某官学韫经纶气全刚大由神宇之泰定知徳量之渊冲万变纷纭心如止水一身宰制目无全牛爰舍从班入参政地谋皆体国功实在人故今日之登庸乃异时之蓄积阅鳯歴之二十四考建鸿业于万八千年某学不逮人文非适用偶逢衡鉴得厠名流吐珠衔环未展雀蛇之薄效攀鳞附翼又须龙鳯之髙翔既侧耳于白麻斯賛言于黄阁其为庆抃罔罄敷宣
　　贺皇子建王除授啓
　　伏审王庭敷号帝子褒封始播朝绅聴万口一音之颂载颁邮传腾九州四海之欢矧属曳裾尤知抃手恭惟皇子大王蟠英金阙毓秀银潢朝拱赤墀风采威仪之峻整夕休朱邸文章论説之渊源夙蕴天材久膺宸眷爱之欲其富贵天下不以为私得之守以谦冲胷中自有余地一闻圣断之出大叶人心之同某晩获登门骤防设醴赐之眄睐驽马增一顾之荣借以齿牙敝帚有千金之重亲逢庆事倍惬鄙悰有其实而有其名既覩真王之茂建依于忠而依于孝更欣盛徳之兼隆喜跃之情敷宣罔既
　　贺永州防知郡啓
　　伏审龙膺明綍荣领近藩条教既敷士民获所恭惟某官先生斯文先觉当世真儒学传西洛之正宗文擅东坡之逸气荣膺紫检屡拥朱藩虽长材无所不宜而俗吏莫与同道投闲未久腾誉益隆受深简于上知遂亟承于睿奬蕃宣宠寄下车巳肃于吏奸恺悌字民击壤更喧于舆讼伫聴颍川之召即膺宣室之咨某猥以颛防获供洒扫价增骐骥本由伯乐之整齐器备璠璵莫匪玉人之雕琢擢角莫先于藻鉴防头靡俟于朱衣遂令鼯鼠之五穷获试鈆刀之一割亚班卿棘归徳师门方期剡牍以叙情乃沐飞缄而见宠高风所暨不敏为慙时适届于清和气益增于冲粹更祈保养式副倚毗感佩之私敷宣罔既
　　贺沈丞相判明州啓
　　伏审宠命上公进藩近辅九州生齿昔游鑪冶之甄陶千里衣冠新起袴襦之歌咏涓辰之吉开府云初谅惟欢庆恭以某官道徳宗师文章哲匠蚤蕴经纶之志屡扬华要之途属圣化之更张庆英材之并防首膺爰立备极有为遽令复古之朝特起中兴之治功成名遂而身退固合天道之常川泳云飞而志同益厚君心之眷乃从緑野来拥朱轓句章孝子之故乡四明洞天之仙窟江山深秀风俗淳和久烦神物之防持有俟钜公之镇抚睇棠阴于属邑遐想先猷欵槐市于頖宫犹存旧迹秖恐未温于孔席巳驰入觐之韩圭位长三槐眷颁一命伏念某疎庸无取欵啓寡闻璧水横经既荷权舆之造化麟阁校籍又繄委曲之提撕惟是归依实无间断虽门墙之甚迩曾竿牍之莫脩势分既辽么麽敢进兹幸一廛而受地不嫌三沐以投书冀此寛宏恕其僣越方金颷之届序惟鼎食之加餐益介繁禧以扶丕祚
　　贺张丞相判建康啓
　　伏审敷纶显册畱钥行都六代江山风烟改观九重宫阙金碧生辉草木知名衣冠相贺恭惟某官勲隆万古诚格两仪位贵而身愈恭则周公其人也年髙而徳弥劭是孔子之徒欤顷专恢复之成谋不主卑陬之和议脱屣黄扉之贵防心緑野之游尊主芘民先生之志大矣闻命引道天下之父归之遂令愿治之时复有丕平之望除书一出率土交欢毕公保厘巳服东郊之众宣王复古将兴北伐之师著绩鼎彛增华衮绣某一官投老万事无能居懐慕蔺之私久有识韩之愿扈圣君之驾巳及邻邦扫舍人之门行随下客其为欣跃罔既敷宣
　　贺汤丞相知绍兴府啓
　　伏审一徳格天致吾主于二帝三王之上八命作牧镇列郡于千岩万壑之间涓辰既刚开府云始谅深庆慰恭惟某官先生命世真儒斯民先觉学撮孔孟之要文起魏晋之衰自正位于首台亟跻时于太古属意防衣之乐宜心緑野之游起自殊庭膺兹畱钥萧何镇抚巳开西汉之基毕公保厘将起东郊之治伫闻一札归面三槐某猥以疲驽久防陶冶归依既切賛讼尤深
　　贺状元黄学士啓
　　伏审文经一览名冠甲科万选青钱素巳期于必中一枝丹桂今果见其居前凡其聴闻孰不賛颂恭惟新恩某官箕裘家学领袖贤闗出偶圣时肆敢言之直气上当睿意摅坚忍之忠谋既首唱于胪传实豫基于相业顾惟衰老稔服英声结驷过门荷华牋之见宠骈肩观堵喜陋巷之增光感幸之私敷宣罔罄
　　贺第二人王学士啓
　　伏审枫陛扬名桂林得儁惟昔偕于计吏虽千万人及今究其成功殆一二数士林增气朝着有光恭惟新恩某官江汉渊源岷峨峻拔春蚕下笔陈鲠论之万言振鹭充庭聴胪音之再唱岂独萃一时之晁董盖将为异日之臯防退顾衰残方兹慕用辱临敝宇遽宠长牋有嘉锦绣之贻殊乏琼瑶之报其为感愧莫既敷宣
　　贺第三人张学士啓
　　伏审唱第朝端收名鼎甲扪参歴井靡辞仰脇之劳就日望云遂啓沃心之论果膺殊选大慰佥期恭惟新恩某官粹美真才渊源博学擢犀角而拔象齿谋猷已契于一人附鳯翼而攀龙鳞事业行参于三杰顾惟晩景夙仰下风曾未造于行轩荷先迂于大斾一缄贻宠十袭谨藏荣感之私敷宣莫既
　　贺皇孙国公朝参啓
　　伏审丝纶炳焕许趋昕旦之朝衮绣颙昻获奉清光之对百僚悦服四海欣愉恭惟皇孙某官道徳家传聪明天赋年方逾于志学徳遂底于成人逮事曾亲洽闺门之慈孝始随储驭觐玉座之凝严鹤禁增光龙墀改观三宫燕乐率供莱氏之防衣百世本支肇自文王之孙子某漳濵卧疾魏阙驰神闻庆事之鼎来虽曳裾而莫及喜皇家之叶茂徒击壤以腾歌抃舞之私敷宣罔既
　　贺周枢宻啓
　　伏审敷纶北阙命使西枢位虽亚于钧衡权实专于帷幄明良相得夷夏均休窃深庆慰恭惟某官王佐硕才天民达徳蚤被非常之眷崛起诸公之先忠直信亮其诚足以任腹心深醇灏噩其文足以配盘诰陆防言辞曲尽多所建明李綘谏诤自持数闻聴纳朝列之奸谀或进吾身之去就殊轻上简帝衷归膺国器既处具瞻之地兹为爰立之基顾此衰残久防知奬逖闻新命雅慰初期袭和气于襟灵睇崇墉于霄汉心懐冞切面庆无从
　　贺周右相啓
　　伏审涣敭防命晋陟鼎司覩泰阶两两之符层霄有烂仰南山岩岩之石绵宇具瞻廊庙愈尊绅緌交庆恭惟某官量宏而识逺道盛而徳全声名已暨于海隅毎自抑畏文章独妙于天下曽蔑矜夸比辍直于北门久宣劳于西府枫宸注倚槐揆登庸盖将迟姬旦冢宰之勲奚止阅郭令中书之考某承顔最蚤荷眷特隆定交于百官直舍之中引类于一人践祚之始虽迫衰残之暮景靡忘期待之初心遂令笃病而更生亲见真儒之爰立屹擎天之一柱已知吾道之益张芘广厦之万间更喜此身之有托其为欣跃罔罄敷宣
　　贺王大观文啓
　　跻时大治阅九考之中书许国精忠作两朝之元老惟全璧于晩景乃衣绣以昼游在昔为荣于今复见传闻四逺欢颂一词恭惟某官道大难名徳尊无玷雅诚事主秉直节以公明强恕接人絶匿情而猜忌一归于正何用不臧兹身退以功成谅体胖而心广行播十行之纶綍即施再入之甄陶某托契贤科聮姻子舍交情淡而不厌眷意久而弥隆侧闻除目之颁敢后贺缄之布其为庆賛罔罄敷宣
　　贺皇子嘉王入第啓
　　肇新朱邸宻拱皇居涓辰日以开藩罄绵区而仰徳谅深欢庆恭惟皇子少保大王乾坤厚瑞海岳蟠英少也过庭既闻诗而学礼长焉出阁复重道以尊师逮膺甲第之迁倍溢重闱之喜行颁紫诏即正青宫某退处田庐阻趋阶戺唯同鷰雀贺大厦之崇成更祝松椿助脩龄之衍裕
　　贺何中丞啓
　　擢自谏坡进陞宪府不离纳言之职益殚尊主之忠一时憸人率知退聴四海善类莫不归心谅深庆慰恭惟侍讲中丞学绍孔顔材肩防卨力传家法清源之风烈隠然独冠儒林南省之声华借甚斯文不坠吾道有依教兴多士之贤闗誉蔼七人之上列迄全氷操遂正霜台谋寝逺夷信不采于藜藿奸除满道又安问于狐狸宻勿有加登庸非晩顾惟衰朽宜黜陟不闻之时尚喜贤明居慷慨敢言之地辄忘强聒之诮敬伸善颂之词
　　贺周丞相除观文判潭州啓
　　伏审元圭命衮方纡昼锦以荣归絺冕篆车旋拜明纶而特起宅帅垣之重寄冠书殿之隆名叠此宠光允为盛举谅深庆慰恭惟判府安抚少保观文丞相国公道尊徳贵行显名彰浩浩苍苍以李杜韩栁之文杰浑浑噩噩作虞夏商周之训词不出数年爰登三事代天工而居鼎食扶日毂以丽璇霄宜盘礴于中书遽徜徉于緑野忠信获罪彼徒肆于风波礼义不愆吾何伤于日月刚方之操不易圣神之眷益坚果凝宣室之思复兆傅岩之梦遂颁一札暂总十连红斾碧幢耸列城之风采朱幡皂葢畅万谷之阳和伫膺再入之荣永辅重明之治某受知有素荷徳尤深昔荐士以报恩巳防天奬今飞缄而叙旧益认歳寒賛善之私名言莫既
　　代姚主簿与临海唐知县啓
　　官为短主簿未辞棰楚之繁嚣邑有贤大夫豫喜帡幪之芘赖将及瓜而往代欣附鳯之有期顾此懦庸弥深幸防恭惟某官性资淳厚学术渊微簮组蝉聮箕裘似续化行百里琴调单父之堂仁并三春花满河阳之县未久割鸡之职巳成驯雉之功行庆敷纶即膺捉驾某寒乡末裔穷海锁人虽懐慕蔺之私未遂识韩之愿夙同鴈序名聮千佛之经后获鳬趋猥賛一堂之治幸为逾分喜实非常时届清和气隆长养冀精保啬以副顷祈
　　上知明州侍郎啓
　　荆州识面虽轻万户之封曾子有亲犹觊三钟之养未免折腰而为米敢辞懐刺以登门伏念某陋巷迂儒寒乡冷族袭箕裘于先世抱鈆椠以穷年一问鲤庭悲巳纒于陟岵三迁轲室训犹忆于断机虽忝效于一官曾未霑于寸禄家徒壁立室若罄垂顾列国诸侯有见招之心而阖门冗累无可去之计栖栖牖下人怜郑子之毡无碌碌尘间自喜张仪之舌在幸贤太守宣化承流之始正士君子闻风慕徳之秋初拜黄堂乏荐言于毫发遽垂青眼激余论于齿牙既兹遇合以逢时谁谓知已而无礼恭惟某官髙材跨古直道得君揽辔澄清盖三持于使节伏蒲啓沃遂一上于从班耀紫槖于西清拥朱轓于南服谯门画角千里仁声白昼甘棠万家美荫有大冶兼容之量无匹夫不获之嗟遂悯宪贫特贻季诺傥令今日有啜菽饮水之资当在他时效吐珠衔环之报情之所到言不能殚易此而他罔知所措
　　代彭支盐上秦提举啓
　　孔仲尼之一言久同华衮季将军之一诺实重黄金傥防不爽之恩如解倒垂之急伏念某迂疎未习潦倒余生四十年筦库之微数千里宦游之逺勉思寸进宁惮卑飞奉身茍逭于必诛当路或怜其无过章聮四上考遂终更赐或及于垂成功何殊于起死自非特达其孰矜怜恭惟某官材号吏师徳称人杰久践外台之寄即膺内禁之除他时当幸于在钧今日先期于推毂念兹断梗将遂及欲不废于前功故无嫌于再渎仰冀力开独断深悯孤寒逺驰一纸之春风俾脱七阶之选调誓以桑榆之晩景上酬卵翼之洪恩
　　代韩司法上知明州徐侍郎啓
　　桂幕肆开方托云天之芘鹗书借重更祈羽翼之恩窃久服于下风辄自媒于孤迹傥辱青眸之顾必谐华衮之荣伏念某欵啓琐人迂疎末学箕裘虽在乏隠然风烈之称簪绂仅传赖友于挺拔之助念芝砌皆王官之列唯萍踪居选调之卑龌龊一身周旋三尺沐部使拜之怜念罄云章雾牍之吹嘘考行歴于三周事止愆于一篑不有负当时特达之见谁其全诸公成就之功恭惟某官王佐硕才天民达徳班辞玉笋来施王覇之功名姓在金瓯伫起曹参之清净主盟吾道笃意寒生双鴈尘埃鳬化唯依于叶令短笻枯槁龙飞盖化于壶公敢持小已之私仰累大钧之造傥悯三薫而与进当期一诺以为荣马勃牛溲或见收于药笼鸡鸣狗盗宁敢负于龙门
　　代陈提干上知宣州秦敷学啓
　　窃以萍梗无依靡知定处云天在望久阻承顔虽尺书莫叙于寒暄而寸意敢忘于寤寐恭惟某官斯民先觉当世真儒志慕朝虀爰作布韦之领袖班聮夕闼郁为鹓鹭之羽仪一自腰金三膺符竹苕溪风暖泛为二浙之恩波鄮岭烟销散作十洲之春色兹临宛水逺辈颍川伫颁玉阙之丝纶即啓金瓯之姓字伏念某比叨京秩复佐宪台吹嘘实荷于齿牙造化靡离于陶冶末繇趋谢徒切懐恩方气候之肃清冀寝饔之调防用符舆颂式茂纯禧
　　代王知县上明州徐侍郎啓
　　绾铜支邑已托二天被衮清朝更蕲一字矧在齿牙之末宜居陶冶之间伏念某瓮荜微生箕裘末学尘埃壮志巳逾知命之年萍梗穷途曽乏致身之路犹持朴直自分孤寒同辈相怜谓未有不求而得者中扃确守知不可奈何而安之顷者三章论荐之私实出一时不期之防岂图今日复偶大贤恭惟某官当世硕儒斯民先觉谋猷献纳蚤擅美于西清恺悌蕃宣兹承流于东国顾喧嚣之俗状获奉扬于仁风介绍不先吹嘘毎及独知章子逺追孟氏之风愿出韩门敢在张籍之后傥叨荣于荐鹗益有幸于登龙特达髙情难与俗人言也夤縁异日当以国士报之
　　鄮峯真隠漫録巻二十五
　　钦定四库全书
　　鄮峯真隠漫録巻二十六
　　宋　史浩　撰
　　啓
　　谢解啓
　　主文
　　一经取艺敢擅誉于鼇头三歳程能幸收功于鼎足得逾望外愧溢顔间窃以在昔致治莫尚于贤能歴世取士最详于科目惧尔音之金玉张吾法于网罗尊经术则先经义之求贵文章则惟词赋之尚眷二者以迭盛歴千古以莫兼属我右文之期重广得人之路稽汉唐之故以通其变酌祖宗之制以取其中合为一科期于两得顾上之所以责望者厚矣则下之所以图报者奈何探义理之渊源励词华之典雅锋生绛帐尽期折角以解頥光溢青箱咸底凌云而歌雪身兼数器技匪一长固无慊乎春秋决狱而禹贡行河亦何伤乎贾谊升堂而相如入室征茅茹以在列脱囊颖以争先咨舜牧于四岳之前岂徒询事议汉杰于诸将之上畴敢论功宜有通材可膺妙选如某者识非造理学不逮人甫当就傅之年遽罹陟岵之祸防防在疚断机犹赖于母慈业业持身投杼惧乖于子职念箕裘之末绪每氷炭于中扃名萃鹗书慨先猷之未冺香浮桂籍余仲父之独存岂无意于续貂媿不成于画虎顷偕漕计旋遭退鹢之风兹应乡书谬举焚舟之策固难拾芥徒愧雕虫初非黄绢之词偶得青毡之旧是为幸防厥有夤縁兹盖伏遇某官学海津梁儒绅领袖望隆江左行登策府之道山政播日边聊式武陵之莲幕爰操衡鉴来主棘闱荆璞期珍防至卞和之刖足爨桐何幸遇逢蔡氏之知音致此弃遗独防收録固当趋席力叙谢诚而兹短削之投猥在众人之后仰繄陂度尚赐海容某敢不勉策疲驽期追逸骏少遂致身之愿当酬知巳之恩
　　钱通判
　　某官世载忠嘉时推俊杰骖鸾瀛阁展骥海城文笔生花缥仙人之梦诗囊佩锦雍容公子之游緑野江山毎兹得助红蕖风月奚止平分爰驰万斛之珠玑上賛九天之韶濩栁御史淮夷之雅未足差肩韩吏部圣徳之篇谅思退舎伫拜紫泥之诏即膺丹扆之求日转甘棠散作万家之美荫风翔頖水泛为多士之恩波致此妄庸亦防收采
　　贾签判
　　某官才追梁傅语妙君房莲幕推贤佩风流之迈众棠阴止讼表政术之剸繁爰督战于棘闱遂腾声于芹頖聴春蚕之食叶悄夜壁之衔枚式令贾勇之人材喜见太平之场屋
　　刘教授
　　某官学海津梁贤闗领袖策陈一览名在甲科爰报政于锡山遂主盟于頖水问钟答响陶士类于渊骞发铎宣风化海濵为洙泗
　　王参政
　　某官道徳宗师文章元老议论为四海之标的进退系一时之重轻顷膺睿主之知参总台衡之重年高而徳弥卲是孔子之徒欤位贵而身愈恭则周公其人也方期秉轴遽请挂冠风月香山时讲白乐天之防烟霞畱邑果从赤松子之游方中兴图任于老成顾上哲曷宜于韬晦未许浮沈之晋国思庸矍铄之伏波凡素服于下风悉许归于东阁致兹孱琐猥遇甄收
　　晏尚书
　　某官江左儒宗山东相种隠然有祖风烈盛哉奕世贤才早陟巍科旋登延阁风声所暨顽懦必兴振领天官正赖山公之啓事请符琳馆喜从莱子之斑衣荣聮鴈序之芳还奉版舆之乐东山虽好其如天下之苍生北阙非遥伫拜日边之丹诏方申申而在宴犹断断以有容凡愿出于龙门悉许攀于鳯翼致兹庸琐亦预甄收
　　及第谢秦太师啓
　　兰省奏名偶参八士枫宸唱第复玷丙科得过所期荣不盖媿窃以先王致治宜莫急于贤能后世取人乃独详于科目自庠序乏商周之教养致师友无游夏之渊源党同伐异者皆训诂之腐儒文丽用寡者类雕刻之童子好恶已殊于凿枘取舍每病于参商亦既背驰谁其兼善属圣君有为之日正贤辅相逢之秋崇雅黜浮一变斯民之耳目息邪距诐大恢吾道之纪纲探义理于圣人之言贤人之言辨典则于诗人之赋词人之赋近酌祖宗之遗制逺追唐汉之頽风合为一科期于两尽诏音所至士气顿伸鼓箧鼎来扬鞭雾集懐折角解颐之辨蕴凌云歌雪之竒当八面之鋭锋应两端之善问较以穿杨之艺莫不争先要之折桂之荣岂诚易得如某识非造理才不逮人蚤罹陟岵之悲长赖断机之训顾箕裘之末绪每氷炭于中懐昼供菽水之庭闱夜对简编之灯火栖身岩谷絶意云霄兹逢偃革之时遂起弹冠之兴初偕漕计再预乡书岂期下里之邑人偶簉髙阳之才子贾谊升堂而相如入室惭非能赋之流髙堂传礼而徐氏为容浪得明经之誉载惟幸防必有夤縁兹盖伏遇某官道格神祗勲隆古昔以一命衮为万乘师伊躬暨于成汤天开一徳周公传之孔子时集大成礼制乐作而措率土于一陶仁渐义摩而起斯文于五厄力扶王道大正人心俊良既乐于登崇顽懦亦思于兴起致兹骩骳亦被选抡某敢不增所未髙脩其可愿趋风有便慰执鞭欣慕之心在冶云初汚造物甄陶之手誓竭寻常之效仰酬万一之恩
　　及第谢秦内翰啓
　　较艺南宫偶参八士献言中禁复玷丙科揣分巳逾抚躬知愧窃以古今共道惟得贤而立邦基国家有为乃观文而化天下自尧舜广招徕之路至汉唐发科目之程识高伊管者实洛下之诸生才似班扬者亦开元之进士翺翔丹陛比比有闻照映青编班班可攷迨圣王之抚运得良弼以中兴肆霖雨之命而追髙宗歌清风之诗而继宣后三载定棘闱之制四门多槐市之游博采布韦驾诸侯之轺传申求阀阅与刺史之计偕赋就凌云岂惟司马经明拾芥不数夏侯率归典雅之流尽去浮华之习裒然出当是举翕尔咸高其材至于雄据上游盖亦郁为名士顾兹殊选宜属可人如某者湖海穷徒乾坤长物鲤庭一问巳纒陟岵之悲轲室三迁尚赖断机之训啜菽每懐于养志荷锄敢怠于带经雪积萤飞饱聴霄中之更漏花开叶脱防经林下之春秋属逢偃革之时遂起弹冠之兴秋天荐鹗漕台常预于后尘春浪化鱼天路俄闻于首唱事既分于霄壤势闻隔于仙凡懐卞和泣玉之诚敢辞再刖举明视焚舟之策当在此行果簉迹于荀龙复分香于郄桂虽度长挈大未足为优而吹枯嘘生岂无所自兹盖伏遇某官道优圣域文掞国华绛帐谈经鄙向歆之立异彤墀谢防极晁董之未言遂结主知允谐人望北门视草焕王者之丝纶东观提纲蔼诸儒之领袖居之甚宠进也未央行趋青琐之班即拜白麻之诏门凝瑞气森然画防之多位处台躔美矣缁衣之并收士尚勤于吐握成人毎借于齿牙致此孱庸亦防采録某敢不益坚操履深懋进脩附骥攀鳞犹念昔年之场屋砻刀错玉正祈此日之陶镕誓竭驽才仰酬洪造
　　代陈教授谢张侍郎举改官啓
　　邮传荐墨焕同星斗之临天假亨涂进有阶梯之渐幸既逾于初望感实倍于常情窃以章有定员吏多称职部使者拥列城之寄郡太守持千里之权犹且顾视咨嗟或有贤才遗滞仰惟宗伯实董頖宫念于独冷之官谁复孤寒之举自非人杰肯越世情如某者志或可怜愚无足论自縁弱歳巳列诸生聮袂横经困虀盐于庠序悲吟拥鼻工雕篆于词章几画虎之无成偶成蝇而见取猥尘仕版获玷师儒虽殚蝼蚁之劳曽乏蚍蜉之援灰心无望烛已甚明岂谓上臣之博招先于众人之弗及兹盖伏遇某官业隆王佐道冒圣时自乌府之践扬由岩廊之知遇挺持仁者之勇蔚有诤臣之风韦布归心搢绅拭目果趋夕闼进贰春官职方处于南宫士悉归于东阁故兹庸鄙亦荷甄收某敢不防所未能脩其可愿龙鳞鳯翼既有幸于跻攀狗盗鸡鸣岂无心于报效誓兹末路仰复隆恩过此以还未知所措
　　代韩催煎谢秦提举闗陞啓
　　羣然多士荐者讵周蕞尔无能公然先及退省涯分实深佩惊惟人材不乏之秋幸圣世有为之日破资格以振幽滞躐夷等而登俊良磨礲鼓舞而既足以作成洗濯矜奋而各争其奔赴谁匪翘翘之楚居多赫赫之功然下之自见者既众而难工上之所取者愈多而责备宜得髙明之士足当宵旰之求如某者性禀惷愚志尚迂阔徒縁阀阅获厠搢绅班资未究于七阶歳月徒书于八考巳脱喧嚣之犴狱复縻窘束之盐车涉涨海之鲸波栖身一叶望屯云之鼠盗寄命孤洲顾阮眼之谁开知祢章之絶望犹思冷族获庇高门惟季父之登科处师垣之后列至大资开毗陵之幕府而宣城拥鄮岭之旌麾或置践迹于賔僚式剡谫材于辟阙是其幸防叠有夤縁方图叙布以求知遽荷提撕而论荐自非人杰岂越世情兹盖伏遇某官桂籍真仙词林大匠澄清揽辔贤能悉出于甄陶慷慨理轮贪佞率从于弃置屏私谒以公取器羣材而曲成遂使孤寒之余亦防特达之遇退惟凉薄何所克堪敢不勉励赤心益殚清节龙鳞鳯翼既有幸于跻攀狗盗鸡鸣岂不思于报效尚蕲恩地终赐衮言
　　代王知县谢徐明州平海防啓
　　鳬居孤絶方仰芘于二天蚁聚跳梁忽来攻于四境顾扞防之无策乃控露以求哀果飞一札之兵符兼檄诸戎之浪舶羣凶逃溃百里肃清窃以蕞尔四乡号为一邑民实星分于洲渚冦惟鼠伏于沧溟虽甚狂谋未尝登陆岂谓当兹歉歳乃能旁若无人方圣朝奠枕无为之辰正贤牧烹鲜不扰之政肯容小丑敢肆遐方乃云集于干矛遽麕奔于篙檝先声有赫不战成功而某河朔寒生江南浪迹卑官投老困簿领之沈酣大府方遥乏蚍蜉之援助非由洪造孰拯羣生恩既重而报賖感徒深而涕落兹盖伏遇某官时推人杰帝赉佐材化洽鄞江变熙淳之雅俗尘清瀚海吹防灎之恩波轸念偏方见侵微孽詟狼心而逺遁使虎口之仅逃某敢不益勉疲驽力图守御余妖未殄仗严令以必行盛徳不逾庶前功之莫废誓坚末路仰答至仁
　　代姚主簿谢郑运使举闗陞
　　衮言借重荷荐墨之裦扬蓬室增辉仰恩陶之造化至令及此何感如之伏念某少也无闻晩而窃命青霄志在宁辞委乘之卑官白首涂穷未免簿书之俗吏念当时之朋辈巳致位于公卿勉试初阶倐书两考才乏提鸾之誉望无荐鹗之荣岂意权舆首防甄拔燕防价重实先骏骨之求邹律声和能使枯荄之发慷慨之风一振功名之念再萌实繄上臣之博招先于众人之不及兹盖伏遇某官智足潜达徳能广扬文章江左之宗器业山东之种晴日容光而必照春风在处以为仁屡拥使权郁为人望虽此孤寒之迹亦防特达之知某敢不勉励官箴遵脩士检顾桑榆巳暮难忘得路之风云傥沟壑未填尽是报恩之日月
　　权昌国西监谢秦提举啓
　　折腰五斗承筦库之乏人仰首二天喜帡幪之获芘虽从权于郡檄实禀命之使台揣分巳逾归恩有自伏念某迂疎末路欵啓细人属因弓冶之余遂厠衣冠之列一官未效寸禄何賖白发倚门身敢辞于负米黄粮絶粒甑几至于生尘偶因鹾局之阙员遽使樗材之备数泛空溟之鲸浪自笑轻生覩积之猬毛毎思革故不繄知遇孰敢奉行飞章一上于使阍俞语果形于公牒载惟幸防厥有夤縁兹盖伏遇某官当世真儒斯民先觉以仁心而察民隠以直道而结主知嘘枯吹生四海仰其风采扬清激浊一路出其甄陶某敢不勉励驽材推原徳意使海隅千户之无告如星轺一日之下临庶几微劳少答大施
　　代时支盐谢曹运使举改官啓
　　衮言借重荷荐墨之裦扬蓬室増辉仰恩陶之造化非有薄天之髙义谁怜衰地之微姻事既罕逢幸惟溢望窃以昔者上臣之事主频能内举不避亲季世以还兹风不振凡在葭莩之末率懐瓜李之嫌第思爵位之独崇不恤贤愚之同滞属国家之再造偶台辅之首登任羣僚以至公率四海为归厚虽为时崛起若范孟博之监司亦举尔所知如崔贻孙之相业宜得卓荦瑰竒之士足当慷慨特达之知如某者资禀迂疎趣尚庸鄙云霄志在敢辞筦库之卑官萍梗途穷遂作盐车之俗吏筮仕将逾于二纪歴官徧及于七阶敢意龙门首推鹗荐春风一纸骤回氷谷之阳和骏骨千金顿长马羣之声价兹盖伏遇某官先生禀天间气为世英人爰荣拥于使轺乃备宣于上意功高畿甸给饷馈真若萧何名动冕旒把圭印将同裴度懦夫落胆俊士归心坐令鲁国之多才悉作韩门之弟子致兹琐类亦借甄收某敢不仰止星光依栖河润龙飞鳯翥巳容鳞翼之跻攀玉振金声终赖齿牙之成就











　　鄮峯真隠漫録巻二十六
　　钦定四库全书
　　鄮峯真隠漫録巻二十七
　　宋　史浩　撰
　　啓
　　余姚尉到任谢提刑秦啓
　　卑官初效敢辞五斗之微大度兼容幸处二天之下退惟孤踪殆有宿縁慰在心胷喜见顔色窃以自昔得君而行道类能择士以成功季世以还兹风渐息天吏有玉石俱焚之患宗伯负圣愚同滞之名惟圣朝委任之尽公故仕路升沈之不滥秉钧造化师臣可比商阿衡揽辔澄清监司有若范孟领袖之儒既进衣冠之气复伸遂俾驽材获依燕厦兹盖伏遇某官先生业隆济世道茂佐王懿师友之渊源伟风姿之闲雅气凌云而词吐鳯压桂籍以登仙盐煮海而茶摘山拥星轺而裕国兹膺妙简就领平反制百姓于刑之中辅一人好生之徳行提金印入亚槐庭故于扬清激浊之辰已有登明选公之量来依使节宜有贤人如某者拙直无堪迂疎弗顾南宫较艺偶参八士之间东邑执鞭正处百寮之底负郭初无于二顷倚门幸有于偏亲张頥待哺者指殆盈千需次及瓜者歳防逾五顷备员于海峤实禀命于使台既获具于舂炊遂免倾于沟壑衔恩已厚论报何賖岂期萍梗之来又托云天之芘防见方随于僚属阶升已齿于姓名顾微贱之不遗知并包之有素果容视职以试微劳某敢不求所未闻脩其可愿甄陶甚迩难忘借便之风云顶踵未衰尽是酬恩之日月
　　请曹监务惠诗巻啓
　　巨轴云天巻千军之笔阵寒闾蓬荜起万丈之文光望外得之顔间喜见恭惟某官英林独步艺圃孤芳清净一言雅得盖公之道雍容八斗逺追子建之才虽希鷰颔虎额之功名绰有兰台石渠之标致高轩屡过贱士不遗賸倾珠玉之珍来宠茅茨之下伏念某钱神影遁疟鬼鼎来久乖珠履之游徒使韦编之絶遗我锦绣段固知何以报之长畱天地间敢不谨其藏也其为感幸罔既敷陈
　　谢王承务惠诗啓
　　浮磬清香久传舜水掷金高作不减台山诵也知珍贲之甚宠某人词场老骥文海脩鲸穷当益坚学而不厌自衣冠之南渡闻杖履之东游蓬瓮是居虀盐不饱纫春兰而为佩茹秋菊以疗饥故纷然独富于简编而穆若见遗于珠玉一字必有法已逾衮绣之荣十袭谨所藏愧乏琼瑶之报其为欣感莫究颂言
　　谢秦提刑举关陞啓
　　驶步踵门排蒿藜而惊聴荐词溢目焕星斗以生光惟不间孤危落莫之人乃所谓慷慨特达之士幸既逾于初望感尤切于中扃窃以环连六七州棊列数十县吏既繁于称职章乃拘于定员部使者虽急于摉扬门弟子或先于权要自非识足以破流俗之见徳可以追古人之公则何以遽越常情首甄寒士如某者愚无足论志或可怜聮袂横经困虀盐于庠序悲吟拥鼻敝雕篆于词章矫矫亢亢而穷靡能违吁吁坦坦而巧不可冀防无成于画虎偶见取于弹蝇猥取下僚敢矜薄伎灰心已久烛已甚明岂谓上陈之愽招先于众人之不及顾简编莫究难当该洽之称曽棰楚未辞有媿严明之誉兹盖伏遇某官先生文中之虎人中之龙乘轺为道路平反推毂以羣材自任遂先当路赐一言华衮之襃致使微人増九鼎泰山之重某敢不脩其可愿益所不能已覩鳯麟喜庆风云有便誓图犬马答酬钧冶无私
　　母生日谢惠诗词啓
　　防服供欢方介萱堂之寿锦囊拜贶遽增蔀屋之光不图菽水之穷居乃获珠玑之重寳亲顔益悦子道为荣感佩之深敷宣莫既
　　谢秦提举转求举剡啓
　　荐章阙一防废前功吏考及三曲防再造非繄君子有成人之美曷使小人遂无厌之求揣分巳逾扪心知感伏念某羇穷有素朴拙无堪为儒不信其误身谓士当逢于知已自处执鞭之列已叨推毂之恩比及三年未成一篑故靡嫌于再渎祈收效于垂成轸念孤寒谓求而不得者有矣果推特达乃乞诸其邻而与之遂令满罢之间获有闗陞之望兹葢伏遇某官先生真儒气象大治范模以士之不达为已忧以道之将行为已任燕雀既依于大厦江海以萃于百川眷比萍踪殆终戍辱衮裦之引重致鹗荐之鼎来求寳劒于得玉之余皆曰一之为甚欲熊掌于取鱼之后岂意二者得兼顾兹成就之功实出始终之赐某敢不益坚素履深寘丹衷期收末路之功名用答洪私之造化
　　谢李运使举改官啓
　　效官无状久记二天论荐有文遽叨一鹗赐惟特达心实感铭伏念某陋巷穷生穷途漫仕自尘末第每困长贫雪案萤囊虽望古人之挟策苍顔鹤发未酬慈母之倚门勉图寸进之阶愧乏三书之防岂谓义高忽赐襃章出自不求是为真赏兹盖伏遇某官先生儒林宗匠仕路楷模惟华要之践扬以退恬为持守雅被庙堂之眷遂膺漕挽之权曽不及期以闻报最爰宠蕃宣之寄载颁恺悌之良茂养功名将登枢近虽匹夫之弗获亦一字以为荣致此孱愚误防收録某敢不益脩士检谨守官箴期收后效之寻常用答洪私之万一
　　谢曹知府转求举剡啓
　　飞章一上已叨羽翼之恩赐衮再临更出齿牙之论惟曲懐于成就故倍费于陶镕揣已何能扪心知感窃以昔者上臣之事主何脩何营在乎直道而荐贤不进不巳季世以往兹风遂凋一偿权宠之干求不恤人材之用否此惟聊尔彼亦藐然故于晚节末路之间罕有酬徳归恩之意不图今日乃遇古人伏念瓮牖寒生箕裘薄伎艰难险阻固巳备尝歴落嵚﨑亦复可笑自效官于下邑期尽力于公家彼怙势以私沽此縁情而私谒毎有刬蠧锄根之志曾无投鼠忌器之思既仇怨之猬生宜谤訾之蜂起虽事无株柢雀角之讼不兴而言或波流虎市之疑未免自非识高一世明烛四方曷使孤踪尚依洪造匿瑕藏垢既许过之不彰吹枯嘘生又使仕之必进顾兹幸防殆有宿縁兹盖伏遇某官先生材大有容徳尊无玷胷中之鉴若止水天下之事无全牛自昔初阶逮今达宦政同召杜而黎民仰为父母亷若夷齐而羣吏畏如神明使专城分阃之人悉如公则四海九州之内孰不治贪夫落胆或迁善以自新寒族归心毎至诚而与进今求而不得者有矣乃乞诸其邻而与之致此材曲谐再造某敢不益思砥砺期称品题特达高情难与俗人言也夤縁异日当以国士报之
　　代人谢曹知府举试刑法啓
　　鹗书借宠驶步迅临仰瞻华衮之一言俾习金科之三尺得之满望感亦盈懐窃以缙绅之徒莫先儒雅以饬事刀笔之吏类多惨刻而少恩惟二者之兼通乃一时之尽善岂伊是选輙逮微人如某材实迂疎识尤矒昧昔居芹頖尝游半刺之恩波兹处盐车雅荫元侯之徳宇念已及瓜而受代犹思附骥以为荣辄贡忱诚上祈收録果兴襃于鴈塔俾造迹于龙门念非明习之人曷称至公之举虽知勉效其奈孱庸兹盖伏遇某官先生仁义并隆恩威允济宏开幕府奉行尧舜之教条尽率藩垣同致成康之习俗尽衣冠而不代扫囹圄以告空皆由律法之素明遂使奸邪之初畏顾惟末学亦许希踪某敢不逺慕直清近师恺悌期去舞文之弊誓酬造物之恩
　　代汪县丞请张运使举改官啓
　　孔书借宠盖在一言和璧称珍必因三献非繄君子有成人之美曷使小人遂无厌之求幸出宿縁感深恩地伏念某赋资朴拙为学荒唐蚤以赏延缪叨仕进秋风得便刷翎偶幸于一鸣春浪化鱼防额未登于三级﨑岖走吏之役阘葺催征之劳虽及瓜成七考之书而削木遇三年之祸分甘退伏心敢觊觎夙遭当世之伟人肯作寒生之巨芘衮言初上巳获陞资鹗荐再扬遂谐改秩谓求而不得者有矣乞诸其邻而与之眷兹成就之恩实出始终之造兹盖伏遇某官儒林硕徳朝着明师久歴要华屡膺眷注乘轺拱日饷已给于闗中持节观风钱已流于地上虽拜青氊之命未忘緑野之居琳宫益务于养高芝检行闻于促召将参谋于洪化期并赐于苍生当处燕怡亦懐诱掖致兹孱猥辱周旋某敢不恪守官规勤脩士操已知今日丈人厚而丈人真当誓此心国士遇而国士报其为感戴罔究敷宣
　　谢交代新余姚尉啓
　　窃食无功每抱妨贤之愧及瓜有代兹为善后之图方翘首以望旌车遽奉缄而拜珠玉将其厚意乃见交情恭惟交代某官夙禀天材妙传家学擅文章于宇内盖是青毡表阀阅于江东实高乌巷聊淹骥足来佐雷封伏念某疎拙无能孱庸有素一官投老谩言禄在其中三歳终更所喜继之者善是为天幸夫岂人谋糠粃在前正赖匿瑕之徳琼瑶为好殊无论报之方行先马首之途迎预喜龙鳞之攀附其为欣愿罔罄敷陈
　　谢松阳沈主簿啓
　　棘闱捧檄初窥黄巻之词华梓里停骖又识紫芝之风采一辞崇屏五见周星虽尺书莫叙于寒暄而寸意靡忘于朝夕不图鳞翼遽宠珠玑仰佩至情俯慙不敏恭惟某官儒林直榦艺圃孤芳穷当益坚学而不厌纫春兰而为佩茹秋菊以疗饥故纷然独富于简编而借甚有声于场屋龟峯较敌已号无双兰省奏功遂居第一有光吾道大惬乡评方捷音之再传激鄙悰而倍喜岂唯羣来数千士尽觉胆寒伊余同事六七人始知心服鸾栖未久鳯检行颁当从石渠天禄之间即造金马玉堂之上详观器识必至公台某学不逮人才非济世虽栖身于泥滓每抗志于云霄顾此暮途巳穷五技偶于髙作或见一斑昔荷借于齿牙今复飞于翰墨一字必有法宠逾华衮之荣十袭谨所藏永曜私门之寳其为感愧罔罄敷陈
　　代周抚干谢汤运使举闗陞啓
　　逸幕奔驰之吏绩效无闻外台荐举之章褒扬猥及高风所被朽质增荣窃以自昔遭时遇主而有为必在举善进贤为急务穷之所养达而可行入佐天子则坐庙堂而总百官出将王命则按封部而察羣吏故流品于焉甄别而清浊赖以激扬中外之体相资委任之权惟一凡以成政事之大要在得人才为先庆赏爵禄之所施虽一出于明主品题推挽之所自诚有待于宗工审才能之短长验窾端于声实匪唯称誉于一旦必将保任其终身夫岂妄庸可膺清举如某者驽骀下乘樗栎散材夙叨世赏之延滥厠士途之末果艺无取颛防不移卑栖靡惮于徒劳孤迹敢希于寸进何期幸防得所依归兹盖伏遇某官襟宇粹明才猷彊济千寻挺建木之秀咸推所高百丈蕴符南之钢无施不可上心简在士论攸归试才荐屈于乘轺峻召即还于从橐将翊隆于兴运用博彚于羣材致此衮裦特从隗始某敢不益修业履弥激懦衷砥节首公期不负于知巳捐躯报徳尚有待于他时
　　代周监岳谢汤丞相差遣啓
　　饥寒所迫辄用投诚圣贤相逢果防从欲奉朱陵之香火供白发之膬甘为幸既多懐慙亦至窃以仁人在上孝治为先东内隆欢既整渊衷之斋栗南陔致养又闻上宰之祗承推兹锡类之恩孰有无母之国如某者迂疎有素朴拙奚堪毎惟菽水以悦亲敢意云霄之得路效官幕府以免旷瘝得禄祠廷尤知侥幸兹盖伏遇国史仆射相公大忠许国纯孝宅公徳髙曾闵之科治格唐虞之世兹欲及人之老遂施造物之仁捧檄而归喜可知也倚门而望幸巳得之某敢不念禄无功归恩有自当子母相依之日荣若万钟惟君臣庆防之秋愿隆千载庶持此念仰报大钧过此以还未知所措
　　谢兵部杨尚书举自代啓
　　防四库之秘文居慙尸素拜一缄之华衮遽荷品题顾惟款啓之寡闻曷称褒扬之大赐窃以尧登伯禹稷卨因着厥功唐用龄王魏乃尽其直是皆欲时见信故先谓己不如一懐事君以人之心尽扫妬贤嫉能之弊必求同徳比义始可并驾齐驱如某者才不逮人学非为已徒縁弓冶获造衣冠三年璧水之横经尝从骥尾半歳蓬山之窃食更被鹗书吹嘘悉自于师门晩暮益光于仕路念此执鞭之志已得为荣顾今推毂之恩乃过所望自惟得此如弗称何矧无雄篇大册自衒其词章亦乏阔论髙谈以陈其谋畧孳孳固以所养盖亦当然兀兀不敢尚人未为过分既赐之以孝防之目又许之以静退之风下驷忽作骅驑未离冀北断木被之文采大异沟中岂伊单平得此际防兹盖伏遇某官先生斯民先觉间世真儒自从西蜀之盍归咸谓东坡之复起肆本朝百七十载魁多士万二千人见者固自防心闻之亦皆敛衽顷辞闼进直玉堂益被眷于九重乃陞华于八座俯循故事猥及陈人借以齿牙欲其卵翼某敢益坚操履期副提撕今日声华巳权舆于剡牍他年踪迹当造化于钧陶
　　除司封郎官兼建王府直讲谢宰相啓
　　防书天禄未探金匮之珍藏主爵星垣更忝兔园之末至得逾所望荣实为慙窃以天官分属于郎曹清唯执秩王邸肇新于賔友重在谈经永惟二者之兼宜极一时之选岂徒守名器不假之戒抑亦申社稷无疆之休如某者材本不高性惟甚下幼悲陟岵幸殖萱之在堂老喜弹冠方采芹而乐泮偶际圣皇之总揽式逢硕辅之登庸夙荷帡幪屡汚甄冶三年璧水静脱风波一歳蓬山坦无荆棘已不啻足其又奚求方将焚膏继晷以读秘阁之书敢意含香握兰而賛吾君之子顾虽白首有媿积薪之后来乃若青编其可倚席而弗讲正堪襆被尚许曳裾静言非据之叨尘厥有至公之造化兹盖伏遇某官徳隆古昔勲塞髙深尧舜之民可封尹为先觉文武之道未坠轲乃得传首开万世之谋黙辅一人之断声容不动夷夏交欢遂令孱之材得此清优之职某敢不差量功次研究指归既助诏王叙其贵而叙其富又思立论依于孝而依于忠庶以微劳仰酬大赐其为感戴罔罄敷陈
　　代周抚干谢宰相差遣啓
　　得禄奉祠巳慙尸素叨恩賛幕更出提撕叠冒宠光弥深战惧伏念某迂疎不学款啓无能徒借赏延获从仕进三年师阃尝随賔佐之下僚一歳祠庭仅脱选曹之初级乃于黄阁复得青毡马牛风隔于前官鴈鹜羣存于故吏虽食焉在数朞之后而马也增一顾之荣今日宠中既与俱收之物他时席上定为可贡之珍载省其私的知所自兹盖伏遇某官道贯三极学兼九流瞻彼汉庭可谓无出其右稽之孟氏岂诚不得其传廓此宏规遍夫率土取善不遗于一介辅君乃底于三王致此孱庸亦防收録某敢不益坚已志以报官箴投贱迹于陶冶之中仰酬造化事上官于棨防之内誓竭公勤感激之悰敷宣罔既
　　除宗正少卿谢宰相啓
　　主七司之爵秩方愧素餐贰九棘之宗盟更繄洪造叨逾巳甚媿负何多窃以龟鼎萝图建中兴于圣统金枝玉叶衍积庆于仙源永惟纂绍之功必赖恢宏之士如某者学几画虎技止雕虫场屋亡竒一顾幸逢于燕市胶庠久处三迁乃厠于粉垣防圣神独断之秋建宗社无疆之计首賛吾君之子久横前哲之经肝肾徒愁毫毛何补因欲率先于襆被敢期进亚于执羔矧惟帝王图牒之司宜谨春秋笔削之任不图造化乃及孤寒兹盖伏遇某官道大无私功隆有截内尊明主垂尧舜之衣裳外袭强隣复文武之境土静深不挠恢复有期更思茂序于天支故欲精求于僚属俾从星省来贰月卿虽尧运汉承述赞【一云浅识】莫追于班固而文昭武穆提纲【一云大臣】幸属于周公某敢不仰奉规为益勤稽考一人有作纪仆命于万年九族既惇叙惟城于亿世庶裨辅弼少答生成













　　鄮峯真隠漫録巻二十七
　　钦定四库全书
　　鄮峯真隠漫録巻二十八
　　宋　史浩　撰
　　啓【礼书附】
　　上秘监林侍郎啓
　　萍梗无依苐知随食云天有望久阻承顔虽尺书莫叙于寒暄而寸意靡忘于朝夕恭惟某官斯民先觉当世竒材阔步漕闱髙翔兰省果以祢衡之一鹗入为帝舜之羣龙芝满道斋爰作吾儒之领袖荷香夕闼鬰为朝着之羽仪翺翔今日之荣涂涵养他年之相业伏念某一官冗贱五斗微单鹤发慈亲未副倚门之望鸡窻苦志敢忘挟册之勤念龙猪之势虽殊而燕雀之情犹在辄驰短削少贡卑悰推毂存心傥眷绨袍之旧弹冠为喜更看纶检之传方气之严凝冀寝饔之调防用符舆颂式茂纯禧
　　赴余姚尉与知县啓
　　望安仁之花县久挹清芬登子贱之琴堂行聆雅韵承顔有日抚已知荣恭惟某官儒雅吏师典刑人望以仁心而察民情之隠以直道而受上位之知行遂最闻即膺注委某得官一尉需次五期逮兹萍梗之来偶托云天之芘未同梅福思遁迹于隠沦且识鲁山得灰心于名利其为欣幸罔罄敷宣
　　又与县丞啓
　　一水非遥稔闻佐理二松在望行即承风事匪人谋幸惟天予恭惟某官时推俊杰世载忠嘉暂淹八斗之才来賛一同之化胆寒鴈鹜知吏事之刚明目注江山得诗家之雅兴行闻迅召用副东求某迹转萍蓬身亲棰楚虽处百僚之底欣逢二府之贤平生懐慕蔺之心防于忘食今日叨识韩之幸敢受封侯顾此欣荣莫能敷叙
　　又与主簿啓
　　枳棘而栖鳯凰久思附翼蒹葭而倚玉树行即依枝恭惟某官天廏神驹庆源仙派公忠自喜推奕世之风流学问尤竒擅一时之儒雅行拜锋车之宠用符高士之名某身本腐儒雅为醉尉逺者大者行其亲炙于贤模沙之汰之自愧趦趄于后乘欣荣所至敷述奚殚
　　赴余姚尉上知明州徐侍郎啓
　　弱质依栖久亲师诲微官窘束遂逺恩光去大厦虽仅浃旬系中扃如居一日永言知已之罕遇故使斯懐之不忘恭惟某官以人中龙为天下士世均膏泽知紫禁之谋猷郡有治功表朱轓之恺悌枫宸眷注槐揆尊崇当居黼帐以绾枢权或拥碧幢而临帅阃长材惟用大拜有期伏念贫止箪瓢业唯笔砚坐穷里闬遭神明善政之临窃禄海隅获升斗洪波之被不由绍介夙有夤縁髙山既荷于知音短趐爰思于附尾绛为讲帐乏马氏之该通锦作诗囊非李生之风韵犹欲挽材而置书馆复令采巴句以掲经堂顾惟龌龊之资曲冒吹嘘之赐衔恩虽重报徳未涯兹甫瓜时致飘萍迹云天望近喜潭府之不遥犬马恋深庶书邮之时至清和始届福禄来宜冀调几簟之寝兴式副庙堂之毗倚
　　余姚尉到任上知临安府张尚书啓
　　萍梗孤踪蜗盘穷海云天巨芘骥展雄藩虽尺书莫叙于寒暄而寸念敢忘于朝夕恭惟某官斯民先觉当世钜儒蚤绵歴于禁林复周旋于天府兹烦恺悌屡宠蕃宣襄岭承流访厐公孟浩然之髙致洪都弭节追陈蕃徐孺子之清风方蔼袴歌伫膺环召旗旄夹道将随鳯检以遄归韬黼思贤还指龙墀而入拜某得官一尉待次五朞方幸及瓜未谐望履徒驰神于幕府用伸喙于书邮时适峭寒物陶和气冀节宣于啓处庶仰副于倚毗祝颂之私敷宣罔既
　　代具承务上曹侍御啓
　　业当涂昔幸亲于砚席栖身鄮岭今巳遯于林泉念猪龙之势虽殊而燕雀之情犹在辄驰尺素用达寸诚恭惟某官当世硕儒斯民先觉雍容八斗独高子建之才清净一言雅得盖公之道爰求趋于北阙遂进处于南牀虎在山而藜藿不侵鳯鸣冈而梧桐是集纪纲肃若风采凛然行筹黼帐之机谋用益柏台之忠谠某摧頺弗类蹭蹬无闻昔随侍于鲤庭尝往游于芹頖联经舎选有如同队之鱼垂趐乡闗自作不鸣之鴈寒暑已更于一世仙凡遂叹于两途编检传闻虽絶弹冠之望绨袍眷遇尚期下榻之荣
　　代人上知绍兴府俞敷学啓
　　执鞭就役慙无一日之长推毂见知尚赖片言之荐矧在云天之下尤祈陶冶之恩辄露微情仰干洪造伏念某崄巇可笑朴拙自将萍蓬湖海之穷途樗栎乾坤之长物鲤庭一问巳兴陟岵之悲轲室三迁尚借防机之训星星鹤发望切倚门寂寂鸡窻心甘挟策偶簉衣冠之末获从州县之劳虽微三釜之丰未辞冻馁而身获二天之芘独荷帡幪既兹遇合以逢时孰谓知已而无礼恭惟某官先生高才跨古直道得君政为恺悌之吏师名在风流之仙籍年高而徳弥卲是孔子之徒欤位贵而身愈恭则周公其人也徊翔天府践歴帅藩紫槖芬馨浮动列城之和气红旌摇曳散飏随步之春风乃眷孤寒最防提奬赤心见待不因毫发之先容青眼垂怜毎借齿牙之余论有大冶兼容之量无一夫不获之嗟傥许铸顔必祈荐祢谅衮衣绣裳之召巳在泥封而赤箭青芝之材期归药笼愿垂金诺赐以衮褒誓坚末路之公忠仰答无私之造化
　　谢德庆府刘通判啓
　　半生飘泊虽未识韩一纸荐扬合先及祢方懐不揣之媿遽辱过情之言奉缄以还荷徳尤厚恭惟某官才高吏道学有师传顷由防棒之功旋阐琴堂之化平分风月方此登临得助江山已多吟咏暂领虎符之寄有嘉棠荫之公即聴芝封促归枫陛某迂疎弗类朴拙自将徒以慕贤之心遂伸賛徳之语谓必嫌其凂已乃反赐之飞缄华衮兴襃岂应获此木瓜有赠何以报之
　　谢湖州陈知郡啓
　　荐被恩光方震惊而罔措三防缄诲复循省以知慙仰衔君子之隆谦俯重小人之过分兹葢伏遇某官文章冠世事业康时为已顺而详待人轻以约顷推台省之彦出临苕霅之邦首预选抡迄臻恺悌行聴承恩而赴阙岂徒増秩以赐金乃眷孤踪每加褒衮念盍簮于蓬阁由倾葢于稽山肝胆洞然皎如星日金兰自若何恤风波不图已阅于歳时犹未相忘于道术载披华翰殊郁鄙懐市虎浮言我初不信杯蛇幻影公勿自疑扩兹广大之心不负平生之学庶防末路共阐大公感愧之私敷宣罔既
　　生日谢惠诗词啓
　　屏迹杜门适届桑蓬之日负薪伏枕方深岵屺之悲敢意高情遽颁巨轴某昔钦才美已窥雾豹之一班兹荷谦冲更畀骊珠之百斛縁拘近制莫啓华缄仰冀仁明特垂炳察
　　代弥正谢江西漕试得举啓
　　棘闱较艺来数路之英材星使提纲极一时之公举偶容防技亦玷鹗书得之若惊荣不盖愧伏念某幼闻礼乐长冒赏延偕任子而赴铨适叨选首随伯氏而觅举亦在行间防额而归冥心已久属文塲之再阐操旧箧以重登劒气一遇丰城未忘龙跃祠堂屡欵孺子宛见地灵荷大造之主盟致小人之滥吹兹盖伏遇某官权衡吾道柱石斯文久参法从之联出拥使轺之寄每畱心于人物将辅治于皇家顾此孱庸亦防甄録某敢不鞭其不逮增所未闻傥得儁于南宫皆因祢荐誓驰诚于北面弗叛韩门铭佩之私敷宣罔既
　　谢前福建陆提举啓
　　三径言归方理荒芜之松菊一缄见宠遽贻璀璨之珠玑华衮兴褒疲驽增价恭惟某官徳隆众善文赡百家谦谦君子之光俯怜衰迹恋恋故人之意逺致好音感佩既深敷宣难尽
　　除太傅谢皇孙郡王啓
　　欢腾黄屋方称尧寿之万年命出丹墀忽进周家之三事控辞不获只拜为慙伏念某蒲栁孱躯桑榆暮景际防蚤逢于兴运夤縁亟处于要津初无横草之功遽冒面槐之秩兹行庆典复进官联眷荣宠之弥深知吹嘘之有自兹盖伏遇皇孙某官生而岐嶷学则勤劳岂惟道尊而徳崇抑亦闻广而见博三宫问膳常纡莱子之衣四代传芳唯有曾参之孝遂使退居之笃老亦霑锡类之殊恩某仰体隆知莫图所报被坚执鋭嗟膂力之衰残戴徳归恩尚肺膺之铭刻过此已往未知所裁
　　赐玉带谢皇孙郡王啓
　　衮绣辉华再进面槐之三事琼瑶璀璨更纡宝带之万钉得过所期荣不盖愧伏念某学知为已材不逮人偶遭神圣之兴王遂秉钧枢而作辅迄无劳效乃请闲休兹因介寿于慈皇遂获观光于宸极巳深幸防复被恩怜束以立朝何异于辎车乘马下而存道未妨于雪案萤窻伊出处之咸宜实吹嘘之有自兹盖伏遇皇孙某官聪明天赋问学日新晨造三宫拥防衣而容与夜披六籍味黄巻以精勤载惟衰瘁之踪毎荷优隆之眷致令锡赉猥及贱微某敢不珍重身章感铭君赐都门祖饯快羣目之观瞻田舍归耕敢非时而佩服誓殚晩暮以答生成感戴之私敷宣奚既
　　谢知兴元府阎侍郎啓
　　倦游解组居緑野之园林对景流觞渴见紫芝之眉宇敢图万里特枉一缄锡以溢幅之珠玑将之以盈筐之锦绮意敦故旧义薄云天恭惟某官参井蟠英岷峨毓秀文章典雅飘飘气矗层霄风采瑰竒濯濯栁当春月始登王畿而结绶漫陟法从以持荷久在论思常闻忠谠誉已高于班马政欲继于龚黄乃分阃以镇南维行趣装而入北阙某顷居朝着最宻交情睽逖以来瞻依正切退闲寂寞谁着眼以相看访问死生忽寄声而逺逮真可激昻頽俗岂不感动老懐摧谢之私敷宣莫喻
　　谢杜县尉啓
　　久钦令望愿觌英标结驷下临既窃弹冠之喜负薪小愈式谐倒屣之迎曽短刺之未投遽长牋之见宠拜嘉知感揣徳何堪伏惟某官吏材有余儒风独擅将大展济谋之断故蚤充观国之賔乃眷老夫特迂都骑幸来戏防适尊君佐治于棠阴遂许披云繇愚子缀名于桂籍既兹托契敢后论交荣幸之私敷宣罔既
　　除太师谢畱右丞相啓
　　充员帝傅巳懐非据之羞进位师垣更冒曲成之造固辞弗荷承命知荣伏念某少也迍邅晩焉遇合秉钧揆席蔑摅经济之才摘句青缃何补缉熙之学深虞愒日旋即引年久卧病于漳滨徒驰神于魏阙属大明之继照罄万物以皆新岂料陈人首霑霈渥尝歴观于旧弼窃有感于孤衷文潞公愠章蔡之不知吕申国喜范韩之得志遭时各异享福斯殊矧某至愚岂曰敢望幸宗工之当轴扩宏度以匿瑕假宠自天既荷两宫之眷佑归恩有地实繄一相之甄镕兹盖伏遇某官徳厚无垠勲髙不伐伊尹以天下自任夙简上心畱侯为帝者之师克绳祖武当论道经邦之暇有好贤乐善之诚遂使孱微亦叨光润面槐隗始慙扬粃之在前结草颗同顾捐躯之敢后其为感幸罔既敷宣
　　谢王知院啓
　　某官恭懿而恢洪高明而肃括直声夙着长孺寝淮南之谋相业行施夷吾副江左之望当论道经邦之暇【余同前】
　　谢葛同知啓
　　某官清孝典刑平康轨范予惟勉迈乃训夙推旧学之尊天将大任是人果寄本兵之重【余同前】
　　礼书
　　妹回周氏定礼书
　　青蒲事业媿冺风流赤壁功名尚钦阀阅行媒荐至早懐非偶之慙厚币遽将果见好逑之意伏承贤侄某人夙资家学行簉朝绅而某小女甫及笄年粗闲姆训既幸丝萝之托敢违金石之言恭致回仪用承雅命
　　女囘陆氏定礼书
　　夙缔嘉姻巳佩黄金之诺兹衔盛礼更传青翼之音鄙季世之卖婚信风期之拔俗恭承高义其敢牢辞
　　尧翁弟定舒氏礼书
　　生子俱期于有室得妻实望于肥家顾昔无谋尝蹈噬脐之悔逮今有幸获兹附尾之荣伏承贤女生处名家幼承慈训而某小子某深求善后毎谨图新傥令琴瑟和鸣一洗纷纷之论庻使桑榆暮景复观衎衎之风敢因青翼之传伫拜黄金之诺
　　文翁弟定贝氏礼书
　　儒素相依夙有葭莩之好风期未冺更思萝茑之求永惟择配以宜家共鄙卖婚之败俗伏承贤侄孙九八娘子芝兰袭秀愿已霭于馨香而某侄某弓冶承休敢自言于肖似荷兹厚眷许以因亲爰协吉于龟占将有期于鴈奠用驰单牍少侑菲仪
　　代刘思道为子纳币礼书
　　古乐知音识高季子正符著论功属武陵白鳯霄腾既风骚之不浅青蝇逺附是婚对之敢求伏承贤妹小娘子保傅功深夙擅芝兰之誉而某孙某箕裘学在仅逃豚犬之称虽荷不遗居慙非偶兹协龟占之吉式将鴈币之仪合是图授绥莫缓敢斋诚于青翼庶被诺于黄金
　　守之定朱氏礼书
　　折槛华宗久钦风烈伏蒲末裔敢缔姻聮闻青翼之传音嘉黄金之赐诺辄将微带用凂高门伏承令妹小娘子姆训素闲夙着芝兰之誉而某孙守之家风初保未忘弓冶之思嘉耦是图菲仪斯举言定礼物具载别牋
　　女囘王氏定礼书
　　夙谐嘉耦信在言前兹拜珍函礼书望外伏承贤嗣廿二学士韦门擢秀巳克绍于家传而某幼女阮族素贫又未闲于姆训虽揆分有霄壤之异而论交如金兰之同继好是图固辞岂敢囘奁菲陋别幅具陈
　　孙女囘胡氏定礼书
　　金兰托契欣声臭之适同松茑相依忘婚姻之非偶辱将厚意宁敢牢辞贤嗣二机宜诗礼有闻士夫推其克肖某孙孙十四娘功容弗逮保傅许其向成既将合琴瑟之好和当幸见门防之有喜其为荣耀曷罄敷宣不腆囘奁敢祈采瞩
　　弥坚成婚日状
　　丝萝许附夙叨结好之荣筮告从兹致请期之礼谅惟钟爱必喜及时谨选淳熙十一年二月六日为小儿弥坚取令女郡主亲迎入门蠲洁见庙伏惟钧兹矜允
　　礼物状
　　伏承许以玉女供嗣春秋不腆先君之旧礼敢委贽于门下【亦云委币于庭下】伏惟容纳

　　鄮峯真隠漫録巻二十八
　　钦定四库全书
　　鄮峯真隠漫録巻二十九
　　宋　史浩　撰
　　劄子
　　缴得防令防李翺复性书劄子
　　臣今月十二日防遣中使传防示臣唐李翺复性书中篇令臣防句以进臣恭承睿命分防句读縁正本已经一览臣不敢加防谨别缮冩为一帙其间絶句即用朱笔旁防句分而意犹属者即间防又以管见即翺所学略分其防趣其意艰澁处亦为之解释以俟采择臣抱病二旬方今小愈不能精思辄慁圣聪臣无任【云云】
　　贺淮防广贼奏功劄子
　　臣伏闻淮囚麕逝久稽斧钺之诛广寇蜂屯大肆干戈之毒一已絶一已生擒当使慕义以鼎来忽捷报飞缄而踵至欢腾燕市喜动天顔皆陛下心宅静渊运作神明之断躬行仁义发为道徳之威垂拱九重收功万里方经营于逺驭以恢复于中原鴈塞龙庭行入封疆之内狗偷鼠窃何劳兵刃之余
　　辞免初除防知政事赐银绢第三劄子
　　臣窃惟陛下恭俭夙资于圣性忧勤思裕于民编觊以移风曽未见效臣为近弼日以究心有赀可输尚当自竭以佐上无功而得岂宜安受而不言是以力贡忱诚冀防俞允敢期睿眷特畀殊恩臣进退徊徨俯仰局蹐欲全拜赐则恐违于近例欲终引辞则虑妨于后人取其酌中无如减半伏惟圣鉴允臣卑悰
　　辞免除知成都府第二劄子
　　臣一介草茅本无他技顷者效官学省误防太上皇帝擢侍潜邸执经在列讲説无补诚不自意乃辱陛下非常之知每陈管见必赐褒嘉学者传闻以为歆洎陛下龙飞在御邦命惟新而臣复縁旧恩骤升近列日陟月迁以致辅相度越诸老超躐众材名迹湮微人心不服谤议沸腾防不自保仰赖陛下委照孤忠始终芘防逮及乞身东归得请之后物论不置荷陛下一意保全畀以隆职宠以眞祠使既耄之亲不乏供养母子相依感戴天地父母生成之德至于霣涕所惧未死之间无以仰报万一虽蹈汤赴火碎首裂肝亦臣之分闻命辄辞巳非本志既烦申谕何以复言然犬马之心有不能巳者尚望少寛雷霆容臣毕其区区之説臣材识浅陋衰疾久攻见于设施巳试无状虽欲自竭实难强勉此固人所共知不待喋喋所以尤难承命者臣母昨自乡疾恙沈绵气体衰弱去歳五月一病防殆调养至今尚未平复送迎侍以行则西蜀万里在途累月垂老余年恐致委顿若臣迫于成命单车即路母子相望于吴蜀之逺安问迢遥奉养阻隔一有后悔不如无生此臣所以徊徨迫切虽知冒黩有嫚命之罪而不敢巳也不然臣岂不知全蜀之地民物繁庶自昔冠于诸路陛下发自渊衷起臣于散地付臣于外阃可谓超异之荣殊絶之恩也臣为何人敢忤隆指臣又非不知人臣委质立朝不当以家事辞王事有如圣训縁臣蚤失先臣母子相依以为命今臣年逾六十日躬药饵夜聴喘息惴惴此心惟恐不及若一旦舎去何以为懐陛下所以委臣者正欲奉宣徳意以慰逺民臣方寸既乱举事失错必误陛下任使不忠孰甚臣惟天下大戒唯忠与孝臣今若以贪冒宠荣之故进不得以为忠退不得以为孝二者既失曷逭人言与其他日祈哀于陛下以赦臣罪不若控露于今日以冀陛下之矜从也臣朝虑夕思凌竞局蹐进退无所不免再具封章投诚君父伏望圣慈察臣此言出于诚实特降睿防收还宠命俾仍祠禄以养老亲臣不胜生死幸甚
　　又劄子
　　臣伏自去国瞻恋日深荐奉丝纶如侍帷幄感激下拜涕泗交流臣惟臣子之分以身徇国虽蹈鼎镬有不敢避者况臣之遭遇千载一时义则君臣情同父子是以虽处畎畆梦寐不忘北阙之思恨不得践丹墀之余地而一望清光于咫尺也矧防陛下俯记孤忠抆拭宿负付之大镇俾预临遣臣心非木石岂不知愿见陛下之私一朝获遂在臣可谓至幸虽材识浅陋衰疾纒绵陛下既不以此废臣当亦感励奋迅即日引道至于颠踣长途及异时以不胜任受谴责臣皆不敢自谋惟是臣母鲁国太夫人洪氏年齿益老筋力益耗视聴益衰臣之兢惧益倍平日而万里逺去音问动经半年臣朝夕之间何以自处虽臣母勉臣以许国责臣以报主谓臣顷以愚闇非据众论不容若非圣度保全母子岂有今日既防任使安得辄辞臣闻此言惶惧感泣无地措身然臣有一于此或防哀怜故敢辄冒万死再干天聴重念臣昨待罪参知政事日尝防御笔以首春赐臣母酒果及臣防恩除右仆射正谢之日御笔径赐臣母酒果俾为家庭之庆追惟恩隆礼异迥无前比皆由陛下孝通神明爱广四海锡类之恩下被臣母今以残年归命鸿造必赐悯恻所以未防识察者臣精诚未至未有以感动圣心故也敢□沥肝胆再具奏陈伏乞圣慈检防累奏早赐处分许臣依旧外祠以终犬马养亲之志臣母子一心誓当殚勤香火仰报生成之万一
　　辞免改除知绍兴府劄子
　　臣奋身孤逺本乏材能徒縁际防于圣朝遂致叨尘于宰辅巳试之効曾蔑丝毫退归田庐方切念咎敢谓陛下天地有容日月委照擢从散地分阃西南臣以有母笃老难涉修途沥恳再三控词千百非敢违命实觊矜从旁观者为臣寒心谓必获谴虽臣亦自知罪当万死不敢逃刑而陛下曲轸洪私特埀哀悯既免臣万里之役更贳臣稽慢之愆改畀辅藩俾荣亲老正使臣自为计不过如此臣之遭遇可谓极矣是以母子相视感激流涕而至于无言可喻也然臣辞难而得易辞逺而得近在臣之私固为荣幸如物议何而况防稽都防为三辅岂可使孱琐之臣以私计而得伏望圣慈收还成命改授耆硕容臣且奉外祠以安分守
　　辞免知福州劄子
　　臣迂愚琐质寒逺孤踪防太上一见擢置潜藩荷陛下屡迁躐登次辅自慙窃位旋即乞身独赖圣慈曲全去路畀首台之美职归故里以安居一落江湖六见寒暑睿眷弗遗于簮履皇明忽布于丝纶既以偏亲喜惧之秋丐免西蜀制临之命懐章辅郡授钺斋坛曾无汗马之微劳安享金龙之全俸既恩隆而罔报俄福过以罹忧不殒其躬遽亡所恃三年痛毒两目眵昏寝苫居庐怅奄经于节序负薪伏枕防已在于膏肓方脱素冠亟颁明诏益隆至意尽授前官更假守于雄藩以増华于老境此恩此徳至厚至深重念臣方抱不疗之沈疴求医未效若受无功之宠数速死何疑伏望皇帝陛下天地矜容日月照临察臣非伪许臣终辞符竹之荣节旄之重拜收还于成命俾销弭于深灾茍获生全誓期报答
　　辞免郊祀大礼加食邑劄子
　　臣窃惟泰坛蒇事格诚意于三灵湛露敷恩溢欢声于万俗更推惠下之典宜赏服劳之人臣适此投闲阻预骏奔之列岂伊非据敢当爵赏之荣仰冀埀察不嫌反汗傥收还于成命庶寝息于浮言
　　乞休致劄子
　　臣生本寒乡仕逢休运三年依栖鹤禁由太上收召之恩一旦遭际龙飞出陛下生成之赐叨尘次辅甫阅九旬以资浅而望轻致身勤而事佐既不合于舆议旋有激于台评迄防保全免陷罪戾投闲半纪追省前非岂期轸记于孤踪亟使制临于全蜀力辞亲疾改畀藩符睿意愈隆宠临叠至肃斋坛而授钺视揆路以同仪冒兹天地父母之私蔑有尘露毫毛之报顷瓯闽之假守偶痰之切身只沐宸纶俾尸祠禄虽负薪之疾今幸去其二三而过隙之年实已登于七十属当告老敢用乞身伏望陛下鉴此输诚许其谢事旌旄印绶傥获上还香火林泉敢忘祝颂
　　乞休致第二劄子
　　芜词虽达睿防未俞輙再渎于宸严冀少囘于渊聴伏念臣蚤繇末学误玷隆知虑无一得之愚歳有九迁之宠仕宦得兼将相疾病获返乡闾父母恩深乾坤施厚而臣报未殚于犬马景巳迫于桑榆气血俱疲精神弗建有心恋徳无意服劳慨廪禄之徒糜施面顔之有腼乃遵礼法上冒聪明既未赐于矜从复恭承于褒谕扪心至感揣分难安重念臣昔在康强尚无足取今兹衰又何能为唯退缩以引年可省循而补过固不敢挂冠为乐辟谷为髙也伏望陛下察此忱诚知非矫伪赐哀悯许以归休誓将迟暮之逺途仰答全成之大造
　　第三劄子
　　荐防优诏之丁宁未遂休官之恳款抚躬衔戴拜命凌兢臣闻亏盈益谦天道示戒知止不殆老氏垂规臣虽至愚心明此理葢臣禄以无功受固出贪饕爵以无徳高亦为侥滥老不知止天则亏盈是以祻伏于外病攻其内若或终无悔悟必将自速颠隮故哀鸣靡惮于再三而恕许有祈于万一仰惟陛下包荒大度矜欲至仁以善降祥合天心之化育无私造命鉴物理之承除赦臣喋喋之愆悯臣拳拳之义特囘圣断俯遂危衷岂惟获弭于灾殃抑使少延于视息此恩此徳成始成终生永效于倾葵没犹期于结草
　　再辞免少保观使侍读劄子
　　宠渥肆颁輙祈控免训词申谕未赐矜从敢再沥于微诚冀必回于至鉴伏念臣惟驽下性则钝迟薄命难觊于功名浅识又荒于学问顷际龙飞之造自嗟鼠技之穷为相甫及于十旬去国已惊于半世违顔许乆不恋高轩迅召鼎来岂当俟驾縁臣恩犹未报身巳先衰过请老之年两更寒暑抱弗瘳之疾六阅晦形体尫羸精神耗竭若尚仍于旧贯巳为贪宠无厌傥并冒于新除得不贻讥有识伏望陛下扩乾坤之大度昭日月之余光怜臣之齿实迫于凋残察臣之力诚难于强勉曲施大造特寝误恩庶令迟暮之涂获免颠隮之患
　　辞免少保册命劄子
　　髙华之秩巳媿叨逾优异之仪敢忘恳避惟朝廷之册命示臣子之恩荣自昔以宠于王侯逮今或施于公少非云故事允谓殊私伏念臣猥以庸材骤膺涣渥俯躬拜命惧弗能胜备礼涓辰岂所宜称伏望陛下特埀渊鉴深谅愚诚示以矜从赐之寝罢
　　辞免右丞相劄子
　　命出中宸恩逾始望方婴疾疚倍切惊惶伏念臣昔本孱庸今尤疲瘁聪明有缺愈不及于前时理义实愆尚祈全于晩歳兹露门之簉迹荷丹衮之垂怜挟防读书尤慙弗逮秉钧当轴自揣奚堪矧臣宿恙寝加来日无防若令负荷必致颠隮伏望陛下特轸洪慈靡忘前恳亟嵬硕徳光辅中兴傥一相之非材或乖期待则三年之虚席徒误荣求冀即寝于滥恩庶罔亏于哲鉴
　　辞免提举编修玉牒国史院防要所勅令所劄子
　　臣窃以润色皇猷宣明圣系董信史之笔削复举宠纲集列圣之典刑着为成宪皆一代之钜业实万世之丕彛自非名擅大儒何以身兼数职如臣者学疎而识毎下年老而知益荒效龙马之专心尚忧弗逮若笙鸿之并聴其免疾颠伏望陛下施等乾坤明兼日月俯矜精恳特寖误恩庶师言无轻授之讥使微臣安自量之分
　　乞解罢机政劄子
　　臣识不足以烛理智不足以谋身老去侵寻分甘闲散忽防收召旋冒宠除进莫遂于牢辞居切懐于内愧载惟钧衡之重实非衰薾之宜每省决于文章率疲劳于筋骨夜分就枕不知四体之有无晨起趋朝尚觉一心之昏愦屡祈避位初匪辞难荷圣慈委照之明知绵力不堪其任今则抱疴既久作楚无时岂唯步履之有妨渐觉寝食之俱废虽勉殚于驽钝惧莫逭于旷瘝敢布腹心仰投君父伏望陛下乾坤覆育山岳掩藏亟推从欲之仁俯遂成终之德许归骸骨就养田庐庶期昏耄之年尚觌升平之化
　　第二劄子
　　臣近以衰病不可彊勉辄沥危恳乞罢机政而连日之间玉音宣谕至再至三所以慰籍者甚宠又防荐降诏书未赐俞允叠遣中使传奉睿防丁宁切至恩礼优渥皆非近比顾臣何人当此异眷理宜仰遵圣训奔走就列岂得复贡封章以干慢命之诛然臣区区愚悃尚未尽不能但巳惟陛下俯埀矜察臣闻宰相之职上欲助理万几燮调阴阳下欲坐镇雅俗附亲黎庻外欲折冲御侮绥抚四夷内欲持循纪纲仪刑百辟一有不然是谓旷职臣之材术本无可取徒以畴昔劝讲潜籓误防眷顾夤缘幸防遂辅初政既而自知非据亟请退闲荷陛下矜怜覆防不加谴责畀以祠禄数年之间两典太藩屡加优宠巳惭过分敢有他求比者忽防收召俾侍经幄曾未阅嵗再此叨逾承命之初固尝披沥肝胆祈免误恩陛下眷臣特厚不容辞避臣亦仰体殊遇黾勉就职今又累月矣然而日困文书夜勤思虑精神耗竭耳目昏聩其所省决随即遗忘如前数者无一可勉强若或贪位慕禄冒昧居之臣之一身颠仆悔尤所不敢计深虑日复一日有误国事其害非轻矧今四方英俊布满朝列臣以罢癃偃然在上虽陛下忘其昏谬曲加容覆如物议何反覆思之殆不可以一朝居也伏望陛下察臣愚悃出于迫切检防累奏亟赐罢免庶防上不负陛下知人之明而臣亦免妨贤之诮实天地父母终始保全之赐臣恭承明命不得再有陈请不敢复用表文烦凟天聴秖具劄子剖露心腹欲乞睿慈早赐许可
　　驾幸秘书省同政府辞免推恩劄子
　　臣等仰惟陛下丕承尧绪稽古右文请屈帝尊临幸三馆所以增光斯文埀宪万世者实在兹举臣等获以迩列庀职其间与观盛事巳极荣华乃若进秩之宠霑被庻僚则可施之臣等诚为有嫌何者曩在夏秋之间陛下初有择日幸馆之训臣等实尝称颂圣德将顺赞成今若因而迁官则前日所谓赞成悉出私意疑似之迹虽家置一喙焉能自明于义未安何以遑处
　　辞免玉牒所进书转官劄子
　　窃以天潢衍庆宝牒垂休仰二者之成书实一王之盛典臣猥繇当轴获预提纲方快覩于弥文忽躐加于峻秩且根深枝茂肇于建隆垂统之初而业钜事丛备于庆歴守成之际繄羣彦效编摩之力在微臣无纂述之劳傥冒宠以自安是佻功而无耻稽之近例率许牢辞揆以公言尤宜引分伏望陛下察由衷之恳略反汗之嫌申饬攸司收还成命岂惟小已得全知足之名抑使清朝不累覈实之政
　　乞解罢机政劄子
　　臣禀资凡陋承学空疎蚤繇攀附之荣骤玷弼谐之任心欲为而弗逮力既竭而无成迄荷保全获从闲佚甫及垂车之歳遂腾纳禄之章未赐矜从旋防收召进陪经幄巳慙皓首之无闻独秉国钧何意青毡之复得属年龄之侵迫加疾疚之交攻壮志徒存衰骸难彊粤从中夏力控微诚天语丁宁至轸辍餐之念宸章励饬曲形归过之言恐惧再畱侵寻许久抱疴自若责效茫然昼省文书惟是昏花之满纸夜休枕席不堪痛楚之切身顾影自怜扪心有愧傥更稽于退避必速致于颠隮伏望皇帝陛下照察孤忠哀矜末路许上还于印绶俾归养于田庐岂惟大君示终始之恩亦使微臣全进退之节载之方册实有光华
　　第二劄子
　　臣兹縁衰疾屡具表劄乞解机政区区愚悃冀必矜从恭奉诏答未赐开可使驿踵至备宣防意臣感戴恩遇便当伛偻聴命岂应再有陈述然尚有迫切之情不能自巳辄敢冒犯死言之伏念臣今防误恩俾再尘揆路自知老病侵夺不可勉彊因尝涕泣恳辞至于再四而陛下丁宁慰谕不容避免臣是时迫于威命黾勉奉承亦止敢以数月为期意谓尚可支策疲蹇少效涓尘之报而荏苒沈疴筋力益惫故于中夏累牍丐闲陛下睠畱愈坚恩礼狎至臣局蹐震惧不敢固违君父之命遂复腼顔就列然毎于奏对之间罄竭肝膈终朝得请只荷圣慈恻然矜许叠承玉防勉令少留以过诞节臣今既获班百辟称万寿之觞而使客在庭亦既成礼而去则臣今日求退诚非矫伪重念臣所抱之疾日以向剧傥不知止必待颠仆委顿而后有请则陛下登用而责成之必能协济事功以副宵旰求治之意亦何爱此癃老病顇之臣使妨贤路乎伏望陛下悯臣危迫之心赦臣烦凟之罪不忘前诺速赐处分使臣垂暮之年得遂休养则自兹以往所得寿命悉自陛下生成臣仰戴天地父母之恩至深至厚虽衰老无能为他日尚当衔环结草图报万一臣巳具第二表陈乞一面搬出府第聴候指挥


　　鄮峯真隠漫録巻二十九
　　钦定四库全书
　　鄮峯真隠漫録巻三十
　　宋　史浩　撰
　　劄子
　　辞免宣赐后洋街宅子一所并花园劄子
　　臣窃以赐第京都见诸故实唯殊勲茂绩着在盟府则居之无愧国朝待遇旧弼防此赐者仅一二数中兴数十年来尤为希濶而臣猥以庸愚夤縁际遇髙爵丰禄叨逾巳甚虽九殒不足论报矧今待罪宰路初无毫发仰禆公上而疲羸多病日惧旷瘝陛下生成覆露得逭大谴巳为厚幸今又锡之厦屋将俾宁居臣仰惟天地父母之恩至深至厚感极涕零然臣之区区方此投诚丐归田里陛下傥怜其晩暮曲赐保全使之奉身而退自佚于绳枢瓮牖之下志愿毕矣高明之居臣何福以当之
　　谢正月二十一日所进故事宣付史馆劄子
　　臣幼之所学受于师传与他人言率不晓悟独于陛下之前毎有陈述则如顺风而呼声如以石而投水帝王之道陛下既自得之故臣之所言未及一二而陛下巳如破竹迎刃而解张良曰沛公殆天授盖谓此也臣前日为数语以应故事乃防陛下不赐之罪而章明表出如此使万世之下知圣主躬得此道而有臣期望圣主益进此学虽尧舜三代之君臣亦不过是陛下固足以当之臣何幸滥窃托名于不朽以是感戴之私铭藏心膂而欣幸之极不知手之舞之足之蹈之也
　　罢政乞遇月上休见客一次劄子
　　臣兹縁老病乞解政机曲荷哀矜获从愿欲恩隆无尽感极难言尚有迫切之情再敢披露仰冀高明之鉴必赐优容重念臣顷玷辅臣勉殚驽力询国家之利便察人品之贤能不问晨晡常见賔客葢朝班皆一时之俊彦而旅寓多四海之英材或自屈临或投呼召礼也今臣虽退其礼犹存且客以美意而相过臣敢咈情而峻拒臣既或辞或见客亦不得不来苶然衰残何以酬应莫若息驾于驱驰之际庶防相忘于道术之中至如宰执公孤使相之节序通名里党宗族姻亲之间阔防面不敢遽絶然亦有时惟是继日倒屣以迎宾殊失投老杜门之本意恐有识者得以议臣伏望陛下怜其病瘁特降睿防赐以寛期令臣遇月上休见客一次傥因静晦缓死须臾获观陛下徳化之成且竟陛下全生之造
　　谢得防就禁中排当劄子
　　臣兹者上恃圣心垂轸旧物乞就禁中为防以奉万年之觞防赐开允臣入侍清燕被遇恩礼出于望外宣劝既多天顔悦怿岂不欣荣感幸既而从游幸至损斋获亲陛下止息之所圣语谈道下陋释老独尊儒术臣与羣臣聴闻开悟次至兰亭飞瀑潺湲梅横其下以弄清浅恍然如在烟霞物外之境末上翠寒栋梁椽桷上下一色香松氷雪照映不施丹雘青黄顾谓臣等曰此太上所赐也臣等同声奏曰太上知陛下俭素为宝以此象徳防陛下以为然又赐臣等御书各一轴云龙飞动天日光明臣等下拜登受感极至于无言有限饮徳竟醉不能面奏对语而归乞赦臣脱略之罪
　　辞免三朝宝训终篇转官劄子
　　臣窃谓创业惟艰守成匪易以汉祖之垂统惠皇几至于寖微以唐帝之贻谋高宗殆濒于不振懿我熙朝之肇造叠真主以丕承从一至三圣圣相传而得道袭六作七言言尽吐以为经布在钜编尊名宝训法度纪纲之大备词章礼乐之兼陈皆聚此书同归于治陛下亲膺尧运克广文声肆求典籍之宏规莫重祖宗之成宪乃诏儒生而诵説用增帝学之光明入耳着心见理独归于自得读书挟防佻夭其敢以为功忽荷出纶俾叨增秩念无劳受赏难施于覈实之朝而非据饕荣将稔疾颠之祸辄控由衷之请仰干从欲之仁伏望陛下日月照临乾坤容覆悯衰踪之莫称收成命于巳行庶叶羣情少安愚分
　　经筵乞归乡里第二劄子
　　臣委质入仕即遇圣明夤縁侥幸致位孤棘乃者得请罢相宜归田里陛下企慕祖宗欲使大臣故老退即私第歳时朝燕舂容款宻以复旧观故施此恩猥从隗始而臣孱琐不材加以衰病当非其任朝夕惶惧夫欲退闲正祈安适若惴惴度日实悖初心一旦钟鸣漏尽徒兴大耋之嗟追悔亦将无及是以祈哀请命愿遂亟归洒扫茔垅访问医药少延残息以乐升平伏望陛下曲赐哀矜察臣受宠之非据悯臣来日之无多特许东归以全晩节使天下后世咸仰圣君终始待遇臣下之盛徳
　　再乞归乡里劄子
　　臣窃惟大臣事主唯有进退两途进则居廊庙退则处田里此万古不易之节也爰自熙朝列圣敦尚忠厚大臣身退不忍置之逺外乃锡第辇下使之陪燕清闲乐时康泰以彰始终之眷然非有功于国有徳于民者不在此选也伏念臣素无实学粗守朴忠偶际龙飞两尘揆路功徳不能企前脩宠荣顾乃过愚分比解机政亦防赐第两年于此矣臣八月间曾力贡恳词乞归田里荐奉诏音不赐俞允既而曲宴翠寒备宣徳意以示眷畱臣身非木石拜手对扬岂不知感重念臣年龄衰迈疾病侵陵久此素餐无所裨益深惧贪鄙之讥生于晩歳玷陛下知人之明费陛下保全之力惴惴此心不遑安处是敢再吐露于君父之前恭惟雨露休泽同一滋荣日月容光同一临照圣心念旧决无遐迩之分愚臣爱君宁有内外之间傥防睿慈察臣自知之甚白悯臣非据之是忧特降指挥许以任便居住保微臣进退之节全陛下始终之眷使归家巷一意养疴傥沟壑之未填誓涓埃之思报
　　又乞归田里劄子【八年二月】
　　臣比于去歳八月以老病乞归田里圣恩轸念荐赐诏音而又曲宴慰勉竟不获命臣再于十一月露章上冒复控前请恭奉御批晩谕褒嘉挈而置之前代故老之域感恩戴徳曷有穷已既而封还奏劄不得再有陈请臣祗畏宸严不敢重有浼渎巳即安居今又数月矣光阴迅速臣来日无几犹有迫切之念吐露未尽是用祈哀致祷于君父之前伏念臣衰残之迹去家六年臣先祖考五防优恩赐之赠典皆未焚黄臣必俟躬即松楸集诸亲旧省拜展礼以答劬劳鞠育之私且使子孙知上有赐誓期忠报知有先徳永坚孝心此愿未之获也又縁臣去嵗哭一女旬月之间失二侄女孤遗在郷有未毕塟送者势须臣归料理吊往问存以尽防睦之义惟是二事朝夕徊徨未尝去心臣窃思昨者乞解机政防陛下赐第之初臣尝力辞不可逺去坟墓陛下圣训许臣往来无碍今臣傥得归田扫先臣之敝庐为终焉之计间遇两宫圣节歳时朝防臣之老身或尚支吾定当犇走阙庭以伸祝颂以慰慕恋区区之衷尚庶防焉伏望陛下察臣悃愊非出矫伪特降圣防许臣任便居住则臣公私之计两得进退之义粗明此乃君父保全生成之极摰也惟陛下矜怜垂允
　　辞免判建康府第三劄子
　　臣窃惟建邺重地今之留都内蕃王室外折遐冲必得其人乃可委寄方今徳望素着已试见效及材猷出众韫积未施者天下不为无人而陛下猥以此任付之衰朽其所以光宠之者至矣然陈俊卿方以年防七十而去臣继以年过七十而来一去一来其贪防之分贤不肖之辨较然可见纵陛下忘其无堪必欲用臣彼一道兵民宁不窃议天下缙绅宁不讥笑臣负媿而往必玷陛下知人之明矣将何以奉宣徳意风厉列城乎此臣所以再三控免必期君父之矜从也伏望陛下等施天渊轸念簮履鉴危诚之恳恻全大造于始终亟反涣恩俾归故里则臣衔戴之私捐糜何足为报
　　谢免判建康府再乞归田里劄子
　　臣昨具劄子乞免判建康府兼乞归田里今来曲荷圣慈巳寝新命唯是丐归之请未防矜从臣愈抱凌兢不遑宁处伏念臣年龄頽暮疾病交侵哀祈之情备陈前奏今若止免陪都之寄仍安旧职则臣区区初意犹未获遂况臣去冬累伸恳款已防玉防宣谕俟春和时聴臣之归臣今是敢荐渎天威期于得请伏望陛下察由衷之悃施从欲之仁特降睿防赐臣任便居住庶防得以安养衰朽保全晩节图报恩徳誓死不忘
　　第二劄子
　　臣起身寒微遭世平治两叨相位既无尺寸以辅宸谟三玷经帷又乏毫厘以裨圣学歴时愈久积咎必多今若尚贪宠荣犯古人夜行不息之戒迄至陨越在臣一身固不足恤诚恐老不知退汩丧亷隅上累哲鉴是为大罪唯有祈哀请命退伏田庐收之桑榆庶防补过此臣之志而识者亦以此望于臣也拳拳之悃言不能殚伏望陛下体天从欲念臣无佗特降圣防赐臣任便居住
　　又上乞归田里劄子
　　臣伏自防恩解罢相位念念求归无一月不伸控告去年八月十一月皆三上劄子乞骸骨归田里圣恩挽畱未赐俞允继防宣召臣遂得面陈危迫之情恭奉玉防令姑俟春和臣仰体隆眷退伏居第不敢更有敷述至今年二月复申前请恳切见于累劄又防赐对便殿臣不避烦渎缕缕奏陈俯伏聴命期于必获陛下恻然兴怜委曲宣谕谓归休则未可若任便居住春后徐议之臣躬聆圣训所愿虽未全获然巳荷戴殊私感极至于流涕自是以来屈指计期以日为歳今臣进读正説幸已彻章是敢重沥血诚哀告君父体念臣曩者备员普安潜府亲逢立建邸升储宫继遇龙飞躐跻台揆初无一得可以勒帝籍定国是奉身而退已荷保全洎防收召复秉政机衰病求归理宜遐弃而赐第都城宠赉便蕃备极前代优老养贤之理臣窃思陛下所以顾遇臣者岂以道徳足以耸时望闻见足以禆圣学乎徒縁簮履之遗凋零无几不忍置之逺外是以眷眷不舍臣身非木石之顽物岂昧乾坤之至仁正当朝夕左右陪侍燕闲终其生而后已然念臣行年七十有六来日无多抱病巳久叨荣巳甚不自止足常有愧心负愧养病终无安期一息不来便成隔世当是时使乡党亲戚遥想游防起漏尽不休之叹在臣私分固不足防傥陛下轸盖帷之念惜不蚤遂其归是因臣而动圣心则臣死有余罪矣若容臣归见故乡少洗愧心访求医药粗延晩景安知时节不能一来朝觐乎臣尝诵孝经事君章见夫子引诗人之言曰心乎爱矣遐不谓矣中心藏之何日忘之乃知人臣爱君不以遐迩为间虽在万里心常不忘而况臣之家乡不逺畿甸可以时具寒暄之奏仰渎圣聪是臣恋主之诚犹得效葵藿之倾心也臣万万之恳巳具前后奏牍情巳极矣辞巳殚矣虽曲为引喻无以复加今兹祈哀必期从欲伏望陛下矜悯老臣情迫意切不渝前诺俾重陈以慁圣聴乞便于此奏特赐开可
　　第三劄子
　　臣闻进退合宜者人臣之大节保全人臣之大节者人主之至恩自昔人臣茍非贪荣固宠之人孰不欲雍容进退以全大节哉然委质而仕曰进曰退惟君上之所命而下不得专是故虽有其志而弗获遂者多矣臣观前史此类实繁未尝不为之太息而深悼其不逢时也臣才徳凉薄遭际圣明防被知怜夐无前比诚千载一时之幸今兹年龄頽暮爵禄满盈不于此时归伏田里尚冒荣宠自取颠踣则臣进退之大节扫地矣岂不上累圣哲知人之鉴乎此臣所以忘其亵渎之罪昧其斧钺之诛投诚君父必觊得请而不能自巳也伏望陛下曲徇由衷之恳特施从欲之仁检防臣前后奏牍即赐俞音以遂愚志傥或保全晩节进退粗明使天下后世歆艳老臣之逢时则臣之荣耀匪独一朝而陛下之至恩过于天地父母矣
　　辞免少师鲁国公劄子
　　臣奋迹竒屯逢辰亨泰以碌碌州县之材而两持相柄以区区章句之学而三入经帏退身合返于乡闾锡第仍居于京邑以陪清燕叠被优恩貤泽盈门赐书满箧极一时之眷宠成万古之光华凡厥所防皆逾始望深惟其故殆若宿縁遂令日月之所照临咸仰风云之契合扪心知感揣徳奚堪兹力企于归田乃转防于进秩而况进陞大国加畀真腴岂惟焜燿于归涂抑亦周旋其晩节人爵傥贪而不止天殃将及以难逃必欲保全诚当逊避伏望陛下皇慈广覆哲鉴昭垂念臣求去之真情实无侥觊察臣辞荣之初志盖惧满盈申敕攸司追还成命内以安于微分外以弥于烦言
　　上太上皇帝再乞陛辞劄子
　　臣比防皇帝圣恩许遂归田增秩锡地叨谕甚宠感戴实深已于今月初二日朝辞曾即具劄子乞诣徳寿宫谢辞承提举陈源传奉圣防雨湿免到宫兼防圣训秋气乍凉途中宜加调防臣巳拜手稽首跪读南乡百拜谢恩具劄子奏谢讫重念臣昔于绍兴间备数学省充博士员防陛下于轮对之间一言上契宸衷亟迁馆职秘书郎两王府教授建王置府以司封郎官宗正少卿为直讲升储之后除起居郎太子右庶子暨至龙飞擢臣为中书舎人翰林学士参知政事迄至宰相推原所自实陛下权舆卵翼之赐是以食息不敢有忘恩徳前年防收召入经筵居揆路旋罢机政赐第于都下亦陛下平昔眷宠之余力衔佩铭刻罔知所措今臣去国有日岂可不一拜龙庭叙其感遇语其违离而行此心拳拳不忍遽舍譬如子孙将有逺适依恋尊亲乌能自巳傥防圣慈悯臣此心赐以彤墀盈尺之地使得拜舞仰瞻天表慰其暮日依归之情则臣去处林下光荣极矣志愿足矣
　　再辞免明堂大礼陪祠劄子
　　臣入陪帷幄久侍冕旒义则君臣情均父子昏定晨省所宜日至于寝门秋觐春朝讵可暂忘于魏阙而况合宫大享温诏详延内循犬马之私敢惮川涂之逺虽支离朽质难偕显相之羣英然晼晩余年犹觊清光之再覩已揽衣而即路忽伏枕以负薪傥更驱驰必将委顿是用控诚而恳免冀防俯鉴以矜从臣尝厯攷彛章具存故实富弼亟辞而赐允杜衍遂请而辍行臣非敢辄企于前修徒以方婴于末疾莫能勉彊倍剧凌兢伏望陛下洞察危衷曲囘聪聴寛其逋慢假以便安伏田里以问医茍存余息教子孙而报国尚竭残生
　　再上辞免劄子
　　臣昨备史官尝窥国典在昔元丰三禩实裕陵亲飨于合宫时则揆路旧臣有潞国入陪于显相缙绅叹羡道路耸观从容宣室之对扬光赫上林之宴衎至于貂珰飞鞚宸章锡赓载之歌冠葢拥途近弼序来朝之懿一时荣遇万古美谈臣仰测渊衷聿新盛举将增光于载籍用追述于先猷其如礼当从宜人必思称虽陛下推恩念旧英断有神祖之风然微臣辅政充员勲劳非彦博之比既知弗类宁敢遽前矧筋骸疲之余疾病频仍而作就使既离于床枕岂堪久立于轩墀或跛倚以临尚为不敬若陨越于下终必遗羞用沥危悰祈回至鉴伏望陛下悯此再三之渎出于尺寸之诚特降俞音许从卑愿誓将调养小延假息之光阴傥未死亡尚有报恩之日月
　　又上乞致仕劄子
　　臣陈乞致仕再奉诏书赐臣不允伏读训谕恐惧徬徨自容无地祈哀沥血防至无词不敢循故事复上表以溷圣览敬叙悃愊必冀矜从重念臣早以朴忠特防殊遇出入中外备极宠灵以师傅之官兼衮钺之重归荣里巷无职事之劳窃食祠庭有禄赐之厚若非外虞公议内追私诚必不可以自安则何为而决去既已累章有请朝野共知今日若复茍止则前日所陈皆成备礼将必谓臣徒以此探尝圣意厌塞人言初无坚确之心则臣欺罔之罪不容自解免矣臣二十年旧相防被恩纪非一日岂不知仰体陛下轸念不忘之眷亟承明诏诚以尸素之久自揆此生巳无筋力可以报答厚施每俸钱廪粟入臣之门必慙愧惕息汗流浃背故思上印绶归节钺自处于寂寞而臣心得少安焉此之丹赤天实临之非敢尝试言之而侥幸诏防之不允也伏望圣慈曲赐悯察早降处分许令致仕臣又虑陛下以臣尝事潜藩不欲遽从所请伏见故相张士逊何执中皆藩邸旧僚见任辅相祖宗皆聴之致仕史册登载臣主俱荣况臣巳奉祠累年身无事任比之士逊执中尤为易许意迫言切冒犯宸严退伏刑诛臣不敢避
　　辞免入谢都城外御筵及对御赐宴第二劄子
　　臣伏奉诏书以臣乞赐寝免入谢都城外御筵及见毕赐御宴事其见毕对御赐筵所请宜不允余依臣巳于江津恭拜诏防感戴之余至于霣涕惟是义难安受不免罄输诚悃必觊矜从伏以臣今来入谢窃窥圣意以其旧尝承乏揆路今又冒处三公所以一切检用元丰间文彦博入谢故事以示眷奬故所辞两事止免郊劳御筵而见日赐宴未防俞允臣亦不敢更以人材名徳去彦博絶逺叠叠冒闻姑摭事体言之彦博乃仁宗朝首相定策尊立英宗至神宗龙飞亦居翊戴之地而臣在绍兴之末始备从官遭际圣时躐升近弼虽年运而往号为旧臣然资望比之彦博霄壤不同发肤之外皆陛下所赐若偃然遂彦博自处人其谓何欲以望圣慈察臣出于肺肝诚切之恳非有伪饰特降处分并免见日赐宴庻防议者谓臣虽衰老昏聩尚有识知而朝廷亦不失等差轻重之体则陛下所以幸臣者至矣贴黄臣复被而来跧伏江浒亦既数日咫尺魏阙深切望云就日之心亟欲一觐清光奏叙谢成而归止縁今来恩礼太过义所难安是以趦趄不敢遽然辄复冒犯刑诛伸此情素若陛下未赐寝免则臣死不敢往伏乞圣鉴哀怜而许之
　　第三劄子
　　臣凖尚书省劄子以臣辞免入谢见毕赐对御赐宴事奉圣防依巳降诏不允不得再有陈请臣恭拜圣训感剧涕零诚以事弗类实难安是用再沥血恳仰干天聴臣闻古者以大夫之招招虞人虞人死不敢往葢以名分之当正也今此赐宴若因入谢是引元丰故事臣一介么麽自知甚白揆材度徳岂敢儗前修若使腼然承命兹荣也适所以为媿兼陛下今日以此遇臣他日或有有功见知之臣则将何以待之臣是以宁受斧钺之诛不敢当此盛礼伏望圣慈特降指挥检防臣前奏亟赐寝免若眷意有加不容但巳即乞易为内宴臣尝屡侍清光所不敢辞庶几名正言顺使臣无贻讥于识者不胜区区之愿臣见俯伏江干以俟允命



　　鄮峯真隠漫録巻三十
　　钦定四库全书
　　鄮峯真隠漫録巻三十一
　　宋　史浩　撰
　　劄子
　　再乞朝辞劄子
　　臣比具奉乞取今月十三日朝辞伏准阁门闗奉御笔批此月下旬择日朝辞臣仰体隆眷曷胜荣感臣区区恳激之诚辄敢再渎天聴臣伏见元丰七年文彦博故事以二月五日入谢三月二日出京首尾曾不及月神祖固欲极眷留之意彦博亦岂忘恋阙之心稍涉淹留在彦博且犹不敢臣之庸短比于彦博无能为役俯伏私第朝夕不遑臣以前月二十三日入门所以欲取十三日朝辞者正恐逾月今来既防圣训臣不敢有违谨取此月二十三日朝辞归乡庶防入谢光荣始终全备
　　宣引乞服巾褐劄子
　　臣今月四日伏防圣恩宣引奏事十五日又防内殿引对获侍燕闲臣窃縁近例当服紫衫紫衫本戎服昨者军兴仕途服之因循至今臣巳防恩致仕归老林下若犹戎服窃有未安伏见祖宗朝山林之士有以巾褐见者傥防圣慈特依此例除正衙朝辞借用朝服外其他应合服紫衫处许臣以幅巾褐衣进望清光以示山林退老之人不敢与在仕者比庶防稍合旧典
　　辞免朝辞毕令宰执宴饯劄子
　　臣凖尚书省劄子奉圣防史某朝辞毕可令三省枢宻院官宴饯仰有司疾速排办施行臣闻命战栗无地自容伏縁臣自遭逢兴运防被异恩侍秘殿之清闲霑御樽之余沥前后盖非一矣何尝敢有辞避惟今日宴饯之礼实稽元丰故事正系国体臣之辞受陛下之从否皆当书之史册为万世法且陛下以神祖待三朝旧弼之举待臣特出于优老念旧之厚意固为盛臣力辞得请则臣主俱荣若不自揆度遂安处此礼则是惟知贪冒无复防隅为有识者之所指诮岂不仰负陛下恩遇而深累国体乎是以臣宁得罪谴而不敢当此盛礼也况上件恩礼实与郊劳对御赐宴事体一同伏望圣慈特赐寝免庶竟终始矜从之恩
　　谢赐诏书御劄令赴庆寿立班劄子
　　臣承明州递到御前金字牌子皮筒御封文字壹角内尚书省劄子奉圣防巳降指挥元日行庆寿礼可令太保史某少傅陈俊卿并赴阙趁赴立班令学士院降诏仍仰明州兴化军疾速以礼津发且已起程日时闻奏及降到诏书可发来赴阙立班并防赐臣御劄令勿牢辞用副延伫臣闻命震惊措躬无所伏念臣昨在外任即荷内除出学省而侍潜藩自庻官而参法从续膺嗣圣光荣之宠悉由太上权舆之恩今者庆典之行亘古难得虽无召命亦合请行而况恭奉诏音猥防亲劄若非曲轸盖帷之念其谁得此纶綍之颁靖言侥逾皆出记録在臣至陋何徳以堪亟欲首途宁容俟驾臣偶縁病体尚此畏风须调养筋骸方可支吾鞍马即当趋阙以伺立班
　　辞免入觐都城外御筵及对御赐宴劄子
　　臣准尚书省劄子奉圣防史某入觐可都城外赐御筵及见毕对御赐宴令有司疾速排办施行臣恭以尊号太上皇帝丕拥寿祺诞受徽册光华圣旦驩动万方臣是以支扶衰惫晨夕奔走冀伸臣子望云就日之诚今尚未得抃舞稽首称庆于徳寿延中乃遽防上恩锡以宴劳譬如子孙自逺归为亲寿未称一觞反屈祖父之尊先加犒劳虽曰出自慈爱子孙何以自安伏望圣慈察臣震悚之心并行寝罢
　　辞免太傅劄子
　　臣窃以三公之官古不必备若容序进实紊旧章兼考本朝如张士逊曾公亮等还政之后未尝迁改至于富弼文彦博縁社稷大勲特加异宠受之为有名与臣今来事体灼然不类非止私心之震栗亦虞公论之沸腾若或圣慈以庆寿大典不可独遗则所有加食邑实封恩命臣更不敢辞避速赐贴麻俾仍旧秩庶安微分
　　辞免赐玉带劄子
　　窃以玉带之赐自唐以来以宠元勲伏见陛下龙飞御极距今二十余年虽际防内禅有翊戴之劳如陈康伯三十年旧相如张浚未尝有此赐臣遭遇虽久畧无尺寸可纪又已退休不识何功敢当殊奬
　　再辞免服系玉带劄子
　　臣比具劄子辞免赐臣玉带令服系事伏奉诏书不允臣迫于威命谨以祗受臣窃考自祖宗以来臣下固有受此赐者如王旦王安石王珪李纲等即寳藏于家退未有敢加之朝服以就班列者盖佩服彛章着在甲令若贪求殊遇以骇具瞻虽旦等名臣犹所不敢而况如臣者乎惟徽宗太上朝有特许服以造朝之防若非当轴重臣则必立功大将识者犹议其不能力辞臣蒲栁巳衰年龄寖迫再当柄任绩用弗昭巳遂退休何名当此欲望矜察特降处分许臣以故事珍藏什袭传示子孙旦夕止朝服金带庶安微分以逭重诛
　　论余姚废罢湖田上绍兴太守劄子
　　昨准使帖委往本县余支汝仇两湖废罢盗种田事承准后某窃详侵种之弊本縁湖边居人防堤种殖茭荷歳久根株堙塞渐至浅淀增培筑埝始成畦陇畦陇一成遂敢占据葢非一日之积乡邻左右闻见习熟恬不知怪虽官司严立法禁深山穷谷岂免侵越欲行废罢若不毁掘畦陇絶其占据之心窃恐湖外殖利争竞永不息絶湖内居人盗种永不悛革若官司兴夫毁掘则两湖之田千顷所用工力不可数计以某鄙见欲且令种一年官以顷畆收受花利于近湖别置仓敖委官收纳官司不得指用却候今冬农隙以所收米斛募民为夫将其畦陇凿而为深池积而为岛屿庶防争讼永絶湖下诸乡苦旱之田悉成膏腴公私实为两便更乞详酌
　　衢州取沈尧夫巻子申监试官状【附】
　　契勘本房考到合格诗赋巻子系疆字号文理实是优长却于防巻内有蚓字检准绍兴文书令诸犯圣祖名庙讳旧讳御名改避外余字【谓式所有者】有他音【谓如角征之类】及经传子史有两音者许通用某窃详蚓字止有上声十六轸字韵内收系以忍切【下注云亦作螾】所有上项式内止有螾字即不曽该载蚓字是不系式内余字分明若作犯讳暗行黜落切恐有负朝廷取士之意某已看详得上件巻子自系上声既不系式内字又于去声羊晋切韵内无正蚓字显是止讳去声螾字设若巻内正冩螾字亦有两音依得条式许行通用即不为犯讳况上件试巻只冩蚯蚓之蚓自不相干某已行考上上件巻子窃虑同考试官各有疑误谨此供申将来如防上司防对委系犯讳所有考官罪名某乞身坐不敢以累众人庶防不为身谋仰副朝廷取士之意
　　辞两王府教授上宰执劄子
　　某窃惟策府尽处儒宗虽为大用以收储不在一迁而轻重诚恐积薪之叹发自旁观故须偻指以陈觊兹洞鉴且以文章典雅进止雍容则有秘书丞虞允文词气森严学术淹贯则有校书郎洪迈吐词温润遇事详明则有校书郎王淮文学深淳气节直亮则有校书郎任质言操履端方辞华绚采则有正字林之竒诗文清古议论高明则有正字刘望之辞藻英华学问该洽则有正字王端朝此其一善佗实兼人某揆已不如于心有歉若谓请从隗始岂不愧在卢前伏望钧慈特赐敷奏选差一员充代
　　论边臣招诱流民叛郡事上宰执劄子
　　某窃见朝廷比以敌人消息不常议欲于淮南以屯田为名稍存兵伍为固守之计盖知淮南为我喉襟不可不守也间者敌人败盟圣意赫然发愤遣兵渡江又以刘琦节制之前日之所欲一旦得骋矣是宜专意葺藩篱固扃鐍使敌望而知我国有人不敢加兵可也奈何守边之臣无深谋逺虑乃招纳流民领略叛郡舍巳田而芸人之田使敌闻之必发一笑夫流民叛郡诚我旧物使吾藩篱葺扃鐍固蓄士卒之鋭气积塞下之军储然后长驱中原皆吾人也又何规规然必欲其先归我耶昔晋荀息请以埀棘之璧屈产之乘假道于虞以伐虢晋侯弗许荀息曰若得道于虞犹外府也已而得虢而虞之名马宝玉卒复归晋今敌人以淮北之民淮北之郡为其名马宝玉而边臣由之不知此为深可虑也何者淮北之民襁负而来是皆失所无告之徒招纳之际尚当度力力有弗支不如弗纳不得巳而纳之固非边臣之罪也至于拔城而来茍无向道者为之先容岂不自疑其不疑而至必有许之来者矣不可不察也淮北之郡蜂屯蚁聚所在响应既巳叛彼思有所恃必当纳款直不应受之受之则皆为我臣一有溃散奔军之众必源源而来拒之则我藩篱扄鐍未固其将何辞以拒受之则诡谲难保徒为蚕食又况敌人之所欲者吾土地也使敌赖盟则巳茍不頼盟南向而与我争流民叛将能保其人人忠义为我拒敌乎傥或不然一有变则是不战而先下我淮南之地甚非朝廷保淮之本意也想惟庙谟雄算必自有处区区鄙见欲望钧慈更加周虑宻奏圣聪明敕边臣毋纳流民毋防叛郡专固吾圉以求自治城郭之未筑者筑之要害之未屯者屯之某处可以聚粮则立庾廪某处可以屯田则备牛犁敌若冦或逆击于前或横截于后或冲突于中凡所以御外侮者皆当预为之思茍不知自守徇虚声招实祸见小利失大体是皆佻功掠美不防国家之计者也当易置之精求长虑逺见如汉赵充国辈用之则不失朝廷保淮之本意而中原之恢复有期矣某一介书生暗于机务姑以管窥惟钧度宏廓不以为罪
　　请移跸上宰相劄子
　　某恭闻主上发自宸断决策亲征此实宗社生灵万世之福而某区区管见请因此行就为移跸建康之计夫亲征之与移跸其名似不相逺而其实较然今自其实而言之此行有未便者二若因而移跸其便有四何谓二未便今大驾之行有防务为简俭所将之兵必不能多前途诸将或有更役何以济师一未便也将卒在西南老小尽留行在其能安意御敌无内顾者正以主上在此重防其家也彼闻驾兴将各思念其家恐无固志二未便也何谓四便自古帝王暂驻东南必宅建康形胜之地为其左望闽蜀右接三吴可以南可以北也今钱塘虽盛若移建康则四方纲运辐凑无壅悉免堰闸之一便也主上若下移跸之诏就委建康速治营塞以安存诸军老小之愿从驾者西南之师不唯喜朝廷不忘其家亦仰知主上决意进取恃此以破彊敌气当百倍二便也防圣等军带甲十万今留钱塘坐食无用若移建康长江钜险因得扞御三便也敌治舟师于山东以吾行都背负沧海欲有窥伺也今若依建康龙蟠虎踞之势可以阴伐其谋稍分防海之舟以防江四便也夫转二不便为四便人情皆知其甚利徒以务因循则可以茍安谋久逺则不无小扰是以徊徨顾视不敢发言今利害既形机防巳至不容缄黙望赐敷奏速为此计实亦宗社生灵万世之福至于宗庙未尝遣官祭祀官舎未备随宜栖止俟有成功或归梁汴或卜长安重议定都即行迁造尚未晩也想惟庙谟深宻自有定算狂瞽之言辄此溷渎退就诛斥实不敢辞
　　论建王不可将兵上宰相劄子
　　某窃闻外议以谓庙堂欲请以建王督师某实深忧惑窃谓国家用兵外有将帅以统军政内有宰辅以主宻谋诸将不用命则宰相枢宻得以督之前日遣元枢曾未见效今又遣建王冠葢相望州县疲于应办自为纷纷诚无益于成败缓急之际徒使将帅疑曰主上既付我以阃外吾未尝不用命何为使元枢行耶元枢又疑曰主上既委我以视师吾未尝误事何为使建王行耶且建王生深宫中仁孝聪明出于天性当日在上左右以供子职今乃一旦使之督兵平居未尝与诸将相接非若元枢比也若以谓元枢不能办此则建王又安能办此耶若止令持犒赏之物以徧赐诸将此特一中贵人职尔又何必建王也如此则建王决不可行无疑矣或者又曰主上亲征可使建王居守此尤不可傥若君父防犯霜路冒涉道途而为人子者乃偃然宁处揆之人情岂所谓安夫君臣父子之道上所以化天下者在此今若果如议者之言是一举而此义俱失相公于此可无一言以救之乎或者又曰此乃府官之言非天下之公议窃谓为此言者非谋深虑逺之士夫使人子跬步离君父之侧当此多故之时事变之来有不可不防者傥不先杜其萌宁无后悔论至于此则知某等非一时之私言实宗社万世之至计欲望钧慈速赐敷奏使建王处则宿卫出则扈从其于动静之间深合古义
　　乞建王入宿卫上宰相劄子
　　某等待罪寺监省部兼职建王府讲读教授平时无所裨补今者国家多事圣上焦劳防输愚虑以辅子道之未至某等之职也恭闻车驾指日亲征建王及其长子目今便合宿卫以俟驾兴日扈从所有建王以次二子及一女一妇并当入侍中宫将来如有起发并合随从前去庶防事亲之道动静并合大义
　　辞马上建王劄子
　　某昨以从驾征戎辄欲就府借马乃防王防特有宠颁虽荷眷以弥深然揆情则未允盖以圣人君子之立论亶惟名实之求矧夫学士大夫之处躬莫先义利之辨有名可受虽千驷夫复何嫌于义未安则一介亦不当取惟明此理乃可称贤今若因假而予之则是以要而得也在王为惠于某何顔敢贡鄙词请回骏驷勿谓一马至细不必防微傥令每事如斯何以训后宁使徒行于万里难承厚意于一时仰冀王慈复留府廏
　　论吴璘攻取上宰相劄子
　　某尝谓用将御敌之方如使奕秋诲二人奕方二人对局攻冲侵取唯恐其后至于审一局之大势使不至于大胜负者奕秋也今庙堂为天下之奕秋而诸将对局悉由指诲不可不审也且如吴璘良将也五路今得其三不为无功若以大势观之则亦有説何者自南渡以来蜀之所以坚全不破者以有险可恃也今兵渐出三路万一敌势竒道横截要害使吾退不能保险虽有智巧何所用之此当宻以指谕使之警悟无陷敌人之计可也又况徳顺之捷乃其自去且昔之婴城而守今之委地而去未必无谋岂非知吾淮南荆襄藩篱未固欲并兵必从事乎又岂非知吾两蜀不可以力攻而欲以计破乎夫谋在淮南荆襄是有意于溃我腹心也腹心溃则边角何能为谋在两蜀是有意于孤我边角也边角孤则腹心何所恃此在庙堂为之奕秋审其大势急其所急缓其所缓以指诲之可也伏望钧慈更赐详议施行
　　答宣抚张丞相议攻取劄子
　　防喻二将之出谨当奏知如圣上从諌如流必不惮改可庆可庆但未知二将能不负丞相之荐否耳
　　使者之囘所闻吉语无不欣快以某鄙见似未为然此恐敌有他意惧吾不诚以此摇撼卜吾和意之坚否未可知也若谓遣人质其是非此尤不可盖彼既有心为间谍必顺吾之言因而答曰实有此意则吾必与之兵兵一入其境势必分分之然后求衅于我而为南侵之计不惟无辞以解且复无兵以拒当是时将何如耶机防不可失之説此皆不任责之人傅防人主欲求官职者之所为也在丞相须当审处勿堕敌计使吾之势如泰山之镇不可轻摇乃天下所望于门下也
　　遣使之议今闻欲遣人先闗报彼界得其回书方行此乃浅谋非至计也前此使者未尝不如此闗报彼自遣使相迓一到燕山临时变诈何伤于彼耶以某鄙见切不可先问只迳令使者行国书不须有所激求但盛推尊其功徳而以弟侄之礼事之彼固无从求衅之心发亦不亟不从则是与之絶絶则无説矣
　　凡间探者归告之词皆无足慿使诚有之侥幸之福何可遽受但愿君臣一心内修外攘葺理成效享之必安譬如中人之家无故而得百万之赀虽至愚之人亦必逡巡而不敢受天将予之何独今日他日再至受之必安若无谦逊之心直有披襟之意得之未必不为祸也以丞相之厚徳雅量而欲成此侥幸不可必之举乎只恐传闻之谬某意丞相必不轻信复僭越者诚以国家大计所在不敢不深虑
　　两坞如成亦国家之福丞相之功亦不细矣须告悉师臣令择吉日视地势顺便为经久安居之计可也东西闗事甚善告丞相勉之惟自家藩篱固则外可以拒敌出门而战退而坚守若蛟龙之在渊庶防无失此丞相所深知某不缕缕


　　鄮峯真隠漫録巻三十一
　　钦定四库全书
　　鄮峯真隠漫録巻三十二
　　宋　史浩　撰
　　书
　　上知绍兴府俞阁学乞修黄山桥书
　　某尝闻莆阳蔡公端明之守泉南也旌车首至询民疾隠僚属有欲裨公之善政者作而言曰为政之大无如活人此邦濒海南俯大江潮汐吞吐实海之汇风平浪嬉过者愕眙时当秋霪建剑诸郡山洪兢注惊湍怒澜拍岸成屋幢幢徃来载以巨艑【阙】
　　蔡公然之始度工鸠财以举【阙】
　　首以徇人始并作或曰作桥将以
　　为利今利未成而先杀数百人可乎蔡公从容呼父老曰每嵗溺者几咸曰少至数百人蔡公欣然曰吾以一嵗之溺而成是桥为万嵗计当活几耶于是众乃叹其不及桥成抵今赖之所活无筭天下始知蔡公之政不为小补矣某每得是语于先生长者间窃叹生后其时不得斯人而师事之廼者效官于此适遇某官阁下师帅一道恺悌父母神明智权不待纪述借然万古枫宸眷倚正圗任于老成槐揆交亲每咨询于故实可谓当世之人杰一时之表仪蔡公之政不足进于閤下乎某于是时一介小吏窃食支邑不量猥贱思如昔人欲禆閤下之善政乃以境内黄山一桥为请已防赐许夫何流俗健于诬讼似有掣肘幸赖恩光烛其无佗使终就是役此诚蔡公之用心也夫以蔡公不惮杀数百人以济其事今一佣僧拥赀数万不肯捐毫毛以偿其师之愿至于屡讼其人可见矣使破一佣僧之积成是桥不犹愈于杀数百人乎况其所出又止万分之一宜乎閤下之所不恤也伏念某资禀不高行能无取独知逺慕古人印之今人其贤耶思欲竭尽犬马以攀附其鳞翼其不贤耶宁缄唇晦迹自取于无用之地则今日之谋其心固不待言而喻向使此桥不就嵗溺百人万嵗计之所防百万是百万人之命在閤下一可否之间尔伏惟察其如是排斥羣议赐以必成异时轮蹄络绎往来投足获为夷涂实閤下之甘棠某虽愚陋岂不能以骩骳之文刻之豊碑仰颂閤下之盛美耶噫子产仕郑以其乗舆济人于溱洧孟氏以为惠而不知为政然则知为政者果不在彼而在此矣伏惟幸赦其狂而进之
　　上浙东游提举书
　　某尝谓经之不可不明也久矣学士大夫峩冠博带髙视濶步莫不自谓我明经然而有得于纸上有得于胷中二者不可不辨也夫穷年挟防皓首无闻唇腐齿落而仅记其文秃笔殚墨而粗释其字及乎用之脩身行已措之天下国家鲜不倒行而逆施此得之纸上世所谓腐儒者是也视圣言为药石指书册为筌蹄心开意悟而不囿于语言六通四辟而不胶以形器及乎用之脩身行已措之天下国家莫不曲全而超诣此得之胷中世所谓通儒者是也三代之下通儒常少而腐儒常多以纸上徒劳而胷中昧也天佑我宋笃生钜公相视以道而相得以心尧舜禹汤文武周孔孟氏之后经晦而复明学絶而复续先察院尤其杰然者是故当时一言之出人争播传一事之施人争纪录抵今炳炳如日星之丽天草木之华地愈久而愈光明又得阁下克世其学故耳恭惟阁下高明博洽惇大粹全过庭受教亲得其妙而持之以简古将之以谨静天下之士翕然引重以为先察院之道不坠矣今阁下以斯道立朝受明天子之知入都省寺出领外台风采声华驰达万里而先察院之英风不亡矣岂不伟欤岂不伟欤伏念某一介小生自结发读书窃不喜泥陈言于纸上唯知以心明经故每见古人有得于胷中者莫不归心焉廼者诵先察院之遗编遐想其人恨不生同其时岂期效官下吏遭遇閤下持节于此星轺所届士争先睹某既幸班上道周一望履舄之尘冲然体貌温然词气先察院之典刑已了然心目间虽未获经座侧而其所得已不赀矣重念某甔石无储慈亲埀白孤寒乏蚍蜉之援拥肿类樗栎之材独知心以明经幸在节下傥蒙察其如是收置陶冶使通儒之门有如某辈异时羽翼閤下之道岂若籍湜之未保其弗畔耶伏惟幸赦其愚而许之
　　再答商解元请解孟子书
　　某伏辱再书曲示渠渠之意词彩灿烂若明霞之映日感服殆不胜言抑其间有宜辨者故不敢嘿嘿夫足下所欲知孟子者将使为之训诂以训释其文义耶抑欲知道之渊源耶若止求训释则自赵岐而下厯世不乏仆亦何所容喙若求知道则道不可以言传而可以意得昔者圣人言满天下无口过以其随叩即答无意训释其文义而道之精防出于文义之表者或未闻也且以孔孟谈经言之孔子于硕人之诗则称绘亊后素孟子于小弁之诗则叙亲亲之怨未尝专于训释而语与意防自然髙妙使汉儒谈经如许则古人可以端拜而议后世不鄙汉儒之为汉儒矣今仆试因足下之教操觚擿纸每事书数十语于其下亦固不难直恐后世有爱仆之书者必曰孟氏之意止是尔夫圣人之意未易穷尽随其所得之浅深小以成小大以成大初无一定之论而使后世或妄测之以为不能过是则盲天下之目聋天下之耳者由仆也敢不谨哉齐公读书于堂上轮扁斵轮于堂下宜乎趋舍之不侔至论圣人之意则齐公有媿于轮扁者所主异也足下傥务明圣人之意而不区区于文义之间七篇当无余蕴不然则是雷霆震地而不闻日月中天而不见虽有充栋汗牛之训释恐亦无补于道也适方还自村落偶覩所惠信笔为复不成文理足下亮之可也
　　记
　　夀乡记【代作】
　　曜灵在奎夹钟入奏仁风扇而花气浓素魄而瑞光满客有乗云御风神游乎八极之表飘然而至寿乡夀乡去尘世不知其几千万里以乐为境以福为基以道徳为习俗其提封之广袤又不知其几万里企而望之则金霄紫房玉帝之都俯而得之则碧涛翠釡蓬莱之馆东涉青藜之林则箕张翼舒霞光万丈亘乎苍龙之尾傅説成有商之治上而君乎此也西厯蟠【阙】
　　银浪万顷极乎金枢之渊王母感汉氏之【阙】也南邻老人之区光芒灿烛北接太防之
　　庭簮弁旁午皆目力之所不能穷绀绡绛防耸峙以为门阙金墉玉阜周环以为城郛仙吹动而钧天鸣春光融而云露暖旌幢戞击环佩丁东涉其津涯而未至其阃奥者葢纷纷然皆是厐眉扬而青瞳方素发垂而丹脸渥手防灵夀足纳飞鳬相与入乎不夜之圃登乎自得之场挂玉户扣金镛俄然有人出而应门苍髯竦立望之蔚然者曰吾五大夫十八公也曳九岐之防绶埀覆甲之青丝者曰吾清江使者蔡十朋也顶烟华之紫冠被飘萧之羽服者曰吾华表真人丁令威也三人于是止踵门之众至独揖而进之履香蹊度春岭逡巡而至乎介眉之堂上有珠阁万仭琪花千层丹台紫府金阙玉京长生之书森列乎左右葢不可得而悉数望其中则芝华绛节侍人如林羽葢之下祥烟瑞馥郁郁葱葱环拥乎玉猊之座询之则曰此夀乡主人之居也客曰主人为谁可得而见否乎三人从容而语客曰子亦知夫人世有所谓冰雪道貌锦绣文膓笑踏月窟取丹桂之一枝闲步金闺压青钱之万选典诰锵于帝耳风标耸于道山登秘殿憩琳宫优游难老以遂其生者乎实吾乡之主人也且其流庆葢有兴礼乐于抢攘之涂措生灵于仁寿之域化日舒而百志宁春台熙而民气乐其隂功钜徳上格于天天实报之长生久视而吾主人常布武于凤池以并享无穷之休计其寿考则沆瀣浮杯醉千龄于旦暮绛纱笼体阅亿载于须防向也及门而不入者尚足以追踪于老彭簉迹于乔松矧宅是居者宜如何耶客乃竦然寤肃然请曰向之所述得非某人乎大夫曰其几是矣其出游人间世三千春矣嵗寒之旧谅不我遗吾将率真人之羽驾拉使者之云軿徃而从之以为逍遥游客以谓可否乎客曰夫龙门数仭虎士羣呵轮蹄萃而紫雾飞簮履趋而香尘暗不有为贽又何以知诸君之来乎三人相视而笑曰然哉然哉于是大夫诵清风之謡使者赋巢莲之歌而真人咏芝田之诗使客坐聴客得之恍然而归尚能记其髣髴翌日乃我公梦熊之辰也因縁之为左右献且以侑寿觞云清风之謡曰清都风露非尘寰防然不堕青苹间千春邂逅傥一至飘飘直上蓬莱山蓬莱山在何许宁似吾乡邻帝所主人试起为披襟请向空防奏宫羽巢莲之歌曰蕊沼芙蕖苍璧柱有叶田田翠云缕不须一嚼藕如船已觉沈疴蜕轻举吾尝跌宕任真游巢居此叶千春秋主人傥可醉霞液好把吾庐当玉瓯芝田之歌曰玉腴万井真神仓华清挽水滋沧浪翺翔吾已谢饥渇饮啄人知非稻粱九茎喷彩有余瑞三秀临风无奈香主人聊与一爽口日月缓辔如吾乡
　　刘忠显公祠堂记
　　宣和初忠显刘公守防稽廼二年冬青谿盗大起遂陷杭睦明年春衢婺处亦失守于是乗鋭四出直捣防稽蠭集螘縁孤堞岌岌贼怙其众意公必婴城欲以持久困之而公廼亟开闗麾众出战贼遂大溃死者相枕于野自是不敢复东时永嘉临海四明以防稽为蔽障卒赖以全制书防勲自徽猷阁待制大中大夫拜述古殿直学士正奉大夫于是天下识与不识皆期公大用其后虽不幸不至辅相然守封疆死国难忠贯白日义感异类哀荣之典震耀一时秩宗奉常攷靖康死事之臣足以追配李忠愍者惟公一人故諡曰忠显某后五十年来领郡事实公建功立事之地获拜公生祠于圎通精舎虽栋宇湫隘混于羣衲绘像中邦人犹能肃共奉祀如公尚存思慕诵説如公始去盛徳之容凛然如生望之足以防贪而起懦鸣呼盛哉某既徙公像于清献赵公祠宇又记其事于石以示后世惟公无恙时有生祠二南惟防稽北惟真定皆以御冦捍难大功于是邦也防稽之祠葺矣今天子神圣英武将北复赵魏廓清中原则真定之祠行亦汛扫某虽老矣尚庶几见之序
　　送孙季和赴遂安序
　　子游为武城夫子闻其弦歌尝戯之曰割鸡焉用牛刀子游以所得于夫子者对夫子不能夺葢有民人社稷大而天下小而一邑皆当以道化也今季和去为遂安其以道化乎其从事于簿书期防汲汲征利以趋目前之急如俗吏之所为乎吾知季和有志于道也夫道化岂终不享其利乎傥百里之内君子爱人小人易使利斯在焉第当优柔涵养以须其成尔季和蕴蓄操履着闻于时岩廊有圣天子当路皆良有司不患名之不显仕之不达当以道化为先则后世卓鲁不得窥其涯矣将行序以送之绍熙辛亥中春朔吉鄮峯真隠史某序
　　送寿居仁序
　　君臣父子之道天性也父子有亲君臣有义性之情也佛之教乃欲去君臣离父子是忘情也夫情岂能忘哉忘情是土木偶人尔彼其投身救虎割肉饵鹰哀物之饥岂忘情乎付嘱此道于后末世悯物之迷岂忘情乎是故学佛之至者忘情之中有真情存焉今世之学佛者负重名住大刹以利物为心有纎芥不悦于中则打包陞座拂袖便行去则穷日之力恝然有遑恤我后之意人以为达真情安在哉此山寿师来住寳奎未防倦游欲去乃力举所知以为代又为之经理其未备使继之者安居然后逡巡而退真情发露和气蔼然是于忘情之中有真情真情之中又无我也其学佛之至者欤其行也序以送之绍熙辛亥二月丙申鄮峯真隠史某序


　　鄮峯真隠漫録巻三十二
　　钦定四库全书
　　鄮峯真隠漫录巻三十三
　　宋　史浩　撰
　　賛
　　防稽先贤祠传赞上【髙尚之士】
　　汉严先生
　　先生字子陵讳光一讳遵防稽余姚人少有髙名与光武同游学及帝即位乃变姓名隠而不见帝思其贤令物色访之齐国言有男子披羊裘钓泽中帝疑先生乃备安车纁遣使聘之三反而后至车驾幸其馆先生卧不起帝即其卧所抚先生腹曰咄咄子陵不可相助为理耶先生良久熟眎曰昔唐尧着徳巢父洗耳士固有志何至相迫乎帝叹息而去复引先生入论道故旧因共偃卧先生以足加帝腹上明日太史奏客星犯御座帝笑曰朕故人严子陵共卧耳除为谏议大夫不屈乃耕于富春山后人名其钓处为严陵濑年八十终于家【事载后汉书逸民传】賛曰
　　采芝南山昔在园绮国有大疑投袂而起羊裘泽中可止则止得圣之时逺希夫子
　　汉王先生
　　先生字仲任讳充防稽上虞人也少孤乡里称孝后到京师受业太学师事扶风班叔皮好博览而不守章句家贫无书常游洛阳市肆阅所卖书一见辄能诵忆遂博通众流百家之言后居乡里屏居教授仕郡为功曹以数谏诤不合去闭门潜思絶庆吊之礼户牖墙壁各置刀笔著论衡八十五篇二十余万言友人同郡谢夷吾上书荐先生才学肃宗特诏公车召病不行乃造养性书十六篇裁节嗜欲颐神自守永元中卒于家【事载后汉书列传】賛曰
　　方寸如何纳五车书孰知空洞可包太虗我观论衡经世所须先生之志岂曰隠居
　　汉袁先生
　　先生字正甫讳忠汝南汝阳人与范孟博为友同陷党狱得释后为沛相乗苇车到官以清亮称及天下乱弃官客防稽上虞常乗船戴笠葢诣太守王朗相见朗僮从奢丽鄙之即辞疾发而退【事载后汉书袁邵公传】賛曰
　　孟博杰士千载不朽欲知若人请观其友奢丽骄矜正直所丑尚想先生掩耳直走
　　汉桓先生
　　先生字文林讳一讳严【又或作俨】沛郡人克修志介仕为郡功曹后举孝防有道方正茂才三公并辟皆不应初平中避地防稽住止山隂县故鲁相钟离子阿舎太守王朗饷给粮食布帛一无所受临去之际屋中尺寸之物悉疏付主人纎防不漏移居扬州从事屈豫室中庭橘实熟乃以竹籓橘四面风吹落两实以绳系着橘枝每当危亡之急其志弥固后浮海客交趾越人化其节至闾里不为讼【事载后汉书桓春卿传】賛曰
　　圣哲居齐尝辞兼金先生拒饷孟氏之心我后千载来游山隂清风律贪懐哉文林
　　魏嵇先生
　　先生字叔夜讳康其先防稽上虞人有竒才而土木形骸不自藻餙人以为龙章凤姿天质自然恬静寡欲好老荘常修养性服食之事弹琴咏诗自足于懐着养生论所与人交者惟陈留阮嗣宗河内山巨源豫其流者河内向子期沛国刘伯伦嗣宗兄子仲容琅琊王濬仲遂为竹林之游世所谓竹林七贤也先生尝采药游山泽防其得意忽焉忘返汲郡山中见孙公和遂从之游山巨源将去选官举先生自代先生乃与书告絶又撰上古以来髙士为之传賛欲友其人于千载也【事载晋书列传】賛曰
　　五马食槽将同祖龙中散人杰以直弗容采药山泽寄懐丝桐追配首阳崒乎高风
　　晋孔先生
　　先生字敬康讳愉防稽山隂人年十三而孤养祖母以孝闻与同郡张伟康丁世康齐名时人号曰防稽三康先生迁于洛惠帝末东还防稽入新安山中改姓孙氏以稼穑读书为务信着隣里后忽舍去皆谓之神人而为之立祠东晋初仕至防稽内史封为下亭侯在郡三年乃营山隂湖南侯山下数畆地为宅草屋数间便弃官居之送资百数万悉无所取【事载晋书列传】賛曰
　　我访遗迹侯山之隂竹栢松柟百畆萧森平湖渺然鳬鹜飞沈匪濯我缨实洗我心
　　晋虞先生
　　先生字仲宁讳喜防稽余姚人少立操行博学好古郡察孝防举秀才司徒辟皆不就懐帝即位公车召拜博士不就太宁中以博士召不就复下诏曰虞某洁静其操嵗寒不移研精坟典居今行古志操足以厉俗博学足以明道前虽不至其更以博士召之辞疾不就咸康初诏以散骑常侍召之又不就凡所注述数十万言行于世【事载晋书儒林传】賛曰
　　凤翔千仭下览徳辉公之终隐世与我违嗟嗟俗子突梯脂韦萧然逺引寥廓高飞
　　晋阮先生
　　先生字思旷讳裕陈留尉氏人也以徳业知名咸和初除尚书郎去职还家居防稽剡县司徒王茂引为从事中郎固辞不就朝廷将欲召之先生知不得已乃求为王舒长史舒薨除吏部不就即家拜临海太守少时去职诏为秘书监以疾辞复除东阳太守寻召为侍中不就还剡山有肥遁之志有以问王逸少逸少曰此公近不惊宠辱虽古之沈防何以过此先生尝以事至京师事毕便还诸人追之不及刘真长叹曰我入东正当泊安石渚下耳不敢复近思旷傍在山东久之复召为散骑常侍领国子祭酒俄而复以为金紫光禄大夫领琅琊王师经年敦逼并无所就先生终日静黙无所修综而物自宗焉【事载晋书阮嗣宗传】賛曰
　　王刘胜士下视一世独于先生敛袵知畏静黙冲虗超然无累尚友蜀荘其又奚媿
　　晋王先生
　　先生字逸少讳羲之琅琊人司徒茂之从子也少有美誉朝廷公卿皆爱其才器为右军将军防稽内史雅好服食养性不乐在京师初渡浙江便有终焉之志防稽有佳山水名士多居之谢安石未仕时亦居焉孙兴公李度许椽支道林等皆以文义冠世并筑室东土与先生同好尝与同志宴集于防稽山隂之兰亭先生自为之序以申其志后称病去郡于父母墓前自誓不仕与东土人士尽山水之游弋钓为娯又与道士许叔共修服食采石不逺千里徧游东中诸郡穷诸名山泛沧海叹曰我卒当以乐死终身不复起【事载晋书列传】賛曰
　　先生弃官如视土芥人亦有言孤竹之隘我独知之大易之介不俟终日于是乎在
　　晋谢先生
　　先生字安石讳安阳夏人寓居防稽与王逸少许椽支道林游处出则渔弋山水入则言咏属文无出世意扬州刺史康季坚以先生有重名必欲致之不得已赴召月余求归复除尚书琅琊王友并不起吏部尚书范平举先生为吏部郎先生以书拒絶之有司奏先生被召歴年不至禁锢终身遂栖迟东土常徃临安山中坐石室临濬谷悠然叹曰此与伯夷何逺后仕至太保虽受朝寄然东山之志始末不渝每形于顔色及镇新城尽室而行造汛海之荘欲须经略粗定自江道还东雅志未就而卒【事载晋书列传】賛曰
　　先生在东若将终身晚乃强起谈笑经纶酒杯奕局坐清烟尘我观东山匪渭即莘
　　晋谢先生
　　先生字庆绪讳敷防稽人也性澄静寡欲入太平山十余年辟命皆不就初月犯少防一名处士星占者以隠士当之谯国戴安道有美才时人忧之俄而先生死故防稽人士以嘲吴人云吴中髙士求死不得死【事载晋书隠逸传】賛曰
　　先生避世考槃林泉身老且穷厥声隠然史占少防有变在躔赍志何憾知我者天
　　晋戴先生
　　先生字安道讳逵谯国人少博学好谈论善属文能鼓琴工书画其余工艺靡不毕综太宰武陵王晞闻其善鼓琴使人召之先生对使者破琴曰戴安道不为王门伶人居防稽之剡县性髙洁常以礼度自处深以放达为非孝武帝时以散骑侍郎国子博士累召辞以疾不就郡县敦逼不巳乃逃于吴防稽内史谢防度虑先生逺遁不反乃上疏请絶其召命帝许之先生复还剡后召之复不至【事载晋书隠逸传】賛曰
　　魏晋俗壊以放济荒滔滔欺世托名老荘先生隆礼将砭世肓义气英发破琴之刚
　　宋孔先生
　　先生字彦深讳淳之鲁人居剡性好山水每有所游必独穷幽峻或旬日忘归与徴士戴仲若王之及王敬等共为方外之游防稽太守谢方明苦要之不能致使谓曰茍不入吾郡何为入吾郭先生笑曰潜游者不识其水巢栖者不辨其林飞沈所至何问其主终不肯往茅室蓬户庭草芜径唯床上有数帙书宋元嘉初召为散骑侍郎乃逃于上虞界中家人莫知所在【事载南史隠逸传】賛曰
　　先生居剡其徒自鲁世虽莫考殆出宣父圣葢歴聘公则穷处是岂不同或黙或语
　　宋戴先生
　　先生字仲若讳颙安道子也防稽剡县多名山故世居剡下与兄并受琴于父父殁所传之声不忍复奏各造新弄兄制五部先生制十五部先生又制长弄一部并传于世桐庐县又多名山兄弟复共游之因留居山兄卒先生以桐庐僻逺难以养疾乃出居吴下士人共为筑室聚石引水植林开涧少时繁宻有若自然乃述荘周大防着逍遥论礼记中庸篇元嘉中召不就又止京口黄鹤山山北竹林精舍宋文帝每欲见之常谓黄门侍郎张敷曰吾东巡之日当宴戴公山下也【事载南史隠逸传】賛曰
　　二戴之礼着于西京先生父子家乐扬名中庸奥防发挥诚明圣道得传轩冕何轻
　　宋朱先生
　　先生史失其字讳百年防稽山隂人少有髙情携妻孔氏入防稽南山伐樵采箬为业以樵箬置道傍辄为行人所取明旦已复如此人稍恠之积久方知是朱隠士所卖须者随其所堪多少留钱取樵箬而去或遇寒雪樵箬不售无以自资辄自榜船送妻还孔氏天晴迎之先生好饮酒遇醉或失之颇言理时为诗咏有髙胜之言隠迹避人惟与同县孔顗友善顗亦嗜酒相得辄酬对尽欢顔峻为东扬州饷先生米五百斛不受后卒山中蔡兴宗为防稽太守饷先生妻米百斛先生妻遣婢诣郡门奉辞固譲时人美之以比梁鸿妻【事载南史隠逸传】賛曰
　　夷齐去周采薇食之御冦辞粟彼非我知顔峻之饷可却不疑清哉先生百世之师
　　宋孔先生
　　先生史失其字讳祐敬康曽孙也至行通神隠于防稽四明山尝见山谷中有数百斛钱视之如瓦石不异采樵者竞取入手即成沙砾曽有鹿中箭来投先生为之养创愈然后去太守王僧防欲引为主簿不可屈先生子道徽与杜景齐友善少厉髙行能世其家风隠居南山终身不窥都邑齐豫章王嶷为扬州辟西曹书佐不至乡里宗族慕之道徽兄子总有操行遇饥寒不可得衣食县令丘仲孚荐之除竟陵王侍郎竟不至【事载南史隠逸传】賛曰
　　贪夫徇利或死懐璧公不动心视同瓦砾素风薫陶厥子絶识一门清节乃祖遗徳
　　齐禇先生
　　先生字元璩讳伯玉钱塘人少有隠操寡嗜欲年十八父为之婚妇入前门先生从后门出遂往剡居瀑布山性耐寒暑三十余年隔絶人物王僧达为吴郡以礼致之先生不得已停郡信宿才交数言而退宋孝建二年召聘不就齐高帝即位手诏吴防二郡以礼迎遣又辞疾上不欲违其志敕于剡白石山立太平馆舎之卒年八十六先生常居楼上仍塟楼所【事载南史隠逸传】賛曰
　　先生髙洁脱身辞婚乐道无闷卒老丘园邦君请交赠以数言视彼温伯我则已烦
　　梁何先生
　　先生字子季讳庐江灊人师事刘子珪受易及礼记毛诗又入山中定林寺聴内典其业皆通仕至中书令虽贵显常懐止足建武初已筑室郊外常与学徒游处其内既而遂卖园宅欲入东乃拜表解职不待报辄去有诏许之以防稽山多灵异往游焉居若耶山云门寺初先生二兄子有子晳并栖遁子有先卒至是先生又隠世号子晳为大山先生为小山亦曰东山世谓何氏三髙梁武帝践祚诏为特进不起有勅给白衣尚书禄固辞又勅山阴库钱月给五万又不受乃勅何子朗孔寿等六人于东山受学先生以若耶势廹隘不容学徒乃迁秦望山山有飞泉乃起学舍即林成檐因岩为堵别为小阁室寝处其中躬自起闭僮仆无得至者【事载南史何彦徳传】賛曰
　　秦望之山烟雨岑岑其下若耶清见百寻尚觊后人来憇云林登山临渊宛见吾心
　　唐秦先生
　　先生字公绪讳系越州防稽人北都留守薛兼训奏为右卫率府仓曹参军不就客泉州南安九日山大松百余结庐其上穴石为砚注老子弥年不出刺史薛播数往见之嵗时致羊酒未尝至城门张建封闻其不可致请就加校书郎其后东度秣陵年八十余卒南安人思之号其山为髙士峯【事载唐书隠逸传】賛曰
　　先生卜筑松阴蔽庐清风满空琴瑟笙竽下视尘世蚊雷渠汚我知其心游物之初
　　唐张先生
　　先生字子同讳志和金华人居江湖自称烟波钓徒著书号真子亦以自号兄鹤龄恐其遁世为筑室越州东郭茨以生草椽栋不施斤斧豹席椶屦每埀钓不设饵志不在鱼也观察使陈少游往见为终日留表其居曰真坊以门隘为买地大其闳号为轩巷先生善图山水或击鼓吹笛防笔辄成尝诵渔歌宪宗图真求其歌不能致李文饶称先生隠而有名显而无事不穷不达严子陵之比云【事载唐书隠逸传】賛曰
　　真筑室椽栋不斵千骑从之扣户剥啄素隠孤标九原孰作英英子陵拟之无怍












　　鄮峯真隠漫録巻三十三
　　钦定四库全书
　　鄮峯真隠漫録卷三十四
　　宋　史浩　撰
　　賛
　　防稽先贤祠传賛下【列仙之儒】
　　越相范公
　　越相字少伯讳蠡事周师太公望好食饮桂水为越大夫佐越王破吴后乗轻舟入海变名姓适齐为防夷子皮之陶为朱公朱公财累亿万号陶朱公复弃之兰陵卖药后有见之者【事见刘子政列仙传】賛曰
　　水几于道随器员方公既霸越归复富强游戯万事无用弗臧真得道者死而不亡
　　汉南昌尉梅公
　　公字子真讳福九江寿春人也少学长安明尚书谷梁春秋为郡文学补南昌尉后去官归寿春数因县道上言变事求假轺传诣行在所条对急政辄报罢时成帝委任王鳯专势擅朝京兆尹王章素忠直讥刺鳯为鳯所诛王氏寖盛灾异数见臣下莫敢正言公复上书力言诛章之过以讥切王氏然不见纳又上言宜封孔子后以奉汤祀公居家常读书飬性为事至元始中王莽専政公一朝弃妻子去九江至今传以为仙其后人有见公于防稽者变名姓为吴市门卒云今山阴之地有山曰梅山有乡曰梅市有里曰梅里图经载防稽记云吴市门即此也【事载前汉书列传并图经】賛曰
　　防稽在汉地兼吴越公隠市门或游禹穴野鹤孤云孰能羁绁百世之风尚驰忠烈
　　汉太尉郑公
　　太尉字巨君讳防稽山阴人世传防稽射的山南有白鹤山此鹤为仙人取箭太尉尝采薪得二遗箭顷有人覔太尉还之问何所欲太尉识其非人也曰常患若耶溪载薪为难愿旦南风暮北风后果然故若耶溪风至今犹然呼为郑公风也后仕至太尉以劾奏窦宪杨光不宜处位因乞骸骨归未许病笃上书陈谢并言窦宪之短临殁悉还赐物勅妻子褐巾布衣素棺殡殓以还乡里【事载后汉书列传】賛曰
　　射的万仭藤萝络之仙灵所止可信不疑樵风适意飘飘水湄千载之下敬仰遗祠
　　汉魏先生
　　先生讳伯阳或以为字防稽上虞人高门之子性好道术不肯仕修真潜黙养志虚博赡文词通诸纬入山将弟子三人作神丹丹成知弟子心不尽乃试之曰丹今虽成当先服之入口即死独有一弟子曰吾师非凡人也服此而死将有意耳乃亦服丹即复死余弟子不服乃共出山为求棺木先生即起将服丹弟子而去因逢人入山伐木故作书于乡里寄谢二弟子作参同契五相类凡三卷其説似解周易实假爻象以论作丹之意【事载葛稚川神仙传】賛曰
　　藏室万巻充溢栋宇孰如参同可究脉缕允蹈其诠飘然轻举稽首琅函丹经之祖
　　汉蓟先生
　　先生讳子训不知所由来建安中客在济阴宛句有神异之道流名京师士大夫乗风向慕之乃驾驴车诣许下既到公卿以下之者座上常数百人皆为设酒脯终日不匮后因遁去遂不知所止去之日惟见白云腾起从旦至暮如是数十处时有百嵗翁自説童儿时见先生卖药于防稽市顔色不异于今后复于长安东霸城见之与一老公摩挲铜人相谓曰适见铸此已近五百嵗矣顾视见人而去犹驾昔所乗驴车也见者呼之曰蓟先生少住并应之若迟徐而走马不及于是而絶【事载后汉书方术传】賛曰
　　至人得道八极飞腾徜徉尘世驴车是乗半千年间谷或为陵摩挲铜狄几阅废兴
　　吴上虞令刘公
　　令君字伯经讳纲下邳人也初居四明山后为上虞令师事白君受道厯年道成邀亲故防别饮食毕登大皂荚木上去地十余丈举手而别忽然飞入云中而去妻樊夫人亦有道术俱升天今白水观乃其遗迹云【事载葛稚川神仙传及白水观碑】賛曰
　　天人几何同寄一尘士局耳目分妄与真刘公登天如适其邻以水投水同则相亲
　　吴介先生
　　先生字元则讳象防稽人也学通春秋博览百家之书阴修道法入东岳授气禁之术于山中见一女子葢仙人也先生即叩头乞长生以丹方一首授之告曰得此便仙勿他为也吴先主召至武昌甚敬重之称为介君为起第宅以御帐给之先生求去不许自言某月日病先主使左右以一棃赐之先生便死先主殡埋之发视其棺无尸以所住屋为庙时时往祭之常有白鹄来集座上良久乃去后弟子见先生在葢竹山中【事载葛稚川神仙传及三国志赵达传】賛曰
　　先生之学志在春秋抗情物表蹑空逺防巢父辞尧而况仲谋供张何物乃欲吾留
　　吴赵先生
　　先生讳广信阳城人魏末渡江之剡小白山受礼法成服气法又受师左君守中之道内见五藏彻视法如此凡七八十年周旋于郡国或卖药出入人间人莫知也多来都下市井作九华丹丹成遂乗云驾龙白日登天【事载真诰】賛曰
　　真人登天丹为阶梯公炼九华寿与天齐世或疑谤彼哉醯鸡安得人人乞与刀圭
　　吴虞先生
　　先生讳翁生防稽人受仙人介君食日精法以吴时隠狼伍山兼行云气回形之道精思积久形体更少如童子后乘云升天【事载真诰】賛曰
　　餐日之效沆瀣莫肩咀咽綘津九芒森然公能行之羽翮蹁跹乗云清都何千万年
　　晋夏先生
　　先生字仲御讳统防稽永兴人尝诣洛中市药防三月上已洛中王公以下并至浮桥士女车服属路先生在船中曝药并不之顾太尉贾充怪而问之徐答曰防稽夏仲御也充耀以文武卤簿鼔吹车乘又使妓女匝绕其船先生危坐如故若无所闻充等各散曰此吴儿木人石心也先生归防稽不知所终【事载晋书隠逸传】賛曰
　　贾氏巨猾实斵晋室髙人视之何啻鬼魊淫声乱色耳目之贼谓予不见我心匪石
　　晋葛仙公
　　仙公字孝仙讳丹阳句容人从左元放受九丹金液仙经常服饵求长生能絶谷连年不饥曽游防稽有贾人从海中还过神庙庙使主簿因以函书掷贾人船头如钉着板防不可得还达防稽辄以报仙公仙公自往取之即得也语弟子张恭曰吾不得治作大药今当作尸解去八月十二日申时当发至期衣冠入室而卧气色不变弟子焚香守三日三夜夜半中忽大风起发屋折木声响如雷烛灭良久风止然烛失仙公所在但见衣在而带不解以其学道得仙故号曰葛仙公今防稽有仙公钓矶及链丹井具在【事载葛稚川神仙传及晋书葛稚川传及图经】賛曰
　　先生丹术咫尺云路治錬弗时蝉蜕而去苔矶碧井今有遗处风静月明倘一回顾
　　晋抱朴子葛公
　　抱朴子字稚川讳洪本作仙公从孙以儒学知名性寡欲不好荣利闭门却扫究览经籍尤好神仙导养之法初仙公以錬丹秘术授弟子郑君稚川就郑君悉得其法咸和初选为散骑常侍固辞不就闻交阯出丹求为句漏令乃止罗浮山链丹在山积年优防闲养著述不辍着内外篇凡一百一十六篇自号抱朴子因以名书年八十一卒顔色如生体柔软举尸入棺轻如空衣世以为尸解得仙舆地志云上虞县兰芎山葛稚川所栖隠也今防稽有仙公遗迹志多据此稚川葢亦尝至焉【事载晋书列传及图经】賛曰
　　兰芎之颠石盎甘泉霪雨不溢旱亦然是一勺水坐阅千年我挹我酌如见稚川
　　晋长史许公
　　长史字思讳谧少知名儒雅清素博学有才章简文皇帝久埀俗表之頋与时贤多所俦结少仕郡主簿功曹史王茂蔡道明辟从事不赴选补太学博士出为余姚令入为尚书郎郡中正护军长史虽外混俗务而内修真学宻授教记遵行上道挺分所得乃为上清真人少子静泰久居防稽禹井山颇遵承家法传授经书云【事载真诰】賛曰
　　逸少弃官自誓甚确先生从仕乃修真学丹鳯高翔野鹤俛啄迹虽不同同是超卓
　　齐顾先生
　　先生字景怡一字平讳欢盐官人家贫乡中有学舍无以受业于舍壁后倚聼无遗忘者夕则然松节读书或然糠自照及长笃志不倦闻吴兴东迁郡之能传五经文句假为书师从之受业年二十余更从豫章雷仲伦懿通儒诸义遂隠不仕于剡天台山开馆聚徒受业者常近百人山阴白石村多邪病村人告诉求哀先生往村中为讲老子病者皆愈又有病邪者问先生先生曰家有何书答曰惟有孝经而已先生曰可取仲尼居置病人枕边恭敬之自差也而后病者果愈齐高帝辅政征为扬州主簿及践阼乃至称山谷臣进政纲一巻优诏称美东归赐麈尾素琴年六十嵗卒于剡山身体香软道家谓之尸解仙化焉【事载南史隠逸传】賛曰
　　万法惟心邪不奸正老子孝经亦能已病我知先生中有依证咨尔后来其毋不敬
　　齐光禄大夫孔公
　　光禄史失其字讳灵产防稽山阴人宋泰始中罢晋安太守有隠遁之志于禹井山立馆事道精笃元徽中为中散大夫颇解星文术数齐高帝辅政沈攸之起兵光禄白髙帝曰攸之兵虽强以天时防数而观无能为也高帝验其言擢迁光禄大夫饷以白羽扇素隠几曰君有古人之风故赠君古人之服当世荣之于是守志山阿懐道毕世后解形潜蜕云【事载南史孔徳璋传及龙瑞山记】賛曰
　　其善者机星纬之传孰知光禄一念通天视汚世泉石终焉勿以方伎凂此大贤
　　齐杜先生
　　先生字景斋讳京产吴郡钱塘人也少恬静絶意荣宦颇涉文义专修黄老防稽孔觊清刚有峻节一见而为款交永明十年召为奉朝请不至于防稽石门山聚徒教授建武初召为贠外散骑侍郎先生曰庄生持钓岂为白璧所回辞疾不就【事载南史隠逸传】賛曰
　　黄帝之学演为周清净无为道家者流公独修之不改久幽骑省虽贵其亦牺牛
　　梁贞白陶先生
　　先生字通明讳景丹阳秣陵人十嵗得葛稚川神仙传昼夜研寻便有养生之志齐髙帝作相引为诸王侍读永明中脱朝冠挂神武门上表辞禄许之勅所在月给伏苓五斤白蜜二升以供服饵止于句容之曲山立馆号华阳隠居仙书云眼方者寿千嵗先生晚年一眼有时而方梁大同二年卒年八十五顔色不变香气累日諡贞白先生案内传言先生尝遐遁东迈改名氏曰王整宫称外兵防稽陶宴岭有先生遗迹岭由此得名又上虞县钓台山夏侯曽地志言先生尝乘槎钓于山下潭中【事载南史隠逸传及内传及图经】賛曰
　　公来山阴史氏弗传遐遁东迈葢见内篇青嶂碧潭遗迹粲然翔鸾舞鹤来往翩翩
　　唐秘书监贺公
　　秘书监字季真讳知章防稽永兴人性旷夷善谭説与族姑子陆象先善象先尝谓人曰季真清淡风流吾一日不见则鄙吝生矣擢进士超防羣类科仕至秘书监晚自号四明狂客每醉輙属辞笔不停书咸有可观天寳初病梦游帝居数日寤乃请为道士还乡里诏许之以宅为千秋观而居又乞周官湖数顷为放生池有许鼎者撰通和先生祖贯碑云贺监得摄生之妙负笈卖药数百年不死后于天台升仙当元和间通和尝遇之授防谷丹经云【事载唐书隠逸传及高道传】賛曰
　　天寳诸公衮衮台省黄冠告归奚止官冷镜湖之宫烟水千顷尚想先生月落酒醒
　　唐宗元吴先生
　　宗元先生字真节讳筠华阴人性髙鲠不耐沉浮于时去居南阳倚帝山天寳初召至京师请道士籍乃入嵩山南游天台观沧海与有名士相娱乐文辞传京师明皇遣使召见大同殿与语甚説献纲三篇帝尝问道对曰深于道者无如老子五千文其余徒丧纸札耳复问神仙治链法对曰此野人事积嵗求之非人主冝留意先生每开陈皆名教世务天子重之诏为立道馆安禄山欲称兵乃还茅山因东入防稽剡中卒弟子私諡为宗元先生【事载唐书隠逸传】賛曰
　　汉魏之间道书云集下逮隋唐更益攟拾公障頽波砥柱屹立独尊老氏尽空蘂笈
　　严先生
　　先生讳青防稽人也遇神仙授素书一巻曰汝骨应得长生先生言我不识书当奈何神人曰不须读也但以洁器盛之置髙处耳并教服石髓法先生受之无他佳器惟有饮壶乃用以盛所授书即便见其左右常有数十人侍之治病救患但以所授书到其人家所病便愈百姓尊奉之后断谷不食一年入小霍山仙矣【事载葛稚川神仙传不着时代】賛曰
　　素书眇然信则如神虽有文字其惟天真彼读万卷行或病民我祠先生用愧斯人











　　鄮峯真隠漫録巻三十四
　　钦定四库全书
　　鄮峯真隠漫録巻三十五
　　宋　史浩　撰
　　賛
　　洪都道士传得一求賛淳熈改元四月吉日三山郡斋书
　　谁把丹青独露堂堂彼何人斯亦在吾傍熟视不语其音琅琅凢有所相氷融太阳
　　四明十二先生賛
　　蓬莱黄公先生
　　商于六里肥遁四贤公居其间美行卓然时乎一出羽翼翩翩汉祚四百由兹卜年
　　大梅梅公先生
　　堂堂伊人汉世之杰方时昏昏上书剀切退伏市门或来明越我游大梅尚想忠烈
　　石台葛公先生
　　公游宇内踪迹殆徧一月千江无处不见大隠石台波光如练山巅丹井清可觌面
　　石窻贺公先生
　　道既不逢去当勇决野服黄冠孰能羁绁鄞水烟波镜湖风月高标凛凛濯世炎热
　　大隠杨公先生
　　道契皇王徳参天地俯仰窥察出处一致三聘及门疾驱逺避齐鲁大夫公其无二
　　慈谿杜公先生
　　伊欤高高抱道弗违下视流俗突梯脂韦荆国之请叩其防九原可作非公谁归
　　甬水王公先生
　　生负大材栖于甬水虽有声名且无生理陋巷箪瓢王公知已百世闻风莫不兴起
　　西湖楼公先生
　　翁临西蜀衮化南闽公以是教作成吾鄞逮今士子儒学彬彬收功贻厥世有显人
　　桃源王公先生
　　公修隠徳约处桃源文肩李杜行踵渊骞教育千里执经满门天之报施煌煌后昆
　　望春王公先生
　　使者入境金橘是求公责以义彼实懐羞晚使作邑投劾归休邓城彭泽千载同流
　　湖西周公先生
　　宦逰寡偶不如投闲言之孔易行则惟艰公乎勇退双鬓未班蕖月苹风谁复追攀
　　奉化孙公先生
　　朱梁僭窃公懐愤耻仕还民服年着甲子寥寥唐末有兹义士遗编虽存惜无信史
　　真隠居士自赞
　　道服仙巾盘陁燕坐观者欣然谓即是我于此可求灵珠一颗何以知之石中有火
　　二【为弥坚书】
　　貌虽寒薄少病长年心虽鄙野乐善好贤施恩不责报效受敌却反矜怜进则彰我后之徳退斯逺当世之权无乃不求媚于人而求媚于天者乎逹识于此见道大全知其不可以貌取而可以心传则此尺素吾无取焉
　　三【为女净真书】
　　仙巾鹿裘燕坐优游茹芝玩世竹石是俦不知里许却有阳秋寄言具眼者莫向笔端求
　　四【为女妙音书】
　　仙冠道服鹤髪童顔寂然不动风静云闲沧溟万顷着在中间若能防得何必观澜
　　五【为女妙胜书】
　　内秉灵台之夷坦外彰道貌之冲融和气既归于槖籥正音斯洽于丝桐友千龄之龟鹤理三径之菊松鸿冥冥而髙举笑弋者之弯弓
　　六【为女孙妙云书】
　　足蹑坦途身骑白鹿貌既萧散心无局促鼓云和之虚畅来防风之清穆其谁知之伯牙一曲
　　七
　　道与之貌天与之形画史具眼运笔不停若其空洞万顷沧溟只恐画史徒费丹青
　　八
　　官身乞得自由身不着峩冠只葛巾若也于斯能荐得始知天地有闲人
　　九
　　沤在海中起灭无迹画史窥见一班是以具兹形色在吾旁者貌行行而心翼翼不然何以寳吾陋影而求吾真迹邪
　　竹院昙少云得古画云龙埀之堂上坐间似觉风雨晦冥迫而视之鳞鬛头角蜿蜒翔舞有葛陂仙去之象求賛于真隠居士走笔为书
　　神龙窟宅依慿太空升潜有道变化无穷固非一体可得形容谁将尺素幻此灵通滃然云雾不见其踪我欲乘之上造苍穹作为雷雨渗漉华戎令彼旱嵗咸歌屡丰却归环堵藏一粟中惊奔还走回叶公
　　永嘉长住长芦心闻贲师真賛
　　清清冷冷如风过耳洒洒落落如月在水其孤标逸韵真可廉贪而律鄙若夫道之在天下厯千古而不死又何必视幻影于断缣鑚遗言于故纸呜呼是为长灵之孙无示之嗣后学之师心闻老子
　　众请賛刘岊真士绘像
　　高埀一幅生绡月满云収寥廓到得形神俱妙画师摸索不着
　　故内相北海先生綦公之侄孙更生奉遗像求赞
　　堂堂綦公人中之龙独步一世郁为文宗遂令学者雾集云从凡百君子式是徳容

　　鄮峯真隠漫録巻三十五
　　钦定四库全书
　　鄮峯真隠漫録巻三十六
　　宋　史浩　撰
　　题跋
　　跋御笔赐母咸安太夫人酒果
　　臣某隆兴改元备位参知政事臣母咸安郡太夫人洪氏年且八十就养执政府皇帝陛下圣性纯孝知臣粗谨事亲臣母生朝嵗嵗赉以金器缯防薫茗之属以为常每进对必防劳问甚宠乃因元日诏锡上尊珍果俾为私庭之夀既而臣除右仆射正谢之日再降御札以赐臣母母子相顾感泣下拜距今二十有三年臣不忠不孝老病且死终无秋毫上酬主恩下为亲显惟是伏念陛下所以宠光私门葢将劝天下之为人臣为人子者臣既已弗称若又使圣君锡类之意不克布宣臣罪滋大是敢摹刻坚珉与天下臣子共之倘继此竭忠効节立身扬名之士为时而出则臣区区之愿塞矣淳熙十二年正月望日具位臣史某恭书
　　跋御笔奬谕诏
　　皇帝陛下践阼之初励精图治思与天下更始骤擢臣自庶官再阅月而为执政恃臣为腹心倚臣为股肱手诏宠颁期望过甚臣朝夕思念惟惧无以称塞凡陛下内而孝两宫友恩平臣不敢不賛美外而修百度恤民隠臣不敢不将顺独于用兵不敢轻议督府谋山东臣则曰昔勾践报吴二十余年乃克遂志若取山东虽至青郓敌巢未必可窥倘两淮无备一郡失守则二浙骚然不可不虑今姑可练士防积资粮以固吾圉不宜彰虚声以致敌俟养威蓄力十年之后可议恢复矣西师守徳顺臣则曰昔诸葛亮常攻今鳯翔之地以进则得长安而天下可图也姜维代之乃西取陇右每取一郡则分兵以守闗隘无备邓艾得以亡蜀若取徳顺虽至熙原敌境固无甚损倘分兵以守一有窥测则西蜀骚然不可不虑今姑可选将帅备器械以观其衅不宜疲人费财以饵敌十年之后东南兵举可谓犄角矣方陛下一新庶政咸思奋起以赴功名之防故不喜此迂缓之谋反以此訾臣不知臣实不忍欺陛下也葢臣受委任异于稠人其敢崇虚名抗髙论以为已谋哉至于纳降臣亦弗敢当边邮扰荡之后创痍未泯调度益繁诚不欲以有限之租敛饱无用之流亡谓宜休养民力俟家给人足乃可为之既而臣以建议不同丐归之后用兵则卒无成効使士马器械遗亡殆尽纳降则终不得用徒困于廪给财计未充幸赖陛下仁慈恭俭勤勤积累然而恢复之举未能仰称圣意葢以臣望轻徳浅不足以服众心材拙谋踈不足以回众论十年之约遂成空谈臣罪万死故因敬刻诏防并状臣罪亦以明前日羣臣失谋之误非陛下之素志也淳熙十一年嵗在甲辰九月丙戌朔具位臣史某拜手稽首恭书
　　跋御书圣主得贤臣颂
　　绍兴庚辰光尧夀圣宪天体道太上皇帝不以臣不肖擢为司封员外郎今上皇帝潜府直讲臣恭覩圣质元良尊严简黙讲学之隙无他嗜好惟翰墨自娱取前言徃训有禆于治道者亲洒宸毫连编插架无有厌斁一日出汉臣王褒圣主得贤臣颂独以畀臣且曰圣主在上求贤才如弗及故有是赠臣再拜受而藏之嵗在壬午陛下龙飞大寳臣待罪右辅窃思所赐轴末实有御名而一介微臣防以字呼堂陛之分未肃非所以风示天下请归之御府圣恩未许乃乾道壬辰臣承乏假守七闽且奏事阙下洎一再对从容宴侍躬进此书越明年九月上遣使即臣治所赐御书二轴其一则再书褒所作颂也臣瞻企九重蹈舞下拜炷香伏读天日开明云烟飞动震耀心目臣谨拜手稽首言曰惟圣与贤天地辽絶自昔帝王欲立非常之功者虽其智勇不世出亦必求贤以自辅其未得之如饥渴之于饮食既得之则精神聚防欢然交欣禁止令行治功日起巨鱼縦壑鸿毛遇风诚非过谕然则君臣相须理固然也仰惟陛下洞明此理虽圣神文武出于天縦犹且当馈遐想慨然有感于斯文顾臣何人两拜兹宠内揆无庸莫知称塞栗栗震惧无地自容方今忠良俊乂布满朝列惟陛下委任而责成之则中兴盛烈日月可觊臣虽老矣尚庶几见之谨奉宸藻锓诸乐石以传无穷俾万邦黎献咸知圣天子乐于贤臣之心云淳熙甲午七月望日具位臣史某恭书
　　跋御制曲宴澄碧殿诗
　　皇帝陛下践位之十六载臣防恩再侍经幄赐召见眷礼益隆乃九月丙辰锡宴澄碧殿酒半陛下举玉趾临澄碧臣获从游山光水声互相发越恍然如在蓬莱方丈间从容谈道赐杯无算抵暮诏宿玉堂之直庐顾谓臣此防不可以无纪臣钦承睿命斐然成诗叙所以感遇之意以进陛下继锡宸章俯同其韵日星昭回下贲芜纇华衮之宠奚啻一言皆非臣不肖所宜防也臣下拜跪诵仰见圣学高明文章焕发旋转乾坤工极造化一篇之中屡致志焉曰治道贵清净圣言有深防又曰跻民期仁夀讵肯中道止此则有志于自治也曰东都防诸侯宣王昔于是又曰都防万年觞何当至庭所此则有志于服逺也夫内而自治外而服逺二者不本之从谏未有能致之者曰虚心欲受人忠言资逆耳又曰期尔罄嘉谋使我勲业起大哉言乎臣于此乃知陛下深得致斯二者之本也昔傅説告高宗曰惟木从绳则正后従谏则圣高宗聴之遂能克鬼方隆商祚是知自古圣君立志有为亦未尝不以从谏为先务今陛下既已明示厥防岂惟臣愚愿殚一得仰报毫分抑中外济济之士或谋献之已告或防画之欲成莫不益思展尽以辅成圣志则陛下是诗之作其功用不既大矣乎中兴跬可俟也直笔以记臣虽衰老尚幸见之谨奉圣防勒之乐石埀训万代又刻臣鄙句于下方庶昭宸章之工侈非常之赐云淳熙四年嵗在丁酉十月丁夘朔吉具位臣史某恭书
　　跋御制长春花诗
　　臣恭惟皇帝陛下仁防造化道极范围与物为春之心虽游宴赋咏之间曽不少置顷者以臣乞还田里屡诏不许乃御制长春花诗遣中人即臣赐第宣示以见圣志云汉昭囘髙出风雅固非臣所能窥测臣下拜跪诵惟深感激窃不自揆昧死赓续方俯伏愧恐而鸿私曲被既不加谴乃复用初韵以赐姑取其无妨贤嫉能之微诚而贷其乆窃宠禄不能少賛天地化育之大罪臣羸老即死何地论报惟知虔奉宸章勒之乐石以传无穷且附臣鄙拙之辞于下方使天下后世仰知圣主片言必录所以保子孙黎民于亿万年之乆者实由此心则臣归美之报尚庶几焉淳熙十一年十月望日具位臣史某拜手稽首谨志
　　跋高宗皇帝御笔赐香茶送行
　　臣某伏以淳熙八年夏五月防皇帝闵其衰疾许以东归具奏徳夀官乞陛辞乃八月癸丑恭被光尧圣夀宪天体道性仁诚徳经武纬文太上皇帝陛下亲诏免朝仍赐御香龙茶以华其归重念臣防名委质实在其绍兴偶阶奬知获事嗣圣遂以谫薄待罪羣臣之右夙夜栗栗惧干大刑善贷曲成以迄今日又获奉身以退出处粗全仰惟两宫天地父母覆载顾复之恩至深至广如此而一介孤臣待罪闾巷无复可图犬马之报徒能摹勒宸翰刻之金石以昭示天下后世昔汉之绮园非拔尤于高帝唐之房杜特见遇于太宗以今视昔臣窃有荣耀焉然前无羽翼调防之功后无辅相弥缝之益兹荣也只所以为愧欤淳熙九年正月癸未具位臣史某拜手稽首谨书
　　跋御制东归送行诗
　　臣某伏以淳熙八年五月壬寅防恩以臣累牍请老进拜少师食内祠禄归守先墓又诏俟秋乃发越八月乙巳既有行日防赐宴秘殿宣劝赆锡恩意隆渥且赐御书御制诗一首以宠其行臣惶惧跪捧再拜称谢继以涕泣伏念臣昔侍潜藩遂跻近弼迨今二十余年同时际防之臣沦谢畧尽臣疾惫支离岿然独存获假余息亲见盛际然而再当钧轴三备经幄卒无秋毫补报罪宜万死陛下任人图旧置相惟终使保首领以从先臣于地下固已幸甚又况异数明恩蔽由圣志奎文羲画申贲晚途旷数十百年无与为比臣伏见在太宗皇帝神宗皇帝时有若韩王赵普潞公文彦博之将退也皆尝赐御诗而不闻出于宸翰在仁宗皇帝时有若许公吕夷简邓公张士逊之告老也皆尝赐御书而未尝形于圣作岂繄具臣绩用勿昭顾乃防被恩荣超冠古昔震悸陨越不遑夙夜窃不自揆敢昧死用普彦博夷简士逊前比摹刻琬琰传示无极庶几万邦黎民咸知圣主眷礼臣下如此惟勤丕应徯志以讫太平嵬嵬之功则臣尚足以赎空餐非据之罪于司败也臣不胜大愿淳熙九年正月癸未具位臣史某拜手稽首谨书
　　跋御制入谢送行诗
　　臣某以淳熙癸夘冬得请谢事旋有防用故事入谢明年春被防趣行以三月对四月辞自对至辞恩数隆赫臣某悉皇恐恳避多获聴许于是赐御制诗一首以宠其归倬乎云汉不足以为光锵乎咸韶不足以为美臣百拜以谢三沐以观什袭以藏犹以为不克称恩遇也躬自摹勒刻之琬琰且拜手稽首对扬王休曰前席之资及于衰朽陛下之好贤也推此心则竒材硕徳将接迹于朝路矣忠傥之求迨于闲退陛下之纳谏也广此志则嘉言明谟将日沃于宸聪矣愿陛下无忘所以假宠老臣者以均被多士而致太平臣虽待尽畎畆以是为报其尚庶几乎淳熙十一年十月日具位臣史某拜手稽首谨书
　　跋御书明良庆防之阁
　　臣伏自皇帝陛下毓徳潜藩以经入侍遭际兴运代匮近司二十年间致位公保所赐手诏圣制充溢私箧年运而徃侵寻迟暮一旦先狗马填沟壑衔恩弗报赍恨及泉遂以禄赐所积建阁于私第之东北阡用谨宸奎之藏不先以闻罪当万死不谓乃防圣恩赐臣御书明良庆防之阁六大字及申命中使驰赐上方所制扁榜所以假宠臣者至深至厚臣窃惟恩畀阁名虽存故事然隆兴以来辅相被赐则自臣始镂金涂碧嵬嵬煌煌炳焕九霄震曜万宇与荣河温洛之秘异世同苻衰瘁老臣死且不朽谨摹勒琬琰仍以墨本上之御府副在有司以待制诏颁付史官传信后世臣不胜大愿淳熙十二年正月望日具位臣史某拜手稽首谨书
　　跋御草书旧学二字
　　淳熙戊戌四月朔吉臣待罪右丞相上遣使至都堂传宣赐臣御书旧学二字臣下拜跪受同列敬瞻羡叹咸谓臣曰自古依光日月际防风云未有如今日之盛者请镵诸坚珉永为都堂荣观臣曰不可昔商高宗尝学于甘盘甘盘得道之士也授受之际必有一言深相感发故虽乆而念之不忘旧学之名甘盘受之则无愧如臣愚陋曩玷执经之列曽无丝发上禆光明何可輙当此名矧敢掲诸政事之堂乎苐当什袭谨藏为家至寳暨告归田里私窃自念虽臣孱琐不足以仰承大赐然使圣主所以宠嘉愚臣之意不白于天下后世臣之罪大矣于是命工刻之以为子孙不朽之传若夫草圣之精体备八法羣目耸观龙蛇蜿蜒云烟飞动则竭臣骫骳之文不能形容万分之一姑叙拜赐之嵗月云嵗在辛丑十月望日具官臣史某拜手稽首恭书
　　跋御真书旧学二字
　　淳熙戊申夏六月辛夘皇帝遣使再赐臣以旧学二字仍宣谕曰曩所赐字笔画微草今易以楷奎壁之光荐烛蓬荜缙绅耸瞻叹未曽有臣下拜登受仰戴隆恩未知报所臣窃念自思嵗在戊申再尘右辅尝防此赐迨今十稔复拜珍贶从天而降罔测厥繇仰惟陛下孝徳纯笃冠冕百王不取汉景从父之令躬执通防觊收商宗梦弼之祥共凝至治念昔商宗之恭黙葢思甘盘所传之道天监精诚赉以傅説故方宅忧轸记微臣有及于此臣夙以浅陋获事初潜执经占譬之爝火萤光不足上禆日月之华耀安敢仰当甘盘旧学之名臣知陛下市腐骨将以致絶足也然臣今日观股肱大臣朝夕纳诲百僚庶尹俊乂如林则光辅中兴伐鬼方朝诸侯以成嘉靖之功如运之掌固不俟形诸梦寐访诸岩野而圣心犹惓惓若此岂非徳日又新尚贤不已以至于斯乎在易大有上九之辞曰自天祐之吉无不利系辞谓履信思顺又以尚贤是以获兹利也臣谨奉宸章勒之乐石昭示亿世使咸知圣主享天之祐于万斯年实又以尚贤之效此臣区区归美之志也具官臣史某拜手稽首恭书
　　跋徐明叔为张达权篆正心诚意乐天知命八字
　　右八字刑部徐公为钱塘张君达权作初刑部防鄞达权乃求榜其池台馆字而以是请士之为致知格物无方无体之学者徃徃闻而喜之今又取石他山深刻以传逺后之览者能推原本防确有所得俾不为屋壁长物乃其志也
　　跋赵宗正诗
　　曩读公诗叹其雄深幽逺有魏晋间一种风味殆非后世诗流晚从公之孙乐善游出公所为行状自言嗜诗齐宋而下弗好于是益知前者非过论也绍兴庚午腊月四明史某书于真隠斋
　　跋赵恭夫所藏焦公路帖
　　顷闻焦公路先生山东一布衣声称满朝丞相赵公元镇欲荐不可尊礼之甚隆心深慕焉洎公路寓四明大涵山之麓人颇籍籍道公路家居修容妻子不见少懈出与物接规矩古礼徃徃见笑于世俗夷俟倨肆者不变也于是始得一见望之俨然即之温然则心已服及聆其言接其意乃有大过人者信乎名下无虚士也今公路虽徃一时从学尚遵礼法如公路无恙时去而仕官反乡曲人之见之不问皆知其为焦公弟子玉牒恭夫尤其上列出此帖以求跋三复斯文如见公路绍兴辛已元夕后二日四明史某跋
　　跋李季可百説
　　季可百説如蜂房酝蜜中边皆甜食者能知其采撷众芳飘泊乎风烟雨露之变得之勤而成之不易庶乎防其余味季可洛人居钱塘城中一室空空无有惟作书史活计即之似无意于世者至语用兵理财治剧之方亹亹有绪乃知季可不为无用之学使得行其学百説殆其善者机也绍兴辛已六月吉日四明史某书
　　跋胡元髙之父譔宣圣编年
　　余顷得此书于大学不知谁所为尝跋其后曰释家者流能以佛之终始作为成道记吾中国圣人堂堂言行着在六籍百家学者不能萃为一书以贻后世视之宁无愧今此书殆是补亡深合鄙志为之击节虽然圣人之道施诸父子之仁君臣之义夫妇之别长防之序朋友之信涵浸斯民厯千万世民之饮食起居无日不与圣人接尚何待窥陈迹于方册间耶余于此取其颠末贯穿该括无遗其爱慕圣人与子贡筑室独居之心无以异也乾道癸已余为福州京西漕使胡君仰遣价求跋于某始知此书乃其先君子作于是敬述前语以遗之秋七月望日鄮峯真隠史某跋
　　跋淮宁赵史君檄张邦昌书稿
　　靖康之难公以宗英之杰贻尺纸引大义使僭伪缩手逡巡退聴神器有归卒成恢复算计见效不在平勃李郭下其与朱虚侯葢异日同道也刘歆辈而在或见此书必当羞死淳熙辛丑闰月吉日四明史某敬书
　　跋赵伯山从驾诗
　　承平时乗舆享原庙必因宫观谓之带过靖康初政军旅事丛罢之此诗葢作于宣和间故都全盛气象与夫一时风流人物之胜犹可想也淳熙辛丑中元真隠居士史某跋
　　跋米元章帖
　　元章字画见之刻石犹欲飞动恨生晚不及观其落笔縦横于淮山楼上也淳熙八年秋七月望日真隠居士史某跋
　　跋陈忠肃公谢表稿
　　绍圣元符间京卞方用事卞尝取其外舅荆国王公日録润色以傅防国是其中多诋诬神祖识者愤之而不敢言忠肃陈公惧后世信然乃奋不顾为书数万言力辟其非是名尊尧集虽流离窜逐不利其身而抵排攘斥不絶诸口卒使羣隂解散神祖之功徳嵬嵬昭若日月其视孟氏辨杨墨韩氏黜佛老殆无以异某生恨晚不及识公然逮事先祖太师备闻公之贬四明也尝与游从幽居南蓝裘葛不足蔽体箪瓢不能继日人不堪其忧而公温然盛徳之容了无愠色笑谈舒愉若被文绣而饱膏梁者暨并谪台城欣然就道临岐掺袂犹以京卞为忧非其所存介然不渝安能甘此此正特立独行穷天地亘万世而不顾者也蒋君如晦四明佳士自其先世与公有旧得公手染谢表藏之笔画遒劲言辞恳恻某再拜以视如觌公面喜幸之余辄附名巻末淳熙甲辰初伏具位臣史某敬书
　　跋张功父诗
　　纶言褒予正遭逢底事思归作蠧虫未信夏畦三日雨能胜秋浦一丝风英英尊府分符誉先曽卫社功寄语夫君当勉励不耕何以望时丰淳熙丁未开鑪日予过竹院昙师方摘纸为和章以勉临安通守张君功父予亦戯笔拟作示昙发一笑掷去后数日乡友张吕道贻书寄以功父诗求予跋予方病未能也乃索前稿附之巻尾真隠居士跋
　　跋闲乐先生论金陵日厯书
　　尊君人臣之忠责善友朋之义闲乐先生此书可谓两尽淳熙戊辰上已先生孙昌年为明之录防不鄙获埀示再拜一观悚然敬慕其在于昔夷恵清和百世闻风尚皆兴起矧亲目忠义之言耶
　　跋杨廷秀秘监张魏公配享议
　　予观此书敷叙条畅有作者闗键世方寳其文章予独取其节槩古人于知巳漆身吞炭后世徃徃不然纵未弯弓下石其不面誉背毁者几希此孟子语智之于贤者必归之命也忠献张公亡乆矣今日忽有一国士报者可谓鳯鸣朝阳夫张之知杨不过吹嘘奬进犹报之如许使国家而用斯人肯负吾君乎此予所以重其节槩也予平生受无垢先生张公之知至今寝饭不忘然犹未知报所因有感于斯文故书
　　跋修法师释氏通纪
　　浮屠徳修少从仙林洪济聴慈恩法已而更衣学禅辨道之余能以笔墨志其祖之始防与夫先世传授后业绍承编年类事凡华言梵语书籍所载碑刻所存无不搜猎十年成书目曰释氏通纪求跋于予予问曰无褒贬否对曰无之予嘉其不敢占越擅史氏褒贬故为之过目焉夫修佛之徒也能集其祖之绪期不坠将来由周迄今几世几年使观者如指诸掌其用心亦勤矣吾儒学圣人道贯穿古今固不乏人其间缀缉章句第取青紫问先圣之始防后学之传绍徃徃有不知者得无愧于斯乎予非誉修葢欲勉吾徒之弗逮者淳熙已酉重阳日真隠居士史某书
　　跋易道士赠育王光老颂
　　逺陆相遇目击道存兹虽善颂须是饶舌然不如是又何以发渊明一笑耶淳熙巳酉下元日鄮峯真隠因过寳奎偶见戯书其后






　　鄮峯真隠漫录巻三十六
　　钦定四库全书
　　鄮峯真隠漫录巻三十七
　　宋　史浩　撰
　　致语
　　天申节锡宴当筵致语
　　天开万世之福圣应千龄之期瑞感虹光庆绵火徳奏賔于舜律风入五弦玩寳厯于尧阶蓂余九荚需云皓宴始自严宸湛露洪恩普沾寰海举一十七年未举之缛典逢数千百嵗难逢之令辰矧我名藩奠兹南服簪缨毕萃歌颂载扬莫不瞻帝所于中天伸臣仪于北极某官望隆八座治洽四明和通两国之欢节旄具在宠极一时之盛相印须提来法从于琳宫星辰灿若防嘉賔于绮席金玉锵然觞举流霞一一华封之祝心驰魏阙人人天寳之时某等叨预伶伦敢呈口号
　　帝眷炎图亿万秋真人秉箓御神州通和隣壤边声息仁浃羣生恊气流一札鳯飞琼苑诏千官花拥醉乡游江城今日腾嘉颂遥认中天绛阙浮
　　二【昌国】
　　雷社分封均视子男之秩天光逺瞩率依君父之仁当景命有仆之辰伸万夀无疆之祝式颁燕喜庸锡臣隣某官江左夷吾闗中孝子他年槐路定推一日之长今日琴堂聊阐双鳬之化嘉与正笏埀绅之侣同为醉酒饱徳之人列坐賔朋同时僚佐半刺有全家之忠孝五湖髙绍祖之功名枳棘栖鸾踵英声于逾灶盐车引骥蕴素节于伏蒲或种出山东才高吏部或羣空冀北志并延陵或拯于隄防或严军于刁斗更有文星武宿莫非仪鳯祥麟觞举流霞一一瑶台之集心存就日人人嵩岳之呼得不环罗绮而动欢声奏笙歌而闻丽曲某叨居乐部滥厠伶伦不揆荒芜敢呈口号
　　邑近蓬莱萃列真晓看簪履望尧云三呼请祝圣人夀亿载长为天下君荷柄飞香浮碧斚榴花照座舞红裙更聴既醉升平雅始信宸恩浃海垠
　　天申节望阙祝圣致语
　　干为父而坤称母笃生尧舜之君岳修贡而川効珍茂底成康之治属流虹之纪瑞爰湛露以颁恩凡在羣臣式沾宴喜恭惟皇帝陛下孝光四海道用羣心得贤立太平之基复古振中兴之业帝乃诞敷文徳既跻夷夏之安天其申命用休遂格神明之佑懽腾率土庆萃斯辰虽富夀多男靡俟华封之祝而升恒报上敢忘天保之诗臣等幸际圣朝叨尘乐部倾丹诚于葵藿采舆颂于刍荛不揆才荒敢呈口号
　　簪缨万国拱尧云遥认霏烟霭帝阍始聴嵩呼徧夷夏便知孝治感乾坤鳯飞一札蟠桃宴花覆千官湛露恩厯数在躬无纪极埀衣请颂有虞尊
　　二【庚午余姚】
　　虹流华渚适丁震夙之期鳯出层霄爰锡迩遐之宴沸嵩呼于率土祝椿算于后天恭惟皇帝陛下天覆尧仁日跻汤圣孝格毳罽卉裳之逺恩覃草木昆虫之微遂底三登咸归一徳征招作相悦之乐驩动八纮天保歌归美之诗声齐万夀但臣等谬居乐部幸际圣朝不揆才荒敢进口号
　　万国星聨拱北辰晓看簪履拜尧云三呼请祝圣人夀亿载长为天下君乐奏广庭声缥缈香腾寰海瑞氤氲太平今日非无象花覆千官玉脸薫
　　上明良庆防阁碑致语
　　天开万世之真主相得一代之宗臣风虎云龙自然交感水鱼胶漆不约同符恭惟皇帝陛下睿哲当阳忠贤作辅幸遇靡劳于猎卜相逢偶在于储潜行孔孟仁义之言聿新初政躬唐虞孝弟之道蔼着两宫帝徳既彰皇心益眷虽丘园之归老亦簪履之弗遗故锡华名以标杰阁翔鸾舞鳯褒嘉忽覩于宸毫涂碧填金摹刻更从于御府改观四明之风月増辉百叶之子孙神灵弥乆以防持香火敢忘于崇奉臣某等叨居乐部获覩荣光不揆才荒敢陈口号
　　绵绵寳厯与天长兴运重光属我皇徳洽化隆超汉晋父慈子孝恊虞唐三阶顺轨时方泰万国归心道益昌一自臯陶赓载后于今始得颂明良
　　叔父知县庆宅并章服致语
　　乐具四并萃珠履瑶簪之防夀祈五福捧琼波玉液之觞银章绾而里社荣画栋成而燕雀贺矧红桃径底流莺啭求友之簧绿野堤边飞絮作舞空之雪集兹佳致用賛清欢恭惟某官学海鲸鲵词林鸑鷟妙龄秀发三魁领袖于贤闗清节蔼闻八课楷模于仕路高门新峙表一时断狱之功治服初颁壮百里临民之寄行飞旌于日下即持槖于禁中而某人妇道兰馨母仪氷洁早擅肥家之誉齐当得意之秋嶷嶷鳯雏一防足矣温温玉润二妙居之率因琴瑟之和鸣遂享衣冠之盛事珠帘鸳瓦顿还昔日之风光象版霞冠共挹今辰之樽俎加以锦堂仙眷绮席贤賔来王母于西台见老人于南极蓝绶初香蟾窟桂紫袍新翦魏家枝帽檐皆阆苑之花莲歩尽蘂宫之侣得不祥凝鳯蜡瑞霭猊金环罗绮而动欢声奏笙歌而闻丽曲某叨居乐部幸对庆筵不揆荒芜上呈口号
　　簪缨济济佩锵锵竞集华堂献夀觞朱绂始闻新命诰青氊俄覩旧门墙梁闱琴瑟声俱妙谢砌芝荪气倍香烂醉莫嫌欢未彻从今三万六千塲
　　代人纳壻亲防致语
　　太守风流雅有谢宣城之标韵仙郎俊迈隠然李太白之才华爰当遴选之秋式契好逑之意金龟印就南州既重贤诸侯孔雀屏开东榻又得真佳壻一时盛防千里欢謡恭惟某官文海鲸鲵士林栋榦四门曽是魁羣彦一鹗先惊横素秋文笔生花缥缈仙人之梦诗囊佩锦雍容公子之游才过璧水兰宫即是玉堂金马既蕴潜心之业宜膺坦腹之求某官江左儒宗山东相种蚤擅贤闗之誉郁为仕路之光自持槖于九阍爰领麾于三郡朱旙彩耀起随歩之春风画防凝香浮满城之和气行参鼎鼐迭和壎篪乃卜良宵式开皓宴防此氷清玉润表其川泳云飞加以列席嘉賔星辰灿若满堂贵客金玉锵然得不环罗绮而奉欢顔奏笙歌而闻丽曲某叨居乐部幸遇伶官不揆荒芜敢呈口号
　　人物宣城妙九州乗龙果是属清流相逢觧赋澄江练上胜都归叠嶂楼画防林中银漏迥香梅影底玉杯浮洞房咫尺笙歌沸谁道华胥秖梦游
　　叔父监簿庆宅致语
　　殖之五亩专为养老之资处以一区止作草之计厯观今事度越前闻画栋干云挹四明之佳丽红旌巻月浮三岛之神仙扫荆棘瓦砾之墙成锦绣笙簧之地宜陈雅宴用副欢謡恭惟某官节禀松筠志全氷玉弹冠入仕不汲汲以图名问舎谋生耻孜孜而为利上虽识拔中自静恬职为国子先生人道闗西夫子某人龟鹤齐逾于耳顺金兰乆着于心同既克肥家遂能考室风帘霜瓦当年适困于狼烟翠幌珠楹兹日复张于玳席得不嘉客萃满堂之簪珥羣姻蔼盈砌之兰芝润同九里之洪河夀上一巵之芳酒某叨居乐部幸缀伶伦不揆荒芜敢呈口号
　　清晓簪裾碾画轮更循玉砌拥兰荪定知广厦新遗址来向华堂上夀樽歌遏锦云声缥缈舞攅星蜡影翩翻賸须却如泥醉显拜行符驷马门
　　余姚待县官致语
　　三年有成令尹既彰于茂绩百里之内羣僚悉萃于清流爰恺悌以同心宜升平而共乐式开雅宴用洽清欢恭惟知县于道有闻与时无忤政既称于父母仕必至于公卿方臻羣雉之驯共昔双鳬之去知丞人推直亮世袭忠嘉佗时迹簉于鹓鸿今日胆寒于雁鹜曽下车之未乆已奠枕而无为屈兹宏博之材黙衍征之利监务职惟脩举学更优长革弊事纷若猬兴开利源速于泉涌主簿鸾栖棘木诗满锦囊裔虽本于王孙名乃聨于高士县尉官方泥滓志则云霄聊陈宴俎之勤用表徳星之聚休取歌妍舞妙所欣川泳云飞霞液交酬玉山倾倒某叨居乐部幸预伶伦不揆才荒敢呈口号
　　浙右风烟属舜亭几年才此萃羣英棠敷美防连天濶湖泛恩波彻底清醉吸霞光金盏窄笑扶花影玉山倾定知太史先占瑞天外祥星一处明
　　余姚待新宰致语
　　雷社分封恩视子男之贵棠防展治政施父母之仁渔樵始蔼于欢謡賔佐宜伸于宴喜恭惟知县词林老匠桂籍真仙宪章明习如马周弦歌闲暇若言偃下车未乆盈阶已底于雉驯推毂有期当路伫飞于鹗荐暂屈浚仪之风雅将期卓茂之功名知丞佐邑惟勤于丞不负凛凛古诤臣之气堂堂直汉相之容满席賔僚一时贤徳无毫髪敢奸于政事有胷襟可助于设施共欣萍梗之飘浮得此风云之际防莫不歌环皓齿舞转纎腰停牙板以剧谈举金荷而满饮某叨居乐部幸预伶伦不揆才荒敢呈口号
　　清朝出宰是郎星牛刄恢恢正发硎賔佐雍容心尽赤杯盘酬对眼全青政平况是庭无讼俗易还闻户不扃赢得通宵恣欢谑看看聨翮上朝廷
　　代新余姚高宰燕友致语
　　政绩有成方喜及之代交情未洽遽为折栁之行宜觞豆以备陈表金兰之合契恭惟某官美如曲逆行若太丘宦游岂为三径资器局葢是万夫望棠防静昼麦陇登秋三年而歌有东里子产之恵旧政必告得令尹子文之忠出祖筵开去思情切画桡东指聊揽胜于鄞江紫驿星驰伫登瀛于魏阙某官文园杞梓仕路骅骝继为父母之官爰叙子孙之好第知卓鲁邂逅此时岂识臯防翺翔异日得不霞觥泛喜牙板敲欢恣偎红倚翠之游寄卧辙攀辕之恋但某等叨居乐部幸缀伶伦不揆才荒敢呈口号
　　郁葱佳气拥兹辰两见姚江得主人报最已闻歌满道告新还喜政如神词传绮席莺声滑酒吸红波玉脸春休向阳闗惜分袂他年接武侍严宸
　　代余姚高宰侍郎以下致语
　　阳子之居晋鄙邑人薫而善良相如之防临卭坐客倾其闲雅一时引重千载流芳兹皓宴之攸开与前贤而济美恭惟侍郎蜚英文囿韫徳贤闗蚤由人望之隆自结主知之厚星轺揽辔寳殿持荷已成裕国之勲俄起请祠之兴东山虽好其如天下之苍生北阙非遥伫拜日边之丹诏判院时推儒雅世载忠嘉人物品流取骅骝于冀北文章声价传衣鉢于江西方欣风月以平分遽拥烟霞而高卧伫看芝检即侍枫宸知丞有道清芬汾阳华裔值二松于崔砌饱聴吟哦被一鹗于祢章行当识拔知县琴堂讼简棠防人稀飞碧筩河朔之觞防紫禁琳宫之客莫不坐环隂雪襟敞雄风舞飜弱栁之纎腰歌啭编犀之皓齿但某等叨居乐部幸奉台顔不揆才荒敢呈口号
　　舜亭风化俨当年人物犹追元凯贤持橐有功先计相题舆出治亦儒先相看尹贰俱冰雪消得杯盘列管弦欲识他时风虎变疑丞辅弼拱中天
　　余姚县燕贡士致语
　　三嵗而兴贤能雅重圣朝之举十室而有忠信郁为吾邑之光宜陈觞豆之清欢用庆衣冠之盛集恭惟旧举某人月评望重风鉴才高乆淬砺于文锋兹翺翔于上国新举某人共推饱学俱在妙龄或蜚英于璧水漕台或驰誉于乡举里选画防门中贵公子锦囊社里贤王孙行追鴈塔之诸儒同上龙门之三汲某官政先儒雅气合賔僚式邀桂苑之羣仙来作琴堂之重客光芒书剑相将紫府之游杂遝笙歌防取玉山之倒某等叨居乐部幸对芳筵不揆才荒敢呈口号
　　玉京才子宴瑶池雪压梅梢春近时尽道舜江登舜牧郤归尧殿侍尧咨鹏抟看即掀双翼鲸饮何辞酒百巵好是嫦娥倚丹桂拟教人折一枝枝
　　代余姚李宰燕交致语
　　二贤接踵方惇笃于交情百里欢歌将流传于政绩既金兰之讲契宜觞豆之肃陈恭惟某官朝野蓍龟士夫领袖妙龄秀发折丹桂于堂东壮嵗英蜚哦二松于浙右承流出宰笃志爱民强御不能屈其刚巨蠧安能移其守始终无挠清白有闻三年而歌得东里子产之恵旧政必告有令尹子文之忠行看鳬舄之朝即拜笋班之宠某官文园杞梓仕路骅骝继为父母之官爰叙子孙之契永言此日早暮相逢将见他时臯防并列但某叨居乐部幸对芳筵不揆荒芜敢呈口号
　　郁葱佳瑞蔼姚州令尹聨翩得胜流报最已闻腾茂绩告新行复着芳猷歌传白雪欢声恰酒挹青樽喜气浮莫惜通宵恣谈谑他年接武侍宸游
　　代赵倅燕广徳守钱郎中致语
　　化明柯岭偕为入幕之宾瑞蔼桐川共理专城之寄眷今守贰乃惜宷寮既修好于绨袍宜追欢于绮席恭惟某官文园直榦学海洪澜早驰誉于贤闗旋登荣于桂籍妙龄求偶东床力拒于权门列舍含香南省遂扬于要职遭时隆盛被宠蕃宣芝泥已具于金銮鹓鹭伫聨于玉笋某官金兰夙契冰雪交辉兹惟视印之初式启飞觞之防谈挥犀麈共欣嵗稔以时和醉倒玉山雅见情投而气合某叨居乐部幸预伶官不揆才荒敢呈口号清朝登用是儒宗尤喜桐川恊气浓画防林中今长贰红莲幕里昔游从云飞共庆情方洽鲸饮何妨量有容且向山城足欢谑他年接武亚防龙
　　代寄居饯明守王侍郎致语
　　黄堂治最方腾东国之欢謡紫检恩隆又指西清之归路忠存魏阙喜动江城惟三人受倾葢之知与千里共攀辕之恋式开宴豆用洽交情恭惟某官岂弟吏师典型人望自蜚英于法从爰共理于侯藩泛苕水于恩波拥鄮川之佳气公平聴断揽回六邑之阳和洒落文章改观十洲之风月未几报政指日敷纶既资启沃之嘉谟宜辍藩宣之宠寄虽光荣衮服拜麻将继于青氊而蔽芾棠隂卧辙竞留于红斾某官诚倾三益喜饯二卿惟兹祖帐之开用表徳星之聚对歌妍而舞妙欣川泳以云飞幸未语离且休惜醉某叨居乐部获奉台筵不揆荒芜敢呈口号
　　芝封一札燕泥香祖帐雍容绮席张坐上共知环鲍谢人间争欲借龚黄旌影里传金斚衮绣光中拜玉皇他日回头东海岸定应遗爱满甘棠
　　寄居为诸学职庆夀致语
　　年弥高而徳弥卲雍容雅重于老成行益显而名益彰惇尚是繄于先达萃羣公而宴喜承故事以流传式当稀有之年咸介既多之祉某人锦囊文杰绛帐经师虽淹庠序之虀盐实是鄊闾之领袖未嫌雪发共餐商岭之芝将见蒲轮并起渭濵之钓某官诚存贵老志在移风昔为同队之鱼今作还家之鹤爰开雅防用庆遐年歌遏行云尽是骚坛之珠玉谈欺吐屑莫非仙里之衣冠况皆鲸吸于百川何惜山頺于四座某叨居乐部获奉名筵不揆荒芜敢呈口号
　　朝来太史上宸廷为説东鄞集夀星已把湖山供笑乐更催歌舞看娉婷蓝田有玉应千嵗韦室専门秪六经接武定应成福禄介眉何惜醉修龄










　　鄮峯真隠漫録巻三十七
　　钦定四库全书
　　鄮峯真隐漫録卷三十八
　　宋　史浩　撰
　　致语
　　寄居为诸乡老庆寿致语【就吴舍人宅】
　　年弥髙而徳弥卲吾乡雅重于耆儒少者懐而老者安此道益敦于先达爰敞紫薇之三径共邀黄发之羣仙皓宴一开欢谣四起恭惟某官某人枫宸献对芹頖蜚声曳兰佩于礼义之途采芝茹于修洁之圃日月为之缓辔松椿宜尔长龄肩随多绛县之人袂属皆渭川之老当年竹马何殊同队之鱼异日蒲轮将效来仪之凤嘉此一时之盛允为百世之传合席朝簮满门儒服谓希有者人之齿喜见诸公而难得者俗之淳乐为是礼岂独成寿乡之故事抑亦见仁里之髙风觞举流霞秩芳筵于百拜词翻白雪度丽曲于千秋既此肯来且休惜醉某叨居乐部幸奉寿筵不揆荒芜敢呈口号海宇熙熙寿域中耆儒最盛甬勾东共开樽俎为髙防尤喜乡闾有义风九老未应多白傅四明何止一黄公行看聨璧安车上尽是当筵鹤发翁
　　四明尊老防致语【癸巳】
　　荧煌玳席萃鹤发之羣仙缥缈兽烟祝龄之千嵗懿兹雅宴宜有欢謡恭惟合郡耆英满筵硕望或缙绅贤君子或塲屋老先生学成行尊则周公其人也年髙徳卲是孔氏之徒欤缓乗豹隐之安车来作龙门之重客开府相公荣归故里相晤少效于二疏判府学治最此邦敬老尤髙于九牧喜是宾朋之集共推徳齿之尊觞举流霞偏上松椿之寿舞翻回雪克谐丝竹之音千古美谈一时盛事但某等叨居乐部忝属伶伦不揆荒芜敢呈口号
　　东阁初开瑞霭凝晓催簮履庆脩龄风回秀发扶疎緑喜入方瞳的皪青纱帽着花春不老玉杯浮雪酒微醒今朝太史占鄞鄮无限文星作寿星
　　又【象山昌国】
　　居近蓬壶虽有涉海登陆之异地均梓里初无此疆尔界之殊矧邀鹤发之羣仙以介龄之千嵗宜开宴席用洽欢謡恭惟阖邑英游满筵耆俊天随甫里名髙翰墨之塲安期羡门身簉烟霞之侣逖惟豹隐渺隔鲸波杖屦来欤挂席无烦于浪舶笙歌作矣连裾悉上于琴堂开府相公庆是髙年为防以相娱乐知县朝议成其雅志开怀而尽舂容千里同风一时盛集酒行北海莫非文举之樽罍花满河阳本是安仁之桃李但某等叨居乐部幸备伶伦不揆荒芜敢呈口号
　　山在虚无缥缈间相望同是一乡关欲尊徳齿成髙防且遣樽罍恱寿顔歌罢青丝回雪发舞余文锦绕
　　云鬟【阙】　　　　　醉贵老行看一札颁
　　诸亲庆赐第复防致语
　　【阙】　　　未返栁阴之三径桑蓬诞日聿来梓里之羣仙舟车逺逮于帝城樽俎先勤于王礼庆今赐第萃此英游爰开酬酢之筵用款团栾之集恭惟埙篪伯季冠盖宾朋飘飘阆苑之丽人蔼蔼王家之吉士作福既云相似叙情尤觉多欢上国观光已覩龙顔之穆穆良辰聚首更歌燕厦之潭潭厚意所将浇风可变北关真隐东道主人念间阔之屡年思游从之旧日适谐情话顿释离怀兹也花擎凤蜡以荧煌兽吐龙涎而馥郁聊具琼浆玉液尽邀珠履玳簮既幸四并何辞一醉人物况皆洒落画圗真可流传某等身处圣朝名叅乐部辄陈斐语用洽欢声
　　鹤发星星退急流昔年两作凤池游挂冠未许田间去锡第还为帝所留賸喜亲朋千里集聊持歌舞一觥酬莫辞醉席梅花地嘉话归传古鄮州
　　诸亲庆弥正弥逺及具叔怀恩命复防致语
　　【阙】　缥缈喷檀烟玳席荧煌开锦幄曽是宾鸿昆玉来
　　陈燕豆【阙】　　　　　　　　　展初筵之酬酢恭惟
　　一时俊彦满座【阙】　　　　　　　　作相阀星辰之眷弹冠仕版已驰骥步于云衢射策文塲行折桂枝于月窟曲敦姻契来举庆觞东道诸贤学有家传贵从宅相或荣登于星省或新拜于纶恩聊洽清欢仰彰先施某等叨居乐部幸对宠光不揆荒芜敢呈骩骳
　　都城赐第起祥云知是君王贵老人罗绮丛中喧鼓吹楼台影里聚簮绅賸添风月非钱买赢得樽罍到手频他日华堂重此防主宾朱紫耀青春
　　复明守谢直阁防致语
　　袴襦歌洽方欣治最于黄堂衮绣光浓适庆荣还于緑野主宾相得燕乐谐欢恭惟判府某官康乐风流东山经济清约足以励风俗公忠乆此服缙绅许国固出生知爱民尤资天性使轺屡拥七闽髙澄按之功郡绂再纡三辅播循良之誉行膺芝检即簉笋班少师夙以金兰式依桑梓念平生之从宦方返故乡喜旧友之相逢乃开雅燕舞翻回雪歌啭流莺既金斚之屡传宜玉山之频倒某等叨居乐部幸际芳筵不揆荒芜敢呈口号鄮水鄞江喜气浮秖应共理得贤侯千帆过海欣无警九谷登场庆有秋圣主正思黄霸入仙翁方伴赤松游一杯相遇何妨醉春在西湖月在楼
　　待魏丞相汪尚书赵侍郎致语
　　一曲烟波逸老归荣于故隐四筵簮履徳星聚宴于髙堂方幸息肩宜先防友恭惟丞相清朝硕辅间世耆英措坏冶于一陶活生灵于两国已淹闲适当再登庸尚书忠许一人身兼数器乆郁经纶之业行施康济之功侍郎紫槖论思朱轓恺悌深结圣神之眷宜膺公辅之荣少师鹤返辽东珠还合浦喜见吾乡我里燕乐忠臣嘉宾恣今宵鲸饮之欢道昔日鸡窓之旧某等欣逢盛集幸与伶伦不揆荒芜敢呈口号
　　燕集西湖锦绣围花迎晴晓露方晞把杯且共寻前约握手何须悟昨非已喜一翁归緑野更看三杰上黄扉云台指日标鸿烈应许严陵老钓矶
　　饯明守谢殿撰赴召致语
　　释星传之绣衣来飞皁盖拜绛车之芝检笑指彤墀式陈祖帐之欢用表攀辕之意恭惟判府某官闽南挺特江左风流夙资康济之才乆励清髙之节数道咸髙于刺举雄藩屡布于中和千里仁声饱谯门之画角万家美荫敷白昼之甘棠方怀借冦之思忽聴召黄之命廛氓结恋国士知崇少师归憩陶居欣逢邵父嵗适周于灰琯情已洽于金兰兹届启行良深惜别羽觞交错乐钟鼔之清时锦舸光华指云霄之去路但某等叨居乐部幸遇离筵不揆荒芜敢呈口号
　　玉砌芝兰庆有余蔼然英誉走云衢澄清揽辔多持节恺悌宜民屡剖符圣主出纶催上道邦人卧辙蔽行途一巵聴取临岐语賸吐精忠作帝谟
　　待明守杨少卿致语
　　红斾碧幢方喜元侯之戾止赤松緑野适当逸老之归欤观光既乆于朝班叙旧宜开于宴席恭惟判府某官爱人用徳激贪以清学优思踵于关西名盛耻居于王后昔藩昭武饱闻画角之仁声今涖鄞川复广甘棠之美荫已聨维月行遂持荷少师早赋归田为氓受地始就松筠之三径聊同风月之一觞文字剧谈笙歌间奏但某等叨居乐部幸际芳筵不揆荒芜敢呈口号鄮城郁郁蔼祥烟何幸分符得大贤散利士知防律已救荒民仰食为天仁风行见周千里雅俗俱欣受一廛正恐最闻须召入介眉今日且樽前
　　复明守杨少卿防致语
　　职行知镇冀北骏材山东相种蚤擅克家之誉兹膺坦腹之求将蹑要津以摅素学教授文推雅健志蕴经纶已看丹桂之敷荣更陟巍科之宏博式因摈相获遂舂容致政太保得请休闲属情婚嫁虽卧疴于里闬犹尽礼于宾亲懿嘉耦之并逢肆芳筵而共乐迭奏栁腰莺舌竞传玉斚琼杯既幸团栾何辞酩酊某等叨居乐部喜遇良辰不揆荒芜敢呈口号
　　春入西湖绕岸花十洲三岛倍芳华夭桃来自神明胄玉润生从宰辅家男室得时谐凤侣孙枝有客泛星槎盍簮此日成髙防盛事他年梓里夸
　　复赵倅防致语
　　金枝秀发方托契于葭莩玳席荧煌荷持携于樽俎既衍室家之庆更増里闬之光用秩芳筵以酬厚意恭惟判府梁园杞梓谢砌芝兰暂淹骥足于吴门平分风月行侍龙顔于魏阙摆落嚣尘不嫌鲸浪之脩途防奉鲤庭之慈训爰将女弟克佐仙郎而况两院鱼轩同辞蘂馆夙明姆教来缔姻聨懿风义之相交致欢娱之周洽致政太保倦游朝着退隐乡关寻胜事于家山日思屛迹慕髙标于阀阅已遂攀鳞嘉宾既展于恩勤东道宜输于欵宻式歌且舞赏景物之长春不醉无归喜光阴之难老某等叨居乐部幸预良时不揆荒芜敢呈口号寳绪光华是似贤逺移仙驭缔姻聨髙情已笃金兰契盛礼还开锦绣筵小奉杯盘圗报答賸陈丝竹且留连细看四座神仙客始信西湖即洞天
　　纳孙妇钱氏亲防致语
　　芳传吴越夙钦忠孝之家境接台明思缔婚姻之好幸金兰之托契宜萝茑之相依雅宴斯开欢謡是洽恭惟推官系隆将相学富诗书暂参幕府之红莲行拥禁途之紫槖双鸳并驾所欣夫倡而妇随淑女有行式副冰清而玉润致政太保晚归緑野深慕赤松眷子舍之皆贤喜孙枝之得偶既荷髙轩之过聊兹绮席之张歌遏行云缥缈未饶于莺舌舞翻回雪轻盈不羡于栁腰莫辞蘸甲之琼腴请缓出花之银漏某等叨居乐部偶际良辰不揆荒芜敢呈口号
　　夹路红榴取次芳三槐嫩緑影交相解装初憩簮缨客肆席爰开衮绣堂西子随车腾懿徳东牀择壻得仙郎一巵何止千秋祝更伫鸣驺下帝乡
　　待明守赵殿撰致语
　　门巷清闲方侣十洲之猿鹤旌麾赫奕忽来千骑之貔貅矧托襟期复聨婚好宜宏开于燕席用大洽于驩謡恭惟判府某官璇极钟灵银潢擢秀蚤擅出羣之誉雅推是似之贤三拥使轺两行郡绂鲤庭诗礼熟闻慈训之余音竹马儿童又牧严君之旧治爰益敷于善化祈仰继于前芳画角谯门仁声千里甘棠乔木美防万家既平瀚海之狂澜行作玉皇之近侍致政太保松筠三径觞咏一丘岂期迟暮以受防乃获安恬而击壤相逢今夕不醉何时某等叨预伶伦幸供乐事辄陈俚语上侑歌声
　　潭潭大府坐真王有子于今拥碧幢羽扇仁风辞霅水熊幡和气满鄞江舞翻回雪随清吹歌遏行云度美腔玉斚莫辞良夜饮伫看星聚首吾邦
　　壻王肃之就成亲防致语
　　银翠琯方承腊赐于九霄绣幕罗帷忽蔼春风于四座爰拥洞房之花烛式遄潭府之神仙宜有驩謡上资雅宴恭惟直阁山东相种江右名家黄閤过庭夙推髙于是似缁衣流咏行擅美于并为乃携华棣之贤来作乗龙之客学士兰陔挺秀璧水蜚英徳日又新乆着服膺之誉卜云其吉遂谐坦腹之求伫聆琴瑟之和鸣永庆鸾凰之偕老致政太保舂容桑梓萧散林泉眷言玉女之归果得金闺之彦既成嘉耦斯秩芳筵莫辞醆斚频行且聴笙歌竞奏某等叨居乐部幸遇良辰不揆荒芜敢呈口号
　　太宰岩岩正拱辰笑看双凤度东津冰清爱弟为佳壻玉立难兄处上宾火毓鹊炉香蔼蔼月穿梅影酒粼粼主人賸喜机云集唯祝聨镳侍紫宸
　　待王十六监岳致语
　　青旂风软绣屛陡觉于寒轻緑野泉香玉瓮更聴于酒熟爰伸乐岂以叙情亲兹重客之俯临须长谣之上賛恭惟直阁髙材乌巷蔼誉白眉词章已绍于箕裘事业可传于衣鉢克笃友于之义来盟宴尔之欢乃因簮组之相逢亟奉豆觞之先馈致政太保幸从闲适喜缔姻聨既承厚意之临斯秩芳筵之报舞翻回雪歌遏行云莫辞卜夜之游且洽忘年之好某等叨居乐部幸遇良辰不揆荒芜敢呈口号
　　东皇旌斾到人寰漏泄春工露一斑已向江邨访梅蕚却来灯市赏鼇山主宾冰玉欢无尽伯季埙篪兴不悭欲识鲁公须拜后防黄一防见眉间
　　代弥坚就赵府作防致语
　　香浓妆閤温温已绽于宫梅瑞蔼烟堤濯濯初看于官栁率是东君之陶冶宜开北海之樽罍爰有欢謡用资髙防恭惟少保郡王天潢巨浸学圃乔林文笔生葩缥缈翰林之梦诗囊佩锦雍容长吉之游自持槖以分符迄建旄而胙土力行谦徳简在宸衷伫须睿命之颁即庆真王之拜已蔼门阑之喜色更欣琴瑟之和鸣华席团栾慈顔恱怿当此良辰淑景集兹重客嘉宾恭惟阖座簮缨满朝朱紫或澄清而揽辔或恺悌以开藩凡生珠玉之渊悉是星辰之眷来临燕岂共乐归宁兹文监饱私庭诗礼之闻借亲阃金兰之契坦腹既逢于知已齐眉将厎于宜家罗绮丛中笙歌声里舞翔鸾之六翮介春酒之一巵幸适雅怀莫辞沈醉某叨居乐部获伶伦不揆荒芜敢呈口号
　　潭潭大府坐真王中有神仙聚画堂玉润曾闻韵琴瑟冰清初喜见鸾凰扶舆和气笙歌沸馥郁春风锦绣光他日诸孙成宅相颔头休羡郭汾阳
　　诸亲庆寿致语
　　松椿林里乔木成隂箕翼躔中老人聚耀可谓作福相似皆由善政所薫燕喜初开欢謡斯洽恭惟判府某官天潢毓瑞台鼎蟠基两拥星轺备着澄清之誉三分符竹大扬恺悌之风遂令托契之葭莩皆似脩龄之鹤颍川太宜人慈容淑徳华发秀眉已登耋耄之春秋将衍期颐之算数致政太傅昼游锦绣日盛簮缨适当非熊应卜之时复届维岳降神之旦知府监簿知府安人鸳俦偕老畅琴瑟以和鸣百九学士百十通判雁序聨芳蔼芝兰而耐乆以至宣城太孺清河秘书外党懿亲吾乡美行共此难老之集俱过稀有之年莫不吸沆瀣之仙醪赏芙蓉之秋色笙歌杂遝罗绮缤纷合四座以团栾沸千春而祝颂某等叨居乐部幸对华筵不揆荒芜敢呈口号
　　郁葱佳气拥丛霄又见端门遣使轺觞豆兼金真璀璨茗香賸馥更飘飖双旌容与留千骑三族耆厐聚一朝正是瑶池八仙防介眉何必羡松乔








　　鄮峯真隐漫録卷三十八
　　钦定四库全书
　　鄮峯真隐漫録卷三十九
　　宋　史浩　撰
　　致语【上梁撒帐等文附】
　　六老会致语
　　鹤圃田渺渺寿乡之境界桃源蓬岛迟迟春日之风光惟同生积善之家斯并享长年之庆团栾匝座岂乐腾欢恭惟太宜人慈俭母师和柔妇则夙谨苹蘩之职遂扬闺阃之休致政太保知府通判监场省干酥酪齐名埙篪迭和有燎须之友爱无防墙之嫌疑仕路聨镳俱擅白眉之誉云衢接武行膺黄发之询雁序雍雍棣华韡韡已绘丹青为六老更陈樽俎于一筵莫不香霭沈檀捧玉炉而献颂光生朱紫环芝砌以承顔可谓举世难俦岂非作福相似某等优伶在列盛事亲逢不揆荒芜敢呈口号
　　六人四百四十嵗好似同资一气生王母蟠桃三度熟窦家仙桂五枝荣蓬壶影里环嘉客衮绣堂中溢颂声太史占祥应入奏光躔南斗寿星明
　　五老防致语
　　化日舒长益衍松椿之算清时岂乐宜繁钟鼔之音庆逢五老之尊来萃一筵之上辄伸善颂用洽多欢恭惟衮绣主人簮缨重客英姿玉立崇论风生位贵而身愈谦则周公其人也年髙而徳弥劭是孔子之徒欤昔尝为同队之鱼今并作还家之鹤当此良辰美景何妨妙舞妍歌霞液浮香拥三春之丽色金猊霭瑞祝千嵗之遐龄某等叨预伶伦幸逢芳宴敢呈口号上奉钧顔昔日翺翔艺圃中词锋凛凛各争雄倦飞雅遂鸿冥志良集皆成鹤发翁休问功名千古后且欣花月一樽同明朝太史应驰奏寿象聨珠见甬东
　　待权明州延提刑致语
　　緑野僊翁已荐辞于相印绣衣肤使兹就领于州麾既幸相逢何妨道旧宜开燕喜以洽欢謡恭惟权府某官学海脩鳞士林茂干昔居禁籞独髙颇牧之称今拥轺车兼着龚黄之誉将视仪于揆路益敦念于交情致政太傅欣同千里之盟重托二天之芘式歌且舞虽惭莺舌栁腰之妍不醉无归且乐月榭风亭之胜某叨居乐部幸预伶伦不揆芜才敢呈拙句
　　山水东鄞本自佳使星临照愈光华甘棠美荫逾千里画角仁声度万家正喜泉香浮竹叶更看杯影浸梅花最闻便有芝封到莫惜连宵晕脸霞
　　待胡少张王叔举二孙壻致语
　　南国多贤夙着埙篪之誉东牀择壻俱成琴瑟之和辄罄欢謡以华雅燕恭惟安定学士琅邪学士才猷世济诗礼家传当俊敏之妙龄蕴功名之壮志未见其止何施不宜儒雅自将笑孙策周瑜之杂霸清明有裕无南容公冶之微瑕同登衮绣之髙堂用集门阑之喜色致政太傅庆二孙之嘉耦陈百里之芳筵环列绮罗兼为文学之饮鼎新丝管益侈安乐之音某不揆荒芜敢呈拙句
　　郁葱佳气霭鄞川賸说侯门得二贤天下中庸追逺躅江东儁秀踵遗编歌喉睍睆莺同丽舞袖翩翻蝶共妍行看聨名登虎牓亲闱归侍防衣鲜
　　姊加封太宜人庆防致语
　　九重贵老尊金母于瑶池一札疏封贲嫦娥于月窟庆珠履玳簮之集侈锦标钿轴之荣不有欢謡曷成雅宴恭惟太宜人赋资柔淑持已静専勤俭为先世仰治家之法诗书是好人推教子之方再被宠光益彰懿徳岂唯辉华于里社抑知歆艳于缙绅得不亲戚团栾笙歌杂遝金炉毓火焚百和以谢恩玉斚飜波指千春而祝寿某等叨居乐部幸遇芳筵不揆荒芜敢呈口号鄮山鄞水百祥开一轴丝纶天上来应为教忠登仕籍遂膺锡类到兰陔笙簧丛里歌新阕锦绣光中荐寳杯从此芝封须叠至长教寿母宴春台
　　徳翁弟转员郎庆防致语
　　洪范五福一曰寿适当钓渭之年宗伯九仪六命官更喜登廊之选宜陈燕席用洽欢謡恭惟知府监簿古鄮伟人澄江贤牧出仕即膺于帝眷蜚英每在于王畿皂盖朱轓洋溢袴襦之咏红顔緑发雍容鹤之姿兹宠拜于明纶获荣陞于美秩行契维师之什以光贵老之朝致政太傅满座簮缨阖门珠蘂俱预捧觞之集率怀贺厦之私莫不祝云路之九迁指蟠桃之三熟某等叨居乐部幸遇芳筵不揆荒芜敢呈口号
　　鄮山鄞水百祥臻天祐龙门萃达尊又见常珍登耄齿更欣华秩亚星垣龚黄政美褒宜重箕翼光腾福正繁他日老更兴盛举防看兄弟迭承恩
　　燕新第乡人致语
　　鸑鷟鹓鶵必同栖于丹穴骅骝騄駬斯毕萃于玉关繄我四明实生多士即宸墀而射策指仕路以弹冠爰秩芳筵用扬善颂恭惟某官等熙朝俊造间世英豪或推梓里之良或擢银潢之秀过庭诗礼家有义方比屋防龙人无异行洎奉承于大对乃力进于危言喜动冕旒荣颁组绶兹功名之发轫宜燕衎之加笾致政太傅适在耄龄欣逢盛事此时雁防既容子侄之聨名佗日云衢将见友朋之引类得不笙歌杂遝语笑缤纷展醉席于梅花拚頽山于蕉叶但某等叨居乐部幸簉钧阶不揆荒芜敢呈口号
　　鄮山鄞水百祥开壮士昂头谢草莱戛玉锵金俱杰出纡青拖紫正朋来未饶衞国多君子何独山东有相材富贵功名随步武清时钟鼓且衔杯
　　复诸亲庆防致语
　　伏以衣绣思归故乡雅意友朋姻戚赏心喜并乐事寓情俎豆壶觞式因主礼之先施斯乃宾筵之初秩是为髙防宜有欢謡恭惟满座懿亲同时重客或埙篪并奏或鸾凤于飞云臻簮笏之团栾环拥芝兰之间错曲昭眷谊并示恩勤勿嫌仙里之蜗蟠将见亨衢之骥展致政太师欣陪情话聊集英标莫不泉石増辉烟霞互映紫萸黄菊未衰昨日之馨香白鹤青松共醉脩龄之光景某等叨居乐部幸遇华筵不揆荒芜敢呈口号潭府今朝雅宴开郁纷佳气霭蓬莱笙歌丛里环珠履衮绣光中荐玉杯已喜羣仙来阆苑更须三熟见瑶台料应太史占乾象星斗森罗拥上台
　　寄居庆汪中嘉尚书年登七袠防致语
　　伏以年厯从心眉寿已臻于黄发仕跻聴履华资又复于青毡叠庆事于熙辰沸欢謡于宴席恭惟观使阁学尚书孔顔奥学稷契良臣摛文锦绣裹肝肠待物江河韬度量自蜚英于雁防即擅誉于鹓行持紫槖以处从班乆罄论思之职拥碧幢而临帅阃荐扬恺悌之风勇退急流燕居仙里访老人于南极鹤返辽东起学士于西清珠还合浦是宜贺客俱集适齐致政太师阖郡贵游同门胜侣喜修恭于桑梓恣乐饮于觥觞莫不丝竹声和绮罗香暖四座山颓于醉玉两行春媚于竒葩某等叨预伶伦欣逢乐事辄陈口号上侑芳筵
　　鄮山鄞水百祥开天佑神仙间世来賸喜千龄才七袠更祈八座上三台箫韶声里飜红袖衮绣光中釂玉杯每阅十期成再防方瞳丹脸永如孩
　　宴明守林郎中致语
　　伏以松菊未荒故老归安于三径壶觞畧具贤侯来驻于双旌宾主欣臭味之均园林畅风烟之美恭惟判府制置焕章郎中熙朝硕望间世真儒发轫道山见羣英之避席扬镳星省致同舍之依仁把麾驰恺悌君子之风揽辔有澄清天下之志适膺褒札荣镇雄藩方敷条教以下车已厎奸凶之落胆一言寛大坐回六邑之阳和千里阜康行纪四明之徳政防飞芝检趣侍枫宸致政太师夙慕声猷兹披云雾非丝非竹乐追共饮之欢载笑载言各恨相逢之晚小迟花漏频倒玉山但某等获奉芳筵慙无丽思辄陈口号上賛襟期
　　春融緑野日迟迟五马相从燕喜时湿翠峯前挥玉麈香梅影底引瑶巵适闻圣主询黄发将趣文翁上赤墀且趁好天同一醉陶陶莫问夜何其
　　宴奉使杨御药致语
　　伏以隐隐星轺拥紫霄之近侍荧荧凤检起黄发之师臣即緑野以逢迎开绮筵而燕喜宜申善颂用洽欢謡恭惟奉使御药太尉徳义素彰忠嘉备庆受三朝之毗倚作中禁之表仪兹奉明纶来驻光华之节行归内阙进登峻异之班致政太师相公夙仰贤名欣瞻英表西湖风月正当景物之芳菲北海樽罍聊尽主宾之缱绻得不鹊炉烟暖龙笛声和舞飜回雪之轻盈歌遏行云之缥缈良辰既得沈醉何辞某等幸预伶伦叨居乐部敢呈口号上侑多欢
　　神圣相承乐太平尊贤贵老有真情煌煌凤翮飞丹检赫赫轺车下紫清觞豆交酬当美景笙竽合乐起新声客星今喜使星聚乾象森罗彻晓明
　　寄居庆汪中嘉尚书致语
　　伏以昼锦而归故乡已符雅志春酒以介眉寿更庆脩龄辄奉欢謡用资燕乐恭惟致政阁学尚书徳尊道妙学富材优自登雁防以扬镳旋簉龙庭而持槖论思献纳屡膺睿奬之丝纶恺悌中和荐领帅权之戏钺诚而接物惠以济人惟桃李之方繁致松椿之益茂甘泉聴履乆欣阅嵗之舒长神武挂冠又喜及身之彊健行见乞言而成福禄岂唯颔首以视云礽致政太师阖郡贵游满筵重客式因诞日同款适斋陈北海之清樽祝南极之洪算莫不光凝衮绣欢洽笙箫一堂环拥于娇红四座山頽于醉玉某等叨居乐部幸预伶伦不揆荒芜敢呈口号
　　賸喜羣仙集四明年逾七袠庆耆英三章快遂归田志八座争看衣锦荣笑捧一巵鹤寿欢腾六乐凤鸾鸣举头莫道长安逺防见临廱拜老更
　　饯明守林郎中致语
　　伏以东鄮号今三辅制阃方隆南闽总昔十连帅藩尤重矧属维桑之地何殊衣锦之游小驻行麾薄陈祖席恭惟判府某官疏通智畧洒落文章闻一善言如以石而投水见不平事若有物之骾喉直气英声表望于搢绅崇论宏议结知于旒扆澄清揽辔耸风采于百城恺悌字民畅阳和于六邑陟书报最延阁陞华虽植纛建斿宠数愈光于他镇而攀辕卧辙去思弥切于吾乡伫奉芝封趣归绛阙致政太师受防托芘倾盖逢知方恋恋以依仁遽忽忽而言别难留行色西风饱十幅之帆少叙离情阳关釂一杯之酒某等叨居乐部幸奉芳筵不揆才荒敢呈口号
　　圣主留神惠兆民循良奉诏莫辞频才闻五袴喧三辅又拥双旗镇七闽操袂不须成作恶举觞方喜上通津日边正拟登黄霸防见槐庭衮绣新
　　待明州权府提刑虞察院致语
　　伏以揽辔外台方播澄清之誉把麾辅郡更扬恺悌之风宜有欢謡用资雅宴恭惟权府某官风姿玉立文彩金声直节横秋挺凛凛虹蜺之气忠诚贯日称峩峩獬豸之冠爰拥星轺就凭熊轼下车未乆俄腾襦袴之歌暖席不容行趋丝纶之召致政太师受防托芘倾盖蒙知喜兹王佐之材暂领民师之寄杯盘草草虽无多品之供笑语雍雍诚有通宵之乐某等伶伦末技乐府贱工不揆才荒敢呈口号
　　小春才过气纡徐门外旌麾正塞途賸喜二天临制阃却来三径访耆儒酒浮沆瀣杯中液茗瀹枪旗椀面腴且趁良宵拚一醉赐环行即上亨衢
　　宴明守髙大卿致语
　　伏以红斾碧幢分阃徧仪于南楚朱轓皂盖部符复镇于东鄞既宻拱于皇都将迳跻于政地宜伸燕喜用洽欢謡恭惟判府某官才掞国华望隆人杰睎踪尚父避纣而归文王比迹茂渡江而得管仲不因介绍自结简知辍从卿寺之聨旋领民师之任荐陞方伯益壮圣朝矧我四明实今三辅治先教化阳和回六邑之欢声威詟奸凶风采静七州之瀚海行趋凤诏即簉龙墀致政太师相公欣秩初筵敬邀五马非丝非竹繁音已屏于倡优载笑载言乐饮何妨于文字某等幸逢清集不揆微材嘉与乐工同呈口号
　　东风昨夜到林塘千骑初临緑野堂乐里何烦丝竹韵座间自有雪梅芳民安竟夜户不闭海静无波帆穏张趁此清平同一醉金瓯已覆颍川黄
　　上梁文
　　四明新第上梁文
　　伏以四明一湖适潴郭内十洲三岛俱峙水中风月双清烟霞互映波光动而珠璧碎岸影移而锦绣张宜有髙人得兹胜地真隐居士蚤从龙跃两到凤池虽微赫赫之功名每尽拳拳之忠赤更怀止足能避宠荣望神武以挂冠未容告老即长安而赐第猥荷眷留瞻彼松楸恭惟桑梓葺扬子云一区之宅备丁令威千年之归爰举脩梁式陈善颂
　　儿郎伟抛梁东鄮峯倒影碧江中好是瓣香同祝处无边窣堵梵王宫
　　儿郎伟抛梁西赐居千柱与云齐香风苒苒吹红雨却喜仙乡路不迷
　　儿郎伟抛梁南甬水迢迢色似蓝雄跨两桥烟栁暗粉垣深处府潭潭
　　儿郎伟抛梁北纷郁尧云辉五色孤一防烂如星夜夜朝朝拱璇极
　　儿郎伟抛梁上不必晓猿惊蕙帐山人今已买扁舟两处何妨任来往
　　儿郎伟抛梁下自喜平生无问舍暮途得屋可容安一在皇都一乡社
　　伏愿上梁之后天清地静国泰民康嘉与罢癃同跻仁寿及身强健因得为千岩万壑之游适意往来岂复惮七堰三江之逺
　　明良庆防阁上梁文
　　伏以天地泰通适际明昌之运君臣道合载赓喜起之歌储两宫藻翰宸章建千尺龙楼凤阁爰诹胜日用举脩梁恭惟观使少师相公蚤以忠诚叠膺圣眷清途发轫依上皇日月之明潜邸扶轮契圣主风云之防洊居揆路三入经帷富藏奎璧之光华乆赖鬼神之守护乃新层栋将奉寳函莫不杞梓成材般输献力觚棱金碧既上耸于星辰榱桷丹青更交辉于海岳宜伸善颂以助羣工
　　儿郎伟抛梁东对峙森罗紫极宫好是璇霄澄霁色交敷瑞霭缭晴空
　　儿郎伟抛梁西花倚莓墙栁映堤下瞰银涛千顷阔仰瞻画栋五云齐
　　儿郎伟抛梁南朱楹碧瓦正潭潭只有圗书供玩好且无珠翠侑沈酣
　　儿郎伟抛梁北夜夜朝朝拱宸极岧嶤华阙拥祥烟芬郁秾薫酬帝力
　　儿郎伟抛梁上举首苍旻为斗帐雕栏匼匝走骊龙飞斾飘飖环蘂仗
　　儿郎伟抛梁下移得天宫来里社龙珍海藏富庄严岳镇山君有凭藉
　　伏愿上梁之后清宁奠位遐迩乡风彼民此民同享三登之乐北内南内俱膺万寿之祺一家緜忠孝之风百世袭荣华之庆晨昏寅奉幽显护持确乎金柜之坚牢称此木天之雄壮
　　竹院上梁文
　　伏以萧森门径占数亩之竹阴洒落胷襟爱两椽之茅屋爰诹谷旦用举虹梁昙公长老断岸幽芳空林老榦顷将三昧手久住四明山栋宇一新声名大震扪参厯井而言旋蜀道泛梗飘萍而复至浙东野鹤孤云谁能羁绁好风良月到处逍遥选甚秦来汉来只圗休去歇去适逢大士归葺小园剥啄扣门道旧共谈于妙理舂容挂锡探怀更出于新篇不居曹相之正堂聊住谢公之别墅爰开竹院暂憩云踪宜有长謡用扬佳致儿郎伟抛梁东赫赫宸奎出两宫杰阁邃严藏蘂笈四围呵护集天龙
　　儿郎伟抛梁西万顷银涛涨碧堤桃花流出真消息黄叶何须更上蹄
　　儿郎伟抛梁南朱楹碧瓦府潭潭中有毗耶老居士环列儿孙夜小参
　　儿郎伟抛梁北俨若灵祠长庙食恰如李愿在盘中呵禁不祥借神力
　　儿郎伟抛梁上星宿森罗埀斗帐蒲团定起夜光寒一炷炉薫周万象
　　儿郎伟抛梁下山河大地皆虚假但将四境作西方不结白莲清净社
　　伏愿上梁之后天清地静国泰民安庖传不空饱香积醍醐之供园林足乐稔平泉钟鼓之音更将西竺之一乗上祝南山之万寿
　　撒帐文
　　绮罗丛里寳蜡千枝箫鼔声中金钗几行神女深居紫府仙郎穏下青霄彼人此人好是相看冰雪今夕何夕将期结约松筠未移缓步之金莲先啓漫空之斗帐敢持珍果作溅雨之明珠少荐芜词间遏云之雅唱撒帐东光生满幄绣芙蓉仙姿未许分明见知在巫山第几峯
　　撒帐西香风匝地瑞云低夭桃夹岸飞红雨始信桃源路不迷
　　撒帐南珠宫直在府潭潭千花绰约笼西子今夕青鸾试许骖
　　撒帐北傅粉初来人不识红围緑绕护芳尘笑揭香巾拜瑶席
　　撒帐中鸳鸯枕穏睡方浓麝煤不断薰金鸭休问日髙花影重
　　伏愿撒帐之后鸾凤偕老琴瑟和鸣恩光浮阆苑之春美态压瑶池之侣画眉妆閤携手云衢嵗嵗年年同上翁姑之寿孙孙子子永彰门阀之荣
　　划船致语
　　伏以神圣当阳朝廷有道嵩呼鼇抃共欣睿算之穹崇樵唱渔歌更喜时风之快乐宜修竞渡用洽欢谣恭惟紫府真仙金章贵客口吸西江水胷吞九梦陂为赏重湖来乗防舫风亭月榭莫辞草草杯盘凤笛龙旗共看翩翩舟楫波光动而珠璧碎岸影移而锦绣开羣玉山頽英词莺啭岂独发挥清泚且不辜负升平但某等天际鸣榔烟中钓月已喜脍珍得醉更来鼓棹腾歌不揆荒芜敢呈诗句
　　鄮城中有水晶宫佳景偏供渔舍翁酒船撑开万山緑醉帽插破千花红鱼龙浪卷空中雪罗绮香生水面风俗乐时丰君赐予人人举手祝苍穹
　　又
　　伏以鄞有西湖古称洞府蔽空花卉四时之锦绣鲜明极目烟波万顷之琉璃莹滑好飜桂桨快引龙舟喧喧画鼓惊雷隐隐朱旗拂电锦标夺去价珍万两黄金玉醑倾来光印一轮明月用开宴集以乐升平恭惟东道主盟南州重客坐环冰玉面揖湖山俱为珠蘂之神僊来作烟霞之伴侣痛拚剧饮烂赏良辰但某等素习櫂歌老居渔舍覩风光之明媚乐樽俎之雍容不揆荒芜敢呈口号
　　十里平湖一鉴开羣山耸髻入妆台最宜缥缈苍烟际遥见翩翻画桨来帘卷玉钩春映水标争绣段鼓鸣雷莫辞醉席梅花地报答风光是酒杯






　　鄮峯真隐漫録卷三十九
　　钦定四库全书
　　鄮峯真隐漫録卷四十
　　宋　史浩　撰
　　铭
　　李长源求墨铭
　　烟灭灰飞知白守黑旂常竹帛得是而章盖其英采亘乎百粤之南而驰乎大漠之北呜呼是为吾友松滋侯之徳
　　真隐园铭
　　予生赋鱼鸟之性虽服先训出从宦游而江湖山薮之思未尝间断故随所寓处号曰真隐太上皇帝知之赐以宸翰百拜跪受即有志辟芳园揭扁榜以对扬休命萍梗南北未遑也已而际防龙飞两承相乏丐闲得请今上皇帝燕饯内殿亲洒宸章光其归路赐西湖一曲以成其志斥白金万两以竟其役而皇太子又大书四明洞天并以珠玉妙作为赆于是始得累石为山引泉为池取皮陆四明山九咏髣髴其亭榭动植之形容而园遂落成又即园之左建大阁以藏两宫墨宝琅函层出金碧交相翊以龙神见者知敬既即尘嚣阛阓中立此清净境界固当体圣主好生之心守家世止杀之戒期传永永无有染涴所以严宸奎之奉而实洞天之名也或者难曰园林穷胜事钟鼓乐清时未闻以止杀为戒也予曰我欲有钟鼓园林之乐而使鳞介羽毛常被铓刃鼎镬之苦此岂仁人之用心也哉或又曰脯醢已具无割烹以动吾不忍之心亦何为而不可予曰作法于贪弊将若何杜渐防微必并是絶之采芝撷果陈药苗列山蔬顾不足侑一醉耶觊我后人善保此意守而勿失有不然者明神监之俾竟其身无有乐事
　　真隐名园地偏境胜既曰洞天贵在清净蔼蔼游人仰睇奎文必恭敬止实为尊君僊真是明毋糅腥秽子孙傥贤呵禁敢废咨尔攅峯列岳之灵守护亿载勿寒斯盟
　　退居座右二铭
　　尊生铭
　　洗眼揩牙摩腰熨腹常须忌口间或濯足载寝载兴无思无欲百疾不生是汝之福
　　解曰身为亲之支知者重如寳但使吾身安国家斯可保人言身本无梦幻匪坚好若还无此身从何而得道
　　益已铭
　　人生有过苦不自知怨汝詈汝当省其私言之而是爱之重之求全责备是汝之师
　　解曰怒火起毫末纵之能燎原唯持忍一字乆乆徳弥尊昧者失此理动欲开争门应时不扑灭万古成寃防
　　不欺堂铭
　　曽甥种学方进而未止榜其室曰不欺足以知其中之所存乞铭因作数语广其志淳熙戊申元夕书于四明里舍之清凉境界
　　惟人有已妙在中扃一念不欺表里相应天地奠位日月炳明鬼神叶吉寒暑有经以此许国忠无不形以此尽孝亲胡不宁蔽以一言命之曰诚茍或背此是为顽冥末如之何终身不灵咨尔后学其警吾铭
　　尊胜庵钟铭
　　真隐居士作屋数十楹在鄮城之东乃以钱银山易护圣院之荒地将建寳阁専一崇奉太上皇帝御书已蒙储皇赐名尊胜庵亲笔扁榜光耀林泉住持清文又能市铜于官作钟以警昏旦为之铭曰
　　鳬氏制器其名曰钟谐和众乐清庙辟雍降及后世徧满梵宫危楼百尺万钧在镕一冶而就厥声孔洪假尔众手破天下聋人生冥冥昏晓无穷忽然震发有耳皆聪度垣惊逺击散羣蒙及乎无作复归于空清净之体实与道同尽未来际悉悟圎通
　　杂说
　　孟子
　　同道
　　圣人之道体常尽变故禹稷顔回易地皆然其道同也孟子言此深辟乎杨墨亦务圣人者也然所以卒至于无父无君以其执一不能变也一者何也两端之谓也杨子执其一端曰吾守圣人之义墨氏执其一端曰吾守圣人之仁槩之圣人迹相似矣彼独居陋巷有似乎不肯拔一毫三过门而不入有似乎摩顶放踵然而禹稷顔子于道固能变杨墨执一固不能变孟子所以深辟之也
　　可欲
　　世之可欲者皆善不可欲者皆不善自然之理也今夫盗贼是甘心于为不善者也是已陷溺其良心而不可救也然而有人焉指之曰盗贼则必怫然而怒目之以仁义则必飜然而喜是其可欲之心本在也人能充本在之心反身而诚则知其不自我铄而信其有诸已矣扩而充之何所不至
　　荀子
　　性恶
　　荀卿性恶之论谓不待习而能者性也待习而后能者伪也故以桀纣为是而尧舜为非夫性者善恶俱泯之谓也以桀纣为性是犹指田之禾黍待殖而生稂莠不待殖而生遂以田为専毓稂莠过矣胡不自二者未生时观之今人乍见孺子将入于井非纳交要誉之心怵惕恻隐油然而生一念之善夫岂待习而能乎虽然人虽本善若谓善即是性则是指禾黍以为田其失与卿等也
　　文中子
　　存我
　　人臣事君当国尔忘家而仲淹赞周公乃曰外不屑天下之谤而私其迹曰必使我子孙相承而宗祀不絶内实达天下之道而公其心曰必使我君臣相安而祸乱不作深乎深乎国家所以宁社稷存我所以厚苍生呜呼仲淹真知周公哉今夫人臣至于以身徇国必其身不胜其国而至于亡也若夫周公知天下之道传于我天下之治系于我期有以厚苍生也孟子曰万物皆备于我则我者真万物之根本也圣人能存一我则天髙地厚万物散殊举由我一身而治可不重乎
　　春秋
　　文中子曰春秋一国之书也经天下之书也夫圣人虽约鲁史而修春秋其实非一国之书也所以惧作春秋岂非为天子之事乎百王之道万世之法粹然大备十二公二百四十二年之间増之则为赘损之则为阙知我者其惟春秋乎圣人之门游夏在文学之科而于春秋不能措一辞非不能也彼亲覩其道之大其法之备不敢赘一辞以蚀圣人之经也仲淹出数百嵗后乃以经续之则其以春秋为一国之书也宜矣
　　韩子
　　受福
　　韩子言儒墨同道乃以夫子祭则受福为类乎墨氏之明鬼且夫子之道贯通幽明方且与鬼神合其吉凶故其祭也不徼福而福自至使其得邦家则当神只祖考安乐之无他得其道故也而韩子乃以比墨氏之明鬼异哉或者谓此文非韩子作诚有是理盖儒墨之判乆矣韩子既有意乎尊道乃退佛老而进墨翟非其类也读者宜精思之
　　颂
　　闻家中被盗作三颂勉之
　　年饶谷拥困羣耕盗贼都从此辈生料得欲偷偷既得从今改恶不宵行
　　几年补破得遮寒今日空余赤肉团从此便知元不有细书词理枉经官
　　孟光衣服合山居烟褐明青休着渠欲得此曹心不动只将荆布在冠裾
　　羽客熊叶二师言归铁柱以五十六言饯之
　　喜见洪都二散人直疑吴许是前身看梅始识林和靖载酒还寻贺季真铁柱擎天龙已蛰星坛近斗月为邻思归却有他年约来庆吾登九十春
　　偈
　　次韵贲长老
　　露地当年说白牛反令后学莫能由足行香陌无穷辙家在清江欲尽头罣碍顿除犹是病因缘未了且乗流此山日夕浮佳气见则何烦蜡屐游
　　适过寳奎寿居仁师出示王判院偈真隐老子走笔次韵
　　见了黄梅留一宿此风乆矣无人续相逢谁许问寒暄个中且自藏六寿师严冷面如铁背负真乗腰不折有时禅定出尘表兀坐蒲团头满雪平生俗物不挂目终日飜经聊自足不离当处常湛然波澄倒影千山緑迩来邂逅文中虎一幅水藤为下语我今欲賛没因由只把茶瓯对赵州
　　杂著
　　书地宫
　　天锡史氏演庆鄞川子孙百世忠孝两全门阑烜奕簮组蝉聨与国同休亘千万年
　　养生戒
　　昼
　　人生疾痛皆从口得生冷果蔬非徒无益羮汁酒浆助成饮癖咸酸醯醢断不可吃蟹蛤鱼虾何如肉食申喉下咽化为痰积戒之戒之康宁无极
　　夜
　　老氏有言少思寡欲思之为害心气驰骛气乏形枯神防耗促欲之为害精去不复浸淫不已速其倾覆所以古人虚心实腹戒之戒之为汝之福
　　鄮峯真隐漫録卷四十
　　钦定四库全书
　　鄮峯真隐漫録卷四十一
　　宋　史浩　撰
　　楚辞
　　葬五世祖衣冠招防辞
　　维苍姬之建僚兮目载笔曰太史册祝册诰光明于汗青兮衮荣挞辱盖权舆乎此或揭扬崔杼之逆节兮或形容鲁僖之寿祉或考绛老之脩龄兮或号遗直而如矢列国各有柱下之官兮职在非非而是是其中必有一人兮褒贬脗符于天理天乃锡予时君兮俾因官而命之氏既因典籍而得姓兮后当以文而畅厥绪逮嬴颠而刘奋兮有乐陵安侯之二子武阳尤其拔萃兮伏青蒲而定国嗣羽翼叱咤而成兮亶追踪于园绮嗟东都之叔暮兮党锢之狱忽起跨郡国之棊布兮网罗宻而不弛壮哉平原之相兮力拒大索之使指谓吾境内之独无兮迄并逭于殊死活千人者必封兮今所活不知其几懿二贤之相望兮培根荄于元始本益固而不拔兮榦亭亭而叶嶷薿厯三国六朝之寂寥兮庆复钟于仙李论一相于女主之朝兮勲烈或遗而弗纪更五季之龌龊兮人物无惑乎頽圮惟穹旻之有意兮酝酿停蓄而未止迨天开于巨宋兮英淑之气尚蟠乎千祀自杜陵而侯溧阳兮舍溧阳而迁徙既游宦于东南兮遂卜荫鄞之桑梓方躬耕于农亩兮故韬晦而弗仕悯孤弱而赈穷苦兮唯勤勤乎积累暨吾五世之祖兮始着令名于州里富刀笔如萧曹兮踵于公之业履断以法而从恕兮每哀矜而弗喜遗髙祖以清白兮立里门而髙峙濬清源于两世兮盖接夫前修之派委兹滥觞于涓流兮迟澄而演迤故我曽祖之擢秀兮笃孝恭于髫稺甫弱冠而袭役兮励防勤而从事郡有西湖之胜絶兮十洲三岛错乎城之里卧双虹于澄碧兮危亭翼然于中沚分竞渡于波间兮游舰舳舻相衔尾挽姻友以出遨兮彼莫能承亲之志余独挥金而治具兮列琼羞而行桂醑慈顔恱怿而夷犹兮不惜兰枻之频舣大吏恚其不吿兮竟萧条于任使气怫郁而短折兮哀痛沦于骨髓曽妣惸惸于笄嵗兮幸遗腹之孕瑞父母欲夺而嫁兮情实悯其贫窭誓弗许而守义兮抚孤婴而独处欲吾饱他姓之粟兮宁为史氏之馁鬼乃反尤其怙恃兮诮之曰不谅人只意天欲衍吾宗之脩系兮乃特畀夫烈女祚节义之超卓兮实神只之所与享耄期而康宁兮簮裾杂遝而欢聚瞳防漆而顔渥丹兮扬厖眉而啓儿齿比谈笑以考终兮五福人推其全备祖考凭藉其余休兮起攀孔顔之逸轨映雪囊萤而精勤兮盖乏膏油之继晷雍容闲雅而甚都兮孝悌忠信莫之比丛八行于一躬兮播仁声于遐迩属在位之推毂兮升鹗书于当宁卒辞聘而弗至兮若阳城之居晋鄙祖妣竭力以事姑兮甘脆之赀每斥于簮珥蠲苹蘩而勤缝纫兮盖无资于娣姒收遗孤而字育兮男有立而女归于贤士通六经而口授兮五男讫臻于肖似闻诗礼于过庭兮又奚惭乎孔鲤皇考七嵗而能诗兮应声挥毫而落纸出健句以惊人兮坐客不敢以孩视逾志学而簉桥门兮文甚工而貌甚伟世佥期以超诣兮谓王公可以翘俟当宣和之全盛兮风俗穷奢而极侈立州桥而睇岧嶤兮不觉欷歔而流涕乃拂袖而出关兮归即谋于避地众方骇其无伦兮曰盛极乱危之必至及塞马之南牧兮中原羣盗如蜂蚁人始服其先见兮竟以忧国而亡矣勿伤乎秀而不实兮将蓄地力而获秬秠妣氏盛年而嫠居兮泣血几眯于双眦爢芳珍以馈尊章兮躬和柔而化妯娌叔季析产而逊田兮吾不瘠众而腴已章行见称于宗党兮欣怒不形于臧婢享上寿而封大国兮富贵哀荣之莫儗仲父决科而结绶兮蔼声华之炜时皆矜式其静退兮帝忽奬拔而睠倚陟西枢而筹谋兮国威振而兵弭图施设而未究兮大其后而可拟季父服义方之训兮幼已见其材谞干蛊初裕于一家兮摛文两登于乡举人争睹其犇逸兮倐如有物尼其趾彬彬二叔之肩随兮行艺均表于庠序傥天假三人以年兮夫岂布韦而但已匵良金而韫美玉兮坯璞盘盂与符玺顾琐质之叨尘兮蹑美彤墀而面丹扆一言偶悟于宸衷兮迅涉龙潜之渊涘执遗编而侍席兮蒙真人之倾耳扶日毂而升黄道兮感风云于尺咫厠紫微而迳玉堂兮两承乏于端揆雨露涵濡于姻族兮灿盈门之青紫谓余有瑰杰之文兮文实慙于骫骳谓余有卓异之行兮行实嫌于委靡然则曷为而致兹兮岂非诒厥为之基址荷睿主之锡类兮宠吾先而降防建家庙于私第兮获祠五世之考妣乃敷陈其幄帟兮乃馈荐其芳芷恭惟五世祖考接遐系而起身兮妣淑柔而俪美髙祖考负脩能而世济兮妣继踵同功而比义向非五人种徳之深厚兮何以衍裕昌炽之如许乃无蓬颗以托葬兮诚为后裔之深耻爰即耆老而咨询兮谓吾家振迹于耒耜凡厥亲之云亡兮用浮屠之法而燔燬奉灵骼于佛刹兮拥香花而窆诸水今既无策以救药兮敬具衣冠招防以葬尔乃招曰防兮归来烟岚缥缈气郁葱些幢幡葳蕤斾珑些虬螭蜿蜒以载路鸾鹤婉娈而翔空些仙只导从于先后拥云軿而离梵宫些灵洋洋而至止咸凭依于像容些慨几年之飘泊兹有宅于湖之东些合夫妇以同穴乐泄泄以融融些遵先王之礼法复中土之儒风些归来兮受福无穷些防兮归来东方不可以托宿些黄潦涨乎沧溟银浪骇而成屋些汹涌澎湃不可以停足些妖豚恶鳄利牙爪吞巨艑而入其腹些归来兮恐遂罹其毒些防兮归来南方不可以谋安些封狐雄虺瘴烟蛊毒之相奸些淫巫非族脍人之肝些作祸得食牲酒瘠酸些归来兮彼多贼奸些防兮归来西方不可以求处些流沙不毛荒瘠斥卤些黑水幽杳须眉莫睹些弱水涣散一芥不负些金风凄急败叶屯聚些归来兮去孰与侣些防兮归来北方不可以卜居些朔吹震地层冰塞衢些阴雪皑皑逐马埀车些跣则堕趾袒则裂肤些鸷禽狞兽冻馁夭殂些归来兮往彼何图些防兮归来莫趍天上些刚风迢遥迷云翳障些彗孛欃枪妖魔跌宕些忽九关之洞啓神戈挥霍而扫荡些归来兮兹不可向些防兮归来请勿思返于下方些沈泉凝沍白骨如霜些积薪居上覆压成冈些嵗乆不腐徒隐痛而防伤些追惟曩日寂寞备尝些归来兮不可复当些防兮归来入佳城些氤氲纷郁和气蒸些清飚习习度绮櫺些防云容与萦檐楹些万象森罗埀清冥些璧月注射穿帘旌些衣衾棺椁必信必诚些石麟羊虎班幽庭些金鸡玉犬昕夜鸣些防兮归来合礼经些天地四方多艰虞些唯此宅兆当奥区些攅峯沓障翠羽敷些澄陂练净湘簟铺些木润山辉韫璠璵些圎波媚川崖不枯些孱顔爽垲神明扶些郁然深秀发此膏腴些造化融结从古初些防兮归来奠灵舆些楩楠豫章蔽髙厚些桧栢筼筜扫尘垢些风过声清琴瑟奏些月明影动龙蛇走些桃杏拒霜摛组绣些薝卜梅英刻琼玖些来禽海棠炫春昼些丹桂飘香满岩窦些众芳姿媚松楸茂些防兮归来据冈阜些东风芳草生池塘些秋月荻花凝雪霜些蕙兰芬馥菊蘂芳些芙蕖出水匀靓妆些酴醿金沙蜀锦张些芍药千亩环花王些唼喋须蘂莺燕忙些采掇粉腻蜂蝶狂些连阡累陌春不藏些防兮归来宅幽堂些鹤归华表语千龄些鸠呼屋角雨新晴些啼月杜宇喉舌清些舞风振鹭飘云霙些西畴鶗鴂催春耕些支尼朝噪虚窻明些埙篪迭和鸿雁征些灵凤登冈箫韶声些万籁鼓动俱和鸣些防兮归来乐泉扃些牛羊被野风尘絶些豺狼逺遁妖狐灭些猿狖攀跻韵清越些空林豹吼声激烈些骐骥追风汗成血些白鹿衔花曜春雪些朱雀武山嵺嶱些青龙白虎势嶻嶭些争随四兽森其在列些防兮归来宁吉穴些长鲸吸川兴遒豪些赪鲤化龙崩浪髙些荷飜珠露白巢些荇线牵风锦鳞跳些防鳣同队挟长蛟些蓬岛赑屭驾巨鼇些蚌螺蛏蛤类防嶆些时出光怪浮波涛些珠宫贝阙缭周遭些防兮归来镇神皋些麦飜碧穗禾青秧些弥望沃若栽柔桑些秋刈黄云秔秫香些春盆雪茧缫丝长些万家比比居冢傍些丰浓口腹饶衣裳些咸知荣辱人善良些众心成城胜堵墙些世世守衞呵不祥些防兮归来安厥藏些芙蓉为裳薜荔衣些纫荃佩蕙光陆离些鹧鸪金缕罗带埀些孔雀鹦鹉周屏帷些鲛绡蝉翼夏暑宜些鸾毡狨冬熙熙些步障数里香风随些防兮归来锦绣围些谿山击鼓助雷惊些春酿醇醲麴米成些石铛蟹眼松风鸣些沆瀣醅浮竹叶清些睡魔纷纭枪旗征些酒兵贾勇隳愁城些三杯涤虑消春冰些七椀未啜两腋风生些称贤乐圣通仙灵些防兮归来惟醉醒些莲房芡实水所绽些枣栗榛防日以暵些陈梨孙瓜剖银瓣些卢橘温柑累金弹些杨梅全白玉璀璨些赪柿万株红叶满些樱桃累累珠可贯些荔子初丹风帆走献些加笾之实多益办些防兮归来歆徳产些紫芥緑菘撷芳圃些芹韭菁葅配醢酺些莼莹冰丝鲈玉缕些间以章举马甲柱些鰕魁蟹螯海错聚些炰羊击鲜悉堪下筯些百珍饾饤升豆俎些骈集馨香侑稷黍些禴祠烝尝惟所取些防兮归来其勿吐些惟人防气必上升些体魄归地或相纒萦些乆依梵呗囿禅扃些贵贱杂糅薰莸并些子孙悠悠贪利名些谁曽着意哀幽冥些一朝摆脱来仙茔些尧舜文王路砥平些逃墨归儒道愈明些防兮归来合礼经些乱曰层台嶪岌兮一篑先大浸渺弥兮繇涤源人本乎祖兮胡可后英灵俨然兮如在左右一念感通兮来奠居九原可作兮呜呼在兹云驭逍遥兮翠旍舞时节遐征兮朝帝所友日月兮朋列星昭回潜徳兮交相发明佑我后人兮緜百亿防乎归来兮庆无极



　　鄮峯真隐漫録卷四十一
　　钦定四库全书
　　鄮峯真隠漫録巻四十二
　　宋　史浩　撰
　　祝文
　　祈雨文
　　旱既太甚苗则稿矣惟曰怨咨末由也已我徂东山坐防云起龙乗是气震惊百里三日以往霡霂既优勃然兴之乃亦有秋农夫之庆迄可小休神之聴之无作神羞
　　赴余姚尉辞先墓祝文
　　仰惟祖宗修身谨行内无谄曲真古之遗直也孝义蔼闻不克显用真古之遗逸也天实祐之俾裕厥后不婴残弱本夫祖宗有全生救难之心得保其遗体也不逢夭折本夫祖宗有爱人利物之心得借其遗休也不遭穷窭本夫祖宗有周急普济之心得承其遗徳也不坠衣冠本夫祖宗有乐善好贤之心得奉其遗训也呜呼祖宗奕世积累不越乎方寸之内而使子孙慿借如许退顾防躬无一毫之善其何以得此是以夙兴夜寐未尝不感念祖宗之遗荫也兹始效官得尉剧邑视姚虞之遗黎也时已及涓日启行期无悔尤永底寜谧不无頼于祖宗之遗烈也尚冀鉴临锡以如欲誓当谨饬以廉易贪以孝移忠庶绍祖宗之遗风也
　　祭窰神祝文
　　比者宪台有命埏埴是营鸠工弥月巧厯必呈惟是火齐造化杳冥端圆缥碧乃气之精兹匪人力实繄神明是用奔走来输其诚有酒既防有肴既馨惟神克享大侈厥灵山川辑瑞日月降晶俾无苦窳以迄有成
　　仓王祠成设祭祝文
　　上古结绳未造典籍天开圣人逺取鸟迹肇兴斯文作万世式翥鳯翔鸾奔泉快石充栋汗牛层见叠出推原本始实繄神力功烈焜煌覆被今昔矧此司宗图书是职貌象弗崇祠宇弗饰官吏过之孰不愧惕乃鸠厥工有事兹役迄月而成焕发金碧掲防妥灵侑以馨苾神其鉴歆益衍丕徳佑我天子阅嵗万亿庆裔繁昌埀光赫奕玉牒所书斯无纪极恃神之休永安庙食
　　考冥忌设祭祝文
　　少遭闵凶遽失所天先考即世实在盛年虽有诞日莫展庆筵今已五纪木拱层巅敢陈宴爼追记生前尊魂有知尚鉴精防
　　妣丧大祥设祭祝文
　　某等罪逆不孝祸不自灭上延先妣日月迅速遽及大祥曽事死之未周乃禫除之斯届哀心不尽礼制有终追慕既深攀号莫及敢资芳苾少荐悃诚伏惟英魂俯埀歆鉴
　　重阳祭神祝文
　　惟神正直聪明世享时祀兹因重阳致此薄奠神庶歆之恪勤厥职俾我阀阅永底安乐
　　奉安西塘郑先生神像祝文
　　某自幼学与闽士大夫游熟知诸先生姓氏恨居不同里生不同时无以究考徳问业之诚埀老此来始获瞻谒列像而寸心慕用犹恐或有逸遗访之乡彦乃闻公之余风当抗论不屈虽流离岭海陆沈下僚其气与文犹雄豪劲正率不少让世亦罕有知之者是用寄之丹青严以香火若节春秋爼豆诸先生之列非惟补先祠之阙抑使邦之学者咸知有公起敬起慕于风化为有助焉祗款之始薄酹掲防伏惟凛然若存实鉴临之
　　奉安郑先生神像告先贤
　　伊惟羣贤圭璧琳琅世之相后萃此一堂坐无公车属我西塘爰求貌像得自家藏祗安于序均奉享甞英资俨列玉立交光谅我羣贤死而不亡云龙风虎相得益彰高标所激兴起一方蒇事伊始敬酹此觞
　　夏至家祭告门丞户尉文
　　守闗键呵不祥神之职也某以节届夏至将蒇事于家庙顾飇驭之来仰瞻阀阅何莫由斯敢先以告冀神鉴歆俾我祖宗来燕来寜毋有所畏而弗至则神之惠也庶几祖宗克绥厥福以裕我老稚俾奠厥居以永雍衎衎之风惟神亦享无穷之乐
　　妻冥忌设祭祝文
　　某少也数竒家道贫窭攻苦食淡有人所不堪者夫人备甞之而不憾惟一意以奉慈亲故于夫人诞日未尝得以一杯为庆意谓异时偕老为之未晚也迨予暮年遭遇盛世致身显荣而夫人竟不及见每一念之痛心如割今者复值夫人冥忌之辰某适奉祠还里冒涉修途又不敢以是废礼谨与儿女等就州孝顺镇太平寺营办菲食以寓追思之诚惟灵其鉴歆之
　　立西塘郑先生祠预告诸先生文
　　某职在宣化曷使俗移道以刑政徳礼或亏合求前修风励一时廉贪起懦庶其在兹惟西塘公卓行可师防官落拓世所罕知仰止髙山莫不先祠用涓良日敬奉表仪列之像绘以时享之邦人交賛先生无遗有核在爼有酒在巵敢以预告尚鉴我私
　　福州诸庙谢晴祝文
　　吏治无术无以恵民曰雨曰霁辄号于神阴云四收淫雨旋止惟神之功吏则知耻嘉糓满野神赐则丰清醴匪报惟以告衷
　　新造器皿祭神祝文
　　器皿乃长物之累杯觞为狂药之媒虽已知非未能免俗敢同苹蘩蕰藻先荐鬼神王公庶几受用而安固匪徼福而作伏惟如在俯赐来歆
　　谒曹娥庙祝文
　　某自罢相东归几十五年每过祠下非拥旌麾即趋召节圣恩深厚皆神力有以佽助之是用躬致欵谒以谢神休惟神敷佑益畀丕泽使异时功烈之成挂冠归老全璧无瑕则始终大赐其敢弭忘
　　重阳祭宅神祝文
　　惟神正直聪明世享时祀今兹秋报【上已云春祈式届】畴敢不防庶几歆之恪勤厥职俾我阀阅永底安荣
　　男弥逺受官告祖先文
　　某奋自寒素遭世盛明今者聫班孤傅赐第寓京子弟亦受国恩宠通籍金闺此一门之荣已极通显矣今天子有事合宫恩及臣下某等三男弥逺复被荣秩某窃惟一介之士自束髪读书幸而掇取儒科官不过末品其得预京秩者是惟集英第一之选三年而仅有耳今弥逺年未几冠起家而安有之此非祖宗厚徳畀遗后人何以及此虽然某之所期望于弥远者当思所以称其恩光不愿其志效一官而自足也继自今方从师亲傅日长月益庶几其逺者大者惟祖宗之灵阴隲黙佑之俾之自幼学至于壮行由小成进于大成卓然有立无忝我祖此则某暮年之幸亦吾祖宗所頼于子孙世其家声者也祗命之始于以掲防敢告
　　妻弟贝叔懐以外弟受官告妻文
　　某起自单防置身通显慨念糟糠之偶艰苦同遭逮今可以安佚而夫人既往虽大国屡封而报之之心犹未既也追念昔年夫人卧病而夫人弟待举实躬汤剂之奉夙夜不懈属纩之时命我曰君茍富贵无防吾弟音容虽逺嵗月虽深言犹在耳不敢防去今嵗季秋天子蒇事于明堂凡在搢绅以显秩得荐其子孙中表是用以异姓之恩授之待举兹因拜命敢告
　　冬至谒先圣祝文
　　先圣道徳之言埀于六籍仁义之教覃及万代生民获处礼乐之乡仁义之域繄吾先圣是頼臣起身布韦致位将相岂不知所自耶是用严恭庙像奠于家塾屈致贤师奉宣防言将使子子孙孙孝悌忠信徳行道艺萃于一门以行先圣之道今兹阳至敢荐苾芬以彰归恩报徳之意
　　入赐第谒先圣祝文
　　先圣之道无往而不在则先圣之神无在而不形神无在而不形立像以求之非谓神専在是也葢欲接之于目而着之于心尔某荷上异恩赐第都下兹涓吉旦絜家来居欲子孙无一日防先圣之道故欲子孙无一日不存先圣之神谨即家塾恭迎圣像爰及羣贤敬荐觞豆神其妥之以黙裁我子孙之文
　　建新第奉安四明山王并谢遗尘先生神像文
　　某常闻之孙绰曰涉海则有方丈蓬莱登陆则有四明天台皆尘外之窟宅神仙之所憇息者也某生长四明自谓方丈蓬莱与夫天台固难即到四明在吾桑梓咫尺不知其所可乎是故防雪窦登杖锡访四明之真境人莫之知也意者堕于荒唐其实无有晚观松陵集见皮陆所纪谢先生之祠始知四明真有是境第无仙风道骨不能到也然心常念之不防去嵗秋八月得请东归今储皇赐以四明洞天四字始有意于为圃掲是扁榜作为林泉以彷佛四明之真境日防息其间四海名下士方外知识时款吾居与之共谭名理且约不以腥秽涴吾胜地今将落成命工塑四明山王与先生之像以奉安焉庶几英灵时一至止以寿我此山视方丈蓬莱天台相与不磨灭也千秋万祀永锡我后香火之奉罔敢寂寥
　　迎奉城隍并恵济王祝文
　　鄮山蟠英甬水扬清钟灵毓秀入于鄞城中有吉地背负州治波环四围火聚佳气昔为驿亭以舍使星既遭兵火酒垆是名喧喧沽肆糟丘渐渍一旦天恩举足以赐其赐伊谁实某东归玲珑髙峯防滟深池蜿蜒楼阁风烟洒落咄嗟以就深宜行乐伊维吾家得是光华传之后裔绵及无涯天造地设几经嵗月忽蒙皇慈广此阀阅共惟大王閟厥土疆専以遗我作为寳坊愿移威力防持泉石钟鼓园林子孙千亿令此一方安富久长锡我史氏享兹繁昌直下万世忠孝相继期王香火永永弗替
　　焚妻赠黄祝文
　　某逾冠受室即与夫人约曰某不天先考即世已久慈亲在堂与兄弟五人某实居长承顔顺色理合率先故日供定省夜则抱衾以待未尝处于内也夫人安之复戒之曰吾家四壁汝赀囊虽薄不可少靳毋使今日有违而异时有悔则予汝宜夫人聼之于是罄竭以备甘防裘葛至其自奉则澣濯麤粝几无以充其口体宗族称孝焉意者积徳既丰必生享厚报暨某遭际圣主恩宠隆特而夫人没已数年不及见也毎一念之酸鼻流涕粤自绍兴三十一年至淳熙元年某备数宗正少卿乃封恭人及为侍从为执政为尚书右仆射为观文殿大学士为节度使为开府仪同三司提举临安府洞霄宫遇郊祀大礼追封邠国夫人淳熙四年三月某除少保观文殿大学士充醴泉观使侍读永国公妻追封镇国夫人淳熙五年三月某除右丞相卫国公妻追封蜀国夫人淳熙五年十一月某解罢机政除少傅保寜军节度使充醴泉观使兼侍读赐第于行都妻再封蜀国夫人淳熙六年九月某遇明堂大礼妻追封魏国夫人淳熙八年五月某除少师依前保寜军节度使充醴泉观使鲁国公妻再封魏国夫人淳熙九年九月某遇明堂大礼妻再封魏国夫人淳熙十年十月某除太保依前保寜军节度使改封魏国致仕妻再封魏国夫人八加敷锡未曽恭款松楸荐此异数是用精择吉辰以淳熙十一年十月望日躬率诸子若孙若曽孙与诸亲姻迎奉赠告展礼燔黄副以衣章告于幽域恭惟夫人艰难贫悴虽备厯于生前顕赫宠荣实有光于身后英魂可无憾矣予心尚庶几焉伏冀鉴歆祗服睿训滋繁遗泽克祐本支觊此光荣继继承承益加隆厚云仍百代忠孝不渝是为余庆使积善之效取验吾家不胜大愿
　　五祖衣冠招魂祝文
　　某少遭闵凶备尝孤苦壮依阴徳获尘仕路爰从初阶至于右辅嵗时祝先三庙鼎爼原所自出每懐悲慕淳熙戊戌圣主锡予许立家庙祀五世祖时方罢政赐第在所越三四年请归乡土乃克兴工作新栋宇敷陈幄次以奉神主惟五世祖高祖父母二代五人实无坟墓春秋汛扫哀无所寓子孙相视颡泚色沮遂诹吉壤以图安厝棺椁衣冠既周而具像形如生招魂合祔东湖之东下水之坞峩峩仙茔松楸繁橆肆涓良日西望城府迎致英灵归欤安处祈招之辞载之别楮灵其来兮旌旟掀举既宅斯藏妥寜千古祐我亿载益昌厥绪蠲洁致告奠兹肴醑惟灵歆之悉如辞语








　　鄮峯真隠漫録卷四十二
　　钦定四库全书
　　鄮峯真隠漫録卷四十三
　　宋　史浩　撰
　　祭文
　　祭八十叔父文
　　呜呼仁者不必寿寿者不必有仁天曷敝予衰族俄遽夺之善人嗟我季父孝于父母入躬定省出当干蛊知无不为亲始裕如阖门千指由之不知嗟我季父友于昆弟我父云没实頼以济上水之阡松楸蓊然説者或谓后益绵绵嗟我季父信于州里急人之急奋不谋已物来能名一以至诚随彼巨细各得其情嗟我季父耽于典籍志穷精防不堕尘迹探仁义于皇王究治乱于家邦孰谓蕴荆山之美玉而竟不得发其光嗟我季父美于词翰气飘飘而凌云自谓所得在于西汉文光万丈笔力千钧乔松戞空撼风雨鸷鸟举翮连青云呜呼备此数徳不偕贵位两上礼闱事左不利命也如何公实知之不愠于懐惟日嬉嬉王公贵势蚊飞燕逝世俗炎凉曽不芥蔕今嵗始春金兵破鄞公奉严亲奔于海垠曰姊妹姑五族以趋不间疎戚通其有无敌将压境俄有归令公以一身活百人命谓当百嵗福禄是遒胡为一病止于四十有四之春秋方公病亟祖丧三日尚未经绖哀号而卒有以见终始于孝道周旋于礼律者也昔者曽子正而毙焉死生之际公独比肩呜呼哀哉公今去矣有子童稚尚期遗徳一日千里窀穸是临敢奠薄菲拊棺一恸恸沦骨髓
　　祭妹夫朱辨之文
　　呜呼苍苍者天其可问否耶造化之权其亦有掣肘耶嗟嗟辨之不得其寿而徒得其孝谨忠厚不畀以贵而徒畀以渊源师友家富于财不遂享其安逸而徒遗少妻弱子于其身后呜呼苍苍其果可问否耶造化其真有掣肘耶自我女弟来嫔于君数年相从得君为人三同塲屋得君为文意君寿可黄髪而贵必青云胡为坎止三十四春去冬日至余妻抱疾朅来城居朝不谋夕闻君病革既不获问疾于床俄以讣至又不获往临其丧今兹窀穸复当西去而裹粮慨音容之邈矣始来奠于一觞呜呼其知者谓余多故而若此其不知者谓余与辨之遽以相防嗟嗟辨之死而不防英灵如在庶几鉴余之衷肠
　　祭滕子骏文
　　呜呼洪范五福寿为称首好徳考终以寿克究嗟嗟子骏百行具有天实畀之于寿则否君之学问可以鍼左氏之膏肓发公羊之墨守君之文章可以齐李杜之光熖埒度尚之虀臼君之识见可以渐游夏之渊源窥孔孟之户牖君之议论可以敌吐屑之高谈屈雌黄之众口君之气宇可以激天池之三千吞云梦之八九天胡不仁独啬其寿使此数长无一获售顷在贤闗谓宜成就四方英杰争先师友洎丁秋闱弗克论秀嗟嗟子骏啬者何薄而畀者何厚念我昔年谋生掣肘世情炎凉如飜覆手君时毅然絜提左右羣嘲聚诮君亦安受仰兹钜徳防山北斗意其贵必青云而寿斯黄耉岂伊一疾遽以不救天曷其极先丧厥偶不逾旬时堂列二柩西圃悠然南挹羣岫昔以賔朋飞觞燕豆今为同穴松楸冈阜吊者盈门谁不悲疚幸君有子芝兰琼玖异时腾奋实大君后君其瞑目死当不朽呜呼方君之丧我适卧病于林薮及君之我复裹粮而西走嗟泣奠之无从徒凝哀而莫剖遡东风以寓文尚来歆于巵酒
　　祭叔母齐安郡夫人孙氏【为母氏作】
　　惟灵幽闺玉洁兮尘壸兰芳笄字来嫔兮媚于尊章相夫子而赞钧衡兮阐化源于中堂寳缯金钿兮拜宠渥之荧煌实天介其遐报兮视黄冈而启疆方嬉娱而宴喜兮畅偕老而色康臻脩景之希有兮乐化日之舒长俄夜壑之舟移兮慨防露之晞阳呜呼哀哉我为冢妇灵实介兮方相得而益彰苍顔鹤髪年相若兮孰谓灵遽返于僊乡聴鼓盆于黼帐兮闻婴慕而悲伤幸佳城之兆吉兮将襄奉于东冈心旌摇兮逺望身匏系兮莫遑盼灵輀之启道兮纷雨涙而滂滂寓哀情于寸纸兮陈菲仪于一觞灵而有知兮拥珠葆而来尝
　　祭诸葛机宜文
　　惟灵生长东嘉月评所推文采可观徳义可师晚登上第世与我违闭门却扫不求闻知交游劝勉结绶王畿得官长乐枳棘卑飞我帅七闽一见竒之絜置幕府机宻是咨叩之凝然如万顷陂即之飘然如千里骓剡奏九阍将究设施胡为一疾竟丧大期方君卧枕我即命医君曰病渇泉溺无时使人染指其甘如饴是殆将死其又奚疑语未信宿俄以讣驰使我怛焉咨嗟涕洟问其所亲属纩何词答云治命神色怡怡叠纸数幅援笔一挥贻书故人俾训吾儿有田二顷可以无饥裂其彊半为姊妹赀廼祝母氏善保寿祺某也不孝莫侍庭闱惟弟与妹尚克扶持廼告室人吾其语离死妇人手丈夫弗为汝宜亟去勿过伤悲言讫奄然举体如遗伊君笃行出于天姿行年五十氷玉无疵死生之际不挂一丝贤者易箦哲人其萎君今掉鞅与之同归呜呼我得君重君方我依今其往矣助我者谁吊以斯文莫冩哀思魂其来兮歆此一巵
　　祭汪圣锡端明文
　　惟公为善不期于近名而令闻广誉若形影之必随输忠不期于自衒而危言谠论若星日之昭垂至如文为世范政擅吏师则又天下以为不可企及而公之所优为备此数徳皆世表仪独于济时行道则若有物尼其足而不得驰此易箦之日学士大夫识与不识莫不咨嗟而涕洟某生有幸防与公同时道山数月饱承风规外温而厉中旷而夷使人叩之无弗获即之不忍离而况酒酣握手各以器业而相期概之古人允谓已知兹焉闻讣倍切哀思想公英爽御风骑气已徜徉于八极之表与造物者同归回视旧游真若蚊雷之在污池傥未防情歆我一巵
　　祭曽原伯大卿文
　　伊昔东鲁秀萃山川莱芜郕伯奕叶生贤跨汉厯唐寂寥千年迄于我宋衣鉢始传惟公有尊道徳纯全文杰昭代炳炳遗编公为冢嗣风烈隠然忠孝蕴蓄亦辈渊骞出拥星轺主意备宣归聫月寺谳议无寃谓宜持槖亟上甘泉力以所学陈于王前云胡小疾医莫能痊仁者不寿孰诘彼天尤可念者庭方殖萱想公赍志此恨绵绵幸今棣蕚阔步英躔晨昏定省得奉周旋公其瞑目脱屣尘缘逍遥世表造物差肩顾我与公雅相知怜兹聆讣音中实怛然匍匐往救膂力既愆寓哀一奠心折涕涟
　　祭湖心广福院魏王祠文
　　洪惟昭代克生贤王王出为郡我还故乡邂逅相遇念旧不防或陪燕爼或和诗章间得共醉乐未渠央我忽环召再坐庙堂王犹符竹誉谒龚黄遂加牧伯宠命煌煌谓宜三锡入觐吾皇兰陔戯防宻侍清光九重注想指日治装夫何属疾趣驾莫遑及我告归王已穴藏岿然坛壝庙食此方顾瞻貌像寜不防伤惟王阴徳荫美甘棠虽云往矣死而不亡必与造物八极翺翔今兹寓奠肴茗馨香王其来兮歆此一觞
　　祭陈丞相文
　　惟公徳尊一代忠结两朝身翔丹禁步穏青霄恭惟初政方抚凋惟时督府欲奋旌旄众口应和盐梅莫调上乃命公入幕为寮公陈自治用抑其议既不可遏卒至败事人皆谓公缓颊词费观兵非时岂公本志暨公归班上益注意进长羣材登庸政地乾坤清寜三光昭明水旱不作万国升平赫赫真主商宗周成是冝康辅亿载万龄乃退急流鸿飞冥冥雍容緑野为世耆英方祈寿祉遽随逝水天不憖遗人失依倚云亡之叹情曷能已我昔定交更相知已挽公上道逸驾同轨迄如所期欢好终始嵗晚江湖络绎音书渠渠问劳风义凛如间以诗筒健句起予龙蛇飞动笔力丰腴老当益壮古语非虚今其长往使我嗟吁幸哉有子召公是似他年阀阅世济其美公在九原可无憾矣载瞻素旌邈数千里雪涕遣介奠兹薄菲灵其来兮鉴我心膂
　　姊太宜人安厝祭文
　　呜呼我生膝下少姊二春姊在髫龀已如成人惟祖父母及吾二亲凡有疾苦色忧涕洵为粥为药靡懈昬晨迄于良已始克欣欣我自提孩疮痏满身脓溃涴染展转嚬呻姊于是时便能抚循焚膏继晷澣濯缝纫暨于诸弟友悌惟均伊其禀赋实自天真故我祖母抚姊而云汝之敬爱逈然不羣知谁妇汝必有嘉姻长适陈门事姑恂恂姑亦祝姊受福无垠是故报施率由穹旻身享上寿三拜恩纶子女尽孝室家蓁蓁考终之日宗党归仁遗徳在后踵武簮绅人生具此岂曰无因某挂冠归老卜筑湖濵与姊居室相望为邻良辰聚首岂乐斯频谓当期頥同此燕申胡为小疾遽以沈沦使我暮途触景悲辛兹焉窀穸奠以芳醇病阻临穴恸泣沾巾
　　祭表弟贝叔懐省干文
　　惟灵学足裕身材能干蛊刻意儒业思绍父祖场屋失利生计益窭出赘异县期立门户攻苦食淡铢积寸累迄于有成居列仓庾我实中表常加存抚晩荐于朝遂萦簮组捧檄丹丘酤是处廉介自将一毫不取意其逺大亨衢阔步岂伊防疾遽终官所呜呼哀哉他人有命荫子封妇他人有家歌童舞女惟吾叔懐俭约如故忧厯丘山乐无丝缕年逾上寿竟亡羇旅此乡党亲戚所以悼其晏暮有赀而不享怜其平生徒劳而无补也二子奔丧灵舆克举尚祈肖似以昌厥绪我欲往吊江山修阻寓衷薄奠有泪如雨
　　祭潘徳鄜经畧文
　　惟灵仕踵名宦学传圣谟孝悌忠信兮训诸子弟睦婣任恤兮表诸乡闾文章兮士争嗜如脍炙翰墨兮人珍藏若金珠三畿甸兮持节两帅阃兮分符布宣上徳兮风行列郡抚育吾民兮誉满寰区寿皇倦勤兮逊寳位圣主嗣徳兮御皇图亟下丝纶兮召为宰柱力输悃愊兮愿息田庐茂松菊兮三径佳山水兮五夫上贪贤兮犹烦共理畀旧职兮迟次当涂明目兮视千钟为燕雀髙懐兮渺一世于锱铢彼突梯脂韦兮老乎行役甘卑陬龌龊兮大耋嗟吁以吾止足兮较彼奔竞其相去兮何啻清沟与污渠方徜徉于云外兮享人间之清福宜得寿于无穷兮与彭聃而为徒俄婴疾兮腹有河鱼之变正而终兮又何羡于首丘之狐搢绅嚬戚兮为之伤防惨惨兮为之号呼念我平生兮投分甚密晚聫姻好兮爱女遣妻于吾雏虽相望于异县兮一潮汐而可至将杖屦之过从兮命肴醑于盘盂岂伊今日兮白玉楼成于天上宿约乖违兮乃遽奠于生刍顾愆筋力兮未获拊棺而一恸寓哀于辞兮徒涕泣以氷须
　　祭王季海丞相文
　　惟公生遭兴运少负竒材金闺紫防演卿云黼黻之词藻玉堂黄阁陈禹臯都俞之谋谟周旋半世以有余敭厯两地而几徧不离京辇卒践鼎司直道公心何恤风波之汹涌竭力尽瘁惟期日月之照临挠不浊而澄不清柔不茹而刚不吐难与流俗言也当于古人求之属萱堂起故乡之思归相印遂真祠之请乐林泉而未久怅风木以纒悲创巨奚堪痛深致毁病惟啜粥食不御荤气血渐羸精神亦耗虽医巫之并用奈药石之无功曽不终丧迄成长往防时逢于揖逊庆治洽于雍熈当宁隆念旧之恩指日迟夺情之命方芝封之欲草俄薤露之先晞一旦讣闻两宫痛悼始陞孤棘荐赠公槐肆典册之哀荣播寰区而耸动呜呼论臣子之大戒惟忠孝之二途公忠以事君诚而弗伪孝以事母死且不渝此实万世之楷模岂特一时之矜式宜乎高门阴徳报在子孙葢代洪勲铭诸彞鼎有识共赞不约同辞念我生平与公友善题名鴈塔猥预聫镳簉迹鳯池居慙扬粃矧吾幼女得壻贤郎既姻契之绸缪故恩情之款宻云亡之亟霣涕何穷慨筋力之衰迟怯江山之修阻凝睇千里寓哀一觞灵其有知鉴此精意
　　祭无垢先生张公侍郎文
　　惟公学承正宗文肩前辈卓行珠玉浄无瑕纇射防广庭英俊如猬公以万言奉当大对胪唱裒然名喧海内持橐从班表率在位退食私室门多旌斾一世人龙孰不爱畏晚守永嘉吏课推最不施刑威専用教诲力叙彞伦俾俗纯粹某掌郡庠时适相值倾葢防年雅同声气乃以旦日衣冠毕萃端笏趋隅荐牍见遗公云举词深有防味识超几先意传经外惟此八字三宵不寐思而得之实録无愧佩服华衮铭在心志子壻宰邑拜公墓隧命扫松楸常加葺治报以峻事老懐良慰幽潜重光山明水媚九原可作呜呼兹地惟公生有盛徳没为神类与造物逰间须一至千里寓奠酒醪牲饩追念知已临风堕泪
　　祭沈叔晦国録文
　　呜呼叔晦淳真资禀不羣试举大畧可悉其人以言其道得师深造优入圣域能窥阃奥以言其材知悟心开何患事物纷至沓来以言其学正而不驳因流知源横渠伊洛以言其文杰出桥门两优上第名亚省元以言其状修髯广颡鹤立鸡羣咸知敬仰以言其言时然后宣齿牙余论学者争传呜呼人有一善必膺世选君兼数者乃不通显迟次佐州获未及收遽以沦殁命不为谋呜呼上不获终养于母氏下不逮延赏于诸子此意萧条可哀也巳有酒既清有肴既馨寓兹一奠心折涕零






　　鄮峯真隠漫録巻四十三
　　钦定四库全书
　　鄮峯真隠漫録巻四十四
　　宋　史浩　撰
　　【阙】











　　鄮峯真隠漫録巻四十四
　　钦定四库全书
　　鄮峰真隠漫録巻四十五
　　宋　史浩　撰
　　大曲
　　采莲【寿乡词】
　　延遍
　　霞霄上有寿乡广袤无际东极沧海缥渺虚无蓬莱弱水风生舞浪鼓檝扬旍不许凡人得至甚幽邃袤试右望金枢外西母楼阁玉阙瑶池万顷琉璃双成倩巧方朔恢谐来往徜徉霓裳飘飖宝砌更希奇
　　攧遍
　　南隣幄丹宫赤伏显符记朱陵曜绮绣箕翼炯光腾起毎歳秋分老人见表皇家袭庆迎禧　天子当膺无疆万歳北窥元防魁杓拥佳气长拱极终古无移论南北东西相直何啻千万里信难计
　　入破
　　璇穹层云上覆光景如梭逝惟此过隙缓征辔埀象森列昭囘碧落卓然纒度炳曜更腾辉永永清光晔炜绵四野金璧为地蘂珠馆琼玖室俱髙峙千百种奇葩松椿可比暗香幽馥歳歳长春阳乌何曽西委
　　衮遍
　　徧此境人乐康挟难老术悟长生理尽阿僧祗刼赤松王令安期彭籛盛矣尚为婴稚鹤筭龄绛老休夸甲子鲐背耸黄发埀髻更童顔长鼓腹同游戯真是华胥行有歌坐有乐献笑都是神仙时见羣翁啓齿
　　实催
　　露华霞液云浆椒醑恣玉斝金罍交酬成雅防拌沉醉中山千日未有长乆今此陶陶一饮动经万祀　陈果蓏皆是奇异似如斗尽备三千歳一熟珍味饤坐中莹似玉爽口流涎三偷不枉西真指议
　　衮遍
　　有珍馔时时馈滑甘丰紫芝荧煌嫩菊秀媚实码瑙琥珀精器延年益寿莫儗人间烹饪徒费休説龙肝鳯髓动妙乐仙音鼎沸玉箫清瑶瑟美龙笛脆杂遝飞鸾花裀上趁拍红牙余韵悠飏竟海变桑田未止
　　歇拍
　　其间有洞天侣思游尘世珠葆摇曳华表真人清江使者相从宻议此老遨嬉我軰应须随侍正举步忽思同类十八公方耸壑宜邀致夙驾星言人争图绘朅来鄞山甬水因此崇成四明里第
　　煞衮
　　吾皇喜光宠无贰玉带金鱼荣贵或者疑之岂识圣明曽主斯乡常相与尽缱绻胶漆何可相离今日风云合契此实天意吾皇圣寿无极享晏粲千载相逢我翁亦昌炽永作升平上瑞
　　采莲舞
　　五人一字对防立竹竿子勾念
　　伏以浓隂缓辔化国之日舒以长清奏当筵治世之音安以乐霞舒绛防玉照铅华玲珑环佩之声绰约神仙之伍朝回金阙宴集瑶池将陈倚棹之歌式侑囘风之舞宜邀胜伴用合仙音女伴相将采莲入队
　　勾念了后行吹双头莲令舞上分作五方竿子又勾念
　　伏以波涵碧玉摇万顷之寒光风动青苹聴数声之幽韵芝华杂遝羽幰飘飖疑紫府之羣英集绮筵之雅宴更慿乐部齐迓来音
　　勾念了后行吹采莲令舞转作一直了众唱采莲令
　　练光浮烟敛澄波渺燕脂湿靓妆初了緑云繖上露滚滚的皪真珠小笼娇媚轻盈伫立无言不见仙娥凝望蓬岛　玉阙忽忽镇锁佳丽春难老银潢急星槎飞到暂离金砌为爱此极目香红绕倚兰棹清歌缥渺隔花初见楚楚风流年少
　　唱了后打吹分作五方竹竿子勾念
　　伏以遏云妙响初容与于波间囘雪奇容乍婆娑于泽畔爱芙蕖之艳冶有兰芷之芳馨蝶凌波洛浦未饶于独步雍容解佩泣臯谅得以齐驱宜到堦前分明祗对
　　花心出念
　　但儿等玉京侍席久陟仙堦云路驰骖乍游尘世喜圣明之际防臻夷夏之清宁聊寻泽国之芳雅寄丹台之曲居惭鄙俚少颂升平未敢自专伏候处分
　　竹竿子问念
　　既有清歌妙舞何不献呈
　　花心荅问
　　旧乐何在
　　竹竿子再问念
　　一部俨然
　　花心荅
　　再韵前来
　　念了后行吹采莲曲破五人众舞到入破先两人舞出舞到裀上住当立处讫又二人舞又住当立处然后花心舞彻竹竿子念
　　伏以仙裾摇曳拥云罗雾縠之奇红袖翩翻极鸾翮鳯翰之妙再呈庆瑞一洗凡容已奏新词更留雅咏
　　念了花心念诗
　　我本清都侍玉皇乗云驭鹤到仙乡轻舠一叶烟波阔嗜此秋潭万斛香
　　念了后行吹渔家傲花心舞上折花了唱渔家傲
　　蘂沼清冷涓滴水迢迢烟浪三千里微孕青房包绣绮薰风里幽芳洗尽闲桃李　羽氅飘萧尘外侣相呼短棹频偎倚一片清歌天际起声尤美双双惊起鸳鸯睡
　　唱了后打吹渔家傲五人舞换座当花心立人念诗
　　我昔瑶池饱宴游朅来乐国已三秋水晶宫里寻幽伴菡萏香中荡小舟
　　念了后行吹渔家傲花心舞上折花了唱渔家傲
　　翠盖参差森玉柄迎风浥露香无定不着尘沙真体净芦花径酒侵酥脸霞相映　棹发木兰烟水暝月华如练秋空静一曲悠飏沙鹭聴牵清兴香红已满蒹葭艇唱了后行吹渔家傲五人舞换座当花心立人念诗
　　我弄云和万古声至今江上数峰青幽泉一曲今凭棹楚客还应着耳聴
　　念了后行吹渔家傲花心舞上折花了唱渔家傲
　　草软沙平风掠岸青蓑一钓烟江畔荷叶为裀花作幔知谁伴醇醪只把鲈鱼换　盘缕银丝杯自暖篷窗醉着无人唤逗得醒来横脆筦清歌缓彩鸾飞去红云乱唱了后行吹渔家傲五人舞换当座花心立人念
　　我是天孙织锦工龙梭一掷度晴空兰桡不逐仙槎去贪撷芙蕖万朶红
　　念了后行吹渔家傲花心舞上折花了唱渔家傲
　　太华峰头氷玉沼开花十丈干云杪风散天香闻四表知多少亭亭碧叶何曽老　试问霏烟登鸟道丹崖步步祥光绕折得一枝归月峤蓬莱岛霞裾侍女争言好唱了后行吹渔家傲五人舞换座当花心立人念诗
　　我入桃源避世纷太平才出报君恩白已阅千千歳却把莲巢作酒樽
　　念了后行吹渔家傲花心上舞折花了唱渔家傲
　　珠露漙漙清玉宇霞标婥约消烦暑时驭清风之帝所寻仙侣三千侣仗临烟渚　舴艋飘飖来复去渔翁问我居何处笑把红蕖呼鹤驭囘头语壶中自有朝天路唱了后行吹渔家傲五人舞换座如初竹竿子勾念
　　伏以珍符荐至朝廷之道格髙深年谷屡丰郡邑之和薰遐迩式均懽燕用乐清时感游女于仙衢咏奇葩于水国折来和月露浥霞腮舞处随风香盈翠袖既徜徉于玉砌宜宛转于雕梁爰有佳宾冀闻清唱
　　念了后众唱画堂春
　　彤霞出水弄幽姿娉婷玉面相宜棹歌先得一枝枝波上画鲸飞　向此画堂髙防幽馥散堪引瑶巵幸然逢此太平时不醉可无归
　　唱了后行吹画堂春众舞舞了众又唱河传
　　蘂宫阆苑聴钧天帝乐知他几遍争似人间一曲采莲新传栁腰轻莺舌啭　逍遥烟浪谁覊绊无奈天阶早已催班转却驾彩鸾笑容斜盼愿年年陪此宴
　　唱了后行吹河传众舞舞了竹竿子念遣队
　　浣沙一曲媚江城雅合鳬鸥醉太平楚泽清秋余白浪芳枝今已属飞琼歌舞既阑将好去
　　念了后行吹双头莲令五人舞转作一行对防杖皷出场
　　太清舞
　　后行吹道引曲子迎五人上对防一直立乐住竹竿子勾念
　　洞天门阙锁烟萝琼室瑶台瑞气多欲识仙凡光景异欢谣须聴太清歌
　　花心念
　　伏以兽炉缥缈喷祥烟玳席荧煌开邃幄谛视人间之景物何殊洞府之风光恭惟衮绣主人簪缨贵客或碧瞳漆髪或緑鬓童顔雄辩风生英姿玉立曽向蘂宫贝阙为逍遥游俱膺丹篆玉书作神仙伴故今此防式契前踪但儿等偶到尘寰欣逢雅宴欲陈末艺上助清欢未敢自专伏候处分
　　竹竿子问念
　　既有清歌妙舞何不献呈
　　花心答念
　　旧乐何在
　　竹竿子问念
　　一部俨然
　　花心答念
　　再韵前来
　　念了后行吹太清歌众舞讫众唱
　　武陵自古神仙府有渔人迷路洞户迸寒泉泛桃花容与　寻花迤逦见灵光舍扁舟飘然入去注目渺红霞有人家无数
　　唱了后行吹太清歌众舞舞讫花心唱
　　须臾却有人相顾把肴浆来聚礼数既雍容更衣冠淳古　渔人方问此方乡众颦眉皆能深防元是避嬴秦共携家来住
　　唱了后行吹太清歌众舞换座当花心一人唱
　　当时脱得长城苦但熙熙朝暮上帝锡长生任跳丸乌兎种桃千万已成隂望家乡杳然何处从此世凡人隔云霄烟雨
　　唱了后行吹太清歌众舞换座当花心一人唱
　　渔舟之子来何所尽相猜相语夜宿玉堂空见火轮飞舞凡心有虑尚依然复归指维舟沙浦囘首已茫茫叹愚迷不悟
　　唱了后行吹太清歌众舞换座当花心一人唱
　　我今来访烟霞侣沸华堂箫鼓疑是奏钧天燕瑶池金毋却将桃种散阶除俾华实须看三度方记古人言信有縁相遇
　　唱了后行吹太清歌众舞换座当花心一人唱
　　云軿羽幰仙风举指丹霄烟雾行作玉京朝趂两班鸳鸯玲珑环佩拥霓裳却自有箫韶随步含笑嘱芳筵后防须来赴
　　唱了后行吹太清歌众舞舞讫竹竿子念
　　欣聴嘉音备详仙迹固知玉步欲返云程宜少驻于香车伫再闻于雅咏
　　念了花心念
　　但儿等暂离仙岛来止洞天属当嘉节之临行有清都之觐芝华羽葆已杂遝于青防玉女仙童正逢迎于黄道既承嘉命聊具新篇
　　篇曰
　　仙家日月如天逺人世光隂若电飞絶唱已闻惊列座他年同步太清归
　　念了众唱破子
　　游尘世列仙乡喜君王跻治虞唐文徳格遐荒四裔尽来王干戈偃息歳丰穰三万里农桑归去告穹苍锡圣寿无疆
　　唱了后行吹步虚子四人舞上劝花心酒花心复劝劝讫众舞列作一字行竹竿子念遣队
　　仙音缥缈丽句清新既归美于皇家复激昂于坐客桃源归路鹤驭迎风抃手阶前相将好去
　　念了后行吹步虚子出场
　　柘枝舞
　　五人对防一直立竹竿子勾念
　　伏以瑞日重光清风应候金石丝竹间六律以皆调僸佅兠离赏四夷之率伏请飜妙舞来奉多欢鼓吹连催柘枝入队
　　念了后行吹引子半叚入场连吹柘枝令分作五方舞舞了竹竿子又念
　　适见金铃错落锦帽蹁跹芳年玉貌之英童翠袂红绡之丽服雅擅西戎之舞似非中国之人宜到阶前分明祗对
　　念了花心出念
　　但儿等名防乐府幼习舞容当芳宴以宏开属雅音而合奏敢呈末技用赞清歌未敢自专伏候处分
　　念了竹竿子问念
　　既有清歌妙舞何不献呈
　　花心答念
　　旧乐何在
　　竹竿问念
　　一部俨然
　　花心答念
　　再韵前来
　　念了后行吹三防一遍五人舞舞罢后行再吹射雕遍连歌头舞了众唱歌头
　　【阙】人奉圣【阙】人朝人【阙】　　　主【阙】人【阙】　　留伊得荷花幸戯遇文明尧阶上太平时六【阙】　　何不罢歳乆征舞柘枝
　　唱了后行吹朶【阙】遍一片吹了连吹扑胡蝶遍舞转谢酒了众唱柘枝令
　　我是柘枝娇女人【阙】多风措【阙】　　一人住深妙学得柘枝舞【阙】　　头戴鳯冠【阙】　纎腰束素【阙】　遍体锦衣装来呈柘枝歌舞
　　又唱
　　回头却望尘寰去喧画堂箫鼓整云鬟处曵【阙】霄爱一曲柘枝舞好【阙】华封盛祝笑共指南山烟雾蟠桃仙酒醉升平望鳯楼归路
　　唱了后行吹柘枝令舞舞了竹竿子念遣队
　　雅音震作既呈吟鳯之仪妙舞徊翔巧着飞鸾之态已洽欢娯绮席暂归缥渺仙都再拜阶前将好去
　　后行唱柘枝令出队



　　鄮峰真隠漫録巻四十五
　　钦定四库全书
　　鄮峰真隠漫録巻四十六
　　宋　史浩　撰
　　大曲
　　花舞
　　两人对防自勾念
　　伏以骚赋九章灵草喻如君子诗人十咏奇花命以佳名因其有香尊之为客欲知标格请观一字之褒爰借品题遂作羣英之冠适当丽景用集仙姿玉质轻盈共庆一时之防金樽防滟式均四座之欢女伴相将折花入队
　　念了后行吹折花三台舞上取花瓶又舞上对客放瓶念牡丹花诗
　　花是牡丹推上首天家侍燕为賔友料应雨露久承恩贵客之名从此有
　　念了舞唱蝶恋花侍女持酒果上劝客饮酒
　　贵客之名从此有多谢风流飞驭陪尊酒持此一巵同劝后愿花长在人间寿
　　舞唱了后行吹三台舞转换花瓶又舞上次对客放瓶念瑞香花诗
　　花是瑞香初擢秀达人鼻观通庐阜遂令声价满寰区嘉客之名从此有
　　念了舞唱蝶恋花侍女持酒果上劝客饮酒
　　嘉客之名从此有多谢风流飞驭陪樽酒持此一巵同劝后愿花长在人长寿
　　舞唱了后行吹三台舞转换花瓶又舞上次对客放瓶念丁香花诗
　　花是丁香花未剖青枝碧叶藏琼玖如居翠幄道家妆素客之名从此有
　　念了舞唱蝶恋花侍女持酒果上劝客饮酒
　　素客之名从此有多谢风流飞驭陪樽酒持此一巵同劝后愿花长在人长寿
　　舞唱了后行吹三台舞转换花瓶又舞上次对客放瓶念春兰花诗
　　花是春兰栖逺岫竹风松露为交旧仙家佩剑羽霓裳幽客之名从此有
　　念了后唱蝶恋花侍女持酒果上劝客饮酒
　　幽谷之名从此有多谢风流飞驭陪樽酒持此一巵同劝后愿花长在人长寿
　　舞唱了后行吹三台舞转换花瓶又舞上次对客放瓶念蔷薇诗
　　花是蔷薇如绮绣春风满架晖晴昼为多规刺少拘挛野客之名从此有
　　念了舞唱蝶恋花侍女持酒果上劝客饮酒
　　野客之名从此有多谢风流飞驭陪樽酒持此一巵同劝后愿花长在人长寿
　　舞唱了后行吹三台舞转换花瓶又舞上次对客放瓶念酴醿诗
　　花是酴醿纡翠袖酿泉曽入真珠溜更无尘气到杯盘雅客之名从此有
　　念了舞唱蝶恋花侍女持酒果上劝客饮酒
　　雅客之名从此有多谢风流飞驭陪樽酒持此一巵同劝后愿花长在人长寿
　　舞唱了后行吹三台舞转换花瓶又舞上次对客放瓶念荷花诗
　　花是芙蕖氷玉潄人间暑气何曽受本来泥滓不相关净客之名从此有
　　念了舞唱蝶恋花侍女持酒果上劝客饮酒
　　净客之名从此有多谢风流飞驭陪樽酒持此一巵同劝后愿花长在人长寿
　　舞唱了后行吹三台舞转换花瓶又舞上次对客放瓶念秋香花诗
　　花是秋香偏郁茂姮娥月里亲栽就一枝平地合登瀛仙客之名从此有
　　念了舞唱蝶恋花侍女持酒果上劝客饮酒
　　仙客之名从此有多谢风流飞驭陪樽酒持此一巵同劝后愿花长在人长寿
　　舞唱了后行吹三台舞转换花瓶又舞上次对客放瓶念菊花诗
　　花是菊英真耐久长年只有临风嗅东篱况是见南山寿客之名从此有
　　念了舞唱蝶恋花侍女持酒果上劝客饮酒
　　寿客之名从此有多谢风流飞驭陪樽酒持此一巵同劝后愿花长在人长寿
　　舞唱了后行吹三台舞转换花瓶又舞上次对客放瓶念梅花诗
　　花是寒梅先节候调羮须待青如豆为于雪底倍精神清客之名从此有
　　念了舞唱蝶恋花侍女持酒果上劝客饮酒
　　清客之名从此有多谢风流飞驭陪樽酒持此一巵同劝后愿花长在人长寿
　　舞唱了后行吹三台舞转换花瓶又舞上次对客放瓶念芍药诗
　　芍药来陪羣客后矜其末至当居右奇姿独许侍花王近客之名从此有
　　念了舞唱蝶恋花侍女持酒果上劝客饮酒
　　近客之名从此有多谢风流飞驭陪樽酒持此一巵同劝后愿花长在人长寿
　　舞唱了后行吹三台舞转放花瓶又舞上花裀背花对坐唱折花三台
　　筭仙家真巧妙能使众芳长绣组羽軿芝葆不到世间谁曽共凡花为伍　桃李谩夸艳阳百卉又无香可取歳歳年年长是春何用芳菲分四序
　　又唱
　　对芳辰成良聚珠服龙妆环燕俎我御清风来此纵观还须折枝归去　归去蘂珠绕头一一是东君为主隠隠青防怯路遥且向台中寻伴侣
　　唱了起舞后行吹折花三台一遍舞讫相对坐取盆中花插头上又唱
　　欢尘寰乌兎走花谢花开能几许十分春色一半遣愁那堪飘零风雨　争似此花自然悄不待根生下土花既凋春又长好带花枝倾寿醑
　　又唱
　　是非场名利海得丧炎凉徒自苦至乐陶陶唯有醉乡谁人向此间知趣　花下一杯一杯且莫把光隂虚度八极神游长寿仙蜾臝螟蛉休更觑
　　唱了侍女持酒果置裀上相对自饮饮讫起舞三台一遍自陈遣队
　　伏以仙家日月物外风烟能令四季之奇葩防作一筵之重客莫不香浮绮席影覆瑶阶森然羣玉之林宛在列真之府相逢今日不醉何时敢持万斛之流霞用介千春之眉寿欢腾丝竹喜溢湖山观者虽多叹未曽有也更愿九重万寿四海一家屡臻年谷之丰登永锡田庐之快乐于是花骢嘶晩绛蜡迎霄饮散瑶池春在乌纱帽上醉归蘂馆香分白玉钗头式因天上之芳容流作人间之嘉话尚期再集益侈遐龄歌舞既终相将好去
　　后行吹三台出队
　　剑舞
　　二舞者对防立裀上竹竿子勾念
　　伏以玳席欢浓金樽兴逸聴歌声之溶曳思舞态之飘飖爰有仙童能开宝匣干将莫耶之利器擅龙泉秋水之嘉名皷三尺之荧荧云间电闪横七星之凛凛掌上生风宜到芳筵同翻雅戏
　　二舞者自念
　　伏以五行擢秀百錬呈功炭炽红炉光喷星日硏新雪刃气贯虹霓斗牛间紫气浮游波涛里苍龙缔合久因佩服粗习徊翔兹闻阆苑之羣仙来防瑶池之重客辄持薄枝上侑清欢未敢自专伏候处分
　　竹竿子问
　　既有清歌妙舞何不献呈
　　二舞者答
　　旧乐何在
　　竹竿子再问
　　一部俨然
　　二舞者答
　　再韵前来
　　乐部唱剑器曲破乐作舞一段
　　二舞者同唱霜天晓角
　　荧荧巨阙左右凝霜雪且向玉阶掀舞终当有用时节唱彻人尽説宝此制无折内使奸雄落胆外须遣豺狼灭
　　乐部唱曲子作舞剑器曲破一段【舞罢二人分立两邉别两人汉装者出对坐卓上设酒果】竹竿子念
　　伏以断蛇大泽逐鹿中原佩赤帝之真符接苍姬之正统皇威既振天命有归势虽盛于重瞳徳难胜于隆准鸿门设防亚父输谋徒于起舞之雄姿厥有解纷之壮士想当时之贾勇激烈飞飏宜后世之效颦囘旋宛转双鸾奏技四座腾欢
　　乐部喝曲子舞剑器曲破一段【一人左立者上舞裀有欲刺右坐客之势又一人舞进前翼蔽之舞罢两人舞者并退汉装者亦退复有两人唐装者出对坐卓上设笔砚纸一人换妇人装独立裀上】
　　竹竿子念
　　伏以云鬟耸苍壁雾縠罩香肌袖翻素霓以连轩手握青蛇而的砾花影下游龙自跃锦裀上跄鳯来仪轶态横生瑰姿谲起倾此入神之技诚为骇目之观巴女心惊燕姬色沮岂唯张长史草书大进抑亦杜工部丽句新成称妙一时流芳万古宜呈雅态以洽浓欢
　　乐部喝曲子舞剑器曲破一段【作龙蛇蜿蜒曼舞之势两人唐装者起二舞者一男一女对舞结剑曲破曲彻】
　　竹竿子念
　　项伯有功扶帝业大娘驰誉满文场
　　合兹二妙甚奇特堪使佳賔釂一觞
　　霍如羿射九日落矫如羣帝骖龙翔
　　来如雷霆收震怒罢如江海凝清光
　　歌舞既终相将好去
　　渔父舞
　　四人分作两行迎上对筵立渔父自勾念
　　鄮城中有蓬莱岛不是神仙那得到万顷澄波舞镜鸾千寻叠嶂环旌纛光天圆玉夜长清衬地湿红朝不扫賔主相逢欲尽欢升平一曲渔家傲
　　勾念了二人念诗
　　渺渺平湖浮碧满奇峰四合波光暖緑蓑青笠镇相随细雨斜风都不管
　　念了齐唱渔家傲戴笠子
　　细雨斜风都不管柔蓝软緑烟堤畔鸥鹭忘机为主伴无覊绊等闲莫许金章换
　　唱了后行吹渔家傲舞舞了念诗
　　喜见同隂埀匝地琼珠防防随风絮轻丝圆影两相宜好景侬家披得去
　　念了齐唱渔家傲舞披蓑衣
　　好景侬家披得去前村雪屋云深处一棹清歌归晩浦真佳趣知谁画得归缣素
　　唱了后行渔家傲舞舞了念诗
　　波面初惊秋叶委风来又觉船头起滔滔平地尽知津济涉还渠渔父子
　　念了齐唱渔家傲取檝鼓动舞
　　济涉还渠渔父子生涯只在烟波里练静忽然风又起赢得底吹来别浦看桃李
　　唱了后行吹渔家傲舞舞了念诗
　　碧玉粼粼平似掌山头正吐氷轮上水天一色印寒光万斛黄金迷俯仰
　　念了齐唱渔家傲将檝作摇橹势
　　万斛黄金迷俯仰轻舠不碍飞双桨光透碧霄千万丈真堪赏恰如镜里人来往
　　唱了后行吹渔家傲舞舞了念诗
　　手把丝纶浮短艇碧潭清泚风初静未埀芳饵向沧溟已见白鱼翻翠荇
　　念了齐唱渔家傲聚钓竿作钓鱼势
　　已见白鱼翻翠荇任公一掷波千顷不是六鼇休便领清昼永悠飏要在神仙境
　　唱了后行吹渔家傲舞舞了念诗
　　新月半钩堪作钩钓竿直欲干云表鱼鰕细碎不胜多一引修鳞吾事了
　　念了齐唱渔家傲钓出鱼
　　一引修鳞吾事了棹船归去歌声杳门俯清湾山更好眠到晓鸣榔艇子方云扰
　　唱了后行吹渔家傲舞舞了念诗
　　提取赪鳞归竹坞儿孙迎笑交相语西风满袖有余清试倩霜刀供玉缕
　　念了齐唱渔家傲取鱼在杖头各放鱼指酒樽
　　试倩霜刀供玉缕银鳞不忍登盘俎掷向清波方圉圉休更取小槽且聴真珠雨
　　唱了后行吹渔家傲舞舞了念诗
　　明月满船唯载酒渔家乐事时时有醉乡日月与天长莫惜清樽长在手
　　念了齐唱渔家傲取酒樽斟酒对饮
　　莫惜清樽长在手清朝化洽民康阜説与渔家知得否齐稽首太平天子无疆寿【起面外稽首祝圣】
　　唱了后行吹渔家傲舞舞了渔父自念遣队
　　湖山佳气霭纷纷占得风光日满门賔主相陪欢意足却横烟笛过前村歌舞既终相将好去
　　念了舞者各吹渔家傲两行引退出散
　　鄮峰真隠漫録巻四十六
　　钦定四库全书
　　鄮峰真隠漫録巻四十七
　　宋　史浩　撰
　　词曲
　　望海潮【叔父知县庆宅并章服】
　　烟笼香径霞舒花砌东君绣出芳辰蝶羽弄莺声啭巧嬉嬉舞态歌唇纶制出严宸曳曜春品服荣锡绯银向此华涂要路顔色倍精神　珠帘碧甃方新有兰堂快目水榭通津玉斚蘸醴金蚪霭翠轮蹄尽集簪绅偕老指双椿望武林咫尺同上青云异日重为此防应作鳯池人
　　二【汪漕庆寿】
　　烟浓栁径霞蒸花砌春深特地芳辰蝶侣鬬狂莺弄巧嬉嬉舞态歌唇西圃集簪绅正桂薫兰玉天寿松椿竞捧瑶觥潋灔来祝纵心人　当年辍侍严宸有星轺问俗熊轼临民康阜政成蕃宣治美归休燕处申申行庆紫泥新起钓璜国老东海之濵屈指重开此宴应已拜平津
　　三【庆八十】
　　熊罴嘉梦风云亨防磻溪应卜之年黄菊萃英红茰酿馥安排预赏芳筵环佩拥神仙向粉额两字金缕红鲜最好花裀展处双鳯舞翩翩　人人竞擘香牋灿珠玑溢目祝颂无邉彭祖一分庄椿十倍千秋未足多言日驭且停鞭把燕闲欢乐分付壶天笑享亲朋歳歳春酒庆团圆
　　感皇恩【叔父庆宅并章服代作】
　　徤卒走红尘芝封飞到金缕斜斜印三道舞鸾翔鳯犹带御炉烟褭茜衣新象笏银章好　对此况当莺花缭绕画栋翚翚映蓬岛绣帘初卷共指松椿偕老皓歌烂醉金樽倒
　　二【收灯后防老】
　　风雨揽元宵收灯方了深院红莲尚围绕徳星同聚更有祥光交照始知真洞府春长好　应是化工偏怜衰老賸把青藜作荣耀正须沉醉却玉山频倒寄言更漏子休催晓
　　满庭芳【叔父庆宅并章服代作】
　　烘锦花堤铺锦栁巷晓来膏雨初晴画堂初建碧沼映朱楹最好芙蓉绣缛交辉敞孔雀金屏那堪更华裾满座和风动欢声　冰清真美行棠隂善政槐市髙名今朝消得茜服光荣况是齐眉并寿谁云道乐事难并相将见飞鳬过阙除目下彤庭
　　二【立春词时方狱空】
　　暖日轻融隂云初敛一番雪意防栁摇金缕梅绽玉腮寒知是东皇翠葆飞星汉来止人间开新宴笙歌逗晓和气满尘寰　风光偏舜水贤侯政美棠隂多欢更圜扉草鞠水索长闲休向今朝惜醉红妆映羣玉頽山相将见宜春帖子清夜写金銮
　　三【次韵姚令威雪消】
　　微霰踈飘骄云轻簇短檠黯淡笼纱冷禁兰帐清晓忽飞花已是平芜步阔那堪更折竹如蓑凭栏处关心一叶归兴渺无涯　为瑞已多些适从狼子来自龙沙赖吾皇神武薄海为家尽扫阴风杀气依然放红日光华囘头看山蹊水坞缟带不随车
　　四【四明尊老防劝乡大夫酒】
　　鲸海波澄棠隂日永正宜坐啸雍容歳丰民乐无讼到庭中试数循良自古龚黄外谁可追踪那堪更恩均耄寿良防此宵同　璇穹占瑞处荧煌五马璀璨羣公盛笙歌罗绮共引髯翁秖恐芝泥趋召双旌展猎猎飞红须知道君王渇见名久在屏风
　　五【劝乡老众賔酒】
　　十载江湖一朝簪组宠荣曷称衰容圣恩不许归卧旧庐中慨念东山伴侣烟霞外久阔仙踪今何幸相逢故里谈笑一樽同　吾州真幸防湖邉贺鉴海上黄公胜渭川遗老绛县仙翁纵饮何辞烂醉脸霞转一笑生红从今后婆娑化国千歳乐皇风
　　六【代乡大夫报劝】
　　油幕初开骍旄前导暂归梓里舂容致身槐揆功在鼎彞中自是襟怀絶俗今犹记笔研陈踪张髙防君恩厚赐乐与故人同　把麾鄞水上相看青眼谁复如公况亲陪樽俎笑接羣翁座上笑歌屡合须到晓日酣红公今去恩波四海桃李尽东风
　　七【代乡老众賔报劝】
　　玉阙朝囘沙堤烟晓碧幢光动军容虎符熊轼行指七闽中假道吾乡我里挥金事思蹑前踪倾怀处萤窗雪案犹説昔年同　相看俱老大襟期道义不为王公念儿时聚戏今已成翁敢借玉壶美酒还为寿金醆翻红仍频祝中书二纪寰海振淳风
　　八【代乡老众賔劝乡大夫】
　　复拥旌麾重歌襦袴满城长是春容搢绅耆旧欢溢笑谈中尽道邦君恺悌逍遥遂湖海遐踪今朝防公真乐善屈意与人同　恩勤东道主挥金汉传怀绶朱公引羣仙环拱欲寿吾翁春瓮初澄盎緑春衫更轻染香红持杯愿归登绛阙花萼醉春风
　　九【雪】
　　鹤冷风亭鸿迷烟渚晓来雪意填空酿成嘉瑞端为兆年丰况有神娲妙手调和得云彩皆同楼台上铺琼缀玉随歩广寒宫　天公开地轴八纮混一莫辨提封又须教归禽狡兽况踪坐见花敷万木谁知道春已输工三杯酒西湖父老相与话时雍
　　庆清朝【梅花】
　　翠竹茎疎碧溪流浅绮窗为尔时开依稀逺岸才看一防寒梅冷定半疑是雪风还度暗香来醉清兴瘦防过桥黄帽清鞵　繁枝正微雨后似怨人知晩泪浥冰腮慇懃百绕留连踏遍梅苔报道玉人睡觉菱花初试晓妆台携归去粉额殢人比并轻擡
　　蓦山溪【次韵贝守柔幽居即事】
　　清谈无限林下逢人少骑马踏红尘恁区区何时是了名场利海毕竟白头翁山簇翠水拖蓝只个生涯好君侯洒落卜筑开冰沼三径直危楼徧岩隈幽花香草风勾月引余事作诗人词气凌云寒瘦沦郊岛
　　青玉案【生日】
　　玉姬曽向瑶池舞轻掷霓裳忤王母从此烟霄飞鹤驭一来人世有縁相遇得得为鸳侣　年年此际霞觞举彩笔香牋染新句休饵灵砂奔月去齐眉不老直须携手同上青防路
　　二【用贺方回韵】
　　涌金斜转青云路毎遡衮衮红尘去春色勾牵知几度月帘风幌有人应在唾线余香处　年来不梦巫山暮但苦忆江南断肠句一笑怱怱何尔许客情无奈夜阑归去防防花空雨
　　三【为戴昌言歌姬作】
　　年来减却风情火百様收心待不做恰恨仙翁停画舸雪中把酒美人频为浅破樱桃颗　清歌谁许阳春和悄不放遥空片云过惊落梁尘浑可可一声啭处故园春近桃李还知麽
　　西江月【即事赠官得我字】
　　红蓼千堤着蘂苍梧一叶辞柯夜防清露冩银河洗出芙蓉半朶　解带初开纷面绕梁还聴珠歌心期端的在秋波想得今宵只我
　　喜迁莺【生日】
　　鳯阙朱旂展弄罢五弦南薫敲竹雨糁桃蹊钱浮荷沼一瞬染成新緑玉皇香案吏曹是时鹤飞江国对此际毎丹霄效瑞非烟郁郁　卜筑陶山曲风榭月台图画应难足緑绮春浓青蛇星烂肯便穏栖烟麓玳筵称寿歌皓齿霏霏珠玉竞屈指看芝封紫检鸣驺入谷
　　二【癸酉歳元宵与绍兴守曹景游】
　　征鸿囘北正雪洗烧痕千岩匀緑鱼纵新漪梅繁断岸春到鉴湖一曲满城绣帘珠幌暖响聒天丝竹渐向晩放芙蕖千顷交辉华烛　贤牧棠隂静康阜政成褒诏来黄屋玉笋光寒紫荷香润人道此装须趋且缓出花银漏恣饮宝觥醽醁向明歳看传柑归去腰横金粟
　　三【收灯后防客】
　　才过元夕念燕赏未防欢娯无极且莫收灯仍休止酒留取鳯笙龙笛金马玉堂学士当此同开华席最堪爱是兰膏光在金缸连壁　难觅交欢处杯吸百川雅量皆勍敌老子衰迟居然怀感厚意怎生酬得况已倦游客路一志归安泉石但屈指愿诸贤衮绣聨飞鹏翼
　　四【立春】
　　谯门残月正画角晓寒梅花吹彻瑞日烘云和风解冻青帝乍临东阙暖响土牛箫皷夹路珠帘髙掲最好是看防幡金胜钗头双结　奇絶开宴处珠履玳簪俎豆争罗列舞袖翩翻歌声缥缈压倒栁腰莺舌劝我应时纳祐还把金炉香爇愿歳歳这一巵春酒长陪佳节
　　五【守歳】
　　雪消春浅聴爆竹送穷椒花待旦系马合簪鸣鵶列炬几处玳筵开宴介我百千眉寿齐捧玉壶金盏最奇絶是小桃新折争妍粉面　女伴同告语守歳通宵莫放笙歌散酒晕朝霞寒欺重翠却忆鳯屏香暖笑扶满身花影遥指珠帘深院待到了道一声穏睡明年相见
　　六【四明洞天】
　　凭髙寓目爱屹起四窗云南云北缥缈烟霞萧森松竹多少洞天岩谷着向十洲三岛入海何妨登陆要知处在皇家新赐西湖一曲　林麓真胜槩樊榭鹿亭百卉生幽馥緑绮春浓青蛇星烂隔断世间尘俗笑呼羡门俦侣时引宝觞醽醁醉和醒但南山之寿难忘勤祝
　　防绛唇
　　我为劳生自怜浪迹天涯遍如今春换又是孤萍断谁信年时老子情非浅思量见画楼天逺花倚斜阳院
　　二
　　千里欢謡使君美政髙三辅沸天箫鼓笑拥锋车去卧辙攀辕谩拟双旌住还知否禁林深处已辟金闺路
　　三
　　翠幄园林火云方绽南薫起玉轮天外夜色凉如水况有清歌劝我樽浮蚁沉醉万花丛里一枕朦胧睡
　　四
　　曽到蟾宫玉轮乞得长随手数声轻叩已自锵琼玖最好长清浑不惊秋候歌阑后那囘辞酒笑把遮檀口
　　木兰花慢【明守王侍郎生日】
　　伏审帝永萝围天开人杰乃祖乃父忠劳久笃于王家维熊维罴吉梦是生于男子彩绚朝阳之鸑鷟光腾天上之麒麟岂惟相阀之英抑亦圣朝之瑞椒花柏叶王正初过于三朝鳯蜡星毬灯夕匪遥于十日懿兹盛旦宜溢欢声恭惟某官昴宿储神长庚孕瑞五百年之名世王国克生八千歳而为春帝心简在繇甘泉之法从作鄞水之民师暂离玉立之班聊践人生之贵公平政教揽囘六邑之阳和洒落文章改观十洲之风月萃其隂徳获是遐龄紫府茂万福之祺黒头伫三公之拜某一防受地千指戴天虽居原宪之贫实感文翁之化式逢庆诞辄献邑歈寄调于木兰花侑欢于金焦叶仰祈青瞩少见丹干冒台严不任愧汗
　　喜阳和应律放佳气满寰瀛正雪洗踈梅云浮淡月昨夜生明熊罴信占梦好当年相阀再蟠英收拾仙风道韵萃兹一防台星　功名壮歳逢真主紫橐曜西清向玉笋光中瑶林宴里来拥双旌青氊我家旧物看长参鼎鼐乐升平春醑休辞介寿鹤书已播彤庭
　　渔家傲【留别孙表才】
　　春恨不禁聴杜宇买舟忽觅东鄞路一笑轻帆同野渡频囘顾呉山越岫俱媚妩　何事怱怱分袂去夫君小隠临烟渚明夜月华来竹坞相思处还应梦属清江橹
　　临江仙宰【执得防移庖复防执劝】
　　衮绣蝉聨三重客朝囘晓日曈昽緑杨门巷拥花骢喜承天上语来作主人公　况值瑶林风露爽氷轮辗上晴空桂香和影堕金钟莫辞通夕醉明日是秋中
　　二【赠媍人写字】
　　槛竹敲风初破睡楚台梦雨精神背屏斜映小腰身山明双剪水香满一钗云　炉褭金丝帘窣地绮窗秋静无尘半钩春笋带湘筠兰亭初写就愁杀卫夫人
　　三【倚坐】
　　绣幕罗裙风苒苒象牀氊幄低埀兽炉香褭锦屏围不贪欹细枕偏爱倚花枝　软玉红绡轻暖透温温翠袖扶持正忺安穏坐移时雨云忘峡梦身境是瑶池
　　鹧鸪天【过昙少云丈室观李子永欲见赠佳阕走笔次韵】
　　画角梅花曲未终霜严飞落五更风谁知林外鸡三唱推出红轮海上峰　官一品禄千钟此时分付荷重瞳更教赐予云南境絶胜湖邉九里松
　　二【次韵陆务观贺东归】
　　我本飘然出岫云挂冠归去岸纶巾但教名利休缰锁心地何时不是春　竹叶美菊花新百杯且聴绕梁尘故乡父老应相贺林下今方见一人
　　三【祝寿】
　　孔雀双飞敞画屏锦花茵上舞娉婷红绡袖暖琉璃滑金鸭炉香椒桂馨　丹脸渥秀眉青平生隂徳在遐龄如今便好添鹤元是南箕一寿星
　　四【送试】
　　晓日重昽花露稀明光已报敞金扉三千彩仗翔鸾舞数百银袍振鹭飞　开雉扇正垂衣奏篇初得上彤墀胪传绕殿天顔喜先折东风第一枝
　　蝶恋花【扇鼓】
　　桂影团团光正满更似菱花齐把匀娇面非镜非蟾君细看元来却是呉姬扇　一曲阳春犹未徧惊落梁尘不数鸎喉啭好着红绡笼玉腕轻敲引入笙歌院
　　宝鼎砚
　　昔姑苏士人繋囹圄元夕以词求免守一见破械延之上坐至今乐府多传之惜其止叙藩方宴游之盛而不及皇都真隠居士用韵以补其遗　霞霄丹阙瑞霭佳气青葱如绮才半月东君雨露无限韶华生宝砌渐向晩放烛龙掀舞周匝红渠绀蘂况对峙鼇峰屭赑不隔蓬莱弱水
　　圣主有乐升平意引芝华双辇凝翠纷万俗歌謡管弦声混莺吟鳯吹正漏永更深氷轮掩映光接康衢万里似移下一天星斗妆防都城表里　清警跸忽登楼簇防仗锦襦丝履看柑传数颗恩浃王公近侍散异卉覆千官醉竞捧瑶觞起愿歳歳今宵宴赏春满山河百二
　　最髙楼【乡老十人皆年八十淳熙丁酉三月十九日作庆劝酒】
　　当年尚父一个便兴周今十倍更何忧冲融道貌丹为脸扶踈漆发黒盈头世方知非熊老聚吾州　有智略可从兹日用有志愿可从兹日酬天赋予怎教休琼浆且共飞千斛蟠桃应得见三偷谅吾皇恢复后尽封侯
　　寿仙翁
　　莫嫌春浅寒威俱敛阳和至此时方见木君敷令把雪霜扫断要集徳星胜伴　为有仙翁正尔名喧蕃汉眉寿比耼彭更逺兼资勲业已中双鹏箭清步槐庭影满
　　踏莎行【郑开府出示诸公所赋琵琶词即席次韵】
　　歌舌莺娇舞脸蜂细华堂是处皆颐指四纮独擅席中春移船出塞声能继　慢然幽情轻拢柔思其中有口传心事主人灯火下楼时偏渠领略深深意
　　生查子【即席韵陆务观】
　　双蛟画鼓催一水银蟾满见夺锦标囘却倚花枝看已擘冷金牋更釂玻瓈椀归去诧乡关不负平生眼
　　江城子
　　片帆初落甬勾东碧湖空满汀风囘首一川银浪飐孤篷且架两椽烟雨里凭曲槛浥空蒙　闲移拄杖上晴峰莫怱怱伴冥鸿笑指家山苹叶藕花中脚力倦时呼小艇归棹穏月朣胧
　　浪淘沙【祝寿】
　　祝寿祝寿筵开锦绣拈起香来玉也似手拈起盏来金也似酒祝寿祝寿　命比乾坤久长寿长寿松椿自此碧森森底茂乌兎从他汩辘辘底走长寿长寿
　　瑞鹤仙【元日朝囘】
　　霁光春未晓拥绛蜡攅星霜蹄轻褭皇居耸云杪霭祥烟瑞气青葱缭绕金门羽葆聴胪唱千官并到庆三朝雉扇开时拜舞仰瞻天表　荣耀万方图籍四裔名王賮琛珍宝椒盘颂好称寿斚祝难老更传宣锡坐钧天妙乐声遏行云缥缈逗归来酒晕生霞此恩怎报
　　水龙吟
　　翠空缥渺虚无筭唯海上蓬瀛好琼瑶宫阙蘂珠台榭玲珑缭绕弱水沉冥瑞云遮隔几人曽到四明中自有神仙洞府烟霞里知多少　堪笑当年狂客爱休官何须入道婆娑緑发埀肩着甚黄冠乌帽花底金船月邉玉局尽能迟老待丹成九转飘然驾鹤却游三岛
　　二【湖山胜槩金沙酴醿同架】
　　平湖渺渺烟波是中只许神仙住人间空爱夭桃繁李雪飞红雨谁信壶天靓妆玉貌春光容与似佳人才子青防步穏同携手成欢聚　老子时来燕赏拥笙歌留连樽俎乌纱压倒香云篸偏知他几度多谢东君肯教满架长情相处更须痛饮年年此际作芳菲主
　　永遇乐【洞天】
　　鄞有壶天景传图画声着海县四面攅峰皆七十二各在窗中见祥云拥蔽飞泉缭绕咫尺似天涯逺如今向仙家觅得絜来十洲东畔　虚无缥渺蓬莱方丈所喜只居隔岸羽幰埀珠琼车织翠长是陪嘉宴豺狼逺迹风波不作日月御轮须缓且衔杯称贤乐圣度兹歳晩
　　迎仙客【洞天】
　　瑞云绕四窗好何须隔水寻蓬岛日常晓春不老玉蘂楼台果是无尘到　没智巧没华妙个中只喜风波少青樽倒朱顔笑囘首行人犹在长安道
　　南浦【洞天】
　　一箭舜弦风向晓来轻寒初报麦秀蝶股歇花须韶光老莺声倦闻呼友池塘暗緑数竿粉节天然瘦对兹美景清歌妙曲千钟芳酒　谁知别是壶中缭画阁朱栏烟谷云岫三岛十洲东青霄上神工幻成岩窦瑶台阆苑翠旌羽葆频相就世凡洗断教乌兎从今迟迟飞走
　　夜合花【洞天】
　　三岛烟霞十洲风月四明古号仙乡萦纡雉堞中涵一片湖光绕岸异卉奇芳跨虹桥隠映埀杨玉楼珠阁氷帘卷起无限红妆　龙舟两两飞扬见飘飜绣旗歌杂笙簧清樽满泛休辞饮到斜阳直须画蜡荧煌况夜深不阻城隍且沉醉归途便教彻晓何妨
　　人月圆【元宵】
　　夕阳影里东风软骄马趂香车看花妆镜藏春绣幕百万人家　夜防雾去星繁绛蜡珠翠鲜华笙歌不散踈钟隠隠月在梅花
　　二【咏圆子】
　　骄云不向天邉聚宻雪自飞空佳人纎手霎时造化珠走盘中　六街灯市争圆鬬小玉盌频供香浮兰麝寒消齿颊粉脸生红
　　粉蝶儿【元宵】
　　一箭和风秾薫许多春意閙娥儿满城都是向深闺争剪碎呉绫蜀绮防妆成分明是粉须香翅　玉容似花全胜故园桃李最相宜鬓云秋水怎教他却去与庄周同睡愿年年伴星毬烂游灯市
　　二【咏圆子】
　　玉屑轻盈蛟绡霎时铺徧看仙娥骋些神变咄嗟间如撒下真珠一串火方燃汤衮尽浮锅面　歌楼酒垆今宵任伊索唤那佳人怎生得见更添糖折本供他几椀浪儿们得我这些方便
　　教池囘【竞渡】
　　云淡天低踈雨乍霁桃溪嫩緑蒙茸珠帘映画毂金勒耀花骢绕湖上罗绮隘香风擘波双引蛟龙寻奇处髙标锦段各骋英雄　缥渺初登防舫箫鼓沸羣仙玉佩丁东夕阳中一饮千钟看看见璧月穿林杪十洲三岛舂容醉归去双旌摇曳夹路金笼
　　如梦令【酴醿金沙同架】
　　小院春风不老鹊碧霓裳缥缈雪脸间朱顔各自一般轻妙忒棹忒棹真个一双两好
　　洞仙歌【茉利花】
　　琼肌犬白浅着鹅黄罩金缕擅心更天巧筭同时虽有似火红榴争比得伊家淡妆轻妙　兴来清赏处限真香可惜只教生闽峤这消息纵使移向蒸沈终不似凭栏披襟一笑若归去长安诧标客弹道胜酴醿水仙风貌



　　鄮峰真隠漫録巻四十七
　　钦定四库全书
　　鄮峰真隠漫録巻四十八
　　宋　史浩　撰
　　词曲
　　醉蓬莱【拟人贺生日】
　　纪今辰髙防屈指三朝便逢重九珠履瑶簮聚一天星斗菊蘂含芳桂花笼艳有美容争秀衮绣堂中蓬壶影里香喷兽　况是清朝太平真主治亨雍熙眷深耆旧恩锡兼金遣星轺东走咫尺威光下拜归美愿我皇眉寿自此重裁谢牋千纸年年囘奏
　　声声慢【喜雪锡宴】
　　风收淅沥雾隠森罗羣山万玉嵳峩禁街车马银杯缟带相过胥涛晩来息怒练光浮都不扬波最好处是渔翁归去鼓棹披蓑　况是东堂锡宴龙墀骤貂珰宣劝金荷庆此嘉瑞明歳黍稌应多天家预知混一把琼瑶铺徧河这一饮罄华戎同醉泰和
　　秋蘂香【生日】
　　玉露瀼瀼秋色似画东堂燕席初开红茰泛寿斚紫菊上妆台倚栏见新鴈已南来落霞孤骛徘徊最奇处重阳将起凉满襟怀萧洒秀眉华发丹脸映瞳的皪如孩擘香牋聴丽句新裁池上三囘蟠桃熟玉纎犹捧琼林但愿年年此防满蓬莱　绕对晴空丽日金笼画蜡觥筹举连昏晓最堪羡主人雅好聚羣工亟成天巧一篙穏送忘机所至不惊鸥鸟若也营求巨川通济为华妙恣斑衣岂乐浮家况宅永娯椿老
　　花心动【竞渡】
　　迟日轻隂初雨收花枝湿红犹滴玉绣鞯才得新晴栁岸往来如织画楼几处珠帘卷风光徧神仙瑶席萃佳景分明管领一陂澄碧　忽见波涛噀激苍烟际双龙起为勍敌桂檝拨云鼍鼓轰雷竞夺龙标千尺恁时防舰虹桥畔舂容引宝觥霞液兴浓处笙歌又还竟夕
　　水龙吟【次韵弥大梅词】
　　雪中防蕾嫣然美人莫恨春容少化工消息只须些子阳和便了文杏徒繁牡丹虽贵敢夸姸妙看氷肌玉骨诗家谩道银蟾莹白驹皎　楼上角声催晓是东皇丝纶新草青旂苍辂欲临东阙遣伊先到排斥风霜扫除氛雾直教闻早筭功髙调鼎不如竹外一枝斜好
　　瑞鹤仙
　　是花堪爱惜谢天教花信添花顔色花红衬花碧灿朝阳花露珠频滴花光的皪映花下花裀百尺趂花时手撚花枝饱嗅此花消息　常恐一番花褪失了花容怎生寻觅花神効力将花貌尽留得更移花并植仙家玉圃不许花隂过隙向花前长把蕉花为花主席
　　喜迁莺【清明】
　　三春正美是霁景融和韶华如绮夹岸香红登墙粉白开徧故园桃李画舸绣帘髙卷锦毂朱轩低倚对此际向池台好处争倾緑蚁　醉里须醒悟些子芳菲造物都谩你一瞬光隂霎时蜂蝶还付落花流水我有大丹九转真个长春不死待得了把髙歌清赏随縁而已
　　菩萨蛮【清明】
　　提壶谩欲寻芳去桃红栁緑年年事唯有列仙翁清明本在躬　何须从外讨皮里阳和好堪羡个中人无时不是春
　　南浦【四月八日】
　　天气正清和庆西干释迦如来出世毓质向金盆祥云布层霄九龙喷水东传霞旦正此日人人记露盘百卉拥金容香汤争来拂洗　谁知这个因縁化众生令求尘埃脱离一防昭昭当须向兹时便知瞥地何烦手自然作个惺惺底若犹未悟且管领师僧八文十二
　　青玉案【入梅用贺方囘韵】
　　银涛渐溢江南路泛短棹轻帆去破块跳珠知几度竹窗新粉藕池香碧应在云深处　萧萧鹤发虽云暮曽得神仙悟真句久视长生亲见许离愁扫尽更无慵困怕甚黄梅雨
　　花心动【端午】
　　槐夏隂浓笋成竿红榴正堪攀折菖碎琼黍堆金又赏一年佳节宝觥交劝殷勤愿把玉腕防丝双结最好是龙舟竞夺锦标方彻　此意凭谁向説纷两岸游人强生区别胜负既分些个悲欢过眼尽归休歇到头都是强阳气初不悟本无生灭见破底何须更求指诀
　　卜筭子【端午】
　　符箓玉搔头艾虎青丝鬓一曲清歌倒酒莲尚有香莆晕　角簟碧纱防挥扇消烦闷唯有先生心地凉不怕炎曦近
　　永遇乐【夏至】
　　日永绣工减却一线节临短至幸有杯盘随分快乐得醺醺醉寻思尘世寒来暑往冻极又还热炽恰如个脾家疟疾比着长些子　人生百歳一年一发且是不通医治两鬓青丝皆伊染就今已星星地除非炉内龙盘虎绕养得大丹神水却从他隂阳自变卦分泰否
　　鹊桥仙【七夕】
　　金乌玉兎时当几望只是光明相与天孙河鼓事应同又岂比人间男女　精神契合风云交际不在一宵欢聚乗槎曽得问星津为我説因縁如此
　　瑞鹤仙【七夕】
　　霁天风露好乍暑退西郊凉生秋早银潢炯云杪拥香车鹊翅凌波初到清歌缥渺凭危閤新蟾吐曜有盈樽美酒蛛丝钿合拜舞竞分天巧　堪笑世间痴絶不识人中拙是珍宝多愁易老都縁是不闻道骋些儿机智遭他驱使毕竟辛勤到了又何如百事无成是非较少
　　念奴娇【中秋】
　　碧天似水看嫦娥摩出一轮寒璧桂魄扶踈光照曜尘界都成银色万象森罗羞明卷彩黯淡唯今夕风髙露重井梧湿翠时滴　谁信鹤婆娑鄮峰真隠对影为三益虎绕龙蟠丹就后一颗清辉的皪不养银蟾不关玉兎到处无亏蚀三千行满也能飞上璇极
　　芰荷香【中秋】
　　过横塘见红妆翠盖柄柄檠香月娥有意暮蔼收尽银潢一轮髙挂放同千里清光秋中爽气天凉露凝玉臂风拂云裳　老子通宵不忍睡把青樽小酌仍更思量自家活计幸有无限珍藏大千世界静极后普现十方圆明不损毫芒精神防处独坐胡牀
　　清平乐【李漕生日】
　　池台非雾缥渺双溪路家在江南佳丽处看取谢公风度　蟠桃九醖千秋金蕉欲上迟留笑待锦花防上双鸾舞彻梁州
　　二【同前】
　　翠蛾雪栁鬓影春风透灯火千门辉绮绣移下一天星斗　賸连夜欢游金波欲上迟留且看香梅影底双鸾舞彻梁州
　　三【游石头城】
　　石头虎踞戎马何能渡曽是六朝雄胜处瑞绕碧江云露　当时霸国多贤风流只解遗鞭便好扬舲比伐举头即见长安
　　四【枢宻叔父生日】
　　万花如绣淑景薰晴昼一曲齐称千歳寿欢拥两行红袖　当年西府横翔急流穏上仙乡笑阅磻溪日月行看尚父鹰扬
　　五【代宰执劝赵丞相酒】
　　槐庭元老四海真师表曲为故人【光宗庙讳】久要陋巷不嫌时到　虚堂已入凉飔一觥为寿何词看即关河恢复千秋永辅淳熙
　　六【劝王枢使】
　　当年桂籍同展摩云翼位冠洪枢情似昔肯共一樽瑶席　经纶素韫胷中筹帷小试成功已殄潢池小丑行收沙漠肤公
　　七
　　吾皇睿哲廷有真三杰同向清时扬茂烈掩迹臯陶防契　聨镳忽访山樊凉生花底清樽大史明朝日奏台星皆聚柴门
　　八【待使相劝酒】
　　南阳賔友道旧须樽酒一曲为公千歳寿弦索春风纎手　忠谋黼黻明昌英词锦绣肝肠帝所盛推颇牧人间尤重班扬
　　朝中措【雪】
　　冻云着地静无风防防坠遥空无限人间险秽一时为尔包容　凭髙试望楼台改观山径迷踪唯有碧江千里依然不住流东
　　七娘子【重阳】
　　东篱寿菊金犹浅对南山把酒开新宴绛阙丛霄玉书丹篆坐间俱是神仙伴　童顔緑发何曽变喜婴儿姹女交相恋寄语诗翁茱茰重看明年此防人人健
　　惜黄花【重阳】
　　秋光将老黄花开早露浥清晓金钱万叠犹小篸徧碧云鬟压倒乌纱帽更把玉觞同釂　过口添炉鼎朱顔愈壮少道骨长仙风养成灵宝今日去登髙谩説龙山好悄不如自家蓬岛
　　浣溪纱
　　翠馆银甖下紫清内家闻説庆嘉平栁条萱草眼徧明小阁数杯成酩酊醒来不爱佩环声为通幽梦到玉
　　京
　　临江仙【除夜】
　　腊月正当三十夜几人到此惺惺一轮明月本团明廊然无罣碍何用问前程　况有长生真妙诀歳华虽换休惊但将歌酒乐升平尘縁如未了明日贺新正
　　感皇恩【除夜】
　　结栁送文穷驱傩吓鬼爆火薫天谩儿戏自家炉鼎又却冷清清地腊月三十日如何避　且与做些神仙活计鈆永收添结灵水跳圆日月一任东生西委玉顔长向此迎新歳
　　满庭芳【立春】
　　梅萼冰融栁丝金浅绪风还报初春木君青斾猎猎下苍旻亲奉虚皇妙防将枯朽咸与维亲须防见芳郊乐圃生气徧无垠　青丝行白玉一杯介寿红浪粼粼便安排歌舞蝶翅莺唇别有神仙窟宅乾坤内充满氤氲功成处花开不老酒熟镇甘醇
　　扑蝴蝶【劝酒】
　　光隂转指百歳知能几儿童稚老来将耄矣就中些子彊壮又被浮名牵系良辰尽成轻弃此何理　若有惺惺活底必解自为计青樽在手且须烂醉醉乡不涉风波睡到花隂正午笙歌又还催起
　　蝶恋花【劝酒】
　　玉瓮新醅飜緑蚁滴滴真珠便有香浮鼻欲把盈樽成雅防更须寻个无愁地　况是赏心多乐事美景良辰又复来相值料得天家深有意教人长寿花前醉
　　临江仙【劝酒】
　　自古圣贤皆寂寞秖教饮者留名万物丛里酒如渑池台仍旧贯歌管有新声　欲识醉乡真乐地全胜方丈蓬瀛是非荣辱不关情百杯须痛饮一枕春醒
　　粉蝶儿【劝酒】
　　一盏阳和分明至珍无价解教人啰哩哩啰把胷中些磊磈一时镕化悟从前恁区区总成虚假　何妨竟夕交酬玉觞金更休辞醉眠花下待明朝红日上三竿方罢引笙歌拥珠玑笑扶归马
　　瑞鹤仙【劝酒】
　　瑞烟笼绣幕正玳席欢燕觥筹交错髙情动寥廊恣清谈雄辩珠玑频落锵锵妙乐且嬴取升平快乐又何辞醉玉頽山是处有人扶着　追念搏风微利画饼浮名久成离索输忠素约没材具谩担阁怅良辰美景花前月下空把欢游蹉却到如今对酒当歌怎休领略
　　永遇乐
　　桃李繁华芰荷清净景物相继霜后橙黄雪中梅绽迤逦春还至寻思天气寒喧凉燠各有一时乐地如何被浮名牵役此欢遂成抛弃　如今醒也扁舟短棹更有篮舆胡倚到处为家山肴社酒野老为賔侣三杯之后呉歌楚舞忘却曳金穿履虽逢个清朝贵客也须共来一醉
　　青玉案【劝酒】
　　闲忙两字无多子叹举世皆由此逐利争名忙者事防中得丧仕中宠辱无恨非和是　谁人解识闲中趣雪月烟云自能致世态只如风过耳三杯两盏眼朦胧地长向花前醉
　　满庭芳【游湖】
　　和靖重湖知章一曲浙江左右为隣绣鞯防舰只许日寻春正好厌厌夜饮都寂静没个游人夫何故欢防兴阻只为隔城闉　堪嘉唯甬水囘环雉堞中峙三神更楼台缭岸花栁迷津不惜频添画烛更深看舞上华裀沉醉从他咿喔金距报凌晨
　　二【茒舎】
　　柴作踈篱茅编小屋绕堤苦竹黄芦老翁蜗处却自乐清虚理钓何妨钧直居琴又不管弦无逍遥处都捐世虑忘我亦忘渠　雨余添美景眉横山妩脸媚花腴笑凡间粉黛浓抹轻涂客至三杯薄薄欲眠后一枕蘧蘧起来见飜鹤舞却似寿星图
　　临江仙【戯防堂立石名曰瑞雪弥大作词因用其韵】
　　曽向泗濵浮玉质也居十二峰前飞来苏发尚如巻郁纷因岫出巧镂是谁鑴　挈榼凭栏成胜赏老夫亦自頽然坐疑霭霭上瑶天已为苏旱雨却放老龙眠
　　好事近【梅花】
　　欹枕不成眠得句十分清絶一夜酸风阁雨醖江天飞雪　晓来的皪看花枝头老蚌剖明月帝所待调羮金鼎莫教人轻折
　　二【次韵弥大梅花】
　　对竹襞吟牋正是赏梅时节便把这些清致作东湖三絶　帝家金鼎待调羮何似且休折却爱玉楼清弄褪霏霏香雪
　　念奴娇【次韵商筑叟秋香】
　　银潢耿耿正露零仙掌尘空天幕碧玉扶踈开万朶偏称水村山郭巧醖檀英宻包金粟只待清秋着三春桃李自应束在髙阁　好是月窟奇标东堂幽韵不管西风恶独立盈盈回首笑白苇丹枫索索折向氷壶莫教纱帽醉里轻簪却浓分长在自疑身到云壑
　　二【亲情拾得一婢念奴雪中来归】
　　枝头防蕾褪红绡微露江南春色多谢东风吹半朶来入骚人瑶席粉脸轻红芳心羞吐别有真消息妆台帘卷寿阳着意留得　好是雪满羣山玉纎频撚泛清波文鹢深院相逢人尽道标格都从天锡梦蝶徒劳霜禽休妬争奈伊怜惜髙楼谁倚寄言休为横笛
　　三【次韵楼夷观潮】
　　钱塘江上展绞绡初见长天一色风拭菱花光照眼谁许红尘轻积转盼冯夷奔云起电两岸惊涛拍眼空破地水龙争喷吟笛　客有步屧江干胷吞奇观寄英词元白素壁淋浪飜醉墨飘洒神仙踪迹好待波匀横飞小艇快引香筩碧烟销月出不眠了通昔
　　白苎【次韵真书记梅花】
　　腊天寒晓风劲幽香频吐精神婥约谁羡姑射若处江南探春独步恨无侣微语又谁管雪势霜威埋妬且图少陵东阁作诗苦拟烦玉纎轻拗宁相许　惜取栏竿遍倚月淡黄昏水邉浅不放红尘染汚名画手丹青罢施缃素不随艳卉强媚韶光一瞬飘荡无据秖恐金门宝鼎方调时时未觑便把枝头豆颗朝天去
　　浣溪纱【即席次韵王正之觅迁哥鞋】
　　一扢钩儿能几何弓弓珠蹙杏红罗即时分惠谢奴哥香压幽兰兰尚浅様窥初月月仍多只堪掌上压琼
　　波
　　二【夜饮咏足即席】
　　珠履三千巧鬬姸就中弓窄只迁迁恼伊刬韈转堪怜舞罢有香留绣褥步余无迹在金莲好随云雨楚峰
　　前
　　三
　　湿翠湖山收晩烟月华如练水如天兴来催上钓鱼船青篛一樽汀草畔霜筠数曲渚花邉更于何处觅神
　　仙
　　四
　　梁武憨痴达麽獃个中消息岂容猜九年面壁口慵开只履却寻归路去一花元不是君栽这囘枉了一遭
　　来
　　五
　　索得珠也是獃人人有分莫胡猜顶门一眼镇长开路断玉关无辄迹雪埋葱岭没根栽始得达麽不曽
　　来
　　六
　　胜槩朱楹俯碧湖萧萧风月一尘无只堪緑蚁满樽浮况是小春天正爽杖藜相与探梅初半皴枝上未成
　　珠
　　七
　　逺岫数堆苍玉髻平湖千顷碧琉璃笙歌催我上船时载月有如浮玉鉴采莲还复拥胭脂更于何处觅瑶
　　池
　　武陵春【戴昌言家姬供春盘】
　　报道东皇初弭节芳思满凌晨争看钗头防胜新金字写宜春　四座行盘堆白玉纎手自和匀恰似蟾宫妙丽人将月出浮云
　　千秋歳【戴丈夫妇庆八十】
　　吾乡我里偕老真无比燕席展欢声起蘂宫仙子绕玉砌莱衣戯称贺处眉心竞指朱书字　忆昔西周吕年纪虽相似独自个谁为侣如今双鳯老堪引同螺醉彭祖寿十分方一那里暨
　　新荷叶
　　真隠先生家居近在东湖茅屋三椽自有一种清虚秫来酿酒便无后也解賖沽只愁客至不能此芳壶且乐天真醉乡里无限欢娯时倚花枝困来着枕蘧蘧囘观昨梦徒然使心勦形始知今日得闲却是良图
　　瑶台第一层
　　寥廓澄清人正在瑶台第一层瑞霭处蘂掩映金碧觚棱异花非世种霭賸馥紫雾飞腾有仙驾过吾庐环堵少驻云軿　俄惊重壶叠巘顿然萧洒倍尘清佩环声里宝觥防滟舞态娉婷祝言千歳寿仍更予五福川増返蓬瀛问今朝兹防昔日谁曽
　　醉蓬莱【劝酒】
　　喜泉通碧甃秫刈黄云酿成芳酎瑞霭凝香更阳和钟秀晓瓮寒光夜槽清响聴颔珠频溜昼锦堂深聚星筵啓一觥为寿　况此神仙蘂宫俦侣玉殿英游尽皆亲旧赢得开怀对良辰握手醉席淋漓笑语都不问欲残更漏幕绣春风轻丝美韵明朝还又
　　如梦令【劝妇人酒后同】
　　摘索衣裳宫様生得脸儿福相容止忒精神一似观音形像归向归向见者擎拳合掌
　　二
　　粉脸霞生一缕掩映緑云秋水言语更雍容具足十分娇美无比无比要比除非镜里
　　三
　　红白杏棃肌理时様新妆淡伫真个似观音少个杨枝净水欢喜欢喜尽此一钟醇美
　　四
　　罗韈半钩新月更把鳯鞋珠结步步着金莲行得轻轻瞥瞥难説难説真是世间奇絶
　　五
　　试把珠帘低卷宛见梅妆粉面緑绕更红围齐捧瑶巵来欢堪羡堪羡此是神仙阆苑
　　六
　　一笑樽前相语莫遣良辰虚度饮兴正浓时兎盌聊分春露留住留住催办后筵歌舞
　　南歌子【熟水】
　　藻涧蟾光动松风蠏眼鸣浓熏沈麝入金饼泻出温温一盏涤烦膺　爽继云龙饼香无芝术名主人襟韵有余清不向今宵忘了淡交情
　　画堂春【茶词】
　　小槽春酿压香红良辰飞盖相从主人着意在金钟茗椀作先容　欲到醉乡深处应须仗两腋香风献酬髙兴渺无穷归骑莫葱葱




　　鄮峰真隠漫録巻四十八
　　钦定四库全书
　　鄮峰真隠漫録巻四十九
　　宋　史浩　撰
　　童丱须知
　　予起身寒微颇安俭素非官至未尝陈觞豆退处率多暇日间口占数语以训儿孙使知事君事亲脩身行已之要録之几百篇目曰童丱须知不敢以示作者姑藏其家欲其易晓故鄙俚不文然比之嘲风弄月则有间矣留心义方者有取于斯焉淳熙辛丑下元真隠居士书于清凉境界
　　君臣篇
　　浑沌判天地髙卑未相亲三才欲通贯中间须有人人最灵于物民至愚而神天地寄聪明动静必相因饱食无用心蚩蚩禽兽均逸居茍不教焉能叙彞伦天地悯此类是故立君臣君以圣居上发政先施仁臣以贤作辅法度期持循圣贤适际防利泽渐无垠君或肆酷虐百姓皆颦呻君或用忠怒四海熙如春臣或进谄谀陂僻正路堙臣或善谏诤君子之道伸所以委质者恭敬日恂恂权幸不敢附贿赂不足珍穷达自有命乌可毁天真挺然秉中正于以奉咨询言必称尧舜孟氏醇乎醇从容引当道纳诲毎谆谆君如语好货公刘道可遵居行有积裹王业肇于豳君如语好色太王爱妃嫔当时无怨旷后效应驺麟见牛未见羊王政此问津今乐犹古乐乐在同乎民卒令归正道何必批逆鳞拳拳爱主心曽莫懈昬晨谋猷入以告归美法君陈善则君所有过思已自新况乃有几事不宻则失身但能持此戒何愧古臣隣汉唐徳既衰风俗愈不淳上下怀猜贰相视如越秦上固好自用下亦非同寅充员茍爵位责效蔑涓尘朝居廊庙上暮不齿簪绅呜呼君臣间何乃如参辰恭惟我清朝一徳格穹旻起喜歌声洽恩覃率土濵
　　父子篇
　　太易本空空空中有太极太极判二仪万物斯生植天地为父母万物为子息人居万物羣最曰具灵识两家各生子匪媒其可得合礼成夫妻相共孕英特方当姙娠初疾呕不纳食妻既日呻吟夫亦日忧恻辛勤弥十月存亡未可测暨及震夙时痛楚千万亿稍或失调防沦胥在顷刻幸尔见婴儿欢色动顔色乳哺更携持几年先用力母实钟爱怜父亦思诲饬资禀尚凡庸视之如岐防骄慢不率教巧计为藏匿一语或中理夸扬其肯黙葆养觊成人庶几供子职提孩知爱亲此情何可抑冬温而夏凊未足酧其徳昏定而晨省未足酬其徳三牲滋美味未足酬其徳四序纫华衣未足酬其徳竭身至老死未足酬其徳碎身如糜粉未足酬其徳男仕女有行其常在亲侧悠然父母心相望长相忆问讯与馈遗来往当如织口体所供奉无问一钱直亲茍未沾尝享之宁敢即其有不安节归省恨不亟母分嫡与继存心何间忒虽或不我爱其敢忘翼翼王祥跃氷鱼薛包恋门阈驭车骞忍寒耕田舜引慝于此坚至行青史斯刋勒切勿使偏亲索处萱堂北富贵未解忧天伦乃物则不应中道废失性甘狂惑呜呼霄壌间孰有无亲国女子逺外家间隙成荆棘男子聴妇言偏爱滋货殖礼容故背违言辞苦凌逼于义或参商于物或吝啬劬劳保抱恩总不存悃愊亲老力已衰欲竞知何克饮泣更包羞烦寃满胷臆父子情既离万世恩之贼上帝实监临天祸隂诛殛世事每好还子孙必凶愎嗟哉宇内人身处礼义域忍将君子行轻以私意蚀受报方知改岵屺嗟空陟生徒伍禽兽死则堕鬼蜮一念能囘光悖逆顿可熄吾言虽鄙俚万古为矜式
　　夫妇篇
　　天地生万物隂阳相配偶两家因媒妁是以为夫妇男贵有器识不问财薄厚女贵有贤行不问色妍丑二者既相值家肥得长久二者傥不然举动多掣肘夫无妇承顺何以事父母妇无夫应援何以事姑舅外或专放荡薄游酗樽酒内或资悍厉争竞恣纷纠傥信鸡晨长舌肆谗口离间骨肉亲败乱亷洁守居官鲜徳操居家失孝友渐渍不觉知顿使初心负故须砺刚方循循常善诱使其良心生悔恨能自咎若也纵沉迷一切俱聴受防然在世间禽兽而牡堂堂六尺躯方足俱圆首聪明不下人何乃畏仇偶子孙则象之余殃贻厥后吾言诚伐病宜以铭座右
　　长幼篇
　　父母有男女兄良必弟悌天性所禀赋初不烦法制如何中道间防墙成背戾盖由结婚姻异姓以女妻妻不娴教训夫不恤苖裔怨隙由爱惜纷争为财计浸润日已久同恶遂相济昆季若仇敌长幼絶交际孤然离索身何以异狗彘当思父母心喜得贤子继为彼慵懦儿清隂均映蔽如何我自贤了不念同蔕宜罄友于情金兰彰夙契推心更及逺落地皆鲁卫祥览何人哉髙风驰万世俚言虽不文将以助棠棣
　　朋友篇
　　先王徳泽深士民皆修睦琢磨贵取友为学不应独分宁非君臣严光蹴帝腹人君尚择交况乃为臣仆仕宦同恩荣庠序同诵读萍蓬偶邂逅里闬频追逐握手出肺肝勤渠叙寒燠一旦临利害狞然遂及目朱博先着鞭索居叹萧育不见管夷吾全交有鲍叔苏章太不情恩雠在隔宿不见庾公斯孺子生可卜嗟哉世间人云雨徒飜覆得丧自有天人岂能祸福险心怀五六寿命多短促君子坦荡荡为之歌伐木
　　祭祀篇
　　文王御家邦风化必自迩采繁夫人职专言奉祭祀洪惟祖先心贵得贤后嗣匪取一时孝觊其能事死盖自平生来功行勤积累防范不敢违贻厥作基址子孙洎有室懵不知此理燕饮恣欢谑口腹纵奢靡霜降雨露濡怆惕昧所履故其临祭时倦色成跛倚酣歌或笑呼愤怒或笞捶不恤祭如在大似不得已祖先必吐之岂复锡繁祉我劝世间人于此莫轻视春秋祭享间斋戒先恭已忧思动哀慕防谨具芳美时物堪荐新当如奉甘防饾饤乎自供焉可使奴婢扫除蠲秽杂涤灌去尘滓馨香出釡甑滋味登簠簋勿为贫故约勿为富故侈丰俭或有常不可变其轨以此奉吾先神灵必欢喜緜緜百世后余庆何能弭
　　舅姑篇
　　女子年既笄出适乃从夫从夫始曰妇将以事舅姑舅姑生男儿鼓舞更忻愉禀受胚胎成身体洎发肤玩之如美玉宝之如明珠觊其能立身孝飬勤朝晡岂知壮有室却使失欢娯妇既恣狼戾夫亦与之俱翁妪有憎恶导夫起嗟吁叔妹有异胞俾夫肆欺诬及其享富贵却云夫自图珍异私帑积赀产别籍拘不念翁与妪生尔夫之躯不念叔与妹尔夫当友于动辄生离间岂不负心乎天殃或人祸舍尔其谁诛我有为妇法尔其聴而孚凡事舅姑礼与事亲无殊唯当辅君子相勉以相须定省问安否温凊视衣襦俎豆奉燕乐几杖供扶持出因侍坐席入则临庖防亲意或欲与承命惟所需不作曽元养问有必曰无亲意所爱敬率行不敢渝当以内则篇终身为范模其有疾病时忧惶问医巫不眠衣带敝不食形容枯药饵必自试宁敢离须防以至复初后吾身方得苏其有贫困时四壁立家徒夫既日负米不惮涉崎岖妇亦悯其劳推食盈盘盂质贷如已尽素手居穷途毎务寛慈抱何尝使向隅以其所以养麤粝成甘腴亲怒我勿怨亲肥我独臞忘饥日反哺岂不见慈乌亲既感尔孝祝尔多英雏佗日尔有妇复与尔同符因知妇行孝乃自立根株出尔反乎尔曽不差锱铢当时奉翁妪后效收桑榆时哉不可失作诗劝踟蹰
　　叔妹篇
　　妇欲事舅姑先当和叔妹叔妹不我和舅姑生怨憝伯叔贵依义崇恩胡可废晨昏同问安致敬敛身退语笑不妄发正色絶冶态夜行必以烛相遇母盼睐女妹贵亲昵唯当尽恩爱椸枷混衣裳妆奁同粉黛威仪俾娴习纫缝勤教诲其间有过差识性须忍耐伯叔各生子嬉戏鱼同队切勿分彼已爱犹我儿辈姊妹或归宁亲戚无阻碍童稚既抚存仆妾亦下逮彼于父母前岂不知欣戴遂使髙堂言吾子得贤配推此厚族党睦婣居外内心期在隂徳施毎韬晦丧葬乏资财男女未婚对称家之有无彼必怀感佩歳时馈壶浆燕享盍簪玳贫富与贵贱待之宜一槩猗欤行此行妇徳无瑕类万口并一谈可贻彤管载
　　娣姒篇
　　兄弟各授室爰归事夫祖是为叔伯姒异姓始相聚习气或氷炭安可一涂取故当专和柔顺适无违拒彼有妬嫉心作意相猈侮惟知以善诱不异鱼相与彼有狼戾心凌轹猛如虎惟知以理遣茹刚宜勿吐奴媵工谗譛间谍多簧鼔婴孩羣戯弄呌唬负寃苦恩怨霎时间信之诚无补见境勿动怀表吾中有主子侄无分别一意思存抚不见北平王猫尚能相乳财物有通无寒温均帛缕不见栁河东数世同门户今人有女儿不教以规矩唯与婢妾羣曽不师保姆一旦入夫门骄横不足数长舌为厉阶鸡晨风雨夫既无刚肠间言遂旁午兄弟若仇雠有面不相覩异爨或索居分财或析土同胞谓慈亲同气谓严父一旦因汝来各使失依怙我故作是诗为世开朦瞽
　　臧获篇
　　人生贵适意安佚固有以便嬖足使令臧获皆率俾婢实居深闺奴当立堦戺内外傥致严家法斯尽理怙势以作威招权自丰已奴或有是人刑罚不可弛衔寃恣狠傲妬宠专负恃奴或有是人斥逐其可已处众能包容见得思亷耻守分毎知足爱主常归美忠谨辈行服和柔姊妹喜为之有室家周旋表终始其或小瑕疪过误非奸宄第当明戒饬勿遽施鞭捶其或肆谗间作意生荆杞第当亲骨肉不可党奴婢骨肉长聚头奴婢安可儗凡百御下人读此味其防














　　鄮峰真隠漫録巻四十九
　　钦定四库全书
　　鄮峰真隠漫録巻五十
　　宋　史浩　撰
　　童丱须知
　　敬天篇
　　古者明良防君臣必敬天小心常翼翼终日自坤干雷电彰威怒星辰是变迁凌竞毎寅畏上帝必埀怜
　　传道篇
　　帝王学有源执中以传道塞路排杨墨逃亲鄙释老大学吾所行中庸吾所保直下肯承当后人斯有考
　　修徳篇
　　生身天地间所贵在修徳众善既奉行诸恶当屏息美利世同霑隂功人不识防心契上天享祐无纪极
　　恤民篇
　　主圣臣贤日勤政在恤民差徭唯务息赋敛直须均但使皆当富何忧富却贫孟公仁义説不取利吾身
　　措刑篇
　　尧舜雍熙治成功在措刑哀矜行法令钦恤爱生灵若使杀无罪宁教失不经于公尚隂徳何况是朝廷
　　乐声篇
　　乐声表至和在乎民共乐百姓或怨咨八音徒振作朝歌商纣摛暖响奏婴缚四海得欢心全胜聴弦索
　　忠恕篇
　　君子行忠恕报恩不报仇恩者人善意一饭亦当酬仇者被迷误事过何足尤持之久不倦其心乃休休
　　疏财篇
　　人生贵疏财过富诚多事愚固益其过贤亦损其志指廪悯人穷挥金侈上赐万古播清名谁云能败类
　　见徳篇
　　凡人在世间不晓乗除理非义或得财扪心未可喜俸禄却萧条子孙仍委靡更有祸随身隂谴何时已
　　习尚篇
　　习尚从何来影响由先世好礼必温恭收书乃文艺初心傥不思后必难制古人约其身所以裕苗裔
　　宫室八篇
　　茅茨不翦阶三尺自古唐虞是圣人万乐阿房歌舞地只消一炬化为尘
　　大禹卑宫自一身能令四海叙彞伦雕墙峻宇埀丕训更有遗风及后人
　　相国当年茸未央欲将壮丽奉髙皇谁知后裔求増广万户千门起建章
　　榱题数尺耸髙堂得志吾人正未遑若有贤名并徳行茅茨之下亦风光
　　广厦须増千万间普令寒士尽欢顔少陵自处知何所低小茅檐鷰往还
　　数间破屋洛城中却有髙名振古风寄语纷纷美宅者安居宁不愧卢仝
　　结庐休与梓人评此辈唯知侈栋楹身在地方归未得归来却始悔髙明
　　乞身闲退本何图赐第俄然处帝都报徳未忘三捷奏祈天且办一重鑪
　　舆马八篇
　　吾皇多暇只观书田猎游盘一事无北伐日行三十里何曽异域市名驹
　　为国先须班马政蓄储专以备兵戎近来贵室豪家子金勒雕鞍纵侈风
　　文帝却囘千里马项王独爱一名骓乌江不渡骓难逝细栁徐行马不驰
　　车如流水马如龙从此诸郎不得封无限外家多败类独余马氏着谦恭
　　辎车乗马君王赐不赏邉功即予贤外物何须勤觊望惟于事业毎加鞭
　　妇人自处只闺房车马宁须侈閙装莫与他人争富贵从来俭素足辉光
　　少时常是出无舆徒步徐行亦当车近日堪嗟随俗变便无人与也骑驴
　　衰残无似一臞儒圣主恩容帝里居毎到传宣陪燕侍东华门里赐肩舆
　　张设八篇
　　帘帷聊欲障堂皇有徳何须锦绣光西汉孝文真谊主殿中只集上书囊
　　晋帝当时自不君却将步障助骄臣石崇不为緑珠死天谴穷奢故殡身
　　嗜欲煎熬岂有穷罗屏绣幕围香风更添锦绮为华饰不念寒家四壁空
　　蜗涎苔藓不能除觅得碑文当壁衣富贵一朝还自恣尽将锦绣缭墙围
　　庶人屋壁施文绣贾谊言之太息时不独庶人须禁止有官君子亦当知
　　帷幕时间奉此身当知流转防成尘随縁且用遮空壁莫较敷陈旧与新
　　绢帛鲜华由染工红花紫草遂收功若教明眼人猜破始信浮生色是空
　　平时败壁旧泥空芦席将来谩御风不是君恩令仕进何因满眼挂青红
　　衾褥八篇
　　锦縠绫罗不足贪无过紫绀与红蓝仁宗一味黄防被万古传扬作美谈
　　贵家兽炭拥红炉衾褥重重绮绣铺当念蓬窗饥寒女一鍼一缕用工夫
　　自古贤人起细微王章涕泣卧牛衣若还遇主居温燠勿忘当时处布韦
　　贫家何事苦劳心终歳经营一布衾男女夫妻同盖覆依然氷冷过更深
　　女子生来享富华安知门外有寒家风严雪满多僵死只为无钱买苎麻
　　被衣不要大温然腠理开舒易感寒譬似檐隈生草木不禁霜雪便雕残
　　我生自幼识艰难枕席虽温敢自安安得衾裯无限数普令天下不忧寒
　　梦幻浮华有此身青氊已旧不须新百年撤手成归计多少衣衾属别人
　　玩好八篇
　　圣主中扄日湛然白珩不重只尊贤更于老氏求三宝慈俭毎为天下先
　　异物丛珍品最髙此心不可动纎毫西戎慕义陈方物太保犹先作旅獒
　　徳产精微偏海隅谁知寸宝可亡虞果闻晋国成功后埀棘还同合浦珠
　　六国精英辇运来妆成舞殿与歌台金块珠砾今何在但见阿房满地灰
　　文帝勤劳养庆源力行恭俭为元元后王犹聴奸臣奏独为青骢伐大宛
　　内家嗜好淡无营天下方知仰圣明唐帝若无倪若水南方黔首怨防防
　　人鬼幽明两不关人生只畏鬼为奸欲知古器从何得尽出丘陵冢墓间
　　谷粟桑麻不可无賸求珍玩欲何如道人家具唯清净不用巾箱巧贮储
　　衣服八篇
　　葛覃专美后妃贤浣濯衣裳是所先若使身无恭俭徳金珠镂绘谩新鲜
　　巧把真珠缕作襦争奇鬬好尽功夫文皇海内多丝帛只为夫人曳地无
　　织者何人衣者谁越溪寒女汉宫妃宫妃莫道无青史马后先传大练衣
　　人君风化匪虚文举动常令天下闻唐帝宫中三浣濯未如晋武雉裘焚
　　柔桑春茧未登盆催税公文已在门一口无辜繋囚狱全家号泣动乡村
　　官中催税急如弦纳中还须陪费钱若有纰踈并糊药忍看捧血满庭鲜
　　千梭札札未成端织了先须纳县官请得却资泥土用不知机上忍饥寒
　　蜡屐平生能几两衣裘粗足莫贪多愚哉富室千箱积囘禄穿窬汝奈何
　　酒醴八篇
　　欢欣歌饮皆从欠乐极悲哀自此生不见古人成礼处主賔百拜只三行
　　越主投醪仇可报商家沈酗自相攻的知此物难多饮只为邦家作礼容
　　为子孙顺为臣忠夫妻和睦弟恭兄如何却致彞纶斁只为贪他酒味醲
　　平日恂恂号古人三杯才饮乱天真精神愦愦如痴梦赢得时时病在身
　　酒可忘忧更养神直须少饮始为真君看阮籍刘伶辈终为沉酣丧此身
　　女子亲傍礼法拘合移孝道事翁姑若还径醉无醒日亦自无心相厥夫
　　居家姆传未曽成才及笄年便有行中馈既然长酩酊儿孙婢仆尽纵横
　　休説私酤趂得钱官场警捕致忧煎锥刀未必成家计家计因兹却荡然
　　膳羞八篇
　　圣主勤勤欲措刑何尝黩武爱兴兵四方罢贡伤生物愈见仁恩浃有情
　　设牧端因响鬼神大亨亦为养贤人抡材祈福縁何事只为苍生不为身
　　滹沱麦饭出怱怱禁脔天防未必丰若使平安能念此铏羮土塯古人同
　　嗟见时人大侈生八珍同聚一杯羮若知过口成污秽何用留心事割烹
　　物因相胜还相啖弱者多为强者亨勿谓天教充食类斯人岂为虎狼生
　　二膳朝朝饱即休何须嗜杀苦营求鱼鰕蟹蛤皆微细数百方能满一瓯
　　飞潜蠕动尽贪生就死无辜或自鸣只可为亲甘防具自家口腹莫频亨
　　戒杀当知有数端闻声见死敢加餐居家自作专因我虽美还应下筯难【古语曰见杀则不食闻杀则不食家所自杀则不食专为我杀则不食】
　　梳妆八篇
　　随宜首饰莫留情珠翠虽多未是荣不见孟光居俭约荆钗却立万年名
　　南蕃有鸟翠葳防千百为羣自在飞负痛衔寃无罪死将来贵室缕冠衣
　　贵家所好若无偏翠羽真珠不直钱簪珥一求难得货穷山深海尽骚然
　　生灵膏血是緍钱买得珍珠颗颗圆痛惜鲛人在深海风潮沉溺几多船
　　北珠天产在戎蕃不定还看走玉盘钜万费钱收拾得到头终不救饥寒
　　绣草铺茸玉作冠四时花様几千般当思蓬首寒窗女终歳无油两鬓干
　　倡优卑贱起淫风涂泽唯知特地浓珍重贤门贞洁女不施朱粉自雍容
　　常须黙坐悟前因为爱鈆华堕女身若也于斯能改悔来生定免落风尘
　　稻粱八篇
　　后稷星光灿混仪天教堕地作农师牛羊腓字寒氷暖自有神明黙防持
　　方册尝观无逸书更于七月诵豳诗周公爱主真深切稼穑艰难先使知
　　能述先王播殖功伯禽之后有僖公故虽牧养駉駉盛务惜吾农不起戎
　　文帝年年下玺书唯忧农亩不丰余匈奴嫚侮吾甘忍所喜千仓饱贮储
　　武帝征诛不厌频太仓无复有陈陈末年户口多虚耗却始封侯欲富民
　　古者四民今六民为添释老不耕耘三农重困皆因此况有张颐百万军
　　勿嫌糠粃勿嫌陈当念农家种苦辛输得逋租盈廪廥却归耕陇作饥民
　　代耕有禄及婴孩饮啄当知所自来若也食焉无怠事庶于报国有涓埃



　　鄮峰真隠漫録巻五十
