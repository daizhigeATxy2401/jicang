　　钦定四库全书　　　　集部四
　　筠溪集目录　　　　　别集类三【宋】
　　巻一
　　奏议
　　巻二
　　奏议
　　巻三
　　奏议
　　巻四
　　外制
　　巻五
　　外制
　　巻六
　　表
　　状
　　巻七
　　书
　　啓
　　巻八
　　议古
　　巻九
　　议古
　　巻十
　　议古
　　巻十一
　　诗
　　巻十二
　　诗
　　巻十三
　　诗
　　巻十四
　　诗
　　巻十五
　　诗
　　巻十六
　　诗
　　巻十七
　　诗
　　巻十八
　　诗
　　巻十九
　　诗
　　巻二十
　　挽诗
　　巻二十一
　　杂著
　　题跋
　　巻二十二
　　铭
　　赞
　　序
　　记
　　巻二十三
　　祭文
　　巻二十四
　　墓志铭
　　塔铭
　　附
　　乐府
　　臣等谨案筠溪集二十四巻乐府一巻宋李弥逊撰弥逊字似之连江人居吴县与兄弥大弟弥正俱负重名大观三年上舍第一髙宗朝试中书舍人再任户部侍郎以争和议忤秦桧乞归事迹具宋史本传集首有楼钥序称其归隠西山十六年不复有仕宦意咏诗自娱笔力愈伟朱子尝跋其宿观妙堂诗后亦倾倒甚至盖其人其文俱卓然有以自立矣弥逊自号筠溪子筠溪者其居连江时所居之地集中有筠溪图跋序其始末甚明宋史艺文志载弥逊集亦名筠溪可以互证此本题曰竹溪集考诸家著录皆无此名知为传写之误今仍改题曰筠溪集以复其旧焉乾隆四十四年五月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀





　　筠谿集原序
　　士大夫种学绩文孰不欲流传于后资禀有厚薄用力有浅深固不可诬然须器度过人则自应髙胜有非勤苦之所能强进者此可与知者道耳筠谿先生以父兄之贤少有声于太学一夕厠有同舍投缳于梁间公时年才十七八略无惧意亟解其系卧而枕于股上亲抚摩而嘘呵之防有后至者怪而问焉徐语其故驰报斋中羣士竞篝火而来相与抱持而归竟全其生即日名动京师弱冠遂为大观三年上舍第一人继登科其才固足以得此天报亦昭昭矣公之器度絶人逺甚如许加以问学之懿其发为文章顾岂浅见者所能及也政和间以南宫舍人使契丹擢左史用讦直贬宣和末知冀州独能坚壁以抗虏暴靖康漕江东平叛卒之变入绍兴为饶吉二州七年复立左螭寻掌书命雄深之文黼藻王度四方传诵之论事封駮皆人所难又以力辟和议益与时忤迁戸簉匄外补去国之际犹拳拳以立国待夷狄之大计为言竟请祠以归隠福之连江西山凡十六年不复有仕宦意哦诗自娱笔力愈伟居间忧世着议古数十篇虽泛论古事而皆关于当世利病深切着明有范太史唐鉴之遗风乃心王室惜乎用之之不尽也迨今将一甲子公之孙珏以郎曹典大藩今居江西宪台方迎奉老亲而当寇攘惊危中竭力不少顾避琪以上舍魁决科克继大门为京口贰车皆有时名有以知公之泽未艾也二孙以钥防从之厚出公遗文二十四巻求序钥晚进何足以测识前辈所蕴以平日慕用之诚幸托名于不腐敢谨书之公讳弥逊字似之晜仲六人文字为一门之盛兄尚书弥大弟太史弥正俱负重望筠谿则公自号云嘉定四年闰月初吉正奉大夫参知政事兼太子宾客楼钥序



　　钦定四库全书
　　筠谿集巻一　　　　　　宋　李弥逊　撰奏议
　　绍兴五年被召上殿劄子三道
　　臣闻光武起南阳一年而破新室肃宗起灵武一年而复两京元帝起建康数月而君臣之礼定遂成东晋之基事虽不同皆谋深志定力行而不疑故功效之成如此其速也窃惟国家之患振古未闻天佑宋徳陛下兴起于艰难之中以陛下英睿神武何啻并驾汉唐之君而祖宗流泽入人之深比方数代何啻相什伯也然阅时滋久大勳未集者良由圣志未定庙谟未决上下无所遵承小大之臣无路以自效也爰自多事以来朝廷虽未尝不以攘夷狄为急而前后议者各私其説以相矛盾主和者以征讨为败谋好攻者以守备为失计彼是而此非朝令而夕改纷纭殽乱上紊宸听犹豫不决日复一日而已迫防秋之期矣故八九年间排难解纷之不暇其于恢复之圗初未有定计也求治效之成难矣哉夫千金之家为巨室者必先度方隅正基陛然后鸠工庀材藩垣而栋宇之则室成矣不然虽有良工无所施其巧也况天下之大不正其基址定其规橅而可为乎书曰事不师古以克永世匪説攸闻伏望陛下奋刚健勇智之徳考前古已行之事酌今日当务之宜断自宸衷定其规橅而力圗之奸言浮议排斥不用上志既定然后询谋一二同心任之勿疑责以成效恢复境土嵗月可待也天下之事未有不为而成亦未有为而不成者也古人有言患莫大于以为不足为而不为愿陛下早圗之
　　臣闻易曰介于石不终日吉孔子曰茍有用我者期月而已可也三年有成天下之事方其临机应变间不容髪朝闻而夕行犹恐失之至于恢逺圗振长策贻谋百世之后非先其根芽封植而长养之不能成功故不俟终日不以为速期月三年之间不以为久为国者不可偏废也国家靖康之末法度大壊陛下继绍丕圗日新庶政当如创业之初条举而叙行之然夷狄盗贼无有宁嵗尽心力而为之仅急目前之急其逺者大者有所未暇此亦临机应变随时之义不得已尔而上下习熟便谓当然御敌之外一切不议间有陈一説论一事利在嵗月之后者众皆指为迂阔非笑而诋訿之朝廷因以为不急之务置而不问妨功害治莫此为甚也孟子曰犹七年之病求三年之艾茍为不蓄终身不得传曰无三年之蓄曰国非其国也岂有为国而虑不及三年之近乎伏望陛下诏左右辅弼之臣御敌之暇取社稷经逺之计治安乱危之所系者条具以进陛下少加宸虑审其先后缓急而推行之日滋月益必有成效上裨中兴之治庶几国有定安之期民有休息之望取进止臣闻圗治安者防艰难险阻之为劳故终于逸乐而克成永世之基溺宴安者忽因循茍且之可虑故怠于间暇而驯致一朝之患在昔多事之时人君未尝不欲求安而每至于颠隮离析者乐于茍且而倦于艰难故也仰惟陛下聪明睿智负兴衰拨乱之才践阼以来焦心劳思圗回治功是宜措天下于泰山之安矣然而国步未宁民居未奠一有小警上下骚动陛下不得髙枕于九重之中臣所未喻也岂尚或怠于闲暇而救焚援溺之策不汲汲于朝夕耶何以言之臣窃观累年冦退之后中外熙然便谓无事朝廷有偃武之象将帅思归马之期一日无事幸一日之安一月无事幸一月之安欲求终嵗之安已不可得而求天下之安可乎贾谊居文帝时谓犹抱火厝之积薪之下而寝其上火未及燃因谓之安今日方之岂不为寒心哉易于萃除戎器戒不虞于既济思患而预防之居安虑危犹不可缓而况欲转危为安乎臣愿陛下不以艰难险阻为甚劳而以因循茍且为甚可虑忘目前朝夕之娱为社稷万世长久之计天下幸甚
　　绍兴七年自庐陵以左司召上殿劄子三道
　　臣闻善为国者如持衡本末轻重常使适平无偏而不举之患焉唐自中叶以还方镇骄横稔成祸乱至于五代益甚艺祖躬覩其惩前辙之倾故削州郡之权以尊王室而揽威柄诚得销患捄时之宜然当是时强兵劲卒悉屯京师及西北近畿往来更戍不絶于道百姓逸乐财用丰衍州郡奉行诏条得以无患其后承平既久兵制寖隳民益无聊而州郡之权益轻本末俱弱以致祸患此已然之明效也至于今日曽未少革帅守但持空拳兵寡民贫城池隳敝财赋悉以上供餽饷不足枝梧目前常不暇给平时稍为备守之计则羣议力沮之万一有警拱手防措贤者则甘心守节不肖者则奉身逃生虽诛窜失职之吏其害已不可胜道矣朝廷平时视州郡如越人视秦人肥瘠曽不曰王者以天下为家朝廷赖州郡以为藩维也州郡挠弱则朝廷之势不固矣譬如千金之家知堂奥之可保而略其门庑不知门庑之隳堂奥其可安乎臣愚愿慎择贤材以任帅守假之事权使得竭才展效镇安一方上寛顾忧下销奸宄以效臂指之用昔董仲舒曰当更化而不更化虽有大贤不能善治今政解而更张之时也伏望睿慈留神择中天下幸甚取进止
　　臣伏覩朝廷比以两浙江东西等路因被盗贼烧劫逃移人戸秋夏二税并皆停阁累年之间渐次复业仰见陛下仁厚之政惠养元元之意天下幸甚近因中外臣寮之请已降指挥夏税两浙路并复原额余以绍兴四年欠数为率江东权阁三分江西权阁五分余数依限起发秋税已经放免及五年十料之数并令输纳全税臣契勘曽经烧劫逃移人戸如已是复业开垦了当自合依今来指挥输纳縁诸路被害州县轻重不等其间有大段深重全未归业虽已归业未曽开垦去处若一槩立定分数及令复旧额委是无所从出切虑百姓虚被追扰致逃避流为盗贼而官司徒有虚数不济实用若縁此一例与展年限又恐其间不无侥幸臣愚欲乞依今来检放灾伤条法令逐州委官同逐县知县遍诣原被劫人戸检视田畆已未开垦数目诣实本州保明申转运司差官覆实保明申朝廷其已开垦数目即依旧额输纳税赋其未曽开垦去处并权倚阁委自令佐知通多方招诱归业开垦逐年开垦到数申朝廷考其殿最而赏罚之庶几数年之间民得安业而公家实得税赋之利取进止
　　臣窃惟泉货之用于天下犹水之行于地中其出也有源则其流也不絶一窒其源则竭矣伏覩朝廷多事已来百费丛起其生之也未得其术而用之无穷虽有丘山之积亦日削矣且以一州一月计之不下数万总天下一嵗之费可胜计哉不可不虑也况钱货之积必有所在不在公家即在私室今国用不足百姓不足公卿之家尽于盗贼兼并之家尽于诛求虽比来郡邑所输悉入诸军而军中非积钱之地徃徃变易轻赍以便携挈不知何自而徃也访闻多自淮南转入伪境以资敌国之用兼川陜铁钱地方近来公然行用铜钱及民间违法销铸以为器物如此泄之其患滋甚是欲实漏巵而大其罅也臣愿陛下深究此申命计臣详加讲义广所以生之之源思所以积之之术严所以泄之之禁诚今日之急务也取进止
　　乞许内外职事官言事劄子
　　臣闻廊庙之材非一木之枝帝王之功非一士之略舜有大功二十皆取诸人此有天下不易之理况艰难之时乎国家多事以来十有余年大勳未集陛下深创前失力圗大计宸谟庙算固无遗策然万几至繁日不暇应千虑之外有当却顾而预防者或隠于寻常不见之地非赖众智未易明也夫今日当务之急政事不可不修而自治之方未举夷狄不可不备而善后之计未定有志之士所深虑也臣愿陛下以此二事诏内外侍从官及见任职事官以上使得悉陈之陛下与一二大臣慎择而力行必有以上禆圣听助成恢复之功其在外官今于所在州军实封投进行在官依面对例施行取进止
　　乞荐举武臣劄子
　　臣闻天下危注意将方今国家恢复中原当务之急莫先于择将而将之才能非仓卒所可知必使众荐精选寖使屡试然后智愚勇怯无所逃缓急用之则却敌辟土无不如意窃见朝廷文臣每荐引赐对寻加识擢而武臣独未及此臣愚欲望睿防命诸大将于所统本军偏禆中诸帅臣于所辖路分官吏中荐举武臣智勇忠义可任将帅者不以官职髙下召赴行在内殿便坐赐以宴见稍略礼仪使得自尽观其志意询以谋虑如或可采即加试用俟功效显著授以统帅之任庶几能者咸得竭节事上以待拔擢无所妨蔽而朝廷折冲御侮之材众多共成中兴之绩取进止
　　绍兴七年嵗旱乞寛恤劄子二道
　　臣照对绍兴五年七月指挥因江西运判逢汝霖等申请昨因金人残破羣盗烧劫归业人戸已经放免税赋及五年十料之外并令输纳全税契勘除归业已经开垦人戸自合输纳外其间有累经残破被害至重未曽开垦去处委是难以出备官吏上下重困人情不安伏覩近降指挥已将夏税合纳防绢今年且依旧数送纳自来年令提刑司覈实已未开垦数催理切虑秋税合纳全税指挥亦合依此改正施行庶使四方之民霑被实惠
　　臣伏见州郡近年刑狱待报奏案例皆稽滞近及半年逺至逾年往往未下或縁刑寺稽违或道路不通逓中违滞所以至此其间多是情轻奏裁合贷命之人縁坐狱日久疾病死亡深可怜悯欲乞朝廷严立近限督责刑寺将四方案牍疾速结絶别作号验附急逓下诸州庶几一空囹圄以广好生之徳亦可收召和气
　　乞募土人守御劄子
　　臣契勘自淮以南与伪境相接地分守之即多事弃之即资敌当缓为计以圗之访闻诸将下各有逐处土人愿为朝廷招集乡民耕种田亩置立堡寨以守一方如刘纲孙晖之类者甚多若因所欲更加选择可委之人其上使之守州其次使守县镇不必须保故地但使自择要害可守之所处之仍委逐地分将帅时出轻骑巡掠境上以为卫防万一冦至则避冦退复保其所事初朝廷量行应副稍加就绪即使自给渐次措置人兵别无大段费用目前虽未见其利数年之后増一籓篱之固为利非轻伏乞圣慈更加详酌可否施行
　　乞募武臣及诸将诸军子弟为卫劄子
　　臣谨按厯代天子必有卫所以制六合威四夷固根本之地也承平日久寖以废弛至于国家艰难用武以来亦复因循沿袭置而不讲诚为今日之急务近者朝廷虽稍收四方之兵以聚中都然人数未多法制未备军伍未成未足以为重臣愚欲乞朝廷措置或差或募或就委诸将选择精鋭数万人置帅以总之专卫王室别立亲卫数千人仿古之制选募良家子便弓马者及武臣子弟及诸将诸军下子弟为之庶几可以制近威逺以増重朝廷之势如臣之説或者可采伏望圣慈特赐指挥施行
　　小帖子
　　臣窃闻日近有诸州拣到上四军不应格之人尽是有事艺强勇少年其间多有般挈妻男在此不能复回原来去处大段狼狈若许于行在近下军营收管留充禁兵之数实为便利
　　乞治东南兵画一劄子
　　汉髙尝用闽粤兵
　　汉击项籍闽粤王无诸及粤东海王摇帅粤人佐汉遂平项籍
　　孝景尝用东瓯兵
　　孝景三年呉王濞反欲从闽粤闽粤未肯行独东瓯从及吴破东瓯受汉计杀吴王丹徒
　　马援尝用湖北兵
　　后汉五溪蛮夷反诏马援将十二郡募土兵及弛刑四万余人征之盖武陵十二郡兵也
　　吕布尝用川蜀兵
　　董卓之乱卓故部曲李傕围长安城吕布以叟兵守长安叟兵蜀兵也汉代谓蜀兵为叟兵
　　刘表尝用荆州兵
　　建安中刘表为荆州牧刘备时在荆州众力尚少诸葛亮曰荆州非人少也而着籍者寡可语荆州令凡防户皆使自实因録以益众备从其言故表兵遂强
　　唐尝用南蛮兵
　　安禄山反广平王为元帅仆固懐恩统南蛮大食等兵以讨贼平之
　　臣谨按自古有国皆隠兵于农降及近代兼用四方之兵亦以致胜国家用兵以来专尚西北而指东南为不足用今西北之兵日益少而东南无一人一骑可以为缓急应援者王纲不立国威不振首尾轻重之势不均今日之大可虑者伏乞陛下深思独断而早圗之天下幸甚
　　乞増重禁卫画一劄子
　　汉宿卫禁司有南北军盖唐所谓天子禁军南北衙兵也
　　南衙十六衞曰翊卫骁骑卫武卫威卫领军金吾监门千牛各有左右凡十六皆卫兵也翊卫起于隋初骁卫起于开皇武卫起于魏文威卫起于龙朔领卫起于建安金吾起于太初监门起于隋文千牛起于后魏大将军各一人将军总三十人文则用腹心之士武则用功臣之世领军则与左右仆射为一流中领军则与吏部尚书为一流宿卫徒从之职兼焉北衙六军曰羽林龙武神武各有左右凡六皆禁军也羽林起于太初龙武起于开元神武起于至徳大将军各一人将军各三人或选上郡良家子便弓马者为之又取从军死事之子为之又以征伐士劳苦者为之
　　有以宰相领禁卫者
　　吕禄解北军印以兵授太尉周勃太尉入军门行令军中卒安刘氏
　　有以宗室领禁卫者
　　东牟侯朱虚侯宿卫长安共诛吕禄吕彦
　　有以宿将领禁卫者
　　李广为未央卫尉程不识为长乐卫尉
　　臣谨按厯代天子必有卫所以制六合威四夷驭诸将也方时无事犹不可废至于用武之际则宜増重以固根本之地然必先严外御厚藩维使内外相制而后有磐石之安茍笃近而防逺自为窘束之计则唇亾齿寒兵虽重与孤军等恭惟陛下酌古今之宜而审处之实天下万世长久之圗取进止
　　答圣防条具当行事件劄子
　　臣近准大臣宣谕圣防令臣条具今日当行事件臣皇恐震惧防知所措自惟空疎不识治体何以仰副圣训輙罄愚衷少布犬马之忱臣痛念国家多事十有余年前后失圗屡有改作致误陛下焦劳如此未见成效臣谨稽合公论叅酌事宜今日规模当急为自治之计先令国势日安日强以圗恢复方为万全之策安强之术其目有六一曰固藩维以御外侮二曰严禁卫以尊朝廷三曰练四方之兵以壮国势四曰富国用以备军食五曰收人心以固根本六曰择守帅以责实效信能行此六者则一年而安三年而强然后资闽广之利以守淮南积四川之财以窥闗陜政事既修举则必胜不然则按兵固守传檄遣间逺者自至惟陛下用之尔然臣之所陈拯危救乱之策难以循守故常当如创业之初为之先须陛下圣虑深思熟计灼见利害确然不疑必欲力行不为浮议所揺方可择人以任之数年之间可见成效良以国势空虚危弱至此已甚不以持久不能有成若但应目前以为迂濶而不为孟子论三年之艾政可为比陛下既欲力行而又委任得人则于听言之际尤不可不审也盖兴大利必有小害圗逺业必无近功类非众人所能窥测兼立言者甚易立事者至难若事有小害輙罢人有小失輙废一守前日之辙臣恐徒养小惠有害陛下安危大计日复一日事无立期加以数年天下有不可胜虑者矣臣冒渎圣聪罪不容诛伏望圣慈察臣区区之忠不敢爱身上酬天地生成之赐贷臣万死使得少圗报效臣不胜皇恐激切屏营之至取进止
　　车驾南还舟行乞不乘马劄子
　　臣闻千金之子不垂堂百金之子不骑衡圣主不乘危不徼幸臣伏覩六飞连日履涉长道陛下叱去执御駷跃疾驰千乘万骑追奔不及然山路髙下曲折不比苑囿间平夷寛旷可以回旋万一衔勒有失左右不能致力将如之何臣不胜寒心恐惧忧惶之至窃惟陛下圣意不过欲以神武勇智激昻士气数日以来已可耸动羣听臣愿陛下念宗庙社稷至重深加矜慎保卫圣躬思乘危之戒以防不虞天下幸甚臣又闻已降圣防防路皇帝乘马宰臣以下并免从驾臣契勘以来乘舆所至扈从官以下皆合从行虽圣徳优容寛假臣下如此岂有陛下不以驰驱为劳而臣子反雍容舟檝之间兼马行至疾舟船不可追逐举足便有数十里之隔而陛下左右大臣无一人之侍今居何等时乃可以如此伏望睿慈更垂圣虑毋忽臣言特降指挥令有司预行相度可以乘马去处前期戒备许宰臣已下依例扈从以安众情冒凟天听罪不容诛臣无任恳祷激切屛营之至伏进止
　　再乞増禁卫劄子
　　臣比者屡被圣恩赐对便殿臣尝一具奏陈两具劄子乞増禁卫以尊朝廷虽蒙睿眷俞允以臣劄子付枢宻院未见如何施行臣闻近日淮南稍有警报若旋行措置恐不及事伏望圣慈先以见有人兵早与増添分定禁卫人数使人心各有所归或存留杨沂中一军专充防卫以备缓急不可临时一例差拨出入致令乘舆所临兵卫单弱别致悮事盖今日之势不独外患可备腹心之间亦当预防利害显然不敢缕奏昔袁盎有言圣主不乘危不徼幸陛下不可以前日累冒艰险幸而无虞习为寻常众人所忽犹不可不虑使其过有闗防固亦何害伏乞陛下长虑却顾深察臣言断自宸早赐施行臣冒犯天威至于再三死有余罪犬马之忱不胜忧惧激切之至谨録奏闻伏勅防
　　乞罢月桩钱劄子
　　契勘以来诸路合用大军钱粮除朝廷支降外系是转运司拘催一路合得之数科拨支移应副昨自江东漕臣马承家首创月桩之名乞从朝廷指挥逐月桩定诸州合出之数縁此多寡不均至有不能出备遂至科扰上下人情以为不便本部近取到绍兴六年逐路一年应副过月桩钱名色止是追逐州经制上供系省等钱充数别无措置到钱物显见前后虚称督责州县兼或州县不得人却致并縁侵渔害及百姓不可不革本部今相度欲将诸路逐年取过名色并拨归转运司充月桩钱之数及更行拨与名色务令优足易于办集令转运司量度逐州多寡通融一路拘催应副不管少有阙悮所有日前逐州月桩钱并罢庶几军用以足而民无侵扰之虞
　　东南募兵画一状
　　臣面奉圣防令臣条具募兵画一今具下项
　　一朝廷募兵事体至重合以十万人为额
　　契勘所招军兵且以十万为率分为十处驻劄即一军当一万人军中自来合有辎重火头疾病逃亾阙额之类其实可用出战人兵不过六七千人况今来招募之初未能便足额数如朝廷以十万之数为多即先令招募五万军伍成就逐旋増收以足十万之数更合取自朝廷指挥
　　一所招募人兵专听枢宻院使唤不诸将合别置名号军额
　　今来所招募人兵系专切准备朝廷缓急使唤故合专枢宻院别立军额仍乞预降指挥不得诸处陈乞指占差拨
　　一合分就帅府或控扼去处招收驻劄朝廷见有诸项大军捍御外冦所募人兵止合分就诸路招置招拣驻劄于见无兵处无事即镇御一方以张声势缓急追呼以为应援所有合屯兵帅府及控扼去处及所屯多寡人数更合取自朝廷指挥参酌详议施行
　　一军兵驻劄去处合选置文臣帅守总领
　　自古谋帅兼用文臣近代专用武将若军势稍盛即便凌侮州县寖以难制今来若于招募之初委文臣总领即上下习熟各相遵禀异时易以控驭所有守帅须选委有才略名望知兵办事曽经任用显著绩效为众所知之人
　　一合选置武臣统制以副文臣守帅
　　契勘自来诸路州郡所有人兵虽依常法教阅其间亦有事艺精强之人至于临敌未必可用盖为不经军中教习训练望风退怯今来所募人兵务济实用全借统制官一切团结训练使知队伍出入次第须择自来曽任军中将佐之人以为统制窃见诸路见有小头项主兵官如江西申世景李贵广南韩京福建王进之类若就差于今来屯兵去处作统制官使于逐人见管人兵上増添招募庶几新旧相习易以成就军伍若万一如前项等人不多即选自来曽作统兵官委有功效见今闲废之人充逐军统制仍须于军中逐处量拨与三五百人指教军伍事艺其逐统制官下合差统领官许统制官自行踏逐具名申枢宻院差其将官队将使臣之属依军中体例条法措置差拨
　　一招拣
　　应招拣等式并依上禁军法如委有事艺髙强之人不及上等及中等禁军格人亦听招先于逐路将兵逐州禁军厢军壮城巡检司土兵内拣外应百姓诸县弓手逃亾首身军兵但少壮及等格人并许招收如编戸使臣之属实有事艺愿充效用亦许招收不得过正兵十分之一所拣将兵禁军不得过元数三分之一存留二分与本将或本州使用拣过逐项人兵所阙额数令逐处依旧招填补足元数
　　一利物
　　契勘招军利物合依上等禁军量与増给预行指数别给一项钱物下逐军招屯去处桩管立法不许别作支用如遇招军限打刺讫当官画时支给本军不得尅留如违严置之法
　　一钱粮
　　契勘今来所招人兵若先令招募五万人即所用钱粮不多见有郦琼等旧来合用钱粮且约三万人縁本军请受系有官人若尽行拘收逐年所用数目自可均给新招募人五万之数兼既分屯逐路就近给养即免般运水脚之费亦可助给军食若将来増置人数别行措置未致妨阙
　　一团结
　　契勘军中行师齐众之方全在团结有法今来所招人兵分置诸处准备朝廷使唤缓急防合务要齐一合取军中见今团结队伍法式更加审择立定攽下逐处一体教习庶得将来缓急防合使用便成一军不至殽杂易于号令
　　一教法
　　契勘教阅自有常法外自来军中利器唯是弓弩可以致逺取胜旧法春秋教阅取事艺髙强只以斗力等第比较不至大段适用近年曽降指挥逐州军兵以八分教弓弩二分枪手并兼以射亲比较髙强最为良法其后縁诸州疑执申明不一复依旧法今来合依前降射亲比较髙强指挥更加优赏以示激劝不过年嵗皆为可用之兵
　　一器甲
　　今来増制军兵预合修治器甲以备使用乞从朝廷逐军各给一项钱物广行修置所给钱数量度逐军人数多寡増损仍于屯兵州郡许令措置本钱回易以所得息循环转易尽充本军増置器甲之用不得阙悮
　　一赏罚
　　今来招募之初理合明立赏罚以为劝沮欲立限一年内招填足数及不得招填不依格法合招之人不得虚増已招之数冒给请受不得招刺工匠手艺人虚占人数不得将所收人兵不因出战捕盗輙有差使如能依限招足不犯前件法禁即帅守统制官优立赏格出限违法重加贬降仍旬具已招数申枢宻院枢宻院每嵗春秋两季差官出按具将佐功过申行赏罚
　　小帖子一
　　契勘今来条具画一系据某已见陈述切虑其间有与条法相妨及未尽未便事理及逐项看详务要朝廷易晓亦有不可使上下通知事件如防施行乞不降出上件画一只作朝廷措置
　　小帖子二
　　契勘今来招募军兵欲为逺计须年嵗间军伍成就事艺精熟方可追集使唤若未成而用窃恐万一败事沮壊士气有害经逺之计
　　小帖子三
　　契勘今来所行招募人兵全在文臣帅守及武臣统制官得人伏乞朝廷详酌选择施行














　　筠谿集巻一
　　钦定四库全书
　　筠谿集巻二　　　　　　宋　李弥逊　撰奏议
　　戸部侍郎转对劄子
　　臣尝观唐太宗问创业守文之君而房龄以创业为难魏徴以守文为难臣愚以为创业守文虽不为易而中兴为甚难也盖振頽纲补政易风俗集流亡政之可因者悼前辙而或废事之可革者守胶柱而不移欲其成功诚甚难也易曰有过物者必济故小过之后受之以既济自古人君非有大过人者不能回衰乱之俗以为安平之治也惟周宣王以任贤使能而能复古汉宣帝以信赏必罚而致中兴光武以总揽权纲造汉室肃宗以治兵讨贼复唐祚元帝以虚心下士收一时之望以保江左至于区区勾践尚能苦身焦思灭强吴尊周室以复其国则天下之事未有力行而不成亦未有不为而能成者也降是而往虽有愿治之君而终不能成其绍复之业者政事之间害成者多而不能去故也将帅虽众而失控御之术害成也财用虽足而失均节之道害成也立政者茍一朝之利而不为经逺之计害成也在位者懐自安之私而无许国之志害成也有是数者而欲成中兴之功是犹农夫不去草莱而望苗之兴顾不难哉仰惟国家之难旷古未闻陛下宵衣旰食坐薪尝胆凡政事之得失生民之利病人材之贤否与夫任将帅练兵卒丰财用一有补于中兴之治者莫不深究而力行之然蹙国未复强敌未殄岂规摹未定而害成者未去乎今黠冦留屯中原资粮畿甸分兵淮泗观时伺衅窥我中国其志甚大未肯轻举兹忠臣义士所以流涕而刍荛搢绅每为寒心者而朝廷方且崇大体务镇静狃目前之安防善后之计如秦人越人端视而不加恤臣愚所未喻也臣闻孟子论当务之急易经着随时之义君子见几不俟终日又闻贲育之不戒童子之不抗鲁鸡之不期蜀鸡之不支若计谋不先定将帅不协力士卒不素练馈饷不预备玩嵗愒日不早圗之一旦秋风髙胡马鸣后时之悔若噬脐焉殆将何及臣愿陛下断以干刚照以离明体当务随时之训如救焚拯溺之急驭将以道节财以理变茍且之政以为逺圗惩自安之私以励臣节力去此害成者然后任贤能如周宣王信赏罚如汉宣帝总权刚如汉光武扫大憝如唐肃宗下取元帝勾践之事以为规监将见中原不足复黠冦不足破诚宗庙社稷海防元元无疆之休臣不胜忧思忠愤激切屛营之至
　　乞置使积粟劄子
　　臣闻陆贽有言晁错论安边之策要在积谷充国建破羌之议先务屯田故其于兴元平贼之后犹力请罢嵗运水脚择人充使委以平籴盖师行之际足食为先不易之理也国家用武十有余年军饷日滋终嵗所入才可给目前仰食之众水旱盗贼之备不与焉一有非常之役不取则不足以济事功取之则民不堪命长虑却顾者于此寒心也臣每于敷奏之间躬闻圣训以国用不给为甚患以民力既竭为甚忧臣仰体陛下宵旰勤恤之意蚤夜以思祖宗之法有便于国利于民可行于今者发运一司是也其制始于太宗淳化间而备于仁宗皇祐之后大槩不过权六路丰凶以行平籴之法灾伤州郡则减价而收之值丰熟州军则増价而籴之以补当输之数每嵗转般以实中都亦可谓便于国利于民也然今日之宜比昔少异不必尽循旧制当师其意损益以行之臣愚谓当于经费之外别给籴本数百万缗复置一司广行储积分毫不得取供近用唯以待陛下经逺恢复之须积之一年必见其效三年之间当有一年之蓄加以数年仓廪有丰实之渐田亩有休息之期公私之利不可胜言然方省官之时而欲増置吏贠方匮阙之时而欲桩办籴本方目前仰给之时而效乃在数年之后议者必以为非盖兴事者难于谋始虑逺者不求近功今捐缗钱数百万増官吏十数人而可以朝廷长久无穷之利何惮而不为孟子谓有七年之病求三年之艾茍为不蓄终身不得臣谨条具发运司建置废罢及今日可以依仿置使之目随此缴进伏望陛下特加圣览参酌利病断以不疑而力行之不胜幸甚
　　乞置使积粟画一
　　一太宗皇帝淳化年间剏置至道初始以都大发运使为额真宗皇帝以三司不见外方茶盐利害特设制置一司其后制置发运两司通而为一
　　一旧来所掌职事
　　每嵗先以朝廷降到籴本于诸路丰熟去处増价收籴米斛就真州泗州转般仓收桩
　　诸路上供斛防系发运司逐年用所籴米斛先次代发应副中都其诸路合发米数却于真州泗州转般仓下卸以备本司起过之数
　　逐年视六路丰凶灾伤去处难得本色则令减价纳钱丰熟去处谷贱伤农则令増价收籴以补合发之数其赢则归本司【谓如灾伤地分防米五百即折纳四百文丰熟地分防米二百即増作三百文籴其赢犹有一百文归本司之类】
　　拘催检察诸路上供钱物坑治市舶等事
　　按劾诸路上供稽违每嵗攒造钱帛斛防文帐以上省部
　　一自政和二年内罢转般诸路额斛经发上京下卸并拘收籴本以为羡余内外不复更有储积而发运司之职名存实亾止是催发纲运
　　一绍兴二年间縁发运司别无职事将官属权罢案牍架阁饶州并湖州以备照用
　　一今来用武之际兵食为先理合依祖宗旧制专置一司攽降籴本广行收籴储蓄粮斛以备不测之用庶几不至临时有取于民
　　一置使一贠或使副各一贠并所置使名置司去处自乞朝廷指挥
　　一今来措置籴本为先且即以米价每防约三百文计用六百万贯可籴二百万硕乞自朝廷刬刷支降如金银见钱数少物帛之类但可变转者给降充本若不敷上件数目且乞先次支降三百万贯文其余接续收桩支降
　　一发运司旧系转般诸路额斛应副中都今来置使专为于经费之外预行储蓄以备非泛支用所掌职事难以尽用旧制理合増损措置下项逐年朝廷降到本钱尽数于六路丰熟去处置埸和籴桩管听朝廷指挥支用
　　逐路合纳税赋并从本司相度丰凶委是灾伤去处许减价折纳见钱并拨归本司却令本司认起合发上供之数
　　诸路上供斛防并令漕司依旧认发仍听朝廷科拨唯灾伤州县既折纳见钱令本司将所纳到钱于丰熟路分收籴米斛补发合纳之数余钱惟许増添籴本外并行封桩本司不许别行支用检察诸路失防钱物许拘收充本每季具数申戸部注籍
　　六路年额上供钱物不以科名合起发之数并行拘催如有稽违隠落并听奏劾
　　一今来所措置到钱米并令沿流诸军桩管严立法禁不许分文移用朝廷亦自遵守不可那拨应副目前支用
　　一官属人吏并取朝廷指挥比仿旧数量行差置就绪日申请増减
　　一乞先次选差使员其本司合行事件并听所差官具画一申取朝廷指挥
　　答和议奏
　　准绍兴八年十一月十九日枢宻院劄子三省枢宻院同奉圣防大金遣使至境朕以梓宫未还母后在逺陵寝宫阙久稽汛扫兄弟宗族未得防聚南北军民十余年间不得休息意欲屈已就和在廷侍从台谏之臣其详思所宜条奏来上各限一日进入右劄付臣准此臣近于今月四日陛对尝具奏陈金人遣使请和事当缓而圗之谋以致之必底有成至于先事致屈有大不可者伏防陛下听纳以谓当然兹承温诏明谕圣意至于屈已就和臣仰体陛下孝慈哀痛有不得已者不知涕泗之下也陛下欲还梓宫迎母后修陵寝宗庙之奉复兄弟宗族之懽以与军民休息之期诚臣子之深愿天下之至望也然敌情险诈奸谋诡计未易测度应之得其道则不必致屈而陛下之欲可得应之非其道则虽屈已从之求吾所欲未必可得而后日之患不可不虑也金人之扰中国十有余年豺狼蠭虿不足喻其毒残我人民毁我城邑贪婪凶暴莫知穷极而一旦欲举土地宗族以与我是大可疑也谓其众离势分为欵我之计则彼既弱矣尚何自屈之有哉谓其币重言甘为诱我之策则屈已从之是堕其计中也或云来使之辞以谓酋主厌兵欲施大恩以释前日之怨狼子野心万无是理设或有之但当复我土地归我宗族休兵息民不相侵伐而已何至先之以难从之礼责我必从而后议哉陛下受其空言未有一毫之得乃欲轻祖宗之所付托屈身委命自同下国而尊奉之是倒持太阿以授之柄也授人以柄而危已之国谓之和可乎借使敌人姑从吾欲假以目前之安异时一有无厌之求意外之欲从之则害吾社稷之计不从则衅端复开矣是今日徒有屈身之辱而后患良未已也陛下痛念梓宫不返母后未还不顾一身之屈求和异类彼乃先持割地之説以邀陛下使真得之陛下能与三军百执事共守之耶不过分兵遣将以疆理之尔是未必为我大利已能致陛下之屈则梓宫母后兄弟宗族相继以邀陛下何所不至必得其欲而后已其可不预防之耶国家之祸旷古罕闻陛下冒犯险艰取神器而有之四海之内欣戴圣徳无有穷已者诚以祖宗流泽入人之深天下皆知忠于君上为不易之大节今陛下率在廷之臣以君北敌后何以责其尽忠哉况三军之士四海之众视朝廷以为祈向而强之以其所不欲一夫不从则有不可胜虑者矣是又大不可者臣所谓应之非其道则吾之所欲未必可得而后日之患不可不虑者此也臣愚切料金人之失在于疑粘罕而废刘豫粘罕疑则其国人之心离刘豫废则中原之人不附所以恐惧自疑为求和之计而贼性诡诞变诈欲以自盖尚持强大之势以惑我耳愿陛下深谋逺虑缓而圗之不待屈已就和而可以得圣心之所大欲茍内懐欲速之心外示深畏之迹实启其窥伺之意事未易可成也为今日计者莫若遣使境上从其割地之约俟其复我境土归我宗族则重币以报之必欲先屈我而后议其所以是将欺我也明矣则谢其使卑辞厚礼以遣之勿絶也陛下纵未遽兴天讨亦当申饬将帅厉兵秣马固守疆埸俟衅而动然后修徳布政下至诚恻怛之诏动人心激士气使皆有报讐强敌之志则国威日振戎事日修彼将闻风震詟求附之不暇陛下端拱南面梓宫可返母后可迎宗族境土可得而保一举而二善成不亦可乎臣所谓应之得其道则不必致屈而陛下之欲可得者此也陛下圣孝懿恭痛念宗社若以谓必先屈已而后和议可成则十年之间陛下之屈亦甚矣敌人所以报陛下者如何尚复可以有加耶懐王絶齐以和秦而商于之地终不可得太公吕后之归乃在项羽食尽少助之后果在于致屈以求之耶此又往古之明监也安危存亡之机实在于此伏惟圣虑详择
　　再论不当先事致屈劄子
　　臣昨对日面奉玉音训谕金人许归梓宫还母后兄弟宗族事臣不胜感叹欣幸之至数日以来窃闻朝廷计议礼仪未定兼使人之説多不可从臣以所闻反复思之有不可先事以致屈者愿为陛下陈之仰惟陛下圣孝之至不顾万乘之尊求和异类而金人且以画地讲和为辞初不及母兄宗族也是岂可先事以致屈耶敌人狂悖吞噬混一之名故以陛下之所大欲邀陛下今信其空言遽从其请彼既得所欲则尚复何求而以土地宗族归陛下耶是又不可先事以致屈也金人敌国也卿士大夫国人所赖以为国者也陛下欲为亲而屈使梓宫至母后还犹有口实以慰国人今事未一得而坐失四海之心不可不虑是又不可先事以致屈也臣所陈三事于今日和议利害甚明甚切者倘陛下笃于爱亲尽排羣议内懐欲速之心外示自弱之状以谓必先致屈而后和议可成臣恐启敌人窥伺之意别生无厌事愈难从反害和议也臣愿陛下厚礼使人馆之阙下先遣报谢使致所以谢之之礼因令致书道廷臣国人众情未孚强以难从虑或生衅有害两国之欢请致梓宫母后兄弟宗族于近地卜日可迎然后议所以礼之则不失敌人之情而陛下之欲可得也臣自草莱累被亲擢沐天地之恩异于伦等蚤夜思所以上报陛下者唯尽忠而已茍或嫌黙顾避知而不言致陛下堕敌人之计失国人之心以贻后患则臣之罪不容诛矣故敢以狂愚上凟睿听伏望陛下少寛万死察其拳拳之忠而采择焉臣无任恐惧激切屏营之至取进止
　　乞罢莫将送伴使状
　　伏覩近降指挥差新除起居郎莫将充送伴使臣契勘比者金人遣使画地讲和旬月之间礼仪未定中外惶骇人情不安赖陛下圣度刚明曲从羣议断以不疑致使人屈服致书而去国人欣悦万口一词天下幸甚将轻儇不端素无所守揣摩迎合侥幸一时意为身谋不恤社稷之计而使将与宾客言深恐将遂非文过奸谀不悛观望反覆隂摇敌情上负陛下圣孝爱亲之念况将越次而迁已咈公议遽委使节俯示曲全为将计则善矣非国家之福也伏望陛下更加圣虑罢将送伴使别选忠信之人协济国事臣职在论思茍有所见不敢缄黙冒凟圣聪不胜恐惧战越屏营之至
　　应诏荐郡守监司状
　　准尚书省劄子勘防已降指挥令侍从官选可为监司郡守之人不限员数具名以闻其两史官未有该载闰十月二十一日三省同奉圣防起居郎起居舍人并依侍从官已得指挥施行臣今恭依圣防指挥保举下项须至奏闻者
　　一贠佐朝散大夫新差权知信州军州事梁泽民吏才敏彊更练民事曽任知平江府昆山县无为军庐江县治声蔼然为众所服通判建州权州事治兵御冦措置有方继以提举福建茶事被防权本路提刑戢吏恤刑一道赖之
　　一贠右朝散郎新差权发遣筠州军州事叶拟智识疏通长于吏治更厯州县前后十余任备见才能曽任知湘州临漳县平易近民有循良之风雍容济事无苛刻之政
　　一贠左朝奉郎权发遣邵武军赵子木文采政事皆有可称曽任知饶州乐平县恺悌恤民而能办治任满而去县人绘像祠之臣昨任知饶州备见其事其后知临江军邵武军所至有声缙绅之间咸知其能
　　一贠左朝奉郎新差监左藏西库陈定国识量宏逺操履刚正通达治体而不忽细务吏事财计皆其所长曽任知惠州河源县县人至今称之如防采擢必有可观
　　一贠佐宣教郎大理寺丞魏安行儒雅饰吏恺悌牧民曽任知信州弋阳县吏服民爱治绩显著诸司列荐赐对陞擢考其才能可以任用寘之棘寺未究所长
　　一贠佐朝散郎新差饶州通判军州事陈洙刚毅自信不畏强御戢吏爱民所至称治曽任知信州铅山县猾吏重足不敢肆奸百姓实被其惠宣谕使刘大中荐之于朝尝被褒典
　　一贠右通直郎添差通判防州彭合防靖疏明达于吏事前任知防州信丰县县居盗贼渊薮素号难治示以至诚人乐其政相率输官御冦嵗课以办而盗不入境前后帅守监司屡尝列荐赐对陞擢治绩显然
　　一贠左宣教郎新差知邵州府邵阳县事刘安国廉正有守刚方不回好学多闻练达吏事曽任衡州耒阳县民安其政人称其能臣知吉州日本官为郡判官悉心郡事知无不为处之要剧必有可采







　　筠谿集巻二
　　钦定四库全书
　　筠谿集巻三　　　　　　宋　李弥逊　撰奏议
　　缴王殏叙官状
　　准中书门下省送到録黄一道为王殏叙复元官事令臣书读者
　　臣看详王殏元系提防龙徳宫盗没本宫金一万两不见归着有司检阅王殏家赀皆太上皇帝服御之物数目甚多价直无算所犯至重罪在不赦元降指挥除名勒停送防州编管已为轻典据大理寺供到本人所犯合作窃盗贜罪流及取到吏刑部状检准绍兴武臣应叙拟官格法武臣初叙正官依格合叙保义郎每再叙一官五叙止縁系情重合降一等四叙止合得忠训郎即无叙复元官之文契勘王殏虽累经赦宥于今年四月内已奉圣防特与放令逐便至今未经数月若令尽复元官不惟有害成法兼恐渐启侥幸使贪汚奸盗之人无所畏惮如经今来恩赦自合叙理乞下所属遵依见行条法检举施行所有録黄臣未敢书读行下缴连在前谨録奏闻伏勑防
　　缴翰林司修葢营寨指挥状
　　准中书门下省送到録黄一道为翰林司奏审临安府修葢本司营寨事十二月十日奉圣防依得指挥令臣书行者
　　臣契勘除日近书行过提举修内司取到圣防下临安府随宜造作几筵小殿贰座縁上件事体至重理合预行措置外别无即目未发官司特降圣防预行营缮去处及取到翰林司见管将来合起人兵止有四十余人吏人三两名兼亦不系近上切官司恐不合紊凟圣听专降指挥预下临安府修置屋宇兼临安府昨自移跸之后其系官舍屋地基往往别行移用即目未必空闲切虑因此致其他官司縁例申陈指占别到搔扰紊烦朝廷伏乞睿慈收回已降指挥止令尚省将来遣发日依其它官司例措置安泊不管阙悮施行所有録黄臣未敢书行谨録奏闻伏勅防
　　小帖子
　　臣前后书过内降白劄子施行事件内有差舟船一两只兵士十数人亦系紊凟圣听特降指挥径下所属事虽甚防有伤大体臣窃详六飞顺动其百司庻事有司所当遵奉前期祗备岂有御前事务必待陛下亲降特防然后施行之理伏望圣慈申饬在内诸司除遇事干切临事取防外其余有合措置事件并令逐司预申尚书省先次疾速应办施行
　　缴刘光世免差科状
　　准中书门下省送到録黄一道为刘光世置到田产乞依张浚例免差徭科配借徣正月五日三省同奉圣防依张浚已得指挥令臣书行者寻取防到戸部状开具条法下项
　　一乞免借徣今检坐绍兴勅诸官司非遇圣节輙借【以和雇和赁为名同】人戸什物陈设器用人舡车乘者徒一年虽应借而以民间所无之物或多抛数目及令装饰诸色人者准此即借而不还并因请纳乞取财物者加二等长吏知而不罪者与同罪不觉察杖一百按阅将兵官奏裁
　　一乞免科配今检坐绍兴二年二月十四日勅节文戸部状臣寮上言本部今勘当欲依臣寮上言权令应官戸除依条免差役外所有其他科配将来边事宁息日却依旧制施行贵得稍寛民力以副朝廷恤民之意伏指挥二月十四日三省同奉圣防依戸部勘当到事理施行仍令本部镂板行下
　　一乞免差徭今检坐绍圣常平免役令诸前代帝王之后法应得赎及官戸【谓品官其亡殁者有廕同】若旌表门闾之家勅书见在并非技术赐号处士或进纳陞朝官其色役听免
　　右臣契勘差役之法既有官戸许免明文不应更降指挥借徣既有专法禁止今来若降指挥许免一人即显余人可以借徣有此相妨止有科配一项系是绍兴二年二月十四日因臣寮上言特降圣防官戸编戸一等均配见今天下守以为法法者上下所共遵当自贵者始也若因人而废则纪纲不立夫人得以干之矣所有録黄臣未敢书行谨録奏闻伏勅防
　　缴王氏改封郡主状
　　准中书门下省送到词头一道为行宫吏部状明惠恭淑大长帝姬驸马都尉王铣第五女思平郡夫人王氏乞宋氏例改封郡主依县主请给寻取索看详王氏所乞当时初封因何不作郡主今来再乞改封郡主因依去后据吏部状称案牍已发往临安府即今在院无慿检照兼王氏乞宋氏例改封郡主系是本人自称亦无慿据所以命词未得欲乞朝廷到临安府别行照验诣实明降指挥以慿命词行下所有元将到词头一道今随状缴纳前去伏勅防
　　缴王问改正复官状
　　准中书门下省送到録黄一道为右宣义郎王问乞改正追官事十一月十二日奉圣防依所乞改正令臣书行者右臣寻取防到建炎二年元降指挥讨论事目内一项节文进书颂不繇科举而命官之人合该审量契勘本官元命官因依正碍前项指挥虽称系朝廷取索縁当时不因权幸无以自达兼本官系元佑寮臣之家不能守其父母之业追逐时好侥冒恩赏所授官资比之前后体例委是过优若不量行追降无以厌服众议所有録黄臣未敢书行谨録奏闻伏勅防
　　缴贾安宅奏荐状
　　准中书门下省送到録黄一道为贾安宅依朝议大夫以下理初遇大礼法放行防补寻取索得吏部状勘防官员若系侍从官赦前落职责降宫观遇大礼即不该防补若后来自陈宫观官依得中大夫以下奏荐法许防补及未责降以前若曽经奏荐即合自责降后来曽经自陈宫观再经两遇大礼许行防补臣契勘贾安宅责降后来曽经自陈宫观縁系初遇切虑合理作空闲一遇有此因依未敢书行所有元送到録黄草子二件随状缴纳伏勅防
　　戸部乞禁铜器劄子
　　契勘自来鍮石铜器法令私有非不严宻而民间铸造贩卖滋甚且以铜钱一百文足为率变造成器物十两卖钱仅一贯获利至厚如淛东路绍兴府温台明州浙西路临安平江镇江府湖秀常州江东路建康府句容县信州福建路福泉建州江西路防吉州丰城县临江军新淦县等处铸造铜器尤盛销毁见钱不可胜计若不早行措置为害愈大今相度欲乞将诸路见存鍮石铜器物除道释功徳像钟磬铙钹铃杵及士庶之家照子腰带鑻鞍辔结束真古器及髙丽之物【伪造者非】诸军所用铜锣铃铎见存者许令存留后来更不许铸造其余铜器仰指挥到日限一月拘收并于逐州军资库桩管具数申取朝廷指挥如首纳违限或尚敢隠藏铸造贩卖即许人告捉依法断罪如州县容庇并仰监司按劾至如民间不可阙用之物乞仿旧法及斗科等例就官铸造给卖施行
　　辞免中书舍人状
　　臣准尚书省劄子节文十二月二十三日三省同奉圣防除臣中书舍人者闻命震惊防知所措伏念臣一介之士寸无所长筮仕逾三十年曽乏防尘上禆圣治比防召自防外躐寘螭陛日侍冕旒之侧赐对便座至于再三圣度并容褒谕开纳曲示优眷臣窃自念蝼蚁之微负荷天地大徳莫知所以报称朝夕惶惧不敢自安今乃复使处论思之地备词命之官臣义当上体生成之赐勉其不能以承恩命捐躯尽力以竭其愚而臣言词朴野素不学文才术迂疎懵不更事自知甚明岂敢冒居是职虽陛下乾坤之度力加扶持实恐宠逾其量致速官谤上累陛下知人之明所有误恩臣未敢祗受伏望圣慈特赐追寝以安愚分谨録奏闻伏勅防
　　辞免户部侍郎第一状
　　右臣今月二十八日准尚书省劄子三省同奉圣防除臣戸部侍郎日下供职臣闻命震惊防知所措伏念臣昨者防恩召从疎外误被圣朝特达之眷擢寘从班蚤夜以思不知所以圗报曽未三月复膺宠除退惟驽蹇之材一无所长侥冒若此虽欲自竭将何以副陛下委任之意而况地官之职准平万货均节百司寛假则容奸刻则生患邦计所系岂容滥居顾臣何能可备兹选省于私心揆之公议不胜大惧伏望圣慈察臣危恳特降睿防追还成命以安愚分谨録奏闻伏勅防
　　辞免戸部侍郎第二状
　　右臣准尚书省劄子奉圣防除臣戸部侍郎寻具辞免今月【原空】日准诏不允臣蝼蚁微生敢犯天听陛下不加斧钺之诛赐以温诏过形褒诲臣恐惧感泣不知所措义当骏奔就职夫复何言然臣反复自揆有不得不以控告于君父者窃惟国家多事十有余年军食日众资用日出盗贼水旱之备不与焉茍理财之官不得其术则下徒弊于疲甿逺不救于饥士恢复之圗未知攸济利害至重岂可轻以付人而臣智能短浅学术空疎家世业儒不辨菽麦乃使缪当财赋之司以应钱糓之问旷官失职自取悔咎在臣固不敢辞至于上悮朝廷大计则虽加投殛何补于事伏望圣慈察臣诚切之词志在忧国特回涣渥改授能臣以允佥议臣不胜瞻天望圣激切屛营之至谨録奏闻伏勅防
　　戊午八月乞罢戸部侍郎劄子
　　臣輙有危恳上干天听伏念臣昨被误恩召从疎外期月之间躐寘从班滥司剧部叨逾之甚非臣所宜义当糜捐上报天地生成之赐而臣才术荒浅论议阔迂难用少成不切于事在官半年有余曽乏丝毫之效日夜皇惧不能自成兼臣旧苦痰之疾每至发作动輙昏仆比縁积忧过计乃复増剧岂容冒居钱谷繁杂之寄若不揣分自引必至颠隮有误国计上辜陛下委任之恩伏望睿慈特赐矜怜罢臣戸部侍郎除臣一小郡庶几竭尽犬马以圗报效取进止
　　戊午八月乞罢戸部侍郎第二劄子
　　臣一介之贱仰祈圣听温诏下颁曲形谆谕义当上体眷隆骏奔就职然臣窃惟择地而安虽非臣子所当为不能者止抑亦古人之深戒臣昨者误被亲擢俾贰计曹臣于是时衔戴重恩思自奋励不敢固辞冀尽犬马之力少酬乾坤之造而才薄任重迄无所施载念方时多艰资用百出既不能力求生财之道又不能力陈节用之方若或因循嵗月以幸无事一有缓急无以支梧则臣之罪不胜诛矣况臣忧患之余衰病顿作心神昬愦志虑雕落虽欲自竭终恐有妨伏望圣慈哀怜察臣危恳实非避事罢臣户部侍郎选命能吏庶几蝼蚁之生得以自全朝廷之事期于有济不胜幸甚
　　已未正月乞出第一劄子
　　臣輙有危恳上干宸听臣一介无能误蒙柬眷滥居剧部将及一年曽无毫髪之功少禆国计上负陛下所以委任之意懐忧抱愧日夕不安兼臣旧苦痰复得引饮之疾日渐加剧有妨职事伏望圣度矜怜除臣一小郡俾免旷败之责亦得稍就安养倘未死亾誓当捐躯以圗报效臣冒犯天威下情不胜悸惧战越之至取进止
　　已未正月乞出第二劄子
　　臣近具劄子奏乞罢戸部侍郎除臣僻逺一小郡今月二十三日准诏不允蝼蚁微诚敢干天听训词温厚未赐允从感极涕零防知所措伏念臣昨者召从逺服躐寘近班继防误恩委之邦计皆出圣神特达之遇在臣宜竭犬马倍于稠人少收微劳上酬鸿造岂敢轻去朝廷輙求自便然臣智识短浅学术迂疎黾勉职事不为不久竭其所能迄无成效方时多虞恐防有误国事中夜以思若负芒刺但以钱谷之任疑于辞难不敢无故有请数月以来疾病交攻心虑衰耗若复冒居官次日复一日必更旷败在臣自讼尚不能安揆之公言罪岂可逭伏望陛下推天地育物之仁随其分量曲赐保全未报之恩责之异日特降睿防俯从危恳罢臣戸部侍郎除臣僻逺一小郡庶安愚分伏勅防
　　辞免徽猷阁直学士状
　　右臣准尚书省劄子以臣陈乞罢戸部侍郎除臣一小郡正月二十九日三省同奉圣防除臣徽猷阁直学士知筠州臣近者屡贡忱辞以臣疾病旷废职事恳求外补伏蒙圣慈察臣急迫之情特赐矜怜曲徇其私假以民社使臣自择无以过此拜命衔恩感深陨涕至于延阁荣名职清地近朝廷异时非优贤报功不以妄授顾臣虚庸岂当滥受伏望陛下増重名器慎于假人特降睿防收还已行之命庶协公言以安愚分谨録奏闻伏勅防
　　漳州乞宫观状
　　臣輙有危恳干犯天听臣草芥寒士遭遇圣明获备侍从之末顷縁病力乞置闲散上恩深厚未忍弃捐假以民社之寄臣自到郡至今一年有余力求民瘼仰副陛下仁民爱物之意偶自今春以来防冦犯境千里骚然臣种种备御仅保城邑今则逺去州界人民各已安业而臣任非其才劳而无効心神衰耗疾病日増深恐妨废职事伏望陛下廓天地兼容之量俯赐矜怜除臣一在外宫观差遣稍休疲悴蝼蚁微生倘未填于沟壑誓收晚节以酬未报之恩臣无任诚惶诚恐激切屛营之至



　　筠谿集巻三
　　钦定四库全书
　　筠谿集巻四　　　　　　宋　李弥逊　撰外制
　　翟汝文落致仕提举临安府洞霄宫
　　国家当多难之时莫先于得士臣子处俭徳之世不防于爱君矧惟辅弼之良夙赞枢机之重义在捐躯而许国理无谢事以屛居具位某逺识见几清规絶俗自信独行之操髙人靖退之风志在黔黎治每优于共理忠存社稷言备罄于同寅蚤辞轩冕之荣深得江山之助然贼未授首非明哲保身之时士而懐居岂王臣匪躬之故谅久安于恬养亦深念于艰危其还神武之衣冠勉奉洞霄之香火亟祗眷渥益励猷为倚闻告后之谋式副贪贤之望
　　折彦质知福州
　　朕嘉惠多方将责成于师帅敷求懿徳尤注意于老成倚予左右之臣殿彼东南之服肆颁明命允协师言具位某秉徳粹夷宅心刚大闳才可以经逺达识至于造微武略文韬夙拥元戎之节朱轓皂葢屡专方伯之权逮宻勿于枢廷实维持于王度亟辞机务久奉真逰眷长乐之巨藩为七闽之胜地故家按堵民知陇亩之安腐粟积仓官无飞挽之役盖不烦于卧治其勿驻于前驱用寛南顾之忧行俟东归之命体兹明训克迈逺猷
　　席益起复知成都府
　　朕眷坤维之重地方整于六师倚台辅之旧臣往防于诸将属尔家庭之慼难于军旅之容然义或可以断恩经亦存于变礼具官某宏规经世迈徳降民谋猷罄于弼谐威惠优于绥抚自总临于全蜀遂控制于强胡遽纒陟屺之悲愿解剖符之务念腰绖金革之事既见于古人而坐筹帷幄之功允资于硕望其释居庐之慕仍还制阃之权岂朕待遇臣隣乃欲夺人之孝惟尔悦安社稷必先许国之诚尚克移忠庶几达节
　　赵鼎观文殿大学士太一宫使兼侍讲
　　朕顺考古训康济时囏穷六经典要之辞庶明大道监厯代兴亡之道用阐丕圗敷求一徳之良俾获多闻之裕眷予旧弼允协师言具官某惇大而惠和深醇而直谅闳才经体周万务以通明奥学逢原贯九流而博极节不渝于夷险身每系于安危顷与政机旋登揆路新美百度熙帝载以奋庸张皇六师畅天威而震叠靖江淮之俶扰致华夏之底宁虽龄善谋必资如晦之断惟张仲处内遂收吉甫之功相须而成同归于正志恢土宇方陈辟国之谟力避钧衡遽受拥旄之寄深郁具瞻之望每驰侧席之思其即锋车来逰琳馆冠清班于禁殿侍闲燕于经帷益尊所闻以辅台徳咏周王之颂缉熈将极于光明服商相之言终始敢防于逊敏尚勤入告式副虚懐
　　张守资政殿大学士转一官加食邑知婺州
　　朕思济多艰绍隆祖宗之业眷求同徳缉熈社稷之勲得视君腹心之臣俾作朕股肱之任台徳是辅民瞻所依既力请而抗章宜闵劳而均逸具官某闳规经逺恢量镇浮不吐刚而茹柔岂澄清而挠浊顷居风宪非尧舜之道不陈于前两预政机有谋猷之嘉则告于内允赖协恭之助遽形引疾之辞时虽急于念功士则难于知止勉从雅志实郁公言峻秘殿之崇名分武阳之重寄并超秩叙増衍真封惟兹锡命之蕃庸示优贤之异终始之遇朕无替于臣隣进退之间尔曲全于礼义姑烦卧治尚倚逺圗
　　唐重赠端明殿学士
　　节义为天下之闲莫先于许国爵禄驭羣臣之柄可后于报功惟时共理之良能致见危之命肆加褒防庸示哀荣具官某蚤预英逰寖阶膴仕望出周行之表位髙法从之聨淹厯嵗时践更中外属闗陜之分帅防胡虏之弄兵仗义不回婴城自守率疲散之卒抗方张之师意轻犬羊身陷锋镝天其付之全节人亦髙其令名宜追贲于幽扃用増崇于秘殿以激懦夫之气以教为臣之忠尚期有知服我休命
　　张宗元枢宻都承防
　　右府本兵之地西清次对之班掌出纳以导王言备论思以賛国论惟职清而地近故任重而选髙必得时髦式符公议具官某静粹不挠通敏有为逺畧可以济时余事长于治剧蚤繇闻望寖被简知入侍禁林久参帅幕宻賛运筹之策力陈前席之谟逮出抚于军师实上寛于忧顾惟兹多绩允协师言其陞清切之聨以宣宥宻之防亲贤为务朕方伫于谋猷告后之诚尔毋防于夙夜往祗明训益懋逺圗
　　杨政换给右武大夫恭州团练使
　　爵以驭贵初无予夺之私赏必眎功用为能否之劝允惟多绩奚惮屡迁具官某许国以忠行师有律久振鹰扬之旅力摧蚁聚之锋食肉寝皮志每存于去恶履肠涉血勇屡见于先登是为出类之勲可后非常之典载班命綍超进兵团以示眷隆以旌显効克祗予训益懋汝为
　　赵令矜都官贠外郎
　　尚书郎列属中台其选甚髙非疏明儒雅之士不轻以畀也尔公族之秀贤科入官而问学美身优于从政顷在靖康抗章论事有闻于时坐废累年靖共自守便朝赐对占奏详明其往践秋官之聨思称予遴柬之意
　　叶宗谔江西运使
　　大江而西沃壤丰俗县官之所仰给然军兴以来月收嵗取陆走水运民力竭矣尔才术之优无施不可牧民治计咸见所长肆予命尔耳目之司足食足民悉以赖尔其酌取予之宜以寛公私之急惟官不委吏吏不纵奸则事办治而民不告病矣
　　金安节殿中侍御史
　　朝廷自公卿大夫至于百执事凡几品秩惟御史耳目纲纪之寄选任非他官比必奏言试功见贤焉然后用之以尔刚毅不回静重有守前席之陈深动予听是用寘之监理之任阅时未久擢陞副端不几乎不试而用乎夫朕之所待尔者如此其思所以勉之惟直道可以事上惟厉行可以律人俾庶政无阙而百工知儆则予汝嘉
　　赵康直赠待制
　　昔许逺之守睢阳以军事听于巡而与之婴城卒生致于贼以死盖其忠愤所激不求茍免故身轻于羽而意有泰山之重朕其嘉之具官某解纷排难夙着显庸隠然长城专予阃寄既遂及而代不为接淅之行锋猬斧螳敢肆凶逆见危之节庶几古人呜呼朕遭家多难谓国有人而求仗节死谊之士仅可一二数顾何惜美官不一旌其忠以为后劝哉西清之职肆以命尔尚期英爽服我哀荣
　　王庻兵部侍郎
　　朕求贤于诗书礼乐之间用贤以社稷民人之事厯考成绩兼收实能遴柬之难庶几得士而况予侍从之臣哉具官某蕴可行之学负有为之才久赖折冲老于师帅威名憺乎西鄙闻誉达于中朝朕方登延羣材圗回庶政使其力安于逺俗曷若坐制于外夷是用趣回禁宻之班副予九伐五兵之任尔其深监前辙益摅壮猷冀闻借箸之竒遂成归马之効
　　尹焞秘书郎兼崇政殿説书
　　孔子之道轲死不传学者不求放心而尊记问之师去古滋逺其谁使正之尔学有师承本于自得笃信力行不惑于世日者安车何止三反朕恨见之晚而髙卧益坚是用趣侍金华仍寘养材之地非特朕乐闻朝夕之益亦使后学知所模范焉
　　戸部侍郎王俣落权字
　　力久则工能善其事因任则人能尽其材朕率是道以驭羣工故虽侍从之臣亦或试而后进具官某才为世用学可致君蚤稽公言寖寘显路自摄贰卿于民部亦将两阅于星周载畴试可之功就锡维新之命方今师老财匮庙堂钱谷之问不胜其烦生财之道竭矣而理财之方不得施尚何术以济之夫任既久则见益尽名既正则责益专献可之猷勿俟朝夕
　　吕本中太常少卿
　　礼乐政化之所自出后世文胜道隠寖失圣人之防朕欲息邪距诐而反之正思得好古博雅之士以辨明之尔操履之正克世其家问学之醇不悖于道发为词章炳然其华顷由柱史遽起丘园之兴真祠均逸亦既逾年今予命尔以秩宗之事昔鲁不弃礼而齐亲之治乱一轨百世可循益尊所闻追还邃古之风以成予治朕之所以望尔顾岂钟鼓玉帛云乎哉
　　李光知洪州
　　朕据险阻以制强胡倚循良以安逺俗眷豫章之重镇实江右之名区非兼文武之资曷副兵民之托载畴在服允得其人具官某操行直方秉心端亮备罄匪躬之节屡陈告后之谋入冠六卿出当一面忠嘉自许见松栢之后雕威名所临信藜藿之不采其往厘于南土以坐控于上防方淮楚环多垒之师章贡羣弄兵之冦先事而预防则近扰患至而无备则易危尚赖折冲用寛忧顾克祗明训益状逺猷
　　任申先徽猷阁待制
　　左右持槖之臣皆得以陈天下事而献其可否惟克用常徳防非吉士则于予一人有尽规之义具官某名臣之裔端亮不渝自信独行险夷一节朕起诸沦落之中寘彼荐绅之上载笔螭陛代言纶闱书法摛词无愧前识逾年去国有郁公言其还近班晋寓西清之直惟乃父正色立朝危言悟主遗风凛然久而弥着今朕亦以此望尔尔其益懋贤业勿替家声以永无穷之誉
　　辛次膺湖南提刑
　　具官某頴考叔一言而施及庄公人心所同若执符契傥得其合孰不为之动听尔才通而有守言髙而可行久司谏垣赖其朝夕之益将母之请实隠予懐朕方以孝治天下忍违其欲使不得致养于亲哉寓直道山以为尔宠按刑湖外以便尔私若夫扬清激浊而厉在位布徳施仁而绥逺俗斯尔畴昔之所勉朕者尚奚多训
　　李公懋湖北提刑
　　具官某书曰本固邦宁易曰厚下安宅朕履危思安稽于古训凡立政造事必求所以厚下固本之道尔端劲不拔质直无华言必及民志先体国虽纪纲之地不可去贤然欲禁暴戢奸以除民害非有惠爱之术而深达朕言意者不能也湖湘之间残于摽掠困于征求肆予命尔按兹祥刑一方之治悉所当察尔惟力行所见之学能践昔日之言则朕于斯民复何虑焉
　　任申先转一官致仕
　　亏盈益谦者天之道难进易退也士之常惟富贵贫贱不以动其心则用舍行藏皆能适于正具官某承家有端直之誉治已以防劲之规善刀而藏几老于世韫玉而待卒闻于朝朕寘彼周行擢之法从虽陈蕃之志未遂而贾谊之言畧施逺揽抗章恳求谢事既独髙于止足俾交养于智恬肆颁増秩之荣姑遂挂冠之逸冀无妄而勿药庶厥疾之有瘳尚体眷懐勉思后効
　　胡铨保守吉州转通直郎
　　乘障之功非所以责贤腐儒之説或至于败事尔以文艺擢寘甲科下帷穷经十年不调当胡虏乱华蹂践郡邑而能率众仗义壊其机牙使奸不得发一方以宁朕甚嘉之其进官资以示褒宠
　　阎亮等承节郎
　　胡马乱华列城震扰尔等被坚御侮贾勇鏖战具有劳绩爰陞品秩再锡命书往服恩荣益思报効
　　李光封赠故父
　　朕大飨合宫受厘宣室诞布自天之佑普霑在服之臣具位某父某韫玉积躬籝金垂训流风甚逺于公之门既髙种徳方兴毕万之后必大是生俊杰为予忠良属兹俎豆之陈方倚藩维之寄肆颁茂典追贲幽扃慰其罔极之思示我无私之泽
　　张俊封赠三代
　　曽祖
　　朕稽三代之礼文参九筵之遗制大飨上帝并侑祖宗用答神明之休均锡中外之福具官某潜徳不彰庆流后裔是生贤杰为予虎臣兹禋祀之克修宜厖禧之咸被进阶帝保时国上公尚其有知歆此殊宠
　　曽祖妣
　　朕卜季秋之吉有事合宫爼豆既彻爰锡大赉矧予上将之先可后褒崇之礼某氏妇徳淑慎流福后昆有孙而才为朕信布是用延敷帝祉肆锡命书进加大国之封式示重泉之宠魂其不昧尚克钦承
　　祖
　　朕尝胆艰难注意将帅廼者受厘宣室昭答神休念予推毂之臣不预执笾之事申及先世咸锡异恩某官慎行修身隠躬不耀惟时上将系尔闻孙肆予飨帝之成广霈荣亲之泽位隆帝傅宠及九泉朕之待将帅之礼无不极矣尚祈精爽不昧钦承
　　祖妣
　　源深者流必长本大者末必茂国有上将功葢一时推荣其先可后褒典某氏徳配君子行着闺门遗芳流祉至孙而大兹者肇隆新礼均锡鸿禧爰増大国之封以正小君之位时为茂宠用贲泉扃
　　父
　　朕念飨亲尊祖莫大于配天故绵蕞新仪参稽古制荐馨神灵上下昭格是用推亲亲之恩以慰天下之为人后者况予寄阃之臣乎具官种徳不遇为时遗贤义方之训知以教子俾予登坛仗之将忧君许国忠贯日月者其来盖有自矣逮兹毖祀宜亨神禧进位公师用昭异数精诚如在服我宠灵
　　母
　　朕思考叔之孝咏南陔之章则知人情生以养亲为先死以显亲为重也故礼成太室泽浃在廷爰及幽冥悉加叙进某氏积行于躬克配令徳粤有贤嗣辅我中兴兹大飨之既成宜洪休之咸被是用大汤沐之封涣夜台之宠尚其不昧歆此恩荣
　　黄积厚都官郎中
　　列曹诸郎各有秩叙至于用人则无重轻之间然非不得已不使后来者居上也尔学行之懿自朕亲擢优防省戸强敏有闻姑从次迁以俟褒识往钦乃事勿怠厥修
　　吏部侍郎刘宁止落权字
　　力久则工能善其事因任则人能尽其才朕率是道以驭羣工故虽侍从之臣亦或序而后进具官某才优而有济学博而可行蚤稽公言寖寘显路自摄卿贰于铨部亦将两阅于星周载畴试可之功就锡为真之命方今仕流甚冗而朝或乏才官曹虽多而士或失职朕甚惑之夫任既久则见益尽名既正则责益专献可之猷勿俟朝夕
　　王绹赠官
　　委质策名当尽匪躬之节饰终隠卒必崇归厚之风怆予旧弼之良遽起哲人之叹肆颁命典庸示褒懐具官某奥学造微闳才经世早赴功名之防遂登丞辖之司许国以忠亦艰难险阻之备至保身而退知用舍行藏之有为朕方体大舜之同人稽成汤之圗旧亟闻沦谢良用防伤锡以崇阶用追贲于泉壤禄及后嗣将益大其门闾尚克有知服我休命
　　押马毋丘防转一官
　　尔驰驱王事道阻且长能使牧人去其害马进官一等以旌汝劳
　　彭大节补承信郎
　　毁家以纾国难麟经褒焉尔祖以赀奉公军用不乏一官及汝以报其忠往服宠休益务恭恪
　　范璿枢宻院检详
　　国家多事而来政令赏罚自右府出较之中台或相倍蓰故张官设属必得明慎通练之吏庶几事举而奸弊不作以尔言行有则悃愊无华久于郎潜有蕴未试往聨宥宻之属凡政令之出纳赏罚之重轻必致详焉毋使善誉减于为郎尚慎之哉
　　王迪左司郎官
　　文昌天府众务泉薮左右置属分掌列曹凡事之出纳皆得折衷之而听于长得其要若挈裘领不然治丝而棼之不胜应矣尔才可剸烦知能挝伏弥纶省闼强济日闻爰因其能就陞厥次并恭乃事以审法令以明辨诉以谨文事案牍之程度毋习故常惮于绳纠驯致庶政之则惟尔休
　　魏安行大理寺丞
　　汉朝先经术以用人仲舒本春秋以议狱尔文雅饰吏平易近民因其所长必能为朕持天下之平使刑不滥而民不寃廷尉之属肆予命尔尚往钦哉
　　知邓州穰县杜琮转二官
　　朕慎惜名器不以假人惟时战功无小不録尔备吏百里廼于拔城防阵具有劳焉进官二级増气三军毋怠钦承往思报称
　　乔仲福赠正任承宣使张景正任观察使刘承衡友遥郡观察使
　　朕以节义望天下士于今有年而见危致命求之荐绅尚不多得于吾行阵之间乃有人焉具官某勇冠三军身鏖百战夙赖干城之畧方迟敌忾之功属叛党背鼔众不返而能懐忠守节义不俱生视死如归不为国辱峻陟使名疏恩后嗣岂独重义为九泉之荣盖将显忠为三军之劝尚其不昧歆此宠休
　　郭沔閤门祗
　　祗事上閤出入禁庭右列髙选也尔勤劳王事茂着厥功肆予命汝是为异恩益务恪恭以思报称
　　杨举直循一资
　　昔者王师致讨运营淮上飞刍挽粟人用告劳尔令行百里运不絶道使军不乏而士益振以迄有成赏可后哉进资一等以示褒嘉
　　王俣防路提刑
　　朕钦慎庶狱宁失不经常恐一夫不被其泽必慎求于成徳以总治于祥刑以尔忠厚有余靖共自守早冠多士尝参迩聮久分剖竹之符屡下赐环之命谓不容于俟驾乃未闻于造朝爰锡命书按刑巴峡惟吏克知畏而民以不寃则为称职尚往钦哉
　　曽开中书舍人
　　两掖极诸儒之选中书本庶务之原宣徳意以形四方孚号令以鼓天下任人圗旧出命惟新具官某端靖不渝冲和无竞辞有典要徳为老成忠节着于三朝威畧伸于两镇兹起真祠之秩来归禁路之华惟坦明之文动于羣听深切之论沃于朕心使老癃扶杖以期生悍武闻风而思奋时汝称职助予圗功
　　赵思诚中书舍人
　　【上词同】具官某学博而资深辞华而知要早擅翩翩之誉备输蹇蹇之忠廉靖有常笃信无倦兹赐环于祠馆归持槖于禁林【下词同】
　　马士存赠两官与一子恩泽
　　朕求节谊之士于戎马以来固未多得盖处死之难人情所同尔许国以忠久从金革临难不夺至于陨身可无褒荣以慰泉壤晋官二级禄及后昆尚克钦承毋防结草
　　霍兴赠承信郎
　　舍生取义知命者所难而尔能体国奋忠殒身王事锡官一等追贲九原魂其有知歆此殊宠
　　章承祖循一资
　　千里馈粮师不宿饱其责甚重顷者淮壖转饷为急飞挽之事尔或有劳进资一等姑以示劝尚其勉之
　　燕仰之大理评事
　　万方之狱决于廷尉而左右平专可否于情理之间一失其当死者不可复生矣尔以才称习于法令往居是职可不慎哉
　　防州通判崔仲通转一官
　　坚壁挫敌兵家所难虽曰金汤可恃而临敌不惧失之毫厘民不堪命矣尔顷丞蜀郡多垒在郊御侮之功克全千里其増命秩用劝为臣使知夫仗节死谊临难毋茍免也
　　李发转三官
　　尔忠勇自奋万里一身能致敌情助我制胜夫责之难则报之重晋官三等是为异恩往服宠荣益思勉励
　　郭贵赠两官成忠节
　　春秋之法死王事加二等尔临敌致命奋不顾身朕何惜不追进官资以为尔地下之荣乎尚其有知歆此殊宠
　　陈珍转一官
　　尔比整舟师备御海道淹留嵗月灼见宣劳进秩一阶以示褒劝
　　张安国换给承节郎
　　尔以劳入官越时既久比加考覆载锡命书祗服恩荣益恭乃事
　　衡州茶陵县广泽公封明灵广泽公
　　朕以道御世无间幽明有功于民必加崇奬尔威行千里惠及一方雨旸以时无祷不应虽民和降之以福惟正直则依人而行其锡隆名用旌灵贶益敷利泽以答宠荣
　　曽慥湖北兼京西路运副
　　襄邓疆理之初荆湖剽掠之后疮痍未合师旅荐兴所以饷给而拊循之非通敏忠厚之吏不以轻付也尔蚤以材猷见推士类久司计漕绩用有闻其进官聫兼荆襄转输之任俾惟新之俗民不告病既老之师士不阻饥时为汝职尚其勉之
　　朱松校书郎
　　朕寤寐求贤思得天下之士未见君子犹恐失之尔学行有闻达于予听便朝赐对敷纳可嘉肆颁命秩之荣分职书林之秘麒麟天禄尔所旧防勉副简求益务涵养
　　常明秘书省正字
　　朕储书中秘以萃羣英推择成材出为时用尔绩文种学望誉甚休尔雅之词见于已试其往逰于藏室以纵览于秘文藏器待时嗣有褒宠
　　霍蠡总领荆湘财用转一官
　　朕宿兵边隅坐制羌虏预为足食之计曲尽理财之方而吏或侵渔军多冗滥致餽饷不继于道征求荐及于民朕甚病之尔以才猷列于郎位将命以往知无不为力究原不畏强御连营尽得其军实列郡悉知其吏奸风力隠然济以心计有臣如此朕何虑焉超进一官姑以示劝益恭乃事朕不汝防
　　勾涛起居舍人
　　朕统临兆民若驭六马言动之间防不抑畏故左右置史簮笔对仗分侍便坐系日而书之所以警今垂后其任顾不重哉以尔老于文学辞华蔚然好是正直气节不挠力求古人之心有意当世之务雍容省闼望重一时肆予命尔以记注之事往践右省职清而地近其体东注之意益励乃为嗣有褒宠
　　李擢袁州李正民筠州
　　筠袁之间盗贼连壤戸口耗于剽掠郡县为之绎骚必择循良之臣以施安集之政具官某嘉猷敏济懋徳纯成被遇两朝罄献纳论思之益周旋一纪宣藩维屛翰之劳念方圗旧而与之赴功岂容遗贤而久于均逸往分郡寄共拯民艰广汉之治在頴川力回犷俗龚遂之安于渤海坐致淳风其酌猛寛以圗治効
　　蒋璨淮东运副
　　朕疆理淮甸克复神州环冦之师殆将百万致粟一石率当几钟维兹转给之功必得开敏之吏尔儒雅自将材猷可倚总挽粟飞刍之任无伤财害民之讥奏言便朝灼见心计载颁宠数増重使华其上体于眷懐益务修于职业俾粮不絶道赋不加民而用度足则予汝嘉
　　赵子岩广东运判
　　五岭以南无虑数十百郡县分命部使者察之惟时计臣虽摠转输而吏奸民隠皆得上闻实耳目所寄流惠于万里者也尔蚤以材能寖被器使祥刑南服誉处甚休就易使华往按东道其奉诏条宣徳泽治财赋明刺举毋以接荒徼而怠拊循毋以逺廷朝而畧法度靖共尔位称朕意焉
　　知荆南府王庶复徽猷阁直学士
　　荆湘万里实国上防师帅一方为时重寄爰择西清之之望往绥南服之民善最既闻褒嘉可后具官某才猷敏济气节刚方洞明韬畧而本之诗书妙达权谋而由于法度肆畴嘉绩作镇钜藩迨兹报政之优备着宣劳之効流庸自占仁风浃于遗黎桴鼓不惊威名憺于隣敌允资控制以寛顾忧载陞延阁之华用益帅旄之重虽尔旧物惟予茂恩勉圗终功嗣有休命
　　长入祗陈胜转一资
　　尔拥衞宫闱周旋羁绁勤劳备着褒典可忘増秩之荣仰思所报
　　楼炤秘阁修撰知温州
　　萃圗书于中秘独髙论譔之班剖符竹于外藩尤重承宣之寄眷被永嘉之望辍予近列之良尔学有师承辞知典要握兰省戸备罄猷为载笔宸廷时推廉靖方忧国赖忠言之告而爱亲兴志养之思有嘉锡类之诚肆颁从欲之命往分厘于便郡仍陞践于华资尔其布政以扬王之休推恩以及人之老遂安逺俗毋防本朝
　　丁则转一官
　　朕以阃外之事委之将帅而金商道阻民俗军旅之利病难于必闻朝廷患之尔以材能効官帅幕驰驱王事千里而来见之便殿乃以民情军实悉达予听进官一等以慰尔劳其体朕所以待遇逺臣之意归告而长益坚其忠以圗报効
　　梁仲敏太府寺丞
　　朕于养材如养木然拱把而上皆扶持封植之以遂其成尔种学绩文未有所试虽丞于寺事皆在所察而无专责得以时暇亦朕养材之地也往居而职自公而退毋防所能
　　邓名世校书郎兼史馆校勘
　　朕念人材之难既得天下之士则乐与终始作成而器使之尔顷以材名擢居策府以忧去位终制造朝问学之工久而益粹其还雠校之职仍参笔削之官眷任之意思所称焉
　　王利见赠承务郎
　　汉之狄山以博士乘鄣致殒其身虽其自取亦用非所长也尔实儒生以忠及难朕甚悯之肆颁命秩追贲九原魂其有知服我休宠
　　冦逵起复淮西宣抚司将领
　　墨绖以从军事于古有之尔御众有方久临行阵以忧谢事曽未逾时比命将臣出师边徼而抗章来上请汝以行其夺苫块之情以从金革之事移忠之义视君犹亲往服训辞益思自効
　　林季仲检正诸房公事
　　东西台总万方之务而丞弼以佐理为任非事重体大则为之属者皆得以弥缝董正之其选顾不重哉尔学足以饬身智足以周事翺翔显路声闻蔼然有意斯民力求自试朕举能任官用分命尔列属枢机之地其益殚乃心以佐而长使朝廷之上事无不理时汝之职我有好爵恭俟朕命
　　赵涣江西提刑
　　总按一道理察百司皆予耳目之官也择人而付无闲内外尔质直好义不诡于行备官兰台百废以举方将试之言责以观謇谔之风而抗章累来力求自便按刑江右其为朕行移尔纪纲辇毂之方以成澄清郡邑之治使朝廷威惠寖以及逺则为称职
　　董知严州
　　守牧之任莫先惠养近嵗县官急于调度吏茍逃责他置不问甚者头防箕敛重为法而民不胜呜呼岂古循良之治哉具官某学而文克传家法仕优而果夙着能声顷自纶闱出司琳馆朕深轸黎元不安畎亩思见頴川渤海之风次对近班严陵上郡用起汝于闲散之地徳至渥也勿云吏道以法令为师惟行之以简懐之以惠阜安吾民所以报朕
　　韩彦直秘阁
　　中秘储书以待寒隽非所以赏有功也惟尔父有非常之功故报之以非常之典延阁之直肆以命汝朕之所以待将臣者至矣往服异恩益圗报塞
　　浙西提举茶盐钱堪转一官
　　煮海之利食货所先有司用是寛敛息民而足邦计尔顷将使指奉法不苛能致羡増以佐军食朕信赏必罚小善不遗进一官以示能者之劝
　　丁则太府丞
　　外府货财所聚丞实佐于事无所不掌以尔囊封论奏陈甚髙赐对治廷有言动听朕欲观汝能姑试以事往践厥职以俟宠光








　　筠谿集巻四
　　钦定四库全书
　　筠谿集巻五　　　　　宋　李弥逊　撰
　　外制
　　刘大中礼部尚书
　　朕眷有家之多难乘大业之将兴敷求真贤共济当务矧居常伯之任实髙法从之班允副畴咨孰先旧徳具官某智周而宻学富而通直谅之诚言斯可绩刚大之气见于有为早推吏道之师旋陟禁林之表绣衣谕俗问不及于狐狸皂盖临民名亦知于草木惟汲黯可攘于敌国而望之久去于本朝想闲曳履之声亟下赐环之命典朕三礼位予六卿询之佥言莫如汝作大事则从其长既不溺于情文众美以效之君尚勿防于启沃益输忠谠以迓宠光
　　冯义由解围畨贼转两官
　　排难解纷见臣子保邦之节报功崇徳为人君驭众之恩尔素敦诗书晚从金革遭时多难报国一身有嘉乘鄣之功肆颁増秩之命保兹荣宠毋怠钦承
　　胡舜陟买焉及额转一官
　　国家偃武之久归马不闲兴师有年折棰可渡而犹务益之将以制胡虏之长技非得已也具官某风猷敏济器度闳深久践禁林出分帅阃惟桂林象郡旁连多马之野嵗取骏良厥有常数乃能率下应期不扰而集既富在坰之牧无烦请苑之师虽曰守官实为体国宜载加于命秩以昭示于涣恩尚服宠光益思忠荩
　　刘公达转一官
　　仗节守谊者臣之忠信赏必罚者君之柄尔临难有守不与贼俱姑进一阶以为众劝往服予命益励汝为
　　程江军使防辅起复
　　墨绖以从王事于古有之方时多艰御侮之寄非人不可尔却敌摧坚有功百里以忧去位亦既逾时其夺苫块之情勉从军旅之政事君之义移孝为忠益励逺圗伫观来効
　　张戒兵部郎官
　　尚书郎朝廷之髙选近嵗官不必备率以他曹通掌非开敏博达兼人之才不以居是职也尔器识深闳操履纯固顷繇儒馆出领使华中台武部之属姑试之事以观汝能其励乃躬率乃职称朕所以选任之意焉
　　杨晟惇换给事中大夫直徽猷阁
　　朕惟师老敌坚士苦于战有功必録凡赏无常而况于发纵指示御众制胜者哉尔素敦诗书深明韬畧振斩将搴旗之旅收执俘获丑之功比命相臣付以阃外之事而崇阶华职并以命尔载畴勲庸良见忠荩肆颁纶綍之宠以为阀阅之光尚体眷懐益输竒节
　　陈师锡赠谏议大夫
　　江河竞注仰太华之弥髙玉石俱焚见精金之百链士有所守何独不然具官某操尚端方风规峻整当先帝龙飞之运为中朝骨鲠之臣旋被谤伤遂连钩党惟人心之助信亦天道之好还念彼同升既追荣于禁路岂容遗直独衔愤于幽扃是用宠以谏垣跻之法从嗟乎弗及见贾生而席前尚其有知从朱防于地下谅惟英爽歆此哀荣
　　淮西运判梁泽民直秘阁
　　使臣以礼则忠有功见知则説朕于用人茍借其才先之以宠而责其效可谓至矣尔儒雅饰吏从政有方比命从臣推择实材而奏书来上佥曰汝能内阁圗书之府也往参其直朕之所以待汝岂特飞挽之事哉其体兹意益慎厥脩
　　张球等转一官
　　鲁人以思斯才颂僖公能遵伯禽之业比命方伯市骏桂林象郡之间而尔令行千里劝督有方致其土地之宜相予军旅之事载嘉体国可后酬庸超进一阶以示褒劝
　　唐时转一官
　　朕咏鸿雁之章修安集之政慎选百里惠养元元以尽为民父母之道尔涖官江县声闻于朝部使者谓尔奉公洁已戢吏恤民徭役均平催科不扰有令如此朕于斯民无负矣何惜一官不为尔劝哉
　　梁泽民淮西运判
　　朕眷淮右疮痍之余蠲其赋敛飞刍他道以给军食部使者之职惠养斯民安集之尔才学之优习于吏治周旋外服灼知民艰其为朕往抚雕瘵之方奉法绳吏去其害民使流庸自占经界复兴庶几还其旧俗克祗厥事嗣有宠嘉
　　王震湖南运判
　　朕抚御逺民如行宫庭之政异时遣使问俗休戚必闻时巡以来急调度而缓农事非朕意也尔才优敏强习于吏治周旋外服益见所长荆湘转输之任其为朕往惟奉法绳吏去其害民使下不扰而赋用足斯为称职尚往钦哉
　　晁谦之再任福建运判
　　瓯闽地偏而俗悍吏鲜奉法刺举之任一不得人则民不胜其弊尔以才猷蚤见推择绣衣虎节嵗满政成吏奸民隠俱在目中矣是用因尔之能以顺民望申命尔以转输之任尔其益励逺业以继前功毋以久于其官而怠乃事也
　　萧振浙西提刑
　　朕礼遇庶工孝治天下欲为臣者必获乎上惧为子而不得乎亲用舍之间姑从其欲尔以端亮方严任予耳目之寄而抗章有请以亲为辞却之复来志不可夺夫逺而有光华可以荣亲必也使无讼乃能善俗其推锡类之诚以施及人之惠体兹明训往务钦承
　　魏永升换给武翼郎
　　朕念师老敌坚士卒苦战有功必録不以疑废尔久于行阵累赏得官执符而来不加考覆而易以真命可谓优矣其勉尔忠以圗报称
　　衡嗣兴补承信郎
　　仗节死谊知命者所难尔父忠勇帅众至于陨身朕甚悯焉既峻其秩复命尔官恩则厚矣其思所以保之
　　赵成之改合入官
　　县令近民而逺于朝廷剧责众有功难于上达比遣信臣察其勤惰以闻而黜陟之尔效官百里实在盗区治状卓然达于予听朕观其所为主而又延见便朝益信其行矣锡之命秩非曰示恩亦俾尔识朕见知之意益自励焉
　　厐琳王宗等归正
　　朕惟中原染于腥膻军士坠于涂炭寤寐以思不遑宁处尔守节仗义不变于夷帅众来归可见忠荩晋官三等庸示异恩往服宠荣益圗报称
　　勾龙如渊起居舍人
　　朕惟广延四方之俊列于庶位寤寐求之如勿及焉既拔其尤待以不次顾岂循尊卑疏戚之间哉尔周行之秀儒学之英久于郎潜挺然自表朕得之公听试以实能擢居言动之司俾雍容殿陛得陈当世之务尔其追古良史之风载笔不隠善恶必书庶几朕无过举之虞汝亦有常徳之誉
　　常同御史中丞
　　进正可以正邦举直可以直枉予欲绳肃于百僚表仪于多士俾正士之醇风俗之厚则夫中执法之官可非其人哉具官某直谅之风承家不替方严之操临事不回佐邦礼于秩宗代予言于词掖践履之素趋尚益坚兹宻侍于燕闲既灼知其忠谠载稽朝论擢掌台纲夫事有当为而难责速成之效才有可用而耻投求合之机于进退可否之间实治乱安危之系防违于道以酌厥中推汝所知助予图治
　　仲湜赠少傅
　　朕广睦族之恩以本王化崇饰终之礼以厚人伦矧予藩戚之尊夙奉濮园之祀岂无异数冩此永懐具官某深厚而粹和恪恭而清慎惟东平无富贵之累若楚元阅礼义之多董治宗盟率宪章而励众视仪宰路谨言行以端朝有隆磐石之基克壮维城之势方资夹辅奄叹考中介帻贤冠正聨班于帝傅金玺盭绶备仪物于王封追贲佳城并昭茂典尚钦承于休命以永保于后昆
　　勾涛中书舍人
　　朕眷中原之未靖嘉与卿士大夫力圗去危即安之策任子献纳之司必求通于古训达于治体淹练博洽之士岂但取其文词敏妙而已具官某端谅融明老于文学夙抱济时之志屡陈辟国之谋载笔赤墀书法不隠是用擢寘掖垣清切之地俾预论思行其所学尔惟监前世治乱之繇酌今日当务之急明以告朕至于坦明深厚之辞所以慰老癃而感悍武盖汝之优为而已试者又奚训焉
　　知泗州刘纲特除遥郡刺史
　　朕疆理淮甸控制边陲眷惟屛翰之邦备先御侮爰得爪牙之卫力可折冲尔沈毅有谋忠勇不惧夙赖干城之畧坐销多垒之虞事出万全功存千里宜宠分于州刺用増重于兵权惟政简可以安民师和乃能敌忾服予休命勉赴懋功
　　张子华军器监丞
　　除戎器于萃聚之时所以戒不虞而况用武之际乎尔将臣之子余力学文往饬百工尽其审曲面势之艺函人惟恐伤人矢人惟恐不伤人俾各善其事时汝之职
　　张承司农寺丞
　　农臣掌九谷之府收敛葢藏以待振发足兵以来急于馈饷无复红腐之积矣尔老于吏治更练详宻其往丞于寺事惟出纳之吝俾廪有余粟而嵗用不乏时汝之职
　　赵不忙等转官
　　不变于夷古言其难尔脱身异域仗义而来嘉汝尽忠可亡报称爰颁迁秩之恩以劝为臣之节
　　李时雨上书可采转一官
　　朕辟忠谠之门以来踔絶之士庶资羣策用济多艰尔驰誉儒林防心兵畧皂囊来上陈义甚髙已收堂上之竒何虑目中之敌肆増秩序用示宠光勉行所闻嗣有休命
　　张深都大主管茶马监牧公事
　　秦蜀地连多马之野俗富摘山之利异时置使贸易騋牝之蕃动以万计近嵗官无专掌职亦随废而利不归于州县官矣尔通敏之才见于盘错顷为使属悉其利病比命有司分职建官一循故事而首以命尔葢因任也其体朕意往究乃心俾在野之牧毋愧鲁郊则惟汝嘉
　　喻汝砺夔州路提刑
　　朕钦慎庶狱宁失不经唯恐一夫不被其泽况门庭逺于万里任予耳目之寄可非其人哉尔早擅文声夙推能誉惠爱之政及于所临必能推恩狴犴之间俾无寃民以称朕哀矜之意焉防峡之俗尔所习知按兹祥刑钦哉毋忽
　　施廷臣监察御史
　　司宪纪纲之地张官设属选之重独髙一时必惟常徳之彦则在位化之有羔羊之风焉尔学积于躬行着于外粹然之色如玉在山天禄石渠乆于涵养其辍校讐以司纠正之任异时明目张胆陈义于正色之地朕庶几乎见之往祗明命益励汝为
　　刘岑知镇江府
　　京口东南之巨镇接畛淮甸控扼江隅当髙垒之时为设险之地任予镇抚之寄安得折冲之才具官某早茂英声发于文采夙推能誉见于事功尤髙杖节之风独妙流钱之算辍从禁路出殿侯邦朕方按辔秣陵倚比郡为辅车之势益兵除器以戒不虞询于在庭肆以命尔其思预防之策益严驭众之方力卫王室以安吾民勿云用武而忘绥懐之政斯朕所以命尔之意
　　向子諲徽猷阁待制两浙都转运使
　　朕縻好爵以待天下之士至于戚属之近则非有异能显绩不以轻授示天下以公尔而况要官华职所慎惜者哉具官某士林之秀戚苑之英风采足以戢奸才猷足以济剧总飞挽转输之事于艰难险阻之中谷不胜食民不加赋心计之善独髙一时是用増重使权升华次对稽之公论非朕尔私予欲足食足兵吏皆奉法民不告病何术以至此尔将命于外而居论思之职皆得以言之无负朕选任之意焉
　　丁禩转一官
　　疆埸之事备于未然恃吾有以待之尔尔分符边郡施设有方御侮之功克安千里惟郡守増秩之命汉所以待循吏者今朕用以宠汝重疆事也其体异恩益输竒节
　　赵思诚知泉州
　　朕眎海隅苍生若在王畿之内患乎徳泽不能下究休戚难于上闻非得良二千石将何赖焉具官某端直之守信而力行防靖之风易于勇退顷居禁掖屡形深厚之词久寓他邦习知东南之俗必能布宣王灵轸恤民隠解刀剑而授襦袴易愁恨而为歌謡用是命尔殿彼温陵就分师帅之寄夫待之既厚望之则深其推尔尊主庇民之心以成予仁民爱物之政
　　髙掞夔州路李观成都路并运判
　　国家分遣耳目之官将以澄清天下察民利病以告于上兴师以来足食之余悉置不问岂朕意哉尔治剧拨烦绰有能誉久于外服益见所长峡巴【李观云西川】转输之命肆以命尔夫亩有常税不可损也使出于私家入于公家无追胥侵扰之弊则民安作而士不阻饥毋纵吏逞欲隂取过制而曰吾不加赋于民服我休命尔尚勉之
　　罗孝芬提举湖南茶盐
　　摘山煮海之利嵗有常课非特操其赢赀以佐军兴所以使田里无加赋之民而足调度也尔嗜可行之学熟未见之书必能达于义利之分而体建官立法之意故假之使华以总其事唯奉法谨度俾官不扰而吏不侵则为称职无以朕之所以养人者害人也
　　曹琏宗正丞
　　朕网罗天下之士一善必録计官资之崇庳而处之以待用焉尔蚤以才名扬于士类回旋外服更练既多肆予命尔往佐属籍之治凡寺之事时汝之职克修厥官嗣有褒宠
　　张绚殿中侍御史
　　御史自副端而上皆与言天下事所赖以绳愆纠缪而适于正选用惟人蔽自朕志不因媒介而得所以责其报也尔以纯明之资守坚正之操顷居言责忠謇有称朝廷赖之以理搢绅悦闻其风去国而来恨不见之久将以辅吾不及焉其还旧物以继前功尔惟力行所学知无不言俾厥后正百官肃庶事举则有无穷之闻
　　许世安左武大夫和州团练使
　　士被铠甲十有余年凡赏眎功无小不録而况御众制胜积有战多者哉具官某勇冠三军身鏖百战用昭显绩峻阶横列进职遥团朕之所以酬尔至矣尔其尽忠竭节十全之功以自効焉
　　曽开刑部侍郎
　　朕操爵禄之柄以驭庶功而以礼义防耻崇天下士盖非能则无以责实非贤则无以激贪懦之风朕得其人寘之近列具官某端庄之蕴本于自然刚正之行见其所养翺翔法从垂二十年闲剧屡更不易其守顷膺召节何止千里而来继上恳章未逾三月而去止足之义舆诵所髙肆命促还禁严典朕小司冦之事非特表其防退以示在服将使推所不为见之有为也体兹明训益茂逺猷
　　黄积厚福建运判
　　汉郎官出宰百里不以内外为重轻况专一道刺举之任而为朕耳目之寄哉尔开敏之才见于已试久于剧部以辨治称议者欲通东南之货以佐军乏患不得其术则下徒扰而利不归于上故命尔以七闽转漕之职尔通于治道而爱民之深者其为朕察其利否求所以兼济之策闻焉毋忽
　　王龢司封郎官
　　铨综髙于诸部封爵简于他曹斯朝廷养贤之地为郎之清选也尔薫然慈仁济以学问优防省戸人无间言擢升髙简之司以表靖共之操往服予采益励汝为
　　广西运判林师説再任
　　广右逺于朝廷吏鲜奉法刺举之任一不得人则民不胜其弊尔以才猷蚤见推择绣衣虎节嵗满政成吏奸民隠俱在目中矣比命从臣旁招俊杰奏书来上佥曰汝能用申命尔以转输之任其益励逺业勉继前功无以久于其官而怠乃事也
　　胡世将枢宻直学士四川安抚制置使知成都府
　　益州西南之都防地控全蜀势连三秦险阻之深可备于他盗风俗之厚不犯于有司惟政令之去苛则郡邑以大治师帅之任必得其人具官某望重一时才兼数器文章可以华国直节可以端朝南土承流咸歌召杜之政北门视草屡陈颇牧之谟需作镇于坤维用借贤于禁路枢廷寓直宠以久虚帅阃颁符擢之不次五十城之重寄兆已见于梦刀六千里之畏涂谅无难于叱驭力除宿弊留爱逺民昔文翁化行于礼乐之间张咏政成于兵革之后尚追前美以茂逺圗
　　丁则朱斐大理寺丞
　　圣人钦慎于狱君子尽心于刑朕若古训其敢忽诸尔以能涖官多所更练知夫捶楚之下何求而不得往丞廷尉其审克之毋或一人之非辜以广朕徳则予汝嘉
　　石公揆直龙圗阁知抚州
　　君之视臣如手足佐佑之助不可须防离而休戚之间义均同体岂责其所甚难者哉以尔清直自修审固不挠顷畴时望擢寘宪台期月之间厯迁三院予欲振举庶事绳肃百工观其纠正之效而抗章累来力祈间逺虽昔者疾而今愈亦闵其劳而重违河圗邃职临川近郡并以命尔庶几卧而治之副朕委任之意不以中外为间也夫执法尚于方严牧人先于慈惠易猛以寛而适于治
　　知鄂州赵士职事修举除直秘阁
　　武昌接襄汉之上防连荆湖之多盗急军食则催科及于耕农缓民力则飞挽絶于粮道不扰而济未见其人尔戚畹之英夙有才誉千里之治朞月而成有嘉尔能可为众劝蓬莱道山之直儒者荣之今以命尔惟国之大事在兵与农尔其思所以固本之道勿专以办治为务而害吾惠养之政
　　湖北运判夏珙职事修举特令再任
　　艰难以来士或失职至于当更而留非有异能显绩惠及一方不以当是选也尔以才猷早见推择为部使者而富民足食绩用有闻是用因汝之能以顺民望俾修旧职増重使权柬遇之优并以示宠尔其益励逺业勉继前功无以久于其官而怠乃事也
　　建康府通判李宏应办宣力特转一官
　　士有可用之才不求闻达隠于下吏朕欲闻而未得者尔为郡丞能竭其才以佐而长阖郡之事以办治称亦可嘉矣进秩一阶既为尔宠亦所以劝有功
　　李吉被众驱拥过淮脱身归朝转一官
　　日者蚁众悖徳廹胁忠良尔仗义来归脱身锋镝虽薰莸不可同器而玉石几于俱焚超晋一官以旌尔节往膺宠渥益效忠勤
　　王庶兵部尚书
　　礼乐征伐所自出盖天子之至权爼豆军旅虽不同皆儒者之能事长是兵戎之职必资文武之才与其拔士以逾尊孰若因能而任旧具官某规摹闳逺局量邃深临事之几金百链而益励履危之节水万折而必东早接武于禁途久宣威于边阃折冲制胜尝不战以屈人为大圗难屡有嘉而告后是用擢自贰卿之列升之常伯之聨方上穹示转祸之机而中原起来苏之望兵戎弗戢师克在和尔其明自治之政以儆予庶几收复古之功以垂世往服朕命尚启乃心
　　富直柔知衢州
　　朕驻跸江隅回舆浙部惟时西安乃在千里之内所以夹辅王室抚绥邦人非予旧弼之臣畴足以寛朕忧顾哉具官某秉徳寛裕宅心粹和懿行可以度人宏规可以经国朕以三朝元老故家遗泽尚有典刑举而寘之宥宻之地而力辞政机归栖真馆侧席之念于兹累年其释燕闲之居往分民社之寄非独资于共理盖亦便于告猷俾朝廷有屛翰之崇郡邑知岩石之重上下之治相须而成岂不休哉
　　吕本中中书舍人
　　朕寤寐中兴焦劳庶事惟中书之地一日万几而内史之职于命令之将行皆得以可否而献替之茍非其人则安能杜渐防微救过于未然哉具官某袭芳名胄济以多闻粲然泉涌之文粹矣玉温之质侍严香案议礼曲台人物之优允符佥论其辍九卿之列来聨四戸之班夫事固有一言之非而驷马弗及一日之失而终身为忧于号令出纳之微系社稷安危之重其体兹训知无不言毋使政事之行人得以议而朝廷有涣汗之讥所以望于尔者
　　张澄集英殿修撰知临安府
　　汉三辅皆治长安而以二千石髙第入守京兆浩穰之地非通链敏济之才不足以居其任尔才猷之美风力之强治剧剸烦雍容而办分符持节屡试有成朕省方南还清跸所临无异辇毂是用移尔建业之风以成武林之治论譔之职并以示宠惟首善之地四方是式尔其惠养柔良弹压奸暴以成中和之治则尔之休岂独及于王畿之内哉
　　任申先上遗表特赠四官
　　朕求贤惟恐其不及用贤惟恐其不尽至于中道而失不能与之终始事功朕所闵焉具官某风节之劲问学之醇贲于丘园老而无悔日者起之闲散而寘诸法从之旧班许之谢事而犹冀疾恙之可已朕于贪贤可以无愧盖棺乃已亡之命夫进官四等以慰九原是为不次之恩以示有终之眷尚期英爽服我宠灵
　　忠训郎呉从捉获伪劵冒请转两官
　　鼠蠧肆欺冒伪契劵尔为小吏暴白其奸嘉尔之能进官二等益思报効以称恩休
　　承议郎李新元符中上书论政事阙失陈备防十事言辞切直特赠一官
　　朕辟公正之门延忠谠之士一言之善无逺不褒尔当元符之间陈备防之策不顾时讳力排巨奸端亮有闻久而益着朕独不得与此人同时哉一官之宠九泉之荣尚其有知歆此明命
　　陈古直秘阁知兴元府
　　朕夙夜圗治焦心劳思念每先于赤子兵革未休军须间出吏縁为奸诚不堪命慎选共理之臣以究其弊得人则害除而利兴茍非其人患可胜道以尔详于治民优于为政付以师帅之重往治汉中芸阁清名益隆宠任夫治道贵清静不使逺民扰而无告则虽古循良无以过此尚勉之哉
　　方庭实礼部郎官范振考功郎官陈槖司勳郎官
　　中台万务之原分曹列属相须而成譬诸作室殆非一木之枝尔庭实粹然之质有蕴未施尔振行能之修济以更练尔槖操履之固可以有为或端靖之节着于立朝或循良之声见于为郡其推已试之效共成中兴之功夫南省舍人时为清选司绩主爵之任皆天官之剧曹往究乃心用观汝绩嗣有褒嘉之命
　　张九成落致仕
　　李绛有云知人诚难尧舜以为病然循其名验以事所得十七朕体是道进退羣材于贤不肖之间以尔儒学之英名冠多士行义之洁善及一乡蚤逰著作之庭髙尚其事未老而归予欲举防靖以励士风岂借贤异代哉其还旧班以服新命亟弹冠而就道勿俟驾而有辞
　　范冲知婺州
　　烹鲜贵乎不扰止浊始于能定狱市之寄无以异此朕慎选牧守必先敦厚博硕之士将以安之尔具官某名臣之后清直承家践更中外而达于事情综贯古今而明于理义日者宻侍经帷仍专史笔赖其讲明是正之功而力求闲退以遂安恬有年于兹良郁公议金华虽小然时丰俗富事省民醇今日之上郡也其为朕往抚循之夫惟简可以临下惟正可以率人惟去其害民可以成忠厚之俗皆尔所乐惟以及物者尚力行之
　　冯康国直显谟阁知防州
　　朕以不忍人之心行不忍人之政治逺以近视民如伤曲思所以庇防之方与我共理者其惟良二千石乎尔忧国之忠济时之策前席陈义朕既知之而持节外台分职剧部厯试中外亦已十年其于御众牧人葢优为之云安重地不达桑梓之邦辍从宰属陞之延阁而往厘之可谓宠矣尔其体朝廷之徳意究风俗之利病以广朕不忍人之术勿云居外而有遐心倚需政成嗣有褒命
　　刘子翼广东运判
　　朕抚御逺民如行宫庭之政异时遣使问俗休戚必闻省方以来急调度而缓农事非朕意也尔才敏术强习于吏治试之要剧益见所长南海转输之任其为朕往惟奉法绳吏去其害民使下不扰而赋用足斯为尽职尚往钦哉
　　章谊端明殿学士建康留守
　　朕逺御中原时巡呉防睠金陵之近屛视京邑之陪都必资御侮之雄用畀居留之重肆求迩列爰属寳臣具官某徳宇粹温气守沈毅夙持风宪输面折廷争之忠荐总计司着国富兵强之效受命不闻于择事居官皆可以防勳兹辍侍于禁林往分忧于江表陞华秘殿増贲侯藩大连城师帅之权专行台管钥之寄式勤逺畧庸示眷懐昔萧何以谨信委关中冦恂以文武守河内尔其固龙蟠虎踞之势以为干城宣风声鹤唳之威以恢土宇庶几嘉绩无愧古人
　　周葵江东提刑
　　朕嘉惠多方钦慎庶狱患乎徳泽不能下究思得明习朝廷政体之士往宣明之其庶几乎尔顷司风宪遇事必陈直谅纯明介然有守是用命尔按兹祥刑大江之东实今要地耳目之寄付畀非轻傥吏不肆暴民以不寃法行惠洽各得其所治成如斯嗣有异宠
　　知邓州韩遹知筠州格禧措置有方各转一官
　　朕疆理襄汉以备不虞尔以才猷久分千里之寄控制外侮拊循斯民才术之优达于予听进官一等以旌尔庸往服茂恩益输竒节
　　土豪承节郎刘亶等转一官
　　顷者盗集海隅觊觎南下尔等体国奋忠有功扞御陟官之宠时为茂恩其思所以称此
　　杨政换给川陜宣抚使补授十将至右武大夫恭州团练使付身
　　朕慎惜名器不以假人而于将帅之臣率用优典所以劝有功也具官某沈毅有谋疏通知变久提师律备积战多众皆知其威名人将贾其余勇顾何待于三锡俾尽从于九迁爰考旧勳载加新命益罄干城之畧即成辟国之功
　　刘子羽赠父韐少师
　　朕稽三代之礼文法九筵之遗制大飨上帝并侑祖宗用答神明之休均锡中外之福某官才髙济世望重盖时厯严近于两朝蹈夷险而一节功存寄阃有奋不顾身之忠义在平戎见誓不俱生之志是多贤嗣为时俊乂念风木懐陟岵之悲而诗礼本过庭之训宜昭异数进位公师以旌追逺之恩以示显亲之意尚其精爽不昧钦承
　　王珎转两官閤门宣赞舍人
　　朕抚养军士若保赤子十年于兹而廼者防徒背徳率众叛亡天人所共愤也尔等懐忠许国不与之俱戮力诛锄孤军独返克全大节可后褒嘉其进崇阶宾赞上閤是为异恩非特旌尔亦以激三军之气使知吾甲胄之间有人焉
　　孙政换给武翼大夫
　　赏罚用命不用命所以励众而劝有功也尔久于行阵临难不茍乃能贾勇鏖战以张吾军功在所劝者比加考覆申锡命书往服恩荣益思报称

　　筠谿集巻五
　　钦定四库全书
　　筠谿集巻六　　　　　　宋　李弥逊　撰表十一首
　　谢赐厯日表
　　臣某言今月初四日准都进奏院递到绍兴六年厯日一巻伏蒙圣恩赐臣者宿离不贷钦承尧厯之颁度数有常端履夏时之正庆万年之神防浃四海之欢谣臣某诚惶诚惧顿首顿首恭惟皇帝陛下厯数在躬乾坤合徳出日纳日不忘钦若之诚先天后天自得彛伦之叙乃诞敷于至化用丕冒于遐方臣敢不恪奉王正率循邦典务农问俗共陶仁夀之风趋事赴功咸乐舒长之日臣无任瞻天望圣激切屏营之至
　　谢中书舎人表
　　臣某言伏奉告命授臣试中书舎人仍改赐章服者记言东省巳愧冒居掌制西垣岂虞躐授特出圣神之断靡容偻伛而趋得宠若惊以荣为惧臣某诚惶诚惧顿首顿首伏念臣学而未达器则易盈曾非适用之才徒有在君之志山林半世既荒翰墨之畦蒲栁余生久脱衣冠之械敢谓一麾而出守寖叨三字之剧迁职在出纶工无破的况三年不言之际而欲孚于黔黎当四郊多垒之时必将感于悍武窥聱牙灏噩之作见坦明深厚之风非贤孰能岂臣足办此盖伏遇皇帝陛下神功不宰善贷且诚天监无私容光必照将大明于黜陟用洪济于艰难察臣孤忠屡陈却顾之防怜臣疎直尚寛逆耳之诛逮兹成命之中颁曽乏先容之借助衔恩若此图报云何臣敢不载绎旧闻益坚素履去鞶帨之饰逺规于圣模进药石之言上酬于帝力庶收晚节以毕頽龄臣无任感天荷圣激切屏营之至
　　谢户部侍郎表
　　臣某言伏奉诰命除臣尚书户部侍郎赐衣帯者词垣【阙二字】误许言扬民部剧迁复承人乏感深涕陨恩重命轻臣某诚惶诚惧顿首顿首伏念臣识昧逺猷器惭大受虽周行之蚤寘亦烦使之备更善课蔑闻徒劳奚补兹从逺服骤对清光初无动听之言每孤前席之宠荐叨优渥尽出渊衷具言语侍从之臣已非素望应钱糓甲兵之问岂所尝闻本宜置散以投闲乃类安繁而恋剧矧帑廪乏九年之蓄而里闾防太半之输庙谟方切于箸筹邦寄实资于鞭算讵容精择猥及非才此盖伏遇皇帝陛下道大兼容智周旁烛窽言不听坐收综核之权宅心克知用广图回之略如臣防陋亦玷宠灵束以修镠既光华于朝着被之珍服益安燠于身章异数便蕃微躬局蹐臣敢不务存国体力究利源敛不及民固难周于调度生之者众其敢怠于讲求傥效涓尘誓捐顶踵臣无任感天荷圣激切屛营之至
　　漳州谢表
　　备官二省曽蔑効于涓尘假守一麾亦滥分于民社恩隆莫避感激难名【中谢】伏念臣志与齿衰材非时急蒙知特达受任超逾方当驰骛有为之秋殆匪贪冒养疴之所仰圣明之从欲揣愚戆以知难自谋谓何敢薄淮阳之治引分而徃岂厌承明之防震惧方深宠绥不替此盖伏遇皇帝陛下用人惟已以道观能怜臣日奉内朝虽乏献纳论思之効察臣老谙民事庶消叹息愁恨之声锡以延阁之荣付以外藩之便载循忝切愈积凌兢臣敢不尽布寛条少俾愿治长于为郡谅惭前志之称逺不忘君誓殚晚节之报
　　谢宫观表
　　一麾出守自贻旷败之讥十防受薪犹窃便安之禄拊膺知惧陨涕衔恩臣某诚惶诚惧顿首顿首伏念臣器小易盈才疎多忤逢时可仕徒自誓以捐躯择善不明或未能于寡过误被圣神之亲简滥从英俊之后尘引分知难近免乗轩之刺卧疴治事终怀负乗之羞尚屈明刑姑从薄责此盖伏遇皇帝陛下尧云兼覆汤网全疎仁霑草木之微信感豚鱼之异念寸蓬之旧物怜小巳之孤忠假以余波收其末路臣敢不诛锄往咎澡雪邪思乐只丘园虽迫桑榆之晚景譬之犬马难忘轩陛之心
　　谢转官表
　　置散丘园方念旷官之咎疏恩轩陛遽怀増秩之荣拜命若惊拊躬知惧【中谢】伏念臣间间浅局断断小材学敢窥于圣门仕亲逢于眞主偶脱抱闗之役滥从持槖之聮问马不知愧徒劳而无补使年莫纪惊壮志之易衰但虞饱食以穷年岂意收功于累日此盖伏遇皇帝陛下神心独运天徳普临辟四门以来聪明开一面以存忠厚三载考绩示黜陟之至公八柄驭臣振疲癃于已弃臣敢不稍鞭驽缓仰称龙光顶踵为期益励匪躬之节晨昏是省力求治巳之规
　　贺太后册礼成表
　　诞布徽章备陈宝册尽宫闱之至养得寰宇之欢心恭惟皇帝陛下徳协舜躬化循尧道爱由亲始钦崇圣后之尊政自身修力致王家之假天心助顺民徳归仁惟孝弟通于神明逺介两宫之福以忠顺行于蛮貊将迎万里之还臣职在清都身拘遐裔想天顔之有喜徒切葵心望宸陛以无阶莫伸燕贺
　　谢落徽猷阁直学士表
　　蠢愚抵罪宜加勿宥之刑睿智行仁但举惟轻之典感深陨涕悸极薫心【中谢】伏念臣末学书生焉知文诰偶司献纳误被谘询不裁小子之章防败乃公之事才疎意广虽自誓于捐躯位卑言高顾不容于擢发落上界星辰之直窃真寺香火之官敢谓皇慈曲全微物此盖伏遇皇帝陛下离明必照汉广兼容念尝侍于轩墀恩不忘于簮履贷其旧恶鉴此孤忠臣敢不尽雪往愆力规前识乾坤施大岂顶踵之能酬犬马齿衰或桑榆之可冀
　　谢宫观表
　　三年吏隐惭坐食之无功再命祠官获偷安而省事衔恩则厚抚已何堪伏念臣性本戆愚晚加疵病政宜置之丘壑况已迫于桑榆畏诗人素餐之讥佩老氏知止之戒南辰北极谨香火于晨昬十束三钟糜防升于嵗月固巳逾其分量将何补于涓埃此盖伏遇皇帝陛下大集王勲克寛圣度如日月之必照与天地之同流曲全蝼蚁之生俾尽犬马之力臣敢不勉遵古训痛念昨非沟壑未塡誓益坚于臣节云天在望怀未报之君恩
　　又
　　一丘内讼仅存湖海之余生三嵗终更复玷洞宫之散吏拜恩知惧抚巳何堪【中谢】伏念臣才本无竒学非可用由志道而不闻其要故当防而不见其先动或至于触藩愚有同于抱瓮饮氷食蘖每怀晞骥之心就日望云尤切倾葵之念敢谓乾坤之覆帱曲全蝼蚁之生成尽匿众瑕稍捐寸禄防类画墁而食尚虞致冦之讥此盖伏遇皇帝陛下哲以知人寛而得众致中和以为治布仁夀以成风收此微踪置之鸿化臣敢不誓坚晚节益励初心虽在桑榆理难回于羲驭譬之犬马老犹恋于君轩
　　代人乞致仕表
　　臣闻难进易退者圣门之高风亏盈益谦者天道之深戒敢干睿听仰罄忱诚【中谢】伏念臣禀性迂疎逢时开泰少霑仕籍每尝胆于百为晚躐禁途誓捐躯于一节应钱糓之问于军旅之际分民社之寄于凋瘵之余冀黾勉于涓尘徒侵寻于嵗月犹千里遂江湖之愿而十年奉香火之游饱及妻孥赏均嗣息顾推恩之至此宜图报之若何今则齿发俱衰形容顿改功名日逺志愿空违身既难于造朝年亦逾于谢事茍贪荣而窃食必速过以招忧伏惟皇帝陛下器使羣材生成庶类念敝帷之旧犹可以施张知老马之疲岂堪于鞭防许还官政俾遂生经傥沟壑之未塡或筋骸之可强
　　状三首
　　勘当徐公裕状
　　勘台州临海县百姓杨杲状论前任知县胡某与寄居台州官徐殿撰结亲令贴书朱彦假作徐殿撰干当人名目冒请安居益等七十户桑地事寻索到两浙转运司公案拖照得朱彦系是乡贴书经州陈首称前任胡知县指挥为徐殿撰借名告首安居益等桑地事将税租簿防对除豁有税地段外以出剰亩步依条立税租令见佃人户承佃追以前租课入官其告人只合结赏后来徐殿撰又令干当人作朱彦正身经州陈状再乞承佃行下台州结絶未曽申到今来据杨杲状论诉本部契勘徐殿撰系形势之家寄居台州辄敢计属县官令公人冒作本家干当人名目告首人户冒占官田本家却行承佃及至杨杲等经运司陈论运司定夺本官尚敢占据词诉不已除杨杲等冒占官田事已符下两浙转运司委官更行打量诣实从本司将冒占不纳税租田畆数目拘收依条别召人承佃其以前冒占不纳税租亦合依条科断罪讫追纳入官外所有徐殿撰身为士夫不顾亷耻交结县官诡名告诉违法规利若不惩戒无以为四方士俗之戒伏望朝廷详酌特赐指挥施行
　　勘当楼瑮状
　　契勘近承都省批下故左朝奉大夫楼弁男楼玘状诉兄瑮不收认为弟事送本部勘当本部拖照前后公案见得楼玘的是自幼过房为楼弁之子后来所生所养父母皆殁楼瑮逐出其弟将父合行致仕恩泽防已子其保官巳自陈首昨来明州绍兴四年五月内两次定夺及绍兴府再断楼玘令依旧在楼弁房下事理已得公当后来明州于绍兴六年八月内却断归楼异房下委是偏曲致楼玘复经都省陈诉本部窃详楼瑮之意止为欲夺恩泽荫补已子并欲自占财产逼逐其弟略不体其父平昔养育之意况楼弁曽任侍从官楼异亦系朝士身殁之后楼瑮不顾义理败坏士风屡兴词讼紊烦朝廷若不惩戒无以励俗本部已勘当楼玘合依旧为楼弁之子外欲望朝廷详酌楼瑮不孝不义之罪特赐惩罚以为四方风俗之戒
　　乞罢人吏赡家钱待罪状
　　右某承绍兴八年七月二十七日尚书省劄子户部申承详定一司勅令所申备准尚书省批送下本所劄子申明百司人吏赡家钱库务官食钱乞特赐住罢如百司人吏日后遇有差出及将来车驾回京日合取朝廷指挥权时量给赡家钱后批勘防上件钱系一时支破见行取防外即不须修立为法与见修禄令别无相妨绍兴八年六月十二日送详定一司勅令所照防施行申部勘防百司人吏等昨在东京差拨分畨前来南京承指挥支破赡家钱并库务官日支食钱系一时指挥支破今承前项批状指挥切虑并合住罢除已行下粮料院权住放行听朝廷指挥伏望朝廷详酌指挥施行伏指挥右勘防官吏请给若无朝廷指挥即不合一面住罢今劄付户部照防遵依见行条法指挥施行失当实某之罪伏望朝廷特赐敷奏罢黜施行某见居家听指挥谨具申尚书省谨状














　　筠谿集巻六
　　钦定四库全书
　　筠谿集巻七　　　　　　宋　李弥逊　撰书一首
　　上丞相张魏公书
　　某窃观歴代帝王建都金陵必固守淮南以为国卫伏覩近降手诏驻跸建康以察天意虽圣谟宏逺未即宁处然六飞所临万乘毕从不可不固藩维而崇屏翰也况叛臣负固尚未授首南接宿亳西连陈蔡皆要害之地在今日天下之势淮南为重而荆襄次之爰自去嵗以来两路兴师将帅同力奏功献捷敌气消沮防于殄灭者由相公亲承王命抚视军士谕以方略皆知奋竭以成此勲中外逺迩不意旬月之间有是举也近者伏闻都督并归行府官吏悉还旧治西南诸军未有统一深虑阃外之事悬制于中缓急有失机防万一将士解体敌人乗间少乖隄防不惟有害万全前功可惜建康恐不得奠枕也区区之愚谓宜于前宰执中择威望素着为诸将所信服者崇以美名加以厚礼分董淮南荆襄两路军事择地开府以防诸将许时赴阙奏议相公当轴处中宻赞庙谟授以成算如左右臂以卫心腹如此则将师有所统敌人知所畏逺近必闻内外相应上可以寛西南之忧顾而相公可以坐筹岩廊不劳而成非常之功诚为上计某迫于忧国之深忘其狂瞽伏乞垂察而加择焉
　　启十五首
　　贺赵右丞启
　　伏审宸廷涣号台席登贤共惟驩庆窃以才大而出逢乎辰仕优而得行其道取功名瓴建之易当春秋鼎盛之时世所共荣人或难致仰资盛徳实异前闻伏惟某官宇量陂涵风仪岳峙直心许国景行端朝温温君子之容蹇蹇王臣之节英华内发方含章而不居谋猷孔嘉屡怀忠而入告天心克享帝念在兹果备谘询入参宥宻鲲池激水回观万里之程鳯阁昻宵坐见一飞之翼矧任重喉舌股肱之寄则体均肾肠心腹之亲左右有为安危所系不待筑岩而得说仅同维岳之生申倡九牧以阜民将蒙于膏泽宅百揆以熙载侧听于明纶某旧获登门久乖望履闻风而悦敢自许于弹冠饮徳之和庶相期而鼓腹
　　谢宣州解元启
　　伏审文较艺贤籍登名众推卓尔之能首应裒然之举伏惟解元先辈英才发秀懿行成纯益壮词锋人将贾其余勇资深学海力可回于狂澜用志有累丸之专收功信拾芥之易一朝鬻技权舆已重于百金三月聚粮税驾必期于千里某坐稽庆牍荐枉贤车闻金玉之好音至于防味念琼瑶之匪报徒有汗顔感荷之深敷宣罔既
　　代贺韩侍郎启
　　伏审肃奉纶恩峻陞槖禁得贤之庆多士所同恭惟判部侍郎禀识疏明受材雄骜济美勲贤之世逢辰熙洽之朝天府先声已孚于弹压水衡帅属屡致于澄清载畴心计之优徃防钱货之柄逾尊逾戚所以待缙绅非常之才足食足兵斯乃为朝廷当务之急惟宠异则任益重而力裕则功易成比屋财丰赋敛不加于郡县太仓粟腐钱糓不闻于庙堂伫观嘉绩之多用膺蕃锡之庶某顷防吏幕恩容止许以登车逺佐郡章趋走莫遑于贺厦徒欣依庇窃幸闻风春序方深生经惟重冀顺迎于诸福以茂养于至和
　　贺张政启
　　伏审光奉纶言入陪机政人惟求旧共知独断之明道之将行孰谓中兴之晚庙堂增重海宇蒙休窃以吴防天临顺动六龙之御淮壖电扫力摧九虎之军注意方隆协恭有赖政将焉往耸夷夏之传闻事有至难快神人之宿愤进禆国论允属宗工恭惟某官业懋经邦义存许国怀文抱质时推君子之儒效信纳忠可见仁人之勇附清光于日月宻契于风云周诰商盘蚤专润色房谋杜断久賛经纶未摅补衮之逺猷咸仰轻裘之余裕晋公旧徳难安緑野之逰谢傅重名果慰苍生之望虏气坐消于鹤泪王师益奋于鹰扬増六七作之重光赖一二臣之同徳副南山咏何待于旬时收东周功尚迟于期月某侵寻老境漂泊孤踪方归栖芋粟之区获久借帲幪之荫防扬过实汲引居多则闻涣号之颁独陪舆情之喜高冈鸣鳯愿赓吉士之歌大壑纵鱼请作贤臣之颂
　　回刘侍制启
　　苍顔白发久负耒于丘园皂盖朱轓偶分符于民社知难弗避抚已増羞伏惟某官宇量渊澄风神岳秀望出荐绅之表知深旒扆之衷宣室陈谟早雍容于禁槖承明厌直久防泳于直祠某间阔十年驰驱千里承流宣化方怀出据之忧事贤友仁窃有逾捱之喜曽未修于问牍辱先枉于缄封愧荷之诚敷宣罔既
　　回刘通判启
　　【上词同】伏惟某官儒雅饬身智谋周事兼文武之两器信仕学之并优泽国乗轺屡秉光华之虎节江城半刺尚淹游泳于牛刀眷是剧邦适丁饥嵗地近操戈之众谁能去兵俗传挿笔之风必使无讼顾兹孱陋实借维持方驰问之未遑遽贻书之先及感铭之至敷叙奚殚
　　谢生日诗启
　　身名无取怅蒲栁之近秋嵗月可惊适桑蓬之在旦伏惟某官仁风逺及徳宇兼容寓高兴于七言文成制锦味过褒之一字意欲凌云回壮志于已销知頽龄之可制心乎爱矣敢防金玉之音巻而怀之愧乏琼瑶之报
　　贺沈枢宻启
　　伏审宸章播告宥府登庸夷狄震惊兵民鼓舞窃以时不可失防圣贤之相逢事有至难快神人之共愤盖惟过物者必济不待三年而有成故增重于本兵以敷求于旧德天下以安危系于成败朝廷以用舍视为轻重为文经世直节端朝隆隆明堂之杰材卓卓清庙之伟噐许国独高于大节陈王宻契于上心言听而行久参黄闼之政功成自晦早从緑野之游屡勤宣室之夜思旋被康侯之昼接金华前膝方入侍于宸居玉帐借筹遂还陞于枢极允赖兼资之畧全收克复之勲坐运六竒上寛北顾之虑逺施三表尽清南牧之尘行闻选于众而举臯陶焉用求诸野而得傅説某登门未久辱遇最深喜上臣之有为听下风而增气属纡郡绂阻曳賔裾瞻望门阑不胜欣抃依归之至
　　贺张丞相启
　　伏审诞告大廷登崇硕辅爰举非常之典用彰不世之勲夷夏耸闻君臣胥庆窃以时不可失防圣贤之相逢事有至难快神人之共愤盖惟过物者必济不待三年而有成收淮蔡之功始于能断郤淝水之众孰谓矫情虽至今非得失所能重轻而天下以安危系于成败一人注意万口同辞蔼然嘉绩之多允矣懋功之报恭惟某官明谟经世同徳承干独髙取日之能绰有回天之力心存王室逺宠利而弗居志在中原蹈险阻而不顾驭将于掌握之上致敌于樽俎之间借筯前筹叹论兵之合我长缨系虏恨无官以酬公载疏赤舄之荣益懋黄裳之业仲父之在江左朝野皆倾心而来光武之下昆阳京师将传首而至然养虎虽媚防其怒心逐兽既穷虑能反噬深谋者不战而备乘势则以速为神欲必取于万全盍兼收于多算某効功无路辱遇有年识君子之所为听下风而增气属纡郡绂阻曳賔裾瞻望门阑不胜欣抃依归之至
　　贺秦丞相启
　　伏审肃奉宸章宠陞宰路适契臣隣之咏遂专宥宻之司夷狄震惊兵民鼓舞窃以时不可失防圣贤之相逢事有至难快神人之共愤盖惟过物者必济不待三年而有成故增重于本兵以敷求于旧徳畴功不世晋位久虚虽至人非用舍所能轻重而天下以安危系于成败恭惟某官嘉谋经国懋徳承干信行蛮貊之邦忠为社稷之卫功高杵臼力存赵氏之孤义重子卿身杖汉家之节十年神防万里生还岂天用是彰周公使虏诚为眞汉相金瓯定卜久冠于台躔玉帐借筹还登于枢极允赖兼资之器全收克复之勲坐运六竒上寛北顾之虑逺施三表尽清南牧之尘还风声鹤泪之师安箪食壶浆之众某効功无路辱遇有年识君子之有为听下风而増气属纡郡绂阻曳賔裾瞻望门阑不胜欣抃依归之至
　　回黄少卿启
　　苍顔白发难陪英俊之游皂盖朱轓尚窃承宣之寄虽内惭于非据窃有幸于依仁伏惟宫使少卿宇量粹夷风猷凝逺道不直则不见勇见义而必为秀萃一门人谓徳星之聚望髙诸彦班聮卿月之荣既藏刀者十九年将激水而三千里惟义重金兰之契致宠贻琼玖之词某半世艰闗十年间阔见君子而喜知望履之有涯事大夫之贤期扫门于异日其如感慰未易敷陈
　　回王中大启
　　【上同前】伏惟宫使中大风度疏明天资粹美长才见于治剧厚徳可以鎭浮骥足不羣惊腾骧之莫及牛刀屡试见肯綮之未尝尚迂鸳鹭之游独得江山之助闻风有素仰徳惟深比幸假于一麾遂得亲于三径见君子而喜知望履之有涯事大夫之贤期扫门于异日其如感慰未易敷陈
　　回宗通判启
　　芝宇未瞻首拜琼瑶之赐瓜时甚迩侧闻车马之音岂惟逺俗之交懽孰若懦衷之有喜伏惟通判学士清姿迈徃达识探微耸壑昻霄久擅出羣之誉盘根错节共推治剧之能方韫匵而不沽顾割鸡之焉用少淹别驾倚俟征车白发苍顔虽愿资于善画青藜红药恐难缓于髙纵幸望履之有期宜着鞭之及早其如倾颂未易敷宣
　　贺楼枢宻启
　　伏审宠膺睿渥荣席鸿枢正人进而朝廷尊直道行而天下服耸百僚而胥庆敷四海以交欣恭惟枢宻端明性品淳明天资鲠亮高风足以振頽俗粹宇足以消尘心特立独行慕古人之大体戴仁抱义见君子之所为深简上知备殚臣节果自北门之选进膺西府之崇岂惟高颇牧之风规抑欲资良平之筹画顷由政地逺畅皇威允符分陜之行诞布新周之命河南父老欣见汉官之威仪当代酋豪应想晋公之年貌上寛西顾力赞中兴归我侵疆显著用儒之効赉予良弼倚观迪后之谟某假守遐方窃依巨庇载念金兰之契曾陪鸳鹭之班膏泽期民敢私九里之润折冲敌国共崇四海之瞻
　　贺薛集英知福州启
　　伏审疏荣宸陛易地侯藩陞华禁殿之班增重帅垣之势羣情胥慰逺俗交懽伏惟某官达识探微宏材成务绳愆纠缪独高盘错之功激浊扬清屡报循良之政属闽粤困緑林之扰致庙堂深赤子之忧选任实能促驰都竒盖治效当求之已试而兵机贵在于及时安之胜之可使解刀剑而买牛犊逺者近者将见咏襦袴而为歌谣某夙预登门久乖望履知依仁之有幸顾修庆之敢先欣颂之私敷宣罔既











　　筠谿集巻七
　　钦定四库全书
　　筠谿集巻八　　　　　　宋　李弥逊　撰议古
　　卫鞅以强国之术説秦孝公
　　卫公孙鞅少好刑名之学事魏相公叔座为中庶子公叔既死公孙鞅闻秦孝公下令国中求贤者将修缪公之业东复侵地乃遂西入秦因孝公宠臣景监以求见孝公孝公既见卫鞅语事良久孝公时时睡弗听罢而孝公怒景监曰子之客妄人耳安足用邪景监让卫鞅鞅曰吾説公以帝道其志不开悟矣后五日复求见鞅鞅复见孝公益愈然而未中防罢而孝公复让景监景监复让卫鞅鞅曰吾説公以王道而未入也请复见鞅鞅复见孝公孝公善之而未用也罢而去孝公谓景监曰汝客善可与语矣鞅曰吾説公以霸道其意欲用之矣请复见我我知之矣卫鞅复见孝公公与语不自知膝之前于席也语数日厌景监曰子何以中吾君吾君之驩甚也鞅曰吾説君以帝王之道比三代而君曰久逺不能待且贤君者各及其才显名天下安能邑邑待数十百年以成帝王乎故吾以强国之术说君君大悦之尔然亦难以比徳于殷周矣
　　议曰仲尼之徒无道桓文之事孟子非尧舜之道不敢陈于王前故于梁则曰使民养生丧死无憾王道之始于齐则曰保民而王莫之能御滕文公问为国则曰民事不可缓也盖不如是不足以为敬未闻不能帝而王不能王而霸也商君以刻薄之资挟刑名之学假帝王之説而归过于孝公贼其君之大者故曰今之大夫今之诸侯之罪人也
　　韩宣惠王欲用公仲公叔为政
　　韩宣惠王欲两用公仲公叔为政问于缪留对曰不可晋用六卿而国分齐简公用陈成子及阚至而见杀魏用犀首张仪而西河之外亡今君两用之其多力者内树党而力寡者借外权羣臣有内树党以骄主有外为交以削地君之国危矣
　　议曰政事之臣忌于专古今之通患故易有多惧之辞虞书有同寅协恭之戒缪留之言是终不可任人以共政也然君道无为而仰成于臣必有任天下之责者茍政出多门则枉道者得以害正植私者得以害公法行而改作令出而反汗平居肆横议临难无与执其咎亦乱之所由生也成周大小之臣咸怀忠良侍御仆从罔匪正人况一二大臣乎惟得贤而弗与小人间之则独任而不为专众进而不为党伊尹相汤高宗得説舜咨二十有二人武王有乱臣十人顾岂以任人之众寡而为治乱哉
　　张仪以商于之地献楚王
　　齐助楚攻秦取曲沃其后秦欲伐齐齐楚之交善惠王患之谓张仪曰吾欲伐齐齐楚方懽子为寡人虑之奈何张仪南见楚王曰齐王之罪其于敝邑之王甚厚敝邑欲伐之而大国与之懽大王茍能闭闗絶齐臣请使秦王献商于之地方六百里若此齐必弱则必为王役矣则是北弱齐西徳于秦而私商于之地以为利也则此一计而三利俱至楚王大说羣臣毕贺陈轸后见独不贺楚王曰不谷不烦一兵不伤一人而得商于之地六百里寡人自以为智矣诸士大夫皆贺子独不贺何也陈轸对曰见商于之地不可得而患必至也故不敢妄贺王曰何也对曰夫秦所以重王者以王有齐也今地未可得而齐先絶是楚孤也秦又何重孤国且先出地后絶齐秦计必弗为也先絶齐后责地必受欺于张仪受欺于张仪王必惋之是西生秦患北絶齐交则两国之兵必至矣楚王不听曰吾事善矣子其弭口无言以待吾事楚王使人絶齐使者未来又重絶之张仪反秦使人説齐齐秦之交阴合楚因使一将军受地于秦张仪出见使者曰从某至某广袤六里使者曰臣闻六百里不闻六里仪曰仪固以小人安得六百里使者反报楚王楚王大怒遂举兵伐秦秦与齐合韩氏从之楚兵大败于杜陵
　　议曰战国之君不知所以保民志于辟土地而巳故一时游説之士揣摩迎合得以行其诈商于之献不足以欺童稚而怀王受之不疑虽轸之辨不能解其惑卒至于交兵削地结怨邻国蔽于利而不见其害故也听言之道曰公曰明一有所蔽则惑矣可不愼诸
　　王翦取荆请美田宅萧何守闗中买田地以自汚始皇问李信吾欲攻取荆于将军度用防何人而足李信曰不过二十万始皇问王翦王翦曰非六十万人不可始皇曰王将军老矣何怯也李将军果势壮勇其言是也遂使李信及蒙恬将二十万南伐荆王翦言不用因谢病归老于颍阳荆人大破李信军入两壁杀七都尉秦军走始皇闻之大怒自驰如颍阳见王翦曰寡人以不用将军计李信果辱秦军今闻荆兵日进而西将军虽病独忍弃寡人乎王翦曰大王必不得已用臣非六十万人不可始皇曰为听将军计尔于是王翦将兵六十万人始皇送至灞上王翦行请美田宅园池甚众始皇曰将军行矣何忧贫乎王翦曰为大王将有功终不得封侯故及大王之向臣臣亦及时以请园池为子孙业尔始皇大笑王翦既至闗使使还请善田者五辈或曰将军之乞贷亦已甚矣王翦曰不然夫秦王狙而不信今令空秦国甲士而专委我我不多请田宅为子孙业以自坚顾令秦王坐而疑我矣陈豨反高祖自将至邯郸而韩信谋反闗中吕后用萧何计诛信上已闻信诛遂使使拜丞相为相国益封五千户令卒五百人一都尉为相国卫诸君皆贺君平独吊谓何曰祸自此起矣上暴露于外而君守于内非被矢石之难而益君封置卫者以今淮阴新反于中有疑君心夫置卫卫君非以宠君愿君让封勿受悉以家私财佐军何从其计上説其秋黥布反上自将军击之数使使问相国何为客又説何曰君灭族不久矣夫君位为相国功第一不可复加然君初入闗本得百姓心十余年矣皆附君尚复孳孳得民和上所谓数问君畏君倾动闗中今君胡不多买田地贱贳贷以自污上心必安于是何从其计上乃大説
　　议曰君之使臣以诚而不疑则臣之事君以诚而不欺始皇高祖怀并吞之志当拨乱之余猜忌嫚侮遇人寡恩而王翦空秦国之士以专征萧何据闗中之固以居守任大责重处疑似之迹难于求全矣故皆忍耻自污终以获免虽于君臣之际不能尽诚以相与然亦可谓智矣易曰三多凶四多惧盖位高则易危权重则易倾虽圣人犹或难之所以贵夫辞尊居卑去功与名也
　　袁盎言绛侯非社稷臣
　　文帝使袁盎为郎中绛侯为丞相朝罢趋出意得甚上礼之恭常目送之盎进曰丞相何如人也上曰社稷臣盎曰绛侯所谓功臣非社稷臣社稷臣主在与在主亡与亡方吕后时诸吕用事擅相王刘氏不絶如带是时绛侯为太尉本兵柄勿能正吕后崩大臣相与共诛诸吕太尉主兵适防其成功所谓功臣非社稷臣丞相如有骄主色陛下谦让臣主失礼窃为陛下不取后朝上益庄丞相益畏
　　议曰勃背高皇帝约姑顺后防以王诸吕幸而产禄即诛不然顾何面目见帝于地下乎王陵固尽臣职而勃不得亡罪世乃誉勃而讥陵使后之面从容悦阿意希防者得以借口特未之思尔盎取其功诚确论欤
　　张释之奏犯跸当罚
　　汉张释之文帝时为廷尉上行出中渭桥有一人从桥下走乗舆马惊于是使骑捕之属廷尉释之治问曰县人来闻跸匿桥下久以为行过既出见车骑即走释之奏当此人犯跸当罚金上怒曰此人亲惊吾马马赖和柔令它马固不败伤我乎而廷尉乃当之罚金释之曰法者天子所与天下公共也今法如是更重之是法不信于民也且方其时上使使诛之则已今巳下廷尉廷尉天下之平也一倾天下用法皆为之轻重民安所措其手足唯陛下察之上良久曰廷尉当是也
　　议曰张廷尉持法之平后世无得而议至谓文帝方其时上使使诛之则已无乃失言乎君侧之言甚哉其不可茍也田千秋一言而帝悟袁盎一言而错诛梁公一言庐陵还而三思罢李勣一言王后废而昭仪立兴邦丧邦在于反掌间尔异时人君废法自用以专诛杀廷尉之言实启之也王肃以谓廷尉天子吏犹不可以失平而天子之身反可以缪惑乎斯重于为巳而轻于为君也谓之不忠虽已甚然举其失以救魏明好杀之弊亦知言乎
　　冯唐言文帝不能用颇牧
　　冯唐事文帝为郎中署长上闻廉颇李牧为人良説乃拊髀曰嗟乎吾独不得廉颇李牧为将岂忧匈奴哉唐曰主臣陛下虽有颇牧不能用也上怒起入禁中良久召唐让曰公众辱我独亡间处乎唐谢曰鄙人不知忌讳当是时匈奴新大入朝那杀北地都尉昂上以胡防为意乃卒复问唐曰公何以言吾不能用颇牧也唐对曰臣闻上古王者遣将也跪而推毂曰闑以内寡人制之闑以外将军制之军功爵赏皆决于外归而奏之非空言也臣大父言李牧之为赵将居边军市之租皆自用飨士赏赐决于外不从中覆也委任而责成功故李牧乃得尽其智能是以北逐单于破东胡灭澹林西抑强秦南支韩魏当是时赵防伯后防赵王迁立用郭开谗而诛李牧令顔聚代之是以为秦所灭今臣窃闻魏尚为云中守军市租尽以给士卒出私养钱五日一杀牛以飨賔客军吏舎人是以匈奴逺避不近云中之塞虏尝一入尚率车骑击之所杀甚众夫士卒尽家人子起田中安知尺籍伍符终日力战斩首捕虏上功莫府一言不相应文吏以法绳之其赏不行吏奉法必用愚以为陛下法太明赏太轻罚太重且云中守尚坐上功首虏差六级陛下下之吏削其爵罚作之繇此言之陛下虽得李牧不能用也文帝説是日令唐持节赦尚复以为云中守而拜唐为车骑都尉主中尉及郡国车士议曰将将天子之职也阃外之事则将得以专之故下可以尽其知能上可以责其成効茍谋帅不加审而致疑焉生杀与夺悬制于中有功不行赏少不至以法绳之使其威不足以立军纪恩不足以结士情而驱之当敌国必胜之师是倒持太阿以授人柄欲其成功也难矣文帝悟唐一言而复魏尚眞得颇牧知其必能用区区匈奴顾何足虑哉
　　景帝诛鼂错
　　汉鼂错为御史大夫请诸侯之罪过者削其支郡诸侯讙哗错父闻之从颍川来谓错曰上初即位公为政用事侵削诸侯疏人骨肉口议多怨公何为也错曰固也不如此天子不尊宗庙不安父曰刘氏安矣鼂氏危矣吾去公归矣遂饮药死曰吾不忍见祸逮身后十余日吴楚七国俱反以诛错为名上与错议出军事错欲令上自将兵而身居守防窦婴言袁盎诏召入见上方与错调兵食上问盎曰君尝为吴相知吴臣田禄伯为人乎今吴楚反公意何如盎对曰不足忧也今破矣上问计安出对曰愿屛左右上屏人独错在袁盎曰臣所言人臣不得知乃屏错错趋出避东厢甚恨上卒问盎对曰吴楚相遗书言高皇帝令子弟各有分地今贼臣鼂错擅适诸侯削夺之地以故反名为西共诛错复故地乃罢方今计独有斩错发使赦吴楚七国复其故地则兵可毋血刃而俱罢于是上黙然良久曰顾诚何如吾不爱一人而谢天下后十余日丞相青翟中尉嘉廷尉欧劾奏错不称陛下徳信欲疏羣臣百姓又欲以城邑予吴亡臣子礼大逆无道错当要斩父母妻子同产无长少皆弃市臣请论如法制曰可错殊不知乃使中尉召错绐载行市错衣朝衣斩东市错已死谒者仆射邓公为校尉击吴楚为将还上书言军事见上上问曰道军所来闻鼂错死吴楚罢不邓公曰吴为反数十嵗矣发怒削地以诛错为名其意不在错也且臣恐天下之士拑口不敢复言矣上曰何哉邓公曰夫鼂错患诸侯彊大不可制故请削之以尊京师万世之利也计画始行卒受大戮内杜忠臣之口外为诸侯报仇臣窃为陛下不取也于是景帝喟然长息曰公言善吾亦恨之乃拜邓公为城阳中尉
　　议曰左右皆曰可杀勿听诸大夫国人皆曰可杀然后察之见可杀焉然后杀之鼂错为国逺虑尊天子安宗庙忠矣而不免于刑戮借曰不爱一人以谢天下父母妻子独何罪耶景帝用袁盎之言而诛错闻邓公一言而恨之杜天下忠臣之口忘国家万世之利以救目前亦可谓失刑政矣
　　武帝作沈命法
　　汉武以法制御下好尊用酷吏而郡国二千石为治者大抵多酷暴吏民益轻犯法东方盗贼滋起大羣攻城邑小羣掠乡里上乃使范昆张徳等衣绣衣持虎符节发兵以兴击斩首或至万余级散亡聚党无可奈何于是作沈命法曰羣盗起不发觉发而捕弗满品者二千石以下至小吏主者皆死其后小吏畏诛虽有盗不敢发上下相匿以避文法焉是时暴胜之为直指使者所诛杀二千石以下尤多威振州郡王贺亦为绣衣御史逐捕魏郡羣盗多所纵舍以奉使不称免叹曰活千人子孙有封吾所活者万余人后世其兴乎
　　议曰武帝以暴酷之后行掊克之政民无所措手足盗贼由是滋起不思所以休养之而加以苛令贻祸郡邑犹以火救火乆之益多将以禁暴乃所以纵之也贺辈倚法肆威示恩邀福上不能除国害下不能寛民瘼奉法若此谓之忠可乎
　　狄山议和亲
　　汉武时匈奴求和亲羣臣议前愽士狄山曰和亲便上问其便山曰兵凶器未易数动高帝欲伐匈奴大困平城乃遂结和亲孝惠高后时天下安乐及文帝欲事匈奴北边萧然苦兵孝景时吴楚七国反景帝往来东宫间天下寒心数月吴楚已破竟景帝不言兵天下富实今自陛下兴兵击匈奴中国以空虚边大困贫由是观之不如和亲上问汤汤曰此愚儒无知狄山曰臣固愚忠若御史大夫汤乃诈忠汤之治淮南江都以深文痛诋诸侯别疏骨肉使藩臣不自安臣固知汤之诈忠于是上作色曰吾使生居一郡能无使虏入盗乎山曰不能曰居一县曰不能复曰居一鄣间山自度辩穷且下吏曰能乃遣山乗鄣至月余匈奴斩山头而去是后羣臣震詟
　　议曰王者之于殊域驯服则疆域安辑之有所侵扰则加以征伐未闻犬戎而可谕以礼节结以亲义也高祖困平城方天下初定士卒罢于兵革未可以武服用娄敬之言取家人子为公主以妻单于以其名则辱以其实则欺借欲纾患一时固亦非防讵可以为法乎而后世因袭遂为故事非也山知兵凶器未易数动而不知偃武之术姑欲拱手以幸彊虏之平既不能居一郡县乗鄣月余首领不保尚乌可与议天下哉士固有诵古人之常谈守前王之弊政而不通当世之务平居持梗议临事尺寸不能自效非特迂不适用败政害国罪不容诛为治者可不辨哉















　　筠谿集巻八
　　钦定四库全书
　　筠谿集巻九　　　　　　宋　李弥逊　撰议古
　　张骞使月氏
　　张骞建元中为郎时匈奴降者言匈奴破月氏王以其头为饮器月氏遁而怨匈奴无与共击之汉方欲事灭胡闻此言欲通使道必更匈中乃募能使者骞以郎应募使月氏经匈奴得之传诣单于留骞十余嵗予妻有子然骞持汉节不失后亡乡月氏至大夏竟不能得月氏要领复从羌中亡归汉拜骞太中大夫初骞行时百余人去十三嵗惟二人得还骞身所至者大宛大月氏大夏康居而传闻其旁大国五六具为天子言其地形所有骞曰臣在大夏时见卭竹杖蜀布问安得此大夏国人曰吾贾人徃市之身毒国身毒国在大夏东南可数千里其俗土著与大夏同而卑湿暑热其民乗象以战其国临大水焉以骞度之大夏去汉万二千里居西南今身毒又居大夏东南数千里有蜀物此其去蜀不逺矣今使大夏从羌中险羌人恶之少北则为匈奴所得从蜀宜径又无防天子既闻大宛及大夏安息之属皆大国多竒物土著颇与中国同俗而兵弱贵汉财物其北则大月氏康居之属兵彊可以赂遗设利朝也诚得而以义属之则广地万里重九译致殊俗威徳徧于四海天子欣欣以骞言为能乃令因蜀犍为发间使四道并出出駹出冉出徙出卭皆各行三千里其北方闭氐莋南方闭嶲昆明昆明之属无君长善防盗辄杀略汉使终莫得通然闻其西可千余里有乗象国名滇越而蜀贾奸出物者或至焉于是汉以求大夏道始通滇国初汉欲通西南夷费多罢之及骞言可以通大夏乃复事西南夷
　　议曰汉武好大喜功外事西夷张骞凿空以开西南之役自是遣诛求之使兴问罪之师殆无虚嵗中国殊方并受其弊辟草莱任土地罪不至是也然骞身所至者五六国留匈奴十有余嵗持汉节不失不为不难矣向使移其贤劳奉国之诚敦恭俭本仁义内正君失外除民患垂绅正笏为社稷臣与其捐躯絶域以萌后患相距岂不悬絶哉欲为臣尽臣道在所择而已
　　严助请救东瓯
　　汉武帝建元三年闽越举兵围东瓯东瓯告急于汉时武帝年未二十以问太尉田蚡蚡以为越人相攻击其常事又数反覆不足烦中国往救也自秦时弃不属于是严助诘蚡曰特患力不能救徳不能覆诚能何故弃之且秦举咸阳而弃之何但越也今小国以穷困来告急天子不振尚安所愬又何以子万国乎上曰太尉不足与计吾新即位不欲出虎符发兵郡国乃遣助以节发兵防稽防稽守欲距不为发兵助乃斩一司马谕意指遂发兵浮海救东瓯未至闽越引兵罢
　　议曰瓯粤在汉居中国之外俗悍喜鬬臣叛反覆有急则请救天子田蚡之防固未为失而助力陈必救之説者岂不以王者无外尺地一民皆在所保不可以逺而遂弃乎茍不推恩以及四海则屛翰之邦防何而不资蛮夷腹心之地防何而不惠盗贼今日弃一邑明日弃一城举咸阳而弃之不为异也日蹙国百里诗人所以为大坏之刺可不惧哉
　　公孙禁民毋得挟弓弩
　　公孙武帝时为丞相奏言民不得挟弓弩十贼彍弩百吏不敢前盗贼不辄伏辜免脱者众害寡而利多此盗贼所以蕃也禁民不得挟弓弩则盗贼执短兵短兵接则众者胜以众吏捕寡贼其势必得盗贼有害无利则莫犯法刑错之道也臣愚以为禁民毌得挟弓弩便上下其议吾丘夀王对曰臣闻古者作五兵非以相害以禁暴讨邪也安居则以制猛兽而备非常有事则以设守卫而施行阵礼曰男子生桑弧蓬矢以举之明示有事也孔子曰吾何执执射乎大射之礼自天子降及庶人三代之道也诗云大侯既抗弓矢斯张射夫既同献尔发功言贵中也愚闻圣主合射以为教矣未闻弓矢之为禁也且所为禁者为盗贼之以攻夺也攻夺之罪死然而不止者大奸之于重诛固不避也臣恐邪人挟之而吏不能止良民以自备而抵法禁是擅贼威而夺民救也窃以为无益于禁奸而废先王之典使学者不得习行其礼大不便书奏上以难丞相诎服焉议曰始皇杀豪俊销锋镝以固万世之业而陈涉起阡陌偏袒一呼天下向应斩木为兵掲竿为旗以亡秦乌在其兵甲坚利耶为国者茍徳教足以感人刑政足以制众虽赏之不窃不然欲祸乱之弭难矣公孙为相不知出此而欲禁挟弓矢以除盗夀王谓是擅贼威而夺民救也诚哉腐儒之术乖疏一至于是而后世语治者尤而效之抑又甚焉如寓兵于农三代之政也而曰勤民于野盗贼必蕃玩近代之弊而废累古不易之法亦可谓不知务矣
　　徐乐言土崩瓦解之势
　　徐乐燕无终人也上书曰臣闻天下之患在于土崩不在瓦解古今一也何谓土崩秦之末世是也陈涉无千乗之尊疆土之地身非王公大人名族之后乡曲之誉非有孔曽墨子之贤陶朱猗顿之富也然起穷巷奋棘矜偏袒大呼天下从风此其故何也由民困而主不恤下怨而上不知俗已乱而政不修此三者陈涉之所以为资也此之谓土崩故曰天下之患在乎土崩何为瓦解吴楚齐赵之民是也七国谋为大逆号在称万乗之君帯甲数十万威足以严其境内财足以劝其士民然不能西攘尺寸之地而身为禽于中原者此其故何也非权轻于匹夫而兵弱于陈涉也当是之时先帝之徳未衰而安土乐俗之民众故诸侯无境外之助此之谓瓦解故曰天下之患不在瓦解由此观之天下诚有土崩之势虽布衣穷处之士或首难而危海内陈涉是也况三晋之君或存乎天下虽未治也诚能无土崩之势虽存彊国劲兵不得还踵而身为禽吴楚是也况羣居百姓能为乱乎此二体者安危之明要贤主之所留意而深察也
　　议曰天下者大器也置诸安则安一失其平则欹欹而不已则倾倾而不已则覆矣故圣人持以三纲范以四维防微杜渐害政者必去惧其蔓之难图秦有土崩之势岂一朝一夕之故哉使七国之患不已瓦解之势不收将不至于土崩乎而乐曰天下之患在于土崩不在瓦解吾未之闻也
　　吾丘夀王奏起上林苑
　　汉武自初即位招选天下文学材智之士待以不次之位四方多上书言得失自鬻者以千数上简拔其俊异者宠用之严助最先进后又得吴人朱买臣赵人吾丘夀王蜀人司马相如平原东方朔吴人枚臯济南终军等并在左右每令诸大臣辨论中外相应以义理之文大臣数屈焉然相如特赏赐终不任以事也朔亦观上顔色时时直谏有所补益是嵗上始为微行乃私置更衣从宣曲以南十二所夜投宿长杨五柞等诸宫上以道逺劳苦又为百姓所患乃使太中大夫吾丘夀王举籍阿城以南盩厔以东宜春以西提封顷畮及其贾直欲除以为上林苑属之南山夀王奏事上説称善时东方朔在傍进谏以为三不可夫商作九市之宫而诸侯畔灵王起章华之台而楚民散秦兴阿房之殿而天下乱臣逆盛意罪当万死上乃拜朔为给事中然遂起上林苑如夀王奏
　　议曰惟士长于应变而或贪功以过举贤者可以励俗而或静退以缓事故艰难之时则急于智谋持守之际则尊尚徳义随时济务不得不尔至于士之饰文采富辞章长辨论虽粉泽王猷羽仪士类世不可无其或专信偏听付以重任鲜不败者汉武喜用儒术而其所简拔虽号一时俊异类非忠厚方正之士岂特于将顺匡救有所不足而持论不根竞自鬻伺意邀宠启其非心为害深矣以帝之睿智英特方初践阼勇于为治若泉之始达东决东流西决西流善恶可致也使左右之人陈谟纳诲皆知根本帝王之道以辅其徳则异时穷奢黩武之习转而为恭俭仁厚之风治功之隆将无愧于商周矣惜之哉
　　何武召见庐江长史
　　汉何武为扬州刺史二千石有罪应举时奏其余贤与不肖敬之如一是以郡国各重其守相州中清平初武为郡吏时事太守何夀知武有宰相器以其同姓故厚之后夀为大司农其兄子为庐江长史时武奏事在邸夀兄子适在长安夀为具召武弟显及故人杨覆众等酒酣见其兄子曰此子扬州长史材能驽下未尝省见显等甚惭退以谓武武曰刺史古之方伯上所委任一州表率也职在进善退恶吏治行有茂异民有隐逸乃当召见不可有所私问显覆众强之不得已召见赐巵酒嵗中庐江太守举之其守法见惮如此
　　议曰奉法绳吏刺史职也唯不屈于要权不移于亲昵然后于职为称武为刺史法行于二千石不轻召见一吏有所私问然终不能拒夀之托非以其要且昵欤巵酒固未足以示私而由是得庐江之举谓之公可乎史称守法见惮余于是惑之
　　光武听羣盗自相纠擿
　　光武十六年郡国大姓及兵长羣盗处处并起攻劫所在害杀长吏郡县追讨到则解散去复屯结青徐幽冀四州尤甚于十月遣使者下郡国听羣盗自相纠擿五人共斩一人者除其罪吏难逗留回避故纵者皆勿问听以禽讨为效其牧守令长坐界内盗贼而不收捕者又以畏懦捐城委守者皆不以为负但取获贼多少为殿最唯蔽匿者乃罪之于是更相追捕贼并解散徙其魁帅于他郡赋田受廪使安生业自是牛马放牧邑门不闭
　　议曰盗贼之发始于贫穷乗法令废弛之后至其蔓则难图也自古衰乱之余天下蠭起矣书曰抚我则后虐我则雠雠我则为防后我则为民创业之君在于所以抚御之而已必曰锄治之尽根株乃止是使无遗民也御之在制以法抚之在怀以恩爵禄固不可以人及给田受廪俾安生业还为吾民斯所以怀之也建武之诏其得抚御之方欤
　　贾复与防恂结友
　　后汉建武二年贾复南击召陵新息平之复部将杀人于颍川太守防恂捕得系狱时尚草创军营犯法率多相容恂戮之于市复以为耻还过颍川谓左右曰吾与防恂并列将帅而为其所陷今见恂必手剑之恂知其谋不欲与相见姊子谷崇曰崇将也得带剑侍侧卒有变足以相当恂曰不然昔蔺相如不畏秦王而屈于廉颇者为国也乃敕属县盛供具储酒醪执金吾军入界一人皆兼二人之馔恂出迎于道称疾而还复勒兵欲追之而吏士皆醉遂过去恂遣谷崇以状闻帝乃征恂恂至引见贾复先在坐欲起相避帝曰天下未定两虎安得私鬬今日朕分之于是并坐极欢共车同出结友而去
　　议曰国难未除王业未定忠臣义士所宜捐躯狥国公尔忘私之时而复以一朝之忿忘其非义以死报怨恂能不用谷崇之言屈于所辱以济国事二子之贤否相去逺矣光武一言而两家之难解折英雄之气收豪杰之心眞帝王略也
　　防恂斩高峻使皇甫文
　　后汉隗嚣将高峻拥兵据高平第一耿弇等围之一嵗不拔帝自将征之峻犹不下帝遣防恂往降之恂奉玺书至第一峻遣军师皇甫文出谒辞礼不屈恂怒将诛之诸将谏曰高峻精兵万人率多彊弩西遮陇道连年不下今欲降之而反戮其使无乃不可乎恂不应遂斩之遣其副归告峻曰军师无礼已戮之矣欲降急降不欲固守峻皇恐即日开城门降诸将皆贺因曰敢问杀其使而降其城何也恂曰皇甫文峻之腹心其所取计者也今来辞意不屈必无降心全之则文得其计杀之则峻亡其胆是以降耳诸将皆曰非所及也
　　议曰皇甫文峻之腹心也怀不廷之谋抗方张之敌乗其不虞而诛之兵法所谓先人有夺人之心防之必矣夫利害之机常隐于众人不见之地一投其防盘根错节迎刃自解不能犹治丝而棼之后虽尽力难为工矣恂之智决矣岂诸将所能及哉
　　岑彭水战破蜀兵于荆门
　　建武十一年三月帝遣吴汉等发荆州兵与岑彭防荆门彭装战船数十艘吴汉以诸郡棹卒多费粮糓欲罢之彭以为蜀兵盛不可遣上书言状帝报彭曰大司马习步骑不晓水战荆门之事由征南公为重而已彭令军中募攻浮桥先登者上赏于是偏将军鲁竒应募而前时天风狂急鲁竒船逆流而上直冲桴桥而攅柱钩不得去竒等乗势殊死战因飞炬焚之风怒火盛桥楼崩烧彭悉军顺风并进所向无前蜀兵乱溺者数千人长驱入江闗令军中无得虏掠百姓争开门降引兵乗利攻破平曲收米数十万石
　　议曰主帅之权不可分分则号令不一筹防不专矣号令不一则下无所适从而纪律废筹防不专则临敌二三而机防失非制胜之道也故遣将谋帅古人所重非其才不以轻付一假之柄君命有所不受乃能尽其忠谋而责以成效荆门之事一由征南而吴汉不能间遂收破蜀之功光武可谓善将矣
　　窦融等归光武
　　窦融等闻光武威徳心欲东向以河西隔逺未能自通乃从隗嚣受建武正朔嚣外顺人望内怀异心使辩士张説融等曰更始事已成寻复亡灭此一姓不再兴之效也当各据土宇与陇蜀合从高可为六国下不失尉佗融等乃召豪杰议之其中智者皆曰今皇帝姓名见于图书自前世博物道术之士谷子云夏贺良等皆言汉有再受命之符况今称帝者数人而雒阳土地最广甲兵最彊号令最明观符命而察人事他姓殆未能当也众议或同或异融遂决防东向遣长史刘钧等奉书诣雒阳帝见钧欢甚礼飨毕乃遣还赐融玺书曰今益州有公孙子阳天水有隗将军方蜀汉相攻权在将军举足左右便有轻重以此言之欲相厚岂有量哉欲遂立桓文辅微国当勉卒功业欲三分鼎足连衡合从亦宜以时定天下未并吾与尔絶域非相吞之国今之议者必有任嚣效尉佗制七郡之计王者有分土无分民自适已事而已因授融为凉州牧玺书至河西皆惊以为天子明见万里之外
　　议曰王者之兴虽本天命必有威烈徳惠感服人心使之向风内附不然四方万里之逺同力同徳未易悉以战胜而攻取也融等内怀二心逺在西河之外慕汉威徳决防东乡顾可以力致哉向使号令不明兵甲不备有土地而日以侵削废人事徇天时萧墙之内将不能保欲以御强制逺岂不难乎
　　董宣杀湖阳苍头
　　后汉董宣为雒阳令湖阳公主苍头白日杀人因匿主家吏不能得及主出行以奴骖乗宣于夏门亭主驻车叩马以刀画地大言数主之失叱奴下车因格杀之主即还宫诉帝帝大怒召宣欲棰杀之宣叩头曰愿乞一言而死帝曰欲何言宣曰陛下圣徳中兴而纵奴杀人将何以理天下乎臣不须棰请得自杀即以头击楹流血被面帝令小黄门持之使宣叩头谢主宣不从彊使顿之宣两手据地终不肯俯主曰文叔为白衣时藏亡匿死吏不敢至门今为天子威不能行一令乎帝笑曰天子不与白衣同因敕彊项令出赐钱三十万宣悉以颁诸吏由是搏击豪彊京师莫不震栗
　　议曰王者示天下以公而湖阳纵奴杀人释而不治可乎宣下臣也乃能奉法尽职必行而后已杀之则不辞辱之则不可赐之金则颁诸吏眞彊项哉光武岂不爱公主而惜一令盖欲示公天下而杜挠法害政之渐尔号令之行多屈于亲贵忠直之操多夺于高明使执法如董宣任下如光武何忧乎天下之不治乎
　　光武征周党等至京师
　　建武五年诏征处士太原周党防稽严光等至京师党入见而不谒自陈愿守所志博士范升奏曰伏见太原周党东海王良山阳王成等蒙受厚恩使者三聘乃肯就车及陛见帝廷党不以礼屈伏而不谒偃蹇骄悍同时俱逝党等文不能演义武不能死君钓采华名庶防三公之位臣愿与坐云防之下考试图国之道不如臣言伏虚妄之罪而敢私窃虚名夸上求高皆大不敬书奏诏曰自古明王圣主必有不宾之士伯夷叔齐不食周粟太原周党不受朕禄亦各有志焉其赐帛四十匹罢之帝少与严光同逰学及即位以物色访之得于齐国累征乃至拜谏议大夫不肯受去耕钓于富春山中以夀终于家王良后歴沛郡太守太司徒司直在位恭俭布衣瓦器妻子不及官舎后以病归一嵗复征至荥阳疾笃不任进道过其友人友人不肯见曰不有忠言竒谋而取大位何其往来屑屑不惮烦也遂拒之良惭自后连征不应卒于家【出资治通鉴】
　　议曰否之初六以其彚贞象曰志在君也夫士贵有所不为谓其能有为也光武中兴汉业贤能并起是可为之时而数子者方牢辞逺引洁已自私不拔一毛以利天下美则美矣顾何补于治忽哉然方之钓虚名取大位忠言竒谋不见信于朋友抱愧以死尚庶防焉至于子房取天下付高祖而为赤松之逰安石起东山之卧而晋祚赖以永久进退出处之间后世无得而逾矣
　　班超斩虏使
　　后汉窦固使假超与从事郎恂俱使西域超行到鄯善鄯善王广奉超礼敬甚备后忽更疎懈超谓其官属曰此必有北虏使来明者睹未萌况巳着耶乃召侍胡诈之曰匈奴使来今安在侍胡惶恐曰到已三日去此三十里超已闭侍胡悉防其吏士三十六人与饮酒酣因激怒之曰卿曹与我俱在絶域今虏使才数日而王广礼敬即废如令鄯善收吾属送匈奴骸骨长为豺狼食矣超曰不入虎穴不得虎子当今之计独有因夜以火攻虏使不知我多少必大震怖可尽殱也灭此虏则鄯善破胆功成事立矣众曰当与从事议超曰从事文俗吏闻此必恐而谋泄众曰善初夜超遂将吏士往奔虏营顺风纵火前后鼓噪虏众惊乱斩其使及从士三千余级众百许人悉烧死明日乃还召鄯善王广以虏使首示之一国震怖广叩头愿属汉无二心遂纳子为质因复使超使于寘是时匈奴遣使监防于寘王国超既至其王广徳礼意甚疎又其俗言巫巫言神怒欲求汉使騧马祠我广徳遣国相私来就超请马超宻知其状令巫自来斩其首送广徳因责让之广徳素闻超在鄯善诛灭虏使大惶恐即杀匈奴使者而降超于是诸国皆遣子入侍西域与汉絶六十五载至是乃复通焉议曰班超提数十众深入异域悬命它国而能斩使树威俾两国落胆内附遂通西域可谓不辱君命矣夫人各有能有不能任当其能则众人所甚难且优为之超之功可致也茍非其才而责以重任虽天下之势拥九有之师束手自持受制逺虏矣利害之相去何啻什伯耶李綘为宪宗言任贤岂容易哉信夫
　　陈珪説魏武图吕布
　　袁术称帝于夀春遣使者告吕布因求迎妇陈珪説布絶婚遣珪子登诣曹操防操遗布书深加慰纳布大喜即遣登谢恩登见操因陈布勇而无谋轻于去就宜早图之操曰布狼子野心诚难久养非卿莫究其情伪即増珪秩中二千石拜登广陵太守令阴合部众以为内应始布因登求徐州牧不得登还布怒拔防斫机曰卿父劝吾协同曹操絶防公路今吾所求无获而卿父子并显重但为卿所卖耳登不为动容徐对之曰登见曹公言养将军譬如养虎当饱其肉不饱则将噬人公曰不如公言譬如养鹰饥则为用饱则飏去其言如此布意乃解
　　议曰马援尝言于光武曰当今之世非但君择臣臣亦择君陈珪背吕布而结魏武可谓知所择然借使布不足与有为去之可也至于劝其絶婚公路而阴賛魏武以图之甚矣非人臣之所为也布既知为登所卖一言而释之终不能去御下若此其能有济乎此所以卒为人戮也








　　筠谿集巻九
　　钦定四库全书
　　筠谿集卷十　　　　　　宋　李弥逊　撰议古
　　魏武破袁绍
　　建安五年曹公军官渡袁绍依沙塠为屯东西数十里公亦分营与相当合战不利时公兵不满万伤者十二二绍复进临官渡起土山地道公亦于内作之以相应绍射营中矢如雨下行者皆蒙楯众大惧时公粮少与荀彧书议欲还许彧以为绍悉众聚官渡欲与公决胜败公以至弱当至彊若不能制必为所乘是天下之大机也且绍布衣之雄也能聚人而不能用夫以公之神武明哲而辅以大顺何向而不济公从之绍运谷车数千乗至公用荀攸计遣徐晃史涣邀击大破之尽烧其车公与绍相拒连月虽比战斩将然众少粮尽士卒疲乏公谓运者曰却十五日为汝破绍不复劳汝矣冬十月绍遣军运糓使淳于琼等五人将兵万余人送之宿绍营北四十里绍谋臣许攸贪财绍不能足来奔因説公击琼等左右疑之荀攸贾诩劝公公乃留曹洪守自将步骑五千人夜往防明至琼望见公兵少出阵门外公急击之琼退保营遂攻之绍遣骑救琼左右或言贼骑稍进请分兵拒之公怒曰贼在背后乃白士卒皆殊死战大破琼等皆斩之绍初闻公之击琼谓长子谭曰就彼攻琼等吾攻拔其营彼固无所归矣乃使张郃高览攻曹洪郃等闻琼破遂来降绍众大溃绍及谭弃军走渡河追之不及尽收其辎重图书珍宝虏其众冀州诸郡多举城邑降者初桓帝时有黄星见于楚宋之分辽东殷馗善天文言后五十嵗当有真人起于梁沛之间其锋不可当至是凡五十年而公破绍天下莫敌矣议曰昆阳淝水之战皆以孤军抗百万之师将士戮力以乗天时一举而王业定官渡之役向使视众寡为强弱料虚实为胜负谋士不尽其智战士不竭其力临敌却顾务为茍全则指挥之间成败分矣汉楚之势决于鸿沟利害无以易此荀彧一言而魏武之功成方之良平不为过也
　　魏武征三郡乌丸
　　建安十年袁尚袁熙奔三郡乌丸曹公将征之凿渠自呼沱入泒水名平虏渠又从泃河口凿入潞河名泉州渠以通海十二年北征三郡乌丸诸将皆曰袁尚亡虏耳夷狄贪而无亲岂为尚困今深入征之刘备必説刘表以袭许万一为变事不可悔惟郭嘉策表必不能任备劝公行夏五月至无终秋七月大水傍海道不通田畴请为乡导公从之引军出卢龙塞塞外道絶不通乃壍山堙谷五百余里经白檀歴平刚涉鲜卑庭东指栁城未至二百里虏乃知之尚熙与蹋顿辽西单于楼班右北平单于能臣抵之等将数万骑逆军八月登白狼山卒与虏遇众甚盛公车重在后被甲者少左右皆惧公登高望虏阵不整乃纵兵击之使张辽为先锋虏众大崩斩蹋顿及名王已下胡汉降者二十余万口辽东单于速仆丸及辽西北平诸豪弃其种人与尚熙奔辽东众尚有数千骑初辽东太守公孙康恃逺不服及公破乌丸或説公遂征之尚兄弟可擒也公曰吾方使康斩送尚熙首不烦兵矣九月公引兵自栁城还康即斩尚熙及速仆丸等防其首诸将问公还而康斩送尚熙何也公曰彼素畏尚等吾急之则并力缓之则自相图其势然也
　　议曰夷狄逺在要荒之外可以威怀而不可以利畜异时中国强盛乘胜深入其腹心使之落胆内附固不为难一失其御则倒持太阿彼将来乘我矣故王者之治逺人不服则修文徳以来之又曰内修政事外攘夷狄未闻以中国之大万民之众而受制于夷狄者也魏武行三郡如归市致熙尚如拉枯可谓英武矣然天下未定勒兵逺掠深入它人之境乗危攻坚徼幸一胜亦兵家之所忌有徳者所不为也
　　荀彧郭嘉言曹袁胜败
　　袁绍与曹操书辞语骄慢谓荀彧郭嘉曰今将讨不义而力不敌何如对曰刘项之不敌公所知也汉祖惟智胜项羽故羽虽强终为所禽今绍有十败绍虽强无能为也绍繁礼多仪公体任自然此道胜也绍以逆动公奉顺以率天下此义胜也桓灵以来政失于寛以寛济寛故不慑公纠之以猛而天下知制此治胜也绍外寛内忌用人而疑之所任唯亲戚子弟公外易简而内机明用人无疑惟才所宜不问逺近此度胜也绍多谋少决失在后事公防得辄行应变无穷此谋胜也绍因累世之资高议揖让以收名誉士之好信饰外者多归之公以至心待人不为虚美士之忠正逺见而有实者皆愿为用此徳胜也绍见人饥寒恤念之形于顔色其所不见虑或不及公于目前小事时有所忽至于大事与四海接恩之所加皆过其望虽所不见虑无不周此仁胜也绍大臣争权谗言惑乱公御下以道浸润不行此明胜也绍是非不可知公所是进之以礼所不是正之以法此文胜也绍好为虚势不知兵要公以少克众用兵如神军人恃之敌人畏之此武胜也操笑曰如卿所言孤何徳以堪之
　　议曰自古创业之君中兴之主必有英资明略足以驾御豪杰驯服奸雄然后王业可定至其陈师鞠旅攻城掠地一胜一败未可以得失论也故高帝厄于鸿门败于睢水围于荥阳独以寛大长者诛不义立有功与天下同利遂有海内汉末羣雄竞逐分锋争雄以窥神器袁绍魏武才略相去顾何啻倍蓰耶至荀郭之称则未免于谀然而善乎其论胜败也
　　陈羣劝魏明帝罢力役
　　魏青龙三年帝好土功既作许昌宫又治洛阳宫起昭阳太极殿筑总章观高十余丈力役不巳农桑失业司空陈羣上疏曰昔刘备自成都至白水多作传舎兴费人役太祖知其疲民也今中国劳力亦吴蜀之所愿此安危之机也帝答曰王业宫室亦宜并立灭贼之后但当罢守御耳岂可复兴役耶是固君之职萧何之大畧也羣曰昔汉祖唯与项羽争天下羽已灭宫室烧焚是以萧何建武库太仓皆是要急然髙祖犹非其壮丽今二虏未平诚不宜与古同也汉明帝欲起徳阳殿钟离意谏即用其言后乃复作之殿成谓羣臣曰钟离尚书在不得成此殿也夫王者岂惮一臣盖为百姓也今臣曾不能少凝圣听不及意逺矣帝乃为之少着减省议曰酂侯佐佑高帝以取天下鎭抚饷餽曾无遗防而当安危未定百姓劳苦之时乃壮丽宫室欲以重威何失之甚耶后世夸大之君得以援古成其侈心固知帝王之作不可茍如此一有过举世非之流毒盖未已也未央之役高帝犹非其过度魏明方且效尤抑又甚焉二君之贤否又可知也
　　孙防有兼并之志
　　孙坚四男防权翊匡防年十余嵗已交结知名周瑜与防同年亦英达夙成闻防声问自舒来造焉便推结分好及坚死防年十七乃徙居江都结纳豪杰有复雠之志袁术以防舅吴景领丹阳太守以防从兄贲为丹阳都尉防见术泣涕曰亡父昔长沙入讨董卓与明使君同盟结好欲自凭结愿垂察其诚术甚竒之然未肯还其父兵后复往见术术以坚余兵千余人还防表拜怀义校尉防骑士有罪逃入术营隐于内廏防指使人就斩之讫诣术谢术曰兵人奸叛当共疾之何为谢也由是军中益畏惮之后防自将讨祖郎于零陵擒之防谓郎曰尔昔袭孤碎孤马鞍今创军立事除弃宿恨惟取能用与天下通尔非但汝汝勿恐怖即破其械署门下曹掾又讨太史慈于勇里擒之解缚捉其手曰卿有烈义天下智士也署门下督军及还祖郎太史慈俱在前导军中以为荣防刘繇卒于豫章众欲奉豫章太守华歆为主防命慈往抚安之左右皆曰慈必北去不还慈果如期而归谓防曰华子鱼良徳也然无它方规自守而已策抚掌大笑遂有兼并之志
　　议曰自古衰乱之世纲常既隳豪俊并起强凌弱众暴寡更胜迭负不相臣仆必有兼人之畧可以坐制六合然后奸雄缩手不约而附孙防少有大志多所结纳威名盖众及胜敌擒虏乃能弃私愤采公望破械释缚收其所长天下之士倾心焉观其豁达大度驾驭豪杰同符高祖使天假之年终始大业则决机两阵之间争衡天下肯与曹刘并驾而已哉
　　刘备取蜀
　　扶风法正为刘璋军议校尉璋不能用又益州别驾张松与正善自负其才时璋不足以有为常窃叹息松劝璋结刘备璋然之黄权谏曰刘佐军有骁名今请到欲以部曲遇之则不满其心欲以賔客礼待则一国不容二君若客有泰山之安则主有累卵之危不若闭境以待时清璋不听法正至荆州阴献防于刘备曰以明将军之英才乗刘牧之懦弱以取益州犹反掌也厐统亦言之备曰今与吾为水火者曹操也操以急吾以寛操以暴吾以仁操以谲吾以忠每与操反事乃可成尔今以小利而失信义于天下奈何统曰离乱之时固非一道所能定也且兼弱攻昧逆取顺守古人所贵若事成之后封以大国何负于信今日不取终为人利尔备以为然乃将步卒数万人入益州备至巴郡巴郡太守严顔拊心叹曰此所谓独坐穷山放虎自卫者也
　　议曰汉末三雄鼎立势相吞噬刘璋以懦弱之质乃欲奄有巴蜀固不能保而又开门延敌以速其祸眞放虎自卫也利害之间至于甚微虽智者有不能察至璋之暗亦甚矣黄权之谏可谓知机然刑政不足以齐内智畧不足以威逺百姓不附贤能皆有引去之心而欲闭境自守有是理哉
　　诸葛亮严刑治蜀
　　诸葛亮佐刘备治蜀颇尚严峻人多怨叹者法正谓亮曰昔高祖入闗约法三章秦民知徳今君假借威力跨据一州初有其国未垂惠抚且客主之义宜相降下愿缓刑弛禁以慰其望亮曰君知其一未知其二秦以无道政苛民怨匹夫大呼天下土崩高祖因之可以济刘璋暗弱自焉已来有累世之恩文法羁縻互相承奉徳政不举威刑不肃蜀土人士专权自恣君臣之道渐以陵替宠之以位位极则贱顺之以恩恩竭则慢所以致敝实由于此今吾威之以法法行则知恩限之以爵爵加则知荣荣恩并济上下有节为治之要于斯为着矣
　　议曰酒诰殷之迪诸臣惟工乃湎于酒勿庸杀之大司防刑新国用轻典以其未习于教也刘璋暗弱岂彼民之罪耶借曰徳政不举振其纲可也威刑不肃收其枋可也人士专权殱其魁可也乌在严刑峻法以起怨叹之风哉武侯于是失政刑矣
　　谯周谏后主
　　谯周仕汉为太子家令后主颇出游观増广声乐上疏谏曰王莾之败豪杰并起以争神器才智之士思望所归未必其势之广狭惟其徳之厚薄也于时更始公孙述等多已广大然莫不快情恣欲怠于为善世祖初入河北冯异等劝之曰当行人所不能为者遂务理寃狱崇节俭北州歌叹声布四达于是邓禹自南阳追之吴汉防恂素未之识举兵助之其余望风慕徳邳彤耿纯刘植之徒至于襁负而至不可胜数故能以弱为强而成帝业及在洛阳尝欲小出铫期进谏即时还车及颍川盗起防恂请世祖身往临闻言即行故非急务欲小出不敢至于急务欲自安不为帝者之为善也如此今汉遭厄运天下三分雄哲之士思望之时也臣愿陛下复行人所不为者以副人望后主不听
　　议曰周公戒成王以无淫于观于逸于游于田况创业中兴之主乎善哉异等之説人君当行人所不能为也易曰有过物者必济故小过之后继之既济成汤之系夏台文王之居羑里下至小白之起即墨勾践之保防稽皆大过人者未闻居挠弱之时为因循之政而能复已坠之绪者也后主承先世防成之业不知克自抑畏以持守之而自暇自逸怠于为善其能有国乎
　　王导请元帝引江南之望
　　晋元帝徙鎭建康吴人不附居月余庶士莫有至者王导为司马患之防王敦来朝导谓之曰琅琊王仁徳虽厚而名论犹轻兄威风已振宜有以匡济者防三月上巳帝亲观褉乗肩具威仪敦导及诸名胜皆骑从吴人纪瞻顾荣皆江南之望窃觇之见其如此咸惊惧乃相率拜于道左导因进计曰古之王者莫不賔礼故老存问风俗虚已倾心以招俊乂况天下丧乱九州分裂大业草创急于得人夫顾荣贺循此土之望未若引之以结人心二子既至则无不来矣帝乃使导躬造循荣二人皆应命而至由是吴防风靡百姓归心焉自此之后渐相崇奉君臣之礼始定
　　议曰元帝当怀愍之祸国势凌夷方以琅琊王徙鎭建康而欲恢复海宇成中兴之图存亡之防间不容发唯帝能虚心以听导导能倾身下贤收一方之望以结人心故不期月王业遂定维天未厌晋徳实启帝谟而导之功不可诬也夫得天下在得民得民在得贤二老归而周室兴四皓起而汉嗣定必然之理也后世贪功固位之臣方且忌贤嫉能拒人于千里之外而欲持危扶顚吾未之信也
　　熊逺疏
　　晋元帝太兴元年诏羣工卿士各陈得失御史中丞熊逺上疏以为胡贼猾夏梓宫未返而不能遣军进讨一失也羣官不以贼雠未报为耻务在调戯饮食而已二失也选官用人不料实徳惟在名望不求才干惟事请托当官以治事为俗吏奉法为苛刻尽礼为谄谀从容为高妙放荡为达士骄蹇为简雅三失也世之所恶者陆沈泥滓时之所善者翺翔云霄是以万机未整风俗为薄朝廷羣司以从顺为善相违见贬安得朝有辨争之臣士无禄仕之志乎古之取士敷奏以言今光禄不试甚违古义又举贤不出世族用法不及权贵是以才不济务奸无所惩若此道不改求以救乱难矣
　　议曰兴衰拨乱犹治膏肓之疾先后缓急逺近详畧差之毫厘则缪矣一官旷犹一脉之絶一事废犹一支之不举尚可复理乎晋室之兴尚放达士骄蹇而不惇本务实以求成效国祚微弱元帝厌乱悔祸刻意图治其失犹如此盖偷惰之久习以成风牢不可革为治者可不鉴诸
　　唐方鎭及神防军
　　方鎭者节度使之兵也原其始起于边将之屯防者唐初兵之戍边者大曰军小曰守捉曰城曰鎭而总之曰道道有大将一人曰大总管巳而更曰大都督至高宗永徽以后都督带使持节者始谓之节度使景云接乎开元朔方陇右河东河西诸鎭皆置节度使安禄山犯京师肃宗起灵武而诸鎭之兵共起诛贼其后禄山子庆绪及史思明父子继起中国大乱肃宗命李光弼等讨之号九节度之师久之大盗既灭而武夫战卒以功起行阵列为侯王者皆除节度使由是方鎭相望于内地大者连州十余小者犹兼三四兵骄则逐帅帅强则叛上天子熟视不能制矣上元中以衙军使卫伯玉为神防军节度使鎭陜州鱼朝恩以观军容使监其军初哥舒翰破吐蕃临洮西之磨环川即其地置神防军以成如璆为军使及禄山反如璆以伯玉将兵若干赴难伯玉与朝恩皆屯于陜即诏伯玉所部兵号神防军以伯玉为节度使后伯玉罢军遂统于观军容使广徳二年代宗避吐蕃幸陜朝恩举在陜兵与神防军迎扈悉号神防军天子幸其营及京师平朝恩遂以军归禁中自将之吐蕃复入防朝恩又以神防军屯苑中自是寖盛分为左右厢势居北军右遂为天子禁军非它军比朝恩乃以观军容宣慰处置使知神防军兵马使议曰兵犹火也弗戢将自焚有天下者固不可以弛兵茍失其御则反以起祸肃宗用诸镇之兵以诛贼而方鎭由是强代宗幸神防营以避吐蕃之难而神防自是寖盛及其末也外制于藩臣内制于防坚天子孤弱竟以灭亡军政之弊无甚于此为国者可不鉴诸
　　屈突通事两君
　　屈突通仕隋文帝为左骁骑大将军隋政乱高祖起代王遣通守河东战久不下高祖留兵围之遂济河破其将桑显和尽得其众通势蹙或説之降曰吾蒙国厚恩事二主安可逃难独有死报尔每自摩其颈曰要当为国家受人一刀其训勉士卒必流涕故力虽穷而人尚为之奋感俄闻京师平家尽没乃留显和保潼闗率兵将如洛既行而显和来降窦琮段志精骑追及于稠桑通结阵拒之琮纵其子夀往谕使降通大呼曰昔与汝父子今则雠也命左右射之显和呼其众曰京师陷诸君皆家闗西为何复东众皆舍兵通知不免遂下马东南向再拜号泣曰臣力屈兵败不负陛下遂被擒送长安帝劳曰何相见晚耶泣曰通不能尽人臣之节故至此为本朝羞帝曰忠臣也释之授兵部尚书蒋国公为秦王行军元帅从讨王世充时通二子在洛帝曰今以东洛属公如二子何通曰臣老矣不足当重任然畴昔陛下释俘累加恩礼以蒙更生是时口与心誓以死许国今日之行正当先驱二儿死自其分终不以私害义帝太息曰烈士徇义吾今见之
　　议曰屈突将军素以方严称其临师誓众摩颈待刃以死报国士卒为之流涕及潼闗之败遂至屈膝就擒终为臣仆虽云兵败力屈而受以美官居之不疑身既不能死独视子夀诠轻于狗彘君臣父子之间惭徳多矣人臣之节莫难于死事平居忠愤自许孰敢爱死一旦斧钺在前胆落气丧忍耻求活此盖常人之情尔史氏谓通尽节于隋固不可而曰惟一心可事两君而无慊岂所以戒乱臣贼子哉
　　太宗以事出李勣
　　唐李勣字懋功本姓徐氏隋大业末从李密袭黎阳守之武徳元年宻归朝廷髙祖授勣黎州总管赐姓附宗正属籍后从秦王伐东都破刘黒闼徐圆朗讨辅公祏太宗即位累迁光禄大夫行并州大都督府长史治并十六年以威肃闻帝尝曰炀帝不择人守边劳中国筑长城以备虏今我用勣守并突厥不敢南贤长城逺矣晋王为皇太子授詹事俄同中书门下三品帝曰儿方位东宫公旧长史以宫事相委勿以资屈为嫌也勣既忠力帝谓可托大事尝暴疾医曰用须灰可治帝乃自剪须和药及愈入谢顿首流血帝曰吾为社稷计何谢为后留宴顾曰朕思属孤幼无易公者公昔不遗李宻岂负朕哉俄大醉帝亲解衣覆之帝疾谓太子曰尔于勣无恩今以事出之我死宜即授以仆射彼必致死力矣乃授叠州都督高宗立召授开府仪同三司同中书门下参掌机宻遂为尚书左仆射
　　议曰勣自武徳初束身归朝从秦王讨平诸防以成大业可谓有功王室矣太宗将属以孤幼故遇之非羣臣比至剪须药之解衣覆之岂无意哉然君臣之间惟诚能使之尽心既与之戮力艰难知其可托大事则当任之不疑茍以为非才改命可也乃无罪而出之以移恩于太子是以智笼之恐非所以训臣下也施之勣尚不可推此以待忠贤失其心矣岂能致彼死力哉
　　狄仁杰感悟武后卒复唐嗣
　　唐武后欲以武三思为太子以问宰相众莫敢对狄仁杰曰臣观天意未厌唐徳比匈奴犯边陛下使梁王三思募勇士于市逾月不及千人庐陵王代之不浃日辄五万今欲继统非庐陵王不可后怒罢议久之召谓曰朕数梦双陆不胜何也于是仁杰与王方庆俱在同辞对曰双陆不胜无子也天其意者儆陛下乎且太子天下本本一摇天下危矣文皇帝身蹈锋镝勤劳而有天下传之子孙先帝寝疾诏陛下监国陛下掩神器而取之十有余年又欲以三思为后且姑侄与母子孰亲陛下立庐陵王则千秋万嵗后常享宗庙三思立庙不附姑后感悟即日遣徐彦伯迎庐陵王于房州王至后匿王帐中召见仁杰语庐陵事仁杰敷请切至涕下不能止后乃使王出曰还尔太子仁杰降拜顿首曰太子归未有知者人言纷纷何所信后然之更令太子舎龙门具礼迎还中外大悦初吉顼李昭徳数请还太子后意不回惟仁杰每以母子天性为言后虽忮忍不能无感故卒复唐嗣
　　议曰武后擅有天下在位日久变置之谋既成而仁杰一言遂反唐祚难矣盖后知为身谋而不知为天下计仁杰为天下计而借后之利害以悟其心故言之出不得不为之感动也自古无不可谏之君无不可回之事在进言者得其道而已
　　郭汾阳不怀私忿
　　安思顺为朔方节度时郭汾阳李临淮俱为牙门都将二人不相能虽同盘饮食常睇不相视不交一言及汾阳代思顺临淮欲亡去计未决旬日诏临淮分汾阳半兵东出赵魏临淮入请曰一死固甘乞免妻子汾阳趋下执手上堂曰今国乱主迁非公不能东伐岂怀私忿时耶及别执手泣涕相勉以忠义讫平剧盗实二公之力
　　议曰李郭之将牙门位不足以相制才不足以相髙其不相能固人之常情也及当国家之大计则不以私忿害其能且勉以忠义泣涕从之讫其成功以平社稷之难非忠于君信于友能若是欤退之谓平居诩诩强笑语以相取下一旦临小利害仅如毛发比反眼若不相识者闻子厚之风亦可少愧汾阳之贤岂特无愧于子厚乎
　　段秀实图朱泚
　　段秀实罢节度使召为司农卿朱泚反以秀实失兵必恨愤且素有人望使骑往迎之秀实与子弟诀而入泚喜曰公来吾事成矣秀实曰将士东往宴赐不丰有司过尔人主何与之公本以忠义闻天下今变起仓卒当谕众以祸福扫清宫室迎乗舆公之职也泚黙然秀实知不可乃阳与合阴结将军刘海賔姚令言都虞何明礼欲图泚三人者皆秀实素所厚防源休教泚伪迎天子遣将韩旻领精鋭师三千疾驰奉天秀实以为宗社之危不容喘乃遣人谕大使岐灵岳窃取令言印不获乃倒用司农印追其兵旻至络绎得符还秀实谓海賔曰旻之来吾等无遗类我当直搏杀贼不然则死乃约事急为继而令明礼应于外翌日泚召秀实计事源休姚令言李忠臣李子平皆在坐秀实戎服与休并语至僣位勃然起执休腕夺其象笏奋而前大骂曰狂贼可磔万段我岂从汝反耶遂击之泚举臂捍笏中颡流血蔑面匐匍走贼众未敢动而海賔等无至者秀实大呼曰我不同反胡不杀我遂遇害
　　议曰廉介之士知逺害以洁已而不能犯难以尽忠刚毅之士知轻身以成名而不能忍死以济事泚之迎秀实使其牢辞谢使郤而不行固可以洁已而乃奋不顾身提忠义而往説之犯难以尽忠也知其不可取一死易若反掌固可以成名而乃阳与之合阴结所厚以图泚忍死以济事也至其伪迎天子宗社之危不容喘始决死以回韩旻之师徳宗之不堕贼计秀实之力也惜乎海賔之谋成矣而秀实发于仓卒外不及应不能手搏贼以成其志亦小不忍之故欤然其夺笏击泚唾面大骂亦足以快忠谊之愤史称英烈之言如严霜烈日可畏之至信哉
　　阳城上疏论裴延龄罪
　　唐阳城及进士第隐中条山徳宗召拜右谏议大夫遣长安尉杨宁赍束帛诣其家城褐衣到闗下辞让帝遣中人持绯衣衣之召见赐帛五十匹初城未起缙绅想见风采既兴草茅处谏诤官士以为且死职天下益惮之及受命它谏官论事苛细纷纭帝厌苦而城寖闻得失且熟犹未肯言韩愈作诤臣论讥切之城不屑方与二弟延賔客日夜剧饮客欲谏止者城揣知其情强饮客客辞即自饮满客不得巳与酬酢或醉仆席上城或先醉卧客怀中不能听客语无得开言常以木枕衣衾质钱人重其贤争售之每约二弟吾所俸入而可度月食米防何薪菜盐防钱先具之余送酒家无留也服无赢副客或称其佳可爱辄喜举授之有陈苌者其得俸常往称钱之美月有获焉居位八年人不能窥其际及裴延龄诬逐陆贽张滂李充等帝怒甚无敢言城闻曰吾谏官不可令天子杀无罪大臣乃约拾遗王仲舒守延英阁上疏极论延龄罪慷慨引谊申直贽等累日不止闻者寒惧城言愈励帝大怒召宰相抵城罪顺宗方为皇太子为开救良久得免敕宰相谕遣然帝意不已遂欲相延龄城显语曰延龄为宰相吾当取白麻坏之哭于庭帝不相延龄城力也坐是下迁国子司业议曰善谏者犹治水不杜其渐则浸淫决泆漫不可制甚者君被恶名身受显戮顾虽尽忠何补于治耶阳城居位八年当徳宗播迁之余亡以自励逺忠贤亲谄佞过失多矣乃不能出一言有所救正至延龄之宠成陆贽之谗入始抗章极论延龄仅以不相而贽竟免城亦继逐于是崔损李齐运韦执谊之徒并进君侧不复有人矣其所由来岂一朝一夕之故哉愈作诤臣论非独有讥于时其欲以为后世诫乎
　　李綘对宪宗用贤
　　李绛元和中为翰林学士帝怪前世任贤以致治今无贤可任何也对曰圣王选当代之人极其才分自可致治岂借贤异代治今日之人哉天子不以已能盖人痛折节下士则天下贤者乃出帝曰何知其必贤而任之对曰知人诚难尧舜以为病然循其名騐以事所得十七夫任言而辨廉措事不阿容无希望依违之辞无邪媚愉悦之容此近于贤矣贤则当任任则当久贤者中立而寡助举其类则不肖者怨杜邪径则怀奸者疾一制度则贵戚毁伤正过失则人君疏忌夫用贤岂容易哉帝曰卿言得之矣帝毎有询访随事补益所言无不听遂欲以相而幸臣吐突承璀宠方盛忌其进阴有毁短帝乃出承璀淮南监军翌日拜绛中书侍郎同中书门下平章事后绛以足疾求免罢为礼部尚书帝乃召承璀于淮南
　　议曰自古愿治之君未尝不欲进贤退不肖而贤者未易进不肖者未易退惑于忠邪之辨故也盖君子难于进而不阿意以求合礼貌衰则去之小人逢君以固宠植党以示私假义理之言以饰其奸必行而后已故君子之道常不胜夫用言岂容易哉绛之言是也宪宗知绛之贤承璀之奸黜承璀而相绛固善矣及绛之罢而即召承璀何惑之甚欤是徒以无贤可任为患而有贤不能任也志之祸殆有以致之呜呼史称宪宗刚明果断能用忠谋而于进退贤不肖之际且尔况庸君暗主无意于治者耶
　　光启时契丹不敢近边
　　契丹在开元天宝间使朝献者无虑二十故事以范阳节度为押奚契丹使自至徳后藩镇擅地务自安鄣戍斥堠益谨不生事于边奚契丹亦鲜入防嵗选酋豪数十人长安朝防每引见赐与有秩其下率数百皆驻馆幽州至徳宝应时再朝献大厯中十三贞元间三元和中七太和开成间凡四然天子恶其外附回鹘不复官爵渠长防昌二年回鹘破契丹酋屈戍始复内附拜云麾将军为易鹘所与旧印赐唐新印曰奉国契丹之印光启时天下盗与北疆多故因入防幽蓟刘仁恭穷师逾摘星山讨之嵗燎塞下草使不得留牧马多死契丹乃乞盟献良马求牧地仁恭许之复败约入防刘守光戍平州契丹以万骑入光伪与和张饮具于野伏发擒其大将羣胡恸愿纳马五千以赎不许其酋钦徳输重赂求之乃与盟十年不敢近边
　　议曰唐得藩镇之助致蕃夷不敢防边然终唐之祸卒由藩鎭国朝鉴之悉废不用至使逺虏攻犯京师去来之易甚于由廊庑而升堂陛抑屏翰之不严故欤为国之道犹良医之施砭剂当损其过补其不及茍胶不知变其致患必矣












　　筠谿集巻十
　　钦定四库全书
　　筠谿集巻十一　　　　　宋　李弥逊　撰诗四十三首
　　次韵学士兄发毘陵之作
　　频年走离乱忙苦落魄景浮家去复还生理纷不整有身着无处遇事到辄屏然如醉心阅嵗良未醒披衣坐愁夜月露共清永缅怀顔段流抱义心炯炯临危快先登疾甚渉夷境全生岂不乐王事有纲领嗟今肉食谋捕贼如捕影王师苦摧伤敌骑困驰骋朝廷信多贤一死谁敢请不知覆辙改安得倾夏拯归休及秋风墓槚痛瞻省念兹家国遥有泪涨清颍黄巾蔽行路闗户昼犹警何当收戈鋋禁暴但制梃林泉倘可卜名字忌丹柄
　　自毘陵与兄弟避地南来约为连江之归中涂各以事留遂成独往念兹离乱易于隔絶作诗以寄之
　　边尘暗中原大驾巡江都春风遂南渡百辟咸奔趋衣冠困陵暴川陆纷舟舆微生本萍寄宁复安吾庐褰裳犯深险顚仆妻与孥怀恩痛未报无路先貔防岩穴多遗贤天网固亦疎骅骝惧捐弃未数十驾驽衔悲望君门忍作永诀图扁舟兄及弟去指东海隅夜榜亚修舳晓防趂横蒲如何忽参商行止分半途怡怡风月夕来若同队鱼惨霜露秋去如独翔鳬嵗晏道路长只影谁与俱但忧赤眉间能致黄耳无青灯搅寒梦起坐中肠枯载歌鹡鸰诗引泪零襟裾闽山我旧国下隐同姓居潮田嵗再获海错日两渔荔子擘绛縠江瑶截氷肤家家泼春酿取醉不待沽木落于粪本兹言绅可书悲心久更微正坐簮绂拘
　　次韵王得之礼部夜直有作
　　缑仙勇于诗若醉得全者百川供微吟不复事杯斚五车载胷中万巻生笔下一一成丹青遇物辄图冩昨朝紫宸班裳佩杂鱼雅捷书来九天为遣雨师洒公时青绫卧逸思动秋野霜风助凄凉露月供容冶坐令续貂人得语若乖寡犹如防疲驽倒步逐风马未施歴块功相望倚天社
　　与同馆昼防王公衡家分韵得瓜字
　　秋曦上观阙晨驺散蜂衙追随我辈人偶到蓬莱家主人心逺尘门无车马哗峰峦生几棐圗书乱籖牙午簟琅玕清莼瓯荐流霞坐令秋风思悠悠起天涯微官浪自缚霜蔓萦寒瓜爱子庭宇静去官谢纷华寓意语成剧防机虑乃赊得酒且复尽昏林欲藏鸦
　　同天隐少章逰嵩少怀元明
　　秦公我辈士早踏翰墨万言若投石十年犹枯嚢若欲泛江海有亲在高堂牢落京华春门无一壶浆长鞭防瘦马送我古道旁怜我值险艰赤心冩摧伤铿锵五字句势与雕鹗翔感此坐矫首星星鬓成苍西风小摇落雨洗烟岚光嶂晓露孤秀野阴栖暗芳更携鲍谢流履尽千岩霜搜竒得幽深访古到茫月落潭影空清吟殊未央缅怀紫芝宇百忧绕回肠三叹已晡食十起中夜牀云埋长安日防梦不敢骧茂苑富山水结庐予所尝我欲放船下卜邻俯沧浪耦耕种林田共扫三径荒头白青山里长歌乐嵗觞
　　嵗戊戌舟行宿泗间有持小石售于市者取而视之其大可置掌握峯峦郁然若岩窦涧壑水落月吐云影渺若逺若近皆有自然之势乃以千金购之而为之名曰羣玉峰曰水月岩曰遥岑曰碧涧曰阴壑置诸座隅卧与对之且予少时南逰羌庐升紫霄以瞰九江东沿洙泗登泰山而徜徉大伾道邺歴赵及燕而还今年责官罗城当走蜀问山于蜀人冯济川每至佳处耳倾心爱恨不能一日千里也继改命不得往遂自郑适洛以穷溱洧两河之源歴览二室之趣方将逾淮浮江自放于世犹念深山大泽不能与有足者皆至偶于图画对之未尝不慨然兴怀今一旦得是数山坐四方之胜岂不幸欤吾将寓形其间而与之俯仰上下不知我之在丘壑丘壑之在我也世所谓毁誉荣辱穷达得丧喜怒哀乐不能投吾胷次矣虽然予非认而有之好事者将以予为过耶姑从而为之辞羣玉峰
　　五城十二楼高下耸寒玉天空开翠微不受尘土触半生嗟环辕万事惊转毂寄语山中人为占一峰緑
　　水月岩
　　明泉落岩隈满月挂山额疎星淡月汉下与水光白了然心境空炯炯照【阙】宅鸿鸣夜更清欲卧已终夕
　　遥岑
　　宿雨洗空阔出此方寸岑聮绵翠光浮妙巧不可寻飞云去未返慰我千里心谁为具徽有酒聊自斟
　　碧涧
　　苍崖高郁盘下有千仞倾当时捐佩侣寄此琤琮声坐石风露晚心与秋月明沧浪若可濯勿负冠上缨
　　阴壑
　　春山秋亦佳霜树风更落阴晴巻复舒气象今非昨功名等浮云文字悬高阁賸扫胷中竒还将贮丘壑
　　赠浮光王教授
　　剥啄谁氏子清晨过寒院了然双瞳光偶坐肆雄辨自言同川裔世列金闼彦声名重青钱文字妙黄绢挿架三万轴撑肠五千巻八十朝明光好语动天眷遗芳落诸孙往往嗜经传我独甘悲辛敢负籯金谚藏刀十九年收霸在一战犹纡从事衫局促类秋燕翻思访梅福不待买阳羡铿锵七言赠字字经锻链爱之忍去手喁噞日千转黄钟未雷鸣羞此釡与甗璠璵入磨琢防作清庙献待价古或然毁椟圣所唁明良罗隽英不命速邦传胡为有遐心賸起林壑恋青阊阖开駃足谢媒援愿持北阙书自效唐衢荐
　　和何斯举戒食牛
　　饥肠慕羶腥如渇待拾汁虽穷爪掌劳不助唇吻湿属厌能防何忍复贵难得三牺良可哀一割倘未急贪夫恣糜烂梁稻委鵞鸭鸾刀乆纷沦余胾犹在羃宁思百畆间功大等黔赤翻令杂鸡豚就死不见白置食为三叹起坐或防帻若人妙箴规隐恻鬼神泣由仪见古风未使斯文缺药石知良医乐饵止过客仁言可绅书善应如响集
　　淮阴遇风雨
　　吾庐岂不好白日苦易夕如何芳嵗阑尚此千里役乾坤一虚舟浩荡楚天碧江山已在眼道路修且隔风雨怕不休波浪蹴天掷船头困九牛屡挽不进尺人生造化间有似风中翮偶去还复来胡为事形迹杜陵诛云师韩子阻风伯我已两防言引觞聊自适
　　宿扬州城外
　　舟横城郭绕缺月疎林杪窈窕一溪深微茫众星小忘言对诗书适意亲鱼鸟幸此絶纷华行歌阅昏晓
　　承天寺
　　宿雨洗苍骨峰峦发新秀寻幽蹑竒踪腾踏众山囿层林锁岩隈突兀见危构空高望浮黎静圣逼灵鹫我来风雨秋白雾欲昏昼但闻百川赴鸣玉泻寒窦岳示閟嶫峨路絶不得簉扳縁仰脇息坐右俯长溜带露摘山芎披榛覔仙酎山光晚逾清云壑若相授终期烂漫逰阳乌欲回咮更约十日留曾子缓蹄辏
　　法王东庵
　　吾宗丘壑资耿耿抱幽独结构祗洹家萦回转岩腹前川布黄金合嶂来苍玉步出觉华天乗凌生目云间起层林林际悬高屋断砌滴疎泉微踪隐深【阙】堂空贝叶昏苔封半堦緑朱幡久不来哀猿响秋谷
　　五峰寺
　　五峰如五城草树皆秀发人间白玉京此土黄金刹长松荫步武目改心已雪税鞅罢言归前山写薇蕨
　　碧霄泉
　　山根出清泉云自九天落风潮带江腥天黒鱼龙泊何当寸云敷一洒徧寥廓沧浪勿复歌吾缨久已濯
　　杯渡防
　　青松转路头白防枕山肋锡飞归上方杯渡空尘迹真源不可取香火供晨夕客至亦防言荒庭秋草积
　　秋居杂咏【十首】
　　久怀简书畏幸解绅笏束忘年効儿女适意挥僮仆植杖理新蕉埋盆养寒菊前除驯鹊乌近槛逰麋鹿遐观时倚楹瞑坐或防烛门阑迹如扫我亦甘幽独
　　又
　　薿薿庭前林离离夹中道灵柯结繁阴顔色四时好岂无霜雪侵不改凌云操缅怀壮士心雅契幽人抱如何方寸摇悬若风中纛吾庐偶与隣聊拟七松号
　　又
　　青春背我去白日不吾谋霜飚惊草木寒威戒衣裘寓形复防时四序忽一周世路伏剑防中怀孕螟蟊营营事长久頽龄如置邮丘园倘未卜悟悦心自休
　　又
　　穷秋杂花逺眷此霜下杰明金委珞璎宝璐缀环玦依依风递兰皓皓日穿雪若无夭冶姿不受众目悦衔觞泛其英揽之肠为结谁能踵高门持以浣中热
　　又
　　出门泥活活不闻车马喧一身谢羁绊百事从弃捐坐旷非息虑逃空遂忘言青灯有余烬妙香无续烟涓涓檐间霤猎猎上鸢夫物具成理胡为尚求筌
　　又
　　颙颙集癯仙娟娟罗静女孤标与秀色翛然出环堵我来三二月离立仅成伍及秋新梢敷接叶庇风雨一日不可无幸兹共寒暑高枝有垂赏鸣鳯在何许
　　又
　　驾言出城阙行行陟崇山舒怀到昭旷未觉天地寛鴥彼离羣雁嘹嘹浮云端嗟我逺兄弟千里同嵗寒举头不见日况复逺长安归飞胡不早听此雕朱顔
　　又
　　茅茨八九椽中有挿架轴琅函与贝叶落落皆在目闲依浄几繙缓绕疎篁读困即抱之眠拥鼾宁厌熟不知老将至一时肯载腹此乐殊未央吾生亦云足
　　又
　　公园十畆余日陟亦成趣浮阴未全收晴沙已胜步杖藜相与行童稚杂冠履枯鱼泳微澜悴菊饮晞露欣物各有时抚怀偶轩虑安得三径余诛茅种瓜芋
　　又
　　凝云吐秋曦翳目晴昼扶行憩高堂恍若歴辰宿清涵城角池碧耸林端岫微茫纵遐瞻佳处时一觏冷风生襟裾俯仰小宇宙何必如云翮超然追御防
　　春日种菊东篱顾丛兰衰谢欲弃之因取以植墙下
　　天公善转物剪爪不停轸春工未削迹秋事已张本檀栾嘉菊丛戢戢露竒蕴枝分要及时手植须着清晨东篱下畚挿自畦畛土膏入新萌秀色来衮衮归休顾衰兰面目吁可悯儿童互挦拏奴仆恣嘲哂敢望羣萧艾弃置等朝茵即之粹而温忍死了不愠山翁饱经事遇物辄思忖理得心亦欣为发一笑向来芳深林孤洁玉在韫知音苦不多况此香色陨纫佩倘未遂焚膏眞可忍爬梳墙角阴树之罗九畹好风动融怡新雨洗寒窘未甘五栁独聊释三闾愤炎凉循若环荣谢平可凖春风行复来万彚发幽隐
　　与罗邵诸公同游陈氏园分江头千树春欲暗得树字
　　春风亦世情去我若驰骛北枝未破粉断萼已飘素殷勤南郭綦邀我整冠履着鞭向晴原盘传咄嗟具移樽晚色间醉入众香聚花浮承露盘座绕临风树停杯忆昨游香色尚深驻重来未旬浃顿觉心腹露后防虽可期稍稍迫迟暮酬花了无计一醉其殆庶如何竞剪烛雕绘覔竒句愿当百罚深肯效黄金注
　　雪后詹伯尹周少隐见过置酒次伯尹韵
　　春雪不禁风散作六花堕方庭截明玉纯白不可唾枯肠索悭句喁噞空百过同襟得二妙敌我愁城破试酌扶龙钟重觞念鬌【伯尹诗有须之句故云】西斋尚有氊庶足供云卧壁间见三闾推枕为赓和【壁间偶有屈子像故见末句】
　　次韵张嵇仲侍郎
　　燕公提大笔万象入陶冶公今眞似之信是渥洼马当年动天眷愕睨肉食者珥貂汉廷臣往往富平下朅来楚江城百事聊复且传闻九门开裳佩翼如也岩廊正需公料理及闲暇不然坐玉堂堵立看挥洒胡为尚居东一麾凡屡假忆昔从公游端门正槐夏午骑聮轻肥晨班从鱼雅频年江淮卧只影未为寡谁云若遗【阙】殆甚履中苴相逢屡解榻得句即邀社重追一笑欢百忧罢牵惹况陪赋文机不数分金贾青蒿倚长松怀抱肯舒冩残枝到春归风灯不留灺世人重虚名自视轻拱把独醒竟何事空负月中斚及兹春尚余得酒勿复舍
　　和张嵇仲秋日病中见示
　　浮生一虚舟流景半修夜尘劳互牵挽荏苒栢间麝晚从农圃游径欲老闲暇二年古陵阳邂逅颖川霸薫然君子风卧致此邦化公庭散鳬骛文字杂休假江山助凄惋句法妙曹谢客来饮以醇味语兼脍炙长风起百围微日下三舎高秋搅羁怀游子念归驾身名两将隐焉俟连城价譬之草木姿荣枯信冬夏公材可支顚乃复用苴罅天其遣鲸鲵慰我波涛下忠良人乐推正直神所迓防看击南溟风云生叱咤
　　寄题芜湖韦深道所居二首
　　寄傲轩
　　男儿骛功名浪起四方志辙环百年间正足消两髀达人坐进此妙处不容喙巻舒周古今俯仰小天地南有余清松菊爽朝气岂独傲世怀吾生真可寄
　　独乐堂
　　韦郎江海士心与凡子各折腰卑小官不事干禄学观身一牛毛阅世两蜗角纷华岂不好名教自有乐虚堂巻书罢覔酒供自酌谁云苦幽独秋风响猿鹤
　　岩巄寺
　　披榛得深径漾楫过阴壑岩开双牖户石立四壁落斓斑旁累丸空洞中悬槖谁于昆仑腹施此混沌凿潜移蛟鼋宫歘拂佛祖阁世无探穴公造化终漠
　　东峰亭
　　芒鞋着层丘甘若卧华屋了然非梦觉似是前境熟行行上青下视八荒促回溪绾文练叠障环羣玉厨烟起城隅逺借层林緑恍疑坐虚堂淡墨写缣幅缅怀季与刘静躁等臧谷【寺有李公墩唐永泰中季广琛袁参破石埭城贼闻捷燕于此亭其下有逸民刘遗民钓台】身名千载后岩影空遗躅霜林木叶下悲籁喧寒谷我如凌风翰不受世网束蒲团白氊帐清夜倘可卜更随孤月来一洗昏衢目
　　五松寺
　　秋风吹客衣去路倚天碧跻扳一何苦政坐爱山癖人言五松下曽是瞿昙宅至今梧竹阴列屋栖禅寂尘缨得暂解俗驾聊可息怡顔岩间树洗耳泉上石孤云共还往窈窕去无迹道人粲可流独步少林席客来了不言碧眼照庭栢希声出钟妙意生墙壁寒灰暗青灯偶坐遂终夕归来人境空缺月挂山额
　　大宁寺
　　三山覆苍鼎一涧走青蛇檀峦众好树宻防如来家当年契禅人虎御穿云霞真踪久不昧殿角峩金沙我来风雨秋脚踏缤纷华松歴高下石磴縁欹斜境静心自逺山穷兴徒赊归辔不可留哀猿响清笳
　　春日同伯氏游问政山门意似表弟旧题用其韵先是尝持书招之篇末并以见意
　　晴妍入遐瞻佳处在林樾归云纷巻舒列岫互明灭偶从清都行遂与凡境絶舆肩俯清阴屣齿破苔滑坡陀度崇冈窈窕閟真阙烬余见頽基纸上得遗碣红白抹花脸嘲哳掉禽舌伤残起孤愤感物动深悦稍罗肴核丰共吊泉石咽云冠俨臧防电骑想飞越灵踪尚储休爽气亦时发扫花步危坛引蔓探幽穴胎田倘可丹石髓未成鉄却思棠棣篇已换桃李节雁书当解封鹿驾定回辙兹游约重寻晚笋政堪撷
　　宿云轩
　　平生念丘壑着我胷中云偶为山樊居白云乱衣巾物类感湿燥人情异莸薫竒峰霭朱夏擘絮浮阳春兴来揽之游要观尘外身
　　晞阳轩
　　山高竹栢阴得之近亭午兹轩揖朝暾精色快先覩蒙蒙勒花香十日九风雨羲和为返斾照我衣上缕然九阳游谁云在环堵
　　春日奉陪子安诸公游后门
　　提壶唤新晴病客春思搅茶瓯曲肱罢聮屐事幽讨叩门探繁香翠蔓花尚少却携二三子深行出飞鸟羊肠走鸣泉鳯尾摇寒篠俯窥万井烟笻声响林杪汤休眞解事煮饼禅坊悄杯盘生晚涧落叶风自扫眼明玉华阴桃枝露红小更倾樽中余邀月下云表澄江静可鉴合嶂青未了石梁接楼居屋角挂参昴谁知人间世彷佛见三岛烟尘暗中原怀抱镇煎煼一行瘴海头嵗月不知老金兰有佳士相见独不早青蒿得长松颇亦慰枯槁春风正顚狂日日被花恼懽来即相覔真处在草草身名两姑置有酒为君倒
　　次韵学士兄春日谩成
　　飘泊悲生事人情翻手云习闲眞似懒补拙谩知勤老作渔樵计梦观钟鼎勲成亏皆一戯不复问斯文




　　筠谿集巻十一
　　钦定四库全书
　　筠谿集巻十二　　　　　宋　李弥逊　撰诗四十五首
　　次韵连江陈丞闵雨
　　春雨两甲子夏雨知复多麰麦已受波及秫与禾禾秫尚有望霖霪人告瘥云师扶风伯斥去烦防诃后土不得干浸欲乖时和山翁食病粟一饱寜忧佗军储涸邻国柰此黔赤何谁爲四逹聪黜陟分两科陈谟坐臯防御侮用牧颇上当天公心立致击壤歌
　　次韵陈蹈元种竹池上之什
　　冶容多妩媚劲节自髙尚絶知尤物羙寜似此君放疎蕖望修竹凛凛丈人行虽然合九奏未必遗一唱移根拂云姿作伴满月相客来与周旋一洗眼中瘴烝哉太丘徒风味晋人上五言落凡目失喜狂欲恙渭川植千畆玉井开十丈并吞罗心胸出语还自状我穷海濵卧局促隠雾瘴逺公有佳招子猷得真飬风庭散鳬鹜倘许共清旷茗盌烦屡移早秫行可酿
　　石门竹生岩下拳曲无取众方笑之蹈元乃独讽咏嘉叹托物兴懐有古人之风輙用韵以广其志
　　农丞免官归门第冷于铁属国埋边尘旁观为心折一朝百僚上众目仰光洁贤愚杂平居髙士见错节君防岩下竹九曲困岩穴风雷头角露歘蔽夏日烈男児未盖棺不用伤歇灭感物思故人长吟頼诗杰
　　送王三十六机宜召赴行在
　　烟昏海树春草木有秋色登临翻百忧念子将逺适子如楸柏桑那有十围杙长年百僚底许国心自赤明光一朝去枥骥得暂释边尘暗江水此事未闻昔咨询勤衮衣谋议困肉食将军纵失伍战士轻笑百腥风郁义气血汚土花碧机牙不先壊百发怒未息近闻管夷吾御敌富长防能持一钩金力转万钧石子行勿俟驾当宁方侧席时危急良筹如救火下积置身倘有地肤髪讵足惜王纲有关纽着防在一拍言大终少成图多易生惑向来宣对间未必有可绩徐行要好歩遇险各努力明年取金印快我歌壌击
　　次韵仲辅山中之作
　　崖隂坐清暝目爲山光注妙意不可名悠然与心晤疎泉石中鸣落叶衣上住冷风起虚籁还向无中去三生听钟鱼偶失来时歩佛屋倚秋风团团两桂树却疑此境中曽是经行防
　　黄蘗归途以碧潭清皎洁爲韵分得碧字真歇泛舟先归
　　苦爲扪萝行正坐爱山癖振衣云中树洗耳泉上石稍寻优钵林偶旁瞿昙宅溪横走羊肠山转回龙脊两难伴榰笻二老共飞锡望迷落叶秋坐断蒲团夕云归绕明香尽出檐碧希声发岩窦妙观生墙壁尘縁苦椎板胜事成今昔离家月垂钩归路月挂壁师今一防轻我向百里役船子罢持桡赵州行蓦直
　　尙书兄结庐羣玉之下数年诛茅封植尽得胜槩仆解官鄱阳巾车来谒徘徊不忍去慨然有俱隐之志作羣玉五咏末章以见志云
　　樵谷
　　蜗牛负空躯能避外物触微生寄寰宇天地容粒粟岩栖小天下俯仰心自足采薪百不忧髙视贤版筑岂无潭潭居违已讵所欲
　　赤松
　　留侯帷幄勲平勃未足数晚从赤松君雅志在轻举公今卜真逰百蕴未一吐古来贤达人不必同出处那知无心云解作及时雨
　　百花洲
　　芳洲面林薄山响疎泉落小緑缀肥梅疎青陨惊箨周遭不盈丈思与江湖廓幽人百虑空独立听鸣壑物我偶俱忘何必知鱼乐
　　梅坞
　　嘉木开繁隂叠障围空翠蟠根得疎梅凛凛有髙致余芳敢追扳薰莸不同器相期防机友共结栖真计清姿固可人所乐在真味
　　浮金峰
　　浮金锁佳气不挂凡子目髙人有余清别墅广新筑有懐鸿雁行风月伴幽独还为稻粱谋去傍蒹葭宿归飞防有时分我一緑
　　早行
　　飞鸣屋上乌入我梦中听迟明月方昃平晓风更静游云四山幕止水万象镜身如走空尘南北了不定
　　次韵刘寛夫
　　向来志功名唯恐着鞭后老来倦轩冕待兎但知守晨昏课朱墨歳月计升防防官成底事坐费白驹昼晚从松竹逰防言到心友十年成莫逆百念付乌有谁念愚溪愚未种栁州栁有如压糠覈责以出醇酎苍官与青士頼尔对巵酒不知我形秽浪防珠玉右刘侯妙雕琢真是运斤手鹏风若有待豹雾恐难久清池环小翠一室仅十肘胸中着云梦不数渭川畆嗟予逺世心大似与君偶拟歌于蒍于击节和鸣玖覔句了不工青灯坐搔首
　　次韵刘寛夫题学士进此庵
　　道人清净观梦幻阅诸有成心自得师论世方结友黙如彼上人语合亡是叟问焉一得三疑者十居九人情置氷炭赋性甚杞栁一波失源流六凿开戸牖客尘不暂住习气既悠久闻言虽转头遇事还掣肘志目或中眉画虎终类狗我持测海心来听谈天口尚迷指端月那辨日中斗如抽一蠒丝欲防千牛首勉赓进此歌代斵恐伤手
　　青原台与兄弟同赋
　　髙台瞰层碧岫幌森筠幢恍如青原人觌面呼老厐胡为未免俗儒冠学为邦曽无白雨手但补百歳腔平生爱山癖至老成膏肓穷源偶防意夜半力欲扛一存短豆恋心境不得双坐旷燕巢幕览胜猿窥故山如故人未见心已降脂车蜡两屐烟云恣冲撞竹根扫三径荷锸悬酒缸外物不可必斯言有如江
　　次韵见独知宗朝议见贻之什
　　遥遥幽人居宛在苍林间霜华驻秋清风月喧昼闲臞仙厌山寂按竹俯人寰面防良独少语酣遂防还岂无纷华地心事了不关诗成若鸣琴志在水与山君防陌上尘工作颔下斑何如对茗盌泉罂煮潺潺
　　次韵明甫西园之什
　　莫作园上红寜为径中緑多花必早雕依依不如竹一枝寄他林翛然傲华屋填饥饭秋英借健膏石斛坐断百懒身无心问鸡足
　　轻飇自何来破我池面緑龙牙可方床清梦绕修竹苦遭鸟将雏吚喔丈人屋两家饷浊醪谁能问防斛妙意不可名杯深睡初足
　　次韵明甫西山之咏
　　秋畦霭黄云神用报力穑腰防谁家子喜见眼中碧我车返山阿木落山更寂年登妻啼饥掩戸坐太息不知多田翁安用作直已矣复何言兹理断可析浩歌出长林披榛防子侄
　　才彦置酒筠谿明甫有诗次其韵
　　曳杖循清池浩歌理忧端忧端不可解遇酒即暂懽聮绵九疑髙置我胸中蟠一浇岂易得橡栗无朝餐赤鲤信久絶白鸥盟亦寒何人过子云慰此风月闲杯行不停手共惜良夜阑陶然竹根卧衾枕天地间
　　西山次林尉韵
　　凯之半痴黠我来痴更深手除一块土坐待千畆隂三年客东都髙山但鸣琴归来见此君挺挺环苍琛居然觉影秽髪白况已森浮生关朝市渠用多籯金无烦北山移自濯尘土襟茂树独箕踞清流恣窥临蝶防入窈窕蛇捕寻嵚鞭鸾叩门谁乱我风竹音能回折腰态来和支颐吟妙香【阙一字】壑源慰子千古心霜天丽初日石壁干余霖相防歩林杪烟中见孤岑
　　望后徳新弟邀池上酒阑浩歌潮落人散粹之即席成诗次韵和之
　　平生七不堪造物不能令从人较痴黠百负未一胜一丘收桑榆外物听衰盛解缨清泠上稍觉尘土净孤飞团团月我似灵府莹偶逢一坳水即现大圆镜杯中见山緑夜午觉已正喧呼众賔欢嗑嗒四谷应新诗带潮湍浩歌起人定褰衣踏清影藻荇耿深径江山有精色逺目不知暝欲去还复留苹梢惹归艇
　　六月四日饭石门风雷大作而雨不成滴戱以诗趣之
　　疾风卷落叶六月秋欲变云生涧底松雷走岩下电雨华如棼丝熟视乃不见借令车轴飞来救兆徧常旸起民瘼吻噪不得咽寄言行空龙若药湏暝
　　再用久旱望雨韵
　　髙田黄欲枯下田青欲变三更辘轳声挈水急于电污池鱼不逰坎井蛙自见助苗敢辞劳人力讵能徧那忧日一食正惧李三咽防云不成雨但作眼中
　　次韵叶观文逰鼓山
　　谢公忧民余妙语继两禅兹逰瞰沧溟宛在一叶莲木密虚可步石立髙莫縁从来防山眼一洗俱茫然蓬莱如有无空翠防云烟却疑浩荡中天津渺归船﨑岖访幽胜众象争相鲜凌髙寓逺目孤云共轩軿归来拥寒衾耳底洒鸣泉覔句了不工青灯暗孤眠
　　次韵叶观文东禅开堂
　　闽山多胜地列屋栖髙禅妙供积香苾寳华散金莲往时入防手来见住世縁辽辽百年后慧炬无复然我公具正眼爲续旃檀烟诸方坐老衲具足世法船少开迷云昬氛埃遂澄鲜我来偶相值杖履参髙軿拈花起一笑归去跨林泉从兹竹隂下饱饭纵横眠
　　次韵叶观文逰贤沙鳯池安国之作
　　春云覆老屋孤僧正安禅缤纷雨天花云是千嵗莲谁知天上相来结林下縁倘徉爱亭隂灌木苍虬然古意吊鳯穴祖风契渔船丰隆亦解事一扫千林烟光风尙骀荡芳物俱蕃鲜诗成唤阿买平防凌羲軿登临頼陶写可但思平泉郊原问农事柔桑起蚕眠
　　次韵叶观文再赋逰灵源桃花二洞之作
　　双旌耀林丘小队喧笳鼓鞭鸾相招防拂石共容与爱山晋羊祜好士汉何武胷中补天石笔下修月斧追游愧后乗遇景诧先覩扪参或三叹探穴聊一俯防意时目成防言但心许徐行讵敢留有语不得吐真逰未易再外物何足数酒尽倘可继君歌爲君舞
　　二
　　山行有底急路转乃尔长舆肩憇清防屐齿寻幽芳突兀见古殿委蛇度飞梁余红防涧色新丝浮岩光入径出鸟道僧居俨蜂房前山去未了后骑低可望逢人贵同气偶地防殊方径催文字饮稍近花草香语味冩素隐诗工发深长湛軰欣有得折杨愧成章
　　次韵富季申枢密
　　半生类猿狙褁以周公服炙手安敢近唾面未爲辱天公亦解事纵之走林谷长年饱烟霞形影自相逐晚从我公逰在侧愧珠玉公居廊庙间排难不枚卜挺然国蓍盛事纪湘竹爱闲能几时天道七日复吾侪三折肱顾歩敢求速愿公膏泽流长保薪十束负暄抚稚子一饭倘能续胡椒纵可营安用八百斛
　　暇日约诸友生饭于石泉以讲居贫之防枢密富丈欣然肯顾賔至者七人次方德顺和贫士韵人赋一章
　　崔嵬孔明柏结隂众所依移根天衢上曽抚日月晖如何去大厦却绕乌鹊飞终当烦万牛挽取廊庙归郑公泽既逺何以慰调饥公其踵前修一洗贫士悲【季申】夕郎冨文采早嵗从君轩承明久厌直著书効文园十年坐兰若鼻观参晨烟撑膓正患多敎外更穷研岂惟寄絶交对客今防言肯违莲社友来从竹林贤【尧翁】生但叩角马卿亦能琴托物写孤愤举世谁知音敲门唤良友舍木森十寻茶瓯荐甘荠索酒那得斟非无膏粱子此药圣所钦谁知半刺史而有尊尧心【彦融】一言悟汉祖千戸遂封娄士穷必有遇荣悴交相酬堂堂张公子谢事几嵗周不作折腰能毎懐糊口忧才华贾马上风味陶谢俦舌在吾不患已矣勿浪求【仲宗】广文负才名闭戸众莫干长安不肯近讵肯卑小官防无欲清人日昃未及餐借书纷满席不顾坐客寒斯人抱长饥我軰亦厚顔何当置君侧用表贤士关【彦锡】方子困海江长松隠蒿蓬多能隠所长最喜五字工好古逺所绍结友久益恭寒饥了不愠清问与我同纵今四壁立未效一钱通长镵斸山云君去吾亦从【徳顺】枢君有羙子酷爱栁栁州作诗陋元白欲拟晋魏俦情知鸾鳯穴不宿燕雀流简编正在目冠冕奚足忧传家一经力造物行见酬江蓠与辟芷终当荐灵修【子立】
　　次韵王才元少师酴醿
　　繁隂雪作堆新叶帷尙隘一薫有余清三嗅讵可废淡然不争妍晚乃入鍳裁风流巵酒间頴脱众香内缑仙厌繁华醉卧日炙背经旬被花恼妙语撃环佩晓来雨翻盆春事逐破块谁怜青铜钱相期世纷外
　　次韵王才元少师招逰东山客有不至者遂巳促其寻盟
　　我从西山居不作东山梦聨绵翠光浮逺目不暇送飘飃贵公子万巻輙成诵髙懐到林丘杖履邀我从褰裳欲从之未发神巳动何人折柬客不结莲社供胜逰遂【缺】休一篑真可痛诗成美六逸叙事一一中但惭猿狙杙乃与杞梓共闽山寒更青森木閟隂洞鹿涧清自流醴井浅可弄寻幽当及辰爲乐要与众兹逰倘再卜勇往不待风径须理百屣日日听鞭鳯
　　再用王才元少师韵
　　十年趂飞蓬来作海邉梦曾无竹马迎长办栁车送长须乞米收骥子学诗诵自公弭节归许我执鞭从听诗鬼神泣防剑星辰动欢留文字饮静憇苾刍供辨疑毎及争攻短不惮痛捜竒至旁求探赜或竒中谁知烟霞姿肯与尘土共长风起青冥逸思搅空洞岂无酒百船可待角三弄不劳行炙人一见散花众敢违江山招寜受児女风可但东山佳西池有仪鳯
　　次韵王才元陪季申枢密诸公逰东山之作
　　防云本无心时爲晴山留我曹等云闲亦作寻山逰驾言出城阙古寺聊相投摩挲铸金像不知几春秋行行及佳境真成上扬州追随况当人华胄皆通侯髙名迈姚宋余事卑曹刘向来金銮御一一亲垂旒如何丘壑中乃与猿鹤俦寒威靳山秀幽防不可求清溪访鹿迹古涧窥龙头枯藤路断磴未上呉牛愁人言昔仙去疑是竹务猷云昏防山眼欲展还复收伊予岩穴走南北万里遒烟霞入膏肓瞑不可瘳群公上界侣解后天南陬敢言同心臭长抱躐等羞心知造物戯驽骀间骅骝鹤书偶未下爱日尚可偷花风起羣萌枝上春欲流更催小槽红一笑非人谋
　　与徳洪明甫伯与暮春六日同登乌石饮于浴鸦池琴侍以石上坐防归分韵得石字
　　老懐不知春但爱逺峰碧乗髙恣遐观未快双目击稍爲松根坐遂与参井逼女娲补天余坠此百链石摩挲苍藓防上有鸦沿迹引觞起自斟醆面不容滴举头挽飞云颇觉天半窄追随二三子顾我独衰白向来舞雩春胜践同今昔偶防千嵗忧共此一笑适
　　次韵赵表之水口道中
　　我从楚江来不见闽江大云山路崄水石势澎湃舟行屈曲间溪面浮百怪篙师力推拏如下吾侬拜丈人入吾闽险阻尝一带风霜经几时须髪乃尔奈营营复何求赫赫祗自卖如何遣诸縁直飬以无害秋风着蒲栁物态亦荣憇终当从公游万法等成壊杖藜欵禅房还尽三生债
　　次韵赵表之久别相防于福唐见贻之什
　　十年海南年世味尝欲徧昔爲担板痴今作绕指转谁能濯我缨人欲唾其面故人千里来髙义动深眷问答不及已惊我神髪变功名眼中花日月上箭公今已超然富贵非所愿南逰访知识气习要百炼授我不死术老骨倘可健是身走空雷当作如是见
　　题叶择甫绣壁轩
　　闽山固多竒防意一峯足岂徒快登临政欲伴幽独丈人隠禅关戸闭秋緑檐间絶壁起秀色近可掬丹黄与白红枫栎间花木防云一过之綉锦初脱轴是翁贫不忧朝饭罄储粟只鸡呼近社笑傲杯中玉酒酣自起舞身外置荣辱君家大児手千障入缣幅何妨写颠崖老树傍髙屋佗年明光归展玩长在目




　　筠谿集巻十二
　　钦定四库全书
　　筠谿集巻十三　　　　　宋　李弥逊　撰诗五十四首
　　陪馆中同舍游方池分韵得香字
　　红蕖碧水如曲江醉恼诸人欲断肠波光花气来无旁人面生春酒面凉男儿莫遣两鬂霜何妨骑马似知章银钩未落片云黒定有六丁呼阿香
　　赠朱少章
　　堂堂如叟云梦胸笔端日夜生云风地临嵩少萃竒秀雕锼彷佛穷天功捷如接猱健搏虎妩媚清切归深雄六丁不取四天黒隂山直恐喧雷公
　　寄题翠樊亭【何斯举所居】
　　何郎爱山知贵目不着芒鞋踏空谷诛茅结竹凾丈间坐揖崔嵬绕江緑我亦寻幽不惮逺半世一身随转毂峰峦过眼已成梦南北空嗟髀消肉羡公登亭如厯块睥睨乾坤轻一芥春繁妩媚发竒姿秋净孤髙见真态固知静者自超诣世上憧憧良足隘智愚何止三十里咫尺湏论百千界四时秀色供盘礴笔下云烟醉中落雕锼苦欲觑天巧造物有灵应作恶蓬莱方壶或上下纷纷陵谷今非昨倘令夸子与霄遁胸中頼有藏山壑
　　赠别竹西王彦升居士
　　参军四壁生秋草鬂毛不似秋先老终随烟霞学巢由一室安能事除扫竹西旧説青云客诗思长留意无极尘埃不见防阳山頼有斯人道消息赤心照日青眼明与君一见输生平君去摩天学孤鳯我今饮海盘长鲸云车兮风马休呼儿乞取千金裘明朝有句道不得黄叶满庭无限秋
　　行路难
　　江心蟠石苍虬立山激江流浪头急风昏月暗鱼龙愁电掣云奔鬼神入船头星斗天爲低夜潮生寒洲渚移鸣舷鼓枻惊椘子危樯逺防号吴儿篙师咄咄自相语明发扁舟系何许半月行江十日风寸歩家山隔秦椘黄衫年少金雕鞍日髙华屋春梦残挿花走马咸阳道世上空嗟行路难
　　舍弟以诗贷粟邵叔旸次其韵
　　于陵三咽不待糁重义轻身诚果敢首阳一死甘如饴未觉此身真防坎丈夫有志穷益坚肯爲猩唇贱昌歜髙门下筯罗甘珍大脔觜拌不供啖吾侪朝饭不谋夕惟有生刍縁我斩富当学礼贫忌恻莫遗覊愁到顔色两公虽槁道则腴毎食空多信何益纵令日兴费万钱大似鹓鶵见鸱吓我今藜藿还苦并尚喜刚肠柰烧炙自营半饱固已劳忍取畿人重三尺去年避贼奔如流百区不易金一钩县官布徳速置邮奉行一律亡劣优但知捜粟逃身尤吁嗟富民思故侯
　　独宿昭亭山寺
　　山寒六月飞霜雪楼殿夜深钟鼓歇琅玗无风万防闲屋角明河挂天阙龙牙七尺玉壶氷炯炯神清梦不成可怜幽絶无人共卧防云头壁月生
　　子美士曹送示梅花似表弟有诗因次其韵
　　春花先到诗翁家融和入木生妍华攀条不减陇头赠与我病眼増空花轻绡衬雪香未透月中妃子新来痩意态轻盈总不如孤芳雅合羣花右速令解盎倾雕胡叩门换酒呼长须对花剧饮百不问此身如视秦人臞一枝相恼已如许况及秀发连根株春工日夜正剪刻东邻【缺】好公知无防湏空腹贮好语醉中要防云烟书
　　丞防后圃双梅一枝发和似表弟韵
　　漫游踪迹成浮家一身四海惊年华不禁草木竞时节忽见双干排新花晓云生寒日未透南枝半肥北枝痩就中一枝最先发浪蕊浮花敢居右山翁渉世如狼胡功名日逺霜凌须与花同是江南客一笑爲解东阳臞吟哦绕树正百匝未放零落空残株春风杂花尽明媚此君风味悬知无雨中着子尚不恶可堪老叶繙虫书嵗后三日与罗叔共二郡似表弟席上分梅花年后多韵得多字刻烛成
　　春风一夜如鸣鼍残香暗粉惊辞柯新春三日驹隙过花前百罸寜辞多男儿莫遣两髩皤举觞不饮理则那酒酣不用呉姬歌短须尚足供吟哦坐中鲍谢偕隂何语如韶濩参鸣珂铿锵入耳痊沉疴岂独使我衰顔酡我今官闲得婆娑迟明更上梅花坡
　　春日同逰梅花坡分韵赋诗坡字
　　春江晓鼓收更鼍笋舆催上西城坡嵩阳散人蓝田吏紫髯参军三语罗机云兄弟更竒絶杖藜杂沓行逶迤孤芳冷蕊正明媚却笑桃李空繁多卑枝横路霭香阵逺树山林扬素波石肠冷淡老眼暗对此不忍空樽牺四賔衮衮饮翻河扳花覆盏自起歌语剧嗔眉动轻皱酒薫笑脸生防涡跳丸背我何太急谁爲返斾追羲和商量嫩蕊暂留驻后来载酒无蹉跎
　　过鲁公观牡丹戯成小诗呈席上诸公
　　昨日花间风送雨泪脸凝愁暗无语今日花间天色明向人艶冶百媚生雨中多思晴亦好日日防花被花恼人间絶色比者谁汉宫飞燕开元妃轻颦浅笑各有态淡妆浓抹俱相宜传闻姚魏多黄紫醉红不似当筵枝移樽洗醆苦不早明日春光暗中老西齐居士心已灰也向花前狂欲倒
　　虞仲通判以溪声名轩约同赋
　　山根出泉防鸣玉上有苍崖擎佛屋无风水石自撞触不尽潮音发寒谷宰官不是云间陆旧识南泉生防熟当轩大榜与名目平地重翻偃溪曲曲中时转三妙语一一音声谈佛祖喧豗噫视十方鼓万壑风雷送烟雨此声不属闻中取六凿相攘竟谁主后来纷纷何足数五乳峰头曽赚举山翁有耳百不闻团蒲曲几穷朝暮何时沿溪掬寒緑扫叶煎茶睡初足
　　夜宿昭亭寺舍弟以公事归城中与梅公泽邵公序昆仲待月山亭取酒共饮明日舍弟有诗次其韵
　　解衣夜泊灵山巅胡床待月松风前已令圆顶具白氊更促方屦收青编茶瓯过眼见樽俎蔬筯放手罗廿羶清逰逸兴在一举骑鹤大胜扬州仙吾家小弟困薄领到防鳬鹜长摩肩归途遇酒成叹咏飞奴持送空聨翩絶知胜境外尘躅谁可浪得麻姑鞭诗梅易邵真二妙手拈羣书类蜗涎拉枯拾芥真戯事不待万选知青钱賸倾醇酎浇舌本要取金印累累悬
　　客诵故人刘立道梅花诗有懐用其韵以寄之
　　桑柘如钱栁如雪南村北村欲蚕月老翁饭饱摩腹行白鸥自随闲唤鉄扳花正恨顔色亁哦公七言毛骨寒惜花不似爱诗苦即遣愁海回狂澜公今爲郎尚黒发仕路不应嗟歇灭江头官闲来雁多莫使故人书断絶春风歩马芳兰臯思如哀鸿独求曹防时懐抱相对尽桂浆酌防供诗豪
　　秋夜枕上偶成
　　七月西风卷残暑砌外蕉梢响寒雨青蝇敛翼蜩收声楼上逢逢夜将午徽信手酒自倾一杯一杯宫羽成醉头着枕百事置梦残睡足天未明
　　赵彦术于姑熟倅防作寄傲轩请予爲诗寄之
　　王孙自古豪而迂五鼎不换一束书江城别驾辕下驹升斗未足回清臞晓衙吏退谁与俱傍砌燕雀来将雏室中尘凝生白虚竹色照座花连株南曲肱净籧篨轩勇往羲皇初渊明虽逺防类拘轻去彭泽思吾庐人生泛如风中桴况复蜕视千金躯公家舍屋爲补苴政成讼简日有余斗酒近局聊相娯三年官满鹊弃居后来好事犹今吾至哉此乐陶不如
　　邵文伯得玉兰于昭亭持以见遗因求诗爲作长句
　　羲和呼龙晓耕烟斗挹沆膏琼田青女剪刻了不睡瑶草竞秀争春妍凝氷作肤露作脸蕙花兰干香蘅荃仙人掌中太华小上有玉井开丛莲云璈舞鳯醉妃子遗簮乱挿春风前蓂花含【缺】月皎皎琪树弄影霜鲜鲜清氛皓态难比并世上草木谁能肩虞师老圃眼未识名字不着三坟编山翁何从得此种一日万口人争传我慙形秽敢居侧熟视转心茫然遥闻啬夫访竒秀忍使抱恨蓬蒿邉天衢五城白银阙复道小苑通如纒何人移植备采拨瑚碧树根株连重瞳一顾雨露偏薫爲叶气被八埏家家击壌歌丰年不但洗我沉疴痊
　　将至徽川道中作
　　平生爱山老山间行山怕尽去复还兹游深入众山囿一日防尽平生山颇闻黄山最竒秀紫翠六六堆孱顔端如啖蔗及佳境快意不复嘲天悭我生目力固有限应接不暇愁跻扳要令胸次洞表里扫尽礧块罗烟鬟
　　山行遇雨
　　沧溟四干青虬立碧云摩霄髙嶪岌六丁夜挽天河倾石骨无尘露苍湿长风吹雨不成丝飞鞚冲山带烟入羲和回驭还青冥布谷催耕唤春急
　　黄山在歙郡之北雄丽杰出可与嵩少争衡世传黄帝与浮丘容成公链丹其下功成仙去南有紫阳蓊鬱相望唐景云中仙人许宣平旧隐也伯氏来倅之始锄荒聚砾爲台数仞揽二山之秀既成予自宣来乗髙四顾飘然有凌云意思电旌风驭朝夕往来其间作歌以招之云
　　髯龙飞空去云急雨翁蹋云挽龙入猩啼鹤怨凝春愁三十六峰黛鬟湿紫阳照空天夜明栖烟采玉唐宣平碧桃自熟人自逺千秋月露含凄清璜台十成架兰芷花风吹楼蔓香起青霓叩阍帝下逰挹斗扳箕荐琼醴南山北山朝莫青关岫幌开鳞鳞众真胡爲驾凌冥寄言流星盍归只宰官自是骑鲸李
　　夏日邀客饮月下偶作
　　晴空倒挂秋江平仙人携盘上青冥瑚无根倚霄汉影落夜水鱼龙惊流金焦土天六月腹欲生茵头生蝇恍然坐我风露下濯以三峡吞层氷稍收李入饤饾冻酎照盌玻璃明呉歈始作蛙蝇閙巴管一洗鸾鳯清孤光当天万象出斥去不御悲长檠人生重如参与商短须数挽惊飞霜但愿月明酒如江与君急管催羽觞酒酣防劒起爲夀劒光棱棱入牛斗不放浮云变苍狗夏日登台晚云层叠若众山状伯氏令赋诗因成长韵
　　阳光泼血汗交颐晚日政与长空宜海神逰戯出霮防风伯退听停嘘吹初如炎官火伞动渐若寒露氷壶欹九乌堕翼天地暗六鳌矫首山川随飞来一峰横突兀竞秀万壑排参差岱宗坡陀太华小少室破碎终南低深谷婉丽发春态髙骨磊落呈秋姿峰青盘螺绾新髻水碧分晕浮修眉鸾翔鳯翥露纎巧虎踞龙蟠惊崛竒观台彷佛隐仙圣楼阁缥缈生蛟螭谁于天宇弄显晦力与地险论髙卑荡胸棱棱各腾踏翻手冉冉争奔驰平生脚底识南北此日眼界迷东西身舆欲上白银阙风驭不假青云梯三薫三沐谢世事一丘一壑真吾栖扪参厯井不惮逺直恐夜半潜推移
　　夏日同伯氏毕裕之守一程国材逰天寜登西山国材有诗次其韵
　　游轮走朱葢飞碧路如羊肠山虎脊竒观似多多牛毛尘服轻于一狐腋禅房借枕空函丈野磴榰笻座盈尺隂崖日淡春杲杲老树风悲秋索索丈人适意屡倾葢舍者防形或争席已浇茗盌揽文字不捉氷纨冻絺绤饮中得仙思季真方外分曹笑无奕棊锋未接已争遁笔阵将收犹请益【是日守一围碁大胜国材作十六韵余请二十韵】一生苦心太多事半日闲身要投隙急呼隔水破烟艇更着穿云蹑山屐晴峦隂障浅深画断渚连洲耦竒画愚公百念久灰冷妄境多岐自氷释闭门终欲老石经煮鼎无心转金液舁篮二子已能歩对影三人不邀客蝇头比富五顷田蜗角犹寛一区宅饱谙世态罢整冠脱略尘縁等遗舄已甘流落卧深林肯作纷纭踏长陌紫阳峩峩百歩近白水粼粼一溪隔床头吟蛩已催候枝上鸣蜩行削迹相期日日晓脂车去待山头霜月白
　　游龙潭
　　秦山破碎天上来女娲仙去空崔嵬中悬鸣玉二千尺下有百尺青铜开居龙变化出嘘吸雨暗云昏鬼神入我来坐石秋水闲云影扶防落空湿浮丘容成不可俟摩挲青壁著名字两翁下游防有时访我钟陵五松寺
　　风鴈行
　　闽山苍苍江水长鸿鴈北去随春阳天寒野暗烟树湿雨急风髙惊断行前飞一鴈鸣且顾后飞一鴈悲独翔伤心极目暮云碧兄弟南北俱相望
　　蹈元作诗谓仆不当以莲爲妩媚而有偶有现空相之语复次韵以効齐物之説
　　登天不登山观海不观水认苗须认根论士须论世君以空説莲无乃渉李我以莲喻色亦堕绮语戯二罪一状领政坐各有以一以清净观一以富艶弃不知真色中即是大空耳物生天地间各以形自媚若云皆实相斯理恐无谓君诗如乌有我诗类亡是得失付之塞上翁对花大嚼金壶空
　　仆和蹈元莲竹之什意在誉竹于莲有投防之嫌明复知县有作姑两可之他日蹈元邀客置酒花下予不得无媿复用前韵以谢花云
　　蓝田官舍碧山里南北红蕖照明水公余唤客坐晚凉不独桃源真避世举杯欲酌还自愁退之慙花不御李却持巵酒起谢花我亦前言聊一戯就令妩媚正不恶更向郑公观所以世情好恶苦不常富贵相亲贫贱弃与花俱是天涯人万事要同风过耳花闻我语爲觧顔一笑凝然作川媚主人有酒君但倾对花不饮竟何谓宰官况有弄丸手坐觧两家归两是花神莫浪疑山翁翁心壁月当寒空
　　再和明复蹈元之什
　　湓江散吏来万里借屋僧房冷如水支颐一束傥防心容膝数椽真傲世大而无用涧底松过者不顾道傍李卖刀买犊愧老农汲水埋盆作儿戯画墁求饱人共嗤懐璧虽珍吾不以宰公政明一善收丞公声同众瑕弃酌酒时浇磊块胷传歌爲洗滛哇耳坐中氷雪囬冬臞句里云烟发春媚我慙匪报正羞缩君肯包荒过称谓葛藤更与话短长菽麦安能辨非是但闻古来説厐公搬柴运水不谈空
　　防饮得助亭分韵得千字
　　长松下防八尺椽四壁不碍万里天水邉笙簧成两部月里山河收大千山中宰相尘中仙杯如流星酒如泉饥蝉暝鸟莫浪语净扫緑苔共醉眠
　　君用承事载酒筠谿上分韵得竹字
　　髙荷盖水临风曲羙人却扇耀红玉溪翁爱之防不足密竹隂中坐幽独南邻新醅手自洒贮以防夷转山腹折松扫云谢羇束近水亭台晚香馥峰峦中央帖寒玉影落杯心卧山緑长瓶纵横醆未覆更遣长须隔篱赎酒酣歌罢睡已熟觉来星稀斗挿屋人间此景眼未触只欠桓伊弄霜竹
　　与何西仲秉烛饮梅下
　　山茶着包大如茧初见寒梢一花展强将老眼趂年华日日芒鞋踏苔藓花神似苦山翁催不问春风有深浅树头纷纷弄月明雪里琼瑶乱裁剪痴【缺】公事无了时与花拚作十日期阑风伏雨恐相逼夜傍花隂烧烛随攀条嚼蕊兴不尽满把自摘香传衣星星霜鬓簮不得小撚疎英翻酒巵儿童莫作呉歈声山翁正与花神盟生愁一片风飘零留取北枝寛作程
　　送邹徳久还乡在福唐作
　　长松瑟瑟揺悲风方床冷枕鸣秋蛩短衾客子起孤闷平明归思如春鸿我家君家各阳羡梦寐不听闽山钟自从敌马饮江水去住彼此随飞蓬那知万里一樽酒碧云落日聊春容野林秋净山更逺楼殿突兀藏丹枫银钩玉筯光照座髙大笑声摩空长亭着鞭莫太早愁色正在登临中一身四海防面少况我与子俱成翁径须留作千日醉坐防春风舒少红
　　诸公送行
　　儒生自信一束书持以逰世触事迂十歩倒行一歩立公家不辨私家臞壮无早计老更拙宜去不去饥所驱春风力回俗士驾政恐猿鹤讥逃逋灯前酌酒頼公等一笑未彻还送予飞接双翼送好语似欲挽我聨冠裾那知物理有不可欲置万里笞黔驴人言此云无此雨安用吻舌劳分疎筠山如盘溪如愚区有芋水有鱼颉赤脚踏长须醉歩密竹交相扶絶知君家一事无肯为老翁聊巾车古人命驾成斯须已催小槽压真珠春送杨彦侯赴试建阳用曽南丰湖水碧韵
　　人生不合留飞黄骊驹夜发生悲凉马蹄着沙去莫挽一日万里风云翔月明霜枝挂秋香桂宫髙架辛夷梁长梯摘日岂惮逺世上不数琼瑶光我今官闲赋江海老骥识路何由骧昻霄气槩防公等金印入手真毫芒更谋浊酒尽清夜晚鼓径欲催行装
　　次韵硕夫池亭赏莲
　　胡床麈尾挥长柄风和入座花容靓乍开还合晚照中修竹佳人倚春暝此间此景乐最深世路好恶君酌斟下车何必笑冯妇投杼未免疑曽参江山信羙来者稀渊明独与田父违谁云寜食艾三防不如杯行莫停手
　　再次前韵
　　玉井花开十丈柄天真不比鈆华靓长梯摘实埋金沙碧甃吹香彻朝暝风篁为我清夜吟拍浮酒泉不用斟酒酣喝月下寒緑玻瓈影底罗觜参江妃水仙【间】尚稀凌波挽客亦重违得钱何须问升防为君更试持螯手黎道人自长沙入闽觧石见之论易颇有所得自言居醴陵山中有田庐飬鱼种竹可以卒嵗作取足庵义方堂优游其间藏书敎子甚乐也遽还求诗赠之
　　两脚不踏咸阳尘两眼不逐潇湘春胸中乾坤照万古竒偶纵横何足数闭门有竹食有鱼遗子有田家有书一生可了心自足世上纷纷谩荣辱
　　次韵似表弟卜居惠山
　　梁溪旧隐吾家绅石苔犹锁松间门向来兄弟寄觞咏日月转毂相朝昏自君之别各千里万金谁与通寒温棣华春迟风雨书雁字月冷蒹葭村似闻经作买山计归梦已泊松江垠吾衰久矣尚能饭荷挿岂惮终嵗勤独无顷田占负郭坐食病粟慙君恩平生一壑志愿毕不求华屋装泉石僧到防即爲家柏子烟中听鼻息子今白髪头尚希未至阌乡老王室背山筑室不必多待我来鸣去前【缺一字】野蚕成茧真自纒黄蜂作脾爲谁力肱尝三折饱更事肯信谋身有长防君不见子猷借居种竹聊自娯有屋大竒无亦得
　　粹之载酒南山仆与子壻軰乗小舟烟雨中絶江而来饭罢复过东阁道旧论文頺然经醉归时夜潮已平虽云隂未觧而月白可鉴林水屿尽在目中良久急雨继作通夕不止欹卧纸帐中了不成寐因作
　　海神逰戯千林昏近山枫栎丹黄分船头着防翠隂重屐齿一过留苔防邻翁酌我苦短昼下夜为尊起为夀公荣可饮次公狂不假朱丝转长袖灯前白髪懐抱开与子臭味今陈雷隙居勿起故时念一笑沙际邀春回密云不陈霜月明枯树欲没江潮平归来卧听墙壁语万壑松风防檐声
　　次韵叶观文送杏花
　　春风不与寒威争轻雷自转惊羣萌纷纷桃李厌开谢杏蕚一吐増双明吾侪小人不敢触走送夜閤浮杏倾平明七字爲题品蛮触不战收降兵哦诗正喜涵清氷攀条已恨飞红英爱花不似爱诗苦世上余物俱无情使君唤客有髙致半道未许杯盘成舁篮日月走台皁不用二字邀门生长檠照席语倾座一笑转我苍顔頳更穷山水访禅寂欲去政恐讥兼并
　　和表之清隂亭作
　　西山朝来多爽气露沐风梳发新翠泄云无力占山腰初日分光上山背逺山苍茫近山紫四靣钟鱼谈佛事人间那得山爲城玉亰聨锦互相似先生结庐待三顾道合寜论入宫妒肯为闽山得得来蜡屐深寻九霄路诗成逸兴横太清平明更作支提行防须佳处吞八九归去与君増眼明
　　季申枢密设醴具素以待诸客表之有诗次其韵
　　击鲜举白不厌深髙烧银烛花成隂不如伊蒲杂棃栗数翁共话千古心夜阑相对如梦寐静听墙壁生潮音我方逃禅君莫斟归来星稀月初沉
　　题叶子寜林巢
　　谁穿空翠开蜂房尺栏寸径一肘墙主人官闲若避俗北髙卧追羲皇客来初骑果下马侧身却转花邉廊新成桃李碍倚杖旋彻戸牖留飞觞欲眠姑去甘昼寂不醉无归夜长使君早有冲天志畧展风翰无地试已知齐物观世间小卜一枝聊自戯坐中香穗乱云影睡起花甘搅禅味鸡虫得失何足论鹏鷃升沉了无意昔人掩鼻恐不免天与公才那可置清霜万里看横秋莫作南柯始封计
　　案上梅天寜禅房作
　　横枝当案雪未融夜印月影若空人怜太痩不奈冷自抱幽独无愁容春风杂花岂不好一笑难与孤芳同寜来作伴管城子静炷沉水听号松
　　送李仲和之泉南其子官所
　　吾宗逹士人所嗤官居自视如鸡栖十年借屋作僧梦鱼鼓声中长抱饥撑肠但有黄巻语垒磈尽扫胸中竒一朝起就防衣飬喜气已觉生须眉阿龙官清酷似父五斗未足供朝糜芝兰正喜在阶砌诗礼自可娯庭闱愿言早试餐玉法富贵似与长年期我今衰白心更老结习尚余伤别离薫风南浦欲分手菡萏未折凌波姿径须痛饮破愁本酒醆旋折长荷丝
　　寄题向伯恭侍郎企踈堂
　　太冲扶防招隐士徳璋移文谢逋客欲分胜地髙世流未辨贤愚相什百芗林居士人中珍胸中不防元规尘平生絶口向阿堵能使地上流钱神紫荷晓直动天语昼日骈蕃不如雨急流乃作尺蠖盘唾手功名何足取归来结屋清江干十十五五岩峦北岸帻夏日静夜雨对客春杯寒汉廷宫傅计不早笃老辞荣身已槁那知黒髪践亨衢脱身纷纭事幽讨华堂未用标新目两翁政自晞髙躅更从碧眼问入却访赤松求辟谷
　　送族甥逰学临安
　　薫风未放槐花黄举子技痒撩枯肠短衾不眠中夜起鸡鸣刷羽摩参商山行未尽趂落日夜榜欲去惊鸣榔男儿胸中小天下大笑凿石分余光君今懐璧自荐逹笔端娓娓陈虞唐明时三靣网英俊平地一日防腾骧青钱淡墨何足慕濶歩直入鸳雏行归悬金印大如斗里官负弩驱旗枪向来久未効即遣士气俱轩昻吾衰不能効荦确尚能扶履防壶浆
　　和董端明大野渔父图
　　一叶扁舟漾广津无心鸥鸟逺亲人苹蓼防静投纶危坐初无一防尘
　　钓艇夷犹一苇横烟波万顷寄余生春雨歇暮霞明零乱溪花堕玉英
　　撇棹归来起暮凉乐哉谁复慕轩裳横短笛罢鸣榔红藕花繁作阵香
　　木落渔村载酒过緑波萍藻鳜鱼多醉饮尽顔酡不负平生笠与簔
　　玉树琼田莹滑清短篷飘洒动吟情鱼换酒乐升平闻道君王日圣明
　　卧月眠风乐有余蒹葭防处钓重湖斟鲁酒鲙鲈鱼一片家风入画图



　　筠谿集巻十三
　　钦定四库全书
　　筠谿集巻十四　　　　　宋　李弥逊　撰诗六十二首
　　春雪
　　繁云初弄日累霭渐韬霞夜色连空逈春英入望賖白霓分羽卫青女乱簮珈栩栩思轻蝶飞飞欲尽花琼瑰才琐屑龙鳯忽交加骋鋭邀难驻便轻去莫遮似因风伯力偏助水官夸阔布漫天阵低成匝地洼升阶方浸润投隙任欹斜杂遝争排拶纵横类攫拏怙隂方汹汹畏日尚哗哗遇坎宁辞险投荒忽匿瑕谁能问畛域何处辨隆窊眺逺眸増惊深吻尽呀势包夸海若功盖补天娲赋象随形巧嘘枯与物华黏枝拳宿鹭拆竹响翻鵶迳没虫书藓滩平鸟篆沙【缺】池静鳬鹜冻草伏麋麚着栁封腰束停莎老髻丫圆方杂圭璧牝牡失骊騧砌走冯夷蚌檐垂白帝蛇趋明惊吏愕唱晓误鸡哑表沴愁交积占丰信有涯平施入穮蓘余润到蓬葭获早车应稇稌多垄看秅沽帘迎路矗赛鼓集祠挝梁苑曽延客蓝桥正忆家劒悲杂缶陶饮乐胜污更覔刘义伴相从咏雪车
　　刘根道院
　　仙去久不返遗宫仍倚嵩终疑白云屋犹隐緑毛翁山晓水聚树秋深霜影空它年结庐地千古想真风
　　天封观
　　揺落秋山路烟留寳搆昏曽回翠华歩不到紫虚门可鉴丰碑壮无知老柏尊勒功当日事寂寞更谁论
　　和少章喜晴
　　日暮马行疾峰峦过眼频雨阶长若夜晴谷似逢春风月起归恨江天思故人机心浑已尽唯有白头新
　　又和少章别
　　非无山林意去住亦随縁落日有归翼乱山犹着鞭风檐依路湿烟树着行圆清絶归时思新诗句句传
　　发光林寺
　　朝发光林寺﨑岖渡复攀抠衣縁翠湿侧足下苍顔急雨欲平涧断云时见山祗应超胜地行路未尝难
　　歩阻风作【二首】
　　西风趣秋去何日放船回不见澄江练唯闻卷地雷宦游双鬓改飘泊寸心灰落日乾坤里防吟酒一杯牢落穷途暮扁舟水四涯十年长作客万里得还家云散山排仗潮生浪趂衙殷勤谢风马爲挂一防斜
　　次韵贲逺归田【四首】
　　归去田园好春随人意和竹根晴日卧牛角晚风歌漂梗空三迳虚舟信一波故人怜寂寞千里问如何
　　又
　　归去田园好饥餐抵万钱愁从身外散乐向酒中全蚕出柔桑緑秧齐小麦鲜一防何所寄华髪绕江天
　　又
　　归去田园好秋还橘柚乡稻梳萦带水茅枕束刍篁絶迹公门歩薫心佛土香此生真逆旅无虑可消防
　　又
　　归去田园好门罗树外峰地偏羣燕雀江静隐鱼龙愁覔邻家酒眠憎近寺钟一春强半雨谁与问丰凶
　　久雨阻逰昭亭有作
　　浪迹随方寄穷途触事谙雨逢春甲子江满地东南客鬓霜前落诗情酒外酣上方愁独往藜杖许同参
　　琴溪
　　竹色千钟静溪光一鉴开岩隈宿风雨人迹老莓苔控鲤定何在骑鲸今不来空余泉上月与我共徘徊【世传琴髙生钓于溪上其后控鲤仙去李太白酬崔十五诗云相招琴溪饮盖其常逰之地】秋霜阁
　　十月水西寺兴穷还为留净坊深闭雨虚阁暗藏秋妄尽霜中叶身闲水上鸥知几伤太白五月念貂裘【太白诗云五月思貂裘谓言秋霜落名阁取此意也】緑竹阁
　　草木尽改色孤标緑正繁曳云扶劲节欹石护盘根静者冝投迹髙人时避喧嵗寒松柏共何必在梁园
　　春日杂咏九首
　　春到陵阳市人家泊翠微南烹甘入筯北戸暖生衣花暗昭亭寺鱼肥句水矶乐逰湏结社倒着接防归
　　又
　　幽栖足春事晴日若相催屐齿穿沙稳笻须碍竹回光风初转蕙残雪欲欺梅自是经过少柴门日日开
　　又
　　渐欲抛书巻行藏任转蓬负暄防稚子抱熟覔邻翁接叶犹妨径拳芽未着丛主林真好事为我结新红
　　又
　　役役炎凉态悠悠道路賖情懐知老大梦幻阅纷华搅思云邉树供愁雨外花生涯书一束到处即为家
　　又
　　忆昨金门侍晨参玉佩声觧缨青琐闼束载锦官城日与长安逺春随上苑生执鞭非所好独抱恋轩情
　　又
　　不作觚棱梦长闲地角身南冠欲从椘西笑敢懐秦鸿雁犹千里牛羊絶四邻门罗今可设更恐白头新
　　又
　　懒慢嵇中散寛闲得自怡抱衾长恨晚倒屐不嫌迟网日蛛丝挂梳烟栁髪垂朝来被花恼浪走习家池
　　又
　　二月忽已破一春强半过提壶工唤客布谷巧当歌得酒先愁尽惜花翻恨多逢辰不为乐明日复如何
　　又
　　轩冕真成寄江山早见招懒从春后觉意别枕邉消竹色侵书静松声落耳遥妄心朝雾薄乌鹊莫相撩天庆道士何丹林作亭竹间方成予名之以秀野因留小诗
　　斫竹通圭窦开垣列画图乾坤藏小有日月近方壶树色云邉断山形地外孤时来骋逰目更爲剪繁芜
　　寄题径川刘子先逸轩
　　古县溪山里深轩城郭余池清从近市朋好亦多车云引寻山屐风繙挿架书防防迎鹤版不独爱吾庐彦术权郡大夫相邀昭亭以病酒不果往得所示佳句辄次韵呈
　　五马行春路松行旧不斜醉眠方梦草逰骑想穿花访古千秋暗逃禅百虑賖归来传丽句字字敌春华早入昭亭与同逰散歩山中自樵径至水濵路穷还僧舍饭
　　散防春岗晓樵苏一径长钩衣藤挂石断路水浮塘山静竹生韵池清兰自香禅房得深憇鱼鼓正鸣廊
　　山中遇雨
　　夘酒催归梦僧房借枕头客愁三日雨山意十分秋鸣涧涨还落凝云去复留阳乌肯回翼髙防卜深游
　　再游龙潭
　　密雾开深径幽竒得重行水光沉树色人语乱泉声仙去山容寂龙游雨阵轻谁能筑云室千古共凄清
　　次韵舍弟游本觉寺
　　招提俯秋水画手借王维霜磬递风韵晓林翻露姿茶烟邀客竚防影唤舟移他日成归梦来兴椘子悲
　　池亭待月【二首】
　　轻雷不成雨风砌旋搘床山乱云行曲楼髙月路长柴门非故国戎马尚他乡笳鼓悲清暝关河思不防
　　又
　　不寐池塘夜萧萧夏木重亭虚风趂客水净月随侬蛙喜鸣如吹蝉饥语似蛩一区真自足何地肯相容
　　发桐庐
　　江尽溪流合行舟落照催櫂歌来月浦防影上风桅路转山容改潮平水色回兵戈满天下飘泊壮心摧
　　次韵学士兄桐庐道中
　　溪水抱山曲轻舟趂落霞烟尘多战垒冠盖半浮家紫塞空归翼黄河絶去槎从谁论此事心折莫云賖
　　次韵舍弟野望
　　苍崖望不极林际起孤烟渔笛蒹葭岸农防防田青涵濠上水碧锁峡中天客鬓愁邉改秋风又一年
　　秋晩十咏
　　倚杖
　　倚杖防修竹晩林踈雨秋砧声村逺近风力鸟沉浮愁鬓老前白闲心物外休出门无伴侣小立防汀鸥
　　瞑坐
　　隠几北静柏烟生鼎迟雨焦寒入座风竹暗侵篱贝叶谈无相桃花现不疑叩床呼稚子怜到暮钟时
　　散防
　　散防北岗路牛羊归径深水穷人小立山静客微吟防防稻花雨团团榕叶隂田翁罢争席明日共幽寻
　　饮酒
　　渊明不止酒屈原长独醒一樽有妙理二子未防形车上无垂坠眼中谁白青陶然醒醉外物我两冥冥
　　多病
　　茗椀醒昼寝粥盂供晩餐支离惭受粟拓落笑为官幡影伽蓝古铃声窣堵寒病多闲歩屐犹可防征鞍
　　不寐
　　不寐苦长夜起防天未明踈星微占晓宿雾冷遮晴人逐秋风老事随朝日生南飞多过雁早寄靖边声
　　晚望
　　寒日倚江阁晚云低可攀溪翁随水上田妇赴虚还幻境梦占梦畏涂山复山乾坤有余地闲防着衰顔
　　客至
　　客至旋盥栉出门惊两翁山川十年隔风雨一轩同人事等飘瓦生涯各转蓬时危命如羽忧乐酒杯中
　　临海观望
　　指极分南北观澜混浊清荡胸金饼上觌面玉防横洲渚平沤发风云一噫生神山端可往九万作寛程
　　懐逺
　　去年别懐玉山浄觉秋髙嵗月频思梦江湖多怒涛无书寄风翼有鬓着霜毛独立寒汀暮防言正鬰陶
　　寄题陈氏尚遐亭
　　结屋秋荷上尘心想坐防露凝公子荦风曳野人章浪蘂终无实多花根不长知君有情尚千柄竚幽香
　　和尚书兄留题兴福
　　殿阁羣峰合山根一水长檐楹接云树钟磬杂风篁客枕愁花雨斋鱼搅梦梁篮舆隔溪路目断佛龛香
　　次韵学士兄偶成
　　炎凉岂天意四序自乗除畏暑渐退舍雄风时引裾防鞍惭类马下榻喜迎徐吏退青灯里犹能辨蠧鱼次韵曽徳明司理留题西山兼简苏宰【二首】
　　层轩无碍石支径曲穿林竹密催山暮松揺乱客吟琴书虚室冷钟鼓净坊深谁谓溪坡逺能来社与岑
　　又
　　手种南堦竹关情一纪中倦防憎眼白便静脱尘红放浪渊明酒浮游御冦风呉霜鬓如许何处覔还童大暑久不请谒登南楼望成父西庵慨然奉思因成小诗
　　南郭子綦隠西郊杜老居风流知异代臭味本吾庐髙阁深繙贝虚堂静散书经旬想顔色着雨问何如
　　寄枢密富丈
　　误入众香国山深人境移松筠秋色老楼殿午云低东阁传书密西郊去路迟须烦造化手爲展菊花期夏日与妙现老堂二公晚歩江臯露坐月下夜分乃归老堂有诗次其韵【二首】
　　歩屧榕根晚明河九面横两禅方外得一笑坐中成云去天逾碧星垂月自明寒江正留客倚杖防潮生
　　又
　　胡麻兴不浅未肯庾公贤山意知秋近江声到寺前夜凉新病后月色正愁邉可惜江南梦青灯照不眠
　　葵藿倾太阳
　　葵藿比君子卑栖亦自荣叶随朱夏盛心逐太阳倾大象无私照孤黄不并生风稍轻转影云日澹留明连茹懐君志同根念旧情拾遗千古恨难夺恋轩诚
　　次韵苏粹之发干见赠二首
　　頽龄知有几谁复问行藏散防苍林静抛书白昼长相呼山鸟聚自落涧花香此地无车马真成物我防
　　又
　　漂泊音书断艰难防合迟那知休老地却数别君时嵗晩商山寂天寒楚水悲无言一杯酒懐抱各相知
　　次韵王才元少师见赠
　　清昼髙轩过岩髙得共攀虾须深梵阁豹尾静尘寰词吐三江水胸开九梦山杯行不知夜留月伴公还
　　游雪峰将至大目溪
　　造物随人意轻防百里间舟痕风力健客枕橹声闲山合尘纵断秋髙爽气还望州相见防蓦直透三关次韵仲宗天寜见懐月余卧病横山得其诗颇动念所以末句见意
　　病逢木上坐防我曲栏行逺水兼潮濶层山带角横秋随北雁到愁向暮蛩生正怯骚人句诗坛莫浪盟












　　筠谿集巻十四
　　钦定四库全书
　　筠谿集巻十五　　　　　宋　李弥逊　撰诗七十三首
　　观傩
　　寳厯迎新露荚残水晶宫殿晓光寒日陪僊仗温风转云护神驱瑞霭盘苇防载颁均帝祉桃弧一射致民安威容曽许云中见又对彤墀得细防
　　驾还观灯
　　琳宇风防寳辂还春随人意却余寒金堤花拥华芝盖银汉云扶白玉盘宴及臣邻三事协欢均区宇九夷安年年端阙龙灯试万嵗声中拜舞防
　　角楼锡宴
　　春风楼阁燕需颁歌近云霄挂魄寒翠羽钗光辉蜡炬紫霞杯影动雕盘天心首庆三时乐国歩知同九鼎安午夜烛龙明别观传呼犹许万民防
　　次韵司业兄方池咏莲
　　秋水芙蓉四槛凉净临明镜试晨妆露凝月面浓施粉日照【缺五字】　　预覔还蘧蒢【缺二字】地卧防池头日脚忙
　　次韵陈君实先生【二首】
　　阅世端如木偶人不须离妄始逢真功深夜鼎三时火候转秋河万里银可笑侏儒空饱粟犹怜痀偻解凝神他时应见鞭鸾鳯老去浮藜不夜辰
　　骑马长安漫踽凉几畨桃李艶晨妆目官厌阅是非海心地不闻知见香九转未能超北陆一防终待老南塘防令坚白消同异世事秋碁玉石忙【南塘在连江乃吾家松楸之地】
　　和少章罂粟汤
　　旋烹雪粒胜琼浆扑鼻香浮绕夜甘比玉莲开太华色分秋练净澄江魔军战睡犹坚壁笔阵催诗欲纳降已听铿锵惊俚耳强顔犹把寸莛撞
　　秋月逥文
　　霜盘玉隠倒团金逈水秋天碧野侵光掩半扉寒夜永影分踈竹翠轩深长空逺岫归云卷古木髙风浥露沉凉袂客愁应梦楚长城晓角夜悲吟
　　出汴过淮有作
　　十年犹愧饱侏儒却到淮山识旧途一櫂轻于堂上芥此身闲似水中鳬受风防影随南北弄日云容自有无不用乗桴泛沧海半生全欲老江湖
　　次韵待制兄题孔园芍药【二首】
　　红药开时春可怜烂云明锦破晴烟雍容近侍千花右绰约翻堦四戸前不分栁条开白眼直愁榆叶散青钱我来偶落东风后只有鲛绡防处传
　　絶胜河阳满县香淡妆浓抺巧相望七言逺逼能诗谢万朶今闻好事黄绣幕罗帏云冉冉风裳水佩日央央紫薇花底根株在寂寞山城亦自芳
　　将到金陵投宿乌江寺
　　阅世真成一梦阑尘埃谁复共开顔辛壬癸甲常为客南北东西只问山萦树逺云髙作盖护田流水曲于环秋风送我江邉寺凖拟如今到防闲
　　晩泊江口令小舟汲江心水烹叶璵云谷碎氷散歩岸浒顾望踌躇飘然有物外趣因成小诗云
　　不到钟山二十年江邉独立思茫然故园如梦南归客明日好风东去船白鹭一双轻照水青鵶万防逺漫天何须痛饮排孤闷一酌清甘胜酒泉
　　守风歩戯成
　　古语行船遇打头此言端可作予羞平生漫起江山兴胜防偶为波浪留败肉腐鱼三日醉断芦衰栁十分秋蒋陵秀色应凋尽造物还能借便休
　　用陆元觐韵
　　自笑愚翁老一溪鬓丝庭草共萋萋愁邉日永人思睡花上春浓鸎乱啼十事未陈身已逺三钟无补首空低年来灰冷人间念惟有葵心日日西
　　和舍弟简公序
　　百计踈慵一味闲杖藜无日不寻山着鞭毎到羲皇上扶履欣同季孟间寸歩思君劳逺梦七言惊我动衰顔定无戞玉醻人句拙速犹胜隔嵗还
　　夏夜宿广敎寺风月清甚思李白敬亭诗有懐用似表弟韵
　　众鸟髙飞云去闲相防只有敬亭山孤标尚想风尘外佳句长留天地间影落金牛撩客恨手摩玉兎练仙顔故山风月非人世何事骑鲸去不还
　　与公序避暑石盎方昼欲寝闻林间禽鸣甚乐因得小诗云
　　一林啼鸟不知名应怪山翁此地行化蝶与周俱是梦游鱼知我久防情胸中丘壑真余事世上功名畏后生但得盈樽供自酌何妨人境卧渊明
　　胡文恭倅宛陵距今将百年其后来官是邦者三人至士曹公下车始访遗迹得石刻扵城北防胜寺即龛置官舍新栋宇于其上命曰绍堂属余爲诗因以贻之
　　前贤不复梦逢迎晩嵗于公识典刑肯子规橅夸锦绣传家翰墨炳丹青碑存岘首长懐惠学冨韦门总带经防见卿材从楚徃芝兰不独秀堦庭
　　次韵旸叔见示伽陀
　　无形何用强安名只麽腾腾信脚行一事到头犹是幻万縁无防可留情云归夜壑空难状月落秋江影自生唯有厐家老居士不将尘境碍虚明
　　冬雪呈太守张嵇仲【三首】
　　夜气凝空作暮寒平明积雪欲藏山定知近腊连三白已喜先春见一斑神力巧将人意改物华隂逐嵗功还忧民太守铃斋暇想对壶觞正解顔
　　控鹤縁云上广寒囬防明玉镂羣山铺檐漠漠鱼鳞合入垄离离虎脊斑整驭炎官方退听将妃白帝肯言还丰年预作田家喜不独三钟慰病顔
　　挿檐冰筯长新寒薄日欺云到屋山见晛半消梅额粉因风犹染鬓毛斑书生闭戸眠仍稳游子扁舟兴欲还客里情懐逢嵗晚麴生邀我一开顔
　　邵旸叔用寒字韵作诗见贻复次韵答之
　　世徳金兰久未寒交情倾盖有如山天衢尚敛抟风翼泽国难留隐雾斑夜棹月溪成莫逆春舆莲社访无还逢塲戯事多应暇诗酒频过陋巷顔
　　次韵陆虞仲学士涂中咏雪【二首】
　　可笑无氊老郑防甘寒忍喜咏丰年飞花穿树春疑早秀麦分岐瑞有先白玉楼成迷万井青云路绕认双川轻缣窘幅终难状却借骚人好句传
　　嵗行去似客程兼诗债新随雪阵添唱絶郢人夸洁白舞低赵女鬬轻纎寒威莹骨胜三沐爽气薫心解六黏险语赓酬难自勉旋干吟笔尽更籖
　　次韵似表弟喭梅之作
　　万防随风更是愁从敎停雪破除休蓬莱花使漫青眼姑射神人新白头待价琼环聊可拟闻风桃李亦増羞防残红紫氷霜后一笑春前解百忧
　　春近风日渐佳与似表弟开小戸纵歩后庭
　　围炉人散长寒煤暖日还催墐戸开春近郊原思梦蝶雪残池馆见真梅客愁宛转凌双鬓嵗律侵寻寄一杯试绕小栏寻翠甲履痕犹占旧苍苔
　　次韵邵旸叔秋日懐归
　　天将物色助诗鸣秋日吟肩句倍清欲爲鲈莼修故事喜闻鸿雁寄先声脱身鞅掌谋须早过眼纷华梦已成他日柴桑许同社为君漉酒具南烹
　　次韵王彦声赠梅公择
　　诗梅傲世独深居气与孤云共卷舒客辙每逢樽有酒劒歌休叹食无鱼鲸波坐隔三山外鹏翼终腾万里余冠玉围金真戯事醉髯聊复一轩渠
　　送王彦声归苕溪【二首】
　　盛世英才偶未逢寄身无地转如蓬诗亲东野穷尤壮赋拟相如老更工雕鹗不飞行奋迅璠璵未献要磨礲防须自要唐衢荐谁与吹嘘借便风
　　相逢华髪两星星旧事邯郸一梦惊舌底雌黄谙世味眼中青白见交情余杯更覔论文具好树休啼唤客声后夜扁舟苕霅路半轮寒月一溪横
　　奉陪赵彦术登叠嶂还饮陵峰梅竹间
　　春晓飞花一尺围旋防风力屑琼瑰广寒宫殿千门启羣玉峰峦四面开直节自强深笑竹清姿堪竝絶知梅使君賸有延枝意收拾寒光上酒杯
　　似表弟之钱塘约嵗前归愆期不至以诗寄之
　　雪泥断路屋生云暗坐陵阳一月春黄犬有知空寄恨青氊无梦独伤神急行已【一作莫】负梅花约渐老长思棣蕚亲尽吸西湖来着语莫风月付劳薪
　　复用前韵简叔共文伯公序三友
　　老觉身名雨后云静防人事腊前春愁邉痛饮真长防诗罢髙歌觉有神逺想两生如可作晩从三子更相亲北山剰欲招逋客未用皇皇叹积薪
　　春雨不止复用前韵书懐呈诸友
　　时序惊人翻手云不禁风雨破除春岸容故故留花使野色明明助稼神异县逢人思故旧长年作客见疎亲穷途自喜多闲日虚费公家十束薪
　　寄题陶氏一经堂
　　金牛胜气未全无朝挹江山近结庐避席青衿家有塾下帷皓首腹多书阶庭早见芝兰秀门巷于今燕雀疎傍舍不应多种栁后来驷马要囬车
　　送邵文伯归溧阳
　　盍簮异县亦三年浮木逢信偶然忙里诗筒长遣客静中酒戸不妨禅酸寒溧尉君今似枯槁湘源我自怜别后弹冠应不免着鞭莫遣祖生先
　　仆与公采戸曹奉议有先世之契又旧从其伯仲逰今复相遇于此前日偶过西邻不知尝辱车马承贶佳什次韵爲谢
　　缚柴窄窄昼常关剥啄髯参兴尽还不听髙谭如屑玉强酬好句似登山论交此地逢三益识面他时熟两难更忆金兰家世旧公余能复共开顔
　　次韵邦直通判少尹题普现堂见简之作
　　饱知世路厌陈人分得僧寄此身载月笋舆成独往縁云藜杖许谁亲足间优鉢藏千界掌上庵摩等一尘頼得诗翁来着语五松从此有知津
　　席上分韵赋梅花得知字
　　寒梅独笑野人扉只有春风许自知蜡屐追芳输我辈着鞭持酒记他时白霓行处玉妃从明月光中寳璐垂更与丁寜后来秀醉中来折最髙枝
　　云门道中晩歩
　　层林叠巘暗东西山转岗囬路更迷望与防云奔落日歩随流水赴前溪樵归野烧孤烟尽牛卧春犂小麦低独绕辋川图画里醉扶白叟杖青藜
　　渡横溪
　　百尺沧浪两岸沙肩舆徒渉歩欹斜溪声犹带夜来雨山色渐分云外霞防畔断林开鸟道水邉疎竹近人家尘埃何防寻真境试逐寒流认落花
　　陪五马诸公逰西山泛舟待月而归偶作
　　鸟乌声乐报新晴起覔邻翁作队行爱日葵心倾烂熳寻春蝶梦去纵横人归髙屋山逾碧船到平滩月巳生客里不谙风景好欲将此夕竝登瀛
　　留题新安幕府聚秀轩
　　星聚群贤上幕賔层轩髙敞枕溪漘一时卢骆王杨軰望重东西南北人句里江山端有助学余民社政须亲青冥接迹他年事晋地卿材半楚臣
　　次韵毕裕之喜雨
　　急雨翻盆破鬰蒸疎檐氷簟正关情维摩示疾原非病庾信裁诗老更清逰戯云生春浪势吉祥风动夜潮声麦秋未饱千畦润更遣丰隆为一行
　　曹溪道中呈何公显
　　笋舆访古出家原山网重重护石田水接桃花源上路人行巫女峡中天要令陶冶夸盘谷何必丹青貌辋川寄语能诗何水部笔端应许见云烟
　　次韵子才曹溪道中
　　偶脱尘缨百虑寛更穷目力快遐观旋谋浊酒招强伴行拾落英供晚餐树拥山根张密幄云随雨脚是惊湍试追健笔难何似倒防驽骀上石峦
　　次韵舜选大夫客舍中秋
　　命驾星郎独感时兴随孤月到云涯当天飞镜空撩恨永夜明楼谩搅诗后阁深藏桃叶女前驱须趂菊花期与君更卜东隣醉放盏车轮又北驰
　　次韵国村送逰黄山之作【二首】
　　雨足郊原长稻孙竹舆去路踏秋芬近村篱落低临水直面峰峦半出云晚径无人重着履夜堂有酒更论文兹游清絶羲皇上少借风烟为沐薫
　　雅道于今久寂寥规橅君肯到祈招鲸牙浪濶倾三峡鹏背云髙负九霄但覔图书供闭戸不忧勲业误题桥七言起我黄山兴若第诗功不愧萧
　　次韵子才汤泉出浴
　　泉出灵沙气可蒸涤除那复数冰清九阳晞髪尘缨净七日炼形僊羽轻暖沃丹田催进火隂消神谷助长生云龙傥借凌空便径谒南台季伟兄
　　伟长知县奉议年兄作别十年邂逅于此复有数百里之隔以诗见寄輙次韵为谢
　　对着青衫下帝宸十年不与并爲仁怜君卧困千金骨笑我行摧四角轮老眼相逢俱作客新诸逺寄底惊人书来更数无多语賸欲招防白水濵【白水城中胜逰也】
　　东岗晚歩
　　饭饱东岗晚杖藜石梁横渡緑秧畦深行径险从牛后小立台髙出鸟栖问舍谁人村逺近唤船别浦水东西自怜头白江山里囬首中原正鼓鼙
　　和似表弟次呉江
　　路入呉江眼倍明长谼雨立万【缺二字】仙翁曽下辽天鹤诗老犹传跨海鲸夜榜风蒲嗟去国秋山云履趂寻盟慿谁剪取半江水要听寒潮枕底鸣
　　和小君逰灵隐寺
　　俗子丛中暂拨忙团蒲中夜拟禅房渊头岩穴仙都邃石上轩楹佛土香宿雨生秋醒客梦霁云囬日借山光归涂芳物酬佳兴白菊丹枫试晚妆
　　次韵学士兄富阳道中
　　长江送客静波澜路入囬溪第一湾石瀬横陈潮力减风樯陡转橹声闲驱除方寸无穷事领略平生未识山自笑踈慵似中散政冝拓落水云间
　　将至泽溪
　　护溪叠嶂隐长城直下寒流泯泯清背水人家认鸡犬隔林佛屋听钟鲸山根合防客防过日脚断邉渔火明投老一身无地着欲凭双桨寄浮生
　　至玉山谒尚书兄以九日复告别途中寄之
　　小隐精庐占一丘趂行覊雁逺相求豺狼当道谁青眼兄弟他方俱白头问舍终同茅屋老榰车聊共菊花秋碧云落日又分手路细山长人更愁
　　和士特韵程进道舍人
　　旌斾光华走皁舆斑衣星使奉安车尊罍方荐莲夀雨露交驰鹤板书三釡及亲真可乐一经教子未全疎马蹄又踏春风去勲业君防纵壑鱼
　　和李相园亭【二首】
　　轩户新成紫翠邉花光竹色借厨烟诗人莫浪夸盘谷画手无工貌辋川何必吾庐在丘壑要令是防有林泉此心正恐无人防把酒南山一笛前
　　肯将戯事扰虚懐草木知名一様裁不放寸隂随手过自开十畆待春来花邉未许楚狂醉江上应怜野老哀賸欲着鞭陪胜赏扶颠正急万牛材
　　访雪峰真歇禅师
　　红尘白髪不相投来就僧房借板头大士法中龙象贵老翁心外【缺一字】云浮长芦江静千山月枯木岩寒一叶秋别后相逢重着语牧童横笛倒骑牛
　　王岩起乐斋
　　漫浪行地一舟虚神手逢场乐有余客里纵令懐旧国公家何必爱吾庐饱知世事同分鹿肯爲时名更羡鱼吏退晴春睡足牙籖狼籍满床书
　　次韵钱申伯山堂之咏
　　净坊秋色老苍官檐额飞云细可攀客梦偶随踈雨断僧防长带暮钟还似闻遗锡藏银地亲见髙人住骨山愁絶寒江归去路乱峯青防望双鬟
　　和钱申伯逰东山圣泉
　　偶脱尘中一梦阑欲穷幽事遍寻山静怜人境鸡虫扰老惬僧枕簟闲十里秋香随屐齿四更山月上帘顔登临物色催诗兴未信天于我辈悭
　　题汪祖义桂林堂
　　彼苍曽不与人期胜事由来徳所基闭戸一经真有子传家三世定逢时摛词自得江山助种学寜求燕雀知寄与诸郎饱黄巻桂林还见长孙枝
　　和判宗展鉢之作
　　公子曽修净饭因斋鱼声里悟前身累觞肯缓持螯手一鉢不劳行炙人对境禅心秋涧月放懐俗虑晓江尘渺茫漫笑神仙事何用金盘荐擗麟
　　上已日陪徽守逰白水寺继登西山继白堂晚饮
　　晓衢初日动逰人叠嶂囘溪緑黛新自偃松篁如唤客后开桃李尚留春笑谈懐逺西山上觞咏追时白水濵五马行春从此始更驱风伯净车尘
　　晚登昭真亭云雾不见黄山因以述懐
　　莫放防云防太清欲将逰目孤亭十年去国心长赤一月防山眼未青多病情懐千日酒穷途生事五侯鲭谩逰踪迹随方寄更觉轻扵水上萍
　　奉懐罗仲共叔共二友
　　征衫一着宛溪东结友何人继两龚寸歩相期偶胡越尺书不断见心胷吟邉快覩推三语吏退冥捜想二松别后并吞几云梦锦嚢收拾付賔鸿
　　夏日游连江石门坐林下有虫咂肤视之仅可分有无疑蚋也以诗嘲之
　　么麽何从到上方敢将唇吻犯堂堂但知射影求隂中可笑当年不自量鲎目苦遭蚊喙聒象蹄犹畏防牙伤须防性命随翻手蛮触应难望故乡
　　次韵頴仲兰室之什
　　黄巻青灯寄佛孤髙如在逺林芳下帷谁识传经董载酒时过尚白扬华髪同心犹有臭青衿入室自知香公卿本是堦庭物莫遣行藏异素王




　　筠谿集巻十五
　　钦定四库全书
　　筠谿集巻十六　　　　宋　李弥逊　撰
　　诗七十三首
　　初到连江和林公先軰
　　投老身名信陆沉欲将白髪寄遥岑赋诗未敢施彭泽抱瓮真堪友汉隂江靣飞桥夸壮丽山腰卧石閟幽深公才清絶参竒观慰我长年去国心
　　次韵林公晔见赠
　　思君一日可当期敢意琼瑶手自贻华髪乍回千里梦白眉重见十年知惊人句好供行乐遣客杯寛欲坐驰肯斸云根同我老賸留觞咏醉花时
　　次韵陈頴仲晚歩见山
　　青鞵布袜绕江湄矫首山房送日西小榼留人灯下覔短笻邀我醉中防峯峦过雨新涂泽草木逢春自品题投老归来同逆旅好于此地斸愚溪
　　和夷仲弟喜学士兄归
　　烽火丛中别弟兄独防乡月几亏盈万金信断秋山寂千里人归春草荣雨涨波纹催过艗风翻叶幄避行旌机云入洛悲辛后谁似开华倒屣迎
　　翁尉以诗送莲并酒
　　不复西河叹踽凉真成仙吏隐襄阳一生可了酒供座千顷平铺花绕塘皓腕折香遮老眼长【缺】洗杓荐新尝肯分臭味同衰朽好语犹惊得夜光
　　学士兄还乡之始防賔亲石门寺以病不能往公頴仲有诗次韵
　　群贤嘉防走舆臣乍喜郎星照七闽寺近南塘钟秀丽筵开晚水荐甘珍放懐想尽百川饮留客应生四角轮我独沉疴方靣壁愈风頼有两骚人
　　次韵陈蹈元见和之什
　　漫逐江鱼吊楚臣风骚今见出吾闽遗音思逺氷霜淡味语功深脍炙珍一壑我曹方税驾九霄公等政推轮屏除堆案痴儿事肯着青鞵伴散人
　　奉酬龙兴益老伽陀
　　居士心如出岫云逢塲作戯不求真桃花自落非关雨梅子半黄知是春此外更无身外事闲中那得个中人箭锋相拄君休问千里同风始见亲
　　和陈頴仲题刘鞠祠
　　山绕平湖緑四邉两翁遗泽到今传苹风引钓鱼随艇谷雨催耕水拍田败壁丹青悲落日荒庭绅笏想流年桐乡不废春秋祀箫鼓鸡豚久更防
　　和頴仲山行即事
　　平芜新緑占封圻横路游丝网落晖山径人稀藏窈窕禅扉春尽老芳菲缓行照水知鱼乐随意穿花见蝶飞二子舁篮今夜月龙钟犹胜杖藜归
　　次韵隐者陈无隅二首
　　柴门寂寂闭山光客至供糜有二方谁荐唐衢归魏阙肯令王适老阌乡藕塘待晚对幽壑竹院消闲近寳坊用舍由时姑袖手岂无真乐在濠梁
　　厯井扪参踏藓苔山腰海角偶徘徊身从飘泊似浮水眼见纷华等湿灰共煮松风占乳信试寻香雪探芳媒笑谈疑在蓬瀛上下视云中两两苔
　　次韵李伯纪丞相游贤沙鳯池之作二首
　　骑鲸破晓上崔嵬人识仙翁第一回杖屦不应尘外去旌麾早自日邉来黒头半爲忧时改青眼唯逢胜地开怪底尺书频寄雁向来交味比陈雷
　　几日公来浴鳯池蹇驴陪乗偶参差羁栖自笑卧盘谷健句争先诵渼陂世路吹虀无念到山游防蔗不言知细书倘遂云根筑肯与酸寒郑老期
　　似表弟始归冦退之后置酒防亲族坐客即席赋诗和其韵
　　蓬转生涯四十年归来华髪旧山川惊魂仅免走三穴情话喜同倾四筵醉客毛吞怜海窄诗翁刀奏失牛全锦城不似还家乐姑置行藏莫问天
　　病卧一春无复少况蹈元頋爲寻山之行以诗简之
　　病与老期推复来十分春事苦相催干戈四海少闲地寒暑一生能几回止酒尊罍成説食空华风景乱真梅晴明强理寻山屐笑口逢君倘暂开
　　复用前韵约蹈元
　　时序惊人咄咄来荣枯毕竟爲谁催风将满地飞红去日拥半天髙緑回頋我似尝当道李渴君如望隔林梅一年春事无多子唤取提壶触防开
　　久隂闻督邮至县奉简蹈元
　　惊呼鸡犬督邮来想见文书手自催鼓枻黄头罢田去倾嚢黔首入苗囬春盈半月倾盆盎夜雹前时落李梅已向茫头望笼饼阳乌几日放天开
　　春雨久不止戯呈诸公
　　蕉上雨声无尽来龙疲应困阿香催竹萌出土嚢锥见燕觜得泥风鹢囬料峭侵衣犹带臈亷纎昏昼已如梅愁邉酒醆都无力更着浓隂拨不开
　　逰石门用前韵促陈丞诗
　　昨夜浓云泼墨来比隣折简小奚催印寒月晓前白寻壑春舆天际回醆靣緑浮新展叶杖头黄碍半肥梅知君自扫松间径古锦何妨此地开
　　暇日逰石门用前韵
　　晓御欲随风脚来报晴乌鹊入檐催松幢竹盖寳坊近石壁云关尘境回山气得春浓胜酒花光带月冷过梅却收眼力寻归路惜取余青莫浪开
　　西山独歩奉懐蹈元
　　摆脱防官万里来非关枝上子规催镜中苍髩摘还满花上青春唤不回我筑一溪愚似栁君工五字老扵梅哦诗肯傍水旁径賸买长瓶爲子开
　　山居寄友人
　　结庐人境经过少晚起长遭稚子催闲防赤心忧国尽病中白首爱山回林泉可使居无竹风雨空嗟摽有梅不遣飞奴频过我欲将懐抱向谁开
　　次韵似表弟春雨漫成
　　百念关身起猬毛雨声偏近夜牀髙正愁春事趂奔鹿更觉归心折大刀拥鼻吟邉聊且遣枕肱佳防亦时遭麴生懐抱肯倾倒一酌防忧頼尔曹
　　近报陜右大捷又继闻王师遂平建冦用髙字韵
　　南北军书走羽毛城头喜见赤云髙颇闻关陇尽归马不独瓯闽行卖刀壕吏捉人那复有田翁泥饮不辞遭防防四海收鼙鼔郡邑官行得坐曹【杜甫石壕吏诗云暮投石壕村有吏夜捉人又遭田父泥饮诗云田翁过社日邀我尝春酒】
　　与似表弟游石门懐蹈元时中用髙字韵
　　逼人尘事等牛毛袖手端湏着眼髙防蹇倦追千里马荷锄安用百金刀病来避酒连三月春半寻山等一遭不见鞭鸾两仙吏秪应上界亦分曹
　　归自筠庄得似表弟晚歩髙字韵继和
　　一行作吏苦吹毛小隐非关索价髙懒傍月邉持玉斧静防花上试霜刀近人鱼鸟曽相识入眼溪山昔未遭谁与着鞭春色里雁行风急正求曹
　　新晴再用似表弟髙字韵
　　踈林逺墅见秋毫破晓阳乌羽翼髙湖靣平于开匣镜山棱光并发硎刀闭门听雨寜论日散防寻冈莫数遭世上几人能避俗簿书堆案想官曹
　　筠庄李花正开雨不得往似表弟有诗次韵
　　经旬长【去声】雨暗春山小白枝头正可攀賸欲叩舷浮緑净未容着屐上苍顽题诗过我工排闷载酒留人肯破悭要及花时酬老大笋舆从此不须闲
　　喜晴再用闲字韵
　　风掠防云露逺山长藤竟欲与君攀花神解作琼瑶报野老心如铁石顽千树暗春难比富一枝照眼未应悭不须更作含羞态唤取张卢来共闲【退之李花诗云夜领张籍投卢仝乗云共至玉皇家】
　　久雨似有晴意继而复隂作望晴
　　一夜翻河落瓦沟平明山霭欲全收正疑础润云生足直怕天明日探头倐忽去来观聚蚁现前起灭悟浮沤占晴不问黄衣使巳向鸟乌声际求【北人久雨作黄衣乗马人指日厌胜之取土火之象以胜隂也】
　　久雨二首
　　诗肩不柰晓风酸后土何时得暂干石鼎饭余茶乳细竹炉经罢柏烟残龙防未歇千山暗豹隐方深一坞寒白髪飘零江海上朔云収恨赴长安
　　榕根败屋两三椽客径无人老更便地近东南多泽国雨逢甲子少丰年径须酣饮六十日安用取禾三百防待得风头风力【缺】梅花如雪月初圆
　　徳甫知丞过筠庄谿亭为待月之防戯呈席上诸友
　　载酒何人过子云传呼鸡犬亦惊奔门无车马苔侵径坐近池台竹覆尊好月邀人留晚照疾雷催雨过前村独醒楚子真多事共醉愚溪百尺浑
　　待月久不至须臾云破星露溪光发众賔懽呼席上次徳甫韵
　　待月新亭兴已慵眼花空乱烛花红溪山路隔烟尘外觞咏身疑梦寐中却暑已烦瞠恚雨扫云须頼吉祥风水光已报氷轮信一笑能令万斛空
　　岩起録云次韵张干佳什輙和寄之以道山居之况
　　前山立玉水萦罗迳竹当门一里过管子与予成莫逆麴生邀我到无何老来鹤骨寒犹健病起霜髭短更多金印累累防公等已甘一壑寄蹉跎
　　次韵岩起晓晴
　　白衣苍狗暗还明造物何心听改更雨足鱼方得计日髙蛙黾自消声浮溪荇带罗初展粘壁虫书字不成正喜太清无防缀惨舒谁复较隂晴
　　次韵徐持志见寄
　　綉衣归卧水云乡湛軰犹懐岘首羊似我鹄乌防白黒知君牝牡失骊黄静中禅防应超脱别后词锋底激昻投老穷途各千里不须留頴见锥嚢
　　惪甫知丞大夫惠诗见招次韵
　　地胜官清人更幽公田政足办槽丘吏情厌问可不可世事但从浮自浮緑盖红妆供客笑黄鸡白酒爲君留惯倾老瓦陪田父髙防端如饫五侯
　　筠庄亭轩皆以筠名学士兄有诗次韵
　　种竹营巢老自如渭川端不羡商扵松行外防遮凡木莲叶平铺覆断渠我軰方疑置丘壑此君可共乐琴书轩亭防处成清閟足了一生寜愿余
　　次韵李丞相送行二首
　　三年袖手卧江濵着眼终成出世人笔下风云作时雨胸中丘壑作阳春买山尘外曽相见漉酒愁邉情更亲惜取风骚等闲句他时密膝咏臣隣
　　山畔孤亭一水濵归来华髪巳欺人脱身异县干戈地得意吾庐笋蕨春早着青衫成底事惯遭白眼欲谁亲此君真有髙人节肯与山翁作近隣
　　自连江赴守鄱阳黄原道中作
　　海角三年一梦成北来重听偃溪声凝云带雨留愁住茂树随山送客行秔稻沿崖畦上下茅茨枕谷路纵横莫从马腹消双髀此地真堪老此生
　　鄱阳四望亭观雪
　　瘴海三年雨不氷喜防万木变琼英眼中何防分银界脚底从兹上玉京嵗序巳于芒尾见春风先向栁梢明饥馋病守存余习欲和田家击壌声
　　寄题福州程进道止戈堂二首
　　不识威名擅汉廷云仍今复见材卿万家桃李栽培盛千里妖氛却扫清羽扇纶巾聊自适风声鹤唳巳魂惊向来雪锷櫜藏地賸筑诗坛按酒兵
　　一麾局促楚江东时喜隣藩好信通坐厌文书朱墨里静思谈笑圣贤中浮瓯小试茶膏白照眼分尝荔子红想见髙堂散鳬鹜竞追乐事赏年丰
　　自鄱阳得请天台散吏解官就道恍然自适戯成
　　平明解印暮投馆公事已如风马牛报政仅堪书下下结庐賸欲榜休休无名花草香随路得计禽鱼水满沟袖取向来朱墨手按行松竹上沧洲
　　题兴敎寺
　　云开岫幌隐禅扉髙屋慿虚靣翠防午枕有香清蝶梦晚林无路送鸿飞一丘一壑真吾事三沭三薫悟昨非山意有情留倦客树头谁道不如归
　　送陈頴仲赴试省闱
　　木末挥斤玉未镌清姿直节已飘然诗书挿架嗤三万文字撑肠富五千笔下行防吐黄绢选中应喜探青钱管城自有封侯相得路功名且着鞭
　　和刘待制
　　宦防踪迹信舆台白首知非愧鲁开诗巻云烟舒复巻吏行鳬鹜去还来雨多风伯漫不省春半花神小有才谁爲痴儿无乐事眼中秀句絶纎埃
　　次韵尚书兄同防青原
　　暑风无力上襟裾雁序冲烟入翠虚小憇净莲开梵境偶闻密竹话真如倦防政似知还翼便静聊同得计鱼不为寻思问心法是翁心外已无余
　　次韵和韩知刚见贻之什
　　半生宦牒绊闲身老惜跳丸过眼频独笑真成当去客相逢同是异乡人静中着语巳多事熟防防情久自亲他日君来序盘谷岩花溪竹是知津
　　次韵罗伟正寺丞见遗之什
　　雕鹗逢秋已恨迟公才如此尚谁羇江城樽爼未三月世路干戈方百爲去马便如千里别断葭巳作十分披他年若下防城路鞭影应能指具茨
　　次韵刘寛夫春日有作
　　时序惊人翻手云一樽聊共驻青春惜花栏槛围缯绮留客杯盘煮荇苹愁外覔欢终淡薄吟邉得酒更清新休论二十年前事目断长安陌上尘
　　送似表弟还乡
　　话别几年一月留离歌还起楚江楼往来笑子蚁旋磨得失頋予鱼中钩雍齿且侯真戯事冯唐已老盍归休慿君为扫筠庄榻要着南来新白头
　　次韵曽防言见赠二首
　　是邦谁及大夫贤无地容才试十全侧席賸闻求惪友深居那得隠臞仙张罗永日无过辙解榻何人许对眠莫为时危闲矍铄要防走马勒燕然
　　自分人非日九迁一官民社敢妨贤脱尘未踏邻虚地通籍犹分小有天餐玉近传曽试法买山取足不论钱防慵未似嵇中散防有斜封落雁前
　　采苹亭分韵得花字
　　楼头钟鼔晓催衙吏散庭空日巳斜烽火望中常作客簿书丛里偶成家隂隂密叶榴垂实剪剪新荷藕结花小立方塘一杯酒又传归恨到天涯
　　次韵行父舍人有感
　　飘飘文采照螭头袖手功名未肯休易水渡愁随一骑春风吹泪着双眸向来但遣淮隂将异日寜论雍齿侯应笑江南夸仲父规模才可限升州
　　行父和篇颇有过情之语次韵自叙以谢
　　家在闽山最上头大书髙屋榜休休按行松竹曽施屐应接江山不运眸漫道鹤书朝赴陇真成蚁穴梦封侯紫薇落笔非吾事抚字犹堪老一州
　　过呉江次韵行父之作
　　重来【缺二字】又成空旧榜今无卧防虹故国平嗟【缺二字】砾新亭犹见湿青红雁随山逺情无【缺二字】与天穷势自通尽道鲈鱼寒不食【缺二字】祗合在江东
　　岩陵道中
　　禁路追随又两年长竿那可使鱼縁壮心未展伤迟暮捷径无工较后先软饱三杯当去客横蒲十幅得风船眼中有句无人道谁与收归古锦编
　　舟中对月
　　悠悠乗坠寄舟车与世真成一梦蘧苦忆晓更鼍报鼓喜逢秋逺雁横书江山似与诗人助水月应知静者如投老得归随防乐独醒尤笑楚三闾
　　别业傅才儒
　　壮嵗追随髩巳苍谁将勲业问行藏怜公惜莫鸡群鹤頋我凌兢虎质羊败栁亦工喧暮雨寒花直欲赋秋霜更谋浊酒穷清夜明日山深木叶黄
　　凝碧晚望
　　秋来何必送将归落日髙台意自悲一壑未容追汗漫三钟犹得饱支离黄花对客如相笑白髪寻人似有期时序不堪翻覆手每逢佳防亦开眉
　　晚登齐云阁
　　窈窕僧十肘长解分眼界入他方尘襟偶脱公家亊鼻观重参佛土香寒日半收山着色晩风无力水磨光幽寻已觉沧洲近身外营营付一觞
　　得仙亭
　　隔水楼台耸佛宫縁云扪石得榰笻布金地主空遗像折桂仙翁失旧踪人去逺山留夕照僧归晚径带残钟眼中有句无人道欲寄丹青恐未工
　　南楼
　　百尺危楼枕水濵风烟入眼乱纷纷趂虚渔唱来成市入垅田歌去作群阁雨云深山着防驾潮风急浪翻云寄言残夜明楼月莫负胡床老使君
　　晩饮东湖亭用硕夫韵
　　秋后髙荷与砌行暂逥眼白爲君青哦诗太瘦真成癖对酒清狂不碍醒健笔纵横那可继醉歌悲壮亦堪听如何借得南烹手更捣香橙为荐腥
　　次韵漳州邓教授二首
　　綘帐初开识马融尊罍聊共落新宫三千避席方懐古四十无氊独见公尺璧未磨终可荐兼金久炼要加功男儿事业真堪戯莫把行藏问塞翁
　　十年猿鹤共萧萧世亊驱人肯见饶老态岭云风更急壮心炉篆日还销催科政拙民犹病御侮才疎盗正骄强拾陈言续清唱却惭横槊按戎昭
　　秋日同刘方明逰石师岩
　　翠合峯峦万叶稠云擎佛屋出岩幽秋光不到庭隂树晓日先明竹外楼戸牖髙低分世界川原逺近失汀洲阳休示我真消息更在灵山最上头
　　南楼晩望【用叶硕夫韵】
　　海角长安望尔賖日邉云影更横斜身闲梦觉俱成蝶眼病朝昏只见花可但陶潜能避俗不应范蠡便浮家君恩未报惊华髪目断飞鸿水四涯




　　筠谿集巻十六
　　钦定四库全书
　　筠谿集巻十七　　　　　宋　李弥逊　撰诗七十一首
　　次韵康平仲侍郎从丞相张公登倚云亭【二首】
　　皂葢凌虚岂易陪扪参那复欲髙哉云关【缺】处尘踪断松葢隂中宝地开戎幕冦平高卧鼓賔筵诗罢细衔杯笑谈疑在青冥上坐近中天两两台
　　相君题品到林泉大榜新书亦烂然云护山根蔵小鲁风携人语动诸天放懐对客忘青白随意传觞任圣贤谁语瓯闽甘逺俗他时物物待陶甄
　　留题叶成父尚书山庵普光明堂
　　三生调御潮音防楼阁随方涌化城鸟树有声皆念法云山多态摠忘情禅翁自得逃禅乐俗客犹沾避俗名但了心源秋月净刹尘何地不光明
　　成父居士于普光明堂之东别建大阁榜曰妙严将家焉阁成李子过而赋之
　　新成髙屋碍云岚下视诸方落二三妙喜不从他界断惪云今向别峰参按家便可超尘染唤客何妨到酒酣居士饱知名阁意为言童子不须南
　　次韵叶成父尚书见留之什
　　山外孤云出寸岑营巢其下一枝深久从泛宅浮家伴未遂穿云渡水心百里跻攀方着屐十年交旧欲分襟西风落日非无恨归卧桑榆惜寸隂
　　与老禅诸上人同游鼓山灵源洞
　　茶瓯唤起清昼眠涧松岩竹谈幽禅秋曦忽随壮士臂暮景已入诗人肩尘縁咄咄鱼吞饵胜事堂堂驹着鞭屐齿欲回还小立隔溪明灭见江船
　　庚申季冬立春日还乡公晔置酒孟园从容道旧有诗次韵
　　孟园花色璨琼瑰倦客随春此地回静院茶瓯浮积雪深堂香鸭乱真梅得闲苦厌纷纭事畏病难禁防灔杯但扫晴铺大字更将老眼为君来
　　初归筠荘苏粹之以诗见贻次韵答之【二首】
　　八尺茅茨老竹林细偿南北故园心一溪止水清涵月三日行云薄酿霖归计欲成犹恨晩醉愁无頼正伤今唤回栢子香中梦屋角秋声乱翠岑
　　他年同上楚江楼花绕春城小谢州翻手雨云人事改跳九日月嵗光流霜空暮落能鸣雁秋水风移不系舟偶筑一丘邻胜隐杖笻冲雨亦来游
　　和明甫南山用粹之韵
　　寻源探穴上林丘宛似愚溪栁柳州树拥千头争地出江分一股抱山流隂堂阁雨云生屋晩浦收潮草泛舟幽兴未穷留眼力将鶵结友更深游
　　新成茅庐独宿西山
　　幕上宁容燕作巢土堦竹屋近诛茅深行乐地思招隐早悟危机欲絶交溪响隔溪来枕面月光先月到林梢为官拓落真吾事何用纷纷更解嘲
　　再用前韵
　　半生来去隔年巢垂老朝昏一把茅白酒黄鸡时唤客碧梧翠竹旧论交身闲野雁无行迹妄尽霜林只战梢賸欲细谈真子喻谁能戯作少年嘲
　　次韵公晔席上见赠即席和之
　　酒邉着语见真情收拾应湏遣六丁戢戢瓮头堪一醉栖栖泽畔忍长醒汤盂茗椀香中泛药圃蔬畦烛下经漏尽却随江月去舞鸥迎我过寒汀
　　与公饮西山坐上再和前韵
　　了无一物可当情休数行年问丙丁世事于今浑似梦醉魂从此不湏醒江流带月分清浊星汉无云见纬经酒尽更谋湏稚子坐听潮落响霜汀
　　南山送客席上次明甫韵
　　江北江南可避喧已甘丘壑寄余年筠梢松葢一区宅莲叶菱花二顷田秋到登山更临水夜归骑马似乗船醉中不必分乘坠世事从头一梦然
　　次韵向伯恭侍郎
　　世外营居絶防埃到身无地展全才行蔵曽许当年共翰墨能从异县来海上梅花迎嵗落江头桂子得秋开一樽风月何时对白髪思君首重回
　　月夜携家筠荘露坐池上分韵得谁字
　　累石骊泉十丈围周遭种栁未成丝溪童掬水得明月山客扫花安屈巵一榼团栾儿女语四更厯落斗牛垂拦街白叟笑相问倒着接防者谁
　　池上对月
　　卷芦吹散一空云天面明金挂侧盆竹柏疎隂浮藻荇山河清影落乾坤习家池上酒初漉越女溪邉花正繁我醉欲眠归未得纷纷身外不湏论
　　夏日小集池上次韵明甫之作
　　生怕防云防太清箨龙莫作断肠声余霞到晩铢衣薄满月当空玉斧成已结松筠为老伴不縁蛙黾唤愁生但令有酒邀田父矍铄何湏更一行
　　苦早
　　单练直似御重袍碧盌氷浆饮尚豪满载骊珠思薏苡堆盘马乳説蒲萄轻雷破逺喧鼍鼔小雨遮空簇猬毛谁挽天河洗炎酷冷云凉月助风骚
　　赠硕夫
　　此君风致似吾侬来伴筠翁晩径笻世味毎于谈际断诗情尤向饮邉浓溪山寄语能相觅猿鹤论交肻见从共斸云根结茅屋自锄菜甲为君供
　　池亭独坐
　　物华苒苒竞芳新六月红渠自作春走马看花传好句长梯摘实頼幽人雨余门巷无留客月上池台絶过尘爲约龟鱼共清赏酒香花气两相亲
　　山游遇雨
　　杖藜寻胜复中休不比红尘走燕骝幽趣未穷随雨断髙情无尽与云浮冥冥深树秋犹暗猎猎新蒲暖更柔老去行藏甘一壑不湏重广畔牢愁
　　送硕夫赴试礼部
　　词垒新收汗马劳冲寒意气九疑髙上书北阙真余事拄颊西山湏汝曹世虑薫心工制锦时名唾手看连鼇哦君賸欲传衣句为解千牛緑绮袍
　　送舟过南山用琹韵【二首】
　　唤起骑鲸玉树埋江邉琢语亦佳哉眼看云起山容改坐觉春随花信来隔水村深寻径入系船门侧待僧开个中有句无人道更遣丰隆着雨催
　　雪涛一苇意雄夸惯与滩头雁聚沙年后腊前梅唤客山南水北竹为家蓬蒿影里开三径笳鼓声中听两衙去住了无忻厌赏暮年心迹暮林鵶
　　次韵陈泰定见赠【二首】
　　月魄哉生望已几豪华未厌老相随放疎世故开黄巻销尽尘心对紫芝急雨知寒催叶落断云乗晩截山低小槽早作酬春计又是梅花结蘂时
　　偶语无人且复吞昼晴饶睡憇榕根鸟鸣幽谷何妨静花发深林只自繁逸思共怜居有竹清隂谁伴酒盈尊非关兴尽回船急剥啄那知客至门
　　次韵叶硕夫南归见贻【二首】
　　未挂丹题雁塔中重来溪上觅筠翁相期老眼横遥碧莫着征衫走软红得失漫嗟蝉翼重才名合见马群空三年小试惊人手未信朱衣也不公
　　飞花无数上衣孤闷湏慿酒破除翻手作云伤往事转头如梦欲捐书但知甘苦同薇蕨不问辛勤有屋庐后日锦衣行昼里肻来盘谷饭溪鱼
　　用硕夫韵述懐【二首】
　　少年正堕尘网中晩歳臭味商山翁避喧苦厌俗眼白得酒径借衰顔红半生事业一经足是处生涯四壁空故人白髪音书断倾葢交情独见公
　　黄尘工染寒士裾造物不与相乗除君愁尽冩杜陵句我老欲作康书何门真是万人敌近事不闻三頋庐端知驽马恋栈豆水激自有溟南鱼
　　再用硕夫韵【二首】
　　一丘一壑半生中旁舍小儿今老翁归来赋就晩迳緑醉时歌罢春灯红壮心欲尽孤云薄昨梦不留寒月空茗盌粥盂能事毕四三朝暮付狙公
　　北欹卧风引裾静看燕雀沿阶除攀縁已断螘旋磨结习尚存鱼蠧书一区未办扬雄宅驷马不过渊明庐苍松翠竹湖邉趣至乐岂在真知鱼
　　筠矶待月
　　偶坐松根送落晖竹风零露湿人衣乱萤防水只自照宿鸟赴林犹并飞玉塔防澜秋月吐澄江净练夜潮归好山不负平生约故傍吾庐翠作围
　　次韵林明甫言志
　　老竹抽萌便出林焉知来者不如今但看杞梓终成栋不信潢污解作霖久客谩撩苏子恨中流应动祖生心乗桴从我君休笑政恐功名苦见侵
　　同苏阮二公晩春逰西溪【二首】
　　力破愁城觅醉乡苏鳬阮屐共行藏觧吟防影思和靖忍见夭红似洛阳禅客缓催梅子落骚人正咏牡丹芳酬花但促传杯手氷炭君休置我肠
　　唤客班荆杂乱言雀罗成日罢张门自縁贫病无过辙可是疎慵不出村阮子何人对青白韦郎几日寄寒温北枝留得瑶香在更约文尊此地论
　　再用粹中韵各赋牡丹梅花【二首】
　　曽倚沉香作好妆竹篱茅屋肻深藏天寒翠袖留空谷歳晩长眉闭上阳投辖尚能来好事着鞭应恐并余芳广平赋罢诗肩瘦不为梅花恼石肠
　　寒花入眼乱纷纷髙卧袁安雪塞门春透交枝才照座风揺断蕚已飘村返魂香细宁辞折自暖杯深不待温爲约竹君同我老交情此外更谁论
　　题子阳监丞见一庵
　　云间幽好许谁参十畆林园拥舍南隐几献花真不二举杯邀月但成三着鞭有路非吾乐弹铗无求只自甘吾亦营巢老深竹肻分华榜共名庵
　　朴上人访筠翁于筠溪草堂袖诗为赠雨中告别将有雁荡之行屡挽不肻留索诗甚急以偈送之
　　一壑翛然听雨眠君来着语破云烟肻随鸥狎清江上欲趂虹飞白日邉童子不应多一指学人正自少三拳急行防蔗逢佳境春笋出林啼杜鹃
　　仲宗访我筠溪出陪富文粹之游天宫诗见索属和次韵
　　作伴山翁觅转春净坊俱现宰官身兰亭梦想如三月莲社追逰少一人雨磴劳君鸣屐齿风轩为我扫衣尘应怜野老闻韶后旋束蔬肠学练津
　　山门晩归
　　毗耶香饭壑源春午枕聊分百亿身旋落涧泉髙下语自鸣山鸟送迎人云山往嵗真成癖觞咏一时俱絶尘已办归途踏山暝试扪髙壁上星津
　　仲宗许过我甚久一见便有去意戯用春字韵留之
　　麦秋数尽稻花春六尺茅茨百懒身散策骑驱聊永日系舟剥啄定幽人关心有念真形役过眼无根俱客尘肻着青鞋从我老阿香径遣断归轮
　　与粹之逰支提九日仲宗以诗酒见寄次韵荅之
　　蛇径回环织女机足间欹石碍云飞西风短髪欺乌防落日清尊走白衣病眼逢山寒水净妄心更事逺烟防扫除磊磈装懐地为载千岩万壑归
　　次韵叶成甫有懐见寄
　　来辕去棹亦劳劳晩嵗丘园避俗陶问事不知三语掾阅人无意九方臯交论金石穷犹见诗得江山老更豪清梦摠能追蜡屐雨声偏傍夜牀髙
　　丞相张公筑室湘江之上若欲逺人间事尽心于山水之乐以奉夀母而末章以忠孝诏诸来者寓意深矣索诗寄之【二首】
　　蕙櫋兰橑湿青红衡岳湘江一望通晓日云烟随几杖春风花草近房栊赤松未结忘机伴緑野聊从避俗翁更欲将心何处尽山河全露妙明中
　　堂前兰玉走斑衣堂上埙箎乐夀巵永昼牙籖纷简帙深庭豹尾卧旌旗笑谈自有江山助勲业从来草木知许国尚余忠鲠在此心还与嵗寒期
　　次韵平仲侍郎移居见简
　　不寄斜封嵗已余那闻异县更移居覊懐易动野马也归梦自成胡蝶与有宅一区如子少受薪十束见予踈遥知富有千头橘奉乞当年种树书
　　和平仲侍郎再用移居韵
　　云屋潭潭百尺余入帘燕雀贺新居人皆役役何为者君独欣欣而乐与巵酒觅懽那得再筒诗传恨未全踈絶交定笑中散雁足来时肻系书
　　题明叔郎中海月吹笛图
　　天上星郎骑省孙兴随孤月到无垠浮槎夜入鱼龙宅横竹秋生海岳云控鲤丹成终独往骑仙去杳难群纷纷世上知君少画茟犹能续异闻
　　次韵林褎然知县留题筠荘因寄之【二首】
　　何人着脚傍岩幽好事无过竹务猷妙语径追盘谷序轻舟独信剡溪流牛刀小试知多暇鹤板迟来坐不谋欲寄一行安否问朔风覊雁正淹留
　　世路人心比太行此君真可共徜徉霜凝劲节明朝坞月落寒梢散夜堂可但七人供笑咏要令千畆作隂凉只愁卷地西风里幽梦圆时与子妨
　　未明出东门将入圣泉戯呈住山蒙庵老人
　　觌靣峰峦碧障天东方精色破昏烟草头露下元无雨衣角风生径欲仙行树排宵髙展画孤云挂壑薄披绵寸田暂喜捐尘虑不着蒙庵一缕禅
　　和渊老妙现之什
　　乾坤渺渺一浮尊万象分明水四濵虎脊横空山作队鱼鳞倒影海成纹老僧诗罢闲欹竹幽士余斋正卧云妙现镜中无一事世间从此罢挥斤
　　送萧惪洪赴试建安
　　鸿鹄不作三年飞乗秋逸兴髙九疑去寻岩桂香中路趂得御栁风前期青钱立登天上选黄绢共赏人间辞汉庭苐一公家事平歩凌云要及时
　　和仲宗判监
　　与世浮沉半醉醒结庐人境昼常扄防吟松竹风无定着色峰峦雨乍经方簟北身是梦瘦藤斜照影随形岂无曳尾泥中计政恐肠刳不自灵
　　次韵天宁通老见贻
　　病余真是独醒人还在僧自在身竹杖芒鞋寻胜趣斋盂禅板悟前因江山臭味如相觅猿鹤家风卜邻更有髙人来着语交防不怕白头新
　　题福唐郡园清閟亭
　　公余自种南堦竹好事风流今未闻但得七人来结友何湏千畆比封君风梢不定防藏日雨叶初干薄带云自是甘棠人爱惜不忧寒谷遇樵斤
　　题薛直老府园万象亭
　　断取方壶壮郡壕钩连野色上亭臯星移日转天容丽江净山明地轴髙下榻筵賔供歗咏凝香罢寝助风骚使君八九吞云梦小展风烟遗我曹
　　次韵薛帅万象亭
　　山上非烟霭四隅山前稉稻緑成区留云有计低檐额得月从多彻戸枢直是春台熙逺族聊为夏屋试宏图公来日出千林逈却笑新亭咏小湖
　　次韵道夫待制万象亭
　　不见三秋若望霓寒亭今得共攀跻眼中逺树两行直脚底孤烟百尺低幻出璜台辉旧观旋安银榜快新题细听屋角风云聚谁谓天髙不可梯
　　次韵季申枢密万象亭
　　丈人手笔与心通防化虚无若转蓬妙寄千言千嶂外全收万象一檐中深堂细篆观澄水落日危栏数去鸿更压小槽囊古锦共临髙处待春风
　　送赵二十一观察蜀中迎亲【失母三十年今得之】
　　得意那知行路难板舆行处蜀江邉慈顔未拜心先往乐事乍闻人共传新制衣裳文锦縀重颁雨露间花牋回思三十年中别长愿儿生有母怜
　　次韵赵道夫待制放鱼之作
　　出门忽见鲤城市脱尔宁捐一粒赀就使烹鲜真可口谁能结网更临池斜风送浪回頳尾浅水平沙走素鳍勿谓寰中底么魔三生恩怨不能欺
　　题张仲宗鸥盟轩
　　寄语沙头不下鸥诗翁新葺面江楼早知世事翻覆手更觉人生起灭沤念尽不应书咄咄身闲何用榜休休径湏来结防机伴春水浮天不系舟
　　陪大慈老登古院
　　林影横榰折脚床禅翁唤我坐斜阳诸天共説无生话万壑同薫不尽香茗椀泛云醒逺目藜煑玉閙枯肠逢人若问峰头事翠竹隂中菊正黄
　　次韵粹之通判九日之作
　　柏子香中闭净坊为君着屐弄秋阳老来见事如无事节里随乡且入乡但可炊糜倾兎褐何妨撚菊泛鹅黄九仙坐想群贤集不数龙山事渺茫
　　仲宗过筠荘作诗见招且有借庵之意次其韵
　　横山留我正青眼不是归心久更防病后团蒲随地隐望中落木故园稀一区巳办云为葢四壁但从山作围不厌是中无一物径来相就老禅扉
　　病后戯呈谟老禅师
　　霜髭病起若相侵销尽平生未了心一事关身俱是梦万縁弹指已非今月林清影元无定山路幽香不可寻唤取汤休共清夜静听帘雨冩鸣琴
　　送仲宗之建安
　　老翁更事几河沙苦爱溪头管物华种竹成林心未足买船载月思无涯黄莺唤友非多事白鹭窥鱼更可嗟念子蓝舁晚山里可能来共拾余霞
　　比见帅宪祷雨甚防枕上闻檐声为之不寐因成
　　两公精意与神交平地能令水满篙云气逺收晴嶂合雨声偏傍夜床髙辘轳未暇分甘井舴艋应知避怒涛愿受一防湏及早秋成犹得饱儿曹









　　筠溪集巻十七
　　钦定四库全书
　　筠谿集巻十八　　　　　宋　李弥逊　撰诗九十首
　　次韵谭彦成学士早春【五首】
　　花蕾催红欲啭莺新愁偏傍鬓毛生犹怜稚子能賖酒烂醉春盘碧涧羮
　　幽栖不寄絶交书车马从喧卖酒垆卧转午隂春睡足却寻峰树数花须
　　十二楼台白玉成云车翻日上觚棱太平何许同民乐天阙双龙护一灯
　　渺渺家山水四涯秋风曾忆醉黄华马头不识南塘路又看咸阳二月花
　　风絮萦寒昼拥炉枝头犹得暗香余折来不拟供尊爼静对翛然一榻书
　　方池独歩
　　度栁穿莎一径通曲堤初咏舞雩风我来似与春期约南陌东畦到处红
　　六六轩
　　秋雨已分千壑间午天初放一轩晴拨开三十六峰翠为洗老人双眼明
　　可师止庵
　　踏尽东西散胜岩却提履过江南逺人若觧真常位不碍携庵到处参
　　面壁庵
　　败壁纵横销翠烟岩花犹落旧庵前从来説法无人防寂寞空山谩九年
　　宿光陵懐少章
　　烟断伽蓝欲报昏竹梢风雨乱纷纷悬知借枕山腰舍魂梦巳随超化云
　　已亥季秋至净居思大智者道因瞻二士相三日防天大雨不得探险絶而以诗记之【四首】
　　三苏岩壑连云秀二士门庭匝地新带雨山光无限思一时分付境中人
　　香断寒炉古庙空金毛一去了无踪分明曽得真消息犹有参天十万松
　　雨华随歩到天闗逺目才分缭绕山风马不驰前景断更于何地觅无还
　　白雾苍烟暗九秋殷牀金吼抱山楼爲霖未必浑三日似有闲云伴我留
　　仪真道中【三首】
　　过尽长淮未见山倦寻残梦独凭栏风烟渐欲回春眼不似蒋陵江上看
　　长天漠漠水连空云淡风防两两红南北不知縁底事一生半落往来中
　　旋捣香秔炊玉粒饱肥鲜鲫鲙银丝他年虚费太官粟到得江头已恨迟
　　留题鉴逺楼【三首】
　　表里江山面靣来秋风此日偶徘徊尘埃阅尽山如鉴一到江楼眼为开
　　慿虗瞰碧与云浮只有闲身尽日留更拟梦回还独上来看残夜水明楼
　　霜天晓日鉴中新眼力由来未见真万古茫茫一尘迹碧山无际水无垠
　　舟师谒祠回天风已霁信若有感姑以二絶道其事
　　长芦山下隐龙宫沥酒船回落照中已有龟纹为传卜不劳乌尾更占风
　　水底明河碧浸星琉璃不动一江平横铺十幅指东去坐看晓防千里轻
　　渡江【二首】
　　沿江山断水如天横絶奔流一叶船身世自知同幻梦不应对此重茫然
　　山形虎脊髙低去防影鱼鳞逺近来已到江南望江北更留青眼爲谁开
　　过岳冠山【二首】
　　岳冠山下月黄昏石立波吞势莫分回首风前魂欲断东西南北水连云
　　驾潮风急浪翻矶舟子操舟不自持若使畏涂知勇退世间何防更乗危
　　秋晩即事【三首】
　　一水萦回两岸鸥翩翩无数近行舟十年不见浑如旧有意随人天际浮
　　华髪鬅鬙一榻书舟移斜日似籧篨似闻载酒江邉寺更倒青钱留白鱼
　　霜树今无一叶留日邉云暗使人愁独怜扬子湾头岸犹有黄花恋晩秋
　　和近思【二首】
　　风防十日转长山为送闲身到广寒明月峰峦人境外溪声一夜响前滩
　　岩排緑树石相重涨水交流失旧谼细觅向来行厯地十年尘迹转头空
　　春日书斋偶成【五首】
　　底急流光过眼频斩新花蘂已成陈手携红药东风里着意流连背我春
　　渐老追芳苦厌劳团蒲欹坐首慵搔觧将一笑醒人眼多谢红稠屋角桃
　　栁花才落未成绵海蘂初生半尚攀鹎鵊不鸣深院昼一床真梦不论钱
　　桃红半老杏红衰乱委苍苔况是梅不恨狂风取花去一樽寒食为谁开
　　清氛逺俗推兰友直节过人见竹君慰我山城长寂寞相期髙卧敬亭云【敬亭山寺多竹与兰故云】
　　再用前韵
　　长檠当昼知无用团扇经秋叹已陈我独不才端有似五年泽国又逢春
　　薄宦驱人不亦劳久纡章服碍搔何时归卧钟山石荷挿长随手种桃
　　努力避喧遭掣肘强顔追好得嗔拳交情只有春风厚千里随人不用钱
　　今年春早未全衰社酒盘中不见梅快把霜刀倩天女鷰忙时节有花开
　　逢逢伐鼓水邉村狼藉春盘祝社君但愿官曹皆鲁卓不湏南北稼如云
　　复用前韵
　　来辕去櫂自惊频七十无多半在陈寸歩家山不归去空留猿鹤占青春
　　唤起春眠恨伯劳一簮华髪不禁搔缓寻新緑偏疑竹细数轻红错认桃
　　急雨残花絶可怜花如鸡肋雨如拳千金倘赎花枝怨不为囊空惜一钱
　　春半寒威不柰衰一畨细雨长青梅惜花院落从风扫待燕帘栊彻晓开
　　青精饭熟思留客碧涧芹香可献君睡起茶瓯风两腋功名何啻等浮云
　　春雨
　　蒙蒙烟雨网春晖南陌清明二月时细草养泥供燕子好花藏蜜待蜂儿
　　石盎寺竹轩
　　蛇行曲折度平冈乱竹疎松防佛乞得曲肱方席地秋风送我上羲皇
　　将至水西登漠山休休庵少憇遂过白云
　　偶到灵山最上头出檐髙竹不知秋杖藜欲趂西溪月未放闲身尽日逰
　　天寜以雨复留借榻老僧禅室
　　乞得禅房半日留卧看岩雨防清沟浮云岂是尘中物又逐秋风天外游
　　自天宁泛舟还泾川
　　防梢浓染一溪青山影归舟落叶轻欲学渔郎飏纶手雨簔月笛了平生
　　舟中风雨梅公择有不悦之色因用其韵与解之
　　清于眀鉴緑于蓝水色山容摠一般防子正懐覊旅思聊将目力解眉攒
　　崇安寺谒归云老人不遇
　　入寺又逢曦未来草荒庭院几生埃黄华翠竹无人问只得僧床一梦回
　　留题曽丞道堂
　　隂隂翠竹锁虗堂竹外青山半出墙七尺龙牙消白昼便应题作小秋霜
　　石菖蒲
　　石根九节细相萦叶比龟毛照眼青邱壑生涯虽傲世引年终是笑豨苓
　　游梅坡席上杂酬【八首内六首五言】
　　知章不怕酒如泉莫遣花催蜡蠋烟明日宿云生晓雾一畨风雨暗梅川
　　风约疎梅蘸石泉山涵弱栁借厨烟竹篱茅屋倾樽酒坐看银钩上晚川
　　一
　　酒面风生缬纱巾日共斜醉乡知路隐不复问吾家
　　二
　　醉防迎风落春衣日径斜花梢密藏路隐约见山家
　　三
　　白玉千株暗青云一径斜从来少车马恐是阿环家
　　四
　　花拥山头白云翻日脚斜银蟾已照路游客莫思家
　　五
　　夜饮寜辞醉春醒莫厌投有人重载酒后防不须谋
　　六
　　得路山方尽如归馆暂投春风供笑傲一醉岂人谋
　　席上偶成【二首】
　　羣玉装成寳璐垂月扶疎影上余杯莫言一醉驱愁得载酒须来一百回
　　伤春早觉鬓丝垂谁遣飞花近酒杯青翼若能传客恨莫敎红紫放春回
　　席上次邵文伯韵
　　月色漾明玉花光扬素波醉吟吾岂敢能赋属隂何令尹王次虞许开小戸通县圃仍为増植花木以诗促之
　　连墙请谒敢辞频凿壁开扉肯见亲闻説好花栽满县杖藜早晚共寻春
　　次韵仲春日【二首】
　　犹挽余芳近酒巵丁寜红紫莫相违纵无风雨飘零去已是愁峰燕子归
　　花残爱日惟愁尽病渴逢觞却厌多不分闲中觉春老强捜诗句逐隂何
　　登楼
　　繙经兴尽卷书帷独上江楼送落晖人迹已随云影断傍檐嘉月冷侵衣
　　次韵王彦声题梅氏草堂
　　丘壑胸中自广居数椽茅屋小蜗庐门罗莫谩惊乌鹊戸外曽来长者车
　　次韵拾青轩咏竹
　　论诗逺到二南风句里波涛得意浓我亦赓酬还自笑真成鱼目骊龙
　　再和见示絶句
　　一堦春雨两檐风冷枕青灯睡未浓欲断新篇无好语喜君消息到黄龙
　　春夜信笔书
　　枝上红残遍地香沈郎瘦骨叹更长东邻唤客笙歌閙琥珀杯空夜未央
　　至化士自宣城归蒋陵求颂书此以赠
　　具足城中了胜縁毗耶座上供无邉却收心迹归空洞莫着俱胝一指禅
　　山路见梅
　　笋舆行防及春回石里横斜亦见梅路细山长愁欲絶可怜一笑向人开
　　送昭亭李道士归闽
　　昭亭髙隐倦淹留归驭飘然下十洲我亦半生随泛宅故园空忆洞庭秋
　　过佛子岭
　　冈回岭转翠相重觅语酬山了未工却恐前生是摩结此身今落画图中
　　观月扬千寺门
　　背山灵利两松间待月松前觌靣山云去月低松影落倚天唯有碧回环
　　至华子岭初见黄山天都
　　华子岭头云荡胸秋髙木落万山重巨灵擘石分南北扶出天都第一峰
　　将至黄山寺细雨防云戯作絶句呈一老禅诗
　　试将千里看山眼来访山中祖佛家已识黄山真面目主山犹放白云遮
　　次韵公显宫敎初见天都峰
　　孤峰突兀现青虚喜若覊人望故都神马已驰身尚逺却疑真有二文殊
　　次韵公显夜闻风作
　　午梦肩舆转断冈日烘残暑气扬汤舌端时得氷霜句絶胜狂风作暮凉
　　次韵叔孝郎中送游黄山见一老之作【二首】
　　居士逢了世縁却寻机语调天然我来不问三三句剰觅康壶炷暖泉
　　路断人稀山正深隔林钟鼔报新音已穷渡水沿崖力更尽眠云坐石心
　　游龙潭
　　百念轻氷已着汤解缨何必濯沧浪欲收一滴寒潭水散作人间无尽凉
　　留赠无诤堂涌泉利老
　　戸外双峰碧碍天定回香灺已收烟苦将峭语撩痴客借枕重参一味禅
　　次韵瑀老间
　　晴汲水养菖蒲谁识前身是佛图竟日不知园外事耳明钟鼔唤斋盂
　　再用前韵
　　檐下飞云若可呼树头岩影暗浮图不知人世路多少只见前山似覆盂






　　筠谿集巻十八
　　钦定四库全书
　　筠谿集巻十九　　　　　宋　李弥逊　撰诗一百二十六首
　　次韵学士兄秋初【四首】
　　冲融日脚未全收一叶飞黄满眼秋谩向登临追宋玉苦吟谁广畔牢愁
　　树冷饥蝉犹乱吟风檐琴瑟露寒侵妻孥工作无衣态却恨清砧动好音
　　叶叶雕梧阵阵风疎云全放月华浓故人不寄江头信看尽飞鸿断复纵
　　何日刀头水石间婆娑犹得一官闲杖藜早晩寻幽处望断秋空不见山
　　张从之许玉友輙用其七夕所赋韵以简之
　　四壁萧萧一味愁了无从事到青州殷勤独有张公子为遣玉人寛鬂秋
　　和学士秋懐【一十五首】
　　却暑回飇入暮林衰蝉无力尚防吟不湏更问秋多少着蘂黄花已可簮
　　雨滋时物各欣荣小立方塘看水生无数游鱼随去住不容濠上有余清
　　旋落檐花夜正喧参横斗转有更传了无人迹妨真梦枕簟同参一味禅
　　厚顔衰暑未甘衰秋事于人却有期怯雨垂蕉全披靡受风踈苇强扶持
　　十年行地一虚舟过眼风尘几度秋华髪半从身外老故山时得梦中游
　　生涯自有餐霞法归计新传种树书人境不应容拓落五松山脚是吾庐
　　秋净霜空露晓姿水光山气摠供诗笔端幻出沧州趋頼有骚人慰所思
　　身世浮云任去留老来于此更悠悠却因削迹风波地耳底风云得暂休
　　灵均投老寄潇湘身后声名日月光被谤早知縁薏苡引年谁复念菖阳
　　便靣南台缭绕山晩云归尽逺空闲晴岚遍染参差玉若比嵩阳季孟间
　　饱饭茶瓯到手空缓寻芳事夕阳风旋移緑竹深藏笋漫长秋风逺避丛
　　信手繙书老更便巻书觅酒便頽然一生百斛无余事只有残书未忍捐
　　执手群歌田舍儿年丰米价不嫌低饱舂白雪已归市晩割黄云犹枕畦
　　官居城郭枕山根嬉语儿童亦带村老子痴顽甘避俗欲从社叟学方言
　　漫漫长言去不分欲于何处望阊门寄声莲社还相忆防日归鸿下故园
　　史惪夫作渚云亭苏养直有诗余初未识苏次其韵以寄之【二首】
　　逢人但説逃禅晋句里风烟带九秋七字铿锵快先覩梦魂竟下荻花洲
　　新亭花木低几杖叶幄已成藏逺山小渚云生夜深月十分秋思五湖间
　　春晚舟行【三首】
　　桑椹初生栁叶秾薫风咄咄逼春工物华过眼真堪恨緑髪今成一老翁
　　病眼看花似梦中可堪红紫半成空一年三月春余几枕上那闻昨夜风
　　融融春日觉身闲急水浮舟下石湾此去知心唯杜宇与君结伴老家山
　　过来贤阁有感
　　面熟前山小髻螺防衣竹马旧经过回头四十年前事清泪空如白发多
　　题大儒寮小阁
　　青鞋踏尽剑铓山借枕僧房落照间髙屋慿虚听泉语岭云应似我身闲
　　过铅山鹅湖登妙峰亭
　　松葢筠幢护石门净居尘境此间分不湏更觅南行路已向髙峰见惪云
　　过铅山石井
　　抱石寒泉涌帝青净涵窟宅驻鲵鲸谁知润物功无尽只见岩腰鉴様平
　　道逰武夷遇雨既渡复回明日竟逰九曲而行因留【二首】
　　人间何地寄衰翁偶到神山一苇中可是仙君谢逋客船头无处避刚风
　　渡口回舟未忍移净坊听雨坐题诗余龄倘有寻真路试与披云问鳯儿
　　次韵翁士特题得闲轩
　　寒音落回溪脩竹似与长风期虚声防影往来地幽絶自有闲人知
　　逰玉华洞
　　歩出山门日已西昏鸦寒并隔巢枝更寻陈迹穿隂洞藓壁【阙】关真屈竒
　　次韵公见招
　　浪走长年百念灰不知春信海邉来新诗唤起逃愁梦病眼花前得暂开
　　闻子规
　　客里春秋过半生子规枝上最关情南来故国一万里却笑子规犹乱鸣
　　石门寺前溪上有亭余榜以通幽陈丞有诗次韵【三首】
　　欲将老眼饱烟云深处更有藤萝扪故人声迹应自絶不寄一行山巨源
　　榜亭居士泰饶舌不放老禅藏好山君来重説七言偈幽事与我长相关
　　茶瓯放手送归客屋上鸣禽犹唤人山僧别我月中去不过虎溪君莫嗔
　　雨中登北楼
　　白首登临海一隅晩风吹雨上髭须日邉不见平安使云影满川山有无
　　近闻诸山例关堂石门老偶煮黄精以诗为寄次韵以戯之
　　束防斋鱼昼掩关长镵斸雪草泥间竹炉石鼎甘分賸分与衰翁却病顔
　　正月十五日与兄弟清坐灯下不饮取黄精荔子甘实食之童稚绕膝嬉笑喧杂亦足慰岑寂戯作三絶句纪之
　　满床缃帙照青灯碧眼相看老弟兄不见栁枝罗酒脯旋烧榾柮煮黄精
　　江城无地可开顔学剪星裘闭戸看手劈方红调儿女漫将一笑当追欢
　　龙楼曽侍赭黄衣内竖传柑拜舞时空嗅清香愁永夜梦魂何处觅丹墀
　　晩歩独至西溪【三首】
　　睡起方床日未斜旋移屐齿破晴沙石栏独立数归鸟髙树无风落柿花
　　十日不一见此君春笋满林深闭门杖藜特特穿苔径问讯南堦添防根
　　我来点检春踪迹山北山南緑暗丛留与骚人做愁本花根一防着泥红
　　久雨【二首】
　　夜雨翻盆晓未停看山两眼防时青不知溪靣添多少水满方池涨緑萍
　　带雨山云不肻明草泥封径断人行竹林纵有鸟飞路十日不闻鶗鴂声
　　月出惪甫席上作次韵【二首】
　　万境全归一瞬中山河日月尽含容若将明暗分迷悟公案从今又一重
　　世界重重一网中澄溪上下见天容不知万丈寒光底却到青冥是防重
　　席上信笔【六首】
　　春眠不觉夜来风桃蕚犹霑未尽红愁絶小湖山畔路同云疎雨晩蒙蒙
　　春云无绪不禁风小立中庭数落红还似江南断肠处杨花十里雪蒙蒙
　　春衫更怯晩来风凖拟衰顔借酒红到得杯行愁不饮烛红隐隐睡蒙蒙
　　游丝无力系春风水靣从飘防点红晚渡舟横人独立厨烟着栁细蒙蒙
　　花神不管勒花风开尽深红到浅红未放逰人偷眼看已惊红雨乱蒙蒙
　　老来万事耳邉风惭愧灯花未结红欲把一尊聊自解空花入眼暗蒙蒙
　　次韵岩起緑蕚梅【三首六言】
　　平生始识真梅不数朱唇皓肌小立寒梢注目幽香已着人衣
　　枝上未闻睍睆杯中初荐屠苏谁遣云英蕚緑临风揺曳轻裾
　　太清不着防云氷雪精神占春诗老自知风格浅红未可骄人
　　次韵公立承事见贶佳什
　　竹外孤亭思渺然与君持酒傲壶天不须五斗称焦遂一酌髙谈骇四筵【一杯之后公立诗成故云】
　　彦定知县府判池有双莲置酒其上坐客有诗姑以三絶塞责
　　剪剪髙荷舞翠云并逰湘女驻波心谁知罗韈无虚歩来听薫风百里琹
　　倾国从来少并芳人间那得两巫阳丹青不解传真态恐是菱花对晚妆
　　蕙兰同气犹争长姚魏齐名各一家不似优昙照寒水一茎能现四邉花
　　次韵林仲和筠庄
　　交情金石半途分霜后孤芳独见君尽倒浓漓浇磊磈胸中着我半山云【西山】
　　莫解忘忧不数萱长镵斸雨护云根采薇劲节于今在知是夷齐数世孙【筠荘】
　　青青谷口自披榛断取他方宝界新弥勒同龛把茅下客来不识住庵人【筠谷】
　　借屋何如退结庐箨龙环水小方壶孤髙不贵封千戸独笑轮囷秩大夫【筠堂】
　　攀枝结叶蔽朝寒病鹤摧颓老骨山安得虎头痴絶手蘧庐置我水云间【筠庵】
　　琐碎金中踏薜萝出云苔壁手摩挲飞鸿送尽不知暝乌鹊窥林日下坡【筠榭】
　　疉叠重重两岸山钩连秀色上琅玕孤亭四壁靣烟雨人与白鸥分暮寒【筠亭】
　　爱笋从嗔不出山看成修影泛防澜此君臭味唯风月底事湏除数百竿【筠溪】
　　镜中白髪负长缨一钓连鼇我不能賸种长竿绕溪緑得鱼君看积如陵【钓台】
　　平攀天面一弯月下视山腹三重茅更欲移居入霄汉却憎栖鸟占林梢【小平】
　　富沙道中
　　征衣犹带去年尘入眼溪山似故人社鷰秋鸿应共笑是翁如我往来频
　　玉山道中有感【二首】
　　溪绕长山屋绕溪隔林楼阁暮钟迟青灯一枕家山梦镜里平明满靣丝
　　寂寞新阡草未长一身千里路茫茫秋风解染愁人泪枫叶能红菊亦黄
　　迎仙道中【二首】
　　枫林惨淡逺山防全是江南欲雪时极目诸天云一色只无六出上寒枝
　　壶山孤秀似西山道上归人洗眼看我到西山山有伴不知谁伴此山闲
　　同坐客赋席上牡丹酴醿海棠【三首】
　　品题芳事有春工姚魏风流胜浅红莫傍沉香亭北看只宜巵酒对山翁
　　瑚碧树小明月散作人间无尽香伏雨阑风浑不惜为君髙处踞胡床
　　胭脂着雨弄余妍力挽春晖上舞筵谁道卷纱红映肉杜陵正欲补遗篇
　　西山雨中独宿寄粹之
　　窈窕山房水様清定回灯影暗还明对床不见逃禅晋竹雨声中梦不成
　　奉懐粹之戯成
　　期人不至伤秋晩觅句无工愁夜长谁与寒催好梦防重白一盂香
　　送庆侍者之净众
　　风揺顶笠晓山隈觅法心如未熟梅去路两肩担不起防看撒手得空回
　　岳公来住涌泉愿为出化者十八人原上座因行袖诗谒筠溪老人风致清逺可爱临行索偈书以赠之
　　屐声何土遣瞿昙示病溪翁为扫庵檐葡香中一盂饭不妨归去饱同参
　　送黄龙取经化士
　　駞经白马防万里不似黄龙行路难出得尘中一经巻大千沙界掌中看
　　晩投大云峰【二首】
　　山根篱落枕溪流岸竹欹斜系小舟一叚黄云秔稻熟牧儿腰笛倒骑牛
　　髙树风生晩径秋平沙无日下鳬鸥野舫邀月渡溪北古寺僧归钟鼓楼
　　春隂遣兴
　　老去逢时秪自惊春风三过小长汀壮心更事已全白短髪耐愁犹半青酿雨山云昏败屋唤晴风竹响寒防干戈南北归无路付与身随水上萍
　　申伯坐上屡成佳语句独未见和惪久贻信中之作次韵
　　得句情懐胜好官敢劳笔力谩追攀清新气味经三沐煅炼工夫到九还自是吟邉有丘壑不因行处在江山慿君倚马移东道为促金钗理鬂鬟
　　过留侯庙
　　倚劒悬弓黙运筹终令敌国寝戈矛八年楚业守归汉三万齐冠不愧留壮歳早从黄石计功成却伴赤松逰当时不与人间弃应有文风静九州
　　过南泉长桥
　　矫矫长虹枕海腰波臣守护敢倾揺东西地尽惟逢水早晩人归不碍潮静夜鱼龙出宫阙清江逰女上云霄诗人谩诧鲸鲵句功比呉松百倍乔
　　绍兴已未发临安偶成
　　君休更问小行年浮水虚舟已信縁拂袖家山湏及早着鞭春色已输先吾庐竹暗闽山月别墅花迷浙歩船欲学少陵闲事业晴防检白云编
　　题赵干江行初雪图
　　歩西头水拍天白鸥波上寄长年个中认得江南手十里黄芦雪打船
　　谒奉天超公法师作【二首】
　　赤云叶叶挂林丘道上黄尘没马头隔水净坊人不到抱崖松栢暗藏秋
　　杯水能令重百钧阿师心法妙通神维摩正苦众生病为洗无邉热恼尘
　　次韵王才元少师借园
　　春风朱雀桥邉路只许逰蜂独往来【缺二字】园花兼巷栁却寻芳事到酴醿
　　次韵春日即事
　　小雨丝丝欲网春落花狼藉近黄昏车尘不到张罗地宿鸟声中自掩门
　　次韵王才元少师杂花【五首】
　　春风着物本无姑射偏成玉雪肤独笑浮花媚凡目水邉疎影不胜孤【梅】
　　酒染凝脂蜜染香一枝聊发次公狂小楼凖拟来仙驭明日红云绕树芳【杏】
　　嫩蘂商量渐满枝刘郎对境久忘机折来不拟供樽爼要与游蜂作伴归【桃】
　　桃红深浅漫成堆犹喜霜葩缀旧枝唤取张卢来共醉莫随风雨便分披【李】
　　不禁花恼曲江头欲对清尊舞沐猴留得春红撩客恨争如庭草解忘忧
　　偶成
　　蘧然真梦午钟回独倚风轩数落梅鼻观得香无处觅僧寂寂定初开
　　野水旁邉不系舟偶随波浪信沉浮如今却向来时路预买闲塘着狎鸥
　　公华以北山荔子见寄因念昔逰慨然懐归戱成
　　筠笼百里故人情多病文园眼倍醒未放茶瓯三百颗梦魂先过小长汀
　　病中初见梅花驰送季申枢密并以二絶
　　老干踈枝不耐冬喜闻芳信扰青红应縁技痒争春力不待铅华破晓风
　　病眼逢花不忍窥飞奴走送已嫌迟定知着意怜纎瘦不放春心落别枝
　　题范才元湘江诗画
　　诗才好入江南妙画手工传渭北诗一叚澄心巻湘水吟轩长对唤船时
　　次韵郎中弟见寄
　　筠溪岸上千竿竹梦想犹疑玉笋斑只欠吾家小居士杖藜风雨亦来还
　　病着先寻丘首地林松已约野僧栽他年地下从诸老何必人间咏八哀【卜夀穴于横山】
　　凝云飞雪暗乡城遥想鸰原老弟兄解道因风吹栁絮诗成吟咏许谁听【女兄亦在无锡】
　　十年不踏横山路日望白云千里思宰木可围人更老长镵犹记共栽时
　　骥子摛词苦未工粉袍勍敌气如虹欲收一战追诸父政恐神锥未易同
　　青春不与老相期归雁声中数别离折栁西城真旦暮镜中白髪已如斯
　　穷秋璧月才圆后犹忆桑弧初挂年千里一尊懽稚子祝君从我傲壶天
　　西林叶幄已蔵鸦若比蜗牛信可夸更约此君成莫逆北髙卧看纷华
　　浮木随流谁见招春江无尽水云遥只今瘴海投闲地魑魅为邻盗正骄
　　季子论才到履驹十年不调可怜渠自闻马祖今非佛不似潜夫但著书
　　题福州与春亭
　　使君同乐在新亭吏退心田水様清恰似春风吹百卉白红无数不知名
　　次韵赵表之道中见梅之作【二首】
　　近水疎篱竹半侵枝南枝北弄晴隂不因老眼分明见辜负凌寒一寸心
　　不是先争特特开只縁沙际欲春回行人浪起空华想一夜归心着梦催
　　智道者入闽作大縁事一住数年将归以偈送之
　　道者南行作胜縁下穷有际上诸天却来踏着铜峰路可费虚抛买屐钱
　　送玿公长老赴南劒光孝之请
　　好手逢场了不同五家宗外立家风玿师一句当机语不道杨岐栗棘逢
　　嗣知客逺访筠溪留旬余将归以偈送之
　　剥啄君来破鬰陶解包相对煑溪毛一坡脩竹无穷意可但灵云只见桃
　　出山
　　白雾苍烟昼不分竹风梢雨乱纷纷杖藜来往成何事添我胸中一壑云
　　筠荘落成分韵得意字
　　离离颔下髭短白不可薙焉能老行路结屋聊自芘溪横众山绕左右松竹翳山华如幽人独秀不取媚客来饮以漓累觞亦复醉欲眠子姑去自占十畆翠不为沟壑忧不作子孙计旁观大笑之不解个中意

　　筠谿集巻十九
　　钦定四库全书
　　筠谿集巻二十　　　　　宋　李弥逊　撰挽诗四十七首
　　杨贯之提举挽诗【二首】
　　当年接翼上天池旧事空存雁塔题岂有新诗来渭北谩令后学仰关西
　　锦衣人逐惊沤散丹旐歌随落照低它日扁舟江上路酸风吹泪过姑溪
　　龙学许公挽诗【二首】
　　粹惪山藏玉高标木秀林三朝侍枫禁列郡憇棠隂文翰家声在规模国计深盖棺头正黒空负济时心
　　二
　　晩起故园兴柴车归鹿门营家无立壁爱客不空尊防乱长缨絶悲凉旧剑存不堪听楚些无处可招魂
　　硕人赵氏挽诗【二首】
　　毓秀名臣裔来嫔上相家浮沤轻富贵朽木视鈆华晓日俄晞露春风自笑花仙踪今不返望断五云车
　　二
　　命服从夫贵遗经易子成苹蘩无失职琴瑟自和鸣巳叹归同穴犹悲梦两楹旁观洒清泪双旐出寒城
　　晋康郡侯硕人曾氏挽诗【二首】
　　阀阅荣夸俗闺房秀出羣得贤推淑女有子赖严君台栢忧时誉庭兰奕世闻高名冩彤管异代仰清氛
　　二
　　身备难并福心明最上宗夜台亡宿恨旦宅漫遗踪尘暗鱼机帐云低马鬛封酸风一襟涙哀入暮山松
　　忠显刘公挽诗【二首】
　　活人忧国见生平晩节临危志益明汉仗尘深逺宫阙胡裘风急半公卿千人致招竟不起万户封侯却似烹暮晋朝梁真可忍纷纷蝼蚁尚偷生
　　旤基媒孽自燕秦抗议如公有几人军旅未闻焉用试豺狼不噬岂宜亲求鱼縁木谩蠧国曲突徙薪翻殒身才大言深古难用忠良千载恨常新
　　张柔直知郡挽诗【二首】
　　世路狐狸正急贤并游长恐着鞭先龚黄政术江湖上贾马声名雨露边白髪空违三釡养青衿独抱一经传伤心才大难为用不为酸风亦然
　　金兰臭味百年期生死那知歘两岐路断束刍难寄恨封成挂剑谩传悲向来不诵凌云赋此日休歌薤露诗自愧千秋负良友剩留清泪与君垂
　　故相少师李公挽诗【四首】
　　天意康时难贤生葢世雄风流晋人上事业舜歌中许国回天力懐君贯日忠平生英爽气凛凛未成空
　　二
　　国步乘阳九胡尘暗上京支倾隆大厦却敌隐长城草木知春泽狐狸絶夜鸣云台瞻衮绣千古继哀荣
　　三
　　去国头方黒伤时鬓易丝徙薪谋独騐击楫志空悲尚想嘉猷告曽闻大政谘两楹歌昨梦忍诵憗遗诗
　　四
　　白髪陈雷旧交情贵不渝诗牋留晓炬书鴈聚春芦忧国言犹在知心道巳孤江臯一襟涙不复见夷吾
　　门下大资顔公挽诗【三首】
　　洙泗流风逺仪型世有人一经窥圣域三返得贤臣勲业艰难际声名寂寞滨赤松归有伴此道独知津
　　二
　　不作鸾台梦来寻凤沼春劬劳知永慕寿考见深仁示疾元非病离人已反真生绡冩遗恨犹露衮衣身
　　三
　　求郡连墙日行藏二纪余空留冡上剑不见枕中书山黒佳城閟堂隂旦宅虗悲心寄松槚哀韵拥輀车
　　宝学连公挽诗【二首】
　　男儿死尔未应悲可惜胷中尚有竒絶域英声宜早嵗楚庭高议补明时壮懐自感中流楫旧爱今存岘首碑天独不能遗此老葢棺两鬓未全丝
　　弱冠论交老更坚平生风义想前贤银峯告政一千里鴈塔聨名四十年漫许赤心酬雨露终成白髪傲林泉酸风送子寒山暮鸣壑揺松亦然
　　郑尚明学士挽诗【二首】
　　人物羲皇上尘中无此流高谈悲管晏老手命曹刘室有芝兰弃家余钟鼎收平生断金约堕涙葢棺休四十才名重归来白髪侵一官驹在谷有子鹤鸣隂賸着潜夫论今亡子敬琴送车知几两松壑助哀音
　　陈氏太君挽诗【二首】
　　淑徳嫔贤裔宜家有令人苹蘩寒更洁茧绩老犹亲月馆虚陶客云阡失孟邻悲风猎丹旐行路亦霑巾
　　二
　　之子荣亲志长缨万里归如何昼锦地不见老莱衣谁谓松难老俄成露易晞平生三釡乐空使寸心违
　　知郡郑公挽诗
　　拾芥声名早嵗驰白头有蕴未全施向来茂草无留讼是处甘棠有去思才术旧闻优少赣交游賸欲赖当时谁知沱水歌来暮飜作西城薤露诗
　　彭府君夫人罗氏挽诗【二首】
　　擢秀芝兰畹来嫔诗礼庭好羞贫更洁寿髪短犹青秦号封方宠蓬瀛驾不停天风助哀怨吹雨湿丹铭
　　二
　　始讶生儿异那知有母贤客无三至感家独一经传恨鎻鱼机帐悲纒马鬛阡他年陈五鼎清昼下云軿
　　郭君建挽诗
　　蔼蔼声华万耳闻可凭诗礼大于门浮云终负三余学流水难追九逝魂朝有青衿懐旧徳室惟黄巻冨诸昆生平不对论文酒空使清鈆比涙痕
　　蔡子应郎中挽诗【二首】
　　独秀声名楚水东妙年腾踏俊游中文昌寓直风云近神武归来猿鹤同居士人非禅板寂少微星暗宝函空知心不必悲生死欲向何方覔是翁
　　三生曽结在家因半世相从渐老身曲几团蒲分夜静斜风细字寄情亲伯牛命矣元非病桑户嗟来巳反真我亦无心趂哀乐每懐前事一伤神
　　宫使待制舍人赵公挽诗【三首】
　　秀出青徐野风移邹鲁乡家声齐丙魏人物到轩黄漫士从三已危机付两忘并游无此老谁与共行藏
　　二
　　曲突深时虑长裾鄙世流无书来北阙有意在东周旷逺嵇中散疎慵马少游长松想风表千古閟山丘
　　三
　　忆昨司青公时对紫薇午轩评谏草晓殿缀朝衣金石平生契人琴此日非白头情易感无涙与君挥
　　彦节判宗观察挽诗【二首】
　　国步増磐石维城协梦熊风神龙种异才格马羣空家训惟知白官箴只自公拊棺伤有徳天意或难穷
　　二
　　俭素师寒隽谦冲识老成养亲公族化取友士林倾贺屦填门近灵輀赴垅轻悲欢反覆手挥涙湿铭旌
　　许子儒寺丞挽诗【二首】
　　隂徳仙官裔殊勲辅相家山川钟秀丽人物见雄夸小试丞卿月卑栖属使华葢棺何太早行路亦兴嗟
　　二
　　壮嵗天衢上舂容伯仲间握兰同省户持槖假朝班投老归乡县从君卧故山并游零落尽回首一澘澘
　　知郡韩公挽诗【二首】
　　夫君抱清节独秀不求知晋鄙多薫徳阌乡早出竒功名天靳惜正直自扶持赖有仁风在朱轓两郡遗
　　二
　　鴈塔联名旧盐车得路先凌云曽诵赋纵壑愿推贤继剖龙溪竹同归象骨田伤心老盘谷谁与序山川
　　翊善余公挽诗【二首】
　　弱冠声名翰墨场一官小试活人方二王宾客推清介半刺规模与善良可但仁风薫晋鄙犹怜竒节老阌乡康宁寿考独余事兰玉堦亭久更芳
　　白髪归来一笑同旧游长忆鲁山东松楸地接螺江上兄弟名聨鴈塔中问舍蜗牛聊老【缺缺】书虿尾不忧穷清芬千古无遗恨空使余哀入暮风
　　节使少师王公挽诗【二首】
　　家声许史旧弱冠近天墀权出诸公右官嫌二品卑多知縁好古得句旧能诗自怪文开后风流有此儿
　　二
　　晩嵗闽江上来从竹下贤肯为文字饮时访祖师禅念旧藏遗墨【先兄往还遗墨俱存】忘形出近编忍倾一巵酒挥涙对新阡
　　李徳脩提举挽诗
　　仙李盘根逺更芳妙龄双桂防翺翔绣衣俗美澄清効墨绶民安恺悌方东閤挥金欢上客春田种玉燕诸郎年高七十通朝贵賸馥犹令毕万昌
　　范参议冝人高氏挽诗【二首】
　　毓秀勲庸后来嫔诗礼家浮云轻冨贵朽木视铅华晩日俄晞露春风自笑花平生偕老志愁絶五云车
　　二
　　兰玉无偏爱衾裯不忍欺甘辛同逆旅生死独先知马鬛苔封合鱼机宝帐遗酸风入松槚空作暮山悲








　　筠谿集巻二十
　　钦定四库全书
　　筠谿集巻二十一　　　　宋　李弥逊　撰杂著九首
　　中书省试阎夏防题
　　问言治道者贵可行趋近用而昧于致逺则因循茍且不足以定大议信古説而乖于适今则迂阔荒唐不足以识先务非笃论也国家自艰难用武葢逾十年主上忧勤当宁公卿大夫聚谋而力行羣黎百姓疾首以思治而方张之敌未殄辟国之勲未集是以坐薪尝胆博询逺采以为善后之图未尝终食而忘也今欲畅威鼓勇以收功于一战则敌坚而无衅或致先时之悔欲列屯固垒以图安于万全则师老而财匮或贻自困之忧欲増饬兵卫以壮国势则郡县力屈于供亿惧根本之或揺欲简法卒乘以惜民力则江淮地接于虏伪俱扞御之无备将以定致逺之畧权适今之宜于斯四者何施而可耶生通达国体明洽治道其考古酌今而备陈之庶以禆庙堂之末议母忽
　　漳州移学上梁文
　　漳溪古郡闽岭名区万井鳞鳞揽江山朝揖之秀多士济济喧邹鲁诵之声操觚待试者逾二十人抠衣善问者几三百軰家皆有塾锄或帯经诗书贵甚于籯金青紫信同于地芥惟此民风之厚率由士气之淳旧有学宫旁连州治甲庚先次土木浸隳縁相治之不工致藏脩之弗利乃复文明之位载新轮奂之规诸福咸宜羣情胥悦抡材累土悉从士子之经营荷挿挥斤不假县官之饷给云兴百堵虹架脩梁敢勤里巷之欢謡来相乡闾之盛事
　　儿郎伟抛梁东偃武脩文万防通声教本无南北异薰然洙泗与同风
　　儿郎伟抛梁西榕影歌栏晩色低一似孔林残照里十围櫰木防榱题
　　儿郎伟抛梁南望外仙山秀出蓝賸辟轩楹照爽气云车风马晓相参
　　儿郎伟抛梁北泮水无风净如拭夜潮来往接天池防见抟空起鹏翼
　　儿郎伟抛梁上殿角三堦明两两但令郡国广贤居从此太平知有象
　　儿郎伟抛梁下岂但崇高居可诧百川学海要必东九仞及泉戒多暇
　　伏愿上梁之后青衿日盛绛帐常开闻礼闻诗列圣门之高选拔翘拔楚作王室之良材仕与学而并进善将福以借来
　　祈雨祝文
　　维绍兴九年嵗次巳未八月戊申朔初四日辛亥具位李某谨以清酌庶羞之奠敢昭告于英烈忠泽显佑公维神聪明正直惠此一方千里之人颂神之庥如一口所以奉神者惟恐其后也今旱既太甚苖将尽槁老稚愁叹之声闻于阡陌奔走致告凡九日矣神尚坐视不一垂手救之乎惟守与神实被其责谨率郡僚叩谒祠下神其不待转晷上叩帝阍俾丰隆阿香骏奔就职霈为三日之霖庶垂死之根获更生之赐以慰千里云霓之望则神之徳益彰守亦依神得以逃责不然守且失职而神于斯民亦有负矣尚飨
　　又
　　维绍兴九年嵗次巳未八月戊申朔十一日戊午具位李某谨以清酌庶馐之奠敢昭告于英烈显佑公漳居山陬负贩者不至食齿之众仰耕以给一有水旱则为患滋甚绍兴巳未秋不雨民有忧色守曰吁兹其敢遑乃帅郡执事徧走羣祀者十日八月辛亥告于某神请不停晷为霖三日以苏民忧防萧酌醴祼而降正昼日赤赫微云兴焉有顷雷动风行若飜江河而下一郡大骇且喜明日又大雨又明日亦雨如约乃止呜呼守与神语若钟应若响合若叩门而求水火然神之依人未有如是昭昭者也守则不徳顾何以得神之休神其曰千里之人徳我我岂负千里之人哉惟神佐佑斯民其终庇之有求必应有受必除勿替自今之惠守尚能白神之功登于闻侈神之灵诏于后以永神无穷之闻尚飨
　　本命设醮青词
　　丛霄垂象下临万彚之生绵宇流形咸禀一元之性惟诚可格有感必通敢致洁于苹蘩用求哀于云汉伏念某早而忧道老巳忘机忠义为闲虽进观而无愧情尘俱障或寡过而未能深虞无妄之灾驯致有身之患属运一同于甲子而嵗复值于元辰星曜交临木金互胜傥隂阳之有沴当齿髪之既衰藐尔何堪惕然是惧岂曰死生之有命但知疾痛以呼天是用严奉具科恭陈净供云车风马上祈有极之尊璧月珠星旁叩无边之众伏愿神功不宇帝道无私回宝驭于须防鉴丹于咫尺琅音降福羽卫除殃大开宥过之门广辟取新之路念福莫长于无祸俾以平康唯梦可以与龄之仁寿阖门受祉终嵗迎休庶永保于天年敢希求于世福
　　回定书
　　鴈塔联荣契莫敦于三世凤占协吉姓宜合于两家重于纳采之仪俾践于归之约伏承令孙登仕骏惊千里学志五车而某第四女子识昧知琴才非咏雪仰恃潘阳之旧好敢亲王谢之高风执贽虽防垂缨敢后大非吾偶岂徒圭筚之光善与人交益佩金兰之义其为感荷曷罄敷陈
　　问亲书
　　言念合二姓之好礼莫重于人伦论平生之交义必存于久要敢借丝萝之谱益坚金石之盟某犹子某近发防童未熟伯鱼之训伏承令女二小娘子少闻女戒巳高道韫之风援既慕于相门姻亦联于世契蚤繇心许似是昔縁曽无媒妁之师觧尽畧隂阳之俗忌鱼轩象服岂敢期异时家室之荣竹杖芒鞋便可结两翁山林之伴
　　请岳老住漳州净众疏
　　达摩半渡念稍转即差如来一指禅不言巳喻欲明真实事要识向上机何须把缆放船正好逢场作戱岳公和尚先登彼岸亲到别峯承圜悟之祖风正云门之宗派桃花开后笑脸难囬梅子熟时酸心未改惟丹霞首顾于厐老方建塔有待于戒公愿啓净居来临法防鸣钟击皷大开福地之门庭挥麈谈经一洗昬衢之眼目
　　宣城水西道中杂言
　　曷山之北乱山间有大涧水深仅尺许阔可数丈两峯嘴向下沙碛间中流清澈涓涓不已静听有丝竹声四顾无人惟石上倚一笠子头拄杖芒鞋是必老农人寻幽而忘返者也喜其有物外趣独立涧上以俟其还久之不至仆笑告予以日暮遂行然直相来亦可以想见也
　　右自宣臧之往川过曷山发崇丘将下石嘴逺识南陵诸峰翘然特立绵亘数十里云叠浪涌隂晦万态下有丘陵平陆草树涧壑逺近映带目不暇应接令人莫可名状因思夫瑰异伟特竞秀争雄不特如是噫是孰为之而然哉夫累土以为台凿深以为池合众爪掌之力玩嵗愒日曽不充仞人力固不能为也而造物者亦何为而上下其手哉或曰一气之运融为江河结为山岳或其自尔然天地定位之后结者未尝见其融融者未尝见其结是又未必然也尝试以浮图氏书考之其説以谓世界之建立由四大之相持觉明空昧相待或揺故有风轮因空生揺坚明立碍故有金轮风金相摩火光上蒸故有水轮地性满空而水盈其间风以荡之火以烁之水不得自已也水既流动则地之起伏积散去来高下惟水之从及其既止水行地中而众不同形陈列于天地之间高者为山岳下者为丘陵平者为原隰防者为川泽通者为江河虽有神禹不能损益于其间由是四生十二类充塞矣是説也不其庶几乎且以是观之川流之暴莫甚于河至其决则丘垅溪谷迁变于俄顷之间者不可胜计况其尤者乎是又可信也余于是释然悟既明乎山泽之所自始而又知夫浮图氏之説平昔以为惊异而难信者皆真实语也
　　琴溪洗雨涧之间可五六百步南北枕渚流夹路脩竹防翳可庇风雨东西之深不知几何中有农夫之居室舍稀少篱落深固人迹不接于外唯闻相舂声甚急亦可乐也但其间必无王子猷未免负此胜致耳
　　晩泊琴溪溪横松竹间众山之水竞注日夜不息上有絶壁特起倾耸欲堕徐步溪岸访琴高生坐矶但见两岩环绕山曲悠然忘返独坐水滨石上须防云散月出风树披拂水石吞激防防不巳四无人迹亦复不知有我因抚然自笑自身真今日之琴高生也何必寻故基悼遗迹怅赤鲤之不遇哉
　　予自琴溪歩过岩垅寺至岐无所问涂遇一道者自后至项下长髯髪漆黑目中炯炯有光前揖予曰此岩垅路也遂相与行自宋世吴人不畜妻子唯货药以给朝暮且道琴高生事甚详问其姓輙言它予因异之而未暇究其所得至涧滨告还予强之亦不肯渡既行又使人反招之云官人先行顷且至矣而竟不来噫异人也抑高世之士耶人言琴高生仙去已数百年其云驾风御去来故栖或与世俗接而人不识也予之所遇孰知其非欤不然山林泉石之胜冝有得道者游息其间殆非尘埃中人也
　　赏溪岸多竹水流乱石间方秋夜月清明寒光下烛溪声竹色乱人耳目乃知竹影金碎泉音玉琮琤真古今絶唱也
　　琴台自西而北一径曲折前通两涧皆清浅可涉又其西大溪横流结竹为筏以渡溪上数峯屹然特立下有岩深可十丈两穴相通俨若户牖其形如覆盂其纹如累卵旁作僧居半隐岩底榜曰岩垅寺意古龙宫佛室列仙高士之所栖息而无铭碣可考又寺僧复不能通一二惜哉
　　白云寺东峯亭旁有季公墩唐永泰中季广琛破石埭贼闻防张燕是亭其下有刘遗民钓台遗民晋人避世离俗终老于此是二人者静躁殊执不啻氷炭而身名同隐于百年之后余以自比之臧谷而复叹庄生之博逹也
　　夜宿五松寺与慈觉渊禅伯徐步乘月而西行歌立谈度岭寻壑至白云寺由小径下临赏溪则曵杖逍遥观水月相复登东峯亭环视羣山云耸玉立微风过之径欲仙去不谓是身乃在人寰也
　　八月十五日夜四更与卲旸叔自泾县东城泛舟絶溪而西夜气澄肃月出众山间天容水色上下映烛毛髪可鉴中流倚櫂顾谓旸叔曰月方秋夜将旦清明之至也士大夫孰能于此时徜徉溪山间而渔工水师得之不自以为乐因诵少陵永夜角声悲自语中天月色好谁防句非深得是中趣不能道也
　　至大宁寺遇二樵者短小癯瘠而甚精悍自言善搏虎且曰搏之有道不可以力胜也方与虎遇在安其身藏其器静以待焉虽然必有以发之而勿亟也使其跳梁跑踯气索力惫不能有为也然后迫之得势焉然后搏之则无遗虎矣故予之搏虎二十有余年所遇者何啻百虎而未之失也一有失则反为之毙奚暇议虎哉它人视之则虎而予视之则防也此无他任理而不任力故也呜呼余闻其言而得所以行焉故书以纪之南陵崇教寺后有草庵小而洁尝与县官同游或请予为志一日而至僧者颇不豫予因为言释氏以布施忍辱为行虽头目手足皆在所舍况外物耶今子施我以壁或施子以字共作佛事尚复何吝僧有惭色即起亲为扫治壁间取笔研授予使书予复谓曰僧徒每以教化为业但知受而不知施受者甚易施者甚难子异时受诸檀越供尚无忘施此壁时一座抵掌竟书壁而还
　　题跋
　　跋卲旸叔诗后
　　二浙文物之富甲于天下而常独冠诸郡卲氏于常为显族熙宁癸丑旸叔父兄同日释褐集英者四人衣冠荣之先子亦以是年擢进士第故其后每誉卲以训诸子又十九年旸叔继登甲科又十三年余始见之金陵侍子鴈列兰玉相照有孙方能言眉目明秀酷有食牛气余固疑卲氏世不乏人乃如此及读刺史公行事録始知累徳有自矣旸叔又出其儿时所作诗章云先夫人尝手授诸孙以劝其学余于是益知凯风之助不特乐有贤父兄也旸叔亷靖有守官以不遂然名字借借缙绅间意其烜赫盛大必在嵗寒必在其后后之人将勉于学无负于吾旸叔之世其先监诸斯可也
　　题胡霈然书后
　　霈然与胡英卫秀等并习右军书昔人论其工不及懐仁而贤于萧森逾唐度之徒逺甚惜乎不得尽见数家书迹以定其优劣也隋僧智果作字硬健炀帝时谓得右军骨予于胡亦云
　　书杜祁公帖后
　　祁公尝云四方讯问虽甚疎逺必亲荅若尽委之笔吏与不答等故其简牍好事家间有之而此数帖乃晩年所作未易得也公在庆歴中居相位才期月而遗风凛凛于今如在残章断简犹能使人改心正容对之肃然况于亲炙之乎
　　书蔡君谟帖后
　　李阳氷云逸少十五年攻永字诀其后书入神品本朝以书名家得八法之妙者前軰独推蔡公是帖真可贵也
　　书富韩公与王龙图帖后
　　晋唐书帖遣辞简少而情致有余韩公好义善交翰墨中绰有古人风度虽不及形识面龙图公然韩公端人也观其取友则公之名徳可知矣
　　跋周越书王龙图柳枝辞后
　　周氏书宛十巻歴叙古文篆而降凡五十四种古今能书四百九十余人笔法论叙二十余家字画之变畧尽于此及观其真草二体书婉媚遒劲皆中规矩信其书之不徒作也龙图王公柳枝辞格韵超逸追古作者不然周书岂浪得耶
　　书陈莹中赠韦处士诗后
　　仆自儿时知诵右司陈公名及觧事则知敬之后二十年始得拜公金陵明年公亡呜呼仆也幸而见公之早得以想风采于既没不幸见公之晩不得从游于朝暮也深道生亦后公数十年居之相距若在是越乃能交以道义久而弥亲使公爱之形于言咏其好贤乐善之诚岂仆所可跋及哉
　　书蔡耕道学士诗后
　　蔡耕道余外舍之戚属也闻其风葢久未及与游而亡明年邂逅莆阳郭仲隐出其诗章数十清丽超轶有不羣之思余以是益知其才惜乎不见用于时也耕道为人慷慨自许尚气节不少屈于人而仲隐乃能相与久要死犹敬之贤矣哉
　　书朱道者传后
　　世言神仙之説者术而已未闻所谓道也故其论近诬而事寡要至终身行之不见成功朱翁神遇心契一夕而觉率以仙去道之所在果多乎哉
　　跋先翁赠余仲勉诗后
　　徳兴在山水间地俗简僻异时军旅不作官曹退食萧然无一事元符间先君自太仆出筦县库日与里人论文赋诗以自娯由是逺近竞造户外之屦满矣独于仲勉尤所爱厚者是篇之作乃在初相见时至久而敬之岂特文字间而已后三十年某来备郡守员仲勉以外郎谢事高卧里舍言来出手泽若新读之感涕噫仲勉不负人所知有如是哉
　　跋仲兄书灵宝石经后
　　伯氏宣和间书灵宝度人二经刻之浮光道院轴帙数百本散之未十年余家所存尽于兵火浮光今为盗区矣此本固不易得而感事伤时重为怅然也
　　跋赵见独诗后
　　山谷以水清石见为音家秘宻藏虽其宗派中人有不能喻见独作语平淡高古不类近世诗家者流飘然有晋宋风味余三复终篇了不见其关纽抑自有秘藏耶
　　跋蔡君谟白莲帖后
　　书家论承字法迟澁峻疾要使笔峯行字画中如人骨骼既立虽丰瘠不同各自成体近时临书方尽力防画间圆锐斜直唯恐失之奚暇议笔行何如耶持此为騐真伪不足辨矣蔡君谟公白莲帖已久归李正臣家后人得赝本珍重印刻更相传玩至今不悟如贫家子见他宝器不知其所可宝也是非之能乱人乃尔嗟夫
　　跋张嵇仲枢宻遗墨
　　靖康改元冬金人犯顺要盟城下枢宻张公自南道提兵转战入卫及自大驾北征遂留守京师公手自草牍请立赵氏儿十往返竟以身从噫古所谓社稷之臣欤昔杵臼为赵死后世以谓贤不及程婴葢死易立孤难耳公以天下计为所甚难者其贤于婴又万万矣公给事东省仆以左史从后三十年复瞻遗墨凛凛有生气涕泗拜之
　　又
　　右枢宻张公遗帖葢公末后语也房相国佐唐功居第一病且亟犹奏疏以止东伐司马长卿居心不净素易绳检没有遗封禅书忠佞之性至死不移公奋不顾身斧钺在前犹以大节自任英风义气可以立贪懦而激忠直百世之下公之平生想见矣
　　跋王才元少师诗后
　　世谓贵游文字中多作富贵语葢其境习使然少师公长于诗如云曵山容改逺墅炊烟近却皆林下士旬月煅炼之句了无一防膏梁气味无已云学诗如学仙时至骨自换真知言哉
　　跋王才元少师所收尚书兄墨迹
　　少师公尝与先兄尚书同朝后二十年仆始识公于长乐见其所収先兄尚书遗墨虽断简只字具在又出古律诗灿然盈轴语意精到林下士旬月煅炼有不能及其所与酬唱皆一时诗家名流也仆与少师公游固未久观其趣尚清逺风义敦至固巳使人叹仰不暇余可知也
　　跋东坡书中秋诗后
　　山谷云东坡书随大小真行皆妩媚可喜世间所见墨迹固多妙处各各不同余旧得公自书吉祥寺诗于齐安何所举乃其帅钱塘时所作笔力尤更豪放此帖虽应规入矩而中有絶尘超逸之思政复大佳山谷真知言哉
　　跋东坡书石钟山记后
　　自东坡作石钟记好事者过之往往回旋其下未必有所遇仆往嵗自庐陵赴建业道由彭蠡亦浮小舟系岸石良久但见水石吞吐风激之鸣不闻所谓噌吰镗之声也廼知山灵水仙出竒发蕴必有所付非其人可浪得耶
　　跋张仲宗先世聘书后
　　合姓古所重必厚币忱辞以先之礼也近时风俗靡薄虽细大轴饰以绣绘徒为儿女态过目辄置不省仲宗老而慕古得先世聘书于六十年后犹表缀以贻子孙可谓孝而知礼矣
　　跋微上人径山赋后
　　惠宗参寥妙于琢句至用儒生语如士大夫说禅便有败阙处微上人作径山赋浏亮工体物杂取众言苦不见瑕纇更能以古为师遣辞严平立意深切置之才士述作中孰知其为僧语
　　跋张仲宗刻其祖手泽后
　　士而尊祖所当为之也今之学者类喜近名而不知为所当为于吾仲宗不得无愧刘殷少孝于祖母神赐之粟七年仲宗行且老矣而方讳穷造物其终报之耶跋苏粹之所藏王摩诘畵维摩文殊不二图
　　王辋川以凝碧诗见知当世余事丹青亦造神品晩年长斋刻意空门学室中唯绳床经案退朝之后焚香独坐大有所契证三复斯画知其不茍毗耶一防俨然目中观者要当于黙然处惊海潮春雷之作始不负渠
　　跋钱服道画潮出海门图
　　丘光廷着潮汐论尽辟王充卢肇軰说自立巳意以谓水不能为盈缩直以地有动息上下致海有潮汐是大可笑世界依水建立而海环之水行地中东涌西没西涌东没与气升降如有脉之周一身至于逢高遇温小遏大决则腾跃奔放变恠异态此理之自然而人或未之考钱侯乃能于笔墨间同功造化置万里波涛于一掌之上其进乎技者耶
　　跋徐穉山所作智道者偈
　　智道者以大悲愿能行难行悯诸众生堕于苦海欲以慈力援之其所游行何止五十三城所功徳乃至羙数所不能及穉山居士作偈称赞为説方使波罗宻至善恶俱冺罪性皆空功徳又遇是人比丘百千亿倍仆识居士于秣后将三十年平时慕其厚识英俊以为胜巳不见才数寒暑尔其性理超诣乃如此也吕子明云士别三日即更刮目相待其善言哉
　　跋予与冯济川侍郎书后
　　绍兴庚申予守临漳置此书于友人冯济川济川以授智平长乐后六年在福唐平复以示予昔殷洪乔不为置书邮悉投之江今此书数年间往来万里若有羽翼然事有可笑乃尔耶
　　跋济川侍郎赠平老诗后
　　济川方弱冠时不学自悟始求证于昭觉勤今七十余精进不退可谓闻而能脩行觧一如者论其诗可知其人矣
　　书尚书兄墨迹后
　　呜呼此余季兄尚书公末后语也余少学于兄其后相继登进士第又相继赐对改秩为校书郎又相代为南宫舍人左书言兄自史官即迁三字歴闼贰卿三部尚书出领守帅中外翺翔二十年余始复为起居郎紫薇舍人户部侍郎其扬歴大不及兄而出处畧相似亦兄之力也尚书为人敦厚方严言行有法则立朝行已挺特不羣可以任大事权佞嫉之林居十余年忧国爱君之志尺寸不得行惜哉绍兴已未嵗余自临安得清漳岩过信上拜兄于懐玉山居尊酒道旧喜见顔色相约买田集室同老此山之下兄自壮留意链养年逾六十神髪俱鲜长髯过腹郁然无一茎白人皆曰福寿未艾也既别一年以疾告逾月而愈得此书其详至犹如此又两月而讣至呜呼艰难以来兄弟隔絶苍顔白髪相望千里者十余年一别永诀竟负平生之约此恨宁有穷巳因其絶笔追思性行出处之畧哀痛莫极握笔大恸书授珍藏之
　　跋赵超然契圣録后
　　如来为众生不请之友故其立教多背尘异俗之言凡夫下士未必所乐闻葢世界依五浊而立人生其间以业为本举心动念即是业因如来方便絶其未萌禁其已作所以信受悟入之难也超然居士赵公夙植善根以诸佛心施于行事固已不可思议而欲摄诸有情共进此道乃作契圣前后二编载其所见所为普劝而详説之传云诸方作将来【缺】无一言不当于礼无一事不归于善至于违情而逆耳力诋而切中初不合于流俗而皆足以感动人心抑世间不请之友欤使闻者能信信者能行则举世薫其徳而善良居士之言其利溥哉筠溪子闻风而悦之非曰同参亦择其善而从之者也
　　跋筠溪图后
　　李子倦游归自秣陵至连江曰吾祖之旧隐也遂家焉得湖隂依山之地百亩可佃可渔因以筑室念卫公之平泉愿之盘谷伯时之山庄皆吾宗故事乃诛茅茨而篱落畔种竹万竿结庐其间客有过曰非也为富之道先求田田之不治而营巢可乎予应之曰富如可求执鞭可为之如不可求从吾所好柳子厚依愚溪东坡依观皆将终身焉予何人也请从其后落成饮客以此中有真意为韵赋以侑觞得意字诗曰离离颔下髭短白不可薙焉能老行路结屋聊自庇溪横众山绕左右松竹翳山华如幽人独秀不取媚客来饮以醴累觞亦复醉欲眠子姑去自占十亩翠不为沟壑忧不作子孙计旁观大笑之不觧个中意客惭而退因图之以俟知者云







　　筠谿集巻二十一
　　钦定四库全书
　　筠谿集巻二十二　　　　宋　李弥逊撰
　　铭
　　富子立诚身斋铭
　　物不可得而正曰正巳巳不可得而正曰正心反身而诚以合乎真尽天之道而施诸人其感如神子其书诸绅
　　富修仲学古斋铭
　　稼也圃也亦周其身箕也裘也不违其亲有君焉俾荣而尊有民焉俾厚而醇谁其师之惟古之人
　　富南叔静明斋铭
　　火善晦传薪而不昧渊善审鉴物而不隐君子能定泛然事物之应勿用其明而守其静
　　李崧老端虚斋铭
　　端者有隅不为世趋虚者若愚受人有余甫也避俗清渊藏珠有是二善其学日腴澹然与古为友纷黄巻以自娱曰吾斯之未能信人其舍诸
　　苏粹之所惠百衲琴铭
　　琴百衲众响合虚而清弦外声以娱吾老子孙其永宝
　　苏粹之吟龙琴铭
　　木中有龙叩之雷声众人不识三年不鸣苏子得之将发其英养之以和平无使听者惊
　　林明甫所赠研铭
　　渊中之藏石中之蕴赋以方圆造化所靳发为文章古今不磷林子以归我我以比玉润
　　张仲宗研铭
　　清而不臞其质也温而不腴其文也歴万险而不磨阅世之久也出众巧于无尽冩物之工也谁其有之张子仲宗也而铭之者筠溪老渔也
　　叶子谦研铭
　　方而虚圆而隅玉质而石肤君子是如
　　赞
　　筠庄真隐自赞
　　其行巳也方其居心也廓泛然游世应而不酢是子政宜置之丘壑
　　普济归寂禅师真赞
　　善哉归寂尊住世本悲愿慈眼视众生有縁悉皆度乐迦无动转人见自开阖光明一瞬中销我心目咎妙徳不思议是故应顶礼
　　慈防性空禅师真赞
　　善哉性空尊正定坐道巍巍金刚身不壊本来相四大各有还示汝无还者不离一毫端智者当自见此法妙难思是故应顶礼
　　慧慈独觉禅师真赞
　　善哉独觉尊具众最胜行全身藏北斗复见百亿身慧日及甘防能救世间苦众生愿未尽赴感靡不周善巧无有边是故应顶礼
　　杨岐防禅师真赞
　　乐迦罗眼辽天鼻喝下全机失临济端公演公俱错防从此儿孙遍天地
　　褒禅佛眼禅师逺公真赞
　　团团无缝塔貌出世间様五祖亲闻平地雷龙门自起无风浪杀人活人手纵横不作机关呈伎俩传家一喝付儿孙堛塞虚空没栏障眼中着意不逢渠出入诸人面门上
　　云居悟公真赞【二首】
　　逺之子演之孙持心以介接物以温其真纯之机一字不立也似演其虚寂之守一丝不挂也似逺诸方老成见而则之筠翁闻风而悦之
　　平生悟铁壁佛眼觑不见坐脱不记年却向个中现大似龙间老古锥觌面机锋急如电
　　圣泉岳公真赞
　　金刚圈栗棘蓬不用闲家具排圆悟斥妙喜不傍人门户棱棱宝劒倚空寒触着面门没回互放行把住总由渠不负杨岐亲嘱付
　　玉泉山懿公真赞
　　穿得衲僧鼻孔立得丛林榜様正法眼从杨岐来作家曲为圜悟唱普明居士同参妙喜老人同行是为知庵矮师叔万古巍巍真实相
　　承天文公真赞
　　不吃赵州茶不打禾州皷击碎杨岐栗棘蓬平地机关起佛祖逆行顺行总逢渠八面玲珑没回互诸方那得此老翁识者名之小圜悟
　　寿山惠通一老真赞
　　手中能幻妙喜界鉢里常开具足城处处逢渠人不识只縁眉目太分明
　　序
　　送卲公缉还乡序
　　宣城古名郡而负山帯江行者以阻四方之士大夫非职事走未尝輙至故俗尚简不相友事宣和壬寅仆从季氏来丞兹邑始至屏居念咎不多与人还往正昼阖户绎编帙成或熟寐通瞑百不一问相栩栩自乐也宾至则谨冠履正绅笏偶坐寒温而退日虽数不敢怠间而弥月一接人亦不以岑寂自叹既数月卲生缉者来见貌甚闲服甚野颊颧竦特眉目濯濯秀发余固竒之后累见益亲出其文有典则诵其学知阃奥叩其胸中足以相表里始与之友于是出有与并驱居有与共席朝莫有与辨是非攷古今以讲习唱酬啸咏于闲暇也稍不与接则介然于懐若有所失矣一日谓余仆亲官满当归而田畴未垦室庐未辟其敢以贻父兄忧请以身先且曰仆野人是行若圜凿之赴方将岸巾负耒从老农之后以终吾身当世之所为吾弗为也余闻而愀然为之改容曰噫余之穷于斯得子以忘其独今去我是造物之益穷我也虽然子之行职也余不得而止子之说则不可愿有以告夫学之为王者事子其知之古人未尝不欲仕也而必以正必由其道不幸而行踬言沮则视去其位犹脱屣之易乐于畎亩饥且死不怨固未有诵圣人之言学其道可以行而终止者今子桐梓之拱把楸栢桑之三围四围者也不尽其材充其有以施诸人而以无用为全独善为徳者画也以余之愚学不足以饰身其敢责人以所不能然隐居以求其志行义以逹其道尝闻其语矣吾子勉夫
　　送秀化士还金陵序
　　天宁端禅老遣化士法秀自金陵来谒余余方讳穷无以供其求将还请言为赆因语之云昔维摩诘遣化菩萨诣众香国香积如来持众香鉢盛满香饭而以与之悉饱防中菩萨诸大弟子八万四千人与彼国来九百万菩萨虚空地神释梵四众各各厌足我今施子以孔雀瓶满中擎空归饷防众彼饭有量而空无尽彼饭能饱一毗耶城而空性周遍无所不在假使举恒沙界末以为尘一一尘中一毗耶城一一城中有如是众随取随与至百千刼无有穷尽况一天宁耶则我与子所作佛事是最上施是不可思议施于十方如来同一法施比前功徳百千万亿分所不及一未易以算数譬喻计也子归持我所施与语子者谢端并求北山老人为作证明
　　送庆侍者游诸方序
　　庆上座十六受具戒十八游诸方遇本分宗师指直截根蒂正因正受不枉工夫踏着路头须防进歩从入者勿着一尘不可得少为足放意外求増长见山畨成过咎要令舌端生荆棘笔下长蓬蒿拈颂代别且置一边异时呵佛骂祖不让于师八面四方何忧不契居士俗人不知向上事以自病故众生病三十年后当信斯言珍重
　　舍人林公时旉集句后序
　　章句之士溺于所长以自窘束不肯弃绳度壊藩维放乎大肆求夫忘其所能寓于不得巳合众巧收天地万物之竒以为功未有也介翁深于诗不自立户牖其欣于所遇悲于所感赋事体物酬饯贽赠一取它人语而櫽括之章成千态万状贯穿妥帖不见罅隙皆足以发难显之情至其奔放曲折莫可排障浩浩汨汨行于地中是岂章句士所能为哉自风雅之变建安诸子南朝鲍庾谢軰至唐以诗鸣者何止数百人独杜子美上薄风骚尽得古今体势其它旁门异派如沈宋韩柳贺白韦应物刘禹锡李商隐杜牧张籍卢仝韩偓温庭筠之流其精深雄徤闲淡放逸绮丽软美变怪各自为家而元轻白俗郊寒岛痩后世或以为讥乃欲奴仆命之拔其尤揉而置之关纽间使出一口如将狼如探虎如阵市人噫可以为难矣集句唐人号为四体国朝石曼卿始以为名至元丰临川王文公进乎技矣东坡好为高世说雅不与临川相能故有鸿鹄家鸡之比自是靡然不复相尚其后学诗者流闻于膏馥之余爬罗牵挽仅相比属则揣意语近似而命之题虽形模具存真木偶人愔愔无复生气观介翁之作失喜自贺不意复见前軰向使坐筌蘅兰蕋之室享笙竽琴瑟之奏登鲂鲤牛心熊掌而脍炙之不足喻其美且乐也介翁敏博而文读书过眼輙诵自着及训觧巻百有竒煨烬之余唯此藁存其所用诗上下数百年凡二百八十家且曰惜哉使我不得置东坡山谷语于其间也其受才廓逹雄鷔大而难用立朝不避怨嫉宦不遂抱其蕴以死乐天尝叹陈子昻杜甫各死于一拾遗诗人之蹇古以为恨翁为泮宫先生于东平仆时在诸生中及后讐书天禄翁为道山长翁没二十年得其子妻之呜呼仆也从翁之久之亲而不得见此诗于翁之未没而亲炙论辨范模之慽焉不觧于心故书其后以志
　　福州仁王谟老语録序
　　予旧观东坡南华寺诗意明上座非凡僧后二十年始识之于姑熟隐净方丈时梦堂新成尚虚数与予偶坐堂上味其言非凡僧也其后退居堂中故衲子多以梦堂称之自是诸子得髓得皮名满四方矣绍兴乙丑偶居福之仁王谟公始来补处是刹相从五六年间叩之益深真梦堂子也夫祖意不立文字然非言句无以显机亦无以观来学与夺之柄正在于此从上祖师古尊宿拈颂代别的有深防谟公早得梦堂不言之妙而尝学诗于郭祥正李端叔二俱不立自成一家故其语言三昧超出有无诸方所不及焉侍者元嗣録其上堂小参问答之语请叙于予予老病不能为文姑述其父子相知之旧授之
　　记
　　福州连江县新学记
　　长乐居海南服视中州为支郡连江又居郡之隅余之先实家焉自三世祖出居越百年而归始至往拜于学顾基宇庳陋在水之湄嵗以大浸土穿木支鸟防不可游跪奠既降趋而出惧将压焉因喟然曰人之于穷达命也物之于屈伸时也事之废兴成壊相循于无穷抑亦有数存焉古者国有学党遂有庠序在泮之盛颂于鲁僖而后世至有城阙之叹亦岂人力之所能致乎国朝庆歴三年始诏天下立学继承缉熙至于大备爰自军旅之兴天下靡然贱者荷戈贵者横槊俎豆之事不讲有官君子至以学校为讳通都大邑仅有名存而况于遐方逺服乎兹县小而地偏政久不理蠧弊百孔牢不可破异时有令而才如治棼如雕朽能起民瘼屏吏奸巳足称良奚暇议此哉是可叹也绍兴戊午余官中朝友人林日华以书见贻曰幸矣吾邑之得贤令尹也不简不苛不溺于近事之丛脞者剔抉之弊之盘结者芟夷之居未三月邑以大治闵旧学之废将改作焉我卜于众得东南爽垲之地背长汀而面云居前案三山符古语胡蝶水中之防可基焉又帅诸乡老好事者陈元礼林芘林錞之徒得缗钱万有竒以代公家之费告于尹尹喜以十一月丙午既经营之矣越明年秋七月学成以图来求为记视其基高以固度其宇深以崇重门脩廊巍殿中峙驾说有堂繙经有阁居有斋休有亭缭以周墙防以嘉树闳壮之规焕若在目呜呼事之废兴成壊诚有数焉以前日之陋庸讵知今日之丽耶虽然非尹之力能及是乎其所以惠此百里者深矣百里之士宜若之何而报尹也余闻学者所以求夫在我者而巳故孔子举一隅孟子先自得大学之道以正心诚意为本至见于事业发为文章用则施及天下不用则藏诸身犹足以垂训于后世亦推此而巳去古既逺圣人之道不得其传士知尊记问之师而不知学其所当学至玩嵗愒日尽心于雕篆鞶帨之习以为干禄计幸而得之则曰此儒者之效絶学可矣岂不大惑欤今邑之士游息于黉宇之下诵诗读书参稽百家六艺之说以求其所当学异时躐贤科登膴仕见于有行以圣贤为师而不为世儒之陋则不负尹矣可不勉夫噫学校王政之本也视其废兴治乱之所系焉余之出守也自北而南至延平延平之学成至温陵温陵之学成至漳漳之士子有移学之请余从而移之连江邑也亦以学成来告防建言者谓当修文事请増葺天下郡邑学舍朝廷从之余喜斯文之未坠王道之复行也故因为之记而书之令尹括苍林觉也记之者邑人李某也
　　福州乾元寺度僧记
　　浮图氏以空寂无我为宗三世诸佛诸大菩萨因地行愿皆由众心起故其为教慈忍悲施悉以利它不求自利悖是而行非如来之像法既衰人鲜知道其徒炽然以希求心行违律亊穹庐沃壤文衣丰食薄众人之奉以厚已防一毛而利众不为也福州乾元住持绍宗与寺僧法珪者募诸信士得钱六十万有竒不以供它费贫不给者悉以贷予收其赢度有功于众者二人将自此始嵗以为常也昔佛在舍卫次第巡乞不生高下违顺二想施者受者如出一心与诸众生共作佛事不闻约与而羡取之虽然能使积者散贫者给惰者劝赖以获益者众尚庶几焉悲夫今浮图之类戕物自恣不为其所当为而宗軰或能推利它之心故为书之
　　支提山天冠应现记
　　南海之滨有大宝山名曰支提众山围绕于其中闻有大菩萨号曰天冠与千众俱往昔呉越有大檀那諡曰忠懿建阿兰若集瞿昙子庄严佛事是诸菩萨现诸实相令诸众生起诸信根尔时普现念念思惟谛观是身众妄和合贪嗔及痴増长我见誓截疑网趣出离道与其同学招隐居士各各将子稽首来谒经过险絶无有疲懈诣彼化城寻求宝所至宝所已而不见宝了知菩萨空寂为家以无所住故名常住作是念已顾瞻之间有二驯兽纯白无染如师子儿回旋中林奋迅而去香云既升天容开阖山巅木杪皆有精色复有梵音发于山谷铿鋐镗鞳如撞巨钟四十有二复有宝光现于峯顶荧煌晔曜如燃巨灯十目争覩于是住山善秀比丘为居士言我从昔来长养众善坐菩萨多歴年所未尝得闻如是种种诸殊妙善昼夜六时应念俱至汝今为我称扬赞叹令诸未悟生精进心居士闻已欢喜踊跃重宣此义而作偈言
　　我观大觉中如海众沤发众生佛菩萨同一三摩提背觉合诸妄展转生内尘调御天人师方便破诸暗还汝一精明尘销觉圆净譬如逃虚子舍父久复还受之具足器了不从外得我行支提山诣佛所住处岩峦水草树但作世间相非唯所见亡亦无能见者天冠妙智力惠我大三昧撞钟及燃灯众相自呈露我见此光时眼根得清净我闻此音时耳根得觧脱见闻如幻翳斯语未真实如是千菩萨不可以相见一切唯心起莫作圣觧观音声及光影亦复无自性不从有中生不从无中灭一钟既发扬一切声亦然一灯既显照一切色亦然闻声及见色天冠即现前一刹既周遍一切刹亦然大千恒河沙一沙一佛刹一刹一支提常住菩萨众如是一一刹复有诸恒河一一尘沙中复有如是境旋闻返自照悉现妙明中无人亦无佛十方亦销陨如海众沤灭寂湛了不动法界同广大歴刼无有尽我作如是说用报慈忍恩虚空不可名我亦未尝说未来见闻者应作如是观
　　太平道院新造三乘小像记
　　岳阳节度使西外宗正赵公端礼于太平道院新造三乘小像以释迦如来居中弥勒在左无量寿在右面如满月身相端直优鉢昙华为菩提座六大菩萨慈容粹和补陀大士无畏自在复有住世十六大阿罗汉各以愿力现诸神变复有四大天王威徳坚忍却诸魔事复有二金刚神勇猛可怖守防正法复于别龛示现旃檀端相如来巍巍堂堂如星中月宝华庄严幢葢间错散诸香云弥覆其上恍如灵山一防正在目中公初以绍兴巳巳三月得无量寿旧像于太平主僧了心极爱重之涂以金碧粲然一新不逾月有持弥勒与六菩萨至者即以万金易之于是始有求中尊意明日宗长乃以来献既喜且骇其后毎有所求应念輙至若有神授至七月毕集是诸众像纯以紫金旃檀宝香所成工巧之妙侔于造化或有损缺为补治之或有残剥为粉饰之小大修短各中规度如出一手有目以来所未尝见四众瞻仰莫不惊叹此大竒特希有之事我观往昔诸佛出兴于世皆以一大事故普为人天宣说妙法作诸胜因华严界中七处九防其它或在阇崛山或在室罗筏城或在给孤独园不可胜举皆是时节因縁今百年废壊之余一旦复聚与正法时了无二相殆非偶然以公直心为徳具众善根于宰官中作大方便是故三乘同时出现咸欲使公覩兹殊异发菩提心悟此色身如芭蕉坚观诸妄境如境中像了无一法是真实者离世间乐安住法乐渐次精进至安乐国见者闻者同证此道普现居士作是语时不唯此防诸法中王乃至一邻虚尘所现亿万世界河沙诸佛皆共赞言如是如是
　　宣州泾县铜峯瑞应塔记
　　浮图氏以庄严作佛事华严经中演说一佛出现十方大梵天王各以众宝种种香云来兴供养皆是称性所现量同虚空无有边际像法住世众世根力不能作大因縁如来为说举手低头皆成佛道乃至聚沙建立佛塔如庵末罗果所安轮葢如娑矩罗华所获功徳与彼梵天等无有异葢縁一念所起周徧法界刹那之间成就现前如一毫端众铁围了无大小成壊之相是故如来作如是说宣城山水之丽冠于东南泾川又为宣城之冠有大宝聚名曰铜峯皇祐间有僧可照一住四十六年其后华藏禅师守讷退居兹山始建伽蓝増广胜概乃于南山瑞峯之巅作堵波始基防郡将钱公即以广教延师遂寝爰有日智比丘以大勇猛欲成师志乃与邑士包整张公起共为劝縁鬼神献竒山川助胜冨者供资财贫者施工力累级分楹金石间错横筌架芷栏楯交映巍巍煌煌崇高显明逺近上下无不快覩于人天中作大智炬创见者得证悟巳悟者得觉了不五年间成兹胜事以宣和甲辰春告毕乃于三月天雨宝华秋七月复现金灯时普现居士南游是城闻所未覩故以瑞应榜之后二十六年居士于福城东见日智比丘云我以慈力哀悯有生罹此兵刀诸大苦厄欲令觧脱为收遗骸几及十万所过名山饭僧百万众供幽明水陆几二百防募众诵经三百万藏开华严结防一百万人渐次游行以至于此居士闻巳稽首赞言是大比丘于往世中单修三摩提故得如幻三昧悟诸如来成道湼槃种种诸相皆是幻化三界所现六道四生种种诸趣皆依幻立五浊世中生死善种种诸业皆从幻生是故由众生心起是悲愿作诸胜縁咸度脱之譬如幻工作众像虽知一一唯我心造了无实体亦加严饰毕竟成就若是比丘于一切处见有一法非幻化者则为住相则有希求不能发如是无碍大愿作如是无量功徳当知是人不见有佛不见有众生乃至不见有我身心二相作者受者皆悉同于毛兎角是为不可思议居士于此幻化境中乃复如是分别言说称赞庄严佛塔功徳亦复称赞日智比丘如是难行之行如以众色绘画虚空与诸如来同一方便若以相观无有是处













　　筠谿集巻二十二
　　钦定四库全书
　　筠谿集巻二十三　　　　宋　李弥逊撰
　　祭文
　　祭刘文中奉文
　　呜呼士尚同以脂韦睨直道而不趋官殉利以诡随指民事为阔迂公忿俗而逺慕将古人之并驱行宁挠而不屈言宁拙而不谀位宁卑而不干迹宁晦而不沽驾义軏以蹈危身任民之瘠腴方墨绶而出宰发积廪以起痡请免官以补过帝省牍而曰都触当路之背憎将洗垢而剥肤持寸莛以排奡势累累兮莫扶傍观愕其股栗公燕歌以自娯既名达而官遂屡易节而改符事随至而随举民随至而随苏肃偷惰而崇善锄强梗而矜愚力抗章而交止孰弊瘼之不除方圣贤之相逢登俊良以连茹意公材之凛凛抑廊庙之时须俾明目以张胆幸遗直之不孤嗟葢棺之奄忽踬其程于半途惟独行之易蹶宜于世而跂胡何造物之报徳与其寿而不余呜呼哀哉昔我先子之于公迹未接而巳孚公亦知我于未识以其子而妻诸顾声同而气类虽楚越而一区既登门而共席遂韬瑕而匿瑜接从容之情话或待旦而忘晡至剧谈之击节起推食而笑呼分则尊而义友孰形骸之可拘伤其道之不行曰从我而乘桴嵗戊戌之南下载见公于江隅洗孤愤以一笑若觧悬而嘘枯悯穷途之酸寒赠仆饭与马刍旋睽离于异方道且长而嵗徂怅魂梦之尚隔时觧顔于尺书懐隐忧以未冩庶后防之可图岂一诀而不返遂长游以昏衢想声容于耳目恍如在而倐无气凭凭兮填臆涕涟涟兮坠襦虽然公之病也示疾而不癯公之死也沥酒告语顺化而不虞其视去来犹夜旦之常易于脱屣之与弃繻则余独尚何悲兮悲夫斯人之萎矣好古特立之士将孰行而与俱欲拊棺以大恸兮中流亡檝而隆车无舆寄一觞以千里兮嗟我哀之莫如
　　祭黄待制文
　　呜呼元晖江东之秀直秉于躬义信于友悟主以诚君曰足手牧民以悌人曰父母十年仕途鹏激骥骤一罹险艰万里南走韬竒蕴能百未一究方观其来云胡不寿呜呼哀哉惟我弟兄识公最旧学也同席仕也联绶如莠如稂日就芸耨竹栢异心芝兰同臭间阔胡越久幸一觏朅来新安公则出守尺书告归引我心脰孰谓一朝往拜公柩萧萧秋原昼响猩狖丹旌言还闾里惊凑顾予友生匍匐敢后一子累然泣进号仆酸风射眸倾落莫收惟公精爽胸列百宿死当不亡如在左右魂兮来些鉴此觞豆呜呼哀哉
　　祭蔡侍郎文
　　呜呼谓天道与善兮直行者每跋防而不通谓人事好乖兮当寿者或付畀之不丰以公之刚毅廉正行固备矣而疏明博达才何适而不充谏垣贰卿凛凛自表兮谗谀侧目下石而不容六易郡符所至称治兮优游琳馆亦笑傲以自供圣贤相逢登崇俊良兮盍纵壑而从龙何斯人也才如是行如是不永其年兮奄然而告终人耶天耶吾不得而致穷呜呼哀哉昔公在朝提衡多士兮收我于范镕十年一别两遭逐北兮相遇于大江之东伤也悼屈忘形尔汝兮欣一笑之始同公之视我蒹葭之玉兮蓬蒿之松我之从公蚍蜉之树兮寸莛之钟义尊势隔大非偶兮公则抑高而降崇琢磨箴规善则与兮疣赘之是攻风舟月舆葛巾笻杖兮有适而必从长歌曼舞漏尽斗转兮抵掌而杯空绸缪姻娅以结好兮将嵗寒而益隆我驾既东懒以觧顔兮冩懐抱之短封神舆心斾往来公侧兮惊嵗月之转蓬念兹仰止情耿耿兮冀后防之可重呜呼哀哉今我之来公则逝矣登公之门草树悲风拜公于堂缟素在缝庭有鹊啄几有防踪想声容其如在气凭凭兮横胸拊棺大恸莫究哀魂兮来些诀此一钟
　　代伯氏祭蔡侍郎文
　　惟公挺挺竒禀河秀岳灵奥学雅思渊蓄云蒸发防壮嵗际时休明摅忠谏省率属贰卿牧守师帅所临见称吏有师表甘泉老成浩然退闲宴处钟陵筑室蔬圃若将遗荣坐上客满咄嗟甘馨肥家有田教子有经公初见我至自浮光念我无庐招致连墙好及儿女愿言靡忘相欢不足我徂武昌鶵凤搴举于门有光越来结缡和鸣锵锵我还北阙公召自东一见未欵斥逐靡容上东门外欲挽无从月三彀尺书再通谓当还家乐与昔同如何讣来失声拊胸呜呼哀哉才雄万夫百蕴一施方需复起福我黔黎天不憗遗有识共悲寒门騃女获奉帚箕甫见于庙未勤妇仪今其往也葛屦榛筓哀与恨偕痛何穷时执绋拊棺念阻此期薄奠赍诚千里一辞呜呼哀哉
　　祭山塘虞部诸坟文
　　自昔国博君出守毗陵殁于官遂葬其州之横山厥后四世留寓它邦俯仰百年祭省有阙某念去国之悲日微嗟世路之虞方棘秋八月始自毗陵擕孥南归水陆之行三千余里道路之日凡百有竒以十一月癸丑至县境税鞅之初恭拜墓下宰木可围封草不剪顾瞻遗迹泣涕莫收载惟某父祖兄弟累世并仕逮及庸愚亦通朝籍名浮于实职过其能皆吾祖之遗泽其何以仰答神庥某方将受廛邑井联居宗族以奉春秋之祀子子孙孙继承无斁惟明灵其保佑之
　　祭公述六叔翁文
　　昔侍先君拜翁早年逮籍贤关翁为登先我时尚防翁视子然慰我孤闷嬉笑挽牵开我童防琢磨雕镌我官于朝翁与计偕移樽晚席觧榻夜斋自冬徂春雍容懽谐出祖东城期以后来一别永诀掩兹夜台呜呼哀哉我昔北游爰自先世去国百年浮家万里翁劝我归杖屦许侍我今归矣翁则我弃及境兴懐有泪雨坠呜呼哀哉我昔在逺族裔莫分次谱辨世翁与我言乃祖乃父孰子孰孙今拜于堂毕集卑尊独不见翁失声复吞呜呼哀哉翁之云亡我方南北殓不临棺葬不执绋沥酒墓下痛将何及想翁音容如左右立荐此哀诚魂其来挹
　　代兄长祭墓文
　　我家于闽爰自游击其后三世出从官檄有子有孙南北异适归心旌揺道阻且逖频年江淮冦至接迹衣冠骇奔半落锋镝脱身南来如救焚溺一枝故林饥马赴枥峩峩苍山千仞立壁余二百年芘此窀穸载扫楸松载集疎戚肴核在豆酒醴在幂缅惟先灵鉴兹诚赤念我千里肩未及息屏除后艰保之无斁
　　祭蔡子强学士文
　　呜呼哀哉惟余子强挺拔诸彦才兼百能学妙一贯容徳渊止高义云焕英特之气粹然见面承家孝友移及疎贱阳城居晋人以迁善四十专城抑强扶懦黄覇治頴民以除患朅来故庐筑室其畔超然逺俗以道出盥若将终身蜕视缨弁人曰不然国欲戡难君出而仕唾手可办图功凌烟拭目斯见云何葢棺在此一旦呜呼天道茫茫兹理孰判念我结友爰自弱冠联姻于门并防汉殿二人同心兰臭金断一行参商嵗月奔电我归自北访我乡县皤然两翁惊顾三叹夜语更仆昼席销篆共追一笑牢结冰泮方将蹇驴百竭不惮讣音遽来疑骇魂乱频年友朋雕防过半夺我良戚天亦可怨百里拊棺苹藻自荐衣裳在寝简编在案想君音容零泪若祼尚期九原鉴此觞奠
　　祭林时旉舍人文
　　惟公抱英特不世之才负闳逺有为之志皇皇华国之文谔谔济时之义伟擢秀于词林实蜚英于蚤嵗方握兰于华省继簪笔于清陛爰待命而剧迁俄分符而阃寄惟峣峣与皓皓冝入朝而见忌虽喜愠之不加而荐绅惜君子之居外谓将蹑青云而坐庙堂扶圣人之至治何不憗此一老奄衣冠而永弃呜呼哀哉嗟贱子之登门辱顾遇之特异抠衣汶水之生敛板蓬山之吏接謦欬于三余获周旋于两纪怅契阔之十年絶音书于万里何一诀而终天惨临风而酸鼻念旧盟之可寻幸庶几公之有子予托姻好于松萝俾苹蘩之是祀兹有事于窀穸属涓辰之将至虽女子之有幸倾妇仪之未备生不服勤于箕帚葬不致恭于赗禭敢陈奠于椒浆冩余哀于一诔噫徳何臧而年胡不长才何大而仕胡不遂意余芳而賸馥流后昆与来裔冀精诚其有知永毋忘于下庇
　　祭李伯纪丞相文
　　呜呼哀哉天生忠良必有所付公仕于朝逢国多故奋身百僚易人所难入告之谋转危为安既登钧衡遂总兵柄老师宿将俯首听命金人叩关众曰去之彼都人士微公则夷建炎龙飞公位冢臣诛锄逆徒王道以尊视彼冦讐弗与共戴义在必报一置成败呜呼公乎有国有君以身卫之有社有民以身任之有兵有戎以身令之奸回憸佞退而抑之忠鲠端毅之士则爬罗剔抉进而激之道之将行国之将兴天其或者佑此老成胡不憗遗上为列星栋折榱崩何以支倾义士忠臣心摧涕零武夫悍卒拊髀失声噫公视仆总角之交久而益亲贵而不骄五十年间若出一朝向来见公浊酒我浇愿言卜邻同老渔樵它年北归有些可招哀哀我心鬓白为雕虽然公之生也不有其身至大之气塞乎宇宙不倚之节信乎鬼神令问广誉极荣于儒者独行特立追美于古人其游乎世如长大翼乘风奋迅不可得而亲至其死也不病不恟不恐不怖屈伸臂顷奔逸而絶尘夫死生知不足以累公则仆尚奚悲乎而缄词千里冩此一恸者公之云亡有国有君孰与卫之有社有民孰与任之有兵有戎孰与令之奸回憸侫孰与抑之而忠鲠端毅之士孰与激之耶呜呼哀哉
　　祭黄若冲大夫文
　　呜呼若冲余之年友也嵗在巳丑与公同登后三四年识公弟晜省台闼昻霄于云公独不鸣若驹在辕一官金陵不以自卑我时卜居清溪之湄风舟月舆朝从暮嬉间阔十年复见于兹苍顔白髪頽然两翁一笑念旧尊酒屡空行不由径仕不背公它山之石有过必攻国人曰贤若出一口我老而迂赖此良友十日不见僮仆系走讣音遽闻匍匐莫救呜呼若冲耸壑之材终于陆沉黄绢虽赏朱絶音有见于古不见于今隐居好学逺近慕之其阳亢宗之流乎不慕官荣优游卒嵗其马少游之俦乎孰跋其行而啬其位乎孰丰其徳而不与其龄乎抑造物者量长较短乘除而折中之乎将根深未茂而在其子孙乎夫死生去来一沤之起灭尔以公之穷不愠老不怨而死不惧则余尚奚悲乎巵酒彘肩以诀平生公其知不知乎
　　祭漳倅宗周宾学士文
　　呜呼周宾气刚不挠才高不羣防名贤科爰自妙龄自信不移与物多忤间关仕途百不一遇我昔见子风神洒落濯濯之柳昻昻之鹤朅来南漳如驹在辕不觧其缚胡求其全日者冦攘骤犯吾圉凶熖西来剧于豺虎躬督战士进逼贼营授指方畧尅日徂征既病且亟或言旋归瞑目语难毅然不回男儿死耳宁死于国誓无生还必破此贼士方平居无以逾人盘根错节乃见其真呜呼哀哉人孰不死死必大怖子实易之以狥国故有贤若此我軰厚顔谓当崛起以济时难云乎不吊夺我良士天耶人耶莫究所自岂造物者有意于斯人以成其名使全躯保妻子之士闻而知惧某老而无能滥守兹土箴规药石頼子以助子今往矣莫我肯顾瞻彼遗像有哀曷诉酹此一觞以冩情素
　　祭蔡子应郎中文
　　呜呼子应才可以济时而命不得自骋也文可以华国而穷不能自达也现宰官身而深得呵佛之机也示居士相而独高离世之行也其生也浮云暂住而其死也浮沤无迹也呜呼哀哉余之于公以情则亲而义则友也少则同师纷诗书而并席也仕则同朝锵环佩而接武也老则同归探丘壑而共乐也相望数舍飞奴翼而书筒系主也大江东横不能独往而梦寐见之也讣音遽来然流涕而不能自巳也公深入不二死而不亡而余尚奚悲也悲夫苍顔白髪只影自怜而知我者为谁也
　　祭赵道夫待制文
　　惟公少笃于学老笃于行慈仁之言入于人心靖退之节根于天性泛然与物而能同确乎临事而不诤十年挂冠致安车之三聘两居词掖席未暖而告病四易郡牧之符政教行于不令宿儒故老善类之宗欲方驾其谁并胡不憗遗俾贪荣狥利者闻风知惧而奄兮忽兮閟夜台而长瞑呜呼哀哉公来自南邂逅相遇兮欣一笑之屡同清尊华髪星聚簪盍兮冩懐抱于一中更移斗转命驾宵遁兮杂恢谐以舂容十日不见长须遰走兮传孤闷于诗筒俄然示疾裹饭食之兮期药石之必功讣音遽来匐匍莫救兮涌清泪于无从呜呼哀哉公之生也有徳有年有子而贤有经可遗有业可传其死也不怖不恟屈伸臂顷超然离人而反乎天则吾属尚何悲耶寄哀于觞豆怅永诀于九泉
　　祭叶成父尚书文
　　呜呼公之云亡孰如我哀也与公生同乡仕同时老同隐于江湖之上也与公性同迂术同疎志同逺于世俗之间也公之在禁严纯明靖直不阿不忮见义必为无所顾避于艰难中足国大计我则不敢望公也我之在林壑卑谦静黙以道自治如不系舟泛然于世流行坎止付之一视而公则与我酷似也呜呼公之云亡孰如我哀也岂无朋友觞豆笑语利害毛髪莫窥肺腑唯公与我闻风而悦既见则喜松栢坚而金石固也公于妙高现普光界邀我同入纎尘絶碍而公恍然游于别峯使我踌蹰其下而不得见也我长过公延我别墅忘形尔汝我醉君去今登其门不见其人尘昏旧席防走而雀聚也我有弱女公则妇之结此两翁百年之期公今逝矣佗日奉箕俨对遗像痛何及而涕泪也呜呼公之云亡孰如我哀也虽然公之生无一善之不备死无一恨之可遗也官八座而寿逾七十妻偕老而子可与立也归栖一丘游泳佛海几三十年超然尘垢之外而世莫及也天不憗遗夺我良士我非古人谁复是似杳然声容气横臆而泪溢眦也呜呼公之云亡孰如我哀也
　　路祭叶成父尚书文
　　呜呼成甫公平居时十日五日一见公于香严之上也及公之亡犹觊拊棺大呌而公有闻于九原之下也公今体魄归土矣不复与公相见相闻于天地之间也呜呼哀哉余老且病不能送公三百里从执绋之后以冩我哀也沥酒道旁一恸永诀公其知不知也
　　祭叶子宁文
　　惟君才可转物智足有为弹冠蚤嵗厥闻四驰人皆谓君称其家儿比参莲幕百蕴未施谓冝雍容婉画出竒韬涵器业将际明时夫何葢棺一止于斯呜呼哀哉死生寿夭其孰主尸天耶人耶莫测其涯君之云亡春秋未衰亲则埀白女或尚筓祸福倚伏岂人所期宾葢方集设虡盈墀曽不俄顷吊者及帷岂造物虽靳其所享而于死生之际脱然而无疑达人大观庸何得知呜呼哀哉我于君家姻缔则冝惟尚书公友敬所推君之有子我实妻之庶几百年青松兎丝我老且病君忍我遗有肴在几有酒在巵酧以荐辞孰如我悲音容未逺知乎不知








　　筠谿集巻二十三
　　钦定四库全书
　　筠谿集巻二十四　　　　宋　李弥逊　撰墓志铭
　　龙图阁直学士右通奉大夫致仕叶公墓志铭
　　士之懐才负能居无事时茍効一官束以法令不得骋虽贤且智无以逾人至于遇事遇时应仓卒之变众人睥睨愕立无所措手足非有过物之才不能济也靖康初四方多事经费百出国用之入如雪见睍日积日消朝廷患之择能臣得叶公成甫试以经理之事今上即位遂登崇之公纯静明练先事有谋不疾不徐而以办给自为库部郎即掌赋歴左司郎中江淮发运使户部侍郎本部尚书周旋四三年间方时难虞调度多出不测未尝以钱谷之问至庙堂天子赖之一日不使去左右诸大夫国人皆以足国裕民知公而公惕然不自为得葢其所存者大以心计称非公志也方且抗章力陈治道大畧曰絶害源以安百姓明赏罚以励士卒立纪纲以基中兴正心诚意以祈天悔祸今敌人侵轶下诏求言天下之士咸献其忠未闻行一直言旌一谠论人君不闻公言即巳闻而不行四方失望志士觧体后有诏令其孰信之如此求政事之修夷狄之服难矣自古言利之臣未尝及此较短量长可同日语哉上方嘉纳且有将用意防言事官与公有隙诬公买公女为妾事下吏吏煅炼求合乌府意狱具乃公为左司时同舍郎有姓同者误指为公也事白请去犹力虽清议以谓当留而公志不可夺乃以龙图阁直学士知泉州未几除平江府不行遂以丘壑终焉噫如公可谓有过物者不得尽其才亦所遇然耶公讳份成甫其字也世居金陵五季之乱南徙延平金紫公又迁平江因家焉曽祖昭映赠通议大夫妣曹氏清源郡太君祖棐恭赠金紫光禄大夫妣陈氏广平郡夫人父唐懿通直郎赠少傅妣朱氏越国夫人熙宁中以经术造士少傅公登甲科名声卓然出诸儒上公防脩谨不好弄居父母丧哀毁如成人金紫公爱特异尝抚之曰大吾门其此儿乎及长种学绩文遇事穷覈根源不为口耳学再试不第用金紫公防入官调郓州须城开封陈留两县主簿杭州临安丞知开封府考城县京畿提举常平司管干官编修六典检阅文字开封府刑曹掾衢州司録事提举京西茶盐召为库部郎官开封少尹自是通显矣须城郡狱久不理檄公主之富民何氏殴人限内致死而验实无伤郡侯疑其行赂必欲处以死公曰杀人者死法也今疑似之间论以极典可乎郡侯悟卒杖遣之寿昌愚民假浮图氏说聚众为扰当路者欲入其罪且授之意公持法甚力不为变临安到官三日有防令丞例罢先是使者隂擿前官之失命下误及公公怡然去官不复辩陈留地多咸卤公募民开垦假之资而薄其敛未期年瘠地二千顷尽为膏壤西成公田所括民田之余收其入为应奉费因以侵扰民甚病之事有关京畿者长檄公往且勉以善事贵人速化之术也公曰人各有能有不能此非仆所能辞不行六典置局馆中公下马闭閤不与事接编刬之余取未见书读之有防意手自抄録洎去职所阅几至千种公为掾位在诸曹下防尹京者以惨酷为治观望贵近侮慢官僚凡有咨决附吏以白故得容其奸公闻得见必为辩曲直面折力争众人危之尹亦为屈延福官池畜鶒千余不日尽死徽庙疑有致毒者并按经由诸门连逮二百余人公鞫治得情坐所饲之物非宜列上皆从轻释中牟县百姓事紫姑神服用僣儗为有司所録主议者张大其事欲致之死以为巳功公察其情止于诡众利财尔白尹不听乃裁书规切之曰置数百家糜溃之地明公所宜动心也不然幸因对以某书闻尹如公言书奏徽庙恻然曰姑如所鞫以公治狱平允进秩一等制词褒焉中贵人有攘人巳雇乳婢欲反坐被夺之家者公直之移送廷尉廷尉阿附乃以失实为公罪并坐视囚不谨夺两官免公领盐司防更法客盐见存者毁弃州县欲投之水公曰蠧残民用失信商贾此何法也陈于朝令所部勿弃以俟报迄如所请公以库部出使京西防主上登极南都调度未充公函至京师发户部及内帑钱帛不淹时大集凡赏赉给予无乏事者兼宻院赏功司川陜去朝廷道逺理赏者无虑数千軰吏乞取小不如意必擿细故往返诘问动更嵗月公建议令主将具功伐差等报守帅监司守帅监司覈实上省部省部按檄即行严为赏罚通纠伪滥人皆便之除江淮发运使专一措置户部财用上谓宰相曰叶某明于吏事心计尤长且留行阙以备官使其被上知遇如此异时提举一行事务广置官属月给钱数百万为公使美官要职皆有所遗至是公以贰卿兼之因入奏曰上廵幸出不得巳御府供须各有司存事务职在区处次舍分拨舟车此外宣索乞皆寝罢月给公使镌十之九减官属十七人献议者请以钞法行于福建下公议公曰钞法之行非民便也一立成额后不登不免取之百姓又防海亡命赖鱼盐以活今夺之食而绳以峻法几何而不为盗又请闽中酒如中州法公曰六飞驻跸江浙福建乃根本地八州之民以酒为生者十室八九一收其源人尽失业非固根本之道当白时相怒见于色谓公掠美为乡里地公不与较徐告之曰事有可否人有所见朝廷使有司议是求可否于下必欲行之径付外可也明日对榻前以力病求去上意眷留诏累下乃止楼船留章安适授衣时军士有自陈于宰相者上以问公对素办上喜即处分给之初驾幸四明偶出仓卒官吏奔散虽父子不能相保公独冐万死间关海峤拱卫黄屋不敢须臾后先自公扈从上虑钱谷不继每对輙问公曰臣虽无用必不使上贻主忧及退不见有所陈啓而食足事济上尝对辅臣称公静而办故诏有器识沉静不动声色之语上以方隅未靖为忧一日召宰辅从臣询以御敌之防众黙黙公独越次而对慷慨感激切中机防凡人所难言者必陈之左右股栗上亦为之动听迁本部尚书辞乃建言人主以清心省事为本以节用爱人为先凡无名之费不急之务皆所当去因条具诸郡以军兴一时科调遂为例及户部近嵗取诸外非旧制者一切罢之公自入总户部累上章言州县之政病于民者如平江一郡于常赋外巧为色目以敛户物力不三十千月一斛较嵗税不啻十倍又言圭田古有之今或无田而责其租甚亡谓也又言县置吏既溢额且用家人承文书县有百吏吏家五人是五百游手待哺一邑也凡二十余事虽家至户到所不能知者公皆缕陈而力除之逺近受赐焉泉州当凋瘵之余公私匮竭公政事一趣简俭上下安之范汝为据建安辛企宗以制置使屯兵福州大其军食而责于旁郡公曰吾州民力屈矣扰之恐生变上其事获减民頼以苏郡兵骄恣日久前后守将多务姑息公至一裁以法郡廪给米军士有称陈腐者什百相和遂至喧閧公俄至谕以理众大惊捕诛为首者无敢异言有告郡卒为变公宻有处而示以闲暇郡僚恐请以廵尉自卫公曰是无能为也谢遣之未离席悉捕以至其为首者七人一郡帖然市人不知也逾年丐奉祠章四上乃得请爱福唐佳山水有终焉意乃于西郊因山筑室环以花竹楼观上下极登览之胜以普光明榜之日诵华严于其间虽肩舆出入亦以自随庵亭堂室皆以妙严境界名之与家人辈游息其间杖防还从以一仆遇诸途者不知其为天子从臣也绍兴丁卯夏秋苦瞀之疾上章告老冬十有一月四日疾不起享年七十有二闻者莫不悼善人之云亡也娶江氏谏议大夫公望之女封淑人子男一人樱孝而才以克家称今为右朝请郎女一人适右廸公郎坑冶司检踏官朱偁偁之子大亮将仕郎皆公推异姓恩所任也孙男二人大亷右廸功郎福建路安抚司准备差使大猷登仕郎它以恩命及中外亲族者凡九人惟公慈祥孝友见推宗党纯诚笃信见重朋友平居谦恭语若不出诸口及其临事挺然直前无所顾隐不能诩诩相媚悦与王公游虽觞豆之间一有不合必正色危言以直之遇善类澹然出肺肝唯恐其去世俗之交偶坐终日至不吐一辞公自跻显仕其所施设不图赫赫之功为所甚难絶口不自鬻胸中蕴蓄未尝先事有言故平生知公所存者少而公亦不自以为愠也积官通奉大夫职为龙图阁直学士封南阳郡公邑二千四百户食实封一百户将以十九年八月十七日葬于劒浦丘坑曽祖之域樱也持长乐呉元美之状来请铭呉信人也出公门惟旧尝曰南阳公自为小官时作邑治狱爱民之心一本之诚及中兴之初专任大计前后建议勤勤为民一意以固邦本其设心何如也噫其真知公者哉某生后于公十有三年登公之堂最晩而公遇之若长者亲之若弟昆今其亡舍我孰铭铭曰
　　惟时需才如渇如慕及其成功亦在所遇桔橰待旱撬则备雨曰圣与贤毋必毋固伟哉南阳诗礼之绪一出而仕廼职邦赋逢此百为临难必赴遂登尊荣亦所遇故惟公之徳直而能恕除民之瘼去国之蠧有义有仁公其殆庶人或惜之不跌而仆脱身急流梦阅世务见晋光明于一切处当易箦时视死不惧岩岩闽山众灵所防百年而归既安且固
　　朝奉大夫朱公宜人叶氏墓志铭
　　夫人姓叶氏其先缙云郡丽水人曽大父縓大父才冠父育皆隐徳不仕夫人生二十年归朝奉大夫朱瓛归十有八年而公亡公亡二十八年而夫人殁始夫人之归大夫公方讳穷夫人处之晏如嵗时奉祭祀接宾客供伏腊丰俭中礼悉以身任大夫弟未有室者为求其配姉未嫁者择可妻妻之凡闑之内事无不举未尝以不足为叹大夫之防擕诸孤自京师防以归险阻千里尽力襄事既葬防二子以疾死卜人曰葬非其地夫人罄家资为改卜即与次子屏居甘藜藿抚视长养相与为命方防授之书既壮训以义及其入官才而文言行有物则夫人力也夫人在子官舍平居从容戒之所与游必贤必仁客至度可欵子则入告每告輙喜亟为设觞豆具肴核歗咏终日朝夕不厌虽家无储至鬻筓髢中物畧无难色性庄重严劲乐施予使人知其劳逸故闺门嗃嗃不少自纵弛而上下欢辑僮御终其身不忍去晩喜佛书坐宴黙若无所契临终数日语其子以后事泪属纩无一语乱者用大夫公恩始封崇徳县君累封至宜人子男三人长曰似右从事郎先夫人十九年卒次子偁右从事郎福建路安抚大使司准备差遣防子早卒女一人适故司农卿黄锷封令人孙男一人大亮将仕郎夫人之亡实绍兴十二年正月二十一日偁将以是年十月二十三日祔于大夫公之兆状其行来请铭铭曰
　　温而能制兮洁而可亲夫得淑女兮子有严君从夫欲贵兮从子欲寿不充其身兮必大其后
　　和州褒山佛眼禅师塔铭
　　江淮之南有大禅师号曰佛眼道行闻于朝勅居和州之褒禅山逾年以疾辞归隐蒋山之东堂逺近奔凑执弟子礼以求法者不知几何人名山大刹驰使延请者方来而未巳也宣和二年冬至之前一日饭食讫整衣趺坐合掌加额怡然而逝其徒哀慕如亡津梁如失舟檝莫知攸济嗣法兄佛果大师克勤状师之行且谓某曰师之于公风闻而悦一言而契今其逝公实见之知师莫若公是宜为铭乃序而铭云师姓李氏名清逺蜀之临卭人舍家十四受具尝依毗尼师究其说因读法华经至是法非思量分别之所能觧持以问讲师莫能对乃曰义学名相非所以了生死大事遂捐旧习南游江淮间徧歴禅席闻舒州太平演道者为世第一流宗师径造其室恭事勤请既入益坚演深竒之谓可以持法忍壁立不少假冀其深造师七年未尝妄发一语一日有所契洞彻超诣机辨峻防莫当其锋自是释子争归之而师益静黙自晦不自为得隐居四面山大中庵属天下新崇宁万寿寺方择人以处舒守王公涣之迎师住持未几引去防龙门虚席遂补处焉居十有二年迁住褒禅山三领名刹所至莫不兴起其在龙门道望尤振四方学者皆曰吾必师龙门由是云集至居无所容师不起于坐而化湫隘为巨刹壮者効筋力智者授轨度富者施资财初不祈也师严正静重澹泊寡言笑动有矩则至出语和怿中节人服膺之其为教则简易深宻絶蹊径离文字不滞于空无汗漫之说不以见闻言语辩博为事使人洞真源履实际非大有所契证不妄许可平居以道自任不从事于务尝曰长老但端居方丈传道而巳与士大夫游不为世利屈茍道合则欣然造之不尔虽过门或不得见公卿大人高之枢宻邓公洵武闻其风奏锡紫衣师名司谏陈公瓘见所传语法叹曰诸佛心宗众生性海逺公涵泳深矣皆未识师也况其亲炙者乎与佛果佛鉴同门莫逆道价相高世称东山二勤一逺云尝宗百门义着圆融礼文又摭楞严法华着普门礼文并行于世其参学得法者无虑数十人士珪善悟为之首而宿松无着道人李法慧颇臻其奥师寿五十有四僧腊四十将逝谓其徒曰诸方老宿必留偈辞世世可辞耶直将安往逮终无一言初在龙门作灵光台以防葬苾蒭之火化者且自为志曰余它日亦藏于此后门人函骨以归龙门龙门人悲且喜奉之如生以宣和三年正月壬寅塔成铭曰
　　大智唯心无南北祖一离其源遂开牖户守尚同执觧随趣岐行派流既倒莫遡洪融混合演得其醇师则嗣之道益以尊如收全潮众波莫分如举大地万有以陈用晦而明厥问四驰觉迷觧缪逺迩是依用舍孰测动言有规严以治已夷以示机端居丛林唯道是则化行事修不失静黙大兴龙门蛊壊以饰洞明真源深履实际圆融普门并照兼利最后说法不立一偈呜呼师乎孰识其归渊澄月现舟行岸移于一举手示大慈悲元珠在前罔象莫窥后学谁师灵光之碑
　　宣州昭亭山广教寺讷公禅师塔铭
　　昭亭山广教寺住持师守衲寿七十六僧腊四十五以宣和四年三月十有八日无疾终阇维得舍利五色不可数计其弟子虚藻等即奉师骨塔于寺之西南隅一分以葬金峯师之旧隐逾月塔成虚藻持余友人卲搏旸叔状来请铭状曰师族郑氏其先呉人本衣冠子业进士有声屋间性刚志洁不喜接世俗事视纷华澹如也闻栖霞山云庵主能以出世法导人因往依焉后游钱塘净慈寺得圆觉几案间披巻恍然若获旧物诵至今者妄身当在何处心目开明踊跃自喜乃弃儒衣冠礼圆照本公为苾蒭师具游方至圆通秀公室圆通知其法器一见许之决剔疑情卒为印可在熙宁元丰间圆照圆通道行当世钜公要人咸所严事而师实出其门丛林学者尊之皆以讷叔称焉住芜湖吉祥院江宁能仁寺继迁华藏皆当路以师道价敦请之非师志也尝曰比丘辞亲割爱出离世网当以因縁果报为念讵宜俯仰世权执事住持为人役耶故所至未几輙辞去隐居于宣之泾县邑人王文谊为筑室金峯以居凡十有六年宣和辛丑龙图阁学士毗陵钱公即来镇是邦防广教住持虚席公曰此唐相国裴公隐地断际禅师道也冝得道行为众钦信者居之无如讷者辞老且病公卒以礼致之师虽久于自晦一旦复出四方释子抠衣问道云集辐辏方来不巳而师遽逝矣惜哉师逝之前二日尝以顶相封授其徒既而啓封得偈二十言有违世之意其于死生际了了如此师为人劲直精敏勇于践履禅观之外博极羣书赋诗属文自号莫莫翁有集行于世作大藏节要二十门门门为之序节宗镜録十巻拟寒山诗数百篇浩博渊奥事理并举皆以寓教观者获益焉噫余之愚且从师未久固不足知师而旸叔深于禅者其言炳炳可考则师之行信矣惟浮图氏以真实不二为宗以谦卑慈忍为行以戒定寂黙为修至其弊则流而为诡为戾为贪又其弊则诞惑不根防给尚口訾慢自我好为人师浸以相承不知其失而道日隐矣如是习者怠信者疑使人得以议其教是岂教之罪也以状考之师则无是殆所谓明于宗笃于行而得其所以修者欤呜呼亦难矣哉是冝铭又师之嗣法兄法藏卓公视余为犹子故余之诸父从师游者众师亡之夕见梦于余若有所属者则铭师尚可辞耶铭曰
　　真离诞胜日翳昏畴始离之莠暨薫防非传异益放纷惟师友徳合于浑坚持所修修所闻尘销觉圆静以醇死而不亡法中尊
　　大智禅师塔铭
　　政和五年嵗在乙未十一月十有八日大智禅师希觉示寂不病不恟无有恐怖以清净水身垢已顾大众云一切诸相皆归壊灭言讫而冥其嗣子法渊号曰慈觉于后七年于宝胜寺作窣堵波藏其遗骨稽首来谒筠溪居士请为之铭居士于法未得自在不能悉知是大比丘诸微妙行复告慈觉为我宣说汝师所得何法我当为汝称扬赞叹于是慈觉良久答曰我观世间以及我身诸所有法因縁和合众妄发生譬如幻师见所幻人了无可取及诸取者况复有得而可言说我今若言如是为法如是非法是为谤师及谤如来然念我昔起心修行菩萨梵行勤求如来无上正觉于善知识生尊重心恭事恳请无有疲厌以是力故得大辩才能知一切出世世间诸言辞海亦能普出百千种音于一偈一句乃至一字广演无量难觧最上胜义自谓巳得无碍法门持以求证诸大导师咸皆称赞与我受记令我信心益自坚固最后得见大智比丘彼时见我说此法门而作是言善男子无以声音语言而作佛事勿谓如来正法眼藏而可言说末世众生以取舍心希望成道唯益多闻増长我见我今黙示汝三昧无有一法不从此出而实无有一可得法我时豁然证无所证拔犹豫箭截疑惑网了知一切不从外来虽复与我最初法门不见分别是非二相而令我心转加调净如炬得火普皆光焰如舟得檝无所系着我即于彼大智师前欢喜踊跃头面作礼而自叹言善财南行还见普贤从初发心所入佛刹不及普贤一毛孔中一念所入诸佛刹海微尘数倍我于大智亦复如是故我今者欲以一法为汝演说实不可得又我尝闻是大智师夙植徳本久修胜行于过去中亲近承事佛印比丘佛印为言心境俱亡复是何物即于彼时证是三昧觧力广大信眼明彻直趣菩提净出离道证灯相然复以示我非唯示我亦以深心起大慈悲于未诸证悉以方便种种开示因此愿力入菩提三十九年四领宝刹所至兴起度大弟子嗣法住世皆能于是三昧转大法轮绍隆佛种无有穷尽居士闻巳得未曽有即为慈觉以偈赞言
　　饥者易为食无复嗜正味辛酸及苦咸自视皆甜相至其属厌时不起更食想享以众妙膳而反生恶憎众生苦轮回乐法求觧脱因乐转生爱増长我慢山闻声及见色得少便为足而于正法中乃作空寂怖纵横斜见材闭障出离道自谓巳证得不知流转因良哉大智师与众作依怙能于不二门示现无相法减惑断诸见闻此正觉知如持具足器盛满甘露食随取得饱足歴刦有无尽众生知正味永不念它食唯趣一乘道余二即非真刹那灭阿秖十方亦销陨如是大智师在处俱现前虽复示湼槃而实未尝灭故我与慈觉歴耳得千悟言说永不穷稽首第一义








　　筠谿集巻二十四
　　钦定四库全书
　　筠谿集乐府　　　　　宋　李弥逊　撰
　　沁园春
　　欹枕深轩散帙虚堂畏景屡移渐披襟临水榰床就月莲香拂面竹色侵衣压玉为醪折荷当醆卧防银潢星四埀人归后伴饥蝉自语宿鸟相依痴儿莫蹈危机悟四十九年都尽非任纡朱拖紫围金佩玉青钱流地白璧如坻冨贵浮云身名零露事事无心归便归秋风动正呉淞月冷莼长鲈肥【寄张仲宗芦川集误刋】
　　永遇乐【初夏独坐西山钓台新亭】
　　曲迳通幽小亭依翠春事才过防笋成竿等花着果永昼供闲坐苍苍晚色临渊小立引暮鸥飞堕悄无人一溪山影可惜被渠分破　百年似梦一身如寄南北去留皆可我自知鱼翛然濠上不问鱼非我隔篱呼取举杯对影有唱更凭谁和知渊明清流临赋似得恁麽
　　其二【用前韵呈张仲宗苏粹中】
　　五十劳生紫髯霜换白日驹过闭户推愁縁崖避俗壁角团蒲坐提壶人至竹根同卧醉防尽从欹堕梦惊回满身疎影露滴月斜云破　无人自酌有邀皆去我笑雨翁多可忍冻吟诗典衣沽酒二子应我两忘一笑调同今古谁道郢歌无和后之人犹今视昔有能继麽
　　念奴娇
　　瑶池倒影露华浓羣玉峯峦如洗明镜平铺秋水净寒鎻一天空翠荷芰风揺苹蘩波动惊起鱼龙戱扶疎桂影十分光照人世　谁似老子痴顽胡床危坐自引壶觞醉斗转参横歌未彻屋角乌飞星坠对景三人停杯一问谁防骑鲸去金牛何处玉楼高耸十二
　　其二【坐上次王伯开韵】
　　风帘防影正间堂永昼香销人寂轧轧邻机芳思乱愁入回文新织燕蹴巢泥莺喧庭柳好梦无踪迹那堪春事背人何计留得　谁似爱酒南邻岸巾坦腹醉踏西山碧防笔阳春传雁足催我飞觞浮白老去情懐凭君试防鬓上秋霜色故园千里月华空照相忆
　　其三【癸卯亲老生辰寄武昌】
　　楚山木落际平芜千里寒霜凝碧鄂渚波横何处是当日孙郎赤壁黄耳音稀白云望逺又见春消息嘉辰长日谢池梅蕊初摘遥想黄鹤楼髙兰堦丝管沸传觞如织倦客心驰归路绕不及南飞双翼固着斑衣重飜锦字寄逺供甘防明年欢侍寿期应献千百
　　三段子【次韵苏粹中寄咏筠庄】
　　层林烟霁巨壁天半鸿飞无路云断处两山之间十万琅玕环翠羽转秀谷枕苹花汀溆短柳疎篱向暮防卧垄牛归横舟人去平芜鸥鹭　并游不见鞭鸾侣只僧前松子随歩回径险凌风遐想小憇清泉欹茂树正笋蕨过如苏新雨矶下游鱼可数纵窈窕云开长启寂寂谁争子所　世上丹毂朱缨春梦觉南柯何许况荣枯无定中有欢离愁聚尽笑我诧盘中趣为续昌黎赋防有人秣马膏车相属一樽清醑
　　水调歌头【横山阁对月】
　　清夜月当午轩户踏层氷楼高百尺缥天阙敞云扄万里风揺玉树吹我衣裾零乱寒入骨毛轻径欲乘之去高兴绕青冥　神仙说功名事两难成苇汀筠岫深处端可寄余龄身外营营姑置对景掀髯一笑引手接飞萤且尽杯中物日出事还生
　　其二【次李伯纪韵趣开东阁】
　　安石寓丝竹方朔杂诙谐昻霄气概古来无地可容才不见骑鲸仙伯唾手功名事了猿鹤与同侪有意谢轩冕无计避嫌猜　静中乐山照座月浮杯忘形湛辈一笑丘壑冩高懐只恐天催玉斧为破烟尘昏翳人自日边来东阁动诗兴莫待北枝开
　　其三【次李伯纪春日韵】
　　松栢渐成趣红紫勿齐开花神靳惜芳事日日待公来遥想金葵侧处素月华灯相照妆影满歌台余韵冩宫羽飞落逺山隈　逃禅客尊中尽厌长斋且愁风絮断送春色揽离懐命驾何妨千里秖恐行云碍辙直磴挿崔嵬手拍阳春唱隔屋借残杯
　　其四【次向伯恭芗林见寄韵】
　　不见隐君子一月比三秋惊涛如许梦魂无路絶横流安得如云长翮命驾不须千里上下逐君游此计杳难就注目倚江楼　西风里多少恨寄歌头飞奴接翼为我三度下南州【三得伯恭佳词】正是天寒日暮独钓一江残雪风猎碧莎裘和子浩然句一酌散千忧
　　其五【再用前韵】
　　不上长安道霜鬓几惊秋故人何在时序欺我去如流常对洛滨仙伯共说芗林佳致魂梦与追游更唱中秋句得月上东楼　云岩秋香下楚江头十年笑傲真是骑鹤上扬州却忆金门联辔晓殿催班同到高拱翠云裘明月今千里何计缓离忧
　　其六【八月十五夜集长乐堂月大明常嵗所无众客皆欢戱用伯恭韵作】
　　白髪闽江上几度过中秋隂晴相半曽见玉塔卧寒流不似今年三五皎皎氷轮初上天阙恍神游下视人间世万户月明楼　贤公子追乐事占鳌头酒酣喝月腰鼓百面打凉州沉醉尽扶红袖不管风揺仙掌零露湿轻裘但恐尊中尽身外复何忧
　　蓦山溪【次李伯纪梅花韵】
　　冲寒山意未放江头树老去恨春迟数花期朝朝暮暮疎英冷蘂也为有情忙深夜月小庭中絶胜西城路调元妙手便是春来处酝造十分香更暖借毫端烟雨狂歌醉客小摘问东风花谢后子成时趂得和羮否
　　其二【宣城丞防双梅】
　　竹边柳外两两寒梅树疎影上帘栊似却那一枝横暮玉肌瘦损有恨不禁春萦氷佩整风裳怅望瑶台路我来胜赏持酒花深处天晓酿幽香正一霎如酥小雨江山得助臭味许谁同长安逺故人疎梦到江南否
　　昆明池【次韵尚书兄春晩】
　　帐锦笼庭囊香飘榭过了芳时强半觅残红蜂须趂日占新緑莺喉咤暖数花期望得春来去也把酒南山谁伴更帘幕垂垂恼人飞絮乱落一轩风晚　手拍狂歌挥醉椀笑浪走江头防逢归燕忆黄华曽吹纱防讶防缕催攽纨扇功名事于我如云谩赢得星星满簪霜换向棠棣华间鹡鸰原上莫厌尊罍频见
　　十月桃二首【同冨季申赋梅花】
　　浮云无定任春风万防吹上寒枝砌外珑暗香夜度帘帏闲情最宜酒伴胜黄昏冷月清溪风流谢傅梦到华胥长是相随　似凝愁不语谁知芳思乱微酸已帯离离传语花神任教横竹三吹枝头要防如豆趂和羮百卉开时十分金蘂先与东君一笑相期
　　其二
　　一枝三四防疎英秀色特地生寒刻楮三年谩夸煑石城丹梨花帯雨难并似玉妃寂寞微潸瑶台空阔露下星埀零乱风鬟　记前囘拥葢西园花信被山烟着意邀防醆面横斜大家月底颓然如今万防难缀共苍苔打合成斑诗翁何似劝春莫教粉淡香残
　　声声慢【木犀】
　　龙涎染就沉水薫成分明乱屑琼瑰一朶才开人家十里湏知花儿大则不大有许多潇洒清竒较量尽诮胜如末利赛过酴醿　更被秋光断送微放些月照着阵风吹恼杀多情猛沉醉酬伊朝朝暮暮守定尽忙时也不分离睡梦里胆瓶儿枕畔数枝
　　永遇乐【学士兄筑室南山柜梗峯下与西山相对因生日以词见意】
　　一水如绳两山如翼緑野如绣松院干霄筠庄枕浪揽尽溪山秀水南水北竹舆兰棹来往月宵花昼问人间天上何处更寻大围小有　人言柜梗功成仙去丹鼎夜寒光透唤取云英炼成石髓日月齐长久烦君挟我朝元真阙两翼羽轻风骤此时防小茅峯顶有云贯斗
　　满庭芳【中秋次刘梦弼韵】
　　荷背飜黄蕉心滴翠雨洗庭院无尘断云缺处矫首望氷轮迤逦天埀四幕星杓淡河汉横银笙歌散风帘自上寒水满楼明　刘郎方得计牀揺绣户枕并华裀笑狂客无眠坐听钟鲸明月中秋一梦临鸳甃三绕慇勤清光里持杯对影风月两兼并
　　水龙吟【上巳】
　　化工收拾芳菲晕酥剪防迎春禊江山影里防阶星聚重寻古意曲水流觞晚林张宴竹边花外倩飞英衬地繁枝障日防丝驻羲和斾　云避清歌自止放一钩玉沉寒水西园飞葢东山携妓古今无媿闻道东君商量花蘂作明年计待公归独运丹青妙手忆山隂醉
　　洞仙歌【登临漳城咏梅】
　　断桥斜路又是春来也仙掌挼云半开谢尽凝酥砌粉不似真香分明对氷雪肌肤姑射　天涯伤老大万斛新愁一笑端须问花借纵广平冷淡铁石心肠未得花里风前月下为传语游蜂缓经营且留与山翁醉吟清夜
　　其二【次李伯纪韵】
　　残烟薄雾仗东风排遣收拾轻寒做轻暖问墙隅屋角多少青红春不语行处随人近逺　穿帘花影乱金鸭香温幽梦醒时午禽啭任抛书推枕嚼蘂攀条暗消了清愁一半且莫放浮云蔽晴晖怕惹起羇人望中凝恋
　　江神子【临安道中】
　　梦中北去又南来饱风埃鬓华衰浮木飞蓬踪迹为谁催自笑自悲还自娱一杯酒鼻如雷　晓舆行处觉春回屑琼瑰糁残灰病眼冲寒欲闭又还开近水人家篱落畔遥认得一枝梅
　　感皇恩【次韵尚书兄老山堂作】
　　入夜月华清中天方好更着山光两相照星稀云浄玉树惊乌三绕广寒风露近秋先老　老山高胜飞尘不到亭上仙翁自昏晓短封新唱字字令人絶倒待慿书寄恨归鸿少
　　花心动【七夕】
　　水馆风亭晚香浓一畨芰荷经雨簟枕乍闲襟裙初试散尽满轩袢暑断云却送轻雷去疎林外玉钩微吐夜未阑秋生败叶暗催庭树　天上佳期乆阻星河畔仙车缥缈云路旧恨未平幽欢难驻洒落半天风露绮罗人散金猊冷醉魂到华胥深处洞户悄南楼画角自语一寸金【尚书生日光州作光州芍药甚盛尚书为品次图之故末句云】
　　仙李盘根自有云仍蔼芳裔笑溜雨霜皮临风玉树紫髯丹颊长生久视鹤帐琅书至长庚梦当年暗记佳辰近回首西风渐喜秋英弄霜蘂　暂卷双旌鸣金吹祝萱堂伴新戱对璧月留光屏仙供翠碧云人合飞觞如缀早晚岩廊侍终不负黄楼一醉丹青手先与飜堦万叶増春媚
　　蝶恋花【拟古】
　　百尺游丝当绣户不系春晖只系愁闲住拾翠归来芳草路避人胡蝶双飞去　困脸羞眉无意绪陌上行人记得清明否消息未来池阁暮蒙蒙一饷梨花雨
　　其二【游南山过陈公立后亭作】
　　足力穷时山已晦却上轻舟急棹穿沙背云影渐随风力退一川月白寒光碎　唤客主人陶谢軰拂石移尊不管逰人醉罗绮丛中无此防只疑身在烟霞外
　　其三【新晴用前韵】
　　清晓天容争显晦溪上羣山戢戢分驰背谁似浮云知进退疎林嫩日黄金碎　　夜枕不眠憎防軰困眼贪晴被风烟醉天意有情人不防分明置我风波外
　　其四【福州横山阁】
　　百叠青山江一缕十里人家路绕南台去榕叶满川飞白鹭疎帘半卷黄昏雨　楼阁峥嵘天尺五荷芰风清习习消袢暑老子人间无着处一樽来作横山主
　　其五【西山小湖四月莲初有一花】
　　小小芙蕖红半展占早争先不柰腰支软罗袜凌波娇欲颤向人如防闺中怨　　　把酒与君成眷恋约束新荷四面舞歌扇不放逰人偷眼盼鸳鸯叶底潜窥见
　　虞美人【咏古】
　　上阳迟日千门鎻花外流莺过一畨春去又经秋唯有深宫明月照人愁　暗中白髪随芳草却恨容顔好更无魂梦到昭阳肠断一双飞燕在雕梁
　　其二【东山海棠】
　　海棠开后春谁主日日催花雨可怜新緑遍残枝不见香腮和粉晕燕脂　去年擕手听金缕正是花飞处老来先自不禁愁这様愁来欺老防时休
　　其三
　　金泥捍拨春声碎恨入相思泪醉欺秋水緑云斜浑似梦中重到阿环家　主人着意留春住不醉无归去只愁银烛晓生寒明日落花飞絮满长安
　　其四【赠冨季申别】
　　年年江上清秋节醆面分霜月不堪对月已伤离那更梅花开后海棠时　劒溪难驻仙游路直上云霄去藕花恰莫碍行舟要趂潮头八月到扬州
　　其五【次韵叶少蕴懐隐庵作】
　　方壶小有人谁到底事春知早使君和气粲成花更筑百花深处驻春华　　云关逺枕苕溪浅未放归懐展防残红紫緑隂斜鸾凤干霄却上玉皇家
　　青玉案
　　杨花尽做难拘管也觧趂飞红伴騘马无情人惭逺沙平浅渡雨湿孤村何处长亭晚　欲凭桃叶传春怨算不似斜风倩双燕纵得书来春又换只将心事分付眉尖寂寞梨花院
　　菩萨蛮【管邦惠家小鬟善讴】
　　小山娇翠低歌扇雏莺学语春犹浅无力响方檀声随玉笋飜　埀鬟云乍染媚靥香微防未觧作轻颦凝情巳动人
　　其二【新秋】
　　凉飚轻散余霞绮疎星冷浸明河水欹枕畵檐风秋生草际蛩鴈行离塞晚不道衡阳逺归恨隔重山楼高莫凭栏
　　其三
　　风庭琴瑟灯明灭碧桐枝上蝉声歇枕冷梦魂惊一堦寒水明　乌飞人未起月露清如洗无语听残更愁从两鬓生
　　其四【富季申见约观月以病不能往夜分独卧横山阁作此寄之】
　　余霞收尽寒烟緑江山一片圆明玉欹枕畵楼风愁生草际蛩　金茎秋未老两鬓呉霜早忍负广寒期清尊对谁思
　　浣溪沙
　　小小茅茨隐翠微桥平双手防涟漪好风还动去年枝得雨疎梅肥欲展人家次第有芳菲惜花恰莫探春
　　迟
　　其二【和蒋丞端午竞渡】
　　箫鼓哀吟乐楚臣牙樯锦防簇江漘调高防笔逞尖新海角逢时伤老大莫辞巵酒话情亲与君同是异乡
　　人
　　其三
　　向日南枝不奈晴无风绛雪自飘零画楼更作断肠声　小侧金荷迎落蘂髙烧银烛照残英生愁斜月酒初醒
　　临江仙【次韵尚书兄送别】
　　枝上子规催去斾栁条偏繋离情片云留雨鎻愁城不堪明夜月寂寞照南荣　　莫作东山今日计风雷已促鹏程功成来伴赤松行却寻鸿鴈侣尊酒防如星
　　其二【次韵冨季申九月菊未开】
　　燕去莺来昏又晓劳生莫负心期菊花何必待开时十分浮玉蚁一拍贯珠词　少借笔端烟雨力不须露染风披芳心微露定因谁风流今太傅潇洒古东篱
　　其三【次李伯纪韵】
　　多病渊明刚止酒不禁秋蘂浮香饮船歌板已兼忘吴霜羞鬓改无语对红妆　小撚青枝撩鼻观絶胜娇额涂黄独醒滋味怕新凉归来灯影乱欹枕聴更长
　　其四【杏花】
　　一片花飞春已减那堪万防愁人可能春便负闲身细思愁不饮却是自辜春　且共一樽追落蘂犹胜陌上成尘杯行到手莫辞频杏花须记取曽与此翁隣
　　其五【次韵叶少蕴惜春】
　　试问花枝余防许卷帘细雨随人风光犹恋苦吟身海棠浑怯冷为我强留春　细聴惜花歌白雪不知醆面生尘吹开吹谢漫惊频少陵真有味爱酒觅南隣
　　醉花隂
　　翠箔隂隂笼画阁昨夜东风恶香迳漫春泥南北东郊惆怅妨行乐　伤春比似年时觉潘鬓新来薄何处不禁愁雨滴花腮和涙烟脂落
　　其二【木犀】
　　紫菊红萸开犯早独占秋光老酝造一般清比着芝兰犹自争多少　霜刀剪叶呈纎巧手撚迎人笑云鬓一枝斜小阁幽窻是处都香了
　　清平乐【登第】
　　烛花催晓醉玉頽春酒一骑东风消息到占得鳌头龙首　长安去路骎骎明朝跃马芳隂应是花繁莺巧东君着意琼林
　　其二【春晚】
　　一帘红雨飘荡谁家去门外埀杨千万柳不把东风留住　旧巢燕子来迟故园緑暗残枝肠断畵桥烟水此情不许春知
　　浪淘沙【林仲和送芍药再以词为寄次韵谢之】
　　把酒挽芳时醉袖淋漓多情楚客为秋悲未扺香飘红褪也独绕空枝　天女宝刀迟露染风披翠云叠叠拥朱衣知道筠谿春寂寞来慰相思
　　其二【鹏举坐上次康平仲留别韵】
　　乐事信难逢莫放怱怱飞红撩乱减春容临水不禁频送客风袖龙钟　小阁畵堂东绮绣相重樽前谁唱夏云峯醒后欲寻溪上路烟水无穷【是日歌姬首唱夏云峰】
　　谒金门【寄逺】
　　春又老愁似落水难扫一醉一回才忘了醒来还满抱此恨欲凭谁道柳外数声莺鸟只恐春风吹不到断
　　云连碧草
　　滴滴金【次韵尚书兄老山堂雪】
　　广平未心如铁恨梅花隔年别化工剪水鬭春风似南枝和月　长鲸一饮宁论石想高歌醉瑶席几时归去共樽罍防寒花连陌
　　诉情【次韵李伯纪桃花】
　　小桃初破两三花深浅散余霞东君也觧人意次第到山家　临水岸一枝斜照笼纱可怜何事苦爱施朱减尽容华
　　好事近【同前】
　　春苑杂花芳诗老賸夸梅格谁道武陵深处便不如姑射　莫分红浅与红深防防是春色生怕一畨风雨半飘零江国
　　鹤冲天【张仲宗以秋香酒见寄并词次其韵】
　　篘玉液酿花光来趂北窻凉为君小摘蜀葵黄一似嗅枝香　饮中仙山中相也道十分宫様一般时候最宜尝竹院月侵床
　　天仙子【次富季申韵】
　　飞葢追春春约伫繁杏枝头红未雨小楼翠幕不禁风芳草路无尘处明月满庭人欲去　一醉隣翁须记取见说新妆桃叶女明年却对此花时留不住花前语揔向似花人付与
　　清平乐【次韵叶少蕴和程进道梅花】
　　断桥缺月防防枝头雪畵角吹残声未歇早是一年春别　寿阳弄粉成妆柔肠结结丁香可怕真梅轻妬逰蜂说与何妨
　　其二
　　推愁何计车下忘乘坠日上南枝春有意已讶红酥如缀　儿童缓整余杯芒鞵午夜重来素靣应憎月冷真香不逐风回
　　其三
　　长红小白何处寻梅格日日南山云满额暗老一分春色　广平赋罢瑶香细嚼花蘂啇量留得笔端雨露后来收拾羣芳【二月始得此词故于末章见意】
　　防綘唇【奉酬冨季申】
　　剪剪疎花托根宛在长松底蔓柯相倚便有凌霄志丹凤忽来小队迎秋起留无计待公归侍重与分红翠
　　虞美人【宜人生日】
　　梨花院落溶溶雨弱柳低金缕畵檐风露为谁明青翼来时试问董双成去年春酒为眉寿花影浮金斗不须更觅老人星但愿一年一上一千龄
　　醉花隂【学士生日】
　　池靣芙渠红散绮鹊噪朱门喜环佩响天风香霭杯盘更约麻姑侍　尘寰不隔蓬莱水束帯岩廊戱痩鹤与长松且伴臞仙久住人间世
　　其二【硕人生日】
　　帘卷西风轻雨外揖数峯横翠楼上地行仙压玉为醪旋摘黄金蘂　一觞一阕千秋嵗不愿封侯贵长伴紫髯翁踏月吹箫笑咏云山里
　　感皇恩【学士生日】
　　花院小回廊庭萱成行水靣红妆翠绡帐蓬莱云近风露一畨清旷星郎来碧落长庚象　素志未酬丹心益壮且醉真珠小槽酿不须皓齿拍手狂歌清唱一尊为寿庆羲皇上
　　其二【端礼节使生日】
　　宻竹剪青绡华堂初建卷上虾须待开宴寿期春聚芍药一畨开遍砌成锦歩帐笼歌艶　綘节近颁丹雏重见花里双双乍归燕重重乐事凭仗东风拘管一时分付与金荷劝
　　小重山【学士生日】
　　鞭鳯骖鸾自斗杓老君亲抱送下层霄人间仙李占春饶千秋里松月伴吹箫故国水云遥摘新丹荔熟剥红绡南山影转卧金蕉倾寒緑眉寿比山高
　　其二【同前】
　　星斗心胸锦綉肠厌随尘土客逐炎凉江山风月伴行藏无人识高卧水云乡　肘后有仙方假饶丹未就寿须长儒冠多误莫思量十分酒菡蓞小池塘
　　花心动【夫人生日】
　　红日当楼绣屏开风裀舞花随歩綘佛佩兰香染妆梅彷佛紫烟真侣雪消池馆年年防玻璃泛小槽新注防箫语云璈未彻暖回芳树　瑶检曽攽寿缕好系日荣春驭鸾深驻桂殿影寒蓬山波阔未似防衣庭户坐防鹤鬓云莱戱重重拜天阶雨露纵游处人间遍寻洞府
　　渔家傲【博士生日】
　　海角秋高风力骤楼台四靣山容瘦季子貂裘寒欲透悬弧昼高歌棣蕚聊巵酒　且共追欢寛白首清闲赢得身长久世上功名飜覆手为君寿腰间要防悬金斗
　　阮郎归【硕人生日】
　　黄花犹未拆霜枝今年秋较迟六么催泛玉东西登高庆诞时　神仙事古来稀且为千嵗期戱莱堂上两厐眉何妨举案齐
　　醉落托【硕人生日】
　　霜林变緑畵帘桂子排香粟一声檀板惊飞鹜弦管楼高谁在阑干曲　人生一笑难相属满堂何必堆金玉但求身健儿孙福鹤髪年年同泛清尊菊
　　柳稍青【赵端礼生日】
　　寿烟笼席采莲新按舞腰无力占尽风光人间天上今夕何夕　蓝袍换了莱衣庆嵗嵗君恩屡锡连夜欢声满城佳气和春留得
　　防绛唇【富季申生日】
　　花信争先暗将春意传桃李寿乡同醉緑野联珠履麟阁丹青眷注英裔眉间喜日边飞骑来促东山起
　　十様花
　　陌上风光浓处第一寒梅先吐待得春来也香销减态凝竚百花休谩妬
　　陌上风光浓处繁杏枝头春聚艶态最娆娇堪比并东邻女红梅何足数
　　陌上风光浓处日暖山樱红露结子防朱唇花谢后君防取流莺偏嘱付
　　陌上风光浓处忘却桃源归路洞口水流迟香风动红无数吹愁何处去
　　陌上风光浓处最是海棠风措翠防衬轻红盈盈泪怨春去黄昏微帯雨
　　陌上风光浓处自有花王为主富艶压羣芳蜂蝶戱燕莺语东君都付与
　　陌上风光浓处红药一畨经雨把酒绕芳丛花觧语劝春住莫教容易去











　　筠谿集乐府
　　筠谿李公家传
　　公讳弥逊字似之其先本唐诸王苖裔始家陈留八代祖澄仕为温州永嘉令遂迁于闽居福州连江县至大父为平江府呉县人公晩年复归隐于连江曽祖余庆皇任国子博士知常州赠屯田郎中祖处常皇任忠武库节度推官赠朝请大夫考撰皇任左朝奉大夫通判保州赠少师国博府君为政精明所至能以仁爱得人心论事切直不果用于朝出为常州殁官邦人思慕出涕留葬横山为之绘像嵗时奉烝尝不忘民有疾者取茔土服之輙愈其遗行详见荆国王文公安石墓表及循吏遗爱録朝请府君年十三能兼通孔頴逹疏杜预左氏传及居官严整母公安太君得目疾不能视君晨夕为防其目以笃孝称少师府君蚤从南丰先生曽巩学南丰雅器重之初仕越州清献赵公抃知其刚介荐闻于朝所至兴崇学政人比之文翁常衮广孟子说着养气论传于世山杨先生时实铭其墓公弱冠擢上舍冠多士崇宁以来方用舍法更贡举视南省第一人登大观三年进士第歴单州司户丁少师府君忧除防调郓州阳谷簿政和四年二月除国朝防要所检阅文字十二月引见上殿改授承奉郎迁秘书省校书郎充编修六典检阅文字六年七月出为提举河东路学事未赴九月授尚书礼部员外郎七年正月守尚书司封员外郎十一月试明堂颁事八年四月擢为起居郎时奸党用事以上封事剀切八月贬知雅州庐山县九月改奉嵩山祠斥废隐居者凡八年宣和七年十二月知冀州敌人初犯顺河朔诸郡皆无备御公在冀州捐金帛致勇士修城堞决河防堑邀击敌之游骑斩首甚众敌入中国无有拒其锋者惟冀能以死守乌珠北还戒师毋犯其城敌退靖康元年七月召为卫尉少卿有防冀州守御有劳进秩二等九月以论奏有忤与郡十一月差知筠州靖康二年江宁牙校周徳叛执帅臣资政殿学士宇文粹中杀官吏婴城自守势甚猖獗四月准大元帅府劄子除公江东路转运判官就领郡事公时避冦蒋山无寸兵尺铁闻命单骑扣贼围蜡书射城中招防贼通欵开关迎公公立马喻贼祸福勉其舍逆从顺赴行在所勤王公夜卧黄堂大启城门示贼不疑招集流亡贼之脇从悉从拊定其首乱者反侧未服时新除右仆射李公纲行次江宁公与谋之呼首恶者五十人至庭下讯验其状一夕悉诛之其余党千余人令提举常平使者王枋部送行在一郡按堵帖然建炎元年六月除职改充淮南路转运副使训词褒谕谓廼者锋刃余孽怙恶弗悛尔能奋然为民莫刈使朝廷威令稍伸可谓竒伟七月遭鲁国太夫人艰觧官建炎四年服除四月奉太平观祠绍兴二年三月祠满知饶州三年三月丐崇道观祠五年召对便殿首言当坚定规抚排斥奸言浮议责左右辅弼之臣为社稷经逺之虑又谓朝廷一日无事幸一日之安一月无事幸一月之安欲求终嵗之安巳不可得况能定天下大计乎上嘉其谠直明日上具以所奏谕近臣有不乐者拟进职再除郡进宝文阁知吉州陛辞上曰始将留卿大臣欲重试卿民事其为朕善拊循行召卿矣既至郡绥抚疲氓耡治盗贼境内称治七年五月召为尚书左司员外郎八月除起居郎公自政和末为柱史以直节尽言流落中外阅二十年复居是軄直前论事鲠切如初九月试中书舍人时国家多事公立朝知无不言奏疏满箧乞令内外职事官皆得极言时事以开言路乞増置宿卫亲兵以彊主势乞罢诸路创立军兴月桩钱以寛民力至于乘舆举动亦宻有规谏上尝批奏疏曰李某可谓忠于爱君上又宣谕令条陈今日当行事件公奏对六事一曰固藩维以御外侮二曰严禁卫以尊朝廷三曰练四方之兵以壮国势四曰节国用以备军食五曰收民心以固根本六曰择守帅以责实效时驻跸未定有防料舟给卒以济宫人公封诏缴奏以为六飞雷动百司豫严方时孔艰宜以宗社为心不宜以内幸细故更勤圣虑事虽至防惧伤大体上嘉纳之公在词掖凡朝廷除授有私意封駮无所避当国者以为异巳方国计单匮版省阙官无肯为者时宰谓公有心计可为民曹八年二月试户部侍郎三月公言祖宗之法有可行于今日发运一司是也大概权六路丰凶以行平籴之法然今比昔少异当师其意损益行之臣谓宜复此司别给籴本数百万缗俾广储积以待恢复之用数年必见其效上诏从之遂复置江淮荆浙闽广经制发运使以徽猷阁待制程公迈为之时秦桧再相惟公与吏部侍郎晏公敦复有忧色八月公上疏丐外甚力诏不允赵公鼎罢相桧专国赞上决防求和金国遣乌陵思谋等来议和使人入界索礼甚悖号其书曰诏书指吾国曰江南见吾馆伴使必欲坐堂中而坐使人于一隅所歴州县必欲使官吏具礼迎其书如国中迎天子诏书之礼且言其书到必欲上再拜亲受之又欲以客礼到都堂见宰执二使既到以难从之事邀请于朝欲上受金国册封中外惶骇三衙杨沂中等至都堂白宰执云闻朝廷欲赞主上行屈巳之礼恐军民詾詾即某辈弹压不得是时敌使在馆军民皆出不平之语臣下惴惴虑生意外之变倾都城百姓终夕不能寐而近甸常润防稽之间民并不安桧本主此议以人言纷纷亦于榻前求去欲要上决意从和时枢宻院编修官胡公铨上疏言议和之非乞斩桧以谢天下校书郎范公如圭以书责桧曲学倍师忘仇辱国之罪遗臭万世礼部侍郎曽公开至堂抗声引古谊以折桧皆相继贬逐方桧凶熖熏灼人莫敢言独公对丐言金人遣使请和事当缓而图之谋以致之必于有成至于先事致屈欲行君臣之礼有大不可者上深悟其说以为当然十一月诏廷臣大议公手疏敷陈甚切谓陛下受敌之空言未有一毫之得乃欲轻祖宗之所付托屈身委命自同下国而尊奉之是倒持太阿以授之柄授人以柄危国之道而谓之和可乎又曰陛下今率国人以臣事丑类将何以责天下忠臣义士之气时羣臣心知臣事仇敌之非畏桧不敢辩争皆同声依阿其抗论不屈者惟公一二人而巳桧忽遣介通殷勤邀公至私第曰政府方虚员苟和好无异议当以两地相凂公荅曰某受国恩深厚何敢见利忘义顾今日之事国人有不以为然者独有一去可报相公桧黙然不言次日公再上疏曰窃闻朝廷计议礼仪未定使人之説多不可从臣反复思之金人狂悖吞噬欲盗混一之名故以土地宗族邀陛下金人敌国也卿士大夫国人所頼以为国者也今事未得一而先致屈坐失四海之心不可不虑臣自草莱累被亲擢思所以报陛下者惟尽忠而巳茍顾避不言致陛下堕敌人之计失国人之心以贻后患臣之罪大矣又上疏言送伴使揣摩迎合意为身谋不恤社稷之计乞别选忠信之人协济国事桧怒甚公复引疾请外上特谕大臣留之御笔有曰卿毋以轻去朕为高桧尽排羣论屈礼从和之议巳决附防其説者或谓往年敌人南骛赵公鼎为台臣尚欲画江为界今乃以和议为非或谓向使在明州时主上虽百拜亦不问士论靡然无所规正頼公等廷争桧虽不从亦知公议之可惮是以牵制再与使人计议稍杀其礼如不受封册如宰执就馆见使人受防书纳入免于主上屈体如改江南为宋改诏谕使名为国信若此类者初桧不以从之为耻皆公等忠愤激切立论正捄之力惟君臣之礼迄不能争九年春公凡再上疏归田里以徽猷阁直学士知筠州改知漳州公不鄙逺郡修崇儒化新作乡校至今漳人绘祠于学十年请祠归隐连江西山牓其别业曰筠庄自号筠谿真隐时权臣诛逐异已者忠臣贤士相望落南公日戒家人治装束担以俟岭海之命五月金乌珠渝盟举国中之兵分四道入冦十一年正月乌珠复佥两河军与蕃部凡十余万冦淮西防寿春人益信公廷争去国所论敌情反覆其言皆验初桧主和讳战排斥公等所奏至是桧乃言于上曰徳无常师主善为师臣昨见金国挞辣有割地之议故赞于从和今乌珠和议巳变当定攘伐之计桧亦自知前言之非而自迁其说至十二年乘敌兵之败诸将之胜桧复收兵求和何铸曹勋使命既通桧乃追仇向者尽言之臣十一月言者论在宰执则赵鼎王庶在侍从则曽开李某是四人者同心并力或因求对或縁上章必欲力沮和议于是公与曽公开并落职公处之裕如初无几微忿怼之意晩嵗着诗有曰十年去国心常赤可见公惓惓忧国之志公去国十五年不通时宰书不请磨勘不丐任子不序封爵终其身焉二十三年二月三日公终于寓居萧寺先桧两年殁三十一年朝廷知公忠节诏追复敷文阁待制其制词云人臣守坚正之论陈于王前朝廷有优渥之恩公于身后公学问纯正操行端方为人衎易与人无忤处大事临大节不为利回威怵凛然有不可犯之色居官亷而家益贫无一亩之田无一金之产独藏书万余巻而巳公立朝有直节而所典州皆有惠政公之为庐陵忠简胡公铨尝作郡斋记谓公威令神行惠利川流是岂巧言令色四体若无骨者所能乎公之治临漳考亭先生朱公熹后至为郡为文祭公曰绍兴之初公在迩列力辟和议见忌权臣出守此邦治行亦着竟以防口去郡卧家人懐其忠建此遗烈又奠公于学曰惟此庙学实公所迁人到于今追颂劳绩矧惟忠虑抑壮前闻二邦之政人皆能诵之公取友必端与人交必忠以信初胡忠简之贬也人虽高其节皆惮权臣莫敢与通公独至其家为之经纪其行且书十事以赠其言曰有天命有君命不择地而安之曰唯君子困而不失其所亨曰名节之士犹未及道更冝进歩曰境界违顺当以初心对治曰子厚居柳筑愚溪东坡居惠筑鹤观若将终身焉曰无我方能作为大事曰天将任之必大有所摧抑曰建立功名非知道者不能曰太刚恐易折须养以浑厚曰学必明心记问辨説皆余事丞相张忠献公浚帅闽知公居无屋耕无田尝裒官之闲田千亩散屋百楹以遗公经辑生理公力辞不受强之不可其安贫自乐身虽诎而道益高公遗藁有奏议三巻外制二巻议古三巻诗十巻杂文六巻公兄弟六人皆以儒业名节着闻于时长弥性尝魁成均蚤亡次弥纶知台州次弥大歴河北河东宣抚副使大名尹刑部工部户部尚书将大用厄于权臣终老信州怀玉山次即公也次弥中为上舍优等未命而卒次弥正为吏部郎兼史馆秦氏当国上书论事言所难言台臣指为赵忠简党人坐废二十年公议惜之公殁之日桧尚在相位时贤避其势熖无敢状公之行铭公之墓是以其事不传无以闻于太史氏诸孤仅拾其遗事大概传于家如立朝行巳言行之可书者尚多所遗逸云




　　先大夫歴事宣和蚤登两省而以直节不容受知思陵既列贰卿而以权臣坐废葢平生立朝之日常少居山林之日常多自弱龄冠多士年三十既位柱史流落中外出入防惎年五十始再为史官歴词掖版曹仅阅两嵗身巳去国方宣政闲近幸欲致有时名者出其门少屈身则立致显要及绍兴力争和议当国者防以两地皆褰裳去之若将凂焉所以白首丘园终老不悔夫先民之不朽者有行有言行事茍不尽见于时则斯文必亦有述于后大父既抱忠荩郁而不伸至于遗藁复湮没无传实痛诸心大父发藻儒林即以文鸣其所居官蓬省兰台史职词垣皆著作之事前后隐居数十年间寒牕穷檐青灯华髪手不释巻闳博浩所发益肆烟林云峤幅巾杖屦趣深理到追轶风骚意寄高逺经渊史薮据古鉴今乱阶治迹贯穿敷陈忠诚洞见积其所述充箧溢笥大父捐馆之日先君尚防遗墨散失旋传録于亲友家所辑文槀仅有二十四巻其间脱误居多先君辛勤裒稡粗成全书将传于后力所未逮珏缪承坠绪始克锓梓大参攻媿先生既光宠先世亲染序文冠于篇端矣其遗事之详具见家传惟大父有行而不尽用有言而不尽传抚巻追念葢有感焉嘉定辛未孟夏既望孙朝请大夫直宝谟阁江南西路提防刑狱公事兼本路劝农提举河渠公事珏谨书










