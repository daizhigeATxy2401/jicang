　　钦定四库全书　　　　　集部四
　　卢溪文集　　　　　　　别集类三【宋】
　　提要
　　【臣】等谨案卢溪文集五十巻宋王庭珪撰庭珪字民瞻庐陵人政和八年进士第调茶陵丞与上官不合弃官去隠居卢溪胡铨谪岭南时庭珪以诗送之有痴儿不了公家事男子须为天下竒语后坐是流岭南至孝宗朝召对赐国子监主簿乾道六年复除直敷文阁年九十三卒巻首载胡铨等序后附録周必大等志状题跋叙述始末甚详生平著述颇富有六经论语讲义易解语録及沧海遗珠凤停山丛録等书今多散佚惟此集犹传庭珪抱经济才郁而未发故雄直之气时流露于诗文间刘澄评其文在庐陵可继欧阳之后杨万里尝从之逰谓其诗出自少陵昌黎大要主于雄刚浑大盖亦得其近似云此本首载古近体等诗二十五巻次载书序及各种杂文二十五巻其脱稿不全者则附于简末云乾隆四十四年七月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　　费　墀










　　卢溪文集原序
　　昔人以文章比珠玊六经言珠玊多矣然易不过干鼎之卦诗不过瑱佩六珈衡琚瑀书不过璿玑玊衡蠙珠璆琳琅玕天球而已春秋不过寳玊龙辅剥圭纪瓛玊鬯佩橤而已唯戴记周官之书言之为详且悉有以璧为贵者如谷璧蒲璧苍璧圭璧加璧之类有以圭为贵者如土圭镇圭桓圭信圭躬圭青圭瑑圭珍圭驵圭琬圭琰圭祼圭谷圭端圭白圭广圭大圭之类有以玊为贵者如玊敦玊齍玊帛玊爵玊几玊豆玊兆玊笄玊瑱玊簋玊璂玊璅玊瓒玊醆玊斚玊戚玊镇之类又如服玊佩玊祼玊苍玊赤玊白玊玊瑜玊嘉玊之类有以璋为贵者赤璋瑑璋圭璋牙璋驵璋大璋边璋中璋之类有以璜为贵者如璜琥璜大璜夏后氏之璜之类有以多为贵者如两敦两圭四琏四圭六瑞六瑚弁十有二玊璅十有二旒之类有以瓉为贵者如玊瓉璋瓉圭瓉之类有以竒为贵者如山水苍瓀珉衡牙衡笄鬰鬯不琢有邸璧羡渠眉之类有以大为贵者如大圭大璋大璜之类有以长为贵者如信圭躬圭谷圭边璋七寸瑑璋圭璋八寸桓圭琬圭琰圭璧琮大璋中璋九寸镇圭祼圭四圭尺有二寸土圭尺有五寸大圭长三尺之类又有五徳焉润泽以温仁之方也防理自外可以和中义之方也其声舒长知之方也不挠而折勇之方也锐而不技絜之方也又有十一徳焉温润而泽仁也缜宻以栗知也廉而不刿义也垂之如队礼也扣之其声清越以长乐也瑖不揜瑜瑜不揜瑖忠也孚尹旁达信也气如白虹天也精神见于山川地也圭璋特达徳也天下莫不贵者道也呜呼珠玊之可贵如此而以文章空言配之不已夸乎卢溪先生以明经中科而宦不达落落与时左凡忧悲愉快窘穷喜怒思慕怨恨无聊不平有感于懐必于诗文发之绍兴壬戌秋铨坐不肯与金人议和且乞斩主议大臣二人铨削爵窜岭表先生送行诗有云名高北斗星辰上身落南州瘴疠间人争传诵至达权臣耳奏下江西帅司鞫治乆之窜辰州时绍兴己巳秋七月壬午也先生贬八年防权臣薨得防自便先生思益苦语益工盖如杜子美到虁府后诗韩退之潮阳归后文也人得其片言只字寳蔵十革虽玊府所谓珠盘玊敷未足为珍由是观之以文章比珠玊未足过论先生自隆兴癸未至乾道辛卯凡两赐对对必坐免拜玊音谆谆问劳欵欵退则赐茗药束帛不赀书生之荣至矣铨顷于榻前论先生人物云虽老宰相材也盖用狄梁公荐张柬之语上不以为过然则上之知先生深矣傥未死其见用于时殆未易量也乾道壬辰六月长沙布衣刘君光祖与其弟绍祖寓书安成彭君叔夏走千余里抵庐陵乞为先生集序固辞弗获遂书以畀叔夏先生姓王名庭珪字民瞻云敷文阁直学士降授左通直郎提举江州太平兴国宫庐陵县开国男食邑三百户赐紫金鱼袋胡铨序
　　李杜诗多于文韩栁文多于诗世之不知者便谓多者为所长少者为所短此殆拘牵之论而非圜机之士夫贤哲之于世学以为主用之则行其发而为言有所谓不得已者其将激于中而发于外者乎即是而为诗即是而为文文即无韵之诗诗即有韵之文所以三百篇之美刺即十二公之褒贬盖本一致如此则李杜可名长于文韩栁可名长于诗又奚可以一偏观耶卢溪先生王公民瞻江鄊大手以诗文驰声者盖六七十年其少时志尚已高视功业如拾芥既龃龉则发而见诸纸上皎如日星铿如金玊芳如芝兰浩如江河自然有一种竒趣他人之所强勉而公则信手拈来浑然天成公亦非有心于此是乃所谓激于中而发于外者其诗之多于文非此长而彼短也儒林于诗乆以厌饫而文乃未广有友刘江伯深慨然编集诗也文也相与并行于世然后公之所以无穷者不遗矣书铭记序诸篇严厉有法而上皇帝书并盗贼两论其经纶宏杰不减陆贽杜牧岂徒文而已哉伯深欲余为序余喜伯深之识而不可黙也书而冠其篇首淳熙丁未腊月甲申朝奉郎试右谏议大夫谢谔书
　　绍兴八年故资政殿学士胡公以言事忤时相黜又四年谪岭表卢溪先生以诗送其行有痴儿不了公家事之句小人飞语告之时相怒除名流夜郎时先生年七十矣于是先生诗名一日满天下里之士爱先生者谓诗之祸从古昭昭也先生不戒又欣然犯之适以济权臣之威成小人之名此先生之祸也亦先生之过也或曰先生何过哉先生言直而诗工耳言不直诗不工世无传也世有传矣不见媢于明必见媢于幽故庭草随意之诗空梁燕泥之诗飞燕昭阳之诗不才多病之诗言非直也诗工而已耳诗工而言非直犹且小者逐大者死况先生之诗工而言直耶先生何过哉济权臣之威亦稔其恶先生成小人之名未若小人成先生之名先生何过哉未几时相殂先生得归又未几上践阼初召除国子监簿再召除直敷文阁年余九十耳目聪明赋诗作文不见老人摧頺之气朝廷想闻其风天下传诵其诗祸先生者何知其非福先生者乎嗟乎天人之理其紊也或胜之其定也或正之不观其定而观其紊则古之圣贤厄于小人者皆过也独先生之过也乎先生王氏讳庭珪字民瞻登政和八年第调茶陵丞与上官不合弃官去隠居卢溪者五十年自号卢溪真逸少尝见曹子方得诗法盖其诗自少陵出其文自昌黎出大要主于雄刚浑大云清江刘清之子澄评先生之文谓庐陵自六一之后惟先生可继闻者韪焉先生之孙澹及曾孙澂及其门人刘江铨次先生之诗文凢五十巻将刻枣以传而太守朱公子渊复刻其诗于郡斋澹属万里序之万里尝侍先生之杖屦闻先生之诲言者欲辞敢哉淳熙戊申九月晦日门人朝奉大夫新知筠州军州事杨万里序


　　钦定四库全书
　　卢溪文集巻一　　　　　宋　王庭珪　撰古诗
　　题宣和御画
　　王鎻宫扉三十六谁识连昌满宫竹内苑寒梅欲放春龙池水暖鸳鸯浴宣和殿后新雨晴两鹊飞来向东鸣当时妙手貎不成君王笔下春风生长安老人眼曾见万歳山头翠华转恨臣不及宣政初痛哭天涯观画图徽宗皇帝临御日乆海内无事唯不忘翰墨之娱见者知其为御画也臣既获仰观抚巻太息思宣政间当国家太平极治之时景物宛然不觉流涕乃再拜稽首而赋是诗绍兴丙寅三月望日小臣王庭珪谨题
　　仙人春宴曲
　　高楼玊佩摇春风银槽压雨珍珠红天留晓月十分魄飞光下照仙人宫瑶姬半醉挝鼍鼔防鳯吹笙黄鹤舞双成翠袖织藕丝麻姑行厨擗麟脯金盘烧蜡夜未央从妃进果蟠桃香坐上花开人未老他日重来花更好三千年后忽相逢再约羣仙醉蓬岛
　　观骆元直经进江南形势图
　　异时汉网疎天讨邉马来囓江南草石头重戍岂无兵将军不识丹阳道至今战骨埋秋霜伤心不忍问耆老龙蟠虎踞昔何雄赤壁濡须在眼中浔阳江水射蛟处旌旗拂天来向东艨艟塞川不敢下昔人曾此破曹公横江九道波翻屋试请轻兵渡淮曲夜入长安人不知应见画图心已熟他日将军按此图鼓行而西如破竹
　　长沙北禅览古【寺有吴王女坟】
　　明湖涨天光春云如粉碎吴王宫女罢吹箫象牀玊椀今安在桃李初开映緑池緑池水暖摇花枝闻道只今池上月照见吴王繁盛时当时粉色艶月彩今日古坟烟草衰草衰不见吴宫事唯有月下孤猿啼猿声哀苦闻不得又恐清晓催黄鹂
　　方外庵聴惠端弹琴明日赴李似矩尚书招
　　浮云卷尽天无风青山衔日犹半红谁弹乌啼夜鹤怨平明结客长安中大颠初识韩吏部清檗亦叅裴相公尚书意欲清邉圉手挽天河作霖雨响泉韵磬应自携昵昵莫为儿女语为陈古操有平戎此曲聊堪佐旗鼓
　　游青原呈王元勃舎人周秀实监丞
　　异时黄鲁直尝赋青原诗至今青原山名与星斗埀自从有宇宙孰能磨灭之昨日从大斾上读前人碑欲学下一语自觉落笔迟我等如淇辈后世谁复知治君千载人治中同一时两公俱大手妙语仍崛竒得句未肯吐神物懢护持光艶出月脇当留照岩扉
　　舟次白沙
　　朝发螺浦湄暮宿白沙口初为夜行计有物应掣肘山云四面起风涛半江吼落防危石矶就枕不敢乆林深鸣鹤鹊村逺闻鸡狗梦觉知月明破篷见牛斗起视天色清解防欲放溜浪头聒天响掀簸入我牖蒲防未及张篙师复回首渡头有古祠壁画杂怪丑舟人相与言劝我酬神酒出处本细事隂晴亦常有我固不问天岂问土木偶
　　寄胡邦衡兼简陈佥判黄书记
　　斯文乆寂寞谁应擅雕龙万事问伯始今复得此公涛澜翻笔舌锦绣蟠心胷平时吐佳句逸气如长虹制防收俊异行当推选锋元龙湖海士江夏无双童词彩俱秀出春葩发青红铿锵排律吕纯音玊琤琮草木吾臭味坐隔神螺峰遥闻玊荆产长松想清风安得贾余勇提戈噪其中且愿试音响径湏撞巨钟
　　向衡州生日【今右相与公同生日】
　　嵯峨阊阖西风回赤霄夜半天门开昴星麒麟下穹昊两家同日生公台两公为谁张与向人物堂堂真汉相愿公接武未央庭禁直金銮对方丈
　　张持操携徐献之侍郎书见访兼出示著述中兴论诸杂文为赋诗一篇以文轴还之他日亦録寄献之也
　　君不能徒歩上书献天子又不能移书帝城结王公欲将笔力扛九鼎纸上有说能平戎宣和治极乆忘战北来邉马嘶淮甸是时犹屯百万师无人北向放一箭大臣搏手知何为草间公卿儿女啼至今谋国无上防读君断藁令人悲君家人物照青汗曲江犹识胡雏乱他年论事要回天应向荆州寻好汉
　　过萧泷庙
　　泷江欲度虹为桥泷涛舂撃蛟鱼跳泷头有庙非一朝泷民犹传神姓萧殿脚挿入白鹭腰青原舞翠挹岧嶤朱甍日出烟雾消碧瓦不动磨青瑶忽然飞电掣紫霄天为借怒生竒飚游龙挥雨洗泬寥桂花堕落香云飘百年古木号防魈鼍能击鼓鸾吹箫官船贾舶胆欲焦庙前泊橹不敢摇楚词跪奠设浆椒泷之灵或可招
　　送陈邦直知县
　　道边车马来不休倾城出送陈太丘太丘爱民如父母故令民作婴儿愁各持杯酒塞行路众人欲挽我独不我记殿前初射防胪传高名落九州同年衮衮上防省公独执板拜督邮况兹小县天一陬不烦细民遮道留绣衣飞章动冕旒行必召对螭坳头君王端问活国计大畧要洗儒生羞
　　赠别黄超然
　　我生不识黄太史犹及诸老谈遗事蓝田生玊海生珠谓君眉目无乃似谁作江西宗诗如今传法不传衣句中有眼出月脇宻付嫡孙人未知宗风后必喧人口云梦更须吞八九他年拈此一瓣香狮子窟中狮子吼
　　寓郡斋过清閟轩与高虞卿夜话
　　户牖隣清閟深夜客扣闗开门见脩竹人与竹俱闲雨竹外响风从屋头还羡君屛百事读书苍翠间刺口谈治乱笔挟风霜寒更览珠玊文洗我氷雪顔归来兴未尽危坐聴
　　赵逢源今春当赴省试以事失期乃督钱纲往行在且欲观母后回銮之庆作诗速其行
　　去年秣马望行宫飘然气若摩霄鸿不学提携百金劔不倚能弯两石弓徒夸读书饱藜苋笔阵欲敌千人锋要登月窟取官职不使官出兠鍪中丈夫功名自有日春闱已过落花风今当献计随羣吏到时万井欢声沸慈宁殿前催趂班看君入贺鸣靴鼻
　　送向宣卿赴朱相公参议
　　旄头彗天天狗堕一日中原作竒祸金竿突绕都城光鐡马横嘶御街过迩来十年不解兵盗贼军书急星火将军藩身养脇疽帝命相公期必破指挥貔虎下天来奋臂一呼皆袒左相公元是帝股肱提师辟士收豪英君才累试当剧郡羣凶落胆知威名麾下传闻有飞将一箭曾射欃枪星公谋岂止当十万要挽天河洗甲兵君不见河阳军乌重参谋初防温处士遂令冀北马羣空石洪亦自河南至又不见裴晋公取淮西幕下正用韩退之乃能夜防吴元济至今留得平淮碑如今相公开幕府岂减乌公与裴度席巻江湖波浪清貂鼎勲庸归自取
　　送吴叔举主簿往清江受纳秋苗
　　田头作谷催入塲一半白着输官仓庐江主簿喜懐檄放船椎鼓开防樯萧滩老农公事毕夹道欢呼罗酒浆笑言归去唤妻子今年租米两平量
　　秋夜西园独歩
　　清夜游西园竹影乱秋月穹色湛虚明林光益竒絶人间睡正着那知此时节坐观衡阳移顷刻风烟别沆瀣洗天宇一饮醒毛髪气与南山高青苍助施设池塘收緑净星斗转空阔微云防太清须臾亦自灭明朝问此境胜处不可说却恐鸡三号开门走车辙
　　刘晞扬贫甚防烟不属而读书不辍作诗遗之以激其志因叙其贫之所以然冀当涂有闻之者
　　荷锄初读书中原已鼎沸辍耕仰太息衣食尚卒歳喧呼传防丁田庐忽湮替产尽犹索租从何出租税乃知天寳后信如石壕吏君门九重深旗防森兵卫朱轓背相望莫肯察凋弊赖子天资高追琢自成器时能从诸生扣门来问字长篇烂溢目春葩吐竒丽饥虽不堪煮要自饱风味廼翁昔好事賔客常满位小儿听客语炊甑忘着箅岂虑饭成糜迩来糜亦废时能馈升斗与子黔突喙
　　送王舍人超武
　　王郎逺器冝庙堂胡为奔走天一方吴越相望峙雄垒防旌再开南斗傍手携仙人緑玊杖坐褰刺史赤帷裳平生广莫意万里眼高四海无相当舎人旧班紫宸陛天马岂受青丝缰骑驴到部正阅歳飘然鹄举摩天翔婴儿十万啼塞路各遮马首持杯觞忽闻半夜发轻舸追走不及徒悲伤绣衣飞章有巨力不须州民投皂嚢正恐君王知治状便向劔履趋明光鳌头蓬莱在平地日边除书细作行















　　卢溪文集巻一
　　钦定四库全书
　　卢溪文集巻二　　　　　宋　王庭珪　撰古诗
　　和刘美中尚书听寳月弹桃源春晓
　　何年凿源开混茫桃花两片吹红香烟消逺浦生微阳渔舟误行溪水长溪回岸转山隙光疑有綘阙仙人房居民争出罗酒浆花间笑语音琅琅抱琴释子眉髪苍响泉韵磬鸣长廊能谈徃事悲孟尝昔时防沼今耕桑又如勇士赴敌塲坐令逰子思故鄊清猿抱木号鸿荒孤吟划见丹鳯翔曲终待月西南厢重调十指初不忙如见古画秦衣裳春天百鸟争颉颃桃源归来今已忘弹到落花空断肠
　　和李巽伯少卿见懐【巽伯靖康中以少卿使金】
　　骑鲸仙人本仙胄不应暴落饥蛟口长庚却复下人间岛瘦郊寒皆缩手篇章迈往无古初不共曹刘辙俱蹂此邦虽陋江山雄异时间出欧阳九公今诗句满江山似觉衰容得春酒笔端猎猎生风雷胷次煌煌焕星斗生儿了事正作痴亦恐痴儿未能了顷年敌骑猎夷门兵拏不解谁当剖大臣荐公来洛阳舌翻波涛惊朝堂飞龙借马出建康北兵夜走尘沙黄是时帝坐八绮拟歌风起云飞扬
　　寅陂行
　　安成西有寅陂溉田万二千亩岁既乆官失其籍大姓専之陂旁之田岁比不登邑丞赵君搜访耆老尽得古迹廼浚溪港堤阏躬视阡陌灌注先后各有绳约俾不可乱是岁绍兴十三年适大旱而寅陂溉万二千亩苗独不稿民赖其利咸颂歌之国家方下劝农之诏法有农田水利实丞职也然縁是而伪自増饰以防褒显者世不为怪由是水利为虚名今寅陂功绩崇崛丞不肯自言部使者终不及省察某出城别君东门外逄寅陂之民寒路涕泣言此为叙其事作寅陂行不复缘饰皆老农语也冀当世有采之者绍兴癸亥十月望日书
　　安成城头乌夜宿啼乌未起鸡登木倾村入城来送君马首摩肩袂相属但有厐眉不识名何物老翁出山谷老翁持酒前致词家住西村大江曲大江两岸皆腴田古有寅陂置官属自从陂废田亦荒官中无人开旧渎公沿故道堰横流陂傍秔稲年年熟今年虽旱翁不忧田头已打新舂谷谁云此陂防当复老父曽闻两黄鹄嗟哉如君不负丞躬行阡陌劝农耕监司项背只相望风謡满路胡不听胡不聴寅陂行为扣天阍呌一声
　　庐陵行【并序】
　　庐陵别驾谢公前年初下车适萧富二盗作乱州人震恐别驾提兵不阅月两巨冦缚致麾下境内遂安今当还朝州人懐之卢溪王某为作庐陵行以慰其懐思之意録以为别
　　庐陵地控防与洪孤城斗絶吴楚东连年贼兵塞官路烽火照夜旌旗红治中来时正逢此自请按行山谷中禾州吉水方震动缚取两渠来衅钟凶徒披靡拜麾下愿持田器为良农凯歌归陈破贼状防书飞入甘泉宫甘泉侍臣知姓氏天子徃往闻其风谓当到阙问边事边上如今尘不起但把长牋造鳯栖莫说渡河挑马棰此公淹乆佐一州安用州民遮道留州中老人错料事此公行立螭坳头
　　和程子山舎人赠高虞卿
　　南宫四海英俊塲阅人虽多无此郎御史传呼主司出遥瞻紫案金炉香帘垂咫尺断还送闭户设棘围髙墙巻堆封弥充栋宇笔浸沧溟开混茫麟防学士喜得子【时子山为舘阁】如获寳鼎聨芝房明日都城始传榜声名烜赫无三张平生知巳万不一世有若人安可失方调鼎味荐盐梅桃李何心并【满浪反】佳实论经射防未足论挽取功名看他日同门笑语夜相过起看北斗挿天河凌晨鳯阁拜座主门生来贺争肩摩一时人物尽豪杰太平为寳非嘉禾
　　题罗畴老家明妃辞汉图【李伯时作明妃丰容靓饰欲去不忍之状】
　　明妃辞汉出宫门丰容靓饰朝至尊至尊左右皆动色明妃欲语咽复吞三千蛾睂塞天阍帝独不识王昭君顾影徘徊复良乆尚冀君王一回首当时自倚絶世姿不将赂结毛延夀可怜朱网画香车却来逺嫁呼韩邪不如归州旧村女三幅罗裙两髻了陌上花开大隄暖细雨春风归缓缓宁从禁籞落胡沙长路漫漫碧云断忽看汉月照氊裘泪湿弹丝锦臂韝龙眠防作无声句写得当时一段愁
　　送向宣卿往衡山兼寄胡康侯侍讲【朱陵衡岳仙人所居公是行縁胡文招隠公有雪寃録歴诋诸监司】
　　海内甲马未尽休豪英为时当出谋天生竒才必有用何乃相率居岩幽胡公人品今第一汗漫乆作朱陵游朱陵窟宅倚苍翠此公招隠安可留九庙今谁起頺压四方正尔烦诛求我闻昔时元刺史舂陵地分天子忧少陵作诗颂其事至今人传元道州公为道州绩尤伟谁为再作舂陵讴孤城疲卒捍狂贼高论力诋庸儿羞安得如公数十辈叅错天下为邦侯京洛腥羶不难扫潢池冦孽不难收愿公早请尚方劔先斩佞臣张禹头
　　赠齐轩仲素老【并序】
　　齐轩仲素老自安成至京师游螺川凡十余年暇日偶过其居齐轩面东一山峰曰秀岭烟云草木翠色依然真逸老人戏作诗招之以代东山移文云
　　秀岭明东城飞翠横空断烟霞互灭没爽气浮清旦旁连仙人居楼殿出天半金龙蟠绣柱银榜开琳舘齐轩面青葱下瞰緑篠岸我尝醉其上讴吟杂悲叹一时贤士夫车马共游欵当年二学士落笔防银汉曽赋齐轩诗字字星斗烂事逐云雨空鬼録尚可按重来兵火余触目自凄惋唯有轩前山秀色还旧观晓猿惊未已归袂何必挽胡为走尘埃废此竒一段山灵亦可畏移文定嘲玩【二学士乃伍醇父刘伟明立名赋诗】
　　寄黄子厐兼简邹徳裕
　　天狼窥太虗戎马断行路一别常万里寄书何由数识君英妙时亹亹见佳处当年松栢姿已有庙廊具比常觅新作险絶闻竒句探珠沧海底秀色不受汚笔端百斛鼎胸中九经库高文动场屋仍传渭上赋岂但凌三都自使强敌怖邹郎挺忠烈英英起门户同逰气槩中风云生指頋独念蓬室士无因陪杖屦相望隔章水欲徃不敢渡拏舟防明月正恐蛟龙怒
　　赠康元章【并序】
　　西昌康元章自言顷从防御使刘绍先军屯庐陵日杨勍凶熖方炽间道走九江谒大丞相朱公陈诛讨之计盖勍本猾贼蔵奸宿乱日欲奋独惮绍先缩颈不敢摇赖丞相果发兵捕勍尽擒馘之未几丞相与绍先皆罢去元章亦归耕陇上今欲裹粮奔行在而有羇旅穷饿之厄为作诗以壮其气亦庶几故人有哀之者
　　康郎读书本勃窣羞作儒生酸到骨偶逢四海未解兵气如秋鹰眼如鹘布衣杖防丞相前官军尽扫长蛇窟燋头烂额已论功况子当年陈调曲
　　送葛徳裕【并引】
　　徳裕防檄之豫章兼闻当督战船徃池阳因书寄别
　　捧檄困米盐戴星入州府官卑强趋走出语不媚妩坐此触骇机三人忽成虎况闻郡公曹士论极患苦祸福在牙颊骄气溢睂宇念君鸾鳯栖孰若黄鹄举负材淹簿领摆脱即骞翥髙兴动长川挿旗催转艣防经一柱观清风九江渚蛟龙蹙横波楼船照秋浦兹游定有得因之壮心膂丞相新开藩门防压吴楚豪英气槩中人物粲可数相逢一笑乐细与论今古若问山间人披蓑钓烟雨
　　题秀光亭壁饯刘世臣刘仲羙【并序】
　　余遭小人之谤诸友尝愤惋切齿欲起而攻之防刘世臣刘仲美当赴省试诸生设祖道于秀光亭酒既行忽报小人败绩于是满坐懽呌献酬纷错终夕酣畅以为乐盖小人既衰吾道必盛且以卜二君明春光大之兆欧阳巨明作序以纪饯筵之盛卢溪老人赋诗以赠行
　　飞雨洒檐角车骑散岩隈临池张翠幕众贤会高防坐中蟾宫客再占北斗魁【北斗第一至第四为魁世臣前举郡魁今第四名】复有南巷阮【谓仲美也】少年负英才两公俱博雅胸臆天所开明春试殿陛笔力翻风雷胪传姓名出声闻落九垓今宵且尽醉须覆掌中杯朝来得好语仍闻小人灾请观卢溪老谈笑消奸回见敌未尝却坐令敌倾摧庸儿不量力自倒非人推举此卜二友否极终泰来
　　送李亨仲赴荆南辟
　　少年胆气横秋烟腰间櫑具森龙泉出门万里探虎穴锦带雕鞍明积雪洞庭木叶飞霜风将军秉旄西击戎旌旗戈甲照湖海欃枪欲灭胡天空须君磨盾作露布挿羽来奏明光宫
　　丽人行【读大业拾遗作】
　　桃叶山前宫漏迟宫人傍辇持花枝君王喜慿绛仙立殿脚争画双长眉欲把琵琶弹出塞结绮临春时事改井边忽见张丽华忍聴后庭歌一再
　　早行
　　羣鸡鼓翼天欲光井上梧桐生微凉残星烂烂或出没初日淡淡开青苍楚妃防边晓云碧伏波庙前秋草黄骚人辛苦拾何物沅有芷今已香



　　卢溪文集巻二
　　钦定四库全书
　　卢溪文集巻三　　　　　宋　王庭珪　撰古诗
　　谢张钦夫机宜惠灵夀杖
　　九疑连绵青未了郴江擘出蛟龙吼雷公霹雳搜岩幽化为郁律黄蛇走飞电迸火出竒节黄蛇走立僵如鐡携看玉女洗头盆拄上九疑探禹穴莫挑马棰渡黄河莫扣天门阍者诃但挂百钱时一醉从教风雨湿渔蓑青钱学士年方少年少羞为老人调即看飞歩上蓬瀛别有青藜夜相照
　　魏彦成寄示桐川琅琊送行诗集奉次栁字韵一首系于巻末
　　少年班玊墀美若灵和栁一麾出银防风流亦不朽琅琊古名郡屡移贤太守天子忧逺民谓公极其厚林甫既当国不便珉与玖何如访醉翁翁意不在酒
　　次韵张防州兼呈向宣卿
　　贼锋绕章南杀气动秋色主将初无谋突出谁与敌君门九重深羽卫森旗防我欲献竒计何由吐丹臆万言一杯水平生防两屐时虽急搜贤毁誉皆失实顷闻向衡州奸盗俱惕息人材有如此宰相安可失
　　和李巽伯韵赠甥刘志道
　　年少尝读书复挟琴与医世无识真者持此将安之古调不咏俗空嚢不贮赀结交名公卿云间接风期披烟对珠玊常恐生微疵向来壁上弓落杯輙自疑此事一了了昔贤当并驰李卿句有眼妙语真而师
　　存存阁
　　王郎身如椰子大胸蟠万巻犹能载少年着足名利塲归来卜筑红尘外太虚为室月为烛四海诸公常所防穷阎陋室天下贵驽奴丰车多覆败坐收浮念得此生如链真金岂常壊是中本自无亏成坏与不坏亦何在请君直下赋一言要识所存当默解
　　次韵周秀实观李观察勒兵
　　霜风猎猎吹旗旌将军束装来勒兵白鹭洲前云鸟合青原防上山川横李侯凛凛万人敌匹马横行沙塞北至尊殿上亲赐名生坐阎罗官柱国提兵括冦来江西探取贼窟如连鸡军中超距多暇日却学临淮亲校旗中兴猛士如吼虎二十八将随光武要看麒麟第一功金印埀腰光耀组
　　送陆景庄提干
　　驱车越荆吴辙迹走欲半是时亲戚多烜赫践华贯中有衣绣人持斧下霄汉利权炙可热冷语氷未泮徒乘朱班轮呵殿吓闾闬如傩带面具应遭鬼笑玩而况新失职谁肯聴呼唤坐令公困穷旅突几不防蔚然鸾鳯姿胡为杂鹅鹳我实憎此曹期君游汗漫
　　次韵曽育才翠樾堂雪诗
　　哦君翠樾堂中雪词如劔防相磨切又如牛铎应黄钟水中跃出防賔铁因诵东坡忆雪诗城郭山川两竒絶翠樾堂中雪复然敢拟片词増窜窃长安道上醉骑驴忍冻不知蹄屡蹶争似淮西破贼时蔡州城外沙如月将军一箭射欃枪夜落城头晓方灭防书飞奏不动尘露布驰来迷玊阙醉翁句律号令严冻口何由更开说银杯任逐马蹄翻断藁残编且扄鐍
　　送赵逢源赴赵提防辟【泉司近年浸铁成铜以足国用使者与公皆贤宗室故以比子政云】
　　曩日逢君卢水头来如天马初伏辀忽然去作幕下士奋袖起如鹰脱韝黄云压空欲成雪笑捧辟书还御阙王孙俱是天麒麟枕中有方能防鐡
　　同陈思忠访洪觉范
　　寻春反向僧房卧无乃行蔵与时左起来刮目览新诗花压栏干梦初破黄叶丹枫属兴深吁然莫测疑楚些惠休岛可没已乆二百年来无此作世间何处着斯人秀句天教出寒饿我气未衰词颇弱欲借鼓旗聊一佐终朝岩下不逢人苔色应嗔马蹄涴
　　次前韵酬刘美中
　　笔势斓斑如虎卧何止风流盖江左新诗吟出鸾鳯音晓莺未啼春欲破始知李白飘然思俊语天成安用些凤箫声不类人间玊管定非人所作可怜洛下书生冷雷转空肠发清饿终日长哦学不成掩鼻皱眉相賛佐与公并辔且西游举扇勿忧尘土涴
　　赠忠防公二孙
　　乃翁精忠贯日月一门挺秀俱琅玕丹山飞来两雏鳯碧梧翠竹皆停鸾武陵溪边忽相遇口角流涎诵诗句卢溪摩顶欲作语他日云霄还记否
　　送安成知县周子发【公家伯仲方持节江淮发运提防荆湖刑狱公今又趋朝故有是作】
　　安成斗絶吴楚东妖氛未息仍歳凶公当是时宰斯邑眼底日厌旌旗红北兵初冦中原地驿骑符移星火至众方敲捶立威名公能使民歌恺悌公家人物自魁雄弟兄蹀躞骑青骢端能经世任国事同时献纳蓬莱宫绣衣持斧今无对虎节麟符照湖海行看三鳯接云飞共济艰危熙帝载
　　酬聂达夫惠所业
　　聂郎赠我长短句大盘小盘堆玊筯当年持此惊市人破防蹇驴谁借誉厌闻百鸟呼春风自作防鳯鸣孤桐俗闻恶语败人意胡不谒帝明光宫
　　酬刘英臣载酒送花
　　去年花下探春雨鸣鞭走马看花开今朝危坐空山里不识春从何处来谁云山中春亦好忽见花枝被花恼无柰穷愁輙赋诗对酒簮花能絶倒
　　次韵刘谦夫同年二首
　　子云昔献长杨赋词倾江海涛翻素溪边相遇览新诗阵马迎锋敢驰骛忽忆枫宸赐第时青袍纷纷莫知数与客流落最多年不记紫骝花下路
　　苍龙阙下同充赋偶着青衫脱寒素当年千佛共题名势若飞黄正腾骛此时入彀多英雄只今岂可一二数朱轮丹毂满人间亦有倾辀犹载路
　　次韵张子春赋瑶林春色【余瑶林洞中以酴醿作麴因为酒名】
　　花间酌酒邀明月月照金罇佳兴发鲸吞雾卷百川空醉挽酴醿落香雪便将垒麴筑糟邱酴醿压膏麦为糵醸成忽见张公子公子家居近丹阙为余乘兴夸洛阳笑指沙头卧防榼洛阳视此真草野敢辱新诗借牙颊瑶林名字出风尘未遇知音那敢说况能大读离骚句痛饮虽多不为餮未识王家碧玊香髣髴东坡真一诀诛茅本结方外人岂用礼法相分别预拂瑶林一片石与君醉过清明节穷亦不足悲逹亦不足悦酒防防劔露肝胆正恐不免论功业
　　和陈柄臣见赠
　　北人愁听江南曲细草新蒲几回緑当年避敌初渡南千官苍黄饭不足中原乱后又逢春边头只道无烟尘迩来公卿不生事此事必属非常人我曹生长江南乐岂料翻成风土恶湖海元龙气尚豪赠我新诗何璀错拾遗后出最能文脩椽大屋今荒坟逺孙高材淹管库犹能落笔生烟云山城相遇初相喜共论大梁人物美莫学夷门抱关吏谋窃兵符椎晋鄙
　　和胡子敦实少年行
　　酒酣坐待东方高臂鹰走逐城南豪弯弓射杀白额虎醉骑归马雪花毛日暮黄云动天色易水迷魂招不得莫学并州游侠儿徒费黄金饰鞯勒
　　暴雨初晴
　　冯夷聒天夜椎鼔尽驱羣龙起行阿香推出雷公车恶风动掣不周柱似闻帝坐清霞宫号令羣龙收恶风便令万物有生意虞渊取日当春空
　　观李氏画
　　壁间冥冥云塞川细看幻出江湖天寒鸦雪压冻不喧沙尾忽有潇湘烟黄芦碧草鴈初下画此千金不当价为君覔纸一题诗诗不能工且观画
　　李仲孙佩轩
　　我友李仲孙饬身一何介被服古衣冠昻然伟而怪开轩蓬户中纫兰以为佩布袍揖公卿脱帻卧江海方其得意时天地不能碍荷锄入深林剪薙发幽荟清芬动壁蕙若连光彩君看紫绶翁腰埀黄金帯璜珩错琚瑀印章如斗大歩趋踏龙尾锵然中音防岂如此香草擢秀繁霜外秋风落万木臭味乆逾在我思轩中人免食三年艾梦寐欲见之一往清鼻界
　　酬刘震仲
　　忆对秋风与公别风吹云开露明月高谈不作儒生酸舌翻波澜吐竒絶今朝马首从西来笑我穷愁不掀揭蟠泥蛟螭气如蜺不肯一吐人安知要令光彩射月脇五色万丈天南垂我闻此语中夜起谁与挿翼白日驰低心逐驽骀青衫走尘土何当大醉骑鲸鱼凌烟飞过蓬莱渚
　　送南防长老【并序】
　　夲老游吾州数年余固知其名而未识面也忽飞锡赴南诸侯之请访余于溪上谈论亹亹猎取孔孟荘周之言以证彼大事此又谈禅而无蔬笋气者也竒事竒事余闻南防古禅窟大师时之伟人其徃也必不为彼寂寂故作数语以赠行
　　祝融峰畔南防路杰阁危栏上云雨绣木泥金好佛堂撞钟击鼓闻潇浦瀛洲仙人东道主【缺】招提境中住请公説法也大竒要公别下一转语









　　卢溪文集巻三
　　钦定四库全书
　　卢溪文集巻四　　　　　　宋　王庭珪撰古诗
　　次韵方性夫同年见寄
　　礼经乆顚厐不絶仅如带诸儒共补葺纷然莫酬对先生隠桐庐议论有根蔕劔胸剔废滞电眼【亦作电光】烛幽晦虀盐二十年时节忽已届声名塞天宇笔舌翻清瀬子美蓬莱宫辉赫輙自怪文彩动人主英风特飘洒清芬掩幽兰四海共纫佩平生慕忠义烂漫意常在坐阅诸公间谁与论梗槩著书逢休运一洗穷愁债骎骎度骅骝过都如歴块嗟予强追蹑常负跛鼈态虽登龙虎科异调愧当代才高自激烈无为逐时辈
　　和施倅重阳日谢予送酒
　　东坡异时谈醉鄊怒骂嬉笑成文章其中广莫几万里脱略礼法侔鸿荒初无爱憎与喜怒岂有寒暑与炎凉后世乃与醉鄊隔糟粕始变鹅儿黄三杯危坐亦拱手俨如冠劔侍君王渊明不饮时节改霜风九月篱菊芳举头忽见南山翠便觉逸气登羲皇挥毫落纸得佳句流涎露顶庸何伤瓮下被防乌足取定无奚童携锦囊安用船头置百斛又令口不离杯觞醉翁饮少輙已醉胸中了了初不忘八仙脱醉尤可笑骑马落井何其强
　　题禾山萧秀才卧云庵
　　江南山尽头气状颇英淑禾山倚天开苍翠满林麓扶舆磅礴起横断湘江曲中有隠君子结屋在深谷未放云出山蟠云卧幽独暮檐青泼眼逺霭寒山竹景色嘉有余幽人梦初熟起看柱础润山前雨应足
　　题刘端礼歩芳桥
　　桥上画栏低压水青龙影落芙蕖底欲渡芙蕖望翠微波面红云映屐齿洛浦清流古有神罗袜凌波生暗尘东昏戯作锦地茵金莲衬歩如花人而今此事堕漭但有荷花开荡漾试穿芒屩踏风烟安用紫丝连歩障余弃官累年刘元弼作诗见勉次韵奉谢
　　我生寡结交论议谁与质愤气不可蟠龙蛇走郁律少年学竒字费力弄纸笔不读五千巻亦慕入此室腰间挿櫑具谈兵尤纵逸时方用巨人顾我何品秩往年承平乆出师无纪律群盗尚纵横岂但开边失皇威振海岱戈甲耀霜日自可扫欃枪掩耳惊雷疾故人起闾巷宿昔登近宻声熖动四方风云生咤叱犬羊犹烂漫氛气何时毕感公赠以言欲往非俦匹此事恐不免高卧安敢必
　　送骆仲武
　　渊明不喜折腰趋宁作【缺】笏何易于劝农使者鄙丈夫少年新进安识渠下马怒颊虬奋须指挥星火飞文符詈辞愧语每不无诸公止欲求荐书椎斵肌骨寻高腴公为一笑怜其愚熙朝成法字已孚坚如金石莫可渝鞭且勿施安用蒲三年竟亦无逃逋吏民遮道相懽呼生立丛祠傍佛区想当逸气吞江湖与人恢防无怨吁临卭小子傲鄊闾方乘朱轮呵道衢公归西山结茅庐丹崖絶壁巉空虚谁能负弩当道隅终日与尔为前驱
　　送周觉民兼简湘西故人
　　苍山冻云埀欲雪风吹客衣冷如鐡忽乘狂醉夜敲门不畏苦寒来访别时朝骑马雪中归何处皱眉吟雪诗若见湘西旧同舎为余倾廪说相思
　　段居士粟庵
　　若人胸臆着万巻始信此庵蔵大千维摩室中坐狮子莲花须上集人天十方国士从坐起聚此一粒空中圆尔时寳刹现毫端跳出云门向上闗痴儿正抱古公案对面不纳须弥山便向粟中寻世界含元殿里覔长安题周忘机画轴【旧闻周忘机隠于浮屠如洪觉范之流然未见其尽也绍兴乙丑清明日观于任子严书室王某题】
　　罗浮飞瀑落九天尺素倒流三峡泉怪底晴起风雨洞庭野色潇湘烟平生江山入吾手况有对坐南昌仙不须作此无声画妙画自以无声传
　　次韵李教授闵
　　赤帷使者朱斑车重檐飞盖遮日乌佛前下马来跪炉草木焦巻苗欲枯我亦本是耕田夫仅能识字勤须臾吟诗闵雨作时无空劳皱眉捋髭须安得年丰鼔不桴便足饱饭甘樵苏
　　观徐明叔画湘西磨崖图【崖在湘西白鹤峯纪官军破贼】
　　衡山高出北斗边九疑苍梧相属聨羣峯环走如却立山脚插入潇湘川朱陵渺邈迷处所白鹤喷薄飞流泉坐看徐郎拂绢素尽驱山岳置眼前徐郎岂是真画手酒酣逰戱乃其天巴陵洞庭连浦溆鲸鲵蟠穴为贼渊诏谓将军出旗鼓楼船蹴踏惊浪喧欃枪夜落照湖水雕弓十万犹控湘西古寺最竒絶丹崖翠壁开何年况公文章善叙事大字怪伟冝镵镌中书异时观落笔因烦吮墨图凌烟孟公韩公毛髪动腰靫大羽冠进贤他年中兴事可考公名亦与兹山传
　　和介甫少狂喜文章
　　少狂喜文章顶戴千佛名年大意转拙肠饥犹舌耕笔扛百斛鼎诗当五言城傥无封侯骨止是识字氓长安公卿中阅人如践更扁舟茍能办自足了一生
　　赠刘允升【并序】
　　绍兴三年嵗在癸丑暮春三月允升自湖南李相公幕府归致相公之意因留数日洽甚作诗以赠之
　　我家神螺峰与子隣井闬闻名初识面逸气起天半坐乆语翻澜诗文星斗烂刺口论世事极能原治乱洗我氷雪怀韵出眉宇灿遂于交逰内得此一好汉自言长沙来幕府天下冠相公秉旄钺英僚照藩翰辟书欲交飞置我在门舘事系国轻重忽逐云雨散请君企踵待势若马脱绊他年恐未免成此竒一段
　　刘端行自建溪归数来鬭茶大小数十战予惧其坚壁不出为作鬭茶诗一首且挑之使战也
　　乱云碾破苍龙璧自言鏖战无勍敌一朝倒垒空壁来似觉人马俱辟易我家文开如此儿客欲造门忧水厄酒兵先已下愁城破睡论功如破贼惟君盛气敢争衡重看鸣鼍鬭春色
　　次韵酬向县丞
　　平昔君家瀛阁老少日结交名誉早眼中忽失如此人尚喜诸郎美风调前年寄书识英妙经歳初酬君勿诮后防相逢应可期顾我形容未枯槁
　　送叙浦令宋元老总干
　　轺车昔参使者驺万里粟帛咸括搜荆蛮小县天一陬却来执板拜督邮督邮偃蹇聊复尔鹤书夜逐秋风起峩冠端恐立螭头汗脚行当踏龙尾公家有儿才毁齿背诵六经如泻水九重天子念勤劳令试礼部收英髦愿作文章惊四海他年一钓连六鳌但知工部好骥子勿怪将军寻鳯毛
　　题惠崇画秋江鳬鴈
　　老崇学画如学禅中年悟入理或然长江未落鳬鴈下舒巻忽若无丹铅定自维摩三昧里半幅生绢开万里不用幷州快剪刀断取鐡围山下水
　　徃年见赵徳麟说惠崇尝自言我画中年后有悟入处岂非慧力中所得圆熟故耶今观此短轴定非少年时笔也故诗中云尔
　　次韵傅彦本三首
　　介子赍金持汉节欲斩楼兰言剀切建康家谱不传人万口讴谣同一舌仍闻载书盈防车指甲生花掌卧蛇祖风凛凛世不乏笑我穷山采蕨芽
　　友琴安用胡公节帘卷鸣自清切忽闻飞语冲骇机亦虑过时听反舌仁风西来随传车挥毫落纸蟠蛟蛇正逢乆旱得霖雨一洗槎枿皆萌芽
　　国歩未宁谁仗节慷慨谈兵多感切当时日厌五侯鲭子云笔札君卿舌争如不识金银车亦无字画能惊蛇且吟老杜江头句细栁新蒲又吐芽
　　用前韵赠欧阳公制
　　埀髫与君相折节初学吟诗开又切君仍抵掌能剧谈至今涛澜翻颊舌人生读书须五车要当赤手捕长蛇不然是事且略置时过松煮雪芽












　　卢溪文集巻四
　　钦定四库全书
　　卢溪文集巻五　　　　　宋　王庭珪　撰古诗
　　雅歌楼诗送永丰宰邓晋卿
　　潢池赤子弄库兵犬牙蟠接防漳汀十年烽火照县郭白昼不敢开衙庭忽见青楼临大路楼上高歌挥白羽楼前解角看投壶终歳不闻挝战鼔主人坐啸已风流小妇鸣筝楼上头曲罢仍能雅歌舞送君此舞传中州
　　送董衮臣提举【并序】
　　湖西提举董公馆于方外幕中月余日得报杖屦之游每听髙论慨然有经世之志忽闻大丞相李公来镇长沙即日撰装走临川以迎谒谨书长句叙别因以送行
　　小庵遂在青林里高轩大马从何至慨然吐论翻涛澜茅檐为我清风起忽传丞相下湖东羣凶落胆先摧锋便欲磨盾作文檄防书飞入甘泉宫丞相叅谋虚位处防看出竒兼破虏席巻江湖波浪清貂鼎勲庸归自取
　　次前韵酬董衮臣使君见寄【时公知岳州】
　　少年通籍金闺里持节荆湖已三至巴陵江水天上来楼观峥嵘半天起使君才气雄山东豪曹巨阙谁争锋谯门髙开洞庭野鼔角震动鱼龙宫此中景致最佳处防间不复谈征虏题诗逺寄江外人政恐六丁来下取再次韵酬岳州董使君【闻去嵗妖贼犯境即时擒灭】
　　西望岳阳烟雾里闻有玺书天上至増秩何年下鳯凰初无草动风尘起我生飘泊任西东孤军敢犯千人锋郢中白雪岂容和牛铎輙应黄钟宫郡楼把酒题诗处笑命骚人等奴虏不忧突境有狂夫立遣偏禆生防取
　　江虞仲生日【正月十四日】
　　王春正月东风回星桥鐡鎻明夜开鼇山千仭接云汉平地五色移蓬莱公家今夕果何夕适逢间气生英才清都虎豹失呵禁九关转钮驱河魁烂柯山头瑞烟起太白之精天上来却来人间知几载少日声名震寰海太学高文擅俊场江南刺史多遗爱江边父老祝长年南极年来一星在明年此夕从宸游鼇山正出鼇头外新莺百啭栁初青龙池鳯阁遥相待
　　李真狂过卢溪卢溪虑其狂之无所归作狂语箴之
　　江南有狂客气欲横九州朝为长安市上游暮出箦中思报皇天恐尔狂不休囚鏁置之东海头卢溪为脱千金裘换酒仍作商声讴醉来骑折六龙背醒后槌碎黄鹤楼摩霄防劔斫月窟何如投笔亦封侯白昼杀人夸意气何如烟雨卧渔舟
　　和周通判永丰破贼
　　五更盾上闻磨墨夜半偏思破残贼平明露布已成文倚马不知军务剧初传别驾下南州人如天马徕西极指挥猛士驱貔虎坐使威声驰絶域单于昔渡西楼山汉皇不闭玊门闗四方羣盗猬毛起旌旗光拂牛斗间回戈必定东征去铠仗如云光照路防书飞入甘泉宫挿羽鸣鞭气横骛公家人物世不衰况复诗名天下知探骊得珠何崛竒更欲尽采瑚枝
　　题李伯时画马
　　秃笔戯扫凡马空人间始识天廐龙山城逼窄那得有注目万里生长风奚官缓牵紫丝鞚好头不着黄金笼时平诸番尽入贡此是玊花于阗骢
　　刘伟明家蔵名画数轴其侄时发得之以示余且求余防而以李伯时画于阗骢马为惠余爱其善冩神骏之姿非伯时不能也复防其后而蔵之
　　送向丰之
　　君家梁苑妙人物羯末封胡咸勃窣子今二十能缀文诗如阵马敢驰突此去荆湖道路长要吟秋水动三湘归时蕉叶应黄落賸入骚人春草香
　　和周秀实田家行
　　旱田歳逢六月尾天公为叱羣龙起连宵作雨知丰年老妻饱饭儿童喜向来辛苦躬锄荒剜肌不补眼下疮先输官仓足兵食余粟尚可瓶中蔵边头将军耀威武防书夜报擒龙虎【近报杀退龙虎大王】便令壮士挽天河不使腥羶污后土咸池洗日当青天汉家自有中兴年大臣鼻息如雷吼玊帐无忧方熟眠
　　再和酬王元勃舎人见寄
　　风电聒天雷动地老父闭门呼不起从教卷却屋上茅偶遇时丰且欢喜闾阎比嵗连旱荒椎肌斵骨生千疮羽书止欲调兵食不贮别库为私藏吾君拨乱如光武将军不数韩擒虎龙神自将羽林儿折棰一挥开北土谁识江南刺史贤政平讼理仍丰年村中傥无石壕吏吏不捉人人夜眠
　　赠蒋山僧【并引】
　　蒋山僧觉海持刘美中书来茶陵予以解官遇海于庐陵作数语送之俾游云阳寻定佛果祖师道塲以乞丐于衡湘间
　　云阳秀湘南祖刹隐林峤曾出老古锥今尚【阙】　　神驹过江来覊靮不受敲潮音震海湖乞食徧蛮徼遣子寻故岑飞锡出泥淖端能破悭贪亦须硬觜爪定林枕防溪门前风水閙一绕钟山归时可自照
　　沅陵遇公美忽谈道术如有所得将之桃源作诗送之
　　昔年结屋并江湾见君心胆方未闲墙东月出夜扣闗酒酣说劔翻涛澜迩来书劔谋俱左寻仙欲鼓蓬莱柁三寸田中已发花九曲江边仍进火蓬莱万里天无涯惊风落叶巻黄沙且过桃源访秦洞玊盘应饤枣如
　　赠写真徐涛【并引】
　　世言画工喜作鬼魅谓荒诞易图也故传神写照为难闻徐涛画卢溪老子作幅巾芒鞵萧散之状见者以为甚似作诗求之
　　徐生画人不画鬼防目加毛必佳士迩来下笔更逼真勿论山僧及童子防貎诗人孟浩然便觉灞桥风雪起如今傥欲画卢溪一庵冝着深岩里
　　赠高伯强
　　高郎读书有何好如鱼蠧书终日哨防烟不属长苦饥行吟安得追风骠羣公顿网加罗搜未肯放子出一头先生上堂应劳苦向来白璧何时酬
　　和欧阳叔向寺丞韵酬刘渐父
　　渤海赫赫东南豪俯挹前辈倾时髦有如青天白日出平地放着昆仑髙都下官寮车可载声称寂不闻中外二陆初来浪得名谬以莼羮夸防对文章直要窥孔顔不可睥睨马与班君门九重耀晶防逺臣胡得来其间清新不见庾开府寂寞诗坛将无主纵使扬雄识字竒刘歆泣叹空自苦也知未遇何足悲时来忽睹青云低鳯凰孤鸣得天律百鸟束喙不敢啼先生能作鳯凰语议论逺过袁虎子岂惟一日动朝廷留作诗人后来史汪洋尤喜陈时议一夜称嗟岂徒谓九衢传写已喧阗气压五侯骄七贵螺江地古人物好迄今故老犹能道醉翁没后颇荒凉秀气盘旋此环抱天恐斯文乆遂终英灵挺出嗣家风身虽富贵异流俗两眼观书耳亦聪应曽夜半参黄石神几暗得无踪迹我本闲愁寡才力闭吻逢君那喘息
　　郡斋次张参政韵呈王舎人
　　使君天下士岂止临一州此州乆废乱弄兵非防偷使君医国手顿若沈疴瘳下免北征苦上寛南顾忧壊堤防蚁穴回澜障东流潢污与行潦咸可供荐羞幕府罗俊彦巨细靡不收天生一世人异趣各有求卢溪老病叟十年不浪游失脚入城府本自非人谋贤侯新下车采瞩加穷搜隣里輙惊怪出门争挽留平生江海思【缺缺】
　　径坐大孤秀犹沈百寮底朅来尉吾邦声华愈晔暐诸公用法律领略极不似輶轩日边来采书于纸
　　送通判周监丞
　　秋江水净磨碧铜秋山先作归意浓况逢星火羽书急立马不复能从容船中载书三万轴鸣铙揷帜摇秋空前年羣盗尚蠭午眼底日压旌旗红行春兼督貔虎士破贼屡奏明光宫今年岂料烟尘起赤白提囊走边吏县官飞符急索租谁能急了官中事不如置笏还县官头巾脱挂西林寺诗句留传天地间时有人来问竒字功名正恐未免耳此役由天不由己










　　卢溪文集巻五
　　钦定四库全书
　　卢溪文集巻六　　　　　宋　王庭珪　撰古诗
　　送赵敏卿
　　翩翩公子天麒麟目光防漆倾坐人万里肯来寻逐客夜夜读书喧四邻君今先渡潇湘水我亦东归聊复尔明朝勑放巫山阳拄杖行穿赤泥尾
　　题洪觉范方丈
　　曲径通禅房辟户得佳境适从阛阓至顿觉耳根静古木含萧森寒梢发光景墙围数竿竹中蔵大千境月从天上来入林散清影炉焚薫佛香盌注浮雪茗客散羣动息兹焉发深省
　　次题周公予赵逢源过瑶林洞中探酴醿
　　桃花落尽春风颠两翁并辔来翩然入门下马看花发仰攀緑叶窥青天倚槛讴吟发清唱终夕拥鼻鸣寒蝉唐昌仙人识玊蕋借月下看乘飞烟明朝地上拾落粉草间防缀如遗妍狂思玊爪搔背痒不可妄得麻姑鞭归来【缺】　应拍手笑君骑马似乘船醉后犹能作长句半夜打门惊我眠
　　送叶通判赴阙
　　乃翁共试蓬莱殿笔力翻澜防河汉联镳并出日华门燕罢缀行风散家声烜赫今益昌高车大马何煌煌江头相遇初识面握手一笑仍悲伤独把穷愁老岩谷喜见高年有此郎如今又作摩霄去行看锵玊侍明光
　　送僧祖麟游龙防
　　大仰古禅窟秀色摩穹苍蜿蜒属龙防半壁开寳坊中有寂寞人宴坐花雨傍杜门不说法碧眼照胡床子昔喜行脚拄杖走四方所至螺鼔閙正作佛事忙是中不可住令人心发狂却寻龙防山夜深闻妙香起望山上月千山同一光从来逺行客终必还故鄊便当随月归急扫松下房芒屩傥已具留钱办茶汤
　　避乱东村逢南岳简上人
　　一别湘山今防载盗贼纵横尔犹在北来鐡马猎夷门金错旗竿绕湖海怜我避乱荒村中杖锡穿云穷嵬茅檐瀹茗清风生月隠霄间星磊磊高谈微及古兴亡为言致祸由时宰着屐包腰却下山恐触危机吁莫采
　　送刘宏夫昆仲赴省试
　　我闻君家书满房骑马夜过丛桂坊乃翁危坐具灯烛诸子读书喧两廊问君读书一何苦要取高官起门戸仰天大笑几时归明年双鹄刺云飞
　　次韵韩朝美砚
　　诗如春风入花骨暖日晴云入竹石退之笔力千古豪世有文章擅东壁松结邻翁乃惜坐中颇复有此客人怪穷儿得寳归布袖淋漓手黧黒
　　次前韵酬罗思义
　　君章梦吞五色翼未羡充宗得文石逺孙词采亦班班复见光芒动奎壁我住江南君住北北人今作江南客论诗争胜类摴蒱一喝成卢子俱黒
　　次前韵酬周公予年家
　　君家大阮声辉赫当年并试龙墀石小阮风流不减人一家顿有双聨璧共题鴈塔多名卿溪头独作渔竿客身经离乱偶相逢怪我婆娑鬓犹黒
　　次前韵酬刘大虚惠端砚
　　端溪之水深莫测千夫挽绠下取石溪翁采得归不眠夜劚鹄卵出苍璧君从何处得此寳赠我惭非玊堂客况无徤笔冩银钩墨汁徒翻老鵶黒
　　王舎人生辰作【道书有金房四年之诀皆铸金为简刻白银编之紫笔书文也】
　　己巳四月二十四甲子夜半天门开是时羣星环北斗一星谪堕人间来星精为人不易得千年孕秀方呈才笔扛龙门百斛鼎家传鳯阁通银防螭头献纳近日月论事力取天顔回中兴文武收髦俊愿公急起乘风雷野人指山祝公夀事业亦与山崔嵬金房难老自有诀银编紫笔磨松煤
　　赠彭时卿秀才【时卿昔年上书言得失不报今以亲防旅于江上有穷愁之厄恐堕其志故作此诗遗之】
　　昔年待诏随公车袖中独有平戎书当年肉食无上防竒才劔客何时无从来谋国忌迂儒遂令此贼稽天诛君能再陈治安防亲丧未举冝何如休论忠孝不两立一抔之土非难图莫但扣门来夜话长缨终请羁单于六月上澣陪王元勃舍人携客游青原山周秀实通判作韵语纪一时胜集奉次元韵
　　使君从千骑伐鼓惊羣偷前驱严虎节夹道森蛇矛别驾工五言句刮造化美笔法蟠高轩银钩照几冠盖一时盛秋旻罗众星寻思问祖意米价作麽生欲扣山中人何由知彼岸残阳下峰顶暮色蔼余蒨鸣珂出修竹驱车转平原登临悲徃昔岂不多名贤独余姜与顔人品亦自胜溪流水溅溅中堪理渔艇賔客随太守风流防百年山间留絶唱巨石枕横川
　　送刘义夫宰祁阳
　　浯溪寒翠拖碧玊石崖硉矹凌苍霞次山竒文走霹雳顔老徤笔蟠蛟蛇凛如诮杞叱希烈至今杰立天之涯公于其间宰民社切勿但取文辞夸当用忠壮出竒节县妖破胆莫敢哗官舟连樯泊溪口符移星火如撒沙旧闻俗苦吏嚣恶端能病政使不嘉先声入境若元气顾见槎枿皆萌芽溪中古月溪上石照公清徳无纎瑕溪流不尽石不老佳名万古磨不窊
　　次韵罗伯固听琴
　　焦桐初不受文理以朱丝竒乃尔坐中忽闻太古音宠辱顿忘那有耻官防曽有一日闲奏刀未觉肯綮难抱牍两衙鳬鴈退目送飞鸿聊一弹爽气朝来如有约幽林鸟语山间乐琴罢挥毫各赋诗满袖珠玑何璀错晚风归袂失炎蒸却忆氷壶此段清酒醒月白重开匣更作松风夜雨声
　　彭青老往禾山读书所寓之室曰蛰庵为赋蛰庵诗一篇送之兼简白云元老
　　彭子担簦行有日拄杖穿云风雨疾主人好事家有书巻埓石渠吞蔵室兹游逺去栖碧山头角未欲崭崭出泥蟠谷底茅屋深丹崖青壁几千寻白云老元坐禅窟笑汝犹作书生吟峰头别打禾山鼓唤起蛟龙趂云雨
　　题向巨源南昌楼诗后【并序】
　　昔年过豫章望南昌楼知其必有胜处欲一登而不果今观向巨源四咏果与滕王阁争江南临观之美始恨昔年怱怱不获一寄目以偿所愿辄作数语题其后
　　南昌高楼在何许亦面西山望南浦壁间有客旧题诗倾倒湖山入毫楮此公平生妙言语突过前人落霞句帘开月出大江横定胜滕阁卷山雨
　　赠蜀僧妙高【并引】
　　蜀僧妙髙自峨眉出三峡为南岳干佛事至辰阳适余窜居是邦髙数相过又将去游江湖吴越之间索诗为别
　　峨眉山头古时月浮云卷尽尘埃防曽随僧宴入中京光照九天开玊阙山月如今亦送君影落洞庭波底彻此时看月忆峨眉山色湖光两竒絶明月随君却复东千里相思共吴越问言古月与今月水鸟风林尽能说溪边惜别重吟哦顾我无才奈若何他日长安逢李白再乞峨眉山月歌
　　戴国和得潘衡墨法于意言之外今携之湖湘必有识之者作诗以送之
　　老潘胶法秘不传君独得之乃其天此法髣髴如参禅忽然有省夜不眠又如神仙换骨法应手不自知其然湖东大帅天下贤词源如海笔如椽本是玊堂挥翰手正要此物供磨研醉题李白三百首扫尽将军九万牋老【缺】殁来知几年声名始落潇湘川君不见吕洞賔竹丝篮子乌纱巾长安市上无人识唤作湖西卖墨人
　　送彭秀才赴国学试
　　君厌江南卑薄鄊担簦万里趋虞庠虞庠黉舎中天起上防英俊如堵墙子欲战艺于其场亦须旗鼔能相当但得同升博士堂看取官职如驱羊














　　卢溪文集巻六
　　钦定四库全书
　　卢溪文集卷七　　　　　宋　王庭珪　撰古诗
　　游贡防洞
　　窜身楚西极幽竒颇穷厯况此古道傍横天竦苍璧何年始开凿工如鬼镵刻飞空数百丈突出清鲸额那知风雨时云雷非窟宅事迹堕渺茫探讨失图籍岂无高世士于此炼金液不能久徘徊上马空叹息
　　次韵折枢宻题向萍乡莞尔堂
　　器逺无近用歌只暂娯从来赵魏老或为滕大夫昔时武城宰其人骨已徂牛刀发新硎夫子辄惊吁向侯本学道与世疑濶疎拥防聴衙鼓庭下一事无不为赫赫名诡众以自殊催科虽云拙于今乃贤欤夫子傥无言黒白共一区家有治县谱不饮常晏如棠隂决民讼松间读我书飞蝗避境土野鹤驯阶除堂上盛宾客不减陈赵予新诗播京邑异世乃同途振辔若登仙身轻衣六铢云间候飞驭君驾何时迂
　　寄贺魏彦成郎中
　　扶桑日出天开关江南太守初赐环鸳行旧班三尺脚踏他龙尾回天顔是日奏对惊众目措国不动安如山为郎画省非常调民曹金谷徒烦要江淮久郁鸾凤姿一飞宜上青云表政使埀绅坐庙堂南北封疆谈笑了君不见河南魏弱翁治行声闻九天上汉室中兴拜丞相
　　谢魏彦成知郡寄惠漂布
　　江南渡头浣纱女年年舟上织白苎织成还自漂江沙女手纎纎白于布水边时有钓渔人何异淮隂漂轻絮一饭能识韩将军不负平生名漂母州西寒士衣百结太守怜渠茅【缺】　　作綀衣倒接防炎官火伞方张设恨无青丝白玉鞭醉骑白马踏江月谁知南国任公子留待深冬御霜雪【昔徐伸车为山阳教官太守程公见其衣敝以新衣易之仲车因思南齐任昉之子冬衣絺绤遂用其事作诗以谢漂布亦暑服比絺绤尤精竒故复用之】
　　题向宣卿伊山有裕堂
　　伊山连属朱陵邨公来力扫衡山云便令筑堂隐其下万竹绕堂松作门此公文简四叶孙竒谋逺畧世所闻胷中磊砢着千古云梦岂止八九吞忆昔荆湖盗初起乞得两郡西南奔至今衡阳道州政父老出涕犹能言负材杰异众所忌使者不便仍谤諠宗闵羞作南山虎李斯却忆东门兎壁后置人谁不知倾身障簏情已具何曽日食一万钱犹言举案无下箸贪嗔俱是可怜人百忧纒身谁得汝请君聴我伊山行九疑洞庭皆可耕清风不用一钱买时有明月窥檐楹其中广莫几万里宠辱微物安能惊自非胷怀有本趣其气激烈何由平安得中郎捋须手唤起桓伊来抚筝【桓伊尝居此山亦尝与谢安有功而遭谤故用抚筝事】
　　题刘知县后隆堂
　　五季列壤争未休庸儿崛起操鉏耰朝为呉臣暮归楚黥髠盗贩更据州君家大傅出竒策气压百万奸夫谋一朝谈笑解纷乱辞爵却归东海头自言其后必隆盛庆源逺与江河流昔时杨寳所活一黄雀犹能四叶清德传至彪又闻何敞隂功唯治狱天遣使者赐策何其优有如大傅安堵十万户宜令后世衮衮生公侯
　　赠别刘文卿【楚公之孙】
　　丞相诸孙早相见子独羁游未识面忽骑瘦马夜敲门始得此郎如小阮通都大邑多豪英乃走穷山访微贱怱怱未暇世论文防看落笔知关键
　　题王主簿逸老堂
　　人生异趣各有托年少何如老人乐老来万事不挂懐乐处勿忧儿辈觉疾雷破山吾不惊亦赖天教闲处着两部池蛙当鼓吹万叠云山作屏幕此时真似地行仙拍酒何须万斛船不爱白日升青天不爱腰纒十万钱但爱百年三万六千日日对芳樽聊自逸明日花开花更好定知不向愁中老
　　题罗氏余庆堂
　　苍崖翠壁前人居犹识当时屋上乌应念前人余泽在飞阁突出青山隅山前老父相呌呼为起里门高着栌葱葱瑞气已充闾他日要容高盖车
　　送刘熙载赴省试
　　江南山欲穷地与荆楚错君生于其间秀气郁磅礴文章变骫骳声名久渹硞至于吐言谈风味亦不恶如何生寒窘诗书对藜藿天网罗英材搜猎徧丛薄君材万人敌百鸟避一鹗忽从布袖中盈编出新作竒怪惊我前雷电杂风雹行当试殿陛宏文要追琢同游三数公词艺俱赡博上方集多士谋欲取京洛径须陈治安端不谈冗龊致身青云上去天才一握早寄山中人庶以慰寂寞
　　赠刘亚稷
　　君家大父当元祐赋压乡闾在人口子今二十能缀文已观落笔蛟蛇走蓝田出玉果不非岂知剖蚌得珠玑乃翁高材卧林壑眼中有此光陆离炯然见子侍公侧鹓雏翠倚碧梧枝尝闻鹓雏之生破卯出五色即欲摩天飞陆机少年作文赋河东小凤才亦竒自古有英物秀发皆如斯我谓鹓雏排风整毛质翦拂始光辉尚须硺琅玕之实饮瑶海之池然后巢阿阁集赤墀赤墀阿阁无凡栖期子当呼凤来归
　　谒王宣子舍人
　　埀旒画衮云绣裳天子择日开明光临轩策士必亲览鸿文独高翰墨场都人争看状元出九衢车马何煌煌贵名一日动天地破卵挿翼飞鸾凰螭头献纳近日月谓公逺器宜庙堂麟符虎节下霄汉双旗忽开南斗傍朝廷已知弱翁治行且大用归岩廊江边野老病初起始欲杖策窥门墙
　　张元晖生日【三月十六日】
　　春风吹月昨夜圆门对新生洲渚边紫文鸑鷟初入梦燕公手笔大如椽赤松黄石俱长年金钩鹊印仍家传劔池霹雳蛟龙吼寳气飞精射牛斗人呼张镐帝王师相公元是山中叟
　　和王宰早梅
　　雪里花开氷未折如见瑶姬侍君侧瑶姬国艳欲倾人嫣然一笑颊齿白疎影横斜语最竒桃李凡姿无此格瀛上休观倒晕眉且看娇黄涂半额
　　赠欧阳伯威
　　欧子扶亲丧﨑岖度湘巘岂无当涂人孰肯为封传跣足行万里仅能及乡县埋玉谋荒山此计堕弥漫世无郭元振一举四十万积微防众力庶可咄嗟办
　　送颇侄郡学读书
　　郡侯勤劝驾英声播江濆学官得鸿儒笔头弩千钧金兰二二友执经造其门欧阳子刘子试艺咸有闻吾侄奋袂起去若渇骥奔妙推天地假高谈帝王尊入室得妙语录寄青溪邨
　　还刘秀才文卷
　　君家迩来妙人物叔父风流更超絶中兴天子搜羣材龙虎同年收羯末我识君家铁面公当年作赋声摩空君今祖袭乃复尔自出机杼成家风惠我新编盈大轴武库五兵森在目纵横璀璨不知名圃昆山皆积玉文章磨治欲无瑕要如春风开百花笔端着力觑天巧自我【缺】发成嘉葩
　　和通判周监丞见赠
　　大厦久撞坏撑拄非一支安得好柱石壮丽如昔时向来荣盛处草木今纷防羣材未尽出去若马脱羁岂期朝无人过之辄欲私骨相不媚妩因归结茅茨忽逢高轩过飘然鸾凤姿宜在帝左右珥笔班龙墀少年厯清贯高名谁不知胡为至下邑抚俗问民疵题诗满岩谷妙处有余师



　　卢溪文集卷七
　　钦定四库全书
　　卢溪文集卷八　　　　　宋　王庭珪　撰古诗
　　和赵叔清蜡梅
　　春入梅花邨蜡妆林影繁香肌冒寒立此意为谁存宫额半涂黄要为出俗韵不露氷雪姿风流真素蕴
　　江亭候施倅醇翁阻水涨作诗寄之
　　夜雨涨溪碧天明望归舟飞防出木杪浩荡兀中流洪崖仙人姿谓落沧海游兴尽却回棹待此霖潦收抱琴出竹迎倒披翠云裘风涛正可久烟波生暮愁【施肩吾得道于洪崖公其裔也】
　　闻郡中请贤老住报恩作诗赞之
　　夜郎佛刹接西土谁敢招提境中住老贤元是住山人拄杖无心自来去山中猿鹤不须惊明朝聴打禾山鼔鼔声新响振人天水禽草木咸歌舞
　　赠罗道人
　　余昔游湖南闻罗道人而未识也忽相遇于螺浦之西须髯如画神锋甚伟又出时贤所赠诗益知其有以异于人也亦作一首赠之
　　道人渇饮石缝浆须髯墨黒两颊光或云公是伯休那又疑楚有接舆狂倒骑白鹿渡湘水独识老翁跳玉堂他年卖药长安市乞我仙人不死方
　　赠蜀僧无观
　　蜀僧无观善相自谓未能遍阅天下士意江海山林之间必有异人行当访之于其别也赠之以诗
　　师出峨眉西极天万里一衲双行纒朝游名山暮沧海不着脚踏诸方禅眼中自有识人物行尽江南山水窟紫云深处有神仙高马达官无此骨溪头惜别强吟哦顾我无才柰若何他日长安逢李白为乞峨眉山月歌
　　次韵胡邦衡衡阳县瑞竹堂
　　墙里围脩竹竹间开草堂经春多夜雨入夏长新篁节抱幽人操风敲明月珰孤根元独立并干两争长影落龙蛇动清移枕簟凉门常对衡岳气足傲羲皇日射玲珑色林疎琐碎光双茎非别种异物出时方海峤名虽久湖湘迹愈彰行当卧龙起天为见珍祥
　　和胡观惠诗兼致守倅招延之意
　　伊昔桥门盛环观璧水春一鸣先折桂百拙误谋身憔悴湘江曲淹留京洛尘思归縁竹鹤静念愧朝绅顾我蓬蒿贱逢君海岱珍赠言多溢美秀气发清淳本出东臯裔元非水北人山灵回俗驾幕府盛谈宾骏骨千金重沙鸥万里驯人生各有趣忍负接防巾
　　和施倅岁暮感怀
　　野濶生愁兴时危无定居渊明伤倦鸟张翰忆鲈鱼宦路风波恶交情势利踈谋生成龃龉欲进复踌躇盗贼犹猖蹶田园未垦锄君王图治切新下急贤书【近有诏求直言】
　　和欧阳广明竹间桃花
　　雨罢新花明晓日竹隂琐碎错黄金墙头过尽双飞蝶叶底巧啼何处禽玉女洗妆匀浅淡老龙脱箨着青深柔姿敢并高标立直节时容粉面侵爱客分明莫来折坐舆径造不妨寻桃花落后春事已唯有清风满竹林













　　卢溪文集卷八
　　钦定四库全书
　　卢溪文集卷九　　　　　宋　王庭珪　撰律诗【五言】
　　秋郊晓兴
　　玉露三秋夜银河八月凉山虚响相荅江静练浮光雨足园蔬茂年丰稻穟长不忧羣雀噪鸣凤在朝阳
　　送谢梦叟昆仲之湘江
　　蜡屐访穷巷脂车戴晓星哦诗添些语望岳挿清冥烽火连蛮徼楼船壮洞庭潇湘多夜羡尔对牀聴
　　秋夜周子康登辰州城楼
　　残夜不能寐起登城上楼山衔半江月风撼九天秋鹊已栖高栁人犹棹小舟谁云羣动息渔子正埀钩
　　清江留别任子严
　　正月过此甚遽不果寻访及归又以乡人相迓者众不肯泊舟輙留数字寄别庶子严知我过此耳
　　正月下南昌扁舟过玉梁逢人问任子迷路失仙乡吾道今如此斯文恐未亡乌台千载话他日自辉光
　　送客
　　东门杨栁陌车骑散林坰草绿古今道马嘶长短亭人归天北阙光动斗南星送客何年了春苹又满汀
　　次韵方性夫同年见寄
　　【缺】　　　　先朝始赐官同登进士第半着【缺】
　　倦飞鸟词源倒急滩平生事何限话着齿牙寒
　　用朱希真韵寄葛主簿【时权永新县丞】
　　闻道石壕吏今犹夜捉人徒烦移簿领何计静烟尘痛哭声连野椎敲疮满身催科君正拙宁不动悲辛
　　再和一篇兼寄朱希真
　　主簿四海士先生千载人羁游厌旗鼓谈笑出风尘高卧屡违防【希真累征不赴】荣名忽中身清诗何絶妙韲臼识余辛
　　溪上春日
　　迟日千花艳开帘双燕飞好山晴【缺】　逺水静含晖细草争青出佳人薄暮归此时春思乱未觉向来非
　　送乐秀才归新淦
　　夜雨涨新碧晓舟揺古堤防从金水落家在日梁西万竹绕茅屋千峯隔钓谿探囊能起死门外想成蹊【乐善医】
　　春日游鸽湖山
　　风起羣木末花开两壁香山溪云影变人静鸟声长绀殿横崖起飞泉喷玉光扣门僧出定弹指下禅牀
　　凤停馆中秋
　　山高月未吐吟上岭头看万里云霄静一天星斗寒虾蟆出金背玉兎动银盘唯有南飞鹊绕枝终不安
　　和葛德济见怀
　　愤气蟠胷久开谈音吐鸿云山初濶别罇酒忆相逢暮草黏僧屐晴江理钓篷闲居诗句僻祗自咏家风
　　送妙空大师往郴阳省兄
　　逺水萦环碧秋山作剑攅取经行岭徼飞锡下云端风卷湖烟静天高雁影寒何时却回首即为扫蒲团
　　宿唐兴寺夜雨
　　木落羣乌起孤眠枕未安客愁金槖尽酒病玉壶干雁过风传响鸡鸣送寒平生万感集咄咄出毫端
　　和周监丞闻京洛关中收复四首
　　扈圣尊皇极真人握赤符梯船初入贡舆地夜披图力战非天意赓歌奉睿谟花卿虽猛将絶世可能无
　　又
　　战垒初休马边烽不举狼山河秦地壮日月汉天长剑防将销尽钩锄始破荒欲观调鼎手一脔已堪尝
　　又
　　喜有官中信衣冠返旧京交驰节旄使悉罢羽林兵丹诏从天落羣心仰首迎萧条万里道今日有人行
　　又
　　河南新郡县吾宋旧山川乔木应犹在遗民不记年行人将汉月持节照胡天属国今无恙遥知免齧氊
　　送刘禹锡之官五羊
　　南海千山外东风几驿催岭头梅雨歇旗尾瘴烟开蛮徼无尘起中原有使来时应问消息防向日边回
　　秋夜
　　山色酿空碧砧声鸣翠防自怜为逐客谁为捣寒衣居士本无病叅军胡不归扁舟在吾手尔莫用危机
　　晓行唐兴寺道中寄刘美中
　　雨洗穹色静云间晓碧初峯峦争峭拔台殿已清虚邨落孤烟起人家半岭居回看岩际寺几欲倒骑驴
　　清轩
　　竹迳有佳色耳根无市声山如画屏立水作縠文生牕户松风响园蔬杞菊馨夜深天更静待防玉蟾明
　　乱后过东山寺
　　烟尘苦未尽绀殿倚岩阿云防佛世界山栖老禅和斯人具眼目法力辟兵戈欹枕聴粥鼔谁能柰尔何
　　和黄子余湖南道中寄弟子黙二首
　　花落黄陵庙禽声隔岸闻山川湖外逺牛斗地形分回趂峯头雁遥瞻岭上云惠连诗更好梦里亦思君
　　又
　　卷里诗新出关中记旧闻乾坤今转大呉楚昔尝分雾失朱陵峒晴开紫盖云仍传九疑尉竒策动明君【时方传乡人营道尉董体仁作殿魁】
　　又和酬子余
　　句法出脩水家声谁不闻微言虽甚秘残馥可能分笔扫堂堂阵词飞蔼蔼云马卿才思逸倾动卓文君
　　又和酬子默
　　牛渚西江夜新声月下闻定知终夕咏不觉晓光分傥有罇中酒重论日暮云山林正憔悴抵掌忽逢君
　　颇侄明碧轩
　　不可居无竹开轩眼界新风摇碧玉玦雨解箨龙鳞晩色侵书帙疎枝挂月轮客来从迳造莫问打门人
　　和李巽伯送刘德基赴县斋
　　令君湖海士置榻谓公贤绿野千峯翠朱甍万室连客依彭泽栁人问孝亷船他日功名逼金鱼未免悬郡燕新进士胡文侍读即席赋诗因次其韵
　　雁塔题名处蟾宫折桂新英雄缀行列材业济生民荣耀初开宴招呼如此宾鹏飞上霄汉横海脱凡鳞郭教授南牕置酒观竞渡次坐客刘时举韵
　　一饮径一石此风谁敢陪【谓刘也】日移林影转船劈浪纹开银烛自相映玉山何用推广文官独冷赖有酒盈杯
　　再次前韵
　　殊方作异客胜日喜游陪鼓噪风雷动防争锦绣开诗元无格律谁与定敲推折得新荷叶聊将当酒杯
　　送郭教授【代人】
　　蛮域经年住飘然见古风新编文似锦高论气如虹杖屦容追步箴规有发防方期亲謦欬吾道又将东


　　卢溪文集卷九
　　钦定四库全书
　　卢溪文集卷十　　　　　宋　王庭珪　撰律诗【五言】
　　庐山道中寄送聂名世
　　邨逺孤烟起山明晓雾开人行万松里路过九江来此去日千里其如肠九回淮南酒楼近玉笛不胜哀
　　次韵杨廷秀临安小楼不寐之什
　　坐待银蟾上寒禁酒力加霜清羣动息雁过几行斜楼角犹吹笛天街又走车客眠终未稳人语已争哗
　　次韵李巽伯赠琴僧惠端
　　老端高世士髯李仙中人凤吐千篇久鸾吟十弄新妙谈天地假笑破海山春物物消磨尽今年始是贫
　　野外春日
　　步屧穿花径香风吹客衣地偏穷谷暖雨过乱莺飞草色连空濶僧居入翠防田翁泥人饮数肘不容归
　　送向主簿
　　枥马志万里棘鸾才一飞荐书闻帝里防服过庭闱野渡生春草林花弄晩晖君家芸阁老应问我何归
　　题刘元弼逺庵
　　门径临官路耳根无市声山从云外起风入坐中清静趣逸天半孤吟待月生缅怀江海意溪水绕庵鸣
　　辰州上元
　　留滞沅湘浦飘如云水僧来为万里客又防一年灯翠幰褰珠箔高楼俯玉绳鼇山今夜月应上最高层
　　用前韵酬清首座
　　寺寄他乡客家居何处僧一盂钟后饭数盏夜深灯出井初无索斵轮还中绳拟心观此境阶级已成层
　　早春游孔志行园
　　小圃傍城郭新堂磨碧甎青枫未鑚火高栁已参天好鸟又相语幽葩自在妍敲门时迳造不问主人贤春日携頔子同刘养正教授游净国寺至李家园
　　野外烟光濶僧园竹迳通栁丝摇嫩绿桃落轻红处处花如旧年年人不同自矜双足徤着屐试春风
　　清明日访胡师顔【记是日所见】
　　门巷倚城郭林亭占水云竹摇碧玉玦池皱绿罗纹鸎舌初调曲兰芽忽吐芬牡丹虽晩发风味独超羣
　　入辰州界道中用頔子韵
　　路入荒溪恶波穿乱石跳骑驴行木杪避水转山腰倒挂猿当道横过竹渡桥吾生本如寄嵗晩尚飘飖
　　忆馨鸿二孙
　　余窜夜郎日二孙才三四岁阿馨已诵得数部书兼寄书纸来阿鸿尚幼余甚念之作忆馨鸿诗寄令诵之
　　忆汝何时见愁眉此日舒别来三换岁诵得几多书字稍堪拈出翁今喜有余阿鸿才弄笔相对想轩渠
　　题步云轩
　　身在飞烟里如登霄汉行云从脚下起雷忽耳边鸣暮碧佳人逺春红晩照明能消几緉屐当不负平生
　　题昭昭阁
　　天意岂难诉云烟降真倚栏瞻日月满壁绘星辰夜梵光生户晨炊灶见神高门有隂德当不误儒身
　　和余教授
　　词高云蔼蔼笔扫阵堂堂妙絶江南社清新乐府章穷通元自乐身世两相忘不下千寻海焉能得夜光
　　和胡观光闻蝉
　　地僻林逾静山幽鸟不惊日高帘影重蝉噪栁隂轻鬓学风前翼琴传叶下声士龙能作赋为尔特留情【琴曲有叶下闻蝉陆士龙作寒蝉赋】
　　送李彦明
　　彦明欲赴大学补试因省叔父吏部吏部余之故人作诗送之兼寄吏部
　　叔父今谁贵中郎一世豪渡江人物盛容驷里门高冠盖荣吾党芝兰见汝曹兹游兼问学鼔箧莫辞劳
　　江上
　　倚杖江风起呼船水面开人从州觜渡帆破浪头来月色共千里天恩徧九垓当年送客处待防赤车回
　　送杨彦昭往湖南谒陈梦肇运使
　　结客少年日同游碧水边今持绣衣斧就覔孝亷船湖濶惊千里云开有一天莫嗟清絶地不异泛红莲
　　谪辰州
　　得失真何事文章妙入场隐身三十载汗简几千张名落江湖外气干牛斗傍吾衰任飘泊朝夕渡沅湘
　　沅江上晩晴用頔子韵
　　急捎溪面兰桡转渡头寒鸦栖古木晩日射危楼山带黔巫逺水还荆汉流晴天思无限细细数沙鸥次韵周秀实通判送段季裕还永新二首
　　竹下忘年友谁如借与戎相从知理窟防见立竒功两地风烟接三呉水石穷飘蓬岁事晩何日一罇同
　　又
　　州里闻名旧江湖识面新读书元自喜拟古欲谁伦岩穴人归隐池塘草又春周侯有佳句持赠可娯亲
　　惜春亭席上和伍孺安酴醿
　　满眼伤春色瑶花堕玉巵羣仙下来防皎月自相随国艳晩尤贵天香发每迟我方留客醉帘卷未教埀
　　同施倅游寿昌观
　　岸曲穿丛篠山回转翠屏烟云摇晩霁楼殿倚空青栢黛参天峻松脂入地灵幽寻未能及重约扣岩扄
　　赠惠门端师
　　乱后过连岭闾井皆空唯惠门寺岿然独存书赠端师
　　刼火燋乡邑烟尘何处逃云藏佛世界门背古亭臯径隐花木静山深人物高老师具眼目法力辟兵刀
　　齐云阁
　　缥缈虚无里嵯峨碧绕穹云从断山起楼在半天中暮碧千峯雨凉生四面风更临风雨上待防出丰隆
　　清音亭
　　亭枕秋山窟山明水共清空林生逸响飞溜落寒谁识高深意初无世俗情何当携韵磬冩此澹无声
　　次韵伍孺安赋草堂瑞香
　　草屋帘埀地移花共宴游艳姬香入骨熏炷锦幪头絶世方名立残霞暮不收夜声灯影乱犹【缺】
　　水亭
　　新暑池亭上竹风吹我衣残花经眼尽好鸟傍檐飞水面澄隂濶橘林香气微傥容携茗具来此避炎威
　　遗经阁
　　殖财作争府教子乃义方斗起千寻阁中藏万丈光诸郎一受业丹桂几回芳他日石渠论斯文想未亡



　　卢溪文集卷十
　　钦定四库全书
　　卢溪文集卷十一　　　　宋　王庭珪　撰律诗【七言】
　　寄黄平国正字
　　麟阁岧嶤入紫清官居真是上蓬瀛玉壶风采想如旧金马文章元有声近喜边头新奏捷独怜江外正拏兵老夫饱饭无他虑料理敲推怠未成
　　陪周秀实通判游欧阳炳文园晩过隆庆寺契真亭
　　别驾前驱朱两轮后车蓝缕载穷宾开门叵复见此客防竹何须问主人坐久风云欲回薄雨余钟磬忽清新隔墙便是城西寺应有高僧住契真
　　和李巽伯少卿见懐
　　眼高四海意何如敢谓论交到濶疎春草梦池方得句夜霜置酒复怀子初披郇国五云字何啻刘公一纸书铜鼓遇时思发响蜀椎须待刻桐鱼
　　次韵徐漕案部至庐陵见访
　　节拥朱轮下九霄因从物外访英豪江南正自贤徐穉天子先应问伏滔试防翰林批凤尾何如大尉饮羊羔诸公拔剑论功业当念萧侯转粟劳
　　寄程子山舍人
　　老泉仙翁骑列星文采风流属此甥凤阁初传【缺】　様帝城新有能诗声青萍出匣蛟兕吼赤手捕蛇狐兎惊愿扣洪钟识音响暮年聊欲聴铿鍧
　　过刘美中新居
　　乱碧峯头水拍堤白沙寒竹净柴扉晨光破雾千山出絶壁盘云一雁飞牕外烟霞舒锦绮坐中谈笑落珠玑江边野老逢人说待防追锋入翠微
　　陪元勃舍人秀实监丞游彻见阁
　　薰风拂晓度长堤堤上双红卷使旗楼影与天俱在水岸沙经雨不成泥他州半落青山外别浦遥分翠浪低渡口神螺谁复识江空应只月明知
　　登滕王阁二首
　　翼轸南边第一州滕王高阁枕江流天提日月东南走地辟山川昼夜浮午后朱帘卷斜照更深白水自明楼当时帝子鸣銮后歌舞重翻又几秋
　　滕王歌舞今千载髣髴鸣銮度绮牕尚有残霞伴孤鹜时闻晩唱下长泷危栏杰栋临无地翠岭层隂落半江欲咏朱帘卷山雨含毫自觉寸心降
　　赠黄伯成
　　痛饮长斋拟八仙醉中谈辩亦逃禅吟诗不落正始后作佛定居灵运前富贵逼人应未免文章惊世始堪传近闻相国频搜访应有除书上九天
　　寄贺刘美中舍人直学士院
　　明光清晓玉开关脚踏金銮近侍班行尽九重天上路正临方丈海中山紫薇阁对青霄近红药花翻白日闲待防飞龙催赐马锦袍莲烛夜深还
　　出城北由山径入彻源忽逢荷花弥望不知为何处询其地名曰长塘又行数里行大路出连岭作诗记之
　　山根细路绕长塘忽有荷花照水光误入孤邨防青壁却逢千盖拥红妆采莲不见溪中女缓辔徒牵马上郎行傍绿堤将过尽回鞭小住惜余香
　　长沙试殿闻傅彦济永州考试还先寄此诗【永叔出试院诗有云入帘蝴蝶报家人】
　　归马锵然响辔环道傍春色正斓斑吟登回雁峯头月览遍清湘雨后山剰有虹蜺蟠笔下喜闻蝴蝶入帘间花时独锁深深院卧聴笙箫梦里还
　　再次前韵
　　湘水清如碧玉环湘妃泪染竹痕斑此时游宦非高志何日抱琴归故山雁塔共题双阙际马蹄同下五云间今朝顦顇荆湖外却望烟霄叹未还
　　春日山行
　　缓鞚青丝马不嘶春山草长静柴扉迸林新笋斑斑出隔水幽禽欵欵飞雨过泉声鸣岭背日长花气扑人衣云藏逺岫茶烟起知有僧居在翠微
　　正月二十立春观雪次韵向文刚
　　雪拥东皇下紫虚霓旌凤驭肃前驱天将平地开银阙人似春氷在玉壶緑蚁飘香浮翠斚青丝传菜出行防老农惯识丰年兆正欠渔簔入画图
　　再次前韵二首
　　马上吟诗雪满须埀鞭信马不须驱病余消渇浇茶枕醉后狂歌打唾壶坐见词锋【缺】武库还如禁脔出天防笔间能作有声画似防辋川摩诘图
　　天公剪水落空虚似借东风暖力驱未用春禽催脱袴宁闻沽酒劝提壶歌楼人唱郢中曲野寺烟生香积防何必万钱方办酒一杯随分岂难图
　　避乱深山防兄寳君寄牡丹数枝鲜妍不减平日始觉茅檐顿有春色感叹之余因成拙句
　　乡井雕残屋瓦颓东风依旧上池台别来纵值时方乱春到何曽花不开骤觉茅檐堆锦绣未消翠毂走尘埃勿云去草草无恶今日遮藏要草莱
　　再过东冈
　　物色江寒枫叶凋江边微雨暮萧萧白沙翠竹旧行路碧水朱栏新渡桥尽室当时避征战十年闲事付渔樵如今杰屋明人眼一笑端能覆酒瓢
　　送元上人游仰山归泐潭
　　两刹崚隐翠岑却担拄杖出烟林来时饱吃东禅饭归去泥添古佛金絶岭松篁青玉瘦上方渔鼓白云深是中不可着言句且聴半山鸾凤音
　　次韵欧阳叔向水中月
　　月从海底转天心影落长江海共深倒卓玉轮窥白兎平防波面拥黄金魄随秋水流无尽光射寒潭晓未沈此月已曽经照古又观古月照如今
　　次韵周子发喜雨
　　天边旱魃凌高秋草木焦卷生百忧正欲焚山泣魑魅忽惊暴雨交田畴牲羞奔走羣祀喜雷公怒叱万鬼囚何当尽洗炎热苦坐令清风还九州
　　和胡观光登酒楼
　　李白夜登孙楚楼楼中翫月苦淹留定知公等非凡客要是人间第一流玉勒穿花回曲径银槽防酒注深瓯遥观翠幕张灯处小妇鸣筝生上头
　　和赵叔清书事
　　铁马初休淮上兵人心遥望泰阶平祥云宻绕皇居近喜气先从日下生汉殿风高飞燕雀秋宵星乱落欃枪从今且覔耳边静半夜不闻鼙鼓声
　　和陈相之至日即事二首
　　湖海元龙气宛然求田问舍语何缘两京梦断无消息万里人归有歳年岭外梅花愁欲破云安江水逺堪怜兹辰不预朝阊阖犹喜山间稳昼眠
　　南雪常时不到地岭梅今与雪夤缘渐添化国舒长日更卜祥云大有年万木寒痴犹自冻一枝疎瘦想堪怜时聴野老谈新政坐竦诗肩夜不眠
　　新学【缺】　　落成释奠诸生毕集喜而有作
　　洗尽西江战伐尘忽开宇照城闉一时人物风云防千里溪山爼豆新傥使将军皆遣子定知夷狄却来宾脩文偃武须今日鸣玉锵金未乏人
　　和欧阳周弼
　　谁念扬雄寂寞居忽逢佳士倒衣裾裁诗秃尽千毫兎岸帻斜欹半幅綀节并松筠霜雪后唾成珠玉笑谈余穷山避寇应愁絶付与骚人万古吁
　　别葛德裕主簿
　　官冷身闲簿领稀时从物外赴襟期慿君少缓青丝鞚为我聊倾碧玉巵野寺石泉秋煮茗松牕雪屋夜论诗悬知别后东风近先寄寒梅第一枝
　　和葛徳裕别后用旧韵见寄【阿吉德裕子也】
　　渝川咫尺如千里千里犹堪鸡黍期旋滴银槽将进酒细倾金屈倒埀巵闲为洛下诸生咏突过黄初数子诗阿吉想能骑竹马凤雏低映碧梧枝
　　送裴主簿
　　长江归去又骑驴依旧青山霜叶枯入眼云山有佳句脱身捶楚亦良图轻装但载书千卷后夜相思天一隅乍喜飞鸾离枳棘莫贪为县落双鳬
　　和居东邨作【山中有西泉寺故基】
　　避地东邨深几许青山窟里起炊烟敢嫌茅屋絶低小净扫土牀堪醉眠鸟不住啼天更静花多晩发地应偏遥防翠竹娟娟好犹隔西泉数田
　　送邹去非
　　去非自清江来求书徃郴阳防贡籍明年当赴省试余宣和庚子歳作郴州考试官去非时为牓首今二十一年矣
　　郴阳叨预校羣英二十年来一梦惊往日下帷搜俊异见君落笔已纵横才高固可万人敌志大欲图千佛名谁念先生今老矣披簔倚杖防岩耕
　　次韵向文刚晁叔易游青原
　　佛屋深蟠七祖山鲁公竒字刻孱顔能来把钓溪台上安用赋诗戎马间薄宦不知何处好浮生才得此时闲夕阳渡口人争渡又趂城头暮鼓还
　　安成再逢黄平国
　　忆昨相逢气益明投书力诋汉公卿一时末俗无高论千古佳名属后生魏郡初徴狄仁杰汝阳几缚李元平行当献纳麒麟殿防挽天河洗甲兵







　　卢溪文集卷十一
　　钦定四库全书
　　卢溪文集卷十二　　　　宋　王庭珪　撰律诗【七言】
　　题郭秀才钓亭
　　野濶江寒一雁飞碧芦花老鳜鱼肥绕栏绿水秋初净满棹白苹人未归醉任狂风掲茅屋卧聴残雪打蓑衣他年欲访沙头路防自携竿扣竹扉
　　次韵江正邦
　　卢溪春水欲平堤满径蓬蒿竹掩扉斋馆静无尘土杂盘飱喜有药苗肥君寻甘露峯前住人似山隂雪夜归江海未应终寂寞鹤书将下钓璜矶
　　正邦闻王师来驻辞归禾山次韵以别【时传发兵驻吉州】
　　潘才如海无堤肯顾衡茅竹里扉闲钓一溪春水緑尚容三寸白鱼肥忽传铜虎天边下共探骊珠夜半归此去烟尘犹未静何时马迹破苔矶
　　和谢倅谒县学
　　玉帐高谈已厌兵聊将小队出郊坰先生文史三冬足学士铜钱万选青他日却登龙尾道教人顶戴佛名经诸儒勉称兴贤意作赋摩空动汉庭
　　和周公予游春用前韵
　　晓堤春浪拍江城出郭试寻堤上坰云脚忽从平地起栁梢先入半天青邨深渐觉人烟好地僻苦无车马经日暮归来微雨歇酒醒客去月当庭
　　酬张公敏示古战场赋【公尝纳文学今再赴试】
　　吊古高文说战场毫端凛凛挟秋霜自能突过今人作不必污为梵册藏曽卷笏袍还圣主重携笔札试明光曲江故有家声在莫拟愁诗似景阳
　　和李彦文【名献民尝撰芸斋广录行于世】
　　偶从山泽得追陪吐论风生不受埃曽读芸斋编广录固知天下有竒才愁堆青简千年蠧忙过黄槐防度开往歳闻名未相识常如弱水隔蓬莱
　　送李成叔归峡江兼简萧懋德【成叔先之之子】
　　平生未见嵇中散野鹤轩昻识季昆江表今无耆旧在中郎尚有典刑存螺川汗炙书千卷玉涧船归酒一罇独羡冰清萧处士通家能入李膺门
　　次韵裴主簿述怀
　　著书尚有银管笔骑马元无金络头陶令种田非左计漫郎作官真薄游脱身簿领归来好入手渔竿隐去休老瓦盆边可呼客兴酣何用玉为瓯
　　谢直夫乘小舟访予于横山堂兼惠佳篇奉次元韵
　　谢公雅量含邱壑夙有江湖万里情乃肯屈身登野艇更容着帽进书生诗成絶壁烟霞动雨过晩云楼阁明句法谁堪敌康乐毫端应挟雪霜清
　　春日横山堂有怀谢直夫用前韵奉寄
　　解道澄江元有声东山出处更关情高吟正忆西堂梦妙语又逢春草生沙尾断篷埀钓逺峯头晩日落船明不将军骑惊猿鹤岩谷犹传此段清
　　草堂东桥翫月
　　坐看冰轮碾太清赤栏桥下水先明光从蟾兎窟中出人在鲸鼇背上行地隔里门无俗客楼高隣笛有新声此时逈絶非尘境更听天鸡第一鸣
　　谢同年李提举见访
　　曽共丹梯步广寒自无仙骨堕凡间君攀玉兎窟中桂我返神螺江上山岂谓观风经邑里犹能驻马问柴关鸣驺排入蓬蒿径踏破岩前緑藓斑
　　和赵叔清登殷仲堪读书台二首
　　晋朝人物渡江初为郡风流只载书临水重开数间屋宿兵仍富九年储英豪系出三公后磊落胷蟠万卷余东观诸郎未堪比登车不落问何如
　　池上开轩对郡楼当时太守气横秋声名已负荆州望舟棹更为沧海浮挿架古书芸防蠧隔溪游女扇障羞仲堪没后今千载孰谓人间无此流
　　春晓招友人
　　庭前好树宿烟浮上有珍禽啼不休花发乱红稠屋角栁翻新緑出墙头起防霄汉知晴色旋买壶觞办胜游平旦争门人竞入与君先上望京楼
　　和周公予呈向宰
　　夜闻急雨洗氛埃庆泽仍从天上回寰海自应遵诏防管何用费诗催东风渐着金丝栁和气潜飞玉琯灰遥想慈宁动新乐禁门清晓拂云开
　　次韵黄元授见访
　　中兴人物起纷纷应有竒才合致君仰视孰为真汉相夜行何识故将军且骑骏马天边路莫话高楼日暮云年少功名方入手勒移休动北山文
　　次韵胡观光长庆寺早起【公屡获盗而不见知于州郡故云】
　　晓天楼殿倚空虚尚见星辰落落疎鹊动高林人起后马嘶残月客行初偶来作尉聊驱盗岂谓论功得谤书但使一方无犬吠即防黄纸下新除
　　和黄元授喜雨【防城之役邨落骚然冀采此诗当更讲求利病也】
　　天公叱起羣龙颠黒风立海倒百川黄流忽通南北港白水自满高低田官军从来仰征赋农民岂解持戈鋋虽得一雨洗炎热夜吏捉人谁使然
　　次韵荅刘元弼
　　鼓箧同登乐泮年论文谁复似徐坚向来聚散如春梦此去逢迎应宿缘陋巷苦无高马过新诗时有贾人传芒鞋竹杖俱无恙归日犹堪作地仙
　　次韵何倅雪诗
　　半夜隂风卷地来平明犬吠恐为灾高吟梁苑词方就醉卧袁门打不开贫甚此时穿履出兴阑何处棹舟回琼楼玉宇非人世疑共卢敖上九垓
　　贺郡守生辰二首
　　月丽重离日正明星精磅礴应时生诗成五字今无敌赋压三都世有声殿阁微凉风乍起门庭当昼雀争鸣拟将间气为公寿编入中兴颂太平
　　鹊印铜钩几世传门中人物自超然高文大笔无双誉紫府丹台第一仙防见黄眉三洗骨谩劳青史再编年西林恐未容归隐将有追锋下九天
　　蜡梅寄陈相之侍郎
　　野寺西边雪压梅曽陪杖履探春回重寻宻竹檀栾外又见疎枝摘素开步屧寻花嗟我老巡檐索笑共谁来细防风味依然在不是刘郎去后栽
　　和向宰喜雨
　　夜听雷车碾太清风翻急雨落平明不忧稻穟已燋卷似见天河欲倒倾犴狱系囚应尽洗丰年诗句喜先成东郊南畆邨邨乐草木欣欣亦有情




　　卢溪文集卷十二
　　钦定四库全书
　　卢溪文集卷十三　　　　宋　王庭珪　撰律诗【七言】
　　刘美中自翰苑归追怀平昔之游再过唐兴寺陈迹依然辄成长句奉呈
　　重寻古壁旧题诗林竹萧森上翠微但见晓猿惊蕙帐应无山鸟怪儒衣野僧忽自云中出阁老新从天下归拍手相欢同一笑可能长伴钓鱼矶
　　唐兴寺再呈美中
　　七年三过唐兴寺梦里闻君得好官遍厯兰台兼柱史近辞香案出金銮从来呼客沽邨酿不敢移防洗玉盘政恐人情贱杨栁送迎唯作故时防
　　送胡邦衡之新州贬所二首
　　囊封初上九重关是日清都虎豹闲百辟动容观奏牍几人回首愧朝班名高北斗星辰上身堕南州瘴海间不待他年公议出汉廷行召贾生还
　　大厦元非一木支欲将独力拄倾危痴儿不了公家事男子要为天下竒当日奸谀皆胆落平生忠义只心知端能饱吃新州饭在处江山足防持
　　次韵周公子秋日书怀
　　酒酣下笔不能休写尽江南万斛愁长史果为何物汉中军不是置书邮又闻战马将休息且任浮鸥自去留触目西风易増感山川信美莫登楼
　　和曹温如都监惠诗
　　两脚误随车马尘江湖嵗晩始谋身篱边日醉陶元亮牕外夜呼祁孔宾倒着敝衣迎好客急搜竒句发阳春阿瞒岂但能横槊文彩风流世有人
　　次韵呈刘立道宣谕二首
　　万里穷民欲呌天天边御史两随轩颍川大姓行当案河陇幽囚自不寃权幸畏威先缩颈奸回未死已羞魂江南弊冗如蜂蚁入奏犹须一夜论
　　使星光出太微庭马上风云日下生斧钺疑从霄汉落丝纶如被衮【缺】荣欢迎道路初颁诏威詟奸雄不动声谁识张纲最年少耆儒空愧旧知名
　　向文刚读书斋试双井茶有怀黄超然【双井老人尝以青沙蜡纸里细芽寄人不过二两今复见之】
　　黄蜡青沙未破封已知双井社前烘一邱风味极不浅万顷烟波兴不穷东晋书斋頽压后西湖山色有无中危栏杰阁明人眼独觉登临欠此公
　　二月二日出郊
　　日头欲出未出时雾失江城脚微天忽作晴山卷幔云犹含态石披衣烟邨南北黄鹂语麦陇高低紫燕飞谁似田家知此乐呼儿吹笛跨牛归
　　次韵谢同年刘子坚生日惠诗
　　某与子坚同年生既长同学又同预州里荐名今各潦倒蟠屈岩穴因生日防惠诗次韵奉酬【来诗记某家祖梦天上赤文】
　　诗词清丽笔如神犹记同年岁在申弧矢志高千万里烟霄路濶几由旬曽无紫气冲南斗空有红光动北辰自顾顽才类铜锡敢期陶冶铸成钧
　　和刘元弼乱后见访
　　【缺】下清谈已絶尘莫嗟离乱恐伤神兵戈亦是【缺】来事邱壑还须我辈人吟罢细倾桑落酒归来倒着接防巾茅檐近喜闻鸡犬步屧寻君去亦频
　　朱通判见访病不能出以诗谢之
　　鸣珂传响动比隣争防题舆朱两轮节拥兵符分半刺道经山邑访闲人行春号令清如水落笔篇章妙入神应念穷愁病书客经年顦顇楚江滨
　　和井令西山石屋感
　　渐见时平草木苏奸蹊盗穴已洿潴登山敢惮牛马走置酒谁呼陈赵予助魃旱龙初偃蹇随轩飞雨不踌躇云腾石屋苍崖峻磨刻行当候玺书
　　次韵谢处州倅毛长吉见访惠诗【文翰谓达可内翰也】
　　有客江边问草堂银鞍白马烂生光不嫌茅屋絶低小徃坐竹隂移晩凉入洛声名动冠盖传家文翰在岩廊高风谁复如公者肯接山林气味长
　　再次前韵二首
　　邂逅忽登君子堂眼眀初识斗间光如窥银汉纎尘静更酌金盘晓露凉玉座正临天北极蓬山归直殿西廊野人不识升平事但觉江边白日长
　　毛公过我竹间堂赠我新诗敌夜光盛德自为南土秀清风何羡北牕凉漳江日落人争渡古寺僧归月上廊挥麈细谈家世事时材无复数真长
　　和胡观光黄元授二首【乐天微之同试制科各纎锋细管笔二公同年登科故云】
　　两翁忽动鲈鱼兴脍缕无声雪落砧细管向来曽并试清流可赋共谁临好诗自昔员如弹古锦何劳呕出心一览雕章知格律吹笙学得凤凰吟
　　卧听萧寺五更风错打当年饭后钟不愿绨袍怜范叔独缘蔬馔识茅容黄旗接武来招盗皂盖行春且劝农如此偷安欲持久荒谋诞计恐无庸
　　读韩文公猛虎行
　　夜读文公猛虎诗云何虎死忽悲啼人生未省向来事虎死方羞前所为昨日犹能食熊豹今朝无计柰狐貍我曽道汝不了事唤作痴儿果是痴
　　向宣卿生日
　　庭下秋风吹紫兰蟠桃为寿菊斒斓厌分铜虎天边郡屡直金銮海上山洲渚忽然生户外歳星今却到人间愿扶帝业须难老稳踏龙墀尾近班
　　次韵欧阳叔向寺丞早春呈周子发知县
　　氷底涓涓已作声晓防春色上芜城江南楼阁烟中出槛外山川翠欲萌梅防宿妆凝笑靥栁摇新绿换枯茎化权初入东风手莫使阶前草乱生
　　谢刘时升见访
　　访我林间一病翁数椽茅屋贮清风华裾织翠来天外挥麈谈兵伏坐中回首此时増感慨出门何处问穷通北溟待防鲲鹏变坳水蹄涔讵见容
　　送别葛德济
　　朔风飞雨未成晴脱叶打牕鸡欲鸣此处霑襟话离别向来倾盖识平生尚期挥麈坚谈垒不必攻愁用酒兵北阙上书无计策谁能穿履雪中行
　　再和德济旧韵
　　小雨弄晩晴饥肠过午自雷鸣钟声隔岸闻香积风味令人想麴生近报边头新奏捷独怜江外未休兵谁能驭此不羁马纵使脱缰千里行
　　题刘端礼达轩
　　昔贤曽此卧烟云鹤怨猿惊几度春绿蕙再游今日路青山如对往年人儿童共是牕间客梦寐犹怀席上尘待得绕轩多种竹等闲来防莫嫌频
　　重阳日送李彦文之衡湘兼简向丰之
　　九日君当簇马鞍重岩细菊为谁斑吟登回雁峯头月防尽清湘后山莫遣音书和梦断防传名姓落人间向郎理棹归何晩湖水今应不满湾
　　用前韵酬丰之
　　每烦书札问平安落纸遥知笔管斑塞北未闻轻解甲江南应得饱防山荒邨但有两三户广厦何由千万间他日溪边寻我去钓船刺入蓼花湾
　　再用前韵酬胡观光【蔡诞自言为老君牧龙因博戏输一五色班龙被谪】
　　牧龙天上几时还因失仙龙五色斑暂谪南昌为隐吏防归东观校蓬山高名久已闻江表异气今犹出斗间下笔不休才思濶清如星汉防银湾
　　从叔君冕见访山间自云平生躬耕钓无求于人中有至乐令某作诗冩其萧散之状为赋此篇
　　青鞋布袜绿蓑衣满目秋江白鸟飞小楫扁舟乘兴出斜风细雨钓鱼归有间茅屋临苍巘寻个樵夫上翠微闲趂牧童吹短笛倒骑牛背入柴扉
　　和刘元弼见寄
　　终日思诗句未成梦回春草绕池生拂云松竹兼天尽如画江山照眼眀幽处园林皆可隐乱来轩冕亦何荣即时使有一杯酒便胜区区万古名
　　次韵李世京惠诗
　　童稚情亲不记春白头相见眼犹新为文未办送穷鬼买宅何妨近里仁鲁国儒衣原自少棘门儿戏定非真斗间纵有冲天气楼上应无识剑人
　　和刘端礼避地初归见访
　　庭前喜鹊乱栖鵶知有隣翁酒易赊老瓦盆随田舍饮半溪云属野人家莫将钓手遮西日来倚危栏咏落霞无奈醉归灯火乱仆夫争路颇喧哗
　　和刘允升梦草庵前月夜防酴醿
　　谁与东皇殿后尘更无凡木敢争春来观梦草庵前月疑是广寒宫里人雨罢香风吹满院夜深笑语动诸隣诗词要并花竒絶对此吟哦句自新
　　和端礼惜花苦风之句
　　花逢暮境已侵寻庭值狂风不可禁已卷残红随日脚更吹嫩栁到眉心明朝借地犹堪醉小雨笼晴未作隂骑马访君春好在不劳钟鼓报新音












　　卢溪文集卷十三
　　钦定四库全书
　　卢溪文集卷十四　　　　宋　王庭珪　撰律诗【七言】
　　题曹子方诗集后
　　静常先生初以诗得名于两苏公每恨不能多见偶于公之孙仲实大夫家见其家集輙题数语于后
　　横槊当年知阿瞒后来谁复识波澜两苏门地陪高咏千古文章得细论耆旧只今无此语风流端要善清言想当巧匠傍观处洗尽人间斧凿防
　　次韵刘升卿惠焦坑寺茶用东坡韵【焦坑因东坡始见重于时】
　　日出城门啼早鸦杖藜投足野僧家非关西寺钟前饭要防南枝雪里花玉局偶然留妙语焦坑从此贵新茶刘郎寄我兼长句落笔更如锥画沙
　　严子陵钓台
　　巨石崔嵬枕碧流何人曽此坐埀钩足加帝腹动星象手把渔竿还故邱固异山灵回俗驾不因鲈鲙忆呉洲当时冠剑今何在独有高台万古留
　　送刘美中舍人赴漳州二首
　　一麾初出银台路手把漳南玉兽符闾里高门容驷马旗旄夹道拥前驱两科名姓惊天地西掖文章似典谟诗卷从教传海贾钓竿未肯拂珊瑚
　　漳浦城高南斗边朱旗遥拂紫薇躔逺民初识玉皇吏属邑行瞻刺史天此日分携云际寺老僧留酌石间泉祝公名宦何时了了却归来作地仙
　　次韵罗世英
　　世英昔年从学防岭书斋相别三十余年绍兴丁卯重阳日复相防于卢溪草堂世英即席赋诗次韵酬之是日坐客皆预免解唯刘世臣得失未定须臾解榜至巍然在选
　　防山三十年前话耸壑昻霄见此郎云子新秔抄饭白石泉击火试茶香英豪满坐惊头角锦绣诗成出肺肠此日此公逢此客更传秋榜助飞觞
　　送欧阳南卿并简胡绍立
　　萧滩传牓到柴扉喜见高名挂棘闱二子文初得隽老夫茅屋亦増辉方惊絶岸孤峯出更待刺云双鹄飞卢肇风流今未泯渡头重防锦标归
　　和裴主簿九日
　　欲上高高岭路微疎林蔽日尚堪依枫江水冷天初静桐井霜干叶乱飞篱下采花人独秀山头落帽客何稀金壶倒尽重沽酒莫惜朝来更典衣
　　安成逢吉守李西美舍人二首
　　掖垣清近泰阶傍新赐鱼书绾郡章手把玉堂青缕管坐褰刺史赤帷裳红旗照日三千骑白粲连帆一万樯几夜紫微躔次静飞星今入斗南光
　　妙龄高义动神京独出汉庭诸老生凤阁縯纶朝视草麟符分阃夜谈兵犹闻豺虎纵横在已觉山河气象清欲防风云扶帝业先令草木识威名
　　喜杨文发生子
　　触目琳琅满户庭又闻白母梦长庚杜家骥子谁家有天上麒麟地上行岂但疎眉惊秀拔更期洗眼防飞腾人间万事何时足但有佳儿了一生
　　周公予监场解官
　　终年骑马上山坡铸得中郎钱几何解组可能留不住扣门犹许问无他莫因时事轻悲感从此新诗更琢磨竹径松牕与尘隔幅巾聊且重相过
　　和刘元弼筠亭
　　种竹诛茅欲傍亭亭前花草莫争名笋根稚子春无数枝上鹓雏晩更清翠逼衣襟添野兴叶翻风雨打牕声何当万木凋零后尤见青青不世情
　　和刘元弼防室
　　竹径潜通几许深逺牕寒色半晴隂朱轮画毂走何事明月清风惬素心宴坐壶中观慧景时游物外拂尘襟此君定自能留凤更絶飞鸦噪暮林
　　和李巽伯少卿新年忆行在二首
　　解赋新篇忆帝台行宫楼殿亦巍哉应曽身作壶中客记得春从天上来雉扇齐开香雾绕龙墀暖赴晓班催君王神武多余暇防胜金花似旧裁
　　去国东风又一回江邨度歳亦悠哉偶逢花向山间发更喜人从日下来破敌屡闻胡骑走急贤当有鹤书催内中谁进春词帖西掖须慿大手裁
　　和谢梦叟思乡用李巽伯韵
　　江头野老哭声哀宫殿千门安在哉御路初传鼙鼓动驿尘犹见茘枝来九重竒祸遽如许四海军书重困催家在双龙双阙下乱云春思益难裁
　　次韵谢郑教授二首
　　久服才名老郑防奋须抵掌便谈天平生落尽摩霄翮妙句新如出水莲晩岁江湖聊可乐夜谈城垒不须坚席门穷巷蓬蒿满安得高车忽俨然
　　骑马凌风拟八仙不须三斗始朝天细听街吏咚咚鼓防舞歌姬步步莲问事未应无伯始论文今复得徐坚喜君琢句无余迹诗到埀成却澹然
　　和曽英发见寄二首
　　闻君要了官中事了事君今竟作痴陋巷端能一瓢足虚名何用四方驰开帘璧月夜生海下笔氷蚕细吐丝想得诗成有新句池塘草入梦中思
　　别后文章殊长进挥毫落纸便风生诗从平澹人难到语不雕镌句自清无计上书通北阙犹时蹙额问西征忆君过我诵新作殷殷尚留金石声
　　和曽若虚
　　书生胷次傥无竒读尽羣书未免痴学似雕龙宜独步才非天马敢争驰青编谩费千章纸白发愁梳满面丝愧乏银钩酬雅贶含毫徒作画沙思
　　再次曽英发
　　人物风流东晋时吾家王椽本非痴见君自少能多学厥闻如今已四驰但有香秔炊白玉不须高马鞚青丝西隣宻度墙头酒日望扁舟慰所思
　　次韵萧明强追和芙蓉庵
　　茅斋深倚五云间忽有高人夜扣关挥麈风雷坐倾倒开帘水竹自幽闲天寒已放龙蛇蛰棊罢那知歳月残兵革未闻消息好且来拄颊防西山
　　次韵周秀实过草堂夜话
　　舎北云生天一隅短檠细雨夜牕虚铜炉瀹茗助清冷玉麈论文愧阔疎落齿驹儿应有种【谓秀实子】秃毫锥子尚中书山城忽遇高轩过不避席门江上居
　　和裴主簿栽花【来诗有独醉明月之语】
　　晓檐风雪压前墀勒住羣花未出竒顿觉寒防有春色雅宜破屋咏新诗朱帘不卷门长静红药微开蝶便知独酌莫邀天上月恐招恶客影相随
　　和刘克强谢仲振
　　氷柱雪车诗有声池塘春草梦初惊两公共夹清漳住匹马时冲细路行绕屋好山如罨画攻愁得酒足鏖兵兴来不用多呼客着我罇前伴月明
　　送苏元老自舂龙阳
　　云渺苍梧湘渚濶烟防初转九疑高相逢未卒寒温语此别更为魂梦劳江水江花自今古湖南湖北足风涛何时舍棹登平陆却上晴天跨巨鼇
　　次韵义夫同年见寄二首
　　青袍犹带御炉烟坐觉江湖嵗月迁忆在九霄聨雁塔恍如三尺铸龙泉荐书飞鹗闻天上防笔题诗落眼前白发郎官才力徤知公家世似韦贤
　　高文落纸自生烟论著传家继史迁气压千军横入阵词倾三峡倒流泉赐袍初并龙墀下走马同过凤阙前一落江湖坐穷困顾予何敢望诸贤
　　和刘宾王县尉
　　鼓箧同游璧水春桥门争防笔如神忽传紫塞军声急尚喜青山草色新傥有风云起英卫可无胶漆似雷陈况闻作尉功竒絶兵入潢池不动尘
　　次韵刘炳先昆仲见寄
　　未有新诗敌庾郎徒将断木防青黄峩冠不满三尺许拆袜仍无一寸长鹏翼端能翻碧汉芥舟唯可置坳堂君才本自堪磨琢颖脱当如锥在囊










　　卢溪文集卷十四
　　钦定四库全书
　　卢溪文集卷十五　　　　宋　王庭珪　撰律诗【七言】
　　和欧阳炳文汝舟酴醿【唐降真台有槛玉砌焚龙火香荐无忧酒】
　　两翁烂醉酴醿下击鉢成诗岂易酬借地想携千日酒寻香争跨九花虬晩风吹雪空中落急水漂香何处流梦觉清芬犹扑鼻如登银槛荐无忧
　　次韵胡次鱼送欧阳景苏镇州教授
　　徃昔逢君最妙年朱霞天半已轩轩论文岂是无张说取友何期得邴原谈笑坐轻千叠嶂吹嘘谁送九重阍不应海峤能留滞早晩公车采至言
　　别黄伯成
　　常恐微言将遂絶江南耆旧复知名身从妙喜国中出脚踏毗卢顶上行觉我向来闻道晩识公真处大僧生相思莫谓山川阻千里同游聊【缺】
　　送同年赵季成赴行在
　　系船杨栁晓鸎边冠盖如云欲塞川闻道今开丞相府【沈相同年】昔年同是广寒仙不须左右为公地便恐吹嘘送上天千载一时真庆遇防防钧力转陶甄
　　送刘子柬赴省
　　快锁荆州从事防荐书飞入九重城试观文阵英雄气定胜弓霹雳声霜踏板桥天欲晓酒醒渔浦雁初鸣春风汉殿胪传近换取青袍出帝京
　　赵逢源家有姝丽每造谒必见拒今侍令兄府判东游作诗为别兼以见意
　　高门日日掩朱扉未许倾城卷翠帷客子眼寒空过市雪儿歌妙欠新词华裾将曳铜驼陌破帽敢随金马羁怅望碧天鸿雁影黄花应不负归期
　　次韵赵文卿因以送行
　　堤栁迎人自作隂江流仍涨绿醅深行人独唱阳春曲此日重闻正始音驺驭已如仙褭褭骑驴徒欲度骎骎防君濶步青云上莫学书生拥鼻吟
　　和施通判以诗惠茶
　　防笔题夸北苑春南来草木始称珍江湖风味极不浅翰墨篇章老更新落日清吟招恶客此时佳境属闲人慙无好语酬高咏东望云山意莫陈
　　再和【与客观诗碾茶因话时事再作此】
　　呼童急碾建溪春丽句兼收掌握珍陆纳家风元冷澹庾郎诗句自清新推之不去真何物试与偕来端可人当面输心多背笑爱君高义似雷陈
　　宻云初识雨前春未羡官防送八珍正苦睡魔须料理愧无妙语敌甘新兵分刺史千余骑系出洪崖几世人丽句新词隣大雅岂将文体效梁陈
　　重阳日刘元弼亭席上【时坐上听端礼举省程文】
　　不见龙山老孟嘉风流谁更落乌纱松槽旋压初浮酒篱菊争开无数花清论挥犀倾玉雪高文射策走龙蛇小儿拍手拦归路笑挿茱萸待辟邪
　　周德祖自衡阳相别三十余年防余窜夜郎德祖知南江寨相遇甚欵道旧兴怀辄成长句
　　回雁峯前水拍天峯头一笑尚依然休论华屋生前美同在邯郸枕上眠骑马忽来临紫寨传家故自有青毡时平栅垒无烽火洒墨成诗有几篇
　　九日以菊花酒寄施醇翁通判
　　每逢佳节忆渊明自采篱邉细菊英坐见南山横紫翠遥闻北地落欃枪浇胷止赖杯中物快意岂图身后名幸有酒兵堪一举请公谈笑下愁城
　　盛暑中黄子余主簿携双井茶见访
　　痛饮元非避暑方又无金盌汲寒浆忽逢佳客携新茗来坐竹隂移晩凉幽处小牕花木好吟余清论齿牙香君家句法谁能似煎出车声绕九肠
　　次韵钟令【君自言借隣僧衣着】
　　闲举酒兵挑一战愁城欲下战方酣且烹北苑龙香茗暂脱东禅鹘臭衫有志干时君自许无钱使鬼我何堪江湖寂寞生涯尽对客不应容易谈
　　感雨【癸丑】
　　天久不羣情焦熬郡府方索民筑郛县内惴恐既而祷雨石屋山连日大澍喜而作是诗呈县令黄平国
　　拜起炉烟绕碧虚卧龙随雨跃天衢道边草木已焦卷岩下风雷若指呼河陇岂无寃系狱海污防有浴川夫君王屡诏寛徭役亦念凋氓苦未苏
　　和李彦文春雪
　　闻道江城雪似沙东风吹动晓寒加轻飘瓦屋鳞鳞宻乱飐樯竿栉栉斜着地正怜新种竹漫天故压未开花君应对此方乗兴饮似长虹吸海涯
　　县僚祷雨盘藤庙连日大澍次韵黄超然
　　【缺】　　　　　　　　　　　　　　　　　上林抄半空云走挟雷声旱妖作魃乘时起天意为霖转眄成莫问田畴水深浅县前江已拍堤平
　　再和前韵
　　江夏无双望久倾高文犹带玉堂清子云识字终投阁侯喜能诗新有声偶防风云苏大旱戏将笔札庆埀成年丰但使无公事勿虑潢池贼未平
　　喜刘世臣仲美及第
　　同上青云踏玉梯仍穿月脇取蟾枝江南魁荐星文动兰省名高天下知共喜秀光前日防争传真逸老人诗万牛回首扶梁栋可笑蚍蜉欲撼时
　　送欧阳广明游仰山兼简慈书记二首【阁中有小释迦金幱袈裟】
　　士穷不作儒生酸嵗晩聊为物外观行脚僧从幽径出集云峯倚半天寒且携几緉登山屐胜走高门坐马鞍君见堂西旧书记试求开阁防金幱
　　不畏霜风射眼酸要登峯顶作竒观连天野水微生绿隔岸官梅已破寒试共嵇康寻石髓要随杜老逐金鞍归来山鸟迎人閙应是怪君犹布幱
　　次韵送别曽英发
　　士元来访颍川公桑下清谈有素风不扣洪钟安识响更闻妙句岂宜防如君晩节犹堪奋期我高名莫大穹此别应难问消息寄书无惜到山中
　　和刘元弼歳除书事
　　吟诗辄莫叹年终岁歳年年事不同蓝尾旋倾人半醉楼头犹听鼓三通渐防暖律回春槛且任狂风掲钓篷管有明朝好天色澹云微雨翠烟中
　　题谭微仲一经堂
　　汉儒重道独专经唐室初増博士名韦氏起家仍相国稚圭能说亦公卿司空城旦汚潢潦古壁遗文粲日星异日诸郎拾青紫传家何用满筲籝




　　卢溪文集卷十五
　　钦定四库全书
　　卢溪文集卷十六　　　　宋　王庭珪　撰律诗【七言】
　　九日登鸿飞台
　　拄杖扶登何处台天高风急雁声回疎林红叶纷纷下绕迳黄花细细开此地崔嵬聊试脚明年强徤更衔杯绿罇乌帽随时足无用白衣人送来
　　豫章别彭养直【时谪辰州】
　　茘子欲丹蕉叶黄别君南浦正凄凉九疑隔岭共明月万里穷途非故乡坐见浮云更百态行吟秋水动三湘金鸡放赦知何日尚许生还天一方
　　送任子严江西运干
　　正坐惩羮吹冷韲送君那复有新诗明朝便恐隔千里抱病何由把一巵西蜀文章自家法江南烟雨上防时东湖滕阁多佳兴落笔端能寄所思
　　留别黄子黙
　　回瞻人在斗南边目断湘中万里天驱马又过衡岳寺携家却上洞庭船江湖足了平生事文字岂徒今世传不共离亭一罇酒行防待我着归鞭
　　次韵郭伟节段延直见寄二首【辰溪古夜郎郡太白尝谪焉】
　　山灵未忍勒铭移空有寒鸦噪竹枝二妙相逢春雾里老夫将窜夜郎时传防尺素双鱼尾突过黄初数子诗不上沅江探竒絶平生谁肯一来兹
　　邂逅江楼初识面骑驴冲雪耸诗肩谈倾坐客人如玉苹满汀洲水拍天君欲摩霄登兎窟我方载月上渔船夜郎千古穷愁地窜逐曽留李谪仙
　　渡潇湘江
　　夜听潇湘江上雨今朝雨里渡潇湘船冲晓浪涨新碧山似画图非故乡鸿雁来时应好在白鸥飞起忽成行论诗安得杜陵老望岳令渠赋一章
　　自江上游龙兴至净因寺
　　晓踏晴沙江上堤堤平沙尽草萋萋墙头野杏才先发叶底雏莺自在啼问道渔舟通膴水只应烟火是桃溪深邨疑有秦人在记取来时路恐迷
　　贺王彦恭新除湖北漕
　　年年新换玉麟符应为高名满太虚紫塞新分邵阳垒皇华初上使臣车木牛转粟洞庭野金马催班待诏庐旗鼓行春真昼锦可能一访夜郎居
　　寄湖北总领彭子从郎中
　　翼轸星边贯索疎星文夜动紫宸居追锋急召归郎省持槖犹稽侍玉除六路藩臣供餽饷五溪蛮子乐耕锄连营十万无饥色却入承明奉直庐
　　春晩同石子文游欧阳参军园问其主人已物故独一老妇开门亭槛幽雅酴醿方盛开因叹二年卜居隣巷相去数十步而未尝一到作诗记之
　　百花狼藉草如茵谁与东皇殿后尘故放酴醿教独步更无凡木敢争春杖藜亦偶逢幽径扣户何须问主人坐久忽思归路晩举头香雪落乌巾
　　居隣曲巷有朱扉未许墙东宋玉窥春草满池惊昼梦酴醿万朶压繁枝湘西江上叅军宅黄四娘家子美诗他日沅陵寻故事为余收入楚人词
　　送黄彦谟通判岳州【时冦盗未平】
　　竒功已奏紫宸居新上南州别驾车木叶寒飞洞庭野楼船光照赤沙湖犹闻豺虎纵横在已觉江山气象舒万一潢池羣盗息回戈请为扫穹庐
　　朱致一来守辰州先致启书余以病未及荅而致一压境以诗迎之
　　丽谯高垒武陵西西望双红卷使旗玉帐静驱千骑弩铜符遥镇五溪夷我遭白简为迁客君拥朱轮把一麾诸洞带刀迎马首略无征鼓动边陲
　　闰十二月自城东泛舟迁居城西安福寺舟中微雪
　　朔风吹雪江上来急桨迎风荡不开渡口云藏伏波庙山腰雾失楚妃台移居自作泛舟乐抱瓮还如载酒回歳晩浮家寄何处两溪春水緑如醅
　　李郎中生日
　　三槐堂下清隂满太华峯头绿叶圆天上正开炎帝厯人间初识嵗星年名郎早合归华省藏室行当缀列仙雉堞新崇边垒壮长城不独有前贤
　　报恩寺避暑
　　风枝不动午云蒸古寺嵯峨倚石层百丈虚廊防华桷半帘疎雨断飞蝇病余已怯金罇酒捧立仍无玉盌冰奈此人间诸热恼一杯清茗属高僧
　　乙亥立春夜雨平旦大雪
　　青帝重扄夜半开先驱雷雨下天来千门万户春风入小院高楼乐事回但喜新年逢瑞雪不知平地有瑶台杜陵逺客多愁思忽忆两京初发梅
　　和马德俭韵
　　两苏共赋灵芝句知是君家矍铄翁门巷偶隣三径竹功名当柱五溪铜似闻四海尘初静犹恐扁舟兴未穷螺子江边无久滞亦宜抟翮上晴空
　　刘时举主簿相别三十年忽相遇于沅湘之间古夜郎郡也郡素窘俸馈不继埀槖而归相聚月余赋诗为别
　　谪仙适窜夜郎道主簿归从飞鸟边但喜骑驴得佳句忽忘挥麈是何年且将肚束三条篾敢望腰纒十万钱剩斩湘南几竿竹他时分我钓鱼船
　　早春怀叶观察
　　门前江水有春声鹭浴沙汀照眼明诗律未堪传乐府酒兵聊且下愁城无穷涧草争青出自在岩花絶壁生忽忆江南防戎老晴牕磨墨听新莺
　　送頔子还庐陵
　　頔子逺来夜郎省余闻其妇方卧蓐不欲久留而恋恋不忍去乃令上沅湘至昔人窥九疑处复下武陵溪入荆州由巴陵武昌洞庭黄帝张乐之野观开辟以来造化擘出瓌雄怪谲之处却由潇湘以归敝庐作数语示之明日乃行
　　东归未办武陵舟送汝翻成一段愁雪防敝裘骑瘦马春寒几日到荆州湖山天濶洞庭野呉楚月明黄鹤楼莫苦回瞻白云岭是行聊学子长游
　　次韵叶起商杨茂之
　　池塘春草年年绿笔力千钧挽莫回南国遗骚拾兰芷西湖体雪禁梨梅穷途言咏颇寒窘治世音声无怨哀一览巨编真雅唱秀苗竒特出荒莱
　　次韵酬祝彦直
　　矍铄犹能一据鞍将军虽老未甘闲谬携鱼目投龙颔正类蒹葭倚玉山词力倒倾江汉底光芒今射斗牛间珠玑赠我应难久却恐风雷夜掣还
　　李守拉登谯门观修城
　　忽见金汤峙塞垣丽谯雄冠楚山川门开下瞰双溪水壁立新磨万丈甎招抚番夷应有术折冲罇爼正临边边头卧鼔休戈甲坐对春风理管
　　次韵李宜仲见怀朱崖夜郎二逐客
　　不因贵贱识交情此段当令后辈倾三友一龙吾作尾同时四海孰为兄殊方少客通南北厚禄无书访死生万里归期应可指九衢先听卖钗声
　　辰州僻逺乙亥十二月方闻秦太师病忽防恩自便始知其死作诗悲之
　　辰州更在武陵西每望长安信息希二十年兴缙绅祸一朝终失相公威外人初说哥奴病逺道俄闻逐客归当日弄权谁敢指如今忆得姓依稀
　　次韵段季裕惠诗二首
　　久战词场力未衰毫端珠璧粲离离气如八尺九花马人似千年五聚国士无双君自有痴儿不了我先知七年留滞沅湘道忽咏青山独徃诗
　　谪堕西南海角边是中乐事亦天全渐闻长乐钟声近正遇巫阳敕放年客过茅蓬非率尔诗如锦绣益飘然一罇岂尽平生话咫尺高楼起暮烟
　　次韵叶起商
　　少年携艺试东都一鼓无成怒奋须便把龙韬取官职欲随鹏海混程途清言自可容平子文笔谁堪荅挚虞要使貂蝉出金鍪腐儒宁不愧操觚
　　和向令制锦轩
　　大邑大官身所安欲将何术抚创残久怀利器聊堪试正见操刀不作难百里光华风俗美一天清澹水云寛剸裁大巧元无迹血指从旁袖手观
　　次韵酬刘遂卿
　　夜郎逐客东归日倾盖江边侧帽时雾豹隐山宜自养弓蛇落盏莫生疑古今得失碁千局湖海飘零酒一巵期子崭然出头角名场何患少人知


　　卢溪文集卷十六
　　钦定四库全书
　　卢溪文集卷十七　　　　宋　王庭珪　撰律诗【七言】
　　初至行在
　　望中楼阁入青冥疑是长安旧帝城千里荷花开世界几年羇旅望神京老随丹诏身犹徤梦入华胥眼尚生行尽沙河塘上路夜深灯火识升平
　　上殿退朝口号
　　银台南畔晓云飞路入丹霄上紫薇共防客星朝帝座敢将汗脚踏天扉遥瞻凤翼差池佀近对龙顔咫尺威自愧衣袍正蓝缕晩来忽带御香归
　　送王舍人赴眀州过阙二首
　　紫泥初出大眀宫端为朝廷知弱翁平地便开丞相府乌台先跨玉花骢一时治行无前辈共喜君王记自公暂假双旌临近辅聊观海日正曈昽
　　当年玉殿校羣材名占枢垣北斗魁曽入翰林批凤尾每瞻云气想蓬莱前驱候吏千军肃遥望天门九扇开咫尺龙顔应入奏紫霄东畔晓班催
　　次韵杨廷秀求近诗
　　闻説学诗如学仙怪来诗思无边自怜犹裹痴人骨岂意妄得麻姑鞭曽似千军初入阵清于三峡夜流泉只今老钝无新语枫落呉江恐误传
　　胡邦衡移衡州用坐客段廷直韵
　　朱崖万里海为乡百链不屈刚作肠复出光芒动星斗定随雷雨起江湘归期正待春回雁贺客争持酒满觞笑说开元丞相宅凄凉偃月上标堂
　　次韵张子家见访惠诗【仆尝为逐客故以台州自况】
　　老去无才可致君强从诗社立竒勲忽逢天上张公子应念台州郑广文风月何尝千里隔江山不用一钱分能来鼔噪助余勇气压淮淝百万军
　　用前韵赠别子家【西掖舍人彦实之子】
　　西掖篇章自一门君能祖袭有殊勲风流前代黄花句梦想当年紫凤文月下长吟成独唱壁间强韵共谁分江头惜别多新咏秃笔犹堪殿后军
　　送黄子黙湖南机宜
　　潢池赤子弄锄耰天子择日除元侯今君去为幕下士多材应与幄中筹官弩近围临桂峒捷书飞入未央楼想当磨盾作露布何异裴公取蔡州
　　送同年赵季成知武冈军
　　收科同日上蓬瀛独我胡为顦顇生晩节见君乘五马前驱夹道拥千兵行闻峒窟烟霞静卧听边城鼔角声入境旌旗应动色更防蛮户带刀迎
　　欧阳彦文晩始得官为边郡狱掾乃州里宿儒于其行也诗以饯之
　　往日高名动场屋青衫未足称平生一官曹掾当蛮徼万里山河列汉营顾我老无投笔志羡君今去走边城边头已卧将军鼓早晩书来说太平
　　送赵文卿之湖南
　　霜余新雁防汀苹愁絶送君湖水滨自叹老夫如病骥早知公子是天麟渡湘怀逺烟横渚望岳题诗雨垫巾想见骑驴得佳句賸将收拾锦囊春
　　次韵张子家新除浙西抚干见寄
　　幕府官清比县僚升沈何啻九牛毛蓬蒿仲蔚今多病湖海元龙气尚豪丽句早知何水部旧交谁记栁仪曹相如属思宁迟久不欲诙俳恐类臯
　　次韵路节推瑞香幽兰
　　君家兰玉盈阶砌傍有薰笼锦一端雅似高人来席上幽如靓女出林间芳丛欲吐新芽长深谷知谁着眼观谢氏风流元自有更留佳客奉清欢【谢安石欲子弟如芝兰玉树故自有一种风味瑞香古未有独见重于近世遂得佳客之称一名锦薰笼】
　　杨文发自长沙相别忽来权邑惠诗次其韵【公来权邑官妓逃亡略尽】
　　湘水东边唤渡舟湘天欲暮使人愁岂期陶令来为县应念厐公不入州索我题诗今老矣防君下笔几时休论文把酒诚堪乐莫叹罇前欠杜秋
　　次韵杨文黼
　　乌啼鹊噪竹生风谁过柴门访病翁清论逼人来亹亹夕阳归马恨怱怱遥瞻紫极黄云里却望长安醉眼中南北车书将混一莫嗟吾道隔西东
　　次韵黄伯思求其祖梦升墓铭跋
　　妙句高文满锦囊坐惊蓬瓮忽生光君家人物代不乏文彩风流想未忘千载运中逢太史诸王殿下识黄香江西多士传心印又出宗支一长
　　胡邦衡北归先寄诗二首次韵迎之
　　无何真是本来乡莫遣闲愁犯肺肠防见栋梁扶大厦不将文字吊沈湘挥毫未办银为管沽酒奚须玉作觞双竹端能作竒瑞衡人宜防竹间堂
　　当年大册撼天扉圣主今呼逐客归应是风云乘此防便令鹓鹭着行飞久埋剑气冲星气暂裂荷衣换锦衣稳上丹墀踏龙尾九霞光里望晨晖
　　和呉思道韵寄郭德耘【思道诗有校讐琼殿之语】
　　德耘寄示呉思道诗某闻思道之名而未识也辄和其韵以寄德耘
　　乱后交游半不闻天涯沦落始逢君黔南可怪无驴养冀北遂当空马羣尚使高才淹管库忽传佳句吐烟云十年讐校金銮殿依旧无毡似广文
　　左世勣妙年登第而飘泊遐荒十年不得调盖尝以事忤权贵今公道方开始欲仕进索余赋诗
　　射策枫庭最妙年九衢争防若登仙乘鸾岂慕天边贵失马方知塞上贤华毂朱轮多覆辙高门大屋尚修椽如今相国开公道此语他时亦盛传
　　次韵酬周孟觉
　　防铸铜人能几何相逢重得复摩挲江山如画风流在城郭空惊岁月多岂谓今朝闻正始更翻新律似元和思君夜久犹竚立月上松梢映绿萝
　　闻梁养源归卧病未出作诗问之
　　试访伯鸾强徤不但传烟渚有归舟欲闻大士一转语为洗南荣十日愁青壁万寻人似玉碧云千里月垂钩我如堪问维摩病狮子坐中无此流
　　送頔子归庐陵
　　西风吹我梦魂惊送子东归无限情好往沅湘探竒絶逺防衡岳正峥嵘黄昏渡口呼船急后夜江头望月明能把愁心寄明月云开时到夜郎城
　　送黄介可
　　漳川螺浦共家乡醉墨题诗尚挂墙天末异时怀李白风流谁复数真长那知此日长江簿即是昔时江夏黄鹏背知横几千里棘间何地可回翔
　　谢同年赵季成通判见访
　　一梦惊回四十年升平楼下听胪传共攀玉兎月中桂认得铜驼陌上仙忽遇旗旄行县邑先驱貔虎访林泉王孙自是经纶手容我沧江卧钓船
　　送刘克强再赴殿试
　　闻道田西刘克强年来犹自读书忙生平万卷非无用岁晩一官聊足偿曽卷笏袍还圣主重携笔札试明光汉庭射策推诸老更防公孙独擅场
　　頥轩
　　门外红尘走客车闭门风月下檐隅南山雾宜藏豹东海龙刍试秣驹竹几蒲团消永日铜炉纸帐梦清都灵隐处无人识似置寒冰在玉壶
　　题青桂亭
　　天上犀枝玉蘂秋何年桂子落岩幽庭前忽生两好树檐外突出双青虬九里香飘吹梦断十分圆影暮云收他时合抱重来防不是都观里游
　　和刘乔卿雪诗【紫极真人吹箫雪降则止】
　　柴门忽啓玉为关疑是新移海上山野寺僧居银窟里广寒宫在月明间老农击鼓迎丰歳紫极吹箫近帝寰腊后东风将解冻已防峯顶露孱顔















　　卢溪文集卷十七
　　钦定四库全书
　　卢溪文集卷十八　　　　宋　王庭珪　撰律诗【七言】
　　中夜起坐惜春亭月照酴醿清香郁然因成四韵
　　袖手归来避世尘酴醿对坐惜余春靓妆不入市防眼幽韵只应邱壑人醉唤江梅君益友力移亭竹我比隣天公着意怜诗客月色西牕一夜新
　　任子严凌风阁
　　朱帘下瞰梅花发百尺梢头挂玉钩人在半天攀玉蕋山如方丈接瀛洲曽留深夜乗鸾女相对谁家却月楼将此层轩拟东阁正缘诗兴似扬州
　　杨文发将趍行朝辄用所惠诗次韵一首赠别
　　欲赠初无金错刀待慿巧冶铸豪曹公家勲业麒麟上国史声名泰华高已见郎君如玉树便为名士读离骚甄他日惊人去标目须经大手襃【忠襄公大节震耀天下而行状未能详昔甄逢能标目其先人甄济事载之天下耳目彻于天子赫然惊人然济止能不污贼而已其事至微史臣犹特书之今文发以神道庙碑俱未立欲徒步有请于朝当得大手笔以张阐其事故篇末激之】
　　寄聂贲逺
　　襃勲新命日边传万户重封眷愈专山海尽笼天下货江淮流出地中钱时平麟瑞三千歳梦恊熊祥五百年富国自能跻寿域宁论齐相海王篇
　　张绍祖双秀亭
　　义山山下三丞相门倚山光照户庭盛事流传千载后寒空高并两峯青双崖过好云气絶壁参天列画屏更羡君家亭子近细听泉溜响泠泠
　　题竹溪读书堂【李太白孔巢父韩准裴政张叔祖陶沔号竹溪六逸】
　　竹外溪边沙石幽欲招诗客赋临流万竿深锁藏书屋百尺清潭绕橘州千里水烟渔唱晩一堂风月暮云收何当挽取六君子占此佳名作胜游
　　扶疎堂
　　碧草深林绕一区何年开径洗烟芜晨光浮动三竿日古木隂森十万夫静爱长松梢月色絶无凡卉蔽檐隅残枝败叶风吹尽帘卷山尖好画图
　　和曽英发见访惠诗二首
　　陋巷谁过马粪王一经题品自芬芳桃花流水春犹浅茗椀薫炉话更长千里夙期冲雨霁十年闲事入篇章明朝未免成离恨莫苦吟诗作许忙
　　宴坐壶中日月闲相逢无复话呉山如君岂是哙等伍置我当容平子间喜遇故人持节钺犹能跋马问荆菅扁舟后防重寻处更刺滩头转一湾
　　别后再和一首
　　平昔高谈古帝王到今春草几时芳挥毫欲上三千牍拆袜初无一寸长亹亹逼人逢此意怱怱下语不成章归来闭阁焚香坐端为思君聊复忙
　　谒魏彦成郎中
　　病夫投老入城闉到处逢人说使君岂料骑驴冲大尹政须扛鼎识竒文池生春草何曽梦枫落呉江误所闻更愿兼收湖海士当令冀北马空羣
　　王主簿清暑阁
　　冐暑贪程作热官何如避暑得清安轻隂画出三湘境爽气能为六月寒自有薫风生屋角不须纎手捧冰盘阑干半倚红尘外卧听江声防碧湍
　　段廷瑞四美堂
　　风月江山何处无良辰乐事古难俱其间景物从来美此美天然画不如莫唱黄鸡催晓曲且听青鸟劝提壶暮云收尽朱帘卷四者横陈献坐隅
　　次韵周穆卿教授兼简黄元授司户
　　尝记枫宸赐异恩同时人物亦诜诜从前百事不挂眼初得微官便退身教授才华欺蜀锦参军诗句似唐人中兴勲业归公等顾我徒为避世民
　　读晋史偶书
　　夷甫清谈万事虚阮宣亹亹定何如防鱼虾鲊方乘献豆粥萍韲立可须柱石莫倾人栋宇纎儿撞坏好家居扬州防败将谁咎犹自空中咄咄书
　　次韵赠随上人
　　扣门衲子诵诗声双脚行纒拄杖轻何处参同得消息便能作句吐新清高僧着意游湖海逐客从谁匿姓名试听窟中狮子吼未应断尽野牛鸣
　　送李仲文赴省试
　　何人解荐相如赋【缺】监【缺】　　　流壮志未登龙虎榜荐书重入帝王州烟生渔浦雁初下月满江楼雾已收早晩书来闻好语沙头春晩望归舟
　　谢梁亷济运使见访
　　夜向天边识使星使星光近少微明朱轮疑自丹霄落陋巷忽闻骢马鸣台下霜威惊草木山间旌斾烁檐楹惭无櫑具衣冠伟久服西都暴胜名
　　离行在别胡舍人
　　几年南畆把锄犂尺一呼来上玉墀未有涓尘荅明主只思耕钓乐清时着鞭不惯朝骑马击鉢犹能夜读诗回想都城春色里防公谈笑定边陲
　　生日周公予惠诗次韵
　　皇天何时生此汉六十年前歳遇庚不使声名惊四海未教文阵扫千兵如今只作痴顽老晚节犹干造化情每辱雕章勤剪拂胜驱斗酒下愁城
　　资深堂
　　至深无象本强名不可言传着耳听克己独称回好学问诗唯有鲤趋庭防须絶倒闻谈道更防鼎来能说经欲造渊源惟此得百川终使贯沧溟
　　清晖亭
　　画檐雪壁眺前溪溪外羣峯碧四围日上林梢増秀色珠生潭底防长堤落霞孤鹜真竒境捉笔题诗无此词拟就江山覔佳句更须春草梦回时
　　次韵欧阳广明以诗送鉢盂
　　方丈盈前送八珍山人不是此中人试寻僧鉢斋防近更喜园官菜把新秋满城头防落叶风吹酒面已生鳞何时共过溪边寺雪夜扁舟发兴频
　　次韵欧阳广明【来诗问余遭谤故云】
　　半盂香饭敌猩唇羮芋菹盐度几春坐倚蒲团听粥鼓晓擎花供天人庾郎三韭徒多品顔巷一瓢真絶伦邑犬狺狺尚羣吠隔篱安得近吾身
　　次韵刘唐卿
　　防铸铜人五百年摩挲已是落因缘洛州司马老方遇梁苑词人晩见延稚子诗书聊可喜荒邨草木亦堪怜厐公要说无生话儿女团栾在眼前
　　雪中访胡次鱼因览新诗次其韵【公尝为郢州教官】
　　天涯流落与谁同雅什重闻正始风文阵向来无敌手诗坛今孰敢论功郢中遗唱人难和冀北成羣马遂空接屋同隣江上寺过从犹幸不怱怱
　　和王彦谟县尉二首【江左盛时王氏门中高者龙凤劣犹虎豹】
　　耳厌钲鼙处处喧此时犹得卧邱园负材磥砢几无用旧业荒凉半不存嗟古英雄多朽骨览君词翰可招魂济川政要艅艎急樗散何因被选抡
　　虎豹相传王氏门风流千载识遗昆吟诗作赋取高第挿羽鸣弓待报恩寇贼渐平妖破胆烟尘犹起客销魂山城诗酒方为乐岂料西归席未温
　　次韵常德府葛倅见寄
　　武陵节钺控湘西通守仍兼把一麾玉帐静谈千里月铜符遥镇五溪夷漂流欲识荆州面饥渇正如桑下儿仰止门墙诉羇旅穷愁那复有佳词
　　和王彦休
　　彦休学录相别二十年苍顔白发著书不倦尤防于春秋防出示注解数编将欲献于公车以佳句为惠诵叹之余辄次元韵奉赠
　　书成欲奏未央宫起废鍼盲略异同巳就外车传服氏应曽防笔梦文通且观落纸惊回鳯莫叹摩天欠阿鸿宿学暮年方发策菑川重防一衰翁
　　卢溪文集卷十八
　　钦定四库全书
　　卢溪文集卷十九　　　　宋　王庭珪　撰律诗【七言】
　　夜读唐鉴有作
　　开元贞观承平后羣盗纵横似撒沙可惜君王自神武不知卢杞是奸邪分叛将根仍蔓鼎付哥奴祸已芽不有汾阳功第一孰能谈笑定中华
　　次韵蔡德亿年闻子规
　　逐客思归正倦闻三更枝上月微昏一声梦断湘山曲千古空余马足痕东郭虽无扬子宅西枝应有少陵邨不须宋玉怜憔悴招得骚人几许魂
　　赠胡绍立【并引】
　　绍立顷年遍游西南诸州闻余窜夜郎冒重险至沅陵由湘南以归己夘秋预清江高荐复至安成访别道旧赋诗因以送行
　　忆昔乌蛮絶塞亭巴娘歌罢月三更重寻湘水江边路又见萧滩榜上名此去飞腾对天陛不应顦顇困书生将军三战成功后未数焚舟老孟明
　　送项直卿赴省
　　逐客归来访里闾后生文彩益増竒低头见子如东野满耳闻人说项斯果有高名动场屋行观大防对丹墀亲闱日望泥金信报我仍须寄好诗
　　刘大虚作十花词相示复以诗来有求挥斤之句兼简中问仆无恙吠犬不为灾次韵一首奉酬
　　新词蔼蔼吐春云清似金炉百和焚白雪固宜招吠犬真雷岂比聚飞蚊陶潜赋就归何处李白诗成思不羣君是广寒修月手顾予安敢强施斤
　　次韵董体仁叅政
　　雷何年下九天公为舟楫济长川涸鳞亦逐龙蛇动异气先冲牛斗边总谓相君扶帝力忽传飞诏落岩前但随一气洪钧转造物岂知然不然
　　次韵李昌龄以诗督景贤堂诗【李广传云得当单于陵传亦云欲得当以报汉】
　　欲医诗病了无方怅望黄州旧雪堂歳月易奔梭一掷文章徒费纸千张相如赋丽终迟思李广兵微未得当句律年来亦如此收功何以得鹰扬
　　宋英臣景贤堂
　　当涂人物尽豪英平日相逢眼自青倾盖欲交天下士披云如仰斗间星向来道义多耆旧尚有风流继典刑更待里门容驷马不应空顶佛名经
　　刘君鼎主簿登第累年家贫犹待阙欲游章贡谒梁提刑作诗送之
　　收科天陛几年余犹似扬雄寂寞居霄汉又生新羽翼侯门应许曳长裾暂游岭海非凡客却上蓬瀛行秘书何日扁舟下螺浦防防丹诏有新除
　　送刘简之兄弟赴省
　　弟兄连牓俱高荐正遇龙飞急诏求兰省深严清禁近丹梯曽上广寒游岂惟一举两黄鹄便好同修五凤楼草绿江南旧行路春风归马控双虬
　　谢向提刑见访【并引】
　　某自贬所东归伏辱提刑直阁千里命驾来访死生感激高义辄成长句聊伸谢恳
　　夜郎逐客遇生还秘阁老翁来扣关坐听犀挥妙言语惭非櫑具伟衣冠高名业已照六合贱子穷当隐半山陆纳家风元冷澹口将茶果荐杯盘
　　渡湘千里忆分携因诵痴儿不了诗送我出门还作恶今朝防面岂前期乐天独往青山日裴相闲居绿野时从此功名恐相逼伊山安得久栖迟【李训王涯排陷乐天训等死日乐天正游洛下青龙寺有诗云当君白首同归日是我青山独往时或谓白公乐祸东坡云乐天岂乐祸者特悲之耳余今亦然】
　　送魏彦成赴召
　　一骑追锋下九重手持丹诏紫泥封君王夜半应前席郡国名高莫说功民吏不须留召父朝廷久已知弱翁还如汉室中兴相治行于今有祖风
　　魏彦成座上忽见擒至吉水贼奉呈彦成
　　城上啼乌晓欲狂楼前争防防旗黄略驱部曲千余骑不折将军半段枪乐土异时为贼窟太平今日有官方弱翁治行今如此何待天边下凤凰
　　西园探梅三首
　　俯窥溪影忽横斜仰防寒梅已放花未觉东风吹水面早惊春色到天涯年时肌骨瘦如许日暮烟云薄不遮折得一枝归静院夜深玉颊照牕纱
　　东阁官梅未有诗竹林斜出两三枝临风玉面如相识残雪江头想更竒立尽小桥溪上影谁将清调笛中吹犯寒倾倒先春色万木寒痴冻不知
　　一株斜压半檐茅索笑谁堪着句嘲风度暗香浮逺水枝回嫩绿到新梢冰生处子精神外玉立天涯雪月交吟处不须歌酒涴柴门谁许野僧敲
　　次韵刘景明寄诗求近作
　　道边埀栁绿隂隂马上携书阅古今陋巷岂无人载酒他乡谁是子知音鲲鹏未化风云外江海相思歳月深逺寄雕章覔新句穷愁唯有苦寒吟
　　外孙刘子野游学南安才归数日又告行怱怱赠以一诗为别且以勉之
　　九十厐眉老舅翁暂时见汝又西东举头共防天边月刮目知非呉下防学至超然应自解诗唯穷者乃能工太阿锻尽山中铁始得光芒倚碧穹
　　送刘天游益明赴省
　　两骥腾风上九垓瑶林琼树絶纎埃行观海运几千里坐待春惊二月雷霹雳一声天外响婆娑双桂月中开老翁日望长安信报喜泥金早寄回
　　次韵曽英发
　　泮水桥边不记年后来谁复敢争先襄阳耆旧今无在江左风流寂不传穷巷闭门佳客至新诗照壁夜光悬未应晩节嗟流滞三子青袍慰眼前
　　酬梁宰惠游永新百韵诗【君曽摄县事】
　　闻君跋马禾川道攀遗民识辔环满野悲风蟠蔓草数声渔笛下汀湾云藏甘露峯头寺路接青湘雨后山触思便能成百韵偶题僧壁不须删
　　谢郭运干见访【欧阳公有思颍诗郭乃颍人】
　　穷巷俄留长者缰清风入户竹生光不嫌茅屋絶低小来坐松隂移晩凉南国诸侯老宾客西湖六一旧家乡锦囊賸拾诗千首他日还思颍水傍
　　天马从来不受缰腾云注目电争光心如银汉纎尘静气逼金盘晓露凉妙语织成文绣段扁舟刺入水云乡朝天便若登仙去驺驭何人得侍傍
　　次韵刘子方喜雪
　　万木寒痴冻不苏六花争巧出枯株天将平地开银阙人似清氷在玉壶未见囓毡持汉节徒闻穿履待公车月边恐有瑶台路拟欲凌空谒帝居
　　怀故人留题
　　桃李无言对斜日可堪回首一凄然子云投阁知何在太白骑鲸已上天春蚓秋蛇留败壁金钩玉带锁寒烟人行古木横塘路门掩长江上水船
　　次韵王秀才
　　怒发冲冠忘指瑕要能全璧始还家闭门且任蓬蒿长落笔当令绮绣华丽句美如青玉案明珠深贮绛囊纱爱君年少已如许他日相逢未可涯
　　波光亭
　　绕亭春水縠纹生拍岸风微镜面平日破浪花摇柱础影浮山翠落檐楹鱼跳莲叶东西动月涌金盆表里明夜久光凝收緑净冷涵星汉逼人清
　　酴醿
　　百花狼藉防青苔始见酴醿烂漫开虢国朝天嫌粉汚唐昌夜月恐仙来寒梅胜韵聊堪友秾李凡姿讵敢陪便欲乘风凌倒影醉寻香径上瑶台
　　和黄元授送赵敦本赴万安宰【元授先摄邑事故末句云】
　　欲救斯民病久尫想君家谱有竒方但须去恶犹去草要使牧人如牧羊正值雕残经寇乱还思激烈咏时康当年手种闲桃李今日成隂总类棠
　　和元授闵旱【时男子皆防城】
　　旱魃凌空气愈炎断无微雨应时霑正忧龙卧深蟠水安得江声碎防檐禾黍似堪供野火妇姑犹拟共腰鎌此时政要调元手谁作商霖慰具瞻








　　卢溪文集卷十九
　　钦定四库全书
　　卢溪文集卷二十　　　　宋　王庭珪　撰絶句
　　建炎己酉十二月五日避乱鸽湖山十絶句
　　平昔无才可致君此生何处欲超羣今逢四海干戈动犹得山间卧白云
　　偶携琴剑入山来惊觉高僧定里回扶下绳牀始开眼嗔人马迹涴苍苔
　　幡竿挿入千岩底鸟语飞来絶壁间洞口行人迷处所不知钟梵锁孱顔
　　山腰危殿倚青葱知是云峯第几重恐有书生来问道为慿轻打饭前钟
　　竒峯削出青莲蕚逺溜萦回碧玉环气接混茫藏句法不知谁与破天悭
　　洞里花开透碧霄溪横三绕赤栏桥他年桥断人迷路咫尺山源万里遥【三渡桥】
　　昔人骑鹤岭头归应有仙居在翠微絶壁苍藤无处问时闻清唳掲云飞【白鹤峯】
　　破腊山桃已盛开飞花无数防青苔莫教流出前溪去引得鱼舟入洞来【山桃花】
　　岩下逢人说乱离十年眼底厌旌旗邉尘复暗江南路堪羡山僧总不知【赠寺僧】
　　伟岸棱棱似立朝巍峩冠剑想风标可怜有貌无肝胆何用昻然近紫霄
　　次韵赠周师禹二首
　　山中自有陶宏景牕外谁呼祁孔宾不敢移文约周子升沈共作太平人
　　昼卧柴门打不开相逢未识济川才那知此夜闻猿处忽有新诗随雁来
　　赠李子安
　　穷居未有四立壁负郭兼无二顷田拟斸云根结茅屋不知谁赠买山钱
　　次韵高秀才
　　腊尽梅花落不停笛声孤起不堪听且留溪影弄清浅更防残英动晓星
　　赠松庵僧
　　庵在深邨翠岭防狂风卷尽屋头茅断椽破壁何时理卧防松隂月转梢
　　和郑元清同游殷仲堪读书台二首
　　晋国衣冠扫地空渔歌长在水云中倚栏欲问兴亡事木末琉璃坠晓风
　　池上高台倚碧空郡楼相对出烟中读书太守今何在寂寞无人继此风
　　梁道人借示丹经数册阅未遍辄告行归其书赠之以诗二首
　　丹经汗损几车牛奥意难从纸上搜相见纒腰无十万待防骑鹤上扬州
　　夜半沧溟防日头忽闻风雨下层楼却寻双径朝金阙又跨苍龙海上游
　　谢彭仲寛惠小茶磨并仙茅二首
　　踏梯割得紫云归琢就双轮半尺围晴日午牕新睡起掌中轻转雪花飞
　　梦具白鸡犹不死胷吞赤凤得长生向来未识仙茅草误向松根采茯苓
　　次韵魏伯元
　　公荣自可不与饮子美何时得细论正遇题舆陈仲举岂容无礼灌将军
　　侯大渊惠花
　　扬州庙下子规啼曽防花开万玉妃二十四桥明月夜春风十里卷帘时
　　和读书台入夜即事二首
　　池底星光个个添半钩斜月吐纎纎数声寒笛西风下人在朱楼卷暮帘
　　云卷寒蟾玉晕添嫦娥遥想鬓毛纎此时清境非人世要望烟霄不下帘
　　次韵卢赞元防田寺桥亭夜月
　　青版桥边秋月明江风不动縠纹平沙头野鹤摩天起飞入紫霄云外鸣
　　次韵刘美中赠段居士
　　昨夜送人为太守今朝不记是何年归来一粟庵中坐水在瓶中月在天
　　次韵赠慈书记
　　仰山慈书记往来安福道中数经我草堂识之旧矣复辱惠诗自叙老洪之裔盖知仆与洪雅故不可不酬也感今怀昔为和三絶句兼简大仰祖禅师亦觉范同门嗣也【慈犹记在湘西寺洪和予左字韵有云云】
　　探骊犹记湘西寺爱我诗如左军慈也果能拈此句定知词笔带烟云
　　寂音尊者断声闻犹似衘枚未战军横出一枝来大仰如今不赋暮天云
　　老洪作语惊一世笔力可敌千人军足下马驹今复出纵横踏破岭头云
　　次韵向文刚三絶
　　沈谢曹刘拟絶伦唯公词翰可招魂新诗不拾前人语文彩风流自一门
　　吏案堆尘畨故纸茶瓯浮雪动吟魂长官政拥黄防被卧听排衙昼掩门
　　诗仙句法可换骨岂但能苏九死魂要自胷中出机杼不须剽掠傍人门
　　兵火之后家藏坟籍荡然寄居江邨欲借书诸公先寄此诗
　　卜筑江邨翠岭防喜君书室近衡茅牙籖挿架几千册准拟从头借一抄
　　闻道藏书埒石渠仍能一读五行俱不妨借我遮愁眼胜着闲牕饱蠧鱼
　　瓯阳广明病中覔酒
　　满径蓬蒿贫不病一区寂寞奈愁何杜门芳草长杨赋可是无人载酒过
　　胡烈臣卧云庵
　　小庵深隐红尘外云在茅檐四角边月落乌啼天欲晓惊回何处梦游仙
　　和葛德裕寄纸覔兰四絶句
　　丽句云笺敌夜光穷儿得寳但能藏惭无好语酬佳惠徒咏春洲杜若香
　　林下无人亦自芳幽姿闲澹若深藏与君坐上添幽客胜爇金炉百和香
　　君家词翰妙天下虿尾银钩世所藏赠我云蓝岂宜辱强吟春草拾余香
　　两朶幽花费咏章是中佳境若为藏何时同上瑶台顶遍翫芝田蕙圃香
　　听麟师诵经
　　念经衲子乱如麻心悟方能转法华待得莲花从口发自牛车上覔三车
　　荅萧道人
　　唤起赤龙耕玉池鹊巢抱出凤凰儿且防火里莲花发十二楼前雪自飞











　　卢溪文集卷二十
　　钦定四库全书
　　卢溪文集卷二十一　　　宋　王庭珪　撰絶句
　　读唐遗录六絶
　　梁祖纪
　　深宫三鼓夜方分梁祖唯知虑太原错料诸儿非彼敌斩关还入万春门
　　李愚刘朐同传
　　两公罢相由诸吏提印驩呼颇自夸因谓我曹当快活月华门外听宣麻
　　杨师厚
　　万炬千釭照一城彩舟犹听棹歌声铁车空驾黎阳石岂悟碑来祸已成
　　成汭
　　劳役三年成巨舰出师未战失江陵不知雷满和州载始悟齐山截海名
　　安审信
　　入阁趋班最后时崇元御史合弹之如何进奉二十万便逐台中乞索儿
　　冯道
　　大帝四朝咸败事惟君卖国作功臣平生自谓痴顽老晚节仍为谬语人
　　次韵卢赞元江亭即事二絶句
　　斜日江头春又归半天埀栁拂云齐流莺向晩浑无頼隔水飞来枝上啼
　　江水磨铜鉴面寒钓鱼人在蓼花湾云间贪防新月上不觉小舟流下滩
　　县尉任子严出示从军陪大将呉侯游石峒五絶句奉次元韵颂平贼之功云
　　东来骑火照松萝野老逢迎笑语多共指岩前一方石将军大剑可横磨
　　石窟巉岩鬼不开狂童乘此起氛埃殿前兵马何曽出旗鼓初从天上来
　　锦带雕弓银马鞍鸣鞭飞下白云山回头却望经行处已在青苍杳霭间
　　不待皇恩下九天将军兵已入卢川奸人妄献招安策留客丹崖万古传
　　回师小度石门西铁马嘶风四百蹄不为从军一时乐扪萝攀径岂能跻
　　赠筠州司户施文叔二絶句
　　高轩过我不停轮风袂飘如出岭云渭北江东无尽意何时重得细论文
　　邨巷尽无车马尘君来笑语动比隣儿童惊问此何客亹亹清言来逼人
　　送周解元赴岳侯军二絶句
　　将军欲办斩楼兰子欲从之路匪艰十万竒才并剑客防防谈笑定天山
　　书生投笔未封侯拔剑聊为万里游燕颔果能飞食肉要令豹尾出兜鍪
　　雪中赠别黄秀才
　　雪欲漫山氷未澌梅花破雪吐寒枝溪桥渐见黄昏月应有横斜倒影诗
　　刘虞卿衣弊履穿有号寒之忧赋絶句以道其意
　　江上丹枫半摇落檐间青女忽横陈可怜范叔寒如此谁解绨袍念故人
　　次韵黄子余二絶句
　　沈谢曹刘俱一体风流文彩自难兼黄香独负无双誉不管红尘压帽檐
　　秋风动地吹纎末夜连明搅寸心西北高楼何缥缈信非吾土莫登临
　　次韵刘英臣早春见过二絶句
　　池草青青细吐芽梦回疑到惠连家东风未暇吹桃李先发寒梅第一花
　　春至盘蔬有蕨芽纸牕竹屋自成家客来清坐不饮酒旋破龙团泼乳花
　　送罗孟弼【并引】
　　孟弼吾年家子也少年高荐未第今之行朝就防补兼谒径山妙喜和尚
　　平步蟾宫脚失梯当年才命巧相违遭时何必由场屋但着青袍骑马归
　　君到呉山莫问禅禅翁无法与君传若从妙喜覔言句掀倒禅牀却悄然
　　次韵周希稷饷耕三絶句
　　初下车来首劝耕老农争走道边迎欢声便似承平日不待朞年政已成
　　夜闻催饷不成眠遥望官壶眼欲穿醉倒田间真快乐念无田者益堪怜【东坡种麦得雪而喜复念无田者终夕为之不寐】
　　莫厌行春马足劳弹琴吟咏节弥高尽驱赤子持田器勿使潢池烦贼曹
　　赠写真刘琮【并引】
　　庐陵刘琮与其父俱以写真名一时玉局老人自海上归尝赠以言由是士大夫益称之绍兴己未过庐溪草堂为余作隐居图颇有胜处作三絶句
　　曽写峨眉玉局真逺防前辈画麒麟此翁此画不常有宜并银钩絶世珍
　　布袜青鞋倚瘦松我生骨相真生穷烦君画着渔船上刺入卢江烟中
　　画作萧然物外身笔端如此有风神蹇驴破帽江南岸不是寻常行路人
　　送风雅长老【并引】
　　风雅长老自衡阳花药山英铁觜座中相识一别数年访余于安成将游仰山谒超禅师留之不可作偈送之且速其归也
　　集云回雁两峯前木马嘶风鹤唳天他日归来无一事却教谁出草鞋钱
　　送胡绍立往高陂游学
　　天下干戈未尽稀独骑瘦马苦吟诗穷山窟里携书剑半夜不眠听鼓鼙
　　游湖头观桃花行数里弥望不絶有僧新开兰若于万花之中留三絶句书辩公房
　　十里红香衬马蹄更穿林樾访僧扉烟长草逺望不断忽有钟声出翠微
　　城内僧来城外住寺边花隔寺中篱花开花落春如许宴坐深房总不知
　　方丈前林万木春桃花面目更尖新为师拈出灵云话却恐桃花解笑人
　　欧阳公制粮尽扣门索米戏书絶句送之
　　闻道瓶中无积粟不忧甑里有尘埃饥时且就我索食更恐胡奴送米来
　　次韵赵逢源秋日溪居十絶
　　溪面微凉生晩风山衔落日半边红临流解赋归来句知是柴桑避俗翁
　　门外仙槎泛急湍应从霄汉落银湾归来不记河源路风雾凄凄月满山
　　水边楼上最宜秋天在阑干四角头覔句正缘偿宿债著书元不为穷愁
　　仙人山水古今无画妙诗工可得俱论画已非前辈手声诗能作辋川图
　　出水芙蓉天与工六郎何事比花红后生不识李元礼试听长松引劲风
　　南岭浮云过北岭东溪流水入西溪秋容清澹石骨露更防明年浪拍堤
　　昔人万里醉为乡暮越朝燕不裹粮却怕醒来尘外出千艘衔尾夜鸣榔
　　鵶翻日影弄清溪溪上危巢鸣哺儿林下西风晩来急满身木叶碎琉璃
　　千寻塔影照江清古殿金龙蟠绣楹秋色排门入萧寺闲来饭后听钟声
　　题画鲤鱼
　　谁把呉松江剪断得此鲤鱼长尺半防逢李白过江来骑上青天游汗漫
　　适从县门下经西湖上归见竹间桃花盛开湖上景物一新因成两絶句呈向宰
　　彭泽门前惟有栁河阳县里只栽花如今夹竹开桃李犹似当年刺史家
　　何处春深刺史家园林犹锁晋朝花风烟况接西湖水重起书斋对郡衙
　　再次韵二絶句
　　墙根巨竹新生笋竹下小桃初试花竹色花光正如此香风吹落几千家
　　新竹高斋凝燕寝从教细落檐花青山绿水中为县卧拥黄防听打衙
　　次韵韩宰上元二絶句
　　火炬银花照眼眀乱来谁得见升平邦君解与民同乐海上初移不夜城
　　伤时此夜忆神京月照鼇山辇道平朱雀街门旧行路星毬飞上凤凰城
　　和刘英臣见寄二絶句
　　诸葛竒才当十倍谪仙词句满三千我惟闭阁扪书册扫地烧香亦静便
　　胷吞云梦欲八九日诵古书常数千撑拄枯肠只堪睡从君嘲我腹便便
　　幽兰寄向文刚二絶句
　　西风黄叶深林下忽有新兰动地香公子夜寒谁对语应容幽客到书房
　　连夜风吹碧玉枝山深寒重得香迟穷秋故出迈往韵要就高人覔好诗
　　次韵黄超然
　　楚词赋物取香草众草犹须避国香一辱雕章重题品何惭清庙荐芝房
　　雪中遇胡烈臣归自郴阳戏成一絶
　　路傍有客骑牛过乞与蓑衣作蓆眠邂逅若能相顾问和公画上钓鱼船











　　卢溪文集卷二十一
　　钦定四库全书
　　卢溪文集卷二十二　　　宋　王庭珪　撰絶句
　　衡岳铨德观作【并引】
　　卢溪老人谪沅湘过此见故人胡明仲留题同司谏游山之乐怅然有怀其人复过西房听陈道士弹琴作松风夜雨声因留二絶他日三君子不忘游山之乐必再至焉为余出示此诗
　　峯头乌帽翠云裘三百年来无此流余论更容平子否犹胜湛辈岘山游
　　碧玉峯前云满径赤栏桥畔栁参天长廊静夜松风起写得余声入响泉
　　清江张氏活人堂二絶句
　　逺系长沙太守孙【谓仲景也】家传太守活人言刀圭一【缺】起人死安得声名不出门
　　海底龙宫失防防老龙偷得返魂方闻君夜压春槽响携扣柴门乞酒浆
　　次韵谢昌国
　　今人不识古人心谁识羲皇太古音如望银河九天上聊分一勺濯尘襟
　　双田逢萧国器话别
　　黄叶西风何处邨茅檐立马问寒温江东渭北情无限罇酒他时得细论
　　和康晋侯见赠
　　儒生无力荷干戈乱后篇章感慨多但拏笔头吟白雪莫挑马棰渡黄河
　　雪中以酒送欧阳广明袁叔明
　　小槽新压瓮头春盛欲招呼雪闭门卧对袁郎説周易不妨伸颈饮清罇
　　鄱阳周师禹求清轩雾斋诗
　　月入柴门夜色新坐坚谈垒足佳宾谁云老子兴不浅政恐元规尘汚人
　　细雨如烟下九垓始闻岩谷隐竒才一朝文彩惊人眼知自南山雾里来
　　送彭士贵【并引】
　　士贵好为竒伟倜傥之节今日见访闻诏下出兵征北即日上马欲逺游其志甚壮赋二絶句以赠行
　　诏谓将军急击戎连营巳列汉旗红须君磨盾作露布破阵谁先第一功
　　大将威名震九州毛锥何补剑鎗头但歌出塞从军乐莫笑居乡马少游
　　刘天锡之子八歳能作大字今年十三矣笔画愈进有雄徤之气作二絶句赠之
　　羣儿墨汁翻老鸦尔独落纸生龙蛇郎罢不须频掣笔渠今自防画江沙
　　作戈如挽百钧弩腕力想能回万牛江夏当年有童子未闻落笔写银钩
　　郊外留别友人
　　不及怱怱把一巵丹枫黄叶助题诗天教逺谪非无意更上沅湘防九疑
　　寄刘世臣仲美
　　此道陵迟久已亡后生无复立门墙遥知二子心如铁端为卢溪一瓣香
　　赠无识道人
　　古庙香炉冷似氷向来土木弄精灵如今万事都不防却笑金刚努眼睛
　　谢张东言
　　忽见蛟蛇绕壁蟠归时星斗已防干山童不识回鸾字误认题门作凤防
　　惜春亭观酴醿
　　东皇收拾春归去独遣酴醿殿后尘怜我寒牕赋愁寂时防玉面送残春
　　彭青老好谈禅喜作诗有谋身之语借其语激之
　　未省前身是道人莫嗟求仕困无津东风动地泥牛吼檐卜花开别是春
　　未能投笔取封侯一食聊须为口谋日向晴牕研破砚读书当读亿那由
　　好诗浑厚如金玉妙质勿令斤斧侵要识笔端三昧力夜深山水自成音
　　渔父词
　　防防江雨湿蓑衣夜上高岩宿翠微梦断一声烟草绿遥闻欵乃扣舷归
　　曦上人顷脱尘网可谓俊哉衲僧也絶句赠之
　　震林狮子非凡兽脱网鲤鱼真衲僧宿垢消磨应已尽竿头海底任横行


　　卢溪文集卷二十二
　　钦定四库全书
　　卢溪文集卷二十三　　　宋　王庭珪　撰絶句
　　游沅陵刘道人庵中唯一禅椅不置卧榻云不睡四十年矣戏作二絶
　　一庵茅屋白云深坐待丹砂欲变金谁信庵中人不睡满池春水听龙吟
　　九曲江边云欲净三更海上月华孤金【缺】　　沧溟底夺得骊龙颔下珠
　　次韵陈君授暮春感怀
　　雨余山鸟百般啼烟隔桃蹊一线微南北东西春总好杜鹃何苦劝人归
　　辰州马观察送酒
　　壶头直下开边郡勲业谁如马伏波还见逺孙持汉节坐令千骑拥雕戈
　　倒尽隣翁老瓦缸使君忽送玉为浆昌黎对月无诗酒絶句聊酬马侍郎
　　董仲仪来夜郎访死生
　　雪霾鬼葬山头路雾失鬼门关外邨不谓故人千万里忽携书册夜敲门
　　我识君家董状元草莱崛起跳天门挥毫玉陛摩星斗持槖明光奉至尊
　　次韵酬国子生赵秀才四絶句
　　渊明五栁非无宅子美西枝自有邨堪笑长安近时客纷纷骑马傍谁门
　　入关莫恋铜驼陌待诏行趋金马门塲屋若归丞相府可无公道得推尊
　　羡君将入银蟾窟容我归耕谷口邨遥想明年春殿下胪传先出九重门
　　圣主方今举八元何人复扫相君门迂生曲士如丘垤回首方知泰华尊
　　程子山侍讲自靖州贬所归相防于武陵怪余顔鬓未改作四絶句示之
　　误读黄庭玉字章醉翻王母九霞觞从兹一堕人间世独赖寛恩谪夜郎
　　问我何年谪夜郎尚余疎发未成霜梦朝玉帝窥香案偷得神仙不死方
　　欲吊沈湘乏雅章借君妙语酹余觞已知絶倒如平子更喜清新似庾郎
　　莫把莲花比六郎六郎元自不禁霜君防磥砢松千尺高节参天孰可方
　　次前韵酬赵提干
　　解作新诗似乐章交情风味敌壶觞平生阅士知多少耸壑昻霄见此郎
　　留滞沅湘见此郎气如九月雁横霜麻鞋踏雪穿沙底赐履他年出上方
　　谢郭景文寄鱼鲊
　　开缄如见故人面仍喜故园风物来想见金刀落飞雪何时斫脍共衔杯
　　雪中喜梁养源惠炭
　　雪里乌薪絶市珍能令寒屋坐生春此中有句谁能道暖得曲身成直身
　　江上
　　沅陵春尽草萋萋忽见扁舟系栁堤谁寄愁心与明月肯随君到夜郎溪
　　窜居夜郎雪中杜门数日不出忽郡中送春来始知今日立春
　　东风来从几万里雪拥江梅未放花忽见土牛惊换嵗始知春色到天涯
　　寒食日孟司理送酒
　　两翁俱是江南客寒食他乡叹滞留燕舞莺啼春未老一罇分我洗穷愁
　　郭仲质南牕
　　东风吹月下长汀牕外鸡号天猝明时有诸生来问字隔江犹听讲书声
　　檐外羣山碧四围风防过尽小平堤先生独坐纱帷里挂起南牕月满溪
　　夜坐听沅江水声
　　过风林生夜清坐邀明月正关情渔童酒醒莫吹笛要听一江秋浪声
　　水急滩高欲倒倾来如万鼓绕山鸣奔流更借洞庭濶飞浪朝宗壮此声
　　辰州立春清首座送生菜饼
　　闻道春风今日回走寻消息傍寒梅恨无纎手挑生菜也有青丝满饤来
　　王岩老携诗见访诗未究雪下索余作诗赠之
　　扣门有客怀珠玉被褐长吟坐晩晖雪打牕扉忽惊起还将破帽盖头归
　　君归大酉峯前住嵗晩枫丹蕉叶黄试访酉阳岩石里秦人逸兴未应亡
　　初寒方葺火阁而防溪知城周子康惠竹帘火炉寗公瑞惠蒲团便足了一歳无事矣作二絶荅之
　　细栁将军来防塞夜郎迁客正穷居火炉恰恰帘埀地足了三冬读我书
　　户外霜风入骨酸谁褰纸阁问平安正忧坐客寒无席遗我新蒲入突栾
　　寄赠王保躬求小山石
　　扁舟斗转五溪湾湘北湘南饱防山袖里云岑皆寸碧一拳分手亦何悭
　　岩蟠蛟虎石骨瘦地饱霜风山脚寒我欲借君修月手为持玉斧劈烟峦
　　寄子老【并序】
　　子老自江西来赴沅州报恩谓必取道辰阳翘俟久之忽得书乃趋径路去已开堂矣奉寄二絶句以当相见也
　　半程蹉过夜郎溪不到昌溪问路岐空使辰州亭下客隔江招手立多时
　　古锦林边狮子吼一声惊倒五溪蛮何人来问山中景寺在千岩万壑间
　　访清首座观蔷薇
　　红玉蘂攅青玉枝羣芳净尽独开时只应天女回轩晩散得天花满竹篱
　　花开花落春何在宴坐高僧总不知空色难谩禅伯眼蔷薇应待老夫诗
　　赠别陈君授【并序】
　　绍兴十九年余坐诗语窜夜郎遇太学生陈君授前二年上书言事忤秦太师意亦贬居是州二十五年冬秦太师病死遐方未及闻圣上慨然施旷荡之恩尽放流人某与君授始获生还感恩出涕作二絶句赠别
　　十载投荒坐献书忽逢飞诏下荆巫归来好上升平颂已死奸谀不足诛
　　雷沅湘振滞寃皇恩普出九重天乞儿犹恋权门火应谓死灰能复燃
　　离辰州
　　逐客休嗟行路难归鸿心在杳防间初惊草尾千重浪险渡湖头十八滩
　　行尽黄茅白苇丛举头忽见两三峯青青尽出湘天景如觉身离蛮蜒中
　　寻小舟东下忽见巨舰有作
　　本是蓬头渔钓客飘如行脚水云僧谁家巨舰和州载笑我扁舟一叶轻
　　次韵任子严【并引】
　　余窜夜郎日惠门僧祖麟徒步万里访生死东归过其寺见壁间题诗乃故人任子严见怀嘉麟之义而嘘拂之也时士方以诗为讳而覩此作感激次其韵
　　解访江南处士庐行藏正自与时迂题诗更及夜郎客此段如今絶世无
　　君是石渠东观人小邦聊见宰官身山僧似不孤题品众角丛中有一麟
　　书觉范诗后【并引】
　　余昔年游岳麓识觉范于南台因留数日酬唱诗盈巨轴时侍者数人皆能诗而圆无住亦在焉别去既久圆忽携觉范字见访悲感畴昔复用觉范韵题其后
　　忆探骊龙颔底珠湘江同赋夜啼乌当时吟罢鬼神泣此段如今扫地无
　　戏赠文彦明
　　江淹才尽一双笔庾信穷生万斛愁对客安能吐佳句墙东老驵正操矛
　　酒酣拔剑悲生事病起扶藜踏浅莎逆旅正如蝴蝶梦还家试听扊扅歌
　　和罗思武作子房孔明二诗见赠
　　子房夜半叅黄石手握豹韬挥八极苍黄忽起振长流天地风云皆动色
　　三雄战争海水赤欲揽英豪扶紫极南阳唤起卧龙人至今草木生顔色
　　次韵周孟觉记皮老人事【皮老九十余嵗能谈熙丰以前事但稍聋耳】
　　百年人物已无余况说铜人鼓铸初欲着承平旧时事政须此老助潜夫
　　何物厐眉一老翁能谈庆厯至熙丰只应坐厌听鼙鼔到处逢人说耳聋
　　人寿何曽有百年再逢甲子换新元眼明重见清平日自可治聋听好言
　　吉州凌波亭月夜
　　螺浦东边雪浪生峯头月出半轮明扁舟欲载银蟾去一听苍龙水底鸣
　　赠日者张谷
　　余窜夜郎八年东归至长沙遇日者张谷考十年前所言皆不谬余虽老然寿则非君妙术所得而推故末句云
　　夜坐吟诗窜夜郎君将何术考休祥近来偷得西华法不敢烦君筭短长









　　卢溪文集卷二十三
　　钦定四库全书
　　卢溪文集卷二十四　　　宋　王庭珪　撰絶句
　　癸未春被召东山益老来贺曰赵州八十犹行脚以诗荅之云
　　八十心犹未悄然横担拄杖布行纒都城游徧归来日却使谁还汤水钱
　　寄张正伯求木樨
　　九里飞香隔岸闻绣帘朱户閟清芬千林落蕋扫不尽分我幽牕一炷云
　　送黄秀才归临川
　　倾盖江头酒一罇高楼惊坐去如云别君无语独长啸尚想清音半岭闻
　　夜郎东归黄去非自双井来惠以新诗妙画次韵三絶句赠别
　　窜逐三危山尽头出门入门谁与游归来颇复见此客下笔论诗不肯休
　　后江西出一枝传家句法自新竒诸方知子善哮吼恐是窟中狮子儿
　　细防君诗如防画无声诗里画何如蟠胷秀句吐不尽落笔因成赤鲤鱼
　　赠别僧绍存
　　老存以相法隐于丛林为拈司马头陀话作二偈赠之
　　住山骨相无人识何处头陀忽扣关第一座中闻謦欬已知输却大沩山
　　踢倒净瓶呼木华林已坐一生穷却教一座为山主都在头陀相法中
　　和赵伯达二絶句
　　王孙疑是李长吉诗句兼如孟浩然乱后相逢初识面便当倾廪与谈天
　　邂逅闻即赏音况逢清境夜携琴一罇相遇烟霞外不废江湖万里心
　　次韵彭青老咏雪三絶句
　　雪牕未怕笔头干能写春江三峡寒笑指渔翁卧蓬里不知流下钓鱼竿
　　天公剪水散花林试比江梅色浅深梁苑词人能赋咏终篇不作苦寒吟
　　莫倚雪车诗句好池台草木待春风稍晴更上高楼望要防余霞散晩红
　　赠曦上人二絶句
　　学诗真似学叅禅水在瓶中月在天夜半鸣钟惊大众斩新得句忽成篇
　　寺倚邨南涧水开终年行脚防山回卢仝欲洗尘埃渇入寺却愁曦未来
　　次韵刘惠直梅花二絶句
　　雪压寒梢玉作容岭头相见又东风人间欲问春消息半在竹桥溪影中
　　呉姬玉面如相识寒立山隈欲下来先与江南作春色一枝倾倒向人开
　　夜郎归日荅葛令惠诗
　　七载投荒万里余交游半作晓星疎门前梅栁换新叶忽得故人相问书
　　南岳张道人见访言论亹亹若有所自非鹿鹿然者也摭其语作诗赠之三十年相见为汝掀髯一笑考其所自也
　　唤起赤龙耕玉池池边龙虎自交驰周天一毂三十辐十二楼前防雪飞
　　次韵李宜仲以诗寄龙涎
　　愁眉此日为君开谁道岭南无雁回邂逅江南逢驿使龙涎风味敌官梅
　　鹊噪柴门晓未开香风撩我梦惊回恨无好句酬高咏唤起谪仙苏与梅
　　谤投三箧书犹在力挽九关天可回胡不北归陈苦语莫贪南海恋甜梅
　　戏向文刚生子
　　平生只欠掌中珠天与此儿聊慰渠郎罢新来着防服要令啼戏覔银鱼
　　和曽英伯
　　江东渭北关心事罇酒论文更不疑马上皱眉应得句诗筒聊复寄微之
　　雷秀才尝学诗于吕居仁能谈江西宗中事辄次居仁韵二絶赠行
　　逐客归寻溪上居钓竿犹挂洞庭湖忽逢雷子谈诗传法传衣共一途
　　闻有牙籖万卷藏槐花应笑举人忙向来阅士知多少他日昻霄见此郎
　　周秀才取古物作十絶句见惠如丰城临平鼓之类作一絶句题其后
　　众寳沈埋万古悲斩新拈出更题诗临平石鼔无人识谁把铜鱼作鼔椎
　　赠写真胡生二絶句
　　欲貌卢溪真面目非儒非佛亦非仙莫将踏碓卢行者唤作骑驴孟浩然
　　误着儒衣到骨穷儿童拍手笑衰翁钓鱼艇子今无恙置我五湖烟雨中
　　八月十四夜彦和置酒待月遇
　　君方置酒待月明便有微云薄太清雨罢隂云当解驳且教霖雨慰苍生
　　玉宇初凉江练静夜深风雨更凄清从教洗出峯头路云破星翻月自生
　　坐待凉蟾欲倾一罇相对晩风清甲兵正要天河洗秉烛无妨对麴生
　　观兢渡次壁间絶句
　　共坐南牕待月明云间忽见大江横钓鱼船上谁家笛吹出骚人万古情
　　红旗画皷照江明两岸争防万目横夺得锦标谁助喜呼声动地见真情
　　昔年买酒论文地回雁峯前雁阵横白首相逢夜郎道不因生死见交情
　　心如止水贮空明还似虚舟尽日横妙语忽然穿月脇笔端那有俗间情
　　谢子发惠茶
　　打门谁送双圆璧惊觉茅檐昼日眠便觉清风生两腋梦魂飞到月轮边
　　谒僧惠端不遇
　　僧扉深倚碧岩隈何处防云久未回日暮鸣钟应不语嗔人马迹涴苍苔
　　和刘端礼【时端礼失解】
　　槐花又是一番黄天马飘飘不可缰但得顷田耕负郭肯将斗酒博西凉
　　白面书生铁作肝风雨未动剑长闲何时去斩匈奴首直取西凉尽处山
　　才如天马岂能羁争防云霓笔下飞龌龊不须谈细务徤毫留对冕旒挥
　　国材侄送林檎
　　嫩红轻拂女儿脸浅緑深堆玛瑙盘草木若能成好字来年早寄一枝防
　　赠清首座
　　上堂何事更论量还我珠来本自光未识飞猿岭头峻两回掀倒夹山牀
　　和裴主簿桃花
　　近水浅桃不忍防似临清镜惜红顔骑驴主簿吟诗瘦应秃千毫笔管斑
　　秋兰寄知县陈邦直
　　昨夜西风茁紫芽不应独着野人家安仁未倦栽桃李添此清香一种花
　　和荅邦直二首
　　惠爱如兰正吐芽芳风吹落几千家明年催直金銮殿龙口飘香防百花
　　系出拾遗扬马后清词丽句复名家岂惟草木遭题品大笔行当判五花
　　美胡烈臣晩年生子
　　老蚌生珠喜可涯穷阎得寳亦堪夸如今七歳诵千字他日端能读五车
　　和彭养正陈令尹
　　气压秋园百草芽风流宜在令君家但倾绿蚁伴清客莫羡黄金刻藓花
　　和刘元弼见招
　　玉壶沽酒挈青丝及取春风花发时便把一罇留客醉莫教红雨洗残枝
　　赠相士
　　富贵本非吾辈事老来宁复问穷通余龄几许君知否愿作升平一老翁
　　问讯王道之病
　　居士病从何处起我今往问与谁俱室中三万二千座更许卢溪下语无
　　赠宜春笔工
　　宜城一变宣城様入手便如锥画沙但喜中书头未秃不妨诗老梦生花
　　步芳园
　　宻栽桃李碍车轮栁下风微不动尘已办寻春蜡双屐飞花满地草如茵
　　湖头观桃李四絶句
　　路转烟邨万木春邨深疑有避秦人山农出谷惊相问不信边头有战尘
　　朝骑一马暮还归尽日花间覔句迟黄四娘家谁敢道古来惟有少陵诗
　　城里池台俗俭穷却来城外探东风曲栏幽槛趣不逺春在郊原浩荡中
　　春入千林烟中桃花李花能白红一时草木披锦绣十里吹香坠晚风
　　茉莉花三絶句
　　纎云卷尽日西流人在瑶池宴未休王母欲归香满路晓风吹下玉搔头
　　火云烧野叶声干厯眼谁知玉蕋寒疑是羣仙来下降夜深时听佩珊珊
　　逆鼻清香小不分氷肌一洗瘴江昏岭头未负春消息恐是梅花欲返魂






　　卢溪文集卷二十四
　　钦定四库全书
　　卢溪文集巻二十五　　　宋　王庭珪　撰挽词
　　挽刘美中尚书
　　公方持槖我休官握手平生出肺肝岂是尚书先着履须知处士不弹冠文章进直金銮殿槽枥空余寳马鞍忍防铭旌下螺浦再携斗酒饯江干
　　挽彭子从郎中
　　岭北岭南持使节湖西兼总大农钱庙堂正赖持国计蓬岛祗为蜕骨仙郎省尚虚丹禁地铭旌忽上洞庭船衣冠不许挂神武端谓犹堪济巨川
　　挽王自然二首
　　耆旧风流絶后尘尚容晩歳接冠巾英豪取友半天下论议常倾一座人横槊阵前工草檄结庐江上老埀纶只今遗像髯如防犹足堂堂耸缙绅
　　衣冠南渡塞螺川始识蓬莱王自然舌卷风雷翻海岳学穷精防出人天归来元亮荒三径老去扬雄有一壥斗酒只鸡思欲致无因下马拜新阡
　　挽王夫人【周子充舎人母】
　　忆昔诸郎从板舆当时人物渡江初蓬莱阙外双飞鹤葬防漳南数郡车魄已成仙归阆苑儿方着足上云衢紫防即日趋严召八座无因问起居
　　挽卢宜人二首【陈晦叔夫人】
　　崔卢唐旧族谱系自名门子舍三珠树思刘七耳孙是行将贵显不及问平反坐脱无凡语人传有至言
　　又
　　髙风林下闺门里几嵗长斋绣佛前夫子雄才尹大邑清魂独乐上蓬仙化为双鹤何方客来置束刍南郡贤防致送车填广陌他时彤史亦须编
　　挽黄忠臣二首
　　忆昔相逢子少年诗书从我日磨研平生极力欲推挽世事惊人忽变迁未便嘘枯送天上忍收遗骨葬江边双亲白髪终身恨不见青衫落眼前
　　书报登科墨未干已闻吊客在门防只传金榜升华省不得丹梯上广寒赋就两畨随计吏花开一日遍长安谁知鬼录南宫籍却作修文地下官
　　挽戴彦成通判
　　早嵗同充上国賔与君先占广寒春青云尚记当时事黄土今埋如此人别驾朱幡泥饰屏萦纡茜绶带铜银生前富贵无余恨痛念堂遗白髪亲
　　挽刘公弼
　　弟兄词赋喧场屋晩嵗乡闾誉益哗窗下残编雕草木壁间遗翰走龙蛇蜡余几緉游山屐书满千篇载鹿车痛惜蒲轮迎未果寝门来哭泪横斜
　　挽王修华
　　督赋宁居中上科治身从此得名多不闻老父逾垣走且听儿童载道歌吏不捉人真快乐庭无留事足中和邦民尽作婴儿泣忍送輀车返烂柯
　　挽刘英臣
　　累世以赀雄里闾惟公挟策似寒儒欲将那律九经库定胜江陵千木奴玉树诸郎新命贵锦囊丹诰宠光殊当时籍甚吴丞相恩泽今归两凤雏
　　挽徐子平
　　子平临终神色不乱遣人吿别且求挽诗为赋两篇
　　数椽破屋临溪水日日读书喧四邻白首传经穷到骨清风入座静无尘堆窗史传千张纸过隙光隂一转轮富贵掀天亦埃灭今时何必叹斯人
　　季子过徐因挂劔吾诗似劔敢欺徐才华本自轻场屋诂训犹堪授里闾踏雪打门人问字载殽从学酒盈车儿童诵得平生赋不是兔园遗下书
　　挽罗荆老
　　初挟儒书战举场弟兄旗鼓亦相当探囊聊复起人死系肘空余济世方汉苑旧尝知姓字壶天今别有仙乡老龙犹抱玉函诀夜扣柴门乞酒浆
　　挽郑教授
　　仰高虽未接华裾清论时容着野夫挂劔未能临死穴隔江何处奠生刍凄凉陶令松三径寂寞扬雄宅一区挿架尚余三万轴传家宜有凤凰雏
　　挽曽氏安人
　　令仪早出闺中秀少日来归丞相家能以功名勉夫子忍防旌旐起悲笳锦囊篆字金装轴玉佩鸣裾帔有霞赠典有加儿亦贵诰黄新墨字如鸦
　　挽范孺人
　　少日来归奉藻苹一门冠葢拥朱轮平生未识徳公嫂比嵗才依孟母邻魂返蓬莱三万里鹤归华表几千春南州高士应匍匐忍防灵车下北津
　　挽瞿氏
　　徒身诸福夀尤丰魄返仙曹第几宫西土梦星生太白东牀选壻得梁鸿岂无名士当时论自有夫人林下风来吊不知何处客化为双鹤却飞空
　　挽易氏
　　媪有才子邻我居父老欲起髙门闾此媪不知家有无但典髻鬟供买书今朝恸哭城南道忍送丧车入秋草预愁来嵗寒食时不见襄阳徳公嫂
　　挽刘子仪
　　鬼伯歌朝露归魂掩夜泉起家诗礼盛折桂弟兄贤箭落双雕日【是嵗二弟预荐名】君当化鹤年阿鸿今已贵飞去欲摩天
　　挽欧阳仁叟
　　郡从簮缨贵驺僮意气华呼卢晋公子大侠鲁朱家锦臂夸豪放银鞍走狭斜忍寻桃径里无主亦开花
　　挽张氏安人
　　夫人经乱离音信隔絶其孤赵逢源号哭走万里至西蜀迎归荣奉二十年以夀终于其也挽之以诗
　　母子未相识哀号彻九穹一生何敢望万里忽相逢防服旧儿戏锦囊新诰封悲歌满行路千载想遗风
　　挽欧阳宜人
　　渤海家声赫先朝御史孙霞冠宜象服腰笏拥鱼轩五福夀尤贵两儿名更喧惟嗟汉阳逺不及问平反
　　挽王氏夫人【刘英臣母】
　　嵗歉倾禾粟賔来剪髪鬟其人今已朽此事古尤难斜日衔峯顶秋风想佩环出门惊吊客双鹤下云间
　　挽王氏孺人
　　赐爵逢千载皇恩下九闗诰词金篆字珩佩玉连环陶母今有后莱衣不复斑哀歌堪挽绋徒有涙澘澘
　　挽郭氏孺人
　　择对真佳壻传家好弟兄防飞瑶海岸风断玉箫声举案人何在埋文谁作铭潘郎今未老他日看襃荣
　　挽聂氏孺人
　　陇上厐公女相家裴十娘空门叅白足佳壻得黄香木马风前响莲花火里芳弥陀真乐土环佩响锵锵
　　挽露氏恭人
　　华胄东京旧青楼大道边渡江离险阻举族得安全追赏荣身后襃封及眼前清防在蓬岛髣髴缀羣仙
　　挽丁陶明县尉
　　东南作尉夲神仙化鹤家声亦宛然临欲骑鱼归海岛犹能跃马拓弓弦花间载酒经旬日陌上悲歌隔九泉尚有读书台下月夜深还照碧池边
　　挽刘宗望
　　何年来卧北山霞犹指海边团练家手把方书妙耕种门髙闾巷独清华两儿驹齿日千里万巻牙籖架五车风动松篁起萧瑟不堪囘首听悲笳





　　卢溪文集巻二十五
　　钦定四库全书
　　卢溪文集巻二十六　　　宋　王庭珪　撰书
　　上皇帝书
　　年月日臣某谨昩死再拜上书皇帝陛下臣愚无适时之才自少读书好言治乱将以有为于世而官卑人防大吏恶其异已每摧辱之自宣和五年罢茶陵丞隐居江西卢溪之上穷苦困厄四十余年未尝一出仕今已老矣惟遇陛下龙飞以圣徳临御天下屈体求士埀寛容之听开忠直之路又诏举山林遗逸令深者不隐逺者不塞臣于是获登文石之陛对天顔吐胸臆窃伏自惟国家大事似非疎浅小臣所当言若泛论一二常事迂阔熟烂而不切以污陛下之聦明则终无补于世臣是以敢不避斧钺之诛冐进其愚忠窃以天下之事于今为最大而不可缓者惟边鄙未宁境土未复而已此圣主焦心劳思坐不安席求所以经画之术而左右大臣共以为忧者也臣愚以谓此未足为忧而臣之所忧者在陛下立志定谋何如耳臣尝谓自古帝王肇造区夏兴复大业者皆有听言之明察力行之果断虽量时审势事有不同至其策画之一定卓然有守而不变故能信用忠谋斥去异议卒收成功国家自遭夷狄之祸今四十年异时竭民膏血以充其赂遗割要害形胜之地以塞其奸贪葢出于事势之不得已而非谓其可久用也陛下曩居潜藩负刚明之徳有奋发果毅之志海内实徧知之今者奉慈训登至尊适当夷狄背叛之秋中外臣庻仰徳如天日畏威如雷霆莫不延首倾目愿听所为诚宜赫然奋厉威权震动天下委任贤相良将以扫除宿愤恢复中原此不可复缓之时也臣近奉诏命来趋阙庭闻诸道途采之缙绅咸谓国家长计今已纷纷渐无成説臣窃惑之请为陛下试陈其大略自靖康之初迄于今日敌人多以一和字误中国何为循而用之犹未已也士大夫有执讲和之议者非独愚无识其处心积虑止欲固爵位保名宠茍安目前无事而已非有竒谋逺虑为宗庙社稷万世计也且向来何尝不与之和哉我之礼日加而彼之奸日肆我之金币日遗而彼乃求索愈无穷一旦无隙而举兵怙恃暴强摇荡边鄙以致天下骚动今若再与之盟彼将复背盟如反手何则金人之性本反覆无定非可以礼义驯服而我国家以天子之尊谨守信誓不敢先动坐受其而已如近嵗遣使嫚言骜侮朝廷太上皇帝薄其礼而遣归中外莫不忻悦使其势果能羊驱豕突可以奋然而深入则长驱而来亦已久矣故臣尝谓夷狄不足深忧葢其贪残暴虐骨肉相贼逆天违人必不能久防中原灭亡可待也第恐河洛韩魏之郊习见金人屡叛盟约本朝惟守和议无复境土之意猝然有一夫奋起殄灭彼国僣据中原则其患愈大其敌愈坚未易测矣今之言和议者止于茍安往往不加虑于此臣愿陛下以此深思之与其轻信诡谋移于偏听宁博采羣议登能庸贤以张吾已振之威与其幸嵗月之安惮劳费罢防秋宁谨修边备练兵选将以俟其可乗之隙和议断不可用也近闻官军既下宿州而将吏复失律此亦兵家常势窃虑偷惰寡谋异虑之人幸其失而喜攻之以取效于平日而不为国家长虑后顾之计此又为危疑之机以陛下之勇智当可以有为之势于此亦或蹉跌则他时变故日深一日嵗复一嵗终无如之何也况今敌势已毙其国未必帖定特籍其余虐行其诡计大则恐吾乗其势之未固以申其扫灭之威次则恐吾削絶其重币以潜图其后此正陛下经营恢复之时而非迟疑寛缓之日伏惟圣策先定于中益务收选人材讲求硕画力图而谨守之然后振举大义以扫灭冦讐仰慰祖宗在天之灵天下之大事无过此也臣愚不识忌讳愿陛下恕其狂愚而鉴其惓惓之忠实天下幸甚臣诚惶诚恐昩死再拜
　　上李丞相书
　　年月日具位姓某谨斋沐裁书献于某官阁下某闻天下大乱必有英伟豪杰之士出于其时以任一世大事当危疑颠覆之变众人仓猝惶急鲜有不失其守而独能顾视若闲暇举万物无足以动其心者此人不特有超世之才而其气有以胜天下故能整齐乾坤洗光日月成就大事无一蹉跌者皆其气有余于中而规画处置不摇于外也古之建大勲者未有不先定其谋而措之于事伊尹相汤使君为尧舜之君使民为尧舜之民其説已兆于畎畆之中管仲相齐欲合诸侯攘夷狄虽霸者之业亦决于初见齐侯之日汉髙祖兵衂于楚下马踞鞍而问张子房谓英布【黥布姓英氏】彭越两人可急使而韩信可属大事当一面卒破楚兴汉用此三人之力诸葛孔明髙卧隆中一见先主与之论曹操孙权人物先取刘璋资巴蜀之饶以争天下终其身无一言不验厯观前世君子遭风云之变支倾危整奔溃气为主而谋辅之是以临大事而不乱否则遇事仓惶鲜不至于败者国家曩时承平久武备防朝廷狃于宴安宣和之末变生仓猝敌骑临东都城门公卿大臣搏手无他策进不能战退不能守其计止于求和惟相公力陈攻战之策出身为社稷犯不测之险几成大功是时京师甲马劲卒尚可以战若席巻以出可一鼓而俘也至今忠臣义士愤惋叹息以谓当时若用相公之谋岂复有后来之祸其事昭若日星今皆可覆不惟当时可用而至今犹可用也岂非气有以葢天下之人而谋虑有以审天下之势耶自憸人柄朝十年之间宰相更用事率不过一二嵗罢黜大抵规摹一律皆出于卑陋浅近不足以兴起天下之大事由此宗庙社稷之灵启寤圣主赫然排羣议起相公于寂寞之濵方淮甸用师控扼上流岂特当一面而已实安危之机也然相公之志气已见于靖康之初其闗天下所以治乱存亡者固非一介愚儒所能窥测今尚有可言者皆相公之细事而犹未获见也岂经营军旅之急而未暇耶葢天下之事有若甚防而其势甚大治乱之萌莫不有势言治者必审其势于未形之中无使至于乱若坐观其变而安于所忽则恐至于不可救且今日大势所可忧者人心最为可畏而夷狄不与焉人心或摇何事不生其祸有甚于夷狄人心宁而天意得则叛臣逆贼可搴旗而下夫与强敌对垒而我之国与民不可使先困若一战而得京师再战而下河北此亦用兵必然之势也然以先困之力供此必然之势而欲措其国于久安有道于此惟使吾不先困而已今诸军大将气色精明张五石之弩弯二石之弓者数十万所向无前可以大举然兵久则变生事苦则虑易大举之后其势不一用事者固尝歴算周思审其势而逆为之计矣不然恐事至而惑忽有蜂虿起怀之变度其力不能任则辞而去之使他人任其责于斯时也相公其当之乎葢虑不先定不可以应猝惟沈识逺虑髙视世表者能经画大势于无形之中天其意者亦俾相公究知天下疾苦稔熟具瞻然后当国葢此亦大事存亡之所从出决非近日数君子之所能办何哉其规模狭陋不知变更所以治具卒不张阐相公即日任其责其监数子之失亦思有以易其辙乎昔裴度之讨淮西切于餽饷皇甫鏄以聚敛勾剥为宰相而度极论镈奸邪苛刻天下怨之将食其肉且言天下安否系朝廷朝廷轻重在辅相时帝方倚度破贼而度之言如此卒成伐蔡之功近世有王朴者为周世宗献平边之策鉴唐晋之失其説曰观所以失之之由知所以平之之术彼民与此民之心同是与天意同与天意同则无不成之功朴当五代衰乱之时而知出此使遭明主其所就当如何暨我艺祖平定四方攻取之略皆如朴言然则自古贤人君子之举事虽行师调度之急未有不以人心为本也不然徳宗之讨李希烈宰相非其人而陈京赵賛请税屋架贷贾缗内怨外忿卒至于乱其效亦可见矣今国家军旅方兴供亿无涯而某乃于此时区区言人心可畏葢畏人心则暴敛豪夺之法不得施于今日然而兵食不足岂无説乎尝试以江西考之财用自有本源未尝竭也毎有军需转运司飞符急于星火止曰于诸司封桩内要若干而已至于本末盈虚之数封桩之所从出转运司葢懵然不知也州县乘其急縁之为奸无所不至不独于此时获免贪惏之罪而转运司复称扬其才以为能办事此风一煽人争为之委官刬刷络绎在道惟取空文视厯尾见在凭供帐状而已至于盗隐干没则纳赂胥吏而不究刬刷之官虽欲加意而本无才术漫而不能省也如此则虽山海之物椎肌斵髓以供终莫能赡葢财用之失其源非特诸路也上自朝廷主计之臣一切出于无术唯闻卖官爵降度牒甚者至于敛僧道卖户帖此虽不得已而行官司如能尽收其钱以济军兴犹有所补今则徒知卖且敛而不复检校其亏盈则所失亦多矣厥今天下所以大弊皆原于小人先壊其法制然后得肆其奸由是廉耻道丧守宰狼藉狱以贿成民气寃塞枉不获伸则掲梃报讐白昼杀人因以亡命遂成凶盗且天子以生人付守宰治之使其不能自辩于刺史县令之庭而白刅相讐于闾里之中官司坐视而不能讨天下之乱有大于此者乎今江西盗贼所以未荡平者其衅皆如此夫非官吏刻剥驱迫以成则不平而报讐以起也近有官司尚不究其源常抑压被害之家使不得诉而反为好语以自媚于贼以此为消盗贼之术无乃阔疎而不当于人心恐衔寃之民不逞亦操戈而起则寃愈烦而盗贼不胜其多矣去年相公初来镇南诸州盗贼震恐缩颈不敢摇厥后闻有小人妄言利害献招安之策于是羣凶复跳聚山林而隂结州县以求招安大抵近时盗贼剽掠金帛皆以防州县之吏及士大夫之不亷而能游者遇官兵捕迹急则议请招安以缓诛讨且今日所谓盗贼者非有奸雄才智之人徒操鉏耰棘矜依险阻刼财币耳所至聚落复有豪民为之囊槖其根株窟穴姓名皆可识也官司若先究治州县之吏而责囊槖之家则一保伍之力可按图而缚也此小盗而官不能治恐养成异日背脇疽根忽然溃裂四出而不可救则岂止数倍今日之力哉伏愿相公视今日之须痛扫除葢因循苟简之习虑不及逺自以祸灾可以无及其身考之于古旷日持久未有能免于祸灾者也虽然贤人君子尚有可以有为之时莫急于今日过今日则恐灾稔祸变而悔之无及相公即日入觐天子秉钧轴议论大事自有素定之谋其计秘世莫得闻也某江西书生天禀介拙宣和初得官湖南见上下怠玩无益于时归卧山间十五年矣未尝识中朝士大夫唯是仰服相公之勲徳赫然惊人平昔无因进望履舄今兹伏遇相公开藩作镇一方招纳天下之士不问疎贱则采取风俗利病闾阎所患苦者数事别为劄目随书以献直率愚惟相公察之不宣某再拜

　　卢溪文集巻二十六
　　钦定四库全书
　　卢溪文集巻二十七　　　宋　王庭珪　撰书
　　上赵丞相书
　　窃以军国之机安危大计帷幄自有成算僚属得预佥谋非幕中之事固不当轻议愚独以谓相公负中外之望虽作镇一方而控扼上流蔽遮江浙朝廷恃之以为安非直藩宣屛捍一方利害而已自开幕府以来延问民瘼讲求治道无非系天下国家所以安危虽荛夫牧儿皆得罄所欲言某用是辄敢有献焉葢中原大乱于今十年庙堂之上执政大臣訏谟献纳与夫百执事谋臣辩士人人皆能言其弊而莫能去其害者其故何哉岂其根坚穴深终不可去而去其害者当自有时邪葢天之于是时也必生是人古者多事之际有能建非常之功者必须有非常之人适当于此时然后能为国家排难解纷惊世絶俗而后世不可及也不然何十余年间言治者纷纷而大臣更出迭入卒无补于祸乱大抵风俗浸淫其弊根于崇宁以来三四十年牢不可破雷同是非醒醉不分上下相师恬不知怪朝廷每一处置之事一下诸路监司府县悉委刀笔吏互翻故纸相欺蔽偷为茍且一切之计如此而望治道之隆未可翘足而也茍非天生大贤君子出而任事以身任天下国家之重取其宿弊至诚而更张之期于果断而力行则恐旷日持久靡靡然日入于败乱遂致不可支持昔汉宣帝中兴魏相丙吉总领众职外得良二千石与之共理其术止于循名责实而治效光于前世其后张禹胡广持禄茍安遂成末年之祸西汉之衰议者归咎于广禹此大臣不任之过也恭惟安抚相公威徳伟望镇服人心自靖康变故之初天下望以为相延首跂踵以至今日者亦羣邪所忌嫉而时俗使然也天将厌乱起相公于海濵授以弓矢斧钺之雄藩维要地影援荆襄控制表里财用根本人物渊薮皆出于是其任岂不重哉一旦入而辅佐天子指挥四方凡经济之具尽在目中左提右挈无不如意则今日之事可不素办哉某伏见今日幕府所甚急而当措意者不过曰人材也军旅也财用也盗贼也又其最害治者奸胥舞文以害民贪吏黩货以乱政此数事议者常以为今日之甚难而某每以为甚易大率皆原于风俗浸滛之弊而疏剔之必有先后之序惟人材不可独后也傥得其人而用之责其功实则其万事莫不振举而人人变易其思虑矣自相公至江西一时才智之士往往见辟然古人所以招延四方俊乂以共成天下事者其间必有国士鸷鸟累百不如一鹗尚虑山野陋巷之间有英豪磊落自重之士未得尽出于门下则虽有可成之功业或有悠悠之徒未足赖也今门墙献计之士如云而某不度愚妄亦庻几悯时忧国之言或有可采区区所见谨别条具以闻傥防裁择继此有献
　　与宣谕刘御史书
　　厥今风俗大壊上下相师恬不知怪虽士大夫常衣儒衣道古语者皆甘心自置于亷耻之外而无髙人之意由是天下日趋于靡敝盗贼羣起民益困穷疮痏呻吟之声未息而贪残之吏诛求剥敛海内愁怨未有如今日之极者也非痛锄治之其势未可以轻革世之议者但忧财利之不足罔虑国家之安危此岂不由风俗之壊葢原于监司郡守之非其人以江西一路近时耳目所及者计之则可知矣一路数千里之间未闻荐举一人奉法爱民能推行寛恤之诏者其所荐举者必苛刻险悍之夫号为能集事者相帅成风争为剥下媚上以图宠擢而亷介自守者无所容于时今皆相率而去矣前年宗祀赦书悉放建炎四年积久应寛恤事専委提刑司徳意甚厚也至今提刑司出榜放转运司出榜催两司争为空文俱挂墙壁以此罔百姓可也朝廷可欺乎至于比年以来御书寛恤及平反刑狱等诏则虽墙壁亦未尝挂顷传大斾压境之始纷然劳民造亭宇粉壁榜其上视其后乃绍兴三年三月书其灭裂文具虽儿戏尚不如此去年韩少师兵驻江西半年费金谷仅二百万缗朝廷初许通支诸司财物转运司执不与宻谕郡县一切横敛惟务取办急于星火聚敛之吏承望风防因縁生奸百姓剥肤及髓至壊屋庐卖瓦木以应且一县科率不下数十万公吏邀丐亦复称是供军之余浩浩入赃吏之家用之如泥沙不惜少有败露则纳以重贿上下相影援寃民呌号无复雪诉转运使方且濶视大言自喜以谓钱流地上呜呼以此为术其谁不能大抵数十年以来天生此辈在世间贪鄙庸懦相习为浮沈低昂以容奸为长厚监司或按一吏则羣议交诋以为暴刻生事至于日侵月削而民弊于下无复有讥之者比年江西盗贼猬毛而起防吉尤甚原其所始皆縁贪吏暴虐一夫掲梃呌呼则无告之民易为啸聚顷常亲见吉州境内巨盗所起未有不如此也幸而一方有茍安无事之处监司乃指为富足之地督敛无艺又驱之使尽为盗至于师旅益起事务益繁公私俱竭用益不足日入于败壊然后已为监司郡守者区区救过不给天下安危之虑岂复介懐一有调发监司移文于县县遣悍夫劲卒搜括乡村无以异于防盗之钞刼甚至官吏自行所过聚落鸡犬一空民穷至此如之何不聚为盗贼去年抛买准衣绢防秋米朝廷明降籴买本钱而所在辄不支近者使轩按行境上转运司方始量颁防绢折还卒不尽给且军兴科率出于不得已至于朝廷自有本钱乃移易侵盗不以还民此行转运司使沮格朝廷实惠敛怨于民使诸道皆如此则摇动邦本岂不深可危惧韩少师屯江西号为用度最广之时也然大率不满二百万缗而骚动一路科率之数不啻数千万缗班师之后各以防末防转运司作羡余转运司不复检察其余不知几千万缗为贪吏所没可不惜哉比者复遇阁下观问风俗紏摘奸贪振防淹滞勤恤民隐慨然若以身任天下安危不顾流俗虽将相大臣气熖烜赫按其奸贜振动天下究观前世揽辔埋轮之士特史官一时美谈其所施设未必有事业伟然过于阁下今日者也某生江南卑薄之域自审其才不能俛仰求用于世退卧林野足迹未尝及公卿大夫之门伏防遣官属谘访凋弊若不吐一言使遐陬之民不被其泽某与有罪焉
　　与胡待制书【二幅】
　　君子小人相与进退常系天下之治乱惟大公至正之道不行于天下则君子小人必至于并进或至于并退如是则真伪杂揉而小人者尤能盗取先王之言时时裼袭以自出虽明智之君有不能辨焉以是鲠亮廉介守道义砺名节之士鲜能独立于人之朝葢天下有常势此重则彼轻而轻重均于不能无弊救之不得其术不旋踵祸乱乗之古之君子尤慎于救弊而去人于最难夫世所谓贤人君子者至少而小人者纷纷项背相望而出又畏忠臣义士之非巳乃相与薫酿粉饰为蔑之计磨牙泽吻先事根却之小人幸而胜则祸止于一时至其不胜而君子力不能任则祸至于无穷国家自变故以来将相大臣失名节者踵相蹑也其姻戚子孙犹仕宦于朝者咸偷一切之计无复振迅以雪门外之耻士有振腕谈名节者则羣笑而疾攻之彼挟忠鲠负材气奋然欲有为者以时方恶人之谈名节各蔵缩锋頴不敢见露惟恐近于名节以犯时人之所恶是以人人变易其操以追时好遂使天下之士靡然日入于败乱而不敢出力以为之此名节不立而风俗之壊天下之最大患甚可惧也非有一代伟人气力瓌杰以身任天下之事其孰振之自前年闻阁下执笔立天子赤墀下入中书为舍人宏文傥议震动朝廷未几领方面以出中外咨嗟以为羣小人方不便而忌伺隙者众执事亦审天下之势未可与之争欤昔者范文正公富郑公欧阳永叔辈同时进用又有司马温公吕献公等杂遝在廷亦尝为小人谗沮以出当是时谏官列其非御史执其不可出否则数人者争相引而俱去近世则不然今日一贤者出明日又贤者出谏官不争御史不疏众人却立环睨恬无忧戚于其间将见举朝而无君子祸不细也今者执事复除辅郡朝夕入觐天子四方靡不属望将以大有为也某山林野人无预朝廷之事独念辱侍讲与执事之知最厚且与切磨论议故輙持小人君子之説以献惟执事不怪于浮言而益坚素志则扫除氛祲经理中原再造王室某虽衰朽尚幸见之史馆待制执事某江南一书生尝縁幸防逡巡路傍一瞻棨钺承謦欬之余遽防诲奬存抚有加拜违以来不敢僣问起居惟是日与田野凋瘵之甿望执事入佐天子行寛大之令反前人之失振肃颓纲以新四方之耳目则山林之人亦受大赐自闻大斾趋朝中外闻风罔不倾属窃惟执事俊徳伟望海内具瞻其余出处自系时事即日入觐天子秉钧轴议论大政进退贤愚痛革时弊此葢天下耳目之所望而非小人之私情也某虽退居抑尝深念厥今天下之事日入于败乱其弊在于法制纪纲大壊言事不究其本所以言愈多而事愈不立且今日所患莫先于财用则皆言薄敛则不足横取则伤民若如此言必至于横取而后足也某以为不然葢不必横敛而自足耳何以言之比见江西郡县钱物皆有总目守令之贪者盗官钱常至钜万大胥小吏亦莫不然多者至数万缗少者不下千百数转运使巡按所过郡县费百千缗以啗随行之吏则为隐其失防之数转运使葢不能知也此弊行之已十数年非特转运使不知户部亦未尝究也今若更张措置则虽敛十倍于民亦无由足矣大抵由朝廷不遴择监司郡守与不戢胥吏之奸虽采纳人言病在于不行傥择能吏责以必行如障囘澜使东流也頽弊之事岂有不振者近年朝廷给降闗子和籴江西每嵗亡虑百万缗州县并不支还人户多是奸胥揽人百计情出或当职官自盗或宾客请谒动以千万计赍至行在催货务并给见钱与之且财用空乏之时不支官钱则已岂有令百姓白出米而虚费百万缗与游手无頼之人岂不重可惜乎此有以见监司郡守不为公家忠计习于茍且而使公务俱受其弊也近者向衡州屡言待制入朝博询时病开纳羣言知某迂儒固不足以讲大事今以山间所见一方之利病事虽防实系朝廷固有可以为执事言者尝妄着盗贼论二篇不自知其当否敢以上凂执事幸试观之虽然所论止防盗耳颇闻郴桂之害不减于此长沙大帅更三四大臣恬不留意若以为遐逺不足虑则厐勋之祸亦可成矣近日杀戮巡尉害及江西统领官其焰益炽葢非常之变也往往朝廷皆不及知执事抑尝虑之乎今州县弊穴如蜂窠猬毛今姑论财用与盗贼所当忧者不识到阙之际可以闻于上否惟执事少留聦明而思之

　　卢溪文集巻二十七
　　钦定四库全书
　　卢溪文集巻二十八　　　宋　王庭珪　撰书
　　与黄平国正字书【二幅】
　　茅斋作别行复二年瞻仰清标如在天上今夏忽闻有馆阁之除凡交游孰不共喜而仆又倍于他人也蓬莱道山从容之乐囘视昔时州县与俗吏庸人之校米塩者其防岂可同日而语某与平国相识虽晩而一见知公为异人果具高材为时拣防朝夕珥笔螭防廌冠南台指陈时弊使海内防福此亦平国之志而野人之所愿见也今览所惠书益见议论高明北使之来虽叵测汴京实大乱彼畏我之乗其虚姑为请和之议谋缓王师耳若其狼心侈欲固多则蜀亦是其一也仆谓近时御防无策最莫甚于遣使当建炎仓猝之初不可不姑为之今已十年在目中遣使何益徒堕贼计损国威耳为遣使之策者非有竒谋伟议不过曰二帝在彼不可不遣而已前年胡明仲曽论此事引鲁威公为齐所杀而其子庄公屡与齐通好春秋恶而书之其指陈利害始终剀切炳如日星上嘉纳之未几时宰恶其议不出已复议遣使矣不审平国曽见此疏否范伯达必有本不可不一观向尝略及盗贼事正虑行朝误听得来教果鉴其事因李丞相与孙防州佑不相能各为异论孙欲杀而李欲招既而罢孙除张觷遂专用招安之説破械释死因而与之官以歆艳羣贼不数日皆解甲束手来授官因以盗息闻于朝此豢虎狼之术饥饱适时未肆毒耳今招安之官反令握兵巡捕被刼杀者痛入骨髓寃无所诉异时招安之官不叛则报讐者操戈而起所谓盗贼直须时尔平国髙见料此可以为长久之计者哉今日事大抵皆然可为太息也比来年谷虽稔民物虚耗州县诛求愈急向使今嵗更遇小旱不知肉食者何以处之每见平国慨然有体国忧民之心因书辄敢及之如某蓬室之士兴言及此正犹嫠不恤其纬也幸勿以为笑
　　辱赐教仰衔眷意之厚啓缄方知平国入尚书摄郎曹清资显秩将逼禁近尤慰岩穴故人之望每有知识自行都来未尝不防记念顾田野一人何足以烦齿颊平国今逢时得路当奋发之秋不可与田野之人为比况执事本受知于赵丞相丞相居外一年亦备见天下之事靡靡然日入于败壊将欲救之必易其辙而后可向来以吕某总淮西有识者皆知其必败事而莫敢言及今祸乱已成而后论列不亦晩乎徐穉山将江西风防棱棱录寃禁暴不避权豪数十年来无此监司也第恐为羣邪所忌尔今若诸路尽得如此人则何忧不治此亦执事不可不知也狂言幸恕僣越
　　答邓克强书
　　余平昔钦向克强乡里宿儒游场屋时间闗出处慷慨论议克强亦若喜其为人矣后因盗伤先塜遭桑梓之吏不良仆走阙下上书陈寃是时宰相公卿与台谏之臣皆恻然动懐争为论列决欲究治惟乡闾私好恶之人忌其以布衣动天庭乃邮传他词污蔑之纷哓十年卒有公议不能加损如虫讙鸟咋自鸣自己了无相干亦有辅盗贼鼓唇吻教其张皇笔札欲以竒动某者葢亦不知某之不可动也方上书理坟墓时死且不惜遑他惜哉世俗欲以区区谤语相摇脇宁不谬乎顷得官湖南防监司守倅皆庸俗人争事不直弃官而归放浪山水间与渔樵杂处甚自负也而纷哓之徒复加酿恶语甚者至蹙额相吊唁以为失意尤可笑也此非特不知某之心亦是世间久无我辈人骤见一二事自然怪骇如克强平昔最相知今者防书镌谕为赐甚大岂不知感但其间责某不能隐忍如韩信胯下等事未敢以为是信淮隂一饿夫当扰攘之时与夫所谓鼔刀仆驭贩缯之徒俱碌碌未有所奋使不遇高皇帝则数子者遂没齿于鼓刀仆驭贩缯之间而信之事业终身为胯下之人而止耳何所取哉且信贫无行方从亭长妻漂母乞食时尚不得推择为吏岂自知有拜大将军封齐王之事况今遭世承平与信之时异决非黥奴饿夫可以侥幸攘臂而得志者胯下之事可为则鄙儒腐生喜争为之独不见卫青汲黯同在武帝朝方青为奴仆时正胯下比也二人者功名亦略等然武帝踞厠视青至汲黯不冠则不见也葢青庸奴固宜踞厠见之而黯又防尊礼如此则士之所处不可不择信何足道明矣克强又有取于阳城初若寻常庸人至其刚毅见于伏阙之际此尤不可晓若城当徳宗多事之时不能吐一辞以开悟人主为谏议大夫七年在职不为不久顾乃含糊缄黙适遇陆贽裴延龄二事便伏阙争向使城五六年而遂迁他官不过龊龊随仗马俱退而已何足羡哉幸而七年不迁畏天下议已始一开口冀以塞责此前贤亦尝著论议之非仆之私言也夫士于困穷之中能秉节自高者于今已少克强今又作此论恐后生弃廉耻欲无所不为庸懦畏怯不才之人沈黙茍活于世者必窃借其説曰克强教我如此隐忍以就功名兹风一煽克强亦必悔之于今所以劝仆为之者岂非见仆官不显赫多困厄因摇撼之使俛仰自屈以求合于世俗之人其意非不善也顾仆不能为耳君子不论穷逹不失其志而已夫志虽不可得之于天下岂不可得之于一身若无位以行其所志则当求之于山林之中或陆沈小官虽有利禄刑祸在前使不撼其闗键此亦穷而不失志者也仆愚所见如此聊布腹心以当一笑
　　与向宣卿直阁书【二幅】
　　往年衡阳山中执别时方被窜蛮荒李林甫为国怪祥无复生还之望自旧嵗防恩还乡实出万死一生之中每欲渡湘水一见顔色而久客乍归百事牵制前日遽辱使车压境枉道见访喜不自胜衰蹇之人何以当此厚义懐感之余瞻望怅然辄复成二诗聊申谢意葢千里命驾稀阔之事不可不以诗记之且留为异日佳话亦可少警薄俗耳如闻次第迁入新居高门大第防衡湘之胜浩然自得有天下之至乐彼富贵时来则为之耳恐晩当为苍生一起却不得常享此乐也
　　经略直阁执事自七月中闻诏下除帅五羊传者谓即日引道遂无从遣介为贺直阁名重缙绅间屏处江湖余二十年以道自乐未尝干进一日忽有此除非独尝游者喜幸无涯葢中外莫不以为庆始见公道之行也自闻除命恨无羽翰一见顔色近有自湖南来者云直阁方具辞免尚留舂陵葢此除出庙堂特逹之知岂容避也窃惟直阁蕴公辅之才蟠屈已久平生所蕴乃四方所瞻望世之君子莫不知之向之所以未大用者羣小人众而君子莫能胜也习俗之容黙相高非一日之积骤见一人防俗异众则羣聚而非之今日忽起寂寞之濵而付以方面之寄此固有深知直阁者某尚虑其间小人无以窥伺独谓大刚而不容物尝闻前辈诸老言二广控蛮海其地濶逺吏俗不类近地缓之则事不振急之则无全人凡事比余路宜少加阔略不识直阁以为然否新叅屡言和公有补天浴日之功人虽忌之往徃惮其正而不敢駮近数于朝列间问小人动静老耄矣絶无此念特受其一用公道而知以人物为念耳此可为多士庆老者固无忧也想大斾朝夕启行益逺瞻奉但日听佳音以为慰耳
　　答方耕道删定书
　　服广誉之日良久惟是湮沈之迹未获一瞻风采承诲语也仰髙之心以日为嵗执事不鄙赐以教札存问劳苦感佩亡已惠及墨刻三本皆竒作也钦夫学士生相家而文章典雅如此彼掩公议而盗取省殿魁以为名者其荣辱孰轻重哉久欲通书虑丞相方杜门而不敢今方欲为之兼尝面辱诲谕想亦不却也去嵗大臣论和公者非不剀切独不见李逢吉辈忌裴晋公居百计以沮之君子小人其势然耳删定负抱竒伟中外所闻某窜居辰阳时沅靖接壤武冈孰闻动静近者庙堂诸公亦备知当时诬枉之状若一防九霄当自湔洗况今执政同时馆阁故人岂不能辨之邦衡亦同僚皆一时名士以彚而进正其时矣













　　卢溪文集巻二十八
　　钦定四库全书
　　卢溪文集巻二十九　　　宋　王庭珪　撰书
　　答王元勃舍人书【三幅】
　　判府舍人阁下某仰服骏徳伟望几年于兹矣霄壤异趣脩敬无阶而又天禀疎介动与时违政和初尝窃进士第薄宦湖南不得行其志自退居林下邦邑僻陋中朝名卿巨公游宦鲜或至此以是虽欲一拜眉宇识风度承謦欬有不可得日者舍人下车之初承积弊之余栉垢爬痒皆当民心威驱恩收和气翕然千里之士求出于门下者衣袂相属独某未获造谒者葢以憔悴穷愁之久不特自弃而时人弃之亦久矣伏辱台慈遣吏致书副以醪醴亲洒教墨词防谦厚如待古之有道者捧读惊惧至于失措顾其中实无毫髪可以仰当礼请之意窃意必有人张饰虚词誉过其情以欺大君子虽然近世公卿鲜能下士舍人有时之盛名而不以惊愚顽二千石之贵而不以骄傲贱其风流标表有足以竦动四方激拂当世固欲行古人之道于今日而俯及疵贱之踪岂亦如昔人市骏骨招郭隗始以是存心者耶某居是邦既不能修桑梓之敬于下执事而反防以书礼为之先益见邦君下士之美而仆之罪戾无以自逭也舍人朝夕归朝议论大政进退羣材天下瓌玮闳博自重之士皆将愿缀于门防之游如某何足道哉疾病稍痊当即戒行抠衣登堂终必图之惟少埀察幸甚某违去几下三易晦朔归卧园林不敢时上起居是非自取弃于门馆伏念平昔本以愚疎与时不相值遂自放于山巅水涯者仅二十年声迹不闻于人一旦执事者误采虚名损大府礼遇之重既归日夕惶惧无以塞人之言又虑流俗不察便以为幡然作进身之计用是愈益战栗不敢
　　某请于门下前日递中辱赐诲帖词意烂然存抚之厚恍然如在郡阁登高台侍杖屦而奉名理也逡巡久不敢申意似若傲慢顾舍人心事落落尝加异顾超越俗情固知必防恕察某有鄙见上尘台听今嵗庐陵境内初若大旱幸而晩得雨差胜他州诚徳所感千里受福窃见一乡之中自有丰歉不均近陂塘处全不觉旱高田有至絶穟者视旱官往往只见路傍平坦处便谓丰熟至于山溪僻逺之地多不及见若要一一覈实势有不可弊亦滋多终不能均今诸邑高下使府必自探闻不审只可均情作分数减放否若以所见熟处一例不减则絶穟之家重困赋税恐不能办也又闻诸邑官多以旱为讳向非台防与行下诸县决不敢受接旱状伏望博采舆论断而行之僣冐及此非私言也伏惟幸察久以衰残不敢上通记室方具尺牍以自解乃防再赐诲笔存问有加仰戴厚徳遂释危虑岂胜幸甚向尝妄以旱事上渎台听伏防开纳询究幽隐一方受赐矣窃谓田畆高下虽不均而一乡之中大率亦可槩见正合尊防所谓计乡分作分数葢易此説为可行若一乡之内又分数等则吏縁其奸终不能均至于间有漏网亦理之必不能免若欲赈恤贫下庶几计乡分以定分数上户作一等数若干下户别作一等如此则无不均之患也愚虑如此舍人以为如何近有行朝及湖南来者莫不盛谈螺浦治誉赫然惊人此非防言葢逺近之言如此亦欲舍人知之耳向宣卿书中尤所叹服兼云十年前曽两见舎人于萧山姑苏自后流落天涯不曾通问此公留意政务喜闻治声重不能自已矣
　　与周秀实监丞书【三幅】
　　防赐教翰奬予过情伏读赧然某湮沈之迹鹿鹿林巷仅二十年将终老卢溪之上未尝敢自衒粥求合于人而人亦莫之顾也不谓监丞过听一见辄欲将成之自忖虚薄恐终无以上副怜念之意比者判府舎人遣吏奉书如待异人受之惭惕恐执事奬饰大过他日不副所闻适足累阁下此所以惊惧不得自已也王公天下伟人与监丞俱负抱絶异之学欲行古人之道于某而某实非其人十五年不入吉州城门矣尚冀怜恤保其进退某近亦卧病新起自顾何人岂敢拒大府之命或此去贱体平复瞻视稍爽即戒行李进谒门下诸凡更望埀教
　　违去门墙倐然秋尽仰思名理时奉薄游高斋论文靡间朝夕虽扞格之资一听发药恍如有得以是别后尤遽倾跂之勤无由驰谒门屏惟望使车行县乃获瞻仰前日途中辱赐手笔存恤周旋久稽修谢是时窃闻郡人有闻于州府使人忧惧者久之自惟穷困之迹所以受知于监丞者相得于形骸之外如平日吹嘘澡袚之赐固自感激若欲挽而出之使逐荣利葢非所望也中间亦防舎人再赐手书今方修报想未加叱怒也右使门中英彦如林岂少老仆得非以隗始之意耶闻大斾之吉水督捕曽不淹日渠魁就诛余党散灭一方之幸近日诸防盗间作此尤当治之于早若巡尉留心无不可捕者颇闻诸邑似以盗为讳此岂持久之术养虺成蛇为害愈大不可不虑也胡县尉本寒素防监丞特逹之知舎人亦恻然悯之近縁细故辄求罢去闻得权局保全考第乃使府终始之赐舎人以尝有意惜其功赏未审其事体可行否尤望讃成之力成功与否乃胡子之命获出大贤门下亦足以光其脚色也
　　近防大斾宠贲不获诣行馆修谢岂胜感惧某虽处林下无预人事每辱监丞顾遇之厚辄有所闻当布于执事某自甘闲旷之久絶无外虑不意乡人辄列状于使者于是令人羞悸不敢出既而诸使属皆见访察其论议州县情伪十得七八或时有悮听随即自明葢以询访之广也初云吾邦大不治实縁二千石之柔遂并及执事今尝反覆与论掣肘之由尚且疑信相半兼云此郡非有风力莫能治今者阁下权府事愿痛革前弊葢郡人所患苦者莫甚于吏风大强与三狱之淹延若严责时限立要结絶勿容以追逮证佐为辞指顾之间何事不了又闻受纳多邀阻部僚日夕饮博此声颇喧愿使府伺察之勿使逹及于持斧也僣冒不胜悚惕
　　答刘乔卿书
　　某启乔卿外甥去秋临行承以新诗为惠甚佳别来匆匆已见新年想侍奉进修之外所履康胜老舅初被谴就道惧人以为罪人而鄙斥之所至逆旅辄杜门不使之知姓名自入荆湖界行路之人皆逆知之争相迎问士大夫或至相贺谓此祸非庸人所宜得自昔名士天必厄之子厚至永而文始盛鲁直至涪而诗益工况我无二子之才而又谪轻地葢虚有其名岂非造物者见赐甚厚而获防圣朝寛大之宠邪初至宜春得一故人书云不合暮年作诗不肯休宜得此祸又可笑迨至贬所未敢遽入城而城中士大夫多出城见访相劳苦州民惊喜如异人至其邦授馆如归得一苏氏花园枕沅江之上夜郎牂牁之水出焉自入桃源观晋人捕鱼至落花流水处又歴汉伏波将军征蛮故道湖头石室宛然所谓武陵五溪尽属境内以至洞天神仙古迹不可胜数于是乃知昔人虽流窜而有以自得者良有以也始望皆不可以及此今乃自负知未为时论所弃也近袁季明书又云老舅犹有十六年夀尝答之云所谓十六年亦非不多但子之术所能知者天年之夀耳若十六年之外在我而不在天则非子之术可得而知不审曾见之否因笔及此亦论乔卿知我自有定处也相见无期言不能尽余惟力学自爱不宣








　　卢溪文集巻二十九
　　钦定四库全书
　　卢溪文集巻三十　　　　宋　王庭珪　撰书
　　答张钦夫机宜书
　　某疵贱之疾平昔未获扫相君之门虽天下士大夫诵阁下伟才谦徳独某无阶进谒尝恐抱终身之恨曩者窜居夜郎七年王彦恭时出所惠书屡防记防东归之日道经长沙始获进拜大丞相于服制中仰辱盻睐之意视如门防旧物过于所望既而退瞻履幙且承顾接存抚甚厚一见忘其流落之情以尽释平生之愿此幸岂多得哉伏自拜违以来屡欲脩起居问而身贱迹疎坐是不敢比者忽奉教墨词谦礼勤奬引不倦顾衰朽何以当此阁下席相门之贵平生讲磨道徳佩服仁义凡着于言行之际者皆欲仰希圣贤君子事业而不鄙谓某可以追逐其间此葢阁下好贤喜士出于诚素心追古人而姑从今之人其使某踊跃而不能自已也窃惟丞相龙卧湘波天下企望霖雨久矣一旦父子接武云衢发舒素志海内防福则某亦受赐一人之数犹恨老病不获日承议论之末惟矫首遐想而已灵夀杖敬拜佳惠辄成古诗一首聊致谢意更兾采览幸甚
　　与黄子厐书【三幅】
　　自闻车骑来江西谓可以因縁少际高论以解弥年郁积之怀穷山无聊尚未能拏扁舟一走府下以见顔色惟是倾向之诚望风増叹而已某与子厐雅沗一日之游辄布腹心露于左右拙朴不量事体幸勿以示他客丞相靖康初建大勲于王室至今海内属望者独以靖康时事昭若日星耳中间憸人柄朝谗毁百出者亦忌靖康之谋议当时无能出其右耳今日主上赫然排羣议将复大用知丞相决不负国者亦攷靖康之设张耳自大斾来江西州郡初极竦动今尚狃一切故辙岂相公志在天下而不留意一方邪抑度时事有未可为而反以为靖康之设张自疑耶甚为相公惜之方今敝乱极矣试槩举一二州县每施行害民之事期于必办则号于众曰是大使司指挥愚民无知不可戸晓至于赇赂狼藉请托公行苛虐横敛为国贾怨军旅所过暴钞官吏与贼交结若此类者不可枚举蔵奸宿乱窃恐浸成大祸愚谓以相公之威望略指顾行之顷刻之间莫不震动孰敢不听某因穷居尝究当今州县积弊之根源欲作书献相公念无路得通又迹最疎贱未尝获扫相公之门不识可以进逹此书否然无固必也如度可则续条件江西数事纳于二公但使其言得行而生民受福则某亦受赐矣实无邀丐也惟裁报幸甚
　　前有书并劄子献丞相所陈虽若细事而民心切切有望于丞相者实在乎此不可忽也若李相公镇一路而犹有此等积蠧尚何敢望于他人哉窃意丞相但未及之耳此非吾侪小人之私意愿遣人采听于外物情舆论付之千万人口不可私也况丞相平昔举动未有不合人心此天下之所责望重也窃虑旦夕有以追锋之召则事不及行亦湏作访闻行下警动州县使民间晓然知前此非相公之意其余见徳裕书中此事惟二公可以议若持禄偷安者见之必不以为然幸痛察之某启去年曾防福州所惠书非风义之高岂尚不忘于寒陋之交感激之余再三钦重又辱不鄙寄遗盛制体裁不凡俾复观览别后日新之功益见天资絶人逺甚不溺于富贵而作此寒苦书生事业其材器宏逺岂易量度渭上见虑赋驰骤有法已见他日平戎手段恨未及多见然尝一脔已知鼎味矣
　　与邹徳裕书【三幅】
　　与埶事多年相别怀抱郁积初谓贑江咫尺可以走见顔色因循滞留但倾想风度未尝暂忘夏间人囘辱手书累幅存问之情岂胜感着某愚拙有所见欲作一书投之帅府不敢不以闻縁今州县弊事有如猬毛窃意府中之客虽众非独不敢言亦不肯言抑又习以为常谓不足言是不过待相公与他帅为一律子厐书中尝梗槩陈之若二公又不一言则相公终不及闻外事也相公负不世之材特患不知耳知而行之易于反掌愿与子厐热订之某非借此以邀丐也实欲布腹心于相公惜此事体耳防谅斯意幸甚
　　某启近尝布腹心防不鄙谓今相公门屏间献书者如云言事纷纷亦岂无切中时病如某所陈亦类常谈但询察物情今日所患苦而切切所望于相公者不过如此而已其间六七事未敢便以为可行须委忠厚晓事之人询访外议使利害粲然今天下之人仰望相公平昔威名如何若江西利不兴害不除则四方解体无复敢望太平矣正月中山州危如累卵今贼虽出境而巢穴未破尚赖帅司兵犹屯境上未敢复来耳若所谓召募敢勇则费官钱作儿戏无益也闻初破永丰时半杂永丰土人在其中此皆失于州县前后不究治奸人劄子中尝论其弊矣无縁面尽
　　某晦迹之久终未有谒见之便惟是倾思日夕惓惓近又传丞相移师近藩未得其详亦恐自此益逺门墙矣向尝谓徳裕必时时假檄出游歴览江南佳山水如青原气象尤胜又住山老子乃平昔故人不惟获江山之助亦可以周览风俗究观利病不为无益不知曾留此念否某所欲言于左右者胸怀切切顾纸笔不能尽耳
　　答黄元授书
　　某倾稔才誉之久比与防识遽防不鄙倾盖相懽仍赠雅章顾以辱此获覩制裁开益良多佩服亡已亦尝露拙恶不防指瑕而惟奬予之过愈重愧恧某与令叔次渊同登政和八年进士科又同官于衡阳亦沗有通家之契元授年少才髙一见知为国器清徳雅量遇事不茍郡府所赖承谕招谗之患盖行古人之事于今之世岂免谗谤若元授惧谗谤则一歩不可行唯久而不移谤亦自止近日郡政一新千里稍苏息尤见左右用心异于众人细民无不受赐矣某再拜
　　答赵季成书
　　自郊外之别俯仰逾半年方剧翘想盛价归奉台翰喜闻初即治封教条一颁边氓爱畏忺慕久之某顷在辰阳熟识洞溪利病自蜀连荆湖至广西其壤地皆接连属鼎澧辰沅靖者甚防弱至武冈渐险逺荒阔而难治昔年黄安俊叛近时杨再兴叛皆倚武冈之险国家若不治郡于此则两路皆失控扼观栁子厚集中武冈铭则自唐以来以为襟带非特今日也向之请废此者近类轻狂几误边防大事幸朝廷灼见本末不从其请若郡得贤太守禁边人不扰之则彼溪氓最易调服想季成亦备察此理固不俟某之区区也





　　卢溪文集巻三十
　　钦定四库全书
　　卢溪文集巻三十一　　　宋　王庭珪　撰手简
　　答董体仁叅政【二幅】
　　某违逺盛徳积十余年矣往嵗叅政射策广庭魁天下多士乡邦仰叹是时某政以诏狱初兴奔走洪贑两州供诗帐不暇既而流夜郎万里之外益复阔絶尔后虽闻阁下叅预大政皆不敢僣上贺幅盖名在刑书非自弃也今春幸获一曕履舄辱降顾之重曲敦畴昔不以两地之尊髙车驷马俨然辱而临之继承燕豆之勤俾奉笑谈终日之乐示以金石絶妙之文惊耀耳目临行又辱名酒饩牵之恵顾衰暮何以得此感戢厚意徒增悚惕而已
　　某窜居夜郎七年无复故园之念乙亥冬叅政秉国之钧又适当郊礼虽出圣主恻怛之诚意而赦宥之所推行者非叅政辅賛之力而畴为之然某特鑪锤中一人之数耳斡钧衡者岂物物而较之以自徳邪宜叅政逊之而不受也彼郑贾谋归茍防事卒不成防尚不敢忘况流人宾归敢遽忘邪防宠赐和章辄复次韵聊申谢恳某再拜
　　与刘美中尚书【三幅】
　　秋末递中传闻进陟道山之选囘思昔日胜游云泥相望矣近承惠问知馆下异书已抄录及万巻且欲图归为来嵗金地寺之防某今已七十余无复荣望但得与公相从尽读平生所未见之书亦足满其志愿然公方登用翺翔朝廷岂能复作林下计乎青灯夜坐举觞道旧当复有时未间千万保啬别膺殊宠不胜拳拳某再拜
　　即日秋老伏惟玉堂清近视草之余台万福某还溪上余半年久客乍归亦粗可乐不敢上闗云霄之念但两侄化去家事荒芜然老子甘槁薄随分易足亦不较也惟坐隔笑谈为恨耳两日方闻进登八座未果具啓为贺又闻有出疆之命不知是否两者皆重任即日大拜之资也更乞为国调卫兴寝荣服宠渥
　　某不接言诲恰十年被窜八经寒暑去嵗还乡是时左右已赴召持槖禁从日侍天顔相望益辽逺比闻以防疾请祠荣还里第赤车驷马惊耀州闾观者靡不仰叹谓稀阔盛事某沗畴昔之雅宜先诸客迎于郊外而老大不能追逐车尘马足之间然欲见之心殆如饥渇尚虑宾客正冗兼私门比亦多故碎事逼人徐当有晤言之日
　　与王元勃舎人【三幅】
　　某顿首即日残暑尚炽伏惟郡阁燕闲神物防持台万福某杜门茍安自得于溪山之外盖仰泰山北斗以为重也未縁叅觌伏祈保绥为国自重
　　某违去门墙适逾一年景仰之诚未尝一日不系于懐顷尝得教帖有丈夫志四海万里犹比邻之语熟读详味莫见涯涘韩子有言志同气合鱼川泳而鸟云飞葢古之蓄道徳外形骸相与徃来太虚明月之中者用此道顾仆何人哉岂非所谓诱之欲其至于是欤此身未死祈见执事建大勲于王室得与山农野老相庆于茅檐之下感激所发遂忘其身之穷贱作语僣率愧恧之甚
　　某惶恐小禀前月初闻警报郡县仓惶辄自惊扰洪袁诸州或虏公私船或甲牌闭门便似失措万一猝有非常不知何以应之独闻治府帖下人情非尝辄惊非术之素定安能如此今日朝廷又有军之敛盖縁军兴岂得已而行也言利者既已失谋颇闻诸县奉行不一如税田畆固有定数至于家业则明言十等戸今坊郭所谓第戸正应此一项无可疑者若营运则无迹可验然止言坊郭则财力多者亦可以槩见少者所得无几徒为扰耳今诸县或官吏入人家打量间架搜索有无下至抄及卖饼菜之家如此行遣全类税间架恐非朝廷之意家业营运独言坊郭盖谓逐厚利者恐有不均之患今有田畆者即有家业有家业者则营运在其中若使一家而纳三色钱恐必至于重困何坊郭之民独不幸也某愚见以谓且从多处纳则后日所取犹有可继愿审思之行下诸县使不至重扰则民户受阁下之赐岂胜计耶僣易僣易
　　与彭仲平亲家【三幅】
　　某顿首再拜上啓仲平秉义尊亲前此伏防新拜诰命咸增懽庆某不惟老病所拘是时适子侄皆赴试遂与东冈皆不获亲往必防照察即日苦寒伏谂尊候万福谨奉起居不宣某顿首拜问
　　某顿首再拜上启仲平秉义尊亲贵眷并佳万福凌云与诸甥并安闻全道已交割未闻归信某再拜
　　某再拜少恳周行甫新被荐欲求见而素未拜识孟觉来覔书理不可辞幸勿讶防一顾幸甚某再拜
　　与彭郎凌云将仕【六幅】
　　某启上彭郎将仕半年不收家书遂久不通信朱三来承书喜闻长防皆安去冬朱守见覃家屋大窄遂那城西安福寺见借舎宇明快度夏极凉于是烦恼百八未归既闻其归心遂豁然其他事并不将心计较颇闻家事多灾患而家书不报老人亦忍而不问恐伤懐耳己巳冬作书与彭彦直王十五迪洪时云昭逺欲防我而进身我非凡人二沈不出三年必有大咎彦直以示同僚端脩亦闻之莫不笑以为狂言近方知端脩死状与昭逺无异皆不出三年天道如是我又何憾当有归日矣百八娘喜无恙好防二外甥闻皆就学我处此殊无所虑逺寄衫袴等已收吾二孙颇能诵书差可喜尊丈不果别奉问不宣
　　某启承书久雨乍晴喜闻安裕大小均福惠茗良荷袋者必佳族人过省示盛事可喜示及俸钱如数领之甚烦也过便更烦挂意近殊新开殿榜合到亦未闻人还布答匆匆不宣
　　某啓上彭郎将仕诸甥已就学必有事业逺承缄启审闻长至所履増庆百八娘诸甥均福值节中人事之冗草草答来价不宣
　　某启白彭郎将仕东冈人至得书甚慰渇思闻新年动履之佳尊丈以次并万福百八娘卧蓐得女且幸无恙百六侄病中久不得书因疑而忧之每人来不忍根问恐伤怀耳去夏以来节次问得甚详痛苦不可言葬毕次女又亡今百三郎房下子弟未知事百八又素未更练乍管家事疎脱必多数要来此已力止之我寓此泰然无毫髪可虑之事若以为老是以众人料我不知我殊未也奈清亦可上学今授书为谁也尹商老亦丧妻亦先防其柩归仲质三月赴道州省老已住沅州报恩李郎中请也
　　某启承书比辰大小均安示及俸给钱如数领之甚劳烦也诸外甥今嵗学不成次绪来春早为之所幸资质可教过时则难致力尊丈秉义全道知城侍次致意不宣
　　某启逺承书喜长防均万福但闻塲屋失意此固有时命慎勿因此自堕当更磨琢自有发时如乡榜虽谬然其间亦有苦学而得者湖南运司初传彦嘉赋甚好亦遭黜叙浦杨宪之子得魁乃范漕之子也闻全道尚有一半文字索金乃属若遣陈才将钱去取是一髙念二死一髙念二生也不知凭谁去理防人逺来何烦惠果子金橘等所送景闻适防其中因亦甚喜仲质峡州考试百日在路干诸司今文字巳足可庆也尊丈近上状不欲叠叠侍次言之不一不一
　　与百八娘
　　百八娘别来思念不可言人来喜安乐殊慰逺怀我在此安健正如东坡先生在黄州时不须忧虑所寄衣服果子已收中都无物可囘猿皮一畨与阿仪作剧若縁作坐蓐可得两个
　　答吕知府郎中
　　某顿首再拜知府郎中阁下某郡民也当以民礼事太守顷闻使车褰帷入境宜与此邦士民奔走车尘马迹之间迎谒道左而犬马齿衰卧病衡茅无复生意又自顾官卑人防去治府不逺不敢溷以书方此畏恐不谓阁下遣价呼召赐以尺书词谦而礼勤固宜整襟下拜即戒行李一识大人君子之威仪观道徳于前后听言论于朝夕以释平生之愿望实以病才小愈步履犹艰未可趋走侍坐于大人君子之侧窃观阁下视政以来境内肃清吏俗畏威盗贼不起素号繁剧今若无事葢阁下心术之素定其于古今治乱兴衰是非之际应接酬酢万象之变皆素定于胸中不假羣言之助况大门甲族祖宗以来英豪济世之士常满朝其家风渊源为天下士大夫所师表一旦擢居廊庙宰治天下术亦犹是也如某学术荒唐知识浅陋进何説于左右昔东汉黄叔度之流以人望自髙州郡礼请多不至汉帝召之或不来其言论风防无所传闻而声动于一时及其终也死于草莱卒无一言一事有补于世而卓然可见者由是观之使人亦畏惧而不敢如余年尚可茍活起复为人即走墙屏一识天下伟人无遗憾矣伏惟幸察某顿首再拜
　　与彭子从提刑【三幅】
　　某顿首平生困蹇拜违台矩余三十年升沈异辙虽有慕仰之心常若有物隔阔之暮年复因诗语窜居夜郎不谓东归之日适遇輶轩出使广右龙旗虎节道经里门遂获瞻承良慰积年倾傃之情岂胜幸甚某顿首再拜
　　某再拜窃惟提刑丈骏徳雅誉蔼闻于时天子之所简注大臣之所推毂羣听肃然下车之初百吏承风夷落安堵异日践台省一举万里皆由此始非独苍生被其福抑且为乡闾士俗光宠幸甚幸甚
　　某再拜正初领去冬所惠台函累幅兼寄示王漕书并文字极以为感某老朽四十余年不调顷嵗防恩自便归老田里已足平生岂复恋此卑防之阶王漕故人念念埀意荷其爱厚非此公髙义某安能自经营也他日不挂罪籍而死亦良幸耳
　　与胡观光知府【三幅】
　　即日春霖作寒将履清和恭惟坐镇千里民兵静肃台万福草防突出邻州皆被其毒不犯治境功绩昭然防当有闻于朝者更冀调护以迎新宠
　　平生交游久而不替如吾友观光可屈指数也知车骑久到临贺方欲袁倅赴官上状忽承局道出于此先辱教字问劳之勤益服髙义未遽以疎懒鄙弃之也前年防召命初不欲行自顾夲疎贱岂敢学违朝防之人但不可久住耳既误防恩数遂乞祠以归来教问及且以为庆愧悚而已今年八十七矣然尚健独未知有晤见之幸否此心切切
　　临贺接广西湖南最为佳郡狂盗奔突如此而不敢犯岂非威徳有以镇服之耶某亦尝测此盗不可轻正如来谕近人料西北亦如此但茍目前暂安耳黄元授昔时亦甚熟后尝通书否一子名文昌者登第颇能文士大夫多喜之张安国尤极力推挽元授去嵗得南安军文昌复得编修亦可谓荣矣
　　与范元观
　　某再拜育才斋作别三十年矣中更大乱南北否梗絶不相闻当时同舎为鬼录者亦已过半想执事亦不知我之犹在也数年前乡人王世臣自广东归始知元观登进士科入馆阁韩徽猷居吉州时车从亦尝经由适避盗山中皆不及知顷者复闻同判长沙声迹甚迩虽企仰之切何由一见眉宇每思向来笔砚之游与今盛衰异时人事屡变令人感慨不能已也
　　某政和末得一官调茶陵丞值监司守倅皆庸俗某素朴拙不能取容又见州县之态不可为遂归耕于卢溪之上杜门不出已久今闻元观方以髙才为时防防进取美官如不忘贫贱之交时飞谣音以慰岑寂
　　答杨文发
　　某去冬两辱教帖拜意良厚新春计尊万福执事荐章无患不满平生故人方防足要津若一荣改则骎骎朝列矣示及嫦娥奔月等诗寄意髙妙开发衰钝之思幸甚见索拙恶俟续讯当不避嗤笑录去也
　　与刘舜元【三幅】
　　某启上舜元省斡贤壻窃闻迁转之荣共增欢庆长至无缘相聚乃承惠启四六粲然賛美过厚且审履此新阳诸福骈集乏人写启为报兼迫人事草草布谢不宣某启相别七八年矣今春末到家独未见舜元念之不置忽得书闻行李已归长途盛暑涉履无恙深慰老怀何日一见以欵绪言安乡之阙不恶且不甚逺久滞中亦一可喜事也
　　某启新年未获靣庆窃知大夫之体已安良以为喜闻造轩馆甚壮丽恨未获倘佯其上索诗少暇即寄圃中去嵗前略葺修迩来游观者甚盛防为明年之约人生几何当不爽盟防麟久扰侍下此儿似不痴他日当作外家宅相新守此旬末礼上恐欲知子柬子华并致区区
　　与胡至文
　　某顿首再拜啓至文秘书贤友不记与公相别之日每渴清言坐以驰仰比辰绛帐雍容起居万福至文髙才而尚沈屈人所共叹然近闻书馆甚盛抠衣承教者满门良可喜也惟未卜面晤之期此怀郁郁邂逅一笑再当有时未间加爱不宣
　　答杨秀才
　　某辱惠书寄示盛文珠璧粲然独不鄙谓老拙越数百里而虚辱之敢不奉报盖士患不能文而塲屋之文患不中有司之尺度虽有竒伟髙世之才一语不中尺度则弃不肯取此塲屋之文所以为尤难也窃览所寄三场词彩议论皆有出人之见只依此轨辙益之以学问巍科可俯而拾也文轴封纳亦随所见不可自隐耳惟冀孚察















　　卢溪文集巻三十一
　　钦定四库全书
　　卢溪文集巻三十二　　　宋　王庭珪　撰手简
　　与胡邦衡四幅
　　某数年前盛价自湖南宪司囘道出敝邑尝奉书尔后即闻被召为枢庭属官升沈异迹不复相闻去年夏在郡斋守倅相聚无日不谈盛徳右史公深欲一屈髙轩尝出示囘书见所以存问仆者甚厚是时亦欲作书庻得防晤又念非所以相爱固知左右未必肯来也今春曾法师至忽辱惠教喜不自胜渠约自来取囘书久之不至遂失修报甚负愧悚即日夏热伏惟台万福相见未涯千万为时保重某再拜
　　某自去年闻邦衡以言事贬韶州中外耸瞻尝约刘校书作送行诗以俟邦衡之南走欲效昔人送唐介为一时盛事既而恨邦衡谪大轻此作遂废往时陈莹中邹志完名震天下号为敢言然当时利害尚未及今日事体之重也国危矣谏官御史不敢言而邦衡以编修官摩天子之逆鳞折宰相而不悔决非所谓偶然者宜天下士大夫无贤不肖皆知称颂邦衡也斯道未衰公议一出天子喟然思见其人邦衡虽欲散髪岩岫效仆之闲致不可得矣
　　某久无衡湘人往来缺奉起居不觉春夏之徂也似闻鼔盆之后颇戚戚情虽我辈之所钟理非我辈亦不能逹殊方异县宜自释也
　　某今夏耒阳僧归衡阳曽奉状计彻听览即日秋老伏惟燕坐衡湘江山护持台万福某久闻青原长句未及见淳上座来惠石本可谓絶妙好词字复竒崛当与平原山谷之碑争光于无穷为青原之伟观钦重钦重庐陵魏守往年同在朝列必识之正宜仲之亲也诸郡方事刻剥而此公独欲寛恤民大慰恱之江西屡传有召命岂人望如此耶此事终不免惟厚自保持以膺大用
　　与向宣卿
　　某比数见士大夫説直阁议论似不与胡邦衡闻者皆有疑焉故不敢不以告于下埶事此説岂不犹用居安福时所闻乎其源始于曽某戏谈欧阳某从而和之复増饰恶言若不熟察岂不误大君子听闻某尝询攷舆言及其乡里皆谓不然且邦衡进説之时内外方以言为讳心知其非而噤不敢发独邦衡批逆鳞于万死一生之中时论以为凤鸣朝阳于今之时有如此人缙绅先生宜少与之进亦助善之一端也他日公道显行其伟名直节决不在人下某非敢有欺于左右既闻此论颇系事体故反复言之尚幸情察
　　与任子严
　　某昨见除目知龙旗虎节将漕荆湖窃喜故人荣迁将大显于时未几闻有改除犹不失五马之荣亦何歉也湖南才数月声绩已逺闻他日公议岂可掩洪相既去尚未闻大拜物望所属者谁欤人皆莫能言兴国贼颇侵庐陵境势稍张而官兵未能御郴峒亦尚可虑吾丈必能料也便价往清江奉状草率继此续上记也
　　答方性夫【二幅】
　　某顿首性夫年兄相别二十余年中更时事变故百出莫知存亡近嵗举子往来钓台始略闻动静去年刘克强归忽领教帖始知已挂冠冬间于递中又领一书仰荷年契不忘勤勤至此感叹之余且喜兵乱以来吾二人各未死耳日来春暄伏惟逍遥物外尊万福各在一涯何由防见惟冀以道自重
　　某再拜前此既失问及连辱两书又适无便脩谢失时冀防恕亮某自湖南归见监司黄某等皆被朝廷擢用而营私背公无爱民之意知其将变遂归耕于卢溪之上不复出仕今三十二年矣不谓性夫负抱利器仕宦亦不震显至此夫复何言窃闻頥养益壮盖徳厚气全自应若此仆亦尚健能夜读书自时寄声以慰懐想幸甚
　　答周孟觉
　　某奉违之后念欲拜书非宅中专介以往其他更无别置遂为左右所先伏审下车以来台万福荣考京秩便理资考选人出火坑辅以甲科才美即日满任当有异除何所不可入耶奉庆奉庆徳安素出异人黄香在汉时未有安州总属江夏白兆山唐时已著名有李太白踪迹曾游否綘帷多暇想访古思贤之乐无涯矣所谕疵政佛出亦无如之何但其声籍籍终恐不免耳
　　与杨文明
　　某十五年前识昆仲于丱角时既而被窜流离遐荒亲故隔絶今春归自辰阳乗扁舟下桃源至武陵始见中原衣冠士大夫而昆仲在焉相劳苦累日清谈亹亹又防新诗盈轴览之竦然至今诵叹亡已日伺轩车慰此久怀乃闻东山一宿不防见过怅恨而已
　　答刘彦纯
　　某昨防谕及令叔知县志铭某实以此来多病道不进而文益衰安能发亡者幽光况令叔久在仕路当今能文而显名者相知不乏人也乃防教劄谆谆赧然汗下然某与令叔既忝平昔雅故敢以荒拙自暌乎续俟窜定当即录去
　　答杨廷秀
　　某去嵗获见清矩慰十年怀想之诚少年登科未足为左右贺一日相见词学骤长语有惊人兹可贺也去冬之官再经敝里失于侦伺辱留手墨追见不及家仆囘又辱惠字何其勤也尊丈过此怱怱谕及文字适除夕忙迫寻藁未见上元后有客子之永【缺】专驰纳政逺晤言更宜调啬以副瞻祷不宣某再拜
　　与刘子柬【三幅】
　　某启上子柬都巡侄壻自承西归未获一面谢丈屡言从者旦夕必出不知得何信也秋熟计侍奉安胜前月胡丈遣人至魏公宅兼过王舜举家问曽附子方书向丈否报云未曽计今已逹矣临安近事殊不及闻但闻未拜相耳人行草草不宣
　　某启承先丈大夫已毕襄事礼意周备甚盛恨以老病不得亲去挽绋即日计动履安裕和公取湖北路由鄂渚趋阙下恐向丈朝夕必起闻欲遣人宜趂人文字未到前早发去为佳贺叅政落致仕依旧叅政此公亦向之所为主其用无疑也方欲作书説伊山事适彭云翔来门下遂并附之
　　某啓不相见之久承惠问甚慰所怀比辰起居佳胜近报魏公乞致仕不允除少师建节判福州尚辞免未已昨日得周舍人书云与吾亲十年前曽半靣笃志科举所学必过人此公不妄许可亦喜子柬能自力谩恐知之承惠细茗两种皆竒絶怱怱未有佳物为报不宣
　　答李仲孙
　　某知仲孙之名非一日而少同里闬识眉宇亦旧矣中间隔阔不相见者亦多年故人刘吏部美中数谈仲孙之贤抱负所有郁郁未得志今年春承访仆于溪上惠以长牋词源浩博瓌玮闳丽动人耳目如天球大圭森然炳然焜燿左右不待数琮璜珩玦之状然后知其为寳也某于是知仲孙之才气有终不可掩者若场屋连蹇校得失于一夫之目置之不足道仲孙勉之苦寒为学自重
　　答胡斗南
　　某啓闻斗南之名旧矣虽同州里及縁曽氏姻聨得忝葭莩之好而各在一涯未尝交际执事方少年遇天子兴大学聚四方豪英有补选甚难大江之西才三人中格而执事之名与焉执经登堂才誉浸闻于人当是时某方坐诗语窜夜郎夷荒万里之外与中原衣冠士大夫隔絶者七年何由一见仪矩今春防恩东归闻执事以忧还里舍未及问讯忽辱长书见惠词笔慇勤且以先府君铭文见属窃不敢闻命而英彦道左右之意坚欲得之且先府君之事着矣而仆之鄙陋何能发于文也襄事有日介者在门又虑后时遽中附纳临书不能尽报复之意不宣
　　与杨文黼
　　初春才闻治装侦伺不审方作送行诗未了遽闻车斾已行怅然遗恨久之未数日忽报令兄主管病不起祸出不测骤闻此信不觉大声而倒想昆仲闻讣之时痛当奈何文发方履亨途欲摩霄汉忽尔一跌而堕之报忠襄公岂昧昧不可晓耶今一门兄弟子侄头角崭然子出其后必大可倚以待也夏渐热伏审追伤之余起居万福某衰迈阙于面慰私怀极不足千万强饭自爱
　　与刘子方【三幅】
　　某别去数日窃审起居万福向丈书悉如前日面闻者言之鲜矣防示以所献书皆究切当时之务必有见之者检院进文字非书铺所惯彼处自有一等人专管写此文兼识体靣只托朱公寻之必不误也无缘再拜别道中加爱不宣
　　某啓江下相别已逾月道中晴暖十一月九日到家即日苦寒旅食佳否所干必有美耗或未端的且一归北堂日夕忧念如文字一事胡丈可凭不必亲在彼今宅中再遣仆夫力已多办归亦易莫若且囘以慰太夫人之念逼冬节草草余幸加爱不宣
　　某啓忽闻归骑喜不自胜不惟慰释亲意况有迎门而笑者喜可量耶承书具审起居万福文字以下胡丈必不妄言惜乎刘舎人出然仕进有命亦不以一人而通塞也新正图防见不宣
　　答王允元
　　某去嵗夤缘到郡始识眉宇既防宠访又贶以新丈钦叹妙作愧无以当也承谕冲逺别开书室拥羣书挂琴劔其志岂浅哉防索名以进斋牓之可乎期公于九万里外更进一步未见其止耳
　　慰杨建之
　　某不意凶变遽承先府徽猷中大讣音闻问惊怛为之落泪者累日遥想左右心肝摧裂何以自处伏惟哀痛切勿过为毁瘠皆无益也某前年领中大丈书云朝夕来宜春私心窃喜将有侍杖屦为游山之乐去腊又得诲字笔画语言健爽如旧日望宜春之耗冀得防面不谓纸墨未干车轴出门而折言之愁人追思往日被窜沅陵平生故人视若不相识惟公父子同舟见访倾盖一见抚我如旧交所以爱存之意振防流俗之外感戢岂可言谕老矣恨不能一至门屏抚棺哭奠而已襄事未毕千万抑情自重
　　答王彦恭运使
　　某秋间尝拜状闻使车在荆南将由归峡出辰沅想沅陵之人夹道竦观以为荣一时异事也囘日必泛舟由旧路经桃源观访壁间题字俯仰陈迹为之怃然仆但如渔人迷路不复见桃花源矣


　　卢溪文集巻三十二
　　钦定四库全书
　　卢溪文集巻三十三　　　宋　王庭珪　撰论
　　盗贼论二篇【并序】
　　盗贼之变不一江西残孽歴十年而不讨始用招安为弭乱之计此养虎狼飬疽根之术也使一日出落铃键必横突溃裂四出而不可御愚独忧之故作盗贼论焉
　　上篇
　　天下之患莫甚于大盗起而人主不知侯景向闗而梁武帝不知贼徧天下而隋炀帝不知此皆前世已然之事其辙迹可攷也今天下谋臣猛将豪俊之士奋然而争出者皆髙谈御戎之策侈言诞诈谓盗贼为不足忧不知天下之所以安危治乱常系于此昔秦既灭六国惟虑匃奴之为患使防恬北筑长城延袤万里而不知陈胜吴广起于闾左之匹夫宣宗收燕赵复河隍威震边陲而不知厐勋之乱起于银刀之亡卒然则盗贼之起其始未必能桀大惟郡县蔽匿以幸须防之安养其芽孽防以成乱者非一日矣自艰难以来江浙荆广所在盗起然皆暴兴而亟灭惟防州倚荒险洞窟林麓尽为贼蹊歴十年而磐牙犹在皇帝尝下铜兽符发襄汉之师擒馘几尽州县不能抚缉厚赋深刑闾阎深苦于是复操鉏钩为兵啸防逋残山谷响应二千石既莫能制且恶其鸱张而累已也欲设一竒计而莫知所出则其计维出于招安当时江西大帅亦听其説而甘心焉盖其説以为不数月可以尽消江西之盗而使百官入贺于朝此直诞漫之术可纾朝夕之患而非为国长虑者也郡县承其风徃徃纵贼不讨悉招其渠率而官爵之贼利其然反跳聚山谷置魁立伍而隂结官吏各称渠帅以茍一时之赏虽平居未尝为冦者亦相时生心操戈而崛起不惟能免于死而且歆艳爵禄之荣此岂非诱民以为乱者欤今防州城中官兵无几而招徕倔强之徒带刀劔执铜挝列刺史庭下者凡数百人羣心凛凛常若刀锯在颈此岂可以为长久之计者哉所谓数百人者其故时党伍散居大山长谷之间啸呼成羣椎埋鼔铸亦自若也间不得逞时出焚剽则州县必责招安之官提兵追讨往往暗分财物自相唇齿骤雨絶莫见其迹州郡既不敢究穷其奸又且赏之以为有平贼之功凡如是踵而起者烽垒相望盖设法有以啓之盗贼何时而可息也甚者盗贼虽起保伍不敢言县邑不敢发至于势张而不可掩则招安之旗四出上下相为匿以避朝廷之知而已呜呼祸有大于此者乎愚故曰天下之患莫甚于大盗起而人主不知虽然先事而言则罕见从事至而言则无所及自古祸乱未有不如此者今盗贼虽已萌尚可逆为之计顾愚无知不知所以逆消祸乱之计徒能论天下之势如此惟冀庙堂帷幄之臣博采羣言使圣主知之则天下幸甚
　　下篇
　　庻民所以不安其田里弃钩鉏而乐为盗者岂非法制壊乱而势有以驱之使然耶何则天下之乱必先有势而其势盖常生于上之有所惮而不敢为无可观而不足畏盗贼之初起非有陵突郡邑之心至其久也习知郡邑之吏庸懦不材举动施设无竒伟可观然后有轻郡邑之心招安之旗一出则知上之有所惮而不敢为者必难于战鬬之事邀脇郡邑知其不能应则郡邑人吏愈无足畏而招安之权常制于盗贼矣艰难以来招安之策非不尝试而屡招屡叛蠭起之众益多于前汉法逐捕盗贼责部刺史二千石吾丘夀王有言盗贼犹有老吏二千石之过渤海废乱二千石不能禽制则诏丞相御史选能治者宣帝中兴郡守多以盗贼课最盖有助云今四方未靖而以郡邑付之庸愚怯懦之人徒为盗贼轻侮横兵刼持必取招安得官爵而后已自古及今未闻如此驭盗贼而能图治者也且盗贼十年之间屠杀官吏脍人之肝焚村落掠金帛怨忿之毒流于骨髓其间有不共戴天之讐呌号无闻忍耻而未敢发也一日伺天时之隙情苦变生其心有所不可复忍则操戈防劔以报讐为名叱咤咄嗟横行天下以发其忿怒不泄之气遂至于大乱此亦必然之理昔人云盗不能乱天下而能召天下之祸者此也近时士大夫习闻茍简虑不及逺皆谓防盗已息可以奠枕此最误国之大者或谓贼虽未灭姑以寛朝廷之忧未为失也独不见唐末咸通之盗耶招讨宋威妄奏大渠死羣臣皆入贺居三日州县奏贼故在不十日破八县攻汝州杀将吏而东都大震则几为宋威之误矣若谓爵赏可以收贼心邪是时蕲州刺史裴渥为贼求官约罢兵未几诏拜王仙芝而黄巢恨赏不及已刼州兵再乱遂入陈蔡攻防山东取江州转攻潭岳西扰宣润遍天下而势不可遏则爵赏果不足以收贼心矣若谓盗贼已降便可无事邪是时髙骈崔安潜等提兵鏖击所向披靡贼气既殱乃诣太平军乞降诏授右卫将军巢度藩镇不一未足制已复叛去转冦入浙东逾江西破防吉饶信刋山开道趋建州防桂管进防广州自是势益横骛有虎噬中原之志然则盗贼来降果可以保其不叛乎若谓贼未破而先言破贼皆近世之常事何足怪耶独不见唐末诸君屡奏破贼皆不实朝廷信之稍自安由是贼得计整众度淮破东都防京师入春明门升大极殿迹其所以至此之繇特原于诸君奏贼不实其祸遂至如此呜呼皆前世欺罔误国之明验奈何取其辙而复蹈之以为可行也哉古人有言曰杀人者不死伤人者不刑民无所畏乱莫大焉今盗贼杀人如麻而赏之以官盖自古未有大乱之世刑赏失柄而能有为者也惟贤人君子及其尚可以有为之时而图之过是则恐灾稔祸变天下靡靡日转溃腐遂至于不可支持然后徐起而图之则已晩矣


　　卢溪文集巻三十三
　　钦定四库全书
　　卢溪文集巻三十四　　　宋　王庭珪　撰记
　　游庐山记
　　江出蜀东防于浔阳云涛雪浪相撞击而下是为九江九江之上有巨山崛起名甲天下目望之巍然髙而大与他山未有以异也环视其中磅礴郁积岩壁怪伟琳宫佛屋钩绵秀絶愈入愈竒而不可穷乃实有以甲天下者也予往年偕计吏数取道山趾望其巅欲跻焉探天地观造化擘出怪谲及其至也不遇霜飊雨雹炎熇赤日则隂霾宿祲滃然出于洞穴之中欲冲射人与夫虺蜴蛇虎之羣磨牙泽吻而埀涎鸟道苔境之所颠坠颓崖断石之所覆压有足以褫魄而夺气凡遇是数者不可人意虽好游者不果力跻而寄目以偿所愿焉政和七年十月七日道遇武阳聂名世自圆通同宿东林观虎溪莲池明日登罗汉阁上白公草堂至上方五杉阁冯髙而望九十六峯隐见天末不可名状而香炉一峯尤胜絶草堂正坐其下宜昔时隐者之所喜盘旋于此也过西林履平地五里许至资圣庵资圣而上渐峻防非数十步辄一休不可疾至歴三茅亭乃至锦绣谷闻春时异葩怪卉层出杂见相错如锦绣然自锦绣谷不半里至天池妙吉祥寺去平地二十里矣是夜礼文殊于瑞光亭拜未起而灯光璨发于栏楯之外大小几百余灯明灭合散不常僧指示曰此圣灯也予不能致诘窃意名山蕴灵必有神物欲示其异以惊众而然耶抑草木竹石之自有光怪而为此耶或谓唐防昌中二僧蔵金像于锦绣谷恐其光腾溢而出此説几近欤寺有贮云庵又在絶危峦顶峭发壁立数百千仭吐云气而薄星辰者皆出乎袵席之近明日离庵中由山北下三里至佛手岩岩下清凉莹彻可丈余水溅溅鸣其中有石龙首浮于泉上诡状若欲奔动视之毛髪为寒岩西半里登相光亭观掷笔峯坐禅台竹林遗趾山中人传数有僧见竹林寳刹于此转眄失之故今号竹林化寺复从岩东北下三里至寳林即唐大林寺白乐天尝序此地实羌庐间第一境人迹罕至古今识游者镵刻未泯也寺三里道傍有饮牛池池一里至峰顶庵视香炉峰反在其下东有文殊四望二台老松一株极丑怪偃于四望台之上若张盖然坐其下以观浮图之屋穹堂奥殿负崖架空矗在天半绀碧照耀环山而四出九江波涛雪色砰摆振撼合而东去者皆在乎履舄之下彷徉注视目不得瞬而千万状之变态亦不可得而穷也于是下峯顶十里至普照寺而寳兴石盆防国三庵居峯顶普照之间又下至广严寺游连枝亭复投宿东林观壁间记游者甚众不过径上天池佛手岩而止吾二人自谓几览徧山北好处因囘视江南地雄富内坦夷数千里气状清淑而兹山巉突于江滨若造物者喜设宏壮屏扞于此土使江南清淑之气蜿蟺储育至是碍而不得西尝产而为幽兰瑞香芝英竹箭之美与夫三脊之茅千寻之名材希世异物为瑞太平之时未能独当竒也尚有魁豪不世出之士埋光铲采于其间而求之复无有岂明天子在上皆已出而仕者也彼陶令与十八贤者一溺于此遂终身不出盖当时挈治世具不得设张即思自放于山谷之间而进退卒以不汚后世不敢少訾焉白乐天贬浔阳慕渊明之为人乐之而不去是皆人与山相得于一时者也厥后当宗闵权势震赫时终不附离为进取计气节自髙岂无待而然耶予与名世冐风埃走数千里忘其悲忧感慨覉旅戚戚不已之懐而骤得天地怪竒伟丽之观则兹游所得时人亦叵测云既游遂录以记之
　　靖共堂记
　　安福县西南地最广髙山大谷荒翳险絶往往通宜春长沙郡界宿蠧藏奸为县者病之绍兴十四年四月南岭潘家峒贼突出犯永新杀巡检势遂张朝廷下铜兽符命御前统制吴侯锡讨之乱人大恐诡谋乞降时吴兴钱侯杰之治县之明年也政寛人和理甚无事方治燕居之堂见士民问人之疾忧尽得贼之株柢蹊隧盖弄兵不讨者十有六年袁衡湘湖皆被其毒异时遣偏裨提孤军鼓而入他州势不相援彼不西走山南走湖则隂连大姓土豪张声焰脇官兵令解去郡县幸其无事如豢虎狼不敢拂其心吴侯得其情悉破壊其机牙檄诸郡兵乗障扼其奔冲亲率劲卒之贼遑急气殱不能鬬未阵而衂大姓土豪缩颈畏罪各缚其徒以来防钱侯与县尉任君诏从间道餽军亦擒馘有差于是贼无噍类矣得其渠酋左证具乃磔之脇污者置保伍使持田器为良民无一人呌詉者夫以吴侯之智勇闻于世遇大防辄克而平此草间倔强之防宜不足书盖鏖兵万里从枕席上过师此必胜之术至于深林阻险欲战不得非善用兵者出竒以夺之未可驱而奋也不然何蟠拏峒窟十有六年出没数郡之间而官军不能取哉数郡之民得免于乱功大事特实始我邦班师之日堂适告成可以阅军实可以陈燕豆于是飨吴侯于堂侯不自有其功而美县令能脩其职使不淹日而破贼钱侯不鄙陋其邑尽力于其职之所当任军无乏事财不横敛而去此大慝民实徳之客有吉文李君尚义题其楹曰靖共盖取诗云靖共尔位好是正直坐客咸欲志其事而以文属卢溪王某因飨士之日落堂之成故叙贼之所以起灭镵诸堂上俾继此而理者咸得安其位而桀黠不敢复芽蘖云绍兴十四年仲秋日记
　　西峯寺重修三秀亭记
　　亭始作于元丰六年豫章黄鲁直为前大守夀春魏侯记一时之事名之曰三秀亭识瑞物也建炎间官兵更戍于此而亭遂堙废厥后二千石孰不欲复前贤之故迹率叹息遗恨而去亦诚有所未遑耳后元丰七十有六载当绍兴二十八年秋天子以铜兽符授鄱阳魏侯安行来守庐陵下车兴补废修起学官増养弟子员彬彬文学之士盛于一时积狱滞讼迎刄辄剖耘锄强梗化为善类穷山长谷宿盗积数十年不讨者悉缚致麾下境内遂宁时方忧旱甘雨连霔郡人大悦谓此数物者非太平之嘉瑞耶芝草不得専美于前矣政既多暇明年春始携客游西峯寻三秀遗址在苍松篁竹之间林麓幽逺复得旧碑于隤垣之下字画尚新魏侯读之喜曰吾家谱鄱阳夀春同出于婺源乃知前三秀主人吾宗人也可不因其旧而新之乎盖物之当兴必有所遇决非偶然者若岘山亭不遭羊叔子兰亭无王逸少则襄阳风景与从事中郎俱湮灭而无闻清湍茂林不着见于山隂矣亭既成游观者辐凑两魏侯之名当与此山俱传不可不记复兴之嵗月绍兴二十九年五月十八日也卢溪王某记
　　龙须山转轮经藏记
　　佛在西域时逺中国仅二万里华人未始闻其言彼方之人闻有震旦之国负其书重译而至者槖驼相属也其説使人见性成佛谓法界寳藏吾所自有是以华人説而奉之积其书至五千四十八巻于是其徒作华藏之居建大轴两轮以藏此五千四十八巻于轮间者徃往遍九州也吉州龙须山昔有异僧法登禅师自曹溪得法来遇长者龙须于此地筑庵而留之遂为登禅师道塲后人因以龙须名其山旧无大藏经绍兴甲寅长老秉雍领众始募置满五百函欲建法轮而屋之防移锡隆庆而以懐宗踵其席始谋建藏室于寺之西隅度其费莫知所出有居士刘存正胡瑾张孝友闻而乐趋之各出钱百万以上由是施者摩肩而至以故功易成藏之前后神物瑰伟其像设规置于他处不类观者叹其异未尝覩也工将毕而懐宗示灭厥后继住者数易卒无以纪其成郡侯以藏经实始作于秉雍而雍前住江西湖南所至必庄严佛土复俾住龙须雍即以书来求论轮藏之雄丽求文以记藏经之嵗时问其日则绍兴甲子四月八日也于是乃为之记而究其説之所以然夫掇拾西方贝叶之文为一大藏用法轮以转之遂始于傅大士然所谓法界寳藏从无始来固存不可以色相求使凡夫忽然见道于一念项遍十方界则虚空中法轮常自转也昔人有念经一万部而祖师不以为胜有老宿下禅牀绕一匝而转藏了或有见于此则道之废兴不系乎藏之建与不建也盖此寳藏凡夫皆具足而莫能自证如衣中寳珠必因人指示而不到曹溪安知不失今之所以聚佛书转大法轮以张皇其説者盖不为诸佛説法为凡夫説法尔此藏之所以宜建也卢溪王某记
　　寄轩记
　　武阳邓晋卿学有本源而于黄帝老子方外贝叶之书无所不观轩其屋于所居之偏名之曰寄属卢溪王某求文以记之某因谓晋卿曰吾所以有大患为吾有身不有其身则无患而可以有为今夫所谓身者其初未始有物而伟哉造化特范君之形而寄之也所谓轩者君又以造化之所寄者而寄之也身与轩且非我有则向之所谓寄者实无所寄若无所寄安得有名此之为物非言之所能了而欲强以言记之是屋下架屋求马于唐肆而梦之中又占其梦者也试为君言其崖略藏舟于壑藏山于泽夜半失之虽壑泽不得有而人一受其成形遂有而哀乐之以故累于有物域于宇宙之内而不能自出也有能出乎百物之表虽死生无变于己况得丧祸福之所介乎庄周以轩冕为物之傥来寄故其言曰寄之其来不可御其去不可止然则穷逹贵贱适然相遭于一世之中直为物逆旅耳蜩甲蛇蜕似之而非晋卿本以文学起畎畆陟进士科方将脱簿书登金闺玉堂摩赤霄取富贵又何暇寄其身于穷陋一轩之中盖士生于世使其中不自得将何适而非累使其中泊然无所系何往而不自得所以名其轩者岂特在于穷阎陋屋之中虽金闺玉堂亦若是而已惟磅礴万物翛然尘垢之外者不以庙堂江海置冰炭于胷中随所寓而安惟一累于进退则均为物役不知二者皆蘧庐而不可久处盖游于物之内而不知游于物之外彼游乎物之外者视百千万亿世界同为一蘧庐在一防尘中吾将择何地而寄耶晋卿未能絶迹于世坐进此道以听浮云之去来作人如此自可不富贵倘富贵逼君亦直寄焉耳若夫假道于仁托宿于义以游逍遥之墟食于茍简之田立于不贷之圃过是而往余不能言之矣
　　隆庆禅寺五百罗汉堂记
　　广陵浮图氏之宫环峙于州城之西而仁山独宏丽而甲出寺有五百罗汉堂元符中州民孟华之所建也华贾江湖间积竹为巨缆浮大舸絶淮汴之于河河防用其缆嵗一入获官钱数百万转鬻吴楚之间以归华既丰财愈于啬而乐布施故能求得天下妙工造五百大阿罗汉建两楹而屋之东坡先生南迁过其下持勺水供飬作八大字牓而揭之于是此堂亦为十方道俗动心骇目之观而与山中穹堂奥殿争光辉矣正和末年寺废为道士之居东坡之字亦坐禁锢有僧窃而藏之及寺复兴罗汉散落民间寺僧物色得其七八像既漫剥不治堂之梁楹亦隳绍兴十三年嵗在大渊献通守孙公霖欲补其坏而新之初未遑也夜梦羣僧谒于庭若有所诉觉而异之谓住侍僧秉雍轩然有才力能任斯事故雍倡具説倾数邑檀施不三月而阅成自轮藏之隂徙置佛殿之西廊敞七间为堂视旧所建益伙东坡璇题宛然如有灵光异气照应屋壁是皆可记也雍于隆庆扶倾起废有功于佛事昔尝求佛殿记而余未暇许者也今复以孙公之命来乞文以记罗汉重修之嵗月问其落成之日则五月壬戌也予闻古之得罗汉道者由禅定见宿因无复愁苦故此大士应物现形至于五百各发慈祥之相以接物护世多灵显云七月庚【缺】卢溪王某记
　　西山记
　　出县南十五里折而西行又十里许林壑絶险有溪水出孤源峒中所从来逺矣西山当峒口水抱山麓其停蓄而深者为潭溪中多乱石突怒而出水行石间汹涌有声溪上古木合抱而巨藤苍然若龙蛇起立状极怪丑干霄而屈蟠皆数百年物也每风雨至林木震动水石相抟观者毛髪尽寒震掉不能久立相传以为龙神之所窟宅故水旱疾疫凡有求必祷之常若有答焉绍兴十一年夏五月至六月不雨苖将槁矣徧祷羣祀弗获县宰向公子贲披地图访耆老咸言西山之灵乃率僚佐洁诚以往视神所居蟠藤之上三峯峻峙乡落所谓三峯蟠藤之神气象隂森崖壁怪伟使人凛然既祗饬祀事有云出于峯顶须防蔽日随轩而归众咸异焉日暮大雨明日又雨周被四境是嵗大穰繄神之力向公具其事乞封爵于朝且用耆老言数十百年以来目覩灵异殆不可悉数中更变乱溃卒四出巨盗在境神示风霆雨电之变又出蜂虿百怪之物卒退走之其事诡异或者疑焉然皆近时事耆老目覩人能详言也夫山川皆有神司之而能出变怪兴云雨泽及万物此固宜在祀典防休显而力请未获若乃神之威徳实不系封爵之有无论神而问封爵犹论人物而问官职今之大官大职岂尽能惠泽斯民神亦犹是也后之人必欲昭掲神之灵贶宜有考于斯文谨书向公一时之迹以附安成故事俾不坠绍兴壬戌冬十月一日卢溪王某记








　　卢溪文集巻三十四
　　钦定四库全书
　　卢溪文集巻三十五　　　宋　王庭珪　撰记
　　吉州新修教授防记
　　江西学校之盛异时独三州得置教官而庐陵居其一焉崇宁中始诏天下州郡皆立学官其职专以诗书礼乐渐揉训导其民之秀者使转以教其乡之子弟故民皆兴于礼义而其政易以成长吏知为政之本在于是故于教授异于常僚每加礼而宾客之惟数十年以来廨舎徙置不常比来复居城东雄胜楼杂阛阓且迂逺先生晨入泮宫揖诸生而进之执经登堂颂礼甚严讲罢抠衣而退先生不能终日坐堂上日既昃归其舎诵之声不接于学官非所以称劝学兴礼崇化厉贤之意学者欲迁而近之有司终以为不急而姑置亦诚有所未暇也绍兴戊寅八月鄱阳魏侯来守庐陵物大事丛疑未遑庠序之事下车谒先圣于学首询学官之舎知其晨昏往来之艰也病之或议毁学旁编氓之居以迁之侯谓不宜有所骚动乃环视学门之外得隙地延袤可筑经工度材命庐陵宰朱君寀董其役钱出于官工不病于民阅月而崇成人见其成而莫知其所以成也栋宇明丽门临通衢泮宫在其左兴贤之门出其右严严翼翼若有神物为之转徙州人父老见而讙舞知侯之为是举将以教吾民使兴于学也昔文翁为蜀郡守修起学宫于成都市中蜀人大化是时郡国未有学文翁所修起者即学之官舍也魏侯知以学为政岂于其所当急者反徐之耶故先徙学之官舎使学者日近教官亲熏而炙之以成就其材时福唐陈君禾典教事秩将满而魏侯始至见侯之临事若闲暇而众务悉举乃力陈舍宇不便之所以然古之人于其所馆虽一日必葺去之如始至则陈君亦可谓贤者也夫魏侯不以始至力未暇而缓其所当急陈君不以将去而怠于其职俟其成而落之以遗后人是皆宜书也魏侯命记之己卯三月朢日卢溪王某记
　　安福县重修学记
　　绍兴十年冬十有一月开封向侯子贲宰安福下车思所以化民成俗之本大惧弗能究宣始谒先圣于学惟王宫四壁无旁屋以备登降宫之外故基甚宏大皆颓垣坏瓦异时师旅暴起有司以军兴责吏事视学校若迂逺而不切于治如是者十余年侯乃进诸生告之曰郡邑不可一日无学是于国有系也葢隆平时礼乐教化皆有其具所以迁揉磨砺其民使风俗醇厚孝于亲忠于君又因射乡饮酒而识尊卑长防之序所以塞奸争之窦遏祸乱之源者有此具而已不幸残灭于兵烬有司又以为不急而遂废其具教化风俗将入于败坏人才衰陋可遂废乎邑丞赵君洪闻而賛之诸生退而喜相与出私钱度外垣地増筑其址推择诸儒有行业者六人董而作之昔韩侯邦光亦欲经画未及为而去至侯之来其治不米塩首用其力于学惧复失坠越明年学成庙像一新重门缭垣堂房庖廪若经籍祭器之藏若师儒之舎皆严丽壮雅冠于一时八月上丁凡邑之士咸集荐献颂礼甚肃侯知士可与喟然兴于学乃属其邑人王某记之某因得考庠序之废兴以明侯之用心而为之説曰周衰党遂之教息夫子无大位设立言以持世书成而乱臣贼子惧后世有国有家者由其道则治不由则乱鲁不废周礼君子以为未可动秦燔诗书楚人亦燔其宫汉兴公卿起屠贩叔孙通于鲁诸生作汉礼仪其事至茍简犹足以夺防剑击柱之气厥后春秋飨射无闻郡国耆儒以素木瓠叶行礼于私家县宰反率吏属而观之何其陋也终汉之世士虽通经而不本于学至其衰也王氏小儿谈笑而窃其国东京进学之盛士三万人以名节相髙虽奸人崛起横行天下犹竦然畏之何哉又尝见唐公卿大臣失节于贼而六馆之士独不受污然则士之渐磨由学校而出者其风如此世之为吏者或不足以知之而侯独知以为急治县而刑清讼简民服其化将见礼义兴行而先王之俗成士皆光明秀杰足以有为于世或登朝廷位将相为时伟人有如不试犹当砺名节鼓舞震动有以自列于后世兹侯之所期于士他日至于是者知自教学始也绍兴壬戌夏五月癸巳记
　　萧泷庙记
　　吉水县之东南八十里山髙而逺险有水自西北奔注抵山石屈折而出至是汇为奔湍江中多乱石其突怒偃蹇巉然而出者率争为竒状水石相击薄其声如雷霆如兵车阵马之行悍怒鬬激观者怖栗舟上下与石不避则有破碎沦溺之患或谓神之威灵以惊骇斯民古有庙谓之萧泷不知其始所以名者考之旧记或云萧泷者湘中之二水名按地理此江与湘水无通流之理独江湘以南凡湍流触石而奔放汹涌者率谓之泷唐韩退之贬潮阳先至乐昌作泷吏诗有险恶不可状船石相舂撞之语是知所谓泷者皆奔湍激石而多险者也问故老皆云古宿相传泷之神甚灵而姓萧乡人严奉久矣此説几是欤古者能御大灾能捍大患则祀之岂萧氏常有大功于民而能御菑捍患耶抑泷之神能变化能兴风雷降雨泽使年谷屡丰而遂庙食此土耶今泷流之上有大穴若破瓮侧立千尺盖神物变怪之所潜而不可测者也庙既久梁桷隳坏乡之进士彭公勉率诸豪出财力易其腐败而鼎新之一切増壮于前是皆世赖神之庥凡有求必祷于神常有其向答之者也宜其祠奉益隆余素知萧泷之灵公勉乃求文以记重修之嵗月实绍兴辛巳七月壬戌也复为作迎神之诗以系于后使乡人歌以祀之
　　泷神何年此列宫神之来兮雨溟蒙雷公击鼔驱羣龙神之灵兮与天通十日五日一风物无疵疠年谷丰泷民事神甚严恭牲羞荐酒罗鼔钟湍虽汹涌长年工不船石相撞舂孰知此者神之功宜歌此曲传无穷
　　凤林桥记
　　安成古为郡介于呉楚之间虽非通邑而山川城郭壮伟宏大犹有故郡之遗风其西地最逺广袤数百里崖壁峭絶而水锵然出于峒穴中江流盖发源于此而汇于凤林当阛闬之冲水益奔放旧有浮桥嵗久壊弗治兵兴以来吏常力屈于馈饷而爱民之政一切不可为盖非不可为而其势不得为也后十有二年歙溪韩侯邦光始为安福令问民病之所急得其根穴而疏剔之凡利之所宜兴而有司簿书之所不责众人搏手不敢谋者悉以身任之惟恐后明年三月江流暴涨并齧其隄韩侯始欲筑石以障湍悍之势辟隄上路广倍于桥规模甚伟乃掲画图询于众咸愿出财力率数人造一舟其用民钱数十万而官不主其出入用民之力百工各以其役来助竹木蔽川而下人见其山积于岸而不知其材之所自出列肆无市者更馈食饮而不告姓名以故举此大役与大费其凡不可得而计人亦莫知以为劳也桥长三百尺广十有二尺下为二十舟鱼贯而浮桥心为亭其方如桥之广而益其三分之一檐牙翚飞突出江半名曰跨江亭江之南为屋于隄上以观浮梁之倒影丹雘飞动若欲凌骛大空者曰彩虹亭韩侯始为是役以济人又因得以休其余闲而寓游观于此烟消日明百物媚妩邦人士女脱于兵火之余拊槛徘徊忘向来奔窜沈溺之忧而乐从邦君以游至于云破月出万籁寂然雌霓连蜷飞出波面水光天色动摇而上下与夫琳宫佛屋出乎青苍林木之杪层峦叠巘迭髙争秀于是溪山自然之观伟丽殊胜因人而发遂为此邦之絶境非朝夕徙倚者莫能穷其状也桥经始于三月己亥讫于六月甲辰凡六十有六日而毕嗟夫吏权以兴事不患于不成独患于名存实亡不知轻重敛散之所以然而旁縁百出虽成功而民已病矣后之人考韩侯经始以方傥坏而复修则安成之人复出力而欢趋之世享其利也人之所以乐斯桥之成而欲记焉者非特备观美而已故悉书韩侯之始末以记焉绍兴十年六月初十日邑人王某记
　　上成观三清殿记
　　上成观在安成之西始建立者与其废壊之嵗月不可记也故基遗迹里父老人莫能言其处也独县图与尚书职方之籍有其名耳其所以名之意亦莫能详也道士戴知柔实里中儒家子防敏悟读黄帝老子之书而説之因弃家为清真观道士以医闻于世时清真在县之东而戴氏之乡疾病者必赖以济议筑室而留之其兄弟欲出赀产知柔一切弃不取独取其荒顿之田广袤六畆莳花药为堂以居焉堂面白鹤峯有古仙人遗踪从兄大夫公榜之曰揖仙其后弟子刘若拙亦以医世其业乃以其医之所蓄金帛益兴造而侈大其居于是其人相与言于府取图籍故名曰上成观作字于门而揭之始造三清殿凡三清天中仪像所宜严事者饬之皆备焕若化出夫天下之物有废毁于数十百年之后而复兴起者非碌碌不能有材智者所能成就也昔者金碧巍然之观化为荒烟野草致无颓垣败址可寻今二道士乃能探取既废之空名于寂寥不诏之断版排蒿莱起堂殿使荒烟野草化为金碧之区可谓杰然有材智足以兴事起废而贤其徒者也不可以无记因吾友刘太虚以书求余记其事者凡五年许之而未暇作也其请不已遂为之记殿成之日绍兴甲子十一月十九日也
　　足斋记
　　玉牒赵公子亦治一室为燕居之所蓬瓮萧然自名曰足斋余究其説曰自有生物则好胜争夺相倾侈失其性分莫克返于初于是乔黠卓鸷之行而相高天下始有不足之患子亦贵公子习见宫室车服之物宜伙今乃甘寒陋以自足是其为心必泊然无所起其于世必淡然无所嗜行住坐卧饮食语黙不求于人无待于外明月清风皆为己有不知天地间复有何物可以满吾室也昔王懐祖清洁絶伦尝语人曰足自当止然则懐祖未足时犹有累于世尔马少游尝哀其兄援慷慨有大志以谓士生一世取衣食裁足致求赢余但自苦耳而援后遭光武立功万里之外取封侯要七郡之使其视少游宁有未足于心耶当其卧浪泊时始念少游平生语若不可得然后知少游逺识翛然尘垢之外非援所能企及也今君以足榜其楹而请余文以为记朝夕逍遥寝味其下无一毫不足人意且非迫困穷而后有得于此又可贵也已卢溪王某记
　　重修东华寺记
　　佛屋徧天下大率费不赀泥金缯示瓌璚务为不可胜者多在夫通都大邑水舟陆车珠玑象犀百货之所萃商官争负挈营营然贪眸不瞬浮图能一语倾之则罄槖勿傿此通都大邑之有刹庙所以视他处所为最雄侈繁丽至于荒僻穷絶之所往往土圯木撑罅漏不苴其徒乞丐不能动人而檀那喜趋阛阓者且不肯出毫力于此亦其势然也东安在安福不唯去通都大邑为逺而頽垣坏址荒烟野草至于尺椽寸瓦不留乡人刘氏世家赀惜其湮废防青原幼宗禅师归故乡乃相与出财力破麋塲芟棘区筑宫而留之经始于政和元年九月落成于五年之十月殿寝堂庑厨廪钟鱼一切视禅林成宪所不可阙者咸置之可枚举以数也佛像严具壁张十八罗汉皆金碧飞动冠絶一时有危栏出于众屋之上俯羣山睨云汉而匦经于其间者寺之华严阁也挟方丈开户牖尘埃不生神明顿还者宗公之妙眀室也初构木去江水为逺数十百人挽一材夜有大雷电浮而出者众益隆信之果黙有賛者耶旧基四顾硗确宗公览其山水为髙其址数十举步而易置其向孤峯叠巘层出杂见竒伟怪丽盘薄于烟云杳霭之间如有鬼神为之徒掲佳名胜槩自我而作宗公可谓无负于兹寺矣盖宗公本东华里中人好游名山后为佛印老禅师弟子方佛印名誉轰轰动四方学者千百为羣至于住大仰金山云居皆赖宗公垣堑佛事凡有所建辄赫奕绍圣中出世为长老住南康凤栖山又住庐陵青原山二山皆天下名蓝角立相望宗公厌奔走病其徒逐逐然不知歇乃自青原飞锡来东华甘槁薄而不去其趋尚类贤士大夫之有守而知退者余尝乐与之游当众人夸漫突梯肩相摩于世而独能超然髙蹈放怀崭岩之巅眎天下之物不一动其心岂学佛而有得者耶刘氏既出财力以与兴起数十年泯灭不传之寺于是而属余识其复兴之年月考其初剙者与其人旧无文字可订特为掇宗公重见之由与吾乡人之好善者载之云尔宣和二年十有二月吉日迪功郎衡州茶陵县丞管勾学事王某记





　　卢溪文集巻三十五
　　钦定四库全书
　　卢溪文集巻三十六　　　宋　王庭珪　撰序
　　王彦休春秋解序
　　王泽竭于不竞之晩周然后春秋作然六经俱焚于秦自汉以来采取古文逸篇往往出于菑川济南齐鲁诸生之所掇拾唯春秋出圣人之笔时有断阙要非后之儒者所能窜一词也世之为春秋学者其説蜂起解诂论释至数十百家类以词气相击排党枯竹护朽骨徒为异论以相訾也孔子曰吾犹及史之阙文也彼去圣人千百年之后取其焚余残脱之篇益凿其説以出新意失其防矣余崇宁中始游庐陵郡学是时朝廷方以经术训士薄海内外悉用三舎法独春秋不置博士故鼓箧升堂无问春秋者唯王彦休以宿学老儒时能诵説而学者终不暇习彼年复诏天下立学以是经天子之事首尊用之于是彦休之学久湮没而近乃出焉若彦休者可谓能守其所学穷年而不易特未见有入室操戈而伐之者尔惜其老矣不能以是发策决科编次其书丐余文以冠之
　　任氏二子字序
　　眉山任氏名二子曰渥曰溉而请字于某某告之曰元气融结为山川其蒸为云雨其生为百谷草木之秀丽人得之为美俊均是气也然气之蒸不为祥风时雨则反而为沴物则有焦枯不遂其性故着造化不到手处使万物滋长膏其本而末茂者必假灌注于人焉嵗有雪霜土膏含和为丰盈之瑞继以时若之雨然后秀发而辉光诗曰益之霡霂既瀀既渥故字渥曰益之取江河之水以善利物者谓之溉溉言清也亦及物之义也泂酌之诗其初可以餴饎可以濯罍至其终则可以濯溉説者谓溉则无所不用也故字溉曰用之夫渥与溉皆本于农事火耕而水耨期于有获而后已学道亦犹是也今君之二子才良而志坚又博之以诗书礼乐六艺之文浇灌其心胸辅之以师友而觉乎薫蒸浸渍之为益也所谓耕道而得道其孰能御之
　　衡州送行诗轴序
　　徃年盗起巴陵羯奴饮马于湘水最后孔彦周曹成转刼衡桂之间嵗仍饥馑数百里无炊烟官府抢攘荡然无复纪纲狱讼赋役皆失其平至于衡阳创残特甚而又比得不能太守绍兴五年上选能治者乃命开封向公以直秘阁佩铜兽符来牧是邦始至之日掀其积蠧汤沐而栉梳之威驱恩收民获苏醒因索巨奸数人流之而宿魁吏董瑜者倚宪台暴横前部刺史二千石咸莫能制于是郡中振栗奸夫盗儿缩气不敢摇羣小人不便造飞语闻于朝公果坐是罢去衡阳之民数万遮使者自言而相与哭于郡庭者累日抑不知前史所称良吏去之日攀蹬卧辙者曽有如此之盛乎予览衡州送行诗轴与士大夫自荆湖来者其言皆然今明天子在上二三大臣方拣防良二千石图囘中兴之功輶轩使者项背相望于道必有采此诗以献于上辨太守之寃以慰衡阳之人于是窃序其事而载之巻首
　　送刘简之序
　　起蓬藋登桂籍者嵗尝数百人其不合有司尺度而被黜者尚数千人其选亦艰哉由白屋而升者人慕羡之尤以为荣然吏部槩以格法拟官必注簿尉而簿尉于州县官为最卑人往往牵于习也槩视而轻之故居是官者尝郁郁不自得也夫起蓬藋登桂籍布衣贫贱之士孰不以为荣尉虽甚卑然进而累为公卿着勲庸埀声名于天下者必由此而始况如简之者生庐陵多士之域未冠时名动塲屋弟兄连贡于礼部取第一如拾地上物待阙闾里时从吾游已能摆脱举塲故歩学古人之文章搜竒抉怪自出机杼有以动人之耳目吾闻宜春太守黄公贤而待士子能于尉事不乏而又侈之以文辞之美则主人何不容于子于是洗然忘其尉之卑且贱也可以缓歩富贵摩九霄如坦途也
　　送刘君鼎序
　　刘君鼎于余同里闬蓬蒿之径屋瓦相望少余五十嵗而生丱角喜读书为文常执经问字于诸老先生先生称之曰此竒童子未易测也余独虑其年太少而尚奇未必遵举塲之尺度又数年将冠矣乃告之曰君子之学当明道徳通经防自然学成而名显于时不必务为雄侈竒怪之文如捕龙蛇搏虎豹之为者他日复取其近所为观之则尽枿去牙角如骑良马行平地骎骎无跌蹶之虞矣自此过余书堂无虚日若将卒业焉防余以诗语得罪窜夜郎别余于郊外而泣曰此别无相见之期吾学不进而屡战不胜将汩汩为庸人矣后八年秦太师薨尽放流人以归君鼎复迎我于郊外言论志气与其为文益増胜于前时又学不已遂登髙第授鄂州江夏县主簿鄂州今为上流剧镇屯军数万负抱吴楚上荆州控川峡下洞庭望九江当藩垣屏翰之任皆国之大臣监统大将必材雄伟能张皇国威应变出竒者然后为之今君去为主簿勿以主簿为卑而不着鞭于其间将见材智之士负其艺于大众之中一遇识防遂以头角自出而崭然显名于世者非子耶
　　梁飬源道徳篇论序
　　司马子长欲观天地山川竒伟秀絶幽深穷怪之域览其气状发为文章事业有以惊世而絶俗者必曰上沅湘观九疑是知沅湘九疑之间果有竒伟秀絶幽深穷怪造化之所磅礴其气蒸为云霓散为祥光五色其产为楩柟巨材丹砂玉石古今幽人释子神仙得道之士徃徃相望而出余以罪谪居沅陵闻有梁君者字养源荆楚髙人常登进士第仕至慈利令不乐从事于役年尚强也致其政以归于书无所不观又读黄帝老子释氏之书而超然自得于言意之表其心泊然无可系也尝着老子道徳篇论防言奥义深探出老氏之心胸涣如氷解冻释垢尽鉴明凡夫庸童皆可由是以入圣人之道而探其宗指葢其道本于清净恬淡不争而天下莫能与之争方今主上兴圣统立太平之基正用此道理天下而不以兵强然则篇论之作非有不合于时也葢天地之平道徳之正妙体本然不烦绳削而自合耳公卿大夫有取其书以献焉必见重于世飬源可以出而仕矣
　　送黄秀才序
　　背衡山南走八九百里有岭平地突起其髙不知其几千丈郴之为州倚岭之北韩退之尝谓中州清淑之气于是穷焉葢天以此岭限南北而清淑之气至是而不得过气之所穷而不得过必蜿蟺扶舆磅礴而郁积退之意其必有魁竒忠信材徳之民生其间而又未见也余宣和庚子秋至郴考试贡士见其山川之美实然又见州之杰士何民师宏文博学今四十三年矣近才为复州守其郁积之气尚未发见岂其抱材隠而不出者耶黄子郴人也不逺数千里游学吾邑民师以书先之道其有志于学夫自郴阳﨑岖数千里至江西诚有志于学者也况子文行俱美郴人视子巳如沅江九肋鼈当于郁积穷困中遂奋发而争竒以出可乎试以此示民师年月日卢溪王某序
　　送刘得升序
　　占验之术杂出米盐世之谈命者未有不本于五行星辰以推人之寿夭贵贱卖卜长安市者其术一律也安成刘得升初业儒略通易经大衍之数后遇异人教以算法可逆知未来之事其数积至百千万亿无涯涘特凡人鲜能工之惟儒者精专而识其要故能不失万一于掌握中言事未尝不效也得升为人纯孝今有先儒坟墓之寃欲诉于当途而贫甚若朝夕不能以自活友人刘必大彭清老诸君咸以文字勉之既挟妙术以行吾亦知子必不羇旅憔悴而落莫以归者也庚寅中元日卢溪王某书

　　卢溪文集巻三十六
　　钦定四库全书
　　卢溪文集巻三十七　　　宋　王庭珪　撰序
　　送刘天游字序
　　古之学者必期至于道学不至道则知人不知天造物者之赋于人也以天不以人而俗学之士缮性于人以亡其天故遯天逐物驰鹜于人间而不知返庄子曰心无天游则六凿相攘刘太虚诸孙皆俊秀名九垓者时从余游方冠时请字于余余字之曰天游而语之曰昔卢敖游乎北海至于蒙谷之上见一士焉敖自谓能穷观于六合之外欲友其人若士者笑之曰今子始游于此乃谓穷观吾与汗漫期于九垓之外竦其身入云中敖仰视弗见若有丧也始自叹终日行不离咫尺而自以为逺不亦悲乎天游志大而心广漠视九垓之外一举而千万里非局局然有封畛者所能至也故善学者必观古人之不可传不可知处始识其妙齐威公读糟粕之书于堂上始知斵轮之妙不可以手传鸿蒙拊髀爵跃掉头曰吾弗知吾弗知夫弗知者乃真知者欤学至于此以之经世则知有不器之器不用之用无施不可也故并书以示天游
　　送子野东游序
　　刘子野秋试不利槖其书欲东游谋入太学夫太学者贤士之关也髙堂广厦层檐飞阁矗在天半如清都道山蓬瀛之居四方豪杰充塞其中未易掉鞅而入也子方战艺不得其志乃勇于是行岂非以方州科举之弊近嵗主司或蔑公道不若太学之公无私邪其志亦逺矣万一随牒一试而入焉执经升堂问道于国子先生其门髦士以千数皆角力杰出有迁揉磨琢之益子能择而交之行成而名立无患有司之不公况今主上修法度兴太平退黜不防之吏取士之源复清孰敢黩货而冐禁耶自成均至于四方万里其选举之法无异道也霜风动天草木黄落行矣自爱期子早归以荣其亲
　　赠饶子序
　　饶子本书生挟命术游四方去年秋尝谓余言大江之西荆湖之南有贤人焉以五行推步得三数人是三数人者皆蕴公辅之器瓌磊竒杰名重天下当今接翼而起或指日而知诏除下已而果然虽深于五行者亦骇其言之异葢不知饶子多学占验之术兼用相人之法察色而知之故其精如此今通都大邑岂无落魄不遇而从唐举相者乎他日怀黄金之印结紫绶于腰食肉富贵者宜未忘子之言余亦以是卜子必不覉旅顦顇而终穷困者也
　　赠刘呈才序
　　吾邑僻在一隅山水亦竒絶故人无贫富皆喜教其子弟其父兄甘劳苦日求锥刀以给之间有不肖堕废不能自振立自后乡闾不好善者皆目而靳之至今以为谚童子刘呈才与余比邻七八嵗时能吟诗其父世名医有隂徳在人谓乡闾之谚不敢求人知挈来示余已十嵗矣指物命篇顷刻成诗间有好句不觉倾倒始惊而誉之乡闾闻者不惟笑子之父又且笑余之誉子也岂人情见其朴者鄙其成狎其防者薄其长哉今又日能讲千言学作议论已如鸳雏五色囘翔近人自加怜爱虽羽翮未成决非蓬艾间物也要当从良师友以成就子之美才某人吾友也于子有乡里之契其往从之以是文杂束脯以进必为子动容昔金谿方仲永生五嵗已能吟为四句诗至十二三反不如前时又七年泯然众人荆国公以谓其通悟受于天也卒之为众人则受之人者不至也子今读书视前日益有加则可以贤于仲永然后不孤余之誉子矣
　　詹澹字序
　　诸孙侄名皆从言而字之二孙独防而未字夫泰山东鲁之镇山其雄大秀杰之气亘緜数千里奄有防而夫子洙泗之乡在焉诗曰泰山岩岩鲁邦所詹阿馨名詹字之曰岩鲁天下之至美非刻意力行智巧者之所能得而常出于平易恬淡澄清广漠之中如海焉澹然无涯矣干端坤倪万象倒影百川归之不可为量数彼擅一壑之水以天下之美为尽在已者特未识海之大尔庄子曰无不忘也无不有也澹然无极而众美从之阿鸿名澹字之曰无极詹也澹也尔其思吾所以命名之意极其所学求万物于一性之中将有得于心亦不自知其至焉耳
　　送李生序
　　余少年时急于进取欲与四方豪英争得失惟恐不崭然以出也是时有日者李生名景尝为言得失辄中由是宾兴州里升辟廱试礼部皆往问焉今弃官筑茅屋于卢溪之上将二十年泊然无求自足于尘埃之外无复往时之念李生术益精言事益中虽欲髙张禄位杂死生祸福之变以撼吾闗键不可入矣虽然世之英伟豪俊有志功名之士与林栖谷隠者异趣以子之术遍求而物色之预以告成他日以验子之术子其行焉
　　送卜者吴唐佐序
　　建安吴唐佐值乡闾之乱覉游江南谈五行卜筮之术寖闻于人余邂逅安成僧舍适有疑而叩之初布二十八防终易卦相出入其言祸福如养由基之射无一不中特与市肆论星禽者轨辙颇异岂吴君本儒生通易象兼以彖系之辞断之而然耶今将徧歴江南穷山巨麓有贤士君子隠于其间者假君之术以问之曰厄运将亨明天子在上可以出而仕矣
　　赠尤生相字序
　　尤子以一字言人平生此何术也其説以为书心画也心正则笔正昔人见顔鲁公字知其为忠臣烈士道徳君子其刚毅不屈之气凛凛见于字画至于庸人腐生胸中无奇靣目可憎其衰陋之气亦不能脱笔端此其大略也后世占验之书杂出米盐尤子得之毫楮之间加占验之术考灾福遂至于防妙自吾观之必有能辩之者矣
　　赠刘徳素序
　　雍门周鼓琴能令孟尝君歔欷而涕泣者其言有曰先贵而后贱昔富而今贫摈压穷巷不交四邻今刘徳素可谓昔富今贫而为雍门之所深悲者况火焚其室荡然悉无所有此尤可悲也然徳素昆弟戚属之富而有余者岂肯坐视困穷亦恐徳素未肯号呼而呌之耳傥或哀呌焉必不待闻琴声而慼慼也








　　卢溪文集巻三十七
　　钦定四库全书
　　卢溪文集巻三十八　　　宋　王庭珪　撰啓
　　回王舍人啓
　　伏防知府舍人遣安福县尉持书礼至山中者窃以乌公出鎭之三月先搜处士之庐陈蕃为郡于南州特设高人之榻考之前古号为美谈茍不得人徒成乱俗如某本无魁梧奇伟之质适丁方隅横溃之时纡邹阳可曵之裾耻为游说负虞翻不媚之骨动輙忤人由是归休往而不反初非高隐敢当太守之威仪正坐覉穷恐类山人之索价岂有门阑未造介使先驰礼币荐颁翰牋沓至朶云奇逸下垂蓬室之光一纸慇懃实戴荆州之重恭惟某官名盖天下学为儒宗以英豪挺防之资跻侍从论思之列厌螭头之注记请麟符而布宣号令精明兵民静肃全家饱暖无非五袴之恩环堵恬安例获二天之庇况兹庸品敢盗虚名非不知冯岱相见于苻融礼勤州郡林宗一遇于元礼名动京师实縁衰病之交攻未即奔驰而捧谒心摇云表望极龙门厚礼已过于陈羔报语无嫌于买菜
　　囘魏寺正啓
　　被病残人失修桑梓之役谦词厚礼忽颁羔鴈之仪顾匪其伦难任斯事盖怀祖为郡不过逸少之门况孺子闲居敢下陈蕃之榻伏念某低回暮景飘泊平生坐痴儿不了之诗窜居蛮域迨渠魁殱厥之日初返乡闾未即叅承更烦呼召恭惟某官一朝杰士四海名儒金榜射于天门早登龙虎霜威振于朝内不赦豺狼天道好还忠精上逹旋颁紫诏宠鎭侯邦昔者乌公开藩先聘处士何武按部首访诸生不意古人复见今日某敢不续扣守阍之吏一瞻刺史之天虽无补于事功庶有禆于风俗原其无用或有可观
　　贺王守除直宝文阁啓【佐】
　　伏审显膺褒宠峻陟防严占北斗之魁星名传海防聨清班于宝阁身上蓬山恭惟某官识际混茫笔叅造化桥门防萃号称国士之无双金殿唱名擢居天下之第一诸儒仰首万国闻风早登螭首之防用副龙头之选旋求外补未正中台舆诵逹于京师玺书来于郡国盖弱翁治行朝廷久已知之而黄霸功名天子以为长者尽作中兴之名宰皆縁治郡之休声行观一节之来益竦四方之听南州父老望轻车白鹿之行春北阙公卿想曲盖朱旗之就道某奔驰驿路阻庆门阑鸿鴈虽失于寄书燕雀敢忘于贺厦惟兹疎缓实负兢惶
　　回蔡寺丞啓【洸】
　　伏审召对严宸云汉下九重之诏藩宣大屏旌旗照千里之疆凡受一防而卜栖皆托二天之所庇仰闻寛大之令乐诵中和之诗所被仁风咸生和气恭惟某官望高四海才过万人家声冠冕于本朝人物琳琅而满目惟神螺之川陆控湖广之舟车民物伙繁衣冠骈集乃得魁垒非常之士用副渊衷异睠之求开府浃旬腾声遐迩与我共理其寛西顾之忧令民咸知不隔奉宣之吏即下称扬之诏召归清切之司岂但汉皇之赐金竚看弱翁之拜相某抱病乡邑窃听风声遥望高牙方伏枕而物系其足稍能上马即拥篲而愿扫其门
　　贺杨徽猷子登第啓
　　伏审令嗣学士校艺兰闱登名桂籍士夫传播闾里交欢恭惟某官敎子惟以义方积善必有余庆材兼文武谋赞钧衡昔隐渔樵能通天下之务旋陞馆阁复运幄中之筹词锋当一座之鼓旗名誉振四州之草木金门赐第首防先帝之知玉帐谈兵独出诸公之右是知善治狱者门闾可大能活人者子孙必封定国果侯信于公之隂德于陵有子表杨氏之庆门岂惟荆楚之材多奇固知川岳之宝不匮可并东京之名族何惭南郡之先贤龙虎同登尽天下英雄之异选风云千载当国家宗社之中兴廊庙竦闻家声益振某恨居谪籍阻造台庭徒怀贺厦以驰诚莫获鸣靴而下拜















　　卢溪文集巻三十八
　　钦定四库全书
　　卢溪文集巻三十九　　　宋　王庭珪　撰啓
　　贺刘舍人啓【才邵】
　　伏审荣膺鳯检进立螭防竦观左右之班喜用文章之士缙绅共庆党友增华恭惟某官连中异科早升华馆石渠兰省遍更唐清要之官玉辂鸾旂新造汉官仪之盛由是擢登近职得亲日月之光益简上心即正丝纶之命珥笔赤墀之下授词清禁之中岂惟论思注记以尽其忠要令润色诏诰以观其效故得奉孔甲盘盂之学防太史金匮之书用记中兴焜燿升平之典协成大议潜资翰墨之功竚陟台衡副瞻朝野某卧疾江海阻庆门墙【阙】
　　回周舍人啓【必大】
　　伏念政和造士同上丹梯者七百人璧水状元并试赤墀已五十载仰先贤之盛德又再世而登科望高门如崛起于层霄故尺牍无阶逹于记室以茅檐瓮牖之士希金马玉堂之英宜其仰慕之勤常恨趍承之晩敢图高义先损诲函曲加奬引之词俾获攀附之托追讲昔年之好独高前辈之风恭惟某官连中异科亟升华馆声彩动倾于四海词章突过于三都丹青一代之言鼓吹六经之防暂丐闲于琳馆恐追急于锋车久慕高风便欲曵裾于门庑纵闻急诏犹当倾盖于路傍竦企之诚敷陈莫既
　　贺向提刑啓
　　伏审光奉宸恩肃将使指陞麟阁藏书之府耀绣衣持斧之权公道遂行贵名愈白某官堂堂汉相之后挺挺祖风之英秉直节而不回衔久寃之莫诉羣犬吠月方虞口吻之哗多士呌阍忽动冕旒之听朝纲复振舆论亦伸一方斗绝之荆蛮累岁蟠拏之冦盗人犹愁瘁狱有寃声宜得恢博之才领此澄清之任羌夷杂处常忧役死于兵戈老稚相携复见太平之官府想闻誊报已耸懽声某卧病江干心摇云表莫陪贺列徒切忻悰
　　回路知县啓【植】
　　伏审光膺纶命出宰花封境内衣冠企听风声之美山中父老喜闻车马之音某官国器宏深德名高远门地东京之望族风流南土之翘材尚亏九仞之山聊试一雷之士汉庭下诏先崇师帅之官言偃操刀必扳歌之誉某养疴林野占籍侯邦老景侵寻余生濩落窃有隂云之幸宜深贺厦之诚赖高贤之可依略病夫之苛礼飞藤缄而先及落蓬瓮以增辉感悚之诚敷陈莫罄
　　贺赵叅政啓
　　伏审初被锋车之召即日戒严入叅钧席之荣羣情久协华夷耸听庙社增欢窃以自国歩艰难以来居朝廷辅弼之任欲恢复者屡矣而罢去者纷然要必有非常之人乃能任中兴之事恭惟某力扶宗祐忠结主知常系天下之安危蚤冠枢庭之宥密上前议论人惊台谏之风霜阃外藩宣威振江南之草木遂跻柄近必致时康望南山之维石岩岩允符舆颂瞻北斗之台星两两焜燿阶符定支大厦于将倾要观王室之再造永怀盛事夐异常情
　　代上万俟叅政啓
　　仰高千仞敢陈湖海之私承乏一涯弥阔门阑之望人在风尘之表位如霄壤之殊既阙扫相君之门岂敢问记书之室伏念某智不周物才无过人于仕版者几二十年书于课最者亦六七考徒知小谨畏县官之简书岂有长才动众人之耳目向者飘蓬湘汉祗役荆蛮尝从事于车尘马足之间复摩肩于故吏门生之后岂徒应奉记半面于开扇之时尚有孝基识此郎为昻霄之士吹律或加于寒谷逢春决望于嘘枯某官柱石擎天忠精贯曰交欢隣国措天下于泰山之安委质本朝任王室如九鼎之重遽抗章而解政实辞宠以便安人望还朝泥方在冶孤根荏苒尚资披拂之荣铩翮摧残更动翻飞之念方炎晖之在仰福履之攸宁愿观晋马之来庭重整乾纲而作辅四方所属万口同音
　　贺广东向经略啓
　　伏审光被恩纶还陞秘职番禺聨帅盖自古之雄藩旄节宣风实当今之重寄除目一下公道始行恭惟某器博而用无不周名髙而实亦自称非独能绍相门之大业常自任以天下之奇材稽之羣言久当大用属以痴儿秉政哥奴弄权五百载遇时之休明小人何其未靖二十年置公于闲散君子为之不平忽起江湖骤持斧钺南商北宦防五岭之舟车大纛髙牙控百蛮之襟带宜须杰士殿此大邦傥非圣主之搜才岂复贤臣之得路聊偃息于藩翰行入侍于岩廊力苏疲疗之民协赞升平之治某恨登龙之路远顾贺燕之诚深其为忻愉未易敷罄
　　与陈朝散啓
　　连甍万室悉瞻刺史之天积粟千箱实富扬州之地当交广椎埋之出入系舳舻转漕之盈虚故兹巨人展此剧郡恭惟某斗间异气天下奇材忠孝萃一门之弟兄议论作诸儒之口舌宏文大防耸台阁以风生奸夫盗儿闻姓名而胆落今者盘错已割匕箸自惊吏迹不到于闾阎贪夫自投其印绶里无喧雀耳絶鸣枹喜闻桑梓之邦覩此神明之政盖何武之为二千石好奬称进士之贤而李白不用万戸侯但愿识荆州之面官箴有守墙仞益髙拜伏末由企瞻徒切
　　囘陈主簿啓【谟】
　　伏审荣登桂籍暂佐花封上马缀行方看英雄之入彀跨驴入境聊为鸾鳯之卑栖遥闻风声即瞻履幕某官书读万巻笔扫千军早得隽于词塲久钦名于江表茍非有驰骋词章之气当万人之勍敌则何以飞腾霄汉之上取一枝于桂林跂仰声猷未遑缄问敢期谦德先损华牋重以好词饰其朽质光生蓬荜兼收照乗之珠气射斗牛复识丰城之劒敢不因而下拜又当藏以为荣虽衔存记之诚实重疎顽之过宁无愧惕尚赖庥光
　　囘孙县尉啓【楙】
　　生同翼轸之野久服高名夜见斗牛之光知为异气未遂叅承之愿阙驰欵啓之音某官学探本源声高艺苑鹏飞万里初乗南海之风笔扫千军早折东堂之桂暂迂黄绶来靖绿林宁怀小禄之私更试大儒之效精通博雅毎窥锦绣之文深切着明愿见经纶之业某侵寻暮景濩落余生徒怀共月之明尚阻披云之覩奉诲函之先辱觉蓬室之增辉感竦交怀颂言莫究
　　回刘主簿谢及第啓
　　伏审造廷待问发防决科岂惟党友之华盖亦乡闾之盛某官久籍时誉得隽词塲不有孤峯絶岸之文岂预千佛名经之选鸿都造榜收一时覉旅之遗材万乘临轩喜天下英雄之入彀竚观贤业以济中兴敢辱华牋尚及衰朽
　　回刘解元啓【亮采】
　　伏承宠访兼惠长牋窃审校艺棘围争锋笔阵破石取玉难逢至妙之工披沙拣金果见非常之宝里闾共庆党友增华某人先辈秀出儒林声腾学海会四方英豪而角试当一路贤能之选锋士皆焚砚以惊降俗亦望风而竦听岂但读五千巻而入此室固尝叹二百年之无此诗览黄绢防妇之好词真干将镆鎁之利器非精深律切何以至此亦气质浑厚乃能为之盖縁设声律词赋之科于以取卓荦魁梧之士公等自奋吾侪预荣幸无凡鸟以题门仍获灵蛇之在握正乏双金之报徒为什袭之藏尚喜占星久识冲天之意粗能别宝请无按劒之虞敢不共推月旦之评以庆得人之盛
　　回李祖文谢解啓
　　窃伏一乡之评久淹贤业始预广塲之选列贡天朝恭惟某人才过千人辩雕万物学有师法识造渊源吮嗽百氏之精华言论六经之鼔吹孰不惊降而焚砚士皆竦企以瞻风笔扫千军复见少陵之咏壁立万仞可畏嘉谟之文是宜梯身防脚于云霄指日挥毫于殿陛岂期陋巷过辱高轩粲然赠我以金刀何以报君之玉案牋縢厚礼蓬瓮生辉感愧良多敷陈罔既
　　囘萧解元啓
　　窃隣里闬每钦闻誉之髙坐隔溪山阻奉笑谈之乐偶以临流送客假道仙乡逆旅披风髙情倾盖继辱缄縢之坠获披锦绣之文仰厚德以增惭出奇书而命防顾无雄笔敢忘雌黄某人夙蕴英才晩成大器久着士林之望屡随乡老之书指取巍科行观射防即日炎薰在德履弥新
　　頔子定婚啓
　　名髙异姓初非秦晋之侔再世为姻实并王刘之系事当修好礼属问名伏承某人小娘子淑德防成令仪秀出某男某教虽以义人未之奇谓王郎子生天壤之中才容莫称而王夫人有林下之气风韵素髙宜从坦腹之言岂假驻车而语不忘雅契觖靡异词
　　詹孙定婚啓
　　不揆寒微之族素钦髙大之门宿有契缘敢求婚对某长孙某学初闻礼志欲昻霄伏承某人小娘子防有令仪早勤保训愿缔丝萝之契宜埀金玉之音察其坦腹之在牀许以齐眉而举案勿谓非吾偶也輙渝秦晋之新盟毋烦更物色之自是潘杨之旧好期于德请靡有不从
　　澹孙定婚啓
　　闻公选壻谓东牀有坦腹之儿属我问名得青桂近嫦娥之女不揆蓬蒿之室素钦忠义之门久接英游敢求婚对伏承某人小娘子早从姆傅秀出闺门而某孙某学始趍庭室无举案方卜苹蘩之助用为祢祀之光黙符设席之求不待驻车而语谨因媒氏恭听佳音




　　卢溪文集巻三十九
　　钦定四库全书
　　卢溪文集巻四十　　　　宋　王庭珪　撰
　　卢溪读书堂上梁文
　　儿郎伟四壁徒立本为埀钓之区三径未荒就筑藏书之室即刘令公之别馆乃欧阳子之故乡城郭犹存山川不改化烟墟为乐土亦先人之旧庐冠盖如云识乌衣马粪之巷风流异世有青箱鳯阁之名卢溪处士江湖散人山谷遗叟初无五亩仅如顔子之居有此一区便是扬雄之宅岂须金椀玉杯之号况非芸辉绿野之雄但有轩楹可延风月高冠赤帻敢贪西壁之金古井丹砂益荐老人之寿听余善颂助尔欢声
　　儿郎伟抛梁东天开丽日照梁红举头忽见金乌近更觉长安在眼中
　　儿郎伟抛梁西蕙帐风清待鹤归五色大云遮洞口山人不用勒铭移
　　儿郎伟抛梁南门外人归响辔衔报道诸生新及第来骑白马着青衫
　　儿郎伟抛梁北溪上东臯雨初足三节滩声夜半来梦回写作升平曲
　　儿郎伟抛梁上宴坐图书满方丈戸牖门庭着笔牀文章戏作三都様
　　儿郎伟抛梁下古郡江山元似画明月清风不直钱霜松雪竹兼宜夜
　　伏愿上梁以后羣犬息吠怪鸟不鸣君子得舆从兹奠枕小人安分不复跳梁乐此邱园足避风尘之地烦他父老更高里闬之门
　　安福县防上梁文
　　儿郎伟西晋雄藩东吴旧壤郡楼相对犹名经史之斋父老流传云是大康之郡风声未泯城郭犹存冠盖如云时迓天边之客言谈弥日光余江左之风可不高决事之防远引回廊之序山川环绕动气象以生光民吏争趍拂旌旗而改观势若虹蜺之夭矫雄秉柱石之瓌竒山出晴云地增胜槩可无善颂用助欢声
　　儿郎伟抛梁东画栋飞檐出半空百里烟霞迎晓日万家帘幕卷清风
　　儿郎伟抛梁西西湖官柳防长堤未羡河阳花满县只今桃李自成蹊
　　儿郎伟抛梁南钲鼓无声白昼闲耕罢牛眠烟雨里夜阑渔唱水云间
　　儿郎伟抛梁北如今令尹真侯伯路人犹指县衙庭便是当年史君宅
　　儿郎伟抛梁上寅陂新筑隄千丈未说秋成大有年且看麦垅摇青浪
　　儿郎伟抛梁下四靣溪山如罨画罨画光中听鼔声修梁夭矫如虹驾
　　伏愿上梁之后风不鸣条吏无黩货士皆升俊俗不喧嚣入其里闾而长防相孝慈于家行于道途而子弟争扶持其老戸门不闭囹圄常空强暴不至于夺攘田野各安其教化遂成乐土协济中兴
　　安福县学上梁文
　　儿郎伟晋朝剧郡冠八邑之封疆卢水清流接三江之襟带秀岭干霄而直上鸣鳯览辉而下翔昔有儒宫甲于江右鞠为茂草防值兵戈物必废而有兴功自我而作古县宰向公才有余地役不劳人曾未逾时郁有成绩举兹寂寥不诏之典延聚卓荦非常之伦堂皇靓深楹桷峻整岂但太平之壮观实为治化之渊源将见乡邑闾巷之间咸知向善宁有公侯将相之种不出此涂使北斗星辰以南见东壁图书之盛樵儿牧孺亦知有夫子之门墙贤士大夫当尽入圣人之阃阈请陈謡颂用助欢声
　　儿郎伟抛梁东峯头日出半轮红粉袍竞集纱帷外听打开门鼔一通
　　儿郎伟抛梁西千年华表鹤来归好在浴沂桥下水他时城郭未应非
　　儿郎伟抛梁南千寻古木与天叅他日明堂虽柱石万牛回首转岩岩
　　儿郎伟抛梁北喜有中原近消息将军一箭落欃枪果见图书出东壁
　　儿郎伟抛梁上夫子门墙高数丈他年应记上梁人令尹为谁今姓向
　　儿郎伟抛梁下枹鼔向来惊里社夜闻南庑读书声已足张皇压戎马
　　伏愿上梁之后民皆安堵室有鸣同底茂规咸升俊造穷阎陋室能诵诗书礼乐之文悍卒武夫亦识父子君臣之义接踵赴云龙之防乘时依日月之光
　　致语
　　干龙节致语【时金人初犯京阙而复守旧盟】
　　河千年一清庆符宗社山三呼万岁声动华夷惟震一索出帝之辰当干九五飞龙之月雷霆孚号草木生春用焕昌朝永标盛节恭惟皇帝陛下天锡勇智生而神灵绍寳歴以埀鸿握元枢而独断德动九天之上功求一日之间蛮羌巻地而来遂空巢穴金鼓从天而下尽扫妖氛治具顿新国威弥举遂致四夷慕义知中国之有圣人百辟称觞指南山之如帝寿天声所暨海宇同欢遥望皇居表里山河之壮几多瑞气增崇日月之光臣等获见太平上呈口号
　　红日初生碧海边蓬莱金殿起晴烟几重瑞气笼双阙万室欢声动九天百二山河扶寳祚两阶干羽舞文甎遥闻葱岭新都防愿举霞觞祝万年
　　天申节致语
　　炎精复耀天开赤帝之符兰殿陈祥庆协青云之瑞当南面离明之日逢中兴泰定之年绍寳歴之垂鸿广钧天而张乐车书所暨夷夏同欢防惟皇帝陛下躬睿智之资抚艰难之运十六载南廵之后始致太平千万嵗上寿之荣遂超前古士成于学兵合于农长安市不识将军之旗鼓东都父老喜瞻大汉之威仪万邦陶礼乐之中四塞絶烟尘之警诸蕃慕义方物歳贡于京师列辟称觞天子寿齐乎箕翼臣等世工末技再覩升平不度荒芜谨进口号
　　乐事初从天上传慈宁宫在曰华边庆逢诞节张钧乐奏举遐方锡御筵满殿薰风旗彩动一墀鸣玉佩声喧遥闻仪鳯随韶奏报道君王寿万年
　　阅军致语
　　秣马练兵威行百里翔輣舞旝欢动一城防寳劒以冲星拥雕戈而耀日士增感慨天助精明沟垒方兴聊试风云之阵欃枪未灭敢忘龙虎之韬某官钟鼎名家诗书贤胄谓艰难多事之日非从容缓带之时心本在于王家职方寄于民社乃以穷秋九月讲武一时纪律无哗便识三军之号令风声所指今观大将之鼓旗防县内文武之官僚列天上孤虚之圆象拓弓跃马人惊霹雳之声巻甲还营时有凯旋之乐某叨居乐部不愧荒芜輙对帐前上陈口号
　　秀岭东边今日晴千兵绕出阵云平长枪大劒遮行路后虎前貔拥使旌看拓弓声霹雳愿回甲马扫欃枪山农野叟何曾识来听秋风鼓角声
　　疏
　　请智老住东山疏【英鐡觜小师】
　　炼金失寳须携将分上钳椎驻锡经年未放出手中圏樻传西来之祖意坐东山之道塲古郡遗区干江名刹金轮飞动虽兵火之荐兴绀殿崔嵬实龙天之回护岂是佛堂不圣防知木马能嘶智公长老问学无边得法有自作驹南岳且休脚踏天下人欲嗣老英更须铁打新罗觜只今海防共听潮音若能用旧日家风乃不辱先师门戸拈椎举拂本无法可言打鼓升堂看作麽生说
　　请如老住曹山疏
　　百年钻故纸徒劳入海算沙累刼坐道塲谩欲磨甎作镜凡情岂异如来藏大地无非解脱门未明教外别传那得尘中自在要知端的须借宗师如公长老戒行孤高世縁浅薄心空及第选佛已胜于选官筏喻度生拯迷还同于拯溺久处隂以休影乃腾实而飞声果遇知音不容袖手便好重开旧店何妨再转法轮地久天长祝圣主无疆之寿花黄竹翠谈祖师直指之禅远续千灯并清众目
　　请简老住报恩疏
　　泥牛吼处虽假真空狮子哮时孰不谛听乃闻大士崛起为此诸佛因縁来坐道塲请如法说简公禅师独秉慧炬秀出丛林明鉴当台灵珠在握具正法眼藏乘出世舟航龙象蹴踏而絶羣林檀芬馨而无杂宜广第一义为通向上关但能提起布毛吹不须讲得天花落拈椎举拂扫除前代旧家风打鼔升堂竚看老人出场屋
　　高峯禅寺修殿疏
　　高峯寺在县西极远危峯絶磴之上有鸟道通仰山愈入愈深岩谷益秀学出世法游心物外者始乐居之初兵火荡为贼区佛殿颓毁金碧图像鞠为茂草凡数十年前住持力不能兴起今长老证公自永和飞锡来此初修戒律晚悟禅宗有材力喜作佛事侍读胡公紫微周公常称叹之今欲于旧基重起佛殿远近檀越必乐闻而咸起信心焉故为书此而系之以偈曰
　　绀殿倾颓几十秋佛应不语阿难愁诸方檀越宜兴念共出把茅来盖头








　　卢溪文集巻四十
　　钦定四库全书
　　卢溪文集巻四十一　　　宋　王庭珪　撰铭
　　迁善斋铭
　　李成叔志大而气刚年尚少好学唯恐不及精悍之色发于眉目治所学之斋名曰迁善余固异而识之知为章贡先生字先之之子先生以危言直道不容于世江南人师其学而慕之辐凑宜成叔之渊源有自也夫学本于人性恐跳而逐诸物则磨揉刻琢日趋于善使不见异物而迁为恶之心无自入焉推而上之纳诸圣贤之域可以师友千载陶冶万物盖积成其德神明变化去道不远非特出幽谷迁乔木而已茍不中道而画廓之以广大极之以高明如五星北斗之丽天太山之崇崛海运徙于南溟背负青天九万里则风斯在下矣信如参辰之不相比也成叔进乎此觉而能迁未见其止其可量哉乃丐铭于卢溪王某为之铭曰
　　击石出火鼔钟得声不鼓不击寂无声形人之有善物中最灵揉以学问其识乃明跛鼈千里六骥不行玉不加琢器何由成吾观成叔挺挺有立学有渊源家声爀熠深山大泽龙蛇蟠蛰实无所迁假迁而入犹天之升不落阶级参辰殊途追莫能及
　　惠端琴铭
　　老端暮年斲琴得不传之妙其弟子祖麟携以见遗欲求老师塔名余既许铭其塔复取琴而铭之使数年之后好竒慕古之士破琴而观者知为老端之斲也大江之西卢水之隂有三昧手斲无量音震动法窟是为老端之琴盖尝求师于海中登蓬莱阆风之岑听海水林木之萧森采枯桐以寄其妙絶信哉防瓦砾而成金
　　琴铭
　　桐生髙冈斧出月窟斵而成器神出鬼没此一物也与寳剑相防于卢溪之上二者皆天下之英物
　　惠门寺钟铭
　　惠门兰若古吟峯院也院当连岭吟峯之下治平中改赐古名焉旧有钟碎于建炎之庚戌于是道塲不鸣钟者十有七年绍兴丙寅岁始铸是钟久瘖忽响山中林木震动龙像辉焕召集有縁檀施云合寺僧先来乞铭卢溪为之铭曰
　　万动俱寂如大虚空虚空无椎何物为钟傍震万壑高闻九穹声縁何起吾知所从钟邪椎耶莫尸其功隐如雷霆在大千中
　　寳珠寺钟铭
　　寳珠寺距安城之北四十里寺僧慧海当干戈之际诱檀越铸巨钟张皇佛事以鼔舞山中之民卢溪真逸为之铭曰蠢然顽孰与觉空中雷电忽磅礴大音希声本无作回禄奋怒飞防恶一鼔成钟神所托劔蟠蛟螭怒牙角六种震动天雨雹铸此铭诗呵不若
　　赞
　　仁山五百罗汉赞
　　迦叶天中五百尊目连罗防皆骏奔阿难啼哭佛日昏谁为设法沙林园帝释拥护六凿根习气脱尽婆罗门仁山金碧耀人天瞻礼愿见前世縁法螺一吹天上闻还报十方罗汉恩
　　圆通赞
　　太山秋毫两微尘巨细本无不二门四方八靣开户牖是中元有不动尊如大圆镜万象入如大海水百谷奔维摩倒用那罗印用证初心岂或沦
　　洪觉范画赞
　　谓公为佛乃工文章谓公为儒乃是和尚非佛非儒是虚空藏画虽逼真实非真相作如是见亦未离妄水在瓶中月在天上
　　李伯时画像赞
　　非佛非仙亦非儒者硉硉矹矹名满天下孰貌其真非真非假读东坡诗乃识此画
　　欧阳公制赞
　　如马放逸兮不覊如松磥砢兮多节伟榦如谢康乐之眉须雄辩如楼君卿之唇舌其高处可以上可以下其妙处不可画不可说
　　杲和尚画赞
　　硉硉矹矹如祝融太华高不知其几千丈轩轩轰轰如惊雷唳鹤声彻乎九天之上道在真空空即无相以相求之如盲摸象乗机应物河岳震响眼如掣电舌如奔浪转大法轮说无尽藏当恁麽时有识之者个是径山杲和尚
　　鉴逹观画像赞
　　鉴大师禅学外以医闻于时卢溪王某赞之曰
　　寂然其容万法不起色【阙】无求不怒不喜人自即之其门如市忽然探囊辄起人死本自无生死亦何理公能起之如月在水应物现形本无作止我复赞之亦游戏耳
　　路正卿像赞
　　森然如千丈之长松势若摩穹昻然如野鹤之出笼鸡羣遂空使之崛起接翼鹓鸿高冠大劒立于庭中七尺之躯万夫之雄
　　王修华画像赞
　　不冠不束真被褐而懐玉眼如曵电光掣岩谷不为燕颔虎头万里飞而食肉幅巾飘然如五栁先生寕终身为县令而无求于世俗挥麈尘埃之外遗物离人而立于独
　　刘大虚喜神赞
　　画无老防形全神守颊上三毛端逢妙手少年角立试輙不偶不复掉鞅名闻谷口量陂千顷才不论斗今逾八十年其逮耉古人云用之则为公为卿不用则山谷一叟
　　英和尚赞
　　十八年前见老英于花药山忽于智公房一覩画像戏为之赞
　　吉州英铁作觜莫贬眼只这是
　　颂偈
　　戏调义高
　　高峯强贼猖獗长老义高以渠魁之馘献吴侯卢溪老人戏作二偈调义高少为一笑
　　横担拄杖入山坐断高境界一吼震动林木忽然草贼大败了则万法俱空未了应湏还债本是两重公案如今一道俱觧
　　答王道之
　　王道之举云等三重公案请卢溪下语卢溪岂敢批判不得已答之曰大似昔人注本草某药味平然有毒能活人亦能杀人居士如不信当听吾颂
　　云门至死不惺惺居士仍蹉半月程未省梦中重説梦醉来添酒几时醒
　　赠侄孙行深
　　余侄孙行深自防喜出家度牒禁阁二十年而志愿不衰今欲脱巾而缁其衣资用尚阙欲丐诸闾里假众力随縁赞助乞言于余为作四句偈题于疏首偈曰
　　头陀未具山僧像只欠鉢囊挑锡杖我今自是在家僧汝好将钱买和尚
　　赠度门僧
　　度门寺僧道成欲铸巨钟张皇佛事于山中来求予铭而冶工不预知一鼓而钟成遂不及勒道成怅恨不已作二偈赠之
　　眨起眉毛钟已成不容着手勒钟铭一铺岭上新功德只欠将来防眼睛
　　半夜钟声殷寺廊吹螺打鼓助铮鏦不妨白日开门睡更遣阇梨饭后撞
　　祖麟作东山藏主以一偈送之
　　海藏龙宫五千巻口角流涎方诵遍不如烦此六丁神一日与君推百转
　　赠行者悟本
　　行者悟本自防出家不食荤酒刺血冩金刚经日诵未尝退转可谓有志学佛边事而能住戒者也盖能住戒则定慧自生今乃入恵门禅院礼拜麟山主吾喜其戒行之防又能择所归依礼拜不错矣作偈赠之亦以坚其志也
　　出家未踏曹溪碓且打吟峯寺里钟【缺】有高僧善哮吼莫将一物蕴心胸
　　和耿伯顺赠李居士
　　横担拄杖何许语那个禅林无佛祖但见阇梨夜不眠衲被防头听粥鼔
　　李居士再次前韵赠之
　　东山寺里逢君语问君何谓西来祖鼻孔撩天唤不譍呼童汲水敲茶鼓
　　再次韵呈智禅师【禅师花药老英之弟子向游花药山中数与老英夜语时智公在焉今十五年矣偶忆其语因偈载之】
　　花药山中人解语何必江西寻马祖我亦防叅铁觜师如今不打这破鼓
　　唐兴寺上方
　　三入唐兴寺里宿闭门风雨云垂屋今朝披雾立山椒始识唐兴眞靣目
　　震禅师喜谈传灯录谩以一偈示之
　　僧问灵山一防禅不知谁与佛言论灵山防里何曾说只有阇梨独得闻
　　祭文
　　祭杨徽猷文
　　呜呼我宋勃兴承平百年金人犯顺欲吞四川四川沃壤金尤埀涎肉食者鄙几欲弃捐丞相魏公独谓不然身自请行遂秉大权公见丞相首被荐延咸谓幕府得知公贤公复知兵所向无前岷峨卭僰货走中原控扼关陜至今保全魏公再起羣邪所忌隂掣其肘使不得志魏公既黜公亦退避高车大马日哄于市争言知戎以取显位公不为彼而归田里今复云亡尚有公议如公竒略才试一二使得尽用何功不济我初被窜三危之郊公一见我喜如旧交怜我困厄抚我良劳期我他日一世之豪今则老矣白尽头毛西望灵輀薄陈奠设举声一号魂驰心抑
　　祭向宣卿文
　　惟公负大器识忠耿亮直敢于为义所至有迹褰帷持斧奸邪辟易不敢呼吸折节而取高位退隐湘山而放身自乐于闲寂世之小人犹且望风而忌疾然百链之钢终不可屈虽常以是而得谤亦因是而名声赫奕比年以来公道仍开累任雄剧天骥呈才始见知于廊庙年未七十遽挂衣冠于神武望松径而归来又逾年而捐馆士大夫咸叹息悲惋遂埋玉于高冈唯有识者知其不亡所不足悲者谤焰已息谗人已死而公名独彰吠者犬耳于公何伤公平昔知我最厚悯我流落窜身夜郎平生故旧毁书灭迹公常手札访生死于沅湘暨余放还公尚康强千里命驾相劳苦于卢水之阳凡此高义古人有之贱子顾何足以当呜呼奠此一觞泪横臆而浪浪
　　祭刘元弼文
　　呜呼惟公平生防则同学掉鞅举塲争此头角暮年追思成一大错公既不偶我复飘泊得罪于朝窜居夷落归来见公皤然一叟迎我西郊一笑如旧祸倚人门柳生其肘忽然云亡不及执手问所以然莫测其咎铭旌戒涂云是公柩有洁其羞有丰其豆哭奠过哀魂兮来否
　　祭刘英臣文
　　呜呼公之生也当太平极治之时尝处学校游塲屋不一遇于有司至于建炎之初值中原之乱离江湖盗起戎马交驰公尝与我避乱东西间关转徙实相扶持忽以病告遂不可支公昔无恙年犹盛壮朱公吴公两大丞相各奏恩泽名闻于上江淮荆浙使华郡将虎节麟符咸荐以状呜呼平生所遇方至于此天夺其年遂至如是我乃秉笔卒记其事刻于金石俾公勿坠公其听之
　　祭刘世臣文
　　惟公以明道通经为时师儒学者担簦鼔箧自远方来者望绛帐而趋隅今者闻公之葬行道之人皆为出涕而况平昔交游之久学问渊源而契义最深者乎公与人交久而不移我被谗谤窜于九夷人莫敢顾公独率其友人欲出而救之事虽不成高义益彰輀车在道将葬于高峯之冈我率子侄设祭道傍魂兮宜来歆此一觞
　　祭黄子黙文
　　惟灵生于盛世名门大族幼能自奋离羣立独才足以经世如蚌之藏珠文足以自贵如石之韫玉未及施用如风转烛所以光明盛大可贵于世者忽沈埋于千仞之谷呜呼子黙学术瓌竒言论俊伟方摩霄翼云徙于南溟者何止九万里而已防游累日言犹在耳忽然云亡此实何理平昔交游无以伸哀聊陈薄奠魂其来哉
　　祭舅母雷氏文
　　雷在长安实为名门族甲天下谱牒是论傥非其匹孰敢为婚况如夫人令公之孙唯我老舅谓真吾偶夫人不疑遂执箕帚凡六十年康宁富寿宜我舅家必大其后我视夫人舅家之母丧车临岐奠此巵酒











　　卢溪文集巻四十一
　　钦定四库全书
　　卢溪文集巻四十二　　　宋　王庭珪　撰墓志
　　故资政殿学士同知枢宻院事赠观文殿大学士聂公墓志铭
　　绍兴十八年某月某甲子资政殿学士同知枢宻院事赠观文殿大学士聂公葬于抚州临川县某乡某里之原公之子昻以公布衣时有盛名于太学而同时登博士之堂相与摩肩于桥门璧水之上者某尚知公为最旧当时老师宿儒英豪之士与公并时骋声名相继登朝廷为显人今皆无在者乃前期以状泣授使者曰我先君殁于边境抢攘之时至今墓铭无词以刻又因公之壻黄君掞以来请铭乃不敢辞公平生遭遇防褒宠睠赉之渥与尝所建言行事经兵火多失其传独其世次官封始终大略可考耳公讳山字贲远渊圣皇帝改赐名昌世为抚州临川人自高曾以来不求仕进公虽幼警异父以常儿畜之及稍长自能好学卓荦不羣乡闾先生欲共奬养成就之谓乡校不足以发奋乃与筠阳龚端并游太学而两人皆极贫包腰负箧徒歩来京师羇旅道中讽诵不辍见者以为异人诸公博士阅其程文而惊伟之数与太学上游并试而常角出其上方天子兴辟雍一道德而取士皆出于学校四方英俊之所聚而识与不识一时名士皆争与之交公亦与人倾倒无不至而公之名闻天下矣补太学上舍与贾安宅等同日释褐除相州教授又为广亲北宅宗子学正徙编修国朝防要所检阅文字近臣荐公上殿改宣教郎除秘书省校书郎迁尚书右司员外郎以直龙图阁为荆湖南路计度转运副使方天下隳于久安吏不习事事多废职而公为人精敏劲果于职未尝茍其在秘书也患羣书散乱不属取昭文集贤史馆之书各归其库而标目之防徽宗驾幸省中阅其书如开羣玉之府而见珪璋琮璜之状各有次第而可数也称叹久之由是骤擢右司湖南去京师远而财用狭歳久积逋不复帑公责诸郡补发是歳漕桑万戸而下天子以公长于理财召为大府卿遂除戸部侍郎为大辽馆伴使兼定一司敕令又兼侍讲未几除开封尹兼侍讲充神霄玉清万寿宫判官神州浩繁治常屈于豪右而公遇事果敢无所回惮又尝以事忤蔡京王黼乃复为戸部侍郎即以徽猷阁待制出知安州已而提举江西州太平观又责授崇信军节度副使衡州安置后二年召赴阙实宣和七年也除显谟阁直学士知开德府值北边有警改差亲征行营司叅谋官又改差随军转运使又除戸部尚书兼领开封尹拜延康殿学士淮南等路发运使复为戸部尚书兼领开封尹遂拜中大夫同知枢宻院事方议和好乃以公为大金军前河东国信使公亦自请行以身试不测之地而一介行李卒不返今上即位之明年除资政殿学士提举西京崇福宫又二年始知公至绛州及于难靖康丙午防十一月十二日也享年四十有九讣闻上震悼赠典有加禄其子孙内外亲属而官之太常谥曰荣愍曾祖讳经太子少保祖讳荣赠太子少保父名用之朝请大夫是时年八十七矣公娶邹氏封永嘉郡夫人子男二人昂尝任鸿胪寺丞升前庐陵县尉孙男五人尧臣舜臣皆某官周臣晋臣唐臣尚幼女三人洞真适脩水黄尚书之孙掞安福县主簿葆真适艾庆嗣玉真适黄旦二君皆用公恩泽补右迪功郎有文集三十巻编次歴代史门类二百巻藏于家呜呼士患无才或不逢时观前世有为之士投功名之会者众矣一离谴逐或终身不复显公起儒生陟禁近虽非意遇谗值天下多事复起而膺大任人谓以公之才而遭此时必可以任世之重而有功于天下者至是莫不叹其志未极其用而惜其命止于斯也当时议者尚或咎公当本兵之地而以身任河东之役此不犹愈于畏怯囘挠而以死生祸福为一身顾计者乎受命以出有死无霣公则有焉于是为之铭曰
　　公幼自奋硉矹瓌竒崛起田里名震京师上方向学锄纇媷茀云汉昭回下饰万物公于此时奕然有声桥门环聴铿铿说经由是取进大官大职忽离谗逐谤焰未熄天子念之访于江湖锋车星发召登西枢众方危惧公不退转勇于徇国遂及于难一心险夷公谋则早处此诚难后世可攷
　　故右朝奉郎通判筠州黄公墓志铭
　　维黄氏居邵武军者世系远矣代有显人公讳秠字伯瑞建炎帝相讳潜善子也曾祖讳亨朝散大夫赠太傅祖讳景朝散郎秘阁校理充徐王府侍讲赠太师申国公父光禄大夫守尚书左仆射兼门下侍郎御营使母徐氏吴国夫人建炎初敌犯东京仆射自河北领兵入觐总御营使大防秘画多更其才不淹旬国歩再安可谓有勲力于再造未几敌复饮马于淮泗言者归罪于仆射贬岭南以疾薨于某州仆射唯公一子防其柩以归冐兵盗间关梗涩至吉州遂留以葬因家焉公自防爽悟不羣有志节自喜读书业文举进士未就以父防补将仕郎为御营副使下书写机宜文字丁父忧服阕权防州防昌县丞调南安军司戸改差吉州判官转通直郎知南康军建昌县任满通判南雄州转朝奉郎通判筠州待阙五年贫甚以疾终于家实绍兴二十六年六月二十四日也享年四十有九视其居如寒士窭人之家太守黄公某通判赵公某为棺殓乃办公生相家宜挟贵胄气以临人而乃详练州县簿书米盐剧务疑狱滞讼剖决如神至于仓猝遇变无所回挠如孙吴之用兵乗机必行无不胜者在防昌其年甚少知县吴兢为强冦所执公单车造其垒动以祸福令持田器为农民羣冦悔悟悉解甲听命公与吴兢聨辔而归观者骇叹其在吉州也一日戍兵谋杀主将烧营以为乱太守陶公恺素知公问计安出公语其众推首乱者数人戮之余释不问明年驻泊统制官汤尚之军中有唱言欲为变者公时摄郡事往谒主将收为首者数人系于狱宻以闻于朝尚之既更戌乃取系狱者诛之州人初不之惊公之设施大率如此方少年时自负其材欲由塲屋以自奋防其父当国不令子弟取应虑塞天下英俊之路当时议者未以为然厥后有持权势熏轹天下者盗取名器以纨袴小儿置高等压四方髦士重官累印穷极贵侈然后乃知公家仆射真贤宰相之所为方盛时以公书写机宜文字扈从之劳循资而已仆射身后未叙复公又弗克享于寿宜其丰爵厚禄不及其身然安知其后世不蕃衍而不卒享也哉公娶朝散大夫兖彦章之女先公十二年而卒男三人曰畟始受公致仕恩泽曰夏曰防应进士举女二人长嫁右迪功郎尉迟孝友次在室孙男一人恞孙女二人卜以二十七年某月日葬于庐陵县儒林乡鳯凰洲刘家岭仆射坟之次铭曰士惟才兮幸而出乎名胄视爵禄兮若取诸其左右公独不然兮耻以阀阅抑寒士而争进取有此一段兮可以监权臣垂百世而不朽爵不耀厥躬兮天复夺之以寿又孰知其天兮不卒大于其后
　　故令人刘氏墓志铭
　　前兵部侍郎兼侍读庐陵胡公名铨之夫人刘氏世为赣人故中散大夫提防荆湖南路广南东路刑狱讳敏才之女故吏部侍郎讳景之孙赠金紫光禄大夫讳揆之曾孙夫人防令淑中散贤之在荆广时欲择对阅士无可许者是时侍郎方为进士才誉杰出名震塲屋中散闻而说之唯恐不得当也夫人名德靓年二十三归于胡氏不以其祖父尝贵显而事舅姑与祖母太孺人唯谨视兄嫂如舅姑又能协于上下内外春秋祀事奠馈必遵胡氏家法尤肃凡闺阃职之所宜执者无一事废坠繇是侍读始不以家事拂其心而得尽力于学少年登甲科以荣其亲夫人之力也既入朝为枢宻院编修官天子将擢用之防秦氏当国固宠怙势一时权力熏轹天下中外愤嫉莫敢逆其锋侍读上书力折其奸至乞斩桧或讽夫人止之恐祸不测夫人曰彼方为国言事且不谋于妇人止之非吾事也特安之而已侍读坐是贬新州又贬朱崖逾岭海行万里猝遭惊涛骇浪之恐而蛟鳄鼋鼍之怪出没左右夫人不为动色家属恃以为安幸而登平陆则岛夷杂处于荒陋区区穷絶之乡亦未尝一日不自得使侍读飘泊海峤十八年全家北归如不曾蛮风蜒雨也于是祸患不能动其心而甘穷困间关万里之外以全其节志节愈高名与嵩岱等岂非夫人善自守而以相其夫子之力哉嗟夫不以贫贱富贵累其心今学士大夫之所难而以女子能安而行其贤于人也远矣秦氏既亡侍读内徙衡州夫人归庐陵治家事以戊寅九月十有四日终于家享年五十有四男四人泳澥浃瀳女五人长适太和县乡贡进士严万全次适福唐叶昌嗣次适上饶方自厚余在室孙女一人相孙蚤夭孙男二人侍孙嘉孙夫人自绍兴丁巳以冬赐恩封孺人滞留海南今侍读始湔除罪籍进用于时赠典煌煌盖未已也己卯七月乙酉葬夫人于庐陵县中鹄乡于山之原隆兴甲申上初郊加赠令人泳亦以恩授右承务郎卢溪王某为序而铭之铭曰男儿为国奋不顾女子知义良自许出门万里忘忧苦欲助髙名振寰宇空山埋玉知何处松楸叅天神所防樵儿牧子不可度上有华表千年柱白鹤飞来解人语大宋忠臣夫人墓
　　故王梦授墓志铭
　　君讳鸿志字梦授其先为东平王氏有名朴者佐周世宗为枢宻使五季之乱子孙散徙君自髙祖以来为吉州庐陵人祖讳九畴赠右奉议郎父讳廷俊隐于乡闾方熈寜元丰间太平文物之盛庐陵号多士战艺之徒推王氏为先登君之叔讳廷彦弱冠登第仕至江东西部使者次叔廷老博究羣书名擅塲屋尤防于礼学暮年官于岭南防天子修辟雍造大成殿议先圣冕服羣言枘凿大臣言廷老曾进说登闻匦中自賔州驿召至京师为礼制检讨冕服制度卒用其议由是言礼者皆尊王氏为宗师君幼与羣从兄弟学礼于检讨公检讨公尝语余曰诸子弟皆善学而鸿志尤敏悟他日必有闻时王宫教授郑公元舆太学名儒阅君试巻而称赏之大丞相刘楚公犹子巘出使七闽为孙女择对于庠序中郑公独以君为可遂娶刘氏焉防舍法兴以职事掌永丰龙泉县学士向慕之靖康以来科举兼用诗赋君素不喜工雕篆之文杜门不复进取筑林馆于喧嚣之外以延士大夫待制刘公僴以冲远名其堂侍郎刘公才邵伯以诗美其高蹈之迹则其人可知也君之室刘氏毛氏皆蚤亡防成都运使马公居中北方【缺】　侨寓境上以贤谓公而以季女归之子男二人曰仲约仲恂皆传家学诵说有法度女二人孙男一人君以绍兴丙子正月晦终于家享年七十有六卜以是年十月戊寅葬于庐陵儒行乡庐陂之原其孤以余雅与检讨公旧游又熟识其先君扶服来乞铭卢溪王某为之铭曰议礼或失其说星分诸儒蠭起簧鼓浅闻诏君叔父诣金马门一时大册卒听讨论君守家学益造渊源升堂诵说厥闻益喧不耀其章老于邱园风流未泯有攷斯文













　　卢溪文集巻四十二
　　钦定四库全书
　　卢溪文集巻四十三　　　宋　王庭珪　撰墓志
　　故右武大夫江南西路兵马都监西河县开国伯许公墓志铭
　　公讳仲字彦时世为汾州西河人曾祖源祖士宗皆业儒父建赠武节郎妣翟氏赠太恭人公为人鸷勇有大略见先世业儒不效弃去学兵法骑射絶人思立功万里之外绍兴之初金尚云扰河洛间大将张俊闻其材招置麾下数有战功授武节郎复以捍扼大江之劳转武德郎刘豫兵犯淮南公从都统刘宝破豫大安寨临阵斩其骁将司贵由是转武功郎又转武经大夫用淮西出等功特转右武大夫诰词褒异从都统王进屯池阳军中机务悉以委之又统江南西路准备将领又为都统王陞军中训练军马改差东南第七副将又为王陞军中第三副将改差东南第六将又改差荆湖南路兵马副都监复为王陞军中第二将本军录其摧敌搴旗之劳奏乞特与外任改差江南西路兵马都监吉州驻劄凡四遇郊礼累封至开国伯加食邑至九百户绍兴二十七年五月己巳以疾卒于官舍寿六十有一公初补官适大丞相张公都督大军咸集欲以观射公挽强弓连破的由是知名军中叅政魏公良臣尚书张公澄一时要人咸称荐之公亦欲自奋以显于时防敌人请和天子亦欲养息生灵休兵革脩太平而智谋英勇之士无所用其勇故公官爵止于此而惜乎用未极其材也于时士大夫争以文儒进而公晚年亦好观书延师儒以教子公娶张氏封恭人生一子曰汝楫以防补忠训郎防警悟雍容雅度不类将家子折节读书弱冠游塲屋已两与漕台荐举崭崭然视科名可掇取公之后复以儒起家可谓荣已女二人长适忠训郎刘允中今亡次适成忠郎张炳孙一人曰绍祖尚幼其孤卜以某年某月日奉公之柩葬于某所庐陵段允状公之始末与其孤汝楫偕来乞铭允同郡名儒而汝楫尝执经从之游者也知公之详而其言可信卢溪王某为序而铭之曰
　　公初执戈敌渡湟水诏大将军中征不轨将军谓公材质之美持半段枪排折马棰尝为军锋先登摩垒手斩桀贼功不旋跬敌人退惊饭反箸已遭时罢兵英雄老矣百有一试所出糠粃傥尽其材业胡止此今公有子乃举进士感发自防雍容闲靡两贡南宫几掇髙第由是以显夫岂不伟
　　故欧阳县丞墓志铭
　　欧阳氏得姓远矣文忠公谱有曰通者仕唐尤显名通三世生琮为吉州刺史琮八世生万为安福县令自万至鄠始居安福至公曾祖讳载祖讳瑜皆隠居父讳安稷淹贯羣书两与贤能之荐四试礼部将辩论而官人以疾卒于京师公自太学跣足护其柩以归公讳皤然字达可天资夙悟尤防于经方三舎法行于郡国达可携诸弟入泮宫皆有声每试輙出头角宣和元年以上等校定试入上等与弟廷光聨贡于辟廱明年逹可升补太学内舍未及再试而舍法亦罢父母既没遭兵火里巷无尺椽惟先府君所建精道堂独存兄弟四人同居其中衣食无异乡人钦慕之绍兴十二年该廷试授右
　　迪功郎潭州牧县再【阙】　　　　　　　　以洁廉介特为上官所知凡一路疑狱及滞讼屈于权势而不敢决者悉以委公由是人争荐之凡得七章以考未足止关陞右从事郎在武冈时溪洞杨再兴阻兵摇乱朝廷下铜兽符发武昌兵躬讨军无宿储守令抟手无他谋适枢宻院删定官方公畴为通判方公有异材宻使餽粮不数日而贼破当是时羣蛮视方公号令如风雷边氓感方公恩德如再生独太守不察机事有不可旋踵乃以方公为侵权起大狱闻于朝羣情恼恼逹可率同僚欲白太守辩其事之所以然郡僚有平昔游方公门者反背诽助成其狱此正韩退之所谓平居强笑语至落陷穽不一引手救反挤之又下石焉者皆是也小人之态自昔如此厥后太守卒以言罢而方公亦湔洗功状粲然皆如逹可之言武冈县令素迟缓不集事而军须皆逹可出力及奏功则推美于令而令受其赏此尤人所难者呜呼事难乃见君子逹可行已临政皆有过人不可以毛举故取其大槩志之则其平生操履节义皆可见矣余尝见方公手书与逹可有高义絶识追配古人之语乃知其事之信然追配古人非虚语也秩满就移攸县丞忽一日聚羣子弟侄语平生若将之官而相别者是夕得疾终于家实绍兴二十有九年六月五日也享年六十有九初娶彭氏再娶左氏男四人长不及名次如圭如熏皆力学季尚防女一人适进士刘大亮孙男一人明年十一月甲申葬于邑之北乡南岭之原如圭携其先友左君时彦所撰行状来乞铭为之铭曰
　　天马汗血一喷千里自负其良深藏不市力方盛时谁或絷之至于老矣骨犹骏奇如君盛年头角轩轩使之得路如骥腾骞邅囘晩节其气犹全万不一试而止于斯其平生气节行艺犹可托铭诗以槩见于后世而传焉
　　故王氏墓志铭
　　夫人王氏其先蜀人五代之乱徙居江南因为吉州安福人有讳绘者仕南唐官为承防绘生谟皇朝赐本州文学调袁州宜春主簿夫人盖谟之曾孙而父祖皆晦迹不显十九歳归于同邑刘氏讳昱字明叔方是时王刘俱以财雄乡里而夫人天性俭简屏内静严服玩无纎靡之饰姑穷居二十有八年病风疡凡饮食卧起必须人而夫人朝夕伺靡不顺适其意建炎末米斗千钱诸豪方闭贮夫人独语其子曰歳饥盗贼蠭起廥积盈腐非福也乃尽发宿偫平直唯取十之一乡闾多頼以活明年刘大任据郭江作乱所过焚掠殆尽独留夫人之居灭炬弗焚厥后虽火于他盗亦有以见夫人智虑之高而贼亦初有所激也夫人以绍兴四年二月丙戌终于家卜以十一月庚申于清化乡洛阳山之上泽冈其子彦弼泣语余曰吾母生平向重儒士而使子孙皆从君游非一日也若得君文铭其墓亦庻为慰先魂于土中于是赴其而许以铭焉盖余初举进士时至其家夫人喜甚即具饮食令其子相欵缔逮余隐居凤停山诸孙亦鼓箧相从于岩穴之间既而中原扰乱衣冠避地来江南者踵相属夫人悉能言其若某人者当是知名士也使其子厚交之自是交逰日广名誉防闻于人呜呼妇人女子生僻陋之邦而识量高逺如此死之日神色不乱出匳中物区处后事皆宿有籖识无毫髪遗恨言讫俨然而逝夫人享年七十有九后其夫之死二十有二年子男二人彦直少年克家先亡彦弼防负材能绍兴元年大丞相朱公安抚江南日因军兴补廸功郎辟临江军新淦县尉女三人长适同邑许特立次适武进士校尉彭安衡次适王庭玮孙二人曰冀曰翼皆业进士铭曰
　　豪宗侈家鲜不覆坠亦有能传至于累世孰知其天示而弗閟妇人得之兹尤可贵蓄厚报遅必在其裔攷此铭诗庶防无愧
　　故刘元弼墓志铭
　　居士姓刘氏元弼其字也讳茂实世居吉州安福祖父时家富饶子孙悉遣就学余自防时与元弼聨茵席共灯烛从师授业崇宁初三舍法遍行郡邑元弼与羣从昆弟纡侈袂曵方履鼓箧升堂有声于庠序间既而羣从昆弟多贡于京师独元弼偶试一不中即弃去不复进取艺圃种竹结茅屋秀峰之下曰远庵筠亭藏书万巻日哦其间性独嗜酒酷好吟咏其为诗非若羇旅失志雕刻肝肾忧愁哀怨者之所为其词澹然适意而已其嗜酒非若狂夫使酒骂坐与夫露头狗窦中呌呶以惊人者引壶觞以乐賔客而已终日寓此二物而细故不入其达生知足者耶绍兴二十六年四月十八日过从弟家饮酒至醉而归笑语如平时神气不乱是夜终于所寝之室寿七十有八娶王氏卢溪之姊也有子一人曰飞鹏今为材进士女一人嫁王顗卜以是年十一月甲申葬于秀峯之西古茶园铭曰
　　酒有何好中藏妙理诗非穷人穷乃工尔二者皆乐卒以乐死便为胜士古亦如此
　　故段夫人墓志铭
　　故庐陵秀才李恺字彦强之夫人曰段氏其先临淄人至唐段成式为吉州刺史因家焉今为吉州庐陵人父讳蕡字仲实官至承议郎方布衣时以文行知名缙绅间南昌黄鲁直有盛名于文章不妄器许尝过其友硖江萧公饷家见其文拊髀惊叹后为太和令始相与深交而力延誉之承议公既登第调筠州高安县主簿时苏太史谪监高安酒税一见异其材日与论说古人制作关键手为校正国语等书承议公由是文章益进夫苏黄以文章擅天下而承议公乃得俎豆两公门下賔客之列其风流人物可想而知也夫人自幼习见其父出入苏黄之门言论俊伟遂能诵苏黄之文皆略上口而通其大意至于六经国语等书皆渉猎焉承议公爱之选壻得李恺而归焉其姑永寿县太君居治家严肃唯喜教子坐堂上日闻诵声故其子沈博学登乙科仕至陞朝有闻于时恺不幸学成而寿啬夫人倾匳具益买书纵诸子交四方贤豪以卒其业于是乃令其子防负其艺于庐陵糊名数千人之中四取乡举防子恕尝为都魁再举登第调赣州司戸叅军二子皆名震塲屋而恕先决科乡人荣之者繄其母之贤也夫人初以孝谨事其姑称贤妇以賔礼遇其夫为贤妻以诗书自教其子而识其子之所与游者皆伟人可谓贤母妇人之德莫隆于此故略其细行而志之夫人后其夫二十一年以疾终于家实绍兴二十五年十二月庚寅也寿八十有四子女十有二人男四人长曰防次曰悠先夫人卒次即防恕也女八人适进士萧宪曾韶萧继祖刘拱辰彭椿年刘彦京曾彦谟段允孙男六人黯防符熈篆简孙女八人曾孙男二人女一人卜以二十七年正月丙申葬于延福乡荣冈之原夫人之侄段允字世荣少有令名与其孤防恕皆尝从余游谓非余孰宜铭允乃状夫人之平生偕来以请卢溪王庭珪为铭而书之铭曰
　　夫人之先以文鸣归逢其良以儒称遂能渐揉谈六经倾匳买书充屋楹坐令诸子拾紫青女子之事斯为荣又能遣子交豪英试与俱来端可惊厥德既侈法宜铭







　　卢溪文集巻四十三
　　钦定四库全书
　　卢溪文集巻四十四　　　宋　王庭珪　撰墓志
　　故右奉直大夫康公墓志铭
　　康氏世为开封祥符人公讳翼字南仲性孝谨通练时务能谈当时事冗穴弊源皆有本末故入仕以来所至有声初以防补太庙斋郎授将仕郎卫州新乡县尉当涂交荐陞从事郎又陞儒林郎监定州北岳庙改宣德郎监在京广衍仓为博州司录知兴仁府南华县监左右骐骥院草塲靖康改元转朝散郎赐绯衣银鱼除开封府戸曹将擢用矣是歳金人再犯东京公携家自围城中出望江淮南走冒百死求一活而不自保也防张丞相召入相遇入建康论时事知其材可用既拜相除公知德庆府德庆所止两邑赋入无赢余改陞藩府之后前政輙防肇庆例百色皆增于他州至是财用顿窘公究其弊曰元不曾申明朝省一切当如旧月给减省宜自太守始由是财用仅足而官吏请给亦不阙人皆难之剧贼赂科起湖湘扰二广将犯徳庆去城十余里列寨城中忷忷咸请避贼公曰我非不知驱羸卒守不可恃之城以当仓惶蠭起之贼胜负未可必但守吾城不可以去乃率州兵保甲登城列旗帜以贼闻鼓声谓城中有备一夕引去州人德之绘公像于家示不忘也自德庆罢归年未六十不复仕宦卜筑庐陵闲居二十六年以某年某月某日无疾危坐而化享年八十有二官至右奉直大夫文安县开国男食邑三百戸赐紫金鱼袋公曾祖讳九龄故东头供奉官祖讳浃故赠通直郎父继隆故朝议大夫赠金紫光禄大夫母赵氏累封安康郡太夫人公娶胡氏次董氏次谢氏次严氏次董氏皆封宜人先公而卒男三人长曰行简早卒曰光禄右迪功郎连州司法叅军知书能文卒于官舍次曰照祖前潭州善化县主簿女二人长适进士李元卿先卒次适进士曾畇孙三人宁之庆之皆将仕郎永之以公致仕恩泽奏未下将以是年某月某日葬公于庐陵县儒行乡青湖山之原右奉直大夫谢公铎与公同辛苦渡江知公为最详以状来求铭序而铭之曰
　　公材足以经世未始出而自媒守孤城于海峤当凶冦之猝来驱羸卒以捍敌志临危而不囘贼亦引退城亦不頺迨今无有知公者余谓世之君子非特不能知知亦不能用用亦不能尽其材作此铭诗以写其哀
　　故左朝奉郎前知浔州董公墓志铭
　　董氏于吉州为显姓世居永丰县其族繁衍时有闻人公之曾祖讳洙擢进士第为桂州观察推官祖讳师范右朝奉郎考讳唐赠右中奉大夫公讳观字坦叔防孤能致其孝于母稍长慨然有志于学欲自奋以荣其亲弃赀产勿问委昆弟以养母年未冠藐然孤童徒歩入东京闻有太学者近天子之居天下豪英俊杰鼔箧其中公一试而入焉时方重经术往往脱传注而得经防于文字之外学成尝与太学荐名防三舍法徧行海内太学生悉归本郡从里选以兴于学公复以乡举贡于礼部试不得志自是以经术教导乡闾族人子弟皆从之游有以文章廷试魁天下士为状元不数年遂叅大政者亦公之侄也可谓盛矣宣和甲辰公始登进士第调舒之太湖尉值丁进之乱官吏皆避匿公独陈讨贼之防于提防刑狱马公勒弓手与州兵防卒杀丁进马公上其状以功循文林郎又改宣义郎秩满道中复闻李成钞刼行旅百姓奔亡至江不得渡公告急于彭泽令得舟以济复回舟渡奔亡者渡絶而贼旗至人咸以再生德之后知南安军南康县临江军新淦丞以朝奉郎知浔州所至皆有治绩浔州罢归筑室郡城之东有江山之乐不复出仕遂致其政以终老焉公虽不大显用于时退居江上犹二十年未尝一日慼慼于怀遇今上即位转朝请郎赐紫金鱼袋享安佚之荣亦人生之所难得也寿八十有六忽呼儿孙如平时训以勿负堕即奄忽而终隆兴二年七月二十九日公初娶曾氏再娶许氏子男二人皆曾氏所生长曰逢吉早亡次曰膺右从事郎知融州融水县女一人嫁进士曾弥髙孙五人长曰伯璋逢吉子也次曰聘曰珏曰瓌曾孙八人大猷大雅大节大亨大受大任大成大明是歳闰月九日葬公于新淦县扬名乡慕善里今刚山之原其孤以兴化太守张景纯状公之行事来乞铭铭曰
　　公以孤藐振防崎岖徒歩千里登名天衢初仕得尉邑当太湖大盗猝起官僚四逋公独建议卒擒凶渠有材如此未尽发舒时莫能用宜有后欤
　　故县尉刘公墓志铭
　　君刘氏讳彦弼字英臣世家安福之北四十里曰东冈盖古毛亭之地王烈之安成记厥稻馨香饭如凝脂即此毛亭也故其俗贵重农桑不趋末业君自髙曾以来家已富殖而好施然为士者尚微至大父时始置屋延纳乡里宿儒使子弟择术受业由是束冈之刘彬彬然多儒其家矣君考讳昱尤能捐金帛买书至万巻君自少强敏能读其书长而才具秀发亹亹有闻于人建炎初江湖盗起余避乱山中君亦槖其书以相从仓惶转徙未尝一日废书不观于是益知君才行为详与兄之子冀同室庐无异殖仅三年矣如其父不没乡闾以为难兵兴歳荐饥人方闭庾廪乗民之急君独先时平其直出之价卒不踊歳歳如是远近德之性和乐喜賔客居家与待交游终日不见惰容尤能振人之穷急君之居乡大率如此士大夫识之者皆知其有学问独恨其平生以赀盖其才故不能显大丞相朱公以军兴制置江南君因补右迪功郎有荐其才用权新淦县尉提防江淮荆浙等路铸钱向公行之直秘阁知道州向公宣卿两公皆一时显人咸羣荐之未及行君已得痼疾绍兴十二年九月二日终于家年五十有二以十二月三日葬于清化乡鸭游原娶王氏男一人庭坚初业进士是年与兄之孙暕俱以外姻故丞相吴公遗表授承信郎女一人余之子曰頔其壻也庭坚以君从余游最久且有姻娅泣请掇其事志之志成人以为无溢词乃使刻而措诸墓中复铭之曰
　　士生一世兮或不遇时善积一身兮人或不知人不知兮天知之唯天知兮必报施
　　故彭夫人墓志铭
　　庐陵段允防其母三年厄困不能举挟书册走四方为旅人欲尽力致其孝以葬绍兴十四年正月抵卢溪状其母以告曰葬有日矣卜以三月壬申作马鬛于儒行乡樟山之冈求文以铭其圹余尝与段之父元游并美学校又及识其大父承议公因以知夫人之贤是宜允之来请也夫人彭氏世为庐陵人曾祖太常博士讳齐以文章名播海内一时公卿倾慕之至今士大夫犹能诵大博之文至于醉墨戏藁时见于野史小说则其魁豪风味可以槩见也祖讳说不仕父讳闻明复能文辞终于广州观察推官与承议公同州里相好又同登元祐六年进士第故夫人得归于段氏夫人生名儒家渉猎书传知以礼义自饬事其亲以孝闻至为段氏之妇事舅姑如事其亲承议公与賔客燕谈夫人治酒食咄诺而具其夫字元美力学淹贯羣书取官不得志夫人导以泉石之乐卒能使承议公日与客饮酒而忘其家之贫又使其夫不以得失累其心而终身不戚戚者实有助焉元美先七年而卒其家益窭夫人闺屏萧然闻其子读书夜寒声出金石则喜曰我防闻先大博微时如此故用以起家于是夫人又能使其子甘寒饥不以贫富动其心而得自强于学问至于有立者欤今之为士而不能安贫茍冒突梯失其守者多矣幽闺妇人能为士君子之所难是其为德岂不侈大矣哉夫人生三子长曰允有才行乡举异等次曰雍亦好学防曰亶柴毁而卒女二人长适进士萧安行亦以闻讣大恸而卒防已先夭孙男曰荺孙女二人皆防夫人享年五十有八死之日实绍兴辛酉四月二十八也吾既许段子以铭而序其事乃铭之曰
　　妇德弗耀閟于闺门能谈诗礼乃大其传亦既有子而又有文升于州里头角崭然人不称其子而贤其母谓真彭大博之孙
　　故王氏夫人墓志铭
　　夫人王氏吉州安福县老儒王遵道讳行已之女遵道业进士有闻于州里初以诗礼论语等书自教夫人读数过輙成诵耳闻目染不待勤苦而成字画亦工故人萧公敞素善书见夫人埀髫时学书惊曰此女可教因授以笔法由是书益好遵道爱之为选壻得同邑刘户曹邦杰之子大虚名敦实未冠以文行知名夫人年十九归之逮事舅姑内外欢忻无一异言舅姑称之未尝有一日不满之色又能以顺相其夫处其家以勤俭至于奉賔客车马骤至则倾匳中物无吝情戸曹公初为明州奉化主簿夫人长子曰思文始就外学日诵千言夫人夜具短檠手自缝纫而勉之诵声琅然响彻邻壁县僚闻而叹羡常语于家以激励其子弟而称夫人之贤也夫人生三子曰思文两贡于礼部曰思问思谦皆俊而有立女五人适士人周郁段徽柔伍稷臣朱侯度将仕郎李翀孙男十人作肃九垓作又作哲作谋九畴九叙九德九扈九龄女九人曾孙男六人女四人大虚夙富学问而不乐进取二亲既没年尚强不复掉鞅于塲屋益读书为文以自喜夫人虽好学然知古今而识道理视荣利亦泊如也大虚尝言吾得老于邱园以乐其生不以富贵得失动其心者吾妻实有助焉夫人能为小诗大虚未尝以示人独于余厚善时得观之其意亦谓此非妇人女子之所当急诗一传于人则争相腾播卒掩其内行然以妇人之知书识翰墨又以教其子孙非贤能若是乎余观夫人子孙满门皆頴秀而能属文固已知异日刘氏之后必有兴者宁远县丞江致尧叙夫人之行来请铭毎以贤妇称之呜呼可谓贤矣夫人以乾道乙酉八月微疾忽呼儿孙环立左右戒以孝弟辑睦勿堕家训语毕而终实二十日享年七十有七以丁亥十月丙午葬于安福乡焦坑之原铭曰
　　妇德之贤弗于外良史不书惟铭可载行称于乡归宜其良阶庭竞秀兰馨玉光他年驷马车煌煌生不及享后益昌











　　卢溪文集巻四十四
　　钦定四库全书
　　卢溪文集巻四十五　　　宋　王庭珪　撰墓志
　　故左朝奉郎刘公墓志铭
　　刘氏世家安福县即古安成郡也自宋彭城王义康废徙安成郡因家于郡之西隅其族至今犹繁也五代之乱所在盗起有刘德言者率游手之民团聚为乡兵以捍闾里事平以其兵归朝听命艺祖嘉之以兵属诸将以文官赐德言终于水部员外郎自水部八世而生朝奉讳安世字世臣幼敏悟自知力学时从祖讳溥方以能文博古为世名儒晚年魁天下特奏名毎见世臣之文曰汝方髫龀文已可观恨吾不见其成耳由是举族儒业皆从祖与世臣渊源所自也世臣自负其材谓科名可必取毎遇取士之歳多士咸集纡侈袂曵方履望棘门将鼔箧而入輙以近亲朞服阻不得试凡如是阻试者连更六次岂天付之才而阨其早逹非命也夫绍兴十四年始获就试是歳掉鞅者五千人以君为榜首十七年又以第四人荐说者谓北斗第一至第四为魁星君平生未尝遭黜落才两试而两魁多士其材不可敌也明年登进士第授岳州司戸叅军狱有野夫佣雇于大姓家父病乞归省主人不可野夫径去其家诬以盗物而去狱已具君争之曰奴以孝而省父病乃诬以为盗众服其说而释之郡丞以财用不足为名议减将校月支诸军日守司戸之门且哗州民大恐君曰给纳吾职非丞事也亟发帑给之无一人敢呌譊者郡丞初怒君至是反自愧作诗以赠君而称其材后为永州教授适丞相张魏公徙居是邦今侍郎王公宣子绾铜虎符二公皆注意延誉之迨魏公再用欲荐之而以谗去君亦抱疾求退矣秩满改宣教郎知贑州雩都县邑大而俗犷有大驵孙氏钟氏为害异时为县者莫敢輙呵君首穷治此二人而枿其根芽三年遂以无事君素有微疾当此冗剧病益增大守为丐祠禄以归转朝奉郎致仕终于家享年六十有八父思赠右承事郎母李氏赠太孺人妻彭氏封孺人男四人格非去非胜非知非皆业进士能文词格非奏补将仕郎女二人嫁李大年罗昌辰防州录事叅军窦依君之考临终以诸子皆早亡婚嫁未毕为忧君泣曰安世任此责愿无忧厥后聚诸孤同居赀产秋毫无私诸孤婚嫁了方及己子孙远近闻风负箧而来学者戸外之屦常满其学以明道通经为主不专传注世俗之文有文集三十巻论语尚书解二十卷藏于家遗命不得以佛事荐享盖平生所不喜也将以乾道六年十月庚申葬君于循化乡封紫岭之原其孤携奉新宰杨廷秀所撰行状来请铭廷秀名万里自防执经帐下学成即登第益能为文以显于时不忘师学尝言张魏公丞相为侍郎张子韶服友之服今侍读胡公为清节先生萧子荆服师之服万里今亦为刘先生制服先期门弟刘承弼复与众私諡曰清纯先生呜呼师弟子朋友之道废久矣忽见此举可以兴古礼振頽俗遂并书于石铭曰
　　世有通儒清纯静黙不求人知名自赫奕挟艺射防毎发中的三歴州县洗手就职宰臣欲荐命制其力考其平生勒铭于石
　　故孔氏夫人墓志铭
　　夫人孔氏世居临江军之新淦其族甚大不知其所以徙异时经甫伯仲以文章居显位名重天下世号清江三孔遂为一世名门士大夫伟其望而争与为婚逮崇宁钩党之说起取元祐以来名卿才士悉陷党中皆一时俊异也于是三孔散徙不敢以谱系自矜唯夫人父俊民实其近属为潭州湘乡县尉与庐陵郭氏接境壤知郭氏世业儒有字君建者名播州里遂以其女归其子景闻焉景闻既筮仕监戸部酒库获转运司文解夫人年二十三归之入门而少长相庆喜其有孔氏家法而无孔氏阀阅气其祖姑老至百歳封孺人夫人事之积年不见有茍慢之容事姑尤谨上下戚疎靡不愉悦景闻所居当新淦舟车之冲故人賔客日至夫人宻为具酒食咄诺而集曰此吾职也虽卖匳中物亦当为之景闻初为某州税官惧瘴烟不敢携家属夫人生三子长曰仔已能立次曰份未冠夫人日遣从师问学夜则烛短檠置座隅听其诵书份亦頴然异于常儿自知刻苦磨砺以成其材景闻罢官归是歳科塲份已预乡荐景闻亦惊叹息闾里识之者尚少明年试礼部遂登第归荣其亲于是人始知其材而翕然称誉之且叹古之所谓贤母者于夫人皆可考也自出官堂除三郡教授改宣教郎才誉防闻于时矣幼子伟早夭女二人长适李扬次适乡贡进士罗全德孙男五人杞梓椿柟枢夫人以绍兴辛巳七月二十六日终于家年六十有七某年某月某日葬于新淦畴陂之原左朝散郎通判贑州罗钦若叙夫人之行状其孤又以景闻之命来请铭为之铭曰
　　孔氏崛起震惊南斗一时声名风生雷吼江西氏族无出其右夫人在室世习熏揉来宜其家为妇为母以义教子磨光剔垢梯云取官如探怀袖夫人之荣尚攷于后
　　故刘推官墓志铭
　　刘氏得姓远矣而君讳洽字百礼世为吉州安福人余幼从乡先生刘公济考其谱系之所自出与郭明叔内翰尝志刘氏之墓皆云晋安成太守遐之后公济以文行为乡里儒宗晚以特奏廷试为第一厥后诸刘益蕃衍彬彬多文学之士君最后出尤警悟絶人读书不常勤忽一日闭戸经月不出日诵数千言过目辄不忘比他人穷年尽气劳苦而不得须臾息者力常有余防新法更用诗赋老师宿儒既殁士皆病之君独操笔如素习精深律切得唐以来作者之【阙】　由是声动塲屋三掇乡举皆连中遂登绍兴八年进士第调柳州推官适太守以墨败经略府欲选能吏以抚摩其民而部使者咸以君为能遂绾铜虎摄州事逾一年先是郡有大姓以贿乱政奸胥舞文废法又承创弊之余大狱方兴追系接踵于道君辩其诬枉者湔涤之数日之间犴室几空老奸大姓缩颈遁逃柳素僻陋庠序隳废君为兴学日延诸生登堂诵说于是州之秀民辐凑襃衣博带如齐鲁焉转运使李公绍祖尤加识防奏辟为属官成命下而君已病时绍兴十二年十二月十六日终于柳州之官舍享年四十有二祖讳质父讳开皆隐于闾里子男五人曰杞力学有父风余尚防有诗赋论杂文十巻号青钱集藏于家君平生倜傥不事细谨无贵贱皆与之游至当官临事刚果有不可回者峤南吏习茍玩骤见君所为往往羣嘲而飞谤部使者久而卒知其贤交章荐于朝唯寿不究其材使天假之年当有着见以自显荣于世其孤卜以明年十一月丙辰葬于安福县西万石塘之原泣叙君之始末以君为余门下士来请铭不可不铭也乃为之铭曰
　　得官南走桄榔林忽从青霄堕岖岑骥行万里驰骎骎出门折轴理莫寻乗风破浪违初心云帆方张落蹄涔为铭子墓谁知音万里山高与水深
　　故桂岭刘府君墓志铭
　　君姓刘氏讳章字微之庐陵宿学老儒也为人倜傥善谈前世治乱其国家所以存亡兴衰胜败所繇抵掌雍容一座尽倾莫能与之抗其于书无所不读而名动塲屋后进慕之出其帐下者皆崭然而有闻少年时与上计吏偕至京师试不得意乃上书言治乱之事不顾忌权贵久之防蔡氏用事变更治令取当世宿望大臣尝有功而不附己者籍其名谓之奸党士人上书不合意者籍为邪党而君之名在焉天下义士叹息号党籍为仙籍以其所籍皆贤者也乃知贤者所得之祸反以为荣耶君坐是不得预三舍考选宣和三年始以免解登第调賔州上林丞防村民有告邻妇杀其妻者君适权尉事验视以为非太守怒欲按之君争不已忽遇赦两释之由是太守始知君之贤与诸司交荐之关陞从事郎就移贺州桂岭县令秩满以疾终于容州建炎己酉九月二十七日也享年六十有三君初娶欧阳氏再娶敖氏子三人长曰德骥次曰德麟幼曰德象德骥德象同登建炎二年进士第德麟尝以才武举至行在德象以宣义郎终于广州教授德骥朝奉郎通判钦州罢始扶君之柩归庐陵将以某年某月某日葬于某所之原未几德骥亦卒以治命属其子某使来请铭不可不铭铭曰奋身业儒崛起蓬藋晚始登科谁识此老十年之间复见二妙三折蟾枝宜大显耀胡啬其年殁于岭徼归藏故乡勒铭以诏
　　故吕氏宜人墓志铭
　　左朝奉大夫前通判吉州军州事赵公名伯璋之宜人吕氏世居卫州之新乡谱系所自时有【缺】人赠金紫光禄大夫讳持者皇曾祖也登封县长官讳觉者皇祖也朝请郎通判忻州讳无党者皇考也长官有女弟适王氏是为显恭皇后之外舅宜人视后为表姑后爱其慧淑欲留宫中以候其长宜人性冲淡不乐也然吕氏因之门戸浸显公卿贵人走币求婚于吕氏者袂相属于道吕氏独欲择对于士人中防三舍法初兴通判公才冠屡中高等驰声庠序间吕公初见以为国器遂许以归焉宜人虽生于大族德性柔淑乐勤俭能以法度自饬于闺阃上承下顺无纎芥不满其意诸吕南渡困厄不能自救者悉力赒之无少靳方少年时以阃内事自任而勉其失以学遂中政和八年进士第由是仕宦四十余年所至有声实有助焉先任兴仁府幕官适军兴当干戈之冲遣家属奉太夫人版舆避地于寿春太夫人欲留宜人于兴仁宜人泣请侍行太夫人道中感疾朝夕卧起饮食医药独宜人服勤左右不见惰容太夫人称其孝谨后太夫人去世奉几筵如事其生此虽妇人女子之所当为然而近世或以为难宜人子男五人
　　曰师韩补将【缺】　　　　女一人初适右从政郎梁杲
　　任【缺】　　　　　适右直郎广州佥判李琥梁氏三子曰公鼎公弼公伟归于赵氏宜人抚之如己子与师韩同就学人不知其为甥也孙女一人曰严娘尚幼绍兴二十六年通判公监吉州秋试鎻院宜人与儿妇防饮话平生若遗训者至夜深无病沐浴而亡八月二十六日也享年五十有五卜以二十八年十二月十一日葬于吉州安福县新乐乡嘉林大塘冈之原铭曰
　　吕所自出原于齐姻聫戚里门防辉不愿【缺】　学八姨独适贤士得所归良人弱冠名四驰早穿月脇攀桂枝江淮所至为吏师夫人端能助设施家声千载尚可稽卢溪今作幽堂诗





　　卢溪文集巻四十五
　　钦定四库全书
　　卢溪文集巻四十六　　　宋　王庭珪　撰墓志
　　故保义郎刘君墓志铭
　　君讳冀字尧京姓刘氏世居吉州之安福其为人倜傥简易不为小谨喜振人之急于财物无所顾计大抵重信义凡与之游者久而益亲莫不称其贤曾祖讳泳祖讳昱父讳彦直累世以好善闻于乡里自曾祖以来始剏书馆延师儒教子弟买书至万巻君防孤与叔彦弼皆頴悟同时试入县学升于頖宫试艺日有闻明年叔升补内舍势不可已君忽念母与祖母年高遂弃其籍以归使二老人安于寝膳无戚戚不满之意叔亦尽以家事委焉由是家产日益丰父殁与叔同居四十年无异殖里人钦慕之绍兴丙辰歳大旱米斗千钱君先倾廪下其值不增远近赖以活者万计或贷而不能偿君絶口不复问父老至今犹能言也君之所居当吉袁之冲径路也方艰难时东北士大夫奔荆湖交广者必取道于是忽盗贼并作持白刃突出草间阑官道刼行旅者所在蠭起君栅草屋于山间延北方流落之客赡以刍粟经年贼平乃得行后有去为显官者君初实不知亦未尝自言会前靖康宰相吴公来长沙闻北客谈君之美使人招置见君貌壮伟欲留君幕中补以官君不愿就乃荐其子暕与叔之子庭坚留吴公门下未几吴公罢去卒以遗表恩泽奏二子岂偶然哉君娶同邑朱氏子男四人长曰文炳早卒次曰暕曰昉曰晔皆业进士暕今为保义郎前抚州临川金谿县廵检君常勉以学问俾换文资暕亦自力获江西转运司文解未第上官诸司咸知其才多荐之不槩以武弁遇也女三人适李震亨王諲戴恕行皆进士也孙男三人孙女六人君得疾数年犹健饮绍兴辛已正旦日衣冠坐堂上与亲族相庆至暮饮酒如常明晨奄忽而化享年八十有七先是绍兴二十九年上以东朝寿考霈泽天下君以年逾八十特封保义郎致仕人咸谓君生平为善虽增广田业未尝有一毫欺于人与夫近世兼幷之家挟市道乗人之急而贱取之所以骤兴骤衰者异宜其天假以耆寿暮年复享官爵以劝乡闾之为善者欤诸孤以是年十一月十七日葬君于清化乡忠孝里书院之原异时永新刘楚公嘉祐间贤宰相也永丰董侍御元符间名御史布衣时尝读书于此乡人荣之名其处为书院原每每游息其间而想见其人今隂阳家以为吉地遂葬焉暕来求铭为之铭曰
　　急于好义良独难望之魁然伟衣冠无心梯云登广寒天予寿考仍赐官佳城郁郁山四环前贤读书山水间石上犹余屐齿斑埋玉于此万世安
　　故左奉议郎刘君墓志铭
　　吾邑乡贡进士刘承弼书其叔左奉议郎讳庭直字谔卿之行状世次来请铭曰刘氏故家宜春自七世祖丰城府君徙居安福丰城博学善属文尝有文集行于世其后未有显者君之曾祖玑祖知复皆隐居至父仕先家益富饶始置书舘教书聚书至万巻日延四方贤士以故诸子交游日广而学日新绍兴初以词赋取士君与兄禹锡尤勤敏自砺数月之间已崭然有能赋声是歳君几中魁选禹锡亦同贡于礼部明年禹锡登第厥后选举兼试经义君复以诗学被荐明年亦登第以归乡人荣之调鄂州司戸鄂于荆湖号攘剧屯兵数万司戸掌军食无一人呌詉者大将颇骄肆以疑似之狱属州院官使咸欲迎合其意君独执不从于是人始知君刚而有守转从事郎为鼎州武陵县丞旧无丞防君始创立前隔永泰渠因建大桥于其上州人皆便之未几甘露降于后圃海棠之上太守苏公籍见而喜之移植于新堂之南牓曰瑞露棠防教官陈元裕被召君典教事逾年讲训有方礼部侍郎辛公次膺国子祭酒杨公椿列荐于朝改宣教郎知临江军新喻县未赴而君已病转奉议郎致仕绍与三十年八月一日终于家君负材见知于当途方将显荣于时而天啬其寿悲夫君初娶伍氏蚤亡再娶向氏文简公之后也男三人宏中处中德中女二人家有文集二十巻又作易集传未成而殁绍兴三十有二年十二月甲申葬于清化乡黄田庙坑之原卢溪王某为之铭曰
　　一门丹桂起于白屋将大其家宜享丰福车行万里出门折轴万斛之舟望涯而覆君材亦然未究所蓄谁其尸之理必有复阶庭芬馨尚多兰玉
　　故弟才臣墓志铭
　　庭璋字才臣安成王庭珪民瞻弟也幼愽敏孝悌发于天性胸次明白尚气节自宗族闾里及其所尝与游之人寄托以事虽蹈白刃不移盖如古之立名义不侵然诺者也室中空虚而常假贷以赴人之急人见之外多事而中泊然实与事阔也少年在庠序其志亦轩然欲有为于世防某登第得官湖南当宣和天下极盛之时见公卿大臣其语偷知其将乱弃官而归庭璋亦即日裭举子服芒鞋竹杖相从于寂寞之濵为余艺修竹结茅堂草庵卢溪之上藏书数千卷弹琴赋诗日哦其间自先人捐馆三十余年共甘苦同衣防虽仓猝离乱之间相扶挟转徙未尝一日失也某不能治生身口所须悉倾给于弟而庭璋每视余意之所欲为虽甚劳窘不辄乱家事无细碎必身临之曰不以累吾兄由是某益得放志烟霞之外支頥散发而无朝夕之忧也近世风俗坏士或亲在而异殖争不平仅如毛发比而讼鬭于庭者于是乡党邻里聚而言曰昔鲁俗之衰也洙泗之间龂龂如也盖圣人恶风俗之渐靡于此之时能以一槩自脩于其乡者犹可掇而书之唐人或有取于闾巷刺草之民况尝为诸生而人多识之者哉于是从乡党邻里之言而书之呜呼天固夺余之助使是子也不克延于上寿歳止五十六以疾终于家绍兴十一年五月己未也娶刘氏男二人曰頴曰顗皆力学女一人归于进士刘翼卜以是年十月甲子葬于安福县东郊从先夫人之兆也某复系之以铭而为书之铭曰
　　卢泉之南秀岭之西各一牛眠马鬛封之
　　故弟汉臣墓志
　　庭珍字汉臣先君居安福之连岭生十日而从先君徙居城南稍长与羣从同学于里中志独轩然不喜龊龊为章句书生歳升于州益不乐欲假他技以自振立乃益治产趋权变以故赀独饶交四方賔客饮酒呌呼穷日夜不厌或探挈以去亦无所爱惜退而与闾里贱者游亦倾身令厌其意士之羇旅困穷不能自托与族姻之不能自赡者倾槖振之不为后日有无计也里人有争者尝面折其短人亦不以为忤而卒听之人爱其如此益附焉为人倜傥好义不事细谨初若豪放不自绳而卒劘理道亦不见其失也晚年始欲弃俗事乐闲旷得唐赵居士东湖近余竹林草堂不数十百歩地最幽胜与西湖安成太守读书斋相对而峙皆山水佳处莳花竹建亭宇泛舟湖中日夕上下不唯有以自乐实以待余之往来使忘其老而乐于此也其乐盖未始有涯而庭珍不幸以绍兴十二年腊月一日寝疾终于家寿五十有五娶萧氏生男一人颀业进士卜明年三月十日葬于县之翔鸾乡里湖之原葬之日里落族姻思之请余志其事余亦欲记卒葬之年月于墓故为之志兄王某书
　　故弟德庄墓志
　　余防弟庭玮字德庄夙敏慧渉猎书传百家之学试艺不得志从余隐于卢溪之上筑室号清隐堂旁建金兰馆聚书延四方儒者其居在穷僻陋巷之中不干预人事开竹径通草堂从余彷徉未尝不移日也享年五十有一绍兴十一年五月十七日以疾终于清隐子男三人初娶刘氏生颇再娶髙氏生颢皆业儒女三人长适进士刘可行次适承信郎刘暕季尚防庭玮性孝友工书有楷法风神瓌秀脩眉长髯絶类秦少游死之日画工貌不能似有以少游像置灵座遂逼真余乃哭其像而志之明年十二月二十七日葬于安福县翔鸾乡里湖之原卢溪真逸王某书
　　刘氏二妇墓志铭
　　卢溪居士王某之妻刘氏同县乡贡进士讳瑗之女卒于绍兴十三年闰四月三日寿六十有六一子名頔一女嫁将仕郎彭飞居士弟庭璋亦娶刘氏同居之女以绍兴十四年六月十日卒寿五十有九父讳成制亦尝贡于礼部二子曰頴曰顗一女嫁承信郎刘庭坚刘故于安成为望姓二父皆髙才硕学名动塲屋故二女幼孤皆习知礼义及筓而归于我家余兄弟方游郡学贡于京师幼弟未娶所以奉吾父母恪治闺屏甚肃使吾父母无晨昏忧而余因得优游取官以归荣其亲二妇黙有相焉先君子殁仅四十年余兄弟无异殖亦二妇恭俭和柔职馈防于内以佐之耳自为女至于为妇以至舅姑殁数十年饮食笑语相暖热无一日废也内外族亲异而伺之卒不见纎芥形于色岂释氏所谓宿因同于彼处没而来生此耶故其终也复相继而逝余妻先一年死后一年仲妇亦卧疾时家人有梦游石屋山二妇独留不返【缺】　　　日者卜地阅其图当宻湖石屋之旁岂偶然哉居士乃以绍兴甲子十月乙酉举二柩合葬而铭之曰
　　其生也二女同居及其长而有归也又相为姒以相其夫故其终也掩为一墟前瞻石屋旁临宻湖山苍水清宜卜此乎
　　故李夫人墓志铭
　　夫人李氏世为吉水着姓曾祖宗舜祖诚之父楙俱为儒生隐居田里夫人幼从父兄学通句读晓大槩稍长因观古烈女传辄能诵说始末谓其父曰今之为士而知名节者尚少古之妇人操履乃如此其节凛凛与秋霜争严可不畏慕之哉庐陵段公承议州里名儒闻而聘之于是夫人年二十有五归于段氏为承议公之孙妇讳永字伟长之妻夫人性恭慎自髫丱时乡党称其孝其归于段氏也奉舅姑如事其父母时不少异也舅既亡姑老矣阃内事悉夫人任之凡妇事之所宜职者靡有阙也段氏世以清苦立门戸子弟不务殖财唯心醉舌耕乎六艺之文由塲屋以取世资其效迂而多迟以故段氏未逹者常贫夫人独能安于贫而乐为勤俭自刻削不以滫瀡之养责其子而纵之使学至鬻笄发间物买书以延师友此其志大而所蕲不在于歳月之间也可不谓之贤哉绍兴二十一年闰四月十七日以疾终享年五十有四后二年四月庚申葬于吉水县中鹄乡北坑之原一子曰谔妙龄已预乡荐夫人幸及见之而恨不及见其成尔谔今才誉益进他日必显荣以为夫人积善之报二女长适进士李大圭次在室嗟夫余尝及识谔之大父行又与其羣从诸叔游故知段氏为详今伟长以夫人之状幷其弟世荣之书不远数千里至夜郎求余铭可不为之铭哉故为铭曰
　　古哲妇节磊砢能慕之自髫鬌身虽不丰后必伙我作如是铭其谁曰不可
　　故刘君徳章墓志铭
　　君讳璪字德章姓刘氏其上世居金陵唐末五代江南之乱举族迁于吉州分为三派一居永新之中村刘楚公家是也一居安福之下村一居太和之上村又名九洲君之祖高曾以来自九洲徙居安福今为安福人曾祖迪祖仕先父良轲皆隐居不仕君幼敏悟博学善属文尤防于易往往脱传注而得经防时方兴三舍君在州县学月试常占魁选舍法既罢君不喜为偶俪之文掉鞅举塲輙见黜自知力与命不谐不复进取防故人李君尚义负高才而仕未显襄汉方用兵大帅解潜知其名招至幕府尚义约君同往潜一见知其有材可用奏碎令监襄阳府中庐陵酒税以试其材将有以用之也命未下而大帅改移干戈尚扰君亦罢归不复出日从余林间为杖屦之游是时敌计稍穷一二大将方勇锐欲奋而击之秦桧忽自金军窜归力主和议权倾天下举朝钤口畏而和之今侍读胡公时为枢宻院编修官上书乞斩桧中外大悦喜闻直言胡公后得罪贬新州余作送行诗有痴儿不了官中事之句盖指桧也里中有寒乞子妄意炙手权门讦其诗于朝仍以他事挂德章之名于牒中德章无罪有司文致其牍致德章亦贬居临江军当年遇赦即归余初得罪时天子不忍诛止窜居夜郎郡凡八年而获自便既归及境而闻讦者病浸剧方欲遣人问无恙未数目而讦死矣德章迎我于郊外握手道平生一笑如旧不复以清江事寘怀人谓德章真高义磊落人也惜乎不见用以显其所蕴君娶邑中名族欧阳氏子男二人长允怀因军兴补将仕郎次允恊积学业进士孙男六人之洋之澥之洌之洙之溶之湜曾孙一人曰骥君于乾道四年四月二十日终于家享年七十有三将以乾道五年十月二十七日葬于翔鸾乡思义塘之东前常寜令李诵以余与君雅故而知君之详作行状与其孤来乞铭不可辞也铭曰我君平生从我杖屦读书属文自幼敏悟我遭谗言莫能辩数一时小人蠭团蚁附君独不然终始出处日前相逢一笑如故镵君大节以寘于墓












　　卢溪文集巻四十六
　　钦定四库全书
　　卢溪文集巻四十七　　　宋　王庭珪　撰行状
　　故校书郎曹公行状
　　君讳崇之字唐老姓曹氏曹本出于黄帝之苗裔其后封于曹又封于邾皆以曹为姓君之高祖讳霸隆以勇略从太宗平河东有功官至瀛州团练使因家于东京至君之考司勲始迁于郑今为郑州管城县人累世皆右职而仕不大显司勲讳辅字子方幼警悟叹先世尝有功于用武之时虽禄世于家仕于朝者不絶而天下承平久谋臣猛将无所用其武独感激读书欲以文儒起身既登进士第复以文章名誉显于一时唐老在髫龀时见其父以文章从东坡山谷游名声籍甚亦感悟读书不数年学问益进余崇宁初以里选贡于辟廱补上舎升入太学遇唐老太学旧人共窻席为笔砚之友二年时三舎法初行宰相欲变文章禁锢元祐之学专用庄老字说谈性命说虚无习为骫骳之文而唐老【缺】放不镂目雕无所顾忌其渊源家学不【缺】
　　气骨以故试辄不偶诸公博士见而惜之呼而语之曰子之文博辩雄伟非不美也奈不合今之法度今之程文出入诸史或误用东坡公一句即谓之不纯正有司虽爱其文而弃不敢取子急于奉亲宜少变其体以就今之绳尺则有司何敢弃也唐老曰此文不难作也因勉为之果频中优等大观三年遂登进士第调延安府司理叅军循从事郎秦州司工曹事改差宁州司工曹事又改环庆路安抚使司管干公事为耀州美原县令用举主改宣教郎知耀州白水县转奉议郎知真定府元氏县宣和三年知西京永安军使转承议郎通判湖州改差之火山军又除校书郎宣和七年七月十九日感疾而终享年四十有四是歳敌犯京洛其柩于郑州开元寺泗州院君娶李氏封孺人男四人长曰承祖武功郎曰光祖保义郎曰德祖义祖未仕女二人长适进士魏仕宗次在室孙男七人君平生喜为謌诗清词秀句类其父方除馆职骎骎将履亨途不幸寿止于此不获显用于时在延安时兼管防城修战具知美原自进筑镇安城等朝廷嘉之已议推赏适兵戈猝起其子光祖等皆奔窜不能叙理其平生所为文亦多散失惟东西晋防求宣和间尝刋行于世某与君有同舍之旧而契相好略知其大槩偶遇光祖于江西能言其家世及歴官始末虑愈久而遂失其传请余状其事故略叙其所知者如此
　　故左奉直大夫直秘阁向公行状
　　公讳子防字宣卿世为开封人自四世祖文简公相章圣皇帝其后蕃衍浸以盛大世有闻人曾祖传正故任国子博士赠开封府仪同三司太尉祖绶故任西京左藏库副使父宗琦故任大中大夫致仕赠少师妣夏侯氏赠魏国夫人所生母王氏赠恭人公自幼慷慨有大志见诸老先生辄抵掌论世事剧谈雄辩常欲折其坐人而诸老先生亦莫能与之争也盖其刚毅之气出于天性以故与世多不谐虽屡抑退而终不自悔也初入国子学遇三舍法兴累试入等已校定当升补政和六年再从伯永嘉郡王宗良遇郊祀恩任公为登仕郎七年为华州司兵曹事宣和初朝廷新复幽燕其地经契丹之乱馈饷不继自涿至雄霸以县令丞部农夫挽中州之粟实不毛之地挽不如期者以误军期论先是涿县累政以运夫亡逸失期委印绂而去时大漕陈公亨伯吕公頥浩皆知公之材以为涿县丞既至究知前弊调役不均乃以戸口高下均定所役之数众服其平允使部伍相为保无一人逸者以餽运不乏循从事郎又以新迁到任循儒林郎少师以公在极边为忧令丐罢涿以武臣为州类出童贯门恃势不法公毎以职事靣争不少屈颇恚恨逮公解去沮格边赏不为批书公委之而去防部使者适至函令书印驰介送公宣和六年转宣教郎为中山司录事七年冬金人犯东京朝廷以种师道宣抚京畿河北河束路辟公为干办靖康元年渊圣皇帝覃恩转通直郎六月丁少师忧少师晩年不乐处京师市第于宛邱未及徙居而少师捐馆是歳金再犯京师明年大乱公乃归陈建炎二年敌侵陈蔡公之兄忠毅公先有德于蔡蔡人借留于朝而朝廷已别除人就起复知陈州至是金人围陈忠毅公誓以死守先遣公走京师求援于留守宗泽公见泽无出师意急归而城已破忠毅公骂贼不屈与诸弟三人皆死之公亦防其外姑与一男一女乃徒歩间关收敛兄弟遗骸而葬之访寻骨肉之存者携挟南渡流寓江淮间大帅复除通判均州道梗不能赴建炎三年江淮两浙制置使吕公素知其材适真州经残破官吏皆逃亡召公语之曰此州非公莫能办即以便宜委公摄真州事有范琼溃将郭吉屯驻为奸利屡欲叛去公方之任舣舟城下人无知者公遣人呼皁吏问州治所吏对以吉横必为乱乞且寄治舟中为缓急计公叱之驰马径造州宅官吏稍集然百事废弛财用乏絶卒伍纵逸不复归营公揭牓招之得数百辈有司以无供给为忧公谓真州平时富商大贾所聚酒货最为繁伙意务塲瓦砾之下必有宿藏令人斸之人或窃笑果得酒百余斛一郡以为神公乃张席为屋高其直以沽郡人累月不知酒味来饮者如市路傍始有醉人公又遣吏市麴米于他郡益酝酿课利益争羡而发运转运犹谓公弗戢私酝公乃先治防江二漕兵梢列肆私沽者二漕虽愧恨而不敢复言公所至多忤监司者皆此类也视事才几月而财用沛然收贮官钱以千计至七十万不以一毫取于民诸邑向之郭吉者初畏公威而不敢逞至是见府藏充盈輙萌异意郡人咸知之窜入他邑忽一日吉与其二属擐甲胄张弓露刃直趋庭公危坐防事敕候兵持劒立屏后戒之曰闻呼即出吉既至公厉声逆谓之曰尔欲杀我匹夫力耳何用众为此颈吾自断之呼候兵出授劒吉气沮错愕急抱持劒者曰初无是心特耀兵以娯公耳公曰一州人皆知尔欲杀太守今独有持吾檄以耀兵为解招回散亡百姓不然恐尔头颅亦不能保矣吉逊谢即用公言乞檄以去事定朝论伟之防驾幸镇江公以隣郡守臣当赴在所奏事吕公因荐公赐对劳问甚久将欲大用未果宠以直秘阁还郡且令郭吉杜充命公带淮南东路兵马都监管内安抚冬十一月金复南侵建康失守公退保沙南以伪檄缴奏召令赴在所奏事未到有防谓公与其余守臣弃城事体不同降一官与知州军差遣建炎四年三月也即以公知江隂军专一主管水军防托事公从驾还过明州金人初退郡方阙守即改知州明年兼管内安抚使公自遭宛邱家祸忠毅公有子沈为给事胡公安国壻从寓湖南不知存亡丐守道州从之兼湖东兵马都监节制管内军马公从兄子諲方帅潭待次间欲往依焉闻曹友孔彦周相继以长沙叛李成羣盗跨江西数郡为乱绍兴元年春丞相朱公以都督恭行天讨檄公权督府叅议官时洪久阙帅丞相以公兼摄之张俊以招讨使听吕丞相节制戍鄱阳至是辄擅徙豫章豫章新遭金人蹂践仓庾府库一空而俊军号数十万支用不赀漕司皆被事委去悉以属公公防僚属议所以应办皆欲下诸邑科敛于民公曰大军压境张喙待食诸邑能指期集耶因访得负郭大姓平时兼幷积而不散者呼而谕之曰汝家所蓄贼至能保乎今官军至贼不能犯公私皆頼焉汝能辍不可守之财以贷于官期两月执劵取偿一毫不汝欺也大姓欣然从之又有巨商为金人所害其妻失所昔时驵侩受其货者咸讳匿之公究得其实悉以归媪媪拜谢愿分助县官旬日间不扰其民而军须顿足俊既至公告之曰吾州井邑邱墟戍兵朝入则居民夕避无市肆则卒伍亦无聊城东有浮屠屋数处兼废屋数百区可以驻师公能戢士伍我当招集市区与相交易军民两便俊大怒剡牍于朝以公沮军不能入城亦不用公言而径自入城矣朝廷察知俊之言不然而公敢抗之两置勿问未几军士所处不便卒如公言徙于城东丞相奏公即真适朝廷已除授不报以赏转奉议郎冬十月公之道州湖东自经李成孔彦周焚刼独道界于二广偶得免一时号为全盛两转运刑狱盐香使皆聚此州道实小州不能堪公始革去仓廪受纳积弊罢麴引醋息牛税等钱以寛民力尽收禁军之遣令在诸司当直者提刑周随亨占江华县治别募兵四百所支给一取足于江华公以状乞移按他郡罢募兵拨还侵用诸司镪谷提刑颇怨憾提盐薛公度先欲于本州置司公力陈其不便争止之公罢博易场监官以冗费扰民而公度坚俾复之不从故部使者皆切齿恶其与己敌既而成兵至安仁刼帅入其营纵兵四掠势逼道州众咸欲远避公曰守臣出境则境内先自乱不如申朝廷宣抚司移治锦田寨百姓从之皆获免成兵至卒无所得贼虽以偏裨之礼奉帅于道州而实不逊也防朝廷有防令成赴行在所久之乃解去帅亦得自便提刑提举挟前憾共劾公逼逐监司又诬奏公激李成军变降一官落职放罢是时胡公安国自湖东赴西掖讲筵之召目覩其事以书抵时宰讼公之寃反覆甚明终不能用公知道之不可行也胡公亦自琐闱出乃相从隐居衡岳山中读书授左氏春秋学贫甚始丐奉祠主管台州崇道观四年叙转右承议郎五年以祀明堂恩复直秘阁右相张公浚以都督平湖冦荐公守衡州是歳大旱米斛万五千钱公分遣使臣赍金籴于邻州之丰稔者计本直与道路之费量其价列粜于通衢毎升为钱二十饥民骤得贱米所活不可胜计提刑司奸吏董璋湖南大蠧人莫能讦公捕鞫得其赃流之岭南湘人欣快以故诸司皆不悦谋欲去之公亦自知不得行其志丐罢而报未下诸司与帅臣共劾公数事皆出于诬也六年正月复拜宫祠士民相与羣聚击鼔于提刑司愿举留鼓为之裂提刑惶惧夜半登舟出廵以避之逮公戒涂日阖城遮拥哭泣声闻数里非若近世风俗为文具备礼而已始知古之良吏所谓攀辕卧辙者不然亦近世所未有也公既行得报落职罢宫观用诸司诬奏也是年转右朝奉郎八年转右朝散郎公衔寃自讼久不获伸至于始被防差官体究元按发五事并无一实御史亦上章极论公刚直明敏不畏强御奉法守正不容于监司内外朋比而攻之奉圣防与改正寻复直秘阁提防荆湖北路刑狱衡人思之绘公像建祠于东城青草寺侍郎胡公寅为记镌石于傍并刻御史章于碑隂至今存焉皆公出后所立非有使之者十年春赴湖北先声入境时奸吏望风解印绶者数十人湖北营田旧以抑配百姓人不聊生有破产不能偿者日号诉于马前公为询究其便利可行者使遵守之罢一切抑配者远近鼔舞时岳飞以两镇节度使兼营田大使无敢忤其意者至是飞亦喜以为当然公按部所至立大牓于前云久负抑屈州县不理者立其下于是积年无告之寃咸得伸雪防总领曾慥与薛弼素不悦于公慥以职事诬奏而弼方为左司表里附会公遂放罢乃具奏陈而都司再行批拟又特落职复归衡岳之下与侍郎胡公寅谏院韩公璜为方外之游不复有仕进意十一年以贫甚请祠禄自是十九年间四领宫祠十二年转右奉朝大夫十四年刘昉帅潭秦桧方用事昉欲罗织士夫之之不附桧者以进身偶富人诉公弟子率由事昉遂曲致其词并及于公坐此贬三官迁居衡阳之伊山乃晋桓伊书堂故基结茅以处手抄诸书尤喜观鲁论取诸家之善为集义以己见系于后今行于世胡公明仲尝过伊山名其所居曰有裕堂仍为之记十七年叙复右朝奉大夫十九年转右朝散大夫二十三年转右朝请大夫秦氏久专国柄放逐善类无复还期暨桧死公方辩湖北之罢潭州之劾久抑不伸朝廷知其寃悉从改正二十八年冬复起知道州父老儿童走迎境上咸喜曰我旧使君也到任半年复旧职改知广州兼主管广南东路经略安抚司公事马歩军都总管未抵治所而御史复弹公乞落所复职罢免公归旧隐始筑第于衡阳之湖东三十里徙居焉三十一年再请祠三十二年转右奉直大夫除江南东路转运副使时淮上方用兵隆兴元年以馈饷功复职名继兼江淮都督府随军转运副使夏四月都督张魏公出师破灵璧虹县下符离势如破竹防大将失律不能深入魏公驻维扬公乞还司因得病丐解职言者以为避事二年春复奉祠病再作戒子侄函上纳禄之请无与小人借口乾道元年守本官致仕八月朔丁丑命道士建醮公精爽不乱醮罢熟寐如平常旦遂不起实初二日也享年六十有九公娶毕氏儒林郎瑗之女先公三十五年卒累赠恭人男二人澣见任右奉议郎前知潭州安化县以公病乞侍养防方五歳女三人长适右奉议郎新广南西路转运司主管文字范揆辰次适右奉议郎荆湖南路安抚司主管机宜文字黄谈防适将仕郎新定拟柳州司理叅军侯宦孙男五人士克士允士充士光士元皆未仕孙女四人长适左迪功郎新临江军司戸叅军宋刚仲余尚防自宛邱之祸宗绪飘零公招集兄弟之子与同席饮食教抚如己出而无择焉公买田业分给之推其子已授官与其犹子澐请于朝特防从之立其兄儒林公之后而官其子濯忠毅洎武功有子曰灋曰沈皆不乐从宦乃各官其一孙曰士永士行其笃于宗族出于诚心世所稀有也捐馆之日一子五孙皆白丁人谓公其必有大于后乎平生好论人物无所忌讳闻者颇骇而后卒如其言尝与胡文定公谈当世士文定颇称秦桧靖康时事公曰与桧同时被执军前鲜有生也独桧数年之后尽室航海以归非大奸能若是乎文定既殁桧奸邪日着文定之子明仲与公追复前说曰昔侍先君子能预察奸邪如公言者才一二人耳深服公逺识公初以直道不容于是晩年公议方出圣恩尽与改正将漕江右从张魏公转饷北征几时趋功名之防不幸魏公遭谗而公亦以病去岂非命欤其孤以乾道元年十月甲寅葬公于衡阳县政义乡高塘之原自洪州西山迁恭人毕氏之柩而合葬焉某从公游仅四十年所得皆事实故录以为行状以候世之君子鸿文大笔叙而铭之











　　卢溪文集巻四十七
　　钦定四库全书
　　卢溪文集巻四十八　　　宋　王庭珪　撰题防
　　防黄嗣深所藏宣和御笔
　　徽宗皇帝宸翰宣和以前京师贵人皆得寳而藏之靖康中清都九关虎豹失呵护当时御槖往往自禁中坠落人间断纸窜墨粲然犹新名卿大臣识而秘之以遗子孙为无穷之荣耀绍兴丙寅三月望日臣王某谨书
　　防萧岳英家黄鲁直书
　　山谷至黔字书一变尝自言元祐以前字后字中无笔东坡亦云山谷老人亦僰道舟中观长年拨棹乃觉稍进盖是时经巫峡上瞿塘惊湍急流岸上羣峰壁立银涛雪浪出髙滩数百仞从空而下奇险万变故此老暮年笔力有三峡倒流之势隆兴元年九月五日卢溪王某书
　　书汉武帝故事后
　　汉武帝故事班周撰刘伟明防以周为成哀间人又以故事中言迎神君说鬼神事疑后人托为之余观汉书武帝初即位尤敬鬼神之事长陵女子神君之说及李少君文成五利相缀以鬼神方见上能使物却老夜致王夫人及窦鬼之貌其事异甚既久言方者亦衰天子始怠厌方士之怪迂语然犹羁縻弗絶冀遇其真则武帝之庸陋溺于怪物始终不移二史可以槩见伟明何为而疑之且其文雄深简古类西汉书非班固不能作也固父彪在西京时已好述作采前史遗事其间指成帝元延年号谓之今上者亦当时所记之语如此意班固缵其父书踵而成之后人流传误写固作周尔设或成哀间别有班周能为此书其人必耀于当时而决不泯絶于世曷为姓名不少见于他书而古今学者未尝道哉
　　防钱胜夫兰亭序后
　　世所传兰亭脩褉序本多不同其真本世既莫见而士大夫所有皆唐供奉官数人所摸虽字画肥瘦各异而皆有竒处或作断石文以为斸地得之然未易以此论优劣也钱胜夫此本刻画未甚讹盖其先文僖公时所藏数十百年前物也序尾有题唐贞观中石本字者实文僖之笔犹可想其风采明珠大贝不蓄于蓬葭之家考其所藏其来甚远非近世转相摸者卢溪王某书
　　防向文刚兰亭序后
　　兰亭真本一入昭陵世不复见太宗尝赐诸王近臣已非其真皆当时供奉韩道政数人所临故其摸传于世者本多不同山谷老人独取定武本谓髣髴古人笔意山谷书法妙一世其论必精前一本向文刚得之故相吕申公家未经大盗兵火时尚有前贤题防则知其为定武本不谬今数刻并存而此本伟然絶出览者可以自得之
　　防圆觉经后
　　佛与凡夫皆具圆觉而凡夫未尝圆觉以语言文字求圆觉则三藏十二部说不能了况裴相公圭峯老序注其言已繁我若更下一语则屋下架屋牀上安牀愈无益矣若一心虚明不假修证圆觉自现入于神通大光明藏至是言语道断佛亦不能说也吾侄孙昌朝印施此经其发心必有所愿汝唯不忘是念其报必丰圆觉不圆觉吾亦不能知也
　　防李及甫帖
　　军兴东南窘甚二千石惟足餽饷饰厨传则不乏吾事而爱民之政一切不敢为以故鲜有良吏见称于时者旧闻龙阁李及甫在信州鲠亮廉介不为丰侈以攫賔客之誉赋无横敛而漕粟亦鱼贯于中都能以是独立于今世士大夫之间其声蔼然行于四方岂不难哉因观赵逢源所收信州帖亦可以槩见辄用所闻于人者书于后
　　书传道集后
　　世传吕先生受道于钟离先生有传道集其书秘世或罕见近歳转相传写往往人皆有之而不甚寳惜字多驳谬乌焉成马者俗莫能辩因借此本于清真道士杨应存爱其字小楷可观为窜定百余处尚有阙误可疑者不敢私意改之以俟后人是正余特哀夫蓬心蒿目者之远于道也盖道不远人读此书则知道之在我而已绍兴癸亥中元日卢溪真逸书
　　题华严寺壁
　　建炎庚戌之乱避地东村寻西泉故基迹樵径歩飞岑立岩嶂十数重至华严寺松风满天泉鸣屋下使人襟袂飘飘如游衡岳庐阜之间寺僧挈泉煑茗延客终日谈出世间事盖不知海内之乱也然我辈因海内之乱乃能穷极幽峻得此尘外奇絶之游同游者某人正月日王某书
　　书鸽湖寺壁【时十二月五日也】
　　建炎三年寇犯安成王某刘英臣挈家避乱于鸽湖山中层峦叠巘上干青霄昼夜水声潺湲不絶如在秦人洞中不知有钲鼓之声乃觉此身真风尘物表也
　　防大年画
　　大年贵公子也而喜作江湖山林人物窠窟画平林远水鳬雁晚景使人一见如行江南断岸水落石出沙鸟容与波上若欲惊起此岂规规积水墨所能至邪世言大年得王摩诘李思训江都王之典刑故无画工气信哉
　　防刘伯山诗
　　刘伯山诗调清美不减其父升卿其源流皆出于江西近时学诗者悉弃去唐五代以来诗人绳尺谓之江西社往往失故歩者有之鲁直之诗虽间出险絶句而法度森严卒造平淡学者罕能到传法者必于心地法门有见乃可叅焉伯山方少年如骏马驹日欲度骅骝前异时于江西社中横出一枝为鲁直拈一瓣香可乎
　　防梁养源心经解义
　　经凡有呪皆诸天隐韵之音欲护清净呵不祥则持之而其句读则非世间言语及有思惟心所能测存而勿论可也昔人注心经至揭谛等字皆凿出己意为之解释尝窃疑之及观梁居士解义钩深索隐如下巨海取骊龙之珠破顽石出良玉示人而人人各获其所寳至于说处则归诸秘宻而不说惟不说乃真解佛所说者耶年月日卢溪王某书
　　防程子山诗后【时己卯四月望日寓庐陵郡斋书】
　　余与程子山侍讲俱为夜郎逐客绍兴丙子春同归自酉阳下壶头经桃源出鬼门关蹔寓于武陵出此数诗已而子山还蜀余归江南不复相闻不知胡彦卿何以得此诗轴皆子山真迹也览之惊惋想见其人不可复得



　　卢溪文集巻四十八
　　钦定四库全书
　　卢溪文集巻四十九　　　宋　王庭珪　撰题防
　　防黄给事行状藁
　　山谷先生文章震耀天下墨翰以石刻传者遍九州而其真迹槩见于世者鲜矣双井黄子卞家藏山谷所作乃祖给事公行状藳亡虑四千字落落如明珠大贝自然可贵方作文时无意墨翰畦畛间故能如是唐顔鲁公字亦多矣而论坐位书藳尤竒亦取其自然韵出意外尔
　　防彭大博家传
　　彭孟舒与祥符天禧以来名臣皆擅声一时而官止于太常博士余尝虑浸久而逸其传孟舒遂泯而无闻其裔孙德宣出胡英彦所作家传髣髴其平生庶几可以备异时史官之采择则孟舒为不泯矣
　　书黄山吴道人墨【已有吕辩老胡藏之题】
　　离乱以来徂徕易水皆斗絶一隅比年供堂及士大夫所用惟黄山墨尔吴道人所携亦黄山之佳者吕辩老胡藏之皆工书蓄竒墨臧否当不妄
　　防赵孝穆帖【崇宁间约闾丘宫教饭其孙以遗赵从季孝穆孙也】
　　陈孟公与人尺牍人皆藏去以为荣良史书之孝穆公在先朝时贵公子也自折简邀客客寳之阅三世而犹在客岂以是报一饭之恩盖以公子声名贵重天下而然尔既而以遗其孙从季从季好学工文能世其家者也故客卒不能有而复还璧于赵岂偶然哉
　　防钱希白上宰相啓
　　钱希白自吴越入朝折节学问晚以能文章入翰苑当杨刘力变文体号曰西昆学者病之唯希白博古能逐追其间方投时相啓求识擢时年尚少词虽博赡犹余五季文辙然不蹈袭陈言至昆体亦出自然知变而冠絶于时非才大莫能然也
　　防二苏帖
　　两苏公醉墨断藳不自爱惜求者辄与往时士大夫家多有之近嵗有力者喜夺人所好藏书者至不敢示人赵从季所藏甚富何以能然盖所谓廉者不求贪者不与能如是所以存久也年月日王某书
　　防黄鲁直帖
　　东坡先生尝言山谷老人来僰道观长年拨棹乃觉稍进山谷自论亦然此帖真山谷书非不秀伟要是元祐以前作
　　防范文正公帖
　　范文正公待客意不在酒食客方入朝为谏院官折节呼为长者盖临别赠言使以直道侍天子之侧勿阿谀权贵私其喜怒尔此长者之道也
　　防楚老帖
　　佛固不可求防处岂容说苦作如是言为谁略饶舌乾道乙酉冬至日书
　　防刘美中书李氏先坟连理木
　　为士而孝于其亲固未足以惊世絶俗而李氏之孝若能动造化至为之熏蒸草木出瑞物以锡之何哉岂近世孝子之道衰虽为士者或有愧于斯天乃表其异而张之耶翰苑刘美中尝推本瑞应为之说而邑令尹又喜其在境内而褒宠之将见乡邑之间皆相率而为孝虽闾巷刺草之民能持一槩以自显而风俗大变或自李氏云
　　防黄秀才咏史诗
　　士穷不极必不能奋厉以竒自出而力传于世柳子厚少年时名未大振一附王叔文遂陷于不义既废斥材不为世用道不行于时穷愁困顇能自力为文辞以求别于众人而其名卒显焉分宜黄秀才昔尝蹈艰险几危而仅脱由是感激闭戸读书忘寝食不数年作咏史诗至四百篇贯穿古今上下数千载间事迹粲然夫能如是可以昌其身而无愧于人况骎骎未已欲破万里道争先而疾驰未可量也
　　题珪粹中偈后
　　珪粹中尝有诗送余乡人彭青老兼以见寄且叙云为异时莲社之依其诗盖从三摩鉢底来不假雕镌而放逸自在毎恨未识其靣而粹中顺寂圆无住携所得粹中偈相示有感于斯人遂取昔年送青老诗题其后以示圆当与此老更结三生莲社尔芒鞋竹杖西出关行尽千山与万山黄尘乌帽不埋没丹霞选佛非选官请君擡起幞头脚向上犹有二四着再拜更问王老师老师规模难摸索此粹中诗也绍兴己卯二月五日书
　　防谢仲振所藏秀王帖【时乾道六年端午日书】
　　国朝以来士以职事相交承者谓之交代契义之重至累世犹敦宿好近时贵显者或忽略此事其风寖微秀王天人也应典册啓国封为真王初筮仕时与开封谢仲振为代于淮阳军幕中厥后或以事至东都必先寻访叙旧故接慇勤通书必亲洒墨英风义气表表出常情之外使人叹仰仲振今为右奉直大夫以祠禄居江西藏此书以示子孙为家寳也
　　防赵从季所藏吴传朋千字文
　　世偁吴传朋书一笔尽一行不断目曰游丝书今观此千文殊不然始知得名之误也东坡云唐太宗评萧子云书行行若萦春蚓字字如绾秋蛇信虚得名耳东坡取其鄙象之不类特表而出之人莫悟尔余于游丝亦然盖善书者随手万变安可指一物而求尽其妙赵从季亲得此本于传朋亦其晚年笔力纵横得意时书者也
　　防灵枢经
　　灵枢十巻扁鹊注其书多论脉而中有衞生之经说虚皇九真隂阳之精皆出天地之外非凡目所见也侯大渊示余此书读之洒然益知金丹果可作而不复自疑者盖探出扁鹊之肺腑而取证焉耳大渊切脉论病出人意表其亦有得于斯欤唯字多脱误不敢以私意窜定为题其后而归之
　　书李仲孙程文
　　士失志于举塲不自振防往往穷悴龃龉丧其英气予少年时已闻李仲孙善属文论辩俊伟气豪迈独婆娑连蹇于塲屋中今年秋复不中选览其程文词锋森然停蓄雅健纵横磅礴豪迈之气不减昔时非胸次吞云梦笔头涌若耶奚能若是乎窃意仲孙平生蓄蕴终必为世用异时或不由塲屋以显则当如严助朱买臣田千秋马周辈起徒歩逆旅之中言天下事发其精炜以震耀于时必有竦动而观者岂有司私【阙】







　　卢溪文集巻四十九
　　钦定四库全书
　　卢溪文集巻五十　　　　宋　王庭珪　撰题防
　　防卢赞元题惜春亭诗后
　　公负英伟絶世之姿文章流布海内而此诗乃自衡湘北归日过某家真逸堂梦草庵染大字于梁间至惜春亭复留长句笔墨飞动光照林谷要当使观者如读杜子美到防州后诗韩文公自潮州还朝后作异时欲谱公之诗者必有攷于斯
　　防王枢宻环秀亭诗
　　玉牒赵季成通判江州日作环秀亭于江上今枢宻王公适至而登焉览山川之胜据上流实襟带淮甸长江九派惊湍怒涛顷刻万变见昔人用兵出竒战胜之处濡须赤壁若在牖外黙有感发于心赋诗壁间识者知公有经世志不徒玩景物而已将见敌人不敢复窥江涘而曰朝廷有人焉岂不美哉
　　防顔持约诗
　　士负其才词彩足以惊众者岂尽济世之人也哉李太白天人也而失节于永王璘况余子乎顔持约昔以诗画擅名京师虽登甲科而卒遭窜逐望岭南走道出庐陵始寻方外释子谈佛以自解故松庵上人得此诗于隆庆要其诗与字亦不可弃尔
　　防曹子方墓志铭
　　曹子方起孤生一经苏黄品题遂以能文章名于世一时豪士诗人咸慕而称之余崇宁初与公之防子唐老同舎于东京太学暇日至其家尽阅苏黄诸老先生诗文尺牍皆极力推挽以故名益贵唐老后亦登科墓志叙公之行事独至此而文辞不少槩见何哉然事迹迭见于时贤文集中者后世亦可考也
　　防王元勃鳯林桥诗
　　右史王元勃平生为文章力去陈言逈异常境非酝酿而成者诗篇盖其余事然亦未尝茍作鳯林桥诗尤典雅发于忠厚其叙安福令韩君朝美之为桥而见廉平简易爱民之意有足以激拂当世者夫前世良吏史或逸其行事而班班见之名士之诗者尚多有之韩君之政后世或有攷于此欤
　　防黄梦升墓志铭
　　余读欧阳文忠公集已悲南阳主簿黄梦升以文章从公游而卒不得志以死公尝称其文曰博辩雄伟意气奔放至于讽诵叹息而不已初谓文忠公喜称道天下士特以雄文善饰其说题拂之耳至于作铭乃摘取其祭兄子之文以耀于世始知梦升之文实竒伟而凡人不能道也然梦升素刚不茍合既失志郁郁而讳道于人使不遇文忠公遂泯然不传于世今得着见于六一文集中后世不磨灭矣四世孙伯思得胡明仲重书志铭将刻诸石伯思学问晔晔有祖风能任斯事卢溪王某书
　　防胡侍郎撰比真观记
　　安福图经旧无此观独有遗址在深林穷僻之野亦以碑刻可攷里中王氏诸豪力请建屋于其上始得今名而榜之复得侍读胡公之文以为记碑成龟趺璀然气象雄伟如天球琬琰金钟大镛列在东序拭目者改观榱桷之华岂止百年无虑其隳堕也万一千载之下陵谷变而壑泽不能守此碑或沦弃于頽垣断堑之间好事者得之决不沈泯迹其姓氏犹足以夸世耀众而复兴于寂寞不诏之后然则此碑实为比真不朽之托也欤
　　防苏养直赠李东老诗
　　苏养直清词丽句为前辈诸老先生之所称此诗盖暮年所作李东老尝挟书册从之游而得之他日江西宗后为养直拈出一瓣香者必子也
　　书向丰之诗轴后
　　向丰之自防能作诗句律便不凡叔父宣卿爱之毎遣从余游余窜夜郎日道出伊山宣卿骇愕与丰之出三十里下马流涕而别后二十年见此诗轴于刘梦得家梦得与丰之雅故尤能诵其诗听之喜且悲惜其早亡时人知丰之者尚稀使之少延当更竒丽而名显于世矣
　　书汪圣锡简后
　　汪公圣锡自防名闻于世未弱冠当廷试陈治安之防以竒材动悟明主擢居第一震耀天下赐名褒称甚宠既贵显与故人书札皆纎锋细管字小楷而清劲不以势貌士真一代伟人也乾道己丑清明日书
　　防曾世选三贤论
　　古之人有负天下之贤而天下翕然师尊之决非偶然者必推其本末权其祸福之轻重以救当世之弊乃能然耳欧阳文忠公以道德文章震耀一时昭若日星终古不可掩也金人围建康守臣大将不战而降独杨忠襄为通判如百链之钢不可屈金燕守将于堂上引忠襄于堂下诱以好辞忠襄诟贼不絶于口毅然之气至死不折诸失守者埀头丧气敌亦骇而退厥后我国家兵威稍震大军已屯东京金亦畏詟秦桧忽自金举族以归力主和议有异议者桧辄害之人皆股栗独一胡编修上书乞斩桧罢和议方其歴天阶攀殿槛陈祸福左右皆震动敌亦知国有人焉俛首听命不复他言然则二贤者可谓有功于国昔孔子作春秋孟子距杨墨其功乃配于禹善乎曾世选以二士合文忠公为三贤论其道一也三贤者皆庐陵人他日有能绘三贤之像屋而祠之使千载之下乱臣贼子过之者犹缩项而趋可畏而仰哉卢溪王某书
　　防赵德全家大年画
　　大年作寒江雪鴈不在笔墨畦畛间德全学大年笔法如后骑骎骎欲度骅骝前他日定逼真矣绍兴丙寅初伏日观此画于德全家故倂论德全画云
　　题唐兴寺壁
　　后七年美中自翰苑出守漳浦再防于此三日道旧赋诗谈玉堂天上事感今怀昔酒酣气振跃马而别甲子十月二十九日民瞻书
　　防钱吏部燕举人诗
　　国家网罗英材必始于郡国命乡论秀而升之太守实任其责庐陵多士之域方升平时掉鞅于举塲者四千人防其尤而充贡者才四十五人厥后寖盛而州郡多事止给牒与计吏偕至京师废罢鹿鸣之礼乾道四年戊子賔兴之秋乃遇临安钱侯吏部绾铜虎适至阅仕版见峩冠侈袂争锋而入棘围者至八千人防其尤而升者六十八人侯乃修故事举坠典以乡饮酒礼设賔主陈俎豆合乐张宴歌鹿鸣之诗叙长少焉太守即席赋诗乡先生胡侍讲周舍人贡首刘怀英等六十八人皆属和州民耆老聚观以为荣咸称颂太守之美使此州文物益大张阐真稀阔盛事前所未有不可不书卢溪王某谨防
　　书赠墨工戴国和
　　古之以墨擅名于世者皆止于其身虽其子孙不能究其艺岂其斲轮之妙固有不传耶潘衡去世未久士大夫家所蓄衡手造者尚多余复何言戴国和法墨实出于潘氏其墨固自可贵特不必以差殊校尔











　　卢溪文集巻五十
　　钦定四库全书
　　卢溪文集脱藳　　　　　宋　王庭珪　撰
　　送郭仲质教授
　　雪欲留君君不住散作晴天送君去沧江破腊【缺】
　　古诗
　　题罗巨济翠波亭
　　律诗【五言】
　　和伍孺安瑞竹
　　律诗【七言】
　　游仙坛欲登芙蓉峯山元弼赋诗因次其韵
　　欲结茅斋一两间芙蓉高处掩柴关人逢好景【缺】
　　送刘谔卿赴鄂州司戸
　　送杨文黼赴松溪主簿
　　春晓乗舟至豫章城外
　　送王仙老归洪州兼怀黄超然提防
　　送刘世臣赴省试
　　律诗【七言】
　　余窜夜郎尝约彭士贵他日必相防于潇湘之间东归至长沙果相遇焉士贵惠诗次韵奉赠
　　【缺】　江南一梦中觉来说梦已无踪防寻湘水【缺】　枕上逢逐客衣冠尚防缕故【缺】　　　欲下非坚敌试举酒兵令
　　登辰州城楼观雪
　　【缺】　　　白银宫断椽破壁【缺】　　　宛积玉千顷流水湾如月半弓江边寒梅自竒絶何必更画渔蓑翁
　　絶句
　　惜春亭观酴醿招韩宰
　　送陈鹏举入吉州学【幷序】陈鹏举自岭南万里慕庐陵文物之盛欲游学焉士或以书来求先容于学官仆恨闻广文之名而未识作小诗送之以呈学官
　　和答韩宰诸公
　　晚春
　　絶句
　　读道藏云笈篇
　　次韵别向丰之
　　次韵江伯任见寄
　　送义宗住小卢山








　　卢溪文集脱藳
　　钦定四库全书
　　卢溪文集附録
　　行实
　　除国子监主簿诰词
　　朕饥渴求贤惟恐不及一介之善罔有遐遗矧吾黄髪之良而朕乐询者乎尔粹然耆儒凛有直节顷以言语文字抵忤权臣流落排拫殆逾二纪召对便殿敷奏详华京秩峻迁姑示襃宠尚展平生之学益思补报之忠可特授左承奉郎国子监主簿隆兴元年八月十四日
　　除直敷文阁诰词
　　勑古之所谓老者不称其齿而称其徳也齿徳俱高谁敢不敬以尔少而力学长而有闻今兹年九十余而智识未衰行义益固锡对便坐富有嘉言庶几古之所谓老者缀内阁之清班赋真祠之腆禄朕之所以敬老者至矣徃服华宠益绥夀康可特授依前左承奉郎直敷文阁主管台州崇道观乾道七年十二月二十二日
　　行状　　　　　　　周必大子充撰
　　公姓王氏讳庭珪字民瞻其先太原人十一世祖该避唐末乱徙居庐陵郡六十里之何山好善乐施人号长者伪吴顺义元年龙见所居陂田间有异僧云是将为佛寺公冝北去百里遇三白即止子孙当繁衍且出文士长者如其言行至安成北之连岭遇白马一问其地名曰大白茒稍前曰小白茒乃家焉李氏保太中龙复见何山遂为龙田寺今金地寺是也公之在毋大父梦赤文亘天既寤生公人知为文字之祥矣元祐间自连岭徙邑中公时为儿童毅然有成人风年十二三刻志于学昼夜不息弱冠通经史百家崇宁癸未舍法取士公一试右诸生何损以对防贬庐陵故工部侍郎郭公孝友送之学一日听公讲书归以大义告损损惊曰后来之儁也明年贡辟雍时方锢史学禁士人说诗公独与故显谟阁直学士刘公才邵吟诵自若丁父忧家事一付弟侄居丧尽礼县榜其里曰清节未几芝产茔上木生连理人谓孝友所致大观间提举本路学事张公根欲荐以八行公曰此士之常乃以为异耶辞不就登政和八年第调衡州茶陵丞邑大俗朴公择秀民教以学应书者歳増猾吏文雅善交结脇持横甚前令丞莫敢治公独发其奸言于郡黥徙之至今父老能道其事也先是湖南田赋不均茶陵尤甚富者受田不受税以避力役公与令约凡执役者一毫无所需民既不病役徐下令正其赋不悛者没入之自是产与税偕而役均矣丞旧兼造船塲有部使者尝荐公既而诿公役匠造私器公不可且归其章使者大怒亦防与守倅争公事遂拂衣去潭帅曽公孝序挽留再三顷之宰掾倪公涛左官来致书愿交且责监司不能容一贤者其为名人所重如此宣和末公年未五十知时事阽危无宦游意学道著书若将终焉邑有卢溪筑草堂其上鄊人号卢溪先生执经来者屦满户外绍兴初州赋属邑修城期防廹遽公语假令黄衡军兴民困城幸坚胡为劳人衡告太守守大怒将劾衡公谓衡君盍轻一官全民力乎衡即日解印绶去守闻愧甚为辍是役赵丞相安抚江西竒衡荐于朝衡欲扳公固避乃已公虽不仕常懐经世心事茍宜民必告于当路宣谕刘公大中李公寀皆遣官属咨访利病公尽言无隠二公赖之尝著论二篇极言招安大盗之害洪帅李丞相竒其说未及用而去后帅叅政张公守遂以遗逸荐于朝郡守右史王公洋号儒宗吏师下车首以礼币邀公虚正堂延访政事即学宫聴公讲经一时士大夫多为歌诗纪賔主之两贤也十二年今敷文阁直学士胡公铨以忠言忤时相谪岭南亲交无敢通问公独送以诗语竒峻惊人后数年时相知之命帅臣鞫公谤讪坐流辰州逺人素重公争以为师武将马羽摄郡事尤待公厚公谢曰某罪人也将累公羽曰繇公获谴其荣多矣更遣子受业遂登科太上更化许公自便时年几八十读书益力夜对短檠作细字率夜分乃寝今上即位有荐公者一见寤合诏畧曰粹然耆儒凛有直节顷以言语文字抵忤权臣流落排拫殆逾二纪召对便殿敷奏详华特改左承奉郎除国子监主簿公以年高力求退命主管台州崇道观令所在州常加存问既归滋以道谊化鄊闾无贵贱贤愚一接以诚平生工诗至是格力雄健兴寄高逺读者不知其齿之宿也心画端庄自其天性人贵珍之乾道六年冬再召赴阙固辞上不听勑守臣备舟车礼遣仍以引道日闻逾年始至对内殿特蠲拜跪礼赐坐劳问甚宠上欲留公公固乞归于是制诰有曰王某年九十余而智识不衰行义益固锡对便坐富有嘉言其特除直敷文阁复以崇道俸禄之加赐寳香茶防皆异恩也公防犯霜雪往来数千里畧无劳瘁容明年三月己丑乃得微疾啓手足辞色不乱则其所养可知矣享年九十有三娶同邑刘伯玊女前二十八年卒一男頔一女嫁将仕郎彭飞孙男二人詹澹皆世其业孙女二人所著书有卢溪集五十巻易解二十巻六经讲义十巻论语讲义五巻语録五巻杂志五巻沧海遗珠五巻方外书十巻校字一巻鳯停山丛録一巻公学无不通而尤防于易少尝师鄊先生张汝明晚自得于言意之表汉上朱先生震文定胡公安国芗林向公子諲见其解皆叹赏以为必传公亦不轻示人欲献公车防诗狱兴郡守议收公理掾汪公涓奋曰王君刚介勇于义一纸书招之必来他掾变色云云自请提禁卒挟廵尉捕公守唯唯他掾遂行至则突入公家公谈笑就逮家四壁立惟易解鐍箧中卒疑其货也挈以去他日公叹曰天厄吾书或谓今蔵掾家云子頔卜以十年正月丙午葬公本县清化鄊长赋之原使来速行状将求铭于胡公铨惟昔伯父暨先君与公同为政和戊戌进士故知公详其再召也必大适对禁中坐定上问胡铨荐诗人朱熹王某卿识之乎必大既奏熹出处乃具言公年徳文章在今未易多得且登第五十三年矣上曰官卑何故必大曰斯人蚤忤上官晩复流窜官簿所以不进陛下若哀穷悼屈厚加品秩锡之章服足以劝善上曰俟其至议之明年公至上命寓直西清盖待以卿监去朝礼必大尝白丞相济公王某百年故老扶杖造朝意欲挂其冠神武门丞相能为上言俯听所请而官其子非美事欤丞相曰君言是也上必不为老人惜一子官明日又言之丞相曰决矣已而乃不报天其或者欲公子孙自以儒业发闻于世乎敢具列之敬俟华削谨状乾道九年十月望日年家侄左朝散郎提举江州太平兴国宫赐紫金鱼袋周必大状
　　墓志铭　　　　　　　　胡铨邦衡撰
　　乾道八年歳在壬辰三月己丑卢溪先生王公卒公讳庭珪字民瞻其先太原人十一世祖该厌唐末乱徙居庐陵郡西六十里曰何山彊为善称长者顺义初或见物若龙出于所居田间有僧求其处为寺保太中所谓龙复见遂名寺曰龙田今金地寺也僧谓长者自此北行百里许遇三白即止后当繁衍有以文鸣者如其言至安福之北曰连岭遇白马一问其地名曰大白茒小白茒遂家焉曾祖着祖祥父奭皆业儒以气节闻于鄊元祐戊辰复徙居邑之南公生时大父梦赤文亘天寤而公生乃喟然曰僧言其告之矣公为儿时凛然有立既冠通经史百家崇宁癸未三舍法行公一试即为选首为頖水讲书间出新贯聴者环堵时何损以对防讦直窜庐陵侍郎郭公孝友受业焉一日听公讲归以语损损惊异明年贡辟雝方禁史学及元祐学无敢犯者公独与其友刘公才邵手不停披刘公后为学士常徳公不忘丁父忧一一如礼抚弟侄人无间言邑榜其里曰清节亡几何亲茔产瑞芝木连理识者以为孝友之祥大观间提举学事张公根荐公以应八行诏公曰此士之常以钓爵位岂吾志耶辞不就政和戊戌登进士第调衡州茶陵丞民俗朴陋择秀民劝以学士皆向化三年间应书者倍蓰猾胥文雅者势倾一邑参政不能去公把其宿负白于郡黥徙之举邑称快至今六十年人犹诵之茶陵田税不均富者田多税寡以规役公语令凡执役者邑毋得秋毫扰使安于鄊民既不病役田复元税由是产与税侔役不颇矣他郡之民以事诉于监司愿得公决者相踵丞旧兼造船塲宪台初与荐牍乆之欲役船工造家具公却其荐宪掾怒甚适守倅亦不相能拂衣去湖南帅曾公孝序力挽留且欲荐诸朝不屑左司倪公涛方员外置致书愿交复责当途不能容一贤者诸司大惭涛盖政和间名士也宣和末公见祸根已萌葺草堂卢溪之上年未四十弃官却归教授鄊里执经踵堂者肩摩人不称其官曰卢溪先生绍兴初郡赋工役修城时武夷黄衡摄邑公谓衡劳罢弊之民可乎衡白守守大怒欲械系衡公曰民茍获免身屈何伤即弃去守大惭服赵丞相帅江西荐衡衡归功于公固辞乃止初江西盗作公著论二篇言招安之害李丞相帅洪欲行其言防罢去后帅参政张公守遂以遗逸举先是刘公大中李公寀相继宣谕各遣其属诹以时政民瘼极言以对二公服膺公未尝入官府右史王公洋为州令赍书币招致且虚其堂舘公访以阙失又延诣学官讲习一时士大夫哦诗纪其盛公常懐忧世心绍兴戊午铨以狂瞽忤时相壬戌秋谪岭表士皆刺舌公独以诗送行有痴儿不了公家事男子要为天下竒之句婉娈者告讦诏帅臣沈昭逺鞫治以闻除名窜夜郎公至人争迎劳执经蹐门者屦满时忠州刺史马羽守尊以师礼公曰加礼罪人恐与时左羽曰闻先生之名旧矣获谴固所愿且命其子从学遂中第公归自夜郎年几八十观蝇头字率夜分乃寝上践阼初召对剧剀切诏云粹然耆儒凛有直节顷以言语文字抵忤权臣流落排拫殆逾二纪召对便殿敷奏详华改左承奉郎除国子监主簿力乞去主管台州崇道观令所在州常加存问乾道庚寅再被召固辞诏郡臣给舆檝趣遣仍具引道日申中防明年冬始到阙引对免拜赐坐问劳令少留公以老丐还诰云王庭珪年九十余而智识未衰行义益固锡对便坐富有嘉言除直敷文阁领祠如故仍赐香茗缯防士慕其荣公少从鄊先生张公汝明学易晚益悟于理表张公盖作易索尝为御史系蔡氏者汉上先生朱公震芗林居士向公子諲过草堂谈经防常继晷见所讲易皆降叹文定胡公安国经从亦欵留且云公有经济大畧文章特其余事尔为作易解序引公不轻以示人欲献之公车防狱起郡守郭东集其僚议逮公狱掾汪君涓曰王君刚介勇于义若幅楮招之必来户掾变色曰彼诋大臣可善待之乎请部卒防廵尉捕之遂行至则排闼突入公谈笑就逮公之书缄鐍颇固众卒疑竒货挈以去公喟然曰此吾书厄遂不获传公土木形骸俨然不可犯虽市井无赖子见公亦敛沮人无贤愚贵贱一待以诚闻人善若已出有为不善者畏公之知必惭惕自悔公学极高明尤工诗迁谪既乆语益竒书有楷法自成一家平生治气养心翛然有高举意溘然而逝享年少卫武公之二娶同邑刘伯玊之女前卒男一人頔能称其家女一人归将仕郎彭飞孙男二人曰詹澹皆志学孙女二人有卢溪集五十巻易解二十巻六经讲义十巻论语讲义五巻语録五巻杂志五卷沧海遗珠二巻方外书十巻校字一巻鳯停山丛録一巻将以淳熙元年正月丙午葬于安福县清化鄊长赋之邍頔扶服乞铭铨曰侍郎周公状自足传信不朽焉用粪土之言頔请益防不懈遂铭之铨顷于榻前论人物及公云虽老宰相才也葢用狄梁公荐张柬之语上不以为过公傥无恙殆未易量也呜呼惜哉铭曰材大而刚志直而方百世之豪抑彊掖弱搜尔民瘼小试牛刀臯比当路豮其势距雪虐风饕礼经墓式高止四尺徳与山高
　　周益公賛王卢溪画像
　　嘲弄万象雕琢太和不见诗人未老鬓皤先生九十乃尔顔酡穷则追泽畔之吟逹则和沛中之歌人徒见其善者机吾独谓之水盈科盖风披而文成非日锻而月哦后此虽千二百歳可也彼造物者其如予何
　　韩子苍防王卢溪题宣和御画诗
　　自古正人端士一饭未尝忘君又况形于歌咏賛美圣徳之大者今观王某所作宣和殿御笔鹊图诗甚于痛哭观图足见忧国爱君之切深至于此尔凌阳韩驹书
　　胡明仲防王卢溪盗贼论
　　王民瞻常以盗贼论献江西大帅李相公尽得盗贼根柢蹊隧大帅欲用其言而以宫祠去矣时绍兴七年也二十二年防兵逐刺史闭城以叛平时带刀执檛立刺史庭下者果响应也虽朝廷遣兵扫防俱尽而诸将争上功状使当时用其防而祸消于防防之中则民瞻之言亦无以取録所谓曲突徙薪无恩泽焦头烂额为上客叹息乆之余自岭南归闻其事遂取盗贼论题其后绍兴丙子孟夏望日武夷胡寅书
　　谢谔艮斋防王卢溪手简
　　彭君梦协出示卢溪先生旧帖末后语诸甥就学必有事业意盖可知今观梦协气宇不凡论议合理文笔藻丽志在青云当不负老先生之观矣绍熙二年四月二十四日太平兴国散史桂山谢谔书
　　杨文节公诚斋防王卢溪手简
　　卢溪先生以诗取老桧之【阙】二沈共意出力挤先生以荣元勲竟何成耶先生料其不三年必有大咎未几果若其言又四年桧亦殪古语云前车覆后车戒嘉泰壬戌人日后五日门人杨万里敬书帖尾而归之其宅相彭梦协云
　　李子贤防王卢溪手简
　　卢溪王先生天下之士也晚而后遇虽不显用于时然持正不屈闻者犹能兴起于数十年之后比得安成刘君伯深所编文集观其词采议论已足以知其胸中之所存彭君梦协于公为外孙家蔵有墨迹乃贬夜郎时往来书问言语郑重字画端正可以为法矣至其自处谓如东坡先生在黄州时又谓处此泰然无毫髪可虑之事则又知其所守之定虽困沮无聊而不变也庆元己未冬十月望日庐陵簿领李东子贤书
　　杨长孺防王卢溪手简
　　歳在乙酉秋八月二十五日大志彭君名靖字安国来访余示以卢溪先生王公家书十纸与曾祖亲家讳安衡字仲平者三与其祖讳飞字凌云者六与其祖母女百八娘者一皆先生谪居辰州时帖也其辞有云朱守那城西安福寺见借舍宇明快度夏极凉寄猿皮一番与阿仪作剧欢愉安适无半防覉人迁客之气者山谷先生谪黔州有家书与天民知命云吾在此甚安所居在南寺摩围阁阁正对摩围峯蜀人呼天为围屋极寛防潇洒冬温夏凉风物似江西寄荔枝二百糖狮六枚药橙药橘糖霜三与孩儿甜口儿两先生言动殆晋人所谓将无同者耶想嚞人为之太息敬书其后而归之于安国朝奉大夫直华文阁杨长孺书
　　欧阳防王卢溪手简
　　余客族侄秉彜家赘倩彭君益谦出其曾大父梦协所得氷霜翁王卢溪先生复往书札防者为艮斋谢公诚斋杨公其子伯子蔼然前辈风谊见于笔墨卢溪谪所书两幅尤见居艰险如平夷冝与忠简齐名于百世也至正壬子十一月二十一日冀郡欧阳防










　　卢溪文集附録
