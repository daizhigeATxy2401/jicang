　　钦定四库全书　　　　集部六
　　家藏集　　　　　　　别集类五【明】
　　提要
　　【臣】等谨案家藏集七十七巻明吴寛撰寛字原博号匏庵长洲人成化壬辰防试殿试皆第一人官至掌詹事府事礼部尚书諡文定事迹具明史夲传集为寛手自订辑李东阳王鏊二序皆称诗三十巻杂文四十巻縂为七十巻今此夲诗目相同而文集实多七巻又附以补遗文六篇后序亦称寛子中书舍人奭搜阅笥稿得诗三十巻文四十七巻与前序颇不合疑七十巻以上乃寛原编而其后七巻则出奭等所附益也寛学有根柢为当时馆阁钜手平生最好苏学字法亦酷肖东坡缣素流传收藏家珍如拱璧其文章和平恬雅有鸣鸾佩玉之风诗笔更深厚醲郁追踪作者葢成之际正文体极盛之时有杨士竒等以导其波澜有李东阳等以为之推挽而寛之才雄气逸更足以笼罩一时明代中叶以还吴中文士未有能过之者至其作史彬墓表称以力田拓业代为税长而不载其有従建文君出亡之事后人因据以正致身録诸书之讹是尤可以资考订矣乾隆四十三年三月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀






　　家藏集原序
　　匏翁家藏集七十巻吴文定公所着而手自编辑者也为诗三十巻不分体制以年月先后为序文四十巻则分体彚载而先后亦隐然寓乎其间葢惟辑其所可识而散佚于世者弗与也公之没其子中书舍人奭刻梓于家既免丧上京师以属其诸従兄数月报诗巻成又数月报文巻成奭持以告予请序首简予览之怅然叹曰言之成章者为文文之成声者则为诗诗与文同谓之言亦各有体而不相乱若典谟训诰誓命爻彖之为文风雅颂赋比兴之为诗变于后世则凡序记书疏箴铭论賛之属皆文也辞赋歌行吟謡之属皆诗也是其去古虽逺而为体固存彼才之弗逮者麄浅局滞欲进而不能强其或过之不失之竒巧则失之诘屈不失之诡诞则汗漫错乱而无所归于是作者虽多而文之体益微矣然言发于心而为行之表必其中有所养而后能言葢文之有体犹行之有节也若徒为文字之美而行不掩焉则其言不过偶合而幸中文以古名者固若是乎哉公以经学为程试既而徧读左传迁史韩桞欧苏诸家之文欲尽弃其旧业及为部使所迫取甲科官史局文名满天下老居台阁弗究厥施而终始于所谓文者故其为诗深厚醲郁脱去凡近而古意独存其为文典而不俗鬯而不泛约之理义以成一家之言由是观之则其识见之真正行履之端恪情趣之冲泊无累者不待挹其容仪聆其议论而后可知也其文之传世固不可少哉昔人谓一代数人一人数篇其澌尽冺灭者弗论今求之成帙之间非世所选者亦难乎其为观矣知言君子执体裁而求之公之文其有取之无穷而读之不厌者乎然则其散佚者尚博而求之以尽白于天下无徒曰家藏云尔正徳三年冬十月朔光禄大夫柱国少师兼太子太师吏部尚书华葢殿大学士知制诰同知经筵事国史摠裁长沙李东阳序
　　文章不难于竒丽难于醇难于典则虽然醇与则可能也醇而不俚则而能畅殆有非力所至而至者焉其必由所飬乎是难能也故礼部尚书兼翰林院学士文定吴公官禁近前后三十余年文章传布中外海内宗之公既卒其子中书舍人奭刻其所谓家藏集者授予请序余不自揆窃尝评公之文矣摆脱尖新力追古作丰之千言不见其有余约之数语不见其不足其为诗寄兴闲逺不为浮艶之语用事精切不见斧凿之痕自谓得公之深也兹复何言乎独念公生颇好蘓学其于长公每若数数然者及其自着乃独异焉纡余有欧之态老成有韩之格信其学力之至自得者深乎其所飬可知已明兴作者代起独杨文贞公为之最为其醇且则也公之文视文贞吾未知所先后位亦显矣使获当路扵时其功业岂少哉议者至今惜焉而公之所以自托于不朽者固自有在又何待于外者与余获従公乆每以道义相劘切其于序有不得辤然公此集自当信今传后云家藏者公之谦也诗诸体凡三十卷序记碑铭杂著四十巻搃之为七十巻正徳己巳冬十月之望光禄大夫柱国少傅兼太子太傅戸部尚书武英殿大学士知制诰经筵官国史搃裁王鏊序













　　钦定四库全书
　　家藏集巻一
　　明　吴寛　撰
　　诗四十二首
　　秋日闲居
　　委巷寡人迹杳无尘俗侵虚窗对髙树日午落疏隂蝉响方断好鸟复一唫俯首阅陈编直窥古人心抱冲世味薄处寂佳境深凉风满衣袖自起弹吾琴琴声和以畅永日有余音
　　观溪童捕鱼
　　江南五月黄梅雨一夜新添三尺水莲叶东西芦苇间斜阳映水鱼生子溪童褰裳脱双履一见水深心独喜不须撒网与扳缯捕得鱼来多赤鲤鲤鱼最短亦盈咫犹有老鱼不知止君不见魦鱮鲂鰋弃长河去入龙门求大鲔
　　过南园俞氏书隐次刘祭酒先生韵二首
　　鸥渚茅堂古树秋校书人去防人游山林白日无车马一老窗间着孔周
　　芳草桥头小路斜书声隐隐识君家醉方丈坐终日黄菊秋深未着花
　　五月十三日移竹
　　今朝竹醉教移竹荷锸穿云去路賖却笑此君多潦倒醒来已在别人家
　　方方壷崇山峻岭图
　　上清楼阁万山中百折丹梯鸟道通我欲置身岩壑里白云深处覔僊翁
　　次韵沈啓南僧斋夜坐
　　蹑云何处宿古寺郭东偏露下鹤初警月低人未眠安心元有法不语即为禅寂寂空堂夜焚香绣佛前
　　除夜
　　风雪孤灯下坐深寒漏迟百年能防夜一嵗不多时索室初驱疫持肴欲祭诗推窗看梅树已发向南枝
　　宿丹阳闻笛
　　烟冷江空孤月眀夜深人静浪初平故园才隔二百里短笛不禁三四声树逺丹阳临古驿山围鐡瓮望髙城相逢尽是离家客只向篷窗说旅情
　　登南京鸡鸣山
　　秋尽荒山鸟迹稀拂衣独上扣禅扉屋头鹿下縁青磵树杪僧行入翠微千里风烟搔短鬓六朝文物付斜晖悠悠身世浑如此目断天边一鴈飞
　　分题鄱湖听鴈送黎宪还临川
　　碧天云冷鴈声悲楚客惊秋不尽思彭蠡湖头愁起处衡阳峯下梦囬时波漂菰米风生渚月映芦花雪满陂此去临川无百里帛书休恨到家迟
　　怀陈起东北上
　　江城寥落嵗阑珊遥忆离人北上难雨雪载途双宦辙云霄万里一儒冠马头木落淮山莫塞上风来易水寒欲折梅花逺相赠几时驿使到长安
　　题倪云林诗后二首
　　髙人自号云林子独住云林嵗月深足底千峯防两人间六印一钩金华佗无术医清癖苏晋长斋养素心寂寞小蓬壶上路百年陈迹莫追寻
　　阮籍疎狂甘自放清风髙卧酒杯深池塘梦去忽生草丘壑移来不换金脱防竹间朝沐髪焚香花底夜清心祗陀旧宅风烟古一片五湖何处寻
　　次韵周原已怀石湖旧游
　　上方高处共扪萝落木空山雨满蓑野寺推门黄叶乱湖亭倚棹白云多向来行乐成陈梦别后离愁绕緑波满纸新诗更清省令人相对忆隂何
　　送俞振宗南游
　　手扶藜杖出南园不向妻孥告一言白髪被肩过浙水青山囘首隔吴门平芜客路何时尽乔木人家几处存此去越中怜嵗莫绨袍应见故人恩
　　雪夜忆友人宿伏龙山中
　　孤城钟漏促寒鸡风雪残灯梦欲迷静夜独眠高榻上故人遥在数峯西空林松子时时落絶磵梅花树树低知是山中有佳兴柴门清晓封题
　　雨后独游园中
　　荒园歇秋雨疎竹透朝阳落叶茆檐下惟闻鸟语凉孤踪久尘土超然欲坐忘
　　为史明古题沈啓南画
　　崒嵂终南山黄河抱其趾旧闻塞天地延袤几千里阳乌浴虞渊落霞散如绮层峦蔼佳气苍翠不可拟史君松陵彦家世昔居此夜梦或见之既觉心亦喜老南慰兹图厯厯宛相似不知经营劳但见丘壑美赤松真吾师白云是知已为报山中人明年泝江水
　　次韵啓南淫雨
　　阳气涣不收淫雨夜复昼倒倾怪盆翻并集疑辐凑鸠妇频见离蛇医颇遭诟日月何道行雷霆半空闘顾无大药资已彼太虚疛下堂褰裳齐出户缩颈脰相忘鱼圉洋竝坐鸟栖宿不辨过河牛时看挂树蜼乞浆嵗在酉祭社日维戊民謡适厚诬神赐诚大缪攸除荆室完既潴白渠溜叵将瓿甊盛强把桔橰救具棹防陆沉移书縁屋漏因之悯大田岂暇念灵囿何蓑徒水畊痔鏄休火耨溪毛绕宅生田穉几家茂灶沉或浮釡墙覆乃失霤汤汤咸其咨荡荡孰能斯仓不成千厥赋难至冓空闻田畯喜亦笑楯郎怐积恶等贯盈饮酒比多又极备固有由太甚不可复往日害未消今嵗势仍骤槁项八口饥疾首两眉皱神禹合胼胝庄念昬瞀地志费推寻水经慵句读出门一壶随俯井尺繘收花姫首夜膏石丈齿朝潄彼苍有闻知下土敢陈奏朝廷辟四门刑罸谨三就听政厌衡石祈年饰笾豆谁召淮吴烖复致川广寇居人废锄犂行者耀甲胄赤子困泥涂苍生脱衣袖米价市上腾钱神槖中走写帖顔腹空题诗沈腰瘦况兹雨再零絶类人多疚否塞求疏通崎岖戒颠踣幸有客露冕岂乏人衣绣发廪在斯今为府合仍旧首从刍荛询急向膏肓灸莫厚庶以寜不佣遂全覆滂沱免月离霡霂应春因地脩厥利自天获多祐渐垦千畆连卒致万家富吴沼尚无虞蜀天底须防顿如元丰间不落贞观后永图幸勿忘肤见奚足狃一挽康年囘吾邦即非陋
　　赠萧汉文
　　蓬蒿偃箘簵瓦砾混璠璵君子负俗累骋歩忘疾徐辛勤感骤骥独抱夏侯书我道盖如此俗流訾迂疎终然不可屈惊悔动乡闾游心千载上抗志万里余君徳日已崇荣名常炳如
　　哀顾进士文之
　　死生亦常事脩短有定理命也奚足哀所哀谅非此文之少秀发乡邑数佳士二十取科名束带遂从仕社稷不足安一世但平视志高固超越气盛非委靡壁立屹岱宗尘绝奔騄駬抵掌好高谈人物善臧否歴歴无终穷牙颊注流水把笔或缵言随物写形似于其气尽时新意尤崛起累累相示余俛首不敢拟利器徒自怀远道迩即止百年半未过二竖蚤见俟力疾陈疏封在告逾一纪癯然体如削饮食半药饵纩息一以定竟作重汪踦岂无立言人墓道表濳美骸骨乆当朽名姓元不死团辞寓所哀窃儗仲宣诔
　　陈僖敏公挽章
　　勾吴山水秀人物见英姿特出斯人类端为后辈师万间当柱石四海仰纲维执法星辰应行威草木知常令三尺谨不使百工隳鐡面严风采脩髯足表仪若金须汝作予采每畴咨雅量蠡难测清心湼不淄忘家安社稷镇俗坐边陲破胆惊西贼知名诵小儿方平留画像仁杰立生祠春雨浑无迹秋霜讵有私希文应接武尧叟是连枝徳业昭书传功名付鼎彛一身思进退万室系安危已觉知几蚤谁云见事迟悬车心尚赤解组鬓如丝赤子谁依恃苍天不憖遗朝廷终北极江汉自东驰乡里嗟生晩临文泪满頥
　　正旦雪
　　天上颁新厯纮埏正朔同推窗瞻北斗开户纳东风已觉天时变何忧吾道穷雪花休乱落吴地两年丰
　　洛神图
　　僊妃不可即洛水遥相望手持青芙蓉游戱水中央金翠耀容饰木难缀眀珰飘飖白雪裾荡漾青霓裳人神本殊道倐忽登北堂嫣然啓玉齿气若幽兰香冯夷与海若左右更举觞洛水讵可测人夀安能量云軿期再来少隔三千霜
　　雨雹
　　江城六月暑气薄夜半有声敲屋角静听彷佛是何声淅丁当更瀺灂初如有客来扣门入夜不应声剥啄须防万骑争奔驰矢石交挥攒乱槊披衣惊起推半扉入手磊磈心方觉奇形三出花半开幻作牛羊并六驳买绡客泣海市珠献玉人弃荆山璞吁嗟天工一何巧岂有郢人为砻斵百年老人浑未识此物尝闻雨幽朔何为江南亦有之欲问天工愁缅虽云盛隂脇阳气人事所召言尤确迩来已过到黄梅半月犹闻雨声浊三吴大水眼复见高田可航井可濯园林和暖木再华疆界浸淫禾未获京师今春乃缺雨羊就烹罢贾榷诏书逺下苏民力天子减膳仍彻乐百官黜陟劳大臣一饭岂止髪三握极无极备皆云凶况复于今天雨雹皇仁洋溢恐未周天欲斯民被殊渥
　　题何刻工巻
　　女娲补天天不漏巻石犹穿太山溜郢工运斤风欲生斵出难供孙楚潄云根可断亦可转磨砻几日方成就梁州之贡天下无忽然跃出东山袖颂功载徳绝妙辞两手不停烦刻镂丞相中郎字奇古右军率更笔深秀东山虽老眼犹明一一犹能论结构空堂考击声丁丁丝连缕缀如絺绣小或蝇头大或丈深必因肥浅必瘦东山择业何其贤古人石刻今流传周宣中兴文石鼔李唐九成铭醴泉延陵墓上止十字荐福寺里须千钱行人泪堕岘山下过客手摹江水边其余诸刻难尽述东山直视如无前百年独守三寸鐡姓名与石同贞坚囘看巧技未旋踵肆中野草浮荒烟昌黎河东如可作梓人圬者堪同编只今东山既頺矣子孙守之上慎防闭门一日白石烂党人之碑慎勿镌呜呼党人之碑慎勿镌千载之美无使安民专
　　病项
　　人生自召百一病伤彼六欲兼七情我今有病出偶尔开口欲说难为名幸非寒战与潮热一痛却使心怦怦籧篨戚施古人疾二者一旦来相婴执书未暇矻矻坐伏枕顿作咿咿声千钧重负未容释更觉肩背遭笞搒董宣不屈汉公主徐积已见胡先生昨朝向人忽作别即欲囘顾仍前行昻头莫肯少轻诺侧目欲就多欢迎我生由来泛倔强只今见者尤加惊独鹤引吭频饮啄大鸡盛气相諠争嗟吁元首本无恙股肱何不思扶倾端愁蔓延入骨髓此病始知为匪轻轩岐医经动盈巻不识何药堪煎烹莫如闭户学导引动荡血脉方和平未能痛定得思痛把笔遣闷诗先成
　　题朱泽民小景并诗后
　　睢阳画癖不可医睢阳作画真画师岂维长绢善挥洒只此短纸谁能为野旷天寒气萧爽人坐茆亭绝尘想阶前旧雨客不来天末晴云心独往青山滴滴青于苔平地忽见芙蓉开秋声似向耳边起石上乔松若个栽意长要在无多笔余墨淋漓缀唐律诗中有画画中诗百年再见王摩诘
　　书句容丁溪僧舍壁
　　丁公溪上古招提防马来寻路欲迷远道黄埃临水隔当门緑树与云齐山中地僻无人到窗下僧闲鸟自啼防茗焚香坐终日不知林外夕阳低
　　为僧题画
　　秋风一骑秣陵还未得浮生半日闲画里南朝何处寺闭门黄叶满青山
　　题赵行恕参议所寄沈徴士墨梅
　　不见王孙知防年更堪东老入重泉江南风景浑如旧春草梅花共怅然
　　过陈玉汝溪馆
　　落木城东路荒溪接板桥行来浑觉近坐定始知遥鹤羽休频扫龙团且慢浇乘闲即到此折简不须招
　　次韵啓南访玉汝不遇
　　结屋青林下移家緑水傍古苔留晚照残菊带秋光过客空敲戸题诗复上堂主人非隐逸莫怪马蹄忙
　　悼董孟珍
　　独持古道作今人白首峨冠称隐沦垂老不堪三月病移家空是一生贫箧中书帙悲遗墨窗底棋枰积素尘深巷东风花自落扣门无复过西邻
　　悼沈癯樵画史
　　秣陵春色厌驱驰投老呉门白髪垂灯下解衣盘礴处山中持斧啸时一贫比宪元非病三絶如防不数痴落日髙堂开障子雪峯烟树使人悲
　　晓发扬州遇雨
　　鸡鸣扬子湾人发广陵驿草深路不分潮长舟难逆故国去非遥懐归心日剧阴雨忽复来前村又投迹
　　济宁夜泊
　　呜呜画角语城头暝色苍茫倚舵楼古戍烟生人已散长河月落水空流异邦信美非吾土他日重来是旧游千里乡心孤枕上可能今夜梦刀州
　　宿河西务遇雪
　　客懐牢落鬓毛斑水宿淹旬去路艰一夜雪花如席大始知身已到燕山
　　客楼望宫阙
　　天畔登髙阁非关望故园再瞻双鳯阙如在百花原民俗今成化朝家又改元五陵佳气在长护紫防垣
　　南还州渡江
　　柔橹呜咿哑曈昽天欲曙残星带河汉积水渺烟雾依微京口山迢递维扬树中流忽已过始入江南路过大姚陈玉汝宅饮散宿大觉寺追和赵与哲韵
　　月出平湖积水空上方僊梵隐花宫似闻薝卜林间雨縂是芙蓉浦外风有客题诗先我到向僧分榻防人同敲门自怪来何莫投辖传杯恼孟公









　　家藏集巻一
　　钦定四库全书
　　家藏集巻二
　　明　吴寛　撰
　　诗四十四首
　　己丑九月十三日初寓南京真珠桥外舍诸友擕酒相过
　　相逢共酌金陵酒月白尊前笑语长醉后真珠桥上立只应今夜不思乡
　　与徐仲山顾崇善登城西台晚眺
　　荒台寂寞不知名台上经霜宿草平万井白烟高郭绕千峯落日大江横居民不省前朝事过客空为此日情东望乡园懐抱恶一杯须与故人倾
　　秋夜二首
　　秋深无过鴈书问旷庭闱新月复将满故山犹未归孤灯明夜榻双杵捣寒衣寂寞难成寐更长觉漏稀明河垂碧落灏气满彤闱上国将身住中宵有梦归月高频看劒秋尽未成衣赢得头颅上年来髪渐稀
　　闻原辉弟东荘种树结屋二首
　　折桂桥边旧隐居近闻种树绕茆庐如今预喜休官日树底清风好看书
　　旧业城东水四围同游踪迹近来稀结庐不必如城市只学田家白板扉
　　雪夜
　　萧条学舍石城隂夜雪当阶一尺深二水空洲迷白鹭半山高寺失青林闭门只合书灰坐觅句还思拥被吟却忆故园亭子畔红梅花发照瑶琴
　　读廖司训诗
　　先生抚州彦来为婺州师清晨坐高堂讲席拥臯比弟子百数人出入矩与规先生以身教未尝费言辞共云今人中得此胡翼之我友王允达托交两无疑恨我不识面示我所寄诗诗长三过读读之竟忘疲其辞如劒锋凛然白差差上忧吏治陋下忧士习卑孰为障頽波孰为张四维三复先生言苦心良可悲欲将今世人化为唐虞时士皆元与凯吏皆臯与防王道恒荡荡齐民緫熈熈忧懐庶可慰聊用一解頥窃观先生心卓尔出等夷但恐言太高反为当路方今法宫中圣人贵无为一相久自择谓能系安危守椟既有人自毁玉与谅非有言责勿起出位思幸巻三寸舌横经固其宜抚州古名郡山川有诸竒草庐与道园近世尚可追著书寓防意足为千载垂再拜向先生吾言止于斯
　　吴节妇
　　十八来澁滩双鱼水中居七年一弹指水中有枯鱼妾身既无夫妾心惟有死婉婉锦防中柰此两女子白月照空闺哑哑乌夜啼天明不飞去肯向西林栖九泉望不极莫化江边石化石石虽坚可转亦可泐年年过蚕月是妾纺织时只将两行泪抽作千丈丝生为吴氏妇死为吴氏鬼子如不我信有如澁滩水
　　喜沈仲律主客北囘
　　客路天寒叹久违独骑瘦马雪中归縁知到处皆题句还忆去时初授衣画省炉烟官事了青山杯酒世情非旧闻朝市多高隐不待沧江作钓矶
　　题杨鐡崖墓铭后
　　泰定年间名进士防稽山下老徴君金陵不看三秋月圃长嘘五色云对客呼儿将鐡笛从人笑我醉红裙风流尽付吴淞水还绕刘伶四尺坟
　　张叔厚画李太白像
　　庐山瀑布三千尺只抵僊才一半长何用画师张叔厚夜来落月满空梁
　　答奚元啓
　　客居空有故人思正值江东薄暮时日逺自惊衣带缓天长偏恨帛书迟冰消壁水鱼犹伏春到琼林鸟独知好在紫宸朝散后莫因官况废题诗
　　初度日三首
　　忽忽行年三十六囘头事事总知非人生七十已过半何况人生七十稀
　　我生之辰月宿斗薄命偶与昌黎同聪眀不及如何好最是无文可送穷
　　东野数日失三子谁信如今也到吾清泪下时禁不得此生已媿东门吴
　　除夜三首
　　独眠孤馆梦难成静里时闻爆竹声为惜一年惟此夜起来烧烛到天眀
　　月暗城头击柝迟鸡鸣山下客愁时万家闭户逢今夜只有离人独不宜
　　夜深灯火四无邻强醉金陵麴米春却忆去年何处宿三义河口更愁人
　　题院画二首
　　翩翩白马紫丝缰驰过弯堤十里长千树桃花万株栁前头宫殿是昭阳
　　璚楼金屋映丹霞只把僊家比内家落日美人秋水上红妆一面乱荷花
　　思母辞为庐州方君作
　　手线缝衣裳一断难再续去去慈母顔不知几时复线断犹可缝母死不可逄乃知堂背蘐不及墓上松蘐草花易发松树色不改宅一以闭人世忽千载无母何所恃孝子积恨深惟应无母者方识孝子心
　　周烈妇行【并序】
　　烈妇高州人随其夫赴琼山训导舟次江西遇冦其夫濳匿他处烈妇以为死于水矣遂抱其防子亦赴水死人多作诗哀之其乡太学生吴耕为余道其事赋此
　　西江水深浪如屋一妇船头仰天哭哭声绕江江水平玉顔一掷鸿毛轻想当汪汪双眼底只见良人不见水抱儿语儿儿勿啼妾身不是河伯妻仓皇鱼腹期同葬不道良人固无恙良人无恙去作官妾身虽死心则安愿身莫化为精卫愿夫善射如后羿愿身化作金仆姑一时射杀萑苻徒
　　题金陵陆氏藏刻丝花鸟
　　天孙织成才尺许清晓误落银河东云头雪掌光凌乱人间只合归良工金刀刻镂十日功嵌红补碧夸玲珑西川海棠谁移得鸟歌蝶舞游丝中紫鳯天吴颠复倒杜家短褐难为好香风吹动水精帘白月穿空雕玉缫古来画笔争挥扫黄筌赵昌真草草囘首云间陆士龙壁上丹青使人恼摩挲此巧絶代无采桑枉却秦罗敷天寒日暮衣裳短乞与窭人遮粟肤
　　赠赵典籍
　　老将白发戴乌纱四库书中即是家三月春风犹不到曲栏梅树已开花
　　赋赵氏双节
　　粤王台下清风孤赵家两妇同哭夫青春白日声呜呜眼中一掬眀月珠无夫不惜千金躯有泪只潻一曲湖湖波彻底如冰壶写出赵家双节图谁其赋者吴门吴
　　送郑世静还浦江四首
　　三百余年孝义门一朝握手见诸孙君家自有麟溪集底用临岐索赠言
　　同心堂上乐陶陶又见青梿发嫩条手把记文曾三复非关作者是陈樵
　　溪头杰阁号临清万巻灰飞嵗屡更他日重生书带草君应不忝郑康成
　　元末忠臣世所夸登堂挥翰见枯槎百年遗墨须珍重长作江南第一家
　　读友人所寄诗
　　残暑犹未退晓起坐书轩隔水见青林怅然思故园清风偶披拂衫袖何翩翩属兹乞假暇开牖涤嚣烦口诵故人诗如与故人言蔼蔼春云飞翽翽孤鳯骞藻句和未得中心徒弗谖何日陈湖滨相与弄潺湲
　　赠宜兴李童子
　　彼美青衿子从人解索诗诗成如可诵莫羡谢杨儿
　　竹禽图为胡君赋
　　江南烟雨竹枝低一个子规枝上啼日暮不须啼更急行人初到秣陵西
　　九月十日赴周仲瞻饮菊犹未开
　　莫恨黄花开独迟清香已觉到金巵重倾昨日王酒强和今朝郑谷诗根在久从南国种节高应耐北风吹相逢人世长堪笑不羡齐山杜牧之
　　得子
　　予生因嗣续往往被人怜重听泣还惊六六年桑蓬行射礼朱蜜检医编今日为儿祝惟应夀最先
　　钟馗元夜出游图
　　终南老馗状酕醄虎鞾乌弁鸭色袍青天白日不肯出上元之夜始出为游遨鬼门关头月轮高乌犍背稳如駼駣鬼媍涂两颊鬼子垂一髦徒御杂沓声嗷嘈导以灵姑旗翼以大食刀荼垒左执鞭质矫右属櫜方眀前持漆灯张若后拥犛旄离末罔两不可一二数肩担背负手且操奇形狞色使人怕一似駮枭獍兼猿猱战伤人血化燐火各出照地防防如焚膏隂风飒飒吹荒臯百怪屏气不敢号汝辈逺遁莫我遭我欲饮汝血甘如饮醇醪我欲防汝肉美如防羊羔肯容汝辈在世长贪饕吁嗟乎老馗真为百鬼中一豪所以唐皇想其像诏令道子写以五色毫吾尝疑其事展图不觉再把短发临风搔忆当天寳年左右皆鬼曹太真宫中逞狐媚禄山殿上作虎嘷当时设有老馗者安得纵彼二鬼逃便须缚以苍水使者所扪之赤縧献于天阍尸诸兽牢寝其皮防其毛效尔一日驱驰劳坐令温泉生污泥骊山长蓬蒿上除唐家百年害下受唐史千年褒却来上元夜任尔烧灯并伐鼛
　　送林克容归台州【侍郎一鹗之兄】
　　彭城风雨人空眠看云梦草皆徒然争如天台林少頴一舸竟泛秋风前天台路接秦淮水季也秋台耀金紫官高章服自不同兄弟之情只如此东华清晓芳尘香却怪马啼来往忙夜来忽作天台梦梦去不知岐路长征车在门待明发还向三吴归百越到家高卧赤城霞囘头却望金陵月
　　送胡彦超
　　年过四十不作官还将短髪笼儒冠平生一经已烂熟胡为挟入桥门观前年乡书名始刋曲江又避春风寒重来桥门住三载打头矮屋聊盘桓朝虀暮盐不满盘何须故人劝加飡日高对案笑扪腹自有五色之琅玕侧身西北望长安眼中一朶红云团天门欲往澁如棘若比蜀道尤云难嗟哉出处谁得似颇似吴下吴生寛吴生作诗忽盈纸送君还到春闱里春闱多士多如蚁勿将老少分忧喜君不见韩昌黎张童子同是陆公门下士昌黎文章如皦日童子声名逐流水人生传世有如此区区科第何难耳
　　喜雨
　　孟夏困隆暑宛若三伏时大雨宜时行飒然平旦【阙】客居苦烦促摄衣起看之垂丝映芳树圆纹散清池逍遥亦何事高咏陶韦诗湿灶烟火絶僮仆饭我迟中膓既云适我亦忘我饥如何北山陲草木咸熈熈
　　次韵马廷简雨后园中看种蔬之作
　　幽人薄滋味鼎爼却脂膏寜将口腹中贮此土之毛荒园微雨过恶草亦以薅赤根列嘉菜黄蔓杂新防入手未盈把何足充大庖谅无食肉相此种任贪饕匪乐故侯隐颇谙文人劳端知中林鹿所食在芹蒿因怀柴桑翁不为五斗挠亦知束带时何如荷鉏高斯人久寂寞流俗仍滔滔载诵艺蔬篇陶翁幸重遭
　　访沈主客仲律不遇因题竹上
　　不见竹间人空题竹间句清风牵我衣依依不能去
　　次韵沈主客种竹四首
　　我爱此君子林间每独来便成终日坐应是隔年栽冻雪长梢在春风旧叶摧佳人空谷里翠袖拂苍苔医俗亭前物如何到此来清风当我笑醉日被人栽蟠土龙头缩垂檐鳯羽摧平生持苦节一任伴荒苔坐深郎署下碧色上衣来试问谁家有还输此地栽主人腰共瘦凡卉节空摧却爱凉隂底长封一丈苔书窗时起揖错认故人来下管彤庭用孤根粉署栽多因春雨长不为晩风摧欲借林间地高眠读古苔
　　笔翁陆志学年六十五得子
　　金陵老陆鬓如丝喜气朝来忽上眉甲子细推应较晚夘君新到莫嫌迟作诗不用夸三凤典乐曾闻止一防收拾牙籖幷玉轴他年亲手付麐儿
　　禽言
　　摘桑看火新妇摘桑门反鎻春蚕食饱易得眠雪蠒结成非臝蜾官司要和买织造急于火去年卖丝数倍利两月养蚕十月坐殷勤向火祝焚蚕寜焚我



　　家藏集巻二
　　钦定四库全书
　　家藏集巻三
　　明　吴寛　撰
　　诗三十五首
　　赠金朝瑢
　　向晩暑气清有客扣我户褰裳起迓之聆语若平素似谙姓与名欲问或恐误客言君岂忘坐请为君诉未及三两言拊掌顿惊悟忆当景泰初寛也年尚孺鼓箧郡庠间已解亲外傅君时从舅氏来向官下住同登讱庵门讲业日相聚歳久君乃归浙水舟独泝屈指别来年已过二十数两地无尺书居常但瞻慕相见不识君颜色已非故不知今何为乃有此竒遇君言自别来云路殊窘歩五试于有司曾未合尺度及兹邑大夫而以我充赋老母今在堂白日廹迟暮禄仕求养亲学职今乃作邵武亦名邦有任于此赴天假便道还一拜先人墓其余曲情请俟更仆布我闻君言已流涕发喑哑动如参与商古语今始寤感君昔善交子今枉顾我欲赠子行金玊不足富内廷达外邑坦坦皆仕路与子游其间愿各勤保防倘为同门羞适取举世恶修徳崇令名他年有良晤
　　寄题阳山澄照寺
　　令威禀僊骨化鹤去辽东传闻有遗井乃在青山中山深草木盛苔径谁能穷爰有释氏子于此构莲宫殿阁颇雄杰林杪见青红高厓石色古小洞云气通神龙室其地上下雨兼风嵗时郡长吏祈祷屡年丰我昔过东麓落日眀丹枫所恨足力弱徒然望巃嵸何时蹑其巅厯览无怱怱囘头发长叹深愧南飞鸿
　　送林一中福建佥宪
　　蹇劣无外慕中嵗偶成名束带趋阙下获侍君子行弱水注瀛洲眀星垂贯城迹异虽悬隔心同常合并拙性素寡谐有盖非徒倾乃叔实严师令兄况名卿而我师事余久矣熟芳声方深追陪乐俄动暌违情朝廷得一相贤者宜同升端如孤凤起鹤鹄相和鸣八闽连百粤城郭三山横此中持宪节海波防澄清同朝再有日超迁当政成
　　题郑郎中所藏张师防画
　　师防画好不可诬笔法颇似昆山朱未论人品高与下胸次自是吞江湖平林絶涧云糢糊深处自有哀猿呼青苔细路絶人迹遇着即是渔樵徒忽然空翠落衣袖崇山峻岭相萦纡丹梯百尺通都僊家茫茫还有无弱质本是山泽癯见此不觉掀长须卧游三日犹不足王维辋川无此图题诗却问郑大夫此图应着千金沽
　　赠别丁凤仪刑部
　　我昔白下逢丁仪黑漆防睛玉琢頥相看不用道名姓开口一笑先谈诗君诗不作宋元语开元大厯相追随虽云专师李与杠亦或下友参兼维其余佺期之问辈蔑视何异羣小儿于时塲屋文最盛君独事此将安为譬资章甫适于越越人断髪无用之我方一倡已自误君复累和为人嗤凉秋八月桂花发多士竞赴乡闱时临风再作老妇舞鹿鸣接席元无期凤皇翩翩起千仞先后琼林栖一枝玉堂载笔我甚愧乌府阅狱君无疑燕南二月草芽緑君忽捧檄东南驰张家湾头买大舫官河三日冰流澌南都作官殊可乐故宅况在秦淮湄清晨出门了公事薄暮还家及我私北堂阿母年七十萧然两鬓萦游丝入房唤妇出共具禄米作饭甘如饴人生作官有如此清如伯夷安肯辞更忆南都北城外此地乃为少昊司太平堤长二里许马蹄缓缓鞭垂垂钟山削翠几千仞影向武湖中窥水光山色雨奇絶饱看未觉诗膓饥寻常马上得佳句封题寄我当休迟
　　送盛训术还吴江
　　一舸东南去望望故里门夕阳烟市影秋水雪滩痕制药当书案弹琴罢酒尊相过官舍里应是史西村
　　挽张征西
　　汉室论诸将行边许卫青征西慿豹略逐北至龙庭闭户功名遂环营涕泪零千秋元不死麟阁俨仪形
　　送同年黄敦实知玉山
　　怀玉山中路烦君此一行官因科第重人比县名清黄霸终京兆言游暂武城亦知离别易杯酒不须倾
　　送王合州
　　南出都门去逢人问合州一官为别驾万里付扁舟巫峡流泉晓峨嵋片月秋縁知蜀道易随处有诗留
　　送刘寺正约之江西审刑
　　天子斋居罢舞雩使臣承命出皇都朝端法吏谁为最江右寃民自此无雨脚随车应不断麦苗蔽野未全枯汉庭治狱多超擢拭目看君立要涂
　　为安福尹仁器纪善追和祭酒李文忠公所遗之作
　　先生去作泉台客泸水悠悠嵗月多太学旧规三舍在中朝清节几人过斯人有感空临楮后辈无能也掇科欲写和章频不就玉堂踈雨墨重磨
　　中秋夜饮陆防伯西斋
　　到手金杯且漫斟小斋一醉夜沈沈闗山未觉分南北人月何须论古今水落蒹葭应自老秋来蟋蟀为谁吟不知霜露沾衣处偏是诗家感慨深
　　送同年简齐道归省
　　春半相逢在礼闱题诗忽复送君归卢前名姓慙杨炯洛下文章见陆机晓日攀龙恩似海秋风跃马去如飞新年草色知人意应向阶前映防衣
　　题青州先贤祠
　　汴宋人才无古先东方作郡緫名贤朝廷择相多从此州县劳人岂信然隐隐故疆分海岱堂堂遗象照山川只今新庙烦虚位莫道前脩美独专
　　林良鹭鸶图【上有白头翁鸟】
　　风吹碧芦湾芦叶何飘萧幽禽止其下爱此波迢迢意态殊容与羽翮仍逍遥饮啄既得所有食谁能招附人惭鹰隼巢林笑鹪鹩何彼白头鸟向我声哓哓陋哉里巷语此意奚足描功名及成遂禄位期侈骄白日不廻驾防行到中宵冯车一引首始知路非遥鄙夫复眷恋顾乃叹无聊谁为去此鸟勿使汚轻绡
　　岳泉画葡萄
　　曾是文渊阁下才才高只合有人猜白头骑马凉州过却使葡萄入画来
　　赠地理家二首
　　平生两共扁舟南过荆门北冀州着得文章填破箧翻嫌司马是空游
　　万里江山一览中已堪借手谒诸公儒先纵有山陵议恐与君家意不同
　　夀席道士
　　白头一羽客何处曾相逢月下老翁井云间玉女峰蹁蹮还似鹤变化真犹龙试问渠年纪山中有古松
　　题画
　　谁持画障索我歌见画如向江南过扁舟坐我顺流去两岸不断山嵯峨山中老树青婆娑云深难辨枝与柯渺然一片漾防白千顷平湖生逺波想当若人作此画墨汁如雨流滂沱夕阳落尽板桥上何彼行客偏么麽我生固有山水癖犹道图画传来譌昨朝骑马出城去看山直到燕山阿千岩万壑青不了较之江南山更多长溪浅渚舟如梭亦着渔翁披緑蓑青鞵布韈不曾办马背未必愁坡陀若非尘鞅缚人住山水佳处须行窝题诗自笑徒吟哦佳哉此图如我何烟江叠嶂写长句我亦年来嫌老坡
　　松江邓节妇二首
　　夫亡未是苦能禁一水才知节妇心不信临卭新寡者向人偏赋白头吟
　　节妇名髙谁与齐眼中觉得九峯低直须二字平生尽贞烈宜从巻首题
　　送金徳润王事改选南京便养
　　清晓辞朝去离顔带笑欢但知因养母不道是之官路指桃花渡衣冲麦秀寒钟山如有待江上作龙蟠
　　送李侍郎致仕归博罗
　　白云浑不碍罗浮望尽家山南海头暮景迫人陈短疏春风吹髪上扁舟臣于社稷当为悦身在江湖亦有忧此日都门称叹者品题先入二疏俦
　　追送张尚质户部兼怀沈仲律主客
　　秋风骑马向南行送别深惭句不成顾我只如前日懒思君应比后湖清朝囘晓月当琼岛梦逐春潮到石城遥想斋居无俗客相过多见沈云卿
　　翰林斋宿
　　迢迢清夜宿词林不是西园只赏心天上星辰华盖近海中烟雾玉堂深话长綘蜡频销烛梦短青绫独拥衾眀日庆成何以献愿同张耒赋当今
　　又次费廷言韵
　　月满蓬瀛树影涵并游僊馆不胜惭欧阳白战多诗禁周泽清斋厌酒酣兵卫森严环阙下神光隐约起郊南玉墀春宴眀朝事载望君恩四海覃
　　庆成宴二首
　　玉陛东头第一筵坐分春色愧羣僊诗题共和篇三百酒价无论斗十千曲舞羽衣齐作队花簪金字巧成联巻阿鸣凤今重覩定协周家旧卜年
　　阁门传诏下琼筵许傍文楼坐列僊凤厯纪元初满十玉杯称夀定过千颂钟应律歌工起阶楯成行卫士联既醉小臣思寸补拟书无逸献新年
　　上元夜戴中书宅赏灯
　　南客相逢惜此宵灯词酒令破寥寥莫教隐几生春梦就可联镳去早朝月色渐临青闼风光多在玉河桥休文不赴斯文约应是嗔人折简招【时沈廷美不至】
　　脩竹仕女图
　　曾读杠甫佳人篇佳人今向画图传练裙缟袂春风里不减花神并水仙牵萝补屋居空谷日莫依然倚脩竹只隔西邻短短墙杨花榆荚纷相逐
　　白云僊女图
　　霞裙雾带空中起何物嫣然一僊子下方尘土不沾衣来往踏云如踏水瑶池西去扶桑东万里聊乘半日风却笑洛神波底住一生空卧水晶宫
　　为周评事题沈石田画二首
　　芙蓉
　　忆涉秋江水曾采芙蓉花花边荡桨白日暮美人不见令人嗟秀色天然净如洗依旧幽花照江水高堂四壁起秋风不是丹青那得此周卿爱此如爱莲胸中风月元无边惭余未拟爱莲説为君且赋芙蓉篇
　　芭蕉
　　老卉呈娇红破叶留故绿正当零落时对此殊不俗我思石田生秋色填满腹腹中抑郁无奈何信手写之忽盈幅滚滚白露初为霜苔花冷蚀山骨苍眼昬错道逢僊子绿丝步障红绡裳
　　送张都水
　　幽燕建都邑九鼎从而迁八政一曰食仰此东南偏歳漕四百万舳舻相后先云帆罢转海江淮达且沿迤逦经齐鲁有渠昔人穿噫此寻丈耳譬若沟浍然置牐以啓闭相时为节宣岩岩鲁山下平地多流泉泉流入漕渠其始才防防奫沦惟自足安知可浮船疏导非人力济世嗟何縁张君官水部治水思昔年往来相度之涤源同九川功成既归朝大臣慕其贤封章始朝荐行李仍夕旋维此百泉眼利博人争传入渠有余可溉万顷田只今东方民老防咸颠连槁项与黄馘嗷嗷口流涎潴泄倘有策旱涝何须怜漕粟国用足种粟民生全他年司马氏载入河渠篇
　　初夏雨霁
　　好雨夜来过朝阳散新晴朝囘一解带偃仰向南荣焚香遣尘虑读书悦道情屋角槐初緑时闻好鸟鸣谁知城市里心境有余清

　　家藏集巻三
　　钦定四库全书
　　家藏集巻四
　　明　吴寛　撰
　　诗三十二首
　　赋黄楼送李贞伯
　　维河有源星宿同导河积石思神功浊流汗漫失故道积石却与澶渊通平郊脱辔万马逸一夜径度徐州洪徐州太守苏长公夜呼禁卒登城墉一身未足捍大患岂无木栅兼竹笼戱马台旁二十里有隄横亘长如虹高城不浸三版耳挽囘鱼鳖仍耆童防河録成天有工黄楼高起城之东五行有土可制水底用四壁涂青红太守登楼賔客从举杯酹水临长风河伯稽首受约束不敢更与城争雄水流滔滔向东去纾徐演漾殊从容负薪投璧竟何用汉家浪筑宣防宫自公去后五百载水流有尽恩无穷我生慕公公不逢安得置我兹楼中颖滨淮海独何幸留得两赋摩苍穹凤池舍人今李邕南行别我何怱怱登高眺逺必能赋封题须附防飞鸿
　　少詹事柯公挽章
　　莆阳山水邑文献代相仍詹也唐时有襄于宋室称惟公从后起余子让先登科甲真能冠词锋莫敢膺进言希祖禹纪事到吴兢已向经筵入元从史馆升肺肝求主识气力待谁慿慎宻中无罅方严外有棱副君资讲读胄子要师承缞服终难夺纶书逺自徴逓中翻报计都下尽喧腾夏屋梁惊折长河岸善崩几年储宅俊他日旷疑丞当宁徒前席斯文失右肱人言犹悄悄天视故儚儚防典恩光下哀歌韵语兴嘅予生既晩为彼役无能久仪庭凤焦思出壑氷竹根岩月落荔子海云蒸公起当何日髙呼恨不譍【竹岩公号】
　　送姜用贞赴南京刑部因懐项文祥
　　南去分司画省郎行行因得奉高堂已如毛义为人子早向宗元识吏商春草讼庭稀狱案碧山官舍有书牀项斯别后年华改为谢无诗逺寄将
　　与诸友东郭草亭看牡丹二首
　　曾是平章宅里花赏时还在故侯家帝卿况有此亭古人世但知今日嘉吟兴待生沧海月醉顔惊见赤城霞风流前辈凋零尽欲觅遗踪事已賖
　　背郭林亭风物幽緑隂时节更须游独怜芳草容人卧多谢名花为客留锦水筑堂从杜老漆园成器想樊侯暮春未许山隂占今日燕南褉事修
　　次韵李宾之病暑【时闰六月】
　　夏暑亦常事江南未宜歇维此曰朔方气候无差别洞庭碧汪洋太行青嶻遥思蛟室空岂畏羊膓折对食七或丧解衣带翻结颇闻上古时处野复居穴宫室始湫隘文字非漫灭虽云蔽风雨重我此炎热连朝常廐焚未夜忽庭爇豳风咏凿冰月令纪乘铁彼日故迟来斯言自高掲四序功成退三王世兴迭祝神司夏令一月真滥设将行衣未装既醉醨还醊发狂果大呌排闷得深恱贫者衣裳单所虑穷冬节露胫与蹁跹赤脚宁蹉跌暑气任蒸人吾生况江浙
　　昌黎清节庙
　　君臣有大义谁独能废之虽云行天罚有责安可辞南巢到牧野此事已再为彼动固以时我义亦自持所以周家粟不及首阳薇飘然脱屣去鸿鹄青防飞维昔能让国去周固其宜马迁执史笔歌我安适归我归既无所无乃非怨词借有颖滨叟删润庶已知二子百世师邦人讵能私要之天壤间郡当置一祠请观昌黎颂奚假吾声诗
　　苦雨
　　入夏忧不雨雨甚亦可忧幸此米价减宿麦且有收人情稍觉舒天意复见尤一雨过三日其势殊未休九市成九河可车翻可舟比屋垣墙倒泛泛宅载浮妇女出大呌儿童夸善泅又闻城西偏水患更不侔一家三压死伤者恐不瘳事急欲走避有足谁家投闻之是叵忍援之猝无谋我欲作天问问此来何由但恨此来时在天少迟留往夜东门火平明失其楼雨来火不作火防雨乃流汉儒传五行箕子叙初畴人迩天亦迩此理或可求赋诗遣孤闷废巻发长讴因之望逺海安得登高丘
　　送蒋蒲州
　　郎吏纷纷填仕途初试几人为大夫如君本是青云器有身岂合居江湖山右大州称古蒲手中新分太守符昨闻州人告荒歉众口待子歠且餔进士中人不流俗设施肯作科名辱黍稌丰登鸡犬宁聊以兹行遂民欲宣武街头车已装乘此十日秋风凉青天眉宇太行秀平野襟带黄河长州中父老出郊迓来日太守登公堂
　　送萧汉文分司清江浦
　　谁云何逊在扬州只到淮南便舣舟东阁官梅千古事小山丛桂一时秋考工有记烦开巻都水成功属运筹浦口相过曾订约锦袍须共月中游
　　送吴宪之知龙泉
　　争爱江东孤凤凰南飞浙水见文章从来民事偏为重此去科名定有光燕寝焚香稀案牍春郊骑马徧耕桑长安极北谁云逺要听成人颂蟹匡
　　送文宗儒知永嘉【用唐人方干送王永嘉韵】
　　同年出宰联翩去大邑争夸浙水东选士初行常法外期君当在古人中竹房夜照江心月栁浪朝翻海面风此地从来诗景胜还闻防擢论民功
　　送项崇仁知建阳
　　高歩贤科众所推笔端文字岂无施已看作令如厐统不待逢人説项斯千载宋儒真可学一时秦吏谩为师公余为我寻遗迹应踏扁舟入武夷
　　赠释子芳草堂
　　出吴阊门走山塘山塘北去七里长平郊崛起虎丘寺云树一簇攒青苍我昔家居絶尘事两足只有登山忙扁舟揺揺掠岸去寻竒探胜时徜徉舍舟登岸纵可适四尺古墩当道傍道傍父老説遗迹刘公佐邑殊循良邑人此地曾拜送相与聚土示不忘我欲题诗纪其事碑亭淡淡余残阳翛然欲去更囘首忽见侧畔依僧坊青松夹道防寺额大书金字何煌煌竹隂萧然槿花舍中有丈室幷廻廊一从京师住三载东南引领徒相望旦朝忽有僧来谒自言来自胥台乡吾师出家修苦行吴下知名芳草堂今年新领祠部檄刘公墩边开道塲敢持绢素乞一语南还留作山门光嗟哉后世重异教三吴尤云炽而昌穹楼杰殿涂金碧直以壮丽充缁黄其间号称彼善者屈指一二无留藏白云寺建为范老表忠观改因岳王只今此寺虽俭朴寺名却为刘公彰此墩可夷碑可仆有僧世守庸何伤投簮还乡防有日便拟入寺寻支郎旧时诗句如可补坐我草堂焚妙香
　　凌季行家赏莲
　　盆池当坐长新荷眼底西湖渺緑波便可乘舟如太乙依然临水散东坡碧筩凉露先秋下华屋香风向晩过酒客不胜金谷数对花聊赋醉时歌
　　和沈廷美次前韵
　　重把清尊对碧荷醉来激水作圆波谁移东海红云岛絶胜西山玉雪坡花底佳篇惭我和门前俗客任渠过晩凉身在江湖上唱出渔郎欸乃歌
　　陆文量职方新居防集分来字韵
　　士龙宅里小筵开坐对春风拂槛囘未许持杯称酒徳故教分韵见诗才紫垣近接烟花绕翠幙高张燕雀来更爱西偏青不了主人须筑看山台
　　饮钱世恒楼上
　　何处风来六月寒只疑高阁近江湍酒杯鲸防当筵举劒器龙蟠拂防看白雨不禁前日大青天偏到晩晴寛西山翠落僊洲外倚遍君家十二防
　　渔翁图
　　数株古树荒溪滨一竿占断如无人溪深水聚鱼亦聚谁遣两翁当要津苇间大艑何为者亦有长竿手中把两翁得鱼慎勿争只学收门取多寡
　　送沈仲威
　　一江秋水隔姢姢南去美人初放船为客相逢多异县如君况说是同年三吴人物何曾乏二沈声名共所传我忝交游昆仲里赠言那惜满华笺
　　送董尚矩归省
　　楚尾迢迢不计程却因慈母重行行久为朝士多乡梦始信江神也世情锦敕有光天日烂布帆无恙水波平江都父老如知得莫向津头董生
　　次韵顾天锡九日病起
　　重来不是旧刘郎篱菊都从病里黄小院入愁双杵外故乡归梦一灯傍诗家供给山当户客鬓侵陵树着霜明日也须扶杖出呼童已制锦为囊
　　边文进画山鹧鸪为辽阳邵令题
　　黄筌赵昌絶代无边卿好手皆可模鸾坡日转供奉暇余墨写成山鹧鸪鹧鸪只识山中路画史强之入毫素辽阳有客自高飞不信韩翁感为赋
　　同年吴克明知嘉定为题马图
　　吴卿别我吴门去手把横图索题句开图见马如见人逸气棱棱八尺身圉人骑度燕河水万里长风生两耳归来饱啖玉山禾吴门草青柰尔何
　　赠张君归吉水兼问讯刘教授先生【兼素兄】
　　东风不入客衣寒二月扁舟忽下滩到日缁尘诗里咏还家春草梦中看诸公台省堪分席何处山林独考槃苦忆传经老刘向更烦相见劝加飡
　　送戴校官琰赴漳州
　　浑河花发照青春舟载儒官下逺津族甲浮梁惟有戴地分漳水緫为闽防榔且进盘中食夏楚应生帐下尘学舍五经多扫地愿期安定出纯仁
　　杨学士新居防集分采字韵
　　子云一区宅气势如爽垲结构借良工经营信多载虚檐小雨过高栋浮云蔼胜地惜天时华筵散香霭倾倒尊与罍烹炰鼎兼鼐园蔬竹有萌土物蛏为醢众客放情懐诸郎耀文采酒面卧西山歌喉翻小海河朔事空传江南景仍在诗篇杂戱谑饮量无欺绐不知白石移未许清风改雅集当再期盆荷笑相待
　　挽画士范苇斋
　　艺苑闲评到苇斋一时边氏是朋侪赋诗难使游魂返看画空将病眼揩酒肆藏名余瓦缶金门徒歩只麻鞵拙工巧宦纷如许今世何人最寡谐
　　廷试掌巻二首
　　画防连阶虎豹屯九重端拱一人尊王言载见如纶出寒士还同挟纩温地上图书环壁宿宫中弦管奏云门朝来识得天心喜砚沼均沾雨露恩
　　华盖依然逼翰林大廷对防感重临雨晴东阁天逾近云起西山日未沈殷序化行无曲学舜衣垂处最虚心三年食禄成何事第一胪传愧玉音
　　爱茶歌
　　汤翁爱茶如爱酒不数三升并五斗先春堂开无长物只将茶灶连茶臼堂中无事长煑茶终日茶杯不离口当筵侍立惟茶童入门来谒惟茶友谢茶有诗学卢仝煎茶有赋拟黄九茶经续编不借人茶谱补遗将脱手平生种茶不办租山下茶园知几畆世人可向茶乡游此中亦有无何有
　　闽南王翁重修里社
　　南闽有龙峯下维里居民里名曰兴教民风朴而淳有社昔所建嵗久理荆榛王翁社中彦动以礼法遵谓此如不葺日就圮与堙学校聚生徒朝廷聚搢绅市防聚贾客田野聚农人凡人各有聚不聚事终泯我力虽云薄此社当我新维木固无胫山林可选抡维瓦亦无足河濵可陶钧工匠并手作落成才几旬法律于此读爼豆于此陈信义于此讲孝弟于此申于此劝农事于此赛田神作朝而息暮报秋复祈春爰有诸父老伟然古衣巾防饮日将夕言笑皆恂恂少壮从杖者长防自有伦相与称王翁重我里居仁后人庶勿壊千载传南闽















　　家藏集巻四
　　钦定四库全书
　　家藏集巻五
　　明　吴寛　撰
　　诗五十七首
　　马逺古松高士图
　　寄傲天地间不为俗士知九衢纷车马有足难并驰偶来长松下时复一解頥手持白鹤羽万事付一麾吾心在太古身即太古时所以陶渊明羲皇不吾欺须防白云起青山变容姿即此见世故长歌返茅茨
　　高克明溪山雪意图【此图刘佥宪得之任太防今归沈啔南后有徐天全防克明宋仁宗时人题曰臣克明上进】
　　赤脚真人龙凤姿俯视艺苑时游嬉良工待诏金门里高生前身应画师含毫吮墨立良久自言臣是唐王维平生胸中无一物独有山水能容之郭熈成名乃新进【高宗有诗云克明已死道寜逝郭熈后有新成名】范寛得意才并驰丹青竞巧称院体后来不比宣和时宻竹千冈松万壑苍翠峰峦白湖泺岸傍桂楫何处移磵曲茅堂是谁缚行人暮归天漠漠遥望前村愁雪落船头一老独闲暇诗思分明入寥廓刘侯朝囘过燕市亦复爱画入骨髓偶从太防得此图每一开之心輙喜天全僊翁惜题字评品数行而已矣翁今已逝侯亦亡两洞庭荒渺湖水【翁尝自称大洞庭主人而佥宪家有小泂庭故云】石田多才从后起况有佳儿好文事只今此物欣有托赋诗独愧前人耳宋社久已屋宋画如有神刘侯地下勿长叹楚弓得失皆吾人
　　辛夷牡鸡图为笔翁张士行题
　　辛夷花发照晴川独立春风亦竦然莫惜锦毛加束缚涪翁囊底恰三钱
　　次韵天全翁书遗光福徐用庄雪湖赏梅十二絶
　　永和人物数诸王曲水难胜一野航得似太湖三万顷梅花湾里作家乡
　　不防鴈荡即鲈乡又被五湖勾引忙举棹落梅春雪乱开尊临水玉泉香【吴城西有鴈荡村吴江号鲈乡】
　　我爱涪翁与放翁此翁应在二之中登山临水当年事北郭移舟旧约侬
　　快雪初晴冰满湾长溪未许放舟还坐移月里千株树卧看湖边万玉山
　　新筑吴西白玉城城中长作看梅行锦袍更向船头坐便有神僊世外情
　　不向山人道姓名词中裴度晩年情江南风月无人管天府新除老上卿
　　天落平湖见髩丝傍人休笑放舟迟杜陵野老愁泥滓只许青鞵布韈知
　　雪后船窗向晩开孤山杖屦賸徘徊戞然何处裳影想见坡僊化鹤来
　　湖口无人踏断槎石梁新筑卧银沙如今要识经营意信歩前山好看花
　　太湖莫作镜湖看聚坞铜坑地更寛日暮最高峰上立青天尺五即长安
　　连宵朗月在青空始悟身居大雪中莫唱霓裳羽衣曲人间自有广寒宫
　　为报春风万树梅年年为汝费深杯徐卿况复能相引不尽青山不拟囘
　　陈起东赴官闽中为题松图
　　松有岁寒操北地固所宜何年移孤根种之炎海湄土人反吾疑岂畏霜雪欺不知长养地枝叶恒如斯屈曲赋形质苍古带容姿惜哉仰受防山上苖离离酸甘适众口采摘皆及时岂不见闽产橄榄并荔枝
　　李遵道竹树图
　　蓟丘常共此君游又向人间见小丘满目疎篁连古木偶然临楮忽惊秋
　　墨竹
　　深林不减筼筜谷乱影都归丈八沟最爱长竿如緑玉何年去上钓鱼舟
　　墨牡丹
　　素衣依旧染缁尘京洛相逢已暮春偶忆沈香亭北事恼人偏是画中真
　　夏太卿墨竹
　　今代风流夏太常并刀时复剪苍筤墨君已老湖州逝却喜人家肯筑堂
　　谢孔昭画
　　卢鸿草堂今有无吴中时见谢翁图松风涧水书声合林下高人不可呼
　　史明古过宿
　　故人过我室逺自黄家溪歳暮委巷中旧路浑不迷感此十年内望望各东西斗酒相欵曲自起谋吾妻纵谈遂忘暮日隐柴门低相逢既不易欲别还凄凄挽衣愿少留方牀幸同栖况有坐间客【谓玉汝】行将蹑云梯呼童更洗琖春韭亦满畦是时月初出光辉夺青藜夜久庭宇空鹤迹满雪泥起歩脩竹园擭擭惊乌啼净扫竹下壁为我须留题頽然相枕藉邻家起寒鸡天明返舟楫吴江正流澌
　　题治平寺琬上人所藏巨然山寺图追次虞道园先生韵
　　疎林逗晩照际水扄柴闗中有方丈室翠纳千重山山路多白云滃然隔尘寰倚笻望崷崪展席听潺湲愿邀巨然老置我水石间忘归饱清晖从此终日闲层峦结暝色不逐樵夫还
　　留题治平寺次前韵
　　野岸舣舟楫登登扣禅闗木杪望飞阁半依茶磨山翻嫌栋宇高隔林见人寰石湖分一曲殿脚临潺湲老僧阅梵语趺坐寒云间不知城中人暂到非长闲棹歌答空谷沿流月中还
　　宿东禅寺瀞公房【戊戌正月十日】
　　来为东庄游还作东林宿林下扣禅扉幽径行自熟斋厨夜寂然倦睡杂僧防方牀习趺坐饮我一茶足坐久汤室温洗沐解尘服衲翁故延欵展画更烧烛逶迤水上城突兀月中屋夜静风转号旷野有高木疎雨忽复来春梦不可续端如紫极宫百感入诗腹便当游汗漫安复事拘束晚歳返旧庐为邻岂须卜
　　画虎【时吴中有虎患】
　　是谁捉笔图猛虎出山耽耽气尤怒便欲当前一扼之自笑书生不能武乱山西绕洞庭波山下争传虎迹多千年故事刘琨得何日偶然还渡河
　　隂雨【元旦甲子俗云甲子丰年】
　　春来不独东风颠以隂以雨仍连连岂惟元日到人日又复上交下甲子歳朝传好语东南民力待丰年天时人事有如此囘首朔云増慨然
　　过相城为沈陶庵和天全翁赏菊之作
　　菊花开日是重阳坡翁妙语不可当我云但得花之趣何必秋来菊有黄神僊中人夀且康老年见客才下堂幅巾飘飘映华髪导我直过东篱傍庵居春风定先到已见菊苗三寸长浩歌渊明饮酒章悠然依旧虞山苍素琴无弦旧有例当春赏菊嗟何妨封题一笑报苏子为我转致陶柴桑
　　过沈啓南有竹别业【是日阅李成画又观商乙父尊下有铭】
　　系舟高桞下又是十年余遥踏无媒径重寻有竹居笔精知宋画器古鉴商书前辈题名在风流邈不如
　　与啓南游虞山三首
　　夜宿相川口清朝唤舟人舟人请所之指彼虞山垠山如知我来笑迓野水濵蔼蔼春雨余翠洗云中身我亦重兹山竦然正冠巾虞仲骨已朽高名宛如新悠悠松间路吊古在兹晨放舟转山塘行行自知津春服亦既成庶以适此春
　　我本不饮人爱山如爱酒春游亦易事出户即掣肘决防为此行所幸得良友譬彼足病弱扶掖乃能走虞山遥在望岂意落吾手侧足乱石间纵目平湖口赏心虽云乐吊古怅然久丹井事有无刻铭覆华构如何梁昭眀书台蔽林薮【山下有葛洪丹井宋学士景濓为铭又有昭明大子读书台】
　　斜日下岭西落霞满川上晩色催人还轻舟复揺漾佳山难为别持酒忽惆怅悠然一囘首舟尾叠青浪故人知我怀捉笔冩其状怀土心未除移山力何壮便如王维诗终南亦堪望流观入中夜鼓枻起高唱
　　题啓南所藏林和靖手简追次苏文忠公韵
　　西湖处士林君复结庐近傍湖波渌百年何物独伤亷墙下梅花緫寒玉满城烟火十万家未信谁人能脱俗壶酒嬉春拾翠钿歌钟入夜烧红烛独教老鹤闲应门走傍湖隂濯双足高平范公遣使来寄以新诗胜餽肉风节文章厚与淳两句平生成实録才多墨妙更入神只许唐翁和高曲果然遗墨似其人如倚清风扪瘦竹惜哉甫里天随生不趂斯人书杞菊
　　题啓南写赠袁徳纯同年万壑春云图
　　袁卿高爽不可攀平生眼底无吴山肩舆偶度支硎岭俯视龙池才破顔前山后山作屏几千歩横冈铺翠被向晓浓云触石生当春好雨从龙起吾乡沈子今王维笔端万壑能移之图成欲赠袁卿去却请我辈仍题诗天台鴈荡东南有卿昔好游曾遍走县斋昼静对新图从此不须开户牖
　　赠袁徳纯别
　　太平肇为县乃自黄岩分阻山且薄海土俗殊狺狺持牒好争讼于古已有闻虽云士风美甘露难救焚幸哉百里宰一朝得袁君君来坐堂上顔色无戚欣谓民如丝然治之岂宜棼清节我自持济以慎与勤逾年能化服相顾归耕耘公庭昼寂寂凭几西日曛犹恐耳目隘适野访忧瘽肩舆之所至如渇皆醺醺君本廊庙器壮年蹑青云胸中十二防献纳同河汾小试出等流信矣光斯文今兹报政还道经吴淞濆自庆忝同荐诗以扬其芬
　　出阊门与陈味芝诸公送徳纯舟经山塘登夀圣寺阁时雨初霁西山益佳还饮舟中为陈允徳题啓南所写春壑晴云图是日文宗儒谈龙事甚异故及之
　　偶闻客谈万山中灵湫一勺能藏龙春来佳气满空谷想见龙起云争从谁驱雪浪荡我胸蓦然吹散浑无踪半塘雨过登高阁引手欲摘青芙蓉
　　秋林高士图
　　风囘木落多霜降水流漫高士谢俗尘溪头独来惯班荆成坐久天日喜清晏野旷山尽出隔岸殊可辨度岭识樵夫遥知有云栈王丞在北垞桞子游南涧山水乐亦同君应免讥讪
　　赠张汝弼知南安
　　阙下五色云烂烂非烟雾吴防天东南却因风吹度夙禀泽物心终为济时具迢迢大庾岭人出南中路既滋九龄松亦复溉梅树触石此其时终焉遍天下揽之愿少留飘然不予顾
　　杨太真剖瓜图
　　深宫六月凉风至纨扇团圆夺秋气却恨君王赐浴迟华清水热通宵沸金刀手弄云鬟低杨桞楼头日已西莫夸碧椀红瓤美玉齿病来憎瓠犀
　　题萱草图为从母张孺人六十之夀
　　北堂慈母坐薰风萱草当阶见一丛莫向洛阳看旧谱此花真是夀安红
　　题刘佥宪廷美写遗啓南画
　　寂寂茅亭下悠悠野树边扣门无俗客题句有诗僊虎迹黄泥坂鹅羣白石泉相城囘棹后画里故依然
　　山行十五首
　　过横塘
　　夏半横塘风日多画船载酒压晴波高田得雨皆秔稲长荡翻云足芰荷未必他年成故事也须随处结行窝悠悠十里城西路此是登山第一歌
　　谒韩蕲王墓
　　家国何多难推寻为蔡童嬴秦方逐北周室竟迁东江左朝廷在淮南驿骑通天终怜宋土时则有韩公一剑横天外诸畨在目中南云当箭镞黄盖走艨艟伐越期成霸于濳耻防戎萧墙狼防尽野穴防羣空聚米筹三镇开门待两宫齐王真济美鄂国与争雄有诏从中制惟诗咏内讧闲游嗟我独和议约谁同殉塟长弓劲题铭片石穹龟趺呈细刻龙额表孤忠草树樵苏断粢盛享祀丰神灵悬皎日生气亘长虹异代今全盛当论保障功
　　望穹窿山
　　我昔闻吴谚阳山高抵穹窿半壮哉防地五千仭始信吴中有奇观铜坑邓尉作屛扆天平灵岩当几案其间法华与雅宜水边横亘如长岸何人着山经宜作吴山冠但嫌地势高山家毎忧旱舟行半日青已了却被浓云忽遮断水囘路转二三里依旧诸峯青厯乱人云山顶百畆平合结茅庐傍霄汉龙门胜迹未遑添坐向船头先饱看
　　经玉遮山
　　见山不识山借问山中人玉遮亦深秀翠色耸嶙峋肩舆绕其趾面面松杉新峯峦稍囘伏穹窿复呈身细草被长岸盛夏无埃尘乘闲即行乐愿作兹山賔
　　入蒸山谒徐天全墓
　　平生晁贾共襟期欲使才名百世垂众口是非何日定老臣功罪有天知湖上彷佛精神在杖屦从容歳月移逝矣姚崇嗟不返慿谁为刻墓前碑
　　观眠松
　　盘盘蒸山麓侧径频折旋山人引我去云有长松眠石磴被蔓草摄衣歩相连果然见竒树如神龙蜿蜒鳞甲生满身仍怪鬐鬛全恍若出巨壑疑将赴深渊未学扰龙术却立不敢前天风谷口起绕视惟茫然枝榦既屈曲不中栋与椽兹山非栎社亦复全天年旁有短石垣制作良且坚四垜屹不动宻累皆古甎断裂苍藓间有碑昔人镌铭文已磨防篆书冠其颠【曰宋故主簿陆公墓铭】荒山少居民始知陆公阡摩挲发长叹助我松声圆草棘莫剪除应乏云仍贤旭日照松下因之吊重泉
　　入铜坑
　　铜坑山下摘杨梅曲径人从树杪来共爱石桥凉气逼湖梢未放酒船囘
　　泛下崦
　　新春已负雪湖梅却为杨家果特来落日酒船山色里水南人道画中囘
　　泊虎山桥
　　南人相见诧杭州自料西湖让一筹天为渔家开下崦晩宜书舫驻中流新诗已判纵横写佳境从教次第游孺子歌声何处起落霞孤鹜水悠悠
　　饮七寳泉
　　谁将七寳地贮此一秋片月从空堕清泉出壑流冷涵山骨瘦细咽竹根幽半勺能消暑名宜水记收
　　入墓寺
　　高登邓尉山遥入墓寺老僧具衣履出门迓予至落落长松间一径独深防鞺鞳钟磬声鸟雀少惊异仰面睇山腰殿宇危若坠长廊扫清风脩竹自为篲结夏四五人趺坐更无事树宻山果悬草深井泉秘盘旋登小楼洞庭正相值洋洋太湖波兀兀林屋翠始知众山中此寺真画笥闻昔万峯老卓锡据兹地道行既孤絶遗言有髙致化去动吴人金帛争布施歳久骨当朽遗容未全敝禅堂昼寂寥云水乏供馈惟余佳山水不改太古意磨厓纪胜游吾当一题字
　　憩奉慈庵【庵中有白山茶】
　　野寺堪逃暑登登去扣闗林深长碍树路转又逢山石鉢分中饭云房借半间玊茶花落尽坐抚不知还
　　登光福凤冈
　　昔年曾学登山法纵歩不忧山石滑舍舆径上凤冈头趂此凉风当晚发逺山朝臣抱牙笏近山美人盘鬒髪我身如在巨海中青浪低昻出复没山下人家成市防家家炊烟起曲突梅林屋宇遥隐见一似野乌巢木末寺僧见山如等闲翻怪羣山竞排闼偶凭高阁发长笑笑我胡为蹑石鉢夕阳满目波洋洋西望平湖更空阔山灵为我报水僊预设清泠供酒渇吴人非不好登山一宿山中便愁杀扁舟连夜泊湖口舟子长篙未须刺懒游已笑斯人騃狂游不学前人达若邪云门在于越何必青鞵并布韈
　　饮海云院百丈泉
　　白云翻海涛行人无踪兰若因以名秀倚青芙蓉兹山非百丈泉名与山重问泉所发源寺僧偶相逢防防出乱石防防循长松山中不凿井饮足忘深冬始知白云多防此蜿蜒龙品评借道园遗墨无尘容所恨生也晩操杖何由从歩来当长夏坐挹清心胸纪事强追和岂图碧纱笼谪僊咏瀑布莫访香炉峯
　　观海云院连理山茶
　　奉慈山茶好标格花开如杯呈玉色海云山茶更絶竒竒处不论红与白两株竝植东轩前宻叶如屏遮几席枝柯一一相交加为是同根忍分拆初疑一人独义手忽作两人仍促膝少焉掉臂才跬步又复控拳当肘腋碧玉磨沙成玦环青丝绹索分徽纆我来庭际稍摩挲引子春虵忧毒螫试量旁榦得三围每扫落花凡一石风霜饱歴三百年未识何人手中植寻常绕树多诗客堦下莓苔留古迹河中曾辱昌黎文西蜀休夸孔明栢世间大树尽有之似此山茶何处得







　　家藏集巻五
　　钦定四库全书
　　家藏集巻六
　　明　吴寛　撰
　　诗四十三首
　　与参政祝公游正觉寺【寺为元陆志宁别业旧多梧树相传志宁毎洗之更有竹数种因名竹堂后废有僧洪创为寺】
　　陆公已逝逐浮尘洪老重来刈野榛百畆园林成故事一天风雨醒游人碧梧净洗今何在脩竹丛生旧有因白髪耆英留醉墨晚凉传玩席间珍
　　吴仲圭钩勒竹【仲圭嘉兴人号梅花道人葬处题曰梅花和尚之塔】
　　画家不见吴道子石塔尚记梅沙弥百年笔法兼众妙又向人间防竹枝秦川织锦文碎嶰谷截玉形参差苦心却怪扬雄语雕虫篆刻嗟何为
　　喜雨四首
　　雨挟风潮势未休何人对此独忘忧桔橰挂壁农夫坐起舞茅檐忽打头
　　农家勤动自新春怪见平畴有断纹孺子何曾知稼穑过庭沾湿亦欣欣
　　不饮何曾説半酣饭余扪腹已堪惭疎慵又感天公惠午后当阶雨最甘
　　荒园频溉趣奴星晓起常闻汲井声菜饭始知留客易花阑更觉照人明
　　与贺美之过陈湖访陈氏昆仲再宿东明院时玉汝居京师而主僧顿公已前没矣因遗其徒良琛
　　东明院里重投宿偶见前题一嘅然欹枕乱蛩如昨夜入门高树却多年季方不与元方在小朗还同大朗贤何处玉笙吹未歇山扉新月照人眠
　　过碛沙寺【寺西有蛟龙浦中有藏经坊僧云鸟雀不入坊中元诗僧圆至天隐自江右来居此号筠溪有诗集】
　　日斜湖上过野寺倦登临老树风声合頽垣雨迹深蛟龙濳近浦鸟雀避丛林不见筠溪叟诗禅久絶音
　　韩文公度蓝闗图【光福徐太守家藏】
　　韩公上书谏佛骨自分投荒生不还忍寒作诗示侄辈千古增重蓝田闗闗门雪深阻去马直气早已开衡山唐皇殂矣骨亦朽瘴江无墓空潺湲呜呼瘴江无墓空潺湲潮州庙碑不可删
　　逺游
　　嗟彼城市人而有江湖想如何屋下身忽在扁舟上逺游无定踪日日凭五两南风舟尾发千里落吾掌如观山海图瞬息歴九壤扣舷歌离骚八极愿长往旁人发大笑此语意何广屈子百世师未许后人仿
　　酬海虞陆生写赐服像
　　胪传春殿偶前行赐服深惭出上方岂为形神劳绘事故慿粉墨着恩光诗中曹氏今为庶壁上吴生逺擅塲归到山林还有托幅巾偏称鬓毛苍
　　李龙眠刘阮遇僊图
　　谁与龙眠作画评高唐云雨笔端生欲知刘阮天台事试读韩子桃源行
　　赵松云长江叠嶂图【李贞伯藏】
　　长江滔滔向东泻忆昔扁舟顺流下慈悲阁前浪花白两岸青山似奔马蒹葭杨桞风飕飕江行六月疑深秋归来已是十年事看画偶然思旧游江流树色非邪是仍见山腰隐高寺赤岸沧洲杳霭间只尺悠然起愁思苕溪影落鸥波亭王孙弄笔何时停北来戎马暗江浒千古遗恨归东溟
　　题张外史伯雨赠曲阜孔君诗后
　　结庐句曲号贞居石鼎千年句法如所有白云难赠客岂无清露可为书湖隂小阁题金菌月下高冠制玉蕖白首交游洙水上归儒深恨早囘车
　　王叔明山水图【叔明号黄鹤山樵】
　　黄鹤高楼已捶碎空有江南黄鹤山山深有客持樵斧终日置身林木间临风高歌白石烂隔水或看秋云还老夫亦有幽居兴对此径欲移柴闗
　　倪云林墨竹
　　古来画法即书法时从用墨窥良工云林胸次本高洁墨气自与为人同扁舟日暮过甫里竹梢落纸含清风想应停笔怅然久诗思遥逐天随翁
　　沈恒吉小景
　　扁舟同泛十年前夜宿西山一坞烟逝矣斯人犹在目古村黄叶带清泉
　　画鹰
　　林塘秋晩木叶稀瞥然如褰原宪衣野鹰木末俯首睨岂欲供尔清晨饥严霜涂涂百草腓平郊且莫张虞机天空海濶羽翮健终当一击奋我威区区鹑鸟何足数草间任尔东西飞
　　画鸡
　　杜翁昔赋缚鸡行韩子曾联鬬鸡句朱冠銕距本同形勇怯在人分感遇鸡耶被缚良可嗟鬬鸡虽勇何足夸争如此鸡只独立昻然不属诗人家
　　过吴江瑞云观【陆道判建黄文献公有记】
　　笠泽矶头访瑞云洞门高掩寂无闻重湖急雨过龙阵小坞乱石眠羊羣有懐庐山陆脩静敢比防稽王右军与客松隂论往事摩挲残碣慨遗文
　　舟经荻萹阻风留宿王抑夫田舍【时水荒后】
　　歳暮江村落日悬谁家渔网设平田岸头行客讼风伯堂上主人疑水僊斗酒急呼聊慰藉扁舟欲去重留连荒溪白屋炊烟少县吏那堪横索钱
　　题王叔明遗沈兰坡画
　　黄鹤山人樵古松踏月夜访兰坡翁浴鹅溪边放杯酒尺素顿发青芙蓉百年坐卧松雪中似舅宛有王孙风谁教彦逺作画记姓名也合收王清霜不管坡兰丛兰芽仍茁吴门东山人倒骑黄鹤去黄鹤一去青山空
　　已亥上元夜有感
　　夜堂春酒十年前白发朱顔笑语传孤露余哀双袖湿凄凉无寐一灯悬长街未尽人犹走急雪初晴月正圆身在故乡悲感集他时今夕况幽燕
　　胡瓌畨骑图
　　汉家诏下五将军铁骑冲寒度塞云终信奇功收幕府如今不是奉春君
　　韩节妇
　　阊门烟火万家稠独掩深闺赋栢舟曾识市中无二价肯将从一负韩休
　　为姚文裕题画
　　忆醉园池之上悠悠二十余年城里人家似此画中风景依然
　　与李贞伯游东洞庭六首
　　过木渎
　　舟行三十里初向渎川过客路偏逢雨人家尽枕河桥横光福岭水接洞庭波倐尔嗟春及田间见荷蓑
　　舟行出胥口
　　孤篷遥棹太湖心着雨高山水墨深积气上蒸炊正熟弱流西注压将沈不因迢递辞清赏转觉空蒙助醉吟诗里白公夸月夜未知奇观属春隂
　　游太湖翠峯寺
　　步转危峯路豁然梅花丛里见青天春泥不汚登山屐又过长松啜冷泉
　　兴福寺小憇
　　九坞寒泉一磵流遥从木末望山头春风未扫禅林雪更为梅花半日留
　　湖上望西洞庭山
　　百家栈上望西山纵目遥过销夏湾未遂真游劳指防聊冯高兴去跻攀石坛相距才十里林屋都来有万间报与山灵须少待防将亲手扣僊闗
　　饭法海寺
　　行尽松杉岭渐平日高深谷喜新晴山楼饭罢浑无事独倚危阑听水声
　　游惠山入听松庵观竹茶炉【庵有皮日休醒酒石时侄随侍赴京命和二诗】
　　与客来尝第二泉山僧休怪急相结庵正在松风里裹茗还从谷雨前玉碗酒香挥且去石牀苔厚醒犹眠百年重试筠罏火古杓争怜更瓦全
　　游金山
　　大舶西来趂晩潮留云亭上兴飘萧水从灔滪流偏急春到昆仑雪尽消万里京华瞻北极一时人物慨南朝中泠入口平生足坡老诗篇已命骚
　　瓜州阻雨留曹氏舘
　　水长瓜州上鮆鱼高楼三日雨疎疎主人能慰江南客晨起呼童作笋菹
　　宿邵文敬清江官舍为题高房山画巻
　　淮南春夜风兼雨空堂萧萧杂人语户曹好客无与娱故展长图慰羇旅大山矗矗如覆釡小山厯厯还聚黍人家隔岸见衡茅艇子随潮归浦溆眼昏莫辨云中树据案呼童执高炬千里悠悠亦逺游却喜意行无险阻阖闾城中为我家俗事到门多峻拒平生惟有山水縁招我登临无不许忆昨离家始浃旬此物依然入东楚乃知高侯画有神未让道宁与僧巨愿君从兹慎藏弆对棋宁赌淮南墅
　　过吕梁洪
　　力尽千艘势若倾隐然门限入彭城汉封岱岳分来脉禹凿梁山拟旧名高岸茅茨民舍稳绕滩风雨客心惊平生亦爱王阳语壮嵗难辞险处行
　　徐州阻风
　　苏家故事留诗句仍见夜中风雨来水激万艘难捩柁鼓行千阵不衔枚怒号应撼藏蛟窟奇观须登戏马台河上去程谁算得拟寻石室吊桓魋
　　与徐仲山东行五首
　　望峄山
　　鲁郊空且旷目力安能穷倐见千仭青横截乎其东羣山相后先蹲踞犹儿童尼丘亦逺避何曾数龟尝读禹贡书其阳产孤桐剪伐成何用茅茨舜为宫谅惟制琴瑟搏拊归良工因之懐古人仰睇云霄中
　　观泗河
　　四源合一水古河因以名望之千顷永日汪然清荡揺邹峄山映带兖州城余波入漕渠资国功匪轻疏濬借水部来往劳经营欲渡免舟楫石堰筑且平临流一纵步鱼鳖不我惊即欲穷其源何惜此数程念昔洙泗间讲业皆诸生河广岂水然圣泽惟盈盈兹游幸沾溉自庆非徒行浴沂效前哲春服亦既成
　　入孔林
　　两楹既梦奠黯矣斯文光巍巍鲁城北冠屦于焉藏墓木不可辨合抱十万章知为门弟子移植来四方惟昔治任日相向哭且伤孰知千载下儒者犹心丧愚生复何幸瞻拜俄其旁去我有周末蔼然觌温良如陪游与夏执贽同升堂惓惓东引领夙愿今始偿峄山千仭高泗水百里长何必四尺封天壤俱存亡
　　观手植桧
　　鲁宫久已壊孔宅仍如新悠悠二千载手泽嗟尤存所存匪他物竒树当高门矫矫厯霜雪青青出埃尘亲承时雨化生意常欣欣相传借文字烈火经嬴秦而此特萌蘖挺然异其羣羣木绕庭际合抱高入云寻常岂得似隐起成旋文端如人索绹徽纒依然分米芾好奇士于道未必闻玩物有述作意与石丈均我来重谒拜欲去步几廵维鲁多松栢斵度见诗人徂徕与新甫遥瞻失嶙峋
　　谒宣圣庙
　　林立穹碑蚀古苔广庭端拜殿门开玊封高竝东山峙圣泽长盈泗水洄已冷阬灰科斗出未行绵蕞太牢来只今老树成连抱天遣森然愧宋魋


　　家藏集巻六
　　钦定四库全书
　　家藏集巻七
　　明　吴寛　撰
　　诗二十九首
　　再至都下葺故庐
　　城东地僻称吾曹匠石功成屋脚牢九市尘埃真可避一天风雨漫相挠不嫌巷隘妨肥马却爱墙低过浊醪终老吴门敝庐在叔孙必葺笑徒劳
　　答潘时用和前韵有卜邻之意
　　词林无事本清曹颇胜山虞掌兽牢半畆住来邻可卜一朝谋定客休挠过从须免投空刺称贺先判出宿醪緫道诗人家具少载书仍有借车劳
　　送表弟吴子高南还
　　冒暑拏舟来冲寒上车去非闗好逺游骨肉情深处
　　寄洞庭施翁二首【故修撰槃之从父】
　　流泉匝屋老梅村忆接春风笑语温曾识醉翁山水意为收尊爼只开门
　　先朝翰撰是诸孙白发清门古道存送客过溪成久立不扶藜杖到黄昏
　　送蒋元用知乐亭
　　雨后泥途仆马劳东驰急欲试牛刀早从乡里知民事不为科名重吏曹海岸循行秋水盛淞江瞻望白云高汉书每爱桐乡説史笔无能亦强操
　　憎蝇
　　依然秋后转多蝇信矣欧公作赋憎谗説欲行曾止棘寓言犹在却疑冰绞防取象縁交足挥麈妨眠罢曲肱一夕北窗寒气至营营知尔亦无能
　　送顾郎中天锡调永州同知
　　西南山水富清幽子厚文章记永州此地一行殊不恶何人三黜独无忧全家下瀬冯孤棹空槖迎寒典敝裘便道吴西亲展墓却非前度望松楸
　　苦雨叹
　　朝雨风从西暮雨风从东东风西风朝复暮绕檐雨脚惟随风长街泥深困牛马广庭水漫欢儿童今年春熟已无望秋禾复偃沟塍中禾头生耳应俗语哀哉嵗计嗟成空朝班侍立日复日日闻银台陈疏封四方水灾什六七祈免二税须年丰圣君无为抱渊冲一语悉属司徒公司徒经制在国用爵赏所费财当充江南被灾已十载田畴今与江湖通都城此雨有深意天欲示人如发蒙诏书寛大行当下作诗欲贺耕田翁
　　为陆病逸题画
　　一卧茅庐三月深出门秋水散啼涔亦知病里多新语不肯从人换槖金
　　送马庭简赴福宁州判
　　胸中贮书十万篇清诗妙墨皆堪传平生知己有我在当世防人知子贤向来六馆同周旋石城风月仍年年青袍徒步赴铨选白日旅舍穷残编年余五十得州佐差胜抱闗幷乘田眉间乃有毛义喜便道得过庭闱前上堂捧酒拜家庆纡朱曳玊何须怜秋尽黄花开未全小春想见江南天临平山中乐三月雪晴好泛闽江船
　　次韵题元新昌吕孝子徳升诗墨后
　　百年纯孝出儒门天意能令片纸存手迹封题聫从子人家收拾仗诸孙蛛丝煤尾呈奇物春雨秋霜感厚恩南望沃洲山下路草堂风月冷琴尊
　　夀徐耕学
　　邓尉山中一布衣筑堂住近钓鱼矶扁舟绿水才三尺小圃黄花满四围公府招延开幙久里人争讼入城稀祝翁强健长如此老作田邻愿莫违
　　夀义门郑仕信母八十
　　白麐溪上旧旌门举案何曾有妇言独向一身完至行能令三子荷慈恩长绳欲系西飞日春酒来如初发源前去耄期才两武含饴还待哺孙
　　次李賔之用陶韵止诗
　　昔观止诗诗意谓诗已止防然吾丧吾翻在辩説里渊明宁止酒文术乃责子苦思得孟郊新声有侯喜纷纷诸诗人一言予可起何况数百言和荅各有理兹事已三年屈指丁及已穰穰京邑间散落亦富矣秋水盛吕梁安能辨涯涘寥寥十二篇眼中邈商祀
　　腊八日赐宴
　　诏遣长筵列鳯池人间节序九重知食传内饔真成例坐接同官易得诗雪里高寒瞻玊宇风前防动识朱旗十年左掖频分席深愧黄封酒满巵
　　与陈起东食腊饭
　　歳暮相过恨少欢小筵腊饭拟春盘休开碧碗抄云子旋把金刀镂雪团故里几人同雅集吾生今日本闲官天寒更为呼尊酒醉后犹能赋伐檀
　　寄光褔徐雪屋
　　吴下隐君徐雪屋久縁山水伴渔樵孝防有士还堪荐贫贱于人真可骄书巻夜当岩月展布袍寒傍渚风飘铜坑深处杨梅熟尚忆题诗坐石桥
　　庚子立春朝贺
　　金阙遥开动乐声殿前袍笏侍春卿歳星忽傍东方起晓日初辞北陆行拟学宋臣题帖子待看唐室进傩名礼成再望天门拜列坐均霑锡燕荣
　　读陈玊汝纪梦之作
　　忆年三十忧无儿纸上僊翁谁赠之沈卿自云手亲写俨然挟弹张须眉悠悠十五流年内儿子三得仍三遗门悬弧矢虽暂喜架挂襁褓翻深悲只今沈卿亦逝矣厚意虚辱令人疑翰林吉士东吴产长身广颡兼丰頥视予屈指五年少三儿玉立肩参差尚忧娶妇孙未抱天生两臂将安施沈卿有子尤善画良夜梦感僊图披起来捉笔忙志喜一段竒事成新诗陈君陈君真好竒向人説梦何其痴惟君有子昔无梦如我有画今无儿苏家轼辙亦偶尔此例岂可攀而为从来仁者説有后敢以天道寃无知君心不足陇还蜀我欲易满尧之防明年相与发一笑我当弄璋君含饴
　　辛丑元日次韵罗明仲洗马朝贺
　　紫垣兵卫法句陈立仗天阶满瑞麐律应宫县分气光生庭燎散星辰周诗所愿无如夀尧徳难名緫是仁玉殿三囘叨侍从衣冠深沐御牀春
　　郊祀毕承天门迎驾
　　礼成郊祀属新年盛事休夸古赋传万马尽驱惊海泻六龙徐度识天旋日高衮服依黄钺风细韶音隔防防只尺尧眉真可覩华夷拭目共争先
　　庆成宴归招陈起东赏灯【正月十四夜】
　　公署斋居长曼曼三日尽将荤酒断故人契濶令我思欲往从之足如绊翻然骑马何处归御宴日高初饮散腹囊例许携其余犹有郊坛牲一段午窗坐睡晩始醒妇辈堪呼仆能爨盘飱已具酒有无拍拍欲浮欣满罐竹炉火暖酒渐温瓦鼎汤鸣肉先烂作诗聊代折简招及此孟春今始半客中无物相与娱一盏华灯光灿灿烦君为我搜诗膓佳节岂宜空对案酬和惟应陈与周【玊汝原已】要见累累珠一贯怱怱步屧不可迟他日来观成禘灌
　　元宵独坐
　　屋底烧灯俗强同莲花照眼瓣能红月光转向中天好人意何如昨夜浓【十四夜与起东玊汝原已觞咏至三皷始散】故里闗心惟弟侄谁家拍手有儿童春风又报城门柝起步空庭见断鸿
　　翰林宴集阁老以宣召去
　　白玊堂开酒未防忽传中使下金銮汉家事事归台阁犹幸三公坐不安
　　送孔宪副赴广西
　　十年大夫官亦荣萧然被服仍儒生胸中自有万人敌何劳擐甲兼操兵岭南羣蛮昔猖獗干戈满眼尸纵横连民窜伏遍荒野高州残破余空城是时君来作民牧仰天誓欲安黎氓身骑羸马从孱卒瘴岭恶谿循数程羣蛮望见遥相惊我来惟伏信与诚片言开谕才脱口马前罗拜咸输情腰县木牌悉听命手断药矢谁违盟弱男寡妇免系累山谷日昬犹哭声惟连惟高我守令汝獞汝猺吾父兄军中主帅骄心萌谓此已降皆可刑独将一身保万口讫今军旅休南征君于异类且有徳斯民眷眷能相倾祝良张乔世重见人物信是吴中英外台迁擢终借冦上国追随争识荆同乡数聆情话好偏怪不肯夸功成迩来用兵贵神速【时有威宁海之袭】下僚旋踵登公卿以君累歳出死力有司岂合先知名迢迢桂管古所置领檄再作西南行投荒厯险自无怨公道借借归时评奇功聊尔录一二碑文敢拟淮西平
　　懐脩竹书隐
　　春寒漠漠雨溟溟假寐书牀午梦醒十载客居便巷陌一时乡思绕园亭繁花照槛知堪赏乱石钩衣忆所经恰有古苔三亩绿都来脩竹万竿青当窗好鸟通人语挂树危藤学字形日射韭畦朝可剪香凝防室昼常扄鹿塲旧筑犹存号鹤冢新封未刻铭架上残编归拟读移文不待北山灵
　　题倪云林画【云林晚歳斥卖田宅念其友张伯雨道士贫而且老持其金悉畀之后党祸起富室多死徙云林独无事人始赏其有见王光庵为墓志特载其事】
　　黄金散与列僊儒江上扁舟逐钓徒为语纷纷评画者要知迂叟不为迂









　　家藏集巻七
　　钦定四库全书
　　家藏集巻八
　　明　吴寛　撰
　　诗四十四首
　　分题武城送奚郎中归省
　　舟行漕渠上日暮临孤城泊舟试借问因得兹城名逶迤无百雉人烟少交横蕞尔齐鲁间独感郎官情吴门至洙水岂乏三十程偃也能北学学道功乃成一朝辞孔席去作邑宰行为治以礼乐用武忘甲兵宣尼昔枉驾辙迹犹分明壮哉孰非县不贮弦歌声遗风被千载易使还黎氓问俗野烟起懐贤春草生因寻言游室更酹澹台茔
　　分説字韵送起东赴江山教谕
　　门前短狐裘下马立深雪忆君逺来初寒气方凛冽俯仰曾几何时已向热三日春风颠黄尘没车辙城南大道傍正怪柳可折悠悠二十年防合嗟久缺旅馆相过从情话始亲切新檄复自持向我忽言别别路何所之遥遥指东浙邑以江山名信美不待説独言抱高才进取一何拙长须渐斑斑仕版仍下列幸惟师道崇君子意所屑置酒临长濠适值修禊节觞咏争骋懐我独如哽噎挽衣不能留越柁行且捩惟君处乡闾早歳得诗诀运思无凝滞往往笔为舌客居屡相投佩诵总清絶只今屛障间一一悬佩玦离忧聊借兹庶几自怡悦分服字韵送姜恒頫御史赴南京便养
　　落花芳草连平陆骢马行行入南服岂无斗酒可留君头白高堂懐就禄娄水云低异太行秣陵天近如韦曲过庭莫道谏书稀手中自削三千牍
　　谢孙希説送蒲团
　　新编蒲叶未全干倦坐藜牀每弄丸罄矣相随无长物块然【阙】付此闲官禅心似彼何时动病肘从今有处安聊就坡翁偷谑语一诗换得两尖团【东坡谢送蛑蝤之句】
　　为费廷言题沈士偁画枇杷双鼠
　　古诗三千兼刺美孔笔不曾删相鼠齐谐志怪到张华博物应疑鼠有牙虫鱼注成非磊落韩子作诗讥郭璞后来埤雅亦何为中有鼠谱烦农师鼯鼬鼱鼷本同族散在人家称小畜画图此种栗鼠否竹防野处同其俦纷纷恣食高廪米昼伏穴中那有体一前一郤夸委蛇李斯为汝误已多暖风吹林金颗颗独在江南饱珍果永州事败无孑遗甘与鹪鹩守一枝
　　张子俊画松【周尚文太仆藏】
　　案头佳楮不盈尺上有千丈之长松非闗月落影如许连蜷欲起双蛟龙我方隐几当清昼彷佛徂徕见深秀空堂飒飒风声寒满把棱棱霜骨瘦昔闻张卿人品高王芾与之称二豪凤池挥洒出天趣往往笔底翻波涛杜陵诗翁去我逺愧此毕与韦偃故园旧种隂已成独客燕山歳华晩
　　过玉汝半舫斋观童子种植
　　豆篱瓜圃旋看成坐觉斋居意思清待到翠隂堪覆坐老夫须挈酒壶行
　　歳寒三友图
　　桧生岩壑里凛然歳寒姿众卉岂不好贞心少相知南望庾山麓北瞻淇水湄气味虽脗合犹恨道逺而生绡才盈丈一旦聚于斯匪借缩地术良工亲手移能事出腕指托物由心思邪人多党与蔓草难芟夷正士每特立嘉树不附丽时或倒置之山苗反离离惟此一堂上霜雪同襟期聊因草木类窃比唐虞时后稷既在位继以契与防纷纷共鲧辈末路将何为
　　陆参政挽章
　　一世惓惓义举心宦途豪俊每披襟秋台吏牍阳春暖炎海戈船岛屿深客满郑庄曾置驿人如陆贾却无金锦云溪水声呜咽执绋何劳更托音
　　端阳日【是日夏至】
　　夏至端阳一日来人间节序并相催饭包青箬为时食瓮拆黄泥有宿醅幸少俗尘栖陋室喜多甘雨润枯荄此时又作家园想笋箨藤花满石台
　　寄顔澄之工部
　　京口相逢又一年别来书札赖人传午窗睡起频挥汗最忆金山共饮泉
　　郭忠恕雪霁江行图【沈啓南藏】
　　路出三峡风飕飕江天雪霁宜行舟水枯灔滪高突兀木叶落尽俱东流艨艟相聫蔽江下半空结构如危楼两舷之间可走马主人恐是王益州独嫌百物具篷底如何不设戈与矛后系一舟亦千斛什器满载余瓿瓯青帘翠幙互掩映防绳锦缆纷绸缪玉炉频爇沉香火寒气不到瑚钩篙工柁师噤无语指落层冰谁为收安得挽以百牯牛代汝仆夫力且休人生得意在富贵乡里小儿惊宦游望中隐隐连逺洲深树落照哀猿愁日将暮矣泊何处万里几转青山陬狂僊画笔穷防捜图外意思令人求陶翁愿弃五斗米未肯折腰从督邮飘然轻飏孤舟去惟有葛巾犹在头高哉斯人谁与俦呜呼高哉斯人谁与俦
　　送伊徳载赴南京刑部
　　阙下争看进士袍南行又喜入刑曹青云濶步空尘土丹凤孤飞好羽毛茂苑百年门巷旧【先世吴人】甲科两世姓名高【族叔侃丙辰进士】不须分禄遥为养甘防公余手自操
　　题画送陈明逺赴丹棱令
　　洞庭木叶起秋思正是扁舟入蜀时十里山城知卧治巻帘清昼见峨嵋
　　赋銕瓮城送费廷言归省
　　銕瓮城何崔嵬孙吴昔此作京邑万夫筑土施金椎上有千雉环列下有四门洞开隐然屹立絶飞鸟独许北固山相陪吾尝登其上纵目重徘徊西瞻秣陵树南望姑苏台北瞰长江作衣带东观巨海如酒杯城中多居民市肆浮红埃时平目不识兵革城闉积雨生青苔万室相掩映水曲幷山隈兹城真画笥收拾能兼该芙蓉楼头朝日出鳯凰池上春风来官寮登高或乘暇能赋岂乏王与枚郡人暂从天上囘都门车骑声喧豗当筵何物可赠别一阕銕瓮歌新裁北固有时崩銕瓮无时隤诗家比兴义窃取坚为君操高为才秋江水满君行哉
　　与僚友出城饯廷言后入月河寺
　　月河秋水防城隂十里沙隄马迹深自笑竝游如宿约祗缘清坐费新吟危亭近逼孤云角小径濳通万石林不是已公留客住晩天凉思正盈襟
　　为李瑞卿寺丞题王叔明义兴山水图
　　阳羡山深懒杖藜卧游三日路仍迷云中望见乘舟者始识遥通罨画溪
　　与蒋宗谊城东观泉因忆旧谈越中五泄之胜
　　秋早俄惊急雪流夜来高岸雨初收同行赖有三山客试问何如五泄游歇马旋成燕市饮扣舷遥想越人讴玉泉山路凉风爽还约寻源向上头
　　次韵张汝弼见寄【其诗有诗法将随陆放翁又立命独嫌磨蝎宫之语】
　　尽去淫祠如狄相大兴乡学类文翁郡中有守今难得岭下斯民久不逢诗法雕虫成小技术家磨蝎忝同宫逺期君子来朝日横浦风高起雪鸿
　　任月山九马图
　　前元画马任月山九马意态皆天闲开图似具方臯眼不在骊黄牝牡间日午归来千里道渇者饮泉饥龁草风前汗血流未干仍见双蹄腾枥皁曹韩已逺图有无犹赖杜老诗如图慨予何以慰马癖空对騄駬幷騊駼唐家自得王毛仲一时下乘千金重此图巻却勿浪开旅獒日日宜蒙诵
　　悼彭侍讲先生
　　江右才名束髪知商家三俊用何迟乡贤忠节心相契古作雄深力独追壁宿云昬愁永夜潇泷石润瑞多时澘然一掬临风泪谁説东坡只哭私
　　秋夜弹琴作醉翁操
　　偶弹醉翁操载诵醉翁吟斋居当月夕风露正盈襟谁云在城市而独非山林似闻松风起吹落古涧隂涧水相和答琅然有余音神游幽谷底步入琅琊深翁貌殊秀伟幸哉见于今挂壁有长图山林气萧森高人多古意亦复弹吾琴纷纷流俗外谁识此同心【时陈玉汝以所藏朱泽民松溪琴士图索题遂及之】
　　与原已过玉汝半舫斋看月时八月十四夜
　　锦袍寒重未成眠飞盖西园又一年桂魄强论千里径人心犹待十分圆天低韦杜看逾近夜久奎娄坐稍偏更拂冰弦弹古调醉翁余兴付琅然
　　重九日与萧汉文出游城南
　　诗家长不负清秋疋马城南又出游霜落茱茰经古沜烟横苜蓿度高丘莫论来歳知谁健还怪前人管蝶愁向晚悠然何所见青山依旧满墙头
　　再游城南
　　登高始经旬野景宛非昨园空秋叶深山净寒云薄清尊喜共持破防重落日暮淡忘归黄花翳孤壑
　　送僧道茝游五台
　　头白吴中一老僧惯将双足付崚嶒如今又向五台去此是诸山最上乘
　　谢孔昭临黄大痴画
　　大痴道人避世士移家旧隐虞山里早年能画老入神落笔虞山宛相似深林依稀村坞重水口近与昆湖通高冈磈硊势欲堕此老前身黄石公百年以后谁其亚昔者吴门称老谢案头临画似临书咄咄逼人真可诧风流前辈杳难攀谑语空传谢叠山窗中逺岫依然在天际春云仍自还【孔昭善写山自称谢叠山】
　　陶靖节归去来图
　　揺揺轻舟暧暧故里陶翁归来僮仆咸喜柔防将停长缆斯理迎者谁曰维五子舒宣前拜继以阿端雍佟傍门翟氏整冠家人相见孰云寡欢督邮何人县令何官治我三径谢彼五斗束带则难荷鉏何有力耕虽劳赖有浊酒一杯对持田父我友歳荒乞食翁则不贫荜门柴车素琴葛巾孤松可抚髙栁可薪佳菊可采幽兰可纫使翁乏此中亦自乐乐夫天命而无愧怍白云遥遥懐古有作班庐既返斯语自昨两晋文章惟归来篇画史运笔丹青乃传王室终燬相门独全荆轲之咏又孰传焉
　　悼张亨父
　　词林何事失斯人不见风流迥出尘昨日退朝鞭共举他家聨句墨犹新棺停旧舎魂归逺车过长街腹痛频无力能为孤寡计题诗聊复报闗津
　　咏邵文敬所藏转刀
　　铄金巧思出工倕独抱机心展转危报主久知深自许授人难辨倒相持笔端字悟藏锋妙囊防锥嫌脱颖迟诗社埋头羞锐进吴笺一割尚差差
　　咏汤妪
　　笑汝皤然似一公穷冬相伴胜房空三缄口不思援上九转肠应为热中诗咏懐春同少女礼云当夕称衰翁平生知足浑无辱不恨孙布被
　　次韵答賔之作书戏效拙体
　　书家新様出眉山若拟丰姿定玉环砚沼百坡空对影管城一孔但窥斑临摸恶札劳唐楮结构奇材得鲁般此意亦知聊戏我试看搀夺语尤顽【来诗小序有勿怪搀夺苏家行市之语】
　　再答
　　西台退笔塜如山魏晋书家尽辙环长爱弱毫能瘦硬戏将浓墨故斓斑物知久假非真有师出无成定早般【般与班同赵充国传般师罢兵来诗后题曰行且还故步矣】歳暮百篇期和答莫辞呵冻手偏顽
　　三答
　　苏墨穰穰满屋山宿缘疑是手探环马形始悟当书尾羊鞹无劳强索斑屡屈汉庭陪綘灌逺输齐粟荷姚般社中一笑同游戏三絶君仍有絶顽
　　四答
　　春风初起到燕山书客朝来喜赐环诗阵且教旗正正朝衣空涴墨斑斑防颇谢罪宜先蔺赵鞅行军已殿般只尺西台还故步雪当独立愧疎顽
　　五答
　　都下才名李义山诗筒相送几循环寒蛩入户声初咽拙鸟成巢羽独斑聊复据鞍如马援不因夺邑愠劖般壮年已受书坛戒幸少童心莫比顽
　　次韵答谢于乔送石首鱼腊二首
　　腴腹无劳重剖开依然尺素喜偕来野人顿顿宜常食甲第纷纷自满堆雪里作羮夸道韫病中和粥慰僧嵬【佛经云比丘有疾可以食之】相逢旧是烟波客兴绕江湖句易裁篛笼擎送手亲开片玊遥从海藏来自取刳膓胶独饵【周礼鱼饵】若敎骈首石成堆名传诗客如通印力尽渔工学背嵬楚俗未知鲜食美莫临陶鼎索新裁【答賔之之戏】
　　答于乔次韵谢送冬笋
　　西郭清风棊墅开门前俗物敢持来聊供香饭抄云子为想长镵斸雪堆空腹冷含金碎壮心未怯玊崔嵬知君能画非馋守乞与鹅溪绢剪裁
　　又答賔之次韵
　　吴船遥泝雪江开曾绕筼筜谷口来鹿角几时林下解蒲芽何物市中堆小盘朝送情偏雅巨室山装势亦嵬人説孟宗多孝感北堂供馔手亲裁【时賔之母夫人初病愈】
　　谢冯佩之次韵送盐笋
　　桃竹初疑一束开齿牙还辨越船来囊盛藤子新题帖饭煑芹菹漫作堆兴逐先春风味胜功收斥卤雪花嵬任渠老硬相评品未许伶伦当管裁【盐笋老硬为賔之所评】
　　答于乔再次韵送鱼鲊
　　晴窗裹鲊帖初开碧碗红鲜入馔来礼尚右腴空古制食宜方丈向前堆舌端渐觉香膏美齿上频惊脆玉嵬东海任公今谢傅六鳌须为一时裁
　　次韵谢凌季行送新酿六尊
　　寒掩蓬门午不开东邻新酿叩门来黄封内法何从授红印他家自满堆饮量笑添清浍濶吟肩醉耸玊山嵬青州旧例今重举从事多能未减裁
　　饮于乔家以端砚聫句毕复拾余韵
　　披云离北岩度岭入中夏饮水从溪渔过都倾市贾气陵松滋侯姻缔雪涛姐重借剪楚茅方函斵川椵津津剖马肝濈濈摸羊觟刖足恨蹒跚仰唇惊閜守黒面岂黥含贞口终哑静维有夀焉玷尚可磨也鲁史纪获麟晋帖题裹鲊供给到唐文护持等商斚眉形空爱纎风字仍嫌哆却立敢摩肩偻行当出跨载观七八评重补六一写取友必于兹舍渠总其亚器随诗铭传人当碑刻打岩韵拾孑遗防才任聊且





　　家藏集巻八
　　钦定四库全书
　　家藏集巻九
　　明　吴寛　撰
　　诗五十一首
　　辛丑仲山自宁阳回过宿同朝正旦
　　齐鲁分司地三年不负知过门多旧话下榻又新诗晓日瞻鸾辂春风集凤池聨班同拜舞鹓鹄喜肩随次韵李世贤斋居见懐时予病目不出
　　饭罢斋居撤纸屏定知踏月步空庭上林此夜归鸿落后圃何年睡鹿醒【刘保斋为院长时尝于后圃瘗鹿】防笔淋漓分晓露玉堂突兀带春星髙情只尺劳相望思绕西山万叠青
　　夜坐懐斋居诸公次前韵
　　布衾寒拥对牀屏鹊绕南枝月过庭瞑目谁除童子障斋心自比太常醒花时渐好仍笼雾灯节相催屡问星【俗传元夕晴初八夜看参星】便有玉堂天上意铜罏当案冷烟青
　　次韵鼎仪世贤问予病目
　　药裹长随老杜居全凭坐客诵方书岩前激电空闻烂屋上繁星顿觉疎遥望未能知匹马不祥幸免见渊鱼诗家善谑坡应尔旅馆清斋泽也如似説北门春色近试分东壁夜光余烦君漫举卢仝事此事非予却是渠【时玉汝得子误以见戏】
　　宾之鼎仪以前韵倡和句有及予者答之
　　十日寒叹索居案头空积故人书屡亲药物青囊近乍免朝仪玉佩疎春到能言惭慧鸟日髙犹瞑羡鳏鱼隂铿句法何人得陆贽才名后代如独恨无讥非郐下尚留遗韵岂周余心斋不比身斋者谁识清宵梦石渠
　　喜苏御史还朝
　　昔报分司御史归曽闻父老共歔欷江南列郡同三辅天上羣星有太防白笔手题封事满赭衣人立讼庭稀周家拟用苏司冦只尺威顔定不违
　　寄夀陈楳轩五丈八十
　　天南永夜夀星孤盛事新传自古吴长巷鐡瓶依甲第广庭丝障拟蓬壶山花似锦争来献春酒如渑不待沽玉敕早封周柱史蒲轮遥载汉经儒云霞荡影连华屋鸾鹄分行峙碧梧离席旅酬期客醉当阶答拜却人扶康寜无恙应仙骨僖敏同胞亦美须带索緫夸三乐在将车犹忆二难俱岿然乡里灵光殿久矣丹青范蠡图杖屦未能随父执衣冠独幸接师模广成千嵗従今致晏坐楳轩看织乌
　　送周希正教谕赴嘉祥
　　心系慈闱里名题乙榜前治装初北上奉檄又南旋得禄家无累横经席可专此行应暂屈拔擢在他年
　　题杂画四首
　　策杖何所适髙歌度林丘青山余兴在三歩更回头昔观水村图长爱赵松雪只尺真宛然人家倚丘垤雪湖清可游欲往乏艇子谁筑临湖亭寒波动几水云同渺然细岭空翠色忆在太湖东弁山恨相隔
　　送刘时雍职方使宁府
　　面承天诏下蓬莱路指江西巨舰开持节緫行藩国礼按图兼试职方才锦袍明月神仙去画栋飞云帝子来河汉莫劳瞻望久星槎秋近却须回
　　忧旱
　　云汉诗人咏删余见圣经民情方贸贸天道岂防防赤地连秦晋清流涸汭泾端愁禾种防久待麦苗青竟日瞻雌霓中宵问毕星近郊仍太甚当宁不遑宁丙枕勤图治秋台缓用刑省躬曽下诏逆耳遂俱听好雨当驱魃狂风预杀螟小臣期入贺志喜更名亭
　　王叔明村舍图
　　田间雨过骑秧马箔底烟生餧火蚕偶看王翁村舍景翛然午枕到江南
　　送顾希遂刘以规赴遂昌缙云二县令
　　路指天南处士星聨车清晓发都亭汉家循吏应同传预熟堂前戒石铭【吏部曽摘戒石铭二语为题试选人】
　　希遂持栢子庭古木图求题为其尊翁夀
　　老僧作画真游戏不向绳牀立文字禅余捉笔扫生绡王宰胡为独能事槎牙古树形甚竒疑是蛟龙傅双翅云蒸雾涌不可羁倐尔巻之藏画笥亦知社木非不材全此天年皆自致石罅盘根意却甘樲棘任渠生满地海虞顾翁隠者流有子教成为县侯翁今年纪过八十头白人间无所求日长抱孙坐堂上右手尚能持酒瓯试题古树为翁祝遥与荘子论春秋
　　久旱偶读王半山暮归一首感而次韵
　　八月不雨天防防宿麦半死黄兼青雨师出游风伯阻半道执辔车还停天门万里欲往扣阍人辞谢言谁听盆池养鱼真戏尔勺水亦复扬清泠洛川迢迢不救旱川神防歩夸娉婷安能之洒九土一唱吴歌摇越舲
　　送陈坚逺
　　杏园事落莫已过燕都春有司愧浅陋使子志不伸铨曹重县令谓此民所亲终然被简拔去慰黔阳民黔阳在西南地与川蜀隣茫茫沅湘间曷置子一身朝廷不忘逺一视同其仁逺人徳乃服劳子以抚循子昨来都下本作观国宾买屋柴市南地偏避车尘十年艰旅食家人总防防我数往扣户子辄起正巾清谈尽款曲书画复前陈客中易交结何人最情真如子兄弟贤气力安能振庶防年尚壮美玉终难湮洞庭木叶下水落当知津扁舟逐去鴈怅望逺行人
　　送沈良臣【家有宋髙宗书良惠堂扁】
　　杏苑春风后车尘带落花儒衣初出郭御扁旧传家易许丁寛讲诗従沈约夸扁舟明日路江上暮云遮
　　种竹
　　人间此日六月六独卧北逃暑溽起来手校百家书种树新编存旧箓今朝种竹云最宜况是淙淙雨初足城西佛寺许见分亟往乞之休待促泥涂十里何遥遥健步携筐驰两仆丛林夏半放叶稀新笋纎纎簮琢玉雨余荒砌更旁寻土润长镵还易斸入门便作摩戛声眼中遂有筼筜谷连年生意殊寥寥净扫虚庭无寸菉此君与我多宿缘不鄙闲官故临辱长身嫋嫋凡六辈瘦骨棱棱才一束浅深稀密种如法更记南枝水频沃清风屡为拂缁尘何异振衣新出浴翛然摇动久参差墙下疎隂散朝旭词人墨客防登堂预傍诗坛建牙纛素餐语陋歌伐檀多识名惭收采藚青春髙宴桃李园尤怪谪仙销夜烛好来此地倒壶觞安用他家置茶局日髙相对欲忘味一任连毛并脱粟长庆诗中纪似贤白傅名言斯实録敢作寻常草木看造次下堂犹整幞平生求友益者交劲节虚心尽忠告岂学寻常阮徒散发昏昏困醽醁因懐旧隠辟小园一个茆亭四围緑坡仙为我制诗箴楣上分明揭医俗扁鹊徒闻药最神平居肯费黄金赎醉眠欹枕石牀危放步曳笻苔径曲中林惯去复惯来鸟兽相忘免惊触场开町疃伏麏防巢接栟榈哺鸜鹆燕都再住又三年俗病谁医日忧笃北地髙寒木易雕难同吴越兼闽蜀不图致此到吾庐信是此君多眷属春来雷动箨龙行尚怜地窄身踡局邻家隙地半亩余久矣弃为牛马牿迩来见售教扫除歘见疎槐防繁蓐古井西偏粪壤平移种终当操畚挶沟浍循行防旱干雪天障防従皲瘃猗猗如箦且如苞放出千竿惬吾欲邵家旧例倘可攀小结行亭工自督交游倘识匏翁情昔者诗篇烦再续
　　寄李贞伯
　　金母桥头置隠居近来清思复何如遥知舶趠风吹尽燕子催人好束书
　　送吴徳征
　　溽暑宜多雨南行又见君开尊临积水挂席带疎云片玉昆山出清风建业分乡邦为别意投赠愧无文
　　史馆偶作
　　天阙何巍巍脩廊接髙阁冠佩相追随何曽叹离索值此夏日长深居净炎歊仰惭昔人言兼有天人乐泛观百氏书得意时一噱新水涨玉河流云度朱箔农家望甘雨缘知夜来落阶草回枯荄盆荷承嫩萼欣欣耳目间羣物俱有托安知宿麦空孰与求民瘼悠然发孤咏薫风动檐铎
　　与李世贤游月河寺
　　春闱滥校文喜与子为伴匆匆三试余文巻总堆案夕览不成眠朝披遂忘盥当其忙迫时往往至达旦倦甚复醒然长鸣老鹅乱地与门钥分人従壁钟唤空庭岂不广欲步足如绊谓当撤棘围偿劳借游玩人事各纷纷诗社盟屡叛荏苒入夏来仰天复忧旱及兹得甘雨行潦且弥漫天气今特佳隂晴料能防驾言出东郊尚趁季夏半缓行乏肩舆低载维款段仆夫请所之聊循月河岸野寺虽荒凉当门有竒观雨后流泉长絶胜冰始泮危亭合清隂絺绤也须袒兼为河朔饮酒到请勿算马上谈新诗先此发一粲
　　送许埙还东阳【王允达壻】
　　浙河昔枉棹千里来吴中茅堂乏延款脩竹维清风爱子脱流俗宛然如妇翁信哉得许劭因之想王通当时既别去传闻学弥工固应领乡荐名姓登南宫我重为子喜仕路今方崇却缘感霜露一卧春闱空有司幸借口弗驾车虚攻被褐出太学伏暑怜未终过我复告别仍还浙河东都门雨新霁晩天见长虹津头水势盛趠岸宜孤篷遥遥八华山翠色髙巄嵸读书有旧隠绩学期成功三年藋上鷃一日云间鸿
　　次韵寄潘太守琴
　　闽南阙政赖君修吏治评来汉代优民有田畴歌召杜士能经学比程仇乞身岂为浮言动去郡惟将故事留未老一笻端可却自临溪足与山头
　　送秦廷韶改守建昌
　　京尘漠漠爱楼居卧看天街雨脚疎诗儗前人知可到史修循吏许谁书倘开东阁应先入暂守西江亦美除试向新民谈旧政三年化及武昌鱼
　　送潘栗夫佥宪提学四川
　　豸服初成咏五紽西行兼得里门过汉家暂托文翁事蜀道休聴太白歌诸老词章惟故郡频年交谊共贤科雪消三峡江流急定拟将诗度旋涡
　　彭文宪公挽章
　　馆阁先登宠渥全名齐东里继乡贤史家房杜功难録文苑欧曽法独传四海日长依化国九京天逺隔重泉后生三载相従地坐对薇花欲然
　　王成宪席上赋火肉
　　竹烟冉冉暗中浮佳味谁将制法求熊掌不劳重宴客羊头何用亦封侯黒臀髣髴逢公子白蹢分明出婺州饱后厨人还细聂一盘红玉荐新篘
　　分题习家池送侯佥宪
　　遭时为汉官佐宪游楚地偶过习家池还询山公事遗音有歌童倒载亡归骑后世愧髙情徒然效沈醉
　　送祁至和参政还湖广
　　赤墀忆共接班行当日君犹作正郎久向江西参政事又来阙下沐恩光三年考绩因虞典千里提封过楚疆秋满都城临别意只将诗句纳行囊
　　送萧汉文贵州佥宪
　　连宵不省是离筵空喜当轩朗月悬男子出游须万里大夫能赋已千篇吏曹荐士知无忝王事劳人信独贤坐待髙秋天气爽好懐还托鴈书传
　　为邵日昭题荆南春晓图
　　尚书髙公成絶艺二百年来许谁继爱此荆南春晓图雾雨蒙蒙湿青髻邵君读书当万山诛茆结屋才三间深林卓午日光漏猛虎犹能窥一斑
　　东驾问陆鼎仪之疾次韵罗洗马傅校书
　　廿年翰苑旧儒臣简命东朝进讲频病体卧来聊假日睿思传到旋生春寻常赐食当前席只尺登瀛迓要津想见幽懐多感激秋宵无寐望仪宸
　　野步图
　　山风不防鬓毛凉谁扫迢迢赤岸霜莫怪回头三歩里石林端可坐焚香
　　送李若虚
　　浙中妙山水造化夙所置美哉聚于斯千里一画笥行观与坐阅举笔皆可记其间多诗人良亦山水致李侯豫章产诗骨禀尤异决狱最屡书岂不称法吏苦吟顾无俦自谓性偏嗜骑马长安街推敲见诗意终然胸中竒抑未能肆擢官副外台偶在两浙地阶庭列儒生案牍积文字多暇仍出游兹惟惬吾志扑砚饶清晖新题翻自试寄与蓝田丞吾仍有公事
　　送陈师禹提学云南
　　万里行行马独前外台仍喜得同年【初拟萧汉文不果】路开六诏连车辙业讲诸生对简编銕豸冠髙还自整碧鸡祠古漫相传两张条约曽亲见愿向遐方继昔贤【昆山张节之华亭张时敏近嵗皆以副使在师禹省中为提学称首】
　　送蔡太守赴南宁
　　五马齐驱雪迹深除书新领荷纶音地偏正倚西南事天逺须懐只尺心陆绩清名惟载石蔡邕髙调岂弹琴春风驿使应多便拟报诸蛮总献琛
　　为徐仲山题虎丘观泉图
　　徐子昔年官水部匹马萧萧歴齐鲁运河水满万艘通汶泗交流无壅土归来泉志手亲编好与河渠书并传不识当时陆鸿渐齿牙空味虎丘泉
　　题汀州忠爱祠
　　闽南初置千夫长邓贼乘机潜聚党一朝变起沙尤间山谷羣蛮应如响竹鎗纸甲鋭且坚白昼横行争扰攘尽驱壮者入寨中忍见寡妇啼道上列城有警朝出兵府库大开悬厚赏贼徒失计渐诛夷流血成川归洗荡守帅何曽论胁従刻日搜山当不爽军门有令谁敢违汀州推官独称枉推官在州十八年狱空有颂人曽传宁将一身与贼死身安要与民俱全纷纷总作邀功计道路所获皆牵连下车解缚焚簿籍似此活人知防千卧龙山下陈牲醴民欲祀生翻祀死千年何以表赤心忠爱煌煌有题字独怜仕路终府僚报徳茫茫嗟此止岂不闻玉堂谢学士闽人説是推官子
　　送张兼素
　　北河冰合滞方舟来作京华两月留公议在人书上考壮懐于世抱先忧旋归幸慰斯民望抚字劳従异日酬握手不夸春榜旧南雍风月久同游
　　答兼素次韵留别
　　南去难同郭泰舟客楼密雪故延留来朝初考虞廷绩出守真分汉室忧已似往年重惆望可能终日遂赓酬春风逺召还堪慰聨佩相期凤沼游
　　次韵傅曰川病中
　　嵗暮偏惊客过门方书时与国医论笻拖冻雪当松院屋背方塘类水村日籴五升知贵贱月收一束问寒暄杜陵诗句依然在想见防吟对浅尊
　　游朝天宫
　　扑衣尘雾入门消脩竹奇松步屧遥紫府新开延日月碧台髙筑倚云霄城头瑞鹤招还下海上枯槎坐欲漂为忆仙家烂柯事手摩石刻是前朝
　　原已邀赏雪
　　乘兴谁移雪夜舟清晨书札喜相投极知今日三宜赏【原已语】亦爱前人四即休腊粥餽余犹宿饱【时为腊月九日】春醪倾满更新篘回瞻玉宇髙寒处快马何人自软裘
　　追和叶文荘公喜雪
　　都人举手荷尧天不用书云更卜年晛未曰消应待泮霰维先集似争权作劳愿附三农后志喜谁夸千载前独坐南红日满敢辞磨墨制新篇
　　观奕
　　髙楼残雪照棋枰坐觉间黒白明袖手自甘终日饱苦心谁惜两雄争豪鹰欲击形还匿怒蚁初交阵已成却笑面前歧路满苏张何事学縦横
　　次韵邵文敬对雪
　　酒力难胜夜气严研池水涸咽铜蟾客居燕赵惊初见嵗在壬寅信可占棋士手皲犹对局诗人齿冷欲停籖北风作阵斜白吹灭银灯坐未厌
　　哀萧汉文
　　吾乡二年间人厄何屡见生者若晨星死者如激电张卿当壮年疾行已云先凌老俄继之身后谁主奠禇子逺召来丧舟遽南旋安知吾汉文策马奔复殿异哉难重陈此事真大变汉文少也孤惟日亲笔砚既壮登甲科世故尝歴练工官亦甚劳精勤素无倦仕优兼好文提学首膺荐终然刚直姿此辈方悁悁遂成贝锦诗侧席阻深眷幸尔赖圣明不失外台选一时重贤名逺去人反羡朋侪置别筵我数获陪宴席间杂珍肴独怪强下咽被病盖已深憔悴见顔面杪秋城东隅聨骑争往饯举鞭大道间欲别仍恋恋孰期驱征车税驾反饰輤讣従南使来交游走相唁客居地苦寒启牖放朝晛念旧涕泪零雪后还集霰嗟惟兹四人在朝并吴彦其一吾同官其三自同县汉文死差强故宅归偶便独怜钟鼎才堕地成破甗嵗晚魂茫茫有手恨莫援呵笔一写哀聊为故人传














　　家藏集巻九
　　钦定四库全书
　　家藏集巻十
　　明　吴寛　撰
　　诗五十五首
　　壬寅正旦侍班
　　炉烟如雾霭彤墀半启金门复道危只尺星辰华盖转中间日月衮衣垂普天凤厯开寅嵗平旦鸡人报卯时御座不胜袍笏近侍臣偏识汉朝仪
　　和傅曰川以病止酒次陶韵
　　古来旷达人有酒谁肯止忘忧惟借兹况在疢疾里此事陶翁然岂意至吾子不知翁作诗聊以诗自喜使当呻吟时得酒蹶然起所以谓浊醪其中有妙理匪独藐二豪既醉且忘已美酒与恶石去病殆均矣但嫌过饮人拍浮无涘防将二卣陈稽首致禋祀
　　再和
　　闲居发深思欲止无所止幸哉此顽躯不落诗酒里止诗昔李侯止酒今傅子而我处其间漠然无愠喜所止谁尼之旋踵兴复起不如不止人二事能料理古人尚少真俯仰孰知已缄书报陶翁我止乃真矣春服不待成驾言玉河涘未下孟郊拜岂曰杜康祀
　　分题百步洪送顾工部
　　长河势屈曲学海遥之东瞬息泻千里滔滔若无穷忽然经彭城怒发何其雄千艘相上下往往惊篙工昔闻入蜀险殆与三峡同行人举足计聊号百歩洪此地山绕路防禹安能通凿石尚磊磊急流为磨礲喷射声愈振石腹疑中空尝登戏马台忆羽能战攻自夸重瞳子不数隆准公长驱八千人气撼沛与丰余威付此水叱咤犹生风美哉河渠使来往殊匆匆水利归上国期成疏濬功月夜披羽衣清啸黄楼中下视瓠子河枉筑宣防宫
　　送汝行敏
　　共挹清风坐竹林吴门相见到于今久闲池上挥毫手未怯天邉倚剑心考绩最髙谐士论分司多暇注官箴马头送别还长啸不减孙登鸾凤音
　　园居初成次韵李宾之见过
　　扣门遥过我夏日更劳公小屋聊方就清尊幸不空畦长连古井树老映疎栊归骑休催整追凉賸晩风
　　观制雨防
　　作轩未料宛丘长檐下増修匠石良坐倚前楹天忽逺步当平砌午偏凉白云就宿看逾穏急雨来催信不妨敢与苏家论择胜半间难遣十夫将
　　题浦氏兄弟中秋赏月图
　　月临嘉树不成眠夜半中庭忽短筵率尔杯盘聊草草閧然箫鼓却阗阗荀陈星象空相应王谢风流亦可传玉季丹青兼有引尽将秋兴落华笺
　　和胡彦超过园居
　　三亩幽栖地新诗枉孟郊髙题无凤字拙构有鸠巢委巷重劳问衡门也用敲一尊聊奉款亲手破霜匏
　　次韵陆鼎仪过园居
　　开门小圃思悠然敢与陶翁较地偏此日便教悬木榻谁家却去坐琼筵藜羮韭饼真能具菊本瓜苗早已徒歩相过应莫厌只愁东郭履先穿
　　和王允逹病中杂述
　　日午畏新暑歩就疎槐隂清风飒然至当此一披襟闲居任寥落而独懐同心入夏阻良觌荒园变鸣禽懐哉久在告幸无官事侵只吐陶韦句时将代呻吟向晩有奇事忽此金石音平生在学道富贵安能淫青岩旧隠居兴入烟岚深防词写雅趣展玩良足钦崚嶒耸诗骨怅望西山岑
　　分韵得肃字送林朝信
　　十年戴法冠能使百寮肃共瞻风裁髙鹓班耸孤鹄平生献替心奏草惟自读圣皇记老成昨喜批荐牍议従吏曹公初岂假梦卜辍君副臬司万里骋遐躅章服増煌煌金銙映朱襮雅志在澄清奸邪首仍触昔闻走狼今见蛰蛇蝮团团八桂林得此一枝足薫风吹双旌欲渡江水緑饯别杂交亲天气适炎燠酒防棊槊喧醉墨已盈轴羡君有兹行昼锦非所欲实惟家庆全乐哉难具録
　　为王希曽题启南长荡图
　　吴绫八尺余逺胜好东绢坐移长荡来歘向眼中见按图想旧游峦岭非生面阳山踞独尊虎阜奔而殿柔橹一摇摇船头翠痕转春水澹若空白云故多变佳哉吴中景独许沈郎擅典客方壮年孰云宦途倦吾志每图南欲趁秋风便幽深付一笻此乐人勿羡
　　次韵答同年邵汝学约过园居
　　触热相过敢惮烦防呼童子扫蓬门俗流未许通车马年契长期到子孙已儗置棊刓木局旋教开酒击泥尊荒园半亩清风足他日应消楚客魂
　　二答李士英
　　堂成圬者更相烦只尺墙东别置门长愿清风分故旧独寻芳草忆王孙【士英出唐宗室后】楚人预约空诗帖吴客难言泛酒尊荒径寂寥春去逺倚防还用吊花魂
　　三答刘道亨
　　坐待刘义洗热烦雪车冰柱早临门自怜学圃空称老谁似登堂累抱孙杜子刈葵蔬入馔陶翁收秫酒盈尊奕场莫谩夸能事髙着还当恼醉魂
　　四答胡彦超
　　园丁频遣愧劳烦菜垄清隂已满门车过陈平多长者官如胡质有诸孙小堂定拟虚中席内府初停给上尊【翰林每嵗五月至九月例不给酒】不怪连朝风雨恶暑天真为洗诗魂
　　五答李宾之
　　庵居聨咏旧曽烦诗令严来岂棘门欲系苦匏同贱子【李有诗云庵居如可借吾亦系吾匏】每夸僊李得贤孙过街莫放追风骠【李尝坠马】对影须开问月尊不是葛洪川畔路李源休覔旧精魂
　　六答杨应宁
　　池上挥毫思不烦忽传诗句到柴门官聨贾至称中舍字许杨修识外孙西郭向人空折简东堂延客已开尊杏园旧例推年少风雨孤村莫防魂
　　对萱花
　　萱花映丛竹顔色殊觉佳新雨湿还重薫风吹复斜不嫌开易落一日仍一花嵗晩竹当茂无令人独嗟
　　送仲山后坐通法寺西轩【是日名其圃曰雷泉】
　　歇马东城下缘堤踏浅沙长因送客日数得到僧家灌木隂三亩奔泉响万车晩来檐溜防天际散红霞送郭翔鹏进士知福宁州兼寄州倅马庭简
　　闽海遥遥独置州忽看秋水动扁舟暂为魏阙三年别定向吴门十日留【其兄为苏学教授】甲榜尚称新进士双旌已作古诸侯公余独恨诗筒少为谢同官马少游
　　园中晚步戏作
　　晩凉散歩清隂下一树古槐当广厦畦间雨过井水浑墙上烟凝日光赭病来一月不朝参名姓在朝身在野要知未许吾独闲舍有闲僮廏闲马城中尘雾涨天髙披襟谁是同游者果然此日是匏翁昨种苦瓜今可把
　　题顾定之墨竹追次虞邵庵韵【蒋洪勲藏】
　　林间春雨过亭午叶初干如与幽人对翛然貌独寒传神者为谁顾老従后起不及湖州文犹胜蓟丘李
　　画凤
　　凤鸟久不至曽致宣尼悲获麟尚被杀不至亦其宜去周二千载见者今为谁徒従书传中强尔分雄雌画工五色笔防染毛羽奇不须舞箫韶展图即来仪髙冈岂岐山独立迎朝曦雝雝更喈喈又即巻阿诗遂令后世人如生舜文时我欲走四方按图往求之胶东与北海恐有汉雏遗不如求之人徐庶或在兹百年方承平凤徳宜未衰寄语楚狂辈髙歌独何为
　　送沈晋州林美
　　贤名曽是故乡闻壮嵗髙科静不羣坐上谁为黄叔度榜中吾爱沈休文鞭蒲此去犹无用符竹从来岂易分吏散午衙公事简定将书史对炉熏
　　秋日曝书偶阅韦苏州集
　　白日落未尽竹隂满前除翛然暑气退髙檐当雨余新松无悴色萱花亦已舒偶观草木性中懐一欣如脱帽被粗葛庭际方收书爱此韦郎句把诵意踟蹰焚香更扫地适喜中堂虚累月犹在告深惭此闲居
　　送僧永冈归吴住白马寺
　　石缝梅泉一缕清早年依此学无生紫藤垂坞人迂步白马防经寺得名法席坐挥防拂短官河去上木杯轻山中试茗何时好拟借禅房折脚铛
　　送丁凤仪
　　解装适新秋浃旬指堪数俗事各匆匆雅客未重覩爱君产南都树立弃众取髙情薄云霄清气填肺腑尝闻策蹇驴径诣大江浒天寒无一事独看雪花舞维此一段奇晋人可为伍信尔趣尚髙佳句随口吐作官不出乡且幸居北部往来湖山间吟兴不曽忤旧台悲凤凰逺州拟鹦鹉所至必留题锦囊有诗谱此来非好游聊复较官簿客居大不堪眯目满尘土掉头倐言旋颇类孔巢父水路凉思多船静挥麈何处落孤帆夕阳带疎雨
　　送林克冲给事使暹罗
　　凤诏初従阁下裁仙郎遥向极南开林回早弃千金璧陆贾方施万里才沧海云帆知防转岛夷卉服定偕来已判天阙三年别还待星槎八月回
　　赴李世贤赏月
　　岸帻披襟素影中施牀列坐短墙东月宫桂树依然在人面桃花已不同【去嵗此防有萧汉文】巷陌曲当尘坌逺酒杯凉沁露华浓夜深忽作掀髯笑犹喜论文兴未穷
　　雨中与李贞伯沈尚伦诸友过隆福寺
　　歩来禅榻畔凉气逼团蒲竹雨檐前乱茶烟林下孤乘闲携画巻习静对香炉到此忽终日浮生一事无
　　僧舍对竹
　　老禅趺坐处疎竹翠泠泠秀色分邻舍清隂覆佛经萧萧日暮雨曵履绕方庭
　　张来仪楚江清晓图
　　江州失守遗空宅避难来为吴地客当年北郭擅才名若比唐人是张籍社中四杰知为谁杨炯徐陵暨髙适感时抚事相倡和嵗久家家有诗册吴地非无禄可干直气填胸羞枉尺笔端奬借意何深试与士姬题墓石幸逢世道辑干戈山谷遗民总徴辟自信容台不负丞初行重典难逃责炎荒不及江流清懐沙赋就髯如防伤哉社友谁复存霅上孤坟少松栢莆阳朱君游宦来得此横图殊爱惜登堂示我实失惊展巻茫然为离席此老能诗夙所知丹青岂料居髙格米狂余事已尽传王宰何人敢相迫墨防流动淡且浓纸上斑斑皆手迹日光云气荡欲开最爱层层楚山碧竹疎雨助新凉坐我扁舟沿七泽更将八咏当棹歌直下龙江酹仙魄【画中每段有诗凡八首】
　　诸友贺予新堂有聨句数首杨惟立以疾不赴他日徧和其韵因取末首和而酬之
　　任渠府谒更台参晓起防吟带宿酣尚忆小堂虚左席忽传新墨满方函连篇且为从头数隔巷真如对面谈后夜只留沧海月待将余兴付东庵
　　谢李贞伯送瓦茶炉
　　搏埴功成上短筵茶香酒暖尽相便送来陶鼎风斯下移近寒屏火始然巧匠刻铭依古制才人聨咏费新篇却怜吴地官窑徧深幸遗材出万甎
　　送傅曰防中书告病南还新喻
　　锡宴琼林识醉顔盛年文采映朝班并游凤沼鸾坡上总在金昆玉季间楚产向来非北学汉官初许暂南还诗囊药裹行装满秋兴先归閤皂山
　　与李士英过王鸿胪邓村别墅看菊午憩洪恩寺二首
　　步入南园乱菊丛霜余篱落淡秋容朝衣欲解寒香细醉眼频揩秀色重李愿他年须共隠王此地正相逢谁夸九日龙山防千古风流接旧踪
　　城南韦曲路非遥游客逢秋不待招已过菜畦还柳市不劳月夕更花朝邻僧乍许分禅榻田父那嫌借酒瓢万木号风平野濶晩来欹枕聴江潮
　　原已宅赏菊
　　休从云外望天香谁似萧然林下妆嫩蕋渐成黄面老低枝犹比白衣长曽随枸杞添风味却笑芙蓉住水乡诗社清忙今又动看花直拟过重阳
　　送邵文敬知思南
　　万里南行秋气深却因留别费清吟书家已擅临苏手仕路俱懐易播心折桂石城曽作伴【文敬与予同乡举】种椒淮浦定成林【文敬分司淮南时尝种椒百株】召南家世应无忝诗里甘棠旧有隂
　　九日诸友过园居小饮
　　久秋尽有清忙篱下依然万防黄休説满城风送雨端愁今夜露为霜饭随乡俗驼蹄短研入诗筵凤咮长愿得他年身共健故山归去醉重阳
　　次韵酬萧文明
　　尺书遥向天南寄秋晓临病眼昏把袂尚懐前日别开缄如对故人言风髙白鴈聨羣过霜后青松壮节存莫便遐方为久计赐环终许荷殊恩
　　次韵李宾之观懐素自叙帖真迹
　　法书莫辨赝与真真者一见余风神吾生苦不解鉴赏犹道此巻超凡尘少时曽观圣母帖片石错比荆山珍风神已乏只骨骼邈然陆地望天津囊无黄金可悬购自笑防生常乞邻此巻五年凡两阅手抚秃翁心转亲向来作书总孟浪尽弃旧学从新春枣函藏弆人莫识李侯知得嗟何因昨来借观坐展玩始识半面俄全身长廊豁气或狂怒细墨垂丝兼笑颦秃翁早受佛氏戒不贪尚带痴仍嗔观书得诗吾获利室有双璧非全贫临摸咄咄付能者旧例乞邻缘与人
　　次韵李士英刘道亨过园居看菊二首
　　诗人浑不厌贫家闲就荒园看菊花倾倒腊醅瓶未罄品题秋色句争嘉残英抱节真霜杰本草言功有日华醉后却劳归骑晩西风乌帽数枝斜
　　天寒墙下见枯桑丛菊朝来未减黄小巷幸违东市逺疎篱能受北风凉肯因过客开门嬾赖有呼童洗盏忙日暮掇英衣袖满纸屏低拥漫焚香
　　次韵顔澄之留别
　　朔风吹面到燕南喜报天街驻两骖江水长懐曽共饮京尘初拂便交谈作官地偶分南北考绩名宜压二三嵗暮旌门人独倚过家须看防衣参
　　题台人钟希哲写文宗儒小像
　　羸马空囊貌不寒吏曹重署博平官他年若赴天书召此幅须留父老看
　　次韵陈粹之鸳湖寓居
　　北来湖上借幽居坐占鸳梁作嬾渔未许扣门传隠诀暂忘烧烛治官书一防故里为谋易百亩他年不愿余花柳满村初病起门生谁惜送篮舆
　　雪中李世贤招观东坡清虚堂诗真迹
　　茫茫巨海流银沙光分民舍并官衙诗人説诗等説法四坐缤纷天雨花寥寥小巷絶人迹谁肯拄杖过吾家曲中合沓失朱鹭谷口聨翩多白鸦青葱摇落上林苑一夜乱缀琼瑶葩故人相送定石炭恶客好饮惟江茶清晨忽报有苏墨折简邀看门频挝形疑虾蟆似曽压技痒虮虱谁为爬料知刻本来广右醉笔漫灭犹堪嗟坐当大雪发长笑新酒正熟浮红霞
　　是日往观果刻本盖世贤招饮恐客不至故绐尔乃复次韵
　　出门骑马踏雪沙玉堂吏散成空衙何人手剪吴江水而我目梁园花客居长至叹寂寞赖有东邻僊李家试开泥尊香泼蚁却笑石本光翻鸦清虚堂中事已往妙墨零落随风葩空肠啖尽元脩菜渴吻煎彻庭坚茶诗成一纸来万里峒石至今椎密挝浓书銕把纯绵裹深刻蠏上潮泥爬似人可喜非浪语与客争观还共嗟莫言此幅字漫灭夜久屋壁飞晴霞
　　明日世贤持启南雪岭图索题复次韵
　　小径升堂新筑沙退朝无事还私衙谁移雪岭入我屋老眼白日疑昏花坐游未觉足力倦倐过野店仍山家浅溪舟胶集冻鸭空谷屦响翔饥鸦狂风入林一搅动零落玉蕋兼珠葩此时谁扫林下白急欲往煑僧房茶忽然仰面见髙寺扣户还须持马挝长安十年走薄宦对此似将尘土爬西湖寻僧天欲雪苏子故事令人嗟清虚旧韵更可借捧砚独无王子霞
　　为归贡士题其先曽大父素节翁遗训后
　　归君入我户手中何所持自云曽大父晩嵗有训词读之心凛凛宛与生同时时当洪武初立法张纲维翁也长乡赋死者皆等夷避祸行万里跻险兼履危一身孰为伴妻妾负两儿或犯盗贼狠或当狼虎饥道中屡脱死若有神所司艰苦歴三闰恩宥溥见施终然穏渡江卜不我欺本无处世意乃有还乡期痛定如熄艾甘回忽含饴享年数近百孙曽防而嬉扶杖登春台世道仍熈熈始知百年内苦乐真相资细书示后人防意当知之吾闻昆人语此翁徳惟滋所以少坎轲福履绥期頥余泽久不竭仕宦方自兹为善必获报翁也安能私今人处平世逸居可无为
　　懐宁二孝子
　　珍禽或同穴佳木或连理蕞尔懐宁城乃有二孝子一邑一人孝已多一家二人当如何母存共作堂上戏母死谁敢临丧歌有母斯有子事死如事生兄孝难为弟弟孝难为兄有司不须问邻里试看墓上涌出泉一又有紫芝廿一茎山川发祥非徇俗朝廷旌表始称情欲知孝子姓与名吴氏本源与本清
　　偶见元李希籧提举遗墨乞归宾之盖希籧其先世也因賔之作海月庵记为谢以此酬之
　　遗墨持归走僮仆想见开缄重薫沐百年珠玉慨沈埋防拂蛛丝光夺目遂令短纸一尺余价压书巢三万轴乞邻与人真自慙艺苑酬功百言足夜归解带不成眠海月亭亭当矮屋琅然乌鹊忽惊飞月下新篇已堪读湖湘文种得一家前有希籧后懐麓吴人再结文章缘几上分明留此幅锦囊收贮莫教迟俗子无知将手触后世诸孙更好文还向吴人获珠玉








　　家藏集巻十
　　钦定四库全书
　　家藏集巻十一
　　明　吴寛　撰
　　诗五十八首
　　送吴令济赴邵武推官【元师道之后兰谿人】
　　阙下相逢叹久疎交游已是十年余科场独使名终抑启事谁将例复拘上郡官寮持仕牒故家孙子抱遗书越舲摇动春风急此乐何如过里闾
　　为李贞伯题朱寅仲小画
　　春半扁舟过太湖洞庭着雨翠糢糊惟应旧日同游者爱此朱郎水墨图
　　和陈粹之元宵五咏
　　鬬鸡灯
　　坐上初看吐绶红夜深童子忽开笼羽毛争讶分明处烽火都归踊跃中句到孟韩犹觉晦力如刘项漫争雄独持一炬当樽俎输与朱翁善折冲
　　走马灯
　　銕骑交驰映落晖长戈应借鲁阳挥真成烽火连三月早筑金城已四围矢石声沈坚莫破旌旗影转疾如飞伯仁一炬非相戏信落兵家第二机
　　火花
　　细蕋纷纷顷刻开坐观火亦竒哉春回玉琯防防动风定金沙飒飒来桂子忽従天上落莲花谁向水中栽夜庭一霎聊供笑坐客休将见跋猜
　　粉丸
　　净淘细碾玉霏霏万颗完成素手稀须上轻圆真易拂腹中磊磈便堪围不劳刘裕呼方旋若使陈平食更肥既饱有人频咳唾席间往往落珠玑
　　油防
　　腻滑津津色未干聊因佳节助杯盘画图莫使依寒具书信何劳送月团曽见范公登杂记独逢吴客劝加飡当筵一嚼夸甘美老大无成忆胆丸
　　送袁徳纯知宜兴
　　此日公车拟荐贤更教遗爱与人传邮程却算三千里科甲还惊十二年吴邑烟花曽有约荆溪山水亦前缘丈夫事业今方始莫学苏公便买田
　　送王允达
　　羣居恒纷纷取友惟荦荦彼无志操徒处世甘龌龊富贵谓可求奔趋冀超擢孰能脱卑污持立等山岳王子有髙趣小节乃俭朴当初入官时世事已先觉求闲计已违欲去意中确上章乞养疴坚卧従勘驳得请即挽车不顾雪泥浊故山启岩扉絶涧聆水乐闭户还著书吾事在家学蹇予忝末契久矣借磨琢相过虽不疎相别亦已数累日独惘然念此嵗月邈随行谁我留所愧圣恩渥终当蹑遐踪别手不重握
　　送允达后饮通法寺西轩
　　杯酒频将别恨浇日斜酒尽却无聊独嫌去客忙骑马更欲寻僧懒度桥小圃杏花春尚浅长沟流水意俱遥年华似与人相约墙外秋千映柳条
　　陆职方宅宴集分得莺字韵
　　良防未云已不计杯酒行杯酒非所重重此乡里情退朝入公所职务各有萦嵗首幸休暇于焉尽平生谐谈接羣彦参坐従名卿衣冠既相合壶矢亦无争今日更乐甚献酬满前楹东皇况解事助以积雪清向夕却灯烛尊罍晃然明主人出新语四座意俱倾失羣慨归鸿求友懐迁莺未毕终日兴更申来嵗盟
　　清明日林亨大邀游兴隆寺饭聪老房聪出永乐初姚荣公与梁用行辈亦以是日游城南唱和四絶句见示为次韵
　　柳下行来过佛楼旋携越酒荐闽羞香车尽日如流水总向长安陌上游
　　傍井循墙踏细尘椿芽兰叶一时新杜陵亦是寻诗者隔水空怜见丽人
　　诗巻曽留白下城北来燕地又清明凭谁更和襄阳曲七十余年共此情
　　围棊拥矢各分朋绣佛垂堂晩独登社里庐山随处有逺公今日是诗僧
　　原已玉汝栗夫过园居分韵得昼字
　　散吏如野人园居幸粗就旋乞桃李栽疎篱防枝透莫嫌花蕋稀倚树已堪嗅入夏倘成隂还来坐清昼予初登进士第时武靖侯赵公实奉诏待宴礼部公既老病家居念旧为絶句四章见寄因次韵答之
　　甲榜题名愧起家赐来法酒胜官茶元戎传诏懐当日许戴琼林第一花
　　散吏萧然自一家渴心长爱玉川茶曲江院里重回首翠幙春风隔杏花
　　连云甲第列侯家坐上曽分旧赐茶充国老来诸子壮战袍重见织团花
　　幕府功髙早卧家囊收薏苡不思茶华笺诗到行行整谁説临文老眼花
　　和赵武靖病中招饮二首
　　琼林锡宴已多时想见褒公虎豹姿今日春风过甲第马头飞絮逐游丝
　　老将闲居不计年旧藏腰带赐通天频婆树底多诗兴瘦句谁夸贾浪仙
　　贞伯玉汝原已携酒同过园居二首
　　门设荒园尽日开探春时枉故人来盘中自愧无鲑菜墙下惟夸有鹊槐愿得常年供纸墨尚留隙地筑亭台习家池上山公醉马背须看倒载回
　　石庭延客坐斜晖此际残花亦缓飞新作园官非强授故冲诗阵忽重围晩晴霞彩浮髙屋春冷风威入裌衣后日相过应上已野泉犹可袚除归
　　王孟端墨竹为贞伯题二首
　　九龙山下竹千竿尽属髙人王孟端何处看来浑似此山堂疎影落漪澜
　　百年风致宛如新满地清隂庇后人金母桥头重问舍墨君堂上旧传神
　　送钱世恒御史出巡
　　峩冠夸宪史秉笏侍明廷奉使初乘传宁亲复过庭五云违北阙六月息南溟出郭人争饯临岐马不停朱函藏手敕绣服映腰鞓风送花填路沙随水接汀才华张美锦意气逼青防万里前旌动光摇执法星
　　题赵子固画兰
　　王孙弄笔成墨薮九畹依然连百亩开图墨沈将误拾扑袖香风不劳齅破缣零落三百年非借好事安能传寸根无土强生活郑老后来真可怜
　　分韵得江南二字送贞伯二首
　　忽对春风南陌还思夜雨西髙丘恨不千尺望见离人渡江
　　绿波芳草此时送别何堪潮到浔阳向上人归钟阜之南
　　送贞伯再分韵得舍字
　　宛然李公垂精悍真可诧譬彼千里驹骨相有定价维昔掌丝纶朝回屡清暇考古如不及万巻压髙架危言动明主雅意资圣化去之十年余尚复令人怕平生所交游往往至卿亚形迹久遗忘气力岂凭藉名列杨王前身处季孟下久次仍兵曹分司得车驾金陵佳丽地古句非假借秦淮汇灞浐钟阜嵩华况此亦故乡无劳买官舍所惜者吾徒临别当首夏家家竞饯饮长日对尊斚安能叙中情坐语此短夜离懐逐江流千里向南泻
　　题海虞钱氏所藏王均章虞山图【均章名珪号中阳老人元盛时年未四十弃官归隐虞山之下慕丹术尤防于医所着有泰定飬生主论等书年余九十而卒见吴思庵防】
　　扁舟昆湖去忆向虞山还当时迫日暮未得穷跻攀至今三短章寂寥不重删安知六载后依然见兹山谅无愚公愚赖有顽仙顽顽仙隠居处深林置柴关丹灶火常伏药防苖载芟髙情付缣素丹青色斑斑兹山卧平野隠然不成环逶迤亦甚逺攅蹙何其悭只尺见百里羣峯互垂鬟飞鸟归易没浮云出偏闲拂水最奇丽空岩故漩澴天风或稍定石壁仍潺潺僊宫对佛寺妙境非人寰独怜仲雍墓谁为剪榛菅短棹载书巻浩歌水云间髣髴归庵翁往来寳严湾窃禄本无补乞身亦多艰卧游毕旧愿坐啸开尘顔
　　送周仁广通判福州
　　青衫乌帽去翩翩剧郡劳人信独贤地下文襄宜有后江南凋敝不如前济民长策存家传游宦初程接祖筵公道従来能自荐三山风月谩相延
　　得贺美之书言吴民被灾
　　书来吴下少浮沈入手犹疑得好音泉客美珠俄化血田家新谷已剜心附毛却恨皮何在竭泽安知水不深肉食词林无寸补短吟聊复代官箴
　　题画
　　水长鹅肫荡口花飞莺脰湖邉吴歌唱彻归去日暮青山满船
　　送沈仲律湖广佥宪
　　江左才名自一家流传诗法到京华乍来一月俄成帙更别三年定满车赤壁巢危留夜鹘洞庭波逺带秋霞遥知使节登临处讼牒稀时早散衙
　　晓过工部分司池上观荷
　　匹马城西趁早凉偶来池上见红妆鱼牀近接浮云影树屋髙撑漏日光翠柄依然摇白羽碧筒真可当清觞莫乘轻筏过南渚鸂鸬鷀正满塘
　　题厓山大忠祠四首
　　休指厓山吊战场忠魂久已过钱塘三仁可少文丞相一死如前李侍郎毒雾涨天横沴气落星浮海散寒芒孤坟最是无抔土新庙依然有瓣香
　　母谁懐国事忧回看夜壑已无舟山河满地皆戎马潮汐常时自海防空使防书符四广不教宗社复东周孱兵到此谁非死名姓纷纷惜未收
　　独上髙丘望大洋晩风吹泪湿衣裳何人忍耻修降表当日临危进讲章岛国全身惟叛相潭州无事却勤王史家未识留燕意便把祥兴系宋亡
　　厉阶千古恨纷争戮力终成国歩侵鼎足一时撑海角旄头中夜到天心间关虎魂空返寂寞鱼龙骨共沈臣节屡书犹不尽欲将遗事托碑隂
　　次韵陆鼎仪读文信公指南集
　　柴市遗祠凛若生艰危当日仗忠诚志塡东海心难冺缨结南冠死却荣正气自胜牢狱困风偏使乘舆惊従容取义真难事泪落陈编此日情
　　得原辉书云东庄两桂树甚茂
　　两桂当年汝自栽石庭一别手书开经行已讶枝相碍爱防应劳土重培密处栟榈休剪去常时鸜鹆每巢来香传隔巷繁花发欲趂秋风买棹回
　　与诸友出城东散歩水际
　　岸花汀草驻残春歩逐渔郎更问津侧足冈峦浑不畏防心鱼鸟自相亲一湾已似江南意半日都忘洛下身西出郭门劳仆马青山真是误游人
　　答雪屋上人
　　舣舟山足扣禅机记得云林启半扉静夜香炉浑不冷深秋书札未应稀雪中老屋懐薝卜湖上长镵负蕨薇须信大颠诗律细世人休更笑留衣
　　长至日饮张兼素后府新斋
　　斋居清絶坐忘还明月従渠照醉顔自署何妨棋品下相过不在酒杯间葭灰防动台官识羽檄稀来幙府闲谁似当时张仲蔚蒿莱满地户常关
　　济之作共月庵有幸分海月庵中月之句因足答之
　　幸分海月庵中月此事流传亦甚奇隔屋絶胜千里共可庭宁受一方亏翛然步屧归深巷聊复诗筒过短篱报我澄波三万顷他年应宿太湖湄
　　再答
　　他年应宿太湖湄独许风流白傅知林屋千间真可住画船十只也须移藏来左券言非戏分过东墙事若痴后夜不如同醉赏羽觞飞处两无疑
　　三答
　　羽觞飞处两无疑月过槐梢人去时齐相已忘求楚贡晋人终肯救秦饥清辉全借浑非少旧好重修幸不迟愿得浮云长散尽家家帘幕与秋宜
　　送刘职方时雍赴福建参政
　　早振词林五色翰廿年郎署忽弹冠校书刘向成新序判事姚崇起夏官楚客不惊湖海濶闽山能隔雪霜寒他时召伯甘棠树只是南风荔子丹
　　祈雪斋宿
　　坐久间耿玉绳斋庐人静黯残灯常年乐事心偏向深夜忧懐力未胜月色满庭疑是雪河流沿岸想无冰校书刘向今如在更欲相従论庶征
　　次韵倪学士祈雪斋宿
　　玉河西畔路如迷云雾蒙蒙万木低三日偶成祈雪防一篇将拟聚星题香凝斗帐清无寐地接公堂近可跻夜半揽衣人欲起长廊月白误寒鸡
　　哀李士英二首
　　逝矣平生恨独贤同官今防是同年词林有一谁言少科甲惟三我愧前弱息命名悲反席【士英没前一日予往视之以其子托予命名】众人谈梦悟乘船【士英初病梦入一舟中无限隔亦无通明处既没众始知其为棺也】安能便作南迁客死别吞声重黯然
　　嵗暮西街日景收马头残泪忆交游朝班并立常连肘仕路争趍每掉头经解暂缘持药废【士英熟于经学常力疾为诸生讲经】孝思犹作治棺谋【众议治棺士英闻之曰吾先人客死于此因贫敛葬皆不如礼慎无于吾独厚】萧条旧舍难重过春到惟应卉木愁
　　观盛舜臣所藏竹炉盖仿惠山元僧之制其伯父侍郎公铭其旁
　　聴松庵里试名泉旧物曽将活火煎载读铭文何更古偶观规制宛如前细筠信尔呈工巧暗浪従渠搅醉眠絶胜田家盛酒器百年常共子孙全
　　题画四首
　　云阁青山出松厓翠瀑流悠悠三步外为尔一回头渔舟冻不移况有樵斧响占防梅花湾甘为五湖长深坞閟清晖谁知有佳寺惜哉挂帆人只爱江风利清湍带平冈谁使入毫素老树四五株结茅恨迟暮








　　家蔵集巻十一
　　钦定四库全书
　　家蔵集巻十二
　　明　吴寛　撰
　　诗四十五首
　　送冯佩之副使江西提学
　　天上朝辞玉陛行杏花开处动双旌秋台髙荐皆公议春榜重悬满后生江右儒风当复盛越中文士莫相轻长安门外期重见为报三年学政成
　　送贺泽民赴河南佥事
　　御史才名阙下知外台欲赴类分司豸衣未敝何须改螭墨当防尚不移南浦吟成芳草色曲江过尽杏花时诤臣自古关休戚汉使行将召望之
　　谢孙希説送长鸣鸡
　　何物防褷白锦毛庭前解缚便长号徒闻野鹜令人爱未许苍蝇代尔劳拔距羣来如赴敌峩冠独立自分曹夜深风雨偏安枕餔餟従今谢子敖
　　送贺其厚迎其弟解元其荣丧南归
　　临别匆匆把客裳爱君谁比四明狂只従门外看扶柩肯信诗中咏防墙诸子读书应不废故人沿路定相将明朝我更成寥落西馆尘生六尺牀
　　次韵施焕伯下第
　　礼闱难遣独离羣老手春来最惜君暂向长途聊弛担倘逢知己更论文客楼髙卧三竿日禁闼遥瞻五色云为语施雠宜少待韦编终不负精勤
　　观园翁种菜
　　园居无所营筋力徒自强惜哉一亩地愧尔三年荒清晨老圃至锄治循东墙札札瓦砾除奚顾宿草伤壅土成数畦遂分界与疆土爰布美种能风要深藏因感昔人语种植信有方【园翁云深种则耐风此汉赵过语也】日夕度垅行依然自褰裳流泉俯可挹长沟设隄防所恨天久旱井泥浑且黄安能足灌溉顿使菜甲长人力已云至天时亦相妨缘知田野外黄沙正茫茫何如但肉食此劳不须尝
　　玉延亭成次韵玉汝
　　偶栽山药得佳名墙下幽亭一日成车马勒回无俗士壶觞倾倒尽平生升阶脱屦长头近倚槛观书老眼明此后来游谁复障绕篱须为惜残英
　　又次韵李宾之
　　灵苗种后亭初筑匠石园丁共玉成聊复栖迟称小隠不应服食学长生盘中便可少苜蓿阶下休夸有决明欲向楣间乞题字墨云飞动看英英
　　次韵诸友玉延亭聨句
　　楼髙未许卧陈登聊结荒亭揖客升坐定园花红雨防望迷宫树緑云层墙低渐觉箫声近杯浅休嫌酒面澄愿得留诗成故事西庵入夜更挑灯
　　饮玉延亭喜雨
　　园门新设不曽关天意能供半日闲冻雨一畨惊屋漏晴虹千丈比桥弯墨翻荷叶诗人句红绽榴花醉客顔赖有冷泉娱晩酌篱根流出更潺潺
　　寄夀陈起东五十
　　束发同游不出乡廿年两别费相望江山绕郭供诗笔嵗月留人坐讲堂红颊也应夸独好白须休更较谁长要知久客京华者夀域跻来已鴈行
　　赋园亭四物
　　凳
　　楹间设席坐来安横木旁施当曲防面面不妨闲徙倚晓凉疎雨最宜看
　　防
　　槐花暗落雨声中苇防髙撑两翼同忆泛扁舟过木渎青山缘岸正推篷
　　屏
　　小红疎翠不遮亭炎日西行借纸屏隂雨暂时谁许撒更多游客要题名
　　桥
　　移得诗中丈八沟雨余新碧水初浮晩来客醉髙眠处莫讶孙郎不枕流
　　送沈尚寳贺千秋节还南京
　　琅函遥捧望仪宸六月楼船度海津旱嵗喜逢三日雨好官闲避十年尘桃花满种都观柳色重迎琐闼人莫叹世情今尚在南归须为问江神
　　次韵沈时旸雨后过饮园亭兼懐李贞伯二首
　　农家苦久旱嗷嗷三伏中异哉暑气酷宛与炎方同夜眠闻好雨早起乘凉风吾亭适粗就欢声助园翁簿书懐杜老笠屐来苏公愿従康衢民击壤歌时雍故人五年别举杯贺奇逢俯井浥澹泉登台眺危峯天髙孤云落晩晴度防鸿
　　四海人亦多吾生交独寡有时忽仰叹浩气振屋瓦穷巷谢逢迎荒园任疎野欲従独乐翁往赴耆英社长日无所营新秋更清暇鸡黍不满盘醴酒仍在斝却枉知友来冒雨独骑马因懐西台李去吊长沙贾封书白门邉弭节苍梧下【贞伯官南京以公事出尝有书来云直至苍梧而返】
　　再次韵答时旸饮后见贻
　　散吏幸无事合置荒园中著书忘其词安复论异同墙下枣垂实飒然起秋风感时忽搔首五十真衰翁投牒愧一出束带随三公晨趍揖东阁夜梦游南雍乡使来吴下入门偶相逢中懐不能语倚壁如頽峰南飞孰可系仰见青天鸿
　　淙淙檐溜垂此事久亦寡移书防漏湿矮屋初堕瓦久旱雨固好垫溺念郊野况复南楼人百歩隔诗社清池下幽禽坐对共闲暇妙墨尚在函浊醪复盈斝持此欲就之泥深没羸马疎慵幸免朝早谢凤池贾风低碧篠丛怅望西下
　　喜原辉弟至京【时五月二日】
　　逺道亲携药裹来当门下马拂黄埃不惊旧日形容改犹记前宵梦寐回出巷亲朋宜渐访上牀儿子欲相陪平生四海尤怜汝得向间笑口开
　　大雨坐海月庵
　　即看池面水平桥旋觉孤亭势欲漂老父得鱼过别市谁家移竹趁明朝西陵下马应难避【时世贤陪祀山陵】北巷将书莫见招【玉汝招饮】吾弟逺来能慰我彭城今夜忆逍遥玉汝以予辞不赴次韵再约来日复和辞之
　　道上蹄涔接板桥诗筒将去却愁漂縦横燕市云为雨髣髴巫山暮复朝半舫若浮宜自系尺书仍至故相招泥深我仆难忘蹶莫使前瞻马尾遥
　　玉汝复次韵来速乃许赴再和答之
　　佳时已过鹊成桥菰米榆钱忽乱漂明月避人应此夜烈风欺客更崇朝须知木屐平生着敢负皮冠旧日招终胜李侯蹲马背披蓑兀兀路遥遥
　　赴饮后夜坐对月复次韵
　　谁従天上作飞桥万里端愁月浪漂一雨歩来非卜夜五更起坐不论朝水浮北巷深宜揭人隔西河近可招后防共期秋半胜三旬屈指尚嫌遥
　　次韵朱天昭戒饮
　　早觉平生一事非枯喉涓滴到应防旧传丙吉车茵汚今见陈遵井辖稀三爵不妨従监史百壶真念隔庭帏却愁孤馆当寒夜御冷凭谁制寝衣
　　次韵济之谢送决明
　　畦间香雾正氤氲童子清晨荷锸勤不惜离披垂翠羽端愁摇动落黄云药名早得宣公注书带休从郑老分病目向来俱有赖凉风吹汝莫纷纷
　　次韵时旸对雨喜晴二首
　　飒飒复霏霏清晨坐掩扉短篱垂豆角破壁上苔衣润觉琴声缓凉惊酒力防客楼诗句满未许沈郎肥防虹连返照向晩喜新晴逺市浮埃尽长沟积水清歌谣童子事刈获野人情身在幽燕地无劳赋北征
　　送原已赴南京院判
　　晨趍入禁闼夜梦游乡关屡见髙堂人宛然两眉弯忧来心如割归计何其难终感圣恩渥不为臣情悭南都许便养简任非投闲十年积忧懐一朝变欢顔而我复助喜安能复留攀初冬入吴境逺见阳华山舟中坐念之岂亦梦寐间里巷争叹息乐哉此南还
　　题启南写游虎丘图【启南初游灵岩遇雨明日既霁乃与海虞周景新游虎丘因冩此图并有诗记其事李贞伯云是日亦在阳山遇雨而归陈永之谓雨霁日独以事在阳抱山恨不能与启南同乐也皆有诗题其上景新寄予和之】
　　云岩不减灵岩好【虎丘又名云岩】昨者胡为涉行潦千人石上两青鞵日出深林歌杲杲一时取乐能偿劳水西山北争探讨涧泉潄齿心亦清石壁题名手亲扫西去阳山十里遥冒雨有人归不早明朝见话入云岩扼掔捋须空懊恼好山不趁晴时游此事已差何足道安知犹有独游人隔水相望在阳抱何处移来此画图我方起观俄絶倒诗情画意各有在嵗月依然仍可考虫鸡得失不须争泡影死生难自保【永之已殁】再到京华住六年匏翁头颅欲全皓江南归计有时成次第山行非草草卧游且把画图开鹤涧松庵亦天造翻嫌二客不能従回望周郎与东老
　　送张宗茂道纪南还
　　身隠吴门五十年玉京来往只翛然东华尘土霞裳外北斗光芒寳剑前犹喜山林通雨露亦知官府足神仙飚车又逐天风转俯视千艘滞海壖
　　赋酒榼庆周菊处七十
　　无棱非觚有盖如瓮重或可以挈空不可以送是名曰榼人所常用维榼之腹容酒百斛维榼之口出酒千斗酒防且多洋洋如河汝不化乌有我肯游无何饮之既醉拍手歌酒数行歌未已笑鸱夷老无齿一生只呷三江水不如吾常隠吴市闲与主人较年纪贺客上堂连坐满榻凭彼药囊赋此酒榼
　　送张兼素出知施宗州
　　嵗暮移家赴逺州南行谁复为身谋一章之死无他悔六诏平生亦胜游科甲翻令吾辈重史编应向古人求都门持此聊相赠不惜寒风透敝裘
　　分题丰乐亭送文宗儒太仆
　　何处亭成乐嵗丰琅琊山在乱云中西南林壑夸尤美六一文词信独工幽谷泉鸣琴操古石屏路转酒船通幸当归马滁阳日此地来游兴不空
　　送原辉南还【九月二日】
　　清秋欲尽向南旋别泪何堪重然吾已行年当五十汝今归路又三千亦知禁酒胜良药好为修书附便船旧业东城劳葺理相期嵗晩在园田
　　原辉行后晩坐有懐
　　东望秋云压柁楼晩来水宿定通州却愁细雨行装湿还恨深沟送骑留临别题诗偏觉嬾坐来呼酒不忘忧惟应后夜生新月两地悠悠照白头
　　冬至谒陵八首
　　出土城
　　马上冲寒出北门豁然平旷识乾坤地连周囿民犹小天作燕山势独尊看月未忘黄土寺【往嵗尝宿寺中】披烟仍见白浮村百官令节长来此豆如流总骏奔
　　度沙河
　　桥下流澌玉一湾六年重此照衰顔疎林小店行厨到落日平原猎骑还韦杜南连多白草居庸北距尽苍山天寒喜报王师转驿路无尘羽檄闲
　　望昌平
　　脱辔能凌千丈冈解裘还耐北风凉迢迢古辙余秋水漠漠平畴又早霜日隠峰峦天易暝树连城郭路何长孤云飞处梁公庙犹似当时望太行
　　入昌平学舍
　　绕檐苍翠数峰齐倦坐空堂意已跻髙处川原浑歴歴晡时风日稍凄凄行来假馆先思睡诗就还家各有赍苜蓿满盘供饭足坡翁休爱捣香虀
　　题刘谏议祠
　　凛然毛发万言危叹息名贤逺莫追甘露翻成他日变清流宁受北司嗤古人为鉴无如子后辈登科又属谁深夜髙眠频梦见孤峰残月照新祠
　　门傍髙槐向晩开忠魂长绕故乡来诸生入学供苹藻使者停车治草莱展巻不平新史賛赠官空系后人哀千年遗恨应难尽谁念唐家有祸胎
　　入西陵
　　句里青山笑复来画屏真爱四围开南循古路凡千折西上髙陵第一回【前此陪祀俱东陵】赋雪不劳重授简书云还拟更登台天潢乱蹑支机石谩説昆明有刧灰
　　出昌平
　　晴旭熏人属仲冬茆檐谁识暖如烘冰花细结重溪石天籁遥传万壑松此日清酣除酒禁诸公太瘦带诗容来春裹茗应非晩最爱池泉歕九龙
　　为白郎中题荷花鹅图
　　前朝画学人如市不独丹青竞山水防朱涂粉擅写生花鸟纷纷总良史赵昌名与黄筌齐后来更称崔子西御府收藏三百轴未数溪鸥兼野鸡丈缣如冰笔如刷似向崔家传妙诀晴信手恣临摸水面鹅成亦精絶羣鱼出游意不闲一跃欲过疎柳湾翠荇荡摇金掌底雪毛洒落清波间晩凉莫把荷花摘回首惊猜还敛迹红衣翠盖锦云稠此物为尔増顔色户曹何従购得来公退闭门时展开城南矮屋撑欲破家人一笑皆云咍世间妙笔真难致持去莫教成故事试看书罢便笼回只换羲之五千字想公闻此当撚须秋风髙兴非莼鲈养鹅老向江南住须是结茅临滆湖








　　家藏集巻十二
　　钦定四库全书
　　家藏集巻十三
　　明　吴寛　撰
　　诗四十九首
　　乙丑元旦星变下诏求言二首
　　午门黄繖忽髙张御墨开来秪数行从此谏官闲不得案头多制上书囊
　　诏防分明近可聴千官拜舞出彤庭定从新岁多新政却认妖星是瑞星
　　次韵施焕伯自制菜灯见送
　　茏苁翠玉巧相连疑送春盘入夜筵园子看来犹恍若市人携过已喧然肯将根柢埋泥土未许光华照木天賸有儒家风味在买油聊费防青钱
　　次韵啓南写赠施焕伯范庄梓树图
　　行人墙下摩挲处重是范公亲手培此日载将嘉树赋清风长傍义庄来空寻蚁穴难成梦免制牺尊岂不材须信画家原有意展图如对北山莱
　　分题蒋山送屠寺丞
　　方山在其南破山在其北中维郁然髙失却两山色昔人云龙蟠信矣甚奇特神灵乐幽栖后世姓初易其阳筑坛场髙帝始建国是时昭瑞应香雾俄四塞终然作陵园万古奠南极至今五色云变化在顷刻迢迢太平堤髙出如膂脊行人睇层峰势压厚地侧陟官喜南行拭目此亲觌棘寺拄笏时公余幸闲隙丞其不负予终朝翠千尺
　　题墨竹赠邵楚雄行
　　栁州刺史诗犹在种栁何如种竹清便向滇南长孙子郡人须系使君名
　　二月晦日济之邀看桃花四首
　　风将花信报来真不见花开只见尘却爱君家红两树小园只合号藏春
　　花气歕人暖欲醺不须庭下舞红裙诸公好尽杯中物春色三分已二分
　　夕阳持酒酹花魂新栁疎疎总映门渐有狂风吹绿暗已无明月上黄昏
　　两株浓淡喜齐开句引诗人共看来纵使堦前都落尽幸无流水只青苔
　　追和啓南癸夘元夕后过施焕伯饮
　　天上星河隔一帘夜寒诗骨避重檐大牀坐久头相触短纸题多手自粘佳节已过灯火在当年合向画图添鱼行桥下平生路未老同游不待占
　　送仰给事进卿赴四川佥事
　　石城风月共襟期不负髙名旧所推给舍官衔新改日朝廷言路大开时西郊屡望云行密东郡争传水涨迟秋到扁舟三峡穏想应甘雨逐分司
　　分题圮桥送张公实参议
　　行经下邳城试访留侯事遗迹今何存临流漫相指侯也本韩人天其畀刘氏能击沙中椎顾取圮下履何必魁梧人中心始知耻举足直受之匍匐更前跪欲为帝者师宁被老人使嗟当嬴秦时虐焰到经史兵书尤所禁搜索徧焚毁一编出袖中依然先秦字乃知老人愚逺胜始皇智黄石聊托名老人亦人耳避世能全身同时类黄绮维古多斯人过客勿疑此去之千年余为侯究终始始见沧海君终从赤松子
　　宾之学士以母病寛以弟丧俱在告敬东宫赐问宾之有诗纪事谨次韵
　　仙踪每恨失同堂【寛初与宾之同班侍讲后陞官始分】赐问深惭及右坊班近前星仍递直语温他日尚无忘薰风又喜萱花茂苦雨偏伤棣萼芳孤抱幽忧増感激晚来诗句为携将
　　阅亡友陈起东诗墨
　　寥落江山寄一官恶懐中嵗反多端犹瞻夀域遥持酒岂料书帷已盖棺坐上威仪真简率句中风韵少酸寒晴窗遗墨斑斑在泪洒瑶笺不忍看
　　挽钟同御史【同景泰间以諌复东宫而死后赠大理丞】
　　屹立丹墀犯逆鳞台端风采一时新豸冠不倩旁人正螭墨能将大计陈试使剖心应为国亦知缄口定全身周君已死宗元逝墓碣终当表直臣
　　为杨应宁题夏太卿墨竹
　　舍人好画谁与俦子美诗里之刘侯凤池退食多清暇每抱缣楮从人求昨者开筵宴宾客四壁彷佛横沧洲酒酣指防到脩竹数竿倒拂湘江秋清风翛翛刷翠羽孤凤欲下中堂游乃知夏卿妙笔墨奇态纵横才顷刻歘然令我走避之仰面分明堕崖石纷纷真赝不可知我意是竹皆堪诗试看北地苦难得此种数尺青垂垂舍人好画兼好竒明日南行过九疑扁舟夜静月初出想对楚人歌竹枝
　　送应宁云南访族
　　曲水当年翠幙新看君曾探杏花春愧无文赠张童子喜有诗传贾舍人洛下未通黄犬信滇南不祀碧鸡神卜居京口谋如定晚岁扁舟尚可亲
　　秋享致斋呈同馆诸公
　　紫禁门深早散朝步归斋閤坐寥寥日髙宿雾浑如扑秋至凉风不待招河上圉人来浴马树边童子去承蜩诗僊只在炉烟底繙尽晴窗白雪谣
　　又懐翰林诸公
　　古樗当户翠隂浮畏暑时时候蓐收人逺端如隔千里日长何止度三秋焚香合送清泉饼酌酒休夸白玉舟赖有大牀便午睡只将幽梦绕瀛洲
　　答诸公见和
　　诗筒相送少沈浮入手云笺次第收苑鸟乱归初对晚井梧将落又惊秋庙垣驰过天闲马斋閤横如野渡舟忧抱无缘从祀事髙丘南望是长洲
　　次韵程克勤抱病斋宿
　　嬾着朝衣侍禁门非闗好睡只昏昏吏归别院鸡声起客去当阶马迹存展巻书鱼常自拂倚牀壁虱未堪扪知君痛定还思痛便腹空留百壮痕
　　又次韵夜坐
　　此夜金茎浥露凉谁家玉琯弄清商河流屈曲东溟近星彩防干北斗长法驾出宫千骑整庙庭陈俎万松香诗人抱病浑无寐欲献豳风七月章
　　送储考功静夫
　　独赴南都第一曹癯然风骨旧儒袍海乡人物前朝盛春榜声名此日髙粉署品评多有暇紫宸趍谒未胜劳平生为忝斯文契云路难留自羽毛
　　次韵胡彦超致仕留别
　　昔人早已叹贤劳十载何堪第六曹忽报两涯秋水盛回看千里白云髙逺途重负归方释巧宦争驰战敢鏖为想东阳名酒熟和陶诗就合风骚
　　送沈良臣知归徳州
　　吴下传经久得师名髙黄榜副深期进身自惜凡三揖出守于今又一麾亲老定储迎养禄官防须立去思碑连科佳话乡人纪三沈贤名欲共驰【戊戌科沈元知深州辛丑科沈林知晋州甲辰科良臣俱长洲人同姓】
　　秋日园居对雨
　　但闻人悲秋未闻人悲夏所以凉风生不如暑雨泻何况风雨交萧萧自深夜朝来御裌衣寒粟凛生胯凄然园林间物色已可讶两榆本朽材牵牛故慿借引蔓何其长见汝易凋谢决明顔色鲜独立出其下篱落幸无求疎枝正相亚
　　晩晴
　　阅书短窗下陡觉双眼明不知荒园中晚来雨初晴西墙阁夕照晴光射东生海天一何髙崛起虹蜺横须臾敛去之天巧聊戏呈忆昨延二子【玉汝原已】剧谈见乡情忧懐为少散非借宿酒清却愁雨既甚飘风复相倾安能更致之共此林下行篱落满秋意菊枝已含英我自比陶潜人谁作王聊申再三约预订重九盟
　　为宁县令萧光甫题墨梅
　　老榦弯碕新榦直总是昆吾镔銕色枝头忽被北风吹迸出疎花成戏剧薄如蝉翼细蝶须敢与腊雪偏相敌雪也无香复易消阻山背水俱无防花神冷笑不言功月下翛翛倚苍壁狂游不到绮陌间小隠时当野桥侧平生髙韵有谁知此种奇姿何处得补之已逝叔雅亡人间久矣无清迹诗人未补白华诗画家重倒金壶墨悠悠此意我所谙欲向萧侯聊比徳试看宁县九年官箧里只余花的的士林传玩等甘棠黄鹤楼中莫吹笛
　　送巫克庄知孟县
　　霜落都门重此行长材聊复慰饥氓定期赤地连村熟试看黄河绕郭清春院种花前令事秋闱攀桂昔年情中州不与长安隔賸有人来达政声
　　送袁道官还南京朝天宫
　　九曲门深古洞天冶城山色尚依然重开紫府如三岛一着黄冠也十年聊逐斯人游世路更从何处领真僊数间祠屋偏邻近好拂丹青防晋贤
　　送道士罗永澄还住福济观
　　独鹤翩翩下玉京霜空无际趂秋晴久为学惭方士亲向僊班谒上卿水防曲通三岛僻夜坛频礼七星明榴皮绕壁题诗满归与回僊又庆生
　　送郑仕信知大犹县兼问讯王允达
　　州县劳人叹独贤秋风捩舵又南旋浦江乔木浑无恙庾岭梅花却有缘岂待新迁随例得更将遗爱与人传青岩山下经过地为谢闲居凤沼僊
　　次韵侍郎王公还南京留别二首
　　留务经心白髪新从来学海更知津入朝未曳尚书履直阁曽垂学士绅天上诰词瞻湛露郢中诗句和阳春后生共有攀留意不独词林满故人
　　秋水浮来画舫新南归仍喜渡天津未从江左夸王导如向朝端见李绅黄菊又逢燕地晚青山偏爱秣陵春陛辞却枉重瞳顾应识青宫旧学人
　　送王抑夫赴官陈留
　　南都聴罢鹿鸣歌坐觉悠悠岁月过久矣长才淹上国壮哉名县隔南河郑庄此去须行水赵过从来善种禾能使流移皆复业看君声誉数车多
　　送林朝信还广西分韵得岁字
　　玉河冻不流晓结冰花细客馆傍东堤三旬喜留滞捧表被光华开筵接亲契抵任尚迟迟吴门度新岁
　　题啓南画
　　闭户萧然乱雪中已无宾客晚堂空槁梧独据忘为我老笔能挥爱此公却构石阑临絶涧似闻茆屋巻秋风十年别却西庄路岁暮相思白髪同
　　题元顾仲瑛玉山佳处巻后【巻亡已乆仲瑛之孙御医始得之上有陈基祀文】
　　神龙飞度石头城一日吴门失顾荣池上已亡金粟影【仲瑛临池轩名】邑中不改玉山名故人断简重相授内史髙文孰与评【基仕伪吴为内史】栩栩百年真梦境濠梁还见旧题铭【仲瑛后迁中都家于庄子观鱼台傍题其屋曰梦蝶】
　　玉汝席上咏物
　　橘
　　来从马上郎犹带洞庭霜香雾腾金斝清冰贮赤囊曾闻书复写宜向醉中尝爱此非陈紫能留客满堂
　　新米饭
　　绕厨香饭歕初成吴下长腰旧有名何事今年荒旱甚贡余犹自饱新粳
　　玉箸鱼
　　天寒凿破水晶宫贮向银盘望若空对案莫教容易食层冰指落念渔翁
　　济之席上咏物
　　风菱
　　长腰如磬折入手讶中空岁晚懐佳味吾曽白傅同
　　银杏
　　洞庭霜落后不数橘能黄把玩还长笑因懐阮籍狂
　　冬笋
　　锦防秋后脱玉趾雪中过大嚼何须肉平生爱老坡
　　赠顾正科镛还中都【仲瑛五世孙】
　　清晨持刺扣门投有客来从淮水头吴下故家依二曲沛中遗调习三侯阅人诗画才情丽传世衣冠仕路优欲尽尊前乡土话雪晴归骑恨难留
　　悼李御史士常
　　纷纷饿莩蔽河津不防微躯欲徧巡驿骑书来俄即世輤车棺在已周身道涂涕泪从诸弟文字交游失此人知是平生无别好只将诗句哭元宾
　　谢济之送银杏
　　错落朱提数百枚洞庭秋色满盘堆霜余乱摘连柑子雪里同煨有芋魁不用盛囊书复写料非鑚核意无猜却愁佳恵终难继乞与山中防树栽
　　寒夜熟寐右臂偶加汤具成疮痛甚不能举移读邵康节臂痛吟戏次其韵
　　春满寒衾拥瘦躯无端一痛折肱如为文曾效前修撰【少时曾作汤媪传】作字俄迁左秘书礼谢擎拳情可恕医因掣肘病难除坐来岁暮多忧色此苦谁非自取乎













　　家藏集巻十三
　　钦定四库全书
　　家藏集巻十四
　　明　吴寛　撰
　　诗四十七首
　　丙午郊祀斋居夜雨独坐【时予以服不陪祀】
　　春城闭重门夜馆耿孤烛嘿坐方悄如柝声递相续拥衾未成眠伴我只僮仆防雨恣飘扬寒花结羣玉圜丘嵗有事大驾朝出宿明当还法宫天意亦可卜清道少浮尘龙车为膏輹郊南只尺地宿麦芽已緑愿言同发荣皇恩被隂谷次韵詹事杨公斋居兼忆其弟惟立二首
　　何处清斋三日东衙仰见重檐未忘解带题字为爱焚香下帘俗子休云寂寞宿儒合处深严月明望断西野刺眼青山最尖
　　莫信瀛洲路逺相望只隔西东长沟碧防千丈密树青含万重杜老看云未足谢家梦草应同早朝还跨髙马金阙将鸣晓钟
　　上元日刘道亨家作同年防
　　共爱城西此防稀退朝争步出彤闱好风入座初行酒瑞雪当阶故防衣盛世官衔惭未称诸公名节愿相依从今便作同年录每遇新春幸莫违
　　同年防散夜赴济之
　　九衢飞雪暗楼台疋马城西此夜回只尺过门犹不入寻常劝酒定相推灯光四壁悬明月鼓响千家殷洊雷宛有眉山风致在清虚堂里似重来
　　为王惟颙题米友仁苕溪春晓图
　　古今画法凡防变顾陆以来皆有传纷纷众史后何多丹青防染徒相绚澹然水墨谁所为直以霜毫付星砚谢家林下有清风虢国马前还素面闲情逸韵觉翛翛岂似长安水边见只今破纸蝉翼如一疋犹胜好东绢楚山清晓别有图当时曾入宣和殿惜哉画谱弃斯人正坐涪翁党遭谴吁嗟此事亦区区姓名得失何须辩吴中故物存防何近岁人家豪夺徧王郎乃独保藏兹寄我数回看不倦水逺真从天目山烟深莫辨乌程县恍然载我江南游案头喜有春云便
　　二月十二日济之复邀看桃花和旧韵四首
　　去岁看来记得真依然树底踏香尘东园旧羡花开早屈指犹先廿日春
　　红妆半醉倚斜曛细草同裁八幅裙蜂蝶纷纷休共閙两株香粉要平分
　　花朝何事黯诗魂下马徘徊嬾入门陌上徒歌归缓缓罇前难得醉昬昬
　　春风次第要花开试看园丁更种来不用诗招熊少府朙年随意坐苍苔
　　送顾生伯谦应举
　　南国重临大比时袖携书巻过门辞洛京已受丁寛易吴郡休云顾恺痴贤父设施真是政老夫投赠不成诗少年云路呈髙手未论秋风折桂枝
　　观内阁芍药
　　丝纶阁下防枝红长许行看数步中独荷发生应近日未容零落便随风品髙已作词林话根老还收药剂功若向人家园里种倚防安得致三公
　　追和元危太朴学士游石湖寳积寺
　　禅堂拥翠总云岑误认天平万石林学士放歌来水曲道人偏袒坐松隂饮泉别涧多溪鹿啄木空山或野禽亦欲他年闲倚棹绕湖风雨聴龙吟
　　送黄和仲入南雍
　　范公园里重回头二十年前忆共游壮岁始看登仕路春风相见在皇州桥门徳业争先进贡院文章岂但收独恨南还留未得却凭飞絮绕行舟
　　酬吴元璧自黄州寄石子百枚
　　岷江东流防千里江头累累多石子黄州幸遇苏长公怪石得名从此始浴江小儿信手探戏与易之惟饼饵自云智出儿之上不知儿得从泥滓儿争啖饼饱而嬉笑杀先生痴絶矣亦知中有不痴在作供分明立文字当时若将饼饵供饼饵有尽僧不喜盆中五色粲如星客来只费三升水黄州通守古同宗三十年来况知已公退闭门无所为偶然兴落江之涘遣人拾取仅百枚寄我封题仍一纸开缄未毕便倾倒数颗犹藏布囊底我家旧蓄汉铜槃用以盛之称二美遂令菜圃汲寒泉顿觉雪堂移矮几日长玩弄暑气消信哉一段真竒事但嗟圆滑匪他山潄处安能砺吾齿老狂自效坡僊徒置我胡为衲僧里作诗一笑頼谁知石也防头云有理他时须更报琼瑶莫怪匏翁不知止便成后世怪石供传世还将文字纪
　　玉河桥夜坐朝二首
　　禁垣迢递接僊桥歇马长来早朝薄雾不遮蓬岛月急湍如涌浙江潮天门灯烛晨光起隂洞衣裳暑气消身在翠微宫里住倚阑谁弄玉人箫
　　白玉阑边水气通凉生髙树总含风河循碣石疑无底天转牵牛望正中朝报不闻空羽檄宫僚稀见秪诗筒亦知夙夜成何补丹扆劳多念圣躬
　　乡僧来京师者多乞一诗而归盖皆旧识于山水间者共十二首
　　智懃还洞庭兴福寺
　　杖锡过京华西山即是家有时论日月随处卧烟霞懐土情终恶还乡路亦赊春深俞隖里应为问梅花
　　文懐住吴江法云寺
　　见说湖心寺人须一苇杭水浮林屋近地限雪滩长挂衲投禅杖繙经坐讲堂邑人多好施应爱道风香
　　古梅住半塘永福寺
　　灵鹫山中一树梅千年古意自西来暗香浮动今何处应向刘公墩下开
　　员政住杭州虎跑寺
　　百花庵里久栖禅竹树萧然野水边欲洗北来尘土足扁舟直到虎跑泉
　　定佩住城东定慧寺
　　久从墓山中隠又向湖州市里行浮世此身皆可托应同圆泽话三生
　　某住石湖寳积寺
　　碧山影落石湖心诗句从来最易寻为语山僧须管领他年吾欲载登临
　　某还石湖治平寺
　　湖上何年开寳坊峭峰为壁树为堂地髙已与诸天近何处人间是上方
　　宗全还七寳泉
　　细饮山根七寳泉北来还上五湖船大方游徧浑无滞佛法胸中已了然
　　永明还法华寺
　　吴西山水尤佳处旧有莲宫号法华归去缘知添嫩竹到来犹记裹新茶
　　真慎还墓寺
　　诸徒祝髪总嘻嘻正是山门复盛时预约旧游须再到好磨苍壁待题诗
　　文鄂住文殊寺
　　文殊兰若今何在说在阳山箭阙傍入定不知风雨过白龙应向鉢中藏
　　戒香归洞庭福源寺
　　扁舟何处发逺自北都还若住人间世无如湖上山孤云仍两角此地少三斑橘柚能供税秋深便掩闗
　　为文宗儒题钩勒竹
　　碧玉参差望若空髙枝疑在月明中百年写法今如许为忆君家石室翁
　　为王古直题画寄其乡郭筠心
　　赤城霞气映柴闗筠石翛然屋数间堆案有书谁共校过门惟许谢方山
　　送宗儒
　　南望琅瑘尚郁然山林重结半生缘未论幽谷能量马更话清池有酿泉上邑多年懐异政古官今日荷新迁秋来海月庵中意莫忘持杯坐短筵
　　补送吕秉之太仆
　　典客南行荷美除皆山忽忆记环滁政成有地真堪牧诗就临溪尚可渔夀母频供堂上馔故家长保箧中书相逢尽是青云客科第谁从世禄余
　　次韵詹事杨公过玉延亭留题三首
　　退直从容下木天扬雄多病喜新痊楣间旧墨分明在秋雨频经洗更妍
　　髙轩重过晚凉天诗癖秋来独未痊试为续题谁得似屋梁明月共清妍
　　槐亭缺处见青天仰诵新诗百病痊秋色解人留欵意小红疎翠故妖妍
　　送林同知仲璧赴官恵州
　　燕都才识面浙郡乆知名合与方州去仍为半刺行凉风双斾逺积水一舟轻欲访东坡事缘知待政成
　　送杨君谦
　　子有好学名得之直从幼矻矻忘其疲每以夜为昼谁令不自爱坐与简编鬬旋致心腹间有病见脉候乡人尝谓子文笔真似舅【谓钦谟】舅也昔养疴亦在掇科后七日仪部官在告月且又服药未见功具疏遂入奏昨朝获俞音顔面喜欲皱西风作新寒南去不可逗相过一何疎相别一何骤子去固欣然孰与箴老缪惟子有书癖舍书莫能救譬如病酒人戒饮貌愈瘦何如稍饮之病去渐复旧子病偶类兹简编实醇酎茹多仍吐之纸上发竒秀三年当复来观子所成就
　　为都元敬题春山读易图
　　山中春雨过嘉树如新沐鸟语时复闲惟闻磵声续对此一欣然孤懐浩无欲便携童冠人咏归效沂浴归来亦何事妙意溢春服寤寐羲文间手持一编读惓惓济时心愿言均发育
　　谒陵宿昌平学舍
　　闭门无事谢诸生西舎支牀睡未成树老不禁风势急山髙空负月华明连槽疲马时相啮隔屋羣鸡忽乱鸣安得故人来此宿壁间持烛共题名
　　还宿学舍
　　夜深踏月到孤城尘土衣裳一振轻谏议祠空凡再宿广文官冷又前迎思家不觉心旌动纪事谁将腹藁呈肯信身逢长至节三年南望是神京
　　次韵答陈粹之宪副病中见寄【时粹之分巡贵州都匀有黑苗之警】
　　游宦西南乆挈家故居回望隔京华下牀倚杖凭医药把笔题诗散墨花捷报拟闻收犵狫穷搜还见放蚺蛇祝良定有单车在归路应循旧辙斜
　　秋夜饯李贞伯取唐人诗各拈三字为韵三首
　　光动疎林月似沈小园留客坐墙隂尊中賸有江南酒唱离歌到夜深
　　湾头一月系方舟阙下三年续旧游昨日林亭看写照凛然诗骨映清秋
　　常见挥毫满凤池未应白首在留司赠公还用诗人语天子于今念所毗
　　严布政挽章
　　绣衣玉敕重分司忆昔公来提学时浅薄空惭当日奬髙明未许后生知省中防处扬风采阙卞频年候羽仪万里蒲阳南望拜墓门春尽草离离
　　郭佥事挽章
　　自古皆有死何人能免之病来仍服药尚冀延少时病甚不能起犹遗生者悲何况不以病悲亦从可知郭公官外台精勤多设施风采振列郡声名出分司往来江湖上官事有程期岂是冯河者轻身忘险危伤哉俄顷间遂与此世辞楚水向东去千古从湘累湘累乃自沈试诵懐沙词惟昔识公面尚记来京师骨气颇亦寒或云数宜竒斯言遂偶中相术能无疑不吊乃于彼托音聊在兹
　　家藏集巻十四
　　钦定四库全书
　　家藏集巻十五
　　明　吴寛　撰
　　诗三十一首
　　丁未春试毕送吴中四进士归省
　　毛珵贞甫
　　春榜名髙第防行自夸毛义出吾乡班聨玉陛通朝籍政试银台挟奏章新制衣冠归故里近将舟楫倚回塘君恩浩荡应难忘仰见门前进士坊
　　陆完全卿
　　鄕书髙荐赴南宫又见名题甲榜中王弼易编真有得陆机文赋早偏工身辞霄汉天门近宅傍江湖水路通却借君恩为母夀防衣频着舞春风
　　杨锦尚防
　　礼闱曽忝校文章笔势如流欲擅场已向天门看放榜忽传恩诏许还乡画船得意春风顺防服承顔白日长为语时人莫相羡晏婴心不在扬扬
　　呉鋆汝砺
　　逺承恩诏许宁亲谁似髙堂具庆人逺去不劳东道主暂留真作北都宾贤科始觉文章贵仕版髙题姓字新总道故乡风物好壮年为国在经纶
　　次韵任太常过园居四首
　　暑气郁蒸知嬾出肩舆只许到寒家元修席上能供菜康节车前惯看花尊酒长空非北海册书相对是南华醉乡不识茫茫路始信吾生亦有涯
　　出土尚嫌瓜蔓短灌畦方爱井泉深门前有客马常系墙外谁家屋俯临未必市朝生俗状只应鱼鸟识闲心好山移得聊相欵阶石累累总碧岑
　　卓午风来特地清槐花落处入檐轻髙荷乆待莲生子香草不甘梅是兄倒屣出迎翻失礼解衣留坐更忘情玉延自是吾家物欲学卢公也烂烹
　　休笑吴侬故态狂小园日涉步能量闲凭却爱琴徽冷连饮惟夸茗碗香何日归田成老嬾终年学圃觉清忙乘凉莫惜重相过只待篱边雨一场
　　送赵栗夫归省
　　生当全盛时仍遇至乐事岂因掇髙科不在登贵仕故园寄吴江游钓旧为戏别来余七年往往入梦寐家有大父母八袠行且至手题数行书昨者附乡使书云吾衰矣乆望汝归侍汝父母犹壮归日尚可迟老人风中烛此语真善譬此意岂不知此愿独不遂明主勤万防旷职儆有位故缓归省期俾尽匪懈义而况宵旰间切切在法吏私情苦难伸如絷千里骥遥望天之南安得插双翅终焉舜文心天下以孝治一朝恩诏颁跪聴殊足慰又如骥欲奔始脱衔与辔匆匆治行装旧馆视若弃载感明主恩仍给道里费长河引轻舟连日风更利鲈乡适新秋水芳散荷芰日出垂虹桥骈肩看乘驷登堂问起居称夀先举觯此髫者吾儿彼冠者汝季各令向前拜起立亦以次邻里争入门感叹共惊异斑白映锦衣三世一堂备此乐难具陈尽出上所赐努力在他年图报端可冀
　　次韵任太常雨中见寄
　　矮屋哦诗发长噫前债未偿仍后债园中雨急水暴増满地江湖失疆界败墙欲压走避之早受邹轲知命戒只今一雨八月余小犬隔篱应吠怪檐角俄惊瀑布流槐梢不见虫丝絓恍然置我吴淞间拍岸风涛殊澎湃此时此意属何人只许玉延亭主解天公聊作小儿嬉来独何迟去何快晚凉芳草徧池塘一跃青蛙亦嫌隘褰裳行水过菜畦短杖临流自疏杀狂风拔树隔东隣却笑呼童气全惫
　　对雨
　　清池水长欲平桥雨势浑如上晚潮泛泛渐于亭础近淙淙真是笕泉遥即看竝浴鹅羣戏却恐新生鱼子漂东望菱濠归去好吴侬家有木兰桡
　　送侯主事归省
　　圣皇崇至徳文母上徽称有诏恩斯洽先朝例可征下臣如挟纩中抱切临冰覆奏俞音得传闻孝道兴严闱辞旧任散秩荷新陞起舞衣裁锦颁来诰织绫饭香收早稻水落荐鲜菱住占江湖景吟成月露形刑疑应乆待路转孰先登六月南溟息风回看大鹏
　　哀张兼素
　　当年南去共伤神雪骑冰梁万里人折槛已回明主意赐环能爱小臣身忠贤慷慨常相契情事蹉跎独未伸廿载心知从此絶岂缘同榜失相亲
　　哀袁徳纯
　　对客方谈治邑才出门俄送讣音来乆知宪节从家过肯信丧车竝海回直气未舒空奏牍髙懐无间便衔杯伤哉失却青云器孤寡累然更可哀
　　送彭教谕道赴长洲学【先任吴县学】
　　逺为乡邦贺得师扁舟南去莫迟迟还从苏郡更新学重见胡公举旧规难弟追思如昨日诸生相候已多时清门久忝斯文契赠别安能惜赋诗
　　雨后答邵文敬
　　急雨过荒园似向城西去丰草覆清池凉风起髙树中懐适欣欣入手得佳句累日苦炎蒸翛然在何处
　　送琴士杨云翰还吴
　　落木萧萧坠客衣青天独鴈向南飞登髙徧览皇都壮话旧常将旅食违巻满云烟停防笔堂虚风露冷金徽郁林石近娄江水应为临流作钓矶
　　送夏司封崇文
　　萧然客舎洛阳城晓拂尘埃识贾生夜半未承宣室召秋深重作秣陵行留司今日浑无事言路何人独有名知是箧中藏旧笏诸孙应不愧元成
　　谒狄梁公庙【在昌平县西】
　　逺从唐室见贤豪殿上香烟映赭袍入夜不忧虓虎噬向晨休报牝鸡号庭空树瘿凭谁剖沙满溪毛欲自薅读罢碑文出门去史家余论范公髙
　　谒耶律丞相墓【在瓮山下前有石象须分三缭其长过膝真异人也】
　　角端人语大兵还帷幄功髙掩伯顔身托中原只抔土神归朔漠自重闗僧伽香火青松盛翁仲风霜白石顽遗象俨然惊叹久一间空屋倚西山
　　奉送孝穆慈慧皇后梓宫迁葬茂陵【十二月七日】
　　列骑随龙輴分官送梓宫戒涂惟吉日绕驾总悲风钩弋名殊久轩辕象极崇桥山迁葬地隧道定相通奉送宪宗纯皇帝梓宫出徳胜门【十二日】
　　风急扬沙砾皇皇出北门吞声犹未哭眯目已先昬耕凿伊谁力登庸本圣恩晚来龙驭逺云去鼎湖存
　　次韵任太常致仕留别五首
　　归去如公未当贫清溪碧嶂自为隣地偏易觉柴门晚室暖先知布被春书为长观成故纸衣从新浴少浮尘集云山下吾庐在得向今朝置此身
　　此身真喜置吾庐尚有牀头一束书海口潮生知进退天心月到识盈虚已辞朝士谁通讯欲就渔翁更卜居百里好山俱在眼只教童子导篮舆
　　篮舆朝出看山初懒学陶潜去荷锄新法不行谁执抝旧书无用是潜虚俗人自诧才名盛老态终嫌礼法疎三月柴门无客到日髙闲把白头梳
　　濯足梳头旧有缘更教午睡学坡僊一身自足三间屋百嵗谁増半亩田遇壑便回忧险地看云髙坐爱晴天朝鸡官马俱无用赢得工夫是晏眠
　　晏眠不觉过残冬枕上哦诗仿鲍溶犹喜形骸从小隠肯将名姓入斜封日中尘满争为市树底隂多独课农应笑丁公偏差异夜深腹上梦生松
　　送赵武靖西征
　　火云六月烧长空旷野旌旗相间红王师未度卢沟水先声已撼燕然峰大将臂弯朙月弓锦袍银甲豪且雄前年一箭定两广去年匹马平辽东四夷瞠若在眼底不知何物为西戎西戎跳舞真狂童此辈置之谭笑中飞刍挽粟走千里到日且欲苏疲癃利兵坚甲何足说自有十万藏吾胸黄河东偏结巢穴鼷鼠五技依然穷沙场半夜无马迹捷书晓入明光宫此行本为报天子岂意子孙皆上公史臣载笔鸾坡下愿纪周宣薄伐功
　　题赤壁图
　　江流东绕千尺堤山鹘上结危巢栖游人夜半放舟过举酒试说曹征西征西当年下江浒八十万军尽貔虎眼中见惯刘琮徒吴蜀区区何足数舳舻相衔千里连气吞昭烈兼孙权岂知防士已旁笑笑彼逺来非万全长江之险人能共不独阿瞒兵可弄东吴防猎尺书驰权也难将首亲送帐底拔刀军令行如此奸雄安足惊周瑜早已借前箸黄盖何曾论五兵五兵争如一炬火北军败走南军坐纷纷燥荻与枯柴乘取便风才十舸波涛起立半天红强敌灰飞一夕空平生亲手注孙子朱信水军能火攻谁云此行才足耻更闻裹疮归淯水武池头计已疎铜爵髙台聊自起当今四海如一家三国争雄真可嗟尚想纶巾巡垒堞犹将折防洗泥沙武昌夏口东西路画史分明入毫素空余赤壁付游人赢得坡仙两篇赋
　　分韵得老字夀杨詹事六十
　　当代文章伯致身何太早长趍白玉墀独立红云岛逍遥馆阁间屡见书上考试问今行年六十不称老孰云进独难鬓髪全未皓宾詹畧举步前路到师保平生胸腹中所有希世寳光怪时吐之把玩惊浩浩借兹千金笺当彼五色缫持以示世人片语莫能造常恨羣经残矻矻肆探讨纷然注疏家旧说欲一扫其间孔壁文尤谓颠且倒旁牵与后缀务使句完好遂令伏生徒口授初具藁我愿天扶公精力免枯槁长留人间世立论自羲皥书此以夀公余事无足道
　　刘文安公挽章
　　裕陵初防士髙步入词林科第前无防声华直至今唐人当陆贽汉代失刘歆碧海瀛洲逺青藜夜阁深羲经千古学宋论一生心制敌无三表匡君有六箴紫垣初秉笔白髪未盈簪自负心如水曽期汝作霖瘁躬方几几盛世已骎骎俄作前楹梦难将恶石鍼礼官公谥议士类杂哀吟墓有新题石家余旧赐金斯文成落莫吾道付浮沈后辈夫何恃先民最所钦玉堂嘉话在谈者欲沾襟











　　家藏集巻十五
　　钦定四库全书
　　家藏集巻十六
　　明　吴寛　撰
　　诗三十一首
　　戊申燕九日【正月十九为元长春丘真人生辰京师人为防甚盛】
　　京师胜日称燕九少年尽向城西走白云观前作大防射箭击毬人马吼古祠北与学宫依箫鼓不来牲醴稀如何义士文履善不及道人丘处机
　　次韵徐仲山上元夜过饮
　　坐阅年华复看灯故人今夜喜新増频呵冻笔冰花少缓酌深杯酒面澄身在社中应我老名扬海内更谁朋每逢令节成清防只恐豪门总不曾
　　次韵文宗儒上元夜饮归
　　佳节相邀入醉乡夜深谁肯宿茅堂髙悬应恨油灯暗细嚼聊供粉饵香即席从容移笔研出门颠倒执衣裳何时更慰清寒苦一举仍须累十觞
　　送董尚矩使朝鲜
　　圣主新登寳位髙儒臣宁肯叹贤劳天朝雨露随黄纸海国云霞映锦袍周室受封箕子逺汉廷陈防董生豪史编有待归无缓凭仗春风送节旄
　　送王汉英给事充副使
　　髙步黄扉见俊人使轺恩诏动青春闗门缓度风霜少岛屿遥瞻日月新嵗久礼仪存制作路长民俗待咨询百年吏前驱惯鸭绿江头不问津
　　送刘景元使安南
　　元年新建总熙熙诏下恩光及逺夷刘向暂辞天禄阁王褒空拜碧鸡祠离筵有酒杯重覆归路无金槖可垂应向交人谈圣徳越裳白雉谩云竒
　　送吕丕文给事充副使
　　赐衣新着叹光华画舫春风散鼓笳天上诏书颁絶域浙东科第出名家朝廷正辟求言路给事初乘奉使槎不是相如还蜀日前驱谁向里人夸
　　彭祖观井图
　　贾客适江海洪涛渺无津忽焉风作舟楫竟漂沦蜑叟川上浴何殊白鸥驯宁知有饥鳄俟汝水之滨履危信多险处坦终无屯所以下堂戒名言推子春郁然大树下谁写彭祖真飘萧白须髪千年貌如新草间着塪井蛙股谅可伸保身乃至此夀合希庄椿古人不可作故事从谁论此老饮水活应仗汲井人且彼欲往观人当置车轮中心宜怵惕岂徒保吾身聊成一转语图画固有因兹事有与无不须吾重陈纷纷奉遗体足以惊凡民
　　次韵顔澄之与文宗儒同游香山
　　香山西望乱云横冒冷能骑瘦马行只许两人同一笑如从九老话三生泉多细品煎茶味林宻微闻伐木声应讶金闺通籍者朝衣清早入皇城
　　清明谒陵值雨留昌平学舍
　　朝来好雨徧春城匹马谁忧阻去程陵墓百年神屡降籍田三日礼初成崇桃积李诗家景绿野青山画障情学舍髙眠无一事又题祠壁记清明
　　次韵杨侍郎吏部后园看花二首
　　两脚前朝信似麻冯阑物色徧京华要知吏部庭中树不放平章宅里花
　　大手年来罢草麻挥毫重喜近文华公门桃李今如许总被春风尽着花
　　观耕籍田
　　春郊风动防旗新快覩黄衣是圣人盛礼肇行非自汉古诗犹在宛如豳朝臣共助三推止野乐全胜九奏频稼穑先知端可贺粢盛不独备明禋
　　初开经筵
　　蓬莱晴旭照璇题卫士成行陛楯齐朱戸洞开通上下绯衣列侍隔东西报经训志臣恭尽负扆虚心圣敬跻浅薄不堪叨盛事愧将周赉手亲携
　　答济之约游西山不赴
　　西山佳处约同登旧学登山法颇能莫笑晓来风雨阻卧游诗句也堪誊
　　再答
　　苏门长啸説孙登小技平生亦惯能此后山行难再约史书堆案要抄誊
　　三答
　　诗家山路说登登风雨萧萧便不能若说累年诗劵起字多须用倩人誊
　　与叶翁游小南城
　　长街尘土日随人不见青青草色新北阙嵯峨聊暇日南城迢递故寻春寺僧供茗当为黍野老担花胜卖薪欲访辽金旧时事百年何处有遗民
　　送潘栗夫宪副陜西提学
　　嗟我同年友多分臬事清衣如内台制簪向法冠横乘传非无例书铨孰有名纷纷来蜀道往往说潘卿万里驱驰地三年报称情心劳随使节迹逺涉羌城子产游乡校文翁载史评士风从此盛公议自然明啓事山涛具词头贾至行趍朝逢异数迁秩荷殊荣新政颁应满髙官畀不轻人才工造就仕路厌将迎有待文班接重看学政成凭谁到西陜先为贺诸生
　　送徐季止
　　迩从吴门至起迹南宫坊儒冠满尘土京国初观光早年富文学下视举子场蹉跎乃至此宿志犹未偿逺来亦堪喜有兄官职方一见季氏面欢然态如狂秉烛屡相对颇怪梦寐长纷纷同来客寝食各有妨独于下马日曾不殊家常有侄已进饭有防争施牀试言仲氏意迟子葺髙房青山映金阙西户正相当引子数共登把酒还自尝嗟我忝交契累在尊俎傍感此友于乐郁闷隠中肠已毕内廷试复治南雍装天风满寥廓仰望孤鸿翔上林多嘉树回翅期成行
　　送贺御史出守苏州
　　吴民方切九重忧祖道休将五马留朝着乆称才御史封疆还属古诸侯香凝燕寝韦郎咏舟过花桥白傅游我忝郡人无以颂拟叨循吏传重修
　　送西指挥分守汀漳
　　坐镇东隅二十年平生文事欲兼全兵曹屡荐声名乆海道遥分号令专玉帐风清开笔阵水犀波静戈船班超自有封侯相宠诏重期万里传
　　为周郎中公瑞题观莲图
　　玉井莲花开十丈此事诗家徒自诳何处池头有此花分明蜀锦裁成障清波渺渺波洋洋水榭人疑坐天上白羽风轻频自摇红妆日出闲相向画工作此待谁题意匠欲追崔子西平生比徳是君子耶溪不拟定濂溪濂溪旧有爱莲説意见岂与埤雅齐溪流一派接双井云孙早蹑青云梯【公瑞双井人】
　　送原已还南京分依字韵
　　溽暑犹未退颇觉槐隂稀栖燕乆相识鸣蜩静还飞昨者冒江雨逺来自京畿重念交亲意时时款我扉晚凉理旧话海月流清辉西堂设卧榻夜永风褰帏惟子官医院绩美谁能讥入朝复陛见只尺瞻天威铨曹已书最旅舍仍言归谅亦恋老拙所重定省违幸哉被封典恩光照庭闱白头自足乐无劳制斑衣行旌向晚动酒尽情依依
　　中秋夜登仲山新楼赏月
　　天街东来喜横亘夜静无尘断车乘青天故遣月娱人特为中秋光转莹昔人徒讶一分亏此物始知千里径团团饼饵家家如矮屋仰观殊不称望里撑空木最髙上施平板还加钉已好楼居仍好客主人引我凌飞墱解衣褫带重延留案上珍腴已先饤须臾众客报齐来一笑顿忘腰折磬庾公故事拟重修亦复平生无浅兴少焉月转檐楹间起傍朱阑时一凭俯观南苑白茫茫素练平铺目难瞑中山地近兔毫分巨海波浮蚌胎孕举瓢便可酌河潢着屐那能絶泥泞椽笔谁将华牓题兹楼只合名超胜置身如在太湖心万斛龙骧初下矴端愁波浪欲掀翻为语诸公宜坐定羣童献技舞且歌凤腹空空四弦絙我方沾醉陶陶然新调疑从梦中聴夜深风露忽凄凉髙处不胜寒起胫主人劝饮意何浓美酒如泉瓶未罄底须隔屋问西邻走送茶瓜劳防媵明年未省在谁家乡社佳期当预订言方脱口客已闻吐酒哄然争出应我家海月旧传名庵外清光长有賸王猷隔巷每共之今者安知非我赠戏言若大却非夸薄意颇诚真不佞小园虽说乏楼居早向幽亭设长凳杜老还教径扫花范家莫道尘生甑诸公倘许过髙轩就烦执此诗为证
　　为陈明之题墨梅
　　溪藤百尺余惨惨顔色变遂令尘埃中难识冰雪面秋阳射疎窗晨起偶开巻妙手非补之歴歴花可辨横柯弯且枯老干直不颤天寒北风髙满眼集霰
　　为顾崇善题松溪髙士图
　　厨里丹青能变化昔者恺之真善画依然灵物属云孙仍见生绡堂上挂烟雾溟蒙晓不开长松临磵何年栽急流喷薄厓石动白昼歘尔生风雷望中秀色参天起潄涤孤根从磵水何物离离径寸茎自信山苗难在此髙人独立意如何想见清晖入腹多支硎山下寒泉侧为忆深林柱杖过
　　为李宾之题赵大年雪景
　　故缣断裂如刻镂上有雪图世稀有墨痕隠隠题名存熟视始知元祐手叠嶂崇峦失翠微髙原淡淡留斜晖岁云暮矣北风急樵舍渔庄俱掩扉疎林寂歴寒雅返意中不觉西涯逺海子桥西栁巷深歇马何时步鱼堰
　　为陆全卿题刘松年香山九老图
　　髙松大竹生翠寒宻林隠隠攅峰峦杳然流水出深谷新凿山中八节滩江州司马不爱官笑领诸客来盘桓棋枰诗巻各有适适意岂在陈杯盘酒酣耳热忽起舞戏折名花斜挿冠趍朝疲薾足非病在野轻健心偏安权门赫赫夸牛李门下党人分彼此直气腾腾逼石楼甘作香山老居士刘侯此图超俗尘能与九老俱传神衣冠虽作山林样状貌终为台阁人孰为胡杲与吉旼孰为郑据并刘真二卢张狄总预集居士乐易皆相亲独怜旧友今何处禹锡微之嗟失身
　　初谒茂陵
　　玉册金根閟涧阿髙陵初谒泪滂沱九天载覩星辰近万木长哀风雨多岂有衣冠游道路何曾寝殿贮嫔娥鼎湖瞻望嗟无及空抱乌号夜渡河
　　史馆岁暮书与奫侄和之
　　髙馆冰生砚沼坚盈箱公案总陈年法家有事多成狱史学无能强入编户外龙文云气满殿头鸱吻日华鲜残冬坐此嗟何补寂寞全胜着太



　　家藏集巻十六
　　钦定四库全书
　　家藏集巻十七
　　明　吴寛　撰
　　诗六十一首
　　李賔之以问白髭幷代髭答二首见示予髭偶如故而须已多白因次其韵亦为问答
　　问白须
　　早年曾咎汝颇忆为文时忽焉白满把次第行及髭衰老固宜尔此理奚待思但恐縁我咎报复未可知嗟汝今且白白尽何能为及髭更连髯延蔓还至谁有言试述答静听当支頥
　　代白须答
　　颔下濈濈如美哉映眉髪倩盼未足夸于我或有缺此阉偶蒙幸彼妇徒称哲乆喜得子依过眼岂云瞥子今自衰老感怆何忽忽白也我既宜岂好为容悦置之勿复言处世口须呐
　　再问
　　与汝少相处到今几何时汝白胡独早不及径寸髭山苖映涧松物类偶有思草薙诚不忍念汝惟故知买药强涂染此事吾肯为独怜相处日后去当讯谁真能成我老爱护均双頥
　　再代答
　　先人有所遗身体及肤髪而我处其间微细亦罔缺人生有脩短何曾判愚哲惟道或有亏千岁等一瞥子尚忘乆要于道能不忽彼髭既如故撚弄自堪恱吾舌虽已亡臆对犹不呐
　　清明日园中见杏花初开
　　疎花寂歴似残红病眼摩挲望欲空已恨浥开无细雨却愁吹落有狂风物华又报清明节人世真成白髪翁为语天工湏索性剩将春色慰人浓
　　怀林亨大谢鸣治谒陵遇风
　　天外狂风尽日吹朝陵有客正驱驰防防花树春难见飒飒尘沙晚更随官马不愁迷古辙奚奴应恨挈新诗归来尚可夸僚友沾湿犹胜冒雨时
　　谢安游东山图
　　东山髙卧如龙蟠天下苍生望谢安徴书再下翻然起五十不妨初作官征西将军姓桓者致我胡为居幕下新亭狎视犹小儿流汗何人靣如赭北兵百万次淮淝别墅与客方围棊捷书已至未终局江上阿班我师髙怀磊落多长技谁识向来游戏事后世风流强慕之登山也复携歌妓
　　喜储静夫考功自南京至
　　与子三年别长存耿耿思偶来今日雨又属暮春时风度看逾好功名喜未迟吏曹能自署应不数光羲
　　哀原已
　　浓霜夜陨菊田荒不及根同蔓草长顾影共悲遗二老敛形偏恨比三殇术畱医案真余事名列诗家已大方亲友凋零怀抱恶临风惟有泪成行
　　哀鼎仪
　　海濵归卧岁华新静里焚香独养神病势已除知更健讣音俄到冀非真不将文字名当世岂为乡邦惜此人路接娄江嗟后死他年谁与共垂纶
　　午朝次韵鸣治
　　卫士成行总靣东朱门传跸静如空髙飞海燕红云近暖入宫花白日中华盖逼时瞻北极袗衣垂处咏南风银台奏罢诸司事旰食多劳念圣躬
　　过叶翁看牡丹
　　吴下移根己甚难七年才得两枝看开时况被薰风急种法还教宿土干却爱陶盆当石砌未夸华屋荐金盘主人笑对成佳兆记取花名是夀安
　　和陆廉伯昼寝次老杜韵
　　杜老当时句宛然况逢四月称髙眠緑池芳草纷纷积白日游丝冉冉牵史馆何人仍儤直睡乡无事莫开边炉熏已冷茶烟起自笑闲官可质钱
　　早起次前韵寄廉伯
　　月黑频将蜡炬然翻因夜短不成眠趍朝何补君恩渥出舍聊从吏役牵马秣未看腾枥上鸡栖谁听语埘邉江南一枕无残梦欲向司农谢俸钱
　　和亷伯复次前韵断夜坐
　　衰年视物更茫然日落寻常索枕眠乆坐谁言才断絶细吟翻喜忽联牵薫风作暑如初伏海月生明又半边却恨连墙稀防集挑灯那送酒家钱
　　怀王允达不至
　　翛然风雨作深秋何处江行定泊舟诏下数行曽逺召书来前月已亲收官河浅澁知难进仕路清闲好竝游犹有旧时髙榻在扫尘还拟重延畱
　　次韵陈一防冐雨见过二首
　　黄酴醿花已狼藉春去荒园空复游芳草池塘犹可咏石庭风雨故相畱呼童系马当门扇对面开尊罢酒筹因话闲时真未得一时须为散新愁
　　独冲风雨东街口日暮相过意亦奇桥上醉眠成故事席间髙咏得新诗曲防循径行须徧矮屋横舟坐不危满目湿云生暝色请君休信是晡时
　　待李世贤同游西山未至
　　隐隐云初散匆匆日又斜门前方系马厨下预烹茶已幸能成约胡为复恋家莫将行乐事终付别人夸
　　晚至湖上
　　到湖疑路尽忽复转林塘雨后添泉脉云中漏日光新蒲仍自緑怪栁不成行欲唱吴歌去凭谁覔野航
　　宿功德寺航公房
　　山下禅堂向晚登扶笻一笑有卢能饭余蔬笋收斋鉢供杂香花映佛灯汉阙乍违同野吏吴音无改尽乡僧蒲团睡穏回清梦风雨萧萧撼古藤
　　饮玉泉二首
　　龙唇歕薄净无腥纯浸西南万叠青地底洞名疑小有江南泉品类中泠御厨络绎驰银瓮僧寺分明枕玉屏曾是宣皇临幸处游人谁复上髙亭
　　垂虹名在壮神都酒为池不用沽终日无云成雾雨下流随地作江湖坐临且脱登山屐汲饮重修调水符渇吻正须清冷好寺僧空自置茶炉
　　登华严洞
　　縁厓缭绕近青天十步回头一竦然但觉羣峰俱在下忽临空洞更无前三年桓椁坚谁凿半夜庄舟重莫牵便借石牀逃酷暑白云为幕称髙眠
　　还至湖上
　　湖上寻归路行行背落晖青山嫌客去白鸟背人飞不觉过泉牐空劳带雨衣江南如梦醒仍见水田肥
　　答廉伯以游西山负约
　　晚骑羸马傍湖隂影落澄波数尺深众乐固知胜独乐豪吟长恐压微吟清髙已向金门隐老大其如白髪侵莫道邻居难见面闲忙湏信不同心
　　闻友人食河豚病发而卒
　　惟子禀素弱有病常纒身遂能通医方数与药裹亲众医每谢郤自谓识病真体中苦多热食尤忌诸辛至如所饮酒惟爱淡与淳以吴投药麯未肯一沾唇往为风所中治疗累逾旬恐终误朝谒归卧娄江濵一朝有信至奄忽形离神固知病再作不知作何因嗟哉河豚鱼未足充八珍古人譬莫邪信矣能杀人烹调虽云善发病莫与伦奈何甘此毒既死目须瞠脯作子美祸冰为圣俞屯二物尚可食所恶鱼无鳞重价争买致聚食当初春匪直悼吾友亦惟戒吴民
　　送沈元中知余干【父尝任刑部】
　　南去意何如云霄举足初文名从甲榜宦业有刑书北阙须通籍西江且下车当令遗爱满不止白公渠
　　赠僧瘦冈住吴城寳幢寺
　　古院清如许髙冈瘦若何不湏居十刹初喜附双峨窗满霜余柿庭深雨后莎法筵挥麈处先为敌诗魔
　　芙蓉紫菊图
　　芙蓉数枝娇且新宛然丽人逢水濵靓妆缓步不动尘晓起清露沾朱唇菊花意态淡可亲老圃秋来初卜邻其间顔色或不真却立恐遭石丈嗔江州刺史送酒频余沥岂縁能醉人眼中红紫纷前陈洛阳何须诧青春室空未觉诗家贫咄哉二妙谁传神
　　为陈副使寓题画
　　深林有隙地似与髙人谋屋宇四五间豁然对溪流羣山倾如赴白云出谁收屋中亦何有琴书足销忧玩之以终老隐志于焉求宪史富清誉中懐慕前脩山林有宿好横图挈同游不惜持示我我意殊相投凉风报秋信髙兴归沧州
　　园居六咏
　　海月庵
　　云浪推来白玊盘坐深良夜不胜寒茅檐己尽平生兴何处蓬莱阁上看
　　玊延亭
　　薯蓣年来初种成楣间有客便题名凭谁为报坡翁道我亦能烹玊糁羮
　　春草池
　　自笑沟如丈八强儿童莫漫种鱼秧谢家诗句空成梦此夜依然春草长
　　醉眠桥
　　陶翁逐客向樽前醉后髙眠任自然嗟我作桥容客醉不妨醒眼看髙眠
　　冷澹泉
　　似嚼清冰未下盐天然滋味此能兼隐之日饮分余沥世上贪夫能使廉
　　养鹤防
　　吴下枯篁一束来绸缪牖户却常开云霄伴侣休相讶不是虞人畜鸟媒
　　为吴吉士克温题东坡墨竹
　　坡僊写竹如作书笔底溢出书之余书形譬石压蟾蜍俗人不识称墨猪古来书画同一法使彼见此当轩渠宻叶濈濈何所如宛如卧蚕首不舒浓霜涂干外筠厚香粉浥节中心虚平生妙句真可诵可使一日无此居西窗坐对发长嘘不知有感感何事岂以文翁方逝欤雨晴把玩敞吾庐清风习习揺琼琚
　　送文宗儒还滁
　　官非京尹免台参寺版题名也自堪公事共知心独尽直言曾上靣无惭绩书騋牝才名出家寄琅琊秀色含触热却怜分手去园亭何日重髙谈
　　贺秦修敬八十
　　扁舟忆泊锡山东十载丰神梦寐中巢父钓竿随海雾陶僊笙乐坐松风朝廷锡诰还因子乡社评诗合让公第二泉甘真可酿百杯春酒莫敎空
　　送白侍郎还南京分阙字韵
　　都城作淫雨连属从暑月垫溺及四郊髙丘抵深窟大臣抱忧思时事切于骨廨宇虽少安中夜心兀兀惟昔官纳言衮軄常补阙至今存奏疏忠谠莫湮没此来实称贺沾湿屡谢谒明主勤万防宵旰常矻矻已闻发仓廪岂但谨刑罚有诏戒羣工名实期综核兵曹为卿亚留务不可忽众贤方满朝献纳职免越陛辞沐嘉眷朱服映象笏平生尽瘁心官簿积功阀凉气生新秋方舟待明发江水流潺湲钟山势崒鎻钥重东南威名尊节钺召还当不遐臣节益以竭
　　次韵答费昭霁二首
　　进讲轲书到七篇每瞻红日海东边恩承汉代惭何补学拟商贤恐未然天逺防鸿空慕弋路长疲马只垂鞭卜邻定向东城下对面湏将隐诀传
　　杜陵休自托狂夫肥遯中园不改图应笑苍蝇随骥尾谁将腐防饲鹓鶵晴云出岫无心计流水当门隔歩趍犹有诗编题四兴平生功业岂全无
　　题石田古松图谢周月窗治陈宜人病
　　笼中采掇皆良药用之不当翻为虐京国名医不乏人一日城南逢扁鹊人言用药如用兵须凭指下难隃度急攻缓补随所施信是胸中有方略沉疴脱去不言功但使危忧变安乐月窗妙术真通灵妙处自得非医经金门不肯受官軄野服只爱居林坰惠山山下髙松树愿比此树长青青潄泉飡雪仍产药上有兎丝下茯苓世人抱病争取给熈然黄髪同千龄
　　重九无菊
　　佳节喜载临借有杯中緑如何篱落间独少数枝菊遥遥小南城异品应满目野人不好事移送何不速无酒人但醒无菊人尤俗我与陶渊明事事相反覆俗病惟自知客醉解畱宿渊明祗欲眠往往客遭逐黄花有时衰一赏己自足岁晏色青青墙隂自修竹
　　次韵賔之重九值雨独坐
　　怀麓堂前树萧萧感暮秋闭门逢节序落帽想风流空负此时酒闲登何处楼不须论雨防四野少禾头【是日适逢甲子故云】
　　次韵鸣治对菊
　　晓园移送带烟霏看处诗成韵屡依来使相逢休更问娱人真觉淡忘归霜余未落怜髙节月下无言对冷菲谁识城东幽寂者空庭疎雨独沾衣
　　谢王主簿送菊
　　看菊曽为别墅游邓村风露六年秋幽姿入眼犹黄面晚节惊心易白头已叹无钱空复对何妨有酒自相酬然篱落増顔色更把重阳故事修
　　为奫侄题谢廷循画二首
　　云中叠嶂翠糢糊深树茅堂隐若无莫向昔人论画品开窗聊对谢公图【右春山图】
　　江湖极目无涯蚌蛤随潮上浅沙开口自甘濡沫老聒人偏恨是鸣蛙【右蚌蛤图】
　　题石田画
　　麤毫浓墨信手写长巻初开是谁者溪泉山石断复连亦着茅亭在林下石翁足迹只吴中意到自忘工不工平生所见亦不少但觉一幅无相同伪作纷纷到京国欲以乱真翻费力我方含笑人独疑眞迹于今惟水墨我观此画虽率然老气勃勃生清妍江湖欲寻具眼识湏上米家书画船
　　过西苑
　　松偃琼台不受尘虹桥绰楔记通津瀛洲水满分禆海灵囿垣长接禁宸虎圏乆闗空兽簿龙舟稀泛静鱼纶赏花未许陪游幸谁羡赓歌作宋臣
　　游海印寺次韵鸣治
　　北风初急避髙垣竹屋清寒且负暄客喜抱琴仍送酒僧忙扫地更开门投闲易度人间世择胜眞游海上村饮后题诗多老气頽然翻觉醉翁尊
　　哭王允逹二首
　　孤舟遥寄一身危病骨秋深瘦莫支二竖岂劳催死别九原安忍问归期夜防烛尽多新梦岁暮书回少故知为忆相从今廿载诲言重领是何时
　　短札驰来病已危牀头笔力强撑支兼程到此犹难见万事从今敢预期徐穉力耕人自荐王裒行孝世皆知百年家学诸孤继看取遗编手校时
　　早起
　　喔喔鸡三唱城居类逺村髪随秋叶落目与晓灯昬对案仍呼饭披衣又出门自怜衰朽物终岁谒天阍
　　闻王古直至柬鸣治
　　长安风雪值残年又报王猷过阙前尘土不沾京洛袂冰澌能送浙江船平生踪迹知忙甚此老须眉想皓然赖有故人相慰藉对牀呼酒夜灯悬
　　作鹤房
　　枯篁宻苇作房栊故遣僊禽宿此中曾见江南多鸭舍亦知吴下有牛宫绸缪牖户朝南日倚傍垣墉避北风莫笑乘轩如卫懿苦寒须念雪园空
　　次韵沈啓南自治生圹见寄二首
　　射渎西行水路斜细论形势见隆洼宋儒尚作山陵议郭氏真称地理家亲手铭文镌白石邻僧香火傍丹霞乆知诗骨偏强健曵杖何妨阅岁华
　　倚圹髙歌对断厓鄙人安得此襟怀门深拱木栽培徧山近浮云坐卧偕曾子啓予言不妄庄生息我意终乖司空自有藏身地不学刘伶説便埋
　　喜李贞伯生子
　　秣陵疎雨作秋凉贺客縁知总上堂奕叶相传宜李氏通家有喜是吴郎台髙又复看招凤书好何曾写弄麞万巻旧藏应防读任渠嬉戏满摊牀
　　遣闷
　　岁杪匆匆只五旬恶怀偏属长年人防儿嬉戏两顽物老妇呻吟一病身风急独瞻乌止屋月明闲与鹤为邻乡书近报吴田熟此夕愁眉稍觉伸
　　赋竹庆郭汝文五十
　　竹似贤昔日闻之白乐天乐天好竹好其德此语虽佳意未全古来贤者必有夀吾于竹也盖亦知其然所以风雨穿其【阙】雪霜压其肩空园寄傲不肯屈节操挺挺老愈坚吴门开夀域隐者跻独先堂上不合生此竹何人移入图中悬画家窃取诗人意以竹比德仍比年淞江之濵地宜此从今种满数畆田削筠必带节斫榦当及箯筠可作冠榦可杖杖湏入手冠湏顚逍遥长醉竹叶酒掀髯一笑清风前
　　谢济之送橘二首
　　得月亭邉碧树攒及时摘实仗园官报君嘉惠如相称须是闽中荔子丹
　　黄红错落满雕盘如见瑚间木难莫把糖囊名更改齿牙真不带清酸
　　西域贾人以狮子入贡有诏却之次韵鸣治
　　万里流沙奇兽去数行新诏满朝欢湏知此物真无益始信为君亦不难盛世粪田曾却马他人野鸟自称鸾即看重译皆归化敌国何方是契丹
　　次韵陈粹之谒先墓
　　岁暮寒风透布袍东门血泪洒平臯心穿泉壤三重固手揷松楸数尺髙北阙已承恩典重南山不动孝思牢显亲却在扬名里身退能招士论褒












　　家藏集巻十七
　　钦定四库全书
　　家藏集巻十八
　　明　吴寛　撰
　　诗五十五首
　　送汝行敏守南安
　　南过防州山势回朱旙遥见绕城来郡中未诧刘昆政池上犹称贾至才枫落吴江还倚棹梅开庾岭独登台千年汉吏多遗爱此去贤名定许陪
　　周庄懿公挽章
　　镐京遥在望人物乆难湮夀俊文还富诗歌甫及申防名怀得士听讼信如神淹系圜扉少超迁荐牍新周官卿有亚舜世弼为邻畿内逢凶岁朝端遣重臣饥民忙救援荒政细条陈国史方传信台丞又即眞京储须乃积畱务要同寅定辟资宏父司平得凖人帝心常在简物议始能伸急召将驰使闲居己乞身梦归阳曲路坐阅秣陵春报主身犹许忧时俗更询憖遗嗟一老溘逝恨兹晨防典终临穴良工载琢珉龙章殊赫赫麟子总振振不忍縁思枣争夸克荷薪寻常蒙见与宿昔幸相亲试诔平生迹团词泪满巾
　　徐州重修黄楼
　　楼中不见羽衣人黄垩依然四靣新坐使河流循故道俯临山石倚长津名邦信美皆吾土胜日登髙与众賔从此欲传州守事只须题壁扫清尘
　　陈坚逺新建黔阳寳山书院
　　黔阳县里推贤令赤寳山前复古祠髙栋数间仍旧牓断圭三尺有残碑沅湘杳杳多人物唐宋悠悠几嵗时日吉登堂陈桂酒迎神须赋楚人辞
　　王忠肃公挽章
　　垂绅絶席见孤标正色昌言歴五朝除吏已如崔祐甫得君宁论李文饶典刑尚有嗟何及夀考无遗幸后凋百世悠悠存美諡盐山南望白云遥
　　送王存敬知兴化分韵得但字
　　退朝赴西曹勤事流笔汗狱讼方纷争直以片言断老胥抱文书巻舌讵能赞吕侯惟简孚汉吏或精悍似君实兼之古人亦何但从来白云司往往重文翰当君治狱余诗句又其冠秀雅超凡尘落纸莫改窜朝士相与游敬服不敢玩如彼千仭冈凤翥争仰看吾苏昔缺守政剧孰可干众论咸拟君岂为闽郡筭一朝见御批光动姓名焕五马俄在门腰带仍已换十年幸相知良会每连案如何朱夏初置我离筵畔所欣仕途开难顾文社散作诗贺闽人私怀未须乱
　　送刘世熈赴四川佥事管水利
　　行行万里去分司直到西川欲尽时肯使江流归灔滪还看山月照峨嵋外台总自刑曹出上马亲将御敕持千古李冰功不废离堆刋木建生祠
　　谢仲山送鹤图
　　东园白鹤似人长花径孤栖每自伤粉墨如新初防染羽毛依旧欲徊翔只疑明月还畱影却恨空林不入行对此忽为苏子叹谁能呼取下髙堂
　　有以庐山千年松遗予者种盆石上苍翠可爱
　　眼底依然五老峯离奇数寸亦长松盆中贮水成儿戏几上看山称老慵全节始知君子德小材寜却大夫封茯苓嵗乆还如斗拳石空嗟自不容
　　送鸣治擢南京祭酒
　　十载台南有卧龙重来史局又相从髙名早己扬延阁宿望尤宜置辟雍六馆旧传唐学制五经今作汉儒宗镐京自昔人才盛试看南金总在镕
　　送毛贞甫给事赴南京
　　寂寞园居吏隐兼喜闻新擢一掀髯官当要地斯通显名在贤科却乆淹脱頴已非人自荐抗章应与軄无嫌频年为感过从意秋到惟将别恨添
　　喜雨
　　北方苦春旱入夏雨亦微俄然见檐澑及午正霏霏散步荒园中不觉沾我衣草木总欣悦膏沐滋容辉昨者宿斋戒徧走神祠祈礼官朝入奏独与皇心违谓此在朕躬朕当斡机宸之所至端能动天威今年定有望吾民应免饥
　　雨后
　　池上积雨余惟闻芳草气我亦爱韦郎赋诗工五字新蝉为谁鸣老鹤作人跪吏隐眞自兼翛然亦髙致
　　叶翁以丛竹分种因题墨竹谢之
　　东巷青青早见分岁寒别种共欣欣世间益者成三友林下贤人咏五君雨过不须论醉日风回时复见晴云传神妙手今难得聊入筠窗翠凤羣
　　立秋日过蔡士太守新轩
　　髙轩早与素秋通庭下脩篁共几丛己凿西垣延爽气更开北牖纳清风主人解作投闲计有子眞成肯构功委巷尘埃浑不到畱诗何用碧纱笼
　　对月
　　秋月几回赏独有今年闲月闲不自知径度云霄间清光赖掩闭孰把槐梢攀欲邀二三友岂为杯酒悭幽抱未能释安能得欢顔空庭步百匝悄悄中宵还
　　杨文懿公挽章二首
　　词苑年来失老成越乡防去镜川平史编未就多遗恨恩典初行己易名海内雄深传制作尊前萧散见神情玊延亭上畱题处手墨如新泣后生
　　病深趺坐绾朝绅手削封章避位频吏省却縁儒术重宫寮偏荷圣恩新羣经自得私抄意小圃能容后乐身已矣不夸门地盛白头谁复见杨椿
　　送何医养病还松江
　　旅舍天潢侧医名众所闻口尝池上水目望九峯云慈母应无恙诸郎定好文莫言扶病去珍剂正烦分冬至谒陵与黄子敬编修石邦彦检讨宿昌平学舍
　　楼头钟鼓咽寒风树杪星河转碧空百里人家多野外五陵兵卫满城中游歌此地诸生在信宿连宵有客同孤榻拥衾清不寐夜长惟有赋诗功
　　还至沙河
　　髙陵回望白云中匹马南归从两童朔旦正临长至日昨朝犹起不周风谷深落叶塡能满桥断层冰结自通便买村醪成一醉喜闻乡老话年丰
　　为屠大理题石田畵
　　生绡丈许畵者谁石田老人今畵师年来都下家家有此幅吾知出亲手笔意纵横信所之夹岸翛然已疎栁溪隂欲度无舟楫万杙成桥逺相接何处诗人跨瘦破防欹风粘落叶两山对峙开髙闗谽谺梵宇容千间半空丹雘势突兀雪窦天台眞等闲老人昔共游虞山此景彷佛曾跻攀昆湖荡漾临几席水绕渔庄凡防湾京华十年走尘土看画分明能破顔山林在望鸟飞倦春到江南吾欲还
　　为张英公赋瑞芝
　　伟哉定兴王卜塟燕山麓坟上穹碑太史文大书平定交南録惟王昔统百万师天子使殄西南夷富良江上旌旗度生缚渠魁黎季犛伏波将军立铜柱何如伐石作穹碑独怜灭敌心不逐南云移平生遗恨无所泄坟上倐化为灵芝不然天意惜忠义故遣瑞物以表之我观世间芝草亦常有谁似煌煌大如斗将门有子复登坛摘处仍归曹伟手此芝便合作如意帐下偏禆看指授岂不见云中飞报入京师南夷闻风连夜走
　　次韵玊汝哭兄
　　吴东富山水亦复含清晖扁舟昔所造宅舍烟云微陈翁喜客至劝饮爵频挥入夜犹未散水月交流辉乆忆此事在孰知斯人非书来当嵗晏仲也惨无依平生友爱念恨不身南飞惟翁本善士保身己全归但怜母氏老孤抱真难为厚禄幸可致诸郎侍庭闱足为膝前慰少泄胸中悲
　　歳暮忆亡妻
　　素帷风动不胜寒魂气茫茫乆盖棺时到暮年偏感物身畱空舍强从官呻吟尚有遗言在惨恻无如死别难松竹近窗灯火暗夜堂孤坐涕汍澜
　　辛亥上元夜仲山过饮
　　角灯悬处乆生尘携酒相过赖故人率尔杯盘谁主客喧然箫鼓自比邻花枝欲动风为信云气偏遮月满轮却叹吾生有涯者京华又住十三春
　　对雨二首
　　西斋闲看雨失与故人期旱地徐应入浮云湿不移藤梢初上架芦笋故穿篱案上书籖乱赓歌有杜诗晚来犹宻雨小径踏成泥乱雀依檐近疎花照槛低荒园须日渉稚子不时携渐与邻家隔髙林緑已齐
　　次韵仲山咏兵部芍药
　　赤云司里隔红尘手种名花过雨新旧谱未夸金带品清词合制玉楼春闽中陈紫空佳味洛下姚黄岂侍臣老眼摩挲湏此物买栽甘作灌园人
　　题王叔明野艇观书图
　　泊舟野水际不作水嬉谋舟中载书巻隐志于焉求坐处书在手卧时书枕头何须有酒饮始足销吾忧日暮渔翁返临溪劝少畱还乘明月出同向太湖游
　　为杨应寜佥宪题画二首
　　胜地着孤亭翼然临絶岸杖屦复溪头斯人来独惯青松栽己髙白石煑应烂诗思逐浮云峰回忽中断乆移京口居雅爱江南意步过清风桥归来甘露寺壮嵗难好闲宦辙驱人至余习画图间山林逺能致
　　送陈何两郎中分行南北虑囚
　　迩来治狱谁最精陈何二君俱有名手持朱墨发浩叹仍为死者求其生岂云借此以要誉刑罚所贵惟公平平生读书真自得吕刑两字为明清迩来旱灾及千里宸恻恻忧吾氓谓兹感召必有自玺书早谕秋官卿死囚已释十五六尚恐枉抑连神京遥遥甸服隔南北一朝妙选令分行行哉星象动贯城此事付托殊不轻亦知仰副九重意轩车所至无寃声他时狱案总驰奏覆视何用烦廷评
　　夏太常挽章
　　凤池宣召荷文皇书艺当年独擅塲蕺岭逺师王逸少鉴湖终赐贺知章垣西笔翰传中舍海上楼船载太常幽室筑成方昼寝谁将前辈儗清狂【太常平生少暇即弄笔札未尝昼寝见叶文庄公挽诗序】
　　续和任太常写怀二首
　　梦里生松腹笑皤三公其奈此公何旁人作镜冠常正逺使将书字不譌子美清晨开画障乐天终夜却诗魔自闻説到山中景转觉便宜得最多
　　便宜多处总无心城里移居景更深岁月有终还有始形骸何古亦何今文峯云起依危壑秀岘风回动逺林我独似知山下路抱琴时向梦中寻
　　送贞伯致仕
　　引去谁谋及故人买田阳羡遂成眞张公洞口终期我金母桥边早置身郡志续修知旧事乡筵初会得嘉賔百年风节人争仰笑对秋波白髪新
　　送仲山使封郑府
　　钟鸣长乐宫丹陛列僊仗盛典欣复行鸿胪晓传唱国门洞开处使节亲手持千里覃怀地遥遥车载驰于兹建王国地亦称四塞济水流其南太行峙其北周家为夹辅嵗乆惟亲藩天潢派不逺玉树支仍蕃将命重分封宜先司马属登髙旧能赋美誉扬仕録临别遥相赠清风歌穆如翛然堪比德眞不让璠璵去矣尚无迟归哉尤勿缓兵曹有公事子复才不短季札尝适郑行装犹纻衣要知如今人垂槖只空归
　　次韵济之招仲山酌别
　　偶值三旬隙堪偿十载忙有官原是夏此月岂无阳重过烟花市长驱翰墨塲不縁持玊节安得解铜章未去湏常防将来孰可量试看王子宅或比郑公乡饮处谁招得行期己坐忘园蔬从嬾摘山果更髙装弄月当花槛临风泛羽觞细篁如客瘦独鹤拟人长使者新防渥儒生故态狂阳闗莫先唱西出路微茫
　　答济之谢送鹤
　　野人朝扣门抱鹤来特赠谓我有一鹤作配实相称长揖谢野人尔言眞可听惜哉荒园名往嵗已先定群鸟百不多我鹤一不少所以为僊禽何曾比凢鸟迎风或长鸣独立殊矫矫其子不湏和况乃是中表王子所居处旁有半畆园有园却无鹤虽美何足言呼童转赠之入门即翩翻主人亦珍重视若凤与鹓庵居数延致畜之胜乘轩客或告主人赠鹤意如何西邻与吾子平日必不和岂不闻谚语不和劝养鵞养鵞人尚可鹤也食更多主人意不诺谓尔何善谑我生与西邻自信不相恶千嵗食已储作诗谢送鹤
　　食薥秫米饭简济之
　　碗面盈盈红玊浆不妨礧磈塞空膓饥时信矣易为食珍品徒然何足当朝士有谁飡粝饭市人犹自号麤粮传闻吴地今为沼一饱甘随鴈鹜行
　　济之和章有菜根滋味好之句复次韵
　　君家菜瓮碧流浆饭熟应兼此下膓湏是芥根新切称未容槐叶冷淘当苏松欲种无闲地陈蔡相从胜絶粮诗到却如青李帖朝来能博两三行
　　夜读白乐天诗集二首
　　何物灯前消夜长一编入手坐焚香俚言却许朱弦和真味似将酒尝前辈任他为李杜近时知已得王杨【杨君谦携此集来济之録毕予从借观】从今谢絶闲賔客晤语惟容白侍郎
　　目天教放夜光诗题渉猎过千章屡逢禹锡兼元稹不到姑苏即古杭老恣登临年有谱病消歌舞药无方看渠二事惓惓説生死犹疑未尽忘
　　读乐天诗有五十八归来之句予明年正及其期遂次韵
　　五十八归来归来未为速嗟我从去年已过六回六秋尽园亭前众叶错黄緑岂不为渠笑此地乃种木旧业寄吴中有木兼有竹幸哉同乐天我愿无不足
　　王孟端山居图
　　花落家僮扫独迟山居幽兴属王维茅堂借宿如为黍不用主人烹伏雌
　　招济之观吴穆写竹
　　人家于此君一日何可无君家有此语千载不可诬我生所交好不在五大夫培植力已尽往往折且枯吴郎玉峯产过我制新图写真能逼真墨汁信手涂折者忽焉长枯者忽焉腴此君人欲见顷刻遂可呼闻君有髙致子猷未曾徂游艺能屈己常愿为其徒就观必有得背后胜临摹当令墨竹派乃近在中吴请君即上马更勿烦僮奴
　　晚寝
　　土牀便偃息温暖足能伸半晚连长夜三朝隔小春江南初到梦都下未归身犹赖闲松竹临窗伴主人次韵李賔之闻谢鸣治自南京归得遗腹孙
　　乞身上章疏挥手返故园依依赤城路望见非里门恐负无后罪行谋及诸昆邓攸亦偶尔天道初无言呱呱者谁泣无子乃有孙父兮今何人敢任顾复恩幸哉北山梓延绵此孤根遂令台南族宗祀宛犹存故人闻逺信喜剧向予论感叹至终夕未觉词语烦
　　服山药汤
　　吾家玊延亭人比銕炉步玉延乆不栽亭名只如故客从怀庆来老守转相附土产细捣成楮槖缄且固严冬早朝时沸汤满瓯注举匙旋调饮何物是寒具空腹觉温然卯酒眞可吐或复好饮茶损耗疾终痼惟此能补中医家言不误岂縁重服食衰质合调护轻身与延年神僊非所慕此药初得名宋讳不敢呼更名仍加号本草为笺注后来陈简斋乃有玉延赋登亭湏满饮名实始相副苏公服胡麻説梦几时寤
　　制雪浪石研
　　鼍矶千丈接蓬莱割取鳌簪带海苔巧匠旁观湏利器书家常用岂麤材轻磨玉髓难随墨净洗金星不染埃岂是苏公斋里物只供清玩势崔嵬
　　送杨君谦致仕
　　公署席未暖求去何嗷嗷济河先焚舟预卖冠与袍我不更劝子知子意殊牢昨者见章疏陈情欲长号谓臣心腹间有疾刺如刀自宜鍼石恶不任簿书劳防防锡封典父母喜俱叨雨露不知感臣岂如蓬蒿壮年可驱防正合从时髦臣实自知愧奈縁病相遭当道奬恬退幸尔遇山涛九重遂俯从孰谓天居髙郎官信美秩视之等秋毫未论子所能此足称贤豪纷纷投牒者羣然赴仪曹其间或衰迈虚名尚贪饕如子眞难得识者争嘉褒而我复増愧头颅已霜毛归心觉愈急如索更加绹子归免覊绊槛兽初奔逃卭首不回顾跳舞向林臯岁暮多冰雪长河阻轻舠河神不世情助子水滔滔旧宅傍吴市门前是南濠性不耐居处志惟嗜游遨南指天目山誓将友猿猱归来必自得有乐斯陶陶发泄胸中奇文塲战当鏖多事反自今笔墨肯停操已忘虞卿愁且着屈子骚
　　章侍郎纶挽章
　　前星力挽不辞艰往事犹传景泰间奏疏争光湏日月官曹增重抵丘山镐京天赐余生乐浙水身从未死还千古姓名存国史特书谁许后人删
　　送李世贤擢南京祭酒
　　乡里交游岁月移赤墀黄阁每追随史家有事垂成日师席无人独去时太学贤闗惟古制镐京王业是初基廿年不踏江南路天遣登堂奉夀巵
　　送张廷祥擢南京翰林
　　北阙重来从史事西江仍许慰慈容玉堂地迥神情逸金匮书成宠渥浓星斗气冲丰狱劒霜天声递景阳钟瀛州独步悠然处喜见龙蟠第一峰

　　家藏集巻十八
　　钦定四库全书
　　家藏集巻十九
　　明　吴寛　撰
　　诗六十三首
　　壬子春享詹事府斋宿
　　公署沉沉息此身斋居常感岁华新青松植立双童子鸟鸟喧呼万市人金屋渐浮周苑日玊河能隔洛街尘晓来袍笏趍跄地拟钟声出紫宸
　　郊坛陪祀次仲山韵
　　万队旌旗绕竹宫百官环佩步来同碧台烂若中霄月紫殿泠然半夜风庭燎晶荧光倐起洞门幽逈路潜通乘云陟降神如在共识天心鉴圣
　　又次济之韵
　　庭燎光中序立齐夜寒月到竹宫西星辰近与天堦接烟雾都将海市迷韶乐九成来凤鸟僊桥千丈卧虹蜺骏奔不省今何处但觉人寰景象低
　　庆成宴次仲山韵
　　日髙黄繖倚雪张乆立眞怜陛楯郎池上赓歌夸制作殿中列坐忝班行周仪未数三千説舜服亲瞻十二章谁道曲终无以献舞筵驯兽正跄跄
　　上元夜无灯
　　城中结防共焚膏况説灯山驾六鳌形影相依聊复问鬓毛如许不胜搔林梢每岁春星正屋上谁家海月髙五十八年真老矣安能游戏逐儿曹
　　邀潘侍郎为同乡会【潘先世为长洲人后徙归德】
　　束带门前早肃賔瓮醪畦韭及新春偶成洛社耆英防得见吴都里巷人座上素怀叨末契朝端清德重纯臣浩歌激烈声争和醉后相忘意更真
　　送严户部出守西安
　　出守何曾为一麾山公髙荐乆相知汉家辅郡先京兆唐世才臣重度支极北朝廷通奏疏终南堂纪入歌诗他年防壁题名姓谁独令人有去思
　　送顔仲和擢南京翰林检讨掌国子助敎事
　　先生自此升何处胄监于今在镐京老学共推师道重新衔仍系史官清唐家髙馆犹三舍汉代诸徒岂两生不用朝天时早起青山隔屋自鸡鸣
　　谒文信公祠
　　当时正气亘乾坤忠义谁将宋史论【宋史公与陈宜中同传不预忠义之列】柴市宜为南向象崖山应有北归魂已酬乡里希贤志能报朝廷养士恩一读六歌人便哭天敎遗墨燬无存【海虞钱氏藏公六歌墨迹近燬于火】
　　过仰山寺观姚少师僧服小像
　　城里僧庐掲仰山姚公于此昔投闲顾瞻图畵长廊外拂拭尘埃破壁间困虎封侯头可相【袁廷玉相公为困虎形】真龙识主手亲攀朱衣玊带宫师贵最爱跏趺静掩闗
　　伤鹤折翼
　　名系东园最所怜竹防苇室更敎编多縁湫隘清风少却使防褷白羽偏屡舞安能重按节一飞无复独冲天不妨翘足长看院有食仍湏致汝前
　　盆梅红白二色二月尽始开
　　燕山何处识天寒细蕊初开春欲防之子莫将桃叶咏有人真作杏花看素姿似是畱晴雪冷艳分明缀渥丹缩取江南地来此暗香浮室胜芝兰
　　慰济之谒陵遇风
　　中元每多雨长至或多雪雨雪两不多独有清明节一年最好是清明欲将公干作私行黄沙眯目开不得却恨前年不出城风来力如射狐裘向谁借寂寞沙河旁杏花定先谢大风作题思往时马上掩口犹联诗请君试拾锦囊底传向词林亦一奇
　　三月八日册立东宫志喜
　　仗内司晨始报辰【凡行大礼司晨例报卯时今册立时用辰因以辰报】连班袍笏侍羣臣青宫载啓依黄道金册初颁出紫宸率土尽知颙望满前星逾觉瑞光新御桥微雨欢声动恩诏传宣听未真
　　济之招看梨花复次往年赏桃花韵四絶
　　强把花容比太眞乐天诗句亦凡尘谁嫌小适园偏小賸贮人间一段春【济之近名其园曰小适】
　　张谷遥遥忽返魂徒闻桃李在公门三年不到园中去犹喜看花眼未昏
　　庵居清晓为谁开有客城西跃马来莫怪狂风偏拂槛也知晴雪不粘苔
　　倚防挥翰带微醺错认羊欣白练裙记取一株全放处从前廿日是春分
　　题竹送沈尚伦刑部使安南
　　隐侯标格如图畵使者清风动节旄万里交南何处去清风一道过湘臯
　　送陈坚逺通判长沙
　　黔阳为令乆德政邑人传复佐长沙郡谁求建业田慈祥民可近文雅弟难贤旧路行应熟湖风自引船
　　次韵无锡李舜明见寄二首
　　檏学无能渐白头荒田稊稗尚无秋乆怀晦迹真成隐深愧虚名强见收幽梦有时过惠麓故园终岁寄长洲凉风欲送扁舟去还许寒氊坐客不
　　恵麓云深有卧麐幽栖能避洛京尘诗名早擅如唐室礼法全疎岂晋人泉落空阶消溽暑鸟鸣深谷度青春旧闻人説山中乐廊庙谁论秉国钧
　　为陆文质题夏以平太常山水
　　昆山夏公官太常手写墨君能擅塲岂知华亭别有夏公者山水落纸深而长凤池退食多佳兴闭户松隂还满径小笔能将浅綘施云里峰峦隐危磴深林少行客中有瀑布清仰面见髙寺涧底似听晨钟鸣国医陆君素善有声画自拂京尘当寓舎卧游三泖九峯间溽暑连朝喜清暇
　　病臂诸友过慰
　　长夏翛然一病身案头药裹自相亲幽居却似偷闲者髙卧翻成避暑人能笑口难教独闭无名指复倩谁伸园亭坐久无延欵诗巻棋枰取次陈
　　病中简济之
　　病疡忆前时幸枉一胥晤喜来下堦迎彳亍非故步今者得末疾其状已似痼只尺不相闻何况数里路雨过篱落间延蔓豆兼瓠溽暑行将徂节序忽惊悟旭日上短墙昏昏睡方寤起坐强一编落袖惊宿蠧有客过我门投刺首不顾谅非心知人曲向谁诉
　　阅原已书札
　　斑斑遗墨宛如新安得交亲更此人信矣行间浑茂宻翛然物外最清真世家传菊根初断公署听莺语自频【南京太医院原已作聴莺轩】扶病玊延亭上坐槿花残照独伤神
　　题朱竹庆玉汝母宜人九十
　　姚城一水连席墟中有陈氏之宅居夀母行年问何如始生之辰是国初谁云头上白髪疎翟冠髙戴犹胜梳大帛一疋裁衣裾恐是手中自织欤仲也已荷大理除不劳在家扶板舆丹山紫凤衔天书低徊下舞两翼舒翩然湖上惊游鱼羽毛变化心独虚夀筵风回响珩琚以叶作酒笋作菹僊家丹药勿复储食此夀可千歳余
　　纪赐枇杷
　　吴船入贡泝江涛分赐儒臣幸此遭卧病谩思新橘柚退朝休赋旧樱桃珍竒未惜初加恵浅薄无能莫效劳箬笼晓来倾泻处金丸错落骇儿曹
　　送王警之还洞庭【济之兄号安隠】
　　洞庭山脚倚髙楼归梦分明绕十洲春草池塘怀故事夜堂风露感新秋深林结屋能安隐逺水拏舟岂好游士行百年兼孝友入门还慰老亲忧
　　怀济之【时赴南闱主试】
　　东街良防正愁稀况复秋来重乆违已向昨朝辞北阙预知多士南闱祖筵莫听骊驹唱驿棹遥瞻画鹢飞试拟还朝何日是都门应见雪霏霏
　　题陈一防宪副小象【时初擢湖广副使】
　　狱事能平合受褒诗家人物在刑曹平生志量淞江小此去声名石廪髙
　　为陈一防乞兎
　　古诗三百篇于兎言何烦其名因以识一编旧曾繙此物性特狡穴处异于狟君家能畜养孰谓其爰爰岂亦遇犬获跃跃蹶其蹯不然向君投絷之忘救援缺口今强食肯乐笼与樊啮突求逸去有如槖防喧其势乆必死枉杀应衔寃东城幽僻地早已辟兎园登登版筑劳亦复有周垣册子不遗下挂角非乌犍此物纵其内长乐草木蕃跳舞适野性何殊在郊原园中有一鹤爱之不乘轩饮啄得伴侣上下共奔骞及此月将满吐生子当繁君昨过我饮许赠偶有言便湏速抱送不至休如膰幸勿苦疑我意在炮与燔
　　次韵秦廷韶布政闲居感兴四首
　　有灾或无妄有誉或不虞仕路分南北泣下非杨朱人心自能保九夷亦安居锡山翠如削此地眞吾庐汉臣献忠谋朝衣蒙首领惜哉晁氏危我负非孝景物望归谢安世务识王猛出处非其时中心亦当省侏儒仅三尺强傍髙墙窥不见室家好妄论非所宜宣尼若归鲁其行肯迟迟西江水清澈照影无忸怩逝矣柴桑翁千载不可作载歌归去来上下仍丘壑人情信寡谐天命真足乐望望梅里烟人家满村落
　　记园中草木二十首
　　槐
　　东园忆初购粪壤频扫除墙下古槐树憔悴色不舒况遭众攀折髙枝且无余爱护至今日浓隂接吾庐数步己仰视伟哉钜人如非借此防庇谁结幽亭居立为众木长奴仆柽与榆
　　榆
　　始我种三榆近在亭之左西日待隐蔽隂成客能坐七年长渐髙宻叶已交鎻生钱闻可食贫者当果蓏其一忽憔悴啮腹縁蚁蜾持斧欲伐之材未中船舵【榆性坚可为舵】藤蔓方附丽不伐亦自可古人无弃物守圃尝用跛
　　柽
　　读诗识其名谁谓材无用西戎每度河此木能载重所以人字之【一名西河栁】岂在作梁栋两株倚东篱计亦七年种相对垂青丝蓦地来二仲
　　枣
　　荒园乏佳果枣树八九株纂纂争结实大率如琲珠此种味甘脆南方之所无日炙色渐赤儿童已窥觎剥击盈数斗邻舍或求湏早知实可食何湏种柽榆此木颇耐旱地宜土不濡所以齐鲁间斩伐充薪刍近复得异种挛拳类人痀曲木未可恶惟天付形躯良材却矫揉不见笏与弧
　　桧栢
　　桧栢性相似安论不同形城南乆移植用以护幽亭桧也渐生粉栢兮复垂铃幸非两石间自足全余龄古槐虽老大秋到即凋零园空霜雪冷见此独青青
　　槿
　　南方编短篱木槿每当路北地少为贵翻编短篱护要知一物耳贵贱以地故夏末蕋累累生意含晓露花开亦可观别种更相妬独怜一夕间顔色已非素蕋多固应尔此理真自悟不见萱草花开落只朝暮
　　橊
　　团团复亭亭园子巧相竞都下朝千盆花市此为盛我独解其缚髙枝遂其性参差花更繁绯緑错相映安石名已防休从谢公姓
　　竹
　　翛然数君子落落俱长身东家每借看步去不嫌频移栽幸许我已自前年春自我得此辈园居岂为贫但忧积雨霁日防少精神终然勤灌溉枝叶还如新因兹悟为学黾勉在斯晨
　　丁香
　　花开不结实徒冒丁香名枝头缀紫粟旖旎香非轻乃知博物者名以香而成或者树相类惜未南中行初栽只一榦肥壤枿争萌分移故园内不知枯与荣终当问来使亦欲如渊明
　　马防榔
　　有树吾不识人云马防榔防榔产南海结实因瘴乡平生冒其名岂亦如丁香白花细而宻实甘翻可尝其叶与麻同沃若泽且光麻马音或譌欲问郭驼亡
　　酴醿
　　酴醿发长条丛生类蓍草每记众花开此种开独早南方色多红黄色见者少但嫌易零落蜂蝶食不饱曲防强遮护童子日必扫花落当复开岂似主人老昔枉诗客来覔句步频绕载诵成感伤谁来慰幽抱
　　刺醿
　　酴醿有数种同名而异字花开欲折难铦钩如棘刺白者榦独长红者香更腻种之小径旁所恨罥衣袂揷竹加编缚歩障差可类石家金谷园恐乏此佳致
　　葵
　　托身北墙隅幸免人所践苗长已过墙入土根不浅叶间蕊何多濈濈满圎玺此种觉尤佳观者尽云鲜倾心识忠臣卫足存古典作羮谅非菜名同亦须辩
　　决明
　　黄花隐緑叶雨过仍离披不为杜老叹未是凉风时服食治目眚吾将采掇之不须更买药园丁是医师
　　黄连
　　花细山桂然阶下不堪嗅野人斸其根根长节应九苦节不可贞服食可资夀其功利于病有客嫌苦口戒予勿种兹味苦和难受岂不见甘草百药无不有
　　紫芥
　　惟芥本菜类秋深掇而藏此种乃野生已向春初长紫花布满地叶嫩亦堪尝气味既不辛却与芥同行北人无不食木枿与草芒入盘以油和齿颊流肥香
　　马蔺草
　　薿薿叶如许丰草名可当花开类兰蕙嗅之却无香不为人所贵独取其根长为箒或为拂用之材亦良根长既入土多种河岸傍岸崩始不善兰蕙亦寻常
　　朱藤
　　嫋嫋数尺藤往岁手亲揷西庵敞短檐借尔两相夹岁乆终蔓延枝叶已交接有花散红缨有子垂皂荚赤日隔繁隂偃息可移榻但忧风雨甚髙架一朝压霜雪却不妨忍冬【亦藤名】共经腊
　　牵牛
　　本草载药品草部见牵牛薫风篱落间蔓生甚绸缪谁琢紫玉簪叶宻花仍稠日髙即揫敛岂是朝菌俦隂气得独盛下剂斯见收便湏作花庵谁与迂叟谋【司马温公独乐园有花庵公自注以牵牛豆为之】
　　芦
　　江湖无际弥望皆髙芦芦本水濵物乆疑平陆无移根偶种植沟浅土不汚纵横忽徧地叶巻多葭莩白花可为絮长榦湏人扶每当风雨夕萧萧亦江湖宛如扁舟过榜人共歌呼浩然发归兴岂为思莼鲈
　　八月十六日夜对月简仲山【仲山以十四夜携酒过饮值天隂】
　　秋色平分昨夜过才看月好淡星河海东游气消俱尽天上清光减未多有酒却嗟无客共新诗其奈故人何欲知賸得人间景超胜楼头对素娥
　　送萧文明致仕东归
　　闼忠言奏疏间炎方三转到闽山北来未慰诸公望东去空惊疋马还独振衣裳临潞水好修书札过榆闗海濵自昔曽垂钓湏信任公乆好闲
　　送秦廷贽副使
　　万里遥瞻贵竹行九重垂念逺人情昆山片玊浑无价画省清风最有声杯送夜筵歌宛转棹移秋水击空明臬司不是投闲地莫过长沙问贾生
　　送陈一防调瑞州同知
　　古筠南去兴飘然仆子诗囊早在肩莫以瑕疵论白璧不妨顔靣照清泉秋江直入吴中路春树遥瞻渭北天壮志未衰功业始莼鲈谁爱味新鲜
　　次韵朱天昭御史自岭南见寄
　　强比蚊山力不堪刑书军政喜能谙乡心莫绕三江上风裁争瞻五岭南都下乘骢传故事台端着豸忆新衔秋园嘉话来年续海月依然在小庵
　　送周侍郎伯常使封秦府
　　使节遥持路几重大藩西去又分封二南风化犹周召四塞山河岂邶鄘专对不劳看数马旧防多喜忆乘龙【伯常少婚于陜西】云间僊掌应招客须为题名太华峰
　　题周仲瞻藏防绣花鸟
　　越女染丝成五色隔窗未学秦川织鲛人水底夜不眠乞与冰绡才数尺洛阳名花旧谱传品第已无天下敌妙手能收后素功画苑郡工空叹息珍禽入贡从岭南长羽净扫花间石金刀莫遣断其尾髙格岂是雄鸡匹顾影峩峩见冠帻日午畏寒交锦翼姚黄魏紫杂鞓红顿觉春风价増百古来观象闻虞皇絺绣分明有六章女红相习来亦乆一日灿烂悬髙堂周卿得此朱雀航施朱傅粉皆寻常寸心欲效仲山甫献入明光补衮裳













　　家藏集巻十九
　　钦定四库全书
　　家藏集巻二十
　　明　吴寛　撰
　　诗五十首
　　与周公载运使防饮追和往岁所寄述怀韵
　　京邸当年客马周如公相见未输筹登名早为唐科喜流涕长怀汉室忧煑海功多成国计肆筵情重杂时羞只今公道知犹在幸值明时岂滞幽
　　杨补之竹枝
　　补之旧擅梅花手忽向人间见竹枝数叶翛然书法在此中惟许晋人知
　　读济之南都纪行诗
　　长巻亲书截剡藤调髙欲和却难能灯檠夜静频生灺砚沼冬深始结冰舟入龙潭轻一叶屐回鼇岭歴千层句中了了江南意为忆登临我亦曾
　　谢王惟颙赠雕漆拄杖
　　良工雕刻防时成入手铿然忽有声海鹤蜕来苍骨露壑蛇蛰起紫皮明江心桃竹空劳咏阶下藜科浪得名雅意扶衰真不薄欲将文木作函盛
　　送林世调赴湖广参政
　　已爱超迁惬所推不知清议尚嫌迟省中公事方多日席上同年渐少时西控早成持檄梦【世调先梦持檄有西控巴蜀之语】南行兼慰倚门思春来舍馆浑如旧荀氏于今更有慈【弟世南祠祭员外郎】
　　元夕雪
　　己愁冬暖欲闻雷雪落燕山幸此回阴满同云连紫禁色欺明月映瑶防六花总向早春放一尺不须平地堆况值元霄好风景万家欢赏共传杯
　　十六夜邀仲山济之禹畴饮
　　雪月交辉叹未曾寒生砚沼见春冰年将六十应推我地比西南已得朋坐乆市灯无一盏饮残官酒只三升山阴回棹真堪笑此夜分明兴可乘
　　送陆全卿廵按福建
　　豸角冠髙近赤墀身依霄汉立多时天威瞻仰承新命王事咨询咏载驰人好不忧风裁少地偏难使德音违行行却与吴门便绣服登堂奉夀巵
　　钱舜举仇书图
　　斑衣绣袴红锦縧眼中嬉戏皆儿曹三儿仆地地着尻紾臂扼吭力与鏖风旗破偃失所操箧笥所有藏不牢一儿傍睨髧两髦独抱书巻不忍抛就中此子差独髙霅川老钱眞画史意匠经营妙如此嗟哉幼而不孙弟防墙之事从兹起请师敎儿读曲礼
　　送姜恒頫改守寜波便养
　　汉书旧説河南守未许吴公美独专奏疏屡陈容便养官阶无改胜乔迁地连越峤仍持檄家在娄江好放船从此升堂了公事夜筵春酒乐髙年
　　廷试东阁阅巻
　　紫云垂户结春隂坐接羣公奉玉音薄识未胜甄别事长才俱罄对扬心大官供给珍羞满常侍奔趋禁闼深汉代贤良遗制在披沙应喜得兼金
　　赤壁图
　　西飞孤鹤记何祥有客吹箫杨世昌当日赋成谁与注数行石刻旧曾藏【世昌绵竹道士与东坡同游赤壁赋所谓客有吹洞箫者其人也】
　　赵松雪兰竹图
　　鸥波亭上春风笔秀色翛然共一丘头白江南真想见幽兰丛竹带桑洲
　　送吴禹畴赴广东兵备副使
　　辞朝初下大明宫臬事都归玉敕中绣服逺廵兵卫绕戈船闲泊岛夷通天常作雨连重岭海不扬波少飓风却羡宦游亲友在公余应喜一尊同【时仲山初擢广省】
　　送施克寛太仆守思州府
　　十载周家有仆臣喜承新命驾朱轮岂无辅郡劳贤者湏信宸念逺人山下行春縁草树天中入夜望星辰烦君莫改巴陵政遗爱今犹在楚民
　　文湖州丛竹图
　　湖州去世六百年尚畱细竹翠娟娟纵横散乱如蓬贱岂是坡僊咏汉川两崖脩影何处见石罅百折流清泉泉鸣竹响合虚籁我欲拄杖听泠然
　　送仲山赴广东参政
　　乆从夏官卿分署专典选幕府累上功鉴别殊不倦吏胥服精彊寮寀推老练以兹绩屡书有最却无殿属当黜幽时诸省多获谴山公重人才啓事遂登荐御批由论定岂借气力援参政三品官后世号方靣坐镇惟大藩宣化及州县孰云岭海遥炎蒸少霜霰民物夸繁雄此地今甚善米粟出要荒赋入同禹甸公田况早收积蓄总饶羡己不烦催科况乃免鞫谳中年始入广身己脱俗谚鲸波就再渉浮海亦乘传章服耀金绯真不忝恩眷公余适清暇发箧得诗研山川有诸奇题咏语顷徧此行信堪喜更喜过家便十载别吴门亲友幸相见衣锦当昼行玺书因争炫行哉不可缓我独重恋恋平生托心知故旧莫予先都下常合并秋社异鸿燕时枉过园居辨折啓文巻海月故延畱盘蔬杂藜苋往往入夜还行歌共群彦孤怀今何如谁复容鄙狷乆旱得微雨南风特狂煽城东大道傍树暗时节变嘤嘤求友声黄鸟听百啭临别心惘然举酒未能饯
　　癸丑闰五月十四五日乆旱大热十七日得雨始解偶阅王荆公集首巻见二诗颇合乃次韵以寄济之
　　气殊非常地不限南北不知人间世何地独清寂炎风晚逼人背坐时屏息遥思凌隂居须用冷淘食清晨头未梳终夜汗犹拭欧公赋病暑徧诵句难摘
　　好风从东来长夏适吾适故人不相逢岂谓一墙隔向来旱太甚土燥忧地坼暑气何可当对案曾废食一雨洗熇烦人情俱有获夕阳写脩篁庭际开画壁披襟纳凉思虚馆聊憇息积水溢清池疎髭照能白
　　连雨再次前韵寄济之
　　脩篁在池南朱藤在池北置我于其间翛然转幽寂雨丝宻复疎其势当未息农家寜米贱安坐得饱食再和弯碕篇端溪已新拭泚笔何处书圎荷手亲摘
　　青林郁然深东望怀小适【济之园名】冐雨定不来共月却相隔危亭昔再成池涸岸如坼何况旧井泥莫汲寒泉食安知庚伏天乃有此厚获水流声满池屋漏痕在壁朝回无一事僮仆犹偃息苇间莹然明老鹤羽偏白
　　倪云林秋林野兴图
　　经鉏堂前木犀黄何人晏坐问天香迂翁胸中有清癖欲摘繁花归枕囊秋林野兴图亲写百年零落燕都下市门不遇杜长垣残墨谁将手重把
　　次韵为王应爵进士题天平山石湖二图
　　万石如林貌得眞纵横碧润共苍峋城中拄笏湏闲客林下峨冠有正人支老邻居驰骏马范家先墓倚危麐岘山未必髙如许遗爱当思继晋臣【时应爵初除上髙令】
　　古亭石刻手曾模宋墨当年记石湖絶涧百盘横略彴晴波九级荡浮图开园种树山为界放水灌田天赐租重拟四时编杂兴范家莫认是尧夫
　　送张叔亨出廵云南
　　晓承天语五云低真觉香烟满袖擕南诏逺人劳按治北畿多士忆提撕乆看桓典乘骢马未信王褒祀碧鸡应过滇池诗兴满不妨挥笔制新题
　　送朱尧民
　　连雨起凉飔新秋迎溽暑匆匆即言旋晚共园亭语泥淖一尺深驴车在郊墅路人勿相疑不是从选举
　　送陈宗理知永定
　　为爱君家世先朝有直臣急除官未晚小试县犹新地逺能驰誉才长却称身熈然山谷厎骑马徧行春
　　早朝
　　晨鸡初唱揽衣裳城阙遥分见曙光耿耿长庚带残月迢迢行潦接污潢桥头雨过添新水苹末风来送早凉自笑江南未归客廿年骑马入朝忙
　　送戴师文参政
　　雄藩瞰南海富庶冠诸州稽古建方伯参佐湏名流戴君本台产早为贤科收兵曹善裁决可与姚崇俦况乃饫文墨士林名不浮冢宰始髙荐夏官难固畱惜哉重末务无能为国谋边徼偶多事方劳九重忧玊闗度羽檄未解小邦仇又闻古灵武边马满山头兵技彼或短将材此谁优山川有险易地利更当求坐见万里外湏烦人运筹幸君年尚富仕路广且脩朝廷爱人才岩穴犹当搜有才如君者岂置南海陬暂去勿复顾蛮方回辀
　　郭熈雪浦待渡图
　　宋人能畵非等闲郭熈絶艺如荆闗御府收藏三十轴玉堂犹自遗春山横图若此才数尺春山相逢应厚顔北风怒号振平野岩石吹堕林柯弯望中惨惨皆雪意飞鸟未倦争飞还何人剪水作六出山上失千青鬟然上下同一白但见空林枫叶殷流泉不流冻作滴岂似雨过听潺湲羣猿入洞失连臂文豹藏窟无一斑湏臾坑谷尽塡满万顷荡漾仍澄湾野航载客遥在望举手招呼急欲扳冰花粘棹行尤澁云低落日悬孤环往来浦口屡渉险未识舟人心孔艰拥裘马上莫相笑山南防径非人寰
　　范寛雪山图
　　华原范生性落魄太岳终南双草屩酒酣握笔发天眞无奈胸中饱丘壑开门仰望青嵯峨谁遣纷纷雪花落前峰后岭失峻嶒何处移来千玉璞良工袖手琢不能此语分明非善谑长溪一夜冰梁成山足潺潺垂短瀑风回木落冈峦空遥向林端见髙阁兴来便欲扶笻行去倚危防招独鹤人间此景却输吾寒士多年甘寂寞
　　赵大年春江图
　　宻林蔽日青茸两岸都归烟雾中分明罨画溪头景只欠垂纶一钓翁钓翁莫放扁舟去沙上鸳鸯方好睡落尽桃花人不知夜来细雨春流腻
　　杨补之雪梅图
　　竹外斜枝冻雪干杨翁风度亦酸寒扁舟稳系吴山麓湏向石湖深处看
　　王澹游岁寒图【后有王叔明防】
　　脩竹风回玉佩清松声相和紫鸾笙北人不识梅兄面莫怪王説手生
　　钱舜举水僊花
　　种尽芳根花不发霅翁笔厎忽生妍人云湏向水邉种始悟花名是水僊
　　次韵题画
　　木叶下回溪依然见山影髙人为寻诗不畏溪头冷日落云初还鸟鸣林更静占此一壑居人生非不幸
　　谢吴承翰送悟道泉有序
　　成化己亥春予偕李太仆贞伯游东洞庭山宿吴鸣翰宅明日偕过翠峰寺寺有悟道泉饮之甘美相与题诗而去今二十年矣一日鸣翰弟承翰使人舁巨瓮以水见饷予嘉其意以诗谢之于是太仆公与鸣翰皆物故矣
　　试茶忆在廿年前碧瓮舁来味宛然踏雪故穿东涧屐迎风遥附太湖船题诗寥落怜诸友悟道分明见老禅自愧无能为水记徧将名品与人传
　　侄奕勺泉烹茶风味甚胜
　　碧瓮泉清初入夜铜炉火暖自生春具区舟楫来何逺阳羡旗枪瀹更新妙理勿传醒酒客佳名谁与坐禅人洛阳城里多车马却笑卢仝半饮尘
　　东坡乐水图
　　右手按膝左手防长防不着豪气溢此公岂是寻常人眉山秀出文章伯擘开青峡喷玉泉石罅百折犹轰然山中自当一部乐何用嘈嘈鸣管弦惠州饭饱浑无事罗浮之西山崛起白水畱题属此公万里来游天所使黄衣翛然戴小冠水乐同为杜牧看图中不是程正辅方外当为邓守安
　　元人陈惟寅有苏杭怀古诗各六首予以杭未至而苏事甚多总和六首
　　自古繁雄地驾言游且行载瞻至德庙容象宛如生回塘入古咏一水仍前横
　　胥山髙百尺势抵越王台越今在何许溪名犹越来当时嚭与种齿骨亦浮埃
　　五噫歌不作葬近要离墓耕夫戒挥鉏忍使墓砖露更念臯伯通徘徊不成歩
　　壮哉重瞳子叱咤人如无子弟八千人渡江惟一呼英姿不复返吴门空夕芜
　　南昌有一尉官卑同抱关献书论时事能动天子顔市门卒何贱髙风杳难攀
　　王珣开别墅林石冠吴都安知歌舞地梵呗托浮屠居民祠短簿攫肉多神乌
　　沈石田追仿黄大痴长巻为林御史舜举题
　　大痴道人顾长康平生痴絶仍画絶长巻当年我亦观大畧犹能为人説山川歴歴百里开彷佛扁舟适吴越平林曲岸客共游复嶂重湖天所设渔工樵子互出没定有髙人在岩穴墨沈淋漓拾未能信得画家山水诀为人説此亦徒然把笔安能指下传对本临模未为苦运思想象谁能专晴窗设色手自改输与吾乡沈石田
　　次韵韩彦哲州倅促予作生墓志
　　面辞天阙向南归落落晨星故友稀人比荆州今即是年过蘧瑗尚知非旧施美政争传播预恐芜词少发挥表圣达生真不忝夀茔石表定生辉
　　为奎侄题石田雪景
　　瑶林依石断云攒雪后西山更好看忆向越来溪上过梅湾玊削数峯寒
　　次韵石田七十自夀
　　夀数长期百嵗零试看把巻眼明星未夸共仰人如斗尚忆初生岁在丁宅近江湖云际白天寒松栢雪中青北堂自献长生酒不爱嫦娥药最灵
　　炀帝龙舟图
　　画栋重重半空里殿脚谁云在平地洛宫遥载到芜城试看龙舟浮緑水锦帆髙挂起春风恍若江神备驱使万嵗千秋乐未央左右何须奏封事当时殷鉴有陈家亲闻玉树后庭花流连岂在宴安日荒惑昔者先萌芽渡江伐罪岂不见悔杀井中张丽华防沟迢迢几百里暮雨萧萧杨柳斜惟余尺许龙舟样畱与人间説隋炀








　　家藏集巻二十
　　钦定四库全书
　　家藏集巻二十一
　　明　吴寛　撰
　　诗四十九首
　　西斋前作歩廊三楹奕侄种紫竹数竿于前因名紫筠亭
　　诗人自昔咏长亭匠氏何劳检木经白板也须存古制紫筠聊复制新铭苔痕渐上阶还甃月色无邉户不扄携向江湖风若利吴歌唱动便扬舲
　　补送艾郎中使朝鲜次韵二首
　　天髙广乐奏清都日近金门动玉枢当代使规应在槖古人王防已成图诵诗专对须郎署秉礼相传自海隅东去莫论穷八站喜无烽火照长途
　　前星光动诏颁时赐服煌煌称汉仪乆爱姚崇裁滞事又看陆贾制新词归循山海旄垂节歩上星辰履饰綦鸭緑江头谁击鼓晓来相送有冯夷
　　题昆山朱氏所复王朋梅小画
　　存复斋中此一毫楚弓亡去更谁櫜摩挲故物仍三叹不为朋梅意匠髙
　　题许道寜秋山暮霭图
　　逺山近山翠浪倾爱此万叠秋初晴已多浮云岩下宿只有暮霭空中生草树纷纷纵复横风回落叶塡磵坑哀猿啼处日将暝谷口不见樵夫行重洲复渚望不极渔舟独出沙鸥惊三山二水昔人句彷佛当时登石城何如攒蹙寻丈里一目千里当前呈画家意匠劳经营墨气浓淡皆有情平生见此真有几不负长安许道寜残山岂合推马逺寒林亦宜矜李成世间神品吾所遇沈老旧藏髙克明二图作配实相称品格岂待宣和评呜呼人言名畵真是名一笑顿觉千金轻
　　过先茔登南横山絶顶时表弟吴子髙侄奎奕儿子奭奂侍行
　　南山翠色与云齐万级登登石作梯水入太湖萦白练树依重岭簇青藜雊鸣麦垅闻田雉角觧松林遇野麑日暮载瞻茔域近恩光新沐首频低
　　文宗儒蓄匏研借观数日宗儒以其制与拙号合遂以赠予研额刻元丰二年及晋斋学士四字印文曰李泂
　　身垂苦叶入秋肥紫玉分明满一围遗物未亡残墨少旧铭犹在昔人非固辞莫怪还终受乆假安知遂不归应念老夫同气味百年文苑幸相依
　　闻啓南有匏研更古次前韵
　　平生端为饮泉肥几格惟忧笔阵围【阙】见铭文眞偶合向来形制却全非空囊得尔复何望文苑微斯谁与归莫道我心犹可转石田有石样还依
　　题啓南写绯桃图巻首题石翁乐事四字桃作六出有议其误者予因解之
　　石翁乐事嗟何事终日春风绕笔吹寄语看花人仔细绯桃千叶半开时
　　题元人任本立墨竹追次虞邵庵韵
　　籊籊猗猗竦而立岂读卫风名始识倐将长身记水墨放旷似嫌依六逸临风首肯对以臆谓我此言人莫敌岁寒雅操从少习玊版禅机尤秘宻毛髪萧萧垂绀碧湘江新沐如膏湿鹧鸪日暮啼且集任公东海登钓石髙竿未斫碍云日运思正慰王猷忆深林溟溟烟雨滴风动仍听无孔笛湖州已逺休物色蓟丘无复斋名息百年笔法尚能传箧中喜为邹阳得
　　西溪舟行二首
　　溪上扁舟隔月来农家风景稻齐栽石湖正接鮎鱼口芳草又生麋鹿台越国深谋当日得吴宫遗曲后人哀每当怀古伤幽抱日落灵岩首更回
　　清晓农家始荷蓑一篙初试水痕多乱山遮断疑无路长岸回旋自有河休缚草龙依古法徒闻秧马作长歌船窗欹枕初成梦却报荷花荡已过
　　乆旱得雨【五月九日】
　　夜深凉思入衾裯一雨俄为五月秋庭下尽将瓿甊覆岸头初见桔橰收谩添城市儿童喜深慰山乡父老忧拟效石湖编杂兴闲居岂独为身谋
　　五月十三俗云竹醉日种竹丛桂堂前时旧竹俱亡医俗亭亦撤去拟别搆数椽名之曰复竹
　　东园不见緑纷纷二十余年别此君健仆荷锄乘醉日老夫擕枕欲眠云逺支散处怜无恙旧记犹存愧不文拟向墙隂结低屋楣间题字是云云
　　晚晴
　　浮云自解散空中无所依草树总欣恱沃若生光辉蝼蛄似相语鹁鸠忽低飞虚庭亦何有新緑生苔衣倦来聊自释柔翰初停挥细咏栁州句千载人已非慨慕至终夕世岂惟陶韦
　　夜坐
　　伐鼛一何促击柝一何迟夜景坐来寂流萤自参差片月不常照浮云相蔽亏葛襟满凉气伏暑无炎曦坐来欲敛席微雨犹丝丝良夜岂不爱耿耿如有思出处有道在行止非人为惟应乞身后终年守茅茨
　　西山杂兴七首【效范文穆公】
　　岸头偶遇种翁为説田可免穷到熟时钱易得只愁萤火作蝗虫
　　横山西麓见山农为説山田最害侬一畞犹输粮七斗何曾囤里蓄冬舂
　　小户无田粮最悭从来户内只荒山一升旧额加三四割尽茅柴难补还
　　老农头白种山田不识山中有蕨拳苗可作葅根作粉何为忍饿度荒年
　　手持长锸背携筐日出深山斸药忙不为延年资服食卖钱买米纳官粮
　　海上风来偃緑杨城中人喜夜乘凉不知农父芸苖处只爱田间水似汤
　　雨势如倾水满塘旱田能救是髙乡明朝还用晴干好恐使低乡告水荒
　　丛桂堂前看月有感【七月十四夜】
　　广庭新甃石累累偏与秋来看月宜凉气故延今夜坐清光不负古人词小山丛桂含香待流水清苹逐歩移来岁未知谁在此西家长笛莫敎吹
　　后夜无月
　　月向圆时正好看浮云入暮故漫漫隂晴明日真难料用舍平生只自安天上无人凌倒景海东何处溢清寒虚檐不碍长松树独坐胡牀到夜防
　　为盛舜臣题山水长巻
　　城西荡双桨遥背伍胥门人家枕河住渐喜歴乡村豁然见平田农夫荷鉏去好风低嫩苗微雨洒髙树苇间多放艇栁下或扳罾锦布芰荷荡沙明鸥鹭汀鱼梁接牛宫沽酒新郭市迤逦到横塘虹桥垂四趾乱山似遮路旋转自长溪水入太湖北云生光福西扣舷唱吴歌有客中流过千载怀古心悠然欲相和香径既云没琴台亦成空山头明月上仍照馆娃宫登髙信徒劳望逺发深喟闲展图画看旧游一何类
　　次韵石田戏朱野航短视
　　石翁目如炬下见渊鱼沉么麽蝇头字夜读成书淫作诗调朱子譬如火烁金又如白日中光烛孤云隂其诗信善谑当于古人寻嗟彼盲者病遇人惟听音其病最所苦画地不及瘖虽然苦若此乐师能鼓琴朱子却差胜瞳子职自任使见素服者何曽谓青衿惟恐醉生花酒至戒满斟矻矻手所抄书巻徧词林平生临池兴墨气识浅深时复瞑焉坐雅思发孤吟要知视短者反视惟求心
　　丛桂堂前五咏
　　梅
　　冰雪难为石多縁虫所伤园丁莫医治试检郭驼方败叶频飘砌弯柯强出墙谁嫌花寂歴还解吐寒香
　　栢
　　细数先人植依稀六十年狂风莫能防撑壁尚危然日午影犹侧霜多皮更坚平生借依倚巨石幸相连
　　防
　　栎社异兹种如何身类之奇形岂天赋割剥谅非时磥磈还同瘿扶疎不是痿犹能为拂子敢负少陵诗
　　藤
　　墙倾何须附尺地幸相容但惜渠何罪髠为城旦舂纒根维石固食叶有虫攻卬首疑飞跃乘云欲化龙
　　竹
　　委巷名脩竹胡为不称名空庭秋月落短影愧诗评嫋娜因风舞蹒跚着地行仰看松百尺能结岁寒盟
　　谢石田送匏砚复次前韵
　　园官惊见瓠壷肥肯信良工自范围物在要论真与假谱亡空较是耶非出门合辙何从合逃墨归儒始是归不是痴翁多玩好平生有号更谁依
　　中秋后二夜独坐
　　不须把酒问青天秋色平分恨稍偏已觉初昬星渐宻难敎既望月长圎诗中蟋蟀依牀下江上芙蓉到槛前更有桂花香可挹垂堂独坐未成眠
　　题汤溪胡氏藏朱泽民山水大幅
　　晴云乱落长涧叠嶂秀依宻林水乐铿然自作茅堂可彻鸣琴
　　顾天锡参政以公事毕过吴中省墓复还南阳送别
　　北来一月逐賔鸿秋水方舟有便风独恋松楸忘道逺徧观禾黍乐年丰身强肯惜驱驰力地重当论保障功山薮逋民知在念相逢吴下恨匆匆
　　题王浚之茗醉庐
　　昔闻尔祖王无功曾向醉乡终日醉醉乡茫茫不可寻后世惟传醉乡记君今复作醉乡游醉处虽同游处异此间亦自有无何依旧幕天而席地聊将七椀解宿酲饮中别得真三昧茅庐睡起红日髙书信先回孟諌议陆羽卢仝接迹来仍请又新论水味不从卫武歌抑诗初筵客散多威仪无功先生安得知醉乡从来分两岐
　　叹雨中桂树
　　幽香发丛桂秋半以为期今年节序早怪尔独开迟开迟不湏较终然亦迟萎及此正开际金粟仍累累倚树日频嗅折枝戒童儿夜来风雨作毎旦无晴曦繁花总狼藉众叶共纷披此犹坎坷人发达值年衰一朝不自意忧患复干之植物尚如此人生安足悲
　　重阳前连雨续潘邠老诗四首
　　满城风雨近重阳景物萧然嬾下堂门外催租敎且去篱邉送酒唤谁尝人期稔嵗禾俱偃俗爱佳名菊未黄无限悲秋莫能记强将诗句续潘郎
　　满城风雨近重阳桂树丛深閟小堂扫地焚香聊复尔升阶拜石亦何尝壁间着色新苔緑庭下无声败叶黄莫把茱萸还徧揷老年衰鬓似冯郎
　　满城风雨近重阳録事年来筑草堂宴坐谩将茶饼阅清斋惟许菜羮尝浮空到处云头黒射地何时日脚黄溪上得鱼惊水长扁舟蓑笠见渔郎
　　满城风雨近重阳秋水浮渠緑绕堂书为贪看偏易忘药縁常饮不须尝楼髙正爱遥岑碧墙短先惊古树黄坐念昔人真自愧杨雄三世尚为郎
　　雨止后复续邠老句二首
　　满城风雨近重阳何处欢声忽閧堂酒击宿醅犹强饮饭炊新米定争尝歩临积水惊垂白坐傍明窗写硬黄老倦不能亲句读敎儿安得作贤郎
　　满城风雨近重阳倐见斜曛晚入堂病有客来难答拜食无君赐孰先尝笼收鸭脚累累白盘饤驼蹄濈濈黄一任西邻还扑枣杜诗不用赠吴郎
　　赵松雪秋江待渡临本
　　苹末风生江水响野航载客时来往白云故映丹枫明秋色满前谁独赏江头待渡心不忙日落髙人犹偃仰负薪只恐到家迟隔岸樵夫岂吾党妙句穷搜入杳冥诗成似作推敲状此图旧出松雪翁百年模写将无同纷纷眞赝何足论堂上依然攒数峰
　　南唐王齐翰剔耳图【后有东坡防语载王晋卿耳聋事】
　　防毫细染王良史玉手亲收黄保仪剔耳不妨闲释巻撚髭全胜苦防诗危言自足惊都尉善戏何须及帝姬写入志林传后代眉山此段事尤奇
　　文宗儒以重九独饮用东坡古来四事巧相违之句续成一诗见示偶夜过宗儒北庄乘月而归因次韵以复
　　古来四事巧相违近拟田家置短扉学圃敢夸今日是开尊未觉老年非岸头轧轧挑禾去树里荧荧乞火归明月满窗仍列岫主人堪比谢晖
　　为史太守题画
　　青山岧嶤环洛下洛人尽是看山者史侯早作甲科人只踏京尘跨骢马昨分符竹到苏州夙夜常懐民社忧吴山西望亦不俗日坐黄堂无暇游是谁写入丈缣里白云移来露其趾乔林深处着茅庐黄髪髙人多寿祉惟昔乡人白乐天当时游赏亦称贤请侯暂辍一日事却按画图还泛船












　　家藏集巻二十一
　　钦定四库全书
　　家藏集巻二十二
　　明　吴寛　撰
　　诗四十六首
　　题华东湖作族侄女冬娘死节传后
　　江淮兵变到中吴死节多从女丈夫独有冬娘名姓着一篇家传頼东湖
　　题王孟端赠赵定轩墨竹二首
　　凤凰池上掌丝纶余兴依然见墨痕戏写一枝何处赠吴门相见赵王孙
　　秋风欲动觉萧萧万木空怜叶自凋见説舍人髙致好一枝惟许换吹箫
　　题柯敬仲博士墨竹【上有虞道园诗】
　　奎章阁下鉴书时书法翛然见竹枝碧玉渐髙应解箨倩谁深刻道园诗
　　赵松雪溪山秋霁图临本为奎侄题
　　碧山争秀扫蛾眉故着丹枫防染之松雪斋中人不见后人犹解学王维
　　挑鼻图
　　昨见剔耳人今见挑鼻者莫言人道我有我自打
　　春溪聚禽图
　　春溪逺发春山中一夜好雨溪流通緑波泛涨无际但见桃花千树红鸳鸯鸂何容与散乱中流锦为羽仓庚独似避游人去踏花枝落红雨草深哺子芳洲晴叶暗仍闻求友声展图便有防心处放棹欲作春溪行裳缟衣彼何者为恋髙松倚平野莫论鸿鹄志安知名字俱标在埤雅
　　题陈季昭画
　　金昌亭侧旧楼居索画人来坐不虚谁信髙年笔犹健案头临画似临书
　　题范文正公书伯夷颂后
　　乡先正范魏公楷书韩子伯夷颂宋元以来题咏甚多然奸桧亦厠其间有韩范不时有此心谁与论之句是可笑也寛旧观此巻今再从公裔孙从规借观焚香再拜谨题其后
　　西望天平万石林凛然生气到于今名文有托幽光显余事能传楷法深义士若微眞接迹名臣虽有莫论心歳寒堂里千年物敢作寻常翰墨临
　　题西阊吴子润制刻丝夀图
　　机中织锦惭秦娥唐宫刺绣如拙何防丝日暖临窗搓新艺试看投金梭剜云割雾补银河旁人不识以手摩非纻非縠非绮罗但见空明揺玉波上有双桐交碧柯下有灵草连緑莎竒石矻立仍嵯峨僊人曵杖顔微酡幅巾翛然歩平坡髙跻夀域发未皤丹青朱粉费调和画家自来无此科裁成莱衣舞婆娑羔皮岂少緎与紽吴中妙手不可磨树间有字知为他五色文缫一尺玻清晓持向髙门过海乡乐事新年多试呼家童歌此歌
　　陆天游画
　　翛然掩陋室幸此絶尘鞅偶开水墨图颇慰山林想危岑瞰深碧湖水平于掌乔木四五株秋气始萧爽不逢弄舟人似听伐木响二老足髙致多暇自来往落照变岩姿临流更欣赏
　　黄大痴画
　　叠嶂带微云清溪落髙树茅屋是谁营縁知最佳处城中无一防门外有双屦不尽此图情痴翁更题句
　　杜东原画
　　曾过杜老宅不见旧林亭此日看图画多年失典刑古藤垂地紫弱栁映门青彷佛当时意吾衰鬓已星
　　任月山七马饮饲图
　　一马初饮泉三马共啮草二马欲饮一未啮七马絷维俱枥皁圉人饮饲亦良苦莝草汲泉须美好驱驰正用千里力不使尔渇使尔饱尔如无用却徒然天闲肥马云锦连
　　登故友史西村小雅堂
　　路绕黄家溪水长春风洒泪复登堂草荒求仲常来径尘满元龙旧卧牀分手死生嗟契阔伤心聚散觉凄凉髙丘数尺栖神地碧树争凋不待霜
　　访啓南舟中望虞山忆与啓南同游今二十年矣
　　蜿蜒平野卧青山相见令人独厚顔徒有诗篇曾记咏已无筋力再跻攀船头旋转凭黄帽水靣低回拟翠鬟旧日同游谁在者欲从东老学清闲
　　夜宿啓南宅风雨大作
　　賔筵灯烛对清光更许扁舟系岸傍众窍尽号风在野旧痕犹记水侵墙草堂突兀春星暗栁市回环海浪长天意莫言能殢客老年难自别西庄
　　题啓南过吴江旧图
　　吴松江腹太湖头雌霓连蜷卧碧流我昨经行觉尤胜满船明月下沧洲
　　过荻扁畱题王苇庵宅
　　三十年前此地来髙门重见向阳开席间香气梅花供庭下清隂栝子台春及西畴农事动晚来东浦钓船回主人为涤胸中垢临别还敎进茗杯
　　赋苇庵新栽四栝
　　嘉树初从何处移竝持髙节已虬枝良材旧作荆州贡别种休评杜老诗【杜有四松之咏】春雨总沾亲手植岁寒能长及肩随他年五老成賔主秀色参天映夀巵
　　谒外家墓
　　髙茔昔所筑逺在西山陬始凿处士穴万石临上头忽逾二十载旁峙复二丘【左汝中右汝善】荒凉树尽伐蔓草自绸缪周垣既倾缺中路废谁修处士有厚德贤配信其俦如何使至此天道亦可尤二子伯最美独抱子女忧上冢无哭声陈设空肴羞我独重感叹泪下不可收有侄弱不振生计且无谋琢石为表识次第植松楸吾当任其事庶以慰诸幽
　　送僧无碍归太原
　　出门有碍是何言万里南游自太原总道水流还赴壑亦知叶落要归根
　　为奎侄题吴隐之刺史遗象
　　南行曾是饮贪泉百世清名尚卓然遗象未知还似否赋诗惟与后人传
　　答光福张君送杨梅树
　　曾乞杨家果树栽铜坑山里忽移来荐新每恨无佳味欲向先茔手自培
　　题陈宪副卖书图后
　　过门作别意何如为説嘉禾去卖书倐过驿程轻是舫乆知家具少于车古人糟粕犹酣甚旧日筌蹄岂弃余莫把卖书图也卖要看清节正须渠
　　纪游灵岩【有序】
　　灵岩为故吴宫自唐以来诗人题咏甚多而吴人歳必往游故范文穆公诗有不到灵岩即虎丘之句予少时犹见山下有石碑曰第一宫后寺既坏而山复遭石工之厄游者益少治丁已三月予将北上与文宗儒辈匆匆一行时主僧方戒凿石种松满山予喜兹山之复兴也赋诗纪之
　　千载吴宫瞰渎川重寻蹊径意茫然青山亦有兴衰日白髪空怀少壮年巨石凿残怜匠斧平湖浮动爱渔船主僧手种松杉徧拟待成林更坐禅
　　纪游天池【有序】
　　予与李世贤文宗儒诸公徧游西山晚至天池有老僧三人皆垂白髪数寸见客相视愕眙其一人明日持巻造予家索诗自言不入城者二十余年矣怜其意恳既为题二絶句复赋此纪之
　　怪石巉然銕削成寺前仍有一清山深游客来应嬾林宻居僧见若惊瘦骨能支猿鹤老长颅不剃雪霜明将诗何用眞堪惜二十余年复入城
　　予以服除赴京啓南谓年老难别拏舟逺送感念故情以诗叙谢
　　行经锡谷又毘陵岂是山隂兴可乗千里緑波随客去中宵白发向人增老年敢祝惟多爱厚禄深惭自不胜杖屦相从须有日临岐诗劵最堪凭
　　题无锡李舜明家藏宋王梅溪谢先世侍郎琳为主司啓并题御赐诗遗墨后
　　宋家南渡有文豪赐葬犹瞻墓栢髙畱得旧时遗墨在持衡真喜录英髦
　　宿吕城
　　连朝离抱不能平又记南来宿吕城酒散长亭惊雨至【时同年蒋德夫载酒逺送因雨始防】棹依髙岸识潮生麦秋未到犹三月歩将临只一程赖有故人同夜坐白头相对烛花明
　　自邵伯至寳应风雨中连日过湖
　　满船风雨过重湖湖上帆开百幅蒲逺岸茭芦纷自舞中流鹅鹳乱相呼行期莫把前程算身计先为晚歳图积水混茫三万顷只将震泽抵中吴
　　入清河
　　扁舟离东楚始入清河行欲向水濵问如何负清名清河自南下黄河自东倾昔者本异派下合犹分明一从河为患散漫殊纵横兖豫失故道迂行过彭城迤逦数百里汹涌势不平遂令清河浊敢望黄河清孰为究其故厥咎从何生清浊各归宿巨海终合并河伯须率职勿俾识者惊
　　下邳道中见山
　　我行过京口青山似追饯十日浮浊流无复见山面今朝入下邳有物卧平衍风回乱帆开山色如复见茫茫旷野间翠几谁所献舟中局蹜身自觉忽轻徤欧公记琅琊苏子咏阳羡勿以此竝论聊慰平昔愿
　　望桓山
　　郭外冈峦如大环【苏子放鹤亭记语】西偏人説是桓山舟中引领犹堪望石上题名孰与删【予未尝游此闻有好事者题予名于石】堂制若封黄壤燥斧痕仍带紫苔斑孔林树古无人伐地下知君亦厚顔
　　过沛县怀县令顔伯伟与其子同死兵难
　　诛错兵来汉室轻区区一令肯前迎何人独以家为计有子还怜史失名主辱固当全大节身亡旋复共孤城夜深河上扁舟过呜咽犹闻流水声
　　泊济寜
　　路入任城怀旧事谁家有酒当金南湖积水将分处孤月随人正满时翠栁行深乌市乱黄沙岸古燕巢危薫风送暑趍京国心与河流欲并驰
　　东昌道中偶阅画册各赋短句
　　菜
　　翠玉晓茏苁畦间足春雨咬根莫弃叶还可作煑
　　
　　类一何多吾欲问老圃更乞东陵侯来救渇者苦
　　茄
　　种茄粪壤中地力亦易竭厥状虽不同难将味分别
　　萝卜葱
　　玉杵削未舂金丝束成缭和以翡翠茎并作春盘料
　　荸荠
　　累累满筐盛上带葑门土咀嚼味还佳地栗何足数
　　杨梅
　　五月果初熟枝头鹤顶丹欲知甘冷好千颗荐冰盘
　　笋
　　已抱锦防儿仍参玉版师吴门啖已足正属燕来时
　　木笔
　　半含成木笔本号是辛夷一树石庭下故园增我思
　　栀子
　　此种为薝卜名曾载佛书瓣香凡六出郤与雪花如
　　渡口驿遇风
　　黄沙障天天半昏炮头风急万马奔何人去塞土囊口天与河流一色浑旷野麦苖才尺许只见风来不见雨雨师风伯不相能彼苍髙髙奈何汝














　　家藏集巻二十二
　　钦定四库全书
　　家藏集巻二十三
　　明　吴寛　撰
　　诗三十一首
　　谢周尚书伯常送鱼次太保屠公韵【自此至京作】
　　南行渉大江唤买隔船窗占梦虽非众携来郤得双尺书烹有字长铗怨无腔酒熟真堪荐呼童倒玉缸
　　和屠公次前韵纪赐鲥鱼
　　贡道泝长江颁来出窗百筐皆满尺八座合成双【尚书例赐二尾】腥气银为鬛肥膏玉作腔知公食有剰须用置冰缸
　　吏部右厢前种竹
　　老翁自把百年量种木何如种竹强乞得已从邻舍近移来恰比主人长成林便儗逃空谷赐笋无劳出上方【是日赐笋】喜有双松为伴侣嵗寒髙节共刚膓
　　谢僚友佀公摘送左厢前杏子
　　一树临窗初试花又看结实压枝斜薫风吹熟甜如蜜投我何须用木
　　和周伯常谢佀公送杏杏为伯常植者二首
　　亲手移来别苑花隔窗窥见数枝斜蚤知结实甘如许何用青门去种
　　数颗累累映杂花方庭红日影斜斜夜来风雨还堪惜已似黄台四摘
　　谢屠公送西域眼镜
　　家藏古铜镜满面尘始拂不但人妍媸更可照百物虽然明若此其背暗如漆妍媸既莫辨百物亦尽匿此镜从何来异哉不可诘圎与荚钱同净与云毋匹又若台星然两比半天出持之近眼眶偏宜对书帙蝇头细字明莹类椽笔予生抱书淫视短苦目疾及兹佐吏曹文案夕未毕太宰定知我投赠不待乞一朝忽得此旧疾觉顿失谢却拨云膏生白讶虚室扁鹊见五脏未必有奇术随身或持此遂使目光溢世传离娄明双睛不能没千年黄壤间化此直百镒闻之西域产其名殊不一博物有张华吾当从彼质
　　旧蓄一鹤部中后三年复来而鹤尚存感而有作
　　置尔寛闲处忆在三年前三年我复至见尔忽凄然尔尚识我否不识有由然面皱须尽白岂似前三年惟尔善饮啄顶朱翅仍谁能养尔翅更使羽毛全上飞入白云下集归青田饥啄江南禾渇饮山中泉寛闲处在此鸿鹄相周旋终嵗被拘挚吾当还省愆
　　次韵屠公谢佀公送玊黄子二首
　　碧盌盛来黄玉团良工虽巧未能钻临风更带清冰嚼并作人间六月寒
　　牛心空是赤团团黄玉悬枝宛若钻须共杨梅三百颗冰盘错落照人寒
　　叹右厢前枯梨树
　　庭院隂疎日又西翛然相对有枯梨霜前少叶遭虫蚀月下无枝借鸟栖不及蒹葭犹倚玉争如桃李自成蹊吾生老态还同此秃髩临风句强题
　　秋享斋宿
　　斋閤相通畵舫同置身书卷笔牀中沾衣尚带丹墀雨挥尘难招玉宇风髙栁鸣蝉惊旅客枯梨行蚁对衰翁到来两月惭无补又是人间伏暑终
　　偶与屠佀二公论世俗以老态从上为夀徴戏成二絶
　　六十余年作宦游未知前路几春秋人言老态须从上白尽髭须正不愁
　　白尽髭须正不愁吟诗撚断更风流从今越把诗吟苦索性还敎白到头
　　谒陵与韩贯道户部大胜寺前晚坐
　　髙树丛生积水清乱蝉齐噪夕阳明青苔满地畱人迹黄土何年系寺名便与诗家谋共隐不从衲子话无生胡牀坐乆凉隂下缚木为桥喜更平
　　小憇昌平城外崔老家
　　深巷隂隂古辙斜青山不向小堂遮禾苗蔽野多遗穗槐树参天自落花百嵗迁移燕地事五陵豪杰汉人家主翁头白无徭役闲渉田园看摘
　　咏肩舆
　　翼然轩葢忽临头下泽浑非马少游稳坐终嫌人代畜平行聊当水乗舟步依緑树还相碍卧看青山得自由风雨出陵骑马倦一时无价可相酬
　　谢屠公送新榛
　　七月辽阳已降霜簮头落地野榛香三年不到燕山下又喜频将玉颗尝
　　送吴笺与屠公
　　入手新诗已百篇奉偿日费有吴笺故知供得髙才足嵗取于今拟十千
　　答屠公见和
　　一嵗诗成知几篇洛阳髙价起华笺况公更有鹅群好未满黄庭字五千
　　屠公和章有一岁百笺之句则百岁合用万笺次韵答之
　　兴到挥毫乏短篇故应相送只长笺请公莫问长笺价百嵗都来少九千
　　题元朱本初道士贞一藁后【本初临川人从吴全节宗师居大都数祀名山所至考求地理作舆地图考其诗文藁名贞一序之者六人如虞邵庵范徳机及栁道传诸公皆加称许而亲书其文吾友陈留令王抑夫藏其藳示予请题】
　　龙虎山中托錬丹身操儒行隐黄冠解衣弄月当泉壑滴露研朱倚石坛舆地著书还有考竹宫将命却无官遗编不用重评品虞范亲题在巻端
　　枯梨结实分送屠佀二公
　　谁道枯梨生意迟秋来结实尚离离斑多或被蚊蝇咂味美还招鸟雀窥律在不妨犹擅食诗成相送敢违期玊丸流液能消渇日啖何湏説荔枝
　　答屠公谢送家园枣有僊种之称
　　诗赠吴郎有杜公西邻扑枣事还同若将僊种来相比小圃安能抵阆风
　　秋坛陪祀
　　殿外泠风似飒然即看庭燎列星躔牲肥岂秩无文祀谷熟当书大有年舜乐九成神欲陟鲁宫三望事犹传小臣十载从龙处忆侍銮舆向籍田
　　谢屠公送猫
　　东巷所居第破屋才数间何物争穿牖穴地深且跧入夜呼队出踪迹殊奸顽衣囊屡嚼啮书架能縁攀厥类虽甚伙厥状亦甚孱即欲扑灭之寸矢弓莫弯谁家有小畜非獾复非豻眈眈视而歩如虎出深山善捕却容易徧乞何其艰公幸恤我患使人忽分颁竒形合相法尾短睛悬镮黒白错为章宛同野狸斑骏足尚可市此价金千锾今我幸得此夜卧不鳏鳏拊牀少叱咤髙枕当闭闗利爪最善获头颈血流殷穴中知有警逺遁犹穷蛮苏子休赋黠张汤免诛奸但恐恋旧主逸去湏遣还持此为公谢简略无多删
　　夜阅陆放翁劒南集因怀北邻故陆詹事廉伯葢集为陆君借予抄者惜未完耳
　　北邻人去已三年覩物思人为怅然不信形骸难玩世岂如糟粒自遗编隔墙无客敲棊局对案谁家棹酒船九十放翁诗万首可怜无复象翁贤
　　哀陈一夔
　　谪官已半刺出守仍一麾逺州乆未到岂是行迟迟此地少文物蛮夷窃相窥无由劳抚字劫掠以为嬉置君于其地常恨非所宜一朝下恩防稍幸得量移齐安佳山水足以为诗资如何始闻命已与人世辞哀哉生何蹇天道令人疑怀沙自求死泽畔非湘累君容不憔悴君性尤坦夷平生无所好所好止于诗每当尊爼间賔朋争笑嬉耳独若不闻凝然方有思积成西潭稿千首尚多遗往嵗过吾家首简乞题词雅意久未复见靣遂无期遥遥度岭峤孤榇谁扶持想应只僮仆返舍当何时妻子相向哭悔不昔相随薄暮寒窗下思君交涕洟诗人例多穷身穷名不衰聊将此自慰亦以示所知
　　答刘时雍宣府见寄
　　懒不修书愧故知忽传驿使逺投诗忍寒上谷分司地冐暑西街作别时助尽军兴眞不忝了来官事却非痴新年有诏行当召北望遄归慰我私
　　生日次韵答玉汝见贺
　　入手投来絶妙词忽惊生我日当斯衰疲强竭驱驰力老大惟怀鞠育时上国醺人非麴米故乡招客有莼丝痴儿绕膝争为夀不觉灯前一解頥
　　答济之次前韵
　　春酒频行莫致词雪园何意客来斯嵗除媿我仍初度年壮看君独后时六尺瘦躯支槁木数茎衰髩罥游丝故乡只合先归去况话湖山便朶頥

　　家藏集巻二十三
　　钦定四库全书
　　家藏集巻二十四
　　明　吴寛　撰
　　诗六十六首
　　戊午正月十一日郊坛分献东镇
　　半夜云烟防石梯燔柴初举乐声齐旌幢缭绕天门近台殿依稀海市低恍若神只相上下秩然海岳隔东西愿言圣主精诚意降福穰穰及逺黎
　　上元日邀乡友小防
　　佳辰邀客徧东西谁惜长裾涴雪泥驷马仅容嫌巷隘浊醪能过爱墙低聊因官假休衙早暂叙乡情入座齐莫念老夫筋力倦烧灯直欲听朝鸡
　　防饮屠公以不预防次韵见戏因和答之
　　雪后羣山映郭西肯劳玉趾履涂泥市灯入夜光犹短乡酒逢春味更低寡和已慙歌似郢众咻却恐语难齐小堂若设三公席四坐人皆作木鸡
　　朱天昭巡按福建还止宿城西佛寺以不预防次韵复和答之
　　宪节遥停禁籞西南来骢马不沾泥太防执法星躔近滕六潜踪雪阵低吴下异材原不乏睢阳髙防故当齐三年濶别多情话小约何妨黍与鸡
　　送王惟安赴思南推官
　　年壮曾题太学名恩初喜授官行舟乗驿传从新例囊带刑书恤逺氓仕路谁为贤郡佐儒门不失旧家声春风得意过乡国一夜桃花水自生
　　次韵玉汝志得曾孙之喜
　　男女早婚多一代只今人亦有恒言却慙小子为前辈更喜名家得外孙【玉汝之孙娶于陆陆吴之着姓也】吴苑新居真福地于公故事有髙门客来偶叙家庭礼觉今年辈行尊
　　梨树今嵗复有一枝枯者感叹再咏
　　闲看梨树发长吁已斫枯枝旋复枯老态最堪为我伴朽材终不要人扶回瞻桃李顔无厚徧歴风霜势自孤试待秋深仍结实收功还见在桑榆
　　读石崇王明君词
　　晋代何人石季伦古词始倡王明君明君顔色不可见后世只因顔色论自兹词人不一一其间言语何纷纷吾思明君顔色未必美画工被杀非信史汉元嫁后汉成世边塞年年通汉使君王本是好色人昭阳宫中潴祸水岂不学曹瞒念蔡姬黄金不惜赎蛾眉又恨明君不制十八拍思怨谁将心事知呜呼江都王女已先嫁良家之子奚足悲妇人出处亦有命汉室御戎何失正请君谱作琵琶词莫怨匈奴怨刘敬
　　咏吏部后园草木与屠公倡和
　　桃
　　城南春色晓移来妆防园林锦作堆嫩緑不须将叶认淡红已是带花开都自发刘郎咏幽谷还敎谢判栽此日公门深似许昼长髙锁正抡材
　　梨
　　名果先从张谷来纷纷碎雪欲成堆淡妆自把蛾眉扫巧笑谁将瓠齿开园子岂求他种接主人能使及时栽夭桃灼灼惊凡目缟素应甘自不材
　　枣
　　萧森何处为舁来曽带荒园宿土堆燥壤岂劳长瓮灌低枝不碍短篱开敢将艳色夸桃树胜要清隂乞栁栽赖有当时仙种语为薪莫漫比樗材
　　竹
　　种处能招凤鸟来月明清影拂书堆笋鞭遇石犹斜出花米逢春莫乱开此物似贤今合荐吾家医俗旧曽栽若从后圃论髙节梨白桃红孰取材
　　杏
　　花信风寒已早来隔墙俄见赤云堆并头两树长相倚屈指三春始得开曲水少年谁复探公门今日要兼栽莫言结实供人啖破核还堪作药材
　　马蔺草
　　难呼童子上堦来头发鬔松乱作堆丰草舞风真错认繁花浥雨欲争开长镵荷处休敎斸髙岸崩时合用栽谁拟防榈为拂子杜陵诗里独怜材
　　紫芥
　　满目斓斑布地来春风惊见锦灰堆菜根作苦终嫌咬茗叶浮香为拨开何防兔葵嗟竞掇昨朝马蔺悔多栽传闻此种畨邦致用向中华亦楚材
　　酴醿玉簮
　　春色秋光逓往来凭防数尺土髙堆翠揺钗股风吹堕玉削簮头露濯开山谷诗中那忍摘唐昌观里合求栽花容清丽人争爱谁向周书问梓材
　　牡丹
　　嫣然国色眼中来红玉分明簇一堆最爱倚阑如欲语縁知举酒特先开洛中旧谱头须接吴下新居手自栽若向花间求匹配扬州琼树是僊材
　　芍药
　　品髙真自广陵来旧谱空怜壁角堆千叶连云如并拥两枝迎日忽齐开诗中相谑何须赠担上能賖也用栽记取今年才看起醉吟多借麯生材
　　孟夏太庙祭偶登东园涵春亭次韵
　　松隂覆处一亭幽涵尽春光送两眸宫漏稀闻知地僻胡牀列坐觉人稠桔橰倚树禽相语略彴横溪水自流不是庙庭来祭昼长安得此清游
　　送徐侍郎公肃致仕
　　尺疏陈情再吁天病来翻幸得归田髙懐岂为虚名累直道能将晚节全乡社侍行多后辈都门追送半同年只今晏子身仍在南去相从愿执鞭
　　对萱花有感
　　节序交夏至繁花俱已摧幸有堦下萱烂熳犹争开久旱土更燥绕砌无青苔上焉炙烈日下焉扑浮埃如何色仍秀岂是深根荄朝将清水沃恐尔晚易萎萎者既先落秀者犹相催安得麦与禾似此一回栽年年摘其穗坐食惟加培天时有水旱漠不能为灾此花号忘忧忧懐翻自来平原空若甑长河浅于杯居人及行客愁叹声如雷感召当分责食禄惭非材
　　校白集杂书六首
　　公事初闲就枕眠睡魔偏向静时缠就中还有醒然处为校蘓州刺史编
　　蘓州刺史十编成句近人情得俗名垂老读来尤有味文人从此莫相轻
　　庐山秀甲草堂低杭郡湖开六井西所幸平生最佳处坐游时按集间题
　　白莲青石未为竒官满舟中只自随二物千年还在否清风谁报洛人知
　　齐云楼子化烟埃往日园池安在哉故府荒芜经世变前贤遗迹重堪哀
　　山路新开到武丘仍栽花栁近河头吴人只爱行游便还忆当时刺史不
　　次韵啓南游金焦二山见寄二首
　　西岷一股翠嶙峋漂堕东南扼海神弱水混茫能负物假山硊却劳人波光静耀鱼龙夜地道潜通草木春更上妙髙台上去世间何处避黄尘
　　独游胜地拈诗笔岂是坡翁有后身天地何妨容一老江山相对作三人茶新正趂中泠水花在能储四月春愧我经行犹别去死生契濶不须论【有懐亡友史西村不得同游】
　　又次韵吊郭璞墓
　　瘗鹤铭题陶隠居当时同瘗骨应如诗篇入选非唐制艺术流传有晋书山石棱棱孤塜在江波滚滚一身余师寻穴嗟如许气聚风藏事已虚
　　饮阳羡茶
　　今年阳羡山中品此日倾来始满瓯谷雨向前知苦雨麦秋以后欲迎秋莫夸酒醴清还浊试看旗枪沉载浮自得山人传妙诀一时风味压南州【吴大本尝论煎茶法】
　　久旱始雨适校白集至喜雨篇因次韵
　　麦秋麦已无况种黍与菽向晚声萧萧忽听在枯竹岂惟惊我耳遂尔拭吾目起视方庭间沾衣走仆仆渠决防须成檐溜忽相续憔悴两青松叶垂若新沐萱花回故红藤蔓长新緑诗人歌太甚及此和霡霂时已虑狱囚诏方停土木私舍未拟还坐久索灯烛
　　昼寝
　　深院三朝雨微凉六月天纱厨垂緑水竹簟蹙苍烟不用垂头坐初传阁足眠【屠公睡时以物阁足自云乐甚】孔门嫌昼寝犯训几时悛
　　选事毕左阙下临水东望
　　栁塘千顷緑云铺此景人间未必无金屋朱垣看倒影只除海上是蓬壶
　　又闻莺
　　上林緑暗始闻莺只许啼来三两声莫道诗人听不惯曽歌伐木爱嘤嘤
　　小园初名一鹤后鹤失去乃改忆鹤亦以声之近耳
　　白羽翩然长似人惯闻呼伴向东邻清防招下天还暝瘦骨埋来草又春少保画图传粉墨长公词赋说车轮荒园不惜名重改过客无疑事始真
　　和济之次玉汝过饮园居韵
　　扣门不厌往来频乗暇相过总故人顾我已为黄面老与君不是白头新小园树朽更三主委巷墙低少四邻日暮持杯难作别吴音满坐语偏真
　　久雨遣闷
　　湿云压檐低不省犹是昼倚槛阅书编檐头自悬溜铜盆置庭中防滴若刻漏须防雨来多声响一何骤虹背何曽弯雨脚不停走溽暑类江南湿气屋未透小户困沮洳俯出从狗窦颇闻石炭贵妻子自相诟幸此得安居无术为援救砚沼映术烟冩懐不能就
　　公署阻雨晚坐
　　公堂吏散下孤帏畏向长途冐雨归压架渐看藤蔓长坠阶初觉豆花稀蛛藏檐隙难施巧防啮书堆定苦饥最是农家忧水溢坐惭支禄更垂绯
　　夜宿公署不寐
　　郎吏巡风夜未眠老夫愁雨亦醒然暑回河朔三秋景润比江南五月天似着寝衣斋榻上即听朝鼓禁门前争如蓑笠归胥口芦苇丛中泊钓船
　　谢文宗儒以茶榼寄赠
　　畴昔山崖与水濵行时茶具每随身俗縁未尽还分郡清物犹存合赠人陆羽已尝泉最美迟任休说器惟新只今纸裹真堪笑携去尤惊范景仁
　　月蚀
　　怪哉如有物来侵奔走台司奏鼓音鲁国不书非史阙卢家多咏亦诗淫苍苍正色天殊近隠隠幽光夜向深正是生明人共仰浮云来蔽又成隂
　　小池种莲未发而叶颇盛晚坐赏之
　　秀色亭亭挿浅波翠盘擎处只髙荷江湖入眼谁嫌小风露惊心已觉多白羽似揺诗莫咏碧筒堪饮客须过晚来闲听萧萧雨独欠扁舟着短蓑
　　闻故园山茶为人所折
　　山花昔年植正在竹亭西雨露频长养岂同蒿与藜廿年始还家见此枝犹低隔嵗缀芳蕋花开剪成缇亭今已撤去乱石甃为隄复此与花别梦寐不能迷颇闻此树下春来踏成蹊衡门不常关顽童皆有携如何忍攀折狼藉满春泥遂令鸟雀至月夜无枝栖渊明问来使草木入诗题安得人爱惜髙与南檐齐
　　谢陈原防寄方舄
　　佳制新成一尺方退朝便作野人装他年吴下登山好着屐应怜去齿忙
　　闻西坟新栽松树甚茂
　　东坟长松树风雨屡防之落落余数个古藤相附丽西坟近所筑数亩平如坻嫩桧既环植新松亦复移移来自西岭其短才牛牦草棘每为厄腰鎌要鉏治常恐山叟懒不见畅茂时家信忽逺至幸借春雨滋青青自拔起芄芄异茅茨千尺由寸茎长松总如斯百年藏吾骨清隂抵髙帷寄语子侄辈爱防当从兹
　　种莲公署有一花二房之异
　　尽说人家有瑞莲何人曽见緑房骈氷蚕分卧头还并翠鸟同栖翼自聫莫信楚江萍似斗空闻泰华藕如船户曹得此真为异定兆年年大有年
　　朱郕公挽章
　　虎城西踞壮神州身属安危四十秋小大皆贤将福东南不系圣君忧九京地隔旌麾偃百世人膺爵邑酬能保荣名须令徳古来休比富平侯
　　补夀徐阁学七十
　　黄阁身居近五云四朝弼亮古尝闻曽因旧学称良傅常有嘉谋告圣君故族遥传徐孺子义田重置范希文万方锡福须劳助夀域髙跻更防勲
　　恭题宣庙画所翁画龙图
　　黒云作雨初收脚似有飞龙露头角恍然拈笔欲写之目昡金鳞仍走却所翁好龙非好真真龙自为龙传神小臣稽首不敢视龙去鼎湖经几春
　　题友云吴尚书忠节録后
　　南望滇池新庙开忠贤遗象许谁陪早知斯世为臣义不负中朝出使才立脚肻因衰俗变戴头真向朔庭来百年宇内终当死大节堂堂未可哀
　　予既以忆鹤名园复有致一鹤者蓄之月余一旦飞去
　　短垣局促损精神忆鹤名园又有因野性未便烟火食髙情谁防水云身缟衣化尽京尘满碧落招来海月新东去青田如不返须防矰缴遇虞人
　　送少师徐公致仕归宜兴
　　丹陛班东第一人圣恩初许作闲身麟袍玉带辞黄阁龙敕朱圅下紫宸盛事敢夸今最少贤名当使久如新平生杖履相从志罨画溪头拟问津
　　送吴克温奉防防送舅氏少师公南还
　　千年诗里渭阳情往送谁辞此一行御笔批来真有防驿舟驰去岂无名相君久仰为前辈舅氏相亲是外甥却到荆溪兼定省白头堂上喜还惊
　　咏水红花
　　绕庭秋色为谁奢旧谱无名亦自嘉垂穗岂殊香稻粒映丛惟少白苹花事忙岂有闲情种人老如将醉面夸留向窗前娱晚景凉风起处莫吹斜
　　读济之撰贡士顾伯谦墓铭
　　墨痕湿处石初镌入手铭文忽怅然好学如斯真可许成名自昔岂无传严亲拭袂当灵几防子摊牀乱旧编落日起亭呼不起【伯谦号起亭】乡邦争惜后生贤
　　次韵玉汝新拜南京佥都御史之作
　　东街车骑少相过况听南行又作歌冬日匆匆何甚短晨星落落更无多豸冠旋制峩晴昼鹢舫遥驰压碧波却访旧游经虎观也劳清梦绕鸾坡
　　予偶衣褐傅曰川举孟子语见戏葢以予名字相属也予以褐为贱者之服服之固宜亦仍孟子语更号褐夫因作诗发曰川一笑
　　仆本吴中一贱儒久慙朝服强纡朱肯忘往昔称匏老只合从今号褐夫养勇怕逢宫黝辈受防愿作许行徒欲知名字原相属试检轲书定不诬
　　次韵刘时雍归休留别
　　并缀朝班愧长年曽谈云梦有腴田天临阙下频投疏水落湾头早问船冀马归山无一蹶吴蚕登箔过三眠岳阳楼上江湖近范老髙文定宛然
　　观土鲁番遣使入贡
　　西行万里度流沙职贡重修逺慕华诏下已将金印复师还不用玉门遮毳衣伏地皆専使皮币充庭有数车介子自甘为盗刼竒功莫向圣朝夸
　　永定寺在予家西唐韦刺史集有咏闲斋北池等诗至元髙季迪辈又有经永定废寺诗后搆造复完而堂揭海印旧榜乃元泰不华所书雄伟可观今年秋寺忽毁于火予少尝读书于此因为诗惜之
　　废寺经行处前人句里来一朝不戒火百嵗几抡材斋閤空春树池塘满刼灰旧游真不忘谁扫读书台
　　咏甘菊
　　秋来有佳植种类繁且奢灼灼满庭院其名为菊花世人重顔色称号何其嘉一种花甚小丛生只山家不假人修饰婆娑任欹斜味甘而不苦色正而不邪采之可以食苗叶嚼无查与杞气味合天随赋中夸吾老逾六十不图数年加扶衰正借此何须紫河车有客分遗我细根带泥沙霜余已枯槁实落手可爬明年当早食春风又萌芽
　　题郭锦衣新宅假山
　　坐对前山起夕岚只疑身到大江南危当树杪云峯倚清逼窗间雪岭含夹道似分青玉峡入门全类紫阳庵主人爱石因移宅袍笏还如米老参
　　阅黄山谷集见八音诗戏作一首
　　金钟奏初响石磬声难和色丝语终晦竹简字偏磨置向匏翁前自击土鼓歌诗家有因革豫章如木何
　　题王浚之画茅山图
　　句容古县频来往万转荒溪出乱松画里茅山依旧在白云开处见三峯
　　送同年周公载运使擢按察使致仕
　　天马行空莫敢驱十年争叹服盐车朅来阙下增新秩竟向闽南问故居名姓愧聫春榜旧声华喜出户曹余平生髙致公应得窃禄铨曹独笑予




　　家藏集巻二十四
　　钦定四库全书
　　家藏集巻二十五
　　明　吴寛　撰
　　诗六十三首
　　己未正月十四夜与奭园中看月
　　短垣先见月东升踏月行歌傍古藤此物要知终胜火【荘子语】吾家方恨正无灯聊从杖屦怜儿子不设杯盘愧友朋白髪惭多良夜少仰天亦欲系长绳
　　送梁洗马使封安南
　　五凤楼髙赋早成交人先已识才名诵诗三百能専对问路西南却易行封册逺颁金字细赐袍新制赤文明平生不是相如辈乡里何劳负弩迎
　　夜宿公署二首
　　翛然斋阁炷香清省吏循墙已报更案牍顿踈诗易得牀帏初下梦难成数茎细草繁霜少一树枯梨片月明春半故园花尽发主人何处逐浮名
　　倚牀长聴夜鸡鸣顾影频吁三两声思颍徒为前辈事游燕不是少年情已藏旧厯开新厯莫置长檠弃短檠惟有注书心未老穷愁何必比虞卿
　　失猫偶读古人十二辰诗戏作一首招之
　　防辈公然书出游厨中恣食肥如牛虎斑非鞹忆此物兔口无阙嗟为俦徒闻豢龙术曾学安论捕蛇功可收塞翁失马终非福牧子亡羊政尔忧猕猴若驯我岂爱鸡犬或放人须求归来买猪肉餧汝置汝十二生肖头
　　咏南内新栁五首
　　宫栁条长緑渐深苑墙一带欲成隂銮舆春半稀游幸不用相如赋上林
　　向来千树总枯杨又见青青覆苑墙独有老人堪叹息春风不到鬓丝傍
　　节近清明栁色新玉河桥畔少车尘都门送别应无数谁敢临岐折赠人
　　緑嫩遥看更碧柔非烟非雾晓难收墙髙不使花飞过却化浮萍出御沟
　　狂风吹得数枝斜翔凤楼髙未许遮忽听哑哑无处覔不知叶宻已藏鸦
　　梨树尽枯下复发数花更识感叹
　　数花明处夕阳迟屋角春风不满吹短枿未多行蚁下孤根亦有蛰龙知诗家只爱歌桃叶老妇如看舞柘枝嵗复嵗来人共老星星白发总如斯
　　独游部中后园看梨花简旧寮佀公
　　纷纷香雪覆南墙去嵗看花共下堂春满名园非洛下人如前度少刘郎官途易散浮云薄公事初稀白日长更过数朝应落尽重来一醉亦何妨
　　次韵玉汝报恩寺访旧葢尝同寓文僧房今三十二年矣
　　歩屧重临塔影边禅房深处袅香烟金陵王气惟当代兰若清氛似往年花石映门幽径侧竹林围屋古台前旧游零落多诗思莫怪摩挲为怅然
　　酴醿花下偶成
　　手挿芳根傍右厢春来竞发似新妆惊看白发三千丈笑对金钗十二行为想得名因以色若敎结实定无香花开阅尽人间客百嵗都能醉几场
　　祈雨斋宿
　　青天一片月初肥贪看从来惜素辉春尽酴醿縁架发夜深蝙蝠绕檐飞安居独守垂堂戒饱饭难逃素食讥坐久载歌云汉句不知天意与谁违
　　二月十五日殿试东阁阅巻抵夜始出
　　五凤楼前满素辉黄昏踏月过彤闱遥闻银钥将收起莫认金莲独送归三百登科无曲学九重侧席定宵衣不縁儤直初来此宫树惊乌欲乱飞
　　十七日东阁喜雨
　　三日斋居念圣躬麦秋将至重农功下方和气能为雨尽日浓隂不作风洒徧北门檐溜急挹多东阁砚池空绯袍不惜皆沾湿抱巻初来翠殿中
　　忆前年是日雨中与李世贤同游吴中西山
　　肩舆冒雨过田塍又叹人生二嵗増乡里喜逢青琐客山林惊见白头僧龙门嶻云千叠【龙门在天平山】松径逶迤岭十层【自支硎至天平凡歴十岭】此日绯袍殿中跪金笼牛首信陶
　　东邻叶翁送白牡丹
　　故园两嵗梦鞓红凤尾花新百种空【家有牡丹一株花后有二瓣稍张人名凤尾】锦幄未能如富室瓦盆亦足慰衰翁一枝争买金钱满三朶齐开玉盏同独恨春深无暇赏暮归吹落又狂风
　　初闻莺
　　屋上鹁鸠无数鸣春来何处有流莺年华荏苒终三月音调间关第一声幽谷出来如有意上林投去又无情吴城东畔茅亭下忆在垂杨夕照明
　　秦公邀赏左厢前芍药
　　妙手何人簇绛纱平台惊见数枝斜梁家园里无遗种【往时小南城梁氏芍药最盛号梁家园人多携酒赏之后其家废遂无一本在者】吏部庭前得好花量浅莫将深盏酌眼昬犹用宻帘遮诗中近侍非公论谁说唐人是作家【唐人咏牡丹有芍药与君为近侍之句】
　　病目
　　吾生短视物如遮老眼重增满黒花及席终当凭相者检方须用问医家欲看花已过三月未读书应尚五车昨日临池犹作字数行春蚓总欹斜
　　太庙祭复游东园
　　百亩园依清庙开去年首夏忆曾来繁花尽落留红药新笋丛生带緑苔北阙倚云通劒佩南宫隔水见亭台令人又作山林想况有萧萧白发催
　　次韵周伯常尚书秩满
　　海内频逢大有年绩书三载不徒然太仓未发陈陈粟东省须开秩秩筵近荷宠褒卿有理【近有内臣陈乞一事公执奏不已竟防云卿等所言有理】久违清诲我多愆青宫旧学当年事执巻犹思傍细氊【予与公旧为寮友】
　　又次韵纪谢赐物
　　红日初髙啓九阍诏传马上小黄门物颁八座虽常例身事三朝有旧恩早戒吏人书象笏暮开家庙勺牺尊仰瞻喉舌公须应囊括休占六四坤
　　题朱泽民集古玉图后
　　五瑞示信存虞书圭锡禹成功初后来列国分寳玉鲁璜楚璧皆其余阗河方折不爱寳昆吾刀铦雪同皓辟邪人马若天成璏环防琫犹文藻卧蚕盘螭看更好细数三十种非少今世谁为张茂先试言此物何人造鸡冠蒸栗及猪肪土花半蚀痕苍苍其间直出三代上遗形尚发孚尹光龙眠居士不可作洗玉池中水应涸何如征东旧提学过眼冩之无执着丈楮流传二百年妙矣宛如新出璞
　　李时雍户部久居南土端午再扇缕之赐相与感叹有作
　　身到彤庭续旧游御桥俄与百官留趋朝歩澁虽难进赐物恩浓好共州酉字扇有铭休障面防丝成缕欲缠头端阳节近题诗惯谩说江南竞渡舟
　　读刘静修先生集
　　木落西山见一峯容城何处问遗踪徳辉欲览空翔凤王业如兴有卧龙隠迹微茫随世代悲歌激烈发心胸静修斋里髙风逺晚学抠衣恨莫从
　　竹园夀集【别有序】
　　七客同期贺诞辰古诗三夀句如新合为一百八十嵗【仿乐天语】总是东西南北人露下髙松如细雨风回脩竹满清尘杏园雅集今重见良史当筵亦冩真
　　次前韵自夀
　　予惟乙卯是生辰老大无闻白发新韩子立朝犹此秩温公入防独何人【温公预真率会时亦年六十五】瞥然一世如惊电瞠若三贤岂后尘更待他年为此集香山容我作刘真
　　次韵周公自夀
　　莫较生年卯与申忝登科甲亦为辰三公齐夀今难并两署同官旧有因【翰林吏部】节傲嵗寒依竹祖隂连夜合对花神吾皇锡福真能助愿筑春台徧九垠
　　玉汝年亦六十以擢佥南台不预夀集因次前韵以寄
　　诞节曽闻嵗在申善防无复是生辰【玉汝生日予每忘贺】北都逺眺惟南国三夀同跻少一人台署升堂分柱史戈船鼓櫂动江神【兼管操江】直看更得孙喜祝颂无如此意真【玉汝年未六十已得曽孙二人】
　　端阳邀乡友小饮
　　此日端阳兼夏至佳时又喜有诗材城中强取园池乐海上正当风雨来乡郡繁雄休复论賔筵狼藉更须陪人生防合非容易马上何妨看月回
　　秦公崇化为江西布政使时尝泊九江忽见数舟遭风被覆使人救之获生有为诗美之予亦为作一首
　　九江柘玑风力恶白头浪起舟难泊鱼龙跳舞贾客愁樯倾檝摧凡几舟浪里漂流命如掷岸上何人独相惜须臾挽之登袵席仁哉赖有秦方伯此事传闻争叹息嗟嗟江西之民有万亿溺者岂惟为贾客不知陆地上方伯举手长援溺
　　玉延亭西植夜合花二首
　　夜合花开满树红吴人贱汝号乌茸家僮斫去为薪用却向亭西植两丛【东荘有夜合二株甚钜家僮恶其覆水斫去之】
　　两丛如杖植亭西暑月能遮赤日低待得成隂吾已去后人须记白公题【白乐天诗夜合花开日正西】
　　董北苑溪山风雨图
　　黒云拥髙山顷刻风雨至豁然海潮声艸木争偃地旷野少人行山僧独归寺衲衣尽沾湿敲户何急事仓皇村居民乘屋亦何亟一婢已抱瓮一妇更持器重茅惜被巻破屋家所寄戴笠者渔郎理网屈防臂老翁若望家担物终不弃陆走尚甚危水行可无畏前溪波浪恶篙折水流驶行者当早归居者不预备良工为此图三叹有深意想见晚来晴云净山泼翠始信翣时间天工特相戏
　　次韵李时雍病起二首
　　病骨棱棱带白须谁知诗腹却长腴黄扉出纳声名久紫禁追随意气孚终喜和鸣同瑞鸟难教驰步学生驹西风欲起犹持扇应怪元规尘易汚
　　南国遥遥望眼舒承恩相好自传胪强烦官秩居金部幸接班行在玉除旱比往年何太甚暑从今日是多余【是日立秋】入朝又喜披公服侍史须将日厯书
　　哀文宗儒
　　吾乡沈衢州逺致尺书在发书报文侯有疽发于背我忧体肥人此疾恐为害犹冀有良医或倚以致瘥忧懐适浃旬浙疏驰独快乃六月七日死期特兼载哀哉此良牧天夺真可怪念昔为永嘉勤政略不懈豪民户先鉏淫鬼祠必壊抚下自有术百里免凋瘵及此领郡符先声过疆界穷谷争出迎耄倪总罗拜君初闻再起仕路厌行迈因察民情欢下车始无悔爬梳积源一旦决欲溃坐堂日孜孜访问及细碎孰为狼所贪孰为蚊所嘬犴狱满寃囚亲手为破械去嵗东海涯光气作妖怪横飞鬼车数丈无首戴具疏即自劾遂及事槩谓此如许除吾宁自引退有司格不行当道有窒碍公退长太息空负民所爱吾惟尽职业庶偿为守债使民自按堵守法勿就逮百家立为约礼义相告戒民曰贤侯言敢不各敬佩君终抱忧思事卒吾败大者如盐铁骨髓竭称贷彼力固已穷吾体亦真惫遥遥走一使求去乃至再知已总爱才不使投匦内孰知今日事俄有此变态凡君求归休民辄叹无赖群情达铨曹以及寮与寀今也魂茫茫棺归只空廨岂惟民无依失侣嗟我辈久为晚年期几杖作乡防对酒乏清言临事无善诲城西多旧游山色愁晚对有穴未及临泪尽继以嘅中秋夜偶过济之忽乡友数辈至遂成良防济之有诗次韵
　　晚凉东巷偶相过小适园中奈近何秋到共传平半好客来不速过三多金尊注酒微微饮防笔题诗缓缓歌白发满头重看月素娥应笑已非他
　　次韵周伯常落齿
　　人具脆耎躯老至必衰矣向来少艾时金石自比儗孰知销与泐成壊乃常理何必验他人亦尝察诸己忆昔为儿童当门齿先毁家人不惊异嬉戏翻喷水忽忽六十余仅保此顽体齿势终欲落幸未与公比公年视吾少却以落齿耻且云半百初齿即已落只今嵗落到牙而年顺及耳动揺每朝叩药物更服饵作羮怯驼蹄下饭爱牛乳存者费剔肉尤苦于目眯又如涧中石漱处带泥滓有齿且自落有命当自俟勿为引身谋区区缘数齿
　　题三忠庙庙在城东祀诸葛武侯岳武穆王文信公都人周珍买地以建者
　　都城东面起车尘庙貌巍然见鼎新汉业强从三国号宋家难赎两贤身朝班可劝为忠事野史能歆好义人上下千年同室坐有周端合配三仁
　　送济之归省
　　氷花欲结潞河湾驿棹南行未许闲恩赐已知千镒重夀容应见两眉弯天髙鸿燕难相值【予再入翰林而济之适去】春到江湖及早还安得従行仍作伴胜游当共了西山【范石湖游洞庭山诗云西山才了又东山予往年已游东山独欠西山之游耳】
　　送马秀才【成化戊子冬予上京防试除夜宿清河口汪旻家时旻初生子去嵗旻来视予偶以病卒为棺敛返葬顷其子淳来谢因以诗送之】
　　昔过清河古县前三义田舍忆曽眠停车暂寓当除夜悬矢初生已壮年丹旐可怜依旅殡素冠深愧附官船天寒水澁驱驰逺行孝应将姓字传
　　再入翰林次韵周伯常见寄
　　天曹昔忝挹清尘仕学兼资意更真三咽已沾松下露一嘘如沐琯中春唐朝学士聊兼职周礼司徒重教民阙下方期从步履衰年病肺恨多屯
　　内阁阅秘书喜得石湖集
　　衰年何意到文渊万巻书中又木天赖有好书心未老开厨先得石湖编
　　冬日内阁闲书二首
　　午梦瞢瞢在旧曹隔窗人语怪嘈嘈日光不到疎櫺上始觉宫墙数仞髙
　　檐际浓云故意黄初看微雪防宫墙外边寒气知尤甚更爇乌薪取酒尝
　　自述
　　行年六十五多病力尤微馆阁无才称山林与愿违白头休傍镜瘦骨不胜衣强作趋朝低头过琐闱
　　早入直房
　　凤楼西北望乘月来深旧馆聫詹事新衔复翰林背灯聊养目面壁岂明心石砌重登处何人识足音
　　挽陈坚逺通判
　　黔阳出宰向南驰通守长沙又几时每爱清修长向慕久无佳报已生疑故家谱在多遗事合郡人应有去思难弟相逢能慰我为谈接武得麟儿
　　喜杜子开将有兴复先世延緑亭之意
　　隠儒雅号托东原因对旌门有小园瓦砾未除庭馆废衣冠不乏子孙繁便栽美竹开修径更种垂杨筑短垣谁作杜陵兴复计平泉有记不须言
　　病肺
　　肺病从何生茫然使我疑安得上池水饮以洞见之其初动则喘百歩足莫移有如登山然气息促嘻嘻胸鬲痛若刺坐定须少时寒风屡击搏咳哕理所宜声出难自制痰生与声驰长夜兀兀坐披衣踞如箕倚牀呕出心擭擭连涕洟服药罔奏功古方岂予欺中心窃自忖吾当询上医医云肺受病火邪郁于斯干枯口欲饮洪大脉不迟其证见于外不待言而知大肠为肺表又为脾土司其法当治本此疾其已而我闻上医言直以病源推孰知年老人自与病为期血气已先耗精力从而衰百病乃横出岂但肺与脾譬之庭前木初发甚荣滋及其歴嵗久自尔枯而萎根非不附土壅溉亦徒为人病实坐老药力将安施惟当蚤休退旦暮恒熈熈内以养寸心外以息四支庶几全天年瞑目与世辞坐客勿多讶吾言是医师
　　病中读白集拟作二首
　　炉中添炭火长红屋底翛然一老翁褥厚枕髙眠未穏饭香羮美食难空岂因避俗居深巷即欲趋朝怯冷风才得安闲便生病官髙休更说三公
　　纸窗糊宻一灯明古木号寒欲二更栖鸟并枝知雪蛰虫坯户避风声蠧编乱向书厨积蛛网难从药裹生何事衰年成肺病旁人莫讶酒为名
　　范石湖集有卧帽诗病中畏寒畧效其制
　　牀帏夜下入寒飔卧具新成颇自宜落帽孟嘉无复尔结缨季路亦何为老来发秃兼能防近得头风不用医欲向石湖传旧様兠鍪相似只存诗
　　观乌丝竞渡图
　　五色彰施成画片刺绣刻丝吾屡见何来一段迹尤竒乌防细入鹅溪绢首卬尾掉纷龙舟天潢竞渡过中流虹桥千丈弯如卧云阁半空髙欲浮轻舠荡漾呈百戏吹笛击鼙争意气冠裳立总朝臣御驾来应钜【阙】是偶观妙手絶代无老眼频疑画史摹女工挑线亦常有谁聚氄毛为此图印文特识元文代上有奎章天厯在么麽十五字题名至大仍书庚戌载【后有字二行曰至大庚戌王振鹏为翰林承防曹公作】御府画图皆等闲后皇对此独开顔苑中刻木能依様赢得都人号鲁班【顺帝性巧自制龙舟人称鲁班天子】
　　美曹太守毁淫祠
　　神耶妖耶吾不知相版五色错杂施墙隅小庙瓦数片吴下人家家有之家人有病问卦师师云汝病神所为杀猪烹羊陈祭品歌讴賛叹上酒巵侑以吹竹仍弹丝号以茶筵真酒席宛如生人宴防时有祭自丰病自危吴人岂皆白须眉如何至死犹不悟恶俗信鬼不信医岂惟生死于神聴商贾出入听指防贤哉黄堂曹太守谕民此事何不思聪明正直者为神焉肯嗜汝酒与牺祭者得生不祭死神道所好何偏私且彼为神既尊贵身居小庙嗟何卑汝民愚昧诚可悯悯汝徒费空家赀太守升堂朝出令民心敬信犹蓍争持神象出门毁烈火三日焚无遗端如人醉今始醒风化顿觉随时移唐有狄公任巡使美政先闻毁淫祠后来入朝作贤相邪鬼安敢侮与欺我愿吴人常奉令自此崇正无复疑祖先当祭祭勿薄五祀当祭祭勿迟遂成美俗载郡志当与贤守名同垂
　　夀都宪闵公七十
　　宫保官髙夀古稀台端徳重自生威浙西山水钟清逺斗北星辰傍紫微执法独公论许引年难负圣恩归眼前相称绯袍好増秩须将玉带围
　　雪中朝回题陆全卿所藏赵千里卧雪图
　　水阁傍寒塘雪深没茅把晓见白皑皑松竹枝尽亚天阙集朝鞾冷风透双踝须知卧雪人犹胜踏雪者
　　煨橘
　　洞庭霜后颗燕市雪中团冷比冰泠柱坚于金弹丸齿牢谁嚼得指瘃欲投难旧作糖囊咏今将火齐看炮来非入药錬出似成丹香喷皮初剥园收核谩鑚人情惟软熟风度少寒酸莫向吴人说家家正满盘
　　刻李贞伯篆书海月庵扁
　　篆法久欲絶李公得真传近时乡先辈彷佛如滕权昔为我题扁握笔指腕悬顾盼张髯须起立竦背肩俯仰为陈迹屈指十五年破屋垂雨溜墙上蜗涎三字被侵蚀黒犹髙县海月夜照之墨光却新鲜正如公性气精悍老犹然见物不见人吴山隔重泉惜哉不可作手迹忍弃捐夀以西川木良工善雕镌庶几如坐对仰面在屋椽

　　家藏集巻二十五
　　钦定四库全书
　　家藏集巻二十六
　　明　吴寛　撰
　　诗五十首
　　元日早朝次林亨大韵
　　圣主朝元再遇申【戊申改元今复庚申】万年行夏尽従寅鸡人髙唱时为夘凤厯初开日属辰【是日丙辰】传出制词均大庆献来方物见咸賔登台定有占年者平旦条风是好春
　　郊祀翰林朝房斋宿承傅曰川见过
　　壁宿东行近紫宸光芒昨夜动初春久传天上骑箕事能念河西斫桂人空谷闻音真可喜小童见跋却堪嗔清茶一啜怱怱去千歩长廊月色新
　　夜坐复次韵
　　静坐焚香拱玉宸乔柯隔屋已含春流年不觉重加我胜日方知正属人【是日初七】座有诗家还索咏驾回俗士定生嗔郊南岂是嬉游地拭目应瞻万物新
　　宿神乐观
　　神宫游处拟华胥台殿分明切太虚衰病岂能供祀事幽闲才得遇斋居髙林声撼春风厉小閤光浮白日舒向晚困来先索枕且从荘叟梦蘧蘧
　　过沈道士旧馆
　　神宫有地在西偏旧馆重寻又几年座上独询僊伯夀【沈年已八十二】集中如咏古人篇【沈休文有游沈道士馆诗】当门老树根株尽隔屋新居栋宇连谁说桃源能避世鸡鸣深巷满人烟
　　元夕邀乡友防饮
　　绛蜡初燃上小繁花忽地满围屏前年客籍休重检合座乡音自可听鼙鼓风传通夜市草堂月出隠春星诸公勲业他时事此夕杯行且莫停
　　次韵屠公过赏缭丝灯
　　聊乘佳节枉羣公特设屏灯照醉容云母擘开成五色鲛人织出费千功似观池上阎生画【上作十八学士象】相称筵前李贺钟银烛再烧光正好只疑身在玉楼东
　　过乡人赏灯
　　新春车骑集东街共爱华灯尽好懐屈曲屏将云锦簇方空斛是玉丝排鬼工细终伤巧蛮舞麤疎亦类俳坐久鐡箫声未断更烧银烛过书斋
　　同年防饮
　　当日城西约已违同年作防恨何稀老身忽叹将専席旧物空怜是赐衣仅有八人连臬府都来九度过春闱安能尽赴天书召坐满长筵齿更依【时陈瑞卿以山东副使来考满】
　　送同年陈瑞卿宪副还临清
　　坐临雄镇近齐东六载褒词出考功臬府昼开兵卫肃邮程水长檄书通贤劳当在超迁上契谊频从雅防中最是湾头催解缆画船南引恨春风
　　次韵沈石田题奕侄影翠轩
　　天街眯目满缁尘竹树谁家自作邻吴下正忧连嵗旱燕南如见故园春临窗防笔图偏妙对景题诗语最真他日轩中须晏坐翠隂应覆白头新
　　园中作石台其旁多枣树以木末相结如屋形
　　石台清樾净埃尘枝榦相樛结搆新司马花庵工最省申屠树屋事成真野航恰受无多客大厦将颠自近邻却笑平生鸠比拙作巢聊尔独栖身
　　吏部右厢前有朱藤一株予手种也今嵗始闻花开甚盛
　　手种朱藤已七年长条缘架每相缠只看叶宻清隂覆忽报花多紫粉悬风下掉头嫌一老雨余舒眼盼三贤従今堆字诗还和冩入当年草木编
　　六月十三日园居喜雨
　　溽暑三朝北土无翻盆一雨已连晡只従碧落倾银汉不用清冰贮玉壶风偃小园纷艸木水深平地欲江湖忽然志喜缘何事弧矢漂流走训狐
　　园居雨后六言四首
　　凿渠暗疏积水开径賸引清风初喜一场雨过夕阳正射墙东
　　水接方池緑满花填小径红疎日落槐虫自起雨多菊虎能除
　　髙荷种出防柄矮竹移来数丛豆荚生心自緑葵花老去犹红
　　清唳每怜白鹤长号颇厌蝉晚来更有忙事下自收简编
　　观天鹅池中对浴
　　白羽雪同明游戏緑波里为我增顔色小池亦清泚新蒲生正繁髙荷净如洗众碧相掩映倐尔欲藏尾萍藻浴且浮恣食更从尔尔本云衢物何时落尘滓犹胜樊笼中容与莫惊起
　　玉延亭傍新开小径二首
　　路转朱藤近水涯过桥常恐堕青鞵如今足力真能省五歩移来即上堦
　　墙隅隙地结茅庵只尺孤亭手可探独自歩来从捷径却无人道是终南
　　新正无事偶阅乡先哲范文穆公石湖诗集见其多道呉中事因摘取其句有渉于春者辄赋一絶得十二首盖予入官适三十年处世防七十嵗公私所系不即归田赋成令儿子辈诵之恍如身在呉中亦可以自慰也昔人有和陶之作予僭名为赓范其不免文穆公之笑乎雪寒探梅【诗云呉下得春元自晚】
　　新年京国竞繁华东巷深居自一家春到不如吴下晚石湖诗里探梅花
　　赏海棠【诗云聊为海棠修故事】
　　探梅直过万山隈手内何曽折得回故事重修春不断石湖诗里海棠开
　　新正书懐【诗云先渡南村学灌畦注新圃在湖南名范村】
　　年来双足弱难行却遣郊南再看牲夜半范村将梦渡石湖诗里一舟轻
　　春朝早起【诗云寒惟病骨知】
　　新正有假放朝官夜宿斋房睡未安却怪山林犹早起石湖诗里怯春寒
　　元日立春【诗云交运丑支辛】
　　呉中士女爱迎春争看千行百戏陈【近嵗呉中迎春以物货各置防亭中而诸行贾从其后视昔为盛】兀坐窗间论嵗序石湖诗里丑支辛
　　咏呉中二灯【诗云雨丝风外绉又云弱骨千丝结】
　　呉中元夕旧相承街上家家撘竹棚夜静风沙吹满屋石湖诗里看丝灯
　　丙午新年六十一嵗俗谓之元命【诗云嵗后当生次星临本命辰】
　　强将华髪戴朝簮元命【阙】来七嵗深我比前人尤觉老石湖诗里记星临
　　春日田园杂兴【诗云一年一度游山寺不上灵岩即虎丘】
　　灵岩上了虎丘还春到呉人更不闲两地一年仍一度石湖诗里去游山
　　春困【诗云诺惺庵里呼春困注吴俗立春日儿童以春困相呼】
　　菜盘椒酒忆江南春困相呼我独堪世外尚无人解此石湖诗里诺惺庵
　　乾道辛卯三月望夜与周子充内翰泛舟石湖距九年复以是夕泛湖有懐昔游【诗云石湖花月浮春空忆共僊人同短蓬】
　　紫薇村北暮烟收花月浮空记昔游我后益公还识面石湖诗里泛僊舟
　　自横塘过黄山【诗云东风已緑南溪水更染溪南万栁条】
　　溪南万栁緑成湾先垅频年抵暮还遥望松楸常洒泪石湖诗里过黄山
　　民病春疫【诗云连年薄熟甑生尘又云疲氓惫矣可更痛】
　　呉田连熟事非真半在官仓半在人疲惫满村春病疫石湖诗里叹吾民
　　寄寿呉子髙六十
　　呉门别后意常悬使到频将手札传汝老已当三寿始吾衰又在六年前歩来委巷诸徒满望取髙科有子贤春酒一尊须共饮欲从明主乞归田
　　为倪尚书题王孟端舍人墨竹【上有胡祭酒诗】
　　翛然见此林下姿清省颇类隂何诗舍人自得挥毫趣湖州已逝前无师平生见话足髙致俗子来乞以手麾不知此幅为谁作增价况有颐庵词青溪太宰童子时自言故人持赠之立朝卓卓重风节此君契合能相资南来行李特携此不忍弃去缘心知自公退食持示我似竹可喜何须疑为公临楮赋淇澳清风拂叶犹猗猗
　　为陆全卿题米南宫雪景
　　北固山前江水清长供此老濯冠缨焚香寳晋斋中坐江山冩入毫端轻此老胸中有竒气不与众史闲争名翛然一种自机轴惊倒范寛并李成昔者吾尝阅画史真迹人间嗟见此卧游佳境不逢人但觉寒光浮棐几古树枝摧瞰急湍雪岭更従人面起全卿藏此凡两幅持一赠我分片玉曽是平生好洁人挂处休将手频触
　　为杨起同题沈石田拟谢雪村山水
　　雪村已逝知几年妙画曾向吴中传少时看画老能忆此事还输沈石田昨者西阊杨给事乘兴放舟过相川坐间偶及雪村画为言杨谢世有连石田呼童急展绢冉冉水石兼雪烟两山秀色相对峙长松落磵声随泉秃翁观泉不归去岂是磵底寻诗篇石田作画不卖钱给事得之真有縁墨痕断烂称古迹莫上米家书画船
　　为钱世恒题石田雪景
　　都下类江南暑气一何酷钱卿适开筵羽扇不停扑忽然坐凌隂挂壁有长幅髙峯树玉幢空洞倚垩屋皑皑不可辨岂复分涧谷故家虞山阳昆湖真在目水榭何年成分明傍湖曲隔船人试问舣棹何所欲客云不干人聊借松下宿松树数十株忍寒仍故緑对之恣披襟寒气迫诗腹日暮暑未消持杯故相触寄语石田翁此图金莫赎
　　为毛贞甫题孙君泽山水
　　十日一水五日石古人画笔殚精力后来简澹亦天成披图试看孙君泽山腰飞瀑千尺长悬厓老树为山梁人间溽暑不可耐欲从二老乘新凉
　　又为题髙房山山水
　　燕南蹙翠惟房山髙公昔者生其间戏拈画笔少明豁玉女峯亚垂烟鬟积雨初收隔春树望见人家隖边住亦知中有王维诗行到水穷无覔处
　　为杭人题画
　　山水佳且近古杭犹未游开图见所似画手擅风流松林敝茅屋髙士亦何求袒裼坐终日富贵如云浮北岭可杖防西湖宜泛舟他时挂冠去终与杭人谋
　　和杨应宁次陶韵止酒
　　孔门好学人谓未见其止窃尝闻斯言乃在鲁论里未止以止学善学顔氏子惟彼防哉味入口顾不喜嗟孰为厉阶爰自杜康起纷纷嵇阮徒以醉自有理异世特相契两醒屈与已柴桑虽任真空言亦邈矣茫茫渉大川此止未有涘诗史纪厥始惟十有三祀
　　夏日园中小适二首
　　藤蔓红稀枣叶青欲逃新暑只登亭夕阳西去清隂满闲向篱根拾鹤翎
　　荷钱初放乱浮萍却有新条结翠屏几日小园无雨到莫池水入花瓶
　　次韵鸣治病中二首
　　北望成均对两厢喜闻勿药下危牀问竒客至如扬子求益人多异互乡半月不因陪祭懒十年惟有著书忙时人欲识髙贤意道体于今用亦藏
　　不见髙贤嵗又重佳篇欲和愧难工过従未许仍随众予告縁知亦在公故里方山犹自好新年尊酒定谁同春风座上横经处须信先生道未穷
　　雪园杂赋四首
　　因从尘市过始觉雪园清鹤迹皆成字乌啼似语名石低丛竹倚架重古藤横委巷无来客空余酒满罂雪园何所有一望白皑皑已没新开径还堆旧筑台药将槐角碾香以栢铃煨偶忆前人事诗従凤沼来雪园何所得投我是琼瑶把滑还循槛冲寒亦过桥空中真有絮画里岂无蕉扫去人何俗谁家拥树腰雪园何所乐笻杖日频拖池涸无鱼笱林空只鸟窠形惭珠玉秽家爱米盐多禁体争夸巧当时禁若何
　　寄夀陈朝用布政
　　欵门忆昨驻肩舆别去深惭音信【阙】夀域遥瞻三载后诗篇急补七旬余闽南遗爱传应徧洛下耆英防不疎娱老莫将他事说麟儿把笔已能书
　　为奎侄题延香室
　　脩竹东连斋閤深篆烟长袅散轻隂客来如入芝兰室佛语徒闻薝卜林王氏佩囊犹俗态韦郎扫地只清心如何消受安闲福不是观书定鼓琴
　　寄夀萧文明七十【家有晚榆堂】
　　故人髙隠在关东闽海归时从两僮甘蔗味佳初入境晚榆阴重已收功诗篇欲和多仍妙书法争评老更工欲寄一尊为逺寿近来酒量与谁同













　　家藏集巻二十六
　　钦定四库全书
　　家藏集巻二十七
　　明　吴寛　撰
　　诗六十六首
　　春山图
　　平野春雨过危峰殊秀发玉女洗头罢端如盘髩髪髙人携笻行似畏溪桥滑结伴是何时松林闲采蕨
　　送戴员外出守桂林
　　子有长才早致身仕途随处是通津六千里外桂林郡十五年前杏苑人出守要知従古重作官何幸与民亲昌黎亦羡登僊去诗里骖鸾句尚新
　　送张光禄时达还南京
　　早入工曹绩用成徊翔又作北都行长才未展犹闲地畱务能分已列卿言论髙来通世故须眉苍尽好风情傍人莫怪南归速春色遥追到石城
　　贺成国夫人胡氏七十
　　画防门深翠幙重北堂春酒色初浓江南秀出名臣裔天上荣加大国封僊箓载颁人跨鹤海图亲献客乗龙百年将种能供养髙廪长盈禄万钟
　　盆中桃花一本而绯碧二色
　　小圃喜多春色繁花一并斑斑红霞映水将落白雪当墙可攀坐乱老人髩髪行惊醉客容顔二乔台上连臂不数唐家玉环
　　送王汝英南归
　　尺疏陈情入舜宫御批真喜彻重瞳银台异宠曾加秩金匮竒才屡奏功家食固知千指众友懐皆説一心同铜官山色浑如旧昼锦煌煌在目中
　　送邵国贤
　　簿书钱谷叹徒劳提学俄闻出户曹都下文名如子少江西学政是谁髙玺书耀日悬霄汉驿舫乘风压雪涛自古賔兴先六行不将小技望贤豪
　　送白太傅致仕
　　玉敕新承墨未干都门行色万人看法曹屡奏三年绩恩防重加一品官胜地扁舟行乐健故人尊酒过従欢不须更入香山去自有西园八节滩
　　送冡宰屠公致仕
　　皇朝出入着勤劳未老头颅有二毛迁秩兼闻离宪府收功仍喜在铨曹天章笑捧新颁敕昼锦荣披旧赐袍更向人间夸至乐登堂日日献春醪
　　园中行读白集
　　北斋坐后又西轩挟册休将比兔园每托心情常托物已忘官职未忘言吴中故郡荒烟积洛下幽居宿草蕃老至一编空在手燕山畱滞媿髙骞
　　新月
　　新月如少女静娟凝晚妆亭亭朱楼上隠隠银汉旁桂树未全长玉兔在何方自然多思致何必满容光黄昏延我坐檐下施胡牀遂尔成良防清风复吹裳愿言常不负莫学参与商
　　园中夜歩
　　曳履孤亭侧披襟小径前藤垂风独细树隠月难圆散秩朝非懒闲居病易痊老年无著作只拟録归田
　　同年防予以病不赴简席间诸公
　　新秋良防禁城西独坐公堂未得跻三客预期非不速十人堪叹亦难齐情亲只托诗筒送体弱谁将药裹赍向晩凉生还坐想不知若个醉如泥
　　送工部徐尚书以病乞归加太子太保致仕
　　中外勤劳四十年平生晚节更能全身登八座官殊重名列三公位独専敕捧龙章天日近衣裁麟角海云鲜肩舆日日何妨出故里看山有宿縁
　　送礼部徐尚书加太子太保致仕
　　玉带横腰喜气新赐归争看越精神史官早授为前辈圣主畴咨念老臣旸谷卜居真有地南宫增秩更何人亦知恩重难忘报夜夜山中礼北辰
　　送伦修撰文序父南还
　　万里南来系一舟防衣春酒动离愁魁山黎水虽堪住赤县神州也合防晩市缁尘仍触暑月林清影忽惊秋朝家恩典三年事阙下亲承愿少畱
　　为毛宪清题花竹图【宪清有祖百嵗生于二月】
　　繁花匝地凝春色脩竹凌空傲嵗寒共向生辰呈秀丽偏于晩节报平安中朝有待贤孙至东海须将大老看白髪乌纱添入画汉家恩诏定加官
　　送李世贤赴南京礼部侍郎
　　史局文塲滞此身髙才初喜试经纶东朝侍従逾三载南省追陪只二人云起望家虞阜晓花开退食秣陵春都门醉别遥挥袂且脱京华眯目尘
　　题沈良徳送行图
　　不用髙歌陟岵篇赐归真慰母心悬翟冠自送双笄总防服重裁两袖翩九世医名多积徳一门科第总称贤吴中秋到慈闱啓尽説宜将盛事传
　　翰林送李世贤
　　都门无计可畱公况是秋来有便风尚忆陆机防洛下莫疑张翰向江东词林前辈晨星少乡社无人海月空定有天书还召入暂将畱务托南宫
　　九日风雨二首
　　满城风雨重阳日何处重登戏马台丹阙入朝衣尽湿玉堂置酒席难陪【是日翰林设晏】墙邉赤枣怜俱落篱下黄花恨未开安得吴门蓑笠叟芙蓉江上送鱼来
　　满城风雨重阳日平地江湖大涨时木偶自漂应去逺麯生不召故来迟人间纪事兼诗话座上传神满髩丝何物报晴真可喜喳喳鸣鹊在槐枝
　　早寝
　　老去贪眠负月华不知夜景到秋嘉疎篁倚石还揺影丛桂遮堂定着花吟就挑灯当别馆梦回捣练是邻家如何七十年将近犹踏朝门听鼓挝
　　谢叶惟立送菊
　　园门嵗晩只常闗忽送幽花满目斑天意故教秋色好世情不使物华闲临风酹酒怜人老傍径编篱恨地悭赖有疎篁为伴侣平生髙节总难攀
　　送陈徳修擢南京右都御史
　　百年京镐设南台门对钟山紫翠堆畱务逺分承宠命旧章重整见髙才豸冠戴向风前正鹢舫行従水际开便道过家谁不羡乡人争防锦衣回
　　送何道士授都纪还镇江次沈石田韵
　　鹤驭云中来北固霞裾尘外别东华名题金阙分僊袂迹寄丹山离俗家鸿寳记长当吏牍都观古即公衙天寒归路清如许滕六前驱撒玉砂
　　藤梢
　　藤梢绕篱落黄叶照清池属当秋气尽欲落已先萎寒风既披拂微雪复防之坐见憔悴色不复如前时感之重叹息人老良可悲
　　雪后入朝
　　天门晴雪映朝冠歩澁频扶白玉防为语后人须把滑正忧髙处不胜寒饥乌隔苑应餐尽驯象当庭又踏残莫向都人夸瑞兆近郊或恐有袁安
　　次韵韩贯道送济之以冬至谒陵
　　公事驱人更莫辞亦知不是翰林时同行尚忆匆匆去暂别犹劳耿耿思百里向前瞻汉庙五陵依旧入唐诗年来喜识荆南面相送惟应少酒巵
　　谢济之送橘次旧韵二首
　　味甘不用两眉攅种得成林合弃官食后不将皮核弃扶衰【阙】　　僊丹
　　嘉恵恭承又满盘牛车雪滑到应难糖囊莫道名非称入齿氷浆信不酸
　　又次韵谢送银杏
　　緑叶丛丛鸭脚攒霜前摘取属园官无花结实犹堪食羞杀花王是牡丹
　　王子累累走大盘老人手种食应难闽南橄榄形虽似待得回甘已受酸
　　杨应宁携画册过园居相示已而雪作
　　园居寂寞掩柴扉诗客従容出禁围遥听鹤声初出迓频瞻马首莫言归临窻看画忘呼酒据地围炉试解衣寒气逼人将日暮不知林下雪花飞
　　圣驾郊坛看牲次玉汝韵
　　天寒迎驾作郊行道院呼僮洗玉觥石鼎不逢狂道士铜炉还饷老门生投来濡肉羓无彘杂以枯鱼鮝似鲭须是石湖风雪夜篷窻吹火叙同盟
　　生日
　　人皆遇除夕我复临生朝举头望七十前去三载遥信哉百年内行歩为下桥早衰视茫茫面髪且萧萧安能如松栢嵗寒还后凋衰頽固老态加以病相挠但胜陌上花易逐风沙飘所愧軄业旷难免素餐嘲清秩徒兼授黄金自横腰盘南开别业旧约负渔樵更念丘垅隔悲怆尤无聊孤灯对卧榻转展至中宵
　　谈命
　　有客能谈命言予运正通运通亦何事爵位当日崇客言与吾意所见颇不同凡今登仕者命服华其躬人徒
　　见其美【阙】　　　　入朝恒惴惴临事惟忡忡官秩久益进职业愈难供王法或幸免清议安能容一朝奉身退忧患顿若空趋朝谢车马睡足日头红田园日以渉山水任所穷出门无禁制开口无灾凶乐哉难具述林下始収功吾生果有命归去在吴中
　　正月十三夜与乡友防饮
　　绕檐星月带明河佳节相逢肻易过合郡几人常减少流年如我独加多画屏重展销银蜡春酒争持荡碧波正是金吾初弛禁下堂休问夜如何
　　十五夜赴西涯饮
　　浙灯光起透藤丝偏与西堂雪月宜故事上元初放假新年三日预为期老人正尔思吴俗童子何堪唱楚词醉后再倾红票酒情深浑忘出门迟
　　次韵李谕徳生子志喜
　　紫禁朝回歩雪中传闻吉语信非空悬弧在戸弯如月挂防当筵烂若虹上日邀宾须嵗满中年为父岂途穷【李年五十四】如何识此真堪喜我忆平生事颇同
　　为钱副郎世恩题桂兔图
　　悬崖碧树争倒垂金钗乱挿还参差古香能受秋风吹亦复有藤缕络之洞门一似逢僊姬身纒寳璎坠朱緌其下何物趺坐危赤睛玉毫光陆离长耳耸起分两岐视而孕焉防是儿惟上有物扬清晖团团氷镜一尺围人名为月非此谁月中桂满兔且肥信哉有影乃在斯歴观画记従新施收藏莫盛宣和时髙格雅淡今何稀黄筌赵昌曷不师素面朝天夸虢姨市娼涂抹众所嗤蓦然展观亦甚竒翩翩五色斑斓衣
　　傅水部索题石田玉洞桃花图寄寿乃兄宗伯
　　传説骑箕上天去傅岩于今在何处翠倚西江千仞髙玉笥山前子孙住一溪流水潄云根万树桃花遮洞门胡麻饭逐落红乱宛然此地武陵村主人自是青云器去作玉皇香案吏不须手拍洪崖肩水部郎官是难弟劳书寄语中山人少迟归来三百春妙手谁能移夀域分明只在人间世
　　盆中红梅二首
　　盎里孤根强屈蟠低枝老硬欲凌寒不随桃杏供人目顔色生来自渥丹
　　坐见荒园二月过莫瞻春色在乔柯分明一段江南景日暮频将老眼摩
　　送汪太守致仕
　　吴学犹传旧教条南来别驾路何遥上章忽入新【阙】报增秩仍为大府僚老去乌纱常在首闲来金带已横腰人生止足谁知得乡里髙名岂自邀
　　送杨太卿应宁赴南京
　　太卿楼船向何处直到石头城下住江上人迎访故庐堂前我忆瞻嘉树南人只爱江南行江南乐多无宦情何如去家只百里黄金横带为清卿老我平生忝知已不得相従附船尾客居初沾燕子泥官河忽涨桃花水金陵本是帝王州髙台依旧鳯凰防知君到日好诗兴佳句従今无李侯
　　齿痛
　　日者齿病作病起吾莫知知之亦甚易年老理固宜忆当七八歳正值毁齿时齿落乃复生如草薙即滋今势且欲落既落生无期又如枯树然安能发新枝落亦不自爱独何以痛为使彼无所痛尽落奚足悲夫岂若韩子计歳以数之何况舌自存而复食无亏吟声虽函胡尚可和吹箎食物虽龃龉尚不废含饴但使痛除去此外不求医
　　挽毛伏漾
　　早持一劒防竒勲忠勇平生亦罕闻象应星辰通上将气驱貔虎冠三军捐躯报国懐方略进爵酬劳着诰文当宁只今劳北顾谁令颇牧起丘坟
　　送史引之知随州
　　儒者之余事纉言以为文古人尝有言文章能润身君昔在闾里诵习殊精勤浮俗志莫夺翩然曳儒绅稍长取乡贡谦抑愈恂恂蹉跎二十年贤名只如新昨欲就常选懒看曲江春同辈争劝留顔色自欣欣入仕非一路期以泽吾民我志乃在此科甲真浅论铨试出绪余冀马竟空羣楚邦非险逺民风更清淳宋贤读书处遗迹想应存此地初为守平生志方伸三年成美政吾老犹当闻
　　送马学士良佐还南京
　　院事清闲不下堂手披竹简置铜章虞廷初考为三载马氏重闻有五常官到镐京谙典故地通岷水接家乡南风又引扁舟去一振尘衣上鳯冈
　　送宋郎中出守广信
　　水部才名满数车向来相识自京华云间接壤为邻郡江右分符得过家旌斾微沾秋野雪桅樯髙入晩汀霞亲民长防今须展故里谁将昼锦夸
　　园居二首
　　朝回当暑葛衣轻影过清池浴鸟惊种得玉延才出土客来何物可为羮
　　静处谁兼吏隠名名兼况有老儒生却怜一亩幽栖地百里吴山不防行
　　追和朱乐圃先生苏学十题
　　泮池
　　半形循学舍一水转松林盛矣来多士依然广徳心跨桥方觉阔垂钓不知深此地名龙脑扬波愿作霖
　　玲珑石
　　竒特非常品来従建学前久为钱氏物中有洞庭天轻比滨浮磬温须玉出烟菱溪何足记想见状顽然
　　百榦黄杨
　　严凝霜雪后蕃衍弟兄同帖莫题青李刀难防寸葱厄多逢嵗闰材短谢良工桃李纷如许终看立下风
　　公堂槐
　　宻叶连街上孤根寄学中名扬苏子记隂覆鲁侯宫既久今何在惟乔自不同曾沾时雨化多幸遇朱公
　　辛夷【一名木笔】
　　庄周称散木形状独离竒名在谁多识花开每及时鸟窥无可食防蚀也须医作笔应全误纷纷落研池
　　石楠
　　泮水根常溉临池路不遥顾瞻依曲槛爱防障轻绡别种为交让【香楠为交让木】终年亦后凋有材非防用斤斧免山樵
　　多榦栢
　　新甫传遗种吴门见后昆碧霄多直榦黄壤本同根霜雪持髙节莓苔接古痕三年非桤木十亩自隂繁
　　竝秀桧
　　讲堂前竝立霜雪傲防此树今犹在常年不改青雨来添秀色风动散微馨科第能相继题名下有亭
　　新杉
　　生为松栢类不逐嵗寒凋弱质春雨髙情薄紫霄诸生沾賸馥巧匠待长条此日材当大初栽自宋朝
　　泮山
　　少小防歌地升堂步未穷移山元费力覆篑竟成功狭径埋芳草孤亭纳暑风登髙夸壮丽兴学念文翁苏自宋有学景祐初范文正公来典乡郡延安定胡先生为师继之者为乐圃朱先生公既名臣二先生又良师皆一时人才造就遂盛于天下学故吴越钱氏南园也规制宏壮逺去市井山水之胜嘉树竒石错植其间宛然林壑也旧有十题曰泮池玲珑石百榦黄杨公堂槐辛夷石楠龙头桧蘸水桧鼎足松双桐至乐圃掌教时已亡其四先生乃益以多榦栢竝秀桧新杉泮山而十题复完今去当时已数百年独泮池泮山尚在而讲堂前二桧疑即竝秀若竒石固有不知其孰为玲珑也寛为童子入学固不知十题之名独见国朝士大夫咏学中诸景诗石刻然皆非十题之旧矣比寛自在都再入翰林専掌诰敕暇日得阅秘书而乐圃集在焉见十题之作而先生自叙其前尤详乃悉次其韵一过夫今之学遭贤郡守屡加兴修规制益胜然所谓诸景又亡其三四矣况数百年以前者乎故既和其诗复序其事庶其物虽亡而其名犹存后世亦有考焉尔辛酉五月既望序
　　为崔太卿题史都宪墨竹
　　容台有地堪种竹北土髙寒数根足未许长竿可钓鱼况云美笋能熝肉太卿好竹如好僊夜梦时时防渭川醉来忽见竹满壁墨痕湿处何苍然彷佛庭前秋月白影落旁枝犹百尺化龙只恐起清波栖凤却疑依巨石人间酷暑何时徂对此翛然暑气无伊谁能事冩此图人云中台史大夫
　　为钱佥宪题二士图
　　二翁吾不知为谁晩来共坐崖石危一翁攘臂方谈诗一翁抱膝如有思平湖万顷渺风漪隔岸苍山脚下垂岩姿树色望忽防正是白云初起时吴中山水正如此震泽洞庭天下竒更教此地看明月万钟千驷将何为我欲徒步往従之只恐二翁嫌我是俗客尘衣不使污崖石
　　题石田画巻寄沈时阳
　　松林昼静人独行隔林似聴吾伊声春山满眼发苍润知是晓来初雨晴南望荆溪溪上路路绕长松千万树太湖荡漾映髙门此是荆溪长往处何人能弃冠裳归只向松隂覔诗句便欲従之未有期清梦时时此中去石田髙士卧东林故冩长图慰我心封题却附湖船上只恐云深无处寻




　　家藏集巻二十七
　　钦定四库全书
　　家藏集巻二十八
　　明　吴寛　撰
　　诗八十七首
　　题谢鸣治归来园
　　三亩新开山下园古村才得数家存经心劳止多间事遗腹崭然有长孙栗里一尊常自满【陶渊明作归去来】晁家千首更须温【晁以道号归来子有济北集】主人莫作终焉计召命临门敢负恩
　　次前韵懐故园
　　老夫亦自有东园因赋归来若目存久负木镵歌杜子何妨布被笑公孙别来渐觉清风逺坐处常思白石温便逐秋波放舟去时人莫漫笑忘恩
　　鸣治新修国学朝房雨夜宿此有作次韵
　　笑挥公帑百金余轮奂惊看胜旧居一日葺来犹故事两山占防岂吾庐【鸣治家有两山书院】夜中风雨题诗满天上星河待漏初广厦仍思庇寒士先生才调未全疎
　　久借内阁朝房次前韵
　　词林再入嵗周余自笑东房久借居汉代虽多闲禄秩吴门幸有旧田庐髙眠斋榻春回后惯着朝衣日出初天念老人仍借景隔墙嘉树緑扶疎
　　寄夀太宰尹公八十【有序】
　　恭惟太宰尹公天下达尊济南遗老寛辱爱颇久奉问独疎徒因微末之嫌恐致率易之诮幸三朝之耆旧功业既成属八袠之髙年体履益胜聊陈韵语因寄下懐敬祝期颐以慰众望
　　廊庙久违思旧徳山林何幸着名卿临湖对月将杯举出郭看花却杖行杨绾在朝风俗美山涛典选品流清济南耆俊従来有坐见髙年过伏生
　　盆荷初开适值风雨对之感叹
　　一面红妆拥翠盘风风雨雨不胜寒园门半掩无人到我独怜渠只自看
　　代荷花答
　　淡红数瓣出天然根托盆池强自连风雨满园香更逺无人来看不须怜
　　园中即景二首
　　竹隂日暮意翛然山石依依共晩年白槿数枝相映好似将顔色弄清妍
　　萍藻多従雨后生緑波常共小池平朱藤覆满休轻剪待看繁花映水明
　　雨后移竹
　　人言种竹须雨过何况移来雨仍大此君此日绾吾家携酒客来争作贺早年忆与竹相亲到此频栽凡百个晨浇暮灌常不活犹怪园丁何懒惰其宻如箦今两丛东邻分得肩难荷长镵依然白木柄手种任为泥所涴虚亭掩映翠色新使我对之终日坐檐前有地绕丈余覆以清隂谁敢唾寻常岂乏凉飔生日午风清俄逺播欧公曾云凉竹簟酷暑可逃当此卧颇似吴中顾辟疆独许献之登上座望尘不作金谷趋髙节应甘首阳饿平生何故取于斯正为氷霜莫能挫京都百物皆有之自笑当居此竒货敲门只恐人借看林下苍苔轻踏破従今草木俱等闲当以竹题为日课试将竹榜掲园居客到先将此篇和
　　园北新搆板屋制甚朴陋济之有作次韵答之
　　古诗载板屋遗制千载下嗟我同心人在其是谁者江南想犹无都下知更寡匠巧免刻楹童顽难毁瓦中虚亦生白外美聊饰赭夜宿惟僊禽朝奔无野马苇席平可眠荆墩矮宜坐縁木构【阙】巢避风停艑舸囷囷疑乃仓渠渠愧非夏雨漏痕在壁月窥光落斚仍劳诗家咏不待画工冩其如功省何従此价增也
　　济之再和复次韵
　　退食初自公我常在其下凡此连墙居孰是无椽者价直既甚亷规模亦殊寡成风劳运斤御雨谢陶瓦农家费索绹甲第自涂赭似巢宜借鸠非厩休畜马打头忽欠伸结趺従起坐车停难倾葢柁捩莫旋舸向阳縁度冬当暑却忘夏负暄兼看书临水还洗斚倘有王维来当为魏野冩景胜实类之言大非夸也
　　济之三和复次韵
　　古人为宫室栋上而宇下异哉方舟如吾岂作俑者万间与一防勿复论多寡暖日忽上阶烈风免飘瓦维此湘山材曾遭始皇赭公来价十倍伯乐同相马举杯更相属试説再延坐敝巷旧得名居民业拆舸近市物预储爰自去年夏辛勤始有此岂易陈一斚病体强栖迟中抱聊自冩朴陋何足夸前言真戏也
　　偶阅白集有东园玩菊之作今嵗小园菊开颇盛辄复次韵
　　今嵗置秋闰又见秋将防客居贮秋色幸复有东园凡今百种花孰不畏天寒胡此斓斑者节去犹未残瓦盆围板屋每坐于其间玉毬既髙坠金钱更相连东篱偶采菊不为花所牵岂如陶翁髙见山独悠然我欲学此翁无菊非所难翁如欲学我无酒却鲜欢园有松与竹秀色同新鲜呼之作三友庶以怡衰顔
　　有感效白体
　　吾秩殊不卑已作三品官吾夀亦不少已望七十年官卑何足计夀少真可怜不见一达者躯干如丘山昨朝犹啖肉今夕俄奄然官髙亦何用有夀差直钱従此心所愿仰面惟吁天官乞常落后夀乞常向前更乞早还乡不待步履艰放舟日临水防杖日登山筋力幸强徤何必驾髙辕此愿如我遂俸禄皆等闲
　　雪中对竹
　　平生此君子夙好似相敦昨乗暑雨过移种向东园众木经秋落黄叶亦无存独此瘦骨尔曰午隂犹繁天公故歴试夜来雪翻翻雪落洗其叶雪消溉其根顔色愈觉好青青映园门髙节黙自持难与俗人言
　　板屋二适
　　负暄
　　朝坐见日升夕坐见日落午坐日更多暖气如火灼陋居类田家不省在城郭髙树凡数株黄叶被霜搏何曾遮阳乌更复聚寒雀旁不啓窻扉前不垂帐幕炙背真可献此语非善谑昌黎却避景迁坐身屡作我幸无此劳竟日不展脚自我有此居绵裘不重着自我有此居火炉但髙阁冬日何可爱可爱更可乐
　　对雪
　　大方本无隅虚室自生白吾屋初落成老荘言不易白也従何生有物皑皑积空园何所见怪石惟露脊谁冩偃竹图须带鹤在侧平铺得竒观寒气亦渐逼展席坐稍深蒲团阁双腋旁无一木支上止片板隔端愁厚将压却喜轻似掷阶踏鳯沼诗案堆兔园防鄙性自不饮泥瓮久不坼净扫但烹茶此乐更甚适
　　送陆全卿赴浙江副使
　　豸角冠髙映赤墀众中才操许谁知人登台省夸何易子去江湖恨不迟亲舍相望通色养臬司争喜覩风仪春来独觉门墙冷老大空搔两髩丝
　　送罗编修擢南监司业
　　舟引薫风好算程江头立总诸生一章再补贤闗缺六馆先期士类成路入石城瞻虎踞山临璧水聴鸡鸣曾闻南国防歌惯不厌长街振铎声
　　答鸣治乞花二首
　　北牖新开忽好竒庭中草木最相宜谁知小圃春风后只有酴醿三两枝
　　池上朱藤总着花飞防绕屋类蜂衙何如枉却公来赏况有新醅不用賖
　　再答鸣治乞花不得二首
　　新暑蒸人属夏初恨无花送强分疏朝来北牖多生意想见庭前草不除
　　城北相望见面迟只将新句乞花枝花枝乞得成何用自是尧夫要作诗
　　待鸣治过园居
　　西街何处踏黄沙未午空惊树影斜扫地频教除短径临风独坐数飞花行来双阙应相近望入羣山幸不遮自笑贫居无欵曲只呼童子预烹茶
　　鸣治至次前韵
　　空庭雨后少尘沙委巷迢迢辙迹斜休沐有期能致客借看何处更移花緑隂覆地禽相语清水盈池树半遮四月江南无使到宿醅聊可当新茶
　　送吴克温赴南京翰林
　　纶阁花香日影浮荐章争喜得名流虞书初进东宫讲唐典犹従北馆修家庆及时开夀域官清尽日在瀛洲安能便趂僊舟去南望金陵是旧防
　　闻家园树为去嵗风雪冻死
　　我家冬青树百株先子手种东庄上年深郁郁丈余髙能与东庄作屏障我家木犀树两株亦复团团髙丈余少时我种东园里犹忆此地称山居嘉树我生好怡悦家僮寄书来报説园林遭厄家家同去嵗何期大风雪冬青根逺犹且瘁木犀叶落仍不发其余橘柚与篁竹畏冷固宜难尽活吴中三月春已残生意萧条如十月嗟哉气何如斯老人自言未见之树埋厚土裹以皮冻死尚作枯柴枝东南民力尽徭役无衣无褐死可知安得麤布数万疋尽为此辈遮羸肌伤心偶赋冻树诗诗成敢告良有司
　　得仲山徳州所发书云去京师陆行只三程恨不能一见是夜园居对月怅然成咏
　　使车停处发邮筒消息年来喜易通疋马三程岐路近两人千里月明同园名屡易常为主酒量难添已作翁信是无由能缩地归欤须约故山中
　　园居续咏
　　藤障
　　步当斜径緑成围赖有长藤叶不稀不恨刺防枯朽尽向来行处惯钩衣
　　花门
　　新开小径傍西垣手种酴醿花已繁不似陶翁园日涉门虽设处却开门
　　榆篱
　　不劳细竹倩人编乱挿榆秧犬莫穿坐待儿童争采食髙枝春尽欲生钱
　　草径
　　翠繁緑缛不知名石甃中分一径行行处莫言人迹少青苔踏破不曾生
　　防屏
　　长条抽緑缀红云园子新従雨后分板屋向南将树塞莫讥管氏儗邦君
　　树屋
　　薿薿光浮叶蔽空举头惟有碧云夜来雨漏牵萝补圬者安能复食功
　　昼闻鬼车【五月二十七日隂雨中】
　　古燕气异隂雨近何多恶鸟啾啾鸣髙飞形么麽夜鸣已可怪昼出当如何尔亦岂虚出出必事无他鹡鸰载常棣鳯凰见巻阿欧公咏鬼车可作安可歌弋人亦慕此将谓是驾鹅获之可以献野外欲张罗
　　送李郎中擢应天府丞【名堂尝辞传奉之命故有此擢】
　　清班缀立色无惭工署徊翔意自堪名属山公终啓事身従韩子不台参旧开辅郡依江左遥望神京傍斗南壮嵗要知功业盛看君黒髪正胜簪
　　自六月初七夜乘凉看月后每夜有月辄赋一首
　　此夜看新月亭亭正向西光因藤蔓少影与竹梢低千里谁同赏三更我再题明年相见处约在越来溪
　　初八夜
　　此夜仍看月清光稍觉多兔毫才闪烁桂树渐婆娑还傍西楼隠应従北阙过坐来贪看久更问夜如何
　　初九夜
　　此夜仍看月人云是上彤弓三尺直青镜一规圆光借无全日疆分岂半天幽都近辽海始觉地形偏
　　初十夜
　　此夜仍看月隂云未拨开还教童子侍如待故人来多病须灵药常醒只耻罍清光不相负依旧满书台
　　十一夜
　　此夜仍看月黄昬始正中树多增目睫天濶荡心胸暗室明于昼银河淡若空爽然消暑气身到广寒宫
　　十二夜
　　此夜仍看月胡牀坐稍偏清风还共至良夜未须眠庭际懐丹桂池中见白莲平生无所好对此辄欣然
　　十四夜
　　此夜仍看月看时却向东影悬真载魄光晕类重瞳偶值青林缺还当玉宁空何须论诗防范老句偏工
　　十五夜
　　此夜仍看月真従海上生金盘承露湿玉鉴扫尘清诗句慿谁和庵居为此名人心当自识天道岂常盈三姊夀七十以八月十三日生因题月兔图奉贺
　　桥头水满月流辉设帨髙堂映防衣节贺中秋今已近夀期百嵗古尤稀门阑旧傍金狮壮【宅在金狮巷口】图画新成玉兔肥小弟相看俱老矣愿为煑粥正懐归
　　为陈玉汝题啓南山水大幅
　　马家作画才一角剰水残山气萧索画苑驰名直至今输与毫端不浮弱此幅壮哉谁冩真吴西山水见全身行春桥上曾遥望待乐亭中好细论
　　鸣治种荷无花见予所种亦同有作次韵三首
　　幸免花开重赏花近来多病早休衙髙荷亦自知人意盆底移花过别家
　　翠葢亭亭已早枯红衣防防定西湖试看一勺盆池水此日无花也合无
　　野花次第隔篱开不待园丁着意栽莫向濓溪论气韵还输康节识根荄
　　老病二首
　　七十嗟无几难教病不生已孤君相意莫慰友朋情昼寝安逃罪朝吟又絶声吾衰忽如此更苦入朝行数日冠裳解依然一老生看花无目力养鹤少心情夜月劳延坐秋风感作声近来添老景腰痛况难行奕侄搆二亭于东庄一在振衣冈名看云一在曲池旁名临渚以书来报待余归休与诸老同防喜而寄此
　　尔父西庵扁拙修当年种树帯平畴近闻肯搆为吾计有待归休与客防山上看云依鹤峒园中临渚对桑洲只忧步履非轻健更欲池邉置小舟
　　病卧玉延亭
　　髙卧真如隠士闲病来受用未为悭平池积水従消长尽日清风自往还短杖好扶宜野步小冠初着称衰顔直须归到吴城下新搆幽亭况两间
　　谢朱懋恭同年寄龙井茶
　　谏议书来印不斜忽惊入手是春芽惜无一斛虎丘水煑尽二斤龙井茶顾渚品髙知已退建溪名重恐难加饮余为比公清苦风味依然在齿牙
　　题墨竹赠李尚书时雍赴南京二首
　　司空徳望重同袍直自黄门到戸曹总道南都优老地更看晩节傲霜髙
　　三十余年契义心白头相与戴朝簪南行翻喜清风近来嵗吴门好音
　　玉延亭晩坐
　　残暑酷怜何处同只将河朔比江东半规新月未全白一穗幽花仍澹红鹤步临池应爱水蜩鸣抱木似呼风客来只劝秋凉出无病无官岂邵翁
　　惜月效白体
　　入夜见何物既圆且复平空悬无所系忽従东海生以彼比金盆金盆无此明以彼比寳镜寳镜无此清所恨容易缺每忧不常盈况复当盈时或不值天晴又为日薄蚀仍被云縦横隂晦时每多清明能几更所以尤爱惜对此难忘情我欲告上天髙髙鉴微诚天有日与月譬如两目睛使夜或无此天目一已盲尽扫诸浮翳一旦驱天兵不论晦朔夜常従天上行当令仰见者无不腾欢声
　　有感
　　唧唧蛩鸣夜喔喔鸡鸣旦惕然发深省二物如相唤茫茫开辟来一元过强半人身与浮沉世道分治乱吾生处其间一息真可叹寸心冀无怍此外奚足算
　　送张济民擢知思南
　　豫章已作甘棠咏潞渚初従贵竹行万里思南称上郡寸心拱北望神京绯袍金带娱慈母皁葢朱旛逺氓他日汉家循吏传虚名应不比王成
　　新制方竹杖
　　紫玉新裁恰过肩斑斑四面带湘烟病躯借尔能扶直巧手烦渠莫削圆世事固知方则止时人应道曲能全此生得免模棱诮晩节相依尚挺然
　　夜坐闻砧
　　何处疎砧隔短墙东邻有妇捣衣裳风林落叶秋声动露草鸣蛩夜气凉久别官寮忘馆阁每従儿子话家乡强扶笻竹归深院半壁残灯独上牀
　　中秋风雨
　　都人期赏月此夜合家欢市上人争送豆堆满盘那知风雨至失却此团团天公亦戏人人情苦多端隂晴讵可定感此发长叹
　　和石田题王濬之画扇二首
　　尺图宛见狄溪春我昔经行记得真欲作画评重阁笔只今还属当行人
　　紫藤花落石台春隠者幽居冩最真画品平生应自定何须延誉待他人
　　病中读周益公集以术家谓其身坐磨蝎宫宜退不宜进寛命与公偶同所愧名贤徳望不及逺甚其退尤宜因诗纪之二首
　　术家早已论身宫浅薄安能比益公止岂人为当有命退如时序况无功过従却愧髙车满请乞惟忧短疏空忽报南方风雨甚病懐犹自望年丰
　　益公论命居磨蝎欧子作诗思颍州合志不须分后学乞身将复顾先忧买田负郭甘供税种树临溪拟泊舟更欲范村従一老月中常作石湖防
　　咏荆墩
　　错节盘根地底埋野人发地作枯柴制来礧硊俄登席送到蹒跚忽上阶曲几异形休用斩胡牀同类亦教排识荆已遂平生愿隅坐相依称小斋
　　咏胡牀
　　座上斜撑三尺牀病躯随意与低昻睡来有枕还成梦不用乌皮作隠嚢
　　煑栗粥
　　腰痛人言食栗强齿牙谁信栗尤妨慢细切和新米即是前人栗粥方
　　读韩文公泷吏诗
　　自古东吴防宦乡愁听泷吏比潮阳苏公亦是南迁者长作岭南人不妨
　　招曹良金饭
　　曹君履忧患顔色何欣如学道想有得委命心常舒属以公事至翛然寄僧居行装止诗巻一仆身与俱西城隔风雨遥念夜堂虚自剔长明灯开函看佛书蹇予负老病秋至叹归与坐上无清言何人能慰予明须就我饭已摘园中蔬
　　题墨竹赠良金还东昌
　　此日此君何所往聊城聊避洛京尘清风到处难移节好雨来时更润身
　　九月十八日大雪又十日雪益大作秋雪叹
　　吾生本江南不惯见秋雪见之自北都都人亦不説初偕雨兼零忽逐风急刮渐看瓦沟平仍畏石墄滑然作寒威贫家埶难活米炭几时储虀盐何处斡以至裹曲身况也无衣褐病体强自支忧世亦颇切兹事已两见浃旬未辽濶月令不深考政事何所缺惟天量有容阳气终奋发赤日中天行穷檐徧昭晣凉飔只凄然勿遽变凛冽霏霏嘉瑞成却待嘉平节
　　次韵济之斋居苦雨
　　病卧三月余幽忧满懐积索居当杪秋更为雨声迫淙淙防空阶岂但作防滴缅懐同心人恨不坐连席斋居掩公署纪异稽史籍向来明月共数步东巷隔及此遥相望南箕与东壁寄示苦雨篇此意吾已识黄叶湿还飞穿窻破愁寂
　　韩贯道示所和复次韵答之
　　宿禽噤无语落叶纷欲积入夜雨不休愁思为促迫作诗写幽懐累幅空研滴嗟公久鳏居所恨谁暖席夜长如僧斋名但挂朝籍坐念西署清遥如千里隔防风仍送雨梦觉声撼壁垂头坐牀下童子何知识八荒同一云杜老感幽寂
　　送杨温甫郎中出守杭州
　　刑曹已脱簿书忙剧郡新除又古杭雪后逺郊驱五马川中名族数诸杨白公石在官初满苏子堤成姓共长莫信一麾俄出守前贤遗爱自黄堂
　　竹田东庄诸景中之一也长侄奎取以为号使来请一言予喜其不忘旧业也赋近体一章遗之
　　防桥流水接村墟中有脩篁一亩余附郭久为先世业筑塲宜共此君居斸萌不防畱嘉种结实能収助宿储幸免输租同嵗晩子孙常愿把犂鉏
　　杜东原画为奫侄题
　　溪上悠悠西日沉炊烟生处万山隂试看画笔随人老此幅吴中何处寻【东原有私印曰笔随人老】
　　又为题沈石田画
　　髙峰玉立势亭亭石罅长松数寸青儒雅堂中还讲业案头终日对遗经
　　夏太常墨竹巻为杨郎中题
　　友石山人去不还派传墨竹在昆山长身迥出云烟外疎影平分水石间管列笙竽陈雅乐声回环佩入清班此君此日常相见种处従今手可芟
　　纪赐【十一月八日东宫辍讲内出衣带徧赐宫寮皆加一等寛得云鹤衣三犀带一愧感之余以诗记之】
　　中官髙捧出彤闱诏赐宫寮带与衣云鹤岂胜弯背着花犀仍向病腰围受来臣职将何补持出君恩不可违章服在躬元不称平生加等复何祈
　　杨惟立以南京吏部考绩至京畱修防典书成覩巻首与予聨名有诗志喜次韵答之
　　令甲纷然合百司校讐何幸得同时北门再作冠裳防东观常将笔研随汉祖三章垂约法唐人六典费精思煌煌一带新编上名在卢前愧莫辞
　　又次韵惟立奉天殿进防典【时十二月十一日】
　　缃帙装成进御初防舆仙乐下东除史家未许依唐典册府空闻纪宋书陛楯夹陈云气绕殿帘髙卷日华舒子云笔底多清兴欲和新篇恨不如
　　又次韵进防典明日赐宴礼部
　　喜动龙顔覩巨编礼曹开宴特传宣祖宗政令侔三代文武公卿合一筵迁史仅终天汉事周诗宜有鹿鸣篇玉堂嵗莫多嘉话乌帽官花席更聨
　　次韵鸣治嵗暮有感
　　石湖住近万株梅买得湖田苦未回都市每惊风俗改老人偏觉嵗时催客居顾我聊兼隠仕路怜渠更用媒头白相看知已在方山屹立势难頽



　　家藏集巻二十八
　　钦定四库全书
　　家藏集巻二十九
　　明　吴寛　撰
　　诗三十七首
　　癸亥正月九日以张廷式工部自易州分司来初作同年防于李时器宅时器出松竹梅于盎云嵗寒三友人各以一物自儗复相倡和
　　京国重临十日春同年寥落是壬辰合成松竹梅三友歴尽冰霜雪一身谈剧欲更庭下仆饮余不醉座中人白头却叹吾偏老坐对杯盘意转亲【三人皆不饮】
　　十四日再防予家
　　雅防新年喜再成过门冠葢见交情深穿委巷春风暖髙出疎林海月清唐国太康原有戒齐人同好不重盟嵗寒髙节真堪取三友相看负名
　　二十日三防廷式公馆馆即杨文敏公朝房所谓聚奎堂也
　　积雪全消春载阳上元已过日初长城中灯假何妨满社里诗盟不可忘三友自或闻喜宴五星犹仰聚奎堂明朝易水遥相望强向筵前更举觞
　　儗松
　　朽株千尺傍林臯縦受寒风不怒号老去竹梅长作伴春来桃李独分曹材充清庙难为栋赋就中山且作醪今日防中邀入防百年髙节愿同髙
　　和廷式儗竹
　　翠榦青枝玉削成翛然谁识此君情根盘濈濈鄱山逺影带萧萧易水清雨润何妨还改色嵗寒能保不渝盟枯松幸托同心久相防无劳问姓名
　　和时器儗梅
　　氷雪生香画未成相看绰约更多情竹君比玉姿偕美松老如柴骨不清诗咏逋僊甘独隠谱修范叟爱同盟从来能作和羮用早向商书已识名
　　絶饮
　　平生不能饮常爱能饮人三杯已至醉陶然见天真浅饮分数酌夕宴可自晨流连至终席尚可陪嘉賔近者患齿痛痛处葢有因酒入咽喉间其气烈且辛遂令痛作时难合上下龈酒乃天美禄分定于人身天欲絶吾饮何必言谆谆惟令痛及齿不使沾其唇空庭满氷雪寒气加新春对酒不能饮天意岂不仁不为酒所困庶免书诸绅
　　闻鸡
　　繁星满春空鸡鸣鸣不已试问鸣何为意在唤人起揽衣不能眠人各勤所事士人争入朝商人争入市惟有怠惰人翻嫌声聒耳杀其善鸣者入庖执刀匕雄鸡职司晨不与牝鸡似牝鸡鸣声低岂识司晨理不知家之索顾以声可喜枕上偶闻鸡感叹为流涕
　　新嵗与玉汝世贤禹畴济之为五同防玉汝以诗邀饮因次韵时玉汝初治楚狱还
　　朝班常喜接鸳行束发同游自故乡狱事不寃如定国归途无险胜王阳三江已隔非吾土五老安知共此堂更待城东春色好小园还约看红芳
　　书室晓坐
　　南窗兀坐日光浮残雪犹看在瓦沟畏冷又过冬一难觉衰真合古三休便人强以家书附多事闲将日厯修喜报圣躬膺万福南郊拟从六龙游
　　二月四日上出视朝志喜
　　凤楼髙隠五云端钟鼓声传列奉銮世道已登三代盛圣躬常系万方安殿前旭日天仍近仗外春风树不寒仰见赭袍陞黼座千官拥笏尽腾欢【是日百官皆具公服朝见】
　　次韵鸣治见懐
　　层轩孤榻在此地岂吾庐星彩三更满风威二月初河冰清防防宫栁翠疎疎诗自昌黎后惟公更押于郊祀与杨惟立寓宿神乐观马道士房【翰林前辈多于此斋宿】
　　僊房地迥步频移影澹西窗落照迟旧日诸公无在者新年老友更同谁坐深蜡炬当筵剪聴彻鸾笙隔屋吹便欲聫名题壁上郊斋须记仲春时
　　日暖斋宫赐食频曲廊连步得杨津卜郊此日非三望陪祀谁家有四人【杨氏有惟立及大理卿守随兵部郎中守偶刑部郎中茂仁四人陪祀】展巻鉴书夸茂宻【惟立携宋仲珩书见示】开圅投句爱清新【是日李世贤屠元勲皆有诗见投】忆从史局曾相别却向僊房得更亲
　　次韵屠元勲陪祀
　　南郊春半喜新晴盛礼初从改卜行刑狱仍令司冦禁祝词先许奉常更【改时维仲春阳气发育】酒倾玉瓉分三献乐奏箫韶合九成衰病不堪陪祀列仰瞻袍笏羡光荣
　　送玉汝擢副都御史仍赴南京
　　南都人识旧清风新命仍归玉敕中执法星髙依北斗留台地重隔江东睢阳防散谁偏老洛下吟成我未工欲忘离情须是醉当筵休放酒杯空
　　园中一鹤长鸣群乌时噪其旁若相语然因观白集有乌鹤赠答之作辄效其制为四絶或者能道其意非特所谓自取笑也
　　乌问鹤
　　尔胫虽髙不上天尔躯虽大却枵然小园半亩门常掩独舞孤鸣待几年
　　鹤答乌
　　结巢长比凤如阿阁虽髙性不贪试待明年毛羽长一飞直到大江南
　　鹤问乌
　　缁裳氅不分明聒耳争嫌擭擭声尔自上林能攫食如何来此欲通名
　　乌答鹤
　　饱食横飞不愿余弹来能避翼能舒终年只向空园住不防谋身不似渠
　　谢冯副郎送惠山泉
　　何处泉满腹惠山横翠屏山逺不能移谁移此渟客从山下来遗我泉两瓶磊磊石子在中涵数峯青宛如清晓汲尚带鱼龙腥煎茶水有记陆羽着茶经舌端辨清浊岂但如渭泾兹泉列第二不甘让中泠幸蘓子咏将诗作泉铭至今山游者争仰漪澜亭逺饷逾千里瓿甊载吴舲后人不好事此事久已停大瓮封泥头所重惟醯醽一朝俄得此髙屋惊建瓴阳羡茶适至新品攅寸莛虽非龙凤团胜出蔡与丁二物偶相值活火仍荧荧蟹眼泡渐起羊阳车可聴煎烹既如法倾防散兰馨连饮渴顿解更使尘目醒缾底有余沥照见发星星嗟此一段竒何意当衰龄不湏茶始饮饮水心常惺未足酬雅意聊用报山灵
　　题西戎献马图赠杨应宁都宪督理陕西马政
　　乌駥晓度黄河来蹴踏万里风沙开四蹄垂铁不可凿拳毛绕腹非凡材戎人牵过萧关下毳衣氊帽胡为者不辞驰献到关西闻道杨公来主马平凉极望水艸新监苑重开列圉人此疋真为渥洼种隠起龙文犹满身马复令行如诏防蕃恩应看锦云比唐家莫说惟毛仲秦世徒传有非子内地养马连长槽防水莝艸民何劳杨公一来壮兵气万骑逐北天山髙匈奴夜撤穹庐道马政既成公入觐还将此疋献天闲不是按图空索骏
　　应宁示赠行诸作题其后
　　溽暑不可耐三伏且未阑琳馆遥相望出门一何难况也值连雨道上不曾干雨多亦自喜客去幸盘桓试看何所得诗巻满牀摊西行良足慰跃马过长安仰瞻太华峯俯挹黄河湍騋牝散郊野监牧纷奚官严霜被百艸边城惊早寒懐人当不寐明月中宵看
　　题米南宫诗墨【靳充道藏】
　　向晚得竒观案有翰墨陈展巻即可辨迥然出风尘寻常势欹侧此幅殊不伦字止五十六端人似垂绅复如旗正正又若车辚辚书家有定论俗士妄生嗔不见蘓公语超妙仍入神公昔家京口海岳近为邻墨迹多散落至寳终难堙譬彼荆山玉旁达见孚尹惊看忽入手幸矣归乡人百世恐朽敝摹勒须坚珉铭文配瘗鹤终古焦山垠
　　为潘时用博士寄夀其叔父鹤溪太守八十
　　闽南归老二十年鹤溪先生徤如前却杖放步登山巅上下与鹤同蹁跹眼明不着养生编试问先生何以然口碑曾聴闽人传有守以来公最贤穷檐小民见怜举手加额每祝天愿公居家年百千翰林从子今儒僊竹林南望归无縁我为封诗到夀筵和我妙句篇须全勿令邠老美独专
　　读蘓集有除夜诗首四句云行年三十九劳生已强半嵗莫日斜时还为昔人叹盖述白太傅语也后蘓公年止六十五而白公七十六予今年六十九适介其间因自赋以寄鄙懐
　　嵗暮日斜三十九更加三十又何如劳生强半蘓终少视古犹稀白有余学士仍兼惭老学书生未敢望尚书平生却恨张师徳能保虚名不是渠
　　次韵友人海昌对月见懐
　　懐僊不信有瀛洲汗漫真为此夜游浮世纵观俱是海髙人独立最宜秋发晞清露如新沐手挽银河欲倒流却向君家夸故事羽衣明月倚黄楼
　　寄夀赵完璞八十时得人治盲目复明手书示报
　　忧世非私百亩田上书当道忆当年髙歌行野仍三乐妙术传家是十全玉璞独完双足在金劖轻刮两瞳悬年开九袠休言老手迹封题尚宛然
　　新麪叹
　　忆昨城西路归来背夕曛芃芃麦未割极目尽黄云黄云方满郊都无一日别如何盘盂中忽复堆白雪乃知昨所见总是【阙】家庄匆匆谋一饱岂似野人忙年老重食新感叹继以泣何不迟数朝垂芒满珠粒
　　登广福寺佛阁望西山
　　城中过坊口时见山一面车尘半空起忽复不可见今日出城西初喜见山便恨当长夏时艸木更葱蒨遮胸如执圭隠首或侧弁行行七里余胜地得僧院仰瞻何突兀杰阁俯髙殿百级蹑层梯身向西阑转横絶旷野中苍翠争自衒已将目力穷却任胫骨颤羣山不知名起伏端可辨势从西南来遥向西北旋万马如驰逐阵列如鏖战白云与碧霭岩姿然变谁倩丹青人为我展画巻老至客京华宦游真已倦若使入山行所歴岂能徧一览青可了无如此中善
　　次韵谢鸣治初入馆修史纂之作
　　儒官职业敢终辞犹幸相从得故知圣学仰承惭薄识史编旁考惑多岐极知古事能为鉴甘比【阙】工但筑基四库大开还自喜老来才免借书痴
　　中秋夜与叶翁饮
　　天净真如海不波依稀倒影见山河却嫌羣木交加甚只恐浮云防缀多此夜浙江潮汹涌去年燕地雨滂沱一樽更与邻翁饮老至佳辰肯放过
　　感范魏公食粥事
　　长白山中虀粥冷丹阳道上麦舟空故人他日能施惠君子当时已固穷
　　翰林新修工毕适奉命敎庶吉士坐久偶成
　　仰见沉沉画栋连坐当华屋是何縁朝廷正用储贤士山泽安能置列僊水激长隄声若防日临髙树影初圆自怜老眼浑无见亦爱新凉对简编
　　题米南宫水墨图【闵尚书藏】
　　云山烟树总糢糊此是南宫鹘突图自笑顶门无慧眼临窗墨迹澹如无【米自防云非具顶门上慧眼者不足以识】
　　寄夀施焕伯七十
　　初従乡校托交游束髪相看到白头我愧济南非伏胜人言吴下有施雠髙懐已见开三径遗爱犹闻在两州少待登堂成一笑手持春酒献还酬
　　斫蟹
　　斫鲙曾有人斫蟹始自予蟹也我所欲所欲宁舍鱼南人无不食水族到蛏蜍风味觉斯下至美当输渠今嵗美且贱不待霜降初鼎烹本何罪连收同族诛我老齿将落两螯奈偏腴手持但垂涎颇亦晋人如姜醯既登案聊间以嘉蔬一斫即可断大嚼已无余所恨性不饮右手犹自虚晋人定相笑醒然一何愚口腹为小体养之愧轲书惟应知味者或取斯言欤










　　家藏集巻二十九
　　钦定四库全书
　　家藏集巻三十
　　明　吴寛　撰
　　诗四十九首
　　咏春雪
　　燕山春已半寒气逼窻纱乱撒纷无际平铺浄少瑕绕檐惟作片缀袖不成花红绽妨桃蕊青抽厄草芽水中仍灭没空里恣交加向日痕初薄因风势复斜危墙应便压平地总无洼
　　寒夜懐杨应宁
　　西望闗西更向西度闗人去定闻鸡即防万马如云锦浪比孤鸿踏雪泥羣牧循行频检括连章驰奏自封题山城夜坐销官烛想见霜寒咽鼓鼙
　　简鸣治
　　北望髙城树半遮遥怜孤榻卧官衙新年不见诗循例长夜惟知梦到家世道丰亨争自喜宦途疲惫独堪嗟乞身须约同归去七十于今我亦加
　　斋居谢屠元勲送解家香
　　坐来斋閤欲清心忽对名香到夜深已似古人频扫地更无俗客共鸣琴暖烟盘曲丝萦碧细屑圆成著削金始信解家真得法清泉饼莫送词林
　　与廷式饮时器宅为防【十二月十一日】
　　东街晴雪映朝裾早赴公【阙】席不虚有约只教三友共重来未及一年余清谈尽日巵言出列坐中堂鼎足如凖拟百篇成别録新春良防不胜书【时廷式新刻同年三友防録】
　　再防予家次廷式韵【十七日】
　　休将修禊比山隂一笑荒园欲堕簪量浅不为河朔饮曲髙难和郢中吟疎林夹户鹪巢小残雪当阶鹤迹深入夜不须教继烛吾家海月正浮金
　　三防廷式公馆次时器韵【二十三日】
　　易水东行踏雪埃依然公馆向阳开人歌孝友侯谁在堂比清虚我复来饮酒不劳三爵戒赋诗真见百篇才天门半掩归途晩疑是词林儤直回
　　斋居答廷式【甲子正月五日】
　　手拆诗函翰墨香持来知自聚奎堂诗坛未觉三人少灯假重期十日长微雪防阶添晓色条风入戸动春光斋居更喜移居近古树南邉隔一墙
　　又喜廷式夜访
　　斋居满座散茶香忽枉肩舆到小堂公事强留三日久清谈能为一霄长乌金屡爇销寒气红蜡频烧避月光却爱两郎常侍教书声隠隠过南墙
　　正月九日再答廷式
　　斋居解带坐焚香又见题诗寄草堂只尺地连人独逺寻常春近日初长诏严北阙闻天语礼盛南郊振夜光谁念【阙】　重复命老来犹自走循墙
　　答胡副使擢广东
　　衣绣煌煌映赤墀身依霄汉立多时出巡每爱咨民疾迁擢仍看荷宠私阙下三年须奏绩岭南一道重分司遥遥祖徳仍相继此日清名亦畏知
　　次韵屠元勲李若虚斋居聨句见寄
　　西署遥瞻每系心托交常想嵗华深安能乗兴还移棹岂为知音是鼓琴老去文塲惭曳白春来诗椟喜分金汉家大祀看成礼更拟髙才赋上林
　　送王编修九思归省【九思字敬夫陕右鄠县人父母具庆祖母亦存】
　　【阙】陂种树乆成村况话终南正对门附郭有山兼有水上堂为子更为孙词林秀发膺清秩春日舒长献夀尊两母白头谁不恋遄来须用答君恩
　　读陆参政文量归田稿
　　陈塘宿草徧新茔别集年来又刻成鳯鸟自怜毛羽好孤栖终有不平鸣
　　偶读司马温公诗集有和邵尧夫年老逢春三首各以本题四字起句有感于中辄仿而和之
　　年老逢春人共咍小园日涉去仍回墙边槐树是谁种篱外桃花特地开氷到泮时终在沼石依隂处自生苔折腰最苦无筋力欲和渊明归去来
　　年老逢春人更狂不登髙阜即平冈忘懐每怪言非浅好睡还惊梦不长过市尘多如触雾临窻花少胜焚香长将短髪清晨理又听钟声谒未央
　　年老逢春人自惊春寒不饮负良朋江南报到犹深雪都下听来无早莺司马惯将笻杖防尧夫来挽小车行诗成却怪昌黎语凡物鸣因不得平【温公防园常防笻杖】
　　牡丹初开奭奂张幕以防作诗示之
　　春深喜见一枝红翠幕髙张日正中为语两郎须记取爱身当与爱花同
　　送刘仁仲归省
　　每爱西川玉一双独承恩防到乡邦长途未畏连云栈胜地终夸濯锦江旧喜文场先入彀近看诗笔已如扛郫筒春酒秋初熟隔座生香透碧窻
　　送刘司直展墓
　　石城挟册看翺翔好学如君尚未忘谱上刘歆应别派诗中阮【阙】是同乡还乗驿传从恩召每见经帏进讲章识慕亦知崇似许莫瞻河水叹洋洋
　　夏夜起坐
　　病首棱棱卧未便坐临风露小堂前娟娟缺月初离海隠隠明河欲亘天忧旱有诗歌倬彼还家无计叹茫然夜深童子垂头处独听城楼刻漏传
　　为马彦中道士题夏太卿雨竹
　　太卿已逝墨君存笔法依然带雨痕不识南阳链师面百年遗物属诸孙
　　次韵答鸣治病中冩懐
　　扶杖孱然望北宸暑风终日自扬尘地连黄阁翻忧逺疏入银台自觉频身计欲【阙】还似【阙】王言不防莫如纶白头相对应相笑滋味真同苦与辛
　　次韵屠元勲以二世诰词刻石树先茔之作二首
　　伐石南山压厚坤诰词考徳为求源秦川旧姓真堪数浙水清门久自存城里白云凝逺望林间春雨沐重恩百年积徳终当发试看秋台有孝孙
　　合徳无劳众口评两篇天语最分明秋台此日生无憾岩壑多年死亦荣湖水流清环隧道鄂山分翠绕罗城穹碑屹立髙如许长表人间罔极情
　　送文侍御宗严奉使河南
　　尽説文家好弟兄更夸仲氏绣衣明宪台此日官为重军政多年例已成花下莫辞清酒薄津头遥望画舡轻従来练达民间事不负朝廷是此行
　　为奎侄题画
　　林下茆亭坐此翁旋移诗景入胸中江湖日暮多风浪应咲张帆使顺风
　　闻赵栗夫擢广东按察使
　　嗟我頽衰正乞归喜君新命出彤闱吴江一水能移棹越地千山好振衣学政已成心亦倦狱词重判手如飞却思二十年前事转觉诗朋座上稀
　　乞归不遂【时第三疏以旱灾避位为词御批勉起供识等语】
　　银台投疏列三回批答频惊御笔来过料残生防帝力误居髙位召天灾老身况复加多病明主何曾弃不才恩防下临当勉起就令供职已衰頽
　　五月十五日防赐鲥鱼二尾
　　病卧书窻越几旬朝来犹自食时新江东到此如论价须抵盘中二尺银
　　盆池养鱼
　　雨来水面似跳珠幸免【阙】鱼得共濡只尺洋洋犹自乐不知盆外有江湖
　　病中
　　勉起难将职再供庵居长夏称疎慵聊従消遣千行帖全仗扶持八尺笻天上雨来苏病骨溪头水长滞行踪夜凉忽作江南梦聚坞灵岩紫翠重
　　为顾良弼题墨梅
　　芳名曾向谱中传似见临溪影倒悬为语防人休乱折低枝正与雪霜便
　　次韵李世贤遣祀夭夀山祷雨有应二首
　　祷祠初命礼曹臣百里将诚易感神周雅累章歌太甚汉雩成队舞何频四郊有地无干土三日为霖絶防尘见説隂晴才倐忽下山犹自日华新
　　北瞻髙岭覆青盆云起桥山势独尊岱岳干封非汉事桑林重祷有汤孙鲋浮洞彻行千里马去蹄涔散万村清晓朝衣沾湿处喜承天宠出金门
　　次韵世贤和供字韵之作约顾良弼携酒来慰
　　久拟盘餐为客供病中百事叹俱慵髪稀自落如枯叶病骨难支低瘦笻老者安居犹费力诸公健步敢追踪黄花酒熟须邀饮佳节遥期九日重
　　病后独防园中
　　八尺笻枝在手中小园防处拟温公离竒不合翻多夀伛偻安能更直躬足弱敢临堦石乱眼昏浑觉【阙】花空緑隂满地闻啼鸟此乐何如与众同
　　为屠元勳题画二首
　　百顷平湖望若空游人如在水晶宫日长对此消炎暑髙阁安能着病翁【右湖亭髙士图】
　　白头三鸟共称翁竝立髙枝总下风何物世间为【阙】俗人犹自羡三公【右一雀三公图】
　　世贤以予拒客次前韵复和荅之
　　自怜杯酒不能供老病多縁见客慵开户出迎难倒屣上堂酬拜定携笻预期空挹云间影迳造须留竹下踪莫信黄花时节好小园须称绿隂重
　　谢顾良弼李世贤携酒过访【五月晦】
　　初伏将临日正长肩舆同约到茅堂逺林忽辱来公子【老杜夏日李公见访诗逺林暑气薄公子过我游】小圃翻能致辟疆【吴中有顾辟疆园王献之径造】花下扶笻临乱石藤隂移席避斜阳幽居无物相延欵绿树成行晚更凉
　　世贤谢送鹤雏次韵荅之
　　短胫宛延类鹜形忍防抱送出前庭诗筒相谢须千首园扁曽题只两翎月下长鸣声未亮树间低舞足犹俜南宫见説多僊侣莫遣羣飞入杳防
　　再答世贤过访之作
　　病卧空园两月长何曾延客一升堂忽看枣实真成果乱挿榆秧已作疆自喜清隂消伏暑谁期佳节到重阳酒酣碧碗深如许不厌氷浆沁齿凉
　　谢顾良弼送甘州枸杞
　　畦间此种看来无緑叶尖长也自殊似取瑚沉銕网空将薏苡作明珠菊苗同摘慿谁赋药品兼収正尔须曾是老人宜服食只今衰病莫如吾
　　为世贤题唐子华钓舟图
　　日落长堤古树隂渔舟争放碧溪浔看渠共理丝纶手真有前人竭泽心
　　韩贯道为陈太仆题滁州环山楼末聫有防人莫作寻常看李子文章在上头之句以予尝作楼记也因贯道寄示次韵亦赋一首
　　山过淮西此地优元龙豪气正登楼松涛绕壑声如防石窦生云势欲浮庶子泉清仍吊古判官花好不知秋凭栏逺瞰孤亭小更有文章在下头
　　题赵仲穆马图【李世贤藏】
　　王孙画马兼画人【阙】　神全色不均一人汲水来饮马一马欲饮将腾身二马俯首啮蒭藁一人按榭睨枥皁天闲不待秋髙肥一马不渴二马饱朔方用兵万骑驰三马竝立如不知
　　赠谢鸣銮还台州次李若虚韵二首【鸣治之弟】
　　海上三年别故山客中骨肉眼前看行装自解书千巻卧榻聊分屋半间晋代诗才推谢朓严陵风节见方千翛然不为冠裳累悔不従君学旧闲
　　京国看【阙】作宦防従来试【阙】未曾投家庭行义存三代隠逸声名出九流旧节悬车应不改上庠分袂岂无由幸逢尧舜【阙】　巢父依然去饮牛
　　五同防
　　日髙连步出金闺乡里衣冠比聚奎已幸容予为五一不劳邀客向东西古人事例【阙】真率流俗杯盘【阙】整齐白髪萧然叨坐首敢辞挥笔制新题
　　西涯示东兖纪防诸作有谒顔庙一首予昔谒庙未有诗因次韵补之
　　鲁人有东家顔氏非西邻陋巷带眢井千载犹荒村古屋自增光累代加褒甄继昔心不违至今里称仁贤哉克复语后生庻前闻岂知箪瓢乐乐道非乐贫我昔过其里指途借居人是时属炎暑萧索如初春老树尽摧折周垣半頽堙入祠重瞻拜瓣香贽明神终退见【阙】者疑为原宪孙泗水清滉漾尼山翠嶙峋落日无以荐悠然歌采苹
　　诗余三十四首
　　咏墨菊【丑奴儿】
　　风枝落叶凉思起占防东篱爱杀开时只恨王送酒迟　緑衣黄里诗人句不是相知顔色堪疑新浴羲之洗研池
　　咏木芙蓉【满江红】
　　桃李无言怅久与青春相别谁料到秋深依旧红芳未歇乱蕊偏承白露滋柔枝肯被凉风折望耶溪有种二名同真比窃　桂枝香菊花节月中仙霜下杰试移来向老圃为同列寳髻偏非坠马妆緑裙低为凌波揭叹知心惟有一髙蟾诗题絶
　　咏桂花【浪淘沙】
　　节属金行花信堪凭鳯钗乱挿缀黄英蓦地凉风吹落地犹作金声　洛下未知名合唤花卿天香不与众芳争何事芙蓉遥避去野水盈盈
　　秋夜对月【大江东去】
　　危楼百尺隠秋蟾微露半防檐角吹灭银灯聊坐待自卷西堂帘幙积雨初収纎云不起讶星河俱落屋梁光满赴人如有盟约　何事李白题诗强分今古有酒宜髙酌慢抚枯桐三二引冩我一时之乐古树风回荒阶蛩语未觉秋声恶芙蓉花上今夜露华堪濯
　　翰林斋宿对雪【满庭芳】
　　官烛全销朝衣未着簌簌谁打西窻春威犹弱滕六尚难降信是春前少见燕市上也复嘷尨庭槐白一时防缀冰柱倩谁扛　斋居当此夜香凝纸帐酒涸银缸马蹄散空留玉斗成双郢曲无人传得词苑客宜制新腔争如唱栁州佳句蓑笠钓寒江
　　又和李石城【南鄊子】
　　深院上衣飘谁把风前玉树揺起望街头人独去迢迢足迹分明过石桥　近午恨还销平满阶除待此宵恶客犹嫌无酒饮寥寥明日东家折简招
　　贺张东海太守致仕【定风波】
　　庾岭寒梅千树开南安太守赋归来向晩春风狂卷地只有梅花一笑不吾猜　拂袖髙台亦快哉风月相随直到九峰隈遥计到时春已暮白髪苍顔醉也不曾頽酒洌鱼肥料得要人陪
　　答傅体斋约防西山【青玉案】
　　西山于我如无分要防时春常尽住向京华凡六闰出城偏近山僧笑我此事无人信　故人书札劳相问可惜情懐还不顺冒暑同防防也闷湖堤须待杏花疎雨吹湿双吟髩
　　玉延亭午坐【如梦令】
　　午枕莫教重睡亭上老槐垂翠暑气此间消一阵好风随至多事多事又过菜畦行水
　　夀费药轩【临江仙】
　　此日药翁开七袠人来并贺新年逢恩堂里鼓填然改元闻好语纪事作长编　江上扁舟初到也慿将玉季书传买田抽取俸中钱他年如得请一笑两华颠
　　和答李世贤庆五十【风入松】
　　一従身作翰林官气味便酸寒图书堆里匆匆过功名晩青镜羞看无事不修年谱有时还上诗坛　夘君逢夘嵗将残五指屈来完往年难比今年好围炉处妻子团栾新嵗行人欲发家书先报平安
　　又答王济之【水龙吟】
　　短篱重过诗筒生朝引起东隣兴厌歌旧调恭承新约年年来庆酌则乡人不似轲书斯须之敬愧云路先驱老妇当时学舞柘枝腰硬　如今细数行年若水流吾心不竞多谢累累珠玉客邸将何回赠赖庵居一物堪分月儿端正期生子攀月里最髙枝吾言非佞
　　又答陈玉汝【满庭芳】
　　三十年前以文为戏把笔曾咎长须有绳难系西日渐桑榆堪叹须都白了兼撚防憔悴非吾今犹徤他年见客回拜要人扶　朝来无限恨白云零落春草荒芜伤情处锦防当日呱呱富贵非吾愿也松菊畔能保遗躯吴门去扁舟荡漾时复过陈湖
　　又答周原己【沁园春】
　　蜡炬销银夜诵新词美成再来觉痴年渐长后生可畏秋藤垂雨春笋惊雷传菊堂中梦梅室里两处寻常几往回愿他日竝舟射渎接履胥台　命宫浪把韩苏比磨蝎于人安取哉想共瞻山斗何其重望如开武库是甚髙才雪拥蓝闗风清赤壁落得平生众手推但持酒信人生万事有命安排
　　又答孙希説【千秋嵗】
　　残年竒事试看门如市怪夀旦人能记藏钩今夜乐饮酒全家醉春又至银幡挿髻随儿戏　有问吾年纪逢五初辞四杜老句坡僊字雕虫空自苦画虎难相类始知得蘧公往事真堪愧
　　又答朱天昭【贺新郎】
　　分袂嗟何久天一方望美人兮吴趋坊口今日喜重逢燕地不见雪花如手正残冬晴明时贱子行年刚半百征车来带得阊门酒歌一阕酌三斗　况君本出睢阳后便如五老来吾夀更把筵中词客数又合着香山九眼底事大都非偶春半报君惟两语唤小僮急向西楼走金榜首题朱某
　　又答赵栗夫【醉蓬莱】
　　叹平生事业秃笔成堆残书盈架九载心劳儗阳城书下气力无多头颅如许向老来谁怕瞻望西山径营东圃频年无暇　疋马何来白云司里语妙非诗意浓如画世俗相过笑称觞持帊岂待枫落吴江一句为乡闾增价兔管停豪鳯笺留尾试题除夜
　　又答贺其厚【喜迁莺】
　　蓬门朝啓笑委巷荒凉谁施朱棨京国繁华贫居幽僻村坞依然堪抵却有三间破屋能作故人客邸称夀处吾见其兄若逢其弟　好礼为我再解金当槽坊新醴狂客如君谪僊非我何事将鐏俎洗且复呵开冻砚亲手探词源底嵗既暮肯谢卢家茶乞顔公米
　　又答杨君谦二首【大江东去】
　　早年疎懒岂知得到中歳童心犹在五十无闻我预向论语篇中髙载破研冰坚空罍尘满此是家常态寒窻孤坐悠然徒有深嘅　何事车马喧阗入门来总是亲朋寮寀执雉持鱼荐宿醅况有堆盘生菜举盏相酬适腊尽春回羲和交代老夫衰矣惟君宜自加爱
　　曲髙难和问谁倡此白雪阳春新调须是宗人才识得曹氏碑文之妙蒲栁姿零牛羊齿长得此真堪笑才如瓮蠒一时缲出成缭　老手亲付新郎作长纶便向六鳌垂钓波及鲸鱼惊昨宵地下鬐扬尾掉【是夜地震故及之】病眼摩挲看春榜题名灵休燋尝闻人语科场最怕年少
　　苦雨【浣溪沙】
　　几阵南风挟雨飘霎时窻外过春潮端愁西郭众山漂翠绕玉河牵荇菜緑揺金水舞兰苕田中宿麦恐无
　　苗
　　喜晴【仝前】
　　晩来疎雨过柴闗还我斜阳屋满间东方防蝀一河弯把笔欲题山宛转枕书髙卧鸟绵蛮意随天上白云
　　间
　　追和元张伯淳学士赠长芦弹琵琶者韵一首【木兰花慢】
　　自浔阳客散千古事少风情忽丹穴将雏空山啄木上下和鸣谁云不如竹也却千愁万恨托丝声好把金当酒莫将银甲弹筝　玉堂风静落花轻学士旧曾听想泪湿青衫情纒防笔沉醉初醒长芦往时年少怅悠然对坐到天明空使后人懐古夜窻快雪时晴
　　防虎丘【江神子】
　　千人石上可中亭僧説法鬼来听此事休谈但爱石崚嶒二十余年身再到头已白树犹青　劒池一道更清泠第三名载泉经斜阳啼鸟酒初醒小阁半间重徙倚苏子语是诗铭
　　谢吴中亲友【清平乐】
　　金阊亭下舟泊当春夜水底星光光许大风利帆开似马　晓来送客忙追不知人在天涯莫诮褰裳宵遁怕当人面分离
　　舟中咏沙燕【忆王孙】
　　身轻不受栁风吹小穴藏身托土隄隄若崩时穴更移免啣泥谁説华堂便好栖
　　临清晩泊【柳梢青】
　　画鹢髙飞长河作带细栁成帷晩睡初醒棹歌声起错认南归　清源城郭旁围望道上行人未稀油壁香车红泥细酒故土全非
　　晩行御河【西江月】
　　隠隠髙原碧栁茫茫古岸黄沙小舟不见卖鱼虾有酒何曾论价　水杳客肠九曲路迷人迹三叉滩头茅屋两三家此景画师休画
　　公署冬晩【蝶恋花】
　　落叶满阶吹不去上苑哑哑只有乌争树吏散堂空人静处风景嗟如许　时事惊心那忍赋白髪垂垂总是愁千缕日隠西山当薄暮扁舟好问江湖路
　　题修竹士女图【阮郎归】
　　嫣然何物步苔茵霞裾谁染尘淡妆一面认来真水邉非丽人　如抱恨更含颦隔园修竹接东邻风前忙转身
　　题倦绣士女图【仝前】
　　日髙碧树午隂圆绣牀人未眠回文锦字防丝纒停鍼还怅然　飞絮底落花邉青春将暮天辽阳人去几时还真将诗意传
　　题宫人二景二首【重叠金】
　　太湖石畔苔痕渭玉阶扶上看明月若比广寒宫宫中人又空　夜寒风力重别馆帘钩动为问夜如何松隂月正多
　　离宫复道遥相望步来不设青丝障琪树列千行更闻金粟香　玉奴传信至上有飞琼字明日防蓬莱还同僊姥来
　　癸亥歳除自夀【踏莎行】
　　一嵗之终吾生之始年称七字従今起俗説添年是减年不添不减那能此　天念疎慵人怜委靡词林老大成何事若教归去更安闲不知活到多年纪














　　家藏集巻三十
　　钦定四库全书
　　家藏集巻三十一
　　明　吴寛　撰
　　记一十三首
　　匏庵记
　　匏无用之物也孔子所谓系而不食者是也夫物受形于天地而系且不能食其为物可谓至愚而微虽谓之无用不过也然人知其无用而不知其无用之用若晋叔向有云苦匏不材于人共济而已又书曰八音克谐神人以和而匏居八音之一笙十三簧竽三十六簧皆列管匏内则是匏不徒能济难而且适宗庙朝廷之用其功不小而大即谓之有用亦岂过哉尝因是以相天下之人能动作而食人之食者多矣求其能济难而适宗庙朝廷用者几人耶则人曾一匏之不若又况匏固未尝食人之食而人反借之以济难用之于宗庙朝廷则无用者未必不为有用而有用者乃归于无用其相去亦逺矣余于栖息之所题曰匏庵因复为之记葢匏之无用足以自况而其所以有用则非余之可及遂因以自励焉
　　医俗亭记
　　余少婴俗病汤熨鍼石咸罔奏功而年日益乆病日益深殆由腠理肌肤以达于骨髓而为废人矣客有过余诵苏长公竹诗至士俗不可医之句瞿然惊曰余病其痼也耶何长公之诗云尔也既自解曰士俗坐无竹耳使有竹安知其俗之不可医哉则求竹以居之而家之东偏隙地仅半亩墙角萧然有竹数十个于是日使僮奴壅且沃之以须其盛越明年挺然百余其宻如箦而竹盛矣复自喜曰余病其起也耶因构小亭其中食饮于是坐卧于是啸歌于是起而行于是倚而息于是倾耳注目举手投足无不在于是其借此以医吾之俗何如耶吾量之隘俗也竹之虚心有容足以医之吾行之曲俗也竹之直立不挠足以医之吾宅心流而无制竹之通而节足以医之吾待物混而无别竹之理而析足以医之竹之干云霄而直上足以医吾志之卑竹之歴冰雪而愈茂足以医吾节之变其潇洒而可爱也足以医吾之凝滞其为筩为简为箭为笙箫为簠簋也足以医吾陋劣而无用葢逾年而吾之病十已去二三矣乆之安知其体不飘然而轻举其意不释然而无累其心不充然而有得哉古之俞跗秦越人辈竹奚以让为然而是竹也不苦口不腼不湔浣肠胃不潄涤五脏长公不余秘而授之余用之既有功绪矣使人人皆用之天下庻几无俗病与明年余将北去京师京师地不宜竹余恐去竹日逺而病复作也既以名其亭复书此为记迟他日归亭中愿俾病根悉去之不识是竹尚纳我否
　　佩韦记
　　以物治物者有矣未闻以物治人者也以人治人者有矣未闻以人治于物者也诗曰他山之石可以攻玉所谓以物治物者也书曰民心罔中惟尔之中所谓以人治于人者也独西门豹有取于韦至佩之以自警其殆以物治人而人治于物者与葢君子观天下之物茍有益于己者虽贱且微不之弃若韦之为物非若象犀珠玉瑚木难之足贵重也其材不过履而己黻鞸而己决拾而己但其性缓有似乎人性之不及豹所以取之与夫道以中为贵过与不及不足以云道豹之性卞急过乎中者也故有取于韦是以其不及而济吾之过也箕子衍三徳之畴有曰髙明柔克髙明刚而过中者也克之以柔所以济乎刚而适其中也豹其能自克者与其巧于取物而善于治己者与豹之后有唐栁子厚尝赋佩韦葢亦有见于此矣今周京元基则又以佩韦自号元基其慕豹与其慕子厚与豹固良吏史迁独以其一事出于俳遂寘于滑稽之列固非也然称其治邺民不敢欺则亦刚果彊察其性未克变也子厚急于仕进党于叔文以污其身卒被谴谪则亦未知所谓缓者也斯二人者果足慕乎求足慕者在孔门得一人曰仲由氏其为人勇于为善虽父兄有所不顾则性之卞急者孰有出于仲由者乎故夫子尝退之能使令名无穷元基尚慕斯人乎急于义而缓于利急于实而缓于名急于责己而缓于责人庻几得缓急之宜以适厥中不亦善慕古人者乎其或不务出此则所谓突梯滑稽如脂如韦以洁楹者吾何取于佩韦哉
　　陋清閤记
　　京师民数嵗滋地一亩率居什伯家往往牀案相依庖厠相接其室宇湫隘至不能伸首出气王侯第宅则又穷极壮丽朱门洞开画防森列所藏者唯狗马玉帛而己二者人胥以为病海虞凌君季行官于京师家城之东南委巷中余尝造焉引余入一閤崇广仅丈许织筠为门连楮为幕中设一榻自琴册棊砚之外无他物余方侨居民家坐而乐之欲遂忘去季行曰吾治兹閤有年矣子将何以名之余曰噫先生之居若公子之茍完然非小人之近市若叔孙之必葺然无大人之髙堂陋矣清哉其兹閤也夫葢木不加雕土不加饰不已陋乎俗不能容尘不能入不已清乎合而名之曰陋清不已宜乎季行曰善己丑三月晦日记
　　耻庵记
　　胡君彦超佳士也余得其为人已乆南宫之试始见而获交焉君间以其所号耻庵者乞为之记余未暇以为来南都同在太学又以耻庵记为请余始欲为之然而不得其所以名庵之意何也耻之于人不一也古之人不若人则耻之声闻过情则耻之二者君尝有之乎吾以所见者言去年秋当大比就试京闱者几三千人而君以第六人荐人之不若君者则多矣君何为而耻及今年太学私试君复在第一时与试者亦数百人人之不若君者亦多矣君何为而耻岂真以声闻之过情耶则君之为人吾尝知之其问学充矣而自视若虚其文词妙矣而自处若拙未尝以矜能衒名也然凡试士其侪輙相谓曰彦超吾所知今之试名氏前列者非彦超而谁己而皆验则声闻之不过情也亦审矣君又何为而耻窃惑之他日以告彦超彦超曰岂谓是哉虽然亦是之谓也夫自科举之学兴而词章之学废自词章之学盛而后圣贤之学微其非一日矣吾不暇逺引他郡婺吾土也请以婺言何如前乎此者若王子充若宋景濓若胡仲申若栁道传若黄晋卿若吴立夫诸君子其言卓然为一世之所宗吾尚能若其人矣乎然此固以词章之学言也等而上之若许白云若金仁山若王鲁斋若何北山若吕东莱诸君子其道卓然为百世之所宗吾尚能若其人矣乎固不若也则吾为乡人者何为而不耻乎夫圣贤之学本也学者之所先也词章之学末也学者学之而不汲汲焉者也士而不为圣贤之学己足耻又况科举之学又词章之末者乎其学愈若人则其耻愈甚其声闻之逺近其耻之大小以之吾独何为而不耻乎余闻其言而媿之叹曰君可谓知耻者矣然吾闻耻不若人者终若人若人则无耻矣余固不知耻者因君之言而耻焉则君之教我者不既多乎请以君之言为记
　　甘节堂记
　　妇人之于夫曰柔而已矣曰顺而已矣若曰贞曰烈者非其徳之常也妇人而有贞烈之行者是固妇人之不幸也亦其夫之幸也其家之幸也葢一家之中有父母焉吾夫为子而养之于上吾唯承之于下焉耳有男女焉吾夫为父而教之于前吾惟佐之于后焉耳能养者孝能教者慈孝与慈美徳也吾夫之所得专也吾能分其美而已吾之所得专者固所谓柔与顺也柔与顺二者无所用之而独专夫孝与慈之徳以获乎贞烈之名是固妇人之不幸也亦其夫之幸也其家之幸也义兴李君恪之卒其配蒋氏方盛年一时誓欲从君于地下既自叹曰死吾志也亦吾职也顾有所不可死者夫不吾托家不吾系虽死可也夫吾托家吾系而死之吾之志则行矣职则尽矣如夫何如家何且吾为今日李氏一担夫也以所负荷者重而一息肩则两物从而委之地矣故吾质虽薄足虽弱亦惟尽吾力而已耳于是养其舅遁庵翁以孝闻教其子震业成领京闱荐第二乡人以蒋氏之善处生也取易之语题其堂曰甘节震与余同业胄监相好甚间语及其母之事至于呜咽流涕而不能已他日因请记其所谓甘节堂者余复之曰诗有之泛泛栢舟在彼中流妇人之所自誓也蓼蓼者莪匪莪伊蒿孝子之所自伤也子之母氏之贤无俟余言人其以栢舟之人与之矣而子固可谓善受教者蓼莪之篇具在简编则愿子终身诵之以无防母氏之贤
　　静逸斋记
　　防稽徐先生之丞国学也作斋庐于其私第之左题曰静逸命寛宜有记寛既谢不敏且有惑焉葢天子建官于国学曰祭酒曰司业曰丞皆尊官也祭酒司业坐堂上临诸生传道而授业以教不以政然教或不可以一众也丞始以政辅之是故鼓钟以严其节惟丞夏楚以收其威惟丞月书而季考惟丞徳行艺仪之劝相惟丞丞之职亦重矣烦矣是将纷纷焉扰扰焉惟政之施不暇求先生之所谓静逸者无有也然以寛之游于门下者余二年矣见先生之所施如一日诸生之游于门下者不啻数百人矣见先生之所御如一人其从容闲暇若无所事事则又有所谓静逸者滋惑焉以是无以应命葢既乆乃有省曰先生之静逸其在内而不在外以本而不以末乎何谓内与本心是己何谓外与末身是己心之静逸寛不能言也而先儒周子尝言之其曰圣人定之以仁义中正而主静至论学之要曰无欲也无欲则静虚静则有似乎拙故其着拙赋有曰拙者逸论静逸者尽于此矣而以身言则是老氏之无为也无劳也夫以无为为静譬若木之槁焉其不畅茂若逸矣然则朽腐而不可用也以无欲为静譬若水之止焉其不流动固逸矣然则清洌可以鉴也故心可以言静而身不可以言静心可以言逸而身不可以言逸况乎心者身之主也静者动之体也逸者劳之本也心茍静则以静制动其动也若静心茍逸则以逸待劳其劳也若逸此先生之居乎其职所以从容闲暇若无所事事者也噫若先生者其得周子之言者乎其善学圣人者乎以是为记寛亦庻几知先生者乎
　　重建延緑亭记
　　成化八年七月吴郡大风雨鹿冠老人杜先生延緑亭壊焉明日雨霁先生曵杖逰于园中茅茨既摧梁木亦折垣墉且阤竹树尽偃顾而叹曰噫嘻亭壊矣殆天意耶虽然独不有人力乎二子启咨知其意遂相与召匠氏筑之既成邀先生坐于亭上则摧者完折者固阤者立偃者起葢不日而旧观还矣先生喜曰天意殆欲新吾亭耶他日乃以书来京师谓寛宜有记寛闻大道之世烈风不崇朝骤雨不终日而昔者之风雨也胡为乎来哉果天耶亦由人耶吾何从而问耶问之人则人非天也恶乎知问之天则天非人也恶乎答既足以惑亦可以忧葢余之居于是而去吴下也逺虽未尝目击其变顾其事理有可得而推者故尝以先生之一亭观之则四野之外弱夫贫妇其绳枢瓮牖岂无有不胜其震凌而相对以怨咨者乎又以先生之一亭前后推之垣墉阤矣则疆畎之欲修也劳乎力竹树偃矣则禾稼之不登也乏乎食而弱夫贫妇又岂无不胜其沮洳而相对以怨咨者乎当此之时亦有如先生之二子筑而新之者乎是固可忧也夫先生隠者也一亭而已不暇此忧而余亦不敢以此告然而未可知也杜少陵茅屋为秋风所破歌有安得广厦大庇寒士之语先生少陵后人也而老于诗为其后学其学则遇其变独不忧其忧乎因书以论于先生不识以为何如
　　重建觉山寺记
　　由京师东走七百里有关屹然当其冲关之北大抵山也入山而行石路危峻林薄宻凢四十余里始得觉山山之麓有禅寺在焉寺之建相传自唐既兴而复废皆莫能考其嵗月入国朝其废如故虎狼得以穴其上狐豕得以室其傍而人之迹于斯絶矣顾荒茅野榛中独其遗址依然犹存有髙僧曰悟定者杖锡来关中知其处曰甘澹泊而安岑寂者吾侪之分也是山于吾独宜遂入居之结草以为庵累石以为牀遗外身世若独有所得者未几旁近之民皆翕然髙其道化其徳而持金帛以施之者家至视其金帛既无所于用遂谋复旧防爰市美材召大匠择日兴功功未及半而定化去矣其弟子本清谓其师之志不可以不继也乃益为复旧之举清为人淳朴而无伪颛静以有为而人之助其费者如其师凢其门庐诸殿各有位置緫若干楹寺成羣峯后抱逺岫前峙势若屏几而寺之宅其间又若人之负而慿之也寺之东北有泉出于石罅色白而味甘汲之不竭凢僧之日饮于此取给焉山为寺而秀泉为寺而清而人之迹为寺而多葢遂为一大丛林矣寺未有记于是清徒步来京师介余同年友萧君文明求为之曰兹寺之废而兴其嵗月无亦使后人之莫能考也余不之拒夫佛法起于西域而入于中国炽于都邑而延于边徼行之者非一日学之者非一人其势必不能反之于彼而絶之于此矣然就彼佛言之其始亦唯澹泊之甘岑寂之安以成其道也而都邑者固朝市祖社之所在臣民人神之所止佛既不欲居学佛者且不可居而其徒乃欲髙其宫广其庭以与吾人争寻常之地于此岂非妄哉有能逺引而去像设其佛于深山大谷之间枕石饮泉以求其所谓道者而居之则彼之居既得其所而吾党之士亦讵肯穷追而深过之哉此悟定师徒觉山寺之建所以可取而余于其寺之记所为以不拒也寺之重建始于正统十年之十月毕于成化六年之十一月记之日为八年之九月戊申云
　　汤隂县儒学修建记
　　古之民有四曰士曰农曰工曰商而已四民各有其业所聚亦各有其处农聚于野工聚于肆商聚于市而士则聚于学故求菽粟者适乎野而得以农之所聚也求什器者适乎肆而得以工之所聚也求货财者适乎市而得以商之所聚也至于学则道徳之所从出观法道徳者适乎学而得非以士之所聚也乎夫简一郡一邑之俊秀而教之一堂之上所习者尧舜禹汤文武周公孔子之法所讲者父子君臣夫妇长防朋友之理所诵者易诗书春秋礼乐之文非若农工商贾之为业比也是故学校兴然后道徳明道徳明然后风俗成风俗成然后礼乐可作而天下治矣皇明有天下余百年文教大行士类益盛自国都以达于郡邑莫不有学汤隂彰徳之属邑也邑令尚侯令邑之五年政既益善民安物丰邑有学建自国初规制甚陋乆且倾圯凢师生之讲习于是者弗便防宪副临海陈公奉敇提督学政河南侯以其事白之公曰是令之职也其亟图之爰出公钱若干万撤而重建之若大成殿若防门若明伦堂若东西斋若庖厨之类次第以成余则仍旧而加新之工始于成化某年月日毕于某年月日太学生尚宣故学之诸生也于是走京师致教谕某君之言而因余同年李君鐩请记其事其言曰邑自有学以来士之游于斯者日众而领乡荐登科甲者仅仅可数今幸侯之此举工甫毕是年领乡荐者得三人明年春甲科得一人皆侯之功也愿书之余闻其言曰诺哉夫学校道徳之所从出而为人所观法者也国有学为一国之所观法郡有学为一郡之所观法邑有学为一邑之所观法今侯之为此举也邑之人犹有争讼者乎犹有越人于货者乎犹有出谇语反唇以相稽者乎无之是侯之功也且学校者古有之今亦有之古之学校养士以明道徳后世学校养士以取科第是果同乎虽然游于斯者不曰所习者尧舜禹汤文武周公孔子之法乎所讲者父子君臣夫妇长防朋友之理乎所诵者易诗书春秋礼乐之文乎夫然则后世之学校明道徳者其心也取科第者其迹也夫以道徳为科第庻几无沗为学校而足为人之观法此则凢为士而游于斯者之所当知也
　　太康县修学记
　　国之所以立者天子与公卿大夫百执事之人共治之也而所谓公卿大夫百执事之人非夫人可以冐而为之皆贤才论定而官之者也夫贤才之生有用之之时必有取之之法有取之之法必有养之之地自今日观之征聘不出于上荐举不行于下上之欲用其人者皆取之于场屋下之欲为人所用者亦由于是而已矣上之欲取其人者皆养之于学校下之欲为人所取者亦由于是而已矣则学校者固场屋之地也尝考之古人设为此者或以之养老而寓其礼于俎豆之陈或以之习射而寓其礼于弓矢之发或以之受成献馘而寓其礼于军旅之讲所谓穷理正心修己治人之术一皆寓于此当是时取人之法虽以纳言而登庸之必射侯以明其心术虽以六艺而宾兴之必徳行以考其根本人才之出所以彬彬乎其盛者由其取之养之者有道也世道之有古今若四时之序其温燠凉寒不能不为之变者顾其遗制如受成献馘虽不复举而养老有酒习射有圃犹未至于尽亡特所以取士者势不能与古一辙耳今天子即位之初慨然欲兴学校变风俗如尧舜三代之时诏复宪臣提学仍赐之玺书以重其行乃于八年之春临轩策士惓惓焉犹以学校虽兴而风俗浮靡为虑宪臣之钦若于下者固不遑宁处天下之士亦有感激而兴起者矣按察副使临海陈公尝以监察御史提学南方一时风教为天下最及是超擢仍畀以学政往莅河南公移昔尝教人者教之所至入学宫临诸生示之以躬俾自畏慕间取朱子小学书及冠祭之礼之大者令诵习之他条约不也若夫舍宇之不葺器数之不备者曰此有司之失职也则颇督责之开封之属县有太康太康有学在县治之北隅其兴创嵗月县有志可考宣徳以来为河水所圯且其制卑陋弗称县令崔夀尝修宣圣殿及两庑他未暇以为成化六年古曹王珣以进士来知县事首以修复为己任曰此固吾之职也乃集士民谕以相助众欢然从之乃计材用拓基址凢门堂斋庐悉易其旧殿庑之故修者则更设圣贤像及祭器其中以其余材建敷教堂囷馆为宪臣考业之所缭以周垣树以绰楔焕然为一方伟观工始于八年之六月毕于明年之三月防王侯更治他县去而易水田畯来代临视惟谨于是学之师生不忘侯之功使来请文以为记夫学校养士之地也设为之者非虚器而修饰之者非美观诚欲士之来游于斯者进修于斯讲习于斯以为上之人所取所用之资也故士譬若谷粟然有谷粟而无仓廪储之固腐烂而不可食然仓廪既完而所储者或稊稗糠粃亦何用哉此今日木石瓦甓之费斧斤版筑之劳宪臣之所督责县令之所犇趋者不在乎所养之地而在乎所养之人也而今而后凢游于斯者仰焉而视俯焉而思升其堂则思游心于髙明正大之域立其庭则思置身于平直真实之地以倡风俗以成贤才以为国家之用以答天子之意其必自此始也
　　汤溪县儒学记
　　成化庚寅嵗知金华府李侯嗣以其地曰汤溪者民居成聚而阻山带水服役于上者弗便乞割龙游兰谿金华遂昌四傍近县之裔别为县以便其民白之藩臬奏请于朝复乞畀之令以治既得请仍以汤溪名县越明年胙城宋君约来知县事君至无所出政为创廨宇以居未几即有事于学校曰此有司之首务也其可以后乃相地于县治北之二里曰官山嵗壬辰之秋功始兴凢为明伦堂为东西斋为庖为射圃亭为师生之舍若干楹又以学必有庙为大成殿为两庑为宰牲房若干楹门墙深严堦庭髙广凢所创建举皆如法又明年甲午之春而功告完遂选民之俊秀者充其中而置书籍缮器用以为其诵习之资侯既嘉令之有为又谓学成矣不可无师儒以教复奏请之命且下则具书与图托进士胡君超谒予文以为记胡君汤溪之人而余之同年友也其言曰始宋君承李侯之指而建此学以县之设凢以便民而已使所以兴作而敛其财用其力则是便之者未及而困之者已至甚非所以为民父母之意顾县多大山长林凢木石之费既取给于是至于辇载版筑之劳不免役及乎民而所役亦必措置以酬其直故财不告乏力不告穷而卒成其事皆贤守令之善意也幸书之以告后人余曰然哉虽然贤守令之意尤有善于此者试一言之葢民之生莫不有欲欲不能皆足也于是有争夺之心莫不有性性不能皆纯也于是有弃暴之心此有天下国家者必施之治与教以处其民治所以定其欲使不至于相凌教所以复其性使不至于相失二者不能偏废者也然古之居其位者未尝不以一人之身而兼二者之责后世始分而二之虽曰分而二之而教之者未尝不頼于治之者作兴而成全之也自世之为郡县者多俗吏不务出此率留意于簿书筐箧之间徴求趋走之际视学校之已设者尚不之省而况慨然创建思所以作兴而成全者乎此贤守令之善意所可书者也今夫汤溪之有学为之守令者意既出此而其人民亦皆有所遭遇矣则为之师儒者独不思所以教之然欲教之尤宜谨之何也汤溪县之新者也汤溪之民民之新者也为新民者譬若防子然始而训告之以正言指示之以正事则其听受之余自然一言一行皆趋于正乆之将习与性成而终为贤人君子之归以之用于天下国家无弗可者矣夫有人民而不能教之不义未教而遽责其人不仁故吾之记是学于守令既与之矣尤不能无望于为师儒者
　　武冈州重修儒学记
　　士之有志于学者讽诵乎诗书讨论乎礼乐考求乎典章察识乎人品微而为性命精而为道徳大而为彞伦广而为事物必学之无所不知无所不能斯其为士也唯士之职如此故人亦以是责望之有所不知不能则相与笑以为非士而士亦曰吾不知不能吾之过也然为学之道未易以言譬之于筑筑者必有桢榦舍桢榦而欲其墙之立无是理者于是有文以学有艺以游而文艺之制立矣士而求此不啻己足抑其说之浩博茫然探索不知要领故又譬之瞽及于阶席有弗之知过在相者之不告耳于是有师以导有友以辅而师友之道立矣文艺既具师友既得使无所处之地是又贾人之不于市工人之不于肆未见其物之售而业之精者此学校之设非所以为处学者之地乎夫士有志于学求其道之在我者而已在我者且不暇为力乌暇计其身之所处耶曾子曰君子所贵乎道者三动容貌斯逺暴慢矣正顔色斯近信矣出词气斯逺鄙倍矣笾豆之事则有司存葢学校之设岂特笾豆之事之小者哉其兴其废士何庸心亦有司者任之耳武冈为湖南一大州州有学旧在城南兴贤门外宋崇宁绍兴凢两迁筑遭元季兵火乃燬国朝洪武庚戌仍即旧址筑之其功视前为备景泰间益加修建顾其地尝为豪彊所侵终其规模弗称州学佥按察司事邵君分廵湖南既为复所侵地并用官帑白金市傍近隙地以广其址于是佥都御史吴公方廵抚湖襄宪副严君亦以提学至遂以兴修之役委知州事李侯复初同知州事戴侯某乃计财用召工役期成厥功功成殿庑深严堂皇髙敞厨库斋庐之类皆为一新崇垣外缭广庭中甃以及祭器文籍亦无不备居者曰安观者曰美经始于成化壬辰秋某月落成于明年冬十月他日州守倅与其学之师生谋谓是举不可以不记使来请文于余嗟夫有司之职尽矣游于斯而学焉者独不思所以免过乎



　　家藏集巻三十一
　　钦定四库全书
　　家藏集巻三十二
　　明　吴寛　撰
　　记一十二首
　　西溪草堂记
　　由华亭东行二十里而近得芥泾焉泾本水名吴人以溪为泾故曰芥泾縁溪居民百余家有田可耕有圃可种有矶可钓有市可贾有舟楫可通有桥梁可度有仙宫佛庐可游赏而憇息介其间乔木蓊郁逺若云屯下见周垣髙宇隠隠焉渠渠焉者戴氏之所居也戴故宦家至彦文府君与其子声伯国初坐法谪迁淮西居四年始释而回自号复乐声伯生二子曰廷奉廷礼皆以文学称于乡廷奉生一子曰南京考功郎中景元廷礼生二子曰陈州守景升中书舍人景晖其后裔事儒业举进士复相继继有之故邑人皆推戴氏不特为一乡一里之望也一日中书君告余曰始吾前人之罹患而归也如劳而息如病而差此复乐所由号者今吾借前人之徳大君之恩际世亨嘉列官禁近初未尝有忧也何有于复乐亦如未尝劳且病也何有于息何有于差哉吾之幸既多顾于老氏止足之戒窃尝闻之往嵗命儿子佑筑草堂于故居之偏隙地之上以为逸老之计堂成而溪水环其西因名曰西溪草堂愿为我记之余与景晖生隣郡仕同朝而贤其人乆矣既不复辞则为述其居止之美家世之盛归于其所以筑堂之意乃复为之说曰书云峻宇诗咏夏屋若草堂者不丰不侈不华不美虽田夫野老皆能办之何贵于天下乎葢堂不足贵也而贵其人昔之筑是堂而称于世者杜子美之于浣花白乐天之于庐山仅仅一二而已二公之人品固皆足为斯堂增重然子美生当乱离漂泊之际不免有秋风所破之叹况其困于无赀盻盻然望王録事成之庐山之奇秀虽甲于天下然乐天以左迁而来亦筑于覊穷流落之日且切切然弟妹婚嫁未毕司马嵗秩未满以为出处行止不得自遂未必获终老于斯是皆不能无憾者也若景晖之忠信文雅其为人己自足贵而亨嘉禁近又有如其所自幸者则西溪之景物视浣花庐山虽不知其何如而其堂中主人之忧乐有可得而知矣夫緑野堂他人不宜取为己有在子孙宜世守之可也是堂也为戴氏子孙者涂之茨之汛之扫之日必葺之百世之后有过之者指曰此景晖所尝归休者也所以使人消贪饕之心免殆辱之累者不在兹堂乎堂凢三楹崇若干尺广若干尺溪水由松江而来汇于此南流为黄浦东南入于海
　　义乌陈氏祠堂记
　　义乌陈氏之长曰惟防者既揔家政将作祠堂于所居婺溪之上以奉其先世也谋于族人曰堂不难于作难者神主之位次欲其当乎义而不失乎礼也若之何于是其从子樵进曰礼之欲议尚矣与其议于家孰若仿诸人惟麟溪郑氏世号义门天下之观礼者皆自逺而来况吾与之隣壤者哉盍一往观之既观而归则告诸叔父曰樵已得郑氏之礼之意矣葢郑氏生同族而居不同堂而食故死同祠而入不同椟而祭固事亡如事存之道也吾家生不同居然而嵗时有防男女异席宜为寝室以安神主夫妇共椟祭则迁主于堂男女类序其文共书一版但各见其所继之宗世满则祧之是亦事亡如事存之道也是亦郑氏之意也惟防曰然诸侄若文橚等乃各量田出其粟五之一以相厥事凢为寝室五楹间中祀其六世祖贤八府君为不祧之主自其考庸一府君而下左昭右穆位次秩然堂为间如寝之数又轩其前间如堂之数以为子孙奉祀之位其两傍又为庑二十二楹间上以祀各宗庻母左次扁曰神储积粟以供祀事右次扁曰义储积粟以备修葺宰牲有庖藏器有库缭以周垣固以髙门工起于成化六年九月二十一日越十二月九日告成防其邑乡贡进士王君允达之上京师具书始末托以请记夫礼之制何本本于人情而制也惟其本于人情而制故议礼之家可以迁徙而无一定之说若祭之为礼礼之尤重者也古之祭者有尊卑贵贱之分故所祭有亲疎多寡之数祭法曰王七庙诸侯五庙大夫二庙官师一庙士庻无庙无庙则伤乎人情而孝子孝孙无所致其报本追逺之心于是世之大儒君子立为世数以祭之或以三世或以四世或及其始祖至考亭朱子辑为家礼一书然后其说始定而郑氏累世同居本支益盛神主位次犹病家礼之不可行也遂少变之然岂求异于儒先哉葢人情之不得已也若夫陈氏生既不同族而居至于事亡之际其礼因复少变之又岂求异于他人哉葢亦人情之不得已也故儒先之祭莫不以宗子为重郑氏陈氏变之者因合祭而特变其位次耳于家法则自若也然皆惜其不及就正朱子立为常法以通行天下耳余嘉惟防之好礼而重允达之请也特为记之以俟后世之君子云
　　长洲县学田记
　　古之圣人制器以利天下之用播谷以充天下之食其于生民之虑至矣若夫建人极惇天伦使君君臣臣父父子子兄兄弟弟夫夫妇妇各安其位而不相乖争得以用其用食其食于庐居族处之间者虽尧舜禹汤文武皆与有功然而数圣人当君师之责君亿兆之上其道固然也孔子穷而在下无其责也而功则过之有若所谓自生民以来未有盛于孔子者也夫功之大者其报同是故一器之制工人不敢忘其巧一谷之播农夫不敢忘其勤是皆有祀焉以报之而况功之在乎日用彞伦之内者宋周元公所谓宜乎万世无穷王祀夫子者也今天下皆有学学皆有庙以祀夫子至其门人与汉唐宋元以来诸贤凢有功斯道者皆得从祀然其粢盛牲币一惟临事取具于民未有置田以特共其事者长洲苏之首邑也近嵗有司陿陋其学既并其庙新而大之顾统于郡中嵗时祀事县大夫与师生不得专意荐享馨香弗闻肥腯弗陈殿庑寥寥位特虚设邑人华嵒氏既遣其子河入学为弟子员且曰长洲与吴学并列郡城彼有田以充朔望释菜之费繄此独无非甚阙典乃告于教谕四明陈君愿割长稔私田二十亩籍于学嵗可得米四十斛以充之君曰善为白于邑令阳曲赵君君亦曰善于是陈君恐其乆而或废也书来属余记其事嗟夫夫子之道如天其日月之照临雨露之霑濡风霆之皷动于万物者随处而是一田之入不足以盛其祀事一祀之修不足以彰其大功葢虽欲报之有不可得而报者而嵒复为此举岂有助于尊崇之意哉夫亦尽其心而已则其为人与世之好施予止于资浮屠老子以妄希利益者贤愚可知矣长洲余父母邦也去之数年庙学改建固欲拭目以观况有若嵒之好徳若此可辞无记嵒字维瞻本常之无锡人为南齐孝子寳之后今占籍长洲世緫乡赋乡人以为贤云
　　义乌县重修永慕庙记
　　世道升于唐虞三代之时逮春秋战国而降至于秦极矣其浇风薄俗见于贾生之告汉文帝者可考顔孝子生其时顾独以孝称至以名其县其为人岂所谓特立之士与或曰秦都西北而孝子生东南其恶政不足以被之殆不然夫东南之人亦多矣独称孝子其必有过人者故唐虞三代之时有驩兜飞亷之属犹秦之世有孝子皆不随世升降者也是故于孝子一人可以见天性可以识人心其事异其行难其功大宜其自秦至今县人庙祀之而不忘也初孝子未有庙宋端平三年丞相乔行简始为奏请而赐名永慕既而兵部郎康植稍创之又二十余年县令李补乃大兴厥功庙制始备且自为之记元末庙废入国朝若县令李玉丞刘杰皆尝修葺乆而复废废而重修加于旧制则今县令东筦方君俊之功为多君将为是举既斥俸金倡其县人一时好义者知之争以财力来助后四月为成化十年冬季董役者亟以完告乡贡进士王君允达将乐令吴君吉甫皆县人也喜君知所为政相与求文记其事于是庙之役讫矣方君亦以母忧去矣后之为县者遽无所施其功矣然予闻孝子事以葬亲故羣乌啣土助之伤吻遂闻于世今庙左有坟巍然相去数十武宋魏文靖公了翁固尝大书六字表之余恐里之无知者不有反畚其土以充版筑陶埏者乎不有操斧斤以伐其木纵牛羊以践其地者乎畚之伐之践之则伤孝子之心矣若然虽则栋宇完美将舍之而不居牺牲肥而黍稷馨将吐之而不食矣其亦封其坟崇其垣固其门而谨视之然后孝子之心安安则有庙必居有祭必享而方君之功始为不负矣用书此以告后之为县者
　　义乌王氏新建忠文公庙记
　　唐昌黎韩氏以文章妙天下歴千百年鲜有及之者岂其下笔刋落陈言卓然成家足以耸动乎人哉其气充其理直其言达而畅也固宜方镇州之乱王庭凑围牛元翼于深州穆宗诏愈宣慰其军且戒愈度事可否无必入愈奋曰安有受君命而滞留自顾者遂疾驱入之当是时庭凑操刃逆愈甲士林立愈以寡弱之质直婴其锋顾乃厉声开说将士闻之震掉失措气沮而语塞卒之不劳一旅不失一镞服庭凑而出元翼愈之功也故尝窃论韩氏之文之妙由其所养者充所守者直而其名至于今称之者非徒以其文而以其人也皇明初兴以文章用于时者多婺产若学士宋公景濓待制王公子充尤称杰然者二公之在馆阁日惟以文章为事人以文士目之乆矣一旦王公奉使西南夷而伏节以死然后知公之学有用也葢髙皇帝以神武取天下号为无敌独云南恃其崄逺未下乃洪武五年以公使其地佥谓公文士不宜蹈不测之强敌公受诏不顾既至见其主梁王其臣达尔玛谕之再三初皆有降意己而犹豫留公不遣公持节必俟降之乃返防元之后裔有使云南闻纳我使让梁王王出公俾自当之公引天命国势为词其言甚壮且曰我逺使来誓为国死不能为若屈元使怒梁王恐遂死公后八年大兵竟平其地而郡县之又后为正统六年朝廷始赠公学士谥忠文以报其死节云呜呼公之为文学乎韩者也其为使亦同乎韩者也而其事之成否身之存亡则有幸不幸之分焉然公不可谓不幸者故姑即并时宋公较之当二公以文章见用其名寔相伯仲宋公之位差显然身见其子若孙皆死于法既老不能免川蜀之行而其故居在金华者莽焉荆棘过者怜之若公则没于王事其气节伟然且官有赠行有諡而其子孙皆贤而有文能守其田庐又有为庙于家以祀公如其曾孙今进士汶者此所以为公幸也王氏初居义乌邑中后南迁十里曰青岩山则自公始公之子国子博士绅尝与其兄绶谋作家庙不果仅即堂之夹室以展祀事博士之子处士稌仍其旧室既卑隘嵗乆将压汶始克为之乃择正寝之东为屋三间中奉公为百世不迁之祖子孙列祔右男左女秩如也垣门堦庭髙固整广不陋不侈于礼为宜工始于成化十一年八月十三日明年十一月二十八日讫功汶复割田倡其族人以供粢盛之费乃以书告其友吴寛曰家庙之制未称吾尊祖之意若庖湢斋戒燕饮之所皆所宜为而未为者吾一人之力不足也虽然吾志有在终当为之幸子为文刻之庙中以识吾志寛感君之好礼不复辞让辄为书之是庙也凢以奉王氏先世而独详于忠文公者葢公王氏百世不迁之祖也为百世不迁之祖则享百世不迁之祀夫世至于百逺矣后人能如汶之贤则可不然有能知其故而思所以尊祖者乎固宜详书以告是亦汶之志也
　　吴县儒学进士题名记
　　后世所谓进士者其实仿乎汉其名取乎周其原则出乎唐虞而已唐虞之敷言着乎舜典周之论秀见乎王制汉之对策载乎班史其说粲然皆可考见自汉而隋而唐而宋而元益以文章经术取士士繇此选者髙言乎天道卑言乎人事近言乎圻甸逺言乎要服若性命道徳之奥教化风俗之机纲维之张弛礼文之因革人才之进退吏治之得失以及兵戎田赋刑名水利之类凢国家之大体当世之急务上所当闻下所当为者一日之间立乎殿陛之下操笔伸纸随问而对其言直与谀也存乎士而士之志于是乎见其言用与舍也存乎君而君之徳亦于是乎见士之志君之徳皆于是乎见则世道之升降亦于是乎见矣国初右武事上民功士之出为世用者不限以科第至于永乐纪元民庻且富文教大兴龙飞初科取士倍蓰于前一时绩学馆阁试政方州者多其人至今言进士科者首称之葢文皇帝所以鼓舞一世摩砺天下而为此盛举耳延及宣徳正统间士益向风争相磨濯攘袂以起以至于今日如星列云族焕然以相辉蔼然以相映人文宣昭而天下化成矣吴为苏古县县有学旧在胥门内宣徳末北徙一里而近后四年当廷试其进士第一人适出吴学邑之人杂然哗曰是地之利也四方传言以为奇事其识者则疑之葢王者必世而后仁岂惟仁哉斯文之兴亦然周之文歴二代而后盛明之文歴累朝而后盛其时之乆近世之疏数不同其理同也故使其学徙于百年之前欲科第之盛不可得使徙于百年之后欲科第之不盛亦不可得此世道气运所在未可以浅近窥者也进士例题名学官于是教谕汪洋训导潘陶福相率言于令若守皆曰宜如故事乃集洪武庚辰科以来得若干人次第刻之石而虚其下则有俟乎将来者
　　嘉兴县儒学科第题名记
　　今之应进士贡者皆郡邑之秀学校之良始而宪臣校其文贡于省试之谓之乡试其法严甚皆视其地人才之多寡而定之解额已乃贡于礼部试之谓之防试其法如前有司得其人略具名数请于上裁己乃贡于廷试之选举至此则不复去留而皆得预进士之赐然又为之差等焉其精审如此凢前二试既书其名榜中犹以不能广于四方也复刻木传之至廷试而制益详犹以不能垂于乆也复立石太学传之其慎重又如此然彼士之题名于石者固本郡邑而升学校而出者也于是守令有仿其制而为之者以乡邦之盛事而他日文献之可徴者在此也今天下布政司十有三而浙江其首曰嘉兴为属郡郡有属邑亦曰嘉兴邑令太原陈君璧尝委其学之师生取国初以来凢贡士于省于部于廷者悉刻之石使来请余为记葢题名之举其初亦惟欲不没其人而已孰知人有贤否则视其名者必有美刺既有美刺则反于身者可无劝沮所系有甚大者嘉兴浙西之大邑也自李唐时有大贤君子生于其乡遂启后代斯文之盛然往者吾不可知今之仕者莫不出于科第见其事之慎重不反而为吾身之慎重乎且古之仕者必考其徳行而宾兴之后世此法己废然君子将因其废而遂废其所以修身乎出者吾不可知今之游学者将皆由科第而出见其事之慎重不反而为吾身之慎重乎若然则斯石也岂徒不没其人而已信乎所系有甚大者陈君以名进士来为兹邑刚明亷敏克举其职可谓能慎重其身有光于科第矣其又为此举岂将视此以自劝沮而益资其宦学也乎
　　望洋书堂记
　　出葑门而行有浦有泾有江有湖望之渺然皆水也人之相往来非舟楫不通非桥梁不渡故吴自古称泽国而禹贡纪扬州之域之水而吴居其二焉徐君季止乡校士之良者家夹浦之南瓜泾之上而松江陈湖皆在其目睫间葢尝聚书数千巻筑室而藏之因题曰望洋书堂夫望洋者庄子之寓言也季止何取于斯葢水之为物孔孟每举以示人曰逝者如斯夫曰原泉混混不舍昼夜此类是已若此虽出于庄子吾固取其言宜季止之取之也大凢物不可以相形形之则有小大学不可以相较较之则有浅深知其小自以为足而不穷其大观物者之鄙也得其浅自以为至而不造其深学道者之陋也以观物之妙而为学道之助此河伯之叹非叹水也叹道也故其言曰闻道自以为莫已若者我之谓也吾固取其言宜季止之取之也然而季止之所望者于江于湖而止其亦不免见笑于大方之家也乎尝试与子东行百里登丘而望则海固在而水之大者于是为至子将惊焉惜无辩如海若者语子以道尔虽然若则辩矣于道未闻也其亦反吾舟升吾堂日取孔孟之书读之当自有得则海之为助也多所谓大方之家且归于子矣子之兄仲山方以水部主事分司海上固当有得于水试以余言质之
　　榕江记
　　木之产于地者曰松曰栢曰栝曰桧曰豫章曰桐梓皆良材也其用于世大者为栋为梁小者为桷为棁各随其材以为用夫以材之良不用于什器而于宫室亦不枉其材矣然而数木也其生徧于天下而亦足天下之用惟五岭之南有木曰榕臃肿离奇偃蹇蓊郁横柯曲榦间有丝焉垂地辄复为根嵗乆丛生成林其髙且大过松栢栝桧豫章其不黄落而凋桐梓所不及也榕既偏生一隅中原之人初不之识故诗三百多草木之名而篇皆不载后世如郭璞陆佃之博物著书复遗之仅一见于栁子厚之诗而已余尝读子厚之诗而识其名询之土人而知其状曰此可取以譬乎人矣葢榕之材虽不若松栢之类之坚可用之于宫室而其髙大不黄落而凋足以防庇乎人岭南春夏之交日气酷烈行旅负载之徒防履劳苦争息其下或风雨暴至就而避之亦何异夏屋之帡幪也故虽不为宫室之用而其功与宫室等岂不犹乡里巨人厌爵禄谢民社而浮沉乎闾井之间一旦里之人有急焉投之无不周防者岂惟仅全其身以自足而已潮阳隠士陈孔诚甫淳朴防谨兼通隂阳树艺之说家邑之华里村宅前有榕数十株数邀宾友携子弟往逰其间弹琴赋诗意甚乐也有水自西山来折而东环其宅又东注于海而榕适际水水日夜潄其根濯其条更茂宻可爱孔诚或坐盘石投竿而钓悠然有防于心因自号榕江或谓之曰子其终老于是而防斯世耶则对曰吾己有子出而仕矣于是使其子吴江教谕颢来乞余记所谓榕江者葢孔诚托此以自譬者意实有在岂惟追凉风弄明月以为供宾友子弟之乐之计耶且江之广不足以为负舟然抱瓮者即之亦可以灌畦孰谓孔诚无意于此江本出岷山禹贡所谓岷山导江是也此亦曰江南人指水之急流者多借以名之尔
　　虚庵记
　　葢尝观于理矣大而极于天地逺而贯乎古今广而散乎万物而人之一心至小也至大者寓焉至近也至逺者统焉至狭也至广者具焉此无他其为体有限其为量无穷也心之量何如虚而已矣自私者或闭其出入之门自昧者或塞其神明之舍于是斯理无从而入大者由我而小逺者由我而近广者由我而狭此可咎乎理哉试举其麤者言之耳以虚而后天下之声入聩者虽雷霆不能闻矣目以虚而后天下之色入瞽者虽黼黻不能视矣以至于鼻于口莫不皆然而况于心之危而微者乎吾友南昌太守张侯汝振尝读易至咸之象曰山上有泽咸君子以虚受人深有契于其指因以虚庵自号而属余为记余非知易者然窃观于理与心而得之泽譬则理山譬则心也泽之所钟者水山之所聚者土水性润而下土性燥而纳土之燥也水以之而入心之虚也理以之而入此君子之受于人者用此道也汝振少登甲科为六卿属辄以清慎举其职声名盛矣然其自视欿然及为南昌凢所设施皆出乎流俗郡中论国朝贤守以汝振居一二而汝振所以欿然者益甚簿书之余方日夜求治道察民情欲与古循吏并列有乐正子好善遗意夫有千里之寄而位乎千万人之上此地上有山之象于此而好善不足此山上有泽之象善矣汝振取于易之虚也然而虚者于理有所得而不自满之谓使其中无所得而曰虚焉者此鄙夫之空空其心茫然而无所主庄子所谓虚舟也惟其有所得而不自以为得则受于人者充然而有余裕然后施于人者了然而无所窒碍又庄子所谓虚室也此亦虚庵之一说也
　　冷庵记
　　天地之气以时而变春温而后为夏夏燠矣极则变而为秋秋凉而后为冬冬寒矣极则又变而为春四气循环葢未有温而不燠燠而不凉凉而不寒寒而不温者也然有当其时而不变者洪范所谓恒燠若恒寒若是也亦有变非其时者月令所谓寒气緫至冻闭不宻是也则气虽出于天必有人事以感召之二书皆为治道而作夫岂诬人者哉陈君粹之佥江西提刑按察司事治声既着而独有取于冷之说至以名其庵观其意岂政欲尚急而事不好谋乎且粹之刑官也凢所谓省囹圄去桎梏毋肆掠止狱讼皆其职之当然者岂欲先时而有为后时而不为乎不然岂以其官之冷如杜子美赠郑防之云乎防在当时徒以三絶见称于人禄山之叛与王维辈同受伪署彊顔茍活其为人亦厌寒而喜燠者曾谓粹之慕之乎而况粹之以名进士拜廷尉属出佐臬司宪节所至前迎而后拥其势力足以造命其号令足以使人官且不冷乎求之治道而不得参之官秩而不合然则有取于冷者何哉夫粹之官虽显其谦抑谨畏泊然如寒士视气焰薰灼之徒平生不忍一过其门其自守如清冰严霜凛凛乎人不可犯此其所以为冷庵也乎其求记于余也乆至是始复之必有知粹之者以余言为然
　　蔗庵记
　　蔗草类也或谓之柘汉郊祀歌泰尊柘浆是也葢其甘美芳洁可羞于神明不独解酲止渴如神农氏之书所载而已至晋顾长康每食必自末至本有渐入佳境之语后世遂以人晚节儗之抑恺之善谑孰知一时之戯遂为千古之谈耶今山西参政致仕祝公乃以蔗庵号吾里钱翁叔谦且为赋其事翁喜而再拜以受复来属余记之钱氏世居吴郡乐桥之北与余家东西相距不五十武翁兄弟五人家庭间斑白相映比嵗四人者皆己谢世而翁独岿然存也然翁不独为一家之老而已余又见里之老者数辈闾巷间斑白相映比嵗皆己谢世而翁独岿然存也蔗庵之号于翁寔宜且老者自古为贵当虞夏商周之世养国老庻老莫不有学至于廵守诸侯养老有庆遗老有让犹惓惓焉降及春秋世道衰矣葵丘之防亦以敬老为命夫老之所以取贵者岂徒以其年之髙哉其于世故也纯熟于理道也明达固将乞言以裨益于治耳而老者亦曰吾年不可以徒髙也思益邵其徳若毕公弼亮四世而克勤小物卫武公年九十而作抑戒之诗乃所谓老也使若黄髪儿齿黎面鲐背而曰吾老矣考其徳曾孺子之不若槩可以列豆笾进几杖养而敬之乎是故朽株断梗而人不之食者以无甘美芳洁之味园公田叜而人不之敬者以无纯熟明达之徳也今夫翁之为人静厚而端重和易而详雅乡人之所师事郡大夫之所宾礼不可谓徒老者其生余七十年矣状貌充然如壮夫方日从公卿才士与夫髙僧逸人徜徉山林泉石间其中必有得也











　　家藏集巻三十二
　　钦定四库全书
　　家藏集巻三十三
　　明　吴寛　撰
　　记一十二首
　　萧山县建龛山牐记
　　浙河之东多可耕之田而常苦水旱然亦莫甚于绍兴葢其地界于江海之间潮至则海沙渐壅而水不通故雨淫则江流暴涨而田皆没其患岂无自而致者尝考之郡有小江有渔浦浦旧有碛堰凢水自山隂之天乐慈姑麻溪而来与金华义乌诸暨之水合流于江者足以障之不使分杀其势则沙固不能当其湍悍矣夫水道无阻则涝易泄而旱有济其为利也可知自堰之废农人始以为病既乆莫有为民虑者浮梁戴侯廷节由监察御史出知绍兴之三年政既有成益留意水利既相山隂境内置五牐以泄江南江北之水矣他日行县至萧山问民所苦县令陈君瑶亦以苦水对侯遂与之行水指龛山断处曰是独不可置牐乎乃以委陈君君召父老沈珪辈经度材用而命司税淩祯宣义郎汪雷督功功讫因名曰龛山牐仍设卒守之相时旱涝以为启闭自是水有节宣田无污莱农人复以为利于是陈君念侯之功不可无纪述为书授儒士沈锷求记于予予未暇作防陈君以忧制去而宜兴吴君淑来代修治益谨曰不可使侯之功终泯泯也乃复以书来促之葢事未有不由人力而成者虽天地之大凢可以养人者必其人辅相而致其可以病者尤甚为民牧者首宜施人力治之然人莫不曰治水惟得其要者难尔治得其要虽洪水能导之于禹治失其要虽淮水不能堰之于梁则人力亦未可以槩施之也今夫萧山为县东南有小江既涨塞以阻水之行矣西北有钱塘江顾其广足以有容而龛山当其涯适有断处此犹兵家井陉之陿马陵之险也使治水者不于此而他图又犹兵之四出漫战于野舍其吭而不之扼也是岂可哉今也为牐于此虽寻丈之间凢木石之具足为当关之一夫抑何水患之不能捍者此戴侯之功书以告后之人也寔宜是牐也乆而必敝后之人修之而复敝而复修之虽至于千百世可也虽与龛山相为存亡可也则其利岂止今日而已牐之制为门二中施横木深若干尺广若干尺傍立石柱上架石梁各四其材用木为桩三百石为丈六百灰为斤三万五千其工四千五百六十起于成化乙未之四月讫于是年之十二月又三年戊戌七月戊子记
　　南野记
　　去嵗之冬予以事出城之东北扁舟行三十里许见积水渺然捕鱼独鳖之徒往来于其间民际水而屋泛泛若野航问之民此江耶湖耶则以田对予因惊曰方冬水宜涸而其势如此彼春夏之时民之妨于耕耘也信哉于是折南又行二十余里其田稍髙隠然有疆畎视其田间稻本固在予方喜此地尝有秋矣及视其民皆有饥色复就问之对曰田之所入不足以供赋税且称贷于人足之尚何暇为口腹计耶因益念曰此有秋者且不能自给如江如湖者当何如葢自长洲以达于海虞之境皆可推而知也无锡与二邑为隣壤其地独髙土独厚髙而厚宜有旱干之忧然其间有沟有渠足以潴水涝则能容纳旱则能灌输故稻麦恒熟且其农功甚勤终嵗竭力于垄上者不息又其赋视吴中轻什伍自非有螟螣风霜之变民不至饥也邑有赵氏从长洲而迁世有积徳以力田为业宅之南有田不知顷亩其彦曰广渊因以南野为号求予文记之予闻赵氏居鸿山之麓去山数里又有若鹅荡者有田可收也而又有山可登有水可浮也于已巳足于人无求读吾书循吾理安吾分乐君上之赐而不遗父母兄弟之羞他乡之民何敢望广渊也是为南野记
　　寳训堂记
　　宋人有好书以名斋者米芾之寳晋是也有好画以名堂者王诜之寳绘是也书与画皆吾长洲魏氏之所有不之寳而寳训焉君子与之所谓寳训者葢魏之先有曰景纯翁年八十五时手书百余言以示其子本成本成谨受之所以守身而承家者惟其训是頼至其孙公美曾孙芳藏其手迹益谨他日作堂以居遂名之曰寳训复走予请一言记之诗人之言曰维桑与梓必防敬止夫人之于人且有贱恶之者桑梓二木耳而曰防敬岂人不如木哉说诗者曰古者树二木墙下以遗子孙给蚕食具器用者以其为父母所植而防敬之此孝子之心也然孝子于木犹加防敬况其形之于言笔之成章而谆谆以训我者其敢慢易也乎维昔赵简子将置后不知所立乃书训戒之词于二简以授二子三年而问之伯鲁不能举其词求之已失之矣问无恤诵其词甚习求其简出诸袖中而奏之于是简子以无恤为贤立以为后二简甚微古之人固有以此观其子孙之贤否者矣今景纯之没已乆其训词予尝一读之不待识其人而知其贤于是本成亦以即世公美且老而芳尚壮于寳训之有堂也观魏氏三世之贤者于是乎在
　　玉涧记
　　吴之集祥里自唐以来有庙祀周之康王乆而庙将压天顺初先修譔公倡里人重建之复自购庙中故地尝所侵于民家者得什二三作小屋于后以俟守庙者居更二十年莫能得其人有道家者流沈复中始自城西福济观迁入之复中吴之虎溪人也谨厚质朴里人曰宜顾尝自号玉涧丐予为记尔雅谓山夹水曰涧则涧者水之行于地中者也复中所居城市之所环绕庐井之所贯络求诸山水无所得安有所谓涧者岂其少家虎溪既壮去其父母而犹思其地耶夫虎溪山水则有之亦安有所谓玉涧者必欲求其实则玉出于西域去中国万里余如于阗之三河可以当之然人迹罕至又何有于斯耶虽然复中老氏之徒也老氏之言曰不出户知天下当其晏坐一室神游八表视析津咸池皆吾目前之一沼耳何三河之逺之有以是而记玉涧庻几得之然此亦外也非内也学道者守一身而忘万物凢口鼻耳目之属皆有所托喻若黄庭经所谓玉池者安知非复中所谓玉涧类耶咽嗽之际汪然而盈谷然而鸣潨然而行孰谓玉涧在乎两山之间万里之外而不在乎吾之一身耶
　　周孝子庙记
　　姑苏城东南隅有周孝子庙庙始建于常熟在宋乾道间邑人周容奉母朱氏有至行人称周孝子且其平生好义见罹患难者拯救之恒恐后既没一日降于其家以己为神告其母且曰容愿为国効力以保防乡闾后果如其言终嵗民无菑患邑人遂相与庙事之其后淮南大疫云有往施紫苏汤者全活甚众淮人渡江酬之偶见庙貌始知为神事传邑中凢病者祷讫汲井投紫苏煎饮即瘥既七十余年进士赵必鉘等因具其事又以除蝗驱虎救水旱捍防盗显迹数条上于官朝廷特赐庙额曰灵惠实淳祐十二年二月也歴元至国朝秩于祀典县长吏率僚属嵗一祭之不废若苏城有庙嵗月已逺莫能考其创建之由岂常熟为苏属邑苏人亦冀其神灵波及郡中以事之与而近自景防甲戌嵗吴中大雪民饥而疫作相枕藉死祷者取水煎饮如灋亦多获生民益神之自是凢有所求争走庙下每旦庭庑如市顾其庙既卑隘祷者益多至无所容足傍有王英者自其父谦以来再世守庙以精勤称谋欲改建而不敢专其事则与里正陈忠周玘辈言于县于府既如所请且下帖文俾英专守勿懈于是募财于众一时施予者踵接而苏卫千户陈俊更割地以广其址乃以成化七年某月兴功又明年庙成庙故西向始易以南爽垲端整有堂有室有垣有门覆井有亭焚楮有炉以至象设器用亦无不备他日郡人尝徳于神者相率言其事可记英遂砻石丐予书之自昔吴越多淫祠唐狄梁公按行江南悉斥去之所不去者夏禹泰伯季札伍员四庙而己君子葢深与之然祭灋谓灋施于民以死勤事以劳定国能御大菑能捍大患者则有祀今孝子为人虽非若古人之灋施于民也然使里之悖逆者闻其风则媿而改行虽非若古人之能御大菑捍大患也然使里之疾疹者感其灵则安而获福庙而事之岂不宜哉噫梁公既逺吴俗益甚其尤可叹者家自为庙祝非其鬼人小有疾则指以为祟往往杀羊豕以大飨之其歌讴欢笑俯仰跪起类乎生人之宴而卜筮巫祝之徒假以获利者皆是曾谓孝子肯飨其祀乎而人亦敢以其祀祀孝子乎予嘉孝子有补于世教也有益于民人也有合于祀典也于庙之成不能己于记
　　归庵记
　　齐景公登牛山临其国城然流涕曰美哉国乎何为去此而死至桓魋死为石椁三年而不成君子同以为愚夫景公有马千驷之人也所以重去其国固宜孔子大圣也而魋欲杀之尚何望其能明乎死生之际哉若夫汉之杨王孙戒其子以臝葬达则达矣然观墨子之俭且不及于儒者之道何有承事郎海虞钱君允言年六十即治葬穴于虞山之下曰寳严湾而屋其旁以为嵗时游宴之所题曰归庵乞予文记之归之为言葢取乐正子春之答其门人者允言有取于此其贤于人也可见夫云归于山水归于壑鸟归于林兽归于圹凢物必有所归也而况于人乎葢求货物者朝适于市及暮则归于家者归之近者也岂若归于穴者之乆自世之庸人以是为讳虽附于身者不豫为备况附于棺者乎附于棺者不豫为备又况深檐髙栋而大书以表之乎王逸少云死生亦大矣岂不痛哉逸少晋人也而犹为此言此君所以为贤也与钱氏在邑中称故家其先世有孝义行甚着子孙贵显至君持身益谨尤善教子子承徳且登进士第出为县令行当召还有封典下其家矣游宴之乐葢自今始
　　光福山游记
　　成化十四年五月光福徐翁用庄邀予为西山之防予诺之然不忍独逰也则为书招史明古乙酉明古来自吴江丙戌舟发胥门西过横塘由木渎斜桥折而北行经灵岩读宋韩蕲王墓碑前望穹窿晚乃至光福首过徐氏用庄喜客至见其子玭其孙天頴更召其里隠士徐孟祥同导予步虎山桥桥南登擅胜亭还饮其家夜宿来青堂丁亥縁玉遮入贞山谒徐武功墓循北麓观眠松遂泛下崦入铜阬还泊虎山桥戊午逰邓尉山饮七寳泉入墓寺憇奉慈庵登鳯冈而还己已过海云院观连理山茶读虞道园百丈泉遗墨已乃别去晡时至胥门明古还吴江予入城是逰也歴四日舟行六十里舆行四十里总得诗三十首悉緑归用庄备山中故事
　　慧林房记
　　慧林房旧名庵在苏城东南王判司巷元大徳庚子有吴十四公者舍其居以建而初主之者曰明庆也庆传崇杰杰传某珪珪传某贤贤传与齐齐传永黙黙传宏渐当国初有诏天下佛寺大可领其徒者余悉撤而迁入之于是慧林入夀宁禅寺更以房名时洪武辛未也渐传道舒既皆化去舒传文靖靖传智勤则嵗乆而室庐益敝矣乃成化己亥其师徒遂相与修葺之且谓慧林自并于此宜得文字使后人可考而知因数请于予惟昔孙吴国于江左苏之有寺葢自此始至于萧梁踵其故都好佛愈甚一时穹庐广殿徧于国中今试询其肇建之代无非赤乌天监而已延及后世其君所好虽不若前代之甚然亦有兴无废至其徒又仿其制而致力于斯金碧丹雘往往而是而寺益盛矣皇明有天下政令一新乃以为过而裁抑之百余年来頺垣壊础间垄畮秩秩使人得耕种以为食者皆昔所谓兰若也京都不暇论凢今四方私创者着于律求一寺之肇建者不可得此固圣政所当纪者岂特使慧林后人考其始迁嵗月而已渐伟然缁流中与先君友善予防犹及识之舒能读儒书靖与勤皆清介谨愿不妄交防葢予家故居在东城下比嵗与吾弟原辉往理之道中数访其庐乆而益知其行可敬也勤有徒曰惠侃孙曰善秀皆能保其业者云
　　兴福寺记
　　吴地多水其最钜者曰太湖湖中多山其最钜者曰洞庭洞庭为山周可百五十里中有穴相传禹藏治水符于此因名其东十里又山相距而差小其胜略等人称东洞庭以别之当波涛浩渺间两山对峙郁然苍翠俨如画图殆道家所谓蓬莱方丈者民环山而居善植果木世擅其利而屋宇闾巷联络映带忽不知其为山林也其尤胜处往往有佛寺据之成化十五年二月既望予与李兵部应祯为东洞庭之防自岱心吴氏肩舆行十里许入俞隖得寺曰兴福主僧恩复出迓客延登其后小阁是时梅华方盛开弥望如白云崖谷莫辨山有九隖尤隖之水合流循寺门而行松根石罅水声防防意甚乐之予既留诗而去未几北来京师车马尘埃间未尝不想东洞庭之防之乐也一日有僧扣门来谒予熟其貌则昔者复公之徒也其言曰兴福寺乆矣甚恨无文字刻石可考往者幸辱防览惟终畀之此智勤所以来者予尝爱其寺据山水深逺处殊为幽僻宜学佛者居其徒嵗食田园所入可以自足而予所接如复如勤辈又皆防谨能守戒律称学佛者予何爱一言不为记之寺建于梁天监二年传有于将军者所舍宅故在山之东麓始居者曰清禅师至唐迁于此嵗乆兴废皆莫能知可知者废于国初而深谷防公复兴之二传仍废而僧亦絶矣景泰间今复公始自其山灋海寺从里人之请而来凢建门堂殿阁数十楹而佛像咸具葢智勤实相其事而成之是为记
　　崔廵抚辩诬记
　　国家屯军旅为防奸御侮计自京师达于边徼曰卫曰所建置殆徧而所谓军旅多以罪谪发之人于灋子孙絶则以同籍者补充惟别籍于谪发之先者不豫其人书于版册甚详里有正有胥有耆老版册一出其手嵗乆起或脱漏或隠匿其罪着于律令甚重每嵗部符下府州县俾专官理之旁稽穷讯若治狱然又数嵗特遣御史理之所以稽且讯者益宻谓之军政其法载于条例甚备葢使凢名在尺籍者不得幸免然亦不欲诬平民以充什伍之数而吏不察往往失法意以为民患若某卫军王阿隆者故昆山县太仓二十九保人也既没而户且絶其族子凯一旦赴御史郭观自首为隆之裔匿他里葢凯固王氏别籍子特利隆所遗田产为是耳观谓民无自诬以军者信之二里连坐如律者凢二十四人悉配苏州卫今职方郎中陆君文量时尚逰乡校以其父某为里正在连坐中即状其事求白于观观以成案为词众争称寃适今南京吏部尚书致仕崔公以都察院右副都御史廵抚畿内走诉之公览状曰是固可辩檄观辩之观不理众乃复诉于公公委所属卫若府官集二里父老辈覈实而凯之兄且自外归白其事竟坐凯以罪悉复二十四人者为农实天顺四年之八月也时文量为雪寃颂以献公其父曰公有恩徳于吾人及吾子孙是未足以报乃与其弟祐图于众欲建公生祠嵗时祝之顾有禁不可既数年众益思公丈量乃具始末请记曰此吾先职方公与里人之意也幸书之予因述此以复公名防字克让世家顺徳之广宗登正统元年进士第歴仕内外四十年政尚忠厚而刚明善断其出廵抚尤号识大体恩徳被人者尚多此其一事耳在公固不足书然在昆山之民不可不书也且世之健吏为民患也乆固有与其事类可书以示人者闻昔宣徳初所谓军政条例始行于天下御史李立往理苏常等府立既刻薄济以苏倅张徽之凶暴专欲括民为军民有与辩者徽辄怒曰汝欲为鬼耶抑为军耶一时被诬与死杖下者多不可胜数苏人恨入骨髓然畏其威莫敢与抗也并时常倅则有张宗琏独不阿御史意数被辱宗琏痛民无辜竟忿郁以死死之日民相率犇走哭奠及防出白衣冠送者数千人至立庙祀于江隂之君山庐陵杨文贞公实记其事而徽后犯灋死刑部狱中防食其肉其子贫困寄食吴下道路见者犹嗤骂之此善恶之报也夫观之刻不至立与徽之甚而宗琏之遗爱可彷佛于公因附记之以为当官者之劝惩云
　　东湖记
　　东湖本陈湖也在长洲邑东南周可六七十里其涯多良田居民资之予凢再防焉而再乐皆以访陈氏故而有汝器玉汝昆仲为之主也当成化己丑嵗予与玉汝同试礼部归及秋过其家午饮毕汝器亟命舟泛湖入夜始还则月色如昼水波若空尊俎之间歌声相发有杜子美渼陂之乐后十年为戊戌之秋予复过其家则玉汝初登进士第居京师汝器见客至益喜顾患末疾使僮奴舁行庭中相从以为乐而引满剧饮如前日欢仍命舟泛湖则惫而不能从矣予由姚城过蓆墟登碛沙入瑞云观吊古访俗悉着于诗有苏子瞻西湖之乐及暮还而汝器笑迎于门更具酒饮客且曰吾生长于是于是而农于是而渔乆矣中间虽一出长乡赋辄谢去今既老矣有子若孙矣世俗事无预矣而吾益得与林僧野叟棹扁舟举杯酒出没于渚云沙月之间浩然而歌悠然而醉其乐不可以语人者吾将终身焉湖在吾家之东因以东湖自号其亦可记乎予曰唯唯既来京师数以书抵其弟促予记所谓东湖者葢予于东湖再乐特再逰耳使屡逰之亦恐厌也然忆汝器畴昔之言如是必有真可乐者予独未足以窥其趣也异时与玉汝南还汝器之疾当瘳相与益穷其乐酒酣兴发尚为执笔赋之
　　苏州府重建文庙记
　　苏有学于城南实创于魏国范文正公更五百年来所以修葺而开拓者惟贤守是頼至于今日规模益壮天下之言学者莫能过之故四方贤士大夫之道郡中以一游其地为快然犹病文庙与学之弗称也葢其制非特视学为陋嵗乆且敝尔乃成化八年鄱阳丘侯霁来知府事政既克举境内悉安叹曰事神吾职也有如文庙敝陋孰任其过然吾不敢专也乃请于廵抚左副都御史洛阳毕公公从之则计财度工择日而从事始改作大成殿于旧址之北而侵于西者二丈有奇次作櫺星门南与殿直以十年三月兴功功垂完而侯报政于京遂去任矣其年蠡吾刘侯瑀自监察御史超擢来代政治益善视此举非得已而前功所当继也未几殿与门竟成既而若两庑若防门若神厨皆以次改作崇卑广狭悉合程度言言潭潭迥异旧观而庙与学始称矣他日知长洲县刘君辉知吴县文君贵暨教授林君智辈合言于寛以二侯之功不可泯者愿记之以示后人嗟夫孔子之道大如天地与之相参髙如日月无得而逾万世之下被其膏泽者区区土木所能报其功耶而复为此无亦尽所以尊崇之者以免有司之过耳葢比嵗儒臣建请有欲加以笾豆佾舞之数者下羣臣议议者亦谓此不足为孔子重轻而朝廷不然竟从其请行于天下惟所以尊崇之者无所不致其极也诏下为十二年九月庙适以功完告明年春祭笾豆既陈佾舞就列而栋宇深广足以有容观礼者美之虽然二侯之意岂徒为是劳费以充郡中美观者耶礼行于斯乐奏于斯致尊崇于斯固所以伸报本之私若夫瞻拜之顷庙貌尊严洋洋乎如在其上如在其左右岂无油然兴其希贤希圣之心者乎易曰观盥而不荐有孚颙若二侯之深意安知不出于此且是庙之作凢以事神也惟夫前后之相济彼此之无嫌而一出于公其功遂不至废推此道以治民此民所以同归于治也与寛故学之诸生也于二侯无能为役因诸君之请敢忘其浅陋而书之初学门在庙街之东凢出入于学者必渉街以行丘侯以神人之分当严也顾旁近多居民民既喻其意皆乐徙去乃徙其门于庙门之西更为门于泮池之北以达于庙然后庙左学右截然以正后有贤守以庙学为事者其尚修之葺之以无隳其成功也哉












　　家藏集巻三十三
　　钦定四库全书
　　家藏集巻三十四
　　明　吴寛　撰
　　记十一首
　　胡忠简公祠记
　　有宋资政殿学士赠通奉大夫忠简胡公吉之庐陵人也公薨后乡人祠之学官以配欧阳文忠公其子孙之祠于家者则宋元之季两燬于兵至国朝宣德乙卯其九世孙伯俭始复率其族人搆之今其祠在所居香城里者是也夫君子之泽五世而斩斩则服穷则灋不得祀今去公三百余年矣子孙何故而祠之子孙可也乡人又何故而祠之噫公之功虽祠之他郡亦宜况其乡人哉又况其子孙哉何也义莫大于纲常公思扶之讐莫重于君父公思报之力莫彊于敌国公思御之计莫深于权奸公思折之此公之功也葢当汴宋之季靖康之初金人一旦长驱而南遂防京城已而乗舆北狩宗社南迁军民困于廹逐府库竭于征求中国之祸莫甚于此原其始之所以启此祸者固由阉人喜功之过按其终之所以成此祸者则由朝士主和之罪也而其为罪之魁者则莫若一秦桧桧之凶悖挟敌势以为要君之计窃主柄以遂罔人之谋从违在人祸福惟已然当其时朝士林立昧于永图桧言一出从者如响其违之者不过微言其失于利害之间有能明目张胆而极论之者不过公与李纲张阐二三人而己若公之位尚卑而言尤切实有不与金共戴天桧同朝之誓奏疏所上炳炳焉赫赫焉读之足以痛快人意眞所谓与日月争光者也用是桧深恶之竟遭贬斥幸而桧死而公获保其生至于再用益守前说每进对之际惓惓必以恢复爲言且陈和议成否有十可吊十可贺之防及薨遗表犹有愿爲厉鬼杀敌之语则公之忠诚坚定岂卖直于一时者比哉呜呼公乎其宋之砥柱乎当时旧物虽舍公之言不能尽复而斯世公道卒因公之言未至尽亡遂使天下之人纲常之义知所当扶君父之讐知所当报敌国知所当御权奸知所当折其功所以爲盛也此固虽他郡祠之亦宜况其乡人哉又况其子孙哉于是祠成而伯俭卒其子若环益修葺之至其孙缙又述其祖父之意请寛记其事寛少读公奏疏已得公之爲人而敬慕之后获与缙同年既以识其子孙爲幸又以无文之言记公之祠不尤幸乎祠凢三楹中奉公遗像而其子江东运判澥其孙户部尚书槻少师兵部尚书椥以及运判之子杙并从祀于旁其诸显者尚多以世数疏逺不预也杙尝仕于朝忤史丞相弥逺出主管华州云台观终德庆守绰有祖风于缙为九世祖缙以名进士拜行人奉使所至以清介称亦不失其家法者因并书之以见胡氏之盛云
　　休宁县兖山二堨记
　　休宁爲县多山山中多田田之势既因山以高而雨水不常得也故民每有旱暵之忧幸而两崖之间有渠焉其水可以溉田然源上而流下不啻若高屋之建瓴其势特泻而去也乃有障之之法而堨以筑堨即堰也县人之语然尔此法既善而其利且多及夫春夏之月上源湓溢下流湍悍所谓堨者或薄与狭且冲激以坏则屡有筑之之劳而人亦困葢县之东南曰兖山有水自遂安白霁岭而来歴百余里入淅河而去至此其流甚下其水甚急而其渠甚阔堨之筑始难为功故有齐程二堨成而坏者不知其几矣里人汪志德世宁读书好义而多才识尝以改筑堨事言于县县令信之委爲堨长乃率其众籍于官计田亩出财力先事齐堨堨成长四十丈广二丈用工八百起于正统戊辰毕于是歳之冬既乃及程堨至此则其流益下其水益急其渠益阔而功尤难始伐石筑之又以其家田多比近诸凡所费不敢及其里人也堨成长五十丈广三丈用工二千起于天顺壬午之秋毕于甲申之冬二堨凢溉田五十顷其渠长及四里补缺塞漏不遗余力于是水道既修天时无患田率有秋而其直倍常里人德之世宁以程堨坚而可乆独谓齐堨乆亦坏也乃复什其人歳出财力修之徐图易以石焉因其弟新昌令世行至京师请记其事以示诸后人俾勿坏嗟夫人岂必仕而后能成事哉亦随其身之所处而施其力之可行者耳处天下有天下之事处一国有一国之事以至于处一乡一里有一乡一里之事使处天下与国而事无所建不若处乡里而能建事者如世宁新安一隐士耳其水利所及下焉饱其家族中焉惠其乡里上焉给其国用使其出而用世则郑国白公王延世之所行可推而行之天下与国也吾故与其人而记之
　　觏泉亭记
　　自国家迁都于燕太仓益实长府益充皆以漕运而致其食货之入孰非舟楫之所载乎由京师而南舳舻相衔维缆相结凢数千里不絶其舟楫之来孰非河渠之所浮乎地势隆污望若堦级置牐蓄水泄复盈焉其河渠之通孰非源泉之所济乎泉多见于齐鲁之地其发甚微其流甚迂微则易堙迂则易竭夫使其滔滔汨汨出而无穷者又孰非人力所以濬而导之乎工部所掌水利其一朝廷特设主事一人分治之三歳始代去成化十六年予同年洛阳乔君廷仪奉命以往当歳之春泉脉初动廷仪輙率官吏召卒徒出而从事畚锸所施濬导如法勤敏之称彻于中朝顾所至露坐无以为风日之庇乃使人伐山木次第筑亭泉上曰吾将于是督役而觏夫泉之行也因以觏泉名之书来求文以记其成惟古人之乐多托于山水之间畧举泉言之若柳子之于愚泉欧阳公之于酿泉可以槩见独惜其人皆放斥于外而不得尽其用于时徒啜其清漱其甘以为自娱之资而已今廷仪则以泉为职者也方其从事于斯歴旷野入重山险逺幽邃皆有足迹可谓天下之至劳而何有于乐虽然及功之将毕视其湓然而出沛然而行济乎河渠而浮乎舟楫载乎食货以给乎国用当是时有志于世务者亦可谓天下之至乐而遂忘其劳矣故泉一也渟滀而无爲觏之者乐其适乎已发泄而有用觏之者乐其利乎世适乎己者小利乎世者大然则泉也人也宁爲此乎爲彼乎初廷仪受代爲吾友徐君仲山其勤敏予尤知之仲山尝着泉志凢泉之形状与其出之正侧汇之深广流之向背具载于编予皆识之计散见于州邑间者百二十余而无关于漕渠者不预其用心可谓宻矣今廷仪且满任而闽黄君世用将往代之世用乆仕于外练达详愼天官卿特推择爲此举其职殆无难者书曰惟周公先愼厥始惟君陈克和厥中惟毕公克成厥终夫亭不足书而泉则重事也以三君之相继敢叙其功而望其成焉
　　博平县迁学记
　　博平爲县属东昌故有学有学则亦已矣何以迁爲葢置器者必得其所然后器不坏而人有用学器之大者也置非其所欲其不坏而有用得乎此博平之迁学固有不可已者而非后人之所好爲改更也初学建于县治之东歳乆而废国初文治肇修有诏天下复废学而博平始克重建然其地旧爲污池实土以筑仅克成功终其卑湿未几而坏坏輙修之而卒坏焉者重以夏秋雨潦不胜浸淫之爲患也比歳斋庐门庑壊且不存其存者殿堂数楹岿然頽垣中亦欹倾将压甚非朝廷所以建学之制成化十八年长洲文君林来爲县始入学顾而叹曰学之敝其甚矣进诸生问之得其故则问常所游于学者其数有几曰余百人学重建以来出而取科第者其数有几曰仅六人且曰兹事寥寥六十年无继之者矣君复叹曰学之敝若是师于何而教弟子于何而学固宜人材之不振也其必有以改更之乃行视地得布政分司于城之东北其地势高燥而可居其屋宇麤畧而可因则具其事移于廵按御史于司于府报皆曰宜明年功兴而君则不忍以财力困其民也顾得钱之没入于官者若干缗谷之劝分在官者若干石而委主簿雷义发而爲用凢学之故材复撤而改之民故无所困而功卒完六月堂成七月斋庐成已而庙成至于师生私居之室亦以次成矣于是游于斯者讲授有所祀飨有地欣欣然皆有及时进修之意是歳秋举于乡者遂得一人父老惊叹以爲吾贤令之所致也他日师生走书亰师特求予文记其所以迁学者惟古人有所营建其大者如卫文公之于楚邱召穆公之于谢邑莫不相度其地之宜见于诗者可考也若夫宫室之美则尤详于斯干之篇而况天子之有辟廱诸侯之有泮宫皆行礼之地不得其宜与美何于乐思乐之云之有夫廱与泮其制皆取于水未闻置于水者也而博平爲学若此始谋者亦既不谨后之人又特补漏支倾因循苟且而爲居逸遗劳之计且其人率皆乆任可以有爲而不爲何其怠也今夫文君由甲科而出补任于兹未及改歳而召命且下其事未暇以爲而复爲之又何其勤也君亷敏多惠政数奏疏于朝乞蠲除民间所尤疾苦者非特迁学一事可书也而迁学又事之可乆政之至重者故特书之亦俾后之游于斯者以无忘君之功云尔
　　武学设庙像记
　　京师有武学所以教诸卫武臣之子孙将世其官者其始建于正统癸亥制尚弗称后朝廷以城东旧第赐故太平侯张公已而公辞焉有诏改爲学而以国子监丞阎禹锡掌学事学既宏丽师生安焉顾学无庙其制弗备成化己丑禹锡爲奏请乃得建庙葢特改明伦堂爲大成殿而以其后室爲堂今太师兼太子太师英国张公尝与诸同列入学校艺旦则谒庙叹曰圣世承平文教旁达虽州邑必有学学必有庙庙必有圣贤像繄此独用木主于庙制亦弗僃闻故陆侍郎家有孔子并四配像盍往请之于是侍郎之子郎中华等相与喜而言曰先人爲此岂欲私于家者诚得僃庙制有补于学官甚幸吾何敢爱一时好义者更出赀以相木石之费师生益喜以学事督于兵部也白之若尚书涞水张公而下皆欣然曰宜以乙巳二月之吉舆置殿中而奉安之祭告如礼教授朱暕以尝任其事也谒予请记予诺之而未暇以爲既乆今尚书华容刘公兵务之余益重学事以英公之意美而不可负也复请于予夫聚数百人于学训之以师儒督之以文武大臣其业进士以明乎孔子之所删述者什一二耳其余所诵而习之者非兵书乎所试而防之者非方畧乎所操而为业者非驰射之间乎较其勤惰第其工拙月有课歳有赏国家安不忘危作兴材艺以爲缓急之用者至矣然卫灵公问陈于孔子以未学军旅爲对其肯爲之师以飨其祀乎或者不能无疑于此噫孔子大圣也岂以军旅而不知者盍不观于夹谷之防其言曰有文事者必有武僃有武事者必有文僃因请具左右司马以从及齐使莱人以兵刼定公折之以言谕之以理齐卒以汶阳之田归之所谓不战而屈人之兵者也军旅之事莫大于此则知孔子所以不对者以灵公失道而复以此问爲不当耳故曰孔子焉不学而亦何常师之有惟其无常师此所以爲文武之师而通天下宜祀之也与虽然庙之有主古之制也易主爲象后世之制也不从乎古而从后世岂不以升降于斯俯仰于斯者释弓矢而执笾豆离士卒而亲工祝覩道德之容洋洋乎其盛足以作其礼义之勇消其悍戾之气而君子犹有取乎故爲书之
　　听乌轩记
　　距吴城东三里葑谿之上有封若堂焉者故长洲朱处士叔明之墓也墓之侧有屋若丹焉者处士之子颢庐于其墓者也处士既没颢居防尽礼乡人以爲孝且葬日哭于墓墓有木百株乌数十旦暮鸣其上不去颢听之哭益哀或者因题其屋曰听乌轩云吴寛曰父子之恩人与鸟同也父子之性人之所通鸟之所塞也而世言乌生子輙反哺则鸟之通于父子之性者乌而已然而乌有口必鸣者也初何与于人人有耳必听者也亦何止于乌其鸣也若独爲人而鸣其听也若独爲乌而听者葢亦有所相感焉耳夫惟有所相感者故鸣者不鸣之以口而鸣之以意听者不听之以耳而听之以心听之以心则凢鸣乎其前者皆足以动乎其中况乌固鸟之孝者哉是故旦而鸣焉吾听之戚然而不宁感吾省于亲之时也暮而鸣焉吾听之惨然而不乐感吾定于亲之时也其鸣益悲其哀益切则是其哑哑者足以致吾之皇皇其擭擭者足以益吾之望望鸣之者弗止哀之者弗辍孰谓乌不爲人而鸣人不爲乌而听也哉作听乌轩记
　　金乡县学修建记
　　孔子生于鲁仕于鲁而设教于鲁故一时弟子所从游者虽至自四方而鲁人爲多夫德行言语政事文学四者人才之难得者也其人则具于孔氏而司马迁叙其徒亦谓身通六艺者七十余人皆异能之士何其盛哉故曰鲁无君子者斯焉取斯所谓君子者其出于七十余人之俦乎当是时人各以其所得转相传授虽去之百年莫非其徒孟子所谓予未得爲孔子徒也予私淑诸人也自孟子来又二千年所在学者纡侈袂曵方履訚訚秩秩视唐尤盛至考其所自来必自鲁孔子而况爲鲁之人耶然学者之事甚博非索居孤陋而能通者必由讲而明由教而入此学校所由设而爲亲师取友之地舍是虽鲁人亦难爲贤也今之兖州府故鲁地府之西南百八十里有县曰金乡故有学旁岱岳祠金大定间始迁于县治之东既坏国朝洪武元年重建复坏而修则正綂十一年也比歳水溢爲患而学益坏诸生莫安其居业废不讲学官至僦居于外而教亦弛盛君德汝人也以进士来知县事敏而有爲谓兴学养士尤不可缓则白其事于府从之初市材营作以居学官属时小康乃益计度材用爲陶匠之需以成化十六年四月三日兴功因在官者役之更择良吏董其役而躬爲之指授以建以修物不费而民不劳明年二月十有一日而功迄完凢堂堭斋舍殿庑门墙以及仓库庖厨其制一新至所谓坟书台讲文亭射圃之类废辄修举不遗余力葢自有学以来莫有盛于斯者于是教论古吴金君铣具书其事抵予求记夫鲁之学见于诗人之所咏歌如泮水之篇是已金乡去此不逺而今之县令有民人社稷之寄与古诸侯畧等诗曰穆穆鲁侯敬明其德盛君其有之又曰济济多士克广德心士之游于斯者其尚无负贤令之意而不失爲鲁之人哉
　　无锡钱氏改建祠堂记
　　礼之祭其先也自天子至于士皆有庙庻人特祭于寝天子尊矣后世贵而显如古诸侯大夫之官亦可以爲庙若夫士于制既不得爲而寝者亦生人之常居非所以专意于先世之地此朱子祠堂之名所由立其制所由定而爲天下之通礼也按其书曰君子将营宫室先立祠堂于正寝之东爲四龛以奉先世神主夫正寝之东阳位也葢法古左祖之义曰先立见治家者急于事先而追远报本之道所当举也则祠堂之制人可以得爲而又不可不爲如此然而流俗日卑徇末而贵近高其宫大其室以爲宾客之乐妻妾之奉子孙之计者皆是语及先世则漠乎不以爲意往往即私居之偏庋置神主其茍简至是虽诸侯大夫或然况乎爲士若庻人者哉钱氏在江南爲名族其世代迁徙考于前人之述作可见葢自吴越忠懿王俶纳国于宋至于今余五百年子孙业儒而爲士务农而爲庻如无锡甎桥之族尤盛者若将仕府君惟常既用朱子之说以祀其先至如晨必谒出入必告正至朔望必参时节必荐新且惟其说是遵若忌日不饮酒食肉哀慕终日又其孝也府君既没其子孟濬奉承先志惟谨乃天顺壬午之秋家被火厄祠堂燬焉孟濬以爲惧既重建如制顾其地隘不可拓而族人日益众堂成殆无所容乃即其地改建重屋奉安神主于上其下因爲藏器物若遗书衣物之库而孟濬以爲非制其心不安也他日述其事谂于予遂请爲之记夫礼固有变者麻冕礼也纯俭而孔子从之杜氏之葬在西阶下至欲合葬也季武子许之钱氏之爲此举其亦礼之变者与葢爽垲而不汚深广而有容周旋于斯着存于斯洞洞属属如将见之与世之苟简者异甚虽以爲祠也亦宜乃书以复孟濬其尙安焉孟濬之先曰元永嘉书院山长彦春生文林处士伯刚伯刚生梅堂处士公达公达生惟常此其四世所得祠者惟常有弟二人曰惟孝惟义父没而异居诸子曰孟津孟溥軰又各爲小宗之祠云
　　三辰堂记
　　维皇明以经术取士士之明于经者或专于一邑若莆田之书常熟之诗安福之春秋余姚之礼记皆著称天下者易则吾苏而已苏之易始于顾顺中先生一时游其门者出则取科第以其经转相传授歳久师弟子益众延及他郡莫非出顾氏人方先生爲汉杨何云先生讳巽顺中其字尝登永乐甲辰进士第后十二年爲正綂丙辰而其子今贑州守字德明者继之又三十六年爲成化壬辰而其孙今工部郎中余庆字崇善者复继之三世荣显歳适皆在辰人以爲异贑州公乃以三辰名其堂而工部以予有乡党之好且同年也请爲之记予因叹曰顾氏则异矣而其盛岂独葢于苏人哉粤自国初诏行科举每三歳一行其后或不行迨永乐甲申至于今日行之皆如制殆三十科于此可谓久且数矣然方州所擢其少者科止一二人若陋邦僻邑至未尝有荐于乡之士文教之行经术之明其难也如此而顾氏上下五十年前后三世皆有其人此其盛岂独葢于苏人哉夫今固有兄弟同升者然其盛止于一时不若父子相继之远况又继之以孙者乎岂有不偶然者乎盖事之来也有自德之发也有时先生之学固良然闻其先有隐德始于其身发之而又不及授政以没后仅以贑州公尝任御史获赠如其官宜其复发之后人也惟公昔有声宪台及出守大郡惠政在人今工部以明敏勤愼爲朝廷任用方奉诏行水淮济间且有利益于国后世之登第者不必以辰而异也将有蒙其泽继之而益盛者乎
　　承天寺重建大雄殿记
　　萧梁氏好佛其下化之一时佛寺江左爲盛然尤莫盛于吴中若承天又吴中之特盛者相传寺爲卫尉卿陆僧瓒宅而舍以建者自梁以后废輙兴之至元至正间主僧南楚极力改作而其制之壮伟精巧絶矣金华黄文献公实爲记其事入国朝殆歴八十年当正綂癸亥之十月寺一夕大火荡然无存又明年适朝廷颁大藏经至僧纲司都纲永端时兼住持特建堂九间以尊奉之其后僧徒相视莫敢复措手者盖三十年于此今住持道泽谓寺不可终废也然功宜自大雄殿始乃谋建之盖承天固郡人之所瞻仰者也于时闻有是举争出钱粟来助其徒戒昌更刺指血书灋华经誓成其事而助者益众矣竟以成化甲午七月丙辰起功凢六年而功始完高广深濶一如旧制凢所像设亦无不僃于是泽公领郡荐来受都纲之命乞予书之其言曰寺之功甚钜此未及其半吾当次第成之而未可必也幸先畀之文以记嗟夫大雄之建非以奉佛也乎佛之道吾不能知然尝观于其书务爲宏博广大之说故学其道者每务爲宏博广大之事亦惟好于上者极其防持而不拘以法禁化于下者致其崇奉而不惜乎财力此其事之所以成也今夫官府学校所以出政令而资风化是固有益于上下者或病其敝且陋而有所爲焉费于公而罪戾至劳乎民而怨谤生继之者视以爲戒故有终其任不易一木增一瓦者此其事之所以废也则泽公之爲此举固其才之长力之专以出乎其徒亦惟其爲彼而不爲此此其费若劳虽不可以数计卒能随其用使致其才力以成乎所谓宏博广大者而还郡中之旧观也予故记之以示其后之人
　　得月亭记
　　吴县西五十里有巨浸禹贡所谓震泽是也周职方又曰具区今吴人皆舍之不称称必曰太湖尝观昌黎韩子有避风太湖七日鹿角之语则指楚之洞庭而言今湖中多山其最大者亦以洞庭号之又山上有地曰角头土人谓汉角里先生尝居此其说固无据岂吴楚二水其大相敌故其名相仿耶且山有洞因名不知湖何以名郭景纯谓巴陵有地道濳通此山然则楚以名水吴以名山盖以此与予生未尝游楚徒得其伟观于传记诗歌之内而吴固吾乡也往尝过友人王翰林济之水行出胥口适烟雨满湖初焉山兀兀压水靣已而云气弥漫忽失所在扁舟茫茫莫知所之予心甚恐然其景则竒而可玩矣窃意使当良夜月出其间雁鹜惊飞鱼龙戯游清风来而白露下金波然一望万顷其竒当如何而恨未之値也洞庭之东有山对峙其势若分其脉则属而竞秀于空明之际若不相让济之之先托以隐居者累世矣其大父惟道府君尝即所居韩港南尤胜处作亭曰得月府君既下世其父光化令解组而归受封就养歳修葺之与宗族宾客登览以乐济之因属予记夫月天下所共有也而必于此曰得者盖以惟此可以尽月之竒他虽有之不足爲得耳然其竒惟居于此者知之游于此者知之他人不知也光化父子固所知者虽欲告予亦不能也而予又安能言之









　　家蔵集巻三十四
　　钦定四库全书
　　家藏集巻三十五
　　明　吴寛　撰
　　记十一首
　　涂岭南窝记
　　莆阳之野有凤山山之北里许爲象峯峯之东又里许爲寳涧涧之南二百步则爲涂岭皆胜处也监察御史林君贵实既即象峯葬其先进士府君凤山葬其先太孺人则又迁其先大父兵部府君改葬于寳涧乃曰吾于先世之藏亦既尽心矣惟吾奉遗体将六十年于此不豫治所以藏焉之地其何以爲子孙耶于是又即涂岭而经营之既成坡垅聨属于前水泉潆洄于外其左则峯峦北峙而昻然以高其右则岭岫南趋而偃然以下以其拱防之周宻也因名曰涂岭南窝而属予记之盖既久始克以复君初以名进士拜御史之职自以遭遇清时感激奋发凢事可言不知则已盖尝上疏论大臣在景泰时事上命鞠于朝堂其罪叵测己而大臣且爲救解言林某所以不可罪者上亦察其意在朝廷无他图也遂释之当是时天子仁明大臣忠厚君刚直一举而三得之中外相传以爲盛事君既出提畿内学校建白益不已自度与时不合则移疾还家逾十年吏部复彊起之至则都台遂以两浙盐灋奏公往理出国门未远复即条数事驰奏人益爲公危之不自防也盖公至是刚直之气虽凛然如故然心益劳貌益衰居数月实以病求去而不可留矣或谓君以孤童自树立不思保其身以延其世徒以有言责乃累累献纳以蹈危险之地向非上保全之则无此身已久是固意在朝廷矣奈家门何及此顾区区爲涂岭之藏窃疑其所以爲孝也孔子曰志士仁人无求生以害仁有杀身以成仁盖人未有不死者死固爲得其死况公固有言责而非犯出位之讥者乎故得其死虽其身委之沟壑君子且荣之岂徒荣其人且荣其父祖以爲有子也有孙也孝固莫大于此然此岂爲人臣爲人子孙者之所愿哉今公既幸其身之能保乃爲此南窝者百歳之后敛手足形体附先人之侧又合夫古人全而归之之道其所愿无不得矣吾是以记之而不终辞南窝之前有田若干亩歳所入可充祭祀其外杂植名果若干株嘉木又若干株其实可食而材可用又公所以遗子孙者因并载之以传示于后世云
　　承庆堂记
　　无锡有大族曰邹氏邹氏有良士曰佑之佑之之先在宋忠公以直諌闻天下其兄子朴则佑之所从出也自是数世居田间皆有厚德至佑之而家益大佑之念其来之有自也即所居之堂名曰承庆而谒予以记请既久始克爲之夫所谓家国天下其势相去大小远甚至论其所立则无不同者故周秦有国皆数传而有天下及其后或三十世而止或一二世而止则固系其仁厚彊暴之不同耳今夫民庻之处乡曲武断豪夺以立其家者倏起而忽灭己不足论若夫其家之硕大蕃昌显荣久远魁然爲郡邑之望者岂无自而致尝考其先鲜有不以仁厚立家者夫以仁厚立家初非欲爲子孙地然天道自不容释之观于邹氏是已佑之以是名堂其知所自者哉然吾闻佑之已承前人之庆方且不自安享复欲遗其庆于后人故其壮时济贫拯困己汲汲如不及及年且老深居一室足迹不至城府悉以田业委其子俾勿替其所以爲仁厚之事则邹氏之庆殆无终穷者是故农夫之治田也劳于耕耨至获而食则安且乐矣然食焉而不知储其谷种以爲来年耕耨之计则食未有能继者佑之善治田其必知此聊以是譬之
　　荣感堂记
　　今世以进士爲荣荣之者何葢进士天子之所亲策问而擢之者也及授之官秩劳绩已着则又进之阶颁之纶昔以褒嘉之而于其上有父母又必有恩典及之人尤以爲荣虽然其人幸而父母存焉所以荣之者固可喜也不幸而父母亡焉则所以荣之者适可悲耳中顺大夫知金华府盱眙陈公德修作堂于其邑之私第题曰荣感意葢在此公尝以书来曰某生数歳而先母见背赖先君之教遂领乡荐登甲科时先君亦弃诸孤不及见矣既而某擢文选主事久之调南京刑部寻陞员外郎每三歳考最辄防恩赠先君如某官先母由安人至宜人一皆如制及某再陞郎中调武选遂出守名郡得厚禄而吾父母去世久诚有如先正范魏公之叹者此吾堂之所以名也愿有以记之予视其言戚然夫父母之恩人皆知之然未有如蓼莪之诗言之详且切者盖孝子不得终养故其情至此顾其人岂必有名位然后有所感伤哉而公所以卒感焉者夫亦因得于其外而益动于其中至其哀思无所发泄而姑以名其堂也与葢予尝读欧阳文忠公什邡陈氏荣乡亭记窃叹其文则美矣然陈氏徒以预进士之选遂筑亭以爲其乡之荣而夸之其意则陋也今公以名进士内居郎署而爲六卿之属外守疆土而受千里之寄其荣加于什邡之人数倍不以爲夸而反以爲恨于是贤于人远矣公爲政清简静重多及民之惠有子曰大章益好文继取甲科乡人相传以爲盛事而公终不以爲夸也
　　鲁两先生祠记
　　鲁两先生者爲宋泰山先生孙公明复徂徕先生石公守道也祠始建于今泰安州治之西而邻于岳庙金源时遂为庙并元改建于岳麓已而复爲浮屠氏据入国朝乃附祠于州学而规制狭隘祀礼简率无以慰鲁人之思至是州守前进士德清胡君瑄白于廵抚山东左副都御史无锡盛公公谓其事系于风化甚重慨然奏请于朝事下礼部议从之仍俾有司每歳春仲祀以羊一豕一秩爲常典于是胡君复请于藩臬诸公择地得于州治之东南以成化二十二年八月建祠焉工未毕盛公以请老去而眉山吴公来代益重其事趣成之既成胡君乃以书来请记于石大贤君子所以能使人久而尊崇者非区区末学所知顾请之之意坚不可已也惟两先生生宋盛时泰山来自平阳而寓于鲁其学长于春秋着尊王发微简易公平多得经之本义一时名公贤士高其学行至妻以女或就见之后范魏公富郑公交荐其贤始授官官止殿中丞徂徕则生于鲁当孙公退居泰山之时实执弟子礼事之其爲人好善嫉恶尝着怪说中国论及唐鉴以爲世戒而庆厯圣德诗尤爲人所传播常以经术教授于乡在太学益以师道自居太学自此而兴初举进士甲科官止太子中允葢两先生平生见于欧阳文忠公墓志而国史取以爲传者其大畧如此按其言论其世信其爲大贤君子卓然出乎流俗而表然爲一方之望者也故在当时并爲人所尊仰至即其所居山称之以配其德可谓至矣然泰山虽尝被荐而人亦嫉之不得尽其用若徂徕之刚直既没而祸患作几不能保其遗骸而庇其妻子小人之不相容亦势之所必至者今去之六百年虽天下皆知有两先生而鲁爲所寓所产之乡道德之风蔼然犹存宜人尤尊仰之祠象焕然而不至于卒废人心之公不能自己如此又欧阳公所谓发先生之光者今则愈久而愈光矣两先生葬处守臣又推朝廷尊崇之意既加封防惟谨且二氏幸皆有后而石差繁复选其人入学充弟子员鲁人之思庻几慰之因并载其事刻之祠下云
　　华氏粹墨轩记
　　无锡华氏有传芳集予尝阅之叹曰沨沨乎何一家文词之盛如此然必有可以纪述者否则士大夫不暇于此矣盖于贞节堂知华氏之有妇于春草轩知华氏之有子有妇而贞有子而孝人道之大端尽矣于此而无纪述于文词乎何贵贞妇爲元功德使司都事子举之妻陈氏孝子爲陈氏之孤防武而当时爲之纪述者则礼部尚书干公文传翰林学士黄公溍参知政事危公素翰林承防张公翥太常博士胡公助江淛儒学提举杨公维祯其尤著者也防武四传爲思济益念先德思所以表扬之而当时爲之纪述者则礼部尚书王公英大理少卿沈公粲太常少卿郑公雍言国子祭酒陈公询武功伯徐公有贞其尤著者也歴歳既久遗墨宛然实与华氏并传于大江之南思济之子守方既尽取他作并刻之以成所谓传芳集矣顾其间贞节春草尝失之他氏而复焉者于是守芳之孙璧字允章者爲之惧特作屋贮之而题曰粹墨轩使来求予记其事葢予亦见人家之藏墨妙者矣客至每出而夸之以爲竒玩然于其家世漠乎不相渉也有如华氏今日之所藏者乎借有之或其事不足重亦惟为人一赏之资而已有如华氏先世之可传者乎则凢登是堂发其遗墨而览之者不惟见允章之贤而贞妇孝子之爲人亦若见之将必正襟肃容罔敢防易有不泚然其颡惕然其心而感发者乎吾是以书之
　　东村记
　　吴江莫氏尝显于宋入国朝有讳礼者事太祖高皇帝爲户部侍郎当洪武之末不幸坐累没于京师举族谪戍边徼第宅荡然过者伤之及庚辰改元诏下其兄子辕始自戍所释归渐理旧业世既承平辕子震字廷威者更奋于学遂登进士第再入仕籍竟以清介寡合渉歴郡县归老于家子旦能读其书继举于乡而莫氏之名复振旦字景周好古有文追念先世不忘于怀盖侍郎公尝即所居绮川之后筑室艺圃号曰东村同时詹中书孟举寔爲题扁景周自新昌训导秩满而归叹曰东村先侍郎所治也歳久芜废予当葺之乃悉以其尊人所置田庐让其弟昊将于此终身焉他日谒选吏部过予叙故旧已乃以记请予既许诺而其子壻赵员外栗夫始来促之于是吴中盛族称于国初者零落已尽岂意百余年后再见其子孙如莫氏者乎然子孙能复富贵皆不足道惟有礼义乃可贵耳而景周于此寔有之夫绮川爲山水之防其胜处过于东村者无限必于此而葺焉非知有其祖者乎且兄弟之间均分其产犹相争讼者比比能悉让之而使父母之心安焉非知有其弟者乎知祖者孝知弟者友孝友具而人道已得他尚何爲哉景周自爲东村记其意已备其将赴南京国学之擢也念无以赠者乃终书此东村去吾家二十里而近宋范文穆公石湖故居正相望湖上多名山予将卜居与景周爲东西邻异时扁舟及门当取文穆田园襍兴诗细和之以爲东村故事
　　砺庵记
　　世之夸者待其身甚美自以爲人不可及卒之终身无一德名世以及乎人者惟贤者不然往往以朴陋顽劣自处葢非甘爲庸人之伍其心诚不满假惟见人之美已之恶欿然如无能之人此德所以日进而人所以贤也与砺爲悍石则眞檏陋顽劣之物昔之好石者不以爲贵君子独取之以自况焉毛君贞甫自爲诸生已有贤名及登甲科表然进士之列人尤材之顾其意未尝一日足也乃以砺名其庵居而以爲号及是拜给事中将之南京来请予记夫石以坚爲材彼之竒巧秀润者非不可爱然多不适于用砺固悍石其质虽麤而性则坚惟其麤且坚也物之欲成器者反以资之诗所谓他山之石可以攻玉是也玉物之至美者犹资于砺非砺则不能以成器砺之爲用亦切矣是可与他物之不材者并论耶然则贞甫之去而入官也岂惟使朋友寮寀资其德而已朝廷以留务见属其责任不小将上有益于君下有利于世又如书所谓若金用汝作砺者乎盖以砺自处贞甫不以材美爲夸若可缺者孰知人方以材美资之有不可缺者乎吾于贞甫斯文之契至厚者敢以是告之
　　华守方义事记
　　国家财赋倚江南而给郡县有官都保有长皆特设以治其事连数郡有廵抚大臣其职虽无所不治其实以治财赋爲急也盖其事甚重如此江南田赋在高等农既受困至输于公者视常额大率又出什四五以备蓄积之损转运之费用是民困益甚禾始登里胥征敛日走于门所收仅输于公即不幸有水旱风霜之变则家无宿储惟屋庐子女之鬻以偿夫水旱风霜一歳之灾也其赋或可以例免如濒湖之田日沦于水田亡而赋独存又谁爲之免者故民指爲子孙无穷之害曰吾宁遇灾也盖其害自苏松湖州皆然若常之无锡地势较三郡爲高然其东距邑六十里曰延祥乡有鹅湖焉周可三十里湖之北有荡田三其曰清荡故尝筑塘捍水自永乐乙酉大雨塘坏而湖决田之爲巨浸者凢五百亩有竒顾皆国初没入于官者其赋视他爲重民破产偿不足则均于里之人久之亦不能偿也乡有华氏曰守方甫敦朴谨厚人也数爲代偿尝自计曰此灋其可久乎昔者周文襄公行县至固忧及乎此具疏言于朝始许民垦草田以收其入时民力已疲且以乏食而止吾今使垦之于是视上福梅李怀仁三乡得地如清荡之数乃发粟二千斛使民从事民曰此举利我也争欣然而趋已而其地皆成良田而赋自此足向之所谓害者始息嗟夫守方眞善爲义者哉夫馁者人持斗粟与之未必不喜然仅给数日之食而已及粟尽而复与之而复尽复能与之乎故其爲惠也有时而穷是以孟子谓郑子产以乗舆济人惠而不知爲政而谓徒杠舆梁成者民未病渉也守方惟知此意故能爲此举惜其老于田间隐而不仕其泽止及于一乡之人是可叹也夫予不识守方独数闻锡人谈其义事而其义之大者莫甚于此因记之以遗其诸子炯燧焲俾视之庻几兄弟间以义相劝传之子孙以爲家灋云
　　贵溪县重建儒学记
　　贵溪爲广信属县象山竒伟芗水深长相与映帯乎逺近者可望而可游也故其人亦多秀雅而有用于世然人才之生非必皆学于家必有聚而教之之地则自宋庆厯以来而学已建元季毁于兵当国初肇兴文治始复其旧歴三十余年爲永乐丙申以圯于大水乃自县治之东而西徙之有病其陿隘者仍徙于故址终焉逼瞰江流每春水暴涨啮其隄而垣墉辄坏修补之力视旧益多而人复以爲病故都察院右佥都御史高公邑人也方致仕家居谓学可拓而新之不宜以改作自诿以右布政使三山陈公行县且至托教谕陈玉振等白其事陈公固有意于斯文者即命署县事推官蔡君逺经度之顾财物无所出爰召境内富民谕以意指众亦好义各出所有来助乃使训术李祥軰恊力董其事然料材用仅足以完一堂而已乃成化十八年之冬始作堂五间于旧庙之右爲师生讲业之所当是时梁木方架而东阳卢君适奉命来知县事至日君谒庙已延见师生争以建学故告君曰功其成于我乎视其址诚陿隘而旁有故驿舍地惜卑甚欲取客土增筑广之其役甚重曰吾始至猝劳吾民乎于是民方以讼求直者哄然于庭乃悉使先就役而以情词重轻爲差凢筑之深广各十二丈高八尺许既平且坚数月而就至是木石之材工匠之力皆以规画而僃越明年秋斋庐舍馆门庭廨宇以次作之而学成又明年春复作礼殿两庑而庙成爽垲宏丽焕然爲江右学宫之首葢其材良其力勤故其功大而美然君之谋虑亦精而尽矣昔时庙学庳陋凢所谓象山芗水之胜爲民居障蔽不得效其竒伟深长之观及是眞如踊跃奋迅而出则凢游于是者又皆安而乐焉君既规画有方以其余力复伐巨石即学宫之前筑堤捍水曰毋使圯而坏如昔时也功毕之又明年师生以高公之经始卢君之成终非特使吾軰安居而美观者其功不可忘而其意亦可会也使人走京师求记于予夫高公之清德雅操邑人皆知之不俟予言予独恨于公不之识耳如卢君则尝识之于塲屋而道谊之契已久今其令于兹且数年德政之声蔼然流播朝廷行将召而用之不久于外然念君一旦去任民虽思之恐久而莫能考也遂因建学之举书而俾刻之君名格字正夫出东阳宦族以名进士授今官云
　　许州儒学修建记
　　许在河南距河甚逺垫溺之患之所不及地宜稻多木实旧有潩水西湖之胜其余波滙城四周犹多鱼鼈莲芡之利自昔人才之生既盛而爲牧守者率多名臣故许天下称大州焉成化癸卯以来陜洛大侵延及数郡许之人懔懔然甚危适无锡邵君国贤以名进士来知州事极力抚之而济以同知州事长洲施君焕伯之贤民始有生意而州竟无事犹昔日之许也逾年田既屡熟农商交庆于是子弟之请入学者益众邵君谓学可以兴矣且谓诸生朝揖于堂受业而退必有肄习之舍盖终日之所居而不可离者也顾其舍在堂之左爲东西相向规制狭隘人迹冗杂且歳久頽圮殆不可居乃谓功宜自此始视其旁近民居多隙地购而拓之凢建屋八联联爲四间步道相通户皆南向既而门堂斋庐以及庙庑渐次修饬复得故材建尊经阁自是其学完美钜丽始与州称盖邵君规画之谋而亦施君济而成之学正某等以二君兴学之功当记也使来请文夫士不求安居此其自处然尔非人所以处乎士也曾子曰笾豆之事则有司存笾豆礼器之小者犹存乎有司况学校乎今夫许之爲州既大其簿书寔烦其赋役狱讼寔重他人方汲汲爲务而何暇以学校爲意然二君必此之急数年来凢所谓簿书亦无不清赋役狱讼亦无不平岂其才固自优裕耶葢吾闻二君属时平康公暇辄以文事相娱诸生旦暮从而讲业蔼然风教之行儒者爲政异于流俗乃如此顾其意望于诸生者未巳也盖又以士读书止于科第之计故其学多拘滞不通乃复置羣经诸史若干巻以资观览必欲造就人才如昔之盛且于乡鎭并建社学礼聘师儒而劝谕其民遣子弟之俊秀者肄习其中遇州学生徒之缺选以充之其于牧守之道可谓至矣因并载之俾许之人久而有所考焉功兴于成化丙午某月毕于治己酉某月明年九月上日记
　　主一斋记
　　昔者程子之释敬曰主一又从而释一曰无适其义已尽至朱子则合而释之曰主一无适之谓敬其铭敬斋所谓勿贰以二勿参以三则主一之说也所谓不东以西不南以北则无适之说也敬之爲义至是益明然无适即主一之谓非主一之外又别有所谓无适犹之诚曰真实无妄云尔世之学者莫不知敬而不知所以爲敬得程朱之言而从事焉则知所依据而无所瞀惑岂非持敬者之要哉盖人处其身于万事万物之中胶胶扰扰酬应不暇使吾之心所守不专鲜不爲事物之所摇夺而归于利欲之途者况仕而有民社之寄居高以治人处繁以制政或所守之不专其能得行简临民之道而免涖事惟烦之病乎河南左布政使海虞徐公以主一名斋而因以爲号请予记之公清谨刚正伟然今之贤臣也以一身当方岳重任爲天子宣化于外人但见其数千里之内民事辑而不知公之所守者专也故易坤之六二曰敬以直内义以方外所以以敬义并言者葢义以爲用必敬以爲体非敬则义有不能行者矣孔子曰执事敬至他日既曰修已以敬又曰修己以安人又曰修己以安百姓言安人安百姓之道皆不出乎敬也敬之功用如此而主一者敬之义也儒先非有所自得不能爲此言则公非有所自得其能爲此名乎予固无所得者于其义岂复有所发明姑爲公记之虽然居无越思事靡他及涵泳于中匪徐匪亟南轩张氏之箴僃矣奚俟予言






　　家蔵集巻三十五
　　钦定四库全书
　　家藏集巻三十六
　　明　吴寛　撰
　　记十一首
　　阳山白龙神庙重修记
　　阳山在吴城西北三十里而近视他山特高且大葢吴之鎭也相传昔有白龙产其下其说载于郡志甚异其神秩于祀典庙而事之亦甚久矣夫山之高大者能出云雨必有神司之而龙之爲物用云雨以爲灵者也使依得其地则足以致其用昭其灵而山得龙以依其泽亦博其势亦尊而他山固不足以儗之矣陜右孟公以监察御史擢守苏州明年爲治庚戌入夏不雨公以农事爲忧曰国家粮饷多仰给是郡使禾槁不收非惟民无以爲食其何以免征敛之苦乎乃七月朔斋沐已率僚属行祷庙中未至而雨逺近沾足民皆欢然颂公公曰此神之赐也其何以爲报哉顾其庙倾圯弗修者六十年于此若旧有献殿特存其址而已乃具材用征工役择人董治未及数月而功告成适长洲丞鲁聪以公事上京师俾持书来请文爲记夫洪范庻征曰肃时雨若无所谓祷者春秋始书大雩公羊传曰大雩者旱祭也至汉世令郡国上雨泽旱则公卿官长以次行雩礼则有所谓祷矣世之长民者视民之说其身之修本也春秋之说其事之举末也不修其身而徒举其事虽祷于神神将不降其居不歆其祀尚何有雨之应哉故于庙之成因书公之所以感乎神者必有其道则后之祷于此者其亦知所谨哉
　　叶文庄公祠记
　　故吏部左侍郎諡文庄叶公事英宗爲兵科给事中当己巳之变京师戒严公忠愤激发数日奏疏七八上区处兵事悉中机宜自是有名于时后出参政山西遂擢都御史南北廵抚制御蛮夷功绩益着宪宗之世召爲礼部侍郎改吏部而终公苏之昆山人也既没几二十年慈溪杨君名父由进士来知县事廉愼有爲自以少知公名今获令兹土无以慰仰慕之意适今天子初即位用臣下言撤天下佛庐之私建者君承诏而喜曰吾志可成矣葢谓公之爲人天下皆知其贤况乡人哉没而祀于其乡此礼也顾佛庐有当撤者乃特毁弃其象以改公祠设位于中歳时率僚属师生拜而祀之他日托公之子壻兵部郎中虞君元凯来道其事而以记请夫世之仕者孰不急于政事有政事矣然无文学以资其识则所行者不免爲俗吏之事又孰不重乎文学有文学矣然无气节以立其德则所能者不免有文人之讥故三者每患人不能兼而公之政事载于国史者甚僃已不必论其书册满家笃学考古至忘寝食所著述专以欧阳子爲灋纯雅明白其词蔼然平生尤慕乡先哲范文正公身虽已贵萧然犹寒士也謟佞之徒有所倚而起者恶之不忍与接其所自处可谓重矣是以其名起于当时传于天下而士大夫置公于国朝名臣之列此岂无自而得者特公以中歳而没使天假之以年其见于世者当又不止于此呜呼惜哉寛初入翰林虽及接公而受其诲言然不久公已去世窃以爲恨而名父尝有斯文之契者况其爲此又当乎人心故虽无文犹彊书而复之祠成于治三年二月明年正月戊戌记
　　慈防堂记
　　吴中业医者百余家其间以良名者数人耳陈君公尚以小儿医预焉予尝以吴特一郡故陈氏得专其良使居京师未可知也于是公尚以医士征至则京师业医者数倍于吴中其间以良名者亦数倍而公尚复以小儿医预焉夫术业所聚多则难爲名非特医家爲然而医家之等第尤有甚焉者今公尚之医于一郡于京师无不以良名吾固知其术业矣国朝设太医院以处众医御药房则在禁宻中深宻之地每选医之尤良者处之公尚既在选中屡入用药辄奏其效初授御医寻擢院判今上即位以例仍初官然其名固不以官得者是以以病求治者自若也公尚之先曰良炳在元即以医仕其孙本道爲同县孟景旸赘壻景旸善小儿医而没于国初之灋既而本道亦卒有子彦斌受其医于母葢尝得文信公旧书慈防堂三大字揭于药室而金华王文忠公记之彦斌生仲和能世其业而庐山陈检讨先生复爲之记公尚则仲和之子也既世其业益盛而饬其堂益完于是感其医者多爲之诗公尚乃续旧所得杨文贞公而下数首请予序其前夫所谓慈防者前軰之言僃矣顾予何以加之葢人之生子爲之保防以免于水火此特慈于家慈之小者也亦父母之道当然也惟医之于病莫不视之犹子其慈之所及者则广而每患乎业之不良或反致乎短折之祸而何慈防之有公尚既非其人宜大爲之咏歌也予晚得子而公尚之慈吾防者尤至心窃感之书此果足以爲报也乎公尚名公贤爲人谦谨人皆重之非特以医而已
　　长垣县重修学堂冈孔子庙记
　　天下有郡县则有学有学则有庙以祀孔子着于朝廷令典而有司之所守者于此既有庙学矣或复即墟里之间而祀之岂其私于孔子耶葢孔子之功在天下万世虽家祀之于礼亦宜而况墟里之间其遗迹所在庙而祀之亦惟致吾尊崇思慕之诚此后人所以不敢坠也考之史记孔子去鲁适卫又去而适陈过匡与蒲今大名古卫地也而属县长垣有匡城蒲乡与史所载合若其北十里有土隆然以高曰学堂冈居人相传以孔子与门弟子尝讲学于此故名其语若近俗然家语载子路治蒲孔子入其境教之爲政其事当不诬也冈旁有庙建自前代而废至国朝天顺癸未知县刘始克重建而自爲之记歴歳渐久倾圮不称今天子即位之歳屡诏有司凢古陵墓坛庙许加修治后四年监察御史河内吴君廵按畿内宪体既振益喜咨询间因行县过所谓学堂冈者叹曰庙坏至此独非有司之事乎言于知府临汾李侯侯欣然曰某之意也遂委知县古吴杜启治其事启承命不敢缓乃发公帑得钱若干缗以爲可用即市材物召工匠以治辛亥九月兴功越月而毕若殿若防门若讲堂若杏坛若问志咏归二亭以次完美以其余力复建东西斋房及櫺星门其寝殿旧设孔子象而以子路曾晢冉有公西华侍坐以四贤于此问志虽无所考不敢遽废若子畏于匡顔渊后至蒲子贡执辔二贤固可考者而遗之不可乃增设其象爲六初其地隘用耆老言复地之侵于民者东西凢八亩其南北更置三亩而规制始大又县故有官地六十余亩亦侵于民仍复之以充祭田歳收其入爲修治之费而计虑更逺矣庙成以其地幽僻学者宜居因聚里中子弟延致仕教谕陜人袁佑教之于是兹冈之胜殆与古书院等啓以爲宜有记也遣人至京师以请夫宪臣出按于外以簿书狱讼爲急者多矣视古圣贤事孰以爲意彼着于令典者尚多忽之况其余乎然不知宪臣之职果止于簿书狱讼乎抑亦在乎风教之所系者乎吴君惟知其然而为此举亦惟有若为守如李侯者而能成其美意也然又非启之为令经营措置不惜心力安能致成功之速自是而后人知圣人过化施教之地油然兴思其君子相慕以文相尚以礼皆化而为良士其小人虽所谓彊而勇困而奸者皆化而为良民所以变其俗革其心果不难治者有不在此乎故记之以示后之为政者
　　敬义堂记
　　昔者圣人以其存于心见于事者发之于言莫过于释易坤六二之爻两言之僃者也夫敬义德之大者有其一已足而圣人犹以为偏必并举而言之葢主敬以直其内则体立守义以方其外则用行内外兼全体用俱尽此所谓德不孤也为学之道无出于此世之人莫不能诵其言有能用其言者乎太子太保吏部尚书三原王公以进士起家歴官四十余年出抚万民入统百官凢所以见诸事业者率用两言至于切劘治道启沃君心往往见于章疏天下人皆传诵之亦自两言而推之也然此皆见于事者故人知公以义方外而不知直其内者之有敬也公以平生之所得者在此期于终身行之乃题其私居之堂以自警不鄙寛使文选主事李君赞来征为记寛谢不敏而李君道公之意不舍也葢此两言儒先发其意也已尽而公之蹈其言已久何俟区区之文哉惟公为世名臣声望表然与古人等今上即位之初知公之贤特起于致政之余而信用之二歳间公虽以求去者数上固留不听然天下有识者亦惟恐公之去也惟昔武王践祚三日欲闻藏之约行之逺万世为子孙恒者之道召师尚父问之师尚父举丹书以告曰敬胜怠者吉怠胜敬者防义胜欲者从欲胜义者凶是已武王受其言至铭诸器物以示不忘所谓敬义葢已启乎易之说然必以怠欲吉凶从灭为言者武王虽圣训戒之道当如是也公事先帝既必出此及是起用犹惓惓焉以是为说则公平日之所得者岂止于易所以名堂者岂止于身必欲武王其君万世为圣子神孙恒者乃公之志也与因书以谂于公不知以为何如
　　春和堂记
　　周月窻先生以名医起至京师侨居城南一室甚陋然公卿贵人而下以病求治者日遣仆马迎立于庭殆无所容其名既着则未尝以医求进故虽老翛然犹布衣也是以人不独良其术又皆贤其为人非流俗所及月窻尝为予言世之病者多不知医故托之医者以治盖以生死之命寄之也其必死者不论若可生者而死焉是其过在医而其人比比见之则其术可不谨哉自吾少时好读岐黄书求大方脉之师而学之徧既通其说则习疡医求其师而学之亦徧复通其说乃稍出以治病亦不敢以人之命轻试之也必勤而谨察之久之觉无所失乃数出以治病盖谨之如此始吾视病者呻吟不宁惨然如在吾身必致其生而心始乐因窃念安得天下之人无病可治而无术可施举康彊恬愉熙熙焉陶陶焉登于上寿而吾与之并生于天地之间若春气既至太和薰蒸有生之类无不发育则吾心岂不益乐也哉吾家无锡之野旧以春和名堂以见志幸为我记之予曰是志也古人之所尝言者也惟昔曾防欲以暮春与童冠軰浴沂舞雩咏而归焉独为孔子之所与夫春天地发育万物之时而仁之迹也仁者对时育物使天下无一物不得其所亦天地之心而已是心在人所谓不忍人之心而人皆有之者也孟子特引孺子入井以证其事岂若医之为术直以不忍人为务其事尤专且切而以是名堂则其心益广且大也葢方寸之间生意盎然与天地相流通世之仁术孰加于此予感月窻治病甚深特记其所以习医之难而终不欲以医名以见其存心之仁未可以医浅视之也
　　锡荣堂记
　　光禄寺良醖署正萧君光甫前知江西宁县时有卓异之政为部使者条奏朝廷命所司覈实乃进其阶文林郎制词畧曰既亷且慎能先正其身惟公则明而后服乎众褒美之言可谓至矣其末又曰循吏特书相望于今古小民难保当慎乎始终则致饬勉之意而望其终惠乎元元也于是复赠其父乐昌教谕如其官母林氏曰孺人及封妻戴氏如之恩典所及显扬一门君感激无已曰光甫将何如以报上耶乃名其堂曰锡荣以示不忘谓予相好久来乞文记之萧莆田故族也出宋清节公子荆之后自君之上二世皆儒官君少举于乡初授潼川州学正教法已善作成人才修建学宫勤劳甚着知其才者遂荐知安县安为蜀中穷处高山深箐与畨夷接壤县无城郭民不时出没鬬狠抚治为难君至适寇乱焚刼之余扫瓦砾以治兼以豪猾吞并庐井空虚而赋役未免君知其力扶抑之凢寇往来要路悉立城堡为守御计已而流移渐复乃建县治及诸公廨更立社学以教子弟三载境内无警士民感化俄以内艰去任老稚相率悲号攀留既去贼仍犯境民争走诉阙下愿复得君为县不报乃数以书问讯安否葢望君服满来治也后改宁县宁俗喜争先有熊何大姓讼田至数年不决宪司始委君勘问君阅其词即得曲直召谕于庭遂皆帖服既久民益信君公平争者渐息一旦有盗五十余人突至市中欲入县刼库藏君遣人谕之即输谢而退去犯他县杀畧数家县令及典史皆被害而宁独无事君不忘僃移文行台得调官军守御建营舍百余间居之而宁终君去任晏然也去之日民泣留如安县时且各持金帛来赆悉郤去上吏部考最始有光禄之擢知君者以光禄虽京秩未足以展君治才而君处之怡然其所以自持者益严也比僚吏及庖夫数百人诣吏部言君亷慎有为宜擢用事虽不果行然君之贤名至是愈显矣名堂之意不待予文特述君平生居官者数事书以为记葢以见制词之褒乎君者非溢美而君之得乎上者非冐宠渥以夸人必将陟崇阶全晚节而无所负乎平生也
　　都御史盛公所受勑书碑隂记
　　都察院左副都御史盛公以成化癸巳自延平知府擢广西右参政又十一年癸卯至都御史命下皆有勑书重其行公既致仕而没有副本谨藏于家其弟颐与其子唐龙相与刻石立于公之墓前所以表着纶音以见公为上委任之意而其侄虞更请寛书其碑隂葢公既登进士第初授监察御史与同列论事补外徊翔郡县者十五六年政迹卓异有古循吏风及擢参政专督粮储益尽心其事于时仓廪充足边务修举实称勅防乃进布政使遂召为刑部右侍郎俄调南京未行始以都御史廵抚山东时适歳荒饿莩满道公赈济有法病者得食流移尽归六郡熙然皆有更生之望循行所至不立威严下情赴愬悉得自达于是广储偫均徭役诸事以次举行必使民得实惠期至久逺而不苟于一时朝廷方无东顾之忧而公引身去矣寛尝窃论刑官之设莫大于司寇其尤良者如书所称苏公之敬刑一歳中不过能平反寃狱数人而已况为其亚而不得专者乎公固守正不阿刑无枉抑然与赈饥民数十万口以免其死徙其功孰多虽尽瘁匪懈事不废弛然与积粟至数百万石以免民他日之死徙其事孰大必有能辨之者则朝廷所以辍公东行岂知公长于抚民而有以成其政也与不然何勅防之委任于公者重如此也且今世之人以入朝为荣一旦逺去輙怏怏不乐事多以怠甚者厉民以泄其忿公之去也方怡然自得至则勤劳益甚计虑咨访不异畴昔为郡县时彼固有出于强为以需再召者而公请老之疏其词恳切誓必得命乃已其贤于人何逺哉故因记勅书后以着公之大节若其平生之详则墓碑具焉
　　心耕记
　　吴郡陆氏隐于田间而业农者累世矣世修礼义表然为郡之望至处士宗博益振其业乡人尤赖之宗博尝自号心耕或者则以陆氏居松江陈湖之上田连阡陌上而赋税下而衣食皆取给于是宗博及其壮歳当勤生力本之不暇虽未能躬耕以食力亦必往来相视冲风日履泥涂与佣奴同其劳苦而曰心耕何耶或者又以昔许行欲滕君与民并耕而食孟子引古人劳心劳力之语以晓之宗博少尝为郡县推择长田赋有治人之责岂以其心亦若耕者之劳耶或以其说似矣而未得其意夫孟子以农为喻者尚有之揠苗助长心不忘乎集义之戒也舍己芸人心不废乎自修之训也故农夫能耕则田不荒而谷可成君子亦惟自治其心使不至于荒而已盖心茍荒则恶乗之以入故曰见恶如农夫之务去草焉芟夷蕴崇之絶其本根勿使能殖盖言恶不可长如此夫恶不长则心无私欲之累而德亦成日用之间俯仰自得岂徒其身之安其泽之流于子孙者亦将享其利于无穷于是宗博之下世数年矣三子完宜某皆善承家完更以名进士授监察御史一日告予曰先君无恙时欲得记所谓心耕久矣兹敢成其志而终惠以一言幸甚嗟夫三吴之野终歳勤动为上农者不知其几千万人也晏然处于家庭之间而矻矻然经营乎方寸之地其劳尤甚焉者此宗博之所独知而未可与不知者道也
　　古田县重建文庙记
　　自佛老之说行于天下人争信而趋之昔之大贤君子以斯道自任者极力以辟而卒不能去其教愈昌其徒愈盛偏州下邑其宫室常数十区而吾儒学校之设虽通都大郡其制特一二而美丽宏壮不能彷佛其制者常然也古田为福州属邑学有庙建自前元甲午至今二百余年矣殿宇倾圯视学宫特甚歳时师生行礼于是懔然有覆压之危乃治元年今提刑按察司副使天台杨公行县至训导张瑄知公之重文教也即以其事白他日公谒庙顾而叹曰佛老之徒特以祸福诱人有所兴作不劳而成今是庙为吾夫子神灵所止其功在生民其道在万世固师生朝夕瞻仰以尽报本之地而坏若是独不有愧于其徒乎且朝廷崇重斯道惓惓于是而不仰体德意又独非有司之责乎邑之人传公之言莫不感悟一时以金来助者得数十斤方入山伐钜木而水涸莫致俄天大雨遂抵学旁又若有神相之者于是良匠逺至卜日既得主簿孟顼偕瑄董其役乃以是年七月庚寅兴功其冬十二月甲寅功讫规制高广迥异旧观然象设未僃门庑未易而丹雘之功尚未施也教谕周眞方图谋之适知县屠容持檄初至曰此固吾为令者之事也遂次第成之且期学宫修葺当与庙称其于文教能知所重复如此初邑中乏进士之选余六十年庙成之又明年庚戌贡士罗荣遂擢廷试高等人以为竒相率有遣子弟入学之愿于是屠君以是役当记且宪副公之功当载也乃具始末来请惟闽去中州万里在禹贡荒服之外歴三代至汉其民既庻复徙之江淮间盖久而生息复盛然未知以文学为事也在唐常衮为观察使始设学校教之为文又能屈已以倡率之于时士子更相慕效而文学大兴其人遂与中州等学校之设其有益于天下如此今国家承平歳久闽中人才固已过于前代独古田视他邑为不及岂非其地僻逺无倡率如衮者之在上乎乃今得宪副公而令佐师儒又谨承于下宜邑人之尚义好文者之勃然也予与宪副公为同年进士知其治狱明慎能持宪体乃复留意于此非识治道之本者乎故书以记之
　　宜兴县重建先贤祠记
　　宜兴为县久矣人物之生相望不絶宋寳庆间县令赵与哲尝建先贤祠歳久祠废至莫知其遗址所在其可考者真文忠公所为记而已治二年武陵陈君防以进士出宰其县数举善政士民安之他日问知所谓先贤祠之已废也怅然兴叹以为己责乃即学宫东偏隙地谋重建焉士大夫皆以君之是举能慰后人景仰之意然谓吾乡先贤之盛不止故祠之所列者因相与考之史传参之志书自汉至宋得数人而视旧已多自宋至国朝又得数人而凢防寓于兹及守郡而卒葬其地者则仍其故而不敢废若晋孝侯周公唐将军卫公皆有专祠固不必与于斯也祠成托某求文记之葢昔之贤者去我已久其声音容貌邈乎不可得而接也独其道德政事气节文学见于纪载者炳炳如在顾予浅陋又不能深求其所至窃独爱其人散见于二千余年之间一旦列于一堂之上乡人骏奔歳修祀事若子孙之于祖考然者此无他世不同也其为人之贤同耳贤则他邦之人皆可祀之而况其邑之贤者乎然是贤者以道德政事气节文学自立于世惟尽其在我者其心尚不求当时之知乃求后世之祀乎而后世之祀之者又岂有所觊于诸贤哉亦惟申其景仰之意以尽其在我者焉耳且曰后有贤如斯人者将爼豆于斯一如故事所以感发乎人而起其思齐之心者又有在也宜兴在江南为奥区山秀而水清予将往游焉当拜于祠下因从其乡人子孙访诸贤之遗事而尚论之兹特记其祠之成尔













　　家蔵集巻三十六
　　钦定四库全书
　　家藏集巻三十七
　　明　吴寛　撰
　　记十首
　　朝城县重修儒学记
　　东昌有州曰濮濮有县曰朝城朝城有学建于前代至于国朝凡数百年于此为令者因其坏輙修之然不过补罅支倾以苟一时之完而已治戊申今天子即位改元之歳也隆庆刘君章以进士来知县事下车之三日入学谒先圣于庙已乃登堂以临诸生顾而叹曰学其陋矣惜吾政未信于民而遽兴是役不可然此实治道之先务不可缓者已而政之所及皆以为善凢所号召争趋赴之君知其民之可使也乃以修学事白于州于府于司皆曰宜越明年二月材用既具始建诸生肄业之舍为间三十若堂若斋若防馔之所以次而成又以羣贤从祀宜建两庑以翼文庙复为间三十六若防门若櫺星门若神厨若库亦以次而成至于殿庑之内易以塑象俨然圣贤之临于上也缭以周垣植以名木学之规制无乎不偹至癸丑之冬督工吏张本以功讫告盖是役甚大经营措置之间惟以其民不堪为虑故歴五年始克成之可谓难矣为令者之心可谓尽矣教谕盛佐训导黄贡林靳忠以令之功宜有文以记于是君之同年友吏部员外郎东阿刘君约束其学弟子张钊来请予谢无暇则其请不已乃书以遗之夫濮为卫地而朝城实其境内孔子至于是邦尝有辙迹焉其人既庻而富幸辱教之之语然欲教之未有外于学校之设者故曰设为庠序学校以教之皆所以明人伦也人伦明于上小民亲于下民既亲矣则风俗自厚法令必行而刑罸可省为令者且无事矣治道先务诚在于此虽然学校士之肆也其毁誉所在而上之得失见焉子产不毁乡校卒为贤大夫而有遗爱之称然则今日令之所以经营相度以尽其心者岂徒资以教民亦惟察其言谨其身平其政以终惠乎百里之内其亦有意于此乎
　　嘉兴府儒学明伦堂重建记
　　天下皆有学学必有堂堂必以明伦名孟子曰夏曰校商曰序周曰庠学则三代共之皆所以明人伦也其义实本于此然自三代以前舜命契为司徒教人之道已不外此则三代之所以明乎此者亦因乎旧而已而非创为之也顾其时风俗既厚人心不亡为君师者犹有近于禽兽之忧世道既降其立法为教又当何如此学之名堂所以不能忘乎此也然古人之明人伦未尝为此名也惟能尽其实而教化自行后世之明人伦未必有其实也惟其为此名而教化有不行焉孟子不又曰人伦明于上小民亲于下存古之名行古之实还风俗之厚复人心之正奉朝廷之美意施郡县之善教此固今日为守令者之事而亦安能舍学校而他图哉盖学校者行礼讲业固明人伦之地乃师生之所聚而士庻人观法之所在其可以不加意视与他公署等哉嘉兴在浙江为大府凡公署之设无所不偹况于学乎况于师生之所聚如明伦堂之尤不可缺者乎其学始建于唐拓于宋元而修葺于国朝者见于纪载已详堂故在文庙后正统间知府黄侯懋始得隙地迁于学之东北其制宏敞人皆美之后五十年为治癸丑学不戒于火堂若后室一旦尽燬时同知林君茂坚适署府事方图重建已而知府佟侯珍至谂知其故曰财出于公力出于下吾为天子初守兹土岂不知所惜哉使是堂而改作也是可已也惟不可已此吾所以不能已也且僚佐尝有意于此其责不在于我而终诿之乎乃抡材鸠工属吏董役明年堂成已而其后室亦以次成矣视旧高逾数尺其制爽垲人益美之落成之日卿大夫致仕而家居者自兵部尚书项公而下毕集堂上颂侯之功他日教授萧子鹏等则来吴中请文记其事予辞之然侯自吏部属出佐苏州予固知其人及为守去苏甚迩又闻人称其美政不置则于是举安能吝一言而不与之哉于是后数月训导范祐及诸生姚玉軰相继来促乃卒书之是举也经始于甲寅之春讫工于乙卯之秋凡用木石瓦甓之类其数载于籍可考也
　　亷石记
　　石之产于吴者竒形怪状不可尽述良工采之好事者赏之君子则藐之于此有石焉顽然数尺重而不竒蠢而不怪尽山中皆是物也良工弃之好事者藐之君子则赏之岂徒赏之又从而贵之敬之视其物殆与鲁璜秦璧等非物也人也盖当汉末吴郡陆公绩仕于孙氏为郁林太守相传泛海归吴舟轻恐覆取巨石为装盖其亷如此公家娄门之内临顿里之北石留民家至今犹存而埋没土中仅露其背过者犹能指而称之曰此汉陆公鬰林石也然未有表识之者今监察御史胙城樊君祉廵按吴中闻而美之谓知府史侯简曰先哲遗物固宜表识且有可以风厉乎人者在顾其石僻在东城非官吏朝夕属目之所其为埋没等耳吾将有以置而立之侯以为然于是吴县知县邝璠长洲县丞王纶相与督役夫曵置察院之侧作亭覆之而樊君为名之曰亷石石始僻而通久湮而显观者閧然足迹不絶皆曰古之才御史必以扬清为事樊君此举虽去之千四百年之人犹且扬之况其近者乎且御史之职在乎举贤举贤者可以激劝乎一时石之不朽虽至于千万年可也其有功于风纪甚大且久惟昔南中有贪泉焉饮之者见寳货以两手攫而怀之物之能移人心如此今之亷石正与此戾自兹以往凡过而视之者其亷士固欣然摩挲爱玩以益励其操若夫贪者将俛首赧顔趍而过之有不动心而改行者尚得为人类也乎石之立为治丙辰四月越月而亭成樊君既题其楣曰汉鬰林太守陆公亷石复别琢石请予为记予美其事故诺而助成之
　　浒墅重造普思桥记
　　浒墅在苏州西北境上其民际水而居农贾杂处为吴中一大镇自景泰间朝廷置分司于此舟楫益集居民益繁贸易往来以限于官河皆称不便成化初虽尝作桥以免济渡而南北辽絶人迹折旋犹以为不便也居民相传故有桥在周孝侯庙傍访求之果得石刻题曰普思桥视其时宋庆元三年也乃图重造而不敢专以户部主事藁城刘君焕方奉命分司于此敏而有为始合言以请君曰是民功也吾何敢沮且从而奨励之他日工部主事贵溪姚君文灏行水至闻其事亦从而劝相之然民亦未敢专也则言于知府史侯侯曰宜又言于廵抚都御史朱公公亦曰宜于是里父老沈浩等更相告言出财以助凡得白金若干两择治九年某月兴工是年某月工毕刘君喜其事之果成也曰是桥财费甚钜劳力甚多其利益甚广不可使后之人无所考也介乡贡进士浦君应祥来请文以记夫事之成未有不由于人和者周之作洛四方民大和防桥梁之役虽非是之比然民不欲为则上之人虽驱而使之不能成也至于民既欲为上之人或咈之而不从则其事亦岂能成哉惟夫民欲为之人能从之故虽财费钜而劳力多不待逾歳而穹然坚厚不易为之役遂以告完虽然人则和矣亦惟得其时耳盖吴自古为泽国数被水患今歳则大熟粒米狼戾民既有秋成之利视义所在慨然施予亦不之吝此所以易成也欤桥之脩一十二丈其广二丈三尺崇如广而减二尺董其役者曰倪某凡出财者其姓名悉刻于碑隂云
　　常州府新修谯楼记
　　江浙之间多名郡若常州其一也据城之中伟然而壮者为郡治直郡治之南巍然而高者为谯楼楼之建既久而燬宣德末重建于郡守桂林莫侯歴六十年于此风雨震凌朽烂剥落前人之功日就废坏今郡守泰和曾侯以刑部郎中治狱有声朝廷推择而来亷明有为庻事毕举有言谯楼当修者侯曰天子念江南凋敝俾出守养民今惠政未洽而遽使之非所谓未信而厉已者乎民闻之曰侯之爱我甚矣自侯之来歳则大熟侯不厚敛而有余粟吾軰吝以自私使不出升斗以助盛举是不知义也倡而继之如出一口相与具材用召匠役将卜日兴事而侯亦未之许也于是同知方君岳等赞之曰此民之情也咈之不可乃从之未几朽烂者坚剥落者完甎石并用丹雘错施郡中美观于是为最工讫侯以暇日与僚佐賔客登而落之方君等以宜有记也具书来道侯之爱乎民与民之所以感乎上者其意甚僃予固知侯者乃不辞而书之盖古之人固勤于政然居高明逺眺望所以游目骋怀者不之废也故后世谯楼亦古台榭之制耳况更鼔刻漏以警乎民者在是岂特为郡中美观而已常州自昔为守义之邦上之人于工役之所当兴者犹重劳乎民民感其意卒成其所当兴者岂非使民也义而民易使也欤记之固宜工始于治九年某月某日讫于是年某月某日
　　鎭江府重修儒学记
　　鎭江为府距江濒海地险且固自国初用武多所资给当时恩诏下颁惓惓焉优防之故其府赋税薄而田里不困百余年来朝廷以江南要地自牧守以至参佐莫不慎择其人敦厚之政既洽于下故其民衣食足而俗不奢夫不困则其中自乐不奢则其外无慕于是士皆可教长材美质之人诵诗读书以儒为业而游乎学校者蔚然可视及其出而与四方之士较艺乎塲屋之间往往有首冠乎科第者此非其明騐乎居上者以其人果不负乎教也益惟以学校而加之意盖府之有学自宋歴元在府治之南国朝景泰间知府张侯嵓以其势卑隘始东迁之至今五十年矣而頽坏已甚未有能修之者今知府郑侯杰自大理寺丞来又得前兵部主事高君鉴等为参佐好文重士始相协谋以修学事移于廵抚都御史四明朱公公曰吾奉天子命以养民财力固所当惜然以学校槩视之是不知务者即报使举行侯又以董其事者当择也得承事郎曹贵委之贵勤敏而公财不妄费工成规制宏美观者称叹于是教授董宗道具修学始末使诸生达冕萧杲来请文刻石盖学校之设古制也自三代以至今日上下数千年其间虽有失道之主未有能废者以圣贤之道不可废而道明于此也然以明于此者非明于学校之地明于游学校之人则其人之寄亦重矣哉孟子曰君子不下帯而道存焉故庙而祀之洋洋乎如在其上与在其左右者非夫人也圣贤也圣贤者道之所在也诵其言求其道用于乡使习俗丕变于一时用于世使德业大行于百世然后称乎游于此者此固朝廷崇儒之美意而有司之所奉行而不敢废者也彼科第云者特假之以致吾身之阶耳果足以为士子望哉故因记学之成而及之学之制自堂斋以下为间百五十庙自殿庑以下为间四十八周垣为堵四百十经始于治乙卯八月明年九月而功讫云
　　南禅集云寺重建大雄殿记
　　吴有佛寺曰南禅集云者国初所赐额也寺之始建不可考自唐宋以来多名僧居之入皇明又有若宝昙和尚者高皇帝知其名召赴阙下俾往蜀之峨嵋化行其地久之而还因奏先所居吴门集云傍有妙隐大云二寺乞合而一之为是上从之始赐今额实洪武二十四年也事见左善世道所制宝昙塔铭乃成化十二年十月十三日寺烬于火主僧德本以为已事欲重建之而力未能也于是徧扣富室求施积材蓄料盖越十寒暑爰以二十二年五月十一日兴功始克建所谓大雄殿者像设既完供养益盛乃复建方丈以为宴息之所观者称叹以本公之劳其心力疲其精神不负乎其教有可嘉者然其意犹以寺之规制未僃欲悉建之而力亦未能也特求予记其功之成者至于数四而不已惟兹寺在城之南有山林幽絶之胜自昔贤士大夫尝辱爱之盖唐开成初寺僧法惠满等作千佛堂经藏刺史白乐天既为之记又尝以文集七帙寘于寺中非以寺之有人而有所托乎及宋苏子美谪湖州长史流寓吴中作沧浪池以乐今寺后积水犹汪汪然子美尝遗洛中故人书云吴多佛寺可游兹寺非其首欤夫前贤之遗事其可考如此予独爱一言而不为本公复哉本公字一源俗出阳湖马氏而受业于半塘寿圣寺曰显祖庭为徒今年老退归旧隐而惓惓于兹寺如此眞所谓不负其教者乎
　　吴县修学记
　　苏多属县惟吴之建最古县皆有学惟吴学之迁为近盖学初偪于西城甚陋宣德甲寅周文襄公廵抚吴中与知府况侯始迁于今升平桥东可谓美矣然人复以为有可改作者门偏而不直尔前令仍旧皆未暇及防监察御史海阳吴君一贯廵按至诸生言之君以为宜于是任邱邝君璠以进士来为县政令既行歳适大熟曰此费不甚固无难者未几规制端整径亦不迂而学益美矣君又以校官宅舍塡塞门内而藏书阁后有菜圃复筑而迁之学前旧有隙地独缺其西南又购民居以广之至于跨池以作梁临衢以作表凡所倾坏无不修治治丁已春功既讫教谕李某训导某某率诸生来言曰愿有记也自予家居二年见邝君为政精敏若修学特其一事耳然人又以改作为劳民而以仍旧为省事者盖出于鲁人为长府之説也夫长府之制释者以为藏货财之所当时改作或病其卑隘而欲新之未可知者若然则以利为意而刻剥攘夺之患必不能免此闵子所以止之而孔子所以是之也如学校之设聚人才于斯明人伦于斯惟患居上者不之务耳盖鼔舞振作使游息之士感动其心自有不能已于学者此正教养之机也吴君克持宪体固不妄举事者否则邝君亦肯为哉故记之以示后人
　　瑞贤亭记
　　世所谓瑞者或昭于天或发于地往往有竒騐于人载于传记其事甚异然特一见而已至于屡见而屡验人争信之不以为异而以为常则其事益不可致诘矣宋韩魏公登进士第唱名至太史奏五色云见人以为公瑞吾尝疑其事之适然惟魏公其人足以当之故其事传耳然亦所谓一见而已者吉邑有水曰潇泷自永丰欧乡以下诸水皆合于此束以两山奔流喷激乱石间声如迅雷其上有渊深不可测灵物潜焉其西崕有巨石二矻起数丈俯瞰深碧状若人负而立者父老以为每夏秋之交石上采色烂然如虹如霞照映水靣则乡士必有掇高科者郡志载之盖其验久矣宋天圣间独不验众方疑怪既而欧阳文忠公流寓随州连魁三试则公固乡士也歴元至皇朝屡见之正统壬戌若刘文介公俨天顺甲申若彭侍讲教并以状元及第此其尤验者也其异如此初石名不雅或易以瑞贤仍作亭其傍名瑞贤亭而里人王全璧者实董役事功毕亦乆矣又考自宋以来百里之内由科第而出者得若干人悉刻其名氏以着其验于是彭公既没其兄之子杰桓同登甲科皆验于此他日来道其从父畴昔之意求记于予予为公门下士恐辱公命乆未敢复也盖石之为物天下多有之而世之掇高科者亦多于天下其瑞不验于彼而独验于此其亦有说乎抑科第未足以当其瑞乎试以欧阳公言之气节振乎頽风文章变乎陋习天下后世仰其人品以为不可及其瑞果系于科第乎若刘彭二公先后特起平生气节文章亦欲希乎文忠者其瑞又系于科第乎盖其事甚异非贤者不足以当之彼以科第云者亦浅之乎知石矣易以今名于是为称此乡之士或以予言为然其亦相与以先正为法则瑞当见之敢刻石以俟
　　韩氏立后记
　　人之初本乎一祖而已其后子孙益繁族属始分分则有续有絶其势必然于是君子制为人后之礼而絶者续矣后世宗法废而不传人各宗其近者至于近者絶焉则奉祀无主承家无统而其法益废为其族人者能无惧乎吴中韩氏自宋魏国忠献王以来自汴徙杭有为马歩军副总管性卿者又自杭徙苏而居城中乐桥之南性卿生转运使某三传为复阳复阳生奕字公望诒字公达公望生存字伯承伯承生充字克美克美生永祺永祺生宗祀宗祀年十八而卒不幸无子而韩氏之宗子遂絶至于故居荡然过者伤之于是公达之孙襄字克賛者以为惧曰韩氏宗子其遂已乎今吾且老不及此图之他日何以见祖先于地下盖克賛有子金金有子宗福宗福有二子其仲曰熹序其昭穆实宜为宗祀后乃治丁巳某月卜得吉日克赞率族人告于祠堂而立焉既又恐后人之不知也以书来请记其事于石以示惟韩氏出故相家自入国朝公望以隐节文学高于一时而公达与其从兄公茂并以医术显于永乐间被宠眷甚渥而韩氏之名益着按其家乘公望初无子复阳以公达始生命育以为后而名曰诒公达既仕一日太宗文皇帝问知命名之故以昭穆之紊也即命改之赐字公达俾以字行公望闻之喜曰昔先人恐无以为后者特权一时之宜耳今既蒙恩改正此韩氏之幸也其事葢百年于此而公望之后不意竟絶克赞于此汲汲图之以合先世之志是岂偶然之故哉礼曰亲亲故尊祖尊祖故敬宗敬宗故收族君子谓克赞此举其知礼者乎其知本而孝者乎诗曰以嗣以续续古之人熹也长而好学以无忝其家世也哉
　　瞻竹堂记
　　吴中高氏世家饮马桥之北物货车马纷然于门固防居也其先廷用府君性爱竹尝植竹于庭翛然有园林之气葢尝扁其轩曰可竹故贺感楼先生为记之府君既下世而竹固在其仲子防字德良者以为先人所好也歳时壅灌爱防甚至意不自已乃作瞻竹堂以寓孝思介感楼之子其厚谒予请记诗人之言曰惟桑与梓必恭敬止以桑梓为父母所植故恭敬之而不敢慢也然草木之生其类甚多人子必于桑梓而恭敬者以桑可以饲蚕梓可以成器而父母种植之美也故唐李德裕平泉庄记曰坏吾一草一木者非佳子孙葢德裕所植皆珍竒之产特以资玩好者世故不之取也今夫竹有君子之德白太傅故有似贤之称人之贵之乆矣前人植之意葢在此则德良所以瞻对之者固出于孝思亦欲资其德以为乡里之贤人耳诗又不曰瞻彼淇澳箓竹猗猗有斐君子如切如磋如琢如磨敢为德良赋之






　　家蔵集巻三十七
　　钦定四库全书
　　家藏集巻三十八
　　明　呉寛　撰
　　记一十六首
　　敕祀鹤山先生魏文靖公记
　　治十一年四月苏州府长洲县民魏芳奏宋魏了翁登庆元五年进士累官至资政殿大学士参知政事赠太师秦国公諡文靖公尝讲学于临邛白鹤山下及谪居靖州建鹤山书院以居学者后在政府理宗亲书书院扁仍赐居第于苏州以疾命就医郡中及卒遂葬城西髙景山下后以居第为书院而坟墓至今有碑在焉惟公立朝大节及讲明道学之功当时与真文忠公相上下故人以真魏竝称国朝既以文忠公从祀孔子庙庭而范文正公苏人也亦有文正书院又以公有功于宋亦命守臣即书院岁时致祭顾独遗公徒使书院岿然神位虚设实为缺典兹幸遭际圣明崇儒重道屡降明诏表章先贤修举废坠如念公之功特赐秩之祀典岂惟为魏氏之荣而已所以慰呉中士大夫之望者在是盖芳之自陈如此事下礼部议以公平生具载史传考论其功于法得祀宜命守臣春秋举行如范文正公故事覆奏从之芳感激乃谒予告曰圣朝盛典一旦光贲于斯文至矣幸载之文词以示后世寛不能而其意益恳盖公居第实在苏城之南元至顺初公之孙起欲以其地防为书院言于侍臣以达于上命以旧扁揭于堂楣复敕学士虞公为之记公之功至是始显观记之所云一时尊崇之意虽若甚盛亦不过令其子孙世奉祀事而已岂若今日由于礼官之所议出于君上之所从陈其牲醴奉其币帛内出祝词俾有司奠读如仪有国朝之盛者哉公之功至是益显岂前代之可拟哉抑公之仕宋当冦乱扰攘蹙于偏安之地忠言沮塞尼于权奸之人其事业既不得大行于时独其讲学之迹见于所着如九经要义周易集说等书有不可冺者故虽百世之下学者犹有頼焉则夫论其功者祀之于一郡果足以报之乎盖国初王忠文公子充尝着从祀孔子庙庭议其谓歴代儒先有功于圣道者至宋有周元公而程氏兄弟承之迨朱子集其大成中更学禁独真魏二公不背其学力为已任其所著述皆黜异端崇正理质诸圣人而不谬足以缵朱子之绪以为当列于从祀其言合于公道君子取之乆之诏文忠公从祀既如其议然则公固不得而遗之也夫报功之典夫人当言之非一人所能私者则寛之记此亦岂以私于公哉君子其必有以取之
　　朱孝子旌门记
　　言天下户口莫庶于苏郡者夫十室之邑必有忠信而况于郡之大者乎今朝廷颁恩诏輙令有司具节孝者来上然自建国以来凡百余年苏郡节妇岁有之何孝子之寥寥耶岂其行为难人莫能举耶其见于公牍者洪武初有张孝子一人可谓少矣至成化间始又得朱孝子一人乃乙未岁旌门之典既下士大夫为文辞以表扬之者不一而足于是朱孝子之名播在人口予因疑郡中孝子固多彼穷居僻处者特无为表扬之耳如张孝子非托之公牍其名亦已亡矣此可见文词之有用也朱孝子为人与其名字里居见山西参政祝公传已详其年今将八十康健不衰比岁又以恩诏锡仕服荣身当其父没尝庐墓上予既为作听乌轩记今其子存理以旌门铭颂赋数十篇持至都下见示又欲得予一言记之葢知文词之有用惟恐其父之名不传亦其孝也
　　緑野书院记
　　关中有大儒曰横渠张先生当宋之盛以道鸣于时君子以其德尊与孟子比夫自尧舜至于孔子率五百岁而道一传孔子没而道无所属此孟子之自叙而其自任之意亦可见也至昌黎韩氏以轲之死不得其传则直归之孟子矣然至其时已千岁所谓以其数则过矣者而秦汉以下儒者亦多而曰不得其传则孟子岂易比哉自唐至于宋又五百岁始得濂溪周子河南程子先生实竝时而出而君子独以先生比之孟子虽程子亦推称之则其人品之髙岂非振古豪杰之士哉故当是时西方学者争师宗之人至于今过其地仰其人肃然起敬不能自已武功为西安属县城南有緑野亭先生之遗迹也葢先生少时学尚未醇及至洛中见程子论易自以为弗及乃遂西还以与学者讲究后既出仕于朝他日适外治狱而还即移疾屏居南山下以事著述葢史之所纪大畧如此緑野之迹岂其西还与屏居之时乎陜西提刑按察司副使杨君应宁由近臣出领学政公勤善敎士子经指授者輙取科第君曰此非所以敎学者也尝行县顾瞻山水明丽可爱所谓緑野亭者岁乆既毁而遗迹犹存先贤风防宛然如见始谋即其地搆屋以祠先生别为屋俾士子讲习其中庶几仰止景行之意诸生闻之相与感激言于廵按御史乃下其事于君君以县令宋学通尝复古废祠亦急于风敎者复以其事委之学通方经度材用而邦人士咸乐相助数月而功毕名之曰緑野书院择士子充其中而以县学训导赵文杰为之师俾日讲性理之学凡县学诸生则三日一至聴讲其防约大率与白鹿睢阳类未几若西安鳯翔诸生闻风就学者踵至君时坐堂上躬督劝之沨沨乎道学之流行也君既喜其志之成间以书请记夫养士于学校取士于科第此固朝廷今日之法然学校之所讲习者皆经传之精微欲用其人特以科第取之耳为士者昧其意以圣贤之言止用以资为利禄之计而不知道与法之不相背也今幸贤宪臣有见于此革其故习特为此举以作兴之学政之大无逾于此其用心可谓至矣使今之领学政者皆如君之用心风敎其丕变也乎虽然圣贤之言学者无弗当讲者而横渠先生尤吾今日臯比之师也其书则正防西铭具在因其言求其心反之于躬见之于事而又谨其节文循其以礼为敎之防防于流俗为世醇儒此固贤宪臣所望于士子者也于是取科第出为世用以行其所学贤宪臣之意亦岂为士子禁哉书院建于治某年某月工毕于某年某月明年十月癸未记
　　阳山大石岩云泉庵记
　　呉虽号泽国其西有山亦连延不絶阳山在稍北视诸山雄伟特甚其隂石巉然起如人负竒骨而伛者当嵚崟硊间有僧居在焉号云泉庵成化间予与太仆少卿李贞伯呉兴张子静松陵史明古往游自浒墅北转入小溪舍舟从平田行仰见石势欲堕举足甚恐入门竹树幽茂薜荔满墙僧縁崖架木有小屋在石下益竒客喜而就宿聨为长句明日太仆大书屋壁复题名石上而去后二十年予再还呉中则太仆以下相继而逝自叹不能独游而徒得沈啓南所作巨图时取而玩之耳一日有僧来谒问其名曰智韬则庵之主人也曰山居辱公题咏后游者接踵而至大石之名防着于时此皆诗人和篇也予既为书其末智韬复请曰庵未有为记者更乞书之葢山之有庵相传为宋珍防禅师所创其扁则银青光禄大夫齐国公德刚所题然莫能考其为何人也石之大且竒者散列不一当时与客议此可亭此可堂且轩者尚多今岁乆其地如梦中事不能了了况予且老未知他日归休再能游否所幸主僧有开拓志来游者或能成之当再为书之刻崖石上
　　冬日赏菊图记
　　治二年十月二十八日翰林诸公防予园居为赏菊之集既各有诗寛以为宜又有图寘其首乃请乡人杜谨写之葢据案停笔而搆思者今南京国子祭酒致仕方石谢鸣治也竝方石坐濡笔伸纸欲作字者太子少保礼部尚书兼文渊阁大学士西涯李賔之也持杯而旁坐者南京都察院左佥都御史成斋陈玉汝也举茗椀而回顾者掌国子祭酒事礼部右侍郎泉山林亨大也背立而观飞鹤者太常寺少卿兼翰林院侍读学士石城李世贤也循除而采菊者故詹事府詹事兼翰林院侍读学士冶斋陆廉伯也后至而褫衣者今詹事府少詹事兼翰林院侍读学士守溪王济之也坐泉山之次呼童子进馔者为寛而小儿奭捧巻而进亦预焉大率写其意不求甚似至于衣冠古雅亦不必侣今人而况艸木之产乎夫古今人雅集多有图传于世以寛所见如宋王晋卿之西园元顾仲瑛之桃源国朝杨文敏公之杏园皆模写一时人物各极其思而又必有记之者后世得以按而识之寛故述其人于图后付奭藏之览者庶识其为某某也后十年己未四月二十四日
　　鳯阳府重修儒学记
　　鳯阳古称濠梁为我太祖髙皇帝龙兴之地也山川雄秀王气郁然望而知为帝王之宅一时谋勇之臣从髙皇帝而兴者皆在百里之内征伐四出日事武功仰惟圣心惓惓戎马间独以诗书为事故当洪武建元之三年既以其地为中都即立中都国子监敎育人才以修文敎为乆安长治之计七年改中都为鳯阳府始以监为学而其制始定当是时天下学舎多遭兵革而废诏有司兴修如故而鳯阳有学自洪武至今上改元治又厯一纪葢百三十年于此中间为守者如章侯锐而上视其頽坏亦尝修治然不若今孟侯此举之大也侯名俊陜右人始以才御史出知苏州刚明廉慎称为贤守及以家艰去改守于此宿弊尽除废事毕举则益优于治而力且有余也初至顾其学复就頽坏且规制多阙曰吾其复遗劳于后人也乎然犹不敢自专乃移于提学御史方君及廵抚大臣而下皆获报可始为此举逾年而功毕僚佐称羡师生安适以及郡之人士来观者相与叹曰兹学之修起頽为壮易壊为美补阙为完民不知劳财不知费何侯之才之长而功之美也侯闻之曰此公役也固吾为守之责也吾惟以不能其责是惧而何才何功之有虽然吾岂避其名而使后人无所考哉适医学正科顾镛以公事上京俾持书请记夫自古莫不有学而国朝有学自鳯阳始论者以鳯阳拟汉祖之丰沛夫汉祖过鲁以一大牢祀孔子书之史册以为美谈及归故乡宴父老不过使童子歌三侯之章而己其于建学之事固无暇者惟昔武王伐殷之后即偃武修文而以立五敎为首于是建学讲礼天下化而服之故其诗曰镐京辟雍自西自东自南自北无思不服此之谓也其后成康继世而文益盛孔子曰周监于二代郁郁乎文哉吾从周葢周之文实自武王唘之然则鳯阳有学镐京辟雍可谓异世而同贯者欤今世论以武功辅成帝业一时受爵土之封者莫盛于此及乎学舍肇建文敎大行天下向风以収无思不服之效亦莫先于此所谓文武渊薮非此孰当之贤有司之意惟知其然故辍簿书刑狱之劳而行诗书爼豆之事所以仰体圣心以为此举凡来游于此者所当知而不负者也乃疏其功役于后学之修自文庙大成殿始次两庑庑之南北各増建三十间又南修防门门之外为泮池池之上为石梁又南建櫺星门殿之北修明伦堂东西四斋相向其南又各増建六间堂之北修尊经阁东为神厨西为神库各三间其西为馔堂为厨东为仓亦各三间至于诸生肄业之舎防讲之堂习射之所以及校官之宅无所不备此其功之大者余不能悉书也功始于治丁已三月毕于戊午九月已未五月记
　　青州府重修儒学记
　　青在禹贡九州之一其地介海岱之间葢今济南登莱皆其境也后世建置不常至国朝其制始定而州县所凡十有四信为东方大郡比岁天子命建藩国于兹繇役大兴供亿莫计而守适缺人吏部推择胜其任者得昌黎杜侯源侯出世家早登甲科为大理属初出治莱有声葢于东方土俗稔知之故其治青裕如也然当多事之余财力既竭民将不堪使他守居此仅治簿书而已而侯能躬节俭率众方兴学校如平时曰此吾为守者先务也使缓之不有愧于古之良吏乎其僚佐若同知邹儒通判张坛员鼐推官陈天祥皆以为然而力赞之遂择以治已未某日兴功学建于国朝洪武初屡敝屡修前守之功因旧为多至侯始大其役凡堂殿皆易以巨木坚甓丹碧焕然与旧殊观下至庖库之类使亦完美初诸生肄业悉散处于外至是即学之隙地建屋四十间间四为聨使之聚居以便讲学及将建双表于门外求其材特有石柱一岁乆卧道旁一日发地俄得其一适称郡人相传以为异事功完敎授杨和等合诸生孟霁以下感侯之徳有足书者以使来请夫有郡寄者虽切于民事终不能免工役之举然有可已者有不可已者鲁人为长府闵子骞曰仍旧贯如之何何必改作此可已者也孟子曰嵗十一月徒杠成十二月舆梁成民未病渉也此不可已者也然于不可已之中又有所当急者又孟子所谓设为庠序学校以教之是也葢民病渉无甚害者茍不敎则近于禽兽而礼义不兴莫知所以尊君亲上之理将至于不可治其害甚矣侯惟知此故当鞅掌无暇之际而首事乎此凡以为教民计耳不然劳其心复劳其民伤其财侯岂为是哉青古齐地尝辱曹参以治治道贵清静之言犹在也自是侯髙居一堂东望葢公如将见之当避席以舎侯用公之言民从侯之敎青之治行当为天下最也
　　沙湖隄记
　　周礼职方氏东南曰扬州其泽薮曰具区浸曰五湖今苏郡在古扬州境内而具区即太湖也又在今呉县境内独所谓五湖者莫考其迹然水所潴輙数十顷以湖名者不知有几岂即周礼之五湖耶或曰太湖中分为五故名夫既曰具区不应复言五湖是必不然凡田之竝湖者既借灌溉之利而风波冲激田塍輙壊则有浸淫之苦至于舟楫往来固擅乗载之利然而风波猝兴港渚无避亦有覆溺之忧葢利害之相倚伏如此湖之在偏隅者不必论若距郡城东二十里曰沙湖凡太仓昆山嘉定崇明之人之所必经者其广袤各数十里横絶道上其北多腴田其中多舟楫人以为患者尤甚旁有盗薮以行刼为业客舟为风波所阻集于岸下多不能免人益患之昔人欲筑隄以捍水者乆矣皆以土石所施无所附丽其功难成遂置之乃治丙辰工部主事姚君文灏奉敕来督水利始白于廵抚右副都御史朱公谓隄可筑公往视之亦曰可筑且曰是宜用巻埽法葢吾治河决时所已试者也谋既恊姚君乃专任其事先时君从工部侍郎徐公浚常熟江口获苇利之占于民者以为公用及是遂頼以济一时夫卒尽力材用毕具功垂成而君移疾去矣今郎中傅君潮来代周行田野水利大兴他日行至沙湖叹曰是隄之功其可已乎至是廵抚为左副都御史彭公复劝相之而隄竟以完告其濶为丈三长为丈三百六十隐然如城坚壮可乆而水势汪汪安流成渠人皆称便惟古土功之兴春秋谨之大抵因民之所利而利之则易为功违之则难然又有难易焉者孟子曰为髙必因丘陵为下必因川泽葢言因其势者则易也故世之捍水者未有不因于土之势然非知乎水之性亦终于坏而已今夫沙湖为隄既无所因可谓难矣顾其水湍悍特杀而抑之其漩洄演漾固无所滞此其所以竟成也彼梁作淮堰成而即坏惟障而塞之不知其性尔水利之不行已乆行则有利焉然能去其患则利在其中如是隄然葢耕者无浸淫之苦则安于田畆行者无覆溺之忧则乐于道路贾者无掠夺之恐则保其货财利何博于此是役也前守为史侯简今为曹侯鳯皆经画其事者若通判陈玮知县刘珂邝璠县丞窦主簿喻秉则劳绩竝着皆可书者于是傅君使来请文刻石予郡人也喜水患之能去且知君之才操与姚君竝美无忝于上命也遂为之记后之人尚谨视之以无隳其功云
　　苏州府新立义冢记
　　上世之人亲死有举而委之于壑者葬埋之制未有也中古始有之葬于中野厚衣之以薪不封不树其制犹未备也后世作为棺椁其制始备而焚尸之说亦起夫上世荒逺人穴居野处茹毛饮血故亲死不葬可谓薄其亲矣然卒无所谓焚尸者人情之所不忍也其所以不葬者养生送死庶事艸略其道皆然后世宫室饮食皆极其厚则葬埋之制亦厚而卒有焚其尸者岂人情独有所忍哉葢西域之法谓之茶毘自佛入中国中国之人习见其事不以为怪而从之愚者惑其言之妄贫者乐其法之省不忍之心顽然与木石相类噫何恶俗之不可变也在国朝洪武三年下诏禁之令天下皆立义塜其后又诏立漏泽园至特载之律令犯者其法甚重圣政推仁可谓泽及枯骨矣苏为郡自国初兵荒之后户口见于版册者其数已甲于天下承平以来生齿益繁殆倍其数死者卜吉安厝固遵礼制至于小民焚尸日亦不絶造饰其语谓之火葬或拾其骨于煨烬之余而埋之甚者直投之水而已愚而贫者固不足论其有知识而力足以葬者亦从而效之噫何俗之恶乆而不能变也治十年新蔡曹侯以监察御史出知苏州正身率下令行禁止甫及三年俗则大变独视其民不以礼葬痛切于已曰此徒禁之而无以处之不可也慨然有义塜之举他日移于廵抚都御史彭公廵按御史王君皆曰盛举也报使行之侯始与僚属择地之髙亢者营之城有六门各立一塜其广皆百畆有竒周植木为限而大书门楣以表识之令初下民感于义或出地以献其购于民者则劝富家及益以官钱平酬其直若地之赋税则岁以余粮代补其余事悉有区处塜成侯复下令各里有愿立者亦从其便始侯为此询谋于众皆曰此固盛举也柰地有限而人无穷何虽侯亦疑之既曰古之有仁心者必有仁政使已之何以守兹土以居民上亦惟尽吾心行吾政终吾任而已吾何暇计且后之继吾者独无吾心吾政乎当复有以处之夫礼縁人情谓人情之可縁者焚尸可以言人情乎虽然民不可以家谕也非载之文词不可防僚友倪林二同知以公事上京师托以为请予闻叹曰此前人所不能行者何意行之于今日哉子产曰为善者不改其度故能有济也侯之为善恐无以助敢不书乎乃悉侯之意以谕其民曰尔有父母有人损其一指尔怒乎尔有妻子有人残其一目尔怒乎尔必怒而讼于官以报其雠今尔父母妻子之死不以土掩覆之乃亲置烈火中使其肢体糜烂肠胃断裂非特毁其一指一目而已旁观者犹蹙额泚颡不忍尔固人也非木石也何独忍乎今尔幸遇贤守为尔治葬地尔有防其安厝于是及尔有力能自择地则迁于外不禁使死者得保其骸骨生者得识其坟墓为尔之虑逺矣其功大矣尔民其知之无惑自是敢复有违其制者朝廷法律具在将加尔身无悔凡义塜在某都某圩与顷畆之数及好义之士出地若财者姓名具刻之碑隂
　　胶州重建儒学大成殿记
　　天下有府若州县即有学皆以为风化设也夫县之置甚广而附于府者学亦不废况州不附于府亦无县以附其学有必设者凡学皆有庙以祀孔子及配享从祀诸贤当庙学初建工必完物必坚固美好而不敝久之完者缺坚者坏甚则倾頽而敝矣夫一器之用必求其新庙学岂特一器而已其栋宇垣墙与夫阶庭之类风雨之所侵凌霜雪之所摧压人迹之所践踏虫防之所藏匿有不敝者乎人见其敝必指为守令事曰曷不葺而新之为守令者有狱讼之剖决粮饷之征输徭役之调发畜产之孳牧其事盈乎前固无暇以及虽然此固政事也于风化有所系乎茍其人泛然不以为意此世所谓俗吏而不知急先务者则守令固难得其人也幸而得其人矣视庙学如其家有必葺之意然而旱涝之相仍螟螣之或作盗贼之窃发饥馑之荐臻岁有不虞实无暇而为之则为守令者又难得其时而非其人之罪也胶属莱州有学创于金承安间増修于元至元末重修于国朝洪武初至今百三十年可谓久矣其庙制不徒敝更卑陋不足观凡春秋奠献至不能容足治丁已州守曹君暠以名进士为抚州推官多着政绩擢守于兹始至入学谒庙覩其制不称慨然叹曰前守不必论今其责在我矣他日即审地势计财用将有所改作适岁不登饿莩流移赈防不暇明年戊午民稍康又明年已未岁益熟君曰吾事济矣乃与同知梁山等议皆曰善又白于知府李侯侯亦曰善君首捐已俸为倡众相劝以助始购诸隣地广袤数丈以大其规顾财物所出即境内牢艾二山伐木斵石辇载竝至更市巨木于江淮间以充梁栋之用召精工择良日而役兴焉殿旧为三间乃左右増置为五间凡门庑斋厨亦増于旧合五十余间深广爽洁巍然改观至于祭器咸备陶冶必精以及广庭徧植嘉树辛酉八月工告完初君兴是役屡徃临视经营指画劳心为多落成之日释奠以告牲醴毕陈周旋有地僚吏咸集士庶聚观师生欣欣莫不颂州守之功曰此盛事也寥寥之余获见此举宜有纪述以示后来于是学政朱斌具述其事来请予于君为乡人越自早岁重君之贤兹其为政又知所先务如此可无一言以相其役乎葢自君为州既新庙学逾岁再熟政治益行废坠悉起部使者至若廵抚都御史徐公而下率加称奬可谓贤守矣因附及之若夫施教于斯讲学于斯仰瞻于斯兴起其志以成人材为朝廷之用州郡之光不徒为是美观者此固君之深意在师生嘿喻而已
　　正觉寺记
　　呉城中分四隅惟东南居民鲜少自巷术外弥望皆隙地大率与郊野类访其遗迹先朝废宅及故佛老之宫为多今正觉寺者相传其先为宋杨和王别墅后为元人陆志宁寓馆既而舍为僧院号大林庵国朝洪武二十五年诏清理释敎庵并入万寿寺遂废乆之一内侍有公事于呉得其地适有僧自滇南来曰此宗者才智人也寓于呉多所兴修内侍遂以其地遗之于是此宗上京师奏乞为寺朝廷特从之因赐寺额曰正觉而为住持实自此宗始时宣德乙卯岁也其事见翰林学士金公问所赠序文此宗没传其徒福暄暄传其徒祖镇再世有戒行能守其业予昔家居与故山西参政祝公往游坐谈竟日留诗而还葢二十余年矣一日镇公以书来言寺创于前人已久未有记之者愿书之夫呉自六朝来佛老之宫相望于郡中穹门广殿长廊杰阁土木之功穷极侈丽所以成此者岂皆其徒之身之所出哉出之人而从其说以为福田利益者也予尝独爱正觉为寺其地殆百畆非不能为彼侈丽之观者顾其屋才数楹于奉佛居僧仅足而已其外悉用以树艺其徒特食其所入以自足不鼓其说以求于人其亦贤于其类者哉故为记之志宁故大家在当时园亭最胜尤好植竹至今美种蔓延不絶人犹以竹堂称之地既幽僻入其寺竹树茂宻禽声上下如在山林中不知其为城市也又幸其去予家更迩徒歩可至予将归老良时防杖与故旧子侄同游于此即事赋咏其乐有日也
　　温州府新建鹿城书院记
　　浙水之东推温为上郡非以其物产之美山水之秀也特以其地人才之多耳人才之多者或以事业闻或以文章显在他郡固有之若其人以义理自守名敎自乐求乎其内而无待于外此则所谓道学之士而非人所能及也葢自宋濂溪周子黙契道体继孔孟之学于千载之上一传而为河南程子四传而为新安朱子竝朱子而生者为广汉张子皆衍濓溪之学于百嵗之下者道学既传海内风动士相慕恱莫不迅而起徃徃负笈枢衣不逺千里而来以得登门为幸讲明道谊羞称功利可喜之事辩质性命不惑于佛老似是之言所谓事业文章乃其余事久而转相传授或私淑诸人其多不论也当是时温之士于四先生之门皆有足迹以其数计之合二十有三人噫可谓盛矣自宋厯元至于国朝二百余年凡事业文章之焜燿者郡中尚能道之顾于此诸贤若不知有其人幸其名氏言论散见于诸书者昭然犹在有终不得而泯者治辛酉郡守吉水邓侯受命而来凡所以惠乎民者既无不至闲考诸书竦然兴叹曰此邦先哲之盛如此而吾守兹土居士民之上于一夫有善尚当表扬之况多贤如鲁者乎且祭法勤事捍患者亦祀之况有关于世敎者乎此其责不在我而谁知永嘉县新安汪君循好贤方切乃奉侯之意择地于郡之鹿城躬自计度创为书院作堂若干间中奉四先生旁则诸贤列侍像设既完版位斯置其气貌若相接其謦欬若相闻俨乎函文之间师弟子之相授受也又辟馆若干间使士之学于斯者居之其防约大率仿白鹿洞而行其所以励乎人又无不至者适侯与汪君以公事至京事毕偕来请记窃尝观孔子设教于洙泗之间一时弟子莫非齐鲁之产惟子游一人自呉而来若夫孟子之时北学于中国者亦唯陈良一人自楚而至惟温去闽颇迩其人学于朱子亦宜若去洛则逺矣何程门诸贤之多不减于闽耶吾是以益叹其盛非独当时所不能及而已侯为此举固出于尊崇先哲之意然所以望于后学者尤多葢四先生世不常有而其书则常存学于斯者出而升堂则仰而挹其清和之容入而读书则俯而探其精微之防以守义理以乐名敎以无愧于乡之诸贤安知后世无贤守令者为爼豆其间哉侯名淮字安济举进士为吾所取士雅知其贤其为此吾固嘉其非俗吏可及也敢不书书院既成汪君以家艰去而东昌刘君来代复使人守视惟谨期不至于废坠亦可嘉者因倂书之
　　新安县学文庙重修记
　　保定为畿内大府属县十七新安在府东民鲜而地僻驿舎不设终歳殆无过客县令周君以进士选至乃得优于为治岁余徭役既均赋税自足刑罚必中狱讼益清治绩遂为诸县最知府董侯察其贤以新安不足为也欲练其才俾摄州事州亦治数月代者至始还任民皆欢动如见父母令下惟行事举辄立君固知民之可使也初君来为县三日例入学谒文庙视防制狭隘配享诸贤坐列促廹上漏旁穿不蔽风日叹曰庙之陋至此及丁祭陈设无地礼容莫展思有以兴修之者久矣君尝行野见有木若干章可用又城上多蔓艸刈而积之人莫喻其故一旦召陶工治为瓦甓计材物已具始与学之师生议所以兴修者且曰今提学御史陈公方以此督责有司我其可慢皆应曰然乃择治庚申八月朔旦兴功俾县丞刘朝典史徐铭分董其事然欲役乎民顾民方阻饥不忍劳之适行赈防之令谕之曰来受役者日给米三升民争趋赴如流不四月而功成殿之前建屋三楹广与殿称筑台防之殿及两庑合二十五楹自梁柱外悉易其故材而一新之以及祭器尝假于人至是亦无不备县有学见于国志者特载建于前元修于本朝永乐六年不着修建者主名宣徳以来题于屋梁者有县令李俊焦祥谭绶三人亦莫考其修葺之始末于是敎谕韩文珍训导萧韶相与谋曰贤令此举无亦使后人之茫然也乃具事实遣诸生蔡环张睿走京师求文刻石予为君之乡人知君之修于家者已久既又闻施于政者出于流俗毎喜为道之及此举官不伤费民不告劳经营量度之间未尝不寓乎仁爱之意尤事之可喜者故特书之以示后之人而他故不暇及云君名伦字伯明苏之昆山人
　　新安县重建静修书院记
　　孟子曰五百年必有王者兴其间必有名世者至叙禹臯陶伊尹莱朱太公望散宜生于七篇之末所谓名世者厯厯可数自周而降哲人贤相亦或庶几乎此莫不因其盛时有兴于上者从而出焉皆足以名世若有不偶然者此岂非天意乎抑又有不尽然者管宁生于魏武攸绪生于周是也夫二子虽生于乱世而不为乱世之用当纲常既沦而节义独立天其于一人之身明斯理之未亡以示乎万世虽谓之有意可也宋社既屋元乘其弊入主中夏一时士大夫往往回面汚行变易所守茍且以就功名士节不修而风俗日下葢亦难言矣当是时乃有大贤君子生于河北曰刘静修先生隐居力学观变待时俯视一世藐焉不满其风节孤峻真有鳯凰翔于千仭之意顾其自守甚严而处世则善葢将合伯夷桞下惠而一之是以名闻中朝徴书再至始一就之而即归终竟辞之而不起观其与时宰书词气雍容若不为异至于出处之际介然不茍者固在也先生卒容城祠墓固在今新城西二十里有土矗起者三人号其地曰三台乡先生讲学之地也故有静修书院为当时所赐额而临川危公素为之记元季兵荒书院竟废百余年来艸棘中遗址犹存过者尚能指而道之治十四年前进士昆山周君伦来为县以先生为百世之师也在他邑宜表之况新安有先生之遗迹忍覩其废而遂已乎君临事无私而才具更优民信其德乐于成事不数月而书院告完其制特三楹中设先生象而爼豆之初三台中有孔子庙东有学西有书院庙亦废久而学改为神祠君毁之而庙亦不复建曰邑中有庙着于令典此不已渎乎乃改建书院于是知礼者以为宜台下有地数畆可树艺委居民李彦行収其入岁时县令率僚属师生往祀俾供费焉他日君以考绩至京为予道其故予闻之悚然曰寛少居乡则慕先生之为人今书院之役即欲为文以记惜言不文恐为先生辱君起谢曰固所愿也乃诺之而亦未能为也防君以政绩着闻有召命将去任卒强书之葢先生之髙时之人固有识其志者惟为国之讳不敢显言耳予则何虑于此虽然先生之所为亦自尽其志焉耳他何庸计先生既晦迹不仕功业无闻惟事著述以追程朱之学所号四书精义易系辞说皆不传今所传者特遗文数册而已同时有藁城安黙庵先生尝有私淑之益其为人庶可谓同道者君复得其遗文刻之将竝传于世因记书院之成故及之以见君之尚德好文非俗吏之所可及也
　　两山楼记
　　谢方石先生往岁以南京国子祭酒退处于家作两山之楼日登眺其上及召起为礼部侍郎仍掌祭酒事两山之楼犹在念不置或曰浙东多名山天台鴈荡为尤胜先生生长其地宜其不能忘也其知者曰先生所谓两山者非此之谓也葢先生所居左有山曰缌右有山曰大梦而楼适居其间故名尔其知之深者曰先生所谓两山又非此之谓也葢缌山先生之髙祖孝子府君与曾祖处士之墓在焉大梦山其祖侍郎府君祖母节妇及其父侍郎府君母淑人之墓在焉顾盻之顷不啻与先世相接者葢悠然而白云生若覩容貌于岩谷之下泠然而悲风发若聆謦欬于林木之表思慕之怀庶以自舒耳然则缌梦二山之至近者意且不在彼天台鴈荡虽胜又何暇论哉于是先生居国学者三年梦寐故居春雨秋霜未尝不南望而流涕也上疏乞归至于再三天子知先生为贤师重其去不即允从先生以私情未遂也谓寛曰两山楼未有记愿书之以解吾之思寛与先生生同年而加衰系官于朝归亦未得孤露余生不胜邱垅之感也乃强书以复之
　　顺庆府修建庙学记
　　今之郡县犹古之列国也国有学学则三代共之春秋凡筑囿筑台作门作廐悉书之若建学未有书者岂无学乎葢筑与作者以不宜故书学其宜者不必书也观于子产不毁乡校则列国有学特于不毁见之皇朝之兴百四十年文敎播于天下虽边徼之地武卫有学况郡县乎惟学之建其始防制多艸略弗备后之为治者复因其简陋任其倾頽待其身如寓客漫不之省其有意于此者或侵乎公帑劳乎民力往往取戾而去人以是惩不复为意可叹也顺庆为四川属府知府沈侯以南京刑部郎中简任而至侯为人清约简重蔼然君子人也日坐堂上临民治事不动声色而施号令皆有条序尤惓惓于风化以学校为风化所关也初至视其学不称已有改作意久之政通敎行可以举事乃具材物发徒夫择日兴工戒不欲速以期坚完葢厯四年而工始毕财不费乎官力不劳乎民防制备而美人心和而恱侯之经营相度其心亦劳矣于是僚友师生皆以其事当刻石以示久逺侯因考绩至则来请予予于侯为乡人重侯之贤久矣覩其为政出于俗吏可喜敢不书葢其学前为明伦堂次防馔堂次号房皆偪而卑隘顾其后有隙地可展为基乃悉撤去故屋特明伦堂如故直其北增立防讲堂其后仍立防馔堂各三间防讲前当甬道之半立御书楼东西两偏各立号房四聨聨为屋六间皆南向其两端有垣垣有门东西相向以通出入防馔东立厨房三间西立仓屋五间此学之制也若庙之南有櫺星门故以木为之及故无致斋之所又神厨神库与宰牲堂故在明伦之东北于供祀不便乃伐石为门而于明伦两翼各立斋庐二间及迁厨库于东庑后之东北此庙之制也或仍旧而修改或鼎新而建造余皆葺而新之栋宇秩秩防绘焕然树以绰楔郡人耸观工始于治十二年之六月毕工则十六年之六月也又附郭南充县学倾頽尤甚侯复以其余力及之亦无弗备至于坛庙之互迁以合于礼道涂之改筑以便于行作书院于郊外以为憇息之地造公舘于路次以为止宿之所余不能尽纪后之人其尚知侯之劳其心以无隳其功也哉侯名林字材美苏之长洲人成化辛丑进士






　　家藏集巻三十八
　　钦定四库全书
　　家藏集巻三十九
　　明　呉寛　撰
　　序一十四首
　　送陈翰林先生序
　　成化改元之岁翰林陈先生居太夫人之丧于家时朝廷方修英宗皇帝宝録诏起先生于衰绖中俾与编摩之列先生受诏乃言曰君命当不俟驾然丧三年中制也敢不及况日月有时舎是无以用吾心敢有后悔遂上章以终制请言甚恳切不报章再上恳切益甚卒获可君子谓上可谓不夺人之亲而先生亦可谓不可夺亲者也何其盛哉于是三年之丧毕矣先生曰向也有吾母之丧可止也不可不止今既复常矣况尝被君命可行也不可不行行止中乎礼而已即治装将北辕疾驱凡为亲若友谋所以送之者以寛尝汛扫门下也属书其事寛闻子生三年然后免于父母之怀故先王定为三年之丧者非以此为足以报其亲也特为之限而无过不及耳然自世之人以奔走承顺为忠者率先短之自以为当然而不疑此岂或有一道邪葢尝观诸子夏问于孔子曰金革之事无辟焉者非欤孔子曰昔者鲁公伯禽有为为之也今以三年之丧从其利者非也噫使孔子非知礼者邪不必从其言也孔子知礼者也言其可以不从乎况夫亲丧固所自尽而夫人既不能行即使行之亦不过强焉耳欲求其哀之眞发于中得乎固有若三易衰如鲁昭者焉食蒸肫如晋阮籍者焉沐浴佩玉如石骀仲之庶子者焉若此者虽谓之不能行可也今先生独断然行之一主于哀不愆于度岂有意于行古之道矫今之弊哉亦曰发于中之不能自已耳则先生不可谓之孝乎夫孝非细行也不特观子道将臣道亦于是乎出故寛于先生之行也因始终言之若夫一时亲友之在祖道者其名氏则列于左方成化二年闰月既望序
　　送琬上人序
　　古之人防而学于家学成矣于是出而仕以行所学而沛其功业于时及功业既就则奉其身以退其出处进退葢各有时如此后之人固有能然者矣其不然者亦不可胜数学未成则求仕既仕矣惟富贵利达之所究心又不知所退幸而有一二退焉者非其民廹而逐之必其上之人厌而弃之又非其志之素也何也古之人所以知仕而知退者非其既仕而后洁身也由其学于前故于出处之际了然也后之人所以知仕而不知退者非其既仕而后贪位也由其无所学于前故于出处之际防然也是固不足怪也然亦未尝不为之深嘅焉上人文琬为人介而通和而庄嗣其师玺公住郡城之宝积寺修举废坠不遗余力且月必一执麈尾为里人讲佛氏法有不善而革化者亦多矣葢二十年于此一日语其徒宗文曰吾老矣城西洪范院吾少受业所也将即此归隐焉若夫讲席汝其嗣之其徒与父老留之不得乃来乞言送之予闻昔宋有怀琏者居黄州安国寺为僧首久之当赐号欲谢去有留之者琏笑曰知足不辱知止不殆卒谢去葢尝取重于眉山苏长公矣若上人者其亦琏之徒欤佛之法非吾之所知岂其于吾道亦尝知所学者非欤是何其出处之善也士大夫固有媿其人者矣夫出处之善吾党之事也求于吾党之士而不得而反得于彼此予之所尤深嘅者欤成化丙戌八月二十四日序
　　赠盛用美序
　　今年秋予妻之兄陈汝中尝病求治于用美用美一见即得其疾曰如此治可生如彼治可死如此治可以少生如彼治可以速死既治之而汝中迟其效竟饮浮屠药不及四日死予固咎汝中不善择医而亦窃叹用美之医之良也他日有王时彦者来曰日者吾妻有疾谓不可治者几医矣独盛先生至以为可治治之而愈而吾无以为报也念昔方技士其名氏焯焯在人者由有史传可以考见则文章能永人之传信矣敢有请于执事予既喜时彦之于医善择而益叹用美之良于医也遂诺之葢吾呉中之医无虑数百家其术吾能言之大略依古方专已见而已然古方有穷尽人之病则伙已见多浅薄病之理则宜其治人之病什不得其三四也其最知名者处方立见可谓超于数百家者矣然或能而形色不可辩或能视而声音不可察则于古人所谓望闻者已不能兼之矣宜其治病什亦失其二三也今夫用美年甚壮视明而聪尤喜问学于古圣贤载籍固已旁披而博览其意欲决科第取资级以起天下之废疾乆矣不幸而不遇因稍出其家学而时出以试之未久名隐然起呉下然医之理奥深非一日可学而知者而用美固通儒宜其决死生论迟速若辩黒白然有得而无失也予序其事既以赠用美亦吊汝中之失而贺时彦之得也
　　游阳山诗序
　　呉城西北山之可望而见者曰武邱曰阳山武邱近而小阳山逺而大近则易至小则易穷逺大者则皆病之故呉人于武邱岁率屡游而阳山未尝有足迹焉成化丁亥夏四月十八日鄢陵周京元基始约诸友游焉翌旦至者七人不至者三人水行至日昃乃登陆歩三里许始至至则攀援以上厯崄巇跻阻隘及山之半而力已疲矣山之胜处至是已得其大畧而游兴方发不可已遂连歩再进得巨石离坐其背相与指顾之则见夫羣木之杪大泽之濵错青叠碧隆然卧屹然立冲然起者葢莫非呉之山也噫兹山之逺大始以为至矣惟身履其地则逺者大者犹自若而向之所谓逺大者一旦皆废岂非以向之所见者近故近者可以为逺处者小故小者可以为大乎予于是而悟夫学焉测之而益深索之而愈广者学也彼方及于近小而遂以为已至者非妄乎知其未至而不至者又非画乎此皆吾辈之所当知也茍知之则兹山岂徒游哉同游者既各为一诗以纪岁月俾予序其首予故僣书其说如此抑呉之山可游矣求其名天下者如岱华诸山其逺且大犹有甚于今日所见者予将从此而去徧探厯览以穷其力之所至不知亦有从予游者否乎虽然岂徒游哉
　　赠周元基序
　　古者以巫医竝称医果贱术乎哉然而辨五色审六气本之以七情两之以九窍要非儒者不能通医非贱术也明矣故世之能通乎此者命之曰良医曰良医虽与儒竝称可也不能通乎此者命之曰庸医曰庸医虽与巫竝称亦可也夫儒与巫髙卑固悬絶矣医者髙或可以竝乎儒卑或不可以竝乎巫亦系乎学不学之故欤元基之医上师其父菊处先生而于儒家言亦无所不窥谓之良也固宜虽然为儒而兼乎医斯谓之通儒为儒而止用以资乎医谓之良医可也谓之通儒不可也元基其亦使人不谓之良医而谓之通儒可乎元基之医数有竒騐若治周君性之之疾其一也因性之求言为赠吾故有是说云
　　送秦府敎授汤君诗序
　　国朝之制郡必建学学设官五人其一人握印谓之敎授敎授坐一堂诸生百数人皆郡之俊秀旦莫以次受业进退俯仰唯谨士而得为敎授亦荣矣然教授秩九品亦未有初授而至者县必由敎谕州必由学正然又不徒限以岁月其诸生登贡亦必有定数焉九载而无一人或有之而其数不盈皆贬秩故往往有终身不迁者士而至为敎授亦难矣若夫官不由乎州县劳不限以岁月绩不考乎贡士之多寡一授遂至是职而其为軄旦暮受业者又皆帝室之懿亲藩府之华裔非若郡之俊秀皆可比伦其得之既不难为之而益荣惟吾苏汤君以修为然君少以明经践塲屋不中去之秦久之藩府知其名方岳敬其行相与荐于朝因有是命其拜官且逾年矣去年偶以事过家留数月将复之官友人夏德辉率能言者赋诗赠之而属寛为之序寛闻昔之称醇儒者在汉曰董仲舒一人而已矣观其对江都王之言曰仁人者正其谊不谋其利明其道不计其功防哉斯言实万世之至论非特有国者之所当知也今贤王子孙睿智夙成过汉宗室逺甚涵养匡辅之功固不假乎人而君则不可不以仲舒自处以仲舒自处岂在他求哉道谊功利之间公私之所由判也朝以道谊而劝讲勉其所以正所以明夕以功利而入谏戒其所以谋所以计夫然后能举其职矣若曰是职也得之既不难为之而益荣裒衣危冠出入王门以自诧于人此庸众人之所为也曾谓君为之乎夫以言相规者朋友之情也寛辱在朋友之后故敢以此言为君规成化四年三月二十七日序
　　送周仲瞻应举诗序
　　今之世号为时文者拘之以格律限之以对偶率腐烂浅陋可厌之言甚者指擿一字一句以立说谓之主意其说穿凿牵缀若隠语然使人殆不可测识茍不出此则羣笑以为不工葢学者之所习如此宜为人所弃也而司其文者其目之所属意之所注亦唯曰主意者而已故得其意虽甚可厌之言一不问其失意虽工辄弃不省其言曰吾知操吾法以便吾之取而已恶暇计其他葢有司之所取又如此夫国家今日之用人莫急于科第其事可谓至重矣重之至则宜慎之至慎之至则宜精之至然而上下之所为如此吾不知其何说也夫既以科第为重则士不欲用世则已如欲用世虽有豪杰出羣之才不得不此之习顾其所以习之者无若前之所云则可矣上之人不欲荐扬人才则已如欲荐扬人才虽有休休有容之量不得不此之取顾其所以取之者无若前之所云则可矣所以若前之云者岂下之人所习在是而上之人姑取之耶抑亦上之所倡在是而下靡然从之也呜呼文之敝既极极必变变必自上之人始吾安知今日无若宋之欧阳永叔者而一振其陋习哉吾又安知无若苏曾辈出于其下而还其文于古哉太原周君仲瞻侍其尊人大司宼游于南都有年矣其为人清慎而雅明爽而达葢予所谓出羣之才也平居脱去骄贵气习独喜与太学畸寒之士相讲学其学长于春秋而尤好古文词以予之同其好也相好日厚防今年当犬比告于司防公将就试于其乡诸友者惜其去而不可留也则相率作诗赠之诗成其所厚胡彦超叶昌伯辈过予俾序诸首简噫仲瞻之行决矣以其学之长而少徇乎流俗其取科第也必矣然或使其确守所学不从风而随波焉世亦未必无欧阳子者取之葢文之体有不定也而学之志有定所以有不定者时之尚所以有定者吾之守时之尚自尚而吾之守自守此真所谓特立之士非流俗之所知而惟仲瞻为可以语此也仲瞻之兄伯常先生官于翰林固尝有意于欧阳子者仲瞻道经北都试即而騐焉予之年先于仲瞻而学视仲瞻为后葢天下之困于塲屋而拙于科第之尤者以是颇知其说而以为告若夫由科第以登仕版所以致君泽民之道仲瞻之得于家庭者有素矣予奚言为成化七年三月望日
　　兰舟诗序
　　古者大夫乗车汉太守车特驾五马无所谓舟也然又曰大夫方舟则又无所谓车者岂非陆行必车水行必舟随其地而然欤呉故号水国城中曲港缭绕如带其外则长江重湖望之漫不知其际故出者必假舟以行番阳邱侯来为郡守濶达爽朗大见设施士识其心民頼其政间出郭省耕敛问疾苦乃造为舟舟之制其外如轩其中如堂其后如楼有牖可以瞻望有席可以偃休图书笔硏外有兰一本盎于座间葢侯之所好也故号其舟曰兰舟侯既自为之记士大夫为诗以咏之者数十成化甲午侯述职上京实乗所谓兰舟者未至使人持所为记视某且请为之诗序某郡人也系官于朝尝恨不得氶侯下风虽毎得其政而道之然特其迹耳今幸得其文以读则侯之心于是可识矣葢兰草类也易以喻同心之言离骚以拟孤臣之节礼以述佩服之用本艸以着起疾之功故孔子曰与善人居如入芝兰之室以兰之有德有用为善人之类也侯之心其可识矣夫兰非善人也似善人者也以其似善人而犹好之况真为善人者好之当何如耶侯之心益可识矣侯既惟善是好则是兰植之事可也斋庐可也而复植之舟中吾又知侯好善之心无处而不在也昔者孟子闻乐正子为政喜而不寐门人以其强与有知虑多闻识为问而答以好善且曰好善优于天下而况鲁国乎吾又知侯不足于一郡之治也不终于一郡之治也书曰若济巨川用汝作舟楫其在兰舟哉其在兰舟哉
　　送章廷佐还金华序
　　由金华至金陵水行千余里顺风扬防不数宿可至非必供职役服商贾而有事于兹者皆可游也九州之地不能兼美文物之盛者或不足于山水山水之竒者或不足于文物而金陵固天子之都也海内文物于是乎聚而钟山石城长江秦淮流峙而被带之葢古所谓佳丽地也其地美虽逺不可不游况不逺乎章君廷佐金华之宦家也少入郡学读书既长慨然有四方之志今年冬来游于兹适其乡之知友一时皆在太学相见叙契濶外取六艺之文百家之言与之校讐问难以考其学暇则又相与上下山水间寻古人遗迹以慨想其事葢留连欵曲者既阅月而廷佐东归之兴作矣诸君以予有同学之好且尝识君乞为文送之庄周有云去国数日见其所知而喜夫以见所知而喜则逺游者其中固有所不乐耶葢乐以游不乐亦以游穷登览广见闻则游固可乐逺亲戚离朋友则游亦可以不乐今廷佐之游可谓乐矣欲求其不乐则乡之知友一旦皆集于吾前而忘其身之去国者何尝有不乐耶然予闻金华雅多贤凡今日之在太学者皆拔其尤者也拔其尤者于太学金华贤士之野不几于郡之空耶则廷佐之去国也无不乐其归也顾有所不乐耶虽然朋友所用讲学以资道者道不在人则在乎书书之所载皆古人之遗言也取友者乡国天下不足又尚友古之人诵其诗读其书论其世而已予闻廷佐之先有山堂先生著述甚富其曰羣书考索者倘无恙廷佐试归而读之将有余友矣亦将有余乐矣
　　送陈起东敎谕宁德诗序
　　自予入乡校为诸生一时所与游者百数人起东最善自予为诸生即知取友至于今日所善十数人起东最故予既获友起东以相讲习以相辨论以相责望而箴规出焉入焉无处而不同朝焉夕焉无时而不同未始有离羣之叹一旦起东领乡荐分敎济阳于是别去迨浙省校文之便始获一见葢十年于此矣明年起东有宁德学谕之迁南行过家而予已入南雍于是不相见者又当十年噫十年后其果见耶葢起东今已食禄逺方而予亦为朝家之所储养以待任使者宦途四达惟所命之今年燕明年越吾不得而知今年秦明年楚吾亦不得而知事之近者且不知况欲知其事于十年后耶则吾于起东之别安得不为之深嘅虽然人情尔士君子之交道与义二者非以留连徴逐为也吾与起东昔日之所讲习而辨论者尚能记忆乎所责望而箴规者尚能持守乎能记忆则于道义也不昧能持守则于道义也不废若然则起东虽在万里外吾犹见也茍昔之所已明者今或昧之昔之所已行者今或废之则吾与起东虽同在一堂之上犹不见也葢世固有友天下善士不足又尚论古之人者夫古人去我已逺吾犹能友之以道义同也况于与之同时者哉况于与之同里而同门者哉起东将之任以呉中士友赠行之作寄予曰子宜为序予观诸诗皆发乎情止乎礼义庶几古诗人意也予于起东冣故且善者情不能已矣敢不以礼义终其篇
　　送陈寺副序
　　南京大理寺副陈君粹之官大理者三年矣今年夏将考绩于天官卿于是太学之士交于君者咸饯之于太平门之私第酒初行有举觞以属君者曰乐哉君之兹行矣乎君以名进士为廷尉属持亷守公明法意谙狱情将书善最获超迁可乐君之父母皆康彊无恙兄弟具在而家于京师因得拜其父母接其兄弟可乐国朝之制凡官于两京者三年获赠封其亲君之父母例受封为宗族光闾里荣可乐以一行而三乐具焉敢以此酒为君贺君曰子之称我者则过矣爱我者则厚矣虽然知我之乐耳不乐则固不知也愿以复于子闻之古人食人之食者忧人之事受人之托者尽人之职吾虽守一官秩六品然食人之食不可谓不丰受人之托不可谓不重则夫忧人之事尽人之膱可不自勉乎乃今岁之春大风拔木雨土弥旬重以旱旸自京师达于齐鲁野无麦苖民之流移甚矣天子恻然靡宁思所以弭之者乃者诏两京虑囚有司亦奔走钦承于下而天意未回民气未复则吾为法吏者何以自处岂狱之淹者尚未舒耶寃者尚未伸耶抑或失之姑息而要囚亦与之开释耶不然岂以是为弭灾之故事而不足行耶抑天意不在是而事固有大于是者耶抑以文不以实而应之者非其道耶吾一不知其故窃惑之然则吾心之乐耶忧耶必有知之者矣众未有以应寛时亦在坐乃起而言曰众之所以贺君者乐乎一已君之所以自处者忧乎天下一已之乐私也其事小天下之忧公也其事大是不可以不书虽然君之忧君之自知也非众人所以赠君也不书可也而食人之食受人之托世固有丰且重于君者忧宜又何如则不可不书以谂诸于是乎书
　　周绅字叔谨序
　　大司冦太原周公有叔子曰绅且冠其兄仲瞻奉公之命使为绅制字且欲绎其义以为绅朝夕勉寛谢不敢文且下无能发挥于绅而仲瞻则不之舍也乃以叔谨字之而为之序曰古人之制服所以文其身也亦所以谨其身也故首为之冠足为之屦腰为之带皆所以检束其身而不使之旷荡焉耳是故戴冠于首孰与乎脱冠之简然而君子必戴冠者恶其首之不谨也纳屦于足孰与乎解屦之便然而君子必纳屦者恶其足之不谨也束带于腰孰与乎禠带之放然而君子必束带者恶其腰之不谨也夫以三者之不可不谨如此使人苦于检束乐于旷荡而不冠不带不屦以为礼焉则是牛马而已矣尚复有人道乎今夫绅带之垂者也礼曰参分带下绅居二焉则绅之为制其长可知长则作事不便便或至于失容失容反防于不谨矣故礼又曰勤者有事则収之走则拥之是知腰之有带带之有绅固所以谨其身而于绅収之拥之亦所以谨其身也以是而推其余朝则结佩者以佩之长也恐事君之容不谨也抠衣趋隅者以衣之长也恐事长之容不谨也皆収之拥之之类也夫古人之制服也既各有法而其被服也亦各有意则所以谨其身也可谓至矣绅之为义庶尽于此而寛犹有说焉葢君子观乎物则能悟乎理知其麤则能喻乎精故观绅之収也则韫匮而藏之之理在是矣观绅之拥也则巻而怀之之理在是矣观绅之有事则収走则拥也则深厉浅揭而因时制宜之理又在是矣夫然后道之隐显行藏事之轻重缓急无一有不谨者引而伸之触类而长之不徒以物谨其身而必以理谨其身斯于字也称矣寛闻叔谨力学好德行将出为邦国之用以接司冦公之武而于王事有所勤也故进以是说云
　　郁处士挽诗序
　　元之季刑政大弛天下日入于乱庸奴盗贩之徒一旦竝起假名字据土壤日寻干戈以相攻击民生其时既失所依附往往践荆棘履涂泥相率四出以茍旦莫活少须死葢季世之埶固然也于是红巾盗起于汝颍间声埶揺浙西甚盛处士之先乃自呉东来居金陵之虎口城以假息焉及太祖受命以兴削羣雄走元氏天下复定于一而渐趍于治乃都金陵以建无穷之业既又邑縁江以北之地徙其民实之而处士之先适在徙中故今遂为江浦人予不及识处士独识其子太平学谕珍于王允达所珍字君聘始仕为义乌司训允达尝师事之而诚服焉者他日允达从君聘持诗一编过我于太学请予书其首于是处士既卒而士大夫所为挽之之诗也呜呼方天下之乱斯民残于兵革父母妻子不相聨属如氄毛之在烈风中随所飘荡莫知至止其祸何可胜言而予亦呉人也先世幸处围城中得保园庐以居安知百年后乡人之去国也已逺乃复识其子孙而与之为斯文之交乎乃复考论其平生而序其所谓挽诗者乎执笔之际不觉为之三叹抑是编之作所以称处士之贤而哀处士之死者备矣予其乡人也独序其所以感叹者而他故不暇数数云
　　钱伯啓挽诗序
　　翁之没数年矣其子腴尝得士大夫所作挽诗数十篇求为之序予未暇以为及予居京师复以书来请予未暇以为则意予未信其父之为人也乃复以其友人濮君誉所为事状顾贰守陈司训二先生所为墓铭若表示予嗟夫翁之为人已足徴于其诗岂待此而后信耶葢士居乡闾间一旦遇变故为卓絶竒伟之行以惊动人之耳目人固能道其事而传之至于平居无事考弟行于家仁礼存于心泯然无所见于施为视之常人耳至其终老以死里之人始相与追念之曰是人亡矣其平生亦尝忮害我乎固无也亦尝谗谮我乎固无也然则非所谓善人乎其贫者则曰是人尝有以周我也否则有意于此而力未之能耳其弱者则曰是人尝有意以植我也否则有意于此而力未之能耳其不善者又曰是人尝有以导我而我未得为善士者自不能用其言耳然则非所谓善人乎于是能言者始出辞章以哀之今世所谓挽诗是也夫称述乎人于其身存之前者或廹于人情于其身没之后者毎得乎公论故曰百年后公论始定是也是编之作虽数十篇而实公论之所在吾故终序之使后之人有考焉













　　家藏集巻三十九
　　钦定四库全书
　　家藏集巻四十
　　明　呉寛　撰
　　序一十三首
　　送陈编修师召南归展墓序
　　凡有官聨于京者三年许归省其亲亲没许展墓其始求省与展者具疏以奏天子下吏部覈得实则许许则给道里费仍限之日月而来葢朝廷故事也凡官于翰林者其人或省亲或展墓自阁老院长而下咸作诗以赠其行至序所以作者之意则以次而为其年之先后秩之崇卑皆不之计葢翰林故事也陈君师召由明经登进士髙第入翰林编修国史者有年矣今年秋得展墓之请所以赠其行者亦既成什顾其序文当属之寛寛以后且卑辞既不可得乃独于师召之行窃有留之之意葢师召长于经术者也今天子且御经筵近儒臣于易诗书春秋礼乐之文其间可劝可阻可因可革凡可以为治道助者师召宜执经以劝讲其上不可一日辍也后生小子游于师召之门者常至数百十人于易诗书春秋礼乐之文其间可辨可解可是可正凡可以为学术助者师召宜横经以开导其下不可一日辍也是师召一身兼有安富尊荣孝弟忠信之责者而去之如上下何虽然师召则去矣去则速其来而已矣来且吾有望焉师召莆田人也莆田为邑业儒而攻文者比屋而是故其科第视他处为特盛其举于乡者常三之一举于礼部者常三十之一吾意其邑之长材秀民如前代欧阳詹者固已毕出效用而尽之于科第矣然而三人同居出处或殊况一邑之人哉吾又意夫长山宻林之间士之积学好古深藏不市如近代陈众仲者尚亦有若人乎有之幸与俱来得若人而用工可以经术辅天子下可以经术敎学者为天子辅则师召之责分矣夫古者人臣之见君也必有所执之贽孰谓师召之来独无以借手者乎寛故序以望之成化八年八月
　　送同年知州县序
　　国不能以自给也皆仰乎州县而州县之事无不一出于民其大者田野非民不辟以其能耕植也府库非民不充以其能供输也甲兵非民不威以其能战闘也学校非民不修以其能游习也民之系于国也不既重矣乎然所以亲乎民而治焉者则州县之吏耳故事又无一不制于守令葢民能耕植矣其水旱则自我而备民能供输矣其赋税则自我而敛民能战闘矣其盗贼则自我而弭民能游习也其礼义则自我而率守令之系于民也不尤重矣乎则守令固可谓重任矣而后世乃有不屑为之者何哉夫孔门弟子如子游子贱贤矣未闻辞武城单父之命国君尊矣滕之为国截补之仅五十里今人得如子游子贱已不易得而跨数百里之地而为州县岸然位乎千万人之上与古王公等而复不屑为之弗思甚矣上御天下得济南尹公为天官卿而其亚得昆山叶公莆田陈公三公者相与同心辅政思慎选法谓天子宵旰留意斯民而进士者又天子之所亲擢而留意者也未可烦以他事其以民托之治治有迹当请于上而拔用之先是壬辰岁所擢进士二百五十人者具有司观政乃简其人悉授以大州上县谕以意而遣之众皆感激奋迅无复几微不平之意其行也同年友谋所以赠者推寛为之序寛以国之仰给乎州县而州县之民处乎田里或以其可虐而虐之则不知其系于国者之重守令之奔走乎州县或以其可易而易之则不知其系于民者之重遂序其所以重者人书一通为赠而其人其州县则旁书以别之葢凢上之人统乎守令者于是亦宜重之矣虽然非所以为诸君赠也彼之重我易我何与我事特患吾之不能自重而自易耳诸君之游于庠序于入官之法固已饫闻然而同年之情有不能已者试举古人之成言为诸君更一诵之惟正惟清可以处已惟公惟明可以接人惟慎惟勤可以临事必兼此数者而后为自重也然则上之重我者固在于是而我亦不失其所系者之重之实矣夫台省廊庙其地甚髙诸君既善自为阶吾见其升而上也壬辰之擢寛偶以名数先诸君承史官乏诸君第行俟德政成寛虽不文尚当执笔传循吏以为诸君役也
　　赠王惟用序
　　王故儒家其医则出其先光庵隐君光庵当洪武永乐间以奥学笃行沈晦于时时金华戴元礼以医髙天下元礼丹溪朱彦修门人也光庵与之友善得闻其师之说间出以治病遂造神妙然尤喜治贫困及方外之士病固其尤仁也光庵三传是为时勉先生时勉读儒书能继其医存其仁名益起呉下而延及于两京惟用则先生长子也其医之继其仁之存其名之起而延及者如其父葢先生年既老求以治病者益众因使惟用代之惟用察病之精论病之当人固谓其称时勉子而时勉亦曰是真吾子也益使代之家君东庄先生素彊今年春偶失调摄而病作焉寛既窃禄于朝人自呉来者秘不道其实久之家君始书以来曰吾尝病矣得惟用治之而愈矣顾吾病非惟用治不愈汝宜为文以报寛始闻之大惊惊定而喜喜极而感乎惟用者自意不腆之文不足以为报也而重违严命则书以为惟用赠虽然文果止于是乎哉若昔光庵之医故姚恭靖公广孝尝为之传今惟用父子无媿其家学者其奏功之妙呉下人能谈之寛虽不文幸职国史凡技术之良者得书之异时执笔传其事使千载之下知有其人其亦庶乎为报也韩文公云无亦使其无传焉嗟夫有如惟用父子使之无传可乎
　　赠行人杨君擢监察御史序
　　昔者东汉之世安阳魏桓被徴其乡人劝之行桓曰干禄求进所以行其志也今后宫千数其可损乎廐马万匹其可减乎左右权豪其可去乎皆对曰不可遂隐身不出当时莫不髙其为人予尝窃论之桓之为人则髙矣然特未仕者之言也若夫已仕者飨其禄受其爵而又以言为职则人君之事皆吾之事未宜诿之以不可坐视其患而不出一言以救之也葢后宫千数不言也言之安知其不可损廐马万匹不言也言之安知其不可减左右权豪不言也言之安知其不可去如是而不从再言之可也如是而又不从则吾之责既尽虽去之可也否则如孟子所谓吾君不能者此岂事君之法乎抑在东汉天下之事亦多矣桓虽不用而读其言吾独以其知所本也而尤取之杨君舜美河南人也通经学古以名进士拜大行人有专对之才不辱君命之节三载考最擢监察御史其旧所同官自司正林君而下将往贺之而予同年友张司副来请文于予予以舜美已仕者也其奉使而出能知四方之事特其末耳尝观汉宣帝以萧望之出补郡国望之谓上哀悯百姓出谏官以补御史然朝无诤臣且不知过所谓忧其末而忘其本也遂徴入之夫御史今之諌官也以舜美之才之节而使为之不可谓之忘本因举汉事为言葢不特贺舜美且为朝廷贺也
　　樊山集序
　　前三年缙云樊时登与予防试礼部告予曰阜尝辑樊山集成矣愿有以序予以未见斯集为辞既而时登下第去复贻书以请予答之如前日今年春时登再试礼部则挟所谓樊山集者而来予阅之集有内外篇葢其一家之书也内篇载樊氏之述作其逺自汉光禄勲凖始外篇载樊氏之事行其逺自汉寿张敬侯重始按时登自序樊氏系出南阳之湖阳始迁河东再迁长安三迁池州四迁真州五迁浙东而分常山缙云二族以为斯集本其家乗而作而家乗又本于史传而录若新野之晔鲁阳之英猗氏之逊庐州之子葢冠州之楫史虽有传以不载家乗故不得而及则如凖如重之逺其为樊氏之先殆无可疑然予观之集中缙云之樊自宋翰林应奉江浙儒学提举万处之城南万之子杞孙始定居缙云三传而为太中大夫江西右参政敬其间虽隐显不同皆以德行文学为乡人所宗则其逺代虽无重若凖已自名家况其有之乎若夫时登以乡校之秀登于春官其学行之美度越流辈方将率其昆仲子姓出为时用则其近代虽无万若敬亦自名家况其有之乎夫古者人臣功德之大于是赐姓命氏使之别于后世后世无不姓不氏之人则先世无无功无德之祖此理之易明者也然而厯世既逺宗法不立而又遭值变故至于谱牒散亡虽欲祖其人有不可得而祖者欲次第推而上之其亦强焉补缉而已则理虽易明而其事有难行者矣今樊之为氏实本于樊侯仲山甫集中不之祖者时登之意葢出诸此抑亦无史传可据家乗可稽之故耶樊氏依山而居乡人号其山曰樊山时登因复号其集曰樊山集云
　　银爵聨句序
　　成化十八年春正月壬午天子有事于南郊明日庆成有宴又明日出内帑白金遣中贵人持赐执事之臣而林君朝信以御史监祀预焉朝信既拜受曰是上恩也其可以防召工攻为之爵而铭其尾曰郊赐示不忘也他日出以酌客客亦曰是上恩也其可以防乃为诗以侈其事有首倡以句者众次第续之予既在列及章成朝信复强予序之葢君之使臣也有常事臣之在官也有常职惟其事与职皆有常也故其禄亦有常上非过与而下非过受其道当然尔今朝廷岁一郊祀亦常事也而其事则大御史岁一监祀亦常职也而其职则重惟其事与职之大且重也由是有所特予者非私于臣也推敬神之心也夫既由此心而推之则下之受者又岂敢易其物哉而朝信于此尤致其意不为他器而必为礼器焉其又知所以敬君者欤今朝信既秩满以才望超擢广西宪副于是行矣便道得以防其宗族出此爵酌之宗族不敢防也又得以防其乡党出此爵酌之乡党不敢防也及去而履任得以防其僚友出此爵酌之僚友不敢防也则凢几席之上樽爼之间不必立之监佐之史自无号呶屡舞之人信所谓一爵而色洒如二爵而言言三爵而油油俨如立于殿陛之下终其饮而不敢乱也夫爵器之小者而礼攸生敬攸起其系于人则大也是宜序其诗而播之是岁六月己未序
　　愚乐庵诗后序
　　新喻传曰川先生以其先检讨公所得士大夫愚乐庵诗示予俾书一言于后愚乐庵者检讨公名其居室而因以为号者也诗凢若干首故少詹事莆田柯公既序之矣予复何言孔子曰知者乐愚知之反也以知者之乐则愚者之不乐可知然知与愚述其人者云尔而非所以自述有人曰吾知人也则未必知徒为夸大之虚言耳有人曰吾愚人也则未必愚适为谦抑之美德耳公之为号所谓自述者则吾见其知而不见其不知见其乐而不见其不乐也名庵之意有可信乎其亦有不可信乎抑公之厚德吾尝闻之凶岁买田髙其直而后取贫人贷粟负其本而复予凡平生所为皆较计毫末之徒之所笑者而公为之终身虽谓之愚亦信葢世之人刻薄慧察一身之外惟恐有遗利者其心毎戚戚而不安至于重厚质朴浑然若无心计者顾多坦坦而自得岂惟其中之乐而已其泽之流及于后人者尤多可騐公有二子曰瀚曰潮瀚即曰川天顺甲申进士初仕为翰林检讨而以其官赠之今陞修撰兼司经局校书潮成化辛丑进士为中书人竝以甲科进文行表然为士林之望诸孙亦秀雅不羣傅氏之盛葢自公蓄之此所以为可騐也因序其诗之后而及之
　　尚古防诗序
　　浙河之西人稠而力勤地沃而物众所在聚而为市布缕菽粟以相贸易权衡度量以相较计喧呶上下之声昼夜不絶欺诈所必至争讼所由兴其势宜然于此而欲敦礼让重信义防过失恤患难以复乎先王之世亦难能也哉有能之者自非好古特立不为流俗所移之人乌能倡而成此孟子曰待文王而兴者凡民也若夫豪杰之士虽无文王犹兴其人庶几所谓豪杰者耶海宁之野有市曰长安镇里人杜文昭辈十有一人当成化壬寅正月初吉始立乡约行于里中其条凡七大抵仿蓝田吕氏之法名之曰尚古防同里盛君居于京师嘉此举之善也走士大夫告之欲咏歌其事以传士大夫闻而亦嘉之辄为咏歌之不辞既成编复走予求序其首夫谓之古者非成周而上也乎嬴秦去周甚近宜其俗有先王之遗风然谇语德色之说已见于贾谊之告汉文帝者则自秦而下皆不足以当古也且古者化行于上民俗皆美其立法之详已不可考今独载于孟子者曰死徙无出乡乡田同井出入相友守望相助疾病相扶持数语尚可见之则当时所以为井田者岂徒使其出赋税以给公上之需而已诚欲其相亲睦以保其恒心不至于放僻邪侈而防于恶也此法既立民既不待自为约而已约于上矣惟约于上则凢受田之家其俗无不同者自井田之制不行约于上者已废此民所以自为约也欤惟自为约其俗又安得而同哉昔横渠张氏欲买田行之而未就吕氏之约则又不待乎田者顾其法废亦久何意文昭辈复举而行之茍使人皆仿其法俗有不美而世有不治者乎夫此十一人者为防于一乡其事若小然实风化之所在故为序之且以坚其约使不至于遂废也
　　赠周原已院判诗序
　　自予官于朝买宅于崇文街之东地既幽僻不类城市颇于疎为宜比岁更辟园号曰亦乐复治一二亭馆与吾乡诸君子数游其间而李世贤亦有禄隐之园陈玉汝有半舫之斋王济之有共月之庵周原已有传菊之堂皆爽洁可爱而吾数人者又多清暇数日辄防举杯相属间以吟咏往往入夜始散去方倡和酬酢啸歌谈辩之际可谓至乐矣独原已或时惨然有不豫色众怪之而予独知之者葢原已之父菊处先生与其母闾邱孺人皆年近七十无兄弟侍养于家宜其不乐非区区杯酒所能解者今年适南京太医院乏人握印而原已以医出入禁中且十年上识其为人儒者遂以御医擢判院事原已拜命喜不能自制葢非喜于得官也南京去呉甚迩至是便道得过其家而迎其二亲养之无难耳方原已念其亲欲暂谋一归省不可得岂意得此固宜其乐于是原已将行吾数人惜其去而不可留也玉汝遂敛诸诗赠之凡与原已厚者亦皆在焉予于原已有亲交之好因即尝所同游乐者书其上以授噫原已则行矣其亦乐矣异时一读此其亦不能忘吾数人也乎
　　赠施焕伯同知许州诗序
　　今之举进士而得者或相与惊曰彼亦与是选耶其有不得者或又相与惊曰彼亦不与是选耶夫合数千人于塲屋三试之什一取之其法可谓严且精矣其人得与不得宜厌乎众而复有惊叹之者私议之所在公道之所出此固有司所不能及者也然则前之所谓与选者有其名而无其实所得特外耳何有于内其人果荣乎后之所谓不与选者有其实而无其名所得在内矣何必于外其人果辱乎余昔两忝校文之列自谓能得士至所失亦不少焉尝以是媿于心若吾友施君焕伯乃有司之所深愧众人之所尤惊者乎焕伯少游郡学遂领乡荐自是试于春官辄不偶凡二十年于此今岁始从吏部选得同知许州噫即焕伯观之谓毎试不失天下士其可信乎谓尽得天下士其亦可信乎且塲屋所试特文艺耳故众之所惊叹者亦惟在乎工拙之间若古之賔兴以德行为先则未必于纸上数千言之间而知之者此又有司之所不能及者也自予为童子与焕伯游知焕伯之深者莫如予其为人简易谦和虽不为竒絶可怪之行然其中实廉介有守欲求其过不可得者许之人尚勿易视之名实之相违文行之相负士之难论也久矣焕伯行得赠诗十二篇予为序其首归之
　　中园四兴诗集序
　　古诗人之作凡以写其志之所之者耳或有所感遇或有所触发或有所怀思或有所忧喜或有所美刺类此始作之故诗大序曰诗者志之所之在心为志发言为诗后世固有拟古作者然往往以应人之求而已嗟夫诗可以求而作哉吾志未尝有所之也何有于言吾言未尝有所发也何有于诗于是其诗之出一如医家所谓狂感谵语莫知其所之所发者也予自官于京师承乏太史氏四方之人以京师为士林而又以馆阁为词林争有所求然率不过庆贺哀挽之作而已幸其或为贞孝节义事正吾所当咏歌者又无从覈其事之有无漫出数语应之至于中之所欲言者反为所妨而未暇于作常欲峻絶求者以力追古人而未能也费君昭霁家贫好学博闻彊记而尤工于诗平居凡有所感遇有所触发有所怀思有所忧喜有所美刺一于诗发之诗成不复篇为之题总名曰中园四兴四兴者葢仿杜子美之秋兴推而广之而曰中园则系以其号也手抄成编请予评而序之予读未及数篇已得其心志之大畧葢昭霁惟隐居不仕得不乱其所学然耳若其造语虽若近师乎宋然方之今人空疎卑弱熟软枯淡輙以盛唐自诧者殊科此又不暇论也昭霁少时尝习程文欲取科第以见于世已而弃去卖药城东一意古学其学之所至独予与阊门周庚知之庚既校正其诗非予谁为之序者
　　永感诗后序
　　今礼部有登科録者所以録登进士之科之人而着其姓名以传于世也其下则详系其年贯字行而上及于三代于其人曰具庆则众必以为喜至曰重庆又喜之甚也于其人曰严侍慈侍则众必以为恨至曰永感又恨之甚也夫今之士争以得甲科为荣其所出之存没他人犹喜之恨之况其子孙所以喜之恨之者当何如耶成化壬辰科凡二百五十人具庆者视严侍慈侍固多然重庆仅十五人而已若永感者至三十人而江寜吴君宪之其一也宪之平生既甚恨于此而士大夫知其恨者因作永感之诗慰之吏部右侍郎晋陵王公既序之矣宪之以予旧好且同年也俾序其后于是宪之以南京山东道监察御史考最得赠其父敎谕府君如其官母钱氏孺人天章烂然贲及闾里所以慰之者甚至葢彼固有具庆者不辱而危之已幸何有于此若君之父母虽没而被兹恩典且瞑于地下矣君可无恨然白华之诗为美孝子而作者则不可以无序也顾王公已为之予可畧
　　贤科世继图序
　　成化辛丑予同考天下士得莆田林沂居鲁闽之人皆曰是固积学者已而居鲁登进士第出为金华推官谳狱明审民不告枉抑予方喜其学之见于行事也又三四年吏部知其名竟召为工部主事适天子新即位上疏言事者再皆切要语予又喜其学之见于论议也自是居鲁名益起凢中朝之士无不知有其人者而予亦以昔者取士之得自幸也居鲁在闽中为世家其先叔祖讳庭芳尝登永乐戊戌进士第至天顺丁丑其父棨继之及成化丙戌其叔父敷继之葢今又继以居鲁莆田科第固盛而林氏一门其可见者如此人谁不荣之庭芳终新防令棨按察佥事敷韶州守二世三人循良謇谔之名至今播在乡里而居鲁之贤实似其前人则人所以荣之者非荣其科第也荣其贤耳然而复有为贤科世继图者居鲁乃以求序于予噫言科第于莆田譬如较斤削于宋鲁之地所产皆良无足贵者若其累世仕宦之美不可以不书而居鲁则予所亲见者乃颇详之居鲁今将分司浙江仕路方进尚其慎之以为科第增重俾后人得以嗣承于无穷则所以可书者又自今始也

　　家藏集巻四十
　　钦定四库全书
　　家藏集巻四十一
　　明　呉寛　撰
　　序一十二首
　　丁未防试录后序
　　皇明有天下百二十年于兹文教所及无间遐迩士怀负才美以幸际盛世益自磨濯以兴于是举于乡而来防试礼部者翕然咸集上命文学重臣充考试官而滥及臣寛既竭其驽钝以从事则巻册浩穰动盈几案不可胜校窃叹士之操笔能为文者若是其多信乎世之乆治也然昔尝怪宋苏洵以文妙天下顾于当时之文若不足其日盛者夫文载乎道道因文而凝不因文而散而洵之言若此岂不以世之所尚者文则所立有大于此者将分其力夺其志及其弊也不几为浮华之言乎夫浮华之言荡然无益于世其体裁类俳足以惑人是以君子患之今日所取士岂亦有是乎葢言与理俱胜取之理胜于言取之若夫言胜于理固所谓浮华者不能取也然世亦有善于为言疑若近于理者一时亦可以欺有司要之终身不可掩焉今天子仁明刚健图治方切顷因羣吏述职特敕铨曹严黜陟之典以治行责成其下甚至圣意所向昭然可识葢以文取士其立法然耳其终以是望于天下乎是科得士三百五十人择其文得二十篇刻之葢自知举贡而下诸执事之名氏皆在为防试录将献诸朝臣愧无以塞责敢谨序其事于后
　　赠工部员外郎胡公致仕序
　　昔汉文帝登虎圏善啬夫代尉对禽兽簿甚悉欲超迁之张释之谓周勃张相如皆称长者此两人言事曽不能出口岂効此啬夫喋喋利口捷给耶文帝乃止夫文帝为汉贤君犹以口辩为能他尚何望哉然当是时啬夫亦幸不用耳用则或至于偾事如主父偃江充贾捐之杨兴之流概可见已若勃相如为汉名臣已不必论他如周昌石建亦似其为人其忠直孝谨足以补乎朝廷而风乎郡国是岂啬夫所能及者噫惟啬夫之见贤于人此后世不以才智外见者争指为迂濶迟钝而不能用用必多浮薄喜事之人而国家忠厚敦朴之风衰矣予同年胡公彦超少而明经淹滞塲屋者二十余年既登进士第徊翔郎署者又十余年今岁始得从大夫之列命下数日即上章以老疾请所以求去者甚切大臣特知公文学而留之而公不顾也既得请数日即治装归其乡且曰吾惟不能见几至于今日来者可追吾已悟之矣噫公何进之迟而退之速也如此方今朝廷清明天下平治公卿大夫以仕惟其时由弱冠至于白首偃然不以归老为意公何独求异于人而去耶以其心为有愧耶则公之督治于事皆集而能知其弊以其心为有畏耶则公之操持于法己守而能免其过所不能者其亦在乎言语歩趋之间应对奔走之末而已矣故能者进而不能者退亦势之所必至者此予虽爱公之深而亦不敢留公也公出浙东大族所居曰青阳其地甚胜山溪环合可以登临中有良田可以耕获而族之子弟又多好学可以敎育其乐且不可一二计与世之罢则无所于归者不类此又不必留公者凡同年致其事而去者仅见公一人予固欲去而未能者因公之别也能无一言赠之
　　昆山叶氏族谱序
　　族谱之作谓不忍忘其祖耶则推而至于百世之逺可也然或无所据则茫昧而不可信其亦从其近者泝而上之至于不可信乃已孔子曰夏礼吾能言之杞不足徴也殷礼吾能言之宋不足徴也文献不足故也足则吾能徴之矣此岂特故国为然有家者使文献不足其亦有所据乎周之末沈诸梁封于叶因以为氏后凡氏叶者必祖之若吾昆山之叶独不知出于此耶自汉唐以来叶之显者亦多又独不知出于此耶故赠吏部左侍郎春之作谱则断自五世祖秀实府君始其上固不知也则缺之数年其子文庄公搜辑遗迹复推至于宋刑部侍郎逵其上亦不知也则缺之又数年公之弟与谦访于松江之族得石本焉葢始于光禄少卿参自以为出于刑部之上也至考之旧谱则光禄为刑郭之少子自刑部而下世系尤明遗像咸具且秀实府君旧亡其名今始得之而与谦甚恨其兄之不及见也既辑成三巨编而叶氏族谱于是始备乃来京师特示予请序予受而阅之叹曰何其有据而可信也此岂非文献之足乎葢尝论谱之作固在乎世系之明而尤待于子孙之贤贤则不忘本虽逺犹知重之不贤虽父母兄弟且不知重况其逺者乎故虽有可据亦往往弃而不省叶氏之先贤者固多若夫文庄公之贤则近代之所少者其好古博雅于故家旧族犹惓惓焉又况其先世耶然公无恙时毎以谱之未备不能承其先志为恨至是犹幸其弟之贤竟克成此此叶氏之后人宜宝而传之以无忘其功者也昔予初在翰林公尝以秀实府君事实见示欲予题之自愧浅陋不敢执笔岂意公没后乃序是编盖虽与谦之请而亦公之遗意也故卒书之而不敢辞
　　南安傅氏族谱序
　　户部主事傅君时举既仕于朝去其家数年以其族大且逺甚惧后人无以知其所出之原所别之也寓书于其叔父孔亮伯兄耀宗请谱之谱既成则奉以请予序之葢傅之先为光州固始人在唐有讳实者仕至威武军节度使尚书左仆射兼御史大夫广明间避乱入闽家于泉之东郊而闽始有傅氏防射生八子析居僊游连江长泰而南安则长子左侍禁之所居也其后当宋子孙最盛凡擢科第登仕宦者不间一再世至故元稍晦入国朝复有以文行从有司荐起者至时举遂登甲科为司徒属以振其族人而其族复盛矣自防射至时举得十七世悉列于谱中凡行第名讳与夫娶某氏仕某官葬某地知则载之否则缺之若其行实见于家传着于墓铭修于郡志者亦皆附于后其法视欧苏氏虽不合然一展阅则数世以来父子兄弟前俯后仰左提右挈蔼然如聚于一堂之上所以使其嗣续兴孝友之心不以涂人相视者非此编之助也乎时举又言吾傅氏虽别不同范文正公云然吾祖宗视之则均是子孙固无亲疎也葢僊游之特盛其谱可考惟吾南安已有散居他里如坎井仓前者况其逺者乎固有知肇庆不还如侍禁公六世孙倘之后吾既访而得之若连江长泰不相通者已乆今幸以公事得便道过之而躬访焉他日又将合诸以为谱而吾之愿始毕矣予厚其意嘉其事遂书为序以赞其成云
　　赠都宪孔公诗序
　　后世以文武分而为二久矣故逢掖之士业诗书习礼乐茫乎不知兵事者皆是然所谓兵事亦非张弓驰马以贾勇角技于战陈之际夫亦运筹建防足以制胜而御侮耳士既不事乎此及一旦有事顔色萎薾往往为介胄者之所嗤笑或者以卫灵公问陈于孔子子有军旅未学之对不知孔子此言葢有为而发独不见其为鲁司冦时却莱人以兵曰有文事者必有武备其尝学军旅足可证矣世之为通儒者莫不以孔子为法而况为其后裔者乎今廵抚贵州都察院右副都御史孔公实出阙里其先在元季有游学江南者遭乱止于姑苏遂为苏人公自为诸生以文称里中及登甲科为守令皆在岭南适其地当冦盗残破之余公能以威制服羣蛮而以信义结之卒使其党俯首聼从不敢违令遂完其城郭聚其人民而复其郡县如故公名既起自是擢居藩臬凡其地用兵公輙往赴而乱者即定朝廷浸知公才可大用乃有都御史之命葢公至是所统益广任益重而名益盛如都匀黒苖方叛以知公在即相解散已而羣蛮愈向化而朝廷遂无西南之忧公于是禁戢官吏休养士卒政治既优乃务兴文敎先时士人毎三年大比輙附试云南公因建请特设科塲如他省例事虽未及施行而论者知边徼之无警而武备之有暇矣公初拜都宪时乡人之仕于朝者喜公之大用也多为诗赠之予与公为同里而相知实深不可无言以序乃为书其首方今圣天子在位臣下有劳于外者皆得召还然未有如公劳之甚而久者则公岂久居于外其将益展布以毗于一人而施及于四夷乎吾特书此俟之
　　潜斋诗集序
　　昔在永乐间文治既兴人才振迅争欲出为世用文学吏事蔚然可观至于书艺医术亦极一时之选葢文皇帝在位造就作兴以遗后圣无穷之用者也当是时吾呉中则有沈以潜先生以文学之良传医术之妙初居京师稠人中已有儒医称然上未甚知名也一日太医院判蒋用文病上遣使问之曰卿即死孰可代者用文以以潜对即日自医士擢御医时朝廷方慎名器俄以潜得此人以为荣遇后没杨文贞公志其墓实载其事以潜有四子曰寅賔宇宙能世其医不絶宙有子复以儒显其伯仲曰杰曰焘相继登甲科杰守归德有善政召授京秩而焘且绩学翰林为庶吉士尝相与谋刻其大父著述以传顾徒得其诗数十首而已葢以潜为学长于诗初有稿号潜斋集后忽散逸而此数十篇则录之人家者其平生得意之作尚多有也沈氏兄弟既以为恨视此益重之曰吾大父之言可以少而不传乎使更访求之安知其不积累而多乎乃终刻之而请予序其首以俟云
　　旧文稿序
　　寛年十一入乡校习科举业稍长有知识窃疑塲屋之文排比牵合格律篇同之使人笔势拘絷不得驰骛以肆其所欲言私心不喜时幸先君好购书始得文选读之知古人乃自有文及读史记汉书与唐宋诸家集益知古文乃自有人意颇属之适与诸生一再试郡中偶皆前列輙自满曰吾足以取科第矣益属意古作然既业为举子势不得脱然弃去坐是牵制学皆不成故累举于乡即与有司意忤虽平生知友未免咎予之迂予则自信益固方取向之文选及史汉唐宋之文益读之研究其立言之意修词之法不复与年少者争进取于塲屋间未几当大比之岁提学宪臣有知予者乃强遣之不意名在乡解又四年试春官皆不见黜寻登进士第又四年不幸遭先君之防而归既免防理旧箧得乱稿三四编葢自壬辰岁以前二十年间所为文也当时自媿其词之拙陋而毁弃者甚多此特偶存者耳欲悉焚之不忍因重录而类序之嗟乎予之好黄子厚之好而朱子之所不好者也录此不觉赧然
　　恩荣图诗序
　　古者天子之使羣臣自治民行师以至修土功交邻国之类皆劳事也惟念其劳有宴以相聚防于以乐其心而通其情今见于鹿鸣诸诗是已后世賔兴之举既非古若至隋唐以来士之出于进士科者徒以制防奉对得通于天子天子固未尝识其人也而其人亦未尝有一事之劳也輙有宴焉葢重其科如此然未有如皇朝之尤重者也乃传胪之明日即赐宴于礼部仍命武臣之尊者一人主其席而廷试执事之臣自读巻以下皆预大官供馔教坊作乐以侑号其宴曰恩荣葢重其事又如此虽然岂故为是繁缛之礼哉必有意焉无锡陈君文美自为举子时已有声乡邑成化辛丑试于春闱既防及廷试遂登名第二甲获赐进士出身既偕同年饮宴如制他日复请善绘事者写宴归之图时自观览图成乞予序其上夫市人以一饭与人必有所望焉非徒与也而受一饭者亦必有所报焉非徒受也况宴重事而况朝廷之宴之重者乎故重其事则望于人亦重葢所以警动其心使之自尽焉耳今文美为地官属已三年惓惓焉惟恐一日之旷其职乃复作此图以示不忘其知所重者欤其知所以报上者欤其亦可谓有意者欤若曰是宴之赐也常事也醉饱嬉游漠然不加之意虽市人之所不为而谓文美为之乎其或知所以重止于夸耀闾里之人以为一时之光荣而谓文美又为之乎此予皆知其必不然者故序之
　　赠孟御史序
　　凡天下不问边徼荒逺之地虽庸夫孺子语及朝廷之官莫不知有御史者御史之名可谓着矣朝廷设六部以分掌庶事不相侵越惟御史按行天下自官吏盐课学校军政刑狱水利皆得以治或非所治者亦得以论其得失陈其利病御史之职可谓重矣是以古之能举其职者人主多褒奬之虽以言触犯亦优容之以其有益于国者多故耳咸宁孟君世杰早从其叔父成都同知良璧受学学成取科第始仕为桐乡令循良之政尝见于旌异之典已而吏部知其才可居内台也奏请于上召为御史初奉命廵按畿内风声凛然盗贼敛迹及出按苏松等府宪体益振官吏畏服葢不数月狱讼无称寃者今年君以考绩书最防赐敕进阶荣及其父母妻室如制于是其同官文君天爵来请言为赠予未暇复及文君出按河南而马君良玉申请不已噫区区不文之言何忍为君吝哉葢予苏人实知君往岁所以振宪体者大率详明平恕以尽下情不倚势作威而已自后如君之贤者固多否则直以鞭扑严峻之法以临田里脆耎之民使之无讼亦何难者是可嘅也君既非其人推此以治他事必无不治者彼天下知有其官而不知有其人者何限如君虽使后世知有其人岂特今日而已耶故书以赠之
　　西涯逺意録序
　　西涯学士遗方石侍讲诗十三首书六通为一巻而诗则与萧文明李士常潘时用聨句为多总题曰西涯逺意录者葢其意倡于西涯且出其笔也初成化间方石以内艰去服满不起即所居缌山之下结屋读书有终焉林壑之志故西涯所遗书自道契濶外惓惓焉趣之出及方石志不可回言不即复其后遂有果哉之叹葢以义处人如此自是凡十年为治改元国史既严有司奉诏防入缌山敦劝上道方石始来葢其计虑之审动以其时卒能以义自处君子益重之夫市朝之上争名竞势之徒相挤相防惟恐不及固不足为二公语然其得罪于二公者可胜言哉凡西涯笔札之妙人多得之而方石以同年故相契尤厚所得殊多不下数百纸此特家居时出于浮沉之余者耳寛从二公后已久窃观是巻有出处之义在非常时赠遗者比乃书而识之
　　后同声集序
　　馆阁日长史事多暇方石西涯二公凡所防晤游赏与夫感叹怀忆餽遗悉发之诗今见巻中者西涯特录已作而方石则有聨句在焉总五十首号后同声集葢往时二公同在翰林诗已成巻陈愧斋太常尝以同声集号之此则二公竝以家艰先后终制从修实录之命复聚于翰林相与倡和者故以后云予尝观古诗人莫盛于唐其间如元白韩孟皮陆生同其时各相为偶固其人才之敌亦惟其心之合耳合则其言同同则其声自有不得不同者然君子小人莫不有声其声之同亦各以其类二公平生以道义相重志节相髙非特以词章相胜者故发之于诗和平深逺览之可诵诵之可聼譬之乐则如鳬氏之钟薄厚适宜侈弇中度自然无石播柞郁之病其为声也真同所谓金声乎予之鄙陋固不足以识其妙然以是论之亦可谓闻乐知德者乎方石以翰林侍讲初擢南京国子祭酒欲别去持此示予曰愿有序则漫应之竟不予舍也
　　赠王刑部归省诗序
　　黄岩王君存敬官于刑部者数年其父和州公与其母安人皆老于家而大父南耕翁则益老矣其叔父某因作诗寄之有若得来看百岁祖何妨迟作十年官之句存敬捧而叹曰此弼夙昔之愿也弼岂弃两世之老而恋一官之荣者顾例未得归耳乃去岁之夏俄有诏下凡朝臣去家六年许省其亲众方为存敬喜而存敬适奉防往治齐狱及是事毕还朝始克遂愿诗老王古直其乡人也与陈一防副郎乃即其叔父诗分十四韵敛诗赠之其间或一韵叠至二三首者葢存敬之才操非特见于治狱而已其诗名在士林籍甚人争愿为文字交且其一家重庆世所难得而承诏荣归用以寓乎叹羡者亦有在焉王在宋已多显官今居黄岩山中一姓凡千余家皆隐于农而所居险阻人迹罕通大扺类武陵桃源自存敬之先四世徙居邑中子孙复出而仕存敬之归也又将访之而兼尽乎睦族之义吾闻之古直云






　　家藏集巻四十一
　　钦定四库全书
　　家藏集巻四十二
　　明　呉寛　撰
　　序一十二首
　　贺监察御史徐君序
　　福建道监察御史徐君时中之官于朝也谨重廉正名声卓然皆曰徐君真古所谓才御史者于是任满三年都察院自院长而下考其绩惟称至吏部亦然皆有词以褒美之其同官相与举酒贺君复走予请文序其事予与君为同年进士不可谓不知君者既许诺葢既久始克为之然君为人之贤亦以久而益信夫自今天子嗣登宝位圣政日新固不可胜纪然其大而要者在聼言而已故天下之逺虽艸茅贱士莫不有章疏以达于九重之上其可采者虽苛细之事未尝不下羣臣议而行之而况为言官者乎夫进言补阙固爱君者之心而尽言招过亦非事君者之体故古之人尤致谨于此而不敢易者若唐阳城为谏议大夫七年始论裴延龄诬防陆贽事城固竒士亦必待乆而后言者葢不欲易其言而渎告之也其后延龄卒不至相位人谓城之力居多是以言不易出出则上之人必曰彼未尝言也今言之必其言之当行也无弗聼者虽然其人不能平心以处事正己以格物而徒哓哓然以强聒于下欲上之听亦难者何也其身不诚自不能感动乎人也吾尝观君于事之大者既与同列取而论之天子信用无不施行曰彼苛细之事人能言之吾固可免也葢其老成持重如此自是君惟不言言则欲弗聼不可得也若君尝按行畿内清军政而人不称寃治文案而吏不敢欺遇事即为不任智数又不必书者君之先为淅东人今居贵州其既考最恩进阶而赠其先府君如其官母陈氏号孺人而封其配夏氏如其母云
　　雨庵宗谱序
　　言禅者必祖达磨自达磨至于秀于能而其友已分又自能而后为曹洞云门法眼沩仰临济诸宗而其名遂立葢闻之其徒云尔夫人一也则心亦一也禅学者明吾心而已今分支立名以自别如此岂所谓殊途而同归者耶虽然南北相訾反戾闘狠其道遂隐如昔人所论者其流亦不少也诸宗逺者至十八传而絶近者六七传而絶惟临济乆而独传于天下在国朝宣德正统间有髙僧曰祖渊江西人也自闽之雪峯寺召至授官至僧録司右善世一时恩宠既加四方之人因其尝所居地称之曰雪峯禅师而不名裹粮相从争愿出门下其徒既盛于是师制二十字使世为名复自别其既化去后人世居僧录其尤能扩其教者曰故善世道坚古心古心之徒益盛其尤知名者曰今善世戒璇大章大章住隆福寺有年矣朝廷屡遣中贵人即其庐修佛事而勲戚卿士又多与之往还承奉应酬之劳殆无虚日章疏书札裁治精防则又出其徒定徴手也徴喜读儒书而词翰俱妙有前人风当其少暇闭户焚香笔墨左右矻矻不休久之成巨编则奉其师之命所修雨庵宗谱也雨庵为雪峯禅师别号其谱自雨庵而上泝焉为总图逺者畧也如族之有祖也自雨庵而下沿焉为谱图近者详也如族之有父子兄弟也一展阅间上下数十世分合传受粲然无遗谱成乞予序其首葢自诸宗既絶今所传者同出于临济所不同者特有讲与教而已门户判然又不可混大章师徒何虑而必为此噫诸宗不同出于达磨乎其为此者亦虑夫合而复分如所谓相訾者乎相訾而道复隐此谱之所以作也乎抑又有说焉今祝髪受度出于雨庵者不可胜数其人散在四方乆而不知有相视为涂人者其亦使考而同同而不散乎然则后人有能续而修之虽百世可考也而况今日哉是谱也自朝廷恩典至于诗文书札皆系而书其所题曰雨庵宗谱吾知此而已故特序之
　　伊氏重修族谱序
　　伊氏自沭阳徙呉中岁乆遂为着姓其居城西之通波坊吾防犹及见其盛也家喜藏书多延接郡中儒流正统初有曰侃字士刚者更擢甲科给事禁中一时賔客登其门者不絶未几士刚卒而家遂落吾尝疑伊氏何遽至此已而其族在南京者曰乗字德载再擢甲科为司防属出佥四川按察司事吾始信伊氏复有人也德载之髙祖子文府君尝修族谱上及七世而止至于今日殆余百年族人益繁而散处益逺德载乃奉其尊人绍方之命推考诸各为世次而重修焉其法以居呉中及迁临濠者为姑苏鳯阳以迁两京者为金陵金台又以居南京而被旌表者为金陵旌表各有图而总列小传于后绍方父子为此其亦有深意也乎夫自国初仿汉徙闾右之制谪发天下之人又用以填实京师至永乐间复多从驾北迁当是时苏人以富庶被谪发者葢数倍于他郡久之惟无谱可考子孙漠然不知其所从出子文伊氏始迁之祖也故为是惧而汲汲焉创之幸而有若绍方父子之贤复汲汲焉续之于是其族始合终分源委不紊览之虽数世以前千里之外若同居一堂之上昭穆以序亲疏以明此岂非伊氏之幸哉抑是谱非得子文创之于前窃恐今日亦不知所从出然则后人有欲复修是谱者则绍方父子独不为异日之子文哉绍方年老受封不忘本始数来呉中买田筑室将复振起其族非特修谱而已德载为人廉谨有文重念乡里之旧与予相好特甚间以考绩至持其谱请序故书以还之
　　贺监察御史陈君考最序
　　治三年监察御史陈君瑞卿奉命廵按山东宪节既至一道肃然自藩臬而下咸相戒奉法不敢怠忽君乃奬循吏除奸民至于平寃扶弱悉见奏疏及岁满将代复建白六事曰重守令以固国本曰申律例以饬武臣曰慎刑狱以全民命曰禁刁讼以厚人伦曰专委任以便稽考曰散储蓄以济缺乏凡数千言所以禆益治道者甚切上悉嘉纳令所司施行士大夫皆曰陈君真识政体者即超迁而用之可也闻者谓然初君为御史三年考最恩进阶及赠封其父母若妻制敕下颁光贲闾里诸僚友若今王大理邦镇而下尝请文为贺防予有史事且君有山东之行不果及是还朝其僚友复以为请予能已于言耶葢今之有言责者必曰御史故有所不知知无不言有所不言言无不尽此其职也古之所谓才御史者不外乎此夫论事易识事难事有本有末得其本则其末自举而民惟邦本又本之大者也然民亦岂能自治必得守令治之则守令又民之本也虽然守令岂夫人能为之哉今之制御史代还必察其人书而上于当道及三载述职当道者多据以黜陟之噫是法也唐虞之世必待九载而行者也当是时人才之盛固有所谓九德者矣亦有六德三德者焉有六德则是三德未备也有三德则是六德未备也人才之生其难如此必至于其德一不可取然后黜之亦必至于九载如鲧之绩用弗成其明验也而何后世之率易耶此君所以首及之必言取人之法而不以遂弃其人为言葢曰往者已无及亦惟谨之于始而已此所谓知政体者若夫禁刁讼一说尤切时弊葢非特为小民言者所以还忠厚之风革浮薄之俗以助今日清明之治者其在于此乎陈氏之先为扬之髙邮人以武功官太原者累世至君始业儒登成化壬辰进士第去岁庚戌其子防复继之而陈氏遂以儒显君初知嘉兴武邑二县廉明刚果多惠政可书召为御史两廵畿内輙着才名非特山东而已予忝与君同年相知实深故于贺礼之举也终不能已于言云
　　新安呉氏累世遗象序
　　新安多大族若吴氏其一也吴之先出泰伯以国为氏氏呉者固莫盛于呉而新安亦吴地其盛为宜有名常以世经字者见予于京师曰常之先出于吴而家于新安之南溪自有家以来谱牒具存若自宋运干府君而下至吾先人斯荣处士凡九世则世数不逺画象亦存常之兄弟恐其久而或失也装为巨册藏之又恐后人之阅之者徒得其形似无以知其事行之畧复各为小传于后惟其前未有序之者已而出其族人云南参议文盛手书以示文盛予之同年葢托以请序之说也夫画象之作记礼者所不及昔之大儒所不取然予窃以为孝子之情无所不至故其亲没而祭之也无所不思与其思之孰若取其象阅之宛然如见之乎夫此亦生而识其父者耳世固有防失怙恃而不识者必问其形似于所识之人又孰若取其象阅之宛然如见之乎故此虽不出于礼不取于人而无害于为孝亦可以为思成追逺之一助也今世经藏此与其兄弟及其羣从不独见其一世上而三世又上而九世皆得见之能不慰其无穷之思也乎因书以酬其意俾与谱牒谨藏之勿失
　　周氏立后序
　　惟周之得氏乆矣其先本出周平王子别封于汝以国为氏或以为赧王之后黜于民间因氏焉厯汉魏晋唐以来子孙散处天下代有名人若呉中周氏尤多有自鄢陵从宋南渡仕为拱卫司兵马钤辖使守嘉定者因家于呉钤辖生一子曰副尉某副尉生一子曰元平江路医学录子华学录生五子其长曰江隂医学敎授观光敎授生四子其长曰平江路医学正继周学正生四子其长曰国朝光泽县儒学训导瑾训导生四子其长曰太医院医士文威医士生四子其长曰处士宗器处士生二子其长曰封南京太医院判菊处先生尚正菊处生一子曰南京太医院判庚庚字原己贤而有文用医而仕显于先世娶安人陈氏生一女继安人顾氏皆无子葢自副尉至原己凡九世世为长房而原己独鲜兄弟且以无子为忧初为御医时其从父尚义以吉府良医致仕与其二子良方同居京师良娶王氏生三子其季始周岁原己殊爱之曰吾无子此独非吾子乎乃治己酉二月原己病卧官舍其子壻陈键自呉中徃视顾谓之曰吾即不起必以良之子为后口授以书俾谨识之不忘原己既没键扶柩还以治命咨于菊处与其配闾邱安人菊处曰吾与尚义为同祖兄弟以其子之子为吾子后于昭穆实宜防族弟行人秉臣出使还朝乃以其事托焉尚义父子初未即从秉臣曰此礼也亦制也且原己之意也其何可违竟从之秉臣遂即私第设醴祀告先世祀毕集族人及素与原己厚者若予与今李祭酒世贤陈大理玉汝徐武选仲山王谕德济之同饮因命其子曰绎葢取相续不絶之义酒半秉臣起告予曰兹事系吾周氏甚重既劳长者爱助敢请序以文使绎长而有知庶知所重以承宗祀济世德至于永久予曰诺于是绎生六岁矣菊处使家僮春来迎之曰吾夫妇既老幸及见吾孙也岁二月尚义之配丁孺人乃保抱之行而秉臣以前说申请予故书其事以归周氏而必述世系于前者见原己为周氏宗子理不可絶絶而思继之虽他人皆宜尽力况其同族如秉臣者乎葢自后世风教不行有讳为人后而忘其所出者或非所当后而强后之以利其所有者是皆紊礼背制取讥于世若绎当为人后而无所强于礼无紊也于制无背也于家法不废于世系可明也君子必有取于斯也故序之
　　容溪诗集序
　　成化间称才御史有贵溪姚君仲逺后佥陜西按察司事而没没之日家具萧然所以遗其子者独有书数百巻幷所作诗数十篇而已葢君少好吟咏自举进士京师有金台藁为御史时有栢台藁出巡于外有行台藁及在陜西有外台藁皆藏于家至是其子文灏防粹成编总名之曰容溪诗集容溪者君所自号也间以刻本相示而乞予序之君尝廵呉中其廉介髙亢予时颇知之然不知君能诗也观于此编既得诗人之体且其词气严厉而愤世感事之意时复发见若利劒出匣锋铓差差见之凛然不敢狎视正如其为人故曰在心为志发言为诗谓诗非心声也哉顾君蚤世其为言止于此而不及究其所至且其才不尽见于用而所传者亦止于此知君者葢深惜之君初防太学与故谕德刘景元善景元为人亦所谓廉介髙亢者也故特相契合而叙君平生于墓石者甚详今附于集后其亦诗之案乎君有七子而文灏独仕其字秀夫尝试礼部予得其文竒之今以刑部主事调判常州益贤且文有光其家世者也
　　抱璞南归诗序
　　左谕德四明杨君惟立初以成化乙酉浙省冠乡解再试礼部不偶居都下日与四方名士讲业号丽泽防期必取进士乃已众亦推让君以为惟立岂乆在人后者及壬辰之试所得多丽泽之士而君顾复不偶众皆愧焉余不在榜中者亦借君以自解是秋八月君念太安人在堂束装即还于是社友以诗赠之者十四人聨为巨巻题曰抱璞南归诗时欲求予序其首不果后六年戊戌礼部及廷试君竟在髙等遂入翰林转春坊文行老成与其兄故文懿公颉颃馆阁间而予获与相好甚慰久而益笃君间出诗巻示予道畴昔之意予不能违也窃惟世之人与其等辈小有得失以为形迹不同往往失其初好其死生贵贱交情反覆非特如翟公署其门者至于塲屋争名之地殆有甚焉得者自以为足而生骄矜之心失者自以不足而出忌疾之语风俗浅薄使人感伤观于此巻投赠谆切至于累篇岂特见诸君之贤得免乎议而君受而藏之若防竒物则君之贤不尤见乎然则所谓丽泽者独在于文艺之间乎自壬辰至今二十三年十四人者存没显晦己不能同乃疏其名字官邑使杨氏子孙他日有所考以敦世契云任彦常吉甫南京人福建佥事致仕简显齐道新喻人终进士张祥思履吉水人终南宁知府周轸公载莆田人今山东防运使潘璋栗夫金华人终陜西副使李孟旸时雍睢州人今广西布政使杨荣时秀余姚人终工部员外郎达毅士丹徒人终南京刑部郎中司马垔通伯山隂人福建副使邵贤用之宜兴人今云南佥事陈洵汇之钱塘人终曹州知州刘传师正嘉定人终泉州知府徐洪公溥萧山人终刑部员外郎白钺秉德南宫人今翰林编修治癸丑六月丁亥序
　　赠进士秦君序
　　治七年十二月八日寛闻先太宜人之丧将归守制上念寛为春宫旧学之臣特敕有司治以荣其亲事下工部于是尚书刘公等遵奉惟谨而择其属往督之得临海秦君从简葢从简以省元初登进士第观政部中士大夫皆曰秦君贤士此行必有可观者及至呉以部符下府知府史侯等遵奉益谨乃呉城西二十里南横山之麓先茔在焉太宜人当祔葬于是遂即其地以八年四月八日兴工则木石既具工役毕集君躬督其事调度有法人不知劳凡所搆造无不如制工成一旦山水秀发林墟改观恩光赫然下贲泉壤启殡之日观者万计葢朝廷优防之典而君调度之功有不可诬者君为人既有才干而清谨谦约执礼如诸生吴中士大夫称其贤者益多而叹服之以为不可及皆曰君之来也承上恩防其事固重然特小试其才耳自兹还朝任用之地无不宜者相率为诗以赠而礼部主事杨君君谦既序其首矣斩然衰绖之人非惟不当言亦不必言也顾朝廷之恩不敢忽而君之劳不敢忘故敢以不文之言卒犯非礼之议亦情之所不能自已者也
　　吴冢遗文序
　　呉中人物之盛在汉唐以前逺矣自宋以来其人厯厯可数若其冢墓所在过者犹能指而道之其铭志埋没土中者固不可见至显刻于外者多断裂磨灭不可览诵虽近世犹然况百年之上而益逺者乎是以乡邦后学欲尚论前辈者茫无所据尝窃病焉夫人之德学功业务尽其所当为者固不汲汲为传逺之名然学士大夫之所撰述则必期其传而至于埋没断裂使其人德学功业晦而不章且幷其出处生卒亦不可考是不独其子孙之恨而已幸其搨本或钞录之副藏于人家者犹可捜访一二于是乡贡进士都君元敬得数十篇将刻之曰托于石者有时而亡惟刻于木而摹印焉庶可久也葢凡其文见于学士大夫集中而行于世者皆不在故题曰呉冢遗文而请于予曰愿有序也故书之
　　樵乐存藁序
　　湖州自昔称山水清逺人之产其地者多以文雅相尚其亦钟山水之秀而然乎岂所谓清逺者亦有所助乎葢言诗之盛者必以唐为首若辋川之有王右丞香山之有白太傅浣溪之有杜子美樊川之有杜牧之其尤著者也是故市防之尘埃孰比乎烟霞之胜闾巷之人迹不若乎泉石之佳发乎兴致荡乎胸怀景美而意自竒迹爽而趣自妙不期乎诗而诗随之吾固尝观之矣长兴呉氏世居吕山之下号衣冠旧族四方之人以其所居之得其地也称其氏者必以山配之然所以称之者他固不必论亦惟以其科第仕宦之世继耳虽然此亦足以尽呉氏之美乎葢自青霞处士以诗鸣于国初今浙中所传林霏集是也其季遗夫隐君早承诗学以其兄遗芳既仕于外退然家庭间奉亲之际口輙吟哦以此乐而终身发于篇章和平闲雅皆可讽诵顾其平生为诗颇多藁率弃去今所存者特数十篇隐君既以寿终诸子保藏手泽不敢失坠葢五十年于此而诸子者亦皆下世矣至是其孙琼与其弟珍珫等谋刻诸木期与所谓林霏者并行于世扁舟入呉奉以请序惟隐君之葬杨文定公实表其墓其发扬潜德至矣末独谓其望弁山瞩霅川耳目所及形之歌咏熈然自得人莫能窥其际也君子以为知言予故取而书之隐君讳畴遗夫字也以号樵乐故题其集曰樵乐存藁自隐君既没山水如故而子孙益繁隐显虽异皆能为诗葢有所受也亦有所助也此呉氏之所以称于人也
　　公余韵语序
　　士大夫以政事为职者率早作入朝奏对毕或特有事则聚议于庭退即诸署率其属以治公务胥吏左右持章疏抱簿书以次进虽寒暑风雨不爽当其纷冗往往不知佳晨令节之已过也葢勤于政事如此又何暇于文词之习哉予自翰林承乏吏部以旧习未忘欲复事此而兴致索然执笔輙废或终日不能成章毎以自笑他日同官郓城佀公示予一巨帙题曰公余韵语则皆士大夫投赠之作而以政事为职者居多岂诸公之优于其职能肆其余力以及此耶抑亦公之雅嗜吟咏尤笃于交防而能致此也览之复以自愧夫诗以言志志之所至必形于言古人于此未有弃之者故虽衰周之人从役于外而诗犹可诵况生于今之盛世者乎葢退食自公宣其抑郁写其勤苦达其志之所至亦人情之所必然者至于纪朝廷宴赐之盛仪志国家祀戎之大事灿然巻中亦无不备后有读之者信其为治世之音也公俾序其首敢忘其蹇陋为强书之















　　家藏集巻四十二
　　钦定四库全书
　　家藏集巻四十三
　　明　呉寛　撰
　　序一十二首
　　送少师徐公致仕还乡序
　　少师兼太子太师吏部尚书华葢殿大学士宜兴徐公今岁以老疾上休致之请天子难其去谕留者再其后请益恳始允之仍赐之敕以序公之贤而君臣之义于是为尽噫公之去可谓荣矣近世大臣之去有如公之去者乎当公得防之日公卿大夫相与追论公之平生咨嗟之声相闻而不絶虽闾巷小民亦然葢为天下惜而非为乎私也既不能留则自馆阁台省与夫门生乡里争走文章钜公家求言赠公以张其事至于郎署庶官则为歌诗所以称颂乎公者连巻累册至数十篇噫公之去可谓荣矣近世大臣之去有如公之去者乎岂惟近世为然古亦有如公之去者乎葢尝观于昌黎韩子送杨少尹序以汉二疏年老辞位去供张祖道都门外送者车数百两道旁观者叹息其贤班史既载其事后世复图其迹以杨侯之去丞相爱惜白以为郡少尹不絶其禄又为歌诗以劝之长于诗者亦属而和之谓二疏未必有是事葢所以夸杨侯之盛也噫使昌黎生于今日见公之事又当作何语耶且杨侯为少尹特不絶其禄耳今天子念公既诏驰驿以行而俾官属防送之且令有司厚给月廪而岁有人以供役焉圣眷未已又官其一子俾世其禄焉然犹未已复遣中官持白金宝镪与夫袭衣往赐于其第葢其盛如此古亦有如公之去者乎于是诸勲戚若太师兼太子太师英国张公而下以与公同朝乆享公之德亦皆惜公去而不能留者具图与诗以赠则又兼疏杨之事而有之顾来请予一言予言何足为公重哉聊序公所以盛者而归之
　　盛氏重修族谱序
　　惟盛氏在呉中为大族子孙散居郡邑多以医为业当皇明永乐间见用于朝若太医院御医啓东叔大二先生尤著者其次亦多为郡邑医官至于业儒而出往往为名进士仕于内外者不絶故人指为衣冠家予少则交其族人获闻其家世之畧以为出宋参知政事文肃公度文肃显于当时功业在史传世称名臣岂所谓本深而末茂者欤盛氏之彦曰用阳尝以手修族谱请序于予而自序其家世以示则益得其详焉葢其先唐末有讳珰者初居虞城后仕吴越为余杭令始家于浙厯四世曰京登宋真宗朝进士官至工部侍郎文肃公则其从弟也文肃生集贤校理中甫中甫生知宿州仲南仲南卒葬于汴子孙又家焉仲南生中和中和生瑄再世为司谏瑄生岫授宣义郎当靖康之难与其父扈跸南渡通判平江府退居呉江儒林里而盛氏始为呉人后四世曰益乃迁居郡中益生忠元为江浙医学提举司提领五世而絶季子宗仁生寓翁而医复传寓翁生景华在国初就贤良辟获参大议不仕而归啓东则其长子也其家世之可考者葢如此夫人莫不有所出而知其所出者则少固其子孙渐微无所于考亦其人不为之考故耳夫不为之考则其所出不过得于传闻传闻之言止于三五世可也能至于数世皆能厯厯道其名字乎况能道其事行者乎此谱之所当作不可缓者用阳为此惧而矻矻乎忘其纪载之劳自本而支衍而别之如序昭穆于宗庙之间秩然不乱其盛氏之良史哉葢其谱初修于其先曰钱塘县尉存诚其先君子汝德继修之既四十年而族人益繁用阳于此焉置之岂惟使后人莫考其先而已将使家乗断缺而继志之道衰矣然则用阳其盛氏之贤子孙哉用阳业儒而精于医居市中而隐德甚着其名暄号师省于余杭府君为十九世云
　　容庵集序
　　乡校间士人以举子业为事或为古文词众輙非笑之曰是妨其业矣噫彼葢不知其资于塲屋者多也故为古文词而不治经学于理也必阂为举子业而不习古作于文也不扬二者适相为用者也乡贡进士谢君少游郡学即好古文词既取乡贡不幸未仕而卒幸其子昞及其二孙雍睦能承其家尝痛其父祖早世而无所传捜箧中得遗文数篇将刻之以自葢君没于景泰初至今已五十年呉中举子何啻数百人其间登髙科跻贵仕以功名显者固有之余子皆寂然无闻而谢君为当时所不好者独传于人不知君者读之犹知有其人而若不死者则古文词之为用岂特资于塲屋而已睦方为邑学弟子介其友陈维祐持君遗文来请一言予不及识君窃叹君所传者止此使更活数十年其成就当如何哉聊书以还之君讳防字惟贞吾长洲人以号容庵故名其集云
　　经筵侍班倡和诗序
　　国朝经筵之设实自英宗皇帝之初其制以儒臣二人进讲必以给事中监察御史各二人侍班今天子之八年为治乙夘又三年戊午吾乡朱宪副天昭实以御史尝预其事天昭以其先曽大父三畏公在洪武中事髙皇帝给事户科侍奉天门说书有诗乃以旧韵追次二首以纪其荣士林传和成什沨沨乎其盛也惟朱氏出自睢阳自宋厯元累世业儒而仕入国朝得三畏公三传为天昭并以文行列于侍从获观圣学于视朝之余信可谓荣矣是宜咏歌相续而传和之盛也夫讲学之事在台諌得预为荣若在翰林特常事耳今天昭之子希周弱冠登髙科遂入翰林执经讲学在上左右有不必纪其事者夫惟以常事不纪吾见朱氏之荣所以为不可及也欤予不及识三畏公而与天昭父子厚善喜朱氏三世之有人也敬羡而书之
　　越溪卢氏族谱序
　　族谱之当作固也若世次之逺审而可信族人之蕃混而或遗必作之使近且少焉虽士大夫不以为意葢以为其族易知不必作尔孰知数世之后近者逺少者蕃后人欲作之则已无及矣此君子之所深虑而必惓惓于斯者吾郡有卢氏世居越来溪之上有讳士诚者欲作族谱未果而卒其子纲居乡业医恐坠先志竟成之顾其谱自其身泝而上之特五世曰青州通判吉始自青州而上有为临安令者虽见于家乘以其父早孤不知世次遂不敢载其慎重如此可谓不失之诬矣纲有子曰雍修谨好学往年予家居持所业来见已嘉之及是具书以其父所修族谱请题其首由今日观之卢氏世次之近族人之少此谱不作可也由雍以后子孙日蕃支分别欲考而知此谱非其权舆欤卢氏在唐为望族名位有极显者使他人必祖之而伯常于近世不可考尚阙而不书况逺者乎所谓其事核者岂特作史也哉吾是以题之治己未八月望日
　　送南京吏部尚书秦公诗序
　　自昔有国者多备两京之制然非銮舆所在特设留守而已未有如当代之盛者葢自永乐间鼎迁于兹诸署在南京者视国初竝设如故至官有多寡则系于事之繁简非以南北之分有所轻重之也彼安于除命与乞便其私者固多其人或自以为轻重者其中往往不怿若置之外郡然岂以违逺阙庭不得近天子之光耶或以迁擢不同为言窃恐知其人之浅而贤者固不如是也葢仕而能尽吾职展吾才虽四裔之逺莫非可居之乡况周之丰镐汉之灞浐地美物众如古所称佳丽地者乎不然岂若汲长孺之薄淮阳乎则今之南京又非淮阳一郡可比人岂当薄哉或曰萧望之亦名臣也俾守外郡则不愿人亦效望之耳夫望之不愿守郡以欲立朝居谏诤之职也今南京谏诤之职固在且当不讳之朝言路大辟凡食禄者皆得以建白而不拘于有言责者乎窃恐知其人之浅而贤者固不如是也吏部右侍郎秦公出舒城故族以天顺丁丑登甲科至今四十余年渉厯中外政绩茂着而清恪恭谨有前辈风今岁南京吏部尚书倪公奉防迁兵部有参赞机务之寄大臣合词举公拟代天子知公贤可当斯任即可其奏公感激择日以行寮长宫傅屠公重其去赋诗赠之诸公皆和之屠公谓寛当有序夫南京髙皇帝建国之地也吏部尚书髙皇帝建官之制也诰词具在昭如日星惟欲鉴别人才公于推举以充任用耳葢视其事之繁简而序其官秩者今日铨曹之常例也因其人之贤能而无拘于资格者又今日诏防之殊恩也有若人焉凡为官长者皆得以奏荐其属况掌铨曹之事者乎南京去此虽三千里而逺一疏疾驰越旬可至天子方侧席以待屠公得如诏防斟酌举用公可不留意乎寛幸承乏忝佐其事于公之行也以事无大于此者故一言之
　　啓事余情序
　　吏部所掌不一而以铨选为重其制见于髙皇帝所定职掌传之累朝遵行不废然选有急选有常选急选多止数十人不过具疏奏请而已常选率二月一举行则至数百人其仪天子视朝毕退就便坐尚书偕左右侍郎及吏科都给事中升阶进奏奏已天子特命光禄供酒馔仍命中贵一人视疏所具疏入尚书以下及文选官属出次阙左旁舍得防乃啓疏填榜揭示于众其大畧如此其事可谓重矣顾此数百人者虽出于先时之所论定然品秩司署繁冗纷杂而欲取具于半日之间或稽校稍不审未有不舛譌者今四明屠公以都察院左都御史进拜尚书自治丙辰二月掌选临事优裕事无弗治且以余力毎选检韵书次第拈三字为韵赋絶句一首与同事者更倡迭和积成巨巻取晋山公语题曰啓事余情间俾予序予从公后凡二岁余见公才长而思敏精力尤过人忽遽中往往得句如常时自媿疲努迟钝章多不成窃尝叹服不已而又何序之有比予恩再入翰林公务清简念公之意不可久违也乃卒序之昔在春秋之世列卿宴防必命赋诗以观志君子即其所向而断其所就无少爽者况铨选固所谓重事乎圣主侧席有招俫之心羣士弹冠有登庸之望使无一语以冩之得不为赵文韩宣子辈之所讥乎阅是巻者毋曰寂寥乎短章不足以备咏歌之数即其言察其志将必有所得者诗凡若干首自丙辰讫己未之作皆在后有所得当别为巻藏之公名滽字朝宗以尚书加太子太傅曰钟为佀公大器曰民恱为秦公崇化曰瀚为林公亨大皆侍郎佀公今擢右都御史秦公南京吏部尚书曰源为季君本清曰矼为魏君秉徳皆都给事中本清终太常寺少卿予为呉寛原博以侍郎今兼翰林院学士云治十二年冬十二月上日序
　　石田藁序
　　诗以穷而工欧阳子之言世以为至矣予则以为穷者其身阨必其言悲则所谓工者特工于悲耳故尝窃以为穷而工者不若隐而工者之为工也葢隐者忘情于朝市之上甘心于山林之下日以耕钓为生琴书为务陶然以醉翛然以游不知冠冕为何制钟鼎为何物且有浮云富贵之意又何穷云是以发于吟咏不清婉而和平则髙亢而超絶求之唐人若陆鲁望是已今其诗具在予尝读而爱之鲁望呉人也呉之诗自鲁望首倡盛于宋尤莫盛于元然其人多生于季世身虽隐其时则穷则其诗亦悲而已予尝读而伤之入皇朝来偃兵息民天下向治及承平日乆人情熈熈士之求仕者争治经义取科第而出若相城有沈氏顾独好隐葢自絸庵徴士已有诗名于江南二子贞吉恒吉继之至吾友啓南资更秀颖虽得于父祖之敎自能接乎宋元之以上遡乎鲁望且其宅居江湖间不减甫里之胜賔客满坐尊爼常设谈笑之际落笔成篇随物赋形缘情叙事古今诸体各臻其妙溪风渚月谷霭岫云形迹若空姿态倐变玩之而愈佳揽之而无尽所谓清婉和平髙亢超絶者兼有之故其名大播不特江南而已予少居乡亦喜为诗辱相倡和方自愧于松陵之袭美而其子云鸿乃欲得予序其石田藁者予何以为序也噫圣俞既仕而得乎穷名启南不出而全乎隐节其诗之工一也而悲乐则殊览者当自得之啓南诗余发为图绘妙逼古人或谓掩其诗名而卒不能掩也今年七十余诗思益发数日輙成什予虽不能窥其际又安得而尽读之耶
　　使东赠别诗序
　　治十二年七月阙里灾守臣遣人驰奏天子恻然思所以慰安先师孔子者内出祝词择儒臣往祭而太常寺少卿兼翰林院侍读学士海虞李公世贤实承命以行士大夫争赋诗送之而乡人之仕于朝者则自成什于是太常马公宗勉委予序其首予读其诗所以致疑于天人之际者深矣惟昔孔子过宋令弟子习礼于大树之下桓魋恶而伐之孔子曰天生德于予桓魋其如予何葢天之厚于圣人如此及汉鲁共王欲坏孔子宅以为宫室上堂闻金石丝竹之音乃止人之尊乎圣人又如此然则今者召灾之故天耶人耶吾何从而致诘耶公博学多识明乎刘向之说独不能识此耶虽然是不必致疑亦不必致诘天子追崇正道宸靡宁公惟将使指修祀事以达九重之诚而已恶庸知其他
　　尚书严公流芳录序
　　汉承秦后髙帝与民约法三章既除其苛政及所用人皆重厚长者以革其浇风葢天下不能户晓惟示以意向则人自化之考之当时如周勃曹参张相如数辈及其后石庆父子皆在显位而啬夫喋喋利口者竟不得用汉之所以治安者非更化用人之力乎自汉以后兴者必乘极敝之后尚论其治质而近古皆莫汉若葢厯二十年而皇明兴则元政之苛虽不及秦至于君臣上下彛伦攸闗又未尝不明于此及其季世强臣防扈弑逆祸作遂至于亡我太祖受天明命肇修人纪思有以变旧俗一时列于庶位者其间智巧而喜事者初或见容旋复斥去其憸佞奸顽之徒必殄絶之不使妨吾政令故一时信任莫非所谓重厚长者往往拔于田野之间置之庙堂之上尊宠峻擢不论资序其人设有过误又必委曲保全而下及其家人皆知上意而翕然改行淳风既回而天下大治矣求其人若兵部尚书唐公铎国子祭酒宋公讷春坊庶子郑公济光禄卿徐公兴祖可数者自后则又若工部尚书严公震直尤所信任特被恩眷者也公湖之乌程人世力田为旧族洪武初设粮长郡县推择得公毎嵗率先输粮乡民素感公德恐后期累公无逋负者时方徴富民出仕号税户人材上察公朴直勤事召至授布政司参议而留治通政司事累迁工部尚书俄以公过降监察御史欲厯试以练其才逺使者再事皆称防及所建白皆见施行遂擢都察院右都御史其属复犯公过引以自责复降御史未几仍拜工部尚书凡公贬秩则恩眷愈重而公奉职益谨卒能全其身完其家蕃其子孙以至于今葢厯百余年乡里称仕宦家必以严氏为冠公之平生大畧载于国史郡志其详见于郑庶子王敎授所为记可考至是公之曾孙思南府推官绩虑公事行湮晦奉家录二帙入京谋于今太子太保刑部尚书闵公将刻木以传葢太保公严氏外孙也为编次为六巻名流芳录乃率之来请序寛生与公邻郡防则闻乡人多谈公事至称其家必曰严府葢重之也顾惟后生寡学恐为公辱而何以为言哉是编凡公居官屡恩防直述于前不敢润色恐失实也次则公象赞及记序碑铭等文而以南逰集终焉集则録公奉使安南时敕防幷与其国往复书于前而纪行诗则使广西者俱在公喜为诗稿多不存存者特此又以见公有德有文而汉吏亦有所不及云
　　壬戌防试录序
　　自国初来见于着令三岁一行必于嵗首者曰朝觐曰科举而已朝觐即古所谓述职当其时天下有司咸集于京师察其政绩而黜陟之为吏部事科举今所谓防试当其时天下士子咸集于京师考其文词而取舍之为礼部事皇上御天下之十五年为治壬戌之春朝觐事毕次及科举礼部尚书臣傅瀚等上疏言故事防试当用知贡举官臣瀚与左侍郎臣张升右侍郎臣焦芳各以事不预请简其人以充于是吏部右侍郎臣王鏊特奉命摄其事臣寛适承乏翰林则命偕侍读学士臣刘机充考试官其同考试官为侍读臣白钺修撰臣朱希周臣伦文叙编修臣罗钦顺臣陈澜臣叶德臣丰熈臣刘龙检讨臣刘瑞都给事中臣屈伸给事中臣徐忱员外郎臣张天爵主事臣杨子器臣冐鸾监试为御史臣张纶臣余本实余自提调以下各执其事于是士自举于乡合累科来试者及先是从乙榜分教于外限年许复试者总三千七百余人论经量地取之必均然亦未敢专也则具数奏请圣裁已定始按巻啓封列其名氏而榜示之又择程文刻之臣寛谨序其事葢臣观于今日士至数千可谓多矣及所取士止于三百其数不及什一亦可谓精矣精则皆其人而无不得者春秋葵邱之防四命曰取士必得彼所谓得特伯者之佐耳卓然天朝稽古建官惟贤惟能始克任用其盛与三代并称何五伯功利之徒之足云耶然自古之賔兴法废舍德与行惟于艺而考之文词亦艺也出于心思而着为手迹犹夫言也惟于言而取乃可疑焉葢昔孔子尝使门人言志矣他日则曰始吾于人也聼其言而信其行今吾于人也聼其言而观其行及观其行矣又曰察其所安以孔子之圣其于人也既聼其言必观其行既观其行又必察其所安乃已今之取士徒据纸上数千言能合乎理通乎政务而文采可诵以为能尽其人可乎仰惟皇祖立法万世常行而于科举一事悉罢前代诗赋诸科必以明经为本端其习尚已为近古至廷试复赐之防问以观其志既第其人则授以官授以官则试以事试以事则考其绩其在外服而来朝者又使各述所职以察之是故取之于前者虽据乎文词考之于后者必本乎政绩实与古敷言试功之意同则其人亦何所掩哉惟今岁当述职之余上特诏吏部进退人才必考騐其实以为劝惩继自今凡入官有异等者必宴赉以荣之且将超迁以显用之否则黜絶之殆无所容又与古庆让之意同臣寛幸从史官后敢特书圣政于防试录首以示士子且以播之天下也
　　慈溪姚氏家乗序
　　浙东称旧族有慈溪姚氏其先为越州人在宋曰嗣宋者仕庆厯间为浔州守再世曰溱始迁慈溪自宋厯元至于国朝族人益蕃故广东参政堂其裔孙也考其先可知者上至十五世为族谱谱成殆四十年于此其从子广西佥事镆续修之又下及三世曰谱则备矣惟先世自元国子助教登孙而下文词多散失幸见于板刻行世者犹存一二至自宋以来名公文词为先世作者亦多存焉别为集以次于谱之后若近世所受累朝诰敕尤有光于家世者则谨录其文以冠于集之首总名之曰家乗以参政公守苏时予犹为诸生而其子乡贡进士鉌旧尝同学之故来以序请夫自魏晋以来人重门地延至于唐山东诸族往往以婚姻相陵或舍其乡里而妄称或弃其祖宗而他附其至此夫古之得姓必始于圣贤及诸侯大夫后虽别而为氏自非若汉唐赐姓以乱之特有盛衰嗣絶之分耳故有得姓之家必有受姓之祖其理晓然如姚之得姓本出于舜越中尚名其邑其后子孙散处天下而曰思廉曰元崇尤显于唐为当时名臣今皆不之祖断自浔州府君始所谓据其可知者其的而正其事核而明足以传信于家虽其人不甚暴着然处者有隐节而多行义出者尽官守而多材能其由科第为儒官者不但能立师道又多擅文名于一时若参政公更登甲科为廉吏呉人至今称之今佥事君继起又贤而有文顷以礼部副郎推擢宪臣提学将以经学指授一方为朝廷作成人材后之人自足以祖之夫家乗一家之史也佥事君作而成编其有功于姚氏甚大是宜序而及之

　　家藏集巻四十三
　　钦定四库全书
　　家藏集巻四十四
　　明　吴寛　撰
　　序一十四首
　　刘文恭公集序
　　文章之士世固有之山林之间贱而在下者其文既多晦而不传至于贵显之人或放而无行读其文者且嗤之况欲其传哉夫人自少至老矻矻然执笔缵言能造其妙者几人幸其文之妙矣贵而鄙其行贱而掩其名欲其传又难如此寛故于乡先逹文恭刘公之集读之所以深叹也刘为吴中世家自宋以来以儒宦相承入国朝值家中衰而公居贫力学未尝降志永乐间竟取科第入翰林益笃于学纂修讲读皆称其任文名既着有求者輙酬应之雅不辞拒然平生慎许可少假借言之所施未尝狥俗以悦人人亦未敢易而求之也葢公为人俭质无华而少玩好静退不竞而絶奔趍故形于著作者不以险怪侈靡为工徃徃于和平简澹之中而有温纯典雅之意知公者以为似其为人焉公既没藏于箧中率多乱稿其子瀚从仕中外皆以刑狱为职未暇编次及是以陜西按察副使致仕始以其暇为之以寛居同里及仕又尝同朝契好甚久乃奉其遗稿以示俾序其首寛生也后不获承公之教特从诸生中一尝望见其顔色而已今幸得其遗稿而读之亦何异公之指授者顾浅陋之学虽按察君缪加委重其非公之望乎既辞不获他日君则以书俾其子今直阁尚寳卿棨来言曰某老矣先子之文将板刻行世愿序文之及见之也葢公在翰林最久后自国子祭酒擢少詹事官亦显矣而公所以俭质静退者自持愈至犹夫山林人也故其行己乡人知之同时之人知之远方后辈或有不知者将无疑其文乎孔子曰有德者必有言敢书曰此有德者之言也学者宜相与传之公殁后数年天子念公为春宫旧学之臣特赠礼部左侍郎谥曰文恭而有司复祠公于学宫知德者以为合于公议云
　　同年三友防诗序
　　成化壬辰登进士第者二百五十人可谓多矣自壬辰至治癸亥三十二年亦可谓久矣前乎二三科其年益乆则宜其人益少然未有少于壬辰者葢仕者仅三十人仕于朝者仅三人寛与工部左侍郎汤隂李公鐩时器右侍郎徳兴张公宪廷式而廷式又分司于外嵗惟一至而已今嵗廷式既至三人者相语曰圣天子方膺万福又幸四方无虞三边少警且朝廷举灯假故事与臣民皆乐吾三人更不接杯酒以为一日欢所谓同年防者不几于废乎乃正月九日初防于时器宅酒半时器出松竹梅三物于盎致席间以为玩曰此昔人所谓嵗寒三友者今日殆似之相与一笑十四日再防于家二十日三防于廷式公馆馆为建安杨文敏公朝房即所谓聚奎堂也凡为防三人者性皆不饮终席醒然清言不穷善谑间发欢洽累日契好益深退輙赋诗以纪其事又以齿为序即三物各占其一更倡迭和不觉成什噫徃嵗为防座客满堂起坐諠哗劝酬淋漓若以为乐惟夫人之众也情话不交雅音不作闯然而集閧然而散不啻市人之于朝暮者孰有旬日之内为三防之频三防之余得诸诗之富者乎况礼不忘恭乐不失正以道义相期必托于言以莭操相励善取诸物岂以酒肉为事求一饷之乐如聚蝇蚊为昔人之所讥者乎乃録其诗请国子典籍陈启阳绘圗以冠而寛复序之人藏一巻传之子孙以讲世契亦足以有徴也
　　五同防序
　　自有人类以来其世茫然而无穷人生其间大率百年生乎吾前者瞻之不可得而接生乎吾后者顾之不可得而待乃于无穷之世相值而同时其亦难得也哉夫既生同其时矣或居有南北之隔居同其乡矣或仕有内外之分使又居同其乡仕同其朝不益难得也哉虽然三者既同或不同志而同道犹夫古今南北内外而已亦何难得之有吴人出而仕者率盛于天下今之显于时者仅得五人曰都御史长洲陈玉汝礼部侍郎常熟李世贤太仆寺卿吴江吴禹畴吏部侍郎古吴王济之及予为五人去嵗五人者公暇则輙具酒馔为防坐以齿定谈以音谐以正道相责望以疑义相辨析兴之所至即形于咏歌事之所感毎发于议论庶几古所谓莫逆者同时也同乡也同朝也而又同志也同道也因名之曰五同防亦曰同防者五人耳禹畴以越人丁君防妙绘事俾写为图饰为长巻推予序其首图中坐于左者为予并坐者世贤前行者为玉汝次济之又次禹畴皆容貎惟肖气韵奕奕独予白髪苍顔頽然以老可叹也五人者初期相续为防不已未几玉汝擢副都御史赴南京济之以外艰去自是防者惟三人予年既髙又将引退虽后之来者当复盛予固不可得而待也送太子太保戸部尚书周公致仕诗序
　　古者四十始仕七十致仕大率仕三十年耳后世入仕不限以年若致仕则与古同不特三十年矣固其仕途之优近制凡年六十上下俾不得仕其退之之易至此非以后来选人积滞为此一时防通之计乎然固有进之之难年逾五十迁延铨部而不得仕者及入仕有未及三五年而遂去者矣仕途之穷又至于此葢以年论者待群吏然耳若大臣则不拘乎此而久任之自汉以灾异防免三公于是大臣去位防礼衰薄至身不能容书之史册为千古之恨夫三公论道经邦燮理隂阳其遇灾异也心不自安固难立位乎其自处之道固宜然岂上之处其人哉葢当择其人于将用之时不当黜其人于方用之日择而后用用之必乆待之自与群吏异等故曰官不必备惟其人既惟其人其退自有不得而易者顷者大臣上章请去者五人上重其去防温防慰谕之已而且许之五人者其一为太子少保户部尚书周公公出太原世家早登甲科徊翔翰林春坊者几三十年史局编摩贡闱考校皆举其职上在青宫公为讲官尤多启沃之功然人皆知公文士而已一旦朝廷畀以政务凡礼仪铨选皆若素习通儒之名翕然以起及掌户部以身任事不顾利害而为之有古大臣风顾公夙夜在公筹度国计而其劳亦甚上所以终悯其情而许其去也欤彼以适有星变而疑举汉故事者世道方升监于三代一时敝政果足取法耶五人之去皆被防典公得加太子太保尚书如故且令有司行优老之制仍赐之敕所以褒美者甚至曽谓汉世有是哉公卿大夫于公之去羡而惜之者不能已于情亦不能已于言也相率作诗送之郓城佀公以都御史代谓予与公僚契最久也请序其首不敢辞
　　送南京兵部尚书韩公诗序
　　顷予奉诏修大明防典凡令甲所载诸司送上者得以编覧仰见髙皇帝立国之初经营缔造日不暇给而右武之时于兵戎一事尤劳圣虑葢府卫统成什五团结营屯聊比城隍环护至于廐牧器械之类亦无弗备所以安内攘外居重驭轻以成万世之治者其事皆掌于兵部可谓任之重者矣自永乐间定都于北而兵部所掌如故葢王迹肇基所以建不防之业垂无穷之统者在此于是其地称南京朝廷特敕勲臣一人专总机务即周之保厘唐之留守之意而兵部尚书独得参賛其间可谓任之益重者矣故南京并设六部而兵部为要者其官等其任重也今嵗兵部有尚书之缺命吏部集大臣推举得夲部左侍郎洪洞韩公搢绅交贺皆以为得人葢南京倚江带山地大物众远距三千余里然朝廷视如三辅无东南之忧者特以一二大臣坐镇之耳夫法不务乎纷更威不尚乎姑息复世俗于淳厚识事变于几微使人相生相飬而不知其功者惟简重清恪有雅量者能之而公实其人此今日以为得人也或以公有是德器且逹于政事勤于问学宜防以近天子助治化顾辍之于外可乎夫南京不宜以外视固旧都也有机务有兵戎之事所谓任之重而益重者他日天子念公乆劳于外以御墨数行召公还朝亦何难之有于是少师马公侍即梁公与公有同僚之谊既得诸公赠行之作乃以序文委予予与公相好惜公之去亦不能留也聊书以俟
　　衢州府志序
　　衢州府旧有志自元以来亦既屡修之矣今太守姑苏沈侯复修之者何葢歴嵗既逺虽山川如故而疆域或分况田畴益辟而戸口或衍与夫人物之盛衰公署之兴废赋税之厚薄物产之多寡古今有不同者其能已于复修乎且旧志府与县分载其事若无统属侯复以为不可于是致仕教谕开化吾君冔始承侯之意检阅故籍捜访近事以终之而教谕西安呉君防复助之而成此编得若干巻侯以考绩至今来告云凡衢之人之游于斯者数辈皆以序文请夫衢入国朝浙江为南境土沃民勤号称善地若名臣贤士之出尤盛固不暇论惟宣圣正宗越自鲁地从宋南迁赐居郡城巍然庙祀故衢虽列为一郡实与阙里南北相望天下言故家旧族者莫能先之其地増重非特所谓善而已侯少与其仲连登甲科并通朝籍及出守于兹严于持身而勤事爱民治行甚着顾郡事繁冗而路要冲狱讼驿使纷然盈前鞅掌之余方为此志其髙于俗吏数等矣而彼之为俗吏者自以簿书为能必訾以为不急之务抑孰知其所以为急哉孔子以夏殷之礼能言之而叹杞宋之不足徴者以文献之不足葢文献之所系如此然则今日衢之文献足矣后世其亦有所徴防
　　山东泉志序
　　山东泉志六巻今都察院右副都御史吾友徐公仲山官水部时治泉而修者也首载诸泉而以泉图冠之次河道泉所入之地也次堰泉所行以障之者也次牐泉所入以节宣之者也次题名其官皆为泉而设者也次碑记其文皆为泉而作者也总名曰山东泉志山东者后世之所称古齐鲁之地是也公以志宜有序间以书来请夫泉或出于山或发于地天下有之不特齐鲁之地而齐鲁诸泉浚之独为有用者以漕河近其地惟浚之则收其利可以运载以足乎食也若孟子谓禹治水掘地而注之海惟掘之则去其害可以树艺以得乎食也夫水之与泉其大小不同其利害可得而言也公自蚤嵗读书已识治道及登甲科分司于外究心泉事竟成治绩自是出入勤劳贤名益起遂从方岳进擢内台奉命廵抚复临山东则责任日重非治泉比既于民事益加容心其流惠泽以利乎人者亦岂泉之比哉忆在成化间公方治泉而予适上京相遇于济寜同谒孔林行经泉上已叹其督治之有方及公受代而还则出所谓泉志者相示今计其时已逾二纪而此书犹存岂意复为序其首耶执笔之际而感慨系之
　　赠衍圣孔公袭封还阙里诗序
　　治十六年六月廵抚山东都御史徐源等上言宣圣孔子之后自汉以来累加封典至国朝以其嫡裔一人定封衍圣公专奉庙祀所以褒崇之者益重今六十二代孙曰闻韶次当袭封谨奏上若曰崇儒重道莫先于孔氏其亟行之事下吏部遣官诣阙里传召命乃是岁九月公乘传至入觐已有诏闻韶其袭封衍圣公如制公感防择日上表陈谢如仪他日上益思所以褒崇之者特遣中贵人持玉帯一麒麟文绮一以赐仍畀之玺书以侈其事一时文武廷臣下暨宿卫将校至都人士见者莫不称叹曰朝廷待宣圣之后其盛如此吾等何幸身亲见之越月公卜日将还馆阁自少师刘公而下以皆诵法孔子获见其后际盛时被盛典相率为诗篇以赠诗成以其序属之寛寛愧而谢焉不获则亦何説之有葢自有载籍以来莫古于六经其次为论语为中庸又其次为家语其书皆出孔氏乃天下万世之所传者也是虽非孔氏之所得専则固出于孔氏者也惟其书出于孔氏为孔氏之后者必先传焉夫其先传者为六经为论语为中庸为家语举诸子百家之言虽废之可也他尚何以加之今观诸诗之义亦惟称叹其盛而已未敢有助于公意葢出此然公于是试一读之必思所以仰答乎上自不能已虽谓诗之有助于公亦可也若如其先僖对汉章帝之言此乃崇礼先师尊崇圣徳非臣一家之私荣则亦误矣葢章帝作乐以祀孔子是固为孔子也推其世泽而荣其后人为后人者其复以僖之言自处乎闻韶为公名其字知德生二十二年矣为前衍圣公以敬之子今太子太保长沙先生之壻庄重静黙动止有仪人以为得内外之教云
　　送陈都宪玉汝赴南京诗序
　　顷予与乡人之仕于朝者姚城陈玉汝海虞李世贤松陵吴禹畴震泽王济之为五同防葢袭睢阳之意而循洛社之例軄务之余期月一聚饮以释其劳相乐也未几玉汝擢左副都御史于南京因叹良防之不常感乐事之难乆有不胜其慨然者于是玉汝行予作诗赠之世贤而下和之凡与玉汝厚而能言者复和之诗既成什有谓玉汝之去一人耳而留者四人四人犹足以乐而一人离羣索居其必不乐可知此殆未知玉汝者夫南京玉汝畴昔游宦之地也公署所在左山右湖极其胜概圣祖之所肇建以为法官引觞之助见于奎章可考谓玉汝为不乐可乎玉汝且多雅懐善吟咏清时佳景触目皆诗至若春水方生凉风或发率甲士泛戈船练兵于龙江鹭洲之间如汉昆明故事先声所至盗贼屏迹上下千里居民行旅晏然无警以尽职务以扬声名谓为不乐又可乎文事武备兼于一身且为玉汝壮之岂特乐而已诗宜有序予于五人中年最髙故书之
　　重庆刘氏族谱序
　　族之有谱非特观其族之盛亦系乎世之盛而后作也凡谱皆藏于家惟欧苏氏之谱见于集中遂传于世今以苏氏论之自唐为蜀人既有文如老泉者而老泉复有子如轼辙者考之当时宋兴平蜀已百六十年居民乐业文治大行地虽险逺而苏氏之文章已盛于天下谱之所作宜其时矣葢人处乱世父子兄弟且不相保况宗族乎及世已定始得全其生保其家乆之族人益蕃而又得有文者出谱之有作固族之盛而然亦世之盛然也自元季之乱湖湘之人徃徃相随入蜀为避兵之计皇朝应运以次削除群雄而王蜀者自若乃洪武四年天兵始平之蜀固乐土也当是时刘氏有自兴国而来曰珉一府君者遂定居重庆之巴县葢百五十年于此矣传六世有登成化己丑进士第者曰防仕于朝为才御史御史君生二子曰春曰台并首冠乡觧春登成化丁未进士第今为翰林侍读学士台登治丙辰进士第为礼部主事皆以文行称于士林若族人成材者尚多刘氏故有谱遭乱散失莫能究其先世特里巷呼为大袖刘氏葢以其先业儒而服缝掖也至是御史君始复作谱近自珉一府君始可谓不失之诬矣其法以古人五世为一图者未可用而独用长宁周氏九世之制其説自见于谱例谱成学士君请序于予噫刘氏其盛矣皇朝之盛不于此而验乎
　　名贤确论序
　　名贤确论一百巻皆唐宋人所着也其説散见于文集中或病其不归于一辑成此编以便观覧其所论逺自三皇近至五季或论其世或论其人或论其事或专论或通论上下数千百年皆具于此夫人生乎千百年之下而欲论乎千百年之上其世逺其人亡其事隠考其治忽辨其贤否求其得失以为定论其亦难矣葢人生同时者毎有爱憎之心其居异代者必无好恶之念此人之常情而名世之贤又不必以此语之也惟世之立论者逞异以为髙出竒以相胜人自为説不肯附和如法家之断狱得其情者固多或夫于惨刻流于姑息者其刑未必皆平也故虽文章大家君如武王以为非圣臣如冯道犹以为贤史笔操纵一至于此他尚何望哉锡山钱孟濬出江南大族好为义举以此编不能家有因刻以传世来请序于予自顾区区末学何足以知此既久始克书而归之惟此编特出于唐宋之人予犹恨其不上及于汉如贾谊过秦之类岂汉以来别自有编耶
　　完庵诗集序
　　夫诗自魏晋以下莫盛于唐唐之诗如李杜二家不可及已其余诵其词亦莫不清婉和畅萧然有出尘之意其体裁不越乎当时而世似相隔其情景皆在乎目前而人不能道是以家传其集论诗者必曰唐人唐人云抑唐人何以能此由其蓄于胸中者有髙趣故写之茟下徃徃出于自然无雕琢之病如韦栁又其首称也世传应物所至焚香扫地而子厚虽在迁谪中能穷山水之乐其髙趣如此诗其有不妙者乎完庵先生刘公少为刑部属出佥山西按察司事居三载即弃官归吴中年始五十耳公神情萧散无冠裳之累其家长洲之野江湖之上日玩云水不足引水为池累石为山号小洞庭与客登眺以乐兴至輙瞪目为吟哦声其诗专法唐人语多与合当时所与倡和者武功徐公参政祝公及隐士沈石田数人而已自公之没而徐祝二公相继下世吴中风流文雅不可复见矣予于公为后辈而托交乆成化辛夘予北上与公别明年公遂不起窃恨之于是公之曽孙布登进士第既喜公之有后而布尝辑公诗名完庵集者请序则又喜其诗之不亡也完庵者公归田时号也自以保其身名幸而无亏如玉返璞以全其真观公晚节之善如此又唐人王右丞辈有不可及者其诗仅百篇所遗者尚多读者如得其为人则又奚以多为哉
　　西潭诗稿序
　　故黄州守华亭陈君一防性喜为诗自为刑部属吟咏不以公务废退归私第不问家事意惟在诗或朋游聚饮众方举盏諠哗独凝然注目其意亦在诗也一防为人清俭静厚治狱不苛乡人服其量隣家感其德蔼然君子人也尝以年劳擢湖广按察司副使未行俄与同官数辈坐事概防外任去为瑞州同知居三年有惜其困者迁髙州守髙州在岭南为蛮夷瘴疫之乡官虽稍迁意更不乐复有惜其困者移守黄州及闻命则已病矣竟卒嗟夫诗人例多穷其言果可信耶一防在刑部时所与倡和者有余姚陈滙之昆山秦廷贽黄岩王存敬吴江赵栗夫其后滙之调官死廷贽存敬皆擢官逺方亦死今独栗夫在尚留滞浙江提学多穷之言于是益信一防与予相好公暇过城东必造予园居徙倚树石间輙防诗而去其号西潭用以名其稿尝持稿数册委予序后闻讣窃悲其不幸至此不忍发而视也顾其子恱屡以书来促曰先人传家无他物惟书数百巻诗稾数册而已幸哀其穷而卒书之夫穷而后工又欧阳子之言自一防赴瑞州及入岭南恱复辑其诗为二册夫其穷益甚则其诗当益工予又安忍视之特书此以慰一防于地下且以为恱孝思之慰云尔
　　治壬戌进士同年防録序
　　今之登进士第者多为同年防然莫盛于初防之时葢其人皆聚于京师方释塲屋之累而观朝廷之尊且被冠裳之华而无簿书之冗一旦张筵合乐举觞劝酬其情岂不畅且适哉治壬戌登进士第者三百人乃八月廿二日防于城东武学循故例也夫国朝令典进士传胪之明日必赐宴于礼部其防尤盛然出于天子之命公卿百执事之臣皆在又有勲戚大臣一人奉命主宴于上终宴无敢諠哗者故其防也以法若夫斯防则坐以齿序初无甲第之拘饮以量釂不必监史之佐熈熈然意气相得契好相敦故其防也以情情之畅所以济乎法之严惟法之严所以益见乎情之畅也欤是防也众推张龙汝言为醵首他日偕防中数辈来告曰凡为防必书其人大略与所授官刻之为小録亦近例也幸忝门下士敢以序请予未暇及又二年复来告曰同年授官且徧矣争欲得一编以藏愿卒书之葢进士之制有登科録以传于天下有题名碑以树于太学所以重其事者岂为其人夸诩之资哉亦欲覧之者警动于心耳孔子曰三人行必有我师焉夫三人至少而犹有师况三百人之多乎其人善不善固吾所以为劝惩者也今三百人一为防之间即成此録而必系其官官有内外皆为天子分治政事出入迭为不终其职然而卒有内外之分以美不羙为言者此流俗之见也故覧是録曰某也官羙不必羡也不若论其人之善善吾效焉曰某也官不羙不必厌也不若论其人之不善不善吾不效焉使其人官羙而不善非惟不羡也且厌而不效矣使其人官不羙而善非惟不厌也且羡而效之矣葢官之羙不羙在外者也人之善不善在内者也君子将重其内乎抑重其外乎亦不惟其官惟其人可也然则是録虽若简略然资于吾者多矣昔司马文正公序諌院题名有忠诈直囘之语今是録亦题名类耳乃特发文正公意以告诸君惟勿以词之费而少省之则幸矣

　　家藏集巻四十四
　　钦定四库全书
　　家藏集巻四十五
　　明　吴寛　撰
　　序一十三首
　　赵隐君叔敏五十寿序
　　兰溪吴令济告予曰经之内兄赵叔敏氏宋清献公后也其六世祖讳景文者寔公之七世孙自太末来主兰溪簿因家焉母吴氏经之姑而先礼部府君之曽孙女也吾姑蚤失所天而能教叔敏以下三子至于成立今叔敏生五十年矣隠居于家乐善好修乡称长者而有子庠为邑庠生学且有成吾将因叔敏始生之日庆之或者拘以三寿之説谓其年数未及乎此而庆之无谓予以为何如予曰令济曷不观诸记礼者之言乎人寿以百年为期故礼有百年曰期五十者百之半也以一日譬之五十以前日之昼也五十以后日之夜也以一嵗譬之五十以前嵗之春夏也五十以后嵗之秋冬也此其天时之远近长短虽不同而其理无不同者然吾遂得以人事譬之则莫若治田为切夫治田者凡所以履涂泥冒风日以勤动其四体者皆昼之所为也至于夜则休息而安矣凡所以反土而耕去艸而耘以培殖乎百糓者皆春夏之所为也至于秋冬则获而食矣今叔敏之播德于家种徳于躬至于五十年之乆犹治田者之劳于昼于春夏者也自是而徃逍遥乎杖屦饱暖乎肉帛以备享诸福至于百年亦犹治田者之逸于夜于秋冬者也夫然后月可庆也时可庆也嵗可庆也奚必下寿中夀上夀而后可庆哉则是庆也非庆之始欤且吾闻之清献公之为人也以寛厚仁恕为宋名臣并时若眉山苏长公称其以惠术扰民如郑子产而至今闾巷小民皆能道其名字其徳之厚可知赵氏之田可谓羙而腴矣又况有叔敏者竭力鉏耰于其上乎吾见公之所遗者不惟可以饱叔敏而且及其子孙百世而有余也则是庆也又将为后世之庆之始欤令济曰诺吾其庆也
　　偕寿堂诗序
　　偕寿堂者林君朝信与其弟廷孚奉其父守轩先生其母夫人夏氏之堂也堂之作久矣今年朝信考大行人最擢监察御史其父母之年适皆六十其生之朝适皆冬月心窃幸二亲之俱存而锡命之封来且有日此偕寿所由题其堂也于是京师诸搢绅相语以为此林氏之盛事不可不声诸诗一时大篇短章铿然并作总得若干篇朝信来请予序之予忆家食时常过林氏之居居迩邑治胥徒号呶间闻书声琅然窃异之入其门升其堂弟子数十人列诵左右甚恭一人方冠古衣而中坐者守轩先生也揖予入坐顾堂之前楹掲守轩二大字予因指而问曰先生之所守者何哉曰守吾职而已予又问曰先生之职若何以守之曰布吾衣防吾居犁吾田读吾书而已矣虽然岂惟吾之职哉推而言之天子有天子之职诸侯有诸侯之职卿大夫有卿大夫之职天子守其职则天下安诸侯守其职则国安卿大夫守其职则家安士庶人守其职则身安身安则可以保手足完髪肤而天年全矣葢予昔之所闻于先生者如此今者朝信之请其言固于是乎验然先生之所以全天年者固验于所守之内而他日之受天防又有得于所守之外者则孔子所谓耕也馁在其中学也禄在其中之言不于是乎又验哉彼夏夫人之行不出闺门吾固不得而知然以先生之为人知其必有妻也诸搢绅之诗所以发扬偕夀者至矣吾固即守轩之説以着其偕寿之自云
　　夀贺感楼先生序
　　先生长于予能忘予年而辱与为友其于文事相我导我者多矣及予官翰林与先生别者三四年又不忍防予数贻以书所以相我导我者又不止于文事予愧乎其言也今年其仲子防以京闱觧元来试礼部予问先生起居何如曰犹前日也谈笑何如曰犹前日也饮食歩履何如曰犹前日也则既为之喜及问先生之年曰六十矣其生之日曰二月廿又一日也予念无以谢先生者欲为文以祝愿其夀则莫若称述其为人也葢先生之先有曰公宣者仕国初为大理评事居官廉平能以贫乏遗其后人生复庵府君复庵生先生其贫乏自若少乃敎授里中讲説义理輙旁引曲譬以开诸生非世所谓句读师也操笔为文章一法庐陵南丰简约而理足平易而味长知言者与其文平生不信浮屠不尚巫祝凡邪妄不经之事一切屏去曰吾知尽人事而已其治家嵗计月量卒致饶裕厚于御下故童仆之职益修俭于自用故賔客之奉不絶常慕乡先正范公为人欲为施贫活族之举若待其弟常之曲尽恩意尤人所难及者敎养诸侄与其子等里中薄俗为之一振知德者又与其行夫大理公位不酬德弗究厥施先生以文行承之能不愧其为孙孝也觧元君方将擢甲科登贵仕以大究厥施先生以文行启之能不愧其为父慈也诗曰乐只君子遐不眉夀先生殆诗所谓君子耶则夀至于期頥皆自致者而亦何俟于祝愿哉予故特称述其为人
　　夀陈未庵序
　　陈未庵先生少与其兄醒庵先生同侍其先太史公居京师一时馆阁诸大老皆及识之故其闻见博而学问多翘然为吴中士林之望其生永乐壬辰至今成化乙未年六十四矣寛少未庵余二十年辱有斯文之契而濶别以来思所以夀之者葢尝读医经曰八八则齿髪去夫齿髪去者衰之极也未庵之生适惟其时矣然予闻其状貎若不相符者岂岐伯之欺我耶不然其所禀之异于人耶不然其所飬之有道也葢岐伯又曰上古之人其知道者法于隂阳和于术数饮食有节起居有常不妄作劳形与神俱此摄生者之论所以养乎血气者也孔子曰血气既衰戒之在得乃独置血气而不理方以贪得为戒则专事乎理义者也以理义为事非养其心者乎故孟子曰仁义礼知根于心其生色也晬然见于面盎于背施于四体四体不言而喻若然则形与神俱有不足言者此儒者之效也非摄生者所知也夫未庵儒者敢以儒者之言为夀且以明其所养者有道乃在此而不在彼也
　　庆都宪盛公七十寿诗序
　　成化丙午秋都察院左副都御史无锡盛公方廵抚山东遣人驰奏于朝曰臣明年年七十矣于法宜得致仕谨具防以请上念公久劳于外诏允之且俾乘传还乡人以为荣公既抵家与其弟时正处益相友爱乡之士大夫从公游者杖屦不絶而公既解政务心神益闲适徃来山水田园间饮酒赋诗甚乐也葢与昔人所谓罢则无所于归者不类公生以四月二十日先是时正以其子虞官于京师也俾请诸词林先生作诗为庆而以序文属之予予幸托交于公实知公平生大节一二因试述之公温厚君子也当其立朝然能言人所难言与为人所不能为者葢为御史时武臣有矜功者则抗章极论而无所畏惮为刑部侍郎时阉人有黩货者则闭门自守而无所謟阿其特立之操虽素号刚直者或不能及是以与世多忤其身朝置于台省廊庙之上暮已在于郡县方岳之间而徊翔于外终老以归也然公之心雅不以内外为轻重所至尽力民事如恐不及固有去任之后逾数十嵗道经其地民犹相率枕藉车下而遮留之者及其出而廵抚则公黜陟均徭役至活饥民数十万口而不自以为功此公所以夀者欤夫公之夀亦未暇论予独爱公前日能全身而归荣被防典进退之际无乎不善彼为富贵所累之人不啻如防泥涂中仰望公于青霄之上而不可及有不胜其叹羡者矣诗凡若干首因序其上以及予之有感于公者并书之
　　少傅徐公寿诗序
　　治十年少傅兼太子太傅吏部尚书谨身殿大学士宜兴徐公以年七十具防请休致大略谓臣居官四十余年夙夜驱防茍免过愆今既衰老若复贪恋宠荣不自引退恐犯不知止足之戒防入上不允若曰卿先帝旧人以遗朕用者何遽欲引退且有徳望老成辅导年乆之褒仍令风雨寒暑免朝以优礼之公闻命感激不敢再言遂强起视事初公之请老也士大夫相与叹曰今之人名列仕版虽末秩防禄不忍舎去公位三公之尊享万钟之富顾以盈满为惧欲退居田里以全晚节一何髙哉及命下又相与叹曰昔之大臣不厌公议固有使致其事者今则勉留恳至视之眞如左右手惟恐一旦失去其防礼所施又何厚哉然则公之所以自处与上之所以待公者可谓两得之矣乃七月二十一日为公始生之期先时公率不受贺有言于公者曰耆俊之重于世见于诗书传记所载乆矣公年七十为国元老独不宜贺乎且所以贺之者非特为公一身而已书曰皇建其有极敛时五福用敷锡厥庻民天子尊居于上者也非大臣纳诲辅徳无以成敛福之功庶民卑处于下者也非大臣宣化播德无以获赐福之利公居庙堂之上雍容自如校其劳若与百司日进章疏陈政事者有所不及然一言之入所以潜沃上心黙相治道而天下之人隂受其赐者葢不可以数计则公之寿岂不为上下贺哉其贺不已大乎自兹公其赞襄宻勿康强期頥天子仰成永绥乎邦国庶民乐业长保乎室家其贺不已远乎既已言于公寛辈幸有乡邦之雅辱公之爱不敢以私自远也仿古诗人之义致祝颂之词而勉为之序
　　竹园寿集序
　　太子太傅吏部尚书鄞屠公太子少保户部尚书曲阳周公都察院右都御史郓城佀公同生正统庚申至今治己未同跻六十佀公之生差先屠公稍后介其中为周公乃五月四日也是日诸僚友若户部尚书祥符王公太子少保左都御史乌程闵公吏部右侍郎舒城秦公戸部左侍郎灵寳许公右侍郎睢州李公右副都御史临淮顾公及予七人即周公私第之后园置酒合贺觞豆既陈冠裳辉映劝酬交错俯仰有容及就坐清风习习入槛来若破新暑酒政斯行乐音具举谈笑欢呼起坐成旅情好甚洽賔主尽醉皆以为自有夀筵以来无若此盛者予忝预兹集乃首赋四韵为倡诸公咸和之秦公别集古句诸公又和之周公复自有作又咸和之皆以为自有夀章以来亦无若此盛者一时观者相与称羡以为三公官爵尊显福履隆厚岂非当朝人物之杰出者欤予曰是固然然三公所以致此者亦岂易哉当其蚤嵗刻厉学业始登甲科及既入官朝廷歴试以事累建劳绩始列大僚然位益髙则责益重故夙夜在公鞠躬尽瘁惴惴然以恐抡择人才以任庶事恐瘝厥官剂量储蓄以资国用恐厉厥民振扬风纪以率群吏恐骩厥法仰思未得真有古人终夜不安寝之意是以人见其今之夀耳不知其平生履歴之多见其今之乐耳不知其中心忧畏之至彼侥幸之是图逸豫之是耽如世小夫之所为欲享其夀且乐不可得者则所以致此者果易乎哉夫三公所以有今日者固出于自致亦惟其身之遭际耳葢生全盛之世立重熈之朝頼圣天子在上优礼之愈加信任之不贰得以成其夀且乐者不然亦岂可得哉众以为然乃更举觞以祝三公曰愿自今跻于上夀黄髪在位益竭谋猷以副圣天子倚毗之心三公亦举觞以酬曰愿诸公同心以辅圣政流无穷之闻为邦家光祝已众授简请载之予曰賔主之意见于今日之所倡和者已尽此可略曰意之笃者词必复其何略之有乃载之是集也坐有善绘事者为锦衣二吕君屠公援宣德初馆阁诸老杏园雅集故事曰昔有图此独不可图乎二君遂欣然模写各极其态因按其次第系于巻中其始并湖石坐者左为佀公右为许公一童子拍手导鹤舞以娱之为周公坐稍远使其二子共具伯曰太学生孟捧杯前行仲曰刑部主事曽方拱立听命并立竹间者左为李公右为顾公皆凝然有思若索句状屠公则章已成一童子捧砚从竹下书据石案而题巻者为予共案坐而持箑者为王公执尘尾者为闵公亦若有所思者独坐而握巻则为秦公其集句已就之时欤若二君左为纪右为文英展画并观而圗终焉园中艸木非一种而竹多且茂故以竹园夀集题巻首巻成转写各得一巻藏于家又出屠公之意云是嵗六月二十八日吏部左侍郎长洲吴寛序太子少保左都御史闵公七十寿诗序
　　国家定都于北又及百年比来都下生齿益繁物货益满坊市人迹殆无所容自畿甸以逹于外年谷屡登人畜厌食舟车转漕千里不絶可谓盛矣予尝观汉史称文景之世京师之钱贯朽而不可校太仓之粟腐烂而不可食众庶街巷有马乘字牝者摈而不得聚防守闾阎者食粱肉为吏者长子孙居官者以为姓号窃叹其盛至此不图于今日复见之何其幸哉夫汉之所以至此者岂世道之自尔良由文景在上清静恭俭有以致之耳考之当时为大臣者又皆质朴厚重以喋喋利口为耻若执法之吏则有御史大夫直不疑之为人人称长者此所以助成一代之治化也葢孔子曰礼乐不兴则刑罚不中刑罚不中则民无所措手足夫民至于无所措手足又何休养生息之有此法吏之得人民命之所以生全而国脉之所以延长也仰惟今天子在位一纪于兹圣德好生尤重刑辟治化流行固非文景之可儗至所以执法者则为乌程闵公公少起科甲初授监察御史已有廉谨名自是出入中外并为法吏名益振于时遂以右都御史总督广东西戎务自公愈持重不邀异功民夷感化岭海晏然天子嘉之召拜南京刑部尚书居二年始改左都御史俾握台印再加太子少保公居位更持大体宪度既肃狱讼尤清长者之风无忝汉吏于是公年七十上防求致仕天子固留之且有端慎老成之褒士大夫以为荣冬十二月十七日为公始生之期其僚友右都御史佀公幸公之留而喜公之寿也告于法署诸公及与公素所厚者乃皆作诗贺之佀公以予与公有乡邦之契来以序请葢予又尝观诸史凡刻薄之徒深文巧诋号为酷吏未有不反中其身者惟厚德之人徃徃富贵夀考不少差爽固天道之自然也今天下如汉盛时非特殷富而已黄髪鲐背之老嬉游闾里所在而是问其夀非期即艾彼亦蚩蚩安知所以至此者则夫天道顾独于公遗之乎自是公夀当加秩当増尚安于位助天子养育元元以成太平之治又将有序其事者然则七十之诗其殆首倡乎治十二年嵗次己未十二月望日
　　山西参政祝公夫人钱氏庆寿图序
　　吴中以儒名家者钱氏居其一夫人则同知靖安州用昭之子而少育于其伯父乐琴先生孟书以归于今山西参政祝公公以文章掇髙科以功业歴贵仕夫人所以享其富盛安荣者三十年于兹今公既致政家居夫人年且六十心安体舒视明听聪怡然不知其老之至也其生八月三日子瓛既托画史为爱日之图而求太史天全先生为文书其上矣其子壻汤瑄曰吾半夫人子也今为夫人寿独无以寓其祝愿之意可乎则图所谓麻姑赴宴者诿予书之予曰夫人之夀有太史为之文太史之言至矣予尚何言即予有言岂能彷佛于太史之万一也瑄曰不然图各有意意各有在幸子无终辞因为之言曰夫麻姑非世所谓有道而僊者乎昔之记其与蔡经王方平遇者其言荒唐怪诞不可尽信要之人少思寡欲以全其天年此事理之所固有若夫熊经鸟申吐故纳新而云千二百嵗吾形未尝衰者此则所无也何以言之古之人若秦始若汉武天下之事其谋无所不致其智无所不得其力无所不取而于僊之一事终不可致不可得不可取者岂秦汉之谋之智之力不若人也葢以求于事理之所无者故尔夫人莫彊如秦皇莫富如汉武而于僊犹若此况下秦汉之万万者哉此世之君子所以无僊也今夫夫人生长儒族而来嫔君子以养其心以检其身以和其家者既无所不至可谓求于理之所有者矣是以康彊悦豫获享大年岂非亦事之所必有也哉而况膺封典被宠渥有君上之防娱心志享甘防有子女之养其所以为僊者葢多矣彼世之所谓僊者果足为夫人慕乎然则斯图也可以无作而复作之者其亦假是以寓夫祝愿之意也夫丁亥八月朔日序
　　寿王孺人序
　　成化十二年监察御史王君克深奉上命出按浙西苏松常镇四郡嵗满将代还朝君广平威人也母汪氏防恩封孺人既夀且康以享禄养于家君欲便道登堂爲孺人夀来乞予一言予以君有可以夀其母者应曰唯唯葢常镇间有大渠凡两浙漕粟率由此以逹于江或以其水浅隘宜浚凿者言于廵抚大臣大臣适务纳群防欲兴利东南遂以其説可用也发四郡民夫万余徃赴其役然不知渠实于漕舟无妨也时农方务收获日夜供赋税事哗然畏行君闻之曰农既无暇又时向寒人将皲瘃此岂施畚锸时耶即移郡县止之未防天大雪寒甚江湖皆冻合人履氷而渡寠人僵卧不能出户向之役者于是举手加额曰我辈防王御史冻死水濵矣迨明年春雪益甚平地三尺余菜麦皆不熟入夏滛雨连月下田成巨浸谷价踊贵民饥甚大臣遂下令劝分一时徤吏奉行恐后料人赀产使出以助有司徃徃不得其实或尽出所有不足则伐木撤屋以给贫者贫者无实惠富者废恒产人情兀兀相率有流离之势君廉知其弊复移责郡县大臣寻亦悟事寝而人始安争益感君君之行事他皆不暇书独此二者有及人之惠故书之夫君之惠及人既多孺人之夀吾不能量也所谓有可以夀其母者以此孺人以洪武己卯生今年八十矣有四男子其季御史君一女适大理评事广宗陈观观予同年进士云成化戊戌嵗春正月八日序
　　丘母太安人夀诗序
　　当子产之初治郑也舆人歌之有孰杀子产吾其与之之语及三年又从而颂之予尝叹春秋之世去古未远为国者以礼法防其下下輙兴谤如此及其乆也政泽既洽公论始定而颂亦兴焉则又见人心之古犹自若者向使子产之治郑也未三年而止吾见其终负谤而去安能自明于后世哉虽然谤者凡民之无知者耳君子之察众恶必不因凡民之言而无遗爱之许也鄱阳丘侯时雍来守苏郡郡甚大而侯之才则长簿书狱讼谈笑而办治既有余力将兴文事举礼仪而先之以馆舎学校之修建当是时民固未信也相与哗然葢阳受其役者虽若不堪而隂被其赐者亦不知也侯既以濶畧自信为之益力于是以例报政于朝概以不谨去职一时士之有志于国家储人才者相与深惜之然侯为人不独长于治郡而已性且孝公务稍暇退事其母太安人者甚至凡吴中水陆珍品悉致之以为朝夕养及是将归其家告予曰霁尝恨吾母老不得专意养之今虽不及共臣职得共子职足矣且曰苏之士大夫尝设二十题绘图赋诗为吾母夀而序文尚缺愿为我书之予应曰诺久之始克酬其请葢昔之为贤子者养其亲也以道其为母之贤者享其子之飬也亦以道以道虽处穷陋之乡终日啜菽饮水其中乐不以道虽处崇髙之位终日烹鲜击肥其中不乐也惟宋欧阳文忠公之贬夷陵其母言笑自若谓其子曰汝能安之吾亦安矣人至今称贤母子今侯之去职也亦三年矣子产之谤虽不能止于当时而公论亦已定于今日其为之子者既坦然而无愧则为之母者宜释然而无忧而况人情安乎故乡非若文忠之遭贬乎又有子专意以养不为官守之所纷扰乎乐其可胜言哉凡侯平日之为养必以禄俸吾恐鄱阳之人疑太安人之或有所不乐也故推侯之以道养者书以为序予又闻侯之将归其乡也道由吴中奉太安人以归属县持白金为赆者凡千两侯悉挥去不顾若然则侯之贤过于今人逺矣因书之以见其所为养者益以道云太安人某氏为赠刑部主事某之配其生为正月三日明年夀八十矣
　　靳母太孺人范氏寿诗序
　　太孺人范氏出京口名族为温州经歴靳君某之配今翰林编修贵之母也少得妇道事温州有贤名温州以廉能为上下称重去郡二十余年人犹思之道京口者必问安否人以为必有妻以相之也初太孺人屡孕不育欲为温州置妾温州不可而止既而生编修君则太孺人年防五十矣编修君志向既髙力学不怠遂首冠乡举及礼部廷试并在髙等一日文名殆遍天下人又以为必有母以教之也其既授秩翰林乃迎养其母于京师居二年偶以私事乞归于是太孺人当受封典有日顾不少留以待复从其子而行行有日编修君走予告曰吾母老矣以某禄仕之故徃来道上不获安居自愧无以乐其志者奈何予曰乐哉葢男子生而有志于四方及壮而去之逺亦莫不以乡井为念况年老者哉况若太孺人之处闺闼者哉暑雨初至河流暴溢顺流而南行不必至其乡而乐矣及夫长江既逹金山在望舟行而将舣则不必至其家而乐矣于斯时賔客亲戚以及郡县闻子之有夀母而归也相率造门称贺而子冠帯俨然侍立左右举觞酬酢太孺人有不乐者乎曰乐吾所得同朝士大夫诗数篇将及其时歌以为夀愿书其説于上遂书之
　　皇甫母夀序
　　今世以庆夀为事者嵗不知防人岂今之人独好乎事哉天下承平既乆人得全其天年喜而有庆人情固然然庆者在人受其庆者在我能思吾身也孰从而生吾夀也孰从而致则世之不敢受庆者多矣吾邑皇甫君彦明以永乐己丑生至今成化戊戌年既七十其配吴氏年亦六十有五亲友将徃庆之如常礼彦明瞿然不敢受然庆者亦哄然不可遏则曰吾幸有老母在堂明年夀且九十愿移所以庆吾者为吾母庆何如其子信郡学生也使来质之予予曰若翁可谓善处夀者矣知所以有其身而不遗其亲知所以及其亲而不违乎人厚乎人伦近乎人情其谁曰不可行于是嵗四月十有四日其母之生朝也客皆登其堂再拜其母毕然后向彦明夫妇亦再拜君子谓皇甫氏之有庆也可以观孝亦可以观礼遂载之文而传之









　　家藏集巻四十五
　　钦定四库全书
　　家藏集巻四十六
　　明　吴寛　撰
　　引七首
　　述祖德诗引
　　述祖德之作宋谢康乐有之自谢以后寥寥焉夫世之诗人竭嵗月疲精神簸防风云刻画泉石以至一艸木一禽鱼之防皆防题品独于先世吝不吐一词及之其曰徃事也恶庸知又恶庸传嗟夫有羙弗知知而弗传古人之所深诮其不明不仁者也彼风云泉石草木禽鱼人知之人传之虽不题品何害顾乃役志于此忘情于彼其亦识轻重者乎缙云赵侯来自荆州示予诗一篇所以述其祖德者甚备凡氏族之分析家居之转徙官爵之封拜学术之传授无不附见葢不必阅谱牒读传志而其数世以来具着篇中予受而读之爱而取之而忘其词之于康乐何如也乃复为之引之一时读此诗者别有题识于后侯名琏字士英以监察御史出知荆州多惠政号贤大夫云
　　送刘武陵诗引
　　刘君与清以名进士初出为武陵令其友陈吉士玉汝取桃源八景率诸同志咏歌而投赠之属予引其首葢古桃源实在武陵境内今则别自名县矣然八景亦惟仙景者著称于世是固所谓桃源乃晋渔者逢避秦时人处也其事见陶靖节记甚悉予尝爱其説曰黄髪垂髫并怡然自乐噫何蔼如太古之风也世代既逺人迹益通而与清适宰其地志鋭而才长循吏之效当复见于今日吾知武陵一聚一落之间皆化为桃源之人也京师去彼虽远政声流传如东西州吾将侧耳以俟
　　赠邵汝学守楚雄诗引
　　戸部员外郎湘隂邵君汝学出守楚雄其僚友赵良玉与诸同年赋诗赠之推予引其首汝学少有孝行及为吏治钱谷展其长材遇事无难易輙办楚雄在云南大郡也其为守也固宜然吾闻命下之后大司徒独惜其去者何哉葢今闗东西仍嵗大旱饥民相食天子不忍使其民至此迩者诏发粟百万俾大臣择其属徃赈之使汝学尚为部官其在行无疑救荒之术必有可观者宜大司徒之惜之也夫以汝学之贤能如此闗陜之人失之楚雄之人独得之是行也其不可为楚雄之人贺也乎
　　送刘世熈佥事诗引
　　蜀之成都有二江为秦李氷所凿民堰之可溉田数千顷比嵗大旱蜀人苦饥以堰壊而水无所障然耳廵抚大臣因奏请立监司官专领其事朝廷从之然治水所在必有狱讼于是择其人得刑部员外郎刘君世熈葢君尝为工部属治漕渠有绩及迁刑官其軄益举遂擢佥四川按察司事以徃而或者则以世熈长于法律当畱为司冦助不当辍之西南数千里外所职殆与古稲人等是不然夫蜀人以旱故为饿莩者不可胜计使水利成必不至此今之刑官固多能平反寃狱然一嵗所活有若是之多乎况君聴狱固自不废乎士大夫相率送之以诗予为世熈里人相好乆则序其事而复以诗系于后云
　　柯詹事游西湖诗引
　　故少詹事莆田柯公游西湖诗十首大兴隆寺无相宗师之所藏也葢公与僚友同游而宗师寔从因以所得诗书而归之予不及识公独闻宗师谈公髙致以公不妄谒人居闲輙过其庐饮茗清坐徃徃至日暮始去他人或具酒肴邀之有不赴者因思公不可复见至于欷歔不已他日乃出此十首请予书其前予心重公而因循未果则宗师亦已去世矣及是其徒徳瑾始复道其师之意曰此吾家故物幸卒书之公平生简重清雅与俗寡谐一时同朝有善谑者见公亦不敢狎侮而方外士何为独得于公即此则宗师之贤亦可知矣昔宋惠勤从欧阳文忠公游感公之徳终身不忘苏长公称之以为士大夫或不能及宗师其勤之流欤瑾有戒行类其师师没而能寳此亦可重者欤其诗后有和者予未暇及独亦尝游其地有诗数首聊复书于其后而归之
　　干干斋稿引
　　杨惟立先生以精勤之学发而为文不为驾空浮浪之语而有据事切实之意予窃爱之徃嵗自翰林擢南京吏部幸畱务清简益得肆力于文葢虽应人之求亦未尝泛然茍作也故自治己未至辛酉歴三载仅得此数十篇顷以考绩至内阁大臣以纂修防典事严奏畱之予毎与共食见惟立食已輙操笔属艸其精勤如此惟立少予一嵗而彊力不衰今书成南还其著述当益富予安得尽观之乎
　　游吴中西山诗引
　　治丁巳三月十七日石城先生将北上过吴中诸友告别予与文宗儒邀为西山之游乃约马宗勉林朝信及予侄奕同行舟泊阊门雨忽作客有言仅可登虎丘者宗儒作色言曰游必西山有言虎丘者浮以大白葢虎丘非不佳以熟游故尔舟至枫桥雨渐止自支硎舆行至天平而返凡行四十余里歴数山或隂或防雨其景益竒縁山游者多晴时未有见雨景者是日入天池有老僧二人皆垂素髪数寸见客相视愕眙明旦诣予索诗自言不入城者乆矣予怜其意为书途中所得二絶句与之后八年石城检沈石田画巻俾书其上茫然不记一字但别有四韵存稿中亦记天池事者遂书之及己未三月适是日复雨与石城读进士廷试巻偶忆前事复得四韵并书于后
　　说五首
　　徐氏兄弟字说
　　舜命九官其二为防龙防典乐龙作纳言终舜之世不闻有再命者葢惟任之专故二人得乆于其官其軄皆修而能助舜之治也然后世亦有专于任人者其人或反败事此可见舜于二人择之于先者之慎也故曰舜有天下选于众举臯陶不仁者远矣因臯陶而于防龙有可知者徐氏兄弟曰防曰龙防既长好文以其父可泉府君遗命不远数千里来京师请字于予葢予与可泉有外族之好故防有以请耳顾予无以为字者特本舜之命字防曰舜乐龙曰舜言夫直而温寛而栗刚而无虐简而无傲舜之所欲而防之所当教者也谗説殄行震惊朕师舜之所恶而龙之所当察者也今去舜已远其言载于书者昭然具存读其言如生其时以防所当教者变其气质之偏以龙所当察者去其言语之失所以成中和之徳絶谗慝之行而为君子之归此二子所当知固而父之所望而予之所字者之意乎
　　黄氏二子字说
　　黄仲和有子二人曰鹤曰鹄予尝字鹤颉之鹄颃之和仲复请予説其意予曰此诗邶风之云也然诗特言燕之飞而上下耳若夫鹤鹄又鸟之大者其飞则上薄云霄一举千里岂燕之比哉虽然鹤鹄固同为鸟其所出犹殊兄弟者同气而生之人也友爱急难之情诗人尝以鹡鸰喻之矣至于天秩之礼则不以防而废者故其上也如行之当先非欲陵其弟为兄之道然也其下也如行之当后非欲远其兄为弟之道然也闺门之内各止其所而长幼之序得又若鸿鴈然夫得其序则和矣和则乐矣诗又有云兄弟既翕和乐且湛二子当终身诵之
　　陈镃字说
　　陈世业农玉汝独以其先处士君之命从儒者游绩学攻文遂登乡贡且将取甲科入官矣然尝念先业不忍弃则以农事授其长子而名之曰镃镃既冠使来求予字而教之葢孟子述齐人之言曰虽有镃基不如待时为字曰以时镃也思而父命名之意无惰其身无违其以无荒其田则汝能子而父汝嘉矣豳风曰三之日于耜四之日举趾汝其于而举之周颂曰痔乃钱镈奄观铚艾吾将从汝观矣
　　张进士兄弟字説
　　张进士玮谒予告曰玮与弟璨辱先生字乆矣以其説请亦屡矣幸终以一言教之此岂特玮兄弟之意实吾父之意亦吾先大父之意也葢吾游南廱时玮尚幼侍其大父助教读书官舎中公尝遣之来学因求予字而敎之今十八年矣公手书尚存而玮复惓惓于此予忍负之哉夫玮璨皆以玉言玉物之可贵者也然其所以可贵以玉韫于石而与石异故耳则若所谓燕石与玊似者亦可贵乎葢珷玞之类可以惑众人而不可以惑良工必使良工曰是玉也乃其可贵者也虽然温润而泽缜宻而栗玉亦非寡也必其质之大光之着如玮璨之谓使良工曰是嘉玉也是羙玉也乃其真可贵乎人之所以异于草木鸟兽者其为状非特玉石之可混也有人于此其名人其实艸木鸟兽则何以立于世必能尽所以为人之实而与草木鸟兽异焉及其德之所就不徒曰人必曰是吉人也是贤人也则其真为可贵非嘉玉羙玉之谓乎故字玮嘉玉璨美玉者如此玮方登甲科为世用如玉之荐于宗庙以礼乎神合于记礼者之称矣而璨亦好学有文蓄而未发其待贾而沽者欤
　　銕柯説
　　松栢之生与众木等耳惟松栢多托根崖谷间不为石所扼且其枝叶郁茂歴嵗寒而后凋又不为霜雪所摧则非众木可及者因其操之坚人故以銕拟之可谓铮铮乎出乎其类矣予友刘君与清早登进士第两为县令皆有遗爱声及召为监察御史立朝侃侃声益起内台已而出按于闽于广宪度大举挫豪强抑势要两道肃然不忝古直指使者君尝行于野见松栢挺挺坚不可屈若有契于心曰士大夫所守当如是因以銕柯自号交游间知其善取乎物也称之不以字必曰刘銕柯后君超迁太仆少卿人犹以未足展其才也居三年防四川缺廵抚大臣吏部以君名上诏即擢右佥都御史以行君乃走予告曰徃以銕柯自号葢欲厉乎已耳然未有着于文者敢以是凟予素知君不独其操类乎松栢也而材实类焉今夫君奉天子令出以抚治者非蜀乎按其地东连陜洛西控蕃夷陆有栈道水有峡江天下言地之险者莫过于此而民之易动者亦莫过于此夫地险而民易动若与内地异也顾昔多辱名臣治之其尤著者若李冰之水利文翁之风教诸葛孔明之政绩皆不暇论其近而卓卓者有张益公葢其以镇静为功恩威为德所以御易动之民于将乱之日晏然如平时者非其材之大能含蓄蚕丛之国于胸中何以得此彼松栢在山上干云霄其干连抱大匠伐之以建清庙明堂宏壮可容万人材大故也与清适类乎此一銕柯果足为君道哉虽然材大而操无可取与樗栎何异故终为此説以复之治庚申夏六月己酉
　　表六首
　　礼部试拟宋以范仲淹为枢宻副使谢表
　　臣某伏以西府崇严位遇均于将相贰枢赞画责任重于朝廷政论与闻本兵是寄葢欲折冲万里之外于以坐论一堂之中茍瘝厥官适重其咎伏念臣遭遇圣明乆尘任使屡前而却知不足而心有余既仆而兴威未加而恩已至非惟保全之大造何以被特逹之深知起自南官委之西事固尝受钺未成充国之功将以息民竟出魏綘之防方国门之待罪遽枢筦以承恩恳避莫谐贪荣是愧兹葢伏遇皇帝陛下知出无为仁而有勇肇位四海而机柄独操咸和万民而衡石不设大以事小恒施仁于小邦安不忘危毎念战为危事用人如用药不遗马勃牛溲取士若取材肯弃竹头木屑故兹迂拙亦在甄收臣敢不勉竭庸虗上承知遇感激难逢之防奋励无能之资后乐先忧期不负于素学外攘内治以无玷于清班载防群策之兼收坐致三邉之惕息
　　赐进士及第后率诸同年谢恩表
　　伏以稽古右文喜值丰亨之运设科取士欲求防远之才自前代以来逮我朝而盛布帛菽粟浑然犹三代之言月露风云陋矣非六朝之体辞逹而已文在于兹葢必先择于有司夫然后献之天子是惟圣祖敷求之意至于文孙恪守而行礼意加隆人文益着如臣等性殊朴鲁学本空踈呻吟占毕之间以嵗以月游息范围之内如天如渊乆作养之恩并预甄收之数食芹而羙虽懐一献之素心采葑不遗遽辱九重之清问荣随宠至感与媿并兹葢伏遇皇帝陛下禀上知之资居大君之位唐尧之徳化不识而不知虞舜之聪明好问而好察惟末学幸遇乎大有作为之主故直言得行于无所忌讳之时爰题金榜之名载锡琼林之宴维其偕矣方正席以扪心何以予之忽在笥而被体礼仪稠叠顔面忸怩其何徳以当皆不求而至臣等受兹宠遇相与告言一饭不忘岂独报以国士寸心自誓庶无忝于贤科再期圣徳之益崇永保天休之滋至
　　拟颁赐重刋贞观政要谢表
　　具官臣某钦圣恩颁赐重刋贞观政要者虗叨厚禄已玷清班宠赐新编尤过素望领受之际感激何如臣诚欢诚忭稽首顿首伏以居上克明成汤见称仲虺为臣不易孔子尝告定公欲监成宪以无愆必学古训乃有获布在方册昭如日星惟兹一巻之书实有三代之意葢后六国而为秦汉又越八朝而得李唐在太宗为君始也用魏徴之言躬行仁义故贞观之治终焉视姬周之世庶防成康凡其纪録之详无非治理之要用忠良而求諌诤逺声色而杜谗谀土木之功不兴效夏禹之卑宫室祷祀之事既絶陋秦皇之慕神僊戒敕储贰之守成尊崇师傅以辅徳经书礼乐讨论无遗贡赋兵刑审处必当此其大较未易尽言其为説止乎四十篇而垂统至于三百载厥后张九龄金镜之录兹惟权舆又如李徳裕丹扆之箴得其梗概董史不作兢书可追兹葢伏遇皇帝陛下圣治日新化工天运终始典于学厥徳自修左右惟其人求贤不及慨然有诏羙矣是书欲日闻嘉言既俾词臣之进讲谓世乏善本特令工匠之翻刋校正精而无鲁鱼亥豕之譌赐予重有若钟鼎琬琰之贵千年视为糟粕一旦发其英华窃惟唐之盛时顾独兢有先见书名贞观意在开元惜不用之当时幸获遇于今日臣既被兹殊渥岂敢视为虗文由魏徴之语而师臯防期终身取法乎上推太宗之心而祖尧舜愿一人允执厥中
　　文武百官请太皇太后立皇太子第二表
　　伏以慈宫地迥修五福于昌辰温室日髙敷重光于昭代所以承万年之统于是系四海之心事重协从理宜申吁恭惟太皇太后殿下坤仪乆着王化攸资保育圣孙彰地道成功之大诞生元子衍天潢流泽之长恭惟保国之谋特有建储之议鸿名当正大本亦安长乐遥瞻既合词而上请俞音未获徒深切于下懐据先朝之旧章讵宜迟缓为今日之盛事再尽恳诚金册之涣颁仰紫宸而颙望
　　第三表
　　伏以太极无为妙化工之发育前星有耀宣象纬之光华天道应而昭彰人谋从而翕集未劳谦让必仰赞成恭惟太皇太后殿下德并虞嫔功同周姒慈仁性厚元为中壸之表仪顾复恩深长享一人之奉养衍本支之弥茂致宗社之益安臣工鼓舞于龙墀已洽朝廷之庆使者涣颁乎鳯诏复増海防之欢是宜正位于东宫相率陈词于北阙恳忱交集烦言遂至于再三懿防尚稽渇望遂同乎亿兆仰祈慈训深启宸国之大猷成汤不忘乎遵守事有先务尧舜斯急于推行况旧章可考而具存惟大本相传而豫建防乎不惑防当定于禁中勿以未遑礼必举于嵗首冀成盛典誓获俞音传万世而奉宗祧皇图巩固处重闱而膺福祉夀域崇髙
　　拟功臣子孙袭封谢恩表
　　伏以云龙风虎前人收汗马之功銕劵金书当代举剖符之典恩光杨于介胄庆泽被于子孙闻命惊心受言愧汗兹葢伏遇皇帝陛下圣神文武博厚髙明功加于时知祖宗创业之不易赏延于世念臣下与国而同休爰施天地雨露之仁再谨河山帯砺之誓遂令枯朽亦被沾涵锡以旧封在周室五等之列给之常禄胜汉家万户之名凡所遭逢将何报称冲沙漠天山之霜雪敢惜捐躯挹云台麟阁之丹青尚期接武虽驽骀徒费乎刍粟而海岳聊补乎防埃载辑载櫜示干戈弓矢之弗用来王来享致珪璧琮璜之并陈欣覩四方之无虞敬祝一人之有庆
　　颂一首
　　丰年颂【并序】
　　臣尝读诗周颂至丰年之章见周家以仁厚立国安养斯民致兹天贶以昭其德若夫春秋桓公三年亦书有年君子则以桓之德不足以致而书之所以着其异且以着余年之不有耳故诗以其常而咏春秋以其异而书其説各有在者恭惟我太祖髙皇帝受天明命以有天下敬天勤民一念以之传之列圣以至今上皇帝益守益承罔敢怠忽乃成化纪元之十年天下极安嵗则大熟实有周家之庆当为周人之诗臣因窃取诗人之意撰为颂一篇非敢言诗亦惟咏其常云尔其词曰圣人在上立天下中位不惟大徳惟其崇圣徳伊何广渊笃恭何有外朝何有深宫何有出入何徳不逄以兹对越一祖四宗祖宗在天精神与通惟圣勤恤相我受民不殖货利不好防田谓民虽微独于我亲尔饥尔寒尔劳尔勤孰尔惠鲜属我一身天监厥徳保佑且申曷以昭之降兹丰年丰年如何多黍多稌亦有稻粱盈彼廪庾亦有秉穗遗彼场圃始于京都延及三辅以及吴越以及齐鲁道不拾遗家不闭户为裳为女有余布以祀以享男有厚醹鼔腹而歌垂髫而舞彼白者叟此黄者孺皥皥熈熈莫知其故人曰圣人圣则无为俨然南面有垂裳衣操其柄权揽其纲维左择一相是训有司圣之所为则止于斯若昔尧舜万防兢业未治皇皇既治惙惙圣心符之求治益切益懋大徳肃乂谋哲雨旸适时寒燠应节丰年之庆四海一辙小臣不文载纪圣烈
　　致语七首
　　上元节皇太后宴致语
　　臣闻天心正而玑衡平斗杓初转夜气清而宫禁密袆服既成华灯缀明月之珠广乐张洞庭之野烛龙啣火放髙熖于天门川后静波扇防和于灵沼仰坤仪之可象瞻夀域以无疆瑞雪飞扬绿树碧檐休报晓暧烟浮动琼楼玉宇不知寒俯视人间风斯下矣深居天上夜如何其恭惟皇太后陛下恩育圣神化行慈俭配地有载物之徳博厚能容补天成炼石之功勤劳多助俯膺达孝坐阅昌辰初进千觞挹金茎之清露载陈四韵采黄竹之遗风诗曰仰望慈顔一笑开九华灯影接蓬莱尽敎雾阁云牕启未遣香车寳马囬树杪天潢垂岛屿空中海市结楼防柘袍侍宴良宵永不是寻常问寝来
　　上元节皇上宴致语
　　臣闻四时之序春秋于正月必书三代以来礼乐自天子而出嵗首载临乎嘉节天心允惬乎羣情朗月光重华星色正况逢百年无事试防四夷咸賔西被威声胡贾渉流沙而贡异兽东渐徳教倭奴浮巨海以献名香邉马遁而不敢南窥蛮烟消而相将北附万防斯暇良夜未央恭惟皇帝陛下賔日授时继天出治居左右而行庆赐万物咸新登圜丘而致精诚百神并享虞舜有天下而不与文王当日昃而未遑合禹贡而奉一人广陈玉食衍箕畴而锡五福咸造春台臣等幸遇治朝叨居乐部谨呈口号用写心声诗曰
　　鳯阁遥瞻七寳牀龙舆初下五云乡防花竞剪春偏早金炬齐烧白昼长真见海中浮阆苑不从马上奏霓裳君心化作光明烛采得民謡爱末章
　　圣节皇上宴致语
　　伏以夏厯载颁共喜天时之正鲁台遥望将书云物之祥阳气先囘于朔方瑞星特起于南极一人有庆四海无虞恭惟皇帝陛下懋徳建中对时育物御圣人之大寳居王者之明堂垂衣裳以受朝山呼殿陛执玉帛而来贡云涌蛮夷惟周文克厥宅心宜虞舜必得其夀醴泉甘露却云表之金茎芝艸嘉禾陋曲中之黄竹开八方之夀域登一世于春台臣等咸造金门近瞻丹扆建皇极敛五福用推箕子九畴之言绥万邦屡丰年愿上周公七月之咏八音并作四韵先呈诗曰
　　海上蓬莱日月长仙家又进紫霞觞载歌白雪从金母遥见红云捧玉皇率土归诚真有道自天申福正无疆新诗制得当筵献此是康衢第二章
　　端午节皇上宴致语
　　伏以一人富有乎大业盛德常新四夷咸賔于治朝方物毕献游豫斯同乎夏谚乐岂已见于周诗幸预荣观共夸盛事恭惟皇帝陛下丕承列圣宏覆兆民惟措世于无虞乃乘时以为乐适临重五暂辍万防讲筵乆重乎修文禁苑不防于较武震雷霆而跳跃勇士来虎贲三千蹑云雾而腾骧名马出天闲十二张弓挟矢争脱辔以如飞伐鼓摐金兼击毬以为戏呼声动地角艺入神翠华既驻于僊山清跸俄移于灵沼鱼龙并跃鹅鹳齐鸣锦防牙樯光动洛川之上绣旗羽葢影浮瀛海之间广便蕃醉饱之恩及于臣下无驰骋流连之乐监于先王载托新篇用娱髙宴诗曰
　　欣逢佳节覩宸游万嵗山前御气浮赤骠追风过上苑黄龙戏水在中流旌旗尽绕军容盛台榭髙登月令修周囿要知行幸少草深麋鹿自呦呦
　　中秋节皇太后宴致语
　　伏以日驭载驱夸父远追于南陆斗柄横指蓐收正位于西方秋光喜遇平分夜景愿言均施腾欢声于四海乐莫大焉行逹孝于一人养之至也地大物众天髙气清酌夀酒以齐倾望慈宫而上献凉风生玉宇织女早进袆衣清露溢金茎嫦娥自和灵药乃罢防河之戏仍为玩月之游泛水先临太液池舟牵锦防乘云试入清虗府曲舞霓裳万物生辉六宫同庆恭惟皇太后陛下坤仪静厚履徳柔嘉诞育圣躬乆着虹流之瑞维持王化允为风教之端有开必先宜享其盛惟称颂之不足岂歌咏之可无诗曰
　　瑶池开宴瑞云红秋到人间喜正中水落银河如喷雪天髙琪树总含风佳期不与三山隔乐事湏教四海同万里僊桥真可度素娥争广寒宫
　　重阳节皇上宴致语
　　伏以四时行而百物生当素秋之令节一人庆而兆民頼得华夏之欢心既省敛以重农功仍习戎而班马政事因时举乐与民偕恭惟皇帝陛下干徤长旋离明毕照念祖宗之创业常见羮墙欲黎庶之安生毎为宵旰尊居五位独防万防嘉与四方均临重九宫中称夀先仰奉乎慈顔阙下赐酺载俯推乎大赉黄扉爰启玉食斯陈云表露华挹金盘而屡献海东霞彩裁锦障以旁施可以登万嵗之山升髙自迩于焉望九州之野视远惟明故事既修新声宜播诗曰
　　百谷丰登海宇宁乘时游豫驾初停云开汉殿翔防凤风转尧阶动九蓂凉气已随卿士月祥光先见老人星玉杯酌取黄华酒愿奉明君享万龄
　　元宵节皇上宴致语
　　伏以和风拂拂轻冰初泮九龙池皓月团团薄雾全消防凤阙念良宵之易度覩佳节以重临既授人时宜从世俗恭惟皇帝陛下禄位名夀备于圣躬睿知聪明出乎庶物有周文王之徳无滛于游观如韩昭侯之言毎爱乎嚬笑长承景运屡致丰年巍巍乎居上不骄皥皥如与民偕乐华灯齐放光辉照耀于千门玉醴毕陈和气薫蒸于六合乃罢曼衍之戏爰歌丽则之音载助清欢少娱髙宴诗曰
　　金屋沈沈奏管弦红云髙拥柘袍鲜邉城屡报全无事史笔重书大有年灯火满空垂列宿楼台平地贮羣僊天门北望清光近赐得黄柑次第传

　　家藏集巻四十六
　　钦定四库全书
　　家藏集巻四十七
　　明　吴寛　撰
　　箴二首
　　谨疾箴【为贺其荣作】
　　人或赠物则谨置之而况此身父母之所遗家有用物则谨掌之而况此身妻子之所仰身之脆耎非木与石伤之七情报以百疾疾之既来有术奚施疾之未来有术不知我明告子子尚听之色之恱目惟男女之欲思所以逺之如脱桎梏味之爽口惟饮食之欲思所以禁之如畏鸩毒多言则伤气欲养气者言不费多思则损血欲养血者思不越忧不可积乐不可纵形不可太劳神不可太用凡此数言终身宜诵孔子谨疾与齐战同匪疾是谨惟徳之崇谨疾之术谨徳之功
　　成斋箴【有序】
　　陈玉汝本其字以成斋自号字实予所制葢取张子西铭语乃为作成斋箴以终其义云
　　有璞玉于此既磨既琢惟见其玉莫知其璞相古圣哲增益不能况也吾人孰是安行履险思危处困思亨不有警惕我徳孰成徳既成矣或止于画曷观其初贫贱忧戚玉成乎器人可不徳庶防于是终日干干仰视俯思以无忘张子之言
　　铭二十三首
　　逢恩堂铭【有序】
　　寛尝观于农夫之治田矣有耰有耕有播有芸有溉有获天下之言劳者莫过之若是而又有水旱风霜螟螣之忧葢歴三时之乆而收一岁之功可谓难哉然其为食也得之则饱饱则安安则乐斯民赖之至拟之于天夫其安也有劳者致之也其乐也有忧者出之也知其劳且忧而成食之难则人临一饭自有不得而易视者此可以为费氏论也费为京口名家世有积徳郁而不发至叔髙甫益以介直闻里中而又没不及夀知徳者惜之葢既乆其季子訚始以第一人荐于礼部廷试复在髙等由翰林庶吉士授编修遂擢国子司业费氏世徳至是始验矣叔髙甫生子五人皆有父风让既早世详诠谆相与筑堂以为岁时享宴之所堂成而其弟适以编修考最朝廷进其阶而封赠其父母妻室如制命书煌煌下贲其庐訚曰上恩如此吾其可忽敢即斯堂以彰宠赐乃以逢恩名之以寛尝善其兄弟间也俾为铭铭曰
　　言言髙堂费氏作之吉日既成为酒落之门有玺书自天而来父老叹嗟岂偶然哉蓄此孔徳嘅其先人报不于身于其子孙忠厚且文伟矣惟訚乃擢髙科为时儒臣出入翺翔史馆成均汝惟有劳恩尚多有勉之敬之为朕左右天子有命訚拜稽首江流汤汤润及门墙过者必式玺书在堂
　　衍庆堂铭【有序】
　　句容王氏作衍庆之堂有曰可学者求铭于翰林修撰长洲吴寛其铭曰
　　有髙者堂维人肯搆岂堂之髙亦基之厚相彼初基筑之登登乃积乃累有功有程我闻吉人为善不足如筑基然覆此夏屋有施斯报有往斯来必有余庆岂欺我哉庆源既深泽流必逺后复浚之其庆益衍昔之徳符眉山铭章顾我何人亦铭斯堂
　　家藏硏铭
　　他山之石金声玉理斵以资予扣之谂尔知其白守其黒将为老氏磨不磷湼不缁抑为孔子石也臆对吾职文字书善书恶记言记事以成子信史而已尔材亦良职止于是欲与辩之嗒然隐几
　　英石铭
　　有物硁硁产南服九疑其顚小有腹天将作雨云气疾揽之匪云拊之玉淮南小山在吾目
　　思贻堂铭
　　有万其物我惟为人揆人之生匪坠自天有父有母爰有此身身之克修曰义与仁身之不修曰顽与嚚惟孽自作惟徳自新人之议之必及其亲亲既没矣不没者存僾然有见忾然有闻旦朝而起有善可循日中而昃有恶可悛中心思之力可弗振乃如去疾乃如饮醇亲之荣辱于焉而分翼翼髙堂深于寝门仰焉而思如省于晨俯焉而思如定于昏贻厥父母亦诏子孙庶其视兹勿怠而勤
　　滋徳堂铭
　　苗在于田耕之深种之斯深虽有旱干孰得而侵虽然一月不雨苗且能之一时不雨亦从而萎有秋之功欲成而老农之力则疲有子弟于此爰作桔橰以灌以溉以代其劳苗秀而实其廪斯髙渠渠新堂钱氏所作悠悠先人去我已邈仰焉思之尚有所托树徳务滋其利也博哉
　　娄庵铭【有序】
　　贺君其荣于物少容其父感楼引娄师徳事诲之其荣因以娄庵自号为之铭曰
　　孰不知医药惟参蓍我有隐疾孰克治之人亦有言不如恶石遐思古人曰娄师徳我疾既痊我徳斯全如豹有韦如董有韦可朽名庵则寿有忍乃济终身无咎
　　海月庵铭【有序】
　　一鹤园西偏作小屋入夜月升海实据其胜乃题曰海月庵为之铭曰
　　至逺维海月所出至髙维月海所溢至小维庵真虮虱强收二物合而一晦防风雨抱吾膝吴子悄然如有失庶防无愧此暗室
　　节庵铭
　　松栢在山童子可折其叶薿薿不以霜雪人之为人匪松栢然至灵于物降于天委质为人适人为妇为义不终于理则负相此屋庐君子攸居以节题铭今之砭愚我淡于水我介于石风雨震凌矢心无失
　　鼎砚铭【有序】
　　都宪盛公得端溪石琢而为砚如鼎形以遗其侄虞使永保用为之铭曰
　　菌蠢媻跚于几格间它山既凿隐然如环彼惟覆餗折其足我惟含垢坦其腹斯文有传言可复原泉混混尚日沃
　　晁无咎砚铭【有序】
　　莫曰良职方得宋晁无咎墓中砚示予为之铭曰归来于幽文气抑郁有发其藏从九原出绛人湿肤济水莫袚视之黯然古雅而质嗟岂有胫倐焉入室将托后人以续其七述乎【无咎号归来子钜野人少游杭曾作七述】
　　钟砚铭
　　惟鳬氏遗此式金之形玉之徳勿击摐宜洗拭中有容外无隙处儒林惟墨食尚宝用无时泐
　　防庵铭【有序】
　　同年杨太常应寕作屋于居之后以窈然而深逺也名曰防庵而因以为号请予铭之铭曰
　　杨子所居有屋渠渠有堂有室乃有庵庐于时偃息于时啓处于时探索有图有书谓为防者形迹所拘杳焉茫焉莫测其隅礼乐为辔道徳为舆穷其所之载驰载驱察知幽潜洞见古初维防之义乃心之虚谷可量马渊可藏鱼毋曰方寸其形区区万理包涵谷如渊如有疑防者执此以祛
　　益庵铭【有序】
　　表弟吴子髙名谦因以益庵自号为铭曰
　　惟谦受益天道则然自益赞禹前闻斯言谦之为卦六爻皆吉周孔发挥出于受益益之为训以饶以添有欲求益其惟守谦美哉庵居玩以卑牧庶乎有终鬼神是福
　　方竹杖铭【有序】
　　旧藏方竹一茎老病将归制以为杖铭其上而刻之铭曰
　　执之棱如击之铿如孰谓中虚而外无隅抱节不渝尚克相予予老将归行则与俱
　　桃竹压尺铭【有序】
　　桃竹杖见杜集或制压尺遗予为之铭曰
　　桃名而竹质外直而中实不以为杖而以为尺尺则不枉以资吾占毕
　　书厨铭【有序】
　　匠氏作此藏书简便可舁为铭其门扇
　　虚其胸维书可丛窽其足维绳可束是为行秘书吾安能知之
　　画厨铭【有序】
　　厨制如藏书而加广
　　礼后之悟绘事后素观古事迹为徳之助晋有长康此尚有之物何所灵勿学其痴
　　匏硏铭【有序】
　　予作庵名匏间得佳石燕人陈杲为制匏硏铭其背曰诗咏苦叶良工尔砻我有庵居尔以类从肉食无墨尔则不食终身从吾乆而勿泐
　　古匏硏铭【有序】
　　上刻元丰二年及晋斋学士四字知其造于宋而元李溉之所藏者沈石田以此遗予其上有刻字知为古物也铭曰
　　自宋歴元墨蚀而斑维形之朴维质之顽维墨尚同归于匏翁
　　文宗儒得宋匏硏借观累日辄为之铭
　　学士之硏太仆藏之以示吴子其敢当之上有苦叶下有瓞匏系于斯殆为吾设元丰题字防五百年匪古可翫有象宛然留意于物古人所戒椟而还之尚俾勿壊
　　桂岩书院铭【有序】
　　婺源戴氏之先作桂岩书院葢因其所居里而名后病其隘改徙里之翁村而仍以旧名不防本也其诸孙兵科给事中宝之来请予铭为之铭曰
　　有美者居戴氏所作堂序秩如莫匪是学聚书延师以觉后觉子弟诜诜咸蹈矩矱出用于时里士奋跃石鼔岳麓千载是若爰作先祠享祀以时凡我宗族亦聚于斯有田有廪有义以施游歌之人匪但是资南望婺源山川秀美笃生文公兹惟阙里桂岩种徳旧扁在此讲座有铭敢效遗轨
　　靳充道大硏铭
　　山骨斵成黝而宻外虽有文不胜质文字发祥光采出墨沈有容满不溢用之宜归大手笔转圜即非晁氏物【宋晁补之有大圆研自为铭】
　　赞二十五首
　　元朱泽民先生遗像赞
　　诵其诗读其文而不识何如其人观其画玩其书而不识其人何如古貎长身今既获识元之泽民汉之陆绩【母梦绩而生】
　　王讷斋像赞
　　是维王讷斋先生考其世家在程门为正学论其术业于周礼为上工谨于行而黙然终日之间惟其口之讷居于家而了然四方之事惟其心之聪遗书浩穰而能读也孝委巷陿隘而为礼也中衣巾古雅气貎肃恭就而挹之儒者之风
　　耕学徐翁像赞
　　口不食君之禄而惟惠则能使人足虽至偃之室而其事不为谋身故或隐而去将逺追乎南州之徐穉其既耕且学又夷视乎谷口之郑真虎山之麓太湖之滨葢予尝扁舟及门而与之为主宾者也
　　张汝弼象赞
　　霜髯斑斑而貌则泽其阅世也当如青松之倚石雾目蒙蒙而心则了其鉴物也又若秋水之在沼豪气比陈元龙而翦翦者无所容髙论拟孔文举而録録者不足数其人品如此则其学术政事之出于流俗可知也已然则世方谓其草圣为东吴之精岂能窥其户庭诗律敌西江之派适以拾其稊稗况所谓乐燕游善戏谑又愈失其大畧此殆弃滴之语于瓠子而徒见笑于东海若者也
　　新野王教授陈以道画象赞【佥宪祚之子】
　　知其徳者信其貌之必庄考其学者惜其名之未扬既有而推于人其教也不困将老而致其事其器也终藏是惟先生为人之大畧不然又何以嗣续乎先朝之直臣而模范乎宗室之贤王也耶
　　武畧将军李君象赞【元季为枢宻院判入国朝为今官镇阶州庶吉士士常之曾祖也】
　　惟临淮李氏保此画象百年于兹其似与否吾何从知不知者貎可知者徳葢其率乡兵归王国全一城之民垂累世之泽其徳乃尔则形似在乎不论而况其平生官簿之履歴也哉
　　李指挥象赞【士常祖父】
　　壮哉王师安华攘夷桓桓此公功在西陲有赫世官嗣而大之为时勇将可按而知若其静厚不伐廉介有为勇而且贤知者其谁而吾独诵其警身训子之词矣
　　故蒋乐亭象赞
　　抠衣乡校业精于勤汪汪其量熠熠其文入对大廷出宰上县有志方行溘焉不见其夀防何其劳则多其惠则深邑人之歌邑人之歌后人之泽呱呱者儿验此世徳
　　王舍人允逹象赞
　　介而通其中也有容俭则固其外也无慕清且和不扬其波刚无虐独完其锷泊然惟躬而克举此我求其人世济其美文忠之孙孝庄之子方仕路之争骛忽揽辔而囘车振清风于斯世非富贵之可拘吴江之滨越山之麓嵗晚之期吾言可复
　　江西布政使朱公象赞【并序】
　　公名胜字仲髙金华人正统间为刑部郎中出知苏州居官防平公恕赋足讼息六七年间府中殆无事既超擢江西未至而没苏人至今论近世贤守必首及公其子钺贡来礼部持公画象见示寛幼犹及识公对之感叹不已为之赞曰
　　悃愊之资清静之治民惟期安政不好异呜呼公乎真古循吏而今不可复致矣
　　丁易洞象赞【镇江人中书玑之父】
　　江山回合中有斯人清修苦节博雅多闻将老受封不改其素饮水中防云北固
　　钱院判象赞
　　越人之医秦人之爱千载有传其术斯在名扬治朝手沐徴书及幼之念不忘其初荷恩则多保身惟智曰有后人宦业可嗣今而已矣孰起其人我视遗象宛得其真
　　太卿刘公修史象赞【宣】
　　黄阁髙居清风穆如望之若仙朱襮琼琚肆吾直笔畧无趦趄而恶不隠而美不虚如司马迁成一代书藏之金匮登之石渠其才之称为良史者所谓他人不足已常有余者乎
　　费司业野服象赞
　　前史所载列仙之儒其服则是其貎不如岂心逸而休抑义胜而腴求之形似葢亦区区惟阳城能教人而考其师道之既立故陆贽善议论而望其相位之必居其尚智周道济沛然有余而垂绅正笏以跻乎台阁之长及夫功成名遂泊然若无而戴笠防杖以从乎山泽之癯则出处之际又孰得以为迂哉
　　王光庵先生遗象赞
　　吁嗟先生吴之隐沦谓其拙于用而文足以叙事谓其絶乎俗而术足以济人谓其生而迂其智能全于世谓其死而怪其孝不忘乎亲葢古所谓通儒而又谓之独民吾于先生亦云
　　阁学徐公象赞
　　允矣康济之才卓然弼亮之志清阶屡陟固为儒者之荣黄阁髙跻斯尽众人之慰岂负贵而骄盈惟居宠而祗畏观夫退食委蛇忘其势位蹜蹜循行沈沈黙识试即其容或得其意忧治世而危明主念小民而思寒士鞠躬尽节务竭其才之所施正已格心期充其志之所至故泰山乔岳虽不见其运动之劳而长江大河自能成其渐渍之利也
　　姚栗庵象赞【并序】
　　栗庵自京师归隐吴城东故居絶意仕宦专以授徒为业今年已七十余矣沈石田为写其象且赞之予与栗庵交甚乆而别逾十年想其抵掌谈笑风度宛然在目独能无一言乎赞曰
　　优游城市之间萧散园池之上其迹虽混夫孰识其心之清其气惟豪不自知其言之放笑无謟容走非俗状浮云乎宦情坚石乎夀相吾尝熟其人葢城东姚栗庵之象也
　　处士吕愚隐象赞【并序】
　　愚隐新昌人生宋末歴元至国初年百嵗而没其六世孙刑科给事中献奉遗象求赞赞曰
　　迹之隐宁当乎不智之名心之仁自发于必恭之貎里居东越倾廪每应乎求世值前元束帛不得而召视荣啓期如弟而有乐可歌得庾黔娄为子而行孝以报本眉皓然厥象惟肖葢无忝乎百岁老人之号者也
　　孝子吕徳升象赞【并序】
　　徳升为愚隐处士之子今给事献之五世祖也国初应召不仕养亲以孝闻给事奉遗象求赞而述其平生尤详赞曰
　　宛斯人之如在拟古人而庶防方治世之躬遇惟养志以无违起于丘园虽龙顔之屡觐避乎矰缴竟鸿羽之髙飞葢不为危言激论之张范能自托于雅才清思之陶韦敛以布衣白首全归余泽所被百世是依
　　孙钦斋先生象赞【鼎并序】
　　钦斋先生昔以监察御史提学至吴中寛时尚幼幸尝受教既乆不能忘也今年先生之季子莹贡上礼部奉先生遗象见示徳容宛然甚慰懐仰谨为之赞以述先生为人之大畧赞曰
　　惟敬惟和不慢不暴先生之身实载斯道惟优惟严不徐不躁先生于人实以身教幽暗不欺造次允蹈名虑乎彰闻志期乎深造言不忘乎君上而为至忠行可通于鬼神而为纯孝故直以先生拟诸古人而后生小子亦庶乎知徳之奥者也
　　陈宪副象赞【琦】
　　金石不渝之心松栢后凋之操处世不趍时以模棱遇事不违道以执抝一举甲科而名誉即扬两典臬事而刑狱不挠追洛社之髙躅望其杖屦而益尊发吴门之雅音讽其篇章而甚妙癯然如不胜衣淡然而无所好宛然眉目之可亲又见厥象之惟肖也
　　韩克敬象赞
　　依隐而智济物而仁好古而雅任情而真考其世固出韩伯休之后观其号能慕伯玉之为人者欤
　　施修撰遗象赞【并序】
　　故翰林修撰施宗铭先生家藏遗象其嗣子鳯奉以求赞赞曰
　　具区之清毓此国英矫然孤鳯以鸣太平何翔于甸匿其形维昔海内盛播其名幸哉遗象以慰平生孰尼其行孰毁其成命也在天呜呼宗铭
　　沈啓南象赞【台人钟希哲写】
　　金石其声玉雪其肤身处乎一邑名扬乎两都设几乞言有敬老之郡县欵门求见有好贤之士夫辨博倾坐人而守之以讷通明识时务而处之若愚塞胸中之丘壑泄指下之江湖演而为诗溢而为书岂特王摩诘之軰抑亦文与可之徒妙哉钟老冩此酷如清氷玊壶之莹彻碧梧翠竹之扶疎吾又见石岩里之谢幼舆也
　　刘户部时雍象赞
　　此户部侍郎华容刘公象也观其貎无毫髪之不差予未敢知论其心得底里之皆实则予庶防葢正而不迂和而有辨简朴而好文勤瘁而防倦功在朝廷而口不自言名满寰区而身欲无见其平生可谓自信不疑孤立无援者也惟引去之勇决见晚节之益髙慨吾徒之莫从望云霄之羽毛










　　家藏集巻四十七
　　钦定四库全书
　　家藏集巻四十八
　　明　吴寛　撰
　　题跋二十九首
　　跋所録方先生书后
　　右方希直先生遗其友国子博士王君仲缙书五通遭时多故其手迹之毁弃者七十年于此矣顾其书幸为王氏家乘之所收载博士之孙汶间以示寛因俾录而列之先世师友尺牍中寛既以不善书恐为先生言语文字之累辞而汶强之卒为録之于乎先生之言语文字妙矣固不在乎区区笔墨之间而况所以为先生者又不在乎言语文字间者耶临纸之顷不觉使人出涕
　　题吴贞母传后
　　国初文章萃于金华凡当时忠孝贞烈之事其人虽处遐僻皆赖其笔传之至今况为金华之人其为纪録也固宜刘养浩为宋濳溪胡长山门人文章甚得二公法度尝作吴贞母传则贞母固赖其传矣然事行赖文章而传文章亦赖事行而显则又安知养浩不赖于贞母耶贞母之孙福字吉甫者初登进士第来请予题因书此数语归之
　　跋谢山人诗藁
　　呜呼山人已矣予得其遗藁于其从子翰林编修鸣治而读之惜其无年无位无子而独有此诗也悲夫虽然山人之所无者乃众人之所常有其所有者乃众人之所常无则予于山人亦何惜其不得为众人也哉
　　恭题杨文贞公所书宣宗御制诗后
　　宣宗章皇帝之在位也天下晏然号称至治亦惟有若少师杨文贞公寔左右之今四十年矣一时君臣既不可见而独见文贞手书御制诗慨想当时明良相逢之盛一德一心雍容和乐防事之余发于声韵葢与虞舜作歌臯陶赓歌同一意也呜呼休哉是诗今为都御史锡山杨公所藏翰林修撰臣寛获观而谨识之时成化九年夏四月辛未也
　　书今人画册后
　　此册皆今日供奉内廷诸良工所作者古者人君好画立之院设之官着之谱于时画士如马夏梁苏辈皆落笔精巧妙絶一时然卒之为丧志之累徒遗后世之笑而已观于此册则吾君万防之暇玩道而不玩物之心固于是乎见而彼供奉者葢亦不获尽所长于缣素间矣
　　题勿斋藁后
　　故福建布政使临海陈公所着勿斋藁一编藏于家乆矣其子今河南宪副遣人自治所持以示寛使序其首传之寛以不敏辞且辞以前辈制作非区区末学所敢序者既自顾迂拙之才平日辱宪副先生知爱最深终不可无一言以复则为题其后归之忆为童子游乡校中窃知公之名既长凡公为御史时刚正之气謇谔之节溢于弹劾匡救间者颇能得其语而道之至其出为方岳美政良法大见设施又能纪其一二葢不徒知其名而已他日宪副先生以御史提学南方略去条约专以身敎一时学者翕然丕变有慕徳耻恶之心人曰此勿斋公子也寛时犹在诸生中自幸识公之子因其子之贤而公之徳学所以薫陶其后人者又从可见既益得其为人愈欲推求之意其发于文章必有可读者而恨未之得也乃今得而读之然后先生之为人完然于我矣抑是编之作朴茂平实初非与世夸奇弄巧之徒争胜负于笔间者也而彼奇巧者其能事止此孰知事之有大于此者乎后之人于先生当考其气节考其政事考其徳学而读其文章可也
　　书壬辰科进士题名后
　　今上之八年擢进士二百五十人此其太学题名碑也是科寛实以下材误在髙等待罪史馆忽焉三年彼之居省寺任州县者咸奋厥志美政向成寛将何为以报恩宠然则题名之举固所以为荣亦所以为愧也欤工部主事潘璋同年进士也出示搨本谨书其后而还之
　　跋王允达藏宋仲珩草书
　　宋舍人草书予游南都时屡观之今复观于此披玩数四殊不厌也
　　跋项文祥刑部爱日斋藁
　　文祥笃于伦理者也今其诗百余篇归于此者什六七葢与世所谓诗人异矣读是编者不必论其工于为诗当论其工于为人可也
　　跋世儒堂记
　　世儒堂在郡城之南学之西绍庵俞隐君之所作也予游学宫时暇则与一二友生过之绍庵輙野服出见客梅边竹下相与啸歌以为乐往往至日落始去故予于他胜处累岁或不一至独喜至俞氏者亦惟以绍庵之真率可爱也俞氏之先有讳倚者自汴徙吴至绍庵凡十二世世以易学鸣其间尤知名者石涧贞木二先生焉堂之作绍庵既自为记今年冬予将北行葢有感于旧游之乐也为书此于后云
　　题杜东原絶笔
　　此图杜东原先生絶笔也葢予友贺解元其荣当成化甲午之秋将上春官之东原别东原作此为赠未毕而病既没始得之其子贡士啓水防石瘦林木疎豁虽乏防染之迹而别情行色隐然可见东原可谓妙于畵矣东原先儒林府君之执友也其以诲言及予甚多而尤以予嗣续为念予居京师尝作松子图见祝乆之复以书来曰图有验否其意之勤厚如此寛之得请而归也既痛不及见吾父而东原亦已即世矣叹前辈之凋谢伤古道之寂寥区区笔墨之间而感慨系之东原没时年七十有九
　　题萧鳯仪生朝诗
　　海虞萧冬官汉文以其先鳯仪府君生朝诗遗墨示予府君作此诗年才二十二耳盖又十年而卒其诗有曰惟人万物灵可与天地参四端本完具众理咸包含不知学践形反类蠧书蟫既见其年少志大所就有不止乎文艺者至卒章曰虚形寓两间藐焉同吴蚕乘化暂流转安用希彭聃其言虽若类乎死之防而达生委运之意又自可见使其不死真足以立徳于世未可知也然君虽不夀而有子如冬官者方以政事文学有光科第足以不死其亲不然则此盈尺之纸且将索之防穴中安得有此金声玉振流响于士林间耶
　　题贺大理与张用斋手帖
　　贺大理讳贤后更讳言字公宣其先自蜀徙吴中国初仕为江隂县学训导擢大理评事未防竟死工役一时遗书尽废独所着诗有藁藏于家既及百年孙甫字美之者始得此帖于采莲泾之俞氏葢贺昔尝与俞邻也其曾孙解元恩请予题之观大理公自序艰苦至乞米等语与顔鲁公事类则其清贫亦甚矣而卒与贪夫同死然在当时不可谓不得其死也此其可为太息者予因述其出处大畧庶后之览者知其为人必有同予一嘅者矣用斋姓张氏吴江人尝与大理同官江隂有诗藁亦藏于贺云
　　跋黄山谷草书李白赠怀素长歌
　　山谷写此歌所谓飘风骤雨落花飞雪等语虽自谓可也
　　跋李龙眠女孝经图
　　昔人论文章不闗世教虽工无益子以为圗画亦然此巻写女孝经四章而其事迹则每章图之初不知作于何人独其上有氏半印可辨啓南得之定以为李龙眠笔及观元周公谨志雅堂杂钞云己丑六月二十一日同伯机访仲山运判观画而列其目有伯时女孝经且曰伯时自书不全则知为龙眠无疑啓南真知画者哉圗中为女妇辈所以共职进戒者皆闺门之法家国之利而其容气端庄详雅览之使人竦然起敬足以消其滛媟戱嫚之心非特女子之有家者当为监戒也所谓闗世敎者此类是已
　　跋宋中兴名臣手帖
　　宋至靖康祸乱极矣此岂皆天命哉亦必有人事也葢啓之者王述之者蔡而成之者童秦其事皆有本末可考然以当时人品论之虽小人之多不能多于君子又以当时人力较之则君子之强不能强于小人此无他国势旣卑君心旣怯譬犹下坂之车挽之者难为力推之者则易为功也呜呼可胜恨哉其号为君子者当以李忠定为首张忠献赵忠简次之而李参政光吕太保頥浩辈又次之之数公者名愈髙则位愈不固故忠定摈斥特多而甚夫耕者必有耦占者必有三以力之合而谋之众也向使数公一日同坐于庙堂之上得促膝以论国计必能合羣防以抗强敌其祸乱必不至于此极而离坐之席未暖又有人以参之甚者撤其席而挤去之乃真以庙堂为传舍边徼为家室其出没往来不啻参商鸿燕然徒使百世之下手迹数行乃独聚于一巻之间人心之公于是而见呜呼其可恨也夫其可悲也夫
　　跋所録杨参谋诔后
　　右元张文蔚撰杨参谋诔予得之陈玉汝玉汝得之吴江虞氏呜呼元政不纲群雄竝起使人得据全吴之地富贵者十余年此守臣不职之罪有媿于椿者也予每思得故老谈吴中旧事而天下承平百余年来无一存者椿之事虽载郡志知者尚鲜予幸此篇出于破箧故纸中将假此请于儒林诸公题识其后以暴白椿之死事因别录一通还之玉汝椿之为参谋也此云守齐门郡志云娄门然谓其妻得尸于张香桥要以娄门为是椿能文予又从玉汝得其作吴人金伯祥瞻云轩记附于后且以见文士之能死义诔所谓通经执义奋不顾身者也其字子寿先世蜀之眉山人为少师楝之裔后徙居吴文蔚字懋实吴兴人
　　跋啓南所藏黄山谷墨迹
　　山谷论书云凡书要拙多于巧近世少年作字如新妇子妆梳百种防缀无列妇态观此老杜二诗乃其所自作信哉其为列妇也与欧阳公谓苏子美论书而用笔不逮其论者异矣沈氏子孙宜世藏之
　　题王右军东方朔赞大令洛神赋石本后
　　二王真迹宋御府所藏合三百余纸靖康之难一废于金人之手矣今或遗逸于好事家者去晋益逺墨闇楮朽真赝莫辨而卒夀其书流传人间则幸有石本在耳模刻者之切于是乎可赏若此二帖又羲献之名书也然较之世所传法帖体格殊异葢彼皆短牍小简信笔数行如乐毅论黄庭经与此赞则全篇成章宜其严整不茍异于他书而稧饮序出于觞咏游骋物感兴发之际笔意飘逸又不可以执一论若洛神为献之平生所好写亦用意之书也然自昔人所见惟自嬉至飞十三行耳此独得其全文何耶陈味芝先生挟此示予城东别业因悟古人书如云行太虚态度不定观书者乂如鲁僖登台以望使每嵗分至啓闭皆八表同昏之云虽不望可也
　　书续编懐古录后
　　顾元公自吴归晋晚节为讨贼之举事功伟然世皆壮之以予观此适所以为晋耳于吴何预夫其才终能平陈敏而免为晋之逆贼不若始之讨司马氏而遂为吴之纯臣使当时事势有不可为则从张悌之死可也从诸葛靓之逃亦可也而曰采南山蕨饮三江水非空言乎不然惑于张季鹰之言也夫以为有四海之名者求退良难则靓独非名士乎吾恐季鹰不为此言也靓没后百年得陶靖节家世勲旧与元公畧同而一彭泽令视黄门侍郎则有间矣然二人皆尝托之酒以自晦者使元公得遇靖节必知浊醪妙理其酣畅忘忧不在入洛之后矣呜呼惜哉因观吾乡朱性甫续编元谢子兰懐古录为书此説葢窃取春秋备责之义而不敢为世俗附和之论也
　　跋米海岳临顔鲁公坐位帖
　　米海岳自序于古名家书学之防徧故其临模之际往往逼真此顔鲁公坐位帖元袁文清公定为海岳所临者夫鲁公平日运笔圆活清润能兼古人之长米则猛厉奇伟终堕一偏之失以孔门方之其气象真有回路二子之别故此书则如既见孔子后欲效陋巷自乐而行三军当一队之故态时复一发于词气间也
　　跋山谷书后汉人隂长生三诗
　　隂长生此诗非山谷书之防没于世然此巻卒为世所重者岂以其诗哉抑之刑曹好藏古法帖能识其妙此又其先博士公时已藏又其家之故物云
　　跋元诸家墨迹
　　近岁号能鉴赏书画者吾苏有刘佥宪廷美华亭有徐正郎尚賔二公既皆以博雅见称于人而又力足以致奇玩故人家防缣残墨率归之其得之既多而益不足为之废寝食汲汲走东西购求不已岁乆大江之南称收蓄之富者莫敢争雄焉二公既没士大夫爱其雅才清韵无复见斯人也相与叹惋然二三年来吴人所得书画固有出于他姓者而为二公尝所得者亦不少也于乎死者之骨未朽而手泽尚新人复得而持去之予每自以为玩物者之戒亦未尝不引之以戒乎人也若相城沈氏自兰坡府君生蠒庵征士蠒庵生同斋同斋生石田世游艺苑继继不絶家藏故物殆及百年益完益盛至于维时笃好又复过之葢予所闻见于沈氏者五世于兹其亦难得于今日也哉夫物之聚散势也然不有以散其何以聚聚所以伏乎散者也世之人欲聚其散者固惑而予因其聚散置悲喜其间亦惑也惟以为故物不可失坠此则子孙之为孝者一端而不可不加之意耳维时持元人书翰一巨巻求予题识因即乡里之近事家世之美德告之为惑为孝是在维时而已元人以书名家不在此巻者无防若其一代书法之妙则善鉴赏者自得之
　　跋宋虞忠肃公手帖
　　虞忠肃公采石之战日星晦防江水震荡功烈赫然于时足以詟伏彊敌媿死名将疑其平日为人有喑哑叱咤千人皆废之状及观其手帖词语详雅气象雍容乃真一书生耳公之子孙居吴中者世藏此帖今为葑门朱性甫得之夫性甫虽好文事藏此吾固知其意不在笔墨间也
　　书旧题王驸马草书千文后
　　成化元年八月予在南京寓报恩寺之悟师房题此千文今一纪余矣师既化去其徒大章持来吴门复一示予览之茫然如诵他人语因忆所寓时诵习既辍禽声树影间焚香危坐使行童斸竹萌烹苦茗啜之一时清寂之乐莫可言喻葢报恩者昔人之明招也闭目了然何异苏长公之想龙井而绿隂四合又如虞邵庵之忆开元因一展巻间有不胜其感叹者矣顾予方牵于吏役未能脱然世俗何时得复偕大章一共此境其乐当不减于前日也聊书巻尾俟之
　　书胡训导小录后
　　初胡君选授苏学训导即以当世可施行者数事建白于朝予得其章读之已多其通于世务非腐儒比及予不幸居忧于家士大夫过者往往道君之行而陈味芝先生至为小录以传他日君亦有母之丧将乞予铭墓而先之以门人予曰胡先生则贤矣其母之贤亦可知矣如吾忧制何敬辞其门人曰先生甚慕执事欲托以表着其母执事独不移所爱其亲者及之乎予不能答明日君防服拜请庭下其容甚戚予感焉曰诺既逾朞祥始克执笔为之终篇及君曰防介善敎人葢据小録而书也王浩义生以郡学弟子从游有年窃观宻察诚服其师及取所谓小録者别书一通朝夕自览其意葢曰先生既以忧去不获左右侍览此庶防如见其人或有益也复来请予一言葢义生可谓善学矣诵其诗读其书而论其世虽去我千载犹有益况尝亲炙之者乎即是以想其为人吾见盈丈之巻数十百之字皆义生之函丈夏楚也小录称及李司训某者字居定号讱庵台之黄岩人本林氏为考功郎中茂之子而寛之师也为人之贤诚无愧于胡君没已二十余年其兄之子刑部侍郎一鹗尝谓寛宜为作传寛嬾嫚未能有媿于味芝多矣
　　题陈清全先生小象
　　寛尝闻前辈称陈清全先生为前元吴中名流每恨生晚不及识其为人今其五世孙骢奉赵仲穆所写先生小象相示杖屦翛然真神仙中人也拜瞻之余敬题其后先生讳深字子防清全其号也年八十五而终所着有读易诗春秋等编永乐间曾孙纪善曰绍先者献朝矣
　　书隐者邢用理遗文后
　　用理吴之狷士也隐居葑门之东以医卜自给足迹不出闾里葑门人有不识其靣者故佥闽宪事陈公永锡与用理同里居素刚介少容独加敬重旦则挟册就质疑难往往至昏莫乃返然用理终嵗不一至其庐也有翁董二帅作镇于吴以用理名册籍欲邀致为子弟师輙辞谢其后郡守丘侯知其名请预乡饮亦不赴人益髙之所居陋巷中敝屋三四间青苔满壁而折铛败席萧然贫家长日不举火客至相与清坐而已用理体清瘦如削既壮不娶家止一僮淡泊如野僧室多藏书手自校定至前説譌谬多能是正其学自经史外凡释老方技之说无所不通平生嬾述作故其文止数首亦不留稿朱存理性甫与为东西邻少从问学为收访而录之用理讳量号蠢斋卒时年六十二葬所居北原糜字围预自志墓畧见其家世矣若其为人固所谓狷士也予与用理交乆往予出东郭过周氏女兄次必扣其门访之与论甚合归未尝不叹其清苦防介类古隐者尝欲传其平生不果适性甫以其遗文示予聊附书其后呜呼用理已矣惜予笔力弱且言不足信后安得如欧阳子者置之独行传之列使其名永存耶虽然此非用理之所计也
　　题懐素自叙真迹
　　素师自叙初为南唐李氏物歴苏邵吕三氏流传转徙又不知防家今为荆门守徐君得之寛闻昔黄山谷作字苏长公从旁称赞钱穆父云惜不见懐素自叙二公不以为然后山谷获见之始深叹服今巻后云藏于蜀中石扬休家以鱼牋临数本者是也颍濵题字时尚恨其兄不及见此顾寛何人乃得预此奇观赏玩之际岂胜欣幸及观序内担笈杖锡西游上国等语知书虽学之一节欲造微处其精勤若此则学之大于此者可以小得而自足乎然则予之欣幸又不独在此惊蛇走虺骤雨旋风间而已也



　　家藏集巻四十八
　　钦定四库全书
　　家藏集巻四十九
　　明　吴寛　撰
　　题跋三十一首
　　跋宋理宗御书赐郑丞相诗后
　　右宋御书律诗一首小序曰朕诞节载临集英锡燕其后题曰赐郑丞相识以二玺其一文曰庚戌庚戌淳祐十年也然宋自南迁后凡三厯庚戌此何以知之葢建炎四年绍熈元年皆无郑丞相有之者淳祐也按宋史郑清之以端平乙未拜右丞相丙申享明堂以灾异免淳祐甲辰为少保奉朝请丁未复右丞相已酉转左赐诗在明年春又明年封齐国公致仕越六日而卒此其证也或者不考指为徽宗诗夫当时虽有郑居中为省长然不名丞相至孝宗朝始改尚书左右仆射同中书门下平章事为左右丞相况诗有青阳闿动之语徽宗则以十月生且在位二十五年亦无庚戌嵗此又易辨者若夫宋君多能书其字画识者自能鉴之又不暇论也故此诗知为理宗赐清之无疑夫清之以旧学故致位宰辅既免倐起眷遇益加翰墨之赐史家尝载其显德谟明阁扁至于诗篇微末不胜纪录此特流落人间者耳然片纸挥洒官而不名即此足以见当时宠异之恩矣世之览者必将慨然于斯
　　跋解学士笔舫铭
　　笔之用于世乆矣自韩文公作毛颖传其名始起文字间吴兴张文寳在国初业擅制造固名其舟当时士大夫多为诗文遗之而学士解公缙大绅特为作铭葢公之书妙固资其用而赏之也文宝之孙士行侨居吴中能传其业持公铭文求予题识予以文字为职而亦资其用者惜书不若解莫能赏其妙而文不若韩可以增重其名然念毛颖之功不可负而士行之意不可拂也聊题数语归之
　　题宋大慧禅师手帖
　　当宋被金人之难一日金忽议和刑部侍郎张九成谓金实厌兵特张虚声以撼我耳因陈十事云彼能从吾言则许之必使权在朝廷时秦桧力主和议以言诱九成终不能夺遂深恶之顾九成素好佛学他日问法于径山杲公适方议神臂弓御敌杲遂借以为喻桧闻之即指为谤讪贬九成南安军至窜杲衡州乆之移梅州防反初服主阿育王寺帖中云罪废十七载及续防再赐为僧又出作粥饭主人等语是也吴城东独闲上人乆藏此帖今传其徒志勤予观之窃有可慨者夫当桧在相位屈已和戎甘心事讐凡异已者一切屏去如九成固不能逃矣而杲缁流也亦波及之则当时志士贤人遭其毒手者可胜计哉杲在宋南渡后为禅宗称首孝宗朝赐号大慧然晦庵朱子谓其作事少防检喜怒不中节观帖中憾藏谷家发誓愿等语葢亦可见而姚荣公广孝特以忠孝许之谓其嬉笑怒骂无非佛事荣公佛者岂亦党同之论耶
　　跋虞氏遗墨
　　吴江虞堪胜伯一字克用宋相忠肃公之八世孙也贫而好古藏书甚富所与往还皆四方名士一时以诗文简牍相赠遗者动盈箧笥胜伯既以云南府学敎授没于官其子镛且能读父书授徒里中至其孙湜始去儒业先世故物时卖以供衣食费湜有子权家益贫物益卖不已昆山叶文庄公尝作书止之力加提挈竟得一官未防而卒自是家愈落初虞氏所藏词翰无虑数箧权卒后妻子仅以一鱼罾裹置屋梁今则倂其罾亡矣予每见其家遗墨未尝不把玩兴叹葢物聚而散此其常理无足怪然未有不聚于贤而散于愚者此可以叹虞氏之世也友人陈玉汝之子镃得此数幅乞予题之虞与陈婣家也且居隔一水镃之藏此其为鉴亦何逺之有此则盈丈之纸出于蠧伤防啮之余所以助吾之徳者固在不然玩物丧志适足为徳之累吾何取于镃耶
　　题沈云鸿藏其父所写古木慈乌图
　　石田作此葢偶写其西庄景物耳其子云鸿遂藏防谨甚以子父之执也奉以乞言夫其哑哑而鸣翩翩而集相覆以羽相哺以食者云鸿固有感于乌之孝矣若夫扶疎纠结轮囷离奇上耸旁撑其大数围者非木耶世之故家莫不有此木子孙不能保其先业伐而薪之而乌止于他人之屋者多有之云鸿视此而有感焉讵非孝之深者乎
　　题伊尹耕莘图
　　古图画多圣贤与贞妃烈妇事迹可以补世道者后世始流为山水禽鱼草木之类而古意荡然然此数者人所尝见虽乏图画何损于世乃疲精极思必欲得其肖似如古人事迹足以益人人既不得而见宜表着之反弃不省吾不知其故也此为伊尹耕莘图图之工拙予不能辨若其工于造意有不待辨者尚贤蓄此想其人论其世志其志而乐其乐以尚友于三代之间其为助不既多乎
　　跋鲜于困学草书后赤壁赋
　　鲜于困学书名在当时与赵吴兴邓巴西各雄长一方困学多为草书其书从真行来故落笔不茍而防画所至皆有意态使人观之不厌不若今人未识欧虞径造颠素其散漫连延之势终为飞蓬蔓草而已锡山邹永章蓄此后赤壁赋观之数行后益可把玩然自愧非书家不能深知其妙处耳
　　跋陈秘书遗墨
　　宋朝奉大夫秘书监知台州四明陈公着题松江图古笺诗一首藏于吾乡古敬脩氏古笺之妙一工人所能耳不足论独公写此诗时年八十矣观其用笔沈着端劲而行复匀整不茍足以占知其为有徳君子也葢公登宝祐丙辰科文信公榜进士初歴州县时宰欲致之门下弗附及国亡遂隐不仕其为人已无媿于信公故其方刚之气溢而为书如此凡公事行家世之详已见其子泌外孙胡世佐与今陈味芝先生跋语矣泌之子桱仕国初死于起居注有史才卽尝着通鉴续编者
　　跋赵吴兴临王右军十七帖
　　学书者师晋王氏乃为善学若近代吴兴赵公又其髙第弟子也公于右军书尤喜临十七帖此则马抑之刑曹所藏一日持示适客有自锡山来者亦出一本观之笔画肥瘦稍异然皆出公手无疑客又言吾族人尚藏其一亦真迹也于一日之间所闻见者已得三本乃知此帖葢为公平日书课所谓精疲力以学书为事业用此终老而穷年不免如欧阳子之所讥者然欧阳子又谓古人作书初非用意逸笔余兴淋漓挥洒使人骤见惊絶徐而察之愈无穷尽夫其书之妙如此岂一举笔而遂能哉葢其功已用于平日乆矣故世传右军临池学书池水尽黒因有墨池之名事之有无固不足辨然果欲其书法之妙虽由天资人品而学力所至亦不可诬观于吴兴公足以验之矣
　　跋米南宫龙井记石本
　　天水尹希賔尝蓄米老所书秦太虚龙井记石本字画雄放但其文惜多缺处其子寛因录全文于前以便读者托吾友史明古求予题之尹君之意虽为故物重然亦重乎米书而又不无不重乎太虚之文也君如重其文则太虚又尝有龙井题名记及东坡跋语更录以附于后则不独全龙井之文且倂龙井之事全矣予方与明古约同游杭预期日月而龙井杭之胜处也至则当按记文所载次第登览亦将为数语以续古人归其为君再书以附之
　　题袁静春寄鲜于太常诗后
　　予少喜考论吴中前辈尝阅元黄文献公文集袁静春先生墓志知其为吴人而尤以不得见其子孙为恨他日社学师袁以昭氏过予谈及其家世则静春乃其五世祖也又明日挟静春所寄鲜于太常游钱塘杂诗来示于是静春之子孙既得见之又得见其手迹而诗有懐吴中钱德钧以下诸友之作又因得见前辈数人于一日间为欣幸乆之
　　跋元诸名公所书静春堂诗集序等作后
　　元儒袁通甫先生着静春堂诗集诸名公若龚子敬陆文圭杨仲汤师言陈绎曽之有序虞邵庵郭祥卿之有跋钱仲鼎之有诗所以交赞而互评之者殆无遗意诗既刻板后燬于兵火此巻为当时诸公手书幸哉独存而黄晋卿为作墓志亦在巻中葢尝论及其诗因附之也然借此篇则通甫之学行可以考见而不徒为能言之士矣静春与子敬祥卿尤善赵文敏公称为吴中三君子又尝图汉司徒安卧雪事遗之以拟其髙节其见重如此是图数年前予在南都实见之今不知流落何处惜乎不得与此巻竝藏袁氏也海虞吴都宪旧为通甫五世孙都察院检挍以宁题此巻以宁卒无子今归其从弟以昭以昭敎授社学不坠儒业保防故物他尚数种通甫于是乎有后矣
　　题袁养福所书郭有道碑文
　　前莗下笔便有典刑虽行草不茍况正书乎此吾徒所当媿者袁君养福元石洞山长静春先生之孙也而郡学教授仲长之子所书郭有道碑文端劲清峭深得欧阳率更笔意以其字画之妙如此宜有书名于时然吴人固不知有袁养福也使予不见此幅亦防失之乃知前辈能书者尚多而失之者不少矣其曾孙防字以昭者持示予请题一言以昭之意在乎先世手迹耳初不计其书之何如也养福字能伯仕国初为福建宪史髙太史季廸有诗赠行而陈检讨嗣初称其行洁负才气有诗声葢不特能书而已其书碑文外又有九歌藏于家
　　题东坡遗张平阳诗真迹
　　东坡遗张平阳村醪诗真迹旧藏光福徐良夫家据东阳黄晋卿题识诗凡六首今耕学翁得之已亡其半可惜也然吾闻良夫所藏髙编大册甚富今则一字不存矣则此巻虽脱落为幸已甚且徐皆出偃王春秋时徐子章羽被执子孙散处扬徐间今耕学与良夫同姓同里此巻之在耕学犹在良夫也为幸益甚呜呼楚人得失孔子鄙之吾恐故家子孙得以借口也故拘拘于徐云若夫坡老声画之妙前辈论之详矣区区末学何足以知此
　　题重刻缶鸣集后
　　洪武史官髙啓季廸有诗千篇号缶鸣集其夫人之兄子周立公礼尝板刻于所居之甫里正统末燬于火郡人徐用礼复取刻之增多倍于旧而姑苏杂咏在焉按缶鸣公自为序云自戊戌至丁未之作得七百三十二篇及公归田后又益以戊申至庚戌之作葢得二百二十八篇乃合十三年之诗而成此编序又云自此而后著者当别自为集葢明年辛亥作杂咏甲寅公死于法矣今考杂咏统百二十二篇而用理所增仅三年之诗也防九百篇一何多哉尝观谢翰林元懿序谓公初为四集删改防粹始成缶鸣则今所增入岂多昔所弃去者犹存于世错置其间欤不然作于三年者悉取而未及删欤读者颇以为病则欲侈其诗适所以累其才欤周皑仲英者甫里人也老而好文谓缶鸣为里中故物而公之手选也慨然重刻又以旧板缺公自序更补之汲汲走予请一言予忆为童子公之诗往往成诵稍长弃去遂忘其词仲英虽有请安能知太史之所至哉惟苏文忠公有言诗至于杜子美故近代学诗者多以杜为师而尤得其三尺者虞杨范三家而已然文忠又谓子美以英伟絶世之资凌跨百代古今诗人尽废然魏晋以来髙风絶尘亦少衰矣世以为确论若季廸生值元季非不知有子美者独其胸中萧散简逺得山林江湖之趣发之于言虽雄不敢当乎子美髙不敢望乎魏晋然能变其格调以彷佛乎韦栁王岑于数百载之上以成皇明一代之音亦诗人之豪者哉所恨蚤死未见其所止何如君子为之慨叹故庐陵杨文贞公评诸诗独夸其乐府拟古及五言律为胜其意亦可识矣是集又闻尝刻于建宁郡斋未见行世若杂咏备有诸体知诗者以为工则有板在郡中云
　　跋褚遂良书唐文皇哀册文
　　褚公初以善书见知文皇后数直谏补益国事殊多遂受顾命以大节着为唐名臣卒之书为余事此其书文皇哀册文藏于吴江史明古明古喜读史能阳秋古人不独贵其书也然于古人所爱则得其模刻之语亦深味之况其手迹哉则虽谓贵其书亦可也此巻于大行与崩字皆加涂改葢尝有献入前代御府者为上讳耳
　　跋天全翁赏灯联句
　　天全翁自南诏归适大参祝公佥宪刘公皆致仕家居三公有斯文知契凡登临游赏之乐必共之酒酣兴发更倡迭和落纸人争传之以为奇玩此灯夕与魏公美所聨句也公美持以示予于是翁与佥宪谢世数年独大参公在耳当此夕览此诗尤深慨然予又闻之聨句时初人为三韵至刘当结尾翁嫌其语意蹙为益二句以今观之则如乐止以圉为一成又以柷奏有禅续不絶之意因倂及之以示世之知诗者
　　题王清献公遗墨
　　元清献王公以父积翁防防即受官得赐田宅于吴后更治郡仕至行省参政而归老吴中以没故公书迹吴人多得之此巻皆公平日所作韵语亲书者也藏于光福徐用庄氏按史称公所至政绩暴着又其清白之操得于家传防及拜许文正公于京师即知所趍向中年尤致力于根本之学故自号本斋然则尚论公者勿徒求之区区诗章字画间以浅其为人可也
　　跋和靖处士小简
　　去林处士殆五百年区区遗墨数行后世保防完然如新彼人品庸劣者虽伐山石大书而深刻之固有踣之者矣成化戊戌岁二月十六日因观沈啓南所藏二小简题
　　题唐赵模摹集晋人千文
　　晋人之书见于今日者大抵石刻耳如赵公去晋未逺其所摹集多予平生所未见者固宜葢褒鄂已没庻防见其英姿飒爽于缣素间者曹将军之功也明古其谨藏之
　　题宋四家书
　　朱文公论当时名书独推君谟书有典刑而谓黄米出有欹倾狂怪之势故世俗甲乙曰苏黄米蔡者非公论也沈啓南得此四家书列之深合文公之意遂定曰蔡苏黄米
　　跋山谷书发愿文
　　啓南所藏黄书数种予尝获徧览当以此巻为最
　　题楼节妇诗巻
　　楼节妇之事见于洪武永乐诸名公纪载而咏歌之者详矣其曾孙仲彜尝纳诸天全徐先生求题识而藏置不谨纸烂而字脱其尤不可读者潜溪宋学士传文也顾其事已录于郡志不必假此而后传而仲彜尤深惜者家之故物也他日持是请予题其故遂书之
　　题楼氏全清堂诗巻
　　今人家子孙往往斥卖旧物以供衣食甚者为博奕歌舞之费殊可叹也如楼氏此巻既失而人复归之其事甚小然欲观仲彜之贤者当在于是
　　题杨銕崖遗墨
　　大将班师三军奏凯破斧缺斨倒载而归此书或似之清痴笔翰好奇宜其珍重若予之浅陋则未能学也
　　题王右军此事帖真迹
　　右王右军此事帖凡二十字葢尝为金源氏物章宗数印犹烂然楮墨间签题亦其手书信可宝也成化戊戌嵗五月壬午吴寛观于徐太守维亨为题
　　题张汝弼南行诗后
　　右张驾部出守南安纪行诗若干首虽皆一时率尔之作然而天时人事之变家人朋友之情皆可考见亦张氏诗史也至送其子宜防试有权门利路之戒则有见于近日丧名检而害身家之人最入仕者之所当知也嵗丁酉仲冬十一日扁舟道吴过宿脩竹书馆明日示以此册读之一过书其后而还之
　　跋陈廷璧模啸堂集古録后
　　古器物今世不可多见其铭文题字赖有刻板如啸堂集古录之类嵗乆板亦毁则印本在人间又頼有临模之者耳然临模惟私于一家印刻可公于四方世之好事者能捐千金以成此举则三代秦汉以来之制作人家有之当与孔壁科斗书竝传于世而老而嗜古如陈君廷璧亦免矻矻之劳矣
　　跋天全翁词翰后
　　长短句莫盛于宋人若吾乡天全翁其庶防者也翁自赐还后放情山水有所感叹不平之意悉于词发之既没而前辈风流文采寥寥乎不可见已明古旧为翁所知爱得此数篇示予光福舟中酒酣耳热相与歌一二阕水风山月间有不胜其嘅然者矣
　　题赵松雪水村图
　　戊戌八月三日予过独树湖泊舟苇间出此阅之景物宛然益叹松雪翁昼手之妙此图今藏射渎徐氏后十七日雨中再阅题
　　跋东坡与蜀僧二帖
　　吴城西治平寺足庵房旧藏苏长公墨迹戊戌嵗九月十二日冒雨往观之寺僧亮欣然出示葢公二帖皆与其先茔隣僧者也帖尾惓惓焉有懐归之意然公竟死于外其言卒不克酬亦可以发游宦者之叹






　　家藏集巻四十九
　　钦定四库全书
　　家藏集巻五十
　　明　吴寛　撰
　　题跋三十八首
　　跋文信公过小青口诗遗墨
　　宋以祥兴元年八月加文天祥少保封信国公闰十一月公屯潮阳与邹防刘子俊合兵讨贼不克被执于张范葢明年二月宋亾范卒不能屈公乃送至燕京此其在道中所作诗也夫古人死国多出于一时之慷慨公何独迤逦于途宿留于馆日犹赋诗不即就死岂尚有他觊耶葢不知公之死已乆仰药而死不死絶粒而死不死死而不死忠义之气郁塞于胸中聊假之诗以泄之故使公即死无此诗矣诗之有无固不足为公之轻重然玩其言想其人亦足以示于世此天所以缓公之死也欤公所着有指南等集寛尝读而悲之今兵部贠外郎李君应祯出示此纸手迹宛然如新葢自已卯至今戊戌二百十年矣
　　跋宋孝宗赐虞雍公手诏
　　右宋孝宗赐虞雍公手诏也按宋史公尝两出宣抚四川详此诏乃罢相后所赐当在乾元九年葢明年改元淳熈公薨于蜀矣初公在相位孝宗命选谏官名既上顾用他所荐者遂力求去因有宣抚之命及入辞时方以金兵为事谕以决防亲征使治兵竢报诏所谓整军经武弥难消萌此意犹在也即此见孝宗复讐之志未尝少替所以倚重于公者惓惓如此使天助宋假公数年岂特成采石一战之功而已呜呼惜哉
　　题宋吴中三大老诗石刻
　　自昔吴多名园在宋则有朱伯原先生乐圃其名载郡志可考今吴县北一里废地数十畆台池洼隆犹有当时遗意也葑门朱性甫自云出于先生遂好求乐圃事迹他日得残石焉题曰吴中三大老诗葢太子少保元公绛游乐圃而作而和之者集贤修撰程公师孟太子賔客卢公革也间持墨本谒予求言惟先生防于性理之学著述浩穰为时儒师圃之所辟固将讲学以睦族求志以俟时者而一时賔客题咏亦岂徒为嬉游放浪之言而已葢予尝读先生之子发与其家人书叹故庐燬于兵火而谓圃中所存有朋云斋斋中有数石刻皆贤太守部使者乡邦旧徳宿望英之诗磨涤于墙壁间尚可观考此石岂其一欤今考三诗刻于元祐戊辰至今成化戊戌适四百年埋没人家忽复发露人不敢以石易之葢非重石也重其人也然则人可以不自反而力于徳乎
　　题欧阳文忠公遗象
　　此宋欧阳文忠公遗象也葢公守滁时写旧本在无锡施氏旁有题识吾友李兵部应祯使画史模而藏之间以示寛容貎秀伟真天人风致拜瞻之顷何异见公于酿泉幽谷之间操几杖而从之游也
　　跋朱氏所复睢阳五老图
　　朱氏自子荣得此巻后二百余年偶入昆山夏太卿家其裔孙日南使其子乡贡进士文赎于太卿之子徳威徳威诺焉而却其金俄而病卒后家人竟归于朱一则求其所当有一则与其所不必有其孝其义皆可书也惟五老之防杜祁公首倡以诗王侍郎而下和之至欧阳文忠讫范忠宣十八人亦和之今皆不在巻中乡贡君方益求先世遗物必能录而补亡也
　　跋李龙眠所画前代君臣事实
　　龙眠此巻实与史笔相发明可谓画家之良史非但工于艺而已葢古所谓图画者如此巻中自汉髙帝讫唐明皇事凡八未暇悉论独于女祸不能无感焉耳夫剪发啓宠适成唐室之乱当熊见妬反兆汉业之衰后之有天下者尚监之哉
　　跋米南宫书宋宗室崇国公恬墓志铭
　　米南宫此巻元袁清容而下五人有跋皆不着所藏主名今在广省参政刘公家公博学好古宜此巻之归之也
　　跋李西台墨迹
　　此书深厚温醇有盛徳若愚气象称西台所作长洲吴寛观于无锡邹氏因题
　　跋子昂临羲之十七帖
　　书家有羲献犹诗家之有韦栁也朱子云作诗不从韦柳门中来终无以发萧散冲澹之趣则书不从羲献可乎松雪翁每临此帖葢其平生书课其书之独歩当世也宜哉
　　跋王氏文集
　　予家藏书一编曰麟角集曰过庭集总题曰王氏文集葢古写本也既杂乱不可读置之箧笥已乆他日偶阅同里医师王讷斋家乘见列先世所著书目而二集在焉因以归之王氏在宋自闽徙吴称文献家国初多故遗书尽失不独此编也麟角为唐水部郎中棨所着过庭则宋户部郎中伯虎着也皆不完王氏子孙尚访而补之
　　跋黄氏祖徳録
　　黄岩多君子以予所闻见皆出而仕者意其山林之下必有清节厚徳如昔史氏传隐逸之类而恨未之见也乃今观于黄氏祖德录读侍讲谢先生所作松坞府君传然后知果有其人矣侍讲与黄同邑相知最深而其于人尤少许可传之所述必不妄人故信之其曰祖徳録则本府君之孙吏部郎中世显而名吏部固予所谓君子者又知其贤有自其为此录葢与李习之撰皇祖实录之意同云
　　跋孔氏所藏先代文移
　　孔顔孟三氏子孙游学于外所至儒学书院人给米石葢前元所着令此则宣圣五十五世孙克刚克信至正间游江南时平江嘉兴二属邑文移也其间有行供宿顿优加礼待等语于以见当时遇三氏者之厚何其盛哉克刚既北还独克信留居平江已而兵阻遂占籍长洲生希安希安生双流知县友谅友谅生广东副使公镛再世甲科为时名宦保守故纸不敢遗失葢此虽残墨数行足以信吴中百年有阙里一派其为孔氏子孙左验而与谱牒相参考者庻其在此予获与副使公同邑里知其贤能无忝家世所以友之事之何异宓子贱之在鲁也尝窃自幸他日其弟公铎持此见示三叹之余敬书其后
　　题僧朋云墨梅
　　朋云墨梅特感松雪翁知已而赠之可谓自重者矣维颖藏此不逺数百里持以求题于予其亦知所以重之者欤
　　再题所摹懐素自叙帖
　　苏黄门题此帖时尚恨不令其兄一见后坡翁得见之则曾公巻所谓冯当世家本也偶得其跋语而山谷观于石扬休家者又得其说于名臣言行録因具录于后见苏黄为一代书宗所以评自叙者如此以为博雅者之助云
　　跋沈氏写山楼诗文后
　　予少颇好画知臞樵翁之善画也数过其雅趣堂翁出见客衣冠雅而言貎古宛有前辈风致非今世所谓画史也公尝知予所好輙出手写得意者遗予予至今寳藏之翁既以髙夀终其子如美偶示予写山楼诗文一巻葢吾乡立庵俞先生文靖青城王公学士锡山王公庐陵解公曾公诸名人之作具在皆为翁寓金陵时作者也披览之余缀此数语以识畴昔之意翁讳遇字公济臞樵其号也如美能传其业子元且有文行今年登进士第惜翁不及见之
　　题虹桥别业诗巻
　　吴中多名园而陈氏之绿水尤著者非以当时亭馆树石之佳亦惟主人之贤而诸名士题咏之富也今世本又为别业于虹桥前临通衢后接广圃兼有城郭山林之胜题咏沨沨彷佛緑水之作陈氏累世之贤于是可考惜予不能序其诗如髙太史季廸耳聊因世本之命书其后以识之
　　跋东坡楚颂帖
　　予旧藏坡翁楚颂帖石刻而缺其后三行颇以为恨葢其石已亡也李兵部贞伯一日得其真迹来示岂胜快然葢嘉祐初公登进士第与同年蒋之奇聨宴席蒋阳羡人也谈及其乡山水之胜遂有终老此地之约公既谪居此帖则元丰七年量移汝海过阳羡时作者其后公归自海外而薨周益公题其后以种橘之约竟堕渺茫若独为公深惜呜呼公之志大矣所欲为于天下者特区区一园一亭三百木奴而已乎
　　题李营丘画后
　　成化十四年八月十七日李应祯吴寛同观海虞周氏所藏营丘山水于石湖舟中
　　题髙房山画后
　　髙尚书夜山图幷赵松雪以下诗跋吴寛尝阅于射渎徐氏戊戌嵗九日
　　跋王允逹廷试防
　　今之取士惟廷试最为近古清问下询莫非国家安危大计它固未暇屑屑及之士生斯时尽言不讳有拔擢而无斥逐真一时进言之机也皇上即位以来凡五试士此则戊戌嵗进士今中书舍人王汶所对制防也寛庄诵一过其气充其理直其言伟而顺矣以汶之学当在髙等然抑置三甲仅得赐同进士出身于以知是科得士之盛而冀北之野果难为马也耶寛于是乎有愧
　　跋苏东坡书醉翁操
　　予尝得坡翁此纸纸尾八印烂然莫知为何人藏也一日偶阅虞邵庵先生文集至李梅亭续类稿序谓梅亭为宋中书舍人直学士院宝章阁待制临川李公刘字公甫而备述其入蜀厯守荣眉进总漕事幷总蜀帅成都守本路宪四川都大卖茶买马等司凡八印谓公平日所得图书辄以八印识之予因出此纸视其印文皆合乃知其尝为李公所藏无疑邵庵又云公所藏近时或散失民间犹及见什伯于一二安知此纸非及见者耶然类稿序邵庵为其孙积而作去公尚未逺已有散失之语顾予乃欲聚而得之岂非愚哉坡翁翰墨知书者必能品评未暇论予独喜知其所自出而尤有可叹息者在故题之
　　题陈起东诗稿后
　　近时学诗者以唐人格卑气弱不屑模仿辄以苏黄自负者比比卒之不能成徒为阳秋家一笑之资而已吾友陈起东少喜吟咏专以唐人为法故其出语清圆和畅有王岑髙刘之风予与之别十年矣昨来京师得见此稿皆其官闽中时所作知其学不少变而语益不杂自是而栁而韦而谢而陶若升阶耳予虽不足窥其所至它日相与归老吴下尚当为数语评之
　　题谢氏贞则堂记后
　　黄岩谢氏世徳之盛亦幸为其子孙如鸣治侍讲者汲汲传美焉耳故虽以予之浅陋尝缪为之执笔而不敢多譲葢于温良府君之孝行见其母子之道隆于宝庆太守之防缌见其宗族之情洽至此又有贞则堂之作则闺门之内复有其人而其家之所以为盛者于是乎有本矣
　　题李賔之侍讲北上录后
　　览賔之此录其间在南都时登临题咏凡崇台长榭古庙幽亭与夫仙宫佛庐之映带乎江山者皆予旧所经游而徘徊者也闭目了然殊深东坡龙井之叹
　　跋宋王卢溪先生遗墨
　　古人去我已逺诵其言可以想见其人况得其手迹而观之其风度宛然在目中矣安成彭氏家藏宋王卢溪先生十简寛幸预观虽纸敝墨渝而此老正气勃勃可挹葢余三百年于此岂亦赠胡忠简之语所谓江山防持者耶彭之逺祖母出于卢溪凡书问所及其间可以为训者世守不失故自将仕公十传至浙江佥宪生四子其三登甲科竝显于朝葢读书种子自外族而来者深且逺矣简后题识数十家其说已悉职方主事礼字彦恭者佥宪之季子也以寛有同年之好俾复书之
　　跋宋仲温墨迹
　　国初书家称三宋谓璲克广也克字仲温号南宫生其书出魏晋深得钟王之法故笔墨精妙而风度翩翩可爱或者反以纎巧病之可谓知书者乎仲温为吴人其墨迹在吴中者顾少开化徐君惇夫乃有此巨册而真行草章草皆具信可宝也
　　跋夏太常墨竹巻
　　画家惟墨竹颇寓书法近时得其妙者莫过于毘陵王孟端舎人而夏太常仲昭尝师之早岁类其笔意其后稍变而昆山之人师之者更数辈独屈礿处诚颇类之而今人家所得往往出其手也然真赝固自能辨如此巻阅之即知其为夏公所作无疑
　　题欧阳文忠公遗墨
　　此欧阳公修唐书纪表时二小帖也黔阳令陈君坚逺持以示予片纸数字于史事无大闗系而后世独加爱防终不落蛛丝煤尾中非物也人也
　　跋范文正公书伯夷颂石刻
　　右范文正公楷书韩文公伯夷颂石刻其后独有纯仁纯粹二子跋语而文潞公以下诸贤之语不在葢初刻本也在吾乡范庄其真迹尝获见于公裔孙从防尚多元人题识未之刻也此颂尝入秦桧贾似道家二人者固未足以为公污然桧独系之诗曰韩范不时有此心谁与论则读者未尝不发笑也
　　跋钱谦斋与林逢吉书
　　谦斋当国初尝应诏言事今见存稿中其言简而直不为阿佞之态宜其尽言于朋友之际不难也
　　跋秦二世泰山石刻
　　此秦二世时泰山石刻也葢始皇东封有颂至是李斯等奏请刻之其文见史记曰丞相臣斯臣去疾御史大夫臣徳昧死言臣请具刻诏书刻石因明白矣臣昩死请具刻诏书刻石此作金石刻又夫上缺大字不同其余灭丞相臣三字葢石有四面此其一耳按集古録本云得之江邻防谓邻尝自至泰山顶上见其石顽不可刻又谓旁无草木而野火不及故能乆然风雨所剥其存者才此数十字及观金石录云刘跋亦尝亲见碑四面有字乃摹得之文虽残缺然首尾完具不可识者无防而秦篆完本复传世间则所得字不如赵之多而二说且不同矣吾友徐仲山以工部主事治泉齐鲁间因登泰山摹此遗予葢去欧赵时又数百年其所得止此亦其宜也又后数百年磨灭当益多斯之真刻传于世者当益少好古之士宜相与惜之
　　跋后汉尉氏故吏处士人名
　　此后汉尉氏故吏处士人名也按金石録载尉氏令郑君碑君字季宣聘君之孙年五十有七卒于中平二年余皆防裂不成文理亦不知其为尉氏令特以碑隂人名知之其碑至今益残缺视此尤甚故不模此刻近嵗叶文庄公碑目亦不载集古録且无而予独得之葢非仲山好古不能为予致之也
　　跋后汉庐江太守范府君碑额
　　此后汉庐江太守范府君碑额也按汉书范式字巨卿山阳金乡人以独行闻于时所谓与张劭为死友者式少游太学后举州茂才四迁荆州刺史卒于庐江太守其碑相传为蔡邕书金石録载其立于魏青龙三年知其非出邕手碑已残缺故不模独得其额甚完亦可爱也
　　书岑嘉州诗集后
　　岑嘉州诗集一册故刑部右侍郎黄岩林公为江西按察使时遗予者公好藏书装池必精葢其平日处事不茍之一端也壬寅岁七月十二日雨霁曝书因书其后
　　跋四烈圗
　　人之所不欲者莫如死死非人之难事也乎若四烈妇之事沈水死矣断臂防死者也当熊杀虎则以死自分而不死者耳故载之史传而人皆知之然史传所载不特此四妇人而人或不知者则以其事不奇故也然其死则一而已况世之死而不载者何限是以君子恨之尚宝沈君以此巻示予于是四烈妇之事又有取而为图者宜其事益为人所知也
　　跋所摹东坡楚颂帖
　　邵文敬太守世家阳羡其先作天逺堂葢取东坡至阳羡词语见于周益公跋文敬感其事因俾予临一过而请李賔之尽録益公之说以见其家旧事其意不在帖也然此帖亦阳羡嘉话文敬所宜得者惜予不善用墨遂使坡翁风韵衰飒乃复摹一过而归之庶终得其形似耳文敬之官思南便道过家将揭旧扁于堂倘能砻片石刻之堂中亦一奇也
　　题九歌图后
　　朱子之注离骚可谓无遗憾矣后人既无容赘词则有为九歌图者其初葢出李龙眠人从仿之此本则昆山许君鸿髙所藏也图后各系其歌许君谓为其乡先辈朱季宁中书之笔予观之信其书之妙犹有晋唐人遗意也歌名九其为章实十有一楚词辨证亦以为不可晓至于礼魂则画家所不能及者故其图缺云
　　跋度尚碑
　　此汉荆州刺史度侯碑也在沛县湖陵城牐下僚友董尚矩过其地见而为予道之适顾崇善工部出理漕渠予因托之加爱防焉崇善欣然既徙置徐州官廨他日乃搨此本见寄观之则残缺已甚独其额完而首尾有君讳尚字博平与永康元年数字可识耳其余隐隐皆不成文以其残缺宋人遂磨而题识其间然亦难识矣若谓此碑初在北陵东郊缺裂仆地有欲徙之者不果既而大水至冲入于河或集善水者挽出之始徙于使星亭而嵌其西壁葢叙其徙置之难如此所谓使星亭不暇访独不知此碑何时复在今牐下岂其地即亭之遗址耶夫度侯事具载汉书不假此而传独惜古刻之存于世者少若此碑使更嵗乆将益为风雨所壊其与顽然片石何异此尚矩崇善之力足为好古之助而予所欲书者也
　　题陈佥宪传后
　　大江之西其人尚气而健讼近世名臣有出于其乡者独谓其俗可重而非他郡可及岂其时俗尚美欤然薄义喜争见于曾南丰之文则其来亦乆不然所谓可重者皆士大夫而不及市井之人欤比嵗俗益敝往往搆党造词赴阙投诉其词有至数万言者或其人相仇一旦杀同产数十人吏畏祸至不敢发闻朝廷廉知其故率用重典处之幸其俗之少变而未可必也吾乡陈君粹之佥江西按察司事有为传其政迹者而于治狱尤详予得而阅之信其讼之深险闇昧猝难与辨非粹之之公之明未能破其奸而使之服其罪也而或者不察顾谓粹之疾恶已甚夫刑凡以为恶者设于恶者不姑息而必致之刑所以伸人之寃而泄人之愤也自非及于平人何有于甚独惜粹之岁廵一道不得乆且专而今复以秩满去耳使终得粹之于此彼将无所用其讼而终变其俗矣乎











　　家藏集巻五十
　　钦定四库全书
　　家藏集巻五十一
　　明　吴寛　撰
　　题跋三十二首
　　防夏宪副所藏禇河南书儿寛赞墨迹
　　书家谓作真字能寓篆法则髙古今观禇公所书益信
　　跋东坡墨迹
　　予尝见东坡所书九歌于吴中今复从宪副夏公见此笔意尤觉老硬然东坡所为惓惓于正则者疑皆在黄惠琼儋时书观者必能防此意于纸墨间也而其后嵗月氏名皆不着岂常所谓多难畏人者耶
　　书邵通判决防诗后
　　吴人得围田之利久矣比嵗大水冒隄上田至与江湖相连嵗屡不收而民益困此可独咎乎天时哉盖田之利修于人力而亦未尝不壊于人力其所以壊之者专其利于己而不恤乎人耳今长洲昆山常熟三县皆在郡东弥望皆昔之良田也田傍故有渠豪民争堰之以为己利每夏秋雨作水不得泄凡田之居上流者始病至于舟楫阻而不通其为害亦久矣壬寅之夏今通守沔阳邵侯受巡抚王公之命往决之计六十余堰先是欲为此役者民徃往持挺相击逐其妇子争卧堰上至不得施畚锸惟督役者阘茸且茍小利而不知大惠其事遂已侯独不顾奋然为之而害始除更立条约以为后禁春秋葵丘之命曰无曲防而孟子讥白圭以邻国为壑若侯非知为政者乎近有携乡人歌诗数篇至京师所以颂侯之惠甚悉凡仕于朝者遂从而和之于是吴田皆登嵗则大熟予适读其诗窃喜呉人之有生意也为之三复不已而因有説焉盖常熟东北有白茅港水所从入海而海潮亦从而入者也潮日再至皆浊泥既退而泥留嵗久海口渐堙水不得尽泄自有吴以来盖不知几濬矣予闻父老云元末伪吴张士诚尝发卒数万事此而功竟成今十纪于此濬之实维其时王公盖尝有意而未暇及使复委其事于侯吾知其必济也
　　跋沈啓南画巻
　　吴中多湖山之胜予数与沈君啓南往游其间尤胜处辄有诗纪之然不若啓南纪之于画之似也大理杨公方向用于时顾有山水之好得此巻爱之而以示予予去吴中数年矣山水胜处虽尝往来于懐然其景象特如梦寐中不复了了阅此何异短舆孤棹穿云渉涧徜徉终日而凡市桥田舍林亭溪阁与夫渔樵所集仙佛所居鱼鸟之闲暇烟霞之晻霭几案间一览殆徧而且免夫登顿之劳何其乐哉
　　题朱文公请祠治奸二劄
　　寛伏读文公与时宰二手劄大儒君子恬静刚直之气数百载之下犹充溢纸墨间其门人序公事行所谓谨难进之礼厉易退之节不贬道以求售不狥俗以茍安者亦畧可以窥见矣二劄今为盱眙陈明之所藏明之初登进士第将有官守其不徒玩此必有所以向慕之者在矣
　　跋张即之墨迹
　　昔人谓八音与政通而文章以时髙下岂惟文章哉字画亦然故因时可以知书因书可以验时有不可逃者张即之生宋南渡后书名在当时甚盛此所书杜诗已不完开化徐敦夫得以示予盖书之变至此已极当时所以重之则世变亦可知矣夫即之欲自成家故其书法如此若以虞道园之説断之则亦太甚矣乎
　　跋朱存复録范文穆公田园杂兴诗后
　　士起里巷登庙朝往往溺于富贵虽为人劾而逐之不知退即退焉长叹无聊日夜跂望召命之至视田园萧散漠然不知所以为乐者何限范文穆公仕南宋至参知政事而为吴人筑老圃堂于石湖之濵种梅万株歌咏自乐此其所赋四时田园杂兴诗也其诗六十首凡村居景物摹写殆尽虽老于犁锄间者或不能及而感叹民隠之意时复寓焉公尝使金与金主面定受书之礼庭中纷然共怒至欲杀之公不为动竟完节而归今读其诗特一田父野翁耳安知前日毅然不屈于疆场之外者乃其人耶于是可以见公之所养矣公诗自序作于淳熙丙午此则録寄其同年者谓幸且老健所作将不止此抑不知后来果有作否惜不得其全集阅之元征东儒学提举朱存复先生手録其诗成巻其孙今进士天昭持示予先生以文学知名于吴懐抱髙洁实有文穆之风録此可以见其好尚而天昭向用伊始未暇及此顾予老且至他日乞身而归访公遗迹取其诗歌之以与田父野翁相倡和于陇亩之上亦足以乐也
　　跋元人顾玉山小像
　　玉山小像五观浴马与摘阮皆壮嵗事豪侠之气可掬何其伟也补释典写道经则游心虚寂之地其气已衰至于既老方牀曲几与一老翁对语癯然病状宛若维摩诘又何其也然是时玉山方避征辟为全身逺害之计与夫屑屑于得失以犯孔子血气之戒者岂不犹贤乎五象今特有石刻一存吴中所谓补释典者予从其五世孙镛观此展玩之余不能无庄氏三患之叹
　　跋桃源雅集记
　　元之季吴中多富室争以奢侈相髙然好文而喜客者皆莫若顾玉山百余年来吴中尚能道其盛而予又尝阅玉山名胜集则当时所与名士登临宴赏之文辞皆在信乎其盛也玉山在国初以其子元臣为元故官从诏防徙居中都于是一时富室或徙或死声销景灭荡然无存独玉山之后仕宦不絶再世为御医其孙士通以医学正术致仕好文如先世今以其官传子镛镛以公事来京师谓予为乡人也携示此巻盖桃源为玉山隠居诸景之冠而此集杨銕厓又所谓诸集之冠者也风流文采俨然有晋宋人遗意岂其世已乱托此而逃焉者耶其事已不必论惟此集至今已百三十五年而顾氏之孙不失衣冠之族藏其故物宛然如新其亦可谓贤矣
　　跋元人与朱泽民提学手简
　　有元名公竒士与夫方外髙流其手迹大畧见于巻中即此可见提学公文雅之盛足以致人之爱慕也卫幕许君鸿髙得于朱氏以乡先达故藏之甚谨朱氏虽欲复之忍弗能舍盖其好古如此巻中独虞邵庵一札非出亲书特注名其后乃病目中所注也许君所得又有当时与提学公韵语数十篇别为巻藏于家
　　跋屈可庵墨竹巻
　　屈可庵作此四纸遗吴惟谦刑部尽其所长者矣惟谦外舅为太常夏公公以墨竹名世惟谦得之既多然复有取于可庵岂非欲兼收而并蓄者耶
　　题韩都宪手札
　　成化元年广蛮反朝廷命今武靖赵公往征而起都宪韩公于浙省赞之方二公行师檄书所至人争用命固已震慑蛮方矣此则都宪一时遗武靖书札而一二韵语亦附其间武靖既戒其子谨藏之俾以示予夫此虽皆片纸而予因得窥见二公之所以成功者盖人共事未有不成于和而败于乖况行师又国之大事乎今观二公之深谋宻议纎悉不遗其相推相信宛然若兄弟朋友之相告语者宜其一举平蛮武功赫然与狄青昆仑闗之防相望是岂侥幸者哉他日都宪归休吴下寛以里人辱不鄙得数接言论时既病矣激烈之气犹溢眉睫间而今则已矣世之伟然如公者不可复得矣所幸充国虽老征蛮筹防朝廷犹将访之残冦不足灭也题岳泉与其子婿李士常御史手帖
　　观泉翁手帖其间因士常有兄之丧不肯应举而力劝之之语益叹士常之贤逺于人而非今世所能及也巻内杂以叶文庄公遗泉一帖盖与翁论士常学业因以附之耳
　　跋宋王伯虎受官敕四道
　　右宋王伯虎初登进士第授建州司理参军时所受敕也按许文定公将志公墓公为司理州有疑狱久不决乃命撤械休于庭帷其防而潜听之囚互相咎质其是非明日讯之众相顾而惊以服出其滥死者三四人然则公可谓能其官不负于敕词矣公字炳之闽之福清人仕至户部郎中从子伯起后家吴中是生著作先生信伯为河南程氏门人子孙累世业儒又十世为讷斋隠君时勉且以医名保其先世敕牒凡数轴手授其子观使谨藏之噫吴多故家求能保其故物而不失者吾见王氏而已观字惟颙方以名医征赴京师以予交其父子间也尽携其所藏者示予以嵗月考之此轴最久盖嘉祐四年至今几六百年矣
　　按墓志公以流内铨主簿改太子中允检详枢宻院礼房吏房文字一时建白数事议者以为知大体而删定例册自宋初以来为件得八千七百有竒又以泰山汾隂籍田朝陵行幸之类非常礼摭其行于时者为件得一千五百又以髙丽入贡修成宴劳式皆奏上之观此则宋之弥文亦可见矣此敕按家乘所録首缺敕王伯虎等枢宻本兵九字
　　公以馆阁校勘坐事谪监鈆山县盐酒税敕词所谓小疵去职者也哲宗初迁朝奉郎再迁秘书省校书郎获被此敕其后亦缺数行其词载家乘可考也
　　按王氏録本公凡五被制敕今真迹之存者四然多缺而不完此则权饶州军所受者亦缺其前数行幸当时三省官所署名皆在若吕申公汲公孔舍人在中书刘忠肃公顾龙图在门下王右丞在尚书而吏部则苏公子容孙公莘老元祐人才信乎极一时之盛矣
　　跋宋髙宗奬谕著作郎王苹敕
　　宋著作王先生在绍兴初以布衣被荐得召见行在当戎马间陈说数百言正而不迂髙宗重之因有通儒之目遂除秘书省正字未几兼史馆检勘防敕范冲重修神宗哲宗实録以辨宣仁太后之诬先生适预其事书成此其奬谕之词也已而有著作郎之命一时因论昔诋诬之罪追贬章惇蔡卞公论翕然始行然先生之学实出于伊川程氏以躬行实践致君泽民为事初不专于著述世虽知所重而用之未当其任为可惜耳先生为人见伊洛渊源録读者当自知之
　　跋王氏绍兴敕牒
　　绍兴三十二年髙宗禅位之嵗也考之宋史宰辅志是嵗左右仆射同平章事为陈康伯朱倬六月倬罢以观文殿学士提举太平兴国宫故牒尾特具衔而无押字杨椿自兵部尚书权翰林学士除参知政事以省贰故特书姓盖当时之制如此然王氏此牒不知所受主名族谱独有讳晋之者官终登仕郎或其人也
　　跋真西山与王周卿手帖
　　周卿讳徳文吾乡王氏之先也仕宋虽不甚显然其学实出于其曽伯祖信伯先生帖中所谓先著作是也故西山真先生特与之善他如魏参政了翁游丞相似杜丞相范王待制遂亦尝举荐陵阳李侍郎心传因谓其所交皆天下正人然则此帖岂非其一证左也哉惟颙其善藏之
　　跋王徳文公据
　　按徳文墓志云海陵赵守善湘以逆全毁破城壁委请经理以功奏补承信郎考之宋史绍定三年以善湘为江淮制置使赵范知扬州已而李全反明年善湘范及范弟葵率兵追全全往海陵竟走死新塘今公据为端平元年所给时葵范收复三京已去淮东纸尾有赵姓盖善湘也但所谓汪不知为谁且其间复署泰州军事判官泰州即海陵其为奏补时公据益可信徳文即真西山所与手帖者贤而有文卒吴县横山
　　跋王光庵遗墨
　　光翁固髙士其遗墨断烂非后人之贤孰为收拾而存之
　　跋刘参政与杨君谦手简
　　故广东参政刘公钦谟博学多闻所蓄书殆与昆山叶文庄公等观此小简与杨仪曹君谦托以购书者意甚恳恳盖可见矣然君谦于公为甥平日所得于公者止此宜其爱护而不忍弃也
　　题李职方藏山谷草书
　　昔东坡见山谷草书从旁称叹钱穆父独惜以为未见懐素真迹后山谷见自叙帖书法颇觉大进不审此巻作时是尝见耶抑或未见耶职方公深于书者藏此其必能辨之
　　跋文信公砚铭
　　自杨鐡厓藏文信公砚铭后百余年传吾昆山叶文庄公公又传其子乡贡进士晨铭云夀吾文之传今砚之存亡未可知孰知此铭反有赖于公而传耶展玩之余为之敬叹
　　跋方寸鐡志后
　　予尝见故元时吴人印章刻画古雅疑其多出于吾子行之手而不知有朱伯盛者今观杨鐡厓顾玉山軰方寸鐡志并诗始知之伯盛名珪玉山称其为西郊草堂之邻盖昆山人叶君廷光与为同县宜其获此而藏之也
　　读顔孝子传
　　太史陈先生所作顔孝子季栗传予读之不知今世之有斯人也他日则以季栗孝行问诸其族属曰然问诸其邻里曰然又问诸季栗所识之人莫不曰然嗟乎太史之传于是乎不诬矣然传所载季栗孝行不一而事生视事死颇略予因问得之以补传之所未及盖季栗侍其父自凤翔还旦必躬为其父涤溺器家人止之曰此臧获軰事耳何以自为季栗曰非尔所知盖其心恒恐其亲之有疾每视其溺之清浊而异其烹调之味其父固亦不知也如是者终其父之没昔人载庾黔娄侍父病不载其尝药而载其尝粪者以尝药人所易尝粪人所难其难者为之则其易者可知矣今季栗躬涤溺器亦黔娄尝粪类耳但黔娄于其亲之既病而尝之不若季栗谨之于未病也世之事亲者又当以季栗为法跋杨文贞公题赠泰和吴令墨梅诗后
　　杨文贞公居馆阁时实秉相权其言之出足以进退天下士若泰和公之父母邦也邑令为其所自推择可知予尝见公手书两封托其令吴野景春治其子者其后景春为令既多善政用公之言不悦于其子考绩来京顾使罢去夫公之贤固非莫知其子之恶者而景春为人亦公所知也公既不能荐之同升诸公又不能留之以幸其邑之人而卒听其去者岂一时特欲遂其悬车之髙耶不然则越石父之求絶于晏子也此巻为景春之孙诸曁训导英所藏盖文贞因其去题墨梅以赠者固邑人之事也闻当时冢宰王公别有赠行序文见所以去之之意惜不得一览之姑为书其后如此
　　题江处士传后
　　旋徳江处士当正统间行荐举法郡守上其名辞不起后复有荐之者既就道卒引疾而归李太史賔之为作传特称其贤噫处士则贤矣至槩以中庸之道其亦贤者过之者乎岂当其时处士于心必有所不合不然特欲矫一时幸进之而故为是髙致耶然此吾何以识之盖其子汉登进士第为司徒属慨然常有济时泽物之心固处士之教也不然贤其身而遗其子以不贤他人且不为而谓处士为之乎
　　跋息庵书训
　　鸿胪寺主簿范君以升生数嵗时其父苇斋求训于其外祖礼部郎中息庵蒋公公时已老居乡手书嘉言数条寄之君乃日诵习长益惟训是行今且老犹能举其词不忘而为人清修详雅见称士大夫间盖其得之者有自矣息庵以善书事先朝年及七十即致仕绰有髙致后年及百嵗而终苇斋则善画尤刚介寡求竟以布衣终身此二公者世徒以艺士目之则君之所得者又岂徒纸上之陈言而已耶
　　跋黄楼赋
　　此苏子由所作黄楼赋而其兄子瞻所书也石刻在徐州为方柱周遭书之其后磨灭一面其首相接处复失其半行遂不全相传为雷所击耳
　　题元人墨迹
　　浙右文雅莫盛于元季若徐防文倪元镇马孝常周履道诸公既皆有名当时至衲僧羽人亦或弄笔墨而追逐于文塲诗社间阅此巻可以概见矣然百余年来清词妙墨蠧损尘昏零落无几挹前辈之风流保先世之手泽非时旸亚参之贤乌足以有此
　　跋林居鲁所藏邓文肃公二帖
　　赵邓在当时以文翰齐名而邓公二帖言必及赵氏今人畧能弄笔墨遂有相轻之意有愧于前辈多矣居鲁笃学好古藏此岂亦有取于斯耶
　　跋祝生文稿
　　祝生允明年七八嵗时其大父参政公一日适为文成请客书之予时亦在坐见生侍案旁嘿然竟日窃异之因指文中难字以问无弗识者益竒之且料其他日必能事此也然亦安知其能至此哉昔欧阳文忠公着鸣蝉赋其子棐侍侧不去公谓其后必能为此赋棐竟以文名盖人于事惟无所好好必成如生防已知好加以静嘿不露宜其成之至此也生尝具书以杂诗文一巻投予予既叹赏今日其妇翁职方李公复示此册于是阅之则生之进于文其势殆不可御而予将避之矣
　　跋韩文公庙碑
　　此东坡撰韩文公庙碑也板本云不随死而亡此作不随生而亡语若不通然为公亲书不应有误又手抉云汉作手决张企翺佥宪提学广东寄予此本因志之



　　家藏集巻五十一
　　钦定四库全书
　　家藏集巻五十二
　　明　吴寛　撰
　　题跋二十九首
　　题临川两先生小像后
　　吴中别有两先生像视此差小草庐类矣独邵庵作黄冠短氅服其后亦附此诗然是目眚前所书故其貌稍壮寛既尝模得之今再见叶廷光所藏聊记其后
　　题虞邵庵赵子昂邓文原诸家书后
　　邵庵先生于书固自能然非赵邓书家者类后人概而评之不可也丁未五月十三日偶观昆山叶氏所藏题而还之
　　跋东坡三刻
　　吏部左侍郎宜兴徐公多藏古人墨迹此三帖以皆邑中故事特刻之石而为摹之者则蔡桂芳徳馨其先昆山人今居京师为衢守士之子攻书翰其所摹三刻并诸题识用意精到与真迹不差毫髪可谓劳且能矣予既喜坡公书得传于世而徳馨之劳且能者亦不欲冺其姓名而无传因即墨本题之以为展玩者告若徳馨之意则不圗乎此也
　　跋三杨遗墨
　　今世称名臣必曰三杨叶文庄公因取其手墨聮属为巻盖重其人也庐陵之书寛尝阅其一二若建安南郡者乃始见之耳
　　跋林尚书叶侍郎尹尚书杨尚寳聮句
　　巻中聮句林叶杨三公皆已下世今独尹公在然其去位亦嵗余矣览之可叹
　　题全冲堂记并诗后
　　永乐间吾郡刘康民以医征至京师得从馆阁诸老游一时文词大畧具此巻中而其名字邑里与夫官位出处又得学士曾公武功徐公防其后可按而知也康民生六子其季为季诚官崇明医学季诚生四子其仲为延龄官太医院能世其医而保此巻不失徐公云后二十年欲求诸老一字不可得公于诸老为后辈而没亦久其一字又可得耶因延龄示此既伤人物之益谢而其从弟兵部郎中师正复为予谈其大父医术之妙而甘以士服终身又感世道之难复为叹息而书之
　　跋赵文敏公手帖
　　天台杨氏之先仕杭宋甚显至叔和犹宋之民也赵文敏公在当时以诸王孙避兵其地馆而庇之其义士也已自宋亡而杨氏亦晦既百年再显于国初者数人而不幸概以法免盖又百年至吾同年商霖竟以名进士为良法吏而杨氏复振天之报叔和者其终不爽如此此则文敏公与叔和手帖而商霖检诸故书而得之者予读之窃叹宋之屡廹于敌宗室四散苍黄奔走如杜子美哀王孙之云犹幸有叔和者而隆凖之属得以容身焉不然其不至于泣路岐而窜荆棘也乎此叔和之义所为可尚而文敏公久而不忘其情犹欲荣以一官可谓知报徳者他固不暇论也
　　跋八一轩诗后
　　太常卿瑞安任公以八一名轩盖仿欧阳子六一云者然欧阳子所好者五物而以身老其间为六一公则所好者八物而以意寓其间为八一故六一者无物我之间八则皆物而我时取其一耳此其名若同而意则不同者噫琴奕壶酒之类物之微者也欧阳子浑然与之为一其自待亦薄矣寓意于物而不留意于物如苏长公之言公其非玩物丧志欤公既得致仕之请将归其乡益以道自乐超然物外于八者且无一取而况所谓六一云者耶
　　跋方正学夀朴堂文
　　吴江莫景周尝从他处得正学方先生所记其家夀朴堂文而或者疑非出于正学之手虽景周亦不能无疑也去嵗予偶从金华王允达获观正学文抄而此作在焉允逹之先忠文公与正学为契旧所抄当得其真因以告诸景周景周之疑一旦氷释遂请予识于后其意盖欲予为左证耳然彼云记而此云跋以文体观之当以跋为是
　　跋所临东坡二帖后
　　欧阳文忠公志老苏先生墓云于彭山之安镇乡可龙里今坡公二帖云石头堋头坟茔岂可龙别名先世处乎丹棱令陈明逺为予言眉守许君数访苏氏遗迹而不可得因以旧所临二帖遗之俾执而往访焉其或得之也
　　跋李提举遗墨
　　昆山许氏藏元人墨迹数纸中有茶陵李公一初题朱泽民山水诗一首予识公为賔之学士之族髙祖也为乞而归之賔之既得甚喜遂加裱饰复俾予书其所自来盖公在元尝登髙科自翰林出为州倅后副江浙儒学提举故吴中人家往往得其词翰观于此纸可谓妙矣虽非其后人亦知爱之况为其后人者乎
　　题山行杂録后
　　山水在天下如方岩之竒而名不著者盖多有之雁荡则着矣往年文宗儒为永嘉令得一游每夸于予予固不能无所羡也谢方石先生家居时尝从其叔父寳庆公与其族人乡友数辈兼游两山穷极幽邃往反倡和诗遂成帙予读之益羡无已窃有他日必游之誓然方石自言山多险絶处临之使人甚恐衰年筋力度不能再到矣予家去山殊逺且与先生生同嵗而加衰闻之兴致索然又有西涯无复是梦之叹虽然吴江风利扁舟如飞决防一行夫谁我尼其相比近如天台武夷之胜将并游之其亦未可知也
　　题缌山杂咏后
　　方石先生读书缌山之下凡一水石一虫鸟以至器物人事之类皆设为题而成杂咏五十篇盖其起居偃息无时而不在乎缌山也缌山初名杜而更之自先生始则以其地为其先孝子府君处而嵗时聚宗族于斯因防缌亭名而名之者也读其诗玩其意以为在乎区区水石虫鸟事物之间者所知亦浅矣
　　跋魏元裕遗墨
　　宋魏文靖公有赐第在吴中后改建鹤山书院其详见邵庵虞先生为公曾孙起所着记书院东有读易亭则公之次子静斋尝取公谪居渠阳时旧匾而名久之亭圯其后人曰元裕者乃复搆治之此纸则其所求诗文事实也其称先生念焉不知何人而元裕自称孙殆起之子也百余年来书院岿然犹存凡巡抚大臣行部至輙舍于是而亭则复圮独有老屋数间而已比嵗刑官从大臣于是治狱遂为缧絏鞭笞之所吴人茫乎不知所谓读易亭矣犹幸此纸为魏文实氏家藏得以考见其地盖文献足征如此夫文实与元裕同出毕万之后其得失所系可拘拘于楚人之説也乎观者当自知之
　　跋金氏所藏诗画
　　送行诗六首其人为陈敬陆玘黄钺唐鹤谢伦叶林上有小序不着姓名盖六人之一也钺复为圗皆以赠金彦枢者彦枢昆山太仓人其曽孙祺祜并游京师携以请题于予按诗序作于洪武辛未是时朝廷方用重典予意人畏法不暇而序以为与彦枢防于京师有诗酒之乐岂以敬等皆非知名之士得以隠于都市而事此耶然当是时虽耆老胥史皆以人材征用况文艺之士如六人者耶夫六人者予既不知其终何如所知者独彦枢传其后今已三世祺善治生祜入太学更好学将出而仕矣盖此虽微物而金氏文献之足征者在此后之人其尚永保之勿壊
　　跋赵松雪书纨扇赋
　　右赵松雪书纨扇赋当暑诵之凉思飒然此巻观杨文贞公题识初为莘君所藏今归吾乡陈湖陆氏
　　跋碧落碑
　　赵明诚金石録旧说谓李阳氷酷爱此碑自恨不如推击之而缺以其言为不然极是盖因碑有缺处故流俗附防之如此今吾子行所补岂正缺处耶此碑有别本见广川书跋此本精妙为初刻无疑刑部主事陈明之好古帖得此示予予于古文竒字不能识况此多变体非借其旁释文读之几不成句也
　　跋何翠谷药案
　　仕者或与世龃龉志不得行而民不得被其惠往往隠于医曰是亦足以行吾志惠吾民也云间何翠谷先生故业儒尝登乡举将仕矣竟以医老于里中其殆有见于此其子以仁能传其术出其先人药案一巻相示盖其手笔也予不知医独爱其书之妙率易中深得晋唐人意态是可玩也
　　跋东坡和人梦游桂林西峰诗刻
　　此东坡和人梦游桂林西峰诗也石刻在桂林府学字画纎细颇不类他刻盖其石嵌壁间嵗久为人手摸而平故文浅而然顾工部以公事至广西知予所欲得也搨而见赠惜乎纸墨不甚精耳
　　跋弥明诗刻
　　此衡山道士轩辕弥明谒桂林尧君庙诗也与东坡梦游西峰诗共一石顾列其后或言石鼎聮句韩昌黎以轩辕弥明自寓其姓名观此诗作于开元二年距聮句时盖百年则昌黎且未生是真有其人矣昌黎以弥明年九十余南轩张子考其嵗以为失实固是又谓其诗比聮句格力未老以为少作亦以年嵗推之也乎若好事者托为弥明诗以神异其人则不可得而知也
　　跋汉晋逸士图
　　此圗笔法之妙诚如石田所评然汉晋人物亦多矣若孟敏堕甑陶侃运甓之类使写之岂不尤妙也乎
　　书陈氏复义庄记后
　　昔范文正公置义田于吴中宋至元族人嵗食其入国初有犯法者田悉没于官今所存义田皆非旧物特续置者耳成化间其族有举进士京师者上防乞复其田所司谢曰待子异日居当道自复之未晚吾不能也竟格不行今观东阳路西陈平仲复义庄事窃叹平仲之贤然亦幸其田不没于官其势为易复也
　　题东行纪胜圗后
　　成化间仲山官工部治泉山东徧歴齐鲁之郊公余得览观古圣贤遗迹而山水佳处亦皆有足迹焉事竣归见沈啓南隠君为谈其胜啓南遂写成十圗其经营位置仲山之所指授也圗成示予因忆往嵗自吴门上京师仲山我于任城相与恭谒孔林途间度泗水望峄山悉见题咏如岱岳麟防灵岩诸景皆在杳霭空旷间甚恨不得一至今观此圗则皆得卧游矣而仲山今为司马属虽坐治文书不出防省然不若曩时驱驰登顿上下林壑虽劳而实乐观此能无嘅然于中乎
　　跋马氏遗文巻
　　东阳马氏族谱序之者抚州守马文壁跋其后则自宋承旨以下凡十一人皆国初名笔也嵗久断裂其裔孙逢原贡来京师始加装饰而求李西涯学士题其首曰马氏家寳世之为寳者多矣而逢原所寳者在此逢原其马氏之贤子孙哉
　　跋山谷草书
　　故太常卿昆山夏公所蓄书画燬于火者数种此山谷草书诗巻盖出煨烬中者故其下并缺一字公之子今大理寺副徳声以此为先世物手补完之与真迹无异自是为夏氏后人者尤宜寳藏不特为古法书矣
　　恭题进士王奎所藏制防题
　　治庚戌今上即位之三年也乃春三月朔率循旧典防士于廷又明日传胪掲榜而安福臣王奎得赐同进士出身国朝重进士科奎出安福安福在大江之西士以治春秋名天下出是科者尤盛奎从后起其业益精一试礼部而名遂成可谓时之俊杰也已故事廷对人赐防问及对毕得自藏以为荣奎于是仍加表饰而藏之愈谨意不自足复奉以示寛请识其下方敬诺之叹曰朝廷待贤之礼有盛于进士科者乎夫士服韦布起草茅一旦立于殿陛之下得近清光奉大对何幸及此茍非其人固有过阙门瞻望徘徊不可得而入者矣然士当恩宠之下其初亦未有不感激者久则忘之者皆是奎为是岂欲夸于里之人以为荣且幸耶悬之堂壁顾諟不忘俨然如在当时凛然如处其地恍然如渥恩之方被也则岂肯负其君而不思报享其名而不圗称者乎奎年甚富仕宦伊始其所树立有不赖乎此弗信
　　跋文信公墨迹
　　文信公之死伟矣其流离之际亦惟其能以诗发之故信公之有诗如屈原之有骚皆善明其死者也钱君世恒以家藏三诗示予盖出公亲书以寄其妹氏者此又原之女嬃也乎其诗今载指南録中而此则系以与其妻妾子女决絶之言呜呼泪下如雨读者尚然而西台恸哭如公门下客者未必其涕之无从也【过淮　乱离歌六首　邳州哭母小祥其前曰收柳女信痛割肠胃人谁无妻儿骨月之情但今日事到这里于义当死乃是命也奈何奈何途中有三诗今録去言至于此泪下如雨其后曰一读此三诗便见老兄悲痛真切之情事至于此为之奈何凡事只待千二哥至造物自有安排　一可将此诗呈嫂氏归之天命仍语靓妆琼瑛不曽周全得母怨毋怨徐妳以下皆可道吾此意当此天地否塞人人流落天数奈何奈何一可令栁女环女好做人爹爹管不得泪下哽咽哽咽　一此诗本仍可纳之千二哥兄天祥家书逹百五贤妹】
　　此巻初为王清献公家物公已没家人理筐箧书翰丛积见此纸损烂将裂以拭酒巵公之子季境适见之识为信公手书惊叹存之后归常熟陈原锡家久之为钱允言所得今传其子世恒庚戌十月二十三日记
　　恭题粮长敕谕
　　昔在髙皇帝初定天下以苏松等府粮饟所资择产厚之民俾理其事号以粮长每嵗将征敛例赴阙下面听宣谕而还自鼎迁于北累朝恪遵其制率下敕词于南京户部人给一道此则长洲徐渊成化十三年所给者渊家世力田及为郡县所推择能奉法无过事皆先集而民晏然不扰众方赖之不幸下世其弟今兵部郎中源藏是敕惟谨寛伏读一过大哉王言其意恳切固汤武之诰天下者其词易直则欲民之皆晓而不及文耳盖髙帝之典则所以导民为善者凛然犹存书曰天佑下民作之君作之师君师之道治教之理于此数百言者已具世余十纪民安居田里供赋税以食人者惟恐或后而国用饶足仓粟红腐如汉盛时孰非吾君训戒之力也哉
　　跋沈石田画册
　　石田翁为王府博作此小册山水竹木花果虫鸟无乎不具其亦能矣近时画家可以及此者惟钱塘戴文进一人然文进之能止于画耳若夫吮墨之余缀以短句随物赋形各极其趣则翁当独歩于今日也
　　书嘉鱼县湖西义学记后
　　宋庆厯间范文正公置义田于吴中以赡宗族其惠止于一家同时嘉鱼李宗儒宗仪兄弟即所居湖西特建义学则其惠不止及于一家且延于邻邑矣李氏自宋至元仕宦不絶入国朝又大发于都御史田数年来承芳承恩承箕又并以科第显为义之报其逺如此今承芳官大理以义学为先世事恨其久废与诸弟有志兴复而力未足也过予谈其事予甚嘉之因谩书以记他日事成则学者之受惠而后人之食报其有穷已耶治辛亥六月一日书
　　题陆鼎仪训子帖后
　　鼎仪太常平日训其子爰无所不至此又特书以授之者爰既能受训且保其先人手笔不忘可谓贤子矣于是鼎仪之没三年慨想哲人不可复见阅此为之然






　　家藏集巻五十二
　　钦定四库全书
　　家藏集巻五十三
　　明　吴寛　撰
　　题跋三十九首
　　跋清明上河圗
　　金燕山张着以此圗为张择端笔必有所据至后人乃以择端作于宋宣政间今画谱具在当时有如斯人斯艺而独遗其名氏何耶太卿朱公藏此已久予始得展阅恍然如入汴京置身流水游龙间但少香尘扑面耳朱公云此圗有稿本在张英公家盖其经营布置各极其态信非率易所能成也
　　跋苏子美草书老杜絶句
　　全卿侍御得此巻示予予初阅之以为山谷书不知其出于沧浪翁也盖翁晚寓苏州其手迹絶少虽予苏人亦未尝见其书也山谷与翁生同时盖尝师之故其书相类后特加工耳然翁之妙处未可轻论所谓惟观其深者知之
　　题倪云林画
　　云林子当元末不与陈敬初辈食张氏禄避地云间以全其身盖鸿飞冥冥不丽于鱼网者也此竹石圗作于乱定之后乃国朝建元洪武之嵗而云林为书甲子其意欲效陶靖节耶然不知云林出处与靖节同否范斋先生俾予题识因以质之
　　跋周寅之八哀诗后
　　昆山周寅之作八哀诗盖拟杜子美以哀其乡八贤者也八贤中予所识者宪副张公侍郎叶公及朱评事三人若宪使王公今秀水教谕成宪之祖予尝表其墓者而卢太守殷教谕及孙刑部亦素闻其文行气节者也所不知者吕沁水而已然列于诸公之间其为人亦不待论矣即此可见昆山之多贤而况或有所遗乎予于寅之亦未之识成宪携其诗来示并得其自序读之知其向慕之髙已超乎流俗岂特取其词而已哉
　　跋杨文贞公并杨晞顔尚书遗墨后
　　寛防则闻两杨先生寓武昌时所与共贫贱之事今观文贞公手帖益信所传之不妄若晞顔尚书则诗文数首亦出手书蔼然有徳者之言也噫世岂有文行若两先生而长贫贱者乎玉女于成是岂虚语吾党安居厚奉而嬉游不学其终为常人也宜哉寛生也后不及识文贞公昔居乡里犹幸遇尚书于道时尚总角尚书年已八十余犹下马与揖其谦厚如此巻首有小像故独知其似阅之不觉竦然起敬也吾乡汤原静旧藏此今传其子曰忠忠以太学生游京师重其先人遗物出入必偕非但名贤词翰可重而已
　　跋唐贤夜宴圗
　　唐贤夜宴不见载记画者特意当时必有其事想象为之耳此固不必深论独太宗方在秦邸罗致人物极一时之盛至于王魏楚材后来复收用之其终成贞观之治宜哉论者独以敬宗何人亦从房杜之列夫开馆置属始皆以文学进彼能为帝丘之对者徒以该博见取耳唐史序十八人者特殿其名意亦有在吾固有感乎世以文学进者不能皆贤其利口辩给能免乎邦家之祸也耶此巻为翰林编修黄子敬所藏子敬志识甚正其亦有感于兹乎
　　跋徐仲山纪行诗
　　使劳事也古诗有岂不懐归之语盖使臣之意而其君能道之如此至曰大夫不均我从事独贤则直形于言矣仲山武选有册封郑藩之行往返余三千里有所感遇嘿然成诗驿舍止宿辄索纸笔録之当穷冬逺行冲犯霜雪劳亦甚矣而其意和平闲静略无怨怼又将出于四牡北山之上也乎
　　跋张氏尺牍
　　故元时宜兴张氏自鹤溪而下累世好文雅多所交游其往还尺牍散落人家克温以邑人故能聚成此巻亦爱前辈之意也张氏以为吴县尹者予尝过吴中治平寺见小屏上刻其诗一首当时为人所重如此壬子六月九日病中无聊为书此于后
　　书拙修庵记后
　　右拙修庵记一篇故中书舍人王君允逹为亡弟原晖作者庵在东庄续古堂后西偏拙修云者盖取东坡先生和陶诗下士晚闻道聊以拙自修之语也记成于原晖亡后之一年又五年而允逹亦不可作矣偶检书箧得之益増悲痛盖原晖平日谦抑好徳之心于此可见而允逹笃于孝友推以及我其情亦可识也因裱饰成巻冠以二李先生题字并旧圗一纸侄奕既长知求其父遗事乃归而俾藏之
　　题王荆公诗后
　　陈君坚逺旧尝为予言其先艾庵先生藏王荆公墨迹亟欲见之而不可得顷其弟明逺始持来示览之不类公书特其诗耳其诗今载集中题曰天童山溪作盖天童浙东胜处公为鄞令时所游行地也陈之先出宋相升之升之与公善复尝共事后人自建宁徙鄞再徙南京至坚明兄弟并以科第发身通守湖湘间清才雅操有光祖徳为多夫先友不作而词语若新故乡虽离而景物犹在是诗非秀国子孙藏之而谁耶
　　题米原晖逻钓圗
　　吴淞秋晚羣渔集小舟捕鱼渊中谓之起丛今观史文鉴户曹藏小米此圗览之景物宛然其间渔具数种予不能识安得陆鲁望者为一一赋之
　　跋米原晖寓大姚村所书三诗
　　大姚在吴东四望皆水而有土隆然上有佛寺据之其旁多居民隠然聚落盖江湖间一佳处也而陈氏实居其地为望族昔米原晖尝过此手写三诗而为沈石田所藏以玉汝大理里中故物也因以归之自宋绍兴至今几四百年不知流传几家而复归其里人真竒事也予忆旧访玉汝宅扁舟出没巨浪间竟日始至自以其地幽僻过者殆少乃今得米氏则所以使前人姓名不遂湮没而吾无羊叔子岘山之叹者非此诗也耶
　　跋原晖云山圗
　　玉汝既得原晖三诗他日过赵给事良度见壁间云山圗题曰作于大姚妹家顾而叹曰此又吾里中故物也良度乃亦归之玉汝因令其子镃与诗迹并藏仍乞予题其后此圗自吴中转徙京师今复归其里人又益竒也
　　题朱陆二先生遗墨后
　　朱陆二先生道学之妙皆杰出于百世之下者也世之论者谓其学不同此特因其议论之不合耳夫惟不合故各得发其所蕴而理愈明岂非后学之幸哉二先生并称于世其遗墨乃亦聮焉朱子书与黄商伯作于提举鸿庆宫时正韩胄用事故有时论日变等语若陆子书则残缺不完莫知所与主名独其语及晦翁者犹存宁波通守王君必充家藏二帖已久与其弟宜都令必懋谒选都下携以相示大贤君子之书岂区区所当题识亦可谓不知量者也
　　跋陈闳人马圗
　　世以韩干马为第一然明皇犹怪其无闳笔力令师之今观此巻虽破烂而人马精神犹存信出干之上也
　　跋韩干马圗
　　韩干画马之妙见于杜少陵之歌备矣所谓画肉不画骨观于此圗尤信
　　跋石勒问道圗
　　画谱载隋展子防有石勒问道圗此幅殆仿之者刘后村以为郑夹漈家物今谦斋宫傅先生得之观澄之禅定勒之作礼意态各极其妙自是画家絶品正不必究其事也
　　题马逺栁塘聚禽圗
　　栁塘水漫群鸟翔集咫尺中似来亲人晋简文帝云防心处不在逺其言妙矣
　　题刘松年三生圗
　　右三生圗赵松雪鉴为刘松年笔其后题咏者二十人皆近代名僧盖亦有慕于泽者欤
　　跋顔鲁公祭文稿
　　禄山之变鲁公与其从兄杲卿同心抗贼杲卿竟不屈而死而为杨国忠所蔽无褒赠之典后朝廷用鲁公诉始赠太子太保谥忠节此公将赴饶州刺史至东京拜扫先墓告于杲卿之父濠州府君元孙之文也其间歴叙一门俱得恩盖公道终不可冺如此公之书疏直清劲畧无一毫倾侧之态其为人实似之盖不待使李希烈知其遇难必死而不愧其兄也
　　跋孙过庭书谱
　　孙过庭书谱曽为宣和御府所收有上下巻今下巻已亡上巻亦不完然得其数字亦足以见古人用笔之妙况此烂然累幅哉过庭书传世者盖止此当永为洑溪书堂之寳玩也
　　跋髙闲草书千文
　　唐僧多能书如髙闲其一人也闲又得韩昌黎文其名益显盖缣素易壊不必传世惟载之名人之文则传也久观懐素自叙多援士大夫语可见闲之书予特见此知书者必能鉴之
　　跋蔡忠惠公谢赐御书诗真迹
　　蔡忠惠公书名重当时上尝令写碑志则以例有资利辞曰此待诏职也与待诏争利可乎力不从竟已其人品如此其书之庄重凡落笔皆然岂以御前表疏始不茍耶宫傅谦斋先生得此甚加珍惜盖非特重其书重其人尔
　　跋黄山谷书南山懒残和尚歌
　　山谷好佛故书此歌亦甚着意然其平生固未尝一笔率易也
　　跋赵松雪补唐人临王右军三帖
　　唐人临右军三帖固不若张翼之乱真然松雪所补视唐人则如张芝之鴈行矣
　　跋赵松雪书王右军四事
　　松雪翁平生学书以羲献为师故喜书其事其风度盖亦类之
　　书分韵送文太仆诗首简
　　文君宗儒以名进士歴宰永嘉博平政绩暴着数为巡按宪臣奏请旌异有防竟召入时同召者多得御史君政绩出同辈上顾以南京太防丞去士大夫为不平者閧然而君谈笑自如曰吾固宜尔也于是众相与饯之有诵晋谢氏诗四句以似为宗儒今日发者乃分韵为诗赠之既成什矣后数年宗儒称疾归而予以制服家居适阅旧册叹宗儒滞于防丞蓄其才猷不获展布必有任其咎者固吾党之愧也
　　题史氏宜乐堂诗序后
　　史氏在溧阳旧族且大永乐间仲川仲和兄弟作宜乐之堂一时人多题咏而梁用之先生实为之序后七十余年仲和之孙户部主事文鉴求其诗不可得幸序文在梁先生集中乃録于巻而请士大夫补亡盖文鉴之贤而史氏为有后也予又闻文鉴云序中名常者尝预修永乐大典时事竣当得太学生乃不屑就竟登进士第仕至郡守盖其族之多贤久矣
　　跋顔鲁公干禄字石刻
　　此顔鲁公干禄字也按成都句咏跋公尝刺湖州此刻初在其宅东防后翻刻蜀中予所得乃全幅然缺平声字虽上声亦不完岂是二石或一石而两面书之予所得者乃其半耶或所谓刓缺而不可推究者耶然不应缺之之多也书盛于晋顾多破壊其体鲁公此本特正其缪误以惠学者则其书名岂特妙于笔墨而已咏所书与公书颇类岂尝师公而得其彷佛者耶
　　跋秦氏科第録
　　故舒城秦公子仪科第録三册其孙户部侍郎崇化之所藏也公以洪武己卯应天府乡试中式明年防试礼部再中遂登进士第凡试必有録公家所藏者嵗久皆不存及是户部公以科第继起游仕于外从人访得而誊写之始复完具方公登第后初授兴山知县在太宗朝满考命从给事中治事再署应天府事时仁宗监国已知其名后公既擢刑部郎中寻以事调卫辉适洪熙改元上辅政策二十五条悉见纳已而有防召用俄卒于道知公者盖深惜之于是侍郎公以清才雅望佐掌邦计固其贤足以自致亦先世之所郁而未发者有以遗之欤
　　书大雅堂巻后
　　元季盗起蕲黄间陈友谅来冦饶州州人胡振卿集义旅以助官军乡里方倚之俄有他冦至竟死于难其妻赵氏又能守志不移﨑岖避兵卒保其孤节义之美可谓萃于一门矣其乡周伯琦尝为其孤节题所居之堂曰大雅而金华宋太史而下皆书其事以传振卿之死至今殆百四十年其六世孙刑部员外郎韶寳藏遗墨惟谨而刑部尚书旴江何公而下尚为书其事不已岂非其事足以感动乎人欲为暴白于世也乎予因忆当时固有与其事类者盖元季倡乱以陈友谅张士诚为首士诚自泰州猝入姑苏守将托音不能御遁去其参谋杨椿独挺身前向誓挫其锋盗刃其胸瞠目怒骂而死明日其妻覔其尸既得遂自经死于是杨防夫辈亦传其事而吴兴张文蔚实为诔辞其节义若此虽吾乡之人有不知者盖惟无后人如员外君之贤故耳此可叹当时尚有类此者惟无后人或未尝托之文辞而人之不知者多矣此又以见文辞之有用也予尝得所谓诔词者故于椿独知之乃因读振卿事敢附书于后椿字子夀故蜀之眉山人流寓吴中为宋少师栋之后平生多著述盖文士也
　　跋钜鹿耿氏公牍后
　　寛尝阅耿氏家乘知其世序甚逺盖自金歴元累叶仕宦虽不甚显而未尝弃儒为业及皇明有天下始定户版耿氏犹以儒系籍至科举诏下而卢氏教谕汝明先生遂登乡试先生有四子其季事英宗为南京刑部尚书卒諡清惠清惠有三子其仲事宪宗及今上为吏部尚书再世甲科显庸于时清徳雅望济美不絶而耿氏遂为海内仕宦家之冠噫盛矣于是吏部公检诸故箧得其大父当时所给户帖及乡试公据曰此吾家故物不可弃也饰成钜巻而谨藏之以寛在寮末公暇出以相示夫所谓户帖国初人家有之而公据则凡预乡试者未必无也惟夫子孙贤虽世逾十纪而断烂故物犹相传如新否则煌煌寳墨玉轴牙籖往往有落于他人之家者然则此盈尺之纸岂独考见耿氏之先而其后世之有人不于此而见乎耿氏初为钜鹿大族后有讳昉者仕平定为宣武指挥因家焉及汝明先生官卢氏爱其风土而诸生感其徳教且留居之故今又为卢氏人云
　　跋赵彛斋画兰蕙
　　赵彛斋为宋宗室画名在前元虽不若松雪翁之盛然胸中自有九畹百亩幽姿秀色溢出腕指间亦无声之楚骚也容轩隠君积学不仕盖同宗之贤者其藏此巻固吾家旧物之可惜亦气味相投而相好也耶
　　跋豳风圗
　　国初林子奂作豳风圗每圗篆书其诗于后学士解公又各疏其大畧而总题之观之者如生于周处于豳而古风宛然必如是而后为圗画也
　　跋下蜀江山圗
　　此宋范寛画下蜀江山圗也盖川峡之间戈船云梯防渡仰攻旌旗若林飞鸟莫度所以模写王全斌辈一时武功之盛大畧可见噫劔门天险古有是言然终不可恃而人得以取之所谓固国不以山谿之险也欤
　　题白云亲墓圗
　　故赠太子太保都察院左都御史陈公孟玉在永乐间以太医院医士居京师悲父母早亡南望吴门辄潸然流涕求得翰林王公汝嘉作白云亲墓圗记以自慰一时名公卿多为之诗今八十余年矣其曽孙乡贡进士汴谨藏之而以示予盖记所称太保公镒时为监察御史后长宪台卒諡僖敏伟然为时名臣声望在中朝功业在西土为吴中仕宦之冠然不知太保之孝实有以基之观于此巻可以见矣后有着窦谏议録志程太师墓者其必有取于斯
　　跋林酒仙诗
　　酒仙名遇贤俗姓林在宋为苏城东禅寺僧人传其事甚异至号圣僧以其嗜酒故又号酒仙此巻皆其所作诗也诗意有髙絶处盖寒山子之流当时张即之特书以刻石其石已亡寺之东林房独藏此本夫寒山子之诗虽晦庵朱夫子亦赏之此酒仙之言所以不可废也
　　跋宋仲温草书
　　右索靖草书势宋仲温书盖得其妙而无愧于靖者也今人或肆妄议则以学之者之过而未见其真迹耳
　　跋原已松轩赋
　　予旧见原已制此赋自以为未及古作者不即持出其慎重盖如此夫今之文士才豪者固有之若详宻典重如原已者吾未多见也












　　家藏集巻五十三
　　钦定四库全书
　　家藏集巻五十四
　　明　吴寛　撰
　　题跋三十四首
　　跋赵魏公临智永真草千文
　　古今人书千文甚多如赵魏公此巻尤秀润可贵者按方正学跋语宋舍人仲珩尝评此以为公中年得意书仲珩为国初书家第一手其言如此岂待他人言哉此巻初为临海叶夷仲惠仲之物今文太防宗儒得之太防之子璧好文而能书必有以识其妙矣
　　跋杨眉庵春懐八咏
　　予过西山道经王氏主人叔仪出杨眉庵春懐八咏示客盖眉庵与叔仪之先世曰允原在国初同官并州书以遗之者也其详见郡人冯之严序文于是叹允原之后有人虽区区故物犹保守不坠而先世因以考见于斯则此纸有益于王氏且多岂可以吟弄风月之迹少哉
　　题钟繇真迹
　　史载钟太傅事魏殊有伟绩此荐焦季直表又见其为国不蔽贤之美其书平生所见特石刻耳若真迹之存于世者仅此啓南所藏法书甚多吾固知其不能出此上也
　　跋大石聮句后
　　予与故李少卿诸公夜宿西山云泉庵为大石聮句偶寄一时之兴耳二十年来不意和者之多如此主僧智韬持以来见为之愧叹韬云自公留题后庵名盛传于时而游者不絶虽韬亦为士大夫所礼噫韬言过矣大石吴中竒物也安能终晦使米南宫在且将束带拜之若之见礼于人乃石之所波及也予安能为若轻重哉韬请书其语于后遂书之
　　跋滕用衡贞符颂
　　惟太宗文皇帝入继大统之初一新鸿业文物焕然四方以祥瑞来奏者不絶一时臣工颂声交作所以述朝廷之盛以传播天下而耸动之也此则翰林待诏吴人滕用衡所献贞符之诗三篇首驺虞次神龟次河清每篇八章章四句乃其手写副本而正书篆皆具盖用衡以能书荐起篆尤其所长时未授职故欲以此自见也然吴中人特知其能书而已向非此巻其多艺之美几没之矣予友文太防宗儒藏此使其子璧持以相示昔汉武之世招延天下文学之士如司马相如枚臯之徒勃然而起于是麟马寳鼎芝草之类沨沨乎形于歌咏千载之下乃复见于皇朝呜呼其盛矣哉
　　跋郑氏所藏文移
　　元政既非羣雄角逐我太祖髙皇帝起而削平羣雄以宁祸乱若浙东数郡先入版圗于是李曹公以王室懿亲尚冒国姓特授同佥枢宻院分守其地当是时兵戈扰攘日惟攻伐之不暇而诏书下播即以表扬孝义为先务盖与武王式闾封墓之事同也此二纸为浦江义门郑氏蠲免徭役文移下之郡县者其族长允敬藏之甚谨使其诸孙锪奉以见示夫蠲免之典所以旌异郑氏自宋元已然文移盖尝及之然天下多事废政已多于此独能举而行之又与武王政由旧之事同也百三十年来有司遵奉朝廷之美意所以待乎郑氏者愈久不替使其族人得于承平之世粒食安居以享先世义聚之利可不知所感激乎茍知之其亦益务为义以圗报于下而已矣敬观之余为书其后
　　跋司马氏家藏宋诰
　　宋刑部侍郎司马公伋出温国文正公后此其遇郊祀恩获赠其父祯诰也其裔孙福建副使垔保藏不失使其子公持以示寛寛闻宋之南迁公实从行越之有司马氏自公始盖四百年于此而此诰与其子孙并存固温国之徳厚亦公有以保其族而延其嗣也欤
　　跋陆翁所藏石田画后
　　人言石田翁好异闻有欲得其圗画者辄谈鬼怪之事以动之事穷或凑合而成故失之诬者颇多阊门陆汝器以所得圗画示予不啻百十幅凡山水草木禽兽果蓏蔬菜无所不备然汝器淳实人也于鬼怪事非惟不能谈亦不欲谈而得画之多如此则人言其可尽信也哉
　　跋陈宪副所藏文移
　　天顺八年有诏天下凡致仕官防贫不能自存者有司每嵗给米五石以资养赡盖旷世之恩典也今贵州按察副使陈君粹之自治初即退居于苏太守史侯以君为人适与诏防合特上其事于廵按御史吴君报使举行此其当时文移于是朝廷之厚恩有司之美意具于尺纸之间其事甚盛传之陈氏子孙则前人之清节虽百世之逺因以见之然予窃有感叹者盖君初自臬司归考其年法不应致仕夫不使之食禄于官顾使之给米于家将必有任其咎者矣
　　跋华栖碧手帖
　　此无锡华栖碧先生与吾乡陈叔方先生手帖也叔方名植号慎独在元季与栖碧俱以隠节文艺相契合故叙其过从之情然其意特在旌表事盖栖碧有母陈氏守节欲援例举行耳此帖百余年流落人家其七世孙购得之故家文献此又其足征者乎
　　跋尤牧庵遗墨
　　右尤牧庵先生杂诗文并简札共一册先生生元末仕于国初为湖广布政司经歴少则师事陈敬初内史妙于词翰而文名在吴中尚晦非其子孙之贤保护此册传之至今安能使人知其名哉先生之曾孙曰公厚以铅山知县致仕家居使其子樾持此相示叹吴中前辈文学如先生者亦几失之则无遗迹可考者失之多矣此又可见乡邦文士之盛也
　　跋杨文贞公与尤参议诗札
　　故江西参议尤公从其父牧庵先生宦游武昌时适庐陵杨文贞公流寓其地相好甚厚也及文贞既贵而尤公亦从乡校起为部官至佐藩省所得文贞手墨最多其存者仅止此耳夫二公以贫贱之交相辅以道义相资以文学自少壮至于白首交好不改视今世反覆小人何如哉展观之余为之敬叹
　　跋宋人哀徐徽言诗后
　　当宋被金人之廹士大夫多死于难者此则龙游徐徽言之死而人哀之之诗也其后又有吴正传先生跋语益可寳重徽言在南渡后赐諡忠壮其死事载宋史忠义传未暇考也
　　跋倪云林诗
　　云林征君以雅洁为人所慕片纸流落亦多藏弆况与其人之先世者乎此中秋夜一诗及厠防古体皆写遗其乡邹惟髙者其裔孙元饶以其家故物保之尤谨予尝爱云林诗能脱去元人秾丽之气而得乎陶柳之法然世之知之者尚少特以其隠处山林之下耳
　　跋溧阳史氏家藏公劄
　　右溧阳史氏家藏公劄八纸其一曰修者宋建炎初转保义郎所给其七曰仁遂文徳仁夀元至元间充安抚司提领及权县尹与随军议事所给也史之先当汉世祖中兴有曰崇者佐命有功封于溧阳既卒庙食其地至今千五百年子孙散居邑中不可胜数其出而仕者既皆见于谱牒此特近代公劄之仅存者及入国朝益以科第发身予所知者户部主事学进士后二人后观政户部以公事过吴中持此八纸见示窃叹汉之功臣如邓禹之不妄杀子孙虽显于当时然今亦无闻焉崇之功固不若禹之盛必其有徳于人者不浅不然何其嗣续之繁仕宦之多至于久而不絶哉故因题此以推本其先世俾史氏子孙无忘其祖徳而益绍之云
　　题陈僖敏公印像
　　故少保僖敏陈公在正统景泰间以都宪巡抚陜西惠政甚着西人感之称为黑胡爷爷至刻印其像家事之饮食必祝盖予少闻其事如此有传其像至吴中者公之侄孙贡士汴得之以示予始信其然感叹不已为题其下以识
　　跋赵集贤书邹将仕墓志铭
　　元故将仕邹公墓志铭实赵集贤子昻撰又其亲书于石者也闻之此石尝沉于水后始出之复树于墓固将仕之潜徳当显亦集贤之书不可泯没耳将仕裔孙永章重其家故物以搨本见示盖邹氏文献有足征者其在于此集贤平日石刻甚多然为人书碑碣亦少非将仕为人之贤何以得之
　　跋钱氏所藏群公手简
　　钱氏以小儿医称于吴中久矣往时伯常先生被召入太医院典御药其术既数有验遂授御医进院判当其退自内直士大夫迎治婴孺疾者户外防马不絶先生不问逺近皆赴往往入夜始归此巻皆当时所与手帖也自刘文安公而下凡数十纸大率言医事者此可以观钱氏之医也于是先生下世几二十年其子汝砺亲传术业益妙保守此巻不敢失坠他日踵门见示为书其后以识
　　跋范文正公道服赞
　　右范文正公为同年许书记作道服赞真迹道服之制不可考许公为此其意萧然物外非不臧之服也不然文正公岂率易为人下笔者哉此巻今藏范氏义庄赞后又有文与可诸贤跋语亦不可得者也
　　跋范文正公与尹师鲁手帖
　　宋盛时有西夏之扰范公与尹师鲁合谋戮力以抗之相得甚深盖以道义事功为友者也此二帖公与师鲁者其一已刻于文正尺牍中寛尝阅之何幸今日复获见此真迹哉然二帖不藏于尹氏复归于文正子孙则其后世之盛衰亦可知矣
　　跋范忠宣公诰
　　在宋父子显于朝者称韩吕二家然岂若范氏之盛哉此诰乃忠宣公拜防射时所受其词又出苏次公足以逹爰立之意圆吉主奉出示敬书其后
　　跋范氏所藏唐诰
　　文正公云祖宗积徳百余年始发于吾今观柱国隋此诰在唐咸通二年所受至文正公时盖二百年矣其本原深厚如此后复四百六十余年而此诰藏于范氏无恙文献足征岂特有国者为然哉
　　书俞烈妇事
　　吴学生顾春以好学成疾疾亟与其父惟寅决别其妻俞氏悲痛誓不二志及春未死以指抉其目睛不得脱则引刀刺之其姑适见之急夺其刀而一目已伤无所见也春既死县令邝君闻而嘉之遣人遗之布粟以慰之文宗儒太防俞之舅氏也悲春早世赋诗哀之因以着俞氏之节俞氏之父济伯和之士林争和之盖人心之不能自已者也今之制妇人前三十嵗守节至后五十始获旌表以其志久而不渝其节乃坚故也如俞氏之节以死自誓顾未可死耳当其勇决于顷刻之时已有百年之志彼渝与坚岂足为俞氏论哉俞氏有二男女才数嵗遗腹一男亦数月矣因览是巻为书此于首人心之不能自已予独不然乎
　　题雪洲巻后
　　江隂夏叔度先生自号雪洲隠居田里行义好文所与交皆一时名士予所知者若倪云林王光庵辈是也其生当国初用重典之日云林光庵皆为自全之计而雪洲处之自若亦以夀终今其子孙益久而盛江南人所称习礼夏氏也予方北上其孙从夀以都水主事分司徐州持雪洲巻求题巻中有说有诗有赋而篆其首者为翰林待诏滕用衡圗之者为中书舍人王孟端也二公亦所谓一时名士而与雪洲交者也都水以先世遗墨甚多后悉散失以所藏仅此为恨然后人能继儒业且登甲科官郎署有光于先世已多岂以遗墨为哉顾其孝思惓惓在此其亦益访求之予何时得尽览之耶
　　跋甲秀堂帖
　　此甲秀堂帖也旧刻于庐山陈氏内有周石皷文谱秦泰山诏谱并权铭量铭汉邓隲讨羌竹简隋炀帝序曹子建帖晋王右军荀侯帖唐欧阳率更顔鲁公仿右军帖鲁公祭稿懐素帖李太白醉稿白文公诗宋司马文正公铭苏东坡手简黄山谷诗诸刻予少时藏此一日刘廷美佥宪过予家见之借去后刘公没从其家索之不可得盖其三子异居裂而分之矣治丙辰予居家三子始各持还仍合于一其刻旧亦不完而石亡且久予故尤惜之耳
　　跋张朱二先生手帖
　　右张南轩朱晦庵二先生手帖南轩所与盖曽裘父而晦庵所称曽君恐亦裘父耳二先生生同时学同道其笔翰在天下后世人皆重之亦以类相从也固宜义乌王氏藏此已久亡友允逹旧尝示予今传其子俯俯尚谨藏之哉
　　跋水东日记抄本后
　　右水东日记三十八巻故吏部侍郎叶文庄公所着也议者以其间颇有臧否之论其子孙固在不当传出于是公之子始秘之则已为湖广刻木而都下家有之矣顾其本模写无法堤行过多读者厌之近世纪载家几絶幸文庄为此足以考见时事因録本稍便观览不忍弃去惟多譌字虽加校正不能免耳
　　跋李氏宋敕
　　右宋吏部侍郎李公琳为左朝请郎大夫台州崇道观时转于朝奉大夫敕一道盖以年劳受也又敕一道则公自左中大夫充敷文阁待制以病谢事特授左中大夫令致仕而去者噫宋之待士于是为至矣公既没孙柯复以遗表恩泽授官其告身具在有足征者公之十一世孙庶字舜明业儒不仕为无锡士林之望保藏故物嵗久益谨盖四百余年而书种不断可谓难得者也
　　题奂儿所藏王守溪诗墨后
　　陶渊明责子诗曰虽有五男儿总不好纸笔黄山谷谓陶氏诸子岂真不好纸笔者渊明特戏言耳奂儿得王守溪学士诗墨饰为巻藏之惟谨噫奂儿岂真好纸笔者耶戊午季冬二十一日承天门听恩诏还喜而识之
　　书重刻寳光寺碑后
　　汉郁林太守吴郡陆公绩故居在郡城娄门内即今寳光寺是也寺兴废不可考国朝永乐间重建学士庐陵曽公从住特大馨之请为纪其事碑既刻而燬往嵗予家居今住持文奎检箧中得真迹见示则出程中书南云书固无恙也予以陆公清节既可崇重而其文其书亦不可冺没者奎公欣然买石遂复刻之乃以书来仍请书其故于后夫吴之佛寺无虑数百区往往富贵之人求福田利益舍宅为之未有出于前贤故居如寳光者如记中谓陆公亦有舍宅之説岂公没后子孙为之耶否则吴人慕其徳相与尸而祝之于此以成之耶奎公以谨慤为众推主兹寺方务修葺岂惟阐佛之教亦惟慕公之徳而为此举其为人亦可嘉矣初公自海外归以巨石压舟后寺稍徙而西石委弃民家殆百余年今移置城中察院之侧名之曰防石因并书于此使后人有所考云治十二年七月四日
　　跋叶文庄公手简
　　故浙江参政昆山陆君文量端雅好学尤善吏事最为叶文庄公知爱非特乡里之故而已右手简十纸乃公平日遗文量者其子伸藏之甚谨顷来试礼部毕奉以示予噫今仕宦之孙于先世遗墨委弃尘埃中往往用以裹物拭案略不知惜予所见者亦多观于此其为人之贤否何如耶四月五日
　　恭题院使王玉被赐药方后
　　钦惟皇上当圣政之暇游心文艺尝徧阅圣祖太宗文皇命儒臣所修永乐大典择医方之良者以太医院使臣王玉精于其术亲御翰墨特俾左右持赐之玉既拜受不胜荣幸装潢成册将传之子孙永为家寳以臣寛在侍从之列谨奉以示期以芜词表扬宠遇之万一寛仰而叹曰仁哉圣心乃天地生物之心也易曰天地之大徳曰生圣人之大寳曰位何以守位曰仁盖仁之为道爱人而已矣爱人者视天下之人痒疴疾痛皆切于身惟欲去其所苦以并生于世焉耳故世之为术者亦多惟医称为仁术其良方载之大典实多顾大典为书巻帙浩繁藏之中秘天下人既不得而见其分门别类包罗古今无所不备皇上不以他所载者书而独书乎此以为医家之赐岂非欲广仁术于天下而欲人皆跻于夀域以并生于世也欤臣寛愚昧寡学窃窥圣心之所在谨识于后岂特表扬玉之宠遇而已若夫宸翰珠圆玉洁动合规矩深得天纵之妙此又不暇赞述者玉被赐在治丁巳八月后二年己未六月十二日通议大夫吏部左侍郎吴寛拜手稽首谨识
　　恭题医士陈宠被赐药方后
　　太医院之设其下有医士常数百人而得入御药房供事者才数人而已盖居禁中典御药必其人艺术精良性行醇谨者始预冠带医士臣陈宠既在选中乃治已未五月皇上出用药二竒方识以御寳而赐之此又数人者之所少有而宠之所独得者也宠感激无已饰为巨巻奉以见示惟宠之先专门小儿医擅名吴中者累世矣至其父公贤始获召用于朝后任御医秩满恳以老疾请擢院判致仕还家宠早承医业深得其妙旦暮出入小心恭谨皇上念其勤劳録其功绩又重其世医之子乃有此赐是虽出于特恩而非有所私于宠也宠于二方既珍藏之以圗报荣遇之不偶其亦广传之以推播恩泽于无穷云
　　恭题尚书屠公被赐朝觐官勅文后
　　治十二年天下藩臬及郡县长吏下至裔夷胥史例朝于京师乃正月朔旦天子御奉天殿受朝毕明日诸司咸集吏部太子太傅臣滽侍郎臣寛臣民恱偕都察院大臣公行考察而黜其不职者什一二皆所以遵奉旧章也已而其人得不黜者刑官若台谏复露章劾奏天子以既去其太甚悉宥使圗后効比其还任仍赐之敕以戒谕之其人既皆拜受而臣滽等三人人亦被赐一通焉盖凡敕词所以为戒谕者谆切简要其人遵行即良违即否居铨曹者他日特执此明试而省成耳大哉王言治道攸系如臣至愚亦知所以从事矣于是臣滽以玺书当谨藏缀以素楮俾识其由臣寛幸从铨曹后获躬逢其盛顾所被赐者亦烂然在室时出而拜观之尚相与钦承于下以无忘天子惓惓进贤圗治之意云是嵗二月十八日通议大夫吏部左侍郎臣寛拜手稽首敬书




　　家藏集巻五十四
　　钦定四库全书
　　家蔵集巻五十五
　　明　呉寛　撰
　　题防三十六首
　　防南园俞氏文册
　　南园俞氏在苏学之西予少数过之主人嗣之辄出其家遗墨欵客时嗣之甚贫已斥卖供衣食费乆之呉下人家多得之此册则其先墓志铭传并杂文及録本而进士都元敬所得者元敬重儒家故物装饰保藏可谓托得其人矣惟俞氏自宋以来仕不甚显至石涧先生益著书乐道再世为立庵先生开门授徒尤有学行国初尝为都昌令予尝闻嗣之言先祖以忧制还惟一箧家人启之得布裹物甚重意其俸赀也视之乃官上一斫柴斧耳其清操如此故其所遗图书之外絶无他物子孙贫乏亦其埶然往嵗予再经南园则其居已属他姓悉犂为菜圃矣嗣之有子曰元盲无妻子且入存防院呜呼世儒之家乃至此哉斯理之不可晓者因览此册聊书之以识感叹
　　题觧学士墨迹
　　永乐时人多能书当以学士觧公为首此册真行草小楷皆具而纸墨并佳故其下笔圆滑纯熟尤为得意乃公传家物也观公前后题识所以示其族人者可见今为吾乡薛朝英得之朝英保爱甚其亦识公之意者欤
　　防旧所书白乐天诗
　　予昔过凌鸿胪季行为书此巻季行既没无子书画散失后二十年有持此巻过市中求售者东巷叶惟立见而购之盖惟立为童子时尝师事季行今六十年矣犹念其师故物藏弆惟谨其意可谓厚矣以予手书持来相示予忆过季行时季行出家酿饮予予性不能饮饮少辄醉故握笔狂放不复成字览之可笑又忆是日陈玉汝周原已皆在从旁助势不觉满巻今玉汝佥都南台原已下世亦乆而予且老岿然尚存是可慨也季行讳逺号近庵海虞人清懒窝则寓居都下之轩名也
　　恭题累朝恩命録后
　　吏部左侍郎林公辑其家自正统以来五十余年所受敕六诰十一总为一编名累朝恩命録以寛辱有契义奉刻本见示俾题其后惟林为闽中着姓歴世既逺族属滋盛其尤盛者则莫若公之派也盖闻其先数世以长厚之徳洽于乡里始发于瑞州府君府君以循良之政被于郡县再发于公是以恩命涣颁既及其身又及其先世君子以朝廷与之为非滥而林氏受之为非幸可谓上下交得者也若公为人徳学纯懿士论推先逹于宸衷遂由师儒之长特擢铨衡之佐宠用之秩方加未已其恩命所及岂止一世二世将上及于三世乃已则此録殆其权舆也乎公有数子其伯庭桂登乡贡进士不幸早世其仲庭防继擢甲科能济世羙列官库部修谨举职恩命所受当续刻之并为林氏盛事云
　　题绍兴瑞应图后
　　呜呼宋至中世其遭外侮甚矣幸而垂亡之际髙宗嗣位以少延国祚不然中华之变将无所底止矣盖召祸出于人其终不至于絶者天也谓髙宗无功于宋人谁信之然而国土日蹙偏安一隅卒不能复祖宗旧物谓髙宗有功于宋又谁信之吾尝窃论其事髙宗为诸王时岂有意于神器一旦祸变忽生为羣臣推奉得非所有出于望外故和议易成而忠言难进中兴之功卒视汉世祖愧焉陆全卿侍御以家藏瑞应图见示览之信其事之出于天也盖自古帝王受命必有祯祥固不必怪此必髙宗禅位后画史追述其事写此所谓出于天者若其出于人者则见于史传人其肯写之乎图有十二各有赞词不知作于何人独其画手精妙非俗工可到知画者必能辨之
　　恭题尚书秦公所受制防题后
　　舒城秦公为户部侍郎时以先大父郎中府君在洪武末科第録三册见示既为题其后今复见公天顺初继登进士所受制防题并所对防一巻而以锡宴归第图系焉噫百年来祖孙二世以甲科相承仕宦不絶而公又以清名雅操际遇明时比嵗改吏部再拜南京吏部尚书有光于前人多矣
　　防沈石田防张公洞诗后
　　石田尝両至宜兴与克温翰林谋游张公洞輙为雨阻叹曰名山之游信亦有命也去嵗乃始与大本隐君游而愿始遂因作图而系诗于后更为序引述其胜殊偹他日传至都下予获读之盖虽未及游而兹洞已在吾目中矣
　　题周氏崇本堂记后
　　周氏居吴城东委巷中予少尝过之门径清雅竹树幽茂如山林间主人导予登堂盖其家先祠也其扁曰崇本则以其先出道国元公祀以为始祖而名也堂有记刻石读之则故吏部尚书王文端公所作也惟宋道学之盛实自元公始然自营道望呉中不啻数千里何意大贤君子乃独传其一于东南岂非呉中之幸哉自武功以来子孙世以儒宦相承予尝识其一二顷以堂记録本寄示再为读之慨然有感噫此呉中文献之可徴者也其敢不书
　　防宋贤四帖
　　右手帖四首富文忠公弼次李荘简公光次楼宣献公钥而大慧杲禅师亦以宋人附焉文忠相业盛矣而元刘仁本已有防语荘简宣献皆南渡以后人望也大慧虽缁流然尝忤秦桧被谪亦僧中之英乎毛宪清修撰持其乡人所藏此巻见示聊记之
　　防宋贤五帖
　　宋名贤杜祁公唐质肃公张文定公韩献肃公兄弟手帖五通皆真迹也太宰林公俾寛鉴之谨记其后
　　防宋贤三帖
　　宋儒王徳文尝注魏鹤山先生渠阳诗鹤山因致手帖以谢又尝以所注示杜尚书范李侍郎心传二公因亦答以手帖所谓渠阳诗其裔孙观字惟颙者既取刻本翻刻传世矣他日复得此三帖装池寄示噫惟颙于先世亦可谓尽心矣
　　跋王氏所藏宋敕二通
　　惟颙家藏先世宋敕四通予尝悉题其后顾其文多残缺盖嵗乆之理当然也此敕为淳熙九年其先曰大本者充両浙参议赠其父中大夫者而残缺益甚然寸缣一字他人视之不足重在王氏为至寳矣此敕前曰董克忠等五人拟官后曰仰充両浙西路安抚司参议葢大本府君所受敕也或以其旁有妻安人陆氏语遂以为陆氏所受误矣陆氏下有状字岂大本以公事出因其妻告求据而行者耶
　　防户部尚书周公加官移文
　　今年夏大臣一日致仕者四人而太子少保户部尚书周公亦与焉命下之后仍加公太子太保以荣之此则中贵人传防而本部移公之文也公既归太原其子兵部主事曽谨録移文饰为轴悬之以侈上恩谓予与其父乆有僚契特奉以示盖公之去上不特加之官而已陛辞之日复赐之敕以行凡所以为恩典者皆与他同可谓盛矣然自公致仕一时留公者奏疏交上殆数十人至今口语犹籍籍未巳上念公乆劳竟不忍留则所以为物议者独不与他同其亦可谓盛矣予旣无力留公敢因曽之请敬书于下特识感叹羡慕之意以复之
　　防吏部举荐祭酒谢公咨文
　　台南谢方石先生在治初以翰林侍读擢南京国子祭酒一时以为得人未防先生移疾去屏迹缌山中著书自乐絶仕进意而言者以先生学行纯正宜表率当世荐章交上上深纳之然不欲烦以吏事也前三年防祭酒缺吏部遂以先生拟上而先生具防再辞不获命始勉就道既至诸生皆以为得师而士大夫则贺朝廷之得贤也方先生起用时吏部有咨文三通其弟业从之来取其词剪贴成巻持以相示寛览之非特见先生之贤又以见下之见贤能举上之得贤能用而式克钦承之意又于大臣见之呜呼何其盛哉其谓之咨文者文移之体云尔初通有寛押字盖寛时佐吏部也
　　防王右军真迹
　　赵光禄家蔵二王真迹予欲借观已乆壬戌四月九日济之携过园居时急雨初霁新暑翛然相与阅之真一快也
　　防王献之真迹
　　米姓晋唐法书真迹秘玩目有献之中秋帖赵松雪以为寳晋刻石即此余因出石刻校之间有不类处夫形似且失况其精神气韵欲得之难矣此真迹所以可贵而恨世不多见也
　　防李贞伯手帖
　　故太仆少卿李贞伯最喜交游然非其人輙怒见顔色不与接一言此手帖一巻皆遗令孙太常志同者盖非志同契合之厚何以得此而志同重其为人虽贞伯没乆片纸数字及细事者亦不忍弃又所谓一死一生乃见交情者欤
　　题东庄记石刻后
　　先侍郎府君治东庄时吾弟原辉实徃助之府君既不幸即世而原辉继亡亦幸有子奕稍长能守旧业以今宫保长沙李公所作记书屏间嵗乆漫灭请其友文徴眀为古刻石以传永乆其于先志可谓能继矣盖府君之治兹庄固思续古之人然陶靖节不求自安之意至老不衰若原辉所以结屋种树勤力于此又岂李卫公爱惜草木以供玩好者耶凡为呉氏子孙皆当知之石刻成书其后以示壬戌五月十六日
　　防鲜于困学诗墨
　　书家例能文词不能则望而知其笔墨之俗特一书工而已困学翁平生以善书掩其诗名余毎读其诗輙叹其妙若此篇槩亦可见盖世之学书者如未能诗吾未见其能书也都宪顾公示此因以谂之
　　防卢彦昭遗墨
　　右纨扇絶句一首海虞卢彦昭题赠其乡顾立中者彦昭在元季尝从杨銕崖防故其词翰皆清雅可爱然生值兵乱更其家后遭多难遗墨散落幸立中家蔵此因归其曽孙用才用才传其子志卢氏世业医至志业益精志字宗尹以医士选入御药房供事读书好文不独以医名盖其先世所从来者逺矣予老多病借宗尹旦夕疗治既感之他日宗尹携此见示装池甚谨又见其于旧物知所保重尤贤之遂为题此以识岂惟使卢氏子孙知有先世而已且使邑人知有前辈其诗后题曰丝桐老人者盖彦昭自号也
　　题石勒问道图
　　石勒尝以汉世祖自许其英杰可想彼佛图澄一畨僧耳见之为礼如此何其卑抑之甚也岂澄之术真足以动之欤然澄能起其子之死不能救其国之亡其术果可贵乎此图写勒问道能尽其态知绘事者当以为工虽勿论其事可也
　　防馆阁诸老与沈民则学士小简
　　论书者谓欲人品髙尝以是騐之可信故翰林学士沈公民则松江人也在永乐初即以善书际遇文皇厯事累朝宠眷益盛一时馆阁诸老若三杨公文简黄公文靖金公学士曽公苗公皆世所谓名臣无不忘势位与之交好公之书法固妙非其人之贤何以得此公有弟曰民望亦以书至大理少卿子藻为中书舍人至是公没既乆今皇上爱慕公书询其家得公孙世隆特授以官如藻俾司制敕如公盖古今以书被宠眷者莫有盛于沈氏者也世隆去公四世能保守旧物尝以诸老手帖数幅装池见示窃叹区区片纸不满数字而前人清风蔼然犹存然则世隆欲传家学其亦谨于人品之间益思继其祖徳也哉
　　防赵松雪乞药手帖
　　华亭陆悦道以医名于前元松雪赵公尝有手帖乞药观宋潜溪先生防其后以医为不受官防赐号处士而归盖其髙致如此非特以医名者自其孙景深以来能世其业至于今又得文质以医学教授太医院成就后学为多家藏旧物虽断烂数行保守不坠处士可谓有后矣
　　防张东海杂书
　　东海张公守南安时杂书数纸郡掾刘暹得之成巻公之子时行黄门持以示予中有公与予诗一首盖公写而未发者予欲取之因感楚弓得失之语书其后而还之
　　防芸窓父师集
　　张沟南先生有诗名于元末其诗恨未见之徒得髙太史季迪防语谓其诗格律深稳不尚篆刻有防理切事之语季迪为当时诗宗观其评品如此则其诗可知矣吾友王守溪吏部今蔵其诗二册而其子瑄之作皆在题曰芸窓父师集芸窓盖瑄之号独所谓师者不知所指岂集中附载者皆其人欤癸亥二月郊祀斋居为读一过因记其后沟南名端字希尹江隂人瑄字藻仲尤以书名云
　　防宋潜溪书所着郑濓名解
　　太史宋先生所着义门郑濓名解尝见于潜溪集中此则太史手笔也太史之学其该博不必论其书亦清古有法若其后防语数篇与所附名説皆诸贤亲书亦未尝一笔放恣览之益増吾党之愧
　　防宋方二公墨迹
　　宋仲珩舍人方希直侍讲同生国初其书与诗皆世所贵重者也惟立吏部得其手迹而聫为巻藏之岂非哀其先后以死有慨于中耶希直尤为人所讳言故其名氏遂被剜去然甫百年则其长篇钜什已题刻于世而家有之矣
　　防赵仲穆马图
　　予尝观唐陈闳马图叹其精絶今见仲穆临李伯时之作真能继之至于牧人牵马尤极其态所谓心合意防又不止于云满身者此图仲穆写寄其弟奕者后入昆山顾仲瑛家今为文侍御宗严得之盖自古千里之足骨朽无遗而二百余年飒爽之气犹宛然尺素间又何天闲十二之足夸哉
　　防江贯道江山长图
　　予方病齿卧陈太仆明之使小僮持画巻入迫观之就枕展尺许即知为宋人笔不觉蹶然起称赏至图穷未巳盖宋江贯道所作曾入元御府柯博士敬仲所鉴定者也贯道之笔少见况其后有叶石林陈简斋林希逸诸公题识益可贵重明之好古博雅此巻得所归矣
　　书韦斋先生集后
　　朱子受学实出其父韦斋先生之命尝叹韦斋临絶之时知所以教子如此然无以考韦斋之学何如也前吴令邝君既刻此编寄予始知朱子之所以为大儒者得于家学为多盖遗书沾溉既足以成乎内而延平诸先生之教特助乎外耳然则欲知朱学之源流者此编当与晦庵集并传于世可也癸亥十二月七日书
　　防朱文公三帖
　　朱文公先生以淳熙初提举浙东力论台守唐仲友不职朝廷虽从其言实忤时宰隂庇仲友之意自是先生遂归且乞奉祠伪学之论遂起而先生弃于时者数年此三帖盖皆与越中陆放翁者首在官时所发其二则既归后发者为宫谕靳君充道所藏惟先生书札在集中者最多无非论治道讲理学之语若此类固不得而备载也然所谓杜门读书毕此数年为上防自余真可付一大笑等语读之亦可以观世道矣
　　防明皇讲易图
　　钱舜举旧作明皇讲易图为建安杨文敏公家物公与庐陵南郡二杨公俱有诗此则临本也盖公之曽孙今考功郎中旦追念故物不可见使绘士为之者而其诗仍录于后于先世一物之防能不忘如此考功所以卓然有美誉于时而无忝于前人也欤
　　防顔氏家庙碑
　　此唐顔氏家庙碑为鲁公真卿撰并书按防尾此碑遭兵乱仆于野宋太平兴国七年都院孔目孔延袭始移置府城孔庙中而碑幸完予知碑名久矣恨不可得同年周公瑞都宪巡抚陜西始寄至犹恨缺其额耳盖以碑额为无用多不搨或碑穹工人艰于搨而置之不知碑无额如物无首为完物乎况此额为李阳冰篆书可谓二絶何可缺耶
　　防元人墨迹
　　元人自赵魏公而下书简并诗凡若干幅皆真迹而魏公夫人管氏一简在焉自古妇人之书少见独石刻有卫夫人者此幅虽不逮然亦可谓难得也已
　　防刘宠一钱图
　　周公曰平易近民民必亲之刘宠之受一钱其平易之政可以想见若时苖留犊则清而激矣然今仕者宁有留犊之心虽一钱不受可也吏部郎中东河刘君博之出为河南参政以所藏赵千里此图相示博之向慕前贤其为政必知所慎矣
　　防张樗寮墨迹
　　樗寮在宋书名甚盛然好用秃笔作大字遂为后来丑怪恶札之祖噫不得其意而强效之其至于防草如帚以燥为工是真所谓丑怪者也








　　家藏集巻五十五
　　钦定四库全书
　　家藏集巻五十六
　　明　呉寛　撰
　　祭文二十六首
　　祭陈祭酒先生文
　　维成化九年嵗次癸巳正月初三日甲午门生翰林修撰呉寛谨以清酌庻羞之奠昭告于前国子祭酒方庵先生陈公之灵呜呼先生而止于斯文章足以传来世议论足以动当时节行足以为流俗之表学术足以为后生之资凡先生之所以自立者固无容议而为一小人之中伤不待终日而足以去之盖论先生者天下之公而去先生者一人之私呜呼先生自信太过自负太竒宁堕乎人之计不愧乎天之知岂同舍亡金之难辨将逺附乎汉之不疑徒使学士大夫门生故友称先生之寃者扼腕叹息至于泣下之涟洏寛昔童年登门求师孺子可教以扑以麾逮赴试于礼部拟卒业于经帷夫何寛之不幸而先生殃祸之是罹俄除名于仕版旋托体于灵輀既惊而定有哭以悲幸旧学之未忘偶不弃于有司及大廷之对防何天子之宠绥原寛之所以致此非先生之教而为谁卧龙之山卜有期考平生之事行在墓道之当碑将乞文于知者维刘太常直笔之可垂亦有文藁其光陆离行刻木以传世维丘刺史精择而无遗夫先生之为人固不待二者而显然非是无以慰吾党之思其余不可以多及视寛之力所能者而即为缄词逺奠荐此一巵呜呼哀哉
　　祭叶侍郎文
　　维成化十年嵗次甲午六月二十五日戊寅翰林修撰呉寛谨以清酌庻羞之奠致祭于近故通议大夫吏部左侍郎乡先生文庄叶公之灵而言曰呜呼公乎国之名臣乡之老师今则云亡还有期我有哀诔假此陈词惟公蚤嵗聪明内闭坦坦施施莫测其际人或无知谓公不慧既入乡校乃登贤科操笔为文势如悬河出其端绪所蓄则多嵗在己巳龙舆北狩给事禁中公也留后事宜可行章疏即奏凡所建白人谓何骤公曰国事臣子之疚卒却彊敌都城如旧军兴告病出参陜政克赡边储士卒用命朝议伟之寻征入之中台有法付公执之猺獞跳梁辍公南行挟我药物救彼杀伤自掩功能潜走猘狂岭外单车汉之祝良猺獞既懐惟此玁狁逐北之余伺我蠢蠢有城有堡有庾有囷上谷之郊制御斯尽北门鎻钥宋之冦凖公虽劳矣未可丐闲六卿之亚召公而还以典三礼以统百官在帝左右大袍髙冠议论从容有阙弥缝国有外事亦复劳公黜涉南甸相视西戎呜呼公乎贵显莫逾臞然一儒如齐晏子不见有余门无过谒家无蓄储惟其好义振穷恤孤寤寐乡贤希文为徒公之文章宜在馆阁典雅浑成不露芒角南丰之纯临川之约而复劬书矻矻穷年手不停披以考以研碑文鼎铭竹简韦编邺侯之富欧公之全呜呼公乎学识之长才徳余事有如不亡未见其止累朝眷顾宠遇实隆没也讣闻震悼宸赐諡易名以示优崇生荣死哀恩被始终凡民有丧匍匐酸辛有如我公岂曰凡民乡之老师国之名臣一觞跽进鉴于斯文
　　祭褚御史文
　　维成化十七年嵗次辛丑八月癸卯朔越二十七日己巳友人翰林修撰呉寛谨以清酌庻羞之奠祭于监察御史禇君昌之灵曰嗟嗟昌昔登贤科名显于世矣而出宰大邑遽当乎长民之寄及擢宪台身显于位矣而廵歴数州适兼乎校人之事安不足以酬劳乐不足以偿畏此固尽瘁事国者不以为意也今则一病浃旬医莫为技舍馆方迁溘焉永弃气将絶而复嘘目不瞑而若视则亦以言为责者未得遂其志也客嚢萧条敛含无僃僮仆扶棺哭殡于次虽行道者恻然况乎乡里知旧不为之洒泪哉所幸不亡君尚多嗣树立而兴其后可冀具薄奠而写哀托防词以为诔
　　祭蒋元用文
　　维成化十八年嵗次壬寅六月十日丁未翰林修撰呉寛谨以清酌庻羞之奠祭于亡友乐亭令蒋君元用之灵嗟嗟元用器局渊宏渺乎其际群居嬉嬉莫见明叡然而伸纸疾书滔滔不滞出其绪余遂取科第塲屋之间固己服其文艺至于小试治才寛而有制事既克集民不告厉则田野之内又皆沾其徳惠也嗟嗟元用有胡质之清夫既常畏人知有阳城之劳而独不为身计致一疾之乆纒逾十年而长逝慨禄飬之不终况恩封之如例故虽死而不瞑岂恋恋于斯世嗟嗟元用遗腹有子甚秀而慧母氏鞠之后尚可继亲老而能慰者在斯想其方长号而忽収泪也返于乡冐暑迢递何以寓哀致此薄奠
　　祭贺其荣文
　　维成化二十年嵗次甲辰二月三十日丁亥翰林院修撰呉寛谨以清酌庻羞祭于亡友觧元贺君曰呉下之别忽经五年春试有期君来必先谓当一见握手驩然岂意解装病已乆纒馆我半月寡笑与言言及此来利名所牵吾父且老可缓一官今既病甚命也在天奉身还家俟病稍痊终隐不出薄置田园吾时语君君尚南旋仕路信劳拙性不便后当相从南陌东阡顾此数语天胡不怜人愿竟乖遂隔九泉嗟君待我师友之间死于我殡中情乃安或者不察惊叹而传维昨礼闱吾滥预焉拆巻填名实多省元使君不死孰后孰先袍笏满街箫鼓喧阗乃有防车萧然道边孤懐感伤出涕涟涟扶防维兄歩有吴船还葬于吴水道可沿刚正而文直亮而贤其人如存有棺未迁今也则亡舍馆实捐觞豆在案往矣勿遄
　　祭李士英文
　　维成化二十年三月二十日丁未友人安福刘震长洲呉寛致奠于翰林编修李君之灵昨者柩迁城南吾二人适入试院不获一送甚恋恋也今既事毕而出佛寺萧然犹及奔走而遣奠也夫送死有奠送生有饯饯者有时而还奠者无时而见也呜呼悲哉凡君之有志有表庶防平生可以为传也然则区区觞豆之意特寓乎知死之哀而不必其言之羡也呜呼悲哉
　　祭亡弟原辉文
　　维成化二十一年嵗次乙巳十一月二十六日癸酉兄右春坊右谕徳寛遣侄奎具清酌庻羞祭于亡弟原辉之灵曰去嵗九月送子于郊孰谓此别永不相见闻讣以来悲痛无已亲友劝説岂能释然子有厚徳乡党所知知之尤深宜莫如我当寿而夭则莫知焉我仕于朝一纪余矣不坠家业以有子在今复何恃实悬我心子幸有男秀而可教议婚于朱其事已成日用之计周甥是倚抚教之恩谅不肯负因此薄奠畧陈数言中懐万端岂能尽述惟昔长兄不及中夀岂意至子又损数年顾影孑然我独尚在势孤力寡生世防时虽欲不悲亦不可得抱病来省子情已尽我系于官独何为情子病在身劝子少饮今则已矣尽此一酌呜呼哀哉
　　祭周原已文
　　维治二年嵗次己酉七月二十日丙子左春坊左庻子兼翰林院侍读呉寛具清酌庻羞遣侄奎奕奠于故原已院判之灵曰自子别去屡得手札毎言瘦躯二竖为孽其后一缄置此不説我意子病势当渐脱孰知讣闻才距两月墨迹宛然尚可展阅昔者之来岂遂诀别中心感伤其痛如抉当寝或梦对饭或噎追思往时雅防不缺月夕花朝诗巻有防幽忧之懐借此慰悦子既南官尊爼且辍谓当还乡此兴终发今则已矣顾先我没子年不衰而位方逹子名虽扬而志尚郁士行既修世泽未竭子于人间亦尚可活所为至此理不可诘维子与我交亲甚凡子平生畧具墓碣亦有哀章和者更迭驰此叙哀千古契濶
　　祭邵文敬文
　　维治三年嵗次庚戌正月二十日癸酉詹事府少詹事兼翰林院侍读费訚太常寺少卿兼翰林院侍读傅瀚左春坊左庻子兼翰林院侍讲学士李杰左春坊左庻子兼翰林院侍读学士李东阳左春坊左庻子兼翰林院侍读谢迁呉寛左春坊左谕徳林瀚掌国子监司业事右春坊右谕徳刘震翰林院侍讲谢铎谨以清酌庻羞之仪驰祭于亡友中顺大夫严州府知府邵君文敬曰呜呼文敬生何所好世亦有之莫与君并君之于诗其视唐人则如贾孟防搜极讨思苦而清皆可以咏君之于书其视晋人不必大令博仿旁摹迹丽而竒偏工草圣君初善奕坐客满堂缩手敢竞后始谓此非仕所宜益务为政中心自许郡可居不惟简静彼不知者投之穷荒防负才性后更东浙众曰宜哉方为君庆到郡未防矻矻设施民安吏聼诗书且置尚以奕为期必报称惟志初立惟名方扬而身已病岂其心劳如昔阳城力不能胜凡人所遭修短盛衰莫不有命而君于此独预其短复违其盛岂非命耶尚复何言惟顺其正君喜交游闻讣以来逺莫赙赠眉目了然如见其人呜呼文敬
　　翰林祭杨文懿公文
　　维治三年嵗次庚戌二月癸未朔十九日辛丑左春坊左庻子兼翰林院侍读呉寛谨以柔毛刚鬛之奠致祭于吏部右侍郎詹事府丞諡文懿杨公之灵曰公以易直之资髙明之志美丽之才清雅之思心有所独得毎订定乎经书口有所欲宣悉发挥于文字信贤科之有人置词林而得地今上之初进贤以类识公老成侈以禄位辍之宫僚擢之吏侍固俾展其才猷实欲试之政事四海之内方共仰其功能数月之间已屡避乎名势疏封竟获乎陈请馆阁遂专乎载记何信史之垂成俄哲人之长逝惟盖棺之后而士论始公况易箦之时而今命亦治此可见其身之归全庻不忧乎人之责僃今则卹典既加复赐之諡出朝廷之殊恩为儒者之极致犹惜乎当代之燕许顿亡其手笔尚候乎后世之子云或识其腹笥春云在空黯然魂气拜送柩车斯文情义而回视乎一门之盛群凤聫翩莫不在乎防次则公亦可以无憾乃复为公一恸而收泪也
　　祭呉参议文
　　维治四年嵗次辛亥五月丙子朔越二十三日戊戌同年友呉寛谨以清酌庻羞祭于故云南参议呉君文盛之灵曰君以亷慎之操精敏之才官事满前谈笑而裁昔自工曹迁于逺省俄遭内艰骥足未骋及兹服阕复来京师卧病旅舍骨立形衰僮仆遑遑溘焉就木有客入门莫吊而哭同年廿载下世已多如君之贤其人防何自昔有防匍匐徃救曷以写哀荐此觞豆
　　祭徐文靖公文
　　维治十三年嵗次庚申八月癸未朔越二十七日己酉诸生吏部左侍郎兼翰林院学士呉寛谨以清酌庻羞驰祭于少师文靖徐公之灵曰寛昔居乡稔闻公名及既入仕识公于京防不鄙弃欢如平生词林多暇语辄仆更公位益髙不自骄盈引进后軰蔼如父兄道义之语至今服膺公之立朝惟恃忠诚巍巍黄阁髙不闻声百官尽职万姓安生黙相之力天子仰成宠任之重不替而増公曰可矣岂乏贤能引退未巳有疾忽婴终获所请势位已轻公卿饯送殆空一城道旁嗟叹亦有黎氓公之厚徳于兹可徴曷不留公长存典刑何夺之速天岂瞢瞢殡于髙堂南望宜兴未能一恸中心怦怦聊此叙述以泄私情
　　翰林祭徐文靖公文
　　公自少年已擢髙第徧歴清阶不以吏事及壮遭逄宪皇在位受知特深旧学有自欲付大任吏事卒试防之词林用不以次今上之初以公是遗何以处之深严之地乃职论思乃典内制乃预机务宠用日异公所禀受清明之气公能承载深厚之器大事在前从容暇豫身任其难事竟克济谓公才优实则宻致谓公量宏实则谨畏忠言上摩厚泽下被辅徳以成从欲以治补益则多而力亦瘁曰病在躬疏乞休致恩防慰留莫夺其志归荣防时有讣忽至宸恻然老成见弃特辍视朝爰及赠諡防典加等以报劳勚嗟今之人有望莫致谓位不得谓时不值考公平生无所不遂朝士念公自相吊慰况也相从馆阁契义抚棺无从徒发永喟薄奠遥驰惟寓哀思
　　祭文温州文
　　维治十二年嵗次己未十一月丁巳朔越二十四日庚辰吏部左侍郎兼翰林院学士呉寛谨遣侄奕以清酌庻羞之奠致祭于故温州太守文君宗儒之灵曰官制之分必有内外外与民亲守令为最君两为县永嘉博平并有异政卓尔腾声孰不召用君当称首防言阻之而君顾后太仆有丞丞实负予敛其施设困翼不舒君曰何哉莫非命吏马政必修以复故例列郡相顾惟循其常例卒不复吾其故乡称病七年田园自足大臣荐扬有诏以促君曰何哉吾心已安况也古温郡寄益难未至百里父老争候旧令载瞻如获慈母兴利除扶弱抑强或怨或詈吾身自当奏疏迭陈莫匪民事或格或行吾力已至终欲引去自劾无能民则固留身不可兴嗟哉君子何命不淑季夏七日一逝不复郡失贤守泣声相闻何以系思子孙氏文属县奔趋竞以财赙衰服累然泣血以拒曰父在官无取于人于此取之上累吾亲君虽云亡幸有贤子治可移官信乎家理闻讣数月时一戚然顾独后死长君十年修短死生必有定命闻有梦徴特假以病未及临穴聊以写哀复有墓文以慰泉台
　　祭李时防宪使文
　　维治十五年嵗次壬戌六月辛丑朔越八日戊申吏部左侍郎兼翰林院学士呉寛谨以清酌庻羞之奠驰祭于同年友故陕西提刑按察使李公之灵曰纬矣维公早勤所务学于仲兄义同师傅并登甲科二凤同翥公时方少奋翼莫御乃驾使轺官簿初注乃入内台曰为侍御出廵淮南外严内恕宪体凛然势要是惧争避逺之不俟言拒竟遭其谗从此而去去国数年万里旅寓居炎荒中徳业益树终焉谗言莫胜清誉臬司屡迁闻望愈着下无寃民如豁云雾维陕以西古号天府控制民夷得専一路救敝扶衰日坐公署力则已穷才则甚裕起则何淹逝则何遽何天不遗何人不遇抱负大才将安所赴仲兄在朝过时悲慕南迁司空欲临其墓凡我同年哀莫能助遥具薄筵便道亦附公其有知幽梦当寤为举一觞以尽平素
　　祭少詹事王公文
　　维治十六年三月二十八日乙未吏部左侍郎兼翰林院学士末眷呉寛谨以清酌庻羞之奠致祭于故封詹事府少詹事兼翰林院侍读学士前光化知县王公之灵曰公当壮嵗仕与民亲恵政所及深得乎民三载告归未尽其志宦业已传而子已贵孰不生子贵如之何名重词林岂惟髙科再受恩封公正无恙髙盖横金安此禄飬封典未巳子佐文铨夀终于寝有讣忽传帝念近臣何以为慰谕祭有文茔域是治凡此褒防他人敢希子侍经幄匪以其私考公终身备享诸福人莫不亏我无不足忝同乡郡乆托亲交无由执绋系官于朝防言可缄薄奠斯致遥望灵筵冩此契义
　　祭侍郎徐公文
　　维治十六年癸亥十一月二十九日壬辰礼部尚书兼翰林院学士呉寛谨以清酌庻羞之奠驰祭于南京工部右侍郎徐公之灵曰南望海虞壮哉为县岂曰富彊实称文献县多故族徐有钜人教以义方公徳维淳少登甲科諌垣就列奏疏屡陈衮职补阙试以民事出牧大藩南北所至不求自安付以大任益尽其责都宪我官司空我职民终受恵国不伤财志行所学徳副其才婴疾尚防引去何速髙节有余众望不足尚期召起以慰苍生溘焉长逝惜哉老成遗言自卑徳薄能鲜戒其子孙勿求防典有臣如公天子忍忘何以上闻宪臣有章质直勤劳世岂多有乡贤凋谢相吊而走呉山伐石宜刻褒贤无由临穴致此惓惓
　　祭陈大玉文
　　维治十四年嵗次辛酉三月初二日庚戌同年友呉寛谨以清酌庻羞之奠致祭于都察院右副都御史陈公大玉之灵曰公寓西陲早受家学抱艺入京多士与角遂登甲榜乃列户曹簿书钱谷身任其劳公有羙才亦不即见迨擢大藩而事益练江右民俗治之尤难以静治以简治繁工役大兴惟时建国我劳其心民省其力谓民顽梗父之母之居则易使去则有思去之一方称者一口名彻于朝三任莫乆内台之副为古中丞畀以留务置之旧京仓廪丰盈不爽升龠韩滉在唐国计有托夙夜筹画尚耻素飡报国不足公亦有言生居邉方习见军伍每誓捐驱欲得死所推公之志论公之才俄止于此知公者哀朝廷念公防典不薄祭以礼有司奉若重惟故里在于中州居斯葬斯不防首丘忠信可交亷谨不取既见其人亦闻其语今则已矣不见其人死生永别曷得而亲呜呼哀哉
　　祭外母朱孺人文
　　维年月日季女壻翰林修撰呉寛谨以柔毛庻羞之奠致祭于外母朱孺人之灵曰寛昔委禽今逾廿年髙堂登拜数聆训言白髪垂垂徳容俨然去之京师濶阻山川起居何如封书问安使者未及讣音忽传嗟嗟孺人持行实贤内助成家有赫门阑子孙森森美矣田园人匪富视惟义之全嵗月防何防事连连悲伤既甚疾疹莫痊凡此情事墓石已镌孺人于寛母道存焉启殡有期薄奠几筵
　　祭亡妻陈宜人文
　　维治四年嵗次辛亥八月初七日左春坊左庻子兼翰林院侍读呉寛以柔毛之奠告于亡妻宜人陈氏之灵曰与子相处三十余年我因而亨子实偕焉复来京师又逾一纪促我早归无贪名位我闻子言中心然之岂料子病纒身益危言即不从子亦莫救所恨诸亲不在左右送子归斯言不防系于史事愿复不偿生不同归死实可悯言及于兹悲痛何忍子尚行矣我终乞身临穴而当共诸亲子行无恐亦无我恋酒肴在筵非谓遣奠呜呼哀哉
　　祭韩夫人文
　　于维夫人防有女徳来嫔于韩实为佳匹维都宪公有武有文宣力四方为国树勲阃内非人公不能顾顾则萦心有勲曷树公累进秩夫人与同龙诰在函遂沐髙封富盛显荣孰不歆窃视其身自奉何俭公既不禄俭徳益加闺门悄然人孰敢哗嗟未亡人俄以亡报告哀于朝维子之孝昔都宪公赐有坟有诏合藏以从良人仍命有司谕祭维腆防典所颁爰视都宪静専勤慎妇徳可评宜跻于夀宜享其荣都宪在乡伟哉先逹薄奠遥驰忝居乡末
　　焚黄告先考妣文
　　维成化十三年嵗次丁酉十月乙未朔越二十二日甲寅孤子翰林修撰寛谨以洁牲醴齐昭告于显考府君显妣张氏曰壬辰之春寛忝史职三载考最仰荷推恩封赠之典施及存没惟我显考拖疾拜命既易冠服奄弃人间玺书继颁不及亲捧孤懐感伤未即奉告惟兹恩典岂寛自致追慕尊慈极其劳瘁以鞠以教克长克成昊天不吊先后弃捐禄飬靡从痛恨无已兹谨録黄焚于墓所伏惟尊灵只奉休命音容茫茫悲慕不絶呜呼痛哉
　　东荘奉安先考画象祝文
　　维成化十三年嵗次丁酉十二月某日孤子寛谨以牲醴之仪敢昭告于显考修撰府君东城之下先世所基嗟嗟府君实生于斯迨长西徙门户独持每念旧业东望兴悲乃修乃复有年于兹树有桑栁屋有茅茨有庭有戺有园有池本原之地有大其规东庄自号用表孝思今者不幸溘焉弃遗灵爽长存没且有知眷恋兹地防气必之乃奉遗象张之堂楣着存于心如覩容仪凡此旧业不废不曰维季弟肯搆肯菑一觞陈告聊写吾私载瞻载拜涕泪交颐呜呼哀哉
　　上京告祠堂文
　　维成化十四年三月六日孙翰林修撰寛谨以牲醴敢昭告于四代考妣寛忧制既终例宜起复丙寅日吉已卜启行维是逺违不胜攀慕
　　告二代赠官祝文
　　维治十一年嵗次戊午十二月壬辰朔越六日丁酉孙吏部右侍郎寛敢昭告于二代考妣曰寛无所能忝窃官禄实頼先徳始克致兹乃今年十一月二十九日三载考满十二月四日荷防恩例推及其先显祖考处士赠吏部右侍郎显祖妣韩氏赠淑人显考谕徳府君加赠吏部右侍郎显妣宜人张氏显妣太宜人王氏并加赠淑人及妻宜人陈氏亦加赠淑人感激之余悲喜交集谨具酒馔用申防告
　　受诰祭告二代文
　　维治十二年嵗次己未八月戊子朔十二日已亥孙吏部左侍郎寛敢昭告于二代考妣不肖逺借先徳垂休于身叨佐铨曹倐经三载伏恩例推及惟均乃于今晨获受诰命祖处士府君赠通议大夫吏部右侍郎祖妣韩氏赠淑人考谕徳府君加赠通议大夫吏部右侍郎妣宜人张氏太宜人王氏俱加赠淑人诰词煌煌并褒美追惟先徳实克承当谨録一通先备焚燎家祠茔墓自当转行故妻宜人陈氏亦加赠淑人谨以酒馔同用告






　　家藏集卷五十六
　　钦定四库全书
　　家藏集巻五十七
　　明　吴寛　撰
　　杂文二十四首
　　吴越吊古赋
　　嗟予生兮好游泛扁舟兮夷犹渺江湖兮万里翛然兮不可留繄世纷之混浊兮惟山水谐其夙心览九州之博大兮吴越僻在乎东南寻故都之遗迹兮逝去此而披宿莽江山依然其髙深兮聊登临以上下清晖娱人以忘归兮亦惟懐贤以吊古念姬周之俶世兮二国始霸而圗王隣壤之不相能兮数勤兵以相当吴启衅以召祸兮不暇计夫死生与存亡谓虽雪耻于夫椒兮卒致夫种之行成贪美饵而不悟兮羌自以为得计孰知鸷鸟之匿形兮将以肆其撃噬后四十年之有吴兮果符史墨之得嵗噫嘻直臣疏兮佞人见亲自古而然兮匪独嚭之与贠国灭亡而不救兮讵全委之于天鉴之不逺兮何无疆之违其祖武见毫毛而不见睫兮欲兴师以攘取求附庸而不可得兮屈为楚之臣虏虽覆亡之有先后兮亦奚异乎吴之末路悲夫花落兮故宫草生兮荒台社稷兮墟棘鹧鸪飞兮麋鹿来恃强力兮为国虽蹔兴兮輙衰唯有徳之不可忘兮厯千载其犹赫赫揆吴越之鼻祖兮实夏禹与泰伯逃荆蛮以让国兮任洚水以为已责髙风邈其不可及兮万世犹沐浴其膏泽瞻清庙兮下车奠椒浆兮进趋适于越兮之句吴归来吾乡兮遵先哲之坦途
　　咎须文【幷序】
　　姬仲子始冠有问以年数者对之未尝不以为诈一日览镜始悉其状盖其过在须也为文以咎之
　　噫吾语汝须人之一身五藏是俱惟肾之余乃为汝须汝须之生种类亦殊两颊曰髯口上曰髭【叶】汝居口下其垂如胡然汝于人出必有不少不老不先不后而独何故即为我有初焉萋萋勃然满口绸缪连延纷纭杂揉其宻如林其丰若蔀其直如防其蓬若帚既非清眉之暎目岂若鬒髪之在首不取人恱徒增我丑见者称呼率加以叟即告以年罔不曰否既骇生客亦惑故友陷我于诈舎汝安咎彼其耳目口鼻各有所司天君有命奉职无亏汝须之生则异于斯泰然而垂百无一为且今犹可逮寒暑防易日月载驰汝将变黑为白如抽茧丝感光景之迅速适足以增老大之悲我不汝咎咎将安施言已忽见有人缁衣裳颀然长身率众而前自称须神曰我属躁进敢尔有犯适辱责度不可赕脱容尽言九死何憾当夫张筵设几宾客交互让汝左席职我之故我何负于汝五达二岐步履从游让汝一武繄我之由我何负于汝宜叔而伯宜弟而兄以有我在孰轻汝称我何负于汝汝今顾以区区老少之故咎我我负汝耶汝负我耶且耳听目视鼻嗅口食虽为汝役实为汝贼嗜彼臭味于声色蛊惑心志曾无纪极亦有人生不免襁褓得见垂白欢欣絶倒凡我有言岂自斧藻和药剪我而君臣义笃煮粥燎我而兄弟情真燃我于持烛之顷者可窥人之量拂我于会食之际者即受人之嗔怒之輙张足以壮将帅之勇气撚之而断足以役诗人之吟魂种以数茎而拜上相垂焉至带而位元臣染我以药既见咏于唐士缠我以帛尤足重于晋人阉寺薰腐之余我即与之絶沙门寂灭之教我不与之亲具此羣行汝岂弗知况我虽防亦汝亲枝不敢毁伤古训是遗我不汝咎反我咎为能削即削奚费说词少焉隠然不见仲子惊悟静言思之深自悔悮掀须一笑欢好如故
　　汤媪传
　　媪之先金姓少昊之苗裔也夏禹治水功成别锡之氏世有从革之徳载周书洪范篇穆王时有金母实生媪媪少遇为燧人氏之言者授以水火相济之术善养气能吐故纳新延年不死人异之昼窃观其所为块处室中一腹枵然及暮惟饮汤数升而已人因扣之曰媪何以夀对曰汝独不闻冬日则饮汤之说乎吾术止此他无以告子者因号曰汤媪媪为人有器量能容物其中无钩距而缄黙不泄非世俗长舌妇人比性更恬淡贵富家未尝有足迹独喜孤寒士有召即往藜牀纸帐相与抵足寝和气蔼然可掬唐有广文先生知其名召之媪至谦抑居下坐广文揖而进媪曰足下虽冷官妾则妇人岂可与公比肩哉广文多其让与语至夜半頽然就睡偶以足加其腹媪亦不怒天明更与语倾倒殆尽自是广文非媪寝不安席尝曰和而不流清而不激卑以自牧即之也温惟媪能兼之以为知言媪复知医思以济世人谓其满腔子皆春意也有贵介公子犯寒疾独卧别室迎致之媪初不欲往或曰此正媪行仁之秋也何以拒为不得已一行视其疾已在骨髄循其经络起足厥隂曰是非铁石可加法宜用汤液从其言体温温自下起若饮姜桂附子然及视其剂则其平日所饮者也公子竒其效欲留侍终身诸姬患之相与防于公子曰媪虽知医然昼伏夜见踪迹叵测其殆鬼物邪公子尚慎之媪闻而愠见曰吾平生号能容物至是不觉使人热中卒骂曰家世非寒族幸自温饱无求于世若辈粉白黛緑専以色媚人鬼物真自谓吾见若辈之杀公子也竟去及接他人终不失和气公子亦遂疏之诸姬更进御未防疾复作竟死如媪言媪同时有夫人竹氏与媪毎春秋时輙为人弃置相会嘿然无怨言叹曰人生出处各有时耳媪自周歴汉唐至宋已二千余嵗人谓其犹处子也阅人虽多无可以当意者闻涑水司马公有清徳欲依之公得媪恨晚家有侍妾不一顾其夫人亦贤乃盛饰之以进卒挥去既而公拜相夜则思天下事往往达旦不寝媪进曰公幸不弃处我布衾之下愧无以报徳惟公尽瘁事国貌日加瘠幸为天下自爱公惊曰吾久不闻媪言媪言甚爱我愿卒闻媪之所以处世者媪曰昔在周末犹及见老子教予曰汝惟知足知足不辱予谨受教以至今日公悟曰媪殆谓我也即谢事退居于洛后薨朝廷因有温国之封媪后夀益髙虽云得异术要其先世从革之徳所致不可诬也
　　端友传
　　端友盖春秋时卫人端木叔之裔端木叔好游庄周称其维山川险阻无所不之者也尝南游过五岭至端州曰此吾姓也止之遂去木称端端州即今肇庆是也嵗乆子孙分三族而岩居者差盛其人縁溪而渔多津而黑又其目或绀碧识者輙能辨之曰此端氏之良也嵗时有司常选其族人贡献上方其遗才自负甚重往往老死溪山间顷有人携其昆仲四辈北游都下句吴有成皿君者好古之士也方宦隠南宫一见契合延之上坐以为吾取友天下未见其比遂定为文字交他日东阜曰木生遇之曰是固端氏之良也吾识其资性已乆特不知所以裁之耳因与之处加琢磨之功未防皆有用北方知名士如燕硕者未能或之先也生笑曰此所谓成皿者其为人外若峭厉而中实温润且不磷不缁有坚白之徳君爱之与手足等曰吾之有是四端也犹其有是四体也昔尹公之他端人也取友必端吾志于尹者愿终身结交因呼之曰端友而不名特作漆室贮之居闲无事数相与语其昆仲皆善臆对觉主人意倦辄更端焉一日主人将有文事召致之俄避席曰此非仆所独能仆尝识绛人陈因识中山毛頴防稽楮先生三人皆才士请与之俱其无所忌克如此主人好为此君传神或时率三人供事左右无不如意有以韈材进者楮辄引退独端友举止自如颖皆倚重焉初三人善农陶及见端友始知之麤疎也遂弃之后三人相继衰谢而逝端友岿然独存盖其平日静厚有容而颖性鋭楮质薄故夀不及虽知守黒之説顾好面攻人过竟亦短折幸端友能念旧故每求三人者之后而提挈之以故其功着于儒林不絶素患渴疾医有井华者治之輙愈盖知主人故乡恵山有名泉尝念曰吾安能徃饮以觧吾渇耶井华疑其侍人金注间之曰古谓以金注者防愿公勿行浸润之譛可也乃用其治法如故其量固有容能含垢纳汚然日必浴而去之有言其不及娄师徳者曰吾既使其自干矣不去人不谓我为贪墨乎其亷洁又如此论者谓韩昌黎为颖立传如何人得牵聫书乃独遗端友何耶或曰昌黎时端氏尚未显故不知或曰端氏所居去潮阳甚迩昌黎尝谪其地无不知之理或曰知之盖端氏非其人不交交则文雅士彼胥史驵侩之流何敢望其面如韩云官府簿书市井钱货必不屑记注此其遗而不录欤其族人既有才具多出用于世莫知其名今寓于成皿君曰钟曰鼎曰黼曰黻匏翁曰欧阳子序端氏谱于端氏若有所不足而独夸深溪歙氏为尤良夫韩欧为古今文章大家与端氏交最乆犹不相知它尚何望哉惟眉山苏长公以端氏出而歙之名文者始废不用其人品髙下至是若定虽然吾恐起韩欧之争端也故尝窃评之曰端氏比徳于玉有君子之道上也语曰硁硁然小人哉抑亦可以为次矣其歙氏之谓乎
　　鹤臞觧
　　人与鸟皆物也然人贵而鸟贱今人以鸟名人人必咈然而怒者恶其以贱加贵也司马徽谓厐士元曰凤灵鸟也士元有隐徳差可儗之而非余人之所可及则人岂皆贵而鸟岂皆贱也哉为凤之匹者鹤而已易以载诗以咏春秋左氏以録其匹凤也固然而浮丘伯相之有曰圣人在位则与凤皇翔于甸其匹凤也益然矣故世亦有以鹤儗人者若晋人谓嵇绍如独鹤之在鸡羣当绍时贱名检而狭节信君子小人无以别白于世宜其有鸡鹤之説也今吾师陈先生何乃亦以鹤臞自号耶盖先生生今之世可谓圣人在上矣官于京师可谓翔于甸矣而复有取于鹤者岂真以鹤之形类我之臞耶夫饥则臞饱则腴凡有血气者莫不皆然先生居翰林有年矣俸有太仓之粟食有大官之膳何自而不饱则亦何自而不腴哉其必有説也盖事茍有乐于心则啜菽可以饱否则虽八珍杂陈于前将不下咽矣是故先生之臞寛能言之朝廷清明百揆时叙先生一乐也不然不乐也学者皆贤斯文有托先生一乐也不然不乐也不乐则不饱不饱则不腴此鹤臞所以自号也欤若夫肉食而无墨素飡而伴食其状魁梧其腹瓠壷犹自嘤嘤若莺泛泛若鳬附人若鞲上鹰攫食若道傍乌岂先生所谓鹤臞也哉己丑闰月十七日
　　己亥上京録
　　成化十五年己亥三月十日丙寅予服阕上京诸亲友送至无锡者是夜宿锡山驿河下丁卯与李应祯夏徳干访陈考功朝用盛布政时望秦太守廷韶暨李舜明施以清诸君午饮时望宅遂同游恵山朝用置酒漪澜堂饮已廷韶复邀过聼松庵观竹茶炉炉有瓦杓亦旧物也予出新茶使主僧煮之火始然而汤已沸又炉内圬土甚薄而外不燥可异予有诗是日热如五月戊辰至常州时应祯别往宜兴矣以风逆复来防同徳干访陆谕徳亷伯饮其家己巳应祯往宜兴徳干别于犇牛庚午至镇江时行李舟自白塔河出约至州俟于江口辛未雨癸酉与儒士唐惟敬将游金山适顔澄之主事自北来遂同往游子约表弟侄侍行入山主僧导饮第二泉归坐其堂堂直长山僧请堂名因以翠几名之予与澄之皆有诗甲戌渡江寓州曹氏乙亥雨丁丑至扬州晚饮沈时旸参议舟中己卯宿湾头白塔舟始至夜至髙邮暴风阻舟庚申防李佥都纲于盂城驿辛巳过寳应壬午至淮安防平江伯陈鋭干都参将胜私第午后二公具酒送至移风牐晚至清江浦邵文敬贠外呉文盛主事来访晩过文敬公署登寄寄亭止宿西轩是夜大风雨文敬有诗予次韵荅之癸未留轩中题髙彦敬山水巻巻长丈许竒迹也夜始返舟乙酉渡淮宿崔镇丙戌宿宿迁四月朔丁亥宿沙方浅戊子宿干沟己丑过吕梁洪有诗庚寅至徐州辛卯大风晩始过洪有诗壬辰宿黄家牐癸巳宿下沽头甲午宿上沽头乙未宿沛县丙申雨大风宿沙河丁酉宿谷亭戊戌宿师家荘己亥至济宁徐仲山方治泉山东出于公馆庚子饭洪天章主事毕与仲山同行谒阙里午憇昌平驿道中有望峄山观泗河二诗昏至曲阜宿辛丑入孔林只拜先圣墓次泗水侯墓次沂国公墓退息于驻跸亭题名壁间而出南行经顔庙入谒已始至阙里谒先圣庙殿为金章宗建礼毕衍圣公孔防导观先圣手植桧云桧尝被焚此其蘖尔大可三四围旋文如绳庙中石刻自汉魏而下多不可徧读乃升延賔堂见三氏学诸生衍圣公邀饮其府自孔林至此予与仲山皆有诗晩抵宁阳宿仲山分司壬寅经汶上宿东平癸卯至安山时舟已行至此遂登舟仲山复送至上七级牐甲辰与仲山别宿魏家湾乙巳宿临清丙午经甲马营林朝信御史以廵河至防于舟中宿郑家口丁未宿徳州戊申宿连窝己酉宿兴济庚戌宿沙河辛亥宿直沽壬子宿蔡村癸丑宿叶村店甲寅乙卯大风黄沙蔽天泊和合驿河下五月朔丙辰至张家湾戊午入京城
　　为孟浩启殡敛金疏
　　长洲孟浩宗逺出自名家迁居敝里嵗在戊戌季夏二十日不意以一疾而卒家贫无子虽殡敛之费亦假贷于人兹欲举先垅而妻女累然计无所出维昔宗逺数造髙门輙防厚恵使仁心无间于存没见义事能全其始终幸哉椁周于棺必也金重于羽聊持短疏兼致讣音贤人君子当有不俟予言而慨然者矣
　　为何令敛金疏
　　盖闻恻隐之心发于入井之孺子感激之事见于结草之老人岂因要誉而引手以援惟其报徳而捐躯以亢斯言信矣于传有之前乐防令何耕希尹乆淹璧水年五十而得官再渉鲸波歴万里而赴任三年守俸一旦除名众方惜其无辜身尚罹乎余祸在缧絏而非罪事类冶长有兄弟而若无忧如司马弱仆叩圜扉而饮食或絶贫妻寄南海而音书不通既乏缇萦孰为赴诉其事适同令伯兼无强近之亲使无囬生之仁人徒有瘐死之恶日爰求实恵聊假空言枉尺而直寻宜若可为也辞十而受万是为欲富乎谨疏
　　张氏建楼上梁文
　　伏以叔孙必葺去舍如始至之时公子茍完居室无尽美之意逮数间之不足而重屋之肇兴工省价亷或伐千竿之竹穷奢极侈可建五丈之旗风雨无忧星辰可摘惟勾呉故郡有张氏名家蓄诗书以教后昆艺黍稷以给公上隐惟求志居必择邻胥口当门慨呉相伍贠于百世角头接壤懐汉家四皓之一人犹嫌为陆地行僊直欲作风尘表物厥既得卜方鸠僝功木既无胫而梓人得鲁公输瓦岂有足而圬者为王承福度量于崇卑之际斟酌乎奢俭之间非方寸之木可髙翼然百尺与万间之厦絶异聊尔三楹燕雀髙飞云山不碍升天拟夫子之犹可及近市陋小人之得所求爰上虹梁輙陈藻句
　　抛梁东碧瓦鳞鳞旭日红千载呉王歌舞地休将髙阁诧涵空抛梁西人倚危阑望欲迷湖水一杯春更緑眼前惟觉洞庭低抛梁南户薫风细细含隔水分明开画障髙峰山色染晴岚抛梁北万里君门瞻上国杜陵野老句偏工云近蓬莱常五色抛梁上举首浮云真可抗始知韦杜咏长安去天尺五言非妄抛梁下使者临门空劝驾下方尘土怕沾衣不是山人索髙价
　　伏愿上梁之后脱迹凡近防心髙明蝉蜕汚浊之中鳯览徳辉而下登髙作赋幸仲宣之少留懐古题诗服崔颢之寡和赏心乐事游目骋懐
　　哀流民辞【并序】
　　成化十六年九月不雨至于今年五月北方髙亢旱干尤甚野无麦苗赤地亘数千里流民就食者相枕藉死道上闻之可哀乃作哀流民辞其辞曰
　　嗟尔流民何去其土而不顾也莫不有室家亦莫不有坟墓也民曰有之岂不知居此而安兮适彼而无所附奈遭嵗之不易兮廹死期于旦暮幸呉楚之小康兮将呿口而待哺聊假息于涸辙兮冀升水之活鲋慨千百以为群兮相携持而南下朝揽采乎鳬茨兮夕窜伏乎宿莽彷徨于河济之壖兮又乏舟楫之可渡对洪波而长号兮殆饿死而交仆嗟尔流民兮一至此哉尔其何辜兮遘此天灾纳之沟中兮孰手而推召此旱暵兮其有自来将征敛之无艺兮夺私家之蓄积将贡献之争尚兮拟正供而诛责岂騋牝之蓄飬兮为军兴之未息抑瓴甋之抟埴兮縁土功而重役维有司之奔走兮曽赤子之不皇恤肆棰楚之强虣兮兼败官而贪墨有一于此兮灾实召之嗟尔流民兮愚尚有知明圣如天兮居髙聴卑举事而悉改兮行慎择乎有司辟言路而无塞兮来鳏寡之有辞今且蠲租兮已责劝分兮赈饥宁汲黯之矫制兮遣富弼而拯危尔尚少须臾死兮被汉诏之恩私
　　拟汉髙帝求贤诏
　　诏曰贤人国之利器舍之非所以为国也盛世君臣遗后事上率用此道若敷求哲人旁招俊乂是已属者海内祸乱朕率豪杰平之借天之灵卒成厥功然天下平之武勇非得贤者安利之奚由传之无穷朕早夜思得其人而士大夫惩艾秦暴莫肯效用不我求之彼亦安肯即我耶其令郡国博访草野茍有其人礼遣上道以称朕惓惓之意
　　拟宋仁宗令天下州县建学诏
　　朕惟古者政事修而治化隆人材用而风俗美所以致此者岂徒然哉粤稽庠序学校之制建于虞夏商周之日盖欲聚学者诵诗书习礼乐养其徳性明于伦理业成而用世道系之朕寤寐先王思继厥羙而志勤道逺有年于兹乃者开天章阁召执政大臣给以笔札俾条陈当世急务可施行者佥以建学育才为言朕嘉纳之夫百工居肆以成其事士不于学校养之则虽有纯明朴茂之资学何由成然养得其地而教之非其人教之得其人而取之非其法亦有司者之过也其令天下州县故无学者皆建学务举通经有道之士以教授之至于试士勿拘声病以为进退使学者得以骋其説焉夫建学立师以飬人才于用之之先更制革以求人才于用之之际朕待学者之道亦至矣子大夫其何以副之布告天下明知朕意
　　丁未嵗作同年防请帖
　　兹择正月二十日作同年防者佳节再临毕官假于中旬之末清朝共立罄私情于一日之间佥谓故事之当修维其时矣强以薄劳而是效非曰能之扫门已自乎前朝燃烛尚宜乎此夜坐以叙齿而定固无所争饮必尽量而休更须相劝诗歌既醉喜賔主之不分盟在乆要期子孙之亦讲敢云可坐而致尚冀不速而来聊代口陈余期面教
　　记常熟曽氏
　　常熟曾汝翼自南雍来就教职作诗投予求见诗序有定靖后裔之语询之盖出宋公亮之后南渡后公亮四世孙懐事孝宗为丞相赐地常熟子孙因家焉汝翼云公亮告身虽缺犹在呉思庵有防语甚详懐无一字存者家谱为族人藏瓮中埋于地乆而发之上毁烂矣公亮与韩魏公同在政府其名已着懐位至丞相通鉴续编屡书之而宋史无传不知何説也汝翼之父尝任知县家贫甚而汝翼且老今得桐庐训导六月二日
　　记梦
　　癸亥嵗以防典进呈将有恩命二月二十夜梦一人并立堂上一内臣从堂后出与揖若懐一帖子云查例何必多只一条足矣言毕即入时王济之对立云已定乙丑日矣遂觉起视厯头乙丑为二十八日大吉颇异之二十二日济之邀饮为谈其事至期早朝毕果召吏部部与手敕行寛有礼部尚书之命始知凡事前定非人所能为也
　　先世事畧
　　先祖讳某生元末性醇谨谦厚口未尝出恶言里中称为善士平生畏法不入府县门每戒家人闭门勿预外事故歴洪武之世乡人多被谪徙或死于刑隣里殆空独能保全无事至永乐间无疾而卒年六十有四
　　先祖母韩氏出宋蕲王世忠之后王所居在苏城南号韩家巷先祖母少时犹自故居出嫁性慈顺当先祖没时年已五十余既除防犹痛哭不已两目遂盲抚教先父及鞠飬长孙皆至成立
　　先父少孤且鲜兄弟遭家衰谢能自卓立以故居荒落稍徙而西遂拓其家以大凡亲戚旧有恩及他贫寠者率购屋俾居其旁更给以衣食其尝被侵虐者亦以徳报之不计盖平生惟务损己尤不能作伪故吴儒杜东原先生尝作文赠之直书曰赠有徳之士吴某序尤称好礼如立祠堂置祭器必依古制及开家塾收书籍以教子姓等事里人视以为法而尊敬之者无间年七十七以寛忝甲科入翰林受封甫及二月不幸下世
　　先母张氏少归先父以姑目盲奉事益谨抚前室之子尤有恩意勤劳内助开拓产业佣奴千指衣食必均且赞成异事甚多亲邻頼之人称女丈夫不幸早世凡受恩之家哭之如失慈母其贤行至今人能道之
　　先继母王氏静嘿安重内事悉倚诸妇怡然终日而已归先父时父母既没而家且在百里外歴四十年未尝一归年七十四而终以寛受封及以恩例防葬祭之典人以为贤徳之报也
　　亡妻陈氏为呉中大家女家在阊门西号马铺陈氏少则端重诸姊妹不敢狎侮及归寛和顺明恵益守内则以生子屡失特为置妾竟得二子而抚爱如已出至待其母尤厚尝劝寛仕宦宜知止足至今忆其言而愧之
　　与潘典籍时用简
　　昨奉雅意畧述先徳非敢望采入制词但仗褒美以光泉壤庻防不失之诬耳亡妻事畧敢亦附上盖大贤如考亭朱子与陈君举书且复及此不讶幸甚李谢二先生处不再尘凟乞知之草率不恭惟察不具
　　与谢祭酒鸣治简
　　寛年既壮始获登仕歴职三年以先人年髙即乞归省中道闻讣痛恨不胜惟先人以孤童自树立纯心厚徳为乡闾所信服者无间当治葬时欲求名笔以发扬幽潜自念孤露余生设若进秩恩典尚有可冀乃敢忍死畧述数语纳之圹中去嵗忝以吏部秩满遂防推及平生志愿至是始遂今日益衰疲分当引去更无他图惟南望先茔碑石未树此心恻然倘一旦溘先朝露则先人之心之徳无以垂示后人不孝之罪大矣伏惟执事抱道退闲言出足以传信而寛乆辱知爱幸不斥絶如获矜察慨然允赐岂惟扬先人之美亦可以释寛之罪也徃嵗王存敬太守将以此托正以有待之故不果兹黄文选便敢终仰凟情事廹忉不暇他叙所有先人行録具在别楮惟是率易负谴莫逃忉望览择下慰私恳不宣家藏集巻五十七
　　钦定四库全书
　　家藏集巻五十八
　　明　呉寛　撰
　　行状述四首
　　四川等处提刑按察司佥事陈君行状
　　曾祖均锡赠太子太保都察院左都御史妣某氏赠正一品夫人
　　祖孟玉赠太子太保都察院左都御史妣高氏继翁氏皆赠正一品夫人
　　父铸封河南道监察御史母頋氏封孺人贯苏州府呉县凤凰乡集祥里陈僎年四十五状
　　君讳僎字汝翼其先汴人后徙家于吴自太保而上代有隐徳入国朝有建昌丞者君之叔祖天瑞也天瑞仕犹未显至君之伯父少保僖敏公镒始极贵僖敏方握台印时门户赫奕为呉中仕宦家第一其子姓尤盛君生长贵族居诸子中独以问学为事从里师郑镠受周易昼夜讲诵弗怠学既就绪郡邑将援例荐于上适监察御史庐陵孙先生以提学至闻之曰是子秀异当自取科第以世其家奈何慿借气力去作官耶寝其事而从臾之学君感激奋励益探索于经史诸书景泰元年应应天府乡试以第十四人荐司文衡者且録其程文一通以传四方二年中礼部试遂登进士第观政礼部五年拜南京河南道监察御史阶文林郎天顺四年迁四川按察司佥事为御史时数断疑狱尝有坠马死者家人指为一人所杀其人被掠不胜将自诬服君覆讯之察其有寃色廉得死者故与之有怨其家縁此欲中伤之阅其尸果得坠死状即日罢其狱行殿火民有盗其一木者吏比例禁中物以法当斩君曰此固行殿也岂禁中乎况所盗者煨烬之余耳竟以减死论盖君治狱必使人法并行故屈抑者多所平反然至于怙终者则亦未尝少贷也南京龙江设提举司掌盐课官守商贾往往贿上官幸纵其奸不问君实巡盐一商从他人得君家书一纸转致之冀识君君曰吾家书頋令汝辈持来耶笞其人投书火中因痛绳其下以法无几奸人敛手不敢犯他日谒都御史轩公公曰君非焚家书御史乎为之称叹四川僻在西南地杂蛮獠溪藏峒伏为患无时朝廷亦既设备嵗久人懈备弛贼日肆虐冦钞城郭杀县长吏君至成都闻有警率民兵二千直抵长寜戎县勦灭而因以镇抚之至则贼方聚众数万据崄阻势炽甚殆不可当君曰贼势如此而吾提孤军入不测之地非计之得也乞师于朝上命同知都督府许贵将兵五万击之既破其寨君独挺身入巢穴追擒余党百人获其马牛器械无筭被虏男女悉出之贵将移师君为前驱列营大坝不解甲者两月复破其寨四十余俘获益众贼既平君建言蜀多小邑国家止立令典然二人或以事去职一旦缓急頋使他官摄之谁与致力哉其内江南溪以下二十二县宜置丞簿一人抚民而乌防乌撒东川芒部縁边郡县去京师尤逺吏至稍习夷情每三载辄考绩去往返万里动至累嵗夷人得以乘间窃发宜通九载考之便又长寜戎拱与蛮寨邻境而攻守缺人宜免宜賔南溪江安纳溪民兵松潘征戍及縁边汉夷民夫盐井逺运使专攻守可也他如欲补军伍设关堡置器械诸事皆处之有法而为虑逺事未及施行明年夹江之花溪贼再发右佥都御史陈公以君练习遣行君至激励士卒号令严明赏罚必信人人为用命遂大破其众既而汉州徳阳彰明以次平所至降者君释不杀一以恩抚循之御史上其功未报蜀既无事君书守备策会议贵州还至叙南背岸峯江水湍悍舟触石破遂及溺焉成化二年四月十三日也年四十五娶周氏郑府右长史之女封孺人子男四人曰浙曰汴曰沆曰沂女二人长许嫁朱穆次尚防君为人孝友慈爱伯兄蚤丧趣令其孤汉就学而常资给之初无子子仲兄之子浙既得三子而遇浙益厚其居官斤斤谨守尤以廉洁称其行郡虽笔砚亦自持廪米稍余遇邮驿衢路摧壊輙斥以善修之尝督马政江北嵗满濒回同官或遗以墨三笏辞不受曰墨幸自足无烦相遗也其人媿叹君本贵富家子位既通显以身许国其巡行边徼出入行陈跃马被甲毅然一介胄士功业着矣谓宜向大用而接武僖敏而卒至于此惜哉然君之死不可谓非正命也当王事鞅掌时见丝髪小害缩首萎腇不出一指力者皆是君独不頋前后奋力为之虽至于死死而尽其道者也夫惟尽其道而死谓之正命岂不然哉卜是年八月二十七日于呉山先墓之次将谒当代文章钜公以图其不朽寛其里人也谨为之状如此
　　天全先生徐公行状
　　曾祖文贞祖子复考孟声并前赠推诚宣力守正文臣特进光禄大夫柱国武功伯
　　曾祖妣某氏祖妣某氏妣丁氏并前赠武功伯夫人
　　贯直隶苏州府吴县凤凰乡集祥里徐有贞年六十六状
　　公讳珵更讳有贞字元玉徐之先出伯翳为嬴姓国于夏殷周世周穆王时偃王诞当国以仁义得诸侯心后死彭城传徐子章禹章禹被执于吴子孙散处徐扬间歴秦汉三国晋唐而下代有闻人公之先皆树徳遭时沉晦连世不仕至孟声甫生三子以其仲有异质始教从名师学即公也公年十二三入小学已能古文词颖敏殊甚卓然出诸生上少长再学于都宪思庵吴先生学益进文益竒公时已有用世意慨然欲经济天下其议论所发往往出人意表思庵曰子欲求仕乎乃率之见国子祭酒頥庵胡先生请授进士业时頥庵以事称病不出坐卧一土牀虽亲故至皆伏枕与语初见公颇以防小易之既而使面赋一诗公援笔立就皆老成句頥庵为之蹶然起而循牀行极加称赏遂以其业授之公学未几月即了其义宣徳七年年二十三中顺天府乡试明年登进士第有诏简进士绩学翰林为庻吉士数视列宿公与其列所以作养而期待之者甚至乆之一日宣宗御便殿召所简二十八人者亲命之题试之上览公文粲然成章擢居第一即日授翰林编修公之入翰林也一时前辈若杨文贞文敏诸公皆雅知公名而器重之而公不屑以文名也益欲为有用之学凡军旅刑狱水利之类无不讲求其法而一欲通之或曰公职业在文字事此奚为公曰此孰非儒者事使朝廷一日有事用我辈吾恐学之已无及矣闻者以公有逺大志宣宗崩预修实録纂述之际多所补益寻简命修玉牒再迁侍讲英宗之世公思天下承平日乆宜先时为外攘计上疏言武备事凡数千言所以制御边圉者殆无遗策上嘉纳之及己巳之变京师戒严朝议以文臣分守要害地锡之玺书使行监察御史事而公得河南公视诏防言于执政者必得便宜行事卒易书而行至则作镇彰徳民时闻变相率窜匿山谷间公驰骑往招之而以郡县吏素所得民者从行旬日还其家就业者数万人遂纠义旅为京师声援至者多太行羣盗公日亲阅之教以坐作进退击刺之法然使自相团结不籍其名以故其人虽难制皆踊跃愿为之用既而冦遁去京师解严而公亦召还矣景泰二年充经筵讲官明年迁右春坊右谕徳仍兼侍讲会河决山东之沙湾前此遣治者率筑其决水大至筑輙坏更七年绩用弗成饟道既阻而役卒疲甚朝廷不知所为议举可以治之者大臣乃以公应诏遂擢公左佥都御史以行于时运河水涸舟楫不通公始至适冬月水忽暴发舟人皆欢呼以为神水公乃谓其属曰是役甚大且难非积嵗不能成功彼数万疲卒吾不能用也宜散遣以休息之吾与之期使来然又虞其遣于一日众且生乱因量其地之逺近而日遣之道路寂然若无知者卒既去公乃乘小舟以究河之源流遂逾济汶沿卫及沚循大河道濮范还始度地行水而前所遣卒亦依期而来矣公因上疏言治水之策大意谓凡平水土其要在知天时地利人事而已天时既经地利既纬而人事于是乎尽且水之为性可顺焉以导不可逆焉以堙禹之行水行所无事用此道也今或反是治所以难盖河自雍而豫出险固而之夷斥其水之势既肆又由豫而兖土益疏水益肆而沙湾之东所谓大洪之口者适当其冲于是决焉以夺济汶入海之路而去诸水从之而泄隄以溃渠以淤涝则溢旱则涸此漕运所为阻者然欲骤而堙焉则不可故溃者益溃淤者益淤而莫之救也今欲救之请先疏其水水势平乃治其决决止乃濬其淤因为之方以时节宣俾无溢涸之患必如是而后有成制可之公因作制水之牐疏水之渠渠起金隄张秋之首凡百余里而至于大潴之潭逾范暨濮又上数百里经澶渊以接河沚用平水势既平命其渠曰广济牐曰通源渠有分合而牐有上下凡河流之旁出而不顺者则堰有九长袤皆至万丈其水既不东冲沙湾及更北出以济漕渠之涸治既有绪乃作大堰其上截以水门缭以虹隄堰之崇三十有六丈其厚什之长伯之门之广三十有六尺厚倍之隄之厚如门崇如堰而长倍之用平水性既平乃濬漕渠至数百里复作牐于东昌之龙湾魏湾者八积水过丈则放而泄之皆通古河以入于海葢及三年而功成先是有发京军疏河之议公又奏蠲濒河州县之民牧马庸役而专事河防以省军费纾民力水患既治国家至于今赖之归奏朝廷嘉其功陞左副都御史及英宗之复位也以公有迎复功擢兵部尚书兼翰林院学士与典内阁事未几封推诚宣力守正文臣特进光禄大夫柱国武功伯食禄一千一百石兼华葢殿大学士典内阁事如故追封三代如公子孙世袭锦衣卫指挥使公既感上知遇即以身任天下之事毎奏对多至数百言上亦才公数开纳一时宠遇既隆而曹石辈旧所与同功者始忌而疾之矣会监察御史杨瑄纠曹石侵夺民田事上既曲宥之而曹石以为公所使也遂以事中伤公下之狱赖上之明出公防政广东公去数日而曹石恨不释必欲置之死地复以亊诬公致之京狱苦讯三日竟无状适承天门灾上感悟竟宥公为民金齿公至其地辟一室日惟玩易而已时有奏守臣胡姓者事词连及公上察其诬不问居三年上益念公特使还其家公既还杜门却扫人罕见其面及曹石相继败死始出游湖山间以自乐买地林屋洞天将为终焉之图因自号天全居士今上即位覃恩海内诏赐公章服闲居又九年以病不起实成化八年七月十五日也年六十六公为人精悍短小目光炯然其论古今事纚纚终日不倦而慷慨激烈音吐清亮聴者竦然其奉命所至多所建白镇彰徳时问诸父老得岳武穆父祖之墓于汤阴因具牲醴祭之以作义旅之气复奏请于朝即其地建庙以祀武穆治水之余行视邹鲁间奏复前元赐顔孟二氏田六十顷之没于官者且增置二十顷悉畀其嗣人以供祀事及既遭遇先帝大见于用方将尽展所蕴以行其志未及半载而遭谗被逐矣公之学自经传子史百家小说以至天文地理医卜释老之说无所不通其为文古雅雄竒有唐宋大家风致晩嵗文笔益老所着有史断若干巻文集若干巻公娶蔡氏宋忠惠公襄之裔孙有贤行前封武功伯夫人子男一曰世良儒学生侧室苏氏出也女六人长适祝瓛次适王瑮次适乡贡进士蒋廷贵次适朱琇次二未行卜卒之明年某月某日墓在吴县玉遮山之原寛与公居同里而生后于事行有未尽知间得之学士大夫与公之故旧者数事谨为之状以备执笔者采而书焉成化九年春正月戊申翰林院修撰承务郎里生吴寛谨状
　　贺复庵行述
　　贺复庵先生讳承字宗振复庵其自号也其先世次邑里谱亾不可考祖季昭始来自蜀居呉城之采莲里遂为吴人季昭生公宣有学行洪武中任常之江阴儒学训导卒官大理评事娶钱氏里儒文则之女贤而知书生先生初大理官江阴时乐其风土因占籍焉既列官于朝以没未几举家相继病死时先生生八年矣累然无所归官以土笼舁归江阴依孙氏女兄女兄之姑素悍少恩数奴仆之先生年虽防即自知奋厉乃复来吴中适舅氏鄞县敎谕孟书开讲里中因留受业迨年稍长有司以力役趣还江阴至则裸身无一金之资其困苦有人所不能堪者邑有薛伯润氏独爱之因妻以女而授以田庐先生虽日伍农夫而学业不废宣徳初朝廷方急军伍同知苏州府张徽率以重法逼平民从军先生有怨家以某嫌名于大理公者讽里胥诬之先生不胜搒掠卒诬服既而尽鬻其田庐两诣京师陈寃状事卒白犹隶苏州卫终其身用是贫益甚时翰林检讨陈怡庵先生方致政家居今防政祝公尚未仕两家以亲故相与衣食之稍获济而卫有抚军黄姓者知先生辟馆请教诸子及里之后生乆之弟子行束脩以从游者日众自奉既有余而先生之子甫亦渐长乃悉以家事付之而专意于教授如是者余三十年成化三年八月谓家人曰吾尝以术推已生辰嵗在亥当死今其时矣至是疾作其子煑药以进輙挥去越两月竟卒十二月二十七日也先生为人诚心不欺亦不疑人欺已尝理田事所入不问多寡或为家奴窃去亦不穷讯性介特寡交游虽婚姻家累嵗不一至以尝遭困阨故家且裕犹以俭约自持平生喜吟咏属句对偶精切作字虽率然亦不茍配薛氏先七年卒子男二长即甫娶处士王用充氏之女次庸娶祭酒刘文恭公之女女一嫁诸焕孙男六慈恩息愈意应恩补郡庠生女六曾孙男二牧收以明年戊子三月二十二日墓在吴县胥台乡黄山之原惟先生少则孤贫壮尤颠踬而能清修彊学以立其身亦可谓善处变者矣至其晩节虽获康适而卒老死行伍则其善行亦何以自见于世于是有赖于世之大贤君子铭之表之诔之以发其潜而永其传焉寛不文谨因甫之属笔述其槩以请
　　亾兄原本行述
　　亾兄讳宗字原本姓吴氏世为苏之长洲人先修撰府君长子也府君初娶同里居氏生吾兄居氏方免身而没赖祖母韩氏保防备至而继母张安人更鞠之如已生迄长以大吾兄生而谨畏未尝出门与里中儿嬉戏既入小学诵习颛勤不以风雨寒暑废业年十七八先府君以少兄弟而家事方殷使分掌之吾兄于事輙能治其治事左右簿籍虽一钱尺帛必谨记注乆之出入嵗月莫有能欺之者人以克家子称之素寡交游倦酬应故或终嵗不出里门里人至有不识其面者性复俭约室无妾媵之奉衣履敝必更浣濯补缀以服之尤好洁所居汛扫拂拭日数次不厌而至于庋置器物亦必有常处葢其为人如此寛既窃科第仕于朝乡党以为贵显矣然吾兄自处如前日絶无骄侈气人益贤之成化乙未之秋寛得归省而先府君不幸已弃诸孤兄弟相见抱持恸哭孰意明年而吾兄亦以病不起呜呼哀哉葢吾兄待人极和易终其身未尝以恶声加人故卒之日自继母王安人而下哭之皆尽哀而佣奴辈亦有泣下者其生以永乐庚子八月五日卒以成化丙申八月二十八日享年五十有七娶陆氏子男二曰奎曰奫奫习进士业女曰淑真适夏靖先卒孙女一将以卒之明年十二月四日于吴县五都太平乡花园山先茔谨述其事行请铭于仁人君子幸终哀而畀之
　　传七首
　　牧野子传
　　牧野子名观字賔用姓闾丘氏所居在吴城西少好文吟咏不以事废家有田数顷牛数角奉二亲暇辄牧于野或于牛背得诗则折竹窍而度之而叩角以自乐往来田畆间人见其所牧牛肥不与他牧者类也因问之法曰吾牧牛无他能也渴则饮之饥则饲之劳则休之寒作宫以御之燥凿池以浮之饲之饮之休之御之浮之而不饥不渴不劳不寒不燥也故欲左左欲右右唯吾是指而鞭棰不足用驱之耕则深而功倍辍耕则或饮或食或卧或立或奔或驯或鸣或防而各适其适自不知其肥也吾牧牛以此闻者曰此善牧也因以牧野子称之更以自号云或曰牧野子负才具少出即有获其肯辞公卿大夫之荣名而甘受牧野子称邪殆有说也葢牧野子生四十年尚无子而古有牧犊子者七十无妻无子与无妻等耳牧野子者自伤与之同欤或曰牧野子与牧犊子不同也牧犊子无妻是自弃其子牧野子固有妻而年又不与之若安知其终不有子其不然也审矣殆将出而相君成业如古百里奚者牧野所以拟之欤牧野子皆不聴方驱牛于野作歌曰朝登于岗兮夕降于阿我牧我牛兮靡知其他载歌曰牛止吾居牛行吾随我牧我牛余非所知歌竟而去赞曰牧野子之为人不足疑也观其作歌之意葢安于牧而无外慕者也又其言足为为民牧者法使民牧者得若人而用之则民庻几其理岂不诚然良民牧哉頋今之牧民者反以厉民曾牧野子之不如此牧野子传所由立也
　　周义士传
　　义士讳缙字伯绅湖广武昌人也曾祖夀元翰林直学士祖福五余杭县尹父仲彰不仕义士生五歳防母叶氏赖继母翟氏抚教稍长游县学累试于乡不偶以歳贡入胄监初试事已有廉谨名时户部委勘天下钱谷所遣几千辈归报多失实坐赃罪者什八九义士独免初授永清县典史居官廉谨益甚嵗余摄县事方境内多盗捕治有法不滥及平民一县皆安是歳旱蝗不为灾俄而兵起藩府一时守令相率迎降永清地尤比近义士极力为拒守计頋其民寡弱相率逃散则自度不能有为佩印南奔将他图焉道闻继母之丧还家以礼毕乃纠义旅为勤王举战缆戎器数日畧具则闻南师熸而天命去矣遂去匿编氓间已而事露有司即其家械赴京师义士自分必死慷慨就行至则朝廷终义其志特下之狱乆之谪戍兴州葢从轻典也居数年以其子代还屏迹田园怡然自得后年八十而终孙源以监察御史擢知扬州贤而有惠政着循吏称葢义士之泽云论曰史家有言臣各为其主用汉高所以不杀季布仁义之道葢两得之观周义士事其殆类此夫王原采周是修辈赖名公述作其事昭然在人有如义士谁知之者于是扬州以其平生授予则其大节在此乃取以为传既以表义士之志且愧世之为丁公而幸免者
　　莫处士传
　　处士讳辕字逊仲号顺庵其先为湖州莫氏后徙吴江之绮川宋有讳子文者登寳庆二年王会龙牓进士知广徳军生若鼎嘉兴録事参军又五世讳湜号芝翁尝以耆徳召见高皇帝参大臣议事生三子长禧次礼累官至户部侍郎次祺处士禧之仲子也生当国初适朝廷方用重典御世俄逮其父子并系诏狱处士时年十一耳日夜悲痛愿以身代父死理官试加胁诱语无反覆遂释其父而独系之父更称寃阙下竟致瘐死事始已时莫氏以赀产甲邑中所与通婚姻皆极一时富家处士窃独忧之毎指同姓隶洱海卫者一人曰是吾族也人莫测其意后党祸起芝翁与其子侍郎公相继死于法余谪戍幽闭一家无能免者而处士卒以尝附册籍免人始谓其智其兄完伯与其妻亦前以家祸病死矣有遗孤二皆在襁褓间所以保防者甚至乃复变姓名潜入都下窃其父祖遗骸归于乡葢冐法禁几死者数矣迨己卯改元家人并恩宥归而故居荡然无遗处士身任劳苦再造其家字孤防寡恩意备至痛念先世辄潸然泪下仍却酒肉不御者数年处士为人沉重寡言笑中有谋畧而寛厚能容不见涯涘里有葛琬者勇而酗酒尝疻处士臂诸子执之将送于官处士曰此其人何足与较者释其缚遣去琬恶益甚乡人患之争陈其杀人状于郡郡守况公下里中使证其事处士语人曰所言琬杀一家三人葢偶溺水死耳奚足罪琬闻之于狱中仰天号哭曰吾负莫长者矣后琬竟论死则闻诸子有力焉者为怃然不乐者累日富人沈文度莫之姻家也有女许嫁陜右刘氏已而文度坐事死家谪戍边处士为收养其女于家或以刘道逺不复娶更求聘之不许卒备资装适之刘视若己女然马华者与莫为邻举家死疫遗一子才数歳人畏其疾弗之頋处士亦收养之至壮大每遇节序更给酒肉与之使祭其先其厚徳多此类不能尽録也处士少时尝语芝翁曰昔范文正公置义田以赡族歳入租仅八百斛耳今吾家数倍于此独不能为之乎翁深然之而遭家故愿弗之遂平生以为恨其治家严而有法事必于古礼而行凡世俗淫祀一切屏絶其尤所恶者释道巫祝尼媪之类少从乡先生张子冝易九成游故闻见甚博而尤好读史能歴论古今事虽老见格言大训犹手自抄録平生动息起居悉有笔记嵗乆积成大册下笔为词章语多可诵其年七十七而卒前卒精爽不乱口占三诗平生履歴亦畧可见于是亲友追思其贤援古易名例私諡曰贞孝而配以先生称之处士娶沈氏袁州太守昌三之女有贤行子男曰震登进士第由嘉鱼海盐二县令陞建寜通判延平同知廉介端方不能与时俯仰凡秩满始一迁官今复归老矣女二人长适云南防议赵忠次适士人沈滋孙男二旦由乡贡进士授新昌训导有文学次昊曾孙男女各一史官呉寛曰吴自唐以来号称繁雄延及五代钱氏跨有浙东西之地国俗奢靡用度不足则益赋于民不胜其困宋兴钱氏纳土赖其臣湛其籍于水更定赋法休养生息至于有元极矣民既习见故俗而元政更弛赋更薄得以其利自私服食宫室僭拟逾制卒之徒足以资冦兵而已皇明受命政令一新豪民巨族刬削殆尽葢所以鉴往而矫之也然闻之长老言莫氏在当时尚谨礼法而槩及之幸而得处士者用智全身以保有子孙继取科第登仕宦孰非处士一人啓之追数当时同被党祸者其终何如然则若处士者子孙虽百世祀之可也
　　徐南溪传
　　南溪徐公讳讷字敏叔南溪其自号也世为苏之常熟人高祖珵元海道万户佩金虎符曾祖恢祖豪迈不仕至正间倾赀集乡兵御乱居民赖之祖伯臯父孟明皆有隐操母邹氏徐之先居邑之邵舎墅至恢祖始迁渔梁后复避乱于外及孟明之世还而田庐荡然矣于是公生亦壮不自安逸率其僮奴服劳农事家用再起以治家非礼衣食虽足只益争尔若江阴严志道同邑计正皆闲于礼者相与为友事多讲而行之闺门之内严而有法凡释道巫觋一切屏絶特采江州陈氏临川陆氏浦江郑氏家范之可行者合百七十余条为一编又取古之同居者为集都御史思庵吴公修撰止庵张公序其首以示子孙俾世守之又作堂曰崇礼毎旦夫妇同坐堂上子孙及诸妇序立堂下拜讫公大声曰毋听妇言皆应曰诺复令少者读孝弟事实数章而后退如是者葢四十余年子孙受教无敢违者公以俭徳闻于乡服止絁布每曰一锦绮之费至米数石省之可济十余家之饥奈何弗惜今都御史恪其季子也防尝服绫亦怒之良乆乃已妇有归寜者或服织金曰服是勿入吾门入则当火其衣于庭如范文正公家也其俭如此客至无不延欵然行酒有节人信其俭不为异或迂议之者故荐公长乡赋以困之民更服其公正而事率集时大理少卿熊公槩巡察江南一时豪民剪除殆尽独识公稠人中询以民事公应对合宜甚见称奨平生义举视力所及即为之当歳饥邻里告于公頋所藏不足遣人籴麦江北得六百石悉就舟次散给他如发廪假贷不收其息者时有之不足纪至于贫家婚丧及生产急难所以周给之者不可悉数量尤有容豪猾或诬以重法者事虽竟白然人以为深雠公当不能防也思庵吴公特书唐娄文贞公赞遗以讽之公即刻诸斋壁终身不复校自少好学迨老犹喜读史上下数千年事与人评论如指诸掌正统己巳享年七十四而终初以恪仕赠徴仕郎工科给事中后赠通议大夫都察院右副都御史配周氏及侧室张氏俱赠淑人子男八慎恺悌懐恜怿悛恪慎恺懐俱义官恜由乡贡歴古田长寜知县恪登进士第歴工科给事中湖广左参议河南右防政左右布政使至右副都御史孙二十一人曾孙四十二人孙【缺】人
　　论曰世谓吴俗侈靡观于徐公之为人岂信然哉葢其持身以勤俭实有魏唐遗民之流风治家以礼义又若齐鲁诸儒之质行其意葢欲举三代而还之孔子曰十室之邑必有忠信况壮哉海虞将百倍于此宜其有人如公也惟其隐处不仕其法止传于子孙其惠止及于乡里不能尽酬其志是以君子惜之然公有子奉命巡抚政泽所被何啻千里竟以直道自信不容于时赖天子保全之而功名益显葢公之教云
　　许孝子传
　　孝子名坪字时正姓许氏婺之东阳名家也孝子生则知孝稍长其父光令从师逺方习举子业以母时方病癎辞曰母病儿可去左右耶即去方寸已乱学果能成耶父嘉其意乃已凡母病发孝子輙抱持流涕见医药弗效则吁天愿以身代母疾竟减及以夀终居丧哀毁骨立以父在恐伤生为强进食饮俄而其父一夕以中风卒痛恨不及医祷号哭擗踊絶而复苏为不食者累日及食悉却滋味既庐于墓墓林木茂宻周匝数里多猛兽穴其中孝子攀木悲号入夜不絶声亲知劝之曰子固孝其如遗体何始日一往哭之至遇父母忌日犹哀如初丧故郡中皆称孝子孝子平生不独为孝其义事尚多不及载云史官吴寛曰东阳许氏予尝知其家世在晋有孜既以孝称至宋有琼复以节着元则有大有业儒而隐今复得孝子何许氏之世有人也孝子从弟故乡贡进士埙予昔识之独未识孝子其友太学生马逢原特为予谈其孝行乃笔而为传葢予之职业在此至于他日行旌表之令则有司之事非予所能及也
　　仅斋居士传
　　仅斋居士长洲人姓吴氏名瑄字元璧仅斋其自号也大父曰文质永乐间为浙之乐清令循良笃厚人称古君子居士少禀高资超轶不羣从师讲业未毕其説而意已解为文初习塲屋体及读汉唐人制作曰文当如是落笔语即不俗游郡学有声视前辈瞠若不頋提学使者较艺必居上第頋数举于乡不偶叹曰此非有司之过也吾业高而不熟耳郡中歳当贡一人于礼部居士强就例曰吾乃为贡士耶入太学名益起成化初顺天府行乡举竟中选再从礼部试复不偶久之谒选铨曹得黄州通判今南京工部侍郎海虞徐公防议湖广知其名索其文数篇置行囊中遇好文者辄出示之于是藩臬官皆待之加等初授通判人谓其职治田赋非跅弛士所宜至则益事事民见其不苛刻更感之赋入率以时居三年言于上司曰某不愿仕矣飘然东归买宅阊门西市中即其后筑别业日为溪园之乐客至或不冠带曰吾已弃官矣幸恕我蓄古器物数种时出以娯客或扁舟出访故旧歳不一轻造郡县门人以是高之居士为人简易直率言无隐情与人辨论必大呌见拘拘剪剪者不欲与语曰吾性不耐是也或有过面斥之众知其无他亦不怒也在黄州时遣人拾江中石子百枚遗予予曰此苏长公故事也作长句谢之往歳予还吴中居士与信阳守施君焕伯同过予相见道旧事皆皤然以老居士曰君知吾者能为我传其平生乎予曰若能以古铜卣润笔当如命曰吾寜无身后名卣不可无葢居士素惜此物予故调之耳及是其子建亦取乡举就试春闱道其父意噫此吾故人也安忍负之赞曰孔子思鲁之狂士而谓乡原为徳之贼所谓狂士孟子以琴张曾晢牧皮当之三子葢孔子之所思若乡原则原壤之流乃所恶者也居士其为琴张曾晢牧皮欤其原壤欤必有能辩之者夫年未六十轻弃其官如弃敝帚焉即此贤于今之人逺甚此固不待辩者他尚何论哉
　　萧节妇传
　　萧节妇者讳静专越之会稽人也其父曰胡季舟先生母曰董氏节妇生而端重婉嬺敬共女事父母爱之尝曰生子何必男有如静专者可使去左右耶乃为择赘壻得里士萧贵贵字用和故苏之长洲人先世以仕宦居越为人贤而志学与节妇处甚宜居嵗余季舟先生方分教松江以公事如京师未至百里有盗掠其衣装用和适侍行遘病未愈加之惊悸遂卒节妇既得凶问恸哭连日夜意不欲生其父母曰汝不识吾不汝逺行意耶今汝纵为良人死独不为父母计耶节妇感其言而止当是时节妇年甫十八生子才六月耳即誓曰吾当上奉父母下为萧氏守此儿遂屏膏沐躬布素泊然闺中人莫见其面后季舟移教苏学满任谓苏为萧氏故土也携节妇与其子居之及子既长节妇日督之学以成父志遣入乡校为弟子员葢久而成名即今聊城教谕绶也绶先为灵寳训导节妇享其禄养者已十年今年七十康彊无恙人以为天道之报其节云史官曰节妇之失其夫年则少矣而其一节至于五十余年之久志则坚矣然而朝廷屡下旌门之令独于节妇遗之此岂非有司者之过耶以是推之吾知穷乡僻壤如节妇之为人而遗之者多矣虽然旌门所以劝于一时而传其事可以垂之后世吾恐人以有司者之责责史氏也故特书之




　　家藏集巻五十八
　　钦定四库全书
　　家藏集巻五十九
　　明　吴寛　撰
　　传四首
　　侍郎黄公传
　　公讳孔昭字世显姓黄氏唐末有讳绪者为昭武镇都监避乱自闽中徙家台之黄岩后其地割为太平故今为太平人所居洞山更数世族益大人称洞黄曰与荘有善行生礼逊号松坞尤于学以刚介好古闻乡里礼逊生瑜兵部职方主事贤名甚着生公二世并以公贵赠南京工部右侍郎公年十四遭职方公与母夫人金氏相继下世自京师扶柩返哀毁骨立人已谓黄氏有子既长执友建寜守贺浤知其贤举为松溪训导不果公叹曰士之出仕乃借人举荐耶慨然誓取科第以世其家楼居读书刻苦特甚至防寝食及入邑学家贫乏资给而学益力遂中乡试天顺庚辰登进士第初授工部屯田主事同官有贪汚废事者与公不合以计挤之无所得而公之名因起其人既被黜公独署司事事悉举而宿尽革时适议慈懿太后山陵公愤其事曰治吾职也亟草奏疏将上而朝廷竟从众议乃已寻擢都水员外郎郎署无故例不得改调吏部以公贤而工官非宜特奏改文选命下皆以为宜后擢郎中公持选法最慎汲汲以人才为虑尝曰国家之用才犹富家之积粟粟积于丰年乃可以济饥才储于平时斯可以济事自顷人矫激沽名以闭门谢客为髙天下人才何由知之故公退客至辄延见询访有所得必书于册往往量其才随其地参之舆论荐于天官卿用之务使用之各当其才虽小官卑职亦不敢忽或因势家干请欲私用其人辄力言其不可时既不能尽沮后其人多自败众始服公之正凡在文选者十五年擢通政司右通政专清武职贴黄又三年始擢南京工部右侍郎时工役不息屡假私钱以给材用歳乆多所逋负公至以提举等司隙地皆为豪强侵占奏复之以收其利公署毁于火且重建一新方渐革诸一如屯田时而公俄以疾卒矣享年六十四公清介有守自举进士已有廉名及授秩以公事之江南虽乡人之仕其地者以尺帛来餽亦郤去后同考防试有势家子暮夜持百金私谒叱之不容见然终不言其人其处公事必尽其力非特无私而已终身俭素虽老且贵如未仕时至待宗族独不计惜尝以旧居悉让其弟以女弟贫乏斥俸令养之凡亲友患难疾病必扶植乃已尤不妄交游故布政使陈公士贤今祭酒谢公鸣治皆乡人之卓然者独以道义相好若刑部侍郎林公一鹗既没念其子孱弱为经纪其丧复辑其事行传之后奉诏得荐举异才以今应天府尹樊公廷璧福建按察佥事致仕章公徳懋奏二人葢公素所贤者士论以为得人平生好学不倦公暇輙手一册日求古书多自校正更辑乡里前辈文词为赤城论谏録并赤城诗集板刻行世其所自着质实而理胜有定轩集若干巻定轩者公之别号也娶淑人蔡氏生子三俌工部营缮主事居官有父风次挺佐皆早卒孙五绍绎绾约紒既卒朝廷遣官祭如防典而绾以例为国子生寛幸交公营缮君因以公平生为托乃撰次如右而复论之曰周礼太宰之职掌建邦之六典葢兼六卿之事无所不掌者也后世特以选举为务其属分任于下为部凡四其职可谓专矣而文选尤为要秩使其人不贤虽有贤太宰不能独治百官由之不得其人此其所以为要也昔毛价仕魏为东曹掾所举皆清正之士能以俭率人一时士皆以廉节自厉今观公之为人葢亦近之后虽超迁惜其卒以工官而去虽有知者荐为己助而竟不用是可叹也夫价仕非其时君子惜之予闻正统间黄岩有李茂考功静退有守君子人也其名至今不衰公尝慕而称之以追其遗风孔子曰鲁无君子者斯焉取斯其是之谓欤然则公之子孙视此其能嗣公也哉
　　布政使陈公传
　　公讳选字士贤姓陈氏台之临海人也其先出东阳为宋国子司业左辅之后元初徙僊居再徙临海曾祖濬圭祖泰生赠文林郎广东道监察御史父员韬为御史出巡福建活沙冦胁从者数万人表然有名卒官福建右布政使后赠正奉大夫正治上卿娶夫人金氏以宣徳四年十一月二十八日生公于台之文肃坊故第公少则沉静端慤不妄言笑稍长从乡先生陈佥宪璲游日坐一室诵习未尝嬉戏敝衣粝食人不堪其清苦而处之自如为文平雅若不以词尚而理致深宻读之有味识者已知其为徳者之言也景泰元年以礼经中浙江乡试天顺四年会试第一人遂登进士第初授山西道监察御史才识已着凡大狱当议者都御史必咨以取平出巡江西风纪大振虽不以刑法立威官吏相戒自不敢犯俄广蛮流刼贑之龙南督兵勦捕遂平之歳满还朝适宪宗嗣位向用言官益思献纳时有词臣二人尝被谪调者将谋复用公上疏言君子小人进退治道所系不可不慎言甚剀切竟沮其谋他所弹劾者尚多其人自是直名闻天下然亦为人所忌矣乃始出提学南畿至则以学者不务实行而竞为浮华之文以取科第力欲变其故习徧歴郡县居宿学宫黙然端坐以身为教至竟日不施扑刑第其文必以理胜为主且先令读小学书暇輙习冠祭礼一时诸生翕然感化或有过被责一言深自愧赧若无所容论者谓自庐陵孙先生之后继之者公而已秩满擢河南按察司副使初治军政朝廷以公提学之善也复以命公公为教大率如前日而充养益深中州学者皆自以为得师其气象加宏裕矣凡八年迁按察使父老素知公贤及是至自外郡皆焚香迎拜道旁曰我辈有福矣公既视事首释系囚为立约而去诸宿弊一切罢革专以简易为治吏卒敛手虽同官亦竦然谨畏未几闻继母沈夫人丧士民争泣送城外去而益思之有为肖象立祠者服除赴吏部特擢广东右布政使逾年转左公念广民疲困为除徭役罢和买备赈济皆为惠养计数辨寃狱闽人赖克夀等三十九人渔于海舟为风漂至潮州守者获之坐以通畨罪其人以苦讯诬服又邑民刘马住及黄福等十九人被诬为盗公察其寃悉释之尤不畏贵幸中官有弟冐为武职者逼娶寡妇为夺还之于是又有提督市舶司者倚进贡为奸利役户苦于供需特为奏减三十人其后畨人马力麻与海商私通贩易诡称苏门荅刺国使臣市舶利其货不问公发其伪谓如不得已姑纳其方物留其人即此赏劳庻免縁途供馈亦絶其后私通之时又有撒马儿罕使臣怕六湾自甘州以狮子入贡将取广南浮海还国云欲从满刺加更市狮子公言此兽何用于世彼西域贾人为图利耳使堕其谋必贻安南诸夷之笑国体所关甚非细故中官既蓄减役户之怨且素利进贡及是每为沮抑怨益深乃诬奏公他事勘问者求事实不得必欲文致以罪竟逮公赴京广人数万号泣拥留之公行至南昌以病卒成化二十三年五月二十一日也年五十八故人张翰林廷祥为治敛具而归其丧于家士大夫闻而悲之公立志以古圣贤自期潜修黙识不求人知其学以克己求仁为要因以克庵自号读书不资于文词遇格言即手録于册以为力行之助而寤寐儒先特取宋史道学传刻印以传学者平生言若不出诸口视所当为者勇于为之不頋利害其处事缓而详御下严而恕至于言动端荘虽家人见其终身然也身既贵显燕会惟服先人故衣带客至瓦器疏食懽然无愧色自河南闻丧还行装萧然牛车一两而已及之官广东骑驴出都门而去其俭约有寒士所不及者元配王氏赠孺人继张氏皆有妇徳子男四曰藩曰翼皆早卒曰戴曰虑二女孙男一女一戴贤而有父风初公仿范文正公置田百四十畆以充祀先周族之用号思逺荘及卒后族人以公无遗赀举田还戴戴不可曰先人置此凡以行义也戴取而私之独无愧乎况治命又尝俾勿废此乎人谓公有子公没之明年今天子改元治庻政一新工部主事莆田林沂为公理前事上言陈某清介正直有古人之节居官力为朝廷布宣徳泽惟恐不至天下想望其风采冀其大用乃为小人诬防以死当为昭雪下大臣议咸以沂言是宜复其官俾其家礼之为人臣激劝赖天子明圣即诏有司如所议行公之其知友祭酒谢公既为铭而工部侍郎黄公复为行述足以传世矣寛念自为诸生辱公知爱今幸承乏史氏可无纪载乃谨为公传以归于戴藏于家云
　　赞曰昔之大儒以道学名者其学必适于用如晦庵朱子尤可考见观其抚民之方事上之道攻邪之论处变之才确然可法葢必如是而后谓之道学也然当其时小人犹以伪学指目况后世乎夫后世迂腐矫诞之徒乃真其人頋以道学自处其谁许之如陈公之学适于用者如此頋其所立有过人者虽不以道学名而君子则自许之若其罹防谤遭祸患古之圣贤所不能免于公乎何损然则有感于世道者虽为公释然可也
　　倪文毅公家传
　　公讳岳字舜咨姓倪氏其先从宋南渡家于钱塘国初诏徙江浙诸省民实京师公之高祖启在徙中故今为上元人自啓以下三世皆未显至公之父谦在英宗之世始以进士及第入翰林仕至南京礼部尚书卒赠太子少保諡文僖文僖尝奉命祀北岳其配姚夫人夜梦绯袍神人入室寤而生子文僖以为岳神所感也因名其子曰岳即公公生而瓌硕逈异常儿性更孝姚夫人没时年甫七歳居丧哀而尽礼吊客叹异防即知向学业文之余兼通吏事偶有羣吏将赴吏部试戏出狱词为题令剖断旁观者曰此老吏笔也识者已知公他日非特以文名者文僖以翰林学士主顺天府试为怨家中伤谪戍宣府公从行患难中学业益勤既长文僖择口筮宾为行冠礼边人环观叹羡自是习行之天顺壬午以宣府学生乡试中式甲申登进士第年二十一选为庻吉士绩学翰林预修英宗实録成化乙酉始授编修实録成加俸一级先是文僖用诏恩复学士一时父子同在翰林人以为荣后文僖擢南京礼部侍郎致仕家居公乞归省因过钱塘展墓还任乙未秩满进侍读明年选充经筵讲官于是文僖再起为尚书仍以疾致仕公再乞归侍竟遭丧服除还任适今上为皇太子讲学春宫诏辑文华大训内阁大臣首以公名上壬寅书成进学士甲辰充春宫讲读官丙午擢礼部右侍郎仍命经筵进讲治戊申为今上即位改元之嵗进左侍郎癸丑拜尚书丙辰俄加太子少保改南京吏部尚书己未再改兵部赐敇防賛机务明年始召为吏部尚书兼太子少保如故公状魁岸目光炯炯袍笏伟然望之如神天资明睿为文敏捷若不经意初在翰林凡考校纂修绰有余力每进讲上前以古义附时事为劝其言剀切而音吐洪畅人拟之范祖禹上屡属目始有大用意及在礼部遇事如素习无难易即治累遇行大礼凡载于仪注者既多賛相合礼若国朝自徳祖以下九庙已备及宪宗山陵礼毕神主将升袝于制当祧庙下礼部集廷臣议或以徳祖以下四庙以次当祧至太祖为百世不迁之祖公以此说固所以尊太祖然岂太祖崇本尊亲之意哉故周既追王太王王季又上祀先公以天子之礼其意葢出于此国家自徳祖以上莫推其世则徳祖乃周之后稷也不可祧懿僖仁三祖以次当祧至太祖太宗为周之文武百世不迁今宪宗升祔当祧懿祖一庙宜于太庙寝殿后别建藏祧主之所如古夹室之制每嵗暮则奉祧主合享亦应古袷祭之制时又有言孝穆太后当祔庙者复诏议之公言周之姜嫄为帝喾次妃后稷之母故周礼有享先妣乐舞葢指姜嫄而鲁颂閟宫之诗特见其名此别庙之明证也且唐宋以来皆有故事可考如奉慈殿是已今孝穆神主宜于奉先殿旁别立庙嵗时祭享悉如奉先殿之仪知礼者皆以其言为然奏上诏悉从之二疏葢皆出公手云时今上初元慨然欲新庻政公与同官协心辅政首革淫祠正神号将举宿尽除之建言者因及孔庙从祀诸贤亦宜改正公言汉儒専门六经转相传授煨烬之余赖以不坠其间诸儒立身不无可议能传经之功自不可泯故自唐以来列于从祀彼七十子名字载于迁史已乆又何必以区区臆见追论于千百年之后哉遂格不行未几尚书耿公自南京召至适以灾异求言公偕上七事又以八事继之大率劝上躬节俭以先天下言今天下奢靡成俗财匮民穷惟从所好而已且天下之土地有限而宗室之分封益增百年后又将何以处之宜以时减杀又近嵗额外设官颇滥凡所供给皆出于民民安得不困宜以时裁革公尝以所当言者尚多不能专主为恨及拜尚书适京师有大雨雹之变即上言天之告陛下至矣葢变不虚生宜深求其故以回天意可也又劝上勤讲学开言路黜奸贪进忠直止无功之赏停不急之役番僧惑世以异术售不宜复召而来贾人邀利以竒兽进宜郤而去故事四方奏报灾异多不能数奏惟嵗终一上至公次其日月先后援引经史为证言甚恳至欲上下同加修省不事虚文上嘉纳之尤严度僧道之禁以为近世事莫甚于此有言及者辄辟之既以政事为己任士大夫争推重其才然所以取怨于人者亦多矣在南京吏部奉诏考覈诸司人服其公明无异议者以灾异叠见率诸公卿条奏二十事如法祖宗谨好尚恤军民选将帅积边储等事皆切于时后复以清寜宫灾再以二十八事上诏皆下诸司着详行之公既有才具部事益简人以为不足为竟改任自永乐间迁都于北每以武臣一人有重望者留后而以兵部尚书共事故其责任视他部为重人以公为冝一时武备修举军民倚重相戒不敢犯法留都肃然于是上知公果可大用始有吏部之命公居常则能鉴别人物一旦当铨选抑扬进退各当其才或言别白太过终当召怨公不防曰吾知冢宰之职当如是若诸末务不喜纷更日昃退归私第若无事者当廷议凡军民利病能究知其故正色侃侃言之众亦惟公一言而定天下想望其风采方以吏部得人贺而公以疾不起矣年五十八疾革昬愦口喃喃犹及御敌事葢时边报方急也索笔作书惟及朝政其徇国之心至死不已自防事其父与继母郭夫人能尽子道友爱诸弟不以异母间其恩意诸弟亦谨事之至于亲戚故旧所以周防之者尤至平生驭下虽严然未尝妄笞辱一人故人望其外若不可亲其中心实厚也卒之日人莫不痛惜之上闻讣震悼特赠荣禄大夫少保諡文毅公娶卢氏生一子夭继娶袁氏无子以弟阜之子霦为后霦恩授中书舎人三弟阜登进士第今为工部郎中山【阙】泽中书舎人寛与公同朝三十年同在翰林同侍春宫颇知公乃因阜等之请为传其平生藏于家
　　论曰国朝罢中书省专任六部治政事圣谟深逺超出前古当时尤慎简六部之长欲其练习庻务俾三嵗更迭为之后既不行有缺止于转迁而已百余年来政事举息则存乎其人若其间或稍自振迅众辄相頋而惊以为立异故东汉时在位者多清确谨畏循常袭故之人其必至取媚于时如胡伯始而后已如文毅公为人挺然任事不少还忌其亦有大臣之风者哉
　　白康敏公家传
　　公讳昻字廷仪姓白氏常之武进人也少入县学学业精敏出同辈景泰丙子中乡试明年天顺丁丑遂登进士第年始二十三耳时英宗初复位更新庻政重言官之选明年擢公南京礼科给事中南京六科官不备设其选尤重公初受职已有才名俄丁家艰甲申服满改刑科成化戊子转左给事中辛卯进都给事中皆刑科公以言责自任南京户部尚书张凤不法公劾奏凤为大臣不加之罪何以示戒有防械至京已而释之凤虽幸免而一时多公直宪宗初即位值边警方急经筵辍讲公上言帝尧不以洪水之灾而不明峻徳太王不以昆夷之侵而自殒厥问今日正皇上讲学以为修徳之助之时不宜宴安以隳圣徳他日有黄雾之异又上言六事皆当世要务其尤切者曰谨命令以全大信谓陛下即位尝诏罢贡献矣而贡献者不絶尝罢织造矣而织造者自如尝禁权豪不得中盐矣势要不得求地矣京城内外不得创造寺观矣而皆不为衰止愿守大信勿以亲幸而易其度可也监察御史谢文祥以言事得罪不可测公率同列救之谓文祥所言虽狂妄然为御史非出位而言且其心无他宜含容之以开言路疏入文祥得降用其余献纳者尚多然公务持重不屑屑以小事论至于事干刑狱者得以参驳亦不琐琐摘抉人小疵故人皆称公知大体而名益起壬辰擢应天府丞京民苦差徭繁重多破家公至适署掌府事为定役法人称均平至今用其法不变乙未擢南京大理寺少卿辛丑进南京都察院左佥都御史奉敇兼管操江仍巡捕沿江盗贼时有刘通者与其党操舟贩盐并行刼夺出没江海间势炽甚公调士卒追捕至太仓分兵截其要路知通窘迫示以威信谕以祸福谓如自首服许以不死通知公长者遂挺身来归叩头感泣公戒谕已仍纵之归通即率其党以降特械通至京凡胁从者悉释不问事平公复奏沿江要害守备等官遇有警当互相应援又请降关防印记以便行事皆从之未几陞本院右副都御史寻掌院事丁未陞南京兵部左侍郎奉敇修凤阳皇陵并白塔夀春诸坟时当荒歉众以兴大役不堪公均工节用劳心调度越二年功遂毕与初计省其半以其余财仍行赈防民反获济今上之二年为治己酉河决金龙口漕运多阻召公往治改户部左侍郎公奏南京兵部郎中娄性从行始至河南相度水势虑水复趋张秋发卒数万自阳武封邱祥符兰阳仪封数县筑长堤捍之遂导河自中牟决口至尉氏下頴州经涂山合淮水入海又修汴堤令高广如一上树万栁使不崩頽又浚宿洲古睢河入运道以分徐州之势又筑萧县徐集等口以杀汴徐之势又自鱼台歴徳州至吴桥修古河隄又自东平至兴济凿小河十二道引水入大清河及古黄河以入海河口各作石堰相水盈缩以时啓闭于是河竟不为害而漕运获济公又见高邮之甓社湖风浪倐作多覆舟或舟触岸辄壊议即其东一二里开复湖以避其患河成舟安行无险名其河曰康济人思公惠别名白公隄治水事竣改刑部侍郎辛亥署掌都察院事遂陞右都御史尝言风宪官为朝廷耳目凡巡行一道当询属吏贤否之状上于吏部及本院部院据其词以行黜陟且以所上之虚实为御史之黜陟庻几各得其实而人有所劝惩也又天下军卫士卒消耗宜预覈尺籍之数畀清军御史使按籍搜考以絶埋没诸又天下奏报灾伤荒稔反戾上不知国计之当储下不知民隐之当防由有司以其地濶逺可以欺谩之故宜令御史预遣人踏勘田土髙下之则造为图册设有水旱可据此以蠲税粮而里胥无所容其奸也御史李兴巡按陜西以酷刑处死无敢为言者公曰兴为吾属岂可避嫌而不为一言乎乃率众大臣上言兴之暴固可罪然非杀无罪者今以死处兴设有故勘故杀者又将何以加之奏上兴得免死癸亥陞刑部尚书公心素厚断狱不苛尝曰秋霜之肃何如春阳之和乎数谕属吏以人命至重尤当谨重狱故寃抑者既多平反其可矜疑者亦多从末减每以律为万世之法条例为一时之宜今吏得为奸皆条例繁冗之故因详定为若干条奏上颁行内外而奸始少甲寅尚书一考加太子少保戊午东宫出阁进太子太保积阶至光禄大夫勲至柱国以其官赠曾祖均礼祖思恭父珂并光禄大夫柱国太子太保刑部尚书曾祖妣钱氏祖妣蒋氏妣郑氏王氏并赠一品夫人配蒋氏封一品夫人公居官四十年勤劳不倦济以精力事至輙办及决大亊往往以从容数言裁定多不失正其待人气温色愉言出如恐伤之下至舆皁有过未尝轻加笞辱属吏以公事获罪必为掩覆营救得免乃已人以急难来告如切于身所以排解之者尤尽其力故感其恩者不特乡里亲友而已公官三品时其弟升早世以其遗孤垣奏为太学生尝置义田立义学凡族人之贫而防稚者以养以教皆得其所其厚于宗族又如此今上知公徳宠遇甚厚屡有金织文绮之赐或病在告辄遣御医诊视并遣中贵人赐以酒馔等物庚申以星变再上疏引咎避位情甚恳切上不得已允之特进太子太傅致仕驰驿而归令有司举优老之典仍赐玺书所以褒美之者尤重及行士大夫倾朝祖送人以为荣公三子埈圻坊皆孝预作园池以待公归公至家日与亲友极登临游泛之乐入夜饮宴畧无衰惫之态于是蒋夫人年亦高矣与公偕老堂上旦夕子孙率诸妇罗列阶下称觞为夀大江之南论福履之厚无逾公者公卒年六十八上闻讣悼惜为辍视朝一日赠太保諡康敏遣有司谕祭者九仍命治于某处新茔惟白氏之先为河南人从宋南渡占籍武进嵗乆为大族近代自公伯父瑜为礼科给事中父珂为大冶教谕渐显于时及公官益显子弟宗族奋起连取科第至数人皆为显官诸孙又皆秀而可望故乡里论仕宦之盛又无逾白氏者
　　论曰世之登科第而进者累数百人莫不英伟踔厉言论风生自以为一世不足为考其平生往往蹠盭颠蹶而止求其后以功名富贵而终者特一二耳而此一二人者观其在位多寛绰厚重含垢纳汚不皦皦以自高不沾沾而自喜浑然若无能之人曾不为新进少年之所与孰知他日任重道逺以建国家大亊者则此所谓无能之人耳故尝论常之先达若胡忠安公其一人也白公继起其后功名富贵考终于家与之畧等可不谓钜人长者乎书曰必有忍乃其有济有容徳乃大公其人矣
　　家藏集巻五十九
　　钦定四库全书
　　家藏集巻六十
　　明　吴寛　撰
　　墓志铭八首　　生圹志一首
　　闾丘賔用墓志铭
　　天顺六年夏五賔用遘疾药而愈愈而复作如是者数四势浸剧君知不可为即却药俟絶言谈如平时数日死君尝力疾筑堂他日欲奉亲读书其中至是其父抚楹大恸曰堂儿所筑者曾不得一日居悲夫其殡于此寛与君相好非直以表兄弟也亟往哭之且为之説曰仁者不必夀世有是言君年四十三耳岂非信欤而又言仁者必有后君娶妻更二三妾然生男輙夭死徒有三女子在此又何邪失之此者幸得之彼奈何君独两失之邪岂所谓仁者君非其人邪君事父母甚力于其有忧必致之乐乃已女兄赘于家生女复赘与之处欢然人不知其家之三姓友人陈公辅死而家贫甚为之敛且嵗必一持酒肴祭墓下其行多此类谓君非仁者畴诺哉然则君之致此吾无从考也前其甥周京为状乞铭予既为说以信其死而深疑其无后以传乃复叙次其事而铭之賔用字也讳观姓闾丘氏苏之长洲人其先有讳孝终者宋元丰间仕至朝议大夫黄州守曾祖叔荘祖公望父廷端皆不仕娶同县徐氏生女皆防仲许适张祼君为人修谨好义是非取舎不肯茍随人尤慎交交则不变身虽混居市防其高旷静约荣利漠然处山林者未必如也少好学长益喜习书攻诗诗平实有理致所着有井蛙藁若干巻书得晋人笔意君眇一目人谓其以疾故不仕非也年未四十髪已种种尝自怪其蚤衰然不意即死矣死之日为天顺七年闰月某日又以明年某月日从母頋氏柩天平山之原于是其母先卒六月矣铭曰
　　生不夀死不后人之自取邪数之不偶也晋陆士衡唐孟东野君兼其人于千载下我为之铭岂曰知者
　　南京福建道监察御史张君墓志铭
　　于乎人惟无志与材以见于世而槁死林下死者固无憾生者亦不之惜也或有志郁而获信材閟而及试于是而死则死者生者亦何足憾且惜乎乃若吾友惟善之死志方信而倐郁材将试而卒閟此不惟惟善之目不瞑凡为其姻戚僚友莫不为之扼腕太息而流涕也君讳俌字惟善姓张氏其先为汴人随宋南渡家于苏遂为苏之长洲人曾祖祐之祖士达父明逺皆不仕君弱冠入郡学即知黜华向实卓然出诸生治尚书景泰四年中应天府乡试三举进士輙中乙牓得学官輙辞不就居太学扫一室读书朝暮虀盐萧然一寒士而君益自刻厉乆之从夏官卿掌奏疏居一嵗谒选吏部考君才可用奏理南京都察院刑六阅月刑无颇类都御史高公才之以其名上成化二年三月即拜南京福建道监察御史浃辰将取道还家为母吴夫人夀一夕暴卒闰月乙亥也年四十一友人乡贡进士查君文外兄太常典簿李君浩相与殓之官为给舟载其柩还其兄佐与其二子以四月庚子君于吴山先茔之次君为人谨谨不少放刚简端慤而有廉隅善事亲与人交笃而不泛配钱氏故大寜都司断事某之女子男曰谟曰训女长适朱存理次许适徐季华次尚防自君初登贵仕即死不识者亦有噫嘻声夫禄位庸者所恃以为荣者也君之志固不在是予之所以惜君者亦果在是乎系之以铭曰
　　木产于地封之艰溉之不易寻斧纵焉垂成器飘风防之匪材自弃嗟嗟张君无乃类人不胜天奚足异
　　陈府君墓志铭
　　陈氏故河南人宋南迁从之家于苏遂为吴县人世业医其阴有徳于人葢已乆矣至君之兄少保僖敏公既以重望旷度为天子宠任而君之弟铸复以子贵封河南道监察御史一时陈氏贵显遂为吴中仕宦家之冠君时处伯仲间畧不以门地骄人缩首敛足语出恂恂其抑畏反居寒士下故乡里称厚徳者必曰陈君陈君云君讳锜字有容叔父季玉无子以父命为之后母朱氏老而无依尝迎养于家君以其事父者事叔父而季玉之祀不絶以其事母者事外母而朱氏之意甚适也永乐初父被召为太医院医士君惧其老弗胜劳请以已代乆之父没居忧制以疾遂不上成化元年六月二十七日年六十七终曾祖徳卿祖均锡父孟玊皆赠太子太保都察院左都御史曾祖妣某氏祖妣某氏妣高氏继孙氏皆赠一品夫人娶夏氏继刘氏子男五人倬俌佾佖佩女二人长适荘信次许适傅奎孙男十二人女四人以二年十二月二十二日吴山之先茔前其弟御史君率倬等哭再拜持状乞铭予于君为里人颇知君不可辞无铭铭曰
　　于维陈氏世有潜徳自汴徂吴乆晦其迹维僖敏公为时名臣宠禄之来萃于一门小人施施孰不慿借君方退然自持愈下维有铭可考不诬以媿小人以慰诸孤
　　山阴田处士墓志铭
　　成化庚寅六月一日山阴田处士卒享年八十有三以明年当卒之月日于邑亭山先茔之次初处士之疾病也属其子敬曰吾即死唯吾所辑丧仪是行百凡具寜薄毋厚唯刻石志墓古人所不废者汝其图之至是敬使其甥吴瓛走南京持状谒予再拜以请予以不知处士辞而监丞徐先生恳恳道处士之贤于予先生处士之邑人也予信其言且嘉处士之能不乱其命而其子之能从之也卒诺之按状田之先蜀人也宋有讳奕者仕为右正言从高宗避金人之难徙家临安四世孙起居郎昭再徙会稽昭生荣荣生茂义茂义生忠始籍山阴而娶于朱生处士讳亨字时泰别号勿庵少失怙奉其母得子道甚母没哀毁逾礼人多称之其治家尚严肃而尤以信义服其乡乡人有争辩者待处士一言而定至于憸人悍夫望见处士于道皆为之趋避不暇或者比之王烈焉平居坐一室端然终日如对大賔则有修敬之扁富而能贫服用贬损如小家谓奢之有害也则有贫富相因之图雅好礼嵗祀先必宿斋戒而仪物两备患流俗之渎其先也则有辟纸钱之説其治丧斥去浮屠氏法而一惟儒者又以繁文末节之不足行也则有简易丧仪之书他言行之可书者尤多不能载故邑中推数好古而知礼者必及处士处士初歳绩学期以表见于世既不果则一意治家正俗欲追古善士而及之逮其晩节益有高致作翠拱之楼以居弹琴赋诗若无与于世者常偕里中遗老十人结清闲之会月为一集葢有洛社之遗风云处士元配杨氏继王氏子男一人即敬女二人适吴麟钱侃孙男三人曰阜曰寅曰宣宣为郡庠生铭曰
　　有以禆乎世奚庸推而仕也有以传于人奚庸愧乎死也夷考其行于今之世而见古之士也呜呼若人而今则亾徒见亭山之下有封若堂也而采蕺之麓秦望之峯翩然白云泠然清风彷佛乎防气之之乎其中也
　　正义处士墓志
　　己丑嵗予举进士不第识乌伤王允达于国学予问允达尝所友者则首以浦江郑仕信对且曰仕信以国子家居且来矣其年冬予与允达偶出步真珠溪之浒见有骑而从两仆来者允达遥指而笑曰此非吾所谓郑仕信耶趋而迎之果然仕信亦止骑从拂黄埃须眉间执允达手语道上予亦愿见仕信者见之一如平生欢自是予三人者交好甚诵习暇辄相过从坐如鼎足然他日仕信独过予予迓之门视其色若有隐忧者私怪之而难乎问有顷始起而言曰玺之父之弃诸孤嵗星八周矣当下窆时墓石且砻而求其执笔者不得吾兄弟私计之以为寜缓勿茍恐为吾父羞兹玺获投分于子能防情于玺乎则应曰君之欲铭其先人意葢在文笔也予念束发时即尝读麐溪集集间他文辞之载弗暇论如冲素府君之晏朝请铭蓝山府君之方承事铭青田府君之黄文献铭奉议君贞孝处士则欧阳文公宋太史亦皆有铭頋予何人而使与于斯恐不独羞先人且恐为诸先哲羞予方苦辞仕信耳若无闻而首已至地矣予曰无已取事状视遂出诸袖中葢允达所制也予疾读一过曰君家家防百余条先君子动率与之合可谓贤子弟矣然在郑氏则常日事也奚庸书至饭饥殡死娶贫凡数十事可谓长者矣然亦郑氏常事也又奚庸书其非常事者惟曰正统间有寇难寇退能修复旧业完其家者可书又曰天顺初火起于家以家庙吁天而熄及火复作庙卒无恙可书以二者可书惜予文笔疎陋不能昭之阐之也若夫郑自冲素以下世徳焯然史于国志于郡乘于家者甚备又不假书虽然君必欲书之敢弗书乃书曰明故正义处士讳旭字允初曰正义者乡之易名郑本出荥阳累迁至浦江之白麐溪天下所谓义门者也曾祖铭祖得金华税令父栋嫡母张母姚处士娶陈生四男瓖瑡琥玺一女适国子生戴廷用男孙七胄庆镐镗錞钺女孙三其二适李镔戴璠其一尚防处士卒于天顺甲申三月七日春秋七十有四以歳之十二月六日其邑松林先茔之右
　　解元贺君墓志铭
　　始君自吴中来就试京师其状貎羸然望之可惊予扫一室使治其病数日病转剧则为书报其家其兄慈冀得一见也不一月疾驰四千里而来则君已死矣且死神思愈清谓予曰吾不可以执笔为我书所以告吾父者予诺之抵夜促书已具頋其子放侄收曰其善藏之顷之翛然而逝呜呼惜哉君讳恩字其荣姓贺氏其先蜀人也后徙于吴曾祖公宣大理寺评事祖宗振父美之皆业儒不仕母曰王氏自君为童子时用其父教力学不少懈既游郡校治易得其义而止未尝曲为之说下笔平易谨宻皆可诵也成化四年举于乡第一明年例试礼部以病不果后凡三试輙屈然其业益精名益完尝入太学祭酒司业期待者甚至与同舎生讲业皆推让之以为不可及家居学者争集其门终日恳恳不厌指教去而取科第者凡若干人遂以易师称吴中为人喜辩説是非无所徇于人人以其中无它也亦无怨恶之者至其事父兄孝友教子弟严而有法其可称者多矣君初以兄之子放为子后得子曰改女一人皆防其娶吴氏也生于正统己未七月十二日卒于成化癸卯十月三日年四十五其兄慈载其柩将以明年十月三日还于吴县胥台乡黄山之先茔予固与君厚者不能无一言以相其役也窃观君之死公卿大夫虽不识君者皆惜之其识者尤悲悼之所以得此于人者非以君宜有爵位而不及致故邪然彼徒有之者而人方幸其死则人寜得乎名邪得乎爵位邪况彼亦终死而同归于尽邪因书此以慰其父兄子弟之哀亦以自慰云尔为之铭曰
　　抱美玊来售歴长路止息方握手兮劳苦倐舎予兮谁即形惨惨兮魂茫茫藐二稚兮在吾侧岂乘风而反斾恋吴山以为宅嗟死者之纷纷奚名誉之借借维好修而有文宛其人兮如存才可用兮自致命在天兮尝闻君维安此兮无怨见临絶之云云窃独怪其不瞑岂平生乖愿乎荣亲命无往而不在安斯圹兮尚永閟乎千载
　　湖广荆门州知州徐君墓志铭
　　徐世家江阴之梧塍君之曾大父曰均平有隐徳大父曰本中尝以人材徴未仕而没后朝廷追旌其墓曰义民父曰景南疎财尚义获受官服其娶孔氏而君所生母马氏也君讳泰字士亨以避先讳更字大同防与其兄惟正受父训学业不少纵惟正尝一出为中书舎人而君从乡校贡入太学文名在六馆间借甚既乃应顺天府乡试时主试则学士刘公俨也居君首选人以为宜或有以私故独谓所取士非公者请覆试于上不可乃即禁中特试前列五人文成皆称所第名而君尤以富嫌于人其事益白于是士论翕然归刘公至没而得諡文介亦以此其后再试礼部輙中式有司嫌君輙弃去人争惜之乆而歴政宪台以能明法律例有御史之擢复以嫌不果竟授黄之罗田令初至官谓为政当先足食否则教未可施乃数训民务农凡贫无牛种者輙给与之更立义仓以为储蓄之计已而歳大侵遂发粟赈民不足则下劝分之令且作饘粥以食羸弱不能行者一时惠及邻邑所全活不可胜计先时民多论财嫁娶君禁之使必以时民有其后将絶以贫故出继他姓者为赎还其家富民买田或不纳税税遗贫户至六百石有竒者徴迫殆死为发其得免君居官尤廉每斥所当得公钱市粟以备饥歳其服食百需一取给于家而已时有但饮罗田水之称于是黄人争欲得君守郡两司为具疏闻于朝遂擢知荆门然非黄人所望也去任之日争送之郊凄然不忍舎荆门号难治君治有余力州几无事部使者才之会夷陵有疑狱数年矣乃檄君往谳谳之即决其明敏如此三年有鸠来巢于防事之梁人以为善政所致相与歌之俄遭孔孺人丧归再遭父丧以生不能荣及其亲为痛与其兄竭力治人怜其孝服除荆门父老数辈诣阙奏愿复得徐知州疏下吏部从之君在任歴五月矻矻理政疾作即不可治卒之日成化十五年十月丙午也年五十一君襟度濶达遇义事敢为绰有父风与其兄处相友爱甚笃家产故厚能身率族人以俭教子侄学必勤苦已而遂有取科第者实自君啓之性善吟咏有生白生诗藁藏于家生白者其所自号也君初娶同邑赵氏处士时显之女再娶海虞章氏国子助教仪之女男二曰元谷曰元菽出侧室王氏頋氏女五其婿曰华頴陆节周祥熊夏黻夏玞至是君之丧归自荆门卜卒后之三年正月壬申于所居东三里许马镇村福昌里之原其兄惟正以予尝交君前具书以卞户部之状来请铭为之铭曰
　　才莫不宜而止于斯古亦有言止或尼之嗟世之人多以禄仕仕不以禄君也尽瘁簿书钱谷莫匪为民寜身之诎而民之信岂徒诎焉又夺之年惟此铭文庻永其传
　　宿田翁生圹志
　　成化丙午翁年六十有六曰吾老矣一旦即病不起何如盍豫备所以藏吾身者于是治棺棺成又曰盍豫备所以藏吾棺者于是治圹圹成又曰他日子孙必求志吾墓者其或失之诬乎则以书来京师请于予曰吾故韩氏孤童也昔先祖院判府君遗命祖妣倪安人俾为伯父府君后时既防无知识赖先母张孺人抚育之如已生而叔父府君更怜之稍长则为择配以家世业医也命从从兄梅窗先生学早夜肄习亦既勤矣葢吾之于医虽不能过人然于治病未尝不尽吾心或不可治虽有厚利直谢却之使更他医而已惟吾性禀介直与世多忤故两以医荐皆沮于人且愚不逆诈至于囊槖枵然此皆区区置之不足道也独念吾母张孺人守节歳乆尝言于有司恩旌表以少酬所以抚育吾者他如修祠堂必谨祀事以奉先世置墓田必立条约以示后人此则不敢不勉焉者今而且老惟上下山水与名人胜士杯酒啸咏以韦布终其身焉吾有子曰金曩尝侍外舅张御医先生于京师先生高于医者得尽传其秘为知者荐授崇王府良医而吾晩年卒赖其禄养比又为吾入粟赈饥有章服之荣此固非吾所望然念其孝不忍违也吾娶张氏能守妇道不幸先卒有子四人长即金次鋆次鎏次鏊鏊庻出也女六人孙男若干人女若干人张氏卒时以先墓在城西者隘始卜雅宜山凤字号而虚其右以俟吾今所治圹即其地也吾平生大畧如此惟托斯文之雅及吾生存以一言记之幸甚予与翁别又数年矣尝见其年壮气盛时好面折人过论事侃侃无所畏忌及渐老癯然一医更谨厚静黙可亲今得其书其言真率不妄如此视彼好自夸诩而考其行无一副者岂不贤甚矣哉于是志之韩之先出安阳为宋魏国忠献王之裔世有显者至国初有曰复阳先生始精于医传其子曰公望隐居不仕曰公茂公达并以医事太宗文皇帝最见宠遇公达生三子曰伯济伯广伯尚伯广娶喻氏生翁而为伯济后伯尚实教而成立之其名襄字克賛宿田其别号也以永乐辛丑十月九日生圹成于丙午某月某日明年七月十日志
　　进士卞君墓志铭
　　今年夏有传寅之死者予不之信或曰子何以不信寅之死予曰寅之淳谨人也无暴气无刻行如是而又当盛年固无死理曰无死理不有死命乎居数日有自南来者曰寅之殓矣殡矣吾且临其丧矣则叹曰噫嘻寅之其果死于命耶方谋与诸同年为文祭之以写其哀而寅之之兄退之适遣使来京师持乡进士翟舜民之状乞予铭墓且自为书遗予予既进使者问寅之之所以病且死故既乃发其书考其状而叙之曰寅之讳諲姓卞氏常之武进人父曰庭兰生六子寅之其次子也为人兰其清玉其洁而衣冠楚楚眉目如画出入家庭庠序间于父兄师友之情最深也父尝以诬被拘寅之忧甚日则躬操饮食进之狱中僮仆请代其劳不聴异母兄谅蚤世家人少之谓丧礼宜杀寅之执益尽此皆其防时事为宗党所称道者既长益好学从良师受三礼探索辨难专门礼经者不能屈至为程文务抑其词使与理称成化七年以邑学生举应天府秋试主司今杨学士徐侍讲争竒其文擢魁其经八年春遂中礼部试廷试复在高等天子赐之进士出身故事进士不即授政第使从有司观之寅之得兵部谨饬如诸生名益起部中会有大臣死者朝命董事南行经齐鲁时适东方大旱民饿疫者相枕藉寅之感焉行次房村疾大作兼程抵家见其母若兄弟疾少愈一日宻召其弟诠译等谓曰为我治棺衾皆怪之翼日竟不起九年五月五日也年甫二十九死之后发其箧得奏章一通言东方事宜所以区画其荒政水利者甚备见者益悲其用世之志云以明年二月十七日其先茔寅之娶徐氏生一男二女卞为浙右名族予尝为寅之志其弟诚之墓颇着其家世矣兹故不复载铭曰
　　膏其轴适于陆折其輹车则覆嗟哉寅之命何鞠










　　家藏集巻六十
　　钦定四库全书
　　家藏集巻六十一
　　明　呉寛　撰
　　墓志铭一十首　　夀藏铭一首
　　前朝列大夫国子祭酒陈公墓志铭
　　今上之五年擢国子祭酒邢公为礼部侍郎而以翰林侍读学士陈公代之公上疏辞不获则就軄一时僚属生徒皆自以为得人公为人师庄重简黙于教条重改更特持成防御人度使可守而已至簿书钱谷之事一付主者务揽大纲不琐琐问出入曰吾职不在是也故事国子师生月给钱若干为饮食费然以事去不及给者则贮为公钱用之盖更数祭酒皆然至邢公继之颇以法绳人人始有怨言及既擢去或欲诬其以公钱入已者且及公公置之殊不以为意事遂上闻诏大臣杂治邢公对簿力辨公叹曰吾官至国子师尊严矣安能对刀笔吏掉口舌乎不吐一词竟服时适有从中醖酿之者狱词上备皆坐除名于是诸生数百人诣阙上章为公诉诬枉不报士论寃之其有志世道者则以朝廷一旦辱二大臣去之如反覆手又为国体惜之也公既免官家居言笑如昨日将治装南还不幸而疾作矣遂以七年九月乙酉卒于崇文街里第年五十七夫人钱氏防柩归葬呉县伏龙山之先茔实九年二月壬申也公讳鉴字缉熈世本嘉兴商氏元季之乱曾大父宾避地长洲之周庄冒氏陈大父讳某父讳润赠翰林编修公生方幼稚编修君谪戍盖州道京师遗公故人范叔瓉家稍长去从王太卿一居为老氏学非其志也然公少有髙资窃好儒家言能通其説下笔为文章辄有竒气他日以事如浙东市书盈箧而归昼夜诵习卒弃其学而归于儒以其余力治进士业正统九年中顺天府乡试第二人明年礼部中乙牓不就入国子为李忠文公弟子文名益起忠文竒之十三年中防试十八人廷试擢第一甲第二人授翰林编修景泰元年代祀北镇医巫闾山还充经筵讲官七年迁修撰英宗复位奉使朝鲜天顺四年同考试礼部明年预修大明一统志寻选充东宫讲官六年主顺天府乡试丁母太孺人沈氏忧服除迁侍读修英宗实録成进侍读学士成化四年主应天府乡试明年奉诏教庶吉士翰林未几国子之命下矣公为人容貌岸然望之若不可亲及就而聆其言论蔼如也人有善喜为之称道其不善者亦疾之如仇故卒以此得祸少罹患难家室荡然能以孱弱自树立及登第得官而编修君没戍所久矣间因东使代祀便道函其父骨归而逆母太孺人养之于官既而得防赐归葬其父于乡母子同入里门卒完其家室而加光大之人以为难公事太孺人孝而尽礼太孺人卒居丧三年不食肉不内处不酬应文事时朝廷方修实録严有诏起公公上章求终制不允章再上恳求允之平居无声色之好好止藏书并古书画器物而已朝鲜尝因公来使以妓女侍公诗却之夷人敬叹至版刻其投赠诸诗行于国中其为文才赡而气完所着号方庵集凡若干巻善笔札至临模古人真迹殆不可辨配钱氏封孺人贤而有内助功公无子子弟之子涞先卒三女长适汤璧次适范轮次许适丘某而夭孙男一人曰柢公之葬苏守鄱阳丘侯时雍实经纪之而墓铭顾未之刻寛则有罪焉盖寛少游于公之门公不以其不肖每与进之今幸窃科第入翰林而公既不见则闻公之葬独无一言以下慰于九泉乎为之铭曰
　　得丧纠纷有万其状自我得之或以人丧我力可为人不可知终焉面目求无腼而公则其人进退甚适公议未亡则我借借此寃可置彼惜孔多归全一丘其如公何
　　先考封儒林郎翰林院修撰府君墓志
　　府君讳融字孟融姓呉氏苏之长洲东呉上乡人自髙曾以来代有隐徳父曰夀宗尤以淳笃称生值元季逮国初能晦匿自全娶同邑韩氏年五十始生府君时洪武已夘二月甲寅也府君幼则端确兼多智识如钜人性至孝父尝有疾以童子徒步入西山汲涧泉煑药以进稍长即善治生父曰吾晚得子而子能自立如此固先世之徳之致也喜而特祀告之府君既孤年甫十四自顾无他兄弟卓然以门户自任当是时所居城东遭世多故隣之死徙者殆尽既荒落不可居乃徙今集祥里依从母之夫顾执中氏顾方以赀雄里中久而家渐衰执中且病呼府君告曰吾视诸子鲜克承家者吾即死惟是舍宇勿为他人有也府君泣而诺之及执中没府君厚与之直而仍居其子不使他适迄今盖五十余年府君既以勤俭谨畏拓其家以大而城东旧业然未尝一日敢忘而不经理之晚嵗益种树结屋为终老之图因自号东庄翁及孤寛忝科第入翰林为修撰获以其官封府君阶儒林郎然不幸命下则既遘病矣卒以成化乙未八月戊子年七十有七娶居氏继张氏继王氏皆封安人子男三曰宗曰寛曰宣女四适沈鏸周谔沈绶王节周氏女先卒孙男四曰奎曰奫曰奕曰福孙女二长适夏靖先卒次许适徐美中曾孙男一曰俊章女一以卒之年十二月甲申葬于呉县五都太平乡花园山之先茔初寛居京师闻府君病凡再上章始赐归省未至家之七日而凶问至寛哀号悲恨痛彻心骨声容如存闻见无及日月有时敢次叙平生大畧刻石纳之幽堂若夫府君之徳所以积于躬见于事庇于子孙推及于亲戚乡防者当求诸名笔表于墓道寛悲哀昬愦不能悉书也呜呼痛哉孤寛谨志
　　奉议大夫宗人府经歴厐君墓志铭
　　宗人府所设官有令有正皆极品然未尝授其人常以驸马都尉一人之尊贵者署其事其属有经歴亦必有清望之士乃授盖慎之也厐君朝仪以沔阳守满考特擢为之君静厚人也言动不躁且负才具足以有为始至府中覩廨宇倾圯葺之如新人莫知其费之所出顾所掌自皇族谱牒册籍之外更无所事又府署深逺终日寂然如山林间吏卒阖户昼寝而君益闲散无以施其才嵗余病作竟卒实成化二十二年十一月十九日享年若干君讳珵字朝仪其先山西大同人曾祖福忠谪戍北平又徙太仓故今为太仓人祖景仁考仲礼仲礼娶某氏生君始遣君入卫学为儒生君能自奋励以天顺某年遂登应天府乡试既而试礼部辄不中始仕为沔阳沔阳大州号难治恶少年往往白昼肆剽掠莫敢何问君始至擒其首恶者一二治之余皆敛迹属县景陵有巨奸相聚阴持吏短长起减词讼其党有一太嵗十虎三彪之号亦皆就擒死狱中他日盗聚竹林湾势张甚捕者皆空还君出其不意以小舟直抵其巢穴盗相顾惊曰太守来矣遂奔散获二十余人寘之法州境遂宁巡抚都御史刘公敷特旌其功以励众州既称治君乃料户口以均徭役作沟渠以备旱涝行之悉有法至今人思之盖君为州如此可不谓负才具足以有为者耶君娶陆氏子男一人皑女三人孙男一人皑将扶榇南还卜卒之明年某月某日葬于太仓殷冈门外以予尝知君奉王翰林济之之状谒拜乞铭予以知君晚为辞而皑不舍也铭曰
　　位则不卑才无所施尚有遗爱与沔水东驰嗟君子兮藏于斯
　　瓯宁童府君墓志铭
　　童为闽世家其先盖出晋车骑将军牧之至唐有避乱由广陵来者始居瓯宁之西□乡遂称西□童氏在宋曰蜚卿朱文公门人也著述甚富自是子孙以儒业相承而族益大元末曰瑛者率乡兵拒伪汉陈氏入国朝论功授官瑛生文贞文贞生衡衡娶杨文敏公女弟生府君少则醇良既长寡言慎行与物无忤事父祖与继母呉尽孝父没事叔父而孝不替至与兄弟及诸子处友爱慈厚家庭间盎然也童既大族君待其族人凡亲疎贤愚一以恩意其居乡谦谨人皆爱重之或有忿争以一言谕之辄服嵗饥出粟赈贷不责其必偿其后朝廷令有司行劝分之令君首奉诏始授承事郎非君所望也君少好学而舅氏又贵显于朝力足以荐人君时虽尚少然不肯依附以取仕宦教其子宜以科第出用子钦竟登乡贡而君则不及见矣既七年钦赴试礼部始持其友滕行人祐之状来乞铭且出其家乘一编相示则自唐宋以来至于国朝名人之文词皆在予愧乎其请也顾钦之意恳恳乃为书其事行之槩畀之刻于墓上君讳诩字士敏号恬斋以永乐丙申十月二十五日生成化辛丑四月二日卒享年六十娶呉氏先十二年卒子男六人曰俞曰钦曰佐曰中曰康曰钺女五人长适朱燫次适朱爟皆文公十世孙次适建宁左衞指挥张渊次适江楫孙男十人曰辅曰輗曰轨曰辙曰轼曰輖曰晏曰诚曰防女九人以卒之年十一月二十六日葬于其乡泰山之原而铭之则丁未之三月十二日也铭曰
　　闽有名族初则以儒视其箧中穰穰遗书问孰保兹惟士敏甫其在里居亦不怍俯视其后人振振何多况也有人已掇乡科有施必报尚在他日藏兹山丘其固其宻
　　鸿胪寺主簿何君墓志铭
　　鸿胪寺主簿何君去其家十年以例乞归省既得防行至半道闻母孙氏丧哀痛不食者累日及抵家而疾作竟卒成化二十年十月十五日也享年五十七其子椲自太学亟归将以明年十一月十三日葬君于泰兴县永丰之原谒予请铭予辞焉其请益至盖既久始克为之君讳嵩字与瞻姓何氏世为泰兴人其先有讳某者以好义闻乡里君之髙祖也曾祖彦清祖伯舟父頔頔娶吕氏生君兄弟三人君最幼以父命为伯父颢子为人美风仪而绩文学道汲汲如不及初不欲仕日之田间课农勤苦甚粟辄倍收然农事暇未尝废学也尝至京师髙文懿公以乡里故与语竒之文懿时在馆阁欲荐君可用力辞乃已既归愈益敦行时都御史王公竑巡抚淮扬今南京兵部尚书王公恕为扬守二公世所谓伟人相与论郡内士必及君他日兵部行县遂造君之庐其见敬礼如此后君以事再入京师竟用知者荐授鸿胪寺序班秩满陞主簿居官黙黙非所乐也君性孝友事所后父若母一如所生二兄相继没以痛哭故致疾其学务博览尤熟于史上下数千载事能记忆不遗若佛老之教非特不信亦不一窥其説也然君平生惟不为竒絶可骇之行故其名誉不出于乡而予亦不知君及观当世二三名臣所以待君者则其为人可知也且状为进士储君巏作储固其乡人也知君尤详予特节而书之君娶张氏子男三人曰杰曰椲椲乡贡进士曰楫楫后兄岳先七月卒曰楷出妾杨氏女二人李贵宗刘时其壻也孙男一女二铭曰
　　仕而食焉已升诸朝没而殡焉不在于郊嗟哉何君名永昭
　　韩府仪宾曹公墓铭
　　维太祖髙皇帝有子曰韩宪王王有子曰襄陵庄穆王王有女曰清涧县主主长而甚贤王竒爱之为择佳配公时年十六以从母之夫陈公杰为平凉守自呉中往视之他日王适见公察其可妻也使人言于陈其夫妇重违王意卒诺之已而资遣之入京诰授仪宾阶亚中大夫仍赐章服鞍马而归乡人以为荣公讳珙字仲璜姓曹氏世家苏之呉县为人俊伟豪爽无龌龊态人多乐与之交然或不当其意虽显要者亦蔑视之好面斥人过尤能分辨曲直言出人亦无不服者身虽处富贵未尝一日忘其故土见呉人与语辄流涕而所以接遇之必厚以父母早世尝迎其兄玚事之甚谨兄没抚其遗孤若已子然其平生盖如此以成化十八年十二月十三日卒享年五十有七子男四人长铭为县主出以军功授官服次钺次锜次铨女三人长适平凉衞千户张英余未行孙男二人长澄郡庠生次澜女四人于是铭来告哀朝廷为遣官肠祭将以卒之又明年甲辰十一月壬寅日葬于平凉县由延里之原以予其郡人也奉御医周原已之状泣拜请铭铭曰
　　孰谓呉产而为韩人迨其中身生子长孙坐上雄豪洒然襟度维不骄盈足以铭墓
　　亡弟原辉墓志铭
　　呜呼原辉果弃我而逝耶悲夫初原辉病少愈欲来京师视予或止之不顾曰吾必一视吾兄竟来予见之惊喜甚然窃忧焉留四月还相与痛哭而别至家仅五月而病剧遂不可救盖昔者不逺数千里而来其与我诀别也悲夫原辉讳宣姓呉氏世家长洲为先修撰府君之季子而吾之母弟也年十三母张安人不幸下世一旦能自谨居家塾依予以学凡嬉游博奕之事皆无所好也稍长每早作之城东经理旧业种树成列凿池环之更筑屋田间为农隐计题其旁室曰拙脩因号拙脩居士而时举杯歌晋唐人田园诗以自乐尝曰吾有忧虑惟入园林临水石不知其脱然以去也性孝友能顺适父兄意先府君尝馆亲党之无依者数人至原辉馆之不替而长女兄寡居无子则迎养于家其仲早丧生女才数月亟取鞠之如已出一男曰遂尚幼更抚教之至于长而成立其心之厚如此平生奉已食不求丰衣不求华惟取足而已尤不自爱往往亲为劳苦之事与人处平和谦抑尊俎间相与劝酬饮辄尽醉醉则黙然不乱故人皆爱而亲之其娶沈氏先卒有子一人曰奕出侧室顾氏女一人适徐美中其生正统三年十二月十一日卒成化二十一年三月二十日年止四十八以是年十二月十三日葬于呉县太平乡花园山先茔之次予尝与原辉约他日归老必于东城而原辉亦曰吾当益经理其地与吾兄乐也悲夫今尚何望哉葬既有日吾何忍铭然亦不忍终无铭以暴白吾弟之为人也铭曰
　　父兮母兮子于是依兮尚俟其后兮吾与子同归兮明故昭信校尉泰州守御千户所百户胡君墓志铭
　　胡之先清江人也在元有仕为万户者曰焕章焕章生徳渊国初戍守盰眙仪真等处为队长后徙泰州生志学志学娶刘氏生君君讳伦字大经为人重厚明敏且好学畧通阴阳医卜之説而于九数尤精少则在行伍人皆为不乐而君殊不以为意曰此吾世籍也旧制凡戍江北者嵗更至京师操备及君即擐甲出门冲冒霜雪不以行役为难辞如是者凡三十年其小心守法自裨将而上皆信之景泰初北兵既遁京师犹戒严方务储粟塞下为守御计慨然纳粟六百石以例授试百户当是时君益欲以功名自奋遂从武平伯陈友往征迤西得选置帐下以资谋画师还实授百户武平以君有赞助劳拟再论奏不果人又为公不平而公亦不以为意也既还泰州谓天下承平教其子必以文显其子玉竟登进士第列官于朝卒如其志君性孝侍父疾久而不倦母孀居二十五年奉养备至及父母终居丧哀毁而有礼其为人如此则所以称于人者岂特才谞而已以永乐甲午五月十日生成化乙已十一月十七日卒享年七十有二以明年某月某日葬于州西九里沟之原娶薛氏懐庆知府广之女先卒子男五长即玉礼部仪制清吏司主事次琏袭百户次瑄次珍次珙女二长适许瑺先卒次适州学生李鑨孙男九曰嵩岳岩余未名女九长适韩源余尚幼仪制君将归治葬自为状来请于予且曰玉忝以明经致用适与先人同品秩幸尝考最例不得封典甚恨愿畀之铭以慰也予重违其情乃诺而铭之曰
　　胡在故元实为武官厥既失之家幸以完公以才谞稍自振抜赏不酬劳功簿孰阅未复于武卒显于文甲科仪曹畀其后昆维此幽堂百世无改追荣其先亦尚有待
　　裕庵汤府君墓志铭
　　汤府君以成化十七年正月廿二日卒既卜明年十月廿五日葬于先茔矣其子瑄持御医周原已之状始来乞铭其墓君讳溍字宗本自号裕庵翁其先常之江阴人也后徙于苏遂为呉县人世勤生殖家至府君之世而家始益大府君有兄弟八人其仕者曰渭他皆行货于外府君亦尝一至京师竟归而治生于内盖府君善殖产所以居积弃取得古人遗法然凡钱帛之出入估直之上下必公必平而其为人又刚直重厚素为人所信服当众言交竞徐出一言无不帖然以去其家既益大而居者甚众衣食所资婚丧所需以及赋税所出一惟府君所区画当是时其家处者率僮奴能协力化居而收倍蓰之息仕者有民社能守法奉公而有善最之名而府君于是乎有力于汤氏矣然府君至此自持益谨自奉益约兄弟子侄得于见闻者更相饬厉不敢为骄奢之习所谓礼生于有者及其既没而族人始悲思之夫为市交易见于易牵车服贾着于书至司马迁作史记特为白圭猗顿立传盖货殖人生日用所不能已者推而言之其大者则可以为国使国之财赋得其人而理之不惟可以足用而其效至于使民知礼节而俗厚矣府君曾祖曰润卿祖曰均泽父曰善善以渭贵封大兴县知县母曰杨氏封安人其配周氏继徐氏王氏周出男二人曰琪曰瑄瑄以书艺进授鸿胪寺主簿女一人嫁浦文泰庶出女一人许嫁某孙男三人曰僎曰傅曰伦女二人一嫁朱延一在室府君享年六十有八其葬在呉县太平乡荐福山合周氏兆铭曰
　　郁然髙丘是惟裕翁之坟嗟翁百年匪裕其身以殖其家以垂其子孙何以为用惟其义何以为本惟其仁何以知此吾其里人
　　医师钱橘隐夀藏铭【并序】
　　呉县西三十里有雅宜山钱氏始葬山下者曰良玉府君橘隐则府君之仲子也其名恺字伯康自号橘隐钱氏世业小儿医其先为江都人在元有曰益者任常州医学教谕因家焉益生元善国初以名医征奉诏往治晋王子疾愈王奏留之卒葬太原元善生宗道晋府良医正宗道生良玉太医院医士良玉娶髙氏苏州人也再家于苏故今为长洲人橘隐以永乐丙申十二月十二日生自其蚤嵗已传医业然其气豪爽不欲以医名居都下者数嵗所交多名公竒士议论间发辄倾其坐人嵗己巳适有邉兵之惊慨然叹曰吾生不能立功名于时至于悋惜财物视军兴缺乏不少助之可乎乃市马若干疋上之以例被恩典之荣已而归呉复叹曰吾生无徳泽及人惟医吾家故业也盍终假是以施吾仁乎始出治病治辄验每旦啓门迎致者哄然而入其多殆不能酬应而窭家子辄抱携而来累累于路不絶一与诊视而不责其必报其为医善究病源而议论娓娓足以发之所处方大率持重尝曰壮夫尚欲固本况婴孺气体脆弱可以峻急求乎至所治药虽竒材贵品不防购求往往躬自修治不付他手盖其精如此故其医益验遂与其兄伯常院判齐名数十年来大江之南言小儿医者必曰钱氏其名浸闻中朝然橘隐既老不愿仕矣橘隐翛然长身而礼度雍容蔼然有和气少从故礼部尚书杨公游已尝亲其徳学中嵗日与归田诸老登临宴赏以极其乐盖其好文尚礼则不以老而倦也配王氏太原人世以武显柔顺温裕称贤宗族间子男三人曰钢先卒曰鋭曰钺女二人适陈效莫益荣孙男四人曰同文曰同伦曰同徳曰同理女四人曾孙女一人于是橘隐生七十年即雅宜先茔之次治夀藏为二穴异日将并王氏葬焉工毕具书及庐山陈孟英先生所述事状来请曰幸及吾无恙时为之铭庶平生有所托而传也予谓橘隐既不讳乎彼而复事乎此岂其犹不忘情乎死生之际耶窃惑之虽然曾子之啓手足亦欲门人知其平生而况即先人之旁异时奉其遗体而归于是行不亏名不壊以见于地下岂特无毁伤而已是宜序而铭之铭曰
　　惟伯康父作此室凿而筑之既坚既宻峯峦嵚崟泉水清漪自我先人已藏于斯世之熈熈人之怡怡尚百嵗后从而归之
　　新淦县丞顔君墓志铭
　　成化丙戌春予忆赴君山游之招君迓之门甚恭命其孙泾趣治具指山而游之君年老矣导客顾甚轻徤始登岝防峰晚过何山饮僧舍归宿其家诘朝饭毕与客由支硎过禅关度西岭万松间遂入天平谒忠烈庙既乃饮白云泉扣大小石屋望龙门而归仍宿其家益设酒肴乐客予惫甚欲卧未得而君貌益恭气益爽当是时予窃窥见君之徳而其夀考亦足以占之盖歴十年为乙未嵗十月十二日而君终于正寝春秋七十有五于是泾登进士第以嫡长而孤居忧于家咨其叔父所以葬大父者累然衰服拜于门出其同年徐仲山所为状以墓铭请君讳璋字廷用姓顔氏其先传自北徙呉莫知其世曾祖均仕元为亷州知州祖仁平江路逹噜噶齐父希诚母吕氏君娶卜氏继顾氏子男三人曰镃早卒曰錤曰镒女四人适汤铭陈瑾顾荣其一在室孙男三人曰泾曰渭曰深女四人曾孙男女各一人以卒之明年十二月二十一日葬君于呉县何山之原君少以宦家子知学问稍长推择为县吏已能立名行县中人称之及上吏曹给事如例授安福县丞再嵗丁外艰服除改上饶俄又丁内艰服除改新淦在安福时县有豪猾数持吏短长及发民阴私以射利君始至知之召置庭下数其罪遣去其人惧而止县遂以宁新淦为江西剧县素号难治县官率不久罢君有干局愈以勤慎自持仕竟满考尝掌二税见民有鬻儿偿官者叹曰此岂得已者乎吾为民父母而使民至此奚以我为遂以俸代偿之自是益留意民隐其心之厚如此故所至去任民辄挽留之既去辄思之君县丞既九载例得迁官曰吾独不知止乎即具疏请致其事归时年始六十云君归日以教子孙为事或时循垄畮课农业与耕夫伍无嫌也因自称稼轩老人性尤喜山水胜日寻佳处登临游泛竟日忘返其乐有人所不及知者君伟仪观美须髯而庄重详雅能起人敬才既不尽用世然晚见其孙取科第贵显于时论者谓其徳泽之及后人者深且长矣铭曰
　　维古发身不拘一隅在汉名臣刀笔簿书顔君之才与崔子俱予不负丞而丞负予相彼小人有出无处以官为家畴曰归欤车攻维工孰始匪舆乐奏维瞽孰终匪圉凡物且然而人弗如师峰之下有旧田庐奉身而退庶保令誉昔所抱孙焜耀朝裾翛然考终世等敝帤孰讣县氓来挽丧车百世尸祝桐乡之墟





　　家藏集巻六十一
　　钦定四库全书
　　家藏集巻六十二
　　明　呉寛　撰
　　墓志铭一十一首
　　呉府君墓志铭
　　民日滋繁俗日滋降虽平日号士大夫者矜夸矫诈相习以非相尚以利曾不为怪何望乎闾里之民哉呉府君寛之从母之夫也少失问学不求声闻以故不得列于士大夫而为闾里之民然而考其平生士大夫或有媿者性直率畧无縁饰见有作伪者骇叹曰彼何为然中少容言出辄冲人人以其无他亦不之憾其论事必自本之末纚纚不已然遇非所知者虽同席终日嘿然无一言亦尝与人贸易物无二价而一钱尺帛取予必当至于治家屋庐俭而必完什器朴而必整不然曰吾心不安也其为人盖鲁论所谓直愿而信汉书所谓悃幅无华者欤府君讳能字景贤长洲人世有善誉父文华亦谨慤人也母邹氏继母陈氏府君生二嵗丧母长于祖母宣氏与其姑之力既壮与先君修撰公同娶于张先君之徳厚矣然必慎所与故平日非府君莫与计事一觞一豆必相对乃乐尝曰吾二人虽友壻而姓同殆兄弟也府君亦曰吾生与居同巷死当葬同原后不幸先君下世府君哭之恸又二年为成化十三年二月壬午而府君亦卒年六十五素不讳死既病凡送死之具悉自区画及病甚精爽不乱曰吾其逝矣遂卒娶张氏有贤徳二男子曰谦曰详孙男一曰防女一府君处世虽寡合而独厚于伦理念祖母尝保防已祖母没哭之几丧生亲戚贫而病者尤加问遗而与家人处欢如也卒之嵗寛以先君之丧例赴京师归哭之将葬谦等谓宜有铭寛以府君之徳不甚表着宜刻之墓上乃碣而书之虽然寛何忍执笔哉以卒之嵗九月癸酉葬于呉县太平乡花园山之原东距先君之墓百步铭曰三代已逺孰为古人一防独受孰匪凡民有位弗得有徳弗泯盖堕甑之孟敏必郭泰而后学如耕谷之子真微扬雄而无闻则知委巷之中衡门之下遗逸之者未可一二而云死者不作有封维坟防潜发隐可无刻文
　　陆宗博墓志铭
　　长洲陆宗博以成化十三年十一月己丑卒年四十二初其病也里之人相率走神祠祝曰幸活陆君以终惠我及卒皆彷徨无依至有泣下者曰公家征需甚亟吾等疲矣安得庇我如陆君者及嵗漕粟縁输纳以破产者比比安得贷我往役免我出息如陆君者且吾等水泽之民也嵗若涝荒有司不尽以为灾安得出粟贷偿不幸灾自利如陆君者其言流闻城市知其事者信之以又明年正月壬午将葬君于邑西福夀山之原其子完奉南昌太守张君汝振之状来乞铭南昌与君中表兄弟也其言宜实则视其状适与所闻者合予乃叹曰宗博一布衣耳徒为郡县推长田赋能施惠于里人遂致人悲慕如此彼有禄位操生养之具者民反欲推之去甚者以死祝之其有媿于君也哉凡君平日于人危急率救防之不系于赋役者尚多故言出能使人信服公事易完而私争易决其卒也宜人悲慕之如此也陆为郡中着姓系出呉大司马抗在宋有曰干九朝议者始居陈湖之上四传为仲祥以力田大其家仲祥生文伯文伯生守道守道生起敬累世事行具载家乗起敬娶周氏年逾四十以无子忧一夕梦其先人抱一儿遗之曰以此嗣汝亢吾宗者必此儿也巳而得君其讳溥字宗博别号心耕少则谨厚温雅有钜人度稍长其父母与其所生母夏相继而没治丧能黜浮屠氏法一用古礼乡党已贤之他日乃约其弟宗涵恊力治家而躬俭朴以率其下家益振起如前人防模于是宗涵亦壮矣钱帛无私藏饮食必共享其怡然相爱有崔孝芬孝暐遗风至其推孝友以待族人者恩意尤厚尝曰人惟以祖宗之心为心则族人何疏戚之有故衣食居室待君而具者数人其年始四十即邑中治别第将谢家事日从贤士大夫开尊俎阅书画以为乐然不幸卒矣娶华氏处士惟徳之女男子三人曰完郡学生娶郭氏曰宜聘惠氏曰宇尚幼女子三人长适范璋次适孔彦庆次在室铭曰
　　君子之泽或流于国或被于乡身有崇庳泽有短长有如陆君惜无位矣而复蚤亡虽然其志则行其名则扬其遗于后人者尤不可量显者一时夀者一世惟可称述虽死不逝
　　乡贡进士徐君墓志铭
　　苏之嘉定有以兄弟同登乡贡者徐徳充徳宏也已而徳宏擢进士第拜监察御史徳充独不偶乃益发愤读书以必取甲科为期他日四方名士相与讲易京师号丽泽防君在防中陈经传指摘隐奥几无遗义为文章辄能得所谓主意者士后多中髙第为显官而君竟以贡士卒于家年止四十五君讳忭其字徳充先世为汴人从宋髙宗南迁至嘉定之黄渡家焉族属蕃盛遂为东呉大姓有讳俊杰者生子英以髙年受章服之锡子英生承事郎述娶陈氏生君兄弟三人其仲即君也少秀敏善记诵学书有法出诸生中既长为同邑朱近仁赘壻朱遣代繇一辱庸吏慨然与其弟谋为举子初学于范佥宪诚夫习程文志专而功宻邑大夫才之将荐之京辞不肯就业成当天顺壬午嵗卒以明经登乡贡云君为人有气岸议论侃侃其色毅然若不可近然平生交游之士亦多海内其治家严整每谓推之天下事不足为而事业可坐建盖其自许也可谓重矣使其不死得当一官守一职不知其所就何如也君卒以成化十一年十二月二十三日将以又明年二月十五日葬于疁城西项泾之阳时徳宏以御史出知乐陵以书来曰吾兄不幸夭死非执事铭无以慰吾之悲敢为之事状以请于是君之子琨奉书若状再拜泣告予辞之复再拜予不得而辞也盖徳宏之爱其兄琨之爱其父拂之不可而况予与徳宏有乡里斯文之好者乎君之配曰朱氏生一子瑜侧室胡氏生一子即琨女一适陆堂铭曰
　　马不可以守闾亦不及以驾车望千里而至只曾跛鼈之弗如水曲兮交衢御者兮踟躇抱吾才兮安吾命幸不失其驰驱
　　李君信墓志铭
　　予少与居同里而学同师者施君焕伯一人而已焕伯今嵗来试礼部每遇予坐辄谈及里中事至于存没盛衰之际未尝不叹息也盖数十年来若李氏其尤可叹者君信李氏之佳子弟也名瑞其字君信别号志隐其先本京口人宋南迁避兵入呉中遂留家焉家故饶于赀防肆联比人迹閧然其叔祖惟中亦尝仕为工部郎中一时号称盛族君信既生豢养且少姿容端厚举止安舒出入闾巷间人多指目之尝选入乡校居一二嵗谢去专以养亲治家为事时君信年尚少见族人或不能自立者慨然有逺游服贾之志南抵瓯闽北至京师凡行数千里未尝以劳苦客居累嵗亦未尝有过举既归益督僮奴治生业居则量物货出则置田亩家卒赖以不坠人尤称羡之君信既有力于李氏尝曰吾岂颛颛为一家温饱计者惟学而致用乃吾先世之事而早嵗之志也因遣其二子皆入郡学方日夜程课之以冀其成而君信以疾卒矣年止四十七君信为人寛厚有容恶声暴怒不见于口面人或犯之反引咎自责其人后亦多悔至于宗族亲戚施之恩意尤多好读史于古人贤否得失辄从其弟子道之以为劝戒曾祖孟辉封工部主事祖惟孝父公纪皆不仕母冯氏其娶王氏大理评事世英之女先卒子男二人曰鹏曰鹍女一人许嫁张杞孙男一人其卒以成化十九年正月三日以明年某月某日葬于呉县十三都黄山先茔之次于是焕伯致二子之意出其状请铭其墓予固君信里人也乃以其可叹者书而为铭曰
　　孰保其存而不没孰还其盛而不衰此可以力致彼可以数推君能致之人能推之可以无憾庶安于斯
　　陈汝中墓志铭
　　君讳纶字汝中世为呉人自髙曾而下咸有隐操父仲礼府君尤负谨厚称母沛国朱氏生男女五人君最长为人容貌俊伟襟度洒然喜饮酒仲礼早以家事委之事杂然于前君区处有余力而饮酒不废客至相与啸歌投壶尽欢乃已然其治下颇严家多佣保臧获辈闻君謦欬声虽素惰者亦起趋事仲礼卒而产业弗坠者以有君也好举义其饭饥槥死一嵗中不知几人尝大雪见产妇水滨流血被岸君就问之其夫曰我泉之晋江人也从戍东鲁南还同舟者以妇免身为不利也弃诸此君恻然呼归其家爇薪作糜活之凡月余其夫泣拜于君曰微长者吾夫妻子母三人几不免及辞去复赠之金钱若干作道里费逾年使人持一通文来谢称之曰恩人云君所为盖如此娶叶氏生子男三人连一月死女二人嫁袁纶唐鼎其卒以成化二年九月二十七日年四十三遗言以弟纪之子瑬为后始君抱疾更数医治之不效然其势未剧也有以浮屠善医荐者君惑其説求速愈而己取其药饮之呕血一升遂死呜呼惜哉医之过也药之罪也而尚何咎哉夫医以用药药以攻疾疾不能去而反以致死则亦何以医药为哉彼浮屠者庸妄人也目不知医经口不辨药性指不察脉候人之虚实病之久新一切置不问而惟其药攻击之其杀人盖亦多矣而君不知复罹其毒呜呼惜哉医之过也药之罪也而尚何咎哉自君之死世之服药者可以戒矣弟纪将以某年月日葬君于呉县至徳乡鸡笼山之原寛其女弟之夫也刻石于其墓而系之以铭曰维天福善于古有闻不在其身必在其子孙嗟嗟汝中曾不获下夀孰谓于其身亦既无一子孰谓于其子孙岂古之人不信而今之天不仁不然人之君子天之小人其庄周之云也乎
　　周以节墓志
　　以节讳谔呉葑门周氏祖曰文昱父曰叔能皆以谨约称里中母毛氏三子以节行二生有父祖风无子弟过郡尝繇役其家于镇逺镇逺为荆楚之裔路崄而逺人皆难之以节重烦其兄弟慨然请行水陆往返几二万里事虽毕而身亦劳加以炎瘴得疾竟不可治成化十三年七月十五日卒年四十八配呉氏先修撰府君之女也生男一曰遂娶王氏女一适朱存敬继室杨氏生一男曰遇女二皆幼将葬以卒之年九月九日遂予之甥也若欲得予一言呜呼吾姊之葬尝志其墓而悲其夭今十七年矣而悲未能释孰意又志吾姊之夫之墓耶墓在呉县花园山之原夫妇合兆是为志
　　周原凯墓志铭
　　君讳南字原凯姓周氏昆山石浦人也曾祖桂一祖子明父仁代以力田致饶裕当国初初选长乡赋者周氏在选中至原凯盖百年于此原凯尤乡人所谓贤者每与季父用和兄原道更出入治租事率先公后私其催科之善繇役之均民不扰而事亦济下皆赖之景泰乙亥夏不雨耕者告病原凯以旱言于部使者曰苗槁矣非除田租岂惟民无所于偿将去其土避征敛之苦矣部使者竟从其説既曰田租虽除如目前饥民何即发私藏出粟若干斛赈民民益全活所以赖之者又不惟催科繇役间也原凯幼失怙恃居丧哀毁无童状弱冠奋于问学卓然能自树立人不知其为孤儿也家居尤笃伦理闺门之内情意蔼然外而接宾朋待师儒必加敬尝患末疾者久不良于行已而失明然闻客至辄蹶然以起使子弟夹持之出迓尽欢乃罢及病革命迁之正寝俟絶所以处后事谕诸子者讫终语皆不乱其终以成化甲午三月廿六日享年六十配呉氏子男三人曰顺曰泽曰泰孙男二人曰恩曰孝思女三人卜明年某月某日葬于邑防川乡之先茔前葬泽以邑庠生居忧防其友张君时学赴试春官以进士呉君徳征之状拜授之俾乞铭于予铭曰
　　昆山崔崔石浦湜湜原凯之生有美其徳石浦湜湜昆山崔崔原凯之亡乡人之悲
　　周叔能甫墓志铭
　　顷予志从母之夫呉翁之墓叹当世闾巷之民有士大夫之行不获见知于人遂泯然以死者每有之若今周叔能甫又一人也叔能长洲人世居葑溪之上其父文昱母毛氏生二子叔能讳杰叔贤讳傃两人者自少至壮相友爱既久叔贤出居溪南与其妻相继卒已而其子妇之卒遗幼子一人十二嵗孙二人长八嵗次六嵗累累然垂洟积垢啼号仆卧日惟待餔于人叔能窃念曰吾弟在吾弟之妻在子若妇在三子者有祖有父有母字矣今而皆亡吾尚可以顾吾家乎其遂为之父之祖乎即往其居治生为其衣食谋早夜与同卧起至栉纵洮潄皆身任之且鞠且教凡七年三子者迄崭然以长而叔能亦既衰老始还卒于家成化十三年四月七日也享年七十有五将以其年九月葬于陈公乡受字圩之先茔诸孤拜请铭文盖予之仲姊叔能之介妇也谂知其事则应曰若翁有可书者吾又奚辞然念叔能赖与予家连姻予颇能文辞不然又泯然以死失一贤士矣此予所为叹者叔能之配曰毛氏三男曰谦娶税氏曰谔后三月卒娶呉氏继娶杨氏曰诚娶范氏一女曰淑贞适呉海孙男六曰迪遂述遵选遇女七曾孙男三叔能貌癯然言咿咿常恐伤人生惟不为竒伟事然即其所以处兄弟如此其贤于人者逺矣铭曰
　　防墙之咏昔见于诗况也兄弟子之孙之肆伐其根顾柯与枝有贤周君善推所为鞠而教之乃母乃师小夫好竒去本逺而本之谓何天显民彛周君克举家人而离嗟此商俗终然靡靡匪为葬铭毋曰费辞
　　宋助教先生墓志铭
　　宋之先自唐主客员外郎骈为闽观察判官始寓莆田再世而漳州推官铣复由晋江还而定居遂为闽南着姓其后仕而尤显者曰邦光宋元符庚辰进士官至知涟水军先生之十二世祖也曾祖孟祖寓皆以儒术教授于乡父劝沭阳训导其配林氏生子六人其长先生也先生既出儒宦家而舅氏为翰林院学士文至所从游如方行人源深又一时名师故其学有所受天顺壬午遂以明经举于乡明年试礼部中副牓例授教官以举人署安州学正寻遇恩诏实授丁沭阳府君忧服除改濮州再丁林氏忧服除始擢国子监助教阶迪功佐郎三年进阶修职佐郎又五年而卒成化甲辰二月甲申也享年五十有七先生讳农字汝勤以字行别号拙轩为人清俭少欲言笑有时称为师者初在安州率蚤作坐堂上以临诸生防约严甚受业者开谕敷析必尽其説乃已众皆悦服更以余力督治学舍而一新之数为提学者之所称重嵗大比藩省交聘校文尝赴江西所得多知名之士至改任教法益善士往往自旁郡来学盖出而取科第者前后凡若干人及陞国子祭酒司业知其贤礼之尤至尝以次当为王府长史时其子端仪已登进士第仕于朝矣曰吾为国子监师且有子以养尚何慕耶竟不就故户部尚书翁公深叹羡之今南京太常寺少卿陈公赞其画像有惟安恬以履乎素分不巧营以骛乎进趍之语盖二公皆邑人知先生尤深云先生平居谦恕和易接之蔼然君子人也治家不严而肃既病甚子妇在侧不忘训教将絶防僚友来视其子忧戚中仓卒以便服出见顾语之曰此岂所以见长者礼乎其恭慎如此娶呉氏安福训导封户部员外郎时望之女子男五人长即端仪礼部精膳司主事次侨次偁郡学生次儒次俌女四人长适黄棠次以疾在室次许适林某次尚幼孙男二人长嵩次峨先生没后一月端仪将归其丧卜得其年某月某日葬于某山之原乃自为状谒予请铭予尝往来亡友李翰林士英家李与宋乡邻也因以知先生之贤而礼部君贤如其父尤知之予安忍卒辞铭曰
　　闽有故家宛然余韵何以见之执礼而慎少而自学惟润乎身及其施教亦成乎人岂惟成人而又有子以养其生以送其死归于兹丘尚千百祀
　　乡贡进士陈君墓志铭
　　君讳璲字孟防苏之呉县人陈氏故业医后更业贾至孟防奋然读书从儒者游遂业儒成化四年以府学生中应天府乡试再试礼部不中归而得疾孟防长不满六尺然容貌丰硕当其疾作少间过予予初见之不知其为孟防也颇怪其羸瘦至此久而疾复甚竟以成化十三年十二月十三日卒年止三十六以十五年正月三日葬于呉山陈湾村将葬其父涕泣请铭而其弟子缪頥杨循吉数辈且谒予曰已买石琢为碣矣谨俟予许诺然不忍即铭也他日其从兄佥江西按察司事粹之复以书来谢曰亡弟得执事铭吾悲少塞乃铭之予尝与君同游学宫应天之试又与之同榜相好盖知其平生大率无遗行可议也君家居为易师弟子亦有取科第者然其学不专治进士业兼能古文词其与人论事多不畅逹至下笔衮衮数百言叙述辄有条序胜口舌逺甚曾大父曰孚敏太医院医士大父曰有常父曰振其配曰姚氏无子以弟珩之子田为后铭曰
　　呜呼孟防以文为业以学为师何有作慝而止于斯此明短折彼昬耄期事不可诘理不可推呜呼升斗之望垂槖而归谷也丰下相术可非惟老在堂孰养与持家人之悲学者之思读此铭诗庶其慰而
　　大理寺右寺正彭君墓志铭
　　寺正彭君以成化十六年六月二十五日卒于官舍年止四十二卜葬以卒之年某月某日其妻李孺人挈其诸孤子女累然扶其柩将涉江湖数千里以归其同官陈尚宾怜之来告曰彭君且葬宜得铭文念其孤皆幼莫能请也予闻之恻然则应曰诺君讳铨字大用世为襄阳人弱冠入乡校从博士受诗善辨质疑义为程文灿然可诵以天顺三年中湖广乡试明年试礼部名在副牓例得教官不就入太学归省遭父丧服除凡四试始登成化八年进士第观政都察院初授大理寺右寺评事三年迁寺副又二年再迁寺正君重厚有才具状貌伟然为太学生时客居者数年妻子嗷嗷待君而食其贫困甚矣然未尝降志于人及为大理属所操持益固而谳狱详明得法吏体尝奉诏赈灾齐鲁间当缺食之际区画有法民赖以不馁死既而流移者皆复业有司遂欲征宿逋君不可曰是重灾之也具其事奏请于朝竟获蠲除民感其惠至有泣下者君世不仕父英以君评事考最赠如其官母韩氏号孺人子男三人曰缙曰绅曰经女三人予与尚宾皆君同年进士也故尚宾以铭请而予宜为之铭铭曰
　　成之不易毁之若弃庶几发之在其嗣



　　家藏集巻六十二
　　钦定四库全书
　　家藏集巻六十三
　　明　呉寛　撰
　　墓志铭一十首　　夀藏铭一首
　　乡贡进士徐君墓志铭
　　是为乡贡进士徐君元献之墓元献名也其字尚贤常之江阴人世隐于农为大族嵗出田赋以供国用多至数千石其大父尤好义朝廷为旌其门江浙间字称曰景南是也父惟正尝任中书舍人娶同县顔参政泽女生君君资特頴慧甫十嵗已能赋诗坐客叹赏皆以为徐氏有子矣稍长习举业勤劬刻厉终日矻矻不自休其父为人更严毅数延良师教之暮则躬造学舍督责其业往往至夜分始去然君所习不但如今世举子而已凡它经诸子及汉唐以来古文词悉务记览故其下笔沛然若不可御成化十六年以县学生员举于乡今罗洗马明仲李学士宾之为试官得其巻竒之擢魁其经众以为当明年赴礼部人慕君争欲一识面者及入试竟落第公议皆为君不平君则叹曰吾行于众未孚行升胄监益务学以尽吾之事而已它何足计归且逾年犹不忍去其父也俄而疾作临絶顾其父泣告惟以不能荣亲为恨及语所以保家之道甚至人谓其孝而识且逺也年止二十有九君性谦谨见人如不能言其所自处泊然寒士也与世之骄侈者絶不类少学于张翰林亨父亨父没妻子无以为生所以周给之者一出于君士大夫称之故卒也皆惜之卒以成化十九年三月癸丑以又明年某月甲子葬于江阴县观庄村从其母兆予昔家居君以文事来辨质者数矣予所望于君者则不止此虽君亦不以此自望也而年竟不及壮所学不得一施岂不惜哉于是君没后数月其父亦下世其子经使人以濬县令呉君之状来乞铭予不得辞也君娶薛氏生一子即经经尚幼美而好学铭曰
　　将永其年乎或有其位乎抑皆致之蔑徳与艺琐琐庸庸奚夀奚贵呜呼徐君知保其家不知立身惟笃于义而显于文所不可致者尚在其后之人也乎
　　山西道监察御史陆君墓志铭
　　成化丁未监察御史陆君奉命出巡四川明年为治戊申八月二十六日以疾卒于成都察院年五十于是返柩至家葬且有日其子悦持乡贡进士周泽之状上京师以墓铭请予昔过江都始识君于舟中江都君所为县也则闻君论政事多忧民之言及询之县人皆曰君真爱我者也以是知其贤后君将考绩吏部未至朝廷已召君为御史初试軄俄以父丧去服除实授复以母丧去服除还任甫三月有四川之命已而卒矣盖君官虽且显然两罹家艰志不获畅及是方有所为竟抱其才以没其可惜也乎君讳愈字抑之姓陆氏相传出唐相宣公之后自曾祖昌四而上皆居嘉兴海盐之东人以其姓姓塘祖成始迁马廏里后割其地为平湖故今为平湖人父桂娶朱氏生君君少游县学刻意诵习嵗壬午中浙江乡试防试不偶入太学与四方文士讲业号丽泽防乙未竟登进士第初知江都至则每乡月召有齿徳者一人使陈民隐以是民间利病知之无遗吏胥无能欺者田濒江湖不时息宿而税有定额能均之贫民始安以民遭旱涝不知所备教之凿港以时蓄泄邵伯镇隄每为水啮而崩以石甃之嵗省修筑之费当嵗饥极力赈济民多鬻子女于江南为赎还其家流民复业则劝富人出牛种贷之秋成遂皆沾利其后有官银数万两将输户部言于巡抚大臣得留为备荒之计而县始有蓄积尤称刚果御史理军政尝诬平民戍边者百数家抗之累月不从竟得免有屯军暴于一乡人多畏之即躬往擒置于法以其地旷恐生变特奏立巡检司盖其见于为县者如此及擢御史巡视京仓使出纳必平人莫敢违其法至出巡以蜀在万里外官吏多纵弛也宜以严治属郡以至宣慰司而下皆竦然相戒其人或犯法虽倚中贵人势必按之不少假借倚势者率其下编竹絶流取鱼人误触辄遭其虐更痛治之其所至多释系囚平反寃狱或修建养济院以惠孤贫慨然有尽举政之意平生亲贤好士而性尤仁厚有姊早寡迎养于家弟遗一子育之如已出至于朋友亲戚所以周恤之者亦多又可谓贤矣配呉氏子男五曰恺曰悌先卒曰悦俱呉出曰恂曰忱侧室曹氏出女一尚幼孙男一曰堂女二以卒之明年某月某日葬于里中铭曰
　　有为者才止于其身宜食者禄遗其子孙何以遗之惠泽在人欲知其然考于刻文
　　贺感楼先生墓志铭
　　治已酉贺感楼先生病且剧年七十有六其冬顾谓其子慈等曰我死汝必买石志吾墓其往即呉原博以请然能及我之见乎慈等泣而从之则使家僮践冰雪不逺数千里至京师以书来告予读未竟泣曰先生果不可起耶虽然先生为人非求后世名者今以是托我必有意也先生讳甫字美之姓贺氏其先自蜀徙呉家世业儒而贫大父公宣仕国初为大理评事父宗振侨居江阴娶薛氏生先生躬教之学忍贫刻厉志不少变学业既成始还呉中出为塾师以共养其亲人以其善教争相招延居数年则以亲老不欲出弟子往往从学于家久之亦倦教悉谢却焉因谓衣食不足虽古人不能为仰事俯畜之计况欲为义事乎乃事废举使子弟分治之下至僮防皆为尽力而家业复成其治家有法事不论钜细处之井然有条率剂量所入以为用度俭而不陋丰而不华及家益裕子孙益繁数举贫乏时事为戒或以故物示之使无妄费然视事所当为者则直为之不吝先生真确人也与人言论无所诡随而剖析事理臧否人物必当善造就后进仲子恩授徒于家今毛给事珵陆御史完王进士俸辈多起而成名然所以开发其学者先生之力居多雅不信佛老巫觋阴阳术数之説至斥絶其人里人有化之者笃于伦理待弟庸及其二子意愈无所不至族人有寓湖南监利者特使其子访之而挈其少者俱来教以儒业恩以明经首乡解未尝夸于人顾诲之益力后恩举进士卒于京师初甚悲痛已而叹曰此固命也吾其安之耳遂怡然以老然益遣诸孙进学宫期继取科名所以诲之者则不懈也先生仪观修古衣冠整洁对客举觞谈谑间发绰有古人风度为文章疏通简质善于叙事凡郡中有所纂述必礼请以预其后则以老辞不复出重其名者辄造其庐拜之初正统间诏有司举士无锡遂以先生名上吏部以所举非本邑为不合例罢归竟以隐终其身论者尤惜其才云先生初号耻轩后更号感楼人因称感楼先生娶王氏有贤行先卒子男四人长即慈次即恩次息次应应亦先卒女一人适沈堂孙男五人曰牧收放改敢女一人曾孙男一人先生卒以其年某月某日以某月某日葬于呉县胥台乡之原铭曰
　　死生之际古人之所慎也夫岂有所觊惟示其得正死而无闷也然疾病则乱于此是图其人之贤不必问也起而从之不可复得吾独抱夫私恨也黯然在堂待此以暝无怪吾言之不尽也后世茫茫欲知其人亦可考而信也
　　明故奉训大夫工部营缮清吏司员外郎呉君墓志铭
　　成化二十三年工部员外郎呉君以公事自芜湖还朝舍于崇文门外四月十七日与乡人数辈防饮予家尽欢而散入夜疾防作旦有告君死者予弗信已而果然乡人相与惊曰昨者之防劝酬谈笑宛然君之声容也而何为至于此则相与为文祭之于是其子金将扶柩返葬泣拜请铭既许诺而去其葬有日矣始遣人奉吾友史明古之状来君讳璠字朝用苏之呉江人也幼入县学以勤敏称景泰七年中应天府乡试凡再试礼部辄中副牓防修英宗皇帝实録选工书者君在选中出入馆阁者三年复当防试君与今汝汀州行敏期必以进士举白于李文逹公公不许竟以实録成授中书舍人当是时君之父政与母杨氏皆在堂且老矣君叹曰中书近臣顾不可以荣吾亲耶三年考最父竟封如其官而母号孺人间尝奉恩诏使山东将还守臣厚赆君悉却不受又尝副驸马都尉周公往平凉册封韩王所以赆君者益厚郤之如前日其亷洁如此秩满连丁父母忧起复始擢工部专董神木厰君素刚有才干共事者与诸工皆惴惴不敢违法已而陜西大饥人相食廷议以京储足支数年可省嵗漕之未过淮者八十万斛令陜人赴河南受之便顾河流浅淤且漕卒非熟路不习水性恐败事宜先得人往治其役使无险阻之害是固水利工部举其属以为无如君者乃以君名上遂被玺书以行君至其地往来相度经营调度延见父老皆以为河不运漕久矣势难猝通为悉陈其利病君得其説行之公私俱济逺近称便先是户部侍郎李衍奏汉唐建都关中自河入渭竝通舟楫今宜举行之有防仍命君往视君行至三门析津见水势险恶叹曰岂有水如此而可以运漕者乎为奏所以不可行之状甚备诏从其説河南之民得免兹役而不重困者君之力也盖还而有芜湖抽分竹木之命其卒年六十以治元年某月某日葬于邑之亢字原配同邑范氏封孺人继东安郝氏子男四人曰金曰銮俱太学生曰镇曰鋭女五人适某某君貌毅然议论侃侃不阿狥人意及与人交际欢如也居家待子弟严厉下至僮仆辈闻其声畏之然量力授事用能不废先业而推之以治官事故无不举也其自芜湖而还以年劳将再擢官而君坚欲休致曰吾老矣有田在呉江之上种秫作酒足以自乐虽使黄金横带尚能防防然从人奔走乎或留之笑而不应盖不及陈请而卒然其志则可尚已明古状君之事详而有法予特取其槩序而为铭曰
　　才足以居位劳足以济事不究厥施惟系其志有禄不饕其志则髙命如之何安此丘阿
　　乡贡进士陈君墓志铭
　　士自少时必有志向其所向髙者已不暇论其次亦将择术业流声名以出乎凡民之上或不获遂则栖栖彷徨若无所容有至于终身而不遂者则其气抑郁愤懑死而不瞑不亦可悲也哉以予观于塲屋之士往往与命争胜负至于无如之何乃已陈君初居防市中稍长慨然有志于学家贫无以资给人颇沮之君不顾方从师习为程文刻苦特甚已而入县学与诸生讲业诸生多富家子君处其间自若竟以易经中成化甲午应天府乡试凡上礼部得校官辄不受乃益教其子言读书言亦中乡试于是父子同在礼部有劝之者曰校官可受矣君不应敝衣破履徒步京师其志必欲得进士至是凡五举不能得南归数月竟卒于家年六十四君初名黻字徳明更名洪谟后复更元谟则以为国学生避祭酒周公名也君世家长洲祖闻道考仲玉母杨氏君娶宋氏生男即言女二适归恺徐绍宗妾生男某孙男一女一其生宣徳已酉六月二十七日卒治辛亥三月十七日将以明年某月某日葬于某山言介其友数辈泣拜请铭君质檏少外慕家素无厚产能自力于学凡葬母婚弟皆竭所有营办家本戍籍能脱族人于转徙徭役中皆其力也铭曰
　　既成其已复成其子志则得矣而止于是其孰所使广西等处承宣布政使司右参议赠右参政马君墓志铭
　　邕容间羣蛮跳梁民被残虐不得耕作殆无宁嵗朝廷命守臣分道出兵勦之副帅马俊当自古田入俊负勇自雄众推参议马君偕行君不复疑慨然就道行且百里初与冦遇杀获颇利俊易之明日入益深数阻堑君虑冦有备戒勿进俊谓前军度者殆尽此何足虑复行路屈曲而隘仅容一骑士卒隔絶不相顾俄伏发丛薄间君知事急即下马谕冦冦固识君曰此非马参议乎奈何从俊至此遂并遇害麾下死者数十人时治五年正月二十三日也报至上为悯然诏赠君右参政仍令其子效才为太学生且命有司谕祭皆出特恩云君讳铉字孔任成化八年进士初授工部虞衡司主事专督蓟州銕冶始至知冶事多奸去首恶一人众惧而守法既乃日务施设工役减而嵗课倍增三年当代巡抚大臣知其才奏留之又三年迁员外郎满考还本司再迁郎中方乞归省亲遣造吉王坟工讫还掌司事已而有广西之擢矣君居官精勤事无巨细经君裁酌者后即可行与人处和而有守视义所当为非人言所感貌虽寝而双目闪烁有光对客楚语而理致了然可听其事父母孝交朋友信而待宗族甚厚尝制义田百亩以赒给之又别置田五十亩供祭祀家塾之费性好学多通而尤深于易公暇辄与诸生讲业所著述皆成巻帙人多传之家世吉之永新业儒为宦族君之曾祖成安祖性愚俱不仕父体和封奉直大夫工部虞衡司员外郎母尹氏封宜人配甘氏亦封宜人子男二长即效才次效良女一许嫁安福刘腾腾之父今掌国子司业事春坊谕徳道亨也道亨与予皆君同年进士闻君之死相与伤痛不已于是效才乃奉道亨状来乞予墓铭予闻君尝分守古田能以恩信服羣蛮及议用兵延数月始发彼固知备矣而况出不以律如宋任福者事安得不败哉虽然人孰无死君独死于国而朝廷褒防之厚且如此亦可谓得其死矣君死时年五十以明年某月某日葬于某山之原铭曰
　　嗟孔任兮藏于斯魂气郁结兮将何之百粤迢迢兮桂岭崄巇藏蚖虺兮伏豺貔肆毒齿兮伤人肌化厉鬼兮逐灭而无遗吾身虽亡兮民乐且嬉酌浔之水兮俎豆有祠目光炯然兮象而置之嗟孔任兮其安于斯明故中顺大夫江西南安府知府汝君墓志铭
　　治六年南安府知府汝君述軄于朝以老例得致仕命下君即日驰归未几病作以其年七月七日卒享年六十一其孤舟等卜明年十二月某日葬于呉江县某都某地托兵部主事呉鋆奉其先友史明古之状来乞铭鋆为君之子壻初讣于予予方为之悼惜曰君劳于仕宦久矣始就间适何遂至此今之葬予能忘情乎且明古与君知契尤深自以叙君平生甚悉则予又能已于言乎君讳讷字行敏汝氏苏州呉江人其先葢出商之汝鸠汝方至春秋时晋有大夫叔齐及寛汉有鲁相郁自魏晋以降未有显者今其族独盛于呉江居黎里者十室而五多不相通葢同所出也君之曾祖曰琪祖曰玑父曰思逺世掌田赋于乡思逺蚤丧君赖祖母吕氏抚育以长少从故进士奚昌授尚书景泰四年以县学弟子乡试中式屡试礼部不中君素善书防修英宗皇帝实録选入史馆嵗余将再从礼部试期必取甲科时李文逹公为总裁官沮之实録成竟授中书舍人一时朝臣当受诰敕者率欲得君书迹来请于门者不絶君不以劳辞或以金币酬谢辄却去曰此职业也秩满擢南京兵部武选司员外郎再迁郎中精勤明敏益举其职今冡宰致仕三原公为司马最器许君公退辄召与语凡掌武选十年擢知汀州俄丁生母忧服除改知南安南安距庾岭为海南货物所入之道其细民仰负荷为生大姓则居积致富商贾杂处往往争利搆讼官吏受赇多不得平君视犯者一断以法迄无所上下至于细民尤加意抚防之必不得已始施鞭挞人以为得牧守体自君入官行履完洁交游所与能逺贵势且为人坦易表里一致平居善谈笑脱去富贵气习其于财利漠然未尝枉已茍一介之取尤不与人较有粥田者既受直后辄倍约或劝君讼君曰与小人较自失多矣卒让与之故仕宦三十年田庐无所增益卒之日家无遗财其亷介可知也君喜为诗格韵平畅所着有学鸣集若干巻书法清劲得晋人笔意父思逺以君贵赠南京兵部武选司员外郎母黄氏为宜人生母计氏封太宜人妻陆氏封宜人先卒三男子曰舟曰砺皆业进士曰霖尚幼五女子长即适主事呉鋆次适金泽余皆在室男孙一曰世恩铭曰
　　嗟嗟汝君美而有文我识其人白而长身孰不出仕仕而不反游乐于乡君则不晚南安之政视民恐夷岘山之泪横浦之碑曷不百年以慰民思乃敛以殡子孙环视亦有知友事行以次后知其藏我铭在是
　　江西提刑按察司佥事杨君墓志铭
　　江西提刑按察司佥事酆都杨君致仕余二十年以治七年八月十八日卒享年七十三君讳大荣字崇仁天顺元年登进士第初授大理右寺评事已善折狱有名法司间庐陵王恭毅公时长大理藐视其属顾独见器许防宪宗命大臣各举所知擢用恭毅特举君始有江西佥事之擢江西俗喜讼词相牵引辄数十百人挟私报复反覆深巧猝未易辨君至稍加讯鞠即见情伪南昌有势要人被盗其子壻诬仇家君察其诬状释去众为君危毅然不顾曰某不能以民命附势也后真盗出始皆媿服建昌豪民杨洪三以盗诬朱槐等二十八人瘐死且半亦辨其诬而抵豪于法阖邑称快九江指挥李贵与百户田春不相能知巡按御史金忠刻欲陷之嗾盗引春春不胜搒掠诬服君独疑之时多惮金无敢争者曰案成矣君争之甚力立释春及同案者十六人故都御史贵溪髙公实传其事然君非特折狱而已尝分巡九江盗猝起设防掩捕之获其首舒原一等三十五人未几盗复起宁县杀官吏众相愕眙计无所出君不为动曰是恶能为徐谕兵士躬督捕之获罗万珪等七十人邻邑为万珪余孽所苦复遣人潜捕获之凡五十二人自是所部帖然无敢为梗者君既以才具自负耻随俗上下大忤当道者秩将满竟乞致仕去部民数千人争走上司请还君君不顾而行士大夫叹其髙致多赋诗送之今张学士廷祥为序其首君既家居非公事不至县门然事有不平者亦言之令不能嘿嘿也家故饶裕更斥所有为义事不一至所感遇往往发之于诗嵗久成编号静轩集云君之先为麻城人五世祖徳元仕元为万户统军于蜀始家酆都曾祖继祖祖文兴俱不仕父道阴阳学训术赠文林郎大理右寺评事母戴氏封孺人娶呉氏封如其母先卒子男六人曰孟琦华阴县丞曰孟瑛刑部主事曰孟琳阴阳训术曰孟琼曰孟瑶曰孟瑜女十人长适蕲水县主簿文学次适承事郎夏邦政次适贡士张阅岩次适千户罗璋次适贡士牟正大次适县学生黄吉次适国子生易象次适县学生王寅余尚幼孙男五曰干曰曰頥曰晋曰巽女六曾孙男二于是孟瑛将归葬其父既卜得卒之明年某月某日以其父平生宜有铭自为状来请于予予曰子之母之葬尝书其墓矣此宜他图则固请不已乃叙而铭之铭曰
　　杨在巴蜀自楚而分有家爰起以武统军既歴四世为佥宪君邑故朴野科第无闻君游乡校襃然出羣遂取甲科始显以文孰不入官人亦有云凡治刑狱颇类放纷君在臬司强抑寃伸羣盗敛迹况敢狺狺直道自信掩其功勤虽不获上卒信于民投劾而归早奉其身扣船共留耄倪蔽津髙位不酬大耋渐臻乃以其余遗其后人过庭受教儒服振振仲也刑曹复继清芬乐哉乡社几席前陈邑令乞言礼为上宾何命之遘岁行在寅奄忽即世莫知其因龙停之原若堂者坟琢石叙述永閟幽窀
　　山东徳州同知韩君墓志铭
　　成化丙午山东徳州同知韩君以病乞致仕白于巡抚都御史无锡盛公公以君可用不许君请益坚则许之因嘉其恬退以为属吏劝也乃给官舟遣人防送还乡所以礼待之者甚至仍畀以符有履歴年深操持洁白仁厚牧民人皆称颂之语所以褒奬之者尤切也君既还日与亲戚故旧游宴闾里间以乐时复为诗章与知友相倡和因自号乐闲以见志他日过予握手叙少壮时事相与感叹乃曰某朝廷之恩当州郡之寄愧则多矣而劳亦甚焉今获奉身而退以寻晚嵗之乐回视同辈存者几人则劳虽甚而幸亦多然人岂有久幸于世者哉葢数年前尝即某乡预为葬穴而黄州通判呉君元璧既为夀藏之铭今治丙辰年且七十四而实病矣愿更为志铭以及我之见也予曰公虽病而状貌加壮年虽髙而食饮则丰何遽为是则不以为然数具书来促继之以诗曰某实病甚矣恐不及见矣为之恻然君名熈字彦哲姓韩氏世为呉人少入郡学习尚书翘然诸生中累举于乡不偶循例入国学居数年始选授徳州同知徳州距京师不逺舟车上下号为要冲君日夜酬应不倦州守倚之上官知其才数委以事亦惟君亷公人故信之而事皆济若清军伍运粮饷讯寃狱赈饥民及造浮桥数事州人皆能言之君和厚人也接人欢然人有急难亦善排解性疏通然重名检不肯为无耻事见士大夫之贤者则乐亲之治家不紊子孙能奉其教而僮防亦为尽力故君得白首安享其乐焉大父文诚父永昌皆以隐终母某氏以永乐癸夘某月某日生君君娶张氏先卒子男二曰玢娶髙氏曰瑾娶顾氏女一曰秀卿适袁鼐皆蒋氏出也孙男二女二皆幼铭曰
　　呉城之西地惟吉陬日召工作幽室有禄不饕守官律孰厚其藏惟此物欲掩其幽俟百袠吾言不欺尚可质
　　明故福州府知府张君墓志铭
　　治八年冬福州府知府张君述职于朝明年既毕事将还任便道过家俄以疾卒实闰三月三十日也享年六十四其孤瑶方治葬具趋呉中以南京兵部郎中华山之状来乞文表于墓上予念君北上时尝过谒予今几月耳遂至于此为之惨然君讳逊字时敏号钝轩姓张氏无锡人也曾大父均佑元万户大父定考文简皆不仕君少入县学为弟子年二十四中乡举后五举进士辄不中始授福建同安知县至即以亷洁自励大书座隅曰不如是神其殛之早夜施政勤敏不懈修举废弛赈济穷民不扰而食足有内侍家故居邑中恃势豪横侵占田园一切夺还之民豪户有丁三百余税粮不时纳追征辄及族长往往瘐死狱中验其人而均之始无逋负者治为诸县最部使者每举君以为县令法因奏请旌异遂擢福宁知州州治濒海盗贼出没为害遣人捕之即皆散去其为政一如同安时以丁母钱氏忧去服满适涿州缺守州事剧难治乃以授君涿宻迩京师路当要冲公使人往来如织君量民出车籍记姓名使旋相受役始无往时不均之叹州有滞狱至则决之人服其明讼始息已而天旱蝗生捕之殆尽是秋谷倍收明年蝗益甚积地尺余君焚香祝天悉西北飞去部使者复奏其绩获给诰命进阶奉直大夫协正庶尹赠其父如其官阶母为宜人室邵氏赠宜人继王氏封宜人又明年始有福州之擢初至事方冗积未几裁决无遗及事有不便于民者竝罢之乃平徭役公用度使吏无所用其奸又禁凶恶不得自逞其徒畏法争敛迹以避每旦上堂吏左右立燃烛治文书不休藩臬二司在上督责禀承不遑暇食而君处之裕如君为守令多慕古循吏其所施设大率以养民为务故去任之日民辄留之在同安时立石道旁称颂徳政持金餽赆有追至数百里之外者君既拒却民亦立石颂之及去涿州争脱其鞾悬于坊市以示不忘事虽不古亦足以观民情也盖官不必崇惟其行乎志政不必异惟其得乎民屡仕州县莫非亲民之官志之所至无所不遂惠泽下被民多懐之彼列清贯居要地者非无其人考其平生亦足让乎故载其治行一二以慰君于九原且以为其子孙之慰耳君二子长即瑶次琇俱县学生女三长适华麟祥次适盛奭次许谈一骏孙男四曰伯徽伯纯伯伯师
　　亡兄处士墓志
　　亡兄讳宗字原本姓呉氏世为苏之长洲人先修撰东庄府君长子也先君初娶居氏生吾兄居氏既免身而没赖祖母韩氏保防备至而继母张安人更鞠之如已生迄长以大吾兄生而谨畏未尝出门与里中儿嬉戏既入小学诵习颛勤不以风雨寒暑废业年十七八先君以少兄弟而家事方殷使分掌之吾兄于事辄能治其治事左右簿籍虽一钱尺帛必谨记注久之出入嵗月莫有能欺之者人以克家子称之素寡交游倦酬应故或终嵗不出里门里人至有不识其面者性复俭约室无妾媵之奉衣履敝必更浣濯补缀服之尤好洁所居泛扫拂拭日数次不厌至于庋置器物亦必有常处盖其为人如此寛既窃科第仕于朝乡防以为贵显矣然吾兄自处如前日絶无骄侈气人益贤之成化乙未之秋寛得防归省而先君不幸已弃诸孤兄弟相见抱持恸哭孰意明年而吾兄亦以病不起呜呼哀哉盖吾兄待人极和易终其身未尝以恶声加人故卒之日自继母王安人而下哭之皆尽哀而佣奴辈亦有泣下者其生永乐庚子八月五日卒以成化丙申八月二十八日享年五十有七娶同里陆氏子男二曰奎曰奫奫习进士业女一曰淑真适夏靖先卒孙女一以卒之明年十二月四日葬于呉县五都太平乡花园山之先茔将葬寛既请少司成费廷言先生铭墓上之石矣复取尝所述事行刻之纳于墓中以为志云
　　陆秉诚墓志铭
　　陆自晋以来为呉郡着姓更千百年陆姓者里有之若其家之盛衰族之聚散则系其人之贤否耳距秉诚二世尚有仕为县佐者自时寖亦无闻若秉诚在子孙中其殆可称者乎秉诚讳忠为则新之孙以髙之子母曰李氏氏没时秉诚年甫十四又二年而以髙没一旦遂筦家政人为其素不习事虑而秉诚辄能贸易以为衣食谋妻子讫赖其温饱视羣从家幸不与俱坠性孝友常痛不及养亲遇时物必荐生鲜兄弟一女兄既嫁事当行止朝暮咨之如母此其可称者秉诚娶王氏无子再娶何氏生一男曰鼎一女曰素清适张钊侧室生一男曰节孙男二女一秉诚生于宣徳丁未四月八日卒于成化丙申二月十二日享年五十以嵗戊戌三月十一日始葬于呉县五都太平乡花园山之原予兄原本其女兄之夫也故二子来求予铭铭曰
　　太平之乡山水深长中有幽室斯人斯藏百年为期而止于此慰以一言息我以死
　　逸晚翁夀藏记
　　礼曰百年曰期故予尝论人之生以一日譬之五十以前日之昼也五十以后日之夜也以四时譬之五十以前时之春夏也五十以后时之秋冬也明乎是説则能逹乎委顺之道逹乎是道则能治乎豫备之具是故鸟宿于林兽藏于山知乎夜者也鱼潜于渊虫蛰于室知乎秋冬者也惟物尚然人不如物可乎见世之将老者或为之衣衾或为之棺椁或又为之葬穴盖知斯理之必然而豫备者是以君子与之若吾里逸晚翁其所谓知斯理而能豫备者乎或以翁家素饶裕故能为此彼贫者虽欲为而力有所不能盖无财不可以为悦者也是殆不然夫贫者劳苦困迫求无所得欲无所遂不能以自存往往呼天以祈死然人终不与之者盖非发于中心之真也富者则异于是安康欣乐求无不得欲无不遂故常以死为讳有不忍言及之者于此而及之则发于中心之真而知斯理之必然者也治壬子翁年六十有六乃八月之吉即呉城西横山先茔之侧命工作葬穴土厚而燥材良而坚深广仅容不侈不俭功毕以其子瑬居京师俾请文以为记予与翁居甚迩且有交亲之好欲辞之不可防瑬将归省请不已则书此授之翁名瀚字宗大自号逸晚姓汤氏其先家江阴后徙于苏为呉县人曾祖曰润卿祖曰均泽父曰彦祥赠大兴县知县母安人杨氏汤为呉中大族聚居凡百人翁于同母兄弟最少少即敏恪善治事事难决者诸兄顾咨于翁翁更服劳不倦数贾于外以资给其家之用度久之积更厚及其兄渭起太学知大兴县虽有禄入凡用度愈资给之渭竟以亷吏称至遇人谦和士大夫多喜与交若郡太守行乡饮礼翁得预宾席比嵗郡中饥有劝分之令翁出米若干斛授承事郎时有司急于赈防多滥及里人谓翁独宜而翁亦不以为荣也配徐氏子男五人曰璠曰璋曰玺曰瑬曰珙璋珙俱早卒玺为伯兄后瑬鸿胪寺序班女一人适袁泰孙男二人曰似曰俶是为记









　　家藏集巻六十三
　　钦定四库全书
　　家藏集巻六十四
　　明　呉寛　撰
　　墓志铭九首　　埋铭一首
　　眀故承务郎湖广桂阳州同知杨君墓志铭
　　君讳士儆字敬甫姓杨氏福建建安人也曽祖伯成赠少传工部尚书兼谨身殿大学士祖荣少师工部尚书兼谨身殿大学士赠特进光禄大夫左柱国太师諡文敏父锡不仕乡人私諡贞素先生母詹氏继母刘氏世有厚徳发于文敏公功业在朝廷儗古名相而门户显荣当世无比君生长盛族好学如寒士当其幼稚文敏公方赐告归诸子孙环侍左右视君气貌独心竒之稍长防学遂登乡贡上礼部试不偶入国学时邢公逊为祭酒抗顔待士阅君试巻甚加称赏厚礼遇之两遭家艰以不得取甲科继先世为恨竟授中书舍人俄坐从子累调惠州卫经歴人谓君被挫当自弛放至则益治政务宿弊渐除有军帅素横已罢官犹私役士卒数辈君立俾复伍军吏振肃相戒毋犯法于是郡守以下有事皆就咨访士子更多执经从学举于乡者遂盛凡六年以考绩过家乃畱不上今上即位有诏京官诖误外补者量加擢用始得桂阳州同知君叹曰吾病矣安能复奔趋郡县间耶竟乞致仕又十年益病俄中夜起浴更衣平明肩舆造郡学徘徊而归又明日卒两僮挟坐神爽不乱实治丙辰六月十九日也年六十四君伟状貌美须髯望之知为竒士虽目眚手一巻不释性无他好见竒书辄重购之或从人假借下至僮防亦善誊写故藏书甚富至于古书画尤能品鉴不差所与交皆当世名人若文庄丘公惠安胡公太防少卿李公其尤善者考订文义多见书札君母早世鞠于继祖母刘夫人言及辄流涕士仪有遗腹子旦特抚敎之至登进士第今为吏部贠外郎至于里人多加恩意然素直少容往往面斥人过曰吾不能阿意取容也因自号直庵亦取直道事人之意娶江氏参政銕之女子男二长易乡贡进士次暹俱庶出孙男一女一俱幼将以卒之明年某月某日葬于登僊里之原予适上京师君之从子亘以顺天通判候我于河上曰世父不幸没矣为之惊悼盖不意良友之遽失也亘因述治命以墓铭请且自为状授予意甚恳至乃为书之铭曰
　　唐有姚宋相业不诬后世有人望为魏謩仕路徊翔吾实以病岂义之忘亦惟有命储书充栋遗其子孙无忝先世以酬国恩伟然其人嗟不可作最其平生于此焉托
　　明故山西等处承宣布政使司右参政前兵部左侍郎致仕张公墓志铭
　　山西右参政前兵部左侍郎张公以疾乞致仕凡再上疏词益恳切始得防将行竟卒于官舎实治戊午二月十六日也享年六十三初公在兵部防土鲁畨侵扰哈宻累嵗未己朝议谓哈密为通西域要路自文皇帝时王其酋长给以金印俾屏蔽一方今微弱不振宜得文武大臣有才望者往治其事时公方佐兵部上乃命公锡之玺书所以责成之者甚切公至谓比来外夷肆侮边将不能备御此威令不行所致也始奏调分守副帅一人罪镇守以下官三人为误事者之戒且谓御戎之道当先固我疆塲如永昌镇夷比近甘肃今永昌既被杀掠而镇夷人户牛羊茁壮戎尤垂涎两路孤悬实难防守宜择有谋勇者二人各率防兵二十互相防应内既无虞徐圗其外则畨族小丑不足治也既乃询谋羣防筹画计虑旦暮不遗久之乃合众议条上六事一定酋帅谓哈宻寄居边城嵗久供费不赀殊非长策今其地残破旁有苦峪城合给与耕具种粮遣囘居住特设酋帅一人副帅三人各给冠带以统摄之二除乱本谓哈密既弱下人数叛其主投顺土畨愿为乡导至杀掠其王占据其地今其人家族寄居于此必来省视或充贡使而入密识其人即擒捕之以正其罪三访夷情土畨西距哈密七百里译知其国城堡倾頽兵马稀鲜特恃崄逺有急则易于北走耳当先用间谍以离坏其党然后出其不意以掩击之四遏乱畧土番累受朝廷金缯之赐其志益骄今所赐物宜追还之仍闭闗却絶勿与交通且拘其贡使特纵其一二归语其主俾自审去就彼既计竆必来欵塞再议处之五固封守肃州临边设镇以来台堡相接仅为守望之计虽有嘉峪一闗卑隘不称宜加修筑务极坚完更展城垣建楼橹以为贡道伟观六预调度夫敌骑犯边每以冬月宜以其时于縁边要地预屯重兵若干以便应援又须预练游兵若干以俟调用仍储刍粟若干可给五年之需则庶乎有备而外患可免也他所建请者尚多事下兵部集议于朝尚书马公以公筹画深逺计虑精详非茍简于一时者比辄覆奏行之于是土畨始相畏服而哈密渐得以自立矣乃复修土功以广戍守饰兵器以便战伐皆为经久之计西方既无事公乃还朝将陛见或谓宜疏经畧事目以上公曰吾昔已具奏矣已而言官劾公不俟召而还者遂落职有山西之命众以公久劳于外今不发一矢坐制强敌之乱当显擢顾以微眚去意公不平而公即已赴任矣至则益事事不懈盖逾年遂致仕及卒人尤惜之公讳海字文渊姓张氏少防乡学为弟子性敏而勤才名特着天顺已夘山东乡试第一人成化丙戌登进士第授户科给事中进左给事中再进都给事中遂擢顺天府丞再擢太仆寺卿丁内艰服除适吏部尚书尹公以怨谤去位一时乡人皆遭贬斥公得云南鹤庆府知府治戊申今上嗣位召还为顺天府尹明年拜兵部右侍郎进左侍郎已乃降授参政平生履厯如此公素刚直居谏垣一时同官建言章疏多出公手数因灾异陈时政得失劾两京大臣之不职者为府丞时一中要方用事势张甚尹以公事偕公往见先屈膝公独立庭下人为公危而公自如及为尹公事填委裁决无滞性更防洁位既通显犹僦屋而居喜文事发于论议然可观也张世为济南徳州人公之祖忠父鹏举俱以公贵赠通议大夫兵部右侍郎祖妣孙氏妣李氏俱赠淑人配潘氏封淑人子男二曰谟曰文女六长适举人冯一中次适呉江知县前进士郭郛次适生员李璇次适举人杨麓次适生员赵子仪次许生员邹頥贤孙男四曰僎国子生曰佳曰佃曰佩将以卒之嵗某月某日葬于州城东二里谟遣其子僎奉公之门人前春坊庶子王世赏状来乞铭而吾僚友佀公公之同年友也哀公之志行为之请曰愿有述以慰公于地下予辞不获乃叙而铭之铭曰
　　九河东导古有平原孰筑而藏张公之阡公起甲科始居谏垣侃侃正色我责在言累列清贵戾飞于天倐退终起如鹢与鸢公抱儒术以修吏事岂惟能官夷险一致乃佐司马邦政攸司小丑何为跳舞西陲冦养未殄彼骄且疑天子曰咨汝往正之幕府运筹将士禀命却使闭闗练师补乘坐伐其谋我道自胜强摧弱植讻讻以定公曰旋哉将士且休归报天子以释西忧功未及酬而底于罚自古则然拘以成法圣明烛隠遐弃毕还况也论功终宜赐环美疢在躬公不可待西望金城方略具在托以铭诗良史当采
　　承事郎邹府君墓志铭
　　无锡之士出而仕者多矣然其野亦多隠君子其尤以介直称者静修邹府君也君讳贤字佑之自号静修世为无锡人其族在江南唐有都官霖宋有忠公浩世次可考曽祖曰伯惟祖曰洪昭父曰以善皆居田里有隠徳以善娶同邑处士华思济女生子四人府君其长子也少失父能执丧如礼稍长以嗣守先业为难惓惓焉语诸弟诸弟显之等既奉其敎而府君经画尤勤劳家益裕乡人頼之或空乏辄造门称贷府君一弗拒惟其取息甚防旦暮称贷者益多后其人不能偿在他人必逼取之府君即戒其下曰彼贫耳非负我者遂折其劵不复校人以为长者当荒嵗米价踊贵他人多加息府君不可曰乘时射利吾不忍为也且吾先世以义起家又何忍违之及佃人输租遂减其额荒甚则尽除之以为常人感其惠不特无所怨而已异日输租皆争先而至无敢负者于是他召怨者纷然陈于官府若府君终身名不挂讼牒人又以为难其治家严肃晨起谒先祠毕退御家众俾分治公私事必随其材授之凡钱谷出入吉凶百需以及分给上下衣食皆有常数而籍记之里族以空乏告者视其亲疏而量助之以尝出粟助官府赈饥例授承事郎强之始受后更出财为工役之助者不一或劝其行赂以结纳者则痛拒之曰吾未尝为不法事顾先干法耶势家有求婚姻者必谢絶之曰吾不敢以男女之好凭藉其气力也弟遂之先卒抚其孤甚至族侄有早世者妇孀居无子乞其孙为后曰彼自有兄弟后当生子可继吾茍从之是利其所有也其妇至诉于官竟不从故事有非义往往违乎流俗咈乎人情无暇恤者于是乡族有为非义者惟恐府君知之固有化而爲义者矣府君性喜读书尝有感于诸葛武侯之语名其斋曰静修因以为号晚嵗益自谨畏作堂曰戒得可以见其为人矣治十一年府君年六十八四月二十二日其生辰也俄以疾卒逺近伤叹有泣下者娶华氏出其母族贤而克配先卒子男三曰愚承事郎曰鲁先卒曰钝邑学生女四适华铎华奎钱仁徐元谷孙男五益旦尚甫申女四予与府君别数月耳挺然之色犹在目睫间则已长逝矣因叹贤者宜享髙夀何遽至此然闻其承家有人无愧先徳则府君之泽当未竭也卜卒之明年某月某日葬泰伯乡宁山先茔之侧合其配兆愚等托礼部主事钱君恩奉福建布政使致仕陈公状来乞铭府君平生好文事每以相属今既不复见忍无以慰之乎为之铭曰
　　有县惟壮延陵故疆有士惟美徳盖于乡问其乡人徳如之何口不能言惠我则多惟彼宵人好行不义义不可行发其内愧仁厚之事介直之声施于有政止于家庭彼有政者窃位与禄孰使乡人相向而哭惟古隠逸风防犹存后有过者式兹墓门
　　侄孙健埋铭
　　惟吾兄本斋府君有子曰奫奫有子曰健生有美质自为儿童不好嬉戏凝重如成人稍长习举子业日从经师防既冠且娶俄得疾家人见其素壮尤善饭易之其妻之父名医也诊其脉惊曰是不可救越三日果死治十二年六月二十一日也年甫二十一其父与母张氏痛健早世不忍即葬以又明年十一月二十八日始葬于南横山之北祖墓之旁健娶王氏遗腹生一女往予居家见健向学不懈及视其所业可进谓他日必能继取科第而何负吾望耶奫以书来欲得一言为埋铭铭曰
　　物之成毁皆有数存汝质虽美能永其身其藏其瞑以无伤其亲
　　黄和仲墓志铭
　　治已未冬和仲以太学生谒选吏部馆予家明年夏得疾逾月加剧医不能治或劝之曰铨法不愿任职者例授一官荣身君当得州佐于君意何如和仲谢曰吾自束发朝廷造就至今曽不効一日驱驰之力以报厚恩又徒叨命服之荣以嬉防乡里间耶防其友栁贡士子学将南还则劝之还家就医药竟从之予视其病势为治棺纳舟中行至徳州以庚申十月六日卒子学为敛如礼返柩于家以辛酉九月九日葬于呉县荐福山先茔之次和仲讳箎字和仲自号夷斋姓黄氏世为呉人父克礼母徐氏生二子长曰埙早卒其次为和仲幼入郡校从予学与故觧元贺君其荣今佥都御史陈君玉汝同讲习累应乡举不偶乃贡入南雍久之歴试留务俟选家居者又数年常自叹其衰不得久仕岂意遂不仕耶然使和仲仕其才未可知若其清慤谨畏称为良吏可知也其平生择言而发择事而行又人必择而交虽杯酒相欢坦然忘形其中介然者固在往时郡守李公闻其贤延为塾师僚佐皆遣子弟来学和仲出入官署深自晦匿人不知为太守客也治家秩秩有条虽一饮食不茍家临市中逺商与邻往往以白金相托率不封识盖人服其信义如此娶同里王氏有内助功子男三人曰鹤娶盛氏宋文肃公度十七世孙曰鹄娶孔氏宣圣五十九世孙曰京尚幼女一人许适刘谷孙男三人曰堂曰阅曰某女五人先葬鹤鹄具书来乞铭自予闻和仲卒惜其志郁弗少伸又恨其死于道路不于我殡为之流涕今其孤寡累然在室忍无一言以助其丧乎和仲卒年五十九此所以自叹其衰者铭曰身不即仕伤哉即死仕不徒名死而犹荣
　　兵部武选清吏司郎中陈君墓志铭
　　兵部武选清吏司郎中陈君一夕病作暴卒士大夫相与痛惜之其尤厚者则往哭之若武弁军校亦多有嗟叹声噫君居官不以声势临下直沉静耳何以得于人者如此盖君为人清而不激公而且恕勤劳而不以为功诚恪而不以为徳惟其久任而人信之文武选对设自前代已然至国初右武尤重其事百余年来武以世官传厯既置所谓黄簿者藏于天府专官清理然其人升降改调罢革宥复与新旧继絶例纷然如毛率难于事选者且其人往往附势冒功势家多为请托君輙逊谢之曰法如是耳有言武官冗食坐敝天下当尽革旁支承袭者君白于尚书马公曰此非律例意合稽其本支凡出立功授职之人后者仍得承袭余当如所言他日又有旁支乞请者君复谓此辈久官籍若援近例一旦斥絶彼安所归乎况今行伍缺乏尚欲募人补充若授其人以一队长令本卫食粮操练庶两便又一武官子某甲未及承袭犯强盗而死其弟乙年幼告优给于例犯强盗者子孙不得承袭君以为甲为盗且未授官乙固非为盗者子孙不得援旧例然亦其弟也不稍抑之则无以示戒宜视其父职降一级食优给俟其长袭所降官马公韪其议悉奏行之遂着为令他所议定者尚多防诏大臣各举其属才行可超擢者公遂以君名上然尤重其去留以为助者久之不意其竟止此也公以是尤惜之君讳恺字企元姓陈氏世为苏之昆山人居邑之东太仓有卫学君少防其间从易师习举业成化戊子登应天府乡举累试礼部不偶益力学自奋甲辰竟擢进士第治戊申初授主事癸丑陞署贠外郎是冬实授乙夘陞署郎中丙辰实授进阶奉政大夫盖任武选者十四年卒年六十时辛酉二月七日也曽祖福一祖頴俱不仕考杰以公贵累赠武选郎中妣龚氏累赠宜人君娶许氏封宜人二女长适学生魏瓛次许赘查复故孟津敎谕若庸之子俱庶出以从弟子茝为后从治命也于是闻讣来扶柩归将以卒之年某月某日葬于城西姚泾先茔之次持状来乞铭予与君同举于乡相知三十余年铭实宜为状为君同官刘君挺所着而翰林修撰毛君澄君之乡姻也复以书来所以互述君之贤者甚备夫居乡有行乡人知之惟其居官容有不知者故畧及其一二事云铭曰
　　貌之黯然若有忧思人所知者匪以其私不见其人亦已逾时哀此孤寡萧然繐帷家有嗣续礼亦宜身为正郎官不卑贤哉有誉其永垂
　　刘美存墓志铭
　　刘儆美存资端谨幼即不好嬉戏有餽以鸽令畜以弄者固却之独好书册长防呉学居诸生中治进士业辄合程度举于乡屡不偶然无嗟怨声事其父都宪公其母李恭人甚得子道都宪公仕于外代理家事事纷至于前处之裕如也某有丧不能举或为持劵假贷意其耻也阳辞之他日袖白金濳往为助且戒无令人知其人感徳竟不能隠人知其心之厚也其年三十三俄以疾卒稍相知者皆痛惜之曰美存为人不宜致天而何以得此于是都宪公廵抚蜀中得凶问惽絶投牀下即日引疾归归而抚其棺大恸曰儿果逝耶吾不可不暴吾儿之行乃自叙述来请盖予与都宪公相知久因知其子之贤痛惜尤甚忍无一言以慰之耶刘氏之先出清江宋名臣原父之后七世祖持矩仕元为行省都事始徙新淦髙祖云芳国初编戍于苏云芳生迪吉迪吉生谦海谦海生宗正宗正生三子其季曰缨即都宪公公既贵累赠其父太仆寺少卿母张氏累赠恭人娶恭人李氏生一子即美存美存娶诸氏为曹州同知祥之女生一子曰过聘彭氏二女长许嫁张某次许嫁林某皆仕族其生以成化某年某月某日卒以治十四年闰七月十九日以明年十二月某日葬于呉县上金湾之新阡铭曰
　　才也则成不成乎名不成何由委命勿争有身则倾有志不行亦幸有子尚待其成以慰平生孰非兹铭
　　沈府君墓志铭
　　邑人沈纲闻其父翠云府君之讣走予告曰纲客居都下久矣吾父病曽不得一日侍此终身痛恨者今将归治如获一言为铭则纲于临穴之际尚可以逭罪也盖纲之妻寔予亡妻陈淑人之侄女故有是请焉府君讳孜字文庆别号翠云世为长洲人而家比虎丘为着姓大父友之在永乐宣徳间巡抚大臣以呉中赋厚方重粮长之设友之于时已为郡县所推择父行娶王氏生府君少为县学弟子治易勤苦后以父没而母更老度不可逺仕遂谢归以农隠而或业贾以养生性笃实不事华靡与流俗相违治家尚节俭故能保其业待人以谦恭故能处乎众至其奉身之全畏法之至故姓名不挂于讼牒里人以善士目之其生永乐甲辰仲冬廿六日其卒治丁已季冬廿四日以卒之又明年已未孟冬廿八日葬于武丘乡袁家浜先茔之次娶魏氏宋文靖公九世孙子男二人长即纲娶陈氏次曰纪娶姚氏继吉氏女一人适张瓛孙男三人元吉元利元贞女二人铭曰
　　际太平之时望中夀之域身既克全志何所郁归于兹丘其永无陧
　　封詹事府少詹事兼翰林院侍读学士前光化县知县王公墓志铭
　　治十六年二月三日封詹事府少詹事兼翰林院侍读学士前光化县知县王公卒其子吏部右侍郎鏊闻丧去位上曰兹朕经筵日讲官也宜有以慰其哀乃命有司谕祭公及造坟安葬皆视三品礼鏊感激谢恩已将归治葬奉僚友今南京兵部尚书河东韩公状授其友呉寛以墓铭请寛于王氏有契义敢不诺公讳琬字朝用以字行姓王氏苏之呉县人在宋建炎初居东洞庭山盖三百余年于此族甚众至以王名其所居巷公之曽祖曰廷寳祖曰彦祥考曰惟道惟道伟然有大度读书尚礼义生三子公其季也幼则羸而多疾正统间有司选县学生贠里中子弟皆走匿公独请入学时年二十一矣自以学后时耻不及流辈感愤奋发其刻苦有人所不能及者屡举于乡不偶遂贡入太学久之试事毕授知湖广光化县光化隣荆襄至则值冦乱初定居民未苏极力安辑而防客往来有事于所谓太岳者犹征求无虚日公不忍重困其民靳不多与皆不满意而去又山谷流民万计大臣尽驱出境至焚其庐舍以絶之公独招俫其人上官已不悦后朝廷知驱民非计遣都御史原公巡抚公承意指肩舆入山谕民所以安辑之意民相率而至乃悉编其里社仍缓其赋役以生养之皆帖然从令县既无事即兴学校更募民习射定赏格以为防守计上官以为迂滋不悦在任三年适其子以进士及第入翰林曰吾有子已仕矣遂乞休致归筑别业于郡城西自号静乐居士公质似鲁而识甚明力似懦而行则果其与人或忤亦惟其性之直而不诡随也少时读书有法每见子弟语之至于养生有道则独得者为多亦不自秘也尝考其先世可信者修为族谱若父祖没久犹欲以死相从人尤称其孝者盖其配叶氏卒以先茔隘别卜地而葬且数年矣后见其子官吏部以生或被封没当得恩典不忍与其妻独受无以光于前人也乃还葬其配于先茔至是以公合而祔焉竟如其志公初以其子防进阶文林郎再封右春坊右谕徳复至今封配叶氏累赠恭人子男四长铭次即鏊次铨府学生次镠女三适某某孙男八曰某某女四曽孙男二女一公老益彊一日忽盥栉更衣夜半翛然而逝享年八十四以卒之年某月某日葬蒋坞盖先茔云铭曰
　　震泽西望有山郁然王氏居之嵗久而蕃世有隠徳其徳则厚不食其报以贻其后公蚤奋志冀取科名终焉入仕以惠黎氓言与时违事与志戾顾其后人己显于世吾徳未究亦有所贻植槐于庭世徳可追爰受其名复享其禄考终而藏吉日惟卜惟此茔域列于左昭吾亲在兹其乐陶陶岂惟乐焉亦既荣矣敇葬有光百世无涘
　　苏州府儒学敎授刘先生墓志铭
　　苏州府儒学敎授刘先生以天顺三年致学事而归归二十年而卒既葬亦二十三年矣其孙柰始遣其弟蒋不逺六千里步至京师以书授其学故诸生呉寛曰先大父临终命诸子以墓铭为属不幸诸子相继没其责在柰等又皆孱弱不振因循至今罪甚大也兹敢奉治命以告寛闻之恻然感叹曰先生吾郡贤师也寛幼受敎益其何敢忘按临安知府王公佐状曰刘出汉长沙定王发之后代有显者其后子孙居泰和株林再徙吉水夏朗为邑中名族五世祖天声登宋咸淳乙丑进士第终桂阳军敎授天声生益厚益厚生维徳世治尚书在前元竝隠不仕维徳生礼当国初行科举一试有司不偶居家敎其子缵竟登乡举缵娶曽氏是生先生讳谕字体信自号信庵少与从弟故翰林学士文介公俨同学于家勤苦特甚永乐丁酉与文介聨登江西乡举宣徳癸丑中乙牓授山东乐安县学敎谕连遭亲丧服阕改浙江萧山秩满始擢敎授于苏秩再满请老得致仕成化初遇诏恩进阶登仕郎先生深于经学所至敎人孜孜不倦乐安萧山士初未好学自经先生指授科第始盛故大学士刘文和公实出其门且有首冠乡举者于是湖广秋试礼聘校文鉴别既精士皆叹服苏为大郡缺敎授吏部以先生拟奏人以为称至则知其学为范文正公所建而胡安定朱乐圃两先生尝居师席曰吾敢有愧于先哲哉于是先生亦老矣为敎愈笃日必坐堂上为诸生校课业往往手自改削而择其尤秀异者列侍考校不使暇逸夜则令宿斋舍犹为讲觧疑义不辍其语人必以礼义防耻为先以呉俗少俭质有服饰华美者輙戒之人知先生得师道一时有自外郡遣子弟来学者郡守重之入学与为賔主礼暇则以诗篇相倡和而提学宪臣亦不以官属遇之先生孝友人也初仕乐安亲尚在得一美衣食必遣人缄奉弟体实为安肃训导没于官徒行护丧还乡尝以其族大亲修谱牒刻印毕家给一册即毁其板曰毋为他人得之以乱吾家世也经学之外为古文词典雅得法有曽王遗意所着有南园集归田録若干巻其好学至老手不释巻迨致仕家居犹为子孙授业云先生以成化丁酉十二月三日卒享年八十五后五年壬寅葬于里中桂源东坑初娶张氏乡贡进士持永之女继娶萧氏进士应昻之后皆有贤徳子男四人曰范配纪纶范纪竝县学生女一人适张耆徳孙男十人曰蓬杰柰广本府蒋廪兰度女六人俱适仕族曽孙男若干人女若干人铭曰古有经师在汉为盛口授其词书维伏胜刘之传经自宋天声五世不絶曰为先生防处于家克传其学出以所传觉彼后觉先生为敎先之以身不戏而恭不慢而寅讲授有条亦维善诱诸生得师頼以成就苏学在昔有胡有朱后五百年合其范模曷不久留终惠学者吾老将休往投乡社诸生之后寛忝在焉年稚而愚实闻斯言自伏以来多跻夀考天厚其躬见此一老夀终于寝哀动其乡桂源卜吉以固其藏春雨秋霜墓木拱矣家仍多故孰传其美先人之责诸孙是圗琢石宜书寛维其徒
　　明故通议大夫资治尹太常寺卿任公墓志铭
　　公讳道逊字克诚姓任氏其先鄞人也曽祖观贵国初长乡赋输赋后期谪戍温州遂为瑞安人观贵生杰杰生公頴悟不羣七嵗能赋诗作字径数尺有法宣徳甲寅有司以神童荐于朝年甫十二耳宣宗皇帝闻而竒之面试其书嘉叹俾即文华殿绩学供给甚厚未防命为国子生景泰庚午初授顺天府照磨仍以书艺供奉公不圗幸进每九年考最輙进一秩故自中书舍人五转至太常寺卿仍考最食从二品俸凡歴任四十年供奉勤慎未尝有过治戊申年六十六上疏请老甚恳赐致仕而归盖家居十六年以癸亥八月十七日卒享年八十二公为人清心寡欲于世味泊如也公退静处门无杂賔室无长物翛然如衲僧兴至弄笔翰輙作书画以自适或时吟咏发舒情思皆山林语若不知身在禁近者因自号坦然居士又号八一道人亦可见其平生矣尝著书一编推性命之原窥造化之妙有邵康节观物遗意名集云山樵语録集云山者公所居之处也自秘其书不妄示人公既归贫而能守愈自髙洁惟日登楼以云山自娯未尝一造郡县门前郡守文侯林邓侯淮重其风节数遣县令髙賔存问周防以尊礼之公临卒无一言及后事发其箧防无以为敛祖父竝赠嘉议大夫太常寺卿祖妣呉氏妣沈氏竝赠淑人配孙氏封淑人孙氏出同邑名族为徽州守某之女贤惠多材艺与公处至老相敬如初先公三年卒年七十七生女一适孙某又庶女一适鲍某公官三品例有防典于是公所养子永春永和走告于朝遣今郡守李侯端谕祭及造坟安葬卜以明年某月某日与孙淑人合葬于其山之原公居京师时与予特相好屡过予焚香清坐竟日忘返及公得请去数致书问讯山川辽絶恨不复一见也知公葬有日乃为书此刻石然公亦岂圗是哉特尽予之情且以为后世告尔铭曰
　　望东南之遐陬兮郁苍翠之羣山怀髙贤之宅其下兮云海之囘环挹清晖以瞻眺兮忘冠裳为何物谓不能遗世而脱俗兮终乘云而倐忽嗟儒僊之髙举兮帝念之而莫屈顾金门之俦侣兮孰终被乎厚防白石粲兮青松长凿黄壤兮筑幽堂后世无毁伤兮庶知斯人之藏









　　家藏集巻六十四
　　钦定四库全书
　　家藏集巻六十五
　　明　呉寛　撰
　　墓志铭九首　　夀藏铭一首
　　陈处士墓志铭
　　成化己丑春寛与处士之子琼同试礼部不偶将南归半道而处士之讣至琼痛哭不自胜即日易轻舸兼程而行既抵家哭尽哀遂圗所以葬其亲者乃泣告寛曰琼有大罪三少逺防乡校不得朝夕居家以事吾亲吾罪一也防学又不能奋发早取科第以光显吾亲吾罪二也以科第故去数千里外亲病不及尝药亲没不及临棺吾罪三也负此三大罪吾何以名人子哉呜呼往矣不可逭矣虽然亲有善而人不知知之而传不逺亦罪也然欲其传之逺非假文词不可惟吾亲之葬某县某乡某园既卜其地矣其年某月某日又卜其日矣其事行又有吾友王抑夫论撰而为状矣子知我深者愿畀一言以逭我罪予悲其言不能以他辞拒也处士讳某字某姓陈氏家长洲之陈湖世以善士称于乡处士之父某赘于邑大姓吾氏国初吾既逺徙而陈亦衰落处士极力田亩间以赡其家其妻钱氏躬纺织以助之两税既充至身之衣食有不暇顾盖其勤苦有如此者久之家乃裕所买田宅予人直宁厚里之无行者以处士仁而可欺也取其田欲更售之处士再予之直不校他售田者以处士真可欺也辄欲更售处士輙再予之既而里人亦感媿盖其醇慤有如此者遭嵗恶富室贷民粟取息倍他日处士曰此正吾行惠之秋也反借是以自利乎卒少取之后人负其粟至八百余斛叹曰此非其家之果不足耶不然宁肯负我哉皆为之折劵盖其长厚有如此者郡有纳粟补官之例所司以处士名上处士不欲部使者固强之处士亦固辞之曰吾宁出粟不愿官也其后郡邑防董区赋处士辞之不获则使其子珪代之盖其髙洁有如此者处士年既老母氏尚无恙依依其旁若孺子然每旦问安否莫必设酒肴于中堂使子孙以次奉觞欢呼歌啸以极其乐及亲以天年终居丧尽礼不以老故废盖其孝敬有如此者呜呼处士之善行此其大凡也是不可使人知耶是不可传之逺耶予交于陈氏既久视珪琼犹兄弟视处士叔父行也南归之日将拜处士于堂上而乞言焉然不意不可见矣惜哉处士生于癸未十一月之哉生魄没于己丑闰二月之旁死魄子男二长即珪次即琼女三皆有归孙男六曽孙男一女一铭曰
　　陈湖之濵有此徳人其徳伊何曰义曰仁仁不忮物义不失身问其名居古可比伦汉有太丘鲁有收门徳人已矣流泽未止浩浩洋洋如湖之水经史满牀禾稼满塲遗厥子孙如韦如厐彼美仲氏登贡于乡尚有禄仕为家之光尚有龙章贲于幽堂
　　封文林郎河南道监察御史陈公夀藏铭【并序】
　　成化某年某月某日封文林郎河南道监察御史陈公作夀藏于其祖墓之侧既成求寛为铭寛公之里人也寔知公宜铭铭曰
　　陈本妫姓虞舜之蘖满封于陈后为楚灭完也奔齐以国为氏歴秦汉唐闻人益起呉之有陈自洛而迁荡析离居有徳以延根柢完固枝叶华鲜迨至有明逾三百年曰镒有戒伟然深中长宪内台事我三宗出厘西土入保东宫以亢其家自卑而崇厥五兄弟公也其季在洪武末壬午之嵗四月七日诞生于第铸以命名有成其字公生嶷然越自童穉一似其兄美须钜鼻匪貌似之行实拟之流泽浅深隠显使之赫赫门墙惊动小夫公处其门视之如无岂无锦绮为衣为裳大布厚缯我服则光岂无肥甘为肴为酒盂蔬勺水我奉则厚不惟其身及其子孙以俭居侈以谦居尊昔在同气求异其居公让不取如逺而疎匪家为谋唯子之敎僎也秀异置之乡校遂登甲科监察一道分司南都不墨不虣究厥自来惟敎之效帝曰汝僎予为汝报锡之封章烂然堂奥豸冠峩峩绣服煌煌南街北里逍遥徜徉匪夸乡人君赐惟彰以颉以颃以接其兄公年七十宛然壮夫献酬百拜从者不扶达人大观万年须防临渊履冰幸全髪肤成必有坏惕焉预圗石湖之濵呉山之麓累累若堂郁郁拱木凿窽于兹我所自卜从我先人敛我手足厥既讫功既坚既实载其初终磨此山石公之先代有乘有谱有讳徳卿是曰曽祖均锡孟玉曰祖曰父以子孙贵诰赠三老赠之何如都宪宫保母髙继翁赠皆皆夫人公娶顾氏封孺人焉生三男子曰俊仪僎僎终佥宪卒与俊先女子惟一周纪是姻孙淮汉潮浙汴沆泾维汉暨汴将有科名有三女孙其一未行男一女四是维孙曽陈徳未衰后当绳绳论撰执笔着之兹铭封奉直大夫户部贠外郎林公墓志铭
　　林为闽着姓考其初多迁自固始公之先则始迁者曰唐左朝奉大夫穆数传至禹臣宋中神童科长子津为尚干官而家益大津三传曰天锡天锡生必方必方生昌茂世有隠徳昌茂娶宋氏生子四人其季公也公讳樵字汝谈以字行别号梅竹翁为人孝其父母而友爱其诸兄甚至居乡里间惇尚礼义至老不倦人皆能道之盖谓其孝曰公侍母疾必躬奉汤药不以委人夜必独处而嘿祷于神以祈佑母没事父益谨他日父疾更作适邻郡盗起人争为避匿计公独抱持其父无使惊动及父没日惟守丧次不以事变中少违于礼谓其友爱曰兄有患劳瘵疾者俗忌传染或谓公宜逺之则侍奉益亲兄竟没于其手其奉先忌日必祭月朔必荐以至出告反面一遵古礼而行雅好客所以欵接而餽遗者礼意甚洽尝筑别墅以与客游置琴奕樽爼其中相与欢然也家故饶裕至邻里有急难輙周防之无所悋尝曰吾父嵗散谷三百石行之七年而没今吾以食口众费去所散谷安得如吾父之数终身行之乎盖谓其尚礼义又如此公有子尤善训诲防即谕以先世事使知立家之难稍长延良师于塾敎之而时亲校其所业不少纵也后二子防壂相继擢进士第列官于朝人为公荣之于是公用防贵初封工部主事加封今官嵗丙午年已七十余二子竝以公事过家捧觞称夀人益为公荣而公亦自以为乐也已而公戒其子曰吾幸康强汝辈宜勿以私情顾恋及皆还京师而公以明年正月五日卒矣享年七十有三二子既闻讣予往吊之则悲恸不胜且以墓铭跽而固请明日乃奉其友周户部公载之状来公为人予昔闻之故翰林编修李士英盖士英尝敎其家塾知之为深予既信其状之不诬而防又与予为同年相好其何忍违之公娶叶氏封宜人子男四曰防今为吏部郎中曰壂工部贠外郎曰址曰垐乡贡进士女二长适黄刚次适府学生陈铿孙男四曰鑛曰釴曰钥曰锏女二以戊申某月某日葬于闽某山之原铭曰
　　闽越有民居海壖汉世徙实江淮间异时或从固始迁爰自五季厯宋元其间林族久更繁仕版不絶世屡传贤哉若人处丘园善诲厥子嗣厥先甲科继登两曹聨推恩锡封属髙年五福向用亦已全振振后来者益蕃世济其美美且专乡人论徳无间言后欲考之石斯镌闽山归全在髙原
　　明故承徳郎刑部主事赵公墓志铭
　　承徳郎刑部主事泾阳赵公就其子太守兰之养居兖州者数年他日有归志其子不忍与别公谕所以涖官者曰汝第行此以终惠斯民过养吾多矣兰泣而志之公归既抵家辟园林日与賔友为乐又逾年以病卒实治三年三月二十五日也享年七十五后二十三日太守闻讣哀恸不自胜即日觧印奔丧使人走京师乞墓铭于予而济宁学正卢君其邑人也为之状赵世家泾阳公之曽祖均玉祖仲良父秉才皆有隠徳秉才娶王氏生子四人曰肃寛谧整后用谧贵赠至奉训大夫南京兵部贠外郎而王氏初封安人再赠宜人整即公也其字子齐以永乐十四年十一月二十五日生生数嵗丧兵部公既长奉王宜人孝而事诸兄更恭兄谧初防邑庠颇以家业为虑公挺然请身任其劳有所得輙资给之谧遂得颛意问学竟首冠乡举继登进士第仕至江西左参政有声于时尝曰吾所以有今日者吾弟之力居多其何忍负之当之官南京乃携其子去躬督敎之不倦其子竟亦登进士第以仕即太守兰也兰以初官刑部亦获封公人以为公友恭之效云公为人介而有容恭而有礼乐善好施恩意蔼然一族人少孤贫无依特加抚养及长仍为备礼以娶邻人遭嵗歉将鬻田谕以不可而助遣之就食于外后归复助之耕其人竟保产业余凡以婚丧缺乏来告往往斥所有以助畧无责报意公既好义人益信服有争讼者多往决于门得一言即止而尤见礼于邑大夫比嵗行乡饮必延致为大賔更数及门存问公虽贵自持益谦谨人以是贤之初公年五十尝病昬不知人事者数日俄醒而言曰吾病其愈矣诸子惊喜问故曰适见一老人谓我平生力善未宜死俾随行约数步指以归路遂醒人皆异之已而病果愈盖至是又二十五年始卒公娶陈氏有贤行封安人子男三人长萱不仕次即兰次芝吏部听选官女一人适邑庠生孙璟孙男八人曰细蚤卒曰縡曰防曰纬余尚幼女十一人曽孙女一人以卒之年某月某日葬于邑安吉乡东原先茔之次予与太守以同年相好知其有贤父亦久序而铭之岂独为孝子之慰而已铭曰
　　泾水洋洋属于渭汭溉彼田畴其利不可计嗟嗟徳人与水而逝其泽则存尚被乎后裔松栢在原爰识幽竁封而崇之永矣百世
　　莫君善庆墓志铭
　　君讳庆字善庆别号南溪常之无锡人也无锡在江南为上邑最称富饶而君雅有特操凡衣服饮食所以奉其身者未尝因时俗好尚为少变也家有僮奴数人各授以事门庭终日寂无人声常暮扄门不再啓俄夜有扣而呼者甚亟君曰吾家固无事也岂有赴吾乞药者乎盖君尝得竒方每以济暴疾者问之果然平生于佛老巫觋之谬妄一切屏絶读史至奸侫事輙忿然作色谓子弟曰是宜为戒然为人虽严厉若不可犯至所合者更欵洽兵部郎中秦公修敬以齿徳髙一乡不妄交际每过君必留坐竟日而返家有重屋数楹雅洁可居更即溪上开别墅与同里有隠徳者四五辈往防其间赋诗饮酒萧然林泉之风庸俗人莫得而预也惟其中少容卒为人所不乐而君亦卒不少变是真有特操者矣君有子骥与兄子骢爱而敎之必等二子用其敎竟成而骢遂登甲科为名进士时君已没骢数感泣曰吾何以报吾叔父也防以例暂还其乡因得葬君乃来乞铭意恳恳不休曰吾兄弟欲借此以自慰耳予感其孝卒诺之君生于宣徳庚戌五月十日卒于成化癸卯五月十九日以卒之又明年某月某日墓在青山之原娶龚氏有贤行子男二人长曰骏早卒次即骥女一人适龚复莫之先为汴人从宋南渡遂家无锡君之曽大父曰能兴大父曰顺昌父曰文盛皆有隠徳至君虽益好隠然能教骢仕自是莫之显实君启之铭曰
　　流俗靡靡未见其涘孰为障之有隠君子介而不近乎名清而莫凂乎已考其平生是亦贤已其亡者身其归于是
　　明故封监察御史李公墓志铭
　　成化二十三年四月天子恭上母后徽号推恩臣庶凡京官七品以上父母存而未及封者悉与封之于是闽县李公中美用其子江西道监察御史之贵封如其官乡邦荣之盖公至是年已髙明年改元治正月十日遂以疾终夀八十二越三月讣至御史君方按行畿内即入朝纳上玺书将归守制以葬其父宜有铭乃奉其乡林广州之状来请广州于李有姻友之好固知公之为人而予与君为同年昔者君为秀水钱塘二县其地皆与吾苏密迩则知其为政防平清谨使民爱慕及君居内台益得宪体予窃敬之乃今知君之所以贤繄有公之敎也公讳得嘉字仲美别号安素世居怀安之焦溪大父琚始迁福城其地曰兴贤者居焉琚生遂明娶孙氏生公甫成童失恃执丧如成人比长奉母母安其养而规画家政悉有条理更能持勤俭遂裕其家母心益乐性坦直和易待人无良贱皆尽礼意尤乐施予每斥其子所分禄以济贫乏自奉虽薄不计也郡尝大疫里俗惑于巫公家亦多病者日惟饮药而已平居喜读史见古人贤否得失可为法戒者輙书置座隅以自儆其敎诸子必业儒数延良师于家塾而躬率之学诸子或少懈必督责之后多有成云娶陈氏赠儒人先十年卒子男四人烜乡贡进士未仕而卒娶陈氏以守节旌表次炤亦早世娶林氏次即娶蓝氏次炫县学生娶谢氏女二人适朱灼黄世孚孙男六人賔实寛寰宥宪以卒之年某月某日葬于邑长兴山之原铭曰惟徳之崇惟吉之逢遗其子孙复还其躬贵而考终尚閟兹幽宫
　　封文林郎江西道监察御史王公墓志铭
　　呉江王氏故邑之梅里大家也其先有讳夀之者当元末自度兵乱当蹂践其地避之邑中竟全其家是为公之髙祖也曽祖良辅祖彦澂父守仁世有隠徳守仁娶呉氏生公讳宗吉字天祐甫三嵗父母相继下世頼庻母浦氏抚育以长又里有呉善者与守仁故厚更力敎公视如已子而公亦奋志以学业自课家有遗书日取而读之务求通其义至忘寝食里父老见其谨厚而勤可以为师也争延致家塾公年虽少偃然据函席敎法严厉一时以老宿目之既而叹曰学固为士也然吾家故业农舎之不可则置田使僮奴耕以养生久之囷有余粟贫者称贷不肯过取其息于是贷者益多或负其粟不偿他日贷之如故人谓其长者成化乙酉嵗饥悉取逋劵焚之辛丑饥甚更出粟六百斛助县官赈施以例授承事郎非其志也他所为义事如寒者予衣病者予药死者予棺平生不可胜计至于造梁以济涉者七凿井以救渴者四亦其事也公貌修长而词气温恭虽私居无戏言久坐无惰容接之俨然徳人也处众诚而恕虑事逺而周厚人而约已孝先而慈下喜诵汉人为善最乐语题所居堂曰乐善因以为号其敎诸子有法命伯季理家政仲叔习举业各当其材其仲竟登进士第授监察御史有声宪台比嵗公从受封如其官阶文林郎吴江自昔有臞庵王氏以隠迹遗邑中公即所居东开圃种橘千株竹万竿筑亭馆其间又创月湖连陂于松江太湖之上为别墅数与賔友往防赋诗饮酒乐而忘归人以为思致不减雪滩也其年七十有三以治十年十月四日卒娶于氏先卒继娶沈氏有贤行封孺人子男四伯曰贤承事郎娶厐氏仲曰哲即御史君娶申氏亦封孺人叔曰明国子生娶贺氏季曰敏娶申氏女三长适郁缙次适徐质俱县学生次适朱佩孙男五曰恩县学生曰懋曰京曰东曰惠女七曽孙男一曰桧公尝择葬地得于呉县王山之阳为山水胜处心甚乐之遂依古制预治棺敛之具至是卒诸子卜卒之又明年三月一日安厝哲既闻讣以廵按广东还例造阙下复命已乃谒予泣拜奉事行之状以墓铭请予与公同乡尝再接公信乎所谓徳人者乃按状书以序之而又得公平生训戒子孙之语曰处世勿急急于谋利薄田数顷足以具饘粥与其过取以贾怨致祸孰若省费以安已济人又曰凡百成败皆有天命吾老矣平生经歴虽小事未有不由天成者慎勿患得失而丧名节也谓哲与明曰汝辈他日倘遇时致用慎勿以刑立威以偏防事以利丧守以死易节盖理讼以虚心仁恕求之尚不得民之情况任情偏执以肆残刻乎且盗贼以贫穷伤人刼财自罹刑杀士君子食人之食反借其势杀人以利已天其祐乎吾虽不仕然见郡邑仕宦以辎重归者不数年遭不肖子孙荡废无遗以清白归者其子孙必贤盖天理也其言皆有补于世敎因备书之以为王氏家训云铭曰
　　作邑于吴太湖汤汤汇而支分于彼松江昔自梅里徙家在兹爰歴四世维公受之考公之初而亦不易克自勤渠以长家世匪直长之古亦有言为善乐公其有焉既有于躬亦垂于训闺门秩秩见此后绣衣直指荣过里闾帝命襃封公承玺书有美园池防咏以乐我思古人臞庵载作乐不可久孰从我游我有真宅山阳一丘徳人虽亡风防固在传隠逸者庻乎可采
　　封奉议大夫户部郎中史公墓志铭
　　公讳埙字元谐号直庵姓史氏世为溧阳人生五嵗而孤既长卓然自奋与其弟箎同心治家务持勤俭家仅立輙好施予当景泰间嵗荐饥里人求贷悉发所有给之后或不能偿遂已其厚徳传闻邑中然性伉直不畏强暴里有匿羣盗而分财者一日面攻之其人愧恨则使盗刺诸濳处盗知公不忍加害而去族人推其行惟其言是遵有违其敎者与众共责之不少恕念从兄骁骑千户源没于王事从父以辰孝行及祖姑贞烈竝祠之以励其族族人感化率向于善鲜有犯法者其仪观修伟外严内夷接之可敬治家有法巨细整整至如诸子秩秩也子学用其训登进士第居官有贤名公恩受封初为承徳郎户部主事进奉议大夫户部郎中享年七十一其卒为治十二年四月二十一日也配沈氏累封宜人子男三人长即学户部郎中娶王氏封宜人次孳娶倪氏次孚娶秦氏女一人适蒋徳威先卒孙男三人曰北生曰南生曰里生女二人卜卒之明年某月某日葬湖埭村先茔之次学持其友吴翰林克温之状造予请铭惟史氏之先显于西汉以恩泽封侯者数世至光武兴复崇以功始封溧阳崇没庙食其地歴晋唐以来仕宦不絶入国朝更多取甲科近嵗则若学与给事后是也盖自崇至今千五百年子孙环庙而居不可胜数南土论族旧且大当以史氏为首其详见传记谱牒的然可考此不复着姑叙公为人大畧以见其隠于田里亦无沗其家世云尔铭曰
　　奕奕寝庙溧河之阳庙不废祀子孙在旁诜诜衣冠莫非孙子嗟奉议公克振而起隠节既善义方亦多视其后人再取甲科生也荣封没也安厝百世其承郁郁其墓
　　封文林郎翰林院编修呉府君墓志铭
　　翰林编修呉君奉诏修大明防典精勤尽书且成俄闻其父可晚府君病即日束书曰方寸乱矣安能卒事乃谋归省疏将上而其父凶问至矣予往吊之君泣曰一鹏前日之请已不敢望顾复有所渎未敢请耳盖君谋归时来乞文记其父号所谓可晚者冀持归以慰悦其心幸其病之瘳也故云然后数日持其友杨给事起同状来乞墓铭曰一鹏不得慰吾父于生前亦得慰于地下然此岂一鹏之意哉幸怜之予感其言又数日君将归治葬促文甚亟曰葬具吾父自治已久顾无以致吾力者幸怜之予益感焉府君讳行字仲恒姓呉氏苏之长洲人其先有隠徳至其父宗遭外患而卒家业衰谢府君时尚防奋志植家盖歴勤苦者三十年而家始振当衣食初足即好为义事遇贫困者周防不计或有所假贷倾囊与之有小官尝负债客死呉中其子方为他所负者追索不已府君顾为之请免仍赠以道里费俾得还家其心之仁厚如此爱接贤士大夫有过门者延欵恐后今工部侍郎海虞徐公至呉中輙主其家公择交者府君之为人可知也素不较人侵侮一旦为里胥以私憾故窜名尺籍中谓此如隠忍将不为祖先之羞子孙之害乎白于官卒置其人于法有一奴横或来告闻之盛怒即笞而斥之仍诣告者谢曰微君言防为吾累其气之刚厉又如此家居武丘塘上商舟贾舍上下相比不使其子治生业日督之问学其子竟登进士第授国史官即一鹏也尝因其子居京师乘兴北来览观衣冠文物之盛既而登西山饮玉泉乐之留一月而归未防恩授封如子官感激于中数北望拜赐遗书其子俾圗报称以无忘上恩甚恳恳也治庚申年七十有二十二月七日以疾卒卒前一月忽拏舟徧访郷邑诸亲友次至工部徐公对酒谈笑竟日盖归而卧病不起临卒索酒饮饮讫沐浴更衣而坐长孙在旁顾曰其语而父慎勿过哀第记吾宿昔之言可也其明达又如此府君娶司氏再娶赵氏赠封竝孺人子男一即一鹏孙男三曰子忠子孝子文女一人以卒之明年某月某日葬于吴县天平山之隂铭曰
　　武丘之塘流水溶溶秀眉丰颊乃有此翁善不近名里有直躬其人不亡在吾目中惟徳之修惟吉之逢以振其家以荣其封尚閟乎幽宫
　　封承徳郎户部主事秦公墓志铭
　　常之无锡有秦氏其先盖髙邮人在宋有从苏文忠公防以文章名世者曰观子湛通判常州留武进不还其后曰瑞五再徙无锡季子叔谦生彦起彦起生物初物初生景薫景薫娶某氏而公为继室杨氏出也讳霖字润孚号卑牧子自其先祖以儒业教授乡里爱公秀頴置诸生中敎之既长学成邑中子弟争愿得公为师居家塾严敎条甚得师道人敬之称必曰卑牧先生授业之余手一编终日不释双目为昏学既该洽尤精于史能歴记往事喜为歌诗有唐人风致为文尤长于启劄往往为人所传诵所著述多成巻帙至于作书有法又其余事也平生自处静黙有能而不扬待人坦夷有犯而不计清修苦节至于终身若其友爱之情兄震早亡能抚其遗孤弟雷无子复召与同处皆非人所能及者公中嵗始得子曰金谓家世以儒业相承无显者令习塲屋文圗出仕金竟登进士第及为户部属毎贻书戒以居官之法所以成其子之贤名者又得父道也以金三载考最恩封承徳郎户部主事制词有林泉髙蹈郡邑遗才经学淑人化行乡里之襃人以为无愧盖受封者数年康强无恙与里中名士结碧山吟社赋诗饮酒为乐一日金乞归省公见其子欢甚数月疾忽作而卒享年七十七娶余氏继王氏赠安人亦先卒子男二长即金有文行累官户部郎中娶钮氏封安人次曰铭庶出娶张氏继徐氏女一适杨能孙男二曰泮曰湜女三许嫁王俨张文惠华天福公生于宣徳二年七月五日卒于治十六年正月九日以卒之年某月某日葬于归山新阡金居家遭丧既得躬治殓具乃以例上吏部给符守制自为状谒予曰葬有日敢以墓铭请盖金尝分司临清迎养其父予忆过其地见之公被服儒雅翛然有隠君子之风可敬也况金之情恳可无以慰之乎铭曰
　　士未必仕也学有以及乎人不独成乎已也而况显于郎署贤哉有子足以行其志也有纶音以锡封有廪禄以供养望八十而考终当瞑焉于吉壤


　　家藏集巻六十五
　　钦定四库全书
　　家藏集巻六十六
　　明　呉寛　撰
　　墓志铭九首　　墓记一首
　　故刘逺妻徐氏墓志铭
　　妇人之于夫其犹臣子之于君乎君有不幸其臣能仗节不再仕是谓忠臣夫有不幸其妇能守义不再嫁是谓贞妇此万世之论也然而臣则忠矣君有遗孤焉不能立而传之如国何妇则贞矣夫有遗孤焉不能字而敎之如家何何也盖臣每患乎不忠忠而有益于人之国忠之大者也妇每患乎不贞贞而有益于人之家贞之大者也臣之忠者未暇论尝得今之为妇者曰徐氏是为呉处士季逺之女母曰李氏生徐氏嫁为里人刘逺妻嫁未防逺一疾遂卒当是时徐氏哭之欲死曰夫吾托以身者今夫既死身安所托乎所亲劝止之时徐氏年裁二十四生子毓甫一月又适丁刘氏中衰众谓徐氏虽忍死终当再嫁以全生或问之徐氏指其孤仰天誓曰吾所为不即死者以有此孤耳孤存与存孤亡与亡吾终不食言也君子谓徐氏于是乎从一矣诗曰我心匪石不可转也其是之谓乎迨毓稍长徐氏窃念曰是子何以敎之其农耶贾耶虽然农贾非所以为敎也闻之医可飬生可以济人盍敎之学既曰学必有师因遣其子从御医盛启束防数年大通医家言遂为呉中上医君子谓徐氏之于子也择可敎而敎之于是乎慈诗曰敎诲尔子式谷似之其是之谓乎徐氏盖嫁而从夫者五年夫死而从子者五十年年七十有四以成化二年五月二十二日卒有男一人即毓有男孙三人曰慈曰节曰奉女孙一人适张镒葬以卒之又明年十一月十六日合其夫之兆墓在呉城西三里鴈荡村将葬毓以内弟职方主事起岩之状请铭状所载事行不一予独掇其大者书之铭曰
　　世道之降人鲜完徳虽有公卿家尔忘国孱然妇人其质靃靡至性独存良心不死以保其孤以植其家我不内疚庶无媿其夫呜呼徐氏死亦不朽求之古人孰与为偶若卫共伯妻邹孟轲母其殆兼而有之者乎
　　贤妇贺氏墓志铭【有序】
　　呉有贺美之先生性度夷旷对客谈笑甚乐他日过予视其色独戚然予曰公亦有忧耶对曰吾少娶王氏生四男子其一女曰顺贞为人贤明可爱今则病矣诚不忍见其死以是忧之月余美之复过予其色益戚曰吾女且死适与家人诀别其贤明益可信吾慰以言父无以为汝力者汝死而葬当求呉翰林作墓铭以暴汝平生耳吾女颔之既而其女死成化十三年六月十五日也于是卜葬地得吴县荐福山之东麓将以明年九月二十四日葬焉而美之果来索铭且自为之状曰贺故蜀人也元末兵乱始迁呉中先大父评事府君初官江隂留居之至先人复庵府君复归于呉适死徙之余而吾更多病贫无以为家僦屋以居授徒以食以茍旦暮而已当是时吾女日处一室内无姆师之训外无亲戚往来相开导然其于女红为之皆极精巧至如书史亦晓大义此固吾妻所不能敎而吾所不暇敎也及年十八归长洲沈堂字拱南者其舅汝祯为故御医以濳先生之孙姑陈氏则翰林检讨怡庵先生之孙也吾女自归沈氏所以正救其夫承顺其舅姑者皆以道夫倚之卒不失为儒医家子孙舅姑乃喜盖久而知其觧事也举门以内事悉畀之治治輙有条理家頼以振舅姑益喜其族人亦曰此吾家贤妇也为妇近二十年凡生二男曰顔曰颀一女曰徳静顔稍长敎之甚严其家当通衢未尝使入防中习贾人生业业必儒者每蚤夜程督之不少纵当病革谕之曰吾即死汝必北学于而舅氏舅氏者吾儿觧元恩也时方卒业胄监故遣从之学言已遂出衣装付之辞色甚厉畧不为可怜状且谓舅姑与吾夫妇曰我死慎勿悲悼恐为老年累又劝吾为其夫择配以相家少焉而逝无一言乱者此固所谓其贤明益可信者也惟昔有意于子幸卒铭之以无遗生死者之恨予久善贺氏父兄知其女与弟之贤也有素然其贤皆见于平时者孰知其临絶识见如此足以为铭矣铭曰
　　将死之言常人乃善既病之命古人或乱善也人竆乱也神散纩息未定贤否斯判有如贺氏不以此移于其死时其生可知闺阃相吊痛失女师庶防不死假此铭诗
　　故张廷端妻杨氏墓志铭
　　杨氏讳真字真澄其先台之临海人宋慈湖先生敬仲简之后髙祖仲礼元江浙儒学提举曽祖子铭始来占籍苏之常熟冒姓倪氏祖师顔复氏杨父彦立娶缪氏富而好施予豪一县中生女温淑明慧竒爱之不忍嫁豪富得廷端为赘壻廷端初补邑庠生数试于乡不利壮游京师久之杨氏去从之逆旅廷端美姿容多才艺性尤喜饮酒酒中写竹石最得夏玉峯笔法一时若孙太傅袁锦衣贵冠中朝争遣防马迎致之盘礴挥洒酣歌淋漓往往入夜醉归或谓之子终日防贵戚间亦一顾念家乎则对曰吾幸有妻或时廷端家居不出士大夫輙相过从门外日止马数骑廷端好客不问有无輙呼酒出饮杨氏居中治具精洁能适其意廷端性既旷达槖中不肯留一钱诸公贵人相与谋曰张君久客犹故吾也妻子不无觖望幸今有补官例盍敛歳所以润笔者荣其晚节乎廷端亦不拒然不知杨氏实亦无怨也其后子惩给事礼曹得铸印局副使夫妇就养南都居一载而卒杨氏悲思之未防亦卒成化十二年七月廿六日也以明年二月十五日葬邑之积善乡郁泽里合廷端兆子男三曰宪惩心女四兰赘邓雷蕙适乡贡进士王鋭金适邹鹤玉适王棠孙男四曰循环健登女四铭曰
　　从其困安而无闷惟妇徳之顺就养于彼归藏于此是谓有子
　　周氏墓志铭
　　寛之表姊闾丘氏适同里周尚正甫尚正呉之名医也生子庚修洁儒雅能世其业然不欲以医名益览典籍以广问学有文名呉下其配陈氏性明淑内行可则以知书觧事不类常妇人称周氏配生一女而病病凡十年以成化丙申六月三日卒年止三十初庚以医被召给事御府数过予忧父母老无兄弟以养语必及其妻曰陈氏贤而病则痼矣其必无相见日庚甚恨之至是竟卒将以明年九月十八日葬于呉县至徳乡沙泾村祖墓之次予适家居尚正来告曰吾家失此孝妇视左右藐焉一女孙氏耳吾夫妇悲之吾子之悲可知已幸为铭其葬以吾三人者予曰唯唯陈氏讳淑庄长洲着姓父曰宗祥母徐氏庚初名京更今名其字未定也铭曰
　　葬而有铭已非古妇人特铭失之愈事不害义有所祖猎较虽小乃从鲁纷纷反唇肆讥侮有贤如陈亦堪数勿云短章才数语彼妇之铭吾不与
　　顾恭人邹氏墓记
　　顾恭人邹氏为故进士赠监察御史巽之妇今致仕贑州知府之妻而工部都水司郎中余庆之母也都水奉敕廵理漕渠恭人实从之养以成化二十年二月二十四日卒于扬州享年七十有五将以其年十二月二十九日葬于长洲县梅林乡之先茔而都水来京例受命居忧乃奉徐武库仲山之状泣拜以墓文请寛少居乡里则闻恭人之贤及与都水同防太学同登甲科又同官于朝恭人皆从其子获数拜之久而益知其贤可信表于其墓亦宜恭人之先为毘陵名家元末避兵苏州遂为长洲人父曰公敏娶金氏生监察御史亮辰州知府顺与恭人亮以文学知名于时恭人自防得闻书史大义其孝敬友爱则天性然既归于顾适贑州初登进士第由翰林庻吉士授行人家业萧然犹故儒生也当是时恭人恶衣菲食能安其贫至亲操井臼以供食饮毎旦公入朝輙先起理盥栉具俟之以为常公数奉使于外独抱其子以居一室悄悄他日公归见少女侍问之曰吾尝请于公欲置妾以冀多子此其人也后公为御史出廵山东摘奸击贪声闻烈烈恭人恐为怨家中伤终日钥门不通人迹而公卒保无事人莫不贤智之恭人素不妬与其妾处服用必与已等而待其子女皆若已出方公出廵时莆田有林鲁祥者以太学生敎授京师恭人察知其学行遣其子从之防他日鲁祥之妻自闽中来得恶疾客居无为治汤药者恭人乃延入其家朝夕躬事之甚至及疾危更为治棺敛遂卒于其室一时鲁祥之友如林柯两学士闻之称叹皆欲为文传其事恭人平生勤俭既老犹治家旦暮于家人必先起而后寝虽贵且富未尝忘其初盖澹薄布素以终其身其待亲戚有礼驭奴仆有恩尤谨于敎子往往随事防正之尝语之曰吾所以恒从汝于外者岂特资奉养而已诚不欲汝防于过也其子居官竟举其职而其妻刘氏本出儒宦家亦化其徳称贤于宗族间云恭人初从贑州公封孺人以子尝任主事进今封则复从公秩也子即余庆女一适乡贡进士杜啓其一子曰余祥女二长适刘奉次许适刘嘉防皆妾段氏出孙女五长适钱同文次许适钱富春余皆防盖今世称女妇之能者不过烹调缝纫之间而已至其忌疾残忍之行则反以其能盖之畧而不问有如恭人其果有是乎况世俗所谓能者恭人有不能之乎虽然能之不足为恭人称者故特取其一二事之可重者书之盖予述女妇亦多未有如恭人之知者也
　　陈母王安人墓志铭
　　陈母王安人为太原左卫百户璠江西道监察御史璧之母也安人以璠贵受封以成化二十年八月二日无疾而终璧闻讣号哭痛恨不得一日迎养其母于官也以予同年相好乃自为状请予铭墓欲以自慰者安人讳善字淑懿世为髙平人号称着姓父曰龙门卫指挥同知贵母曰淑人阎氏年及笄嫁为故昭信校尉敬之妇初入门已得妇道嵗时祀先礼賔凡内外事于昭信意皆能顺适姑李氏孀居久性甚严重家人莫敢犯者安人佐昭信事之弥谨姑年逾九十未尝一日不得其欢心其为妇如此至其柔顺谨厚平生人不闻其叱咤声而于诸女妇尤重长舌嗜酒之戒曰有违吾训者非吾女吾妇也其敎子孙必于儒业故璠虽以兵事得官尤谨而好文璧竟登进士第为贤县令才御史而诸孙取科第者相继不絶其为母又如此安人卒后昭信六年年八十二夀考显荣享有诸福人不以为过也子男二人即璠璧女二人适罗通王宣孙男五人汉防皆乡贡进士静百户法况皆幼葬以卒之年十月二十五日墓在阳曲县辛村合昭信兆铭曰
　　文与武于其门夀与贵于其身致以内行由乎人有欲知者攷于斯文
　　故国子生诸景通妻张氏墓志铭【并序】
　　张氏讳妙微苏之呉县人故佥河南按察司事存诚之女翰林编修叔义妇而国子生景通之妻也初佥事公之任南京国子助敎道遇冦掠其舟中露刃拟之张氏方八嵗即以身蔽父冦不忍加害因获免当是时叔义以编修掌监丞事与存诚同官且同乡相好也得闻张氏孝行遂使其子景通聘之既娶景通以力学致疾不起张氏时年仅二十有四耳生一子祥甫四嵗即自誓不嫁曰吾当如祝夫人祝夫人者编修之母而张氏之祖姑也尝蚤寡守节朝廷旌其门吴人称诸节妇家后张氏卒酬其言完然一节防四十年克称其家妇云其生永乐十七年二月八日卒以成化十二年四月十六日年五十八子男即祥以郡学弟子应嵗贡入国学孙男二人女二人祥将以十三年十月二十六日葬其母于长洲县武丘乡既请贡士施君焕伯为事状乃奉以求予为铭曰祥所以克长立不坠儒业者寔维吾母之力顾吾母持身无愧于祝夫人祥则无似曽不足以致有司表着亍世罪甚大也葬宜有铭使不更圗之其何以名人子敢固有请予与祥同游学宫知其母之贤也乆况叙节义为世道劝史氏责也乃敬诺而铭之铭曰维妇事夫必敬必戒能持此言于其夫生存者有之及其死之后鲜有不懈者呜呼靡然世俗今见其人属纩之余凛凛此身归于其室往送之门
　　旷孺人墓志铭
　　成化八年寛与安福刘震道亨莆田李仁杰士英同举进士及第一时贺客之集门者甚伙而寛之中独戚然不乐者悲吾母之下世而禄不逮养耳盖寛之无母士英之无父其悲同独刘君之父母具在固可贺也既越月君之父以书来曰汝母不幸以去嵗病死矣且曰汝母之葬有日葬而法不得特铭然其生而为妇为妻者虽可铭亦可畧也凡汝之所以成立者汝母之功居多不铭恐无以慰汝之心汝其圗之君执书噭然哭失声曰梦耶非真耶何宛然吾父之手迹耶他日乃以其事来告曰震生未龀之二年家君遣从学于季父徳音去家二十里而逺吾母每送之门怡然如平时既去辄涕泣终日曰吾见其方孺恐以我之爱而思归耳后十年震补邑庠生又十二年而领乡荐入而敎诲之出而资给之吾母之心何如其劳也盖又十年始获登第授翰林编修之职而吾母已不及见矣吾之心何如其悲也则又噭然哭失声既乃告以其父之命曰震于子幸有同年好铭非子孰宜为者寛苦辞不获则敬问其母之嵗曰六十有一其氏曰旷其里居曰邑之沧洲其父母曰如辙曰王其子曰男长即震次善女四适某某其孙曰男三乔楚轩女一其卒之日曰辛卯嵗十二月某甲子其葬之日曰卒之明年某月某甲子其葬之地曰某乡某山之原铭曰
　　是维旷孺人之墓壤之树之尚有恩光自天而来以慰其子之悲
　　华守方妻顾孺人墓铭【并序】
　　无锡华守方将葬其妻顾孺人请予铭墓上之石为之铭曰
　　维顾得氏逺有世序昆吾支流为厥初祖商周而秦而汉而晋有荣元公望于呉郡呉郡之顾咸祖于荣更千百年乃云乃仍赵宋之世有号百七为时郎官将仕其秩始爱锡山卜居云吉将仕四传是曰重九登一继之植徳致富庇乎其乡啓乎其后以至仲实以至廷秀其在孺人曰祖曰考廷秀娶魏寔生孺人翼翼其孝婉婉其仁维孝维仁闻于宗婣生十六年于华来嫔华之先寳南齐孝子后玹仕元功徳都事栖碧贞固乐勤处士学有诗书耕有耒耜以扬其芬以济其美爰有山桂克大克裕是生守方而娶于顾守方甚修以义自负虽父之敎亦妇之助义之未行则克先之义之已行则克全之时祭月宴嵗衣日食门以内事于我乎职祭丰宴盛衣完食精舅姑不劳娣姒无争良人三妹将适他氏岂无资装我鍼我黹亦有诸儿崭然庭戺乡赋出司家事入理我提我携为贤子弟我积虽厚服用则凉节缩口体救彼病亡我力虽余纺绩不置勤动手足率彼媵婢家人化之延及比邻不妇不母媿畏孺人孺人慈惠出于防成有盗事觉而欲自经宻代偿物盗死获生即此类推贤益可称孺人生年六十有七壬辰腊月十一日卒子男三人为孺人出长炯补官次燧与焲二邹一钱三女是匹孙男维八女六在室有三曽孙女二男一卒之明年肇卜堂山曰西夀乡曰延祥季秋壬子葬日惟良先是守方哀妻无时谓其人贤我则知之我后子孙孰克而知知而不传我责安辞维山有石可伐可移不朽之托曰有文词乃述事行而以状来太史考据作此铭诗
　　黄母太宜人张氏墓志铭
　　武弁之士承借前人余烈得世其官久而益逸遂成骄惰之习其贤者有志于用矣然知四方平治武备可弛则欲以文艺自奋于稠人中往往儒衣冠防乡校出而取科第者屡有其人若呉门黄氏兄弟初皆从师问学其伯仲既以次世官而卒以科第显者其季暐也方暐之显有司如制以表其门里之人相与指异之曰其季之所以成名者嗟乃母太宜人之贤也盖暐之父正统间以苏州卫镇抚赞画军政顾为其子之逸之虑也求师敎之得贺宗振先生宗振故呉儒适以嫌名诬入尺籍公延致之身率其子事之于塾当是时太宜人处阃内惟恐其师之不安也语公曰贺先生罹患而来家得无空乏乎輙斥所有使人敬遗之冀行専意以敎其子及公不幸没于京师门户萧索其后嵗更大侵食益不给则率诸婢业鍼黹以赡众口至所以礼其师者尚不阙暐时幼每曰吾不从死者于地下以此子稚耳其必敎之以无忘先志乃日夜督责之尤亟稍长则遣入呉学习举子业暐亦感激竟以有成云太宜人讳安字妙安张氏故武徳将军苏州卫左所正千户开源之女也张之先在元以汉人辽阳省居守将纳噶楚部下国初归附从战有功授官传至开源娶觧氏以永乐五年生太宜人年十七归于黄初入门资装甚盛然无骄盈之色而自奉愈俭约姑陈氏喜曰吾妇能以有余处不足其贤过人矣陈氏治家严尝冬夜侍左右不敢去诸婢度更深寒甚濳从其后炽炭炙之其严如此而太宜人所以事者益谨镇抚公初任百户坐事将赴逮京师太宜人忧焉归而谋于父用其计以捕得黠盗数辈免罪俄遇赦更録前功陞副千户已而以才谞荐改镇抚及长子曜例袭父初职复调浙江之盘石卫防闽冦起朝廷遣大将讨之师次呉中太宜人谓曜曰此非汝取功名之秋乎曜即毅然扣军门请行冦平以功陞千户寻得复卫皆太宜人之贤也太宜人初以镇抚封宜人晚以曜进今封以成化十九年二月十三日卒享年七十有九子男三人长即曜次明次即暐曜壮即谢事让其官于明暐以成化十八年中应天府乡试举进士不偶入太学有声女三人长适镇海卫千户耿升先卒次适广州卫副千户阮寳柱次适广州卫副千户阮瑾亦卒孙男六人曰宇早卒曰田曰界曰异曰果曰桂孙女四人长适苏州卫指挥使张钦次适邹鲁次许皇甫録次尚幼将以卒之年九月某日葬于吴县梅湾万池乡合镇抚公兆暐以予有旧好走书京师并自述其母平生来请予铭予因重其能自奋于文艺者且感其母之贤也为叙而铭之铭曰
　　黄世官居呉门殆百年武且文繄母徳俭而勤以其余为子孙嵗不易家多艰克自守存孤单终振起表宅里孰致之维有子子若孙俨成行享夀祉乐洋洋嗟子孙保承借母目瞑兹丘下




　　家藏集巻六十六
　　钦定四库全书
　　家藏集巻六十七
　　明　吴寛　撰
　　墓志铭一十一首
　　亡姊吴氏墓志铭
　　吾姊嫁为周谔之妻者吾仲姊也年十九而嫁嫁十三年而卒年止三十有二姓吴氏讳妙善世居长洲父某母张氏吾姊生十歳时从女师授书习女事已不烦勤诲稍长亲鍼黹刀尺经手即可观性简约静专处一室未尝轻越户限平居非荅述或终日无一语他或哗笑已独端然若弗闻者故家人皆严重之虽父母舅姑遇之亦异他女妇雅不喜靡丽资于身者常不足而推诸人者亦必以道也其处上下内外属皆能顺适其意而尼媪之类则不欲与之接葢其为人如此其既得疾也家君徃问焉答曰幸少差他日复问其答如初及疾甚或曰前言者其绐父邪曰老人不堪忧死命也何必累老人哉由是吾姊之卒家君痛惜之而不自知其哭之恸也其生宣德庚戌闰十二月二十五日卒为天顺壬午三月某日卜地于吴县太平乡花园山之原乃以明年癸未八月十六日葬焉生子一人曰遂甫六歳女三人曰素亷许嫁朱存敬曰素云五歳曰素静生始五月今吾弟宣抱养于家吾姊之疾歳当大比尝语寛曰吾得起而见汝应试乎孰谓其竟卒而不能如其言乎呜呼其可哀也夫其可哀也夫铭曰
　　行之完也女妇之良命之亏也闺壸之伤报弗称施孰是主张吁嗟乎彼苍
　　周母蒋氏墓志铭
　　周氏居江隂顾山之下其以山配氏称江南乆矣葢自伯源甫以力田造家生子宗苑至孙孟敬家益大田益广名称益盛蒋氏则其配也孟敬为人襟抱濶达尝一日出粟六千石助县官赈饥事上朝廷特赐玺书襃之而旌其门曰孝义孟敬曰凡吾粟之出先大父遗我后人者也顾此恩宠我何敢居于是伯源甫下世矣遂复得旌其墓曰义民仍耴旌门者题其堂以侈上赐且以自劝故庐陵杨文贞公为之记其畧曰国朝旌庶人墓自孟敬始葢纪实也时人以为荣然当孟敬出粟粟多至弗胜载虽他人视之亦有悋惜意蒋氏居中方从臾之不少沮一言故卒就孟敬美事用是蒋氏之名亦为乡党知葢孟敬至此名称愈益盛矣贵而矜名者率嫌不与通邑人因得疵而讼之遂父子竝系诏狱事有无卒莫能辨竟死戍其家三人独其季子以防弱故幸不及蒋氏日与孟敬侧室俞抱持而啼一室孤寡相视累然也当是时周氏不絶如带天顺改元恩赦下其仲始还自云州戍蒋氏教之约用度谨交际复理田事迨季亦渐长则延良师教之使业进士冀再光门闾数年间卒植其孤复其家蒋氏力也然其二子亦孝知母之有隠忧也朝夕相与娱之歳时称寿列长筵集宗族于所谓孝义堂兄弟二人衣斑觞醴起舞于前蒋氏亦为之破顔一笑云其生以永乐甲申五月二十七日卒以成化甲午九月十六日寿七十一子男三振先卒者拱承事郎掖邑庠生女四长适朱武亦先卒次适许池孙男三祥熊祥骥祥鼎女二以丁酉歳正月某日葬于邑之香山北麓合其夫之兆掖奉其兄之命持海虞卫君之状蹐予门再拜请铭蒋氏讳贤字淑贤出无锡湖塘亦着姓父曰昻夫母曰郭氏铭曰
　　维妇从人而人匪从昔同其盛有替则同家难既多遑恤我躬衔橛之惊幸途弗穷扶孤举坠克昌其终白髪种种门楣复崇问此何为维妇之功山穴窈然托体其中筮恊吉子孙其逄
　　胡母刘孺人墓志铭
　　蘓郡儒学有贤师曰训导胡君君有贤母曰刘氏年八十有九以成化十二年正月七日终于家讣至训导君将去任卜其年某月某日葬其母于安成某乡某山之原持从兄黄州推官性之状从以诸生朱文軰谒予乞铭予既吊君且谓君不得乆专教法造就学者更为诸生吊既乃以礼辞铭不获退则据其状而书之刘氏世为安成栎冈人父曰志亨年十七归同县胡时宪甫初入门已能持妇道甚习舅如庸翁性颇严峻难事事之偏适其意及姑欧阳氏没奉后姑王氏旦夕曲意承顺有人所难及者人以故称之居数年胡不幸多故讼兴疫作死亡相仍家之财物或有乘间尽匿之者当是时刘氏适筦内政一置不问方脱簪珥鬻衣服以佐日费卒之相其夫复产业如前日人以是愈益称之及时宪既亡痛哭如不欲生诸女有欲为佛事资防福者则不许曰吾知丧服葬祭之礼而已彼佛何为者其后仲子以明经中乡举得教职数遣人迎养辄辞不徃曰吾为未亡人独享禄养非心所安也此予所谓贤母也刘氏有男子二人曰常曰经女子七人一适姚氏六适刘氏孙男二人曰振华曰振仪女五人曾孙男女各三人经即训导君其为人亷介善教人有吾乡陈永之先生録其事此予所谓贤师也然其贤孰非出于其母者是宜铭铭曰
　　经传攸存闺门称首柔正维妻圣善维母婉婉孺人德则多有来嫔于胡年则甚后有酒有浆有箕有帚亦有诗书教诏在口奉我舅姑事我夫子成我诸儿我心庶矣家室和平产业完美歴变得常妇功乃尔九十其寿既乐且康报施则然匪气独长安成之野鲁国之防岂效崇封刻此铭章
　　太宜人陈氏墓志铭
　　吾友兵部职方郎中陆君有母曰太宜人陈氏蘓之昆山人也职方有才操文学蔚然士林之望太宜人所以安其禄养荣其封命者几二十年乃成化甲辰十二月甲子俄以疾卒享年七十有五太宜人少归于陆与其夫惟敬处甚宜而事其姑尤以孝称姑有子防病尫羸苦于鞠养太宜人为之乳哺以代其劳子多夜啼辄抱负行室中徃徃至逹旦不寐竟长大之又以姑念其二女之病与无子也馈遗殷勤每先其意居常与家人防食有一美味必别储之以奉其姑姑病亲尝汤药当暑侍之乆而不倦后数歳姑没众争取所遗物独慿尸号恸不顾以哭泣故目竟成疾盖其孝如此其处诸妇中雅善含容若子孙有小过必责诮之不少贷也葢自惟敬没所以成立其子孙者其力为多性俭朴不喜华靡然特精于女事虽澣濯之麤者人莫能及凡其贤能已尝见于学士大夫之所纪载至是职方将以明年某月某日葬其母于太仓陈门塘之先茔手録其事衰服蹐予门告曰愿得墓铭太宜人早丧其父宗义頼母姚氏鞠之而伯父宗训更读书秉礼故防则不失教多知古人贤孝事实其所以施于家者葢有所受也以其子尝任稽勲主事初封太安人后进今封子男二人长容即职方君次宏孙男四人曰仪伸伟傅女四人长适太仓卫指挥使张汉次适柴震谈章次许适武勲铭曰维养之丰而封亦崇人曰有子不观其躬何以观之令妻贤母况也平生亦复孝妇鼎食阃居天与之寿子心伤悲谓独不乆嗟此刻词维以慰之
　　沈焘妻蒋氏墓志铭
　　蒋氏名淑芳吴人蒋恒敬之长女也恒敬之先居宜兴号儒宦家后徙于吴至曰惟明始业贾以为生惟明生恒敬娶陈氏初得女贤而且能其父甚爱之不忍嫁也乃得焘为赘壻焘字良徳御医以濳之孙方游郡学为诸生才质伟然可望与其妻处甚宜之时其妻有一弟病乆所以视其起居既劳及其弟死未几一妹俄继之重悲伤哭泣而病亦作遂不可救死之日成化十五年十二月十七日也年二十六以明年三月己亥葬于沈氏某山之先茔予妻安人与其母兄弟也闻其死哀甚适焘以书来请墓铭吾妻曰是女之为人有可书者乃序曰蒋氏年数歳时已善鍼黹稍长益婉嫕事其父母与待其父母之党孝爱甚笃性不喜华靡凡服餙之美者多斥去之颇好佛尝念父母之恩欲报遂蔬食数年旦则焚香诵佛书以祈祷至抚其弟妹于饮食衣服之外尤能以善言开之宛如女师然既与其夫处闻诵説圣贤经传輙了其大义始悟以佛氏为非更劝其夫益勤学业焘感之读书学宫每月朔望始一归其家葢有乐羊子之妻之风焉及病革嘱其夫以数语皆非流俗妇人所能及者焘悲其言而从之是果贤已铭曰手足之情男子或弛于彼失之乃得之此眇然弱质不出庭戺古不伤生我宁哭死有家于家父母所喜葬则从夫百歳以俟喜者以悲况乃夫子托此慰之且播厥美
　　故云南左布政使袁公妻盛安人墓志铭
　　故云南左布政使华亭袁公有贤配曰安人盛氏南和县学教谕忠之女也初公娶于张贤而早卒求继室难之后得安人安人貌端严而性明惠持身肃然言动不妄婣族皆为公贺公居官亷洁自禄俸外无一金之蓄安人能以勤俭助之又能抚育张氏所遗诸子恩意甚至故公不知其妻之尝没而诸子亦不知其母之尝失也公尝佥广西按察司事时以蛮獠不靖日督兵于外亦惟安人之善治家因得尽心军旅间卒成功名超迁至按察使其后有云南之擢则忧其父高年留安人侍养于家其父亦乐焉不知其子之逺去也未几公卒于道柩至安人迎哭屡至顿絶而其父明年亦亡安人率诸子治两丧皆合乎礼观者称之葢又数年而安人以病不起实成化丁未五月一日也享年六十有二有六男二女男曰伟曰仪曰僖曰仿曰佩曰亿女长适县令陆翰次适张天恩自仿以下与张氏女安人出也孙男若干人曰某某女若干人佩善书以鸿胪寺序班直文华殿将迎养其母俄而讣至他日欲归治丧乃持中书舍人倪君之状来请墓铭曰佩不及事吾母于生时而为此送死之具何如其悲也予怜而许诺安人葬以卒之年某月某日墓在华亭某乡合布政公兆其称安人者以公初任刑部主事所受封也铭曰
　　以顺为正徳之良顺而克相家必昌咄彼哲妇反其常呶呶长舌何可当有贤安人名允臧夫子陈力孰所襄被以命服终煌煌独不逮养子所伤何以慰之此铭章
　　青涧县主墓志铭
　　县主既没其子铭自平凉驰告于朝上若中宫闻之皆遣内臣赐祭于其第仍勅有司营如制于是铭复念曰吾母甚贤今且葬墓宜得铭乃来请于予予辞之其请不已则起而言曰吾母实太祖高皇帝之曾孙韩宪王之孙而襄陵庄穆王之长女母妃曰钟氏而吾母则夫人冯氏出也以正统间赐封号曰青涧县主吾母防则以孝称祖母妃季氏得疾甚危尝吁天刲股作糜以进竟愈之已而冯夫人疾作愈之如前日事闻诸朝特赐玺书奬谕有宗室之光之语盖吾母虽生长富贵无骄侈态凡阃以内事能以身任其劳暇则阅女史以自鉴而已与吾父仪宾府君处尤能顺适其意吾父甚宜之凡余四十年相敬如一日至待诸子不以亲疎间其恩意葢言其母之贤如此是固宜铭也县主没以成化十八年四月十二日享年五十有五后八月仪宾公继没乃以又明年甲辰十一月壬寅日合葬于平凉县由延里之原县主有子即铭以军功授官服其三子钺锜铨女三长适平凉卫千户张英余未行孙男二曰澄郡庠生曰澜女四人铭曰
　　麟趾之化及于宗族维孝斯安维敬斯睦维此克举可考其余子孙百世防此幽墟
　　毛母何氏墓志铭
　　乡贡进士毛珵以成化十七年十月十七日丧其母何氏明年四月二十九日将葬于吴山之原以书属其友周原已为状请予铭徃予闻珵葬其父得治圹法以是送其亲死如礼所谓附于棺者无悔足矣何取于铭原已则道珵之意甚恳若不可已者乃视其状得其母数事盖谓其勤曰珵之父叔行甫初赘于俞及妇死而归故产已废时何氏入门为继室图所以养生者悉脱簪珥贸丝昼夜治为缝缕鬻之衣食竟足谓其孝敬曰姑范年髙诸子已分爨遂迎养之何氏谋于叔行曰吾家幸麤立独不能具盂饭专为老人奉忍使之仆仆徃来乎姑安焉则益致甘防不缺谓其和且慈曰何氏既能养有嫉之者至出诟詈语遂曲为卑下以悦其意卒相驩然叔行有前妻之子玉尝出于外及叔行没立召归主丧更日以善言导之大率言其为人如此可谓贤矣何氏之先无锡人父复初为长洲陈氏赘壻始家于蘓毛世为蘓人其先皆不仕至珵以明经取科第家益振然凡珵所以从师向学者多其母之教其又贤矣何氏卒时年六十有二男子三人长即玉次珵次瓒女子一人适沈椿女孙五人铭曰
　　葬而望望庶有寿母何以寿之其藏不朽吴山嵚崟墓木森森有待宠光孝子之心
　　林孺人墓志铭
　　翰林编修李君与予为同官且有同年之契也数为予言吾母老吾居京师乆吾所为不即归者冀得科第有官秩以慰之也今幸得而有之又例不即归然歴三年封典当下归亦可以荣之也吾宁待焉居无何君之弟仁贵以母亡书来告君啓封哭失声明日予徃吊之又哭失声曰吾不忍言吾情事也既而起拜曰吾母无恙时诸凡葬具窃忍预图惟是葬宜得铭敢以累子予视谊不可辞则应曰诺他日君自为状授予曰吾母林氏莆田人也林出唐九牧苇公之后苇公之弟蕴以忠见称而从子攒以孝致瑞闽中谓忠孝林家曾祖弃防洋训导祖应龙太学生父琚隠居不仕母宋氏吾母天性贤明知书解事平居严重不茍言笑蚤归于先训导府君柔顺有礼成内助功归未几遭舅孟芳先生丧家适中衰能尽斥簪珥以营葬具而大姑郑氏年髙左右承顔俾忘丧子之忧先府君后领乡荐分教雷州于时姑宋氏年亦高遂请畱养姑迫之行乃行雷在万里外有所得歳时遗致殷勤不以逺废其孝类如此及先府君以母忧起复改除宁县未行而卒还葬萧然贫家也吾母数抆泪严戒诸孤曰贫吾安之乆矣奚足忧忧汝辈之坠家世耳呜呼不肖所以有今日者其孰使之已矣不可得而报矣卒以成化十年四月乙丑享年七十有四子二人即仁杰仁贵孙男一人曰某女四人卜是年某月某日葬邑太平山之原合先府君兆葢状云然铭曰
　　闽中氏族林居多维孺人出忠孝家唐诸王孙谱不磨早年委禽仍伐柯有姑孝敬家乃和有夫柔顺礼匪颇有丈夫子豋髙科以严为慈日抚摩诲言在耳去则俄荣封未下如哀何千秋同穴山之阿子孙蛰蛰坟峩峩
　　朱孺人墓志铭
　　朱故淮南名家也后徙于蘓遂为吴县人有曰福贤者生孺人笄年归于故陈府君仲礼氏陈亦吴之名家也族大而产厚孺人入门能处其上下而未尝营私卒能使府君兄弟老而欢然府君家滨大河尝天雨雪见挽官舟者冻饿不能前辄作糜盎中徧食其人邻有客死者人莫之视为具棺敛之而归其丧事多此类府君既没生子纶好义益甚绰有父风寛尝志其墓所谓活产妇水滨者也仍世积徳吴下称之然里之人则曰陈氏父子之为义孺人与有力者孺人为人仁恕恭勤和其亲戚惠其婢仆至如烹调缝纫之事皆可为女妇师然此不必论独所以赞其夫导其子者心则厚矣宜若得厚报数年前一月夭其孙男女七人明年而府君没又四年而亡其长子又四年而仲子死焉孺人连哭数丧悲痛无聊又四年是为成化十年二月十五日亦卒于疾矣年七十有二子男二长即纶娶叶氏仲曰纪娶江氏女三长适吴恭次适蒋礼次适翰林修撰吴寛孙男二曰曰瑬女六适袁纶沈纲唐鼎汤璋其二尚防以十二年三月十七日葬于吴县至徳乡金山之原袝其夫之兆夫孺人之徳礼肃仁裕类苖夫人惜无婿如韩退之者铭其墓而传之铭曰
　　陈氏之徳世继其厚有赞有导有贤妇母孰惠其廸而逢其咎孰种之勤而获则否潭潭高堂防防白首偿徳几何其殆中寿诸女弱孙爰及孀妇哭号于野扶送其柩壶彛既全天道莫究我尚有待逺在其后











　　家藏集巻六十七
　　钦定四库全书
　　家藏集巻六十八
　　明　吴寛　撰
　　墓志铭一十首　　圹志二首
　　太宜人董氏墓志铭
　　太宜人董氏太原人为故太医院判钱公伯常之妻今御医钝之母也钱世家江都后徙晋陵以小儿医名院判少侍其大父晋府良医宗道居太原而太宜人之父亦为府中典仗故娶之后良医卒其子良玉挈院判南还占籍长洲未及立家复以医荐入太医院而留其配于吴当是时太宜人为冡妇勤苦特甚凡可以奉其姑者必极力致之于是院判益妙于医病家日迎之去家事悉委太宜人以治又其弟三人渐长凡一门衣服饮食率取给焉亦惟其平日不妄费一物家竟立中歳从院判仕于京师内助之力益多年且髙其子钝继仕复从之荣养已至然每教子妇必举少时勤苦事为言不能忘也钝初仕为院使得以其官赠其父太宜人因亦受封焉命下半载俄以疾卒享年七十有九钝将归葬持其友周行人秉臣之状泣拜请铭予交御医父子间知太宜人之贤甚熟葢其严毅端庄而俭朴者皆可称道是固可铭也子男四曰铉钝铸铭女二适冯钊张经竝先卒孙男七女八其生永乐十年九月十二日其卒治三年五月十三日以卒之年某月某日葬于吴县雅宜山之原合院判兆铭曰遥遥晋墟昔产于是徙家吴中从我夫子家之克立独任劳事终老京师贵不骄侈子孙繁昌南北嶷嶷厚养髙封尚以医仕荣则已多亦多寿祉合葬丘原夫子是竢百世之余其谨以视
　　彭母刘氏墓志铭
　　彭氏吴人以赀雄里中有曰至朴者益以谨敏承家家故乆而不替而至朴亦惟有其配刘氏以勤俭助之耳刘氏讳素能为仲显之女母曰项氏为人凝重渉知古女妇事既归至朴其舅姑春秋已髙左右奉养得其欢心舅姑以得贤妇私相庆幸乃悉以家政委之治刘氏恒谦抑不敢先诸妇乆之然亦无出怨言者教诸子必以礼义仲昉为吴庠生程其学业更以女工率之使勤下至僮奴辈待之亦多恩意尝有窃其金首饰者后虽知其人卒隠而不言其寛厚如此家尝值火至朴囊重赀投井中他日使人下取之弗得颇不乐刘氏慰解之曰财固不可以非其道而得至非其道而失亦付之数而已至朴为之释然其明逹又如此至朴既卒又明年为治庚戌闰九月十四日亦以疾不起以明年某月某日合至朴葬于长洲县习义乡先茔子男三曰时娶徐氏曰昉娶胡氏曰暐聘丘氏女一适陈鳯孙男一将葬诸子相向泣曰吾母之贤人孰知之亦惟图所以铭其墓者耳于是昉请其师乡贡进士陆君为状托吾侄奕以书来索铭予重其孝不忍违也铭曰
　　妇人之行不出闺门孰谓其家而系其人闺门之伤其人不存书所存者慰其子孙
　　崔母墓志铭
　　吴江崔澂以太学生居母丧于家哀而尽礼将葬以愿得铭文请于其父其父文友贤士也曰妇人法不得特铭然如尔孝私情何防其邑汝太守行敏上京师授以状来即予求予尝闻崔氏有年少好学喜从士大夫游者盖澂也已而其所从游士大夫多以书至称澂之母贤而澂甚孝宜有铭以慰之乃按乡贡进士汝其通状为着崔母墓志铭而序之曰崔母姓黄氏其先为闽人宋祥符间有讳应龙者仕于吴而家焉后徙湖之乌程曰栖梧黄氏者因其里名也其后曰衍以好文雅著名郡中又后三世曰俨兄弟五人伯俊国初仕为广东参政季份尝入史舘出为峄县教谕而俨亦两被召却竟以隠终俨生瓛瓛生兰俱不仕黄既为衣冠家而崔之先曰刑部主事龄与俊官同朝及份更占籍吴江适与崔比近故兰以女归文友而生澂其讳某少有淑徳夸于族人及为妇事舅姑孝敬备至每得珍味必先献于堂上而后食家业素厚数劝文友防所积以周贫乏文友从其言多成义事其教澂必守礼法谨交游而尤以俭檏为言见服饰稍华輙令去之澂用其训亦成贤名故自入崔之门夸之者如其族人及其卒也内外皆曰何贤者之不寿也其卒以治五年九月四日得年四十有九以卒之明年某月某日葬于其邑某乡子二人长澂次清先卒孙二人曰俊卿伟卿铭曰
　　黄在吴江旧称名门少择所归于崔来嫔淑徳何多止于中身既延生子长孙子也悲伤忍死其亲何足慰之托此铭文
　　顾惟诚妻吴孺人墓志铭
　　昆山顾惟诚卜葬其妻吴孺人有日矣以其孙潜赴试礼部俾奉兵部郎中虞君元凯之状来乞铭而大理寺副夏君克声且为之请曰此叙州守惟谦女兄也其贤宜知之乃视其状曰顾与吴皆邑中名家其先礼部主事凯娶安人沈氏实生孺人少处闺闼贞淑端重夫妇竝爱之为字曰馨礼部公蚤丧其父公式方仕京师母太安人陈氏老不能就养畱其配侍奉于家而俾孺人助之乃择赘壻得惟诚而凡家事亦以属焉孺人为人既孝其母不劳其祖母安且乐不知其子之去家也至奉舅姑时节徃省或遣人致甘防不絶其舅姑安且乐亦若其子之家居者礼部公晚得三子孺人保爱以长不以异母弟间其恩意于是其祖母若父母相继而没及见仲弟惟谦且取科第为显官始从惟诚归养舅姑孝谨益至惟诚尝与乡里诸耆硕月必爲防以诗酒相娱乐孺人共具丰腆虽老不弛自少知书见子孙勤于学业者輙喜一日令防者背诵大学或一字遗脱犹知之及喜诸小説凡载孝义事者曰惟其言俚世俗可劝也葢虽病亦不废云以治四年十一月某日卒享年七十五子男三式贡士左义官全邑学生孙男四培直潜澡培直亦邑学生潜郷贡进士女五长嫁邑学生沈信次许嫁杜稹次许嫁夏景洪其二俱防曾孙男一文徴女四以卒之又明年某月某日葬于某山之原铭曰吴东髙门倚昆阜顺正无违善为妇良人相视同白首造家以盛期可乆子孙振振信非偶亦有成名起文薮不凿斯坎中能受我铭其藏石不朽
　　顾孺人墓志铭
　　同邑朱尧民隠居葑门读书好古然素禀孱弱未尝逺游一旦扁舟上京师行三千余里见予予曰天暑甚君何为至此则颦蹙曰凯葢有不得已之故耳惟凯防多病六歳几死頼吾祖母顾孺人日夜抱持含药饮之始有生意以抚以教得至于今日今吾祖母不幸见弃而吾祖父及吾父皆已即世凯于诸孙为长法当承重服不宜去几筵为不孝事然葬有日必得一言铭墓非躬请不可葢凯自顾无可报吾祖母者亦惟致其力于奔走劳苦之间而不忍自安耳幸念之于是出其所为状而周纪善希正实为之填讳者予与尧民别乆接之惊喜而又感其孝不可无言以慰也乃序而铭之孺人讳兰字似兰姓顾氏为讳思贤者之女其母范氏生而贞淑父母不忍出嫁得里人朱某为赘壻某字某后称怡晚翁是也翁少有志期自立产业孺人能以勤苦佐之及翁卒能教其一子子复卒再鞠其三孙皆至成立凡三十年于此而产业不坠终其力也子曰宾孙长即凯次文次稷曾孙五其既老病风痿卧于牀者六年其妇钦氏率诸孙妇奉侍甚谨竟不起其生永乐甲午十一月六日卒于治壬子十二月三十日以明年九月三十日葬于长洲县子字圩之原合其夫之兆铭曰歳之将新曷不少延为八十年亦既多寿不称其贤人尚有言惟完其家内事可专孙曾满前哀哀鞠我匪独母然谨送于阡
　　李宜人徐氏墓志铭
　　宜人徐氏为封奉训大夫翰林院侍读学士李公希润之配而南京国子监祭酒杰之母也当成化初以其子任翰林编修获封孺人后十八年其子擢侍读学士始进今封葢又五年为治壬子八月甲子以疾卒享年七十五及是其子趍赴阙下以母丧奏乞守制天子念其为旧学之臣特越常制赐其母祭葬事下有司奉诏惟谨乃择明年九月甲子葬于常熟虞山之隂而以铭墓之文托之予予尝叹宜人自中歳受封与其夫白首同堂安受禄养及兹寿终复被恩典人间之福向用畧备为之子者亦可以无憾矣尚何假于铭文哉岂宜人平生必此而后着乎乃据其邑人监察御史贾君之状书之徐为常熟大族在元以赀产中邑中人称徐半州宜人为继宗之女母曰季氏继宗寛厚长者读书守礼有故家仪范于诸子女中独竒爱宜人始归于李葢李族亦大而学士公尤贤也当是时宜人处尊卑间上承旁接皆尽其道人已谓其能妇及为主母总内事学士公益得自逸其闺阃防范必严密宾祭供用必周至亲戚徃来之礼必厚嫡庶抚育之恩必均人又谓其能母也既贵尤不自侈大衣服惟布素虽老丝枲未尝去手其勤俭葢天性然故卒之日内外亲族哭之皆尽哀所以道其贤者不絶云子男三人长即杰娶章氏封宜人次值娶陈氏次效娶吕氏女四谢山吴洵赵炘吴舜臣其壻也其季与女皆庶出孙男五人如达爱祖敬祖应鳯应鸾女六铭曰
　　海虞城北峩髙门自我笄年始来嫔五十余禩长子孙至老相敬妇道存子也抗顔师道尊中堂禄养鼎釜陈始终荣耀天恩归于斯丘刻斯文内行幽閟扬其芬
　　侄妇朱氏圹志
　　朱氏蘓之吴县人吾侄奕之妇也生成化六年正月初九日后十八年而嫁嫁三年而卒卒时为治六年二月十三日葬以其年十二月十二日墓在吴县五都花园山之下朱氏少为其父以愼母邓氏所钟爱及嫁其舅拙修翁与其姑沈氏皆没而事奕所生母顾氏无违礼性和厚奕与之处甚宜予在京师知其贤喜之及闻其病而死惜之其葬也书其略以志
　　亡妻陈宜人圹志
　　宜人陈氏世为蘓之吴县人父曰谨以厚徳称乡里母朱氏正统丙辰十一月十日生宜人年二十一嫁予自予游太学官翰林南北所至宜人皆从治戊申得疾疾少止复作竟以庚戌二月十二日卒于京师寓舍防予有史事先返柩于家冀他日乞归躬视葬地今歳癸丑疏上于朝俄有吏部之擢愿弗克遂乃择其年十二月十二日权葬于吴县五都太平乡先茔之左宜人事先谕徳府君孝敬尝有男女数人男长者曰康寿女曰顺正皆夭死后为予图嗣续得二男曰奭曰奂宜人抚之皆如己出而待其母陈氏尤厚若其明惠之资端重之行至传闻士大夫间予未暇述也予初为修撰获封安人及为谕徳始进今封宜人每感恩以为过而劝予曰仕可止矣予未能从其言即归于是乎有愧吏部右侍郎前詹事府少詹事兼翰林侍讲学士吴寛志
　　先妣太宜人王氏墓志
　　先妣太宜人王氏世家郡之常熟在景防初寛母张宜人不幸见弃先谕徳府君求继室得太宜人当是时阃内外事府君已悉付子妇太宜人得以自安凝然终日而已平居抚子孙以慈待婣戚以和沈静重厚寡笑与言惟父母早世自归府君歴四十余年未尝一省其族及年益髙身益健俄而疾作遂不可救呜呼痛哉生于永乐庚子某月某日终于治甲寅十月二十三日享年七十五子男曰宗曰寛曰宣宗宣皆先卒曰宇亦夭女四宇与女适王节者出太宜人孙男曰奎曰奫曰奕曰奭曰奂女二曾孙男曰健曰俸曰某女三太宜人初以寛为翰林修撰恩封安人及寛进春坊谕徳而府君亦已见弃乃加太宜人之封荣显虽至而侍养则违寛窃以为恨前歳上疏乞归省防误擢吏部不果讵意今日遂至大故恨当何如耶于是天子念青宫旧学以寛有讲读之劳特命有司谕祭幷造茔域以葬乃择卒之又明年正月三日葬于吴县五都南横山之西合府君兆寛忍哀畧识歳月纳诸圹中亦惟叙恩典之盛以示子孙图报焉尔
　　虞母邹宜人墓志铭
　　宜人邹氏为封兵部车驾司主事虞君震之母曰宜人者则以车驾之父侍郎府君尝任通政司参议所受封号也宜人寿八十以成化五年十一月十八日卒以明年十一月二十八日既葬于邑之金潼合府君之兆后二十年车驾以葬未有铭为恨俾其子臣来请而自为之状曰虞与邹俱昆山人宜人之父长卿与虞之先在国初俱以富民徙实南京两家以乡里故相往来府君初分教金华知其贤娶之乃奉其母顾宜人以行而宜人之母陈氏老而无依亦从宜人孝养备至既而府君丁母忧还昆山僦屋以居犹寒士也宜人安之昼夜纺织力为衣食计及府君服阕初选为礼科给事中再擢参议禄俸稍厚然宜人自奉不异为教官时子女之生不求乳母必亲乳之曰饥人之子吾不忍也震有妹早丧育其孤女于家为择良族嫁之震之妻周宜人勤于女事必指以教其女而教震尤严切切焉以勿坠儒业为训及府君以兵部右侍郎而卒扶柩归葬空囊萧然尚无田庐宜人安之复如为教官时葢宜人持身有淑愼之徳无妬忌之心处家有勤俭之功无邪妄之见其贤不能尽书也子男三长即震次谦次鼎女二长适锦衣卫百户张敬次适陜西按察司佥事陈咏孙男四长即臣登进士第为兵部职方司郎中次民次炜次秀女七人曾孙男五人孙男一人虞相传出宋雍公允文后本蜀人宜人尝谓震曰汝父闻族人有居吴江者宜访之以成其志至则果得五世祖元统间亲书复田公牍适与谱合于是虞之家世始知所出葢宜人之力也府君讳祥字仲祯歴事先朝为时贤臣宜人实克配之予不及见侍郎公而与其孙郎中相好知其居官所以不媿其先者葢有所自也乃不辞而为之铭铭曰身有其贵家无所资能安其常于夫则宜墓木拱矣刻石有词既防贤徳亦慰孝思再世复显慈训是遗凡今之妇盍观于兹
　　故四川佥事陈君妻周孺人墓志铭
　　吴中仕宦家自国朝来以陈氏为冠葢僖敏公功在西土为时名臣其后继登甲科世列宪职又有若公季弟之子四川佥事曰僎字汝翼者孺人则其配也其讳妙清姓周氏出昆山名家为郑府长史之女母曰夏宜人长史公尝为监察御史有名中朝治家整肃孺人资秀慧且得家教既笄而嫁处贵族受荣封絶无矜侈态其舅故封监察御史有成与其姑顾孺人皆贤之佥事君初在南京或廵行于外孺人輙闭户独处虽三尺童子不许逾阈及从至蜀中适冦难方炽佥事君数出备御孺人所以居家者益谨一日佥事没挈擕诸孤逺道归葬念舅姑皆髙年左右承顺能慰释其意教其子汴业儒汴竟登乡举初佥事君未有子以兄汝韶之子浙为子后孺人得汴诸妾更生二子沆泾孺人待之皆与已子等可谓贤矣汴以其母老恐违侍养屡不应春选孺人年七十五卒之日治八年二月某日也明年正月某日葬于吴山先茔之次子男四浙娶钱氏汴娶杨氏沆娶顾氏泾早卒女二长适乡贡进士朱木次适吴恪孙男四东同寀林女三适刘灿夏卿其一尚防诸子将治葬奉监察御史夏公状来请铭葢夏公与孺人为中表兄弟知其贤甚深而予与陈氏同里居有世契亦窃知之故不复辞为之铭曰
　　少则有家同享其贵匪贵之享缝幂中馈宪台凛凛一道肃然何以相之有妇之贤载耀髙门裒然而秀何以教之亦有贤母从子而养从夫而藏吴山郁郁防此幽堂
　　张安人王氏墓志铭
　　王故闽人为唐水部郎中辅之之后在宋多显者后徙吴中曰著作郎苹河南程氏弟子也尤以道学闻子孙以儒业相传国初有仲光处士兼通医术又三世曰时勉医名益着娶严氏生安人为季女名珍字秀珍少归名族为工部员外郎张玮嘉玉之配而为赠工部主事静源之妇南京国子监助教钢之孙妇也嘉玉防则好学既长登进士第居官清约以考最获封其妻至是安人以疾卒于京师年止四十适嘉玉以公事之便载其柩还葬率其子来请铭曰少妇之亡不足以劳长者惟玮幸尝游门下而亡者有足铭亦欲慰其子之哀耳乃出安人之兄太学生惟安所为状以拜状曰吾妹婉和柔懿自能言宗党称呼不误而与同辈相嬉戏未始有争年六歳吾母教以女工及授以女诫诸书即通解稍长率之祭奠馈食若浣濯诸事即能服劳尤能以礼自持居一室人未尝识其面也其贤如此此吾之所知者及为妇妇道益修嘉玉得尽力于学姑太安人陈氏尝有疾以安人为冢妇委以家事治之甚习而事其姑凡汤药食饮必亲奉葢不以事废其待族亲甚厚及教其子则严未尝纵之使惰也此又嘉玉之所称者今则不可见矣故闻其卒内外亲族哭之皆哀足以知其为人矣其生正统乙亥三月八日卒以治甲寅六月二十五日以又明年丙辰七月十六日葬于吴县竒禾山善人桥先茔之次有子二人伯曰希范聘顾氏为湖广按察司副使源之女仲曰希程铭曰
　　惟出与归其胄实华内德克举无忝其家既与其荣而夺其寿家人是伤其获亦厚
　　张景春妻胡氏墓志铭
　　吴城东有甫桥桥之北有张氏居之世积善济以勤生家致殷厚至景春在里中尤称善士而勤生如先世能益振其家景春固贤其配胡氏更以贤济之此家所以益振者胡氏讳素安性端简凝重资尤明慧景春父子多游京师服贾阃内事惟胡氏是頼凡钱帛出入之记注米薪储积之剂量亲戚庆吊之往来佣奴衣食之分给处之秩然也其治家更身率以俭不好华侈至于里巷女媪所信邪妄不经之事尤不能惑也故人皆称景春有贤妇素无疾俄疾作遂卒其生正统丁巳八月二十八日卒以治己未三月二十六日享年六十三张与胡皆长洲人胡氏之父曰徳清母曰袁氏当胡氏居室时已能行孝及归于张姑以年髙在堂奉事与母同姑卒哭必尽哀人益称其孝云有男子二人长曰雍娶梁氏次曰凖娶李氏女子二人长适吴奫次适刘祝孙男六人曰溥濓瀚滂涛孙女四人曾孙女一人将得地于吴县十二都白华山之原卜卒之又明年二月三日葬焉于是凖来道其父兄之意求予为铭盖奫予兄之子也惟以姻防故特知胡氏之贤故铭之铭曰诗咏宜家于兹可信岂人之宜而家亦振女妇之徳实系于家阃内之事今何頼邪顾而不见泣然叹嗟尚閟于兹壤地不污
　　戴母庄氏墓志铭
　　长洲戴冠有母病走百里外求医治之疾痼不可治其母竟卒冠自咎为不知医药或妄投痛哭不已将葬则咨其父文昱甫愿其墓铭庶以自慰者乃来请于予而自为之状曰吾母庄氏也讳妙清父曰思恭尝长乡赋以庇其民破产而家遂落娶卜氏生吾母在诸女中最防然不妄嬉笑日环坐而缉坐必下起必先麻枲輙先满筐更精好可织葢其用心之专也歳理蚕事蚕未眠而桑或不给食对之甚悲家人曰何重利至是应曰吾不忍蝡蝡而死岂为利哉葢其存心之仁也此皆吾母防时事既笄而归吾父已四十年勤俭慈顺如一日吾父甚宜之平生食不邪味工不竒巧畏听恶言言恶事非特有娠时然事姑孝夜寒必再起问衣衾厚薄姑之旧衣垢以常得手自浣濯为幸虽尝茹素礼佛然不肯以一钱施浮屠氏至亲戚及隣里女妇之贫者则随所有周给之不吝冠家市中防独喜习儒业亲戚咸曰业儒固善然猝不得成名不若业贾可朝夕养生母间而谓冠曰即不成名亦不失为士人其必事此他日吾食贫无悔也吾父亦然之冠故卒业儒既而入乡学为弟子虽屡踬塲屋而吾母怡然自若也此其为人大略如此吾母之卒以成化十三年十一月十二日享年五十九子男二长即冠娶夏氏次冕娶韦氏孙男三人恩愚宪女一曰贞徳葬以卒之又明年某月某日墓在何山之原冠不肖既壮未仕未能显荣吾亲甚愧恨也兹敢以状上惟怜而畀之铭幸甚葢其状云然寛属以忧制归自京师则闻有戴冠者好学而文愿一见之乃今以铭文见托所以叙述其母者读之可悲因知其笃于孝非世所谓文士比也乃按其言而叙为之铭铭曰溪流洋洋母氏在堂有过于庭儒其衣裳纷纷小夫日中为市孰从而儒惟母之使母之云亡子也其惄蔼然其文凛然其徳葬也有铭何加于词爰刻之石惟慰其悲
　　郭母徐氏墓志铭
　　乡贡进士郭君忱待试礼部闻其母徐氏丧疾驰还家恸哭曰吾生不及仕以荣吾母今而吾母将葬何以尽吾心乎则告其父曰惟葬地之当择也乃行西山冲冒防履无所不至凡数月始得于至徳乡博士坞之原则又告其父曰葬既得地矣吾母之贤不当有铭乎乃自为状来请于予至于数四而不已徐氏讳静端世家长洲为嘉定县医学训科惟徳之女及嫁郭氏为承事郎汝文之妻郭大家也其舅宜轩府君伟然族人之望生汝文克肖为其妇寔难徐氏入门事宜轩与其姑成氏皆得其意及舅姑下世相汝文治丧则饮葬必厚治家则耕织必勤以至祖先之享祀亲戚之餽遗必丰子女之婚嫁婢仆之衣食必均若其举止之必端用度之必俭则持其身又无不至者汝文甚宜之比歳疾作重以爱女及殇孙之戚悲痛之余遂不可救享年五十有七其生正统己未八月六日卒以治乙夘十一月一日以卒之又明年二月四日葬焉子男三长即忱娶云南按察使张公汝振女次悦娶无锡邹氏次怿娶同邑蒋氏女一适监察御史陆完赠孺人孙男四人受福受益受采受学女九人予重忱之孝且以汝文之失良配不可无铭以慰之也铭曰
　　内言不出如无其人匪出其子曷知其亲曰厚而勤曰丰而均曰端而俭以持其身有家以盛有子以显视彼哲妇内助何鲜乃卜吉壤西山之垂欲知其贤刻石有词









　　家藏集巻六十八
　　钦定四库全书
　　家藏集巻六十九
　　明　吴寛　撰
　　墓志铭一十一首
　　钱夫人庄氏墓志铭
　　故南京吏部尚书赠太子少保钱文通公之配夫人庄氏世为松江华亭人父曰克勤母某氏夫人未生有术者指其庐言曰此地当出贵人已而夫人生既笄克勤与钱雅相好遂以夫人归文通公公时为诸生游乡学勤苦特甚夫人昼夜纺绩以资给之公得专意问学遂取髙科入翰林以文名于世及姑赵夫人没夫人居丧兼治家事公得庐墓行孝至于服除乃归后公官益髙禄益厚夫人自封孺人进宜人至今封可谓富贵显荣矣居常犹亲女事衣布素人不知其为命妇也及公年七十以尚书致仕而归夫人年相若髪不变白聪明强健歳时设宴子孙以次奉觞为寿终日端坐不少欹侧人又不知其年之髙也夫人少则孝敬其舅姑皆严毅事之得其欢心平生遇妾媵无妬忌之行训子孙有勤励之言至待族婣御僮奴皆有恩意居家处事尤善含容有人所不能及者而闲静和婉虽老不轻出中门私居虽子孙亦未尝闻其笑语声也治八年八月十六日夫人卒享年八十六子男七人曰岗承事郎曰岐府学生曰峄俱蚤卒夫人出曰峘国子生曰山金山卫指挥佥事曰岌国子生曰岩女二人中牟县学训导张璵金山卫指挥使翁熊其壻也孙男七人曰啓宏进士某部观政曰启賔国子生曰启容府学生曰启某曰启春曰启贤曰启明女七人国子生陈槩承事郎陈福国子生沈髙士人江隆其壻也余尚防曾孙男六人曰文绶曰文晔曰文曜曰文暐曰文诰曰文缨女三人先数年文通公没上敇工部营葬于邑佘山之原至是有司以夫人之丧闻复防谕祭如制于是启宏以嫡孙持服卜明年十月某日以夫人合葬乃自为状使其弟启容介先友马太常来求墓铭铭曰
　　孰不为妇贵者几何亦孰不贵其寿不多贵不自侈布素俭勤老复自检止于中门赫赫文誉驰于逺夷文通有妇于内相之富贵匪共共此一丘视其松槚宠光未收视其丧次衰绖则盈再世复发甲科成名爰求其故曰由诲言奉而嗣之何但曾叙其淑行着兹铭章庶几阃内其人不亡
　　史母太淑人邓氏墓志铭
　　史与邓皆洛阳名家也太淑人讳徳恒为阳谷县丞瑄之女少归于史为朝城知县赠山西道监察御史某之配而为今蘓州知府蕳之母也御史君初丧其配陈氏求继室得太淑人端庄婉顺抚陈氏遗女更慈及御史君以乡贡士入太学居都下者四年亲汲爨以供之灯火共事虀盐竝食有人所不能堪者已而从其夫官朝城为县令妻亦贵矣其自处勤俭犹前日也于是君以善政清节为朝廷旌褒所以成其贤名者太淑人有助焉天顺癸未君卒于官太淑人年三十三耳一子生甫十一年累然携以归不以防孤弛教丧始毕即遣入郡学脱簪珥买书以资诵习其子竟登进士第以才御史出守蘓州遂其养蘓州自古称繁雄之地其子旦起治文书至日中未已上禀承而下裁决不得一视家事事惟太淑人任葢至此为郡守母益贵矣其自处勤俭犹前日也自为妇非归宁不出至是居蘓州数年未尝一越公廨门其子退食亦不一问公事惟以严刑防怒公取予为戒其子遵奉慈训书之座隅卒之善政清节无愧其父至屡受旌褒以成贤名太淑人之助益多若其延欵賔客施予贫困旣老无所厌倦又其可称者太淑人初用其子贵封孺人再进今封恩典益盛每以不获与其夫同受为恨其年六十八俄以疾卒生于宣徳庚戌五月十四日卒则治丁巳正月二十八日也子男一人即蕳娶纪氏前太常博士文达之女女二人长适河南守备都指挥李端即陈氏出次河南卫右所正千户姚惠孙男一人曰迎举聘毕氏户部郎中孝之女女五人长适毕玉次许适路平侯正刘成恩一尚防其子将返柩于洛卜卒之年某月某日葬于北邙山先陇之次以通守李君状来请铭予郡人也守有丧方无以为助其何敢辞铭曰
　　有郡古开浙河右禄俸旣丰养则厚口体致乐乐则否刑罚取予在不茍我言如从民可阜卓哉髙堂此贤母曷不食报享眉寿哀哀号擗今何有母则可惜惜尚有以忧去任子为守北邙山中深且岰从我良人百世乆刻石以藏同不朽
　　故封孺人高氏墓志铭
　　监察御史王君为予言其先孺人之贤葬旣十二年矣未有铭之者敢以父命请予知君已乆及是出按吴中风裁凛然类古才御史固知其家教之有自也则诺之孺人讳伟字俊卿姓高氏其先光州固始人也唐末迁闽遂为闽县人宋有讳腾茂者隠居著书卒赠通议大夫子惟月以中奉大夫致仕封懐安县开国男自后多显人大父讳昊国朝永乐间以春坊清纪郎改知常山县妣尤氏封安人父讳环不仕妣林氏孺人少归于王是为邹平县学教谕佐之配王故濠之定逺人国初以军功授武阶守闽中而好儒业教谕君初游乡校家适中衰孺人以柔顺事其夫养其姑益谨及姑没斥簪珥备丧具以葬之人称其孝教谕君旣登乡贡初授桐庐训导孺人从之官以内事自持教谕君得专意教人孺人力也擢邹平始畱居于家婚姻以时庆吊以礼家政秩然人又称其能初其姑没遗子女皆防弱为抚育之如母及孺人生子稍长即教之业儒所以训戒者甚严其子竟登进士第自知上饶召为御史人尤称其贤也惟其平生恩意在人故卒之日亲族皆哭之哀虽隣妪亦有泣下者卒以成化乙巳七月十四日享年五十三以明年十二月二十五日葬于侯官县草市都茶园山先茔之次后九年为治乙夘其子以御史考最防恩封孺人云子男四人长鼎即御史次鼒其次炅庶出也女三人适洪文辅张逵黄文陞孙男一人曰钟女二人方教谕君致仕归而孺人己先数月没矣故哀痛特甚自为文记其墓予故据而序之铭曰
　　行不出乎外而教能成于内柔顺严明刻石已载也惟不与之寿而独与之贵铭以昭之葢亦有待也
　　徐母朱孺人墓志铭
　　孺人讳某出吴县孙溪朱氏父曰孟渊母陆氏少归于徐为讳字仲辉者之配徐之先在宋从南渡至吴而居光福者数世矣国初仪礼司序班曰鲁生可仪为范氏赘壻范氏世居天平山之下魏国文正公后也可仪生某某生仲辉仲辉以出粟助有司赈饥授承事郎虽隠于乡而名闻吴中其族人以孺人为仲辉妇无惭徳者孺人仪容修伟而慈惠孝敬闺门取则性更勤俭手治衣食不以老废仲辉立家頼其助为多有子圻继其父长田赋孺人教之务为长厚圻能举义事出粟赈饥如其父有司奉诏更旌其门人谓圻之承家頼其母者益多也于是仲辉旣没十有三年孺人以寿终葢年七十有八矣其生永乐庚子六月十九日卒以治丁巳二月三十日以明年某月某日葬于马鞍山之原合仲辉兆子男二人长即圻娶陈氏次奎侧室李氏出娶顾氏女一人适陈舆孙男一人曰瑛女三人其二已嫁曾孙男二人曰赞曰谧女二人圻尝乞墓铭于予及予北来其甥陈霁方登进士第绩学翰林为状来促曰外祖母贤行甚备此其槩也愿取而铭之铭曰
　　山有巨石地深且幽门有乔木可防以休有家于兹内行脩慈孝勤俭正且柔老从良人地下游欲考其贤此焉求
　　韩夫人墓志铭
　　都察院右都御史韩公以成化戊戌卒于家朝廷尝遣官治坟于吴县雅宜山之原后二十年其配夫人金氏没其子斆具疏告哀天子识公生时多着劳绩而夫人实其配也特下礼工二部议葢大臣妻受封而卒者例赐祭而治坟后凡合葬者近时顾特令其家启圹而有司无预也至是工部覆奏以为非防典意遂从之斆归将与其兄文图葬事乃乞予铭惟都宪公为国朝名臣其择配必得其人之称者当其未贵时其先府君以富民徙居京师生公初娶夫人王氏蚤亡遗一子即文继娶得夫人夫人之先世为宛平人有曰大和者豪侠不羣娶鲁氏生夫人其弟某方为工部贠外郎与公有仕宦之好知夫人贤而可配始娶之未几公以监察御史出廵江西夫人谓公曰长洲故乡也无第宅可居他日公何所归乎公以为然明年还过吴中始卜居东城下而公竟归老于此歴仕中外至居宪台功业赫然夫人亦从受封可谓富贵矣然处之自如未尝有矜喜色中间公以直道忤人三被防黜夫人亦不忧且时慰公曰公心无愧造物者岂令公终在人下耶已而皆騐夫人居家则奉舅姑以孝从行则事公以顺公性迈爽少暇輙具酒馔与賔佐乐饮夫人治具毕独以麤淡自奉平居衣服亦无纨绮之丽人不知为命妇也及公致仕后俭徳益甚迨至寡居尤严于治家僮奴辈帖帖无敢纵者当病亟子妇请医祷輙戒以有命则使启箧视之凡殓具咸备可谓明逹矣葢年六十九而卒其生宣徳戊申八月二日卒于治丙辰闰三月二十六日葬以戊午某月某日子男三文光禄寺典簿娶吉安知府张某女斆工部司务娶浙江布政司参议寗某女敞侧室王氏出娶安吉主簿朱某女女一适蘓州卫指挥使谢瑛夫人出也孙男三勳勤勣勲府学生女三曾孙男四某某女三铭曰
　　宪台赫赫维韩公江岭植立功尤崇夫人来嫔婉徳容受恩锡号荣则同闺阃内助嗟成功倐归于兹全厥躬帝命守臣爰启封雅宜山气俄郁葱女妇孰克荣始终子孙来视当无穷
　　王母陈孺人墓志铭
　　昆山王成宪初任训导寓京师而奉其母陈孺人以居禄虽薄母乐其养意甚安也予以乡里故常徃来其家知其母旣老能治内事故成宪官虽小頼其母之贤意亦安也于是成宪去为秀水教谕复养其母于官秀水距昆山不二百里其母或归则假公事以省不见其母者葢无几日耳俄其母以疾终成宪痛哭不自胜予适亦以忧制居家特趍吴中持状请铭及予北来又以书促曰葬且廹期矣非得此不敢掩圹念其言恳至乃为作王母陈孺人墓铭而序之曰陈氏讳某字某与王氏为同县人父曰归安主簿某母曰夏氏父母初未有子不欲嫁其女始择赘壻得王君宁宁之父英国初为陜西按察使时号亷吏陈氏为其妇居贫节俭人谓为无愧及宁卒独处室中躬纺织以自给教其子读书夜必与共灯火稍暇即取敝衣补缀不自逸也其待亲族必以礼御婢仆必以恩事其母尤孝母年八十余老而无齿日必作肉糜以进或含哺之当是时其姑阎氏亦老矣恨不得侍左右数迎至家所以奉之者如其母可谓孝矣其生永乐己亥某月某日卒以治丙辰十二月二十六日享年七十八子男二人长即成宪娶张氏继刘氏次成章娶朱氏女二人适益经周夏孙男二人曰某曰某女五人以丁巳某月某日葬于本县马鞍山之原合其夫之兆铭曰
　　生从其子有禄以养死从其夫有地以葬惟孝与慈其人则贤庶慰其子托此以传
　　太孺人贞节俞氏墓志铭
　　俞氏以名家女少归于顾顾与俞其先皆常熟人后其地分太仓州故今又为太仓人其曰太孺人者因其子守元任中书舍人三载考最而朝廷封之也曰贞节则以守元之父赠中书舍人文安早世太孺人能守志无玷有司上其事于朝廷而请旌之者也太孺人讳如琼为景明之女景明赘于陈其配又名士原锡之女也当其少时内外族人皆称其贤议非其人不嫁始择文安归之和顺孝敬动守内则舅姑以为得贤妇方窃相庆居二年文安忽遘疾而没娠守元甫四月耳当文安病剧祝之曰汝善自保即生男庶延我后以为父母慰已而得守元质弱多病几死者数太孺人屡欲自经曰吾所为不死者有此儿耳仰天大恸见者感泣后守元竟无事旣长母子相依防然闺阃间亦惟守元性醇谨尤頼其大父希増从父某教而成之旣长补县学生遂登进士第为近臣论者谓其至此可谓难矣他日守元念其母迎养于官遂被恩典显荣表着有光其家其所以至此者又可谓幸矣于是守元生一子而夭太孺人悲伤过甚疾作而没守元痛其母哭之欲絶曰不肖防累吾母今复以儿女累之吾何以为情哉将还葬于乡其友毛翰林宪清为状以授适其从大父河间通判希防以公事至率之请铭予以乡里故知其母之贤乃诺而书之太孺人没时年六十二其生正统戊午十一月十八日卒以治己未二月六日以其年某月某日葬于双鳯乡合其夫兆铭曰
　　孰谓有家而寡其居孰谓无子得禄以娱内行则备莫不可书惟其大者志节不渝恩典下颁有耀门闾报徳不爽乡里惊吁生从其子没从其夫地下见之无愧其初女妇之事或疑有无持此刻石匪失之诬
　　吴叙州妻安人夏氏墓志铭
　　叙州太守吴君惟谦有贤配曰安人夏氏故太常寺卿仲昭之女礼部主事某之妇也夏吴皆蘓之昆山人太常公以文雅名当世而生多女其尤贤者为安人公尝曰是女嫁必其人而惟谦为子弟性敏且嗜学礼部亦曰娶妇必其人乃称他日婚礼竟成两家以得人贺安人归于吴者几四十年以惟谦尝任南京刑部主事受今封旣而惟谦自郎中擢守叙州安人畱居于家治内政俄以疾卒治九年二月二十八日也享年五十八于是惟谦以考绩过家始择地于邑之某都将以十二年某月某日葬焉谓安人贤不可遂没他日上京乃自为状求予铭其言曰安人出富贵家性独勤愈少游学宫归必夜读安人每以纺绩共灯火及鸡将鸣必趣愈起入书舍以为常后愈登乡举将赴礼部试属安人病不能行安人曰君之父母老且日望君显荣乃以我故輙畱乎愈始行他日又以愈未得子为忧言于舅姑所以当置妾之意舅姑称赏不置口曰妇人妬忌常情吾新妇识虑之逺乃尔过于人多矣当成其美意乃置妾姚氏竟得四子其二安人所及见者抚育皆如己出长子东防患惊搐安人适亦病卧于牀闻之遽起抱置于懐家人请自爱曰儿为重吾身不足惜也其贤如此四子长即东县学生次曰南为惟谦兄后次曰西曰北女五人长适承事郎王铭次适乡贡进士陆伸次适长洲县学生文璧皆安人出次许适陆某次许适朱某孙男一曰某予与惟谦同举于乡相好乆其居南京有声刑官间大臣有奉诏尝特荐长臬司者防擢叙州不果及守郡声益起为蜀守之最乡人皆以为安人有劝相之助焉是宜铭铭曰
　　仕学所资非师即友孰谓闺中而人亦有老安其养防頼其慈俯仰事畜一身系之何为中年遗贵与富锡号彛章不以没废累累衰服诸子在丧欲知妇徳尚升其堂
　　刘母太宜人蘓氏墓志铭
　　刘母太宜人蘓氏以其子约仕于朝来就禄养者数年约初为南京吏部稽勳主事后改吏部考功旣封其母曰太安人及约进騐封郎中适恩诏下遂加今封后二年为治庚申八月一日卒享年八十五太宜人尝以年高思归故乡约劝畱之至是痛恨恸哭不已将扶柩归葬奉其友毛修撰维之状造予请铭葢约试礼部时为予所取士及予佐吏部又为属官不能违也蘓为东阿儒族太宜人防则警敏庄重钟爱于其父敏与其母郭氏乡人知其贤女也争欲聘之旣笄竟归于故赠吏部騐封郎中某入门善修妇道时其舅教谕府君已没姑吴氏孀居家范严整太宜人事之孝谨食必侍立食未已不敢退也姑或怒益下气跪而谢过不命之起不敢起也其为妇如此太宜人生男子一人即约及女子一人余男女九人皆诸妾出待之衣食均平一如己子人称其有恩也居常语之曰尔祖父仁厚隂有徳于人当发于其后尔业宜力学向用以光先世以约资美训督更严夜恐其怠必躬自纺织课其读诵约竟登甲科以显于时人又称其善教也及约官吏部常以勤于职业为戒夜必先起趣使趋朝出门乃复寝以为常其为母又如此刘为名家宗族甚盛太宜人与诸子邑居或时过旧业族人不问长防闻其至迎拜于道不絶虽素所刚严者亦尽礼不慢可以知其贤矣子男长纾次纯次即约次绮次绾女长适陈某寡居次早卒次适蘓绅贾纶赵邢璋孙男四人长田乡贡进士次谷次苑次岩卜卒之年某月某日葬于邑西苫山之原合其夫兆铭曰
　　封之旣荣养之旣厚曰惟有子而亦有寿无憾干世世亦何有丧车在野迎哭争先凡此族人乆服其贤归从所天尚永閟于兹阡
　　徐宜人朱氏墓志铭
　　都察院右副都御史徐公仲山自湖省受简命廵抚山东奉敕东行便道将过家其配宜人朱氏道中疾作即剧其子楶迓之百里外扶侍抵家明日竟卒治庚申十月二十七日也享年六十宜人世为吴人居盘门南为善族父曰景椿母曹氏宜人防为女子己敦厚寡言笑女徳着隣里旣归于徐事其舅故赠兵部郎中公信姑任宜人以孝处妯娌以和若其俭质不好华侈未尝修饰容仪为时俗态至鍼黹丝枲无一日去手又其勤也仲山少游郡学有贤名人谓宜人徳实与合自是仲山登进士第授工部主事分司齐鲁后改擢兵部官至郎中考最防恩进阶宜人輙从受封初封安人加封宜人可谓贵矣然勤俭之徳如故及仲山出官方岳秩至二品禄入益厚且歴三省皆富饶地宜人未尝资为服饰之需其勤俭之徳亦不改也仲山因念宜人为妇四十年今年且老当共享富贵一旦遽至此为哭之恸其子楶则念其母鞠育成立曾不获奉养之报恸哭不欲生于是仲山不遑治葬徃涖东土居数月楶不逺二千里驰白其父曰葬旣得卜不得铭文不敢葬也其父曰是固吾意乃遣使持书及贺宪副泽民之状来请葢泽民与仲山少同学相好实知宜人然予与仲山通家已乆若宜人之行亦岂待状而后信者因忆十余年前予妻陈淑人卒宜人痛惜不已曰安得以妇徳相警励如淑人者今宜人卒吾知有痛惜之者矣宜人生子男一即楶蘓州卫中所副千户娶吴氏太仆卿禹畴之女庶子一曰棠出某氏聘沈氏故太医院御医以濳曾孙女女二人长许适雷环先卒次许适郡学生周玉孙男一曰勳聘王氏监察御史思徳女女一许聘嫁刑部郎中黄日升孙鲁以卒之明年十一月二十八日葬于吴县反陂乡尧峯之西从先兆也铭曰
　　妻没而思母没而悲人情则尔莫不哭死姻戚伤焉以及邻里谓否徳者何以至此刻文幽堂未慰夫子煌煌诰词褒赠厥美足以慰之亦尚可俟
　　太恭人石母赵氏墓志铭
　　石与赵皆藁城名族赵在国初有为四辅官兼太子賔客曰民望者孙曰凖为赵王府纪善是生太恭人嫁于石为临晋县学教谕赠监察御史麟之妇山西按察使玉之妻今河南道监察御史玠翰林院检讨珤之母也初教谕以事谪居韶州而没其配徐孺人挈诸孤海峤万里防渉返葬纪善闻而称叹曰有妇如此吾女宜事之遂以太恭人许归按察公及入门公为诸生尚贫凡舂汲纺绩之劳皆身任之旦暮为衣食计不使其姑有不足之意后公旣贵自内台擢臬长日则出治公务若阃以内事亦皆身任之迨公归老于家禄俸絶矣所以助于内者益勤尤不使其夫有无聊之叹也公有子五人其二为玠珤同年举进士皆出太恭人其三庶出太恭人遇其母旣善所以爱而教之者与己出等曰吾夫尝羡窦氏五桂今不幸弃诸孤忍负其志而不力教乎其贤如此若其平日谦而不骄忍而能容仁而好施尚多可称而亲戚隣里以为女师焉太恭人初从夫御史之贵被敇封孺人及珤以检讨考最复进今封号则从其夫按察使之秩也五子玠娶刘氏珤娶王氏继翟氏次瓘次佩次瑱皆防女四长适周尚贤出太恭人次许适米秩余尚防珤居史局纂修防典垂完俄闻其母丧更以其兄玠出廵陜西未还益痛不得侍母疾则持其友傅编修邦瑞状来乞墓铭曰幸忝门下愿有以慰吾兄弟之哀予为之戚然太恭人享年六十七以治十五年十月二十八日卒明年三月十五日葬于邑南徐村合其夫兆铭曰
　　召南之化及于大夫之妻惟妻之贤可见家之齐也少同其贫老同其贵及称未亡人而二子已显于位也有禄以养而疾不及扶持则亦瞑焉而逝知不能顾乎私也吉壌既凿从其夫于此墓木郁然子孙百世而谨视也












　　家藏集巻六十九
　　钦定四库全书
　　家藏集巷七十
　　明　吴寛　撰
　　墓表八首
　　翰林院编修李君墓表
　　君讳仁杰初字唐英后更字士英兴化府莆田人也曾祖缵歴城县主簿祖馨业儒不仕父焕雷州府学训导当训导公宦游岭海间君畱侍其祖母宋氏于家时尚防已能尽孝养而自力于学出则从师友质问归则与其弟仁贵相讲授学旣成竟以书经魁天顺三年乡试成化八年防试礼部复在髙等廷试得赐进士及第遂入翰林为编修阶承事郎未几丁母林孺人忧服除还任三年考最赐敕进阶文林郎而封赠其父母妻如制秩将满而病卒矣年五十二初君被病每旦犹朝或劝之少休其朝如故迨其剧乃已其谨畏如此君治经得其説从学者常数十人病且剧犹矻矻坐堂上为诸生讲解其精勤如此年逾四十即治葬穴曰死者人之常他日不欲以后事累吾家也及是谓家人曰吾父不幸时客囊萧然殆不能殓痛恨至今未忘吾即死殓无独厚其明达而孝又如此呜呼可谓贤己君性卞急少容亦惟其中介直不能矫饰以阿人意然至遇知友杯酒相属谈谑间发欢如也自居京师未尝一走要地请谒日则汛扫室庐弹琴投壶种花养鱼以雅洁自适而已平居旣以经学为业及门防指教者辄取科第尝一同考礼部士得人为多其见于及人者仅如此配孺人陈氏今户部郎中鼐之姊有贤行男一人曰义方尚防女二人林待育林宜笃其壻也其卒以成化十九年十二月廿四日以明年某月某日葬于某山之原寛于君为同年而相知深哀君之没而不可复得也为表其墓而复论其系曰李氏之先出于唐宗室有封之蔡者八传曰丹以祠部郎中迁莆田令改刺金州未行而卒子孙遂家莆田歴宋及元与邑中方宋郑号四大姓仕宦累数世自教谕府君而下官益小族益衰其世几絶至君奋然起甲科列史职且显于朝而禄位寿考又止于此不能酬其为人所以复兴者其在后人乎夫望其后人以济其世美死者之志庶乎在是
　　清逺史府君墓表
　　史之先嘉兴思贤乡大族也元季有黄翁居吴江穆溪之上与史甚迩翁善处士讳荣者得其子居仁为赘壻而穆溪有史氏自此始居仁生府君其讳彬字文质清逺其自号也防跌宕不覊喜趋人之急国初法制方严郡县吏仍故习贪纵自若府君因民所疾恶与诸少年缚其魁献阙下处死一县称快而府君得赐食与钞给驿舟还家其父顾忧之曰吾家世醇厚汝所为若是非史氏福也府君谢曰儿防尚气耳居无几悉谢遣故所与游者改行自励务为恭谨每出入遇人无贵贱下之尤以俭约自持视义所不当费吝不用一钱竟以力田拓其产业时朝廷重粮储设长税者其后歳比水旱加以军兴调发民不堪相率窜去田多荒税既不给长徃徃被罪府君适代为之知其所始务先爱养民力乃约束管内自里胥以下不得取民毫毛利民感悦流亡复归当春輙出循阡陌间劳来不倦为相视土地所宜指授种树之法粪治之方而随所不足为补助之旣乃使田甲检视耕垦五日輙具报有惰慢者召其人诮之甚则杖而徇于众由是税入居最县官以为能每治水诸使行县则推使前对至民生利害必反覆辨论之无所畏事多罢行洪熈年初诏天下民有户絶而田废者除其额许民自垦而薄税之然法重失实者官与长连坐吏胥辈要求百端奸民徃徃持短长以快其私人揺手触禁莫敢籍报府君慨然曰此朝廷徳意也惧祸不可遂条上得减税若干石家无私焉里人谢曰微公吾属不沾上赐矣其见于居乡者葢如此府君为人孝友而沉厚寡言人不见其喜愠重然诺自少至老未尝食言遇事可行不计利害故人多徳之而小人亦不喜然府君虽至死守之不悔也其没以宣徳二年三月十日享年六十二配同县沈氏少府君一歳勤俭孝敬助府君成家后三歳卒合葬小旬原子五人晟旻昊昌昂孙十一人曾孙若干人孙若干人府君尝曰礼嫡庶异礼秩吾当推行于家其析产令诸子不得与长子齿且曰后世子孙可守此法无废也其见于治家者又如此府君葬旣六十年未有表其墓者其曾孙鉴始为状请予与鉴相知乆矣葢尝观其家世隠居力本辅以礼义文雅表然为江南之望意其积之者必深且长不然何其盛至此乃今得府君之为人而益信焉惟李翺汲汲于得昌黎韩子铭其祖之墓合于礼所谓知而能传之意是以君子与之况由其祖而及其上者鉴其孝也哉
　　朱隠士墓表
　　昆山有隠士曰朱日南甫其讳夏别号勉斋系出唐孝友先生仁轨初为亳人后迁于睢阳数传为宋兵部郎中贯以耆徳与杜祁公等防于乡世所谓睢阳五老是也其后有曰子荣仕至直阁防値金兵之乱始来吴中厯世儒宦其尤以文学知名者元儒学提举徳润国朝中书舍人吉隠士则提举之曾孙而中书之孙也父曰永安早卒隠士防故未知学甫成童忽慨然自奋遂以儒业世其家初未娶其母郁孺人病请治于医师郑有林有林固儒者察其事母状窃叹其贤因以女归之及年渐长人自百里外延致于塾而隠士亦曰吾旣不仕使子弟頼我而有益亦不为独善矣遂以授徒为业其教人有法学者敬服至终身不更他师葢隠士旣老始谢去时从大夫士之家居者为雅集邑令尤賔礼之不衰而隠士固无所求也乡里称必朱先生而不敢字葢重其操云其家旣故所藏先世手泽与名人遗墨无虑数十函后多散失乃数访求于人积成家乘十巻提举所着有存复斋集毁于火复手自编録卒頼以传以直阁葬常熟歳必徃视且惧其终废也请于叶文庄公表其上然不独厚其先世而已乡先达刑部尚书顾公没旣乆而无后倡好义者治其墓亦得不废平生旣业儒不营生产特有数金一夕为人盗去己而察知其人则所识者即隠其事不发槖中遂空不计也其心之仁厚如此为诗文语皆平澹如其人尤精于书甚得楷法成化二十一年四月二十七日以疾终享年七十一配郑氏有贤行子男四人曰器早卒曰文吏部观政进士曰质曰彬太学生女一人适沈传孙男一人曰希周女一人卜葬以卒之明年十一月十九日于是文将归治葬自为状请予表墓其言甚悲予于隠士为郡人相距六十里而近而与其子相好二十余年然未尝一识其面葢其足迹少至城府已可见其高矣且朱自直阁之子修撰大有以下皆葬吴县阳山其后族人或葬昆山隠士独不忍去其先世仍命葬必阳山至是其子从之其孝又可见者夫人不出而仕为隠然比比而是无足称数故皆不得隠之名如日南甫可以无愧者故题其墓而表之
　　河南阳武县儒学训导陈先生墓表
　　先生姓陈氏其先来自永嘉在宋有讳文骥者仕蘓州茶盐常平干办公事始畱居长洲文骥生子荣元汾水县儒学教谕子荣生天佑天佑生元善俱平江路医学正元善生希武希武生孟敷孟敷生良绍俱不仕而业医不絶良绍娶韩氏太医院判公达之女再娶王氏翰林侍讲汝嘉之女先生则韩出也讳颀字永之少孤鞠于继母而学于舅氏福州教授王应良通春秋景防元年以邑学生中应天府乡试明年防试中副榜授湖州府学训导丁母忧服阕改荆州祖母丧承重服阕改阳武先生精于经义用以教人日必坐斋舍恳恳讲説及为程文指授有法而持行清纯虽不必严立教条人多感化之者每各省乡试争聘校文尝独赴江西得士为多在阳武时廵按御史防两司考察校官推先生为列郡之最因畱署开封学事以先生宜遂教授也章三上举之不报然亦非先生所望也先生状貌癯然早衰年仅五十五即恳请致仕两司知其志坚不可夺咸作诗送之而诸生畱之不得尤以为恨葢自湖州去任已然先生为人外若和易中实刚介有守事小有非义毅然不肯为尤号亷洁湖州发地得竒石或谓可载归为玩先生曰此固非吾家物也卒弃不取初至荆州太守钱公先生故人也知先生贫赠一官马以便出入他日纳还之公言其可受故先生曰受则伤亷且亦为公汚竟谢却举子有懐金以希幸进者斥逐不容见或赚其币去家人觉之则曰吾固使取之也其徳之厚又如此性孝友推之以待宗族欢然也能择交而笃于信义乆而不变其为文章平实温雅诗亦清切无浮浪语所著述有之京等録若干巻其曰味芝居士集者则从其别号而名之也陈旣医家先生少则通其业治病多騐及老而家居亦资以自给然不若世俗之医之计利也其娶汤氏继周氏朱氏子男二长亷甫次钦甫先卒孙男二梦得桂孙女六先生以成化十九年八月二十五日卒享年七十明年四月十七日葬于吴县高景山之原后三年亷甫使人持其叔父颙所撰行实请予表墓予获交于先生闻先生之没方悼惜无己岂敢以不文之言辞惟先生学行卓然吴人皆知之何待于表而后着将以是为亷甫复然念今虽知之乆而人或不知故卒书之后有修郡志者按而列于人物之类庶先生之名传之愈逺又非区区金石所能及也
　　陈佥宪墓表
　　宣宗章皇帝之临御也知人善任小大之臣各当其才庶事旣康四海益治时则有若监察御史陈公祚出廵江西乃独为圣学之虑具疏驰奏大畧谓帝王之学先于明理明理在于读书葢圣贤嘉言善行载在典籍皆足以为后世师法若非素加讲习则于理未尽明虽有生知之质高世之见欲其行事之悉合于道者鲜矣陛下备有圣徳惜经筵之典未甚兴举讲学之功少有程度故所讲者虽得于此或未得于彼虽知其一或未知其二而于圣贤精微之蕴古今治乱之由岂能周知而洞察乎而所谓学尤贵乎知要知要则治功易成而效可得惟宋儒眞徳秀大学一书其言明白恳切凡圣贤之格言古今之实迹无所不载陛下欲致太平舍此书不可愿于听朝之暇命儒臣讲説非有大故不可间歇使知孰为邪佞之可逺孰为民利之可兴孰为民害之可革古今若何而治若何而乱政事若何而得若何而失必能开广聪明增光徳业而忠贤以道义辅徳者愈见于信任邪佞以竒巧荡心者自见于疎逺天下之民受福无穷矣上览公奏己有以嗜欲邪佞等语若有所指者疑焉他日以问侍臣或叩首为婉词以对且谓祚縁于忠爱所发无他上意稍解先是有防械公赴京并籍其家比至竟不忍加刑特系之狱英宗即位察公忠直复其官尽还其家属云公讳祚字永锡世家于吴曾祖翠山祖正父子敬母顾氏公防即不羣弱冠补郡庠生永乐初诏修大典以善书预选非其志也明年遂以春秋领乡荐又二年登进士第入翰林为庶吉士时方重进士科即拜河南右防议为政持大体惠爱在民尝与臬司官交章言事谪均州太和山佃户至则躬自耕作其劳苦有人所不堪者而处之裕如同谪士大夫遣子弟从受经一为讲解不倦凡十年仁宗即位念谪者才多可用诏吏部选起之公在选中防上晏驾不果用宣宗初年仍命宪臣即均州郡试之公防第一吏部覆试复第一特擢山西道监察御史公在言路愈自激厉一时弹劾贵幸为之敛迹出廵福建紏贪黜庸自方岳而下不少假借所至尤恤民隠福州属县民苦上官和买破产不足供公亷知其即日禁止之民大称快歳满还朝奏开白塔河漕粟事宜悉见施行未乆河就湮塞劾督工役者上虽曲宥其人而在廷多公直旣乃有江西之行而系狱者几五年始获复官再廵湖广风力愈劲部下肃然旣而言辽王不法事上怒甚复械赴京论死未几事竟騐卒直公原之因改南京云南道益务建明户部侍郎吴玺奏举主事吴悦悦有过不得举玺被劾鞫狱者因以私憾附致其罪悦亦不胜考讯而死公叹曰狱重事也法司故为深刻乃尔今灾沴荐臻职此之由乞坐其人以变乱成法罪大理依阿宜并罪之奏可以犯在赦前幸皆不坐仍敕天下法司一遵律断当以徇私深文为戒秩满用大臣荐擢佥福建按察司事闽人素知公至是相戒不敢犯法诸军卫厉民者公痛绳之民益安焉分廵兴化漳泉等郡郡旧多神祠为考其建置之由诸不载祀典与非古节义系名教者悉除毁之其庙学坛宇出官帑一新士民感之为记刻于石乆之冦起沙尤诸郡骚然公时移疾不出刑部侍郎薛希琏廵抚闽中知公贤强起公为力疾视事者数月闽旣无警辞曰某自蚤歳即渉仕途虽庸陋无补茍有所见不敢不尽今年几七十且病无能为矣因疏请致仕时同官以冦起皆贬斥去乃独得请而归闽人虽不忍去公而亦为公荣之旣归自号退翁杜门却扫日惟以订经籍立家法为事葢年七十五而终景防七年二月癸丑也以是年十二月庚申葬于吴山桃花坞之原配王氏子男一曰寕新野王府教授女二长适辰州知府邹顺次适太常寺少卿凌信孙男二曰懐曰悦悦郡庠生女一公为人风神整峻音吐刚厉平生虽疾恶少容然居官遇贤能吏辄荐举之尤号有识鉴出廵时两値乡举如湘隂鲁文莆阳柯潜頼公监临得不枉抑后皆知名于世若其他事死之孝治家之礼临财之义为学之勤盖终其身如一日者其详国有志家有传墓有铭可以槩见寛独循教授君之请按中书舍人李君应祯之状节其出处之大畧表于墓道而复系之曰鸣呼公乎古之遗直也其忠诚激发与唐刘去华等而考其前后殆有甚难者葢方脱均州之谪士之厌穷阨者孰不缩首巻舌退藏于后以自全能复进言已难矣况言之所指隠然时以取必死之祸是固尤难也幸其出一生于九死虽古之好竒节者知所惩艾而藩府之疏不旋踵而入此不亦尤难矣乎夫去华之言虽剀切止于一落第不耦公言若少缓其祸则大至其挫之而气愈壮摧之而节弥坚此可见其中卓然有得而非沽一时之名侥幸茍且以塞责者之所为也孔子曰邦有道危言危行栁下惠曰直道而事人公其有之
　　林先生墓表
　　先生讳谟字君定别号讱庵其先本闽之林氏有讳适者避乱徙黄岩之泉溪歳乆族益大连起仕宦而林氏遂冠郡中后泉溪割置太平县故今为太平人高大父天麟以为舅后冒李氏至先生之子孟始复氏林遵父命也曾大父原绅华亭知县大父长民赠行部户曹主事父茂吏部考功司贠外郎考功为人清节卓然为浙东士夫称首先生防承父教刻意问学正统辛酉以县学生登贡士省明年防试礼部中副牓授蘓州府学训导秩满丁考功忧以疾卒于家景防三年九月二十四日也年止四十三配同里丘氏孝子谭之孙女有贤行子男四人曰嵩曰穹俱蚤世曰孟曰蘓女二人适赵珪季存信孙男一人曰保琨女二人先生旣卒之二十三年为成化甲午十二月二十九日始克葬于其乡九屿之原先生端介清谨人也当分教蘓学时弟子初入学必执贽以见先生曰吾官虽卑然亦奉朝命职教诲有禄俸之入彼虽循常礼如法律何悉拒不纳则有以图畵为贽者亦拒之故礼部尚书杨公仲举实为文序其事先生自守旣严同官颇疾之卒不变其诲人惟因其人愿学初不之强故或终歳不施夏楚然诸生视其词貎稍厉则局蹜如被挞一时感化以行业自修者有其人先生素多病讲授之余退坐一室闭户萧然不知世间有荣利事葢尝侍考功居京师习程文于陈学士循及满考上吏部陈适当路有气势能荣辱天下士或谓先生稍亲附之可得超迁为朝官先生至则一登其门尽诸生礼竟不再徃其自守如此君子谓先生不媿于其父云先生旣葬之明年孟等以书来曰先君之没以择地不即得葬故缓罪甚重也葬而更无一言以【阙】人谓孟为何如且先君门人惟君子显而有文其必为我图之他日先生之从子刑部侍郎鹗亦曰吾叔父所以为师儒者不可以无述寛曰唯唯葢寛总角入学宫居讲下所以防指授者甚至终身不能忘也今頼以文词为业他人有善且録于吾师奚辞惟惜当时旣防且愚不能悉记先生事行为可憾乃姑以所知者一二涕泣而书之以复孟等俾刻之墓上庶林氏子孙有考焉
　　许处士墓表
　　许氏在东阳有南西二族皆出晋孝子孜之裔处士之先则自西族来居邑之昭仁里有讳琼者当宋宣和间以捍睦冦功授秉义郎竟死冦难乡人庙祀之元栁文肃公寔为纪其事刻石庙中处士之十五世祖也曾祖大有通儒术人称草庵先生祖宣父本皆有隠操本娶麟溪郑氏再娶南溪贾氏而生处士其讳煜字允彰生九月而孤旣长事其母甚孝与其伯兄光处更友爱凡事独任其劳而不敢遗及之性勤敏自奉且薄家卒頼以裕顾于财不甚惜遇贫乏者徃徃赈贷之叹曰小惠不终穷乎乃授以理财之术因其术获温厚者十余家素刚直好面斥人过乡族或相忿争闻处士至皆惴惴避去一邑令固贪夫也偶遇宿其家处士輙数其事曰为百里宰当如是乎令大惭服许旣盛族世率好礼若方蛟峯许白云李草阁吴徳基诸名儒皆尝为塾师及其乆也遗风犹存至处士治家动遵古礼而于佛老巫觋尤加摈絶不使乱其家法其志葢将举礼制而尽行之然不幸以疾卒实成化十三年三月二十六日也享年五十有四其配郑氏讳儒字徳仁亦出麟溪为蜀府左长史楷之曾孙处士燿之孙璧之子未嫁母汪氏寝疾左右扶持者三年族人己称其孝及归于许恭敬和慈安静俭约宛有义门轨范人感而化为贤妇者亦多以免身而病者二十年然凡遇祭祀必强力而起临视牲醴惟谨适丧处士哀甚而病剧以十三年十月二日卒享年五十九以卒之年十二月二十一日合葬于里之胡山子男三人曰堪垣埙孙男三人曰佐伉俟女二人埙予友王进士允达之子壻也以邑庠生持服居忧与其兄谋所以显其亲者乃自为状不逺千里来吴门乞予书墓上之石曰不肖孤托妇翁之契敢以先徳累予感其孝不忍违也夫婺多君子在昔为盛其显者焯然在人耳目隠者亦多以诗书礼义重于乡评故近世杨文贞公有云浙东尚文雅予尝媿乎其论今观处士为人亦可信矣三子者皆贤而有父风埙更好学将取科第入官所以显其亲者又当有在
　　隆池阡表
　　惟沈氏之先皆葬其里相城至处士恒吉之卒也其子周视先茔卑隘始择地于吴县西山行数日不得他日得隆池焉之初其地名龙池周以其土隆然而起也更今名沈氏故为长洲邑中大家中衰有曰良琛者始居相城能辟田复业其家以大是生孟渊永乐初以人才徴引疾归卧江南有诗名于时而厚徳雅量福履最盛配朱氏生二子其仲处士讳恒以字恒吉行别号同斋自其少时与其兄贞吉同学于家塾而塾师为翰林检讨陈嗣初先生也且其父徴士好客一时名流相过从者日常满坐处士因尽得接见前辈而熏其徳渐其艺以成其名人以有子为徴士贺徴士旣老奉养益厚处士乃日以致乐为事恒使人走市中求甘防之味供之尝夜有冦至偶外寝得脱去旣而念父母所在还入其室号呼之冦挥刃及其袂廹逐堕水中水适浅不溺人以为异葢孝也其配唯亭张氏有贤行子男三人长曰周次曰召先卒次曰豳女四人皆嫁其一蚤寡守节孙男三人曰云鸿曰应蟾曰应奎女四人处士貎厚而神清望之温然美玉也所居窗几明洁器物古雅而竒石嘉树掩映庭戺俨如画中风日清美每被古冠服登楼眺望神情爽然或时扁舟入城畱止必僧舍焚香瀹茗累夕忘返善绘事妙处逼宋人然自重不茍作亦善为诗落纸可诵平生好客绰有父风日必具酒肴以须客至则相与剧饮虽甚醉不乱特使诸子歌古诗章以为乐其视市朝荣利事眞有漠然浮云之意以成化十三年正月晦卒享年六十有九葬以又明年正月三日于是周泣告其友翰林修撰吴寛曰不肖奉先训获列于士大夫间自媿无以显扬之者惟幸得一言表于其阡耳敢以状请寛惟处士以风韵高逸为吴人称慕岂其江湖之上足以自乐而忘斯人乎闻昔正统间周文襄公以工部尚书廵抚畿内慨然以经理国用为已任戒郡县愼选长田赋者处士在选中公知其贤待之不以庶人礼适歳饥发廪赈贷明年春督偿亟甚民相视不堪处士首率父老徃诉于公乞至秋乃偿公不可则为反复辨其利害公悟从之后用其言为令又民歳漕粟输纳多不足豪家利以金贷比比破产处士当其徃役也輙预贷之而不取其息民至今感其惠若其忘怨释雠防贫排难为惠不能尽书葢沈氏自徴士以高节自持不乐仕进子孙以为家法遂使处士之仁心及于一乡况又掩于文艺之美人不尽知之乎夫发潜阐幽吾党之事也故因周之请书其事为隆池阡表俾刻之












　　家藏集巻七十
　　钦定四库全书
　　家藏集巻七十一
　　明　吴寛　撰
　　墓表九首
　　嘉议大夫陜西等处提刑按察司按察使王公墓表
　　元主中国殆将百年其末世政弛法壊天下嚣然胥归于浇薄奢僭大抵与贾生之论秦者无异我太祖髙皇帝起而救之用重典以治顽民由旧政以修废事一时口给心计号多才能虽多举用辄见翦除其卒在位所以辅世而长民者莫非质直悃愊之人而天下之俗遂还于厚若故按察使王公其一人也公讳英字俊伯苏之昆山人初从乡校贡入太学以诸生选授监察御史乆之髙皇帝察公可用特命署都御史事而大书敦厚王英四字揭于殿柱以励百官当时朝士以罪去者比比而宪臣尤甚公独以秩满陞刑部郎中俄出知宁海县盖欲以民事试之也及太宗文皇帝嗣位知公名召还复郎中寻擢陜西按察使丁内艰服除改山西秩满仍命治陜已而得代还行至泗州疾作而没享年六十三公立朝守正不阿旦夕兢兢谨畏每顾其妻子曰吾以身许国其勿以死生为意但吾获死于正足矣乃絶不问家事而时具疏有所建白上知其忠直也多嘉纳之然疏入辄毁其藁人不得而知也及长臬司务以简静为治狱至而决虽不为强辩深文而巨奸宿蠧恐惧首服不能隠其罪至待寮友和而正寛而有容凡所设施人皆取以为法固有千里之外闻公之名而感慕者公平生不立声誉居官凡四十年得其事行盖若此然足以见公之为人矣王之先在宋有左朝请大夫葆以忠纯文雅称于时周益公实为文志其墓子孙累世以儒素相承至公遭时始复仕公初娶何氏昆山令平之女继娶阎氏子男三人曰宁曰安曰定女三人其一嫁同里朱辉孙男三人曰某早卒曰成宪曰成章曽孙男一人女一人公没于永乐二十年四月十九日以其年十月六日葬子马鞍山先茔后六十余年成宪官京师以予有乡里斯文之好持公墓铭且别为状请予文表墓予观国初多钜人长者如汉之石建周仁张欧辈岂惟有益于时用能保其身全其家传其子孙其淳厚之风逺矣公既其人迨去世已乆凡与之处者犹不能忘故靖逺伯王公骥刚毅少容以与公旧寮也追念之不置尝致手札问讯其妻子所以周防之者甚厚叶文庄公于公为乡后辈拜公遗象赞之为名贤而至于今邑人尚能谈其居乡里时一二事曰公一日行道傍有负鹾者挤公堕水中怡然摄衣而归他日复遇于道其人知为公也弃所负而走公使人追还之尝微服入呉市门时适有鞾禁门者执公为庶民宜有罚公笑曰吾官人也门者不信取冠服示之始释其防公亦不怒邑令盛设酒馔邀公辞之竟赴邻翁饭或怪之公曰邻翁贫治具不若邑令之易且官府吾可轻入其门耶盖公平日未尝有私谒至人有以私事干者輙逊谢之曰吾不能尔其他事大率类此此益可以见公之为人也故书以系之
　　医师王瞆斋墓表
　　呉中号多医家若王氏则出宋儒苹之裔初不以医名而名之实从仲光隠士始仲光亦儒者生当国初垢汚沈晦不欲以医闻盖再世始发于瞆斋其讳敏字时勉初号讷斋后更今号仲光之从孙也父寛早世用母沈氏教居贫力学慨然思追其先世及之顾欲资医以养母以先友韩伯承医有所受也遂防其父子间已而再学于盛御医啓东数年尽通二家之説卒为医师名既日起延及旁郡抱病就治者不絶于门凡病谓可治治輙愈不治即无能治之者皆借记为药案嵗乆积至百余册所活人盖不胜计然其竒不特因病而见也往往观色察脉能预言其病当作已而皆验其术既髙有宪臣行郡至呉中延见之一富人乘是怀千金求以觧罪力拒去故郡县皆重其为人不独以医也其为人容止端重衣冠伟然望之知其儒者当其壮时礼部屡移文郡县欲致之用竟以重听辞不赴至是为成化乙巳年七十有二而没实五月一日也其娶严氏继谷氏亦先卒子男四人曰鼎节泰观鼎先卒泰县学生节观俱太医院医士女四人长适练荘次陈亷次李珪次进士张玮孙男八人曰槐朴橒杰谷杲庆炳女八人曽孙女一人王氏之先闽之福清人也自宋徙呉四百年于此世葬呉县横山至是节等既袝葬其父而观以名医征为有司迫遣来京师乃泣请于予曰观将乞归守制惟先君墓上未有刻词敢以是累予叹曰子之先君吾父兄不幸以疾累之多矣惟无以助子之丧是恨尚复何靳乃据其兄泰状书而授之若其平日治疾之竒迹则具载于所着药案者藏于家后有传方技者可考焉
　　止庵呉府君墓表
　　呉氏世居呉江韭溪之上其先有讳秋渊者从虞文靖公游以文学称里中其后族益大且厚盖六世始得朝用以明经登乡举官中书舍人其父母年皆八十余防恩褒封康强逸乐而嗣续甚盛壮者克家少者奋志学业竞入邑庠为弟子员又有登乡举如朝用者矣其为族如此予忝与朝用同朝相好间尝谂其先徳曰璠愚无所知窃闻诸吾父曰凡呉氏所以有今日者汝之大父母止庵府君与翁孺人之徳也汝其识之则又以其事语璠曰壬午之嵗文皇帝旄钺渡江天下同日响应乡人争持鉏犂四出剽掠以杀人为嬉而呉江尤甚然特乘之以报私怨而已里有戚呉二氏既焚死盗手殆尽时吾兄方壮长田赋恐不能自保请备之府君曰吾平生所恃者惟善耳且吾未尝以怨遗人人奚以怨报我不为备方出户侦望而盗已号呼拟之府君不得已避去翁孺人遂急呼家人登舟盗至无所得益怒出两舟追十里许及之相拒才寻丈人人自分必死翁孺人计无所出惟黙祷于神求救俄而盗所揺桨蓦然皆絶因得脱去濳于洞庭山中迨事定始还适有诏抚循郡县诸被杀伤者得赴有司言状所获盗輙论死如法不俟奏报当是时呉江郡盗悉斩之长桥血流涔涔湖口尽赤或谓府君曰公怨可报矣府君曰天幸全活我家彼蠢蠢者固于我无他特一时相从为乱耳其置之勿言翁孺人亦深然之其人乃得不死至今里中某氏某氏固在皆其人之子孙也凡府君善行以不幸早弃诸孤不及多见即有之而吾时甚幼又不克知独此吾躬尝其患犹能记忆也予既得闻其事他日朝用来告曰府君之葬无为铭者及祔葬翁孺人而故少詹事刘文恭公铭之又逸其事吾父每痛于心兹愿得文词显刻墓上以自慰解且使我后之人得以考见先徳相率以仁厚为法而克肖之也予辞不获则为具书之而系之以论曰呜呼为善获福此常理也世徒见善与福或参差焉遂谓善不可恃而肆然为恶无所忌惮观于呉府君于是知善之真可为矣盖方羣盗追及之际而府君一家皆获生全固足以验其平日而事定之后曽不为憾反含容以生全之视彼睚眦必酬者相去何如至是则种徳益深而食报益厚此呉氏所以有今日也欤后之人果能克肖其先则族之大且厚者安能料其所至也哉府君讳为字孟才止庵其别号也少为翁氏赘壻以永乐辛卯十一月十三日卒享年四十三翁孺人之卒则以正统己巳九月二日享年八十七子男四人曰敏致效政政封中书舍人二女长适李琳次适张琳孙男五人曰瓛璲瑾璠璩璠即朝用也曽孙男若干人女若干人
　　文林郎融县知县周君墓表
　　融县知县周君以天顺六年三月二十二日卒于官舍享年六十有三后四年为成化改元三月二十五日既葬于呉县星湾之先茔又后十七年其配孟氏卒诸孤奎以融县丞秩满上吏部闻丧将归治葬乃泣告予曰先人之葬已乆而墓上之石未有文以刻今不幸再遭吾母之丧愿附书之敢以状请按状周之先汝人后徙营道再徙浔阳在宋有道国元公所谓濂溪先生者君之十一世祖也道国二传曰兴裔仕至和州观察使领侍卫马军都虞候御金兵于平江以力战死赐葬常熟虞山子孙遂为呉人和州四传为元松江监税文英文英生江浙行省照磨南南生长洲县儒学教谕敏敏生浦隠居教授以髙夀终配钱氏为呉越武肃王之裔生君其讳纲字文叙号谨斋少从易师防卓然有志家学既长将由科第出为世用不果监察御史成规程富以经明行修交荐授融县丞融为栁属县民鄙而杂以苗种素称难治君治能因其俗而以静厚不挠为功民安焉初莅政政事所当行令簿或不从君必委曲开説而以诚意动之既乆皆服事必咨决于君常有业舟者十八人被诬以强盗歴嵗不能辩栁守檄君辩之一讯而白后其人合钱五十万来谢却之而去其防明如此九载民争挽畱之时河间王忠肃公镇两广疏其政绩于朝乞擢君知县以慰民望从之君在任益修惠政属嵗屡歉苖冦作民流亡者不可胜数君保障有法境内独无事民始不知陆耕作诗谕之每春夏间躬行阡陌劝课劳来不倦于是食足冦至可守县学初在城外倡谋迁之以避冦难更立条约以教诸生遂变士习后多举于乡者俗好淫祀溺邪説复力禁之余事之罢行者其惠利尤多廵抚都御史叶公特遣人持羊酒以旌其能且将荐知大府而君卒矣卒之日民悲思不已后冦难复作都御史韩公率兵士往勦而子奎从行有功公曰是故周令之子也其谙融俗已熟特奏授县丞奎亦有才具民安焉如君为县时君性孝友尝迎养其父于官公退左右承顔无违礼父年既益髙而君被畱为令不获从之还呉也思及輙流涕平生惓惓先世建祠堂置祭器所以祀之者必于古礼是行尝以道州宗族疏逺状上礼部得循例复其家配孟氏为亚圣公五十六代孙宋信安郡王忠厚其逺祖而宗人府经歴宗严其父也贤而知书至老而勤从其夫若子居融者乆无恙及还呉适以疾卒实成化十五年某月某日也享年八十有九以明年某月某日祔其夫兆男三人长璧庶出次即奎次参女一人适徐寛孙男四人曰钦曰钺曰钥曰某女三人惟周氏为呉儒族其出而仕者虽不甚显而世继不絶如君为县又能举其职而与民相安者防二十年盖儒而吏者其政迹固异于人也昔汉世重乆任为吏者长子孙况君又有子世其官父风绰然皆可书者乎因为表于其墓使其子孙有以考而继之则周氏之泽将衍于百世之逺矣
　　沈教授先生墓表
　　成化十六年萧山沈先生以安肃教谕秩满上吏部一时学职数十人天官考其绩居先生第一遂陞南安教授命下不幸疾作以其年三月八日卒于正阳门东寓舍年六十有一先生昔训导吾苏寛时为诸生防学中斋庐相属谓寛可教也数召与讲説文义谆谆恳恳輙移时不休及来京师寛往拜之怪其貌加瘠而言论则如昨可喜方欲请益然不意止此呜呼惜哉先生讳环字时健自号卑牧子世为越人宋有讳某者仕甚显阶至银青光禄大夫先生其裔孙也曽祖讳某祖讳纯一皆不仕父讳寅监察御史母某氏先生少则勤学业从张翰林士谦防辨难质疑不肯为卤莽之习及入乡校手一巻闭户终日人罕见其面景泰元年中浙江乡试明年试礼部中乙牓始授苏州训导满考陞内黄教谕丁御史公忧服除改安东丁继母某氏忧服除改安肃所至教人不以乆倦诸生以所业进必亲为改削为文一主于理而措词精致尤号有法然不颛颛为举子业也经指授者去而试于乡輙取髙第大藩知其名嵗大比三以礼聘校文得士为多先生为学坚确而宻切书不泛读读必成诵而考古求义必至通而后已寝食之外日惟以笔墨为事动息记注讫于终身皆可考也平生自奉甚薄凡世俗所尚莫能动其意者尤安静有守宗伯邹公少与同门相好尝欲引荐固辞乃已好论事与人不茍合如论从祀孔子羣贤谓闵损生不愿为费宰没而以其国封之为不可又公伯寮之愬子路荀况之言性恶王弼之宗庄老贾逵之忽细行杜预之建短丧马融之附仇家皆得罪圣门而腼然爼豆之间与羣贤齿殊非朝廷崇儒重道之本意具疏将上之防疾作不果其持论正大率类此先生娶魏氏南京吏部尚书文靖公女也有贤行子男五人曰釡早卒曰鉴曰鎏曰蓥曰金鉴蓥皆县学生孙男三曰文滂曰文涛曰文淐女二人先生初卒其乡人汪礼部景昻既为经纪其事又四月其子鎏闻讣来迎其丧归将以明年某月某日葬于某山之原属其门人翰林庶吉士陈璚志其墓矣更以表墓之文属之寛义不能辞也惟师道之系于天下也重独怪无能重之者当先生初得南安时知郡守为华亭张公汝弼也贤而好文可仗以立教法成人材为之窃喜既不克遂志他日则闻汝弼在郡中尽去淫祠欲兴学校而求贤师不可得也噫使先生在而往教必欢然相合教法以立人材以成岂非南安士子之幸哉然则先生之没其可惜者大矣因并识之以着其志云
　　乐亭知县蒋君墓表
　　成化十八年正月二日乐亭知县蒋君卒于官署其妻徐氏扶柩返葬道经京师凡与君交者行数里逆其丧而殡于城东之佛寺徐氏即使其仆来告曰吾夫不幸至是幸尝托交执事愿为文表于墓上他日陈给事玉汝复持其父书若状道其事甚悲予不忍视尚忍为之执笔耶君讳廷贵字元用姓蒋氏宋有春官侍郎堂为苏守卒葬城西之尧峯子孙遂占籍焉其后曰达卿生叔昻叔昻生宗韶宗韶生惟清世居呉松江之上为长洲大族惟清娶赵氏宋宗室周王元俨之裔孙生君初入乡校所业已与诸生不类间为古诗文卒然满纸畧不经意善治易成化辛夘举于乡主司杨学士得君文巻竒之遂擢魁其经戊戌登进士第观政吏部己亥出知乐亭辛丑卒矣年止四十一君尝失偶故武功伯徐公方择壻得君遂妻之凡生女三人其二皆许嫁名家其一尚幼君卒后四月始生一男人以为君幸君为人和易寛绰与人无校其中汪汪莫能窥其际性甚孝既卒能致其继母邹氏之悲可以观其为子也至其处昆弟朋友率过于厚乡人皆知之不必书惟乐亭去呉中甚逺其政事有知之者乎盖君初视县事嵗适歉赋役更繁民殊不堪君具疏奏免者什六七一时民已頼之明年朝廷有建州之役所过郡县军兴浩穣郡守谓君必能办此乃委督诸县调度有法事集而民晏然县属永平前令以其地僻治之率卤莽君知其凡狱讼征敛必躬勘其案牍校其量衡往往至夜分不休暇则延见耆老询其人情察其土俗已而民间贫富强弱户知之即有所赋役輙当其人至有争辨者剖析如见不能欺君持已更防亦常以此律人先时郡遣吏卒至馈遗甚丰至是无所得相与出谤詈语君处之漠然县治后有门人出入如市得以交通僚吏行私君塞之贪者不便防君以疾作遂撼以堪舆家不利之説君曰吾身可死而门不可开也且门尝开前令固有死者矣众既失计更造为飞语达于京师卒不为动病益作而治事益力乆之皆服曰此君所以爱我也君既为县有声吏部俟其考最将召用而君卒矣及卒郡自守佐以下皆惜之其僚吏有哭之哀者而其民尤悲思之不忘其为县盖如此夫今之登甲科者以州县非清贵多不乐及君领檄所知者尤以君性度窃有不胜任之忧君独安于其职至于精敏刚明得乎上下者又如此此所谓其中莫能窥者也因书以示吾乡里且以为其父兄宗族之慰云
　　姜正术墓表
　　将仕佐郎嘉兴府隂阳学正术姜君讳雍字尧民其先郡之濮川人也后徙汉溪曽大父琼当元季之乱倾赀产募义兵以保乡里众頼以安大父齐父忠皆不仕君防嗜学务泛览载籍尤喜为诗稍长勤俭谨畏才具充然父尝长乡赋于官出纳劳甚君忧之即请曰有事服劳子职也儿虽疲薾敢以身任比年赋益完以其余力佐治家事而事亦治也里之长老皆以能子称之而尤为郡守舒公所知正统末盗起于闽朝廷命将往捕浙东西诸郡皆率民壮以从舒谓众可以议事者莫如君乃挈君同行一时军中多所赞画盗平欲酬以一官即以正术荐然非君所长也君固长于治事于是事輙属之郡竝海筑堤捍水功乆弗成至君督工卒成之平生更防不以官小自弃郡尝檄验盐货无敢以利汚之者今浙江按察使杨公继宗方为郡刚明防洁最慎许可独知重君则君之为人亦可见矣久之君致其事杜门以教子孙凡数年而卒享年七十有五卒之日成化十四年五月十一日也以其年十月九日葬于其邑林溪之原君娶张氏子一人曰渭孙三人曰臯曰学防曰龙曽孙五人曰震霖雯霦霁于是学防以明经登进士第谒予告曰学防之有今日皆先大父之教也惟先大父即世五年于此不明不仁何所逃罪惟是林溪之原宜得铭文表于墓上因据其状録其事授之且以慰其后人之孝思云
　　卫稽勲墓表
　　奉训大夫吏部稽勲清吏司贠外郎卫君讳邦字翰之泽州周村里人而予之同年友也始予与君接即知其为醇谨确实人乆而接之屡则其所以醇谨确实者益可信予尝叹曰使今之人皆如君浇薄之俗可变而予皆得如君者与之处岂不坦然易直而何疑虑之有而君今则已矣醇谨确实之人益衰矣习孰与变而吾孰与处其亦重可叹矣盖数年前君尝中风而愈及是疾再作遂瘖卒之日其二子差长者皆不在侧孤寡累然殆不能为防其同官相与经纪其事始克敛而殡之月余其子冕至自其乡将扶柩归葬诣予涕泣以表墓请因出其所为状跽而进其言甚悲予不忍视也卫之先世业医无仕者曾祖曰文瑞祖曰景昭父曰冲冲娶梁氏生君君娶张氏生男四人长即冕次晟次显次昌女二人孙男二人君年九嵗丧父居丧如成人与其兄麟事其母孝敬甚至母孀居亦善教遣君入州学从人借书读輙不忘竟领天顺壬午乡荐成化壬辰始登进士第观政刑部丁母忧服除今吏部尚书尹公察君贤畱为其属初授稽勳主事三年考最进阶以其官封其父母与妻皆为安人又三年遂陞贠外郎又一年而卒实壬寅嵗十月十四日也年止四十六以明年某月某日葬其乡某山之原予固知君者表其墓亦宜乃书之曰古之仕者或有言也言则极其所思或有为也为则究其所欲后世盖不能遂矣有如卫君议论不出诸口功业不显于时羣行独处匪求人知虽然不出诸口其知识则了然而明不显于时其操履则凛然而贞彼譊譊睢睢志乎进取之徒夷考其平生亦何足称也哉封承徳郎户部江西司主事前濵州儒学训导陈公墓表
　　成化十五年七月前山东濵州儒学训导陈公以其子户部主事瑗三载考最恩封如其官阶公时年防九十矣既拜命以其年闰十月二十七日卒适户部君有公事于陜右则趋归治葬已乃来京师援例居忧而以墓表之文委予予与君有同年之好不能辞明日因得阅公手修族谱平生所叙述亦具于后则陈氏之家世与其人皆可考见乃按而书之公讳敏字志学姓陈氏其先居陈盖汉文范先生仲弓后也自唐宋以来代有显者公之大父彦良始自陈徙居太康父景文遭元末大乱再徙于汴景文娶韩氏河东防访司经歴克温女生三子公其仲也少孤母夫人守节鞠而教之永乐丁酉以开封府学生中乡试明年试礼部名在乙牓授濵州儒学训导公为敎勤而有法士类以兴未防有妖妇唐赛儿者以邪术惑众濵之从者亦百余人约先焚州城掠马畜往据青州为反计州适乏守倅有宻告于公者公自谓己责顾城无门可守乃夜施絙以防出入忽一人疾驰而来为絙所絷获之讯知贼已至使举火为内应公急呼州人登城仓猝无兵器乃投瓦石击退之公谓贼失利而城下有清河必还而夺舟顷之果然则舟已呼集南岸矣贼知城中有人遂引去不复有窥伺意公益画守御策更四月不宿于家然贼自是势益炽连防数城山东大扰而濵独完无事州人感之走诣上司请公遂摄州事适驾北廵大兴繇役公出令召众千夫即集虽劳无怨者后朝廷遣中官行视有司仓库皆以亏折被罪公以能谨出纳独免州守代至仍司学事视庙学頽圯大修葺之又先时丁祭祭器輙假之民家至是始具秩将满俄而汉府反罪人既得以濵比近坐不告反者师生数十人悉谪戍甘州甘逺在西北邻夷地人未知学公至从防者众教之如在东土时乆而察其子弟材多可用讽部使者奏请建儒学已而诸生连起领乡荐皆公之门人时岳翰林正忤防谪居更遣其子瑗往从之防而边人益知所向学矣公素好礼不以患难废凡冠婚丧祭一遵古制而行武胄化之至治丧不用浮屠者数家故公虽名在册籍自廵抚重臣而下遇之必以賔师礼有询及边事者輙能言其利害所以补益于筹画者尤多也公之才具盖如此凡居甘五十余年胸中浩然不戚戚于废弃独族属坟墓之思未尝一日而忘于怀痛其母以忧患卒于濵葬具简畧不逺数千里至其地改葬之以族人散处为之谱圗以示子孙使知其所自出其惇本为孝又如此则岂特其才具可称而已因窃论公少居学职若无所施为于世一旦遇变故遂能完一州之民其徳亦厚矣然卒被罢去使人不能不疑乎报徳之差至其后也身见其子登科第列官于朝而以髙夀荣被封典若天固延其年以待者则报徳之理固在孰谓天道果不可信哉公既卒以道逺不能反葬于汴乃以卒之某年某月二十一日葬于甘城南原子孙于是世守之而甘之有陈自公始也公娶李氏继娶黄氏金氏而金氏以生瑗贵赠安人子男五人曰玘曰玹曰珣李所出也曰瑮黄所出也其季即瑗也玘玹皆卒女二适严震刘玘孙男六人玘之子曰宗曰宇瑮之子曰思永思某思敬珣之子曰思恭孙女六人曽孙男一人是为表
　　樵隠翁墓表
　　呉江之东十里有厐山湖湖之东厐氏居之志曰山以厐氏而名尔厐氏之先有曰千二公者自河南从宋南渡至苏州遂为呉江人翁讳友谅字彦孚曽大父福一大父夀之俱以髙年终父子安善士也母朱氏翁生既壮敦孝友之行父殁竭力事其母务适志意佐其兄友直治家家益振及掌乡税税无不给者后其家以富民起实京师即代其兄以往已而念其母不置具疏陈情遂得归士大夫作天锡归养诗以赠之而翰林张公士谦寔序其首归十年母殁时翁年亦髙矣居丧致哀人以为难性刚直而慈厚乡人有忿争多能分辨其穷乏者亦多周给之不吝治家严肃子孙遵行其训无敢违者县大夫嵗行乡饮礼翁必预景泰间呉中大饥朝廷初行劝分之令翁出粟若干石获受仕者冠服以荣其身既老曰吾志不在是也乃自号樵隠以见志其年八十有四无疾而终预相地于甘泉里治生圹搆屋于旁守之仍置田百亩以供祀事其明逺又如此至是葬其地焉翁生于永乐己丑正月二十日卒于治壬子三月十一日葬以乙夘十二月二十四日娶钮氏先卒子男二人曰鉴曰镛皆义官女二适丁参成让孙男五人曰瀚曰浤曰济曰滶曰汉女八适呉森沈濬凌溥顾绅范承宪钱爻呉洵练元良曽孙男四人曰传宗曰继祖曰绍宗曰绍裔女三人鉴镛既治葬事来谒拜曰惟先大父之葬辱故国子祭酒李忠文公表其墓今不幸有先人之丧敢介友人朱君性甫以请期必得一言以刻墓上予重其意乃据事状叙之系之以词曰
　　湖之水兮涟涟纳众流兮灌良田繄斯人兮衍世泽与湖水兮不涸以息嘅鹿门之既逺兮出有后人不遗以危兮子孙益振享髙年兮乐吾真葬必于乡兮在湖之濆湖有山兮郁数里之在望表幽墟兮庶斯人之不忘












　　家藏集巻七十一
　　钦定四库全书
　　家藏集巻七十二
　　明　呉寛　撰
　　墓表一十首
　　杜东原先生墓表
　　先生讳琼字用嘉姓杜氏苏之呉县人以成化十年十月二十六日卒葬既十年其里诸生呉寛始克表其墓曰先生今世之隠君子也学不在于为文而已行修家庭而伦理蔼然以厚教不止于授徒而已化及乡闾而风防超然以髙色清而夷凡贤愚不齐之人皆可与语然为塾师以其仆一言之慢即日归家而不可留其守道也甚介行和而易凡巉絶难继之事有所不为然母病医药弗愈则刲股作糜以进其为孝也甚烈姊老而敬事之不衰有类于燎须师没而哀慕之无替必为之制服孩提不茍取故囊无不义之物白首犹慎交故坐有必端之友至于地侵于邻而不争金盗于仆而不问又其事之琐琐者盖当宣徳正统间天下承平求贤诏下士之有一行一艺者皆得荐于守令先生顾以母老力辞守令问知其所欲也卒用旌其母之节而不敢强其仕遂以隠终身所谓隠不违亲贞不絶俗者先生其近之故东海徐太史以中行之士与之者以此则先生不谓之君子哉惟昔东汉之世仕者固不暇论矣若危言激论以贬人刺世者每不得全其身至深藏逺引而食力养亲者亦足以遂其志故郭泰虽贤于范滂不免近于侠周爕若亚于黄宪终不失于髙后之论先生者其必有以识之矣先生得宋朱长文乐圃而家其旁自号东原呉人因称东原先生卒年七十有九三子能世其儒业其登乡贡者曰啓寛辱先生爱慨先生之没而不可作也用表其墓且以慰呉人之思云尔
　　太医院御医刘公墓表
　　公讳毓字徳美姓刘氏其先金陵人也髙祖季徳迁于苏州始为长洲人季徳生翰卿翰卿生公威公威生逺逺生公公生甫一月而孤母徐氏抱公鞠于外家以长初从徐姓徐故居药为业凡本草所载公少已习知迨长母择业以授独谓医可敎也遣之从学盛御医启东盛之医出王仲光韩复阳而二家又本朱丹溪其医所从来既正公学之更勤嵗乆涵蓄精赡出以治疾率中其法慎攻击以培养本原为主有言其奏功若缓者不为改曰吾之得于师者如此然人竟获生至不可生者他医见其势未剧方投药而公已忧形于色曰此则吾所不能治者也已而果然公性和平谦厚未尝以危言恐人而规利亦未尝以竒见自负而邀名故人皆服其徳以为不可及公自少恬淡不慕仕进一日朝廷下呉中悉起诸名医公当行适嵗且暮有司趣上道不得已冲冒风雪至京众不任劳苦咸嗟叹时公年已髙亦不戚戚也既入太医院为医士寻选入御药房时称得人宪宗纯皇帝方在位俄命诸医用药公蔽于人不得荐用荐用者药不効始以公名上乃得召见已而圣躬获安自是上因识其状貌将官之竟为人蔽不果后其人以罪去始授御医三年考最赐敇进阶又六年公自顾年益髙曰布衣终身吾志也今既得官且老矣可以止足矣况后辈林立尚可与之争进耶遂上疏乞休致同列知其志不欲仕故尼之疏再上坚卧不起卒得防而归他日上复思之顾左右问故白须老人安在耶其得乎上者如此又二年以疾卒实治戊申六月二日也享年七十有二公气貌清雅语音琅然治家俭而中度论事正而近情接人和而庄详而无伪平生事母甚孝以母少则守志教之成立作堂奉之表曰慈节至以名其子以示不忘好读书谓惟此为有益也因以益斋自号士大夫重其为人皆以益斋先生称之尝买田里中筑室曰景陶杖履往来情兴感发往往托之赋咏云配苏氏子男三人曰慈能传其业后一月卒曰节府学生曰奉先卒女二人长适张翼次尚幼孙男四人曰祖征曰某曰某曰某女二人曽孙男一人初公以先世葬呉县鴈荡村颇隘取客土筑之令仅容其棺曰吾忍去此而他葬乎至是节以卒之年某月某日葬公既有志其墓者乃复请予表之予与公有斯文之好公之归呉每怀思之而贤智其人不已盖自今上改元大举黜陟之典凡以医仕者多见裁抑人始羡公乞身之早莫不髙之夫好进之徒无所不至然其后鲜有不败者惟公初以守已之坚故进之则迟及既进矣其中实有不乐者此其终见事之明而退之亦速也老子曰知足不辱知止不殆公既有焉则以公为医师者岂非知之浅者乎夫出处大节世多未善吾是以取而表之
　　南京太医院判周君墓表
　　治二年二月辛亥原已院判卒于南京后二十日讣至士大夫凡识原已者咨嗟之声相属至有垂涕者其不识者问知原已为人亦曰是宜悼惜者之多也当其病甚亟欲归呉中一见父母竟不及行而卒于是其友李贞伯为治殓具后五日子壻陈键扶柩至家又七月将葬于呉县沙泾村以宜有文表其墓也陈玉汝则请于予呜呼予与原已有交亲之好非浅其文岂待请耶第有不忍为者然度原已望我者在此乃卒书之原已初名经更名京后又更名庚号菊田防即頴异从塾师学书落笔有法而诗则得于舅氏闾丘賔用之教为多迨长益好学每夜五鼓輙起诵习居诸生中如无能人及见其述作知其所蓄充然也家本业医不欲以医名然医亦无所不通又闾巷之士争为举子业多取科第顾独向古学殊无羡慕意盖将隠居养亲以终其身知其才者则谓原已当自见于世无可泯焉一日太医院奏下呉中征医士数辈中有原已名非所望也时太守丘公方请修郡志原已始乞入学就弟子列冀免不可得被迫遣上京人知其为儒医也尤敬重之未防选入禁中典御药及数以医验始获授御医居数年以父母益老无兄弟侍养悲思无已适南京缺掌院事者众推之乃擢院判以往至则公署乆坏医徒散逸空廨数间而已原已慨然欲复旧规修葺一新药饵毕具初其下习为纵弛多怨言既乆见其无私始皆叹服无敢弗执役者原已为人慎宻清雅状貌癯然视之如懦夫中实刚介不随其擢居南京官亦美矣一旦意有不乐即欲引去人力劝之而止平生动作不茍虽简札细事未尝草率性喜为诗与知己者酒间赋咏终夕不倦其摘抉古事叙述人情平实深秀语多絶俗每为词林诸公称赏其自处歉然不以为能也然与之交者则慕其贤非但以诗况医乎哉其医既为余事至视人疾用药必谨不取竒效故获生者甚多亦不自以为能周之先鄢陵人也从宋南迁有为钤辖使守嘉定者子孙遂为呉人自宋歴元代为医官髙祖曰继周国初光泽县学训导曽祖辅治春秋能诗不仕祖鼎尤深于医父南承其业而名益着以原已贵封院判母闾丘氏封安人原已初娶陈某女再娶太常寺丞顾本女赠封竝安人一女陈出壻即陈键其卒也年甫四十七呜呼世未有不死者死而可悲有如原已者乎盖非特以不夀以无子乏嗣续耳虽然古之贤者或天亦或无子若其父母皆老而衰相视防防则生者既无所托然后知死者之可悲也其可慰者死而无所望于人而致人争惜之其名彰彰于世身没而若存家防而若续他人何以及此盖系乎天者无如之何亦惟求其得乎人者而已百世之下有知原已葬于是者尚相与护其墓也哉
　　素庵钱府君墓表
　　浙西有钱氏莫盛于海虞盖多出呉越国王之裔然其间以诗书孝义蔼然闻望乆而不衰者则莫盛于昆湖之族也在宋既多显人至元有曰希祖仕为玉山县学教谕生讳苏者为人学博气豪当国初以布衣上疏论星变髙皇帝嘉之因命撰祭元防主文称防欲留用竟辞归以全其身人称谦斋先生其仲子中得娶赵氏宋宗室后是为府君考妣也府君讳完字汝周别号素庵少孤能守先业与弟公达恊力治家家益拓以大事母视其意所在即承顺无违其外祖母既老而舅氏时中更丧明母窃忧之遂迎养于家以终天年而时中有子复为买田筑室居之每念世父迪少即代父死于法而无后以传曰凡吾子孙所以有今日者以大父之幸存也特买田百亩俾后人祀之勿忘其器局深濬果毅多筹畧郡县推长田赋事既克举民不告劳以地濒湖数遭水患尝募民筑堤捍之数年皆成腴田坐享其利故自守令而下有事輙谋之府君而名誉益起里有争讼者往往就质固有越竟而至者矣好为义事故都宪思庵呉先生小学集解成谓是书有补于世甚大亟命工刻之苏守金华朱公方创社学郡中嵗出米三十斛以助子弟之费其余邻里亲戚之家贫窭患难所以周给之者尤多盖又尝输财助边得赐仕者冠服以荣其身云府君娶王氏子男五人曰昌封监察御史曰晔浙江都司经厯曰昉曰升曰昆乡贡进士女四人适王震秦樌张汝嘉夏伟孙男十一人曰承徳监察御史曰承芳曰承恩曰承美曰承源曰承惠曰承宪曰承意曰承绪曰承智曰承顔曽孙男二人曰稑曰秬府君卒以景泰庚午十月二十三日享年五十有九以明年三月三日葬于虞山先茔时既有铭其墓者矣后三十六年为成化丙午御史君奉父命请予表于墓上嗟夫十室之邑必有忠信而况海虞繁雄之地乎如府君之为人行义足以庇乎里闾而无不怀才谞足以动乎郡县而无不信虽谓一乡之善士可也盖其先世孝义之泽如此独惜其终于田间不少见用于世而后人科第仕宦方显于时卓然为昆湖之族非府君有以遗之乎吾是以表之
　　耕隠翁墓表
　　翁姓徐氏其先长洲人也国初徙实南京永乐问从驾再徙乆而还乡故今又为呉县人翁初讳某更讳有贤字元仅少值父母俱丧与其伯兄松庵府君其仲天全先生相友爱以天全起甲科为儒臣曰吾可不求仕也遂以家业自任方还乡尽力筑室以居既完而隘悉譲其兄乃即其后隙地别筑焉当是时翁衣食尚未足始往来湖湘间服贾乆之不复出则买田课耕日与农夫同其劳苦不恤也因自称耕隠翁及所蓄既厚然未尝侈用以改其初而时出所有以周给人后更应诏输粟助边得授承事郎以荣终身翁貌清癯双目炯然性多能尤善鉴古器物与人处和易可亲晚节益脱畧世事颇好散诞居田野间或经月不冠賔客至輙陈尊爼歌古调以乐之翛然物外人也其生永乐庚寅二月二十七日卒于治已酉十一月十九日享年八十曽祖文祯祖子复父孟声俱以仲兄贵前赠武功伯曽祖妣某氏祖妣某氏妣氏俱赠夫人翁配髙氏有内助功子男二人曰世英娶王氏曰世杰先卒娶张氏女一人适杨黼孙男五人曰美中曰美徳府学生曰美辉曰美恩曰美质女四人适汤传栁介蒋炜其一未行曽孙男一人曰亨衢女六人初翁预治葬穴于呉城西珍珠坞书来请记予未暇作及是翁卒其子世英复以书来曰不幸先人至此奈今葬有日惟表墓宜有文愿述之以终先志予与徐有姻好知翁为人之贤他事虽不书可也独得其一可书者方天全仕于朝以天顺初功至封伯爵贵显已极一时所与同功者率乘势引防人虽厮役倚以得官翁时侍其兄居京师何所不得顾闭门退缩窃以为忧而天全竟为同功者所诬防已而其人事败而死则天全自谪所赐归矣彼冒功得官者皆从之被黜而翁则无事也盖兄弟徜徉乡里相聚而乐者数年识者竝贤智之此固翁之所为可表者而事状之所不及者欤
　　江西安仁县知县致仕谢君墓表
　　江西安仁县致仕谢君卒以治元年正月四日已而其配金孺人亦卒则三月十九日也其孤麒等既择明年八月二十六日合葬于长洲县陈公乡奉字围之原使人北来奉状求表其墓盖以予与君交乆故尔君姓谢氏讳缙字朝用别号履庵世为长洲人曽祖子华祖贵宗父思信思信娶同里茹氏生君君少从里师学在诸生中頴异不羣稍长出防江湖间或劝之曰子尚可学也始悟而归谒见郡守况公遂补郡学弟子贠治易甚勤顾屡举于乡不偶始贡入胄监居数年授安仁知县至则先举废政数条而尤以兴学校为事士有文行者辄优礼之更作弥髙亭示人以向道之意先哲李俟庵邑人也取其遗稿板刻以行一时文化流行诸生感慕多所成就君为政尚忠厚不以声色立威然民亦不敢违令邑有宿逋召民谕之使输不施搒掠未防相率担负而至国赋遂完又尝嵗旱斋沐祷于神祠翼日大雨沾足邑人以君积诚所感翕然形诸歌咏盖居官凡四年民方爱之而致仕归矣君素孝友初之官奉其母行或以母老沮之曰吾所为欲得禄者正为养亲计耳今既得之而弃其亲何以尽吾心哉卒奉以行所以养之者甚厚待选吏部时适值嵗侵疏足食养民九事上于朝多见施行而客居颇乆舍馆萧然畧无愠色袁锦衣彬知其贤礼请为塾师袁虽贵倾一时未尝借其声势以取利也平生举止端正步趋不乱而言词清婉如恐伤人作书师欧阳率更楷正有法其运笔安闲虽累千字不误卒时年六十九金孺人为同里讳得诚者之女性婉娩以勤慎俭约治内卒年七十二子男三人曰麒曰麟曰黻麟长洲学生黻早卒女四人计镛王澳滕泽陈观其壻也孙男四人曰同仁曰同义曰同礼曰同智女三人惟古之长民者不以法制为急故曰平易近民民必亲之又曰恺悌君子民之父母是也如郑子产所谓猛者窃恐其矫当时纵弛之故为是言不然猛岂平易恺悌之説乎予闻君之治民姁姁然视之犹子甚得父母之道使乆任之其政必有可观惜乎既去不尽所施至是不幸且没矣故因表墓之情乃着君为政如此以为暴戻者之愧云
　　隠士徐静庵墓表
　　徐之先为婺之桐山人后徙呉之洞庭山遂为邑着姓自其先好延郡中儒者为塾师以教子弟惟其重文雅凡四方名士游其门者不絶静庵自为童子得于薫染者既多故其学识广而甚逺又洞庭在太湖上岩壑奇丽林木茂宻为天下极胜处静庵上下登临殆无虚日平生得于娯玩者既熟故其思致美而甚清发而为诗缛丽鲜新语皆可诵若西蜀晏铎海昌苏平辈一时所谓诗人也静庵与之倡和偃然不相下嵗乆积成巻帙故刘文恭公实序之静庵讳震字徳重静庵其自号也为人不独以诗名其尊重不茍自守介然郡大夫嵗行乡饮礼虽屡请不赴也与人交情谊周至然非其人輙谢絶之笃于教子不令就生业以损其志常曰金帛之丰愈于学问之积耶家故有厚产不喜自奉累斥以周贫乏有鬻田者必过与之直或以屋售后念其露居竟还之其直不复索盖其徳之厚如此静庵既老扫一室左圗右史日静坐頥神不预世事如是者防二十年以治三年闰九月初三日卒享年七十九配郭氏继顾氏子男四人曰淮濚濂潮孙男十人曰辂凤麟防鹍鸾隼余未名女五人曽孙男五人女三人以卒之明年葬于某处淮等既求王谕徳济之铭其墓复求予文表之盖往嵗予尝访济之于湖上登髙以望所谓洞庭者苍翠深秀宛然在目且闻其中多隠君子以吟咏自乐谓异日往防其地必将访之如静庵真其人已而今何遽卒耶岂其年已髙固不可得而待耶若其诗或传至京师尝畧读数篇未暇深究而徒想其风致于湖山之间以表其隠操如此知静庵者其亦以予言为然乎
　　明故奉议大夫顺天府治中顾公墓表
　　顺天府治中顾公以天顺六年六月十三日卒于官后三十年其配亢宜人卒其子大理寺右少卿佐居忧于家适其子伯谦赴礼部试俾来告曰先宜人之葬既得今学士长沙李公铭其墓矣顾治中府君虽亦有铭之者然无文刻于墓上以表扬先徳佐之不孝也惟吾同年太常董公有状幸念乡曲之好卒书之予曰唯唯顾之先为呉着姓当国初以临淮兵荒之余诏徙民实其地而呉产为多故公之大父彦臯始自呉江徙居其地故今为临淮人公讳震字启元少防邑学治易有声举于乡累诎竟以贡入胄监久之授石屏知州石屏云南民夷杂居最号难治公治以简静又以恩信结之其下化服俄以艰去服除改湖广之安陆益以平恕皆乐亲附境内患盗掩捕所获不即用法必谕遣之已而无复犯者居数年学校以修刑狱以清至仓廪实而凶荒有备巡抚大臣以公政绩上于朝请加旌异遂进阶并赠其父时杰奉直大夫安陆州知州母骆氏宜人秩满将去民攀畱号泣作去思碑其得乎民如此于是吏部知公名特擢顺天府治中食四品禄时属县永清隄决耍儿渡役夫至数万乆不能塞工部尚书赵公谓公可用奏委之公调度有法不逾月而功成又官租累嵗为豪猾侵匿见役里胥不胜追征之苦公究其租足而民亦安葢公居官临事不避难而尤以忠诚待人故所至皆有政绩可颂故王忠肃公方在吏部将超用公而公未老已欲引去未防遂以疾卒矣享年五十七公和易寛厚与物无竞而自持不茍凡歴官二十余年嚢无遗赀卒之日仅足棺敛而已初娶殷氏早卒继即亢氏竝封宜人方公之官云南时亢宜人以舅姑老而路逺不能就养请畱侍于家旦暮孝敬备至俾公得尽心官事公性好施所得禄俸屡用以赒宗族宜人畧无难色及其子佐尝自刑部郎中出知河间就养于官僚佐诸妾皆来为夀宜人正色斥之曰汝为少妇安得至吾家耶皆愧服而去其卒年八十六子男一即佐孙男四伯谦乡贡进士次伯谐次诣次识女一曽孙女一惟古之为善者恩徳及于一乡一里其家必兴其子孙必盛盖报施之道当然耳至于循吏所以兴且盛者尤甚盖其恩徳之所及者尤广不止于乡里故耳予于治中公不之识独观大理君以清才雅操起为法官而伯谦益好学有文行将取甲科而起前人恩徳不于此而验乎故书以刻之
　　明故江西广信府儒学训导赠奉直大夫南京兵部车驾清吏司贠外郎孙公墓表
　　公讳瓛字汝瓒号抑斋姓孙氏其先杞人也元季曽大父伯瑛官江浙録事司兵乱不归遂家华亭大父仲恭父士达俱不仕公早孤事母沈氏尽孝稍长入郡学时萧山魏文靖公分教于松爱公勤苦亲以书授宣徳乙卯举于乡明年试礼部中副榜例授教职以母老慨然不辞遂授广信训导而奉其母以行时学政乆废公至严条约勤训诲士类大兴当乡饮酒有贡士坐不以序斥之使下其人衘之后为考功郎适公秩满赴部必欲修怨而公以丁母忧免服除不出人劝之曰向吾所以仕者为养母计今复何为乃闭户教其二子蕃衍乡人有尽礼延为塾师者輙亦往赴盖专以授徒为事者二十年及衍擢进士第守深州公就养于官数以善政戒饬尝大书其室曰勤以补拙俭以养防慎以免过惠以得民人以为得居官之要衍用其教竟称贤守成化已酉九月二十日公以疾卒享年七十九衍奉柩归葬于乡之蟠龙原合其母任氏兆公为人坦夷简亮不立城府于利尤无所好平生作书有法晚喜为诗有可笑集藏于家任氏出儒宦家为福建参政勉之女母曰姚宜人性贞静且孝事姑不违其志相夫治家能居贫守约子女婚嫁皆不失时尤通书史数援引以教其子亦善作书卒以成化辛卯十月某日享年六十九子男二人即蕃衍女二人适张朋焦简孙男四人雍睦承徳承恩女三衍后以治行着召为南京兵部贠外郎三年以考绩来告予曰先父母之葬衍忍哀自志其墓矣而墓上之文未刻乞书之言已其容甚戚及出其志文以示其词尤悲予不忍读也予谢曰子免丧乆矣能不忘乎哀如此其将何以慰之于是衍考最恩赠其父奉直大夫南京兵部车驾清吏司署郎中事贠外郎母为宜人乃畧述其事行而特书其恩典报之曰此可以刻于墓矣子之哀亦可以少释矣
　　明故兰州同知封儒林郎翰林院修撰钱君墓表
　　君讳和字用之姓钱氏元季髙祖徳以兵乱自桐乡徙华亭因家焉曽祖实尚义任侠祖复喜读书而于中庸尤精人称钱中庸父昌娶同县范氏生君少入郡学为诸生所推许作文务雄丽视进士第若不足取成化戊子登乡举屡试春闱不偶其后子福亦预试叹曰吾尚与儿子辈争得失于塲屋间耶即赴吏部乞一官始得兰州同知兰云南在万里外人为君不堪慨然就行居三年子福春闱廷试皆第一君闻之复叹曰儿子辈得禄可以养我矣尚复奔驰絶徼以从仕耶即乞一公干入京师复赴吏部乞致仕竟归时年五十二耳盖又三年受敕封如子官而卒君初贫弱丧其父能极力营葬事母尤孝性刚直少容出见里人为不义事輙忿形于色及闻母召急趍命其容怡然也方去兰州人谓夷方当不必拘文法以治有罗知州者与丽江木守以世官结防上下相倚肆为贪虐君绳之急罗不堪乃啗以利君正色曰天子务绥逺人正念汝俗恬杀人命我参佐州事以钤制汝顾从汝欲耶罗知计不行欲挟木伤之君以诗投木木感动曰文士也不可君尝催课自正供外不多取一毫羣夷徳之浸闻于藩臬于是方参政宪林副使俊争委以他州事及摄县赋足狱平事率以治乡人曹佥事时中虑君卒为州长所防令署黒盐井提举司以避逺之曰此亦以利防耶君至谕父老曰可除者幸毋我隠茍以贿及吾门者必罪先是井以潦乏盐自君莅事嵗课益盈君之居官盖如此第不及乆任人多惜之自君致仕与乡里诸老月一防饮必至醉乃已醉輙歌呼以乐或规其放者笑曰事非若所知他日醉如故盖君以羣聚或及里闬官府短长故一托之酒以自全云其处世又如此君娶陆氏封孺人子男二长即福翰林院修撰次祚乡贡进士女二人长适徐翺次适太学生胡亨孙男一元女一予与君有斯文之契乆矣福于是以表墓之文来属盖君居官有治绩然在逺州知之者少及其居乡旷达混于流俗其意之所在人亦知之者乎至其平日能教其子取髙科列清贯以文学知名于世所以出于君之教者其事甚显人则无不知者夫惟知之故其事可畧其所不知者则不可不详也若其生卒嵗月与夫葬地见于李学士賔之志者盖畧不着







　　家藏集巻七十二
　　钦定四库全书
　　家藏集巻七十三
　　明　呉寛　撰
　　墓表一十一首
　　刘氏新茔表
　　长洲刘氏世葬邑之武丘乡嵗乆族人益繁其地陿隘殆不能容于是承事君介之与其配汪氏相继卒距其一里曰袁巷始为新茔而合葬之葬之日寔治七年八月九日也君讳浒介之其字号澹庵其先盖汴人有为黄州统领者从宋徙建康至元茶提领钟山再徙长洲提领生处士元善处士生国初沛县儒学教谕徳让教谕生赠中书舍人仲舆中书生詹事府少詹事赠礼部左侍郎諡文恭铉文恭四子伯曰澄叔曰泳皆早世仲曰瀚登进士第歴仕大理寺丞以陜西按察司副使致仕其季即君君以宣徳四年八月二十四日生于京师私第六嵗丧母夫人某氏稍长向学后以父兄俱仕于朝独任家事已能服劳其出入用度善计量有无人称有干蛊才又能以勤俭自守所积既厚益不妄费其容止俊爽及居乡里遇长上尤知礼逊人所以称之者不徒治家而已平生虽事废举然教其子必业儒以继家世竟有登乡贡者以尝输粟助有司赈饥获授仕服故称承事君者其官阶也卒以治六年四月十四日享年六十四元配王氏继即汪氏讳守贞出唐越国公华后为翰林检讨某之孙光禄署丞晋之女少归于刘能执妇道以勤俭助其夫慈惠及其下自舅姑以下皆贤之先君一年以九月二十四日卒享年若干嵗子男五人长曰桥早丧次曰梓曰桐曰荣曰栩桐贡士梓栩以输粟荣以书艺俱授仕服女三人适韩勲黄经顾岩孙男五人庶防黙烋某女六人刘氏在呉中为衣冠旧族至文恭公以奥学笃行为天子近臣宪副君复起自甲科为良法吏族人仕者尚累累有之家门之盛亦鲜及矣他人为子弟而无过者有防如承事君虽不出而仕然能保其家业不坠而益盛他人又有防耶书曰世禄之家鲜克由礼君其免乎此矣于是梓等奉贺宪副泽民之状请文刻于石乃书以为刘氏新茔表云
　　怡隠处士墓表
　　处士姓华氏世家无锡为江南望族其先自宋元而上见于前人之纪载者已备曽祖幼武有诗名祖悰韚考仲谆皆有隠徳乡称长者仲谆娶顾氏生五丈夫子其三为处士讳宗夀字思源怡隠其号也家故多田富甲邑中至国初悉散所积以免祸后仲谆再造其家能不自逸率其子若孙躬耕田间家复裕诸子既应酬于外处士居家更助其父为义事嵗免私租若干斛不惟水旱而已又数推所入以周贫乏景泰间米价贵里人争仰食其家顾所蓄不足即发藏金籴以继之诸闭籴者感愧遂无乘时以徼利者先时其父误坐法被系刑曹伯兄思济偕走阙下陈寃状适染疫病卧寓舍危甚处士日吁天泣祷思济竟起而父寃亦雪后父以天年终诸兄弟始异居所以扶持孱弱排解怨争者惟处士是頼处士身履俭徳服食不求华美中既慎宻尤有雅量犯者輙能容之其人往往愧服亦以长者称云配邹氏子男二人曰守吉守庆皆庶出女五人适惠洪邹翰徐益钱祚蔡观孙男六人曰煜焕灿煇炫勲煜灿俱以输粟授散官女六人曽孙男七人曰谨诰谟余未名孙一人女一人处士以天顺六年九月十四日卒享年六十三是年之冬合葬于其乡椿桂山先茔之次而故张宪副节之为之铭矣至是守吉复恨未有表墓者托其友夏御史徳干具行实来请盖自处士之卒至今三十余年矣门闾盛而愈髙产业积而加厚其所从来者虽逺然非处士能继其徳何以致此今守吉兄弟既似其前人其后可见者又及三世使继其徳不已华氏之泽其有穷乎夫发扬先徳固孝子之意而垂示后嗣又其意之深者故书以遗之
　　盛雪溪墓表
　　治八年六月十二日雪溪盛君卒享年六十七初君尝触热过呉中予视其貌若瘁然谓老者当尔后数日讣至为之惊悼于是其孤虞等卜葬以是嵗十二月十七日乃来求予文刻于墓上予素善虞而识君亦久知其所以为子弟及待宗族处乡党之事而福建布政使陈公朝用又君之知友也状其事尤详乃为书之君讳頥字时正姓盛氏雪溪自号也世为常之无锡人当其少时父文珪客防岭南尽以家事委君君治之甚优人不知其父之逺去也后其兄时望登进士第授监察御史君即遣人迎其父归曰奉养之具幸已麤给可勿劳于外矣数治具速故旧亲侍杖履于泉石间以乐之已而其兄以言事忤防出知束鹿君驰书慰之曰兄所为者古人直道之事当益尽职为天子牧民仍嵗致米物以为禄俸之助其兄安之治绩卓异以循吏称于时屡迁至陜西布政使再擢刑部侍郎君益思念不逺数千里两往省视且畱其子虞旦暮承奉于旁及其兄以都御史巡抚山东得致仕之请君即后圃作方塘书院日奉以宴防其间其所以为子弟者盖如此平生待子侄辈恩意平均女兄及其弟妇皆孀居周防备至推及他人为义事不一人有善尤喜称道其不善而相犯者亦能容忍襟度畅达客至饮噱终日有召之者即往必尽欢乃已其所以待宗族处乡党者盖如此自君治家田畴益广室庐益完若与时之人不能忘情于殖产者然其髙情逸韵与邑中文士登临歌咏不以富贵为乐则非人所能及也君之祖子实与其父文珪俱以其兄贵赠都察院左副都御史祖妣呉氏妣马氏俱赠淑人娶冯氏先卒子男二长即虞礼部铸印局冠带儒士娶张氏次夔国子生娶卞氏女二适过鉴杨干孙男一铨女四许适杨旦陈鸑华泰其一尚幼在成化初邑人饥朝廷行劝分之令君初输粟授承事郎以荣其身比嵗饥益甚有诏输粟千石者视军功授官君慨然发廪得授苏州卫指挥使其亦可谓荣矣然士大夫称之必曰盛雪溪而不以官盖着其隠操也故作盛雪溪墓表以从乡人之言以顺孝子之情云
　　梅友处士墓表
　　成化丁未恩诏下凢民年八十以上者钖以冠带荣之于是梅友处士新安程彦彬甫年八十二矣即日拜赐于家乡里以处士善人宜受殊典不徒髙年而已也相与称贺不絶明年改元治乃六月十日处士无疾而卒则又相与哭之皆曰善人亡矣诸孤穆宗等卜明年十二月十三日葬于休宁县黄尖岭之麓既毕事相向而泣曰吾程氏世有名文以纪载先徳有如先府君之为人可使没而不传乎其季景宗乃自为状圗其事俄以疾继卒后八年景宗之侄庆某与其子庆珫痛其先志之未遂不逺千里趋呉中谒予言之故持状泣拜哀动坐客予初辞之竟诺之然亦有所未暇也居数月则庆珫再趋而至以请予感其孝卒忍拂其情耶程氏世为新安人出梁将军忠壮公后处士之族居富溪在宋有曰卓者为本州学正曰骧中文武两科为中书舍人骧有风节子孙以儒雅相继乡里至今以舍人称其门其后曰存生僖僖生齐齐娶商山呉文肃公孙女生处士其讳尚质字彦彬自号梅友以纯雅旷达重于乡议而志古好文汲汲如不及然未尝为矫俗要誉之事盖程氏尝十世同居处士力欲复之经营防计惓惓不忘先世有葬他郡者嵗乆已失访求得之立石以识宗人今太常卿克勤作统宗谱贻范集率其昆仲所以助成之者甚力一日家人不戒于火闻诰牒犹存余无所问其于先世盖如此尝匾其斋居曰崇本以自志平居无他嗜好惟以敦行孝友为事以礼正家其容貌端庄俨如賔祭子孙侍立肃如也故虽乡人无敢慢易者俗多尚气而喜争每深鄙之曰公门无一字此吾家法也子孙好学者则奬进之既老犹日课其学业不倦平生手録古人遗文至三百余巻所编次有富溪程氏族谱十五巻乡约一巻流芳集十巻林泉风月亭集一巻泉石斋集三巻诸墓下顷一巻其所自着曰崇本斋稿者又若干巻藏于家配呉氏出同里故家少处士一嵗孝而克相子男七人振宗早卒播宗熈宗为伯父后亦卒穆宗匡宗硕宗景宗女四人适汪康呉若鸿范显护黄智相孙男十三人庆璋庆琪庆璨先卒庆瑰庆珠庆琰庆珫庆玑庆玕庆琇庆莹庆班女十三人适呉世珉毕芸生呉蓥黄怡品孙式孙岩汪太黄琼余未行曽孙男六人侃侔杰伦俨佳女一状所载处士事行甚伙盖景宗之孝惟恐其父之美或遗耳予既取而书之而未敢必人之吾信也然状谓处士初从竹野呉君防称其博雅谨厚有前烈风晚与参议方公钝斋苏公相友善方叹其学行如是不沾一命而老乡校苏赞其行髙益谨文老益工有古君子风度三人于处士有交亲之契其所许与必当人其有不信也乎故复取以表之以慰其子孙之孝思云
　　明故中书舍人王君墓表
　　成化五年寛防南京得友一人焉曰王君允达其讳汶义乌人也王氏自宋以来号为儒家五世祖炎泽得朱吕道学之传婺人谓之南棱先生曽祖祎在国初以文学事太祖髙皇帝为翰林待制使云南执节死义追赠学士諡忠文祖绅国子监博士考稌隠居授徒门人私諡孝庄先生后赠中书舍人母李氏赠孺人允达生禀特异志向甚端少孤思继家学极其勤苦家素贫能守道自乐挺然无所降屈好古执礼笃行实践不欲以文士名然操笔为词章丰蔚可诵亦无忝其家既壮从乡校贡上礼部卒以春秋登乡举遂擢进士第居京师癯然静退犹寒士也尝上疏乞就郡教授奉忠文公祀不遂乃授中书舎人遇事持正同官惮之居三载见有非其道进者称疾而归今上之初用贤圗治或荐允达可起而用部符下允达初不欲行郡县与乡人迫彊之道病甚曰吾决不能仕矣然获至京师与故旧一见以死无恨未至五十里竟卒年五十七允达纯孝人也自忠文公之死博士君痛恨食不忍兼味孝庄如之至允达已三世犹不忍改以忠文公宜庙食死所遗书巡抚大臣为奏请于朝始秩于祀典又忠文公有续大事记在蜀藩得板刻行世亦其志也居家作祠堂置祭田凡所行礼参酌其宜其教人有法出其门者輙有可观至所与交皆一世名贤于情意最笃也其不贤者则疾之往往面斥其过使无所容盖其为人若隘而才则通处世若迂而行甚直使其见于用则功必加于人泽必下于世顾仅以行义厉乎一乡一邑之间知允达者盖深惜之其娶俞氏有贤行封孺人子男二长俯县学生次仰女三长适贡士许埙次适龚澂一尚幼允达卒时为治二年十月四日葬以明年十二月六日今祭酒谢公既为之铭寛宜表其墓上以良友之不可复得也盖乆而不能成文抑允达之贤人知之不必书惟其有不可及者则不可以不书也尝闻谢公言往年自台州往访允达乡人无少长贤不肖闻其名皆唯而立其学者即其所居皆称之曰齐山先生至不敢斥其姓又闻其友马谷曰允达没门人迎柩于数百里之外将至亲友又行数十里迎哭皆尽哀又各为位而哭于家盖百数十人及其家长防僮仆皆疏食如丧父母呜呼允达之得此于人者其必有道矣故书以表之
　　明故江西上犹县知县郑君墓表
　　君讳玺字仕信姓郑氏世为浦江人自其先冲素处士绮合族而居至君为十一世曽大父得金华府税课使大父栋父旭皆不仕郑氏世称义门家范甚整然亦乆矣君少入县学为弟子能不失礼度称义门子弟累试于乡不偶循嵗贡例入南京国学祭酒而下知其所出皆优待之而君亦自重凢诸生始入学必相出钱餽遗谓之班钱君独不受嵗余歴事大理寺又数嵗选授湖广安化知县安化山深地瘠民多负税君劝富家代纳而贫民始安未防流移者多复业乃更蠲其役俾务垦辟能辨疑狱他县有狱未决者上官亦多委君巡抚大臣才之将奏调大县俄丁母陈氏忧而去民留之未得数致书问安否服除改江西上犹俗尚狡猾玩法侮吏君先去其甚恶者而法竟行方欲设施而君病作以没实成化二十二年九月十日也年五十二以明年十一月二日葬于本里松林山先茔之次君勇于为义遇事所当为者无畏缩态人有患难輙仗之往往倾赀以济亲贤服善情意周悉与人言无所隠饰然逆其意者即见于言面已而不复计其峭直如此其家自正统间遭火厄堂宇荡然无以合族君每愧恨自安化归特出俸金先葺门庑数楹其志他日欲尽复旧规而行之则君没矣君初娶虞氏继陈氏子男三人曰鏓曰鏸曰铦铦蚤卒女一人适东阳许储皆陈出予防南京始与故中书舍人王君允达交允达数言同郡有郑仕信者甚贤已而君至遂相好而信其贤不诬君之葬允达既为之铭其子鏓以予知其父不逺数百里来请文表于墓上于是允达亦卒矣感念畴昔为之然鏓亦贤如其父郑氏其将复兴乎
　　永定知县陈君墓表
　　治八年福建永定知县陈君述职于朝道出上杭疾作而卒其年八月二十一日也年五十四柩至卜明年八月某日葬于呉县桃花坞先茔之北其从兄俊与其弟怡率其子若孙来拜请文表墓其状则君女弟之夫丘连州镐所造也予与君有旧好闻君之丧方为之悼惜不已其能已于言乎君姓陈氏讳悦字宗理别号同轩世家苏之呉县自其祖福建佥事祚以直节显于先朝祠于乡贤而陈氏遂闻呉下父宁仕终新野王府镇国将军教授亦笃行士也母徐氏生君长身脩髯伟然如神为人严毅方正是非好恶无所诡随人谓其有祖父风教授君歴任歙县及武邑校官君皆从侍家庭薰染所得既多稍长入乡学讲议精博同辈争推让之视科第若不足取竟以嵗贡例补国学生居数年始选授永定知县永定在万山中为闽之穷处自正统末以冦乱増设险阻寡民冦不时发君初至即有警谓急则延祸故绥之而县中卒无事先时无城郭可守始经画材力以筑民获安居善决狱平恕不苛狱无寃滞于是他县有疑狱宪臣輙委之无不允当者君平生遇事必精审而行至行吉凶诸礼一惟佥宪公所定乆而不改孝于父母事其兄宗徳甚敬抚其幼弟怡尤有恩意嫁女必作戒词一帙送之曰吾寒儒无以为装汝能守此无忝家世即孝矣其教人有法多所造就而为文必以理胜惟其困于塲屋不获用也娶徐氏有贤行子男二人长炯娶徐氏次焕尚防女二人长适龚烯次适查应臣孙男二人长麒次麟女一人惟昔功名之士抱其才猷欲见于世然不得其地与时未有能自见者如君之才猷亦美矣不知者一置之下邑已无所施为然他日尚有所冀也夫既仕晚而其夀止于中身则又将何所为哉昔佥宪公之墓予尝从君之请为书其石今君不幸至此予故道其志之所以不获信者表之
　　明故工部营缮清吏司贠外郎致仕胡君墓表
　　工部营缮清吏司贠外郎胡君致仕数年以疾卒于家治某年八月二十日也享年六十四以明年某月某日葬于汤溪县白杜山之原后二年其孤谷来请书其墓上之石其状则君之友陈宪副粹之所造也予念君生既相厚则于其既没能忘情耶遂曰诺又数月谷复来请乃书以遗之君讳超字彦超自号耻庵姓胡氏初为衢之龙防人今割其地置汤溪又为金华之汤溪人族大而盛号浙东名家曽祖徳仁祖希华父宗韶希华隠居能诗宗韶有义侠风以君仕赠承徳郎工部主事母祝氏赠安人君兄弟九人少独嗜学补县学弟子贠有贤名每乡举皆拟为举首顾屡不偶遂贡入南京国学成化戊子试于应天府竟登髙荐壬辰擢进士第观政工部初授都水主事丁祝安人忧服除改虞衡主事凡二考始擢营缮贠外郎未防即乞致仕归丁未用恩诏例进阶一级给米四石人以为荣君为进士时藩王及大臣有赐葬者工部委董其事事毕能却餽遗已有防名及授职分治通州河道竝河隙地多为势家占据言于尚书卒归之民京饟分贮通州嵗修廪庾费用甚钜稽究出入能除故工役毕举平生见于官政大畧如此君为人朴厚无外好日闭一室以书巻自娯其学精于毛氏诗既壮犹从经师讲议不倦以其学授人后多取科第而宗族子弟頼其启发出而仕宦者常有其人性喜吟咏持笔运思顷刻满纸既老且病不忘旧习前卒数日犹以杜少陵之句为韵作述怀二十首而时事所感亦寓焉当君居官其年已逾五十仰承俯接重迟详缓若不与英妙者类然老成练达遇事自办其职固不旷也惟君自重不求知于当道又不乐与新进少年争进取于是归休于家得以全其身乐其志以没此其可书者也君娶方氏有贤行封安人子男三人曰顺蚤卒曰谷曰绶绶县学生女一人适兰溪县学生郭时明孙男五人女五人
　　明故奉训大夫定州知州刘君墓表
　　定州知州刘君初知处之缙云秩满吏部以君有政绩将擢置宪职或言君长于牧民者遂授定州逾年以父丧去而君亦以疾卒治癸丑八月二十七日也享年五十七君讳竑字以规姓刘氏其先汴人从宋南迁有讳亨者家于常熟因家焉亨生善甫元常熟州判善甫生仲升海道万户仲升生伯彰海道百户伯彰生子谋子谋生宗实皆不仕宗实娶顾氏生君幼頴敏不好嬉戏补县学生专治毛氏诗刻厉坚忍期必取进士第成化乙酉登乡贡屡试礼部不偶竟选授缙云知县民恃险阻往往以鬬杀为嬉或讼于官輙逃匿上司捕之急防欲生变君始请缓之犯者卒感悟就狱特罪其首恶而连坐者尽释人以为平有妇人杀其夫狱乆不决君焚香告于神是夜梦一鬼散髪号泣言死状明日坐防事忽有旋风扬沙绕案引妇讯之果得其实人又以为明县有银课中贵督取民殊不堪君屡犯其怒所以捍卫乎民者甚力当造户版民多行贿吏胥为诡避计君度田多寡分户三等自是赋役始均而奸息其惠政既多嵗旱祷雨輙应蝗不为灾人争歌颂之县在万山中故多冦警自君至境内晏然尝有羣盗聚处山谷间君遣人谕使之去盗曰我辈将往金严假道于此刘侯仁人也岂敢犯其境哉卒无事故刑部尚书彭公韶以公事至浙御史王公畅亨巡按至知君贤交章荐之及君去任民挽留不得号泣徧野有奔送百里之外者定州土俗劲悍君革政以治先时戍卒毎虐其民君稍以法绳之始皆知畏而民获安其相讼者顾多质于州及武臣有自降将起者素狎侮州官至是亦皆慴服未乆政声流闻廵抚大臣遣人持羊酒奬劝之君居官以身勤事不求安逸而彊力颛志令必期行尤以清俭自持所至不挈家累惟二童竖随侍而已家故殷富而自奉甚薄禄俸有余别储以备公费或以遗穷士有劝为家计者则引乡里贪夫丧名者曰此可以为戒也故事守令旌异者必受恩典君既擢州守遂格不行盖非制也君终身所恨惟此耳既卒之又明年四月八日其孤葬君于双凤乡进贤泾之北原谓宜有文表于墓上踵门稽颡以君之从弟乡贡进士俶所为状请予固知君之为人者乃按状书之缙云之政则郡人潘太守从民之请有文载其事立石县中可据也独惜君守定州不乆乆则可书者尚多其不为古之循吏乎然即此亦足以传矣故表之
　　故乐防知县周君墓表
　　景泰甲戌四月六日广东乐防知县周君卒于官得年四十八乐防之人相与奔走悲号曰天何夺吾贤令之速也争愿买地葬君而筑室以居其妇子其配楼孺人不可曰此非君之志也且如吾父母舅姑之老于家何于是其民聚土为冡嵗时祀之以慰其思明年柩归以十二月一日葬于长洲县武丘乡半塘之原后四十年为治乙卯六月四日楼氏年八十九而终将以明年十二月二十四日祔葬其二子诏训始来乞文表墓君为呉中前辈予虽不之识然与诏相好乆知其父母之贤可书也君讳泰字景通自号讷斋少从邑人楼日宏先生学治尚书甚勤而重迟和敏与诸生异非特能文词而已日宏察其佳士遂以女归之既壮受徒阊门居市廛中谨谨不放时有师儒郑徳辉者亦厚徳君子也人以君配称之其业既精正统戊午以儒士举于乡再试礼部不偶授潮阳县学教谕训迪勤励士子多所造就秩满考最始有乐防之擢人谓其地险逺为君不乐而君怡然之任至则以其俗陋专务教化民皆从之逾年而君不幸卒矣楼孺人讳嬿字懿端出宋太师楚公异之后六传为乡贡进士可先始自鄞迁长洲至日宏益业儒娶严氏生孺人通书史精女工尤有孝行当乐防之归抱其孤儿防涉岭海数遇冦难誓不受辱以死自分竟完其家无事归教二子诏亦举于乡为嘉祥教谕复享其养以老成化末恩诏下孺人年逾八十矣更受肉帛之赐人以为荣二子长即诏兴王府纪善次训一女嫁呉佐孙男五璐璧琦璞琮女八曽孙男一女二夫君子之仕也不必考其政惟能得乎民则其政之仁厚可知君在海外未乆设施不甚见一旦不禄而民至欲畱葬其地此岂以势力使之哉必有所以感之者也至于妇人之行不出闺门亦不必究其行惟能成其子则其行之严肃可知若楼儒人寡居时二子皆在提抱间使非其母教育之则身且不可保况望以科名禄仕进为王傅而有光其先人哉是宜书以表之
　　思耘处士墓表
　　呉中称儒家曰陈氏其先在宋忠文公尧叟之从父邺始自蜀徙南康之都昌七传至篆登宣和进士累官明州通判再徙星子五传至洽咸淳乡贡进士生仝仝生征受学临川呉文正公之门元末避兵于呉故今为呉县人征二子汝秩汝言竝业儒汝言在国初为济南府经歴生继为翰林检讨儒行益尊学者称怡庵先生后祀于郡学四子长曰宗有文而早世娶陆氏三子处士其季也讳佃字世本自号思耘少孤学诗于从父孟贤得唐人法稍长出为塾师即善教后念母老居家治生资以为养故第在城西南有园池甚胜以族人众作别业于虹桥日涉以乐更买田阳城湖上时往课耕不以为劳也平生既业儒不失旁通医家言至于通达世务量度生业有人所不能及者善谈论娓娓不休而衣冠整洁动履肃恭俨乎儒者之风也凡郡中行乡饮礼及朝廷有纂修事处士必预焉其年七十以治丙辰正月十六卒明年某月某日葬于呉县荐福山先茔娶滕氏户部尚书徳懋曽孙有妇行先卒子男三曰谟娶张氏曰训长洲县学生娶滕氏继唐氏曰谏女四长嫁孙仁次许嫁刘文毓而卒次嫁施頴次防孙男五杲昉晢煦暟女七予与处士交乆比自京师归复接其言貌未觉其衰也终月不见则闻处士以病不起为之悼叹诸子将治葬奉乡贡进士都君元敬之状来请表其墓而处士有知友信阳太守施君焕伯曰处士可表也遂书之
　　蔗庵翁墓表
　　翁姓钱氏为长洲名家出武肃王裔诸兄皆隠于市防不仕其一为大宁都司幕官仕亦不显其季即翁讳逊字叔谦蔗庵其别号也少防江湖间中嵗屏迹里巷至老益喜闲适翛然逸士也翁无子以家事悉付赘壻素与竹堂僧暄公为方外交即精舍傍凿池开圃数擕亲友往防烹鱼煑笋日醉以乐或避暑竹林下脱帽衔杯有六逸风致平生奉养甚厚市中新味人争售之翁治以荐客亦不自享也故山西参政祝公与翁相好取顾恺之语特以蔗庵号之翁喜而受予昔为文以记然翁虽好逸乐未尝从侈靡习至老其徳固无悖其常者里人故敬重之郡县知其贤嵗举乡饮必致翁三賔之列不徒以髙年也翁生永乐戊子三月二十九日卒于治甲寅十一月二十八日享年八十七以戊午三月六日葬于长洲髙景山之原娶沈氏太医院医士孟本女先卒女三适李溶朱其一杨瓛即赘壻瓛有子钊冒钱姓为翁后于是钊持乡贡进士陈原防之状来请表墓之文予与翁同里巷视之丈人行也言何足爱盖自天下承平偃兵既乆戴白之老所在有之其熈然自得嬉防如孺子宛然有康衢击壤之意翁非其人也乎孟子曰王者之民皥皥如也然则叙翁之为人亦可以观世道也
　　耻斋魏府君墓表
　　魏之先出毕万其后代为晋卿及分晋为诸侯以国为氏而散居南土呉之有魏氏盖乆矣在宋鹤山先生文靖公自蜀来有赐第在呉中府君以同出于万故宗之曽祖文原祖徳父茂茂娶杜氏生君其讳昌字公美耻斋其自号也长身古貌寡笑与言布袍曳地质朴可重家当市防中辟其屋后种树凿池竒石间列宛有佳致作成趣之轩以自乐故武功徐公参政祝公佥宪刘公时即其居为雅集屡有题咏沈石田居士写之圗间亦惟君之雅淡不汲汲以势趍故士大夫尤爱之也君养亲甚力平时食饮必亲进又必问味可否母卧病数年侍奉不离左右或出外暮归则急趍至前喘息未定必问安否初其祖有遗言百余字皆所以训戒其子孙者君能遵行之仍作堂名寳训以示不忘予尝为文以记而故李少卿贞伯特为书之壁间又可见其孝也弟公明任云和训导而卒君以故居让诸侄至故物则俾其子谨藏之曰此先世手泽也君素博古凢三代以来至于宋元器物书画多能辨识曰此出某时某人无差者喜为诗则得于其舅氏东原先生之所指授为多其年八十四以治乙卯七月某日卒又明年丁巳某月某日葬于长洲县九都武丘乡先茔其内弟南京监察御史杜君子开既为状而其子芳乃来乞文表于墓上予诺之盖数年前君遣芳至京师有夀圹铭之托欲执笔不果讵意延至君卒而为此文虽然君好文词者虽不及见亦足以慰于地下也况芳之孝而欲扬其父之美有不可已乎君娶陈氏先卒子男二人长即芳次女四人其一以疾不嫁孙男六人曰某某女五人曽孙男女四人附书此于后并刻之












　　家藏集巻七十三
　　钦定四库全书
　　家藏集巻七十四
　　明　吴寛　撰
　　墓表一十三首
　　明故中议大夫广西南宁府知府蔡君墓表
　　惟蔡氏为吴故族居震泽山中其先在宋有仕为秘书郎直焕章阁曰世洪者从驾南迁始居于吴数传至吉甫吉甫生仲简国初以人材征称疾不仕仲简生桂芳桂芳生景东景东娶于徐为处士庭栢女生君为长子其讳字时中别号果育年十一举为县学弟子太守况公视其气儿竒之抚其首曰此子异时名位当如我稍长治春秋学业专勤时临川聂大年分教常州往从之游三试于乡不捷年三十贡入太学杰然诸生中为兵部尚书马公昂所知以曹务繁重奏俾专司章疏数月以劳多即入吏部选选在优等始授温州府同知温于浙江为大府君才优适称府中有事太守辄咨之以行未久惠义及民甚深而名誉益起成化戊子属邑泰顺山中传有银鑛闽括流冦羣聚争夺杀伤遍野邑里骚动事闻于朝命中使卢某来督官兵勦御贼闻兵且至焚桥塞路其势愈盛吏驰报时夜漏下二皷君惊起遽帅健壮五百人徃撤石通道伐木为舆梁官兵旦至乃渡防大雨雪不可进冻死甚众众议募民壮补伍捣贼巢穴公曰彼皆乌合之众茍益兵制其死命其势蹙只益乱耳无若遣一职往谕以祸福为便众然之遂推君行君毅然深入贼窟落反复谕之贼感悟立解散兵休而还公复建长久计取民之彊勇丁众者立为银赋长领坑夫若干事采凿民始无争夺之患乐清有田数千顷为山潦冲激壊为沮洳塲而公税如故破产者甚多君徃相地势浚渠筑塍时蓄泄慎防防田遂还为膏腴而民益有蓄泄之利君治绩既多御史上于朝获封其父如其官阶奉政大夫母妻皆宜人已而浙东饥大臣奉敕徃绥抚之兼陟黜官吏未至君豫储粟至五万余石以备赈贷若僚属以下悉条其贤否上之大臣以君可信多从焉秩满将赴吏部而郡方阙守民日拥上司言蔡侯为宜于是藩臬皆上疏道百姓意未报丁奉政府君忧服除陞湖广辰州府知府道间丁母徐宜人忧服除改广西之南宁下车即集父老察问民间利民甚安之三年夷俗渐化如中邦宣化县民竞渡误死被诬入故杀律连七人讼系淹久累政不决始得其情得释已而大雨弥月洚潦入城居舎荡没民漂死以千数君斋戒帅僚属祷于山川等祠为文引罪以祝是日水即退视被灾者悉赈防之田州守岑浦自恃土官骄悖不法与其族弄兵相攻杀君以直词晓谕皆感服释仇不复敢争至于兴文举义明狱足食诸事尽瘁不懈以劳致疾乃上章乞归既得命即日行明年今上即位诏致仕四品以上进一阶得中议大夫越七年癸丑八月七日以疾卒春秋六十有八配沈氏生女一人适马璿侧室秦氏生男一人习聘徐氏女二人长赘劳麟次适徐鹄君之没习始九龄又四年丁巳麟等率习以某月某日奉柩于绮里谷堆山阳奉政府君之侧先期与其侄羽奉状来请文惟公少居乡闾为知名士及入官辄获乎上政绩有闻于时盖其为人通而不流和而不泛才足以治繁而济之以勤量足以容众而守之以恕此所以绰绰乎能举其职也君他行可称者尚多而尤有志于用世惜未究其所至何如耳乃书此表之以慰君于地下云
　　太医院医士盛君墓表
　　君姓盛氏苏之吴江人世居吴中为名族按其谱出宋文肃公度后数传至寓翁生景华有隠操人称居宻翁景华生啓东始业医而精其术仕为太医院御医受知先朝累被宠渥生数子而俨最长君俨之子也讳暟字用美号闲舟初其父从御医公居京师始壮而卒君时生甫七年耳与母许氏留吴中赖其祖居宻翁抚教之既长奋志于学授徒养母曰吾其取科第以仕乎则习举子业顾屡试于乡不偶复叹曰仕必有命也乎医吾家学也吾当继之君既业儒而理明于医輙通又其家多竒方奥防发而究之附以己意治疾辄验人曰此得盛御医秘传者争往求之君复不计利遇贫贱者率与之药于是求之者益众医名暴起传至京师遂征为医士久之当得官然非君所望也方称疾不出适闻其母丧而归服除竟不上益以医行于时既老得末疾有疾者多就治之治九年十二月二十八日卒享年七十五君初娶沈氏继潘氏髙氏子男三人曰干娶张氏曰坤府学生娶栁氏曰艮娶夏氏女一人适某孙男五人曰某女四人长适府学生沈济次适袁表次适国子生顾纶之一未行君为人襟度爽闿而言论明畅对客饮酒笑噱倾倒曽无隠情人有过徃徃面加指斥至人以非礼加者亦能容受不与校也笃于交谊或以急难告辄周给之不吝凡嫁娶防有不能具者多赖其助亦可谓好义矣去嵗予尝过君家君闻予至使人扶掖而出犹諵諵道説旧事窃叹其病且痼非复少壮时态然年既髙子孙森然孝养备至可无憾也至是竟不起干等乃卜明年某月某日君于茅坞之原其父之执徳州同知韩君彦哲率之来求予表墓之文君尝谓死生常事当病未剧自述志铭其明达如此予故书此表之凡其平生见于自述者不复书也
　　隠士史明古墓表
　　吴江穆溪之上有隠士曰史明古其为人足迹不出百里之外然江浙间人知其名至于郡县大夫亦皆礼下之而予取以为友盖四十年于此矣其志正而直其言确而厉其所为无弗依于礼者当其壮时患闾里之人以巫觋惑众上书县中欲尽除之曰此皆不容于先王之世者不除则风俗不正礼教何由而行耶与人论事辩説超踔坐客莫能屈至有所感奋词气益峻虽达官贵人冲突不顾见依违徇情者心辄鄙之其治家辨内外定上下严若官府然谓长子承家当世守其居而析产特异于众曰此吾史氏家法不敢不谨也凡吉凶之事悉违世俗而行必仿于古知礼者取之其学于书无所不读而尤熟于史论千载事歴歴如见而剖断必公盖有宋刘道原之精至于时事人言得于闻见往往笔之成编则有洪容斋之博焉若其才如钱谷水利之类皆知其故使得郡县而治之恢恢乎无难者为文章纪事有法醇雅如汉人语诗则不屑为近体兴至吟声咿咿防搜苦索欲追魏晋而及之家居甚胜水竹幽茂亭馆相通如入顾辟疆之园客至陈三代秦汉器物及唐宋以来书画名品相与鉴赏好着古衣冠曵履挥麈望之者以为列仙之儒也间与亲友吴铁峯数人扁舟往来月为雅集以觞咏相娱乐又尝与刘佥宪沈石田诸公游武林经月忘返所至为文记之曰此未惬吾志也防当絶大江北游中原览岱华渉河济循王屋庐阜诸山其思致之髙如此晚嵗益务清旷室无姬侍筑小雅之堂方牀曲几宴坐其中或累月不至城郭至即止宿僧舍而已前二年予家居一日忽冒暑见过饮氷数椀而去又二旬而疾作家人进药俾持去曰吾治棺待尽久矣且吾年六十三又天耶竟卒治丙辰六月甲子也明古状貌竒伟须髯奋张平生喜交游惟其持信义四方之士过其门者不絶于所厚者有过尤好面折故人尤以直谅称之少谒武功徐公公与谈史即许其有识遂数从议论而识益进今致仕三原王公巡抚江南时闻其名延见之询以政务尤许其才然未尝言及私事公益重之且恨其老而不用于世也其讳鉴初字未定后始字明古自号西村人称西村先生曽祖彬祖晟父珩母某氏继母某氏娶张氏子男二人曰永龄太学生曰永锡县学生女一人适乡贡进士吴蓥孙男三人曰曽同曰某某女一人当明古卒之明年予与文温州宗儒往哭之其二子哭拜即以墓文请予念失此良友方窃悲伤而何文之能为耶顾有终不得而已者乃卒之又明年戊午某月甲子于穆溪小旬原之上为表之曰呜呼世有信古执礼如斯人者乎世有博洽好学如斯人者乎有才之达论之正如斯人者乎亦有刚直好义髙旷絶俗如斯人者乎有如斯人当观其终达生顺命能保其躬呜呼明古庶无愧乎其中
　　明故四川等处承宣布政使司右防议周公墓表
　　公讳贤字用希姓周氏世为苏之长洲人少游郡学业举子甚勤正统戊午应天府乡试中式明年己未遂登进士第观政礼部辛酉授南京工部主事三载考最封其父徳如其官阶承徳郎母某氏封安人妻陈氏封如其姑丁夘丁父忧服除复任景泰壬申擢浙江布政司右防议未几复丁母忧服除改四川出巡乌撒道中得疾还至公廨竟卒实天顺己夘五月十六日也享年五十三于是其配陈安人挈其孤子女沿峡江数千里扶柩归吴以明年庚辰正月二十八日于本县武丘乡金字墩先茔之次其同官左防政前刑部侍郎刘公清既为之铭俾刻而埋之矣后四十年其子同人奉铭文拜授予曰先人墓木已拱而石表未立是同人之不能子也愿矜而书之且自先人弃诸孤非吾母陈安人与吾生母杨氏鞠育教诲无以至今日不幸三嵗间相继下世今几二十年同人之哀痛未能释也幸附书之以慰惟参议公为吴中前辈予少犹及见之伟然其貌蔼然其言盖厚徳君子也当其为工部属已有才名及两佐大藩才名益重其忠厚严明尤为僚吏所服然皆不得久于其位平生所施畧见端绪而已没之后人故惜之陈安人亦长洲人年二十归公甚得妇道以成化庚子五月六日卒年七十四生一女适滨州同知仰璿为大理寺丞宗泰孙杨氏吴县人事公及陈安人有礼后安人二年卒为壬寅闰八月二日年五十二生三男长即同人次大有早世次中孚一女适姚铉韶州府同知叔谦孙也同人今为泰安州儒学训导亲没久而汲汲求文扬其美不谓之孝乎于是乎书
　　蜀府教授管先生墓表
　　先生讳潾字以澄自号清轩姓管氏世为苏之长洲人其先皆不仕曰文通生仲安仲安娶陈氏生先生为仲子少入府学资特静厚同辈皆敬之不敢狎坐一室昼夜诵习不倦为文喜简澹而以浮艶为耻时提学御史为庐陵孙公每首第其文然公重行检亦惟取其为人耳一时从学者满门往往去取科第先生顾数不偶处之自如亦无尤主司语年逾四十始贡入太学初授宝庆府学训导宝庆在万山中俗不尚文自先生至严教条诸生被磨礲始有取科第者秩满擢蜀王府教授王见其端雅嵗余益重之累被宠赐或以诗篇相倡和每称以先生而不名居数年先生数以老请王辄留之而礼遇愈至其后年益髙请不已王知不可留使画工绘其象藏府中复命府寮赋诗送之临行宠赐甚厚及归又数遗书物致问葢先生之贤致之先生世居葑门至是依外氏卜筑甫里以治己酉八月二十五日卒享年八十四配徐氏有贤行先卒子男五人曰宗娶谢氏曰实娶董氏曰宣娶陆氏曰寛娶徐氏继陈氏曰完先卒女二人归储积周宗茂孙男四人曰缙曰绅曰庆瑞曰庆龄女二人归王恕陆棠曽孙男一人曰积庆女二人先生卒后八年丁巳始卜本县二十都庄字围西江择地以其年某月某日焉诸子以予适还吴持里人严翁状来求文表墓又三年始克书之盖予少先生三十年而同游学宫尚忆一时多豪士独先生居众中不出声气退然如无能后其人得入仕者无几而先生仕虽不甚显然为师儒者数十年渉峡江万里全身而归子孙满前孝养不缺竟以髙夀终此岂偶然也哉必有所以致之者矣乃为书以表
　　山西提刑按察司副使致仕朱公墓表
　　治十一年十月二十四日山西提刑按察司副使致仕朱公年八十三而终公有子恩仕于朝为刑部郎中持制服将归欲得墓文以其寮友顾君大宁辈偕来以请予与恩以同乡故相过从久不能违也恩既归始以江西布政使叶公所为状托其友太仆少卿刘君来致其意曰公期迫矣待此以刻乃视其状叙之朱故通许人也当宋中世之乱从驾南渡以松江地僻可避兵难始择华亭之七宝镇家焉曽祖道华祖士清父慎恒慎恒取陆氏生公讳某字某别号钝庵幼有髙资总角能赋诗有竒句稍长益善记览入府学为弟子时庐陵孙先生掌教事适周文襄公以巡抚至而提学御史为彭公二公问弟子之頴敏者孙先生首以公对试之果然公初习春秋孙先生深于诗者更授以诗甫三月即通其义正统三年遂登应天府乡举及还其父适自卢龙戍所归父子相见甚欢未几公当赴礼部试曰吾常以亲寓逺方不得日侍左右为恨今复忍违逺乎竟不赴又十年始登进士第明年授陜西道监察御史时有北边之警京师戒严朝廷命诸将悉兵往御公以御史入军中纪功临行语其妻王氏曰吾今不能顾家矣汝亟归奉吾亲吾惟知有王事而已即日戎服就道谕诸将士以当奋勇死难之义众皆感激三日敌知有备而遁有诏班师宴赉甚厚京师既无事公奉防出巡应天等六郡有知太平县白玉者连姻中贵怙势为害公亷得其事即按以法一时奸贪敛迹属吏肃然于是周文襄公与公犹同行郡称叹不已嵗满代还都御史陈公镒知其才俾掌三法司事俄丁内艰服除擢山西佥事属吏有不法者闻风而去尤累平反寃狱再清军伍明恕不苛无隠没诬枉之才名益起凡分巡官缺公辄兼领其事一日至大同有中贵亲幸者入其境上下惊骇莫知所为公出郊迎之与语其人竟敛威而去值大雪欲射猎为乐公曰军士冻馁不堪必有死者况道滑不便驰逐独不自爱乎遂止一时边人不至惊扰者公之力也再丁外艰服除复任山西人多为公不乐而公处之自如成化五年始擢副使又二年慨然上章请老年五十五耳人劝之不顾归与亲友徜徉园池间赋诗饮酒相娱乐每以善言训戒子孙宗族所以力学治家之道延师儒于塾邻里子弟有愿学者皆来受业后多有成材者自少无兄弟惟一姊与其夫俱蚤世遗孤子女四人悉为嫁娶且与治田宅不使失所他所周防人者尤多公自登甲科受官几五十年而致仕家居者几三十年中间用其子郎中秩满进阶中议大夫赞治尹其配王氏初以公贵封孺人后进封恭人长公一嵗与公相处几六十年今尚无恙有六男子长即恩次慈先卒次宪府学生次恕次忞丰城侯府教读次愈二女子长适义官姜佑次适士人梅亨孙男十二言诏诰谟諌训访谘警谔咏讽女九予观公之生世既跻髙夀可谓少矣若夫妇偕老尤少者至于子孙之多多而又贵以继其世此又不少乎故朱氏之盛特为乡人之所称慕抑非公之徳曷足以致之是岂偶然也哉然予又有闻焉当国初其祖士清为邑乌溪大姓赵惠卿赘壻赵以富豪于一方士清逆知其家必罹法禁出居于外以避之后竟保其家人莫不贤智之噫此朱氏之所以有公而公所以有今日也欤因系之以告其后人公之在邑锦澳西先茔之次之日则卒之明年九月十三日也
　　周月窗墓表
　　无锡周月窗以老病而卒又明年将于邑之上福乡九里之原其子敷等遣人奉先友李舜明之状以表墓之文请且以书告治命月窗博学多通而于医尤精予尝徳其治疾况其临终有所托耶成化末月窗以医征入大医院为医士一时医名起都下贵戚大臣求治疾者常数骑集于门以其用药多本师説而间出竒以取验曰此可用某药矣其人即生否则不予药亦无能生之者诸医名为之掩当是时诸医艺出其下往往得官职意气扬扬月窗方巾布袍出入翛然视之如无人已而诸医多遭降黜而月窗如故人皆贤之一日叹曰吾卜居邑之梅里久矣誓以农隠幸有田庐衣食自足复仆仆走尘土中耶即称疾南还乡人见月窗至皆曰我辈不误死矣其医为人倚重如此月窗尝为予言医非吾家传吾见前辈非由家传即师传以其术不可轻用也故吾平日虽究习素难诸书与诸家言亦未尝无师居乡孤陋屡访于外遇诸科有专攻者辄师之自少至老用心亦至矣然吾非借此以求利特欲济人焉耳予闻其言窃叹曰医家如月窗之专勤其术无弗成者使凡学道者皆如月窗之专勤有弗成者乎月窗为人简直敦厚言无矫饰议论持正不阿徇人少时慕古义士以气自负数为人排难解纷往时闽冦发王师往征小民困于供饷月窗径造主帅白事曰兵出勦冦为安民也今冦未灭而民先被害朝廷出师之意固如是乎帅闻之悚然即下令戒戢士卒一县晏然至于孝友之行信义之心治家以俭朴接人以真诚平生可称者尚多或以医师目之非尽知月窗者也周氏自宋以来为邑中故族虽世不显然多为乡里竒伟士至月窗始以医名而传其子敷遂为世业凡其族出子孙与生卒若嵗月有戸部郎中邵君志铭在予特书此月窗讳纮字济广乡人识与不识者皆称周月窗因其号也故题曰周月窗墓表俾刻之
　　明故中顺大夫陜西汉中府知府李公墓表
　　治庚申三月二十一日中顺大夫陜西汉中府知府李公卒享年七十一卜以其年六月十五日于青县城北原其孤璧以初丧不敢离次遣人奉教谕俞君劲制事状来乞文表墓予不识公顾尝知其平生一二不获终辞乃为之书公姓李氏讳佐字廷相自号梅屋其先滁人也曽祖曰文祖曰玉父曰庸累世晦迹后从册籍占彭城卫居通州宣徳中始徙青县庸娶沈氏生子二人长曰伟次即公公幼则頴敏年十三补邑庠弟子员日从师问学幸其兄伟亦好儒术昼夜程督公不少纵期必取科第公感奋稍长才气顿发下笔辄数千言同辈让之景泰癸酉举顺天府乡试试毕俄闻父丧即日奔还已而中式公痛恨其父不及见哀毁益甚服阕为天顺丁丑再中礼部试廷试赐进士出身观政都察院庚辰授知徽州时年尚少决事刚明人莫敢欺以其地近边徼能因其俗以治未几吏畏民懐贤名籍甚巡抚都御史项公忠察公可大用奏荐于朝即擢汉中府知府公感骤进益务勤政废事毕举其治绩大率如徽州而过之素持正人不敢干以私乃有搆诬以陷之者防述职吏部遂求退年方三十八耳既归母老尚无恙以获侍养为喜曰吾不愈于居官耶且曰吾学业所以成者实惟吾兄程督之力朝夕恭谨事之如父孝友之行久而不衰后母以天年终哀毁如丧父时明年其兄亦下世痛哭不胜兄有一子曰埜抚爱如己出及防其诸孙使皆得所邑人称之家虽厚积而轻财好施念贫乏者辄周防之不计或假贷亦不多责其偿待人爽闿而人皆乐与亲数从乡里故旧野服游行放情田野酒酣乐府落笔成咏至老其气犹豪也其年七十客皆趋贺明年疾作遂不可起配赵氏彭城百户礼之女子男二人长坚早卒次即璧邑庠生娶孙氏继张氏女一人适朱铸大同经歴杰之子孙男四人曰潜曰濡曰冲曰某女一人嗟夫士大夫出而仕者固义也然徃往难于退则其始之所以进者亦未必知义不过为利禄之谋耳故有髙年而进取弥鋭如昔唐休璟者考公之出殆不过数年意有不乐即引身而归归且三十年始及致仕之期亦可谓恬静者矣公之进退亦未暇论独其年七十时有传其自夀之诗二首至京师者予尝读之窃叹其乐天知命视世事若无足计者则其心之明达又岂不可见哉故因璧之请书此表之
　　明故太医院判陈君公尚墓表
　　太医之职自前代已设至国朝尤重其选盖既置院署以处众医又特置御药房于禁中惟其人术业之精行检之谨者得预于兹其亦可谓难矣而吾苏独未尝乏人盖今世言医之盛者必及吾苏宜其有人而皆表然以见于时也世逺者不及知而未仕者不暇论自永乐以来若韩氏曰公达公茂盛氏曰叔大啓东刘氏曰原博宗序至沈以潜张致和钱伯常刘徳美周原已相继而出多以儒医称非寻常俗工可比信乎其为盛也及公尚院判又以小儿医起于其后其术业之精行检之谨得预其选人谓其无愧于诸公者公尚姓陈氏初讳庆字公贤后以字行别字公尚自号存仁翁先世临淮人也从宋南迁居吴中有讳良炳者仕元知太医院事其后又有号新斋者为平江医学正生本道为郡人孟景旸赘壻景旸攻小儿医本道兼通其説生彦斌彦斌生仲和遂以小儿医相传仲和生二子伯曰公学仲则公尚也公尚生七嵗而孤母陆孺人寡居以教甫成童卓然自立日夜矻矻读医家言务继其世出治疾多验名扬吴中迎治者填门或抱携而至有至自百里外者公尚自喜其术之济人初无仕进意一日朝廷召天下名医郡县遂以公尚荐当是时陆孺人年近八十矣公尚因乞终养不获被迫遣至京至则念母不已竟乞归侍养依依母侧母或有疾辄忧惧食不下咽他日母以天年终哀毁不欲生见者感动既免丧言及必流涕其孝如此后再召起未几即选入御药房恭谨不怠及用药屡奏竒效成化乙已遂授御医明年进院判丁未以例仍初官治壬子三载考最赐敕命阶迪功郎明年复以功加俸一级又二载公尚自以衰病不任劳苦求去院长以下皆留之而其意坚不可遏乃上章恳请上准其去特擢院判以荣之归且三载俄得疾不起庚申五月十三日也享年六十八于是其子宠以冠带医士继典御药闻讣痛哭将归守制以其父当被防典如例具疏告哀上即命守臣谕祭葢酬其功绩出特恩云当公尚无恙时躬择地于吴县横山之原至是宪等卜卒之明年某月某日将啓殡以宠复以其父为人当表于墓道谓予久相好泣请甚至予何忍违之惟公尚性质直无伪与人处不喜谑浪口未尝侮人或人侮之亦不与校尝曰吾惟受损得有今日因为诗以示其子而名公取其言至为书石以刻之若其为医又尝曰父母爱子当体其情婴孺难言必察其状故人有求治者不论旦暮寒暑仆仆走视用药精审常求全功至于富贵贫贱之家不计酬报槩尽其心其甚贫者反以米粟济之以助调治其徳可谓厚矣是以公卿大夫重之皆曰陈先生医中君子也盖不特取其术耳以是表之庶亦见其为人矣其娶仰氏大理寺丞瞻之孙女早卒无子继史氏苏州卫百戸浩之女有贤行子男三长即宪次即宠次宥并传医业女一适查恂孙男五曰表余尚幼敢系于后俾并刻之
　　王苇庵处士墓表
　　长洲之野有隠居读书曰王苇庵处士其讳锜字元禹苇庵其自号也家世力农吴人因其所居称荻扁王氏处士自少轩然出羣从中长益好学自经传百氏务徧览尤熟于史凡先代事非特善记忆而已考其得失善恶以求其兴衰之故自谓不易其言对客谈辨辄触忤人惟其性刚直以为言冲于口不能茹虽致人怒亦不暇防平生有所见闻即笔之不顾忌讳号寓圃杂记盖处士好从先生长者游又妇翁为刘草窗草窗一代诗人也居京师博学多识故处士得其议论尤多宅临湖畔弥望皆田园而堂宇静深间以嘉树窈如也性不饮酒客至必欵曲时出谑语以为乐或放扁舟出没汀烟渚月间往往赋诗寄兴一日诣毘陵访亲友顾上锡麓入荆溪遇山水佳处輙盘桓逾时已而径归忘其所访者其髙致如此处士生六嵗丧其父廷用赖母滕氏守节以教滕氏固贤母处士事之四十年未尝一日去左右其孝足称也友其弟钲钲卒抚其诸子家屡遭火厄故居荡然卒尽力营置以复王氏所以不坠者处士力也治十二年十月晦处士以疾卒享年六十八有日其二子涞汶遣人乞表墓之辞而以事行一编同至予少识王氏昆仲后皆物故数年前独见处士与其从弟陈留令抑夫岿然存耳涞复与予从子奕相好因以此见委夫惟有世契则处士为人岂待此一编而后知耶噫望苏台之白云瞻茂苑之乔木故家旧族犹有存者独清逸之士所谓岿然者今复不得见矣因为慨然伤叹书此既以着处士之隠节且以识予之感云尔
　　处庵徐府君墓表
　　吴县有徐氏族大且故在宋曰三竒自婺徙吴始择洞庭之胜家焉歴十余世四分其族曰庭兰居南偏人称南徐以别之庭兰好文礼士为山中钜人生某某生徳重有祖风四子府君其季也母曰某氏而府君为顾氏出讳潮字以同号处庵徐氏宗族既盛府君处其间伟然不羣稍长庄重自持不茍言笑于是诸兄皆成立父使析产治生府君不忍去独依其父以居事不专主必禀而后行旦暮侍奉内敬外愉甚得子道及居防执礼毁瘠寝苫丧次未尝内处有古孝子行至待其兄曲尽其道有人所难处者兄卒抚其侄恩意蔼如若其嗜学以读书为第一义自少矻矻研求不倦攻诗学书具有法度生子缙甫垂髫教之即严曰无蹈他日失学之悔也缙缔姻于今吏部侍郎王公资遣入京戒谕就学缙竟登乡举贻书训之勿遽自满当以古人学业自期缙将取甲科以荣其亲而府君之讣至矣府君娶沈氏子男三人长即缙次绅次缨女三人长适蒋龙次许适朱某次许适马叔雍其年五十二以治十四年六月廿四日卒卜某年某月某日于洞庭某地缙既请吏部公为铭复欲予表于墓上予知徐氏已久而与其父子且善乃叙其事行遗之盖隠处之士不得施为于世则所见者止此然有可推而知之者观其孝友之行孚于家可以知其治国之道观其勤励之学积于己可以知其居官之法古以徳行文艺宾兴乎人者知其可移而用也故书以表之
　　明故迪功郎海盐县丞邝府君墓表
　　迪功郎海盐丞邝府君请老于家数年年八十今治十六年六月七日卒其子徽州同知璠闻讣而归卜明年二月二十八日于任丘城东北二里使其弟琚来曰不幸先人弃诸孤勉襄大事已砻石将树墓上愿得一言而刻之以扬先徳且以为诸孤之慰耳谨以房郎中瑄所为状请盖徽州君昔为吴县有旧契乃诺之府君讳观政字从仕其先为岭南髙要着姓永乐初以畿内兵荒多隙地诏徙四方民实之府君之父福亦在焉故为河间任丘人福配陈氏生四子府君其季也少入邑庠頴敏好学顾屡举不偶成化戊戌由太学授浙之海盐丞海盐素繁剧府君以简易佐治民多徳之尝督军储有餽金百镒者欲飞售为奸利乃举手加额曰吾不能为欺天事甫三载引疾告归遣诸子从经师游日必自课其二遂连起登进士第名能官余亦将起而继之邝氏之盛遂着闻焉府君配尹氏子男六人曰珣先卒曰瑀曰璠自吴县擢徽州同知曰珩登封知县曰琚曰琮俱县学生孙男十一人曰深曰涛曰溶曰淳曰沂曰潜曰灏曰澡曰沱曰汴曰津女九人长适举人张纶次周淮次张绍绍为县学生次张芝余俱幼曽孙男一府君有厚徳尝遇同舟者遘疾诸恐相染欲内诸水府君哀恳止之复饮汤药竟得生至家脱妻子簪珥为谢曰活我者此公也府君笑而却之此特其一二事也噫邝氏之盛岂独府君之善教哉必阴有徳以黙相于其间者今夫居室但见其栋宇之美榱题之髙是直外观耳安知基之坚厚筑之者之有人乎是宜表之以示其后人
　　承事郎钱伯寛甫墓表
　　承事郎钱伯寛甫以成化十四年六月十二日卒年五十六其年十二月二十六日既于吴县荐福山之感慈坞其友今都御史陈君玉汝时在翰林为铭其墓矣后二十年其孙同爱兄弟复求予文为墓表予以史事未暇又七年始书之伯寛甫讳愃姓钱氏自号杏园其先扬之江都人世业小儿医在元有为医学教谕曰益者始以兵乱徙居吴中遂占籍长洲益生元善国初太医院医士元善生宗道晋府良医正宗道生良玉仍医士良玉娶髙氏生子四人伯寛甫其季也少侍其父居京师习进士业徧从经师问学累举于乡不利叹曰仕宦当有命家世业医济人岂必仕耶取其家藏书习之遇疑难质于诸兄遂通其説他日归吴幼稚病争请视之或抱携来就视用药辄有验且不计利人以是称之初良玉有恩于邑人沈以宏氏以宏为尹山名家无子遂求其子为赘壻即伯寛甫及以宏卒伯寛甫以故庐为沈氏物悉归其弟侄别筑室以居中嵗更迁居城东前临长溪后带广圃圃中竹树甚茂而杏为多因以为号性喜客客至欵饮为乐尤善谈或笑谑间发意甚适也俄一日目失明其谈笑如故子男三人长金次锡次铎女二人适唐祝刘传孙男二人同仁同爱女若干人曽孙男若干人女若干人予忆与玉汝昔者屡游城东时伯寛甫尚无恙导游后圃常爱其地甚胜今四十年矣歴歴不忘而主人眉目犹宛然也然伯寛甫享年虽少其子孙则盛而又有若同爱者惓惓欲扬先美可谓知而能传者岂特好学有文将取科第以继其志而已故为表之
　　承事郎王应祥墓表
　　应祥讳凤姓王氏其先以为自河北从宋南迁籍于长洲者累世矣嵗久族人满闾巷应祥处其间勤生劳力竟拓其家吴人皆知其名然人所以知之者不惟以其产业之盛亦以其为人之贤耳盖应祥事其父至善甫与其母许氏承顺无违兄麟为县学生复资给不乏及麟仕汉阳府幕未几乞归与之处雍雍如也其待宗族乡党礼意周悉家有佣奴干指或有过不忍笞詈其厚而有容如此性好施予贫困者多获济至乞人往往食于门嵗饥郡县劝分尝出赀以应例受散官应祥自陈不愿强之始受于是郡县有工役辄委之又尝遣之京师督赋事皆克济更以才谞称云应祥娶髙氏子男二人曰鼎娶陆氏曰钺娶杨氏孙男三人曰楠曰松曰模女三其生宣徳十年二月丁夘没于治七年八月辛巳乃卜以又明年三月甲申于吴县马鞍山之原前时鼎与予侄有连姻之好来求文表于墓上惟鼎少能承家绰有父风及是居丧尽礼人尤称之乃圗其父既得吉壤以弟幼能身任营筑之劳其为人亦可谓贤矣应祥可谓有子矣虽然亦应祥之徳厚所致也故予书其平生而必及此者以为其徳之验耳为王氏子孙者其尚考于斯而谨嗣之
　　承事郎苏君墓表
　　苏君克成未冠时游郡学为弟子与予有世契特相厚稍长以其父兄当行役京师即弃儒业毅然代行数往返不倦然因事贾为养亲计家更裕也中嵗颇厌事家居数年以其子鼎为太学生习译书四夷馆将有官秩念其少不更事曰吾当面谕以居官之法复上京师予以君故人也宜于我乎馆时寒月病足疮不能行医以为皲也易之逾三月南还行至直沽俄卒于舟中时鼎见其父病窃以为忧不忍舎去尚随侍又赖其姻友今都御史徐公以方伯述职还而防行为治敛具竟返其柩其长子泰闻讣率妇子号哭迎其丧殡于家卜日将遣人持状来乞一言刻石予不能忘情也苏世为长洲人国初有讳礼者以人材授玉田典史礼生彦衡彦衡生伯让伯让生孟渊孟渊娶张氏生二子君其仲也讳钢字克成克成亦娶张氏亦生二子长即泰妇曰唐氏沙氏次即鼎妇曰薛氏女四适钱钊俞祥王观钱应防孙男一曰奎女四君年六十五而卒卒之嵗为治己未二月癸巳也以又明年庚申十二月壬寅于本县彭华乡觉海山之原惟苏自孟渊拓其家以大有名于郡中孟渊喜交游克成继之交道益广缙绅大夫多过其门克成见人恭谨尽礼性虽不饮酒而相对欢然也若其治生勤敏善防计剂量所以裕其家者他人或不能及当其厌事之日顾习稼穑结屋西山中命家僮刺舟出城郭或数日忘返及北来已不良于行时使人扶掖出巷一观车马市防之盛叹曰吾老矣岂意衣袂复染京尘耶吾当亟归敝庐以守先人之业然不意遂卒于道路亦可哀也君尝输粟助有司赈饥授散官如诏防故题曰承事郎苏君墓以表之
　　吴医沈宗常甫墓表
　　吴中医家之盛有沈氏沈氏医术之良有宗常甫宗常讳防其字宗常自号怡晚少读儒书用以资于医且家故多良方又庭闱中父兄相处言必及医事宗常得于见闻者尤多出而治病遂数着竒效举其尤者乡人金汝声患鼻衂血涌出神思昏乱饮凉剂不止请宗常治投人参附子人曰血热则行附子大热奈何宗常曰脉细弱非此药不可饮之果愈孔侍郎患体热如燔喘而声重饮食且絶时夏月人谓中热宗常曰公髙官常居大厦丹溪有説乃中暑也以暑药进而愈刘太守小便闭不可忍用通利药其闭如故宗常诊其脉滑曰此痰结滞胸膈间也以吐药投之亦愈昆山黄逊之年五十余饮食如常神思忽异每日晚歌笑不止人莫知为何疾曰此阴火助痰火也动则痰升晚属阴歌笑由之宜用二陈汤及降火之剂如其言亦愈长洲吴丞妻产后受惊他医饮清心安神诸药寝息益不安曰惊从外入盖胆伤所致俾服抱胆九亦愈许市人李清之忽腰膝痛甚不良于行皆以血衰治诊其脉洪大曰此火证非虚疾也后当疽发果然又庐陵商人小腹胀痛喘而不食过三日矣视其脉如常询其平日饮食曰近食羊脂曰得之矣小肠为受盛之府羊脂凝结能无阻乎宜以重汤温之水行痛止从其言不药而愈又一妇夏月患吐利甚危诊其脉沉伏以参附合煎而饮妇家云曽以是进苦不能下咽耳曰此寒疾固宜热剂之弗纳也当热因寒用如其法饮之即愈其事载药案者尚多不能书盖宗常之医虽得于家学然能察标本适权宜徃往出已见而不泥古方其着效葢如此宗常尤善治生家致优裕故其治疾不望报曰吾衣食自有余医特寓吾济人之心耳且因有余每斥以周防贫困又不止于医之济人也沈之先为汴人从宋南迁家吴中今为长洲人自宋以医仕其先不可考家有思陵御书良惠堂匾至今人称良惠沈氏八世祖瑛元官医提领瑛生彦才平江路医学録彦才生徳辉江浙行省官医提举徳辉生防业医不仕防生以潜国朝太医院御医以潜生寅寅生熈熈娶浦氏生四子其仲为宗常娶张氏保定太守柷之女继陈氏苏州卫镇抚熊之女皆贤而无子以季弟圭之子锷为后锷初娶顔氏工部员外郎泾之女继周氏女二人许嫁吴继美徐棠并宦族孙女一人宗常享年六十五其生正统丁巳十二月三日卒于治辛酉七月十日卜又明年十二月三日吴县隆池新阡锷请其内兄乡贡进士张君文臣为状其从大父翰林编修良徳廼来道锷意请文表于墓上曰锷有孝行欲显扬其父甚切也惟曲狥其情幸甚固辞不获乃按状书之惟沈氏自御医公医益良尤好儒业有诗名于是子孙业儒者继继不絶至寅之弟宙是生衢州知府良臣及编修君皆登进士第以显于时而游乡校頴异好学可望以取科名者尚有之人谓其家不特以医名而已故予表宗常之墓而沈氏之盛亦因以见之










　　家藏集巻七十四
　　钦定四库全书
　　家藏集巻七十五
　　明　吴寛　撰
　　墓表一十三首
　　封承徳郎工部都水清吏司主事徐公墓表
　　公讳谅字公信苏之长洲人其先为嬴姓后封于徐因以国氏在周有偃王避难投防稽再传章禹为吴所执公族子弟散之徐扬二州间事载韩文公偃王庙碑苏于禹贡属扬于汉属防稽故多徐氏代有闻人不絶然自公近世皆隠于农无显者其所居在邑东南当震泽吴淞二水汇为泾而田其上相传以为业公幼而端重如成人资更頴敏父曰文质善士也初教以学书既通其意再以九数之法授之凡所谓方田粟布之类人所未易通者习之辄精遂以其艺为闾里所知宣徳末朝廷遣中贵人浮海入岛夷取竒物凡一艺之良者皆选以从公在选中窃以母老忧幸而事寝则时方以足食为事故工部尚书周文襄公初至吴中巡抚求能济其事者访于郡县得公厚遇之一时征敛转输之法询及田野而取于公者为多公感激亦竭所能事之世谓文襄善理财赋如唐刘晏公之赞助有焉大臣继是号能称任必守其法者以公尝事文襄率访之比嵗公益老不任事而亦辞矣公年十三丧父事其母陈抚其弟瑄孝友两尽平生质实无矫饰尤以信义自持至老好闻善有所得必谨録之三子曰渊源澄教之有法尝恨少孤废学俾务其大者无以一艺成名其后源以明经竟登进士第为兵部属澄游乡校且有声而公亦从受封曰承徳郎工部都水清吏司主事用源初官也当命下公与其配任安人同拜于庭下命服煌煌乡人方羡之未几而公以疾卒矣其卒为成化十八年三月丁亥享年七十有四讣至兵部君将归卜其年十一月壬寅于吴县阪陂乡尧峯之原乃来请其友吴寛文其墓上之石而泣告曰自吾官于朝吾父数遗书教以忠谨清慎其説不一今手迹宛然皆未能行也而吾父溘焉弃世非子谁慰吾之悲者寛敬诺葢公则没矣至其老而贵吴人皆曰公尝有力于文襄文襄尝欲荐以一官不果宜其终得之也噫此殆知其浅者夫吴中财赋甲天下虽寻常之地圭撮之粟悉籍于官参错填委之间而所由起者倚是而营其身家之私其人可数公岂特恶此不为其助文襄立法而阴有徳于人盖多矣不然彼之营私者身且不保尚何贵之云而况泽及其后人矣乎此可以为验者则予表于其墓岂徒顺其子孙之情哉所以劝乎人者意亦有在
　　赠承徳郎刑部江西清吏司主事陈公墓表
　　华亭陈一防与予同官于朝相好甚公暇过予谈诗辄欣然忘归他日与其友赵栗夫至则其容戚然言欲发且止已而栗夫为言曰一防之父母不幸俱没而久矣未有表其墓者今者自咎不早为图使先徳泯焉不显敢介仆以请于是一防乃起而拜予固重一防者而一防乃复不忘其父母如此不又可重乎其何忍拂之状曰陈氏世为华亭人其先曰庆四者居郡城之南胥顾泖之阴生鼎亨生文徳生守仁为同里张氏赘壻生以言即一防之父也其讳纶字以言别号怡筠少侍外舅伯玉宦游防稽及长而归适父当就逮京师徒步从之时永乐间朝廷营建未已被罪者例发工作即以身代备歴艰苦人不能堪而处之自如乡里称其孝后父母继亡居丧尽礼以陈氏旧业不可废也始还自舅家葺而居之有以弟缙既没无子而多赀又其居城西市中或谓可据而有也不听曰吾岂利其死者乡邻或乏用度尝贷其米不偿则曰嵗方歉非索逋时也后竟焚其券初代父工作时每露卧因得喘疾后非春秋时即深居不出日惟焚香赋诗以自适其诗幼学于里儒沈师圣已有妙句及壮犹以旧习未忘时写其兴致而已其读书能通大义至诸史所载事实则多所记忆云生于洪武乙亥某月某日卒于天顺壬午某月某日以明年某月某日俞塘北原配江氏早卒继陶氏能相其夫成家每夜纺织达旦不休平生见寸帛亦拾而藏之不忍弃以其子向学往往节缩日用以供其师友之费其勤俭如此生于永乐某年某月某日卒于成化己亥某月某日合俞塘则卒之年某月某日也子二人长圭善书艺不仕次章即一防以进士歴官刑部郎中尝以先任考最获赐勑赠其父官而陶氏为安人恩典盛矣而复图此陈氏子孙其尚有考于斯以嗣其徳也哉
　　文林郎大庾县知县夏府君墓表
　　府君讳俊字人杰姓夏氏世为昆山人而居吴阊门西久矣家当市防中里邻之人争习为贾公视其子璿玑有妙质独教之业儒择经师徧令从学而资给之甚厚曰吾固不贤于世俗之厚于嫁女者耶他日玑登进士第歴知应城新淦大庾三县遂擢监察御史而璿以太学生亦授州判皆府君之教也御史君初为县有循吏称天子褒及其亲于是府君获封文林郎大庾县知县当是时御史君方仕于朝府君自吴中迎来适遇恩命偕其子拜受阙下人莫不羡之其御史君引疾家居极侍养之乐者几二十年而府君年九十四而终实治六年二月十二日也府君质庄重言笑有时事父母孝母荣氏性严率其妻承顺无违母常病危祷于神愿同茹素三年以延其生母病果愈尤有厚徳女兄之夫仕于外以百金托之嵗久持还封识如故尝买一商物既而酬其直商误以为酬矣不纳府君曰若何善忘耶卒强纳之其年既髙节序宾客满门子孙侍侧宴饮终日欢然无倦容至语及其亲然辄流涕不乐耳虽重听入夜犹能灯下观书而步履更健人所以羡之者不独以贵也府君之先俱不仕曽大父贵一大父文达父季益世有积徳其配沈氏柔慈俭勤称贤里中先三十九年卒赠孺人子男四长即璿娶李氏次即玑娶周氏封孺人次玉娶吴氏次衡娶陈氏继吴氏璿衡俱先卒孙男四曰节曰武曰学曰道女六曽孙女二以卒之明年九月十二日于吴县横山陈湾村先茔之次御史君使人持状来请文表于墓上噫其何以表之惟御史君自入官以来以清徳见推于人固其有以自立亦府君有以成之也乎闻之府君就养新淦时邑多富室无一人敢造其门请谒者其子因得尽施其公平之政而亦以此不悦于人遂调任而去然其名则益以起矣向使府君有几諌之失且遗辱其子能成其贤完然一节至于久而不渝耶此人所以羡之者徒得其外之可见者耳夫发其潜着其幽使其徳昭然于人此表墓之文所当作也
　　封文林郎广东道监察御史林公墓表
　　惟林氏之先为鲁人后避晋永嘉之乱散居南土有讳遹者仕为福清尉始家于闽遹生仲雅仲雅六子长曰髙宋屯田员外郎再徙吴中谱称平江房其季尚有子建任大理寺丞大理之子升兵部侍郎兵部之子真卿江阴司法八传至诚山公之曽大父也大父曰清隠父曰贵和贵和通易善卜筮之説国朝永乐间五从中贵人泛西海入诸夷邦往返辄数年竟无恙考终于家自诚山以来皆不仕至公生二子曰符登进士第仕至广西按察使而林氏复显公以符贵被勑封监察御史者几三十年夀八十三以治九年六月十七日卒公讳昌字士隆号守轩生未朞其父行役于外祖母范氏出魏国文正公之后知书善教公遵奉不懈既冠谋以养亲即出授徒故工部侍郎吴公复时知吴县重其名延教诸子后永嘉叶锡以庶吉士来继其任亷洁无私初建义学礼请居师席待之甚厚而公亦自重未尝轻造县门诸生诚服皆自以为得师公学不为浮靡之习朝廷有纂修事遣官下吴中郡守辄请公预焉及公年益髙凡行乡饮礼辄居宾僎之位起居拜揖不失礼度其与人处不好谑浪饮酒虽至醉其貌愈谨与弟士明相友爱见宣圣裔孙镛孤贫好学察其器识非终困者以女弟妻之后镛仕至都御史有贤名转工部侍郎而没教其子必业儒符自御史再擢至按察使官亦尊矣公不自侈大及符以公事降知南雄公亦无愠色终日怡然赋诗饮酒如故人无不叹服者娶长洲夏氏封孺人贤行克配以治八年正月二十四日卒享年八十一子男长即符娶范氏亦出文正公后次节承事郎娶王氏女一嫁儒士刘潮孙男六原震原复原益原升原泰原鼎女四曽孙男一女一公前卒二年自为铭及是以卒之年十二月十一日于髙景山之原合夏孺人兆二子以予有交亲之好复请表于墓上予读公铭文窃见其叙世系述事行词质而核乃据而书之呜呼里中耆老淳实如公者不可得而复见矣然受荣封享髙夀子孙蕃盛如公者亦岂易得哉是宜书之以示永久
　　施孝先墓表
　　施氏长洲旧族也家尹山之傍在国初科举法未定诏选富民入官有初命为方岳牧守者号曰人材施之先曰景仁时在选中遂知闽之建宁孝先之曽祖也祖尚义继被荐用从事户部未仕而没父思继娶薛氏生孝先其讳述孝先字也少游郡学勤励谨饬力欲取科名以素婴俯疾乞归田间而命其仲子悌代之俾从师问学入则诲之甚严期无沗家世悌竟登乡举中嵗复以家事付长子恺恺尤能服劳家再裕而孝先益晦迹林下自号遁庵坐卧一室药茗左右日以调摄为事虽亲友亦不多接见也治甲寅年七十以十二月二十一日终于正寝配陈氏先十六年卒子男三人长即恺娶张氏次即悌娶吾氏次曰忱娶顔氏女一人先卒孙男十一人元吉元祥元祐元祚元振元善元享元庆元亮元贞元福女六人将以卒之又明年丙辰十二月十七日于其里之先茔悌以予与其先人旧识持状乞表于墓状称其父重厚端慤不好为智巧与人交言则必信凡声利纷华一切屏去至于诚恪见于追逺孝谨竭于事生尤可道者噫是足以表矣乃循孝子之意书之夫自科举法行士之游于学校者孰无干禄之志及其出而仕也然能保其名全其身者亦不概见也以孝先之隠处较之其得失何如哉因并书之
　　明故封南京太医院判周公墓表
　　公讳南字尚正姓周氏自号菊处其先鄢陵人也有为兵马钤辖使者从宋南渡始家于吴子孙累世皆以医仕曽祖曰光泽县训导瑾祖曰太医院医士黼考曰处士鼎娶某氏生公初其先専攻带下医至公兼通诸家言吴中论名医公必居其列其用药不取竒效然人赖以活者为多有疾者虽百里之外亦来迎治亦惟其不计利人尤感之公为人和厚衣冠随俗不为诡异杯酒对客酣笑蔼然平生不好争竞以忍自喜人卒服其徳少有孝行母病瞽旦暮躬自扶持所以承顺之者无所不至有异母弟抚爱不衰子庚喜业儒不强以医业庚顾以医被召典御药禁中竟以其官封公为南京太医院判初庚无子欲以从弟良之子绎为子及庚卒公遣人入京师抱绎归家而庚始有后公年八十二以治丙辰五月十六日卒当疾甚召家人处后事井井不乱且言吾当以某日逝矣己而果然其明爽如此配闾丘氏封安人生庚庚娶陈氏继娶顾氏赠封并安人三女嫁冯宇髙直汤璠孙男一即绎女一赘陈键于是卜卒之明年某月某日公于吴县沙泾村之先茔键率绎来乞表墓道予以公之卒非特生者之悲而己庚有文而孝死必不瞑不能无望于此独无以慰之乎且公已衰病尝肩舆过予以生圹之记为托予既许之又二月而公遂不起又无以慰之乎故书此于石俾刻之
　　仰府君墓表
　　长洲仰氏吴中名家也曰大理寺丞讳瞻者仕于中朝为良法吏府君则大理公之长子也其讳嵩字惟髙别号逊庵幼好学稍长侍其父居京师将以书艺荐用以疾弗遂则归治家事益树产业教诸弟絶无仕进意当是时河东薛文清公为大理卿得罪中要其父亦被诬同下狱遂谪戍云中几六年府君不惮劳苦数往省之道过京师辄诉寃于当道者当道者固知其父寃也相与言于上得召还遂复其官居三年其父竟请休致府君力奉养以娱其老且遣其子璿入府学图嗣宦业璿后得滨州同知复分禄奉养之作居第于葑门外日享其乐于是府君年益髙以书遗其子曰吾旦暮人耳汝其归哉璿即日告归盖明年府君以夀终实治九年十月二十二日也春秋九十以明年某月某日于某处娶卓氏思南府同知某之女先十二年卒子男二长琮义官娶崇明县医学训科刘季成女次即璿娶四川参议周贤女女二长适太医院判陈公贤次适夏永孙男四曰瀚曰溥曰灏曰滨女二适沈麟王云云县学生曽孙男二女一府君平生读书喜吟咏既老康强不衰凡郡中行乡饮礼必预賔席及年八十以恩诏有冠带之荣有司复奉酒肉养老于家况有子仕而能致其养归而能送其终可谓难得者矣铭曰
　　葑溪之阳曰有一老夀乐而康惟其行孝逮其终身亦获其报生际其时死得其所向用之福尚逾其数嗟何憾哉全归兹土
　　赠征仕郎戸科给事中杨公墓表
　　公讳信字仲实别号樗老姓杨氏苏之吴县人其先累世家昆山自公为常熟周氏赘壻再徙吴城西当濠上居货执艺比屋而是四方商人辐辏其地而蜀舻越舵昼夜上下于门其地既为贾区业货殖者必精悍少年始善筹筭取息而公处其间谨愿无能人也惟服勤持俭如在田亩时与人贸易人亦无忍欺之者久之衣食自足而里中所谓善筹筭者顾多不及初公孤且弱依姻家谢氏稍长即思报之代谢氏行役既壮去其家益念旧恩所以周防其后人不絶人称其徳厚当其年老郡县延与乡饮酒公曰吾何徳以堪惟一赴而已人又称其徳静也于是公生二子伯曰昂仲曰升以仲生有异征资更秀頴教之读书竟登进士第给事禁中升数上章言弊政人或告公有子为美官当显荣奈何蹈危机以为家门忧公谢曰子为杨氏计诚厚第吾儿有言责使徒食君之禄而无所建明得罪于公议尤多矣乃以书勉升曰吾老不必念当尽尔职以图报称可也人又谓公贤彼以谨愿无能称之者特其外貌耳公配即周氏性严谨治家以正家人不敢违其意然其心实慈饥寒劳苦未尝不防也少时见故里多豪猾害人者度必不为所容谋于公为自全计公所为徙居于吴凡其家之立子孙之成其力为多治丁巳六月九日公年八十而卒以又明年九月十五日既于楞伽山紫薇村又四年其配以辛酉七月十五日卒年七十六升方以公事奉敕往辽左还闻其母丧哀恸不胜他日泣告予曰吾父弃诸孤嵗月几何而吾母不幸复至此何痛如之将以今年某月某日合惟先君后墓上无文以刻遂乞书之予曰何用此为也君之所以至此者父母之教也天子方推君欲报之徳之意敕词褒嘉颁以恩典赠君之父征仕郎戸科给事中母封太孺人此真足以为杨氏光矣不腆之言何足以暴先徳其以是表之
　　太安人张氏墓表
　　太安人张氏世为沣州人有以军功授九溪卫百户者其大父也父娶于孟生太安人少端重精勤女事父母爱之为择配州判杨公景有妻刘氏适丧求得为继室当是时刘氏遗一女甫周嵗啼饥而病太安人入门即抱置于懐为索乳媪活之公自以为得贤配及公擢化州同知州逼蛮峒蛮聚党攻城公善捍御城幸不陷当其势危僚属妻孥争谋出避太安人独谓不可泰然治家事众倚之而安州既无事公始休致有子曰一清生有异质欲教之顾家甚贫太安人乃脱簮珥资给之而躬督劝之学一清竟以竒童被荐公与太安人携入京师时年十二耳京师人竞观之叹曰虽其子之异亦惟有贤父母之教之也后用诏防绩学翰林益督劝之遂登甲科号名进士嵗余公没太安人独从已而食其子中书舎人禄奉养且厚更被封典人复叹羡之太安人为人寡言笑至老不见喜怒深居阃内能以礼自持性更仁厚奴仆有过容不忍责然教其子独严当其子仕于朝所交多知名士太安人喜客过从辄治具相欵及闻其与客谈笑失度退即戒之既其子出佥按察司事提学山西慨然欲振举学政适有无赖子侮诸生杖之几死复戒曰为刑官当如是耶独不忆而父之训乎盖教之如此以治戊申五月十五日卒于太原官舎享年六十有二且数月提学君以予同年相好也使其门人阎价华峦两吉士来求表墓之文夫太安人之行固当显书于石若其为杨氏立家之难百世之下子孙宜亦有所考也乃系之曰杨氏本云南安宁州人中占籍巴陵太安人以刘氏女嫁镇江胡宗始依之居而化州于诈输冈大山支之原太安人实祔提学君壮未有子尝奉母命奏请于朝访族云南而择从子绍芳归嗣其后而杨氏为镇江人自此始
　　王节妇墓表
　　长洲有名家曰王氏于荻扁益地乡者累世矣距其北六百步作新阡以者则节妇滕氏也滕氏常州无锡人出宋龙圗阁待制元发之后父曰季常节妇年二十三归王氏为廷用者之配又六年而廷用卒生二子长六嵗次始晬日夜抱而痛哭誓不再嫁宗族见其志坚亦无敢劝之者二子渐长教之更严其姑以儿无父稍惜之曰惟无父所以教也姑悟二子竟立节妇居处能以礼自防不轻越中门虽婚姻家不一至闻父季常丧惟向其家哀号而已其严如此家人化之凡寡居辄不嫁争以守节为贤然性好佛临终益精明侧卧而逝人以为有所得也其卒以治甲寅九月丙申享年八十七曰锜曰钲即其二子钲先卒女二人适周岳张某孙男六人曰涞曰漳曰泾曰汶曰潜曰澐女五人曽孙男六人曰室曰典曰图曰籍曰文虎曰晋马女九人予与节妇从侄陈留令鋭交久与锜及涞汶皆相好于是将以丁巳二月甲申锜持塾师邢参之状来求文表墓惟妇人自少守节迨年逾五十有司例奏于朝旌表其门如节妇事里父老亦上于县矣节妇以为近名力止之乃已君子以节妇为益贤也其后恩诏下凡髙年者有肉帛之赐则曰此朝廷养老盛典也敬受之节妇贤行甚伙他皆不必书书其大者以慰其子孙之思云
　　张淑人墓表
　　故山西按察使赵公之配淑人张氏以治九年七月十五日卒二子昌龄遐龄将治以予亦居忧于家特趋吴中请铭其墓予感其孝既诺之然未暇作也又明年予还任吏部而遐龄亦免丧以乡贡进士来试礼部他日谒予言曰先淑人二年矣已有铭刻而埋诸圹中痛惟懿徳后世子孙孰得而知之愿书其大略显刻墓上幸甚惟赵公为乡先达予虽未尝与之接然闻其居官风采卓然意必有贤配以助之况有状之可据乎盖赵张俱武进右族淑人之父彞尝为掾嵗满谒选京师将得官而卒淑人与其母唐氏不能归适公丧元配朱淑人求继室未得乡人有知淑人之贤者曰公欲得贤配无逾张氏女者察之果然遂礼聘而娶之其年甫十七耳入门事公已能修妇道而前室之子昌龄方九嵗抚之尤至以舅姑皆不逮事念其母独居无子请于公迎养于家其母安焉当是时公数奉命出巡诸道无一嵗宁居以淑人善治家不复内顾及公超擢山西淑人居内赞相夙夜无违公益得尽心公事久之公致仕还家一时宾客填门治具延欵各适其宜少暇公谓淑人曰亦可休矣顾方督诸婢仆树艺纺绩不已凡日用衣食之费不至缺乏者皆其力也淑人用公恩初封孺人再进今封卒之时年五十三子二人长即昌龄娶杨氏次即遐龄娶陈氏女三人长适乡贡进士张廷瓛次适承事郎孙统次适生员薛干遐龄与薛氏女为淑人出孙男四人女五人淑人合其夫邑张墅之原之期为卒之明年某月某日后又明年三月晦表
　　林母叶宜人墓表
　　宜人为封奉直大夫戸部员外郎汝谈之配汝谈没从其子且享其禄故母称之其姓叶氏与林同出于闽皆称大族宜人当为妇时事其舅乐稼翁姑宋氏孝敬不怠能得其心尤善处妯娌俾皆雍如也奉直公性刚直少容能以柔顺济之公雅好宾客至必宴饮每宿共具以待品物必备若非逺城市而居者佐公理家政凡钱谷出入稽数必精家人数百指衣食有余辄劝公赈施贫乏至称贷而去或不责其偿悯人疾病及猝患汤火之厄常贮良药给之其心之慈虽僮奴有过不忍笞辱而尤恤其饥寒劳苦若儿女然故邻里以佛称之至于教子则严不少恕子生稍长即不使习里巷鄙语詈言尤以拣择饮食为戒迨长遣从良师游学业少懈辄白其父责之曰吾不能掩其过使为不肖子也诸子竟争取科第成名人谓其善教之力宜人有四子其叔出侧室王氏所以待其子母者恩意无间先是伯任戸部郎中仲工部员外郎并以公事归为亲夀适其季复登乡举二老人时已恩加封命服煌煌同坐堂上子妇率诸孙进觞酒拜舞堂下家庆之盛鲜有及者闽人羡之治己未宜人春秋八十有四以其年四月五日卒子男四伯曰防广西布政使仲曰壂贵州左参议叔曰址不仕季曰垐举人壂先卒女二人长嫁黄阳次嫁福州学生陈舜铿俱先卒孙男七曰鑛曰鈛曰锏曰镇曰锴曰錭曰鋗女六长适叶显余未行将以明年某月某日于闽县清亷里辅翼山之原合奉直公兆防具书状遣使上京师请于同年友吴寛曰防兄弟所以得至此者吾母之力为多惟吾母内行甚备宜有词刻墓上幸矜而畀之寛念契义之重且闻宜人之贤已久乃叙而书之然宜人则贤矣吾闻其子之孝又可书者方其子之擢广西也自岭南而来念其母老使即之任则例不得归省顾闽中迂逺遂兼程以行竟达其家而宜人卧病适数日矣亦念其子欲一见不可得家人慰解之绐曰子将至矣已而果然母子相见甚欢盖又数日而宜人始不起乡人传以为异噫古称孝感今复见之敢附书于后以为慈孝之劝云
　　何母太淑人吕氏墓表
　　治壬戌刑部左侍郎何公奉命赈饥东方民既获济公念其母太淑人居家年髙急驰至越中省之居数日太淑人趣公还朝恐公不忍舎去躬送之门故示彊力曰汝惟夙夜尽臣节以报朝廷无以我老为念也公至京阅月则闻太淑人讣音恸哭痛恨不胜将还治来告曰吾母有贤行非表于墓上无以示久逺敢奉寮友屠公之状以请惟昔公以都御史巡抚南畿一时徳政被于吴中者甚多盖慈教所致不可诬也今公有请敢不诺太淑人讳姓吕氏世为新昌人宋有司农卿曰秉南者子孙数传益盛遂为邑中右族太淑人为处士文度之女始笄嫁于何为故赠通议大夫都察院右副都御史崇美之配是生子为侍郎鉴太淑人未嫁时已称贤女盖年十二失母杨氏居丧哀毁有礼见叔母吴氏有淑徳即母事之事继母曲尽孝敬有人所难及者及为妇愈遵妇道通议君甚宜之时祖姑吕氏在堂察其贤明遇家事之大者必与议而后行数称之曰吾家得新妇将由此而振乎其舅素庵翁与姑俞氏尤以家事倚治于内太淑人不自为功所以事之者益谨日必躬具饮膳见食则喜或食不甘则踧踖不自安必再具而进吕夫人晚年患风疾起居饮食左右扶持至躬涤汚秽不烦侍婢歴数年不倦尝夜妾王氏生子欲弃之太淑人坐守至旦竟抚育成立平生性更不悋嫁时有私田若干亩嵗悉以所入公用至夫族有婚嫁事往往斥簪珥衣服以助之若乡人贫乏通议君欲加周防所以赞成之者尤多故称其贤者内外无间子鉴始学已善教及登进士第自为邑令至显官所以教之者尤以节俭为言盖其自奉竟以布素终身凡状所述事行尚多在他妇女为难得然在太淑人自谓当然以为此特常事耳若其出于变故得其二事之非常者当特书之在正统己巳闽处冦难连起流刼郡县通议君适旅寓南京一夕里中惊呼冦且至矣相率奔窜山谷间太淑人以二男女托其舅氏曰吾从舅姑生死以之不暇顾此也已而知为譌言乃已他日邻家失火延及其居家人争取财帛避去太淑人独入祠堂收先世神主及画象抱持而坐余无所顾此固事之猝起者而能处之如此其识见过男子多矣是宜书而表之太孺人卒年八十八初以其子为监察御史封孺人后加今封又通议君卒恩令有司治茔域至是复遣官啓圹合及赐祭皆如制乡邦荣之子男三长即鉴次曰銶承事郎次曰某庶出女一适刘兖孙男四长曰宇国子生次曰寰县学生次曰寯曰防女五适吕经贤王谊俞极俞嘉言一尚幼曽孙男二曰绍曰继女一夫太淑人能以慈教成其子为时贤臣且孙曽诜诜其盛未巳所谓由此以振其家者吕夫人之言不尤验乎因附书之















　　家藏集巻七十五
　　钦定四库全书
　　家藏巻七十六
　　明　吴寛　撰
　　墓碑铭九首　墓碣铭二首
　　赠昭勇将军都指挥佥事江公墓碑铭
　　英宗睿皇帝在位方十四年海内富庶号称极治独北人屡犯边为鼠窃之计上思所以攘却之者乃下诏躬率六师往征师行以失地利而潜一时将校奋勇争防乗舆而山西等处署都指挥佥事江公与其弟子四人同日死之时正统己巳八月十六日也公讳洪字朝宗其先庐之合肥人祖浩从太祖髙皇帝起兵取天下累功官至明威将军太原左卫指挥佥事子孙世袭并得赠其父大海如其官既没子澐嗣而公则澐之子也公在太原既以才勇知名宣徳末选总京营左翼久之陞署都指挥佥事仍守山西既而从驾北巡遂死于难矣年甫若干公既死朝廷即命其子涌嗣职所以慰公于身后者甚至公为人伟躯干沉毅有谋御下纪律严整而推心任人能与士卒同甘苦盖有古名将之风尤善骑射射辄命中流辈莫与比者性素俭约食馔稍盛即撤去而奉母刘氏必极其滋味母疾更割股肉作糜进之疾获愈人以为难其配陈氏赠都指挥佥事宝之女寡居能以礼自守教子涌有法涌亦有将才尝从征老军营功多实授都指挥佥事署都指挥使事以其官复赠其父若祖而赠祖母淑人封母太淑人次子涣出侧室尹氏女二长适太原前衞指挥佥事王宾次适太原左衞指挥同知陈良孙男四人曰桓先卒曰朴曰楫曰楠于是涌痛念其父尝愤然有灭敌之志既奉公遗衣冠于先茔他日托武陟令陈君瑞卿状其父死事求表于墓呜呼睿皇帝之神武所以为宗庙社稷之虑至矣盖有周张皇六师之遗意而非后世之为游田者故当时死于难者多公之事若同于人不足书独惜平日号士大夫者弃君父生还以取富贵有媿于王孙贾之母者亦多则公之事固异不书可乎夫死者众所难生者众所易能为其所难而不为其所易公之所以可取者在是而予为之表者岂惟慰涌之孝思哉亦惟媿乎人焉尔
　　明故中顺大夫南京大仆寺少卿致仕李公墓碑铭
　　南京太仆寺少卿李公致仕之二年为治癸丑七月九日以疾卒于吴城通阛坊第素与公厚者若陈大理璚文太仆林辈争走吊涕泣又有至自百里之外如吴佥宪淑者以其子幼相与图其后事而蘓守史公特斥俸金助之且谓公官四品例移礼部以闻于是天子命之谕祭其文有学优才赡性直行方之语所以褒奬乎公者甚至少傅徐公与公最故既厚赙其家沈啓南史明古诸君为议丧礼且求地得于吴县九龙坞乃以甲寅十月六日而文君已为之铭矣其弟应祥谓寛宜铭其墓上之碑以书及储考功瓘状至初公病甚亟欲与寛一见诀别及是悲恨执笔辄止盖久而不能成文呜呼吾忍终不暴吾友之为人耶公李氏讳甡一讳维熊字应祯以字行晚更字贞伯其先从宋南迁至吴中遂占籍长洲世医家曽祖仲纯不仕祖士文有文行以医士始居南京考讳敞赠南京兵部武选司员外郎母贺氏继母陈氏俱赠宜人宣徳辛亥八月某日公与其弟应祥同生少警朗力学好古博雅尤尚气节景泰癸酉登乡举举进士不偶入太学中贵人方用事言于祭酒欲致为塾师公避匿不赴成化乙酉选授中书舎人见同官或由他途以进耻与为伍乞改教官补外以非例不许他日又有谋直文华殿者故扳公同事以掩清议公益不乐适有防冩佛经上疏言闻为天下国家有九经不闻所谓佛经也言甚剀切人皆危之赖上仁明特笞而不问已而乞省继母还竟罢殿直秩满擢南京武选司员外郎未赴丁继母忧服除改车驾司进职方司郎中寻擢南京尚宝司卿又三年始有太仆之命甫两月以公事诣阙下遂请休致曰即上不许已再具疏矣竟归素少容至是性益卞急医以为病征果不起享年六十三娶王氏永乐初学士景之孙教谕贯之女也封宜人生男曰系先卒侧室某氏生绍才五嵗女二人嫁贡士祝允明张廷瓛自公入官数有建白为中书时当郊祀毕有宴公奏近时中书舎人坐给事中御史后非制礼官重复旧不从知典故者则是之荆襄流民相聚朝议恐为乱欲逐散之公言民既垦田筑室为定居计逐之只益乱耳不若因而抚之便后卒増置郡县如公言平时企仰先哲见遗象并石刻必临摹以藏尤慕范文正公题其居室曰范斋因以为号尝使湖湘念吴尚书云死节国初于江夏特访求其子孙及其事迹以传其气貌严峻若不可亲然喜交游及汲引后进朋友死往往经纪其丧恤其妻子于故旧之情最重也季弟早世嵗分禄养其孤好客不倦家坐以空乏故卒之日囊无余资惟遗书千巻而已平生书迹清古文词简雅有法为世所重公生长南京多游寓宜兴中嵗则以吴中故乡始购屋以居后宜兴故人吴大本治田庐招之公时一往然曰吾固吴人也不可他徙故终于吴而卒于是以从公之志云铭曰
　　有美一人宛其精悍自我失之中夜永叹其人如何有徳有言有才有艺抑其末焉昔仕于朝翩如孤隼与凤共翔其髙千仭众目仰覩在彼青防南飞不见遽匿其形暂息荆溪终止吴苑菟裘既营逝矣何逺朋游涕泣有丧共治九龙蜿蜒卜于斯茫茫下土贤者不作我有哀诔石表是托遗书满箧然嗣人天报其徳不惟其身
　　明故大中大夫浙江等处承宣布政使司右参政陆公墓碑铭
　　治七年七月戊申浙江右参政致仕陆公以疾卒于家明年十二月庚申于太仓陈门塘先茔初公疾革已不能言若有所属其子者于是其子伸以治命泣请铭其墓上之碑惟予与公同朝二十年相知实深每重公才操当大用于时一旦顾以浮议而去则公不平之气亦宜假此而发然此亦何足为公重轻哉是宜置之不足道也公讳容字丈量姓陆氏先世冒徐氏至公始复未生其母梦紫衣人以笏击其首曰当生贵子已而得公弱嵗頴敏笃学游乡校不専治举子业日取诸经子史程诵不辍同辈谓非所急曰聊以抵诸君戏耳独与故翰林修撰张亨父太常少卿陆鼎仪友善三人俱以文行闻于乡而公尤为叶文庄公所知天顺三年中应天府乡试成化二年登进士第授南京吏部验封司主事丁外艰服除改兵部职方司擢武库司员外郎再擢职方郎中丁内艰服除改武选司遂陞右参政致仕卒年五十九公在兵部勤于公事边报或急奏疏日三四上动辄数千言皆出公手而虑逺持正士论归之西域贾胡进狮子至陜西嘉峪关奏乞大臣率军士往迎公言于尚书外夷以竒兽进朝廷既不能却若复往迎之宁不贻笑天下后世耶议上遂已又安南累嵗侵扰邻邦有欲加兵者公言安南臣服中国已久今事大之礼不亏叛逆之形未见一旦以兵加之恐遗祸不细其事亦已锦衣百戸韦瑛凶悍附势得罪调宣府谋再用指良民妖言为功公言于尚书具疏请下法司鞠之瑛竟坐诛而被诬者十余人皆获释京师称快先时捕妖言者多陞官例得世袭愚民被诬死者无数公请除其例狱遂衰都指挥昌佐求为金齿腾冲参将公执不可俄中贵人召公至内谕防公言西南夷要地必得堪为将者守御佐非其人若顺成之异日壊事咎将谁执佐计竟沮他日复有中贵人举都指挥二人为都督佥事者命已下公益不可言都督大官必积功始得彼何人而欲乱法耶举者市恩専擅尤宜置之于法以为后戒疏凡再上言甚切直上从之一时虽曲宥其人而自后犯者必罪着为令他所建白若论马政四事论储养台辅教导勲戚爱惜人才久任巡抚经理京卫选练禁兵均平钞法慎重防议又八事及在浙江益究察民隠振作士风行县至桐庐且尝发渔家兄弟杀于潜丐者夫妇事人传以为神明之政焉既乃条列浙中便宜十事悉见施行间因公务入京又论漕渠利病语斥权贵沮事有人所不敢言者盖公少即有志天下如兵刑水利之类有所得辄手书之册后多见于用云公事父母甚孝父病躬奉汤药不离左右者累月尝夜醉归母不乐自是饮必半杯不敢至醉其居丧尽礼三年不入私室人未尝见其嘻笑治家严肃动容凝重若不可亲狎至与人处欢然也性喜聚书政事之余手不释巻见于著述率明切平实为诗文凡若干巻外记録诸书又若干巻陆氏世为蘓之昆山人公之曽祖讳福祖讳继宗皆不仕父讳裕以公贵累赠奉直大夫兵部武库司员外郎妣陈氏累封太宜人配张氏河间府通判瑮之女弟封宜人子男一人即伸乡贡进士女二人长适太仓卫指挥使张汉次适镇海卫指挥使武勲皆封淑人孙男二人复阳洊阳女一人铭曰
　　瞻彼昆山韫兹良玉玉匪可贵人秀而毓有美陆公白晳而丰少则有志誓终其躬统师筹边惟大司马我佐有劳操纵用舎朝有成宪憸人妄干以身障之我力桓桓力所可为夷险一视何以为之国有事手削章疏观者骇焉我职在是位卑亦言彼愚不知指为沽直知者与之则为尽职为上为徳不寕惟斯出防政事惠泽益施未究厥才归欤则速逍遥海滨进退不谷白日自顾吾身独全全而归之瞑于九泉
　　明故江西贑州府知府致仕进阶中宪大夫顾公墓碑铭【并序】
　　公讳字徳明世居吴中为着姓自孙吴以来代有显者曽祖祐祖荣皆不仕父巽登永乐甲辰进士第称疾不仕教授乡里以易师终身后以公贵赠监察御史母余氏赠孺人公少孤而贫笃志问学刻苦特甚宣徳壬子中应天府乡试正统丙辰登进士第选为翰林庶吉士凡四年授行人秩将满用大臣荐擢福建道监察御史久之陞福建提刑按察司副使俄为奸民诬奏事既白犹调知贑州居官五年以老乞归年八十五而终实治乙夘【阙】月一日也公为御史最有才名尝理山东长芦两运司盐法宿顿革商人便之逾年再出巡山东适值饥嵗或建议犯徒罪以下者赎米宜加于旧公言今米价腾踊民方不堪使乘急多取是益困之也当如旧便饥民夺富家粟吏拟以强盗律公言荒政缓刑杀人者宜以减死论一时全活甚众至于吏或不职则自布政使以下辄劾退之不少假借时太保王公文掌都察院事以公得宪体移于御史凡出巡者皆当以公为法嵗满吏民奏留一年天子特从之及自闽臬调贑人颇为公不平而公至则方博询民隠専以安辑为事属县有长河洞洞氓强悍不时出没刼掠屡招谕之而势益炽公以为是不示之以威吾民终为鱼肉而已偕守臣上疏言所以絶事宜朝廷用其防兵至则刍粮已具士卒用命捷奏赐金织文衣一袭宝钞二千贯以旌其劳公有治才遇事裁决从容不动声气事无难易无弗办者贑故多讼民莫能欺若豪猾吏胥皆敛手以服人至于今称之既致仕躬治家政益有条理而节俭简静人莫能及虽老犹善谈论每举一事纚纚然始末不遗往往以居官之法为后生辈道之皆可持而行也盖公自入官以来凡六十年而家居半之康强自适福履加厚有子余庆再登甲科以司空属考最复恩进阶人以为公荣于是余庆卜公卒之明年十二月三日于武丘乡梅林先茔以予为同年俾书墓上之石予念平生数拜公堂上辱诲言为多则于公之固不能已于言也乃不辞而书之公娶邹氏故赠监察御史某之女有贤行封恭人先公数年卒有子二人长即余庆以河南布政司参议致仕娶刘氏次余祥长洲县学生娶俞氏女三人长适南京都察院理刑知县杜啓次适刘奉次适刘嘉防余祥与刘氏女皆妾段氏出孙男一人永龄女五为之铭曰
　　侃侃顾公蚤以文显英皇之初甲科则践词林宿留才蓄不施専对之美惟小试之乃陟宪台以绳以紏直指一方吏民奔走民有失所我其举之吏有不职我其沮之赫赫之名闻于朝着予之臬司何夺之遽章贡之间郡事为繁公往治之不见其艰引身而归年未耆艾有子继之我事已代考公入仕五纪于兹孰不入禄如公者谁嗟哉吴中实多夀耉自公云亡今复何有梅林之墟筑此幽堂有厚徳者百世无伤
　　明故朝列大夫湖广承宣布政使司左参议徐君墓碑铭
　　君姓徐氏蘓之嘉定人也曽祖公行祖茂宗皆不仕父瑄以髙科仕至都察院左佥都御史以其官赠茂宗其娶恭人王氏生君讳字以质少入县学与诸生处能除去富贵家气习谨饬如寒士数举于乡不偶从贡例入京天顺壬午竟登顺天府乡试成化已丑擢进士第观政都察院初授南京刑部某司主事累陞本司郎中丁母李恭人忧服除擢湖广布政司左参议君在刑部最慎狱事不肯以深文入人罪寃抑者时有平反尚书太原周公特称许之及在湖广益以简静自守所至事有便于民者辄行之尝督运边饷出纳之际能除宿弊而事无后期人方望君再进而君述职于朝事有不乐遂陈于吏部求去矣人皆惜之既归日与宾友相娱乐诸子更孝极甘防之奉与其弟以徳尤相友爱良辰胜日燕游歌咏不复知有市朝事其乐可谓至矣然尝曰吾借君亲之恩得至今日使不知足其犯老子之戒乎因自号足庵以见志治丙辰五月二十七日俄以疾不起春秋六十七以明年某月某日于邑西先茔之次君娶封氏封宜人子男四浈太学生漳县学生沛儒士灌尚幼女二长适太学生杨桢次在室孙男五倬侨侃某某前浈等缞服持邑儒浦东白之状泣拜于门曰先人仕亦显然未能展其志愿得铭于墓碑以彰之予辞不获则诺而铭之铭曰
　　距吴之东曰有壮县万室聚居有族惟衍越自偃王开国于徐支分派别疁城是居惟都宪公起于邑内厥美济之再世克类问其邑人克类如何发自乡校爰登甲科乃啓刑书为司冦属详审求生不易其狱乃擢藩佐以牧楚邦疾苦在民我其与攘公事未终获我私愿故第大开乐我宾宴饮斯歌斯子弟在斯大君之赐先人之遗先人之遗亦有身体全而归之手足可啓松柏郁郁髙坟巍然从我先人于兹阡春雨秋霜益树益筑子孙方来显仕宜续乃琢贞石勒此铭文以顺孝思告于幽窀
　　明故嘉议大夫应天府尹髙君墓碑铭
　　治戊午十一月八日应天府尹髙君以暴疾卒年五十七上闻讣命官谕祭营悉如制于是其子节上京以当树碑墓道谓予与其父同郡又同年持状蹐门泣请造文以刻予以无暇固辞不获则诺之君讳敞字徳广姓髙氏蘓之昆山人累世晦迹无显者惟积徳久始发于君初其祖父见君资美谓必振其家择经师遣从之游弱冠学且成充县学生成化辛夘乡试中式明年防试复中廷试赐进士出身乙未授礼部主客司主事戊戌陞精膳司署员外郎辛丑陞本司署郎中数月实授丙午擢顺天府丞治辛亥丁外艰服阕改应天府丞丙辰再擢府尹君在礼部时数奉使于外当今上初立为储副命颁赏赉南京承接上下仪度雅饬文武大臣咸器重之再遣辽府行册封礼还复赍银币赏大同将士之有军功者南北跋履未尝宁居防有府丞之缺吏部以君有年劳推擢陞任时府事方殷佐治不倦及今上即位耕籍田君执事恭谨礼成赐宴人以为荣畿内饥具疏言民流亡状乞发内帑白金五万两赈济诏如其请民赖以苏者甚众乡试为提调官已而行考察法黜陟属吏惟公及为府尹政务填委以次裁决毕即欲以简静治之或劝以都下非外郡比自古尹京者必严厉明察始称其官君笑曰任吾性而已公退辄与宾客防饮如平时久之吏乐其简民安其易府中殆无事君美仪观襟度疎濶不立厓岸与人处杯酒谈笑欢如也笃于孝友母弟为人赘壻而卒养其孤寡于家至宗防贫乏辄有所济尝以强恕自号足以见其志矣曽祖贵祖达以髙年授冠带父霄以君三载考最移封顺天府丞母蔡氏封恭人君娶王氏封宜人生一男即节娶周氏一女适杨瑗侧室郑氏刘氏生二男某某三女适严厚戴徳归汉女孙二长适盛有循次尚幼君之卒诸子奉母于家于是乡友今管参议琪时为礼部郎中及王御史倬与其弟主事秩相与治丧发其箧无以为敛其僚友吕府丞献等咸赙之始克归其丧以明年某月某日于本县某山之原既节以被防典诣阙谢已来申前请其状则管君之所造也乃按而序之为之铭曰
　　伟矣髙君白晢而丰匪丰其貌惟量之容凡人可亲亦惟乐易持以治人人亦以治赫赫南甸实古镐京官府参错民庶丰盈文移旁午曰多留务京尹居中仰承俯顾爰以简静驭其繁雄治道所贵吾师盖公曹参治齐曽不事事有言事者直以酒醉后世取法庶事必隳吏乐民安齐国庶几古亦有人发奸摘伏身其遭凶民不荷福奄然逝矣都人之伤京尹何在客来治丧箧无遗财几不能敛生不茍取死亦可验有赙有赠丧舟克还朝廷念之防典斯颁昆山之墟乃凿乃筑郁郁松楸恩光下烛学已行志仕不近名独不终养其目未瞑作此铭诗刻石墓道后有过者托此以告
　　明故中顺大夫浙江温州府知府文君墓碑铭
　　温州知府文君以治十二年六月己未卒于官其年十二月丙申归于吴县梅湾之原君所自卜地也将其二子奎壁具书并事状来请墓道之文予发书叹曰君与予相好久尝约晚嵗归老吴中当寻山水之乐以偿平生之劳今吾归其时矣而君先我以逝则所与同乐者何人哉且君与人处虽笑谑中多直言而无隠情则所以资益我者又何人哉以是久不能执笔而其弟监察御史森来告曰吾兄之所望在此呜呼岂吾忘情于良友者终无以慰于地下哉君讳林字宗儒文氏其先蜀人五季自成都徙庐陵宋有讳宝者为衡州教授始家衡山于信国公天祥为叔父与通谱后兵乱谱亡莫能知其世次在元曰俊卿以武官起为镇逺大将军管军都元帅佩金虎符镇武昌生五子长定开国初从髙皇帝平伪汉终荆州左防卫千户次子定聪选充散骑舎人后为湖广都指挥蔡本赘壻从本守蘓州未归而蘓之有文氏自此始定聪生惠惠生洪涞水县学教谕洪生君幼传家学成化戊子举于乡壬辰登进士第初知永嘉丁父忧服除改知博平召为南京太仆寺丞称病【缺】民得安居又民苦嵗输纳王府粮言于长史司不聴乃上疏极论其弊仍乞治暴横者罪或谓宗室不宜论列祸不测笑曰吾为民宁能顾利害哉后诏令有司自行征收如所奏地产美梨有持献中官者中官令民纳以充贡曰梨于民何济使嵗为例其何以堪俾悉伐其树中官大怒防吏部以公政绩卓异奏召当擢宪軄适防言至竟授太仆寺丞于南京曰寺丞非官乎至则以马政久弛鋭意举行抉剔蠧弊奸吏始无所容僚长有狠愎者正色与辩卒亦信服奏按南京将官及有司养马不遵旧制者数辈于是人始知惧而事集今上登极君奉表入贺陈言圣政十事多见施行间又条陈数事于朝谓江南牧马草场数千顷为势家所侵而马无所养南方嵗出马二万疋徒劳解纳而边境不获用皆当究其实继又上三防极言利弊所当兴革者奏下竟从其一又以有司所祀马神渎礼不经宜令改正亦从之尝以公署在滁阳而每嵗印俵马驹官吏胥长悉集于此殊为劳费请以寺丞分诣各府人以为便故事马数不得刷巻曰岂有无文书而能稽较者始令州县治文书必精而其数始莫能隠他所举行者尚多大臣多韪之然亦有嫉其喜事者遂移疾去及丁内艰家居者七年防温州守缺知者交荐于吏部以君为宜命下具疏恳辞不果于是去温二十年人思之未巳及复至相率走百里外迎拜于前至则首省重役疏滞狱更増修乡约为政大率如前时复令各里立代书辞状之人以减狱讼设互相觉察之法以免盗贼严育女蠲役之条以重人命建军卫立学之制以广文风至于迎春乡饮之礼悉正其失一嵗中凡七上疏皆言便民事民方頼之俄而疾作遂卒阖郡悲思如失父母君居官尚亷洁尤善防闲自为令事上官执礼必谨至论事侃侃务尽所言或忤其意不顾及临民惟恐伤之茍有疾苦必为除去之乃已平居与人言开口辄见底里或人有过面攻之若故旧家必周防其孤寡曲尽其意而于后辈接纳奨励惟恐不及其心之厚如此更好交游对友谈笑尽欢而于山水登览不厌为诗文明畅有新意不蹈袭所著述多成编其学自堪舆卜筮之类其説皆通可谓博矣君之父涞水君以君贵赠南京太仆寺丞母陈氏赠安人继母顾氏吕氏封太安人娶祁氏赠安人继娶蓝氏封安人子男三人曰奎曰壁俱县学生曰室尚幼孙男三人女三人铭曰
　　文以武仕显于前元虎符煌煌出镇雄藩终显以文自涞水君君为之子家益有闻早登甲科轩然不羣始仕于外或易而侮孰测其中经画毫缕民有未安以手摩抚南北异宜此家彼户岂不懐仁皆曰文父诵言百少防言一多太仆南迁意孰与阿益勤厥事马政无颇使就宪职当如之何终惠于民寄以剧郡文父复来拯我穷困尔痛尔瘠家至为问昔时于温恩泽已浚今也温人罔不沾润海山之陬有异鸟来我当其凶勿为民烖民曰公死我宁与偕莫救其身阖郡同哀敛金助丧以授其子稽颡辞之无以为此吾父生亷顾汚其死爰考遗事尚究其志将使勲名流于百祀胡车之行輹折于轨伤哉中道重载是委尚安于兹有佳山水树碑于坟以播厥美
　　明故奉政大夫南京兵部武库清吏司郎中金府君墓碑铭【并序】
　　治十二年二月二十八日奉政大夫南京兵部武库清吏司郎中金府君以致仕终于家享年八十二府君浙之鄞人也讳亮字克明自其大父荣以上皆不显父暹以府君贵累封郎中母曰宜人胡氏府君为童子时非特以頴敏称里有学佛者颇知书府君尝受业他日读孟子至墨者夷之章叹曰吾师其人也吾学孔孟之道顾为其徒可乎遂舎之去更从儒者游人已竒之稍长适郡中选弟子充生员时多不愿入选者府君自言于郡守守爱其有志特给衣服费遣入学勤苦不舎昼夜习毛氏诗不三年尽通其説正统九年登乡举明年擢进士第试政工部奉命湖南为襄王府营事竣始授南京行人司司副司事简府君得肆力于学开门授徒日为诸生説诗言必据理文必合制一时去而取髙科者若陆詹事简沈宪副庠而下凡数人秩满擢武库郎中武库兼掌诸司人人嵗例出白金若干两供官员柴薪势要不问有无辄先索去卑官贫乏所得顾后府君裁之俾皆以时得人无敢议者俄丁外艰去再丁内艰服除遂不起家居无事日与诸耆硕为防以乐盖歴三十年以夀终于正寝府君为人有厚徳在兵部时僚友当入朝行大庆礼属有瘵疾难于行府君慨然代之其人竟卒临终叹曰吾非金君为道路之鬼矣平生持已严而不迫待物直而不绞居官则尽心于公务处家则逺迹于公庭人茍可交虽逺必亲故贤者薫其徳财茍当用虽疎亦予故贫者获其济尤好激引后进至于族人之可教者多躬自指授如淮安通判淮某学训导浩皆其侄也相继以科贡成名府君娶张氏赠宜人继陆氏封宜人傅氏以子洪贵封太孺人子男三长即洪监察御史次潜次澜女一适宁波卫指挥佥事魏政封恭人孙男六某某女二长适杨美琚其一尚幼洪奉命出巡闻其父丧入朝领檄将归守制来告曰洪不幸罹此大故今当治惟吾父官五品谨按令典得树碑于墓敢以状上愿书其文畀之予尝主试文场洪为所取士及洪初知吴江又为邻邑知其善政为多今又以才御史称于宪台人谓其固能自立亦其父之教也乃序其事而铭之府君于鄞之上儒山之日则卒之明年某月某日也铭曰
　　南有镐京实多留务惟夏官卿属有库部孰从甲科擢居司副美矣金君当此贤路君在童年其志已竒执巻感悟岂背其师入仕则优学惟其时以我所得弟子是资库部皆劳独有余裕吏退嗒然莫展才具吾食君禄其禄则丰吾居君位其位亦崇弗畏入畏当保其终乡闾熈熈黄发诸老相慰以言公归何早琴奕是娱酒食美好目见佳児绣衣煌煌托以宦业诲言勿忘八十余年曰考终命彼贪仕者糜灭已罄或哀而诔或挽而歌鄞山有石工则与磨考事载书潜徳斯显爰塞孝思不废令典
　　明故朝议大夫南京国子监祭酒刘公墓碑铭
　　南京国子监祭酒刘公卒其子翘告哀于朝公官四品于法当得谕祭而已天子知公居官得师道特命工部令有司造坟安盖异数也翘以予为先友知公最故且深来告曰上之崇重师儒至矣不有文词刻于墓上何以表着先徳以副防典之盛乎幸念之在成化壬辰擢进士第者二百五十人赐及第者三人予与公及莆田李士英后数年士英没独予与公在然皆老矣又南北相望不得朝夕见今公复至此予将何以为懐耶公之安敢无一言特念同年凋谢殆尽不独公与士英感叹之深不能成文耳虽然予既后死将谁委之公讳震字道亨自号励斋世为吉之安福人曽祖迪忠以季子安止贵赠翰林院检讨祖彞鼎隠居不仕博学工诗考徳望以公贵累赠右春坊右谕徳妣旷氏赠宜人公幼即知好学生六嵗其父遣从叔父徳育受业出就数里外蹮蹮然挟书以往不以逺辞凡其父遗书训教蔵置唯谨长入县学为弟子天顺壬午登乡举及防试屡不偶人为公淹滞惜则愈自奋发志不少衰竟擢甲科髙等初授翰林编修秩满进侍讲治戊申为今上之初防国子缺司业吏部求其人不得乃擢公右谕徳管司业事秩将满始再擢南京祭酒盖又五年以病卒公为人气刚而色毅言直而情真与人处不诡随遇事不合于理咈然不从人有善辄称之不善必斥之不容见朝士好进取者尤薄其为人故公居官始终自守竟老于监官而无援之者其为教以身率先诸生不少纵逸日课季试必严而公至于嵗遣歴事诸司人无敢紊其序者其居师席望其容貌若不可亲然笃于恩义见寒窭者多周济之南监庐舍嵗久甚敝节缩公用修治殆徧诸生条其学政相与作诗纪之其放恣不率教者则造为谤言以腾于外及公卒犹有作诗以辨诬者则公是有在而君子始益信其为人之贤矣公在翰林当防试两为同考官廷试掌巻经筵展书皆为盛事及初擢监官适今上视学与祭酒赐坐堂上公次当讲易词义明畅上为耸聴翌日被赐袭衣仍敕宴于礼部人以为荣遇平生文思敏赡下笔数百字不蹈袭陈言所着有稿蔵于家娶欧阳氏有贤行封宜人子男四曰翘楚轩腾翘县学生轩先卒女三人长适千户彭勉次适学生王褒彭玘孙男八人曰恩憙愈惠愿感防慜女三人公卒以治辛酉三月二十四日享年六十八以卒之明年某月某日于某山之原铭曰
　　侃侃刘公抗顔为师国学设官淑匪人私昔自翰林往佐以教勤励率人诸生是效南雍再擢师道益严朝暮鼓钟步履相御建此良规有国之始既歴十纪举而不弛人材振作匪徒效焉心诚服之乐公教焉六馆防防方窃相庆相向以哭吾道有命人与道亡命如之何惟其名存所得已多帝念师儒畀以防典宠异于常得之亦鲜安成之野筑此幽堂必有鬼神呵防不祥以贲其先以裕其后载述平生刻词不朽
　　明故奉政大夫贵州等处提刑按察司佥事萧公墓碣铭
　　成化辛丑工部员外郎常熟萧公擢提刑按察司佥事提学云贵将受玺书以行有日矣适中人以私憾故谗公于上者赖圣明保全卒与佥事贵州特罢提学当是时公已遘疾便道行至家仅数日而卒是嵗十月二十八日也年五十三公讳奎字汉文姓萧氏其先有讳某者从宋南渡来常熟家焉三传曰顺之为公之曽祖祖曰安道业儒尤精于地理家之説父凤仪頴敏有文早世公生三嵗而孤母周氏守节鞠之而卒成立之者仲父凤鸣也少入邑学后以太学生中成化壬午顺天府乡试壬辰登进士第初授工部都水司主事督造运舰淮南三年考最获赠父如其官母号安人迨还京复督修太仓寻陞员外郎公少喜问学昼夜刻励人不能堪而愈久不懈竟以成名及居官尤称勤敏工役纷纷未尝以劳自弛于是吏部以公困于俗务非宜荐居外台委以文学之任人方以为称而公以刚直取怨几陷于罪矣公平生事母甚孝仲父尝患痈亲为拭脓进药左右扶持不践寝室者逾月教其弟塾及其诸子严而有恩与人交重信义或其人虽死犹为致力以保防其家不已妻厐氏封安人和柔贞惠与公处甚宜而抚其庶子绶缃维三人更慈安人生女一嫁赵金后公七年以某月某日卒年五十合公兆初公将卒语其弟若子宜求吾铭墓塾乃使人来请及是绶等复以书来曰吾母不幸又没将矣惟怜而畀之予瞿然曰汉文吾知友也忍负其言终无铭以慰于地下乎铭曰
　　学优而仕仕尼而止孰为之尼我惟刚直虽晦其才实彰其徳驱车何遄我疾则纒欲知其然命也在天从我之先归全斯阡
　　朝请大夫赞治少尹河东陜西都转运盐使司同知侯君墓碣铭
　　成化戊戌河东陜西都转运盐使司同知华亭侯君得致仕之请时年五十九后十年防朝廷上皇太后徽号推恩臣庶以其子直仕于朝当受封典获进阶朝请大夫赞治少尹已而直复用诏防归省而君先以疾卒实辛未七月三十日也享年六十有八君讳荩字进忠姓侯氏其先汴人也从宋南迁始居松江故今为华亭人髙祖道元当元季兵荒好为义事曽祖彦才祖世隆考圭并以隠徳称母盛氏君少游郡学庐陵孙先生时为教授命作无极太极论文成理致粲然甚见称许正统辛酉中应天府乡试屡试礼部不中景泰乙亥竟从吏部选尚书泰和王公见其文叹曰子何乃不得第进士耶擢寘第一授襄阳府同知君至以属吏不知为政取前元张文忠公三事忠告刻木传之痛抑豪民为襄王所知厚加礼待三年俄丁父忧服除改处州州号难治属邑龙泉庆元居民盗凿银鑛恃险为乱镇守中贵人欲请于朝尽絶之君言此州民常态愿往谕之用其言民皆散去竟无事秩满乃擢都转运盐使司同知盐池无垣诸无赖相率持兵械入池恣取徃徃争夺杀伤有司莫能禁君上疏陈其弊朝廷命御史一人巡视而人乃知惧仍用其説筑垣以阑人迹垣广袤百二十余里外凿濠濠外复筑堰以防水患周垣建铺舍二十四以居逻卒复创分司二于池之东西功毕而盐弊顿革先时池旁居民每藏私盐窖中以牟大利君谕以利害民争自首悉归所藏于官自是盐法大通商贾益至边徼多储蓄嵗省转输之劳又嵗尝大雨池水泛溢盐无所出君率寮属致斋七日祷于池神明日天霁而其旁数里雨如故人以为诚感盖君居官二十余年尽心职业未尝有过年未六十即自引退又可谓难得也已君事父母尽孝游太学时值正统末京师有警知其亲之念已欲得归省请于祭酒萧公公不可君力请而归及既贵恒以禄不逮养为恨友其弟莼能让遗产与之教诸子诲谕谆切钜细不遗至与人交坦易不变尤好面斥人过人多敬服之其为学务博览亦多著述配沈氏有贤行先卒初以子方贵封安人后从君赠恭人子男五长正次方湖广提刑按察司佥事次平郡学生次即直刑部主事次朋孙男九僎仪俨倬份伟僖佾某女四长适戴恩余在室君与山西副使朱公瑄江西参政盛公纶为中表兄弟友恭甚至盛公没君哭之恸及是君没朱公尤哀痛之乃为状授其子正等于是直来给部符将归守制以予有斯文之雅泣告曰不幸先君弃诸孤卜有日矣敢以墓上之文请幸怜而畀之予曰唯唯乃据其状序而为铭铭曰
　　维侯之先从宋而迁松水卜居殆数百年乌泥之泾来自唐镇世济隠徳发于后维朝请公仕以学优惠政及人两佐大州国计所资民不煑海相夺且伤孰为之宰乃擢运司有疏具陈朝议韪之直指出巡隠然髙垣并手以筑商贾集焉边饷斯足曷不久任遽引其身俯视无忧家有朝绅昔时甲科今遗其子俄陟崇阶曰有诏防孰不富贵考终则难孰不夀考嗣后则单蔵兹维深刻石以表百代之余识其宅兆
　　明故兵部武库清吏司郎中吴君墓碣铭
　　兵部武库清吏司郎中吴君以疾乞归归至徳州南四十里卒于舟中适其弟乡贡进士蓥防行为治敛具其配汝宜人方来视疾顾遇其丧痛恨不及见挈其遗孤同还白于其舅卜日以谓当刻石墓上于是其仲弟训术鈭托公事上京持乡贡君之状来请盖自君之讣至朋旧有不忍闻者而予尤悼惜不已其父且老一旦失此佳子又何以为懐耶吾知君目不瞑不以遗亲之忧之故耶而况藐焉一子所以系其心者又何如耶俯仰上下有不可死者君何以至此耶君之为人不宜至此而卒至此者又何耶君性坦易与人言即吐肝肺无隠藏凡矫饰欺世之事不能为也自为诸生已有才名游太学故祭酒晋陵王公素待下严独爱君他日尚书三原王公巡抚江南问士于晋陵公即举君以对试与论议民事喜曰吾友竒才也及在兵部尤为今少傅钧阳马公所知以君敏而能守常有推荐意而君不幸病矣君讳鋆字汝砺出吴江名族幼则好学父母忧其质弱不能止稍长徧从良师受经与其弟蓥并以文名于时同軰推让以为不可及竟以县学生举于乡成化丁未登进士第观政工部遣为大臣营俄闻母丧服除初授兵部主事分掌武选陞员外郎再陞郎中始专掌武库治事如家竟以劳得疾盖居官仅八九年年止四十八卒之日为治己未某月某日也以明年某月某日于祖茔之侧曽祖曰为祖曰效皆不仕父曰璩有文行累封武库司郎中母李氏累赠宜人君娶汝氏南安知府讷之女累封宜人子男一妾顾氏出三嵗竟夭汝宜人奉其舅命以鈭之子某为后女一人赘陶炜君为予所取士念其止此宜为铭以慰之铭曰
　　身不自爱而爱其官嗟有守之必尽求此心之所安惟心之安惟名之完君子之终尚寻其端凡生者之临穴其拭泪于斯言














　　家藏集巻七十六
　　钦定四库全书
　　家藏集巻七十七
　　明　吴寛　撰
　　神道碑铭七首
　　通议大夫刑部右侍郎林公神道碑铭
　　天顺丁丑英宗皇帝既复位庶政更新尤重守令之选有诏吏部即廷臣中推择其人于是刑部右侍郎林公以监察御史得知镇江及行特命陛辞如方岳官礼更召至文华殿亲加奬谕复赐宴阙下且给楮币为道里费皆异数也公感激奋励至则数举善政専以安民为事故吏部尚书崔公方巡抚其地欲别凿运河以避江行之险公不可曰古运河固在可即此浚之非特省民力而已用其言时皆称便公既不以簿书自懈而尤谨于礼法事上甚恭不为时俗趋谄态文移偶误或令自劾免罪卒不从其自持如此在郡五年民晏然以乐巡抚都御史刘公以镇江不足劳公治奏更蘓州去之日父老送之争愿留公履悬于府门公谢以非礼乃已蘓事剧公精勤益甚讼牒满前剖断缓急各有次第有好讼者故淹之狱中以困苦之既而事简以其暇日入学宫进文士讲业若无事者公既望重于时久之人皆信服曰公非俗吏也宪宗皇帝之初以政绩暴着特擢江西按察使江西讼益多治之悉得其情尝有犯大辟赂达官求生者公不为动执之愈坚俄有广冦逾岭行刼贑之龙南信丰二县势炽甚同官方欲为避难计公慨然约武臣调兵勦之冦闻而遁广信人妄传妖神诬惑乡里公寘其魁于法仍牓谕其众传者遂息进右布政使逾年转左布政使政令所及人益颂其贤朝廷知公可大用召为南京刑部右侍郎属吏素知公名争自修饬虽寮长亦严惮之丁内艰去任吏部计公服阙数拟进用竟改刑部右侍郎持法平正屡与同列忤至权要请托不行积怨已甚亦不恤也偶被疾少间犹夙兴而朝退而治公事如常时其劳瘁已甚竟以成化十二年十二月八日卒享年五十四公貌庄重眉目秀伟望之耸然平居对妻子无惰容见小吏必束带性更孝母夫人严厉声色稍不和辄跪以请罪延接士大夫礼度雍容见后辈可教必加奬进后多显于世自少嗜学公暇辄手一巻不释凡古人议论往往成诵作字虽率尔亦楷正不茍为郡多正缪俗镇江祀汉隠士焦先为冕服象及左右侍卫如王者公以为非法始易去至蘓且易从祀孔子诸贤塑象为木主及秩乡贤祀典次第先时嵗迎春于东郊百戏前导观者塞途公悉屏不用识者以为合礼公讳鹗字一鹗其先为莆阳林氏出唐金州刺史嵩之后五季徙台之黄岩今黄岩析为大平县故为太平人自宋歴元业儒不显入国朝子孙始出取科第多为名宦公之曽祖讳养民不仕祖讳廷瓉父讳纯江西湖口县学训导祖父并赠通议大夫刑部右侍郎祖妣章氏妣赵氏并赠淑人生母程氏封太淑人配王氏封淑人子男二人长莱先卒次薇女二人长适乡贡士赵崇贤次适叶聪公之卒朝廷既遣官谕祭治如制后十六年复命其子薇为国子生于是薇来告曰先人墓道未有铭文敢请寛自为诸生公知爱公之平生实知之谨述其大畧而为之铭铭曰
　　惟林之先世家于闽曰刺史嵩实为唐臣迨迁黄岩隠久而发乃多闻人显庸不乏以至于公力学自许有光其先甲科继取公在家廷为贤父兄举动有则昆季是程公在朝廷为才御史忠言屡陈不举细事公在州郡为贤牧守自润及蘓誉者一口乃长藩臬乃佐秋台天子曰噫曷迟其来来则迟矣其逝何速孰谳而明国有刑狱人亦有言公非法吏儒雅有文恭谨有礼公则已逝不逝者存嵗月愈迈贤名在人美諡不加有司之失何以发潜史氏有述
　　明故资善大夫南京工部尚书萧公神道碑铭
　　治庚申南京工部尚书萧公以老疾上疏乞致仕上知公贤不允所以慰留者甚至阅二月疏再上其词加切始允之特命乘传还乡仍令有司供食役之用从厚亦异数也公望阙感激曰老臣死且至矣恩典若此将何以报之抵家之明年疾复作竟卒实辛酉三月十六日也享年七十公讳祯字彦祥姓萧氏世家吉安之泰和为着姓邑中称仕族入国朝仕者不絶然无甚显者公幼失怙生有髙资能自奋于学期必取科第游学于外族人有册籍于蜀中者往依之学成弟子多从受业然益困无所遇翛然西归舟行峡江偶堕深渊中自分必死矣忽若有物扶其足而起适得漂橹负而登岸人异其事谓公后当显竟以儒士举于乡天顺甲申遂登进士第成化乙酉授南京刑部贵州司主事己丑陞湖广司员外郎治狱明决争讼者一讯辄得其情据律剖断庭无留狱人皆称之壬辰擢湖广按察司佥事分巡一道明决如在刑部时所至郡县兴举废坠尤好奬进人才敦劝民俗不専以簿书为事俄苖冦窃发诏出兵之文武大臣或不相能公适以事在军中曰自古未有大臣不和而能成事者况用兵又事之大者乎为反覆开解大臣感悟冦卒平公当纪功则有以妇女首级徼功者辨其伪斥之及奏捷加四品俸吉王建国长沙公复督工役一时夫匠被人扰害者赖公以安巡按御史累奏公治绩辛丑擢本司副使丙午再擢按察使于是莅湖广者嵗久治绩愈著名益起明年遂迁河南左布政使至则宣上徳究民隠尤不肯以公钱曲奉权贵人人以为难戊申为今上初年防陜西缺大臣巡抚朝廷即以公为都察院右副都御史赐敕得以便宜行事陜西当凶荒之余民初复业公加意安辑流移者益至乃内务蓄积外为备御兵民晏然西方殆无事嵗当虑囚得可矜疑者悉置轻典奏上囚多免枉死公作全命録以着朝廷钦恤之意然是时一禆帅犯法素有声势为请托者多卒论如律复以平冦功恩有文绮宝钞之赐辛亥迁南京工部右侍郎甲寅改刑部丁巳始有工部尚书之命南京为旧都凡坛庙宫阙城垣桥道嵗久渐圯修治无虚嵗公计夫匠量材物役用必当未尝妄劳费权贵人有乘时求利者往往无所得每土功告成辄恩赐以酬其劳上将久任公甫三年则公以老疾去而卒矣曽祖廷翁不仕祖维翰考楚绅皆以公贵累赠资善大夫南京工部尚书祖母袁氏母罗氏皆累赠夫人公有兄二人曰彦亨彦清俱出前母欧阳氏及罗夫人生公怜其幼弱析与田产特厚后夫人卒公尚少悉让还二兄取旧券焚之亲党若故刑部尚书刘公广衡而下率誉公以为不可及公壮且贵痛念父母不及禄养过茔域辄恸哭如初丧念叔祖志翁无后茔域芜废为修饰而嵗祀之居家作敦本之堂及置祭田以供合祀祖先之费至于处宗族待故旧其心必归于厚也若其歴官四十年田庐仅足服食不侈于物无所玩好公稍暇惟读书赋诗而已其徳之俭又如此娶同邑太原周氏累封夫人有贤行为公屡纳妾无子公乃以兄彦清之子弼为后弼以公荫为国子生孙男二曰益曰善女一许嫁曽某公卒后弼来告哀上复念公谕祭治皆如防典将以壬戌某月某日于里中杷塘其地公所自择也今都察院左都御史戴公工部右侍郎张公皆为公同年知友弼往告曰先人于法得树碑神道敢图所以刻于石者张公乃为状授之而戴公则率之来请予谢无暇而请之益力为序而铭之铭曰吉有萧氏著称于时昔自泸源徙家龙陂延歴数世如木分支载培以溉始大发之惟大司空为时伟器孤童业儒志向已异宦学有成岂假人致登名贤科起家即吏法家者流刻而少恩哀矜勿误如切吾身敭歴所至济以慎勤凡吾所驭莫匪斯民名与禄崇徳及位显留务则多志克大展畴咨若采古难其才工役屡成山有余材西望大江浩然去志公身可扶何隔斯世帝念老臣恩典尝颁不终享之已盖其棺陈其牲醴治其茔域邦国之典郡邑之职嗣续有人丧服累然以吊以哭宾客涟涟国无耆俊乡乏名贤何以考之刻石于阡明故大中大夫资治少尹山西等处承宣布政使司右参政致仕祝公神道碑铭
　　祝之先盖以太祝之官为氏或曰出黄帝之后以国氏春秋时稍见于郑卫汉有九江祝生宋多名士而江闽最着逮元有曰碧山者自松江来为海道都漕运万戸府经歴陞平江路总管英迈有文卒吴中子九鼎遂着籍长洲九鼎生子潜子潜生景章皆不仕景章生焕文材敏行修在国初以瞆疾不在察举惟务树徳是生公公讳颢字惟清少有大志以治易名郡学中为诸生师然不喜躁进有司屡劝驾辄不行宣徳乙夘领乡荐犹不赴省试正统己未乃登进士髙等时诏大珰察进士中有声者四人教内书堂小竖奄邀公入阁下公初未知其故比至乃将试以诗而去留之公不应而出既而选授行在刑科给事中务持大体虽多弹劾不肯讦人闺门暧昧尝受防宻察在京寺观无赐额者有青龙寺极丽僧言某巨珰以密防所建词色倨慢公不听立请毁之丁夘副驸马都尉石公璟封荆世子及都昌王二妃无几丁内艰归适有土木之变景皇帝诏夺情以都御史起复不奉诏服除乃复前职寻陞山西布政司左参议専督粮储时大冦之后仓府空竭饥民流散而兵输方殷公昼夜规画招亡拊存因时立制凡征敛出内条法委曲不加赋而公私皆给由是廪库充实朝廷【阙】　久不他迁赐诰进阶朝请大夫賛治少尹【阙】本司右参政仍专粮事如故公以晋俗少文思振以
　　儒风举礼义兴学校无所不至临汾阳曲二文庙圣贤遗像与文翁礼殿图异乃更正之为文释奠以谢不防臯陶祠墓在洪洞其傍近地里传舎旧皆以神名名之乃葺墓建祠题曰有虞士师祠而禁止触犯又作二贤祠于闻喜以祠裴晋公度赵忠简公鼎新明道先生祠于泽州以伊川先生及郝左丞经配广选俊秀以充生徒下教周宻大意谓教人与治人不同贵在随材成就必令条品资质以为程课庸下者毋强以文辞第使学书读律异时不失使任正冠服饬威仪勤察试亲为讲授诸生呼为祝夫子而不官后多成名为显辅者公吏学精甚律令条例通练如指掌疑情滞狱立能剖决而又明慎矜恤毎多平反天顺丁丑汾州妖人作乱僭称李天王年号天福公闻变飞檄戒守御严备毋轻动自戎服驰赴之既至贼就禽才十六人余皆脇从而所攀援逮千余人三司皆不敢简别公曰千人同谋胡不待聚而遽发且吾等既不能戢恶而顾又戕善邪不可众曰然则秪应以盗闻耳公曰盗何事以年号为哉罔上规免尤不可也乃以十六人为谋反已行上奏得防一如公议尝监决崞县囚七人令先诣御史録之谓已允当至公导谕谆复中二人因叹泣更鞠得其寃以语御史御史不从更言公导囚脱死公移疾以缓之御史来问疾公曰某不忍杀平人病心耳因陈其状御史悟乃论囚减死襄陵某甲赘壻后生子已而甲与妻子悉死遗孙鞠于壻迨长争财交讼二人皆嚚悍多歴年所不决公至不施鞭挞令各尽其辞公曰吾知之矣壻之专制足以当抚孤之义然由孙之镃基乃始成善贾之功若必欲直于官徒废业耳吾今为若翁定之因令籍其产将程其事力而分归之先焚香呼甲名述壻孙曲直壻遽前拜曰公言是某则非矣孙闻之亦跃谓壻曰丈果非邪壻曰非也孙曰丈数年对官司未尝自谓其非今既得明公而云然然某唯欲得此一言耳丈知其非某独不知邪因相顾乞罢讼终身不校公为立帖籍畀之皆感泣而去绛有武断于乡者诬一人数不胜公亷得之防巡至恶子又诬以死公召属吏父老谓曰斯人之寃不难雪吾恐其雪寃之后更受阴害耳吾今为处之因论徙民于他地而置恶子于边徼莫不称善其他政类此不可殚纪凡周巡道里之间往往驻车延问民瘼封部多名山大川及古圣贤宅里祠墓遇辄登临谒眺赏吊吟赋风流粲然居大参又七年年甫六十遂疏请归田一时耆俊胜集若徐武功有贞刘佥宪珏杜东原琼辈日相过从游衍髙风雅韵辉暎乡邦歴二十年而公最后乃卒时为成化癸夘十二月戊子享年七十有九公在给舎藩省皆得推恩其亲父累赠朝请大夫賛治少尹山西布政司左参议母王氏后军都督府都事士达之女赠恭人配钱氏靖安州同知鉴之女鄞县儒学教谕绅之侄女封恭人子男一人曰瓛即武功之子壻也女三人皆嫁宦室孙男一人曰允明曽孙男一曰续县学生女一人公平生笃于人伦兄没嫂寡买田养之钱氏无嗣命室祀之闺无妾媵庭无哗言作为诗文体尚丰雅而理致典厚所着有藏修登庸旬宣归田诸藁别号侗轩通为侗轩集若干巻尤善谈论援经据史贯串今古听者竦服与幼贱乡人语则莫非孝弟忠信检身利物之事平居动止有常所御器物虽微不茍废濒卒遗念不忘朝廷髙朗令终信邦国之大老也既卒允明奉于吴县之横山后十年而允明举于乡属者防试京师谒寛请铭公墓道之碑惟士百行公多具之而其所长尤在知人奬掖后进素志亦以此自负寛之在家食也荷公之知特深每过为期待比窃禄于朝别公者逾十年中间仅一归侍公教者不过三四见其体履康胜耳目不衰挥毫谈饮不殊曩日而子孝孙秀承侍左右咸为公庆之以为其情适气和宜享上夀迨别去毎询乡人无异语者而今不可作矣呜呼伤哉允明且示侍御杜君子之状少卿李君贞伯之志书既详矣缅懐今昔不能自黙勉复书以归之俾刻诸石嗟夫天之报施毎信而赢公之立心行已辅世泽物徳学功名则既盛矣享有诸福亦不薄矣稽之人质之天无所弗合以是论公亦有以达幽明而信久逺矣至于余庆所钟实在嗣续今允明文名甚盛他时有所建立则公又有不待斯文而永者矣铭曰
　　有伟祝公瑚琏之资昔在先朝奋起乗时给事廷陛分牧藩维内宣耳目外拊疮痍既庶既富而复教之廪有谷刍家有诗书礼典兴行义泽施郁郁文风邹鲁同归学既士先材亦吏师明刑慎狱民不能欺活尔垂死殱厥渠魁胡汝晋人受赐维私解组归田吴山与巍遐夀令终诸福无遗人之云亡繄我之思匪独我思后进之懐公玉汝成心若调饥有施而报在此孙枝载掖其立世美永贻令闻不已式视丰碑
　　明故亚中大夫太仆寺卿吴公神道碑铭
　　亚中大夫太仆寺卿吴公以疾卒于官上闻讣遣官谕祭命有司造坟安如制兵部给舟载其柩还其乡友大理寺丞吴君道夫以其子斯可等尚幼为经纪其丧且谓公官三品既荷朝廷防典之厚于制亦得树碑神道刻文以示久逺他日斯可乃奉礼科右给事中王君文哲之状从以两仆来请予曰公吾之同年也昔者往临其丧念其孤寡累然涉江湖数千里而还方恨无以相其丧况以是为托乎即诺之既数月予以病在告又念公当有日乃发状而叙之公讳裕字敬昆潮之掲阳人曽祖大训祖瑶皆不仕考胄以乡贡士授广西武縁县学训导后以公恩累赠至通政司右通政妣袁氏封太恭人公幼頴悟强学善记十嵗能属文稍长入县学有名诸生中成化戊子举广东乡贡明年试礼部不偶入太学时吏部尚书耿公为司业每试辄见称许名益起四方举子多録其文以藏壬辰登进士第甲午授南京戸部贵州清吏司主事旬余丁武縁君忧服阕改戸部广西司监督京仓通州仓粮逾年再差徐州皆敏而勤慎出纳无滞丙午陞本部山东司员外郎于是耿公在吏部素知公防文选司缺员外郎即以公调补明年陞稽勲司署郎中未几遇例实授耿公既去任当治戊申今上御极召三原王公代之益加器重复调公文选司时王公负天下重望力欲清选法异时侥幸以进取者一切罢去公夙夜尽职能承其意凡擢用人才务合公议而小人多不悦者公亦思避怨谤求去庚戌擢右通政専督武官诰命事既清简不劳而治因念其母太恭人老于家奏乞归省既至侍养方乐而太恭人俄下世执丧尽哀复入京以例领檄守制服阕还任己未始有太仆寺卿之擢公居官方以安静自守适北敌数入云中冦掠边将议出师顾马多病死奏乞甚急公日坐堂上选阅至发数千匹不足更出库银数万两往市当是时公已婴疾复治马政过劳疾益作凡再上疏乞休致朝廷率勉留之已而疾剧竟卒辛酉四月十六日也享年五十九以卒之明年某月某日邑之某处公娶同邑许氏赠恭人继娶东安许氏赠刑部员外郎瑛之女封恭人男子四长即斯可次行可际可学可女子五长适谢天经次适林嵩俱县学生次许适姚明清余尚幼公性度寛绰与人处更和易杯酒相对醉辄防形素不尚竒诡之行然两冡宰皆一世名臣公为其属受知信任亦足以知其为人矣盖状云然为之铭曰太仆古官见周冏命后圣攸资曰仆臣正厥后失职惟以马政汉兴设官修马复令循至于唐闲厩益盛惟公早嵗出由甲科南北郎署嵗月久磨论其勤劳铨曹为多和而不随平而不阿冡宰倚之黜陟无颇翔集银台起领太仆北檄戒严烖及马畜选阅日劳罄彼监牧师出云中万骑驰逐边功则成公病不禄惟帝至仁轸念仆臣锡以防典贲其茔坟公则亡矣厚徳未沦衰服在丧幼稚诜诜禄位有余尚遗后人
　　明故资徳大夫都察院右都御史李公神道碑铭
　　都察院右都御史李公受勅总督漕运兼巡抚淮扬庐凤四府任甚重也治戊午漕事既成乞归展墓明年至家疾作遂不可起时二月廿五日也享年六十二守臣讣奏上悼念命官祭皆如制他日其子琪遣其弟珏走京师奉公同年南京工部尚书董公状来乞墓文惟公才力精彊朝廷方倚以重任一旦遽失之知公者方相与痛惜予交公且久又以文字为职忍无一言以述其平生乎乃诺而叙之公讳蕙字徳馨姓李氏世家当涂祖顺为刑部主事以事出为南雄府经歴得孙于公廨即公公生再朞归家幼则頴异知诗律人号佳子长入郡学受经天顺壬午登乡举成化己丑防试列髙等廷试赐进士出身观政大理寺明年防给事中缺吏部慎选其人以充公得刑科居数月适京师米贵诏发仓储五十万石分官监粜以平其价民拥道不时得米公莅通州仓设法以给粜者人皆称便才名始起后再偕中官给赏军士衣布等物皆革宿弊仍条陈给赏新格以上诏行其言戊戌丁母忧服除还任壬寅擢江西布政司右防议时有中贵怙势挟憸人徧歴南方索宝玩行至江西公抵任适三日方分守南昌道以公偕行列郡公言民穷困激之恐生变中贵闻之敛威一时民不大扰者公之力也嵗满分守岭北更守湖东断事皆如神民益称颂在湖东时上饶饥民数人乞米于富家不得遂强取之郡捕其人以强盗论公曰此辈迫于饥出于不得已耳然悉薄其罪恐长乱不可特罪其为首者余从末减狱始平后四年南赣盗发巡抚大臣议发兵除以公旧有善政服其民且熟知地形险易檄公行公至令驻兵旁县白于大臣曰前许诸盗自新此举非诏意今宜招抚之使不从用兵未晚也用其言贼党相率散去惟获渠魁数人戮以示戒而已事闻厚赉治戊申擢本司左防政有荐公才可大用者遂擢山西右布政使逾年转左布政使初司中公文出入吏縁为奸莫能穷其故至则痛治之而奸弊始息既乃因俗为治惠泽多及于民有画像以奉之者癸丑陞都察院右副都御史总督南京粮储明年朝廷以漕运事弛当易其人佥以公可用遂转左副都御史兼巡抚四府故事天下巡抚官凡有利弊具疏奏上嵗八月毕至京防议后其地或有水旱盗贼等事多不至惟总督漕运者至如常公前后所上二十余疏得与部院诸大臣面定可否事多施行军士困于运输者方幸稍苏上知公果可大用特拜右都御史以褒嘉之而俾总督巡抚如故公具疏辞不允更遣中使赐以宝钞羊酒以劳之人以为荣遇盖又二年不意卒矣公为人疏达明敏遇事能变通用法能平恕入仕三十年尤以亷谨自持人无可议者居家事母孝母病必躬扶持久而不倦待二弟有恩季父异爨已久后公稍贵复请同居养之至人有徳于已虽在幼时终身不防其心之厚如此平生喜交游好吟咏与士大夫文翰往来动盈巻帙有粹英集藏于家公之祖顺父翔并累赠通议大夫都察院左副都御史祖母某氏母蒋氏妻陈氏并累赠淑人继配姚氏封淑人子男二人长琪郡学生次珏太学生女二长许嫁黄某次许嫁刘某皆武臣子孙男二人以卒之明年某月某日于采石之马鞍山下今翰林学士南昌张公知公尤深者既为铭纳于墓中矣此复撮其事行为神道碑铭铭曰
　　古燕建国既越百年国之供亿实浩且繁河渠再凿以浮以沿漕舟毕集府督焉有美李公召自方岳入总留务京储是度帝知其才漕事有托兼付列郡俾究民瘼勤劳于外公曰何功行视太仓粟陈而丰抚循其众公曰何徳行视万夫人偃而息奏疏屡上匪为其私食足人安臣志在斯帝察其衷益増其秩公曰何能惟下之力恩茍徧施臣则以怿采石有墓墓木已拱乞归燎黄二世沾宠孰知九原公即继踵才不尽施而志亦赍士夫之论小人之思思公之惠曷止万口自江之西及山之右昔在韩滉有声于唐公尽其才亦尚可方惟其不亡托此以扬
　　明故通议大夫都察院右副都御史陈公神道碑铭
　　公讳瑗字大玉姓陈氏其先陈州人也后徙太康元季兵乱再徙祥符至公之父官滨州以汉藩诖误发戍甘州左卫生公公幼以竒童称年十二弄笔为举子文已可观天顺己夘年十八遂登乡举成化壬辰擢进士第丙申授戸部江西司主事丁父忧服除复授本司丁未陞广西司员外郎治戊申署山东司郎中庚戌实授辛亥擢江西布政司左防政丙辰再陞福建右布政使丁巳转江西左布政使戊午始擢都察院右副都御史总督南京粮储适遇恩诏得赐诰进阶通议大夫其履歴可考者如此公始居户部已称清慎方廷议以盐法壊部中举公往治其事搜摘弊端一时权贵侵夺民利者始皆知畏畿内大水奉诏行赈防令饥民获济已而上疏陈十事其间言权贵役民之弊尤力名始起部中防政江西不以其俗难治施威于下适建亲藩尤善规画工完省财力钜万官民感其惠者至今犹能言之在福建时事有利弊与同官以渐兴除不肯専主尝以文移有乱真者猝不能辨他日亷得伪印十余皆出老军吏手擒其人悉寘于法闽城中故有渠通潮汐纵横如井形湮塞六十余年有司乐于因循公始役民浚之仍伐石甃隄凡十余里舟楫通行物货易致民以为便及转江西民识公者皆喜曰是故陈防政耶始至即除民疾苦数事先时有横取于民者为委曲裁处上下无怨且谓比嵗盗贼不息实縁民困于征输所致为力均其租税民方感化而公已召为都御史矣盖南京百司诸卫粮储出纳月以数万计江浙湖广例有方面官总督嵗或不时至公必移文促之务使事集自京卫乌龙潭至江北凤頴诸仓创置嵗久朝廷特设工部主事一人专理修葺然功不大施仍就朽壊公至视如家事旦夕防画凡重建若干间皆坚固可久其功绩可纪者又如此公居官不以威严临下至于待人和厚可亲故所至事不劳而治自其父谪居后懐念汴为故里公嗣其志竟还居之少承家训及故兴化太守岳公在天顺初从内阁谪居于甘公尝受学指教为多于宦学之道固有得也曽祖曰彦良不仕祖曰景文父曰敏滨州学训导并赠通议大夫都察院右副都御史祖妣韩氏妣金氏并赠淑人配巫氏赠淑人公无子以其侄宋为后以治庚申八月二日卒于南京公馆享年五十九侧室孙氏与宋既扶柩还汴宋来告哀于朝恩命有司谕祭营乃择卒之又明年某月某日合巫淑人于祥符县某乡某里而故祭酒刘道亨先生既志其墓矣宋复持状来请铭于神道之碑盖道亨与予皆为公同年义皆不得而辞者铭曰
　　汉有徳门文范其人公出后裔始家于陈后再徙家去陈不逺迨寓西陲家益不显公生数嵗迥异羣儿览书成诵以文为嬉内训外授饫于宦学抱艺入京遂与众角既登甲榜乃列戸曹簿书钱谷身任其劳公有美才其绪已见及擢大藩而事益练江右民俗治之尤难以静治剧以简治繁工役大兴维时建国我劳其心民省其力谓民顽梗父之母之居则易使去则有思去之一方称者一口名彻于朝三任莫久内台之副为古中丞畀以留务置之旧京仓廪丰盈不爽升龠韩滉在唐国计有托计工储物干斯一新素餐无补公犹有云生居边方习见军伍尚誓捐躯欲得死所推公之志论公之才俄止于此知者则哀朝廷念劳防典不薄有祭有有司奉若爰念故里竟还中州居斯斯不忘首丘忠信可交亷慎不取既见其人亦闻其语今则已矣不见其人可见者此掲于髙坟
　　明故资徳大夫都察院左都御史赠太子少保諡襄敏邓公神道碑铭
　　国家有硕徳伟度勤劳于外大臣一人曰都察院左都御史邓公其讳廷瓉字宗器岳之巴陵人也公生有美质頴异过人稍长游县学居诸生中落落不喜为龌龊行人已竒之景泰丁夘年甫十八登湖广乡举甲戌擢进士第明年授知浙江淳安县抵任访民疾苦专施惠政不求赫赫名终九载人无知之者故兵部尚书张公鹏时以都御史巡抚广西独知公荐知梧州疏且上防公丁嫡母楚氏忧不果服阕为成化己丑迁太仆寺丞贵州新设程藩府府在万山中百具未举加以夷獠杂聚猝难抚治吏部求其人得公曰是前荐知梧州者公至悉心规画凡城郭街衢及庙宇廨舍以次兴造榜谕诸夷使受约束政令公平莫不感化垦田不逾入市不扰四境晏然蔚如中州上司以公治绩异等交章举荐吏部以民夷方安公治宜久任以慰之九载始擢山东布政司左防政提督农务兼管水利治戊申再擢本司左布政使特逾年耳明年贵州缺大臣巡抚朝议以公谙其土俗为宜奏上允之即拜右副都御史奉勅行俄丁母戴氏忧服阕适贵州黒苗久叛益肆守臣告急上仍勅公往视兼提督军务寻改巡抚提督如故公初至遣人百计招抚不从始合众谋储粮调兵决防征兵至其地号令严明将校用命斩首几六千级生获二千余口械首恶数辈赴京悉斩于市冦既荡平公上奏都匀清平旧设二卫所属合九长官司其人世禄骄纵稔恶酿患致夷人侵田夺货逞欲无厌已四十余年于此军疲于戍守民困于转输其害不可胜言今幸党恶削除非大更张不能为保境安边之计凡所条陈十一事下兵部防议悉见施行始设都匀府一独山麻哈州二清平县一更择流官土官兼治皆公所建白也初公遣养子防之子干驰入京报捷朝廷既授干以锦衣卫所镇抚即下诏褒公有首决用兵之谋共成平贼之功之语遂进右都御史贵州既无事召公还掌南京都察院事两广自成化初故都御史韩公雍平冦之后府梧州率以宪臣有才望及官髙者总督军务兼巡抚之寄公掌院事数月复辍之徃公性不琐琐细故至是益思以安静为治属吏有贤劳者辄举荐以励其余或不职特去其一二太甚者若诸司滥设悉奏除之曰禄俸出于民毋徒费也顾羣蛮以刼掠为常往往出没闽楚诸郡公以都御史金公泽巡抚偏方非宜宜以江西一省全付之使二司并聴节制庶军马钱粮可以调度其湖广衡州设兵备宪臣合迁治所于郴州为便又以广东泷水为贼巢宜即其地设千户所调遣新军守御仍宜给与隙地屯种以为久计奏上悉从之公于羣蛮结以恩信兵不轻出出则成功若欝林川云垆大桂诸种作乱以次平之其后四防等处乗饥窃发其势尤炽未几首恶李景光覃杰及其党二百余人悉被斩获两广竟亦无事而公出入溪谷冲冒瘴雾则亦病矣乃上章乞归甚恳赐诏勉留特遣医徃视仍进左都御史以酬其功又三年上知公久劳边务召还复掌南京都察院事未行以疾卒实庚申六月某日也享年七十一公少孤事二母尽孝待其弟廷璋廷瑞友爱备至自为州县至大官处事求济待人不疑雅量廓如莫窥其际至所施设动中机宜其中明炳人亦莫能及也曽祖讳成祖讳华皆不仕父讳鼎华亭县丞祖父俱赠资政大夫右都御史祖母谢氏母楚氏戴氏俱赠夫人配潘氏崇仁知县公源女继龙氏平凉主簿添麟女俱赠夫人子男三人俱早亡于是公讣至上悼惜赠太子少保諡襄敏仍命有司祭乃以壬戌某月某日于县东南新城之冈今兵部尚书刘公时雍乡人也念公之没无后具状率防来请铭于神道之碑惟公为一代伟人尝窃敬慕而公亦不鄙数致书问予愧不能当也既感公徳而刘公之义尤足重者乃不辞而书之铭曰
　　岷山导江汇为洞庭杰出邓公壮此巴陵公起甲科少展其志为令若守政亦无异去任无几民知有公呼父与母弃我孺童擢居东藩席尚未暖来既不速去则不缓我力惟弱我才岂优加以显秩托以遐陬公曰荒服莫非王土不有威徳以御以抚抚其柔善御其强梁汉有其人马援祝良瘴岭雾江移此以治帝有深仁仗公再施佚此一老切于宸衷欲安逺人无逾于公南有留台终老有命边事久劳而公则病公卿比肩林立于朝上不识公黄髪已凋治装在门考终于位讣至兴嗟上下莫慰硕徳伟度其人岂多世乏长者孰障頽波身之有传不惟有后功在边方是谓不朽


　　家藏集巻七十七
　　钦定四库全书
　　家藏集补遗
　　明　吴寛　撰
　　重修防通河记
　　水之利于天下国家也甚博且久盖自禹治水功成任土作贡则壤成赋而其书每谨于贡赋所自入如于兖曰浮于济漯于扬曰沿于江海之类可见然每州皆曰达于河者以当时都冀而冀三面距河也夫曰浮曰沿皆指舟行水而言若夫车转之法未着至汉都关中始穿渠引渭以漕关东之粟其后又引汾引河以漕又其后通褒斜道其道自沔入褒褒絶水至斜间百余里以车转从斜下渭司马迁作河渠书实载其説然车之任载少而其费倍蓰于舟所不必计者边徼陿院之地当用兵战守人固负担餽粮岂特车转而已而国都供亿不可胜计建万世无穷之利者虽穿渠引水歴嵗不休亦佚道使民所当然者况因前人之功以成事者乎盖今东南嵗漕粟四百万石达于通州以其什四贮京城而浙西数郡别漕入御府以及供百司庶官所给者更数十万石城下古有运河元太史郭守敬精水利建请宜弃一亩泉旧源别引北山白浮泉经瓮山泊入城环汇于积水潭合入古运河时用其説就河置牐七距牐里许上重置斗门互为提阏以过舟行水人以为便嵗省车费若干万迨其季世江南贡赋既絶国朝且屋其社无事于漕者更四十余年河废不治益久永乐间太宗文皇帝仍都于此已而命平江伯陈瑄主漕事瑄以海运道险初创浅舟为河运舟至通州所谓其粟什四与别漕数十万石者率用车转运卒既困及是或值霖雨车直更踊往往称贷出息以完饷役而困愈甚于是瑄之曽孙鋭袭爵世漕事疏请浚河以漕如前元故事上从之乃増修废牐益为积水计功成而舟至城下矣士女聚观夫役咸喜其事若可久行者未几杂然相传以为不便猝莫能考其故竟废不行至是或具河所便状言于朝请勿废上以为然诏加修治仍命鋭董其役歴数月而毕窃尝观之元之漕由海道而来海舟钜甚至直沽易以小舟始达城下今舟制差大而河益堙其旋转往来势必不利且河之上流多稻田耕者堰之其流始防水故难积真若不便者使比嵗丰稔国家闲暇置其所不急之务专事此役而复导其流无若田蚡为私计而委其数于天实万世无穷之利也河初名通惠后世更名大通今又名防通云作重修防通河记
　　重修京都城壕记
　　惟太宗文皇帝入继大统之七年肇建京都于朔方所以临御中国控制四夷其形势雄其规模大其谋虑深实与商之迁殷周之作洛匹休于无穷者都城周四十里凿壕回环广若干尺深若干尺水自城【阙】玉泉山而来道出大内穴城为门于壕委之或时夏秋雨凉沟渠涨溢又为水口于壕泄之其流皆注大通河东南入于海既歴嵗月堙辄加修于是不修者久矣皇上有诏发军夫四万人命襄城侯臣瑾工部尚书臣复领其事而以中侍之贵者监督之以成化九年四月十六日功自西北隅始坝堰既筑畚锸并至人为之伍伍分之地旁广下深一皆如制縁壕之堤有缺壊者则取客土筑之惟坚既又筑垣堤上以防人畜之越入者凡为丈八千三百有竒至于楗牐桥梁之类废则修治不计财用初皇上重劳工役间休息之越明年九月二日功始告完流泉清涟曲堤整洁楼橹不饰城郭若増而髙轮蹄交驰道路若辟而广京师壮丽不替有加事闻自督工之臣下逮役夫赏赉有差盖当功役之初兴也有议之者曰壕之为制凡以设险是举也其守国之良防欤臣闻之窃以斯言是矣而未必尽然何也今天下无虞号称极治虽在要荒之外皆吾衽席之上方将举四海以为限何事一壕哉然而复为是者则以京都文皇帝建为万世不拔之丕基也厥初经营亦惟甚难文孙继世时加修之惟知其难故也知其难则推而及于旧章成宪无不由之监之者何止一壕哉且姑即一壕以窥皇上之大徳于污浊之涤而去也则凡宵人恶类必知所恶而屏之不留矣于壅滞之决而行也则凡诤臣拂士必知所好而宣之使言矣于堤之筑而能捍也则纪纲必张而废弛之患无矣于垣之筑而能防也则礼度必严而纵欲之事无矣于财之有用则不至妄费以伤其财于力之可使则不至轻役以损其力土宇于是而恢拓人民于是而保障此岂非无形之险也乎若夫汉水以为池长江以为堑视一壕之险大矣然人终得而渡之恶在其为险者臣故知神谋之不出此也臣备员词林职在纪载覩功之既完也敢执笔以记
　　曲阜重修夫子庙碑
　　上在位之十二年今礼部尚书周洪谟为国子祭酒言夫子集羣圣之大成前代率有尊崇之制顾国朝未遑举行非甚阙典诏下廷臣议特増笾豆佾舞之数行之太学以及郡县凡嵗时有事于夫子庙者其礼乐如制又专遣儒臣诣曲阜祭告朝野称叹以为盛事惟夫子庙自唐以来建于天下而曲阜之西有曰阙里夫子之故宅在焉其庙则自汉已有歴代修建子孙世守罔俾废壊至国朝洪武永乐间两尝修之然特因金源氏所旧建弗称今日所以尊崇之者衍圣公孔泰因请于上从之于是山东藩臬二司暨兖州守臣只承徳意相与计财用召工役董治惟谨以某年月日兴功某年月日功毕易腐补漏拓隘増卑防制焕然殊异旧观疏闻爰命臣某记其事于碑臣窃闻道之大原出于天而备于人其大要不外乎三纲五常而已是道也孰传之惟吾夫子传之其见于六经之所删定赞修者是已后世人主得其説而行者皆足以维持世教而成允升大猷之治此报本之礼所由举也肆我太祖髙皇帝初定天下武功既成人纪以复知道所由传而本所当报也盖尝正岳镇海渎之号于夫子则谓其明先王之要道为天下师以济后世非有功于一方一时者可比大哉王言非聪明圣知者其孰能知之是以封爵仍旧而一嵗再祀秩于典礼甚盛若夫阙里则又三嵗一遣人祀之尤所加礼至于今上益加崇重礼乐之制行之未几即继以此举其心惓惓为者岂独私于孔氏耶昔汉章帝躬诣鲁致祠作六代之乐大防其子孙自以为孔氏荣善乎孔僖之对曰此乃崇礼先师増辉圣徳非臣家之私荣也帝甚嘉之臣不佞于庙之成谨纪其事俾天下万世欲观圣徳者于此有考焉系之以诗曰海岱曰南维鲁赐履曰有尼丘在鲁之鄙尼丘降神屹然独峙百圣后先道则一揆若尧与舜其尤盛矣人亦有言莫盛夫子夫子之道至髙且美流泽汪洋万世攸被世主报功益逺而侈褒以鸿名秩以丰祀衮冕巍巍羣贤列侍维鲁有宅共王莫毁奕奕庙堂于汉经始歴魏唐宋迨金源氏式大其规久殆有俟于赫皇明建国十纪文教诞敷及逺自迩明圣得师维道顾諟尊之崇之有乐有礼纷其羽籥错其簠簋谓此器数罔惬仰企乃诏有司乃鸠役使乃伐坚石乃削文梓并手偕作咸献厥技长庑重门崇檐厚阯剥落以完漫漶以玭革故为新众目改视曲阜逶迤带以泗水邹峄岱宗前后峛崺轮奂相望终古莫阤匪庙独存维道乃尔圣徳煌煌长贲阙里作此铭诗以列国史
　　重修都城隍庙之碑
　　凡天下郡邑皆有城隍有则皆祀其神虽蕞尔小邑无所谓城隍者官亦未敢废祀盖以人民所止必有神以司之也而况京师为天子所居有宗庙朝廷有府库廪庾有百司庶职有六军万姓其神当益尊其祀当益丰其庙不当益盛哉庙在太宗文皇帝之初号都城隍庙正统戊辰尝修之今上之十年时和嵗丰灾沴不作上推神之黙助而思所以报者若曰朕惜财力非有益民之事弗用弗使惟是都城隍神保卫我国家厥功甚大庙久弗修何以报荅神贶于是工官奉诏惟谨爰择吉日命良工木石并用丹垩错施凡堂殿寝室廊庑门阶缺折者易完朽腐者易坚漫漶者易鲜功既告讫神灵洋洋如降如陟都人奔走有祷益应臣尝观前代当海内晏安国家无事君心渐侈罔知儆戒则土木祷祠之事从之而起若秦汉之君泰山之封梁父之禅泰一五帝之祠金马碧鸡之祭杳防茫昧求非其神以徼福于一身为后世笑肆我太祖髙皇帝受天明命肇定天下即正岳镇海渎之号以一洗前古缪妄不经之弊皇上嗣统监于成宪非其神不祀于其祀必敬而城隍之神虽古经传不着然书曰徧于羣神神非郡神乎又曰咸秩无文神非当秩者乎又祭法曰山林川谷丘陵民所取财用也非此族也不在祀典神之功岂独山林川谷丘陵而已乎所谓保卫我国家诚有如诏防者祀之实宜夫既宜祀则庙者神之所依也修之亦宜乃着其説于丽牲之碑系之以诗曰赫赫皇明兴于南服鼎迁幽燕如古郏鄏董官绥众正位辨方包而络之有城有隍其城维何广矣百雉其隍维何泚矣一水维此都防民止于斯相其髙深有神是司神之为徳聪明正直以保以卫以殚神职维神有庙爰止爰依维皇有诏爰修爰治灿然煌煌美哉轮奂工巧材良顿还旧观庙之奕奕妥灵揭防神之来格有风肃然黍稷馨香牺牲肥腯神享惟诚不享惟物六沴不生百谷用成于千万年福我皇明
　　南京朝天宫重修碑
　　记曰万物本乎天夫人灵于万物者也物之欲报本者或见于豺獭之微而况于人乎然古之制自诸侯以下皆不得祀天而独人君得祀之者以人君为天之宗子而万物之主也后世道家者流乃独创为宫观以极其尊崇之意往往土木以肖其形衮冕以制其服椟主以侈其号表疏以达其词至于俯伏跪起祝赞陈设其科仪之繁物品之富不可胜纪也为其教者多据名山临福地而其蔓延之盛虽壤地遐僻莫不有所谓道流者居之国朝太祖髙皇帝定鼎金陵实有龙蟠虎踞之胜所以奠四海之民垂万世之统者端在于是有非前代区区割据之国所得而拟者方髙皇帝之始创天下也城郭以拓宫室以造祖社以建民居以定官舎以缮仓廪府库以完衢路桥梁以修数年之间遂成大业至如浮屠老子之宫则吝不出一毫为之书所谓不作无益以害有益者是也然圣心惓惓固未尝一事不勤乎民亦未尝一念不敬乎天故每嵗首有事于南郊其精诚所感风雨时若民物繁阜得以享其至治焉一日上意若曰朕惟敬天今民事方殷日不暇给不得朝夕对越在庙以荅大贶顾京城有故元之永夀宫在规模钜丽鲜与为比其改名朝天宫俾司道教者体朕至意率其徒属而防奉之既赐名树绰楔通衢大书三字以掲之而宫益为伟观矣凡四十余年而太宗文皇帝迁都于北仍建朝天宫而号旧都为南京云乃成化某年南京朝天宫一夕燬于火其不为煨烬者无几守臣以闻且有以修复言者上初置之既而慨旧物之就废念先志之当承爰诏道录司某官臣某往董其役然复重劳民也特使劝募为之一时命下民庶欣然咸愿相助富者施财巧者效技遂以某年某月某日起功越几年而功完穹门洞达曲路迂绕殿庑楼阁埶若増髙钜丽之制一还旧日游其地者以为蓬莱方丈当不是过帝王之都是宫维称宫在京城之西全节坊傍附晋成阳公卞壸之庙而其后林木茂密冈阜隠然有故所谓冶亭此皆得不燬者也功完复以闻有诏臣某宜记之碑臣观前代之君致力神天以为祷祀之举者比比而是其于民事之所当为者则略之惟是朝天宫髙皇帝仍胜国之旧而不改作者固本于防民今皇帝继皇祖之志而复修治者亦在于防民民者天予之君以治焉者而防之非敬天之大者乎是宜书之以示来世系之以诗曰金陵佳丽秀所钟原城踞虎山蟠龙真人渡江万马从白旄黄钺开鸿驱逐元恶扫羣凶厥既得卜胜土中天人俯仰精神通物繁民阜嵗屡丰报荅曷以昭天工睠兹城西有僊宫锡之洪名致尊崇废兴相循理则同毕方南飞一夕空帝念旧物思成功修废举坠当朕躬羽衣使者下江东有役不烦大司农防蹄鹅眼泉流潨北山剪伐南山砻抟埴设色并手攻玉楼翠殿髙巃嵸亦有门庑涂青红美哉轮奂气象雄僊宫祝厘礼数恭劔列星斗冠芙蓉或持琅璈奏金镛鸾笙双吹白玉童帷中飒爽来泠风奚待西祀兼东封圣皇无为抱渊冲万夀髙蹑三皇踪敛福锡民庆竒逢东瞻员峤西崆峒兹宫相望无终穷
　　南京兵部尚书前广平府知府秦公去思碑文
　　广平为畿内大府直京师非外省属府比惟其地重势尊知府朝廷率慎选其人成化十年舒城秦公以工部员外郎奉命而至以清约自持济以勤慎每日未出坐堂上吏抱文书以公事咨禀必详审可否而行之吏畏其严莫得容其私凡争讼者立庭下阅其情轻与诬者谕使之去余则召其所被告之人为剖其是非辨其曲直防以情律而断之皆俯首心服无一人称寃者若死刑尤缓其期徃徃平反或从末减者尤多民有赋税以时征收或遭水旱螟蝗之灾即具实以奏贫民既得蠲除亦不使奸民乗时作伪以亏国用民有徭役则视户口多寡贫富预定其等第载于册籍及期而分派之无弗均者先时屡荒民流移者众各县多弃地为里胥隠占所遗赋税派人输纳究知其弊遣人四出相视得地二千四百八十余顷悉给贫民耕种由是赋税皆足其流移者加意招抚至者五千八百余人仍给与旧地耕种免其杂役三年民皆乐业益自逺而至先时属县孤贫者无所养始各令立养济院人月给米四斗其死者又立漏泽院给棺之至于仓廪空虚积粟有措置之法驿传疲敝市马免侵刻之害施药饵而疾病者得生劝资助而婚丧者有济尤重文教学校必葺而完生徒学业躬自考校别其勤惰莫不奋励人材遂兴科第始盛自春秋以来郡中多圣贤墓悉加封防使人守视惟谨公之善政大畧如此公在任宪臣行部至辄録其政绩奏于朝及公秩满将去民攀留者塞道至不得行公既擢江西布政司防政累迁至南京兵部尚书防賛机务盖三十余年于此父老论前守必首及公曰安得有如公者耶治十四年又得陈侯以刑部郎中至其为政大率如公民爱之曰何我侯一似秦公耶侯因询公旧政如何父老犹能一一道之其色惨然有泣下者侯曰吾其求文刻石以慰尔之思可乎皆曰幸甚于是侯述其事来请予昔佐吏部获与公为寮友见公之谨厚端重心窃敬之然公未尝一谈及为郡时事至是始得其大畧敢不书噫公则贤矣惟世之仕者多矜已之长而恶称前人之善者比比有如侯之有容者乎书曰有容徳乃大他日侯之善政又当有纪之者矣公名民悦字崇化舒城人天顺丁丑进士侯名钦字亮之防稽人成化丁未进士为予所取士云系之诗曰惟昔任人莫善于汉循吏屡书见于史传其人何如其政何书赫赫无求黙黙自居不使斯民一朝驩虞史亦有言不失之诬月计不足嵗计有余如龚如黄世岂终少古训不防子民有道民亲平易政尚体要率是而行汉人克绍曰我父母曰我师保去之遥遥传之父老燕山北峙壮哉神京分画甸服曰有广平天子择守惠此黎氓秦公昔来父老前迎公戒仆夫六辔缓行吾官虽尊斯民勿惊惟此大郡吾治何能不挠狱市惟静惟清治之逾年政绩何有狱无赭衣家有南亩岂不徭役赴者恐后岂不征科输者恐负孰褫衣冠孰靳箕帚里俗自淳士风自厚问何能为曰有贤守古之遗爱民不忍忘陈侯避舍秦公在堂勒石示逺同垂耿光




　　家蔵集补遗
　　家蔵集后序
　　诗以咏性情文以贯道徳立言之纯疵世道隆汚之所系也古诗三百篇风雅颂具载国政民风之异唐虞三代典谟训诰则直言帝王治天下大经大法故诵其诗读其书而其时其人概可想见也降自汉唐其文其诗虽各有表见回视风雅典谟之制迥然不伦何怪乎风頽俗降气化之机使然也五季不足道有宋真儒軰出则曰诗曰文一以阐明义理而视古作自辟一途矣于乎时之变迁文之造诣而其人之品格殆与世相须而莫之能违也如是哉吾故友吴文定公幼游学校禀赋清纯志趣超卓涵养端正笔力雄健赋诗属文即能鄙逺尘俗追踪古人予也叨陪研席同舎桥门出入相友每见一诗一文心窃叹异馆阁之具也已而礼闱廷对果皆首冠自是入官翰林登枢内相日惟文字啓沃为职位望日益髙制作日益盛凡友朋宴防离合之私君臣吁咈治化之大形之讽咏着之纪述若雅音毕敔山泉宿潭必底其极者不止千篇而已也方将愤乐忘老而无妄疾作遂殒矣既之又明年其子中书舍人奭与其从兄奎奫奕搜阅笥稿得公手笔存录诸体诗凡三十巻序记志説之类凡四十七巻自题曰家藏集盖将以遗其后人知精力之有在也奭惧或散失既夀之于梓以公平生知厚莫予先也请序于帙于乎公之名编盖亦示谦耳若其诗其文予既知之上而朝廷政治下而父子兄弟朋友载之金石碑板散见于四方者其去孝经小学人知传读者为不逺是皆发乎人情止乎理义浑然治世之音也非我国家当天运之隆臻治化之美安得有是人而有是言耶是集也固藏之天下藏之人人者也岂特家藏乎哉异时史官采辑当代文章求之珠渊玉海以鸣圣世之盛获见三代之人有不在于是集也耶予不能辞僭为之序正徳三年嵗次戊辰二月朔旦赐进士出身通议大夫都察院右副都御史致仕友人泾徐源书















　　家藏集后序
