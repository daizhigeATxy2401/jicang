　　钦定四库全书　　　　集部三
　　忠肃集　　　　　　　别集类二【宋】
　　提要
　　臣等谨案忠肃集三卷宋傅察撰察字公晦孟州济源人年十八登进士第蔡京闻其名将妻以女拒弗荅调青州司法防军厯迁吏部员外郎宣和七年充接伴金国贺正旦使时金人已起兵而宋人未之知察至玉田县韩城镇使人不来居数日金数十骑驰入馆彊之东北行遇金大帅斡哩雅布迫令下拜察抗辨不屈死之赠徽猷阁待制乾道中追諡忠肃事迹具宋史忠义传集为其孙直焕章阁伯夀所编周必大为之序察为尧俞从孙学有原本史称其文温丽有体裁特年三十七即遘国难以死未尝有大著作以发挥其才气故集中所存大抵酬赠篇什及表笺启劄骈丽之作为多然其深厚尔雅亦自足资讽诵且当宣和未造士大夫名节扫地之余一旦猝遭事变独能奋身碎首致命成仁卓然自遂其志其忠义之气尤有不可磨灭者诗文虽属无多固当与李若水之忠愍集并垂不朽矣乾隆四十五年三月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀








　　忠肃集原序
　　二帝三王时人才多出于国子盖其见闻积习作成有素非如秀民必俟族党州乡賔兴之然后用也观舜命防典乐教胄子曰直而温寛而栗刚而无虐简而无傲及命契爲司徒教民则敬敷五教在寛而已周官大司乐以乐徳教国子曰中和祗庸孝友及司徒以三物教万民则置礼乐于六徳六行之后其视成材详略次第固有别矣夫子不云乎兴于诗立于礼成于乐学至于乐则义精仁熟和顺于道徳而性成焉故以之事亲必孝事君必忠临大节必不可夺文其余力也晋唐以来各学与监置祭酒若司业皆冠以国子亦古之遗意欤本朝世臣巨室前后相望在仁宗时有若献简傅公讳尧俞未冠以进士起家平居号称长者及事四朝屡歴言路忘身殉国有不可夺之节遭时遇主致位二府生多美誉没保令名遂爲大家其从孙忠肃公讳察年十有八复践世科宣和末以吏部郎假宗正廷劳金国贺正使行及境上防幽燕交兵或劝其归公不可猝遇斡哩雅布强公使拜公又不可竟握节死之诏赠徽猷阁待制乾道中追赐今諡其诸子皆以问学才猷翺翔仕途至孙伯寿文采益髙方以直焕章阁按刑畿部兴念前烈既编定献简公草堂集又裒公遗稿成三卷将传布四方属必大序其首惟公文务体要辞约而理尽甚类献简诗尤温纯该贯间次韵愈多而愈工惜乎享年才三十有七名宦未逹髙文大册无自而发其渊源则可考矣窃尝论之献简幸生太平无事时止于正言不讳是以爲宋良臣公则不幸将命艰难之际仗节死难遂在忠臣之目要之忠孝大节易地则皆然特所遇不同耳故爲推本帝王之教以及本朝之盛使学士大夫知公世济其美不陨其名者如此周必大序



　　钦定四库全书
　　忠肃集卷上
　　宋　傅察　撰
　　诗
　　用亷夫韵招诸友登清防亭
　　束带缚吏事发狂中愤兴世情多面朋噂防恶背憎缅懐数君子皎皎莹壶氷披云见顔色洗翠露锋棱忘形到坦率髙论破炎蒸蔼然嘉誉在顾我独无称文塲屡交镝师老畏侵凌况复时雨过绿苗覆千塍便当共临眺此兴那可胜孤亭枕席佳下有寒潭澄仰看霞绮散坐待月华升嘲咏纵欢谑明朝期再登
　　亷夫有防当归去来之句复次前韵
　　少小尚奇伟长年病莫兴折腰仕五斗讵敢论好憎居然畏罪罟局如履春氷每懐鹰隼翮韝上防锋棱追随缙绅后糠籺杂肴烝泮宫天下士借甚得儒称巍巍众峰上跛足岂易凌朝廷重荐延防茅余空塍公孙富经术非子谁能胜坐见万顷波甖缶汲逾澄沛然下膏泽蓊若朝云升勿云叹留滞青史他年登
　　次韵亷夫登清防亭二首
　　蜗舍不容膝烦歊局寝兴岂惟倦束带絺绤犹云憎清防跨城角窣兀疑凝氷深池暮黯黯逺岫朝棱棱往嵗与申子賔朋日云蒸遂令栋宇陋顾盻流名称先生今诗伯气欲青云凌锵然出佳句椒兰布畦塍邀我避暑逰意重愧难胜何当酌沆瀣神明自清澄嗟彼浮名者此亭岂易升踟蹰恐后时摄衣请先登
　　大火气方炽新金伏未兴茅屋苦卑陋蕴毒空自憎流汗常被体涤烦屡饮氷那堪青蝇軰鼓趐作威棱薰风烁炎日沸鼎助薪蒸每思谋爽垲地隘旧无称高亭枕城隈粉堞势腾凌清水绕其足茂林瞰田塍此间有异趣跻攀弗能胜佳招适我愿坐觉神魂澄何当卜邻舍与子朝夕升飘然防世累长啸效孙登
　　次韵祝亷夫登南楼
　　膏雨润四野草木苏中干驾言共临眺凌云陟层盘华宇荫曦日溽暑随风防清谈无俗好茶果有余欢拨置簿领烦憇此簟席安悠然得佳趣可以寄簮冠耳目去局促心体自广胖何如敛手版触热事上官晓来纎霭霁矫首欣遐观一鸟没天外千林杳云端西山有爽气浅绿浮防岏翻疑图画里未觉云梦寛萧萧林间蝉已如咽暮寒直恐霜露至归欤可忘餐
　　同七兄寄二李
　　昔我在淇水二陆皆少年伯也气轩昻丹鹤唳青田季方文章士摛华桃李妍力学乃未已有如火始然相见一倾葢便诵胶漆坚笑语玊麈折登临蜡屐穿时时出秀句洒若沈疴痊尔来逾十嵗自当冠貂蝉胡爲茅屋下寂寞尚草方今明堂构收拾栋与椽安得刷羽翮吹送上天此志傥不遂何用空言传不如李翰林沉醉自称仙不如陶彭泽归来谢尘縁但解琴中趣何妨瓮傍眠富贵草头露名誉空中烟子意竟何如余心方寂然愿求真实语莫作猾头禅
　　夏日登清防亭
　　永日留烦暑斯楼得屡登向来知异境高处若无凭逺岫生云直轻风蹙浪层试承金掌露更接玉壶氷抵掌賔朋盛题诗气象増望穷遗憾在我欲醉时升
　　清防亭分韵得空字
　　缥缈千层外萦纡一径通飞甍明落日巨栋挂斜虹赏眺资公退招邀得调同九天开浩荡万象入牢笼水色连晴碧云容借晚空清乗庾公兴快挹楚王风弁侧金罍倒楼昏画角终明朝车马客陡觉厌尘红
　　大暑同蒋明亚叟熈载夜登清防亭
　　土润伏新金阳歊困亭午曦御驻征骖朱光彻厚土鸟雀噪堦除蛙蚓鸣草莽簿领抗尘容茅檐庇环堵蜂虿乱防床蚊蟁隠雷鼓防拂徒尔爲青蝇敢予侮避喧空百虑对食但三吐举箑未揺风挥汗已成雨那能整冠巾谁复对賔主岂惟生花坐觉气如缕南方有高楼兀然蔽华宇抠衣倦跻攀策杖愁伛偻俄顷叩云端飘萧开洞府新凉防尔来旧暑脱然愈清池涌波澜踈星穿牖户夜气袭氷霜月明粲珪组乌鹊倦还飞逰鱼清可数菓走金盘清谈挥玉麈羣籁正嚣嚣幽梦方栩栩何当食琼浆一夕生毛羽
　　夜登清防亭云阴掩翳东北有雨少顷月出皎然复次前韵
　　融融暑未防悄悄夜方午命驾聊叩门寻幽得兹土俯瞩但苍茫前瞻何卤莽万籁正虗无羣生各安堵蝉噪作笙箫蛙鸣当钟鼓鳬鴈正参差诙谐惧狎侮岂惟冠葢倾已觉肝胆吐坐久隠奔雷天邉垂宻雨踈木列賔朋众峰自臣主萤火落明星炉烟袅青缕那能胜酒杯所欣瞻徳宇高歌屡激昻失喜或俛偻萧防濯尘襟清虗湛灵府快如仙爪爬洒若头风愈湏防出金盘照曜开玉户映浪杂琼瑰穿帘间璧组斯逰岂前谋后防难逆数欢余岸纶巾语约挥松麈可能伴鸡栖亦复随蝶栩广寒防可升试爲刷翎羽
　　次晁之道韵
　　翰林诗百篇发兴自斗酒同逰八仙中七者顔已厚迩来数百年斯人那复有风流城东晁四海蔚称首之子乃其豪异代得宻友满腹贮诗书妙意寓醪酎政使誉日新位卑未爲丑亭亭涧底松不如园中栁芝菌冠众芳其出木枯朽呌阍问大钧得致君侧否
　　送承祖赴定州幕府
　　中山控北陲强弩号百万单于衔国恩方且事逃遁谋帅得真儒不烦一防顿风流本江左亹亹有余论幕府极妙选参谋不容逊借甚丞相孙凌云气豪徤所懐社稷计尝愿窃有献蹭蹬三十年羇旅颇日困因人作逺逰实亦乖素愿谈笑青油幕聊复可排闷嗟余谬从学尘根苦迟钝一官聨事久矜式毎日劝但觉有不如未见有进寸公亦不吾厌叩撃愧烦溷念当爲逺别怅然亦多恨时方苦炎蒸行矣蕲强饭
　　伯时往河东戱与亷夫分韵道相思之意三首
　　日月剧跳丸暂别亦已久青山缭层巅道里阻且右今晨登南楼防此同志友思公聊北望竚立但搔首秋风八月天霁色明朝牖轩车来何时迟尔一杯酒
　　朝氛霁西山晚日明髣髴遥怜太行山陟巘可畏王侯眇小夫中盘凌云气端如车公贤谈笑出真味胡爲久崎岖使我重歔欷王事有程期来归惧其未
　　之子何磊落本是青云才委翅蓬蒿下黧面垂防防卜邻与我逰肝胆向人开酒酣遗世累谑浪絶嫌猜西风换烦燠四野无纎埃方当共临眺公兮胡不来
　　题毛彦谟容膝轩
　　夫子负异才端若防稽笴平生懐刚膓于世少许可文词类激昻议论耻媕婀高名三十年坐此常坎坷同时英俊流往往歩青琐归来乐箪瓢琳宫得安坐小轩仅容膝陋巷生堀堁唯余豪侠气屡折每不挫却眡利名塲终身系缰锁生虽华屋居死或翳蓬颗固知宇宙间所有终非我但当清吾心余事等么麽
　　次七兄韵
　　蜗舍席爲门清风无所扇闲视才半寻起行空百转对食不下喉流汗常被面矧复鳬鹜行摘尾抱大卷余方有公事汝軰宜罢遣頼此伯仲贤纵谈逞雄辨时时杂博奕岂不贤逰燕呼奴取其来据榻聊一战初如两军交整阵咸伺便俄顷锋刃集解纷在一箭或喜而抚掌或骇而色变或傍睨而审或当局而剥剥伐木声离离众星现胜负既已分反奁若收电却寻文字观触物本无恋覔句屡吟哦诵诗乍逰衍百谪勿相闻从渠书我殿
　　晚登清防亭次祝教授韵
　　雉堞亭亭倚翠防髙楼袅袅弄清晖共邀嘉客扶笻杖骤喜凉风振羽衣过雨山川颜色好投林鸟雀噪声稀月揺翠浪明珠碎云满金波破镜飞雄辨琅琅如落屑新诗句句似连玑自怜性僻躭幽寂却恨匆匆便赋归
　　送朱熈载改官还乡
　　陶唐名臣有朱虎揖逊防夷尊文祖后来杰出汉云孙折槛当时谁敢侮煌煌圣代见斯人凛凛遗风振千古乗牛不数鲁家侠衣锦何妨买臣窭十年牢落困胶庠五斗栖迟尚环堵唯余豪气自不除倾葢向人肝胆吐忽然结束事征鞍轩轩喜色浮眉宇谓余倚门亲久待况复枫宸拜明主朝廷公卿重荐延骞腾一鹗生毛羽高义如君世所稀早据要路思禆补
　　芝堂
　　度负土忘晨夕空肠未忍进一溢伯防隆冬不衣帛野火燎原天雨泽当时庐侧产灵芝盛事至今光史册王家兄弟皆英豪借借声华若连璧高文奥学乃余事一门躬行如万石孝思他日彻苍旻血泪垂頥洒枯栢谁云草木但有生始信幽明本无隔煌煌三秀发坤祥小大高低紫与白搢绅骇叹絶前闻老稚提携溢阡陌争言图写献修门坐见恩荣来络绎公独掩耳更悲啼吾恐货名于窀穸岂如采摘付儿童大胜籯金满千镒方今孝治轶唐虞八行求贤当侧席公虽韫匵畏人知定有新诗振奇迹
　　雪九首
　　都城十日雪庭户浩已盈呼儿试轻扫留伴小明天公亦戯人奇幻惊倐忽朝来檐霤间一一缀明月晚风扫连氛客被憎夜峭明朝赴看烛更把昆山照高堂连夜赏蛾眉映珠栊谁怜闭门客衣穿履亦空黑云埋日车厚雪镇坤轴行路勿匆匆包藏恐深谷忽惊陋巷间踏作琼瑶迹坐闻郢中歌妙句压元白春雷忽隠隠春雪复纷纷农夫戒及泽荷锸已成云撒盐乍可拟刻楮竟难成妍词覻天巧应复召羣生盈尺兆嘉祥三登贺时防我虽无寸田一饭犹足頼
　　次韵杜无逸西园独坐九絶句
　　南浦送防波西山来逺绿日暮独盘旋慨焉抚孤竹前軰不可见古道邈难寻何时赤松子相与归山隂折腰为五斗我已愧渊明共赴东林约怅然懐友生虗斋篆炉烟兀然得禅寂虽有锦绣肠画饼安可食亭亭涧底松干凌雪霜孤既无鸾凤翔鸟雀来喧呼一世竞荣利纷若空中花蚤作田园计人生防有涯身逰阛阓间心在孤云杪譬如登太山颇觉天下小外慕亦无已反身良有余乗流如逝者韫匵岂藏诸圣徳覆天下欢然万物春北微笑傲似是羲皇人
　　题张季良适性斋
　　扬雄家无甔石储闭门作赋拟相如邺侯挿架多异书牙籖万卷呑石渠吾友张子斯人徒嗜好酸咸与众殊被褐懐寳老不癯收拾万卷以自娱但愿生爲蠧书鱼咀嚼英华味道腴挥毫落纸惊羣儒佳处往往凌太虚网罗秦汉包唐虞上下千载归指呼自言此乐世所无不羡潭潭卿相居方今清庙收璠璵肯使沧海遗明珠髙名他日播天衢行看旌帛来庭除
　　任伯仲时徳升用均父韵送徳父守葘川邀余同赋
　　妙龄擢秀如黄童借甚词林振古风澜翻千载常在口磊落万卷独蟠胸不将筮论从逆独向诗书有高识琳宫乞得十年闲可但新诗胜畴昔一麾自诡治东莱洗眼看公手重拭疲氓按堵身暂休黠吏垂头声不出人言功效真卓尔归近高堂浑含喜喜公才气更难量致君要着岩廊里秋云漠漠向空飞飒飒凉风生桂枝马蹄又踏东川去盘水洋洋可乐饥我今作吏愧无补梦寐林泉那得归防防手版付丞相却扫庭闱戯防衣卜邻仅许依仁里与子艰难共生死钓竿伴我访沧海沮洳定无三尺鲤
　　送傅倅
　　洺之水兮其流舒舒公之来兮朱服熊车士元展骥仲举题舆公之来兮民斯乐胥洺之水兮其流洋洋公之化兮春雨秋阳袴颂洽禾黍嵗穣公之化兮民斯悦康洺之水兮其流弥弥公之去兮旌旂旖旎父老攀辕缙绅方轨公之去兮瞻望徙倚洺之水兮其流泄泄公之徳兮此邦所愒吏遵其画人懐其惠公之徳兮久而勿替洺之水兮其流活活公之名兮兹其弥逹翔于朝宁骞于省闼公之名兮莫我敢遏
　　赠朱令中泮宫二首
　　折桂陪英彦弹冠接宷僚志连秦璧固论鄙楚师恌逸骥终难絷翔鸾讵可邀缅懐岩下士犹得梦中宵异时师盛徳此地喜同僚尺璧完无玷和钟小不恌尊罍倾笑语车马费招邀莫使光隂度从今便卜宵余父子妻孥各在一方欲归未得因感成诗
　　皎皎明河汉悠悠度女牛奔驰空嵗月南北尙淹留所愿各千里此身兼百忧如何有羽翼来往亦遨逰
　　思归
　　旧国日已逺东秦安在哉水云波浩荡林日影摧頽野色撩诗兴秋风动旅懐繋舟还信歩不觉咏归来
　　阻风次衡元度韵
　　水栁防孤舟飘飘万里秋逺风来不断髙浪去难收菰苇萧踈折烟云惨淡浮頼知师徳在舟子亦多愁
　　逍遥堂五咏
　　欲识逍遥乐都忘利与名讨论唯百氏来往有诸卿静觉羊肠险闲看蜗角争超然穷妙理知不愧荘生堂上春风至欣欣草木情莺啼藏栁暗蝶舞映花明暖日迟迟景轻雷隠隠声客来何所有采蕨试清烹堂上薰风至阳曦午更骄翫阴欣叶宻引饮快氷消乳燕飞还堕鸣蝉咽复调清谈能却暑应不费招邀堂上西风至郊原嵗事成雨余虹影落云霁露华清唧唧蛩鸣夜飘飘雁度晴登临多物色笔落竞纵横堂上寒风至萧条静物华映唯有竹倚槛更无花碧瓦霜初重铜壶日易斜罇罍延夜永不觉已朝霞
　　吏隐亭防集
　　招携共到习家池云水为裳芰制衣鱼戯轻舡浮枕簟鸥随落日下汀矶岸巾已得杯中趣横吹如从天外飞野性毎来应未厌骊驹寕复赋言归
　　尉治吏隐亭二首
　　公余吏隠剏新亭野阔云低叠素屏风动荷香翻偃葢日揺波影散踈星望穷南畆千重绿坐久西山数防青更待晚凉蝉乱噪与君散防试同听
　　一畨新雨洗华亭四面晴天倚翠屏并秀采莲舒嫩脸孤飞白鹭帯残星披襟骤觉登仙乐倚槛犹疑倒影青横笛晚来声更好龙吟下亦时听
　　十五伯以诗见赠因次韵为谢
　　萧然顔巷复谁堪竟日潜心到五三载酒未妨从靖节围棊端不羡羊昙逢人倾倒羣儿笑落笔纵横四座慙旧学青箱知未替更将新律付诸男
　　次韵申泮宫直宿早秋四首
　　新秋爽气溢长空弦诵低昻月应栊济济青衿成鲁变洋洋泮水咏洙风羣儒篆刻空章句百氏纷纭頼折中何日防才空冀北如今高誉满山东
　　皎皎清波满四空踈林散影弄朦胧援毫欲赋阳防梦振袂欣乗玊宇风已觉素秋来席上却疑仙景落壶中凌云未许攀仙桂卧看氷轮没汉东
　　一方明月落长空万里余辉鏁玊栊蝉韵啾啾来逺木槐云袅袅弄清风共邀载酒陶彭泽走访谈经戴侍中景物萧然无限思靓妆应许过墙东
　　泮宫深闭绛帷空遥想佳人照绮栊闲倚画屏怜永夜懒揺纨扇引凉风直疑令史归天上犹想阳防入梦中展转觉来无一事日揺槐影桂东
　　又次申教授直宿三首
　　皎皎虚堂带月清金风入律露华明潘郎遇直生秋兴韩子长歌忆短檠惊鹊绕枝巣未稳幽防寻砌隠余声却嫌诗思撩归梦数尽髙城长短更
　　扰扰浮名绊此身相逢樽酒眼还明君如俊鹘方抟翮我似弯弓不受檠弱植幸容依玉树新诗尝喜掷金声他时防致青云上莫厌卑栖嵗屡更
　　秋堂襆被有余清骤喜秋光泼眼明帘外月华筛碎玉牀头萤火当长檠直嫌唧唧秋防响且听琅琅弦诵声善教尙烦留滞席朝恩未许便归更
　　同工曹至临洛道中禾黍蔚然喜而作呈朱令
　　甘雨初匀嵗事时冥冥造物本无私绿云卷地薰风细翠浪翻天晓露滋已见郊原深没马预欣场圃积如坻从来令尹忧民切短句聊凭一解頥
　　方量牧地次韵工曹王亚叟
　　朝廷庶事备成康郡邑承风底事忙要使幅员无旷土始知冀北有留良踈狂似我徒劳耳术业如君讵易量奔走幸容陪笑语毎观醉墨屡琳琅
　　杜无逸留别次韵三首
　　薰蒸和气浃丰年羸老欣闻诏令宣疾恶如雠知劲节清言有味乐推贤却嫌松菊荒三径故乞丝纶下九天欲识邦人思厚徳四郊草木亦依然
　　汪汪万顷浸清波千里旁渐惠泽多化比宋均方渡虎瑞同黄霸自生禾盘根治剧观防刃破胆投奸去宿疴已有讴吟喧井邑更传佳句似隂何
　　一官塞北似飘蓬邂逅威严霁弱翁它日若陪林下客亦能把钓待秋风
　　无逸用前韵见谢复次韵
　　借借声名自妙年优优惠化咏来宣寕夸衣锦先前牒便拟挥金继昔贤秀句屡同歌白雪髙标犹幸视青天自惭不得陪驺御空想余风尚凛然
　　一麾聊复散余波才比淮隂益办多千里宣威瞻夏日三年种徳敛秋禾如纶忽听颁新渥勿药还欣已旧疴却恐九重思治行蒲轮它日竟如何
　　鹏飞初不碍蒿蓬自拟归休慕仲翁况有仙姿标洞府泠然御防已乗风
　　和鲍守次韵林徳祖十四首
　　南宫三日仕非轻湖海归来一草亭誉袭芝兰方冉冉节髙松栢独青青仁风已播袁宏扇素尚行颁毛玠屏岂待朞年归报政人占此地有台星
　　荘周蝴蝶梦魂轻盘谷家山有旧亭下笔未能工嫓白折腰何敢望纡青思鱼此日空弹铗误墨他年防画屏寂寞草防户闭犹堪归伴少微星
　　五月黄尘去转轻褰裳防处宿邮亭共知向日输心赤【公诗有报国身轻之句】莫叹防霜防鬓青【公诗有白头之叹】每傍重霄求寳剑欲令新木作枯屏【淮南子不逢仁惟此自幽谷之永为枯木】流传賸有风骚句遥想羣公若防星
　　恩分千里赏犹轻好建精思李栢亭日映氷壶融皎防风临玉树发葱青高名竞慕蒲葵扇雅操寕施刻镂屏梦得惠连春草句虚传李白是金星
　　气葢千人一羽轻九霄丹鹤唳华亭姓名已入金瓯覆留滞休嗟银印青彩笔掞天摛丽藻高标挿地见长屏盐梅他日从人望商説何功比列星
　　圣代勤民岂外轻声名今已播边亭风揺铃阁终晨静雨鏁棠隂满地青赐表殊功宜冕服荣分从吏亦缇屏如公学问留闲郡东壁何人应二星
　　十年尘土坐才轻五斗犹堪佐县亭鼎贵敢歆新绶紫固穷唯有旧氊青已甘终作轮囷木未忍翻同屈曲屏犹喜膺门被容接常瞻郎位蔚然星
　　银钩落纸彩毫轻醉写新诗入禁亭学擅儒宗穷壸奥文摛墨妙炳丹青亲承零露如金掌宻蔽冲风似寳屏雅意未湏嗟出守宵衣方念庻民星
　　九万鹏程举翮轻蚤年高誉满江亭曽分兰省趋墀赤行从荷囊拜琐青雅度最宜锵玉佩精忠不用绿沉屏欲令行部防帷去要使人争识景星
　　久嗟留滞压丛轻桃李无言向野亭展骥始应流汗赤登龙早见出蓝青三余共对贤人酒四野欣瞻别驾屏何日蒲轮趋台节便看两两映魁星
　　半刺同流寄未轻勤劳毎舍离乡亭髙懐不羡貂蝉贵丽句还酬玊案青字买千金休择笔才兼三絶好书屏独惭后学波澜狭明月舒空映小星
　　淮隂当日少年轻官舍浑如寄旅亭十载凄凉甘组绿三冬讽诵伴灯青才非徐孺惭悬榻谄异陈咸岂触屏独幸亲逢陶谢手毎观一字并华星
　　佐县三年敢意轻掾曹还许暂平亭齿延屡醉争扶白嗣响非工愧取青自此浮鸥容海浪幸同驯鹿傍车屏从今已恐终更去怅望参商是别星
　　使轺问俗画轮轻五马张筵驻驿亭他日恩荣封诏紫伫看蹇谔伏蒲青才能并赐龙文剑勲业同分云母屏太史已书贤者聚勾陈此地仰华星【沈和仲过郡鲍钦止固留宴饮】
　　七月二十五登舟
　　暂来征骑出阇闉却棹扁舟下小津飒飒西风如送客萧萧晚雨欲留人一年踪迹无停日千里羁逰又逺亲为问篙师从此去定知防日到东秦
　　野宿
　　沂水秋风扬小棹穿林落日系孤舟心清乍喜离嚣俗野旷翻疑动旅愁归鴈高飞云杳杳幽防夜话草悠悠此间景物君知否即是潇湘一片秋
　　晚发
　　理棹频看溪水分岸移不觉转孤村渔翁醉卧滩沙穏樵子行歌岸草昏白鹭成行低欲落清蝉无数断还闻自将野色并秋色都付诗魂与醉魂
　　过泺次衡元度韵
　　山云漠漠水溟溟千里拏舟似叶轻乍喜晚光偏照耀却嫌秋色太分明疑人鸥鸟看来熟殢客荷花望处平佳景直湏乗兴入蚤催风伯送吾行
　　再阻风次衡元度韵
　　阻风三日不舂粮浪急篙横未到庄碧水頼知饶夜月青山已复下残阳每吟秋兴空多泪欲赋西征细作行行止定非臧氏力艰难险阻自湏尝
　　次韵烹茶四首
　　移种疑从紫府仙世间凡草防芊眠味高石蜜甘居下效防芝愧在前白绢并标官焙印月团犹带御炉烟年来海宇皆知愧却笑神农未解煎【刘梦得茶歌炎帝虽尝未解煎】吏隠从人号懒仙一瓯常及日高眠要令万卷浇胸次便觉三山到眼前客至不湏樽有酒家贫肯厌突无烟清泉近在南山麓珍味殊胜渭水煎【白乐天有渭水煎来始觉珍之句】不但蠲烦起醉仙能令古莽失多眠【见列子】春风乍拂千岩上晓雨初沾百草前绛缕缝囊包紫璧【杜牧之诗芽香紫璧裁】玉尘凝盌照清烟【李郢诗有玉尘煎出照碧霞】今人嗤防前人拙未肯湏依古法煎【徐铉任道诗新物湏依古法煎】
　　仰望羣公若防仙贪论茗饮未安眠防搜徃徃逰尘外得句时时在枕前夜漏讴吟清彻骨晴挥染净无烟中秋风月佳辰近应把云腴对竹煎【李卫公诗孤吟对竹煎】
　　槐堂二首
　　慇勤当日植文槐志在经纶世岂知古栢空传武侯庙甘裳争诵召公诗頽顔共惜成陈迹厦屋初欣敞旧规岂但一时追盛事髙名从此看防垂
　　鬰鬰庭柯已百年相传勿翦岂徒然曾栖鸾凤枝条耸直傍云霄雨露偏彩制乍惊増昔构佳名还喜契台躔故知异日思遗爱争指新堂説二贤
　　李良宠示牡丹长句谨赋三首
　　一见奇葩泼眼明两州风物寄争新十家京洛供长日万朶东秦照暮春谛视尚疑倾国女醉吟犹付谪仙人定知不是无情物为有真香暗度频【仆家近洛阳而尝官青社故云】紫檀刻蘂香初吐红粉匀葩色正新孤艶长宜防帯雨众芳谁复与争春无端应恨风惊叶不醉却疑花笑人从此径湏连夜赏绕防百匝未为频
　　如酥小雨压芳尘曲槛重来花更新莫怪东风钟异美独将仙种殿余春愧非阿母池邉客喜见阳防梦里人犹恨此生输蛱蝶偷香抱蕊往来频
　　题毛彦谟容膝轩
　　莼菜鲈鱼意未踈归来端为忆吾庐纵谈衮衮皆忘倦豪气飘飘尚不除頼有一经如长孺休言四壁似相如小宴坐无余事门外频听长者车
　　次毛彦谟韵
　　平生贵异不谋身率道恂恂范伯孙巷有青衿来问道家无赤脚可应门抗章曽叩苍龙阙谠议终开白兽罇见説晚闻多妙教悠悠浮世更堪论
　　南溪防集
　　传闻公退集羣英共惜残春到野亭髙栁半天成翠幄遥峯挿地作长屏应怜旷寂嚣尘絶更觉萧踈物象泠顾我阻陪车马客空吟河畔草青青
　　淡荡春溪帯晚城胜逰此地继兰亭风揺波靣琉璃簟雨洗山光翡翠屏举酒莫辞归酩酊垂纶聊复向清泠曽湏踏月重追赏要看林烟共罩青
　　次韵任伯仲均父诗和唐英之什
　　数子声华久絶尘更将诗律闘清新烂如晓日铺红锦穆若薫风泛绿苹王谢由来多大手【诵任伯仲诗】何刘那得比斯人【语均父】从今海内传流徧在处常应防鬼神
　　九日次韵邢子友
　　侧身西望涕沾翰黄菊丹茰又满防徧挿定应怜我逺从逰谁复尽亲欢年过骑省悲秋易贫似司空乞酒难何日故园鸣鴈侣醉归松竹挂衣冠【司空图九日诗黄菊新开乞酒难孟浩然诗烟红铺藻翰松竹挂衣冠】
　　赠毛彦谟二首
　　相逢晚嵗莫情踈径欲连墙卜并居苦学羡君诗有味固穷怜我食无余从容杯酒频挥麈抖擞尘埃喜振裾问道谈言过辅嗣故应回首万浮虚
　　叹息朝廷记忆踈未闻平子赋闲居穷经岂但论糟粕乐道寕能逐腐余已觉烟霞亲几杖不教尘土污簮裾客来强起谈名理寂寞茅斋尽日虚
　　马上作
　　心逐轻波去身随匹马归据鞍挥泪尽回首一依依
　　梦觉
　　日永不可过夜凉愁更多蝉声嘶晚月孤枕梦如何
　　思家
　　一别遽如许归期可奈何无心恋明月有泪寄流波七月十一日夜凉风骤至即事书懐三絶句
　　凉飚此夕何佳哉万里朱炎去不来吹入离人多少恨却将魂梦到阳防
　　萧萧初觉澹云轻飒飒如闻转树声收拾光辉浑在眼应知骑省赋初成
　　外时闻一叶落槐隂惊起防蝉鸣秋风定是多情物解作离肠欲断声
　　七月十六夜对月
　　云卷天高乌鹊飞满庭槐影转风枝可怜秋色谁分付正是安仁作赋时
　　牡丹三首
　　侍中宅畔千余朶兴庆池边四五枝何似城南王处士满园无数鬭新奇
　　无奈狂风日日催东君欲去复徘徊应缘众卉羞相并故遣妖姿最后开
　　半醉西施晕晓妆天香一夜染衣裳踌蹰欲尽无穷意笔法谁人继赵昌
　　闻有防蔡氏园看牡丹诗戯作一絶呈季长
　　车骑雍容驻道傍小园寻胜见花王应知异日传佳句处处人称黄四娘
　　海棠二首【清明后二日】
　　恰恰清明昨夜过海棠幽独占春多杜陵不是无心赋才薄难工奈若何
　　欲识东君用意工故将残叶衬轻红可怜雨洗胭脂湿只怕风吹翠幄空
　　颂
　　拟请西封颂
　　肇自古初倥侗颛防上下靡记羲农已降载籍所传徳莫盛于五帝功莫盛于三王然皆封岱勒崇检玊泥金用能垂光于无穷逮至后世如汉与唐治未洽于羣黎事已追于八九葢未有符应昭明而罔举升中之典者也恭惟皇帝陛下席累叶之丕基绍唐虞之遥迹负扆垂衣焦劳万国于今十有四年矣挈纪纲于既全兴典章于巳坠五礼明而八音谐四民安而九刑措和气充塞于海表惠泽渐濡于鬼区丰年恊多稌之祥重译尽乡风之俗灵芝嘉禾文石析木之异甘露醴泉景星翔鹤之应纷纭杂遝史不絶书若乃神禹锡圭以告成上帝歆徳而来格则又非谱牒之所纪已昔周有素雉朱乌黒秬黄鹜之事汉有白麟赤鴈芝房寳鼎之歌犹能荐之皇天以为元命校之二端何其褊欤间者近自留都东抵鲁国西浃汾脽扶老携防众以万计奔走阙下愿讲上仪章却而复上者屡矣皇帝方将储神穆清守徳谦固阙然数月未有俞防意殆与所闻异乎于是三事大夫佥言而进曰陛下徳臣五帝功君三王是宜建崇号施鸿名为万世无疆之休兹事体大允其懿哉矧天地之锡祜垂鸿以积祐于我宋者不可以不答祖宗之垂统继业以致治于今日者不可以不承乎陛下虽欲辞之又可得邪皇帝乃瞿然改容沛然下诏曰惟天地祖宗所以付畀余者余其敢怠有司其叅详祥符故事具注其仪朕将覧焉臣幸生斯时窃伏惟在昔太史公自恨留滞不得从事于汉家之封司马相如且死尙能遗书道封禅事臣虽固陋久陶太平之化不胜惓惓尽忠之义谨再拜稽首而献颂曰于昭有宋受命于天圣子神孙瓞绵绵规重矩叠于亿万年天锡皇帝聪明文武继志扬功内登硕辅乃饬乃修旧章具举礼乐备兴彛伦攸叙丰年穣穣零露湑湑嘉瑞纷纭披图按谱应期绍圣如携如取瞻彼珍符匪珇匪璧非常之贶騐于载籍昔者帝尧四隩既宅经启九道继禹之绩地平天成元圭是锡茫茫千世罔有弗钦鸾舆肃驾以即于南精禋昭格上帝是歆驾龙伏虎来享来临旂旐飚举式见冠衿凡在此列踊跃舞蹈和风洋洋披拂万防佥曰休哉天意可覩名臣显位咸傒我后幅员西东请命奔走黄冠缁衣髫童鲐叟填衢载涂舂粮裹糗愿举旷仪以垂不朽皇帝曰嘻咨汝多士予临有邦十有四祀夙夜靡寕迄底于是兢兢业业罔或遗坠封峦告成盛德之事顾惟德薄粤其敢议臣拜稽首荐贡封章追迹八九前后相望皇皇我宋于古有光天命匪懈聿其可忘帝曰俞哉廸惟累圣锡祐垂鸿受天明命予敢弗从以爲民庆乃诏有司错事展采祥符之仪典册具在眷是嵩髙西狩靡逮储精蓄灵意若有待令予祗事其始于迈庻言既同羣公动色歴日恊辰以诏万国
　　表
　　拟请东封表
　　伏以承天之序孰先报本之方治世之隆必举升中之礼葢不特发祥受祉流福祚于无穷亦所以勒崇垂鸿示休烈于不朽皇皇哉天下之壮观洋洋乎帝者之上仪遐观古初歴选后辟固有无功而用事未闻至治而遗章粤我宋之龙兴宪先灵而逺驾太宗顺命以创制尙挈三神之欢真皇修徳以锡符独接千岁之统重熈累洽用迄于今承明继成宜若有待恭惟秉执圣德处于法宫之中图任贤才防于岩廊之上崇寛大而长和睦务教化而省禁防四鄙晏安靡有兵革之事万民和乐长无繇役之劳修礼乐以文太平广学校以扬俊异外致殊俗内畅淳风囹圄空虚国无一人之狱衣食滋植家有九年之储泽浸昆虫恩及行苇颂声并作恊气横流三光全而寒暑平上顺泰阶之政五谷熟而草木茂下均庶物之休垂拱无为众祥自致精神所乡嘉贶荐臻百川理而络脉通万化成而瑞应着素雉朱鸟之事比盛周家白麟赤鴈之歌参华汉室是以东土耆老鲁国诸生冀瞻穆穆之光咸庆颙颙之望况承天意以从事固无进越之嫌傥垂圣虑于勒成允答神灵之眷伏望皇帝陛下縂集元命顺攷前规采防童之欢謡悉五县之硕虑鸣鸾按铎奏乐介丘检玉泥金储休岱岳追八九之遥迹章祖宗之盛功为万世无疆之休寔千载一时之防臣等不胜大愿
　　拟代宰相已下贺借田礼成表
　　治朝多庆熈事告成盛徳先劳庻民胥庆况于在服罔不均欢【中贺】窃以富国之源莫先于崇本民之路尤重于劝农然欲风流而令行固非家至而人説葢上之化下也如风之偃草则下之从上也若响之应声廼于东作之时示以躬耕之制非特昭国家之徳化纳于纯熈将以奉宗庙之粢盛尽其斋恪惟周自厉王以后废而不修故传载虢公之言详而有证降及后世间有令主屈万乗于须防垂四方于轨则载在信史犹振遗名肆太宗端拱之初増华于令典逮仁祖明道之际顺廸于前彛用知稼穑之艰难终致仓廪之盈溢恭惟皇帝陛下润饰丕构粉泽皇猷省繇役以便民敬农桑之上务罔防于逸配徳于唐尧克勤于邦同符于夏禹申旧章而下明诏歴吉日而恊灵辰翠幕青氊既举先农之制绀辕黛耜遂遵一拨之规诚意所加淳风逺暨去末作而缘南畆致和气而召丰年臣等获缀近班亲陪盛事草借田之赋虽无潘岳之才赓载芟之诗葢见周家之治其如欣颂实异等伦
　　代余帅贺南郊礼毕表
　　修精诚而备庻物既严享帝之容受福祐以浸黎民遂沛自天之泽华夷共庆草木増荣【中贺】恭惟皇帝陛下孝弟通于神明广大同乎覆载颂声并作恊气横流式讲上仪聿修元祀钦翼祗栗内昭一徳之诚肹蠁丰隆上格三灵之贶载敷涣号大赉寰区臣夙奉宸恩属分藩服莫预骏奔之列空同率舞之情
　　代余帅贺册皇后表
　　礼成宫阃庆浃寰区【中贺】窃以关雎为王化之基驺虞美人伦之正自非懿徳孰赞皇图恭惟皇帝陛下道冠百王功符五帝受祖宗之睠命得夷夏之欢心调隂阳而和羣生既叶太平之治奉神明而理万物益知内助之贤日月増华天地顺应臣生逢熈运获睹盛仪虽驰魏阙之心莫预彤庭之贺
　　代都宪贺册皇后表
　　天作之合方隆治世之基王假有家爰正柔仪之位欢声所暨率土攸均【中贺】窃以太姒配周寔肇多男之庆涂山翼夏允符受命之祥自昔明王必求懿徳非特以奉神灵之贶葢将以辅天地之宜恭惟皇帝陛下齐家以身治国以礼宣教化以亲万姓既资外辅之良择令淑以统六宫载举内朝之政徽音寔嗣象服以宜臣幸遇熈朝获瞻盛礼属逺持于使节莫预庆于明庭唯与羣生永陶大化
　　代沈和仲贺册皇太子礼毕表
　　歴日恊辰载严寳册承天贰体肇建东储恩洽无垠庆交有截【中贺】窃以作瑶山之乐式昭治世之功题银牓之宫爰正长男之位岂特系国家之本葢将守宗庙之严彰哉甚盛之仪允矣难逢之防逺稽前志同夏启周成之美名近攷弥文着至道天禧之故事恭惟皇帝陛下受三灵之眷命赞列圣之丕图緜瓞流祥猗兰袭庆欲建不防之防以展无穷之勲帝座分晖顺前星之轨道天池浃润増少海之波澜伟兹公器之尊介尔重离之吉用敷涣号大赉寰区臣夙奉宸恩出将使指卜年有永益瞻周室之隆献寿无疆莫预汉庭之列倾葵窃颂舞兽同欢
　　代沈和仲贺皇太子受册表
　　位隆苍震茂膺主器之良徳配黄离允恊重明之吉车书所暨鼓舞惟均恭惟皇太子殿下岐嶷挺资温文秉质冠天枝而毓秀分璿蕚以腾辉辨书牍之奸秉承干之徳既恊灵辰聿陈冠礼载隆国栋肇正皇储出龙楼而入虎闱仰日跻之盛徳铺金声而光玉润昭天纵之多能固将兼三善于姬文岂特陈五学于贾谊某幸遇嘉防久玷明恩徒瞻鹤禁之严莫遂鳬趋之愿永言善颂寔倍常情
　　拟代宰相以下贺朱草表
　　恊气旁流纷若万灵之贶頳茎丛出翘然百草之精见闻所周欣跃惟一【中贺】自昔太平之世必膺可致之祥金芝秀而嘉禾兴紫脱华而佞枝植并标钜美用绍殊休若乃朱英之效灵尤为植物之罕见并攷前贤之对谓至和上浃于隂阳载披往牒之言葢盛徳下渐于草木诞彰丕应宜在明时恭惟皇帝陛下统摄羣元绍休圣绪维叶泥泥既崇行苇之仁零露穰穰咸被蓼萧之泽相彼染绛之异昭兹炎火之珍叶开落以应期逺同土堦之瑞枝扶踈而共榦近比水厓之生岂惟大太史之书方且第从臣之颂臣亲逢华旦预覩嘉祥黄閤调元莫补栋梁之用丹霄拱北徒倾葵藿之思
　　代周文翰贺河清表
　　睿主有临茂膺景福荣河荐瑞式契休辰事掩前闻庆交寰宇【中贺】臣闻百神受职者圣王之事五行布序者治道之隆惟兹四渎之尊寔处百川之首况大河之为害廼上世之所同合众水以纳污激洪涛而引浊隄防弭患每泛溢之为虞牲币祈禳岂澄清而可俟惟圣神之在上宜天地之垂恩屡效珍符无逾今日恭惟皇帝陛下尧仁舜知干覆坤容治已格于神明祥自开于川渎大水既安于故道浊流还变于澄澜寔圣徳之所臻非人力之可致词臣归美极赋颂之揄扬太史屡书増简编之炜煜臣叨居外服久荷殊恩阻献寿于未央第存心于魏阙
　　代沈和仲贺永桥成表
　　巨浸天开帯三山而中断飞梁虹指亘万世以弥坚凡属照临率同忭跃【中贺】窃以水寔五行之本河为四渎之宗滥觞昆仑防壌积石灌注乎中国之半昭回乎清汉之髙鲧殛禹兴施成功于三代周移秦决亡故道之八支自时以来贻患如彼揵石葘以御水空传瓠子之歌下竹落以成隄仅塞馆陶之口曾安流之莫觊岂长虑之敢知国家柔河岳之神尽沟洫之力圣人兴而图书出五道修而洛胍通荣光朝浮澄澜夕变造舟霜降之后既济于往来鼓檝雨集之时尙虞于覆溺矧朔方之孔道当信使之交驰繄人谋之与能信天时之无事夐图上防允属熈朝恭惟皇帝陛下神智独观大明旁照稽先猷而继志揽初议以折中万锸子来霭云蒸而雷动防川股引淼谷转而山頽垦陵阜以初分回波涛于久塞不愆于数惟断乃成架鼋鼍而上跻亘蛇龙而横据凌修涂于磴道防一苇之后艰镇寳势于坤灵宜百神之来防庆交有截利及无疆臣夙荷朝恩外将使指逺长安之日阻瞻望于余光赓时迈之诗敢形容于盛徳
　　拟代宰相以下谢赐郊祀庆成诗表
　　精意潜通上格神灵之贶英词俯逮逺追雅颂之声拜命生辉循躬知愧【中谢】窃以礼莫严于享帝孝莫大于配天三岁亲祠遵百王之盛典诸侯助祭仰元后之休光恭惟皇帝陛下酌道徳之源渊防文章之林府修精神而备庻物祗见郊禋受福祐以浸黎民大敷涣号眷羣工之咸在嘉盛徳之既陈遹求厥宁念前王之垂统监观于下荷上帝之遗休用示渊载颁丽藻倬彼形容之妙焕然经纬之文玉振金声言自调于韶濩星辉月润众咸仰其光明臣等叨备近司获陪元祀奏甘泉之赋虽无靡丽之辞歌成命之诗已见缉熈之治岂期宸眷申锡云章归诧为荣共喜尧言之布永歌无斁益知舜孝之隆
　　拟谢赐大晟乐府记并古钟颂表
　　作乐崇徳逺追三代之音肆笔成书下陋百王之制载颁宸翰申饬使人俾预获于荣观用仰宣于睿防【中谢】窃以自昔承平之治必颁雅颂之声将易俗而移风故审音而知政逮周秦散亡之后葢歴世以无闻繇祖宗积累以来至今日而后备恭惟皇帝陛下道由天纵学本生知坐兴百世之功独运无方之智以身为度靡容髙下之差用律和声遂恊始终之序隂阳并应日月増辉迨兹千载之传自我一王之法爰即清闲之燕深明述作之源焕若丹青倬同云汉闳侈钜衍不特为靡丽之辞深润温纯将以追典谟之训岂期绥赉弗间孱愚此葢伏遇皇帝陛下盛徳及人至仁与下宠夫近弼锡以英词拜命鞠躬隠若咸池之奏开缄烂目恍同广乐之欢
　　代周文翰谢赐大晟乐表
　　象成作乐用锡予于庻邦观徳乡方将训齐于多士事髙往牒庆溢緜区【中谢】臣闻教艺于乡寔前王之盛典习舞于学亦治世之宏规故舜作乐以赐诸侯而周设官以教国子庻使遐迩之俗习知道义之归恭惟皇帝陛下盛徳难名丰功莫拟辟土疆于万里播声教于百蛮用律和声究六经之妙防以身为度考三代之遗音孰窥述作之端曲尽情文之善乃分颁于侯服俾肄习于儒官敕上国之工师训多方之俊造钦承嘉惠耸耀众观将易俗以移风因审音而知政臣敢不布宣徳意敕厉邦人损益更张于以识圣神之治铿锵节奏非徒为歌舞之容
　　代鲍钦止谢永桥成徳音表
　　河定民安亘飞虹之千丈徳洋恩普颁泥凤于三方嘉与羣生同兹大庆【中谢】窃以拔山通道洒二渠以分流造舟为梁跨三峰而作趾启长途之无壅省经费之不赀葢歴世睥睨而罔知唯神者经营而未暇载图盛业宜属昌辰恭惟皇帝陛下逺迹禹功尽循尧道圣智先定佥谋允谐河久由于地中水方趋于润下飞刍毂击笑汉武之负薪举锸肩摩乐周文之为沼僝功不日虑事不愆昭然大伾之故踪宛若中浑之壮势万世永頼坐观千载之清四方攸同本自一人之庆尚念子来之徳咸系襁至之勤蠲赋录劳堲防宥过置邮星下率土嵩呼臣早辱睿恩恭承涣号属拊簿领逺分竹使之符愿采夙謡继上河清之颂
　　代谢翰林院三伏早出表
　　阳居大夏欣化日之舒长伏当蚤归遂清时之逸乐戴恩甚宠视防増羞【中谢】伏念臣猥以孱虗列于禁路论思献纳空懐待旦之诚偃仰栖迟但惜分隂之逝岂繄晏罢亟俾处休此葢伏遇皇帝陛下昧爽临朝光华抚运务厚使臣之礼特推恕己之慈终夜以思尙无忘于旧学尽辰而退敢自比于前修
　　代余帅谢传宣抚问表
　　使节光华逺临外服训词温厚俯逮防躯【中谢】伏念臣蚤以愚朽之才复防尊显之位入参机政初乏异能出抚藩条靡闻善状方谴诃之是惧岂恩宠之误加此葢伏遇皇帝陛下汤徳克寛尧仁博施怜其簮履之旧不以遐遗锡以纶綍之言用申睿防隆天重地未知报国之方就日望云空懐存阙之念
　　又
　　圣恩隆厚不忘防逖之臣天语温纯特示眷存之意【中谢】伏念臣蚤繇幸防获遇休明荐误宸知擢叅机政去国未久每懐报主之忠奉职无闻空有爱民之志方期摈斥敢意恩怜此葢伏遇皇帝陛下盛徳包荒至仁念旧同天地以覆载配日月以照临申饬使人就宣诏防鸿私所被铭骨知荣緜力易疲殒身何及
　　代梁帅谢奨谕表
　　将命朔方曽乏涓埃之效防恩中禁误防纶綍之颁载徳无穷省躬知愧【中谢】臣智能甚薄政治蔑闻顷奉宸恩出膺使事多捐厚币广集瓌材籍外府之赢余佐上都之营缮顾軄分之当尔岂劳能之可称敢兾睿慈俯颁温诏宠甚兼金之赐褒逾华衮之荣此葢伏遇皇帝陛下御众克寛用人以礼务记功而防过毎劝善以使能凡少着于微劳必曲形于奨训臣敢不益坚素节増激懦什袭珍藏莫称恩私之异一心尽瘁益思报效之勤
　　代少尹谢狱空奨谕表
　　佐天府之浩穰初乏微劳奉圣书之温纯遽叨睿渥【中谢】伏念臣性资巽耎学术迂踈误辱简知荐更器使区区自效惭窃位以素餐断断无能但因人而成事方唐虞推好生之治而赵张着良吏之称务教化而省禁防人自重于犯法行寛大而禁苛暴物不陷于无辜岂特囹圄之空虚固已奸邪之销释在于蕞尔蔑有称焉敢谓至仁亦防善奨恩重丘山之赐褒逾黼黻之荣蔀屋生辉汗顔有腼此葢伏遇皇帝陛下匿瑕防过录善使能视民如伤欲遂措于刑罚班赏无吝俾咸劝于事功苟少效于涓埃必曲形于纶綍臣敢不仰遵圣训俯激愚勉以一心庶尽公家之利藏之什袭永为私室之珍
　　代辞免尚书左丞表
　　学微术昧居懐不称之羞徳厚恩深载奉非常之选輙输诚恳荐凟明威窃以地重中台二丞实资于管辖道尊元首庶政咸頼于股肱矧上圣之端临俾下民之底又宅乃事而宅乃牧率和众俊之图简厥身而简厥良克懋羣工之叙必具瞻之攸属岂积久以致升伏念臣名在阘冗之中身遭明盛之世当陈力就列极懐翼翼之心幸防举广谋爰纳断断之介顾易穷之末技终莫望于清光旷日累年曽莫施于片善循名覈实敢复冐于次迁伏望皇帝陛下绎以庶言包之大度深察吁天之恳收还涣汗之私劝百僚而显有功肆畴咨于在位展四体而率旧軄尚勉及于前修如此则国无误宠之尤岂特于臣免贪荣之谤
　　代尚书左丞谢表
　　中台贰政微劳勿效于明时左辖图贤误选乃容于充位莫遂固辞之恳弥増非据之惭【中谢】窃以汉置四丞实佐令仆之事唐分六部尤严纲纪之司然而进靡预于国钧故其任止专于枢宪粤惟神考稽古治官肇新二府之聨允洽八元之举葢将偕衡旦臯防之宻勿岂特同萧曹丙魏之谋谟凡膺眷注之隆必倾众望矧在褒升之典岂曰乔迁伏念臣学不足以穷六艺之文识不足以通万方之略骤防异渥防自稠人叨居侍从之流间尝论天下之大利玷处承弼之重毎欲报人主之至恩属上圣之日跻方羣贤之星拱裁成辅相天且弗违省节蠲除民用丕变醇法熈丰之治崇起教化之功虽浅智褊能岂测神心之经纬而比善戮力粗知休命之对扬荐深嵗月之淹居积渊氷之惧免于罪戾已推大度之仁奉以周旋曷副畴咨之意此葢伏遇皇帝陛下广覧兼听而尽百王之美翕受敷施而致庶绩之凝平章以尧帝之聪明左右以文王之陟降谓灼知厥若孰先已试之求故申命用休益懋同寅之助肆令朽质猥被宠光臣敢不激昻千载之期罄竭万分之补宣中庸之常政俾延及于羣生咏太平之清风与有辞于永世乃所愿也非曰能之
　　代都宪谢淮南运使表
　　备员无补已负殊恩锡命过优复叨剧任揆材弗称省分知荣【中谢】伏念臣家世寒微性资巽懦蚤繇射防滥缀官聨幸遇时明荐膺器使未有防埃之效自投鈇钺之诛犬马微生分已甘于永弃乾坤普施恩犹许其自新俾脱刑书复将使指孤忠自誓虽尽瘁以从公緜力易疲空懐忧而内抱方将丐归于农畆庶防获终于天年岂意睿私尚加举防况兹淮甸寔迩王畿顾转漕皆通无一粒之不运致兵民咸足有九年之所储在于臣愚何以堪此此葢伏遇皇帝陛下广日月之照推父母之慈劳于求贤靡择行能之备醲于用赏不忘衰朽之余臣敢不祗奉诏条勉循职守云天在望常懐存阙之心沟壑未塡敢后报君之义
　　代尚书左丞谢转官表【擒方贼】
　　折冲压难曽微可纪之功舍爵防勲忽冐逾涯之宠逡廵罔极局蹐増羞【中谢】伏念臣俗系单平性资巽耎少而好学但勤糟粕之余长则倦逰靡识经纶之防徒以遭休明之盛世委贱陋之微躯浸防特逹之知欣遇俊贤之后规事建议无补于万分懐诚秉忠粗坚于一节久负素餐之愧敢希苟得之荣属兹狂童干我大戮方整貔貅之旅遂空蛇豕之羣岂惟被草木以宣威固已包干戈而偃武葢圣神黙运独观乎万化之源而将相恊谋决胜乎千里之外在于蕞尔蔑有称焉岂期庆赐之行亦预褒陞之列此葢伏遇皇帝陛下齐天地之覆载配日月之照临常公听而并观务称物而平施谓职分纲辖虽莫縂于兵谋然寄重机衡寔与同于妙筭故赏疑而从予将悦使以防劳臣敢不仰体睿私俯殚夙夜防四海于一堂之上庶遵长治之规辅明主于三代之隆益厉同寅之义
　　代阎彦升谢转官表
　　省漕失职宜寘严刑宸眷包荒祗从贬秩惊魂来复涕泗横流伏念臣遇事无通敏之能守已有专官之累擢从冗散浸冐使令未闻毫发之功徒积丘山之罪顷参民部荐歴嵗华适当异议之从妄意已成之令蠭声并起欲乗间以纷更雷同相从咸观利而罔义臣以孑然之力忘其蕞尔之躯引义甚明竭忠靡避凡章奏之上二十有余条至辨论之繁再三而后止独是衙门之説廹于簿领之迷虽匪朋邪曽微紏正葢愚既殚于千虑而智终昧于三思分甘瞆髦之诛敢冀寛矜之典此葢伏遇皇帝陛下光宅天下丕冐海隅醲于用赏而约于用刑记人之功而忘人之过察臣区区自效非苟合以取容怜臣断断无它遽疏恩而屈法仰戴乾坤之大益知日月之明臣敢不深省前非愈坚素守拉朽磨钝傥来效之可图粉骨捐躯岂天恩之能报
　　代鲍钦止谢降官表
　　奉职不称至有烦言明诏加恩才从贬秩扪心内讼顾影增羞伏念臣蚤误宸知尝防器使智谋浅短虽公尔忘私功效陵夷故动而得谤间由罪籍复齿郎曹假摄去来或暂司于铨综楗柅奸冐终有愧于详明迨兹贬谪之余犹负旷瘝之责分甘诃谴敢意寛矜此葢伏遇皇帝陛下大覆尧天广开汤网信赏必罚既激浊而扬清布徳施仁每赦过而宥罪曲怜寒蹇未忍弃捐自诡治民倘尚能于寡悔庶几晚节初论报于洪私斯言不渝没齿无怨
　　代发运使谢赐金帯表
　　总一方之转漕方愧非宜锡三品之服章遽叨异数拜恩而偻顾影増羞【中谢】伏念臣性异良金家无全布佩韦以戒每师前哲之规束帯而朝曽乏当官之誉稍从冗散获预使令推食解衣尽出圣神之眷纡龟袭紫非缘门户之私常惧旷瘝敢迯讥议岂意非常之宠骤加至陋之躯此葢伏遇皇帝陛下约束羣才章明庶士寛以御众故靡间于微劳赏以劝功遂申加于三锡得子衣之安吉増使臣之光华施厚身轻才微责重臣敢不书绅自念敛袵知荣正其衣冠益谨不骄之诫副是腰腹庶几爲善之言
　　代外任谢日厯表
　　君子治厯明时式谨正王之度太史守典奉法防遵月令之文乃锡新编用循故事【中谢】臣闻顺帝则者圣人之徳授民事者王道之原尧咨羲和以厘百工舜用玑衡以齐七政皆推明于象数以召致于休祥恭惟皇帝陛下睿智通于神明广大同乎覆载风雨时若固无谬戾于隂阳舟车所通孰不奉承于正朔考天地四时之极防日月五星之辰着为成书颁之外服臣敢不布宣于上徳用以训戒于邦人春敛秋耕重识务农之义夙兴夜寐益存爱日之心
　　代谢生日礼物表
　　王纶载锡俯矜顾复之初台餽有加曲示眷私之渥腼顔罔措感涕奚胜【中谢】伏念臣奋迹孤年逢辰休显修身谨行居懐欲报之心忧国忘家更属可移之义浸冐纲维之选宻参帷幄之谋虽浅智褊能莫效三年之绩而隆恩博施尚收一日之长逮兹生育之辰方抱劬劳之感岂期异数存轸渊此葢伏遇皇帝陛下恕以及人醲于用赏未赐空餐之责每垂推食之仁靡瞻靡依寜复甘防之奉既醉既饱愿殚夙夜之勤
　　又代谢生日礼物表
　　使华倐降仰奉明纶台餽旅陈俯光初度拜嘉有腼揽涕奚从【中谢】伏念臣生奋寒乡出逢盛旦用过其量每虞覆餗之羞食浮于人讵免伐檀之刺荐冐持纲之寄居纒陟岵之悲移孝事君虽勉承于殊遇竭忠奉国曽莫效于逺谋敢期载育之辰犹轸至仁之念此葢伏遇皇帝陛下道均覆载礼洽臣邻常推善贷之心务满属厌之腹痛深创钜岂知食稻之甘徳厚恩隆尚喜尝羮之遗
　　又代谢生日礼物表
　　隆恩所逮増贲初辰厚意是将肆颁异数拜嘉甚宠抚质奚堪【中谢】伏念臣族愧华腴才非秀頴蚤悟箪瓢之乐晚叨廪饩之优父教之忠已后劬劳之报母取其爱尚伸孝养之荣粤陪机务之繁居阅嵗华之积罪固多矣方懐覆餗之虞徳莫厚焉每喜尝羮之遗此葢伏遇皇帝陛下礼备养贤仁先育物必申加于饫徳将诿责其逺谋馨尔膳而防尔羞况仰承于锡类醉以酒而饱以徳愿俯鍳于属厌
　　又代谢生日礼物表
　　闾史书时永念设弧之始饔官致饩钦承出綍之颁焜燿有加凌兢失措【中谢】伏念臣生而固陋少也贱贫挟防读书虽靡同于学礼居官任职寔皆本于教忠防逢上圣之临起预众贤之列陈谟无取空惭碌碌之称守节不渝但识尊尊之义敢意匪颁之典犹形慰谢之言此葢伏遇皇帝陛下覆育羣生恩怜近弼礼厚千钟之赐褒逾一字之荣禄弗逮亲已负终天之恨身惟许国益坚皦日之诚






　　忠肃集卷上
　　钦定四库全书
　　忠肃集卷中
　　宋　傅察　撰
　　啓
　　贺太宰啓
　　伏审命出中宸名登上衮千龄际遇注帝意以弥深九牧胪传浃民情而共庆恭惟驩庆窃以文昌之职庶政实为喉舌之司仆射之长百僚时乃腹心之寄粤圣神之御宇酌古昔以经邦肇新相府之聨増峻台躔之望官不必备久虚位以详延道之将兴宜异才之间出伏惟某官学穷精进识探几微下笔属文焕发羣言之蕴图事揆策规恢亿载之基进陪熙洽之辰徧歴髙华之选周旋三省密勿九年稽前圣之典谟益见大儒之效练本朝之制度独髙旧徳之施逮此畴咨果膺爰立昔萧曹汉之贤相务清净以宁其民若房杜唐之良臣亦弥缝而藏诸用伫推斯道以福吾人则名誉垂于无穷而奸邪为之不起曾是庸虚之质夙叨庇赖之私三后协心尚觌迓衡之治百官承式愿输徯志之勤
　　贺尚书右丞啓
　　伏审显奉殊恩入参大政侧闻涣号俯慰舆情惟上圣之端临当英豪之并进左右辅弼如众星之拱北辰上下欢欣若巨鱼之纵大壑乃眷文昌之重寄尤资枢宪之得人扩帝纮而恢皇纲弥纶于政本谋王体而断国论斟酌于化原自非名儒曷膺茂典某官禀淳明直亮之徳赋瑰伟博辨之才穷六艺之渊源臻乎道奥潄百家之腴润驱于笔端出逢熙洽之辰荐被髙华之选防书册府削草諌垣琐闼雍容雅有违天之力霜台慷慨凛然忧国之风旋跻内相之荣俄易地官之长虽借孔桑之心计复思严乐之笔精逮再直于禁林遄独承于渊防令闻令望为多士之表仪嘉谋嘉猷作本朝之鉴果兹超拜允协佥俞元首嘉股肱之良大厦得栋梁之助方将与臯夔稷契共成尧舜之功岂特俾魏杜戴刘防専唐室之美益昭贤业永辅明时某尝辱衮褒属兹匏系庇身有地始知厦屋之軿幪播物无垠愿预大钧之坱圠其如欣跃实倍等伦
　　贺户部尚书啓
　　伏审趣颁召节诞布除书任剧六曹实总万方之计位隆八座密毗二府之聨凡在见闻率同鼔舞恭惟某官学穷宏奥识洞几微以慷慨忧国之心蚤膺简任以经纶佐时之略茂着猷为才无大而不周事虽难而必济自播学宫之誉旋跻郎省之华出总使权最善朔方之政入持荷槖尤髙省户之功粤陞秘殿之隆遂畀帅垣之重报三月之政果膺侧席之思赐十行之书亟奉造廷之对乃眷地官之长允资心计之优必使不益赋而用饶庶几有余财而颂作然后入登于近弼葢将永辅于休辰舆颂所期斯言可必某禀生至陋防眷甚深虽嘘枯吹生每借揄扬之赐而搦枯磨钝难追英俊之游侧聆出綍之音犹动弹冠之喜青蝇之飞数步敢忘意于絶羣鹪鹩之巢一枝愿永依于余荫
　　贺内翰宾客啓
　　伏审参谋猷于内相密承当宁之知职调防于东朝荣被出纶之命传闻四逺欣惬一词恭惟睿圣之临朝愿隆国栋乃眷元良之贰体肇建皇储渊乎鹤禁之严倬彼龙楼之奥入有师而出有傅谨择于宫僚见正事而闻正言尤资于友益是以取象于四皓于以增光于重离宜得真贤来膺茂典伏以某官圭璋挺器杞梓呈材奥学钧深穷渊源于子夏髙标映世瞻模楷于李膺乆持荷橐之华荐直銮坡之秘载颁睿渥入备东宾陈贾谊之言固欲辅成于道徳草王褒之诏岂惟娱侍于文辞某夙荷殊私久依大庇望风引领徒勤燕贺之情承顔接词莫遂鳬趋之愿其如欣颂实倍等夷
　　贺舍人詹事啓
　　伏审凤阁清华密简渊衷之眷龙楼奥秘荣兼端尹之崇遐迩传闻士夫欣颂永惟建国之本孰先主器之良虽岐嶷挺乎生知而温文资乎幼学欲明道术智谊之指日就而月将必择左右前后之人绳愆而紏谬宜得端士乃允佥言恭惟某官雅量澄波髙标峙岳渊源奥学黜惠子之五车博极洽闻陋张侯之三箧言语妙乎天下名声重于朝廷雍容西禁之严参緫东朝之务太宗之用李勣虽暂屈于阶资刘宪之事明皇欲留意于经籍载稽盛徳宜掩前闻某逺托余光夙叨末契覩丝纶之诞布徒倾贺厦之诚瞻屏着以非遥莫遂趋风之便其如抃跃难既敷宣
　　贺虞纯臣户部侍郎啓
　　伏审经赋中台纳书藏室宸廷日侍增从槖之光华海宇风传耸儒林之观听恭惟某官受材肤敏造道渊源如延年之安和备详于诸事若子政之洽浃博综于羣书外徧总于使权中再直于宪府名声籍甚功效卓然自擢贰于王城亟超登于卿寺逮兹异数尽出深衷节制度以阜民财暂烦于心计摛文华以纬国典更赖于笔精伫膺仄席之求遂正秉均之拜某登门最早处世多竒虽感慨激昂思称眷存之意而栖迟困抑莫陪英俊之游侧闻出綍之恩犹动弹冠之喜凤皇翔于千仭方为瑞于明时鹪鹩巢于一枝愿永依于巨庇
　　贺光禄卿啓
　　伏审肃承中诏宠陟正卿睿眷方隆姑详试于众事贵名增重实大慰于羣情恭惟某官雅性内融清猷濬发议论忠直有爱民忧国之风道术通明有博古练今之学居皆可纪去必见思昨进总于漕台旋入毗于京邑坐襄宻勿之治载观盘错之能逮兹三迁曾不累月盖功多赏厚宜防优渥之恩而官显职闲伫膺侍从之选引领以冀斯言不谀
　　贺曾叔夏除秘书少监啓
　　伏审显承制检荣贰书林在于见闻孰不欣快惟国家广右文之化眷图籍盛中禁之储凡居三馆之流必极一时之选矧典领于庶事将模楷于羣英非博物洽闻学总万方之畧而成徳懿行身兼数器之长曷穆师言用当帝眷某官造顔闵之极穷游夏之渊源谢琨风华宜居第一寿王智略可谓无双蚤自着于明时遂擢登于要路词人墨客争讽新章东观南台共传妙誉逮出将于使指旋入赞于国师摛笔见重于青宫剖竹屡移于皂葢方倚济民之术俄兴将母之思直舘燕居虽郁搢绅之望亲庭色养几忘轩冕之荣果膺侧席之求亟奉赐环之宠太宗下徳音之诏葢赖振于髙风九龄草渤海之书岂特称于雅度竚闻异渥超寘近班某顷托帡幪尝叨盼睐望风引领徒勤燕贺之情承顔接词莫预鳬趋之列永言悃愊难既敷宣
　　贺祝几叟除军器监啓
　　伏审显膺中诏擢据要津恭惟庆惬窃以某官厚徳镇浮髙标映世兼求赐之达艺窃游夏之渊源发藻儒林含香华省登车揽辔瞻孟博之威棱挽粟飞刍陋羊之心计较然课最简在宸衷逮兹繇检之颁果奉蒲轮之召眷推五监实次六卿方朝廷尊荣人咸知于重内矧国家闲暇政尤急于除戎行闻昼接之余遂席从班之列某误叨眷奬久窃庇庥承顔接辞莫遂延宾之列望风引领敢忘执御之仪
　　贺王元将左司啓
　　伏审显被诏除荣聨宰属传闻四逺欣惬一词惟神考之大猷参前王之成宪方熙宁厉精于政本肇新检正之员逮元丰董正于治官始建都司之目上承二辖下总六曹任遇益隆毎补侍臣之缺谘询所赖常参丞相之谟自非名流曷谐佥论某官清标濬发雅性内融学博综于羣言文咸工于众作居官可纪蔼然良吏之风见义必为展矣仁人之勇果动中朝之誉寖阶上宰之知防绎图书校讐秘典继奉荐延之宠宻承亲燕之闲寤意一言已布褒贤之防随机独诵尤髙达礼之声载简渊衷用颁渥泽如元衡之详整讵止于三迁若方进之通明宁淹于旬嵗伫闻善绩超寘从班某蚤接髙标谬蒙深眷抗尘走俗谁怜范叔之寒引领望风窃效贡公之喜永言悃愊难既敷宣
　　贺虞纯臣监察御史启
　　伏审显奉明纶入参宪府士夫交庆逺迩同词惟上圣之保邦掩前王而图治练羣臣而核名实既大正于官邪扬鸿烈而章缉熈将坐清于政本眷兹风宪之地实为耳目之司赞论议于台中必得通达之士振纪纲于毂下尤先亮直之才恭惟某官气钟河岳之灵性挺圭璋之美柔不茹而刚不吐事可法而容可观溢于文辞蔚若严徐之辨艺于政事绰然求赐之贤传王谢之风流被洪寛之縁饰进由徳选结自主知揽辔观风岂特详求于吏治褰帷问俗固尝博究于民情夙推刺举之明蔼擅平反之誉然萧傅之意雅在本朝而谷永之心尝存省闼果膺睿渥擢据要津名声重于一时风采闻于四海涉赤墀而登文石方密奉于清光歴金门而上玉堂伫超跻于法从某属拘官次莫造宾闳倾颂实深敷陈罔既
　　贺虞纯臣复监察御史啓
　　伏审王廷锡命方假虎符帝扆记功复还乌府几叨眷奬举集欣愉恭惟某官道术通明议论深博被服周孔之训渊源游夏之文以仁义而事君葢无施而不可用儒雅而饰吏故所临而有声顷自南台出居直馆既屡更于嵗律实大郁于舆情果奉明纶言归旧贯尽出圣神之独断曾微左右之先容矧知六察之聨分紏百司之谬明目张胆将振举于朝纲褒徳録贤竚超登于法从某辱知有旧称庆无从瞻紫诏之优隆徒勤颂咏顾青衫之牢落永识依归
　　贺陈国英颁事啓
　　伏审疏恩中禁领职合宫凡在观瞻孰不欣快惟圣有作与天为徒参稽三代之文祖述九筵之制临朝听朔独观乎万化之原攷古建官分命以四时之事岂特谨阴阳之端而明庶政固将协终始之序而熙百工非时之髦不预兹选恭惟某官躬禀淳明之质体兼通敏之才学必造于渊源行不逾于阃域蚤膺荐拔丕着猷为兰省陞华蔚然髙绩琳宫就佚借甚休声密承尧舜之知擢贰羲和之政上泰阶之政方赖于明谟登赤墀之除竚跻于法从某夙叨盼睐阻奉光仪侧聆纶綍之颁但切门防之庆
　　贺周文翰除待制提举醴泉观啓
　　伏审簪笔持槖荣跻侍从之聨就日望云密奉清闲之燕遂留直馆以便告猷纶綍既行搢绅胥庆恭惟某官继韦平之经术传王谢之风流孔鲤过庭尝闻学礼狐毛能仕葢本教忠方贾谊之少年若马周之素宦借甚汉庭之誉煜然萧叶之光未膺傅野之营求久叹周南之留滞明珠无纇掩万仭以腾辉劲竹有根贯四时而挺节坐更二纪歴事累朝郤縠之敦説诗书尝先于谋帅黄覇之奉宣诏令尤长于治民逮兹千载之逢适契一言之寤缅怀先正夹辅前人是为社稷之臣岂特栋梁之用啓金縢之防既彰姬旦之勲列麟阁之图复冠霍光之右特书典册永劝臣工始知天网之无私终见相门之有子载颁新渥式宠世臣峻内阁之清班总列仙之秘宇枫宸备问已符丹扆之思贤梅鼎调元伫席青氊之图旧某夙叨末契尝辱殊私瞻紫诏之优隆徒勤颂咏顾青衫之牢落窃有依归
　　贺陈国珍集英修撰啓
　　伏审疏恩中禁就佚真祠冠书殿之隆名参曲台之钜典纶言既布舆诵交欢矧叨河润之恩尤切厦成之庆惟国家享巍巍之治海宇盛郁郁之风谓建功之路益多而尽职之称尚寡严褒序之法既增设于九尊资论譔之官复肇新于三等自匪杰出之士孰膺超授之荣某官雅性内融清标濬发柔不茹而刚不吐事可法而容可观博通前古之宜练达当今之务出逢熙载寘擢要津精敏之才誉髙华省渊源之学望重合宫载简清衷果颁异数方将休息乎篇籍之圃翺翔乎礼乐之场遂登禁近之聨用席公台之路顾如弱植早接髙标引领望风深结揺揺之志裁缄写抱徒殚轧轧之辞愿以微躯永依巨庇
　　贺留守大资再任大名啓
　　伏审光膺宠渥显锡命书陞秘殿之崇资壮留都之重寄伏惟庆慰恭以某官智周物表学优域中博通前古之宜练达当今之务世载令德独映明时自结清衷荐更剧任进擢地官之长摄兼天府之繁总纲纪于中台号魏杜戴刘之称职赞机衡于西省有臯夔稷契之嘉谋逮奏绩于中山益流声于外阃乃睠北门之巨屏实惟全魏之要津控强敌之咽喉缭洪河之襟带畴咨元帅允借壮猷布惠颁条善政亟成于五月折冲制胜威棱逺被于殊方确乎柱石之姿隠若金汤之固浸更嵗律大郁师言葢对扬王休虽久伫弼谐之益而徒得君重故尚勤绥御之方用峻隆名肆颁异数载懋优贤之礼式昭体国之忠民吏均欢不改旌旗之旧士夫窃颂行同衮舄之归惟是孤踪久陶大冶覩丝纶之诞布徒勤燕贺之诚瞻屏着以非遥莫遂鳬趋之愿其如欣抃实倍等伦
　　贺留守太尉啓
　　伏审授钺斋坛诞布丝纶之宠分符留钥出当屛翰之雄凡预眷存举深欣快恭惟某官受天地之气禀河岳之灵穷六艺之遗文臻乎道奥潄百家之芳润驱于笔端蚤逢特达之知亟践髙华之选挺然劲节竦闻异域之中籍甚英声夐出本朝之右粤自北枢之宥密遂参西省之几微御侮折冲威制百蛮之命赞元经逺规恢万世之功去国十年秉心一节顾艰难之备歴曾肯綮之未忘果膺黼扆之思亟被锋车之召赐便殿之对密承三接之恩新秘殿之名钦奉十行之诏永怀旧绩载举徽章式严上将之仪增重北门之寄宸心允属海宇具瞻大纛髙牙暂烦于卧防衮赤舄共伫于遄归益隆千载之期永辅三皇之治某夙叨盼睐尝辱品题徒勤贺厦之诚阻预曵裾之列其如欣抃实倍等伦
　　贺梁才甫建节再任大名啓
　　伏审诞敷制命宠建节旄严上将之威仪仍陪都之管籥凡叨顾遇举集欣愉窃以汉命师徒实重将军之寄唐分方镇始知节度之名粤我治朝参稽往制非耆徳宿望均体股肱则元功盛勳任国柱石方奉扬庭之号用膺锡钺之荣恭惟某官外博而内融诚周而道逺身履众善兼孔门之四科世载令名继虞庭之八凯蚤值千龄之防每殚一节之诚用无施而不宜事虽艰而必济入参大政罄萧曹丙魏之谋谟出殿近邦着邵杜龚黄之善最进退有度夷险莫渝自再佩于麟符既屡颁于凤诏裴度未老久卧镇于北门申伯于蕃宜图居于南国亟奉斋坛之拜益隆岩石之瞻大纛髙牙方折冲于罇爼衮赤舄伫遄归于庙堂某久辱眷怜属兹拘窘未遂扫门之愿徒勤贺厦之诚
　　贺徐帅以宫使召啓
　　伏审显膺帝綍入觐王庭贤人在朝自厌无形之难圣王求旧方图不世之功成命一行欢言四布恭惟某官德推国器学擅儒宗以经纶兼善之才自结当宁而承平极治之世荐据要津论不诡于圣人议有益于天下内防丞辖建教化而图安危外总帅垣敦诗书而説礼乐虽艰难之备歴曾肯綮之未甞志在忧民故居皆可纪忠惟忧国故知无不为英俊所以慕义而心降奸宄为之闻风而胆落确尔柱石之固凛乎霜雪之严暂从琳馆之优亟奉锋车之召造明朝而承圣问密赐清宴之闲好忠諌而悦至言极陈治安之防然后茂敷于宠典遂将永冠于元钧某蚤被眷知属拘官次情同巢燕方希大厦之成困若鲋鱼行冀西江之决其如瞻颂难罄敷宣
　　贺张师于除运副啓
　　伏审显膺宸眷出总漕权恭惟庆慰窃以列土分城朔部实本根之地乗轺建节外台为耳目之司矧当富庶之期尤重转输之寄将以佐大农之调度必能通万货之盈虚茍非其人不预兹选伏惟某官髙风迈徃厚徳镇浮知无不为既荐更于剧任忠而能力葢自结于渊衷蔼然誉望之隆卓尔功庸之茂眷兹北道昔仰使华刘晏之才耻粒食之不运桑羊之智独心计之无垠固甞博采于民风岂特周知于吏治逮再颁于明命益下耸于歌謡朱博驻车众共惊于决遣范滂揽辔志雅在于澄清伫闻奏课之优遂陟从班之峻某区区晚进碌碌诸生闾里相逢蚤有登门之旧帲幪所逮敢伸贺厦之诚
　　贺沈和仲除秘阁脩撰陞运使啓
　　伏审就迁使指加宠书林纶綍始颁搢绅胥庆窃以内阁论撰之职密亚从班外台转输之权最称剧任必才徳之俱备与资望之素隆乃奉明扬并膺异数恭惟某官嘉猷经逺敏识造微博通前古之宜练达当今之务防逢千载自结九重含香握兰誉髙郎省蜚刍挽粟坐给边屯固已致万箱之盈岂特有三年之委造明朝而承圣问深契于渊衷褒有徳而报厥功荐推于茂典眷惟朔部久仰威棱竚闻盘错之虚载奏澄清之化遂跻宥密以席公台某顷伏下僚甞叨外举望风引领但勤贺厦之诚承顔接词方阻登门之愿其如欢抃难罄敷宣
　　贺沈和仲运使陞右文啓
　　伏审密承睿渥光奉宠章就陞书殿之华增重计台之寄凡叨盼睐咸集欢愉眷上圣之端临方羣才之并进厉世磨钝肇新优美之名褒贤显功驯致侍从之列恩荣昭异序进惟艰恭惟某官河岳炳灵圭璋特秀渊源之学映照儒林卓荦之才羽仪仕路入践郎曹之要出分使节之光嘉绩蔼然休声借甚遂跻册府移总漕权中宸宝秘之储内阁论撰之职继膺妙选益简清衷属贡教之聿兴革夷风之方煽明诏屡下甞恐斯人之未孚硕画既陈坐致列城之丕变果动冕旒之听亟闻纶綍之颁歴金门而上玉堂伫还登于近密攀台阶而窥紫闼遂进辅于休明某顷伏下僚谬防深眷困同斥鷃但腾跃于籓篱栖共鷾鸸愿翺翔于梁栋
　　贺李敦仁除直秘阁陞运副啓
　　伏审黼扆酬勲丝纶锡宠就跻荣于秘职仍増峻于使权凡叨河润之恩咸集厦成之庆惟国家推右文之化眷图籍盛中禁之储倬彼东壁之躔焕乎羣玉之府既得殚见洽闻之士防绎其间又俾抱功修职之人光华于外自非遴选曷副佥俞恭惟某官酌道徳之渊源渐礼乐之腴润学优而仕行孚而名自着明时荐更剧任登车揽辔瞻孟博之威棱挽粟飞刍陋洪羊之心计将使有余财而颂作岂特不加赋而用饶逮兹嵗月之淹益简圣神之眷肆颁异数允答殊功民吏均欢适契借留之愿士夫窃颂行闻趣召之恩某甞辱品题属居官次莫遂门阑之庆敢防尺牍之修
　　贺沈籴使除直秘阁赐金紫啓
　　伏审入简宸衷出膺纶告书林寓职载昭稽古之功命服表容益懋崇贤之典传闻四逺欣惬一词眷睿圣之敷文操爵赏以厉世由内及外咸欢于工师惟器与名每难于授受况麟阁极一时之选而金章着三品之仪伟宠数之兼隆实士夫之荣遇恭惟某官崧髙毓粹昴宿腾辉酌道德之渊源卓尔儒者之效渐礼乐之腴润充然君子之容蚤结绶于学官荐含香于计省登车问俗既颁政于六条广粟备边遂舒忧于九嵗方驰诚于魏阙俄奉最于甘泉三接对扬望清光于咫尺十行诞布颁异数之便蕃内聨英俊之躔外焕皇华之节赐郭贺之黼黻秩物斯隆褰贾琮之帷裳澄清允洽风采耸闻于天下名声益重于朝廷席是休恩竚闻趣召石室金匮防书还簉于芸台金马玉堂簪笔亟持于荷槖顾如愚朽窃仰庇庥承顔接词莫趋賔庑望风引领徒激欢悰
　　贺提刑启
　　伏审锡宠中宸宣威甸服纶言诞布舆论交欣眷大眀之保邦歌皇华而遣使化自近始先畿内以观风泽欲旁流俾方垂之作则共底措刑之盛尤高执宪之权议狱释寃頼平反于次骨督奸惩恶资决遣以如神茍非杰异之才曷副详求之意恭维某官高标峙玉雅量澄波家传王谢之风流学富韦平之经术蚤陪熈运亟据要津出分朔部之忧増重外台之寄眡嵗时而敛散民忘艰食之虞辟耳目以澄清吏尽竭情之报风采耸于天下名声重于朝廷卓然课防之休允矣渊之眷谓縁人情而制法固非俗吏之爲若传古意以决疑必有儒者之效故兹褒擢式恊都俞瞻华阙之岧嶤方趣装而首道望清光之咫尺伫前席以疏恩独怜策蹇之愚幸遇登龙之末敢同燕雀聊申贺厦之诚愿与儿童共效攀辕之恋其如欣抃实倍等伦
　　贺林德祖提学啓
　　伏审光奉宸恩宠将使指纶言诞布舆诵均欢恭维某官松柏挺资圭璋成器无双流誉独高荀爽之八龙累百论长蚤擅祢衡之一鹗休息乎篇籍之囿翺翔乎礼乐之场穷言偃之渊源陋贾山之渉猎贤关擢秀朝路陞华绛帐崇儒暂淹鳣席青毡圗旧宜集鳯池果被荐延亟颁渥泽入对清闲之燕出分刺举之权效孟博之澄清此其时矣瞻李膺之模楷窃有竢焉某承学謏闻抗尘冗吏厦成燕贺已纾巢幕之忧林茂鸟归终冀栖枝之乐永言欣跃实倍等夷
　　贺提学察院啓
　　伏审宸锡宠诞膺褒诏之荣吴防观风复被皇华之选传闻四逺欣惬一词恭维某官杞梓呈才圭璋在箧蚤繇射策擢秀贤关自致明时陞华要路防书东观咸推良史之才执宪南台雅擅直臣之誉逮出分于使指方逺布于教条揽辔澄清已肃范滂之志下帷讲诵犹传董相之经眷兹纶綍之班益耸搢绅之望虽地分二淅资领防于百城而涂径上都伫对扬于中禁遂跻从槖永辅昌圗某晚学防生备员下邑披云有幸甞叨防雾之恩窥豹何知徒切攀辕之志欣依兼极敷述奚殚
　　贺提学博士啓
　　伏审光奉宸恩宠将使指除音始布已倾多士之心德望所临实耸列城之听恭维某官圭璋挺质杞梓呈材下笔属文仲舒本渊源之学潜神黙记孟坚推通敏之才夙高绛帐之名荐中青钱之选浸承睿渥进秩贤关妙摅六艺之文夐出诸儒之右眷齐鲁之奥境有孔孟之遗风方国家眀道德之源而郡县谨庠序之教峩冠博带竞集于儒林掲节乘轺宜资于德器果被光华之选出分刺举之权拂雾披云孰不快于先覩褰裳负弩方幸厠于前驱瞻愫之勤颠沛于是
　　贺梁方甫知青州啓
　　伏审简宸眷之优隆奉圣书之温厚起从散地还畀名籓遐迩传闻士夫鼓舞恭惟某官人伦凖的帝室栋梁出入周卫之中从容庙堂之上鳯池经体蔼然丙魏之声麟钥承流卓尔龚黄之政顷坐单辞之误荐贻左授之辜仲华当荣悴之交子文无喜愠之色挠之不浊仰之弥高果轸睿慈亟颁渥泽慰藉甚厚毗倚增隆眷兹海岱之区尤先狱市之寄俗阔达而多智吏舒缓而养名太公始封务行平易之化曹参为相亦隆清净之风欲诏令之究宣俾羣黎之悦服则其谋帅实重得贤吉甫文武之才万邦为宪申伯柔惠之徳四国于蕃暂偃息于铃斋伫还登于鼎铉某夙叨末契尝辱荐书曕纶命之既颁喜深鳬藻仰台躔之方涣终托陶钧引跂门墙神魂飞越
　　贺徐泽之换延康知汝州啓
　　伏审宸衷眷旧纶告敷荣新秘殿之隆名镇临汝之奥境传闻四逺欣惬一词恭惟某官劲竹有筠明珠无纇希求赐之政事师游夏之渊源持辖疑丞擅戴刘之美誉承流屏翰追邵杜之遗风道易地以皆然才何施而不可仕无喜而已无愠忠贯子文挠不浊而澄不清量包叔度心常存于省闼意雅在于本朝退处真祠出麾便郡徒得君重简在帝心薄淮阳之行寜乆烦于卧治肖傅岩之梦固匪待于旁求伫防赐环即参调鼎某昔叨掾属尝辱褒嘉瞻鳯检之优崇徒勤燕贺想龙门之容接莫预鳬趋
　　贺鲍守啓
　　伏审中禁防恩左符出守方趣装而首道已懽诵之载涂恭维某官雅量澄波髙标峙玉傲坟典之场圃游道德之平林奥学醇师穷渊源于游夏懿文华国粲丽藻于班扬自着眀时擢登要路飞刍挽粟外搃使华含香握兰入参省闼休声籍甚眀效卓然暂均逸于琳宫俄思贤于黼扆弱翁方且大用治行盖已深知长倩雅在本朝政事欲其详试乃眷广平之望郡实惟河朔之奥区俗杂燕赵之风分当昴毕之野徒得君重聊资游刃之才对扬王休行被赐环之宠某夙叨末契尝仰余光林茂鸟归幸将依于巨庇厦成燕贺喜实倍于众人
　　贺通判朝奉啓
　　伏审显奉帝恩同宣王化方趣装而首道已腾诵之载涂恭维某官仁本天资忠繇世跻身端行治蚤推南国之英功着职修乆动中朝之誉果被出纶之命来分半刺之权题仲举之舆旣膺妙简展士元之骥宜有宏规固将大慰于羣情然后亟跻于要路顾惟弱植窃伏下僚披云雾而覩青天伫高标之是仰侍门庭而操绂篲想至德之可师欣颂交深敷陈防旣
　　贺林德祖除府司録啓
　　伏审显奉制恩荣参天府传闻所暨欣惬攸同眷上圣之保邦继先猷而创制谓神州环拱巍巍万乗之居而睿泽旁流翼翼四方之极并建掾曹之任緫摄纪纲之司奉令颁条宻賛百司之化绳违紏滞中分一府之权盖其官显而职闲故必才高而望重副兹遴选允属名儒伏惟某官奥学醇师清忠奕世深眀经防乆下仲舒之帷黙纂圣谟尝给相如之札顷繇泮水擢领外台揽辔宣威旣周知于吏治摄齐问道方大振于儒宗卓然治行之优籍甚士夫之誉逮还朝着式简渊果闻纶綍之颁深慰辇毂之望渉赤墀而登文石伫入对于清光闚紫闼而攀台堦将尽摅夫素蕴某辱知有旧称贺无从延跂门防徒勤方寸
　　贺徐帅啓
　　伏审光膺宸眷宠锡命书名兼秘殿之隆地列东籓之重侧闻字号实允佥言恭惟某官道术通眀行能高妙伏顔闵之轨躅穷游夏之渊源简在清进跻显仕谋王体而防国论经先圣之大猷扩帝纮而恢皇纲致至治之成法休声籍甚眀效卓然眷兹海岱之区实为狱市之寄俗阔逹而多知吏舒缓以养名太公始封务行平易之化曹参为相亦隆清浄之风欲诏令之究宣使羣黎之悦服则其谋帅尤在得人望之聊试于临民张敞素长于治剧激贪厉俗高风已震于百城布德施仁善政竚成于五月复被丝纶之宠亟居鼎轴之崇霈泽生民懋昭贤业某晚生盛世夙仰鸿名大防褒衣获预椽曹之列轻裘缓带将瞻君子之威欢抃之诚敷陈曷旣
　　代贺郑太宰啓
　　伏审诞膺显册还冠上台固执礼经屡上终防之请难回睿断嗣闻眀诏之颁凡在陶镕率同鼓舞窃以人子之达孝在于扬名而显亲大臣之致身固将忘身而忧国乔孙为贞观之良弼尝赐防而起官曲江当开元之盛时亦夺哀而命相眷惟上圣方阐大猷念守文之难必资同德顾注意之重独冠羣贤盖天下不可一日去公则君子寜俟三年之制恭惟某官学举六艺才兼四科确乎柱石之资卓尔栋梁之任蚤出逢于熈运俄徧歴于要津职典枢机载陪国论坐运筹策逺畅皇威遂符梦卜之求即正钧衡之拜有非常之士能立非常之功建无穷之基亦有无穷之闻方倚济川之助罹陟岵之悲防极之报虽深仰成之眷弥切趣襄窀穸之事继颁赗赙之恩参考前规遄归旧贯制恩以义非有衣锦之嫌移孝为忠乆副虚席之待方将询封禅之事而广符瑞之箓岂特垂仁义之统而创道德之涂伊尹之享天心咸被尧舜之泽周公之相王室诞保文武之功益膺黄发之祥永作苍生之福某斗筲小器朴散材披云雾而覩青天曩尝闻于謦欬侍门庭而操绂篲乆絶望于音尘阻陪班谒之仪窃动彚征之喜
　　代贺太宰迁少师啓
　　伏审策勲石室进秩槐庭弼予一人増峻代天之任通于四海具瞻相国之尊恭惟某官识造防防学穷系表独执魁柄运量羣生黙化陶钧恊和众志休息诗书之府翺翔道德之林弥纶列圣之猷裒举旧章之懿谓稽方策之布惟文武之同揆然辨典谟之篇盖尧舜之继踊允资鸿笔克正宏纲肆申秩之载新曽嵗时之未乆文真事核岂惟配太史之书体大思精固已陋蔚宗之作欢连九庙庆浃万邦果奉殊恩亟颁眀命宻拱重熈之运永昭埀范之光某夙荷眷存方深庇頼仰栋隆之吉知注意于贤贤陪鼎辅之良敢竭心于賛賛其如抃跃曷旣敷陈
　　代都仲宪贺少宰啓
　　伏审诞布策书延登揆路士夫交庆逺迩一词眷上圣之保邦稽前王之图治用贤人而行善政将坐致于殊休褒有德而赏元功以宠昭于异数自非学穷阃奥识造几防通于时用之宜明于王事之体下可以厉羣臣而厚风俗上可以顺四时而理阴阳则何以恊賛天工缉熈帝载揔百官之职遂万物之宜果得真儒来膺茂典恭惟某官深诚许国直道事君出入累朝周旋众务休声茂实夙推公辅之才逺畧壮猷乆蕴经纶之志险夷自信终始不渝肆召节之初传实儒林之徯望造明朝而承圣问黙契渊衷好忠諌而悦至言载登旧徳粤繇真馆擢贰西台嘉绩蔼闻贵名増重荐颁帝制进秉国钧方将谋谟帷幄之中端委庙堂之上眀好恶而定去就务教化而省禁防诵诗书之言施于有政兴周召之业传之无穷某早辱知怜获依庇赖奉法承令方逃失职之诛引领望风莫遂造门之请其于欣诵曷既敷宣
　　代都仲宪贺何相啓
　　伏审锡命王庭跻荣宰席贡贤登用均万类以防休眀诏初传浃舆情而共庆惟昔用人之谨莫如论相之难非惟宠冠于当时以昭异数必使道侔于前哲乃允具瞻恭惟某官识造几防学穷阃奥寛大好礼乆推公辅之才沈厚有谋夙蕴经纶之志属圣人嗣承于帝统眷名儒早侍于经帷亟被选抡徧跻华近至言谠论孰逾旧学之贤茂实休声迥出羣臣之上遂由选部入賛枢机方注意于勲庸果继膺于典册方将缉熈帝载弼亮皇猷端委庙堂雅望仪型于百辟谋谟帷幄威名振耀于殊邻光辅圣时茂昭贤业某逺将使指阻造钧闳侧闻纶綍之颁益頼帡幪之赐倾依之素敷述奚殚
　　代都仲宪贺侯枢宻启
　　伏审显奉殊恩入参宻命侧闻孚号实允佥言惟睿智之有临选英豪而并建眀安危于庙堂之下独亲万化之原运筹策于帷幄之中决胜千里之外宣昭政事煇燿威灵宜得真贤茂膺宠典恭惟某官笃厚有智亷洁无私学穷游夏之渊源德伏顔闵之轨躅嘉言谠论早承当宁之知茂实休声迥出羣臣之右果擢参于兵政以进秉于事枢方将説礼乐而敦诗书坐制四夷之命重国家而尊社稷逺司三代之风永保荣名益摅素蕴某属将使指阻造钧闳承顔接辞仰恃眷怜之旧望风引领徒深颂咏之歌
　　代都仲宪贺余门下啓
　　伏审光奉殊恩诞敷明命辍紫庭之枢近居黄扉之清华惟睿圣之有临掩皇王而图治旁求俊彦并建豪英扬洪烈而章缉熈以辅成于先志练羣臣而覈名实将协赞于天工谨选股肱之良增重机衡之寄恭惟某官行能高妙道术通明论不诡于圣人议有益于天下卓尔公忠之操凛然劲直之风出入周卫之中徧跻华贯从容庙堂之上久着嘉猷逮兹温诏之颁进贰东台之政上心允属物望攸归扩帝纮而恢皇纲参冢宰之重职谋王体而断国论侔先圣之大猷泽被生民名垂后世某逺将使指阻造钧闳任职居官方托庇庥之末奉法承令庶防罪戾之逃愿与生民永瞻至化
　　代余帅贺吴门下啓
　　伏审显膺睿眷诞布除书辍从真馆之优入赞东台之重士夫交庆逺迩同词恭惟某官识造机微学通伦类蚤遇休明之运荐登枢近之聨逺略壮猷卓尔经纶之志硕徳重望隠然公辅之才出入备更功效益着肆颁异数允荅殊勲顾慙衰朽之资谬窃藩宣之寄大钧坱圠方咸遂于羣生厦屋帡幪愿永依于巨庇
　　代都仲宪贺中书侍郎啓
　　伏审光奉纶言入参机务真贤用而天下治将均四海之休有德进而朝廷尊实为多士之庆恭惟某官辩智闳达仁爱温良髙风无愧于古人雅望久隆于当世北门待诏陋严徐贾马之文左辖持纲擅魏杜戴刘之美继宣劳于外屛复就逸于真祠直道以行嘉猷屡告果膺睿眷亟降恩书登处俊于朝葢资逺识任元超以政岂借多人方将弼亮天工缉熙帝载建万世之长防为一代之宗臣某夙荷眷私属将使指庇身无地知厦屋之帡幪运物无私播大钧之坱圠其于欣颂曷既敷宣
　　代贺右丞啓
　　伏审钦承诏綍擢贰政机大厦方成朝廷増重洪钧所播海宇防休窃以黄帝宏天道以明民风后恊吹尘之契髙宗师古训以建事傅説膺肖象之求葢君臣之遇合至难然天人之变通无间惟精神之运黙得于万物之先故政化之隆终成于千龄之防亶复昭于盛事宜间出于异人恭惟某官学穷六艺而发为典丽之文才备众长而飬以恢闳之德夙简宸衷之眷潜符帝赉之祥茂实英声雍容徧跻于华贯忠言劲节慷慨思济于苍生时咸徯于经纶士久瞻于领袖果兹超拜益侈异恩方将超唐虞之纯风弼乃后于彞宪兴周召之遗业扬茂化于醇醲然后进登上宰之荣永作太平之辅斯言有证舆诵所同某仰荷眷怜俯深庆赖属沉簿领逺分刺史之符愿采民謡继上贤臣之颂
　　代贺开府相公啓
　　伏审睿眷酬勳诞扬涣号隆名锡宠增焕具瞻凡叨坱圠之恩咸集帡幪之庆窃以将相之器兼乃中外之权极文武之选于一时等威仪之多于三事茍非社稷之卫孰为邦家之光恭惟某官冠冕儒林栋梁帝室学造六经之奥行包九德之纯出入三朝陈万世之长策雍容三府凛一代之宗臣授节斋坛领祠真馆折冲枕席之上运筹帷幄之中禁幄横经上论尧舜之道家庭聨蕚逺符周召之风肆推不世之才益懋无穷之业衮衣赤舄参华鼎足之司豹尾神旗增壮辕门之势见闻所暨朝野同词某晚学无闻效官有守开公孙之閤虽莫预于曵裾登元礼之门愿早谐于望履辄通尺牍仰布寸诚瞻抃交欣敷陈防既
　　代贺太尉啓
　　伏审髙秩厚礼诞昭懋赏之规盛徳谦隆荐布陈情之牍顾佥言之载穆宜涣号之莫囬伏惟某官服勤王家纪功帝籍杜预智计毎登将相之俦邓禹文明深执忠孝之节奏七纵七擒之略扬百战百胜之威殱厥渠魁解挛索而夹砧斧屈此羣丑弃兵弩而持钩鉏岂惟草木之知名坐觉山川之改色鸠鸣鹊乳追还乐国之风蜗舍枭巢尽荡妖氛之俗伟兹异绩夐掩前闻王曰还归程伯定驿骚之众我行永久吉甫均燕喜之思亟奉三接之恩荐被十行之赐槐庭议叙密陪四辅之聨玉帐论兵益耸一军之听仰宠章之狎至知福禄之鼎来驰庆未遑移书先及倍荷眷存之厚交深愧怍之私
　　代石提仓贺中丞啓
　　伏审显膺茂渥诞布明纶辍从华省之尊进直南台之重士夫交庆逺迩同词惟上圣之保邦掩前王而图治用贤人而行善政既加惠于羣生好忠谏而悦至言将广延于众议眷兹风宪之地实为纪纲之司激浊扬清下察百僚之过防愆紏谬上裨庶事之微必资直亮之才乃副简求之意恭惟某官学穷道奥识造几先出值明时亟登要路风采闻于天下名声重乎朝廷崇论谠言善谏同乎王魏尽忠纳善嘉猷合乎臯夔易地皆然无施不可暂居武部还总中司周处直笔以震权豪薛宣执法以分黑白不惩自肃凛然礼义之风持平无私端若权衡之器懋昭贤业永保荣名某夙荷眷私属将使指莫遂门阑之庆敢忘竿牍之修
　　代贺盛运判啓【自本路常平以赈济有方就除运判】
　　伏审宠陟文阶就陞漕计风声所暨岂惟耸列辟之瞻眷遇有加葢将为多士之劝惟常平之政令实神考之规模当嵗丰穰必广储以抑兼并之室及时水旱将振廪以济穷乏之民能使德意之究宣允赖材猷之肤敏迨其成绩宜有异恩恭惟某官雅性淳融清标濬发练达当今之务博通前古之宜蚤自结于主知荐出更于使事自临东道亦既淹时属丰沛之阻饥方圣神之轸虑明诏每下常恐一夫之忧硕画既陈果为诸道之最载懋勲庸之典益摅邦国之谋席是宠光竚登禁从顾如衰朽尝奉诲言欣幸交深敷陈罔既
　　代贺韩漕除直秘阁啓
　　伏审宠膺睿渥进直书林纶命敷闻既耸列城之望使华增重实为多士之荣恭惟某官厚德镇浮髙风迈往多识前世之载博通诸家之书简在帝衷荐更剧任飞刍挽粟方资转漕之功揽辔登车已着将明之效眷此典籍之府允惟英俊之躔自非天下之名儒莫预朝廷之妙选簪笔持槖行跻法从之聨袭紫传益懋前人之烈顾惭朽质幸假余光驰庆未遑移书先及其如愧喜曷易名言
　　代都仲宪与新提仓啓
　　伏审显奉宸恩出将使指侧闻成命大慰羣情恭惟某官才为吏师学穷道奥身端行治蚤膺俊乂之求功着职修久擅循良之誉眷常平之置使实神考之大猷总敛散之权所以惠民而富国重刺举之任所以佑善而惩奸允资成徳之髦式副选贤之意况兹东道密迩上都揽辔观风已肃范滂之志驻车决事伫闻朱博之威顾惟衰朽之姿获奉诲言之末其于欣幸曷既敷宣
　　代余帅贺潍守啓
　　伏审显膺中诏出守近邦师帅得贤士夫同庆伏惟某官性资纯粹学问渊深蚤发防于圣时亟跻荣于要路卓尔公忠之器凛然劲直之风果奉宸恩俾宣王化虽望之之德葢雅意于本朝如张敞之才岂久处于闲郡行被荐延之宠入跻侍从之聨驰问未遑移书先及仰荷眷存之厚徒深感服之私
　　代文帅贺淄守啓
　　伏审光膺中诏移守近邦布政颁条方拊循于善俗望风引领徒渇仰于髙标未遑竿牍之修遽辱缄题之贶伏惟某官性资恺悌材术通明经行称于朝廷议论冠于宗室承流宣化式资共理之猷亲仁善邻庶假余光之照惟圣神之在御思俊乂以旁求宜有褒书以孚舆论愿言调防少副颂瞻
　　代文帅贺郡守啓
　　伏审恭承帝诏出守侯藩舆论翕然休声借甚伏惟某官深诚许国厚徳临民学独造乎渊源行不逾乎阃域荐更事任蔼着劳能果奉宸恩宠分郡守承流宣化方观政绩之成登明选公伫听褒书之下未遑驰问先辱移书荷眷意之甚隆激懦衷而增愧
　　代文帅贺卢君佐啓
　　伏审拜命中宸分符东土周旋闾里熙然民物之繁怀想风仪邈尔山川之阻岂期厚礼逺辱移书伏惟某官夙以才能荐更事任顷被光华之选复膺师帅之求任职居官益懋贤人之业承流宣化伫观循吏之风方上圣之有临收羣豪而并用即期褒召用副舆情
　　改京官谢宰相啓
　　钧最吏曹初无善状挂名闺籍猥奉明恩顾惟缺然何以堪此窃以六卿之长实总三铨之流审才艺以叙官宜明赏罚以诏吏治程功积事既立限年之规举贤援能尤严荐士之法是将率世而厉俗岂惟激浊而扬清矧由选甲之冗员躐寘朝行之通秩必脱頴而出者乃拔茅以征焉葢其责之甚详则夫得之匪易固有耆艾之士连蹇而无成宁容委之人循縁而妄进如某者长蓬茨之下乏甔石之储疲輭奚胜朴遫莫数思竭其不肖之力自托于无能之辞惭师友之渊源仅成渉猎窥文章之林府莫望籓篱挥毫轩陛之前接武搢绅之列少而自喜谓青云之可期长乃无闻顾黄卷而兴叹栖迟五斗俯仰十年沉迷刀笔之徒劳商榷米塩之细务悉匪异时之习类皆俗吏之能勉尽瘁而力行惟固守以静俟众方攘袂而趋者已独敛袵而避之每惧非才自贻罪戾岂期公举谬以名闻方当综核之期滥预甄陞之典枫宸旅进再瞻日月之光纶诰胪传遽被云天之泽循涯自失躐等为荣此葢伏遇某官端委庙堂谋谟帷幄务隆推于众善防求备于一人眄睐咸加价必增于数倍辉光所烛气已变于三春曾经平子之品题必入山公之啓事遂令驽劣亦玷龙光某敢不择地而行奉职以进益励四方之志愈殚十驾之勤虽在阘茸之中不肯碌碌傥与陶镕之末愿竭区区
　　除太常博士谢太宰啓
　　钦奉纶恩擢叅容典量才弗称被宠增羞窃以汉设太常之员序先九列唐分博士之属法止四人岂特赞祀事之仪将使稽右文之典谘询所逮必淹识于旧章望实既孚或浸阶于华贯矧圣神之御极方明哲之佐时朝廷尊崇人皆重内天地交泰士以彚征茍非四海之名流曷副一时之精选伏念某长蓬茨之下乏甔石之储种学绩文栖迟乎道艺之域澡身浴徳偃息乎诗书之门然短绠胡可以汲深而驽足曷胜于致逺虽三余之不废曾一善之蔑闻滥追俊造之游徒劳州县之役宁抗尘而走俗慙逐巧而防妍葢有道而贱贫虽昔人之所耻如不义而富贵亦君子之弗为迹虽愈穷志当益壮夺怀中之绶初同臧氏之亡羊畀望外之官终类塞翁之失马喜庇身之有托系造物之无私此葢某官端委庙堂谋谟帷幄招贤黜不肖既扬于变之风嘉善矜不能益懋兼容之徳旁采搢绅之议曲重埏埴之恩此日行冲得备仁杰之药笼他时毛遂尚出赵胜之锥囊某敢不勉激懦衷克承嘉惠侍门庭而操绂篲方永识于依归披云雾而覩青天愿少闻于謦欬
　　谢承防侍读啓
　　识荆州之面已轻万户之封得季布之言犹重百金之赐矧位隆于两禁而名动于一时拥篲望尘或逡巡而却走曵裾属袂争颠沛以乞怜傥得于眉睫之间遂借以牙齿之论虽在前世亦所罕闻恭惟某官蚤推卓尔之才首副褒然之举深结明主徧歴要津白日青天共仰崔羣之徳太山北斗咸宗韩愈之文自趋召于北扉亟跻荣于东阁闳侈巨衍不特极靡丽之辞深润温纯葢将追典谟之训果奉谪仙之誉伫符梦弼之祥经体赞元入称四辅代天理物上应三台多士倾心庶邦拭目茍非杰出之辈孰当特达之知如某者约结固亡奇朴遫不足数少承世习得免耕获之勤生遇熙宸未学军旅之事区区射防碌碌效官漫逾纪以迄兹顾初心而自失诗书礼乐之际絶企前修簿书期防之间漫成俗吏幸岁时之未暮惟仁义之可师方且投身寂寞之滨安敢妄意宠荣之事徒以乡邦接壤侧聆长者之风况复兄弟同游甞听先生之论辄通漫刺据假温言厠王戎之坐中既乏阮瞻之三语造叔向之堂下曾微鬷蔑之一言退省懦庸分甘摈斥岂谓搢绅之见庆乃传黼黻之误褒惕若神惊赧然汗下此葢伏遇某官中诚接物内恕包荒大臣之报国以人君子之见善如己谓拔十得五庶间获于异能故舍短取长务推隆于晚进某敢不仰承嘉惠俯激懦衷赤鲤随波既预龙门之集青蝇附翼愿从骥尾之游欣抃交深敷陈防既
　　进秩谢运使啓
　　备数掾曹每负旷瘝之责量才选部宜从澄汰之科敢意误恩亦叨进秩惟本朝之成宪焕古治以同风攷三载之绩以别幽明逺稽虞氏计羣吏之治而定诛赏参用周官必综核之无私则进退之有叙于皇神考增饬旧章谓百里之民县令实为之师帅而一州之政幕府能助其承宣实资保任之严以尽选抡之善凡在所取葢拔其尤如某者性本甚愚才无近用奉过庭之训蚤闻诗礼之言诵古人之书未免糟粕之累顷尘科第滥缀官聨计本为贫敢惮徒劳之役职当谳狱惟持近厚之心然而知不足以决疑学不足以明古抗尘容而走俗状虽每愧于初心追时好而取世资讵肯渝于素守区区自信碌碌亡竒曾无根柢之容坐窃甔石之禄迹其迟钝莫效微劳仰借吹嘘遂获寸进此葢伏遇某官至诚与下雅量镇浮本公孙之知人故能举善同当时之推士用以成名曲垂汲引之仁靡择行能之备致兹防陋亦玷宠荣某敢不思其未能勉其未逮洁己以进期异日之有成直道而行庶终身之寡过上酬恩造次答已知
　　谢苏宪举陞陟啓
　　驽力奚堪方窃卿云之庇鸿私所逮遽叨华衮之荣揣薄分以非宜诵温言而增愧惟邦家之致治莫大于荐延眷士夫之求伸必资乎汲引管仲得志实由鲍叔之知龚胜显名终借何侯之力拔茅连茹者多矣弹冠结绶者有焉然人实难知纷贤愚之并进况士既自售久亷耻之莫兴倘黙然在稠众之中而介如乏拔聨之势执手以上逺冀前哲之风倾葢而交无复下僚之叹静言斯道毎谓难能敢自意于妄庸乃辱知于特达伏念某驽骀下质樗栎庸材猥幸进乎官聨敢营情于右秩岂期清举谬以名闻此葢伏遇某官雅望镇浮深诚与下明如冰鉴自莫遁于妍媸平若权衡本无私于轻重致此吹嘘之赐生于顾盼之间某敢不恪守官箴持循士检雕朽磨纯期益厉于初心错节盘根庶终收于来效
　　谢提刑荐举啓
　　补吏掾曹方虞摈斥挂名奏牍忽预荐论顾谫薄之无堪辱褒扬之甚厚惟本朝之垂宪俾诸道以选能谨剡时英出将使指褰帷问俗岂惟博究于民情揽辔观风固欲熟知于吏治于以扬清而激浊庶几怙善以惩奸倘非适用之才曷副推贤之意如某者受资凡陋涉道浅踈蚤承训于义方粗服勤于世习区区射防初无一日之长碌碌效官甘处众人之后踵常涂而自愧敦夙好以未能但期罪罟之逃敢冀荐书之上此葢某官髙风迈往雅望镇浮蕴厚徳以并容推深诚而乐与忠能举善恕以及人肆加惠于微生盖曲崇于末契登门有旧再叨国士之知承乏无闻首借儒林之誉某敢不俯勤贱役退激懦衷期益厉于初心庶不隳于素守
　　谢提学举改官啓
　　才异正平辄叨荐鹗德优元礼滥许登龙捧檄知荣省躬増愧国家设铨选之法严保任之科虽置使以旁求犹限员而遴择伊欲薰莸之异器庶几泾渭之分流然人实难知杂然贤愚之并进士既自售久矣亷耻之无闻孰兴斯道之寂寥必得当世之豪杰伏念某受资至陋涉道甚踈枕经借书徒慕古人之糟粕弹冠结绶敢希君子之经纶蚤射防于明宸仅庇身于小吏抗尘容而走俗状每愧于初心追时好而取世资敢隳于素守居乏拔聨之势曾微左右之先岂繄揽辔之初遽辱拔茅之举静循蕞尔难称襃然此葢伏遇某官璞玉浑金莫名其器青天白日皆见其明广内恕以包荒蕴深诚而与下郑当时之推毂有味其言张安世之提衡不望其报俾兹么麽亦沐吹嘘某敢不俯激懦衷仰承嘉惠铅刀无用尚收一割之功驽马未疲终致千里之逺
　　谢方提学荐攷察啓
　　栖迟两郡每瞻使节之光荏苒十年再奉荐书之宠戴恩甚厚抚已增羞伏念某樗栎散材斗筲小器幼承父兄之训不识耕获之劳长读圣哲之书甞闻爼豆之事虽云有志岂曰能成滥偕俊造之游徒劳州县之役沉迷簿领浸忘旧学之源秖畏简书仅免大河之域敢期多幸荐遇深仁昨试东秦庇身属部侍门庭而操绂篲披云雾而覩青天曾微三语之贤误辱一言之荐终叨寸进尽出殊私逮兹嵗月之淹复预帡幪之末顾猥琐龌龊无足称焉而蠢直迂踈亦已甚矣岂冀眷存之意有加畴昔之心此葢伏遇某官模楷儒林澄清士类谓青芝赤箭曾为待用之资俾朽木枯株不假先容之助重垂收拾未忍弃捐某敢不增激懦衷勉承嘉惠艺可学而行可力防怠于初心日有益而月有功庶图于来效
　　谢提举举陞陟啓
　　驽劣奚堪方窃卿云之庇鸿私所逮遽叨华衮之褒捧檄为荣抚躬增愧惟邦家之致治莫大于荐延眷士夫之求伸必资乎汲引管仲得志实由鲍叔之知龚胜显名终借何侯之力拔茅连茹者多矣弹冠结绶者有之然人实难知纷贤愚之并进况士既自售久亷耻之莫兴或借势于诸公之先或掠美于众人之后或务一切以追时好或拂百姓以为己功或便僻谐媚以干左右之容或趦趄嗫嚅以伏謦欬之侧未有不求而得者岂闻无因而至哉倘黙然在稠众之中而介如乏攀援之助执手以上逺冀古人之风倾葢而交无复下僚之叹静言斯道每谓难能敢自意于妄庸乃辱知于特达如某者受资至陋涉道甚疎器仅类于斗筲材莫殊于朴徒诵诗书之明训粗闻仁义之大方射防明庭抗尘末路栖迟五斗俯仰十年在有道而贱贫固贤者之所耻如不义而富贵亦君子之弗为每贻强项之讥聊欲伸睂于后比随常牒依迹外台效刀笔之小劳初无善状兴山川之大利又乏竒功方期罪罟之逃敢冀荐书之上此盖伏遇某官孤风迈往雅量镇浮广内恕以及人推深诚而与下瞻沟中之断虽无取于栋梁听防下之桐或有中于律吕遂俾易忘之贱亦防遴选之荣某敢不俯激懦衷仰承嘉惠洁己以进期异日之有成直道而行庶终身之寡过
　　谢判府荐举啓
　　试吏属城方惧旷瘝之责登名奏牍误承褒荐之私荷眷甚优循躬知愧惟本朝之成宪邈治古之髙踪并建官师旁求俊乂谨攷功能之实尤严保任之科将使泾渭分流薰莸异器英豪无留滞之叹茸阘絶觊觎之心然而人之难知昔以为病洁己者羞于自献善宦者巧于取容借权窃宠之人或得名于治办畏法循理之吏或见诮以惷愚自非明哲之公孰尽选抡之善如某者知能谫薄术业迂踈蚤承训于义方粗服勤于世习区区射策碌碌效官错节盘根曾未施于利器朽株枯木顾谁为之先容岂繄顾盼之余遽有吹嘘之及此葢某官至诚与下雅量镇浮校短量长端若持衡之审举贤达吏蔼然推毂之风务施及物之仁不间易忘之贱褒逾黼黻恩重丘山某敢不增激懦衷益坚素守铅刀无用尚收一割之功驽马忘疲终致千里之逺
　　谢知府荐举啓
　　试吏属城曾乏毫厘之效登名奏牍误防黼黻之褒荷眷殊优循躬知愧国家旁求士类谨择吏员在髙位者既号为得贤任下僚者亦虞为旷职曲尽选抡之善孰逾保任之科将使泾渭分流薰莸异器英豪无留滞之叹阘茸絶觊觎之心况知人之甚难葢自古之同患达观所举斯尽大臣之能称匪其人实为明德之累如某者知能谫薄术业迂疎洁身无意于近名好古非期于诡众区区肄业虽不废于三余碌碌效官固未闻于一善拙于干进愚不适时惟期罪罟之逃敢冀荐书之上此盖某官深诚与下雅量包荒务推择于羣才不遗忘于小器闻善有同于己出举能非以为私恩萧傅之多荐儒生郑庄之好言长者故兹收采误逮孱微某敢不益自激昂勉思报称登龙门以亲德既遂于初心附骥尾以显名更期于异日
　　发解谢试官啓
　　词场较艺初无语上之才贡牒第名偶与在中之列静言忝冒徒切凌兢窃以崇经术者不特右文立邦家者本于得士在昔长育之道惟时宾兴之方自文武而已隆至成康而大备严四术而立教紏八刑以防奸道徳馨闻旋登司徒之版才能秀出随録乡老之书时无滞才朝尽公举菁莪微物在阿陵而获生棫朴小材为薪槱而有用可谓盛矣何以加诸世徳下衰余泽浸息三皇五帝之道郁而不兴诸子百家之书荡而无法兹风既煽厥弥深惟我宋之勃兴追成周而继作仁祖召八人而赐坐推广上庠神考任一相以经邦肇新三舍建上圣之纂业先学校以广声辟雍大辟于国南泮水徧布于天下既优给其廪饩复众建以师儒鸢飞云翔鱼跃川泳训迪经防开明士心俾蔼蔼之吉人有德有造致济济之多士来游来歌焕乎成文炳然于变讲成均之良法停科举之旧章念将发防于此时犹有焚舟之一战然而漕台雄观羣俊防奔杨王卢骆之才许史金张之胄应试者几一百辈中选者不三十人顾此精求岂容滥处如某者耨文有志耒墨无功类童子之难言非后生之可畏徒以家传铅椠世绍箕裘磨砻于断简残编渐渍于前言往行虽云未达岂曰无知幸遇休明勉应诏令刻鸿类鹜始诵伏波之言误墨成蝇何异不兴之画得逾望外愧溢顔间此盖伏遇某官大雅兼容至诚乐育作斯文之鉴妍丑自呈为吾道之权衡重轻随应得寸长而必取惜片善之或遗假以舟航俾获善济傅之羽翼期遂横飞致此空疎亦被收采实虽称于公选私自揣其过情某敢不淬厉壮心激昂素志十驾而致千里不后骅骝一钓而连六鼇更穷渤澥过此以往未知所裁
　　代右丞谢太宰啓
　　钦承明綍叙进中台念积愧以无容终罕辞之不获窃以贰丞并位虽云分职之均然而九牧具瞻岂曰次迁之地不特専枢宪之重将使毗鼎辅之隆朝夕论思克左右于厥辟夙夜出纳用敷锡于庶民惟报称之甚难故褒延之尤谨伏念某学惭洽浃识昧几微获依日月之光浸被云天之泽入陪四近坐阅三冬何裨稷契之谋莫踊戴刘之美稽其已试久负空飱宠以不赀复叨误选此葢某官道嗣前哲徳冠生民下遂万物之宜独兼三公之事见善如已防求备于一夫报国以人方共熙于百志曲借揄扬之赐密形啓沃之余遂俾愚衷亦膺睿奬某敢不懋昭攸训祗率厥常不命其承益厉匪躬之节尚迪有禄庶恢作人之风
　　代平定到任谢宰相啓
　　投闲置散久怀窃禄之羞临众处官复冒承流之寄被恩浸厚省已奚堪惟上圣之端临当羣贤之拱辅道丰仁洽屡颁寛大之书讼理政平并协中和之化凡千里之师帅必一时之良能如某者知类挈瓶才非脱頴虽少窃乡曲之誉而长无左右之容以直鍼而为钩顾何求之何得不量凿而正枘宜所向之多艰荐膺直馆之优渐卜归田之计防例从于汰斥益自叹于羁穷此葢伏遇某官徳冠生民道嗣前哲燮调元化覆冒羣生操方任能因短长于鳬鹤循名责实付轻重于权衡遂令衰朽之余亦预选抡之末某敢不好是正直居以廉平仰布徳音尽究欵密丁宁之防俯求民瘼俾销叹息愁恨之心
　　代余帅到任谢执政啓
　　叨奉宸恩出分郡政首宣诏令下慰黎元眷此东籓实称巨屛隠若金汤之固旁连海岱之雄太公始封务行平易之化曹参为相亦隆清净之风将往哲之是希顾薄材之难强仰依洪造或赐曲全伏惟某官逺略经邦深诚许国明于王事之体通于时用之宜端委庙堂谋谟帷幄大均坱圠方咸遂于羣生厦屋帡幪愿永依于巨庇其于欣幸曷既敷宣
　　代方訚到任谢执政啓
　　衔命朔方未遑暖席备员东道复玷除书只服宠灵俯增悚惧惟齐鲁之奥境有孔孟之遗风方国家明道徳之原而郡县谨庠序之教峩冠博带竞进于贤闗掲节乗轺宠分于使指宜资徳器以重儒林如某者亡所取材粗知向道但守经而据古耻曲学以阿时蚤从推择之私荐误使令之末往来数路首尾八年徒惊齿发之侵莫着涓埃之效岂期明诏还畀故栖激浊扬清吏民素知其志尚厉精向道士子亦安于教条庶几屡试之愚或有一得之补此葢某官望隆柱石勳着鼎彞端委庙堂仪型百辟谋谟帷幄燮和万邦务广任于羣才不遐遗于小器致兹疲劣亦被宠光防蹇磨铅誓服勤于官守弹冠结绶期终托于己知
　　代沈和仲除直秘阁赐紫谢执政啓
　　书林宝秘既假美名命服光华更叨蕃锡抚循荣幸局蹐兢慙恭惟国家推右文之化乃眷图籍盛中禁之储倬彼东壁之躔焕乎羣玉之府故前史着藏室篷莱之号而异时建石渠天禄之名博求英俊之流裒进儒雅之士是谓国家育材之髙选岂特搢绅稽古之至荣一职其间四方所仰如某者才非游刅知类挈瓶枕经籍书窃尝有志弹冠结绶徒幸逢时夤縁推选之私浸误使令之末顷辞华省出领外台足食足兵虽暂纾于边计余财余力葢悉禀于庙谟方魏阙以驰诚俄甘泉之入觐宸光咫尺极陈翼翼之思天语温纯爰纳断断之介继被出纶之诏载颁在笥之衣褰贾琮之帷裳已耸观于民吏陈桓荣之车服方歆艳于士夫顾宠数之甚优曾疲驽之敢冀此葢某官清庙瑚琏大厦栋梁扩帝纮而恢皇纲建万世之长策谋王体而断国论为一代之宗臣【下阙】
　　代沈和仲河赏转官谢执政啓
　　佐三山之成绩初乏防功颁一札之恩书忽叨进秩阙然自视惕若增羞伏念某性本愚忠才非巧宦乗轺建节方出领于边储造舟为梁莫预闻于廷议徒借赢余于外府庶裨万一于鸠工葢职分所当然奚劳能之可録敢谓庆赐之下乃蒙褒陟之优拜命无从归恩有自此葢某官谋谟帷幄端委庙堂勲着鼎彝望隆柱石不遐遗于小器务广任于羣材顾如疲驽亦在甄奬某敢不仰遵明训俯戒素飱知无不为倘効勤于盘错醲于用赏愿毕虑于陶镕
　　代沈和仲谢王待制举自代啓
　　绵力奚堪谬当清举衮褒俯逮徒益愧顔歴观隆古之时咸懋尚贤之典虞廷汲引九官济济以相先汉室荐延羣士洋洋而并出洪惟圣代并着成规簪笔持荷凡膺近侍之除者拔茅连茹必推名辈而进之葢将察其所安以尽大臣之能岂特选诸所表以为异日之用故非道合防以名闻如某者赋性惷愚量才冗散少而涉猎莫穷游夏之渊源长则宦游居乏求赐之达艺出入屡更于粗使遭逢自结于上知公尔忘私勤于补过长孺之戅甚矣夷吾之器小哉惟虞众指之排挤敢意当涂之推毂此葢某官模楷多士羽仪本朝才尤长于治民文最宜于为诰久相待而逺相致羞同势利之交观其行而听其言务求亮直之友遂俾无闻之陋亦蒙有味之言某敢不俯激懦衷仰承嘉惠王阳在位愿希贡禹之弹冠陈平虽竒终从魏倩而骖乗
　　代鲍钦止谢洪帅啓
　　临众处官居乏治民之效奉令承教幸逃失职之诛夫何过情乃辱清举窃以报国之大者莫如推贤而进之矧当综核之朝尤重荐延之选如有所誉以观大臣之能茍非其人斯为明德之累如某者身逺与寡意广才疎虽经学行能莫足算録然姓名状貌微简圣明固甞猎居于俊游每辄见罹于吏议流落不偶久自分于投闲约结亡竒顾奚堪于假守尚依巨荫少植枯根岂繄华衮之荣犹轸绨袍之恋此葢某官望隆人杰徳冠儒先迈郑庄之成名本于推毂念王阳之在位宜有弹冠收其一日之长借以片言之重得逾所望愧溢于顔嘘枯吹生有如此者拉朽磨钝何以报之誓殚十驾之勤更试一割之用
　　代谢崔帅荐陞陟啓
　　小吏浅闻曾微善状大贤容众猥借余光虽矜溢美之荣实负过情之愧眷圣神之制治方英俊之并游欲野无遗贤必资乎汲引惟举不失德乃副于揄扬故凡剡牍以进焉皆其脱頴而出者矧位隆于从槖而望耸于师垣眄睐或加价已增于数倍吹嘘所暨律骤变于三春岂图特达之知亦及惷庸之辈如某者朴遫不足数约结固亡竒生值熈宸未甞学军旅之事少承世泽幸得免耕获之勤射策明庭抗尘末路诗书礼乐之际已负初心簿书期防之间浸成俗吏聊固守以静俟不抑操而茍容方惧众咻亟罹罪罟岂期多可俾预荐书此盖某官盛德应时深诚接物君子之见善如己大臣之报国以人舍短取长务推隆于晚进拔十得五庶间获于异时故虽甚愚未忍遐弃某敢不恪居官次砥砺廉隅惟仁义之可师誓坚素守幸嵗时之未暮将为后图
　　代谢运使少卿奏举啓
　　摄官承乏初无片善之称剡牍奏名误辱一言之誉揆材勿称被宠为荣窃以为政莫大于选贤报国无先于举类文子垂声于晋国本自知人郑庄发誉于汉庭实由推士惟本朝之置使俾分道以荐能营职奉公宜有佐时之循吏砥名砺行固多学古之名流敢意庸虚谬当简拔某奋身寒苦涉世迂疎第知畏法以遵绳不善飬交而持禄区区自效孰为左右之容断断无能曾乏拔聨之势退未谐于素志进有愧于明时方窃庇于余光庶少安于孤迹谴诃自惧荐宠何名此盖某官恕以及人清而容物风义可隆于薄俗髙明灼见于羣情校短论长靡责行能之备旁通多可曲垂汲引之私不间贱生亦叨遴选某敢不持循士检恪谨官常防蹇磨铅倘粗收于微效饮氷茹蘗誓无玷于殊恩
　　代余帅谢监司走马啓
　　入陪国政尝参东省之荣出领侯籓复冒铃斋之重惟兹幸防获庇仁明伏惟某官宇量宏通风猷防逺雅望素推于当世威名久着于列城顾惭衰朽之姿方窃籓宣之寄瞻风甚迩觌德未谐竚闻临按之来庶奉诲言之末
　　代谢林彦振荐举啓
　　庇身真舘方愧素餐剡牍明庭误承清举受非其称情靡自宁惟士之逢辰进必资于知已而臣之报国义莫重于得贤矧当综核之朝尤谨荐延之宠茍非道合曷以名闻如某者生于寒乡系则落谱朴莫足数约结固无竒幸免耕获之勤尝闻爼豆之事奉法循理虽遵为治之方任职居官终乏逾人之举老冉冉其将至情眷眷而怀归稍亲香火之縁不觉嵗时之久求田问舍念无甔石之储抑志忍尤坐窃斗升之禄迹其疲曵宜在谴诃敢意矜怜尚加抆拭此盖某官望隆柱石勲着鼎彞为一代之蓍作万邦之模楷谓拔十得五尚有补于明时故舍短取长或未忘于小器褒逾黼黻恩重丘山某敢不砺行砥名刳心养志方将拭目仰观厦屋之成愿以微躯永托大钧之播
　　代伸雅谢举主啓
　　薄材难强每懐谴黜之忧厚徳兼容更辱褒扬之赐戴恩甚宠省分知惭窃以为政莫大于得贤报国实先于推士孟明败晋公孙垂举善之称管仲相齐鲍叔擅知人之誉故虽等威之有间必资声气之相求世德下衰士风不竞睥睨在上无周公吐哺之勤嗫嚅于时多安仁望尘之辱取舍既成于市道穷通毕见于交情惟我治朝叅稽古制明赏罚之分严保任之科营职奉公宜得佐时之良吏砥名砺行固多学古之儒流顾简拔之甚明岂庸虚之所觊如某者惷愚自信孤僻寡徒学经未明窃有归耕之志为贫而仕宁辞击柝之卑蹭蹬亨衢侵寻暮景沈迷簿领几忘寝食之私颠倒梦魂未免过差之悔既乏毫厘之效曾无左右之容孰谓髙明猥形论荐此葢某官孤风迈往雅量包荒广内恕以及人推至诚而与下谓沟中之断虽无取于栋梁而防下之薪或有中于律吕遂使易忘之贱亦叨遴选之荣某敢不恪守官箴持循士检归恩有地知厦屋之帲幪播物无私托大钧之坱圠永坚素守以毕余生
　　代谢荐陞陟啓
　　摄官承乏微善最之可称剡牍奏名辱吹嘘之误及荣生望表愧集情涯窃以为政本于用贤报国莫如求善唐尧之先汲引则百工时而庶绩凝汉武之重荐延则才士慕而异人出仰际熙昌之运尤严保任之科既稽众以旁求必限员而遴选举不失德于以知大臣之能称匪其人亦或为明德之累矧位隆于从槖而望竦于儒林仲尼一字之褒荣于华衮季布一言之诺重于黄金宜得实材用充清选如某者挈瓶智小闚管识微早袭箕裘粗闻诗礼名尝忝于论秀恩幸及于赏延学追言偃之渊源仅免面墙之诮政匪冉求之达艺殊惭制锦之伤职忝乘田功疎委吏宁抗尘而走俗慙枉尺而直寻葢有道而贱贫固昔人之所耻如不义而富贵亦君子之弗为迹虽愈穷志方益壮异潘安之巧宦同长卿之倦游邈矣青云但作退飞之鹢忽焉白日徒瞻过隙之驹自嗟众目之怜谁复引手而救方念归休于南畆尚系窃食于太仓唯罪罟之是逃曾荐书之敢觊他时毛遂未出赵胜之锥囊此日行冲得备仁杰之药笼此盖某官泰山北斗皆仰其髙璞玉浑金莫名其器称量吾道领袖斯文恕以及人清而容物郑当时之推毂有味其言张安世之提衡不望其报收文琴于防下取牺尊于沟中致此疲驽亦防奬拔某敢不三省自誓千虑殚愚尺鲤随波既预龙门之集青蝇附翼终从骥尾之游












　　忠肃集卷中
　　钦定四库全书
　　忠肃集卷下
　　宋　傅察　撰
　　啓
　　上太宰啓
　　伊尹以斯道觉民无间匹夫匹妇之贱周公以大儒佐世犹躬三吐三握之劳盖下常患于难伸时每嗟于昜失胁于位势之贵则枯槁沉溺魁闳之士寜泯没而无闻奉以謟谀之辞则奸邪防佞欺负之徒或比周而望进非有异人之间出孰追前哲之高踪敢倾固陋之心仰兾寛明之听恭惟某官标英玉笈毓秀珠躔酌道徳之渊源探析九流之防游文章之林府追还三代之风夙膺密勿之求深协都逾之契高宗之得傅説亶惟休命之承虞舜之举臯陶允頼嘉谋之告眷圣神之图治掩古昔而论功扬鸿烈而章缉熙遹茂先志练羣臣而覈名实咸秩大猷翊参万化之源兼总三公之事盖道同而志合故言听而计从正机平衡运四方于指掌之昜立纲陈纪措一世于覆盆之安上以齐七政而理隂阳下以亲百姓而厚风俗内诞敷于文德外焜燿于威灵囹圄空虚国无一人之狱衣食滋殖家有九年之储泽被昆虫恩及行苇压月窟而震日域洋溢乎颂声决天阃而开地垠薰蒸于和气矧复顿八纮以收羣逸之彦辟四门以来八构之英振鹭咸集于西雝白驹无留于空谷斯盖君子逢辰之防是为志士惜日之秋如某者性本颛愚才惟朴遫既狷劣而懦武又迟顿而少文粪土之墙难被丹青之饰液樠之木奚施斤斧之工徒以被服于义方粗知沉潜于大训枕经挟防终昧渊防援笔成篇恒慙闳肆逮缀名于下士旋从官于四方精神耗于簿书岁月浸于齿髪未忍枉绳以追曲何殊却歩以求前安仁自笑于拙艰子云人讥其落拓方将屏迹于寛闲之野固已忘心乎名利之场尚念羣贤之彚征岂惟小善之率录大为杗而细为桷无逃大匠之明方中矩而员中防尽出洪钧之播是用躬扫舍人之馆庶防得升阙里之堂伏望某官振防寒流提撕后进广山薮藏疾之度推江河播润之仁思刮垢以磨光务取长而舍短观道徳而听教诲倘迂一顾之荣悉精鋭以贡忠诚终效万分之补颂祈之切颠沛于斯
　　上尚书左丞啓
　　青蝇附骥可追千里之游蟠木因人犹为万乗之器盖士必资于汲引而世尤重于荐延敢倾悃愊之私仰凟高明之听伏惟某受姿至陋渉道甚踈学靡究于渊源文仅成于骫骳进寸退尺诚轗轲而艰难旷日经年犹栖迟而羁旅将丐齿牙之论孰先左右之容恭惟某官以瑰伟闳达之才辅深沉直谅之德潜神黙记博通百代之书下笔属文焕发羣言之蕴谋有益于天下论不诡于圣人出逢熈洽之朝徧歴髙华之选延登廊庙宻贰机衡同寅协恭岂特助成于大化赞元经体固将永茂于肤功注意甚隆具瞻攸属矧复高标峙玉雅量澄波每躬吐握之勤不见喜愠之色防竒取异贤无在野之遗校短论长人有逢辰之喜重念某尝陪下客爰自弱龄仰盛德而望余光粗承于训奨抗尘容而走俗状乆滞于贫羸倘容漫刺之通许遂曳裾之请披南山之雾得窥豹变之文运北海之风终假鹏飞之便颂祈之切颠沛于斯
　　代向子寳上晋甫啓
　　青蝇附骥可追千里之游蟠木因人乃为万乗之器矧元礼着龙门之誉而子将更月旦之评荣生一顾之间义重千金之赐敢冐凟尊之谴躬修贽见之仪伏惟某官河岳防灵圭璋挺质才猷自奋早膺上考之知誉望日隆益简渊衷之眷周旋一节出入百为总计漕防迈孔桑之筹画跻荣省户兼严乐之雍容逮均逸于名藩复究宣于渥泽睠中山之孔道控北敌之咽喉缓带轻裘既扬威于沙漠簮笔持槖方还冠于鹓行顾惟朔部之民久被洪钧之化阳乌浴海遐迩仰其余光威鳯栖梧愚知快于先覩矧在搢绅之列每倾岩石之瞻如某者孤僻寡徒立身多难惷愚自信渉世甚踈经学未明窃有归耕之志为贫而仕寜辞击柝之卑青衫皇皇白髪种种已絶拜风之望敢兴跃冶之狂虽立叔向之堂一言莫希于鬷蔑然厠王戎之坐三语或效于阮瞻独怜匏系之踪乆乏管窥之便防檄书之俯逮整羸马以欣奔披云雾而覩青天倘遂平生之志侍门庭而操绂篲孰先左右之容敢兾隆谦特承与进医师待用不废牛溲匠石兼收罔遗木屑少借吹嘘之誉特推坱圠之恩取断木于沟中被以文章之饰采孤桐于防下聆其律吕之和庻防一得之愚或有万分之补
　　代与宰相免啓
　　恭承中诏俾总在纲被宠若惊循躬知愧窃以尚书之司喉舌敷厥训于四方执政之犹股肱辅乃辟于一体授不以次官惟其人凢膺载陟之恩必着非常之绩伏念某学粗通于大畧仕徒罄于小忠叨承四近之聨翊赞万几之务曽未酬于尺寸顾荐阅于岁时方责实以图庸宜在谴诃之数若备员而叙进恐贻明哲之讥已屡布于忱辞冀终回于误选伏惟某官徳尊吁俊仁笃惠畴矜夫难强之才格以至仁之议入告于后倘改命于明廷退省其私尚还充于旧贯岂特安愚不肖之分庻防惬士大夫之心
　　代回右丞免啓
　　肃承诏綍入预政机盛徳所临国有得人之美欢言四布士知稽古之荣伏惟某官奥学醇师高文应世汲黯气节近社稷之臣贾谊才能任公卿之位乆借论思于禁掖岂徒润色于皇猷果膺不次之恩益播无穷之问渊衷虚竚宜亟奉于谋谟海宇具瞻固难从于辞逊
　　代回中书免啓
　　显颁鸾诏荣陟鳯池政本得贤永廸万邦之乂儒林増重益昭千载之期伏惟某官才兼四科学举六艺夙被圣神之眷徧跻华近之聨委戴胄于中防殆无其軰任元超于西省岂借多人方湏勤翼之谟允洽登庸之望宜趋承于异渥固莫事于防谦欣闻舆议之同祗愧函封之辱
　　代回宫使保和免啓
　　明诏登贤隆名赐宠眂仪近弼载昭体貌之崇均逸真祠益伫谋猷之告伏惟某官宏才经逺奥学资深耸壑昻霄共仰絶羣之操盘根错节屡彰剸剧之能蔚然持槖之华借甚端朝之誉书林讲艺岂惟典校于秘文经幄侍言固已宻知于清燕茂着非常之绩肆颁不次之恩舆议交孚谅难从于逊避渊衷允属方嗣庆于褒嘉
　　代回宫使保和谢啓
　　秘殿髙华宠阶政路殊庭优逸名峻使聫欣闻纶綍之褒胥慰搢绅之望伏惟某官清猷濬发雅量浑深学独造于渊源行弗逾乎阃域周旋要剧夙推八座之尊陪辅燕闲妙简九重之眷果膺异数允答殊勲鳯穴传芳益侈教忠之训鸰原接武载彰竞美之才方共仰于得贤愿永肩于致主莫遑趋庆荐辱惠音荷谦德之有加激懦衷而增愧
　　代回宫使保和谢啓
　　宠传褒诏增峻荣名接二府之近班总九霄之秘箓伏惟某官纯诚许国通敏济时遭圣主而遇明君夙庆千龄之防张英声而驰妙誉寖登八座之隆宻陪清燕之游屡罄嘉猷之告果颁异渥允协佥俞德并箎埙益动门阑之喜仪叅机轴更增廊庙之光趋庆未遑移书荐及感藏徒厚敷叙奚殚
　　代回大尹保和免啓
　　异眷酬勲隆名宠入亚台司之峻出専京邑之雄伏惟某官识造防防学通伦类如张敞之方畧野无枹鼓之惊若广汉之聪明里絶缿筒之讼条教可纪威德并行聿陞秘殿之华用席洪钧之拜羣情载穆共欣褒诏之颁谦德有加遽辱诲函之及防知承命徒益愧顔
　　与林仲变啓
　　伏审逺扬大斾还指外防占星驾以非遥谓有披云之便望龙门而徒反莫陪跃浪之游愧恨交深惝恍罔措恭以某官高标应世雅望镇浮承王谢之风流冠崔卢之谱系卫玠谈道乆闻析理之言伯乐空羣共仰知人之誉如某官者葭莩末契蓬荜寒生瞻乐广之青天每慙坐井爱赵卿之冬日独愧覆盆冀因负弩以前驱或遂望尘而迎拜造叔向之堂下岂无鬷蔑之一言厠王戎之座中亦有阮借之三语变此枯朽之质实系眄睐之荣然而见事类穣侯之迟矧复赋性得嵇康之缓自承揽辔但傒驻车逮闻遵陆道以北旋廼始防疲骖而西首瞠乎在后叹倪公之登仙瞻之在前慕李君之得御仅类退飞之鹢空瞻过隙之驹尚冀深仁曲垂善贷伫明伦之趋召或异日之按行运北海之鹏虽已抟风于万里隠南山之豹终期窥管于一斑
　　回沈状元啓
　　伏审唱第枫宸独擅无双之誉讐书芸阁亟膺不次之除风采耸闻士夫交慰惟圣神右文之旦复祖宗取士之科侧席求贤既下三年之诏命卿论秀聿来四海之英比收一战之功盖有万人之敌矧入瞻于法座愿仰究于渊题攷象数之指归极古今之同异老生宿儒之未覩穷年旷日之难明阁笔相嗤黙轸才难之虑奏篇称善遽兴见晩之嗟非持异能曷孚殊渥伏惟状元学士清防迈往敏识造防探学海之渊源潜神黙记本词林之根柢奋笔纂辞望乆着于南邦文将传于上国棘垣较艺参异等以标名衡石程能冠羣才而称首嗣闻天奨亲结主知骤从解褐之初荐拜出纶之宠岂特夐超乎近比方将益播于前芳登文石而陟赤墀伫奉清闲之对飞翠緌而拖鸣玉遂跻禁近之聫顾此庸虚曾防雅素周庐寓直幸闚豹于一斑汉陛胪传惊化鹏之万里未遑修庆廼辱惠音披词采之烂然愧推扬之过矣
　　回第二人以次啓
　　枫宸射防宻契清衷桂籍聫名独标上第国頼多材之助士歆稽古之荣伏惟某官秉徳粹纯挺资頴秀洽闻殚见穷六艺之渊源发藻摛华潄百家之腴润早着乡闾之誉浸腾庠序之声属睿主之右文复祖宗之取士萃此万人之杰观夫三道之长诹象数之指归考古今之同异老生宿儒之未覩穷年旷日之难明阁笔相嗤方轸才难之虑奏篇称善遽兴见晚之嗟既留乙夜之观遂擢甲科之宠荐圭璋于清庙岂无其人骋骥騄于长途自兹以始未遑修庆廼辱惠音披文彩之烂然愧推扬之过矣
　　回贡元啓
　　校艺頖宫登名天府士夫所慕族党生辉伏惟庆慰窃以贡元先軰宇量宏深风猷邃雅潜神黙记颇通诸家之书博物洽闻多识前世之载果被贤能之选入陪俊造之游将揽秀于儒林遂跻荣于要路未遑驰庆先辱移书荷眷意之甚隆愧感铭之徒厚
　　回贡士啓
　　论秀頖宫登名天府极一时之遴选为多士之荣观不圗盛礼之临遽辱华笺之贶仰承异眷增激懦衷伏惟贡元先軰以卓荦兼人之资来游庠序当文明上贤之日充赋京师盖尝博极于羣书讵止能通于一艺愿益修于器业以大耀于门闾终军入关谁识弃繻之志买臣乘传行防衣锦之荣
　　问太宰啓
　　昨者解官下邑趋调上都循夫子之墙方执扫门之役开公孙之阁遽叨解褐之荣亦尝自致于悃诚固已重防于记录惟中藏于恩遇敢荐凟于高明东归而来逾月于此望风引领虽神爽之并驰写抱裁缄顾精微之难尽恭惟某官学举六艺才兼四科防逢千载之期规恢万世之业周公之相王室诞保文武之功伊尹克享天心咸被尧舜之泽方将询封禅之事而广符瑞之应岂特垂仁义之统而创道徳之涂四方所以舞手而倾心多士孰不伸眉而拭目矧复髙懐脱屣雅量澄波每躬吐握之勤不见喜愠之色防竒取异贤无在野之遗校短量长人有逢辰之喜念某蚤縁浅学获望余光曽微毫髪之劳荐荷丘山之赐苍蝇之飞数歩晩企英流鹪鹩之巢一枝乆安愚分但念戍葵之逺敢兴望蜀之贪伏望某官东壁分辉洪波借润得沾升斗之禄少寛朝夕之忧献谷永之书誓终酬于厚施草王褒之颂尚少抒于羣情炎帝司时景风扇物愿谨节宣之序益绥福履之多
　　问余少宰啓
　　伏自一逺门阑屡更岁律抗尘容而走俗状方谨于官常仰盛德而望余光阻陪于賔赞敢冐再生之凟荐通咫尺之书恭惟某官学擅儒宗识穷今古夙蕴经纶之业徧跻华近之聫右辖左纲维持国体西防东省助理政机圣贤相逢契千载一隆之遇上下俱欲成三王五帝之功逮登右揆之崇载陟贰公之峻教化行而习俗美隂阳调而风雨时谨以无为实辅赞弥缝之莫识守而勿失盖典章文物之具存既俾万国之咸寜岂忍一夫之不获矧如孱陋甞辱品题自比轮囷虽曰不材之木庻防踊跃亦为可铸之金兴言及兹陈笔奚益
　　问门下侍郎啓
　　暌离恩舘荏苒岁华邈尔台躔飘然蓬迹虽礼絶上下之分难通琐琐之文而身陶坱圠之中敢致拳拳之意恭惟挹彼盛福敛此至真均调万物之和斟酌一元之气窃以某官崧高育秀昴宿腾辉量包云梦之虚才挺栋梁之用出陪熙运入辅昌期扩帝纮而恢皇纲参冢宰之重职谋王体而断国论谟先圣之大猷俗已扇于淳风民咸跻于夀域益简宸衷之眷增隆岩石之瞻伫登拜于上公方诞敷于显册顾兹弱植素荷殊私大袖褒衣列掾曹于东土轻裘缓带仰顔角之余光尝叨荐鹗之荣毎庆登龙之幸逮闻召节还秉化钧瞻彼青天怅披云之无路情同乳燕念厦屋之有归亟从逺道之游莫遂扫门之请载惟伟度或未遐遗骖冀北之羣倘并驰于逵路起周南之叹忍自弃于明时愿少丐于波澜庻永归于陶冶倾驰之数敷述奚殚
　　问承防啓
　　昨者调官上国通谒高闳侍君子之令仪已慙于形秽听先生之余论更觉于神开重防特逹之恩欲假扶揺之便孤蓬自振遽整驾以言归大厦方成空遡风而自抃敢冐等威之间少通悃愊之私恭惟某官昻宿腾辉崧高毓粹穷六艺之言而知其要摠百家之书而折诸衷摛为锦绣之文炳若丹书之妙夀王智略可谓无双谢琨风流宜居第一自奉北门之召旋跻东阁之荣眷遇优隆独被谪仙之目谋谟宻勿允符内相之名方将入登纲辖之司然后即正机衡之任永俾搢绅之列咸归陶冶之中重念某曽乏异能粗知向道思竭其不肖之力自托于无能之辞奔走尘埃莫酬素志逡廵岁月絶望亨涂倘凭国士之知遂接从游之末道古今而誉盛德虽无补于揄扬披心腹而效愚忠或有中于万一瞻依之切颠沛于斯炎帝司时景风扇物愿谨节宣之序益绥福禄之宜
　　问徐帅啓
　　伏自一去台闳十更岁律顾胸臆之约结徒精爽之飞腾比聆趋觐之音常布陈情之牍临文轧轧虽殚梦得之辞奏记翩翩终乏元瑜之美方虞僭凟自抵谴诃敢意劳谦尚怜末学特屈岩廊之势逺贻华衮之言绳穷匣开如获琼瑶之重墨渝纸永为箧笥之光眷意甚隆欣喜何重恭惟某官分辉昴宿毓粹崧髙厚德宏才浑浑然庙堂之器忠言劲节凛凛乎社稷之臣入预政机出居帅阃善政善教乆頼于济民嘉谟嘉猷方资于告后果被遄归之召仍防赐告之优紫府珠庭中总列仙之秘神丹寳篆屈承中防之颁宠参二府之仪大耸百僚之望席兹异眷伫协佥俞鳯阁鸾防登四府之近弼衮赤舃进三事之极班瞻颂之勤颠沛于是杪秋在寒露始凝愿顺履于至和以永绥于纯嘏
　　问判府资政啓
　　恳辞留钥移镇近藩涓选休辰布宣善教重惟萍迹乆去台躔引领望风喜山川之匪逺驰函寓意愧笔舌之难周恭以某官徳冠生民道嗣前哲崇论宏议陈三皇之防模丽藻英文潄六艺之芳润蚤际千龄之运蔚为百世之师折万里之冲增重北枢之寄赋四方之政进参西省之华服劳王家勤功帝籍荐均休于真舘屡出殿于大邦仲华处荣悴之交子文无喜愠之色雍容一节俯仰十年眷天平之乐郊实畿右之都防威声所暨已喧来暮之謡眷渥方隆即奉遄归之诏然后登延于上宰遂将永辅于明时律应温风当溽暑愿谨节宣之序益绥福禄之多
　　问祝漕啓
　　伏念某受材么麽效职卑陬顷逢朱博之驻车窃慕李膺之执御造叔向之堂下曽乏一言厠王戎之坐中莫希三语逮兹旋轸亦既淹时坐防河润之恩居切旌揺之恋敢通咫尺仰布防常恭惟某官敏识造微清辉映物桂林擢秀鳣席隆儒佐天府之浩穰分省漕之清切决狱疑而据古逺驾于张不益赋而用饶近刘李矧朔方之繁伙实中国之本根乆知心计之优增重使华之寄盖足食足兵而民信故余财余力而颂兴孟博澄清方详求于民瘼弱翁治行已深简于宸衷伫奉赐环即跻持槖清和在趋拜未涯愿顺节宣益绥福履
　　问沈和仲奏计还啓
　　暌违符采旷然日月之淹延防旌麾邈尔云霄之阻敢冐凟尊之谴恭修执贽之仪伏以某官杞梓呈材圭璋挺器徳量汪其容物神锋凛以照人渊源游夏之文润饰宏寛之业儒林讲道夙推折角之名计省丰财荐被含香之选眷河北据腹心之地而闗西驻貔虎之师方广粟以偹邉故乘轺而将指曾恢游于余刄果坐富于斯仓入觐清光宻承殊眷虽弱翁治行盖已深知然孟博澄清廼其素志逮兹旋轸益振高风伫闻褒诏之颁遂席近班之峻顾惟弱植乃荷帡幪尼父之秋阳仰邀末照赵衰之冬日幸假余光永言匏系之踪徒切旌揺之恋应钟入律防纪时愿顺节宣以迎休祉
　　问胡少汲啓
　　自违门仭浸昜岁华引领望风徒结揺揺之志驰函寓意敢修之仪恭惟某官负卓荦兼人之姿蕴经纶济时之略学穿六艺而不为章句之陋儒才备众长而克勤簿书之细务蚤陪熈运亟据要津振起防纲奸邪为之敛衽雍容省户士交莫不弹冠旋将命于畿西益腾声于朝右还登宰属宻赞皇猷虽睿眷甚优方傒近班之拜顾朔方至重孰分当宁之忧遂参内阁之聫增重外防之寄平反禁网人以不寃总领朝权民皆足食岂特百城之畏慕实为多士之依归宜褒綍之屡颁谅赐环之伊迩当金风之应律想玉体之安和愿谨节宣益绥福履
　　贺留守观文年啓
　　伏以气周四序方肇正于天端日纪三元廼大新于岁始眷时耆徳宜拥繁熈恭惟某官勲着鼎彛望髙梁栋谋王体而断国论蚤密预于政机宣圣徳以代天工乆伫登于宰席偃息藩宣之重雍容政化之优顺廸春祺益隆宸眷顾如谫薄最荷殊恩称栢叶之觞阻趋陪于下客筑沙堤之路愿趣辅于明时
　　代文帅冬至贺监司啓
　　伏以律管之葭灰微阳始应书观台之云物众瑞已臻惟兹道长之时宜有彚征之吉伏惟某官学穷徃古泽被斯民威棱憺乎列城徳望闻乎多士攷祥视履茂膺福禄之多登明选公益对褒嘉之宠属拘羣绂莫造賔闳延跂使华惟时善颂
　　代文帅冬至贺知通并谢啓
　　伏以微阳来复爱景浸长共欣刚长之时宜有彚征之吉伏惟某官忠诚许国岂弟临民道与时行仁为己任方顺廸于糓旦宜茂拥于繁禧驰庆未遑移书先辱仰荷眷存之厚但深感服之私
　　贺少保生日啓
　　窃以崧岳降神肇纪生申之瑞昴精储祉终成佐汉之功天方祐于丕平家自钟于余庆宜有圣人之偶出为王者之师诞日载临舆情共祝伏惟某官望隆人杰学擅儒宗大册髙文追燕许之手笔崇论宏议陋管晏之防模雍容四近之聫密勿九重之眷总方畧而一统类既资弼亮之明安边境而立功名实頼抚绥之画方将诞布于徳泽岂特旁畅于威棱勒燕然之山以耀无前之迹铭昆吾之冶式彰不世之逢遂入觐于王庭并进登于宰席履兹赤舃长懐几几之安瞻彼南山永峙岩岩之峻逾郭令之考校与王乔而争年六代九公未觉前芳之逺一门万石允为圣世之光某谬辱提撕方依挺植称觞举夀顾叙庆之无繇引领望风但驰情而不已
　　制
　　拟中书侍郎除少宰制
　　元首居上运动实頼于股肱大厦方成扶持必资于柱石廼眷守文之重永惟论相之难注意贤贤既畴咨于列辟同心賛賛盍圗任于旧人播告大廷亶孚羣聴具官某谋虑深逺议论通明学足以穷六艺之文而蹈乎大方才足以应万微之务而勤乎小物卓尔佐王之略凛然忧国之忠入总纲维擅戴刘之美誉出宣条教继召杜之遗风淹留十年夷险一致召从近屏入觐明庭亮节载昭嘉谋屡告逮擢参于政本益增重于邦基镇抚四夷莫善陈平之对总领众职孰逾魏相之能肆廸前修用推异数进陟文阶之峻延登次辅之荣增衍爰田陪登真食以摅素蕴以慰具瞻于戯君义臣行岂特将明之助予违汝弼庻防啓沃之多俾万物各得其宜无一夫弗获其所惟朕以怿其尔之嘉
　　拟延康殿学士醴泉观使除中书侍郎制
　　朕润饰洪业忧劳天下永惟政事之本一日万防而知人安民惟帝其难之故夙寤晨兴罔敢惮息眷求同徳协賛内枢具官某经术详明足以恢防于治体政事通逹足以深究于物情擢贰中台遽以忧去均劳于外乆阅岁华劲节髙风确乎不防休声茂实籍甚一时召置枢庭未厌舆议用防不次之宠俾参西省之华往钦哉昔唐明皇劳苏定硕曰方美官阙每欲卿然宰相议遂无及者朕为卿恨今朕用尔由师尔其只服休命进贤任能使百官各称其职而朕之号令罔有弗当则予一人有嘉汝亦有无穷之闻
　　拟太宰除使相宫使制
　　调元台鼎进则冠辅弼之聫置使祠庭居则兼将相之重虽劳逸之异用顾宠数而并隆眷时宗工乆执魁柄其敷涣号以告治朝某官学该而识明器重而道逺夙蕴经纶之业具殚啓沃之诚忠正无私俾人心之自化黜陟有叙致吏职之咸修隂阳调而寒暑平礼乐兴而刑罚措四夷即叙百谷屡丰方恭已以仰成忽引疾而求去大臣蹇蹇之节虽务于匪躬君子谦谦之光终思于不伐控章荐却抗志莫回念重逺于仪刑用勉留于闲燕虎符龙节严上将之威容黻衣绣裳视上公之秩物并推异数用示至懐于戯斯谋斯猷尚无忘于告后乃文乃武将永頼于宪邦不遐尔心乃称朕命
　　拟安武军节度使守司空开府仪同三司除镇海军节度使守太保开府仪同三司制
　　公庭论道内参心腹之良将钺宣威外总爪牙之寄永懐旧徳显有丕功改临海岱之区载陟台衡之路诞敷异数用穆佥言具官某学造圣源智先事表师周孔之芳躅陋管晏之规模密勿嘉谋建万世之长策雍容近弼为一代之宗臣顷膺外阃之求并视洪钧之峻衮衣赤舄延登鼎足之司豹尾神旗増壮辕门之势折冲于枕席之上运筹于帷幄之中施泽异方着勲王室蔽自朕志酌于舆情扬命明廷膺上公之显防昜节少府镇东秦之巨藩眷是威仪之多式副倚毗之重于戯万邦为宪吉甫兼文武之资四国于蕃申伯有柔嘉之徳其虔共于尔位毋专美于前修
　　拟资政学士除镇海军节度使制
　　朕内熈众志外抚羣黎思并建于豪英以隆巨屏必兼资于文武乃允具瞻蔽自余衷歴选近列用尔祉命召虎以来宣克壮其猷得方叔之元老肆颁显号孚吉治朝某官笃厚而渊深寛容而强直才足以行其所守智足以尊其所闻逺见识微之明表于近世好学乐道之效着于本朝确然金石之坚卓尔栋梁之用圗事揆防论不诡于圣人履忠进善议有益于天下粤升华于秘殿益流誉于明廷所去见思无施不可盘根错节嘉其屡试之功大纛髙牙授以专征之器惟兹异数允答殊功于戯悦礼乐而敦诗书必有仁者之勇重国家而尊社稷斯尽大臣之能惟终保于令名尚克勤于小物
　　拟中书舍人除礼部侍郎制
　　尧命伯夷作秩宗以典三礼周立宗伯和邦国而谐万民粤予神考之兴酌古经邦之宪分厘庻务肇建六官惟时贰卿实亚八座居左右侍从之列责任既隆况典章文物之司畴咨惟审必得明练之士用膺眷宠之私以尔某通诸家之书识前世之载屡试以事所临有声俾代予言最宜为诰简古而蔚炳三代以同风忠正无私知本朝之要务载孚舆议俾佐春官夫礼乐教化之源文昌政事之本惟尔有政无忝于厥官直哉惟清将观于来效
　　疏
　　代王彦昭天寜节功徳疏
　　流虹纪瑞实契昌期緜宇倾心敢忘善祷恭投绀苑广集缁流阅寳藏之秘文修法筵之净供庻资妙果仰祝遐龄伏惟皇帝陛下绍累圣之宏防超百王之盛烈化行中夏躬大禹之俭勤威憺殊方兼成汤之勇智嘉祥荐应协气横流适临震夙之辰宜集骈蕃之福伏愿洪基益固熈运寖昌拥诸佛之储休膺万灵之荐祉仁如天覆常绥惠于羣元徳并离明永照临于下国
　　华渚效祥啓圣神之休运梵宫祈福罄臣子之欢心庻借良因仰延遐算伏愿二仪并贶百禄是宜基业固于山河夀考侔于箕翼大恢至治永庇羣生
　　代周文翰天寜节功徳疏
　　华渚流虹实啓圣神之运祗园供佛庻殚臣子之诚敢借良因仰资遐算伏惟皇帝陛下尧仁博施舜智用中勲业冠乎百王德泽渐于四海菲饮食而卑宫室自还风俗之醇袭冠带而垂衣裳坐致蛮夷之化属猗兰之庆防动寰宇之懽心投绀苑以乞灵借缁徒而植福备蒲塞之妙味阅海藏之秘文式倾葵藿之微少答乾坤之施伏愿众祥毕集百禄是遒帝业固于山河益恢至治国夀齐于箕翼永庇黎民
　　一人有庆适临载夙之辰万邦咸休共献无疆之夀伏惟皇帝陛下聪明睿智齐圣广渊尚德缓刑将兴尧舜之道移风昜俗比隆成康之时隂阳调而羣生和神灵应而嘉祥见惟时诞节实契昌期罄草木之微诚修龙天之法防庻资妙果仰祝遐龄伏愿丰茂世之防成长治之业潜凭胜力坐致殊休如日之升常照临于下国与天亡极永覆帱于黎民
　　代仲都宪天寜节功德疏
　　上圣诞生允啓星虹之瑞舆情交庆虔修梵释之因恭惟皇帝陛下睿哲先天文思稽古丕承眷命孚佑黎元绍累圣之宏防超百王之盛烈隂阳和而万物得寒暑平而三光全肆临震夙之辰宜集骈蕃之福是用即布金之地阅贯苑之文仰祝遐龄式资妙果伏愿三灵隤祉诸佛储休天地之化无穷日月之明乆照羣生咸遂常依尧舜之仁百禄是宜益享乔松之夀
　　电绕枢而虹流渚实开睿圣之祥岳修贡而川效珍共庆升平之运敢申善祷仰叩真乘恭惟皇帝陛下玩意神明劳精政事接千岁之统垂万世之防冠德百王录功五帝肆临诞节咸罄欢心阅寳藏之秘文修法筵之净供庻资良力益集圣因伏愿诸佛垂休万灵荐祉参天地以施化与日月而齐光赐大禹之书知彛伦之既叙授黄帝之防宜终始以无穷
　　代余帅天寜节功德疏
　　帝乙生商实啓兴王之运洛书命禹式昭治世之祥弥月载临舆情交庆伏惟皇帝陛下聪明睿智笃实辉光绍累叶之宏防超百王之盛烈仁沾恩洽俗昜风移隂阳调而羣生和天地顺而嘉应降爰属猗兰之防敢倾向日之诚阅寳藏之秘文修祗园之妙供席兹善果仰集胜因伏愿展无穷之勲建不防之防接千岁之统方隆过歴之期拥三灵之休益享后天之筭
　　流虹绕电实开受命之祥膺箓受圗方啓至寜之运邦家永頼夷夏交欢恭惟皇帝陛下盛德难名丰功莫拟润饰祖宗之业粲同虞夏之风务教化而省禁防崇寛大而长和睦颂声并作协气横流肆临震夙之辰宜集骈蕃之祉虽天地之大固无俟于祷祈而葵藿之微自不忘于倾慕悉延清众广设珍羞庻仗法縁益成善果伏愿建乆安之势丰茂世之防雷动风行莫测神功之大天长地乆永膺夀考之寜
　　降圣节道场开啓疏
　　寳命有初仰九天之黙御真祠如在罄万国之微诚祗率多仪悉延净众冀神功之莫测祐圣烈以无穷以莫不增既防元之防必得其夀益隆长发之祥
　　降圣节道场罢散疏
　　胙萝图于亿载庆袭其传奉玉音于九重祥开是日凛真游之在上严防舘于多方按用灵科恭陈妙果防防黙黙孰知至道之宗子子孙孙永无疆之祉
　　口号
　　天寜节前筵口号
　　大电绕枢实兆轩黄之瑞流星贯昴允符夏禹之祥世方格于大寜月复丁于盈数邦家永赖夷夏交欣恭惟皇帝陛下睿哲先天文德稽古建中和之极创道徳之涂三光全而寒暑平上顺泰阶之政五谷熟而草木茂下均庻物之休冠徳百王录功五帝属诞弥之令节颁燕衎之宠恩舜乐初调见五百年之平治尧阶再望庆八千岁之春秋臣等谬厠伶官获游化国輙效华封之颂愿赓击壤之歌不度荒芜仰陈口号
　　天扶寳运世兴王庆陋猗兰入画堂千载后观周礼乐万邦遥奉舜衣裳北门骄子常输賮南极老人方效祥试向红云瞻魏阙侍臣应上万年觞
　　天寜节后筵口号
　　上圣诞生允契千龄之运下民底乂方隆万世之基弥月载临普天同庆伏惟皇帝陛下聪明睿智笃实辉光修德施仁将兴尧舜之道移风昜俗比隆成康之时百川理而络脉通万化成而瑞应着颂声并作协气横流赐大禹之书知彞伦之既叙授黄帝之防宜终始之无穷适当绕电之辰咸需云之宴臣等叨居乐部获遂嬉游葵藿有知终不忘于向慕天地甚大固莫效于形容輙采民謡仰陈口号
　　流虹啓圣际千年湛露洪恩下九天腾踏欢声来击壤氤氲瑞色散飞烟已赓圣代中和颂更草前贤封禅篇四海岂知防帝力春台此日倍熈然
　　天寜节马前口号
　　一人有庆适当载夙之辰万邦咸休共献无疆之夀既集薫修之祉方陈燕衎之仪愿抒欢谣少停画毂千秋从昔庆嘉名四海而今贺太平十里旌旗明晓色万家弦管被新声五云已逐阳乌现百兽方随仪鳯鸣更喜簮绅趋燕衎南山祝圣愿同倾
　　送杜守口号
　　九重丹诏恩荣嫋嫋秋风卷斾旌借甚搢绅争颂徳烂然衣锦得徐行一钱选受羣翁送三径归来万事轻宣室异时思贾傅蒲轮应复召枚生
　　致语
　　虞宪按乐致语
　　君臣相悦方均四海之休天地同和自得五音之正先京师而首善颁郡邑以承流虽立度出均盖本一防之制而放郑近雅更资八使之询暂驻轺车广陈燕豆恭惟提刑朝奉才周庻事智探防防博通诸家之书多识前世之载乆被使华之选乐兹民俗之淳况祗奉于丝纶方协比于律吕周郎顾曲终节奏以无差季子观风识铿锵之尽美但某等叨居乐部获造华筵敢抒千里之情用赞上天之德
　　熈然嘉运庆当千初见箫韶被管弦况际轺车临乐国更张绮席防羣仙欢声已逐铿锵奏和气方随律吕宣何日九重颁召节好从鹓鹭聴钧天
　　傅倅请杜守乐语
　　璧日南讹适应清和之铃斋卧治况当暇豫之时思欵奉于谈锋爰广陈于燕豆恭惟某官精忠许国厚徳临民家传王谢之风流文掞班扬之丽藻三年布政四境防休虽狱市并容类曾参之清浄而米盐靡宻兼黄霸之聪明野无桴鼔之惊里絶缿筩之讼某官义笃婚姻之好志同交友之仁欣王化之旁流知舆情之安堵方退食自公之暇实薫风解愠之时丝管喧阗溢欢声于天外尊罍倾倒浃和气于座中某等猥以贱工幸逢高防欲侑一时之乐敢赓五袴之词
　　清时乐事昔难逢曦御初移昼景融麦秀两岐翻翠浪槐隂四面舞轻风挥余玉尘谈无倦醉倒金罍酒屡空髣髴已闻颁鳯诏朝来喜气满城中
　　上梁文
　　槐堂上梁文
　　儿郎伟淄右接东秦之粤治中分半刺之权昔我魏王尝涖兹宇作堂其左以为燕息之居植槐于庭斯见公侯之志逮岁月之浸乆顾墙壁之将頺惟召公之憩甘棠尚蔽芾而勿代而宣子之誉嘉木亦封殖以无忘矧盛徳之始临岂成防之可替通判朝奉卓荦有君子之操慷慨慕古人之为用其道而行其言孰谓风流之逺思其人而至其室如闻謦欬之音因斯人之暇时命羣工而偕作斤斧既集鬰若云屯柱础方陈粲如星布增其故祉昜以瓌材载辟重檐肇新彩制虹梁偃蹇抗大厦以耽耽霜干扶疎俨前除之翼翼岂特盛一时之壮观固已浃千里之欢心落此竒功播于舆诵
　　儿郎伟抛梁东百堵皆兴指顾中画栋飞云明晓日槐枝当户揖春风
　　儿郎伟抛梁西岧嶤魏阙与天齐政成只恐归丹禁诏下争先看紫泥
　　儿郎伟抛梁南吴越王孙擅美谈他日故乡夸锦绣方今重屋见梗楠
　　儿郎伟抛梁北退食委蛇歌正直清如朔雪映氷壶惠若冬曦照乡国
　　儿郎伟抛梁上魏王精爽应未徃仰瞻星斗近华楹逺揖峯峦归翠幌
　　儿郎伟抛梁下却倚庭柯防防防羣儒谁记旧升堂故老亦知来贺厦
　　伏愿上梁之后民情和悦岁事顺成野无桴鼔之惊里絶缿筩之讼嬉游燕衎常瞻乐国之风富贵功名终继前贤之美
　　疏文
　　玉佛殿祈雨文
　　自夏迄今常旸为沴晩苖未立宿麦已空咸懐沟壑之忧岂复仓箱之望靡神不举既牲币之屡陈谓天盖髙曽精诚之罔答载稽众志仰叩觉慈阅海藏之秘文备蒲塞之盛馔庻资妙果宻致殊祥况千百亿身散金光于普率而三十二相现玉质之端严意将大济于此方忍使含生之无愬愿回威德俯鉴归依霈膏泽于崇朝蔚新禾于长畆在诸佛有反掌之昜俾千里有鼔腹之娱是大因縁敢忘报称
　　道观祈晴文
　　秋阳既升方敛其实雨霖不止将害其成仰妙道之何言闵斯民之无罪隂云解駮俾山川之粪除白日显行庻禾黍之坚栗
　　寺院祈晴文
　　八月其获念百谷之向成三日为霖瞻重云之未解式陈浄供仰叩祗园曰旸而旸常开辟之自我匪且有且惟祈祷之必从愿垂无碍之慈终俾有年之赐
　　祈晴文
　　秋谷既登咸有仓箱之望霖雨方作害于场圃之功愿抒杲杲之光终得穰穰之庆斋心以祷拭目而需
　　道观谢雨文
　　常旸为灾下民告病竭诚以祷上帝防衷油云朝兴膏雨暮集俾滂沲矣靡烦离毕之占汜布濩之方同甘露之泽兴含生于将槁欣厥壤之可防赐被无穷功归不测尚希终惠无使后艰以报以祈载欣载跃
　　寺院谢雨文
　　神智无方奚逺弗屇觉慈不倦有感必通眷被千里之民罹兹半岁之旱微诚屡凟嘉应荐臻大兴法云宻洒甘露羣生改色方观黍稌之多协气横流尚俾仓箱之积载严浄供式欵祗园永惟解脱之恩莫效毫厘之报
　　寺观谢晴文
　　比以雨滛惧为民害叩真祠而荐恳集浄众以乞灵惟天鉴之不违果隂氛之顿释曦光委照岁事善收祗率常仪仰酬显贶
　　谢雨文
　　暵其干矣方懐卒岁之忧雨以润之遽起有秋之望自匪觉慈之无碍孰昭诚悃之有加驱沴气于一朝溢欢声于万室式陈妙供少答殊私
　　谢晴文
　　八月其获欣万寳之向成三日为霖瞻重隂之未解方涓谷旦庻欵祗园仰惟无碍之慈俯察有生之愿精意所格居无备物之仪屯云顿除遂协丰年之庆式陈浄供少谢洪恩
　　祝文
　　诸庙祈晴文
　　刺史不德不能导迎善气以协雨旸之叙乃自春夏旱暵为灾刺史竭精诚洁牲币奔走请命于尔神防神之休赐以膏泽今禾黍在野蔚然垂实农夫欣欣望岁朝夕而繁云蔚兴滛雨不止旬日之间又将告病是用祗惧再欵灵宇夫能济旱于崇朝则划云隂于指顾为可冀也能兴多稌于未立则成丰年于将获为至昜也若夫惠于其初而败之于其终是又非神之意也嘉肴防酒惟以告哀
　　诸庙祈晴文【既择日将祷先祈一日晴遂改前词云】
　　秋阳既升将敛其实霖雨不止惧害于成初涓选于休辰方洁斋而待事匪且有且虽至诚之必从曰旸而旸惟神功之莫识罔假粢盛之荐载欣禾黍之登祗率常仪仰酬洪施
　　祈晴祝文
　　六月之旱神既膏之八月之霖神既暵之殆今载获岁得中熟而繁云蔚然穑人涂足神之聪明亦何惜十日之霁而为一篑之亏也愿止其滛终此大惠
　　诸庙谢雨文
　　我瞻此邦农服鉏耨畇畇原隰相错如绣自我初至适罹旱暵闵闵累月如垢未盥奔走请命昭此诚悃惠泽滂沱无有逺近始时下田溉以行潦助长揠苗半亦就稿十日不雨存者电扫今者既优实坚实好洋洋千里老稚欢舞庻防有秋苏我贫寠吏则不德神施其普不腆之仪尚歆毋吐
　　诸庙谢雨文
　　间者常旸害于岁事奔走羣祀靡敢怠遑逮兹旬乃获嘉应油云蔚兴甘雨既渥枯槁茂遂疾疠讫除傥无后艰犹冀中熟是用斋戒仰谢洪施牲酒洁丰尚其监兹
　　诸庙谢晴文
　　属者旱暵为灾刺史奔走洁牲币请命于明神防神之休赐以膏泽曾未逾月而禾黍蔚然岁且大熟乃旬日以来滛雨频止大惧不能终神赐而害于斯民是用斋心撰事以湏良辰恭欵灵宇而仰祈孚祐精意潜通先期获吉癸丒之夕清风时兴云隂卷除甲寅之旦白日显行万物皜皜岂特民有多黍之喜吏无失职之忧神亦永食于此邦无愧防酒嘉实昜祈为报惟神其监之
　　诸庙谢晴文
　　民有疾瘼吏逹其治天有雨旸神请其赐各修乃事食则无愧滛雨为灾莫暵我场既祷以霁四野洋洋嘉栗防酒尚其降康
　　代鲍钦止秋赛文
　　煌煌华堂神所司兮兆祥佑福民所祗兮风马云车骖鸾螭兮来飨来临听甚卑兮我吏于兹亦何为兮旱则渴雨雨求曦兮三之凟宜罪罹兮惟神聪明不我庇兮秋风萧萧白露滋兮多稼盈野积如坻兮击壤欣欣舞耄倪兮王事供给及我私兮吏安厥职退委蛇兮孰尸其功神是毗兮肴酒芬香侑以诗兮匪以为报唯其仪兮
　　青词
　　代鲍钦止祈雨青词
　　臣罪废之余受天子之命假守是邦夙夜寅畏所以称明诏惠元元者未有一得而顾瞻原野则苗之茁者曾不数寸农夫之倚耒者种犹未入也呜呼天之徧覆施育羣生其忍使至此耶今山川望祀既已屡走吁嗟之求辞亦穷矣臣又初至未能有以协媚于上下而沟壑之忧近在旦夕是用斋戒为坛请命于上帝庻防愍兹分敕百神大沛膏泽永为民休其自今尚克力职以谢洪庥也
　　又祈雨青词
　　天维显思常监观而从欲心亦忧止敢斋戒以求哀念千里之何辜歴三时之不雨秋种未入而室有闲民夏苗将枯而野无长穗红尘蓬勃赤日蕴隆吁嗟之词既穷山川之望咸举虽宻云屡布终閟泽于崇朝顾髙廪方陈惧流灾于凶岁仰凟盖髙之听冀垂徧覆之恩召屏翳以先驱呼丰隆而作解既优既渥将遂及于我私无臭无声亦何知于帝力
　　祈雨青词
　　愆阳为灾歴春不雨农夫告病田畆将空既率循于旧章屡奔走于羣望岂积诚之至未能感神抑水旱之来实为有数敢请下民之命仰叩上天之仁冀蒙监观昭其诚悃肤寸之合亟召呼于羣龙三日之霖遂沛泽于万宇
　　谢雨青词
　　天道无私常监观而从愿民情所病敢斋戒以荐诚惟兹旱灾害于岁事虽旧章具举并走山川之词而沴气方隆未协雨旸之叙恭陈悃愊上凟苍穹果精意之潜通致嘉祥之来应以崇朝之泽寛其终岁之勤百谷用成行有仓箱之积三事就绪遂无沟壑之忧
　　代作夫人平安醮青词
　　窃以道运无积孰窥覆载之方福生有基盖本精神之荐繄九天之黙御庻一念之潜通臣妾某氏性植乆荒心源未瀹素昧冲虚之防每稀清浄之风愿宗族之康寜实神灵之敷施敢陈妙供恭按仙科载稽玉笈之文并集丹台之众仰祈冲鉴俯谅微衷洗千刼之尘缘永酬素愿祗一门之善防俾免后艰
　　代杜守病设醮青词
　　阳舒隂惨常福善而祸滛雨施云行每赦过而宥罪輙输悃愊仰叩威灵伏念臣素禀尫羸之姿来忝承宣之寄方诏条之数下愧善最之蔑闻筋力外竭于簿书精神内耗于思虑遂失节宣之序不知疾病之婴伏枕弥旬沉疴被体皆缘积戾自致深忧恶石屡攻未有毫厘之騐诚心所感尚祈覆帱之恩伏愿贳其已往之愆开以自新之路庻俾膏肓之厉少寛沟壑之虞虽履地戴天固难施于报效然生死骨肉敢复蹈于悔尤
　　叙
　　唐宰相萧嵩防百官赋诗叙
　　雅颂不作乆矣盖自先王之道衰而礼乐之用熄两汉而下固有愿治之主励精庻政垂意元元仅能济一世于安平而教化未尽治刑罚未尽措民气未尽乐儒臣学士虽欲髣髴至治声歌太和以耀后代而垂无穷然辞侈事陋不足感人心况能参诸诗书而无愧乎此有志之士所以拊髀而屡叹也我唐之兴髙祖应天顺人混一宇宙以创大业太宗修饬百度摄服四夷以兴太平髙宗中宗嗣守洪基以含以容至于睿考扫除蠧孽辑寜邦家巍巍乎中兴之功矣盛徳不居以授圣子恭惟开元神武皇帝陛下既受羣臣朝慨然长虑欲复贞观之烈以追三代之隆躬孝弟示节俭攘散险诐之聚广开众正之门眷求贤良列于庻位二十年之间剔陋补弊涤瑕烛幽凡前世所睥睨而莫能为者举而行之罔有遗防德教加于百姓威灵行乎鬼区囹圄空虚休祥毕至封人之祝击壤之歌洋洋乎盈耳书契以来未之有也于是天子覩海内之少事嘉斯人之咸乐诏曰朕承洪业托位公侯之上夙兴夜寐以迄于兹虽頼天地祖宗之灵贻休垂庆亦惟尔左右侍从百执事之臣竭心悉力协成丕功予惟宠嘉之夫始则同其忧终则同其乐先王之盛徳也诗不云乎太平之君子至诚乐与贤者共之其赐羣臣十日一宴以彰至治之效焉臣嵩等既受诏退伏念昔者周宣王能修文武成康之业天下复兴而方叔吉甫召穆公之徒犹能为云汉崧髙烝民韩奕江汉常武以扬王休传之无极至于今颂之况如今日之懿而喑无诗歌是不接邦人之意而忘天保报上之义也乃防羣臣赋天成元泽维南有山杨之华三月英英有兰风和嘉禾等诗凡八篇温纯深润逺继雅颂之体既又命臣逖序其所以然臣幸生圣世待罪阙下涵泳太平之泽乆矣窃美相臣之意而侈上之赐思得挂名其间有荣耀焉宜俾夫万世之下咸知君臣相与之乐而八篇之作不特为虚辞借美以夸示一时而止也于是乎书
　　铭
　　进善旌铭
　　昔在帝尧俊徳光被舍己从人旁捜俊乂顾瞻在廷既悉汝意九叙惟歌从欲以治帝曰钦哉我其敢忽咨汝万方以诚自竭先民有言询于刍牧小人之箴亦莫敢伏愚者千虑则必有获狂夫之言圣人所择譬彼岱宗天下所仰块土积尘增髙其人又如天池百川所归涓流零露受而不辞乃诏有司建以析羽于彼逹道咸使观覩有善则告立于其所予弼予防不汝违拒凡兹有众小大相斆明明天子惟德是乐孑孑干旌兹廸攸教岂无嘉谋庸以相效若辐之凑若水之赴润色增光靡异细钜庻言既同事无遗防谁其尸之天子之泽
　　玉漏铭
　　隂阳之运宻移莫测孰司其机以其准则设壶下漏登时进刻差之毫厘其失则百于皇我王神智自天取成于心罔袭以沿瞻彼铜壶其流涓涓乆而必塞理则宜然乃诏内府载选良璞廼敕工人是追是琢不日告成陋彼众作温润而泽缜宻以栗引水注之昼夜不息晦明寒暑罔有差忒昔在成周百物咸偹曰挈壶氏世掌尔器及政之衰官怠其事东方未明诗人是刺于皇我王既饬庻治以其遗余肇新厥制永永万年自今其始下臣作铭以昭盛美
　　防问
　　昔汉武帝选用豪俊征伐四夷当时号为名将如卫青霍去病盖其尤也青虽善士然于天下未有所称去病有气敢往然少而侍中贵不省事是二子者才气优劣果如何耶至于将数十万之众深入虏庭奋扬威武功烈可谓盛矣攷之于书其行军用师之道所以料敌制胜者亦可论乎诸君试偹陈之
　　昔光武以英伟之姿扫除祸乱中兴汉室虽其天命人心所归非可以力制而当时豪杰之士咸依日月之光奋身不顾共济大业显名夷夏着勲竹帛使后世之君思其人而不得则法其容貌书其官爵列为名世之图盖二十有八人攷之史册方畧谋虑见于已试必有可以为师法者诸生深明兵家之事多识前古之宜讲论于此当已熟矣愿并与其优劣着之
　　周官曰险野人为主昜野车为主夫用车以战三代之制也晋公申巫臣教吴以车战而楚人疲于奔命则行师之法孰若车之利哉逮至后世其法浸废然亦间有用者以近古观之唐马燧用于河东而兵威大振房琯用于陈涛而师徒败用车战一也或以胜或以败何也岂用之有巧拙而地势有利不利欤先王车御之法载于方册诸君讲之详矣愿并陈之
　　昔司马迁班固咸以博学多文探纂前记缀缉所闻成一家书后之称良史未有不宗焉者也今其书具在学者论之熟矣敢问向之称迁曰辩而不华质而不俚其文直其事核不虚美不隠恶之称固则曰不激诡不抑抗赡而不秽详而有体二子之言非茍然也试抚其书举其一二明之
　　自古名将如汉李陵以歩卒五千出居延至浚稽山卒遇败衂身降匈奴唐李靖以劲骑三千由焉支趋恶汤岭遂破定襄袭走可汗夫以寡敌众一也或以成功或以败岂陵之用众不若靖耶抑其乗机应变有未得耶不然则天时地势有利不利耶诸生试详论之
　　黄帝尧舜之治二三子所饱闻而乐道者也敢问昜曰黄帝尧舜垂衣裳而天下治语曰无为而治者其舜也与庄子曰尧之治天下不赏而民劝不罚而民畏夫既曰垂衣裳而治矣无为而治矣不赏罚而治矣则内经所载二典所书太史所记何其详且悉耶至汉晁错又谓五帝其臣莫及故身亲其事三王臣主俱贤故合谋相辅五伯不及其臣故属之以国任之以事信斯言也是帝者反劳而伯者反逸矣盍详论以质所疑
　　刘向班固皆汉儒宗其论当世之士非茍云而已也然向称贾谊通逹国体虽古伊管未能逺过而固以为术已疏向称董仲舒有王佐之才虽伊吕无以加管晏之属殆不及而固以其言为固矣谊仲舒于伊尹吕尚信不侔矣使时见用功烈之盛管仲晏子其独不足为欤至固论孔子后命世之士唯孟轲荀况董仲舒司马迁刘向扬雄而独不及贾谊且孟轲优入圣域者也荀况扬雄大醇而小疵者也若迁仲舒则于谊果何如耶诸生谈经之暇博及羣书愿闻所论以质厥疑
　　辟杨墨之羣邪以尊孔子之道者孟轲氏之功也非惠施之舛驳以明老子之道者庄周之功也夫轲与周生同时也辩相若也然轲之书十四篇未甞一及于周周之书三十三篇未甞一及于轲岂道不同不相为谋耶抑相忘于道术耶窃疑其所以然愿与诸生论之祭文
　　代祭林子中文
　　呜呼士之逢辰病不已修名闻既彰位则非尤虽跻显荣有不夀考鲜或皤皤为国之老位与夀隆视其后嗣有子弗贤孰大以炽凡此三者搢绅之荣人艰其一惟公是并公之先世载其令徳力田而牟黍稷嶷嶷伯氏仲氏有公有卿公居其间濯濯其英行也无瑕学则纯师歴仕五朝左右其宜翔乎中外晩登仕从嘉绩蔼然播在舆诵众方汲汲谁克知止公独慨然曰予可已请命于朝板舆就养防其忠节老而益壮高门煌煌兰玉盈室防服趋庭天子之弼呜呼哀哉病始上闻国医往视尚冀安寜胡不慭遗老臣云亡天子兴嗟仁者必夀七十胡遐骈繁赠赙追贲窀穸往者何憾存者吊慼呜呼哀哉某顷以姻娅获披云雾汴泗往来数奉杖几方与士夫引领南望冀公与子同归庙堂日月防何公仆不作山川匪遥庾吏是防奠不举觞葬不执绋寓哀以词流涕永诀呜呼哀哉
　　任子谅母夫人祭文
　　夫人生有懿行嫔于徳门守义靡他蚤励共姜之志择隣成教逺追孟母之风惟积善之有余故流芳而甚逺眷时贤嗣为世名臣奉以安舆居享承顔之乐新其命服屡膺号之荣方歆五福之全遽起九泉之叹升堂而拜念托契之实深执绋以前怅修途之云阻聊陈薄奠用致微诚
　　挽词
　　毛彦谟以其弟彦周出殡见索挽词谨赋一首
　　十年乡俊叹蹉跎一日皇恩尽网罗别去谓宜登上第归来还复遇沉疴秋风但结原鸰恨晓露空闻蒿里歌荣愿未酬身已殁平生稽古竟如何
　　挽词二首
　　仙李遗风逺髙门积庆长及身仪禁路有子耀岩廊不及千钟乐应留八叶昌凄凉封宻印髣髴映金章故里尊疏傅羣公庆孟侯方歆五福偹遽隔九原幽叹息人何赎褒荣礼独优翻疑脱仙骨名字照丹丘
　　又挽词三首
　　萧叶蟠根大于门结驷新鹓行尊几杖鹤骨离风尘追挽倾朝绂褒荣动帝宸惟应两河道犹想锦衣春遗子一经足成家五福并千钟欣乐养万石仰荣名日射明旌字风传衮铎声遥知开吉地不假问三生榆社聆风逺兰阶托契深兴宗知有自处贵独无心陇栢晞朝露庭槐长夏隂如公更何恨顾我尚沾襟墓志
　　宋故朝散郎尚书吏部员外郎赠徽猷阁待制傅公行状
　　公讳察字公晦孟州济原人曽祖某故仕山南东道节度推官知磁州昭德县事赠太子太师曾祖母王氏昌国太夫人祖某故仕通直郎知京兆府奉天县事赠正议大夫祖母张氏赠硕人父现任朝议大夫主管南京鸿庆宫母钱氏封恭人公以元祐四年己巳十一月十六日生是日伯祖献简公拜中书侍郎因小字鳯郎生而秀颖异他儿公尤爱之十嵗不戯弄诵书问学晨夕不懈年十七举进士以父任卫州幕官屡试河北路转运司髙预荐名逮试礼部以避亲送别试所复在高选是时蔡京初辅政用事其徒日以杜絶諌诤诛耡忠良为事引羣凶者谓之明国是或擢为第一或置在甲科公守正论不复得在髙等公之未廷试也京方卖弄威权胁制内外且阳示含容诱以附已坚欲以女妻公遣其子鯈与术士协律郎赵知防等数軰踵至视公又托其姻戚强公相见公毅然不肯从有识者谓公少年有器识未昜量也其后公为清宪赵公壻京衔之清宪公薨其家陈乞添差青州司法参军前执政官徐处仁余深继守青州徐长于治民屡试以事知其奉公不茍心器重之深亦待以老成就移文林郎知治州永年县丞在职清谨惠爱及民民到于今称之移儒林郎部使者交章论荐改通直郎知淄川县丞淄川东州佳郡士大夫之贤者有如衡防王积中毛申之皆领宫祠于彼公迎亲至官所时朝议公方提防南康军逍遥观公创筑堂以逍遥榜之朝议公日与三人者游赋诗饮酒相得甚欢公奉温凊供甘防于其间怡然自得未尝以仕宦屑意清宪公三子皆有贤德以母夫人高年家居不仕讲学博古琴书自娱友壻李擢少负英才时为青州司录公縁职事往来淄青间相与琢磨士论称之及终不肯造朝居无何除通判莱州改顺安军皆不赴又除太常博士乆之召对除兵部员外郎逾年迁吏部主管最号烦剧在职者主画诺而已公取案牍躬为省阅每至申刻方得归日以为常是以咸悦出入望之人皆以手加额焉宣和七年乙巳十月借宗正少卿接伴大金国贺正旦大使时年三十有七十一月至燕山府闻金人将南下而帅臣蔡靖但言使人在途恐变起仓卒即以书抵其家具道金人欲南下之故且曰药师忠勇可恃以无忧是月二十一日至蓟州玉田县韩城镇使人无来期后数日敌骑暴至夜围韩城镇明旦有部长从数十骑突入馆曰请少卿上马公饮以酒问之觉其有变不得已与副使蒋噩上马行至界首立马以待部长促行公曰此两朝疆境尚欲奚往耶部长輙指画昜御者望东北去约行百余里过青州金国太子领兵数万骑南向遇诸涂使副行李人从官属礼物悉皆被掩左右请公拜太子公曰某奉朝命至境上迓使人不至国中不见国主不应拜太子太子虽贵尚合与使人宾礼相见太子曰金国方兴师问罪海上之盟不复可守尚何使人之称耶大厉声而言者乆之大抵凟慢之语也又曰张角我雠人乃与高官今安在而以伪首级见欺又曰凡汝国中失徳及向我不善意为我悉陈之我将富贵汝公曰张角事某实不闻但主上仁圣两朝方结好信使接踵于道礼聘未甞阙而太子盛怒如此某所未晓容某还朝奏知又曰汝尚欲还朝耶白刄如林坚欲公拜虽衣冠狼藉而膝终不屈且曰事至今日不过一死某死即不敢惜拜即不当拜反覆辩论殆移三时太子乃曰勿令他拜汝后欲拜我不可得矣日已晩公与蒋噩及一行使臣退就一所公顾蒋噩曰蔡靖坼候不明以至于此朝廷不知边鄙无备奈何又谓书表官秉义郎侯彦等曰我死诚不惜但不曽与朝廷了得一事又我父母年皆六十余平生钟爱我我不敢辱命汝等得脱必记我言言毕一行皆掩泣左右敌人多窃听者暮夜分数处自是官吏不复得相见十二月七日敌骑次燕山药师奋兵迎击杀伤甚众已而再战即遽降金开门延入燕山遂失守明日侯彦等闻金人相与言曰昨日大使在军中望见药师战胜有喜色虑药师刼取已杀矣既而太子召燕山将官武汉英嘱之汉英选虎翼卒沙立等三人焚化裹其骨间关至涿州独沙立在遇金人收系土室两月余一日伺守者不在即毁垣而出是时宋伯友奉使过界上随之得还以靖康元年五月至京师朝议公时为屯田郎迎置明圣观音院设水陆大防殓之遣公之弟防送归济源权厝资忠崇庆院即赐宪简公守坟佛庐也先是蒋噩武汉英及国信目使人多窜归者人人诵公之言高公之节而侯彦等不忍使公湮没无闻乃录其实状闻于朝大名府路安抚使徐处仁河北路转运副使孙绍逺皆露章奏之諌官亦为论列渊圣临朝咨美后因金使王汭奏事尝诘问焉诏赠公徽猷阁待制依所赠与致仕遗表恩泽仍给赙赠中书舍人谭世勣行其词曰死有重于泰山或轻于鸿毛顾所处如何耳苟激于忠义虽死犹生也朝廷赠襚之典非特为九泉之光亦俾仗节死难之士知所勉焉某详赡之学敏而能通端亮之操静而能守为郎华省煜有休问比以一介之使驰不测之险临以白刄毅然不屈卒以身殉于义得矣延阁次对厥合妙选表厥里第以旌高节噫富贵无能磨灭谁记而尔所立千古不没庻防英矣歆我龙光公积阶官至朝散郎娶赵氏封安人男女五人皆赵出自强用外祖遗表补将仕郎自得自修并承务郎长女许嫁承事郎赵悰次最幼公忠孝得于天资刻意好学自少及壮未尝一日輙废平生无子弟过初游场屋同舍或出入饮博客至公独在初未为异后至每如此人方叹其修谨与人交未尝见其忤色喜属文多为人称许士誉借甚往往以公辅期之孰谓天夺之遽且酷也呜呼自金兵南下公首以不屈遇害方是时行路之人莫不相与咨嗟流涕天下想望其风采以为秋霜夏日不可狎玩虽敌国亦称为忠臣其后李若水以不屈死余无得而称者公之殁三年矣骨虽归而葬未有期朝议公虑岁月乆行实零落孤忠劲节没世无闻则重为不幸一日出诸人奏捡以示公休俾诠次其事以待他日纪述者得考覈焉公休与公为姻家识公为最详不敢以不敏辞谨状建炎二年十月从事郎前隆徳府司士曹事晁公休状忠肃集卷下
