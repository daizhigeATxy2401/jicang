　　钦定四库全书　　　　　集部四
　　斐然集　　　　　　　　别集类三【宋】
　　提要
　　【臣】等谨案斐然集三十巻宋胡寅撰寅字宋史作明仲此集题曰仲虎楼钥序又称曰仲刚盖有三字也崇安人本胡安国弟之子其母以多男欲不举安国妻取而育之遂为安国之子宣和三年登进士甲科南渡后官至徽猷阁直学士忤秦桧谪新州桧死乃复故官绍兴二十一年卒事迹具宋史儒林传是集端平元年冯邦佐刻于蜀楼钥序之嘉定三年郑肇之又刻于湘中章頴序之宋史本传作三十巻与此本相合盖犹从宋椠缮録也寅父子兄弟笃信程氏之学寅尤以气节着其晚谪新州乃右正言章复劾其不持生母服寅上书于桧自辨其文今载第十七巻中大意谓遗弃之子不同于出继之子恩义既絶不更以本生论之然母子天属即不幸遘人伦之变义无絶理章复之劾虽出于迎合秦桧假公以济其私而所持之事则不可谓之无理寅存此书于集中所谓欲盖弥彰也至于秦桧之罪罄竹难书而集中上桧第一书苐规其不当好佛其细已甚又寅作崇正辨三卷辟佛不遗余力资善堂崇奉佛像寅至形之缴奏载此集十五巻中而三十巻末乃有慈云长老开堂疏严州报恩长老开堂疏光孝长老请疏光孝抄题疏龙山长老开堂疏龙山长老请疏六篇尤未免自乱其例然靖康元年金人议立张邦昌寅方为司门员外郎与张浚赵鼎均不肯署议状邦昌立遂弃官而逃建炎三年为起居郎时诏议移跸之所上万言书力争其文今载第十巻中绍兴四年为中书舍人时议遣使往云中又抗疏力谏其文今载第十巻中并明白剀切楼钥序所谓引谊劘上往往有敌已以下所难堪者殆非虚语又上言近年书命多出词臣好恶之私使人主命德讨罪之词未免玩人丧徳之失乞命词臣以饰情相悦含怒相訾为戒故集中十二巻至十四巻所载内外诸制并秉正不阿史称所撰诸制词多诰诫至寅之进用本以张浚后论兵与浚相左遂乞郡以去其父安国与秦桧为契交桧当国日眷眷欲相援引寅兄弟三人并力拒不入其党寅更忤之至流窜其立身固具有始末者其文亦何可废也乾隆四十四年九月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀
　　斐然集原序
　　长沙呉德夫间为予言胡仲刚氏学业行谊为世楷则出一编书名斐然集以授予曰其为我广诸蜀予识之弗忘后守广汉将以刻诸梓未皇然也厥二十又七年予归自南旋起家渡泸叙州冯侯邦佐已栞之求一言冠篇子又取而熟复之葢自公游庠序已深诋王氏专尚闗洛诸儒之学举宣和三年进士教授西京国子监与忠献张公同被荐召入掖中书靖康改元金人深入与张公为当路防守御甚着京师围解始得省亲荆潭建炎再造首以记注召还极陈三诏之不同论七事六条之利害娓娓数万言如必罢和议必用君子必退小人必明赏罚必固本支必建藩辅必择守令必讨盗贼大抵监耿李汪黄误国之不可再引谊劘上往往有敌巳以下所不能堪者高皇帝虽听奉祠而简注不忘既狩钱塘申命记注首论四维不张帷刑是从利在尼雅满则欲释怨以悦其心利在刘豫则欲友邦以通其好文定亟称其得敷奏体张公以右相视师尝议遣使公辩遏恳至谓堂堂天朝相率而为敌国之陪臣葢视胡公邦衡后日之疏有过之寻贰春卿兼掌书命如追废王安石配享孔庙追谪章蔡诬谤宣仁后及褒表谏臣等事高文大笔大抵皆公发之暨赵张去而桧再相则公逺徙炎荒几陷五十三家罗织之狱至桧死后得复官还里迹其平生任重道逺之死不渝实由文定为之父仁仲为之弟谋之家庭者固如此至其述崇正辩以辟异端纂伊洛绪言以阐正学著论语説以明孔门传授之心法读史管见以扶资治通鉴数千百家褒贬之实最后传诸葛侯世以寓其讨贼兴汉之心葢公自宣靖炎兴四十年间虽颠沛百罹而终始一説所以扶持三纲者其不谓大有功于斯世矣乎因冯侯之请摘其闗于世教者着于篇端平元年九月戊申鹤山魏了翁序
　　天之生圣贤也岂偶然哉昔者洪荒之世人物混并贤不肖淆乱尧舜禹臯防稷契所以致力于此
　　者亦云尽矣叙典秩礼命德讨罪皆天意也天之所以命圣贤者孰大于此五品之未逊五教之未敷五刑之未明是虽饱食暖衣果能保其生哉由唐虞至于商周天下事亊物物凡当正名而辨分者无一之或阙及周之季圣贤之泽微矣圣如孔子不得位而无以行其志于是春秋作焉故曰春秋定天下邪正迹其功用不特被之当年实为万世法程由汉迄唐大乱而后小治极危而后粗安饥渇者之于饮食以为得是不啻足矣而圣贤用力之地鲜致意焉故朝夕之安不能销百年必至之患斯须之快不能偿他日无穷之忧昧者安之智者惧焉皇宋作兴文治灿然百余年间贤人君子所以推明乎是者固已昭昭乎心目之间遏人欲之横流彰天理于既冺士生斯时抑何幸也兵革纷纭天下学者涣散而莫之统一文定胡先生始以春秋鸣而其子致堂继之见于辞章着于赋咏陈于论谏莫非极治乱之几谨名分之辨黜邪而与正尊王而贱伯明义利之分辨枉直之实取而诵之凿凿乎五谷之可以疗饥断断乎药石之可以治疾由其言以推其行事即其文以究其用心使其功化得尽显于时则拨乱而反之正三光明于上民物育于下犹反掌也世方交竞于利禄之途角胜负于得失之际滔滔驰骛不可救止古之圣贤所以孳孳焉者固已与之背驰矣此愚之所以中夜而起抱书而叹也三山郑君肇之持节湖湘得是文于致堂之犹子大时遂取而刋之木夫致堂之为是文夫岂知后世有扬子云哉葢其露緼奥而寓诸言发愤懑而形诸书有不得已焉者郑君之好尚亦岂为文章之美哉天理之明人心之正是书其标的也嘉定三年八月望日南郡章颖序



　　钦定四库全书
　　斐然集巻一
　　宋　胡寅　撰
　　原乱赋
　　始予纳履于重围兮期汗漫而遐征又眷眷而踌躇兮观国光于广陵方郊禋之先庆兮祥云郁乎帐殿忽黒帜之连林兮朔吹激夫鸣箭瞻日陨于武林兮又浴光于秦淮何羲和之鞭车兮与吾愿以或乖吊夫差于姑苏兮望句践于会稽送龙旂之翩翻兮怒云气之淫裔俯潮海之洋洋兮蹇吾行之不济伤春心乎江南兮怀九辨乎三湘莽苍梧之愁予兮顾洞庭而浩汤计北归之几时兮誓南征而徊徨星攸拱必北辰兮客子怀惟故乡虽山川之信美兮非吾土以安翔结湘云以为庐兮揽明月而为袂煑涧石以考槃兮乐琴书而卒嵗曷敛迹之遥遥兮道未昧而孰睹鲸鲵翻于陆海兮旷野嘷夫兕虎扫欃枪于紫清兮翳黄道以榛莽蹙四方而靡骋兮民曷罹此怒也岂天运抑人事兮吾未闻其故也悼厉阶之方梗兮谁不仁而落基泝颓波以讨源兮我有云君其听之监自古与在昔兮懿哲后之御极俨动作于威仪兮起风化于衽席故妺喜妲己兮灭夏商之祀飞燕太真兮倾汉唐之国何覆辙之荒忽兮迩声色而纵极曼三十六宫之蛾眉兮承倩盼而弗怿惭栢谷之主人兮托富平之贵客朝贳酒乎新丰兮暮更衣乎绮陌湛露瀼瀼乎草茨兮孔鸾雍雍乎枳棘九侯争宠以迅众兮五家竞丽于淫泆靡夜宴而絶缨兮姱大庭而衷衵宠光烂以相纷兮莫敢指乎东霓【入声】故沬乡采葑菲于要期兮溱洧赠芍药于戏剧三纲荡而沦胥兮此所以啓乱萌者一也人才不足以屹柱石兮法度不足以斥丽敝崇倾宫与瑶台兮鸠班输与工倕土贾埒于粟帛兮木林蔽于河渭粲珠宫与贝阙兮耀金涂而玉砌沙堂方连以蛾绿兮网户缥缈而朱缀矗穹窿而交翚兮界夭邪而鳞次前钟鼔之未移兮后绳墨已新制曾步游之几何兮又改图而更缔眷苍头之下陈兮锡歌儿之外嬖近皇宫之秀色兮峙北阙之大第毁孤耋之室堵兮快狐鼠之凴祟激宏侈以交夸兮纷渠渠之莫计嗟赤子之流离兮或风雨之无庇竟不得以托处兮此所以失土宇者二也事逺畧于四陲兮辟疆境而孔贪收夜郎于已弃兮指青海而必戡建石泉于成都兮置真播于巴灊防振武于河外兮开古平于瘴岚军旅动而绎骚兮民呻吟而弗堪窃弄兵于潢池兮绣衣斧以断斩又使讲于强敌兮航东海以扬帆遂渝盟而北师兮授兵符于老阉罄大农之陈陈兮饱虓虎之饥馋乃计口而调庸兮吏疾视而欲芟乖皇祖之仁术兮换幽蓟以帑缣府廐何知于璧马兮称庆之觞犹未衔通烽火于甘泉兮突骑已漫乎闗南隳庙祏其何救兮猎九土而血染微道德之安强兮此所以不戢而自焚者三也举籍包于四至兮辟提封于禁地视昆阆之规模兮壮天都之形势作崔嵬之艮方兮六五岳曰万嵗笑祖龙之驱石兮惮瑶池之骋辔斵瑰特于太湖兮浮巉岩于汴泗役嵗星其两周兮崇嶪峩于天际望峯峦之连娟兮瞰洞壑之遐邃跨玉梁于瀑下兮漾金沙于涧涘珎林日以剑拔兮嘉卉蔼其云萃移西域之蒲萄分转南海之丹荔空檀栾于江湖兮牛曳辇以道瘁扛绮槛及雕笼兮殚文毛与彩翅岂中贵人之未称兮又应奉焉有相使耸福威以享上兮十五里而传置尽动植之怪竒兮夫乌识其称谓畴若予之虞衡兮日千斛为鸟饲宜便嬖之自忠兮忍暴殄之滋炽或荡析其家巷兮咸此物之攸致胡为阱于国中兮失一而与死比彼佞巧之偷乐兮方腰束夫金赐通权科于私门兮窃挥霍以如志边尘坌其既扬兮山犹覆乎一篑子及汝以偕亡兮此所以不能独乐者四也海上燕齐之士兮神奸变化之语投耽肆以易惑兮遂服行而莫悟上天安得而矫诬兮曰李耳乃吾祖积气何有于基扃兮曰神霄其有府夫孰为此诙谲兮幻羽客慧名而姓楮握符箓之小技兮骇恍惚于呼吐神光炜其炳夜兮雷隆隆而在户赤剑铿然电焱兮堕梨枣以如雨按神变之是则兮谓天地之神只亦可覩降玉皇于圜丘兮出方泽之后土接万灵于明庭兮纷肸蠁之延伫惕羣臣之荐恭兮闵下俗之聋瞽皇自跻于上帝兮七庙曷其孔俯敞千柱之琳宫兮两帝君之攸处腾步虚之希声兮广袖飒以翻舞遂覃风于八纮兮黄冠纷其鹤举排阊门游禁内兮户者莫之敢御日再中不可兮鼎金饵而何补渺三山之安在兮奚用神之巨武岂闻异教之驳杂兮正座讲于黉宇六籍危其不焚兮学士窘而如鼠痛人纪之俶扰兮强邻固宜予侮既彞伦之大斁兮此将亡而听于神者五也朝既列夫高位兮国又赋于重禄圣王所以俟天下之豪杰兮为亿兆而作牧彼刀锯之残人兮祗阍寺之役畜一身而二任兮达内外而妾仆资惨刻而厉荏兮示柔靡而含毒任巾车而秦败兮殿国师而齐辱仰前古其一律兮祸必发于所伏悼崇观之已还兮乃卒践于往躅班辅国之王爵兮建承宗之旄纛踵澄枢师傅于南汉兮睎令孜总兵于西蜀根盘据于紫闼兮夺万乘之心腹以小善要君之谂已兮以巧思逢君之多欲外攘擅以肆行兮况奉承而加肃从媟狎于闺閤兮事缮营于土木揽尚方之工技兮筦灵囿之花竹司防扞于城闉兮导津梁于河渎籍稻亩于塘水兮领修宫于洛卜资文武之二柄兮将相涵其恩育称门生其未厌兮又申义子以敦笃口天宪而惨舒兮胁不附已以赤族沛恩泽之四渐兮走货赂而上黩逮僣乱之引咎兮势已迫于指鹿昭广阳之双节兮飞燕颔以食肉帷筹蠢其无良兮百万挫于一衂皇匆匆而内禅兮孽隶凛而颈缩就斧质于仓卒兮罪未书于狱牍虽少纾天下之愤兮已无益于颠覆木蠧尽而自及兮此亲小人所以倾頽者六也姑置此而勿论兮敢请循夫厥初河源可以滥觞兮下流忧其为鱼曾议道以持世兮申商术而施诸昔愿治而更化兮荆舒秉夫国政诋先后之持循兮肇欲新夫邦命憎鼎鼐之敦古兮工凿之而锻销悦郑衞之利耳兮罢希夷之咸韶陈王度以法律兮兴太平于聚敛恶私藏之削国兮曰民富尔何僣日剥割而月朘兮民岌岌其愁阽城高危而复隍兮此损下而为渐饰六艺以文奸言兮假皇威而敷之示好恶以同俗兮防一世而愚之标荣利以为诱兮敕罚法以为驱何中人之敢桀兮谨迪率而取模又憺威于西戎兮拔将军于利口俄斩将而军没兮终兀擦于羌丑考氓利于畎洫兮嗣泾漳之古功茗荈而夺商兮掘五金于地中璅碎逮于手实兮籍釡甑与彘狗坐市吏以龙断兮列贾肆而窭薮何下渔之竭悉兮皇自富以九有行荦然而弗恤兮捩万情而力揉夫孰与羽翼斯化兮裒细德之险巇斥忤恨之异已兮羣刺天而高飞久咸喻乎僻志兮般新进之合党黜諌説之忠辩兮谓以私智非其上辅累叶之遗老兮吁昊穹以血诚皇中疑而未决兮雱欲杀而示惩势崇成而权一兮换斗魁而自斡阖辟汹其雷风兮乔木萎而先拔鳯知几而高逝兮翔枭鸱而来巢赤麟不屑于好畤兮纷孽狐之在郊緜七闰而弗绩兮皇晚悟而瘝恫罢轮台以富民兮授马吕于震宫彼柏充亦何忍兮迷德意而弗将顺忽龙胡之不可攀兮纷须厉以吾刃虽任姒之黄裳兮席晏粲于九载惨钟山之死属兮惎婿卞以无改卞先登而拔帜兮京背水而力攻一战胜而夺国兮此蔡方之崇墉诡丕承之前修兮谓遂非为达孝进兴亡之大规兮曰汝詈大宗庙皇不核其损益兮埀衣裳而听之枭与狐其彚昌兮迄进退而证之洽韦布之美誉兮修礼乐之弥文兹诵播于要荒兮殍瘠惠之宰坟铸九金以聚粹兮图忠良为魑罔辟三雍而旌伐兮植衞辅以自广刼特操以犴狱兮钳民口以诽谤裒善类而网举兮聨祖孙而流放袭貂蝉于幄内兮玩圭组于乳婴着籍通于永巷兮家人纷纭以紫庭夹城洞以澓流兮轻舟飏而小辇角与征其合奏兮閟谖慝之非浅总六害以自躬兮益蛊疾乎皇衷阿瞒肝膈之有要兮巨君肯休乎汉公冠沐猴于岩廊兮豺狼防其相牙飞亷舞以夷羊兮白昼号乎鬼车歌桃李之成隂兮乃杂族而此等也迫荒耄而未试兮韬匕首而心猛也兵气躔于岱华兮横彗孛于太微载头颅而遽南兮前星升而阐威披穴窟于城社兮逐鲛鳄于潮海式拂除夫氛曀兮或碪镬以俎醢予以天为可恃兮网不漏而恢恢岂霜霰之既零兮杳阳春之不回少皇鋭而致理兮升陆沉之髦杰俾投戈于瀚海兮奠弨笴而未发士云兴而踊来兮愿为皇而捐躯忍城下之盟辱兮谁出口而矢谟约质以皇之介弟兮约盟以朝之台衮献服以国之冕辂兮输器以庙之圭瓒周赫赫之南仲兮实猃狁之于襄我旧学之老傅兮何执计之不臧皇洞监其不任兮割邦寄于爰立傅忿怼而愎戾兮怵自营而增急终故恩之挛挛兮侍黄门而眷留荐呼吸其阿好兮与清议而为仇嫉导日之启明兮弯大弧而落之妒止车之金柅兮腾谤口而铄之敌阳张而内恇兮虎臣蹙之以防貔耻筹畧之众诎兮得气去而弗追愚自用而何烛兮祸方隠于旋踵舒施施而委蛇兮谀媚态以取宠么嗣子之谗儇兮方舞智而矫防间乃翁之多猜兮罔上下而为后先斸亩兰与畹蕙兮畦艺之以艾蒿防嘉树以方荣兮逸残剥之腾猱倘受和于三闗兮何并门之沦陷又割分以大河兮何京师之环阚皇勤恤而旰宵兮骇顾辅而托畴何望傅以隆平兮傅遗台以幽忧二百年之洪业兮敌举之如持叶沙漠漠以北吹兮凄孤城之遗堞妖魃出不惴人兮张楚坐而受图欣借借而附攀兮犹老奸之党徒自熈宁之师臣兮反淮蔡之维垣迄宫傅之调防兮咸丧邦于一言坦周道之如砥兮今胡鞠为茂草过宫阙而禾黍兮涂黔黎之肝脑彼临川之雄才兮妄仰俦于伊臯偶睿思之有作兮沕配合其自遭若贼京之巨猾兮尚得辈于林甫嗟耿耿之庸暗兮才阘茸而谁数贻大患之既彰兮曾莫较其重轻嗟世俗之防欺兮或未归之罪名乱与败孰甚于此兮蓄万古之遗憾往噬脐而奚及兮吾将为来者之鉴惟黄茅与白苇兮日既淹而就摧习新説之小生兮亦寂歴于寒灰握京手而磨足兮纷淫朋之比德天殛而莫逭兮又多沦于鬼蜮独傅党之肖翘兮衔卵翼之类我班陆离其错综兮固幸时之轗轲胶投漆以缔要兮繘汲井而必随指九天而誓日兮忧一朝而颠隮辜少康之缵祀兮又美衞文与燕昭宣王遇灾而侧身兮汉光四征而劳焦伟哲王之英达兮拨乱世而反之正求豪杰与之驰骋兮扫旧迹于邪径蚤发轫于旸谷兮行万里以为期选骐骥使伏辕兮驾玉舆而乘之建霓旌之千仞兮五色燿其相章腾蛟龙之蠖畧兮骖云气而高骧诏丰隆使导路兮风伯屏夫埃昧役太嵗而隶辰星兮勇有进而无退遂弭节于清都兮登通明而受朝昳荡荡而天门开兮羣仙侍而超遥乐九奏以万舞兮执斗柄而斟酌调玉烛于四时兮备太和于九洛懭下土之虐妖兮流虹气与星精啸涕为霾霖兮嘘旱为螽螟帝有命以下讨兮集海岳之百职建修锋而乘飞霆兮汹震荡而翕威横廓以雷迅兮歘扫灭而无踪藐神凝而息疠兮帝不言而自功噫嘻乎世幽欝而迫隘兮党人曷其犹纷就重华以敶词兮傥濬哲之子闻乱曰天道周如循环兮治与乱必因续吾端防而洁筮之兮得七日而来复
　　送呉郛赋
　　宣和四年江陵呉衞道求师于漳水之濵因遂稔熟亦复切偲逮庚戌秋脱寇难来湘澨叙旧道故又八年于兹矣闻湖之北稍稍有城郭村聚流散幸存者皆思还其故处一旦束书买马慨然告别而去诵子路之言曰何以赠我再而三而益勤子应以可且问之曰子裹囊窭贫行乎凋残之千里山川良是而无跫然似人之喜曷遄其行而又曷以康夫至日之讣耶衞道愀然曰丘垅所以不忍离而先人之敝庐庸葺而世业之常产所不可不治也是三者泝而修之其必有序庶几于茍合以不忘畀付则生于斯世又何慕矣予应之曰是之所志确乎本务然子故乡荒莱芜没葢有年所子将启而辟之必有烈薙之勚垦而亩之必有斵揉之利溉而滋之必有源泉之蓄播而稼之必有五种之美高下肥硗之宜风雨霜露之齐灭裂闵力之殊螟蝗水旱之气于是有苗而不秀秀而不实稊稗之莫比者矣幸而登场舂释簸扬炊以釡甑荐以匕鬯乃不曰常珍而异馔之嗜又有不知其味虽食而弗肥者矣故凡今人之田荒莱芜没不能自理至于流离漂转仰哺待活以死于冻馁葢不可胜计也子独有复业之志惟本是力益既乃心勿中道而画冺饥丰于穮蓘毋辍耒而太息观沮溺之避世察荷蓧之体勤惩宋人之无益考陈相之并耕问大舜于歴山访伊尹于有莘若禹稷之躬耕与樊迟之小人孰为力穑孰为旷耘孰舎其田孰收其成用彼之効为我之绩固将稻粱蔽畴稂莠不殖仓箱既盈时万时亿鼔腹行歌醉于酒而饱于德也我未能有行焉敢谓老农之不如书以遗子辞曰餽赆倘可以为开荒之资乎
　　寄张赵二相三首
　　贤哲不同才论心则皆仁去就不同趋惟义乃可亲仁非比周用推已以逮人义非楚越疎顾不私其身伊谁觉后世凛凛周先民姬公徂东山流言起龂断召公发金匮王逆绣裳新它日奭有疑不悦公未逡子往暨汝济公语尤谆谆忠诚共白日势利一飞尘姬家八百祀盛业两公因其人不可见此意常自真吁嗟刎颈士一失为参辰我思尚友徒表此三千臣
　　昨朝观扺戏千步广场对甲也乌获徒顾步熊虎态乙也乘势来踯躅进复退或有败甲心矢立其背甲初奋左臂一箭奋者废甲复举右股再射举者坠坐令乙取胜或乃一笑快因思中山赵秦睨犹拾块何为亷将军耻与相如防不念国之存以吾两人在一朝私仇破两虎共穴内他年蔺公薨颇老仍见代坑兵四十万大福遂不再依然卞荘子拱手视成败河出昆仑墟江出岷山防涵涵受百渎滚滚经万里水惟准之平而徳鉴之比离堆与砥柱何事中流起坐令平者倾复使明者滓臣门虽如市臣心要如水勿为砥柱激乃作天地纪在家而有怨惟舜处父子在邦而有怨惟旦忧室毁夫岂忿欲哉过是非天理萧曹贫贱交隙自将相起迄能除芥蔕至死相推美彼亦何所监覆辙有余耳同时秦汉人异趣百代史
　　题浯溪
　　戎马胡为践神京翠华东廵朝太清【乙巳幸东以谒老子为名】扶桑日出涌少海虎符百万屯云兴皇威意无穷髪北老傅坐筹自巾帼谋臣猛将俄解体吹入胡笳一萧瑟塞南莽莽多穹庐塞鴈年年不系书回首朔云清泪满伤心玉坐碧苔虚中兴圣主宣光类羣材合防风云会会稽甲楯今几时于铄王师尚时晦最喜邺侯开肃宗不谓晨昏急近功竟使大唐宏业坠丰碑有媿昭无穷徙倚碑前三太息江水东流岂终极颂声谐激不为难君王早访平戎防
　　和范元作五絶
　　马迁法左氏实录系日月孰传经世学傥可论絶笔久矣閟大音无讥郐以下一闻入圣处万古洗凡马种学根不深履道乃邮传欲收反约功必也破万巻挟策博塞殊愚智相千万反躬诚且乐此事要早办阅书五行下未胜百读至道一念存请事不逺复
　　和韩司谏叔夏乐谷五吟
　　布被
　　昔年司马公清德如伯夷箪瓢不改乐又似吾先师平生一布被天地乃吾知岂比平津侯挟诈坐受嗤公今蹈前修自适性所宜不受寒暑变炎凉但相推彼美锦绣温防覆真虎皮愧非三絶手何以嗣铭诗
　　竹枕
　　故乡清渭濵一节取君子相从大江南展转秋风里清慵笑玉便傲兀胜隠几屏山烟景媚醉倒日髙起此君通昼夜俗士乃轻鄙愿言一奠枕四海春睡美防防孙子荆未便洗吾耳得意大槐宫古今真梦尔
　　瓦炉
　　灵台净含光虚室自生白缥缈沉水香瓦篆青羃羃何用金狻猊浮动罗绮席缁黄手【阙】　儿女衣篝僻一从战尘涨岱华风烟隔君臣若际会至治发明德普熏遍十方氤氲本埏埴何人学孔祷鼻观久已塞
　　蒲团
　　少年慕简册编蒲抄古书有闻未能行常恐迷厥初青氊雪窗夜卧起巻复舒嵗久亦穿穴客冷不及渠知公已坐忘物我归如如黄团穏叠足绣茵一籧篨传闻伏蒲諌天子怀毎虚出处谅未免裹轮聨锋车
　　纸帐
　　细皱巻寒波轻明笼白雾何以相徘徊嵗晚正凝沍枕欹一尺竹被展几幅布贤哉楮先生不以贫不顾夜玉围红绡羞澁强自赋书生説富贵志士安贫素风惊银海潮春在明月库先生睡方浓不觉糟床注
　　送黄彦达归建安
　　漳濵读书夜复日十七年间驹过隙相逢忽认语音存面皱髯张都不识嵗晚悬鹑百结穿坐寒我亦无青氊少时意气今何似对此犹能吸百川北风草木伤迟暮秀岭长松色如故须知忧道不忧贫莫厌儒冠羡纨袴坐悲四海方横流长剑未试心未休寄语幔亭云外客他年终约紫霄游
　　题全州礲岩【癸丑】
　　葢山峯厜防漓水不得出涧壑相奋撞竟朽此山骨想其初洞达借势有神物臂开青石壁黤黮乌龙窟奔流成长溪岩洞寒突兀秉烛千步游怪景才彷佛华髪结乳顶空翠谁扫拂石田耕未熟石鼔响不没灵仙羽化古庙凛纡郁我来庚伏初弄水解缨绂清甘流渴肺妙听含钟律两腋御泠然回首叹飘忽
　　示上封长老洪辩
　　濯足潇湘湄瘦藤拄衡岳寻山半吴楚何意得雄邈青防几石级屐齿响荦硞低昻度翳郁轩翥见披剥下视千万山碧海潮初落无风浪自鼔浮动汹岳岳谁云地南倾鼇足有踸踔请看高几许天近只一握高寒变冲融三伏谢焦灼羣松何人种凛立傲氷雹况彼凡草木跋望难簉着精庐凭佛力云外聊自托上方连兜率下界指蜗角道人洪河辩万巻归领畧汤休以诗鸣澄观老禅缚相从尘垢外一语符啐啄愁云结苍梧来雁燕朔邺侯有旧隠此兴吾数数不须理牙籖借问有三学
　　示高台足庵绍印
　　万生纷纶堕迷网谁能自拔起情想隙尘初傍隂色空烧草又趁春风长将身出家叅佛祖此病中作膏盲养足庵道人肯珍重不与凡流较斤两彼方弹雀弃隋珠我自舎鱼取熊掌高台平挹石廪翠古辙下辗雷溪响粥鱼斋鼔不经营竹月松风静来往定心古井波浪息夜气灵源襟韵爽忆昔幽寻度云壑见投佳句论乡党岂惟高格擅风骚颇信中扃得平广转头尘事还匆匆入梦胜游真莽莽山梅有信寄一枝更欲青鞋快真赏
　　记梦
　　夜梦虚斋整衣冠客五六辈相揖还中有一人少留连叩檐叩齿祷甚防顾谓吾侪曷倾耳红药丛深鸟声美翻枝飐叶缥缈间俄有珍禽集雕栏宛然小鹤未省见羽翮绀碧光斓斑凝眸一瞬观对立忽成四鹤齐飞入赴予纷泊若投林藻锦萦带复动衿绿毛么鳯只倒挂翠襟鹦鹉空好音或将揽取不从手相视眙愕萌争心吾殊无言行且睨与客徐理出户意徘徊八翼疑骖鸾杂遝诸儒竞连袂不知剥啄谁扣门推枕高树晨光暾
　　示能仁长老祖秀
　　此世未可出太虚无古今一尘絶防染万象罗萧森白云从何来舒巻亦无心流风散逺影花雨释重隂俄然际碧海倐尔归遥岑方来讵可执已去谁能寻何人知此意鱼鸟徒高深道人乃如许洒落湘之南防鸿岂避弋倦鹤亦投林昔年淮泗间清誉喧佩簮石塔缝无际盐官鼓无音衡山亦何有神廪供爨鬵十年一纸衲防线穿金针上方万壑外微笑开我襟幽怀久自契俗虑何由侵攀萝共明月流水写瑶琴
　　题能仁照庵绍亨所建
　　福州多僧天下闻缁衣在处如云屯何人能了一大事斋鱼粥鼔徒纷纷云中复表第二月何异污渠鉴毛髪不独诗人水镜昏定知佛祖龛灯灭道人朅来南山下葢头随分茅一把菩萨果地已孤高石廪峯前更潇洒草庵初就来乞名试往寻之水竹清莫讶此庵安四壁大千沙界总分明观君所至金碧焕公才利用如澄观隣僧无赖苦侵疆何似古人不争畔从他三毒痴贪嗔我自元无一防尘擕庵南北东西住万象光中独露身
　　送余泽还义兴
　　挟防漳濵两韶稚君后南随州计吏相逢冠嵗璧池头顿觉词华使人惴谓宜云路恣腾踏岂料霜蹄多蹶踬君才视我十倍加蓄积那堪五经笥已穷孟轲不动处得丧穷通归一致每怀会合未曾欵辄复鸿燕春秋异寸莛才欲撞舂容不尽之音耳空记去年邂逅得所愿千里过我少停辔围炉烧栗忘夜分蹙雪访梅喜春至窥园细看百卉动陟榭满挹千峯翠读君旧诗黄钟律观君新德清庙器黙求至善不近名下视羣愚非饰智常虞涉世伤坦率见语躬行合谨细值君隠忧方食蓼而我美疹如紾臂飞觞引满不复能战饮呉门梦中亊采菊聊同茗盌清丸艾时归药婆利忠言赠公岂肉骨益友贶予真补劓浮云聚散古则尔人生出处孰无累闻道双珠已门便乗一叶同插翅朱楼婉婉托旅梦江树霏微搅离思一区衡山勿负约三絶麟经更涵粹得时而驾谅不免有使且寄相思字
　　送朱翌赴召
　　青松出涧底志已栋梁具平生饱霜雪嵗晚中寻度屈伸谅有时穷达系所遇如君才与学八面有余裕志修文自昌身阨守愈固已甘韫匵藏宁愿莫邪铸急趋冠葢林万里便跬步时来则卿相慎勿负平素霜繁干嶂晚天涧三江注倘遇子陵台为我一回顾
　　与范信仲及严陵同官纳凉万松亭
　　黄堂无徒真面壁休暇相招出城北【一云北城出】千岩窈窕万松豪把酒观棊得终日此邦前修邈难继严范千古堂堂色用之折棰笞羌戎否则持竿弄泉石我才濩落何足道行藏未有资身防公当长啸起家声云台高敞风尘息
　　和信仲酴醿
　　化工收余春不令寂寞回殷勤三月尽更放名花开灿然白雪姿乱洒青云堆竒香满深院冷艳絶浮埃弟昆林下兰执友岭上梅何年蕊珠殿移根画堂栽邂逅得佳客开窗设尊罍檀心丰采展更着红烛催惜无倾城髻斜插一枝来赏心不可奈折取浸瑶醅可怜清夜防叠鼔如轻雷笙箫发梦想云雨下阳台樱厨未羞澁高会意重陪花魂入诗韵属和愧非才
　　和呉元衡
　　先生颂酒夸两豪使我读之如饮醪诗情不遂春光老春在毫端尤婉好颇闻下堂小不佳未欲颂公长者车不道芳菲成一梦满城寒食借梨花便把千峯名拟岘同拨新醅酬阙典
　　和元衡送牡丹
　　春工知君亦好竒倚槛山丹开压枝山城何人识国艳中州对此称花时新诗秀色揺京洛词锋生使侵疆拓金明钓赏思见之贡花驿使来莫迟
　　题永州东山西亭【辛酉】
　　此亭得名从子厚琬琰一篇传不朽我来相望三百年误使承流称太守初无施舎慰民心漫有诗歌諠众口东山妓女北海尊歌舞春风醉花栁欲回面势直西南更植脩篁遮培塿巻舒云雨襟袖间溅浣冠缨尘土后近闻王师频奏凯勍敌不复窥庐夀吾君神武光宣上将相宏畧方召偶遄归北狩定有期开拓中原岂无手顾子疎懒归意迫当世功名息心久寄言怅望独醒人欲报厚德乏琼玖遥山蹙黛酒如江劝我日饮无何有
　　题朝阳阁
　　潇水东来北流去宛宛山城挟江住城中万瓦蔽雄观江外千岩自幽趣朝阳近止潇之西系舸扪苔上石蹊翠壁划开光黤湛高萝埀覆绿防迷排岩闯水飞栏出挂插洄潭老蛟脊浑疑海蜃喷珠宫复讶楼船褰绣帟鸣鸾佩玉不须论西雨南云手覆翻寄语子牟来独夜试看天阙瑞霞暾
　　题永倅防康功堂
　　政拙催科永陵守实赖贤僚明可否邦人复嗣海沂歌仓廪虽空闾里有功成将去朝日边更辟虚堂得昼眠后圃花好初着土前檐新竹已防天貔貅未饱军需急赤子如鱼釡中泣若知王业在农桑国势无劳忧岌岌酒阑四壁读前碑吏隠犹胜五马随千古濓溪周别驾一篇清献锦江诗
　　送茶与陈霆用贾阁老韵
　　闽相渺天涯新茗谁与促对兹火云漫説酒千斛要须临水榭满啜一瓯玉冷然生两腋万里那更仆想君坐茅斋口授汗如沃饱防先生馔睡思莽难逐玉川亦何有撑拄文字腹遣饷良未多精品端不辱
　　用前韵示贾阁老
　　壑源春未回已着金鼓促争先入包匦价比金盈斛何人敢僣睨奉御食惟玉草荈空有名气格臣与仆缅怀侍凝粹苦口同启沃散仙今得伴鸾鳯相追逐雪泛定州甆浇此饮河腹饱食惭太仓那复惊宠辱
　　游云湖
　　衡湘久未往眼到山辄对爱山真自性久看眼未碍今朝渡石潭兰桨乱青带初升岸稍高忽喜地更大行行两垣间沙路得平快豁然见良畴小览百里外涵溶赵家汑千顷疏几浍人家隔杨栁或映桑林背连连麻麦墟鸡犬达鸣吠宛如京洛郊北望一怅慨古城谁所筑隠隠仅如块娉婷九家藏巧致六宝在想其夸壮时岂念遗迹晦主人陇西生恳欵具鲑菜墅前稼尤美弥壤黄云晒云湖从此逝日暖风不噫循冈逶迤登呀口骇漰沛是名湖西缺节缩有石埭舎舆尚盘陀渐见湖尾派菰蒲傍篱落猎猎村沽斾曳笻大隄长堤址屹然塞胡床罗四五植伞据其会恍若画图张防笔穷物界满奁开玉镜万象自清汰浮光散鵞鹜沉影乱鳞介纷纷渔舟子防缀助姿态其心曾未闲讵比观者泰东头输写处百丈走霜濑滙为碧深囓漱垠防瓌非兹两雄堨何以镇横溃尚云春水时雷注聒天聩田翁亦好亊巨艇遣迎载山隂兴则同所访何必戴招提有豪客置醴久相待归途瞰乌泉船首滞葭荟朱楼亦近止欲住思中败刺竿小弯碕迥眺长岭背峯峦未可穷却过陈家滙幽寻何所得憩倦茂林最廻舩漾中流枵腹思勇嘬羽觞凡五举银鲫才一鲙山氓争睢盱窥觇互惊怪桃源果何似此地良足爱要当建亭榭聊复蓺苽芥赏心浩无涯羲驭惨欲退吾侪幸强健胜践莫辞再人生贵欢娯世俗苦埃黄君早交友闻善肯相诲杨君素疎豁为善克自裁李君更清苦有意饬纫佩彪君知勉励不但闻梗概惟余真潦倒道退齿徒迈从游亦何幸鱼目慙明琲誓言来年春景物重华綷荷花千叶装一一青罗葢苍蒹没大浸碧巘防芳蔼逺陪鸥鹭羣坐笑桔橰械仍须少留宿促驾古所戒持钩不求鱼何用五十犗优哉复悠哉此乐未为太
　　示龙王长老法赞
　　东峯峩龙头西岭掉其尾蜿蜒藏爪鬛云卧久未起谁凭象教力挂腹千柱启重天飞铁凤宝地按金指于今几百年松栢合抱峙悄无车马尘一径渺云水我来亦何亊蜡屐自游徙赞公好禅伯道俗共懽喜浮云本无心锡杖聊壁倚借问此山名其实安所止答云苍岑顶万觞涌清泚伊何司蓄泄神物宜在此又言干戈际流血几万里龙胡为自珍岩洞深伏弭笑挹香松槽漱盥白玉齿清风出长啸月净天如洗
　　示龙王长老法赞用旧韵先公佳城与寺相直
　　堂堂感麟翁耿耿跨箕尾已埀百世芳何用东山起平生梦奠处欝欝佳城启禅枝附奕叶鱼粥常千指老龙卧頽波秀木森嶷峙堆螺沃黛山泻玉摐金水上人一锡拄心寂倦他徙我亦希子文仕已忘愠喜时来语道要中立旁不倚而君乐幻空説定不説止永怀先觉人愧发汗流泚彞伦出笔削一是无彼此修程不自勉九十半百里相彼齅世芬所向辄揺弭未知吾相马异质遗毛齿更须求真龙万古资一洗
　　赋韩叔夏雪斋
　　君不见齐王筑宫夸孟子瑶殿珠阶千柱启只知歌舞暖娥眉君未能贤宁乐此又不见玉局文章万丈光七年忍冻吟黄冈忽骑白鳯凌天去江上空余一草堂不如衡山乐谷藏春风明窗小閤地炉红物自涅缁分净秽我方瀌晛阅穷通夜惊山竹瑚折起爱溪松蒙晓月蹇驴乌帽去相寻可但子猷清兴发
　　和仁仲归乡有感【癸亥】
　　大堤蜿蜒挟江长卉木同泛春风香青青嘉蔬不用买采撷烹瀹皆堪尝羜肥豕腯白黒正酒美鱼贱吞江乡岂惟物产具丰好地势固可争雄强归来作赋兴不浅一饭美芹心讵央
　　登南纪楼
　　西望巫峡峯东望洞庭湖南望大江横北望楚王墟平时十万户鸳瓦百贾区夜半车击毂差鳞衔舳舻麦麻漫沃衍家家足粳鱼深山鸡犬接谁复识于菟挻祸者何人火猎而兵屠庚戌日南至渠魁宴宜都一脍八百姬坐无羊与猪葛伯杀饷童汤征自亳徂恢恢天网漏莽莽一纪余遗民百存一茨棘伏且逋有田不敢耕十倍出赋租籍户析丁口奏言民数敷一县三十家一城三百庐指为太平象苍穹焉可诬翩翩两孤鹤归自青海隅长松虽好在池圃伤榛芜邦君能好客授馆高明居春风揺宇宙惨澹心盘纡玉花暗寒食桑谷冻不苏流民渡沔来曳牛负其孥似闻俶扰中复有红巾徒轇轕随邓间厥意知何如古来上流地最重荆州符形势在东南横跨此其枢皇文不用武重闭闻勇夫要当强楚蜀莫使窥全呉滔滔江与汉晨夜朝宗趋天聪方四达庙算有良图
　　题闗云长庙
　　西方有幻师以利行幻术利他乃甘言自利则其实曾微证形象顾喜论恍惚可怜亿兆人明智百无一冺然俱受绐宁以鬼自怵疑怖既迫心祈祷便屈膝千载浮屠氏个个提一律云长忠烈士蜀汉凛三杰许身初择义遇主益秉节一受先主知不为曹公屈最后围樊城许南已无拂智畧孙呉俦议徙股胆栗惜哉片言戾壮志遂纡郁至今想英风使我竦毛骨庙祀礼则宜为国有典秩而彼天台僧相此山水窟欲缮庐而处假灵宣鬼物章乡城近止将军此焉没斯人兼畏仰吾计行可必唱云暴悍魂岩壑擅营室从吾受净戒父子归命佛初犹未赫烜灵响沉寂谧奈何无尽翁作记极词笔一毛成万钧财施日盈溢精蓝敞千柱城旦汹溟渤捐身养惰游小智之所弗而况正直神肯徇智颛汩永怀王迹熄异説竞蠭出圣言甚微学士迷祖述佛徒窃其柄高坐弄拳拂翕张性命説自谓了生灭孤标类清逺阴趣尽攘夺凡民何足算吾党是可嫉终始莽如梦变化暗若漆矧希有漏因便怛无常猝推波而助澜司寇莫能诘岂惟兹一庙淫祀如髪宻谁将驱缁褐南亩畀巾帻幽明无俶扰典祀不相昵坐令宇宙间礼乐兴炳蔚
　　和仁仲孱陵有感
　　奸雄乘乱谋称帝不暇从容问传器荀公死坐靳殊锡文举诛因白畿地金根曲葢乘五时谬以踞火尤呉儿悬知以鼠睨汉献终欲搏噬如饥狸吁嗟白日防浮云豫州奋臂提孤军虎熊争先气烈烈鱼水相契情氲氲赤壁端如殽二陵于操犹或称其能身在行间一交战阿瞒始信河难冯仲谋亦恃江涛涨岂忧炎德终沦丧孱陵自驻遏呉师要知身系苍生望丈夫葢棺事方休未报平生宗国仇英雄安得无块土固令于此分荆州春风吹花不濡滞绿满郊原何蔽翳前汉兴隆后汉頽永怀啓沃临行际
　　和仁仲游桃源
　　桃江穏楫兰舟渡记得刘郎有仙路未能趋海访神仙且欲沿溪看红树钓竿已自羁束平生况得沧州趣最欣傲吏轻傥来拟学渊明赋归去与君一问桃花宿岂但行如武陵暮伯阳八十有一篇立教清净贵自然神仙之説何所始虚怪汗漫无中边渔郎迷路去家久虽践胜境终廻旋雕辞饰实好亊者至令千载犹流传宁闻自古有仙人茂陵埀老一语真岂伊冠履荐绅士惑溺不异蚩蚩氏诚能御气友造物陋彼蝉蜕悲埃尘想见桃源之埜花正开牧儿模管吹出芳林来不知人家尚几许云屏玉帐空悠哉霏红泛绿竟杳杳我亦乘兴山隂回不如与君归种待蕡实成蹊昼永无地生苍苔
　　归舟濡滞示仁仲
　　扁舟下荆江信宿七百里少萦玉州岸翠壁红楼起提擕桃竹杖飞步同徙倚永啸来长风极望际天水登临兴未穷归思孰能弭枕湖驾高浪万顷期一苇飞亷不借便进尺或退咫莽苍入葭芦回环乱洲沚刺篙力言匮挽缆路仍圯物用各有时奡荡未可鄙风水亦何心邂逅乃如此快意得濡滞赢缩固其理子文三已仕了不见愠喜斯犹未称仁胡不听行止南山定非逺风驶一帆耳擕壶上翠微旅琐为君洗
　　过方广不遇主僧留示【甲子】
　　﨑岖荦确梁复矼頳肩四力流汗杠笋舆轧轧三十里乃值道人游近邦倦躯且借禅榻卧仰睇杰閤丹青厐泉湍夜挟风雨壮撼床殷枕如涛江晴峦空蒙染佛髻白月皓皓团僧窗高杉大松间修竹烟旄雾葢参云幢要须酒壶缀羊羫哀箫怨笛歌鬟双缅怀东岩谢太傅提擕靓艳凌崆防不学香山白居士只与如满相敦厖想君闻之笑且西东分流岭头泷归来亦复有何好方寸坐以钟鱼降留诗六反皆震动鱼谁考击钟谁撞
　　和叔夏海棠次东坡韵
　　久矣心灰形槁木有烂锦衾谁与独殷勤调防得繁枝抹黛施朱尽凡俗池上靓妆开晓镜露晞娇润离汤谷佳人得意矜絶代陋彼牵萝补茅屋真赏幸逢尊有酒清玩可使食无肉十眉彷佛画难亲百匝徘徊看未足两旬绿秀承红嫩一日篱槿何能淑朝来但觉花照眼夜去不梦松生腹休夸艳杏防白鹇漫説天桃夹疎竹固知尤物人共爱也使先生动心目老坡有咏记江城少陵无句惭巴蜀顾我荒词陪絶唱何异斥鷃追黄鹄夜来风雨太豪横惆怅遥峯萦度曲不如却赋黒牡丹寄语孔翠防抵触
　　和彦达新居
　　喜居夏屋成竹树讙燕雀门径云水亦见轮蹄错君本有用才魏匏自濩落平生五车勤嵗晏一箪乐永言青眼旧每笑春风薄共保贞石心火炎岂能铄激志山岳耸放怀宇宙廓过我虽蹁跹柱杖得所托但惭城市逺兼味止葵藿方罗玉麈挥忽听金奏作薰然陶天和宁复慕人爵澹泊道义交已谢势利怍遥知尊杓存酒熟待同酌
　　寄题义陵呉簿义方堂
　　万生天地间灵者乃知义何独于义明而利心亦炽兹焉分两轨君子小人异秉义一毛輶百川利趋亟纷纷冒货贿役役奔势位资之以狼贪攘之以螳臂深较毫厘差交攻兵刃剚大贾五百金徙蜀死无庇小偷惭簠簋褫魄对犴吏一生几量屐身后粪土弃夫岂无良心习惯遂殊致试令呼之跖悍目艴然视又或号之夷喜笑亦随至也知清誉好宁自浊污置頽波日不反方跖尚当愧有美短簿贤老矣能劼毖善为子孙谋辟堂寘经笥松筠嵗寒色不种春藻媚郴山固竒变其江防青翠盘礴以蜿蟺淑气宜产粹是将出秀民庸称名堂意愿言承学子不受流俗渍虽共鸡鸣起拳拳闵顔志本原孝而恭由此充其类附翼而攀鳞四科有陞次或夸诡遇功固耻与之比何况浮云侣秋露草头坠勿忘先师言亦何必曰利
　　和仁仲赏梅
　　万窍鸣饕风千秋厄严雪花心独冲融足以愁絶太和起孤根枝上见明灭稍稍占芳辰时时破苞结天葩忽晏粲余卉尽骚屑培植幸逢贤主人平台翠竹承清薰要看千树挂山月肯把一枝萦髩云轻风休吹落缤纷待我诗成酬继君飞觞半酣未忍去诗情花气相氤氲须知魏夫人元长姑射神咄哉赵飞燕况乃杨太真但愿华筵对晴昊年年领袖百花春
　　赴德秀海棠之集【丙寅】
　　穿山复履塍忽望翠林杳渐近一崦环茅檐净而小赴君鸡黍约仍被酒壶绕烂烂庭下花迎予遍开了谁将淡燕脂染雪团枝袅枯碁忘胜负响铁听窈烦襟浣一笑至乐如此少爱君富才艺守约自强矫诸子如松筠意气在云表幸是田舎隣不作离别悄







　　斐然集巻一
　　钦定四库全书
　　斐然集巻二
　　宋　胡寅　撰
　　和刘彦冲白发
　　避炎扫净室卧看浮炉烟读君五字诗鹤发惊臞仙缅懐少壮日意气横无边春风欝双髩緑草争芳妍酒豪既跌宕花恼仍狂颠涉境如刺绣针行久忘邅中路一线通悟彼称世贤不知老将至此道闻尼宣髙山戴雪早从人嘲乐天青青复种种荣谢理固然市翁一弹籋意眇飞鸿前何况大丈夫乃顾儿女怜为语偓佺辈痴心莫攀縁褭蹏谅可铸此物无由
　　醉歩前溪示彦冲
　　溪南溪西渺双溪中有良苗緑千畦参差人家傍脩竹隠约负戴通山蹊南溪先生氷雪胸虚堂坐咏荷花风西溪散人晞汗发半夜泉头饮明月欲赏奇文析疑义蕴隆当路不可越安得阿香轻着鞭驱龙噀雨云边径携枕簟就公宿对床饱听秋声悬
　　和彦冲三日饮
　　名园直万金一顷连芳防秀峦千寻矗石井百尺深花残尚闻莺林胜不留鵀时来觅清暑却扇凉沉沉三杯有道通万戸无法禁平生师洙泗正尔戒已甚相彼无漏学亦复忌疎渗红顔不肯驻白发来寖寖洗心聆妙语至味良足饮常闻丽泽兑美润相灌浸淡交那甘壊谅直靡谗譛此欢属吾辈端匪异人任又怜嗫嚅子有口终自噤不若更歌呼醉挽溪流枕
　　又和早饮
　　零露漙漙风满塘美人不来俨分行天葩艳然出翠被倚槛嫋嫋传秋香对之索酒飞觞快浩如一海朝千派主人絶倒任忘形接篱便向三花挂狂夫未是诗酒豪先生卓尔能禅逃忽听雷声起渊黙坐使万窍皆呼号自开善寺饭已赴彦脩之集新陂初成次其韵
　　旱气欲流石涧溪失盈溶况逢青田渴万锸决使东南山思照影三日云气重玉蜺忽堕地行君竹林中润腾百年樟翠写千丈松澄之新堨横浄緑涵秋容是日看雨花一香万縁空归来趁清约赏心还此同桂枝耀三更袅袅来天风名觞或可醉警读安得慵永谢世味醺敢懐归意浓朝懽过狎洽夜气方冲融意超谑浪表伊谁蹑斯踪独愧和篇斐不堪称两雄
　　赋吴守友石台
　　南圃缭粉墙幽径便蜡屐防然遇髙防炎景不予赫天成一髙坫为印子云宅大藤如虬龙陟降蜿尾脊青冥搴茂叶何异张翠帟想见春风时紫蕊浓可摘富哉他山骨辇致罗铁碧或如防桐断或若林笋刺或如五老拳或若大华擘或如虎方踞或若羱欲踯或崎难着足或坦可敷席或倚以憩惫或坐以对弈广轮两拓手丛秀不迫窄何须狻猊座方丈出戏剧况论芥子中不与须弥隔有之则似之知君介如石石中有良玉终古不变易兹游谢兰亭何用叹陈迹
　　示吴守
　　汲湔明月泉散襟清风亭秋阳不能暑宿酒爽以醒佳哉此胜原歴览所未经一溪曲折白万嶂低昂青上有蛰龙湫比渭不比泾天边建河汉地底奔雷霆物产不储秀伊谁当炳灵早负李固笈夜拾车公萤古学探奥突髙文掞天庭善力随所遇小试常发硎胡为岭南州尚屈摩霄翎人生多离合泛泛如流萍忽焉复邂逅岂辞倒公瓶着身山水窟已浣埃形况乃家塾间美诵盈客听颀颀两孙子玉立此宁馨居然五经笥问嵗才十龄诗成使之哦清越公其聆
　　题泉石轩
　　过桥忽与平畴对石路鳞鳞蹴蛇背登堂面势脩竹林百叠青瑶衬其外就中新着小轩竒湩乳披崖草树滋苍牙砑然如虎饮一寒碧湛琉璃雪花茗盌浮谈席欲去冷然生两腋留诗聊足记嵗年更写轩题号泉石
　　和刘仲固痛饮四叠
　　旧诗未酬新句新向来毒酲与死濵颓然一榻谁料理子思之侧知无人华筵再开不辞醉夜碧千钟慰愁肺盍簮如雾君不来岂念清游后难继朱唇少罢凌风歌莲舟小桨翻青罗笛声无哀亦无怨唤取月色今宵多狂时骀荡醒时耻情景循环亦何已但愁霜过沾人衣埘上嘐嘐坐当起
　　晓乗大雾访仲固
　　稚金不耐老火铸有烈秋阳尚骄倨汗流亭午忆凄风气应佳辰欣白露朝来开窗迷眼界雾色无边莽回互谁为夜半有力者窃负羣山着何处却驱沧海白潮来涛浪初平不成怒人家惨淡暗渔浦水墨微茫认烟树我行有似江湖雀彼岸应恠浮杯渡从教弱水三万里一棹桃源未迷路忽然五霞漏激射清颷作阵翻空鹜渤澥尽输无极底祖龙枉被徐生误云屛俨映蓬峤矗凤翼骞带瀛洲嫮连苍接翠层叠青秀色着绚忘初素前观象罔非梦迷后瞩离娄岂惊寤真化自然相隠显幻士谬尔生智故有真无幻信诞分此境易透亦难觑要知万理无不寔聚散一致此焉悟常记向时闻剧论知自少年得真趣风云变态襟抱开山水之乐仁智具胡为颦呻不料理氷炭受坐疟鬼怖愿君读此一醒然未负当年少陵句
　　题傅氏真意堂
　　髙柟落繁防茂竹疏冷风小亭寻丈景已冠一畆宫况复哆北楹方池渺溶溶游鯈亦何乐动影相冲融卉木罗以差想见芳菲容香枝寒月碎雪架春云浓我来秋暮时山叶般般红乃眷黄金花尚閟东篱丛维君抱材气志通身则穷和璧献未售夜半光腾虹乐嵗突尚冷初筵尊未空恨我早病衰不能巻千钟喜闻涤尘话氷壶莹心胸又知此胜境芹溪萦砚峯昔有遗世士烟霞眇飞踪先生傥邂逅问讯为我通芝苗不足饱多谢甪里翁相期玉京路手把青芙蓉
　　和彦冲
　　七载飞电迈百虑秋水澄独余故乡念居然常兢兢同是幔亭仙乗风钓湘蒸鱼寄水千里歴传云万层十论赐甚腆一篇防未曽登堂话衮衮寓寝香凝凝看君道气充可仰谁敢明寸隂谢尺璧黙然耀千灯世路多招呼掉首未渠譍幽寻叹川逝彼宁记云腾但愿我辈人拳拳知服膺圣门无阂辙自画理岂应君子有所病没身名莫称虚生既何补浪死诚堪惩君仍诗律髙愧我酒量能属耳风雅颂因忘斗与升山林足竒观朱防盍时慿
　　和彦冲
　　诗腑五字城酒肠九曲湾兴来摧髙坚觞至输潺湲眷此山涧曲素缁邀畿寰人境俱寄陶陋巷同乐顔新黍酿初熟小槽泣微潸仅堪代汤茗敢望颓玉山独余要眇音超然难追攀所赖见寛假悲呜三日闲清风又吹句玉佩峥瑶环使我发深省迷芜自除删得意言语外放懐天地间人生贵知心愿言长往还
　　清湖山大火【丁卯】
　　青天露坐月敛昏忽见山烧明溪村转移胡床饱寓目猎猎变态真难论清湖之山峨帝阍盘陀四隤如云屯千章大材翳山黒忽作秋树繁鲜缊得非祝融张南军周騵汉帜杂邀巡萆山夺壁秣且猎陈皮较获羣毛骍又疑栖岩穷道人鏖砂灶破宝魄沦丹光飞飞弄明灭恠气闪闪腾轮囷随风廓爆声何喧遇涧縁絶势复分金虬赭虺怒欝律紫凤朱鸟惊翔鶱欲寻仙家访桃源武陵太守驰双轓纷敷绛雪土不湿近逺蒸霞山正燃离离防防罗星垣灿灿烂烂披缬纹巫阳研朱尽屈曲盘印缭烬香氤氲山清宛然大裘尊藻粉之间绣光焞侍官服章画彤韎佩玉环玦皆琼璊谁移太华玉井根开此翠巘芙蓉园徒劳禅宫咏火伞岂媿花岛歌红云连冈槎牙宣空龈缺侈哆呀殷唇眉峰胡为变贼赤顶髻何事从僧髠翻思元宵游端门巨鼇岌载蓬莱蹲蜿蜒双衔照天炬十万油蜡争晨暾只今留滞磎河盘青荧一灯读书残埜人亦解相暖热坐使寒谷惊龙鸾吁嗟此山美崇峦若动若植方涵春闽氓力耕地无草嵗嵗爇薙供犂犉火行于寒反行暄忍使秀緑余焦痕为翻银河一洗濯回禄虽炽应逃奔毎钦韩公观陆浑雄词险句咻而炖我犹皇甫爝不息看君续焰辉无垠
　　游将军岩
　　初识后亭山一赏北岩秀更闻将军隠飞防过云岫何为英烈姿石壁寄门窦得非马力竭依险聊自救无乃弃长弓一念希不漏余情尚悭滞嗔客来径簉唏云翳凡木涕滑峻甃以君智慧铠与我忠信胄才刃及诗锋胜客杂前后悬崖虽仡仡有进寂寞鬬山灵方恫悔敛迹祈恕宥坐令防蔽景倐变清明昼前峯霄汉近矗矗骇猱狖絶涧云练明宛宛出篆籀奇观固难值况复有清酎不须待重九菊蕊已堪齅
　　观柳源瀑布
　　遐归获胜践风日清广宙途巘意未防景絶愿初副回峦豁大壑万古贮天漏无人识秋河此地一源透镕银谁戏剧玉供喷潄未知三峡桥与此孰雄陋却来据盘石云气满襟袖指顾组练军汹涌出左右八元坐收功独听九韶奏摧岩决涧手笑我寒溜出入更回头云水莽迷覆归瓶注小瀑雪乳尚真鬬
　　题栖云阁
　　青山画出天台障溪流宛是桃源漾一庵深着翠微间髙阁更搴云气上道人于此几经春七闰不作黄杨屯孤标如松自磊砢爽气映竹长清真炉中寒灰与心寂世味只今余好客横潭一笑得烹鲜通道三杯酬防屐愿君勿羡飞升天亦莫面壁沉幽禅问云何心不出岫归与吾党相周旋
　　题四画
　　清湖骤雨
　　银竹森空映湖光莽苍中不因风卷去那得见冲融
　　潭溪秋碧
　　秋容何处佳淡泊寄寒水无滓湛遥天我心正如此
　　石峯春霭
　　腾龙纷埜马非雾亦非烟心共春山逺诗慿淡墨传
　　屛山夜雪
　　熟醉莲荡风未赏梅溪胜踏雪访屛山今年得乗兴
　　陪叔夏游法轮【戊辰】
　　不雨度十旬山行尚清美兹晨岣嵝南昔者紫盖尾三益伏蒲公眷我共游徙晋时云龙寺煇煇千柱啓老禅赡幽思静室更经始梁橑杉桂馥窗戸水云洗况逢月几望天宇澹无滓空庭竹柏影藻荇漾流水散衣捧皤腹行食蹑细履不随羽人梦当处广寒里何须霓裳曲梵呗亦不起纷纷共尘世清絶乃有此又嗟情事隔不得久栖止人生谁定闲吾行未云已
　　赋向宣卿有裕堂堂在伊山桓伊旧隠也
　　仕进行所志退居适吾情本无颠瞑患那有得失惊想彼贪者狼跋防不少宁又哀触藩羝两角挂紫荆君子但居易肯与世辙争彼以戚戚终我以坦坦生斯堂谁所筑向公勇且英百链见刚质千寻抵孤清艺兰畹畹滋栽竹个个成无复笛三弄只闻弦诵声客来引壶觞客去山峥嵘咄哉狙诈儿夸机巧呈揶揄复揶揄镜空难遁形天命有通塞况公负时名唐济嗣先业选抡待扬庭一朝看游刃光芒发新硎十歩即千里紫气无留行青蝇失榛棘周道如砥平
　　以墨一品饷叔夏
　　人墨两相磨此语昔贤叹平生几两屐何用积不散未忘文字耳四宝且同案陶有润泽毛颖称词翰论交楮先生相厚不相贯直须造黙乃可发三粲南山太古松盈壑凌霄汉煤珠贵轻逺胶结要坚捍脩圭及圆餠脱手千金焕寄君亦何意往作文房伴君子万巻读胸次春氷泮飜水即千篇若云锦烂猎华将食实以道自澡盥当年伏蒲疏慨欲排世难民瘼今益深山谷宁可玩请君携此宝慎勿比毉炭恭惟上隆寛缮写臣谨按当从黝然处凛有光芒观继君诸皇祖勲徳侑清祼
　　和诸友春雪
　　蛰虫恰好雷声发更听阳春歌白雪仙葩乱坠絮缤纷竒韵相髙山崄絶笔尖不为风力退酒面肯作氷澌冽千林万木绚华滋玉李银桃几时结不将瑶草充大药独爱浮筠凛髙节天公悯世缁尘土故使万秽防一洁涵濡之力啓丰登后稷资为天下烈手寒固已懒抟玩齿病那敢夸嚼齧清欢怅然懐旧赏白战漫尔踵前哲却欣淑气扫余寒杲日当天不劳揭
　　上元寄向令丰之
　　雪罢梅残烟柳浮上元灯火春风柔红莲万枝开岳县比似河阳花定羞官松有明不敢斫乌臼作烛供清愁君能分光到蜗舎为遣华星三百毬
　　赠邢子友
　　忆昔筮仕初典教洛学省故家多遗俗往叩冠屡整得交邢公子伯仲皆豪颖湖园万竿竹伊水注深静藤林与花岛转歩即殊景梅台更称奇云玉粲寒耿官闲日从君何宴不酩酊每闻魁伟论虽醉洒然醒寻幽访古径并辔缓无骋向来春风鬓忽忽雪飘颈三川在何处防合乃潭永久要见襟抱意态谢炎冷顾予衰懦质酬答忘形影泛舟三百里念我特相省酒酣摅剧论壮气尚雄猛乐将髙歌发忠以微语警岂无一可恨不肯破空境石坛夜焚香岩寺朝供茗相逢多讥评墨守卒未领湘流平似席告别理归艇愿言频恵音庶以代欬謦它年当扣门此话欲重请
　　示法轮宗觉
　　身如槁木藏春色眼似澄江映秋碧洞庭湖上月同圆石廪峯前人不识从来说法閙云林直措人心定难得岂闗佛运有穷通自是担肩无膂力看君古井且浪尽阅世空花等尘寂虽然独饭一盂香争似分甘千百亿
　　仁仲小圃
　　白云不为轻风起闲影融融映秋水静中观物万象呈借问此心何所始蚊飞蠓过那足问要识人生行乐耳君开小圃富幽致自外而观如画里陶公髙兴只柴桑晏子之居徒近市春归森森青竹上秋尽离离从草靡嵗华流转只常在月魄盈亏未尝死经纶胸次自开泰语笑尊前即倾否君知消息何处来于穆我师纯不已人日惊蛰前数日大雪寄孙竒父韩叔夏
　　腊雪不溉旱天公念嘉生稚春乃祁寒号令如冬行栗烈鼔噫气碎訇动霆声初疑雨飜盆旋觉散洒甍暂止俄并集中宵遽开明衾裯起棱角屏幌同戸楹淅淅纸窗战铛铛铜漏惊鸡寒罢晓唱鸦冻犹晨鸣惊戒臧获起吹嘘燎炉頳开闗醉魂醒倚杖诗思清便欲披鹤氅岂思饮银铛空蒙势转盛飞舞祥争呈月池方漫汗潮山正峥嵘讵应柳皆絮却讶梅始英荆璞羞自献蓝田遣谁耕尘埃争受洗粪壤叨防荣幸已陴巘防若为投涧坑分功雨露泽绚防氷霜精良足润麦麰未能浃粱秔经旬苦料峭三日观荧晶恍忆游汴洛都忘在湘衡瑶林鄙王衍冠玉懐陈平亦念袁邵公长安门自撑更奇李侍中淮蔡功先成渐喜云解駮频瞻日舒晴昂然秀松出倐尔危檐倾墙角仅委积瓦沟那持盈朝暾破凝沍淑气苏鳏防断决冈陇色斩余白蛇横泮流溪谷响击碎瑚琤瓶去蚌珠餐庭空狮子狞粉图记姿态不屑供使令觉时序正不令寒温争氷泥就涸澁卉木纷勾萌蒨蒨弄池柳煌煌然山樱了无半面妆强学六出霙二老久不觌千篇谅难评羔醪忍独酌凤茗宜同烹或且放笔快敢言当敌勍木桃得琼玖耳属长謡赓
　　送智京长老智京普融上足也
　　人生如浮云片片随所起值遇初偶然解散亦俄尔识君湘水头凝袂衡岳里十年去何住新化五百里乗兴出山来相对淡无滓因思相见初贼帜森未弭世事几秋叶壮懐今止水堂堂普融老鹤瘦松孤峙广舌浩江输迅机无箭拟八请六道塲到处万人喜一灯千百焰髙第君得髓法席既绍隆诗鸣亦能似衡门鲜晤语杖锡盍留止翩然复告辞母病急甘防故知秉彞性谁或外此理为话本来心闻闻即弹指
　　示端推单普【辛未】
　　我是瘴岭跕谁为青田真若使新羽燕老鹰安得亲君行何方来袖有三吴云访予堕珠玉蛰戸开青春无以答嘉赠深衷宜重陈仲尼且待贾至宝宜贵珍
　　谢杨珣梅栽【壬申】
　　南梅土不贵往往薪槱束幸然傍寒防久亦未见録墙隈非所恨自可凌冬发奈何瑶台伴辱近紫姑闼佳人虽薄命时运忽来复一朝防闵叹移近东家屋孤根便静深池上映天碧我为渠主人梅是先生客且须创幽榭賸与种脩竹炎荒无雪片且对氷花馥西施佩生麝姑射歩微月何当见旧官应使中肠热
　　赠陈生
　　茅容杀一鸡留半置庋板奉亲须肉味对客但蔬饭仲由身负米岂顾人嗤莞参乎三釜乐不羡千金产古今履诚信薄俗行茍简竞敲声利闗汲汲组绶绾指兹为显荣于义遑复拣贤如郭林宗尚负牲牢赧孝衰百行失岂特厚賔馔为人在我尔谁以力自限今君修古道田土亦未昄带经已能克扶耒意无似闻收一稔铚艾工日僝茂筠为载具泛壑出嵼归家鱼菽美愉婉已在眼君非沮溺流文字富编撰中扃务恬息外慕正除刬晚交慰荒芜切磋兼瑟僴何时还过我望望车有机梅花开正繁飞雪待浮盏
　　简黎生生时旅寓郡庠
　　多杖藜阻室迩言少赊示病今如何起居谅能佳小市禁宰割每无鱼与蛙何以侑旅食顷当羮苋茄在昔多贫师况自接东家药物有所缺谕我心莫遐明日能相遇煑茗看荷花
　　和蔡生
　　吾生惭松独天赋比樗散学道才窥藩圣门未容欵老来忧患集鵻草经湿暵衣带埀有余樗腹无可坦跫然喜君至肯就我乎馆一醉老瓦盆宁用玻璃盌春风正骀荡柳暗月欲满蚩蚩万物类混化胎与卵吾侪幸襟灵诗书足相伴浩然天宇内未暇论脩短扬雄正希顔曽子岂顾管希声非折杨下士每大莞
　　送张倩归衡岳【癸酉】
　　鄙人丽丹书分合堕荒杳玉郎胡为来髙谊云共眇一年常惜日四序乃过鸟安能久相留话别情太悄离筵亦何有瘴雨对蛮醥羞以蛙与蛇茹以芹及蓼相将丹茘熟怅望剥绛皎爱君温克姿不被欢伯绕缅懐君祖烈徳粹学甚窈乃翁才情富未试嗟折夭早交论金兰晚契托萝茑顾惭兼金赠聊用苦语晓发身在求仁此理悟者少人虽处尘世心盍度尘表凌霄而俛睨万物孰不小规模要宏廓闻见忌寡謏南方君子居吾敢废强矫勿兴儿女恋后防已兆千山空棱层万水自漭渺行行得夷路长辔防騕褭
　　邀朱推单令周尉赏西隣埜人屋前梅花次单令韵
　　西崦一株梅在野何清丽遥知不是雪香散青林际肆筵賔沓来秉炬仆相递幸防五字诗妙敌一言蔽便恐清夜防行酒莫濡滞莓苔何必扫月地作瑶砌细蕊防檀心已带轻酸味为语青裙妪斤斧烦叱卫防有移根人趁得春风至颗颗调君羮年年映尘世来游者谁子此兴恐难继
　　周尉不来用单令韵见寄和之
　　秾李太秾华夭桃苦夭丽不如姑射子仙质淡难际破寒传芳信春意岂迢递亭亭映碧霄茨屋安得蔽一壶扫花隂聊散客愁滞千珠联万玉襞积谁所砌飞英时落杯草木吾臭味颇嫌三弄笛声杂郑和卫二公何恵然怅望周郎至哦诗要何似孤絶表一世风吹佳句来端可使人继
　　示周尉【甲戌】
　　官酒不可求村酿不足酤似闻糟床注滴沥真珠露载醪欲相过好语亦已屡梅花虽零落残雪尚可顾已捉笼中鸡仍撷园中茹一壶便堪醉不必更携具数朝风雨湿两日已通路行乐贵及时蟋蟀嵗云暮
　　题单令双清阁
　　中扃有天游一室四海见倘无空虚地六凿互争战琴堂故萧爽向也正墙面棘茨莽防蔽鼷防纷旋转刬除资豁达顿觉云水瞰临幽阁出率畧重营缮从容五六客尚得揺歌扇西山隔雉楼佛髻三两现渺然宜北望深碧湛芳蒨羣峰涌翠浪逺迩相明绚珍禽知几种演漾花雪片有时恵风来轻皱蹙霜练最怜明月夜酒渴光可咽主人蔼优政不媿宓子贱挠之莫能浊聊用青白燕心澄迹自洁眼静照还徧他年腾踏去回观等邮传只今檐前渌但足注诗砚予方混泥涂毎媿陪髙宴更书梁栋间何以贲花县
　　赠朱推
　　净緑环城亦何有跳锦潜银不容取尚余翠盖拥红妆两两三三早秋后秋官公廨临池傍结筠为筏开轩窗落日轻风泛船好欢呼取笑徒相望忽闻报予酒初熟亟往从之倾白玉疎蝉有思曳长缲寒露无声洗残燠君才岂合州县劳前云后晖家世髙一经不但有遗训千古记注谈滔滔新州州土烝岚瘴从来只是居流放于今多住四方人况复为官气条畅山肴野防应时须真率相期久已渝君今满秩稍淹此牛刀又欲将鸡屠嗟予衰谢人所去晚交幸作年家遇浮生聚首安得常一笑倾懐亦难屡莫辞瓶罄烛再然异日重逢歌此篇嵗时岂忍无记述明朝仲朔青龙年
　　题蔡生竹里茅檐似埜航
　　诛茅自结林中屋林宻先删百竿竹南山献状漏南亭北路行歌喧北曲谁知江海蔡中郎嵗晚栖栖泊岭阳未有净名方丈室小斋聊寄锦江航劝君须学逃名隠题掲徒然绚黛粉请看郑圃四十年妙在不知而不愠我今亦住茅竹间身世浑如系缆船空洞之中何所有圣门勲业浩无边此君且伴幽人趣时来岂不茅连茹瓶罍果醉两三人防约伊渠杖藜去
　　求木硙于周尉
　　舂簸精粗期适口老夫脱粟艰难久它山木臼才百金四市营求辄无有愿惟仁者试咄嗟要使赤脚治胜防岂惟软饭慰无牙亦冀糠粞及鸡狗
　　同蒋徳施诸人赏简园梨花
　　君不见韩退之招唤刘师命醉赏长安西郭梨青天白日交相映岂料炎荒中好事如简翁雕氷剪玉春不融二十五树髙笼松风流八仙携草具轻隂阁雨相随去朝同去暮同归回头翠微明日玉花飞
　　画马
　　曹霸丹青彻马骨应师伯乐遗毛物请看此图笔外意万里人寰定超越
　　画牛
　　江上春犂雨当年力共强只今对图画臧谷两亡羊收子鞭绳急防渠犯苗稼人人白水牯岂必沩山下
　　题胜业悦亭
　　欲结衡山茅未买脩竹径杖藜借危亭面势五峯正何人纵恶木墙外巧翳映挥斤快望眼岳色涵空镜连岫忽生云又厄登临兴吹开指顾间独立西风劲天机进人事众定两相胜不竞独此心万象同一莹







　　斐然集巻二
　　钦定四库全书
　　斐然集巻三
　　宋　胡寅　撰
　　古今豪逸自放之士鲜不嗜酒以其类也虽以此致失者不少而清坐不饮醒眼看醉人亦未必尽得盖可攷矣予好饮而尝患不给二顷种秫之念徃来于懐世纲婴之未有其防因作五言酒诗一百韵以寄吾意虽寄古人陈迹并及酒徳之大槩以为开辟醉乡之羽檄参差反复不能论次也同年兄唐仲章闻而恱之因録以寄庶几兹乡他日不乏寳邻尔【辛亥】
　　美禄无过酒星泉奠两仪端由皆作圣意趣少人知肇命惟元祀迎春祝夀祺功深资药石力厚起疲羸若羡千钟美休嫌九醖迟忘情惟大禹无量乃宣尼抔饮觞初滥留连祸始基先王防以礼后世利其资黙识人情异叅稽俗习移放懐无事矣问口纵言之惑溺终长夜奢残竟作池包茅齐服楚奏鼓征羲大泽斩地后当炉折劵时彭城正髙防睢水已填尸谪去忧占鵩归来喜受厘缾盆感田父餔餟念湘累壑谷中宵问糟丘一篑亏怒排樊哙盾吐卧允之顺击帻笼钱凤争权杀魏其脱靴惭力士飞燕忤杨妃司隷要殊切虞人猎已驰魏文敦信义王猛用钤锤有客言虽吃何人字识奇裸身荒已甚涤器事还卑软饱深形颂醒狂屈受讥虽将齐物我亦合悼功缌渭水歌初阕髙阳伴蚤稀湖船回太白水殿燕西施薤露停杯唱鲸鱼入海骑缅懐七子防怅望八仙期潇洒斜川影风流曲水湄日斜休百拜罍耻便三辞头上巾频漉腰间锸自随谅难操北斗且复坐东篱西海桃埀实南山豆落萁无违商士诰宜葺杜康祠李脱朱温穽刘为石勒縻死生当有在王伯岂由斯五斗酲方解三人影对嬉髙谈倾坐听痛饮亦吾师责味曽围鲁提筒更忆郫安能洗晏粉聊复涨黄陂章子以孝显酆舒因俊危夫妻不成属父母或贻罹讵比华茵汚宁虞窟室隳壁悬疑角影车载号鸱夷口不挂臧否醯犹和薄醨立苗讽锄恶种秫待充饥雨落香檀注春融緑髓脂云轻浮蚁子金嫩写鹅儿滴滴葡萄颗涵涵鹦鹉巵胸呑九云梦笔走万蛟螭风月江山好賔朋笑语宜绣帘初静卷银烛已髙埀俨雅神仙坐纷罗水陆竒色深迷琥珀光溢艳琉璃緑笛翻罗袖红潮上玉肌献酬俱缱绻沾洽尽融怡不问檐花落惟愁画角吹初筵何抑抑屡舞忽僛僛寒食梨花发重阳菊蕊披龙山犹可想洛浦尚能追月满倚琼树雨余攀柳枝髙飞鸿鹄逺左手蟹螯持贤圣分清浊青齐辨等衰市沽难共食家酿恐成私算爵商壶矢忘杯泥夹棋资深酣道韵端的露天倪翠竹沉云色酴醿浸玉防过咽输浩渺赴吻重涟漪卷尽青荷叶颠飘白接篱埜畦供鼔吹幽鸟奏埙箎但看朱成碧那知玉作瓷长瓶卧荒草山郭飐青旗目井欣投辖窥门怅絷骊提壶留客住杜宇劝人归碧嶂下红日飞霜防黒髭邴原良自苦毕卓未为痴处士林泉适骚人景物悲放臣离国恨迁客去乡思须借杯中物聊舒镜里眉蹔时浇磊磈到处吐虹霓但戒零霜露无劳洒涕洟从教禁网宻莫遣醉乡迷为沃尘生肺应防水尅脾破除闲病恼断送老头皮埋玉空烦酹挥金莫计赀三行何法制五齐孰官司喜怒或交作隂阳因并毗达人眇天地曲士谨毫厘夜汲文园井朝餐大谷梨渴心便渌醑大户怕甘酏滋味将何比经纶倘在兹一尊常准拟三顷要耘治吾道久榛莽世途多虎貔黄封忆内醖絺绣念宗彞傅说膺新命曹参守旧规羣生思覆防寰海厌浇漓倘负膏肓疾须慿国手毉欲传方法者把盏咏吾诗
　　送黎才翁往荆门
　　圣道原来不易穷君今何处觅同风唐虞世逺精神在邹鲁人归事业崇徳性未尊须强学道心才胜即收功他时杯酒论暌濶应有微言激懦衷
　　文定题范氏壁次韵
　　四海兵戈里一家风雨中逢人问消息防杖去西东歴数前朝乱何曽扫地空山居自有乐时对主人翁初至青湘闻安仁帅司为曹成所袭四首【壬子】
　　风急滩声乱云红雪意酣空庭初霰集寒砚忽氷涵天造推移宻人情冷暖谙江头聊问信春到一枝南税鞅年华暮围炉夜饮酣雪梅清共映沙水冻相涵逺意人谁防殊方俗未谙前令发湖北今日滞湘南有道持危国无人识素书屡惊时易失更觉意难如莽莽旌旗暗纷纷组绶纡白云一天地今日又迁居结束趋安地征营报急书诸军闻好在元帅竟何如嵗晏风云惨天低岭海纡悲歌抚长剑吾道敢懐居
　　题岳麓西轩三絶
　　偶向红尘得此生嵗寒松竹尚多情道人亦有生前契幽处开轩巧见迎
　　月户风窗悄不扃静中真乐故难名山泉未识幽人意自作穿林写壑声
　　山雨冥蒙久未晴袖中长为君横一声吹破浮云色归去呼船载月明
　　题指南轩二絶
　　老屋萧疎四五椽瓦炉香冷断诸縁客来若问名轩意莫似维摩但黙然
　　轩辕逸驾已旋归赤水珠却背驰南去北来何处是坐令杨子泣多岐
　　和邓友直
　　坐看嘉树溢枯流快作南江汗漫游晓岸林峦光写镜夜窗风露冷涵秋謏闻岂解论三豕澁思真如曳九牛但喜维舟时接席一篇珠玉胜封侯
　　示黄冈长老二絶
　　归兴逢山便解頥上人多思乞留诗千岩万壑经行处他日烦师觅旧题
　　落日溪桥伫立时溪云归尽月生迟溪声漏泄真消息借问溪翁却不知
　　题上饶半月岩四絶
　　何年落月挂苍山长似瑶梳插翠鬟拟琢半轮营魄处莫教如玦只如环
　　琼楼玉宇匝天开织女天孙静往来月姊故应差老退谴除私馆堕岩隈
　　毎见云端上下遥怜破镜两娟娟愿移此景蟾宫去日月当令一再圆
　　非闗狡兎月中藏肯与痴蟇饱寸肠只恐世人嫌冷看故依云岫掩寒光
　　题郭伯成画竹月岩寺
　　夫君自是雪霜姿落笔风生更不疑留向岩前弄明月桂枝相伴影参差
　　题郭伯成画竹道傍人家作势
　　可但文翁防写真典型今见一枝新含风带雨萧然意共看林宗垫角巾
　　过疎山题一览亭梁谿公所书也二首
　　手遮西日到疎山忽得昏鸦敛翅间未暇拈香叅佛祖且须襆被扣禅闗月林散影参差静风磬传音窈渺闲拟买一防通水竹杖藜他日寄疎顽
　　林梢斜月堕金盆接影苍茫白雾飜欲倚小栏收遯景试慿长啸巻遐昏寒山濯濯空堆皱埜水弥弥不待源莫道此亭观览富未如賔日上天门
　　同余汝霖游西湖观天竺观音永懐林和靖三絶
　　莫话蒋陵陈迹青松翠碧跻攀此别再游何日梦魂长绕湖山
　　岩前晴日防树林下微风采兰临水更无尘想望云时有遐观
　　刼火不烧大士寒泉谁荐先生跋马与君吊古西风落日凄清
　　初归范伯达弟相防夜归有成
　　乱后风尘稍破昏归来骨肉喜全存饮君竹叶醉不惜映我梅花香正繁问学据今宜了了唱酬从此定源源夜寒踏碎滩头浪为笃平生友弟恩
　　癸丑元日文定时留丰城今归青湘唁家
　　去年已向爆声残晓气絪緼雨不寒玉佩想闻趋桂殿防衣遥祝献椒盘千龄帝运方更始一统王春正履端不与时光共流转此心那更觅人安
　　和仁仲春日十絶
　　雪后云收万里天春从何处着山川红边緑外无穷思莫道今年似去年
　　气浃髙深物物苏问言还有欠春无桃红李白犹闲事麟凤应来瑞此都
　　细云轻隠隠雷东君行乐正徘徊欲教游客留连醉须放名花次第开
　　莫笑游人冷落时风光流转不须疑去年草色空成恨今嵗花光又满枝
　　燕舞方酣莺又啼草堂春睡日平西枝头有酒寻花去小雨冥冥渐作泥
　　行春对酒满壶频乐此春风自在身须信壶中春不老何人作计强留春
　　年年緑水送残红不怨东君只怨风芳草连云愁更逺劝君当醉万花中
　　万卉千葩自不同吹开只是一般风对花不见花开处却恐嬉游兴易穷
　　洛阳风俗事栽花流水园林眇一涯移得旧根春不老错疑蜂蝶过隣家
　　陋巷当年只屡空于今还咏舞雩风已推宝瑟铿然后莫认青春醉眼中
　　将次钟乡先寄处厚唐文癸丑
　　试问云山数嵗华寒梅吹尽两年花倦游吴楚六千里幸脱兵戈三四家那用有田从桀溺且欣无疾住毗耶欲将别后从头说满眼春酤尽更賖
　　元院冠
　　一行作吏掷分隂世路尘劳满客襟三语风流埽梦想十年书问寄浮沉门前种柳春光好堂上鸣弦古意深别后新诗都觅取对哦湘渌醉还斟
　　再游岳麓示法光其隣道林人言陶士衡旧居也五絶
　　雄城千雉压江横倒影蛟龙十里明欲倚危栏舒逺眺东风无力暮云平
　　火宅清凉定几时三车门外世终迷青莲绀宇慿何住片雪红炉只自知
　　楼船东下啓扶桑千古英明日月光未必此心如古井且应苍桧比甘棠
　　旧诗不省作何言新句无奇墨乱飜要是云山通宿契故将文字寄深论
　　草堂何日傍云根借问隣家两足尊欲买渔舟系江树先慿屐齿记苔痕
　　题湘西小景
　　身在山中不见山山前行客未能闲何人水墨秋毫外十里湖西尺寸间
　　题浯溪小景
　　卜宅元郎岂偶然江山千古共流传乾坤巨石知多少待看中兴第二篇
　　自胜业寺过铨徳观
　　出岫无心倦即还悠然信马望南山忽惊莲社青萍合却到蓬壶白日闲方士内丹论九转导师平地设三闗不知洙泗真消息谁可相期一解顔
　　题铨徳秋声堂
　　紫极题诗嵗月深秋风懐感重沉吟殷勤种此一庭玉回薄依然万古心独有佳名追防笔谁将幽思入瑶琴萧萧醉扫笔池石水月光中觅至音
　　和钟漕汝强四首
　　雾豹成文不厌深喧卑何事竞翰音为言墨客夸三赋那似仙翁振八吟欲继髙踪其敢后下看浮世岂须临何时蜡屐携笻杖来拨衡云一万寻
　　丈人爱客酒杯深更和南山白石音大户不知濡首节逸才应笑撚髭吟箴规有过风雷益儆防无穷地泽临每忆向来谈防处桃花流水路难寻
　　风日薰薰草树深黄鹂迁木送新音有懐春服成雩咏遥想青山伴醉吟诗老幽栖虽地僻圣君髙拱正天临未须静处论方药防见蒲轮逺访寻
　　云自髙闲水自深此间谁契不传音倦飞偶作归田赋髙卧时为梁甫吟为己宫墙当独诣过门车马肯相临惟公知我迂愚甚狂直何曽较尺寻
　　和曽漕吉甫
　　本来秋月映澄潭墙面犹须学二南径路枉寻难直尺巵言暮四等朝三文如楮叶何劳刻道在蒲团恐费叅玉帛雍雍王防处禹宫惆怅一精蓝
　　题云峯齐云阁示住山思达二絶
　　舒卷髙低晴复隂澹然无滓亦无心不知底处相齐得且倚危栏一散襟
　　秀色参差千万端浩然无碍碧天寛上人若见相齐处试与慿栏指似看
　　题浄明观
　　长官氷操正飘缨叹息东流宰木青佳句不随方士化故应留作换鹅经
　　题刘练师屋壁
　　谁言无路出尘氛丹灶初闻一语真窗外未堆千嶂玉坐中先盎一壶春
　　题草衣岩
　　石室流传一草衣草衣消息了无违此山只是如如体休向山中觅祖师
　　腊雷春雪示吉甫【甲寅】
　　晓色空明衡岳南一尘那复隔仙凡贯时松竹色自好破腊雷霆声未咸万里鲛绡开歩障千金火浣试春衫渔舟不与人供画独驾云涛月满帆
　　同邢子晋范伯达游方广二絶
　　黄梅作雨暗朝曛山北山南路不分知我与君非俗驾晓天收尽五峯云
　　又
　　瑶堦金殿涌青莲此是南山小有天诗客若为深避酒道人无奈不叅禅
　　仲秋赴伯达浴儿防不见月
　　准拟清光满十分论文那用醉红裙天公有意韬隂采风伯无威扫曳云东道浴儿方洗腆南斋留客更殷勤朦胧碧涧三更路衣袂翛然桂子芬
　　将游上封先寄南台珏老
　　淅淅风揺玉露秋尚懐分柿半山不众香肯共维摩饭元亮聊同恵逺游荟蔚雕零岩壑露佩环清越涧泉幽青鞋本自无泥滓更约诸峯最上头
　　登上封三絶
　　仰止髙髙几梦思跻攀乗兴遂忘疲直须驻足青冥上方信前山次第卑
　　山下隂晴只蔽亏山中烟霭更迷离天风忽与游人便吴楚屯云万里披
　　北斗回杓正指西丹梯从此与天齐为君挹注银潢水一洗人间火宅迷
　　和上封洪辩用明察院韵
　　绣衣御史有前闻衲子禅师亦好文出禀圣谟苏瘵俗坐持诗律战魔军访寻水石闲招隠际防风云偶筞勲喧寂两忘归一致此心何处不超羣
　　同宣卿和仲仲达游上封值雨而归时上封辩病南台珏同行
　　不到峯头正一年兹游新客更超然浄名不语元无病恵逺同行定有縁风雨不期相邂逅云山未许独留连归途絶景何人见万顷银涛涨楚天
　　酬宣卿见和
　　不向杯中觅圣贤独于山水意翛然相门事业方传世官路升沉祗信縁万巻图书资博约九衢车马任颠连翠微卜宅须相近且住蓬壶小有天【宣卿不饮】
　　谨次家君元日之韵【乙卯】
　　薰然和气爆声残贺客充庭上庆牋令节共欣元防日本朝新数中兴年仰观北斗书王正合起东山付国权天祐斯文知有在称觞还咏福如川
　　和宣风寺壁间韵
　　客梦到何许南山桃李园未能忘防屐何意谒金门愿举汉三杰尽戡周陆浑虎皮包剑防农务看村村
　　游三角寺
　　再游三角寺胜践十人偕雨后林峦媚心同笑语谐碧兰初秀畹红药渐飜阶若问经行意春风写客懐
　　酬邦鉴见和
　　恭诵亲征诏戈矛与子偕叛徒三鼔竭凯奏八音谐上主开宣室羣公拥泰阶惭无经济学感激漫装懐
　　和路枢四首
　　图书虽是旧生涯翰墨那能掞国华戏防便甘辞五马退朝犹想覆千花先民事业髙三代将圣春秋自一家他日登门谢佳句剧谈当许岸乌纱
　　前筹初见翊元枢何事扁舟泛五湖脱屣红尘谁肯办挂冠黒发世应无愿陪几杖登南阜遥想氛埃暗北区晚节功名端不免云台依旧矗天都
　　林壑苍茫渺一涯辱公词藻借光华大声岂直金投地清梦悬知笔有花不似罢兵初度岭应同奏疏早名家曳裾未惬平生志常恐追锋侍绛纱
　　进退行藏合道枢讵分廓庙与江湖愿陪东阁留賔后定向南山卜宅无不为避喧隣懒瓉祗縁尝药访臾区勉搜累句酬髙韵端似无盐簉子都
　　子正生日以黄柑为夀【丙辰】
　　正论风流不辱亲髙文还称掌丝纶岂惟补衮须词伯自是安邦出诤臣嵗晚已回松柏操时来休爱水云身欲为公夀倡优拙戏遣商山四老人
　　和余汝霖雪七絶
　　无数天花鬬舞风迷离玉色映寒空共夸破臈逾三白更喜新诗报屡丰
　　虽无谐谑去相携且乏舆梁济涉溪之子恵然须痛饮醉眠应梦镇帏犀
　　日日东园探早梅那知一席万林开君诗还似扬州句扫尽因风柳絮才
　　周宣辟国号中宗六月兴师洒汗同莫为苦寒辞出塞采薇归戍亦论功
　　燕山大雪暗边云将士何人欲赐勲闻道玉宸温诏出絶胜纯纩被三军
　　低唱谁家有女伶映窗那用读书声何当翠被同君猎得兽雄夸得句新
　　朱老能诗更谨防叶公好学亦穷年饥寒共保凌霜操未羡重裘食万钱
　　再和
　　纷纷狼籍下天风万里寒光镜色空莫学袁安但髙卧也须斗酒醉新丰
　　逈眺层台酒屡携千风攅玉映瑶溪南枝更有东风面未减争妍灿瓠犀
　　今年花是去年梅又对春风一笑开不似飞霙能顷刻香中更有和羮才
　　埋玉腰间觅性宗儒冠谋道有谁同笔尖冻折新诗就但可徒收翰墨功
　　猛将谋臣气霭云兴邦雪耻在竒勋因思卫国琼瑶报更忆吴人组练军
　　剑峯犀利拙优伶果听淮南奏凯声隂翳便随朝雪尽东风还放晓光清
　　自笑兵厨吏不防冻醅如蜜只年年却思踏雪江头路屡费诗人一斗钱
　　嵗除示汝霖三絶
　　柏酒椒花又盍簮莫将谈笑枉光隂自怜四十无闻者欲问如何不动心
　　邂逅遮留阅嵗寒山肴溪防且同盘不忧絶学商量少只怕新诗属和难
　　紫盖峯前万壑流长松脩竹与云浮欲分一半谁人可子若能来亦易谋
　　和汝霖三首【丁巳】
　　客思如春日日深莫令鶗鴂损芳隂忽逢佳士能倾盖那用髙眠有抱衾陌上正歌归缓缓尊前聊酌夜沉沉君诗也得池塘梦沈谢风流尚可寻
　　圣门功业海同深大禹犹曽惜寸隂知有诗书消永日不将狐貉愧寒衾定心应已观川逝濶歩何须叹陆沉闻道北山兰正好果堪纫佩即幽寻
　　桃李无言春事深便看园树欲交隂永懐北固吹长笛一醉春风典破衾金羽喜从幽谷出锦鳞贪引翠竿沉好传消息睎曽防莫把平生问李寻
　　和朱成伯
　　刼刼官身未许收江山到处发诗愁弃繻西上今将老襆被东来又欲秋安得紫箫横鹤背漫从清钓觅羊裘黄梅正作冥冥雨每咏新篇兴转悠
　　澜飜笔墨浩难收妙处端能浣客愁落笔千章轻万户思君一日胜三秋持身贵比琥璜爵得句精如狐白裘应有二南风骨在令人辗转更优悠
　　荷花
　　梦到南塘翠盖稠姹然得意敛然羞惊鸿逺映朝霞色白鹭先窥霁雨秋袅袅芳馨烦折赠霏霏凉吹想追游天花欲试维摩病衣袂何曽一片留
　　酬诸同官见和三首
　　初看緑浄已红稠有艳无情不障羞依倚铅华闲写镜霏微风露早涵秋虎溪香社应难入玉井长梯未许游同赋诸仙语皆妙坐令芳色句中留
　　兰塘清暑瞰稀稠早见排房结子羞照水华灯宜独夜薰香翠被欲争秋潜珍不荐霓裳歩凝伫谁同汉女游欲种此花须摘实自怜踏藕漫淹留
　　莫道同时岸卉稠背萱无态侧葵羞金蓬未实犹韬日玉节深藏更耐秋肯把仙姿供鹭悦故标髙致待游期君秀色莲峯似终古名埀华岳留
　　和信仲喜雨二首
　　云汉吁嗟堕杳冥徳音雷动走羣灵天心自契牺牲祷田畯先闻黍稷馨帘卷西山増爽气水通南涧漫平汀一篇可嗣东坡记北榭今成喜雨亭
　　天公知我亦顽冥不许山川借宠灵何事民謡为膏泽只因君徳荐明馨楩楠未厌云迷谷鸥鹭初便水漏汀试揽秋光澄北榭千峯争翠岌岩亭
　　祷雨
　　久閟天公泽焦然品彚情遏云虹屡饮击海电空明祷祀山川遍薰修道释并帝心终闵物国力未休兵帽覆乌龙顶军移黒蚁营乍看云叶宻遥想浪花平早熟搀先刈髙荒趁晚耕归逋庭少讼交润水无争喜气连城洽余波集浍盈蕉心重自展荷叶宻相倾菊映兰兼茂松连竹共清杯觞初料理书帙尚纵横欲赋田园乐犹惭组绶萦隠沦千古重名利一丝轻钓客风流逺农师局次生庶几逃责罚户户有坻京
　　酬信仲见和二首
　　数篇新雨意真见古人情当拜王灵及非闗祀事明雷声空自碾云气不相并试为驱潜物安能役鬼兵晓来闻鹊唶座上扫蝇营地脉沾濡遍天心赋与平逺惭白水政坐想有莘耕各竞千峯秀谁平两港争稻花重扑扑莲脸更盈盈但欲禾麻穟无令栋宇倾教心蘧叟化官况伯夷清霁电金虵掣晴霞绮凤横仙人归缥缈诗客思纡萦句屑余霏妙人涵晚吹轻故园三径緑新水半篙生遂有乗槎兴秋风白玉京
　　不作悲秋赋犹牵梦雨情人心空恳迫天听自昭眀骤岂风能靡和非雹与并霤悬庐阜瀑山映羽林兵已洒临菑汗将漂石勒营循良惭召父调燮赖陈平方士田俱溉先生道可耕乱飘丝未理急防射方争愿补天无漏谁占坎不盈云披心屡折雷属耳常倾未说千箱满聊欣八极清幸令鹅贳死那恤虹仍横银竹森犹亚檐花落更萦昆阳万矢尽沧海几沤轻反照霞初散中秋月已生一杯相属处忧虑洗京京
　　以崇正辩示新仲
　　不羡飞仙术仍修谤佛书知音鼓琴后覆瓿草余龙象空相蹙鸢鱼祗自如更烦君印可底处认吾庐
　　酬新仲见和二首
　　自喜逢端友初防赏异书不讥吾好辩更请慎其余术业须三代宗风谢一如与公俱目击纸上亦蘧庐蓬蒿翳环堵左右只图书面壁知无累心斋谅有余经纶今贾谊词赋昔相如莫广离骚意行看直禁庐
　　赋向伯共五老小山六言五絶
　　奇石来公几案参差仙掌规模遂欲强名五老逍遥鹏鷃羌庐
　　闻说身依莲社坐防勅赐芗林五老与公为六何须诗酒棋琴
　　问法想应得髓好竒那复忘疲此石未同瓦砾耆年直是儿嬉
　　山石讵闻变化苍顔能复婴孩想见轻葱秀色正如兰玉陪堦
　　文简风流未冺公孙节气谁班当与皐防佐舜莫寻黄绮商山
　　和钱孙叔委心亭二絶
　　交衢尘雾祗相煎回首山林去未縁安得委心无一事陪公清话许忘年
　　寄傲羲皇以上人古今虽隔意常亲圣时方欲询黄发未许公收致主身
　　奉家君自胜业迁居书堂久雨乍晴道中口占
　　五峯收巻万层云一水流通四海春南极有星天地久东风无际柳梅均
　　谢人恵舂陵石山【辛酉】
　　何人蹙缩九疑山叠映公家几砚间欲识神鱼閟凝湛试看云气出孱顔新蒲已结根千嵗旧藓犹窥晕一斑举饷敢辞归载重要将竒絶寄幽闲
　　和贾陶二老二首
　　已愧名邦忝仍无秀句传花光随处好草色与愁连讼少庭常寂心闲地更偏先生肯乗兴一醉赏风烟节物怱怱度边烽幸不传名花空雨堕秀树已云连孤负杯莲倒萧条烛蕊偏但欣民小泰凝寝有炉烟
　　和邢子友
　　可怜牒讼汩华年赖有神交肯惠然万石同登髙柳外一尊相属晚花前浮云空解遮人境止水何曽染世縁安得小舟衔尾去风樯激箭不须鞭
　　和赵生二首
　　徧游南北与西东欲访人间国士风处世甚疎皆笑我宅心无累独奇公诗才自愧非三上酒圣相从又一中芍药待开应且住莫令清赏转头空
　　冠月裾云佩緑霞百年将此送生涯愁心别后无诗草病眼灯前有醉花落笔擅场聊写意背山临水遂成家也须南畆多栽秫休似东陵只种
　　游淡竹岩
　　岩好城还近山南路却西淡交同鲁卫新酿到青齐桑宻家家茧秧稠处处犂朱陵更清絶何必此幽栖
　　题贾氏超然堂
　　超然华榜照新堂兀尔忘机入醉乡城外有山心共逺壶中无事日偏长月留粉壁檀栾影栏俯氷池菡萏香最爱南窗通北牖好风时送一襟凉
　　又题迎月亭
　　从来共惜隔年期刬却东山尚恐迟欲向尘中先得眼故应云表屡扬眉停杯専待寒光举起舞还愁素影移常与此亭相照耀更须佳什焕梁榱
　　和贾阁老三首
　　新柳逢秋叶尚隂晚莲披露色难禁坐听玉屑轩犀麈静对山炉飏水沉緑酒浅深皆有味白云来去本无心辱公丽藻相留句且复追随翰墨林
　　来朝杲日破顽隂共指秋成喜不禁寸碧遥岑供眺望长空飞鸟自消沉四时景物千钟酒万古功名一寸心尚媿先生游佛海两忘轩冕与山林
　　西云十日结重隂葵箑桃笙自不禁书帙有縁灯耿耿酒杯无伴雨沉沉君恩未报空懐禄民瘼难医只媿心为问埜麋何处好鸎鸣雕槛隔长林
　　中秋寄贾阁老
　　香雾沉秋气迷云卷暮天金篦撩眼浄玉斧斵氷圆无复霓裳舞空歌水调篇新亭偏得景一醉岂无縁
　　和彦达九日
　　满头黄菊鬬芳妍人与秋光两静便试把杯觞论旧日未须筋力较明年诗惭戏马台头客目断归鸿渚上天更愧白衣能送酒坐令彭泽意空传
　　和唐夀隆上元五首【壬戌】
　　满城和气在春台玉漏沉沉铁锁开明月谁知千里共华灯同照万人来市桥渐涨丰容柳江路犹残的皪梅欲与先生拚醉赏未须归去隠蒿莱
　　二
　　明月升天镜上台灯如莲沼万枝开恨无立部歌仍舞空有游人往更来续法未能窥佛祖歌聊得继欧梅壮心消尽嬉游兴矧复斑衣怅老莱
　　三
　　名章络绎走陪台得对春风一笑开楼外未知明月出袖中疑有夜光来秀如王子登门竹味胜曹公止渇梅已向歌謡挹和气预知丰稔变污莱
　　四
　　山褰云色暗阳台俄复晨曦万里开行雨忽随新梦断春风还似故人来精神总属陶潜柳燮理须归傅说梅已共此邦同乐嵗更须躬稼辟田莱
　　五
　　几年踪迹逺中台梦想传柑宴斚开懒拥牙旗穿市去纵看玉李堕天来从教独照青藜炬莫使轻吹画角梅也有江风浮防巘坐令形势巻东莱
　　寄题吴郁养素轩
　　到处风尘染素衣蜉蝣掘阅尚何知似闻扫雪开三径可但移梅探一枝分我髙山弹旧曲乞君明月斵新诗几时把酒临窗槛借问如何湼不淄
　　和次山游朝阳岩
　　画船浮客到岩阿小阁经年又一过天逺恍如开翠幕江春浑似绕青罗雨晴风日山山丽花发园林处处多早喜四郊膏泽徧试从尧壤嗣农歌
　　和范元作二首
　　江北风尘静江南水竹居世交论契厚嵗晩莫情疎斸雪重培菊临溪易买鱼潇湘有旧约相就不投书
　　二
　　仇敌何须杀调和乃妙机又闻坚誓约不用讲攻围六月鹏南徙三春鴈北归自知同斥鷃蓬艾且卑飞
　　和李子杨题龙源田舎
　　旧隠今何许新宫定几间红尘昏北道青壁睨南山若拟崧和颍犹胜蒯与菅居方二顷得我爱一生闲防石多云树行田有翠湾客来那更问门设不须闗世味浮云薄颠毛小雪斑功名当未免亦念早来还
　　又和湘濵卜居
　　闻道园池各著名起予归梦过临蒸已开尘外寻山眼更曲堂中饮水肱有地且须多种秫好闲何必苦邀僧杖藜他日端来去但恐公朝正与能
　　郭伟求鄙文
　　少时文墨已非工渐老才情更觉防空有簿书相汩没了无朋友共磨礲功名也只浮云似富贵还应逝水同寄语宅心何处所晚春沂上舞雩风
　　思归八絶
　　天柱峯前又一区已闻松菊渐荒芜近来更草归田赋敢以无功恋左符
　　昨日春风花满山回头秋叶锦斑斑终年窃禄惭忧寄何事迟留久未还
　　壮时尝有意功名不觉星星白髪生眼亦渐花心更短归与犹可事农耕
　　夜梦俞音出帝闱朝来江雨已生肥扁舟载酒吹长笛未减辽东独鹤归
　　上圣心唯赤子矜庶邦可以佐军兴自书政拙催科考今古舂陵复永陵
　　屡督平反狱易空深惭龙断货谁笼后来倘念全齐寄应筑虚堂致盖公
　　传家素业祗图书永日沉涵乐有余方信此心无所着山林钟鼎一蘧庐
　　画角声中欸乃歌野人应未许云和扣舩我欲余唱更沐西风雨一蓑
　　和孙竒父
　　揽辔丹青久更恬挂冠髙处静尤厌情田不是年年熟世味安能种种廉虎防乗时争用舎鸢鱼适意自飞潜也应及取仙舟下同向南山看水帘
　　留别唐次山
　　占君州土负沉疴饱听溪山欸乃歌季路漫传能折狱阳城元自拙催科茍逃谴责恩波厚更喜逢迎廪粟多珍重老人分手意论文何日再经过
　　和次山赠别
　　牧养惟闻政失中茇棠深愧召南风却归旧隠三家市回望耆儒一畆宫蕙帐我今寻怨鹤苹洲君复送惊鸿别懐不得同杯酒西柄居然挹大东
　　留别贾阁老
　　熈朝侍从老堂堂和气如春与物昌未见峩冠真楚越思逢倾盖在潇湘放懐缱绻情何厚忧世艰难话更长果有南山求问意芷兰犹冀袭清芳
　　和任大夫赠别
　　未老先衰负疾忧敢贪荣禄尚为州已惭骚客能招隠更愧疲民欲借留斤斧且应存夜气江湖那得献辰猷新诗满把珠玑重归艇全胜载石舟
　　赠张徳余
　　平生肮脏孰如君破屋荒山饭煮芹不寐耿懐留落月有时扶杖看浮云严平推测归前定原宪家风饫旧闻欲挽鲋鱼无气力须知予是故将军
　　观碁
　　平地纵横十九条古今争向此中消乾坤二防归皇极愚智殊途祖帝尧竞胜鲜能思自活临机谁肯暂相饶旁观有着如当局敢道今无国手超
　　溪旁大楮为水所浸将蹶有感
　　树引江流得自滋不虞波浪齧根基愿言捧土加培植长防行人暍暑时

　　斐然集巻三
　　钦定四库全书
　　斐然集巻四
　　宋　胡寅　撰
　　杨秀才书屋有墨竹一枝为其添补数叶五絶
　　老榦枯枝傲雪霜何人写影向华堂为君补缀枝头叶坐觉春风细细香
　　叶染青云节抱霜一枝聊寄墨君堂故园根拨依然在防见龙孙脱箨香
　　穿壁扶苏稍避霜干霄形势自堂堂如何耿介琅玕色也带双鸦宝墨香
　　莫惊緑叶衬霜更上幽人白玉堂为与苍官论久要笔端应借逺烟香
　　扫尽鹅溪匹练霜未知三尺映茅堂此君不是尘中物何必区区较色香
　　和叔夏嵗除
　　新年节物推排有旧嵗光隂扫荡无白发任教装鬓换青春元自与心符茹芝休慕商山老舎瑟当睎鲁国儒三益况逢天下士夷途从此得归愚
　　和叔夏水仙时见于宣卿坐上叔夏折一枝以归八絶【癸亥】
　　玉质檀心翠羽衣寒梅开后独当时一枝折得将谁赠想见花容出雾帷
　　梅后宁知花便无不从香草寄相如为君表出风流冠只有春兰仅比渠
　　叶是青霞剪作衣花如静女不争时岂应更浥蔷薇露撩得窥园不下帷
　　洒然仙意指虚无罗袜凌波定不如织女未忘银汉防空烦浊水映清渠
　　荪桡兰楫芰荷衣嫋娜愁予二八时嫁与湘君捐袂褋玉搔头映白罗帷
　　海岸仙人絶代无清扬白日坐如如若从妙色光香觅须信先生未识渠
　　萱草盈堦是緑衣玉簮陪槛敢同时更余溅水无聊赖都向仙姿共一帷
　　为花求偶岂全无梅与山矾姊弟如我已防心芗泽观何须江水对轩渠
　　寄唐坚伯
　　君诗平昔思如泉无事寻医孰使然礼尚往来思报玖情深汲引屡抛甎岂能遽造忘言地应有沉吟得意联待听钟声撼清夜明朝纸贵万人传
　　游元阳观
　　矫首元阳观峥嵘度十年忽逢尘外客因访洞中仙横蹑脩虵路低看破衲田萦纡篁竹岭窈窕碧松川抚石斋坛古围棋烧刼迁谅无飜榼术安得逺庖烟擗尽苍麟脯弹余别鹤弦晴香烘拆蕊暝色绕归鞭太白浮桥上孤灯炫马前黄冠纷雨散紫盖杳云连鸟爪休爬背鸾骖漫拍肩子真随处隠何必大罗天
　　早梅
　　何事悲揺落空林有早春光辉一笑粲领畧万花新看去疑山雪攀来效席珍妙香风送逺秀影月传真肌冷氷难斵妆初粉未匀商量开瘦蕊剰得占芳辰
　　和坚伯梅六题一孤芳二山间三雪中四水边五月下六雨后毎题二絶禁犯本题及风花雪月天粉玉香山水字十二絶
　　折绵威力漫相侵根暖怡然独秀林万紫千红非我对为渠无有嵗寒心
　　间错浮筠冷更严长松低顾拂苍髯清标总是君朋侣桃李相望几陛防
　　欣逢冷艳破冬温更待飞霙涤昼昏剰欲约君移酒处小桥斜过竹边门
　　未开疎蕊着诗催依约蜂声欲隠雷姑射坐中亲绰约岭头空有路萦回
　　六出谁人剪刻成侵凌飘洒正纵横仙姿不赖相黏缀浣尽浮埃艳更明
　　泼落琼华作雨蒙迷离髙树映寒空莫寻云外瑶台侣且对尊前鹤发翁
　　东阁题诗得绪余溪头千树绕幽居来禽青李曽何算底事犹传逸少书
　　清溪练练影全呈絶胜斜梢出竹横便是霓裳临晓镜搔头初揷未行行
　　意态冲寒不自持桂华相伴亦多时未须细覩青春面且看扶疎写影宜
　　畴昔黄金入汉宫只今娇额为谁容嫦娥也觅孤栖伴并照巫阳十二峯
　　若道残冬不是春洗妆那得一枝新杏园芳洒真顦顇争似而今敛路尘
　　博山汤气馥笼寒裛尽啼痕作醉欢赏去角巾从小垫接防何惜一生酸
　　马扩作亭湘江之上来求名以饮江名之
　　畴昔纵横虎豹韬斾旌悠缅马萧萧饱闻国士无双誉今见将军第五桥秀句自堪消永日壮懐仍复在中朝楼前拍拍湘江緑安得从公举一瓢
　　中秋雨
　　待赏今宵定几人岂应于毕遽相亲坐令华烛风头卷却喜枯檐雨脚匀拱璧何妨藏韫椟湛铜那得蔽游尘明年记取瞻银阙万里秋光景更新
　　忆端子三首
　　当年梦赉见清伊劲气全归目与眉髫齓已能庄语笑嬉游元只在书诗青松不及明堂用黄壤空余白玉悲精爽有无何处去岂能知我痛心时
　　不知埋玉已经年忽值生朝倍黯然空向梦魂期逺大谬于方技觅安全翩翩翰墨留身后炯炯精神在目前桂折兰摧千古恨泪痕那得到黄泉【儿解春秋首四段文字已成】不见佳儿正一年钟情难遣故依然久知朝菌同年夀终惜童乌早弃捐箧里诗书迷白日堂中珠玉堕黄泉汝翁去此知多少安得忘懐未死前
　　又题草衣岩
　　携手童乌三尺强已知经术胜文章可怜不见凌云日逬洒西风泪几行
　　初冬快晴陪宣卿叔夏游石头庵过三生藏穷深极峻遂登上封却下福严最爱廓然亭静憩久之乗兴入后洞置酒云庄榭徘徊方广阁山行崎岖不可以马虽笋舆傲兀小劳尚胜骑从之烦也既归山前之翌日复防于坚伯兄小阁同安赵涧看北山余雪披云映日翠莹珑葱殆难模状因访季父庙令欢饮而罢集记所见成十五絶
　　石滑梯山祗自疲谁云此法妙难思便教元亮荒三径也胜杨朱泣两岐
　　衣薪难以大留形破石空山浪予名倘信此心无起灭一身那得有三生
　　仰止春风泼黛山亦应秋色两难攀祗嫌痼疾烟霞上且爱陶镕水石间
　　游梁屐齿破苍苔深沼笻枝骇蛰雷如海乱山争起伏碧波直欲撼蓬莱
　　祝融朝日丽东天嫋嫋西风紫鴈前千玉散青攅叠巘万云流白涨晴川
　　大明遗甃已荆生列宿名桥但板横宅险跨危能几日空教狐兎饱经行
　　宝楼香殿隘空山都谢茨亭竹石间静有客棋真掩映悄无僧话更清闲
　　西岭回看天柱峯却行山背蹴苍龙雄竒未有诗章写深秀惟将顾盼供
　　大林深防栋梁材蔽日韬风万壑哀不见斧斤寻谷去只看薪槱出山来
　　茂樾初无一鸟鸣晴曦叅错昼隂清枫林霜后未全赤岩菊冬来方自荣
　　大壑谽谺十里寛云庄髙榭渺雄观西天日堕余霞絇南嶂猿啼晓月寒
　　谁闻玉磬即过门漫说金灯不破昏等是此身俱物化云何五百至今存
　　山北山南久问津瘦藤芒屫最相亲况逢日下云间客那用驴前马后人
　　冻雨笼山秀木氷斜阳侧镜逺峯澄罢籹羣玉褰云障宝髻珠花几万层
　　鞭笞鸾凤地行仙变化鹍鹏背负天他日寓言真十九只今功行已三千
　　题叔夏乐谷
　　君知至乐本难名何事犹令谷应声植杖自锄园草緑挂瓢时浥涧泉清了无歌吹娱賔从只有诗书养性情却恐仁人尚蒿目又须慿酒破愁城
　　和叔夏田舍三絶
　　尚恨山前尘土侵去耕山后白云深下泉不使苞稂秀夫子宁忘济物心
　　作堨辛勤雨更迟桔橰谁语汉隂知不嫌机事侵纯白一日何妨灌百畦
　　日望云霓手揠苗何时能和快哉謡不如且种陶公柳赢得长饥舞细腰
　　又和松碧轩三絶
　　欣此幽居惜未深时搴芳秀浣尘襟栋梁自是君材器铁石空余我寸心
　　闻説锄耰手自持力耕初不愿天知却防有客携壶到杞菊应添一两畦
　　新陂剰水沃良苗想见当时相杵謡尚有荒余须快犊何须塌具更悬腰
　　和竒父壁间留题
　　竹杖轻坚野服寛嵗寒应得见苍官世情无限残霜叶昨日青青今日丹
　　冬至前半月赴季父梅花之集与韩蒲向宪唐干诸人唱和十首
　　今年共叹物华迟春信孤根独早知未到书云十五日已看缀雪两三枝寒香宛是临风好冷艳还于照水宜莫待江头千树暗只今携酒正当时
　　天寒袖薄竹光侵溪转桥横草阁深妃子定应来月窟宁馨谁说是瑶林顔开玉色春光满香动氷姿冷不禁漫道江南好诗句只夸红蜡与黄金
　　南人惯识赏来迟北客相逢胜旧知何必粉图争画样更劳糁乱粘枝天饶絶品千花外人换新籹一笑宜佳句定非横笛比温存疎蘂半开时
　　不管霜威日夜侵肯教飞蝶到深深六花漫尔呈三白一蕚居然映万林软玉香氷空自恼芳心愁思遣谁禁市桥江路风流别枉费千颦买笑金
　　追陪强韵思犹迟寄语疎林恐未知酒半寻香攀近蘂夜分然烛照髙枝莫愁花浪飜天逺且看鲛鮹剪玉宜冠冕众芳归独步固应桃李不同时
　　氷围风战雪交侵方是春工属意深緑蕚已开栽乐谷一枝那得寄芗林依然照水如相媚粲者巡檐也未禁香白檀心谁解赋赖公戛玉更摐金【芗林近书云病起方能防杖探梅乐谷昔与芗林为隣故云】
　　好花不恨好诗迟国色须防国士知漫比玉容歌璧月空将鹭羽鬬琼枝旁无绰约天仙对中有甘酸鼎味宜闻说北枝开亦徧一尊相属定何时
　　爱花从使二毛侵叹赏孤髙与靓深调防腊前珠结蘂荡揺年后玉成林莫教三弄飘飘落剰把千篇得得禁姑射肌肤最温润夜眠无用辟寒金
　　的皪凝情开自迟风亭微馥许君知直须借草倾松叶絶胜登楼唱竹枝韩夀香囊难取似何郎粉面且随宜岂知万颗埀黄实擢秀前村夜雪时
　　不辞开后苦寒侵为与骚人托契深可但风光回嵗律更分华色掞儒林欲歌白雪词难和试挽幽香力尚禁等是美名无玷染腊梅何事色如金
　　和彦达至日木氷
　　千林木稼苦低埀惟有长松不受欺兰雪方懐萧慤句河氷还读鲍昭诗卧闻写竹惊残梦戏折寒枝调小儿寄语达官不须怕勉旃戈甲渡淮师【隋萧慤冬至应诏诗曰除雪出兰栽鲍昭至日木氷诗曰长河结阑干层氷如玉岸】
　　宁乡有感与仁仲彦达同行
　　太和薫宇宙王旅不亲征鴈北同兄弟莺迁得友生正便春入望莫厌雨稽程何限山花发遥看为拟名
　　过益阳
　　侨寄家连楚归游鹤背衡川原渐旧国鲑菜惬平生淮海风难定江湖浪岂平春融一杯酒下马且同倾
　　和仁仲过澬江
　　沩山未暇往石磴上云端初识清修路遥怜菡萏寒野寛耕仅有民殄政犹残总使林泉穏那能寝饭安【小庐山一名芙蓉寺曰清修】
　　遇雨晚宿和彦达
　　天以春归野云将雨暗山三人行甚乐五字句何艰毎喜诗偿债还须酒破顔禽声接芳树和气亦闗闗
　　出益阳和仁仲
　　兀梦三山马投鞭四壁家暮天云泼墨春树雪添花游宦初无补归休渐有涯渺然江海兴篷笠钓烟沙
　　夜大风雪次日快晴
　　造物非难料寒温本一家冲风来雪暖日放莺花行矣春方嫩悠哉兴未涯芦蒿媚烟渚荻笋破江沙
　　过鼎澧
　　沅澧春风拂马鞭客愁何事四无边于今榛棘三州地自昔坻京百姓天安得鸣鸡连比屋空余归鴈落平川一觞莫酹懐沙魄且对桃红李白传
　　和仁仲过五溪
　　沅水千年非旧波英风元自振闗河本懐国士知心早岂念柽函挟恨多固有神宁豫罔鸿虽髙举畏虞罗椒兰从古能如此何有沉湘作九歌
　　和彦达至公安
　　未识南阳有卧龙阿暪先已畏南风如何赤壁分三国不向神州决两雄营峡晩图千虑失截江初意一丸封苍茫汉日西南落莫道无由却复中
　　和仁仲至荆门
　　虞帝当年辟四门三苗那更蠢迷昏茫茫旧楚祗芳草处处朱楼空断垣不愿耦耕招素隠要看良耜接深村韩公守戒谁能用虎豹难慿折柳樊
　　清明风雪小酌庄舎示黎才翁
　　月厌梨花坠风扶柳絮新故园寒食路回首踏青人万窍方号籁千山忽涌银拥衾听窈眇举盏寄经纶浩荡寰中意逍遥物外身赓歌咸当律谑浪亦淘真又理沙边棹将浮雪后春兰亭非达者空叹迹成陈
　　拜大父中大茔和彦达
　　仙翁真气与神游宰树叅天也不樛怅念青春家塾日共闻规训有源流
　　和彦达过先公旧居有感
　　论文斆学两髫年访旧同来雪上颠我步鲤庭心欲折公登龙坂足何縁后凋尚喜无双士不韡真惭大少连桂楫又浮湘水去家山回首共凄然
　　和玉泉达老饷笋
　　箨龙孤介亦騈阗不比花嫣与柳眠雪里顿超千佛地风来应上四禅天饱叅玉版头头是秀出芗林个个圆知我逺庖薇蕨少倒笼登俎共便娟
　　留别王元治师中谭纯益三首
　　儿钓童游几梦思春风千里恨归迟君今旧隠治三径我尚他州寄一枝载酒犹惭来问字对花深欲共论诗不堪又听阳闗曲想见酴醿喷雪时
　　幸不当官也去思春江风日正舒迟少留画鹢呼桃叶卷尽红螺看柘枝三爵劝酬三益友四并除扫四愁诗渭城景色朝朝是不用丹青李伯时
　　欲步夷途盍近思行寻捷径却成迟大弨不必穿杨叶古乐何曽唱竹枝须信孔门无用赋也知髙叟漫为诗功名易立书难读努力当乗少壮时
　　酬师中见和
　　乱定谁人不土思如何乡井尚陵迟莫嗟钓艇重湖隔终待书堂一木枝彼美独髙鹦鹉赋孔懐均契鹡鸰诗愿君再起临流閤约我花汀柳岸时【兵火后惟我二家兄弟无故而师中近日声律甚工】
　　酬任正叔见和
　　莫嗤文子动三思我亦今来去鲁迟潦草荷锄开菊径殷勤持酒对花枝韦编旧服精三易绛帐新开讲四诗把钓不须嗟嵗久大鱼端有上钩时
　　岳阳楼杂咏十二絶
　　沅澧澬湘此并行涨流洄薄又东倾西南或与天为际禹贡如何不记名
　　朱楼深穏可慿栏万顷波光一目间不见惊鸿偏凤髻空余天鉴写云鬟
　　黄帝钧天曲未终至今烟浪舞鱼龙临风更欲吹长笛揺荡波心碧玉峯
　　祖龙游豫亦荒哉风折云颿促驾回一怒赭山何所损依然苍翠似蓬莱
　　代马超江又饮湖湖中今有卧龙无青虵袖手将何用漫说飞仙胆气粗
　　汩潭桂酒奠三闾尚想夷犹泛五潴进退存亡皆有义懐沙处死是何如
　　徳骁雄世所知蛟龙宁肯在污池馆于贰室谋何陋借与全荆意自奇
　　风烈言言滕子京岂于荒怪未全明尼姑狡狯遥相幻雷电那知有姓名
　　有时风浪战城西何啻渔阳万鼔鼙狎水蚩蚩忘垫溺谁人能续偃虹堤
　　大手文章浪得名佐王功业亦何成独余不证元忠事努力还因宋广平
　　李杜词源广更深数篇春涨云岑争如一首修楼记妙写仁人出处心
　　范公才具济川舟翰墨居然第一流毎向遗文窥逺意愿言忧乐继前修
　　泝江濡滞
　　何处难忘酒舟行不进时漫流迷縴道数日诮篙师近树久犹见逺山都未移此时无一盏吾意亦纾迟
　　和仁仲舟中三絶
　　异代纷争战伐多楼船赢负倚苍波如今天险如平地敌国深谋只用和
　　支川千百欲归东不得江湖不防同可但中流能击楫也知髙浪要乗风
　　湘君谁识是皇英占得君山冷淡青月满湖平相照处姮娥应得见娉婷
　　归次湘西元作以诗见迎和之
　　十载重湖阅使星坐令疲瘵洒然醒从来骏足轻千里岂但词源荡四溟笑我林间投倦翼辱公江上访归舲南山幸有为隣约何日来分一半青
　　赋永宁严老幻庵
　　物理初无妄云何以幻观得非心有碍坐使肉生瘢日月当天久山河着地安波斯不别宝学道古来难
　　题浄明观用旧韵简黎才翁
　　得酒相逢笑絶缨而今双鬓不全青蓬莱尚说三四浅何况方平与蔡经
　　示诗僧了信
　　伊谁遣了着袈裟幸自同源又一家尚喜深山閟珍璞曽看枯枿粲奇葩空言组绣真无用实际津途亦易差衣敝履穿头欲雪定于何处作生涯
　　春雪【甲子】
　　北客南来十五春今年春雪妙洪钧梅花着子无堪比柳絮藏条未有因何限萌芽烦蹙缩几多峯岭倦颦伸红桃颒面还添粉翠竹埀头讵辱身争似松枝擎蒨绚恰如桂魄浄埃尘无人敢琢非牢玉有客曽歌是烂银一夜东风吹地匝四檐甘雨落堦匀天公变化谁能测坐看郊原景物新
　　谢诸友见和
　　飞霙三日太欺春扑地鹅毛积万钧沙上几人迷去迹风前何处问来因谅非天造夸工巧当是神机有屈伸松竹未应寒改操龙虵有喜蛰存身緑窗朱戸偏饶色琼树瑶林不染尘笑粲争妍人似玉狂歌先醉髪如银方看衣袂天花集俄见庭除木屑匀多谢众诗相映发笔端六出更尖新
　　和李生九日二首
　　节物休惊木叶催相逢佳节兴悠哉尊如北海聊同醉菊傍东篱也自开乌帽任教吹脱落紫茰仍得看徘徊诸君合有登髙赋为继当年戏马台
　　骚客悲秋心易催主人醪醴正时哉登髙何必仙家术酬节聊慿笑口开凤岭胜游诗自好龙山髙宴首空回独余眇莽梁园念想见黄花满吹台
　　过明田寺防杨李二生于碧玉三首
　　已宅连延紫盖椒寻山依旧不辞遥借床未暇桑三宿解饭还须水一瓢风外野云俱淡荡雨余秋气亦萧条故人适有登髙约又拄枯藤过埜桥
　　骚人空自怨兰椒更遣招辞叹逺遥争似夷齐饱薇蕨每同嵇阮醉觚瓢清歌窈眇成珠贯仙步虚徐按玉条最忆向来携手处云平溪树水平桥
　　浆酒香浮桂与椒此间谁惜马蹄遥爱君涧壑沉吟树笑我江湖濩落瓢前日好风犹泛座只今零露已盈条东山妓女诚何算颇羡周郎得小桥【杨携后房侑酒李方再醮而深鄙之】
　　和叔夏视获三首
　　闲客何如乐圣时欣闻威凤再鸣岐且将诗笔耕尧壤宁记书囊集汉帷日错碎金归埜菊风欺危緑战棠梨殷勤云将丰年问无奈鸿防谢不知
　　莫嗤公子务农时后稷生民亦嶷岐稻割黄金防似月汗挥白雨袂连帷愿趋座上鸡和黍未种胸中枣与梨此乐若嫌儿辈觉后知何以赖先知
　　天赐丰年岂不时闵公荒度效徂岐经丘烈日能焦扇独夜秋风已泛帷岂愧石兄推竹弟聊斟杜酒破张梨过门若有樊迟问老子于中正遍知
　　和叔夏游双峰二首
　　有佛留深境无僧阐大音殷勤五字句揺荡众香林自适登临兴谁窥隠显心从来多暇日悔不早追寻
　　二
　　山拥交加翠风传琐碎音想闻尊有酒待得月穿林真乐难陪席芜词漫写心要须専一壑散防每相寻
　　阻雪慈云有懐叔夏
　　常恨山阳少篮舆故出郊冥方北鹜屏翳又南交劲气将凝海寒威便折胶白云揉尽碎黒壤势全包着袂成花唾沉波异雨泡万方齐秽洁一润浃肥硗比色羞铅粉量多诮斗筲祷神休奠璧谢佛寝鸣铙独鹤惊羣舞晨鸡误晓嘐峯峦防似秃沟陇划如抓巧谢盐相比甘宜蜜共抄戾天鸢冻跕啸壑虎饥虓薏苡连车载瑚列树敲鲛绡从剪制火布任焚炮埜漫鳞鳞碛林攅翯翯巢颇思驰骏足快意舎鸣髇及逺飜银鴈搜潜动玉蛟出畋瞻翠被入贺听红鞘瑶席瑚玗器珠盘璪瑮肴一时簮琲蘂相与借琼茅莫计消并积聊平凸与凹可怜诗系带更有火烘骹断手超三界坚氷上六爻飞霙终见晛素馔阙盈庖叠巘方名假团毬未忍抛要看朝日杲思达泮泥淆对饮宜空榼离羣奈系匏似闻梅雪在犹冀挽香梢
　　雪中寄黎才翁
　　寒日已无晖饕风更擅威暝山雷虺虺隂壑雨霏霏酒緑思同酌炉红忆共围不辞泥径逺要看雪花飞天与人情契春从草树归幻成银世界偷取日光辉安得千金舞来飜六出衣南枝香破玉别有好芳菲
　　和竒父叔夏雪五首
　　不须十日照胥敖且要仙花丽隰臯集霰果然归望望同云因得蔽髙髙辉山玉璞韬虹气乱眼烟霄隘羽毛欲叩小斋拚醉赏最怜纎玉劝持醪
　　谁能逐兽搏于敖敏捷诗才笑鲁臯桂魄梅花俱自好海山银阙两相髙回风最爱飜双袖润物全胜拔一毛打底和成真少味空惭清酎映甜醪
　　懒把冬雷问告敖休将玉雪试方臯但惊梁苑风流在难继阳春格调髙宫女妆梅皆妬色仙山花石总泠毛自惭涸思无多子糟粕何由更取醪
　　乍霁初离房与敖又看云气压神臯昆冈屡得因心友东郭真惭举趾髙最爱谢儿方柳絮可怜汉使囓氊毛水晶盐是何人得拜赐曽同御缥醪
　　善游不必慕阎敖避雨休寻夏后臯共喜九天羲驭整要登千仞祝融髙交情自分居龙尾酒算何妨剧猬毛闻道雷池尚残雪且携茗盌罢壶醪
　　和奇父竹斋小池及游春五絶【乙丑】
　　虚斋要使暑天寒移得扶疎惬静观不但好风生殿角已应春笋鬬春防
　　緑竹丛边筑小塘泉来何处已洸洸未涵北戸星辰影斗觉南风藻荇香
　　不瞻犀柄动经旬忽报巾车独辗春曽作天津歌酒伴此间谁是识花人
　　春事已惊飞柳絮香醪何日酿松脂要平万防风前恨莫遣千钟醒后知
　　东风不放两般春只繋胸懐故与新为问漆园蝴蝶梦何如沂水舞雩人
　　和叔夏十絶一宿云峯寺二到韩公庄三饭草衣岩四泊东禅刹五六七八游碧玉泉九访杨秀才十叔夏思归
　　醉骑生马却扶舆雪洒春衫二月初行乐偶从山寺始他年重到未成虚
　　久闻人境寄陶庐深约同游驾小车文举旧传樽有酒冯驩宁叹食无鱼
　　前僧已着草茅培后死犹来瘗骨灰一醉剧谈非为尔自浇胸次有崔巍
　　马饥人困日西昏无限归鸦已着村记取东禅风雨夕卧无床荐阖无门
　　不惜冲泥步步前为闻幽处有明川峯回路转酬劳客一派琉璃春正姸
　　跨溪临岸各清真上客来临景更新幽树好花脩竹色相鲜浮动镜中春
　　种竹何时匝两垠只今疎翠已情亲会看染合全溪影照映来游碧落身
　　谑浪澜飜间诋诃絶胜歌贯舞婆娑解顺为听谈诗妙脱腕空传草檄多
　　莫笑田翁不任真好贤留客意殊亲海棠半拆山丹重京洛何曽逺客身
　　重按东臯岂自归曽闻归思勇如飞只因昨夜沉香帐虮虱夤縁金缕衣
　　赴宣卿牡丹之集和竒父二首
　　胜业看花暖正繁玉仙洪福且休论初筵爱客尊俱尽落笔成诗水共飜京洛追游真似梦风光流转絶无言武林亦有西池否安得姚黄奉至尊
　　移得仙丹手自封防花云结秀隂浓未嫌芍药争时发却有酴醿作酒供喜见典型开朶朶宁须绯紫计重重定知禾黍胜桃李何似犁牛问老农
　　和子杨云峯留题
　　夙有水云趣倦游尘土间冲山为谁秀几案我江山
　　题能仁竹轩竹皆猫头也
　　负崖临壑几千竿掩映虚堂绕曲栏森矗翠幢叅玉槊毰毸緑凤戏青鸾三冬已见龙孙起六月犹便虎啸寒置酒防歌貍首节要令防子不相干
　　和彦达
　　扶藤有兴即东西不用花骢向月啼闲看浮云倚危峤静临流水瞰寒溪过频幸乐鸡豚社归暮何忧虎豹蹊肯似世尘名利客班荆折柳怅分携
　　上封登髙
　　今朝的的是重阳独步崔巍觅醉乡饱日山枫千树赤绚秋岩菊一枝黄幽禅出应耶城供倦客来迎宴寝香闲读旧题嗟嵗月功名回首鬓毛苍
　　题石头庵
　　剥落烟云秋晩晴身心无累此闲行正听万壑松风满想见西南新月生
　　送姜医与能仁西堂印老能仁韦宙读书之地
　　韦公挟防漫荆榛牧子亡羊也未真百叠乱山秋思杳半岩脩竹嵗寒亲不须招手游莲社且可冥心舎筏津山芋畦蔬正味好饷君姜醢助芳辛
　　和唐坚伯留题庄舎
　　无端世故若连环独未忘懐畆间不问落花随水逺最怜脩竹伴人闲非求垣屋须穷僻自爱巾车得往还已谕耕奴多蓺秫免教华髪变朱顔
　　卧看月落半瑶环起唤清风紫翠间玩意诗书千古乐放懐天地一身闲几多倦鸟归何晩无限浮云去未还不向此中真得趣更论盘谷与商顔
　　和赵用明梅
　　浄几寒窗日翛然万虑忘诗筒忽到手花信已催籹茅舎斜斜彴氷溪短短墙仙肤下姑射娇额映昭阳崔竹飜新画龙涎出古香有金攅蘂细无緑认条长慰荐骚人寂挑撩酒态狂雪游空泛剡兰佩枉沉湘隔屋吹生麝盈枝纵夜光讵能烦驿使聊自占年芳渡尽鸿飞影迎开柳带黄繁华收拾后结子又先尝
　　再次前韵
　　经年与花别花意不相忘绰约素情在扫除时世籹楚人轻剪伐北客防垣墙半树竹亭亚几株溪水阳可模非絶代难学是生香当结珠宫伴休吹玉笛长赏心甘烂醉被恼漫颠狂正当映乔岳未应浮碧湘松筠共潇洒雪月佐辉光自保孤根暖宁随百草芳逺天方绚白细雨便埀黄佳实收功地君羮必可尝
　　用明有携酒赏梅之约久而未至复和以督之
　　美酒名花并无情即易忘小槽应注瀑大树欲残籹虽则通达道其如隔缭墙寄人惭大庾求伴媿髙阳好傍枝间醉时闻醆面香已勤赓唱久未覩肆筵长月下疎疎映风余片片狂可怜花似雪那得酒如湘梦作瑶林去斟浮玉斚光八仙当避席百卉定羞芳莫待松醪碧休寻蜜蕚黄风流贵公子火急效原尝
　　和用明梅十三絶
　　的皪轻临宋玉墙世间顔色尽凡籹病夫欲作天花观无奈时时得暗香
　　若道南枝春信微如何开向雪飞时却堪谢女因风句休咏杨家腻肉肥
　　宁须较短复论长拖白施朱亦两忘有羡广平能草赋病来无绪不成章
　　云消天气一番新水际逢春淑且真未信长安多丽者定知空谷有佳人
　　緑蕚全胜红蕚好新枝争亚旧枝长赏心未减春风蝶傍蘂穿花栩栩狂
　　半开何惜恣追游最怕风飘万防愁倘是仙山有真籍待慿方士更迟留
　　要写横斜临水枝应从淡墨见依稀画师未必传天巧争似西厢月影微
　　玉管吹残满地霜去年遗恨不能忘还来月下呈疎影先向风前试晚籹
　　寒梅应不是甘棠我辈为诗岂面墙便对雪霜矜节操未妨云雨下巫阳
　　漫说琼花淮海阳要知兰蕙不能香人间草木如相对宁遣诗仙引兴长
　　醉把天葩嚼蘂香笔端翻水趁诗狂结成却荐和羮鼎妙手先从锜釜湘
　　公子曽游翰墨场诗成寒律带春光杯中竹叶悠悠梦句里梅花字字芳
　　指数春回驱嵗寒催令花落鼻先酸要须晴昊开芳草乱插繁华足意看
　　和赵庙欲携尊赏残梅二絶
　　为惜纷纷作雪飞忍看桃李便芳菲小瓶留得春风面尚可携壶一醉归
　　离离疎蘂抱寒条开晚浑疑雪未消风雨助君悭且澁吹将诗句淡相撩
　　出门偶成
　　饭已柴扉手自开杖藜三径久徘徊忽惊无雨溪流涨遥认他山雪浪来叶暗青云环舍竹树团香玉绕池梅春光已近宜行乐未怕年华冉冉催
　　寄竒父
　　似闻北舎与南隣各向西畴答问津独使丈人留閴寂更无佳客奉光尘思公待泛山隂雪破闷须携麯米春往行前言未多识古来元重老成人
　　携酒访竒父小酌竹斋以诗来谢次其韵
　　优游林麓避尘沙杖防巾横一幅纱却老自烧金鼎药醒心时进玉川茶钩窗爱日频迁坐防竹流泉屡满洼当记此欢同醉处歈歌折柳舞传巴
　　和竒父再寄首韵竒父易用
　　酒影何时有画蛇灯光不必罩红纱幸能真率时添菜未忆柔纎笑捧茶世路风波常起伏醉乡田地絶隆洼爱公诗句如清瑟自比流鱼感瓠巴
　　碧泉芍药四首【丙寅】
　　晕紫层红各自花翠痕稠叶整还斜有情岂必含春泪自是殷勤管嵗华
　　林影溪光风力微黄鹂隔叶啭还飞从教万防飘浮去赖有庭花愿不违
　　春事纷纶去槐隂襞积来此花方靓丽待我正徘徊堕砌晨霞烂凌波锦帐开有懐能赋客把酒独登台乐水频频到寻花特特来余春初自媚清赏未能回雨裹仙苞重风扶秀脸开宝刀移造化单叶变楼台三月晦和唐人韵诗云三月正当三十日风光别我苦吟身共君今夜不须寐未到五更犹是春
　　一气冲融转大钧四时舒巻见全身若云春向晨钟断须信诗人未识春
　　和坚伯碧泉留题
　　欲濯冠缨尘垢侵梁亭横占一源深碧纱演漾苍鱼色黛白因依翠木隂疏沼岂惟三凤饮买山初听一龙吟请君莫惜来游屡耆旧风流尚可寻
　　和毛生瑞香
　　久妨园涉竒芬待客吹今朝搴翠幄晴日丽繁枝一一花相簇翩翩蝶未知薰篝防紫锦香过毎轻披
　　赠刘仲固
　　恭惟事契逾三纪一醉升州十八年回念壮游多契濶欣逢情话重留连珠庭骨相封侯在金奏诗章落笔传预恐西风送离袂莫孤南阜好林泉
　　谢彦脩携具见过
　　识字深惭扬子云载醪何以塞殷勤山腾海浪兼天碧荐秋声映烛闻秘藏未能窥佛界剧谈聊足张吾军浮蛆玉色人间少判却陶然引十分
　　和彦冲晩饮
　　北涧霜飜浪南山翠竹堆早酣随梦断晩酌傍池开莫放清欢阙从教急管催精深与雄徤剰欲见天才
　　和彦仲长汀铺留题
　　瘦马鞭犹懒长亭室正虚五言留败壁一饭饱新蔬阅世但如许浮生宁愿余茅檐与藻棁等观是蘧庐
　　和彦冲云际院留题
　　久闻幽寺云间且向新诗见一斑不羡宝华承白足最怜澄水漾秋山飞车要度重重岭系艇还思浅浅湾弹指大千何逺近却将游想付无还
　　和彦冲茉莉二首
　　易刻无瑕玉难匀不汗籹有谁同素绚无物比生香宝靥三年笑氷肌六月凉畹兰何足佩懐瑾枉沉湘
　　二
　　谪堕天仙子生憎袨服籹华云油泼碧花雪麝开香晒喜金鸦热洗宜玉井凉芳根如可乞携取诧娥湘
　　和彦冲新凉
　　河朔时堪拟溟南意懒图相羊逢胜地潇洒似精庐暝翠千山合芳红一雨濡跳金鱼亦乐烁石暑全无昨梦暌神女沉疴问鬼臾无轮生四角有愤反三隅方羡溪塘满俄趋岸柳疎共欣甘入稻仍喜脆归蔬歌舞还萦座盘肴不趁虚放言庸喋喋引釂愿徐徐有客敦农圃多忧出赋租但教鱼菽具何必囷仓余来巻千钟尽归乗万窍呼御风非数数爱酒亦如如
　　小饮武夷道士吴之竒竹坡兼示章副观
　　福地今身到天旧迹非溪声宁有谓山意了无机俨立千云纛同来二羽衣酒新良可饮棋妙不须围
　　游武夷赠刘生
　　六曲睎真馆千松夺秀亭回桡失相值载酒约重经小雨装图画红尘隔杳冥更烦横铁笛吹与众仙聆
　　十二月二十一日见雪于籍溪
　　何事团炉一笑哗穷冬才许见琼花细论剪刻谁能解欲鬬轻明岂易加且共落梅纷沼鉴未须融玉挂檐牙知君素有阳春句可但梁园着赋夸
　　谢道醇见和
　　畏佳于喁处处哗先春吹出万林花要看腊瑞三番白宁许霜威十倍加瓦陇未平俄淅沥氷池难合漫槎牙若嫌吾土山川暖蜀客相逢尚可夸
　　二十七日立春夜雪髙下尽白闽中所谓大雪也
　　晓来儿女共諠哗喜见东风飏水花鹤羽赐衣方一袭小巅冠玉已三加髙眠有客闗蓬户低唱无人拍翠牙白帝出游应最乐月旌蜺斾正豪夸
　　二十八日快晴
　　隂机谁使弄哗哗摽彼无梅漫有花银海夜潮犹未落火轮朝驭早相加应惭余润归麰麦未怯隆寒战齿牙莫笑鬓毛轻防缀龙钟奸黠两矜夸
　　读礼至五十始衰有感示彦冲
　　虚斋永昼玩陈编千古昭昭尚有传昨梦饱经全盛日此生俄叹始衰年不须把镜删须雪且愿疏封拓酒泉咫尺刘郎住仙境桃溪应许刺鱼船
　　和仲固
　　多谢春风吹雨晴出遨今日计初程去随碧涧防褷上归与闲云澹沲行顺理以观皆有趣防心之乐最难名山间桃柳宁知此敛笑舒颦亦自情
　　春日幽居示仲固彦冲十絶【丁卯】
　　映空微雨不成丝约勒桃花欲动时争奈东风有情思晓红轻笑竹边枝
　　碧沙承水漾娇春弱柳萦烟作浅颦正好追寻沂上侣未须攀赠灞桥人
　　残梅昨日尚盈盈一夜溪桥风雨声不是微酸注香蒂个中幽恨即难平
　　人日春愁连上元薄寒吹雨罩花村传柑说道升平复梦断鼇灯放五门
　　微茫烟溆见人家四合青山雨遍遮画出江乡二三月河豚安得配芦芽
　　花事先从桃李来海棠红杏即相催化工节度重重好防得山丹最后开
　　红含宿雨两三枝浄插铜瓶浥注之不是灵芸初一见也非迷路武陵时
　　晩菘争上碧瑶簮芥也芳心苦复甘未见菜头论白黑何人携鉢肯同参
　　菊本离离趁雨栽杞根成垅更深培诗人自古无供给倘有敲门载酒来
　　染溪曽是竹千竿嵗久生鳞化碧滩赖有龙孙振根拨且须深蛰捍涛澜
　　斐然集巻四
　　钦定四库全书
　　斐然集巻五
　　宋　胡寅　撰
　　和仲固春日村居即事十二絶
　　临流负巘百年居手植松楠合抱株传写春光入诗句味之如对辋川图
　　有兴相寻即扣门不须招致简书繁试从大雅歌莺谷未羡词人侈兔园
　　欲驻长春学道家如何白雪是黄芽聊凭高士五株柳为问仙人三朶花
　　旧花一一斩新春慰荐经行自在身且使缓开常照眼莫教轻堕恐伤神
　　西园闻道径封苔落落髯仙去不回安石中年离索意吾徒笑口且频开
　　春半曾无决定晴今朝初上九天明槛花莞尔窥人意林鸟嘤然求友声
　　陶公春日事西畴不是同羣沮溺流君亦荷锄贪雨足谁知幽意在沧洲
　　仙居何异武陵溪泛出残红春水肥拟欲泝流兼载酒应容艇子傍苔矶
　　箨龙本是飞天物养鳖宜充照席珍一饭午窗春睡起义皇而上更何人
　　栽培君子要添丁防惜龙儿出锦棚莫学当年馋太守直须脱粟伴藜羮
　　正眼如君了了明未尝沉醉本来醒自将周易规儿辈白马空传一藏经
　　似闻寂寂带经锄老圃何知莫问渠况是汉隂机事息岂忧芳草翳嘉蔬
　　题翁道人竹轩
　　寄语东阳翁道人开轩种竹意何亲经春又看龙孙上晚岁寕忧凤食贫风月肯来聊竞爽尘嚣不到独相亲何时柱杖敲门去若比王猷懒更眞
　　题斯行厚亲庵世祀阁二首
　　轩冕身犹寄金赀意不存永怀三釜乐当把一经繙静室依松栢清规遗子孙里仁如长者眞使薄夫敦不用登临趣凭高心重催厐公勤上冡束晳更循陔羊枣终身慕莪蒿鞠子哀年年拜寒食岂但数云来
　　赠李子扬
　　洛社看花各妙年那知关塞起狼烟旧游只有山川在佳政时闻岭峤传对酒鲜欢吾老矣登高能赋子依然不忘鸡黍平生约更泛潇湘下水船
　　和彦达落梅【戊辰】
　　为问东风有底忙吹成踈雪洒林塘应知剰馥归香骨谁拾残英试粉妆安得反魂三折臂漫披能赋九廻肠枝间赖有青青子不遣行人折过墙
　　简奇父
　　累旬不见孙夫子闻学神农阖戸眠药物谅能收近效精神应复类癯仙欲趋丈室求高论恐费华池溉下田指日春风动花柳也须乗兴慕斜川
　　从赵庙求菖蒲
　　欲从蒲防问安期仙事茫茫不可知何许寸根仍概节解教霜鬓却青丝风流公子茝兰伴憔悴骚人香草诗乞取萧踈映窗几苍然常揖岁寒姿
　　和赵荣州
　　兵戎暌隔几春秋又向南州话北州一饭识君尘外趣三川回首梦中游可堪丽藻相华宠自断沉疴合罢休安得卜隣如二老杖藜来往亦风流
　　和奇父二首
　　示病维摩体暂癯习闲中散礼诚踈已知道义能相与故使情交得自如前日又欣挥麈尾何时重见命巾车栖迟甘就衡门下不见龙章卧草庐
　　其二
　　丈室虚明了不扃寸田芜废正须耕容颜半叹年华改品目犹烦月旦评洗砺子荆眞可慕中庸伯始竟何成且将礼节规儿辈不止文书记姓名
　　和洪秀才八首
　　杖策纷纷是谁能志大猷觕衣与粝饭长夏及清秋辩论轻三耳斋明见两眸圣门多要妙文艺不须游
　　二
　　自昔超羣者无非远大猷要令心似镜莫遣气横秋末学多墙面深窥异瞽眸君看顔氏子何以过商游
　　三
　　爱酒希元亮敲门重子猷孤松将秀岭万竹已揺秋懒去手搔髪兴来书映眸此生当皎皎毋作梦中游
　　四
　　于今闻议论自昔际风猷劲栢君凌雪衰蒲我望秋读书钦满腹歌舞倦回眸岂但人称善无惭马少游
　　五
　　栽花为事业种是谋猷不羡两蜗角从教双鬓秋登楼山抹黛垂钓水澄眸此乐应谁侣雩风昔从游
　　六
　　鄙人闻道晚何以播芳猷未就三年刻还惊一叶秋论交无白足对客有青眸之子怀仙趣相期汗漫游
　　七
　　有烦推后觉未克继先猷痼疾资医缓心专慕奕秋远游方策足参倚在凝眸更仗磋磨力时时警惰游
　　八
　　闻说频频党深遵秩秩猷题评归月旦裁鉴比阳秋赋谢雕虫手诗通美盼眸看君多直谅端似汉朱游
　　示法轮长老
　　人间膏火日烹煎尘外光隂可判年路转峯回能几许鸟啼花发故依然同游多病空携酒相对忘机不话禅请撤溪桥休送客却须多种远公莲
　　题樟源岭下老妪井栏妪百五岁【己巳】
　　嘻嘻呀呀三伏中投鞭拭汗一亩宫铜瓶击深响鞺鞳翠绠引重声珰东雪花下咽肌骨醒风腋泛驾仙灵通百年老妪羽化久名与甘井垂无穷
　　和杨秀才二首
　　林下何所乐放怀天地中青山供客眼明月与君同静听蕉窗雨闲披芰沼风未忘蒿目意时一梦周公
　　其二
　　林下何所乐游心书史中时窥言语外黙想圣贤同沂水有余咏舞雩多好风区区守一介未肯易三公
　　和仁仲
　　岩壑风烟可写忧千竿筠玉净脩脩弟兄无故兼三乐杯斚相欢第一秋岂似墨卿夸楚泽最宜从事到青州胸中固自春风在小试安能学太丘
　　示延平日者
　　万物森然播大钧一言钩诀妙通神卷帘与客谈忠孝袖手观时任屈伸燕石勒名应有日凌烟图像果何人且从冠盖林中看莫滞天涯与水滨
　　绍兴壬子六月先公再被掖垣之命某时侍行自清江登舟经祖印江口趋行在所未几罢归还憇丰城之龙泽寺明年初夏归隐南山己巳岁予偶游祖印畱宿寺僧惠嵩能道昔寓龙泽之梗概两寺相望盖五十里时先公没十有二年矣予亦衰病投绂俯仰悲慨因成两诗以遗嵩
　　云归龙泽寺风引墨池船谁识行藏妙空惊岁序迁从行矜壮齿抚事叹华顚约略人间世耆僧亦怃然
　　二
　　车骑纷来去帆樯竞泝防云闲天淡淡江静竹娟娟耻学飞腾术慵叅寂灭禅春风常满意无处不怡然
　　宿余干临江高寺题清音寺
　　闲身何事有尘劳憇息欣逢一榻高瀼水转湾如玉玦曲洲斜抱记檀槽凭栏偶见飞鸿翼对酒仍持紫蟹螯畴昔未观东滙泽片帆聊欲驾洪涛
　　题中元观次黎才翁韵
　　挂了衣冠却问农几回欹枕听晨钟壮怀不与浮云宿疹犹资大药功想像濠梁宁有趣追寻风驭岂无踪道人要识春台乐须向壶公问所从
　　十二月酴釄盛开
　　不虞集霰与飞霜可但寒梅度暗香翠碧重敷秋后叶玉明争绚晓来妆应怜高架袅清艳谁道踈条无妙芳折向清尊沾賸馥与君冬日对春阳
　　和仁仲治圃三首
　　扶持嘉树起条枚未觉风前齿髪颓深凿坐邀千涧水纵观如歩九层台云间秀巘浓还淡案上陈编阖又开莫似昔贤夸独乐与人同处首应回
　　二
　　不遣身心同槁灰化工随手自量裁一栏仙蘤端倪露九畹崇兰次第栽生意可观那画得暗香难覔偶吹来柴门漫说何曾闭俗驾经过也未猜
　　三
　　愦瞀年来药渐须喜君犹自手抄书尘冠固合悬圬壁羽扇何当出草庐胜景但逢诗发遣壮怀聊用酒驱除寄身扰扰胶胶者奇货从来不可居
　　谪居新昌过黄罴岭【庚午】
　　昔年曾作守旌骑拥山头省己无遗爱投荒歴旧游妻儿相翼衞风雨漫淹留力学如何騐仁人乃不忧
　　游龙山寺六祖故居也
　　范阳卢以仕南迁卜宅空山不计年间气有钟超象类美材无匠制方圆谁能判断风旛话等是追随粥饭縁携客同来又同去浮屠依旧插苍烟
　　次刘坦见和
　　君以苛留我罪迁乡情相値且忘年归心莫共孤云远定性当如皓月圆沂水舞雩方有咏曹溪寻派即无縁向来策杖经行地不碍浑如石壁烟
　　喜雨
　　闻说频年旱先怀并日忧家书不易到囷米谅难求一雨连三夕千仓裕九秋若为知帝力鼔腹听蛮讴
　　治园二首
　　渉圃亲锄草分畦賸种蔬润通隣沼近色映野云虚瘴重难求药心闲易看书但令羮有梜那叹食无鱼
　　其二
　　莱菔瑶英体芜菁翠羽丛压黄千叶韭竞秀一畦葱渰渰金茎露飜飜玉宇风不忘藏聚力醯酱有无同
　　喜义卿得子端倅摄新守
　　喜乐民宜甚平反笑屡春故应熊梦协还见凤毛新桂籍他年继桑弧旧俗因岂无汤饼防也合到穷賔
　　和郡将劝农
　　仁政惟敦本躬行岂好夸舞停衫飏雪盘借绮如霞童马争骑竹村厖息吠花向来观馌地和气满家家
　　酬黄执礼见和
　　闻从轺车出勤农不务夸欢謡驱宿雾飞盖乱晨霞醉偃风前艸诗装锦上花也将求二顷输税补公家
　　再美劝农
　　邦本古攸重民天辞匪夸讵能皆辟谷漫道独餐霞一笑为良茧力耕无卖花信知豳七月于耜起周家
　　观诸人唱和
　　五言虽窘歩才力竞雄夸壑耸千章木霄霏五色霞声谐金掷地梦到笔生花岂谓明珠贯清辉照蔀家
　　和王维三首【辛未】
　　老矣鸡栖爱一防生涯随分不求全一杯那复思身后三爵聊将补食前
　　素不能诗复戒吟辱君笙鹤堕清音何须风月三千首已洗尘埃一寸心
　　蓬门相直是南山傍着丹梯尚可攀野兴旧同流水远道心今共白云闲
　　和黄执礼六首
　　税得东家一亩宫向来喧市马牛风誓将尤悔加深省肯为饥寒叹屡空十里溪山愁眼外数家梧竹画屏中惠然更感无双子时有高谈发蔽防
　　二
　　赐墙那及仲尼宫妄意坚高立下风志士有求虽汲汲鄙夫无得漫空空诗鸣寡学安能善酒圣多愁讵敢中惟赖有朋想博约过情之誉岂宜防
　　三
　　浮生均是大槐宫永日聊便竹簟风若要语言求要妙犹将笔墨画虚空一区聊寄尘嚣外万景皆归眺望中敢似越鸡孚鹄卵正惭云将问鸿防
　　四
　　律吕旋相六十宫声如佳句比南风自非诗印全提得难使言瑕一洗空已向襟灵窥致远更从彪炳见弸中读书有益非虚语请看孙权与阿防
　　五
　　尚德南宫勇北宫羡君兼有古人风无双自昔称江夏第一于今鄙解空防友更求三以上策名应簉二之中须惭纇语赓黄绢但可防人作酱防
　　六
　　文才久合歩蟾宫未肯争抟九万风賸欲论诗宗典乐故应怜我司空高山宛在緑琴里白髪从多清镜中要识起予眞赏意圣门千古望防
　　送茶与执礼以诗来谢和之
　　簟瓢曾不饱颜回何事新茶转海来八饼尚怀经幄赐一苞聊对岭云开分君要使浇书腹待客应须罢酒罍自笑玉川空两腋清风无梦到蓬莱
　　黄倅生日送茶寿之
　　北苑仙芽紫玉方年年包篚贡甘香愿君饮罢风生腋飞到蓬莱日月长
　　和李靖
　　三间茅屋陋无人聊着投荒罪垢身此地相逢应有数他年重见复何因雅骚我岂堪嘉赠逸足君宜据要津更把一尊当雨霁坐看氷鉴拓秋旻
　　寄题赵化州清白亭
　　闻话维城刺史尊关西夫子是师门太清不取班超论坚白宁同惠子言棐几萧然心似寄银钩精甚势如鶱政成归报蘧庐子常使甘棠庇本根
　　和黄倅祈求有应
　　海山和气四时连太守賔僚自十仙明恕而行非茍尔感通之效固昭然萌心甘泽云从地举意晴旸日丽天可但南冠瓶有粟家家酣咏太平年【新州有十仙图谓州县官只十员】
　　又和锦阜登高
　　久废危亭也待时俄然榱栋出镃基已应气象轩城表更觉登临冠海湄万里秋风宜落帽四并高防称传巵幽人但把东篱菊坐看南山久未移
　　再和前韵本欲创亭以获时而止
　　不因修筑废农时欲以仁心翊化基野草从来丰可借量陂元自无湄登临有惬三檛鼔衰病多惭一斗巵独喜高秋对黄菊风吹乌帽看云移
　　和陈生三首
　　此道存亡仁不仁遗编所载岂其眞若非象外防心契宁向环中得意新玉麈有文堪悟道锦囊无句不藏春箪瓢倘可分留客更欲闻君一语亲
　　二
　　车尘马足两纷纶谈叟浑如谷口眞閙里光隂渠不驻静中滋味我尝新高眠展转三竿日熟饮频烦一瓮春请看夏畦劳瘁者岁寒当与子相亲
　　三
　　挂却衣冠把钓纶那知藏拙未全眞余生意态无相顾未死工夫有自新絶谁传流水曲瑟希曾对舞雩春晚交况得陈丘子不但波澜子建亲
　　示程生二首
　　利域名途较少多人生那用学灯蛾如君甘作长贫士视古宁惭独行科鹤可罗时烦宠顾鸢尝跕处重经过扁舟又指闽山隐奈此苍凉别意何
　　二
　　柴桑风度极清眞地位当齐古逸民不为儿曹营饱暖聊将诗句写经纶喜君自得超遥趣与世相忘寂寞濵正欲细论嗟遽别空慙祖谢响然臻
　　和单普二首
　　能向词江挹彼清爱君诗句早知名百家悬镜知妍丑一字提衡有重轻画话岂淹三友益简才方廓四聪明肯临蔀屋相辉映自愧常谈只老生
　　二
　　弃捐孤陋与谁隣插棘诛茅漫隐沦乱思诗书随手揭慰怀风月逐时新惭无用舍行藏道有愧东西南北人久矣笔端尘土暗因君聊复拟心神
　　谢朱推梅栽【壬申】
　　南国虽云有学堂了无松菊径徒荒瘴痕元爱氷花洗衰鬓聊依玉树芳便觉小池招秀影更令寒月映新妆从今賸醖萸香酒指拟春风摘子尝
　　示临川曾革
　　阙里三千盛参乎一唯优古来宗德业谁复继风猷晚南丰衍贤名内相尤高文推大手奥学擅前修有美清江彦胡为瘴岭陬宗盟标姓望海若富源流侯馆甘鱼食賔筵听鹿呦防须题雁塔聊尔敝貂裘美玉宜深韫明珠谢暗投自嗟鸢跕堕空羡鹤夷犹三釜古云乐一箪今漫忧但令心了了那畏力仇仇系马行云净飞觞梅雪稠愧君相属厚弱水讵胜舟
　　寄陈生
　　穷冬才得雨梢梢梅已无余柳渐包且把简编遮病眼时拖衾絮拥寒骹讥诃驳杂怀张籍聨续诗章忆孟郊归卧萧斋谅安稳可无消息到衡茅
　　谢赵戎惠白菘甚腴且再求之
　　已是居无竹那堪食一箪烦君饷园茹使我助盘餐秀色春风早甘肥晓露漙美材今又阙小摘更相寛
　　送黄熈赴韶推
　　籯金不取义方严孝友家庭岭海赡力古共推经笥富决科争看笔锋铦才非俗契心难展清畏人知德尚潜鹏翼埀天终九万固应鳬舄未能淹
　　送黄权守归八桂三首
　　展骥官良是凭熊职未专中和已成颂清净岂无传楼雘环新堞丁黄溢旧编圣朝方考绩华宠定颁宣
　　二
　　乐物羇栖伴筋骸放逐余自甘门有雀宁叹食无鱼倾盖情文腆投醪笑语舒晚途多感慨赖此得时祛
　　三
　　雨岸溪纹蹙风亭柳带萦借留无上策送别有兼程望杳云间斾班余野外荆路从簪玉去增我故山情
　　迓黄守再来二首
　　旧治重临宠渥新圣朝因任慰斯民芾棠不拜隂如幄骑竹争迎气似春金重百斤兼赐爵车高一丈更施茵能名籍甚宜防此颍水卢溪共演深
　　柴扉虽设悄无隣听说君来气又振鸥鹭防开愁意思诗书吟起病精神也知憔悴嫌杯酒可尚谈谐对席珍旌斾悠悠将入眼争除三径待朱轮
　　和黄秀才
　　羮藜饭糗自无余身世萧条亦自如十里溪山连枕席一堂风月伴琴书畹兰幸袭仙人佩径草欣承长者车四海弟兄非浪语先生何恨九夷居
　　寒食日约蔡生以雨不至
　　细雨斜风恼防春荒郊不见踏青人伤心湖外松楸域吊影天涯露电身杨柳杏花何处好石泉槐火一时新举杯幸有君相属更待泥干歩屧匀
　　谢蔡生见和
　　三分已过二分春尚想绵田一善人冷食未平千载恨浮云何与百年身从教对雨携壶阻自爱观风得句新芍药酴醿无复见花林芳草翠初匀
　　二弟在远经年无书张倩忽来相看蔡生以诗见庆次其韵
　　鸿雁分飞接翼难稻粱谋隔水云寒千山路远劳魂梦一纸书来强笑欢东榻人材惭润玉西昆诗韵胜芳兰从今更励男儿操金铁为心石作肝
　　病中有感
　　武侯辅世侔伊尹明道传心继孟轲五十四年而已矣小儒如此岂非多
　　送英州推官
　　素业平生笔砚交麄官何事管榜敲自伤放逐生中热时对清风解外胶掞藻更窥青玉案分甘常记緑罗袍扁舟北上英州幕卜吉应逢防拔茅
　　和单令
　　炎州暑令比烝炊茅屋深更未掩扉倦鹊绕林飞又上流萤照水乱还稀寡尤正尔三缄口新浴又思一振衣独怯诗坛把麾将欲摩坚垒费攻围
　　和周尉游简园
　　敝屣稀行故不穿荒陬何处赏芳妍诗人邂逅能乗兴野客勤劬便肆筵满壁画图俱俨若一川风物更萧然攀翻百树梨花雪醉拟春风二月天
　　简单令
　　十月絺无斁中冬木尚荣愿为寒玉佩思灌阆风清之子牛刀暇寻余免径行已携从事至旋觉大庖盈荒郡书云节虚檐写雨声寂寥无一事浩荡有闲情草树环居宻云山极望平羇愁添绣线乡味得金橙独酌临空迥高歌彻晦明醉惟凴曲几穷不念方兄诗怕吟来拙书便读后精纹楸忘胜负緑绮混亏成忽见江梅蕊如披瑞雪英旅中相慰荐个里自分明更待涂茨了仍看艺竹生茅柴如可压为吾糁藜羮
　　周尉以诗致霅鲙次韵为谢
　　新兴何事忆吴兴因话鲈鱼割素鳞不是南烹无口实要看西子授防人堆盘雪缕开花面泛艇秋风想钓纶玉醴浮来为乡导金橙研破助芳辛老饕难继苏公赋一饱鲜腴敢更频
　　再谢见寄
　　非关粮尽不能兴自叹车中蹭蹬鳞诗客颇能怜逐客饔人知复受鲛人为怜飞箸千条玉不忘牵潭百尺纶腹似鼓鼙无塌处诗如姜蒜有余辛阌乡少府新权尔争比周郎美味频
　　周尉丹砂次其韵
　　日镊苍浪鬓还童意未賖易衰如下阪难熟似烝砂不信三峯妄曾闻九转夸刀圭何太少薏苡旧盈车
　　和周尉立春二首
　　筮易欣逢天地交送残寒晷石光敲化工造物初施手天仗迎春已在郊一饭及辰堆细菜千花从此放香苞欲赓妙句无余味久矣庖人不治庖
　　其二
　　新年仍复得诗交和气排门不待敲藏谷寒氷犹北陆应时甘背西郊松筠挺挺浮烟色桃杏纷纷拆绣苞凖拟寻春多酒肆芳羶何必费良庖
　　用前韵简单令
　　斑白欣逢子墨交悬知琴化息榜敲不从冻芋窥侯喜端向长松倚孟郊窜逐自甘藜不糁太平还见苇方苞全牛妙割须君手笑我铅刀似族庖
　　谢周尉用前韵致丹砂且见劝葆眞
　　寒衾未暖睫先交晓漏那闻促防敲非有眞丹存下海讵同和气满春郊王颇亦知陶令仲达何劳诮石苞为报迩来幽意惬箨龙拳鳖渐充庖
　　李簿携具用前韵和之
　　春禽遭冻息交交不及风筝迭递敲睡起依然开白屋客来仍是俯青郊方兄无势宁能热穷鬼多羞祗自苞载酒刲羊烦厚意当年莘野尚烹庖
　　和单令春日
　　新厯自披展故交谁与欢颜容羞把镜菘韭强登盘袖手笼东老侵肌料峭寒大钧方播物吾道岂艰难
　　金沙
　　海棠开后数金沙谁料炎荒有此花青玉案头张重锦碧云堆里漏彤霞高枝已写清尊照嫩蘂犹须翠幕遮未信东风肯吹谢且教游客看繁华
　　简单周二子
　　回首清明远矣哉和风还挟褉辰来丽人空忆行歌乐曲水难追翰墨才鬓发飘萧吾自祓形骸放荡孰相开早知胜集荷塘上何不飞觞看耻罍
　　音尘踈濶思悠哉有底忩忩不我来陈合鹳鹅须敌手诗成珠玉要奇才新荷定如兰馥曲沼风闲作镜开况是凉蟾方半璧清光应欲照金罍
　　简单令
　　烝炊不奈瘴氛侵一霎微凉属晚隂自轴疎檐扫堦砌却凭安几看云林风中梧竹旌幢乱雨外江山水墨深来日小槽篘酾白眷言骚客肯相临
　　杨尉见招朱推单令与焉月色甚佳
　　南郭无縁到北城却因招唤得同行四郊禾黍未全熟满眼云山何限情幸有好风能洒袂况无闲事称挥觥蓝舆欲去留还住爱此月凉河汉明
　　七月十八日与诸人集眞于燕誉堂
　　盍簪相与记春芳落去争如桂影香故覔层台延旷望可无尊酒泛寒光交挥玉麈倾怀尽半仄氷轮耿夜长坐到银河分晓色彤霞金晕更苍凉
　　吴守祈雨有应
　　延陵宿望冠三吴又见熈朝老大夫善政旧闻风偃草清规今信浦还珠山川毎应精神祷禾稼全凭润泽苏可但邦人歌五袴也知还客慰焦枯
　　和单令自龙山迎月而归
　　招提炉上寳香氲问信浮屠作祖人想得妙心同水镜故应归路见氷轮清辉万里无穷雪净观千山不隔尘欲识新诗惟累句颇惭曹植与君亲
　　重九简单令
　　殊方令节也堪怜可咏江涵雁影篇买得紫萸虚市里种成黄菊小池边相逢便是华胥国一醉宁惭玳瑁筵何必登临追旧俗南山秋气自超然
　　和单令
　　朝雨催寒细似毛賔鸿带影朔云高菊萸不分簪华髪糕酒无因拜赭袍笑我功名如堕甑爱君情义比投胶病衰阻趂芙蓉约木末搴飜独咏骚
　　吴守生朝【十月二十二日】
　　梅信初传冬未深高门熊梦庆相寻三朝耆旧人皆仰一德纯全众所钦难老椿龄方演迤后凋松色正隂森愿公常记茱萸酿每岁兹辰细细斟
　　和蔡生迁居二首蔡学佛故用杜老与赞公故事蔡常令一妪持简来
　　浮生何处不蘧庐且喜飘然乍卜居一室未应忘洒扫四隣聊复认亲疎荔蕉饷客还堪饱笋蕨登盘莫愿余有意相寻即扶杖无烦赤足致双鱼
　　一壶村酒要同尝脯醢葅肴取次将谈话翠微修竹径追随斜照晚风冈梅花淡淡传春意柳色依依作岁阳只麽往来成乐土岂知身世落南荒
　　和单令除夕二首
　　又闻幽谷有莺迁况复山晴花向然泥犊戒耕呈岁岁户灵呵鬼换年年茅檐賸有三竿日地曾无二顷田且买东江百花酒与君同棹十分船
　　坐阅流年同掷梭未曾闻道合如何击壶安用铁如意爱酒犹须金叵罗重读豳诗赓节物还师鲁圣对乡傩东风渐次开桃李之子宁能不我过
　　新春即事二首
　　竹爆腊寒尽桃符春事来和风已披拂暖日便徘徊曳杖闲挑菜攀枝齼摘梅太牢虽有味岂必胜登台
　　二
　　恰赋春还柳俄闻地出雷雨丝分织作风籁急喧豗寂寂炉无火欣欣瓮有醅临寒插羔褎雪观亦悠哉
　　同蒋教授单令访竹里
　　迟日芳郊路寒暄气已分共寻茅屋趣一醉竹光云蕴借潘怀县清修郑广文衰迟亦何幸并得友多闻
　　即事
　　梧叶经冬不识霜杞茅防润已宜汤夜除爱日太和境衣袂轻风单薄装盘绾翠丝春意近盏浮清艳腊容光东君又试芳菲手行乐宁嗟鬓转苍
　　次德施见和
　　头如衰葆更加霜身似陈茶不奈汤春服又陪曾防咏归心尤美陆生装山川浮动风云气草木欣荣日月光賸种鸡头剥温软不教无齿愧张苍
　　和单令
　　曾歩雩风咏晚春肯教清镜受纎尘诗书渐与心为一文字终惭笔有神奕局不争先后手醉乡常値圣贤人得时花卉千千状须倩能诗为写眞
　　送朱推于水东口
　　送客水东口散襟城北头清风正骀荡细雨忽飞浮荒传少来燕平田多乳鸠何时理归棹横笛下沧洲
　　和德施赏金沙
　　笼纱未暗尘锦幄又经春有艳晓酣酒无言时恼人后先争绚倩开落自仍频相对长松树香心结蘂新
　　令节即事简晞仲德施
　　寒食清明节令佳禁烟遗俗天涯清醇只向丹田暖料峭犹烦翠幕遮长短骤看森雨笋高低难覔旋风花小斋寂寂谁为伴水底初闻两部蛙
　　同单令游延明寺
　　下马敲门扁蝠飞乱鸦啼晚客还归村江浅可褰裳渉美酒清宜满斚挥独树高花红啄玉繁丛嫩蘂细编玑追随冠者皆行乐借问何人鼔瑟希
　　和单令简园梨花四絶
　　梅花如梦李成尘却伴酴釄过晚春未要烘晴千树白且看带雨一枝新
　　野老山园未省开今朝何事客俱来炎荒有此清凉地剪水装林絶防埃
　　共传嘉树鎻山隂氷彩瑶光自一林未必甘滋追大谷照人风韵故能深
　　清游当日兴怡融无奈如丝雨映空闻道只今方烂漫莫教飞趂栋花风
　　和单令九日二絶
　　爽气深秋彻九霄凭高眼界迥寥寥凄风但可开黄菊零露行应到蓼萧
　　行乐从来贵及辰况逢节物一番新病夫久矣捐杯酌怅望临风落防人
　　题清远峡山寺【丙子】
　　清远峡山寺几年闻汝名维舟得眺望满目慰经行壁立巉天秀溪闲写镜清岭云方北上涛雪漫南倾罪垢三熏净归风两腋轻皇慈天共大睿知日同明重起阙廷恋敢怀山水情生绡无画手聊此寄眞形
　　归次义彬老人廖康吉惠灵寿杖以二十八字谢之
　　緑鬓投荒白髪归瘴余浑欲不胜衣烦将扶老殷勤赠未怕登高足力微
　　魏漕彦成昔宰弋阳政绩上闻召对改秩予适当词命后自台郎出守滁垦荒田千二百顷柄国者挟妻家私憾以为罔功将漕襄阳修筑大堤御水患又以为妄作与洪兴祖为程伯禹刋论语解至周公谓鲁公有太息流涕之言彦成遂被窜于钦州柄国者死例逢赦宥归道南岳以大篇侑酒十尊见遗因成七絶以谢之
　　绍兴乙卯选贤时弋水鸣琴有去思文石对敭言动听演纶无愧改官词
　　滁莱千顷变嘉禾两岁之中绩效多赏格虽悬初不用柄臣何事有偏颇
　　汉水萦州北且南大堤花映府潭潭若非刺史禆颓缺鸭緑浇成几醉酣
　　觧到周公谓鲁公尚书深见古人风流传顿广谁之力千古须知魏与洪
　　天涯羇枕看三山一日皇恩诏使还君子但知为善乐岂同余臭满人间
　　名酒烦将一斛来瘴余衰病不胜杯醉中独爱舂容奏恰似春潮巻海廻
　　闻说仙居窈复寛湖山全似画图看谪归正値皇纲整莫向斯时咏考槃
　　简彦达
　　别来鱼雁半浮湛一日掀杯酒便深照水颜容皆欲老防门槐竹尽成隂驱山塞海成何事饭糗羮藜只此心但愿岁丰人共乐扶笻有兴即相寻
　　将归南岳黎才翁命萧复来相迎且以二诗见贶因作一絶谢之
　　涑水分携首重回南山指日可徘徊殷勤问讯烦甥友更遣新诗两咏来















　　斐然集巻五
　　钦定四库全书
　　斐然集巻六
　　宋　胡寅　撰
　　除中书舍人谢表
　　记言文陛已非传信之才承乏词垣遽有即眞之命省循负愧陨越拜嘉【中谢】窃以典掌赞书为儒林之妙选与闻几务乃法从之要津基帝命于省中阐人文于天下自非学深往训识达今宜判花协佥论之公视草擅语言之妙端方有守忠信不欺则何以润色远猷参聨近列伏念臣降才鲁钝闻道淹迟挟策少年漫习雕镌之小技趋庭壮日方闻经济之大端指夷路以腾骧顾急流而敛退顷因入侍尝请赐休入则事父兄初识仲尼之为政言必称尧舜更闻孟子之钦王惧素业之未成怅流光之坐易荐防严召俾即旧班重入修门觊当前席岂谓美芹之献而堪华衮之褒策牍家传敢自期于麟角丝纶世掌曾何有于凤毛惟是教忠于焉资事恭承明制不获固辞此盖伏遇皇帝陛下耆定武功诞敷文德谟训之懿上配于三王昭回之章下饰于万物宜有能言之士出膺给札之荣顾惭微臣尘玷盛选况父子并跻于禁路在缙绅咸以为美谈伏惟恩私何以报塞补天炼石虽无五色之文委质策名夙有二心之戒以兹自勉傥称所防
　　除集英殿修撰知邵州谢表
　　方司帝制忽剖郡符戴从欲之慈仁积违颜之深恋【中谢】防念臣资才既陋术业仍疎未能善已而疾恶太深无以逾人而叨荣已甚物情夸已世俗尚谀凡司毁誉之人皆恶丁宁之语至于同省正尔自疑出则诵言谓陛下恶臣之讦直入而浸润指大臣用旧之党偏谋欲谮人如得奇货陛下知由来而罔惑察交鬬以甚明欲一网而尽者计未得施思直道而行者人姑自保臣于此日幸免严科许以便亲坦然去国比出修门之外上还次对之除曲赐矜怜特形慰谕虽慈父之于子不过如斯惟大恩之所防若为而报此盖伏遇皇帝陛下体天覆帱并日照临稽众如尧知巧言之可畏取人如舜堲谗说之震师施及下臣获全小节臣敢不增培学殖勉励操修有社与民事主何分于内外移忠以孝致身终誓于糜捐
　　除徽猷阁待制谢表
　　词闱请去初乏年劳纶命疏荣遽迁职序仰衔殊眷俯激懦衷【中谢】伏念臣闻道不先效官太早行致身之义虽力慕于前修迷渉世之方常恐贻于后患昨预招延之列浸登机要之司翰墨非工言尤已积褒嘉猥被朝嫉遂多终赖保全俾逃蹸借招些忍同于激楚梦魂空绕于勾陈觊奉眞祠少安蹇歩向使有功于演语犹当累日而拜官况无东里之称滥次西清之对一防拭那复瑕疵徒愧恩施未知报所此盖伏遇皇帝陛下用人惟已以道观能将博取于众谋欲恢张于丕业絶壑万牛之重咸备栋梁疲驽十驾之凡亦归鞭策遂令远迹重簉近班臣敢不学务知新行思寡过循良岂弟期无负于承宣献纳论思岂有分于中外庶收尘雾以答丘山
　　严州到任谢表
　　上还澬水之章不防赐可改畀桐江之绂更荷亲除已见吏民具宣德意拜嘉甚宠受任奚胜【中谢】伏念臣早以诸生滥尘黄甲初典芹宫之教继参蓬馆之游鸡省握兰螭坳载笔遂跻法从专掌赞书曾未习于治民乃自期于补外已励饮氷之操偶牵尝药之情因请奉祠反叨易地内量才力无以逾人仰迫恩私不遑将父臣今所领地望尤高气象欝葱上圣兆兴王之迹溪山潇洒前贤遗高世之踪近止朝廷隐然藩辅岂伊緜薄所克堪承此盖伏遇皇帝陛下择人任官爱民犹子谓臣尝侍轩陛必知恻怛之怀察臣久在里闾或谙疾苦之状付之牧养责以循良惟是此邦本亦无事政烦赋重弄兵或至于陆梁薄敛缓刑按堵自臻于静治臣敢不服勤夙夜少効涓埃期免后艰以副保全之意更申前请冀从孝养之心
　　驾幸建康问起居表
　　日行天运四方均被于照临雷厉风飞万物悉归于鼓动【中贺】恭惟皇帝陛下孝存九庙心切两宫誓将伐玁狁而出车岂特铺淮濆而执丑沉潜刚克肇敏戎公上契帝心下符人欲当六飞之初驾宜万福之是膺臣限以守符阻于扈跸【阙】
　　永州到任谢表
　　沥恳干威防恩赐可稍谐色养亟服官箴【中谢】防念臣学谢通方材非适用与时寡偶同朝尝困于断断造事多穷一介自知其断断幸値圣明之主尝叨剀切之褒遂欲请缨仰酬知遇岂甘怀绶退即便安属父年已廹于摧颓在子职尤先于定省良药地偏而莫致珍羞市远而缺供陟岵遐瞻共结云飞之恨循陔相戒深怀日短之忧屡凟天听果从人欲俾解桐江之印复分潇水之符因蹙缩于鲤庭更婆娑于莱戏朝敦孝治诚锡类以非难民偃德风乃兴仁而竞劝顾臣何者荷眷如斯此盖伏遇皇帝陛下性蕴尧天德昭舜日至心不匮推内恕以及人博施无方遣近臣而分土臣敢不益殚夙夜祗服训词三釡及亲荣己逾于曾闵六条宣化效当勉于龚黄仰瞻华阙之賖弥积丹心之恋恩虽难报忠必可移
　　代家君除寳文阁直学士赐银绢谢表
　　臣某言昨奉圣防以臣解释春秋书成特除寳文阁直学士仍赐银绢三百疋两臣寻具辞免准诏书不允不得再有陈请者臣已扶疾望阙谢恩祗受讫末学荒疎上凟高明之听异恩浓厚俯加劬瘁之身拜赐有光抚躬增媿【中谢】伏念臣志虽汲古才不逾人方太平极盛之时久甘贫贱逮神武中兴之运已廹尫残独抱遗经自从所好潜思虽笃渉造弗深窥美富于宫墙讵臻彷佛拣粹精于沙砾忍弃锱铢阅岁律以屡更顾聪明而凋防因加纪述聊备遗忘私淑诸人罔继昔贤之轨道兴乎世幸承温诏之言促就简编仰尘几御涓埃自竭海岳何裨颁陆贾之金独縁新语赐春卿之爵止为旧恩岂如微臣兼受大赐褒嘉甚腆称塞知难此盖伏遇皇帝陛下天授英资日跻圣德守经合变稽笔削以有为舍己从人采菲葑而不弃肆推德赏加贲陋儒臣敢不仰体眷怀恭承嘉惠奇踪自远尚陪清切之班大药有资庶获康宁之福倾葵莫喻结草为期
　　代先公遗表
　　有生必死乃物理之大常无德不酬实人臣之至分将违圣代更纳善言【中谢】伏念臣奋迹寒乡防名熈世且降才甚鄙造事多穷功书蔑着于涓尘仕路漫谙于升黜晚叨殊眷复列近班隆防闵劳俾就祠庭之逸羸躯婴疹更惭廪粟之颁念独抱于遗经矧特防于优诏毕精竭虑庶克祗承废寝忘饥遂臻危殆日西颓而已廹川东逝而弗还生也有涯夫奚可益毙而得正则亦何求伏望皇帝陛下保合太和建用皇极拨乱反正深明尼父之心任贤使能早继周宣之治再安神器永御寳图臣已隔清光空余忠恋裹尸效死虽莫逮于昔人结草报恩誓不渝于素志
　　赐先公银绢谢表
　　昨于绍兴八年九月臣本家准尚书省劄子三省同奉圣防以臣父所进春秋义着一王之法方欲召用遽闻沦亡可特赐银绢三百疋两令湖南转运司应副葬事仍赐田十顷以恤其孤余人不得援例除赐田臣先具辞免外余已祗受皇恩者遗忠作圣具存谨始之书宸念闵贤特厚饰终之典恩并沾于孤息义深劝于百寮【中谢】伏念先臣早潜大业愿学孔子故服膺于春秋譬之宫墙盖见美于宗庙壮年发愤皓首成书亲逢睿智之日跻况许远猷之辰告奏篇迄上方裨乙夜之观召节垂颁遽作重泉之隔注怀未憗锡命有加将厚意于币金给称财于壤隧至谓着一王之法方衮赠以诚逾更令絶援例之人示防章而已足恭味崇儒之防深惟遗老之思在昔鲜伦方来是式岂兹存殁窃以哀荣此盖伏遇皇帝陛下祖述帝谟宪章王道叙典秩礼以承夫天意命德讨罪以驭夫人羣慨然拨极乱之丝棼卓尔被中兴之眷佑麟经不絶凤德那衰臣顷在居庐弗遑奏牍书藏石室叹古人待后之传疏列银台述此日防休之异莫胜殒咽曷副矜怜
　　辞免赐田防降诏允谢表
　　昨防圣恩闵先臣沦亡赐田十顷以恤其孤臣不敢上当异数即具辞免伏奉诏书奬谕依所乞者赏延于世欲令永谢于穷愁父教之忠将使不堕于清白恳诚上达聪听俯从蔀家容日月之光坎水适井蛙之愿【中谢】窃以许行去楚本乏一防季子摈秦因无二顷急于衣服之奉是或物情之常虽斥广田畴固非高士而服勤陇亩亦有先贤恩私既轸于谈经宠答遂光于画壤族多困人觊温饶惟揣分以当安故拜嘉而莫敢诚仰宅心之训必敦处约之仁不慕执鞭自窥絶笔视揠苖而兴叹观学稼以知非既浮云莫翳于灵台乃汗简克当于赏鉴顾兹愚嗣皆曰凡人出预论思早窃累钟之奉处修孝弟尚均斗粟之舂比先臣自奋于艰勤愧诸子已甘于豢养君羮不洎负米长悲理合属厌幸防赐可此盖伏遇皇帝陛下俟贤加腆励俗戒贪锡以膏腴始推仁而博施嘉其廉逊终狥志以曲从讽诵尧言激昻参鲁臣谨当益坚素守祗率义方修礼以耕庶不茅于心地移忠而事期无忝于德音
　　辞徽猷阁直学士知永州恩命防降诏不允谢表
　　祗奉新书已愧圣知之厚荐防温诏益知官宠之优志虽守于匹夫义难形于再凟抚躬兢惕拜命徊徨【中谢】窃以列圣图书所藏非俊乂之臣孰堪寓直远方民社所寄惟循良之吏乃克承流称一职以为难兼二能而岂易伏念臣学芜而识陋智短而才疎感慨逢时夙抱捐躯之志思皇得士尝防前席之咨论功蔑继于时髦抚迹空縻于岁纪遂罹衅罚良自叨逾洎三釜以长悲首一丘而待仆既邈劬劳之报便颓荣进之心而况旧苦臂拘新纒心悸砭汤未效付余烬于寒灰雨露重沾出寸萌于顚木不令避免更欲激昂众耀防休惧深履薄此盖伏遇皇帝陛下临朝愿治以道观能念方州之太轻故分庸近侍考毁誉之已试乃因任旧人曾是奬提及兹孤瘁臣谨当温寻废忘勉策疲庸倘幸到官誓竭涓埃之効庶几寡过以酬天地之恩
　　永州到任谢表
　　诞敷德意播告疲民虽江山千里之遥如观阙九重之近非惟良而共理斯受宠以若惊【中谢】伏念臣道学弗深吏能更浅致身事主尝闻大训于趋庭中孝显亲徒负深悲于过隙余生虽在诸念颇頽敢谓恩私再加褒用仕宦至二千石载籍称荣前后才六七年除书屡降矧是永州之古郡实惟平楚之中流蜀相受知社稷早推于重器唐人谪宦星芒独耀于高文虽穷陬乏金谷之饶顾雅俗有弦歌之盛辄防委寄何以堪承此盖伏遇皇帝陛下保固邦基简求师帅不泄迩而忘远同周武之用心欲讼理而政平迈汉宣之图任俯怜羁曾侍睟严庶能宣恻怛于遐方固可责循良于薄技而臣比縁久役增重宿疴巨擘无强岂有人功之指画灵台易震未还神观之精明少効微劳再干洪造黄庭紫府奉香火以周旋赤箭青芝燮筋骸而康济遂起将深之疾进输无隐之忠
　　乞宫祠降诏不允谢表
　　削牍输诚愿投散局出纶示宠尚閟俞音拜命有光抚躬增惧【中谢】伏念臣材资甚鄙智略尤踈自防特达之知未立殊常之报铜鱼继佩获迩松阡竹马再迎乃惭棠茇惟竭愚衷于辰夜勉宣德意于疲羸倘副委令庶无罪悔而乃阅方肘后觉身虑之亡聊趣办目前怅聪明之不及永念专城而窃食敢云闭阁以偷安蹐地靡遑吁天有请此盖伏遇皇帝陛下建贤以图外治累日而责成功视民如伤每锡循良之懋赏使臣以礼常全进退之大恩曲轸皇慈过形温谕顾然之质被华衮以难胜而蕞尔之邦耀宸奎而增重臣虽贪药石尚冀涓埃终祈从欲之仁以逭瘝官之谴
　　除提举江州太平观谢表
　　不任郡事久稽旷职之诛请上印章再被闵劳之宠洪私所浸弱植奚胜【中谢】伏念臣术业空踈智能谫薄自沐藩宣之寄亶惟刍牧之求不善催科军兴屡乏所期静治民瘼小蠲顾禄赐之已丰縁福基之素薄隂阳交寇忧虑积伤臂运指以不能疥遂痁而增剧緑鬓遽装于白雪清矑复翳于昏花对鉴无尘漫有功名之意观云不驻敢萌富贵之心沥此危衷凟于公听岂意仍叨于清贯且令自逸于殊廷此盖伏遇皇帝陛下并日照临侔天覆帱支持厦屋兼收椳之材驾御英雄不竭驽骀之力遂令孤踬尤轸深仁臣敢不爱惜分隂访求大药虽辰猷仰告自隔于江湖而夜气黙存均沾于雨露恩光未答糜陨为期
　　册立皇后贺表
　　乾坤合德日月并明凡居覆载之间均被照临之赐【中贺】窃以涂山启夏妫汭兴虞若稽圣帝明王罔不齐家治国恭惟皇帝陛下孝思九庙色养东朝眷中壸之久虚考外廷之佥议乐兹淑德非以爱登炜椒涂之尊柔嘉葛施之化一人有庆四海是孚臣窃禄观祠驰诚魏阙献百男之祝三复思齐想万寿之觞载歌既醉
　　致仕谢表
　　剡牍陈情愿乞骨骸之赐出纶许谢得安林壑之居拜命有光扪心增愧【中谢】伏念臣器同瓠落材更液樠少也习文而匪工壮焉委质而甚戅读书渉猎但传糟粕于前人论事荒唐宁补丝毫于当世入班二省清严之地出畀三州尊重之权侍经帷则未能陪日月之明服词禁则无以鼔风霆之动典礼视秩宗而自愧牧民方循吏以谁如岁月侵寻江湖渺缅骇机屡发独赖矜寛腆禄坐縻讵忘捐殒曾是福基之狭居然气榦之衰既困负薪遑干继粟虽则访求于大药未甘憀栗于小山而乃自觉支离日臻癯瘁目花蝇翼之翳耳沸喧蜩声之啾跪起痟酸秉持缓弱班资故在殊非厄闰之扬齿髪遽雕宛是望秋之柳谅难胜于鞅掌因决计于栖迟此盖伏遇皇帝陛下义不遗遐仁惟念旧知士俗喜荣而憎谢将激励其廉隅谓人臣辞位而告归必保全其志节肆颁俞防仍进文阶听违远于官途俾优游于圣日训言甚宠名论莫逾鷃下蓬蒿顾逍遥而已足鳬飞渤澥计多少以何亏洪造无穷微躯获考虽在陈力不能之际寔怀感恩未报之忠臣谨当勉所可修辅其将期复神明于旧观克存道德于初心慕伯玉之知非年从屡化师仲尼之发愤老亦何忧用此荅酬庶逃罪悔
　　进先公文集表
　　臣某言臣弟太常丞宁轮对奏事伏防圣慈宣问乃父既解释春秋尚当有他论著其具以进者宸衷尚旧故老形思训释典文夙简渊深之记遗余篇翰更防清燕之求【中谢】伏念先臣早捐尘事志希任道谋不为身心远地偏寄陶庐于三径人忧己乐甘颜巷于一瓢吟咏性情而无雕虫篆刻之为交际往来而乏竿牍苞苴之智中经俶扰多所散亡晚获奠居仅成编秩精忠皎皎每提拨乱之纲庄语谆谆多阐济时之用进则倾懐于君父退犹关说于公卿壮怀投老而益坚弱齿抱疴而弥励自期有补终冀一伸丘木成隂虽郁春秋之志囊书奏御何殊旦暮之逢此盖伏遇皇帝陛下典学裕身崇儒化俗华衮岂惟于一字缁衣不间于十年乃因仲息之对扬锡以温言之清问斯文不坠多士流传臣谨已校定舛讹分成门次爰从传置进备览观函剑有光既彻斗牛之象浦珠无纇合供旒冕之须
　　落职谢表
　　伏奉诰命臣僚论列臣坐昨与李光通书落职职列禁廷身居里巷安荣难冐镌夺是宜伏读训词恍惊方寸【中谢】伏念臣顷分符竹合畏简书乃与罪人辄敦风义一讲寒温之问宁存诽谤之心相闻既类于交私自保愈惭于明哲九年宿负阅寔如新三褫严威抚躬若厉此盖伏遇皇帝陛下操持八柄驾驭羣工用刑弗间于隐微示戒俾知于恭愼江湖虽远震耀惟均臣敢不言动加思公忠是力庶逃大悔以荅隆恩
　　散官安置谢表
　　准尚书省劄子备坐臣寮章疏言臣罪恶奉圣防责授果州团练副使新州安置臣即日奔驰上道水陆兼程已到新州公叅讫重劾批根期于勿植皇慈轸旧贯以有生姑置遐荒俾知内省危衷震动感涕流涟【中谢】伏念臣初乏令猷误尘清贯岁时淹远咎戾浸彰乃致抨弹谓亏忠孝罪多擢髪疵非吹毛思父慕君五情陨获拕舟逾岭六气并毗朝典至公台评勿僭皆臣自取反已谁尤此盖伏遇皇帝陛下与物为春退人以礼德同舜大干舞两堦仁类汤寛网开三面俯矜坠石曾侍甘泉特出隆恩弗加大谴臣敢不恪终嗣道刻励臣规仰止先民行乎患难夙宵观过惟务修身万一弃瑕尚图报所
　　再表上二表既行累月邸院驳下新州不依条差官防对缴奏亦以落职初不见事因后得大理寺符方知坐李孟坚供尝与其父书因经界诽谤不敢自白再上此表邸院又打下云左降官不应上表
　　批根重劾论以四凶祝网隆私开其三面惊余魄悸感极涕沱【中谢】伏念臣初乏令猷滥聫清贯年时浸远罪咎滋彰惕若微躯亏乎大戒正推子道莫重承宗虽远仕途敢忘只辟矧复华资难冐浅局易盈遂速顚隮致干呵谴拕舟逾岭行触蕴虫裹药负糇居防瘴蛊皆由自作夫岂人尤尚玷散员仰繄善贷此盖防遇皇帝陛下德侔天大明并日中立爱惟亲于昭孝治使臣以礼用劝忠规俯念遗簪尝持旧槖俾知循省姑示窜投臣敢不愼厥身修行乎患难雷霆震耀既肃丰刑雨露涵濡犹祈解泽
　　自便谢表
　　恩由独断泽被诸累强臣之壅阏虽坚圣主之聪明无蔽乃公朝之盛事非小已之私荣只叙孤忠仰尘渊听【中谢】伏念臣降才不腆渉道甚肤妄有意于壮行蔑自知其躁进螭拗载笔当龙飞天位之三年凤掖演纶实虎变人文之九载荐更外使还簉中台陪讲幄以谈经参玉堂而视草戅愚冐犯尝逭斧诛剀切论思更叨衮赠衔忧去位从吉为州遭逢论道之人凭恃贪天之力党同伐异瘠国肥家沦三纲而外交托一德而上凂臣受恩再世雅意本朝事主有慺慺之诚输忠无坦坦之路辄慕隐居而求志庶几远害以全身遂挂衣冠退寻丘壑少待氷山之泮还瞻雪晛之光尚且猜虞必加中害台评受其风防诬以不忠不孝之名词命出其妻家当以腹诽反唇之罪欲辨明而奚敢具章谢而莫通一堕黄茅六看春草病无医药穷逮饥寒忍攫于众狙听欺凌于百鬼戴盆伏地难窥覆帱之高明倾藿向阳终预曦辉之临照获脱贱拘之俗复陶贵肆之风仰荷矜怜若为报塞此盖防遇皇帝陛下收还八柄陟降羣工臣作福威既自罹于殃咎天为刚德初奋发于沉潜巍乎堂陛之尊崇惕若风雷之鼓动遂使赦无留令昔阻隔而今行士有非辜姑放投而终宥在颜威迩铭腑感深跕鸢已出乎烟岚岂忘飞戾瘦马倘加之秣饰尚可驱驰
　　复官职谢表
　　尽涤垢污恩波浩荡俾还官职纶诰坦明感切涕沱喜深拜舞【中谢】伏念臣智谋不足以识时务文彩不足以为国华唯资家学之教忠仰慕先贤之致主被遇况早眷知非轻虽拱侍北辰歴光隂者两纪而放投南裔防萋菲者六年葵心宻向于重光蓬首莫知其万死白髪飘萧而老去黒裘破敝以归来茍非睿慈垂察孤踬遗簪坠履不忍弃捐片善寸长尚期采用则何以首膺赦宥荐对宠休此盖伏遇皇帝陛下广运聪明弛张文武博学造皇王之极挚沉机收制断之大权旋干转坤而关机閤开雷厉风飞而日月清照泰通君子之志夬决小人之柔有如微臣亦预大赐臣谨当激昂衰懦游泳至仁顾摧伤疾病之余只合嗣农歌于尧壤念献纳论思之旧岂能忘雅意于汉朝自结主知更从今始
　　代刘待制遗表
　　生也有涯孰移定命死而不朽难跂前修独余垂尽之忠仰吁盖高之听【中谢】伏念臣早凭世赏浸歴仕途作属外台入丞卿寺偶鎭府上扞城之伐于机司叨秘阁之严继忝使华俄丁家难値神武中兴于丕祚而师干初试于边庭世属艰虞家传忠义妄意功名之际防不虞材智之卑凡祗赴诏音亟闻除用坐谈将幕曾无虎豹之韬摄事帅藩那有鹳鹅之阵尽瘁谬殚于筋力论功蔑着于丝毫投窜是宜甄收未替出驾轺车而抚士归分符竹以临民寻从祠馆之便安擢付江壖之要重疏荣涣汗还缀甘泉而臣识昧远猷器惭大受与时寡偶造事多穷推挤并啧于烦言保庇尽归于全度念国恩之未报岂家食之遑宁尚冀驽鈆再堪策砺讵知蒲柳顿廹风霜顾灵剂以何施悲逝川而莫返将捐朽质勉贡善言伏望皇帝陛下并日照临侔天覆帱持守盛成之治柔能远迩之情燮太和于穆清措羣品于熈晏任贤勿贰永隆不拔之基与时为春坐享无疆之厯臣委身厚夜絶望穹宸拖司冦之绅不能下拜寝大夫之箦获以正终
　　代向直阁复职除湖北宪谢表
　　戴盆絶望仰洪覆之何私倾藿当阳祈容光之必照丹书已削紫诰仍颁直中秘之图书付外台之耳目恭承擢叙弥剧震惶【中谢】伏念臣禀资至愚趋势甚拙屡忝分忧之任惟思共理之忠驱虎豹而远之善良是保受牛羊而牧者蕃息为期惟彼合江最称凋郡遗种幸逃于锋镝调庸复困于金汤仍遭云汉之忧更急羽书之饷猾吏豕心而虿尾疲氓鲋辙而燕巢曾是羁单误防器使稍锄巨蠧渐振颓纲施行恪奉于诏条检率先严于寮寀呻吟少定流散粗安庶有袴襦免自书于下考忍脩防传以善事于上官岂期饕餮之徒敢负澄清之寄巧为章奏公肆诋欺内省不愆甘受四年之谴庶言既绎初无一事之眞实荷圣明洞知沉枉并加湔拂俾効捐尘具臣庆公道之开下士免胁权之困此盖伏遇皇帝陛下恢张治具奬励才猷远恶直丑正之人重守法奉公之吏愼选不遗于一介哀矜尤在于五刑臣敢不钦奉训词益修履业向以责人者今以责已用不负于隆恩抑闻守道者是为守官更勉图于来效
　　代范漕移湖北漕谢表
　　使指终更蔑闻于底绩宸纶易地仍畀于输将仰惟因任之恩积有冐荣之愧【中谢】伏念臣箕裘替緖薪槱荒材少日趋庭粗获闻诗而学礼长年从宦惟知守道而向方当大搜髦彦以绥宁四方之时乃累被咨询参刺举一路之寄宪章具在何所建明金谷羡余靡勤调度况乏汝南之清裁宁逃月旦之公评所惧黜幽更叨器使此盖伏遇皇帝陛下道参天大治格气和思足国而裕民用宁邦本肆因能而授职博尽众才致兹已试之罔功犹辱上流之重地臣敢不勉殚夙夜恪守靖共鞭防钱流倘称木牛之运根盘节错敢辞鼯鼠之穷







　　斐然集巻六
　　钦定四库全书
　　斐然集巻七
　　宋　胡寅　撰
　　谢贡启【丙申】
　　论秀乡邦深惭庸陋献书天府猥预甄收初闻姓名之传颇觉心颜之腼窃以圣王有作世道交兴辟雍首善于京师学校明伦于郡国气蒸川泳雷动云飞惟楚国之上游有荆门之要垒沼藏珠而媚景州产玉而得名峡水西奔词源可想郢楼东峙曲韵争高衿佩之侣摩肩弦诵之声盈耳遇良辄取宁空冀北之羣待贾而沽多抱荆山之璞欲当妙选宜属美材如某者朴遫无庸践修尤浅家庭入侍早闻诗礼之方黉舍出游幸被师儒之教究难穷之事业惊易往之岁时黄巻青编坐消寒日朱颜緑鬓独对春风未居比数之流敢有賔兴之觊夫何末技亦缀后尘事虽傥来恩实有自某官士徒仪表吾道宗师澄学海之深澜植儒林之美防文高万丈灿然星斗之光名压众流响若风雷之转惟兹后进亦仰前修遂使愚顽猥防题品某敢不勉其未至增所不能观绛阙之光幸齿羣英而入献贡丹墀之策期收薄效于决科傥素志之未违庶明恩之可报过此以往未知所裁
　　问候张相启【庚戌】
　　一违台屏再阅时行良史直书蔑着丹青之效戅言妄发合干斧钺之诛旋属家君累辞朝命寛仁赐可已知负疾而无堪喜惧兼怀其敢冐荣而不去罄披诚悃继荷俞音俾寓直于河图仍即安于琳馆拜辞文石之陛归觐防衣之庭狐突教忠庶无罪悔萧生雅意终誓糜捐由二浙而问津及临川而闻戒越趋章贡冀达潇湘身游坱圠之钧孰云置散梦绕荧煌之座能不侍前遂忘重趼之劳思奉片言之诲发其防覆借以辉光恋德既深向风增抃寒威渐弛暖律初回愿益毖于鼎饔用早跻于槐席
　　荅湖北赵宪启【丙辰】
　　顷误简知进司三事旋怀洎养请布六条维是澬川介乎湘楚民淳事简本游宦之乐郊行悔言尤亦省愆之静处适庭帏之久病方药石之未闲捧檄固荣望云更切罄输危悃仰吁高聪乞从祠馆之安觊免郡章之付防须允防尚阙驰书某官疏沠洪源腾芳夷路卒浮丘之业经学有闻读元王之诗风骚甚富爰念剖符之地宻隣仗节之方敦笃襟期宠贻牋翰粲然丹雘施樗栎以非宜咏彼木报琼瑶而何有披风尚邈跂德尤勤愿益保于生经以茂承于光宠
　　贺湖南王漕启
　　解虎符之佩光被诏书仗龙节之权肃将使指先声所暨喜气惟均某官美德粹夷高风凌厉书开万巻列科居游夏之伦笔扫千军掞藻出班扬之右谈兵将幕佐计漕台久练达于政经尚郁堙于贤业留京子佩尝赖表仪遐徼乌蛮更烦绥御本自金闺之彦合陪玉笋之班将勤三节之走趋先试一方之刺举眷兹湘俗困彼军须但椎髓而弗矜既露根而可畏狡桀有萑苻之念柔良多狴犴之寃微官惟急于受知大吏茍祈于免过頽波如此远虑奈何窃详圣主之保邦允借仁人之种德士欣除目民止遯心某自间风猷相望楚越置酒高防形梦寐于十年赋诗远贻写殷勤于千里岂谓剖符之地宻依揽辔之封先取豺狼式观政术再歌襦袴当仰吏师惟幸防之方深匪敷言之能罄轻寒在候远渉正劳尚愼节宣以承光宠
　　荅沅州王守东卿启
　　伊川洛汭十年同缓辔之游沅水澬江千里接分符之壤瞻言契濶敢叙悃悰自昔解携寻遭荡析共楚天之月徒有咏思栖衡岳之云固尝招隐学未周于已事心敢累于世纷偶被召除进司书命吾徒忝窃深惭子厚之旁观公等弃闲当诮臧文之窃位竟縁冐昧恐速推挤有怀奉檄之荣自诡专城之寄问安尝药情既恋于板舆剡奏呌阍愿获从于琳馆虽幸托两邦之契而未遑驰一介之书某官义比金兰契同胶漆屡枉孟公之尺牍如披彦辅之青天梅榭月明撼雪英而命酒竹亭春暗防云叶以尝茶薛华最善于醉歌李白尤高于长句三川邈矣一梦恍然文老益工疑得江山之助才高未展合依日月之光临边鎻以徒劳奉诏函而非晚重钦埀眷逖枉飞文读厚报之诗愿敦夙契修寳隣之好莫遂初心尚阻披承益深瞻颂冀妙頥于寝食以蚤对于宠光
　　谢浙西帅启
　　祈从散局不奉俞音改畀近藩复叨优命顾此临民之始适当开府之初幸防所深寅縁有自某官器资英迈才智通宏北道观风尝着扞城之畧南州揽辔尤高富国之功久尔践扬蔼然誉处果膺宸眷擢总行畿发硎之刃常新坐空盘错枹鼔之声不耸行被宠褒某濩落无堪液樠奚用久荷出尘之照兹谐防德之方
　　谢浙漕启
　　祗承纶命改畀郡符顾非师帅之良幸托澄清之庇自惟多踬庶获少安某官才资絶人儒雅饰吏盘根错节解牛之刃常新挽粟飞刍流马之功益着国计有赖上心所知别观诏除以快舆议某崎嵚可笑濩落无堪荷知素深暌德浸久虽趋风之未果欣托防之匪遥庸以腹心布之竿牍方兹凄凛愿愼节宣
　　迎吕相启
　　伏审被追锋之召入觐宸颜付居守之权典司宫钥制书一出舆诵四腾某官茂德格天精忠贯日才肩房令居多应变之功智比姚崇允号济时之相险阻备尝而不改其操富贵已极而克勤于邦起自眞廷遐分帅阃当云汉嗟吁之后适羽书调发之时威肃萑苻惠先沟壑仁风所播坐获丰年民瘼既除遂成乐土甘棠之化南国寔维羣辟之师绣衮之来东山无复大夫之刺圣君虚左以待元辅非公而谁措国歩于大安享天心于一德某久违台座窃守郡章属櫜鞬以修恭徯瞻旄钺托帡幪而庇迹正荷陶钧
　　答王盐启
　　窃审拜恩北阙仗节南州问俗观风山川改观奉公守法民物知归某官白璧持身青松植操文学足以饰吏事器识足以应时须三尺是循坐折奸凶之气百链不变众钦刚特之才固当凌厉云霄羽仪台省发硎游刃益摅露于蕴藏煮海摘山岂劳烦于计画未遑驰庆先枉飞文欣悚之私敷宣罔既
　　答秦德儒启
　　窃审拜命宸庭通名京籍亨衢伊始清论所期某官纯茂赋资端良修志早培学殖发为春丽之华不齅世芬挺立岁寒之操沉下僚而自适蔼荣问以甚休当涂不壅于上闻逸轨渐看于横骛某顷分忧顾初接风猷欣楚国之有材欲周家之多士比君雕鹗惭非荐祢之流赠我琼琚愧辱报齐之意誓言什袭宁述四知
　　答路枢贺年启【代家君】
　　斗柄回寅阳声入律若木饯余寒之气时朝崇嗣岁之仪庆礼既陈颂言斯举某官夙推公望静葆天倪五福纯全虽脱红尘之屣四方倾属宜归紫极之班肇对嘉辰必符善祝某负疴寖剧修谒无縁徒切倾祈莫胜敷述
　　贺年启
　　寳厯更端阳春交泰槐烟泛彩迎天上之和风栢叶浮杯绚人间之庆礼某官忠存廊庙名动华夷接武赤松世服遗荣之勇歌诗菉竹皇深旧弼之思宜对令辰早膺急诏某初还亲右阻造客间颂祝徒深敷陈罔既
　　又
　　新元肇序上日开祥柳色槐烟迓阳春之交泰椒花栢叶修献岁之盛仪某官纬世杰才端朝公望幅巾坐啸无烦虎豹之韬急诏言归行庆云龙之防式临谷旦倍拥繁禧某职在亲闱望遥賔閤奉一觞之爵徒剧倾祈修咫尺之书莫伸悃愊
　　又
　　寳厯更端阳春式序寅饯余寒之气交脩嗣岁之仪某官学探本原文追典雅宣平反之诏功既及于一方展经济之才恩伫承于三接未遑驰庆先辱惠音感颂之深敷宣罔既
　　答唐道州启
　　比者解印桐江分符潇水初获便亲之欲仰荷天慈载欣接壤之仁远同河润属乍休于徒驭仍谨视于簿书尺牍未修飞文先及退惟凉薄何以堪承某官才禀疏通政成肃给仰分忧寄依然循吏之风远绍家声尚矣名卿之胄行闻显用益奋远猷某器业非长官箴未熟有可师之隣国庶免旷瘝无越境之防期徒深渴仰和风扇物淑景宜人尚愼节宣慰兹勤祷
　　答鎭江刘待制启
　　方安远郡遽奉赐环旋忝近班仰惭出綍未叙推先之施首烦贻问之勤伏念某才非疎通器惟浅廹既与时而寡偶遂造事以多穷小试勿堪大迷安用渐图丘壑敢望云霄某官风烈匡时谋猷纬国入持笔槖尝献纳以尽规出布藩条更中和而乐职眷此迃愚之迹早陪英迈之游曲借揄扬遂令忝冐怅披风之尚邈愧染翰之莫宣但祝保頥亟闻登拜
　　答李校书启
　　伏审光膺宸命职列书林凡属俊游共欣荣问尝谓西昆册府南极星躔集冠冕之名流实朝廷之妙选于此养才而育德俾茂经纶岂徒较艺以程能务为华藻时虽右武上急用儒厌驰马试剑之言求说礼敦诗之士肇开秘馆广集时髦既富之简编使博其闻见以尽卓约之守又淹之嵗月使积其进修而期器业之成凡风望之所加寔纪纲之攸赖进居廊庙必能熈帝载而亮天工退处江湖亦可立懦夫而敦薄俗搜扬孰称英特是宜某官识度涵宏器资凝远书开黄巻穷师友之本原笔扫千军见文章之户牖进当清问罔防嘉猷亟通籍于金闺遂观珍于玉海作史代言之任寔自此途泽民致主之功式观他日未遑庆牍遽辱华牋过形引重之辞弥仰推先之义永言感抃莫罄指陈
　　答胡校书启
　　上言伏审某官奥学穷源英词掞藻未经险阻骅骝何贵于驽骀既遇雪霜松栢遂殊于萧艾令名莫掩旧物斯还楚望九年不作刘郎之赋潮阳万里应高韩子之文虽暂屈于校讐方益观于制作亨衢伊始清议毕归未遑修庆之仪先辱飞文之贶过形引重弥仰推先感抃之深敷宣罔既
　　答钱待制启
　　伏审光膺中诏还直西清公议稍伸士流交庆某官三朝旧德一世伟人忠孝王家矧继文儒之后安平泰日已高法从之名峣峣多困于不全落落固知其难用江湖远迹屡易岁隂松栢后凋方腾月旦果动达聪之听俾归持槖之班献纳是资职不分于中外典型未泯人思见于老成徯闻环召之音那遂琳庭之逸念驰牋之未果辱坠翰之遽先谦厚俯临愧怀交集
　　答张寺丞启
　　伏审光膺宸命分布邦条在仁人获济物之权于疲俗有乐生之庆某官赋材肃给秉志坚刚权势者人之所趋吾独奉公而弗畏货财者众之所欲吾能洁已而无求政惟摩拊之先吏率廉平之化何屡书于上考而久郁于下僚天听虽高月评难掩爰从九寺出将一同追汲郑之风流奚劳施设继龚黄之绩用行庆宠光未果修书先承坠翰永言感悚曷既敷宣
　　赴永答衡守启
　　祗奉误恩俾临旧治忱辞恳免盖虞五技之穷优防弗俞曷慰十行之宠方鸠徒御将道封墉未遑竿牍以通诚遽沐缄縢而敦眷某官端倪公望磊砢卿材擅岂弟之仁声受藩宣之重寄化行时雨下车早洽于欢謡刃发新硎余地已空于盘错顾如顽陋加以忧衰欲寻一壑以忘年岂谓专城而眷禄况乖洎养重兴去鲁之悲尝问为邦更激希颜之志迟瞻风度庶悉悃悰尚珍葆于天倪用亟膺于帝宠
　　答任大夫启
　　祗奉误恩俾临旧治露章丐免寔虞五技之穷被诏弗俞仰媿十行之宠方戒徒御谨诹日辰未遑修筦记之仪已先沐函封之祝某官德门济美道韵垂成以智养恬弗驰情于时竞用和为贵常远迹于众纷兹闻寓止之方将有披承之便其为欣幸曷罄名言更冀保调以绥荣宠
　　谢曾漕吉甫启
　　叨被除音俾分忧寄恳辞弗获祗赴云初窃以学道而爱人君子之事既得而患失鄙夫所为方今军旅之兴惟是贡输之急州郡经费已倾困焉其所以自支则必犯诏条之所禁民氓资用殆竭泽矣而至于不已岂能保根本之无虞某天禀迃踈众嗤方拙忧伤之后志意尤衰欲敛裳远迹则未报上恩将枉已狥时乃大辱家训若为称塞尚赖庇庥某官能宅道心务尊德性文章足以鼓吹六艺业履足以冠冕诸儒共嗟烦使之久淹弥叹冲襟之不竞眷兹一道均仰惠绥岂特孤踪获逃呵谴追陪尚邈企咏尤深
　　答邵守启
　　昨甫外除亟承中命分符是宠还寻淡竹之仙共理非良那有甘棠之爱贡忱辞而恳免辱优诏以遄征忧患余生支离病质虽幸托两邦之好而未遑修一介之仪某官资禀公忠戎昭整暇飞声夷路功久着于百为受寄专城誉已喧于五袴顾临民之伊始欣托庇之弗遥首辱惠音弥钦敦眷莫縁披晤尤剧瞻驰
　　答赵漕启
　　某禀资甚拙处世多奇但信诗书之言不闲时习之态叨尘末第将二十年窃廪太仓才五六岁进不能高举远引以希鸿鹄之游退不能远害全身而取牛羊之践常负愧耻况罹闵忧悲隙驷之易徂嗟林乌之孰哺余生虽在诸念益颓敢谓新恩俾临旧鎭五日遗爱曾何有于甘棠二江清风尚依然于淡竹以孤露支离之质牧呻吟凋瘵之民抚封未几给日不暇虽乡德而甚迩欲驰书而尚淹某官宗室茂枝缙绅高选刺州总道推洁廉公正之才援翰抽毫富组丽铿锵之制退居云外公论弗咸惟是鄙人夙防异顾首贻音问报眞乏于琼琚心佩眷存篆乃同于钟鼎
　　答李宪启
　　禁省出纶误防宠奬侯邦绾绶爰得旧游自惟才业之空踈每愧班资之超越主恩宜称家业空存驹过隙以难追乌集林而何哺仅终忧制仍负沉疴觉身虑之亡聊支离已甚怅聪明之不及黾勉奚堪方图仰吁于天心庶获俯从于人欲访求大药栖息小山万里秋风沧浪之钓影一犁春雨嗣臯壤之农歌弗逮控章已闻锡命恳免惕俞音之閟奉承怀陈力之慙某官植操端方抱忠昭彻妙年槐市高文独扫于千军广问桂堂大策复观于三道安行素履自致清途以直绳参执宪之联由劲节受观风之寄贵名愈白公论攸归乃顾乡情复通年契虽山川攸远瞻眉宇以濶然惟臭味所同借齿牙而多矣愧驰书之不敏辱坠问以相先徒佩好音岂云厚报
　　答梁潭州启
　　伏审陞华秘殿擢畀中权除命初传己耸列城之听涓辰既协同倾一道之瞻某官术略闳通材猷高迈考本源而师友兼文武以弛张霜凛清秋肃邦刑于台宪泉流平地裕国计于军兴挺然公望之端倪卓尔卿材之磊砢果膺宸眷更倚外庸粲然如列宿之拱太微屹乎如长城之扞四国即观报政别拜疏荣某患难余生支离病质谬忝于蕃之寄正依分阃之庥趋觌未縁向风徒切其为欣仰曷罄敷陈
　　贺沈潭州启
　　伏审帝制诞扬侯藩选建物议允推于时杰威声已肃于方隅某官自禀英材夙追前辈手披万卷心期卓约之归笔扫千军体絶浮华之尚三道对广廷之大问一鸣惊寰宇之同声精思洞彻于几微博识周知于治忽以忠言嘉谟而出入禁闼以直道劲节而周爰咨询畴庸岂后于诸公详试每淹于一面藩宣岭表帖华夷远迩之情夹辅畿中作师帅表仪之冠更屈经纶之手来苏涸竭之氓在国计以甚疏听民谣而大慰下车报政即趋三节之严参铉调元遂应六符之象某支离负疾恳欵投闲尚閟允音意终期于一壑获渐余润今复有于二天欣幸为深敷宣莫既
　　答江签判启
　　鼔箧贤关尝觇紫芝之面决科文陛同攀丹桂之枝一暌逖于风猷遂恍迷于岁月远勤坠翰良沃企悰某官文儒发身器识致远不为回翔而兴叹行看简抜而赴时某材术无闻叨尘过分控章屡上祈养疾于山林接袂犹赊徒寄怀于鳞羽愿廸气序更加保绥
　　贺范漕元作启
　　伏审被命九宸观风一道再受输将之寄益思足国以裕民屡持刺举之权尤欲荐贤而剔蠧使华增重物议同归某官器识天资诗书家学负材能而择所宜就守义命而耻夫茍从劭农政于重湖事皆有指转邦财于五岭民不知劳还对便朝上孚聪听盍振鸿飞之渐犹烦龙节之行窃计召除近在晨夕某夙联德契乃托仁封虽沥恳投闲未获天从之欲而养疴藏拙正叨云防之私欣幸惟深敷宣曷罄
　　答处州陈倅启
　　旧邦掺袂杳然魂梦之惊仙里停骖恍若年光之迅山川回首笑语关心未果尺书以问安遽承一介而示贶词情交腆钦雅故之未忘推许太高岂迂疎之能副某官靖共秉质炳蔚掞华早挹贤科见誉髦于庠序久淹才业良称屈于荐绅暂为别驾之行即庆廉车之选某降才甚拙渉世无禆潇水牧民空有怀于画诺缙云展骥眞不愧于题舆晤集正赊倾瞻尤切愿言珍衞以廸宠除
　　贺湖南钩漕启
　　来自日边称礼乐光华之选眷兹湖外获仁贤刺举之公民物知归山川改观某官禀资明粹无事疏通蚤扬歴于烦难尤飞腾于誉处郎潜向久使节尚勤问俗观风展孟博澄清之志裕民足国推士安取予之才谅不俟于匪伊遂归瞻于咫尺某叨居藩翰幸托部封欣仰之私敷言奚究
　　答永倅启
　　伏承光膺除命佐刺偏州亦既食爰卜戒途之吉谅惟行李克防坦道之祥某官图史发身廉隅励操合鶱翔于膴仕尚淹恤于遐方曾是迂愚谬分忧寄乃有为僚之幸矧兼同里之仁虽舆或可题景辟蕃而不就然骥之初展亮于统而能知更愼节宣即期披奉
　　答交代罗寺丞启
　　伏审显被枫纶再参竹契先驱渐迩合境同归某官浣彩词江抽奇经笥贤关奋迅早登髦士之科夷路腾骧益励肤公之操遂由九寺出刺一同风猷凛凛而吏得明师政术优优而民依严父某忽膺除目勦继芳尘初以小嫌势难免赴遂縁疾病力恳投闲逮输纳职之诚始报奉祠之命久纡高躅良负夙心至于局务之留行且复军须之滞运民虽粗息而帑则乏储官有溢员而军多缺数方虞速戾何以告新远辱飞文重令生愧炎威鼎盛徒御颇勤愿毖保绥以承华渥
　　谢湖北王漕东卿启
　　顷縁多病上二千石之印章每愧无功叨三百防之稍廪仍美名于内阁分散局于殊庭某生则防顽少而懒惰承立庭之训出赴事功叨持槖之聨入无报効朋友诮往来之屑屑鬓毛纷黒白之斑斑固欲濯足沧浪冥心霄汉洎再行于剖竹乃益困于负薪治慕頴川于得民而何有政惭东海徒卧閤以奚为屡凟天聪幸从人欲贳其罢软养以寛闲两棹湘流若巨鱼之纵壑一枝衡阜如倦翼之投林方将系钓艇于苔矶听碁声于花院烹不材之鴈时访故人换可爱之鹅聊从道士优游乐岁涵泳圣时某官比玉纯姿断金久要赏奇文而析疑义过从无俗调之谈谐咏招隐而赋闲居述作有词人之风味身尚纡于簪佩志早抗于烟霞施及迂愚俾逃顚踬更辱双鱼之赠来宁独鹤之归焕若丹青光于蓬荜某官气冲而行粹本茂而言昌考厥源渊定商游之可及追夫雅健奚崔蔡之足多乃留滞于江湖盍羽仪于台省如椽大笔镂牒告功削札细书演纶出命是为称惬徯俟褒陞岂同癯瘁之人自屏支离之列北风时厉南纪望遥怅詹觌以何縁叙悃悰而难尽愿言珍啬少副倾祈
　　答湖北王运判启
　　伏审显被丝纶再将礼乐腾欢声于愁叹布皇泽于焦枯某官德比圭璋言成黼黻坦荡中涵之度温恭表着之仪见闻该洽于羣书器识周通于众治使夷途布武亦何往而不堪况昭代右文岂久遗而未录乃滞江湖之上数婴刍粟之间承羽檄以哺军师资毛锥以纪财赋闵劳大雅其可再乎因任旧人直差易尔惟君子攸居之职萦生民有徯之心矧赤壁之上流经緑林之太扰残骸暴野犹闻肉视于遗黎刲股药饥谁喜足音于故国何止有露根之渐实当怀拨本之忧发储积以振流亡奚云黯戅纠愆违而褒忠善爰俟滂清即须美绩之昭遂庆宠灵之聚念兹羇旅居封疆有宅一区芜没讵存于三径崇坟四尺荒凉那置于万家望古郢以驰诚指今天而均庇和风扇物淑景对时愿为光华精加调衞
　　谢赵盐启【癸亥】
　　秦淮枳棘初瞻栖凤之标楚地江湖远拜缄鱼之贶怅十四年之暌阻跂六百石之光华某官挺秀天支腾芳朝路好古求是不传鸿寳之书积思受经早卒浮丘之业遂由乡属出总使权维斥卤以阜商与摘山而通货虽名国计岂宜淹屈于雅猷行听诏音自此翺翔于清贯某性资鄙拙谋议迂踈久尘法从之联効无尺寸叨食殊庭之饩疾更支离白髪旋生壮怀将尽逐飞鳬于渤海从斥鷃于蓬蒿尚辱记存过形问劳相望浩叹未知披雾之期独咏牢愁徒切向风之想益祈珍衞以对宠光
　　答张桂阳启
　　庐陵识靣恍若一星衡阜向风忽传双鲤获审竹符之宠已临桂水之阳某官擢秀贤科蜚声朝路尚纡宏业来试小邦地错蛮猺爰借安边之畧民罹军赋更资出牧之仁复仰体于尧文亟缵修于商序子衿无刺城阙同归侯斾有光藻芹交采顾此拔豪之拙何增揭榜之华窃揆惟良克勤宣化永言先民之事业必传至学之本源问居不吾知子路未逃于莞尔称以其君伯夷吾犹贬于怫然惟明道正谊不萌功利之心则致君泽民可格唐虞之治是乃成均之首善摅为稷下之远猷某文乏自嬉教无私淑独喜聆于高谊因寄语于诸生虎卧龙跳勿贵临池之习金相玉质徯观乐泮之风詹觌未縁倾驰徒切愿言珍衞以俟宠休
　　答高参议启
　　钦诵旦评传闻风防未快青天之覩忽惊明月之投自省迂愚何当眷属某官望高东土誉重南金文副质以彬彬行顾言而慥慥蓬壶仙籍方开碧海之津梁莲幕賔筵自适青油之谈笑湛情怀于止水阅富贵于浮云逖傃清规孰量远歩某用惭明效舍负素餐华髪渐生宁复倚楼而看镜尘缨未濯方将枕石而潄流尚余蒿目之忧不怠缁衣之好披瞻正阻向往良勤当三阳交泰之昌时寔五福类升之吉防愿调寝馈早被诏除
　　答朱盐启
　　桐江假守尝倾舶趠之风衡阜侨居値揽轺轩之辔披瞻未遂跂仰为劳某官廸德醇明受材肃给蜚声夷路序绩昌时畴望寔之交孚付咨询之重寄惟五岭重湖之南北如三湘九郡之封疆醝旅纵横荈商隐屏比屋但资于食饮大农深责于缗钱几许官僚徯循公而刺举猗嗟闾里赖赋政以澄清想使指之敷宣慰舆情之属望功比临淮之李名参折槛之游遂被宠灵益摅器业某迂愚无用疾病相萦藏拙投闲粗适山林之性通名筦记未遑竿牍之修先枉飞文可量愧汗亢阳滋久微雨初残愿厚寝兴少符颂祝
　　答刘帅启【甲子】
　　伏审光膺宸綍荣畀藩维除目初传已耸士林之观轺车既下大归民物之心一面得人三湘增重某官圭璋粹质冠冕胜流早追吏部之高踪笃于文行远继曲江之称首各有度程省户羽仪曲台緜蕝议论必期于尊主持循不茍于随时威凤鸣冈允彰瑞应明珠照乗信曰寳臣宜升禁宻之司益庆忠嘉之告尚烦详试以察外庸清议毕归贵名愈白某差池一羽俯仰七年蓬艾卑飞自适鹪鹩之趣云霄高跨方观騕褭之游幸此侨居防于德宇敢图谦厚先枉贲文益知久要之未忘惟是永藏之为好
　　答孙判监启
　　伏以荆台故国夙闻耆旧之推衡阜侨居晚幸光尘之奉悬衣自结冷突谁黔虽达者之能堪岂善人之宜尔永怀先子好贤如缁衣矧有里仁赴义若饥渴因期出力薄助置锥作是念言既弥年所分华岳之半眞仰愧于希夷寄草堂之赀仅免惭于录事尚虞凂冐或取麾诃某官劲气凌霜孤操耸壑学练熈朝之典故行追前辈之风流小试边城誉即腾于襦袴倦游末路身早挂于衣冠远不离羣清而容物卜陶庐之三径甘颜巷于一瓢耻同攘臂以受薪宁自曲肱而饮水义当难处必辞货财之金礼或可从岂非道交之餽遂防虚受以询众诚顾何力之有焉辱赠言而过矣枕流潄石平生已慕于子荆为黍杀鸡继此愿从于荷蓧
　　答韩谏罢岁旦往来启
　　伏奉诲函约停苛礼惟高情之所觉契卑悃之每怀良以病质支离野情疎放猿狙冠服挂思効于逄萌鼷鼠车舆悬欲睎于广德既先后适投闲之愿尚往来讲交际之仪效官曹朴遫于泥涂比市利登趋于龙断观人且愧处已何堪只合藜杖葛巾弗期而遇东阡北陌乗兴即行未妨金玉之寳隣雅称烟霞之道侣虽防名眞率难追西洛之遗风而游曰逍遥请畅南华之高论三阳交泰万寳更新愿绥福以鼎来亟承恩而晋接
　　答崇安詹令启【丙寅】
　　伏审铜章初绾已择刚辰玉轸乍调深符舆诵某官茂资天禀美业世传早知从政之方爰被承流之寄推心及物谅期闾里于安平积善在身行启津途于远大念有维桑之敬方图染楮之仪先枉飞文尤深愧抱
　　答江令贺冬启
　　竹起英风既騐微阳之应日迎脩晷方崇亚嵗之仪某官天赋通才世推能吏学该百氏深穷述作之源气盖万人旁达弛张之畧尚淹骥足来试牛刀宜对令辰亟膺殊奬时承庆问倍切感悰
　　答赵守贺年启
　　王春建正寳厯授民柳色槐烟寅饯余寒之气椒花栢叶钦崇嗣岁之仪某官天清流朝绅隽望累分忧寄名简在于上心式听欢謡德允谐于民望乗兹谷旦宜对宠光某滞迹乡关驰诚賔戺辱庆函之俯逮怀愧颂之交深
　　答邓倅柞启【丁卯】
　　昨者抗章有请引疾告休天帱寛宏畀孱生之后福山樊閴寂涵化日之余辉某材甚液樠器惟瓠落少习词章之技徒以干名壮求忠孝之端讵能充实顾叨逾而厚矣论功效以阙然矧迫疲羸寖颓荣望挂衣冠于神武非慕昔人狎鸥鹭于沧洲姑从野性某官掞文而励行履信而资忠取友必端自致切磨之益与人为善更推题品之公远示好音有懐归歩抢榆鷃翼宜戢伏于一枝击海鹏程盍鶱翔于万里愿愼保頥之节式膺宠目之颁
　　答化州周守启
　　某久钦雅望未縁夙雾之披正堕炎陬那有清风之濯薰慈所轸华翰见贻诵味以还感铭难喻某渉道蹇浅防荣叨逾进不能发策吐奇効忠嘉而致主退不能知非补过希明哲以保身终朝之禠夺既行二纪之愆尤斯信圣恩寛大未忍诛夷要服荒遐尚容省察御魑是职茹蛊何辞平日交游箝口姓名之道暮年形影灰心赠答之篇踽踽晨昏茫茫寝饭非徒弃物允是畸人敢谓某官高谊鎭浮至仁敦厚垂爱闵于炎凉之外通殷勤于隔濶之间织锦成章被粪墙而岂称和銮中齐驾驽蹇以非宜窃承分符近比邻壤氓庶已嗟于来暮藩宣尤急于惟良岂但枯鳞渐渍九河之润要观逸足腾骧千里之衢愿厚节宣以酧瞻贶
　　自便谢政府及中司启
　　青蝇止棘远投魑魍之羣白骨成人俄戴乾坤之赐并还资秩安处丘园某识昧通方器非受大虽循途而平进奈得数之多奇逢时斯行岂有心于党附不可则止冀无染于悔尤焉能贵身而贱名讵比隐居而求志囘省昨梦尘劳半生西掖南宫持槖摠经于八月严陵潇岸分符并计于三年自余寝饭之辰皆是退闲之日逮廪粟之弗继知赐环之愈遥芝草山中希风绮季桃花源内接武刘郎不虞贵肆之遐踪终挂贱拘之宻网飞鸢跕处秋艸黄时渴肺生尘屡跰跹而鉴井愁城对酒从酩酊以逃禅相彼炎荒允宜罪放户牖尽蛛蝥之世界枕衾皆蝼蚁之经行钩吻丛罗人能采用蛊蛾翾舞食辄猜防大冬或至于袗絺长夏有时而附火病须谒鬼俗不贵医俟以岁年之多淹兹恶弱之气不必膏污于斧锧固将反掩于累梩茍非圣明辅以耆哲孰矜怜其寃横俾尽涤其疵瑕曾是摧頽有此侥幸某官秉心公亮执德寛宏既揽时髦俾咸输其功用又矜沉屈使各遂其飞潜上臣之勲业方兴多士之归依初合致兹丘壑亦在门阑某病以衰侵心随力退开结庐之三径于以怡颜甘在巷之一箪求其乐地誓坚晚节少答隆私某官中丞秉心端亮廸德公方奋由直道以受当阳之知尽逐羣奸克胜执法之寄乌集府而不去凤鸣冈而屡闻倾否有功既力扶于大厦得人无竞方兼引于众材稍淹风宪之司遂正钧衡之拜益摅素业永固皇基【上下同前】




　　斐然集巻七
　　钦定四库全书
　　斐然集巻八
　　宋　胡寅　撰
　　代范伯达谢及第启
　　金扉雷动辨色造廷寳幄云垂胪传赐第惭非出类何以防休尝谓圣学失传人心就坏雕虫篆刻深有似于俳优发策决科初无闗于理乱重以功利之邪说蔑然道德之遗风四维不张六籍仅在弃毛锥而说剑自庆遭时均博塞以亡羊莫知溺志上主尊贤重道匿武觌文表章拨乱之书修举兴衰之政虽羽檄交驰之际不废国章于糊名愼选之余更颁制举思皇多士罔伏嘉言而某学植未敷词江弗广少时鼓箧趋世辙以多迷壮歳抠衣仰师门而甚峻顾粗闻于謦欬烦深发于蔽防独抱遗经曾靡一词之措有怀至养尚希三釜之荣偶与计偕遂逃省下惩公孙之阿世自罄丹衷非董子之潜心曷酬清问忽叨科目有腼面颜事虽傥来恩寔有自某官忠扶大业志慕先贤致君泽民夙负阿衡之愧耻吐哺握髪躬行姬旦之勤劳言念愚衷滥跻龙坂品题不茍士争觊于一言眄睐特温价遂增于十倍致兹庸懦亦被采收某敢不勉所不能趋其未至念难穷之实学誓当人百而已千戒易惑之虚荣讵敢枉寻而直尺庶几有立仰副异恩
　　代人贺陶帅启
　　方隅报政亟疏出綍之恩都防畴庸就易介圭之宠凡叨庥廕举切欢愉某官惇大而裕和清明而易直九流贯学论必极于持平六德裕身行每先于推恕一昨轩翔膴仕炳焕羣英腾美誉以造朝奋嘉言而动听台郎盛选方观表着之仪宰士要司继阐弥纶之绪圣治惜才而详试哲人尊已而遐心一佩左符甚淹舆诵再临边愈茂旦评果膺西顾之简求改畀南邦之楷式矧江左上流之宏烈有荆州外屏之前徽奕世增光维公济美允咸听瞩全系弛张大纛高牙千里初依于良翰追锋急召九重行陟于泰阶某朴遫无堪斗升是恋巍巍龙坂尝有幸而获登踽踽鳬趋乃无因而自进永言踪迹欣在帡幪
　　代季父上湖北王帅启
　　言念智効一官将旌麾之下地遥七泽方亲鞍马之勤当先布于腹心爰谨修于竿牍伏念某箕裘末胄薪槱材挟策读书望圣门而蹇歩叨恩筮仕遵宦路以卑飞縁伯兄擅儒学之宗防师相敦朋游之好顾未忘于微贱乃屡辱于提撕岳鎭灵祠防奉三年之香火侯藩盛幕就更两路之驰驱家食未几官期甫及方策磨于驽钝罄趋走于严明某官识洞戎韬智深义府凿门制胜尝高玉帐之功卧鼓养威尚蕴金城之略辍宿衞徼廵之重寄资抚循牧养之宏才授以中权畀之全楚万井并喧于来暮九重方注于惟良氓俗阜财载洽南薰之化边庭彻警用寛西顾之忧遂设坛塲式颁旄钺充国练四夷之事更切倚毗班超享万里之封寔悬瞻颂某裹粮诹日襆被首程兼欣悚以装怀仰寛仁而托庇归依斯切敷述奚殚
　　代人贺刘盐启
　　伏审光宠制检陞畀使华除目初腾早耸列城之听先驺伊迩益喧载路之謡矧在庇庥曷胜瞻抃某官望隆国寳名著朝绅襟防中和处刚柔而兼济器能开敏施左右以具宜况乃胄出名卿业高济美忠心义气凛有家传直节孤标蔼为世范于以识典刑之旧岂徒称吏道之师故牛刀之刃常新暂烦剧邑而骥足之才乍展旋屈舆题甫及期已颁芝诏褰帷问俗杖节观风出心计之绪余仰资调度付台评之公正允赖激扬茂寔既昭宠灵斯焕指青云之布武登紫闼以奋庸克瑞圣时用绳祖烈某零丁坠緖冗凡材奉香火于明祠仅同蠖屈候旌麾于达道徒效鳬趋辄修竿牍之仪少叙帡幪之愿
　　代人贺范漕启
　　伏审外计告功中纶涣渥尚畀输将之任益观刺举之能凡托帡幪实深庆赖某官疏通而缜宻整肃而裕和世服簪绅练达熈朝之典故家传诗礼歩趋前辈之风流饬吏方以儒雅之优行仁术以政材之敏早由简拔累付澄清将四路之光华日新贤业处十年之烜赫人诵谦劳眷此三湘尝纡六辔虎威余凛固无待于施为龙节再来重有孚于观听第恐诏除之驶不容旬序之稽身在日边遂摅宏蕴泉流地上宁究远猷某备数祠官依栖德宇喜既常情之倍礼宜削牍之恭尘凟是虞鉴容为幸
　　代人贺晏宪启
　　伏审光奉制除只乗使传十行甚宠着恻怛于丝纶六辔既均播皇华于原隰凡在庇庥之内举深瞻之诚某官挺秀江山储英象纬簪绅世服共知前辈之风流忠孝传家允是后来之领袖才刃发硎而无滞德风偃草而必行不吐茹于刚柔惟中是守能弛张于文武与道何拘顷由鹤闻之招已振鸿飞之渐握兰鸡省炳然列宿之光芒衣绣熊车焕若二星之符采顾兹平楚复畀祥刑挟温诏以平反民歌冬日持公心而刺举吏肃秋霜方旌节之鼎来快襜帷之乍彻治道九变虽云因任于成能泰阶六符徯看追踪于前轨某箕裘末緖薪槱才服职明祠仰有依栖之便驰诚威着莫遑趋走之仪
　　代人贺方帅自桂移广启
　　八桂维藩政成初报五仙谋帅命出有孚爰升内阁之华式壮中权之重千旌照海万目披云惟南粤之奥区屹番禺之巨屏辽辽更千百载显显才十数公士守廉隅念归来之蚌蛤政无俶扰占飞去之鶢鶋兵威外詟于雕题寳货上充于玉府如风偃草则渤澥乂安自叶流根则朝廷增重克当忧顾允谓才难某官瑞世杰人端朝重器逸民清裔东吴之声望素高昭代名流北极之班聨已着前筹借箸煮海提纲近剖两符岂弟咸歌于襦袴远驰六辔光华克副于咨询遂膺分阃之荣克底殿邦之绩自天锡宠易地建侯带水簪山徒结去思之恨马人龙戸大兴来暮之謡右之有而左之宜彼无恶而此无斁先声甚烜公论愈归四府得师连十州而控带一边静治匝千里而迎承虽云古制之异今亦见驭轻而居重久虚隆寄果获眞材洽燕喜于神人徯并流于刑德高牙大纛岂戎翰之久淹赤舄绣裳伫公归之信处某嵩台冷族圭窦腐儒不知天下之大而姑务正心未信圣人之遥而但知汲古文乖饰物学昧随羣虽尝賔于乡大夫旋见黜于春宗伯倦游塲屋寄傲山樊假黄绶以结要叹素丝之垂领昔者甘为陈孺子今而幸识韩荆州润以斗升岂独济辙中之鲋借其羽翼庶几鶱海上之鹏辄修贽见之仪并叙归依之愿
　　代人谢端州守倅启
　　官有等威仕路敢忘于分守人无公论身修或値于嫌猜方严檄之下颁属明廷之爰究持权不挠挂网遂蠲恩施匪私感悰为甚防念某抗尘未吏办俗短材窃闻诗礼之余幸续箕裘之緖二十年之造化自分防肝九万里之扶揺敢攀鹏翼览景空惊于老去坐贫未赋于归来窃禄强颜随羣敛板倘在公而无愧亦行已之有名昨所奉承既相翦拂转防触讳固知薄命之奇穷张目见尤颇动众情之怪况馈饯未由于司属而平反自出于长官必有依凭潜行浸润未防相察诉书几至于厚诬不欲自明公听必归于直道省躬惕若赐辨昭然靖念垢防之疑曷胜江汉之濯丘山至重顶踵知归某官肃括而疏通寛慈而劲正北海南溟以为之气度长蓍大蔡以储其襟灵歩趋前辈之风流式仪后进练达熈朝之典故频迄外庸缿筩之嚚讼每虚襦袴之欢謡鼎洽甘棠蔽芾岂久着于南邦列宿光芒即近依于北极顾惭猥已在洪钧某敢不益励壮猷祈荣晚节执鞭欣慕幸叨晏子之解骖置驿招延尚觊郑庄之推毂某官储粹全闽呈祥昭代学冠九流而防于卓约才兼数器而居以谦冲自腾省殿之隆名即蔼簪绅之伟望西昆册府陪鸳鹭以诚宜南国贰车展骅骝而曷称稍淹稽于蕴蓄尤咈欝于佥谐帝简日深郎潜奚害霸陵猎罢未叹数竒宣室厘余将闻骏召见而恨晚睹则争先遂假道于玉堂亟参调于金铉顾惭下走已辱兼收某【上下同前】
　　代季父上刘帅求荐章启
　　处黄绶之卑心期寸进位青云之上义必分光揆二理于古今亶相求于交际爰伸竿牍少布悃悰伏念某禀质甚防视躬未植幼闻诗礼方趋独立之庭长値兵戎几坠一经之教洎再逢于伯氏乃重获于师资听弦歌则涵泳而醉心请笔削则区分而授指倚春风之緑鬓玩寒日之青编忠孝大闲固欲飞腾于声寔文章小技犹将掇拾于科名荏苒岁华蹉跎心事迄縁友爱敷奏遗言式均缓帯之恩以启高车之渐上公置醴念道义而慨怀乔岳颁香俾寅恭而庀职得无咎无誉之已幸岂有猷有为之敢图固合望絶攀陞心游淡泊靖共正直庸克享于明灵斋戒吉蠲庶仰崇于丕祚然念仕贵逢时而后遇学当及壮而欲行既非英才頴脱之流必假先达手援之力是以长卿被眷于杨得意而难忘户牖受封则魏无知而不背又况去就者荣辱之本取舍者得失之原在下士宜愼所依归若大贤固公其采择是以张宗有用隂兴不逞于私嫌王吉立朝贡禹即萌于雅意用陈固陋独凂高明某官德比圭璋文摛藻火光风霁月洒然胷臆之奇玉树瑶林瑟彼尘氛之外奋由直道自致夷途羽仪早振于文昌制作旋参于稷嗣盍升两禁尚畀十连文武殿邦兼仗钺褰帷之盛美中和乐职继投壶散帙之清标方且好善犹饥见贤若渴谓世务舍人材则难济如匠师虽扂楔以俱收众闻推毂之仁咸起提衡之愿某防于德宇服在官箴龙坂乍登眎卢前而有愧鹗书未剡从隗始以何惭耸听观于一时开津途于万里惟公之惠洁已而须
　　代范仲达谢孟郡王荐章启
　　爨下焦桐无心于中律道旁苦李何益于登盘岂知遭遇之有时乃幸采收之误及俯躬承命揣已负惭窃以宦路九迁其谁免相先之念亨衢万里要当有自致之才然非豪杰之流必借维持之力如某者降才猥赋分奇单幼读父书曾未终于诗礼长依舅学乃遽忝于簪绅孤根乏寸土之资弱羽惟短蓬之托文不足以掷地金声而穿天月脇武不足以洗剑青海而勒铭燕山奉香火于乔岳之旁窃斗升于太仓之内至为散局何所称扬然虽职有重轻而均于奉上某亦事无大小在一于用心惟律已之自严庶効官之弗忝若夫平衡之所俛仰公度之所裁量拔自尘埃荐诸旒冕乃是上臣克尽报君之道必也奇士乃膺举类之知曾此么微敢形梦想自非仁能泛爱善必兼收不求其备以取人不以所长而格物则何以居然冐昧获此叨逾某官茂业格天精忠贯日万籖插架学尤长于诗书九德在躬言必本于尧舜仰盛德可以扶世运推至公可以服人心取威则贤于长城借重则屹若九鼎是故畴咨右地太和无金汤之虞偃息价藩列辟有矩矱之则允合坐论于黄閤庶几夹辅于紫宸倾耳白麻之颂忭心黔首之庆再念某寒踪远外势援孤单譬彼飞蝇虽欲依于骥尾其如跛鳖曾未蹑于龙门遽防荐祢之章使激希颜之志品题若是称塞云何论贡贤以观能于德何有若远臣以所主为幸已多某敢不益励身修恪居官次鞭驽十驾殚鼠五能戴恩岂止于此时报德尚期于他日
　　代向宣卿知衡州谢当路启
　　恳请祠宫觊安散地遽叨恩命复领州符仍促之官亟令共理拜嘉增感揣分知荣伏念某无所取材未能自信屡忝牧民之任但知奉法之忠竟以顽防自贻谴黜岁华荏苒每惜分隂学术空虚终忘寸进方圣主欲安于黎庶而清朝愼择于循良名在选中寔系望外某官至诚无间盛德有容务广引于时髦将大厘于邦采遂令愚戅亦预陶甄自顾羇单徒深悚惧念衡阳之古郡列湘水之上游井邑凋零値暴客伤残之后田畴荒圮适天时旱暵之余俗习衰颓规程弛紊殉众欲则上负分忧之寄守正理则下为敛怨之媒所赖仁贤斡化权而当轴克隆相业承天意以调元将公道之大开庶私门之能杜鄙词未达聊输肺腑之情横议或兴全仗帡幪之赐依仁方始感幸难言
　　【同前】某官至诚乐善厚德鎭浮济时务急于人材体国罔分于中外遂令愚陋亦预甄收【同前】所赖仁贤抚列城而作鎭克隆相业亮众采以于藩有公道之可依必私门之能杜行台在望阻趋台屏之严官政或踈全仗钧慈之庇
　　【同前】某官至诚乐善厚德鎭浮为国谋不为身谋以己立故思人立遂令愚陋亦预甄收【同前】所赖仁贤素有澄清之志正膺委寄肃持刺举之权有公道之可依必私门之能杜治台在望近瞻使节之光华官政或踈全仗诲言之警饬
　　代向宣卿复职除湖北宪谢当路启
　　久负谴呵委心丘壑忽防拭仗节江湖仰荷殊私俯增危悃伏念某迂愚而寡与蹇薄而多违少也効官但识吏师之可尚壮而受业遂知儒术之有宗倘用于时盍行厥志稽自古考材之要无重收人论推心及物之功孰先试郡惟守身斯能奉法令非戢吏何以恤惸思奬善良当锄强梗欲臻富庶必务辑绥値鴈峯偶阙于守臣付鱼竹俾承于人乏去锋刃屠残之未久加墉隍劳役之尤深推髓剥肤以供饷餽磨牙厉吻因肆噬呑自惟短拙之才妄意循良之最勉殚筋力粗振维纲但知信道而直前孰敢恃强而犯上凡贱士苞苴之结纳及小夫竿牍之谄谀饰防传以取游谈降色词而求容悦非正义之所出岂小心之敢为大咈羣凶遂招积怨方舟共下觞豆交欢饮食之人论心自契蚍蜉之援同气相求宻为巧诋之章上惑辨朝之听所谓按停奸释黥配猾胥乖诏防之平反见专城而跋扈厚诬则可在理何安驱虎豹而远之指为肆虐受牛羊而牧者不许施仁考乱世以或然曷圣时之宜有幸防朝命推核有无重辱台评究穷奸罔丹书尽削紫诰仍颁宠还册府之聨擢付轺车之任升沉毁誉在小已以为轻赏罚公私系大纲而甚重事归至当荣倍寻常某官水鉴羣形权衡多士慨衰微之末俗图丕赫之中兴百揆惟公盖自任以天下一物失所若已纳诸沟中致此孤踪再纡洪造某谨当益修业履祗服训言万折必东誓不渝于素守五刑有服期眞体于好生更资奬激之恩庶効糜涓之报某官盛德传家精忠许国凤掖宣坦明之制兰台正绵蕝之仪遂总宪纲力开公道凡猥久叨于濡养及回邪犹逭于蕴崇对仗纠弹果见霜威之肃输怀献纳不开风指之承八元之储望益隆千里之借留宁久退惟孤愤亦累片言憎羣枉之善谗闵沉寃之无诉俾承翦拂还可激昂归依独在于门阑铭感寔深于肺腑
　　【上下同前】某官伟望冠时精忠许国入为侍从每倾侧席之聪出殿方隅独擅长城之誉以激浊扬清为己任以辟邪扶正格君心望寔久隆奋庸何晚徯遂闻于大政以协济于中兴言念鲰生尝登龙坂借温言之甚宠闵沉枉之不伸坐使湮沦再防翦拂某【上下同前】承流宣化妄希师帅之良饰恶废忠遽被穷竒之谮赖皇明之烛隐继白简之摧奸中悯沉寃并加湔濯某禀资固陋渉世拙疎但知守法奉公仰分忧顾宁敢狥情悦众俯为身谋异二三子以何伤虽千万人而必往谗或偶就理焉可诬纵哆侈之成箕肆为鬼蜮迄瀌浮之见晛何虑蛮髦安困厄于三年动昭融于一日某官持心尚义秉志嫉邪德不孤而有邻人小善而必取余论已资于月旦好音更辱于封题既剧震惶复深铭佩瞻承上阻企颂尤增益冀节宣晋承光宠
　　代张子期上秦太师启
　　不度寒微敢縁恩纪辄伸恳欵凂冒威尊顾惟蝼螘之诚难觊埏塎之造再三以渎诛谴是宜某驽蹇下材瓶罂小器志惟守分仕则为贫奉香火之明祠寸能莫効谨夙宵之常职五斗是资荐歴岁华遂终考秩永惟熈旦大辟夷途人怀布武之心士切竞长之志乃顾卑飞之羽翼已逾壮嵗之光隂乃者它方杳然来耗滞留兴叹痿人不忘于起行坱圠无垠顽矿寔思于钧铸况异代居夷之难有本家先祖之忠早被赏音下延族从萃隆私于门户铭深感于肺肝念此侥求非无阶级虽降才不腆如鼯鼠五技而易穷然所欲甚微在鹪鹩一枝而已足危诚廹切公听旁通某官命世大贤兴邦元佐蹈危履险确然金石之不移守信资忠炳若星辰之有度一登揆路大振邦荣横舟楫于风涛巨川攸济置盐梅于鼎鼐众口称和秦汉已还勲庸莫二盖以伊周之术业赓陪尧舜之都俞百揆惟公盖自任以天下一夫不获如已推诸沟中自怜樗散之无庸本辱匠师之所弃一施斤削即预桷榱某誓当勤瘁当官靖共守位思糜身而报德方屏息以祈恩
　　代向深之上范漕启
　　名山祠事曾无上考之书緑水賔筵误玷后尘之选揆才非据受宠若惊伏念某艰苦余生零丁坠绪挟策罔窥于阃域干时尤乏于智能重惟家国之讐因息阶梯之念年华荏苒鬓髪刁骚为活妻孥姑谋釜庾譬彼沟中之木何冀青黄端如爨下之桐甘心煨烬重以早亲有道诲使修身御者且羞视王良而知戒先生非惫于原宪而得师既无羡于飞扬即自安于固陋敢意姓名之贱忽防埏冶之恩靖揣厥由敢迷所自某官风规肃给德度雍容素景仰于前修用表仪于后进澄清浊俗振孟博之威声绥静方隅流元年之惠政顾兹凡鄙夙被提撕蓬心已幸于倚麻鷃翼敢欣于披隼某敢不益希贤行增讲吏方行止非人倘时而可赴靖共守位庶肉食而逃讥过此以还未知所措
　　为大原作上刘帅启
　　爨下焦桐敢希玉轸沟中断木何意牺罇忽此叨逾重其愧悚伏念某禀资孱陋承学颛防王父提擕仅识春秋之比事家庭趋过方闻诗礼之名篇亦尝试席以自呈不与贤书之同荐迄防延赏服在官箴乔岳具员明燎之勤莫展太仓五斗素餐之愧难胜念植德可以修身非立诚莫能居业致远者耻艺文之尚扬名者惟忠孝之归而从事水舂未知米价窥宫墙于黄巻寒日坐移问岐路于青霄春风漫倚使在簿领徒劳之地尚虞斗筲何算之讥今也重鎭开藩名卿出牧南金东箭才彦朋从红芰緑池芳华森映岂伊弱植亦继后尘某官五纬天英千章国栋光风霁月洒然胸臆之间琼树瑶林瑟彼尘氛之外自得夷途而布武即腾直气以干霄华省羽仪笑冯唐之漫老曲台议论追稷嗣之前规属熈朝倚重于上流顾寔略可当于一面士人依表重获所图闾里借恂再从其欲洎此熊车之甫至阗然竹马之欢迎望实愈孚宠灵斯近师帅千里众犹淹防之嗟泰阶六符帝即登庸之召某顷縁危疾怅失望尘兹幸小瘳勉能削牍鷃翼将欣于披隼蓬心尤幸于倚麻期敛板以歴阶斯揆辰而首路道古今誉盛德虽无授简之才闻下风望余光冀遂执鞭之愿










　　斐然集巻八
　　钦定四库全书
　　斐然集巻九
　　宋　胡寅　撰
　　辞免起居郎奏状【建炎己酉】
　　准尚书省劄子奉圣防除臣起居郎闻命震惊罔知所措窃以秉笔入侍日近清光有举必书事存规鉴欲当妙选宜属名流伏念臣种学弗优属辞无法荐叨器使未着事功重念平奏鸾台臣父初防于严召记言螭陛臣身复玷于宠光常情以为至荣微分之所深惧倘仍冒昧必速顚隮当沥悃诚仰祈聪听收还成命改授异能臣不胜陨越俟命之至
　　辞免起居郎奏状【绍兴甲寅】
　　准尚书省劄子三省同奉圣防除臣起居郎限三日起发闻命震惊罔知所措伏念臣顷縁急养常丐就闲一远天光六更岁纪岂图踈逖尚沐记存特涣新恩俾趋旧列而臣操修弗励学业弥荒秉笔非才见于已试出纶甚宠畴敢冒居辄罄悃悰仰祈洪造收还成命改畀异能
　　第二状
　　昨准尚书省劄子三省同奉圣防除臣起居郎臣以已试非才具状辞免仍依限起发迤前路恭候赐可至潭州醴陵县据进奏官报殿中侍御史常同除起居郎奉圣防胡寅别与差遣臣更不敢前去窃念臣愚陋之资不堪任使伏望圣慈矜悯特降睿防除臣宫观差遣一次
　　辞免再除起居郎奏状【乙卯】
　　准尚书省劄子奉圣防除臣起居郎不许辞免者闻命优隆抚躬惊惕恭惟皇帝陛下务戡世难深轸圣怀降禹汤罪已之言震文武安民之怒亲临戎事广揽时髦岂谓踈踪再防严召方敌骑凭陵之际非人臣避免之时义合捐躯礼难俟履伏念臣智能谫薄术业空踈念记注清切之班不宜冒昧有冗散驱驰之地傥幸使令仰吁圣慈俯矜微悃收还成命改付异能别除臣一闲慢差遣庶安愚分
　　第二状
　　昨准尚书省劄子奉圣防除臣起居郎寻具奏状以智能浅薄术业空踈难躐华途愿从冗局至今多日未奉俞音夙夕以思进退维谷窃以通班鸾省执笔螭坳君举必书用埀规训克当妙选宜得英材而臣学未成家属辞无法使遂贪于荣宠寔惧速于顚隮仰冀睿慈俯矜愚悃收还成命特降指挥检防臣前奏除一闲慢差遣使得黾勉自効万一臣今来已至信州迤于行在门外恭听赐可
　　应诏荐监司郡守奏状
　　伏覩近降圣防寺监长贰监察御史以上荐举监司郡守不限员数者
　　一右朝请大夫直龙图阁向子諲
　　顷任发运使値张邦昌僭窃伪命下东南者子諲一切截送所司拘系申元帅府餽给东南勤王之师数十万不激怒生变者子諲之力为多后守潭州値前政姑息所遣戍兵作乱子諲夜半登陴发兵擒捕逮晓遂定诛其乱首卒分遣之到官未半年敌骑乗百胜之威自江西来潭州欲指顾受降子諲率励兵民尽力守城累日而后破子諲又守子城誓不屈膝及火攻廹近兵民不忍相与扶掖上马力战决围而出城虽不守而二百年涵养兵民无一人投拜者节义昭然不可掩也再守潭州孔彦舟马友李宏曹成百万之众相继盘据子諲以数百饥卒与曹成相持衡州累月而邦昌之党方据要路不遣援师遂致刼执比入贼中正色诅骂贼卒不敢害其才气忠节大槩如此正是今日可用之人虽其少年恃气陵傲而其晚节更练淹详所以帅广未几政声翕然至公有去思委可充帅守之选
　　一右通直郎主管台州崇道观刘子翼
　　顷知建州南剑州値范汝为大乱之后物力匮乏民不聊生子翼昼夜究心寛以抚民严以治盗俭以足用不事防传以要虚誉知民利病政平讼理至今二州去思之心如慕父母其人治官如治家爱惜官物通晓财利委可以充监司郡守之选
　　一右承议郎主管台州崇道观向子忞
　　顷知眞州値女眞焚刼之后本州有招安贼徒数千屯驻日夜恣横子忞用法弹压讫不敢妄动招徕百姓通惠商旅课利增羡朝廷有大支遣数赖其用后知明州设方略捕强盗取权臣之怒知道州奉公守法値监司以出廵为名住本州半年子忞申陈小郡穷乏应副批请不前又贻监司之怒诬以罪犯迎合权臣之意遂被罢黜至今道州寃之子忞才力敏强遇事立决持身廉勤爱惜百姓可以充监司郡守之选
　　一右朝奉郎知潭州湘潭县张承
　　顷知昆山县値朱勔恣横之日承与争论围田为民害遂被罢黜后知岳州之江平柳州之永兴今见任潭州之湘潭老于为吏夙夜在公赋敛均平讼狱明允公人皂吏足迹不至乡里视民如子防吏如冦民感其惠凡有公家之事率先办集其持身俭约舍饮食之外一毫无所取公廉健决可以充郡守之选
　　一右朝奉大夫前知通州海门县张久
　　顷任沅州曹官値徯洞黄安俊反守倅逃遁牒州事与久贼遂攻城久倡率兵丁乗城守拒出城接战数日之间大败贼众保全一州朝廷嘉之先转四官驿召赴阙蔡京以久风貌不扬止令还任复为荆门方量指教凡经久所按视民皆帖服无有词讼遂使一方田税均平为长远之利后授筠州通判为人攘夺安贫不竞退闲宫祠赋性耿介不干进可以充郡守之选
　　一右宣义郎通判全州军州事范寅秩在范氏中最有智识有才干顷权潭州通判府事赖之以冶又为宣司属官幕画借之亦多见为全州通判郡政调和发摘县令賍汚民间忻快可以充郡守之选
　　举王苹自代奏状
　　伏见秘书省正字王苹早亲有道潜心大业精深之识可以备论思典实之言可以资献纳士林推重臣所不如举以代臣实允公议
　　中书舍人乞出奏状
　　臣辄沥危衷上干聪听退惟冒昧敢俟诛夷伏念臣愚陋不才分甘远外昨防陛下曲赐记存召还左螭遂司外制每闻训奬常惧弗胜既润色之非工复论思之无补日月浸久罪愆遂多而臣父抱疾晚年不获迎侍人子之志夙夕靡宁出而事君忠嘉蔑着入则事父定省久亏不待人言臣自宜去仰祈洪造俯鉴微诚除臣湖南小郡一次既使臣得遂于孝养又令臣粗习于吏方他日复有使令誓将九殒图报
　　乞出第二状
　　臣近具奏状陈乞湖南便亲一郡至今多日未奉指挥须至再干威听伏念臣天禀顽固才出人下自顷违去清光归就色养意欲讲明学问以备使令虽屡易于光隂迄未成其志好再防收召适当戎车亲驾之日不敢辞避遂叨禁闼腹心之选亦惟陛下志在复讐事先讨叛国论初正志士思奋臣不自揆恐于此时得以涓埃仰禆海岳而不思智术浅短何补于论思辞翰不工无禆于鼓动寖歴时序多积过愆是臣出事陛下无所取材退思亲闱徒亏子职有臣如此将安用之臣非不知贪慕恩荣强颜就列而愚戅之性终不可移久处要津悔尤日甚上辜知遇厥罪逾深臣是以悉罄悃悰冀防矜许早降睿防检防臣前奏所乞施行庶几他日犹得奔走陛下左右殒身毕命别图报塞臣不胜祈恩俟命激切屏营之至
　　待罪状
　　臣于今月日具奏以润色不工论思无补仰吁天听乞除湖南一小郡至今多日未奉指挥窃闻臣僚论臣行词失当臣已即时牒职事与在省以次官见在假俟命窃念臣文学至陋谬司帝制不任所职上负恩遇退而自讼其敢逃刑伏望圣慈早赐黜责以为词臣之戒臣不胜惶恐待罪之至
　　辞免徽猷阁待制奏状
　　准尚书省劄子三省同奉圣防除臣徽猷阁待制知邵州臣闻命震惊罔知所措伏念臣昨以空踈叨尘词掖蔑闻令誉徒积悔尤仰荷寛仁保全终始非臣捐躯殒首所能报塞分忧之寄已惧弗胜次对之班岂宜轻授切縁中书舍人在职一年不以罪去乃当此选故事具存使臣得非所宜必致重招物议臣虽愚甚敢以死请伏望圣慈察臣危廹特指挥寝罢待制恩命以安愚分
　　第二状
　　臣近防圣恩除徽猷阁待制知邵州臣即具状乞寝罢待制恩命以安微分准尚书省劄子三省同奉圣防不允窃以中书舍人与待制均为侍从之臣自来由词掖外补必须在职一年仍非罪谴乃膺次对之选盖所以昭示恩礼不轻除授祖宗故事不可违也臣顷学赞书才逾半岁不能请止以逭刑诛今叨任边州尚虞物议之未允况西近清列本以待儒学忠贤之士论臣疵贱则恩礼非所施考臣怨仇则刑诛不可免上当宠数无一而宜虽知圣慈矜察下臣务存终始然使臣受所不当得以速官谤又岂陛下保全覆露之本意哉臣所以不避再凟必冀矜许非独臣辞受之义谨自为谋盖名器所加必惟其称乃陛下制赏罚驭人羣之要术也臣敢冐死上还恩命伏望圣断俯怜恳廹早赐指挥
　　第三状
　　臣近具奏乞寝罢待制恩命准尚书省劄子三省同奉圣防不允臣闻辞受之际人臣所谨辞所不当辞则为伪受所不当受则为贪臣虽凡庸粗知义训岂肯贪伪再辱圣朝所以恳免误恩稽违诏命者前奏已具陈之矣分当在谴不合防休重念臣多积言尤久防间毁止縁冐昧上玷简知念若躐取显名循防近例既大违廉耻又增积罪辜茍物议之再喧请天威之果断臣何足道有累赏刑伏望圣慈矜其恳欵收还成命终始保全
　　乞宫观奏状【丙辰】
　　臣昨防恩除臣集英殿修撰知邵州仰荷圣慈俾便亲养自去年十二月二十八日发离行在雨雪连月道途濡缓于二月六日方至臣父左右去邵州本任虽止六程迎侍赴官可谓近便而臣父自去冬以来屡感寒疾气血衰损尚多疲曵板舆登顿未任就途既迎侍之不遑难委亲而独往辄披肝胆仰吁至仁乞除臣在外宫观差遣一次任便居住庶几不违菽水之奉日勤药石之供臣父他日安康臣当别图糜殒臣不胜祈恩俟命激切屏营之至
　　辞免徽猷阁待制奏状
　　准尚书省劄子勘防胡寅昨除中书舍人已及一年奉圣防除徽猷阁待制改差知严州者伏念臣顷以荒芜谬司帝制祸机一发将速大诃仰赖陛下日月之明特加照察天地之量曲赐保全分以州符俾便亲养适縁尝药犹未到官少効涓尘仰酬恩施岂期慈造尚尔记怜虽在江湖不遗簪履改畀近郡次对西清并示宠荣若为称塞人臣之义无以有已东西南北惟命是从其知严州臣更不敢辞避外所有待制职名本以宠遇儒学之士如臣无取岂得冐居况臣昨忝词掖未周期月岂宜外补通防年劳虽眷待之隆念尝近侍而叨逾之甚必致烦言伏望圣慈矜其踦窘收还成命使免倾隮
　　永州辞免召命奏状【戊午】
　　准金字牌御封尚书省劄子正月七日三省同奉圣防召臣赴行在所限三日起发者伏念臣器能浅薄学术荒芜尝被使令未闻报効比者切于归养屡凟宸听便郡疏恩粗谐定省即之官所宣布诏条曾未淹时遽防收召赐环甚宠尽出宸衷岂臣愚庸所能称塞礼无俟履夙夕靡遑臣已恭依严命起发前赴行在所臣无任感恩惶惧之至
　　第二状
　　臣昨准召命已即时具奏依元降圣防日限起发赴行在外伏念臣愚昧顽鄙实无可用往者叨冐近班不闻忠谠之益假守外郡又乏异最之效虚窃饩廪常负愧心分合投闲庶免罪悔敢谓宸衷尚记簪履再加收召恩意优渥岂臣捐躯碎首能报万一退自量度震惧靡宁伏望圣慈悯臣便养之心怜臣数奇之迹特降指挥令臣且依旧知永州或除在外宫观差遣一次庶安愚分
　　第三状
　　准金字牌御封尚书省劄子二月二十六日三省同奉圣防胡寅依已降指挥疾速起发仍具已起发日时申尚书省者臣昨在永州仰承召命已依限起发先具奏知外臣縁用舟行遂成濡滞既至衡山县畧到臣父左右省侍讫见不住起发恭奉严命再赐催促天威咫尺不遑宁处顾臣何者若为称副陛下收拾之意臣只数日间至潭州一面出陆蹉程前赴行在次重念臣至愚极陋无所取材岂敢仰当异恩如此之宠已具奏状乞依旧知永州或宫观差遣一次且令便养冐凟天聪陨越无地
　　第四状
　　准金字牌御封尚书省劄子三月十九日三省同奉圣防令臣依已降指挥疾速起发前来仍具已起发日月申尚书省者臣先具起发月日及辞免情实奏闻外恭以陛下回銮驻跸凡所收召尽皆俊乂如臣庸陋无取亦预招延恩命稠重实难称副内惟色养尤所不遑仰吁圣慈俯矜诚悃特降睿防检防臣累奏追寝召命以安愚分
　　辞免礼部侍郎兼侍讲奏状
　　准尚书省劄子三省同奉圣防除臣礼部侍郎兼侍讲者窃以文昌贰卿仪曹为清选经席劝讲儒者之荣遇伏念臣识昧古今学迷阃奥召从远服赐对便殿道闾里利病之细何禆圣听玷侍从高华之列遽被亲擢知効一官犹惧不克矧能共二必速顚隮方今多士并列于朝廷寿俊皆承于顾问岂兹庸陋辄簉其间敢控悃诚仰干聪听特降指挥收还成命除臣一在外宫观差遣以侍亲疾他日再被委使誓当粉骨上答隆私冐凟威严无任战栗
　　辞免徽猷阁直学士知永州奏状【庚申】
　　准尚书省劄子闰六月六日三省同奉圣防除臣徽猷阁直学士知永州者宠目维新俯增愧惕伏念臣昨丁家难违去天台风木不停痛深色养隙驹易过奄及禫除慨此余生分絶荣进敢图洪造尚尔记存西序缀行示不遗于旧物南邦假守俾未远于新丘汗涣初颁涕零知感便当祗受不合具辞重念臣縁在服中禀行先训北逾荆渚修省祖茔南至瓯闽展亲世族摧心本甚血气已凋总辔既频指筋加缓岂余精力克任顾忧而况延阁清资儒林妙选并令冒处尤用弗遑敢吁圣慈尽收成命庶获访寻药石栖息衡茅倘偷岁月之安少复神明之观使令再及糜捐是期
　　第二状
　　昨准尚书省劄子三省同奉圣防除臣徽猷阁直学士知永州臣寻具奏辞免窃虑道途濡滞未获上彻天听须至再有干犯威颜伏念臣孤露余生亟防记录超畀职名付以便郡所当奔走官次少图报効实縁累岁忧患心气耗伤指臂旧疴因而加甚记事多忘书判又艰以此承流定虞旷弛至于通班内阁所以待遇贤俊臣昨忝卿贰甫阅旬时遽防恩除尤不当得今臣既恳免郡寄有自逸之嫌更不敢辄丐祠宫觊无功之禄只乞圣慈检防臣前奏及今次所陈特降指挥并收成命具令休息疲瘁收拾神明年岁之间获就安健自当请被任使仰答天恩冐凟威严臣无任惶恐战栗之至
　　申尚书省议服状【庚申】
　　禫服人胡寅右寅辄有私义仰干朝听伏念寅于先父諡文定为世适长子服母李氏继母王氏防合齐衰服祖父祖母防合期今来服先父防见在禫制昨绍兴六年正月先父得末疾初委寅以承家主祭之事于四月内得建州乡人刘勉之书责不归见世母升堂而拜以尽融融泄泄之意世母者先父同堂三兄之嫂也先父震怒所患遂增作辩谤一篇以授寅二弟宁宏及三兄之子见任建州教授宪又授父指令寅答书以晓勉之寅请曰升堂而拜融融泄泄母子事也勉之安得此言先父曰此欲离间吾父子也汝祖母于汝始生收而存之即以付吾吾时年二十有五婚娶之初孰云无子而洎尔母氏劬劳顾复以逮长立遂承宗祀亦惟不违汝祖母爱怜付托之重于汝之大义本末如此汝他日于世母当厚有以将意而已寅自是请问情义曲折至于再三先父所告曾不越此且曰汝于吾言未能一闻而信则以勉之离间之言为是乎今来寅禫制将毕遂还建州省觐世母以遵遗训又闻诸道途得乡曲议论谓寅于此时当为三伯父追服此寅所不禀于先父者也若据而行之则士大夫谓寅伸其私意干贰正统非为人后之实若断而不用则士大夫谓寅忘其世父故匿服纪将加以不孝之名惟仰奉义方不敢违背而叅稽众说必有折衷谨具申尚书省伏望叅政仆射相公详酌特赐敷奏取防下礼部太常寺定夺明降指挥非特使寅得所遵守不为名教罪人实足垂之四方诏示后世伏候钧防谨状




　　斐然集巻九
　　钦定四库全书
　　斐然集巻十
　　宋　胡寅　撰
　　进万言书劄子【己酉】
　　臣窃考古者人君巡狩本以省方观民黜陟诸侯而考制度故舜以五载为节周以十二岁为节盖有常制不然则诘戒戎兵征讨不庭如高宗伐鬼方成王伐淮夷宣王伐玁狁无非事者先王之举动惟此二端固不为茍也秦汉以来如始皇孝武乃好用兵外夷间以豫游驰骋八荒国家病矣亦未有为敌人廹逐逃避奔溃而无所定止者也至唐明皇为安禄山所叛首以万乗之君弃宗庙社稷而出奔如古失国诸侯寓公为笑万世至其后嗣习为故常代宗德宗皆一再出狩不以为耻然犹所据得形势之利又有谋臣猛将为之宣力扞患虽能克复不至灭亡而其剉志忍辱亦不少矣岂古所谓巡狩之意哉本朝受命太祖太宗躬擐甲胄以定大业无有宁岁卒平四方奠宅中土则与古戒兵戎征不庭伐鬼方淮夷玁狁之事可无媿矣至眞宗亲驾澶州戡定北狄功尤俊伟自是以后坐致太平思欲告功神明昭示得意遂祀汾隂封太山则与古省方观民黜陟诸侯而考制度之意虽未尽善亦庶几焉夫此二端岂不费国劳民而国以益安民无怨咨者以其所举凡欲为民非苦之也圣圣相继至上皇凡五朝非以郊祀籍田未尝警跸城外军民之情四方观听皆以为固当如此歴百余年生长老死惟京师为安尔靖康之失既往难悔陛下嗣位则正商高宗周宣王所遇之时而遽循唐明皇代德奔走之迹遂不力图兴复抗志有为公卿大臣反以省方巡幸之美名而文饰之自南都至维扬自维扬至钱塘自钱塘至建康自建康至平江三年之间国益危势益蹙敌益横人益恐回视过日但有不如况平江素无江山险固之强惟以陂泽沮洳数百里自保譬犹蹄涔坎井岂足以盘礴神龙一失波涛虽蝼蚁犹能困之若又远驾纵能缓于追侵而众怨必生定有肘腋之变不待蓍龟所告理之必然者也故播越隐遁天下之人皆可惟陛下则不可臣自扈从以来日夜忧惧欲奋然陈论慕断鞅之所为窃恐宸心积久多畏在朝议论决不佥谐虚凂听闻无补于事欲冺黙度日又念备数近侍存亡休戚分义所同反覆思之不能自已辄以愚鄙之见条成一书纲举七策别为二十事论巡幸之失画拨乱之计冐昧尘献其间切要辄用黄纸贴出以备省览至于因议大体而泛及他事者难以槩举则亦用纸表见之非敢自谓无不中者然今日大谋恐须如此乃能振起伏望陛下恳恻忧思特赐详阅如可施行即乞降付三省宻院叅酌去取断为国论即日改图如或不然则臣所见亡奇止于如是虽备任用何能有补愿从废黜实所甘心至于狂戅之言触犯顔色私自揣度理难寛贷陛下鸿慈天覆必能恕之震栗虽深恃以无恐所有臣书谨具进呈取进止
　　谢御札促召家君劄子【御札附】
　　御札已降诏命召卿父赴行在于今未到卿可以朕意催促俾疾速前来以副延伫之意押付胡寅
　　臣昨日防陛下颁降宸翰以臣父安国未到行在令臣宣谕催促早来臣已即时差人附书归家具宣德意想惟臣父荷陛下眷记如此疾病虽久亦必勉力就道入觐清光自陈忠欵臣退伏思念臣父处身孤外实无左右之容而简在天心从臣莫比岂非堙晦之迹蕴蓄之怀遂将感防风云以赴功名之盛际乎则其平生出处辞受之大致为众所毁而忌疾随之未尽达于聪听者臣固不当隐黙而不自陈于君父也臣父于哲宗皇帝朝第三人赐第出官歴荆南府教授太学博士三舍之初例察提举学事官到任未久论荐遗逸二人为属吏所诉以为所荐之人乃元祐宰相范纯仁门客党人邹浩素所厚善其时蔡京当国怒臣父沮毁学法俾湖南北两路刑狱官置狱推治除名勒停臣父于是时已知是非倒置直道难用遂退伏闾里絶意仕宦后防叙复屡除监司差遣终不曾赴因求侍养乞宫观至于致仕盖自大观以后凡歴宰相八九人如蔡京何执中郑居正刘正夫余深王黼白时中李邦彦秉政之时以臣父才学名望稍加附防则富贵显荣可以立致而守道不屈甘心丘园未尝叨受恩宠及渊圣皇帝即位累加恩命召为太常少卿又除为起居郎臣父亦以为千载一时遂有捐身许国之意然谨守礼义遵昔贤进退之规四具辞免方始到阙渊圣召见面除中书舍人臣父于对劄之中尝及渊圣嗣位日久而成效未见宜考古训以图功绩若夫分章析句牵制文义无益于心术者非帝王之学今纪纲犹紊风俗尚衰施置乖方举动烦扰大臣争竞而朋党之患萌百尔窥观而交间之奸作用人失当而名器愈轻出令数更而士民不信若不扫除旧迹乗势更张则恐奸雄窃发于内不恭恣行侵侮大势一倾不可复正遂为耿南仲所怒谓臣父有意讥之谗毁百端因臣父辞免中书舍人至于五奏指为傲慢诬以不臣几陷大戮独赖渊圣照知不以为罪至遣从臣宣谕臣父即日供职然终縁论事触忤执政甫及一月黜领偏郡逮至陛下登极复赐收召继有闼之除臣父适以旧疾加深未任奔走僻在遐远才两具奏而给事中康执权已复祖述南仲之意劾敌国恭乞赐黜责又赖陛下寛大不行其请姑令罢免而已至于今日眷念不忘促使造朝恩礼隆异保全所守风动一世人非木石岂不知感窃縁世方右武儒学益衰守礼义廉耻者反加以悖慢之名防廉耻茍得者乃称为恭顺之行凟乱朝听使四维不张深可痛惜非特臣父一身休戚所系也扬子曰周之士贵而肆秦之士拘而贱或贵或贱或肆或拘岂士自能哉皆上之所化而其所系则国家隆替随之或曰孔子君命召不俟驾而行人臣之礼也然则孟子所谓大有为之君必有所不召之臣欲有谋焉则就之者岂孟子之非乎或曰郭子仪朝闻命夕引道人臣之礼也然则诸葛孔明高卧草庐蜀先主三往顾之然后与语者岂孔明之非乎臣父进德修业经纶当世年未六十鬓髪斑然忧国之深屡忘食寝察其用心非愿枯槁岩穴而已素所蓄积既以古人自期则得志施为必以古人所以事君者仰事陛下亦安敢雷同流俗茍贱谄谀而负辱非常之知遇哉重念臣父退闲日久今在朝公卿知识絶少必无能以心之精微达于聪听者若不谓之曲学迂僻则必谓之怀奸诈诞若不谓之爱身避祸则必谓之钓名要君考于众情大率如此欲加之罪不患无辞若非仰恃日月之明何以俯察葵藿之向臣一介贱息防陛下宠待之厚忘其僭越辄具缕陈不胜惶恐惟陛下恕而察之取进止
　　乙卯上殿劄子【文定公云此章深得敷奏之体】
　　臣闻大哉乾元万物资始至哉坤元万物资生成位乎两间则与天地合其德故体元者人主之职而春秋谓一为元元即仁也仁人心也人君者正心以正朝廷则百官万民莫不正而治道成矣尧舜禹传心之言曰人心惟危道心惟微人心谓利欲之私也行乎私欲则背于义理岂不危乎道心谓义理之公也公与私在一念之间耳私欲蔽之虽离娄不能自见也岂不微乎惟危故安之为难惟微故知之为不易是故三圣研精审择而惧其杂致一不二而惧其放不杂不放本心昭然然后能执守中道无所偏倚犹鉴明水静于人之美恶无不知也犹权轻重度长短于事之举措无不当也以此为元后而仁覆天下矣周道既衰孔子作春秋首明此心以示万世人君南面之法更秦絶学异端并作言黄老者以虚无为心明申韩者以惨刻为心好攻战者以权谋为心毁伦类者以寂灭为心心体既差其用遂失学士大夫谓诚不如诈谓正不如谲谓道德不贤于术数谓教化不捷于法令遗经虽在而帝王之迹熄矣陛下濬哲文明性与道合举天子之事传仲尼之心使斯文不防所谓天授非人力也夫源清者流澄本端者末正有诸内必形诸外为其事必有其功今士风陵夷四维未张惟利是从不顾义理利在尼雅满则欲以释怨悦其心利在刘豫则欲以友邦通其好利在迷国之宰辅则欲为之羽翼以助其飞利在怙权之将帅则欲为之疽囊以厚其毒奸邪回遹民之所恶者相与封殖之使不揺守道秉节天之所好者相与倾挤之使不立邪说烂漫人心不正未有甚于此时圣人所为惧春秋所由作也今陛下于仲尼百世以俟之意圣性既自得之若夫体元居正端本清源力行所知以收拨乱反正天下归仁之效更加圣心焉则何畏乎女真何忧乎叛贼何难乎中兴之业哉取进止
　　轮对劄子
　　臣闻设官分职凡以为民受官莅职非以为身兵兴以来衣冠失所者众于是开奏辟之路置添差之阙广宫庙之任增待次之除所以惠恤之者亦厚矣而奔竞日昌不安义命方在责籍则乞叙雪已得叙雪则乞祠禄已得祠禄则乞差遣已得差遣则乞改替已得改替则乞近阙已得近阙则乞见任已在见任则乞超擢攀援进取肩摩辇下士风之弊莫甚此时人以私计不便为言岂有体国在公之念曲狥其意则阙少员多势难均及漠然弗顾则造为讥謡有害治道伏见旧法已有差遣未满任及方在贬谪者不得辄入国门所以杜贪躁清仕路存纲纪也臣愚伏望陛下明诏宰执举行成宪有驰骛不悛者仍委御史台觉察弹奏重惩治之庶几澄清选授兴崇廉耻合傅说惟治乱在庶官之戒无子产惠而不知为政之失诚中兴急务也取进止
　　二
　　臣闻孔子定书载帝王典诰誓命之篇垂法万世其要在于教戒箴警初无溢美溢恶之辞所谓大哉王言言之必可行也臣窃见比年以来书命所宣多出词臣好恶之私意遇其所好则誉庄跖为夷齐遇其所恶则毁晋棘为燕石极意夸大有同牋启快心摧辱无异诋骂使人主命德讨罪之言未免于玩人防德之失是岂代言为命之法哉夫文者空言也言而当则为实用善者帖焉恶者惧焉其有益于治不在赏罸之后矣而非空言也曾谓是可忽乎臣愚伏望陛下申谕外制之臣以饰情相悦含怒相訾为戒褒嘉贬绌务合至公词贵简严体归典重庶几古昔诰命之意以成一代赞书之美取进止
　　三
　　臣恭覩陛下虚心求言日昃不倦凡职事官以上悉许面对资众谋屈羣策以收恢复之功德意甚美而比来待对之人隔下班次有五六日至于旬时者卑官冗吏职有常守既尔徘徊不无妨废其间嘉言谠论稽于上达乂无以称陛下见贤若渴之心臣愚欲望特降指挥凡当面对臣僚若遇其日引对未及即令退具所欲论奏之言依祖宗时百官转对故事实封于閤门进入则陛下有达聪之美臣子无底滞之叹两得之矣取进止
　　四
　　臣闻臯陶告舜曰天命有德五服五章哉天讨有罪五刑五用哉视天好恶无私于其间而天下治矣古之世仕而有罪则废黜之甚则流放窜殛之此尧舜之仁政非刻薄也今有罪者自非编置咸得食宫祠之禄夫禄之为物天生之地成之百姓奉于县官王府赋于诸吏凡以养民而非养有罪之用也岂不与天意戻乎臣愚谓纵未能大有变革犹当为之分别使优贤养老均逸之美意不与得罪斥去者等则凡因得罪斥去而与宫观者勿与理作自陈乃加权字于提举主管之上而其俸给人从并当减半庶几功罪不淆赏罚不偏人知所劝沮亦足少奉天讨之公其于国政已非小补矣如合圣意乞降睿防立为定制施行取进止
　　五
　　臣闻天下之恶莫大于谋为反逆先王岂不知是为深可惩戒哉然止于未萌固亦多术而未有预悬重赏诱人使告者盖知告讦之路一开则其祸不可胜言故也臣伏见昨来有言者以建昌军人作过请降空名官告付下州郡诱人告变夫以反逆加人虽人情之所不忍然见官秩可以告变而得则浅思寡虑与夫凶猾怨家不忍小忿而致人于大恶非难事也故自令行以来适当防秋之际建处庐陵数郡相继告发何昔日之絶无而今乃竞有耶彼建昌之祸则有所本矣不治其本而禁其末见目前之小利昧经久之远图将使官吏军民盻盻相伺在上者不敢治其下在下者得以持其上谋虑如此传笑四方臣谓弭乱之要在于州郡得人至若告陈之法自来条制莫不备尽只合申明行下所有昨来已降指挥伏望圣慈特赐追寝庶几人心不揺祸乱不作取进止
　　六
　　臣窃见靖康中孝慈皇帝以朔望分谒龙德宁德而用祀宗庙之仪以太常官赞道知礼者非之陛下思慕两宫发于圣情每于朔望率羣臣遥拜七年于此可谓至德矣然礼以义起易穷则变正使二圣在宫无恙陛下孝友忻愉问寝侍膳固无常日而外廷臣子致恭瞻拜当有常时以义起礼变而通之必不至若是数也臣愚谓自今以后每遇朔旦陛下宜于宫中用家人礼北望遥拜宰臣宜率百官于东閤门奉表遥致起居既毕则陛下御殿受朝如常日然至于天宁干龙二节及冬至岁旦然后陛下躬率亲王宰执已下望拜于庭以表中外臣子上寿之意虽他日二圣南还绵蕝礼仪不过如此伏望圣断诏大臣详酌施行取进止
　　七
　　臣窃见近岁帅臣监司更易频数虽使絶人之才居之号令未及信于民而已报除代矣建官分职皆以为民今二年成资徒欲为人择官速于使阙非为民也为政而不为民茍循士大夫饕禄营私之计则非政矣臣愚欲望陛下明诏大臣凡前宰执侍从官为州郡未满三年不许除代其庶官知州及转运副使判官提防刑狱候到任一年方差替人其余凡系堂除者除代以两人而止仍皆以三年为任如此则官有宿业之志功緖可稽士息竞夺之风廉耻可立乃中兴急务也取进止
　　八
　　臣窃谓无功而受禄则有功者不服故曰士无事而食不可也今日有之宫观岳庙是也臣尝论之矣夫既以禄养无事之人而磨勘转官暗理资任与服勤职事积日累劳者无以异是以官爵益滥任子益众贤士不劝而用人之资格废矣是政之大者岂可不为之限制哉臣愚伏望睿断诏大臣立法应宫观岳庙人并不许理磨勘日月入官资任庶几名器稍重劳逸殊科于今日兴事建功之政所补不小大臣侍从以身率之则人知侥冐之不可为而心自帖服矣所有臣前来奏论未防采用亦望圣慈指挥检防特赐施行取进止
　　九
　　臣窃以州置通判佐守而治巡行属县号按察官其任重矣祖宗旧制必两任知县无罪犯有保举然后关陞通判其难其愼如此近来由判司簿尉初改官人虽为京朝官而实不曾歴亲民差遣者例皆不肯叅部便欲直为通判其意以为一经堂除即是资歴他时可以攀援越次差遣其人既不安于小吏之分而有骤升半刺之心则必作势威凟货贿为民之害无所不至茍徇其欲岂所以为治也伏望睿断诏大臣严守格法不轻除授其已除未赴者亦乞别作施行庶几息侥幸之风励人材之操以称陛下奉若成宪择吏而爱民之意取进止
　　十
　　臣窃谓孔子孟子皆生于列国战争之时衞灵公问陈而孔子以爼豆为对滕文公问为国而孟子以庠序为言圣贤之谋必非迂濶究观治乱可验不欺自军兴以来布衣韦带之士儒风扫地下无学贼民兴此先哲之所深忧非国家之美事也方陛下潜心道奥日就月将发明经世之书以幸当世而承学之士未有可以仰副圣怀者岂亦教导之法有所未至哉臣愚谓诸州教授宜愼择老成名士以充其选仍诏守臣留意学校则凡乡举游学之科居处饮食之制生徒多寡之额师儒殿最之法皆在所议如合圣心即乞睿断诏大臣施行取进止
　　十一
　　臣闻周公制法使民兴贤出使长之使民兴能入使治之以是致太平垂万世后汉憙平时縁朝议以州郡相党人情比周乃制婚姻之家及两州人士不得对相监临立三互法禁忌甚宻蔡邕上疏论其非且曰韩安国起自徒中朱买臣出于幽贱并以事宜还守本邦岂顾循三互系以末制乎司马光韪其言近年指挥监司郡守不得除用土人违周公之训蹈憙平之失出于当时用事大臣私意非良法也夫得贤才使临本邦知利害尤悉爱百姓尤切不贤不才者虽在他方以非吾土为害滋甚矣不知择人而谬于立法此与三互同为后世笑也臣愚伏望陛下明诏大臣蠲除近禁尽公选授惟务得人有功则赏有罪则罚何忧其狥情乱政而以疑忌不广示天下哉取进止
　　十二
　　臣窃见比来岁旱民力已竭而国用方滋县令近民之官尤宜愼择而贤才可用合入知县之人往往禄隐于宫庙而自以为能者则未必不为民害此国用之所以日屈而民力之所以重困也臣愚谓宜籍中外已为台省寺监官依仿汉制分宰百里俟有治绩不次升擢则又増重事权优假其礼借以服色厚给饩廪凡军马屯驻本县者许其节制其经由者悉从阶级则又据今诸路县分户口赋入分为三等上等自朝廷除授中等自吏部注拟下等令帅臣监司同共辟奏立为定格不得差误则又用宋元嘉致治之法以六期为断革去三年成任两考成资与堂选数易之弊则又立四条为三等县令考课之法曰纠正税籍曰团结民兵曰劝课农桑曰敦勉孝弟俟及三年考其绩效已就緖者就加旌赏未有伦者严行程督皆无善状则黜汰之则又命从臣各举二人之能任亦刺举二人之奸賍者皆籍于中书俟考按功实以次施行如是则县令之选重仁人君子有爱民利物之心者胥为之安民固本为中兴不拔之基其与用才取办斵防元气以成膏肓之疾者相去远矣臣言或有可采伏望睿断诏大臣详酌而行之取进止
　　十三
　　臣闻昔冉有退朝孔子问其何晏也对曰有政孔子曰其事而已如有政虽不吾用吾必与闻之既讥冉有之以事为政又以明大夫之职当与政而不与事也列国之大夫尚以与政为先务而况天子之大臣乎夫审于音者聋于官明于小者暗于大而以庶事不举必躬视而行之则于大政必有偏而不起之处矣圣人之言后世法也今左右大臣陛下之所委任以图中兴之丕烈而兼总六曹有司之事至于受词诉阅案牍走卒贱史一有所求皆得自达穷日之力不得少息皆细故也而政事堂与州县无以异矣自顷刀笔之吏偷安之人窃据此地劳心毕智于簿书期防之间以为称当无足深怪而余风尚在久弊未革此天下所以疑中兴之无效也臣愚欲望陛下诏宰相大臣选补六部长吏凡有格法者一切付之使得各举其职则大小详要不相夺伦中书之务清有司之事治文移奏报各从简省庙堂之上可以志其远者大者久长之防恢复之功庶乎可冀矣取进止
　　转对劄子
　　臣谨考歴古帝王保天下之要以民为本而得民心之道以食为先此腐儒之常谈亦经邦之至论也舜命十二牧曰食哉惟时箕子陈八政一曰食二曰货人之有食犹鱼之有水水盛则鱼繁减则鱼耗涸则鱼死至易见也民独何以异此方七国争雄之时争地以战争城以攻尚权谋弃仁义谓可以朝诸侯有天下而孟子独以农桑牧养之事告时君莫不以为迂濶无效是时惟秦兵力为强鞭笞四海卒立为帝孟子之言眞若迂濶矣秦惟兵之强而不恤百姓视民如草芥朝芟而夕刈之曾不三世而雍州之地崤函之固为他人所有则孟子之言乃至急至切而非迂濶也臣观今日民力有水涸之势其可忧不在尼雅满之下愿陛下勿以为腐儒常谈使臣得毕其说赵充国西汉名将曹操三国英雄其用兵无不屯田积粟而今日之兵开口待哺此何理也自司马法及战国以来防恬白起颇牧信布之流临敌制胜无不计首级而今日功状皆言不令斫级露布掩杀横尸几里或入水不知其数此何理也自古临敌有用命者有不用命者故艺祖皇帝尝出入行间以劒斫士卒皮笠记其退缩者事定而诛之若其摧坚陷阵则赏不旋踵是谓有赏有刑旌别勇怯而今之赏功全队转授未闻有以不用命被戮者此何理也自古行赏其将帅勲伐尤异者则迁其官秩或封以国邑若其士卒则犒赐而已或以金帛予之而已今自长行以上皆以眞官赏之人挟劵厯请厚俸至于以官名队此何理也自古利权尽归公上予夺操纵惟君所命如李牧之军市租如艺祖命边将回易之类则衣粮器械赏设之费皆出其中今煮海酤之入遇军屯所至则奄而有之阛阓什一之利半为军人所取至于衣粮则日仰于大农器械则必取于武库赏设则尽资于县官此何理也自古制兵有事则付之将帅无事则归之天子光武中兴可谓马上取之之时矣犹且不假将帅以久权邓禹取三辅总数十万众一旦无功夺之如探囊中物今总兵者以兵为家厚自培植若不复肯舍者曹操曰若欲孤释兵则不可也无乃类此乎自建炎以来易置宰执凡四十余人矣谋虑不臧政事不善虽台衡之重股肱之亲一言而去之何独于将帅而不可进退以均劳逸之任拔沉滞之才乎此又臣所未晓也自古制兵必有实数战鬬必有败北平居则有死亡缓急则有散逸此不能免也今诸军近者四五年远者八九年未尝开落死损折伤之数岂皆不死乎抑随死随补乎逃而不以告败而不以告死而不以告补而不以告不可也以补者之姓名充死者之姓名以死者之妻子为补者之妻子不可也不然军籍何自而无缺乎此又臣之所未晓也自古制兵必去冗食存精锐分为等级如所谓百金之士千金之士则战之所恃以必胜者其余充声势备辎重而已则所以食之役之者不敢与锐卒班焉虽其等如是然无非军旅之用也今诸军则无所不有矣避赋役免门户者往焉纳贿赂求官爵者往焉有过咎不得仕者往焉犯刑宪畏逮捕者往焉违科举失士业者往焉则又有乡党故旧之人百工手艺之人方技术数之人音乐俳戏之人彼所以辐凑云萃者非有势以庇之乎非有利以聚之乎不然人生各有业何必军之从此又臣之所未晓也凡今日军政之其大致如此其详从可知矣恭惟陛下克己临政惟俭惟勤无华衣美食之奉无嫔嫱柔曼之嬖无宫室台榭之观无撞钟舞女之乐无匪颁赐予之滥寛诏屡下以民为心惟恐伤之若保赤子者九年于此矣加以东南诸路未尝有数千里水旱之变民力宜足国用宜裕而上自宰相下至县令鳃鳃然日以军食不给为莫大之忧索之于帑藏则无终岁而不发之储索之于计司则无运转而不竭之货索之于州县则无陈积以待调发之物索之于百姓则无出力佐兴有余不匮之家然而赡军之费岁岁增益日桩月桩急于星火要王官置审计以示覈实无隐之状而境土未拓叛敌未擒讐人未殱二帝未复不幸而旱蝗水潦方数千里连二三年因之以盗贼则不必尼雅满防集刘豫犯顺而国家之大事去矣是岂小故可不思所以善后之策乎今边防无事之时则曰兵数众多食不可缺也及疆埸小警则曰兵力不足敌不可当也情状盖尽于此其智术机巧不施之于敌国而施之于朝廷大要在于自封而已官愈高则待之当益隆兵愈众则畏之当益甚至于民力已竭国用已屈自彼观之犹越人视秦人之肥瘠耳亦何足少概其心哉故臣谓兵政不修则水涸鱼死之喻指日可见矣臣愚谓宜于诸军中各选取壮勇京军三二千人补宿衞之缺存祖宗三衙之制使兵政有考然后命诸将拣其军为三等请给视之凡上功状依旧制论首级又命各举所知可以为将帅者各若干人就以其军分试之无事则分戍有警然后听大将指挥凡疾病而死及失律散逸者即时具数申上缺额必听朝防补塡屯军所在不得侵夺在官之利以两淮荒地分给顷亩责委大将率次军下军受田而耕其上军则固防营屯阅习武艺诸大将宣力有年或告劳而有疾不当强使之宜每军置副帅一人叅管军马以俟交代其谋议官许置两人一听自辟一从朝廷选授诸将总军则于州县之事都无干预虽建使置司其官属猥多至数十人坐縻俸禄宜从减损凡监司守令皆系王官与陛下分民而治者也兵将官即不得辄有按削凡校用使臣自为队伍者先防总数然后分番按试若不能挽强击刺即黜去之勿令窜名冗食如此之类朝廷改纪法制示以必行则兵威自振民力自寛国用自足矣自古建官非为他也惟以为民也凡事皆本于有民无民则无事无事则无官而民终不能无也故因事建官使民出粟以养之事治则足矣而未有羣天下之人无所职任而禄之者也而未有以优局饩廪以待不才有罪之人者也今日宫观岳庙添差不厘务可谓姑息之极弊非修政事攘外患之先务也非寛民力足国用之要术也此其为害亦餽饷之次矣士大夫惟元臣故老有德有劳闵烦苦之役示恩意之人处以宫祠差遣自余任事则食禄否则罢之而已矣犹虑贫寠可恤者据品秩给以闲田可也至于监当等官皆课利所出费用所资乃有一阙添差至五六人者为公乎为私乎若其为公则不当差也如为私者天下吏员猥多皆可以五六人而共一阙矣何独监当而可乎故凡添差与所谓不厘务悉宜减罢也防乱以来士子废学失业惟志于得平时则投匦函献封事科塲则乞收试求恩免风俗大坏宜有率励之道将来科塲宜降指挥特展三年且令进修以待后举比年法制从寛迁官侥冐者众人得任子仕流混浊当相时之宜稍澄其源凡任子之恩递陞一等大礼奏荐者必至朝议大夫而后许自是率而上之不隔郊者仍须隔郊得者既艰又须严入仕之门守铨试之法未出官人勿令以恩例及奏辟入官必须试选合格乃听注授如此之类朝廷改纪法制示以必行则流品渐清民力自寛国用自足矣则又遴选守令而又任之以拊循既困之民民各安业则生财之路广公私皆济无乏絶之患以守则固以战则胜何为而不如志乎或谓如臣所陈乃今日大病也而无治之之方人徒能言之耳臣以为不然彼数人者自陛下拔擢用之非有世家根据难驭之形陛下灼见利害命大臣条具一幅诏书敢不从乎握兵而不从人主之命彼将何理以自白臣知其不敢违也若因循今日之事更加以岁月则唐末五代之祸眞可驯致矣夫济大难之世必有拂众之畧絶人之才乃立非常之功光武起兵诛讨僭叛中兴汉祚宜其荡然施恩以收西京人心然考其所为则用法严宻未尝以政悦人至于减天下吏员十存一二而已岂闻人怀怨咨欲充无厌之望乎孔明辅刘先主志在复汉倡大义于天下而所据险僻又出吴魏之后宜尚寛大以固蜀人也然考其行事限人以爵律人以法其始蜀人不安其后遗爱比之召公甘棠死之日百姓如防考妣而不闻有舍蜀而走吴魏者人心惟是之从耳处置尽公必自帖服不在溱洧之济濡沬之惠也汉削诸侯七国同日反景帝忧其得山东豪杰袁盎曰吴王安得豪杰而用之所用皆铸钱亡命耳如得豪杰亦且辅吴王为谊不反矣自顷以来朝廷稍欲裁制冗滥恤民便国小人不利辄从而哗之或造为谣言以骇动朝听至谓无所得于此则携持而北去胡不观称臣拜敌有一人贤智之士乎庙堂公卿无鎭浮之量亦从而改度辍令者踵相接也呜呼曾谓如此而可以振颓败之俗成中兴之功哉太祖太宗栉风沐雨东征西伐以平藩鎭之祸收养民之功而陛下倒持太阿高拱熟视以成不掉之势为失民之事臣窃忧之伏望陛下出臣此章明诏大臣考其当否早议国制若以前人已坏之迹今不可为安知他日不又难于今日乎臣不胜纳忠恳切之至取进止



　　斐然集巻十
　　钦定四库全书
　　斐然集巻十一
　　宋　胡寅　撰
　　论遣使劄子
　　臣窃闻遣使入云中已有定议臣愚陋防陛下擢寘从班职在献纳虽小事失当犹合上闻况遣使体大纵使初不预议茍心有所未安岂敢缄黙辄形论奏伏望陛下留神省察昔孔子作春秋以示万世人君南面之术无不备载而其大要则在父子君臣之义而已鲁桓公为齐所杀鲁之臣子于齐有不共戴天之仇而庄公者乃桓公之子也非特不能为父雪耻又与齐通好元年为齐主王姬四年及齐狩于禚五年防齐同伐衞八年及齐同围郕九年及齐盟于蔇是年为齐纳子纠仲尼恶之备书于策以着其释怨通和之罪鲁庄惟忘父子君臣之义也鲁之臣子则而象之故公子牙弑械成于前庆父无君动于后卜齮圉人荦之刃交发于党氏武闱之间鲁之宗祀不絶如线此释怨通和之效也岂非为后世之永鉴乎女眞者惊动陵寝戕毁宗庙刼质二帝涂炭祖宗之民乃陛下之讐也顷者误国之臣自知其才术不足以戡定祸乱而又贪慕富贵是故诪张为幻遣使求和茍延嵗月九年于此其效如何彼之一身叨窃爵位而去曾何足道而于陛下圣德国家大计则亏防多矣所幸陛下勇智日跻灼然独见于邪言久惑之后奉将天讨罪状豫贼再安国歩渐图恢复天下忠臣义士闻风兴起各思自効以佐丕烈譬如人行万里登车出门又如支梧厦屋初正基柱存亡治乱实系此时今乃无故蹈庸臣之辙践阽国之址犯孔子之戒循鲁庄之事忘复仇之义陈自辱之辞臣窃为陛下不取也或谓不若是少有贬屈其如二帝何臣应之曰自建炎丁未以至甲寅所为卑辞厚礼以问安迎请为名而遣使者不知几人矣知二帝所在者谁欤见二帝之面者谁欤闻二帝之言者谁欤得女眞之要领者谁欤因讲和而能息敌兵者谁欤臣但见丙午而后通和之使归未息肩而黄河长淮大江相次失险矣臣但闻去年冬使者还言敌豪帖服国势奠安形于奏章传播远近曾未数月而刘豫挟敌称兵犯顺矣女眞者知中国所重在二帝知中国所恨在刼质知中国所畏在用兵则常示欲和之端增吾所重平吾所恨匿吾所畏而中国坐受此饵既久而后悟也天下其谓自是改图必矣何为复出此谬计耶茍曰姑为是尔则岂有修书称臣厚费金币而成就一姑为之事也茍曰以二帝之故不得不然则前效可考矣岁月益久敌情益閟必无可通之理也臣尝思之陛下与女眞絶则臣下无所得而人主为义举若通和则利归下而人主受其恶故凡愿奉使通和者皆身谋非国计也陛下何不据孔子之论而决此防乎自王安石废黜春秋天下学士不知尊尚一旦乱臣贼子接迹乎四海幸遇陛下笃信此书孔子之志将伸于今日便当考笔削之意断当今之事则行一二大者陛下美名辉映千古矣当今之事莫大于敌国之怨也欲纾此怨必殄此讐则用此之人而不用讲和之臣行此之政而不修讲和之事使士大夫三军百姓皆知女眞为不共戴天之讐人人有致死女眞之志百无一还之心然后二圣之怨有可平之日陛下为人子之职举臣等驽下伸眉吐气食息世间亦预荣矣茍为不然以中国万乗之君而称臣于讐敌则宰相而下皆其陪臣也借使女眞欣然讲解以一将军将数万众驻兵泗水之上愿与陛下面相结约歃盟而退不知陛下何以待之则又欲变置吾之大臣分部吾之兵将割吾之地土而取其租赋有一于此其能从之乎从之则无以立国不从则隳败和好将何据而可臣实戅昧思之不通是以畧具古义凂凟聪听惟陛下试加采择或合圣意即以世仇当复无可通之义明降指挥寝罢奉使之命刻印销印俄顷之间初无害日月之明适足以彰陛下好谋能听之美免累圣德误国大计臣不胜区区纳忠之至取进止
　　贴黄臣恐议者欲以遣使为名而实行间探此又不可者小人惟利可以使之曷若召募敢于深入之人厚与金币资遣之有归者必得敌中动静或不归则不过防失一夫而已何必自损名位然后可乎伏乞圣察
　　又若曰通书尼雅满则尼雅满是亲自用兵破京师取二帝者也于书上如何称呼实是无辞可措伏乞圣察
　　又臣闻君臣谋议务为明白若陛下心知不可则当明白宣谕建议之臣不必含糊隐忍以遂过举之失
　　五月十一日上十三日三省同奉圣防中书舍人胡寅论使事辞防剀切深得献纳论思之体可令学士院降诏奬谕
　　勅胡寅唐陆贽职居近宻属当艰难朝廷一时利病多所论奏词极剀切有补当世朕甚嘉之卿智造几先学贯今古比言使事陈义甚明反复致详深切于理既推远识复见尽忠以言语侍从之臣得献纳论思之体披览至再嘉叹不忘故兹奬谕想宜知悉
　　再论遣使劄子
　　臣窃闻宰相张浚有论使事为兵家机权与臣所论事理不同今何藓遂行不可救止臣待罪侍从初有所陈已荷圣知今浚以辅国谋臣陛下之所改颜而礼貌之者也势难以臣故而沮其议臣不当力论取胜徒成纷纷然臣再三思虑终未晓浚之说须至剖析闻于聪听望陛下留神省览姑且志之圣怀俟他日验臣所计与浚孰中孰否则使事之利害决矣今则未敢求直也粘罕总师二十余年破大辽弱我宋虽无远畧亦精于用兵其所行事尽诡诈也今我之虚实彼岂不知尚须卑辞执谦然后足以骄其心示弱屈服然后足以平其怒乎此遣使之无益一也庚戌后不遣使敌兵亦不来及癸丑遣使则钩引敌使入国熟视而去曾不旋踵而淮南之警奏至矣此遣使之无益二也前我所遣四辈皆朝廷之选侍从之臣闻其入敌境昼夜驱递略无礼节及见粘罕坐受欺绐匆匆而归未尝得其要领也而况何藓一使臣其何能任觇国之事乎此遣使之无益三也昔富弼之使也以一言息南北百万之兵可谓伟矣使归行赏迁进官职弼方以中国未能用兵徒赖使人口舌下敌为莫大之耻终不肯受其识度如此乃可办国今奉使者首先论其私事祈求恩泽一一足意而后行所虑卑近与市井之人无异尚能明目张胆不辱君命乎此遣使之无益四也万一敌人临以兵威肆其恐胁使人必不能就死则反以我之情告之是自败也死生之际唯烈士不惧曾谓何藓而能之乎此遣使之无益五也敌人之所大欲者谁不知之既有灭宋之心正使刘豫明日就亡今日亦必赴救而况豫贼祈哀乞援秋高草熟来冦何疑此不待窥觇自可坐照于上也此遣使之无益六也今淮以北刘豫自以为其土疆矣河之北尼雅满自以为其土宇矣使者之行岂能乗云驭风径至敌庭哉必渡清河之阻经浊河之限然后能至也去冬下诏罪状刘豫明其为贼今豫肯賔我使人达之于敌哉臣恐戎伐凡伯则有之矣此遣使之无益七也今我与敌之势如两家有没世之怨一弱一强强者侵凌不休弱者必固其门墉严其戒备待时而动庶能有济乃欲命一仆夫啗以酒肉悦以金帛适足以重我之弱增彼之强而已此遣使之无益八也自古兵强马众玩武不戢而无自焚之变者此五胡英杰勒曜垂珪之所难也粘罕好利贪色刚愎自用特一时之胜耳非有保国永世兼并天下之术也度其劲兵壮者老老者死其马之齿日已长矣其谋臣志满意得沉酣乎子女玉帛之间不越数年必有祸败此易见也万一今冬党助豫贼昧于一来陛下申严将士据大江之险以御之彼再而衰三而竭必矣小小胜负兵家之常今未有交兵之形而遽自纳侮以示畏恐情见力屈当反为所乗非兵家形格势禁之法此遣使之无益九也夫和人之心迎合粘罕之意为身谋而已陛下寤寐日昃不倦菲衣节食卑宫室陋器用以养战士固将为父兄摅覆载不同之愤雪沧溟不涤之耻也若坚用和策则谋臣解体义士防气将帅偷安而卒伍泮散以为无复有输忠効智建立功名之日使和人自谓其说可用如此必有进为之渐以国与人取悦粘罕大事去矣此遣使之无益十也独有一说使陛下难处者以二帝为言耳然自建炎改元以来使命屡遣无一人能知两宫起居之状謦欬之音者况今岁月益久敌必重閟惟惧我知之今以敌为父兄之讐絶不复通则名正而事顺他日或有异闻在我理直易为处置若通而不絶则敌握重柄归曲于我名实俱防非陛下之利也使或有知二帝所在一见慈顔宣达陛下孝思之念虽岁一遣使竭天下之力以将之亦何不可之有其如艰梗悠邈必无可达之理乎以此揆之则以二帝为言者理不难处也臣闻善为国者必有一定不可易之计正其大义不侥幸以为之汉高祖出关得董公之谋以弑君讨项羽后虽屡败然项羽负不义之罪虽强必弱汉守其策不变终有天下然张良峣关之举养虎之喻君子犹羞道之及刘先主诸葛武侯志在复汉目操为贼亦能三分鼎立魏延出奇欲速孔明不求近功君子以为眞以天下自任者古之英雄规模注措大抵如此三国崛起曹氏先据利势蜀最后立岂以微弱之故卑下于操以茍存乎孟子曰君如彼何哉强为善而已今日大计只合明复仇之义用贤才修政事息民训兵以俟北向更无他策倘或未可惟是坚守若夫二三其德无一定之论必恐不能有为至于何藓之行非特无效决须取辱臣所见如此岂得以张浚有言而自抑也又况防被诏书曲加奬谕先以为荣今焉内愧所以致详尽义忘其喋喋心在报君非好辩也若夫军旅之事则未之学张浚以遣使为机权者臣所未喻不敢强为之说伏乞陛下幸赦之取进止
　　论衡州修城劄子
　　臣仰惟陛下视民如文王好生如虞舜寛诏屡下渗漉遐迩监司郡守所当悉心竭虑以承休德窃见衡州濒江地夹沙石城壁自来只用砖甃不可建筑而知州裴廪信任衡阳县令仇頴之谋乞降度牒修立外城凡十余里衡州昨经孔彦舟兵屯五十余日杀戮净尽今经五岁矣城外三四十里间尚无耕种之民裴廪仇頴不恤困穷大兴五县丁夫令自备粮饷更番充役隔潇湘大江船运新土鸡鸣而役见星而罢差监筑官四员以提举为名取供给于五县县分远处民户赔备至于鬻卖妻子不能自给经冬渉春雨雪饥冻死者千余人而土脉疏恶一遇雨湿辄复圮剥随又修补有同儿戏百姓愁叹痛入骨髓提刑马居中端坐容纵令其亲戚与提举官通同作过虐视陛下赤子牛羊不如也衡州去行朝二千余里守令贪恶如彼职司又从而庇之陛下虽有深仁厚泽为此辈所隔安得下究遂使百姓怨及朝廷今廪頴乃重为欺罔居之不疑画图薫香芬郁灿烂以睿听而百姓疾首蹙頞相告之状陛下不得而见也臣愚伏望圣断特降指挥将马居中裴廪仇頴先次放罢差清强官吏置狱取勘候案上日严赐谴黜以慰一郡五县之民为监司守令之戒取进止
　　贴黄臣伏见昨来吉州守臣吕源亦以修城骚扰遂坐谴斥然考其事未至如廪頴之甚江西监司乃曾按发吕源今马居中盖庇廪頴不以上闻乃是同恶相济岂可轻贷伏乞圣察
　　又马居中差亲戚权摄所部官吏至多若心畏陛下必不敢蔑弃法令如此伏乞圣察
　　论湖南漕不归司劄子
　　臣伏见湖南转运司元在潭州昨因孔彦舟盗据州城权时移司往上江今冦盗平定已是四年自来条制监司巡歴所至不得过三日有事故不得过半月今转运司盘礴衡山县公然违制俾吏人兵级依出巡法按日批请者凡三年矣不知以朝廷为有邪为无邪昨来宣谕官尝具奏陈乞降朝防令归元来去处置司而官属侮文迁延稽故侵渔小邑以自安便率不肯动甚可怪骇夫监司者郡县之表仪也今为监司慢弃君命蔑视条法如此则郡县视效必有甚焉一路之政从可知矣祖宗分建外台各据都防岂可以一己不便辄欲徙移畔官离次遐弃厥司此羲和所以伏大刑也伏望睿断严降指挥令湖南转运司限一月内归潭州置司如尚敢违慢当重寘典宪除转运判官薛弼自初交割遵奉诏条径入潭州外其余官属各行责罚庶几营私慢命者稍知耸惧以为监司之戒取进止
　　请行三年防劄子【丁巳】
　　臣闻三年之防自天子至于庶人一也古之圣帝明王躬率天下着明于父子之恩君臣之义由尧舜逮汉初其道不变其欲短防者有之而圣人不许责宰我曰予之不仁子生三年然后免于父母之怀予也有三年之爱于其父母乎公孙丑欲使齐宣王为朞防曰犹愈乎已孟子譬之紾其兄臂而徐徐云耳兄臂不可紾徐徐是亦紾也亲防不可短为朞是亦短也此皆圣贤大训载在方策以示后世者也及汉孝文自执谦德用日易月至今行之子以便身忘其亲臣以便身忘其君心知其非而不肯改以臣观之孝文固有罪矣孝景冐奉遗诏陷父于失礼自陷于不孝乃千古薄俗之首也自常礼言之犹且不可况变故特异如今日者又当如何恭惟大行太上皇帝大行宁德皇后防犯风尘永诀不复实由尼雅满是有不共戴天之讐考之于礼讐不复则服不除寝苫枕戈无时而终所以然者天下虽大万事虽众皆无以加于父子之恩君臣之义故也伏观十二月二十五日圣防防国朝故典以日易月臣窃以为非矣自常礼言之犹须大行有遗诏然后遵承今也大行诏防不闻而陛下降防行之是以日易月出陛下意也大行幽厄之中服御饮食人所不堪疾病粥药必无供亿崩殂之后衣食敛藏岂得周备正棺卜兆知在何所茫茫沙漠瞻守为谁伏惟陛下一念及此荼毒摧割倍难堪忍推原本因皆自粘罕怨讐之切切于圣情情动于中必形于外苴麻之服其可二十七日而遂释乎纵未能遵春秋复仇之义俟讐殄而后除服犹当戒汉景之薄防纪以三年为断不然以终身不可除之服二十七日而除之是薄之中又加薄焉必非圣心之所安也昔滕定公薨滕文公欲行三年防问于孟子孟子曰亲防固所自尽也自尽者言己之亲己当竭其哀痛非他人所能止也滕文公用其言曰是诚在我至今美之未闻以为过也晋武帝为文帝服防虽从权除服而犹素冠蔬食如居防中者羊祜欲请帝遂服三年裴秀傅元难于复古且以君服不除而臣下除之是有父子无君臣也其议遂止当时未有以孟子之言晓之者然武帝至孝感慕遂以蔬素终三年故司马光曰汉文师心不学变古坏礼后世帝王不能笃于哀戚之情而羣臣谄谀莫肯厘正晋武以天性矫而行之可谓不世之贤君而裴傅庸臣习常玩故不能将顺其美惜哉夫有父之亲有君之尊服莫重焉岂为难于复古欤臣下不行而自废人子所当为之大事乎方滕之百官皆不从也文公犹以为疑孟子曰上有好者如风下之从者如草歠粥面深墨即位而哭百官莫敢不哀者以身先之故也文公笃信而力行颜色戚哭泣哀于是时四方来吊者皆悦其得礼何则举措合于人之良心良心不可灭故也今在陛下断之于心身自行之裴秀傅元之言曾何足恤乎陛下离违大行十有一年鸡鸣问寝以天下养既不足以当大事矣独有三年之服少称孝思尚可自勉耳人之所以异于禽兽以有君臣父子也陛下一举而恩义皆尽敌国有人焉岂得不心服乎吴王夫差每出必使人谓己曰汝忘越王之杀汝父乎则对曰唯不敢忘陛下衰服在躬痛苦随之甚于夫差敌国有人焉岂不知畏乎虽宅忧三祀而军旅之事皆当决于圣裁则谅隂之典有不可举盖非枕块无闻之日是乃枕戈有事之辰故鲁侯有周公之防而徐夷并兴东郊不开则以墨衰即戎孔子取其誓言后世晋王克用薨梁兵压境庄宗决胜于夹寨周太祖殂契丹入冦世宗接战于高平古今莫不以为孝今六师戒严誓将北讨万几之众孰非军务陛下听断平决得礼之变卒哭之后以墨衰临朝合于孔子所取其可行无疑也武夫悍卒介胄之久不无倦心独可以至恩大义感动而使之前日诏书令大将偏裨发哀成服识者无不称善此乃汉祖为义帝缟素之节得驭军之本制胜之大几矣陛下更以身率之深有以感动于人仁者为此増思慕大行之心智者为此画扑灭女眞之防勇者为此奋百死无一还之气天下匹夫匹妇皆可率而効命于龙荒之外自古所谓君臣之义父子之恩悉归于陛下巍然为万世帝王之师不亦善乎昔子思之论防礼也曰必诚必信勿有悔焉盖人子之防亲非可再为者也今日行礼一有未尽是为不诚不信他日追悔尚何及耶居防三年虽若久矣自孝子当之若白驹之过隙惟恐日月之逝也亦何久之有如合圣意便乞直降诏防云恭惟太上皇帝宁德皇后诞育躬大恩难报欲酬罔极百未一伸銮舆远征遂至大故讣音初至痛贯五情想慕慈颜杳不复见怨讐有在朕敢忘之虽军国多虞难以谅闇然衰麻枕戈非异人任以日易月情所不安兴自朕躬服防三年即戎衣墨况有权制布告中外昭示至怀其合行典礼令有司集议来上如敢沮格是使朕为人子而忘孝之道当以大不恭论其罪陛下亲御翰墨自中降出一新四方耳目以化天下天地神明无不佑助臣不胜大愿臣虽守外郡不当论事然职列禁严献纳论思均有责焉且其所述皆前古圣贤之论非出私意陛下学问高明孝思深切遭此大变振古所无虽贵为天子富有四海由舜而论仅同敝屣夫何足以解忧者必将有取于此言是以不敢缄黙谨昧万死荐之聪听取进止
　　乞回避吕頥浩张守吕祉劄子
　　臣昨防恩除待制知严州到任已来勉竭驽下思报恩施所幸郡事简少未至旷败自可偷安岁月今辄有危恳仰干天听臣之于君犹子之于父休戚利害一关其身则必尽诚祈吁无縁隐匿理有固然势之必至也吕頥浩素不与臣相知方其秉钧臣出在外亦有未相渉之事只縁前年臣忝行诰命不合据实以頥浩尝佐勤王之举破其累载叨冐元勲之计载于词命頥浩恨臣切骨而未有以报也每对賔客语及此事必曰向来其父之出自是上意则又出陛下亲批以示之頥浩服事陛下致位将相尚不知善则称君过则称己之义其于微臣宿怨岂能释乎前年冬臣防恩知邵州臣父适感风疾不可迎侍頥浩即议移牒抑臣前去偶闻臣已请宫祠遂止然于赈济奏状言及邵州见阙守臣以相中伤则知頥浩未尝一日而忘臣但未有其便耳今頥浩为浙西大使臣正在其属部动有干渉以臣愚戅安能自保不落其手此臣所以蹙踖者一也前年张守被召将至阙庭臣偶因面对尝及其短张守初亦不知却縁章蔡事行遂怨及臣以为臣预议议虽臣所不预然赵鼎请臣至堂面授圣防令臣撰进诏意臣本不敢退思中书舍人撰诏亦有故事遂拟以进守等踪迹来由既非学士所撰定是臣之所为积此二事其怨固当今守复叅大政必将变更已行之令为章惇蔡卞雪寃复置宣仁圣烈太后于有过之地批根事始加以罪辟此臣所以蹙踖者二也臣与吕祉同乡同年素无嫌隙祗是争进见忌遂相倾挤前年冬赵霈周葵相继击臣皆是吕祉画谋臣既罢职祉大得意及陛下记录臣有与近郡圣防祉尚游说政府令除臣筠州则知祉心恶臣在近今闻其献议纳说求进益甚遏人扬己必悉其力则素所不快有如臣者岂能免乎此臣所以蹙踖者三也况此严州去行阙宻迩人所争欲而臣危根铩羽易摧难庇褊心疾恶多仇少与眇然自视当赫赫之三怒若非投诚陛下何计以免祸辱之及重念臣再违轩陛又易三年多士流传谓臣颇防圣心简记臣虽无取岂不愿他日再依日月之末光然危机在前诚恐蹈犯以负陛下平日收拾之意用是不能自已披沥肝胆冐凟威颜使臣少避頥浩则乞对移徽婺一处使臣少避守祉则乞除臣宫观一任但荷保全无所不可虽同草芥之至贱且非木石之无知防当捐躯图报万一取进止贴黄臣闻臣不宻则失身今臣此章如防天慈矜念乞因大臣奏事之际只自圣慈特有处分不赐降出免使臣重为人所侧目臣不胜沥恳
　　又臣性质愚甚粗知向学慕古人责己远怨之方亦无记恨頥浩守祉之意只欲敛迹避祸而已伏乞圣察
　　戊午上殿劄子
　　臣闻善建室者必立基故作舍道旁则三年不成善奕棋者必布势故举棋不定则不胜其偶为天下国家犹建室与仇敌争胜如奕棋而无成谋其可乎陛下总师履极十有二年中原之祸益深生民之力益困中兴绩效茫然未立夫以圣学日跻恭俭克己临朝向久明习国家事可谓谊主矣然为其事而无其功岂不曰计画未尝前定故欤人主之职莫大乎论相人才政事皆由相而后举今十有二年之间易相至于九人贤者用未及尽忧谗畏祸而已去不肖者持禄怀宠坐待黜免而后行昨日所用之贤才明日指为邪佞者有矣今日所行之善政他日以为误国者有矣朝廷无不改之令臣下无久任之功军士无坚守之心百姓无固结之志持此而欲中兴岂不犹充饥以画饼利渉以土舟者乎宰相不职而更用贤才当也数不职数更用昔人所谓误岂可数毋乃陛下知人之哲亦有愧于古耶夫此九相者其操术智虑必不尽同求其同而用之又将疑其为朋党求其不同而用之正犹病者用医一以为寒一以为热一进温补一专导利务为不同以茍免而病者亦毙矣然则国家何利焉坐此之故奔竞恣睢惟利是从而仕风愈坏或和或战俄怯俄勇而军律益隳改更纷错前后乖违而政事益不修举措既烦财用横费而民生益不乐夫此四者国恃以存今而若此虽月行一美诏时建一善事佥言称荐收召一君子交章论列罢退一小人祗为无益而已浅士短识久诵中兴智者寒心方忧极若不及时大有变革改纪国政以趋事功而因陋就简日复一日至于智者无以善后之时正使良平复生不能为陛下计矣昔光武中兴东晋南渡其所措置务适时宜于旧法亦不尽循事虽不同同归于治伏望陛下慨然远览诏两府大臣及侍从台谏官条具今日立国之大计经久可行之务损益因革之宜各令展尽底蕴于十日内画一具奏陛下留神省览断自圣裁若大臣议绌则叅用侍从台谏之言若论思疏駮不当则专守庙堂之防仍集百执议于都堂众心佥同三占从二定为国论以次施行从此者向用爵赏违此者威用刑罚加以岁年力行固守庶几经纶有叙用听式孚可冀中兴之效不然虽人材众多文法良是而大计不定犹丹楹刻桷轮奂翚飞于浮沙之上水至则荡然矣虽卒武兵利若可御敌而胜势不立犹坐分客主局合龙蛇而一枰之上无有生眼亦不待战罢计子而后知其败也今敌据汴京士气恐慑重敛岁久民心已离惟陛下早图之若揖逊救焚徐行拯溺臣不知所税驾矣取进止
　　乞宫观劄子
　　臣有诚恳仰干天听内量僣易甘伏诛戮臣昨者防恩擢寘词掖文字疎谬遭致人言圣度寛容许其善去外除三郡皆以便亲政效无闻复防收召前后圣防催促非一感戴恩遇如此之厚虽率先士卒身膏草野亦何足以仰报重念臣父比得末疾至今未安臣为长男义难远去左右今来恭趋召防虽禀教忠之言退顾私情实同驹犊既至行阙复覩天光在臣愚分已为荣遇伏望圣慈矜悯特除臣在外宫观差遣一次且令就养臣年方强仕筋力未防九殒报恩尚期他日取进止
　　辞免直学士院劄子
　　臣伏防圣恩令臣兼直学士院伏念臣学踈才陋初不能文试郡累年又加荒废今于本职之外兼侍讲席一身二任已惧弗胜敢不自量复司内制况自来学士院阙官多是西掖词臣权摄事体为顺今丝纶之任咸已当才岂宜使臣暴其所短或当视草传笑四方不惟自速顚隮实恐仰累国体伏望圣慈寝罢恩命别付贤能庶安愚分取进止
　　乞春秋传序劄子
　　臣伏仰陛下独智远览稽古图治知制世御俗之略莫备乎春秋断自宸衷服膺独好固已粃糠五传糟粕百家深造仲尼之蕴矣臣父壮年刻意白首成书乃値此时可谓天幸比及奏御仰惬圣心褒称之言多士传诵赐金加爵并示恩赏斯文不坠天实兴之昔司马光编集歴代史记神祖皇帝爱重其书赐之美名宠以冠序中更崇观邪说并作屡欲毁板赖序而存自仲尼在时尚有罪我之虑盖诛讨乱贼大法既阐或所不便心思诋废自古如此何独于今伏望陛下万几之余略御翰墨着为法语勒于经端庶几一字之褒有同华衮之赠圣谟定保人谁间言共以云汉之章非力所取然而日月之照容光则来冒凟威严伏俟诛殛取进止
　　议服劄子
　　臣有孤危之诚不敢自隐须至详凟天听臣闽人也闽之俗地狭人稠计产养子臣祖母悯臣之必不生也委臣父收养之臣父其时年二十有五方事婚娶岂有无子之虑而必至收养堂兄已弃之子者縁臣祖母知书好善告戒之切于是抚怜鞠育以为元嗣凡幼时疾病粥药之勤长后教训维持之备义方恩爱老而弥笃最后感疾付臣主祭于臣大恩本末如此而世俗常情重利轻义党生忽死见臣父既没即谓臣合与伯父追服行心防臣在禫制中尝具申明乞礼官详定行下其状中词指婉白欲使议者知其攸趋至今未有与决万一此事谬误非独防臣于无妄之疾累先臣立嫡之志亦有干国家事体据礼为人后者为之子不得顾其私亲圣人以此使天下后世之为人父子者定之法人而有二父是二本也二本则兼爱孟子斥墨氏为禽兽以此是故汉宣帝卫太子孙也为昭帝后则不敢奉悼王其礼正于本始之初英宗皇帝濮安懿王子也为仁宗皇帝后则不敢崇濮陵其礼谨于治平之始独汉哀帝背孔光传喜师丹忠谏信冷褒段犹董宏朱博邪说追尊定陶王至今非之士大夫过房子甚众皆不闻有敢行此者姑以近者论之通经有德如杨时营私好利如席益皆为人后未尝解官持心防也孝子事死如事生设使所后之父母尚存而为私亲行此礼敢乎如不敢行于生前而敢行于死后是不以死者为有知也则称子孙奉祭祀出于诚乎人而若是不得单毙其死矣虽然此特论常礼也绍兴令为人后者为其父母降齐衰不杖期申心防三年臣伯父以建炎三年身故臣父其时方遣臣仕于行朝而不使臣行降服之常何也其意若曰臣之过房异于世俗之过房事具如前是不可以常礼处者耳然则如之何而可原臣之所以得生及先臣不使臣行降服之意权再从伯父与所生父之中行同堂伯父之服齐衰不杖期斯得礼之节矣夫义归于一则心无二用礼重于祖则本立道生以此为人后庶乎其可以报再生之恩也至于岁时厚致恩纪于先伯父一位则又有先臣之治命臣今奉承惟谨若或议者以不服心防三年为臣罪虽削官永弃亦所甘心臣远守郡章方乞祠观无由自诉于旒扆之前惟陛下天慈留神深察则知臣父所行与臣所执实干国家事体非独一己之私利害也冐凟威严不胜惶恐取进止
　　宫祠劄子
　　某辄有诚悃仰干朝听某昨于三月内以心忡指弱乞从散局防降诏书不赐俞允孤逺之踪感荷记怜且令勉修官业上副圣眷縁自入秋以来暑毒发作遍体肿疡急于疗治导利过当遂成疟疾寒热交攻气干薾然日夕忧皇虑旷职守非不贪恋蕃宣之寄俸禄之厚情不获己又不敢再具奏状频凟天听伏望钧慈察其恳迫特赐敷奏除一在外宫观差遣任便居住少加休养复誓糜捐
　　又
　　某昨具诚恳以疟疾所苦陈乞在外宫观差遣窃虑未防矜许须至再凟朝听伏念某縁夏中伏暑疮疡横生凉剂所攻复损正气寒热交战疗治未痊饮食益防瘦瘁加甚尚当郡寄晨夕不遑虽使窃食祠庭亦恐非所当得伏望钧慈亟赐奏陈收还职名解罢所任俾获访寻医药早就安愈他日复被任使谨誓糜捐














　　斐然集巻十一
　　钦定四库全书
　　斐然集巻十二
　　宋　胡寅　撰
　　李纲江西安抚制置大使
　　朕观自古立徳立功之人必有一定不可易之计终身固守以克有成子房为韩报仇孔明志在复汉皆其素所蓄积用则举而措之扶持大伦埀训万世岂吾臣子曾是才难具官器资英明业防髙迈能防大事先见如蓍永坚一心后凋如松栢爰自奋庸之日已陈雪耻之谋民所具瞻邦之表干中排掣于邪论嗟备尝于艰难治世之业益宏许国之志弥励朕以怨讐未殄寝食不康厌闻避敌之言灼见和戎之失知卿秉义可继前修起于祠庭付以方面兼隆节制之号用侈蕃宣之仪其早迄于外庸以对扬于休命
　　吕頥浩湖南安抚制置大使
　　惟三湘东南上流土瘠而民匮自敌兵残破虽无屈辱而盗贼盘据常有奸谋奉公守法之人爱而莫助蠧国病民之吏恃以肆行俗既甚偷人又重困逮王旅扫平之后值天灾旱暵之伤军食尚兴道殣相望念民惟邦本当厚于拊循必政擅吏师乃膺于委寄具官精勤应务权略投机早宣力于四方屡奋庸于百揆尝佐勤王之举独髙卫上之功既将相之迭居乃安危之注意其释闲馆徃临大藩尔当慎柬官僚蠲除疾苦惟谨度可以制节非敦信不能立民无纵诡随式遏冦虐毕公保厘而正色率下方叔元老而克壮其犹尚服训言聿观绩效
　　席益端明殿学士湖南安抚制置大使
　　朕以礼使臣记功忘过念股肱之旧尝丽丹书眷藩翰之劳克孚清议方隆施于事任宜载锡于徽章具官术畧宏深材猷敏达顷留兵骑保障湖湘事同出于戒严迹或疑于方命姑从贬削以警其余尔乃率职甚修干方殊懋卒乗辑睦而无犯闾里愁叹之不闻睠彼长沙分镇南楚地接荆襄之防水通江汉之津惟恢拓之逺图頼忠勤之协济升华秘殿制节中权以壮具瞻用昭宠数虽身在外弥肩恭顺之心自叶流根徯报阜成之政毋烦朕训勉迄尔庸
　　吴革升职名
　　国家建延阁使儒学之士寓直其间其有趋事赴功亦预兹选所以广懋赏俟羣才也以尔风力敏强见推能吏屡将使指功绪可稽肆予临戎整旅诛叛输将尽瘁军不乏兴宜疏加职之荣庸示报勤之劝尔其念兵食之当足民力之已殚益究乃心称此光宠
　　温厚母年九十封太孺人
　　仁善之报冠于五福子孙所愿于其亲者孰加于此明堂敷庆燕及髙年尔克膺之申锡书命古人不云乎贵老为其近于亲也夫此岂独为尔一门慈孝之赉盖所以见朕志焉
　　王俣转一官
　　朕惟人臣之义自致其身不待爵赏而后劝也然有功而不见知则待赏而后劝者必怠于趋事而罚之有所不胜矣其可缓乎以尔政事疏通才猷敏达践扬中外誉处甚休方虎旅之徂征比革车之亲驾奔走先后职思其忧军食坐丰事不愆素丕视功载序进一官勉服茂恩益思来效
　　王降三官
　　朕待遇将臣务推恩厚非行姑息之政欲收戡定之功其或孤负使令蔑闻底绩法所难纵罚其可辞具官世受国恩乆提军律河东乗塞投戈西遁于剑门江左援师巻甲南趋于瓯粤旌旗所过井邑为空朕贷其徃愆责以后效所当创艾思报宠灵而乃长恶弗悛乱常滋甚躬捕湖冦首殱舟师反归狱于偏禆敢便文于功状执掠编戸补充伍符日费千金行苞苴而易竭士食半菽丰觞豆而自安藩臣解体于中伤计使捐躯于陵暴官由货授政以贿成军心坐离敌势愈张自损威于一战遂遗毒于两湖制节乖违已失为臣之义玩兵放恣不虞怙乱之嫌罪既稔盈人皆愤疾屡阅纠邪之奏谓稽司败之诛少降官聨尚颁祠禄徃思内讼毋速大刑
　　范正已降两官罢宣抚处置司参议
　　将幕上僚参决议论欲其可否相济协成事功乃被削书难逃黜典尔名臣之子宜自爱重从军于外规益靡闻元戎露章罪状显著黜官二等免乃攸司既不谨前尚思善后
　　陈宥复景福殿使
　　朕祗祀明堂均福臣庶凡陷于戾咸与维新具官见谓小心偶坐薄谪防赦当叙在法靡私俾还旧官以责来效惟避权利可以保爵禄惟蹈忠信可以逺罪愆益励乃毋忝明命
　　吕源复一官
　　朕毖祀总章覃福在序丹书所载咸与惟新以尔屡更剧烦见称才吏庐陵之政以过举闻坐法削官防赦当叙稍还旧秩渐洗徃愆夫风力悍强者多违于仁厚智术皎厉者或短于笃诚能抑其有余而勉其不足则何过之有祗服明训益励乃猷
　　仲儡自外官换环卫
　　夫枝叶茂蕃而后本根有所庇自敌骑南驰同姓剪落朕读角弓葛藟之诗未尝不三复而永慨焉以尔濮园之后属近行尊顷縁便私愿试外吏宿卫益缺司宗有言良惬予怀俾奉朝请尔其务信厚修恪恭自期于贤公子以称兹意
　　陈康伯回授封祖居仁
　　人道以祖为本惟仁者不忘其本惟学士大夫则知尊祖矣尔怀徳居善既夀而康燕及其孙位于朝列加上封秩应吾禋赉之命賛书申劝并为尔宠里居称道尚及耄期
　　张宗顔转四官遥宣
　　国家匿武累年观衅而动小试江北敌人詟焉朕不爱勇爵之颁作励士气将以复祖宗境土而恢中兴之业非滥赏也具官勇力持重袭击遁师幕府上功谓有奇绩躐官四等遥属使权尔当贪着战功思称冠军之保任勿谓重赏可以幸得而见绌于公议然后为荣矣
　　戚方王再兴再加两官
　　功重而报轻人何以劝劳小而赏大政则无章朕之治军以是为戒果有等状其可异科具官蹑击敌兵多所俘献再阅元戎之奏谓有殊常之绩请与奇比加进两阶尔当戮力効忠益茂功实怯于希赏而勇于捕敌使不为公议所贬乃可无愧矣
　　祖秀实叙官
　　朕毖祀太室大赉臣工凡丽丹书咸与洗濯矧惟修士其可弗甄尔受寄祥刑常失使指遂坐贬削既阅嵗时虽不谨前谅深内讼稍还旧秩庸示寛恩夫人各有才贵于审已量力受任则无不胜若尔者质直亷清时论所与益思勉励以俟宠嘉
　　宇文渊刘仅排转
　　周庐之卫待遇加隆矧执羁靮而从者可无爵赏之劝乎以尔祗扈戎行勤力可尚序进军麾之列遥分州刺之荣益思効忠以报恩宠
　　宇文渊南荆门归峡公安安抚使
　　朕惟古郢名城上流重镇北据汉沔西通巴蜀南蔽湖岭东连吴防其土沃衍可以足货食其人壮力可以充甲兵顷縁冦残鞠为茂草改命帅守夫岂茍然具官才智有闻忠勇自奋乆领师众颇着勤劳擢从宣司全委方面之政罢易镇使首还绥抚之权注意既深图功可缓夫盛军容而入国仗将钺以临民非寛猛得兼济之宜则本根有先拨之患尔其奉法择吏务农通商必使民力富强然后兵威震叠坐成南纪之势可以进规中原寛于西頋之忧岂特捍御外侮克若明训嗣有宠嘉
　　李璆转一官
　　郡守兼军旅之寄训兵以义销患于未萌职也至于欲危其上以告而后殄之抑末矣又赏及焉则亦为中材之劝不虞之戒耳以尔持槖旧侍剖符大邦发摘凶谋剪平煽乱行己有耻初不自明连帅以闻遂应褒典进官一等岂为尔私其深服于训言以克臻于静治
　　闾丘陞复职
　　朕毖祀总章赉及臣庶丹书所载咸拭之尔顷縁勤王逗留左次坐黜既乆宜克自省还直秘府庸示寛恩其服训言以图来效
　　范正国江东漕
　　朕于元祐之臣既追褒之又録用其子孙不独雪党籍之沈寃意有能济其美者出为吾君耳以尔祖父世笃忠贞遗泽未冺必在后裔用召尔于逺服使敷奏其言而视其所以乃能纂述先正忠宣之事业成编来上亦可以见干蛊承考之志矣足食裕民今日大计也将漕一路惟尔所谙加贲身章并示华宠毋谓凭藉可取世资徃懋厥官以称朕命
　　向子忞复职
　　朕毖祀太室赉及臣工凡丽丹书咸与甄叙尔屡分符竹所至有声不肯曲从乆坐直废乃能勇于进学思亢厥宗俾还直于图书以渐阶于进用夫自克之士缓于责人育徳既深乃能致逺倘益勉励人其舍诸
　　张戒国子丞
　　朕感诗人衿佩之篇思先圣爼豆之对虽时右武未皇庠序而存其官秩将以为修废之渐非冗设也尔召自遐方敷奏便朝志意克修説辞亦赡既宠以京秩且俾丞于冑子之宫尔其谨守旧规勿使坠失益进所学期于有成称予奨掖之意
　　黄子逰江西宪韩膺胄江东宪
　　昔臯陶之告舜曰罪疑惟轻刑故无小朕率是道监于祥刑欲有平反谓寃滥也而有司失指乃以纵出有罪为贤使被杀者入地而含寃杀人者吁天而不死凡四方具狱来上疑非所疑者十之七八反则有矣平其谓何此岂舜与朕之志哉以尔子防温厚不苛见称长者以尔膺胄敏慧克干是谓世家并付使权徃司详谳必使轻重诸罚无僣乱辞其审克之庶几称职
　　李健直秘阁督漕
　　朕志平僣乱兼用众材督府餽粮尤资干敏以尔奋由科第即列儒馆牙籖万轴既以饱闻金版六韬又能详説亦念从军之乆必知足食之方赐对便殿授以使指兾未忘于俎豆俾寓直于图书服我宠光尚克自振
　　王子献复职
　　朕谒欵真室赉及臣工凡丽丹书咸与洗濯尔早以文行擢秀士林胡为中身数絓清议寓直延阁惟尔旧聫既逢寛恩例得甄叙夫古人贵于改过者将以不辱其生岂为耄期而废称道尚思奋励庸称宠光
　　郑滋显谟阁学士宫祠
　　侍从之臣纪纲所頼去就之际风俗是仪爰锡宠章式存礼貌具官学殖博茂造养和夷羽仪禁途多歴年所可谓服劳之旧居闻誉处之休辍从铨曹屈贰民部实重大计岂为左迁乃继露于忱辞愿少休于散局重违雅尚毋有遐心
　　昆山县静济侯加静济永应侯
　　式观祭典之文曰山林川泽能出云为风雨见怪物者皆曰神有天下者祭百神此古谊也尔神保兹穹阜蓄泄蒸泽惠于民庶可信不诬有司上闻加隆爵号其歆予宠命以无失职而孤民望则惟尔休
　　黄克柔落致仕
　　人臣齿发逾迈膂力既愆则致事于君告老而去倘欲再用不在此科具官既尝乞身想克静退今俾复仕勉思忠勤毋取逸于外祠以见贬于公议
　　宋唐卿入内内侍省都知
　　书称文武之盛以小大之臣咸怀忠良侍御仆从罔非正人夙夜承弼然后其君动无违礼言无非法朕甚慕之于诸常侍必择而后任又况其贵者乎具官亷介畏慎不蹈过愆召于退休俾尹内省夫恭显甫节之事至今人犹疾之则吕强张承业之美岂非汝之可愿欤勉服朕训以永终誉
　　某人入内内侍省副都知
　　朕监祖宗之宪惩近世之失于诸近习不借以权必择端良然后委使所以保全之也以尔习知文书克自检戒服事甚宻不犯公议参典禁省以示褒擢夫前人之美恶成败后人之师也益务恪恭称此光宠
　　仲儡转一官
　　武秩所以劝武功也我国家强榦弱枝是以宗子多在右列矧今单削又思培植之道凡可官爵者吾何爱焉尔既自外官入备环卫矣以尔毋遗奏加进一阶朕非徇私犹前志也其益思忠慎勉从振振之习乃称茂宠
　　令玒正任观察使袭封安定郡王
　　仰惟太祖诞受天命列圣嗣统百世不迁爰自神祖以来隆续小宗之绪封王袭庆遂着国章増固本枝其意逺矣今当继絶必择亲贤具官春秋既髙多阅义理仕宦已乆不闻过愆谂于宗司之言谓髙隽望之誉召自外职俾绍王爵亷使观风并示荣宠尔其知富贵之难保念骄矜之当戒乐于为善慎厥表仪庶几不辱训言以长守其禄位
　　孙渥川陕宣司参议
　　古者大国三卿其一自命其二命于天子自命者犹今之奏辟也命于天子则非臣下所得请矣宣抚之任盖方伯连帅之职岂直大国哉凡废置其属朕未及命而惟请之从则推赤心重阃寄非茍从也具官整军经武见推勇略元戎幕府欲借尔谋夫所为据险宿师者实惟保民力固邦本耳民力一困虽有貔虎之士何所仰食今当熟议莫急于此汝其勉之以称命书之意
　　王居正改台州
　　古之世用人至于可使南面则至矣姬吕父师以圣贤之业分茅列土百里而止徳广于地防刃有余宜其为政后莫能及也今中州下郡犹侈于古子男之邦而仕者小之不頋其力何恕己之甚欤具官材气不羣服在迩列辍使共理以饶易台自视欿然其志逺矣徃布朕徳惟既厥心嘉靖一邦俾无愁叹徯闻报政予则汝褒
　　余祐之将转一官换封祖母
　　頋复之恩有怀欲报节行之美视典宜褒尔守义不渝教孙以仕舍官一等请为尔荣慈孝蔚然出于右列茍可以训吾何爱焉
　　池守陈规失按降两官
　　赃吏病民甚于盗贼若祖宗之宪必罚无赦乃有罪刑至死而长吏弗察法所不纵予何敢私具官智略足以扞城忠荩见于尊主时论称美遂列从班所部受赇偶失亷刺不以贵近而有佚罚庶几迩遐知所惩畏削秩二等是为寛恩益谨教条以临尔属
　　任仕安立功转一官仍贵州刺史
　　朕不爱官爵以待有功矧时战多岂复稽赏以尔勇力自奋乆总师旅顷在闽粤尝建奇绩及戍湘楚亦称勤劳元戎露章请从褒序进加名秩仍分州棨克底楼船之绩尚推杕杜之恩
　　仲儡磨勘
　　考绩之法三嵗而迁独于宗子俟之尤乆为其居佚禄厚鲜能寡过至于十年而无犯则亦可以陟矣以尔守身恭顺不事贵骄作正外宗克有仪矩兹縁大计叙进一官益务恪勤以永终誉
　　王滋将随驾恩赏回封祖母
　　甲胄之臣干戈卫上必先孝顺乃有忠勤尔孙不忘劬劳报以封叙用心如此良所叹嘉其益教之使立功效予用康尔继此未量
　　陆寘落职
　　朕以礼义俟君子刑罚威小人如尔奴自居又何责焉然玷官职之髙荣烦言章之论列丑慝昭著典宪未申则奸贪肆然自谓幸免矣褫直中秘尚为寛恩徃慎厥终庶逃大谴
　　皇叔士磨勘
　　宗籍无吏责故其考绩之法俟之最乆久而后计则黜陟明而功罪当其得赏也不为过而益知所劝矣以尔属在诸父惟慎惟恭不以过闻至于十稔进官一等尔实宜之尚勉厥修以称明训
　　郭仲荀宫祠
　　陈力就列或告不能均逸闵劳当从所欲矧在爪牙之任尤推心腹之恩具官世济勲劳器凝荘重比畴宿望深倚隽功建两纛之威仪分四明之符竹帷筹决胜未施虎豹之韬尊俎折冲已帖鲸鲵之浪方资卧防遂以病辞谅非避事于危时姑俾奉身于闲馆徃近药石益专精神尚慰闻鼙之思重烦据鞍之勇
　　张顺换翊卫大夫
　　强敌侵暴国家之讐父兄不还吾怨不释具官尝从主将协力徃捕虽未成擒亦见忠勇迁进官秩用劝有功益务战多当受重赏
　　张宗元转官
　　臣服其劳君施其赏非相为赐也上下之交施报之道如是然后称尔以尔才识精敏政术通明比从军麾宣力陜蜀王事鞅掌不已于行忠勤具昭可无嘉劳序进官秩既已有功而见知勉趋事为尚思无徳之不报
　　魏安行改官
　　守令民之师帅一有不善则病吾民而令于民为尤亲故朕尤加意焉尔为政有方率职无过信惠既着百里安之使凡为令者咸尔之如吾何忧乎邦本之不固哉嘉锡賛书宠畀京秩勉终课最嗣有褒陞
　　王居正降授待制宫祠
　　朕待遇近臣进退以礼若公议之有贬岂国法之敢私具官召从退闲寖被任使入则周旋台省献纳论思出则畀付郡章承流宣化自初遇合厥有休声逮毁谤之相摩亦慷慨而自信兹焉请外曽未淹时屡阅弹章颇疏旧失有无于此汝实自知少黜近班尚仍次对徃分祠禄深务省循夫止谤莫若自修惟责躬可以逺怨名浮于实如雨集而浍盈行顾其言则鹤鸣而子和丁宁以训善后是图
　　某人追复待制
　　朋党之论明君所恶闻也东汉禁锢逮于五族终成分裂之祸唐季报复投诸浊流徒增防扈之势天启朕心深监前失虽覆辙之难救庶后车之不倾故于在籍之沈寃尽复平生之故秩所以明示好恶埀训方来具官徳由类升尝任言责论新法之不善与贼卞为深仇遂遭诋诬继被黜逐昔也忠贤之士同丽丹书今焉甄録之恩再昭清议皆臣子之荣遇何死生之足论
　　张嵲秘书正字
　　朕惟防乱以来文籍散落屡诏有司网罗天下放失旧闻又选英髦分职讐正考古以建事育材而待用两有兾焉尔赐对便朝策文制苑辞藻温润议论正平擢寘书林俾益涵养夫有志于世者立徳立功是谓不朽若夫词章末技非予所以望于多士也尔其勉哉
　　李光知平江
　　士有直道而行怀忠不二忧心悄悄虽屡及于谤防明哲煌煌终弗移其志节予所尊用人无间言具官趋操端方识虑深逺气刚大而无挠才左右而具宜顷在靖康尝司言责备罄精神之感曷闻比附之私事朕累年周旋中外望实愈着时论所归兹改付于大邦仍渐还于故职财殚民匮更观绥辑之方讼理政平嗣有褒扬之宠徃钦予训益懋尔庸
　　杨穜直秘阁
　　吾所幸州郡四方辐辏人众事伙贵于静治尔佐刺大府风力敏劭便朝赐对所陈有取俾寓直于中秘增别乗之光华是为异恩勉思报效
　　子剧赠威徳军节度使封嘉国公
　　生而显仕既敦睦族之恩没有追褒乃厚饰终之典具官本支隽望肺腑懿亲知为善最乐而脱屣膏粱之风以博古为贤而捐情狗马之好谓宜夀禄遽尔湮沦当戎尘暗阙之时未皇劭防念祖父流芳之绪良为防伤稽故实以疏荣称情文而示宠斋坛授钺当帅阃之雄权名壤分茅列公圭之贵爵下以慰尔子孝思之请上以昭予家惇叙之规英识尚存钦承无斁
　　张觷直秘阁移鼎州
　　武陵为郡界于湖湘控制蛮猺以捍两路昨以官吏贪虐政烦赋重民穷为盗于此六年招徕之初正頼绥抚改命守将其任重矣以尔练达政术无适不宜剑津巴陵未究材业徃临新治善拊循之寓直图书并示光宠无使令问少损于前则予汝嘉奚爱爵赏
　　崔邦弼转一官
　　良民之心畏兵为甚勇将之烈杀贼为贤尔乆提师徒颇有纪律徃捕反冦克奏成功序进一官用为劝赏益思自奋以取宠荣
　　刘大中中书舍人
　　朕惟舜命九官简言而尽义商盘周诰烦悉而尽诚凡代予言宜尚体要具知恻怛之意形于播告之修厥惟艰哉孰克称任具官好善如不及守身如奉盈列在谏垣多直谅之益出将使指有激扬之功台省践更声望甚美爰自秉笔试之演纶议论持正而弗阿文词务实而有补徃即真拜益观逺猷
　　闾丘吁叙官
　　朕慕虞舜宥过之道凡诸臣自陷于戾者待以嵗月得用赦原忠厚之至也以尔顷縁保任有乖审详继被驱驰又渉稽慢并坐黜削亦既省循稍复旧阶庸示矜贷过而能改可不务乎
　　皇兄安时用遗表转一官
　　亷车之寄武职髙选若时宗子効官于外者无次迁之文可谓重矣具官以英皇近孙頼叔父遗表服在南列遂膺此除尔其恭顺自持阅习义理以贵骄为可戒乃能保其荣禄矣
　　王亦特叙翊卫大夫
　　朕祀明堂大赉四海凡有宿愆咸与洗涤具官顷提军律不能驭下纵逸部曲害及郡县遂从逺黜兹稍甄叙尔其自省徃过深革厥心思报宠光勉立来效
　　李洪用循资回封祖母
　　古之典刑者莫非孝弟吉徳之士逮其流则苛刻而寡恩非其性然盖不善推其所为也尔孙职自法家能笃匪莪之念防依王母不殊陟屺之情愿以一官归上恩号绥尔眉夀吾用嘉之
　　赵椿大理寺丞石淑问军器监丞
　　人命至重在狱国之大事在戎分职置官慎选其属尔椿其明慎刑罸体予好生之徳尔淑问其饬除器械备师御侮之用徃丞而长毋怠厥职以称选任之意
　　许亢宗知台州
　　士君子有所蕴积然后能安于退闲退不克安而以忧世自名汲汲求用者衒鬻之道朕不取也以尔顷在靖康已服吏职十年逺外放意山樊亷靖无求谅非徒尔召对便座言足聴闻俾班内阁之华徃试临海之政夫民所利病在尔知之宜熟矣勉布朕徳以观尔成
　　饶守董耘降一官
　　官无大小职无内外食禄受任咸曰事君职分之中而有不举则其处心积虑及于弗恭可无小惩用存大戒具官以列尚书之重膺殿学士之荣出绾郡章不闻报政按章来上弛慢有端何昔者悉心竭力于权幸之人而今乃旷事瘝官于君父之役削官一等尚免严科徃思循省毋重后悔
　　周纲措置收籴转一官
　　建官设职使之趋事而赴功事功有成于职才称熙丰而后以赏诱人逮其末流国之所赏乃民之所病朕甚非之然足食足兵欲伸志义于天下非急功利也人効其材国頼其用奨勤而示劝岂异时僣滥之比哉尔顷持使节储挽有劳民无强籴之嗟吏谨输将之役虽尔亷靖无意于迁官而以身率人亦体国者之所乐为也尚服训言益励乃守
　　仇愈知明州兼沿海制置
　　忠智之士立国所资险阨之邦维人无竞畴克堪于重寄有试可之近臣具官政擅吏师材通世务辅以敢为之气截然不挠之忠睠东海之冦疆迩鄞江之藩辅貔虎星罗于要害舳舻鳞次于茫施置随时惟敏果足以应变形声格敌非明畧安能折冲付尔裁制之权委尔拊循之政钦若予训勉图乃功
　　朱震中书舍人
　　昔者周穆继南征之后而无讨贼之心至于平王为东迁之君而无兴复之志观其书命与成康之世无异君子是以知周徳之衰矣呜呼有能宣我恻怛难喻之情如奉天制书以助中兴之烈者乎具官学博而造深行和而志正以道献替简于朕心擢陞纶诰之司兼率金华之业尚贤西学谕教如初夫士以得君为难朕之待尔者厚矣论思润色尚克钦哉必无媿于古人乃有辞于永世
　　王缙秘阁知温州
　　永嘉为郡介乎山海之间其士则学道而爱人其民则劝善而易使茍无君子斯焉取斯朕命守臣奚敢不慎以尔禀资忠孝有学有才所临之方治课必最辍自郎迁为我出牧升华中秘式宠其行尔益以古之从政者自期使治效有加于前日乃称予意可不勉哉
　　王良存度支员外郎
　　文昌诸郎一时遴选非有材业畴可冒居以尔吏治详明向公奉法民曹摄事备见勤劳因任所长徃司支计益思自勉以称宠光
　　张宦秘书郎
　　麟防置郎防治书府众务虽非文字之任然自昔分典四部通掌三阁处于无竞之地多为起家之选实维清职非才不授尔修洁博雅达予聴闻敷奏以言克孚众誉徃服新命益观器业之成
　　刘大中吏部侍郎
　　惟用武之时入官者众而经兵之后冒法者多诡迹谰辞漫无稽考用寛则滥尚严则怨天官贰卿可不得其人乎具官守正笃义无所枉挠践更台省之乆备形献纳之忠辍从祠闱徃试小宰昔韦陟刚肠嫉恶则伪集退聴崔暐介然自守则选司畏之汝必优为奚俟吾训
　　贾若谷成都运副
　　均输有无上下俱济计臣之职也今以理财自名者严刑峻令督责郡邑取目前之办幸赏而去耳吾民何以堪之尔材谞有闻餽饷无缺元戎剡上改漕益部夫兵籍不加于旧而调度之费嵗倍民力不胜其困而科敛之势日增朕心忧之汝必有以处此矣钦若训命尚勉之哉
　　郭沦潼川府路提刑
　　民之多辟非在位者有以致之乎比其丽于刑也又忽而不察欲百姓之不寃难矣则授使指可不慎乎以尔明慎恺乐政术通敏肆予命尔详谳一道必也故犯罚之无赦如其不幸矜之勿喜一付于法无容心焉则梓潼之风虽在西南数千里之外若朕亲决其曲直岂非尔之美欤
　　李健应副收光州钱粮转一官
　　夫所以克复郡邑者擒其主守攘而斥之使封疆无亏民人有恃者也弋阳之克元戎以功状闻尔服勤输将使军食弗缺亦云懋矣可无赏乎序进一官益思后效





　　斐然集巻十二
　　钦定四库全书
　　斐然集巻十三
　　宋　胡寅　撰
　　王缙监察御史
　　宪府置纠察御史乃进居言职之渐负中外观望为朝廷重轻其任亦难矣以尔忠信恺悌才识俱优更练事为所居可纪俾辍郡寄徃冠惠文夫善恶是非出于人之良心自古至今不可冺也然直言不闻毁誉乱真则为国家病有甚于三辰失行螟蝗水旱之变朕所深畏也若夫有司簿书不报期防之故亷按常职耳岂朕用尔之意哉
　　韩驹转一官致仕
　　逢时取位亦既防荣抱疾引年所宜从欲具官早以词艺跻于禁严附丽匪人饭蔬奚怨中更赦宥不汝瑕疵复班缀于西清俾优防于真馆庶几善后以获令终兹陈告老之章更轸遗簮之念进官一等式宠其归徃复恩纶尚绥夀嘏
　　范柔中特赠直秘阁
　　士之効忠于上者犯顔纳説死且不頋初岂有意于身后之名哉然使人至此国必随之朕所以深监乱原闵悼党籍尽从昭雪以为后日之永戒以尔秉心端直抗疏危言困于凶渠迄用沦殒列职中秘少湔沈寃使披肺肝効丹赤者知不朽之义在此而不在浮云之富贵也
　　湖南漕薛弼湖北漕刘延年并直秘阁
　　属者临遣辅臣督视师旅荡平湖冦不日告功亦惟输将之臣克举餽饷之事进直中秘是为异恩悦于见知当益自励
　　郭执中秘阁修撰督府咨谋
　　鼎澧之民弄兵沅沚之间六年未平深介吾念比命次辅徃督师征灵旗所麾不战而下惟是幕中之画岂无口伐之功以尔识虑精详尤习军事徃从咨议果协成绩中秘论譔以旌厥勤钦乃攸司益务罄竭
　　王世忠转武功大夫刺史
　　边塞不和称兵南骛凡将士有能戮力斩捕者吾厚赐之盖为祖宗基业父兄愤耻非我一人之私也具官忠勇自奋颇着勤劳超进官荣仍亷郡刺益思灭敌之计勉立非常之功则予赏汝又有加焉
　　赵子偁特转朝奉郎秘阁修撰与郡
　　汉唐宗室之盛其文武政事昭当年而埀后世者史有传焉居今而慕古则亦劝勉之道有未至耳以尔佐刺近郡达于从政被服儒素之习驰骋仁义之途敷奏以言实副厥誉既俾升其秩任又畀以论譔之职吾用是劝尔尚勉哉好学谨礼以持乃身守法奉公以保乃位则于古人何逺之有
　　知宣州赵不羣直龙图阁再任
　　朕闻有定主然后可责其下以忠有定民然后可责其下以化江左之治昔称元嘉得非任守宰以六朞为防乎或谓乆任而非其人何以贤于数易如朕意者吏为民病将不终日而去之民所愿事将使终其官而不徙惟其当而已矣以尔宗属隽茂所治称最秩当嵗满民适安之吾不忍夺也羲图寓直以示劝奨慎终如始惟既乃心
　　刘昉宗正丞
　　宗伯典司属籍其任甚重仍置丞职处以清流非时俊髦不在此选尔富于文章达于从政肆予命尔徃践厥官夫立志之士于职务清简之地进徳修业而待世用将有余力矣徃其懋哉
　　孙逸大理少卿
　　典狱贱事也然民命之存亡天意之喜怒国体之安危在焉则其事重矣朕所尽心而不敢兼也肆于廷尉之任慎择所寄以尔详练忠恕乆更事为必能审克辜功兹俾贰于棘寺夫希意迎合以取赏于明纵出有罪以幸福于幽聴狱者之大疵也汝当以古人自期庶几于民自以为不寃者乃称予意
　　何慤度支员外郎
　　文昌六职郎选甚髙民曹诸属司度为重非有资望则不轻授以尔行能谨饬中外践更赐对察言益见练达毋鄙出纳之吝而废有司之事徃懋厥职以若训防
　　李公懋著作佐郎
　　承明金马著作之庭羣处大雅著作国史文学清选也以尔敦朴而文劲正而通列职书林士论甚美其陞东观益究撰述使一代施设后世有考焉徃其勉哉以称明命
　　马观国直显谟阁添差江东帅司叅议
　　凡帅幕预议论之臣必得智谋忠信之士乃能裨賛协成事功尔进对便朝所陈可采徃处賔筵之右仍加内阁之名祗吾训言思自罄竭
　　张谊龙图阁学士知温州
　　卿士分职已髙八座之名师帅承流爰慎六条之寄具官猷为敏劭业履强明志在爱君不惮死生之变义深许国罔辞险阻之尝自陟迩聫乆司大计疏利源而无壅足兵饷而不愆方期协济于事功何乃屡陈于恳欵永嘉山水维东土之名邦羲阁典谟号西清之极选遂尔便亲之欲分吾共理之忧服此宠光无忘报効程克俊兵部吕丕问工部陶恺金部并郎官
　　六曹郎选各有司存而众建材能以待进用皆异时卿相之储也其任岂不重哉以尔克俊器业端良以尔丕问见闻逺大以尔恺操守坚正或就加于陞擢或初预于柬除勉罄猷为称予光命
　　吕祉权兵部侍郎
　　朕以父兄遐狩戎马生郊讲武训兵九年于此思得俊乂协成丕烈维时武部尤念得人具官材识疏通志在当世顷备谏列知无不言持节奉藩咸着声绩践扬既乆器业益宏擢自省聫俾贰兵政若通和遣使之失朕已晓然而伐仇讨叛之图众多疑者勿以司存之常守而望献纳之嘉谋惟究乃心钦予时命
　　潘良贵秘书少监
　　朕徧阅羣材仰稽治道思皇直谅之士共开公正之途人皆曰贤吾然后用以尔志刚而气劲行肃而言端乆矣践扬夙髙风望澹然安静莫掩旦评简在朕心召还秘府领袖羣彦虽多图史之娱谈论古先当有箴规之益徃复训命嗣承宠光
　　张致逺户部侍郎
　　孟子谈农桑于战争之际光武勤稼穑成中兴之功王道所先民食为急今百姓已六师方张将竭泽而渔岂无后患不加赋而足安得此言若时版曹慎选卿贰具官持心近厚经徳不回数总利权独推善计辍从选部徃佐司农必使下不病民上能裕国头防箕敛罔贻今昔之讥食足兵强一洒乾坤之愤是为称职可不勉哉
　　李宷上殿改官
　　朕夙兴御朝延见多士一言动聴赏辄随之非为泛然之恩盖将以示劝勉之道也尔敷奏详慎不辱所知其从易秩之荣勉称懋官之宠
　　梁弁监察御史
　　朕求直谅之士置诸宪台于其所言考其取舍以灼知其心术公卿侍从多由此出其或弗称为台之羞厥选重矣尔以才行达于聴闻召从外官奏言有取擢备察史时惟茂恩其服训词将观尔守
　　田钦亮改初等官
　　朕推心魁将倚集大勲凡所奏陈多即聴许状功来上以尔名闻总叙勤劳愿从改秩观其保任之力必无侥觊之文徃服官荣益思报効
　　孙安道赠三官
　　人臣克致其身立天下之大闲则宜有褒嘉以为在位之劝尔当总兵京辅不屈强敌耻与偷生失节自同于犬彘者伍朕闻而壮之追锡名秩用慰忠魂尔虽死而犹生也可谓荣矣
　　向子諲落致仕知江州
　　湓城为郡据大江之中流在昔宿劲兵为重镇地有常险则守有常势茍非其人险不足恃也爰择材望乃畀符竹以尔秉节立义术畧疏通总六路之权当大邦之寄屡履变故不怀二心夷貊知名奸回破胆自以危行告老而归闻精力之尚强正艰难之所頼为朕复起徃守九江必有忠谋以寛忧顾能益光于世业斯无忝于训言
　　周鼎特赠待制
　　朋党之论不闻于帝王盛时而起于汉唐季世夫举贤才之士目以附罔而加之罪辟其效至于戎马在郊中原板荡既徃之祸岂不痛哉朕深惩艾尽湔沈寃激劝具寮为世永戒具官秉心端亮尽言无讳受材肃给所至有声昔防邪慝之名今见忠良之实西清次对追贲九泉尚其有知服我休命
　　靳博文防路提刑
　　民帷邦本狱系人命广朕好生之徳实頼按刑之臣以尔持节选方谨奉宪度忠厚明允不闻过愆其易使华徃司详谳若寃滥之有实则当平反或奸宄之无良亦难故纵式钦训命庸副选抡
　　晏孝本大理丞
　　廷尉有丞所以佐其长平刑狱之事人命所系其选亦难昔狄仁杰尝居是官嵗中防滞狱万有千七人无寃诉者最号称职以尔名臣之后克承家法初从委用其徃钦哉
　　郝晸遥郡刺史
　　洞庭之冦为南国患乆矣比命大将徃荡平之尔协心招徕不待讨杀刺史之任古人所荣今寓武聨非功不授予用嘉尔以劝有劳勉竭乃心毋怠报国
　　种思道諡忠宪
　　古者死而无諡至周有之考行易名付之公论褒贬予夺莫之敢私百世传焉埀劝大矣具官世载韬畧性服仁义早亲有道以自修饬言行无玷出处可观论新法之害民遂坐党籍言北伐之误国黜使退休女真内侵起受师柄昌言撃讨国势所凭和议夺之至于祸败驱驰出入以没元身四海防伤九原难作夫心笃国家之念可谓曰忠材兼文武之资是宜为宪使尔不朽名言在兹精爽未沦尚歆嘉宠
　　孟庾观文知绍兴府
　　西枢宥宻方资帷幄之筹东辅翰宣允頼股肱之寄具官裕和而强敏笃实而疏通顷畴器业之良擢与政几之重宣明威畧督防军师忠嘉备罄于夙宵勤瘁早惊于华皓念足国富民之大计申畀利权有雪仇讨叛之丕图载谋兵政荐阅囊封之奏恳陈膂力之愆章屡却而复来守甚坚而难夺俾升华于秘殿姑出镇于名藩夫岂吾心重违尔志徃虽闭阁尚期静治之功有以殿邦宜共安平之福勿忘眷注尚服训辞
　　任良臣司农丞
　　大农掌金谷出入国计所资则其属官亦岂轻授哉以尔名臣之孙克自修饬俾丞司稼以观厥能益励乃心称此光宠
　　赵霈大谏
　　古者人臣皆得进谏其君官与世变乃专设一职选之既遴则责之尤重得其人乃能置君于无过之地非其人则变是非移黑白为患有不可胜言者此朕所以原省因任而不敢茍也具官乆服谏垣多所陈述蔽自朕志就正大夫之位夫朕躬得失施于有政惟台谏二三人任耳目之寄聪明蔽塞罔不由之尔当以先正清献所以事朕祖宗者事朕毋求姑贤于近世之士而足则予之徳惟乃之休
　　陈古知泸州
　　昔武侯治蜀思先入南故五月渡泸用遏蛮方庶几出师剑门无后顾之患今泸南列为郡县亦已乆矣茍非抚绥得人则平民犹能弄兵况夷獠之风相接乎以尔将漕益部见推干敏元戎剡奏请守是邦徃奉教条以壮藩屏勿谓朝廷之逺而怠忽官箴勿惮权势之威而浸渔民力伫闻善最自取宠荣
　　程千秋转一官
　　国家法令皆保民之具官吏能守奚冦盗之兴以有违慢而出一切之政者民用不堪弄兵茍免究其所自予忍杀乎尔能劳来之降者颇众肆用进官一等以为服劳之劝夫殄戮治民而谓之有才苛急办事而谓之赴功者致冦之道也尔其念之乃称宠命
　　任申先左史
　　史国典也昔有奸臣尊尚私记遂防实録以诬神祖朕用愤之选官订正尔总职策府防书金匮是非去取既有功矣维时记注东华入侍尤资端亮乃可传信以尔文学行谊世济其美老而益壮气节凛然古人不云乎作而不记非盛徳也朕方克励以是自期若夫有举不书书而不法论思之际独无责哉徃钦新命仍卒前业以称委属之重
　　胡世将兵部侍郎
　　六官贰卿侍臣髙选古大夫之职也闻事而不闻政大夫耻之然则守防墨簿书之细而于周公分职之本防不及知焉岂侍臣之体哉具官才气敏达辅以艺文由持槖之近聨当维藩之重寄具有声实孚于师言兹用召还为小司冦今四郊多垒奸宄窃发尔其思明邦禁诘暴乱之道祗佐戎辟勿以有司自处尚克钦哉
　　刘登礼部郎官
　　仪曹郎掌式度牋奏为文昌清望之地必时鸿硕乃堪此选以尔文学纯茂行谊端饬乆于奉常之属庶几稷嗣之誉因才而用必有可观徃服训言以光厥职
　　林季仲吏部右选
　　铨曹右选于今多事涤除宿非明不能烛钤制奸吏非防不可行司列大夫其选匪易以尔学知原本行有持循为郎文昌才望甚美因能叙进以究所长祗服训言徃修厥职
　　苏符司勲郎官
　　朕器使人才厚于褒劝典司功籍必资通敏之士然后六赏有等轻重不颇以尔名臣之后词学甚优内外践更名实相副宠以儒科之目徃从勲府之聫益究尔能对兹荣训
　　张守侍读醴泉观使
　　出有藩条已着列侯之式入陪经幄方严一节之趋爰锡徽章用昭眷礼具官职明而行粹器博而用周穷六艺之本原发为事业兼四科之品藻名重荐绅自徃镇于海沂忽屡更于嵗籥乃眷服勤之乆宜颁均逸之恩召使遄归副兹虚伫路门劝读徯闻入告之嘉言瑶馆奉祠仍示闵劳之殊渥朕求多闻而建事咨旧弼而图勲正学以言勿事公孙之阿世责难于我当如孟子之钦王谅克奉承无烦训励
　　任伯雨赠右谏议大夫
　　仰惟宣仁太皇太后御帘聴政功在社稷圣叡贤徳克嗣徽音盖与任姒比隆而髙出汉唐之右小人诬毁罔复顾忌天下愤之莫敢式遏具官精忠直道不负言责力排奸贼之计独谪瘴海之外自今遐想凛有生气朕表章坤徳而刋正谤史昭雪钩党以祗慰在天又取正谏美官为尔光宠使世知公论之不可灭防慝之不可行而尽言纳忠之士虽绌于初终得申白埀劝之义大矣
　　曾懋知福州
　　维福州自昔割据以来崇尚异端以规利益遗俗至今而未殄名田沃壤归浮图者十六请谒行货挠官府者纷然政化不行民彞冺乱此非帅守之任为人上者之耻乎具官清修不竞恬淡寡求扬歴禁途践更内外稽誉处以无玷观政术而有方式是南邦今以命汝夫使民兴于孝悌不失其良心直道而行不惑于邪説此致治息兵之本务也祗服予训徃其钦哉
　　沈长卿秘书省正字
　　昔仲尼无所不学而于疑则阙焉其不疑者尤慎言之故除黜丘索考正颂雅而于鲁史则有损而不能益也而后之人以私意更易古书者多矣岂圣人之训哉以尔学识明审趋操端亮书林订正之职宜以命汝古之人正心以正身正己以正物汝服膺此道以懋逺业则于鱼鲁之辨又何难哉
　　叶焕复待制
　　西清次对儒学髙选时方右武亦以赏能具官起从乆废之中徃当一面之寄稔闻政术颇着勤劳俾复列于近班以有光于藩翰尔当益戒前失深图来效使清议之无贬也可不钦哉
　　薛弼刘延年转官
　　尔等分使两湖军兴不乏列职中秘亦既疏恩载阅将臣之章以是为未足也维庆赏予夺皆自朕出进官一等益务靖共
　　邵伯温赠殿撰
　　士君子依仁守义虽不见用乃有追録褒赠之典施于既死之后使闻其风者兴起尚论如见其人亦何存没之间哉维先民康节学贯三易怀寳遯世而尔以孝谨为之子维先正弼光公着纯仁道徳勲贤表仪百代而尔以学行受其知浮沈下僚迄不大试柄臣有请朕用慨然宠以论撰之华资庸示儒林之深劝
　　王缙殿中侍御史
　　朕慕帝舜达聪而堲谗説好问而察迩言托耳目于二三言责之臣使司天下毁誉之实茍非良士孰副吾意具官疏通笃厚练达世务擢自台察寘于副端越次而升时论维允夫辨小事而不及大政弹小吏而不及大官居其位有所不知知之有所不言言之有所不行行之而善人病焉小人怙焉君子以是为御史之责也徃祗予训以增宪府之重
　　何抡著作
　　自崇观而后时政阙焉不记朕广揽髦士付以制作阅嵗滋乆成书未上使右文用武之际来世无考可乎以尔殚见洽闻词藻清丽召自西蜀入直东观其服训词之宠肆观良史之才
　　董将刑部
　　昔汉髙以寛大除去秦苛法三章之约民至于今安之固不以杀人者不死为徳也我国家本仁尚义法之所制民自以为不寃逮熙宁用事之臣析言破律以举首之似乱刑名之实流至今而未止朕欲变而更化乆矣尔强慎明恕为时望郎兹以次升列职宪部其佐而长监于旧章使轻重有伦不蹈前失以称予恤刑之意可不勉哉
　　钱叶都司
　　惟用武既乆都官之籍日众能否真伪朕疑其淆而不覈也循名而进之他日安取官阙给是哉以尔茂文劭行尝为察吏兹服新命列职司仆必也防稽成宪疎理近使无壅积伪冒之患以昔之察人者今而自察然后为称若余所典亦罔不钦
　　董弇少常
　　朕以孝弟之情未伸虽郊禋大祭毋敢以乐若夫格宗庙以一民志训军旅以严等威谨邦交之聘好示天下以君臣父子之大伦必得鸿硕之士典朕三礼厥任岂不重乎以尔文史足用劲正自将出使观风不畏强御召还敷奏持论据经兹擢贰于奉常实一时之妙简尔其深惟天秩之意以丕承明训直清夙夜尚克钦哉
　　范直方闽宪
　　用刑者疑而后有谳议滥而后有平反若夫纵释罪人谓之隂徳使良民无告讼狱不公此岂朕好生之意哉尔勲贤之后辨治详明辍从天台徃按闽部惟闽之俗明恩讐尚气义御失其道狙诈亦兴徃慎刺举之权去其陷民于罪者朕将阅奏牍多寡下酌民言以考尔之赋政可不勉哉
　　梁焘复资政
　　维元祐大臣咸有功于宗社乆陷党籍天下寃之自朕疚心以次昭叙岂伊丞弼尚閟賛书具官劲节深忠遭时委质有犯无隠夙髙谏诤之风同寅协恭遂格平康之化巧言既作遐窜不还行直道于三代之间吾谁毁誉考公议于百年之后彼自爱憎追秩故官防聫峻职昔也贤哲之士俱丽丹书今焉湔雪之恩再光清议皆臣子之荣遇何死生之足论
　　朱震转一官
　　典谟训诰皆上古之书笔削春秋着先王之志其文虽史埀世为经朕仰奉孙谋恭绳祖武覧裕陵之实録悼私史之谤言譬夫氛祲之兴或掩昭回之象乃诏羣彦同次旧文具官学贯九流趋皇极防归之要识深五传穷古人作述之原顷预编摩克明去取兹阅奏篇之上弥嘉汗简之劳十九年之勲徳既昭千万世之楷模斯在祖宗有庆非出朕私爵秩所加式为尔宠名附不刋之典实彰有永之辞
　　陈桷直龙图阁知泉州
　　七闽贫瘠异时调敛不及焉惟泉南负海有舶市之饶未尝罹兵革之祸于今为望郡然造舟舰鬻僧牒以佐军兴民不能无事矣而贾冦大盗出没乎茫其患方滋朕所以南顾睠焉求良二千石而付之也尔学修而行洁志静而虑周台省践扬恬然自守惟此为政必有可观者矣寓直延阁善抚吾民治最上闻褒典奚吝
　　杨时赠四官
　　自圣学失传道无统纪以佛老而乱周孔托六艺以文奸言聪明才智之人溺于空虚而不知安宅猥琐蔽防之士安于卑陋而莫肯迁乔髙明中庸析为二致学术既坏兴替随之具官躬禀异材早亲有道徳宇和粹望而可知其贤事业修明用之未究所蕴方立言而埀后将以道而觉民邪説渐排正途斯辟朕念谈经之益爰深宪老之怀而天不憖遗邦其殄瘁已诏有司厚赙恤之礼又给史札取辨正之书兹俾愍章更加荣秩用作兴于多士以表着于斯文
　　徐度李谊宋之才孙雄飞除馆职
　　若古有训大亨养贤将开拓丕基永图康济必搜罗羣彦以俟选抡尔等行义洁修文词敏妙试言来上陈谊甚髙俾接武于英躔共讐书于秘府惟志趣逺大不萌富贵之心则涵养博深必着事功之美淑慎尔止明聴朕言
　　范正平赠直秘阁
　　朕观士大夫守正者必疾邪为恶者必遏善方诈力取胜则小人有时而肆行及公道既伸则君子岂至于乆屈顺天休命吾职则然尔志操刚方孝义有闻以小吏而抗大奸终守其节遂陷党籍徳名愈光朕于元祐之臣茍贤且忠不间末防咸用褒秩所以申广劝戒非尔一人之为也死而不朽岂不在兹
　　余应求江西宪
　　隂惨阳舒天之大徳五刑五用所以宪天间者典狱之臣罔烛厥理舍奸戾法谬谓从寛使柔善之民寃愤不伸于朕心有戚戚焉尔守身直谅乆从闲旷所养宜厚矣俾持宪节徃慎折衷而况江右列城半罹贼虐昬顽诖误亦两有之必清心迪智则下不敢欺必推恕及人则刑斯无滥克若予训岂忘汝嘉
　　某人司农丞
　　自昔寺监丞贰进为台省之用出为郡守部使者故非材效已着不预是选省并以来用人不次几于轻矣然诚得其人朕亦何忧乎尔学求有用留意乎世务徃丞大府试才之始也夫为委吏而防计当圣师犹尽心焉可不勉哉
　　谢惇徳上书改官与升擢差遣
　　朕好闻直谅有益之言虽小人怨詈犹惕然康色以受之而况所陈中理者乎尔为逺邑小吏誊书来献议论可用实嘉乃心既易其官又擢其所任非独为尔之报盖使志义之士皆将轻千里而来告予以善也
　　赵子淔判西外大宗正司
　　朕遭家之多难思宗子之维城眷求亲贤分典属籍推吾惇叙之意助成信厚之风以尔天禀浚明吏能超迈有文好学早读元王之诗近义亲仁不忘穆生之醴曩縁进鋭以得过亦既退间而省愆艰难备尝齿徳俱劭召从逺外逡巡持克慎之心入对咨询慷慨多可行之论用还旧职俾正外司抑抑威仪徃笃本支之庆振振公族庶几磐石之宗
　　周葵殿中侍御史
　　朕惟祖宗盛世斯民直道而行矣犹汲汲于求忠良开言路矧今邪説趋利而作毁誉不核其真辨政事则规一切而忘逺功论人才则以一眚而掩大徳至于九法斁三纲沦国家安危所在则未有能正之者也然则居耳目之官非难不惑朕之聪明为不易耳尔学修而行美有意乎当世亷察向乆今庸次升勉竭乃无忝明命
　　詹至郭执中进阶
　　顷命相臣督防戎旅肤功克奏婉画是资尔识虑端详预闻机事第功来上式畀宠名思称异恩可无来效【执中云尔识虑端详谘谋有补第功来上加进崇阶】
　　陈彦忠转一官
　　顷命相臣督防戎旅凡厥官属咸有劳能具官材力敏强克总行务第功来上加进官聨思称异恩可无来效
　　辅逵马师谨邢舜举与郡
　　比命虎臣出平冦盗凡在将领咸有劳能尔既克摧锋又能抚纳【师谨云尔期防不愆敏于招纳舜举云尔敏有才能恪恭师次】第功来上宠畀郡符思称异恩可无来效
　　韩仲通大理寺丞再任
　　廷尉用法天下取平焉属者未闻审克之誉而有徇情出入之讥朕思得守正不挠者徃革其尔为佐理卿见谓谙练请尔乆于其事谅非私举矣谨遵法律将考尔之成绩
　　何伯熊改官
　　尔以学行著称乎西南而达于聴闻召对考言有足嘉者锡以书命易其官荣谨守尔身将有任使
　　张浚母计氏改封蜀国太夫人
　　朕念恢复土宇莫若内修肃清江湖实系良弼及褒扬而懋赏乃谦畏而辞荣嘉哉诚节之彰尚矣义方之效可无宠锡以表庆覃某氏懿范慈祥清风肃穆靡他守志恪遵卫妇之规为子择邻逺寄轲亲之识浚仗孤忠而许国尔能万里而移书不形姑息之言纯是激昻之戒行光徃牒福萃髙门王珪之交友皆贤固宜有立陶侃之功名寖盛可见所原庸侈君封以华邦号昔先正作股肱而洎养荣孰此如维冲人慕父母而报仇功殊未建益康乃后用相我家
　　席益成都利州梓防潼川安抚制置大使
　　朕自南渡以来不忘北向之念慨昔者经邦之多误致中原宿盗之未平下拓两淮中收汉沔渐规进取期殄冦仇乃眷西南地连闗陇猛士如雨待矢之机岷山导江有襟带之势内蕃王室外张天声非得杰才曷胜重寄具官器度凝逺智术通方入预政几忠嘉屡告出当方面威望孔昭勿辞泝峡之难徃懋干方之绩况益部之甘棠不翦而渭川之草木知名吾方因任于世臣尔盍勉移于忠荩昔孔明治蜀光照古今以集众思存设教之心以攻已阙为平贼之本故能临大节而不可夺处经事而知其宜兹委使权仍加职序思蹈前规期于有成
　　向子諲江东漕
　　古之大夫老而得谢则不复可仕其或夀耉康宁时之所頼亦不以年及而聴其去盖知足者一身之事而用贤者国家之计也况能齿发初艾精力未愆才智足以周事为气节可以壮形势而乃确然坚卧以必退为髙失出处之宜非朕所望也今江南之民困穷日甚以丰凶相半之嵗给云屯待哺之卒将漕充使非尔孰堪毋执小谦乆稽成命能副期待之意是乃世臣之忠
　　董弇右司
　　左右司置郎文昌髙选宰相之属也弥纶阙失禆賛庶务非取其奉行成事而已间者典籍散亡人有求于法之所不可者六曹具上必付都公而吏以其情先拟所决抱牍丛进请占书之习以成风是将何頼尔才识明敏志操端方所临有声宜任此职必使庙堂之上无过举胥史之志不得伸当官而行何强之有
　　何慤太常少卿
　　中国之所以久安长治者有礼乐以节文仁义而导迎和气也自昔承平既乆人欲肆行而天秩不建以致雅废之祸今将拨乱世反之正则凡礼之所不可不为与其所不必为及夫流习承误而当损益因革者亦众矣秩宗之任必惟其人以尔学行明粹智虑详谨兹由宰士擢贰奉常其思训言徃懋乃职
　　赵子淔江西运使
　　自军旅之兴九年于此土宇未辟而兵食日众赋于百姓者悉矣既不得已敛民以养兵则亦岂可厚兵而残民思得通材付以利柄庶几士饱而歌攘敌于外民安其业守邦于内上下交济是惟难哉具官才刃优游心计精敏乆于闲散虑患克深自初召还逡巡以进及此委寄辞避靡宁先圣不云乎慎斯术也以徃其无所失矣江西之地冦旱相属徃思厥职务弭师言
　　李迨两浙运使
　　国以民为本以兵为卫今辅弼大臣诏朕均节于上而计司守令率职供亿于下日不遑给兵事聿艰深惟其方必得公勤智能之士以总输将调度之计取之有制用之有节犹庶几焉耳具官才智强明吏事肃给盘根错节防刃有余至于理财尤见推许今二浙之稔国用所资而嗣嵗之丰天时难必都漕置使莫如汝谐职思其忧以副朕命














　　斐然集巻十三
　　钦定四库全书
　　斐然集巻十四
　　宋　胡寅　撰
　　范直方枢宻院检详官
　　本兵宥府几务实繁前之所行后以为例视已成事详处厥中必待更练之才乃副司属之任尔议论明发才周事为朕思文正忠宣肇敏戎公而不得见访求后裔倘或有闻尔宜以奕世之所传防今日兵政之治否告于而长岂曰小补之哉
　　陈昻直徽猷阁知信州
　　朕之用人必内外剧易无所不试然后其才之宜否灼见不疑尔顷由荐论超列枢属柔濡退默不露其锋褒扬和议之人以賛本兵之政吾固知尔之所存矣俾聨内阁出剖郡符更观所为尚服休命
　　吴革福建提刑
　　任力者必劳逸相半然后所任不蹷用才亦然茍勤其才而不闵其勚此北山之诗所以刺役使之不均而叹从事之独贤也尔屡领漕寄未尝辞难军不乏兴厥绩既茂稍从休假俾按祥刑咨尔七闽僻在一隅大盗之后已渐安堵能使讼狱平允民谓不寃刺举无私吏知所畏则尔之职亦不劳而称矣
　　李谟知润州
　　维京口重镇自昔南北之际必谨守以固国今城池髙深天堑截然其险阻之势自如也独以数罹冦攘民散不复而供亿军师之资重困遗黎是皆守险所当念者可不务乎尔学优而仕扬歴有闻曩在北方尝着干城之畧兹为敌使益髙足食之能矧尔乡邦润为北境又尝摄事恩信已孚徃祗厥官勉建勲绩
　　朱震转一官
　　朕惟帝王之治求端于天本天理而时措之后世用智力判天人凡厯象授民之妙散为术家至于闰余失次摄提无纪以为是固然而不知其拂天害民乱之大者也具官学深象数智潜幽防于道要得其本元属厯法之有差视筭家而防正成书来上七政以齐虽史迁之起太初子云之明三统不得专美予用嘉之序进一官少旌劳勚是谓徳赏徃其钦承
　　陈葵将作监丞
　　朕卑宫陋室不敢少安营缮之事蠲省乆矣而大匠官属犹存不废者意将恢复中原则左宗庙右社稷面朝后市之制有其人而后政举非为冗设也肆其命尔徃丞于监勿谓无事而忘职思
　　刘大中回授祖一官
　　盖闻木落粪本水深则回徳善之修既覃其后裔孝爱之报必光于前人天理固然朕心所尚尔质直而好义泛爱而亲仁言行信于乡闾气节厚于风俗轻财重士教子起家遂生闻孙靖共正直居朕左右为国羽仪防修史而迁官愿疏恩而追贲特屈常法旌其念祖之心尚有英知歆此漏泉之渥用为世劝岂独尔私
　　汪应辰改官
　　属者延见多士问以治道尔年未及冠而能推明帝王躬行之本无曲学阿世之态遂冠时髦名震中外夫学于圣门者必辨义利之分正其义不谋其利则为舜何难焉茍以利为义其去跖亦不逺矣尔益自勉以成逺业初从京秩服此训言
　　赵伯牛湖北提刑
　　大湖之北土沃俗富自军兴赋重吏縁为奸讼欝政烦民不堪命乃相保聚以延嵗月今既荡定吾加惠焉按临列城尤在良吏以尔才艺之美性质之厚用付使节俾司祥刑问俗观风举才刺否尔其正身率下寛刑省苛勿庸喜怒之私惟民便否是视庶几遗黎知朕徳意安其生业徃思勉之
　　韩璜广西提刑
　　朕阅诸道谳奏病庶威夺货颇类放纷未尝不申饬宪曹再三钦慎矧八桂二十余郡逺在数千里外大姓侵渔州县小民讼狱失平言者上闻朕所隠恻以尔亷明公介学道而爱人为吏南方声实甚着就易使节俾按祥刑夫岭海僻陋之邦华夷杂居俗本无事庸人扰之耳惟力去其为民害者则讼理而政平矣
　　马扩转一官
　　比命相臣督防戎旅凡厥将属咸着劳能具官韬畧从横晓畅军事朕勤于外绩用甚昭加进官聨用为众劝其祗新命益务逺猷
　　郭执中枢宻都承防
　　朕以世仇未复军政是修既任大臣分典内枢之地乃选良士入防宥宻之聨俾几务之与闻实嘉谋之有頼乆虚厥位必惟其人具官气果而才通识明而论辨早周旋于塞上更事已多晚谘议于军中临机辄应挺忠诚而自竭当勤勚而罔辞其次对于西清以近承于中防尚询黄发勿云膂力之愆益罄丹心思佐戎衣之烈
　　吴超等转官
　　侵败王畧偏师御之防音上闻可无懋赏具官忠于敌忾勇克摧锋战舰孤骞敌舟尽覆淮壖不耸纪律无哗旌以郡符【余人云超进官聨】用为劝众
　　王权转一官
　　侵败王畧偏师御之防音上闻可无懋赏具官忠于卫国勇可冠军总貔貅以前驱鬪艨艟而尽获淮壖不耸纪律无哗超进兵团用为众劝益思逺绩别对宠光
　　李弼直太常博士
　　奉常礼乐之所自出凡有大典询度订正必及于属士厯世以来皆为清选尔学识趣正文艺宏博徃践厥职夙夜惟寅使议论屈服于诸儒礼仪不专于胥吏是为称矣可不勉哉
　　陈得一赐号通防处士
　　朕稽若上古治厯明时嵗乆或差未之有改尔潜心数学髙歩筭家推徃知来无一不合成书既上正朔以齐用锡宠名少旌笃志归荣华皓服此训言
　　潘良贵起居郎
　　左右史秉笔入侍言动必书凡有嘉谋直许进对惟不欺可以信后世惟有学可以宏规益乆虚其选畴克当之以尔瑚琏守身氷霜励操达于世务心在国家徳誉日隆朕所器重入聫东省莫若汝谐以无玷之身修行可移之忠顺不独俾司于记注实将有取于论思尚服训言以对光宠
　　某人赠直秘阁
　　昔元祐初登用先正司马光天下贤材由类而至小人不利党论兴焉自今观之孰邪孰正朕所以昭洗寃愤而次第施恩实惟埀劝方来非独有悯于既徃者也尔得所附丽名挂于籍阅世之后清议皎然兹用追锡以中秘之美其视为谗邪窃富贵死而与草木俱腐者亦相逺矣尚服明训增尔之光
　　孟某赠直秘阁
　　有国家者养才劝善如艺嘉木扶持拱把以须合抱之成而或夭于斧斤遭彼霜露匠伯睥睨尚且叹惜况佳子弟近出戚属不幸类此吾怀如何以尔天质茂明有志自立以积学为富以敏行为贵维我昭慈先后庆门所頼秀而不实孰测其然中秘萃资儒林妙选今以赠尔虽死而犹生矣
　　某人太府丞
　　外府受藏国用所待凡厥官属非才孰宜尔来自逺方见称行治徃司丞职益究所能克谨有司之常当被陟明之典
　　某人改合入官
　　属者临遣使臣宣谕诸道委以刺举之事尔才学行治克膺荐论赐对便朝审如所举俾易京秩庸示宠嘉服此训言以永终誉
　　某人加职
　　朕选忠智之士佐议于军师又时亲考其策画以观中否尔以职事入奏所陈辨达可谓能矣夫言适于用好谋而成朕之所乐闻也增畀荣序益思厥绩
　　李弥逊直寳文阁知吉州
　　庐陵之俗喜争而嚚讼赋输所入乃甲于江西自顷邻邦冦残或逮属邑赤子流散鲜安南畆是以大农所仰数减于旧而习俗利乃甚于前与我共理者其惟良二千石乎以尔才智疏通吏能肃给践更中外咸着嘉称兹俾对敭有言动聴进班延阁徃服郡章其推吾子养百姓之心以善尔拊循千里之最
　　吴玠赠三代
　　朕方用武西頋秦闗爰有虎臣为时而出居秉钺建牙之位贰宣威抚俗之权克奏肤公以佐戎辟想其庆衍盖有福基属毖祀于合宫用均恩于幽显以明积善之效而慰孝孙之心具官曾祖隠约自修沉潜弗耀仁深徳厚报虽不在其身本固末蕃乆而克昌厥后东朝二品名宠秩尊加贲愍书以重褒典朕之所以惠尔三世而玠之所以逮其重祖者可谓盛矣殁而未冺尚克歆兹
　　人臣忠力自奋虽起孤单逮其功绩既昭官尊职钜则所以宠之者上及其三世盖欲为服劳者之劝而示天下以积徳累仁之有报也具官曾祖母静专阃淑嫔于令门流泽既长启佑乃后时予御侮之士实尔多才之孙付以节旄任重陕蜀合宫敷庆追锡有章登崇号名易畀嘉郡徃奠厥壤歆承茂恩
　　朕祗率旧典禋祀总章五福之敷广覃于民庶四簋之惠下及于翟阍矧时仗钺之臣乆懋干方之烈逺承祖武克亨宗祧爰有彛章岂忘追贲具官祖怀实不售种徳自深义训所覃戎昭是力念功原始加秩疏恩东朝之孤傅位最宠愍书申贲兼示哀荣俾致告于烝尝尚无忘于祗服
　　朕惟妇人功用不得表于世而于其子孙观焉才力忠勤能扞门戸之冦谦恭谨畏罔干典宪之文富贵不离其身以克光大勲阀则其祖妣之所以教亦可考矣疏荣上达厥有国常禋赉方颁追褒可缓具官祖母行应仪矩化行闺门祚其材孙作我名将易封上郡申锡賛书扬于庙中服兹宠渥
　　盖闻父爱其子则因其材而教之君爱其臣则俟其功而褒之既褒其功以是为未足也则又推其义方之所自愍有加宠位不次授奨忠劝孝各得其宜然后吾所以待臣子之心于是为无歉具官父蕴材抱器虽不自见而其后嗣能读父书瑞节虎符佐使秦蜀功名浸美克大其门惟尔教忠衍有兹庆明堂大赉防典致隆贰子官师名秩尊宠尚其如在服此茂恩
　　人子爱其父母孰不愿于显扬人臣致其勲劳乃克膺于追报得预兹典岂非至荣具官母作徳懿纯慈而能教锡羡流庆在尔后人兹有事于总章乃均赉于存殁许国之忠既効终天之念不孤豆笾致隆那复大隧之赋膏沐赠腆改卜小君之封尚其灵明服膺宠号部伍致众犹家人仆妾之蕃原野陈兵积鞭扑谴惩而大我有材将克成武功想其闺门必有贤助推齐家之道资驭众之方副笄六珈是宜偕老矧当庆賛可后褒封具官妻懿淑令仪归嫔勲阀妇职恭顺母道慈严尔夫所以能忠于君而临其下者盖有取矣山河象徳汤沐君封祗服恩荣永宜家室
　　冯氏封太孺人
　　学士大夫则知尊祖矣尔孙仲服在右列乃能请损小君之封以归荣其大母朕用嘉之咨尔冯氏其服宠章勉修慈仁永绥眉夀
　　韩治赠官
　　朕有先正之臣曰忠献魏王徳在生民功在宗祏福泽所播克有贤孙慎守其身不忝厥祖而位不称徳美名独彰朕见乔木而兴怀念九原之难作属当禋赉国有故常申锡宠灵以昭幽魄具官行谊甚饬政术有方冠绅累朝而典籍是好富贵奕叶而家声不頽知以义荣肯为利动迄不大试尚其后人賛吾事枢繄尔是頼爰自宫师之重升聨亚保之崇加锡賛书声于其庙岂特大官髙位着韩氏家传之盛盖将表仁旌善为具僚立宗之劝明命如此汝其享哉
　　余殊封官
　　明堂敷庆燕及耆老所以劝夫为慈与孝者也尔以眉夀克膺此宠其益教尔子以孝为忠焉
　　陈规赠父
　　总章毖祀徼福于神只霈宥施恩兼荣于存殁以尔躬积至善克生令子忠以卫上干城一方遂服列于从臣以克膺夫追锡加畀显秩为尔宠光魂而有知尚其歆受
　　马钦赠父
　　明堂敷庆存殁毕及以广忠孝以昭典常具官生于朔方尝列显仕克训厥子慕华而归官聨既髙得用追赠大夫之贵团兵之职并为尔宠尚体予恩
　　折彦质赠父
　　朕御戎衣而愤国家之辱闻鼙鼔而兴将帅之思眷昔虎臣克当阃寄属兹禋赉宜锡愍章具官河曲令门山西贤将不由附丽自致功名谋辟天都戎妪弃帷而逺塞功成夜帐泰陵受凯以临朝未殚金柜之奇已静玉闗之柝泽流后裔世有显人賛予宥宻之谋繄尔猷为之绪九原难作故国兴怀用追秩于庭槐以增光于泉壤尚惟精爽能体哀荣
　　张媫妤赠二代
　　祗祀明堂均福臣庶矧时内职法等外官得以追恩上及祖庙国有常典其可废乎某人祖积善在躬乆而愈着有孙令淑进列九嫔位视上卿岂非余庆聿加显秩为尔之光精爽未忘尚克歆受
　　宗祈藏事霈泽流恩凡欲显扬其祖先盖均式典于中外某人祖母作配名族徳为女师爰咨令孙入备嫔御淑慎厥职弗累其宗得援敷锡之恩加贲大母之号申以书命尚其歆承
　　祀于明堂示民以孝爰及庆赉之典庸慰显扬之心矧时女卿均法外职疏荣上逮可废国常某人父徳善甚丰源流有衍克生贤女进列贵嫔罔极之思欲报以徳追赠加秩是为茂恩想克有知服此光命
　　若古宗祀敛福锡民欲显其亲无不如志用广孝道内外惟均某人母淑令慈祥宜其家室庆流之美有女甚贤登进掖庭光列嫔御藐矣归安之日终然顾复之情改畀新书以昭旧号没而未泯犹克有闻
　　总章告庆民皆受福之人褒赠及亲国有追封之典若时内职视法外庭某人继母允蹈柔嘉不愆训范克生令女进预内卿念温养之无从庶显扬之有慰美号虽仍于旧贯命书庸示于新恩芳识如存谅知歆受
　　赵鼎赠三代
　　三代王者谓同姓诸侯曰伯父叔父亲之也矧夫正位上宰弼亮王室协同姓之亲而任天下之重仰延爵命不臻重祖将何以称朕倚注之心示劝有位哉具官曾祖荣徳光厥身埀范后裔本大末茂弥逺益昌嘉尔曾孙之贤服我股肱之任爰从亚弼擢拜元辅观典刑之具美识故老之遗芳是用跻荣公台防位师傅疏九原之渥泽焕百辟之光华尔尚有知享予休命
　　妇人无非无仪克守箴戒乃有徳配君子宜其室家义训仁风覃及后嗣将必有以夫岂茍然具官曾祖母柔惠慈祥端荘静顺育徳望族作嫔髙门苹藻之职孔时尊章之礼不懈用能光昭奕世丕赫于曾孙为予大臣秉国魁柄不有休显之数何以增贲九泉庸侈君封改畀大国式彰妇道用格幽显賛书宠锡尚克钦哉朕推心股肱之臣康济艰难之运委任既重礼貌宜优疏恩及于前人锡宠自其初拜用章眷意仍慰孝思具官祖友直怀寳沉潜福基隆厚以积善为传家之庆于髙闳知种徳之深聿生闻孙作我元辅计安社稷身任安危俾登冠于台衡遂推仁于祖庙式昭遗训爰示愍章颁一品之命书陞三公之崇秩训辞褒大存殁哀荣尚其英灵不忘歆识
　　人道本乎祖学士大夫知尊祖矣至于挺不朽之功业居人臣之极地则得追秩其三世而加崇其祖妣君于大邦以永庆誉国章维旧朕敢忘之具官祖母早以懿范归配贤徳既茂宜家之庆永埀传世之裕佐予艰运爰正位于台躔繄尔有孙乃疏荣于汤沐相攸安定改卜新封申锡命书哀荣兼至尚惟未冺歆此休光若昔太祖肇造丕烈佐命先正曰韩王普咸有一徳奄甸万姓朕开辟否运寤寐英贤爰得宗臣置诸左右以保我皇家之基业慨怀祖武若合符契则惟大臣追贲祢庙厥有令典孝心如我其可弗敦具官父玘葆徳在躬流光裕后道义轻乎万物然诺重于千金和气所钟乃生贤子嘉谋是頼为国柄臣观百善之所从想九原之可作爰锡上公之服就封曲沃之邦酬狐突之教忠嘉毕万之有后三牲致养虽不逮于平生四海知名斯有光于来裔尚其幽壤服我隆恩
　　冢宰之统百官职已跻于上位君子之泽五世福当及于前人爰锡命书用尊母道具官母早由淑徳来相令门能安在馈之常迄享充闾之庆以外观内灼知闺阃之肃雍自叶流根宜有服章之盛美胙之大国锡以纶言礼等君封义彰子贵慰吾贤相有念母不见之悲俾尔臣工知移孝为忠之效冺而未冺庶或有闻
　　盖闻仲尼有言积善之家必有余庆所积有深浅大小则其庆有淹速广狭若乃布衣之士致身台衮之崇舟楫巨川与民俱济茍非善积深大何以庆流广速显扬之报理所当然具官继母天资髙明徳性宏大轻财重义有能治千人之功以礼防身继髧彼两髦之誓三迁而教易世遂昌拓尔小君之封圻盖自大臣之宠数庸慰罔极之念且旌移孝之忠賛书哀荣尚克钦受朕为民父母思天下之民匹夫匹妇有不被仁义之泽故选其众而举其英杰以佐吾治则于其室家可无恩纪以慰痌瘝之念乎具官妻行应仪矩化行闺门徳则可师宜享成家之报仁而不夀空余异室之悲眷尔良人位予元弼玉瑟之音虽防金花之诰加荣改卜名邦以荐膏沐徃奠厥壤永康后人
　　赵防赠官
　　宣力服劳既致为臣之义饰终厚徃宜昭有国之恩具官胄出名门时逢熙旦早以材谞荐更猷为聨议论之崇官列禁严之近职清郡访道尚期夀履之绥夜壑移舟遽起沦亡之叹既追锡于名秩复推恩于后人存殁哀荣吾心有慊谅惟冥漠能服命书
　　刘光世赠三代
　　官为贰公人臣之显位爵胙大国赠典之异恩惟克尚其后人乃能膺于追锡具官曽祖受资劲果结发从戎积忠致诚必在君父奋勇宣畧不二险夷谦恭无长傲之心朴厚无虚辞之态天之所助福之所钟未及百年勲阅增大庆流有衍爰启曾孙建两镇之节旄位三孤之表着加荣重祖之庙惟国有章改卜大名之封于尔甚宠九原可作尚或有闻
　　古者庙制诸侯五大夫三今虽上公家庙止于三世视古为杀然追命赠锡则与周公上祀先公祭以大夫之意不殊可谓美矣具官曾祖母柔嘉荘顺作嫔令族以忠正勉其夫子以义方贻厥孙谋于再世而遂昌逮曾孙而尤盛出拥两邦之纛入聨九棘之班扞城其民思懋公侯之绩无忝厥祖爰增庙祏之光乃泽平凉荐尔汤沐谅惟芳职歆此宠灵
　　昔在周成董正治官三孤二公其任最重若今臣子以功自致则于初拜之日聿颁追赠之恩盖眷顾于大臣俾显荣于私庙古今异制典礼维时具官祖气禀金方家受韬畧志吞仇敌功未及施精诚所传在其后裔勲名丕显爵位崇髙乃锡上公之封式纾尊祖之愿信都大国尧壤旧邦徃奠厥居歆兹宠命
　　维我七庙世都大梁祖宗神灵夹河卜宅朕方用武泛扫中原乔木故都寝食在念是故委任将帅多西北之人又以齐晋燕秦之邦胙其父祖使开国邑礼典虽旧注意则深具官父才术通疏功业未究笃生令子能读父书方阵圆机纵横善应五权七畧囊括靡遗坐陞孤棘之班居拥将旄之重踈恩上逮诹地改封乃眷常山用锡尔祉俾尔子思尔国之所在为予将副予意之所图是惟休哉徃歆命训
　　若古爵齿妇人从夫厥今大臣加赠三代盖从夫之遗制非子贵之陋典行之乆矣世少知之爰因賛书申着正谊具官母俭勤是守淑慎其身躬芣苢之和平协芝兰之占兆笃生英伟为国勲臣朕既取上公加尔良人之秩遂列名壤侈尔小君之封用旌义方之有成式慰孝思之罔极服我明命徃宅新邦
　　隂阳交泰然后能成万物夫妇义和然后能成室家古之名门多由内助视其爵秩乃得荣名具官妻族望髙华言容端肃躬此庆誉嫔于功臣不务贵骄克遵礼训相彼闺中之治协成阃外之勲遂聨孤保之崇宜易君封之地防稽大国汝汤沐焉夫闵其夫之勤劳而劝之以义勉之以正载在国风至于今美之尔闲习图书所宜自饬以永保其富贵
　　卢法原赠五官
　　始终之际人道之大常赠恤之恩国家之令典矧持从櫜乆总戎旃奄忽云亡吾心所恻具官才刄利达器使具宜入侍禁严虽在右文之旦外分阃寄乃当用武之辰辑和师徒攘却仇敌形色已临于干窦阜安何止于坤维方倚长城以寛西顾遽闻窀穸不返东流宣力四方功着爪牙之助锡官五等秩隆章绶之华既旌尔劳又燕乃后想其营魄犹克钦承
　　太上皇后赠三代
　　朕躬饬清祼祗荐明禋昭格神只导迎景贶近以福于九族逺以覃于庶民有异姓王实予舅祖疏恩追贲又可后乎具位曽祖积善在躬贻庆厥裔如木之根深本固其华实繁以滋多如水之源逺流长其浸润广而莫御母仪四海燕及躬揆厥所原实尔孙子荆州三楚之大国既启曩封尧都五服之上防更申今命庶加荣于英魄用遥慰于母怀精爽未沦歆承无斁
　　祗祀明堂爰有大赉凡一命以上犹得以恩荣及其父母况予舅族维国戚藩可无徽章以昭令典具位曾祖母心迪至善躬蹈深仁种徳隠约之中收报光明之旦宣和大练惟尔令孙母仪四方王爵三代凡有锡庆之事又隆加赠之名兼君大邦改卜韩楚非特着我心之恻怛亦将慰吾母之悲思服此宠灵尚绥厥后
　　所贵乎子孙者谓其能显荣祖考有隆而勿替也若夫裂土以封之因袭以崇之至于奄有大邦爵臻王号以极人臣之位其于显荣又岂常人之可拟则非懿戚夫孰宜然具位祖隂徳不赀流光甚逺遂启女孙之淑肇开文母之祥既已追上隆名国于南郑今兹大赉改畀周疆藏剑履于庙庭侈旌麾于门戸以举中朝之典式昭外戚之荣想未沦亡谅能祗服
　　明堂之祀示天下以孝也匹夫庶人有孝爱之志而不预其仪公卿大夫遂显扬之心而未极其礼若时母后追贲外家恩典之行于斯为盛具位祖母秉徳荘静宅心慈仁作嫔髙门种庆孙女观福基之隆厚验流泽之深长岂惟一世之功必本百年之积是用加荣其祖妣庶几少慰于母仪其释夏商之旧封徃君吴越之大国丝纶宠锡泉壤防休
　　朕惟国家盛时太上皇后母仪天下有葛覃之本归安父母上皇抑制外族不假以权将以常保其富贵抚今念昔睠焉永伤适均庆赉之恩可后追封之礼具位父怀仁蹈善徳厚流光六五黄裳惟尔淑女母仪天下埀二十年棨防髙门邈不可见传袭紫尔有庆而可贻路车乗黄吾欲赠而无与茅土命社改图新封莫如博平徃奠厥壤以写母怀之爱以昭国典之常英识尚存服兹休命
　　妇人之心爱女为甚女子之徳报母为勤矧居椒屋之尊不逮葛覃之化适降庆赉宜笃追荣具位母气涵太和行率至善肇佳祥而梦月中元吉以承天泽及四方爵隆三代自昔母怀之爱爰告爰归于今宗祀之恩或燕或誉相坤维之大国疏汤沐之新封以隆厚于舅家以昭明于国典芳灵未冺尚克有闻
　　昔者西汉皇后封其母为平原君而邓后以新野为其母爵邑汤沐万户世不以为过何者为天下母而孝爱其亲亦其礼宜也又况庆赉疏恩有国家之旧典乎具位继母行蹈仪训徳蕴粹和百祥所钟爰有淑女配俪霄极厚载羣生归宁之化日徂追锡之章未憗按图考地改定尔封天水大邦庸荐汤沐申以賛书之宠兼纾存殁之怀
　　故杨时父赠正议大夫
　　禋祀敷恩凡大小之臣皆得以官封追荣其先世若夫仁人君子埀裕之庆显扬之心而膺此典礼则其荣当有甚焉具官隠约弗耀沉潜自珍阅躬有数世之仁种徳为百年之计是生贤哲为世名儒宠秩闵章上覃祢庙又惟尔子夭不憗遗既有请而遽亡怅疏恩之不嗣精爽如在尚服休光
　　吕源落职
　　城郭沟池之固守臣所当尽心也劳民费财而无见功者以尔喜兴作急功利志在希赏而不恤百姓也比以霈恩既还旧职兹縁按举复黜除之一予一夺咸尔自取朕何容心哉徃思省愆毋重后悔
　　抚问张浚制【奉防撰】
　　卿心存社稷志殄冦讐初陪端揆之司未遑暖席首念大江之险请徃视师貔虎奋其积威旌旗改其旧观思夙驾行次上流裴度勤劳克底蔡方之绩孔明开济先收赤壁之功惟尔忠诚体予忧顾规模既定委付得宜式遄其归毋乆于外运筹决胜方资帷幄之谋论道经邦何独兵甲之问今俾信使徃谕朕怀
　　追废王安石配飨诏【奉防撰】
　　仰惟神祖英睿之资励精图治将以阜安宇内威服四夷甚盛徳也王安石首被眷求进秉国政所当致君尧舜措俗成康以副委属之重而乃文饰奸説附防圣经名师帝王实慕非鞅以聚敛为仁术以法律为徳政排摈故老汲引憸人变乱旧章戕毁根本髙言大论诋訾名节歴事五代者谓之知道剧秦美新者谓之合变逮其流之极贤人伏处天地闭塞祸乱相踵率兽食人三纲五常寖以堙灭而习俗既乆犹未以为安石罪朕甚惧焉昔者世衰道防暴行有作孔子拨乱反正寓王法于春秋以俟后世朕临政愿治表章斯文将以正人心息邪説使不沦胥于异学荆舒祸本可不惩乎安石废絶春秋实与乱贼造始今其父子从祀孔庙礼文失秩当议黜之夫安石之学不息则孔子之道不着子大夫体朕至意倡率于下塞源防本无俾世迷庶几于抑水膺戎驱猛讵诐崇夫子之事为圣人之徒则予一人有辞于永世惟子大夫之休烈尚明聴之哉
　　行遣章惇蔡卞诏【奉防撰】
　　朕比覧元符谏臣任伯雨章疏论列章惇蔡卞诋诬宣仁圣烈太后欲追废为庶人谁无母慈何忍至此頼哲宗皇帝圣明灼见不从所请向使其言施用岂不蔑太母九年保祐之功累泰陵终身仁孝之徳自朕纂服是用疚心昭雪党人刋正国史虽崇宁而后迷国猥众推原本始实自绍圣惇卞窃位之时而谖慝未彰公论犹欝将何以仰慰在天称朕尊严宗庙之意哉可令三省取索见存干照文字议罪来上当正典刑布告天下为万世臣子之戒





　　斐然集巻十四
　　钦定四库全书
　　斐然集卷十五
　　宋　胡寅　撰
　　缴傅雱用赦量移
　　臣谨按傅雱于建炎三年为宣抚处置使司主管机宜文字径至荆南自称湖北路制置使以抚定孔彦舟为名入其军中相与渡江过澧州与澧州通判任谊竭取民之膏血以啗彦舟因以自润百姓怨苦乃从钟相为冦彦舟不敢安处遂破鼎州遣兵击败钟相又以押送为名直犯湖南入据潭州已而大掠潭衡旁及永邵三湘千里之内公私舟船为之一空最后自衡顺流下岳鄂为蕲黄路镇抚使雱皆与之终始其事彦舟凶狡初不识知文法凡奏请文移欺惑朝聴侮防三尺诡诈百端皆雱教之至于州县应副钱粮不知纪极雱则公然乞于彦舟动以万计营置田产皆有实状李成江西之败张用已就招安彦舟其时行次武昌兵势穷蹙若乗机防一扫无余雱又教之厚行赂遗躬自押送为之缓颊非独免讨且得两州遂使彦舟自是北遁投于逆党未即授首推究本末皆自傅雱人但知彦舟作贼之披猖而不知雱画谋之奸秘原情定罪岂可赦原谨按春秋诛讨乱贼之法尤严于与恶者夫欲为贼乱之事而人皆莫之与则无以自立于世其谋尚得施乎惟有与之者而法不加焉是以无所畏惮浸淫滔天虽陈旅誓师加以征讨或有所不胜矣况雱身为朝郎职在省户所为如此上干国体按据其罪揆以春秋之法就死司冦方为称当得从羁置已是寛恩若遇赦文便许内徙使懐奸党贼者安心自肆指日贷宥不惧放流恐非式遏乱畧修明军政之道一雱虽小所系则大伏望圣明深察别降指挥将雱永不量移以为后来羽翼乱贼之戒所有录黄臣未敢书行
　　缴湖南勘刘式飜异
　　臣闻刘式系大赃吏宣和六年任潭州湘潭县日值科燕山免夫钱湘潭管田八十六万畆式毎畆科钱七百文二分纳见钱每畆盗一百文入己一分以银折纳其时银价踊贵每两至三贯文式用潭等取之于民而以广等纳之于官广等者以十钱为两见行法秤也潭等者以十三钱为两湖南民间通用私秤也据此两项式之所盗其数多矣当时为监司按发送邵州根勘事已明白式用重赂于京师求嘱遂行飜异乞移别路遂改送袁州防详得无罪状遂还元任考满而去至今湖南言赃吏者以式为首昨縁姻娅之私冒法改官不依资格注授邵州通判其意以邵州旧曽尽法勘己欲报私怨也赖言者发其奸状追官罢任稍快公议今来河南宪司所勘止坐言章中论式杀害平人为百姓胡安所讼式反讼安以书达衡守祝其周旋式当连坐一事而已然衡州推勘院已申提刑司称鞫勘圆备比至差官録问胡膺等一十九人各已伏辩独式飜异不承今来致烦朝廷令提刑司别选官移桂阳监置司重别根勘谨按式冒法改官不依资格授通判差遣则杀害平人又以书干托太守祝其周旋事之必有理无可疑也今干照人各已伏辩而式独不肯承罪其挟权骄恣可騐臣僚之言矣至于冒法改官不依资序注授通判差遣朝廷虽灼见罪状各已追改而式之罪名未结正也今衡州置狱追呼已多闻有破产之家被杀者沈寃未伸方逮者证佐未毕而又移狱已是暑月只縁刘式一夫奸凶抵悍顷年飜异得其惯便是致狱讼滋彰烦渎典宪伏乞圣慈别降指挥令湖南提刑司选差强明官吏严立近限疾速具案闻奏所贵刘式不敢恃顽脱免而于无辜干证之人免于囚系淹延俟案上日将式冒法改官等事一并行遣为恶吏之戒以称陛下爱民去奸之意所有録黄臣未敢书行
　　缴程千秋乞不以有无拘碍奏辟县令
　　臣窃见洞庭水贼本縁官吏非人政烦赋重所致今治之之术以郡县得人为本而县令尤为近民若得其人则能奉行寛恤之政使未为贼者安土乐业已为贼者壊植散羣其选付责成不在兵将之下岂可轻也军兴已来便宜辟置及于县令固已非是又乞不以诸般拘碍皆许奏辟于是诸官负罪奸赃无行一切拘碍不敢至朝廷叅铨部者尽辐辏之其为赤子之害可胜言乎又况鼎州昨縁程书禹奏补乌合官吏猥多急政豪夺为杨么驱民今程千秋继之尤当加意选择县令而所陈如此岂可聴许臣欲勿从千秋所请特降指挥应残破县分奏辟令佐者须选已出官厯任无赃私罪犯之人方许奏请差遣其未出官无厯任曾犯赃私罪及见系贬降未经叙复或无出官吿勅批书印纸而称兵火去失者即不得輙行奏辟及不得陈乞不以诸般拘碍辟差庶县令得人百姓受惠掉弃兵刃复縁南畆以愚见不以诸般拘碍辟差县令利害甚大所有已降指挥臣未敢书行
　　缴宣谕官明槖乞封龙母五子
　　臣窃以雨旸顺序系乎政事故汉明亲决狱寃则甘雨应期东海杀一孝妇则三年大旱此其大略也不修人事而祈祷求福非圣人之道先王之法也宣谕官以敷君徳求民瘼为职乃为龙母五子求加封爵其陋甚矣又况封为夫人爵称侯伯施之于人然后相称龙母五子夫何物哉舎彼介鳞袭我冠裳毋乃反常失礼为后世笑乎伏望圣防特赐寝罢仍降指挥监司郡县当以爱民为急若政平讼理民无愁叹和气所召必有丰年更不得陈乞庙额崇修淫祀以为不先勤民独致力于神者之戒所有龙母五子封爵词命臣未敢撰行
　　缴岑朝杀妹该赦
　　臣取到大理寺备坐岑朝元初情节防详得岑朝典田与叔岑和尚岑和尚死岑朝持鎗就和尚妻阿刘分讨所收禾阿刘不与岑朝便下田要夺取之时阿刘将禾担竿赶趂岑朝岑朝囘面以鎗柄隔阿刘担竿其阿刘女岑仓娘以禾担竿赶趂岑朝岑朝以鎗刃决着阿刘脚面见血其岑仓娘又以禾担竿赶趂要打岑朝岑朝以鎗柄隔开担竿决着仓娘左肋辜限内死即是岑朝鬬杀其理甚明又况阿刘是岑朝再从叔母仓娘是岑朝三从妹欲夺取未赎之田禾已是无赖其叔母恐为所夺用担竿赶逐初未尝行打而朝以鎗刃伤之见血其妹以母被伤用担竿赶逐要打亦未曾及身而朝以鎗柄打之致死凶顽不睦事可按见臣以谓莫大于人伦莫重于人命贼害骨肉情理深切人情共恶有何可悯若从寛宥显见罪重防轻非公共之法伏覩明朝赦文十恶罪至死不赦其岑朝合准于绞刑上定防更乞朝廷详酌施行所有録黄臣未敢书行
　　缴吴幵逐便
　　臣谨按吴幵莫俦徐秉哲等致身侍从偷生惜死奉女真之意将祖宗一百六十年神器泣涕来往交割与叛臣张邦昌为邦昌之臣行邦昌之政施施然自肆亦不得已也怨在七庙天下仇之贷死投荒失刑甚矣犹万冀一少纾公议者谓无湔洗之理耳今乃节次用赦许令自便是教人使反覆卖国戕毁三纲岂拨乱反正之道乎昔者世衰道防暴行有作臣弑其君于弑其父孔子为此大惧而作春秋以俟后世有能举行其法者其法谓何莫严于讨贼矣陛下志在春秋固将见诸行事深切着明况当艰难之时逆臣僣窃反面事之者皆我臣庶天下大变也若不申着君臣之义以立国政则乾纲解纽贼乱迹接人欲放肆天理沦灭亦何所不至哉所有吴幵逐便指挥下臣惶恐不敢书行
　　贴黄臣窃以人臣之罪莫大于背君反国此而可赦则其余罪犯皆不足治矣今二帝未有还期而吴幵等乃得逐便忠臣义士闻之切齿伏望陛下特赐睿防别降指挥其已得逐便如莫俦者亦合改正依吴幵施行庶昭陛下孝友之念永为二心者之戒伏乞圣察
　　缴内侍冯益转官
　　臣取防到吏部内侍转官格法昭宣使转宣政使系碍止法如以功转即合囬授初无转行之文今来冯益见任昭宣使则有止法况皇城司亲从官堆垜子配填班直及干办本司职务即是提举禁卫职分之常也有何功绩乃欲慿恃旧恩转行所不当转之官而为宣政使乎臣窃谓今日迁转超躐惟荷戈北伐斩将搴旗收复境土者可以当之如冯益服侍禁内智効一官茍能称职以免于罪戾不啻足矣乃欲扬己论功角逐于被坚执锐舎爵防勲之际小心谨节者知不为也幸门一启他日必有求为节度使者矣不若止之于其渐之为易既于格法无所损且使冯益免致侥幸又以示羣臣使知陛下不轻予人以官自左右亲近始彼不当得而志于得者亦少有以窒其浸淫之欲矣一举而四善得焉岂不美哉所有冯益词命臣未敢撰行
　　缴资善堂画一内未有先圣
　　臣窃见建国公出就外傅陛下选儒学老成之士充辅导之职固将使国公近正人见正事闻正道涵养气质熏陶徳性以副陛下茂建宗支之意凡有举措可不慎哉臣谨考古帝王教世子之法莫备于周其在礼记文王世子篇曰始立学者必释奠于先圣先师立太傅少傅以养之欲其知父子君臣之道也夫父子君臣之性人同禀之于天先圣先师则尽其道载之于六经语孟之书以示万世者也故始入学者必释奠于先圣先师欲其知道之所本故也若老佛二氏之说则毁父子无君臣泯乱民彛为世大害者前代有国家者溺心于此无不致乱亡之祸今置其像设于资善堂而不以先圣先师为矜式非所以训示国公也若谓福祐防持俗所不免则鄙俚尤甚君子不道伏望陛下询之范冲朱震必亦以此举为非纵国公未冠未能行释奠之礼且当崇饰先圣先师之像于资善堂中使晨朝瞻仰以生恭敬之心是亦劝学之一助也今士大夫家训诲童防未有不然者诚以人之趋习罔不在初曽是初建资善而可轻有过举乎所有録黄内縁有此画一一件未为允当臣未敢书行
　　缴刘僴复秘阁修撰
　　臣谨按刘僴服事蔡攸以叨官爵天下共知其所厯差遣则为大晟府按协声律则为提举道箓院管干文字而非士大夫之所肯为也其所转官则縁按乐精熟及修道箓院与管干明节皇后园陵而非年劳之所当得也其所赐带则因撰祥应记而非品职之所当赐也其所被谴则以臣寮论其谄事蔡攸交结童贯而贬降则以臣寮论其诡计秘谋附防奸恶而褫职至于勒停废弃不与士齿而非过误不幸情可矜宥之人比也今已累縁恩赦尽还官秩食祠宫之禄侥幸甚矣乃敢陈状诉求复职无耻之心未尝悛改若使叅华中秘与论撰之列则名儒硕学寓处其间者心将谓何臣恐非劝惩之道也伏望圣慈别降指挥所有録黄臣未敢书行
　　缴韶倅宋普根括田产减年
　　臣契勘诸州常平主管官依法到任一年取防籍记功过及措置利害嵗终考校分为三等职事修举显有绩状者为上等元降指挥即无立定赏格户部今却引用守令考课入上等知州减二年磨勘占射差遣一次法比附常平主管官到任考校入上等课绩赏格与韶州通判宋普减二年磨勘施行契勘守令考课终任徳义有闻公平可称奉行敎法催科不扰狱讼无寃农桑垦植屏除奸盗赈恤困穷考课居最方获被减二年磨勘之赏广东一十五州嵗赋苗禾止有二十余万石韶州又号小郡所管四县地瘠人稀户絶之产能有防许时暂根括有何劳能作册供申即非难事安得与守令考课比乎又况常平法主管官每月添给食钱十贯文若不修举上件职事可谓尸素今创开此例则二广其他小郡一一攀援无有穷已启侥幸之风亦足害政所有宋普减年指挥乞赐寝罢所有常平户絶田产亦乞别降指挥立定根括顷畆财产数目赏格施行所有録黄臣未敢书行
　　缴都督府辟范希荀充广西经抚库官
　　臣契勘经府库乃祖宗时优恤邉方给降见钱六万五千贯度牒四百道付广西经畧安抚司充本息専备蛮夷犒设支用自来安南三年一次入贡比嵗有朝防只就本路荅赐虽是诸司应副钱物多是不肯承认全仰经抚库排办津遣及邕钦连宜螎等极边州郡刺探支费盐菜生料亦于经抚库出给乃是一路事体囊槖全在得人经营庶使本钱不耗息钱足用一有侵欺失陷便致隳壊失逺人心为国生事然则经抚库官虽名监当其实所系不轻矣切见范希荀见知衡山县吏能卤莽邑事不治好任胥吏民无所诉通受贿赂亷声无闻监司帅臣屡欲按发委实不足以充上件差遣切虑李弥大未知子细有误藩屏之政欲望圣慈别降指挥令李弥大选清白谨干之人别行奏辟所有録黄臣未敢书行
　　缴户部乞拘收湖南应副岳飞钱粮
　　准中书门下省送到録黄一道尚书省送到户部状吴锡军马已差往池州驻劄其湖南安抚司旧支钱粮数目已改拨应副岳飞支使所是湖南安抚司每月见应副岳飞钱数若本军起离本路即据每月合用钱数今湖南转运司拘收令项桩管听朝廷指挥不得擅行支用奉圣防依户部勘当到事理施行令臣书行者
　　臣契勘湖南累年屯驻军马并系朝廷指挥令转运司拨支上供钱斛应副尚犹不足则帅臣不免多方措置仅能给遣昨来岳飞一军入境支费浩瀚遂至均科田畆钱竭一路民力不足充三月之用所幸水冦已平大军移驻然本路重敛之后加以大旱民间困急坐待沟壑所以都督行司减放租税多方存恤犹惧无以善后岂可将岳飞每月合用钱数便令湖南漕司令项桩管将安使从出哉若谓已将吴锡一军之费改拨应副岳飞只合明言岳飞移军日即据吴锡元来每月合用钱数令湖南安抚司拘收不当海言岳飞所用钱数也漕司以应办为职若遂黾勉奉承重有科敛以朝廷支遣百姓狼顾孰保其生得财失民亦将安用欲乞别降指挥下湖南转运使取问每月应副岳飞钱数支用是何窠名或是上供钱斛自合拨正若縁军期一时赋敛即合蠲除难为立额拘收庶防盗平之后旱嵗之余民力少苏邦本以固所有録黄臣未敢书行
　　缴湖北漕司辟许宜卿为桃源令
　　臣窃以湖北昨来民聚为盗止縁守宰贪虐政烦赋重所致今平定之初县令尤宜再三慎择如人以酒色伐身防致危殆药攻之后气血乍复凡昔日所以生疾者一切屏逺辅以良剂养以珍羞加以嵗时庶防复旧若仍以嗜欲戕贼之则不可复救矣谨按许宜卿者建炎二年曾知湘隂县到任未防即取祗应弟子为妻就本县创造大第穷土木之役百姓交诉为潭州帅臣所劾值番贼破城狱事不究后权湘潭县才四十日比其解去满邑胥吏攀船号送又相与裒集贿赂于上司借留而百姓重足一迹畏见其面去年宜卿有族人客死于潭州境内宜卿托名经理其家乃盗发其囊箧及私其婢女为族人之子诉于潭州又诉于监司尚未结絶也宜卿往来潭州九年睥睨富实县分宻结胥吏揺动见任人常有夺攘之意赖其恶声已着上下共知计不得发其人材大槩如此而可以牧民乎今乃投名湖北漕司侥幸奏辟知桃源县契勘桃源是钟相所起之地其疾视令宰虐已为甚故倡乱之日首杀县官今当委付何等循良庶弭后日之患乃用宜卿辈此何异于以嗜欲戕贼大病初愈之人欲其乆生不可得也漕臣以刺举为职而所荐如此知而举之是不忠也不知而举之是不明也一路何赖焉桃源赤子何其重不幸哉今宜卿先次赴任已是逾月想见遗民已在鼎镬伏望圣慈速降指挥罢斥仍戒约本路监司帅臣每有奏辟必加审详如所举缪妄再致臣寮论列重赐黜罚施行庶防一路官吏上下得人以慰惟新之望所有録黄臣不敢书行
　　缴冯躬厚特补防
　　臣伏见近有臣寮章疏论列崇观而后误国之臣凡有所得恩数乞令有司一切报罢圣明洞照已从所请矣除恶务本公论称快而冯躬厚乃蔡氏之甥在宣和中叨窃侍从之人也况有条制责降未叙复人不许奏荐躬厚未尝复职其为责降明矣今以何名而许之防补哉天下莫平于法惟法之聴人何敢侥幸今躬厚法不当得而反许之无以昭示好恶人心不服公论谓何所有躬厚许防补指挥臣未敢书行
　　缴郭东知台州
　　臣窃闻郭东奔竞进取茍贱无耻其平生所荐论者则商守拙尚用之贾谠赵野李孝扬毛才李【缺】之流观逺臣以其所主东之为人亦可知矣顷附权贵躐跻郎曹朝路之间指目为笑权贵庇之旋令出守徽州州素岩险城壁坚固张琪作贼虽入徽境去城尚五十里本无侵犯之意东乃挈携资财子女一夕逃遁事不可掩有防放罢送提刑司取勘未结正间輙造行在权贵又为之地止降一官且复免勘叨窃宫祠之禄于绍兴寄居娶富人女厚纳婚田其子亦然父子同日成婚以富妻夸耀于人畧无羞恶缙绅耻言之其人品如此岂可为民师帅付以承流宣化之任哉台虽小郡然陈槖以循吏受赏矣柯棐继之已是不称重以郭东所谓一暴而十寒也昨来诏书铨量澄汰如东者其当之矣伏望圣慈别降指挥所有録黄臣不敢书行
　　缴刘黻潼川府提刑
　　臣窃闻刘黻系蜀道富家以货寳犀带厚结王黼乃自小官赐出身改京秩躐升史观遂玷郎选当时有黼黻之讥带刘之号蜀人羞称之人所共知不可掩也昨来陈乞防补为台章论列以谓循资既滥则不当改宣教郎出身既滥则不当转奉议郎送吏部不知坐何衔与差遣不知填何阙供述不明事迹诡秘其合比附讨论无可疑者前件台章日月未逺今又委黻以一路提按之权观其所由无不疑怪今四川逺在数千里之外民力已困监司之选尤不可轻黻既能无耻纳赂于贵权必能不亷诛货于州县交征财利且自黻始岂所以重外台之寄慰逺服之心哉伏望圣慈详酌别降指挥所有词头臣未敢书行命词行下
　　缴范正国除广西提刑
　　臣窃见陛下加恵元祐勲贤之族既昭雪其党锢之寃又録用其子孙以至公之义照临百官风励天下非为利也凡预録用者所宜激昻节行思不辱其父祖以称陛下之意而乃乗时侥幸犯义营私无所不至若范正国者是已谨按正国于故相忠宣公纯仁为季子自广东转运判官被召既至行阙即获赐对褒称甚美锡以章服与江东见阙漕臣异恩稠重皆以纯仁之故在正国未有以堪之也既而畏江东漕事应办之难请刺一郡改畀桐庐则又以为由监司为太守失其故歩处之不当迟囘城外必欲陞擢每语人曰犹子直方尚得为郎而正国反不如也奔走半嵗经营甚力乃有今来除命公论籍籍咸不谓然以外台耳目之寄率劝列城非寡亷鲜耻者之所宜处也昔者纯仁生存之时所得恩泽先及异姓次及孤贫比其薨谢子孙尚多未命世以是高其徳今正国陈乞先世恩泽凡四资尽欲官其诸子之在孩抱者而亲兄之子年长贫悴乃不及焉其行己处事如是亦可谓不肖子矣古者世禄而不世官禄以报功故其世可延建官惟贤故其人当择是二者不可相贸易如正国以其父纯仁之故使有禄足矣而为之择官至于再至于三不惟其人而惟其世此公论之所以不平也夫陛下以义行而正国以利报何其轻上施蔑大徳乎此而不正余风相效亦非所以恤故家之门户彰勲贤之遗烈也臣愚伏望圣慈详酌别降指挥所有词头臣不敢撰行
　　缴王羲叔黄愿李膺复职
　　臣谨按王羲叔宣和中因縁后宫遂叨侍从士论不齿寻被谴斥建炎三年为防江制置闻敌兵逼近黄州引舟西去略无措置少遏敌势坐此落职放罢后居江州买没官田官价三万余贯只作一万六千余贯又只纳一千二百贯入官便行耕种坐此降一官举此三者不才贪墨之状着矣黄愿昨守扬州奴事黄潜善货事黄潜厚躐跻论撰公论鄙之敌兵入冦职在城守曾无奏请遽尔逃避方懐禄燕安之际则侥幸进取忘羞恶之心及见危致命之时则偷生茍全亏効死之节行治如此何足録哉李膺守防诸县百姓相扇为贼膺与其魁首交通隂受厚赂相约不犯城郭自以为功为民父母隠蔽贼盗赖奸之用主藏之名监司按劾賍证明甚狱情不究当以公罪至今防州羣盗未息上烦宵旰则膺之为也臣愚谓此三人者中外践更非不任使畧无功用但有罪愆若縁赦恩渐此复职与人才一眚再防褒宠者无以异焉恐非迪简多士旌别淑慝之道又况延阁中秘祖宗所以克宅俊乂今使庸恶賍贿败事致冦之人寓直其间汚辱华资尘玷清贯则当得者不以为荣而劝惩之具废矣所有词头臣未便奉行
　　缴朱胜非从吉宫祠
　　臣契勘朱胜非昨自知绍兴府除同都督自都督除侍读臣父某时为给事中以胜非党附黄潜善驯致南渡及苗刘造逆胜非位居宰执不能面折奸凶尽股肱之义乃依从囘互隂懐二意其人才如此实忠臣义士之所恶叛人讐敌之所轻恐其入朝再壊天下遂具论列虽臣父縁此以罪去国而圣心照知亦既甄叙臣又叨误恩擢居献纳之地必谓臣克守家训事主不欺考胜非后来罪犯屡致言章天下闻之不可掩也臣若隠黙则欺君违父为世大戮伏望圣慈矜察别降指挥所有録黄臣不敢书行
　　再论朱胜非
　　臣伏见故相朱胜非以服阕除观文殿大学士提举临安府洞霄宫臣以臣父任给事中日曾论列胜非臣适当词掖不敢书行已具奏外臣谨按朱胜非与张邦昌皆是邓洵武家婿王黼之客苗傅刘正彦之隂党也自其为小官时文学行治皆为人所传笑在宣和中仕流混浊犹取庸陋之诮时相主之虽力犹且提携不行出为南京副总管值敌兵入冦自是而后胜非之志操能否着矣臣欲不言恐负陛下欲详言之又惧烦渎请略言之南京胡直孺勤王被掳胜非为副总管值张邦昌僣位遣快行亲事至其母家淮南发运使向子諲拘留送狱騐其文劵则经由南京胜非厚与批请以资其行子諲疑胜非与邦昌交私为之羽翼遂急胜非勤王且云不可汚张巡许逺之地是时天下共知陛下为大元帅二帝北去主宋祀者非陛下而谁胜非身在南京去元帅府不逺而于邦昌踪迹若此若谓是时胜非心不在邦昌而在陛下臣不信也继而谄事黄潜善叨与政事戊申之冬敌骑已破澶濮犯大名掠齐郓骎骎南向胜非不恤国歩之将危且晏安于宠禄略无一语上动天聴寜致狼狈恐忤潜善若谓是时胜非心不畏潜善而畏陛下臣不信也苗刘造逆为大臣者当正色立朝死生以之此宋督所以惮孔父刘安所以惮汲直曹操所以惮文举也胜非乃依从其间显然援唐襄王晋太后事其意以苗刘事成则已收佐命之功不成则已托调防之説然则何所往而不可哉若谓是时胜非心不操二端而一于陛下臣不信也逮陛下返正大明典刑取一时宰执胜非顔岐张澂声罪致讨载之亲诏谓不如欧阳脩所称防臂之妇人天下传诵以为舜诛四凶不是过也为胜非计尚以何顔面立于人间哉未防又防抆拭付以宣抚之权于江州置司胜非常为宰臣义当即日受命趋赴治所而乃逡巡退匿谬为辞逊坐使李成马进毒流数郡江州既破即请移治但欲偷安无意讨贼忠义徇国者顾若是乎比吕頥浩以都督还朝斥逐异己意谓胜非庸谬易制力加援引再汚揆席上天震怒星文示变胜非偃然不惧以调防自处外示佞柔于事无所决白而实则奸憸私事俱办惟陛下少寛臣喋喋之罪使陈梗概一言有欺罪当万死李纲于胜非本无仇怨止縁纲在相位日曾行遣伪命臣寮又为黄潜善中伤邦昌之死潜善所行也乃嫁其事于纲胜非暗昧惟纲之怨及再入相首讽台谏官论纲旧恶时纲为湖广四路宣抚治状方着并无过举胜非不恤国事以私憾而罢之向子諲才气忠义人所推许止縁南京之事胜非怨之刺骨常谓人曰李纲向子諲皆是凶人不杀不静其所存险毒如此自其再相子諲深惧遭其宻戮即日引疾挂冠而去吕頥浩既为胜非斥逐贤才开其入相之路胜非即以黄堂傅掌琐闼黄年司制命刘棐为谏官王详为佐使汲引亲党虞澐陈桷辈分据要津其人皆凡下不为时议所与乃用刘棐黄年章疏谓秦桧大植朋党有龙战于野之象考其章疏所称事实又只縁除杨愿为宻院计议王鈇为提举茶盐宋暎为提举坑冶而已以胜非所为方之秦桧其为龙战不亦大乎葢胜非外寛内忌阳为敦厚长者之状而耳闻目见习成宣和之风乃心疾狠能为人祸至于非义之事人所不敢为者则肆意行之李擢为京城南壁守御官恨孝慈皇帝不用耿南仲和议以召敌衅乃傲然端坐视城埀破而不救又为邦昌翰林学士罪当伏法而胜非所以深喜也再相之初首复擢职名因席益与擢善则道益使荐之擢竟叨窃八座而去黄潜厚是聚贿乱政偷盗府库之人李邴是行苗傅刘正彦建节白麻极意称奨之人顔岐是同党潜善阿谀误国之人张澂是观望苗刘诏书所谓情理尤重之人王安中是谄事梁师成随逐童贯收复燕云为国产祸之人王孝迪薛昂宇文粹中蔡懋是崇观宣和戕毁帝业使戎马在郊之人放投永弃谁曰不宜胜非乃以为失职之士星象所由着也尽复职名意将引用天下闻之莫不大骇赖徐俯初作諌官未至缪妄力疏寝罢人心乃安岂非人所不敢为而胜非敢为者乎康执权阘茸汚贱废置累年胜非以其曽击异己者必欲收召再召三召迫于众情不可而后已自谓谦慎不敢专权而布列内外皆其亲厚陈蔼者不肖人也所生母死绐谓人乳母而不持服兄死嫂弱遂夺其兄致仕恩泽以自荐既得之后凌辱其嫂困苦至死又以隂计陷害其侄此蔼为人大槩胜非与之中表姻娅故自为宣抚使即辟为幕荐凡江西缪政多蔼之谋及再为相遂差蔼监吉州货务偷盗官钱嵗时赂遗入于相府超越资格差为湖北提刑逮言章论列胜非犹讽吏部诈供蔼曾任提举鼎澧刀弩手蔼虽曾有此差遣旋即废罢未尝到官胜非乃改除字为任字欺罔陛下以济其私张铢者为静江通判值胜非遣子迎母自宾州过桂府铢以别乗之尊不顾亷耻出城数十里执杖声喏于国太夫人轿前禀覆起居行数百步然后退广西人莫不耻笑比至府城竭力应办胜非徳之先除铢为湖北盐务以为未足又荐之对又指挥与陞擢差遣遂除郎官仍摄奉常刘式者大賍吏也胜非以妹嫁之遂诈改官除邵州通判比为言章论列见在湖南置狱取勘胜非门客刘泽者为衡阳簿传道胜非之意与提刑马居中仍厚赂居中遂使刘式飜异殃害干连良善百姓至今未毕式尝以三千缗就胜非买门客恩泽奏其子刘师心又为湖南土豪姓胡人以八十缗买给使恩泽奏承信郎韩京者屯兵衡州茶陵县隂与郴冦交通据有数县民田夺百姓牛以耕之名为赡军实则入己以充赂贿之费大为湖南之害绍兴二年十一月胜非母由茶陵而东韩京诈称前路有警邀留数日极其供待然后以兵卫送至吉州境上胜非以为诚然湖南帅臣累奏韩京过犯胜非一切防蔽反以广东钤辖与之程昌禹者邓洵武使臣也自蔡州擅兴径趋荆南朝廷遂除京南镇抚不肯受命移兵至鼎州罪当诛戮范宗尹即以鼎守付之昌禹凶残不能绥抚竭取民之膏血以赡所部及厚遗过客凡由鼎而东者人人满意为之延誉而严刑峻法诛剥日甚激民从贼牢不可破致烦陛下宵旰者无人肯以上闻也胜非与昌禹以同出邓门之故超加职名改授静江遂除待制明降指挥杨么已就招安然后付以告命而宻讽李荛使一面送告与之视陛下官爵私物不如也李大有者居临江军为胜非子夏卿行媒议王羲叔家姻事既成以都司处之张顔术者常以弓刀奇玩献于夏卿仍为之转贩米粮遂为江西宣抚属官后值湖南扰攘权知道州狼籍不法为提刑吕祉所按胜非不行反令作武冈军通判郭千里者尝劝胜非奔避马进胜非以其忠爱于己亦为宣抚属官千里受降贼赂遗引为宣司使臣广以金帛纳结夏卿胜非再相遂除千里为监丞卢宗训者以卢益累荐堂吏之族也其人汚秽茍贱不为士人所齿得淮西提举为台章言罢胜非必欲主持之遂送与岳飞使辟为官属意借外兵权胁制众口使不敢言飞大鄙宗训之为人不得已受之俾权徳安府果以赃盗自败吕延嗣者曽任宾州通判照管胜非家属遂擢为桂阳知监好货受贿监事不治百姓嗟怨张毂者尝为郴州司户与胜非子唐卿同官胜非尝居郴州每请俸氷毂必令髙带斗面以给之郭敦复者尝任道州营道县尉赃汚不法曽以妾奉唐卿二人皆防胜非封送姓名吏部不循资格皆注湖南漕司见阙属官其长子唐卿建炎四年任郴州録事防军公干差出其实避贼一去两年不曽还任监司州郡不敢罢去至绍兴三年还自宾州过郴州恳太守赵不羣批书四闗陞又因江州军中系名冒赏循承值郎在任岳庙尚恐三十个月不能成任乃讽吏部侍郎建明选人岳庙许以三年为任改官凡胜非除授不公变乱法制大抵如此臣在湖南所知已如此其在行朝及他路所未知者又不知其尚防百条也自庚戌年敌骑退后朝廷一向谢絶不与交通三四年间敌不我测不敢轻举及胜非再相复议遣使误陛下于忘恩释怨之地且俾使人受刘豫餽送启宠纳侮果至去冬犯跸之事其经邦防国一至是哉臣窃谓宰相之任佐天子治天下治乱之所本其任至重不可冒居胜非负弥天之罪陛下寛大赦而不诛再付相权责以功效非为赐也胜非所宜革心改悔以报大恩而其所为如前所奏则又闗通内侍谄奉将帅牢笼堂吏沽誉羣小専以软熟无忤持禄取容所谓怙终长恶迷复不悛国家之大贼人理之巨蠧方边报稍息则冒哀当轴而不辞及淮上有警则力恳去位而不顾谨按春秋之法任大者责重胜非独相逾年可谓専矣寸功不立百度乖张天下目为勘当相公无责可乎今其丧制已除是古诸侯免丧以士服入见天子之日命徳讨罪柄出大君如胜非者岂宜宠以秘殿之名资食以真祠之厚禄赏刑失当以乖天下之望夫恩章宠数体貌大臣国之令典固不可废然施之称惬则国体尊重人以为荣施之非宜则彼当得者不以为贵而名器轻贱人主之权替矣骐骥骅骝一日而驰千里是故洁其皁枥丰其刍豆缓急之际与人一心若夫驽骀下乗既无絶足仍有诡衔窃辔以智为盗之患则凡马畜之而已矣人君驾驭人材何以异此伏望陛下奋发威防奉将天讨出臣此章深诏宰执正名定罪以为大臣二心误国之戒以慰四方积年愤懑不平之心刑辟既昭叛乱自慑事干大政所系不轻臣是以竭忠仰冒聪听茍利于国九殒不辞臣不任犯顔惶惧之至





　　斐然集卷十五
　　钦定四库全书
　　斐然集巻十六
　　宋　胡寅　撰
　　上皇帝万言书
　　九月二十一日承奉郎试起居郎臣胡寅谨沐浴百拜上书皇帝陛下伏覩诏书以敌人侵陵备御不给遂有移跸之意右顾岳鄂左趋吴越安危利害下询羣臣臣时骇然不意清问之及此何者陛下自钱唐来幸江寜也有诏曰以援中原矣及至江寜以旧邸之名符启建之义改为建康府以昭受命之祥也有诏曰兴邦正议于宏规矣继而深惩维扬之祸遣奉隆祐太后以六宫及百司不与军旅者之南昌也有诏曰朕与二三大臣帷幄宿将坚守不动誓有一死以答羣生矣前后三诏近在半年之中而今来诏音不同如此退伏思念至于旬时陛下以安危利害访于在庭茍或虑之不精计之不审以害为利以危为安偷顾目前妄有建白则其负诬圣明迷误社稷罪在不赦辄陈愚见不避斧钺泛论建炎谋国之失而陈拨乱反正之计念时事之迫切仰徳义之广大冀功效之可立忘触冒之难恕惟陛下留神省察臣闻孔子曰成事不说遂事不諌既往不咎今臣所陈不免追咎既往者葢谓建炎已来有举措大失人心之事今欲复收人心而圗存则既往之失不可不追咎不可不改故也一昨陛下以亲王介弟受渊圣皇帝之命出师河北二帝既迁则当纠合义师北向迎请而据膺翊戴亟居尊位遥上徽号建立太子不复归觐宫阙展省陵寝斩戮直臣以杜言路南巡淮海愉安嵗月敌兵深入陜右逺破京西漫不治军畧无扞御盗贼横溃莫之谁何无辜元元百万涂地怨气上格日昏无光飞蝗蔽天动以旬月方且制造文物縻费不赀猥于城中讲行郊报朝廷动色相谓中兴敌骑乗虚直行在匹马南渡狼狈不堪淮甸之间又复流血逮及反正寳位移跸建康不为乆圗百度颓弛淮南宣抚卒不遣行自画大江轻失形势一向畏缩维务逺巡军民怨咨如出一口存亡之决近在目前凡此节次十余条皆所谓举措失人心之大者也自古衰亡固不足道请以中兴者言之夏少康周宣王燕昭王越勾践汉光武莫不任贤使能修政事治军旅而其奋发刻厉期于必成者则又本于愤耻恨怒之意不能报怨终不茍己所以光复旧物各称贤君未有乗衰防决絶之后窃窃焉因陋以为荣施施焉茍且以为安而能乆长无祸者也为陛下计当如何而黄濳善汪伯彦顔岐顾以乳妪防赤子之术待陛下曰上皇之子殆将三十人今所存惟圣体不可不自重爱也曽不知太祖勤劳取天下列圣兢业嗣守不敢坠失今也宗庙为草莽堙之陵阙为畚锸惊之堂堂中华戎马生之赫赫帝圗敌骑营之然则濳善伯彦所以误陛下陷陵庙蹙土宇丧生灵者又岂燕昭越践汉光武之比乎本初嗣服既不为迎二帝之防因循逺狩又不为守中国之谋以至于今徳义不孚而号令不行刑罚不威而赏爵不劝巡幸所至民以淮甸为戒驻跸所在人以敌至为忧东南之州郡防何翠华之省方无已若不更辙以救埀亡则陛下永负孝弟之愆常有父兄之责人心已去天命难恃虽欲羇栖山海跋履﨑岖臣恐非所以为自全之计也为今之防愿陛下一切反前失而已则必下诏曰继绍大统出于臣庶之谄而不悟其非巡守东南出于侥幸之心而不虞其祸经涉变故仅免危亡葢上天警戒于躬俾大宋不失于旧物金人以无厌之求喋血中华蚕食并吞扶立僣伪以乱易治俾臣作君朕义不戴天志思雪耻父兄旅泊陵庙荒残罪乃在予无所逃责以此号召四海耸动人心不敢爱身决意讲武然后选将训兵戎衣临阵按行淮甸上及荆襄收其豪英誓以战伐天下忠义之士必云合而景从天下武勇之夫必响应而颷起国用不足于此不患无财甲马不强于此不患无备有道多助孰不顺之秦陇虽遥壮士骁骑即可坐致齐鲁虽失饶财厚货必自竭输陛下凡所欲为孰不如志其为利害岂与退保吴越日就灭亡同年而语哉臣不自量每切愤叹既未能被坚执鋭先启戎行而服业简编讨论古昔固当忘其昧陋少賛经纶辄为陛下画中兴之防莫大于罢和议葢和之所以可讲者两地用兵势力相敌利害相当故也非强弱盛衰不相侔所能成也而其议则出于耿南仲何也渊圣皇帝在东宫当宣和季年王黼欲摇动者屡矣南仲为东宫官计无所出则归依右丞李邦彦邦彦其时方被宠眷又隂为他日之计每因王黼防说颇曽解纷亦縁上皇仁慈本无移易太子之意也既而渊圣嗣极递迁前朝大臣而邦彦为次相金人遽至城下邦彦谐谑小人乌知逺虑遂献和议而南仲以宫傅之重方奉椒房出奔闻六飞坚守至陈留而返自愧其失因附邦彦而沮种师道撃敌之谋于是覆邦之患滋蔓而起分朋植党必欲自胜主战伐者李纲种师道两人而已防防一去国论纷然中制河南之师必使陷没以伸和议之必信二帝逺去宗族尽徙中原涂炭至今益甚者本縁南仲主持邦彦以报私恩不为国虑之所致其朋徒附合狠忮胶结寜误赵氏不负耿门之所为也使其可和则渊圣执徳不坚驯致祸败而陛下卑辞厚礼避地称臣无所不用其极乞和之使接武于道宜其少缓师矣何乃累年而尚无效耶自古中国盛强如汉武帝唐太宗其得志边方必并吞扫灭以示广大侮亡取乱极其兵力而后已中国礼义所自出也恃强凌弱犹且如此今乃以亷退慈仁君子长者之事望于侵凌强暴反覆无常之尼雅满岂有是理哉若以为强弱之势絶不相侔纵使向前万不能抗则自古徒步奋臂无尺寸之地而争帝王之圗者彼何人哉伏望陛下明照利害之原罢絶和议刻意讲武以使命之币为养兵之费此乃晋恵公征缮立圉之策汉髙迎太公吕后之谋防而行之坚确不变庶防敌人知我有含怒必鬬之志沙漠之驾或有还期不然则今僻处东南万事不竞纳赂则孰富于京室纳质则孰重于二帝餽子女则孰多于中原之佳丽遣大臣则孰加于异意之宰辅深思逺虑反覆计之所谓乞和必无可成之理昔北敌至澶州王钦若陈尧佐请幸吴蜀惟冦凖劝亲征及成功之后钦若羞恨无以借口则撼真宗曰当是时冦凖亦岂有好计但是热血相沃譬如博钱以陛下为孤注耳使人君不明则钦若之言为爱君而冦凖之功为幸胜今之议和者其情状一一出于此茍能息絶其议陛下不借之以塞民望大臣不借之以寛己责则必为善后之圗矣夫事有缓急治有先后旣定议讲武则其余庶务有日力不暇给者当置行台以区处之今典章文物一切扫地百司庶府殆为虚设其必不可缺者惟吏部户部为急诚使江淮两浙湖北并依八路法慎择监司而付之则吏部铨事亦复减省不过置侍郎一员郎官两员胥吏三十人则所谓磨勘封驳奏荐常程之事可按而举矣户部所以治天下财赋也今四方供贡乆不入于王府往往为州郡以军兴便宜截用经常一坏未易复理窃观行在支费每月无虑八十万惟以货盐利为无穷之源耳故臣谓宜置行台或建康或南昌或江陵审择一处以安太后六宫百司以耆哲谙练大臣总台谨守成法従事郎吏而下不轻移易量留兵将以为营卫命戸部计费调度以给之其虚名无实徒费国用之所一切省罢陛下奉庙社之主提兵按行广治军旅周旋彼此不为定居惟是侍从臣寮师臣监司要害守牧则当加意以时进退其贤不肖功罪之着明者而餽饷之权自宜専责宰相而选委发运以佐行于下如汉委萧何以闗中唐委刘晏以东南经制得人加以嵗月量入为出何患无财所谓宰相之任代天理物扶颠持危其责甚重非特早朝晚见坐政事堂然于文具无益之末移那阙次以处亲旧济其私欲而已也古之人君临政愿治必委任宰相岂徒体貌崇重一聴其所为亦必深相提防务为明白计日累月以考功绪陛下视今日国势孰愈于前日乎此在宸心所自鍳照臣未敢深论也夫大乱之后风俗靡然躬率而丕变之者则在陛下务实效去虚文夫治兵必精命将必贤政事必修誓戡大憝不为退计者乃孝弟之实也遣使乞和广捐金币不耻卑辱冀幸万一者为孝弟之虚文也屈己致诚以来天下之士博访防略信而用之以期成功者乃求贤之实也未见贤若不克见既见则不能由之或因茍贱求进之人遂乃例轻天下之士姑为礼貌外示美名者为求贤之虚文也聴受忠鲠不惮拂逆非止面従必将心改茍利于国即日行之者乃纳諌之实也和顔称善泛爱其説合意则喜之不合则置之官爵所加人不以劝或内恶其切直而用它事迁徙其人者为纳諌之虚文也将帅之材智必能谋勇必能战仁必能守忠必不欺得是人而任之然后待以恩御以威结以诚信有功必赏有罪必刑者乃任将之实也庸奴下材本无智勇见敌辄溃无异于贼与之亲厚等威不立赐予过度官职逾涯将以收其心适足致其慢聴其妄诞张大之语望其朴实用命之功者为任将之虚文也简汰其疲老病弱升择其壮徤骁勇分屯所在置营房以安其家室聚粟帛以足其衣食选众所畏信者以董其部伍申明阶级之制以变其骄恣悍悖之习大抵如周显徳年中世宗命我太祖之意然后被之以精甲付之以利器进战获首虏则厚赏死则恤其妻孥退溃则诛其身降敌则戮其族令在必行分毫不贷者乃治军之实也无所别择一切安养姑息之惟恐一夫变色不悦幸无事则曰大幸矣教习击刺有如聚戏金鼓之节旗帜队伍皆习敌人之所为纪律荡然虽其将帅不敢自保者为治军之虚文也慎选部刺史二千石必求明恵忠智之人使乆于其官惩革政痛刈奸赃以除民害虽军旅骚动盗贼未平必使寛恤之政实被于民固结百姓将离之心勿致溃叛者乃爱民之实也诏音出于上虐吏沮于下诳以出力自保则调发其丁夫诱以犒设赡军则厚裒其钱谷弓材弩料竹箭皮革凡干涉军须之具日日征求物物取办因縁奸民已不堪乃复蠲其税租载之赦令实不能免茍以欺之者为爱民之虚文也若夫保宗庙保陵寝保土地保人民以此六实者行乎其间则为天子之实也陵庙荒圯土宇日蹙衣冠黔首为肉为血以此六虚者行乎其间陛下戴黄屋建幄殿质明辇出房雉尾金炉夹侍两陛仗马卫兵俨分仪式賛者引百官以次入奉起居既退宰相大臣卑卑而前搢笏出奏司辰唱辰正则驾入而仗出矣以此度日而国势益卑彼粘罕者昼夜厉兵跨河越岱电扫中土遂有吞吸江湖蹂躏衡霍之意吾方挟持虚器茫茫然未知所之此则为天子之虚文也伏望陛下留意实效勿爱虚文于此七者奋发慷慨而力圗之今宿卫单弱国威销挫臣尝言乞早勾发京师卫士赴行在又降等杖于两浙福建江东西湖南北四川两广抽拣禁军贡发充御营正兵増厚其月廪精加训阅陛下自将之天子之军既强则中国之变自弭昔汉髙祖尝大败于成臯矣与数骑渡河入张耳韩信军夺其印易置诸将军遂复振此得御将之大权虽知如韩信且莫能测宜其取秦灭项甚易陛下今欲于刘韩张辛四人之兵有所移易废置臣知其不能矣权既偏重柄既倒持彼必谓陛下不能一日而舎之夷踞桀骜日以滋起陛下以孤立之身寄于其上安能使此四人者常无怨怒相激而不为变乎刘苗之乱率尔而作者坐此故也汉献帝时主柄下移不能自立李傕郭汜以偏禆小将互刼乗舆至以臭牛之骨与帝进馔万乗人主为叛臣所质此既往之鍳也臣谓今日见在兵必不可用既未有以大更易之莫若先集天下劲兵以强御营之势然后可以弹压悍将骄兵悍将骄兵既不敢妄动就纪律则四方横溃之军及羣起不逞之盗必自贴息犹有披猖不轨者遣偏师以锐卒往禽灭之遂罢招安之防况陛下以雪耻复讐为己任仗大义而行天下凶顽不义之徒固将敛衽倒戈而聴驱使之命矣汉光武为铜马帝者用此道也东南之禁卒既起则又命福建团结枪杖手建汀南剑邵武四郡精选万人各择其土豪使部督之各屯本处以俟兴发命两浙募水手并选发诸州撩湖捍海等兵尽付水军教习战舰命江东西湖南北募弓手以在官闲田给养之人得一顷正税之外其余科须一切与免命广西及辰沅鼎靖于见数峒丁中实料有技能壮勇者不取虚数分畨践更屯戍襄阳为山林谿合之援以京西淮南荒废无主之地为屯田招集两河山东及本路流徙之人略依古法均节之择强武者训习使且耕且战文武臣中有明习营屯之事肯承任者用以任之凡此六条虽非讲武必为之急亦不可不为之助陛下试使执政大臣委弃簿书细故勿设他説以相论駮日夜圗囘择人而为之必见绩状于是时而兵不强敌不畏盗不息然后可以归之天命无所复为矣不然是自弃也陛下茍有自弃之心而欲于目前三四庸将数万溃卒中求为乆安三尺童子亦知其不能矣或者必曰军旅之兴民最受今若如前所陈恐未能有损于强敌而先已自残其民矣则臣应之曰自敌南牧以来国家嵗嵗以和好自处未尝敢以兵刃北向凡以爱民恐劳之也然大河以南连亘数十州之地城覆民屠不可胜计岂用兵之罪耶设有一城一邑能率厉兵誓以死战一郡不克一郡继之不犹愈于束手屈膝毙于白梃之下哉惟在任将相使处置合宜则虽使民以死尚且不怨况欲用兵以保卫赤子乎汉光武既灭新莽之后东征西战尚十余年而后天下大定当时岂无劳民费财之事所计者大则有所不暇恤顾能于军旅扰攘之中常有爱惜生灵之意故天助而人归之茍坐视四海流血而避用兵之劳费则是舜不当征苗启不当讨扈髙宗不当伐鬼方宣王不当伐玁狁以噎废食非通时务经国之逺猷也自古圗王霸之业者必定根本之地而固守之而非建都之谓也陛下家世都汴舎汴何都焉今欲用闗中而制山东则力未能至按南渡六朝之遗迹则舎建康不可虽然欲谋进取则非坚坐不动之所能必观进取形势之便用之而圗成臣窃谓惟荆防为胜春秋之世楚尝以是抗衡上国窥周问鼎三国割据曹操闻孙权以荆州假刘备则失箸而骇六朝建立虽南北之形已判亦必増重上流庾亮欲经略中原则先分戍汉沔宋太祖欲伐魏则先广襄阳资力故晋何充谓荆楚国之西门地带赵蜀得人则中原可定失人则社稷可忧今湖北接京西虽无大险然方城为城汉水为池管仲之所不敢轻葢地近中州上下不过千里其要害易守非如淮泗汗漫平原按衍四通五达易入而难备也曹操用兵彷佛孙吴而赤壁败亡防于不救则难易之势可见矣诚能屯唐邓防汉之田以养新兵出广西武陵峒丁并施黔獠军筑坚垒列守汉上阻以水军经以正军纬以弓手民军牵制江黄呼吸庐夀则进取之基立然后陜西声气血脉通达而骑卒可至川广之富皆犹外府易以拱挹其比于漂泊大江之南栖伏东海之濵险易利害相去逺矣建康固是六朝旧都甘守偏隅迁延国祚亦何不可臣独以为不可焉葢为陛下之责与晋元帝不同故也西晋为刘聪吞并无复能立懐愍两君皆以弑殒故元帝自琅邪王又慿王敦専制淮南十年之威起而纉祚然传世十帝享国百年强臣内叛边骑外迫其得仅存犹缀旒耳当时非无谋臣猛将提重兵出入终不能复取中原者非独天运亦势使然也今陛下之父兄在敌中固无恙穹庐蛮帐羁栖杂聚其衣服饮食居处动静岂得比中国民庶中人之奉哉其闻陛下嗣登寳位也必日夕南望曰吾有子弟为中国帝王吾之归庶有日乎痛维愁荒屈辱之中发此念为此言于今三年日迫月切而献谋者方欲导陛下南狩日逺日忘遂无复国之心别求建都之所此臣所深不喻也今河北河东之民知朝廷不复顾思已甘心事敌山东京西淮甸之民犹冀陛下未忍遽弃若更迟延嵗月无以及之则怨恨陛下而为敌国者所至皆然亦何必粘罕邪于此而欲建都非特不可亦必不能矣故臣愿陛下先命吕頥浩杜充分部诸将过江广斥治盗贼自以精兵二三万为舆卫于穏宻州郡速置营屋以安存其所谓老小者陛下提此兵渡江而北缓辔而上遣使巡问父老抚绥挺刃之余民至于荆襄规模措置为根本之地犹汉髙之于闗中光武之于河内虽巡歴往来征伐四出而所固守必争而勿失者以荆襄为重陛下方富于春秋非如昔人白首举事觊万一之成者诚能坚忍耸厉坐薪尝胆悠乆为之而不能济则书传所载周宣王汉光武之事皆为妄言以欺后世无足信矣陛下聪明洞照必不谓然也上世帝王为治之道敦睦宗族强本弱枝所以巩固基扃绍延佑命故三代有天下皆传数十世而周又特为长乆葢以大建宗室以自藩屏故也原其用心葢以天下为公而不以为私分非如后世以智力把持之褊心多忌虽有骨肉懿亲眄眄然不借以尺寸之权而恐其伺便轧已亡秦是已汉以为鍳遂大封同姓非刘氏不王及其乆也光武刘备皆以宗室倡义而起于灭絶之后夫汉髙固欲为乆逺无穷之虑非为其一身也以为不如是不足以大庇子孙万世血食然则封建宗室者乃固守天下之要术也今陛下之族北去者众矣所幸免亦防何而黄濳善郑鼔小人之见本无逺识谓陛下以支子入继又不縁传付之命国步未夷恐肺腑之间不无非望之冀考其行事必曾进言恫疑虚喝以恐动宸心故自南郡以至维扬诛之刑疑忌之意相寻继见虽其罪戾或自贻戚然亦恐未必尽出治亲齐家之美意审如是欲以保国而延厯难矣今宜于同姓中不问亲疎选择贤才布之内外广加任使其望实杰然出众者陛下宜留之宿卫夹辅王室其有克敌戡难之功者宜渐为茅土之制星罗而棊列以慰祖宗在天之灵以续国家如线之绪使仇敌知赵氏之居中国者尚如此其众既失而得复者非独陛下一人而已则其扑炎火之横心立异姓之逆谋庶其少息乎夫创业垂统之君必立纲纪以遗子孙继世承序之君必守纲纪以法祖宗纲纪存则存纲纪亡则亡所系如此夫一君子进众小人未必退一小人进则众君子必退矣势不两立而于君子为难葢其道固如此仁宗皇帝在位最乆得君子最多小人亦时见用然罪着则斥之君子亦或见废然忠显则收之故其成当世之功贻后人之辅者皆君子也至王安石则不然斥絶君子一去则不还崇信小人一任而不改故其败当时之政为后世之害者皆小人也仁宗皇帝所养之君子既乆且逺日以消亡矣安石所教之小人方新而近其蕃息未艾也所以误国破家至毒至烈不知己时然则陛下欲求君子而用之而不爱爵禄以待其人岂非甚不易得者乎君子未得而已试无堪败事显著之小人稍稍类聚其未至则召之惟恐其不来其既至则用之惟恐其不速混然杂进其党必集所谓悔过用贤之意与陛下反正之初絶不侔矣陛下土地金帛能有防何岂堪此辈大言轻舍尽输之敌国耶将以汲引豪杰延致英雄而标的如此是犹却行而求前北辕而适越尔夫以贤治不肖此治平以前陛下之家法以不肖治贤此熈寜以后陛下之家戒矧当今日否塞之气充牣于中原隂长之滋勃兴于兵革非得希世异材上下内外迭任交用泰何由复而否何由倾乎此纲纪国家之一事也右文左武者有国不易之道汉髙祖用韩信彭越不以加于萧曹光武用贾复耿弇不以加于邓禹唐太宗用李靖李勣不以加于房杜蜀先主用闗张二公不以加于诸葛孔明非独其礼文等降不同其诚心所以待遇之亦异今儒学衰息未有巨贤硕徳屹乎朝廷以收运筹指踪之功陛下所深恃以为心膂爪牙者惟三四庸将耳夫此数人者以近时论之曾不足以当种师道之厮役况望古昔名将乎而偃蹇厖然当负重寄使平冦盗尚或未能岂敢冀其向敌人发一矢也自愧无以塞责则大言诡论以上欺睿聴慢辞倨礼以下视朝士谓今日祸乱皆文臣所致耳敌人方强不可与争锋必以退避自保乘时而动又不钤勒其众动则溃溃则盗盗则招招则官反复循环无有穷已其为国家之害岂文臣所敢望哉窃闻陛下推心抚之失于太厚出入内禁不以时节小人不知义理习于所熟以为君臣上下犹朋辈然恃凭威灵无有纪极宠而不骄骄而能降降而不憾憾而能眕者鲜矣臣愿陛下委大臣以心腹待近臣以礼貌当使南衙朝士气势重于此徒天下抱才自爱之人必愿立于左右缓急之际必有能为陛下竭忠尽节不愧古人者矣与樊哙为伍韩信犹羞之况儒士乎臣叅奉内朝班缀之后欲求近臣如汲黯之流气折淮南多得羸驱舆惴惴然于长防大马之中卒伍贱人皆得以恶声谁何之不敢正色忤视少拂其势从臣如此况其下者乎唐制监察御史秩七品衣緑至卑也然衔命出使则节度使且櫜鞬郊迎本朝防此意郎官出使则序位在转运使之上凡此葢欲尊重天朝习民于上下之分也故事宰相坐待漏院三衙管军于帘外倒仗声喏而过吕夷简为相日有管军忽遇于殿廊年老皇遽不及降阶而揖非有悖戾之罪也夷简上表求去以为轻及朝廷其人以此废斥葢守分之严如此今见其分庭抗礼矣推此类非一日长不已陛下不为之别异表着是自削堂陛无复等威亦将何所不至哉此纲纪国家之二事也治天下者必取笃实躬行之士而舎浮华轻薄之人所以美教化善风俗本朝自熈寜以前皆守此道至王安石以佛老之似乱周孔之实絶灭史学倡説虚无以同天下之习其习既同于今五十年士以空言相高而不适于实用以行事为粗迹曰不足道也其或蹈规矩守亷隅稍异于众则羣嘲而族笑之以为异类纷纷肆行以至败国二帝屈辱羿莽擅朝以为是适然耳伏节死难者不过一二人此浮华轻薄之为害也夫欲变风移俗惟系上所好恶韩琦富弼在朝文武两班升朝官以上即不许自陈磨勘皆聴检举所以养劝亷耻恢张四维故当时人知自重风俗忠厚至今乃有身为従臣而自陈磨勘乞覃恩转官不以为耻者矣推而上之见利必忘义贪得必患失遗其亲后其君背叛簒夺便可驯致此明君之所甚畏而深戒者也今万化之原本于陛下茍力行孝弟则天下忠顺者来矣好贤逺佞则天下名节者出矣赏清白则贪污者屏矣崇行义则奔竞者息矣旌能实则谬诞者惩矣贵忠厚则残刻者逺矣茍反此道则頽波日慢必至于糜烂而后已至于文辞之丽言语之工倒置是非移易黑白诚不宜任用以为浮薄之劝也靖康二年著作郎顔博文佞谀张邦昌则曰非汤武之干戈同尧舜之禅让及为邦昌作请罪表则曰仲尼従佛之召本为兴周纪信乗汉王之车固将诳楚博文近世所谓能文之士也其操术反复如此故亷耻道消四维大壊则社稷随之陛下何利焉此纲纪国家之三事也法度者所以治天下之具号令者所以行法度之防而信义者所以出号令之实也孔子曰自古皆有死民无信不立圣人重信至于易死疑若太过鄙夫陋儒以智诈谲诡为术者必忽此言然真宗澶州与契丹结盟契丹守之百有二十年不敢先动宣和宰相王黼一旦败盟举兵结逺夷伐与国取景徳誓书还之天章阁天地鬼神所临重誓自我背之遂使敌人得以借口夫金人何憾于我哉皆契丹惎之假手借兵报灭国之怨耳失信之祸乃至于此孔子之言良不为过而近日以来朝廷失信于民尤甚臣不能徧举其目但如所谓前降指挥更不施行如所谓已差下人别与差遣此等奏语必日闻于冕旒之侧矣陛下何惜不勅大臣俾审熟思虑而直为此反汗之失以欺骇四方之聴乎今外州郡専制不禀朝命者渐多有之所恃以指挥役使惟在号令出之不审则轻守之不固则疑轻而且疑则制命之权不在陛下矣承受既数奉行实难不曰略与应破指挥则谓早晩必又更改近在朝廷尚有此风逺而四方従可知矣陛下纵有真贤实能付之民社仁政恵泽播之黔黎以是之故何由责其功效百姓虽愚然习于知见必谓朝廷之令率皆诳我是心一萌奸雄得以诱之矣此纲纪国家之四事也郡守县令者亲民之官监司者统临州县之长天下之治起于一县县治则州治州无不治则天下治矣明主必慎择居此之人既得其人必乆任之以考功罪之实而施赏罚焉近日已来朝廷移易郡守监司无月无之殆不可胜纪东南路分不过十数何为纷纷如此陛下宜察其故矣谓其不才而罢之耶则曷若考慎于未命之前也頋恐未必然特出于用事者之私意耳民力已困财用已竭溃兵剧贼方羊乎其间戎务军须交制乎其上朝廷忧劳叹息而未能救尚忍不为择忠信之长慈恵之师以抚绥之乎臣愿深诏大臣自今已往于郡守监司县令防以三年为任非有大过勿轻移改县令不许辄従奏辟去官其有贪污为民害者举祖宗法痛惩治之仍许内外侍従官举所知堪为令者嵗一人后不如举贬秩示诫留意此事庶防斯民于鼎沸之中有苏息之望又今吏部无阙以待入官之人士无所得禄一切茍且求权摄以度日见居官者不能胜任逆避患害则求差檄干办之名茍营俸粟无复宿业之志欲事治而民安难矣今欲乞専委诸路帅臣转运提刑不以逺近共限一季申明部内见任及阙官已授未到职位姓名叅三司之实付吏部为案柢以行差注诸有以便宜从事辟置官属者必用曽任令録以上无过犯人其奏补出官及曽以不职无治状罢者不聴奏举奏补人必依旧法试铨无铨则于逐路运司嵗一试之仍增时议问防各一首精其选少其数中格则出官以絶请求贿赂冗食之肃清仕路政在得人此纲纪国家之五事也臣禀赋凡下无大过人然夙夜思之又考之往古揆之公论所得如此于当世之务虽未能尽亦可见其大概矣维陛下动心加虑反复而求之隆寛降意开纳而聴之万一可行则至诚恻怛奋干之徤而速圗之日月逝矣嵗不我与以为今日难于前日安知后日不又难于今日乎往者虽不可复追不当谓无可为者而遂已也天定胜人大福不再深可忧惧今年之春震雷大雪白虹贯日中有黑子钱塘之变实先埀象恭以上天之仁眷顾陛下恳恳至厚所以申命用休者不啻再矣陛下出于屯难侧身怨艾亲近书史引对多士减彻玩好躬亲庶政亦非复维扬之比臣民共知不可诬也然任至重者力必强责至大者忧必深天下万姓以二帝之故所望于陛下者非止如是而已乃闰月金犯大火芒怒赫然九月朔旦日有食之车驾复有思患预防之行明堂遂虚阳徳大弱钱塘受辱之地岂可再枉六飞县名柏人汉祖不宿若趋防稽幸三衢则地形穷僻扈卫益劳贡赋不通财用益窘道路艰阻朝觐益稀邮置迃深命令益隔人知陛下无复兴之志威权日削无可瞻望投戈四逸孰能止之惟有臣区区之言理明事顺思迎父兄誓报讐敌奋志强厉有进无退庶足以感发军情率先将佐于危絶之中求生全之道此非怯懦畏避之所能济也不然而姑恃天命之不庸释是犹不耕于田枵腹以待嘉谷之旅生不绩于麻露肌以待野之成茧事理之必无者矣又惟斯民戴宋无二者徒以祖宗徳泽深厚人未忍忘虽甚涂炭犹未瓦解虽甚怨怒犹未反叛然以比来巡幸所过观之道傍里县之民一切空尽以避兵卒其甚者田畴荒莱室庐破毁生聚不保满目萧条殊非来苏望幸之美传示四方何以彰徳顷在建康已获敌人之觇者以此知敌人虽负十全之势而限以长江不敢轻渡然屯驻山东闻有数路并入之谋陛下不深委将相早为防遏但欲深寻幽逺则囘顾州郡复为虚邑必曰君王尚且畏避何以责我守城民心覩此安能乆忍而无变乱若不望风纳欵以事敌人必将推贤择能以自保治陈胜吴广因民不忍而刘项乘之秦遂灭亡者葢本于此古人称中兴之治者曰拨乱世反之正秦不正而甚乱汉髙祖反之正而兴焉王莽不正而甚乱光武反之正而兴焉隋不正而甚乱唐太宗反之正而兴焉唐末五代不正而甚乱我太祖皇帝反之正而兴焉反之正者反易其道究其败亡之由尽更而去之犹反覆手之易也今之乱亦云甚矣其反正而兴之在陛下其遂陵迟不振亦在陛下敌人虽强暴其亡可待特恐中国豪杰因之而起反我之乱兴彼之治则陛下之大事去矣天下记之野史书之善恶荣辱埀之方来后人观之亦犹今之视昔夫汤以七十里而有天下楚以七千里而为雠人役今粘罕之强未如秦其横行于中国无人不怨则有甚于始皇之于六国也东南形势控带江山兼有吴楚之地坤维岭海提封自如非如汤以七十里而起也而乞怜偷生之势乃甚于楚之为秦役此臣所以日夜愤懑为陛下痛惜而伤大臣之过计也昔宗泽留守京师一老従官耳犹能致诚鼓动羣贼北连懐卫之民誓与同迎二帝皆相聴许克期宻应者无虑数十万人不幸为黄濳善所恶百方沮抑愤悒而死其志不就羣臣亦无敢以泽所谋达于宸聴者以此知人心未厌二帝之徳何况陛下身为子弟责孰加焉诚欲北向而有为臣将见锄耰惨于长铩奋臂威于甲兵举四海惟陛下之用决不为失防惟在陛下防与不防为与不为耳五路事宜张浚已行措置今能使淮南荆襄肘臂相应山东合従则敌人所守者数千里之地兵分势离批亢虚攻其不备多方以误之不厌不退以十年为期陛下必能扫除羣氛一清天步修上京之庙貌拜巩雒之神皋逺迓父兄归安凤阙再亲仪物永固皇圗陛下于时忧责方已巍然南面称宋中兴永永万年欣懐无斁其与惕息遁藏蹈危负耻有如今日岂不天地相絶哉臣本疎外之踪无所知名误防眷求擢侍左右顾睐之温宠遇之荣多士流传以为口实重惟职司记注掌书言动丧乱已来典籍废缺官业不举素餐是愧况覩烽烟未息敌骑凭陵銮辂傍徨民无死所臣于此日得近清光有知不言有言不尽茍非畏祸即是欺君震惧于衷不能自已戅愚抵冒理合诛夷寛仁如天恃以无恐倘或其言可采有补大猷尺寸之功埀名竹帛是古人之所荣防臣之至愿也干渎威严臣无任陨越俟罪之至









　　斐然集巻十六
　　钦定四库全书
　　斐然集巻十七
　　宋　胡寅　撰
　　寄秦防之
　　某顷于丙午之冬屡欲进谒既而不果前年侍家君东行每防相公存问而某时有母丧非惟不敢趋伏屏着亦不敢輙具书尺惟是向慕感激之诚至今何尝不在左右也自相公均逸于外而谋奉亲闲处迨此暇日可以曳裾斋閤少聆道义之诲以自警防而吴楚相望缅焉数千里有志未遂增以驰结是用伸布竿牍少见区区近世以来邪说暴行横骛于天下三纲九法浸以湮灭相公见危授命于二圣北征之日事君以道于羣枉连茹之时主张斯文领袖当世真得古者大臣之义矣其于放淫讵诐正人心息邪説使斯民不沦于异端曲学乃天下所以徯望于相公者也侧闻闭户读书讨论大业动心忍性以承大任之降徳誉日新有识钦叹而某窃有疑焉葢谓相公防信佛说手抄华严经八十巻终嵗而后毕则未知钧意之所存也佛之为道葢以大伦为假合以人世为梦幻其辞善遁而不稽实理従其教者必弃絶君亲扫除人事独以一身处乎山林之下皇皇然以死为一大事凡慈孝忠顺之属杀身成仁舍生取义扶持人纪为生民之大经者自彼观之犹露电泡影空花之过目耳其为世害葢甚于荘老之清谈之晋也自临川王氏以二教之似乱周孔之实天下靡然化之判心迹二言行临难忘义见得忘耻高言大论诋訾名教谓剧秦美新为达权以歴事五代为知道其效至于风俗大壊戎马长驱国君逺行宗庙荒圯中原板荡逆贼乱常学士大夫拱手圜视不以槩于心以为是固然耳至其甚者又或臣敌庭拜仇人废君簒国安行而不顾夷考其平昔则未必非诵经持素归向空门礼佛参禅非笑孔孟之人也此岂非以大伦为假合以人世为梦幻之祸与相公蹈方秉节正色立朝捐一身表万世君臣之义而得政日浅施设未究一日圣上寤想忠赤追锋圗任缙绅之责望者益备圣上之期待者益深则相公于格天之术业当尽明也于遯世之贤材当尽知也于奸慝之情状当尽穷也于恢土宇除讐逆之方略当尽讲也凡此乃皋防伊周所以相其君而邹鲁先生所以诏后世非竺干以寂灭为乐者所能知也是宜求之六经考之前史而相公任重道逺当濳心而措意者也彼香水海妙髙峯徧叅互摄之寓言曾何足进乎往时尝见观文李公与故相吴公书论华严与大易无二其词宏辩固难窥测而某窃欲置议曰三代而上圣贤继出天下大治不以无佛而阙典也及汉魏而后佛说浸淫乎中国聪明才智之士尊而信之者葢有其人矣而拯溺救焚出生灵于涂炭者不在何充谢广王缙之流乃在乎诸葛武侯东山太傅李唐之狄相本朝之冦公葢三纲九法之所恃以存何尝读非法之书而后能也方欲请决于李公而李去长沙某也于心终不释然今又闻相公日进常珍间以异馔窃恐嗜好有以移天下之正味使无父无君者崇尙佛乘益归于性空遗累之习谓蹈方秉节如相公犹有取焉则于自任天下免民涂炭之意毋乃终始本末不相符乎某未获瞻望履舄而輙进瞽言者诚以相公好善虚懐山藏海纳某不敢自以其言为不善怠于轻千里而告也愿毕其辞则俟他日惟相公有以教之敢冒钧严伏深悚惧
　　寄张徳逺
　　窃承大府乆次长沙以重兵厚赏胁降水贼遂通两湖之道絶外连之株悉意防秋无所牵制国势幸甚此本郡县之任一将之功昔者失计耳不足为相公道也然既降之后若给还牛具与之田土得良守令拊循之免三年租赋庶不复为贼而鼎守辈非恺悌之人也其间可为兵者习熟江湖便利宜因其舟楫自作一军付之别将然近世鲜有肯强本制末之势而徇情惮众従而封养疽痈者则有之矣愿相公及此事防改易郡守监司若皆如张觷柴武则非特人无议论必有绥辑之功也昨见程千秋乞不以有无诸般拘碍辟差县令一次所谓诸般拘碍者诈官负犯不敢赴铨者也而使之为民父母某意不谓然即尝奏乞令下千秋慎选及是者左相曰无人愿就处不如是谁肯往且督府已行矣关照而已事遂寝夫以人所不愿往尤宜加意而使有拘碍不可授任之人而委之某以是疑相公欲平贼之速而忽于使民不为平贼之本也民叛与兵叛不同如防贼向来岳飞非不讨杀亦有已见浄尽之言终不能絶尚跨四路出没何也州县非其人归业不可宁为冦耳水冦本縁政烦赋重加以任人速之一日两郡响应所欲杀者五等人以官吏为最独免执耒之夫其心可见矣一叛之后梗塞数路首尾六年涂炭良民失陷嵗入及行师用兵之费不知防何若州县自初一一得人岂其至此已往不可及来者犹可追愿相公加意而圗之自古英豪治残破之后未有不减州县及官吏文书者靖州乆合仍旧为渠阳砦前已具闻盐香常平悉当权废诸司事兼委一漕一宪不啻足矣县止须一令一尉官省则事省而费寡民可安居矣今天下之所共患者外虽有讐敌叛臣内则有握重兵难驭之将帅谋臣防士思所以善后之计未有得也昨来吕相国以私怒减降亲卫之兵迄今不复日以稀少而劲卒利器良马尽归诸大将名为神武军其实恩威不出于天朝诬上行私自植形势其智术不施之于敌仇而施之于朝廷虚增军数以取粮帛诈为北讨以规器甲求无不得言无不聴自副贰而下徧置私人军屯所临尽夺公家之利令之不受禁之不止功小而赏大有赏而无罚政使国有宿储民有余力嵗无水旱之变坐赡大费将何能乆以是为安乎而况加之以师旅因之以饥馑仰食一不足御冦一不胜非倒戈向内则曳甲北走不然散为盗耳必至之理也所幸尚有诸小校分统之兵可以自朝廷指踪今闻祁超一军又为岳飞所并而任士安吴锡郝晸王宗等飞尽欲得之飞本忠义自立初不若是有所效而为之也昨来王讨贼无状其军并之韩世忠夫主将不善易之可也何乃与其众而分之祁任之事则又甚于此矣以是计之水贼之胜兵与其战舰未必全归朝廷而其牛畜未必散之耕种也自建炎初载黄相国用招安之防流毒九年尽变祖宗军政使天子无自将之兵天下岌岌相公不有更制二患仍在则无恶乎议者之纷纷也昨防教赐似以军民为二道厚于军而薄于民欲弃五谷养生之具而日进鸠酒乌喙窃惟精忠逺识四海仰望固非愚者所能窥测而舍己用善以勤攻阙失为平定之方则相公有意于孔明之烈某辱知最旧敢不以董幼宰徐元直自处每事十反期于有补乎
　　寄宣抚枢宻
　　去九月扈従至平江朝廷惩维扬之祸日谋逺徙私窃以为不然夫维扬葢由谋之不臧而非为避之不早也而用事画议者多以宦官宫妾爱君之情揣中上意叨窃美官心实愤耻之遂具囊封疏过失陈今日所当先务者倾展殚尽不敢丝毫有隠于宸聪之聴亦庶防万分有一不辱知遇言虽不效亦不防谴葢主上聴纳之徳裕于昔时而閤下荐引重言虽逺而不替也适縁大人祗命至池州忽得宫祠之请某势不得留遂复丐闲并沐俞防间闗去国敌骑继侵戈甲烟尘弥漫吴楚徯闻麾幢入援张大宋之天声者以日为嵗中外所切兹承搃提秦甲已渡汉南扶持国势天下幸甚閤下忠义大节照冠一时幕府賔僚又多竒俊施设注措动闗存亡某夙已颛防矧复疎逺投机应防又非逆料之所能也古人曰与治同道防不兴与乱同事罔不亡拨乱世反之正者必推原祸败之所従起扫灭而更张之庶其有济然则今日必罢和议必用君子必退小人必慎名器必讲武略必明赏罚必择守令必固本支必建藩辅必讨盗贼此十必者有一不必非所以拨乱而反之正矣然和人用事则此十必者必不行何则其道不同而其身不利故也今欲拨乱反正则以罢和议为本此议不行则此人不用君子必可进小人必可退自余七者亹亹有绪矣夫和人初心非有覆国亡邦之毒也无谋虑则和无才术则和土地非割于其家也金帛非捐于其府也子女非出于其室也姑以偷目前之安悦用事者之意耳其乆而不破则结朋党则迷国论则立异姓则事敌国惟利是従无所不可今嵗不征来嵗不战日防一股月斩一臂刻肤尽肉椎骨及髓虽于敌人得计而于国家最病此议不息虽防外患其祸机隂发不在金敌之下也夫建都立国伏惟閤下既有定论某不敢知窃谓奉迎大驾西幸梁秦以圗闗中者中兴之宏规也屏蔽江淮增重上流定居建康者往古之明騐也可行则行不可则止因时制变者哲人之达识也成败在乎天得失在乎人物有本末事有先后茍为倒置未见其可今缓急之序某既略陈于前矣具瞻所属非閤下其谁任哉某逺迹林壑职当缄黙尚兹喋喋实为知己
　　寄赵相
　　自承白麻播敷登位次辅以直道继庸邪之后以宏才当蛊壊之时天下耸然庆明主之英防知中兴之有日贼臣不道挟敌称兵原其胎祸非朝夕之故相公戡此大难必有成画而得诸道路有可疑者自诏书既下声罪致讨不知革辂今次何都以君避臣古人所辱或传宫省已迈泉南而祠曹告牒之下闽广者数又甚富审有此计非莱公奉章圣亲征之防矣兵交之时自治尤急赏罚号令必有以收人心囘天意者而功罪是非一切含糊未得别白至于去留除授兵马应援命令不一众聴不孚凡此数端恐非保邦制胜之术也顷者廷议燕安江沱但欲南趋不圗北向荆襄要地仅若荒余自岳飞奉扬天威禀受指踪而援师不继复轻召还即今重兵尽聚江浙上流空迥全无保障李成孔彦舟等谙知洪潭利便若或六飞迁幸两越则敌必留兵屯守吴楚诸路财赋粟帛朝廷不得而用之岂闻举国避冦舆轿柁舟烟瘴谿谷百越之外而能再兴王业者乎荆南饥卒不满数千鼎岳二州方困水贼徳安最为要害縁曾妄改守臣今虽再委陈规深恐已失事防武昌名为帅府实则仅能自存惟长沙捍江湖之冲为二广之蔽闗公所为取湘西杜预所为通零桂而孔明所为利尽南海者比于诸处差为完实而所恃者吴锡一军六七千人耳锡至湘中四年屡立战功御众有律人已信服全楚所頼比闻羽檄追赴江西虽帅司有请借留深恐未聴锡之不可离湖南犹往年柴斌之不可去荆门赵宗印之不可去郢西近日陈规之不可去徳安也用人如用马因其服习其功十倍郑之小驷至晋而败故亷颇在赵莫与为敌及为楚将不复有功正此类耳明主不泄迩大臣虑四方孙皓之季虑不及逺彻南郡之备専意下流于是杜预王濬一举取之若必欲移吴锡是弃三湘八桂之地矣切乞庙堂留念所愿者相公启沃主上深发独智克奋神武如光武昆阳之事以三千破贼莽六十万岂云众寡不敌相公集众思广忠益去自贤之意求所受教者虚心而用之如谢太傅淝水之绩以一谢却苻坚九十万岂云强弱不侔再安宋朝永保天命君臣俱显不亦美与某待次山间无縁曳裾东閤终日正言而心之精防又非笔削所能敷叙然愚者千虑大抵如前又于侍读张公亦有咨禀仰惟宏度必赐开纳革辂徂征扈从勤止敢请精调寝餗上副倚毗
　　寄张枢宻
　　近承追锋甚峻天鍳孔昭窃计许国精忠闻命引道不特还事枢之旧宜遂膺爰立之求中外具瞻日徯明制然敌人匪茹蓄谋累年而朝廷燕安不为逺虑一旦祸发所忽举国云扰乃是智者无以善后之际赵公既当致柄閤下复被圗任宗社存亡岂不在两公之手乎昨来反正之初忠臣义士所为裂裳裹足愿立乎朝廷者以主上进幸建康有中原之志其后佞臣谀媚更互取宠但言退避不务恢张用此之人行此之政至乃安然通叛受侮考之古训虽使茍安嵗月戎车不驾必非兴隆之兆矣今事防如此乃是上天警悟圣主深发独智使惩艾既往改纪国政开中兴之运也夫以臣叛君其事固逆而以君避臣其事尤耻此乃胜负之决要在防画坚定不轻退转耳昔苻坚以百万南伐其视晋如石下之卵耳又非有君臣逆顺之説也若如前日诸公所谋小则引避大则屈降彼东山太傅独以何道而谈笑制胜哉閤下与丞相公所当慨然以古人自期必不忍靡靡委委循望实俱丧之覆辙也夫兴衰拨乱全在人材而其难知尧舜犹病人之常情好见其所长而隠其所短好逊志之语而恶逆心之言于是臣其所教友不如己而阿谀求合之士日凑其侧虑有遗防者吾不得知也举有过事者吾不得闻也其心非不以善为之而卒陷于迷缪破毁者无不由此人虽难知而某独谓告之过则喜闻善言则拜集众思广忠益不甘受佞言而貌敬正士者乃知人之本也人无不知则于扶颠持危兴衰拨乱无不如志又何必役其心思劳其耳目区区于事为之末乎今圣上亲御六师两公夹辅王室其当明大义攘羣丑申严赏罚保固上流之大略已具之丞相书中望枢宻一见之而此所陈亦欲丞相兼听而并观也夫不待下问而先自献言诚以荷知素深思効万一耳仰维宏度必赐开纳
　　寄折帅
　　某去秋尝拜短书似闻已尘清览自惟逺迹乆不再渎兹承奉膺重寄分防上流殿此南邦仰寛西顾恭惟神明交相台万福窃以湘中比嵗大劳未艾水冦接境军馈频烦奸吏因之反为民患人材风俗大抵宣和之余习至于每下则有甚焉枝叶既萎本根将蹶如防冦之出没三路如杨么之梗塞两湖非由敌兵实自郡县政烦赋重民生无聊坐使善良化为怨敌兴兵屠剪于此累年贼则未平民祗愈困封疆日蹙和议犹乖虽行聘好之多仪未免营屯之横费势须厚敛以佐大农而此鱼鼎之民又类牛山之木莫逃践履仍厌斧斤月引嵗滋其终可畏若或推行寛政必坐乏兴所以赦令丁寜徒成文具计臣罢软立被谴呵歴攷自昔衰乱之时亦有乘势维持之政而其枢要全在人材维人难知圣哲犹病公抱济时之术业蕴忧国之丹诚固尝叅决万防铺张有叙陟降多士器使具宜方魄兆于中兴尚淹稽于成效敛此大恵施于一方如决江河以润寻尺惟是有识逮彼遗黎式观取舎好恶之端深思注措先后之意将以固宗社灵长之庆岂徒息闾里愁叹之声动干威休当此非易伏惟宏才逺略逰刃有余早乞外庸归秉元化某向奉勅命假守小邦谓官期之尙賖于温凊而无旷继防録用俾复旧班未敢冒承幸防赐罢奉亲屏处涧壑考槃乃值镇临礼当造请路防十舎江隔三津跂望旌麾輙伸竿牍言念着诚去伪乃古人处己之方务实去浮亦今日移风之道独具咨目谨罢烦文尚冀聪明特埀亮察轻寒在序开府之初敢请上副倚毗精调茵鼎
　　寄张徳逺
　　春间防赐钧诲尝有询问之言方其时相公独运庙堂进退赏罚耸动天下凡所举措谅皆安允虽欲进说亦无所及今化钧在手已逾半年以功效考之所以贤于去嵗者固不可掩相公道心髙明世味淡泊于富贵权势必不得已而无所慕羡于仇怨睚眦必务平之而无所报复于异论殊方必虚己考纳而无所嫌忌于亲戚故旧必视才选用而无所党私于谄谀逊志必求诸非道而无所悦着然后诚心果昭公道果辟则所革不待已日而孚又况半年之乆哉孔明废李平廖立没齿无怨必非智与力所能使也今议者或以前五事窥测相公而畏威逐利之风日盛士大夫以结舌相戒虽口不敢言而心未必服人不心服而能成百世之功者振古无之相公无亦少思其故乎惟圣人然后每事尽善虽大贤未免有过相公才髙天下徳冠多士可谓大贤矣独恐道古今而誉盛徳如所谓虑无遗防善不可加之语洋洋乎钧聴所以亏损徳业者为不少也往时人材之不善既已黜逐往时政事之不臧既已更改要使异日相公功成身退之后所用之人所行之事皆无可议不为他人借手犹今之视昔乃尽美矣若曰权在令行适意而已后亦皇恤此非相公自任以天下之重之本意也惟恕其狂愚而取其忠焉
　　寄赵张二相【诗见第一巻】
　　某承乏支郡寻常无事不敢辄以竿牍上勤威览闻之道途既众有不得不以辄千钧聴者或谓二公细故之间薄有相望未知信否若其无之何乃人言籍籍万一有之某窃谓二公不取也自圣主即位以来七年之间命相七人而后及二公宰相佐天子定天下不可数易也易之数者葢圣主欲歴试羣臣择其可属大事然后乆任焉耳二公登庸于今将三年自比年任相未有如是之乆者也圣主既推心天下又属望将责中兴之效于二公今也六师方张事功初起协恭比徳转败而图成二公之相倚犹左右手之不可相无耳与目之不可偏废也何为相望于细故而忽事君许国之大计耶夫权势所在易以移人进取之士有不得于彼而求于此有不得于此而求于彼彼此交间左右掠卖以售其説有郑朋之倾邪隂附无谷永之协和朝廷自非皋防伊周圣哲之资心如明鉴无所偏党鲜不惑矣若不为此然则二公之所由异者何耶右相早登枢府首以左相之贤荐于上其后右相仗钺遐裔谤书流闻独左相不以为然尝力辨白及秉钧之日首乞还右相于退闲之中非相为报也必曰国步方屯祸难未息倘得志同气合之士相与左提而右挈之庶乎其有济耳比年吏员益冗而不加澄清兵将益骄而不加控御财用益匮而不见节省民力益困而裒取未已毁誉益乱真而防巧得志赏罚益失当而功罪反易若此之类未闻庙堂论辨切磋汲汲爱日而行之也而乃以芥蔕肝膈间布于多士夫岂二公相引重之本心哉夫人识虑所到固不能皆同而义理所趋则不容有异不知二公所异其无不公耶抑亦有动乎血气之偏也自顷公卿大臣得志据位恶人异己援引朋党倡和如响及有过失亦不复肯相救正一时所取富贵随即云散烟灭矣而其得失是非至今不可掩犹昨日事是故小人同而不和君子和而不同犹和羮醎酸醯醢不同而和于味同犹以盐济盐梅济梅而不和矣二公以国事而有不同耶则当有君子之和左相曰某人贤右相曰某人不肖其贤不肖在人宰相何喜怒焉则亦广询详覈而用舎之可也左相曰某事不可举右相曰某事可举其可否在理宰相何留情焉则亦反复研究而施置之可也凡此不由乎防譛之人附丽之私离间之道又不动乎血气之暴好恶之偏视聴之蔽扬己矜众轻人重我之所为也直相与推公心行直道以期乎世难之或济而已如此则二公徳度坦然嫌间不开上而使圣主信君子之可用异乎世俗之所为也下而使士大夫无愧勿令小人得以借口也幸而因此贤材益进政事益修攘斥强邻开拓故业垂诸史册照映万年将有光于萧曹而亷蔺不足云矣不然春秋无义战彼善于此愚恐天下有以议二公也某浅识短见不足以知先贤往哲之彷佛独思逢时遇主言聴计従建立功业可以光前范后者皆以道义器识为之本根进为抚世则二人同心各致股肱之助功成身退千里命驾不失平生之欢若其较计于势利之途睚眦于同异之际理屈事乖固无足论倘幸取胜则亦悻悻然小之为丈夫必见笑于大方之家矣二公负俊杰之才抱髙明之识直言正行受万乘非常之知岂其有此必也某聴闻浮浅不诣厥真然而鼓钟于宫声闻于外或者云云未有底止是以欲黙而不敢輙尔布之才非宜僚辩非陆贾念荷眷待有素又方弃外无与人交驰争辙之嫌故敢倾尽而不疑干犯威重不胜惶恐幸恕其狂易而察其区区郡事少闲因得读史书有所感成古诗三篇并以凂呈仰冀采目不宣
　　寄刘致中书【丙辰】
　　致中兄一别二十年世路艰虞好音不嗣每闻博学谋道徳问日休虽相望闽湘千里之外犹足少慰比日毒暑不审起居能好安否缄书累幅为贶荷意虽勤而谓某有以取誉与谤于世此则不敢当也学业未成早被任使不闻善状为家国之光方逺罪不给何誉之有毋乃以告者过而左右又过聴乎至曰恩义未加厚于托体同生则某所未闻也某自婴儿防濵于死先祖妣永夀君鞠育抚养之不啻如己生以至成人永夀君临终它无一言惟以不肖之身属大人使善视之大人长养教诲日厚一日必使有立以不坠祖妣付托之意于今三十有九年矣过庭诗礼资以事君常惧不肖仰辱恩纪他日无以见永夀君于地下此某终身之责也如左右之见责者祖妣不以是语某大人不以是诏某一日无故以左右违经背礼之言従而信之毋乃乱伦而悖徳也乎若夫世父世母以至羣従兄弟里居食货宜有以奉养周赈之此则任门户者之责顾先后缓急之序有所未及非恝然忘之此不待乡党朋友讥议而后知也顷在荆州大人弃官躬耕共为子职比嵗屡稔廪粟渐盈方有买田合族之意而散于盗贼空嚢来湘中食口无虑千指流离漂转略无寜嵗壬子冬又遇刼散亡遂尽某粗守训戒不肯枉道以取世资十年之间三见废黜其于仰事俯育葢有难以语人者若不出情实勉强而为之以要誉于乡党朋友是乡愿而已矣使其力有余足以仁及宗族人子之义不敢有已又必禀命而后行亦无専輙之理也来书盛称仁义礼乐之道夫仁有厚薄义有重轻择义之重则礼由是起居仁之厚则乐自是乐言岂一端而已哉古之人有得乎义理之安虽举世非誉不加劝沮又况治平之公论风化天下山之至徳师表士林徳不孤必有邻矣左右所谓世谤不负无乃以利而言得罪名教乎承晤殊未期惟増懐仰伏冀为道加爱
　　寄秦丞相书【壬戌】
　　近防宠锡钧翰并及二弟所以存问之意虽夐絶千里如载色笑下情感幸无以名言某病朽之质叨窃祠饩无功而食有愧伐檀却扫柴门谢絶賔客指疾日甚裁减书疏惟是玩心典籍用寡悔尤或行或藏均廕徳宇独有议服事累曾具禀后闻吴尚书防郎中皆传及钧意欲使自明乃以未防照悉葢私家本末非外人所知意相公以海行常礼谓某当然也今不免详述尘凂钧听某所为辨论者縁于人情未安重违先训故耳人情未安重违先训者縁过房入继与收养弃遗恩意轻重不侔故耳过房入继礼之正也则当为本生行心丧解官收养弃遗则本生之恩已絶而所养之恩特厚虽不为本生服可也是故福建路有専得条令及近年守臣申请禁约明文而某三伯父没时某官建康叨列记注虽齐衰不杖期先子犹不诏某行之然则何为心丧解官之云夫父之爱子必期其行成名立名与行之成立孰加于孝其不成立孰加于不孝岂有丧纪大伦反使迷缪以陷于五刑莫大之罪曾是以为爱乎先子非有憾于某伯父也揆诸理当然尔某非懐私于先子也反诸心不忍尔先子心源澄静道学精深处事如权衡阅礼如水鉴使其乱命某于先子无能为役犹当奉以周旋不敢失坠况治命丁寜而反复乎其本直守所志亡言可也而向来禫服中须至略陈仰闗朝聴者其説则多矣方某仕未显时人未尝为此言其后通班禁闱入预论思而出守屏翰世人所谓宦官之荣也乡情理分疾胜而忌前乃始交唱迭和暴而短之其下则羣吠所怪聚蚊成雷万分一恐当涂聴来有误焉耳人非甚愚不灵未问义理姑择孰利而孰害巷之人犹能也五刑莫大之罪终身废弃心丧解官厥纪三年寜其三年而仕乎寜其终身而废乎礼者称情而为之节文圣人制母服不敢二斩若父在则齐衰不杖期夫岂欲薄于母哉武后隆兴隂教乃始越典至明皇时贾至等议复古已有制命而习俗不之改以至于今斯礼也仲尼为是则武后为非武后为得则仲尼为失可谓习俗不改而非丧服仪礼之大法哉然当时従武后之政与夫习而不改者必自曰尽孝于母矣今其政与人虽已灭没而得失是非不可移于人心是故君子处礼不可不慎也若夫先王未有此礼则圣人许以义起故叔齐不受父国而孔子贤之韦成不袭世封而汉宣帝嘉之张铿复父之讐而裴耀卿杀之温峤欲奔母丧而晋元帝止之葢自野外绵蕝以来或因时或因俗或因事或因人而变常立制者何可胜数本朝法令备具乆矣申明冲改尚无月无之亦未尝固守礼律胶柱而调瑟也葢有不服所生天下以为不孝而道徳柄臣以为孝任用至八座者矣亦有身姓某后姓某既膴仕矣母贫困扣门逐去不顾而位登将相者矣悖于大伦至是茍见保持非惟不蹈刑辟又且利达况事理之异乎此者反不见容于物议亦独何哉山先生君子之宗也益尹席侯小人之冠也皆过房入继亦未尝解官行心丧三年天下不之罪则弃遗收养者従可知也日者伯氏建州教授録示所上相公书为某别白物议之不然者其说详尽独造端三数语未免婉曲葢伯氏与先伯今为嫡长子当为亲讳不得不尔也如其审然则某所申请为妄议者排击为当投窜诛殛为宜岂可以一经家训文饰私义变海行之礼律私于某之一身哉窃知相公不欲用有司所定冀某早自觉悟决然行之免成大衅相公之所以爱怜是也而过房入继与收养弃遗之殊则恐士大夫未有以达于钧聴者此事葢人伦之变某亦何心诵言之今日披露殆不得已耳伯氏为亲者讳之意正不愿彰此一节然众口龂龂日多一日其究使必父子兄弟乖暌疑阻骨肉之恩同乎路人则某不若直言正论以祈事理之定于一也彼借此为竒货相排掣者诚不足道士大夫立身行己惟义之适义茍不可死且不辞官于何有某虽不肖尝奉令承教于君子矣自乙夘年吕常伯之讥诮宻行丙辰年刘进士之书札显至先子作释谤一篇手泽尚濡然一时羣公随俗毁誉知不出乎拘挛之域有相契爱者则为某忧之而莫能主也幽懐耿耿积有年所仰惟相公学识行义器量事业直配前古宗贤世哲不特俯视近时作者是故旋干转坤閤辟万化旁人视之如扁舟片帆在银山雪障之中莫不胆裂魂丧自失而走而相公处之绰有余裕批郤导窽逰刃恢恢若庖丁之于牛挥斤八极神气不变若伯昏之于射六辔在手控驭如志若王良之于八骏负大任重气力舒徐若乌获之于百钧葢才全而徳不形亦行其所无事故能若是其妙也某于此时不竭其血诚仰扣威聴脱或议者有以见訾则与訾先子无以异某然后真负孝之责虽相公追眷先子一日出入门防道义之契亦何及矣伏乞相公以礼部太常所定将上于议政之暇特出片言谓礼縁人情以义而起某比寻常过房事体不同合为所生服齐衰不杖期如此降防则先子衔恩于九泉某也戴徳于没齿本宗与伯氏两房大义坚定缙绅及乡闾浮言帖息无摇撼簸扬之态天下之如某者皆得安其身为人之后相公之赐可谓深矣逺矣不可以有加矣夫非常之议反经合权非有司之任也故愿相公以道揆之乃能变而不失其正也自尧舜象刑夏后肉辟商周因马汉文帝聴缇萦一言兴仁恤刑易笞钳城旦之法至于今千五百年天下之全躯保体受一女子之恵不知其防何人周勃张苍之徒亲见鄼侯定律不为缇萦防且贱而弃其言也则某之所陈必望相公哀而许之慺慺丹赤不觉词费冒渎威严悚息迟命
　　致黎生书
　　吾友奋自艰苦未及显荣其亲而遽罹大故欲报防极何以堪处然圣人教人欲显其父母者本于立身扬名吾友要须行义日修谤讟日息乃立身扬名之效也往者不可諌来者犹可追谤讟之不止毋乃检身亦有所阙乎试摘三事尤大者为吾友诵之龙防一也鬻爵二也聴乡曲之讼三也夫防市利所入虽厚然放利而行敛怨不少既坐此致富则可以已矣世业有可嗣者有当改者吾友被服儒行而使昆弟习为驵侩不仁孰甚焉今富名既着虽欲深藏若虚不可掩矣曷若使子弟力田敦本取财于天地不为侈靡夸耀恭俭节用仰事俯育必无不足之理也葢尚侈靡以夸耀愚俗之耳目则以客气相尚必求胜于人求胜则广费费广则谋利不得不急利入既厚则公上徭役必重其势遂至于入赀求官以复门户于是多事矣吾友曩逰漳濵见其俗皇皇于财利无复义气每以叹笑今防何时其积货无极入赀得官自足为乡党者亦何在矣由是言之使金玉满堂而人知其有盗跖之行且旋即毁与家无儋石而人称其为善人之门且享之乆安孰得孰失乎夫以厚贿系名军籍以俟奏功侥幸恩命非独法之所禁是亦吾徒平日所疾恶者方军兴时冒滥固多而论事者屡及之朝廷数有戒约一日兵革少弭具数覈实澄斥浮冗即不得遯而皆见矣当是时非特以有官为患又且以失赀为侮商度利害者犹必及此况论义理乎居乡里立门户当与人为矜式至愚无知如梁氏辈亦何足介懐抱而较雌雄乎必欲心竞力争胜而后已没世穷年其有既乎夫分争辨讼小人所不能免聴其词诉而决其是非此乃州县之权非布衣韦带之职也吾友天性疾恶故凡耳目所接必为之区处其意若曰与其使犯于有司或颠倒其曲直有所赇赂曷若善言晓析之使两解而去此固善矣如出位何人之常情喜怒予夺未必能去私意一循公道或智虑所照必有偏蔽则裁处之际岂能尽当受辱者既须积忿得理者又思报恩他日之患有不可胜言者亦非全身保家之道也至其甚不服者或用笞杖以惩之是显用州县之权事之最不得者也不待详述而后知也故愿吾友奋然罢此三事闭户读书脩其天爵脱去卑近力慕髙逺以仁为富以义为荣急于治已缓于攻人不负师友之所期待此于吾友平日刚决一反掌之易耳凡相劝戒者未尝不拂逆其意今由贫窭而致富以白身而得官见信于乡人争讼不决于有司而取决于一言自世俗观之岂非美事然稽之圣人之教则悖矣孔子曰富与贵是人之所欲也不以其道得之不处也龙防之事是不以其道也孟子曰古之人未尝不欲仕也不由其道而往者与鑚穴隙之类也入赀之事是不由其道也中庸曰君子素其位而行不愿乎其外以举于而聴乡曲之讼是出位而有愿乎其外也然则世俗之所美乃君子之所恶必矣礼义诚不愆然后可不恤人言内省诚不疚然后能不忧不惧不然毁言日积安得不少加意拔本塞原冀以弭之岂可藐然勿聴因自隳壊乎古人曰名誉不彰朋友之罪某与吾友逰十有三年矣比来令问少损于前时每一念之事如在己独以吾友自信坚确难于进言亦恐众口无端未可稽据今两年于此诚有疑焉适值吾友居丧更无外事是以告忠或防采择如其不然茍冀见教岂敢强防以取疎絶也
　　寄张教授书
　　某受资不髙才智浅短一自幼童早闻父师余论诲以克己之学汩于场屋冉冉十期见道未明持志弗坚欲取世资登门而覔举其去小人儒特一间尔所少自恃者尚谓平昔槩乎有闻未能忽焉忘去冀得脱迹学校访友寻师或卒相其鄙陋昨从昭武李氏伯仲防已闻有閤下今年识某人云乆依綘帐尤能诵记阁下言动之详独某恨未获瞻际也常谓英雄豪杰何世无之惟道之不明俾斯人莫知所以用已方略足以干八区气干足以兴事为然而识不徧理而诚弗立焉故蹈于自用妄作之愆笃信好善率履不越非特乡人皆好之虽蛮貊之邦行矣然而世变万殊不能执中而并应使各适其当则未免为独善孤徳之隘此伊周事业所以不可多得而后世功葢天下者其平生终始未尝不有遗恨也伏闻閤下学贯百氏才雄万夫明允笃诚克勤小物施设注措独守其宗某虽未尝少窥道徳之光华然妄意藩篱敢谓如此某也仅守其闻未能自得力量又不宏逺夫安能任道乎惟思力求贤者亲炙而扶持之庶防不入自弃之域某人为某言閤下亦知其无状之姓名自念何以得此益见閤下之与人为善厥道甚广也故思自纳于门墙是以因某人而拜书虽未能百舎重趼有愧于心若夫服膺问道尚冀他日辞不谕心敢幸矜亮承閤下方忧居更愿为斯文抑情称理以副善类之望
　　代人上广帅书
　　某尝歴攷在昔隠约成徳之士与进为辅世之人其建立光明盛大不胶一曲者未有不立于中道无过无不及者也所谓过与不及者长于刚而短于柔厚于柔而缺于刚是也夫惟达观万物之情而内鍳气质之偏知事之不可以理揆而不以一概处乃能矫揉而权度之以之为己则柔而立刚而塞以之为人则刚而不怒柔而不慑使彼观我者名之曰此刚人欤则寛厚则従容则裕然其不可澄挠焉名之曰此柔人欤则威严则防制则毅然其不可犯干焉是故有商缀旒于下国者此道也仲山甫补衮于周家者亦此道也毕公保厘于东郊者又此道也是故东京以兵革定天下则世祖以柔道行之刘璋以暗弱失国则武侯以刚克振之若夫子太叔不忍猛而寛则国多盗贼而乳虎屠伯之流専尚刑名则斯人畏而不爱终莫得其适呜呼安得一弛一张圎机之士与之共论此哉伏以某人俊杰足以识时务通达足以周事变精察纎宻总理周尽而不失之于苛慈仁博爱乐易可亲而不失之于泛葢诗人之咏贤才也曰奉璋峩峩髦士攸宜则所以形容其文之徳也又曰周王于迈六师及之则所以表着其武之致也此所谓左之左之君子宜之右之右之君子有之今乃于閤下见矣是以圣主灼见而深知观能而详试二郡承流而岂弟之誉播两道膺使而周爰之职修乃授以岭西之藩既收其千嶂灭烽之效又畀以南海之印益取其万艘输赆之绩葢自偃武以来将明于外施为注措焯焯在人耳目未有如閤下之懿者也惟是广东环十有三郡负山并海而緑林之聚北与章贡相呼吸四民之集东与闽甄相控引风帆浪舶出没乎汪洋浩渺之间者其程次遐迩又孰得而计之而真奸大偷与健家豪举屏匿其间莫不隂交猾吏相为囊槖以勤有官君子之心至于受害而无告者则谨畏之旅隠约之民尔然则牧伯于是者葢不宜师曹叅之治齐愿直法子产之治郑然后得寛猛之分无竞絿之失也窃伏待于下风而聴于道途閤下开府曽未时月而缓急之施无不显仁藏用善良者如防乎慈母狡杰者如惧乎严师譬夫庖丁之技未经肯綮而发硎之刃恢恢乎其有余地矣彼有广孔公之刑徳并流不能専美于前一方之幸何其盛哉上方急贤朝有虚位追锋促召且在旦晚逺方蓬荜之士不于此日争先覩之快而形歌颂之声则亦僻陋愚防将有后时之悔矣是敢斋祓以言跪拜以进惟閤下恕其狂瞽而又加采目焉干冒台严俯伏俟罪









　　斐然集巻十七
　　钦定四库全书
　　斐然集巻十八
　　宋　胡寅　撰
　　寄张相
　　即日秋凉恭惟锋车入觐神天所相钧万福某久违荧座瞻仰实勤去九月縁大人趋召至池阳忽得宫祠之命势当就飬遂复丐闲冬初离去行朝间闗江西道中今夏才达湘潭侍下传闻总师出闗已次襄汉即尝修布尺牍少叙区区道途多艰未知得彻钧听否近有自防稽来者窃承上念忠勲已正爰立之拜遐方幽僻未覩制书然中外倾心为日已久建中兴之茂业今也其时昔三老董公説汉王以灭项籍之道曰明其为贼敌乃可服晋文始伯登有莘以观城濮之众曰少长有礼其可用也立国治军之要不过是二言矣若夫黜邪登正修明百度去乱从治镇抚百姓所以成此者也相公今既当轴处中运动四海切惟成画素定以次施行必有以大慰苍生埀絶之望独恨固陋莫由自近陪东閤后尘终日正言少禆知遇又不敢从事于刀笔未礼重以凂凟依归之诚寔恃鍳照气序向冷徒御逺劳仰兾上副睿精调鼎食
　　寄折叅谋
　　湖南向伯恭提众驻耒水之上仗孤忠以遏犲虎旁无救援日乆情见为贼所执舂陵三路襟喉而贼据之韩京呉锡夲伯恭京屯回鴈锡屯桂阳頋望环睨而不敢进部使者移司逺徙徒以空文诪张列郡例经残破惴然自守谁能合从以解纷难闻宣抚公已体頋忧慨然受命则部分将校扫清冦盗救连帅之危兵所从出当不愆素而逺近侧耳未闻鼔行之声有如緑林知用先人夺人之谋径逾湘源超越峤外以迎请大使为名遂将授人以柄束手遐裔耶以丞相元勲旧徳当此重寄承防嘉谋逺识叅决筹画幕府所置谅多贤才岂其迁延坐取讥议何如速奋威声即日引道以一军出昭贺逼舂陵檄京锡两军严兵俟命以为犄角元戎縂中权之重肃按全城勿使贼锋乘势猖獗然后文告擒纵之势成而救难解纷之功立矣
　　寄张相
　　昨者奸庸乆据要路遂致仇敌乱常干纪警报初传四方深恐朝廷蹈覆辙为退避之计及闻圣主独断登用相公下诏亲征罪状众着人心咸悦士气自倍宗社再安系此一举实天下幸甚然以乆骄不用之兵当蓄谋有援之贼以彼下驷当吾鋭锋则小防未足喜而其前轻后重尚或可虞诸将劲兵尽防升润无他竒道难以立功似闻京西一带空虚岂无精骑可以直捣宣武之巢穴乎窃料庙堂已有胜筭直欲攘却淮泗之聚擒豫馘麟不止列屯据险茍为自守之计而已相公既已任天下之重动干休戚注措非易更望体武侯用心不自满假集众思广忠益誓戡大憝克成中兴之烈乃副人愿
　　某学业未成方幸闲处得以讨论古昔兾他日或有万一可为世用而相公毎加论荐欲使暴其所短近奉堂帖再有柱史之命恭惟圣主宏度欲屈羣防相公旁招俊乂猥及非才艰虞之时不敢避免只潭州差到兵级遵依圣防即日就道但执笔记注清切之地如某已试无状岂敢冐处已具奏牍乞一闲散差遣少効尺寸伏望进呈之际更赐一言俾遂所请下情至愿
　　荆南自唐慤在任日修治城池亦极险固后縁允文千秋二憾携之慤既出兵二部不援以至于败然今险固尚如旧也解潜本合便入居之而留枝江累年是以无成王彦今移襄阳则兵必尽往而所种麦荆南必不得也则薛帅到官日虽有城池而无兵无食民何由归业民不归业则土虽沃衍而财无所生犹无有也窃恐当更出峡中耕牛仍彻瞿塘米禁二物通流民有所资矣襄鄂既皆宿兵则荆南乃是内援岂可无人为薛帅之助宜分监职司一员置治台于城中则缓急谋议有商量处薛既佳士又美才当周旋其事乃可责功效耳千一之虑更在钧念
　　与制置叅政
　　窃以世衰道废公卿不下士乆矣虽其布衣之旧一旦相视絶等矧不逮此者乎昨者麾斾西来所为脩记叅问动静者直以事贵于礼当然固不敢少萌觊觎延伫报赐伏辱钧翰所以慰藉者未忘世好钦戴徳度奉承诲言然后自愧浅之为丈夫也幸甚幸甚冬寒伏惟钧万福谨啓不宣
　　伏防谕以一路之资供一路之费此天下之正理仰服至论所以纾民而足兵者两得其道矣世所以乱縁拂理之事积而不治也以一路之资足以供一路之费推而广之则一世之材可以周一世之用一世之民可以出一世之兵一世之物可以足一世之役而或以人材乏少调度不给兵威不振为今日之患者特于正理不眀焉耳矣頽波冺冺其效可见叅政所存如此不独方隅之幸将天下实頼焉所恨僻居出无仆马无由趋侍仰承余教引领北望不胜拳拳
　　寄叅政
　　自闻追锋入陪大政某以僻处未果修附庆问其于欣慰则与有识同之四月下旬忽奉堂帖防上恩记复俾入侍退省踈逖实自荐论已试不才方且恳免召防严峻亦既就途冐暑饮氷遂感疟疾隂邪内冦正气倾侵欲再露章踌躇未决忽见邸报已防改命在于愚陋则固宜然不敢更前重招讥议輙形奏牍丐从祠馆爰自己酉去国逮兹六年侨寓流离虽获粗定仰事俯育未免食贫自惴无庸敢萌过望眷焉微禄终頼国恩钧照既深必防埀念倘得闲局不弃分隂求所未闻证其已学他日叅政精忠直道深格帝心正位钧衡旁招俊彦其将曵裾东閤诚未为晩干冐威严下情皇恐
　　近闻王师克复襄郢国威稍振志士増气恐须及时收还湖北一路不以分镇置帅司于荆南改付才望重臣仍须兼制防路出其盐米耕牛又通湖南仰其均济粮斛襄郢安峡分屯劲旅仍以襄阳割河北以成自南图北全控上流之势以纾行朝虞虢下阳之虑此诚存亡所系不论安危而已某往屡告当路听者藐藐叅政若不以为然亊几再失无可为者尚何言哉
　　寄张相
　　窃以今日人材最难得未用者则不易知不若于已用者舍短取长犹少失也左相及相公宏才盖世运量固有余矣然周公孔明之心尚欲兼用天下之士终不自以为足而轻盖人材也李丞相心在王室威望已着使当一面则有折冲之势矣秦丞相死生不动社稷臣也还侍经幄时有献纳其功不在汲黯之下矣李端明气畧刚正奋不頋身内之六曹尚书外之藩方要害无施不可局促霅上何用之之浅也致仕向子諲才其通敏有扞卫我宋之赤心为伪臣所忌乆不见用精力未衰正可任使夫此四人者人品各不同皆今世难得者若荐之于上则秋防有十万兵之形隐然在大江之南矣昨日窃闻论使劄子褒借之语尤美不胜皇悚某初论奏时未知相公有请也既上然后知之今兹陈谟显仁藏用非小智所能窥测惟是昧暗于军旅之事犹未之学故于措意尚有未晓焉耳谨俟还朝斋心以请进所不逮也水贼屡谖且复罪大自知不赦人之浅识咸谓无可招之理今闻相公威信已着令之必从则湖南虽宿重兵竭民力所谓一劳永逸亦何不可之有铨量之事在三湘则当以马居中为首某所论特因修城差其亲戚为提举官及多差亲戚在部下权摄耳固未尽百分之一也其人吕丞相所善也相公何从于湖南旬日间而遽知其无过乎钧斾按行一方观听而以马居中为无过某恐逺方自今得以轻议朝廷也愿相公审之大旱嵗事可忧去虐吏逐不才为民害者亦召和气之一防贤于致斋祈佛逺矣自五月四日不雨至今火云烈日殊未有霑霈之意果成旱嵗民力已竭军旅之费不赀于何从出如防贼水妖未平添一两火恐非国家之福惟相公深念深念
　　圣上虚伫相公之朝羣公莫比此千载一时人臣难逢之防也所荐而贤所行而善中兴之基也或有不合众心而相公先入其言拂众而举之成败之决也某区区之心岂有他哉诚以天下之事难成而易壊君子少而小人众邪説炽而正法将防善恶二途无一视同仁之理相公得君当国而失大几于人材进退何足道恐国家之大事自是不复振也好人同己恶人异己王介甫已有成效廓开心量用度外之人志义之士而屏逺议和失节之軰此自古先民所以建立世界垂誉无穷者也未信而言古人所戒相公于某不可谓未信也是以尽其诚
　　人主之职在论相圣上既得之矣宰相之职任进贤退不肖知人而任当其才以坐收其功此则相公所当自勉也或曰孔眀不縂兵乎则将应之曰孔眀自先主在时左右国政而已及刘禅闇庸诸臣又皆不如己闗张相次沦防孔眀安得不以师旅为己任然其治军尚严赏罚相称亦非易及顷在长沙一一禀白相公改容而听之矣若以大江险易及诸将军伍必资歴覧区处固无不可若沿江而上以招安水贼为己任则望实俱防失大计费时月而未必有成非宰相职事亦与孔眀欲事北方先平南蛮之意异也左相居内孝友如张仲其意欲相公早还协恭和衷谋其逺者大者士大夫之望中外一也今国之大势若缀旒然吏员猥多不敢裁损武爵杂遝无縁核实军数汗漫请给不赀科敛百端民力已尽矣用兵之意本何谓哉以卫宗社复境土也宗社有民而后可安全视军如民治民如军倒行逆施之则剥肤次骨日长不已小有水旱虽杀之无所得而赏格给饷一切荡然行煦濡之政谓以此收其心而兾其用窃恐与诘奸刑暴之意异也诸军节次渡江车驾尚驻临安荆襄上流合建大帅分屯兵马亦未有次第前日陈桷尚能言之岂逺谋大虑而不及此耶愿相公自眀职分勿为天下所窥
　　呉锡一军自成次第前年讨曹成尝暂岳飞壮士健马精兵坚甲颇见选取故其心不乐为飞用今若俾听飞节制不独无功而已某昨论平贼利害似可施行望一阅之湖南宪马居中湖北监军董补之以言章汰去无不称快衡守裴廪视民如禽兽已罢新守尚用之宣和间监司之下材也有向子忞者才刃如干将持身如氷蘖累作郡守皆有声绩顷縁取怒吕相无罪而罢若使守衡则一郡之事旬月便举矣向子忞者为一路太守之最然诸司恶之而百姓不恶也揣度事势邢俦赵子岩必按劾以窘之朝廷若主张得定则一郡受赐如不然则子忞以疾恶数遭口语不若遂其所欲与宫祠却令范寅秩守衡亦可了一郡尔吕安老与子岩是亲颇右之子忞又与吕丞相不周旋亦难为也切乞钧念便为更易不尔定致纷纷却欲主张亦无益矣
　　伏承制命登进殊秩以相公劳勚之乆圣主隆异之恩体貎当然矣区区窃有献焉诚以相公自任天下之重方平内冦一意外图身率诸将建立功业若中原未复二圣未还相公必无受赏之心此有识之士窥觇举措贪冐之人倚平凖则非可茍尔也窃计深志逺畧己力上辞不俟愚鄙之説矣近者左相縁史事迁官亦既恳危史馆官属莫不然者二公亷于取赏风动天下以作忠义之气而抑侥幸之习所补非小甚盛甚盛
　　女真废豫文字荷示下事亦可怪但未知彼别有所立耶抑自欲兼制南北也圣驾复还临安恐庙谋未善某自来妄议凡立功立事须上意坚定不为浮议所移不然恐终无所成耳
　　湖南縁大兵大旱之后继以月桩重敛又州郡县道鲜得人故民力大段困乏怨咨日甚村落穷民有私制绯衣巾以俟盗起者今道州之永明有冦未平桂阳之蓝山为贼所据郴州之永兴羣盗方作已犯衡之安仁安仁距衡百二十里耳帅司所遣兵折北不支遂避贼锋过别县帅司縁近年例不得兵州郡縁无钱粮招军不得宪司忧恐计无所出若更无以善后加有桀黠者诱之鼔行而前直至长沙非难事今众谓歩谅一军元在本路若刘资深以事实请于朝暂乞歩军径自吉州过永新永兴茶陵安仁扫除根本犹可及止资深受公厚知重言一发必可济也
　　论语一书自先哲人人为之説昨见李尚书语及此因问以第一句某问何谓时习荅曰诸家説不如先儒言日中时时中时身中时所谓日中时如昏定晨省中夜以兴坐以待旦朝听政昼访问之类时中时如春夏学干戈秋冬学羽籥之类身中时如自十五志学至七十从心之类某曰是固善矣不审方其昏定晨省之时适在春夏则废学干戈乎其学干戈适当三十则废立乎恐有妨碍耳某又问学而时习何所学也曰学圣人之道某曰大道茫茫何处下工如是往复竟未有与决也又窃闻先哲言论语所载皆求仁之方试即其説考之仁凡六十余处大抵言为仁也独答樊迟之问曰爱人而已自韩退之而后皆以爱命仁则恐失之子思传之曰仁者人也孟子传之曰仁人心也此心何处不备独指以为爱可乎汉唐以来名世儒学往往工于训诂度数刑名而未必知此故曰轲之死不得其传道术为天下裂乆矣不识何以幸教之
　　防示乙邜论使劄子某至今思之未晓其理纵使尽归土地及梓宫渊圣母后一无须索只是敌衰大讐不报于义有何荣乎又况王伦軰非忠信之人徃来簸防使者动获厚赏而初去只是请讳日讳日不肯报却设没底之事毕竟恐堕奸计不然只是如某等軰愚防委不通晓而已矣如相公所论机权翕张之道此则宏规逺畧未易窥较也
　　比者诸将防音继上敌益敛退以诱我军深入平地今秋气已冷矣又闻遣杨殿前过淮必是见得可进但黠敌诈谋亦岂可不虞智虑浅短者毎用寒心惟公忧在天下譬如袖手观棊毕见得失一日当局则诸人徃辙决不再蹈扶持兴运逺迹前哲多士有望焉然则稽古谋道访求人物以辅大业者未可恝然而空门寂地异学所归又岂足永烦咨重以少贬盛徳哉
　　闻敌人果有以河南地授我则应接当慎始十余年间凡有诏令必以恢复中原为言所以系百姓心也今乃于临安増修母后渊圣宫殿是不为北迁之讣也然则居杭者乃实情而恢复者乃空言耳一未是也既下赦令免三年租税五年繇役军兵依元年营分招收不知何处运物支给及官吏所请应有从出若取于民则赦令所言是罔新附之民也不取于民何以给之二未是也中原之地一是金人强暴所向凴陵二是为世间人不知有三纲动輙投拜甚则僣叛号令之初要当申明大义以示劝戒而张楚刘齐并以本非获已处之自今而后谁不利此此三未是也不知公以为如何【阙】今闻进十三万缗比之逓年则为加数然防计公私本用及脚运所费则当七八钱而后得一亦恐朝廷未之知耳
　　张相徳逺
　　某四月十八日对于便殿面天防俾列卿贰即心先父乆病未安之状不遑寜处乞一外祠上千宸听圣防隆厚却其劄子惶恐而退欲俟旬月再有奏请不谓祸罚之速以五月四日讣音来仓卒奔归几死道路此月二日仅逹防次慈顔杳邈攀慕无及罪逆至此何用生为伏惟钧慈亦赐轸念先父自崇寕二年任湖南路学事应诏荐遗逸二人蔡氏以为范尧夫之客邹志完所荐委两路提刑司置勘不得情实犹降特防除名勒停夫应诏而荐非自荐也谓之遗逸则非在学之人及趋时之士矣而行遣若此用以卜政治乱可知由是絶意仕宦经歴观政重宣一任宫祠两年侍飬及二亲终事即便挂冠靖康之初多士云集用人迅速立致公卿先父时居荆门去京师才半月程正月被召六月到阙七月除祠掖辞免至十月在职三十日不敢取容遍触羣公之怒而去建炎绍兴六年之间三命闱最后入觐五旬省闼又以罪斥四十年仕途兴废如此非特世味淡泊忘懐轩冕亦圆凿方枘必不可行故甘就岑寂修葺遗文证明斯道以待后学乱离以来世途益隘喜怒轩轾寜可复道虽晩节抱疚不享遐夀所切幸者不蹈骇机获没牖下而已先父韬晦潜耀举世不知相公畴昔信爱于未识之前尝有汲引使进为当世之意今而已矣岂特嗣子孱弱无所防頼在于门防桃李萎落人物之念寜不防伤无由诉陈但切零泪
　　某归伏防次视吊慰之问伏防相公钧慈以先君捐馆特遣使人贶致奠礼自致祭文发明其道所以期属者甚重而伤悼之良切三复摧心言不能叙畧此具谢仰乞垂察
　　寄赵秦二相【戊午】
　　某防承义方之训才忝科第先父宦情乆寂即便挂冠虽时艰虞不令自逸教以致身事主而某资才凡下造事多穷不能出竒振防为亲荣显加以转徙侨寓脆甘大药所以辅飬老人之具徃徃不备自乙邜丙辰得疾日就衰耗某又从仕拘缀少得定省比及大故又不在左右扣地号天无所逮及痛贯五内何以生为言念父子乆荷眷怜伏惟闻之亦动钧抱
　　追念先父道学髙深徳行纯懿潜心大典术业修明平生深自韬晦惟恐人知虽交逰至熟赏文析义而心相忌媢白首如新者多矣独防相公信爱于未识之前屡降指挥贲其晩节还职西清宠除便郡闵劳从欲委训经籍【秦云独防相公信爱知重屡加汲引欲使振耀乆而逾笃】逮谤防薫灼之后引疾告老复被隆渥加职赐金益昭圣明崇儒重道之意皆近代儒臣所未尝有先父存日感戴固深今诸孤藐然待尽苫块论报厚徳未知其日血涕零陨言不能叙某上世世居武夷寸田不足以糊口逮先父起家名冠当代而废黜之日十居其九晩遭离乱百念灰防独以壮年守官湖外赏爱衡山有卜居之志己酉嵗自荆门避地遂来湘中兵革相寻又五年乃克息肩人生不可以无寝庙也即欲结茅数间族众不可以吸风露也又欲买田二顷然侨寓力薄无由可成视公子荆之茍合犹未彷佛而谗疾之言靡所不至姑置是事但荆闽逺阻势难归礼有时制不敢逾越已于八月内克襄大事于湘潭县之西山先妣祔焉送终之具虽不得不可以为悦然无财不可以为悦亦称家之有无而已至于埋铭不独先贤以谓非礼兼先父韬蕴潜閟平昔号相从之乆者亦不知其涯畧莫有任此事者惟是节恵易名或云官品未应得乃防朝廷特降指挥哀荣之典始卒并举岂惟先父没身之幸寔自圣朝盛事耳哀感之情不能详布
　　某昨防收召列职天台兼直禁林仍司劝讲要津华贯委于一身切度相公爱念之意非徒欲富贵之也而在【阙】















　　职司亦可作武林守以代马扩邵阳守以代王彦要之数为郡守不获自伸莫若与一外台俾详谳刑狱捕治盗贼为当其才耳
　　致李叔易
　　叔易近日看阅何书侍下优游所得计益粹大人尝言学诗者必分其义如赋比与古今论者多矣惟河南李仲防之説最善其言曰叙物以言情谓之赋情物尽也索物以托情谓之比情附物者也触物以起情谓之与物动情者也故物有刚柔缓急荣悴得失之不齐则诗人之情性亦各有所寓非先辨乎物则不足以攷情性情性可考然后可以明礼义而观乎诗矣旧见叔易要见此説故録以奉呈
　　致单令
　　両辱过访良深慰感晡昃暑风伏惟徳覆顿防清凉日前闻蔡朝询言欲为左右收泪某曰此俗俚之语也渠不知令子成人非殇报服斩衰三年恩义兼重岂为我軰谋一笑之乐而忘至情乎适又闻已致简相招度用哀诚已拒之矣向来徳施朞防亦俟卒哭而后赴饭獠俗慢易不知礼节公为邑宰仍兼学事当如髙柴使薄俗矜式不待声言也恃从游之乆忘其僣易然在仁人当有取焉耳
　　致蒋教授
　　某詜闻末学妄意窥测洙泗微言而为之説又不敢以简约之语包括逺防反使观者疑惑于此累年幸尔脱藁未尝示人荷徳施好善不厌询问毎及朋友道废乆矣某今何幸其敢有隐輙往一策五篇如旬日过目却当易致其间有于公心未然者便望籖出续得请益也
　　谢魏叅政
　　某言念宣和辛丑幸忝桂堂末契而某仕途蹭蹬乃不少接英躅髙山仰止三纪于兹今者閤下上当天心叅与大论天下之士孰不愿在下风而望余光矧如某者宜如何哉
　　恭以圣主收还威柄改用仁贤公于此时首被图任十五年之大其事众矣动干休戚注措非易伏惟精忠以副君上之委寄逺识以观治乱之本原宏量以用度外之人敏材以济万微之务一正纲纪巩固邦基不于閤下而谁望哉胜政流行倾耳以听也
　　某昨以无庸退即丘壑竟亦不能自免一堕瘴地踧踖六年蒸渍烟岚气血耗瘁若非大贤登进协賛风雷使赦令必行公道阐开则如某軰从蛮鬼之録必矣近者已被堂帖放令逐便恩徳之厚未知报所若夫拯防湮沈与继千帆之后吹嘘朽蠧俾同万木之春愿以晩年归依钧造
　　谢汤侍御
　　某畴昔仕路既已回环比及投荒与世益邈是故仰止贤谊虽剧区区而窥寻声光其道无由也苐闻侍御践更所至风绩凛然范孟博苏君章不能逺过向者分阃南州命下之日士民引领跂踵以俟届止欲解绂投劾而去者郡郡县县不下数人某于时虽正丽丹书慑懦之气因以激昂髙山仰止心向徃之真若司马子长之于晏平仲矣
　　兹者圣上独揽乾纲侍御首膺耳目之寄直言敷闻公道大辟收召志义之士屏黜凶邪之人敷宣贵肆之风变革贱拘之俗刬十五年之政崇千百祀之宏基侍御之功今为第一岩廊虚位注意有归侧耳柄除尽究贤业
　　某一斥六年自分永已大恩旷荡尽涤垢汚半月之间并还阶品自非侍御哀闵堙厄协賛圣谟何以得此感篆肝鬲未知报効某谢事早嵗实有忧谗畏讥之心今则瘴疠薫蒸齿发衰矣正合待尽丘林歌咏圣日惟公勉建勲业以幸区内乃所望也
　　某尝谓効忠莫先于荐士伏见右朝请大夫向子忞奉身守正持身如冰玉通才利刃遇事如发硎前后坐废皆非其罪休闲既乆更练益深朝廷方念外任难得其人有如子忞正膺选举若付以帅守监司之任定有殊绩伏望侍御特与检防落职之因及弃置之故敷奏于上改正过名亟加任使使直道不壅抑塞稍伸岂惟子忞之幸多士实有劝焉
　　答张子韶侍郎
　　冬春之交伏惟味道燕闲台履万福近两拜教辱极慰瞻傃眚翳想已清了更广访毉药为祝又闻健饭甚康不胜欣羡某痁疾已愈溲旋亦减但半年病后朘削为甚行将六十度亦难更充壮也每勤忧轸荷友朋之义复礼忠恕两段防不相鄙见既透彻言亦了逹珍拜珍拜何时得覩全书并尚书大学中庸孟子诸説渇饥莫喻也防之踵荆舒后尘以蔡京王黼为标凖以耿南仲李邦彦为宗其所愿欲几青出于蓝矣溘然遽死遗臭奈何向以得君之専行政之乆依仿先民事业岂但小康东南固可开拓河北乃僻经反道迷误本朝若非天佑宋室絶其命滋长祸乱何止于焚书坑儒而已遗材尚众惟公最受圣主之知当戒舍人促装以俟环赐益行正学副清议所望此外惟善卫兴寝













　　斐然集巻十八
　　钦定四库全书
　　斐然集巻十九
　　宋　胡寅　撰
　　崇正辨序
　　崇正辨何为而作欤辟佛之邪説也佛之道孰不尊而畏之曷谓之邪也不亲其亲而名异姓为慈父不君世主而拜其师为法王弃其妻子而以生续为罪垢是沦三纲也视父母如怨仇则无恻隐防类毁形而不耻则无羞恶取人之财以得为善则无辞让同我者即贤异我者即不肖则无是非是絶四端也三纲四端天命之自然人道所由立惟傲狠顽嚚则背违之而毛鳞蹄角之属咸无焉不欲为人者已矣必欲为人则未有沦三纲絶四端而可也释氏于此丕单扫除自以为至道安得不谓之邪欤岂特此哉人生物也佛不言生而言死人事皆可见也佛不言显而言幽人死然后名之曰鬼也佛不言人而言鬼人不能免者常道也佛不言常而言怪常道所以然者理也佛不言理而言幻生之后死之前所当尽心也佛不言此生而言前后生见闻思议皆实证也佛不以为实而言耳目所不际思议所不及至善之徳尽于乾坤也佛不知其尽而言天之上地之下与八荒之外若动若植无非物也佛不恤草木之荣枯而闵飞走之轮转百骸内外无非形也佛不除手足而除髪须不废八窍而防一窍等慈悲也佛独不慈悲父母妻子而慈悲虎狼虵虺等弃舍也佛独使人弃舍其财以与僧而不使僧弃舍其所取之财以与人河山大地未尝可以法空也佛必欲空之而屹然沛然卒不能空兵刑灾祸未尝可以呪度也佛必曰度之而伏尸万物烈焚沦没卒不获度此其説之踈漏畔戾而无据之大畧也非邪而何今中国之教无父无君则圣贤辟之万世不以为过中国之治弑父与君则王法诛之人心不以为虐至于诡术左道皆重加禁絶所以扶持人纪计安天下也释氏之説尽丽于此数者吾儒反相与推尊归向无乃有三蔽乎三蔽谓何一曰惑二曰惧三曰贪夫闚光于隙穴者岂知日月之大明囿知于一物者岂信隂阳之变化此凡民浅识也佛因而迷之曰世界不可以数计生死不可以世穷于是不智者亦从而惑矣身拔一毛则色必栗然变足履一刺则心必惕然动此凡民懦气也佛因而惴之曰报应之来迅于影响之答幽冥之狱倍于金木之惨于是不勇者亦从而惧矣廹穷患害必兴饶益之想谋及悠逺必为子孙之虑此凡民贪情也佛因而诱之曰从吾之教则诸乐咸备夀富不足言造吾之地则超位髙明天帝不足贵于是不仁者亦从而贪矣吾儒诚能穷理飬气而宅心必无此三蔽有此三蔽是衣冠身而众庶见也是引夷貊入中国以为未快又与禽兽同羣而不知避也何乃不思之甚哉无亦可悼之极哉虽然贤智之士有出尘之趋髙世之念者以事为胶扰非清净妙圆之体也则曰吾岂有所贪惧如愚夫之所期欤盖将求佛所谓无上法第一义者悟彻此心耳乌乎尧舜禹汤文武之徳衣被天下仲尼子思孟轲之道昭觉万世凡南面之君循之则人与物皆防其福背之则人与物皆受其殃载在方册之迹着矣其原本于一心其效乃至于此不可御也今乃曰事未足以尽吾本心兼利万物为髙士也岂不犹食五谷而曰不足以饫登太山而曰不足以崇者乎盍亦思圣人之言穷万物之理反求诸心乎今于圣人之言未尝思于万物之理未尝穷于志卑气馁伥伥然如逆旅之人也乃率然曰妙道非六经所能传亦何言之易邪假曰孔孟有未尽者故佛言之佛言其妙所以出世而孔孟言其粗所以应世耳其心则一也然则以耳听以目视以口言以足行饥而食渇而饮冬而裘夏而葛旦而动晦而息戴皇天履后土皆孔孟日用之常佛者何不一槩反之而亦与之同乎同其粗而不同其精同其心而不同其用名曰出世而其日用与世人无以异乌在其能出乎故道不同不相为谋儒与佛不同审矣佛者未尝为儒谋而儒之陋者无不为之谋悦其受记之媚承其外防之謟张而相之扶而兴之至使非毁尧舜诋讥孔孟曽不以为疾也一有距西方之説者则怵心骇色若罪之在已虽弑父与君未足以方其怖且怒矣良心防僻乃至于此耶或者曰凡子所言皆僧之非佛本防也子恶僧可也兼佛而斥之则过矣则应之曰黄河之源不扬黒水之波桃李之根不结松栢之实使缁衣髠首者承其教用其术而有此是谁之过也仲尼父子君臣之道经纪乎亿千万载岂有邪惟其造作而无也是以如天之覆不待推而髙如地之载不待培而厚如日月之照不待廓而明惟其造作而有也是故曼衍其辨张皇其法防以戒律而诅以鬼神侈以美观而要以誓愿托之于国王宰官刼之以祸福苦乐而其乆而益甚矣墨氏兼爱其流无父杨朱为我其流无君非身自为之也孟子究极祸害比之禽兽况其身自为之又率天下而从之其害源之所逹而祸波之所浸千有余年防人之心失人之身破人之家亡人之国漂汩防懐天下溺焉莫之援也岂曰而已乎昔梁武奉佛莫与比隆及侯景之乱诸子拥重兵图便利云翔不进卒殍其父而后兄弟相夷宗国亡灭彼于君臣父子之际可谓澹然无情不为爱欲牵矣而道果如是耶或者犹曰佛之意亦欲引人为善道使人畏罪而不为慕善而为之岂不助于世而何辟之深也则应之曰善者无恶之名也无父无君者恶乎善乎自非防心者不敢以为非恶孰与有父有君之为善乎道者共由之路也不仁不义者可由乎不可由乎自非防心者不敢以为可由孰与居仁由义之为道乎子悦其言而不覈其事过矣或者又曰夫在家以养口体视温凊为孝者其孝小出家得道而升济父母于人天之上者其孝大佛非不孝也将以为大孝也则应之曰良价之杀父效牟尼之逃父而为之者也逃父避之于山而得道不若使父免于思念忧勤而亲其身之为全也杀父升之于天之非理不若使父免于此逐馁殍而养其生之为得也然则佛之所谓大孝乃其父所谓大不孝耳借使佛之説尽行人皆无父则斯民之种必至殄絶而佛法亦不得传矣人皆无君则争夺屠脍相残相食而佛之党亦无以自立矣此理之易见者彼非懵然不知也特罔人以虚诞之言善其悖逆之情聋瞽奸惰之徒而安享华屋之居良田之利金帛之施衣食之奉泰然为生民之大蠧不谓之异端邪説谓之何哉是故仲尼正则佛邪佛邪则仲尼正无两立之理此崇正辨所以不得已而作也上士立徳以教变之中士立功以法革之下士立言以辞辟之吾下士也凡若干言覧者矜其志而左右其説忠孝之大端建矣
　　上蔡论语解后序
　　论语一书盖先圣与门弟子问答之防言学者求道之要也而世以与诸子比童而习之壮而弃焉训诂所传虽未尝絶然智不足以知圣人之心学不足以得道徳之正遂以私智簧鼔其説以天下夫其侮圣人之言何足深罪特以斯文兴防于此系焉此忧世之士所为动心者也上蔡谢公得道于河南程先生元祐中掌秦亭之教遂著论语解发其心之所得破世儒穿凿附防浅近胶固之论如五星经乎太虚与日月为度数不可易也其有功于吾道也卓矣而学者初不以为然也某年二十一当政和戊戌在太学得其书时尚未盛行也后五年传之者盖十一焉呜呼师友道废乆矣欲求吾资莫与为方圆欲得吾助莫与为切磋所可决信而不疑者独圣贤所余纸上语尔同舍建安谢袭智崇传于山阳马震知止欲以其传授粥书者使刻板焉庶以道好善君子欲博文求徴而不得者其志足称矣然某以徃昔所见比智崇今本文义有或不同意先生年邵而智益明有所是正故更欲得善本叅校然后传之虽然大畧当不外是也以今日好者渐众安知来者之不愈于今乎使有诚好而力行焉固将黙识神受见于参倚之间不者几何不按剑而向夜光之投乎此非某之志也先生之志也宣和壬寅仲夏望日后序
　　送郭伟序
　　同年友郭伯成自澬江访予于永山予询以邵之人士曰吾邦有金氏兄弟以孝友雍和见称于宗族乡党因请其目曰育其名者事亲谨甚训其妇执礼率道力家干蛊一钱寸帛不以自归不幸皆早世其仲彦叔奕恪承规法益敦内行欲使子孙不相别异用财则均而后取议事则协而后行食馔则集而后尝衣服则备而后制以其余力赈业穷乏食客常满坐家富而不赢也予曰君子所以异于小人者喻于义而已三金知所喻是以能成其行且闻其种学积文屡荐于有司借使宠禄之报不在其身必在子孙矣和气致祥理固然也古人不云乎美成在乆伯成归幸以告之
　　送张尧卿序
　　学如何而为当始于明善而行之力而守之固亦可矣百家众技时有足观岐防易从肤浅易通易以入人而圣人之言微奥逺渊深天髙藐乎希声如朱弦而防越澹乎无味如尊酒铏大而俎腥鱼也耳宜之口嗛之者噫噫尠矣于是见善为难幸而见之或出门而尼或半途而废类为俗所变物所移势所迁则向也君子而今也小人者肩相差武相蹑地丑徳齐非二五则十九也浦城张生哲从予伯氏学甘淡泊迷寒暑孜孜兀兀惟读书质疑为事其于覔举千禄若无意焉者予盖嘉之且须暇以乆而观之防妖僧张圆觉以邪术鼔于富沙其説至陋而甚鄙不必傅太史之羊角而后判其石齿之诞幻也然而横目蚩蚩族而擎跽羣而膜拜泉布圆觉金币圆觉垂绅正笏之士与夫布衣韦帯之儒斯民所视效以为从违者亦皆莫究莫覈靡然趋风吹波助澜汹呼应和于是连延郡邑广逺千里忘其素业委其生飬之道愿一觌聴顿颡趼足憧憧暍暍之死靡悔所以然者不明乎善兾其利也趋利不止不夺不餍识者有忧之谓二张角鲁之祸跬息可待间有特立不之然者训告既忤因取疾憎累足屏气虞祸之及于是时张生乃能鉴然无所惑见其里人必为之辩有像孔圣于瞿昙之侧者必使之正之亦庶几乎尊所闻行所知者矣夫常物之大情企富贵而歆利逹于不可易之定命必欲以智力易之因曰命在乎天我不得知也则奚不择夫义循夫理而必求其所不可求而不安其所可安亦独何哉虽则云然穷厄困蹇古与今以为难堪张生推不惑诡妄之心以御此世态进善极于勇信命极于确则于贤人君子逺者大者固将条逹而上遂其益勉之古之人惟善推其所为是以大过乎人予又将观生之进否于它日于其归也书此以遗之绍兴十六年月建辛丑日当癸邜武夷胡寅序
　　进先公文集序
　　绍兴十八年闰八月太常丞臣宁次当轮对奏事殿中皇帝若曰惟乃父既纂释春秋尚当有他论著其具以进臣寜走使告其兄臣寅曰先大夫没十有一载遗文虽就编缀然未之出也学士大夫欲见者已鲜矣何况天子崇髙富贵日有万几今主上眷言旧学之臣乆而未憗其思所以仰称明诏者臣寅即取先集离为门次缮冩以献惟邹鲁之学由秦汉隋唐莫有传授其间名世大儒仅如佛家者流所谓戒律讲论之宗而已至于言外传心直超佛地则未见其人是以圣道不絶如线口笔衮衮异乎身践其书徒存犹无书也逮及我宋熈寜以来先觉杰立上继回轲天下英才心悦而诚服然后孔氏术业浸以光显五经语孟所载譬犹逢春之木有本之澜生意流形初非死质成己成物始终有序先臣夙禀大志闻而知之以仁为居以义为用以身修家齐国治而天下平为效若夫记诵训诂辨説词华之习一不与焉其宏纲大用奥义微辞既于笔削之书发挥底蕴自余因事有作进则陈之君父退则语于公卿或酬酢朋逰或训教子弟一言一话犹足以证明徃昔昭廸来今敢图家藏遂上御府斯文不坠后裔有荣然父书精深而臣以浅粗之言冠于篇首君学髙逺而臣以卑近之论凟于聴闻兹荣也祗所以为愧欤谨序
　　送刘伯称教授序
　　进士同年登科相为兄弟自唐至今亦已乆矣今之朝事既赐第授勅而出则涓日集于一所用官给金钱设酒馔为宴集同年者毕至按先后列庭下推一人年最长者榜首拜之又推一人年最少者出拜榜首谓之叙黄甲黄甲者黄纸榜之甲乙丙丁戊五科之次也所以训在榜之人勿以科之髙下相重轻而以齿之长幼相伯仲推此意也凡在榜之人是宜先义后利爵位相让患难相恤乆相待而逺相致也岂不美乎然昔之取士尚少少者数十人多者不过数十百人故其为兄弟也交不广而情可厚其流风余韵犹足以立懦志敦鄙夫使不预者生羡心焉承平既乆三嵗一大比天下之士无虑六七百人当是时静躁华质游衍漫散既不齐其志又不常厥居固不能尽相识知虽一日叙甲之集盖亦阗然进旅退旅何由问其姓字而窥其声光且复有以故而不至者十常一二于是同年兄弟之名存而交情契义非故旧已熟则一时意气倾动扳聫喜合为最笃其余亦泛泛焉尔矣此非人为盖风俗醇醨之渐至也今夫酒必自醇而醨醨而过则腐壊不堪尚何味之可求是故修徳于己施化于人必欲革伪从忠舍薄处厚者凡以恶其末之腐壊建冩而无味也予投畀新昌亲交益踈徒友益散至之三日州学教授刘君伯称来以同年子请纳其拜予辞之曰是礼也如告朔之饩羊矣况交有浅深而势有通塞予于尊公所谓未及问姓名而窥声光者又方堕罟中而君以平时通家之契归之无乃过乎伯称曰惟恶薄俗是以不敢视炎凉为礼之升降区区之志敢固以请盖自是始与伯称徃还而知其为年兄徳常之子也徳常生于丁未嵗至元符庚辰年三十有四应诏上封事入邪等后虽许逰学校而有司以别号为职终不敢荐举然乡里学士宗师之者甚重隐然为乡先生宣和初盗起东南党禁解徳常始得试于南宫中辛丑进士第作邑桂岭勤政爱民不忍割剥大忤郡将防部刺史有知之者乃得善去而徳常年已六十有三矣迄不遇以死识者惜之伯称刻励自立及其父无恙时能取科第不坠世业﨑岖岭海间凡二十余年犹未改京秩予见其笃实而防通严毅而岂乐留心所职于闲冷之局黉宇一新百废具举虽三舍盛时有不能及者训诱程课孜孜弗怠士知向方焉予病间日从燕谈则该洽古今周知利病利不茍就害不茍违信其为适用之通才而克家之贤子也予踽踽然如迯虚者頼君风谊聊以忘忧君乃秩满而去使我离索之思倍于常情虽然男子志在四方仁人不私一己君且表表着见为明时用予亦动心忍性改前过而求自新不知老之将至焉是别也抑又何悲姑扫茅檐敷重席饤梹榔剥黄焦以为肴捕欝屈钓蛙黾以为羞贳酒蛮村相与一醉行矣加饭时恵好音此则畸人之所望也
　　传灯玉英节録序
　　学必有疑疑必有问问必资贤智于我者问非所疑答不酬问与夫不待问而自告之此师弟子之失也传灯録所载释子以葛藤目之其失在此矣今独取其敷扬明白者庶易以考其是非焉若夫谈鬼怪举诗句类俳戱如诳诞者则尽削之或诮予为蔽曰曽不闻粗言细语无非第一义而于其间妄生拣择是岂禅意予曰以鬼怪诗句俳戱诳诞之説相唱和于穿穴空笼滉漾无实之中是为遁词乃得法者之所诃也观少林啓廸姬光警发梁武莫非的确要论何有如末流萝蔓轇輵不可致诘者哉虽然此亦就其心声而去取之非宗其道也夫意由心生而意非心心由性有而心非性今释者之论心才及意耳其论性才及心耳是自名见性而未尝见性也未尝见性于是以世界为幻以性命为欲以秉彛为妄以事理为障虽清净寂防不着根尘而大用大机不足以开物成务特以擎拳植拂扬眉瞬目遂为究极则非天地之纯全中庸之至徳也此在学者慎思而明辨之尔绍兴庚午予自休官中谪置新昌夏六月息肩既无书可观又不敢从事翰墨城南二十五里龙山寺乃六祖太鍳故居而亦无藏经独有四大部与玉英集遂借而阅之乃景祐大臣王随所撮杨亿传灯録也随之意正以麄言冗事有混真诠则予今之去取仰睎前哲可无愧矣壬申夏六月己巳序
　　智京语録序
　　新化承熈长老明觉大师智京嗣法于普融平公盖临济宗也平之道盛行乎崇观政宣间京执侍最乆深得师传分化流通所至縁合住承熈之八年书来谓予曰平日拈提唱道随和而应本无一语而叅学者系风捕影遂成痕迹是则有也不识可为发扬以慰二三子之勤乎予曰逹摩面壁九年如死灰枯木及对姬光安心之问文采遂彰或隠或显固无缄口齰舌以终其身者然世逺道防人人説法沛如云雨浩若江海纸墨传布亦云多矣乃欲与面壁同符此逹者所以莞然而弗信也子既纷纷言之子之徒又从而记之予又为子序之于少林之防岂不大有径庭乎虽然言心声也言是事而曰我未尝言不言是事而曰我未尝不为汝言自昧者听之如婴儿未孩易耳目而不知也自逹者观之明镜之中岂有遁形哉故传灯録所载一千七百余人若深若浅即言可判如物之经乎权衡度量焉可诬也具眼之士因予序以观斯集之言因其言以求明觉之心因其心以求书记未叅之所契黄梅夜半之所付少林断臂之所证亦若是耳
　　洙泗文集序
　　洙泗集者龙谿陈君元忠以后世文体之目求诸论语得其义类分明而编之以为文章之祖也丐予为之序予嘉其述乃序之曰文生于言言本于不得已或一言而尽道或数千百言而尽事犹取象于十三卦备物致用为天下利一器不作则生人之用息乃圣贤之文言也言非有意于文本深则末茂形大则声闳故也周衰道防而文浮孔子盖甚不取尝曰孝弟谨信汛爱而亲仁行有余力则以学文又曰文吾不若人也躬行君子则吾未之有得学士大夫千百成羣行彼六者谁有余力行之未有余力是夫人未可以学文矣汲汲学文而不躬行文而幸工其不异于丹青朽木俳优博笑也几希况未必能工乎防夏以文学名表其所长也然礼运偃也所为乐记商也所为华实彬彬亚于经训后之作者有能及邪从周之文从其监于二代忠质之致也文不在兹者经天纬地化在天下非吮笔书简祈人见知之作也离骚妙才太史公称其与日月争光尚不敢望风雅之阶席况一变为声律众体之诗又变而为雕虫篆刻之赋槩以仲尼删削之意其弗畔而获存者吾知其百无一二矣是则无之不为损有之非惟无益或反有所害乃无用之空言也夫竭其知思索其技巧蕲于立言而归于无用果何为哉然自隋唐已来末流毎下择才论士皆按以为能否升沉之决而欲夫人通经知道守节秉义有君子之行不亦左乎陈君盖疾夫末流忘本得已而不已者可见好古笃实之趣矣圣门问答教诏本言也而成文虽文也特一时之言耳丰而不余约而不失其法备于论语能熟环而体识之必不敢易于为文深之又深知其有无穷之事业在焉必不复以文为志道果明徳果立未有不能言者孟子曰仁义礼智根于心其生色也晬然见于面盎于背施于四体四体不言而喻此洙泗集之本原也
　　熏峯集序
　　古之人各有所立曰徳曰功曰言然不必甚盛也惟其可传而已茍为可传则盛莫御矣侨恵直一字之徳也夷吾尊周子房报秦孔明治曹安石膺符两字之功也言亦犹是也曲江别驾呉慎微集其平生所为文字求予作序编未及就而卒其子仲衍遂以书来请成先志予读之数过抚巻而叹曰仁勇人也方建炎绍兴间金人荐侵羣盗四起主持国论率以通和讲好招安抚纳为防志义之士格不得用讐敌日横冦攘日滋君自小官被荐得见天子首请应天顺人张皇威武北向而雪耻诸防兵屯聚无悛革心者宜悉力致讨以除民害光武中兴省并官吏今添差冗员当一切罢去磊落三章词气激烈当时切务莫过于此可谓知言之要矣奏虽报闻理则无负是故言而当则史佚周任龙子之徒皆以片言见取于孔孟言而不当则虽诡辞数万如恵施文饰六艺如王莽又将安用乌乎慎微官虽不显而言亦不朽矣夫言之不朽固不系于官之尊显也其余诗赋杂文縂若干篇皆温纯雅实可想见其人分为若干巻名曰熏峯拙叟集云
　　向芗林酒边集后序
　　词曲者古乐府之末造也古乐府者诗之旁行也诗出于离骚楚词而离骚者变风变雅之意怨而廹哀而伤者也其发乎情则同而止乎礼义则异名之曰曲以其曲尽人情耳方之曲艺犹不逮焉其去曲礼则益逺矣然文章豪放之士鲜不寄意于此者随亦自扫其迹曰谑浪逰戱而已也唐人为之最工桞耆卿后出掩众制而尽其妙好之者以为不可复加及眉山苏氏一洗绮罗香泽之态摆脱绸缪宛转之度使人登髙望逺举首髙歌而逸懐浩气超然乎尘垢之外于是花间为皁而栁氏为舆台矣芗林居士歩趋苏堂而哜其胾者也观其退江北所作于后而进江南所作于前以枯木之心幻出葩华酌酒之尊弃置醇味非染而不色安能及此余得其全集于公之外孙汶上刘子荀反覆厌饫复以归之因题其后公宏才伟绩精忠大节在人耳目国史载之矣后之人味其平生而听其余韵亦犹读梅花赋而未知宋广平欤
　　鲁语详説序
　　道一而已而有中偏大小正邪粹驳之不同何也中故大大故正正故粹粹故一彼狭小偏私僻邪驳杂为道者失也其所以失或由师传或由凿智或由气禀故殊途各出骛而不返道无是也先圣先师为此所以有教救学者于多岐欲归之于至当故曰吾道一以贯之一者仁也圣门之徒皆学为仁夫子言行莫非仁也其在论语者着矣某年十六七见先君书案上有河南语録上蔡谢公龟山杨公论语解间窃窥之乃异乎塾之业一日请诸塾师曰河南杨谢所説与王氏父子谁贤塾师曰彼不利于应科举尔将趋舍选则当遵王氏于时某未能树立而輙萌好恶矣既防庠序方崇忌讳肆谀谄歌功颂徳陵跨唐虞或道史书及李杜诗章乱离之句则众以谤讪操切之才二十年川壅大决睦盗猝兴势揺嵩岱然后信王氏学术不本于仁穿穴碎破以召不仁之祸也当兹时天子临轩防士收采谠言党禁向弛于是卲康节皇极书张横渠正防篇河南先生诸经诸説元祐忠贤言论风防稍出好之者徃徃传冩袭藏若获希世之寳而谢公语解则已锓板盛行噫此岂人力也哉后四载嵗在乙巳女真入侵嫚书腾闻诏音夜颁引慝孙位靖康元禩遂撤王安石配食坐像废字説勿得用俾学者兼用先儒收召遗老佚贤欲改弦更化虽狂澜既倒捧土莫遏而遗书幸存出于良知者如济贯河终不冺没然后益信仁者人之本心大中至正是是昭昭未尝亡也人自不求尔今皇帝勇智中兴灼知祸败之衅本由王氏以其所学迷误天下变乱宪章得罪宗庙于是诏三省政亊并遵至和嘉祐发自圣性笃好孔子所作安石所废之春秋又于讲筵进读神祖所序司马光所纂之通鉴下杨时家取三经义辩寘之馆閤选从程氏学士大夫渐次登用甄叙元祐故家子孙之有闻者仍追复其父祖爵秩将以刬削蛊蠧作成人物朝兾贤才之頼国培安固之基此绍兴五六年间大哉王言一哉王心凡百臣子所宜和将顺不忍违矣而狃习旧染者见王氏言行不类有同俗趋利之便而于程氏则如嫫毋之恶轩鉴也蓄忿伺间仲其诡罔反以専门归咎堂奥夫学士大夫意向殊乎王氏则摈斥随之必如是説始堪仕进蔽离穷防百唱千和既率天下出一私口矣又相与攘袂扼腕柴栅阙里禁人趋之不亦甚乎自古詧言之法必观其事王氏宗派效于绍圣元符崇观政宣已来夫何可掩试举其大者则纉瞿聃虚空之绪乱邹鲁礼义之实谈二帝三皇之治济申商韩非之政托人子继述之孝毁祖宗艰难之业指丰亨盛大之象肆穷奢极侈之欲慕开疆辟土之绩速佳兵好还之祸乗国破君亡之衅扶背主僣命之贼环燕巢危幕之势致荆扬蹀血之苦积刑赏不平之愤起周庐干纪之变假偃武息民之説成外交固位之计殄烝民三纲之道甘臣服讐敌之辱称太平无事之美导般乐怠敖之失结忠贤諌説之舌生隆家卑国之渐皆背违先圣操心不仁而精于经义字説立乎本朝据权断论之大騐也若君子私淑所被曽微一人簉其列焉特用此观之明善喻利之判岂不昭灼乃复营营翩翩变移黒白上欺君父下蔑清议不念率兽食人近有覆辙亦何意哉愚不肖幸闻伊洛至教承过庭之训而冥顽怠废不早用力盖尝妄意论语一书为仁道枢管欲记所见闻指趣附于章句之下内揆浅防乆而未果髪秃齿豁恐负初志矣适有天幸投畀炎壤结庐地偏尘事辽絶门挹山秀涵水姿檐竹庭梧时动凉吹朝夕饭一盂蔬一盘澹然太虚不知浮云之莽也观过宅心自是始笃乃得就藁遗诸童丱博学而详説之将以反説约焉若夫推己及人指南洙泗之路放滛讵诐分北荆舒之旅非愚所能也困而学之期成功于不二而已矣绍兴甲戌三月甲寅朔序


　　斐然集巻十九
　　钦定四库全书
　　斐然集巻二十
　　宋　胡寅　撰
　　丰城县新修智度院记
　　事无记无以传久逺有大事不足记而有小事足记者有常事不必记而亦有当记者人生必有业古之民业四今之民业七既服耒耜而又执斤削既通货财而又习弓矢失常变守盖弃材也治道所恶君子不言也各安其业不相侵紊犹动物不植走物不飞理之固然则又不必记也均是农也或卤莽或力田则力田者可取矣均是工也或竒衺或信度则信度者可取矣取之以劝能者戒不能者则不以细故常事而无记也今夫儒服衣冠则当修仁义礼乐一取正于仲尼乃其业也诋訾先圣而归向异端五浊贪欲而守持斋素殃民害物而懴罪祈福实诸所有而谈论空寂犹之弃材焉则无可称者矣去父母毁肤发攻苦学佛为广宫大厦以事佛而居其徒相与绍隆而不替此为僧之常业也凡其所建立必求吾儒之能文者以纪述之若不必记而君子有不免为之言者亦因其敎寓劝戒焉尔既已为僧而又隳败其业甚则破戒律私妻子近屠沽市贩或至弃寺而居风败佛像经巻为窭薮亦不顾恤如是者众矣则能不畔其教而守其常业者岂不足道乎丰城龙泽寺主僧广照以修佛事縁化有徐氏父子施最厚照一不私己尽用以葺其庐凡殿堂门閤寮庖浴匽丹靑铸甃物物咸称寺在邑西五十里山崦中松篁蔽亏涧壑舂撞人境佳处也绍兴壬子末予侍亲自杭西行至是少憇焉家居爱其淸旷留度冬春甚适明年夏四月将去而之衡山广照请曰山僧埀老多病劬瘁于此屋未尝有士大夫车辙马迹也今幸辱临得一言刻诸石没齿无恨予既许诺又以其事问诸里邑无间毁者遂为之记盖叹世有当为而不为不当为而为之者则凡能为不失其分者亦可嘉也
　　湘潭县龙王山慈云寺新建佛殿记【记首一百四十字先文定作】
　　自古学道之徒严事其师等于君父遡流循榦厥有原本若中国业儒者必宗仲尼西方浮屠氏号名虽众亦以佛为无上士天人师未能或之先也仲尼梦奠之后门弟子欲以所事圣人移于有若而曾子不可以此防民犹有设故臣像侑坐先圣端视至尊拜伏不以嫌君子有忧之昌言于朝以为天地以来中国规制未有如此者庶防乎曾子之心非迂言也西方之敎虽异于是凡慈孝忠顺之属尊卑贵贱之分礼乐刑政所以维持人纪胥立于世者皆扫除之曰是有为法非实际也吾尝攷其事则有不得遯者其法有父子之传其位有賔主之异其叙有戒腊之次其居有丈室堂寮之别其名位有长老主事众僧童仆之等其奉养有寒裘暑葛朝晡蔬谷之具其情文有交际往来送死哭服哀乐之节尤恐其壊也则又为之规律以整齐之守此者为威仪犯此者为罪其严如是固秉彛之理欲去之而不能者而其言曰若以亊观是为事障若以理观是为理障吾不为是也至其师弟之际抑又谨甚自其敎东行精舍徧天下凡殿宇绘像归依所向必以佛居上位菩萨罗汉次第布筵列屋而环之入其门大殿翚飞金碧相照巍然而中尊者不问可知其为如来也所从久矣而湘潭隐山大禅寺尝有主僧创意徙佛于左庑革殿为阁刻木高三丈象千手观世音居之夫观世音固慈悲神通其视如来盖亦瞻前忽后安能遽履佛地哉一日挈弟子登坐其师之席揖其师退侍弟子之旁倒置而逆施之自有佛以来无是理其徒艴然不悦盖理有不可者人心所同也有大比丘法赞实嗣总持命僧子积敦匠庀工营殿于阁前复其常制瑰丽雄深瞻仰端正既成求文以记之予谓人生有三重焉君父彛伦也师承至徳也冰寒于水无水则无冰以弟子既传道而可以黜师是逢防既尽巧而可以杀羿推此志也子而齐圣亦可先食于其父臣而庇民亦可易位于其君虽学佛者絶伦离类无意乎三纲犹不取此也况中国之大经乎赞是举有感于吾心故为之一言殿成于绍兴三年某月某日若工与费经营常事也则不必书
　　富阳观山严先生别庙记
　　古之君子治则见乱则隐汉室中兴子陵可以仕矣乃不肯屈去而隐居终其身道之不明贤者过之子陵之行不防于过乎武夷胡寅曰否不然也昔者世祖无一旅之众起平僣贼寻邑王郎赤眉铜马陇蜀之主众皆数十万折棰笞之无不如志天下耆定躬揽乾纲而独断之三公之尊犹困于吏事郑兴孙言以辟祸韩歆直谏而不免彼其功烈盖世亦有轻待其臣之心子陵不屑就焉非介然狷者将以警帝也子陵文叔布衣交友之素岂后冦邓诸公其襟度旷夷足加万乗而脱屣卿相固有呑纳海宇之量开辟造化之才矣使书功于竹帛图形云台之上未知孰先孰后子陵不为此頋为彼者人君意满志得常喜傲视士大夫简贤而忽老违众而用己以区区圭组为足以怒役一世使茍贱无耻者日进洁修自重之士望望然去之其乱亡不旋踵矣此子陵勤恳爱文叔之深情而世祖所为屈己忘势从其所好不敢以君臣之分临之者也至于今千有余年流风余韵犹足以窒贪竞无厌之心作頽懦不振之气前贤所谓有大功于名敎吾乃以见之子陵防稽人归耕富春山中即今之富阳也西南数十里有桐洲石濑世传为子陵埀钓处山纡水回秀色可揽真遗世遯迹之地文正范公初建祠宇今属之桐庐而富阳县观山亦有小庙岿然图经不载其像设衣冠殆非达人胜士幅巾野服之高致土偶壁画杂以鬼神物怪士女朝夕持楮币奔走曰此阎大王也安能使人想见仪形而兴起哉庙瞰大江潮汐呼汹云山浮动与江涛相起伏亦神气英灵之所止宅有好古君子稍更制作去其鄙俚而归诸简雅俾邑有望思骚客徘徊揖先生淸风于东海之濵岂曰小补云乎哉
　　悼亡别记【丁亥冬】
　　宣和三年天下士大比试于南宫兵部郎中南剑张公哿参主文柄中选者五百人寅名在第十寅大学同舍友给事今知福州张致逺子猷亦在选中子猷于兵部公为无服族孙一日谓寅曰子之文兵部公所主叹赏不去口恨未识子寅旦日袖书上谒谢公问劳再三如子猷所云时寅未议婚有中书侍郎张其姓者方求壻来谓寅甚迫寅年少气刚鄙当时公卿不愿从逃之三日子猷竒寅志曰兵部公有季女爱之择配惟子可归然少君十嵗君有意者相为谋之若何寅念受公知且与子猷厚其家儒素可长久也以书白家君家君曰吾未识兵部公然知其与山中立杨公右司莹中陈公为亲朋汝可依无疑兵部公闻之大喜遂以是年四月委禽越明年四月亲迎于京师宜男桥公之僦舍其冬十二月晦以宜人归至荆门漳水之濵二亲之侧癸卯月正元日盛服见舅姑舅姑设飨礼退见宗族雍雍如也君性庄重无防言戏色中外皆叹其妇徳夙成舅姑爱之如女秋九月命从寅赴西京国子监教授甲辰孟夏生男子今名大原西京多名园美榭登眺嵩洛君欲一出尝为游水南北二三胜处已即不复出曰不过如是尔游观非妇人事也寅独寻胜访古驱马逺适君必谨戒以居一夕有盗骑屋山下瞰君觉之增张灯烛戒奚获无得寝寅四鼓醉归不知也明日乃闻盗得于东隣教授官冷俸薄不以时得寅破君奁乃与英俊相追随费且尽君不见于辞色寅或观书作文至夜分君亦缝纫其侧时一发问以是为常乙巳嵗河北羣盗起女真将入防冬十月寅谒告防家归荆门又单车之官丙午春京师解围寅被召赐对校中秘书寻迁省郎丁未夏四月敌骑北去寅请急归省五月至家方京师被围中外音问不通者半年寅因问君颇忧不测否曰宁不忧然度君必无恙也戊申嵗春夏之交寅如维扬久不调己酉嵗春二月旦女真轻兵渡淮扬州溃寅脱身至常润间久之召还复为省郎迁左史秋九月请奉祠得之其时荆门已为盗区家君度洞庭而南寓居湘潭而寅行次临川值敌兵方下江西诸郡甚梗明年三月仅得至庭闱退问君今兹忧乎其对犹前冬十月一日先令人疾革执君手顷之捐馆舍君于诸妇中最防爱以君多病每寛其礼仪辛亥春巨盗马友孔彦舟交战于衡潭兵漫原野四月奉家君西入邵席未暖他盗至又南入山与峒獠为隣十二月盗曹成败帅兵于衡又迁于全西南至灌江与昭接境敝屋三间两庑割茅遮围之上下五百余指度冬及春瘴雾昏昏大风不少休郁薪御寒粢食仅给壬子春家君有掖垣之命寅与弟宁侍行季弟宏守舍行既逺六月成余众卒入灌江君与二姒将子女仓皇奔避一夕忽闻鼓声已近徒从哄然四逸囊槖悉委之独余负桥者不去遂偶脱冬十一月家君罢掖垣还至丰城遣寅省家嵗尽逢之淸湘山寺中君身独暑服余单布衾嫁日衣襦无存者独挈寅敕文诰身皆无失寅劳苦既定问君惊惧莫此为甚矣对曰至无奈何惟一死耳盖以儿髪刀自随急则用事无所惧也大抵君气和而志静见理明而临事果癸丑春正月家君来湘潭秋七月然后尊卑防于南岳甲寅终嵗奠枕乙卯寅以左史召趋钱塘其冬出守邵丙辰二月至家七月改郡严陵君平时见寅逺适不以为念至是行临别泣意殊悲丁巳八月书来乃云手挛不能亲书命大原书之寅官守欲归不得也九月讣至实是月四日自君归寅其聚散契阔如此君素喜病热二十四五已前嵗一发其后嵗或再发后乃至于三四每疾作必疾首痰甚藏气结澁昏不知人如中风状必以凉药导下即良已一下一虚而不能服温补药服即又热寅在家之日少凡君疾有危殆时寅皆不见见则既平忽以为常事又不遇良医使君盛年而气血耗消以至于死也寅遭乱加窭十年三黜禄入至鲜君每疾平时少思防甘辅养然无力以致也説食取饱以为戏笑寅每谓之曰今之世得存全者已大幸尚何望美食以贫凖病宁贫可也祈君安瘉而已君闻此言无虑百十过久亦安之虽然飬羸而无食御病而无药君之死天乎人乎自大原既生君年才十有七寅尝曰多男子人之所欲也君曰为君生一子耳妾媵多所出与己何异当一一善视之寅曰君何以知惟一子也君曰姑志之必不妄他日寅出其不意徴前言十六年无爽亦果如其説不知其何所见而自必也妾生一女衍一子大端大端尝病危君日夜泣视营救百方既得愈喜不自胜君防尝受论语终身置几案间以章句问寅且问其义寅浅告之或能因类推意敎大原甚严略不假以言色寅尤之曰一儿且弱何忍如此君曰爱之在心不可纵也慈母多败子君岂不知寅无以夺归寅之三月兵部公族党素通家者置酒君饮少醉自是后饮不复及量以寅嗜酒每相对细酌濡唇而已素不信鬼物轮回之説凡内外防戚妇女多恐怖君如常日然甲寅嵗寅因徧观大乗诸经及传灯録究佛氏所论遂有所见着崇正论一编数万言君每问大略輙怡然防心相约以死日不用浮屠氏法及将死前二日犹为叔氏宏诵之卒践其言自佛法入中国以死生转化恐动世俗千余年间特立不惑者不过数人而已虽才智高明鲜能自拔又况隂柔之质乎君可谓贤矣君事寅有礼自结发至死未尝以防言頩色相失然情质恬寂于世味淡如也兵部公之没君恨不得见每语及泪輙雨堕一兄一姊先逝常以疚心寅至桐江为取其季弟至君尚切长兄之思每言气弱负疾其何能久与兄姊相见于地下耳委之记事未尝忘间一二年乃或忘君曰此早死候也寅闻其言輙惊恻亦岂料止此疾旧苦热闻其将没前体冷自汗盖阳尽变寒九月三日胁内痛刺明日辰巳间遂不救呜呼悲夫往者数数语寅盍先为志欲一读之寅必力拒曰何至是今于悼怆中缉缀平生十不得一既择其事约其词为埋志又书此以付大原等使笃孝思云
　　桂阳监永寜寺轮蔵记
　　文籍惟吾儒与释氏为最多然儒书之要莫过乎五经邹鲁之语是七书者上下关千五百余嵗非一圣贤所言总集百有余巻而已既经仲尼裁正理益明道益着三才以立万世无弊违之则与人道逺焉未尝丁宁学者收藏夸以私心是之而所以至于今存而不废者盖人生所共由自不可离故也其余百氏著述日繁世久得以卷记者至于数万可谓众矣然明智之士则必纪纲大训折衷于圣人使至当归一精义无二诐淫邪遁之辞遏而不得肆固不尽以为是也今释氏之书五千四十八巻以词之多故世人鲜能究之吾尝阅实其目则曰论曰戒曰懴曰赞曰颂曰铭曰记曰序曰録杂出于僧人所为居其大半而以经称者才二千余卷焉僧人于是中所常诵味举唱者又亦六七品而止尔余则置而不道也所以不道者抑未暇欤将无庸称欤然则自其术论之所得有浅深则所言有当否若举以为是不亦罔之甚哉夫其词之多虽未可尽究而立説之大防亦可知矣盖论心则谓耳目鼻口之用喜怒哀乐之变皆非本体之妙也论身则谓假暂聚生老病死无非苦恼虽以食狼虎饱鸱鸢而可也论生死则谓有前世之来后世之往人与狗彘羊牛相为轮转而不息也论世界则谓天之上有堂地之下有狱日月之中有宫囿星辰之域有里数而宇宙之众如河沙防尘者盖不可胜计也论庻物则谓羽毛介鳞皆前生之亲爱宗族而含灵蠢动蚊蚋蝼螘与佛不殊亦欲化之使登正觉也其于秉彛天命则以为爱欲所钟因而滋续无足贵者故视父母兄弟妻子犹怨憎仇毒之可恶也其所亲厚则以它人为慈孝传继凡九州四海殊根异质不问贤否茍同于我者皆法属也其论覆载之内可见之物可名之事则等之寐梦幻诡沤影电露举非坚久真实不必为也其论鬼神则记其状貌叙其种类知其嗜欲年寿得其居处名数纵口而谈极笔而书不自以为怪也佛既言之又付嘱之僧遂演説而推广之所以其书至于五千四十八巻之富且以为字字皆至理句句皆妙法巻巻有光明发见处处有神物防持无可置议于是裒人之财竭人之力印以纸墨匣而蔵之载以机轮推而转之丹砂黄金文珉香木穷极侈丽葩华绚饰然后为快独疑而辟之者乃外道魔障佛之罪人若傅太史韩文公之流至今为释子怒骂而未已也夫既以空虚寂灭为道之至矣虽天伦之重乾坤之大照临之显山河之着犹将扫除殄絶洞然不立则凡见于形象当一毫无有焉今乃建大屋聚徒党耕良田积厚货憧憧扰扰与世人无异而以佛之遗书营置储贮巍然焕然郁相望也乌在其为空乎不能空其言説之迹而欲空并育之万有乌知其可乎是必有説矣比丘慈严居桂阳之永宁悉其志力以营兹事勤苦厯年而后克成来求为之述以示久逺予因举儒释异同且箴夫弃有趋空者之蔽庶吾党之士相与讲明以止于至善夫岂好辩哉盖亦不得已也
　　衡岳寺新开石渠记
　　物无不可用用之尽其理可谓道矣乎非邪言道而弃物体妙而用粗或以为精吾见其二于物也五谷饱人者也今有人不种不获廪庾无积釜甑无防持其枵腹而语于众曰吾饫于食吾之腹果然汝奚不作稻粱黍稷之想而自肥乎又奚不忘稻粱黍稷之念而已饱乎众美其词相与赞之曰先生不忍独饱又忧弟子之饥吾一闻之了达无疑咀嚼至敎而厌足甘味虽六瑚八簋丰盛乎前皆幻物也吾见天下之人皆口充乎此而中馁者也迭唱更和以为至矣居无何不免于为若敖氏之鬼谓道不在物至妙非事为之用者不类此欤今夫人不可一日而无食田不可过旬而暴之有沃壤腴地而无沟洫畎浍以资不之急则大圣智亦不能拔苗擢穗使发秀而颖栗也而好诞者顾曰是粗之为用矣吾有道于此説雨露之功谈江河之徳发挥涵濡滋养之利而指示灌溉收济之效顾盼作用倐忽俄倾则生物之众既已被润泽而大丰美岂独尔之长亩为多稼哉虽火云焚空金石融泮万类焦灼固不能为吾田之病也嗟夫此与向之为若敖氏鬼者固归于无智而不仁三尺童子犹将笑之而又可以欺夫通天人合外内之君子乎衡岳寺长老纯粹领寺之三年数罹暵干顾田旁有溪流不可激而使也乃泝源上絶璧相可引之道躬率其徒以镵凿从事劳而益勤未防石渠告成疏分巨飞练挂壑流虹带山滂倾演迤随意停决余润所覃隣壤作乂是嵗秋大穰斋庖恬愉鼓钟其镗粹来请记之使后有考焉予曰天地之内事物众矣其所以成者诚也实有是理故实有是心实有是心故实有是事实有是事故实有是物实有是物故实有是用今以手举物而曰必未尝举亦初无物也以口对客而曰心未尝对亦初无客也斯亦妄人而已矣何以明之尔不能耕不土之田居无地之室衣不蔽之服而食无米之饭是则诚之不可掩也而独外此以为道可乎往刻诸石使来者读而味之而要其归则吾之言犹尔之渠盖相与流通而不穷矣
　　前知衡州向公生祠记
　　郡守以抚养百姓为职贤否于是乎观不闻以能奉承大吏为贤也昔光武戒任延曰善事上官无失名誉延对曰忠臣不和和臣不忠若务雷同非陛下之福帝叹息称善以其时考之循吏得行其志海内之人咸安土乐业而诬上行私乱人之功罪者莫或肆焉其致中兴宜矣嵗在乙卯江南大旱衡阳焦灼于筑城暴政之后遗黎懔懔尤甚会相臣督师平冦植牙于潭知冦之本由民失其所也闻直秘阁向侯宣卿有政材剡章上闻请使守衡制曰子忞往钦哉善拊吾民惟既乃心毋怵于权侯顿首受命至府属帅臣以民诉外台大胥奸赃蠧害事下衡治之无追证捕逮之烦三日而狱具厥徒震竦民情始得自通于是昭明曲直而伸达寃滞振业矜寡而击断豪举兴民所便博捐其畏去华务实谨率宪章磨牙砥掌之徒内视斯人噤莫得动方是时米斛为钱万有五千而衡境欢然反无饥乏忧官僚肃于庭士卒整于伍商贾集于市縁南亩者惟恐侯之报政而去隣于衡之人则曰天子何为不以向公而牧我乎其颂叹愿望洋洋乎满耳矣而方伯与部使者顾且傅致劾之曰向某以酷刑失民心民之畏之重足而一迹方旱且多盗又重之以某不亟斥之防何而不召变呜呼婴而盲者无怪乎指靑为黄孩而齆者无怪乎谓香为臭人自非生而防心则臧否好恶不至若是悖矣侯既坐斥士民扶耋擕孺犯雪泣涕属道而送其能逺者众资之使谒诸朝久而未报念终无以自慰乃即城北靑草佛祠为堂绘侯像嵗时合笳吹鼓舞其下以祈侯夀考而思其来也夫万人之誉不可以非道干谓侯无以致此则民奚不从彼贪且盗者尸而祝之邪济惟贯河人乃知其淸松柏不遇大冬与萧艾未知其孰贤也然则谤侯虽深所以荣侯者不既厚哉哲后方覈名实考毁誉赏即墨以图治康而御史采舆人之诵为侯明着劾奏之不然者宸防宠焕擢畀使华士大夫益知奉公守正之可为谗邪不得而终困之不独衡之人以为喜也侯虽屡折志意益励力操汲古令闻弥着则进为世用以就功业不独慰此州之去思又必有日矣诗不云乎乐只君子民之父母保艾尔后徳音不已衡之人以是歌于斯堂也不亦可乎
　　云庄榭记
　　名与实犹影与形未有形直而影曲也世乃有实然而名不然者由人智故之私缪为之以欺众焉耳予卜居衡岳阳麓亦尝穷高极深以求尽夫岳之胜矣盖御云培风四眺苍莽萦湘江于练白开洞庭于镜空凡以峯峦雄杰附岳而自名者至是叠叠焉如碧海怒涛簸荡于蓬莱之足焉则祝融絶顶之大观而人所共知也若夫溪行樾隂披防拨翠陟降窈窕忽得虚旷两山呀然大壑十里危立北岸面势靑壁秀竒障层拥乎其外淙流奔雷呼汹乎其下猿啼鸟弄应和于烟霞杳蔼松筠寂厯之中凡以门壑幽邃得誉者至是亦无以过也则后峒高台之奠景而知之者少矣据景之防有亭以车辙名由浮屠氏相传昔有得道而山居者鬼神钦之运米修供驱车循崖尚存辙迹无从质其信否有老僧年七八十雪眉霜颅眸子烱光破裓埀肩扶杖至止揖之坐问其故则笑而应曰乌有是哉鬼不能服田力穑何自而得米其窃于人邪则有道者必不取取之是主藏也其乞于人邪则是天地以来未闻人与鬼相授受也一噐而工聚焉者车为多鬼又安能操斤斧而为轮舆乎所谓辙迹乃石脉之修广者耳道散于异端人不知鬼神之理其诞乃至此予曰然则何者为鬼神对曰天高而地下山止而水流日月星辰之运行风云雷霆之聚散万物荣枯成败之迹人事动静终始不穷之端皆是也顾人日用而不知尔予曰浮屠氏之説何为而不然老僧舒然而叹曰凡为我道者好假托怪灵以张大其术使天下愚夫愚妇骇而从之盖亦达人之嗤也而尚何辩余因其言推类而问之曰然则此山之属峰以掷钵名坛以罗汉名泉以卓锡名岩以隐身名以一生名石以防头名以飞来名以七分名其亦然欤曰固也然则尔佛于屈伸臂顷现种种变相谓之不可思议者又不与是类乎老僧不悦而去余喜其言直而不欺乃易亭曰榭更其名曰云庄取李北海厯下新亭句意以为奥景之表着焉尝试观岩岫之间烝气腾留瞩须臾霮防无际弥覆乎乔岳之上乔岳不能有也浣沐乎万物之众万物不能知也且巻且舒悠然翛然有其功不见其心无乃云之出纳贮费独富于此山乎因为之记以晓夫吾党之溺于荒诞幻而不复致诘者曾老僧之不如而欲名与实副虽谿谷林壑人所阔略吾犹将正之使来者无惑焉
　　永州澹山岩扄记
　　瑰竒伟絶之观人所同好也覆压沦溺之害人所同畏也役于甚好而忘其可畏人所同惑也今夫山之秀拔孰如西方之所谓大华者乎俯仰而满足其意孰若麓之人饮食起居之与山接者乎熙宁中一峰剥坠六社皆没近山之患乃有如此者钱塘海潮尽波涛壮观不论四方至者自其土俗朝与夕差肩叠迹待望而不厌也壬子嵗中秋潮来且近忽闻一枝巻防势如电掣溅若雹散其所鞭激处漂落五千余人予盖亲见之是在平地非有防楫倾欹水至弱也狎而翫之则组甲练兵起于足下甚美必有甚恶亦何往而不然淸馨冻饮或亡于池肥甘刍豢或死于林燕姬赵女妙舞宜笑能倾人邦家而八骏腾骧九臯飞唳亦足以召乱而丧师也岂独是哉富贵显严之所在气力侔天收四海之命断于掌握其究有愿为役夫而不可得者故曰疾颠履危丹毂赤族是皆纵耳目鼻口一时之适而不知为之戒者过也永城南二十余里有曰淡山岩自山谷诗既行名闻于天下凡岩之病以暗而湿淡岩独窍北而透南方台夷燥嘘吸云气受风纳月信乎其称絶景也然卬眡脉络往往鳞皴而岩中大小石盖不可胜数人不幸或值一拳许焉则碎首毙矣况巨片哉因叹且笑曰此古人所谓鸡肋不足以当者今乃襄羊终日而忘知命之训仁者乐山殆不然也乃相南缺得地不盈丈为亭命之曰岩扄却顾中虚尽揽胜致而重山大壑环乎外者又咸在目且令穿山壑间剪竹开径以趋于亭自今骚人游子去来徙倚得所好而逺所畏然后斯岩之美全矣人世芬味盖不必游藩而醊醨大抵类此古人所谓登门入奥惟恐资之不深居之不安者必无险巇危阨之理未见蹈仁而死者也而君子或反望望然去之不啻如逆旅亦独何哉可不求其故而勉之哉作岩扄记委零陵主簿刘汝舟视工镵之石
　　东安县重建学记【辛酉冬】
　　永之属邑三惟东安在西重山复岭间境与峒獠接其风俗鄙陋无足怪也然号名为人灵于羣动则其鄙陋非天之降才矣是故仲尼有教无类盖欲居乎九夷曰忠信笃敬可以行于蛮貊而况斯邑政治所加向二百年之久乎知县事上官阐惠化威令既洽百里乃修崇黉宇饬簠簋俎豆之事帅儒其衣冠者使进而舍奠瞻想温厉恭安之容退而游处沉酣诗书礼乐之意亦武城弦歌之遗风余韵也来求一言记之余曰士未尝不论学而知要者实鲜矣彼有敏慧秀爽之资玩心于载籍驰骛乎见闻以记诵精博为功词华藻丽为能独步儒林而擅名当代者非不足贤也试举洙泗之间圣人与门弟子答问之防言以质之未有不瞠然视呿然謇望洋向若而莫测其际者何哉英华易披而本根难见樊篱可越而阃奥难诣也前人有诗云夜梦入小学自谓总角时不记有白发犹诵论语辞意若忽此书者夫童而习之白尚纷如孰比论语之难读而可忽乎是以欲知后世之故必观诸史欲权史事之是非必观六经欲知六经道徳性命之防必通论语而读论语则有法矣得其法者亦且请事书绅黙防于意言之表而书可捐也不得其法虽句为之解字为之训浩然成篇粲然成文君子未之许焉盖窭人谈宝不若富人之有宝画饼疗饥不若脍炙稻粱之实吾腹也岂不然哉予非能之而窃有志焉故乐以告吾徒乃因记斯学也而粗言之
　　旅堂记【辛酉】
　　防録零陵军事河内向君图南于公治西偏饰堂为游息之所谒名于郡守武夷胡某某以旅名之或问其义某曰是在易上火下山之象仲尼系之曰君子之观乎此而施于事也当明慎用刑而不留狱焉君以典狱为职吾是以云火进而不止者也居高而照照有遗乎山止而不动者也处下以静将何失矣世有见事风生务为敏速而或失于脱略彼断者不可复续误而不慎后将噬脐故圣人言慎以为决者之戒亦有谨密反复务为审克而又失于淹滞彼系者如覆盆之望天其思出也以日为嵗故圣人言明以为缓者之劝兼斯二善何留狱之有不得已而狱狱而无留归民心合天徳之道也夫惨酷之吏轻视人命鹰击毛挚丹衢赤水固得罪于仁政而惑邪説希后报者惠暴而寛恶隐奸而贳猾使死者衔寃莫之能诉亦非君子所与故处天下之事至于适当其可则善矣可刑也虽贵如共驩亲如管蔡诛杀流放非虐也如不可刑虽匹夫匹妇防独无告不幸而丽于桎梏必钦恤哀矜之非姑息也司狱至此明之至慎之极而旅道尽矣若不能然是以灵于万物之心其用之也曾不若无知之火与夫顽然之山岂不失其性哉己则失性而曰能治人者未之有也君辨察详恕率职平允方将被识擢跻显官其视斯堂犹旅也嗣有来者亶惟一言尚有取于鄙言因书以遗之使刻诸石
　　防斋记
　　沙津邓君温伯作斋面山临泉以防名之求记于衡麓居士胡某某曰斯义也文王周孔示之着矣吾子玩辞观象吉其吉吝其吝利用其利用勿用其勿用可也而复谓吾记之吾又为子言之不亦赘乎然吾尝考圣人之作易忧后世之未达也则屡致意焉发端起例厥防详复故重卦者八卦之未尽者也名卦者画卦之未尽者也爻繇者名卦之未尽者也彖者繇之未尽者也文言者彖之未尽者也象者文言之未尽者也系者象之未尽者也説者系之未尽者也序者説之未尽者也杂卦者序之未尽者也其所以诏后如此不啻悉矣而今之老师宿儒编残简蠧尚不能窥易之藩况能超然黙防于包牺未画之前乎吾徒少也为俗学所桎梏名利所攻击听窒而视雾思蔽而智困盖不特童而防矣今子晦者明塞者通得户牖于羣经发覆蔀于众疑异端邪説之善惑人者云雾巻而尘垢开何谓而然欤方其防也达固自若及其既达防则无在故也虽然达有大小逺迩深浅若仲尼则犹天之不可阶学者所得亦随其才之所至而已其未达者不为少也言语工则短于徳行文学优则粗于政事二之中四之下则不及充实而光辉一于淸安于和则偏夫金声玉振之无可无不可也是自圣人以降皆然已达者固善矣未达者虽大贤有不免焉或遂止而不进或愈进而不息止而不进者亦非特童而防也进而不止者可以入圣域故箕子以防反圣而仲尼尝曰我学不厌好古敏以求之今温伯及其弟讲习于此斋笃志勇往不为小成其造未可量也则亦勉之又勉期于养正之至时中之亨他日卓然为羣防之先觉焉不亦美哉
　　义斋记
　　孰不趋利而避害趋其所当避避其所当趋者皆是也是乌知其利害之所在跖以货为利者也纣以酒为利者也周幽以艳女为利者也太康以击熊豕雉兎为利者也方其利之固不虞害及夫害至则思利而不可得矣是故汤不迩色不殖货大禹恶防酒而文王不敢田抑有甚焉朱利于为我翟利于兼爱周利于虚放申韩利于惨杀彼亦自谓道之大全也为我则害君兼爱则害父虚放则害礼惨杀则害仁是故周公禁竒言子夏辟小道孟子讵诐行而放淫辞抑又有甚焉使斯人父子不相保君臣不相迩兄弟乖序而男女失配躯体弃败而秉彛殄灭方且语之曰尔富之不充欤贵之不足欤夀命之不长欤快乐之不广欤忧怨之不释欤疾痛之不免欤凢有所愿欲祈向之不遂欤汝能吾听今之生修其因则来之生获其果必矣贪利之夫既吞此饵而其防妙之説则又谓空为真谓有为幻谓寂灭为乐谓夫不能脱生死者与飞走万类转化无端或以罪辜受辟冥圄深悲而重闵之于是虽明智之士有不免怛化者迭唱更和利于无生死之患谓道至是然后极率天下入于殊类而不自觉其究也乃独成彼居处饮食衣服之利尔彼师之术以利为道肆然居侈然食防其身与人入于异类洋洋然而不慙而斯人相与圣而神之盖千有余年凡尧舜禹汤文武孔孟所以修人纪位天地育万物者除扫荒芜日甚一日是岂直前所谓八害而已哉有道于此因天之高而戴因地之厚而履因昼夜而作息因四时而播敛因万物之材而服役制作因人之不能不夫妇也敎之以正而顺因人之不能不父子也敎之以慈而孝因人之不能不兄弟也敎之以友而恭因人之不能不相君臣也敎之以仁而忠凡纲纪法度刑政礼乐之用皆犹是也泛酬曲酢未尝不当万变迁代而心则自如无所冀而为之如水之必湿火之必热止于各得其所宜焉尔夫湿之在水热之在火岂伪设而用其润与熯者岂附益哉是故各得宜者中国圣人谓之义斯义也君子小人之所以差华夏夷狄之所以分伯术王道之所以不同圣学异端之所以殊絶自孟氏没寥寥而无传焉必欲治心修身扶世导民愈久而愈无害舍是无足为者沙阳叶君超然知先觉有大中至正之敎心笃好之收合族党子弟使一以是为师障异端之波庶其不溺百舍重趼求余文以记其斋余固陋乌能广子意子归以六经语孟置之舍率二三子拳拳服膺若董仲舒所云仁人有正明无谋计者可也如其反此请事他岐或乃稽古而车马自夸明经而青紫是求放利而行不与义比以自投于八害之役则按孔门故典鸣鼓而攻之是亦天地之常经古今之通义矣
　　陈氏永慕亭记
　　仁人君子之治葬也竭诚于死者必深长思衣衾周棺椁备土厚而水深藏之固则已矣非礼不为也是之谓慎终自尽其心致思而不忘犹终身之丧焉是之谓追逺此孔子之教也后世礼壊人肆其精力竞务末习凡附身而合礼以勿有悔焉大抵忽不加意顾汲汲于厚钱刀食馔防夫为浮屠之人使诵幻诡语夜以继昼且多焚楮币绘舆马赂鬼神拘嵗月日时择能致富贵之地而后葬已则侈大工徒华饰垣屋于墟墓间凡礼所不得为者悉为之相视少不效则子孙赧赧然歉人亦号之曰不孝方是时惟僧与隂阳家施施然得志盖迷本徇俗有致之者矣噫嘻悲夫养生未足以当事惟送死可以当大事而民彛泯乱如此莫之救也孔子之敎其无补于后世耶师孔子则独可茍简阔略于斯耶今子华荣亭隧前为春秋祭祀之所名之曰永慕则其心有所存异于世之彩楹雕桷以悦愚夫之目者矣余因为之言曰心无理不该以言乎逺莫之御也去而不能推则视之不见听之不闻痒疴疾痛之不知存而善推则潜天地抚四海致千嵗之日至而知百世之损益子华慕亲而永其亦概乎闻存而推之之道乎昔者舜起于侧陋一日而妻英皇负黼扆皆不足以解忧五十而犹慕盖所忧甚于所可乐者故其慕胜而其乐久世人绸缪妻子之爱诡曰无后为大防防利禄之涂且以显父母自解心方系于物欲顾曰吾不忘亲亦无日月至焉之效矣又何永之云子华名梦逺赠谏议陈公从孙公盖慕君而不志于利禄厄穷以死而忧国益深者也视其忠而思孝焉不息则久久则徴徴则逺矣子华其勉之
　　戏防堂记
　　人子爱亲之心无穷而能遂其无穷之心则有数存焉数在天非力所能爱在我勉之则尽其道矣谓力所不能致遂怠其心非深爱也深爱者以其所养而养焉虽啜菽饮水足以尽欢然而捧檄动顔君子犹且有取推其所得为等而上之至于以天下养然后无歉则以爱亲之心无穷故也夫惟爱亲既自得其心而温庐清室防暖甘毳视聴起居杖履所及又咸其事而备其物岂非仁人之甚愿而天下之至乐哉零陵郡守富春罗侯伟正书扺予曰长康不才试郡得窃分寸之隂缓带侍旁念莱氏子既老而衣错五色为孺子容輙新公治之后堂以戏防名之以寓其乐昔茅容杀鸡供馈庋置半馔俟有余之问而蔬饭对客泰然安之此世俗所未识而郭林宗独知其贤又欲勤公以记其实余三复有感焉呜呼余虽三千钟而弗洎矣侯之婉愉乎斯堂是诚足乐矣而闻之者犹以为未究侯之志焉且侯年过五十致政公鹤发儿齿裕宁康鲜两轓之耀五马之贵二千石之禄承顔膝下事类莱子而贫非茅生是诚足乐者然犹以为未究侯之志焉何哉岂不曰侯奋自四壁擢取名第入丞卿寺而出殿藩屏方且布明天惠绥逺服之徳轻徭而薄赋平政而理讼使合境耄耊皆得其子孙之飬保存生业无叹息愁恨之声则斯民颂吾君于日月之明而歌太守于冈陵之崇者薰蒸浃洽散为和气介高堂期颐之夀不待月祈而嵗祝也是乃显亲之纯孝非莱氏所能彷佛者矣古之人老防吾老防及人老防善推其所为放诸四海而准此固侯之志也予鄙陋甚何敢望林宗然观侯之书而求其志则又窃喜是以引而伸之而忘其词之不文也
　　岳州学记
　　学之失有五而其难有二盖自书契已来至于今上下数千年纸墨之传以万号巻不知其防也则有溺于名数者焉则有囿于训诂者焉则有役于记诵者焉则有耽于文词者焉则有惑于异端者焉夫是之谓五失豪杰之士慨然自拔于流俗曰道徳性命圣人之奥也岂是五者之谓哉索之以私志广之以辩言言之成文而持之有故材出其下者滔滔是也则和而从之曰是诚得圣人之奥矣今迹其言曰天道高逺资之无深也居之无安也虽欲不变亦末由矣终于惑异端迷义利举外夷杂霸偏驳之具参乱正教谈高语妙系风拾沈而使人纪人纲沦胥于无父与君之极其势然也故学而得正一难也明善审是择中庸知正当不身践之犹无有也是二难也自汉唐已来取士之制不本乎先王夏侯胜明经则希望靑紫之拾桓荣稽古则夸侈车马之赐跋于五失而防于二难惟利是趋俗逺益弊先圣先师大学之道防于熄矣天子闵焉乃诏中外兴复庠校罢三传出问目以尊经世之书退诗赋厌雕篆以隆六籍之训着为邪説者毁其板黜其人示道术之统于一徳意美矣巴陵古郡地挟湖山之胜长材秀民多出其间太守赵侯尚之通判董君时敏教授齐君稷奉承诏防曾未阅时黉宇一新属某经从见委为记而诸生之请抑又勤焉曾子曰为人谋而不忠乎某虽固陋敢不竭所闻语之或问然则何以去二难而离五失耶将应之曰孟氏所受于子思至于今不絶者子思得之曾子曾子传之仲尼其言在语孟中庸之中其则不逺也造之得门进之得序游而泳之有乐积而久之有成视形名度数之详笺注释文之精闻见诵习之多语言辞采之利犹冥鸿之过矰弋巨鱼之睨数罟也支离穿穴而配合撰作者无之口笔尹旦而施设申商者无之蘧庐孔孟而归宿老释者无之必信趋汶之辞异乎出兕毁玉者矣必信莫春咏归异乎夫子哂之者矣必信可仕不仕异乎学为干禄者矣必信洁已辞粟异乎为人聚敛者以诗理情而养性以书监古而决今以易从道而随时以春秋正己而正物心日广体日胖徳日进业日修用则致君尧舜措俗成康舍则独善其身不愿乎外非此族也夫亦何足道于阙里之前哉
　　桂阳监学记
　　绍兴十二年五月制诏郡邑崇复庠序知桂阳监左朝奉大夫无棣张侯修以书抵某曰修不敏守蕞尔国而黉序一新永惟徳意所覃兴废举坠不可无述敢请书之某曰铺张弥文为太平盛观乃朝廷大典非一邦专美后世尚论且将以其时考之岂当率尔而形容也若夫教与学之多术志士固思其上者试为子矜诵之盖三代之于人才自防童而教养加焉皆辅成徳行之具薰陶渐渍歴数十年徳立行修可以仕矣然后在上者举而用之士未尝有求也世逺道丧科举之法设父诏其子兄诏其弟鼓箧抠衣登门投牒而覔举于是洙泗之风扫地尽矣方其读圣人书顾知编缀附防以待场屋之问惟不中夫程式是虑有司问之又岂皆道徳之意仁义之説养心修身之要治国平天下之务往往蔽正而徇己道谀而诲謟行之浸久皆曰取士如是足矣大学堙防炎火消膏利欲肆行洪波稽天间有资禀开明厌此纷纠望道而不见则又轻忽经训浅薄周孔溺于诐淫邪遁泯然无觉寄名淸高实有贪觊其趋愈下所以然者忘义趋利之习也义者天理之公也华夏圣贤之敎也利者人欲之私也小人蛮貊之所喻也学而不本于义惟利是图其患可胜言乎未得之惟恐不得也既得之惟恐不多也既多矣惟恐不久也相贵以等不尤则悲相觌以货不积则忧必放此而行懐此以相接是谓失其本心亦何往而不夫耶故善学者择义而已矣今夫慈孝忠顺交际辞受语默动止出处久速各有不可易之理处之当夫理是义也不当然而然当然而不然者有欲蔽之今而后二三子穷理期于精由义期于熟必也不惑然后智益明必也不离然后仁益敦以古之制自居而不为在彼者是则邹鲁之所以贻后人天子之所以望多士名第云乎哉靑紫云乎哉
　　澧州谯门记
　　经世安民之道除其忧而后同其乐既其实而后修其文盖心志不怡则锵洋窈眇莫娱于听闻气血惫瘁则甘毳芳珍莫适于口体饥寒毒痛交切并至而有彼乐之思则封疆之界不足以域山谿之险不足以固而况于墉乎况于闬闳而扄关乎仁人君子推己及物必有本末先后之序矣古之为城也非曰必可恃也其为门也非曰必可犍也盖亦立制度焉尔茍得民心虽画地而守植表而限效死者莫肯去冒死者莫能入不然崇城到天严扉重闭金铺而铜镮铁扇而石枢无以固结民心至于内擕而外叛曾不若折柳之樊吾圃也故曰国之有城城之有门盖亦立制度焉尔澧阳旧苦众溪羡溢嵗筑隄防然后郊与市咸得奠厥居嵗在己酉北盗南骛有守者阙隄召水以自保贼既引久城亦随防他日立郡于荆榛瓦砾中遗黎百一喘焉茍活蓬户且未安而何暇议隄之复大水时至沉灶产鼃稚耊病之逾一纪矣太守罗侯下车访民疾苦莫先斯事即帅百姓修壊补缺向者呻吟今者讴歌予尝过其境呼田夫逆旅而问焉往往他邦负耒耜愿受一防而至者也侯之得此盖有道矣乃作谯门徇民之欲阈内外谨閤开置壶箭以授时栖角鼓以警军匠则庸工役则鸠兵材则斩浮屠氏之山泛沿以来未防告成而民不与焉侯尝为高邮曹掾不拜僭臣伪赦节义上闻即被褒擢及守是邦恵养凋瘵去其害惜其力不惑异端斸其闲材归夷物于公家举坠典于蕃宣盖忠君者必爱其民根诸良心必形诸仁术也春秋一门之废兴谨书于策谓夫不当为而为之今侯作门而予乃记焉则见其识本末知先后遵制奉度非时绌而举赢异乎屈宜臼之讥者是可传已侯名荐可字养防南剑州沙县人云
　　企踈堂记
　　士方为布衣思立于凡民之上应举干泽倘幸得一官食寸禄始愿毕矣久之歆夫有达于我者稍自歉也经营累积以为人子当务显亲爵不及亲不可称孝则又以子孙为念曰巨室强宗之所以绍隆而不絶者有世禄尔今不通朝籍传来裔男子起家顾若是耶而其意气矜强才可自奋则又慨然曰碌碌乎州县尘劳冗散之局曾何足适意于当年必也进直承明立侍淸庙鸣玉趋班而黄金横带号天子禁闼腹心之臣然后为贵矣而凡颉颃乎此位者皆辅相大臣所由选也蹙缩居后睥睨在前则又萌计度之心曰谏争论思之为益孰与调燮弼亮之为功持槖簪笔之为亲孰与日奉都俞之为信言未必尽听计未必尽从也孰与大柄归手高下在心之为专哉故其未得则屈己枉道以求之其既得则持禄怙党以守之而企心犹未已焉乌乎自匹士之贱百僚之底而视公卿亦有间矣穷而不得进进而不得已岂非命也命在乎天人不能移攀縁希望如升梯级遽心促步惟恐弗逮尝试道其情状于高人达士之前盖亦莞然而笑喟然而叹尔此二疎所以振衣西京埀芳靑史至今千有余嵗使人咏诵爱仰而莫不兴起者也芗林居士向公伯共识达才高辅以文雅尝总六路大计遏僭臣伪命遮障江淮人心不揺及殿巨藩婴东夷百胜南牧之锋能使士民致死以降为耻年未五十悬车而去天子思其忠优礼起之遂登华近冩诚纳策多所裨赞人咸谓必且大用而公力请归休至于四五窃味诏书有进而无悔退不待年之语以为非二疎所及者于是中外之士皆光其行而惜其去公既归榜其堂曰企疎上以荣君命下以旌素心以所既践者犹有羡于广受若未能有行焉其志廉矣夫用舍行藏惟义是与则无富贵之累而知止不足言动静语默惟仁是依则无出处之偏而后悔不足虑伊尹傅説太公之流忧则违之不以退为高乐则行之不以进为泰是故圣人之道高深逺大愈进愈益非若他岐之恐泥世味之有穷大抵如此公虽脱屣尘垢栖迟丘园濯缨乎淸江之流晞发乎玉笥之风而精力未衰视听尚强则于先正文简致主康时之业又安得恝然而已乎









　　斐然集巻二十
　　钦定四库全书
　　斐然集巻二十一
　　宋　胡寅　撰
　　复州重修伏羲庙记
　　古祭法之义有报而无祈非仁与智孰能与于此哉徳莫盛于五帝而包牺为首盖三千余嵗于兹矣景陵庙祀未详肇始考圣徳之所建万世衣被而不能违则有土有民者亦何时而不可祀耶昔司马迁作本纪列黄帝颛辛尧舜五人焉其言曰孔子所告宰予儒者或不传及春秋国语发明五徳系姓章矣书缺有间乃时见于他説善乎予弟宏之论曰判古昔之昏昏当折衷于仲尼仲尼系易厯叙制器致用兼济生民者独称羲农黄帝尧舜氏盖以是为五帝也而颛辛无闻焉大史公所载特形容之虚语尔乌得与羲农比也岂迁有见于尚书之断自唐尧而无见于易之称首包牺欤故凡论道议事一折衷于仲尼则无失者置仲尼而取儒者所不传及它説为据未有能臻其当也然则今以包牺为五帝首盖祖诸仲尼尔谨按包牺风姓生于成纪母曰华胥以木徳继天而王号曰太昊都于宛丘河龙负图帝乃则之画八卦分三才通神明之徳类万物之情以着开物成务之道为卜蓍为筮时方洪荒人民呿吁禽兽同居未知伦理养生帝始推择圣贤可共代天工者得金提鸟明视默纪通仲起阳侯以为辅佐始有书契代结绳之政始建官分职以龙纪名布之天下统民治事始教民稼穑用俪皮为礼始敎民作网罟佃渔豢马牛羊豕狗鸡充庖厨荐神祗在位百有一十年羣生和洽各安其性民到于今防頼日月之实非虚语也可谓盛徳也哉是宜载之祀典昭其报于罔极矣呜呼汉唐而后道术不明异端并作学士大夫昧于鬼神之情状凡戕败伦理耗斁斯人下俚淫祠巫祝所托以窃衣食者则相与推尊祗奉徼冀福利至于古先圣帝明王有功有徳仁人义士辅世导民不可忘也则或堙没而莫之承或文具而致其享郡邑长吏政教不善感伤和气一有水旱虫火之灾顾汲汲然族缁旅黄擎跪数拜谒诸偶像适防灾变自止因即以为土木之赐禳祷之效日滋日迷正礼大壊复守焦侯惟正秉心纯抚民惠在郡三嵗人和年丰绍兴十二年合宫赦令诏长吏修缮境内祠庙侯曰莫先于包牺氏矣鸠工藏事肃给告成有尊报之诚心无希望之谄意庻防于知古道悯俗失良二千石也乃推明帝徳之本列号之正经史是非使刻之坚珉以示来者
　　永州重修学记【甲子春】
　　学孰难莫难于知道徳之本性命之正幽明之故死生之説鬼神之情状矣今夫该洽九流摄贯百氏或有问焉其应如响强记者能之铺张事物陶冶情思雄竒妙丽不专一长工文者能之莅官赋政以吏为师在邑最邑在国最国敏才者能之善敛散析秋毫充府实库流钱地上足心计者能之挥羽扇仗将钺指纵授略战胜攻取有智勇者能之是皆秦汉而后时所必用人所鲜能者试考诸仲尼之教于门弟子尝以此品目之矣而未之诏也仲尼岂不通世务固使门弟子为椎朴无用之器以见诮于便儇皎厉之俗哉盖治其难则振领而裘举澄源而流淸安于所易则耳目鼻口不可相借官而私意小智侥幸成功自以为是不合于道理者众矣是故有志之士所存必大所期必逺譬彼涉海必穷其源譬彼登山必造其极凡外营末趋人所共骛无与乎我者一不留于太灵之舍顾且嚣嚣然诵诗书亲师友反躬内省若不皇暇惟思知所当知而未知者勉所宜能而未能者如饥不可不食渴不可不饮也昔者诚然寐今者蘧然觉天高则着明动气必丽焉地厚则流形赋生必托焉经纶酬酢辅相裁成之具盖未始出吾宗无所求而不得无所处而不当则岂直智効一能才周一事区区见役于人交累于物老身童豁而不悔哉至于此必也释然而笑曰邹鲁埀训固不使我为覔举干禄之用贫贱富贵命不可易者又何暇商得丧较利害戚戚而不欣欣也盖饭疏饮水敝褐緼袍曵履而歌商颂鼓琴而思文王优哉游哉聊以卒嵗而已矣余曩者假守零陵郡尝与士人讲此又时作问目以求起予之益爱其勤劝者众往往固穷耻为非义大抵遗风余韵自三国以来人物表见于世理亦宜然也绍兴十二年六月予奉祠埀去官有诏防令郡邑修复黉宇交代罗侯适至即因旧而增新之数数致书述二三子之请欲余一言以记本末夫有天下国家者不可一日而无学城阙之刺园蔬之诮废毁为异则建置为常春秋之法凡文章制度克合典礼者常事也常事不书故于首善之化不敢施赞词而于乐泮之观不复荐谀语独以鄙陋窃闻于先生君子者为靑衿申言之夫道徳有本而非殄彛伦也性命有正而非趋空寂也幽明有故而非天地之外复有天地也死生有説而非受形轮转人兽同区也鬼神有情状而非居处姓氏言语主掌之可名可接也不溺于此而得之可谓善学也已必于此求之适越而北辕欤曰吾于此得之画饼而疗饥欤
　　祁阳县学记
　　祁阳令吕君坚中修书遣县学讲书周度来言县东有先圣庙与浮屠氏居为邻浮屠氏懐侵奄之计已久防废而他徙者屡矣頼二三学子力争而防存之坚中承乏邑事惟念敎化之本方欲增葺黉舍招徕后进防有诏防州县学尽复置即谕士劝民称力効助甫再阅月告成一新且叙二三子之意谓予尝守是邦而记零陵东安之学矣斯邑也奚可以无述予不得辞则为之言曰建学校者必祀先圣示道业之有所宗也天下同知宗孔氏然自孟子而后旷千余载居仁由义徳业备成卓然而为斯人之先觉者不越数君子而已是诚宜师而学士大夫鲜克师焉或且悻悻然曰孰为数君子吾知师孔氏而已予窃恶其説托是而济非也今有人生乎遐方下域而欲至乎王者之国都必得知王都之所在者引而导之庻乎其可至焉弗逮中人之资岂特下域之比也孔氏之堂室岂特王都之逺也乃从未尝知者导吾而前其不迷津而防途入丛棘而陷大泽也防希故欲学孔氏必求深乎孔氏之术居仁由义徳盛业大者志而潜之讲而明之精而深之然后孔氏之堂室迩而弗逺造而弗差也昔者仲尼无位以行其道则纲纪典籍埀范来世虽然于易则系之而已于书则序之而已于诗则删之而已于礼乐则正之而已未尝作也年七十致大夫而老道必不行矣乃始笔削鲁史之文作为大典曰吾志在春秋是则易诗书礼乐前圣之所同而春秋仲尼之所独也使仲尼君天下而南向为公师而北面所以经斯世燮大化致隆平而颂淸庙六五帝而四三王者不出乎春秋之志矣今也宗孔氏而废春秋是犹子而叛父臣而背君尚称阙里之门人耶宗孔氏而不知春秋于是以庄老为真以瞿昙为妙以称贷取息为迓衡之王政以李斯小篆为道徳之防防剧秦美新者谓之合变厯相五代者谓之知道发于其心害于其亊与王衍淸谈之祸异轨而同辙亦云酷矣本夫强项穿穴失所依归无指南瞻斗者乡导乎其前故颠倒谬乱至此极也是岂足以为人师邪彼既撰而无师吾又师之而不悟其非所宜师则亦将颠倒谬乱有甚于彼者矣和靖先生侍讲尹公受道于河南夫子圣上尊其徳乐其义擢从布衣置之经帷俾发明论孟以啓告其进与退皆可法也吕君抠衣服勤尹公左右实有年数今以其行学试之政事则凡圣贤传付师弟子授受当为二三子精言而深啓之使防存庙宇增葺黉舍不为虚文美观而弦歌之声学道爱人之效有光于武城异日英材秀民无待而兴虽中人懦夫犹能敦亷耻励风操可谓曰士则斯文也刻诸金石而无愧矣
　　成都施氏义田记
　　古明王之治计口授田俾人人各给乎衣食无甚贫甚富之患贫者不至于无以自存而富者不至于越制逾度兼人所养故井田之法以义取利公天下而致和平者也自秦开阡陌废疆理用智力雄厚自封殖斯民则之交骛于物欲不极不已稽考后效城复于隍象焚其身贵贱虽殊其致一也唐虞封建侯邦其大小以里断见于禹贡之书里则井地也周衰强吞弱众奄寡千八百国并为六七此六七君犹未厌于心肆其诈谋砺其锋刃杀人盈野流血成川而嬴氏为尤甚卒之未有不反及其所甚爱者盖弃义争利利壅则害从之天亏盈人好谦理所必然尔孟子深原其本以救其末极言义之不可不务利之不必图而以正经界为仁政之先诚令有天下国家者皆以义为利分辨志定不至于猜嫌憎疾夺攘贼杀而相与安乎交足无求之域岂不善哉汉唐而后士大夫家能维持累世而不败者非以淸白传遗则亦制其财用着其礼法使处长者不敢私为卑者不敢擅凡祭祀燕享丧婚交际各有品节出分出赘之习不入乎其门而相养相生之恩浃洽于其族也今夫一乡之师使东家窭西家厚行道必讥其颇况乎一家之聚伯也羡粱肉厌纨绮而叔也糠覈蓝缕不免于饥寒心其谓何故善推其所为者由良心而充之本朝文正范公置义庄于姑苏最为缙绅所矜式自家而国则文正公先天下之忧而忧后天下之乐而乐可知己吾同年兄左史施公扬休家素贫逮仕受禄共承甘防之外俭节而储余并其室赍送之奁辛勤积累二十余载然后得田六百亩既资其弟及其从昆季矣又念经逺之计复割二顷为义田遵文正公旧规刻诸石而以予早同砚席知其孝友奋立之艰也俾为文以记焉予申言之曰圣贤自一衣食一居处之防而兴泽被四海并育万物之政者理义而已矣贪人鄙夫损彼益我谓肥其家乃陨其宗不利之究起于为利扬休亹亹蹈善景行前修以燕云来夫岂茍然哉呜呼不井地不封建不足以寝兵措刑保国而长世斯道也安知不有能复之者有能复之岂独士大夫不必置义田而已哉然范公旧规亦庻防乎革薄从忠合族于悠久勿替引之则施氏子弟之任也
　　武夷桂籍记
　　古者取士虽多术大要有三曰徳进曰事举曰言扬两汉而上由前之二而能言者因以显唐以来用后之一而才行者随以奋然则奏言取士虽非得人之本倘询之有道考之有权度词朴而义正者不见遗艺工而理乖者无幸中则方诸度徳量能者亦不至甚失故进士科自唐中叶至本朝为最贵而元徳显功计安宗社跻世隆平者光明硕大继武辈出如二十八宿经纪乎天次森罗乎太淸而作为文章擅名天下之士反不多得仅晨星寥落相望焉乃有鼓箧操觚一趋试席睨棘闱出入之密且严也则浩然太息以为待己轻贱拂衣去之终其身斯人也视伏光范门三上书仰首鸣号者不啻贤矣曾未思三嵗一科天子先期下诏申劝举子使亹亹勉焉以待有司之问将及期命部使者择主文官即其州辟场以程之其限纾其法精其道公其预选者姓名文字上于宗伯于其行也郡守设賔筵劝为之驾歌鹿鸣以遣之明年春羣试于春官于是时主文柄者朝廷益加择其预选者士林益称之曰能矣天子尚虑其未详也亲御广除策以经史当世之要务而提衡持鉴则又北门西掖兰省蓬山一时英彦之极品奏申夜半上质明法驾坐云帷临香案大臣啓巻读所对策胪传姓名而赐之第锡之服盖日下昃君与臣不敢倦既再拜出则颁少府金钱俾集期而馆处越旬时勅太官供具太常张乐侍从近臣为献主酒中遣中贵人赍御制诗章就赐举首以下谕以致身事主之意益宠光之然后入吏部籍而器使加焉于是取士之礼毕其文实缛笃如而或者顾谓俟已轻贱不亦贤者过之也与是故进士设科功业如韩范徳行如司马道学如程张文章如庐陵临川南丰眉山数君子其究虽殊途其俶也皆由此其选也科目之贵重于世夫岂茍然哉建州七县每应书者率四千而赢崇安固里弦闾诵家诗户书之邑也自淳化三年张仿始登第迄今才六十有四人以设科之年应书之数大略计之无虑数十百人而得一岂科目贵则得之艰亦其理宜欤呜呼此六十四人者其通塞显晦与其贤材称否或逺矣不得而知其近者乡老先生所见所闻祖之所逮闻亦班班可道也山川英淑之气蜿蟺磅礴未尝间息则何世而无材去古虽益逺出于人心者犹在我欲仁斯仁至矣则何材而不可就后来之秀以一乡取友为未足又尚论焉于此六十四人是非去取岂特三行一师而已哉况明天子留神校序善养乐育承学韦布追琢其章必有瑰伟杰特虽习词艺而词艺不能局虽由科举而科举不能拘者是谓竒材逺器可以主盟斯文扶持皇极为圣时之瑞则斯记也且将续书又书不一书盖与我宋相昭乎永世矣
　　建州重修学记
　　建州守张侯铢伻来以书绘示泮宫新成之状曰天子偃武修文留神敎化凡庠序之事已废缺颓靡者咸振举之仰惟明伦善俗徳意宣渥铢也既幸于钦承诏防而前后三漕使徐公马公范公请于朝给钱二千万听郡司委吏属敦匠董役告成藏事如图所冩此侯藩大典也当书而君建人也能为建人书之否乎寅曰是则不敢辞其如朴学不文请改属能者既再三不获命乃次比所见闻而言曰吾乡山川竒秀土狭人贫读且耕者十家而五六三嵗大比于春官奏名射策视诸方取数为多盖自唐常衮观察本道以文艺兴劝而昌黎先生表着欧阳詹之行义警动后进至于今而益盛风移俗易其来逺矣本朝学法无虑数变元丰中赐建州学田十顷增其序宇崇宁舍选之制隆洽则又斥大而华侈之嵗在丁未荡于内讧绍兴二年秘阁刘侯子翼来作守埽土剏立累政相因亦既就绪甲子五月巨浸冒城摧击漂散其获存者独大成殿尔自是徐公经其始马范二公图厥中而张侯成厥终起乙丑之春尽冬十月为一堂十二斋闳庑庖库成备最后建教官寓舍而峙阁其北以贮御书经籍云汉之章与洙泗之风昭回薰播作新多士抠衣负笈来游来处者防幸至厚一时盛观震耀瓯粤是可记也古之学者必有师师弟子莫严于顔氏子之于仲尼故始入学必释奠用币春若秋仲月上丁日必释奠大合乐今学者往往訾病后世以为无足师也顾乃大言曰吾知师孔子而已茫乎泛然涉波而窥藩问其潜心请事就有道而正焉者谓何则瞠莫置对岂不忤于事师之名而歉夫为弟子之实也乎昔者顔氏子不迁怒不贰过不逺复不违仁见称于圣人以为无能继之者而回之自述则知坚高之难及而致钻仰之功见卓尔之难亲而兴瞻忽之叹师弟子之相期如此彼于功盖天下名载终古未数数然也况下此者宁足道耶一日问为邦圣人遂举四代之美治兼一王之成法而告之是所以宰制大物弛张质文陶动植于中和措烝民于礼乐其事伟矣自世俗观之瓢饮箪食萧然陋巷孜孜克己之人而能与于此岂不大有径庭乎曾不知理义悦心则关百圣俟千载而无疑权度在我则称轻重揆长短而靡忒其舍藏之泊尔用行之粲然亦直寄焉耳然则学而成是徳用而见是效譬夫艺黍稷稻粱者不生荏菽麻麦之实决也河出昆仑则必经营中国而入于大海矣寅尝即是以求学者之失盖不尚志而亲师一也胶陋防旧惮于择善一也指记诵词藻为事业一也用于覔举干禄而已矣一也不得之或叹儒冠误身弃而他从一也既得之视故习犹兔蹄蝉蜕焉一也効官庀职以柱后惠文支梧一切谓政材学术本自异科一也进乎此者知有上达之理矣乃不探索于语孟之防易之防诗之深书之要春秋之奥则取遁辞小道兀焉而宅心一也呜呼岂无抗志大虑凌高厉逺晞顔苦孔之徒与诚得其门造其堂哜其胾虽谓后世咸无足师而吾直以仲尼为师何不可之有寅既为侯记学之废兴又申言此以告子佩之同志者侯不以为言之赘也则请镵之石
　　麟斋记【丙寅】
　　麟龙凤动物之殊尤者耳既以灵目之又称瑞焉太平而后见非若凡物可力致也今易得莫如而龙也人亦多见之惟麟与凤则自周已来未尝有覩其羽毛色象者汉获一角兽为之改元兽之一角者众矣又安知麟之不两角而斛觠防觡也故史氏曰获一角兽盖麟云者弗然之词也惟凤亦然宣帝时凤凰娄集而少府宋畴因讥被贬不待后世然后知其为鹖爵矣孝宣治号中兴然任刑余尚法律不以中车府令为监四三良臣死非其罪而风俗尤薄水旱灾异见于魏相之奏决不足以震珍产効九苞又况茂陵多欲奢泰穷兵四伐海内虚耗盗贼半天下防与祖龙同辙麟何为而至哉故必圣如虞舜箫韶九奏而后凤凰来仪必道如文王关雎之化成而后麟为之应不可诬也由是观之史载龙见于某江某水某井中当时以为美谈者殆亦可豢之龙必非神龙而九畴所寓禹贡所锡宁王所宝之大定非卜人朝钻暮灼枯肠朽骨之凡盖物有同类而殊能者宰予所以兴防萃之叹也大神龙真凤之不浪出审矣然则鲁哀公之时周公之衰已久于是而获麟何也曰麟非为鲁哀乃为仲尼耳仲尼大圣之人也春秋圣治之法也以大圣之人立圣治之法虽享帝于郊未足以方其精神之所感动也虽升中于天未足以喻其和气之所薰蒸也四灵皆至然后为宜曾是一麟而曰多乎惟麟为仲尼出所以仲尼识之不为鲁哀公出所以鲁人不识也仲尼厯聘七十余国无所钩用高蹈如耦耕贵卿如武叔从游如防生亩多智如晏婴皆不能知也而麟乃独知之谓彼不知者不如一麟是人而不灵也乌乎可谓彼聪明辩达万物之灵也而曾不知孔子是果麟之弗若也乌乎不可麟乎麟乎得不为灵智之瑞乎韩退之曰麟之形不类非若马牛犬豕豺狼麋鹿然故虽有麟亦不知其为麟也又曰麟之为麟以徳不以形然説麟之诗者谓其角端有肉无事于触而其趾不践生草其定题也亦必有异焉此既言其形矣若其徳非神灵智识何以名之先儒谓仲尼感而作春秋曰麟出非其时圣人以自况此説非也仲尼述宪乎帝王诏教乎万代岂以身之不遇感而著书与愤世疾邪者比正使麟适不出春秋遂不作乎故知春秋非本于麟盖经济无施而寓于笔削性命道徳莫不中正礼乐法度莫不备善俊良贤杰莫不章陟谗恶慝奸莫不讨弃玑衡七政莫不齐叙山川动植莫不繁庑横目黔首莫不率化蛮夷戎狄莫不賔服厥志既定同符于尧舜成康为天下万世太平熙洽之原于是麟出而为之祥应此理昭灼炳着无可疑者以为未然则亦未得其门不哜其胾耳沙阳张时子发治春秋学以麟名其所居斋谒余记之子发潜心日久圣人宏规大用妙意精义当自得之予无以进焉姑为麟説以表其在棷之珍而笃其下帷之趣云
　　防享亭记
　　太史公叙九流而隂阳家与其一至唐吕才乃立论非之夫此二端各有防趣司马氏盖取天地之大经弗顺之无以为纲纪故曰不可失也吕才则摘摽末习背礼害义之事正子长所谓拘而多畏未必然者今以耳目所覩记幽明吉凶之效稽诸青囊拨沙诸説得失参半则其得者岂皆幸而中邪或曰人之兴衰非智力所能为其形数气焰适相值防尔或曰砥砺之石不孕和璧培塿之地不生杞梓是各一道也余游武彛自崇安挟溪而南过芹口西望有山甚尊指以问居人对曰是名为研山乃甪里先生弟子华子期学仙之地墨池丹灶今尚无恙图经可考也其下则高平范氏旧隐而先世宅兆在焉遂渡溪西行五六里至山麓见一峰巍然妥肩而扬衣袂冡茔所据在三冈内抱宛宛间左右峦陵起弭拱顾大势隆杰中襟舒夷百祀乔林翠绀浓郁芹水带右阜前注于崇川予与范氏世交契也摄齐登隧修恭防享堂上周览泛观而叹曰古称佳城不是过矣维范氏自太傅公以儒学起家仕不亨遂而五子森然为盛时闻人羽仪省台步武廊庙各奋所长蜚声腾实其后来秀谞崭崭辈出夫岂偶然无所自乎公虽居方城着姓五六十年而孝谨行乎闺门奉先尊祖之念奕叶济美是故此堂由政和辛卯嵗长子秘阁而次遵用治命建立直太子少保墓前而少保宠赠之命则戊戌嵗右丞初拜疏恩及祖之彛典也后二十八年秋七月秘阁子寅秩元作将漕瓯粤衣绣故里复加缔葺以永祠事子孙绳绳有举无坠呜呼盛哉元作知予过而下马以修堂本末见托纪述予考诸礼庙以存神墓藏体魄神伸魄死圣人达之故古者有庙享无墓祭而后世道晦礼失以寒食拜扫为达孝之典常先儒因谓礼虽未之有亦同乎俗而不害于理此説将以诱夫不知追逺者耳非经礼也然则昭荣祖考之道必区区然俎豆之于丘墟尸祝间而后为慊欤是不然昔者秘阁公宏才正谊不事权党阨穷半世与余先君为同年弟兄先君于其生音问未尝絶于其没也久矣犹哭之以诗知其用不究材埀裕在后也而元作器业是则是似数为部刺史因所临风俗注措施设咸有绩誉其初入闽境建值人忿公帑吏厚防征哄然赴愬立谈之际去其疾苦拊而安之在公夙夜以首法除为急务防稽官缗钱之委于转贩者而赇请不行按致属部吏之狃于贪戾者而郡县知畏禽幻僧破妖党消黄巾五斗之患于胚胎萌蘖中浮言莫摇风采坚重其功利之所浸博矣识者以是占范氏余庆盖繁衍未艾而期元作之显庸于朝着也则元作所以为祖考之光纠合族属俛伏拜兴奉酒醴肴肉裕然而无愧者岂与势荣俗尚同情而比事哉故为之书
　　复斋记
　　性不动而情或迁迁者善欤曰因物有迁古训非之安得谓之善然则恶欤曰见善则迁圣人所取安得谓之恶夫一言而两趣片语而数义奚适不然顾用之如何尔莫至乎道之为名而曰君子道长小人道忧莫中乎极之为道而皇极六极皆号之极焉是故让一也不善用则之哙希尧舜而披其身俭一也大禹恶衣菲食孔子无间然墨翟禽滑厘勤苦大觳其行难为而天下不堪也子沈子谓子胡子曰古之学者目有铭戒耳有弦诵琴瑟躬有佩玉之节皆所以闲情而忍性正志而帅气度也作齐房诗于是书于是游息于是榜之曰复盖欲顾名思义也愿遂闻复之説又将玩其文而既其实焉予曰复之説是亦不一而足者可不慎欤知吾违仁汲汲焉反之如不及者复也知不善之不可再而再焉者亦复也是吾所谓一言而两趣者也复其可复不复其所不可复斯则真复而吾所谓善用者也故孔子曰克己复礼为仁孟子曰汤武反之也呜呼有能一日用其力于复者乎累名则悲权势之不尤贪利则忧货财之不多溺于嗜欲屈于威武则荒乎其求栗乎其居一者为病方寸外驰灵台虽存而神者不守之人也于复逺矣虽然亦岂诚逺也哉使其幡然致克视听言动必礼之循其用力也如上汲如还辕如旋其面目则向之逺者一念而近于此四用以我命我于彼四病以物付物之人之于仁也若赤子之趋其亲若旅人之赴其家惟恐其弗至也而其道日进徳日升犹日月之经乎太虚不离其次舍也犹水气上腾为云汉为露播乎万物而归乎其元未始不复也子沈子默堂之高弟而默堂盖山之回骞也其授受不差而训明有素矣子沈子之潜心也久矣尚奚待予言虽然予方从事于此请尝试言之如向之云云者不以进所厌饫为凟相与终日干干复而不厌以致切磋之益不亦可乎
　　观澜阁记
　　水之变态多矣非其本然也渊然其渟油然其平漻然其淸者水之性也载而逝溉而浃浣而洁沃而灭者性之用也石龃龉之则激则蹙焉风震薄之则腾则涌焉性于是乱用于是失非水之正也故善观水者爱其澄澹而不爱其浑溃喜其流衍而不喜其决溢是故浩浩汤汤神禹平之百川沸腾周大夫忧之斯阁瞰两溪之会而以安澜名者得非意出于此欤胡子曰美则美矣义则未尽夫水之流也沄沄然鳞鳞然若鲤之跃若鹭之翻差差之纹若漾沙叠叠之势若层云起伏追随散漫无垠斯其浪之形乎曰波曰漾则浪之巨者也曰涛曰潮曰澐曰则波之大者也惟澜之为言古今未有训而当其义者文中子曰吹波助澜退之南山诗曰防澜动水面其进学解曰逥狂澜于既倒是则二子皆从赵岐顾野王以澜为波特有大小之异而目之曰防者语虽近而意已逺矣夫澜非波也谓水流动之状也流动之状汩汩衮衮冲融演迤浩乎其方来浟然而不穷惟有源之水为然盖未尝不安也彼其无源者虽万顷之潴非有激之则固安矣而求其澜又不可得此义也惟孟子知之故曰观水有术必观其澜盖观其有源也不观其源而徒观其波是犹观人者不考其实观道者不要其用观政者不稽其心观言者不质其事失之逺矣夫水之为物不盈科不行盈科而后进则放乎四海凡喻夫学者不可无本也君子任重道逺事业无涯古之祭川者先河而后海不造乎本而能济者末矣阁上主人倘欲闻本之説请于孟子焉求之因易安曰观而为之记
　　伊山向氏有裕堂记
　　裕之为义兼寛容优足而言见于易诗书而孟子以之其在易者训人承父母也其在诗者训人友兄弟也其在书者训人燕子孙而覃百姓也若夫出处语黙从容而有余浩乎其沛然则孟子之所以为孟子者也是道也而后能故曽子曰士不可以不毅以宅心所谓广居以飬徳所谓大畜推己及物所谓放乎四海而准由迩傅逺所谓参乎万世而纯其为寛容优足也至矣如易诗书所载孟子所处宜其无施而不可矣是道也夫人皆具而有裕不裕异者充与不充之故也夫惟不能扩而充之于是局为浅局徳为细徳见为小见行为隘行虽不动声色罔窥其际而险防忮狠气象自露如是者周公目之为憸人人一也充则裕不充则憸其同源而殊乃尔此君子所以贵于学问也或者析文离字以衣受身谷受水发明裕之説其为裕也褊矣哉河内向公宣卿小隐于衡阳之伊山结茅为堂置书史其中茂竹幽兰隂郁前后春葩秋馥以时自献猿啼近嶂鸥驯曲沼马堁车喧杳然云水之外寅与谏院颍川韩璜叔夏自天柱峰南襆被枝笻嵗一再往焉或商较文义或把醆赋诗逍遥襄羊兴尽而后别盖五柳先生所谓谈谐无俗调所説圣人篇或有数斗酒闲饮自欢然者也宣卿曰堂不可无名请名而记之庻防后世知吾三人者常优游笑语于此不但使元伊笛声穿云裂石喷薄窈眇而流传也公前后分部寄摄帅权仗部刺史节威宣惠播所至有遗爱在人久而犹未冺是时公解湖北宪印已七八年仕途憧憧独无履迹未尝有戚色愠懐寅乃取孟子进退绰绰之意以有裕名其堂宣卿四世祖大丞相文简公也寅先君子喜宣卿资气刚正授以左氏春秋传且为之言大义故宣卿学古益力守义益固亢宗纠族乐多贤友不与恶人言若易诗书所载孟子所处宣卿盖勉焉日有孜孜矣使其才见用虽有官守言责亦且裕如况无是二者乎人必富而后志醻必贵而后意惬必据权怙势而后神肆体胖则顔回曾参无乃忧愁憔悴不聊其生耶二公陋巷一箪乐以忘忧曵履而歌若出金石盖与天地同其量矣方诸衣中被甲壁后置人通夕娄徙牀一物不具则不敢出怒虚舟而怨飘瓦媢有技而违彦圣方寸营营不得须臾宁者其裕不裕何如哉由是言之居斯堂而以孟子为师可谓择术处仁之美矣予既记之云尔又从而歌之曰六合无际此堂廓如四时行焉此堂为枢堂心日休堂路常坦堂智闲闲堂色侃侃池似黄陂孰挠澄之林动淸风执热者披往蹇来硕阿槃获考神具听止百禄是保
　　邵武重建军治记
　　国风载甘棠之诗其序曰美召伯也释其事者曰召伯之教明于南国后之训解者谓召伯听讼不忍劳民使来故往之郊野即民而听焉及其久也民歌思之因爱其树相戒以勿翦勿伐曰此召伯所尝憩息者也世之安此説也久矣而或者非之以为诸侯治国当有制度临厥臣暨厥民固将尊而不逺亲而不凟今以南面诸侯爵贵位崇车旗冕服礼絶一国而乃出舍于郊芘身茨草节则勤矣亦何异夫以乗舆济人惠而不知为政者哉予尝喜是言非识治道知大体者不能至也不然路寝之居塞门之仪臯应诸门之制何为载于春秋论语大雅之什而许行陈相以有仓廪府库为厉民者又何见贬于孟子邪且四境之内比闾族党众矣使召伯去其朝説于此棠则民之趋之未免裹饭趼足之劳使召伯即民而屡迁则其休止固无常处召南之民东西南北不应覩一棠而寄懐也又是诗三章反复一意未尝及听讼之事训解之言胡得焉然则诗人之防必有在特学者辨之未明尔今县邑之地度袤挈广何啻古公侯之邦虽中下郡犹或环四五县方之俭于百里者盖已辽絶而公家庭宇或庳褊蕞陋曾不眡豪举大姓燕私之馆岂事理所宜哉昭武固东南名垒扼飞猿峭石其险足恃自洪潭广桂江汉巴属之有事于东瓯者道必出此盖瓯闽之西户也是以国朝太平兴国四年革歴代之规陞县为军大守张侯度自故县移今治凡西徙五里前据重冈后带鹿水山川竒秀民力生业尚气而服义承平既久儒学之风尤盛对大廷之问则有文冠天下者为言责近臣则有忠昭一时者致身丞弼则有光辅中兴者至于孝义材学显晦可纪皆不乏人四方之闻有是邦也盖歆艳而谈之其入境而问俗也君子则乐其善小人则阜其货故凡有意乎斯人者受命作长不称为难治而郡廨再火于建炎绍兴之冦草创一切无复基序十一年太守左史王公始访古问旧趾而建置之余以百姓未裕未遑及也后五年今太守大夫江侯为政之明年嵗比有秋内无冦攘讼狱简稀里闾康乂于是衣冠父老合词言曰未有有州而无听事之所者大夫其念之大夫虽重于兴作其若蕃屏观瞻使客临过邦人之望何侯不得已令袭吉鸠工防材措画规模一出心匠僚属比志兵民劝勤经始于丙寅仲秋之戊申迄役于丁卯孟春之戊寅钱以缗计者万一千有余佣以日计者二万八千有竒高明靓深体与名称修廊杰阁卫以防闳俭而不削美而不汰落成之日众大懽防咏侯之徳寛裕而肃歌侯之政简静而理赞侯斯举得事之宜赋役舒徐下弗敢迟巍巍崇成民若不知以一观百亶称吏师郡从事谢沇叙废兴本末道邦人意来谒不腆之文镵诸坚石庸示悠缅予患夫短于才者以因循不振为徳而凉于徳者以苛刻促办为才于是有当为而不为不当为而为之者江侯则异乎此矣会予经从目击轮奂耳熟谣誉非借示而传闻也廼原古义订时措而并书之
　　新州州学御书阁记
　　皇帝临御之十有二年至徳既孚聿修文教首善贤関覃及外学废坠之具罔不兴振遴选儒臣典司训廸于是长材秀民自藏于畔者抠衣鼓箧来游来居济济乎衿佩之盛洋洋乎弦诵之富而贤能俊杰将不胜用矣圣心犹以为未也乃于淸闲之燕自易诗书春秋孝经语孟中庸篇左氏传周六官之籍悉经宸笔刋诸琬琰而以墨本普赐学校厯考前代留神治要以善养人之君未有此举亶乎懿哉眷兹新昌百粤陋郡烟岚蒸渍瘴气防浊车马舟楫奏集艰隔平时士子欲见书籍之善者其道无由于是抃舞流传矜戴上赐而未知所以处之也先是黉宇倾漏茂草延堂饔飱缺供士散城阙前郡守臣张棣尝捐布缗俾加缮修绳板经端棣以擢去教授臣刘徳骥防剔本会计出内给用有羡即谨储之日累月滋载营载作蛊壊污莱革为大壮荒菆椎鄙粲为文物遂建重屋于防门之上直大成殿丌承御书起十九年之十一月迄十二年之孟冬檐宇骞翔丹碧华烂防杰之势冠压海摄郡事臣黄齐效阳氷书恭题榜揭涓良日率寮寀藏事奉安万目咸覩陈迹遗编于焉增重臣徳骥以臣寅尝习词命见属为记臣寅拜手稽首而言曰凡州若县与浮屠老子之家各有勅札御书旧矣学校之有御书而专以经术诏多士也乃自皇帝始今夫锓板贾赀捐金即得尚或怠而不观其肯勤勚抄録能终巻帙者固以鲜矣何况天子之尊富贵之奉一日万防弗敢皇暇乃能游意笔砚徧写羣经为灯窻韦布之所难以激劝人材为急务而又天纵圣智妙解书法跳龙卧虎不足拟伦心画所形显道章徳精能之至入神出天如日如星如云如汉文明在上焕饰在下故使尔诸生虽生遐服与七十二子追逐乎阙里而亲炙夫子之文章无以异也是宜服膺至教毋善口耳毋趋利势力求忠孝大端见于行事以不负圣主乐育之化然后为称可不勉哉
　　新州竹城记
　　新昌郡自两汉及南齐皆县置号曰临允至萧梁时始升为新州废于隋而复于唐本朝因之既七百年亦可谓古郡矣然有城而无郭无以攷其故惟城之北曰朝天门者断墉翼之岿然犹存读其记则政和中太守古公革承诏所为经始之绩未就緖也城才一里百有十二步耳仅容州治列廪狱余官廨民居悉在城外莫为保障理不应尔绍兴二十年八桂黄齐义卿由肇庆别驾来摄郡符值狗防盗数十辈依山为害官兵三讨而未克坊市数惊最后受谕出降人犹汹汹义卿于是有兴筑之意防真拜郡乃俾推官朱洵权令黄熙廵行四周求古遗迹相今所宜摽示其处分委兵马监押赵公傃廵检董元县尉周祺各督所部丁夫夷凹凸裨狭虚基址既坚取野竹骈植之环袤一千二百八十四丈再旬而毕不愆于素或曰阙土为城不易之道也恐其未坚则有登而筑之者矣虞其易圮则有甓而石之者矣今也望固御于檀栾蔽翳之间曽是以为可乎唐大中中王式为安南都防始至无城池式乃立木栅堑其外而栽竹焉是时诏蛮浸强莫能犯也孰谓竹不可恃哉凡物有同类而殊材者斯竹也引梢如鍼分枝如棘既众且多森如蒺藜其丛则轇轕致密望隔表里及嵗久而愈繁鸡鹜羔豚不能道也或者火之叶燬干存乃益悍劲呜呼异哉昔樊川子目于郊园赋所见者有曰竹林外襄兮十万丈夫甲刃枞枞兮密陈而环卫始以为词人之空言今施于实用乃如此物孰不然在人处之耳方言刺竹曰艻竹其音罗徳反盖岭南谓刺竹云然也工庸告成竹日盛长州之人欢喜晏然若有壁垒之恃咸曰后之来者与公同志本之以徳政重之以备豫申严戒令有培勿翦非特甘棠一召伯之思也其为斯民之惠所覃逺矣义卿勤于职业厚于爱民兴利补弊甚众新兴户知之若推排丁口以均徭赋役不及士既新子城楼观雉堞又作南门及竹城则其最大者也郡学正麦充等来道耆老之意恐久而无传丐余为之记余忧患疹疾笔力衰乏不能兼载众美独取其最大者而书之云尔
　　罗汉阁记
　　邵阳西偏县曰新化勅额禅寺是为承熙有大比丘智京其号明觉承嗣普融绍临济宗三返致书武夷居士具道承乏余十载所行解浅薄有愧负荷惟是殿堂供养诸佛梵呗香灯斋鱼粥板云寮海防来者安隐内外四维室居器用罔不备具方丈之职如涵月水如应撞钟以是因縁心未厌满乃建崇屋延贮五百大阿罗汉信士杨茀曾衢刘璩杨甫羊防佥议营剏儒衣苏林全山舍材绍兴癸酉仲春上休鸠工经始明年七月十有五日百役告成所费缗钱溢三万高明宏深升以飞梁下敞三门翼以行庑受任衲子与来賔客幽讨栖集各有其处仰而瞻焉巍巍耽耽譬如海岸迦陵伽林满月大树穹然弥覆又如毗卢华藏庄严僧祗莲界所化现事以是幻故三磨鉢提龛屏盘陀竒肖岩谷宝香所薰结成云盖幢旛鬘网蔽亏空色檐铃风铎击触妙响彼工师众非得定慧特由善巧疑于神变彼五百像虽则木偶如喜如怒如美如丑如恭如肆如悲如智如入三昧如相谕授如泊无思如默有应如语未发如视久谛如数十辈同作一念如方寸地起百千想如以所执表示法度如得无漏过于辟支声闻独觉如未湼盘希慕三世大乗诸佛承上有云华严庄严得住处者才以百数岂如此间举眼即见山僧老矣形劬心耗诚不自料克果胜縁愿求证明用语言施居士辞曰如来尝説我灭度后有能尊信兴隆像教种种严奉是人获福应不可説而达摩师讥诃梁武写经度人造寺无算人天小果有漏之因如影非实并无功徳今尔所作是佛非祖是祖非佛于意云何明觉答曰如智京见亦佛佛智亦祖祖法一万万一是大圆镜于此镜中无穷边际一毛端相现出承熙罗汉杰阁事理真如不相留碍倘遇弥勒弹指开门善财童子随引而入则此阁中乃是如来秘密藏海少林一从兹流出尔时居士忻然笑曰我异于是予欲无言以请之勤悉载来语谓之阁记亦云可哉
　　新州重修防记【丙子春】
　　古者临人之所居通曰堂顾以高庳为上下之等尔世逺俗移物名更变其用亦异于是官居之临人者通曰防而燕息之寝闲旷之屋乃以堂为名夫所谓防者义取于处是而听也陆徳明释为治官处顾野王释为客防以自唐而后命名之意攷之则顾説有所未喻而陆説得矣治官听事必正位显明然后賔客寮宷进退侍卫离坐离立从容不隘震风凌无飘濡覆压之患凡临涖官所皆当若是又况环地数百里分民而治二千石之尊重反可坐敝陋倾壊之下而不加葺乎新昌州防建剏无嵗月之志栋桡梁脱随楹支拄行而仰瞩焉岌岌乎惟恐武之不布也因循引久盖有不得已者矣签书英州判官刘君奉檄摄符至之三月慨然叹曰嵗幸丰稔茍惮改作他时劳民费财当不啻倍蓰于今日乃命出木四山僦工邻邑涓日庀徒撤而新之珍材辐凑斤削雷动民知君非厉己而营其私也众工所恃以成屋之之用者咸劝趋焉无何大厦潭潭高明静深称子男邦君之居入公门而望之见檐宇之张而端序之直形势之骞而丹雘之焕严畏祗肃已生于中则瞻使君之威容赋掾属之职事一嚬一笑人知向方一号一令下有惧悕又当何如哉君谓予曰向者兴废已漫然无传今若不加纪述此防虽大壮防有复修之日岂可使后人亦昧昧于稽攷耶予既美君之举因为之言曰仲尼立教甚重民力为民上者必时视民之所勤民勤于力则功筑罕民勤于财则贡赋少民勤于食则百事废是故春秋于城邑门观台囿之作失其时制靡不书之若夫不可不修如鲁之泮宫则于之示仪范昭孝道修其刑政以广徳心折狱而虑囚遣师而受凯皆有国之急务也是故圣人取颂声之揄扬而舍笔削之刺讥以埀训戒俾后之有官君子识轻重先后缓急之事今刘君质直好义治尚安静廷无留狱事不付曹既得百姓之欢心又于民无所勤时革故起弊一新公堂不以己之暂至而于此即为经久之虑可谓仁人之事循吏之绩矣是皆可书者故为之书是役也始于绍兴二十五年之仲冬逮明年某月某日落成若夫工役费用之数则有籍存不复道也君名藻字廷洁始兴人以文学中绍兴二年进士科今通籍朝列云


　　斐然集巻二十一
　　钦定四库全书
　　斐然集巻二十二
　　宋　胡寅　撰
　　无逸传
　　臣顷任记注立侍经幄窃观陛下亲御翰墨书周公无逸一篇置之座隅圣心忧勤圗治濡毫洒牍不忘警戒臣退而取无逸篇诵读研究至再至三虽圣言宏深未易窥测譬如涉海或得涯涘不俟揆度輙以浅陋之学分章训释古今相去已数千年至于人心未尝有异臣所以本原古训贯以时事谈经尚论而无益于今则腐儒而已恭惟陛下圣学缉熙髙出一世如臣等辈何能仰望清光草芥贱微求裕覆载荧爝之照呈辉大明僭易伏诛诚无所逭一言有补臣不虚生臣无任纳忠陨越之至谨上
　　周公作无逸
　　臣窃原人之常情好安逸恶勤劳故虽圣贤必以勤劳自勉而以安逸为戒自昔帝王勤则治而兴逸则乱而亡人臣之忠爱其君闻劝其勤者有矣未有劝其逸者也是故罔游于逸益所以戒舜也克勤于邦舜所以称禹也无教逸欲臯陶所陈之谟也思日孜孜大禹自勉之志也无时豫怠伊尹训太甲也不惟逸豫傅说告髙宗也罔或不勤太保所以作旅獒也不懈于位召公所以赋泂酌也有众率怠成汤所以黜夏之命也荒腆自息武王所以致商之伐也周公之意何以异于此哉创业之君起于艰难生于忧患不敢自逸乃其常也如周成王中人之性耳承祖宗之后无险阻之尝居于镐京则不知大防孟津之劳也左右虎贲则不知秉旄仗钺之勚也听小人之流言则不知乱臣十人同心同德之美也周公之所深忧莫加于此矣故作无逸之篇以警其心成王诚信而力行之卒为贤君至于刑措不用兵革不试所谓始于忧勤而终于逸乐周公之有功于王大矣宜后世明君以为永鉴也
　　无逸周公曰呜呼君子所其无逸
　　臣谓呜呼者叹美之言也君子者圣贤之通称也禹汤文武成王周公皆谨于礼孔子称之曰此六君子者则圣人亦可谓之君子也南宫适尚德而不尚力孔子称之曰君子哉若人则贤人亦可谓之君子也所者犹居处也君子之安处其身者惟无逸乎无逸疑于劳动而不安然身修而治立乃所以为甚安也好逸疑于闲暇而无忧然德毁而乱萌乃所以为甚忧也故无逸者图逸之本也
　　先知稼穑之艰难乃逸则知小人之依
　　臣闻舜自耕稼以至为帝禹稷躬稼而有天下文武之功起于后稷葢生人之功无大于稼穑四民之劳莫勤于农夫古之圣帝明王皆以此为最重之事有国家者大则祭祀宾客小则匪颁好用常则百官有司变则军旅馈饷不从天降不从地出一本于农而已雪霜之辰为来岁之计则皲瘃而寒耕炎歊之候为收成之虑则暴炙而暑耕其播种也假贷于人以为之本而不敢饱也其收成也倍称输息以偿其负而不敢有也豪强者兼并之有司者重敛之而又有螟蝗水旱之变桴鼔盗贼之虞徭役屯戍之烦异端游手之食不可胜计岂特耕者一夫而食者百人也其艰难如此为民父母者必尽知之则思有以厚其生节其力平其税敛去其蟊贼慎择为其上者以拊绥之使皆安于田里乐于耕稼不至于弃袯襫掉耒耜窜身于军伍僧道工商之中或诡名影占以规免赋役或出离乡井以荒闲土地反为良农之害也然后邦本牢固民心不摇财用有余兵师足食而人君可以安逸而无忧葢能知稼穑之艰难则知小人依恃之所在也农之依田犹鱼之依水木之依土鱼无水则死矣木无土则枯矣人主之依农亦犹此耳
　　相小人厥父母勤劳稼穑厥子乃不知稼穑之艰难乃逸乃谚既诞否则侮厥父母曰昔之人无闻知
　　臣闻相视也小人之家其父母竭力劬身以事稼穑既致温厚其子享已成之产谓固然也华衣美食轻费妄用一无所爱岂知父母积累之勤哉惟逸而已矣其甚者则又戏谚诞言以侮慢其父母曰古老之人穷窭寒陋何所闻知乎昔南宋髙祖起自孤贫既得天下命以微时所用农器藏之以示子孙至太祖见之乃有慙色逸谚诞侮之流也至于今闾巷不令之子弟毁其先业者皆如此是何异于言昔之人无闻知也哉以里巷不令之人观之岂所以戒人君以南宋太祖之事视之使成王无周公其不至于诞侮者几希矣是故古之忠其君者过为之防先事而戒言所不当言以为之譬喻大槩如此若其不然则谓周公诞侮成王亦何不可之有
　　周公曰呜呼我闻曰昔在殷王中宗严恭寅畏天命自度治民祗惧不敢荒宁肆中宗之享国七十有五年臣谓周公恐成王之未信也故引先代人君无逸而享年者以明之中宗即大戊也太戊都亳亳有妖恠桑谷二木共生于朝七日而大拱天着不恭之罚太戊恐惧作原命之篇告其相伊陟以改过自新遂能弭灾变致太平故书曰在太戊时格于上帝此严恭寅畏天命之寔也自度治民者自其身由法度以率百姓也源浊而求其流之清表曲而求其影之直没世不可得矣或曰万民之众好恶不齐愚智不一人君以一身而欲化之不亦难乎臣曰人之性善虽千万人犹一人也人君据可为之地有可行之势好正直则下以谄谀为戒矣好诚慤则下以欺诈为惧矣其化之流行速于置邮而传命也人之常情约以法度之事则以为厉己格以法度之言则以为谤己日行一善言月布一善令见百姓之不从也则曰民顽难化而不自责其躬率之未孚者人君之通患也非灼然独见自度之方必无治民之效矣大戊能自度犹未敢以为足也又复祗肃恐惧不敢荒怠安宁然后可以终自度治民之道其检身如此呜呼美哉上而奉天则严恭寅畏下而治民则自度祗惧不敢荒宁其心必不放纵其身必不怠惰何暇为淫佚败度之事乎其享国久长降年有永乃其必至之理也臣闻天人相去不知几千万里之逺人能动天世多疑之然古之圣人记消异之途不可诬也大雷电以风偃禾拔木成王畏之不信谗言亲逆周公而风不为灾旱既太甚宣王畏之侧身修行欲销去之而旱不为虐此诗书之格言也鲁隠公八年三月大雨震电庚辰大雨雪隠公不戒而兆钟巫之难晋惠公时沙鹿崩惠公不戒而有韩原之获鲁成公十六年雨木氷成公不戒而有苕丘之执此孔子之明训也葢通天下一气耳大而为天地细而为昆虫明而为日月幽而为鬼神皆囿乎一气而人则气之最秀者也杀一孝妇何与于隂阳而天为之旱烹一虐吏何与于隂阳而天为之雨必深考其故则知天不可忽而古人应天以实不以文之说明矣以实者诚心畏惧改过从善也以文者徒以言语而心不存焉心不存则其气不专故无感应之验诚心畏惧则其气与天地合与神明通未有不应者也孝慈皇帝始生之年日食四月旦宁德皇后始立之月月有食之既其祸为如何崇宁二年彗星出其长竟天宣和元年一日无故大水至京城皆大变异不闻消弭之方其祸为如何靖康元年八月有星孛于东北芒怒赫然其行甚速见者震惧独耿南仲以为敌国将灭之象使孝慈不戒其祸为如何天不可诬也顷在维扬秋蝗如雨春雷而雪廷臣不以告而敌骑饮江及次钱塘白虹贯日中有黑子廷臣不以告而周庐倡乱及次建康夏寒木落九月日蚀廷臣不以告而六飞泛海以成王宣王之所为攷焉陛下当时有消弭之道决不至此矣至绍兴二年八月奸臣擅朝斥逐贤士上干天象有星孛焉攷其日辰乃在谴逐党魁之后一时羣小自以能欺惑宸听矫诬上天以为除旧布新之象显然载于赦令谓得志矣是年十二月八日行在大火三省六曹宪台谏院一切煨烬冬雷木氷地震海溢积隂四十余日之异杂然竝见其时朋党已尽逐则灾祥决不为党人而见也乃去年九月贼豫称兵径欲犯跸人理所无天下之大变也然后知星火雷震之类天所以告耳上赖陛下肃将天威声罪致讨明君臣之义以扶三纲戎辂亲行师旅用命逐却敌人不然其祸可胜言耶以往时天变如彼廷臣为退避之计终不足以禳之以比年天变如此陛下决进战之谋转灾为福易于反掌则天人之际其果相逺乎臣于此有私忧过计者自十二月二十六七日敌骑将退而正月朔旦日有食之三元之始太阳亏光不尽如钩几于暝晦敌已折北此象何为而见耶其时虽下诏音共圗应天之实而未见施为之事民心不信葢陛下避殿减膳大臣上章待罪亦故事之文也且不闻举行又况其他乎乃仲春之月雷电震耀继以雨雹连日大雪甲拆尽摧季春已来及此仲夏常隂多雨气候正寒皆阳微隂盛小人道长敌国凭陵之象无逺虑不知爱君者以为日食乃豫贼败走之应也寒雨乃三呉梅润之常也此言不息使陛下遇灾而惧之意不及于太戊畏天之实臣窃忧之臣闻日月星辰虽度数有常雷电雨雪虽隂阳为沴然休咎着应则皆人为感之也既因感而致亦可感而弭上天可畏不可不畏此古先帝王所以兢兢业业而陛下睿哲尤当加意而圗之以祈天永命者也
　　其在髙宗时旧劳于外爰暨小人作其即位乃或亮隂三年不言其惟不言言乃雍不敢荒宁嘉靖殷邦至于小大无时或怨肆髙宗之享国五十有九年
　　臣闻先儒言髙宗之父曰小乙使髙宗久居民间与小人出入同事以知稼穑艰难故曰旧劳于外爰暨小人暨及也孔子曰小人哉樊须也孟子曰有大人之事有小人之事葢田野细民耳非奸邪庸佞憸小之人也作起也起而即位遭丧宅忧幽默三年未有命戒天下莫不虚心倾耳以听之及其免丧犹弗言也羣臣请焉曰不言则臣下无所禀令矣髙宗于是作书诰四方举傅说于版筑之间用以为相此言一出天下信之喜其得贤臣置左右兴时雍之治也得贤而任之疑可以自暇自逸犹且不敢荒宁而勤于莅政故傅说告之曰知之非艰行之维艰髙宗曰尔罔予弃予惟克迈乃训其后虽有飞雉升鼎之异髙宗用祖乙之戒正厥事以应之嘉靖殷邦小大无怨降年有永享国久长非不忘艰难戒于逸豫何以致此哉夫小人无怨人君之盛德也而非可违道以干之考傅说告髙宗之言曰惟衣裳在笥又曰官不及私昵爵罔及恶德则官爵车服岂可轻以与人而求其悦哉若夺私昵之官以与能取恶德之爵以与贤私昵恶德之人独无怨乎而髙宗乃能行之葢惜名器慎赏赐与所当与天下恱之不与所不当与彼自其分当然又何怨之敢兴哉嘉靖之要无过此矣茍为不然则人思茍得废法毁令纷然求于分外以干其上与此则彼怨与彼则此怨不嘉而恶不靖而竞虽区区不自暇逸亦无益于治矣
　　其在祖甲不义惟王旧为小人作其即位爰知小人之依能保惠于庶民不敢侮鳏寡肆祖甲之享国三十有三年
　　臣闻祖甲即汤孙太甲也夫与细民同处可以知艰难耳非天质甚贤未有不沦于污下之习者太甲之质中人而已不义惟王为小人所化也伊尹放之于桐宫三年自怨自艾复归于亳起而即位其为小人所化之行已改而小人之情状则尽知之矣伊尹训之曰无时豫怠太甲听之是以能保惠庶民不敢侮鳏寡民安乐之天眷顾之而降年有永享国久长也夫鳏寡之人众所易陵也惟圣人加意焉故帝尧则不虐无告武王则不虐防独成汤则子惠困穷文王则政先四者葢天道至大未尝择物而覆之代天理物不当使匹夫匹妇不被其泽又况众所易陵之人乎茍惟保形势畏髙明贫者日贫富者日富使强陵弱众暴寡智诈愚勇苦怯疾病不养老幼孤独不得其所人心怨咨干动和气水旱盗贼由是而作则大乱之道矣此古人之言非臣之言也
　　自时厥后立王生则逸生则逸不知稼穑之艰难不闻小人之劳惟躭乐之从自时厥后亦罔或克夀或十年或七八年或五六年或四三年
　　臣尝观民庶之家其辛勤创业者大率皆黄发鲐背既夀且康至其子孙一传再传之后肤革柔脆疾病易入嗜欲放恣年命不永岂天使之然哉逸与不逸之所致耳况于人君乎晋悼公汉昭帝皆明君也其即位之日尚幼耳目口体之奉早矣亦无能夀考况于求为逸乐之主乎或谓汉世宗唐明皇放情恣欲而享年甚久则周公之言有时而不可信也臣曰冶葛酖酒人食之必死而魏武帝唐太宗不死岂可遂以冶葛酖酒为可食哉若汉世宗唐明皇葢千万人而一遇耳以其偶然乃欲以不赀之身而试之非愚则狂而已矣臣因周公之言而思之五福一曰夀古之圣人无不夀者臣子之愿乎君父莫加于此矣而周公独以无逸为致夀之法者葢人君伐生残形之事有五曰酒曰色曰音曰游观曰田猎此五者皆生于逸逸则不知戒惧无所用其心于五者必有一惑焉惑则心移志易气耗而形敝不得尽其天年必矣后世人主目视极色耳听极声口嗜极味撞钟美女酒池肉林日力不足继之以夜方且溺方士之说鏖金化丹以祈不死秦汉之君行之莫效有唐以药而没者三帝其亦不讲无逸之过欤
　　周公曰呜呼厥亦惟我周太王王季克自抑畏
　　臣闻王季文王之父也太王王季之父也周公言非特商之三宗为能无逸我之父祖莫不然克勤于德世世相承此周之所以兴隆而无替也抑有遏止之意人所以肆行而无所畏者不能自抑也遏其妄情止其私欲惟义理是从则必畏天命必畏祖宗必畏师保必畏谏诤必畏谤讟必畏祸乱凡可以致治者无不慕也凡可以致乱者无不畏也此非他人所能与由我而已矣故曰克自抑畏言其心自为之不由乎人也然畏一也而有当畏有不当畏者如前所陈当畏者也虽圣人不敢不畏若夫逆理之臣子反道之仇敌则当修明政刑以禳却之如舜征有苗周征三监髙宗伐鬼方宣王伐玁狁亦何所畏哉
　　文王卑服即康功田功
　　臣谓文王大圣人也不以美衣服为心其心在于安民重农事耳组丽文绣之饰人心所同欲儿女子之所尚士志于道而耻恶衣犹不足与议况为天下国家而好洁其衣服必无逺大之虑矣古人发蜉蝣之刺为是故也康功者安民之功也田功者重农事也
　　徽柔懿恭怀保小民惠鲜鳏寡
　　臣谓徽柔懿恭者周公形容文王德美之言犹书称文武曰聪明齐圣语称夫子曰温良恭俭让之类也人君执刚行徤威如雷霆故以徽柔为难尊无与比天下奉之故以懿恭为难徽也懿也皆美也美于和柔非强柔也美于谦恭非强恭也其德气粹美如此若慈父母焉所以能怀保小民惠鲜鳏寡也鲜乏少者也鳏无妻者也寡无夫者也文王所施惠赐予者乃乏少匹夫匹妇之类非补有余损不足也天之道损有余而补不足亏盈而益谦君之道当抑兼并扶贫弱裒多而益寡文王所为与天合德而不以私情好恶为予夺也昔者子华使于齐冉子为其母请粟子曰与之釡请益曰与之庾冉子与之粟五秉子曰赤之适齐也乘肥马衣轻裘吾闻之也君子周急不继富孔子之言岂特为子华发哉葢圣人用财之政莫不如此是故髙爵厚禄之人而又分之以货寳惟恐不足陪之以土壤莫知纪极则继富矣而匹夫匹妇至于饥寒冻馁而莫之恤者必不能周其急也此伯者之所不为而况文王如天之道乎
　　自朝至于日中昃不遑暇食用咸和万民
　　臣谓人过时而不食则饥寒之患立至文王独何所急而自朝至于日中昃犹不暇食哉葢其心以天下为一家以百姓为一体言有不便于民事有不益于治者切心思虑而改行之以民情和恱无有怨怒为事诚有时而不暇食耳非虚言也禹曰啓呱呱而泣予弗子伊尹曰先王昩爽丕显坐以待旦孟子曰周公有不合者仰而思之夜以继日孔子曰吾尝终日不食终夜不寝大圣人忧世犹若是况不及圣人者当如何哉虽然勤有二道于所当勤而勤之则事立而功倍于所不当勤而勤之徒敝精神劳体肤而无益也秦始皇衡石程书隋文帝卫士传餐非不勤矣而其治乱比之文王如天壤之相絶葢徒勤而已矣冉子退朝孔子曰何晏也对曰有政子曰其事也如有政虽不吾以吾其与闻之葢讥其勤劳于事而不知为政也政与事相似而不同人君能识政事之异亲政而不亲事则知所勤矣
　　文王不敢盘于游田以庶邦惟正之供
　　臣谓惟正之供者赋税之常也所入有定数则所用有定式一或妄费必将不给而加赋横敛之政出矣游田者一时之逸乐也以一时之逸乐使斯民困于供亿文王不忍也惟其不忍是以不敢盘于游田其自克如此呜呼文王之德至矣哉
　　文王受命惟中身厥享国五十年
　　臣闻文王年四十七赐斧钺得专征伐为西方诸侯之长虽身不有天下而后世推原得天下之始则自为西伯时实受天命矣文王享夀九十有七年享国五十年而曰受命惟中身者先儒谓举全数也四十七年之前为诸侯四十七年之后为方伯三分天下有其二其权重矣其势崇矣其富贵将极矣而文王自奉未尝加于昔日不侈衣服不遑暇食不盘游田以伐其生荡其志克绥期颐之夀非德胜其气性化其欲不为权势富贵所变何以至此此文王之所以圣欤
　　周公曰呜呼继自今嗣王则其无淫于观于逸于游于田以万民惟正之供
　　臣谓嗣王者指成王也则者法也淫者过也文王于观逸游田不敢有所过为成王者当法其不过于观逸游田也何谓观如鲁隠公观鱼于棠庄公观社于齐齐景公观于转附朝儛之类臧孙所谓不轨不物曹刿所谓后嗣何观而晏子所谓流连荒亡为诸侯忧则观之过也何谓逸如鲁文公三不防同而怠于邦交四不视朔而怠于布政作主稽缓而怠于练祭太室屋坏而怠于宗庙自正月不雨至于秋七月而怠于忧旱鲁国失政自文公始则逸之过也何谓游如周穆王欲肆其心周行天下将皆必有车辙马迹焉秦始皇隋炀帝作离宫别馆不知其数千乘万骑极意巡行百姓嗟怨以亡其国则游之过也何谓田如夏太康畋于有洛之表十旬不返为羿所夺羿又不监冐于原兽忘其国恤而思其麀牡为浞所杀汉武帝微行出猎夜过栢谷渇而求浆为主人所辱则田之过也故于观于逸于游于田则必轻费妄用万民正供之常赋不足以给之而重敛于民民力穷困弱者死沟壑壮者为盗贼莫与守其国家而欲与之偕亡矣其初特欲为快乐耳其终至此此圣人所以长虑却顾而戒之于其渐也
　　无皇曰今日躭乐乃非民攸训非天攸若时人丕则有愆
　　臣谓无皇者不敢自暇也不敢自暇曰姑为今日之乐后日不为也今日为之心必好焉安能忘之后日欲不为得乎若曰姑为今日之乐耳则是逸意已萌民心不从天意不顺下得罪于民上得罪于天如此之人大有过咎也若顺也丕大也民以力事其上艰难孰甚焉而我以躭乐临之彼肯服乎杜牧之曰使天下之人不敢言而敢怒者非民攸训之谓也天行健一日一夜周三百六十五度凡物之健者无以加之故君子自强不息上法乎天畏天之威宪天聪明庶乎其能则之也茍躭乐暇逸弗克若天天其眷顾乎书曰纣自息乃逸天罔爱于殷非天攸若之谓也天所不顺民所不从人君之过咎无大于此矣凡此皆以情欲自恕谓一日躭乐不足为害者也人情犹水耳隄防谨固则水不得泄一有蚁穴之漏则千丈之隄百尺之防亦将溃矣礼法严备则情不得放一有自恕之意则经礼三百曲礼三千亦将废矣故臣窃谓无逸之君未有不谨于礼者能克己复礼逸何从生乎
　　无若殷王受之迷乱酗于酒德哉
　　臣谓纣之无道后世言恶者必稽焉周公方称文王之圣又及商纣之恶无乃不类乎葢人心无常也操之则存舍之则亡罔念则狂克念则圣使成王听周公之训则有及于文王之理使成王而忽周公之训则有同于商纣之道葢中人之性可上可下惟有志之君乃能自克焉耳齐小白用管仲则九合诸侯一匡天下用防刁易牙则身死在殡四隣谋动其国家唐明皇用姚崇宋璟则海内晏然几致刑措用李林甫杨国忠则失国播迁出咸阳四十里而无食是故明主兢兢忧畏必近君子必逺小人不讳乱亡不恶逆耳虽比已为丹朱如禹之于舜方已以商纣如周公之于成王亦所乐闻而喜听铭心而永戒是以不至于乱亡而能保其安逸也
　　周公曰呜呼我闻曰古之人犹胥训诰胥保惠胥教诲民无或胥诪张为幻
　　臣谓古之人者周公称往昔圣贤君臣也胥者相也相诰训以事而相启迪相保恵以德而相安和相教诲以道而相成就君有过举臣则正之而无隠臣有未尽君则求之而不蔽各务展尽不事形迹谗言不入谮愬不行上下交而志意通物理明而人情达小民所以不敢相与诪张为幻以诳惑其上也诪张诳也幻惑也凡奸憸之人欲诳惑其上者必因其所好恶之偏而入其说贪则诱之以货财怯则导之以畏懦是非不明则变乱邪正以遂其私赏罚不当则诬罔功罪以坏其政自旁人观之犹幻师施迷人之术颠倒反易乱其耳目被幻者初不自觉乃以为诚然是可叹也憸奸之人多矣周公欲成王不为所惑则莫如受忠良之训告求吉士之保恵师贤哲之教诲奸憸逺屏诳惑何因而至哉
　　此厥不听人乃训之乃变乱先王之正刑至于小大民否则厥心违怨否则厥口诅祝
　　臣谓正刑者正法也诗称文王曰刑于寡妻古之王者知命之不长是以为之律度陈之艺极引之表仪告之训典以遗后嗣保其国家所谓正法也后嗣之贤者则监于成宪后臣之贤者则谨守前规天下所以治安民心所以不怨谤言所以不作也至其子孙不知前人之艰难不知小人之依恃不听训诰保惠教诲之言于是奸憸之人因其所好而训之曰先王之法何必固守而不变也时既不同事与时并有损有益同归于治而已世主甘心而不察于是先王正法自大至小无不更改违道咈民茍便一切之欲天下骚动民不得安怨讟并兴入于大乱而莫可捄止矣原其所以皆出于人主自圣轻忽其臣不求忠良以胥训诰不求吉德以胥保惠不求贤哲以胥教诲而奸憸之人诪张为幻故耳往在熙宁欲大有为王安石诪张新法之说而为幻往在崇观欲承考志蔡京诪张绍述之说而为幻往在宣和欲文致太平王黼诪张享上之说而为幻往在靖康欲好边疆耿南仲诪张讲和之说而为幻皆以一言中人主之欲驯致祸衅涂炭生民家国两亡岂不痛哉方奸憸在位之时与其徒党唱和响应欺罔其君以窃富贵而志士仁人观之于隠微侧陋之中与世俗幻师以术诳惑迷人而取其金钱见笑于旁观者无以异也前车已覆后车当戒臣敢因是有献焉臣闻天下有至正之理自有天地生人以来至于今日不可改者存之则为正心行之则为正道言之则为正论尽之则为正人先王用是建立注措而谓之正法也何谓正天尊地卑君臣之义不可易也比年以来缙绅大夫忘君臣之义诪张为幻者又有甚焉尤可骇惧邦昌僭君入尸天位天下大变也从之者则诪张为幻谓能存宗庙活百姓矣苗刘握兵谋为簒逆天下大变也助之者则诪张为幻请録用其党使言者勿论矣豫贼挟敌窃污京邑天下大变也许之者则诪张为幻欲通书问讲隣好受御餽以免其讨矣稽之古训无有是事特出于庸人懦夫偷生茍活为持禄保位之计灭三纲毁五常而不顾变乱先王之正法岂不逆理之甚乎陛下深思所以致此者而求忠良相训告求吉德相保惠求贤哲相教诲爱日惜时不自暇逸则所言所行无非正法而诪张为幻者犹雪见晛亦何所施其说哉不然正法消亡邪法炽甚非国家之福也
　　周公曰呜呼自殷王中宗及髙宗及祖甲及我周文王兹四人迪哲
　　臣谓哲者智也迪者由也由其天禀之智不以私欲昏之则其明不蔽所以人莫得而欺之也中宗髙宗祖甲文王四人者葢尝苦其心志空乏其身行拂乱其所为矣所以动心忍性兢兢业业不敢少有逸豫故其智慧日开情伪尽知天下之理无不昭晰彼诪张为幻者莫得投其隙葢无逸之功也哲非人所能乃天所命也天命之而人不能自迪犹鉴之不拭尘愈集之犹井之弗汲泥愈汩之则昏然而已矣传说告髙宗当念终始常主于学惟学可以顺志于理能务时敏速而不怠则其修勉乃有所至此亦迪哲之道也故董子曰强勉学问则闻见博而智益明勉强行道则德日起而大有功此皆圣贤之格言人主所当自克以行之者也
　　厥或告之曰小人怨汝詈汝则皇自敬德厥愆曰朕之愆允若时不啻不敢含怒
　　臣谓自常情观之以小人而敢怨恨人君毁詈君父罪不容于死此周厉王所以设监谤之官秦始皇所以设偶语之禁或至于诛腹非戮反唇无所不至也古之圣人所见广大不自私其一身惟恐有一言一事之不善故开辟言路使无壅蔽凡有口之人皆得以其情上达故曰士传言庶人谤商旅议于市工执艺以谏夫惟如此是以身无择行朝无粃政以成安逸之功此周公所称之意也皇大也大自敬德者责已而不责人之甚也责已而不责人信美矣则将何以验之必曰朕之过失诚若是也心既乐闻之其形于辞色者一无忿疾之可见也不特不敢含怒而已夫然后人知其君纳谏受言虽怨詈之至亦欣然接之出于至诚而非矫饰四海之内皆将轻千里而来告之以善而德庸有不至治庸有不成乎恭惟本朝祖宗无不虚怀从善勉于改过所言言路未尝芜塞太平百年自王安石得志好人之同乎已而恶人之异乎已摈逺老成汲引轻薄风俗大壊蔡京继之专以朋党一言禁锢忠臣义士或谓之诋诬宗庙或谓之怨讟父兄或谓之指斥乘舆或谓之谤讪朝政行之二十年天下之士不仕则已仕则必习为导谀相师佞媚歌功颂德如恐不及防民之口甚于防川一日戎马在郊烟尘暗阙而人莫敢告也天下犹人之一身言路犹闗膈也闗膈通则血气流行而身体通言路通则得失不蔽而政事治安石蔡京之化沦浃乎三纪之外至今遗风余俗未消殄也欲变革之在陛下一人而已孔子曰天子有争臣七人虽无道不失其天下以后世观之刘安欲叛汉独畏一汲黯而不敢发使人主得如黯者七辈正色立朝昌言无隠小人必退听奸宄必息心岂特不失天下而已哉固可以变危为安易乱为治矣又况能如周公所戒普受天下之言者乎
　　此厥不听人乃或诪张为幻曰小人怨汝詈汝则信之则若时不永念厥辟不寛绰厥心乱罚无罪杀无辜怨有同是丛于厥身周公曰呜呼嗣王其监于兹
　　臣谓人君信诪张疾怨詈是不以尧舜自待而以周厉王秦始皇为可法也小人善于诳惑者未有不以告怨詈为小心茍入其说则必以万乘之重而计较曲直于匹夫之口不从长思念其为君之道其心褊隘记过不忘罚无罪杀无辜天下之怨举集之矣孟子曰无罪而杀士则大夫可以去无罪而戮民则士可以徙恐其渐及于己也贤人君子众心之所与也小人欲肆其奸必忌君子君子无罪可指则必反指为小人匿言潜譛以中伤之或以为退有后言或以为卖直归怨或以为取名于外或以为朋比欺君其术虽多大要不出此数者人主一怒小则谪罚大则诛杀不知其实则无罪徒默受天下之怨也隋炀帝尝谓左右曰吾性不喜人谏臣下知之恣为诪张以忧国者为怨以忠言者为詈宇文士及虞世基之流以此取宠至于大难忽作两臣终得自全而炀帝独尸其祸则以众怨所丛不怨言者而怨听者故也或曰罚一无罪杀一无辜何遽至此臣应之曰自秦皇隋炀观之所杀固多其亡非不幸也自葛伯观之则以杀一童子而灭其社稷自啇纣观之则以杀一比干而失其天下然则系杀罚之当否耳岂在多寡乎周公戒王无逸而及此则以心昏志蔽谗邪得入者皆生于好逸求安不知警惧浸淫及乱而罔觉也是以反复言之验于成王躬致太平则其着心服行之效不可诬已











　　斐然集巻二十二
　　钦定四库全书
　　斐然集巻二十三
　　宋　胡寅　撰
　　左氏传故事
　　隠公元年郑武姜爱叔段请使居京庄公许之祭仲谏曰都城过百雉国之害也先王之制大都不过三国之一中五之一小九之一今京不度非制也君将不堪公不听既而叔段使西鄙贰于已公子吕曰国不堪贰君将若之何公又不听叔段又收贰以为己邑至于廪延子封曰厚将得众公又不听叔段缮甲兵将袭郑公然后命子封率车二百乘伐京叔段出奔共
　　臣闻制国者必使本大而末小然后势顺而易制故末大必折尾大不掉古人至言也郑国当是时可谓危矣姜氏以国君嫡母主乎内叔段以好勇得众居乎外伐君簒国之势已成庄公若无兵车二百乘则郑固段之有也古者用车战一乘之车当七十有三人二百乘则一万四千六百人在春秋书法当名之曰师非小众也克段者力争而仅胜之词以一万四千六百人讨不义之叛人力争而仅胜则以叔段形势壮盛不易图也使庄公早用祭仲之言不至此矣緜緜弗絶蔓蔓奈何毫厘不伐当用斧柯前事之不忘后事之师也
　　卫公子州吁有宠而好兵公弗禁石碏谏曰爱而弗纳于邪骄奢淫佚所自邪也四者之来宠禄故也宠而不骄骄而能降降而不憾憾而能眕者鲜矣
　　臣闻骄谓气体傲肆奢谓奉养侈靡淫谓情欲纵恣佚谓心志怠忽四者有一焉必入于邪而况兼有乎邪者不由正道之谓也为子以孝为正有此则不孝为臣以恭恪畏慎为正有此则不恭恪畏慎原其所由然则由宠待过厚爵禄太崇积日累月其势必至于此是故严父于子戒之于初辨之于早不致末流之祸父子天性也其治尚尔君臣以人合尤不可忽也
　　州吁阻兵而安忍阻兵无众安忍无亲众叛亲离难以济矣
　　臣谓阻者恃也恃兵以为险阻使人不敢忤犯也人之良心本于不忍忍者非良心也安于残忍非能除害徒生害耳人道以慈爱相羣所谓用兵者去其害人者耳茍为阻兵安忍视平民如禽兽推而进之将何有于君父哉汉光武责其将曰观放麑啜羮二者孰贤葢知此道矣
　　石碏恶其子从州吁为逆使从州吁如陈乃告于陈曰此二人者实弑寡君敢即圗之陈人执之而请莅于卫石碏杀之
　　臣谓父子主恩君臣主义其轻重不二是谓大伦当臣之无礼于君虽慈父不敢私其子石碏之于石厚舍慈爱之小存名分之大可为万世法矣虽然子为叛逆父则诛之其割恩为难何者以天性故也臣为叛逆君则诛之其正义非难何者以人合故也孔子之春秋为乱臣贼子作以俟后圣也后世有事伪君从逆臣而诛讨不加焉难于行义而易于为不义孔子之志隠矣
　　鲁隠公如棠观鱼臧僖伯谏曰君将纳民于轨物者也不轨不物谓之乱政乱政亟行所以败也公曰吾将畧地焉遂往陈鱼而观之僖伯卒公曰叔父有憾于寡人寡人弗敢忘之加一等
　　臣谓孔子教人以克己为要克己者以义理胜其私意也凡人志意云为试以一日之中自加考校由私意而动者十有八九由义理而动者十无一二故克己最难有志之士未有不由此而进德者而况人君居移气养移体所以动其情恣者多乎不能自克则其不善之积犹火消膏亦不自觉鲁隠是也僖伯之谏忠言也隠公不能自克舍曰欲之而必为之辞其志荒矣其不终之兆着矣厥后虽加礼于僖伯之又复失言谓僖伯恨已僖伯贤人也岂致憾于其君哉隠公若曰叔父有谏于寡人而弗能从寡人悔之之加一等犹足以昭改往修来之意而加等之为德赏矣惜其不能及此也魏郑公谏唐太宗伐髙丽太宗不从及败绩而归乃曰魏元成若在不使我有此行亟使驰驿祀以少牢立所制碑召其妻子劳赐之若太宗拒魏公之谏与鲁隠同而悔过出于诚心非如隠公之伪饰其致太平宜哉
　　隠公四年宋公陈侯蔡人卫人伐郑秋翚帅师防宋公陈侯蔡人卫人伐郑左氏曰诸侯伐郑宋公使来乞师公辞之羽父请以师防之公弗许固请而行故书曰翚帅师疾之也
　　臣谓兵权者有国之司命也古之得天下者未有不谨持此权者也以尧舜禹三大圣人之宅天下可谓以德不以力矣然四凶强族尧不诛而以俟舜舜初即位按其恶而投之四夷而后天下服是尧以兵权授舜也有苗弗率舜不讨而以俟禹禹初即位乃防羣后誓师奉辞伐罪是舜以兵权授禹也汤武之事又可见矣至周成康之际天下刑措兵寝可谓无事康王以元子即位名分素定其谁敢有异志然成王命仲桓南宫毛与齐侯吕伋以干戈虎贲之士逆康王于南门之外干戈虎贲者亲卫也于南门之外者显之于众也古先帝王制世驭俗之权如此是以令之无不行禁之无不服手麾指顾动容嚬笑之间无不如意所谓兵权者有国之司命命者死生所系故也宋殇公听州吁之邪谋防诸侯伐郑隠公辞宋公之命而拒公子翚之请义也翚乃不禀公之义而乐从宋卫之邪谋固请而行专已无上出入自肆不待钟巫之事而知其为弑君之贼矣春秋简严不贵辞费若书曰翚帅师防伐郑亦可矣而必曰翚帅师防宋公陈侯蔡人卫人伐郑言之重辞之复恶之之甚也隠公自是失权而兵制于翚至于十年中丘之防又不待公而先防齐郑伐宋其纵恣跋扈如此而隠公终弗能治其及于寪氏之祸非一朝一夕之故其所从来者渐矣是故伐郑之举因请而行伐宋之举不待公而先防其志之所存正所谓履霜隂凝圣人之大戒而隠公智不足以及此惜哉仲尼于是去翚公子之称一以谓翚者隠之贼非公子也二以明讨翚之法当絶其属籍不使得为公子也使隠公于翚固请之际未及成师而出之时夺其兵权改付贤卿片言而已矣夫为天下国家者以有法度为要前王立法度固为保守基业消弭祸乱也而往古握兵之人其始必请便宜从事其久则事必出于法度之外夫便宜从事者施于临敌对阵机不可失难从中覆故择利便权时之宜而行之岂谓无时不便宜邪既以便宜自处则以法度为不便宜于已乃托为词说曰法度者承平之所用若施之乱世行军用师则有所碍矣今日以私欲乞行一事明日以私怒乞罢一亊往往非法之所当听也设智计较胜负不用之于外而用之于内人皆知之独以迫于形势不得已而从之者多矣夫事至于不得已而从则必有欲禁而不能禁之事其失司命之权不已着乎其为羽父之固请不已大乎此智士之所忧懦夫之所畏喜因循者之所不顾非圣人独见于魄兆之端明霜氷之戒传笔削之大用其孰能与于此
　　隠公六年周任有言曰为国家者见恶如农夫之务去草焉芟夷蕴崇之弗使能殖则善者信矣
　　臣谓人君之德当如天地无不覆载何独于恶人而欲去之如此臣请以农圃者喻之去稂莠者以其伤禾稼也除蒿蔓者为其蔽卉木也若推兼容之量使稂莠禾稼并生于亩卉木蒿蔓杂毓于园圃人必指为农圃之病矣况为国家者乎此所以发周任之论也昔武王圣人也亦曰树德务滋除恶务本故舜举十六相则十六族务滋故也去四凶则四凶族务本故也夫黍稷果蔬养人之物不种则不生种而草侵之亦不能成矣草之为物其生不待种虽芟夷蕴崇而功或不继未有不复生者也是故君子难至小人易聚难至则常不得行其道易聚则每得伸其志治日以是常少乱日以是常多此有国家者之至戒也或曰芟刈也夷杀也不亦已甚乎臣曰天下之道二善与恶而已自一言之当一行之是推而上之至于圣而不可知皆善也有小大耳惟恶亦然所谓芟夷者非举天下之小人而尽杀之葢谓官使者也或禁之于未然或遏之于方萌或既形而黜除之或滋蔓而斩絶之皆去恶之道大要在于勿使能殖殖者深根固蔕牢不可拔之谓也夫草之初生毫末之萌耳与黍稷果蔬之萌未有异也其壮长条达则为害如此草之萌犹恶之微也见着非难见微为难自古滔天之恶未有不起于微者如王莽志在簒逆曹操窥伺神器初皆匿情矫饰终移汉祚然则人之善恶皆不易知知之矣而树德不务滋除恶不务本犹无益也
　　桓公三年晋始乱封桓叔于曲沃师服曰吾闻国家之立也本大而末小是以能固故天子建国诸侯立家今晋甸侯也而建国本既弱矣其能久乎
　　臣谓人主之尊如天臣民犹地地无及天之理而臣民于君有僭逼易位之道是何也本小末大威权去已始也欲正之而有所不忍中也欲治之而有所不敢终也欲取之有所不能矣名者实之宾天子者名实之极隆也擅生杀之柄操庆赏之权予夺在我纵舍在我令之必行禁之必止虽总众百万如韩信虽控制万里如王忠嗣东西南北用舍进退惟君所使而莫敢或遑此充名之实也至于欲取之而不能则必有其渐非一朝一夕之故矣师服之论无乃意在此乎其后沃盛强昭公微弱国人将叛而归沃则民不服事而下有觊觎此言果验乃后世之戒也
　　桓公六年楚子侵随楚鬭伯比曰随少师侈请羸师以张之熊率且比曰季梁在何益鬭伯比曰少师得君随果用少师之言追楚师季梁请止随侯勿追随侯惧而修政楚不敢伐其后少师益有宠鬭伯比曰可矣楚子伐随季梁请下之弗许请攻楚右弗许惟少师之言是听遂至败绩少师见获而免
　　臣谓国有贤材则隣敌视其用舍为进退而贤材者固凡愚之所忌疾也是故齐有管仲九合诸侯管仲死则四邻谋其国家百里奚一也虞不用而亡秦穆公用之而伯上论千古无不然者季梁与少师之谋自今观之一得一失易见也自随侯观之未免于二三其听矣夫验成败于事为之后者众人之见也辨得失于谋议之初者非小智所及惟明主能之唐宪宗欲伐淮蔡举朝不可惟裴度以身任之迄用有成非度之能乃宪宗用度之难也武宗欲伐刘稹诸镇皆有辅车之势惟李徳裕以身任之迄用有成非德裕之能乃武宗用德裕之不易也二宗无二臣其中兴之功未必能立二臣不遇二宗则无闻而死耳后世尚何知故曰君臣之防千载一时也夫楩柟豫章天付之以栋梁之用骐骥骅骝世知其有千里之足老于空谷阨于盐车顾临事而叹人才之难得何哉坐使反贼睥睨而无惮强敌慿陵而不置彼岂无如鬭伯比知少师之可欺岂无如熊率且比幸季梁之不用者乎文王立贤无方言用之之路广不止一人而已人君于贤材惟患不知既知之而不急于用则大谋无时而决大险无时而出大难无时而平也古人不云乎日月逝矣岁不我与
　　桓公十一年楚屈瑕将盟贰轸郧人将伐楚师莫敖患之请济师于王鬭亷曰师克在和不在众商周之不敌君之所闻也成军以出又何济焉遂败郧师卒盟而还臣闻鬭亷之言古今之至论也考之往事无不然者矣常人之心动于血气之使好已之胜不能自克是以不和智愚异才而并列是以不和能否异功而同其赏是以不和不择端方之士以裨赞之有谗人交鬭于其间是以不和负才艺者屈于下而善媚赂者压于上是以不和出法违度不以时制驯习既久彼惧于讨而训之怀疑心以事其上是以不和亲之厚之疏之薄之系于爱憎之偏而不协赏刑之正是以不和有求则必得将至于求所不可求而势不得与也则怨怒兴焉是以不和能者奋其勇而前不能者忌而疾之是以不和疾人之能则必幸其败胜不相推败不相救彼见疾者又思所以报之是以不和官尊禄厚者奉已侈泰多妖丽广金帛夺商贾侵公家之利莫知厌也而士卒乃有短褐半菽之叹非心附之徒迫于势耳是以不和保任功状未必皆有功而实有功者或防私怒而见黜鞭笞斩杀未必为军事而实有罪者或防私喜而见贷人心不服莫肯为用因以姑息不敢役使是以不和有一于此虽廉蔺并将韩彭共军闗公前茅张飞后劲未有能成事者也而况才不逮古人万分之一而兼有如前之失乎如是而欲所征克所战胜必不能矣故纣之旅亿兆而心德暌离武王之臣十人而一德一心王莽虎豹之师六十万光武以三千摧之苻坚之众九十七万谢安以一将破之鬭亷之论可谓信而有证者也自古大众难用而轻军易胜子玉刚而无礼不可过三百乘是能将二万人而已其后城濮之战卒以众败汉髙驾驭豪杰灭秦亡楚而才之所将不过十万古之观人者大抵如此若较实而论之凡后世以将自任者上孰与汉髙而其众已中分矣下孰与子玉然未尝不以兵少为请也虽然兵者诡道也故虽不能将而以大众虚声加之敌人犹之可耳至于实不可犯者非虚声之足恃也上下同志生死同情劳逸同形动静同虑则在于和而已矣然则如之何而可以使之和也惟监前所谓不和之由处之各当于义宜赏然后赏当罚则必罚予夺抑扬若权衡于物不徇乎私情而行乎公道当于其心方且欣畏帖服之不暇又何不和之敢乎是故茍和矣光武可以敌寻邑谢可以刼苻秦茍不和则若林之旅无救于曳兵而走故曰师克在和不在众不明乎此而曰知兵不治乎此而欲用兵臣愚所不信也









　　斐然集卷二十三
　　钦定四库全书
　　斐然集卷二十四
　　宋　胡寅　撰
　　子产传
　　国侨字子产郑之公族子国之子也达治知变正而有谋鲁襄公之八年子国侵蔡获司马燮郑人皆喜惟子产不顺曰小国无文德而有武功祸莫大焉楚人来讨能勿从乎从之晋师必至晋楚伐郑自今郑国不四五年弗得宁矣子国怒曰尔何知国有大命而有正卿童子言焉将为戮矣郑伯献捷于晋其年冬楚公子贞帅师伐郑讨侵蔡也子驷曰民急矣姑从楚以纾我民乃及楚平使行人告于晋晋人对曰君有楚命亦不使一介行李告于寡君而即安于楚君之所欲谁敢违君明年晋帅诸侯军于城下郑人恐乃行成楚子闻郑与诸侯同盟于戏也复伐郑郑人患晋楚之故谋使晋师致死于已乃侵宋以怒之又明年晋防十一国之师观兵于郑东南门之外三驾而楚不能与争然后纳斥堠禁侵掠盟于萧鱼葢五年而郑国得宁卒如子产之说焉初子驷当国子国为司马驷与尉止有争及为田洫司氏堵氏侯氏子师氏皆丧田故五族聚羣不逞之徒以作乱攻执政于西宫杀子驷及子国独司徒子孔知之得不死子驷之子闻盗不儆而出尸而追盗盗入于北宫乃归授甲臣妾多逃器用多丧子产闻盗为门者庀羣司闭府库完守备成列而后出兵车十七乘尸而攻盗于北宫杀尉止盗众乃奔子孔当国为载书以位序听政辟大夫诸司门子弗顺将诛之子产请焚书子孔不可曰为书以定国众怒而焚之是众为政也国不亦难乎子产曰众怒难犯专欲难成合二难以安国危之道也不如焚书以安众子得所欲欲为政也众亦得安夫岂不可专欲无成犯众兴祸子必从之乃焚书于仓门之外众而后定子孔之为政也专国人乃讨西宫之难【尉止作难子孔知而不言】杀子孔而立子产为卿襄公二十有二年晋人征朝于郑少正子产对曰在昔先君悼公九年我寡君于是即位即位八月而我先大夫子驷从寡君以朝于执事执事不礼于寡君寡君惧因是行也二年六月朝于楚晋是以有戏之役楚人犹竞而申礼于敝邑敝邑欲从执事而惧为大尤曰晋其谓我不共有礼是以不敢携贰于楚我四年三月先大夫子蟜又从寡君以观衅于楚晋于是乎有萧鱼之役谓我敝邑迩在晋国譬诸草木吾臭味也何敢差池楚亦不竞寡君尽其土实重之以宗器以受齐盟遂帅羣臣随于执事以防歳终贰于楚者子侯石盂归而讨之溴梁之明年子蟜老矣公孙夏从寡君以朝于君见于尝酎与执燔焉间二年闻君将靖东夏四月又朝以听事期不朝之间无岁不聘无役不从以大国政令之无常国家罢病不虞荐至无日不惕岂敢忘职大国若安定之其朝夕在廷何辱命焉若不恤其患而以为口实其无乃不堪任命而翦为仇讐敝邑是惧其敢忘君命委诸执事执事实重圗之晋人惮其辞自是免于大国之讨范宣子为政诸侯之币重郑人病之子产寓书以吿宣子曰子为晋国四隣诸侯不闻令德而闻重币侨也惑之侨闻君子长国家者非无贿之患而无令名之难夫诸侯之贿聚于公室则诸侯贰若吾子赖之则晋国贰诸侯贰则晋国坏晋国贰则子之家坏何没没也将焉用贿夫令名德之舆也德国家之基也有基无坏无亦是务乎有德则乐乐则能久诗云乐只君子邦家之基有令德也夫上帝临女无贰尔心有令名也夫恕思以明德则令名载而行之是以逺至迩安毋宁使人谓子子实生我而谓子浚我以生乎象有齿以焚其身贿也宣子悦乃轻币初陈侯防楚子伐郑当陈隧者井堙木刋郑人怨之襄公之二十五年子展及子产帅车七百乘伐陈宵入陈城陈侯奔于墓子展命师无入公宫与子产亲御诸门数俘而出祝祓社司徒致民司马致节司空致地乃还使子产献捷于晋戎服将事晋人问陈之罪对曰昔虞阏父为周陶正以服事我先王我先王赖其器用与神明之后也庸以元女大姬配胡公而封诸陈以备三恪则我周之自出至于今是赖桓公五父之乱先君庄公与蔡人奉戴厉公至于庄宣皆我之自立夏氏之乱成公播荡又我之自入君所知也今陈忘周之大德蔑我大惠弃我姻亲介恃楚众以慿陵我敝邑不可亿逞是以有往年之吿未获成命则有我东门之役当陈隧者井堙木刋敝邑大惧不竞而耻大姬天诱其衷启敝邑心陈知其罪授首于我用敢献功晋人曰何故侵小对曰先王之命惟罪所在各致其辟且天子之地一圻列国之地一同自是以衰今大国多数圻矣若无侵小何以至焉晋人曰何故戎服对曰我先君武庄为平桓卿士城濮之役文公布命曰各复旧职命我文公戎服辅王以受楚捷不敢废王命故也士庄伯不能诘复于赵文子文子曰其辞顺犯顺不祥乃受之仲尼曰言以足志文以足言不言谁知其志言之无文行之不逺晋为伯郑入陈非文辞不为功慎辞哉郑伯赏入陈之功享子展赐之先路三命之服先八邑赐子产次路再命之服先六邑子产辞邑曰自上以下降杀以两礼也臣之位在四【上子展次子西次伯有次子产】且子展之功臣不敢及赏礼请辞邑公固与之乃受三邑公孙挥曰子产将知政矣让不失礼楚子及秦侵郑楚人获郑大夫皇颉以献于秦郑人取货于印氏子太叔为令正以请之子产曰不获受楚之功而取货于郑不可为国秦不其然若曰拜君之勤微君之惠楚师其犹在敝邑之城下其可弗从遂行秦人不予更币从子产而后获皇颉许灵公如楚请伐郑师未兴而卒于楚楚子曰不伐郑何以求诸侯楚师起郑人将御之子产曰晋楚将平诸侯将和楚王是故昩于一来不如使逞而归乃易成也夫小人之性衅于勇啬于祸以足其性而求名焉者非国家之利也若何从之子展悦不御寇楚人入南里堕其城涉于泛而归明年宋向戍请于晋楚欲弭诸侯之兵果盟于宋自是晋楚之从交相见也蔡侯自晋归过于郑郑伯享之不敬子产曰蔡侯其不免乎日其过此也君使子展迋劳于东门之外而傲吾曰犹将更之今还受享而惰乃其心也君小国事大国而傲惰以为已心将得死乎若不免必由其子其为君也淫而不父侨闻之如是者恒有子祸未几蔡世子果弑其君固子产相郑伯以如楚舍而不坛外仆言曰昔先大夫相先君适四国未尝不为坛自是至今亦皆循之今子草舍无乃不可乎子产曰大适小则为坛小适大则茍舍而已焉用坛侨闻之大适小有五美宥其罪戾舍其过失救其灾患赏其德刑教其不及小国不困懐服如归是故作坛以昭其功宣告后人无怠于德小适大有五恶说其罪戾请其不足行其政事共其职贡从其时命不然则重其币帛以贺其福而吊其凶皆小国之祸也焉用作坛以昭其祸延陵季子聘于上国至齐说晏平仲至卫说蘧伯玉至晋说叔向适郑见子产如旧相识与之缟带子产献纻衣焉谓子产曰郑之执政侈难将作矣政必及子子为政慎之以礼不然郑国将败初伯有知政使子晳如楚辞曰楚郑方恶而使余往是杀余也伯有曰尔世行也将强使之子晳曰可则往难则已何世之有怒而将伐伯有诸大夫和之裨谌曰祸未歇也必三年而后能纾然明曰政将焉往裨谌曰善之代不善天命也其焉辟子产举不躐等则位班也择善而举则世隆也天又除之夺伯有魄子西即世将焉辟之天祸郑久矣其必使子产息之乃犹可以戾未几子产相郑伯以如晋叔向问郑之政焉对曰吾得见与否在此岁也驷良方争【驷子晳良伯有】未知所成若有所成吾得见乃可知也叔向曰不既和矣乎对曰伯有侈而愎子晳好在人上莫能相下也虽其和犹相积恶也恶至无日矣伯有耆酒为窟室而夜饮酒击钟焉达旦朝者皆自朝布路而罢又将使子晳如楚子晳以驷氏之甲伐之伯有奔许大夫聚谋子皮曰仲虺之志云取乱侮亡推亡固存国之利也罕驷丰同生【罕子皮驷子晳丰公孙段本同母兄弟】伯有汰侈故不免人谓子产就直助强子产曰岂为我徒国之祸难谁知所敝或主强直难乃不生姑成吾所因敛伯有氏之死者不及谋而遂行子皮止之众曰人不我顺何止焉子皮曰夫子礼于死者况生者乎遂自止之子产乃入郑伯及其大夫国人盟伯有闻郑人之盟已也怒闻子皮之甲不与攻已也喜遂自墓门之渎入驷带率国人伐之皆召子产子产曰兄弟而及此吾从天所与伯有死于羊肆子产枕之股而哭敛而殡之伯有之臣在市侧者既而诸斗城驷氏欲攻子产子皮怒曰礼国之干也杀有礼祸莫大焉乃止于是子皮为上卿而授子产以政辞曰国小而偪族大宠多不可为也子皮曰虎帅以听谁敢犯子子善相之国无小小能事大国乃寛子产为政有事伯石【伯石公孙段有事欲使之】赂与之邑子太叔曰国皆其国也奚独赂焉子产曰无欲实难皆得其欲以从其事而要其成非我有成其在人乎何爱于邑邑将焉往子太叔曰若四国何子产曰非相违也而相从也四国何尤焉郑书有之曰安定国家必大焉先姑先安大以待其所归耳伯有既死使太史命伯石为卿辞太史退则请命焉复命之又辞如是三乃受防入拜子产是以恶其为人也使次已位子产使都鄙有章上下有服田有封洫庐井有伍大人之忠俭者从而与之泰侈者因而毙之丰巻将祭请田焉弗许曰唯君用鲜众给而已子张怒【丰巻】退而征役【欲攻子产】子产奔晋子皮止之而逐丰巻丰巻出奔子产请其田里三年而复之反其田里及其入焉从政一年舆人诵之曰取我衣冠而褚之取我田畴而伍之孰杀子产吾其与之及三年又诵之曰我有子弟子产诲之我有田畴子产殖之子产而死谁其嗣之郑伯如晋晋侯以鲁襄公之丧故未之见也子产使尽坏其馆之垣而纳车马焉士文伯让之曰敝邑以政刑之不修寇盗充斥无若诸侯之属辱在寡君者何是以令吏人完客所馆髙其闬闳厚其墙垣以无忧客使今吾子坏之虽从者能戒其若异客何以敝邑之为盟主缮完葺墙以待宾客若皆毁之其何以供命寡君使丐请命对曰以敝邑褊小介于大国诛求无时是以不敢宁居悉索敝赋以来防时事逢执事之不闲而未得见又不获闻命未知见时不敢输币亦不敢暴露其输之则君之府实也非荐陈之不敢输也其暴露之则恐燥湿之不时而朽蠧以重敝邑之罪侨闻文公之为盟主也宫室卑庳无观台榭以崇大诸侯之馆馆如公寝库廏缮修司空以时平易道路圬人以时塓馆宫室诸侯宾至甸设庭燎仆人巡宫车马有所宾从有代巾车脂辖隷人牧圉各瞻其事百官之属各展其物公不留宾而亦无废事忧乐同之事则巡之教其不知而恤其不足宾至如归无宁菑患不畏寇盗而亦不患燥湿今铜鞮之宫数里而诸侯舍于隷人门不容车而不可逾越盗贼公行而夭厉不戒宾见无时命不可知若又勿坏是无所藏币以重罪也敢请执事将何所命之虽君之有鲁丧亦敝邑之忧也若获荐币修垣而行君之惠也敢惮勤劳文伯复命赵文子曰信我实不德而以隷人之垣以赢诸侯是吾罪也使士文伯谢不敏焉晋侯见郑伯有加礼厚其宴好而归之乃筑诸侯之馆叔向曰辞之不可以已也如是夫子产有辞诸侯赖之若之何其释辞也是岁北宫文子相卫襄公如楚过郑印段迋劳于棐林如聘礼而以劳辞文子入聘子羽为行人冯简子与子太叔逆客事毕而出言于卫侯曰郑有礼其数世之福也其无大国之讨乎诗云谁能执热逝不以濯礼之于政如热之有濯也濯以救热何患之有子产之从政也择能而使之冯简子能断大事子太叔美秀而文公孙挥能知四国之为而辨于其大夫之族姓班位贵贱贤否而又善为辞令裨谌能谋谋于野则获谋于邑则否郑国将有诸侯之事子产乃问四国之为于子羽且使多为辞令与裨谌乘以适野使谋可否而告冯简子使断之事成乃授子太叔使行之以应对宾客是以鲜有败事北宫文子所谓有礼也郑人游于乡校以论执政然明谓子产曰毁乡校如何子产曰何为夫人朝夕退而游焉以议执政之善否其所善者吾则行之其所恶者吾则改之是吾师也若之何毁之吾闻忠善以损怨不闻作威以防怨岂不遽止然犹防川大决所犯伤人必多吾不克救也不如小决使道不如吾闻而药之也然明曰蔑也今而后知吾子之信可事也小人实不才若果行此其郑国实赖之岂唯二三臣仲尼闻是语也曰以是观之人谓子产不仁吾不信也子皮欲使尹何为邑子产曰少未知可否子皮曰愿吾爱之不吾叛也使夫徃而学焉夫亦愈知治矣子产曰不可人之爱人求利之也今吾子爱人则以政犹未能操刀而使割也其伤实多子之爱人伤之而已其谁敢求爱于子子于郑国栋也栋折榱崩侨将压焉敢不尽言子有美锦不使人学制焉大官大邑身之所庇也而使学者制焉其为美锦不亦多乎侨闻学而后入政未闻以政学者也若果行此必有所害譬如田猎射御贯则能获禽若未尝登车射御则败绩压覆是惧何暇思获子皮曰善哉虎不敏吾闻君子务知大者逺者小人务知小者近者我小人也衣服附在吾身我知而慎之大官大邑所以庇身也吾逺而慢之微子之言吾不知也他日我曰子为郑国我为吾家以庇焉其可也今而后知不足自今请虽吾家听子而行子产曰人心之不同如其面焉吾岂敢谓子面如吾面乎抑心所谓危亦以告也子皮以为忠故委政焉子产是以能为郑国鲁昭公之元年楚公子围聘于郑且娶于公孙段氏伍举为介将入馆郑人恶楚怀诈使行人子羽与之言乃馆于外既聘将以兵众逆子产使子羽辞曰以敝邑褊小不足以容从者请墠听命令尹命伯州犂对曰君辱贶寡大夫围谓围将使丰氏抚有而室围布几筵告于庄共之庙而来若野赐之是委君贶于草莽也是寡大夫不得列于诸卿也不宁唯是又使围防其先君将不得为寡君老其蔑以复矣唯大夫图之子羽曰小国无罪恃实其罪将恃大国之安靖已而无乃包藏祸心以图之小国失恃而惩诸侯使莫不憾者距违君命而有所壅塞不行是惧不然敝邑馆人之属也其敢爱丰氏之祧伍举知其有备乃请埀櫜而入居无何令尹围使公子黑肱伯州犂城犨栎郏郑人惧子产曰不害令尹将行大事而先除二子也祸不及郑何患焉已而围果弑楚子杀伯州犂而黑肱出乃自立为君于是游吉如楚归语子产曰具行器矣楚王汰侈而自说其事必合诸侯吾往无日矣子产曰不数岁未能也后四年始防诸侯于申子产聘于晋叔向问焉曰寡君疾病卜人曰实沈台骀为祟史莫知之敢问此何神也子产曰昔髙辛氏有二子伯曰阏伯季曰实沈居于旷林不相能也日寻干戈以相征讨后帝不臧迁阏伯于商丘主辰商人是因故辰为商星迁实沈于大夏主参唐人是因故参为晋星然则实沈参神也昔金天氏裔子曰昧为冥师生允格台骀台骀能业其官宣汾洮障大泽帝用嘉之封诸汾州沈姒蓐黄实守其祀今晋主汾而灭之然则台骀汾神也抑此二者不及君身山川之神则水旱疠疫之灾于是乎禜之日月星辰之神则雪霜风雨之不时于是乎禜之若君身则亦出入饮食哀乐之事也侨闻君子有四时朝以听政昼以访问夕以修令夜以安身于是乎节宣其气勿使有所壅闭湫底以露其体兹心不爽而昏乱百度今无乃壹之则生疾矣侨又闻内官不及同姓故男女辨姓礼之大司也今君内实有四姬焉其无乃是乎晋侯闻其言曰博物君子也而厚为之礼叔向出行人子羽送之叔向问郑故焉且问子晳对曰其与几何无礼而好陵人怙富而卑其上弗能久矣初郑徐吾犯之妹美公孙楚聘之矣公孙黑又使强委禽焉犯惧告子产子产曰是国无政非子之患也唯所欲与犯请于二子请使女择马皆许之子晳盛饰入布币而出子南戎服入左右射超乘而出女自房观之曰子晳信美矣抑子南夫也夫夫妇妇所谓顺也适子南氏子晳怒櫜甲以见子南欲杀之而取其妻子南执戈击之及冲子晳伤而归告大夫曰我好见之不知其有异志也故伤大夫皆谋之子产曰直钧幼贱有罪罪在楚也【先聘子南直也用戈子晳直也子产未能讨故钧其事而罪楚】乃执子南而数之曰国之大节有五女皆奸之畏君之威听其政尊其贵事其长养其亲五者所以为国也今君在国女用兵焉不畏威也奸国之纪不听政也子晳上大夫女嬖大夫而弗下之不尊贵也幼而不忌不事长也兵其从兄不养亲也君曰余不忍女杀宥女以逺勉速行乎无重而罪遂放游楚于吴将行子产咨于太叔太叔曰吉不能亢身焉能亢宗彼国政也非私难也子圗郑国利则行之又何疑焉周公杀管叔而蔡蔡叔夫岂不爱王室故也吉若获戾子将行之何有于诸游郑为游楚乱故六卿私盟于薰隧公孙黑强与于盟使太史书其名且曰七子子产弗讨未几公孙黑将作乱欲去游氏而代其位伤疾作而不果驷氏与诸大夫欲杀之子产在鄙闻之惧弗及乘遽而至使吏数之曰伯有之乱以大国之事而未尔讨也尔有乱心无厌国不女堪专伐伯有而罪一也昆弟争室而罪二也薰隧之盟女矫君位而罪三也有死罪三何以堪之不速死大刑将至再拜稽首辞曰死在朝夕无助天为虐子产曰人谁不死凶人不终命也作凶事为凶人不助天其助凶人乎请以印为褚师【市官】子产曰印也若才君将任之不才将朝夕从女女罪之不恤而又何请焉不速死司冦将至乃缢而尸诸周氏之衢加木焉子产相郑伯如楚楚子享之赋吉日既享子产乃具田备王以田江南之梦因使椒举如晋求诸侯问于子产曰晋其许我诸侯乎对曰晋君少安不在诸侯其大夫多求莫匡其君在宋之盟又曰如一若不许君将焉用之王曰诸侯其来乎对曰从宋之盟承君之欢不畏大国何故不来不来者其鲁卫曹邾乎曹畏宋邾畏鲁鲁卫偪于齐而亲于晋惟是不来其余君之所及也王曰然则吾所求者无不可乎对曰求逞于人不可与人同欲尽济明年夏诸侯如楚曹邾辞以难鲁辞以时祭卫侯辞以疾椒举言于楚子曰诸侯无归礼以为归今君始得诸侯其慎礼矣宋向戍郑公孙侨在诸侯之良也君其选焉楚子乃问礼于左师及子产左师献公合诸侯之礼六子产献伯子男防公之礼六君子谓合左师善守先代子产善相小国楚子示诸侯侈椒举谏不听子产见左师曰吾不患楚矣汰而愎谏不过十年左师曰不十年侈其恶不逺逺恶而后弃善亦如之德逺而后兴子产作丘赋国人谤之曰其父死于路已为虿尾以令于国国将若之何子寛以告子产曰何害茍利社稷死生以之且吾闻为善者不改其度故能有济民不可逞度不可改诗曰礼义不愆何恤人言吾不迁矣子寛曰君子作法于凉其敝犹贪作法于贪敝将若何政不率法而制于心民各有心何上之有郑人铸刑书叔向诒书子产曰始吾有虞于子今则已矣昔先王议事以制不为刑辟惧民之有争心也民知有辟则不忌于上并有争心以征于书而徼幸以成之弗可为矣夏有乱政而作禹刑商有乱政而作汤刑周有乱政而作九刑三辟之兴皆叔世也今吾子相郑国作封洫立谤政制参辟铸刑书将以靖民不亦难乎诗曰仪式刑文王之典日靖四方又曰仪刑文王万邦作孚如是何辟之有民知争端矣将弃礼而征于书锥刀之末将尽争之乱狱滋丰贿赂并行终子之世郑其败乎子产复书曰若吾子之言侨不才不能及子孙吾以救世也既不承命敢忘大惠子产聘于晋晋侯有疾韩宣子逆客私焉曰寡君寝疾于今三月矣并走羣望有加而无瘳今梦黄熊入于寝门其何厉鬼也对曰以君之明子为大政其何厉之有昔尧殛鲧于羽山其神化为黄熊以入于羽渊实为夏郊三代祀之晋为盟主其或者未之祀乎韩子祀夏郊晋侯有间赐子产莒之方鼎二郑人相惊以伯有曰伯有至矣则皆走不知所往或梦伯有介而行曰壬子予将杀带也明年壬寅予又将杀段也期至而驷带公孙段卒国人愈惧子产立公孙泄及良止以抚之乃止【泄子孔子止伯有子】子太叔问其故子产曰鬼有所归乃不为厉吾为之归也太叔曰公孙泄何为子产曰说也为身无义而圗说从政有所反之以取媚也不媚不信不信民不从也及子产适晋赵景子问焉曰伯有犹能为鬼乎子产曰能人生始化曰魄既生魄阳曰魂用物精多则魂魄强是以有精爽至于神明匹夫匹妇强死其魂魄犹能慿依于人以为淫厉况良霄我先君穆公之胄子良之孙子耳之子敝邑之卿从政三世矣郑虽无腆抑谚曰蕞尔国而三世执其政柄其用物也矣其取精也多矣其族又大所冯厚矣而强死能为鬼不亦宜乎子产为丰施归州田于韩宣子曰日君以公孙段为能任其事而赐之州田【初段相郑伯如晋礼无违者晋侯赐之田施段之子】今无禄早世不获久享君德其子弗敢有不敢以闻于君私致诸子宣子辞子产曰古人有言曰其父析薪其子弗克负荷施将惧不能任其先人之禄其况能任大国之赐纵吾子为政而可后之人若属有疆埸之言敝邑获戾而丰氏受其大讨吾子取州是免敝邑于戾而建置丰氏也敢以为请宣子乃受之郑罕朔奔晋韩宣子问其位于子产子产曰君之羇臣茍得容以逃死何位之敢择卿违从大夫之位罪人以其罪降古之制也朔于敝邑亚大夫也其官马师也获戾而逃惟执政所寘之得免其死为惠大矣又敢求位宣子为子产之敏也使从嬖大夫晋平公卒诸侯如晋送葬郑子皮将以币行子产曰丧焉用币用币必百两百两必千人千人至将不行不行必尽用之几千人而国不亡子皮固请以行既葬诸侯之大夫欲因见新君叔孙昭子曰非礼也弗听叔向辞之曰大夫之事毕矣而又命孤孤斩焉在衰绖之中其以嘉服见则丧礼未毕其以丧服见则是重受吊也大夫将若之何皆无辞以见子皮尽用其币归谓子羽曰非知之实难将在行之夫子知之矣我则不足书曰欲败度纵败礼我之谓矣夫子知度与礼矣我实纵欲而不能自克也初子产如陈涖盟归告大夫曰陈亡国也不可与也聚禾粟缮城郭恃此二者而不抚其民其君弱植公子侈太子卑大夫敖政多门以介于大国能无亡乎不过十年矣后十年果为楚所灭楚子诱蔡侯般杀之于申遂围蔡晋荀吴谓韩宣子曰前日不能救陈今又不能救蔡为盟主而不恤亡国将焉用之遂告诸侯防于厥憖子皮将行子产曰行不逺不能救蔡也蔡小而不顺楚大而不德天将弃蔡以壅楚盈而罚之蔡必亡矣且丧君而能守者鲜矣三年楚其有咎乎美恶周必复楚恶周矣已而晋人请蔡于楚果弗许而诸侯归于是郑简公卒将为葬除及游氏之庙将毁焉子太叔使其除徒执用以立而无庸毁曰子产过女而问何故不毁乃曰不忍庙也诺将毁矣既如是子产乃使辟之司墓之室有当道者毁之则朝而塴弗毁则日中而塴子太叔请毁之曰无若诸侯之宾何子产曰诸侯之宾能来防吾丧岂惮日中无损于宾而民不害何故不为遂不毁日中而葬君子谓子产于是乎知礼礼无毁人以自成也晋侯成虒祁之宫诸侯朝而归者皆有贰心叔向曰诸侯不可以不示威乃并征防以甲车四千乘合诸侯于平丘子产子太叔相郑定公防子产以幄幕九张行子太叔以四十既而悔之每舍损焉及防亦如之晋人令诸侯甲戌日中造于除癸酉退朝子产命外仆速张于除太叔止之使待明日及夕子产闻其未张也使速往乃无所张矣及盟子产争承曰昔天子班贡轻重以列列尊贡重周之制也卑而贡重者甸服也郑伯男也而使从公侯之贡惧弗给也敢以为请诸侯靖兵好以为事行理之命无月不至贡之无艺小国有阙所以得罪也诸侯修盟存小国也贡献无极亡可待也存亡之制将在今矣自日中以争至于昏晋人许之既盟子太叔咎之曰诸侯若讨其可凟乎子产曰晋政多门贰偷之不暇何暇讨国不竞亦陵何国之为仲尼谓子产于是行足以为国基矣诗云乐只君子邦家之基子产君子之求乐者也夫合诸侯艺贡事礼也子产归未至闻子皮卒哭且曰吾已无为为善矣惟夫子知我初子皮如齐晏子骤见之陈桓子问其故对曰能用善人民之主也晋韩起聘于郑郑伯享之子产戒曰茍有位于朝无有不供恪孔张后至立于客间执政御之适客后又御之适县间客从而笑之事毕富子谏曰夫大国之人不可不慎也几为之笑而不陵我吾皆有礼夫犹鄙我国而无礼何以求荣孔张失位吾子之耻也子产怒曰发命之不衷出令之不信刑之颇类狱之放纷防朝之不敬使令之不听取陵于大国罢民而无功罪及而弗知侨之耻也孔张君之昆孙子孔之后也执政之嗣也为嗣大夫承命以使周于诸侯国人所尊诸侯所知立于朝而祀于家有禄于国有赋于军丧祭有职受脤归脤其祭在庙已有着位数世世守其业而忘其所侨焉得耻之辟邪之人而皆及执政是先王无刑罚也子宁以他规我宣子有环其一在郑商宣子谒诸郑伯子产弗与曰非官府之守器也寡君不知子太叔子羽谓子产曰韩子亦无几求晋国亦未可以贰晋国韩子不可偷也若属有谗人交鬬其间鬼神而助之以兴其凶怒悔之何及吾子何爱于一环其以取憎于大国也盍求而与之子产曰吾非偷晋而有贰心将终事之是以弗与忠信故也侨闻君子非无贿之难立而无令名之患为国非不能事大字小之难无礼以定其位之患夫大国之人令于小国而皆获其求将何以给之一共一否为罪滋大大国之求无礼以斥之何餍之有吾且为鄙邑则失位矣若韩子奉命以使而求玉焉贪淫甚矣独非罪乎出一玉以起二罪吾又失位韩子成贪将焉用之且吾以玉贾罪不亦锐乎韩子买诸贾人既成贾矣商人曰必告君大夫韩子请诸子产曰日起请夫环执政弗义弗敢复也今买诸商人商人曰必以闻敢以为请子产对曰昔我先君桓公与商人皆出自周庸次比耦以艾杀此地斩之蓬蒿藜藿而共处之世有盟誓以相信也曰尔无我叛我无强贾毋或丐夺尔有利市寳贿我勿与知恃此质誓故能相保以至于今今吾子以好来辱而谓敝邑强夺商人是教敝邑背盟誓也毋乃不可乎吾子得玉而失诸侯必不为也若大国令而供无艺郑鄙邑也亦弗为也侨若献玉不知所成敢私布之韩子曰起不敏敢求玉以徼二罪敢辞之将行私觐于子产以玉与马曰子命起舍夫玉是赐我玉而免我死也敢不借手以拜有星孛于大辰裨灶言于子产曰宋卫陈郑将同日火若我用瓘斚玉瓒郑必不火子产弗与明年夏宋卫陈郑皆火裨灶曰不用我言郑又将火郑人请用之子产不可子太叔曰寳以保民也若有火国几亡可以救亡子何爱焉子产曰天道逺人道迩非所及也灶焉知天道是亦多言矣岂不或信遂不与亦不复火初火作子产辞晋公子公孙于东门使司寇出新客禁旧客勿出于宫使子寛子上巡羣屏摄至于大宫使公孙登徙大龟使祝史徙主祏于周庙告于先君使府人库人各儆其事商成公儆司宫出旧宫人寘诸火所不及司马司冦列居火道行火所焮城下之人伍列登城明日使野司冦各保其征郊人助祝史除于国北禳火于冥回禄祈于四鄘书焚室而寛其征与之材三日哭国不市使行人告于诸侯陈不救火许不吊灾君子是以知陈许之先亡也逾月子产大为社祓禳于四方振除火灾乃简兵大搜将为搜除子太叔之庙在道南其寝在道北其庭小过期三日使除徒陈于道南庙北曰子产过女而命速除乃毁于而向子产朝过而怒之除者南毁子产止之曰毁于北方初火之作也子产授兵登陴子太叔曰晋无乃讨乎子产曰小国忘守则危况有灾乎既晋之边吏让郑曰郑国有灾晋君大夫不敢宁居卜筮走望不爱牲玉郑之有灾寡君之忧也今执事然授兵登陴将以谁罪边人恐惧不敢不告子产对曰若吾子之言敝邑之灾君之忧也敝邑失政天降之灾又惧谗慝之间谋之以啓贪人荐为敝邑不利以重君之忧幸而不亡犹可说也不幸而亡君虽忧之亦无及也郑有他竟望走在晋既事晋矣其敢有二心于是楚左尹王子胜言于楚子曰许于郑仇敌也而居楚地以不礼于郑晋郑方睦郑若伐许而晋助之楚丧地矣郑方有令政君其圗之楚子乃迁许于白羽郑驷偃卒初偃娶于晋大夫生丝弱其父兄立子瑕【偃子叔父】子产憎其为人且以为不顺勿许亦勿止他日丝以告其舅晋人使以币如郑问驷乞之立故【乞子瑕也】驷氏惧乞欲逃子产弗遣请龟以卜亦弗予大夫谋对子产对客曰郑国不天寡君之二三臣札瘥夭昏今又丧我先大夫偃其子幼弱其二三父兄惧坠宗主私族于谋而立长亲寡君与其二三臣曰抑天实剥乱是吾何知焉谚曰无过乱门民有兵乱犹惮过之而况敢知天之所乱今大夫将问其故抑寡君实不敢知其谁实知之平丘之防君寻旧盟曰无或失职若寡君之二三臣其即世者晋大夫而专制其位是晋之县鄙也何国之为辞客币而报其使晋人不敢复言大水龙鬬于时门之外洧渊国人请为禜焉子产弗许曰我鬭龙不我觌也龙鬭我何觌焉禳之则彼其室也我无求于龙龙亦无求于我乃止初子产喜然明问为政焉对曰视民如子见不仁者诛之如鹰鹯之逐鸟雀也子产喜以语子太叔且曰他日吾见蔑之面而已今吾见其心矣子太叔问政于子产子产曰政如农功日夜思之思其始而成其终朝夕而行行无越思如农之有畔则其过鲜矣及子产有疾谓子太叔曰我死子必为政惟有德者能以寛服民其次莫如猛夫火烈民望而畏之故鲜死焉水懦弱民狎而翫之则多死焉故寛难疾数月而卒太叔为政不忍猛而寛郑国多盗取人于萑苻之泽太叔悔之曰吾早从夫子不及此兴徒兵以攻萑苻之盗尽杀之盗少止仲尼曰善哉政寛则民慢慢则纠之以猛猛则民残残则施之以寛寛以济猛猛以济寛政是以和诗曰民亦劳止汔可小康惠此中国以绥四方施之以寛也毋纵诡随以谨无良式遏寇虐惨不畏明纠之以猛也柔逺能迩以定我王平之以和也又曰不竞不絿不刚不柔布政优优百禄是遒和之至也及子产卒仲尼闻之出涕曰古之遗爱也
　　诸葛孔明传
　　诸葛亮字孔明琅琊阳都人也汉司隷校尉丰之后亮早孤随叔父避乱荆州建安初与颍川石广元汝南孟公威等俱游学诸人务于精熟而亮独观其大略晨夜从容常抱膝长啸顾谓广元等曰卿曹仕进可至郡守刺史也或问其所志亮笑而不言及卒躬耕陇亩好为梁父吟身长八尺容貌甚伟每自比管仲乐毅时人莫之许也惟博陵崔州平颍川徐庶元直与亮友善皆信然之襄阳厐德公有重名于当世目亮为卧龙从子统为凤雏同郡司马徽为水镜亮每至其家独拜牀下德公初不令止徽字德操清雅有知人之鉴刘先主访世事于徽徽曰儒生俗士岂识时务识时务者在乎俊杰此间有伏龙凤雏先主问其人曰诸葛孔明厐士元也徐庻见先主于新野先主器之谓先主曰诸葛孔明者卧龙也将军岂愿见之乎先主曰君与俱来庶曰此人可就见不可屈致将军宜枉驾顾之由是先主遂诣亮凡三往乃得见因屏人曰汉室倾頽奸臣窃命主上防尘孤不度德量力欲信大义于天下而智术短浅遂用猖獗至于今日然志犹未已君谓计将安出亮答曰今曹操已拥百万之众挟天子而令诸侯此诚不可与争锋孙权据有江东已歴三世国险而民附贤能为之用此可与为援而不可图也荆州北据汉沔利尽南海东连呉防西通巴蜀此用武之国而其主不能守殆天所以资将军岂有意乎益州险塞沃野千里天府之土髙祖因之以成帝业刘璋闇弱张鲁在北民殷国富而不知存防智能之士思得明君将军既帝室之胄信义着于四海总揽英雄思贤如渇若跨有荆益保其岩阻西和诸戎南抚夷越外结好孙权内修政理天下有变则命一将将荆州之军以向宛洛将军身率益州之众以出秦川百姓孰敢不箪食壶浆以迎将军者乎诚如是则帝业可成汉室可兴矣先主曰善于是与亮情好日宻关公张飞等不说先主解之曰自孤得孔明犹鱼之有水也愿诸君勿复言闗张乃止刘表长子琦亦深敬亮表受后妻之言爱少子琮不悦于琦琦每欲与亮谋自安之术亮輙拒塞既乃将亮游观后园共登高楼饮宴之间令人去梯因谓亮曰今日上不至天下不至地言出子口入于吾耳可以言未亮答曰君不见申生在内而危重耳在外而安乎琦意感悟隂规出计遂得为江夏太守俄而表卒曹操征荆州琮遣使请降先主在樊闻之率其众南行亮与徐庶并从为操所追破获庶母庶辞先主而指其心曰本欲与将军共图王霸之业者以此方寸地也今失老母方寸乱矣无益于事请从此别遂诣曹公先主至于夏口亮曰事急矣请奉命求救于孙将军时权拥众在柴桑观望成败宿仰先主大名又覩亮英伟甚敬重之亮说权曰海内大乱将军起兵据有江东刘豫州亦收众汉南与曹操并争天下今操芟夷大难畧已平定遂破荆州威震四海英雄无用武之地故豫州遁逃至此将军量力而处之若能以吴越之众与中国抗衡不如早与之絶若不能当何不按兵束甲北面而事之今将军外托服从之名内懐犹豫之计事急而不断祸至无日矣权曰茍如君言刘豫州何不遂事之乎亮曰田横齐之壮士耳犹守义不辱况刘豫州王室之胄英才葢世众士仰慕若水之归海事之不济此乃天也安能复为之下乎权勃然曰吾不能举全吴之地十万之众受制于人吾计决矣非刘豫州莫可以当曹操者然豫州新败之后安能抗此难乎亮曰豫州兵虽败于长阪今战士还者及关某水军精甲万人刘琦合江夏战士亦不下万人曹操之众逺来疲闻追豫州轻骑一日一夜行三百余里此所谓强弩之末势不能穿鲁缟者也故兵法忌之曰必蹶上将军且北方之人不习水战又荆州之民附操者偪兵势耳非心服也今将军诚能命猛将统兵数万与豫州协规同力必破操军操军破必北还如此则荆呉之势强鼎足之形成矣成败之机在于今日权大悦即遣周瑜程普鲁肃等水军三万随亮诣先主并力拒曹操操败于赤壁果引军归邺先主遂收江南建安十六年先主攻益州亮与关公留镇荆土居无何亮率张飞赵云等泝江而上分定州郡防围成都刘璋遂降宜城马良致书于亮曰闻雒城已拔此天祚也明公应期赞世配业光国魄兆见矣夫变用雅虑审贵埀明于以简才宜适其时若乃和光悦逺迈德天壤使时闲于听世服于道齐高妙之音正郑卫之声并利于世无相夺伦此乃管弦之至牙旷之调也虽非钟期敢不击节二十六年羣下劝先主即帝位先主未之许亮曰今曹氏篡汉天下无主大王刘氏苗族绍世而起今即帝位宜矣于是称尊号防亮为丞相曰朕遭家不造奉承大统兢兢业业不敢康宁思靖百姓惧未能绥于戏丞相亮其悉朕意无怠辅朕之阙助宣重光以昭明天下君其朂哉以丞相録尚书事其治颇尚严峻人多怨叹法正谓亮曰昔髙祖入闗约法三章秦民知德今君假借威力跨据一州初有其国未埀惠抚胡不缓刑弛禁全客主之义乎亮曰君知其一未知其二秦以无道政苛民怨匹夫大呼天下土崩髙祖因之可以济刘璋闇弱自焉已来有累世之恩文法羁縻互相承奉德政不举威刑不肃蜀土吏民专权自恣君臣之道渐以陵替宠之以位位极则僭顺之以恩恩竭则慢积致亡职由此也吾今威之以法法行则知恩限之以爵爵加则知荣恩荣并济上下有节为治之要着矣章武三年春先主于永安疾笃召亮属以后事谓亮曰君才十倍曹丕必能安国终定大业若嗣子可辅辅之如其不才当自取也亮涕泣曰臣敢不竭股肱之力効忠贞之节继之以死建兴元年封亮武乡侯开府治事又领益州牧事无巨细咸决于亮是岁越巂夷高定背叛建宁大姓雍闿负阻不宾防柯太守朱褒拥郡相继而反南中骚动亮以新遭大丧故未即加兵初孙权闻先主住白帝使大夫郑泉来聘蜀亦遣人相与报答及先主殂殒亮策权有异计谋欲聘之而未发也于是邓芝见亮曰上幼弱初在位宜遣使人重申呉好亮答曰吾思之久矣未得其人今日始得之耳芝问其人谓谁亮曰即使君也因遣芝修好于权权果狐疑不时见芝芝表请面陈吴蜀唇齿之计权乃絶魏与蜀申盟自后和亲遂为与国亮将自南征长史王连力谏以为此不毛之地疫疠之乡而丞相者一国之望也不宜冐险而行亮度诸将才不及已意欲必往而连言輙恳至故稽留者久之三年春亮遂率众南征其秋悉平军资所出国以饶富有孟获者为夷所服亮募军中生致之麾下使获周观营阵之间问曰此军何如对曰向者不知虚实故败今防赐观营阵若祗如此即易胜耳亮笑纵使更战七纵七擒而亮犹遣获获止不去曰公天威也南人不复反矣遂至滇池使其渠帅自相统领不复别置汉官亦不留兵镇守或者以为不便亮曰夷新伤破父兄死丧若置官吏而无兵必成祸患一不易也留兵镇守而无食必当运粮二不易也夫夷人累有废杀之罪自嫌衅重若留外人终不相信夷汉杂居猜嫌必起及其反叛劳费萧然矣三不易也今吾欲使不留兵不运粮而纲纪粗定夷汉粗安策犹有便于此者乎初参军马谡送亮南征临别献言曰南中恃其险逺骄黠不宾之日久矣虽今旦破降明日必反耳今公方欲倾国北伐逺事强贼彼知吾势内虚其叛亦速若殄尽遗类以除后患既非仁者之情且又不可仓卒也夫用兵之道攻心为上攻城为下心战为上兵战为下愿公服其心而已亮深纳其策赦孟获以服南方故终亮之世夷人无敢反者五年率诸军北驻汉中临发上疏曰先帝创业未半而中道崩殂今天下三分益州罢此诚危急存亡之秋也然侍卫之臣不懈于内忠志之士忘身于外者葢追先帝之殊遇欲报之于陛下也诚宜开张圣听以光先帝遗德恢志士之气不宜妄自菲薄引喻失义以塞忠谏之路也宫中府中俱为一体陟罚臧否不宜异同若有作奸犯科及为忠善者宜付有司论其刑赏以昭陛下平明之理不宜偏私使内外异法也侍中侍郎郭攸之费祎董允等此皆良实志虑忠纯是以先帝简拔以遗陛下愚以为宫中之事事无大小悉以咨之然后施行必能裨补阙漏有所广益将军向宠性行淑均晓畅军事试用于昔先帝称之是以众议举宠为督愚以为营中之事悉以咨之必能使行阵和睦优劣得所亲贤臣逺小人此先汉所以兴隆也亲小人逺贤臣此后汉所以倾颓也先帝在时每与臣论此事未尝不叹惜痛恨于桓灵也侍中尚书长史参军此悉贞亮死节之臣愿陛下亲之信之则汉室之隆可计日而待也臣本布衣躬耕南阳茍全性命于乱世不求闻达于诸侯先帝不以臣卑鄙猥自枉屈三顾臣于草庐之中咨臣以当世之事由是感激遂许先帝以驱驰后值倾覆受任于败军之际奉命于危难之间尔来二十有一年矣先帝知臣谨慎故临崩寄臣以大事也受命已来夙夜忧叹恐托付不效以伤先帝之明故五月渡泸深入不毛今南方已定兵甲已足当奬率三军北定中原庶竭驽钝攘除奸凶兴复汉室还于旧都此臣所以报先帝而忠陛下之职分也至于斟酌损益进尽忠言则攸之祎允之任也愿陛下托臣以讨贼兴复之效不效则治臣之罪以告先帝之灵若无兴徳之言则责攸之祎允等之慢以彰其咎陛下亦宜自谋谘诹善道察纳雅言深追先帝遗诏臣不胜受恩感激今当逺离临表涕泣不知所云遂行屯于沔阳六年春使赵云邓芝据箕谷魏大将曹真举众拒之云芝兵弱失利亮身率诸军攻祁山戎阵整齐赏罚肃而号令明南安天水安定三郡叛魏应蜀闗中震响魏明帝西镇长安命张郃拒亮亮使马谡督诸军在前与郃战于街亭谡违亮节度举动失宜为郃所破亮拔西县千户还于汉中蜀人或以此贺亮者亮愀然有戚曰普天之下莫非汉民国家威力未举使百姓坠于涂炭一夫有死皆亮之罪以此相贺能不愧乎由是蜀人悉知亮有呑魏之志矣下马谡于狱或说亮曰楚诛子玉二世不竞秦赦孟明遂伯诸侯天下未定不宜戮计谋之士请释之以图后效亮曰古人所以能制胜于天下者用法明也故杨干乱行魏绛戮其仆四海分裂兵交方始若复废法何用讨贼耶遂戮谡以谢众上疏曰臣以弱才窃叨非据亲秉旄钺以厉三军不能训章明法临事而惧至有街亭违命之阙箕谷不诫之失咎皆在臣授任无方臣明不知人抚事多暗春秋责帅臣职是当请自贬三等以督厥咎于是以右将军行丞相事所总统如前或劝亮更发兵者亮曰大军在祁山数多于贼而为贼所破则其病在一人而非兵之少也今欲减兵省将明罚思权变通之道为将来之举若不能者虽兵多何益乎而今而后有忠于国者但勤攻吾阙则事可定而贼可灭也于是考防劳甄烈壮引咎责躬布宣所失厉兵讲武以为后图戎士简练民忘其败矣孙权破曹休魏兵东下闗中虚弱亮上言曰昔先帝托臣以讨贼臣受命之日寝不安席食不甘味思惟北征宜先入南是故冒危歴险不敢自惜以奉先帝之遗意而议者谓为非策今贼适疲于西又务于东兵法乘劳进取之时也谨陈其事如左高帝明并日月谋臣渊深涉险被创危然后安今陛下未及高帝谋臣不如良平而欲坐定天下臣之未解一也刘繇王朗各据州郡论安言计动引圣人羣疑满腹众难塞胸今岁不战明年不征使孙策坐大遂并江左臣之未解二也曹操智计殊絶于人其用兵也髣髴孙呉然困于南阳险于乌巢危于祁连偪于黎阳几败北山殆死潼闗然后伪定一时耳况臣才弱而欲以不危而定之此臣之未解三也曹操五攻昌霸不下四越巢湖不成任用李服而李服圗之委夏侯而夏侯败亡先帝毎称操为能犹有此失况臣驽下何能必胜臣之未解四也自臣到汉中才及期年而丧赵云马玉阎芝丁立刘郃邓铜等及曲长屯将七十余辈青羌武骑一千余人凡此皆纠合四方精鋭于数年之内非一州所有而取备于旬日之中者也若复数年则损三分之二矣将何以图敌臣之未解五也今民穷兵疲而事不可息则止与行劳费正等而不及早图之欲以一州与贼持乆臣之未解六也夫难平者事也昔先帝败军于楚当此时曹操拊手谓天下定矣而先帝东连呉越西取巴蜀举兵北征夏侯授首此操之失计而汉事将成也及呉人违盟闗某毁败秭归蹉跌曹丕称帝凡事如此难以逆知臣鞠躬尽力死而后已至于成败利钝非臣之明所能逆覩也于是复出散闗围陈仓未克粮尽退军魏将王双率骑追亮与战破之临阵斩双七年遣陈式攻武都隂平雍州刺史郭淮率众击式亮自出至建威淮闻之遁还遂平二郡八年使魏延西入羌中大破郭淮及费瑶于阳谿诏策亮曰街亭之役咎由马谡而君引愆深自贬抑重违君意听顺所守前年耀师馘斩王双今岁爰征郭淮遁走降集氐羌兴复二郡威震凶暴功烈着明今天下骚扰元恶未枭君受大任干国之重而久自挹损非所以光扬盛业也其复君丞相勿辞九年亮复出祁山以木牛运司马懿自荆州入朝魏明帝曰西方事重非君莫可付者乃使懿督张郃等诸军雍凉劲卒三十余万西救祁山郃欲分兵驻雍郿司马懿曰料前军能独当之者将军言是也若不能当而分为前后此楚之三军所以为黥布禽也遂进亮留兵攻城自逆懿于上邽懿敛兵依险军不得交亮引还而懿追蹑其后至于卤城张郃曰彼逺来逆我请战不得谓吾利在不战欲以长计制之也可止屯于此为祁山声援分遣竒兵示出其后今亮县兵食少行亦归矣不可更前而不敢逼沮三军之气也懿不从兵既相衔复不肯战而登山掘营于是诸将咸曰公畏蜀如虎奈天下笑何懿病之乃使郃等攻别围自按中道向亮时蜀兵更下者十二魏军始阵幡兵适交参佐俱言贼众强盛宜权留更卒张助声势亮曰吾统武行师大信为本得原失信古人所惜更者束装以待期妻子鹤望而计日虽临征难义不废也皆督遣令行于是去者感恱愿留一战止者愤踊思致死命临阵争先以一当十却司马懿杀张郃获甲首三千级铠五千而还十二年春亮率大众由斜谷出以流马运据武功五丈原与司马懿对于渭南亮每患粮乏使已志不伸是以分兵屯田为久驻之基耕者杂于渭滨居民之间百姓安堵军无私焉亮数欲合战懿亦表固请战魏明帝恐不能禁使卫尉辛毗制其军姜维谓亮曰辛毗仗节而来贼不复出矣亮曰彼本无战情所以固请战者以示武于其众耳将在军君命有所不受茍能制我肯千里而请战耶相持百余日其秋八月亮疾病宻授长史杨仪司马费祎防军姜维等以身殁之后退军节度亮适薨仪等按亮成规整军而出百姓奔告司马懿懿率众追焉仪反旗鸣鼓若将向懿者乃不敢逼于是蜀兵结阵而去入谷然后发丧司马懿之退也百姓为之谚曰死诸葛走生仲达或以告懿懿曰吾能料生不便料死因按行其营垒处所叹曰天下竒才也亮遗命汉中定军山因山为坟冢足容棺敛以时服不须器物策諡为忠武侯初亮自表后主曰成都有桑八百株薄田十五顷子弟衣食自有余饶至于臣在外任无别调度随身衣食悉仰于官不别治生以长尺寸若臣死之日不使内有余帛外有赢财以负陛下及薨如其所言景耀六年春诏立亮庙于沔阳初亮亡所在各求为立庙时议以礼秩不听民间遂因时节私祭之于道陌之上校尉习隆等上言曰周人怀召伯之教甘棠为之勿伐越王思范蠡之绩铸金以存其像自汉以来小善微德而圗形立庙者多矣况亮德范迩遐勲葢天下兴扶王室实赖斯人而烝尝止于私门庙像阙而莫立使百姓巷祭夷戎野祀非所以存德念功聿追往昔也今若尽顺民心则凟而无典建于京师又逼宗庙宜因其墓立之沔阳使亲属以时赐祭凡亮故时臣吏欲奉祀者令至庙所断其私祀以崇正礼于是始从之亮体资文武明睿笃诚英畧絶时而行治纯懿直方守正而应变无穷自为幼童已欲兴微继絶拨乱世反之正其规模大策素定于胷中见诸行事皆平时所蕴积者非临危演思尝试其说而行也故翼戴先主于倾覆颠沛之间从容谈笑分割山河兴复汉宗与畴昔语先主于南阳其策无不效者及夫受六尺之孤履危急之地事凡庸之主政由已出而不失臣礼身握强兵而中外无间行法严峻而国人悦服用民尽其力而下不怨劳死之日百姓追思如丧考妣庶几哉帝王之辅伊吕之俦度越管萧逺矣亮虽雄姿杰出而从谏如流改过不吝尝教于羣下曰夫参署者集众思广忠益也若逺小嫌难相违覆旷阙损矣违覆而得中犹弃敝蹻而获珠玉然人心苦不能尽惟徐元直处兹不惑又董幼宰参署七年事有不至至于十反来相启告茍能慕元直之不惑希防宰之慇懃有忠于国则亮可少过矣又曰昔初交州平屡闻得失后交元直勤见启诲前参军于防宰每言则尽后从事于伟度数有谏止虽姿性鄙暗不能悉纳然与此四子终始好合亦足以明其不疑于直言也其好善如此亮之治国抚百姓示仪轨约官职从权制尽忠益时者虽讐必赏犯法怠慢者虽亲必罚服罪输情者虽重必赦游辞好饰者虽轻必戮庶事精练物理其本循名责实虚伪不齿终于邦域之内咸畏而爱之其用心平而劝戒明也人有言亮惜赦者亮答曰治世以大德不以小惠故匡衡吴汉不愿为赦先帝亦言吾周旋陈元方郑康成间每见启告治乱之道悉矣曾不语赦也若刘景升父子岁岁赦宥何益于治乎都防李平同受遗诏平后挟诈自营无忧国之事侍中廖立徙长水校尉因怏怏懐恨疵毁乱羣亮表废平立为民平徙梓潼郡立徙汶川郡后闻亮卒平发病卒立埀泣叹曰吾终为左衽矣或谓亮之致廖立埀泣李平致死岂徒伯氏夺邑没齿无怨言而已哉于是可谓能用刑矣自秦汉已来未之有也亮之行师本仁义明节制其止如山其进如风践敌人之境而刍荛者不止耕者不变初出祁山三郡应蜀亮不速进志大防而不就近功也前军败于街亭亮屯去数里不救魏兵相接又徐行其安静坚重而有勇乃如此魏大将司马懿善用兵殄公孙渊擒孟达如探取囊中物耳及与亮相抗众寡强弱客主劳佚之势相去甚悬絶矣然终不敢交战懿亦雅知亮师有节制终非诡变之所能敌也故闭营自守而已其损益连弩木牛流马创物之智出人意表所作八阵圗黄帝太公丘井法也周衰而后亮独得其要云亮知人贤否而能尽其才初蒋琬为广都长先主因游猎奄至广都琬众事不治时又沈醉先主大怒将加诛戮亮曰蒋琬社稷之器非百里之才其为治以安民为本不事修饰愿加詧之先主雅敬亮乃不加罪费祎为黄门侍郎亮南征还羣僚迎谒于数十里外年位多在祎右者而亮特命祎同载众人莫不易观其后二人相继总政事琬方整有威重而祎寛济博爱见称为贤相其当国功名畧相比拟云犍为太守李严命杨洪为郡曹先主争汉中急书发兵亮以问洪洪曰无汉中则无蜀矣此家门之祸也发兵何疑亮因表洪领蜀郡太守众事皆办遂使即真而严未去犍为洪迎门下书佐何祗有才防洪尚在蜀郡而祗已为广汉太守于是西土莫不服亮能尽时人之器用也先主称汉中王升黄忠为后将军亮说之曰黄忠名望素非关马之伦而今便令同列马张在近亲见其功尚可喻防关遥闻之恐必不恱无乃不可乎先主不听顷之策关为前军关果大怒曰大丈夫终不肯与老兵同列赖行人费诗缓颊说之关始拜命刘封初为先主养子后领上庸太守关公围樊促令发兵封不肯助又侵陵孟达遂降魏及魏攻上庸封败自归成都亮虑封刚猛易世之后终难制御劝先主因此除之遂赐封死魏延杨仪小人之难养者也然延骁勇善抚士卒仪雅有才干二人积不相能自亮在时使仪当劳剧延冒险阻皆捐躯受命不敢辞难及亮没即举兵相图同以诛灭其烛微消患驾驭奸桀皆此类也亮书奏言教皆有可观晋时尝令著作郎陈夀録亮故事夀定着二十四篇为诸葛氏集开府作牧权制计算南征北出综覈训厉贵和传运军令法检兵要等皆名篇之目也夀又为之奏其畧曰亮少有逸才英霸之气遭汉扰乱不求闻达后遇先主解带写诚厚相结纳及魏武南征先主失势亮时年二十七乃建竒防大破魏军托据荆益先主殂殁嗣子幼弱于是专决政事外连孙吴内平南越立法施度整理戎旅科教严明赏罚必信无恶不惩无善不显至于吏不容奸人懐自厉道不拾遗强不侵弱风化肃然也当此之时亮之素志进欲龙骧虎视包括四海退欲跨陵边疆震荡宇内又自以为无身之日则未有能蹈涉中原抗衡上国者是以用兵不戢屡耀其武然所与对敌或值人杰加众寡不侔攻守异体故虽连年动众未能成功昔萧何荐韩信管仲举王子成父皆忖已之长未能兼有故也亮之器能政理管萧之匹而时乏名将无成父韩信故使功业不及耶葢天命有归不可智力争也青龙二年亮率众出武功其秋病卒黎庶追思以为口实至今梁益之民咨述亮者言犹在耳虽甘棠之咏召公郑人之歌子产无以逺譬也孟轲有云以佚道使民虽劳不怨以生道杀民虽死不愤信矣论者或怪亮文采不艳而过于丁宁周至臣愚以为臯陶大贤也周公圣人也考之尚书臯陶之谟畧而雅周公之诰烦而悉何则臯陶与舜禹共谈周公与羣下矢誓故也亮所与言尽众人凡士故其文指不得及逺然声教遗言皆经事综物公诚之心形于文墨足以知其人之意理而有补于当世夀不为知亮而其言亦多有可取者子瞻字思逺亮尝与兄瑾书曰瞻今已八岁聪慧可爱嫌其早成恐不为重器耳后与董厥共平尚书事邓艾伐蜀瞻领兵拒战艾遗书诱瞻曰若降者必表为琅琊王瞻怒斩其使临阵战殁晋泰始中诏署亮孙京为郿令京后位至江州刺史












　　斐然集巻二十四
　　钦定四库全书
　　斐然集巻二十五
　　宋　胡寅　撰
　　先公行状
　　宝文阁直学士左朝请郎致仕南阳县开国男食邑三百户赐紫金鱼袋赠左太中大夫諡文定胡公行状本贯建州崇安县开耀乡籍溪里曽祖容故不仕祖罕故不仕父渊故任宣义郎致仕赠中大夫母吴氏故永寿县君赠令人公讳安国字康侯五世祖号主簿公五代中至建州之鵞子峯下钓鱼自晦人莫知其所从来后世相传云本江南人也父中大始读书为进士业时同县有仙洲翁吴先生以六经教授中大往从之翁阅其所写论语尚书终帙如一无差舛即妻以女是为公母令人公初能言令人试教以训童防韵语数十字两过能记大母余氏抚之曰儿必大吾门七嵗为小诗有自任以文章道徳之句令人俾就外家学嵗时得一归留不过信宿日记数千言不复忘年十有五逰学信州一日有为马戏于学前者诸生百许人皆不告而出教授歙人胡公行两庑间闻诵书声问为谁得公姓名延之堂上询所习业与所以不出咨嗟叹赏出纸笔佳砚为赠益勉之曰当为大器越两年与计偕既而报闻遂入太学修懋徳业不舎昼夜是时元祐盛际师儒多贤彦公所从逰者伊川程先生之友朱长文及颍川靳裁之裁之才识高迈最竒重公与论经史大义一日博士令诸职长呈其文将考优劣而去留之皆争先自送公缴还差帖愿列诸生自祭酒以下相与称叹曰是真可为诸生表率者矣凡三试于礼部年二十有四中绍圣四年进士第初殿试考官定公防为第一将唱名宰执以无诋元祐语遂以何昌言为首选方天若次之又欲以宰相章惇子次天若时防问大要崇复熈丰公推明大学格物致知正心诚意修身齐家治国平天下以渐复三代为对哲宗皇帝命左右再读之谛听逾时称善者数四亲擢公为第三胪传至陛前俄有圣语宣问师何人公对曰久处太学在廷者皆以为名对授常州军事判官改授江陵府观察推官未赴如荆门纳室道出江陵帅臣监司一见合章奏乞除府学教授报可防学校頽废职事者十余人以廪米为家欺公年尚少扞格顽冐公再三镌谕不悛乃按其蠧弊事尽屏之于是逺近父兄喜遣子弟来公正身律物非休沐不出凡所训説务明忠孝大端不贵文艺缮修宇舎防度整立任满除太学録谢絶请求无所假借蜀人刘观越人石公揆轻俊有名试选屡居上逰观代笔事觉公揆薄逰成讼人多为之逰説公曰録以行规矩为职规矩不行奚以録为且二人如此非佳士也竟致之罚未几迁博士足不蹑权门期年用法改京秩至政事堂请外任蔡京色变宻使张康国欲荐以馆职不愿就防新学法博士例除诸道提举官拟公河北路公辞以南人不便于奉亲执政曰禄厚莫如朔部者公终辞遂除湖北路陛对奏曰学校所以养育人才非治之也今法令具矣当使学者于规矩之外有所耻而不为谨按圣门设科成周贡士皆以徳行为先文艺为下臣当以此仰奉明诏徽宗皇帝首肯之实崇寜四年也到官改使湖南是时蔡京所行事既不善而官吏奉承过当愈为民害学校其一也公撙节行之禁其太甚士子恃法自肆者必惩之常曰韩魏公最善行新法者也所至访人材询利病礼贤士慎刺举五年三月例罢学事司除通判成徳军八月所罢司官仍旧时令人多病厌道途之劳留居荆门公以便养有请再章上未报防诏诸道学事官举遗逸公得永州布衣邓璋王绘应诏绘已老不愿行公请命以一官风劝学者零陵县主簿李良辅方以賍被劾乃逃窜诉于朝称二人者党人范纯仁客而邹浩所请托也蔡京特改良辅官与在京差遣命湖南宪司置狱推治人皆为公胆落帅臣曽孝广来唁公退语人曰胡康侯当患难凝然不动贤于人逺矣用例册致餽公不受曽复书曰前此无不受者当明载于籍以彰清徳云蔡京以狱不成罢宪使陈义夫命移北路迄无请托状直除公名勒停而曽及永守乐昭厚别教官皆坐黜五人者非特无怨而问劳不絶公问舍求田于漳水之濵治农桑甘淡薄服勤左右婉然愉色得间则专意经史及百家之文家人忘其贫而亲心适焉大观四年良辅以他罪抵法台臣毛注乃辨明前事有防复公官改正元断政和元年张商英相除公提举成都府路学事公以亲年寖高旁无佽助叱驭泝峡皆所甚难即乞侍养曰臣而留令无所逃诛子若委亲亦将安用得请满二年未朝叅丁令人忧公侍令人疾食不尽器衣不解带居防哀毁营奉窀穸冐犯霜露一事一物必躬必亲荆楚风俗素陋州里见公自致者如此然后知以慎终送死为重公粝食逾年不能胜衣中大勉之力乃少进滋味以慰中大之意服除政和八年矣余深相荐名士十人九人者已迁拜公赴召至京师卧疾知旧交来劝勉或称庙堂威怒以胁之公孙言而已所访问惟医药居百余日逡巡谒告而归宣和元年除提举江南东路学事复召对未受命中大捐馆初中大常欲公及时报国荣家而令人又欲公保身崇徳公承志以道既不拂中大之严训且不失令人之素心及公赴阙辞未获命也中大手书促之归无复曩时督责矣中大感疾且一年公奉事节适如一日凡服饵禁戒中大必听既免防谓子弟曰吾奋迹寒乡为亲而仕今虽有禄万钟将何所施遂致其事筑室茔山旁分置图籍瞻省丘坟繙阅古今慕陶靖节为人诵心逺之章望云倚杖临水观鱼淡然无外营将终身焉宣和末侍臣李弥大吴敏谭世勣合章荐公经学可用齿髪未衰特落致仕除尚书屯田员外郎公辞不起靖康元年二月除太常少卿公辞再除起居郎又辞时女真乗虚直捣京师为城下之盟公移书大諌杨公时曰按春秋书齐人来归郓讙隂之田是田本鲁田也始失不书者不能保其土地人民为不君讳也太原兵劲天下艺祖太宗自将再驾而后入于版图河间中山北方重镇犹郑有虎牢虞虢有夏阳秦之潼闗蜀之剑阁吴之西陵也今闻割以遗敌不亦辱乎按春秋齐侯侵蔡伐楚楚使请盟美而书来者荆楚暴横凭陵中国郑在畿内数见侵暴齐侯伐而服之则自此帖然矣此门庭之防所当惩创不可已焉者也逺方犯阙释而不击反与之和戾于圣人之训不已大乎按春秋鞌之战齐师败绩遣国佐致赂请盟晋郤克欲以萧同叔子为质而使齐之封内尽东其畆国佐震怒请收合余烬背城借一郤克惧反与之盟而不敢复也故圣人特书曰及国佐盟以明国佐一怒折伏郤克示天下后世忠臣义士以克敌制胜在于曲直不以强弱分胜负也金人陵辱朝廷人心同疾非止郤克之于齐四镇三闗倘皆割弃岂特尽东其畆而已乎而城下结盟亲王出质不竞甚矣按春秋徐子章羽断其髪携其夫人以逆吴子圣人特削其爵而书其名者罪其不自强无兴复之志也敌欲地则割要害而与之地欲人则饰子女而与之人欲金帛则倾府库而与之金帛欲亲王贵戚则抑慈割爱而与之亲王贵戚假如敌请六飞防于辽水之上不徃则恐违其约欲行则惧或见欺又将何处乎按春秋于宝玉大弓失之书得之书者重传器戒不恭也强敌猝至上下无备取金帛于盗臣之家以纾急缓攻则亦可矣似闻宗庙供器输于敌庭果有之乎于宝玉大弓孰轻孰重于圣人失则书得则书之意又如何也按春秋灭梁者秦也圣人不书秦灭而书梁亡者不能守在四隣而沟公宫亡其自致也今勤王大众不以击敌而以治城池金帛用物不以募战士而以赂敌国堂堂大宋万里幅陨奚至陵借如此其甚哉主上初政老儒在朝四方徯观安危所系而外侮侵陵国势衰削岂其既徃言之不及乎必有应之于后者矣人以是知公通于春秋虽畆坚卧固非素隐忘世者也朝廷促防沓降公幡然有复仕意六月至京师以疾在告一日亭午孝慈皇帝急召坐后殿玉色虚伫劳问甚渥公奏曰明君以务学为急圣学以正心为要心者事物之宗正心者揆事宰物之权也自王迹既熄微防载于易诗书春秋时君虽或诵説而得其传者寡矣窃意陛下在昔潜徳东宫其于经籍所载帝王制世御俗之大畧必有所避而不欲问官属之司劝讲者必有所隐而未及陈今正位宸极代天理物则于古训不可不考若夫分章析句牵制文义无益心术者非帝王之学也愿慎择名儒明于治国平天下之本者虚懐访问以深发独智则天下之幸臣又闻为天下国家者必有一定不可易之计谋议既定君臣固守虽浮言异説沮毁动揺而初计不移故有志必成治功可立陛下南靣朝天下越半年矣而绩效未见纪纲尚紊风俗益衰施置乖方举动烦扰大臣争竞而朋党之患萌百执窥观而浸润之奸作用人失当而名器愈轻出令数更而士民不信若不扫除旧迹乗势更张窃恐奸雄不忌敌人肆行大势一倾不可复正上世帝王询事考言以图成绩愿咨访大臣何以修政事御外侮令各展尽底蕴画一进呈宣示台谏如有不合者使随事疏驳若大臣议诎则叅用台谏之言若疏駮不当则专守大臣之防仍集百执议于朝堂众谋佥同然后断自宸颁之中外以次施行敢有动摇必罚无赦庶几新政有经民听不惑可冀中兴之效渊圣颔之良久问曰卿学何所师承对曰孤陋寡闻莫逃明鉴渊圣曰比留词掖一员相待已令召卿试矣公对曰臣壮年守官湖湘得足疾颓心荣进亦已乞身今日扶惫趋阙者贪慕圣徳愿瞻天表一伸其志而已于侍立之职且不敢当况敢闻异恩语未毕日昃暑甚龙衮汗洽公遂退而具奏盖自七月七日亲奉玉音被受堂劄四上辞免渊圣数予寛告时门下侍郎耿南仲倚攀附之旧凡于已不同者即指为朋党见公论奏愠曰中兴如此而以为绩效未见是谤圣徳也乃言胡某意窥经筵不宜召试渊圣不答及公屡辞南仲又曰胡某不臣渊圣问其迹南仲曰徃者不事上皇今又不事陛下渊圣曰渠为疾而辞耳非有向背也遇臣僚登对者徃徃问其识胡某否中丞许翰对曰臣虽未识然闻其名久矣自蔡京得政士大夫无不入其笼络超然逺迹不为所污如胡某者有几渊圣嗟异遣中书舎人晁説之至公所居具宣徳意令勉受命且曰他日必欲去即不强留时已九月初矣公既趋试复上章乞外有防除中书舍人赐三品服南仲讽司谏李擢侍御史胡舜陟论公稽迟君命傲慢不恭宜从黜削以儆在位疏奏不下公乃就职南仲既倾宰相吴敏枢宻使李纲欲并逐善类遂谓中书舎人许景衡晁説之视大臣升黜为去就懐奸狗私失事君义而黜之公缴奏曰二人为去就必有陈论懐奸狥私必有实迹乞降付本省庶可按据载诸词命不报王安中责授散官随州安置公言安中自大臣建节知燕山府委任重矣而畏避童贯专务蔽防民力殚残敌情变动军食缺乏师徒失律畧不上闻数奏祥瑞以固宠禄一旦敌骑深入社稷几危推原本因其罪与蔡攸等乃居汉东近地公论不以为允今并围未解朔部戒严若非恃赏罚之公厌服人心何以攘却外侮乎安中移置象州言者论内侍王仍张见道邓文诰图欲离间两宫将以遂其奸计有防令三省觉察公言图欲离间两宫则罪不可赦将以遂其奸计则恶不可留望深察众情及时裁处以全慈孝之情三人遂黜应天尹叶梦得坐为蔡京所知落职宫祠公言京罪已正子孙编置无遗土地悉入县官家财没于府库无蔡氏矣则二十年间尝为京所引用者今皆朝廷之人也若更指为京党则人才之弃于此时者众矣且党论何时而弥乎以臣所见弃瑕舍过消散朋党正在今日乃除梦得小郡中书侍郎何防建议治平则宜重内遭变则宜重外乞分天下为四道置四都总管各付一靣为卫王室御边境之计公上奏曰内外之势适平则安偏重则危东汉季年王室多故刘焉言四方兵冦由刺史威轻宜改置州牧及焉求益郡刘表镇襄阳袁绍得冀曹操取兖争相割据自此不复有王室矣今州郡太轻理宜通变然以数百州分为四道事得专决财得专用官得辟置兵得诛赏则权复太重又非特州牧比也使四人者果皆尽忠君父则固善矣万一号召不至如焉表绍操所为又何以待之五大在邉古人所戒以身使臂于理乃宜臣愚欲乞据二十三路帅府选择重臣付以都总管之权专治军旅每嵗一按察其部内或有警急京城戒严即各帅府所属将应援如此既可拥卫王室又无尾大不掉之虞一举两得矣防方得渊圣心宻陈京师不可守则幸山南因可入蜀其意盖自欲当南道又以于公有推挽之力必无駮异及此奏上渊圣深然之防力争于上前谓公专以异义为高不可信用渊圣不能决止令于四道各削其逺外州郡命大名守赵野总北道公奏曰魏都望冠河朔今为天下重地谨按赵野在政和间初为侍从首乞禁士庶用天王君圣等字厥后置身丞辖童贯谭稹分掌兵柄于外王黼蔡攸梁师成紊乱三省政事于内造成兵革之祸野居其间不闻救正以为无所干预则身在二府以为言而不从则懐禄不去何也窃恐缓急必误委寄乞更用素有才术歴练老成之人庶可倚仗诏命一出难复轻改疏入不从是冬敌大入野遁逃为羣盗所杀西道王襄拥众汉上不复北顾大畧如公所防云中书后省论资政殿学士詹度罪恶自金紫光禄大夫降两官公奏曰言者谓度首开燕山罪不下于童贯养成邉患使朝廷不为备罪不下于王安中广行贿赂故庇之者众今乃仍崇资领优局舎邉境就乡闾才削两阶何名惩戒昨日宸翰咨访御敌之计圣心焦劳羣臣悚惧莫知所出追究乱原无不切齿于度望依王安中例施行以厌公论少释河北愤怨乃落度职吏部侍郎冯澥上言中书舎人刘珏行李纲责词实为纲逰説珏坐贬公上言李纲昨自枢宻宣抚使除观文殿学士知扬州词臣列其罪状不肯具草而圣防令以次舎人行下是圣心不以缴奏为是未欲罪纲也故珏先言厚于记功薄于责过以将顺圣徳之美复言纲败军覆将岂可不责以申明赏罚之公朝廷遂用珏言罢纲郡寄又用谏官袁当可等言置纲逺郡矣澥乃节畧珏章中以险语谓纲薄加朝典未快舆议不亦甚乎从臣虽当献纳至于弹击官邪必归风宪各有分守今台谏臣僚未闻缄黙而澥遽越职此路若开臣恐在位者各立是非滋长怨雠上凟宸听非所以靖朝宁也汉室之东大兴党论始以微憾结衅借人主威福相排掣卒皆误国驯致乱亡而士大夫自谋其身者亦不能免故君子谓始为党论者亦不仁矣陛下无私好恶广开正路而澥称党与未殄议论未一宜察奸罔早加惩戒夫欲殄党与一议论此蔡京行于崇宁胁制异已遂其跋扈之谋也何忍更遵用之坐使羣臣益分门户强者主盟弱者附丽狥私情为向背置国势于倾危岂朝廷之福乎陛下数降徳音追复祖宗善政良法而澥独建言祖宗未必全是熈丰未必全非推隆王氏之学再扶绍述之议国论纷纷澥之故也若指为敢肆奸言以惑众听岂不可乎然朝廷不以此罪澥者正恐人务雷同而言路壅也今澥乃欲以章疏加人之辟茍合目前不为国家逺虑望加详察别降指挥臣孤立无朋误尘词掖茍有所见不敢隐情于是耿南仲大怒宰相唐恪与詹度姻家故亦怨公论度太廹何防从而挤之有防除郡防请除懐州渊圣曰懐当敌冲可与东南恪拟徳安防知公素苦足疾闻海门地最湿遂除右文殿修撰知通州盖是年十月晦也公在省一月告日居半每出必有论列或曰事之小者盍姑置之公曰大事皆起细微今以小事为不必论至于大事又不敢论是无时可言也公去国逾旬敌复至城下长子寅校书中秘賔客每为公念之公愀然曰主上在重围中号令不出卿大夫之辱也余恨効忠无路敢念子乎闻者感动敌围益急有防促召公及许景衡竟不达越明年五月一日今上皇帝登极公上言崇宁以来事不稽古奸臣擅朝浊乱天下论其大者凡有九失上皇即位日食正阳之月下诏求言曰言而不当朕亦不加罪于是臣庶争言天下事及蔡京得政公然置局推考直言尽行窜斥使上皇失大信于天下一失也上皇嗣位文母埀帘増置谏员擢用名士丰稷王觌邹浩陈瓘诸人各以危言自効公论既行下情不壅几有至和嘉祐之风及蔡京用亊放诸岭表于是天下以言为讳二十余年二失也立朝廷者争为歌颂取説求容祥瑞之奏未尝虚月至于灾异大变则匿不上闻使人主不复知省修三失也废格法弃公论市井儇薄而居宰府世卿愚子而秉兵柄台省寺监清望之班杂用商贾胥吏技术之贱于是仁贤退伏奸佞盈廷四失也士大夫进为于元祐之初与元符之末者尽忠许国不顾其私乃诬以谤讪窜逐下逮其子孙追削上及其祖父于是善类陷于党籍不能自明而羣飞刺天谗谄益胜五失也奄寺得志用王承宗故事而建节旄用李辅国故事而封王爵用田令孜故事而主兵权用龚澄枢故事而为师傅生杀予夺悉归掌握宰执侍从皆出其门于是贿赂公行亷耻道防六失也变铨法而官制紊变军法而兵政弛变泉货法而轻重失平变学校法而风俗衰薄变茶法而刑狱滋炽变盐钞法而征赋倍増变漕运法而仓廪空竭法既屡变吏得为奸民受其弊七失也用兵暴乱军旅数起南复渠阳西收鄯建石泉于成都置珍播于巴峡开古平于五岭筑振武于河外餽运艰险劳民费财积怨连祸实基于此八失也牛羊用人穷极奢侈道宫王府御幸之馆园林池沼花竹之胜运土塞路伐木空山民困而不恤财竭而不虑九失也靖康之初轻许割地寻复坚守已正滥赏事即中变号令无常纷错更下而四海不知所从矣余应求李光以宪台得罪陈公辅程瑀以谏省去官赵令衿以献书论事黜送铨曹潘良贵以奏对语侵责司征市于是臣庶结舌而迷国误朝之语入矣渊圣东宫潜徳中外所知不待赞也至如未习为国则当进尽忠益以相弼亮乃有称颂春坊节俭乞宣付史馆者亦从其请而责诮不加李邦彦擢居上宰张邦昌进位次辅赵野等主审駮基命之司李税等当肃政本兵之地未数月间登延宰执十有五人迁转如流不孚人望指为蔡氏党而罢许翰指为吴敏党而逐许景衡指为李纲党而去刘珏等大臣争竞至用丑语诋讦于朝百执窥观互以邪説批根于下茍可快其私忿虽危国亡师安行而不顾都人殴击内侍出于积愤非有私也而府尹廵门朝廷降诏奄侍厉气喧争御侧此乃无礼于君不可恕也而词臣论奏仅得赎金命帅宣抚而遣之监视守御京阙而付之总领宰臣均逸体貌不加而台属召还遣赐优渥破吏部格而杨景得监殿门破宫庙格而叶焕得除祠馆其余紊乱规程者不可悉数敌骑南牧封境日蹙赏罚无章士不用命调发严峻民多失业昔秦有十失汉去其九遂致兴隆崇宁以来国有九失渊圣即位而不知变独九重节俭工役不兴一事为愈尔八失不去一事虽愈欲正己倾之势难矣陛下亲睹覆车如不改辙岂有兴复之望乎夫有生不可无信圣人以信急于食君子以信重于生按春秋幽之盟鲁庄公在防而不书者齐侯始伯仗义以盟庄公叛之首失大信仲尼以为大恶故讳不书公以为后戒愿自今慎出诏令无令反复以去弃信之一失兴国必开言路而赏谏臣亡者反是按春秋书陈杀其大夫泄冶于前而载楚子入陈于后明杀谏臣者必有灭亡之祸不待贬絶而自见也愿自今开纳直言无令壅闭以去拒谏之二失导谀者召乱之原按春秋不书祥瑞而灾异则书者絶谄端埀警戒正天下后世人主之心术也愿自今黜逺佞媚无令得行以去导谀之三失名器者国家之宝按春秋非三命正卿者姓氏不登于史册非有天子之命者不书其官至于有罪虽以诸侯之尊或黜其爵卿士之贵或书其名重名器也愿自今重惜恩赏无令冐滥以去轻用名器之四失人臣义无私交君子正而不党按春秋祭伯来朝不书朝祭叔来聘不称使讥外交戒朋党也愿自今信任君子抑絶小人以去互分朋党之五失奄侍通传内外以一身兼仆妾之职可谓贱矣按春秋书阍弑吴子不称其君者言阍寺之贱不使得君吴子也愿自今门户扫除复其常守以去信任奄寺之六失为国必师上古必法祖宗必戒末世危亡之渐按春秋书税亩丘甲田赋曰初曰作曰用者讥变古也愿自今逺稽上古近法祖宗以去轻易改作之七失古者不以蛮夷弊中国春秋内诸夏而外四夷齐侯伐山戎为燕辟地贬而书人戒勤逺畧也人君职在养民有国必先固本按春秋凡台囿门廐土木之工必书于册者重民力也愿自今修明军政保固邦本以去外事邉功之八失震惊陵寝则有衣冠弓剑之悲播迁沙漠则有羮墙急难之念积覆载不同之愤懐沧溟不涤之耻据九重之位而不以解忧享四海之奉而不以为乐必期于殄灭仇敌伸中国大义则凡百臣子亦将震慑奔走捐躯殒命而不辞矣六月四日召公为给事中防宰相黄潜善专权妄作斥逐忠贤公再辞免因奏曰臣赋性踈拙全昩事几前掌赞善积日虽浅适縁六押兼管兵刑所降词头茍有未便不敢观望迷误本朝须至尽忠逐件论执遂因缴奏遍触贵权贻怒既多几陷不测陛下方图中兴而政事人才弛张升黜凡闗出纳动系安危闻之道途揆以愚见尚多未合臣窃寒心而况琐闱典司封駮倘或患失不言即负陛下委任其罪至大若一一行其职守动皆违异必以妄发干犯典刑徒玷清时无补国事臣所以不敢当恩命者也况臣自婴危疹多歴嵗年前后陈情并闗朝听辞荣处约众所共知不縁多事之秋乃有计私之请有防不允公三辞因致书右丞许景衡曰强邻肆扰蚕食并吞以若所为更欲兼制南北五胡英杰所不能办也况今河朔遗民未甘自弃朝廷主议不弃中原恭闻銮驾廵幸淮南尽防四方东州羣盗谅已消除辽海鲸波想难直捣愿回天歩归格宗祧副七室凭依之灵系万方归向之望此正不可失之防也善为国者谨礼于至微比闻民部郎官出督材用忽慢条约罪状明白直行罢黜谁曰不宜而下诸路根寻州郡管押恐非所以习外方耳目也按春秋王人不书姓氏者盖下士耳而序于方伯连帅之上唐制御史才八品衣碧亦下士也而将命出行则节度使必具军礼送迎于道此得圣人尊王室抑诸侯之意者也故方镇虽跋扈而国祚延长自今宜精堂选而重其礼凡在京职事官出使诸路畧如唐制茍有罪犯内付宪台不使外方得行陵借则朝廷之体不至于弱而礼行于外吏矣凡士民之必听于县令佐之必听于州守将之必听于按察监司之必听于朝廷犹指之顺臂叶之从根不可逆施之也崇观以来每下赦令必开越诉以荆门言之则造私醖户酗酒学生鬻茶猾吏诉郡太守于监司而罢之者三以荆南言之贾客豪民诉都钤辖于朝省而罢之者二使民习见犯上之可为而贵贱无等此乱之所由作也建炎赦令不知改更岂拨乱反正之道哉谓宜精选监司守令重禁越诉茍有故犯以违制论虽已经由而所诉虚妄不移前断者加越诉之罪三等则人知严上而礼行于庶民矣自唐末用兵暴乱礼法不行五十载间变置十有余君艺祖受命首修军法自押官以上各以阶级相承小有违犯罪至于死然后行伍整肃贼乱不兴崇观以来决遣卫士而斥责三衙降配军员而斥逐提防于是无知之兵习于陵犯靖康之变卫士祝靖之徒委弃君亲破州畧县至于此极今既投换法谓宜依周世宗显徳元年故事悉行选拣去羸软取精鋭借如祝靖等类别加裁处选将明法日教旬比月一试而施赏罚则人将不敢骄纵陵犯而礼行于士卒矣凡此三者若缓而急若迂而直乃趋时救弊之要务也靖康皇帝诚心愿治已及期月而泽不下流者以诸方按察师帅皆宣和之旧非糟粕书生权豪亲戚则奄寺之奴也以若等人位于民上幸冦贼扰攘恣为奸欺以自润耳故内冦有三系籍骄悍习于陵犯之兵也就招溃散利于刼掠之兵也人户防差惮于征役之兵也三冦纵横而官吏又有甚焉谓宜据今诸方宪漕功效已著者旌赏之功罪未明者程督之罪恶可知者澄汰之命侍从官以上各举堪任职司者二人审其才具所宜以补其阙则耳目明达而不蔽矣至于诸藩与要郡亦如是则教条宣布而不壅矣申明乆任断以三年使得展其才志则小州下邑官吏之为冦者无所措其手足而三冦可消弭矣国事以安民为本军事以足兵为要轻徭薄赋所以厚其生也称物量力所以平其施也扶善良助贫弱所以着其仁也剔奸伪锄强恶所以行其政也若不正户籍则四事必格求欲安民乃以病民耳既罢常平官今嵗适当造宜令民皆以土田为断而一一自言凡私所蓄藏与马牛庐舎颇如旧法悉皆濶畧田有隐匿必没县官诸诡为官户因滥赏得比防补者咸许首陈命监司专以此为守令殿最庶几四事可施而民可安古者大国至于家邑诸侯至于士庶军师有数城堞有制聨属有分器械有物若不本先王法度而急于招置则足兵乃所以起兵耳夫律禁民蓄兵器者所以息争而收其柄也今置廵社使得自备敢必其皆以御贼而不自为贼乎夫尉司弓手廵检土军大约不过百人于以觉察奸细良民犹有被扰者今廵社人人执持凶器络绎道路则必陵暴居人困苦羇客刑法有不能禁矣又廵社首领将使与令佐抗行乎抑犹以部民遇之也抗行则名分不正以部民遇之则有悖心如唐初鲁宁者矣又今东南名藩帅府兵不满千而廵社总辖万人团结推排权在百姓借之名目而称号同王命给之朱记而行遣比公移守令徒有统制虚名莫之能制矣又廵社悉行于诸路以为守令殿最不出嵗月必当坐得数百万之众挽强者解发推恩广加激劝又选将壅而不行复加裁损则必指为衅端而祸变起矣谓宜详议审裁廵社之法使无后悔施于河朔以御金兵而东南诸路有便于保甲者宜増修其法别行排造其便于弓手土军者宜増置其数精加教阅则兵可足而乱可息矣夫易积而难通者事也自大观赦令广开恩幸真伪浑淆军兴之后恩霈相仍赏典逾越百司縁此窃弄权柄招赇纳赂百事滞留四方急奏待报稽迟百姓诉陈漫无可否盖六部诸司事皆禀于都省中书取防门下审駮行遣迂回此政事所以日壅而不决也夫宰相者启沃人主进退贤才阜安百姓天下之事无所不统者也而日覧词诉又各兼一省互相闗制则失其职矣谓宜合二省正宰相之权使得专行其职而六曹之事皆决于长官应奏上者直奏上应下行者直行下自非闗大体有改更更不经由仆射丞辖则事不稽壅矣徃蔡氏时首兴党论塞天下之口汲引羣小轻用名器交结阉尹汩防亷耻今宜一切反其行事乃可以拨乱反正殄雠雪耻使天下士大夫伸眉吐气食息世间无所愧矣黄潜善讽给事中康执权弹击谓不合辞免乞重谴黜中书舎人刘观实有力焉上恩止罢除命建炎三年反正之始枢宻使张浚荐公可大用申命前除公辞因致书宰相吕頥浩曰伏读四月八日赦书首称遵用嘉祐条法逺方倾耳拭目固以仁宗皇帝盛徳大业跂望主上而以魏国忠献辅佐勲绩期于相公也夫嘉祐政事其大要本于爱民始于审谋成于果断置寛恤司诏均田税募耕唐邓废田收诸坊监及牧马余田赋贫民籍户絶田租置广惠仓出百万缗赐诸路常平为籴本弛江淮茶禁通商收税罢提防刑狱武臣守令治有善最者使久于其任凡此数端事方经始必博采众谋详究利害立为条约委曲周尽故议成而举朝不异令下而所至奉承行久而弊端不见至于军政修明戎行辑睦六军耸听而骄惰革边方震慴而暴横消则其政事本于爱民审谋能断之明騐也今朝廷欲理兵政以强国而官吏不知恤民以养兵是欲稼之长而涸其水欲木之茂而去其根则与嘉祐本于爱民之意异矣至于众谋纷纭而国论未定命令交错而民听未孚法制数更而下不知所守其与嘉祐审谋能断亦异矣夫审谋而不断罔克有成断果而不藏必贻后悔惟相公深究嘉祐政事本末专务爱民凡新旧法度与増添创置一切扰民之事置司讨论叅稽众谋穷极利病而后罢行则政事可立民心可安军旅可强雠耻可雪宗社可宁矣朝廷遣使诣公所居诏州郡以礼敦遣寅时修起居注上赐之手札曰卿父未到可谕朕防催促前来以副延伫公以建康东南都防上既在是而眷待如此行次池阳防闻车驾移驻姑苏将逾浙而东公重感疾遂具奏而返是日亦勅下除公提举临安府洞霄宫绍兴元年十二月除中书舎人兼侍讲公辞因致书叅政秦桧曰春秋大畧贵前定是故拨乱兴衰者其君臣合谋必有前定不可易之防管仲相齐狐偃辅晋乐毅复燕子房兴汉孔明立蜀王朴佐周莫非策画前定令出必行故事功皆就建炎改元圣主忧勤愿治于上大臣因循习乱于下国制抢攘漫无定论玩嵗愒日寖失事几于今五年已极纷扰天下之事未有极而不变者也至于极而不变则危者遂倾乱者遂亡考今民情尚未溃散犹可更张虽事几已失无半古必倍之功而危可复存乱可复治无倾亡之患必矣宜及时建白前定之计振頽纲修弊法变薄俗苏穷民庶几观听有孚以启中兴之兆春秋序正官名而纲纪重事责归宰相盖位隆则所任者大上则启沃人主经理朝纲中则选用百官赏功罚罪下则兴利除害阜安兆民仰而深思夜以继日犹恐有不得者而暇省文书接词诉乎顷者遵用元祐大臣奏议合中书门下二省为一而事不分决于六部是循名而不得实并与不并无以异也宜及时建白令列曹尚书各得专达各辟其属久于其任责以事功而宰执不复亲细务庶几奸蠧消除渐可为矣春秋以好生恶杀为心独于叛逆之党必诛而不赦以用兵侵伐为戒独于救患解纷惟恐次止迁延而欲其速也以此见圣人之情矣盖乱常毁则赦而不诛则天理必灭贼虐无辜视而不救则人道必沦故罪在五刑上天所讨大俱肆春秋讥之苻秦之世凡叛逆者必加原宥终复失邦措身无所比嵗盗贼毒徧诸方皆奸恶之徒乗隙肆暴非廹饥寒官吏不恤弄兵潢池之赤子也而谋国者尽用招安不吝浓赏遂使军民倾心健羡逺近纵横莫之能止宜及时建白乗破李成马进之锋尽扫三楚緑林之聚诛魁首散胁从庶几遗种余民复得解衣而寝矣春秋贵守土疆耻于防地戒于失险昔尚父周公以盛徳大勲受封齐鲁而俭于百里虽列壤南靣而大夫必命于王朝方伯虽得专伐而遣将出师必请王命昨建分镇举河南汝孟帝都之地合为一镇轻以授人若此可疑一也废置僚属事无待报二也足食足兵专征阃外三也舎建康栖东越而以湖北为分镇四也诏令已行诚难反汗然有应机无害于信者宜申述前诏得专征者谓攘外冦讨乱臣如李成马进之比则当不拘常制或无故举兵自相呑噬必以擅兴坐之又别降指挥以湖北一路与诸镇事体不同当仍旧制亦无失信之嫌宜及时建白保固形势倚为基本庶几有恢复之期矣春秋大一统遵王命恶臣下分权讳贱人犯上歴纪王正而不私朔使举上客而不称介副微者名姓不登于史册所以严分正名也比者虽命江表三省复归行阙百司庶务决自天台而宣抚重臣久居外服诸方守将并假便宜夫以便宜从事本为出师临机奏报不及明有建炎赦文矣诸路后来并不遵禀或以察访为名而擅按他路截留公赋编营师臣执杀郡守或以节制为名而擅兵外境专斩命官直转资秩移易守将或未被受指挥先次便宜行事或擅罢堂除监郡自辟别路正官凌蔑朝廷于斯为甚宜及时建白收敛权柄以弭分裂之形严分正名以遏侵凌之势而后大经可正民志可定矣春秋恶以邪人塞言路慎于遣使而重于用民力台谏者朝廷纲纪所凭也监司者外台耳目所寄也守令者宣教条均赋役百姓所恃以安其生也辨小事而不及大政弹小吏而不及大官三纲沦而不扶九法斁而不救则朝廷纪纲无所凭矣漕臣理财赋而公私匮竭宪臣理刑狱而盗贼公行上下相防莫知纠察则外台耳目无所寄矣惠泽壅而不宣教条废而不守暴虐百姓与奸为市贫穷孤弱寃苦失职则田里无以安其生矣宜及时建白精选监司刺举郡守精选郡守刺举县令明诏台谏官使论奏大事无入小言则纲纪可肃视听可用赋敛可平民力可裕矣春秋戒失兵权而严于军律以三纲为本以民事为要以赏功罚罪为先昨者屡降诏书专理军旅于行事窃有所疑伪楚簒逆之臣也许録其亲属金人不释怨之雠也而遣使请和其于三纲有未正也河南江北羣盗啸聚楚烧仓库靡有孑遗波汉之阳外薄五岭急征横敛不务劝农其于民事有未急也误朝迷国之人与尽忠死节之士恤终赠典畧无差等是赏未足以劝忠也或擅兴专杀或罔上奏功罪状明白典宪不申是罚未足以惩恶也然则何谓理戎旅乎本则不正治于末流虽力扼虎气盖世必无成功而谓安定天下在于长枪大剑此杨邠史洪肇所以防身及其国也可不戒乎宜及时建白行春秋理戎之法使天下心悦而诚服则盗贼可弭边土可拓矣春秋尊严庙制而谨于祀礼故古者师行必载庙生寓戎田猎以干豆为先战而必胜其有以乎顷者南狩神主豫选洪防馆御荐享未肃奉常有请顾谓迁移穷僻为已试之效至乞更择五岭之西迎奉前去者时方涣散格庙为本奉先既隆人心自属而献议若此如礼乐何宜及时建白尊崇礼祀严致孝享则人知所从来而天下服矣春秋不与公族大夫专政用事而以亲贤为急圣主屡诏诸方津遣宗室俾赴行在优加宠奬诚以昨者皇族北徙枝叶已踈必施茂恩以滋根榦宜及时建白上稽帝尧明峻徳睦九族之义中循周汉急亲贤之隆下扫六朝孤立之弊则王室益强国势磐固矣自崇宁以来邪説盛行公论废格献言者以乱制为能不期于定制从政者以扰民为事不务于安民用人者以办事为才不求于晓事望治者以速成为防不冀于美成取快目前积成后患至于纲纪大壊宗庙丘墟皆此曹所致也积习成风至今未殄夫欲拨乱世反之正者必变衰乱之俗欲变其俗者必去衰乱之臣今衰乱之臣死亡无几矣然犹内歴华途外典方靣间有废黜寻复宠升毁誉不核其真赏罚不当功罪使圣上忧勤愿治未有见效者亦皆此曹所致也天下有公是非出于人心不可易者今国歩艰危民情揺动宜乗势更改转败为功不然大势益倾不可复振矣朝廷不许公辞又遣使至所居公遂行以时政论先献之定计论曰臣闻自昔拨乱兴衰者必有前定不移之计而后有举必成大功可就修内政张四维师帅不遣上卿伐国不动大众教民懐生示信讨贰此齐侯晋文前定之计也取闗中据河内大封同姓以惩孤立减省官吏以息百姓抑制将帅保全功臣此高帝光武前定之计也斩高徳儒叱宇文士及以逺佞人赏孙伏伽礼王魏以开言路宣示好恶使民向方薄赋轻徭选用亷吏此唐太宗前定之计也陛下履极六年以建都则未有必守不移之居以讨贼则未有必操不变之术以立政则未有必行不反之令以任官则未有必信不疑之臣奕者举棋不定不胜其偶况立国而不定乎夫难平者事也易失者时也舎今不图后悔何及人主广覧兼听不可自专宰相择才使能不可自用望赐咨询佥定国论谋所以前定者建都论曰立国者必建都必据形势握轻重之权必居要津观方来之防如北辰在天安于其所不可动也陛下驻跸金陵本以旧邸号称建康降诏为受命之符传播天下则可都者一也自刘先主吴孙氏诸葛武侯一代英雄周防吴楚皆称建康王者之宅则可都者二也北据大江外阻长淮隔絶奔冲难于超越则可都者三也有三吴为东门有荆蜀为西户有七闽二广风帆海舶之饶为南府则可都者四也诸路朝觐郡县贡输水陆舟车道里适等则可都者五也凡都北者必辟境于南而都南者必畧地于北昨者銮舆时迈狩于吴越则王道所谓望实俱防而晋不果迁之地也三省百司寓于南昌则李煜避周徙自秦淮卒不能振之所也国势一统不可数分国都一定不可数动与北人居穹庐逐水草无城郭宫室市朝者异矣今宜还都建康环诸路而中持衡则人心不揺而大事可定也设险论曰按春秋书晋师伐虢灭下阳下阳者虞虢之塞邑也塞邑既举则虢已亡矣圣人特书以示后世设险守邦之法故魏人都许不恃方城而守襄阳蜀人都益不恃剑门而守汉中吴人都秣陵不恃大江而守荆渚夫荆渚江左上流也北据汉沔西通巴蜀东连吴防真用武之国故楚子自秭归徙都日以富强近并谷邓次及汉东下收江黄横行淮泗遂兼吴越传六七百年而后止此虽人谋亦地势使然也后逮汉衰刘表收之坐谈西北先主假之三分天下闗公用之威振中华孙氏有之抗衡曹魏晋宋齐梁倚为重镇财赋兵甲当南朝之半其为江东屏蔽犹虞虢之有下阳也今欲定都建康而以湖北为分镇失险甚矣按湖北十有四州其要防在荆峡故刘表时军资寓江陵先主时重兵屯油口闗公孙权则并力争南郡陆抗父子则协规守宜都晋大司马温及其弟冲则保据渚宫与上明此皆荆峡封境也今割以与人使跨长江临吴防犹居高屋建瓴水也独无虞虢下阳之虑乎臣谓欲保江左必都建康欲守建康必有荆峡然后地形险固北可出秦甲西可下蜀货血气周流首尾相应矣又曰昔人谓大江天所以限南北而陆抗乃曰此守国末务非智者所先何也杜预尝袭乐乡矣胡奋尝入夏口矣贺若弼尝济广陵矣曹彬尝渡采石矣则其险信未足恃也虽未足恃然魏武困于居巢曹丕困于濡湏拓跋困于洲苻坚困于淝水皆不得渡则其险亦未可弃也设险以得人为本保险以智计为先人胜险为上险胜人为下人与险均才得中防方今所患在于徒险而人谋未善尔地有常险则守亦有常势当孙氏时上流争襄阳而不得故以良将守南郡与夷陵下流争淮南而不得故以大众筑东兴与皖口中流争安陆而不得故以三万劲卒戍邾城邾城今黄冈是也今欲固上流必保汉沔欲固下流必守淮泗欲固中流必以重兵镇安陆此守江常势虽有小变而大概不可易者也今强敌侵河朔叛臣扰山东淮北京畿诸镇处危疑之地大江设险未可轻弃若委任得人则不特可保江左而已制国论曰凡制国者必周知山川形势土地所宜然后可与谋荆州在江汉沮漳之间水陆沃衍乃足食足兵要地江左六朝所以必争而不肯失也弃为分镇使法得自立兵得自用财得自理官得自命即与战国诸侯无异而非上世封建之法也宜有更张独仍旧制通荆湖宪漕二司治盗理财而以襄阳湖北岳阳湖南鄂渚江西则地理连属形利势便矣又曰变更旧制不稽今古则事不可行近嵗荆湖变更旧制多矣于国家形势初无所益徒困两路之民耳今既复南北两路宜罢荆峡分镇仍旧制帅司于荆南一便也公安军宜仍旧废为属邑二便也靖州置在崇寕元年自鼎澧应副嵗费二十七万今此二州既皆残毁宜仍旧废为渠阳砦三便也武冈军置在崇宁四年自邵衡永应副费亦不赀今此三州既皆空乏宜仍旧废为武冈县四便也四者仍旧创添窠阙悉从除削省并官吏裁损文书有所谓刀弩手博易务营田司事皆欺罔驱民为盗者也宜依徃年禁止保马茶盐法施行以戒误国害民之贼然后国制定民心安矣又曰昔祖宗宅都于汴其势当自内而制外是故置京西路而襄州在汉水之南则以制湖北也置湖北路而岳鄂在荆水之南则以制湖南与江西也今建都江左未能恢复中原则当自南而制北置于江西者治南昌而分兵屯鄂置于湖南者治长沙而分兵屯岳置于湖北者治荆南而分兵屯襄则东南之势全恢复之基立矣今安抚大使古州伯也形势必相属而后能相援有无必相资而后能相成五岭之外财赋盛于东南兵马出于西北宜置大帅一员兼统二广以殿南服荆湖残破北路尤甚若置大帅必兼领防府盖峡中有防米耕牛而无旷土荆渚有沃衍桑田而无余田若弛瞿塘之禁懋迁有无商旅自西而入物货防江而下不越数年荆州富盛形势可成矣恤民论曰保国必先恤民而恤民之事有五一曰除暴二曰择令三曰轻赋四曰革弊五曰省官近嵗除外暴者主通和竟为敌国所误不敢用兵而其流毒遍中国自若也除内暴者用招安竟为盗贼所误不敢用兵而盗贼毒遍天下自若也为民父母安得若是恝又官爵之其与成汤为童子报雠不亦异乎今刘忠残党蹂数郡曹成反复刼帅臣理无可赦宜早加殄灭肃清江湖然后精择县令一意抚绥则民心安邦本固矣近嵗此官冗滥已极宜以五説稍革其弊籍中外尝为台省寺监官依仿汉制分宰百里俟有殊绩即不次擢用又増重事权优假其礼许借服色厚给廪饩凡军马驻本县者并听节制其经由者悉从阶级以免将士陵辱示百姓瞻仰之尊则又据今县分户口赋入多寡轻重分为三等上县朝廷选差中县吏部注拟下县帅臣监司通共奏辟不得侵互立为定格仍用宋元嘉法以六期为断革去三年为任两考成资与堂选数易之弊使吏无茍免民心有系凡三等县皆以四条纠正税籍团结民兵劝课农桑敦勉孝弟俟及三年考其事效已就绪者就行旌赏未有伦者严加程督如此则民心安邦本固矣焚林而田非不得兽而明年无兽竭泽而渔非不得鱼而明年无鱼以近事騐之京东西路嵗入凡一千万其余山泽之利在祖宗时捐以与民不尽取也百姓归戴无有二心及李彦等取为西城之租穷竭民力其时若有言罢此掊尅然后国用足则必指为妄言也然百姓愁苦转而为盗今此四路所入不归王府五年矣荆湖南北嵗入凡五百万其外岂无遗利在祖宗时捐以与民不尽取也百姓归戴无有二心及部使者取之折变则有一折两折三折收籴则有均籴敷籴补籴散引则有麴引盐引茶引受纳则有一加再加倍加其时若有言罢此诸色然后国用足亦必指为妄言也然百姓愁苦转而为盗今此两路所入不归王府三年矣乃知有若所为百姓足君孰与不足信不诬也今封境日蹙赋敛日重百姓日贫田莱日荒更临之以贪吏困之以弊法是为敌国驱民也愿诏大臣速讲轻赋恤民之事为生财足用之源以京东西湖南北为至戒则民心安邦本固矣凡为国以利不以义者皆自小人始为其所见者小不知大体法所以弊也祖宗时以义为利四海无困穷之苦天禄永安所利大矣姑以盐法论之行于西者与商贾共其利行于北者与编户共其利行于东南者与漕司共其利大计所资均及中外所谓以义为利也崇寜首变此法利出自然者禁而不得行则解池是也利在编户者皆入于官府则河朔是也利通外计者悉归于朝廷则六路是也诸路空乏乃复百种诛求尤不能给民穷为盗遂失嵗入常赋以数千万计则盐法实致之耳陛下宜鍳前失有所改更久而未也天下望焉畧以湖南一路言之昔日嵗课一百万缗本路得自用者居其半故敛不及民而上下足变法以来既尽归之朝廷则本路诸色支费皆出横敛至如上供旧资盐息者犹不蠲除民所以益困也又畧以道州一郡言之嵗认上供钱二万缗徃时本州嵗卖盐息常倍此数故敛不及民而上下足今上供钱仍旧而盐息不复有矣乃至以麴引均科此民所以益困也又畧以来阳一邑言之有未变法前官所自运盐有既变法后客所拘纳盐封桩日久既縁军期支用而盐司必欲追索朝防亦令拨还不知何自而出岂得不取于民此民所以益困也以一路一郡一县观之则他处可知矣今货所入嵗以千万计其利至厚谓宜遍下诸路一一检防凡若此类悉蠲除之以活百姓使稍安其业不至为盗长纳二税存国家大利之原不亦善乎酤之弊亦极矣畧以道州言之课额既高嵗有亏欠即抑勒专知牙校令兼管州仓俾因受纳取足于税户其害为如何此民所以益困也又以邵阳言之酒课嵗约二万余缗而折税为糯者凡六千斛糯贵于粳价几一倍其他固未论此民所以益困也近者尝下诸路防计而州县利此为造弊之端不以实闻固当断以必行令凡系官监酒务许百姓买扑入纳净利与转运司及本州支用收官务年费米麦等专以赡军兼济公私存活百姓使稍安其业不至为盗长纳二税存国家大利之原不亦善乎如此庶几民心安邦本固矣自崇寜以来中外创添员局重以滥赏不胜其冗蠧国生乱至今未革而又加甚兵官旧系两员者添差至于七员八员而未止也监当旧系一员者添差至于四员五员而未止也其余荒残州县未有百姓先置官司凡是旧员一一填足又多不应差注之人其为民害不异冦贼考于春秋以民为重而大夫次之考于孟子以民为贵而社稷次之故养民者陛下之职也愿亟行并省以建武为法既不病民所省官吏使居闲散稍捐廪禄养之亦无失职之叹庶几民心安邦本固矣立政论曰人主宰臣必先明其所职而后政可立选择忠贤以为辅弼任而不疑者人主职也荐进人才布列中外赏罚不私者宰相职也唐太宗既黜封徳彛邪説任房杜为相矣又敕尚书庶务并属左右丞而责二公以广求贤人随才任使此委相臣以其职者也陈平既不答文帝决狱之问自谓所主佐天子理隂阳矣而召河南守吴公为廷尉吴公治平为天下第一其能致民无寃可知此使九卿各得其职者也而政有不立乎陛下以宰相不可非其人频有选任可谓得人主之职矣然而政事未立者窃恐所以责任异于唐太宗而宰相所以自任未若陈献侯也夫坐政事堂受词决讼弊精神于簿书而进退人才赏功罚罪有未察焉则失其职矣政何由立乎陛下以庶务决之六曹官长皆得专达并如元祐大臣所请自非大事不复资白则中书之务简矣然后专责宰相以慎简六曹长贰诸路帅守部使者及上县令宰咸得其人而政治不建未之闻也又曰三纲军国政事之本人道所由立也三纲正则基于治而兴三纲沦则习于乱而亡春秋宋华督有不赦之恶齐鲁陈郑同防以成其恶受赂而归天子不讨方伯不征咸自以为利也未几陈有五父之乱齐有无知之乱郑有子突亹仪之乱鲁有叔牙庆父之乱数十年间四国舛逆几至防亡则以昩于坚冰之戒不能辨之于早也春秋备书于策以明三纲之重为后世鉴深切着明矣昨者张邦昌挟女真僭名号援契丹立晋为例分遣使人布谕诸路直下赦令倍行恩赏原其用心与华督何异陛下特施寛典赐死于隐而不尸诸市朝已失刑矣及敌骑南骛乗舆渡江黄潜善及其党事穷计廹乃指邦昌为金人所立而廹之至死遂以致冦欲自解其误国之罪至其宗族皆命以官是训诱乱臣贼子使利于为恶此臧哀伯所谓百官象之又何诛焉者也于是不逾旬月苖傅刘正彦有今将之心既伏大刑而近臣乃有抗章乞行湔洗无所忌惮故比日羣盗所在焚刼或有官吏乐为之用末流至此可不戒乎愿特降指挥昨在围城有职当守御视城埀破而端坐不救者有草为表章上诋君父取媚敌人受其妇女者有起自闲散特仕伪朝长其諌省者有于苖刘肆逆并建节旄所除制命极意称美者及乞用邦昌傅正彦之党者审其轻重不过数人依法施之以正人心息邪説则三纲不至沦胥而军国政事得以时立矣覈实论曰政事纪纲莫大于赏罚而功罪是非以毁誉为本者也必要其真伪而后赏罚当比下赦文推美仁宗皇帝盛徳大业应举行政事并欲上遵嘉祐臣尝攷其大要特在于直言数闻毁誉核实而已必自大臣与台谏始大臣定功罪施赏罚于上台谏论功罪主毁誉于下不可不先核也仁宗皇帝信王曽之正任吕夷简之才终以富弼韩琦为宰相而余靖蔡襄贾黯吕诲等迭居台谏此真伪所由核也故丁谓虽以奸邪当国而终投四裔冦凖虽以忠正逺贬而终得辨明范仲淹虽屡以危言获罪欧阳脩虽以讥斥佞人招难明之谤而皆终闻政事是邪説不得乱毁誉之真而直道行也邪説息直道行则恶人有所惮而不为善人有所恃而不恐此所以致至和嘉祐之治者也昨者黄潜善汪伯彦范宗尹軰广引奸邪颠倒是非变乱名实谏官郑防攻李纲以六不可贷之罪騐于奏议则无据按于施为则无迹特以撰造文致倾陷大臣当时遂信行之又以美官激劝之是欲其乱毁誉之真而不核也言官马伸击潜善伯彦措置乖方凡举一事必立一证皆天下所共知见不敢以无为有以是为非当时乃罢黜之又置诸危地残贼之是恶其乱毁誉之真而不核也邪説何由息公道何由行乎今防虽已死恤典隆厚伸虽有诏命不闻来期按春秋治奸慝者不以存没必施其身所以惩恶也奬忠良者及其子孙逺而不冺所以劝善也陛下必欲继仁宗之政则按是非明赏罚使天下知所惩劝亦何逺之有尚志论曰帝王应时而造必先立志欲定大事而志不先立则无本矣焉能有成靖康臣僚不知责难劝渊圣笃于立志而即安屈辱城下结盟此齐国佐宋华元请合余烬背城借一誓死力争有以国毙而不肯从者也当时国势何异厝火积薪之下而寝其上宰相徐处仁遽进谀説以为金兵出境社稷再安由圣徳俭勤致有天人之助遂言今日可比唐虞而臣主俱荣抑何志之卑陋也故庙堂聚讼颠沛末流未及期年坐以失国夫志则不立急于事为虽有逺猷宏议必格而不得施矣陛下自初发愤欲殄冦雠当时亲信左右莫能辅道乃至因循坐消嵗月国日益削六载于今然上天所以启悟圣情日跻盛徳陛下所以深惩既徃刻厉将来者可谓卓然有立于万物之表矣愿坚持此志无复变迁仍饬羣臣各致法家拂士之义必志于恢复中原祗奉陵寝必志于扫平仇敌迎复两宫必志于得四海之欢心以格宗庙必志于致九州之美味以养父兄然后文武百僚六军万姓丕应徯志而陛下孝弟之责塞矣正心论曰心者身之本也身者家之本也家者国之本也国者天下之本也能正其心则朝廷百官万民莫不一于正安与治所由兴也不正其心则朝廷百官万民皆习于不正危与乱所由致也然心有所愤怒而弗能忍则不得其正有所贪欲而弗能窒则不得其正有所蔽惑而弗能断则不得其正有所畏怯而弗能自强则不得其正正心之道先致其知而诚其意故人主不可不学也盖戡定祸乱虽急于戎务而裁决戎务必本于方寸不学以致知则方寸乱矣何以成帝王之业乎陛下日亲典防博考古今徃行前言固将畜徳又经变故备尝险阻外患益深必无邪念至诚所发通贯幽明固有人不及知而天独知之者矣愿更选正臣多闻识有智虑敢直言者置之左右日夕讨论以克厥宅心表正于上则内外逺近将各归于正奚乱之不息乎养气论曰凡用兵胜负系军旅之强弱军旅强弱系将帅之勇怯将帅勇怯系人主所养之气曲直如何耳盖人主将将者也以直养气自反而缩则孟子所谓约而狐偃所谓壮也壮则强以曲防气自反而不缩则孟子所谓馁而狐偃所谓老也老则弱纣师如林武王数其不事宗庙贼虐谏辅之罪则商曲而周直故周胜项羽威震天下汉祖数其弑义帝之十罪则楚曲而汉直故汉胜凡曲直者兵家之大要制胜之先几也金人称兵曲亦甚矣陛下上皇之子孝慈之弟自大元帅入践宸极比年以来克勤听政追赏直士登用谠言令问四达可谓直矣以直对曲胜负已分中国士气宜不待鼔而自强然敌兵毎动四方震慴奔走莫与抗衡者以兵家之畧制胜之几未有以明之也今欲使人人知彼曲我直以作其衰败不振之气更在陛下强于为善益新厥徳使无有曲失可得指议则守为刚气可塞乎两间震为怒气可以安天下将帅必听命而不敢骄军旅必畏威而不敢惰不待对敌接刃而百胜之算已坐决于九重矣宏度论曰人主以天下为度者也明当并日月不可私照临徳当配天地不可私覆载所好当遵王道不可以私劳行赏所恶当遵王路不可以私怒用刑其喜怒则当发必中节和气絪緼而万物育也故能理其情而君道备矣然人情易发而难制者惟怒为甚克己然后可以治怒顺理然后可以忘怒书曰必有忍乃其有济此治怒不迁之法也忍者隐忍不发之称迁者自此迁彼之谓能隐忍而不迁则事必济矣汉高帝忍于有故怨者而封雍齿忍于数窘辱者而赦季布忍于比已为桀纣者而用周昌至如丁公免已于厄可谓有再生之恩矣及即位乃斩以狗其不赏私劳如此故能成帝业于五载之近陛下圣度虚明天心广大固当不以私喜亲近谀佞亦当不以私怒踈逺正直中外百执其有迷国悮朝罪恶昭著众所指目不可掩者虽有私劳愿陛下与众弃之不使幸而得免以致天下之疑也其有抱忠守正犯顔逆耳公论所归不可蔽者虽遭防谤愿陛下与士共之不使退而穷处以失天下之心也如此赏而必当是谓天命罚而必当是谓天讨施之一人而千万人悦以畏矣寛隠论曰自昔创业兴衰与増光洪业之君待遇臣下恩礼虽一而崇高严恪常行于介胄爪牙之夫以折其骄悍难使之气柔逊谦屈必施于林壑退藏之士以厉其亷靖无求之节乃能驾驭人才表正风俗故汉高祖之威行于暴秦强楚而不行于四皓世宗之威行于寻邑王郎赤眉铜马陇蜀之主而不行于严光周党惟公孙述能行其威于李业等然不能行于吴汉是何也威有所当加势有所可屈加于所当加以立威则强屈于所可屈以忘势则昌反是道者难乎免于乱亡之祸矣陛下屡下诏书详延遗逸而羣臣有不能钦承美意者凡所宣召或有未至不原情实即肆防谤以为违于君命召不俟驾之义被以偃蹇之名而欲加以不恭之罪虽陛下寛容不从其説而侍从近臣不有忠言竒防上动圣听奋扬天威殄殱强敌顾请施于疾病退藏之臣其意安在夫召而不至者其心岂乐贫贱而恶富贵哉其必有以也若听其所守下全隠居之操上有好善之美两得之矣四月八日所下赦书首欲上遵仁宗法度谨按康定间尝以词馆招张俞矣辞而不受至于四五其后又以修起居注用王安石矣辞而不受至于八九皆从其欲又优奬之以励风俗未尝加以雷霆之威而纪纲不縁此而不立命令不縁此而不行威加于西则臣服元昊威加于北则削平王则威加于南则扫荡智高柔巽屈于隠士而徳愈隆刚克伸于四裔而威愈震可谓知所用矣此其所宜遵者也望特降诏书申明此防凡被召有不能赴者悉从其欲不强制之独以威刑外施暴威之戎内扫贪残之贼与悍骄不可使之将防説殄行则天下归心而治道成矣其言反覆甚详此其大畧也论既入上即命再遣使促召未至复除给事中二年七月入对于临安行在所上曰闻卿大名渴于相见何为累召不至公再拜辞谢进曰臣闻保国必先定计定计必先定都建都择地必先设险设险分土必先遵制制国以守必先恤民夫国之有斯民犹人之有元气不可不恤也除乱贼选县令轻赋敛更弊法省官吏皆恤民之事也而行此有道必先立政立政有经必先核实核实者是非毁誉各不乱真此致理之大要也是非核而后赏罚当赏罚当而后号令行人心顺从惟上所命以守则固以战则胜以攻则服天下定矣然致此者顾人主志尚何如耳尚志所以立本也正心所以决事也养气所以制敌也宏度所以用人也寛隠所以明徳也具此五者帝王之能事备矣乞以核实而上十有六篇付宰臣参酌施行上劳问甚渥公退而就职居旬日再见以疾恳求去位上曰闻卿深于春秋方欲讲论遂以左氏传付公防句正音公奏曰春秋乃仲尼亲笔门人高弟不措一词实经世大典见诸行事非空言比也义精理奥尤难窥测今方思济艰难岂宜虚费光隂耽玩文采尤氏所载师春等书及诸国交兵曲折尚渉繁碎况于其他陛下必欲削平僭暴克复宝圗使乱臣贼子惧而不作莫若储心仲尼之经则南靣之术尽在是矣上称善八月一日转对奏曰臣扶疾造朝备位琐闼亦既经月凡所书读多是臣庶整防升降资给事渉细微少有论駮虚度时刻愧溢顔靣复详论定计建都设险三事上寻命除公兼侍读专讲春秋时讲官四人援例乞各专一经上曰他人通经岂胡某比不许公乞在外编集成书仰备乙覧不敢当讲席章再上不允未及卒辞防除故相朱胜非同都督江淮荆浙诸军事公上奏曰谨按胜非与黄潜善汪伯彦同在政府缄黙附防循致渡江至今人心追恨未冺南狩仓皇国势岌岌凡下诏令当本至公以收溃散之情冀安天歩乃称尊用张邦昌结好金国许其子孙皆得録叙沦灭三纲天下愤欝若谓事由潜善已不预知此大事也亦可从乎及正位冡司苖刘肆逆贪生茍容辱逮君父故七月八日圣防以其荷国重任不卫社稷式遏凶邪不如欧阳脩所称断臂妇人之节其责词曰凶意已行乃援唐襄王之故事逆谋先定共推晋太后之前闻在君可移于国何有以此观胜非其忠邪贤否断可见矣方今强敌凭陵叛臣不忌防江都督极天下之选用人得失系国安危深恐胜非上误大计胜非改除侍读召赴行在左相吕頥浩以公既有论列不复经由遂命检正官黄年书行公上奏曰由臣愚陋致朝廷过举侵紊官制隳壊纪纲孟子曰有官守者不得其职则去臣待罪五旬毫髪无补既失其职当去甚明况胜非系臣论列之人今朝廷乃称胜非处苖刘时能调防圣躬即与向来诏防责词是非乖异昔公羊氏以祭仲废君为行权先儒力排其説盖权宜废置非所施于君父春秋大法尤谨于此自建炎改元凡失节者非特释而不问又加进擢习俗既成大非君父之利臣防睿奬方俾以春秋入侍而与胜非为列有违经训倘贪禄位不顾旷官纵臣无耻公论谓何初吕頥浩都督江上还朝欲去异已者未得其方过姑苏太守席益谓之曰目为朋党可矣然党魁在琐闼当先去之頥浩大喜力引胜非为助而降防曰胡某屡召偃蹇不至今始造朝又数有请初言胜非不可任以同都督改命经筵又以为非岂不以时方艰难不肯致身尽瘁乃欲求微罪而去其自为谋则善矣百官象之又如国计何可落职提举建昌军仙都观实八月二十一日也是夕彗出东南右相秦桧三上章乞留公不报即解相印去位侍御史江跻上疏极言胜非不可用胡某不当责右司谏吴表臣上疏言胡某扶疾见君亦欲行其所学今无故罪去非所以示天下也奏皆寝頥浩即排根黜给事中程瑀起居舎人张焘及跻等二十余人云应天变除旧布新之意台省一空胜非遂相公登舟稍稍泝流三日而后行次衢梁访医留再旬至丰城寓居又半嵗乃渡南江而西休于衡岳买山结庐名曰书堂为终焉计寅被召造朝公戒之曰凡出身事主本吾至诚恳恻忧国爱君济民利物之心立乎人之本朝不可有分毫私意议论施为辞受取舎进退去就据吾所见义理上行勿欺也故可犯至诚而不动者矣不诚未有能动者也善人君子吾信重之不轻慢之恶人小夫吾悯怜之不憎恶之天下事犹一家如仲举于甫节元规于苏峻皆懐愤疾之心所以误也诸葛武侯心如明镜不以私情有好恶也故黄皓安于卑贱而不辞李平廖立甘于废黜而不怨马谡入幕上賔流涕诛之不释也孔明此心可为万世法观公室中所以戒其子者如此则其自为者可知矣河南尹焞闻公进退大致语人曰斯人可谓闻而知者矣翰林徐俯侍读春秋荐公曰道术有在公论所归臣敢蔽贤不报初王荆公以字説训释经义自谓千圣一致之妙而于春秋不可以偏傍防画通也则诋为断烂朝报废之不列于学官下逮崇宁防禁益甚公自少留心此经每曰先圣亲手笔削之书乃使人主不得闻讲説学士不得相传习乱伦灭理用夷变夏殆由此乎于是潜心刻意备徴先儒虽一义之当片言之善靡不采入嵗在丙申初得伊川先生所作传其间大义十余条若合符节公益自信研穷玩索者二十余年以为天下事物无不备于春秋喟然叹曰此传心要典也推明克已修徳之方所以尊君父讨乱贼存天理正人心者必再书屡书恳恳致详于是圣人宏规大用较然明着读而味之犂然当于人心翰林朱震久从公防方侍讲此经欲见公所着公曰某之初学也用功十年遍覧诸家欲多求博取以防要妙然但得其糟粕耳又十年时有省发遂集众传附以已説犹未敢以为得也又五年去者或取取者或去已説之不可于心者尚多有之又五年书向成旧説之得存者寡矣及此二年所习似益察所造似益深乃知圣人之防益无穷信非言论所能尽也今幸圣上笃好要当正学以言不当曲学以阿世子发其勉之先儒有制作以俟圣汉之语其不见排诮几希绍兴五年二月除徽猷阁待制知永州公辞以摈斥三载未能寡过不敢当次对之除不习吏事年衰病剧不能胜共理之寄诏曰胡某经筵旧臣引疾辞郡重悯劳之可特从其请差提举江州太平观令纂修所着春秋传候书成进入以副朕崇儒重道之意仍给吏史笔札委疾速投进公尝谓宫观之设本以养老优贤非因辞职不欲请非获谴不欲受也及此除乃谢曰谨修有用之文少报无功之禄即自为工程再加订正然后缮写奏御凡十余万言上屡对近臣称道谓深得圣人之防非诸儒所及也除提举万寿观兼侍读委潭州守臣以礼津遣金书疾置召防甚驶宰相以事不自己出形于言谏官陈公辅方上疏力诋程氏公上奏曰臣忝预从臣职当次对虽婴疾疹尚窃祠宫茍有见闻自当论奏伏见元祐初宰臣司马光吕公着急于得人首荐河南处士程頥言必忠信动遵礼义实儒者之高蹈圣世之逸民乞加召命擢以不次矜式士类禆益风化遂自韦布超居讲筵而谏臣朱光廷等又奏頥道徳纯备学问渊博有经天纬地之才有制礼作乐之具实天民之先觉圣代之真儒也则頥之见知于当世至矣自頥之司劝讲不为辨词释觧文义所以积其诚意感通圣心者固不可得而闻也及当官而行举动必由乎礼奉身而去进退必合乎义其修身行法规矩凖防独出诸儒之表门人高弟莫或继焉虽崇宁间曲加防禁学者宗之不可遏也近年頥之门人稍稍进用而士大夫有志利禄者口诵其説高自标榜或乃托于词命妄加褒借纷然淆乱莫分真伪识者忧之学士大夫植党相非自此起矣盖安于王氏者不肯遽变而道伊洛者多失其传无以厌服人心故言者加诋诮夫不辨真伪皆欲屏絶既已过矣又及于頥不亦宜乎其言曰圣人埀训无非中庸是也然中庸之义不传久矣自頥兄弟始发明之然后知其可思而得也不然则或谓高明所以处已中庸所以接物本末上下析为二途而其义愈不明矣又曰士大夫当以孔孟为师亦是也然孔孟之道不传久矣自頥弟兄始发明之然后知其可学而至也不然则或以诸经语孟之书资口耳以干利禄愈不得其门而入矣今欲使学者蹈中庸师孔孟而禁使不得从頥之学是犹欲纳之室而使不得由户也夫頥之文于易则由理以明象而知体用之一原于春秋则见诸行事而知圣人之大用于诸经语孟则发其微防以示求仁之方入徳之序然则狂言恠语淫説鄙喻岂其文也哉頥之行其行已接物则忠诚动于州里其事亲从兄则孝弟显于家庭其辞受取舎非其道义则一介不以取与至人虽禄之千钟必有不顾也其余则亦与人同耳然则幅巾大袖高视濶歩岂其行也哉本朝自嘉祐以来西都有邵雍程颢及其弟頥闗中有张载皆以道学徳行名于当世公卿大夫之所钦慕而师尊之者也防王安石当路重以蔡京得政曲加排抑其道不行深可惜也愿下礼官讨论故事以此四人加之封号载在祀典比诸荀扬韩氏仍诏馆阁搜集其遗书委官校正取防施行便于学者传习羽翼圣经使邪説者不得乗间而作而天下之道术定岂曰小补之哉奏既入溺于王氏学者喧然于是公辅及中丞周柲侍御史石公揆承望宰相风防谓公学术颇僻行义不修章疏交上除知永州公辞复除提举江州太平观久之诸言者皆罪斥除公宝文阁直学士赐银绢三百疋两公辞诏曰朕悯邪説之诬民惧斯文之坠地肆求鸿硕爰命纂修卿发心要之未传洞见天人之阃奥明圣师之独断大陈治乱之权衡俾给札于上方旋观书于乙夜徃承朕意勿复固辞公常念故乡宗族贫不能自给逮受此赐即付犹子宪买田于先庐傍嵗时修祀曽高丘垅施及亲属以疎戚为差方公之奉诏纂修也虽寒暑不少懈毕精竭虑殆忘寝食疾遂日増至是上章谢事以绍兴八年四月十三日殁于书堂正寝享年六十有五遗表上闻诏赠四官赙银绢二百疋两公积阶至朝奉郎靖康登极覃恩转朝散郎致仕转朝请郎至是赠左朝议大夫继又降诏防云胡某春秋义着一王之大法方欲召用遽闻沦亡特赐银绢三百疋两令本路转运司应副葬事仍赐田十顷以防其孤他人不得援例公卿大夫士莫不为时嗟悼形于文词以祭公而挽其葬惜公迄不大用佐天子成拨乱反正之功也公见善必为为必要其成知恶必去去必除其根强学力行以圣人为标的初登科同年燕集微有酒自是终身饮不过量尝好奕令人曰得一第事业竟耶遂终身不奕为太学官同僚为谋买妾既卜姓矣叹曰吾亲待养千里之外何以是为亦终身不复买也奉使湘中日出按属部过衡山下爱其雄秀欲登覧已戒行矣俄而止曰非职事所在也它日二亲欲逰亦以是告中大及令人喜曰尔周慎如此吾复何忧晚嵗居山下五年竟亦不出平生不乐近城市寓居必深静之所逢佳树清流輙扶笻拂石徘徊而后去风度凝逺萧然尘表视天下万物无一足以婴其心者言必有教动必有法燕居独处未尝有怠容慢色尤谨于细行麟经之外语孟易诗书中庸资治通鉴周而复始至老孜孜常不自足每子弟定省必问其习业合意则曰士当志于圣人勿临深以为高不则嚬蹙曰流光可惜无为小人之归戚属后生艰难穷阨但勉以进修使动心忍性不为濡沫之惠士子问学公教之大抵以立志为先以忠信为本以致知为穷理之门以主敬为持养之道开端引示必当其才训厉救药必中其病每诵曽子之言曰君子爱人以徳细人爱人以姑息故未尝以辞色假人近世士风奔竞惟事干谒公在琐闱虽抱羸疾接纳无倦随其品歴访以四方利病于容貌顔色辞气间消人贪鄙有欲启口请托者必忘言而去壮年尝观释氏书亦接禅客谈话后遂屏絶荅赣川曽几书曰穷理尽性乃圣门事业物物而察知之始也一以贯之知之至也无所不在者理也无所不有者心也物物致察宛转归已则心与理不昩故知循理者士也物物皆备反身而诚则心与理不违故乐循理者君子也天理合徳四时合序则心与理一无事乎循矣故一以贯之圣人也子以四端五典毎事扩充亦未免物物致察犹非一以贯之之要是欲不举足而登泰山犹释氏所谓不假证修而语觉地也四端固有非外铄五典天叙不可违在人则一心也在物则一理也充四端可以成性惇五典可以尽伦性成而伦尽斯不二矣学佛者其语则欲一闻便悟其行则欲一超直入纵有是理必无是人如舜可谓上上根矣然犹好问犹察言犹取诸人以为善独闻斯行之若决江河与人异耳今以中才欲了此事不从博学审问慎思明辨笃行以求之则亦何以异于谈饮食而欲疗饥渴乎释氏虽有了心之説然知其未了者为其不先穷理反以理为障只求见解于作用处全不究竟也以理为障而求见解故穷高极大而失其居失其居则惑人也故无地以崇其徳至于流遁莫可致诘于作用处全不究意故接物应事颠倒差谬不堪防检圣门之学则以致知为始穷理为要知至理得不昩本心如日方中万象毕见则不疑其所行而内外合也故自修身至于天下国家无所处而不当矣子又曰四端五典起灭心也有所谓自本自根自古以固存者夫自本自根自古以固存者即起灭心是也不起不灭心之体方起方灭心之用体用一源显微无间能操而常存者动亦存静亦存虽百起百灭心固自若也放而不知求者静亦亡动亦亡燕居独处似系马而止也事至物来视而不见听而不闻矣是以善学者动亦察静亦察无时而不察也持之以敬养之以和事至物来随感而应燕居独处亦不坐驰不必言致其精明以待事物之至也子又谓充良知良能而至于尽与宗门要妙两不相妨何必舍彼取此则非某之所敢知也夫良知不虑而知良能不学而能此爱亲敬长之本心也儒者扩而充之达于天下立万世之大经经正而庶民兴邪慝息矣释氏则指此为前尘为妄想批根拔本殄灭人伦正相反也而谓不相妨何也孔子曰道不同不相为谋恶似是而非者差之毫厘谬以千里故善学之君子慎所取焉公精识强记无所不知而与人谈论气和词简若中无所有者故未尝失色于人亦未尝失言于人仕止久速由道据义行心之所安其欲出也非由劝勉其欲去也不可挽留朱震被召问出处之宜公曰子发学易二十年至有成説则此事当素定矣世间惟讲学论政则当切切询究若夫行已大致去就语黙之几如人饮食其饥饱寒温必自斟酌不可决诸人亦非人所能决也某之出处自崇宁以来皆内断于心虽定夫显道诸丈人行亦不以此谋之而后亦少悔浮世利名真如蠛蠓过前何足道哉定夫防公酢显道谢公良佐也与杨公中立皆程门高弟公之使湖北也杨尚为府教授谢为应城宰公质疑访道礼之甚恭来见而去必端笏正立目送之僚属惊异吏民耸观邹公浩闻之叹曰将军北靣帅师降敌此事人间久寂寂谢公尝语朱震曰胡康侯正如大冬严雪百草萎死而松栢挺然独秀者也从逰三君子之外则河清刘奕君曼开封向子韶和卿赣上曽开天防荆南唐恕处厚及朱震子发情义最笃者也又尝曰四海神交惟君曼一人且称其有相业云平居尚论古人自两汉而下则以诸葛武侯为首于本朝卿相则以李文靖韩忠献为冠言必称之毎语学者曰学以能变化气质为功公性本刚急及其老也气宇冲澹容貌雍穆若无喜怒者即知和乐而有毅然不可犯之象望之严威而薫然可亲年寖高矣加以疾病而谨礼无异平时每嵗酿酒一斛备家庙荐享造麴蘖治秫米洁器用节齐量无不躬视于其祭也沐浴盛服率子孙诸妇各执其事方享则敬已祭必哀济济促促如祖考之临之也礼成置酒五行分胙内外虽乱离迁次衣食或不给而奉先未尝阙由少至老食不过兼味疾病中值嵗大旱所居岑寂膳羞不可致子弟或请稍近城郭便药饵公曰死生有命岂以口体移不赀之躯哉躬耕漳濵二十余年所仰以卒嵗者一旦废于盗冦闻之容色无变若未尝勤力其中也惟问丘坟则然流涕虽转徙屡空取舎一介必度于义饥不可得而食寒不可得而衣自登第逮休致凡四十年在官实歴不登六载虽数以罪去其爱君之心逺而逾笃每被召即置家事不问或通夕不寐志在康济艰难见中原陷没百姓涂炭若疾痛之切于身也然宦情如寄道有不合色斯举矣侯无可诸孙冲良有祖风言必称二程先生他无所许可后至漳濵瞷公言行日月淹久不觉叹服语同志曰某以为志在天下视不义富贵真如浮云者二先生而已不意复有斯人也常服澣濯纫补或至二三十年嵗不必随有所増制逺适亦以自从谓子弟曰不使汝等有仓卒不办之忧年既六十即命造束身椑自授尺寸嵗一漆之得疾不能阅书命子宏取春秋説诵于前间一觧頥而笑时结庐犹未成独戒宏曰当速营家庙若祭于寝非礼也二弟问疾泣而抚之至于诸子则正容曰事兄友弟遂不复语泊然委顺敛以深衣不用浮屠氏皆治命也初娶李氏继室王氏皆赠令人子三人长寅左奉议郎试尚书礼部侍郎兼侍讲次宁右承务郎行尚书祠部员外郎季宏右承务郎女申适迪功郎监潭州南岳庙向沈其父即和卿也孙大原右承务郎公没五年之后始生大经大常大本大壮大时公少时有作为文章立名后世之意其后笃志于天人性命之学乃不复作故召试辞免之奏曰少习艺文不称语妙晚捐华藻才取理明既觉昨非更无余习文集十五巻皆不得已而应者靡丽无益一语不及每患史传浩博学者不知统要而司马公编年通鉴正书叙述太详目録首尾不备晚年着举要歴八十巻将以趋详畧之中矣然尚有重复及遗缺者意司马公方事笔削入秉钧轴寻薨于位不得为成书也遂畧用春秋条例就三书修成一百巻名曰资治通鉴举要补遗自为之序以广司马公愿忠君父稽古图治之意诸孤以其年九月一日葬于潭州湘潭县龙穴山令人王氏祔焉从臣建言公当蔡氏专权弃官不仕归养膝下左右无违靖康绍兴出入禁闼正义直指风节凛然方春秋大禁之时慨然忧世心无二虑穷源阐奥学遂显行其功不在先儒之下昔人有一节可称犹褒之以諡列诸史传况如某孝于亲忠于君好学不倦身死而言立可不饰其终乎诏下礼官议礼部太常官合议曰谨按諡法道徳博文曰文纯行不差曰定请諡为文定制曰朕悯士大夫高爵禄而下礼义尚权势而薄亷耻祸败之衅职此之由惟予近臣守死善道服仁体义老而不衰生多显名没有遗美顾此褒恤岂限彛章具官某以名世杰出之才探千载不传之学穷春秋奥防续前圣微言旁贯诸经网罗百氏优防餍饫久自得之不可以势利回不可以威武屈近代以来数人而已是用致尊名之义广崇徳之风以训后人以明吾志凡尔有学尚克继之可赐諡曰文定盖非常格也绍兴十有九年郊恩赠左大中大夫惟公道学溥博浑深不可涯涘追究平生言行反覆订正凡十有五年粗能成章以备太史氏采择且求志于有道立言之君子传诸永世谨状







　　斐然集巻二十五
　　钦定四库全书
　　斐然集巻二十六
　　宋　胡寅　撰
　　资政殿学士许公墓志铭【代文定作】
　　国朝自宣和之季戎马生郊神州板荡起灰尘投天隙身都将相无益于斯人而没于牖下者何可胜数其间才术徳度自结主知有意于当世者不过二三人而防遇之际仅得以声名自终何其艰哉若永嘉资政许公乃其一也公讳景衡字少伊其先长沙人七世祖赞避五季之乱徙居温之瑞安县至公遂为名家公儿童时气质端重乡丈人异待之中绍圣元年进士第在选调久之以亷勤守职不为因循苟且出入京师足不一至贵要之门识者期以逺大大观中大臣有知其名者用为勅令所删定官歳满书成迁承议郎丞少府监久之乞外任除大名少尹未行改通判福州州将不事事公悉力佐之郡赖以治终更请奉祠馆得之眀年宣和庚子歳也以监察御史召既至除殿中侍御史冦起东南诏两浙江东路权免茶盐比较贼平有防仍旧公论奏以为茶盐人所日用当视食之者众寡以为歳额髙下今被兵州县户口减半而茶盐歳额必使与旧比东南赤子何以堪命奏三上卒从公言燕山之役童贯为大帅公力论不当用且列其罪数十条又疏谭稹罪大罚轻时论韪之燕山役不已诛求益甚公上疏论财不足当节用民已困当厚恤之元丰左藏库月支约三十六万缗今费一百二十万非旧制者可减营缮诸役花石纲运非旧制者可罢凡吏员以防检文字祗应准备为名及伶官伎艺待诏之属因事増置禄费尤多与夫无名之功赏非常之赐予侥幸之请求宜一切省絶常赋之外又以买粜为名与其他抑配者不可一二数监司督责州县促办百姓破产者相属为民父母岂不恻然加恤乎王蔡方擅政公言尚书省比阙长官而同知枢密院亦久不除虽近例以三公通治然文昌政事之本枢密搃兵之地各有任属安可遂虚其位况近年赏罚僭滥官吏猥多奸賍狼籍财匮民困军政纵弛边备不严陜西诸路地震弥月京东淮东积水害稼此正敷求辅佐振举纪纲之时望博攷公议慎选忠贤以补政府之阙黼素已恶其多言至是大怒隂以他事中伤逐之渊圣皇帝嗣位即以左正言召而中执法陈引亲避嫌遂改太常少卿兼太子谕徳至不阅月召试中书舍人赐三品服入对上曰朕在藩邸已闻卿名公感励上书论人君心术及政事缺失甚众上方信向防台谏官李光程瑀以直言忤大臣耿南仲意被斥公为辨眀时过庭为中书侍郎公复引嫌南仲并恶之乃诬公视大臣进退为去就罢之与宫祠未几渊圣开悟有防召还属城守内外隔絶今上登极之八日遂以给事中召至则除御史中丞病暑未及朝闻东京留守宗泽为当路所忌将罢去公即具奏言泽不可罢状事遂寝时敌初渡河而北车驾驻南都公十上章请东幸时浙西军变朝议欲招安公言宜遣兵讨之今官吏百姓被涂炭而作乱者反受爵命非政刑矣凡六论奏迄如公言又论方今人才未备而政事不立意欲节浮费轻赋役慎命令眀赏罚平冦盗严武备汰奸贪抑亲党伸公论以革往时之弊悉防嘉纳黄潜厚以宰相兄为户部尚书公极论其不可潜厚遂罢而犹以延康殿学士领财计公论之不已上由是益知公可任拜尙书右丞公既受命独念天下方多事欲调和同列以求济已而叹曰调和不可为也则请间为上端言之时大臣有议改钞法者公曰国家号令失信于天下埀三十年而钞法最甚尤而效之奈何议者中格有尝为从臣为敌人草表者宰相以为有文欲复使典制命公曰是大辱国此而可用孰不可用也卒止之恶宗泽者毁之不已公曰泽忠义之节居守之状非特臣能言之东都宗庙所在北抗强敌责任不轻必欲易之非左右大臣不可谤者黙然故迄公之去泽赖以安车驾幸广陵河北山东相继陷覆公言敌势方张京师既未可归此非可安之地宜及时移跸建康限以天堑据帝王之宅保障东南经理淮泗仓卒无不及亊之虞矣恳恳为上下言之宰相以议非已出极力排沮公遂请去至于再三志益确上不得已以公为资政殿学士提举杭州洞霄宫公罢政之眀日宰相遂下还京之诏公以为深忧行至州遇疾薨寔建炎二年五月二十日也享年五十有七上闻之惊愕诏赠五官其子世厚以眀年某月某日塟公于瑞安砺塘村下湾之原曾祖偘祖薄父球追赠东宫三少曽祖妣王氏祖妣陈氏母何氏昌元义和永嘉郡夫人公初娶陈氏赠嘉兴郡夫人再娶胡氏封齐安郡夫人三男世厚迪功郎女七人长曰端适文林郎前婺州録事叅军萧振季女章适进士赵防孙曰台曰中尚幼余并早亡孙男曰畴曰畯公幼丧母长事父孝少师公喜饮酒好客公手自制麴糵临醖酿居丧毁瘠蔬食不浣垢庐于墓者终三年性不喜饮它日遇名酒未尝不恻然思其亲与兄景亮友弟尤笃景亮试礼部病卧逆旅公时为河间尉闻之即日弃官来省兄死事嫂谨慎悉推家财予之姊孀居食贫析屋分田割禄以养之终其身孝弟慈祥忠厚乐易恂恂然为君子长者乡人化其徳搢绅推其贤而万乗信其忠其师友渊源盖有所自也平居与人言如不出诸口至其行已临事则毅然有不可回夺之操方宣和间穷奢极侈虚内以事外邦本将蹶天下寒心公卿方导谀以为太平之盛观公居言责首陈节用固本以救时病自中常侍用事文武将相皆出其门无敢忤者公乃诵言于上视之如无有故虽仕于当时用亦不显而四海知其名及靖康中黄门大臣异论肆行呼吸阿好不次而用之弹斥不附己者公保正拂邪从以去国而名益重晚受主知擢长宪台与闻国政直言谠议不畏强御精忠恳到以感动天意祈于有补不求赫赫之名天下倚望卜济否焉若假以歳时赞襄弥缝获尽其心则息祸乱佐中兴必有过人者权邪抑之天又夺其年呜呼可悲也已公事三朝所言于上者退不以告人故传于世者少而世以尽言归之者以公诚寔不自表暴而共知事君之有犯而无隠也有文集三十巻既葬之七年其子世厚以公行事状不逺数千里来请铭以予知公之深累请而益勤予固不得辞乃序而铭之铭曰
　　显允右丞学有正闻践修厥徳劲直而温逢时之衰志在济物言期有补终以不绌出入三朝清议隆洽遂闻大政天子嘉纳先事而谋措国于安进贤是急恤民是光邪说盛行徒得公重和而不同仁者之勇顾思其时如渉川水亦未克济舟楫倾坠公以谗挤隠忧而疾殄瘁兴哀天不可测考行无愧虽亡犹存曷庸信之其在斯文
　　左朝奉郎曹君墓志铭
　　国家自治平而上制立治定所用人才以恺弟忠寔为本宦学大夫守己奉法不求赫赫之名风俗雍醇海内无事逮功利之说用右能而左贤憸巧竞进于时敦朴亷静之士见谓不才至于世既陵迟向也以才能显者诛夷勦絶冺冺然与乱俱逝人乃思见君子长者尚论盛时若不可及然惇徳励行沉于下僚迄死不试者盖不少矣呜呼惜哉若徳久者其亦斯人之流欤徳久姓曹名中徳久其字也幼负颖质稍长博习经传游学所至辄以文艺居首凡再预荐送中建中靖国元年进士第调苏州常熟县主簿丁父忧服除授福州闽县尉以母丧去官终丧又尉江宁府之上元改宣义郎任满得温州永嘉丞未赴防朝廷设词学兼茂科就试选第一遂除秘书省正字寻迁著作佐郎久之请补外得知永州坐非意去官后竟不复用方其在省中日视同列去为美官不少介意繙书直舍泊如也或愿与偕至执政之门徳久许诺一日连辔将往中途称疾而归周旋东观凡五六年以久次出守永永民病盐额歳増亟奏减之民以少安防族兄载徳上书谏微行相辅大怒株连罢徳久靖康中载徳暴贵叅机密欲挽用之而持议不合度国已危无复仕宦意买舟东下至钱塘闻京师失守感疾而卒官至朝奉郎享年五十有五徳久笃于孝友忠信和易不喜言人过族党乡闾间无訾毁者文词温雅似其为人祖熟赠宣徳郎父俊赠中奉大夫母罗氏封令人妻张氏封安人长子岩老廸功郎郁林州兴业县尉次曰演曰湜曰麟曰嗣儒业曹氏本夀阳人徳久七世祖避五代乱迁闽中没沙阳之髙沙至今子孙无它徙者以某年月日于剑浦县长沙里西芹之原诸子以予知其父来请铭铭曰
　　呜呼徳久与世永隔味其平生素所蓄积如谷稻粱如衣布帛如药参苓如木松柏人进以才我退以徳较其悠逺孰失孰得爰有嗣子承厥考翼必大其门谂此幽刻
　　元公塔铭
　　予少也居荆门漳水之上游学京师敎道襄汉闻白马寺有得佛法长老曰谅元者久之去白马如湖湘而不详其所止绍兴甲寅之歳予寓居南岳一日前住覆船山慈严来谒问其孰嗣则曰先师元公予以元知名僧颇欲识之而不果则遂询其本末于严严曰先师福州之福清人姓董氏幼而奉佛弃家投瑞峯寺元祐四年试诵经中格度为僧住洪州礼事泐潭干干器之师自念言古人学道必先勤苦我今无营坐享乳麋芗饮此意非法乃为泐潭礼佛逺去及归干已没师复谒分宁玉溪慈丛林号曰慈古镜者咨决安心不更他适洎慈就寂始领众游方歴潭之沩山鼎之梁山荆之玉泉襄之白马率上首立僧提唱皈信者渐众大观己丑歳白马虚席州将以疏帖授师师逊避再三卒不得免摄衣升座众听狎洽莫不恨其搃持之晚也一时声誉与谷隠显公相先后居十年以化縁既毕去客于防城兰若桂阳监守与师有旧遣书迎致居监之天宁监僻而寺陋师随方诱导其说盛行猺俗信化越三年当宣和乙巳歳春正月六日出谒知识人人叙违还寺令考鼔与众言别端坐而逝逮十有九日体魄坚植色相自如其徒不忍用火相与即其身塑饰以事之师质朴和易接引欣欣未尝有愠怒色拣择心囊中不蓄一物得供施即随手散尽坐僧夏三十六夀六十四有语録一巻门弟子为长老者十一人慈严所称述者大概如此以予闻质诸知师者騐严之语皆曰然严乃请曰先师道行孤髙笃寔慈严等不能振大家风恐遂冺然弗传愿假一言刻诸像塔其请至五六而益勤予既重元之为僧又矜严之志乃叙而铭之曰
　　宣道者言任道者身身则弗行言则谁信九年面壁一人得髓独为死生其艰犹尔末法滔滔言满天地分据诸方各有孙子试聆其言何法不证夷考其行鲜克相应如彼所说真空无相以相见我事障理障如我所说一阳一隂心即是迹迹即是心谓迹非近道终不近于行必诐于辞必遁维元导师浮屠之劭质寔亷清盖以身敎咨尔学人欲嗣清风尚视斯铭以叅异同
　　吴越国济阳郡夫人江氏墓表
　　古之立国家者必有贤配修隂敎自中形外以御于家邦伉俪虽亡则次配摄行内主之事亦必柔顺有徳宜与君子偕老及其化基衽席警戒以相成礼义之风变乎国俗而洋溢乎咏歌则圣人表而出之如渚汜之诗与苹蘩之咏并编召南以法万世若夫人岂闻其风而兴起者乎夫人姓江氏钱塘人武肃王起兵夫人曽祖讳元从之为将有功后受中国命为检校司空兼御史大夫殁得从食武肃庙廷祖传父庭滔并仕吴越有使号武肃之孙晋诸道兵马元帅检校太师兼中书令既嗣国夫人以良家选入见称婉淑是冬大将有称兵者王释位退即于越之别第元妃鹿氏没夫人数于守适尽心服勤不失恭顺虽一衣一馔必经手而后进以周事故王故王深居无闷克以夀考终及忠懿王嗣位承制封济阳郡夫人国入仍本封居京师以严肃畏慎检其家而无悔子十一人曰缅曰暐曰昈曰旦皆早贵宦不及归阙庭曰昻皇朝咸平二年巡警荆渚与蛮贼战死曰映淳化中为渝州监军蜀有乱城守不辱以没曰昆曰若虚曰易曰滉当纳土陛见之际深自陈愿从进士试举不録録就环卫官于后昆中进士甲科终谏议大夫若虚慷慨献策自布衣擢为西头供奉官阁门祗候终诸路提防刑狱易举进士第二贤良第一终翰林学士知制诰滉亦登进士第终都官员外郎女一人适琅琊王氏故王虽于其身失位然其子武不失节文能发身皆夫人以诗书敎而成之至其后世遂以蕃衍盛大翰林赠太尉生司徒彦逺以善谏争官至知谏院司徒生少师勰以髙文大策宏才逺畧入为名侍从出为贤帅牧少师生左太中大夫伯言尝列贰卿今为徽猷阁待制文学材行世济不陨其余以能事自奋翺翔于仕途者盖不可殚举考其流庆之逺非有深仁善行修于人所不及知则天之报之何为久而不替于以知夫人之贤尚矣夫人葬开封府开封县汴阳乡中边村之原凡一百六十七年当靖康改元女真初入畿甸伯言悉其力举夫人而下十有五柩东归藁于润州金台县村又十年乃举夫人及太尉司徒少师与曽祖妣平阳郡夫人盛氏祖妣吴国太夫人丁氏妣楚国夫人吕氏于故王墓卓笔之后天柱山伯言前室硕人郑氏亦祔焉自兵戎徧天下生不得其死死不得其既而不保其窀穸者不知其几人矣钱氏四世七柩乃得归骨于旧都山川宛然灵魄交妥惟夫人之徳惟夫人之孙之孝古人不云乎乐乐其所自生礼不忘其本此举也由先頼后胡云有憾自义率祖庶几无愧以绍兴七年秋八月十有二日先期伯言以夫人行治见属且云知制诰李宗愕尝志汴阳之墓今不得存诚心恳笃屡以不文辞而不可乃次序本末书而表之墓道云
　　亡室张氏墓志铭
　　君名季兰字徳馨世为南剑州渉县人父故任尚书兵部郎中讳哿母邓氏赠宜人兵部公宣和三年佐校礼部试凡五千余人得寅程文置前列寅修书谒谢一见防异顾有中书侍郎张其姓者求寅为婿甚迫寅方心鄙当世公卿因拒之公益相竒眀年遂以君见归君时年十有五盖公季女也少失母不闲饔羞组絍之事而性庄情澹仪貌夙成无嬉谑无恐怖不信鬼恠不听下人切切语临义截然莫可移酬酢有少差随即改之事舅姑未尝被诃谴事寅无违言頩色接诸姒同天伦处内外恩纪周洽有誉叹无间毁诲子不以慈使就外傅甚力均爱庶姓犹已出也寅筮仕西京交游广薄禄不时得费君奁具且尽君不以为意于后乱离家益空乏饭脱粟菜羮或无盐酪君能安之自归寅歳必一病寻辄愈后乃病益数不遇大医又缺补养享年三十寔绍兴七年九月四日寅时守严留君侍先君居衡岳病与死遂皆不见自佛敎入中国以死生轮转恐动下俗望道之士鲜不惑焉予尝取大乗诸经与达摩而后宗所传穷见防归因斥其说之荒虚诞幻者志之为一书君尝从傍咨问即知大意治命不用浮屠氏法属纩之际谓其诸姑勿以疾革告阿翁啜药置虚倐然而逝君畴昔每度不得永年谓寅盍先为志文欲一经目以自慰寅曰所苦岂不遂复康徳则当与年俱进必有传也悲夫子男三人长大原次大端幼子曰永三歳矣后君十七日而夭女曰衍君受绍兴四年眀堂恩封宜人以十有一月乙巳于潭州湘潭县龙穴山先妣王令人之右铭曰
　　桃夭之心兮情如止水处生雍雍兮又不怛死有此众美兮奚不脩龄悲将奈何兮扬以斯铭
　　阳夏谢君墓志铭
　　君讳舜賔字穆叔姓谢氏裔出阳夏徙居建之建安东集者至君五世父与华而上皆潜徳晦行君生七歳则孤长而气质浑厚事大母及母以孝自力成童则俾游庠序戒之曰师必就贤友必亲胜不若是者非徒无益败已滋甚家人生业漠不屑意浮沉里闾奕棋饮酒甚适也然断自立义不漫为然诺闻人一善为广之口弗置其恶则未尝道以是人皆服君长者有争竞往往诣公请一言即判而解去盖尝曰一生无所遇能不获咎于州乡是岂非马少游之志耶予心跂焉故其钦贤乐义老而益勤歳在甲辰病尝殆梦二人临之其一曰可若何其一曰是下夀耳以其善人帝予五龄觉而疾良已年六十七乃终绍兴九年春正月癸夘也娶丘氏生子男三人长曰袭左廸功郎汀州司户叅军次褒次衮皆肄进士业二女早亡一孙女尚幼眀年冬十有一月己酉葬于天庆观永丰庄右山之首君之没里人哭之咸悲又相与扶送其柩袭与予同为太学生今逾二十年文日昌行日修策名南宫以显其亲方力学不怠曰吾父期我者非覔举得官之谓也是可书乃序而铭之曰
　　莫难得于人心兮莫难必于天报君并格以奚修兮亦曰善之攸好兹道弥夫穹壤兮本则眇然而奥以是尚其后人兮谂斯文而永告
　　朝议大夫田公墓志铭
　　公讳有嘉字防之世居开封曾祖皓赠右卫将军祖澄赠左屯卫将军父世立赠金紫光禄大夫母赵氏太宁郡夫人公未冠当元祐间补太学生居士林有誉娶母党女以恩授右班殿直试换登仕郎歴任扶沟县尉南京留守司判官监在京粳米仓监军资库军器监主簿提辖军器所通判信州通判筠州最后知南康军累官至朝议大夫享年六十有六畿内上军逃至死捕获赏格随而重用以改京秩者武相接也公得之察其或无他即令自首所活凡数百人月廪给贵贱有疏凿中常侍胥徒欲一品朱娄以语脇公公确守不为之变苗傅刘正彦称乱于周庐败突西走信当其冲人情汹汹将溃公率郡兵逆拒之贼卒不测退入闽山饶之安仁与信接境民习妖为冦呼吸至数万受讨伐之任者往往纵锋刃禽狝之公必为之别白孰胁从孰诖误俾还生业惟真冦始付有司于是魔党始散渠魁授首时有制置大使经从调民丁五百峻急甚下吏奉承或絷贯之闭诸空舍以待至有三三五五饥冻而毙则又驱负薪鬻菜之人以足之怨嗟载路公见大使具道其状且曰不许役民故有近诏率先遵奉宜在重臣大使颈颊赤而语噤乃风部使者捃摭公公不少屈卒亦无事南康经李成残刼户口耗十八而赋敛按承平之旧公既至民闻曰是必肯恤予瘼者即羣愬焉公力恳于朝得据寔蠲减或建议造楼船为江防其数多其制修广器械悉具木必十围工殆百万公曰劳民费财而非御敌便利之事丐寝之不许继请稽违之罪不报闻卒之船成无补于用一日视事退坐正寝呼诸子侍左右泊然而化寔绍兴壬戌二月三日公之丧父也哀几毁庐墓次终三年每履歳时雨露之变慕思弗怠自少笃学亲贤友善孜孜焉资气寛厚推心待人未始有嫌隙其仕也安分自信无枉道希求之习奉身调度甚约专以敎子为务妻封令人先亡四男子昕右奉议郎签书常徳军判官昉从义郎旼右从政郎常州司理叅军昭右廸功郎监潭州南岳庙二女长适右承事郎荆湖南路安抚司属官谭知古次适右通直郎知梧州蔡传素孙男十一人孙女七人诸孤以其年三月二十七日葬公于信州贵溪县化行乡新昌山田院之后予昔守桐庐郡昕为属邑丞官无负今以左廸功郎鼎州观察推官谢袭所状公行治来求志文予不得辞既书其大者如此从之以铭铭曰
　　受皇降孰成以养率元祐敎廸已弗枉诒厥后人髙山可仰存以斯文有逝无往
　　右承事郎谭君墓志铭
　　旃防大荒落之歳东北敌女真内侮越眀年靖康改元月哉生眀黑帜环都邑先是五日礼部侍郎谭公世勣跪白其父曰国方有难大人朝不坐燕不与宜归旧隠世勣弗克从从大人者有元孙知古时知古侍旁两不忍违涕泣未即承命侍郎顾谓之曰俾尔代我子职吾得一意王事汝之孝不既移乎忱念勉之母慼知古又涕泣逡巡而后行未几女真得货解围去知古至京师省觐少留侍郎曰敌祸方滋吾不可以此时为私谋既属汝以王父之重汝能纾其忧而燕其老是吾有子而汝王父有孙吾计端审汝其行矣君遂复归眀年敌再入克汴植伪主侍郎死之君闻讣气殆絶而息奔丧防柩奉终事哀过于礼自是不离王父大夫公之侧虽大夫公丧贤子年益老辟冦歴险而气体无伤疾不异侍郎在时于是族党乡里及贤士大夫卿咸以孝子顺孙称君君讳知古字邦鉴世为潭州善化人母令人黄氏君幼而颖敏读书过目即不忘大夫侍郎虑其太隽毎戒以谨朴习以重厚君乃韬才而敦行刻意古学尤熟于易至歴代史无不该贯凡兴亡治乱必深考其致又博知本朝故实为文词专宗西汉书早游乡校与计偕寻预国学选再试于春官报闻遂罢进取用延赏补承务郎重逺亲膝亦久不调官前后免父母丧前右丞许公翰前签书枢密院折公彦质及其他贵要人使至潭者往往欲论荐于朝君以大夫公悼齿迄不就尝摄藤之镡津令辟潭之衡山丞及辟湖南帅属君从之御史眀槖宣谕广东西使防甚重引君为属君辞之皆以便养也其在潭幕日値朝防鬻荒田久而不售君条陈其故白帅曰兵旱之后无上戸无见缗钱无耕佣牛此百姓所以不能售也不愿买必至于抑配立近限必至于鞭笞经界不眀必至于讼诉输直有欠必至于逃移此官司所以未可鬻也其言甚详其意则以鬻田非大体而不欲斥言之帅谢君祖信具上其不便事遂寝安抚司治帖武冈犯边徭君例被赏不肯用曰以人命易官可乎帅卒君即丐罢优游大夫公左右仁风谨化薰陶逺迩舟车上下于昭潭者望谭氏欝然如汉万石之家非有贤父祖良子孙而然欤建炎元年主上登极覃恩文武官进一阶君曰吾闻丧虽在赦令后而吾父死在赦令前不可冒此恩以年劳官至右承事郎绍兴十三年夏四月感疾卒其日丁亥得年五十有一大夫公哭之屡恸其叔大父赞读哀之以诗曰事余如事祖然后人又知君之能广孝也君外乐易而中耿介处众如不能言闻人之恶如未尝知诗与文皆过人逺甚而不以自名其奕也随敌为髙下无求胜之心或旁观人局乃若未解平生敦信义憎谄谀尚亷孙周匮乏不登权门修竿牍之贽予尝问君于佛学何如君曰吾欲取其徒平日所口者不越百十门使舍此而问荅则其术穷矣少之日尝为同学所轻君不之校唯务自修其人后反愧君交游克终有傲狠不恭于君者友而恻之间以诲语无匿憾焉有文集三十卷娶彭氏继室以曹氏再以田氏子男子三人长式祖将仕郎次述祖企祖女二人长女未嫁而卒次适右廸功郎赵伯辨孙男二人曰仁曰伊是年九月庚申式祖等葬君于昭潭南十里予与君再世从游申以婚姻之好知君详矣式祖持君之叔父世卿所状君行治来谒铭世卿固贤士言不以私溢与予所知合予安得辞乃为之铭铭曰
　　清文裕学百行始年才逾艾位又痹或耆且贵善防纪然则天于子厚矣荷塘之山汑源迤君魄是藏祖所履铭以昭徳无泐毁勿替引之繄孙子
　　左宣敎郎江君墓志铭
　　志曰学士大夫莫难于有识志意诚立行治诚修记诵诚富文词诚美施之于为政又诚才以敏而或黤然则其立其修其富其美其才以敏未必中乎理不中乎理则其所长犹小道曲艺姑贤于不我若者而已矣圣门所不贵也识乎识乎其如五官之有目乎夜之有烛乎覆载之间有日月之昱乎非天授之超则必学力之廓乎方临川以虚无枝遁之说鼓于前蔡氏以三舍升黜之法驱于后学者俛焉趋冺焉同得时而驾武相属也作于其心害于其事曾未三十年而苍生涂炭神州陆沉杨墨之祸不至若是烈也政宣间予入辟雍游太学颇尝物色和而不同之士盖数千众中仅得三五人耳江君全叔其卓卓之徒欤是时全叔虽习王氏新说为举子而出入游公定夫杨公中立及予先君之门闻一善言见一善行必懽然志之久而好尚益笃当頽波横溃游者溺焉利禄之罟饵如彼雅道之荒芜如此而全叔好恶乃尔相悬非识眀而见逺安能舍径背驰缓辔乎九轨之路以趋君子之归哉呜呼其亦贤矣全叔名琦全叔字也世居建州建阳县之北乐里曽大父讳九畴大父讳测以儒孝为乡先生晩从特恩授将作监主簿赠大中大夫讳立中进士第莅官循循然终左朝奉郎妣吴氏封宜人全叔资质警悟自幼已谨厚老成未冠试于转运司中选后再预能书宣和三年对策集英殿赐出身主筠州髙安簿部使者知其才俾摄令新昌尤善决疑狱数被委咸称民负税有至十年者全叔徳信既孚不待遣吏而载输告具将去父老凡三诣郡丐留移信州永丰丞丁内艰服除得邵武军敎授旧学在溪北有先圣像暴露摧毁全叔惕然徙置今学捐已俸设饰之太守诣学奉安赋诗以谢过俄遭父忧庐于墓次终三年授永州敎授至则修废壊増狭隘唱眀诱接亹亹孜孜生徒旧才逾十数至是来者溢百员往往裹粮自赡而愿亲炙之居选调二十五六年未尝求荐达有大臣侍从交剡章遂改左宣敎郎而归张丞相安抚福建欲辟置幕中辞焉主管台州崇道观感疾卒年五十有八绍兴十二年正月丁巳也十二月壬寅葬于里中地名唐厯大中公茔右方两娶虞氏能勤苦内事以佐其夫全叔乃推先世遗业与诸兄焉子男曰涣曰确为进士业曰绍老曰嗣老尚幼全叔事亲孝既及禄亲年皆八十承顔养志有婉无违其执丧永丰文武僚友合赙甚厚全叔曰大事当自竭奚敢为诸公费一谢却之平居无它嗜好独研究春秋之防裒古今传注叅校取舍虽祁寒盛暑不少辍者将十年尝述其所见数条就正于杨公杨公抚书而叹曰百世之絶学留心者几希吾老矣之子勉旃后进有望焉着春秋经解三十巻辨疑一篇君于朋友重信义有寸长辄诵誉之惟恐人弗闻茍有过失亦面折责之每论事预料成败后必騐故公卿识之者喜与之谋其交游甚广于事无不知盖将以有为也而止于是命矣夫确持太史氏范如圭所状君平生来请铭于千里之外再更歳而词愈切状又云如圭防君葬时绍老七龄耳号而泣甚悲以君克孝是以有此子予念歳在戊戌始从君游生同州学同道赐第同年零陵同官予官先达君无阿言多警发语盖畏友也尝问君曰学道者无所得鲜不归于佛君既有得而或者谓亦趋乎空寂信乎君笑曰是复为陈相矣斯又可知其不变也铭曰
　　秩秩春秋夫子所作而敢废之行其私凿兄顔弟孟千古之师懵不知尊奚又毁疵脱此拘挛卓矣全叔昆火不烬瑟彼良玉晚得三杰志潜一经持以永归夫岂虚生
　　吴国太夫人王氏墓志铭
　　赠少师贾公偁夫人姓王氏宋初勲臣秦王审琦之五世孙赠太师庆国公克询女也幼遵姆训不竞骄奢之习既嫁事舅姑执妇道待少师谨妻礼懿淑婉愉贵室仪之族党中外无间毁者少师薨训子加严抚庶逾厚制家之务整整有法使媵御防扫咸得其欢心显恭皇后夫人同母兄赠太师藻之女侄姑雅相爱重故后尝居夫人家及正位椒房于是贾氏恩遇亚王氏而夫人每戒其子曰男儿当努力自致清途耳初特封安康郡夫人后封安定郡太夫人子谠列职西清奉祠辇毂下一日徽宗皇帝召见便殿顾问庭闱安否谠再拜谢以夀康奏翌日亲御翰墨书永国太夫人诰遣中黄门就赐且诏有司给俸视后母庆赉烜赫戚属荣之夫人虽席贵处富而志谢芬乐好观天竺东来空寂之说祁寒盛暑不少懈所得禄赐随以施浮屠氏使修佛供及班诸亲族之贫者靖康改元谠念夫人年寖髙以喜以惧即丐便养除守郑州不赴得请外观奉安舆侨居建康建炎二年五月二十六日夫人以疾薨享年七十有五赠吴国太夫人属内讧多故藁葬郊壤后乱粗定谠中止零陵追惟疏封永国之祥惕然曰吾母其当葬于此乎卜之习吉得地于城东北二里所曰大塘冈遣子友之扶防用绍兴十四年某月某日克襄窀穸子男五人曰諲故显谟阁直学士赠银青光禄大夫曰评故眀州观察使曰谠宝文阁直学士左正奉大夫曰诜故武经大夫曰谌故武经郎閤门宣赞舍人孙十三人元之辅之思之朋之友之叙之容之泽之戒之真之成之驹之皆列仕版孙女二十人曽孙三人大年延年彭年曽孙女六人铭曰
　　有淑夫人秀于王闺逮及作嫔服礼初笄奕奕贾宗少师昌之孰宜厥家夫人相之六五黄裳姑侄攸好天语宣恩云章冩诰宠光有烂左戚尽倾甲第名园金奏丝声夫人懿恭不以汰处有乐费谕清净是与五子聨翩出忠入孝以文以武慈闱之敎种徳植善皇天所穰考终太平其夀其长又何以占永国锡祉安固罔极我铭在此
　　儒林郎胡君墓志铭
　　君名昭字彦升曽祖简能自杭徙居潭祖舜宝父觌世业儒君年十五丧父克自修饬遵业讲授以养母丧母服除当元符末应诏上封事言不起用元祐贤辅佐而先召还内侍郝随非所以视天下也并乞复瑶华废复立春秋经学久之京卞秉政追治直言君丽邪等拘于乡校自讼逾年得释从三舍举选有司终以君为邪人也每隂降黜之以是困于塲屋靖康末中都溃兵破荆南潭帅郭三益延君问计策谕解勤王峒丁之欲为变者三益跻右府荐君召试中书堂补登仕郎时相议假君朝秩赐章服充信王侍讲时傅雩者领万骑渡河君白曰五马山之事庙堂诚信之耶授廸功郎充江西提防刑狱司属官女真蹀血沿江西乡湖南庐陵守逃有土豪附敌据州三省遣将收复俾君摄郡别驾将欲屠城君争曰百姓何罪登城呼首领开以祸福其人遂降隆祐皇太后从卫丧舟中军于防吉之间宪司委君究捕浃日获所失十之二盖直四十余万缗即上曰方众情震动不可以财重失其心有诏从之仍令估售所获充军费李相纲镇潭辟君湘隂令张相浚亲督师驻于潭奏君充湖南安抚司属官所以除洞庭水冦者君图画有助乙夘歳大旱流殍千里君被檄赈属县首请安抚使减俸以救饥安抚使黾勉率僚属从之君又以身先之因出劝富于仓廪者损贾粜吝者按致其罪人以防頼后调湖北转运司属官防新罢宣抚大将其储帑之在襄汉者尚以千万计君受委钩校或乃夜焚君馆庐君弃行囊抱文籍走免他日防檄过家已而叹曰仕则死于官亟归司无疾而卒享年若干官止儒林郎寔绍兴某年某月某日也眀年三月庚申祔葬于长沙县大贤乡母塘山母茔之侧娶卢氏生女二人长适将仕郎陈忱次尚幼无子取弟晰之子文眀为后临终致书长沙当路者悯乡校废缺曰窃观风俗先利后义日甚一日孟子以下无学为忧诗人有子衿挑达之刺城南山水秀防可建学宫以惠后来当路者然之逾年落成晰以尚书郎王观国所述君行治状来再拜请铭状盖与予所闻合为之铭曰
　　少则自立以致养壮则激忠以劘上利不茍于得义必勇于往作业既成呼弟畀之老服下僚谄无一词今之成人匪君其谁篆此铭章以发幽光
　　朝请郎谢君墓志铭
　　公讳孚字允中建州建安人曽祖易知祖守靖皆殖产自晦父伯益始读书敎子敦信义以着见于乡里赠武功大夫母魏氏赠令人公幼而秀迈善属文年十八预乡贡试礼部报闻罢益刻励务该贯补太学生元祐中革去声律崇尚经术公程艺多占前列即时为人刋播后进者宗焉中元符三年进士第授真州司理叅军就差蕲州州学敎授改充荆湖南路学事司主管文字入为辟雍学博士大臣交荐召对便殿擢秘书省校书郎寻兼权符宝郎除尚书比部员外郎谒告归宁未还台迁为吏部防遭父母忧哀毁骨立仅而胜丧服除提举京西路常平等事赐对留为尚书司封员外郎未几除提举河北东路学事初肄业成均时与刘炳俱以学易擅名有窦盥者尝游从俄同解褐防言者论盥假于中选炳坐斥久之又进用矣复以及公公之谒告也蔡氏子攸委求壑源之货公曰无似误辱相君见知今行苞苴岂所以报也攸怒故借盥以中公或劝公请覆试盥必可自眀公曰反躬无愧足矣出监齐州新孙耿镇酒税务公起家即歴清望是贬也或意其不复事事比至临琐冗亲簿书不少懈镇民王言豪且黠胁持官吏恣横甚良善苦之莫敢谁何公悉得其奸状捕送州寘之理境中称快除利州路转运判官陛辞天子褒其才识将任用之汉中土瘠民贫州郡歳计常不足公为经画财用裕如革弊摘贪号贤使者童贯宣抚陜蜀妄更盐法民以为病公奏罢之尝劾一郡将不法事杨戬以书属公公曰若狥私请使逺人无所赴诉岂天子委付外台之防宁负杨侯耳又被言章罢归未及朝见感疾卒歴阶至朝请郎无横转享年五十有四实宣和二年五月癸丑也娶叶氏赠安人再娶业氏国子直讲唐懿之女封安人子男二人曰淙廸功郎台州天台县尉俄弃官变名从桑门曰沇縁舅尚书公遇郊祀恩补官为右从事郎邵武军判官二女长适右廸功郎泉州南安县主簿叶芹次适进士邹少颖孙男曰端友修进士业孙女尚幼公没之四年四月丁酉淙等葬公于平江府吴县穹窿山麝香坞之原又二十有四年沇持左朝奉大夫新知肇庆府吴逵所述公行治状来谒铭公之任学事司属也余先君为提举官甚善公而沇事母孝处内外婣睦守官率职不苟公虽不究施设而有子矣铭曰义不可守乎公守之而气振命不可信乎公信之而理顺三忤贵权仕虽不进曽几何时彼赫然者既已灰灭而无烬而公之言何表表乎其方传也则知浮气之易消而直道之宜殉矣
　　荚氏墓志铭
　　予先君子歳在己酉航洞庭而南小憇碧泉之上老于衡岳之阳登门求益久而愈恭者太学进士杨训其一也训尝问孝之道先君曰谨行而慎言一言之尤一行之悔是谓不孝训退而思曰二十年从新义之敎争能否于笔舌间岂曰躬之云乎更始诵语孟经史稼穑致养不汲汲于利禄自遣犹子友仁以致政大夫谭公申所比次其母荚氏行治状来请铭其墓予益知训趋善之易盖有自矣夫人世居潭州之湘潭县在家言不出口敏于女工年二十有一归同县杨君振伯起即训父也舅讳鼎字仲宝孝行闻州里推家财与兄弟自力而居室与徳义者游好賔客乐振施而姑亦笃于姻亲收恤困乏内外馆无虚日夫人于祀馈賔客之奉亲服烹饪舅姑甘食则喜甚馔寡则惧不遑处尝为姑制衣灯膏小污通夕不能寐姑初不之责也而夫人终身以是为懐舅疽疾伯起吮疽夫人煑粥药不解衣者数月姑老有疮血疾凡掖持栉沐洒厠牏一出夫人手冽寒惔暑不少解伯起末疾夫人事之视舅姑市家失火伯起奉亲出夫人守舍火大至隣妇使避之应曰夫君未来庙主在吾何之已而旁舍皆烬杨氏之居独存丧舅姑及夫送终周致执丧哀戚夫族妹二人孤遗为择婿嫁遣之姑族女二人孤遗取而养成之各得所归伯起前配黎氏生子曰诜曰谊夫人顾复如己出姑悯其勤曰盍诿使令以间尔力夫人曰一有不至非异人任也舅姑大恱诜谊就外傅则又躬视其师之服膳谊它日着声乡党庠序间夫人生三子训幼从师被扑逃归夫人亟遣之曰少焉姑息长必败家谦力田咏修举子业早死一女嫁进士彭大受咏之死也妻谢氏齿尚壮其兄议更嫁之夫人因暇日语及里中某人之妻曰夫亡有子而再适彼盖不知非妇人行也谢氏闻而守节咏子友仁龆齓即敎以诗书稍长诲之曰汝不逮父惟力学可以报姑存日家赀累钜万伯也虑三弟不能保割三十分之一遗之夫人谓训等曰汝以是为生生之基矣慎勿计多寡晚歳亦裕如也而夫人服纫补敦俭朴绩麻不释手子孙劝以毋自劳夫人曰此妇事也不然何所用心年七十有八以微疾终子妇泣而请所言夫人曰吾无累寔绍兴乙丑歳五月十有八日也孙男女若干人训等以仲秋壬寅奉柩葬于县之上眀乡龙归山铭曰
　　女则婉妇则祗母则均姑则慈夀富康兮天报宜镵石纪徳千祀埀
　　进士梁君墓志铭
　　番禺讵京师盈三千里吉行三月而后至中州淑气既界岭而不南故南粤之地多山少田草木欝翳生聚稀阔而岚氛瘴毒兴焉凡震于物产者其形色臭味例之华土得彷佛耳人生其间所禀不能独厚况声敎遐逺乎幸而有颖秀之质乃无搢绅先生眀道徳之归以启觉于人又无髙蹈潜夫含章隠耀相与薰陶浸灌以辅成其美则由中材而沦胥不振者夫岂少哉若梁君观国所谓豪杰特立之士欤观国君名其字賔卿本陇右人五季南徙遂为番禺人賔卿始业儒挺挺屹屹如孤松立石凡再预州荐輙报闻罢年益壮长退而取经书熟复诵之浩然叹曰嗟夫圣贤埀敎乃使人哗于口吻诞于纸笔小而干泽大而迷国此荆舒公用以盲瞆天下者可守而弗变耶裒所作科举文畀诸火励志求道沉浸醲郁殊途百虑一归于正资之深持之久确乎其不可夺也尝谓学而畔道皆由异端惑之乃力排老佛二氏穷其指归摘其蛊祸若言若行若事必折以正理食息语黙未尝忘也为奏防两通各万言走私僮谒诸天子愿屏絶二氏勿俾无父无君之术侵紊人纪防所在道梗阻于上闻时为文章亦不及它故一以攘斥二氏为机杼且作劝谕一篇锓板广播之见斯人陷溺者不啻如沉疴伏疾之切其体也有賔客来必探其微知其在溺中则不复发口或竟归掩闗而卧晩节见溺者益众化之难入亦不复对客曰阅百人未得一二何以见为前后分阃仗节者众矣迄无知者其州之人苐私窃姗毁之曰彼其愚欤抑有狂易病欤绍兴壬戌歳退居衡山之阳辱賔卿诒书致襍文一编凡数十首盖因其友髙登以知予之有志乎邹鲁而无趋于竺干也其文豪劲该辩或劝或戒率不茍作予用是信人生不系方所但赋受不与邪气値则襟懐定自防伦每为知交论人物輙称而扬之曰岂意岭海间有竒士如梁观国者乎后三年乃闻其死为赍咨太息且吊吾道之不幸賔卿得年五十九死之时十六年四月八日也数子皆夭其遗文存者有归正集二十巻议苏文五巻駮其羽翼异端者编正丧礼十五巻以革用道士僧者壸敎十五巻付其女弟为女师训闾巷童女以守礼法勿徇俗溺也死之逾月其友人陈元忠率门人约古礼葬之賔卿所与游独髙陈二子耳二子闽人也予既悯賔卿笃信好古守死善道恐其冺灭而无传访其平生而得其本末如此为叙而铭之予不识二子且闻髙逺宦而陈居番禺也遂以授使镵石而瘗诸其墓前因广其趣曰士之大致有三志于道徳者功名非所慕志于功名富贵利达非所羡求富贵利达而已矣则亦无所不至矣而此三致又各有二端谓富贵之义与不义功名之正与不正道徳之纯全与不纯全也彼异端之所谓道盖非纯全者也然其说夸张侈大而有闗键钩纽能操切人入明夷之左腹其似是而非若不可不注意盖相去毫忽耳髙明修洁之资亟于上达者以仲尼大训为迂且浅遂甘心于彼服其服食其食一循其圏深入其奥窔矣而考其行事乃自置于彞伦之外形犹毁之况其心乎由此观之賔卿之贤岂不过人逺甚使获亲有道其所进立必不止是是又可重惜者铭曰
　　扶正有要絶恶有机非造道者伊孰能之昔在昌黎逮乎六一皇极是扶老佛是斥其言虽长彼徒自昌滔滔横流块土莫当岂不可当必两君子一言折之利心怖死利诱人贪死胁人疑千经万论卒归于私君子敎行云披日耀操以騐彼情无遁照邪火虽烬邪焰已消亦且鼓钟莫荣其雕卓哉梁生生在遐域无师可亲探诸方册得匪朋来闻而知欤否则安能笃信弗渝大布之衣藜羮糗饟其中沛然孰为卿相厄穷己矣虽莫之嗟士而死道君何歉耶越山峩峩下莫潮汐与君令名俱久无极
　　右朝奉大夫集英殿修撰翁公神道碑
　　东汉而后贤士大夫多由铭诔以传国朝官至卿监即附史立传史之体畧而直志铭之义婉而详以二者叅考之则斯人之寔殆不可掩已不幸而史或阙遗志之又有所未尽则金石之托亦无以行乎悠久岂非尚论者之所惜哉前奉常翁公既没之六年某为其孙女壻得征士刘勉之所述公行事状与故中书舍人吕君本中所撰公志铭而求公遗文于其孙绍之盖乱离放失之余尚班班也夫作史者未尝不先询求于当传之家次及于见闻故其家之所载宜尤悉以俟太史氏采择而孝子慈孙思显扬祖考者必为之行録以请幽藏之文犹以为未也复大书深刻于外曰表曰碣曰神道碑而门人学者往往为之歌诗赞咏以翼而张之庶乎其先徳之流光而不冺斯亦仁之至义之尽矣绍之以是见谓曰先祖应得神道碑愿属之子寅曰公父执也不敢辞乃次序之曰公讳彦深字养源世居建州崇安县之白水曽祖伯珍不仕祖元方赠朝奉郎考仲道仕至朝奉郎累赠至特进恂恂长者不言人过师事安定胡瑗先生归以诸经敎授从之者数百人守官多建学校兴水利前后溉田万余顷朋游有贵达者欲援之辄辞以亲老生三子公仲也初补太庙斋郎绍圣元年进士第出身福州侯官主簿摄闽清令为濠州钟离令详定九域志所编修官秘书丞礼金部员外郎提防淮东湖南京西路刑狱尚书右司员外郎秘书少监国子祭酒秘书监除集英殿修撰知济南府提举南京鸿庆宫知婺州亳州皆未赴入为太常少卿复以修撰提举江州太平观则公所歴任也由选调改宣徳郎迁至右中奉大夫则公所歴官也生于熙宁己未十一月之甲午终于绍兴辛酉五月之戊申则公所享之年也葬于所居里之钟台山与其妃余氏恭人合葬则公将没之治命也初与乡荐中南宫选而丁父忧次牓乃奉廷对其在侯官月奉钱十有二千公以五奉母以一资女弟与布衣数人交友论文览胜后皆知名闽清故令厚敛谀部使者公条具以告且乞闻诸朝省部使者善之邑之苛政尽革令钟离时崇宁间也歳大蝗公请于当路得米十万斛食饿者贷之种眀年邻邑田尚芜而钟离独赖麦以免饥既满秩丁内艰哀毁骨立服除不忍去坟垅者几年大臣荐入书局更六歳不迁淡如也其于古今地理多所是正而丞中秘遂为南宫郎逾年改金部凡度支用度无成法者移金部给之重复无以稽考公立籍以着移吏奸遂沮自外使召为都司入对论奏谳之曰伏见淮东十一州军政和六年七年坐杀人而死者才十有二人刑几措矣然计二年之狱盖一百三十二人而独此十二人者死问之有司则曰不死者有情理者也自五帝三代至于汉唐未有杀人不死之法在律詈人者笞四十借如以一詈之故即遭殴杀是杀人者不死詈人者顾当死轻重倒置莫此为甚且百有二十人皆大辟也州郡奏而免之可谓仁心矣彼其遭杀者受无辜之虐而衔不报之寃反不足恤乎廷尉天下之平乃仁于强暴使寡弱者不保其生乌在其为平也以一路二年计之已如此天下复当几何所谓好生者将以省刑而召和气也今舍止杀之具致被杀者滋多非所以省刑也寛杀人之人使衔寃者益众非所以召和气也朝廷徒见夫歳断大辟之少以为刑将措矣盍亦并奏案而计之乎致治犹元气也刑之禁民为非犹药疾也慕措刑之虚名而忘失刑之寔患是犹慕治古之无札瘥而但去其药民知挤于沟壑矣今之官吏外希雪活之赏内兾隂徳之报递相驱煽遂成风俗一作奏案无敢异议胥吏乗之奸万态文致情理莫可究诘谳状径上不由宪司其就东市者大抵贫民耳臣请于谳状列囚之日必使大理刑部得以检察庶少革其从之退而以民间疾苦论于宰相且条所宜更张者甚众又与同僚纲纪省务追复旧制于是堂吏失权而宰相不悦防公弟为御史中丞公引嫌自列即徙为秘书监公建言唐人文章悉藏御府而本朝不然宜访求国初至今诸儒论纂可传永久者并以来上从之宣和元年冬盗起睦州东南大震上言两浙自钱氏纳土百四十余年无桴鼓之警今狂夫一啸从者如云若非百姓不乐其生何以致此夫民有疾苦不得上闻者二十余年以言为讳故也宜取上书邪等名籍焚诸通衢应太学生上书更不经由长贰删去大观三年指挥而下诏求直言则天下之亊毕陈于旒扆之前矣又言諌官久缺不除者以朝廷无事四方无虞不必论列故也今羽书狎至禁旅出征诸路骚然调兵餽饷不可谓无事矣杭为都防歙睦岩邑也城郭焚荡死者莫知其数不可谓无虞矣迹其致此岂无所自哉宜悉召忠臣义士列于谏垣使直言日闻粃政尽去则海内竦然知陛下之徳如禹汤之心虽太平可致也盗何足云乎又言六路者朝廷府藏而淮南处上流淮南者六路咽喉而扬据要害今乃地最狭力最弱非所以为控扼也乞如熙宁故事废髙邮为县及取泰州之泰兴海陵俱扬州则官减冗员民力顿寛形势増强战守有备矣且乞亟选忠义名节之士易防江守臣之不胜任者其语之切当者曰折冲御侮要在得人而已眀年秋方贼平公又言大军之后公私虚困抚绥安集之事尤当加意唐既平厐勋不能深恤其民遂致干符之乱可以为监今贼魁就擒而它方相应蠭起者尚多有之宜曲赦二浙江东西福建淮东南路不问前过俾各复其业令下十日不散者亦未得进兵具贼首姓名以闻其所破六州及诸县遗民无几宜蠲放两税三年免役一年权罢和预买倚閤见欠常平钱坊渡课利并减半尽三年止州县官非治狱可暂减者减之曹官可暂倂省者省之茶盐宜暂弛之非泛抛买年例科率宜并止之商人贩牛及五谷农器如六州者宜蠲其征比縁军兴除武臣守郡若尉者宜还用文吏其越台温秀信建宣则勤于战守升与润则大兵所驻饶苏湖眀常广徳则供亿频烦皆失耕桑之候宜与蠲两税一年免役和预买一次而蠲放所在官兵之费宜委发运司速于丰熟州郡置场和籴专一应副仍不得苛籴于人户及用官告度牒香药钞准直乞从朝廷支降见钱务令寔惠早及百姓朝廷既下赦其间条目往往有用公所请者南师凯旋即议北讨公见宰相论曰匈奴自古抗衡中国前世能臣服之未尝不因其乖乱今辽主犹存而守燕者自立此其乖乱之时也徒以女真内侵隔絶其间是以未至争国为吾之计莫若驻师境上养威饬备俟女真退却匈奴两主必且交兵吾勿有所助彼兵拏不解人畜耗尽猛敌时发势力皆穷当有欵塞称臣者然后抚而定之使向风慕义永为宋藩则功光祖宗徳埀后裔可谓万世一时矣既不渝盟信结方外一利也大河东北无调发之劳金革之患二利也契丹为吾固圉女真不得窥边三利也天子有道守在四夷又况全燕本非吾有委之以封北狄吾又从而助之则备女真有余力矣今女真虽半得燕地而不能得其人则引弓之民燕尚属之王师出境能必克乎未能必克而先自渝盟兵连易水之上旷日引久是使女真为卞庄子也万一燕已衰弱屈服于吾露布告捷天声赫然信可夸耀一时矣女真席破燕之威长驱而南是吾代契丹受猛敌也然则王师克与不克皆未见其可且契丹与国也女真强敌也今有强敌压据垣墉之外已自当之乎抑使人当之乎夫拓复土宇诚曰美事亦必长虑却顾保无后虞乃可也矧女真方张蚕食无厌而欲与之为隣决有近忧岂惟土宇未可拓复而已乎以愚见揆之如二汉故亊使契丹当女真便是时庙算已定不可回也车驾幸三馆赐公三品服未几师表成均建言自三舍法行学者急于中选有茍得之心不复穷经阅史惟诵程文为楷式以剽窃对义以阿谀荅策气节委靡寔闗盛衰识者以为深忧今既罢舍法宜降诏防申敕多士俾深明经术博知古今以养其气节在外旧无敎授处委知通物色名士为众所推服者充之于是太学士习稍变蔡氏子任大宗伯媢公异已谮之云所以劝诱皆元祐学也徙拜秘书监公笑曰彼亦知有元祐学耶八月朔日食太史前一夕以奏且移省知而执移者误送著作局及期百官赴眀堂待班朔车驾不出始知日食公坐是降两官守济南复値歳大饥公发粟平粜民赖以安辇运司和籴麦经制司责民燕山府贷钱皆奏罢之帅司捕盗将过境内杀平人十二公痛劾之诏鞫引伏而为权幸所沮宦者李彦奉使至公待之如旧仪彦大怒除公提举南京鸿庆宫公素爱金陵江山之胜遂买宅居焉除守婺改亳州尚待次建炎元年十月召贰奉常从车驾自睢阳至江都是歳卜郊宰相以出城可虞筑坛城中公陈三不可争之不从又每陈江都无险固宜早渡江以定基业又不纳二年冬大谏郑防者论公縁李纲相有今命见纲被黜懐忿恚神识如痴无心职事每食已乃赴寺数刻而出有防罢免未两月女真轻军来袭而东南亦多故矣公自是不复当世之念归老旧山贫甚故食祠禄逮于终其为人忠厚乐易平居静黙喜怒不形接人无众寡小大一以庄谨虽家人不见其惰容自少至老且病未尝释书不观道论古昔博洽审致无少舛谬鉴裁精逺臧否冺然而胸中是非如白黑也语甚希简出必中理不以己所不能者告人女兄尝以子属公补官公经郊祀恩即以名上而法不许也或劝公改奏族党者公然曰亡姊之意切姑行吾志焉守官四値旱饥力举荒政皇皇然如在己所活者不可胜计在济南日山东多羣盗公所部独无之每与僚属论事率以敎化为本勤恤为先不汲汲于簿书期防驭吏不严而畏亦无敢欺侮者志慕前修期以所学及物既稍用防在位者以市为朝公冲泊自守见谓连蹇然弗屑也梁师成提举中秘书凡文士希进者必称门生宰相且然公未尝一造其舍师成数数致愿见之意公卒不往或尤其太甚公正色曰三馆在大庆殿旁乃国家书院也臣珰虽贵犹直事老兵耳吾领袖羣英而纳交于彼不惧辱天子之馆乎少监蜀人韩其姓者方以词采受梁知犹难于越公而进乃以日食不奏出公翌日韩即召试知制诰公之文质而丽体制多放古作者凡十五巻又有皇宋昭姓録十五巻忠义列传二巻唐史评一巻钟离子自叙一巻公尝宰钟离故因以为号其著述之最刻意者莫如春秋学盖纂特进公之遗业而源流自安定先生以来成书十二巻有卓絶之论百余条尝有客以荆国王文公图像示公求为赞者公笔之曰壮长图书癖老大禅寂痼枉敎黄閤开竟把苍生误虽才二十言而王氏之平生亦概举矣惟公学术有本取舍素定不必进亦不必退扁舟短棹夷犹于横流之世泛而不溺既老且穷所履益固呜呼孔子称尚徳君子诗歌老成人子云所谓不作茍见不治茍得非公其谁其葬以终之眀年十二月丙寅子揆文林郎密州司户曹事及二女皆先卒揆自有志孙男绍之右廸功郎湖州徳清主簿存之登仕郎象之右廸功郎衢州当山县尉孙女长适右文林郎福建茶司干官余祉次即寅妇寅既得公言行之详而属比之如此又系之以诗曰士名一善其中或偶言纯行懿惟学斯有学亦多门各趋所安孰泝其而穷其源元丰作人廸以新说元祐之敎祖训是式浑浑翁公亶其觉而何去何从善则吾师潜思麟经多所自得发于云为正静温直以其不竞因不见庸以或泥之徳名乃崇散逸之余裒载遂少于稽厥心亦既皎皎白水之原千古之藏赉其后人寔繁且昌
　　左朝散郎江君墓志铭
　　余尝观自古抢攘之防上之人急于有济才知者乗时愿奋以取世资而狂谲夸妄之徒亦因得衒鬻而售已盖不如是者鲜矣建炎己酉圣潜年四十有九由左朝散郎主管江州太平观遂请老衣冠耆旧歌咏赞仰之或未必知公之志也后十二年公子邦光为零陵决曹掾予适守是邦尝属公手书词意温重而邦光饬躬恪守官次予固谂其义方所自又六年邦光以婺州别驾吕忱中所状公行治来谒铭予熟复再三恨不及识公于是焉得公之为人益审乃序而铭之公江姓名衮圣潜字也世为衢州开化县人曽祖镐尚书屯田郎中知处州赠刑部侍郎祖楫尚书职方员外郎知抚州赠中大夫父汝言北京留守推官润州金坛县令赠左通奉大夫母石氏赠硕人公幼知奋励稍长操履不羣补太学生自立嶷然好古尚友连丁二亲忧执丧哀戚甚悼庐于墓次服除再贡名礼籍处太学十年声闻秀令中大观戊子进士第授通州静海县主簿满歳迁磁州邯郸县令发奸摘伏惠爱兼流部刺史才之辟权保州敎授邯郸民惜其去遮道者众且逺用荐章改京秩拟徐州彭城县丞未赴除广亲北宅宗子博士端靖居官不事造请言者劾公令邯郸日部筑濬州城斩官林为板干罪也黜送铨部授平江府司兵曹事方腊之乱有商旅数十人入境惶遽羣将疑其为谍将斩之公力争非是卒免之后知杭州余杭县一日他邑有贾人讼僧窃其劵者官久不能决郡将以委公公捕贾之党与鞫得其情乃负僧博金无偿因瘗劵于寺而诬之既得劵贾遂伏辜一府皆惊守叹曰江君可谓掘地决狱者矣苕水发源天目山经六邑入于具区余杭介乎二之下三之上地势按衍当水冲集洪流歳必娄至为害甚广后汉熹平中陈浑宰是邑始筑南北西湖潴水以杀其怒所谓西函者据王母港苕兴溪之防叠石起埭均节盈缩虽霖溢不能冒田旱则启函灌输在余杭为千余顷之利惠及旁郡者又倍蓰焉年寖久函既亏疏塘长贪赂窃启以过舟水因大至官吏又遽塞之弭目前之患于是恃函之田十歳九潦殆成沮洳公至则询父老得利病甚详民知公之有心于兴废也或劝趋之乃以农隙度功赋事自西函及钱塘境凡二十余垻皆复坚壮公躬亲视役皲瘃饥渴不少懈民亦忘其劳一日甚雪约使霁而来咸曰县大夫犹在此终莫肯去既成百姓欢舞琢石刻词以章公惠用年劳赐五品服寻请奉祠遂谢病尝自述其平生曰吾少时挟策游塲屋偶拾一官行二十年幸疏荣及亲有田二百亩无向平之忧吾分足矣宦途风波奚可蹈犯人若不知休官愈进心愈侈禄愈多用愈广气愈骄意愈锐机诈日生佞邪日甚危祸奄至可为长太息也既得谢不入城郭幅巾埜服萧散林泉接物和易称人善如在已赒赡困乏劝勉惰游乡里爱而敬之奉身甚薄无声色嗜好淡如也闺门之内睦而有制积俸余及妻奁具嫁孤女凡六人病不服药曰吾素克践修命可逃乎盥栉而坐含笑如瞑家人视之已逝矣享年六十有六绍兴十六年八月十六日也娶建安叶氏鸿胪少卿大方之女封安人五男子邦光以世赏右从政郎新临安府昌化县令溥登进士第左廸功郎新袁州州学敎授邦孚邦翰邦宪皆习科举业公从弟褱无子公以邦翰为之后三女皆得所归孙男女各三人公好读书至老手之不释时时作诗多竒句然为文不喜留藁今存者三巻诸孤以是年十一月十八日奉公葬于开化县之仓坞原先茔南自侍郎至公世取进士髙等处州之墓江西李泰伯为志焉职方与通奉则翰林王眀叟为志焉圣潜又善守终其身克有传为人子孙亦庶几无愧铭曰
　　江以国氏世为兖人永嘉之乱统也南奔奕叶江左庸昌厥门有世源者宦游信安子孙家焉寔君之先世载其美又集厥身奊诟之际以身为尊黜从小官王亊益勤北风振海大浸稽天千帆争驾一棹独还守约之仁敛而弗宣天且笃之在其后昆
　　左朝请大夫王公墓志铭
　　公讳震字东卿姓王氏四世祖仕江南从其主归命遂为开封人曽祖密不仕祖昌太子左司御率府率父泽朝奉郎致仕赠中奉大夫母崔夫人早世继母杨氏封令人公幼而慧不嬉游年七歳得欧阳公五代史一读辄成诵既冠游太学再举礼部登大观三年上舍第注均州司法叅军提举曽弼爱其才荐为敎官讲训不倦豫賔兴者歳率数人每至旁郡校试文多得乡里知名士政和四年调太原阳曲丞中贵传命过境得白石遂以宝闻有防取五斛且令充贡府委公监采公至其处召父老究利病既以状白府曰石琐琐乌足备方物尽取寔难政使得之将久贻斯人患愿奏罢之尹曰丞不畏辜耶公曰便嬖以此病太原之民丞安所逃辜尹贤之乃上其亊遂寝府有二妇同居而寡家资累巨万长妇两子次妇一子俱戯二子堕井子娣以寃告讯其词则姒有谋焉而府尹终疑乃谓公曰母之爱子均也何至自杀耶公曰庸有之石碏之杀子忠也郭巨之瘗子孝也岂惟忠孝之人如是贪而妬者亦然独不闻武昭仪毙儿衾下乎议遂决兵官杖营卒致死上下籍籍逮系十数人命公谳之公曰皆当用阶级不当以法绳之尽纵所系去官亦不问七年改京秩为坊州敎授歳满除太学正以贫丐外宣和三年为京西转运司主管文字有吏干没官钱十三万缗公发其事当受赏而不言同僚问之公曰稽考职也七年改鄜延路经畧司主管机宜文字时童贯檄五路勒兵将袭夏人取天徳云内州公力争于主帅曰燕山之役国力竭矣而士卒药创未复奈何轻以一尺之纸摇十万之众愿审奏受成算未晩也不浃日果诏罢役戒生事者除判西京国子监靖康元年有防以一时之秀召赴阙未赴转徙南渡奉亲隠约虽薪水皆躬之迄不求之人绍兴元年应荆南镇抚使辟为叅谋武人方专决公导以义理所全活甚众建议毋用便宜请一切循成法勿以将佐亲民招徕归业之人薄立租税荆峡荒余隂受其赐制置司与镇抚使皆受命收复襄阳荆南兵先入制置司争功朝廷命分析军情不安公曰何以为功为亦不可辨当以表谢罪曰顷喜封疆之复伏寛君父之忧朝廷善之丁忠奉公忧哀毁过礼负土甓伍佣保以克襄事服除六年知沅州有言者请如四川交子行之湖北公曰以引权货惟鉄钱重难持也是故可行今亦壊矣奈何复困此方哉乃论罢之郡有学废而无生徒公请以官田充学粮养士子南夷闻中国方用兵遣小行人来告愿献马二十匹趋行宫公曰今天驷云屯充廐不驾何假汝数乗耶且马直不至二百万钱而供亿劳费当不啻数倍岂民所便乎即戒疆吏毋得内缮城垒疎沟渎命县令劝农桑恳田亩百姓安之八年除湖南转运判官均节财用除苛敛于民歳九十六万度支疑蠲减过多公曰军民食不给漕臣当任其责何敢要誉以败军事自投宪网哉然襄汉营屯卒不乏事以母老丐祠官归养主管台州崇道观十三年再为湖北转运判官朝廷移田晟军自蜀来屯于荆南令公专主餽饷公得请以常平经搃钱谷支用乃不加赋于民代还卜居武陵营小圃率子弟奉亲翛然自乐十六年七月一日无疾而终享年六十有八通亮纯厚不汲汲进取亷洁自持诚心好善诵前汉书寒暑不懈为文典丽议论有经据长于歌诗孝友之志老而弥笃每侍亲疾寝食几废对母婉愉燕粲能儿子然歴官至左朝请大夫有文集二十巻娶赵氏封恭人两男长若水次若谷皆右廸功郎女三人未嫁以其年十月十日合恭人葬于武陵县罗纹山之原予于公三十年之旧若谷以状来再拜而泣请予铭公墓乃次第为叙系之以铭铭曰
　　粤肇接公西邑洛只居隣一墙陪集数只花坞竹溪名园廓只风月赏期大雪漠漠只朝观并辔夜饮乐只烹藜防菽间羔酪只瓶缶屡罄余滓粕只唱酬翻水棋响雹落只或激烈髙歌幽思以托只歌及王风发喟愕只襟袂中分吴楚各只忽复相値潭鼎郭只我顔换朱公髪如鹤只曩游不可嗣懽不可作只顾钦为政恻民瘼只邦条式序使华烁只为国固基苛赋削只源流西汉既精且博只孝乎惟孝又能处约只何仕路回环进而复却只何不羽仪望台阁只羣飞薨薨何遗一鹗只萧条楚南媚兰药只豫章翳云忽陨箨只文既成编子孝恪只铭以永之后于铄只
　　处士魏君墓志铭
　　绍兴十有六年秋予过建阳魏挺之以名来谒既见袖出书相属陈义甚髙不为芜词又出所论著一编予熟复其评订驰骋上下文采蔚然无举子态度他日又得其古律诗数十首幽思感发虽穷为布衣而迈往之气轩翔乎笔墨之外将有以自表于世者问之伯氏伯氏曰是建阳之秀也予私谓魏子能外择所从必其义方之训良有素矣然恨未与之欵语益叩其所自到越三年乃以讣来曰挺之罪大不天先君于戊辰六月二十五日以疾终日月有时用季冬七日克就窀穸之事惟先徳潜晦若无一言诒久逺是挺之重不孝之负今既得乡丈人朝请丘公所次行録敢縁一日昆季门阑之契丐为铭文使先君自托以不朽则挺之即死而无恨予乃取状所载之大节序而铭之曰君讳大名字国賔其先汴人五季避地入闽始居瓯宁至君髙祖秘书少监又迁于建阳曾大父文琏粹然儒者也有春秋豁疑六巻易说五巻大父颖累预计偕词赋有能称藏书甚富湛浸简帙父贡大观擢进士第抗直违俗淹回州县官止文林郎君少读书博通而不事科举文倜傥轻施重诺里人急难或凶歳族党不给者未尝不量厚薄济助之手足惟女兄二人盖文林所钟爱也君遂以先业三分各居一焉中娶叶氏有前夫一儿尚幼防剧贼入境叶以悸死君携儿逃难不在己子之后人问其故君曰使此儿不幸死则陈氏不祀矣贼平人返业争营生理君独益务收书敎子尝得美木欲自为榇命工度之乃足四榇君欣然曰族人若某若某者可取于此矣故庐有书楼水阁竹木蔽亏十亩荷池映带左右承平之际日与亲朋觞咏其中自经丧乱即不懐安居处服用取足而已先娶饶氏最后徐氏四子挺之长曰存之顺之贯之皆业进士三女长适龚湜故潮阳太守寛之子也余未嫁孙曰繁曰继皆幼君享年五十有七其葬在邑之招贤原铭曰
　　学不蕲闻也庸美厥身富不蕲壅也乐周乎人君子之过以厚长者之风未冺玩图书而卒歳资啸傲以陶真克有嗣子尚友亲仁搴华乎文苑之柢奋鬛乎天地之濵思显亲以称愿猗何憾乎国賔
　　王氏墓志铭
　　绍兴二十年六月晦日湘南逸民彪虎臣之妻王氏卒年六十有三王氏龆齓即知学女事于织絍组纫酒酱脯修盖藏备晓治既归虎臣虎臣游庠序有才俊称及亲老不复求仕以经术敎授乡里而贫特甚王氏能顺承舅姑燕其志气舅没佐夫治丧事蹈履诚信敛手足形还葬姑益老王氏于其衣服饮食药饵必躬亲之凡二十年未尝懈生二子曰居厚居正自孩提时即敎以善道他日谓其夫曰闻客言于君者皆谓读书务记诵为章句取利禄我窃其言幸敎二子勿同流俗一女适乡人许君许君早死无子王氏戒之曰妇氏大守节而父言古有共姜能此道父母欲嫁之共姜作柏舟之诗誓而弗许尔宜取其诗读之毋贻吾羞尔夫无嗣若求诸宗族而善抚养之未必不逾于己所生也故许氏妇以繁华时孀居靡他能立许君嗣呜呼王氏负识致如此故相其夫处陋巷伏饥腊寒而羞馈祀待賔客肃给无乏上下讙喜族党邻里莫有间言临终戒勿用浮屠氏曰妄诞不可信也丧事称家有无足矣子孙乃率古礼以眀年二月五日丙午葬于县之易俗乡白木芭蕉之原彪氏与班氏出于鬭谷于莵而彪氏自卫国彪徯之后未有闻人虎臣七世祖在李唐中季避山东乱南来居于湘乡祖淑好善乐施父约孝友浑厚闻有言人过失者则掩耳去之兄弟欲分财不得已于室屋取其庳陋者田园取其僻瘠者久之兄弟悉破其分又将防夺公推而与之诛茅而居称贷而食其尤无良者以公为可欺益不顾忌公遂徙居湘潭曰吾所以终保兄弟也虎臣又以学行为乡先生而王氏为内助生才子有男孙六翨翔防翺女孙四人多秀异可闻诗礼者此积累之效其寖兴乎居正从吾弟宏学故宏知其家事尤详次第王氏懿授居正居正求铭于予予述而铭之曰
　　为亲不慈为子尚孝慈而敎之仁义可效播淑令不在斯文力善以昌繄其后昆
　　太孺人李氏墓志铭
　　太孺人姓李氏桂林訾家洲人故观州富银监主世则之女太孺人年十四而孤家寠甚又无男兄弟与诸妹深居奉母党巷人为之忧而能久处约也年二十有一始归同邑人黄君表中养不逮舅以事母者事其姑怡怡婉婉承志服劳无违忤其姑每曰自此妇来赓馈职黄氏之族愈睦吾食防而寝甘于是诸娣姒交愿致养而姑独安于太孺人太孺人事姑十六年如一日不以久倦有间毁者生子四人夫君延师力敎太孺人悉心协相之腆其礼币虽质剂服环弗告贫也子齐既决科筮仕未几丁外艰后为州别驾二千石奉板舆从官禄入向丰矣而太孺人勤俭不汰与昔无异年益髙性益慈周旋困乏闵下劳勚它人臧否一不挂口阃之内未尝闻其语也诸孙初能言即以孝经授之笃老亦不忘齐先摄符新兴甫二年遂真拜太孺人年七十有六以疾终寔绍兴二十三年五月八日齐弟庭扆育皆进修士业女二人长元妃所出太孺人抚犹已子适灵川县进士刘某次适右从政欝林州兴业县令秦吁孙男十二人齐通籍左奉议郎遇郊祀赦令恩追赠其父右承事郎而封太孺人今号丧行有日齐以其门人南恩州司户黄执礼所次太孺人内行状来曰齐不孝将以十二月丙午塟吾母于某县东乡福夀里蛟龙木山圣泉之原请铭其藏予曰某也既非立言者且末路摧頽岂所托以传信齐请弥确乃不获固辞为叙而铭之铭曰幽闺静淑兮有家则宜之忱孝厥姑兮神以福膍之白屋而朱门兮吾与我之子规之耋然邦侯之夀母兮金花诰爰宠绥之兰玉培其堦庭兮庆流羡夫孰夷之藏石于泉扃兮琢词显以丕之
　　明年齐又以书来曰埋铭为悠久计然百世后不幸出乎人间曷若以昭乎今之人更愿碑碣立之墓前可乎予惟齐欲显扬其亲虽杜元觊岘首汉渊之谋何以尚兹乃不易初文书以畀之庶懿劭之不渝也
　　承仕郎蒋君墓志铭
　　新昌郡学敎授蒋允济既葬其父承事君五年来见谓曰先子之藏右廸功郎权藤州岑溪县令石安民虽寔铭之更愿为墓碣庶伸罔极之思且袖出石文埀涕洟再三请予不得辞乃约铭志所载而着之曰君八桂兴安人讳熙字眀逺生七歳而孤号慕如成人长事母躬亲膳寝饫饥寒燠之适母病不解衣者累月丧母执丧哀毁每遇父母讳日辄哭泣不食事叔父致其孝尝有间之者叔父怼君顺承愈谨叔父病率诸子事奉不少弛叔父爱以感生初君服勤南亩以供亲养恨不得从学后居室苟合矣乃俾二子业经史求师友曰吾为其劳女为其逸盍勉则吾志二子承训自力遂同登进士第君禀赋刚直不妄交际见布衣韦带之善者则礼遇之言不及财利惟赞使勉懋修身扬名周恤困窭至于解衣节食以贫且贱故周知民间疾瘼吏道疵病其子居官君必戒以亷敏公正督责尤严于未仕时或有稽缓必曰民莫苦于是及曹无滞事然后顔色怡然故允济善恶眀白表表有立所至号循良吏君三世隠约不耀及君敎子起家而蒋氏有闻矣蒋氏之在永桂间者大抵出于蜀相公琰永桂之蒋儒衣仕版相望也君长子允中左廸功郎卒于融州融水尉允济既升朝列预绍兴十九年冬祀南郊赦令封君右承事郎致仕君享年与卒塟月日其贤妃孺人秦氏及女嫁孙名则石文具之惟次序其潜徳必流羡于后者使刻之墓道而系之以词其词曰
　　笃于亲严于子言不及利惟义与理虽曰未学是即学矣嗟嗟士夫身纡紫朱言与行乖何贵读书种之以徳兮百年之则兮俾后有考兮不在斯勒兮


　　斐然集巻二十六
　　钦定四库全书
　　斐然集巻二十七
　　宋　胡寅　撰
　　祭外舅张兵部
　　承奉郎新除起居郎胡某谨以清酌庶羞之奠致祭于故致政兵部丈人之灵惟公受资敏哲秉徳夷粹饬身修行博学强记妙龄发防卑冗自试不弛不竞悠然卒嵗擢为御史排击蔡氏即被汰斥曽不少惴还寘郎省复要郡寄文昌羽仪太守岂弟周旋出入三已三仕公时既老守道克毖笑色温如一坐和气不义浮云弃若唾涕蔡门招之敛衽谨避竟不得污以成其志惟公宦逰逾五十祀其在京师举子奏技畴咨衡鉴惟公是畀锱铢罔忒妍丑莫蔽一时公卿多门下士奋身寒逺廪肉既继丰人约己脱粟布被平生嗜书白首益励藏之万籖不以足意抄之手不以为勚掇其英华拔其根柢发之文章奥雅精丽不自表襮狐裘反衣谁之不如云路独踬讫无见知奄忽违世呜呼哀哉宣和辛丑吾仕初筮试于南宫万人来萃公得其文手之不置擢于上科见谓逺器妻以季女申笃情义登门受敎尽发其秘日闻格言饱识竒字别手都城后防难冀公守定陶我官洛汭公归瓯闽我客淮泗心与云飞迹若匏系祝公百龄庶得欵侍一疾何遽电倏川逝病不执手奠不躬醊敛不凴棺不临隧死生永隔有泪如雨自公之殁乱日益炽兵尘暗天流血满地中原衣冠流落四裔孰得耆老晏晏休致归荣故乡顺命委蜕生虽不遇死则无媿如彼美玉今古所贵埋之佳城韫匵何异善积流衍况有贤嗣终大公门亦复何喟
　　祭亡室张氏
　　维绍兴七年嵗在丁巳九月某日夫胡寅明仲谨遣香烛酒茗果馔衣服归祭亡室宜人张氏徳馨四十三娘之灵呜呼哀哉与君因縁十有六年逮事翁姑最防抚怜鞠养适庶大小满前内外姻族曽无间言敬爱良人礼节周旋才虽不敏志识多贤我行四方仕路回环留君侍傍以悦亲顔君禀弗强为疾所纒数经危殆复幸平痊时不少须气血消殚岂谓一疾永诀终天常时介来书翰盈牋今以讣闻一语不传属纩之际念予在逺想君此心欲语谁展孰不夫妇义薄情专义重于情惟君则然阿翁恸哭白发埀肩儿女蹁蹁呱泣涟涟君去不顾亦何忍焉伤哉久贫囊无留钱养生治疾药饵不全以贫凖灾庶几少延吾言既屡君志亦坚我梦不祥归心如湍形不能驰以危为安粥药不亲衣食不见雪涕西风此懐千万山川悠悠霜月苦寒君何所归长夜漫漫时服一袭酒肴一盘遥写我悲何以自寛
　　祭陈运判梦兆
　　嗟夫人不知心中道而反苟其知之奚论嵗晩惟予不肖寓居衡山中列于朝其职可言利病之悉得于民间有二千石虐及防鳏有部使者营私畔官相与奉承一道永叹常以上闻天讨厥奸其后来者视予仇寃首尾四人先后三年谤而伤之欲禁其宣平生善交听之于逺心为我危舌为彼巻卓哉惟公素无半面持节平楚厚相慰荐予方大忧卧苫斩然既旅其防又营新阡非公仁明轸兹孤孱使彼忌者尚尔持权虽有诚信岂无悔焉公才利决忍无留难百里所恬千里所安眷言三相邈于帝关剧盗之余比罹旱干饕吏牙之益困于残自公下车深锄其患脩白者举反此者按曽未防时民瘼稍痊而公病矣弗佑于天天不可期曷祸于贤闻公之讣有涕涟涟以徳报徳以直报怨先圣所许人道所建嗟公已矣我报未展姑酹一觞千古之醆
　　祭侯郎中思孺
　　古语有之生若浮萍死若逝水顾所立之如何曷耄期而后喜公奋迹于寒乡飞英声而跅躐俊造之上防决髙科而鹊起睇云霄如咫尺陋一息而千里总泮水之歌饫瀛洲之图史经握兰于华省寻仗节于使指师作新之术业禀绍承之道揆宜所懐之亟展谁使行而尼止云涛汹乎三峡傲扁舟于屣履笑委禽于徳耀岂梦雨之可拟抗铁冶以穷年困盐车而埀耳倐蹭蹬于晩迹抚壮心而未已监武林之小城刺炎陬之穷垒复撼顿于师言遂逍遥于岳趾饭疏食而奚怨衣缊袍而孰耻吾先君之息驾屏世纷而莫迩公不倦于叩门矧复齐于甲子有若我之愚戅严礼貌而弗鄙贻氷柱之大篇贶长须之双鲤越既久而益勤不自尊于发齿撷南山之紫翠酌北涧之清泚稽宏论而茫洋齐谲恠与俶诡防予马之逺适来重诺于离仳曽转首而几何遽惊心于哀诔惟公才之放逸若涨川之无涘腾意气于风云绚词章于霞绮逮忧患之雾蒙投佛海而自洗叹白足之无人领青衲之长跪晚乃弄夫坟典悟曩得之非髓摩治忽于往圣欲论患于旒扆诹诸生以众説黙瞑听而隐几决去取于须臾俾授辞而落纸粲大义以盈编阅日月而甫尔仰精爽以翘翘抗谈端而靡靡咸祝公于三老何奄忽于一逝云春秋与易传尚胸次之盘峙嗟后学之莫知怅斯文之已矣想殷勤之故情惨悲风而涕委魂兮来哉歆此芳酾
　　祭李待制似矩
　　惟公生禀异才夙存逺志佩钩防而带规矩推四重于士林窥户牖而考渊源防九流于皇极誉髦昭代振羽髙衢持槖从行言必忠嘉之告宣威作屏治称师帅之良践更内外而公望愈隆经歴艰难而诚心益着柄臣不能以非道屈致天子尝欲以大政倚毗轩冕倘来岂随人而俯仰山林独往聊卒嵗以优防濯缨绂于沧浪结茅茨于紫翠緤马阆风之苑骑鲸渤澥之波厌鸡虫得失于堦除付鹏鷃逍遥于宇宙方欲拉乔松而玩倒景友期羡而防太清属闻雠敌之诡盟深虑覆车之并辔拜章极论宁曰身谋纳禄告归庶防王改清议终期于岩石耆年俄迫于逝川缙绅歌不憗以兴悲邦国叹云亡而増瘁永惟先子早揖俊逰道不逢时尝草归田之赋义深引重俾弹挂壁之冠逮兹臬楔之凡材亦借丹青之妙手虽荐贤举类公心自比于上臣而被遇辱知我意实同于国士载念寝苫之日方来侑奠之词嵗月未防老成继往悯余生而独在展新兆以无缘怆懐倍切于寻常哀诔莫陈于彷佛英魂未冺防酒来歆
　　祭陈少卿几叟
　　人生孰不有知兮惟无学之足患束带秉笏孰不慕君兮能行义之为难昔先觉曰龟山丈人兮实伊洛之回骞公服膺其左右兮由緑发而华颠有谏大夫了翁兮匪躬蹈难而不变谓公为吾贤孙兮付志业之未宣公受资既逺絶于人兮天又玉之以百艰伟发身于英妙兮落组丽而雄健中优柔以餍饫兮求精粹而竆研探阃奥发其秘兮坦坦道而是践后来者杂沓横出兮迈五十矣而青纶沉伏百寮之下兮突昼冷而蔬饭羞折腰于五斗兮亦何冀乎九迁凛大冬万木栗以标兮独长松郁乎苍翠倘匠石欲成厦屋兮无宁弃而弗挻遂观珍于玉海兮遂佐御史而执宪遂进预七人之列兮遂掌礼乐而司存皇清问访古道兮又前席于讲幄之筵公以所受于师者兮单厥心而荐闻以所承于家者兮祗乃事而辩论何忽然而去国兮曽坐席之未温主施厚庸酬荅兮道不可枉以求安知我者相期于国士兮胡敢众人而报恩耿薄云之乎太空兮轻尘栖袅袅乎弱管据钟鼎岂不有命兮还食薇于故山强哉矫不变塞兮亦得正而毙焉予先君子器爱兮逮晩嵗而益敦既论献于冕旒兮复重之以婚姻公归兮邈无縁一诀兮写缱绻陈以斯盘想危坐抵掌而快谈兮难庶几于复见生昼明死夜悄兮达者未怛而兴叹惟善人之云亡兮怅此道之何蹇既清芳飏于罔极兮纷身外其又奚言
　　祭谭大夫焕之
　　惟公粹冲赋资夙涉于艰有才无地徒奋空拳隐约之脩知者惟天天实相之苦劳必先不滓之金百火所燔合抱之松饱经嵗寒逮其有成精干髙坚猗与我公岂不其然初记姓名寖窥简编遂至该洽闻穷见殚治道革因事伦本根剖分诣尽如不能言溢为文字下笔盈编贯珠累累倒峡源源乃敎厥子夷途加鞭诗礼发身忠烈名存乃立厥家于门江干髙廪大囷书楼飞鶱求志弗仕甘守丘园朱衣象笏郎省通班弟昆怡怡曽蹁跹目有国史耳无管其处乐者如处约焉木讷惟仁利口非贤信行恂达里闾欣叹千古共词无间无愪李耳持寳子舆达尊旁稽幻説镜象忘诠众甫既具五福又全尚祝期頥宪老恩宣赞入馈酳折俎加笾以乞箴诲以昭化原云何奄忽逝矣如川惟我与公四世之间爰始道义迄于姻连闻公考终了不吟呻委形弗怛魂合于干生虽有既性则无沦公自无憾吾何涕潸惟以叙违酹此肴筵
　　祭刘待制彦脩
　　人生大伦朋友居一交非其道鲜不中失风俗盛时市价久要及其既浇士夫或恌惟吾与公邻里乡党祖考而来情好还往识公王城彼此壮年杞国忧天不逮周旋厥后二载相遇建业缱绻初通话言始接我留震方公行坤维志各有在宁嗟别离骅骝腾骧歴块而踬道出衡山见寻萧寺时吾先子命启新尊吾瀹园蔬大白浮君跨驴绁袢夜饮达晨举扇障日气冲南云丙辰之秋吾为严州公守温陵过而肯留千峰映台寒菊静悄醉睨弓弯呼扣窈同时侍臣而参而商朝不并席燕不聨觞岂无爱憎事靡相及岂无谋议言靡相拾而我伯氏养亲衡茅参乎羊枣回也箪瓢公曰惜哉敬而礼之悉力吹嘘振而起之自情而论本无暌疎抚事而思情既有余逮于庚申我归榆社见公弟昆屏山之下引之升堂拜母夫人尘榻解悬主意仍频水有湫源山有岩巘无髙不临无胜不践无唱不酬约我重来送我交溪别首重回及公晩年复此展访我懐坦尔公语宣畅因悟南华凡有皆妄开吐衿抱有加于前我见脱略公欢则全甲第翚飞名园绣错觥筹猬磔棋响雹落作以丝管纷罗丽研艳动华屋辖投深泉三日不瞻巳辱诲戒嘉肴我食防酒我待顷独恠公形色凋谢凥轮欲行神马弗驾又复喜公气弱志强忧在国家病语忠庄五十非夭古人所称曷为公悲欲攘未膺惟公英迈受之间气笃于施人勇于为义聱牙大论众颈缩龟公一奋髯立决无疑错节盘根众所惮避公一举手防刃余地其牧民也所临去思其总戎也畏而爱之光射斗牛十步千里俾为铅刀干越所耻匣而藏之痛惜已矣书公志业国有史官有诔有铭炳如青丹莫写我心寓此鲑防酌醴盈巵公不举覆
　　祭外大舅翁殿撰
　　伏以合姓所先爰系宗祊之主悼亡滋久莫尸苹藻之羞载择宜家审谐名裔仰师资于庠序瞻贤范于省台视先公为道义之交潜大业同春秋之志通津一棹夷犹谁见其疾徐虚室万籖造诣孰窥其涯涘夙以年家之子进脩父执之恭喜溢眉间意防语外毎幸摄齐而侍坐未皇挟防而请疑白玉精金叹疵瑕之絶指太羮元酒知典则之尚存回首八年惊心一梦有齐孙季爰契我嫔龟筮既同川途弗碍自始谋而迄事咸率礼以无违粤从靖节之庐来访子云之宅柏堂春静空余隔叶之音蕙帐宵阑尚感鸣臯之怨光尘虽杳怆悼曷忘愿惟钟爱之有归钦想英灵之如在谨率新妇某具清酌庶羞之奠陈于墓前以故外大姑恭人余氏配尚享
　　祭季弟妇唐氏
　　维绍兴十七年十二月二十六日伯寅姆姆翁氏同祭于三十四婶唐氏惟灵生自名族来嫔胡门逮亊尊章祗肃晨昏燕及娣姒情同友昆相其夫君克有诸孙室家令仪外无间言歴时多难翼翼辛勤谓享晩福以永其年何期奄忽命也难论今当永归南山之原酌此家醴具此常餐终天永诀有泪盈巾魂乎未冺尚克有闻
　　祭孙判监竒父
　　惟公敏健之才可以跻膴仕该洽之识可以备讯究雄词本乎骚诵逸学穷乎篆籀所交慎笃非仁而不与所守劲介非义而不受是谓缙绅之老成非特荆州之耆旧也中嵗念乱孤愤心疚支末虽废精神自富流离困踬以逮皓首懐不忘于故丘志尚切于戎丑毎临长风对觞酒壮气激烈以弥厉吐壶已缺而重扣葢犹足以乞言问政欲见则就赐之几杖加以笾豆不使老至长饥捉衿而肘见突冷于永昼也呜呼哀哉我先君早嘉英秀及观为政晩意逾厚俾自拔于瘴乡来卜隣于衡岫人事好乖斯愿莫副独予兄弟乃幸参闻前言与往行常发蒙而启覆虽大药之乏资在徳人则宜夀忽不瞻而几日俄敛藏于一匶方公病革隂阳交冦了不怛化出语无谬有固穷之义训遗诸子以笔授卷钓丝于七泽孤风于遐宙读先生之自传与斯文之奠侑庶潄石之髙情克绍乎简册之光而断蛇之隂徳燕翼于云来之后也
　　祭妻兄张抚干良臣
　　昔我冠年羣试南宫即以艺文受知而翁收置门阑妻以爱女获交昆仲竟嵗逰处効官洛杜君在定陶匹马见过意方逸豪遗俗故家尚有存者吊古搜竒欢不忍舍戎尘坌来相与契濶乙卯防语丈人已殁曽未三年予复悼亡君之仲氏丘木既长庚申访君家山萧寺悲笑杂集如梦中事丙寅之秋予还武夷未及寻君君喜而来留止弥旬情好逾厚观君气骨坚耐如旧岂谓此别遽隔死生一朝讣至惊呼失声笃实之资朴茂之行谨干之才乐易之性青衫下僚迄不一施徯克厥家而止于斯君幸有子仍有季弟武部之泽庶其在是望君千里遥遣此觞畴昔之思曷日而忘
　　祭张给事子猷
　　昔在政和学校賔兴青衿誉髦鲜或不升贤士之聚实始识兄兄时遇厉力弗自腾日一溢米有问莫譍舍中诸生春贡来盈语诵嬉嘲嘈嗷其声兄虽卧病静黙而聆他日见谓子独爽灵定交投分相与以诚予方冠年防气矜腾荡潏词江湛酣酒觥髙视四海孰为公卿兄独温慎期我有成帘楼夜集花市朝行悠然云淡漻尔氷清曰此纷华罔堪寄情与子出郊旷美舒平北望大河西眺诸陵东临汴泗南想羌衡春风融泄秋气澄泠短琴一弄长笛时横寻幽吊古治乱常评心忧禾黍耳厌箫笙顾谓铜驼将埋棘荆嵗在辛丑云海鶱鹏龙门并进雁塔同登武部星郎实司文程于兄从祖有女琼瑛遂以见妻由兄推名防迫告归分袂征营后合之艰先以凄凝各効一官启明长庚召冦者谁中天欃枪宗祏遂南再立都京绍兴五禩同簉王庭回首旧逰恍如梦惊简书是畏防语何曽阅日未几又别江亭十有四年犹饭一蒸书题虽数心曲难形但祝加飱百禄具膺岂谓小疾奄嗟沉防惟兄之学演迤深闳涉乎诸史贯乎羣经怡怡外容肃肃中扃有类坦率了无巇倾沂水之咏虽则未赓荆舒之説早嵗已惩孝养纯笃夙师闵曽口体为下志意是承故其为文以以荣而见于用以敏以精抚字称良转输称能入时从槖近列华明出殿藩维逺俗绥宁上主所知清议所凴奚不黄耉进班疑丞俾究施为以诘戎兵云亡之痛岂惟亲朋我欲为志述兄平生传之悠逺不在斯铭姑遣长须往荐芳馨莫写予悲有涕其零
　　祭郭提举子元
　　呜呼有道之后其传逺矣贤如立之志业可纪予逰雒师立之巳死葢尝徘徊通徳之里闻公纯厚操行懿美欲见未遂人逺室迩衣冠南渡邂逅湘水公越耆年予亦艾齿山阳岳县相望甫尔毎聆车音欢笑倒屣从咨往故哀哀歴耳粹气薫然徳容静止温恭是力信顺是履皓首箪食萧斋隠几玩意韦编终而复始谓言仁者期頥乃已何期奄忽一疾不起回首曩者同数君子到我碧溪旬日逰徙漾艇镜中举觞竹里谈笑清真风度凝峙似云无心如泉无滓徳星暂聚髙躅谁跂诸人好在公独倾阤盘有时蔬尊有浮蚁遣词叙情魂尚来只
　　祭刘致中
　　呜呼天生百材莫不有用材之尤者其用尤重南金大贝金玉明玑惟或不好好则徳之独吾致中乃异于此百不一见不夀而死嗟嗟致中早自贵珍见贤必事遇仁必亲学无定师叅以订证濬其明頴礲其亷劲事亲笃孝友于弟昆政施厥家肃雍闺门其在友朋忠益相告其于乡党善者所好徳义积躬名闻于朝公卿引重弓旌是招三揖而前尚赴堂察君以疾辞归驭遄发缙绅趣荣快徃奔驰岂有匹士重已如斯士负知能鲜克遵养嵗不吾与利有攸往猗欤致中术略疏通若将终焉一亩之宫谓天艰之式燕其晩而迄艰之惟理之反文木良徐仆于嵚巅有嵬者樗乃终天年切玉之刀以贵弗取铅胡能割玩之在手乡里之分姻娅之情胶庠之旧磨琢之诚别去再期期复来防我今来矣君往安在旅酒弗旨豆笾不嘉独有悲思君其知耶
　　祭杨珣
　　人之生兮浮萍随波涛兮无垠偶飘飖兮值遇遂密比兮依因吾初来兮新昌睨尔居兮西隣方念咎兮息交俄数面兮成亲屈轮指兮逮兹淹五冬兮四春结茅屋兮南郭尔来曽兮逾旬不顾我兮寂寥匪附炎兮强臻或狂风兮摇空或清月兮挂旻或夜雨兮萧瑟或春花兮氤氲或髙台兮写望或埜寺兮怡神有好酒兮必同班肴蔌兮错陈或商讴兮浩荡或齐谐兮纷纶眷地角兮徘徊忘天涯兮悲辛予旧交兮日疎尔既久兮弥寅鼓尔箧兮未冠尝簉足兮成均中慷慨兮投笔脱儒服兮戎绅糊其口兮一官竟何得兮陨身赋才谞兮可用祗碌碌兮埃尘四十四兮无儿絶新昏兮室人甫不觌兮七朝被微恙兮永沦耿昭昭兮就尽视死生兮夜晨叹逝者兮临川眇今古兮同津吾庆吊兮久隳乃酬尔兮芳醇亦忘懐兮怛化聊为尔兮唏嚬
　　祭顔翼
　　嗟嗟顔生曷陨其身耶抑恃妙龄忽衞生之经耶晨出夜归冐犯瘴氛耶酒焦水浴寒侵而热蒸耶昧彼药石孰损益于吾身耶延子外馆敎我二孙不纵不苛训饬甚勤见子所着干禄之文为蝇头之细字拟词塲之千军我于尔时追随人事趋走频烦未克自贵方将迟以嵗月感以诚意劝使为已而学凡致逺在识趣天爽敏以赋汝勿逐末而暴弃何然之春花遽陨霜而萎瘁既殓殡尔酧以薄祭旅魂悠悠岂能一至
　　祭妻兄翁主簿子光
　　呜呼子光何为夭折方行万里登车轴折锦山霅水道里数千闻君之讣惊心惨顔昔在少卿有言有徳宜跻华近终老岩侧司戸秀杰洵美令仪不遐其骛九品之卑再世所钟谓在孙子君齓而孤克自峙嶷既就师友既敦诗书孝弟祗祗家庭愉愉亲仁笃义疎才弃怨防约则甘趋俗则倦载此粹懿宜福于天宜富宜贵宜得永年理有难推君奚不淑凡百交逰咸为君哭而况北堂鹤发慈亲哀哀诸儿曷辜于神吁嗟斯人命孰长短贪婪无厌谿壑宁满四福具矣好徳靡称展跖考终亦曰茍生诚能好徳而贫而贱而不大耋君子维燕用是以商子光奚尤昔也若浮今也若休惟我摧頽晩婿君媦与君论心百未十既属以罪垢跕堕南云见君知难何期永分长号西风佗傺郁结寓词侑奠聊以告别
　　祭范太监元礼
　　惟公器质温良材用肤敏饬躬力学服职靖共门戸盛时不自骄汰循途平进厥闻甚休晩守衡阳承郡凋困竭意摩拊民获少苏上官弗仁诋为慢事退奉闲馆亦无怨尤顾予迂疎托契先代书问勤缛情义甚敦中经浏江值公寓止接语又欵益窥所懐毎及时难词气感慨许国之意不忘拳拳尚期显荣以摅志业有生遽尽曷至于斯闻讣失声天不可虑方此哀制往哭不能遥持一觞以写悲抱
　　祭龙王长老法讃
　　呜呼嵗在己酉强敌内侵予先君子航湖而南小驻碧泉莽野荒墅冬郁湿薪急雪堆戸忽有僧至草衣讃公佛堂巍巍步象音钟与之坐谈饭以乳【阙】惜其遁身公材利用厥后慈云虚席生尘鱼鼓弗振府州选人遂以畀师移锡来处谁为证明予有请语自兹还往二十暑寒毎辨异同拊掌大欢维师行事详缔稳实公方无累私语无失梵宫之内金碧煌煌水云明润山木葱苍心虽不朽生则有尽示病寂如埋骨弗烬念我先子筑丘宫前樵牧不犯师勤则然谁其嗣之感旧兴怆茗饵荐诚目断青嶂
　　挽呉丞相
　　妙龄一目了羣书未壮声华众已孚器逺况曽师旧徳时来俄看献嘉谟亲扶日毂升天路不许金戈入帝都大节已全名自永讵同奸慝茍全躯
　　追念宣和国势孤上公元宰导人谀妖氛已觉前星暗皇泽宁论少海枯谁谓玉华传玉座共知青琐伏青蒲谗言一发堪流涕祸在同升有鄙夫
　　黄扉清启帝之初俊乂招徕念逺圗桃李舒华方雨露鸳鸿戢翼又江湖当年举国蒙休烈至死无人雪厚诬圆觉妙明何计此独疑遗恨绕苍梧
　　挽刘忠显
　　念昔京都昼掩关黒云黄雾塞人寰南城扫雪迎耶律北道闻风拜禄山不为身谋心皎皎已终臣事意闲闲何人得与髙名并千古常山谅可班
　　未识堂堂玉立姿已传薤露满山悲空余父执修恭意漫继词流纪徳诗诸子尽贤门益大万家余地塜初累纷然尽夺三军帅谁识公心死不移
　　挽陈几叟
　　妙质曽挥匠石斤久于其道更超羣皂貂破敝头防雪黔突凄凉气吐云忽上谏坡规帝徳又陪经殿劝皇坟事功难必清名在未辱先贤付托勤
　　挽杨训母荚氏
　　戚戚秋风飐旐旌送车千辆咽佳城令妻夀母名兼美孝子慈孙礼备成望士有诗歌绋綍梵坊无侣献铙钲更惭朴语书铭石万一幽光久更明
　　挽某氏
　　慈祥令淑禀于天宗族闺门共仰贤中馈克脩惟六二义方能敎亦三迁艺萱无复忘忧日种栢行看合抱年旧欲升堂今已矣大招成些重凄然
　　挽李太孺人
　　桂水无情日夜东空余丹旐泝西风一经不负门闾望五鼎端宜馈祀丰茂渥出纶观有炜芳徽勒石播何穷遥知祖送诗千首挽铎声悲大队中
　　挽端州黄大用大用喜读书有志行数过予讲讨虽未诣宗本要自佳士可尚也心为形役遂以病死作二诗哭之
　　毎惜南冠懒读书欣逢之子富三余文章戸牖虽频闯师友源流或未疏底事个中纷侘傺坐敎淫末费驱除昭昭奄作去悼尔能无一束刍
　　锯屑霏谈涉往今濡毫洒纸掞词林听歌鹿野三章后怅下龙门九曲深十口西畴贫索莫一官南选晩侵寻早知大易无思虑应悔生前未洗心
　　挽黎承事
　　北正黎司地南来得姓繁清时能敎子余润必髙门珠蚌他年誉金籝晩嵗温王师勤佐餽乡鬭待平反援手遗嫠难酬心乐泮恩凄凉投辖井慨叹给孤园萟槚平居近攀松永慕敦流年驹过隙不辱付诸昆
　　挽谭邦鉴
　　忠烈延康子期頥致政孙文词金震荡行治玉纯温梦熟黄粱早名余绛旐鶱伤哉九京路白日闷泉门契好聨三世交情晚更深宦逰乖握手书到岂论心叹失超腾愿愁闻相挽音平生一尊酒已矣不同斟
　　挽杨子川
　　倾葢小冠市论文乔岳阳一生能几屐两鬓忽成霜我尚栖南岭君俄赴北邙无因浇絮酒回首重呻伤















　　斐然集巻二十七
　　钦定四库全书
　　斐然集巻二十八
　　宋　胡寅　撰
　　跋髙宗御笔
　　建炎三年夏四月上移跸建康臣蒙赐对为尚书郎未几擢司记注是时上鋭思致理招徕贤俊臣父安国以给事琐闱再被严召六降敦促之命申以使人复因臣奏事坐旁开借玉色问及臣父造朝之期宸翰宠颁备形徳意而臣父抱疴寖久艰于入觐臣继荷圣恩曲从所请退食祠馆俾就色养仰惟急贤愿治多士倾心孝爱之风形于四海岂臣父子独受隆赐谨以云汉之章写之琬琰四年夏四月宣义郎直龙图阁主管江州太平观臣胡寅谨记
　　跋唐十八学士画像
　　昔孔子语冉有曰衞庶矣冉有曰又何加焉曰富之曰富矣又何加焉曰敎之唐文皇不世出之君也房杜宗臣之魁也相与图治至于斗米数钱行旅不赍粮则贞观之功极矣其礼乐道化无传焉千载一时而所成就止此可不深嗟而重惜哉故予尝论三代而后独汉光武明章之治庶几于敎者可一变而王也因观罗湜所藏唐十八学士画像遂书其巻末
　　跋刘殿院帖
　　自新法祸民天下涂炭独谋杀人者蒙首免之惠至于令人习知夫按问欲举之便也其不忌之寖酷矣方王氏秉国之时阖辟雷风动揺山岳抗议而变之固难覩祸败之后追赏尽言而于法则未之有改岂特首免一事而已哉此公卿大夫之耻也寄语公嗣孙骎骎万世用尚克勉之
　　跋唐质肃公诗巻
　　质肃公父子以忠直为宋名臣天下知之不待赞誉也尝闻道乡邹公语先君子曰子方送行诗惟王介甫为最独记其一聨云薄俗易髙名已重壮图难就学须强谓不止于叹咏而已二公名节始终俱美而介甫当权面斥质肃公使发愤而薨窜逐谏院使流落至死介甫之学非不强也其行事乃尔果孔孟之学耶今临川集中此诗不存然言不可以人废故书以附诗刻之末抑以见公于语言者未必能践而重厚简黙之人其所立必有大过人者如质肃公父子是可师也
　　跋陈谏议书杜少陵哀江头诗
　　谏议陈公所书公外亲临江萧君建功得而藏之云公之絶笔也公学行文章皆居第一流而尤显白耸动于天下后世者则以知蔡京奸慝祸国于未用之前也此书信其絶笔是乃忧思至痛之情言不见用身且窜逐视国家将危而无可柰何后之览者犹欲恸哭流涕而况其身亲之者乎呜呼悲夫
　　跋毕文简与冦忠愍帖
　　古者人君将有事于四方必使知者虑义者行仁者守澶州之功用此道也夫应事于仓卒者其难有甚于耳闻目见切身经虑之熟也文简诸公文昭武烈乃当晏粲右文之旦伏观此帖词平意和不见凌遽非有大过人者必不能成天下之大事也遐想其人愿为之执鞭而不可得
　　题毕西台墓志后
　　西台公与师垣恭氏为布衣交有同年之好蔡既擅国亟欲引公助已公谢絶之遂坐党入籍后又数寄声通殷勤公终不荅以此坎竟不得试彼富贵熏天忽与草木俱腐而公徳名义爵皭然不缁得丧荣辱果安在哉予晩生不及识然髙山仰止心诚好之与其子季我逰获见铭文伏读三叹因书其后
　　跋杨山李丞相送邓成材诗巻
　　君臣之义与节义之辨在今日尤所当谨者成材为盱江幕金人檄至守以城降成材争之不可乃弃官归成材为小官所守已若是是宜先觉名臣深嗟而重赏之行且为世用矣愿卒此志昔在仁祖时朝臣送唐子方诗皆誉其直谏之美王介甫诗独曰薄俗易髙名已重壮图难就学须强识者以为得古人相劝勉之意予于成材亦云
　　跋胡待制咏古诗
　　前事之不忘后世之师也古人求多闻将以建事贵多识所以畜徳至圣贤犹不敢不勉而后世之士有寸长片善则裕然若不啻足矣以儒士为无用以古学为迂僻非史洪肇之伦则原伯鲁之流反理行身世两败吁可悯矣宗兄汝明有志当世不以材能自髙又尚论古之人形于咏歌观其所否可以知其所不为味其所与可以见其所景行非特评史葢言志也如不用则已用则吾知其无率意而行扬已矜众之事于昔人建立必有所到矣三复钦仰题其巻末
　　跋李尚书路枢密送张元裕主簿序
　　某识徳余十有六年毎见之口道古今而未闻其论医观李尚书路枢密所与序跋则知徳余兼通神农岐扁之术而有家学葢耻以艺名耳某曰医已人病救人死君子之心无足耻者向使徳余既富且贵而殃民害物其可耻岂不甚乎今仕而不偶曷若己人病救人死如君平卖卜稍可药饥而止斯亦贤于受禄居位而为人病者逺矣徳余试思鄙言
　　跋叶君论语解
　　学者得一官皇皇于进取若不及忽焉老死莫知自怜滔滔皆是也超然年将六十方且从事于童习之书忘其饥寒之困可不谓贤乎著书既难释圣人之言尤非易要当多求博取以防至当验之于心体之于身则考诸前言往行而不谬矣斯道也有志者殁身而后已超然其懋哉
　　跋石洞霄传
　　死生之际为异学者名之曰一大事至于刳心没齿而不能辨而石虚一蹈履白刃有守无惴夫岂一日所能哉观其被召不留得官不居见林生而不屈对人主之问而不谄其胸中葢有过人者得非读南华之书而深造者耶使其早得所从知孔孟之正其所成就又岂止此哉
　　示张医
　　一切有为法不可以利存心以利存心虽善亦恶务合于义虽有小失不害其为善也观诸君誉张生者谓其有活人之术以济物为心而无所取信斯言也可以为良医矣虽然术无尽而心易倦利能动人而义难终也惟不以誉己者自足而思进吾所未足则岐和扁华亦将可及尔尚勉之哉
　　题严子陵祠堂
　　严子陵不屈于汉光武其襟度髙逺非世俗浅丈夫所知姑置勿论其告友人之词曰懐仁抱义天下悦阿谀顺防要领絶士大夫能奉此二言之戒庶几往来祠下不防污山水它亦何足道
　　示云瑞
　　先祖父中大公隐约时聚徒敎授长老元嗣方童丱在众中读书最頴出其后为僧得法名振禅林有诗二十篇寄先君虽灰心槁形非欲以言语自名然竒气秀发溢于翰墨终不可掩先君感旧叹今以两絶句荅之嗣没将十年门人云瑞开堂于永之报恩机縁密熟意象恬逺有师之遗风乃録两絶句使刻之石则未知读之者以为追随香山之人欤抑以为不入莲社之客欤绍兴十一年七月望日武夷胡某书
　　题草衣寺松碧轩
　　此轩旧为曲廊趋恶浊之地脩老断其去路辟南壁为小牖于是岭谷蟠互大木森映尽在目中轩虽小葢草衣之胜处也林壑诸木惟松尤盛轩当树半秀色如泼故以松碧名之凡材虽多不足数也胡明仲书


　　斐然集巻二十八
　　钦定四库全书
　　斐然集巻二十九
　　宋　胡寅　撰
　　中书门下省试馆职防问
　　葢闻士之处世称于家者其徳当周于一家闻于乡者其贤当葢于一乡今有以事举言扬达乎天子之听而咨询之于禁省则必其逺大之识宏达之谋固不可以小言片善取也敢问今天下之吏员数众多流品杂出有司无缺以处之欲置而不恤欤则下有失职之叹将使人得其欲欤则闻为民设官而不闻十羊九牧以残之也天下之兵分统既久欲因而不革欤则末大必折古人之戒欲有所变制欤则乗塞者以力寡为言分阃者以不专为患固难于改作也天下之材调度既广欲取于民欤则利源已竭民力已困取之不已露根可畏也欲轻徭薄赋以休息百姓欤则环数十万之师荷戈被甲以捍冦敌不可一日而无食有功而不赏不取于民安所从出哉是三者皆当今之急务学士大夫究心于两説之间谋其利不蹈其害而未知其术渴伫崇论愿茂明之将以告于上焉
　　零陵郡学防问
　　问匠必以规矩为法射必以正鹄为志学必以圣人为师孟子非亲见圣人者其言曰乃所愿则学孔子然则能以圣人为师不必亲见圣人也仲尼道大而徳全门弟子不能徧观而尽识之故曰大哉孔子博学而无所成名固天纵之将圣又多能也今学仲尼者将由其一言一行乎抑将从其大体乎从其大体非生知上智必有所不能由其一言一行则枝流别何以防于有极是皆学之所甚难也敢问孟子学孔子之要安在其所以为亚圣而于孔子有未及焉何故后之学者其必循孟子所以学而学之欤其亦谓入徳之门不一书绅请事皆可以进于道欤诸君师孔孟于千数百嵗之上当知规矩正鹄之所在愿与闻之以警不敏
　　问圣人之道必有传受然后不坠于世尧之所以命舜者舜亦以命禹孟子泝流穷源推其所传受以汤文孔子太公伊尹之流或见而知之或闻而知之葢以是为在已也敢问见闻而知之者果何事欤由孟子而上何为而得其传由孟子而下其有传耶其无传耶如失其传则自秦汉以来为道者众矣其皆谬于圣人而无所折衷耶若曰在则人亡则书求之经可也彼亲炙乎圣人者犹有好勇货殖短丧学稼聚敛色庄之鄙而况诵空言者耶然则学圣人而不知其所传之事虽缉词数万读书五车未免乎行也诸君皆愿学孔子者于此岂无所志窃幸闻之
　　问善学者必适时务学而不适时务是腐儒而已耳今有人知盈虚善敛散取民而不害民足国而不害国可谓通财赋者矣若冉求是也其自言曰方六七十如五六十求也为之可使足民今有人战必克攻必取据城则人不敢犯对阵则敌不敢遏可谓晓军事者矣若季路是也其自言曰千乗之国加之以师旅由也为之可使有勇呜呼其适时务者乎彼曽防之言志异此之撰乃特在乎莫春之逰咏歌之乐而已此与抚时玩景朋羣嬉逰者亦何辨其视由求功效之及物者絶不侔矣夫子乃喟然叹而许与之陋彼二子者无称道焉圣人生于周衰列国并争之时其敎人取才固将以有用为急也而不适时务乃如此无亦迂濶为世笑耶然仲尼所去取万世信之求其説而不得今举以问
　　问儒衣冠者皆言学学未易知也孔子之自言曰十室之邑必有忠信如丘者焉不如丘之好学也其称人曰有顔回者好学今也则亡未闻好学者也而未始言其所学者何事后世之称好学者或异于是挟防读书博习乎词艺之末务以悦人之耳目而取世资故论明经者以拾青紫为志称稽古者以得车马为荣自圣人观之必谓之未始学矣今将捐记诵词艺之习而求圣贤之所学则当得其门而入必有事焉岂非吾徒之急务乎二三子葢以圣人为师而好回也之所好者矣请问其目
　　问论人物者必以功烈着乎世利泽加乎民为大丈夫之能事虽居仁由义有致君尧舜之术而穷不得施亦何用矣昔者管夷吾相齐尊戴宗周攘斥夷狄不以兵车之力而九合诸侯威令加乎四海使斯人无左衽之患仲尼称之曰如其仁如其仁呜呼盛哉彼子路一学者耳好勇行行无保身之智率尔而对无为国之礼为季氏宰取具臣之讥不知以正名为先蒙野哉之诮动輙得罪于圣人其贤于管仲者未闻也使今学者尚友千载而择所从必以管仲比身而仲父自许矣然而曽西乃畏仲由而艴然陋管仲孟子取其説以拒公孙丑曰管仲曽西之所不为也而子为我愿之乎夫圣贤之志尚去取乃如此敢问其所以然者
　　问学莫要于求仁而仁之为道难言也孔门问此者众矣圣人亦语以为仁之方而已未尝指名何者为仁也韩退之乃以博爱尽之是特圣人所以答樊迟者不足以尽也然自是而后言仁者舍爱则无以命仁吾信其不知夫仁也学而不知仁岂非阙典之甚乎诸君其歴考圣贤之心以要其极而陈其大略
　　问仁知勇天下之达徳也缺一焉不可矣孔门弟子有问仁而无问知勇者独樊迟一问知而已善问者如攻坚木先其易者后其节目莫难知于仁而必问之是何也仁者不忧而君子有终身之忧知者不惑夫子生而知之矣何待四十而后不惑勇者不惧子路勇矣而告使临事而惧又何也
　　问世儒言伊尹之任其多进而寡退茍得而害义故伯夷出而救之伯夷之清其多退而寡进过亷而复刻故栁下惠出而救之惠之和其多污而寡洁恶异而尚同故孔子出而救之至孔子之时三圣人之各极于天下故孔子集其行而大成万世之法使三圣人者当孔子之时皆足以为孔子矣予有疑焉葢由汤至于文王贤圣之君六七作其成就人才之众至其衰世犹有存者使伊尹有当时君臣独无以革之乎由周至于战国又百余嵗文武周公之化不为不深使伯夷之犹在则周之一道徳以同风俗者殆无补于世而独俟一栁下惠耶孔子去栁下惠未逺若栁下惠能矫伯夷之清使天下从之其不应继踵而作而孔子救之又何遽也且孔子之时荷蒉荷蓧接舆沮溺之流必退者尚多也则栁下惠所为果何益乎以孟子之言考之三圣人所同者得百里之地而君之皆能以朝诸侯有天下行一不义杀一不辜而得天下皆不为而已彼为任为清为和一节之至于圣人者其可以为孔子乎幸推明之
　　问师者人之模范也模范孰加于孔子矣其作春秋恶诸侯之僣王自立于其薨也以大夫之礼卒之不与其为诸侯也而己乃逰乎其间为之臣是何也恶世卿之僣君自三家受氏之后一讥而不足再三致贬焉不与其为大夫也而己乃有见行可之仕是何也恶夷狄之猾夏有能攘斥使不侵中国者则与之方是时楚最强窥周问鼎管仲相齐兴召陵之师楚自是帖服圣人称之曰防斯人吾其左衽矣而既失鲁司冦遂之荆先之以子夏申之以冉有有若谓是行为不欲速贫是何也夫所行如此而立言埀后俾人不得为尔乌在其模范哉吁其慎思而明辨之
　　问形寓数不可逃也后世有知命之术以五行支干纳音推人之穷达夀夭其精者十不失一故知其不可逃也治乱废兴之在世不亦犹是乎周卜世三十卜年七百汉之兴也五星聚东井其衰也当阳九之厄其大致然矣圣人作易蔵徃而知来其于治乱废兴如指诸掌不待推占而后明也自周衰至汉然后天下平其间盖百有余年人力所必不能扶持者而仲尼方且区区歴聘诸国曰茍有用我者期月而可三年有成夫岂不知世无能用之者不几于不知命耶荷蓧耦耕之徒浩然长徃其心殆亦非笑仲尼之所为矣在圣人夫岂茍然是必有説不可不知也
　　问鬼神之理学者所当知也樊迟问知孔子语以敬鬼神子路问事鬼神孔子语以事人为先何也或不问而语之或问而不语是可疑也中庸曰鬼神之为徳视之不可见听之不可闻而舜之作乐也祖考来格周之作乐也天神降地出何以知其格其降其出欤是又可疑也夫所谓视不见听不闻者为其无形声可接也而易曰精气为物逰魂为变是故知鬼神之情状既有情又有状则非不可见不可闻矣而中庸云尔是又可疑也以天神地只言之其情与状可得而言欤孔子祭如在祭神如神在葢亦诚心想其嗜欲貌象以致之祖考可尔也天神地只若为而想之是又可疑也今释老二教皆言鬼神且又绘事之土木偶之果得其情状乎若以为是则世人所不识也安知其为是乎若以为非则圣人所未及言也又安知其为非乎是非有无茫茫于吾心以之亊祖考祖考必不格矣又况于凡为鬼神者乎此学者所当精思而明辨之不可以难知而遂止者也
　　问圣人能知人而尧不知鲧之绩用弗成何也仁人于弟亲爱之而已而舜封象于有庳庳距舜都在五服之外亲爱之固若是乎启之贤必不若臯陶与伯益也禹不为尧舜之禅而与其子何以知其非私也桀可放则独夫耳不可放则事之汤既放桀而又有慙徳何也无乃于心有未慊乎大人者能格君心之非仲尼则进乎大人矣行乎鲁衞陈宋不闻一君格其心者何也惟圣人为无过行孟子称夷惠曰圣人而又议其隘与不恭夫隘与不恭君子不由也而可为百世师又何也尚论古人学者之事故举以问
　　问茍卿氏有言学莫便乎近其人昔七十子身逢元圣得所依归可谓近其人矣其与生乎百世之下希慕企望而不得见者岂不异哉然子路好勇子贡好货宰予昼寝子张色庄冉求为季氏聚敛是皆常人之行曽不少革则何贵于近其人乎圣人敎育丕变之功又安在乎伯夷栁下惠清和之徳非若孔子集大成也闻其风于百世之下非若洙泗亲炙之者也而亷贪立懦敦薄寛鄙之效靡然甚速何夷惠能之而孔子不能岂其兴起者皆贤于由赐之徒欤二三子其茂明之
　　问自尧舜至孔子几一千五百年间何圣贤之多也或君臣并立于朝如唐虞之际或父子同生于家如姬周之盛逮乎洙泗阙里弟子贤哲至六七十人孟子而后五季而上亦几千五百年所谓圣人何其不复生也方仲尼未修经之时学者固无书可读若伊尹自亩而发傅説自版筑而发胶鬲自鱼盐而发百里奚自市井而发为圣为贤何从而致之六经传世既久在七国则荀卿氏在汉则毛董子云在隋唐则王通韩愈皆号大儒相望如晨星然其孰为知道者耶夫以古之时未有经书而圣贤接武于世后世经书备具而旷千百嵗求一人如顔闵而不可得然则六经有益于世乎其无益乎
　　问事莫大乎祀祀莫重于天周监于二代其文备而可考矣惟明堂之礼学者疑焉孝经载仲尼答曽子之言曰昔者周公宗祀文王于明堂以配上帝而周颂我将则其诗也然以其礼属之周公欤是严父也严父则武王所当为周公事武王时未尝摄政胡为而严父以其礼在摄政之时欤是摄成王也摄成王则武王乃当祭而文王为祖矣礼未闻严祖其曰周公其人也又考之戴记则明堂者乃周公负斧扆朝诸侯之地也考之孟子则明堂者乃王者之堂行王政之所也皆不及宗祀之事是皆可疑者幸辨明之
　　问文之为用大矣尧舜禹文王之圣咸以文称曰文思曰文命説者曰经天纬地之谓文其用之大乃如此仲尼曰文王既没文不在兹乎葢以斯文为己任矣自孟子而后左氏荀卿太史公司马相如扬雄刘向班固之流各擅文章之誉后世莫得班焉如唐韩愈栁宗元皆竭力希慕仅成一家夫此八九子者其建立与古所谓文同耶异耶如其同则经天纬地之效安在如不谓之文则末世执笔缀言之士皆师法于八九子者自谓文之至矣而未尝知尧舜禹汤文王仲尼之大业有潜心于尧舜禹汤文王仲尼之大业则笑之曰是古学耳安得为文夸多鬭靡至于支青配白騈四俪六极笔烟霞流连光景举世好之有司亦以是取士为日久矣其得失是非愿从二三子闻之且观所志
　　问昌黎文公唐之钜儒也著书立言有原道之篇焉其意欲扶皇极尊帝王明孔孟之敎而攘斥佛老也呜呼亦可谓特立不羣之杰矣即其原道之论曰博爱之谓仁行而宜之之谓义由是而之焉之谓道足乎己无待于外之谓徳仁与义为定名道与徳为虚位是六言者古未之有也而愈断然笔之敢问二三子夫愈之为六言其尽善矣乎其槩诸仲尼孟子所谓仁义道徳者同乎异乎佛老氏髙谈性命自以为至矣是六言者其足以破其术服其心乎
　　问鳯皇来仪虞史美焉其不至也仲尼叹之是为太平之瑞章章信矣三代盛际圣君继出治功之极至于兵寝刑措越裳氏以无疾风暴雨占中国之有圣人也重译而献白雉于斯之时鳯何为隐乎厥后汉孝宣乃独防嘉应或集于郡国或降于京师其数甚众孝宣何以得此以其治考之美政固多矣而粃政亦岂少乎大将军以元勲而灭族夏侯胜以正言而被囚王成以虚伪而蒙赏葢韩杨二良臣死皆非其罪也而魏相之奏子弟杀父兄妻杀夫者嵗中且二百二十余人若夫日食地震雨雹饥馑之变史亦未尝絶书不可谓之太平决矣然则鳯凰胡为乎而来哉夫休咎之证有国大事也尚论古之时是非真伪奚可以不辨
　　问扬子有云祭莫重于地地莫重于天古者祭天其名曰郊百代之所不变也而未闻祭地之礼其名何谓也考之周官祭天于圜丘祭地于方泽考之祭法燔柴于泰坛瘗埋于泰折考之郊特牲郊所以明天之道也社所以神地之道也考之中庸郊社之礼所以事上帝也考之昊天有成命郊祀天地也然则周官祭法郊特牲分为二祭中庸及周颂举天地而合祫而礼记毛诗所载则社者祭祀之名耳欲断以社为祭地之名乎则古者之社本以祀后土后土者共工氏之子也又有亳社见于礼夏社见于书则社非祭地之名矣周公成洛邑用牲于郊越翼日社于新邑举郊举社则又类社以祭地而天地不合祫者故凡天地之祭合欤不合欤祭地之名社欤非社欤若其社也而周官祭法不言何也若非社也则祭地当何名也后世以为北郊者是耶非耶既错见于羣经而未有折愿与诸君论之
　　问四科之目非惟品次门弟子之为人抑谓人才无能外此而有品也欤孔子以学为贵其言多矣未有不须学以成之者徳行而无学不亦质朴而少通乎言语而无学不亦口给而少稽乎政事而无学不亦莅政而墙面乎然则三科者皆当学以成之者也而文学殊科何也世之言者以政事文学为两途其原葢出于此而古人之论则皆不然曰闻学而后从政未闻以政学也举此一语彼言语徳行何独不然而四科之别乃吾圣门所设敢问如前之所疑也
　　问宗庙之礼尚矣礼乐庶事尤备于周则后世言礼乐者舍周何以哉然于宗庙之制有未喻焉者武王既宅镐京宗庙之建必先宫室无可疑矣及周公营洛又作清庙朝诸侯率以祀文王而书曰王在新邑烝祭嵗文武骍牛各一是镐京既立庙洛邑又立庙且庙必有主其奉镐庙之主而祀洛庙乎抑别立主乎故凡成周之庙制分建于镐洛一可疑也或徙主或作主二可疑也天子七庙洛邑独祀文武而舍王季而上三可疑也成王祀于洛则镐使谁祀之四可疑也周公岂欺我哉其必合于礼矣愿推明之以释所疑
　　问道果一乎而易有天道地道人道于其中又有隂阳刚柔仁义之异名而非一也果二乎孔子孟子皆曰道一而已何也果不异乎则仁与不仁之道二君子之道三圣人之道四天下之达道五后世又有黄老之道西佛之道学士大夫宗师或以为贤于仲尼如其果二乎则损之六三其致一也先圣后圣其揆一也三子不同其趋一也孟子排杨墨董氏絶申韩昌黎辟佛老周公诛竒言异行惟恐道术之为异端裂又何也幸茂眀之问留武二侯秦汉以来竒才防士之冠也髙祖与楚解羽归太公吕后引而东矣良复请袭之可谓信乎先主羁旅公安孔明劝使跨有荆益遂夺刘璋之国可谓义乎失信违义乡党自好者不为而二子为人建立邦家厥功巍然后世至许以三代之佐而为此何也荀彧为曹操谋取天下而沮其九锡杜牧以盗方之司马文正称其死节于汉冯道歴事五代欧阳氏讥其无耻而临川先生以知道许之夫孰为当
　　问扬子云汉儒之贤者也富贵人之所欲彼不汲汲焉贫贱人之所恶彼不戚戚焉文采人之所喜彼悔词赋之作焉古道人之所忽彼好而乐之有深沉之思焉卒之著书立言以自表见至于今千有余嵗矣而名不冺没可不谓之贤矣乎然以其言行考之法言取模仿之讥太有重屋之诮所以发挥圣学错综易数必不可缺者未闻君子与之也方王莽盗汉时或洁身去之或守死不屈葢多有其人雄号为知数岂不知死生之有命奚至于惶怖投阁哉且作美新之文谓莽过于伊尹是何言也或曰亦逊言讥之耳莽之罪族诛而不足何讥之云乎临川王文公温国司马公议论未尝同独于子云则皆谓孟子之后一人而已于雄果何取而云尔也诸公其深考而详着之



　　斐然集巻二十九
　　钦定四库全书
　　斐然集巻三十
　　宋　胡寅　撰
　　陆棠传
　　陆棠者建州建安县人家素贫棠长不满五尺坚刻精悍既冠负书逰学至邹鲁间入阙里拜孔子墓尽恭访藏书旧宅眷焉徘徊遂登防山夜上天门观日初出慨然有逺举意其乡人异之曰小陆故善角抵戯击薄相今乃折节如是耶棠乃入太学一试中髙等闻有得道于河南夫子者曰杨公驾説荆楚则赢粮往从之舍于逆旅朝暮执弟子礼过市不徒行不忤目衣冠甚庄貌惟谨居数月如一日杨公使与诸儿处家人毎从屏户间聆其讲读喜谓公曰陆秀才脩洁博习士也以次女妻之棠既托身君子之门见闻日増声称籍籍然有口才善机巧术数作严冷面坚坐谈説原经证史引物连类考古据今纵横摆阖责数人过失据道理衮衮无疑误听者悚然一时交逰多已通显而棠连蹇塲屋然出入公卿间知识甚广亦以杨公有道而棠为之婿必有所谓耳棠乃年逾四十未得第时时转贩以归养且自给识者非之棠固安行而杨公不知之也宣和末罢三舍法复科举取士棠自度迟暮恐终蹉跎防中官梁师成窃主文柄网罗遗书充御前文籍置官设属有白衣试员棠往预焉居一嵗补迪功郎未几孝慈皇帝履极尽召遗贤将革宿兴太平中丞许公建白请汰杂流冗滥者棠既羞悔其前举又惧见夺奔走权要自营日不暇食防王门耿南仲力沮言者曰人主务施恩行此必失人心事遂寝棠又大喜然终不敢就铨选值国有戎事起东南兵棠念惟军功可取赏持久献言当路谓福建枪杖手趫捷名天下倘使为竒翼正兵何忧乎鉄骑哉权要人主之得行是冬敌大入东南勤王之师格不得进明年五月黄潜善等言敌已逺去天下无亊可偃武遂罢遣诸道入援之师棠又不得志还乡部摄局资斗禄居久之辇跸驻钱塘棠与时相范宗尹有一日之旧得广西提刑司属官未肯赴也值范汝为弄兵闽中拥众数十万屠郡邑据城郭势揺呉越官军数不利建人有詹时升提举者里居信厚士尝挺身説贼使无动朝廷必抚尔贼然之方少戢棠黙念此竒货可居也一日歴见台省诸君輙蹙额惨然若有大忧者或问之则曰闽越重不幸詹公长者以空言绥数十万虓虎寛朝廷南顾今乃闻死矣将奈何传口喧喧语达廊庙无不震恐间一二日棠又见徐曰此至难事谁可继詹公者闽越地岩险人素善鬭兵精甚况今羣凶大合势若烈火恐讨之未易得志独有説谕使欣然离其巢穴乃在我耳有朝散郎谢向胆略过人棠尝与同部枪杖手乡人信服之今欲不劳师不害民而坐弥连城旅拒之剧冦莫若使向以朝命往其贤于詹逺矣诚使向棠也父母之邦不敢爱其死请从而后防时相桧言兵偷安尚姑息俾向衔命以旂牓行棠副之詹实不死也棠既入贼中宣上防贼即日驯帖凡事必禀而后行掠得太守部使者仪物尽以归向棠且献馈丰给延日引月而实无降意棠迟留不忍释手向复以闽王潮故事导汝为自欲佐命严兵拒险以抗王旅谓宰相甚庸破其胆如触浮沤耳棠心亦难之然终恋恋弗决也闽中重官好夸胜快恩怨棠假使者权出入旌旂弓刀前后甚盛可畏堂皇幄衞耽耽然附趋者盈塞賔次谒入有时以得见为幸平日一饭必酬睚眦必报择良田美货多自封殖其父读书谨厚至是莫知其子之非其妻旧闲图史安处贫约既习化于棠亦谓良人者如是乃可仰望而终身也亲知素与厚者虽疾恶之又哀而危之遣书譬晓令乗间脱身去棠不一荅贼势益张翦剽及旁郡防朝廷罢宗尹更用相臣思振国威乃发神武军三万捕击断斩大将韩世忠介马率众亲冐矢石仅乃克之建之余民追恨祸败惟向与棠之怨痛刻骨髓御史以闻有防命槛车致两人者廷尉皆瘐死圄中出其尸道上数日无收者家财尽没入县官其父年埀八十谓其子死无罪为文祭之而缢其妻寡独归宗自棠由宦竖得官以书白妇翁杨公公三日寝食无味他日不复向之解頥杨公简易奥黙学者非坚恳扣问终不发言至棠陷身独三书招之苦言反复棠竟不用棠既坐槛车度必死乃从守者乞纸作书复向所与书者心自伤欲存活为建安布衣疏食不可得投笔雨涕其词甚悲或以咎杨公是大不然虽古圣人尚不能化其子弟岂可必杨公能化棠然棠薫炙仁义涉一世乃不少变又有甚焉质亦太薄矣迹其狡黠诡秘将为奸慝兆于谒孔林登泰山抠衣问道之时而破败僇辱乃在三十年后匿情矫行以自立厉色辩口以行之士大夫为所笼惑者比迹而是不幸不早死遂彰丑末路人固不易知也嗟乎棠以谲健之才无形势之资掉舌覔官意欲乗轩车纡緼绶夸耀乡里以快意一时卒于身诛族殒为士类笑何也力行诈谖孳孳为利故也彼之才实有过人者终犹如此况又不逮者乎夫圣至于舜恶至于跖霄壤絶矣其发端殊趣乃在善利一念之间大哉间乎君子之所甚谨也不谨于是而有毫厘之差虽不为龙断穿窬而谒孔林登泰山抠衣问道终无救于毁则而为贼也如其不然盍以棠鉴作陆棠传
　　叙古千文
　　太和氤氲二仪肇分清浊奠位乾坤为门品物流形睿哲超羣维河出图显道之原伏羲画卦爰始斯文俨埀衣裳下臣上君轩辕通变成于华勲意诚心正万化生身神禹胼胝疏濬汩堙底别九州拯防垫昏贡赋包篚多寡适均沐浴咏歌逮今攸遵弃稷厥初夙震姜嫄秬秠穈芑茀种耕耘暨益播食燔烈饔飱字育蒸黎余庆茂繁契掌邦敎修叙彞伦由己敬敷丕革顽嚚孝慈友弟贱卑贵尊寛宏悠久帝风雍醇臯陶矢谟秋杀春温钦恤象刑信顺协存共鲧驩苖讨而弗论蛮貊賔服治俗愈敦岳牧代工洪造何言三辰珠粲四序环循鸟兽咸若草木殖蕃箫韶鳯凰焜耀典坟夏承虞禅咨称俭勤启听讴讼付畀后昆战廿扈威赏讵烦洛汭荒畋驰骋十旬御毋述戒祖训忍闻羿射擅朝寒浞又因戡歼浇豷少康兴纶癸坠令绪鼎迁于殷汤聘莘畆伊尹戮力征徂自葛畏爱无敌徯来其苏鸣条倒防俾后尧舜匹夫必获速戾放桐遂终允徳予弼梦赉武丁恭黙营求郊野筑岩説得对敭休声鬼方是克总福骏厖贤主六七悼监辛纣凶矜骄溢师箕囚奴忠谏焚炙邠岐积累文谟寖赫重演爻繇端本衽席孚佑缉熈西顾与宅肆武观政旄钺麾斥盟津约誓附国八百钓渭非熊皓首凴轼殪戎漂杵祝断丑厯嗣王幼冲旦岂履籍植璧秉圭金縢纳防管蔡挟庚往差罪辟斧斨卒完绣衮赤舄康持既盈囹圄閴寂穆耄喜游遐骛辙迹厉仍板荡宣续愤惕侧躬厉行俊髦任职猃狁侵镐徐土骚绎迅霆燀焞虓虎緜翼恢复疆境雅颂谐激平王徙居俯就里绌宗庙黍离过者闵恻伯业纷更周纲竟失尼父将圣休明皇极魋围莫害陈馁蔡厄删诗定书系辞黜索晩潜奥思笔削史册姚姒以降斟酌凖的日星炳焕千古昭则麟瑞应期妙感孰测乐育英才升堂入室伋蹈前轨轲禀絶识标示中庸攘距杨墨王泽息传独頼遗编嬴秦讫赧惆怅卜年烹灭列侯废壊井田杂烧简牍耽惑佺仙良遇刘祖婴颈拘牵再报仇讐楚羽戕咽炎汉开基规模广延勃诛产禄光拥昭宣董相仲舒儒术穷研请罢僻邪乃绩巍焉贼莽窃玺冦佩豭豜白水龙翔荣取青毡燮洽敉宁吾奚间然志宏朽驭奄寺聨翩党锢缙绅傕汜兵纒许都曹操鄂保孙权亮兮翊汉据蜀当天司马欺孤炽邺连颠导建江表安摧苻坚南北判裂圻甸腥羶隋暂混并炀恶罔悛秦王雄视资受勇智除残涤暴慕仁劝义斗米数钱外戸不闭丞辅畴功鉴亡一魏玩凟句骊犹横壮气牝鸡遽晨枝干披瘁狄杰扶倾唐统荐继霓曲喧轰鼙鼔骇沸临淮汾阳泛扫氛翳贽斩簒泚度枭叛济貂珰专命霜凝氷至藩镇交拏虐悖狂恣鱼烂丝棼吁嗟五季猗与我宋尽美全懿坱圠难名普率纯被乔松孕秀顔孟并辔私淑诸人追配洙泗庄老虚谈佛释空谛申韩惨刻朱翟偏蔽璞辂考占黥彭击刺篆籀末习词章小技肯涉波澜致逺恐泥探頥钩隠涵养精粹达理制事酬酢经纬举此加彼兼善博施参乎覆载可谓大器
　　中兴十事家君被召命子侄軰分述所见
　　一曰定都建康以系民望昨来未分镇问中原有可归之理今南北既分事当从宜必有国都定基立本东南都防莫如建康宜还六飞龙蟠虎踞立宗庙社稷百官有司贡赋有常程朝觐有定所江淮险阻坚守不移则天步无艰而形势成矣
　　二曰选用贤徳以修民纪昨来败国皆营私失节之人今当登进忠良而黜退奸邪表章亷耻而屏逺顽顿推广仁术而勿用掊克崇奬端亮而斥去佞谀君子渐多各举其类小人无并进之幸贤者无在野之遗则天心自回而杏运革矣
　　三曰改纪国政以便民心昨来欲复嘉祐之政事有名无实今专置一司讨论稽时之叅酌前制勒成令甲攽降行用盐利归官茶收其税官务买扑度牒住卖科敛无名一切蠲减不数降赦以幸小人则仁心善政皆由是出而疲民致冦之端不劳而自息矣
　　四曰修明军制以为民防昨来娄经巡幸军心益骄己酉钱塘迫胁乗舆庚戌四明击逐宰相今宜以枢密院并归三省宰相领使量置属官敷求将帅申严纪律卒伍有功者赐以金帛而不必转资见在尺籍者更加料简而不必招刺信赏必罚勿行姑息讨论府兵营屯之制以省厚敛转饷之劳则武经渐修而兵庶乎其可用矣
　　五曰击捕盗贼以阜民生昨来用招安之防偷安目前人习为冦之利故盗贼日滋苍生涂地今宣司控制闗中诸镇分屯淮泗朝廷稍间自可互遣诸将申严号令以殄灭为期击贼者捕获斩首为功则重加禄赏其有革心愿自新者以肯渡河杀强敌为约则听以众行讲民团社兵之法为之纲目以合兵民之判而暗销黥湼使州县自有备御则桴鼓可以不惊矣
　　六曰増重上流以存民基昨来分画湖北归之藩镇形势不便今宜仍遵旧制归之朝廷襄阳武昌皆宿重兵荆南防府付之重臣视诸路则加畀事权比列镇则不皆专制上流之势既固则金陵之宅可安而国祚有维新之命矣
　　七曰荐举县令以安民俗昨来不择亲民之吏贪虐恣行民怨而冦兴今宜刻意县令之选委自从臣荐举人上两名监司郡守人上一名资序至通判官品至正郎皆听充举中书籍记差注以流散归业盗贼不作耕桑日众戸口充溢为殿最有不如举重罚举者所举称职举者受赏则实才见用而黎元受赐矣
　　八曰久任守宰以固民志昨来二千石贤者不久任久任非其人流转如织坐困百姓是以民无定志所在不守今宜考古守宰以六期为断慎选于未用之先勿轻罢遣于既任之后以省送迎以考功罪使得尽其心民主相安尊重坚固下难危也有殊效者増秩赐金亦不遽加移用则郡县可保而国基无城复于隍之忧矣九曰开辟言路以通民情昨来数降求言之诏未闻安邦御敌其事出于某人者而鲠亮之臣屡闻赐罢今宜弃故忘怨招徕四方忠直敢言之士充满台谏之员其言之当小加赏赉大加擢用其不当者亦姑置之以劝来者时遣忠信使臣分行诸路郡县问民疾苦事有不便立变易之则闗隔通达上下交济而国平泰矣十曰网罗遗逸以收民才昨来访求文武全才又两命从官举其所知而举者非其人故真才实能愈晦而不出今宜以时开文武举塲申明制防大科又复元祐十科之目州郡必置学校选择师儒以育后学购求图书辟册府以处英俊而待上之用取才之路既广而不壅则智谋才略各思自奋不得于此必得于彼无沉沦之叹息飞扬之心而太平之基立矣
　　右件十事亦今日中兴之大略也窃谓天下之治以人才为急百官之众以宰相为先治乱之变不逃乎天时兴亡之防全系乎人主天之未丧斯文也则启帝之心锡以贤辅握机处要人材皆防国强师壮政治日新而成康之俗可坐致矣尚何胶扰之云乎
　　贾寳学记顔赞
　　眉宇兮清扬和气兮至刚无施兮不宜紫霄兮褰翔或欲系夫单于而笞夫中行公抗疏兮忤奸于表饵兮有光比珠厓兮请弃之兹孔武兮言更昌服闲兮无悔逍遥兮襄羊尘外兮超然壶中兮未央防图形兮凌烟为夀俊兮乐康
　　贾谊请以五饵三表系单于而笞中行说后世讥其疏贾捐之请弃珠厓专忧山东君子与之公昔使朔部值权臣开燕山尝奏陈不可坐此取怨久奉祠馆所言虽不用然当是时以军法钳士大夫之口无敢言者则公之奋然不顾是为难矣岂不有光于西京二子耶故賛中表而出之
　　清寐记
　　吾毎食已必有欲寐之状比就枕而交睫则皎皎未尝寐也虽未尝寐而向来欲寐之意既已洒然爽然若熟寐而初觉者葢至真完实内外一如其欲寐与人同而终不寐与众异寐与不寐相与为适是寐而不瞑瞑而不寐以昏藏觉神不离形以觉破昏动不违静其不寐而寐也犹日之韬乎夜其寐而不寐也犹月之隠乎昼开目闭目幽显混融鼾息雷鸣而本心澄黙灵台焕照而四体嗒然殆进乎晦息之随而超乎昼寝之表矣
　　砚铭四
　　猗仙李墨笔纸滃云雾走蛟虺为世珍出自此
　　下岩之珍名闻四方物贵有用慎无匵藏
　　石不自知繄人取不幸或与哙等伍嘘云滃雾走龙蛇归于刘子乃得所
　　骐骥之肝石色之正兮活眼死眼均石之病兮燥润悍柔虽石之性兮宜笔与墨斯石之令兮明净几四友相命兮丰词珍翰于研为称兮
　　严州祝文
　　岳
　　东方主生岳司其权今苗日槁民将陨坠虽吏之责亦神之羞爰遣官僚奔走以告盍佐上帝大发隂机起行西风遏雷无动一雨三日嵗尚有秋当饰牲醪防修报事
　　龙
　　惟龙舒巻二江此邦所仰用兴祠宇丕赫神功方此亢阳大命遂殄潜卧不恤岂非龙羞谨陈芳馨遣吏昭愬蜿蜒御气霈泽四方非龙所难跂立而俟
　　风
　　发达飞动扬云四施惟神之功万物所仰今旱已甚云兴油然风輙散之反为物病起自东北与云西南披拂沾濡实在俄顷反讼为徳岂非神休
　　雷
　　惟神所司上帝号令当与惠泽俱及于民雨未及施大声遽发风云披败民用怨咨谨陈洁蠲愿閟车皷隂气腾聚商羊纵行是则神休永享明祀
　　雨
　　旱既太甚云汉日髙嘉生焦然闵雨如渴神明自閟不恤有生用欵明坛恳俟隂泽御云而播不问迩遐三日为霖万物咸遂民用归徳何日忘之
　　永州谯门上梁文
　　潇江拱抱永阜盘环画境为州西汉以来甚久择人分土南邦之寄亦髙独愧非才屡膺此选爰念兵民之辑云何土木之兴惟是侯门尝罹贼炬因循既久圮剥滋多仰形势于丽谯茅茨仅在属往来于轨道风雨莫除当揆理以不然愿劳民而非厉聚财诸县鸠役弥旬农畎告成众情胥劝秋阳应候素计防愆瞻轮奂以干霄瞰闾阎而扑地长州通浦能消王粲之忧乎平野浮云聊写少陵之望耳修梁乍举善祝斯陈
　　抛梁东髙岭翚飞有頖宫莫学齐人知管晏好追沂上舞雩风
　　抛梁西遥望连山接九溪要使弦歌兴雅俗渐令忠信革雕题
　　抛梁南天下知名淡竹岩应有髙人潜板筑巨川何日驾云帆
　　抛梁北两江下合浯溪色溪边有石尚齐天大业载歌还此刻
　　抛梁上岌岌崇墉兼大壮天际乌蟾自晓昬楼头皷角常清亮
　　抛梁下太守无才宣徳化但祈方域屡丰年自叶流根固宗社
　　伏愿上梁以后官方清正人物泰通常使斯楼永为壮观
　　永州天申节功徳疏四首
　　生民推尊爰及诞弥之月天保报上共输归美之情用集胜縁恭陈多祝皇帝陛下伏愿则天之大如日之升舞干羽以格苗灭浇豷而祀夏玉楼问寝逺追文武之踪金匮纪年更过商周之厯仰祈十号俯鉴一心盛徳在火欣逢震风之期至仁如天宜享延洪之筭诵西佛之无量賛南山之不骞臣子之诚日月所照皇帝陛下徳载恭俭孝通神明安乐延年不用求仙之方士勤劳享国自占无逸之元龟伏愿如日方中后天难老复文武之境土大防东都埀尧舜之衣裳永瞻北极盛徳在火载逢震夙之期至仁如天宜享延洪之筭诵西佛之无量賛南山之不骞符生民推尊之诗效天保报上之意伏愿皇帝陛下防张文武广运圣神黄钺白旄静扫神州之氛祲金枝玉叶永恢圣祖之基图端拱辨朝仰侔穹覆万年是颂八表所同
　　弥刀应期出抚中兴之运后天称夀共输下报之诚恭惟皇帝陛下躬秉圣资绍隆寳祚履风尘于初载尝极焦劳燮氛祲于太和遂臻闲暇惟神心之炳炳照几事之源源治乱相因安危倚伏方且修明徳政寤想英才放郑声而逺佞人好善言而恶防酒不以一身之逸豫而忘四海之困穷必防后患于未然思建元功于不世文王赫怒终駾昆夷吕后遄归即枭项籍际普天而丕冐罄寰宇以荣懐协气无乖咏歌有实又岂待缁黄之诞祝自然膺尧舜之遐龄臣迹逺江湖心存轩陛缙绅跄跻逖闻万嵗之呼丹赤恳勤愿献千秋之鉴
　　永州天申节锡宴致语口号
　　律中防賔爰记诞弥之月卦通离气嗣开丕赫之祥敷湛露于椅桐拜需云于觞豆恭惟皇帝陛下聪明比舜勇智如汤中御至权启辟榛芜之运外分良牧昭苏疲瘵之民精诚期格于髙穹治化欲跻于富夀是以斋居决政旰食储思放郑声而逺佞人光昭孔训好善言而恶防酒茂建禹功俯察舆情不违故典均镐京之余沥犒侯服之具僚緑绮朱播仁风而解愠黄葵金盏依化日以倾心臣等谬忝伶伦因知律吕敢陈口号上祝天龄
　　门开阊阖晓霞鲜剑佩称觞玉座前五福惠心敷下土三呼稽首望层天龙旂已荡淮濆祲狼燧行清朔塞烟复防东都临四海众星环拱万斯年
　　新州鹿鸣宴致语口号
　　圣主右文师臣论道继虞夏商周之盛扬诗书礼乐之风贤闗既本于行都学校遂弥于率土四方子佩城阙同归千里诸侯藻芹交采韦布动缙绅之念斧斤无棫朴之遗乃眷新州实惟古郡自古地灵而气淑于今俗易以风移圣贤之道满门诵之声盈耳属膺科诏大阐词塲无哗羣战士之衔枚下笔响春蚕之食叶填然一鼔作者七人賔兴难驻于车徒燕享式陈于觞豆恭惟知府学士词林大手画省名郎崇儒继常衮之规猷兴敎有文翁之忠厚坐观荐送喜溢顔容元龟在前同庭实之旅百鸣鹿食野听工歌之拜三某等叨习乐音幸逢髙防槐花已过无烦举子之忙菊蕊方新宜尽贤侯之意敢陈口号上賛清欢
　　秋气清髙肃雁行贤侯劝驾防黄堂賔朋满坐曳珠履鼔吹喧天飞羽觞题柱弃繻俱有志班荆折桂正相望明年春色催行李衣锦荣归耀故乡
　　慈云长老开堂疏
　　佛灯无尽祖鉢有传必属当仁乃扬胜事讃公长老全提心印早擅法航变草衣为鹫之雄蹴湘楚以象王之步水澄月现草偃风行眷流叶之名蓝久虗猊座契拈花之密意徯阐潮音所集妙縁仰祈皇筭
　　严州报恩长老开堂疏
　　浙江西部严瀬名州千嶂回环宛是寳华之座两溪交防无非舍筏之津乃眷精庐久虚法席欲兴废坠谁与流通某人性海澄明道机纯熟悟一花于微笑付百念于寒灰心在定中人见慧花之起名浮实表众求甘露之滋当契因縁勿劳防挹钟鸣鼔震大宏临济之家声花发莺啼同住报恩之佛地
　　光孝长老请疏
　　拯后学之迷津既资悟彻賛先皇之觉路尤頼精修自非当仁孰堪髙座某人编叅已罢黙契无余清风久播于三湘甘露合沾于四众属闻戾止那尚隠沦五叶开花况接锦山之寳地千灯续焰幸提龙穴之宏纲时节因縁善来善往
　　光孝抄题疏
　　循行乞食本如来之素规欢喜布金由长者之余裕禅腹已萎于败鼓恳诚当叩于髙门或捐贯朽之青蚨或施廪余之白粲但繄恻闵何计少多不拒细流终成大浸虽一鉢香饭未能遍饱于河沙而三时呗音庶可少资于飇驭俾尽报恩之职事勿孤光化之道塲仰冀深仁慨埀芳号
　　龙山长老请疏
　　人皆具足无疮何用于伤之或乃冥迷有路必资于指者以是义故爰求导师某人心地澄圆信根纯熟不滞方所如善财之遍叅迥超见闻同迦叶之微笑属以国恩无主大鉴畴依允赖当仁幸毋谦避地无尽藏为西方东道之主人拈一瓣香祝北极南山之夀筭
　　龙山长老开堂疏
　　法无可説谁为师利之声人各开堂何预龙山之事欲知来处可徂黙然某人家印全提机锋不滞虽屡膺于公选或尚閟于师承智闲无酧乃臻击竹之悟希运有得不知牧牛之歌宗所同举扬斯是法筵龙象众看取令行时




　　斐然集巻三十
