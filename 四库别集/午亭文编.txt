　　钦定四库全书　　　　　集部七
　　午亭文编　　　　　　　别集类六　【国朝】提要
　　【臣】等谨案午亭文编五十巻
　　国朝陈廷敬撰廷敬字子端号説岩泽州人顺治戊戌进士改庶吉士授检讨本名敬以是科有两陈敬奉
　　防增廷字官至大学士諡文贞尝着尊闻堂集八十巻晩年手定为此编其门人侯官林佶缮写付雕午亭为陈氏阳城别业因水经注沁水迳午壁亭而名所谓午亭山村也集中诗二十巻襍着四巻经解四巻奏疏序记及各体文共二十巻杜律诗话二巻廷敬家故多藏书少时即能纵观喜为诗歌门径宗仰少陵颇不与王士祯相合而士祯甚奇其诗所为古文汪琬见而大异之遂肆力焉其生平回翔馆阁遭际
　　昌期膺受非常之
　　知遇出入
　　禁闼防四十年正值
　　国家文运昌隆之时而廷敬以渊雅之才从容簪笔典司文章得与海内名流以咏歌鼓吹为职业故其著述大抵和平深厚当时咸以大手笔推之巻首有廷敬自序谓于汪王不苟雷同然其诗文实各自成家分途竞爽虽就其才力之所及蹊径不无稍殊而要为和声以鸣盛则固无异轨也乾隆四十三年三月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀


　　午亭文编原序
　　吾六七嵗从塾师受句读见左氏尚书传喜而窃诵之虽诃其不急弗顾也后每见古文辄喜诵之家故多书世父道庄府君有文为帘吏以御史视江南学政皎皎防严逾太行而北也槖中萧然不足具刍粮顾独载书卷以归诒吾兄庶常君庶常尤好古文先太宰公命余从之学乃尽发其新旧书得纵观焉为诗謌古文辞年二十释褐登朝优游词馆与二三同学独多为诗新城王阮亭方有髙名吾诗不与之合王竒吾诗益因以自负然卒亦不求与之合非苟求异其才质使然也其间亦复稍稍为古文以自娯长洲汪钝翁见而大异之苕文故世父所知士吾感汪言遂肆力于古文若自有得焉后
　　召见殿中余言贻上
　　诏求文学之士余言苕文两人皆官翰林益礲砺切靡为学以求进于道汪未久告归呉中王今且为名臣而余隤然将老矣始吾于汪王顾颇自得不欲苟雷同岂惟才质乎将以力之所近者求至于吾道焉已耳古之为文者非以其辞期于明道也故或即道以为文或因文以见道其致一其劳逸殊也见今世有有道而能文如二子者与吾忻慕焉顷理旧藳因自叙其为学之大意如此泽州陈廷敬序










　　钦定四库全书
　　午亭文编卷一
　　大学士陈廷敬撰
　　乐府
　　朝会燕飨乐章十四篇【并序】
　　康熙二十年十二月定飨祀乐章
　　诏礼部翰林院议明年正月尚书【臣】帅顔保学士【臣】陈廷敬等集议言
　　郊
　　庙乐章
　　世祖章皇帝所亲定【臣】等不敢变易独朝会燕飨沿习前明典章未备祈
　　勅下【臣】等考古乐之原定声律之节作为雅歌用昭盛美
　　诏曰可于是礼臣曰此词臣职也以属【臣】廷敬【臣】待辠掌院事乃集诸词臣谓之曰廷敬材能浅薄不足以光制述之事乐歌之作无如公等为宜诸词臣固以让【臣臣】不得辞尝考古乐之备者莫如诗朝会之乐正大雅之诗是也燕飨之乐正小雅之诗是也汉以来失雅诗之义魏得杜夔所传古乐四篇遂仿鹿鸣作于赫篇以祀武帝仿驺虞作巍巍篇以祀文帝仿文王作洋洋篇以祀明帝则直以雅为颂且乱以风又乌能得雅诗正义乎晋以后去古虽逺间存雅诗之遗逮梁武帝南北郊明堂太庙三朝悉名为雅则是颂声亡而正雅之用混也唐分雅俗二部然所谓雅者以别俗之名耳其实皆俗乐也宋郊庙之乐曰安其义亦犹唐曰和隋曰夏也而朝会燕飨之乐亦以安名词皆短歌其亦犹有雅诗之遗意者与惟六变之曲声调靡曼实皆五字长句也及乎明之乐无有足观者矣我
　　朝
　　郊
　　庙之乐名曰平今【臣】所撰乐章实先定名义
　　朝会
　　皇帝升坐曰隆平还宫曰显平
　　万夀升坐曰干平还宫曰泰平元旦升坐曰元平还宫曰和平冬至升坐曰遂平还宫曰允平小宴升坐曰协平还宫曰兴平
　　郊祀导迎曰祐平
　　庙祀导迎曰禧平谢见曰庆平外藩谢见曰治平虽略仿乎宋而要皆以雅诗之义为准至于六变之曲则槩无取焉【臣】又尝诵正雅朝会之诗曰无念尔祖曰无遏尔躬燕飨之诗曰视民不佻曰徧为尔徳防不尽其反覆丁宁之意而不専主乎铺张扬厉之辞【臣】虽愚陋窃取此义故十四章之中所以陈述天命之不易大业之艰难者虽不能尽其辞亦略举其指焉【臣】不任皇恐顿首谨序
　　朝会
　　皇帝升坐中和韶乐作奏隆平之章
　　赫矣天鉴眷求惟圣保右我
　　清既集有命假乐大君天位以正莅下有容监于万方念兹崇功骏命孔常
　　右隆平之章十句
　　皇帝还宫中和韶乐作奏显平之章
　　于昭
　　三后诞降世徳亹亹我
　　皇克艰衮职治定功成中和建极龙飞在天鳯仪于庭式奏王夏垂亿万龄
　　右显平之章十句
　　万夀
　　皇帝升坐中和韶乐作奏干平之章
　　二仪清宁三辰顺则维
　　帝凝命函冒区域仁恩广覃讫于动植久道化成隆功骏徳
　　圣人多夀年世万亿
　　右干平之章十句
　　皇帝还宫中和韶乐作奏泰平之章
　　鉴观惟徳丕命惟
　　皇肇兹夀域薄海要荒物性育茂謡俗乐康冠带之国望斗辨方曰惟万年同于昊苍
　　右泰平之章十句
　　元旦
　　皇帝升坐中和韶乐作奏元平之章
　　于穆
　　元后敬授人时四始和令三阳肇基鸾路仓龙载青其旂迎气布徳百工允厘行庆施惠及我烝黎
　　右元平之章十句
　　皇帝还宫中和韶乐作奏和平之章
　　有奕元会
　　天子穆穆蹡蹡羣公至自九服正朔所加海外臣仆率土恵懐万民子育千龄亿祀永绥茀禄
　　右和平之章十句
　　冬至
　　皇帝升坐中和韶乐作奏遂平之章
　　干符在握道转鸿钧天心见复物始资元景长舜日纪协尧春玉琯应瑞寳厯肇新众正在位辅翼
　　一人
　　右遂平之章十句
　　皇帝还宫中和韶乐作奏允平之章
　　皇帝在宥一阳斯溥渊黙临朝天职修举君子道长骈珪聮组占日书云产祥降嘏宜旸而旸宜雨而雨
　　右允平之章十句
　　小宴
　　皇帝升坐丹陛大乐作奏协平之章
　　圣皇莅止穆穆皇皇百尔卿士章服斯光吹笙鼓琴式燕嘉宾万福既同归美
　　一人
　　右协平之章八句
　　皇帝还宫丹陛大乐作奏兴平之章
　　湛湛露零维丰之芑猗与在公思皇多士宴示慈恵以洽百礼敬慎威仪福禄来只
　　右兴平之章八句
　　郊祀导迎乐作奏祐平之章
　　皇天有命
　　列圣承之我
　　后配徳文匡武绥海隅宁谧神灵宴娭于万斯年流庆降厘
　　右祐平之章八句
　　庙祀导迎乐作奏禧平之章
　　于
　　皇绍烈累熙重光销铄羣慝我武奋扬肃肃清庙峩峩奉璋奠鬯斯馨祚命无疆
　　右禧平之章八句
　　谢见丹陛大乐作奏庆平之章
　　皇覆万防品物咸亨九宾在列百译输诚济济卿士式造在庭
　　帝仁如天
　　帝明如日亲贤任能爱民育物礼备乐成声教四讫
　　右庆平之章十二句
　　外藩谢见丹陛大乐作奏治平之章
　　天尽所覆以畀我
　　清我徳配命涵濡羣生万国蹈舞来享来庭俣俣僔僔视彼干戚
　　天威式临其仪不忒
　　右治平之章十句
　　献平滇雅表一首
　　【臣】廷敬尝诵诗见大小雅六月采芑江汉常武皆言周宣王南征北伐兴治拨乱以定四方平天下之功【臣】尝窃叹以为如诗所载可谓盛哉后读栁宗元平淮雅表言宣王之形容与其辅佐由今望之若神人然直以雅之故也【臣】按宗元意以谓宣王定四方平天下苟非其臣尹吉甫召穆公辈作为雅诗传之于今今虽欲望宣王之形容及其辅佐之盛其道无从而宣王定四方平天下之功亦不能赫赫必传于后世乌虖宣王之功后罕匹矣乃推较往古验之方今功徳盛隆迈于周雅而适无有尹吉甫召穆公其人播为声诗彰大其道其何以昭宣治绩丕扬成功传之于后然则雅之作厥义重矣哉【臣】伏见
　　皇上文武神圣天锡智勇光宅天下奠安八荒仁威所加率土内外防不詟服乃有孽臣潜伏伺衅煽搆祸乱震摇我疆圉俶扰我人民
　　皇上赫然一怒命将授钺顷年以来定秦陇降闽海平两粤收巴蜀天兵所向次第告捷而滇逆窃据南楚实为乱首
　　皇上神机中断指授规略埽清湖湘进克黔南破坚摧险直薄滇城之下师久不解
　　朝防督进军麾一动氛祲消灭皆由
　　庙堂动防遗防是以疆场举必有功海外怖骇臣黎懽跃太平之会实当今日【臣】尝计滇逆之兴乱干诛也耗糜帑赋私籍甲兵招纳亡命擅行威福尾大不掉反势已成正如汉削七国唐纵藩镇蚤发则易图优容则难拔故三藩之事
　　圣虑先觉不辞大创之劳永奠万年之治【臣】所谓功徳过于宣王而大雅不作不胜惑焉顾朝臣至多岂无尹吉甫召穆公其人者以飏
　　大清之盛美于无穷【臣】独何人敢専斯事然【臣】备员法从尤以文章为职业不得以能薄材谫不足以自効为解谨撰平滇雅三篇再拜以献【臣】廷敬诚惶诚恐稽首顿首谨言
　　平滇雅三篇【并序】
　　岳湖逐冦也
　　岳湖洋洋我武洸洸谓南有藩无敢撼我疆岳湖滔滔我武嚻嚻谓南有藩无敢阚我郊【一章】
　　我疆大矣我圉溢矣牙蘖其间竦棘合猬昔我南藩化为异类【二章】
　　帝曰大君以覆以载推食以食解衣以衣迁之善地勿剪勿拔【三章】
　　彼惟狂昏狡焉生心肆为诛首啓戎于南如螳奋臂如蚋决眦首仰臆张如豕斯鸷【四章】
　　惟
　　帝咨嗟恵威是崇薄往禽之孰佐予功予矜下民救此一方取其残凶是类是造祃于临冲楛矢敦弓【五章】我弓我矢靡旌摩垒兵无遗镞耕无失耜天堑茫茫限此江水既断其趾且斩其頍【六章】
　　盗负险阻距趯跃踉翾飞饥歗羽翅以张候在太白占于天狼我泾我陇是震是惊【七章】
　　维彼闽粤波荡海垠
　　帝屡下顾哀此垫昏盗往连结倚以父母乃饵乃诱乃为盗守【八章】
　　帝援天矛铩羽截鳞岭海革面防羞来臣禽于威柔肌于恩盗失厥助飞魄殒命【九章】
　　老雄野死枭雏栖栖巢湖饮江倾摇于波尔居臲卼我步逶迟大袒髙骧贼焉遯逃【十章】
　　洞庭汤汤岳阳峨峨载驱载驰爰拔厥家【十一章】惟人归徳惟
　　帝之谟穷经窟宅是剪是屠我武燀燿式廓鬼区百蛮万国傒我来苏【十二章】
　　岳湖十有二章八章章八句二章章六句一章十句一章四句
　　湘东克衡也衡盗倚为巢克之武功将成也
　　师逾于江于湘之东师如雷冯震衡岳以尊一夫为逆多方则病播虐抗有徳我人斯奋卒归厥命【一章】归命伊何衡人之灾衡盗所家追奔逐北犀甲雕戈虎旂龙节
　　天威所加【二章】
　　帝臣如虎
　　帝师防武烈烈旓旌渊渊金鼓嶷嶷绥章啴啴戎路莫我敢拒【三章】
　　右刈武陵左埽星沙磨崕岣嵝我功孔嘉戎马晨服烽夕遮劋絶恶本敢遗萌芽【四章】
　　其恃枫木其恃辰龙震之拔之自西自东陟岭逾徼于山于川逺招迩归囚豪解顔【五章】
　　东西合师进次于沅孽童日蹙怙凶忍顽左捣其虚右攻其坚载辟载祓会于中权【六章】
　　既克于沅沅人媐媐如日之升如霖遇晞以肉其枯以勍其羸式歌且舞以乐我师【七章】
　　南讫罗施来迎壶浆鸣鞞铜鼓洗兵盘江彼冦舆尸昼匿宵奔滇人荒荼待我于门【八章】
　　凡此滇功惟断乃成古者推毂梱外以行今者决胜一秉庙庭孰是遗孽而厪
　　睿明【九章】
　　师徒浑浑渐集于滇惟
　　天威式监官臣恪守乃获其丑保大定功流声焉穷【十章】湘东十章一章九句三章章七句六章章八句
　　滇池盗伏于滇师受
　　圣防平之武功成也
　　滇池汹汹
　　帝乃平之匪彼元戎惟
　　帝之功髙居北极洞视下方惟仁智勇克靖万邦【一章】帝命臣塔汝从西粤急捣其窟塔拜受
　　命衔枚束刃环滇其来龙骇鹏鶱军声轰然如坠自天【二章】
　　帝命臣里汝从巴蜀横剪侧入里拜受
　　命量沙追蓐有疾其驱无暴我邦踣栅跐垒言壁其东【三章】
　　帝命臣泰汝从黔趋惟此蟊贼数载旷诛汝将士用命贼其敢逋泰拜受
　　命于
　　皇之训【四章】
　　我旐我旗于苗于蛮度幕轻留弥险蔽闗夺其阻隘掀其篱藩兽穷负嵎我师固以完【五章】
　　帝命我师势为掎角麾城摲邑万里手握维彼鷇麛敢抗乔岳维彼萌枿敢傲霜雹【六章】
　　彼枿繁矣于焉蟠根雨露既濡忘
　　帝力之勤
　　圣人神武施设芟夷斮彼枭骜张我熊螭【七章】
　　傃镡批亢下甲陷坚箕张翼舒合围于原兽穷于阱人或兽哀快彼凶丑覆卵毁胎【八章】
　　帝曰吁嗟劳我人师日费百万大农不支滇人望拯如餔疗饥载砺载攻
　　天防攸宜【九章】
　　孟冬月杪师薄于城降旛夕竪逆骇纵横林野涂脑邮驿递颅滇人歌舞于屋于衢【十章】
　　夜半捷来
　　天心恻楚闵怜下氓罹此荼苦我将我师于野暴露布恵醻功急疾如火【十一章】
　　于
　　庙于
　　郊其仪孔炽华俎腯牲永言昭事都人士女白黄童欢呀噎笑祝我
　　圣躬【十二章】
　　帝曰归来予开明堂制礼兴乐登贤拔良孩养无告施厚仁滂熙我庶绩纲举目张永万斯年率由不忘【十三章】滇池十三章十章章八句二章章九句一章十句
　　北征大捷功成振旅凯歌二十首【并序】
　　日者
　　皇上北顾边陲永惟戡定
　　圣心独断决防亲征羣臣震悚表请遣命将士毋烦车驾逺行防
　　诏防开喻弗允【臣】廷敬伏念
　　皇上为天下勤劳歴涉沙碛躬莅战阵而臣下晏然安处其何以自宁于时奏乞扈从仰防
　　天心矜怜谓【臣】年力就衰
　　恩防下颁【臣】恭聴之顷不觉涕零伏念【臣】以衰薄不克备戎行効职役今者
　　天戈一指凶丑破灭朝至暮捷功成漏刻敷天率土防不懽忻【臣】受
　　恩髙厚无所报称惟譔述文句以导扬
　　盛徳于万一而【臣】愧非其才惶恐逾时复不能自已【臣】伏见
　　皇上覆育四海抚有万邦东西朔南懐仁归义声教所通遐荒异域侯王君长稽颡阙廷至若
　　圣略
　　天威武功丕显
　　御极以来平察哈尔定三逆取台湾服倭罗斯收喀尔喀埽荡边尘廓清疆宇固已烜赫炳耀亘古今而昭天壌恢服而奠生民矣乃厄鲁特噶尔丹者违我徳化自絶生成枭獍猖狂侵我属国洵法所必讨师出有名皇上躬御六龙亲防诸将驱鹰扬螭虎之士临大荒尽穷幕风行电激声震雷霆而天申显佑百灵効顺风雨不惊水草应候时日吉良士马利赖殱廿年逋诛之冦建万世不拔之功此诚开辟迄今简册所宣布宇宙所流传
　　圣绩神猷旷古无匹者也【臣】虽不能侍
　　行幄至营垒亲见剪獯屠戎之盛犹欲形之篇翰制为咏歌以敬飏我九伐之光明亦【臣】之至幸也谨按王师大献奏恺乐周礼始着其义释者曰恺兵乐也司马法云得意则恺乐所以示喜也汉有短箫铙歌魏克官渡晋征辽东皆制歌曲被之声乐凡以讽道战伐之事而申冩三军凯乐之情唐栁宗元有铙歌鼓吹曲宋有姜夔圣宋铙歌曲皆其所自作以进之朝廷此皆古体诗也然自岑参刘禹锡诸人已自以今体为凯歌声调具有风雅之遗【臣】今窃取宗元夔进诗之义诗用参禹锡之体作北征大捷功成振旅凯歌二十首【臣】目虽昬眵勉自缮冩字画芜秽仰尘
　　慈览【臣】不任荣忭不任兢惕之至
　　皇家本意为销兵刻日边沙一战清九伐元从
　　天子出翠华亲总六师行
　　闻道神功断乃成盈庭连表谏
　　亲征谁知
　　圣算髙千古一着戎衣定太平
　　萧萧龙笛出闗声云斾晴翻朔吹轻十万羽林眡夜月回看北斗挂南营
　　汗马河源饮欲干夕阳万灶冷炊烟
　　玉鞭应有山灵防指处三军见井泉
　　宜旸时节草芊芊便是穷荒大有年风伯雨师齐効顺可知圣徳格皇天
　　算得西营计日粮
　　玉音才罢见封章悬知宿饱三军士金革衔恩在战场祗为生民事逺征前军马上捷书成丝纶簿载蛟龙笔批答人知出塞情
　　月上旌门映细旃旄头影落断狼烟尚衣髙锁黄金甲长记龙韬决胜年
　　开拓边疆四接天职方环海浩无边黄云万叠青霄外收取山河直到燕
　　苗格于今正七旬两阶干羽更森森全收瀚海为灵囿要置天山列禁林
　　幕南庭北接
　　王畿一道清尘防骑飞四十九藩先拜舞朔天生飬在皇威
　　漠漠云随露布生人知天意为
　　亲征朝衣半湿苍龙雨防防分明浄洗兵
　　回军吹角罢连营叠鼓风多破阵声冩入
　　天朝新乐府流传奕世见升平
　　武功文徳并崔巍
　　圣藻篇章每独裁万古燕然留片石磨崖共仰勒铭回春归苑树别长安六月龙沙草露漙边栁千条花万朶一时留助凯歌欢
　　今来杨栁正依依昔去闗山雨雪霏鱼海轻阴犹未防五云常绕六龙飞
　　天廐骁腾汗血斑嘶风别去籋云还时不遣黄龙戍苜蓿青青意自闲
　　九边万里抱神京地尽遥荒戍不惊夜夜闗门开晓月天家本不用长城
　　剑花弓月拂云还归路边庭障塞闲数首新词翻鼓吹凯歌声里旧闗山
　　帝徳天威日正中九宾王享百蛮通炎黄以降多青史万乗临戎第一功
　　谨献
　　大驾三临沙漠
　　亲平僭逆
　　圣武雅表一首
　　【臣】廷敬伏见我
　　皇上抚御万方尽有四海内外
　　恩徳鸿厐声教遐暨比年以来天下宴安而推溯武功所由戡定则诛三逆以平滇黔粤闽楚蜀外辟察哈尔台湾倭罗斯喀尔喀之地幅之广超越前古治化之隆巍焕莫并今
　　神谋独断
　　圣武布昭伐罪救民躬行天讨大憝授首余党归诚厄鲁特全国荡平捷书至日雷动嵩呼中外臣士闾巷小民防不欢欣忭庆盖是时
　　车驾亲征驰驱戎垒凡三出朔塞矣当
　　天衷决防初御六师中朝悚栗僚庶攀留【臣】以年力就衰防
　　恩矜怜弗允扈从之请自是以来祗遵成
　　命不敢再凟
　　天慈而违离
　　圣顔日夕防惕伏念
　　皇上为天下扫除残贼为边疆永致廓清跋歴穷荒经涉寒暑勤劳军务旰食宵兴而臣子安居略无寸効今已无事言念
　　国恩无所报称犹欲俯竭愚诚撰儗文句敬飏
　　圣烈之无穷而【臣】媕鄙无学寻绎累日莫知所择窃惟自古帝王有功于天下其名声彰著于后世者方防之所纪载金石之所刋録声诗之所流传后之人览其事而遐想其盛焉是以昭昭然若昨日事也然而其盛者亦不数数觏矣阪泉涿鹿以还古今称善用兵者汉之髙帝唐之太宗皆自兴事之始乗时搆会底于成功若我
　　皇上圣徳而践天位躬居大寳志切生民仁育羣伦义征不譓尊临九重制胜万里
　　天威所至攻战多方扑灭凶残荡埽巢窟宿冦遗孽一朝顿除伏卅载之逋诛树九边之壮观殱其渠魁降其支党燧烽永息亭堠不施旷古难平之部落尽为臣仆普天所有之土宇咸入版图自此寰海清平兆民乐业集万年之鸿庆成千古之大功【臣】仰窥
　　圣烈俯稽往古汉祖唐宗起于侧陋角一时之雄乗末流之敝虽精于兵事而我
　　皇上文谟武烈圣徳神功实逺迈前徽矣若夫书册所载既有天下优游宫禁之中不过遣将兴师身居其逸坐收其效间有亲征如宋艺祖之北伐明成祖之行边宋则失利明则鲜功是以方防金石声诗之文仿佛儗比可导扬盛美之万一者盖徬徨震掉而莫知所择焉求之于诗惟周宣王身为天子南征北伐有定天下之功虽淮夷诸小敌未为甚难平之冦而玁狁之伐止于太原皆命臣士以行事迹殊不类然其臣咏歌之词孔子有取焉唐臣栁宗元本其义作唐雅【臣】于向者滇逆之平不度固陋窃取其义进平滇雅曾上尘
　　圣览今【臣】伏思后世铙歌鼓吹之曲未足以尽
　　圣武之形容仍依古体谨譔
　　大驾三临沙漠
　　亲平僣逆
　　圣武雅三篇缮録以进【臣】之愚意固以敷宣人事之盛美而其义则归本于天我
　　皇上即天也覆载照临雷霆风雨天之所以为道栽培倾覆治乱侮亡
　　皇上之所以为功彼噶尔丹自外于覆载照临之内干雷霆之诛絶风雨之泽盖所谓逆天者亡也我
　　皇上天威所临贼始则沙塲糜败妻孥磔屠继则众叛亲离孤雏就缚其卒也我
　　皇上亲挥将士廹抵贼巢贼知逆天必诛饮药自杀遡始讫终我
　　皇上驰驱万里劳苦艰难若非
　　亲征大举必不克迅致肤功此人事也即天也至若晴旸以时灵泉表异水草应候百神致祥旋师之先甘雨洒郊饮至之日云阴开霁臣僚拥道恭迎都人父老孺子瓣香欣跃恺乐庆成【臣】推本于天之义由兹益自信焉【臣】不任荣幸欢忭之至
　　圣武雅三篇【并序】
　　惟天初临沙漠安边靖冦破敌大捷行庆于民振旅还京武功盛也
　　惟天惟
　　帝惟
　　帝乃天尽天所覆我徼我边何彼逆鷔为我人患帝自伐之往取其残【一章】
　　众曰
　　至尊毋劳
　　万乗我师武臣孰不恭命
　　帝曰吁哉自昔吊民如水斯溺如火斯焚【二章】
　　帝谓卿士
　　朕必亲往彼恶贯盈煽虐滋广其腹心离其支党安我荒服除彼狙犷【三章】
　　诹春吉日是类是宜
　　圣谟先定协于神只既攻我车既秣我马峙我糇粮于塞之下【四章】
　　六龙遄飞闗云四开师行如山如霆如雷蠲租已赋民有庆哉属国讙呀
　　天子自来【五章】
　　茫茫荒碛伐薪孔遐湿烟不防万灶以哗我军之行晴空洋洋雨师避道宜旸而旸【六章】
　　帝减尚食哺我士饥饮我士渴朝斯暮斯野旷无水何以为糜玊鞭所指灵泉弥弥【七章】
　　无人之乡絶辔之野五日穷追贼众解瓦彼狂何知窜徙颠魄不谓
　　帝来初犹笑哑【八章】
　　冦昏以惊闻
　　帝自将兽穷突奔心胆堕丧军扼于途大殱巨创瀚海尘扬天山簸荡【九章】
　　筑颅于丘波血于河九州百蛮为鉴孔多燕然之山苍崕嵯峨伐石纪功万载不磨【十章】
　　都人黄耉扶擕来迎铙吹所歌告武之成桑麻在郊民熙以耕戎衣一着四海永清【十一章】
　　惟天十有一章章八句
　　皇矣再临沙漠相机宜抚降人安兵民武功再盛也
　　皇矣
　　圣功边氓孔安惟
　　帝念兹冀即于完自我来归由暑讫寒旅师在野雨雪其漫【一章】
　　天初生人岂择莠良
　　帝徳好生并包八荒从化者存不龚者亡汝尚能来无或汝戕【二章】
　　汝家糜矣汝徒嫠矣羁孤单栖云何嬉矣汝尚能来食之衣之天无不帱天无不持【三章】
　　怙终者诛国有明纪彼顽不悛盗我储峙师进逐之原野万里皆我职方何奔何止【四章】
　　皇命于廷是砺是攻拔本塞乱惟义之中
　　朕不亲往边人防防我怙我恃岂惮征行【五章】
　　朔风萧萧卷我斾旓
　　翠华载临俨渉我郊藩落老稚箪壶以劳
　　帝来抚我于险于遥【六章】
　　或拥周道或控马首
　　帝顔霁温下拊以手如燠如春
　　恩语勤厚坐使来前薄飨其有【七章】
　　言幸师营言廹贼垒烜赫
　　天声贼党破徙其降如归其趋如市来者既多惟恐后至【八章】
　　帝待降人曰彼大辜汝则何罪罹彼毒荼致汝于锋致汝于屠其来汝拔爰止爰居【九章】
　　帝谓降人我黎我赤草枯于原冰坚于碛蔼蔼阳和于疆于陌尽降其人大丑斯获【十章】
　　我士我旅嵗其云迁
　　帝念我人言归言旋凯声载路士女阗阗
　　帝威
　　帝徳振古无前【十一章】
　　皇矣十有一章章八句
　　武成三临沙漠禽其孽子殱其渠凶余党归命武功大成也
　　武成自初三援天戈惟
　　皇之命神人以和长彼蟊螟奈此嘉禾既化其类胥颠其窠【一章】
　　载祓载严式张我武云旂飘翩日绕熊虎风飇烈烈扬于金鼔弧矢朱弓不殊干羽【二章】
　　皇眷西土我理我疆于闗于塞于边之墙于陇于亩于河之阳下民何幸近
　　天子光【三章】
　　皇抚吾民以覆以载是幸是临恩逾汪濊
　　帝来人欢
　　帝行人思六师所过言锡我厘【四章】
　　帝行天中如日正车咨遣两师以翼漠沙尅日并进毋谓逺遐角之掎之
　　天威所加【五章】
　　爰陟爰止狼居胥山四顾藩部于川于原皆我在宥矜兹弹丸如毒斯螫如爪斯搴【六章】
　　彼枭日蹙孤雏栖栖我禽狝之槛致于畿人之无良不保妻子惟汝之为求祸自尔【七章】
　　我师日进言廹其巢卵倾翼折枭困以嘷腊斯焚斯不复逺跳乃如之贼为戒兹昭【八章】
　　戮尸于军传首于边变容栗股孰敢不防
　　皇赫斯怒逺人所观如带如砺如石之磐【九章】
　　载驰载旋言归凯乐于以庆成于
　　郊于
　　庙载沛
　　徳音四方是告
　　帝开明堂万邦毕照【十章】
　　惟天同符以清以宁自此无事泰阶永平惟
　　帝之功与天无极斯嵗斯年于万于亿【十一章】
　　武成十有一章章八句
　　南廵歌十二章【并序】
　　圣驾亲视河工宏恤民隠
　　恩膏广沛逺迩同庥【臣】廷敬备员户曹于今六易年所每防
　　天语垂问郡国水旱年嵗丰歉仰见我
　　皇上天覆四海子育兆民尊居九重虑周万里无时不以黎庶为念无事不以仁爱为心兹以黄运两河闗漕挽之安危系民生之休戚
　　乗舆临厯指示规为
　　翠华所莅
　　皇泽覃敷【臣】所不及知者多矣以【臣】所领职事奉明诏而宣徳意者邮驿所传源源靡已【臣】等谨循职守恭绎恩纶俯同官僚欣感
　　圣政惟我
　　皇上徳盛功高仁深泽厚际天蟠地旷古振今生民以来所未有也【臣】等虽未获与扈
　　跸之荣而实窃幸遭逢之盛每接
　　诏防仰遵宣布传示遐迩朝臣飏颂闾巷欢舞以及四逺之人无不手额称庆佥曰
　　圣徳厚矣至矣无以加矣吾曹何幸而生
　　圣人之世也【臣】伏惟
　　皇上念切民依特事巡省恩波肆暨江海同沾而始也以河决不治患及吾民仰烦
　　圣虑夫治河诚国之大事也【臣】尝稽之往古禹底九河之绩禹贡详其文汉筑宣房之宫作歌纪其事盖篇籍所传咏歌所述厥务亦綦重矣我
　　皇上仰符天道俯惬舆情盼睐之间指挥斯定已收数十年不奏之功肇亿万载平成之绩
　　圣谟广运嫓隆神禹而恩泽宏普恤民之灾谋其生计悯民之乏免其正供有禹贡之所不能载者扈从诸臣宜备书方册垂休奕禩矣若夫汉塞瓠子作宫其上是名宣房而作瓠子之歌章美其事载在汉书中【臣】以谓汉塞一决河耳且犹咏歌之我
　　皇上治河上下数千里至于江海之广咸防
　　圣恩诚有非汉代之所能几及万一者而乐府不作其何以阐扬盛美【臣】不揣固陋谨因【臣】部所奉
　　诏防每譔一歌仰识
　　圣徳神功于永永无极且以庆幸【臣】之荣遇焉至若寛恤有司矜释刑狱事下他部而【臣】所及知者亦谨并识焉词虽不文然其声调颇取汉魏以来乐府夫乐府之作皆以被之金石丝竹荐之朝庙用之家国非徒为文字观美而已今【臣】所譔虽不敢妄拟古之作者实欲俾奕世知我
　　国家功徳诚逺侔三代之隆断非汉以来盛时所可比拟万一于治定功成播
　　朝廷之美宣天地之和庶几其义有取焉尔【臣】不任兢惕不任忻忭以闻
　　嵗二月第一
　　【颂奉皇太后銮舆时巡也】
　　嵗二月巡狩惟虞帝之则其始由岱宗顺时布令徳我皇握天枢举事合经籍煌煌大业初
　　慈闱共夙昔及兹抚金瓯九围覩式廓晨昏在
　　帷銮玊顔正怡怿孝理通烝民欢心洽万国
　　右嵗二月十四句
　　平成第二
　　【纪阅河也】
　　平成际时雍
　　圣人肇兴万世功以仁为涵濡义为绳约礼为隄防智为疏凿清河排决万斛泥髙堰水落蛟鼍移上下河海吾
　　皇不来民其将焉如爰取其陈恵此贫者士女歌舞金堤下
　　右平成十四句
　　淮水清第三
　　【述留漕也】
　　淮水清黄水波中有漕船过率三十钟才致一石多淮扬水流滂沱水中人营巢居其能免乎为鱼寒者待衣饥者待餔留船漕二十万石行者得休居者得食感皇恩歌以易泣稼穑艰难一粒一珠
　　皇恩浩汗
　　右淮水清十九句
　　江南北第四
　　【纪免江南北逋赋也】
　　江南北江茫茫吾
　　君恩泽江流与长江以南江以北颂洋洋缓新除旧赋妇子偕乐康江天髙髙崇隆上天施雨露时乗驾六龙瞻云而就日万姓来邕邕视聴自我民民依与天通夀万亿年福禄同年年三月春风中
　　右江南北十九句
　　时和第五
　　【纪免淮扬额赋也】
　　时和景鸿长
　　圣人莅阼万斯年恩膏溥流布我民一时违作息润枯甘雨防尽赐旧年租新谷登塲在旦暮曲体民生从来王道本人情仁且明爱民如此所以致升平
　　右时和十三句
　　呉山第六
　　【纪免浙江逋赋也】
　　呉山髙越水长江流无波海不扬引领望幸慰我耕桑攀留銮舆福我子妇复其民无有所与长吏安所事蒲鞭九年耕赐三年赋
　　右呉山十一句
　　海濵田第七
　　【纪恤商也】
　　海滨田川贡珍皎玉雪奔若云民所重俨耕芸
　　圣泽隆瑞气氲沛汪濊润下土寛余防恵万估灵露零锡嘉祜叙八政修九府鹾殷殷烂扬光若农畮禾稼穣四时荣和众芳
　　圣人出万寳昌
　　右海滨田二十四句
　　江湖盘第八
　　【述广入学额也】
　　江湖盘坡陀美哉磊荦而英多菁菁者莪在中阿言采其芹于泮之沚芃芃棫朴薪槱是以奕奕龙光济济多士万年以宁媚
　　天子
　　右江湖盘十句
　　淮南第九
　　【纪免凤阳额赋也】
　　淮南涘渚混牛马禾穟生耳卧原野秋谷在田中囷簏盖寡
　　帝南巡恩泽滂欲令里闾富蓄蔵
　　天意岂独私一方十行
　　诏下通雨旸不事金木占饥穣谷我妇子千仓万箱祝圣君万夀昌
　　右淮南十四句
　　岱峰第十
　　【纪免山东额赋并赐缓征逋租也】
　　岱峰触云根膏雨来天门自
　　皇之来矣解网赐生存天下民自以不寃自
　　皇之旋矣频施除复恩岱峰峨峨肃然祥风乗朝曦播神功周览沧海
　　圣泽庞洪道光素王心传鲁东跻民仁寿中刑措销兵戎
　　右岱峰十七句
　　于昭第十一
　　【颂天藻留题】
　　【圣书颁赐也】
　　于昭惟天惟
　　圣皇尽覆下土临万方文思被格侔陶唐读书万卷摛天章倬哉云汉神龙翔彤池洒墨江海光山川留题奕叶长从官拜赐罗
　　御牀赉及守土同岩廊旧臣何幸趋
　　帝傍鸾回鳯舞亲携将心依日月身江乡我
　　皇文治洵炜煌辉映百彚皆蕃昌微臣奉职占农祥欲请未敢中傍徨作歌传后示不忘
　　右于昭十七句
　　击壤第十二
　　【颂太平也皇上创兴鸿基连嵗北伐率土臣服四方晏然犹复治益求治宵旰不遑兹者巡厯吴越凡所经过自守土之臣及四方靡不沾被】
　　【湛恩蠲租除赋赦过省刑太和之化洋溢万国记曰心和形和则天地之和应之此作乐之本也】击壤歌太平惟吾
　　君圣神万里絶沙漠扫除妖氛安黎元尚虑疾苦壅上闻嵗在木日营室
　　皇乃时巡供张不复烦吾民枯者以濡寒者以暄除租赋以裕其储蓄方伯二千石复其爵秩俾谨身抚字子养有若父与昆蠲释苛与烦囹圄之幽囘春温
　　天子实活我不知狱吏尊自兖沿呉越恺泽流无垠路无拾遗之夫防商惠农时吏不呼门九歌既叙兮九叙惟歌九州懽愉兮九奏孔多亿万斯年兮舞蹈太和
　　右击壌三十句












　　午亭文编巻一
　　钦定四库全书
　　午亭文编卷二
　　大学士陈廷敬撰
　　乐府
　　逺游篇
　　逺游何所之乃在大海隅海波何澹澹云气何舒舒赤螭为我驾翠虬为我驱神鱼如山长电目邱松须緑发两仙童指引神所居飘缈白玉阙照耀黄金铺瑚为阶砌木难为门枢星娥倚东厢微笑玉齿殊仙老三五人厐眉曳轻裾食我以琼蕋遗我石函书书中何所云保汝千年躯永同金石固日月齐灵符下视人间世荣华真斯须
　　白马篇
　　白马骄秋霜银鞍照路傍黄金为马衔瑚为剑装被服闲且都杂以绮罗香交游竞意气俯仰垂荣光长兄二千石小弟侍中郎身冠羽林籍名艳鬬鸡塲要间乌号弓右发左挽强一纵连两禽鸣镝随低昻归来道狭邪缓带倾华觞猗嗟阳阿舞迭奏邯郸倡为乐苦不极红顔坐凋伤
　　闗山月
　　烽冷天山色霜明瀚海流临闗弓抱影度陇剑横秋玉笛三更梦金闺万里愁龙堆看夜夜长叹上边楼
　　陌上桑
　　晓日渭桥东行人春思中桑间秦楼女緑映顔花红玉钏低枝露香罗隔叶风蚕饥正归去五马立烟空
　　班婕妤
　　顔色春桃李东风宁久留昭阳飞燕宠长信婕妤愁玉阶惟见月团扇已惊秋试问承恩者常懐衰谢忧
　　明妃怨
　　千古蛾眉意丹青画不成生绡空有恨掖寝本无情红泪边花色朱弦碛雁声那堪孤塜月还照汉时营
　　铜雀台
　　昔时铜雀伎曾荐绮罗香遗恨千秋令雄心六尺牀舞余金鳯冷望极玉蛾长日暮西陵道悲风生浊漳
　　折杨栁二首
　　楼下与君别栁条初覆肩栁今与楼长摇曳金窓烟春暗黄龙塞花明黑水川含情忍攀折逺寄东风前杨栁三春树年年别恨长曲中官渡月枝上塞门霜红粉倡园色黄沙剑客妆金鞭不可赠攀折暮情伤
　　山鹧鸪
　　何处鹧鸪飞湘江斑竹枝夕烟人影外斜日客行时断续虞妃泪苍黄屈子辞更闻贾太傅鵩鸟赋深悲
　　猗兰操
　　猗猗其兰廼在空谷我行四野奚处奚宿其兰猗猗幽幽其香杂彼蕃芜我心相羊兰其如何维霜及霰时节晩暮不我能见子不我见我心则夷悠哉以老乐天弗疑
　　将归操
　　河之水汤汤我欲济兮川无梁岂繄川无梁我褰我裳河之水悠悠我欲济兮波无舟岂繄波无舟我曳我裾我裳我裾不可以濡兮吾将焉求
　　雉朝飞操
　　雉夜两两朝双飞雄者气盈挟其雌雌欲啄雄欲飞雌不敢以东西彼独何者羣游中野雉子斑奏鸣弦羇孤向人生自怜
　　梁父吟
　　我歌梁父吟慨慷谁与陈君不见公旦巧能世絶伦吐哺握髪众士亲嗛嗛赤舄下白屋后来岂有如公人君不见吹箫贩缯士所羞得时睥晲轻儒流贾生叹鵩陆生老刀笔之吏为通侯
　　乌夜啼
　　寒夜夜长夜不明五更盼断霜禽声红顔易歇緑窓里塞鸿欲度林鵶起金井双桐露叶低秋闺月落玉闗西年年为伴相思老莫向髙楼别处啼
　　冉冉孤生竹
　　冉冉孤生竹今为蓟邱篁地寒出不髙枝叶稀飘扬不恨枝叶稀三冬被严霜岂无雨露滋时至则萎黄托根失处所抚心多慨伤
　　幽涧泉
　　白石烂烂流泉深松风寂歴吹素琴山窓明月吊孤影别来五度秋猨吟猨吟人不归怨鹤空山飞泉水波木叶稀缉商缀羽张急徽
　　北邙行
　　洛阳城北山峨峨城中人少山墓多白乌半夜啄大屋青燐当昼燔陵谷自经丧乱墓无主野田髑髅悲自语寒食谁家送纸钱魂孤眼望愁鸱鸢客来游眺苍茫里东见虎牢西熊耳山川酹酒一髙歌光武陵边杏最美
　　君子有所思行
　　生民皇古前心志自澹泊迨彼喜怒烦忧患抵中恶圣人急其病道和捄以药作乐反性初缘情礼乃托悠哉咸韶音风淳合冥漠絙桐通神明截竹谐苇籥千秋鳯一鸣四海皆安乐
　　艾如张
　　艾而张罗旌门萧萧马鸣兽嘷于田非好杀取足盈大庖白露下来麋鹿始交鹿有匹兮山有罗吹声象匹鹿奈何
　　芳树
　　芳树长摇摇四边多烈风黄鹄在其上养子芳树中寒影濯清露羽毛亦不丰托身宁非髙心欲陵苍穹回头谓芳树勿作风中蓬大者拔本根小能伤青葱稀枝兼落叶与子分西东芳树谢黄鹄此言何愚防风来无时休将吾谁适从汝自慎身口大造无全功黄鹄举翅飞擕子蹑云踪后来见芳树低摧横烟空
　　种葛篇
　　郁郁南山葛离离东井本自不同生兎丝缘女萝葛藟亦已长瓜蔓亦已多霜天各刈除弃捐于中阿种瓜瓜有种种葛葛有芽瓜葛相结连我心则匪他拳拳执明信嵗寒夫如何
　　蒲生行浮萍篇
　　浮萍东西流离离青蒲间小年事君子不知心所欢锦衾生恐栗半臂承夜寒恪勤在妇道冰雪洒肺肝霜天弄机杼缲丝织缣纨充君下体服自顾衣裳单米盐碎小务家室粗以完慊慊三十载一日无欢顔容色不再好罪尤诚有端故人足可弃新人亦可怜人谁不娶妇君家妇良难新人不待故闻声发永叹蒲生何离褷浮萍何汍澜此曲不可竟曲竟增悲酸
　　蒿里行
　　青青松柏原郁郁古蒿里留待市朝人容华谢桃李桃李春光摇曳时东风未老已先悲虫蚀叶雨摧枝成阴结子难豫知人生朝露日易晞满堂欢笑翻涕洟言驾幽山去亲戚相攀追遗君旧剑佩卷君旧罗帏清酒安可酌余阁空盈巵狐兎夜深语宾朋四散归各各有一日不必相歔欷蒿里路逺在百年近旦暮生时不自纵意乐坐见春花委芳树
　　陇头吟
　　生不愿为陇头客亦不愿闻陇水声陇头作客肠应断陇水声多带别情别情未已红顔老北流是向龙城道一箭烽传瀚海云三时马絶交河草陇坂回看陇树春陇闗四外战尘昏行人莫作陇头客从此边心不可论
　　豫章行
　　秋风吹白杨摇摇豫章山落叶辞本根随风不复还男儿逺别离戚戚成頽顔跳丸有迅晷逝波无停川生短嗟世长何况寡所欢贤圣齐穷达流坎天命然委顺全逺节去日难重攀介福自已求鬓髪谁令斑
　　猛虎行
　　朝从猛虎食暮从野雀栖野雀无定端猛虎还苦饥水浊不见底水清石累累清浊各有以沟水流东西天风吹海色昏昏无涯游心三神山百年曾几时
　　长歌行
　　鰕防细小虫生长潢潦间燕雀自侪侣寄命于柴藩岂知六月鹏髙翅摩云天潜鳞濯鬐鬛游戏于深渊物生各有分吾终慕羲轩
　　空城雀
　　鸿鹄翔寥廓鹪鹩声啾啾翩翩嗟汝雀嗷嗷云何求回顾黄口儿常有罗网忧乌鸢各异态爪觜每见投摧頽太仓粟口腹身所仇物生有天命知此絶祸尤
　　节雁行【史馆僚友语近事】
　　罗者获雄雁雁活翎翅全置之樊笼中哀鸣欲有宣每当秋春时塞雁来翩翩顾步忍长系饮啄苟自存赖彼牧竖儿飤眡两逾年其秋其雌来闻声于九天夜半翔而下悲吟何闗闗以颈投笼中咽吭交相纒晨起人貾之雁则双死焉适予在史馆有官屯民田屯夫既来告官因为予言风檐展书坐雁唳过前轩聴者尽讶叹终朝掩遗编思用厉坚操作此节雁篇
　　东海头
　　东海头古来白骨成荒丘天生海水向东注日出月没沧波流嗟我人民何用相讐东海头长城起秦人筑怨海水深不见长城见海水
　　堠傍路
　　堠傍路日日征人从此去古人行尽今人行春草春花只如故莫言今人与古人昨日车轮叠马蹄寒风一夜吹何处
　　雁门行
　　雁门闗雁不度闗上长城髙挿天鸿雁髙飞从此去雁飞长城间游子闗门还雁南君北向相望何由扳塞山连緜秋云起西度五原东辽水传语幽并轻侠儿雄飞雌伏休相疑
　　饥乌行
　　北风吹树树怒呼深枝饥啄双老乌身微愿违心羇孤野日冻雪霜蓬枯天寒夜昏何时旦黄鹄单飞泪如线
　　鸣雁行
　　鸿雁鸣度雁门风霜惨懔羽翮存养子俱髙飞中有断雁陵云翻然独宿沙碛间江湖适逺伴侣非稻粱虽多身不肥羇孤畏人行色微心志皎洁众雁知君有矰缴慎莫施弹射孤鸟古所悲
　　门有万里客
　　门有万里客落日照顔色问客适何乡未言先叹息生长西蜀人故里多荆棘荆棘不可居虎豹嘷相索离乡客四野席草荫松柏草长茵以厚松柏上郁错不虞幕府书催令还乡陌乡陌不可居竟言双泪落
　　白鸠篇
　　古之纪官或以四时或以云其于物或以龙鸟至于鸠盖鸟之一耳而以名官左氏郯子曰祝鸠氏司徒鴡鸠氏司马鸤鸠氏司空爽鸠氏司冦鹘鸠氏司事鸠亦异于凡为鸟者哉余有感焉作白鸠篇亦古诗遗意也
　　拂舞歌白鳬呉歌且呉舞感此清商音泪下不能语亦有白鸠辞新声翻旧谱白鸠之白性安驯其子虽七恩平均食之朝上暮自下鸟有如此义且仁丹山鳯皇五色文身将九子凌青旻岂惟九子身自将百鸟不间疎与亲呜呼鳯徳殊絶伦白鸠一遇三千春










　　午亭文编卷二
　　钦定四库全书
　　午亭文编卷三
　　大学士陈廷敬撰
　　古体诗
　　咏古四首
　　托志在大雅讲徳观王风永言播声律和平民所衷五弦奋逸响竽瑟难为工诗亡演别体绮靡将焉终我圣放郑声伟哉删述功烂然三千篇磨灭浮烟空
　　伊傅起岩野千载道寥寥子房王者佐英风振孤标报韩计不就椎秦功已髙呜呼博浪中举事轻鸿毛后来刘项辈以此气益豪匹夫定王霸片言胜萧曹晩从赤松游黄石可相邀
　　虞帝善使民造父善使马吾生良有涯精爽讵相假人命如虫蛾膏火竞涂赭达人且乐天悠然以陶冩日月从跳丸匡坐自潇洒
　　孟门虽崄巇洪涛尚容楫大行盘羊肠辕车可冯式君子贵自信流俗乱珠砾闻言识鬷明聴歌知甯戚哲人领其微而况目所击
　　石鼓歌
　　石鼔歌者韩与苏我今捉笔捋虎须蚍蜉撼树何为乎推寻鸟迹闲自娯皇颉古愁凝斯须浮云变化万事徂斗宿下天羣灵趋羲娥掩苒焚刼余陈仓之野累累俱髙穹如屋厚土铺古物敢侮明神扶博士西顾空嗟吁伟哉余庆亦一夫鳯翔庙置烦枝梧是时十鼔一鼔殊伪有作者其谁与传师向氏何雅儒殷勤求访鼓不孤辟雍保和皆埤污大观靖康尾毕逋东迁北徙鳯在笯王宣抚宅湮榛芜虞集矫矫真吾徒罗列国子森津途安顿妥帖星当枢圣道无害兹无虞天作石鼓宣籀书欧阳虽疑理不诬献防宇文宣所奴寳玉讵可方碔砆呜呼石鼓穷锼镂流浪岂惮驰与驱艰难尽歴形糢糊鳞甲刬落中不枯人生谁能汝鼓如时哉不遇生良虚我歌石鼔排郁纡韩苏歌后补所无
　　昌化寺呉伟画壁歌
　　峰巅折屐下半岭霜萝烟昏白日冥松风吹镫山殿开粉图黯黮丹青冷问谁画者留古墙江夏呉生逺擅塲神光出没视不定动摇地轴天低昻昆仑磊嵬坼四壁倒翻河源走霹雳阳池蒲类皆细流瀛海茫茫丧归魄殊形竒诡殚莫论蛮人鬼伯头如鼋僧言五百阿罗汉细观一一皆缁髠古今人貌谁相同呉生作笔如化工想其用意极变态上下万古罗心胷生也画手一世雄当时待诏金门中仁智殿西被召见短褐垢脸双鬓蓬岂知图冩偶然事后来揽古寻遗踪君不见功徳寺望湖亭昔日宣宗游幸处东风依旧春草青新丰翠华莽岑寂游人往往知生名人生不如一笔画千秋万载传其情
　　东岳庙像元刘元塑【元字秉元蓟之宝坻人官至昭文馆大学士正奉大夫秘书监卿】
　　上都塑像今谁存刘其同姓銮与元元昔黄冠事青帝既贵惝恍营精魂神居青霄清且尊碧云腾涌连朝暾真仙上谒不可以面觌况能抟捖以手扪元也执艺髙絶伦帝命象教如通神雕梁绣户不入眼石闾日观皆微尘运意岂觉沧海濶凝思暗与春天亲驾言岱宗夫如何设像已觉惊生民其西炳灵公其东司命君绛纱玉斧苍龙仗宰执介士俱天人元乎今也不可作髙坟何处荒麒麟又闻大都城遗庙秋原斜古像亦元制凄迷沉风沙塞长路逺迹不到抚卷稽古空咨嗟人生一艺足自命流传百古称専家亦知虚名竟何益吾生有涯怜无涯
　　万夀寺华严钟歌【永乐四年姚少师广孝所制】
　　万石之钟谁所作矗立平地嵬然髙不屋而坛岂谓是土花縁碧松萧梢【钟踣于地】我行其下惊突兀两屐倦着才周遭夙知徧冩贝叶文五指欲扪心郁陶华严八十一卷字星离云布撑烟霄初如恒河筭沙数忽如大地吹秋毫又如天门下钩锁隄防撇捩神龙跳缩形极意谨绦镟岂知鹏路容抟翺玉防勾划有余境沈郎运笔光动摇【华亭沈度书】浓防垂露洒银汉纎波倒海抽琳条寳书诸品补隙罅下者铣于髙蒲牢尽刬雷回云纭迹直监毘城鹫岭标良工镂刻心亦苦藕丝鍼锋怜攫搔迩来漂转三百载覆以风雨栖蓬蒿讵有石砆厌赑屭空令金钮闲鼍蛟姚师组鉢游市朝鼎铛有耳为尔曹铸此那数九州铁金精焜燿飞防号吾闻先王古有制不过钧石谐箫韶师也佐命専魁杓徒令天乐声迢迢云门大吕神降格何必万石为钟豪呜呼何必万石为钟豪右军书乐毅论真迹歌【观于张吏部家】
　　刻石多有乐毅论风格独譲快雪堂摩挲卷帙老将至想像用意分豪芒藤阴别馆见真迹得此令我书传香昔者晋室遘丧乱南渡士民何仓皇兵革未偃盛文藻风流墨妙传两王大令学书特从横右军作此严其防庖丁游刃中肯綮东野钩百看腾骧金绳玉锁不受缚天马脱辔羣鸿翔神光陆离势欲动洛灵容与骖鸾皇又如大海回波澜瑚碧树枝柯长夏瑚周鼎歴世寳法墨直欲与颉颃展转六朝谁所得漂零百战同兴亡晋阳之甲杂儒翰贞观御府亲收蔵太平主家借摹冩明珠翡翠罗缥缃如云賔客一朝散丹青豪素空籯箱大索十日闭朱邸老妪衣缝潜擕将投之爨下实虚语人间那得知其详世上小儿学解事诋诮正士嫌锋铓蛟龙岂无角牙厉雷霆变化谁能量岐阳石鼓久漫灭昭陵茧本沉芬芳我贫讵有千金直过眼矜燿神扬扬是日聚观如堵墙击撞觝触头低昻檐花正落飘不入燕泥欲下能禁当心记指画争俄顷焉得常置几案傍黙嘱鬼物善诃防干戈时代遥相望断行短纸人爱惜晋家陵土今荒凉对此涕泪翻淋浪人夀几何徒羡女日斜掩卷魂黯伤
　　墙花
　　墙花繁香新叶肥苔径漠漠蛱蝶飞邻轩可假非我乐故园此时音信稀我生鄙野性放散池鱼笼鸟愁鞿青门送客一惆怅烟緜草长栁十围黙记旧日所来道行店歴歴双板扉我家南谿富泉石两山夹流村路微幽处窈窕出林屋山红涧碧含芳菲试歌韩公荦确句安得至老不更归
　　城南黑龙潭寺西楼对酒歌
　　春残龙尾横斜道羸骖退食随年少文书丛里过东风欲冩幽懐何处好天晴古陂南城南城阴水碧金沙潭是日宿雨林景澹微波流影青于蓝寺前野亭向冥寞狂飇吹尘暗寥廓襍花红蕊寒且禁幸不逢花怅零落亭中袅窕西楼开逺烟空翠山光来渼陂波涛琉璃色汉江春酒葡萄醅直须对此衔金杯捶琴击筑心徒哀苍茫万事如昨几度落日轩辕台鳯兮栖栖不得意东山绣斧流言忌古来贤圣亦复尔醉舞髙歌吾老矣回头笑谢新少年有才无命古所怜
　　贻上湘北同游放生池作
　　王生矫矫殊絶伦李生气骨何嶙峋髙秋风日稍晴美出游得与二子频城南沧池郁漭沆彷佛置我江湖濵云栖弟子真隠沦闭闗书坐浄六尘猛兽不搏鸷鸟伏勅龙取水霑枯鳞灵鸡喔咿铃磬寂白兎扑朔当阶驯世上网罟足怖骇尔曹此地娯秋春可怜四海数兵革感事触物含悲辛天狗堕地走郊野熊貔豺虎生攫人苍生性命等蝼蚁刀俎往往屠麒麟吾衰念此涕沾臆买放虫鰕随细民两生才可登要津向我肝胆倾轮囷会当万里防骥足努力斯世谋致身
　　九日宋玉叔招同诸子防集梁家园池亭兼送绎堂之中州访愚山嵩岳以秋菊有佳色为韵五首
　　佳日乐清旷登临池上楼萧条鸿雁来城阙飒已秋四边木叶下亭午寒翠流頫察林树变仰眡天云浮何意京陌间台榭豁逺眸含歗媚短景步屧延阻脩陟危兴屡竒永念数子游
　　结轸来西园佳辰快休沐况有舟楫具林风方谡谡谿渚委寒卉时节秀芳菊水泛忻始游波摇骇流目靡靡葭菼开洄洄苹藻逐逺穷林塘幽不异在深谷鼔棹入莽苍兴酣欲往复还拟挂轻帆去逐鳬鹥速
　　冉冉节序髙风雨懐重九及此弄晴晖清欢亦希有南原恣羣游北亭飨朋酒坐宻觥筹交语多藩篱剖明霞散林薄落日延户牖暝色苍然来严城急刁斗明月悬中林欲去更回首
　　回首立踌躇念此秋气佳娯乐岂终极戚戚动中懐美人适梁宋骊驹发天街朔色起离筵霜露前阶列宿参差明参辰何由偕客子感逺游愿期金石谐
　　宛陵含清真论诗造精域忆昨游嵩峰飘然辞京国君今定相访云壑想行色同宿玉女窓朗吟三花侧羽客链金骨于此生云翼相擕掇瑶草寳诀自兹得竒踪入紫冥化心合窅黙下界瞰九州中天擥四极惜哉缁尘人临风空叹息
　　沈绎堂翰林殿廷槖笔阁门
　　赐貂图
　　为忆畴昔防士年手披射防春风前云间才子擢上第掩映金闺榜墨鲜羽猎长杨时扈从校书东观歘聮翩诏言中外须歴入为公辅出旬宣觚棱囘首青霄上棨防还开嵩少边一自鼎湖弓剑逺寂寞苍梧生野烟龙飞鳯起旋天柄人文际防风云盛澴州学士领机要风裁奕奕清操劲浙东葛公招不来益使清时重防聘侍从当时更防人声华寥落才难并白头宫监閤门东勅防传宣沈侍中曽见章华工作赋红绫分饼
　　赐恩浓政事堂前昔待诏集贤学士新年少咨嗟沈君天下竒文采风流传墨妙重过承明旧直庐螭头行上近宸居便殿
　　召来临玊几内庭不用辇金舆尚方笔札鵞谿绢龙团墨花埽飞雷生平所学惟正心
　　天子敛容知笔谏欲将无逸进箴规不数清平供奉诗是时积雪明丹陛好景斜阳度玉墀自此
　　乾清频侍直往往公卿伺顔色有时挥翰晩从容漏下重城归不得
　　温语亲承退食迟钟王楷法鬭风姿特上汉家寛大诏间书唐代颂歌辞赐对夹城又移日左右微闻潜太息九重解赐御貂裘中使催颁镂金织丹青冩与异时看览图暗忆鱼水欢近代遭逢谁似此
　　天顔有喜画来难男儿致身在报国耻学时人甘肉食恩深不醻良可惜我闻豪俊频烦侧席求曾谁能缓旰宵忧柏梁词赋讵偶尔宣室苍生须借筹
　　送李同年之桂林
　　昔者子往官京县【李昔为大城令】寒防夜雪来相见雪花盈盈堕酒杯镫前细酌成欢宴有客曾为百粤游耳热髙歌骋雄辩却话岭表山水竒足迹未到目已眴【中州邢生旧令永福是日谈粤中山水】沈吟别子不能寐起坐题诗废朝饭回首离堂夜雪时人生流景如犇电子今寻客旧游处水石风流吾所羡五斗折腰且莫辞四十青衫应未倦莫言天骥随羸牛要使昆吾淬百链猺獞能为襦袴歌桑麻久已销刀剑藤江花落雁来时荐书应奏明光殿
　　秋日祖氏园同肇余湘北以秋水席边多为韵五首
　　日髙出南城郊野纷晩秋苍茫微径开蒲苇风飕飗红叶捎鞭丝紫花罗马头兴来忘嬾漫我行如有求苔径连野桥池塘落秋水飘摇临虚亭寒流通其里始至孤云飞坐久白鸥起独游良已欢幽懐同二子甫白千载美人接瑶席飞閤如扁舟寒空下遥碧乐幽趣屡同懐古思逾积落叶满深林惆怅来时迹将军东桥竹乃在韦曲边轩窓新结搆台榭已百年林疏出逺岫谿回凝寒烟风景长不殊昔游思然为乐虽及时日暮哀情多平生沧洲想江海今如何秋髙急战鼓烽火郁嵯峨独愧此亭上临风空歗歌
　　咏汉事六首
　　汉髙续秦虐开国乏逺猷作伪导其下云梦胡为游既贵忘急难畏恶如敌讐妇言惟是用功勲滋愆尤嗟哉青衣路已去不复忧道逢吕后来泣涕翻见收牝鸡伏猛士羞中钟室谋惜无周身智辟糓从留侯
　　沛公破咸阳仗剑入秦宫美人充帷帐珍寳如山崇一朝意已得遑复恤其终兴亡在转瞚虎眡眈重瞳自非樊将军祸乱如影从寕待鸿门会脱身刀俎中哙也起屠狗所见真豪雄儒冠故可溺龌龊多凡庸
　　项王起陇畆意已无强秦矫矫名将家所敌必万人大战钜鹿下诸侯莫敢前事定从壁上防行趋辕门伟哉戱西会制命杯酒间项王东向坐沛公独骑奔如何去咸阳宫室皆烧燔亚夫无一语韩生空杀身伊昔割鸿沟天下约均分太公脱髙俎吕后辞下陈汉王欲罢归子房劝进军楚歌四面起往事真酸辛至今下相祠黯淡荒荆榛虞兮色雕落帷帐凝流尘坐傍伏乌骓猛气惨不伸英雄逓成败懐古一霑巾
　　安刘必绛勃平智足交驩王陵虽少戆大义折其端知人诚匪易处妇良独难娥姁牝司晨禄产虎而冠自非朱虚侯非种除方艰辟阳游卧内人彘栖厠间骨肉亦何辜酖饮裂胃肝吕公竒此女与之遗祸患
　　汉文恭俭主止辇事最传亦复事羽猎不敢盘游田万乗登虎圏嘷歗罗满前山禽与原兽名数方纷然顾问上林尉十问十不言苍黄左右眡啬夫代尉宣口对如响应帝曰此吏贤释之汝受诏特拜啬夫官逡巡不肯拜谓佞奚取焉上言周张辈下言秦汉间纳谏诚可贵聴言古所难谒者论啬夫啬夫罢超迁绛灌短贾生贾生亦弃捐
　　田横能得士髙义陵千秋横来大者王横来小者侯慷慨五百人不与韩彭俦富贵苟不乐沈殒遂所求至今沧海上天风激清流
　　黄鹤楼歌送魏使君
　　我初旅食京华游结髪愿识韩荆州掖梧萧萧苑花寂忆昨含香西殿是时武英数奏事
　　九重动色亲嗟异骢马朝回白玉鞍铜龙夜直青绫被使君几载为清郎我曹文采争辉光宣武水楼烟栁碧城南古台野菊黄聮翩不悮尚书期【龚宗伯芝麓】婉娈能倾翰墨塲即今会合亦何有汪王程董仳离久【苕文西樵阮亭湟榛玉虬】别梦初惊朔塞鸿离筵又醉都亭酒青霄使者下南云翼轸星文拱北斗使君家世清忠臣步武流风应絶尘要与丹青争气象足令琬琰重嶙峋江表人才席上珍骅骝造父遇有神送君车骑翩然行仰视白日霜天清秋色已老汉阳树春风空忆武昌城我闻崔颢诗中语黄鹤长江万里情白云缥缈楚天外黄鹤飞去楼空在使君登楼黄鹤来烟波心悠哉
　　书上官松石所蔵程鹄画梅即送之还河东
　　我观程生所画梅宛在万里厓壑间蹇驴风雪晓陵兢便欲跨之寻寒山楼角呜呜笛声起灯前花落清霜里曲中画图相向开呉绡一幅天如水北风旷野凉萧骚平林低亚生轻涛屈铁溜雨蟠积石琼英拂地连蘅臯上官中丞好竒赏对此亦足生清豪掉头擕画不肯住野宿谿行任芒屦藐姑神人冰玉肌散作寒花亦无数却忆少年行乐时绮窓狼藉罗浮姿山中雪深疏影乱红桥界出横斜枝桥下沽酒桥上醉耳热狂吟百不思旧游已散空云树酒醒钟微隔烟雾回忆三更挂月村梦魂十载还家路残香冷艶真愁予陇头驿使谁寄书君归试过草堂问梅花绕屋今何如
　　忆樊川梅花用东坡松风亭梅花韵
　　半林乔木樊川邨数株梅花牵梦魂媌娥靡曼不挂眼夭桃野杏为狂昏一防未安扬子宅五亩欲老香山园玉妃鬖髿露身手暗香冷艶来相温有时先生春睡美绮窓唤起惊朝暾经寒故尝却罗幔避风勤与闗柴门翻笑孤山林处士拥衾对花花无言只今人去花寂寞谁怜落月闲清尊
　　送富云麓少宗伯还闽中
　　瑶华易衰歇相识红顔稀往者公卿人至老不更归我病卧送子心与闲云飞秋月照离席挂帆扬澄辉沧溟波万里客梦相因依筑堂面海水岛屿开岩扉敷荣日南花荔子生已肥一噉三百颗孰与斗粟饥予亦同流萍浩荡江湖违茫然惜逺别白首思音徽
　　赴北镇发京作三首
　　塞雨作雪花春风落庭树时节尚苦寒逺行生百虑苍凉城东亭门外旧京路驱马览大荒黾俛戒徒御离鸿何翩翻黄鹄已轩翥平生旷逸懐海山得竒遇
　　衔
　　命出京邑含情向朔塞春色苍然来雄闗安在征马萧萧鸣东风卷旌斾乡国别已久况复穷荒外前临碣石古頫视沧海大朱轮日交驰山灵邀我辈岂无江湖乐兹游亦已最
　　旧披辽海图天地疑将穷逺游足自豪万里浮空蒙日月出海水乃在扶桑东男儿志四方蹙廹以自终翻慕游侠儿鞍马生雄风行行尽絶漠仗剑陵长虹
　　晓发通州
　　陵晨命夙驾旌斾风悠悠连蜷沙浦隄浩开沧洲回首见楼堞孤城如浮舟荒陂下逺雁细浪回轻鸥烟中出颿影仿佛不可求谁能舍短防万里乗春流
　　射虎行
　　北平太守飞将军城南射猎天风昏射虎中石没羽箭至今石戴霜花痕萧闗昔日良家子结发从军动边鄙寂寞南山忆夜行霸陵亭尉醉呵止一朝飞盖来北平三边夜无刁斗声将军善射出天性射敌欲尽兼射生虎也腾伤上猿臂将军意气轻搏刺怒形威振万物伏精爽足可贯厚地我来访古卢龙傍广不逢时吾黯伤吹箫屠狗有异表时来起作诸侯王
　　食榆闗驿有老卒语世父侍御公令乐亭时事
　　下马食驿亭杯酒干欲去悯此人凋残停骖诘其故驿卒老记事洒泣跽而语此地古要冲车马繁徒御小县丁徭稀取足外协助乐亭籍民夫十人九饥仆当时陈县尹吾民赖调防走谒大府官抵掌借前箸庶人者在官定禄出邱赋枵腹事公家公事亦缪悮是时大府贤立为尹拜疏雇直余赀粮行役乃犇赴尹去民寒饥尹来有衣袴驿东古神祠尹至常此驻驿南荒沙碛是向乐亭路迩来四十年吾民思乳哺我闻驿卒言双泪零如雨尹吾先伯父宰木已拱墓县路邈难逾古祠在何处驰马往视之祠门日斜暮故额宛犹存戊寅字细署戊寅吾以降老大凛百虑酹酒再拜行春风吹独树
　　澂海楼观海
　　燕山蜿蜿如游龙东将入海陵虚空峦壑汹涌变形状腾波赴势随飞虹长城枕山尾掉海海楼倒挂长城外地坼天分界混茫山回城转横烟霭楼脚插入大海头巨灵触搏海怒流呼吸万里走雷电崭凿中涌堆山丘乍到魂虑忽变慴意象戃慌难寻求五岳拳石一粟九州小屿浮轻沤沧溟浩荡乾坤窄弱水流沙在咫尺扶桑弄影杳何处空青一线摇金碧却忆洪涛泛滥时苍茫神禹经营迹百川既导万穴归天呉海若安窟宅四海以内真弹丸秦还汉往如翻澜海月万古堆玉盘愿得一食青琅玕乗风破浪生羽翰我来手拍洪厓肩仰天大笑忘愁叹
　　出塞行
　　平沙漠漠虎迹髙春风萧萧马鸣号雕弓韔服箭在腰南登碣石东度辽江湖细琐不足数沧溟万里观云涛丈夫得时展壮畧坐拥爵印麾旌旄不然五岳及四海笑看珪珇如秋毫安得白首事文翰苦吟寂莫随蓬蒿新购龙鳞双寳刀雪华照地寒生毛佩之金镮紫锦縧酬恩未忍便归去且向沙塲看射雕
　　首山
　　塞外山益竒图经无其名土荒昧胜迹问之伤我情首山名颇佳三峰何峥嵘上有古时戍下有今时城南山如龙卧北山如象行中裂忽如凿漠漠春水生厓寺面怪石角立森从横林岨绣苔藓丹碧含晶英山川既盘郁风气亦髙闳太息炊烟稀沃野无人耕
　　宿十三山下
　　暝憩投孤烟野宿临大荒夜窓过虎豺青狐歗空梁摩挲玉函字凛凛置我傍精祷寡宵寐明发严晨装禹迹昧疏凿虞书分纪疆斋祓入神境王事肃有常岂敢惮险逺
　　皇命被宠光万灵应来格镇此枌榆乡
　　医巫闾山登览
　　我寻桃花洞花源寒蕊迟缥缈吕公岩遗迹不可追古松千年物下有无字碑黤惨积铁色石苔铜緑滋雕斲慨秦汉混蒙思黄羲灵风生两腋扶毂凌欹危羽节俨前导云旗纷后随神人展歆赐我金茎芝服之身力健延年以乐嬉
　　涂河行
　　拍天风滚边沙来乱石却走如崩雷马蹄摧裂车轮折涂河三日鸟飞絶野阴书昏对面疑猛虎在前何由知黄熊赤豹纷相追劝君早宿荒茅茨
　　入盘山至中盘寺望李靖庵絶顶诸胜迹顾念归路不得徧游为诗冩懐
　　我闻盘山七十二佛寺寺寺落花流水中古木分径延客入谷口往往闻微钟稍喜怪石堆磊砢位置天巧烦神工飞岩百尺下磵水谿流时带残香红山深日斜意惆怅车颠马仆何悤悤中盘崚嶒倦登陟山灵竒诡焉能穷卫公舞剑台最古磨厓勒石真豪雄天门中开飞鸟过巉巗峭壁双青铜絶顶塔轮照西日影落塞外随长虹我行荒徼困鞍马亲按唐垒寻遗踪春风血染边花赤夜雨苔生战骨空誓台草木莽岑寂将军片石青山崇此来探胜乐幽閴翻增惋叹愁心胷孤峰飘忽不可到还顾所歴烟蒙蒙归途草草罢游览他时蜡屐扶短笻
　　髙阳公生孙作歌
　　名家父子至宰辅汉有韦平宋韩吕髙阳吾师真天人风云接迹防龙武门地朝廷旧羽仪沙隄夙昔经行处西平有子生更竒两人并是麒麟儿长君娟静玉雪质次君矫厉鸾鹤姿仙李盘根久硕大谢家玉树恒华滋前年次君引鳯雏我公退朝清防娯锦筵绣茵红氍毹弹丝击鼓吹笙竽宾客合沓临交衢后堂髙会罗生徒今年长君懐明珠瑶环瑜珥嗟不如我公不乐胡为乎侧闻
　　圣主劳宵旰边机日奏明光殿庙谋胜算倚元公军檄诏书驻马办呜呼为臣既不易我公精忠日月贯所以当筵再三叹太平指日定戎行我公名与凌烟长一身常系安危望颔首儿孙笏满牀君不见裴晋公郭汾阳
　　八月十四夜月
　　五更雨作漏防歇凉风吹衣坐东阙正恐秋阴欺出日翻愁雨色碍行月骑马掖门雨细微黄昏茅堂灯火稀登楼髙云亦解駮晖晖月上古城角天寒野旷沙塲多呜呼奈此明月何
　　中秋夜王北山给谏见过有懐呉玉随孙惟一两编修
　　昔者与孙呉翫月城西亭萧萧天风来万里摇青冥寒空荡圜魄惊鸟羣悲鸣明镫曜曲房渌酒凄以清短歌易慷慨良时伤我情奄忽浮云驰踯躅东南征光景不可驻犇落如流星二子江湖芳顔坐凋零四海何寂寥独处思平生惟我与君子绸缪结至精遥夜命俦匹羽觞罗中庭清浅河汉流金波正泠泠濡翰发妙制朱弦激新声今日不为乐别后徒屏营
　　书湘北秋水渔父图
　　吾闻潇湘洞庭烟尘中沧洲不合容渔翁今之画图尚复尔孤舟寒林东逺峰青冥水云白秋树莽苍枫叶赤草木曾无战伐愁谿山欲老菰芦客李生雅好江海竒张颿鼓檝游何时且当结束事鞍马与子射猎南山陲
　　呉大理宅观菊行
　　自为燕山十载客轩窓寂莫无黄花今年何处花最盛走马来寻大理家九日传闻思一见人事经秋阻游宴十月向尽开未残天寒野阴飒霜霰小阑曲幕云锦张屏风隔花花低昻想君位次有深意宛然置我东篱傍坐中豪健富与王亦有两呉成清狂逡巡相视不欲去白日渐没冬夜长冬夜沈沈钟漏度镫火交横花影互不知雨雪空中多铜槃绛蜡销烟雾万防繁英岂等闲百罚深杯莫论数君不见去年花贵京城里朱门进花如流水今年花贱军兴时公侯边头征马嘶世间万事反覆俱如斯与君倾倒且尽花前巵
　　孙箨庵赠篆章歌
　　射州学士才力健上慕稷契羞管晏天生文采兼竒懐在于敬也徒然羡方寸之石珍南金篆刻变化穷古今怳然置我秦汉上熟视叹絶谁能禁想君拭石初经营意匠凿石石怒生弩张剑抜相盘蹙捉刀如笔刀从横自言工巧不贵物艺技那与流辈争忆交学士十载余太学释褐同时趋门前石鼓累累俱字势蝌蚪分锱铢我初开口恨诘曲学士发声如贯珠寳符玉玺今焉如丝纶手握承明庐太史大篆讶赑屭中郎石经纷鲁鱼天子今年开石渠校书同异罗诸儒今君请急何为乎吁嗟汝归形影孤古人恋阙忧江湖
　　题容斋所蔵画松
　　晓蹋掖垣松色浓宫树緑阴宫日红归来卧想西窗中西窓恰对西山峰雕阑玉磶纷璁珑碧云寺前双老松别久霜风应更长当时蜡屐曾同往几人云散与星飞只今惟有松涛响山径冥冥松有声苑松山松无限情急呼浊醪埽醉墨为作李侯松树行
　　立秋日子顾绎堂贻上湘北幼华过集
　　游子感时节含意难独立秋色萧条来西日忽已入风落庭草低雨过檐禽集髙月夕尚圜明星露犹湿兵出吟笳稀戍逺捣衣急良时今欲暮无为苦忧悒请看头上丝日夜不可戢危涂行潦深白驹愿维絷
　　九日同贻上湘北集城南水阁
　　髙阁峨峨凌寒空眼底城阙秋光浓襍木叶丹晩菊痩杯影遥度长天鸿残阳未敛浦烟积渚波细浪涵青铜明霞吹落山势动苍茫檐际闻悲风頫身愿接两羽翰探竒何必扶短笻
　　送张篑山归庐陵
　　秋阴匿景光凄凄增暮寒鸿雁应候起黄鹄临风翻髙飞览九州谁能铩羽翰念我同袍士矫矫青云端北风吹河梁车徒不可攀髙林集天霜大海激回澜君子抱亮节志士多苦顔
　　君恩当识察臣义择所安肉食等藜藿荣名配芳兰朂哉千嵗业离别何足叹
　　益咏堂歌【为宋玉叔先人作】
　　顿邱之野古台侧宋公几筵俨在兹杲日对峙霁云庙朱晖映射青霞祠宋公昔时治兹土摘擢奸良桑谷滋召去民若失慈母待公不来交涕洟我民立祀谨伏腊桂栋兰橑施华榱公来翠辂骖鸾螭流云前戒翼两旗朱衣仿佛灵风吹髙冠长佩纷陆离耉耋伛偻荐酒牺老巫起舞韶穉嬉进跪再拜前致词我民报事无尽期君不见南山松柏斧声悲不知何王陵蔓草萦累累野棠开落无寒食麦饭凄凉记嵗时又不见朱邑桐乡冡羊公堕泪碑千秋终古英灵在留与遗民作去思送宋茘裳观察赴成都因寄艾石方伯
　　当余束发负竒气草莽梦想英雄人黄尘走马京华道逆旅苍茫会有神片语交懽如故久更两王生夙所友【谓子底贻上】步屧春风日往还韦曲残花灞陵栁锦貂数付黄公垆剑歌萧条白日徂龙鸾之文奋竒响传观賔客争嗟吁才名旧压金华省画防清香辍朝请忽漫扁舟掉五湖轻鸥浩荡烟波冷盛世求贤重外台玉骢金络日边来隋堤杨栁蜀冈道驿楼官阁为君开呉洲楚乡去斜日西川在何处送逺秋风万里桥懐人暮雨三巴路津亭解缆彩云生防草汀花纷古情江帆笳鼔黄陵庙野戍旌旗白帝城君家吏事兼文藻伯氏并州吾旧好与君前后间清尘相逢为道相思老阿戎七嵗笔阵强草书大字森琳琅更烦传语寄一幅我欲擕之贡玉堂【艾石幼子七嵗能草书】
　　赠贾中丞
　　尚书竒玮姿腾踔万夫上徒步霄汉间谈笑躐卿相风云入髙懐眉宇展清旷自余韶穉年轰雷激犇放闻声慕执鞭拘牵屡惆怅当公抚豫还余获拜天仗相识交防下退朝觉神王
　　圣皇念才臣秦闗迫亭障
　　诏曰汝往哉厥绩今孰譲石经鲁壁余散缺乱纎纩七篇烂熳出炳如日星亮是时边陲静举事惬人望栈道细云连行旅色沮丧下临不测江中有鱼腹葬火攻出上防惨澹劳意匠此时又用兵通行得无恙余威动絶域猛气快所向今之新将军公之旧门将防颇尚善饭审琦加酒量城南独乐园红亭枕清漾彊健归林泉念时增恻怆同之乔山乡风义不可忘公言此宅舍身外即冗长乃知英雄人出处有殊状襍记公生平挂一恐失当他日尊酒间从容或细访
　　呉耕方翰林自其先世三为国学官诗
　　世祖临御日边隅宴无事向用文学臣豁达少拘忌曰惟严制科始进絶流弊南北上贤书
　　殿廷诏歴试晓风含元侧儒衣飘翩侍辇路细草菲抽毫发遥思漏鼓隔花外宫莺啭苍翠閤门下题目重瞳校文艺翰林冠南彦三试名不二虽匪一战霸十上徒顦顇至今春雨诗雅缛称经义
　　帝叹此竒才准以贡士例对防铜龙前
　　帝喜在髙第竟至越春官此人
　　上所置回首苍梧云往事横涕泗穣穣时会殊冉冉日月逝左迁学署丞经年独留滞朗吟百寮底脱略公卿势屈贾才见疎臯稷时所致吁嗟老郑防三絶今犹记朅来恵长謡风流郁清制上言陈
　　主恩下言引家世君之髙王父亦仕成均地是时贵生徒人文实振厉肃肃胄子行落落青衿意磨丹渍墨间闗国家大计名臣三数公皆先生髙弟逮君之王父先后清尘继缅懐庄烈时临雍步阶戺公班立馆下望见容状异顾问此何官厥官何姓字引坐黄幄右倾耳聆论议琅琅鲁颂音大吐儒生气锦绮出上方小臣前拜赐故知人重官初不以禄位君今绳祖武肯使声华替廼者
　　圣天子罗贤充中秘东马严枚流登用各以次尝欲开荐口揣分辄逊避中原方治兵豪英手戎辔幕府资参谋
　　朝廷望开济君其务韬晦寳玉岂终弃名誉起贱贫君臣视遭际古来贤将相静养俟所至
　　送崔定斋还百泉
　　读书不求声迹髙弃如涕唾轻鸿毛譬之饮酒不尽醉此中为乐方陶陶十年闭户阅坟典千秋懐古相游翺朅来登车意慷慨擥辔奋褏干云霄一髪凛凛引钧石百川浩浩惊狂涛世人逓戒但指口坐令志士空疲劳我恋微官尚尔耳跌宕文史惟嬉遨少壮几时堪把翫意思萧飒枯蓬蒿晩闻至道头欲白婴触尘网非贤豪君归待我苏门上擕家欲往从招要买田筑室可终老安能頫仰随桔橰
　　赠孝感相公
　　十有四载春惟三月日吉枚卜择近臣学士登宻勿搢绅贺于朝处士庆于室佥曰
　　帝知人吾等夙愿毕公无得志容庭馆转萧瑟公诚王者佐生平学稷契致君慕尧舜自此见施设铜扉半夜开沙隄带月出暮读书百篇朝入语移日劳瘁咫尺地欲使万国活时方事南征戎马久未歇黎元尚疮痍原野肯骚屑晴风卷军旗禾稼委未折况我仁义师忍此田间物公为民请命闻者涕泪落数日政事堂丝纶慰饥渴中朝相司马姓字及走卒身当画凌烟名其悬日月昔时同学人云霄叹蹇劣














　　午亭文编卷三
　　钦定四库全书
　　午亭文编巻四
　　大学士陈廷敬撰
　　古体诗
　　春游摩诃庵三首
　　微云如媌娥峰岭立鳞次幽寻即郊野山逺已惬意落花委清晨疎雨湿宿翠系马柳隂斜寻僧殿庐閟松风吹冷院憩寂吾所嗜
　　涉径怜青芜寻花怅细萼览游登故墟裴回感今昨荒庭步野鹳废谿委石玃翏翏悲风鸣观身转靡托声闻自狭劣即事动心魄
　　娟娟西轩竹生此只树林疎磬度寒翠时闻天籁音颇觉众縁尽泠然清客心落景下逺堞孤霞敛夕岑回鞭拂暝色叹彼归巢禽
　　施愚山见寄长歌和答
　　防夜雨鸡鸣号闗山梦回心魂劳我所懐思天末凉风一起秋萧条美人昔赠相逢篇吴绡三尺森琼瑶今晨晓牕坐展翫我欲报之情郁陶忆昔相逢客京辇城南华径纷招要酒酣惆怅秋灯红羡我鬓发漆黒同即今倐忽别四载头上已有霜枯蓬眼前诸子几人在浮云沟水驰西东万事回头泪沾臆人生朝露谁能必楚泽难招宋玉魂缑山不返王乔舄【指荔裳西樵】二子歌词自絶尘声华烂熳今何益男儿七尺良可哀生存华屋终黄埃儒术用世行已矣浮名寂寞何为哉不如放意游八极埽除文字栖渊黙尘根未断幽忧来相思茫茫江南北
　　述旧赠胡海若
　　昔者在琐闱下帘过春风给谏吾朋邻接防视听同寝食襍铅椠文墨罗青红尚书契秘解洞瞩疏心胷兼旬秉华烛往往连晨钟君壮我年少意气陵云鸿翻飞却垂翼头脑非冬烘至今封事草烜赫动
　　九重悠悠二十年别君如转蓬吾壮行及衰君复何豪雄托志在忠雅防契可比踪功成思归来与子寻赤松
　　题汪蛟门百尺梧桐阁图
　　别馆秀云木碧梧散层隂髙阁与之齐登兹静客心映帘出脩枝开牕面平林清晖满瑶席含情托书琴美人独晤言举世难知音
　　送杜翰读还南宫
　　二月急霰零微緑蔽春草飘摇离筵花嘉会苦不蚤生平婴世网簮绂自纷绕至人贵乐行所忧为其道炳燿干初爻观玩可终老怅别盈酒觞赠言倾懐抱灏灏将安穷已大万物小古之英雄士进退凛师保时来树功名浮云防苍昊
　　豆叶
　　我家谿谷间隘陿砠田多细岑驱羸牛如蚁縁嵯峨髙秋八九月豆叶纷交加妇子散丘野采撷穷烟萝盛之维筐莒湘之匪咸鹾菹之老瓦盆濯之清流河洁比金薤露美如琼山禾条枚感时节调饥发吟哦
　　赠于子龙秀才
　　天地大昼夜终古旦暮间然思洪荒忽已几万年子夜及昼辰五时去翩翩尧舜适在已文明丽中天仲尼丁我会日午今少偏炯炯青春逺凄凄草木繁天工穷藻缋圣道芟榛菅未过而戍来人物皆磨镌尧夫有此语紫阳着之篇且娱图书侧聊想羲文前一息而万古不随运世迁于生蚤契道谓予云之然
　　治家一首喻家僮
　　治家良独难僮仆恣面欺文诫怅徒设鞭挞怜屡施我乏克已功训化乖所宜每玩家人爻嗃嗃无嘻嘻终然悔厉集喜怒生妍媸我爱未果是我憎未果非然八口多纷于将六师防哉古昔云人固不易知何况天下广利巧争芒丝謡诼工噎媢忠信经崄巇结发已白首那用相乖违感此谕汝曹怆恻垂涕洟
　　祝氏园同王防华给谏汪蛟门舎人作
　　斜日秋城隅丘冡如履綦念我为娱游懐古心翻悲花荒奉诚园草积平泉池食客一朝散朱门生棘茨昔者场牧地髙楼浮云齐飞除通窈窕曲榭迂攀跻夜凉增脂烛柔指弹哀丝回谿激清风音响何凄迷椎牛击肥豕行爵正逶迤东方日欲出霜落凋华滋不见幽居客贫贱甘如饴
　　为汪钝庵作
　　圣路久充塞百家羣背驰弱龄谬志道中与夫子期斯文映朝着每见慰渴饥髙词嫓坟典论穷黄羲往牒徒纷纭踪绪幸可追迢迢数千载此理不复疑倾膝接诵説辟咡将焉师掺袪讵忍别抽簮去若遗江湖逾千里日月垂十朞
　　圣皇重儒雅
　　诏使举所知是时忝从臣玉榻侍右螭下直金明门羸马驱何迟呼烛夜草奏晨谒前致词为言此人贤邈焉超班资
　　至尊鉴朴鄙耿耿勤
　　睿思每防再四问愿见心则夷尧峰卧未起敦迫烦有司君抱移疾志我懐将母悲寒暄语未竟惊喜翻涕洟仓皇闻闵凶号天失我慈青门洒血泣此恨无津涯陇阡得书札报我还山时盛名不易居精理宁浅闚行身凛尺寸涉俗虞磷缁大贤民所仰永言福履绥
　　赠日者
　　学道无定力忽忽悲其生愿得如云翮振奋乗风行我辰命在乙酉金来伏藏譬彼松柏姿径寸遭残戕园林植弱木所喜隣春阳萌芽虽蟠屈节干森微茫虚乏栋梁用惧为斤斧伤间寻日者语聊寄樗散情谓如月在天云巻三霄晴微纎不受汚皎皎金水清我何落世网婚宦相牵萦躭野向瓢笠识分遗簮缨轻肥耻蔡泽挥手辞唐生
　　春日遣懐
　　人生谁百年一愁一回老愁断还复来人老不再好青春能几时落花已堪埽夜牕盈觞酒蹔辍忧心捣寄语金闺人山中长瑶草
　　送吴孟举还语溪
　　雪晴夜防镫花长西园祖席飞华觞风笛数声回塞雁骊歌同听是他乡燕山城头落月白罢酒登楼念遥昔江上桃花春水生孤舟惆怅南归客
　　赠施砚山侍御
　　北斗挂席银汉横秋晴炯炯明长庚遥思避马栖乌地锦烛华堂觞缓行丈夫五十如少壮努力清时致卿相瓌玮大衡东序悬威棱乔木干霄上忆昔回翔郎署辰倾朝才调更无伦奏赋明光传制草批答淋漓
　　御墨新柱史东台分鈇钺霜骢遥度闗山月坐挹南薫解郁陶行经陇水闻呜咽回首流光十五秋我初通籍从公游只今老大看如此公也声华罕与俦
　　天子宵衣临玉榻对仗朝回趋入閤霖雨吹嘘徧野烟风云指顾生阊阖珥笔儒勲上景钟犹龙异世继仙踪身有葛洪丹灶术名成王掾黒头公栖迟金马看铜狄十五年间事歴歴殿门执手绣衣人犹是当时好顔色
　　送孙古喤赴南靖
　　当时策士蓬莱宫孙郎射策实第一红绫分赐上三头榜墨中更胪唱日故事科名领石渠校书初入承明庐不然翺翔郎署含香趋折腰手版胡为乎朅来词赋游鸿都留滞山公啓事书未老冯唐顔色在岂应骑省鬓毛疏万事反覆浮云徂人生意气无时无一朝懐绶闽天去骊驹蹋春草色暮十载亲闱奉檄归版舆门外芳菲路落日蛟龙江水深烟涛鼓檝鸣素琴县道荔香云锦烂讼庭花合海风隂青衫皂葢行春地急牒繁词满巾笥虚左名王瑇瑁牀征南幕府楼船骑足令岛屿坐销兵炎荒尽处无熢燧天隅民社仗书生汉家功勲重边吏君不见长安贵人簮华缨抚时坐论空深情朝拥文书夕鞍马羡尔腾骧万里行
　　出守行送程使君之桂林
　　使君去嵗当于役道出并州不十日明月闗山塞上楼长歌为报长相忆使君今年出守行翩然五马西南征一别青门无近逺况尔迢迢万里情吁嗟往事重回首舎人供奉金门久校书我在日华东槖笔君随丞相后紫薇典故问西防鸾纸词头归大手窈窕清禁步逶迤欲出往往呼曹偶长安水楼三月时画帘柳影青交枝御沟残红引吟兴草桥暮雨同襟期自从辍直承明殿画省回翔阻欢防飘零海内賔朋稀经旬不覩故人面虽不覩故人面跨马城南走相见火云突兀山崎嵚五岭炎热愁人心君今朝辞燕峤日梦魂夕到湘漓浔君不见刘蕡上书翻见抑同时数辈无顔色李广难封数果竒延之出守情于邑丈夫身为二千石通侯爵印唾手得行矣风尘须努力独有别离心日夜随君去苍茫百粤烟峦深相思江上相思处若过横江见李卿【李令永福】为道新知不如故
　　书张沧溪画花鸟
　　山北山南春十里两岸桃花夹谿水画图相向春风开山草山花纷未已水漫漫兮山张侯邀我题画尾问侯胡为独闭门岩槛防防花气昏水禽陆禽各相命千树万树春风翻君不见张侯昔日官沧谿邨邨花柳流莺啼秋锦山前红湿处至今犹忆海棠谿
　　照镜
　　多照湖州镜容华能几时霜风吹暮雪短鬓怯成丝此夜闗山月空悬万里思
　　万泉寺二首
　　野峰青巉巉涛泷或相似北游慕江湖睨眴久非是尘沙激箭镞聒聒困人耳眼明柳邨树草径披烟水落鴈随緑波放鸭逐红蕊轻涛不容楫溅沫才濡轨空陂自击撞枯荷郁填委然想沧洲驾颿涉涯涘
　　寺门落花时决决流泉注我昔游南邨小丘栁夹路马棰飏回风帽檐岸斜树豁然登土城垝垣栗晩暮浊醪荡羇情残阳窘野步禁钥下急符昏鸦屡相赴及兹颇放浪悲乐亦更互且复逺吏舎无妨日歌呼
　　为王黄麋给事题戴苍五君图
　　黄门逸气空云烟翰林风度豪且妍【舟次】眼中两人吾所贤余子意态皆翩翩摩挲久视心茫然羣游忆昔城南园禹生画我黄门间蚤衰影入秋毫颠我为生诵苏公篇潞州别驾电目悬浩然吟诗肩耸山饥寒富贵云在天仿佛图画空流传人生是幻茧自纒童牙华髪俱可怜不见戴苍写真年黄门顔色得似前
　　和子瞻饮酒四首
　　市朝递相欺幽独娱吾真自非饮者流百感危其身萧然杯觞进宛尔顔颊新指口但此物掉头谢时人我生命在天举杯属云汉畴能却老病聊用缓忧患幻影悉破除风霜一销散夜长忽复醒愁来每投间少寐甘独眠枯肠辍夜茗胶胶晨鸡鸣防防鳏鱼醒今来红尘中颇涉黒甜境所幸肺病苏一杯还酩酊梅蕊忽在眼蕉叶时沾唇自识瓮头味不数梨花春英英林开府此事功莫邻空传梅麓翁白首为波神【林开府家有瓮头春酒世传河督朱公为河神】
　　梦松歌寄素心
　　前年百鹤阡种松宿山家去年客京洛两见寒梅华松小隔丘陇人老长天涯我生一飘蓬翻如繋匏夜梦过石闾明灭随隂霞山僧色防黙问讯松如何旅魂知嵗寒郁郁霜中柯流风响深谷疎影吹交加龙雏无卑势苍然郁爪牙对面天马山髙树声相摩归来闗塞黒林木犹纷挐残镫记往路别泪落滹沱得句如春草为此梦松歌
　　十二月二十六日湘北贻上防华蛟门见过用东坡馈嵗别嵗守嵗韵三首
　　为客心久孤踽踽孰予佐冠葢富烟海取友譬权货锦衾混裋褐物岂在细大以兹寡欢游穷年掩闗卧至竟二三子邀賔必在座东风回龙杓西日遁蚁磨别时已屡多嵗防讵重过相对各衰鬓陈迹留赓和
　　欢多嵗易速愁多嵗易迟我今既不乐嵗往焉用追载赓别嵗吟与子俱天涯城南菊花候水亭杨栁时江东有归客莼美鲈鱼肥【谓苕文】人生聚与散念此能不悲旧嵗及旧人去去长若辞嵗去还复来人老终就衰嵗宴方羣蛰吾道如龙蛇天运有节宣存神以自遮但可勤饮酒苦志将如何空堂久萧瑟今夕同笑哗巾车既投辖枥马且置挝生涯须烂醉暮景亦太斜座中汪舎人少年未蹉跎岂惟争一嵗一日犹可夸【蛟门长予一嵗】
　　蛟门见和复次前韵三首
　　矣燧人氏实始命四佐譬彼构广厦程材市其货匠伯引绳墨杗桷中细大萧萧栎社木轮囷空偃卧谁能为牺尊青黄光照座同生天宇内如蚁共在磨来风一披拂沃若青阳过请君聆此歌意卑非寡和
　　鶀雁綪缴疾罗鸗鼓迟黄鹄游万里一举何能追井防笑东海防防安津涯长蛟在泥滓云雨贵及时丈夫自龃龉奚能事甘肥一脔食海鸟顾视增忧悲盳洋见渚崖潎潎将焉辞愿为逍遥游无使翎羽衰
　　驷不及吾舌遂为添足蛇茹之则逆已吐之谁可遮不知汪夫子背面谓我何六街渐镫火儿鼓已竞哗且为犀首饮不学渔阳挝君看如眉月清影又复斜良辰难合并一笑无蹉跎吟诗自喁噞轩轾谢众夸
　　人日雪宿左掖用坡公聚星堂韵
　　春气涉七蓂弄叶鲁阳戈回六瓣雪花神作意争日时青帝行空愁絶掖梧弱枝不胜寒苑松老榦浑欲折断续铜龙漏有无离披鳷鹊光明灭细草应知兎迹深锦鞲乍见鹰翎掣坐忆屏牕隔翠微生怜绫被消红缬已堪羇梦湿如云赖有清言霏似屑闭帘覔睡何隂森呼童试问还飘瞥千秋出守杳流风十韵强哦供笑説虽无玉月梨李梅用意宜如金防鐡
　　夕垣与南溟容斋
　　夕垣鸟啁啾栖树求朋行而我怅交友相逢如面墙曹署豁野性二妙同疎狂名理摉险语幽赏娱中肠东除帘户闭晓暮接一牀自吟各有以妍媚非时妆刻烛惊童奴不知老鬓苍蛾眉弄新影所惜在景光
　　同南溟湘北春宿左掖闻贻上将至用坡公喜刘景文至韵迎之
　　李生昼眠惊相呼谓言数子不满隅歴下髯王久不见只今如髯天下无俄而起舞忽离立问言不答歌夫夫故知斯人有真赏何论醉倒蛾眉扶同时聚集者三子张公九尺美鬓须为人风义好文藻亦云此理良非迂苍龙奋蛰烟景媚万象品物皆昭苏星光下烛耀众采谁能謡诼惊彼姝我顾二子发长歗碧山差乐宁负吾髯兮与尔俱白首扁舟可载终江湖
　　放歌再用坡公韵
　　明月在牕谁与呼数枝风竹鸣墙隅先生宴坐百不思更鼓未起人声无三旬九食天所病霍然中夜歌可夫丝竹不解作陶冩药饵颇赖相撑扶铜镜顦顇已上面更堪拣摘霜髭须敝屋青山何太晩残经白首正坐迂得句浅澹取押韵哦诗漫浪非和苏朝餐暮卧聊尔耳虽百年活岂复殊先王道在古圣逺茫茫天壤乃有吾明月与汝生为徒随风一棹游江湖
　　双镫檠
　　双檠便且光虽双同一足量之尺不盈夜夜栖双烛双烛照残书开巻愁已续揩摩老眼困一字屡诘曲念昔年少时六籍髙阁束时文侮圣言謣语中流毒背人探古册未龀若嗜欲羣童守师説每见遭诮辱及今半面识炎冷岂同俗闲退转益亲双檠对相朂单檠不努力坐待华顔促寄语少俊生檠烛寸如玉无为墙角弃此义韩公告
　　书于章云所藏恽庆仿王摩诘晴川览胜图
　　丹青亦小艺粉墨留终古华缨走黄埃过眼谁复数蓝田老画师生绡在何许歴歴晴川花翳翳净初吐正恐随春风飘零作红雨
　　祀夜坛门呈张南溟侍郎
　　冻髭呵复解滴衣如湿雨残夜月逾明天寒翳更吐风枝鸣幽禽借草命徒侣是夜冬节长坐久数更鼓引气温丹田聊以救疲苦老面新多纹熨冷手数举我本田家夫日出事畆故尝把鉏犁所愿毕鸡黍请看两鬓丝量力守环堵
　　虎坊南别墅健庵招同西溟竹垞燕集
　　掩闗过春风吟讴害寝食朋游岂不佳旧故颇遁匿类别微尚殊嬾性况偪侧夫君磊落人二子不雕饰折简呼相从髙楼展顔色槛牖俛逺林寻尺纳众域野桃敛缬红坛树积鐡黒杳窱初来径欲记自闵黙廊回惜行深石危讶步仄羣峦像荦嶨交檐解掎踣饮酣屏惆怅语讙露挺特外俗誓早捐幽清幸两得惩忿除咿嚘为乐争晷刻虚亭改斜影昏鸟接归翼夜魄栖空牎醉歌写胷臆
　　同健庵竹垞登黑窰厰高处防集
　　吾曹文字饮同游无择行虎坊南寻春龙潭北探胜北台风摇摇所贵豁野兴空濶不碍目四天垂欲竟峰堆众岚昏水漾一波净日下松坛隂深碧郁交暎俛仰乃自适飞跃各相命夫君独栖栖曷不师尼圣删述志千秋反鲁乐则正吾歌或可夫安能独无懜亦有木强韩窄韵长诗称呜乎敢望公窘曲押竞病
　　丰台看芍药
　　东方射牕一寸白残梦犹为看花惜玉街清酒隔夜沽提壶唤起惊僮客丰台花尽芍药新狂香浩态愁杀人黄金买醉不快意与君空负头上巾
　　次韵宋穉恭兼寄孙止澜
　　磊落同嵗生吾爱孙射州圣道虽浩邈志士耽林丘朝寄讵不任避荣追前修五年三请急归必与予谋斯文在草泽才俊勤罗搜宋生清门子伟盼俯匹俦矫矫有父风弓箕传吴欧髙情慕篠篑尘鞅辞由求洪河方奔决谁挽滔滔流结驷诚漫浪枕石亦缪悠时潜或乐行试上金闺游问知射州信神往不得休皇天老眼明日月双瞳眸胡不照幽清痼疾纷相缪牀第困此人恐为众士羞取友必豪贤可与学孔周宋生父子间逸气横霜秋淮水出桐柏近为禾稻忧忍饥诵古书吐气却輭柔芒刃终不顿目久无全牛生观上国光我欲栖汀洲逝将逺悔吝宁独嫌伛偻闲为秧马歌或与渔者讴因风寄故人此意谁为优故人昔喜酒为我倾一瓯回头谢世上不知兰与莸
　　送穉恭兼寄尊甫射陵先生
　　凤鸟千仞翔遗音八极麟角世亦稀见之浑未识宋生名父子清流展物色淮水行舒舒乃出桐柏侧金茎露髙洁朱丝弦正直壮笔戏海鸿野鹜岂兹得欲作防衣归不愿龙巾拭先生山岳姿亦复弄毫墨寄我空中书千秋石不泐临风景豪贤絮语不能默
　　送张南溟侍郎还京口
　　离堂起萧瑟丝管凄微风夫子秉遐尚髙揖辞羣公结欢二十载往往连孤踪饯酒不能饮渌波盈樽中挥手且勿道会合安所穷潞河云水清倒影秋花重残月挂海树芳兰靡汀丛江楼系烟艇晴日天冲融陇冈盘龙目作镇金焦雄采秀玉蕊亭鐡瓮森芙蓉长笑青云人别久岩户空他时或相访骑鹿茅山东
　　送徐健庵尚书归吴门
　　青春帝座傍紫垣明一宿尚书森寒芒璇衡相左右公真天人姿神寄邈巗岫
　　九重念别深三接动连昼造膝语不闻宫壶每添漏寳牀扶龙鳞华茵防凤咮
　　赐书墨犹湿罏烟袅归袖南牕惊侪辈东华问门候圣朝礼贤臣歴古不一觏公其爱玉体名在金瓯覆
　　闻道
　　晩嵗得闻道懒不复吟诗今兹理药饵因病多闲时呻吟秋蝉声断续春茧丝知希则我贵绮丽安足为古昔贤逹士陶白良可师以我观二子犹未掀藩篱不免文字习恐为圣者嗤今之雕虫人闻此必反訾而我欲无言溟蒙顺希夷
　　新年
　　新年尘事静歌笑亦已防喈喈午鸡声空帘风搴翻人生沧海一波幻影间得此且为乐不慕天上仙海波本无意随彼春风还仙者多畏忌竦息蓬莱班花开青绮牕酒半生朱顔看花酌美酒与子娱新年
　　新年送别
　　晓驾午在门离堂语难久君归怆朱顔我留伤白首微霰欲成花轻烟未着柳长恨送别心不在春风后
　　灯夕醉歌示廖樊两生
　　东风作寒波泛酒出游不如杯在手六街尘土吾所怜万事沉防输笑口眼前物态轻鸿毛闭门明月春天髙灯火如山坐如块醉歌亦复寻二豪西楼烟牕寂如此有酒盈樽呼不起玉京仙人骑鹤还午朝碧落暮三山谓言汝曹酒谪仙即今不饮空百年
　　行庐赠张上舎琇瞻敦复尚书犹子也
　　行庐周微垣索铃连禁筦张公江海姿鱼带必双绾匿牀非浩然伴直得小阮森如玉树质会是竹林选钓车吾方营刑柄讵当揽谒谢上东门经过华阳馆瞥然见公子耳目顿清逺野花红始然园果緑何纂山鸟嘤其鸣林风泠逾善欲别上马迟垂鞭不觉缓
　　醉眠对月放歌
　　落日已逺烟云残三两星宿森芒寒顷之月出庭南端醉卧短檐天地寛咫尺不疑星汉逺放眼那觉闗山难玉京金阙隔何许狂吟惊絶难攀縁黄帝乘龙所蹋路微茫陡絶一髪悬葛许之徒可诧异白昼直上擕飞仙沈想此事心如颠使我竟夕不得终欢顔洗醆更酌酒荡涤万古愁寂莫此形骸昔人无良谋尧舜之名如浮沤秋风蔓草萦荒丘歌终增繁忧
　　钱宫声松屋图歌
　　春风射策明光殿玉勒蹋花共游宴风尘澒洞嵗序移十年不见钱郎面江路漫漫江水深擕画逺涉时悲吟东华輭红没鞍马秋城寒山劳寸心归来细视松十寻长风谡谡吹衣巾苍涛飞翻白日出窈窕为我开深林青山空蒙落瀑布石痕枒水洄沍流入万里之长江防龙行天挟烟雾钱郎钱郎何为郁郁久居此旧隠如斯不归去君不见昨日东园花夭桃秾李空霜露天寒嵗暮百卉凋惟有青松尚如故古来材大非偶然坎岂受时人怜
　　京东赠张玉田兼寄张广宁
　　京东至陪京郡县连亭障文武吏士中所见或冗长千里得二张每念不能忘玉田楚才士风操郁清壮夕阳城西亭接语领微尚使署开早花牕月暎帷帐客路役梦魂忆子颇神王晨别燕山侧黄云迷背向回飇遵塞垣惊涛鸣瓮盎行行栾江滨秀色稍奔放十日见大海长城亦殊状闗门野鸡鸣方轨狭而妨豁逹忽无际天开空旷相顾徒侣单边心增恻怆窜墟想人民战垒耻将相军壕委白骨蔓草甘所葬经过狐兎踪豺虎步蹇亢半月抵医闾县令非漫浪广宁昔重地乱后色凋防祀事亦孔明经营到纎纩萋萋木叶山陵土岂无恙并马行东路鸭江引春望穷塞得乡彦精意矧神谅平生足迹窄兹游已云畅寤言懐二子浩歌襍忻怅
　　角山赠程淄川
　　昔我出闗东登望闗门楼羣山连波涛腾涌天龙游长城为鳞鬛角山为舌喉尾蟠荒陬外首注大海头髙亭冠山巅步櫩俯沧洲程生杰雄人翺翔夫旧邱蓬莱与方丈眼底自拍浮缥缈三神山脱躧万户侯奚为客京辇游戏驱羸驺闗楼留我诗君归试一讴
　　喜雨
　　久旱气始润五月生新凉雾宿林景碧雨过斜照黄未知黍豆色已觉花药香京城百万家粮艘仰四方小人习狱市
　　朝宁忧农桑昨者下
　　诏书切责在官常委职操文墨忼慨中徬徨髙云闭赤日太白昼遯藏今当见开霁青空絶纎芒理数相感召天心为低昻乃知
　　帝好生此身逢时康
　　晩眺赠吴玉随编修时移居东邻
　　横絶城头山放眼不到地苍然百万峰杳杳落檐际云树无两色天岭但一气连緜亘明霞嵒谷积空翠城中端居人户牖分逺势荒庭稀游从长夏寡人事山色时时来短墙得罗致喜我素心友巷南新移至虽未晨夕俱客情觉中遂焉知君看山非我看山意
　　即事忆山园
　　隂云满中闺晓露金井种花三径荒落叶万山静玉徽流凄响锦禽弄孤影归来早闭闗水树欢朝景
　　闻雁懐张公孚
　　阳景翳飘风孤雁行且吟不见过庭影空闻天外音之子江渚悠悠春水深新裁一书札逺寄南飞禽
　　月下懐樊苇村
　　门掩春院月无人与我共娟娟照庭树花落影遥送回飇悬砌隂含烟嵌牕缝清泠闲七丝思君聊一弄














　　午亭文编巻四
　　钦定四库全书
　　午亭文编巻五
　　大学士陈廷敬撰
　　古体诗
　　立夏气始至赠汤潜庵司空
　　立夏气始至昼日昏昏然嵗月真白驹悔吝成华颠叹恨晩学道欲老今衰顔先生玉润姿眸子了且妍修辞寡则要妙理无支繁物我通防悟冲和相盘旋对之心融释追往徒险艰景光不肯留此日足可怜别后三数晨示我以文篇浩浩河江流漭漭星宿源圣路久充塞百家翻狂澜谁能芟淫诐默识天无言游心坟索外敛精羲皇前誓将奋迟暮矫厉思孤鶱
　　瀛台进讲赠孙屺瞻学士
　　歴歴河上柳宛宛城边路夜短鸡始号月出天已曙驱马瀛台门
　　神居烟雾玉绳低缭垣金波耿回渡屡修独对辞一邀重瞳顾湖州真天人秀眉心胆露上阐羲轩文下晰王霸务
　　至尊时霁顔鄙儒谬学步荷风翻缥缃鑪香袅章句终恐徒冰兢感激愧
　　恩遇忽复秋风凉疎雨滴瑶树
　　破屋行赠叶子吉侍讲
　　破屋不任葺四壁空嵯峨夜半风雨至屋漏成洪河漂摇增繁忧夏秋连滂沱崩腾夺视听耳目被倾邪讵惟错昏昼实恐隂阳譌重茅巻惊湍余花委回波空梁燕雀飞蝙蝠伺其窠禽鸟饥为身所见理则那黄鹄翅翎湿亦如婴虞罗悲鸣欲有诉翻惧弹射加偪侧南巷士移居近西家书籍正捆载瓶罍亦纷拏君如迁乔莺我如槃室蜗破屋雨不止压覆将如何感君有同患写意于诗歌
　　御府藏翰歌【时　上御乾清宫召臣赐观名贤法书越日臣为诗以献】
　　圣皇稽古典制作覃敷文命流荒朔玉榻引近亲儒臣缥缃罗列探秘阁书法无过王右军淋漓寳墨今尚存龙跳虎卧在眼底置身凤阙当天门草圣昔时谁独步汉有张芝唐懐素长沙自言得三昧快笔风飇与神遇平原大节何嶙峋端人正士俨垂绅世人学书工侧媚涂饰形貌无其真五代以来推赵宋眉山作势看飞动大海紫澜波涛雄琅玕碧树枝柯重米家书画满载船字迹逸宕尤争妍近来董王皆自出翰墨风流天下传考亭乐道亦游艺纵横妙得苍史意顿挫盘蹙势最竒行空天马羣鸿戏其余书者纷纷多承防秀出谁能过东晋遗法宛犹在戈铓波磔含冲和数巻蛟螭盘玉轴名家豪素藏天禄宝箧开封近
　　御频光华偏入
　　重瞳目丹霄绨几罏烟浮
　　宸章五色兼银钩神姿结搆世无比落笔万象风云收至尊宵衣偶挥洒夐絶天巧非人谋允惟
　　睿圣超百辟生知好古而敏求
　　中秋屺瞻送酒
　　去年登楼风雨夜肺病不饮杯空把今年明月夜登楼有酒无病心何忧湖州学士犹记某遗以香醪可一斗开瓶倾写清光来醉舞狂歌回白首却忆西清风露凉殿门帷幄静髙张影娥池畔金波月曾照擕书近御牀
　　夜行
　　逺树啼荒鸡秋城滴疎漏起坐夜方宴独行念如旧寒沙草色微残月人影瘦韶华去已逺朱顔不可又千载笑子云投阁宁自救
　　夜直懐屺瞻
　　窈窕洞门夕持被入屏营周庐烂官烛列宿摇空明民碞近崇髙夜久宫漏清皎皎阶月净漠漠池水平羣居寡所谐独处懐友生晨朝陪经席鬒发添霜茎
　　韦苏州诗书后
　　我观韦公诗澹然生道心鲜食冰玉洁浩歌流清音疏弦下众响繁手声方淫谁能追大雅辞多吾所箴
　　昔游赠衞慎之明府
　　昔游滦江上落日弭轻榜浪花暎圜藓鱼泳出浮响薄云邀旅宿孤霞驻清赏沙边桃花邨野径散遥想君今鸣琴暇遗踪一相访
　　秋夜
　　凛凛天气变冉冉时节违明星带檐树凄风吹荆扉秋夜何漫漫褰帏伺晨晞黄叶旦夕霣鸿雁东南飞万彚思本根吾生亦何依运迁感物理时往悟世机空轩独寤言穨然如委衣
　　嵗暮
　　峥嵘嵗华临欲满一如寸寸弯强弓十年往迹宛在眼艰难黙数风中蓬流光衮衮奔轮里暮景飞腾已如此有酒且饮酣且歌万事无忧亦无喜天晴斜阳牕雪明红梅蔫緜蕊半委何处紫芝与石髄浊醪此中有妙理世上纷纷焉足齿
　　防前水石
　　怪石谁所作开池俛前牕其上想丘壑其下观湖江轻风澹微波藻鱼自击撞飒然风雨至流声亦淙淙念此一曲水不殊万里泷时节逼炎燠即物心屡降
　　移居别庭前山石
　　束书游京国卉载无一椽僦居胭脂巷怪石罗堂前僻性寡朋侣对此情孤鶱落月偏晓势斜日回逺烟春花不岑寂秋树相连娟闭门长兀傲隠几舒沉緜有时因尘鞅芒角遭磨镌兹石不改色专静无尤愆萧条别汝去况复当残年回首风雪夜幽梦遥相怜
　　流求刀歌为汪舟次作
　　丈夫得志为云龙抟服蛟兕羞雕虫归来画笏奏天子宝刀拜献明光宫余者虎气亦腾跃防鞘漠漠生凉风沧波险絶穷发东乘槎使者浮空蒙图书装轻不满箧碧花镌错青芙蓉含霞饮景霜锷动方口斫地如渴虹麟角鸾趾讵所触剸割暴猛蠲妖凶古强入山豺虎逸方平独卧鬼物空岂似此刀光熊熊大食日本皆提封三金合冶紫烟重海日鼔槖波云红洮鸭緑石不受砺雪刃凌乱神鼇峰东方侏儒饱斗粟昔者赐出惊鸣鸿君方入侍礼遇崇身夹日月乗天风逺人脱赠意有以断金切玉理则同沙场此物久不试来庭文齿兼穴胷禁中颇牧掞翰藻摇笔辟易千夫雄清昼造膝三数公英盼往往回
　　重瞳男儿致身有如此况值威德兼黄农试看渭叟鼓刀者干戈载戢櫜强弓
　　夏夜
　　朱曦昼晷长入夜絶众縁抚枕独不寐危坐临前轩自非蚤闻道奈此百感纒风埃苟不兴水镜良复然朗月生奇懐皎皎光辉妍易简澹自足何为纷险艰以兹颇念世人谁金石坚
　　问蝗行
　　六月八日蝗暮飞纷如接翅昏鸦归忽欺斜日夕影乱渐掩列宿寒芒稀汝曹璅璅行丑恶能令天宇沈晶辉昨者
　　朝宁下明诏忧旱问蝗何因依公卿不语面平视或举五事及细微某也昻首矫奋臆上言
　　主圣臣职违下言小民吾根本三时勤苦终嵗饥长官鞭笞吏卒怒但向公府供轻肥夏秋税粮分应尔缓之数月谷庶几自知无有大裨补传闻此语是耶非天心至仁谅无他凉云吹雨蠲烦苛倾注四野苏黍禾蝗欲下来愁奈何吾言不中理则那
　　题禹尚基自写真
　　禹生静者懐孤鶱摇笔风雨落屋椽雨收风止万象寂海霞岛日相澄鲜丹青好手众所怜幽树巻石皆娟娟水邨之图世最传禁庐一见心悠然集贤学士共嗟赏琐牎晴昼生云烟生也此图儗水邨神妙意若无王孙更自写真着蓑笠便欲渔钓归柴门王孙遭时昔多故齿豁头童不归去丹青犹有身后名富贵真如草头露生方年少岂长贫奋飞一举陵髙旻
　　録别二首
　　皎皎明月光照我清夜牀欲寝不能寐揽衣起徬徨羇人思万里各在天一方双双两黄鹄中道陵寒霜羽翼一以乖河汉遥相望
　　北风吹河梁明星隠歴歴悠悠征马嘶驱车将安适白日照东隅黄沙揜行迹念我同袍人髙举奋羽翮离顔如卉草霜露忽复易时节已晩暮穷贱竟何益
　　出门
　　十日嬾出门万事何丛残事如风中花心如古井澜飞花投堕水井澜寂不起此语解书绅时行而时止
　　浮山和敦复时在直庐
　　我闻浮渡山欲往情萧骚琐牕闭晴昼写兴于謌謡嵒崿忽在眼飞薄如奔涛石罅粲可数一一穿青霄空灵骇澒洞倒侧疑簸摇翏翏长风声万窍皆怒号中有千载云出岫不可招蒸岚自通透溅瀑巧适遭真宰工刻镂无乃用意劳卓荦龙眠公啸咏冠偶曹凤鸾在岩廊猿鹤空林臯斐然继有作聊足以自豪
　　夏日遣兴四首
　　幽居卧青林白日不得晩语黙失端倪情欲争舒巻不如舍之游寓目成登览昔者古幽州平沙旷浩衍飞甍何参差引流亦宛澶此中英雄人朽骨畴可辨茫茫六合间人命何能逭誓从今日后悠哉谋独善
　　西日既隠山余光树颠明赤云带连冈绮霞散层城虚檐交微风当牕落青防林景稍一动翛然烟磬声寡欲性有托息虑身无营大雅久寂寞苦吟谁见荣勲名苟不立章句老此生
　　依依见新月下照古时城古人对新月应如今人情列星初烂漫灭烛何杳防河雾宿近树竹烟罗前楹风鸣素响夜静吹玉笙阅世乐幽独外物身峥嵘有酒起自酌谁能闗浮名
　　我本蓬室士田牧东山椒山家闲嵗月即事以自劳水碧日照色麦黄风翻涛西庄邀社酒东邻飨炰羔遄归方三载行游违林臯中情异絶裾吾生希挂瓢解爱五千言日玩干初爻志士陵鸿鹄小人争牛毛遯世以无闷托兴长消摇
　　洞阳山
　　我家太行尽处邨蛟龙欲落留爪防蜿蜿腹背故隆起振鳞掉尾如雷奔波涛隠见吞万壑似览众水穷河源古称上党天下脊兹山防地尤腾鶱俯视砥柱一巻石析城王屋双杯樽颇讶大禹所经画足迹未到回南辕径下河济急疏瀹北顾参井髙莫扪乃知龙性跃天汉肯同蝘蜓尺水浑太行以南多峻山地势愈下难并论兹山何不列岳镇使我叹息增烦寃何为叹息增烦寃万古无害兹山尊
　　开元钟【后唐李嗣昭守上党胜梁范铜为钟在开元寺后置元妙观】
　　苍茫陵谷开元寺古钟犹带开元字寻向桃花观里来钟声依旧浮空翠此钟流传自后唐谁与作者李昭义黄尘清水变须臾鬭鸡小儿聊角戏昭义此时亦人杰屹立孤城下无地夹寨重云鸟不飞余吾残营白昼闭流矢防足客不知血暗淋漓痛劈臂龙骧神防等沙虫铭以蒲牢毋失坠生子当如李亚子进通忠孝先王识我怪欧阳传五代嗣昭特书多可纪当时亦有刘羲叟飘零颇恨文章踬今我来观开元钟与客谈咏梁唐事更数百年歌者谁钟声未歇闻叹喟
　　冬日杂诗四首
　　雪后落照红隂风黯中夕萧条闗塞情杳然生咫尺念我故乡人同作他乡客冰坚蛟龙深山长鸟兽寂戚戚伤精魂悠悠阻筋力寒镫闭门时明月照促膝
　　流风舞回雪飘飖盈客衣连雁去安极路逺何时归含情掩房闼忧来不可挥触物悔吝集观身色相违逹人慎其端托想谢危机拥衾抱霜月四壁生清晖
　　仙人王子晋霞举陵太清缅想链金液呼吸猎至精所以缑氏岭时闻吹玉笙逸响久歇絶谁聆空外声徒令千载下寂寞传其名
　　少负英迈气索居逃人羣偶然事诗书遣情游天云一自落世网昏宦相纠纷起舞击短剑忼慨鸡鸣晨流浪时忽徂三十无令闻空名竟何益心懐难重陈
　　东冈独游
　　亭午风日佳陟髙循前涧石古径杳防溪长水清浅巗中熏疏兰汀曲防苍藓台行既脩迥树坐乃幽缅挂萝弱可扪落花多愁践懐古事岂殊人往迹空显依依杨柳华萋萋葛叶展时序催物情悠哉谁与遣
　　东冈同子弟及张王二客
　　樊川美风日羣游陟东冈少长各异趣曹偶森成行张卿颇解事王郎兴亦长子姓复朗拔矫矫凌云翔伊余少欣悦颇怪鬓发苍丛祠晩云薄哀歌何激昻迟暮赖陶写此意成悲凉登髙望古城墟里烟微茫俛仰已今昔尘世鬰中肠寄言少俊人及时为乐方
　　空山
　　空山凄心魂中夜四五起憭栗天蚤寒悲风鸣不已六月草阁凉况乃秋节迩牕月炯残明壁灯凝暮紫稚儿睡烂漫倦仆坐触抵人生虽殊涂劳逸本一理念我徒自伤多忧应尔耳呼僮使之卧抱膝当隠几
　　石闾晩眺
　　山髙墟落出社鼓晩欲歇林隂暝色来邨灯见复没独立闻虎风小步蹋松月羣动又已息幽寻愧仓卒农人夜早眠鼾睡侵卧榻更多秋虫声仰枕两耳聒谁与写愁忧野宿寄傲兀
　　返舎留三日复往石闾
　　秋风前日来我亦薄言归鸡鸣发山馆日髙到柴扉寄迹如飞鸿爪雪相因依一堕泥涂中胶扰森重围算口计米盐将老生事微兀兀困细琐愁卧至夕晖开我所居室凝尘蔽败帏拂拭怆孤懐坐念百事违明镫饥防窜昏院蝙蝠飞妻子可脱屐身世真馽鞿吹笙忆子乔化鹤思令威感此舍之去聊用息吾机
　　秋日往石闾
　　舍策涉险艰窈窕穷清秋溪流沙径细草长荒陂幽日髙临往路亭午陟逺丘旧居蕞尔中有万古忧返躬集悔吝阅世纷愆尤遯迹心逾危悯俗行且休游戏采芝药芳序忽已遒羡门不可即徐生入海求仙者良防漠尘埃难久留何得奋翎翅遐举凌沧洲
　　思母庵夜雨
　　空山夜雨秋浪浪危楼梦回衾簟凉我今独来神黯伤千忧万恨堆心肠鸡鸣牕白雨不细睡乡避人亦避世长松袅云烟涨谿杳杳人踪门昼闭隂黒睡起疑日中山前山后雨蒙蒙去家十里信不通山涧水满岸路穷前日我来秋风凄今日欲归秋雨迷人生聚散隔风雨蹇驴卧鸣仆谇语前日日晴不肯归薪刍雨阻人驴饥
　　樊川东冈写懐二首
　　伊昔少贱时志在泉石间髙步谢时辈游射穷谿山隠遯事不集挟册谒
　　帝闗睨眴公卿侧跌宕文史班归来忽华发壮日不可攀陟丘感旧迹照水羞故顔南山独尚尔苍翠横烟鬟安得遂云卧仙侣与往还
　　谢客慕张邴乞身不待年生愧严郑乐道欲自全我无安石量而乏丝竹欢亦有东山游仿佛临斜川展步涉林涧忘疲恣跻攀且无念百嵗聊开一日顔凄风生岩壑暝色纷烟峦端居集遥慨息虑终闭闗
　　髙斋二首
　　髙斋日已暝憭栗霜气寒倚阑望逺道露下衣裳单入门复出门踌躇心未安委委池中荷萋萋牕下兰及时媚荣景惜哉芳嵗防
　　北风日凄凄中堂明灯低北风不入户所居各东西隔河有言辞阻风莫致之虽不闻好音清芳夹路垂
　　南楼夜歌
　　日落防干霜气幽灯昏钟鸣山寺楼书帷牕幔下已久天风新寒增暮愁鸿雁嗷嗷集中洲沙明月髙繁露流思君不见城南夜黄草白云天尽头
　　东山亭子放歌
　　东山望南山百里堕我前山亭横絶浮空翠防干缥缈临无地我来气与霜天髙风尘归后寒萧骚拂衣枕石每独往垤螘羣笑沧溟鼇百事回头如旧否一片青山落吾手倦客重寻冈上庐童时旧种门前柳尽埽西风万古愁且倾落日三杯酒君不见谢公髙卧东山时起为苍生已白首昔时丝竹转凄凉美人黄土今安有百年我亦一东山日夕樵歌动林薮
　　谱牒后书
　　侧闻长老训诸祖称豪贤披籍阅往代叹息良复然诫词炳星日志气薄云天处士及吏隠一一皆可传淳休被邑里声华如蝉聨缅维卜东庄始自宣德年耕稼三百载风义桑梓前小子耻甘肥食利忘所先惕然从中惧朂哉以无愆
　　南楼见砥柱【午壁亭西南有山亦名砥柱】
　　楼外砥柱山几席浮青空神禹所表置髙标天阙通王屋连析城秀色摩苍穹登楼遥见之懐古心忧忡二崤秦垒灭三川晋国雄蛮触纷鬭争役役会有穷然想开辟元化观无终
　　题东坡先生集
　　星宿一泉漭沆归沧池黄河天上来仿佛青莲词杜韩鬰崩腾廻风激泷湄香山放乎海澹澹天无涯余子导其流遥遥分纎支苏公天上人万丈银河垂举手扪星辰足蹋龙与螭旋斡周四运浩气森淋漓感心生直亮体道忘艰危圣删三千篇刼火烧其遗真宰固有意风雅将在兹斯文配天命大化需人为何不陟辅相致民如尧时一闻韶濩音季叶还春熙
　　道上逢张参首丈
　　驱车越郊邑落日下冯轼岂不急归思惜此舆台力既夕烟雾生星月互相匿迟回大道傍感旧劳胸臆睠言更嵗华霜雪暗顔色对面始若疑闻声乃叹息心悬秋浦西目断黄云北相逢逆旅间离别情何极
　　九女台北黒龙潭
　　维南有金焦江间屹不动讵知砥柱东山起挟河缝河流两沄沄此山磬而控其北皆连峰排拶故纵送陡崕临数仞潭水郁澒洞相传是海眼仰口若大瓮鬼工施凿成人力匪所用俛视悸心魂危立仗傔从四山下惊风崩坠影与共取道青石丛出险众声哄此中龙潜栖祷雨屡则中古祠明月髙秋轩发幽梦囊中五弦琴改调一抚弄
　　送韩六一佥宪赴桂林
　　春明门外柳往往拂行装畴昔攀柳时送人还故乡故乡今送人驾言适何方遥发天北隅轩车指南疆居人恋落日客子懐路长矫矫双黄鹄陵风各分翔良无万里翮何因附颉颃
　　赠李翰之
　　吾州隠君尝乐饥一生髙视世不羇西崖古屋蓬蒿衰小亭昼闭春隂移我时徒步往见之顔色渥丹霜鬓滋年近九十心胆竒大书洒墨光淋漓短札细字如毫丝方瞳炯如岩电垂僊者缥缈髙莫追浮丘洪崖世难知吾徒缩手归来时赤松黄石今可师
　　偶触懐故山
　　道揽舆地图适见岳神字悲恻从中来澘然落寒泪此山天马形浮空势东至其阳宛回龙母阡郁苍翠两载阅晨昏新松常守视悄悄岩谷间曾有万端思嵗月何逾迈真如过隙驶临别屡回头欲去每停辔昼思劳逺魂夜念惊蹔寐时忖所歴山或与此山类忽然覩名称感触心中事朔风含酸辛落日助怛悸恨不如飞鸟疾往有翎翅掩册神太伤孤征行骑
　　登屯留城至龙潭
　　登城秋气变凄风屡增愁路逺一望乡但见漳水流漳水南自去客行北未休寒雁相背发髙云浮城荒怅篱落树古惊潭湫小邑穷歴览孤征独夷犹立马更延伫应知道阻脩
　　宿沁州懐吴铜川通政
　　凌晨涉野流防岈入涧口林深长木魈堠古立土偶霜叶得红梨风条惜黄柳嵗物森怆懐闗山郁回首地闻叔向贤邨云徐勣后旧迹犹存遗风啬而厚悬崖人散居营窟老相守华榱及鼎肉萧然此安有仁里铜川子洁清吾所友夙欢结同心离居念分手重为京雒游然诺应无负独觉感异方乡心乱已久
　　六贤堂
　　下马平潭驿访古六贤堂滏阳政寛简涌云思炜煌【赵尚书秉文堂即涌云楼旧基赵有记】文献总文柄杨赵齐辈行【杨文献云翼】左司富才藻晩节犹芬芳【元左司好问】栾城老封龙鉴湖暎末光【李文正治】四贤既卓荦堪此一瓣香后益以王吕名迹能禁当【王司业构吕忠肃思诚】山川景英哲祠宇成苍凉士节古所重此道今凋伤荒城郁茂草倚徙悲残阳
　　梅花用坡公次李公择韵
　　寒夜凛客心鸡鸣车毂动节往如逝湍光景一玩弄稍惜幽牕梅着花破严冻天公怜寂寞物态竞喧哄飞霜防衣裘风埃暗驺从我生无町畦昔者每自纵山泽延四友竹径从二仲息景栖东冈水石获清贡冷梅坼冰雪析析柯屡重卧厌短檐日疎影杂禽哢有时但孤吟足供樵牧讽今是宁昔非当欢忍前痛光宠愧少俊鞍马事上雍未招罗浮魂但惹春明梦何当十年计绕屋手溉种春风吹白日羲驭不得鞚别后绮牕前何人灯火共挂枝爱桐花蹲池怪老凤得如黄叶山洒埽青螺洞待我花下归白酒倾百瓮





　　午亭文编巻五
　　钦定四库全书
　　午亭文编巻六
　　大学士陈廷敬撰
　　古体诗
　　七夕以柳恽流景对秋夕为韵作者钱亮工蒋京少吴震一方鳬宗宋稚恭于莲士儿子豫朋五首
　　霜娥垂半鬓清晖寒欲流复此照银浦影落榆花秋天人苟无情灵匹何相求况我二三子能不结绸缪清响回新飇絶防倒浮景流盼年光斜数子入眼冷击筑今游燕变徴或歌郢鍼楼人应眠文字坐驰骋青鹊西飞来承华閟灵对此时东方生矫矫防英睐我本晒书人兼有标裈态心慕王子乔吹笙骑鹤背玉露未摇落志士懐凛秋清浅河汉水盈盈万古愁星明伫含睇美人凝目留思君荐瑶席托兴于牵牛凤驾嵗不虚龙梭月再掷平时扫门人已断辙蹄迹纵酒酌清流濯缨谢华剧将子复能来余欢继闰夕
　　赠于莲士
　　逢君蓟门楼对月沧海头濯发青汉边下视九州我生走燕营意亦陵髙秋南行不百里江湖思逺游兰桡带桂桨万里横中流巨灵撑两足金焦双拍浮物产必英异所见何殊尤岂知篱鷃辈不与飞鹏俦美才具舟楫明义敦山邱朂哉贤知士揽古光前修
　　天禧宫古松歌次敦复韵
　　张公走马旋风松如骑鹤背陵仙宫青山崩迫白日冷天惊破碧腾游龙抓挐霜雾势嵂屼劈裂雷雨声笼铜太华并根盘后土扶桑接叶横髙穹相传已自昧年嵗殷柏周栗将无同孤髙节目复磊砢落落宁许秦人封计株四十又加四大荒野隂连郁葱樛枝交加影叠见晴云晓月还玲珑苔色常浓殆自古涛响不息非闗风千年茯苓此易得便欲劚之谁吾从神诃鬼守语匪幻心旌摇摇胷杵舂再拜肃谢愧自责干霄岂辱尘埃中不见慈恩双老树马嘶羊触纷西东栖栖盘踞不得地只今枯榦无留踪松乎托身有如此能令万古凡松空日斜杖策陪公去烟村已逺闻微钟
　　露湑阁望西山懐退谷旧游二首
　　秋山日转佳天清逺峰集苍然气髙浮薄云飞不入风吹缥缈楼对此每独立径微忖昔游松落思俯拾何时曳芒履未忧露草湿寂寥退翁亭遗迹难及
　　退翁耕近郊九经骋剧谈尺五韦杜曲气与霜空函及其栖此山捷径非终南游子领微尚幽僻性所耽旅食走京辇冷眼冲云岚青箱王公堂酌我春酒甘【王文贞公】二老道沦防后生失毛耼短歌继八哀防漠天如蓝【退谷孙公北海所居】
　　廖生行
　　廖生文采殊絶伦万巻读破笔有神试之有司辄不利生顔闵默亦不嗔为生短歌添酒巡弃置世事谈苍旻天公居髙葢覆广岂尽照烛穷幽垠役使众灵杂鬼物擥执造化抟鸿钧轰雷掣电走风雨鞭驱日月排星辰妖祥彗蚀犹尚尔况分曹府滋纷纶陆飞水潜山土藏各有主者如官臣量才大细百失一欂栌杗桷宁皆真生乎与汝在世上直须勤买抛青春我歌君饮休辞频万事飇忽风中轮骥子十龄吾所珍头白笑我徒苦辛渊明贤愚挂懐抱不见韩昶譌根银烦生教儿粗识字姓名足记堪渔薪何必嗢咿学老子鼓刀贩缯亦致身
　　西山道中作二首
　　我筑晩晴台以瞰西山故明灭岭上霞依微岩际树未解尘鞅縁遥寄邱中趣埤墉仰樵踪帘阁俛鸟路游思娱清晖清晖时一遇川长限无梁彩云不可度振衣寒松岭税驾流泉处良游勿蹉跎嵗月易迟暮旅行循烟村幽探散沙鹭台髙辍回眺山近展徐步二客俨能从英流况厨顾既同西园游时吟晩晴句石栏防笔人空翠没巾屦【同游廖芸夫于莲士】
　　昔与王侍郎【阮亭】受
　　诏并为诗兼徴夙所制君进西山辞兹访山中胜因以此巻随凉风开箧笥山鬼来潜闚四顾旧所歴苍茫多路岐侍郎既特逹拙疾予栖迟山水自陶写猿鹤相攀追离鸿过我前鸣声何苦悲往时山游人北宋与南施【荔裳愚山】文采今已矣大雅将在谁荒途披蔓草空谷罗华滋行行骋逺步言近兹山陲
　　自圣感寺至寳珠洞西山最髙处
　　回磴陵虚空秋云
　　御道长六龙所经处万壑流神光半岭碍河汉列宿方低昻犹未穷絶顶已足擥大荒平坡名岂称新额题鸾凰【故平坡寺赐额圣感】窈窕陟危径两腋灵风翔洞中虽幽仄其外何堂堂双阙那可辨一气连混茫碣石在眼底沧海濵城隍我闻道家説三十六玉皇上有无极天此山或相当帝都跨岳镇顶背孰敢望俛视宇内山蜡屐可巻藏惜哉近市朝终焉难徜徉樊山一巻石临老神黯伤
　　龙泉寺下院
　　日隠原上村秋隂起桑柘杳杳随烟钟悠悠逺峰下境空放梵长天迥飞云泻松门晩色静碧草净可借风吹篱边花寒香正盈把薄游涉清旷所歴向潇洒乐幽抵嗜芰味道如啖蔗至人患有身矧复簮缨假息心同防寥聊此絷吾马
　　玉佳庵
　　商飇振幽厓杖策跨蹊谷翻怅去径窅何以极吾目稍上天影开余翠澹林木髙台秀逺峰日入净如沐微兴方陶然灭迹向茅屋仰跻清泉流泠泠洒飞瀑攀危不辞疲留念迟往复
　　龙泉寺
　　金银二泉流乃在星汉间泠风不可御逺望空云烟忽见秋山池暎此碧玉环神鱼长鬐鬛色异凡鲔鳣日影布石上鱼跃不在渊食叶如树游吹气成花圜洑流绕砌来吾欲寻其端稍怜松殿侧泉眼明微澜西轩俛木杪巗径闻哀湍此泉自遥昔斯人如逝川谁能向杳霭终掩青萝闗
　　径秘魔崕登卢师山作
　　谿回秋风温径仄残阳闪坡陁下髙风草木相掩苒填咽谷叶丹山翠叠磨飐流涧波丛林清晖浓于染辍策稍忘疲骈席不觉险昔人晏坐处苔石无崕广狎玩大小青理至物自感视龙犹蝘蜓虫豸亦拘检而我游人间所遇足嗤防怅然卢师山观身老冉冉
　　碧云寺二首
　　寺门临髙桥涧松交其端径幽室何许欲憩行便姗琐细花防密駮荦苔夤縁长櫩栖闲云曲榭萦孤烟稍深境转佳灵风来清緜流泉隔篁竹日斜声溅溅琤琮写哀玉迸落如佩环山水解娱人何事归尘寰
　　渫云被层阿余霞带前轩夕泉流愈驶林际惊湍奔寻山欣野宿汲水迟夜餐迢迢漏鼓断漠漠烟磬昏烦嚣于此息清回凄心魂风定寒蛸响月黒归鸟翻匡牀静无寐松牕明晓暾【是日宿寺中】
　　来青轩观红叶歌
　　来青之轩飒髙爽我来直欲攀苍穹便因长空溯海月侧身万里三山东深山晦魄心转悸假道北寺烟溟蒙晨光小雨暗青笠白云如絮连遥峰縁溪林木亦琐细寒香幽草方葱茏豁然此轩俛下界千树万树新霜红是时西颢实司令赤帝行气何冲融跨坑驾谷太陵竞金乌避路争瞳昽视之睨眴久不定羇魂闪烁眼力穷我本看山怅无月岂知奇诡惊愚防黄鹤仙人日来往霓旌火伞纷相从白榆但见露叶坠碧桃不觉春花浓丹砂布地灵境閟朱顔一笑回天风
　　西山归憩西樵门外杂记游事
　　山行意轩然不复肯慵惰同来尽所亲幽探亦屡作友生各有适语默相答和大儿学阿爷吟诗勤自课小儿十龄许能骑骏马大回策已如萦歴块欲扬堁未忍斥轻肥一哂衰顔破草庵具野餐归路发清饿乍辞山泉甘颇怯尘羮涴怖鸽晨不鸣苍蝇晩相过攘攘浮埃间掩耳但困卧
　　昭王台
　　春风吹緑草歴乱昭王台空怜天下士祗为黄金来燕山落日出沧海古人白骨今安在海水东流西日斜但沽美酒燕姬家莫问当年陵谷事蓟楼明月土城花
　　挽郑大夫【振华】
　　建安秀江岭万古一考亭天游羣鸾翔三十六峯青一峰上巉絶屹若划巨灵紫阳光日月我公声雷霆小学字忠孝大篇文六经舎生取仁义宜祀于孔庭女史并记载烈烈同芳声郎君辱齐年遐躅思仪型回首题名处春风语塔铃年年蒲柳緑人散稀晨星曹官偶接膝遗直明邦刑衙餐讯往迹辍箸涕泗零以余谬好古命我为公铭铭当三熏沐短歌侑神听
　　赠衍圣公翊宸
　　见公问庙桧溯往徴其形世六十有七二千三百龄元气秘柯叶修榦苞苍青我圣宰万彚岂独一物灵不贤识其小有问辱公聆答言林多花被径如繁星记一不辨九无名但芳馨皆门人土宜手自来封扃惟少杏与桃此理尤晶荧林端所生蓍莫敢撷寸莛旁下略采掇过秋上丁积之凡二嵗数适大衍零许以当持赠奚慕尧时蓂斯文慨遐邈俄顷瞻仪型公亲圣人裔渊角兼山庭絶学可继圣为公几杖铭
　　前山望王屋山懐蔡松年
　　青山深浅中丘壑不一致清晨登前山髙秋散幽意千里如玦环黛色遥相次杳杳数峰间闲云忽飘坠我游王屋山灵境仙所閟君昔从我游栖隠偕宿志故人今在否临风发逺喟
　　池上晩秋
　　山池如回溪縁流时独往潺潺出石间几曲声逾响残荷虽已零秋水日夜长涧边木芙蓉亭亭接幽赏波净理轻舟聊作江湖想
　　木芙蓉
　　灼灼拒霜花顔色众所殊岂不惜芳时乃与晩嵗俱夭桃太冶豓野菊何萧疎感此凌寒姿独立将焉如
　　秋晓由樊溪至山园
　　径回水鸟喧寒流隠疎树风竹覆野桥离披豁幽步岩柯交日影篱花明晓露池馆寂无人双溪杳自注
　　雨后至南园
　　初霁涉南园晓池风寂歴前村云未归髙树雨犹滴尘外体自舒林中欣有适游目极逺山秋烟净如涤
　　遣兴四首
　　牵牛蹊人田田主取其牛蹊则良不直取牛致足羞螳蜋与异鹊忘身将谁尤微哉乘除理芒芴不可求重耳重五贤卓荦霸图起胥臣赏先茅所贵在得士流风传自今龌龊安足儗祁奚请老归举讐且举子前驱射叔武髙犒秦师见义为则勇功过焉用知嗟此志士节遭彼愚者嗤别嫌古所戒来日犹可追嗣宗澹荡人寄懐特髙妙臧否不挂口林壑展清眺萧然苏门生对之发长歗寥寥鸾凤音千载孰同调
　　待友
　　微曛度斜涧暝色赴前岭石泉激清响风篁澹疎影烟钟殷林深山禽宿夜永思君拂鸣琴岩壑愈静
　　秋懐
　　寒色起亭臯髙楼逺峰集山敛夕曛低牕疎野烟湿画栏见木末一叶新可拾景逸情未懒心赏欢何极
　　自南村径石院抵九仙台
　　红叶深红与浅红湿云细雨如春浓桑柘半凋柳黄落三里五里村村同径转溪开叹奇絶千山万山皆玲珑谁令巗壑擅异色纯以金碧施神工寒烟消歇亦变态怪石磊砢环孤峰宇内名山亦无数此山如画展毫素我闻虞山最佳丽丹崖绀壁俨画具一峰道人飞仙人挥染平生钓游处浮岚暖翠晓千重玉洞桃花春万树仙人既去亦复还白云黄鹤游人间清都在何许玉阶朝罢栖名山只今画者谁其匹天髙气清风寥栗欲揽太空为粉图消得仙人两三笔【时擕得大痴画巻】
　　南村
　　烟中见南村窈径迷旧陟危惊景佳问俗讶名陋【陋村其名】丹砂一林染鸣玉众泉潄傍巗开荆扉鸡犬喧清书幽兴未云足古道迎只堠
　　宿石淙院
　　山房行欲近半空人不知微迳碍古木青霭来差池鸭脚寒已乱鸟翼昏相追林开孤烟出飞崖落厜防巨灵擘左股元气犹淋漓森严惊鬼物幽险疑蛟螭石坎象铁盆千古垂流澌淙淙一线长晴雨无盈亏逝者有如此吾生几何时
　　潞州留别送者
　　相送潞州道别袖屡已挥亲賔自此尽徒侣相对稀薄暮涉漳河波浪沾人衣悲风起中流木叶交加飞四顾别时迹行尘连夕晖游子感居人况乃骨肉违我无经世术空自劳骖騑所愿官吏贤敢嗟生事微耕稼供井税逍遥侍亲闱谁甘逺离别逺离还思归
　　浭酒歌因玉田孟君寄曹冠五使君
　　易酒甜多雪酒恶见花对月空萧索前年沧酒贳沧州长瓶开防碧玉流年年泛溢东风蚤腊味轻香不全好依旧花前又寂寥那能月下常倾倒却忆辽西塞上行酣歌剑舞出闗城离筵尝徧京东酒浭酒淋漓最有情东流浭水行相饯近海清波净于练谁将浭水变春醅曹家兄弟成欢宴兄为二千石小弟尚书郎锦衣休澣敬爱客醉卧玉缸新酒傍朔云去雁分飞后回首边沙盈别袖鸰原宿草几畨青使君朱顔宛如旧玉田孟君饮者豪丝绳络送瓷罂髙东过浭水谿边路因风为寄相思句浭酒歌歌正愁我今潦倒行归休千巗万壑太行险焉能致此燕山头
　　对酒
　　秋山衔落日对酒黄金台坐失万古愁朱顔一为开孤斟快心赏海月天边来连霞隠髙雁吟风空复哀霜边野菊色盈盈照尊罍含情忽不饮白鬓纷相催忘形在浊醪浮名焉用哉
　　东坡和渊明读山海经十三首谓其七首皆仙语读抱朴子有感和之余尝欲作游仙诗因次其韵
　　人生醉与梦去天犹未疎以兹二者故终日息吾庐兴至一把杯倦时或枕书故人多轻肥不必回其车闭户长幽草近市便美蔬形影互相答神明聊与居蹔为生时计亦豫世外图列仙不可几吾衰将焉如
　　至人黄石公青瞳方朱顔来往谷城道隠见千万年上天下瀛海游戏碣石山遗我丹台书肯与世人言子房师黄石太华凌垤邱辟谷西入闗英风难俦降心圮上老俯视园绮流圣道久不作且复为仙游维南有王屋维北乃洞阳灵仙所窟宅杳杳烟云长朝罢金银阙鹤驾来辉光授我丹灶诀坐待炉芽黄散遣双玉童孤鹤生爱怜晨骑朝碧落暮跨归神山道逢青鸟使相赠以好言服食饮美酒与子保遐年伊余恨物感神丧如槁木泠然御长霄堕此深崖谷仙人怜垢氛为我勤湔浴时乎迫崦嵫悲歌至秉烛矫矫琼树枝罗生玉堂隂丹凤一来仪和鸣成髙林半空天乐流谁能写其音翘首虞山下肃然清我心登真御寥廓颇怪日月长当其寂寞时洞天为故常织女缝裳衣帝厨具糇粮岂特善口体万年乐未央生不能追飞复不能投走季布诺千金在世诚无负硁硁执鄙吝于我意何有仙人劝酒杯且饮干勿后东游登髙邱然望云海金堂玉室间仙真一一在青天絶红埃一去应不悔丹砂定可成白髪幸相待渊明真仙人明明凛帝防太傅才英奇至今皆不死伟哉东坡公忠亮可蹈履三贤友黄石万刼足相恃翩翩云中鹤下覩漫浪士仙人骑之来物外爰集止百年虽旦暮小住聊复耳愿为仙人鹤鸣和及其子吾本幽忧人自无磊落才世故岂我愿纷然胡为来六凿滋罣碍诸天多嫌猜海山非归处兜率或庶哉
　　出郭
　　出郭沙水清野林日杲杲柳眠风弄姿花落枝亦好逺山森入画乱红堆可扫昨日镜中人朱顔今日老花稀柳复浓玉壶自倾倒及兹华髪时且勿惊衰早
　　循西山下夜行逹晓
　　落月欲落山之西緑烟未灭金盆低插天青嶂横丹梯林壑窈防微径迷临风怅望心魂凄道转髙桥溪碧沙堤平栁眠雀啄花杏飘残雪桃蒸霞我行已到山之涯东方海云腾日车
　　书沈石田山木画次其自题韵
　　我拙不解画亦自喜竒逸朱粉姑置之萧森此木石放意写荒寒栖神游逺碧染云山半青落墨叶尽赤提挈羇旅频巻舒日月疾署字是何年谁为吊古客
　　见月
　　夏云如水交横过上有明月新嵯峨我欲弄月乗轻波青天无梁风浪多陵风一举君谓何
　　久雨
　　久雨殊未佳幽懐况鲜乐愁此偪仄居凛凛陷于淖髙旻停日车积隂连云駮流雾卷地飞惊泡溅堦閙平土水数尺洼处在泥窖暂歇还更然檐禽语稍稍稚子总无忧不能复腾趠排墙虑见及所伤岂皴疱天神自明聪乖龙失告教吾欲扣上穹微悃谅弗効中夜坐咿嚘困眠晓不觉
　　五月十二日重游崇效寺寻雪公看花之约后二日阮亭侍郎亦往游焉以五月江深草阁寒为韵赋诗予亦作七首
　　野行不觉迟人影改亭午言寻惠休居岂独招提古门前闲草花戏蝶自迎舞脩槐可中庭緑隂欲拾取飘然红楼客笑齿粲可数问法离文字吟哦剧何苦斜风见动旛落日隠悬鼔我亦困诗妄新集编夏五
　　昨游寻东风径草细緑髪微怜屐齿香散步意超忽青春归茫茫幽芳亦未歇曲廊通野园旷若人寰阙古邱今犹存崩剥瘦见骨有似鳞爪枯中心自突兀四边千树枣嫩蕊娇不发报花如报竹素书来一月
　　书中何所云上云花在桩会当菖蒲节可供缨络幢下云栀子林清芬散北牕长謡寄遐想觏止心则降开函愁细字数数挑银缸我诗如虢郐子男亦陋邦大师鄙岛可居士慕老厐潘鬓已久白安用文如江
　　文章小技耳吾欲观其深以兹破万巻寓我不住心湛然遗句字忽流天乐音譬之云在天变化无古今形影岂一同踪迹难重寻所以自开辟天云长浮沈我心正如此万刼劳相侵虽被世俗嗤或为知者钦
　　折简谢见招单车径相造古殿横翠微初地长瑶草夭矫槐龙蟠嘤呦竹鸟好顾渚瀹泉芳来禽展匣宝因从学佛闲便欲为农老留客看治饷邻拟剥枣还坐读我书西轩日杲杲何当卜夜防软语倾懐抱
　　寄诗诗如何问花花恐落漠漠尘沙中鬓丝想禅乐别后秉画烛横陈蜡如嚼谁能从老僧破衲铛折脚永絶罗绮縁亦无妻子缚又闻王侍郎欵门擕酒杓诸子并豪英红顔矜绰约而我方寂然清风开卧阁
　　忆昨俯寺阁缥缈髙云端青天琉璃道日暮凝薄寒惊电彻罘罳宛虹垂防干山门揖尘土归径迹已残黄缣映绣毂忧患如翻澜幸枉霞上作犹论巗中懽浮艶不挂眼新诗独永叹子美师粲可良游思漫
　　北峰
　　西山转北峰城中见寻尺始晴出半岑横云带断碧划如人静好媌娥露修额紫台连边沙红顔慨遥昔年年黒山春雪花青塜积羇士心多悲对此成目逆
　　久雨喜晴懐王颛庵侍郎兼简阮亭
　　晓雨送防纎晩雨迎络绎归来困欲卧屋漏牀牀窄稍闻流泉响樵语间防防梦里青山长行尽湿无迹忽觉失烟霞孤枕斜光射晴鸟引圆吭风櫺转清嗌隂云虽解駮书琴久狼籍低徊把君诗吟诵手忍释不独销愁忧兼亦快夙昔公朝时聮镳官曹日接席玉山暎頽顔瑶草起沉癖但无樽酒欢流连展遥夕况逢济南生腹笥藏简册説书口澜翻论古人辟易一台二妙俱我老壮神魄风流襍案牍相对未萧索往来同廨署何俟越阡陌已办青铜钱共醉慰衰白
　　六月二十五日
　　召至南书房
　　赐
　　御书手巻挂幅扇恭纪
　　金猊踞地龙蟠栋赤霄云巻晴晖重玉堦行上近椒风小殿开帘褰额凤青疏斜明飞紫烟封题宛转光射天下臣姓名起微陋磨丹
　　观署迹未干一函三锡烦屡识光华炯炯浮长笺【臣名上所自署】骊珠迸出蛟螭纒飇若雷电随毫巅皎若日星丽玑璇霖雨初霁万象妍锦机匹练天孙制淋漓
　　御墨香螺渍书罢留题与后人剪刀不上绞绡织【横书绫以全端赐】直书更有回鸾字仰观再拜千金赐预恐茅斋破壁寒只应珍袭藏巾笥九华宫扇日边来楚竹齐纨次第开明月烟销香鸭动海天风起戏鸿回十九年中被恩遇承顔往往亲缣素画箑云章喜絶伦凉秋未敢嗟迟暮丹青自古谁良臣终始
　　君恩有几人便蕃荣宠今如此恐惧独立持其身
　　题王石谷山水清晖巻后【有序】
　　王君石谷以画名闻天下比侍
　　内廷
　　东宫殿下髙其品谊书赐山水清晖四字葢取灵运诗中之义【廷敬】捧
　　睿书以观钦仰久之谓山人何不遂称清晖老人乎山人曰诺乃为赋清晖老人行云
　　清晖老人王石谷紫鸾曾傍红云宿醉翻东华秘笈文黄尘霜扫秋眉緑君不见洛阳郭恕先君不见富阳黄大痴古来谪仙多画师石谷汝画天人姿真宰开凿初淋漓烟云欲落神龙随防须麋角空尔为
　　九重闻之亟召见写图每觌
　　重瞳面彷佛凌霄梦里游不知身在蓬莱殿
　　承华日永问安回寳墨书奁次第开挥赐谢家诗上句知君山水兴难裁我闻一峰道人文采风流世无敌作画半染君家虞山色彭祖巫咸皆辈行游戏江湖不可测相逢夙昔若为情人间石谷留香名惜哉不以清晖称谁为称者午涯生
　　拟古一首寄林吉人
　　渌水湛明镜照我青蛾眉几回芳树下荡漾凉风吹思君银汉洪涛浩无涯双星虽迢迢会合嵗有期不见机中人停梭感鬓丝
　　送廖衡素还云间
　　萧条边朔心时节迫晩暮以我幽忧居思君在岐路平生困鞍马不识江湖处懐情向南云极目空烟树繋艇及流潮春风信来去
　　送杜遇徐大宗伯致政归檇李
　　玉京仙人侍
　　帝还紫清朝别暮丹山长风万里留不得明河倒防随潺潺金壶银箭南宫漏尚书午夜迟笺奏扶桑弄影海云生缭绕觚棱梦如旧遥思供奉西清日
　　诏试与君连第一柏梁歌就赋长杨琉璃砚水蛟龙笔我愧红顔君少年相逢意气凌云烟白驹晩景真过隙緑鬓秋霜已上颠词华勲业邹枚老曹省功名蹇夏偏簿书往事纷填委文酒风流只浪传君如阮嗣宗臧否不挂口我如王无功泥饮欲濡首我留君去天萧萧离心千叠江山髙君过长芦试相访鸡黍近局堪招邀【谓朱竹垞】
　　巢学士贤母歌
　　北门学士双银鱼晨随玉榻昼直庐有时惠我蓬莱书开函磊砢千骊珠上言母氏行凛凛与众殊下言弱弟贤母教勤复劬朱门贵富世所慕孝弟为寳今有无又言子之文可以式浮趋子为我歌歌以寿母余流传篇籍无删除我感公言为踌躇母善累累不可以别区母昔佐夫子惟孝忠不渝公今昆弟升华涂移孝作忠理不诬参执魁柄争斯须守母善行为楷模吾闻母言食君之禄勿使我虞贤哉母言真丈夫青史万年名与俱福禄永绥神明扶
　　广陵学士北征扈从图
　　方花砖影日未红相逢鸾佩防螭东臣朔空饱太仓米颇牧惊看在禁中蓬山仙官寂无语八牕云开见下土清水蟾蜍咽玉壶紫塞胭脂卧鼙鼓龙旌一卷沙漠尘青山黄屋相嶙峋神功如天难绘画归来髙阁图麒麟生绡别写君年少横槊簪毫皆入妙衰白对此意飞动掩巻临风起清歗
　　饮酒寄荀少
　　老至顔复酡饮少兴无涯前有尊酒行乐府名最佳呼童使之歌声涩如秦娃昔者与诸季樵唱相讙哗别来四五秋分散空荆柴逺或隔岭峤近或逾河淮君往官湘州湘州水湝湝渌水可作酒饮之寛君懐饮水还饮酒歌此当优俳
　　出北郭门赠吴天章
　　月斜鸡未鸣中宵尘鞅闲心清不染境眼明惟见山初日动林景和风吹客顔花枝自冉冉鸟语亦闗闗城中幽居者髙眠栖阓阛思君共芳草青春偕往还
　　野亭对酒懐朱悔人
　　朝来公事罢客心静无氛颇讶衰拙迹忝兹鹓鹭羣怅然一樽酒无由举属君裵且未去为近青山云





　　午亭文编巻六
　　钦定四库全书
　　午亭文编巻七
　　大学士陈廷敬撰
　　古体诗
　　李厚庵少司马生日诗
　　紫阳起八闽斯文振千古夫子继清尘乡国近接武流风五百年名世天所许伊昔王道微儒冠贱如土纷纷霸与雄管乐仅遇主嬴火照西秦遗经壁东鲁其后稍稍出寒芒翳复吐五星聚于井隠见岂再覩濂洛不逢时渡江况龋龋得如休明运龙飞当九五敛容陈周孔讲学佐尧禹奎文移禁中兵柄揽畿辅民有耕桑居士有侧陋举封章赞庙谟兼多造榻语梧桐髙冈音声闻逹九宇五色所披拂徳辉荡羣羽古来儒者流谁及文明普会当临阊阖云霄洒霖雨天寿卜人欢舆歌翻乐谱公听旌门外千村连社鼓
　　送吴天章归中条寿母歌
　　君不见太华山前黄河水山前沄沄走万里昆仑之源天上来十二玉楼相向开丹山有鸟形如鹤王母骑之珠绣络五色神龙班狻猊黄金茸茸防耏垂仙真羽节从所适小驻崆峒下姑射太华连绵中条长黄河之水流滂洋龙门结束玉谿古男儿不出亦不处有文万巻不求名聊向京华走尘土仙人一笑子归来黄河十月氷崔嵬太华不骞为母寿玉女金盆酌春酒
　　送桐城张相国还龙眠山歌
　　闻道龙眠山龙眠今不眠白云从之去缥缈青防天一朝嘘气生紫烟沾洒千山与万川先生昔时此山居白云出岫随轩车自从云去山逾静春猿秋鹤相吟呼云今冉冉归来乎山前修竹林山下芙蓉湖水石公钓游花鸟公友于曲江荔子嗟莫致成都桑树余几株乃知贤逹少俦侣赤松黄石差可夫且如白云何山无龙眠之山山不如
　　朱悔人游庐山观三叠泉图歌
　　五老峰边三叠泉飞流三叠落九天谁其观者前谪仙后有坡老差并肩迩来千载风流歇空使江山坐超忽建安已来蓬莱姿矫矫才名又清发见君朗如行玉山万里巻入胷懐间手持观泉图飒飒天风还燕山云动海月出照此令我开心顔欲骑白鼋去银河相跻攀倒身笑杀五湖水平流浅碧徒潺潺
　　上元即事简汤西厓都谏
　　春山苍苍春树緑月髙起行月渐没今夜元夜月应圆晓月虽去夜还出我初击筑北游燕横腰寳剑光可怜行向燕人问岐路易水清流古道边归来落日紫烟生壮心未已白髪惊遥看青绮门前月已度黄云塞上城少年踏月琼楼下清辉照耀银鞍马漏水金壶逹晓稀袒屣歌筵与舞社只今闭门对月闲门前灯火髙如山忽闻剥啄声逾静云章五色投柴闗抚巻摩挲揩老眼顿使少年看月精魂还呜呼此月万古长出瀛海里此诗万古长留天地间【西厓示使黔集】
　　紫毫笔歌
　　谁何磊落天人姿手扪星斗骑蛟螭长风万里上阊阖玉皇香案亲来随彩毫掀舞墨花落铺张霞绮搴云旗昨朝示我笔精妙法从天授非人为龙跳虎卧势宛尔紫貂頴力如熊罴文犀琬象式古隽朱网翠羽光淋漓会稽防须少牙角中山兎頴徒毛锥良工市肆皆则效都人四逺传流之侍中直庐防
　　眷睐奎章云翰常携持囊中往往蔵此笔黄封题字标瓌竒贮以幽兰含郁馥濯以清流开芬滋染以芳松之烟雾疏以端溪之纹漪迩英侧畔青藜阁剡藤鵞绢拦乌丝诚悬心正存矩矱世南戈法多风仪丹青防染具生动山光水色心情移写诗作画无不适雅与此笔称相宜无何惠我意则厚风流文采焉能追生花五色梦特异别管三品书难窥瑚为阁巧安置寳玉在执忧颠危君不见吴兴承防迹不冺华亭尚书声方驰
　　至尊文思髙万古犹怜二子非同时吾属幸生休明世公乎努力当如斯人生遇合岂易得况逢
　　圣神为君师
　　野亭懐魏无伪
　　孤云随客来飘飘自舒巻言遵西山行不觉野亭逺微吟记独游忆我心所善魏生西山西闗河阻幽缅
　　徐给事虞门宣沙视牧写真
　　边沙夜静昼不昬长城不锁开闗门时清归马天山下千匹万匹如云屯宣沙千廐尤最盛考牧攻驹得雄俊谁其典领坐致此临城长官赤县令使君今为掖闼臣风貌奕奕愈有神肯信书生事鞍马故尔写真传后人更画此图着省壁青琐花骢照夜白就中八尺生有神怪底龙池飞霹雳
　　书江补斋太常江山览胜图
　　我闻漾水出昆仑禹所导漾非其源东流为汉走万里仙人黄鹤随孤鶱黄鹤楼空逾千载黄鹤髙飞至今在汉水东流无尽时朝发阆风暮碧海青霄宫阙何许身到红云最深处不知经歴几春秋还忆江山汗漫游大别山沧浪水今之画图得无似掀髯英盼夫为谁仙骨惊人见吾子吾子巍巍廊庙姿寄兴烟霞聊尔耳玉宸朝退凝清香江山一片空明里
　　九日赠同直近公声山
　　玉晨俯清都髙处阅九州何暇寻逺山萧条增繁忧琐牕过白日坐对黄花幽两贤真好我语默皆绸缪始惬絶纷扰遂欲恣防搜耳目寡外縁一室安天游翻念登髙人徒令日暮愁
　　野亭望西山
　　青山有何好望之开我心我心含虚空岂受谿壑侵奈此前尘影郁若交芦森明镜锁匣中清光宁久沉一见青山色豁然惬幽寻
　　再哭孟孙【三月卄一日】
　　我老夙少欢奄忽遭深悲皇天岂私酷要是业所为泪流辄复咽焉得成绠縻我生实愚戆衾影恒自持魔事与魔民侵陵无尽时此心痛自恨克己将尤谁汝去逾半载执笔为此辞汝则聪慧人去去慎所之
　　归詹事孝仪画像
　　凤鸣时一闻窅窕千秋长飞鹏上万里重霄閟其光唶嗟天下士有道不得行丹青貌顔色揽图神扬扬此中含诚明可以为世坊词林枝叶大根柢谁持将风轮激海水日夜沃扶桑自非此理存斯文得不亡伟哉桐城公管领翰墨塲春云霭万卉髙议无否臧有时屈一指詹事传芬芳昔余知詹事公实告之详所得副所闻歴久弥炜煌自听山阳笛感旧犹沾裳公今谢政归云卧龙眠庄詹事有贤子茧足陟涧岗乞公一纸书细字森琳琅上言陈
　　主恩嵗月游虞唐下言叙友谊斐然及文章谓非子一言实至名不彰余昧作者意念古徒傍徨七哀难可继一恸有余伤纪事畏挂漏选词愁仓皇惟贤故知贤举纲目以张以兹示来哲笔简情无量
　　题汪东山写真
　　聚奎堂中二十夕闱棘森如背芒刺况复冬烘鬼眯眼老夫耄矣嗟狼籍座中汪君压万夫手握隋珠夺秦璧文采风流貌有神蛟龙欲落摇空碧笔阵横扫词源倾敛我精魂壮心魄散若风雨飘云烟闻君将泛五湖船衡门两版昼常闭剥啄过我生无縁我时早出归在夜软尘漠漠吹华颠当归不归归未得君归却是当少年丹青画出好顔色揽图对君犹依然我留此图君不可回首春时院空锁君是名场第一人来乎来乎思致身
　　舟行
　　舟行迷南北杳杳信所适但见东月生银湾落帆席回首软红尘车马倦行役及兹稍休驾涉境喜地僻浮家欲恣情羇旅畏滞迹遥看江鴈过髙举云中翮逝将跨黄鹤观海先碣石
　　风泊沙河
　　玉杓指东风聮绵送逺道留帆潞河水氷澌欲尽扫舳舻行稍迟云山歴更好微茫平沙流出没回峦抱仰视圆月髙俯觉众星倒六鼇奠坤维四海际苍昊且欲观长江未暇览絶鸟从此涉波涛忠信以为寳
　　放棹
　　水宿无常程春气今日佳篙师喜相将故棹河之涯一自发京辇登舻愿始偕复此美烟景良辰天公排岸转捷飞鸟树过回奔騧初或碍净目久乃增竒懐物象虽有变蕴真无所乖君看六幅蒲何如十二街不动而谓动长年来俳谐
　　舟中题李龙眠画佛像歌
　　龙眠画佛谁可摹大等须弥细入无三十二相信有诸一相本无相乃殊千幅轮文雁王绮绀青宛转珂雪俱耳门三昧讵易画广长之舌声难呼平生説法不闭口一字未説惊万夫师利再请遭佛诟清凉台寺归来乎居士作诗説法如以诗观诗堪卢胡船牕水急日已晡微云澹月光糢糊髙卧巻却龙眠图前尘分别心不孤天津北分水处放舟南行二十里夜泊
　　漾舟今始佳分流波转急津条近堪攀水华俯可拾落日满孤帆余霞带轻楫鄙人耽幽懐夙昔寡游集得此稍自娱风景亦屡挹采緑虽不盈临川每独立见月仍尚圆计日忽欲十慎持中夜心无使百忧入
　　静海吊励近公侍郎
　　公昔侍禁庭惟余日月至桐城解机务
　　勅蚤暮勿离无何公卧疾池亭郁把臂迄今行旅间凛凛佩明义初发抵津南静海吾所志仲春九日夜宣召御舟次大艑换小艑轻风缓遥吹云月互蔽亏渔灯照一穗丁东漏水声旌门屡颠踬
　　玉音下已久
　　至尊坐不寐谓言公慎勤卅载独劳勚今兹临故居天书写奰屭阁臣偕礼官议赐以令諡呜呼公精诚更仆难徧记夜分始回船鸣鸡覆奏事
　　诏曰汝议可文恪标朱字
　　大恩润羣萌露雨洒蕉萃我衰如柳蒲本根幸防庇飘飘玉墀傍叶稀恐失坠日斜龙尾道顾影却欲避春流绕山溪吾生亦浮寄宿草何茫茫三年数行泪遥酹一巵酒匆匆絮难渍
　　晩泊青县懐励文恪公
　　山阳笛里声凄断催人去遥遥河上帆烟中树回首蓬莱宫髙话沧洲趣何处君钓游逺道犹返顾
　　沧州微雪
　　河曲连烟村防古郁沙柳萧萧芦荻花犹洒秋风后是时当春阳润色上陇畆云师岂无意滕六初试手微雪映鹳迹横霭薄鹢首我行适江海临深坚所守欲搴湘沚芳不醉沧州酒
　　望中条懐吴天章
　　条山苍河水黄阳城谏议不可作白云终古空茫茫沧州已过官河长时清无事容徜徉我思昔人遥相望隠沦更访河之阳髙逹夫刘文房二子此地曾颉颃蒲东佳士吴天章新诗可与二子当此去中条逾千里髙才秀士知有几吴生相近玉溪村干旌若贲事堪论
　　论晋中诗人懐天章
　　摩诘秀千叶柳州俨天人义山最崛起流别自有真上下五百载遗山接清尘自余诸作者海山罗竒珍尝鼎分一脔已足甘喉唇鄙人老无学枌榆私所亲岂惟乡里贤名与天壤新我初慕圣道矫首思河津缅维三千篇删述埀千春大雅久凋防风流随波沦昔者卜子夏论诗河之滨沿洄溯洙泗余润沾穷鳞文章宁小技矩矱存先民以兹慰衰晩奋翼攀凤麟既得金鵞子【金鵞天章斋名】刮眼辨玉珉子居玉溪上义山旧卜邻况复龙门峻岧嶤临髙旻执鞭今所愿参驾岂同伦蚍蜉与大树天赋理则均撼之适足笑安分不失身扁舟阻千里寸心无由申所期乡国间诗教还清淳
　　武城
　　行行慕往迹况复圣所至此非费武城昔人以名识而我以其名写此流览意斜阳望极浦风帆渺河涘当时河未凿弦歌绕平地云天故如常陵谷不相似我来情实耽恐与曩者异覩兹屡怊怅悠悠起遐思辙环齐卫间西迈见简子赵氏杀鸣犊临河阻风义鄙夫本晋人丱角知腼耻我生谬好古千秋有恨事今此入征途頽垣傍沙水犹幸一笑留圣目所眄视谁谓沮溺贤滔滔同一喟
　　谷城山在东阿东北五里
　　子房年少时击秦博浪中亡匿游下邳折节圮上翁期后十三载相见谷城东伏腊祠黄石此义千古雄昔梦黄鹤客绸缪蓬莱宫亦有山泽约俟我乎河嵩河嵩不可到谷城访遗踪扁舟然去但见烟蒙蒙
　　观汶水南北分流处
　　昨行天津北汶水东流出今行济宁北汶水西流发西流来不近及此初荡潏南北忽分流北三分南七投木柹试之其数不一失悠悠百年后此岂有牵率缅想开凿人用意必祗栗凭之俨有神不匮复不溢利涉通湖江仓庾衞京室盈盈一水间伴我已廿日往路幸相从溯洄犹未毕有情若汶水生理向君説老夫今老矣往往情懐恶晨夕亦已久君应悉本末使我饮水心即事自欣悦
　　分流水送人北归
　　分流水流溅溅行人到此寂无语别泪滴作分流泉我行南来几千里多情送逺北河水北河相送去茫茫南河相迎客路长与君相别分流处春草春花易断肠
　　鱼台东境山水
　　好山过客不知名好水图经不入选我行鱼台山水间轻绡半幅平如剪连峰依人行欲近翠岭横天去复逺山青水緑画新就道人宴坐却掩巻东行若更见麻姑不问蓬莱水深浅
　　湖风行
　　独山微山东两湖独山光净平练铺微山宿雨春糢糊侵晓众皱堆不舒初犹料峭成崎岖既乃簸扬尘涨途神灵巻舌帝命敷大块噫气嘘焦枯谁令如雷声如呼抟鹏退鹢奔天吴下逮水鼋鼍鱼鲂鲤魦鱮鳣鲫鲈潜形息影四散逋罾网虽设愁三虞行人髙卧栖舰舻守湖使者前相于为言船行牛酒俱衁池肉屯神其娱我谓飞防盍少徐钱帛已空单衣襦荤血不饱甘藜蔬村醪十日一懒酤神之清洁凌太虚飡霞吸露奚啜餔我斟河水奠满盂生民正直神所扶作歌反风在斯须歌残雨来帆影孤
　　泇河咏雪
　　春寒不归柳欲催轻烟蘸水如青苔宿麦在陇色自好农夫荷耒争黄埃河水沄沄可灌溉我欲手挽东流回惜哉老耄身无力云师风伯多见猜龙公作意初试手映空小雨行裵土膏沾润拜明惠纵横忽讶纷琼瑰资清以化本天德夹钟之律犹飞灰表贺瑞雪吾岂敢诗咏丰年亦快哉
　　淮南放舟抵金山作
　　太行窈窕穿林麓千里相随到京国我本﨑岖山谷人泛泛湖河望平陆人生无奈是有情流水青山忆茅屋十日见水不见山今朝喜见三烟鬟船头低昻如有意招我紫金浮玉间忽焉江天万里豁丹青幻出峰巉巉鹍鹏抟风乍羁绁龙象截流犹峥潺灵巗涌出多寳塔随身宫殿忘却还帝释防搜巧施设岂同工力烦人寰庐山面目在山外此山在水尤孱顔天下江山难徧到得此已足栖幽闲故山有梦不归去江神抵掌笑我顽惠山泉和东坡追用唐处士王武陵窦羣朱宿所赋诗韵兼以泉水贻桐城先生三首
　　昨夕发京口不踏焦山苍今夕过惠山不登漪澜堂昔者苏夫子鸾鹤空翺翔邈然下江海泉水流云光虚明见何色清净闻何香今我亦栖栖尘影岂易忘
　　水行亦近山清晖相娱人湖江去浩淼岩涧来幽新吾生亦聊尔与物无缁磷性僻耽佳句道逺泥客尘夜来浊水珠皎皎凌清旻永言沿余波犹冀德润邻
　　残红亚山防微緑散林樾夙闻此中泉色味称两絶遣舟取一壶荡桨烟明灭去山亦已逺倾水泻山月眷言臭如兰佳处相映发分瓯随清波川行靡定辙
　　南园赠彭访濂
　　我行泊船来胥门银涛日落昭闗昏短衣走马苏台北回鞭忽漫思南园南园近在故人舍剥啄相惊喜复讶开轩扫榻具盘飱二十年中一夕话酒防灯灺夜何其月出凉风吹白髭荏苒海山归去路凄迷林壑到来时海山林壑差相似南园阅尽兴衰事金谷花凋蔓草生平泉石散孤云逝吴越旧国广陵王此地豪华擅一方辛苦为园逾一世美人词客盈髙堂前有麋鹿后狐兎元璙那复蹈其故如今亭阁尽埃尘菜圃纷纷野烟暮君家结屋数茅椽归来手种南园田吴中相识亦无数与君似是前生縁六日淹留不欲去临行执手心茫然吾生有涯知无涯为我试问南华仙
　　沧浪亭次欧阳公韵
　　清水濯缨浊濯足朅来髙咏沧浪篇欧子吟诗迹不到我今游目亭依然应知结搆存古制故令阅世如循环乔木已疎闲弄影襍花交映春争妍冷梅苦竹亦间发时有百舌来啾喧苏君在日不得志精魂此地栖云烟我生幸值休明运不应与子相夤縁嗟予赋性慕放诞一枕喜遇兹仙十洲三岛不可望天留老眼湖江边公乎避讐如避冦雒阳岂无二顷田嵩丘万古叠苍翠洪河清济波沦涟贤妻孺子饱蔬食那肯浪用公纸钱惜哉与时自龃龉汹汹人怒天须怜人生有命天所定屈申未了还听天水清水浊源自异如金在沙玉在渊郁于生前昌厥后回头万事输醉眠自昔遗臭甘百世流芳故自经千年我来吊古君识取恶诗不用人间传长水道中重题沧浪亭懐宋牧仲中丞
　　昨吟沧浪诗祗作沧浪观沧浪见野老语多频襍乱短歌欲申写挂一定漏万谓言沧浪亭都堂公所玩公来活我吴百事费防干此亭几兴废排墙亦画墁公暇求古迹文字并堂按悠悠一千年人往亭亦换公曰但因之勿令滋漶漫作无侈前模成不张彩幔钱财出食余俸禄计口算又言我苏州正赋天下冠赋外曰火耗似是冶与鍜不知始何年长吏恣垅断始初输一金四三分兼间后来至七八实重吴人患公曰悉除之无已稍及半犹然四三分亦可足私便人生堪俯仰何苦慕富羡大哉仁人言境壤讴歌徧是时行舟急野老相追饯殷勤再四语春鸠相鸣唤细雨荷锄去枝词为点窜回望沧浪亭旅泊客游倦请公听此歌谅不谓河汉
　　自灵隠至韬光庵
　　灵隠之峰世所稀天巧不烦人施为谁与妄者久雕凿我今来游长嗟咨藏岚泄云故宛尔徒令汝辈寻刀锥冷泉之亭迹最古青松危石粲可数冻能堕指当炎热深始出渊连厚土我今衰顔时复寒对此翩然欲霞举为问此泉可饮乎僧言众水泥涂俱接竹连筒致山水山上有泉如喷珠径随水道覔往路新篁紫箨森扶疎韬光之寺余杭无浙江沧海岩前铺斜阳不见海日出轻烟逺觉江潮孤江潮海日常时在行人速去山灵怪仙客何须叹寂寥岧嶤自与神明会雪山葱岭杳何许恒河亦沟浍江山歴尽好安禅只恐兹游不可再
　　云栖寺
　　湖亭赏未惬言寻山寺幽岩溪杳微径忽见长江流随潮送逺目岛浪海气浮天开豁遥想路永生羇愁崖花方烂烂野竹何脩脩台殿稀壮观云霞媚林丘道人栖此山了悟空中沤吾兹佩遗教息心将焉求
　　娄东道中次韵西斋题夏重初白庵图
　　行行江树骄春风谁识秋风待枯槁娄东美人青琐客溪外落花红不扫朱顔如渥鬓如漆亦解人生有衰老查田居士金闺彦心寄山林事幽讨朅来画作初白图不将宴坐离烦恼吴生有文能逹观弄笔吟牕展懐抱白髪白尽与初白所白不殊见颠倒纵道长安多少年富贵何须致身早感君清兴寓瑶篇一为劳人慰草草查田漠漠望如云征途不辨方与皁有似前年锁院时看花时节冬烘脑初白之名名最佳白尽尤知白髪好
　　四月三十日龙见于金山
　　余月月夕明欲苏金山传漏方午余微波吹江江水舒灵风吸云四铺苍龙挟雨光有无浓霭画出一缕麤自南亘北横天枢度之十丈长自逾圆径数尺不可摹白云周遭中糢糊我未见龙诚有诸同时见者皆呀吁指防似有鳞爪俱倚空流盼争斯须傥怳自北而南趋敛形就小尾不逋揺曳撇簸重云肤天晴日晶景气殊吾闻龙者德之符感应和气游沼湖自从羲皇河出图荣光休至当有虞舜东巡狩龙当涂五彩负巻留舜车尔后寂寥栖八虚无圣则隠见不渝汉皇有道来不诬及其矫伪分龙猪吾
　　君圣德同古初神灵表瑞盈亨衢作歌纪祥徴策书尘埃载笔愧雅儒
　　与虞良
　　呜呼三千篇什一今尚存宣尼絶韦编于此尤讨论好古述不作精意探化元我衰才思劣归老道德源沧海不可涉沿流竞追奔日暮失津涯霣涕流潺湲吾子诚贤哲夙植词林根朅来二十载风雅方腾鶱乐志寻孔顔放意游羲轩愿言共晨夕相对各忘言
　　惠济祠观河歌
　　桐柏之山兮髙峨峨下有清淮兮泛滥多浩浩洋洋兮殚为洪河殚为洪河兮浮齧桑走临淮兮腾维扬使淮水其安流兮河弗逆经之营之兮匪伊朝夕乌用白马兮湛玉璧驾飞龙以周游兮指旧川以为期彼滔滔兮来迎澹容与兮河之湄荷葢兮骖登东陆兮遐思揽日月兮时正中奠四海兮将焉穷
　　蜀山
　　广陵亦屡宿不到平山堂蜀冈如梦寐归来心傍徨蜀山山磊磊蜀山湖洋洋蜀山万丈青城长花明玉洞云锦张峨眉插天两相映仙经地志不可详此山似是巨灵开凿时残峰断岭分擕将东置汶田西维扬汶水连绵浩淼茫洒作云海东边窈窕色巗岫喷薄天门傍天门髙髙日观逺我欲登之日已晩此山此湖难久留丁东玉漏催方舟仙人骑羊跨白鹿云中笑我来迟去何速空负青霞赏遥谢紫芝曲朱顔白髪已如斯归向茅堂卧幽谷
　　西斋游城西南诗三首余见之因亦往游焉次韵有作
　　吕仙祠
　　访古怅秋城寻幽快仙阁即无黄鹤飞时见白云落未能餐烟霞且欲饱蔬藿天人不可攀三复岩上作
　　黑龙潭
　　萧萧芦苇花奈此凉风夕沙水入秋清松云近潭黑朅来见海眼神龙所窟宅频年祷祀稀悯我田畯厄
　　陶然亭
　　野水延清晖寺亭豁逺趣烟流钟随殷袅袅落岩树声闻竟何归尘影此蹔聚山僧习辟支吾向大乘住
　　题牧仲冢宰西陂鱼麦图
　　去年相别沧浪亭春水緑波春草青今年相见长安道西华梦想西陂好西陂烟水似沧浪我欲从之路阻长谁料软红香土里幻出云山翰墨场披图最有江南意春月春风满巾笥五湖三畆未归人红栏緑浪经过地沧浪野老别来久瓦盆酹酒为公寿想见攀辕卧辙情棠树村村间花柳藤隂两株今作家扶桑万叠影不斜回忆西陂此时节钓鱼刈麦荷有花镜湖一曲天所赉也待行年八十外潞公未老魏公壮髙会耆英且莫让
　　因安溪先生寄梅定九处士
　　待漏院中清昼长安溪阁老来平章公所荐士不可数宛陵处士尤芬芳梅君好古懐轩唐胸罗七曜包八荒御舟三日三召对悬河东注河伯忙老笨多时语屡误闻此不觉神扬扬又闻日坐
　　玉座傍龙笺捧出星日光贾生一见便前席刘洎何劳登帝牀丈夫遭遇有如此稽古之荣世莫比白衣宣至白衣还他年正可书青史昔我与君俱壮年交亲气概回云天职在论思不能荐忽忽白首空徒然耆旧飘零万事毕新知记一不识十如君几人王佐才
　　圣朝优老令归来我今时节已晩暮江湖魏阙心悠哉人生会面难再得短歌长吟泪填臆若附音书寄李公为道良时须努力
　　中条行
　　金吾将军八十余直入延英门上呼中条山人事得已贞元亦是明天子我望中条思谏议小事不言言大事延龄奸佞陆贽贤外人皆知天下传九重深闭不得见人言不信谁敢言金吾敢言帝肯听一朝忠謇回唐天山人昔在中条久穷逹于君亦何有终南防径谁尔疑犀首无事但饮酒泉石烟霞世岂知折槛披鳞时亦偶千里中条日暮过迢迢回望旧巗阿秦山渭水不可见白云青霭空复多
　　登舟詶别宋牧仲太宰
　　御沟属瀛海驰道连大川流澌及晨潮解缆春风前湖江万里似揽昆仑源巍巍居崇髙下念临深渊羽衞静无声波涛平不喧息虑寡朝谒离羣旷周旋既慙隠沦乐尚慕肥遯贤别意方超忽赠处昔所敦
　　维舟懐朱竹垞潘稼堂
　　河闗吴越一水行可至吴越有故人天逺浮空翠登舟梦见之明月照不寐老将归田庐荒山寡车骑悠悠川路闲此行
　　上所赐海潮动逸响津树饶野意极浦来风声枉渚蓄春气永懐期明发旅泊展遐思
　　河间道中懐阮亭
　　陶谢吾生晩斯文阨横流非君展心目千古谁防搜结交四十载往往异沉浮京洛虽夙好云山复悠悠及兹事行役聊为千里游南浦草未緑青门柳色稠息轨陆涂疲鼓枻川路幽未惬隠沦想每懐离析忧逺烟生海树孤月隠河楼懐人渺晨夕瞻言此夷犹倘惠瑶华音庶以永绸缪
　　河间道中【刘随州故里】
　　瀛州百里路五纬生寒芒东有髙逹夫西有刘文房髙君不坎轲刘君遭谤伤更怜二子名差异无定千秋翰墨场惜哉二子生同地声华并美谁能继善善欲长恶恶短况复文章一小技我趁轻鸥刺船去随州杳杳知何处可堪蹭蹬向时人得意犹为草头露寂寞悠悠身后名为君三叹伤我情相如同时子云老苍茫掩巻涕纵横
　　南皮道中和京江先生杨村旅宿与客谭江夏郭侍郎旧事诗
　　伊余侍公下天汉桂舟容与海西岸敢云千里结同心自顾凌风矫短翰朅来惠我杨村篇孤篷日上流余绚清文迢逓引芳音陈迹苍茫起遐观昔者遗腹华奎儿孪生两儿事并奇楚王无子乃有二何怪悠悠道路疑楚宗奏上不得入楚王辩章恣抵巇中朝贵人习省事乐取软熟夸嚅唲江夏侍郎励风操居是邦也行则危但请勘王迹自白大义炯炯世所知亲王不勘是何语四明一言兼八疵侍郎竟刺扁舟去舟胶冻水河边住妖书告密何纷纷北寺南衙莽错互金吾缇骑夜如飞十口孤村坠霜雾百年青简谁为编蕉园遗藳犹如故览公新咏一髙歌吊古懐贤寄兴多杜若洲长烟树逺相从无奈暮愁何
　　吴桥道中题刘随州诗寄查夏重
　　望望东阳城暧暧将陵树我慕刘随州清诗美无度此地飏蛾眉同生逢妬嫭惜哉后来者耳食狥好恶非君谁与言佳期不可遇行行已晦月离心驰永路长川虽蹔娱大江欲飞渡故人来何时春水悠悠去
　　德州道中寄缪虞良
　　前年共君来吴地芳草菲去年送君去燕山木叶飞今年此懐君春帆凌浩淼燕山在青霄吴地限江表云中岱宗出天际黄河流严程赴长淮王事有淹留傥入京口船应泊枫桥夜南园昔所经髙斋榻可下曙牕语烟禽杂花满故枝君其尚能来正及前年时
　　水宿
　　水宿谿渚幽晴晖入枕席何异巗栖时梦醒一畆宅云雁去屡遥沙禽方自适散帙坐清晓尘务罕见迫愿言谢朋徒从此解缨舄蹔陟泰山髙欲访劳山僻仙人岂我欺我名挂玉籍纵未证无生亦复往息迹千秋幸若斯结欢慰于役纷吾慕逺游沉忧竟何益
　　白雁行
　　我有锦字书欲寄归鸿语归鸿入云长超忽不可数前行双白雁眼明粲可覩实秉皎洁姿非因霜雪苦一雁俄后飞单孤不成侣本欲托音书翩翻自无主将书置懐袖泪落三春雨
　　南旺分水行
　　导淮桐栢会泗沂东流于海禹所治赵宋黄河决而南淮与泗沂兼并之河于中土一大物况挟众流行恣睢尔后六百有余载多为世患违津涯吴艘越舶亘天来神京陆挽人驴疲伟哉潘生伏下职建言为国陈良规【济宁同知潘叔正建言开河通漕运】宋公举事不漫浪【宋尚书礼】下采羣策褒参禆是何老人白其姓厥名曰英超等夷铜壶倒影测累黍玉尺量地穷四维【老人白英建防分水】河湾接流二十里北走千里诚一奇我行南旺分水处此岂地利皆人为百川朝宗尽东下却与西北浮云驰君不见汉漕山东百万粟更歴砥柱多险巇又不见唐挽江淮道汴洛浊涛恶浪纷追随泗沂实与汶水合禹迹不湮劳川师洪河德水宁有二细流不择成大陂古来万事亦如此短歌微吟风涟漪
　　次济宁有忆
　　漕水向北流春草日夜緑今朝水南下緑草连湖曲湖波淡淡草萋萋北去南来人解擕临风欲采芳洲寄归雁何由到陇西
　　仲家浅望峄山作
　　言过仲家浅仲庙河水傍峄山对庙门百里来青苍影连初日动势接春水长遥峰插天汉空翠分崕冈不覩泰山尊争长雄东方歘吸亘南戒逶迤趋西疆豁然去欲无林峦郁回翔掩映仲子庙千禩嶫相望我兹在川上漾舟涉微茫前浦行脩途未登洙泗堂生不逢孔子日月依末光扣舷问渔父夕照明沧浪
　　古意二首
　　春草随长陌年年着旧痕教人归未得且莫怨王孙单飞不作行单宿不同处记得双宿时前年旧洲渚
　　徐州道中二月十五夜月
　　一身为太虚明月在其里天边见明月太虚复如此仲春三五月宛是前年明明月不改色所见有亏盈泊舟清口凯公学士惠以篇什即事有作
　　淮水生桐柏及此势屡变金波带余霞翠纹回净练烟深色逾澄夜久光不沧沧已朝宗滚滚复春见持此皎洁质得与潢污荐眺逺意少悰抚景兴宁倦一身为虚舟孤懐托才彦秀眉扬芳风清言发雅倩髙文迥朝列新诗广篇翰思君如淮水干里才未半淝水出其侧百里日已晏上窥河汉流下照星宿烂夕霭辨经途晨晖戒申旦稍知逹人心聊同性所翫
　　渡江见焦山有作懐林吉人
　　江流近海迎朝暾焦山苍苍当海门忆君焦山古鼎篇势凌海日倾江源金山楼观特瑰丽撞钟伐鼔风涛喧我行再过焦山下海云堂中空梦魂兹山不到屡惆怅懐慙竟践苏公言惟我于君亦如此知祢不荐昔人耻只有思君日夜心长江湛湛东流水
　　登报恩寺塔
　　大海沤灭无虚空多寳古塔何独雄金陵南郭长千里髙标屹立沧江东昔游不到去惆怅使我情想纷难穷浮生万事皆颠错更堪筋力枯秋蓬眼明忽覩琉璃影陡觉两翼抟长风扪星歴斗涉清汉彷佛似已凌苍穹吴宫晋代那复道三山二水烟蒙蒙曼陀优昙洒香界野花闲草徒防茏夙观胜因悟净理身云涌现空明中诸天龙象亦偶尔岂与人世争沙虫登临浩歌日欲暮归途且逐春尘红
　　惠山泉
　　青林欲断苍山起山色沉沉出泉水散作清晖百道飞逺暎千船万船里急呼双桨快幽寻清赏迢迢惬素心溪边靃靡披瑶草石上潺湲写玉琴我行吴越千山道春山处处流泉好玉牀金井纷徒然一酌清泉可终老山僧知我再来情汲泉遣致双瓷瓶黄泥赤印漫天下见此双瓶信可凭龙团手试清沤发引满浮空对明月七椀一饮不尽兴夜来少睡心愲愲摩挲双缾为三叹我自愁多岂汝怨提擕珍惜向故山折脚铛中煮粥饭
　　石门舟次
　　桑叶緑溪隂映我孤篷去飘揺杨柳花千里随来处及兹契幽情那得问新故柳条攀更生桑枝亦已附物理信有常人意莽更互超忽不可寻沉沉戒往路
　　武林归舟懐龙眠先生
　　前年同宿浮玉山海风吹月照别顔蓬瀛缥缈不可到大江东流去不还今年相别阖闾城寒烟漠漠春水清沧浪亭上白云古古人今人无限情归舟一夜武林道梦回枉觉湖山好老去那能五岳游茆檐竹簟自悠悠不买苏卿二顷田不搆元龙百尺楼一邱一壑足防钓摧眉折腰谢年少短歌听者龙眠公缑岭仙人独长啸
　　平山堂
　　我浮大江来回望江上山山逺翠犹送江去潮复还江山逓明灭暝宿茱萸湾访古平山堂水竹清心顔遂登堂上楼江流山色闲是时夏景殊云峰争烟鬟欧公千载后何人共跻攀风流寄欣赏寛简苏防鳏岂惟雄文字实将激懦顽门前清渠水至今余潺湲留题何处似有墨痕斑
　　梦太白五月初六日作
　　太白天上人入世思沉防昔过酒楼下扁舟系客情昨夜忽梦公千载犹峥嵘花月十年醉声名一日荣【十年花月西园醉一日声名北斗髙予庚午嵗梦中所得句也】此义我赠君出处亦甚明年至不归去惜哉身后名风雅亦细故所患在有生无生斯无死天人浑一成余语不可悉孤篷急晨征明当过酒楼灵爽使人惊
　　鲁郡南泊舟寄龙眠先生
　　龙眠公龙眠公长江与子分帆风君向江南归我向江北去别时双缆解流潮潮回不到长淮路微生着处如浮烟那惜飘零限江树舟中得病万虑空十日卧渡黄河东感公劝我舒懐抱有同慧日开愚防人生踏地莫忧老两脚能行便是好此言未寒吾已践为乐从公苦不早泰山髙沧海深凤歌邈矣不可寻谷城黄石圮桥水千古惟公知此心
　　汶水舟中寄阮亭
　　朝发济水南暮泊汶水东思君如流水日夜随征篷征篷虽泛泛所歴物象雄遥望泰岳云孤撑摩苍穹澒洞出逺岫飘飖乘长风洒然忽归来星月相朣胧巻舒亦何心托兴将无同尤怜汶水净清波映玉虹解作西北流千里浮烟空纵复杂行潦皎洁含冲融低徊赴沧海意若无成功奔潨谢众壑浩荡将焉穷对此感离别与子期鸿蒙
　　题寄斋尚书双松五桂图
　　公才天所笃矫矫凌云姿班朝面槐棘青春贯四时紫薇间红药香与清风吹而我揽此图霜榦含芳滋乔松表遐心粹然君子仪嵩髙千丈齐百木纷离披下防丹桂花松前开五枝譬彼芝兰秀玉树连轩墀画师巧用意根叶相猗猗逹人体造物至德通皇羲雨过长卉草阳回倾藿葵功宣化自洽感此动植知公其佐鸿钧斯理更不疑桃李岂有言成蹊如路逵一唱松桂篇或可弦声诗
　　蒋南沙宫赞画红墙下小槐树
　　飘飖尘外迹清赏寄草木迢迢红墙隂芳树骋幽瞩天秋众卉凋见此生意足风叶留余暄霜余洒新緑琐牕展书人写生盈简牍委身垂华缨结念同林谷持画对芳树宛在山涧曲
　　题林吉人北阡草庐图
　　草庐之图云龙蹲下见闽海横飞翻海山隠显走万里出没日月旋乾坤开辟以来奠鳌极汉家拓地秦东门自东以南海气昏扶桑弄影万象吞流球南交可指数十步五步如烟村天作崧髙东鼓山胜概如此难具论林生惟岳降有神矫如威凤初腾鶱德辉逺览翔欲下裵返顾西山樊松楸郁郁枌榆古嵗时伏腊陈樽俎筑堂丙舎兼家塾弦诵殷殷答石鼓汉家寂寞东西京二十四帝无抔土生也邱坟四百年名流辈出绳其武君不见刘郎石马泣秋风相如凌云气如虎
　　半日村以诗代书答张麋田【白东谷先生尝盛称张门前芝草鹿麋田之句因遂字之以麋田】
　　朝谒得幽踪逺心展阡陌袖中一纸书清言想平昔门外鹿麋田千里在咫尺芝草秀嵗寒元气肖翕辟萝茑因风翻灵根讵萧槭已从白社招孰假元纁辟悠然人世寛不觉天地窄念子如孤云托以桑榆夕
　　寻畅楼诗为吴孟举赋
　　南国有佳人髙步凌太清周览四荒外延伫临层城层城十二楼一楼何亭亭迢迢若木枝拂我东檐楹银河水清浅欲落当牕横散为三江流下与吴山平还顾蓬瀛间海月灔灔生登兹俯百川川上月俱明我心正如此皎洁含至精春月与春风四序相回萦伊昔遘嘉会欢言迈羣英客亭载酒时题楼闻令名厥名曰寻畅此理可服膺别来四十载宛尔嵗寒盟松柏千年姿宁羡桃李荣彼哉尘事邈矣浮云情持用祝眉寿谐之金石声
　　三峡流泉歌为曹链师作
　　惜哉髙渐离燕市击筑徒尔为却笑陈梓州瑶琴椎碎求人知老夫埋名燕山陲有客抱琴请赋诗自言此中可度世三峡流泉挂我青桐枝闻公有雅志髙枕谈庖羲鸿蒙閟元气弹出七条丝不论髙山与流水一丘一壑庸讵奇蓬莱方丈可径到阮公仲容俨在兹何用仙人赤城杖腾驾自有长风吹是日空堂花落时一弹为我生顔姿寂寂幽牕语沉沉若有思豁然野旷当帘帷琮琤万马揺金羁奔厓走石几千里五丁运斧神工施飞泉漠漠皎如练银河倒下清且漪楚云窈窕作变态挟将暮雨凉侵肌章华人去细腰尽仿佛似有猿声悲终弹使我再三叹师今年少红两颐老我衰飒双白鬓故山有约相参差感君古音发妙指状君雅调无妍辞攫深醳愉各有以鼓琴直可还春熙
　　史胄司端尹奉使南海却寄
　　昔我北镇奉
　　明诏东上海楼俯清眺海水沄沄不满眼望逺倚楼独长啸三十年余一瞬过回头颇惜朱顔少驱驰未尽登临意偪仄依然卧蓬藋今君南海使再行往事不殊官同调【昔予亦以詹事奉使】少壮能为万里逰山行水宿向炎洲黄木湾径扶胥口紫澜碧浪堆陵丘祝融冠冕俨王者视诸海神如公侯使星所临气晻霭方飨拱揖若有求只今天帝眷四顾中原黎庶安鉏耰海波不兴嵗屡稔五谷饱饫鱼蠏休蜃楼蛟室尽帖妥实惟廊庙思遐幽八极大瀛在懐抱兹海一才浮沤曰归此意逹
　　帝所精魂怳忽神光留使者诗尽人间意入海穷摉百灵閟韩公之碑苏公诗如子之才端可致仙人托兴虽偶然莫使斯文但游戏归来归来玉座髙直上青天展鹏翅



　　午亭文编巻七
　　钦定四库全书
　　午亭文编巻八
　　大学士陈廷敬撰
　　今体诗
　　草堂
　　东风树外吟望倚斜阳万里惊春色三年卧草堂蚤花能破蘂新栁忽成行往日青门道红芳压骕骦
　　濂村以濂泉得名【泉在兎垸当午亭之北】
　　旧业东山麓濂泉在北原引渠通野圃分翠入烟村一勺支流水诸峯耳叶孙道州千古意胜絶敢重论
　　月岩亦曰说岩闲居成咏
　　岩居非石隠山舘有余清辋水渔樵兴斜川故旧情宿云开峭壁新月上孤城遥识青门栁春风緑处生
　　春日松岭寺
　　孤峯春院迥晩景野钟初山势兼云动松隂带月虚禽因僧梵引泉为圃花疏香阁登临处闲情世不如
　　析城山
　　河东形胜古王畿蒲坂南来叠嶂竒禹贡山川连底柱唐风宫室尽茅茨隂埋半岭云车过翠入中峯雨脚移极目下方千万壑樵村归路客先知
　　太行四首
　　天井闗门跨碧空太行开辟想神功遥连絶塞羊肠尽下视中原虎踞雄嵩岳诸峯元拱北河源万里逺随东驿楼斜日慿轩意回首萧萧落木风
　　家山归处路分明北上车轮梦里声每忆梁公如葢语髙歌孟徳苦寒行横遮四塞如长堑俯抱三川似列城午壁亭前方亩地只应耕凿足吾生
　　比似人间路较强崔巍歴尽亦康荘嵇生未解青泥饮孙绰空登赤石梁少华西看峯影小大形东望海云长遗民敢笑唐风陋山水连天接混茫
　　絶嶂登临兴未孤白云回合尽平芜界分韩魏初盟土表里山川旧帝都曽度千峯趋大漠懒从五岳问真图更看天上黄河水长作岩前雪练铺
　　过海防院二首
　　川长塔迥费跻攀路转溪云杳霭间石镜泉鸣寒夜月翠屏鸟拂晓春山上方色界诸天静双树香林万象闲除却山僧与樵叟松门无客不须闗
　　浮图金碧照山隈略彴横斜隔浦廽钟动幽林风叶落鸟衔空翠雨花来引泉不碍孤生竹埽石长防未破苔曲径禅房容易好髙亭还对野塘开
　　韩大韩山送柿酒二首
　　白芡乌菱得比伦黄柑差拟洞庭春不辞风味清如水一片寒光解醉人
　　旋埽风轩洗破樽朱顔零落酒人存瓦盆旧是田家物柴汝官哥莫漫论
　　春雪懐李容斋检讨
　　二月晓花红霏微春雪中有香争入树无力怯从风词伯今谁敌清樽聊可同十年梁苑客赋罢各西东
　　东山上懐古之作
　　太行南欲尽万里势犹雄地迥标河朔川长起岱嵩六卿空晋土二典自唐风逺遡龙门业谁当继史公
　　月岩二首
　　万古东岩月柴门独照时溪花连竹坞林卧观黄羲家在山岩中清晖带林樾门前碧玉流金波漾新月
　　晏起
　　日照中林晓梦余离离花影映虚平明心事三春后一觉闲眠巧破除
　　楼夜
　　楼上风帘烛泪深晓凉庭院似秋隂夜残无寐单衾冷一枕荒鸡半世心
　　登月院山观普照寺
　　树杪水溅溅羣峯矗碧天松门留晓月板屋过流泉谷口山城逺中鸟道悬前林少人迹寒磬下溪烟
　　山
　　铁鎻钩梯细磴分半空时有凤箫闻双峯夹送三清月万壑全收太岳云挿汉桂榆垂欲下摩霄龙鹤动成羣人间何限卑栖意待剪香茅岭上耘
　　青莲寺禅人方丈二首
　　眀月髙髙在上方禅心不住水流长埽花风定苔依径穿树钟来叶满廊白社南朝常侍宅红楼北寺賛公房桫椤别院清凉境惟见威仪古道塲
　　寺名不愧是青莲始信人间别有天花比金轮寒暎月藕多玊井大如船吟身渐老知诗妄愁鬓新稀识酒权欲向支公聊问法可怜神骏意翩翩
　　午亭诗二十首
　　午园
　　结庐午壁侧著书午园间上有沁水流下有砥柱山
　　濓泉
　　泉水清且涟古村濂泉下不见昔时人浩歌寄来者
　　流花峪
　　晓风吹残红夜雨洗微緑不愁风雨多流花满溪谷
　　飞鱼阁【有石鱼出山间】
　　石鱼出山时山云宿旧处髙阁风雨多鱼飞自来去
　　梯桥
　　桃花桥上枝残红带茅屋夫君行不归緑隂桃子熟
　　浴鹤池
　　荷花生川池叶小荷未起海鹤欲下时夕阳照春水
　　梅子冈
　　逺林闻微香青春入丛薄散歩梅子冈幽花自开落
　　太丘峯
　　断云出横岭明月生髙峯无人与晨夕时倚岩际松
　　岭泉亭
　　方池凿山翠石罅清泉滴客心映空寒眀月鉴寂歴
　　双谿
　　双谿来交横谿源淼难即惟见石上流清泉不改色
　　老姥掌
　　夜静山月髙照我山楼上微闻松萝风遥逓石泉响
　　咏归亭
　　野水流溪逺春泉入槛深残生不寂寞童冠有知音
　　七柿滩
　　秋水落汀渚古木余磊砢山家黄叶村晩红拾霜颗
　　端畦
　　漠漠谿田水萋萋野墅花何人解来徃相识是山家
　　西田
　　行逐前溪云疎雨挂晴蝀日斜桑柘隂犂锄手自弄
　　兎垸
　　兹山数峯落一峯出一泉寻泉杖轻防遥见墟中烟
　　西垞
　　朝为西垞逰暮为东垞宿谿行人不知野桥夹脩竹
　　西山院
　　落日清磬响数峯相对闲复此值秋色坐见烟禽还
　　小西山院
　　后山惟白云幽人对极目前山行雨归还就山云宿
　　樊口
　　樊山南下处十里到樊口春风夫如何惟见花与栁
　　沁水道中
　　谷口千岩合闗门驿路分秋风迎马首晴日乱鸥羣峡转黄厓水山开古镇云孤城何处是碪杵急斜曛
　　宿榼山寺天外楼
　　祗林廻望沁流明数里深山到渐平翠柏不随双鬓老白云常共一身轻髙峯月上僧初定乱水风多鸟自惊新桂旧松青未了半生难问况三生
　　南谿逰诗六首
　　涉溪縁窈窕不识有山家忽到松门外春风埽落花泉声来逺山空林间人语响多闻不殊春风复春雨春隂柔桑枝映此谿沙緑烟中闻耒声暮就田家宿十日宿山房春光变啼鸟山月上复斜半帘落花晓道人行药时东垞复西崦日斜返深林落叶山扉掩晚云寒不飞冻雨宿峯首惟有逺钟声相随出谿口
　　台树二首
　　去倚台树送来倚台树迎来时台树在去日不同情台上古时树下防今城曲秋风树叶黄春风树叶緑
　　碧落寺重逰二首
　　碧落天邉寺青山有梦寻迷初地逺人觉化城深猿鹤三秋意钟鱼一昔心到来想陈迹黄叶满前林十里荒寒路栖栖续旧逰泉鸣松涧冷云卧石堂秋粉堞山城古香灯佛火幽畵龙犹掉尾飞去殿西头
　　樊溪二絶句
　　冈岭廽遮曲曲村髙斋日日坐黄昏庭芜緑徧无人到惟有花飞时欵门
　　緑深苔巷雨初微漠漠隂凉布谷飞但使时清官长好早驱黄犊暮来归
　　古台曲三首
　　古台云日午溪口水烟昏恰到茅堂里春风自闭门幽人住何许朝眠紫霞室梦觉闻松风起行理瑶瑟有客希到门蹋破碧苔色春风瑶草花闻香不曽识
　　柴扉
　　柴扉开向晓秋气觉初凉夜雨侵苔径西风落草堂村烟山市蚤社日野农忙独有幽居者琴书在一牀
　　倦客
　　倦客夜无睡秋应欲明人行残月影犬吠隔林声物理何多故吾生太有情风轩衾席冷辗转百忧生
　　逰可寒山干明寺
　　窈窕溪山路孤峯迥自尊秋花隠危石斜日到闲门鸟影烟中寂泉声雨后喧法云堪倚徙不拟向前村
　　月岩二首
　　月明南园树緑隂纷如积溪村人未归山夜萧瑟幽人耽林卧轩靣髙树秋风罗帷开明月照深处
　　再逰干明寺二首
　　峯腰雨歇野云留晴树斜阳在上头野藓全凝台殿色土花半老缭墙秋丹青照夜余神鬼河汉凌空近斗牛除却牧防樵隖客何人解作看山逰
　　千峯排浪涌遥空一抹双林磴道通山暝僧归红雨外树深鸟度碧烟中涧泉色冷元无暑松阁声多岂为风拟学香山老居士徃来踪迹似秋鸿
　　桂丛草堂书壁
　　萧飒天风吹羽翰疏云凉雨别长安梦回藜阁金镫暗路逺蓬山昼漏寒苑里紫薇霜树落山中青桂晩花残自怜亦似相如渇汉阙秋来赐露盘
　　晓雪懐富云麓杜遇徐两编修
　　遥夜闗山梦霜风各一天新寒髙枕外白雪晓前书巻开宵帙罏熏绕夕烟折梅如可赠鸿雁久凄然
　　冬晓懐青岳宗玊
　　北上寒日落木正纷纷残夜碪犹急清晨雁屡闻厨烟开屋雪楼霁对山云天气宜晴晓悠悠念乐羣
　　腊月十九日立春
　　朔气晓沉沉东风变夕隂月临寒夜早春入旧年深残腊晴光转韶华瑞雪侵忽闻歌管发一半落梅音
　　宿定兴寄卢明府【已下七首追録壬寅假归旧作】
　　迢逓停骖逺
　　帝京邮亭今宿第三程荆闗红叶随征骑易水清流绕县城隔院碪声秋卓午古墙槐影月平明萧萧晓发投何处怅望龙山一日行
　　夜宿栾城
　　平沙开小邑数骑宿长亭映月收书帙听更下枕屏秋城谯鼓暗古驿壁灯青望逺云山外西风度井陉
　　栢鄊道中
　　杨栁荒亭道劳劳一放歌望山乡路少归马夕阳多郊树积黄叶城流横碧波数声风笛晩揺落近闗河内丘驿壁见西华王信初御史黄冈王慎庵检讨唱和诗次韵
　　十日邮亭过蓟丘见君题壁忆同逰客前后吟红叶驿路迢遥数緑畴河朔白云飞汉水太行明月照南州各千万里羁离逺玉院槐隂感去秋
　　宋广平祠次碑隂韵
　　凤阁衣冠古庙荒闗山秋晩更斜阳一时仙李原春色千古梅花自异香转恨君臣空蔓草独看陇墓下黄羊鲁公遗迹裵久新月泠泠映石牀【祠有顔平原书碑】
　　戊戌春同长公兄偕计吏过武安有王生好侠喜客置酒旅亭壬寅长公捐舘舎而余西归再见王生感旧有作二首
　　马迹桃花双玊鞍河阳县里万人看重来寂寂秋风晩一路荒山雁唳寒
　　万壑霜林一鸟鸣鄊心怯入故山程更怜野渡寻舟处依旧斜阳满县城
　　潞州
　　道路孤征际川原薄暮时天寒潞子国日澹卫公祠浩荡英风徃苍凉霸业移地形天下脊王土晋侯师河朔临雄镇燕云俯近陲闲花留戍垒蔓草失旌麾鄊国繁心绪征途长鬓丝阙山去无极凭吊益凄其
　　武鄊道中山
　　天工用拙莽难猜画手曽经斧劈来莫道荒寒少才思米家山子有灰堆
　　盘陀河
　　盘陀险路每含愁乱石清沙水北流送别天涯知客意多情随我到并州
　　分水岭南水下循环舗北水入祁县界
　　分水岭前水两流南来北徃总悠悠南水细微北水大可怜来徃不同愁
　　智伯祠
　　洞涡水没凿台悲寒日深山智伯祠千载人思国士感赵宫烟草亦离离
　　野史亭
　　柔翰功名一叶萍也将文字照丹青朱门万户凄凉尽惟有元家野史亭
　　太原夜梦故园
　　晋北燕南滞此行栖栖遥夜故园情间闗千里成归梦惜别城头晓角声
　　赤桥【太原县西南晋水北渠上旧谓豫让桥也】
　　赤桥北跨晋渠遥自古人称豫譲桥流水自应知客恨故添风雨夜潇潇
　　王生致酒
　　百壶青鬓醉顔酡旅病如今一醆多空对故人桑落酒真敎无奈别离何
　　并州剪刀
　　霜淬风抟出冶豪雪花照地防吹毛鄊心如水知难断嗟尔并州快剪刀
　　获鹿对月
　　今夜鹿泉月闺中应再圎光留长塞外影断故山前香雾含空色清晖映独妍别来小儿女相忆在天邉
　　太安驿夜
　　击柝夜沉沉空山离思侵驰驱千里道去住徃时心杖防黄尘晩趋庭白发深草堂先业在何用买山金
　　真定道中
　　南北分岐处西来两度行沙明滹沱水山濶镇州城地界雄闗尽天临野塞平古称燕赵士忼慨一含情
　　墨牡丹四首
　　新緑蛾眉畵未匀日影淡如银玉顔自抱临妆恨不比昭阳镜里人
　　玉貌黄金事不同铅华谁肯借春风眼前未解真顔色嗤防何须用画工
　　舞衣连夜惜残春只染天香肯染尘唤醒玉奴慵不起紫金醆酒未霑唇
　　烟鎻西陵翠帐尘绮罗香散邺台春风流占断陈王赋始信人间有洛神
　　竹
　　栽竹萧萧色髙斋凉暗侵连丛添径曲空翠入帘深接叶青丝障低枝碧玉簪翻愁搅清梦时有箨龙吟
　　睡起咏鹦鹉二首
　　人世喧啾不要听任他百舌费丁寜醉鄊已到无人处又被鹦哥唤得醒
　　利嘴新红褪緑衿能言终不离飞禽笑卿所诉真何事闲煞斜阳半树隂
　　书报杨生题后
　　怜汝相思意题书逺寄将别来皆老大归去益凄凉秋病眠山屋春逰罢野航鄊心纷纸尾零乱不成行
　　记梦
　　春风南浦栁条闲别久离魂黯自还梦断桑干呜咽水车轮才过磨儿山
　　寄韩少室先生
　　家在行山第一峯石泉云袅出疏松黄河渺渺霜风起收拾渔竿放白龙
　　病后
　　得闲除是病病后转愁生吠犬欺残梦荒鸡唤早行月痕移枕近风绪入帘轻数日衣裳嬾苍凉盥濯清
　　云麓雨中来借琴
　　墙角荒花寂寂垂闲庭苔径子来迟尊前白发难抛得匣里瑶琴可赠谁瑟缩丝桐还自语萧条风雨最相思暝烟帘阁人归去又是秋镫欲上时
　　龚贤畵四首
　　湘汉青春外岷峨落照邉江山入图写风景一凄然龚贤畵山水万里尺寸间此水瞿唐水此山嵝山野旷铺烟树沙明立渚禽秋山平逺在梦向玉堂寻逺峯如欲无颿影何处泊秋山少人行枫叶寒自落
　　题窦晼畵三首【晼故推官河内公子】
　　摩诘遗诗畵意闲烟云粉本有无间风流一变添文采小李将军着色山
　　春蚓秋蛇虿尾钩家鸡野鹜岂同俦只应落墨惊纨扇畵作桓家乌防牛
　　与君蓬转向天涯防度春时不在家近日冩生知客意王孙芳草陇头花
　　题朱小晋侍御卧牛庄记后二首
　　水石毫端出开函空翠流东来多紫气髙卧或青牛松雨生瑶草樵风埽石楼云山异鄊县蜡屐可从逰午桥遗迹在忆湖园树杪山河出霜余松菊存峯晴姑射雪花暖卧牛村谁接令公美幽懐与寤言
　　小雪夜
　　孟冬风景正凄凄断卉飞蓬霜满畦短日作寒逢小雪流年催晓报黄鸡珥貂碧落痴如梦纵酒清时醉似泥镫火客过夜半家山好在月轮西
　　新年湘北玊阶过集
　　风沙连上日烟景易黄昏新月初三夜春筵第一樽催诗烧短烛留客闭重门犹是椒盘防年光与细论
　　幽人
　　幽人客京洛不异在山林夜雨长春草东风啼曙禽烟轻寒食近花落故园深回首清川曲还怜此日心
　　杨花
　　杨花不寂寞衮衮逐芳尘揺落多情客颠狂薄命身晩风过别树细雨送残春防度河桥外相怜一怆神
　　燕草
　　燕草芳菲候闗山客望孤长风吹大漠古道入平芜野树残红映春沙净緑铺连緜向天末客思不能无
　　荒圃
　　斜阳荒圃古城西荠麦霜苖细緑齐百口凄凉宾客散何人还解韭萍虀
　　旧琴感懐
　　故旧何人唱渭城瑶琴重整十年情客寂歴残镫火独听悲风晓角声
　　友人见过
　　鄊山我已讶归迟何事逢君问路岐世态可堪官达日客懐先喜病轻时重过旧邸吟寒雪试倚西听竹枝更话故交零落尽香残镫冷十年思
　　邻园
　　髙台陂池何莽苍夹林窈窕通短墙樱桃风落庭砌赤枣花日熏帘户香紫苔生晕蜨作阵白蜜满脾蜂出房邻园如此亦暂乐回首青山心欲狂
　　宣武门外水亭用壁上王文安公韵
　　古亭荒木緑隂初壁上飘零数字书万里五湖悲昔梦十年三亩问吾庐重来水石情如旧自别园林兴不疏城路草痕归骑晩月明苔竹夜虚
　　邻园懐韩山
　　邻园亦暂到酒榼自相将檐鸟猜幽处庭蝉快晩凉竹深隂屡憩果熟落先尝回首秋云外山林兴颇长
　　春夜懐素心
　　旅宿西亭夜不知池草生闗河南北雁镫火短长檠春老他乡客花开故国情樊川烟栁道风景近清明
　　幽事
　　双扉长画闭过客自周遮防日移新竹嗔人扫落花风帘通乳燕雨槛数归鸦幽事春来徧今年不忆家
　　枯树
　　城邉枯栁树隔水映疎帘独鹤萧萧过昏鸦个个添虚饶风露美尚假雪霜严憔悴东阳客江潭郁滞淹
　　秋月
　　秋月当轩蚤风林破暝昏搅眠偏近枕留影不闗门桂阙明新露江潮带旧痕梦中家万里休遣照离魂
　　秋日同容斋郊行有懐同舘诸子
　　为客端居久严装似逺行谯门开落照畵角咽寒声嵗月秋山色蹉跎旅鬓情少年皆老大衣马不肥轻
　　秋夜懐冯讷生助敎
　　委巷追逰处寒斋独宿中故园当落月鄊思入西风山雪长镵白书镫短檠红十年羁旅客心事防人同
　　秋日弹琴招杨山人
　　玉河水落秋云深髙城晩色空隂隂桥邉老树行屡叹马上夕阳时一吟出门催贳舎西酒来坐独捶牀上琴夜永挥杯攻雅操霜露飒飒霑衣襟
　　西谯门外台上登眺
　　斜日横门道西风客思豪古台临大漠秋色满平臯树防烟村小云连粉堞髙野花迷戍垒寒水落城壕凉冷犹悲角羇孤且浊醪阙楼衔暮景廻马兴萧骚
　　懐七柿滩
　　洞阳风落满林霜萍蔗甘寒味许长解道黄柑三百颗不如红柿熟千章
　　孤雁
　　芦花寒影梦三更风雨沙邉夜自惊惆怅故人消息断年年孤雁寄离情
　　雪中晩归李段邢三君子至时邢将赴永福令
　　行逰遵北渚飞霰洒寒汀小苑堆银榭西山防翠屏骤逢驱骑返宻作下帘听速客三人集留欢二妙停【段先归】碧凝扶槛竹红湿映镫櫺玊笛吹何处霜碪响客亭坐中风漠漠天外气冥冥一岭江门险千岩桂树青蛮方花自异天柱雁还经惜别春明外相思倒玊缾
　　雪夜懐吴玉随编修使闽
　　北风吹嵗暮雪景闭门低树夜离立城乌晓嬾啼路寒归驿晩江逺泊颿迷无定春来雁音书未可题
　　晓雪感旧
　　瑶华逓影落叶亦娟娟折竹闻荒径微钟记徃年酒消银烛防香冷博罏烟怊怅晨鸡语寒宵独不眠
　　除夜忆樊川寄舎弟四首
　　小杜香名别樊川莫浪看东风来日下春色到河干蓝尾浮金醆青腰上玉盘如今直北望燕赵是长安【余所居樊川在樊山之下欲自别于牧之之京兆樊川故徃徃寓意焉】
　　相思为客后犹似到家初亲养甘辞禄
　　君恩许读书草堂新日月竹径旧田庐一作牵裾别天涯又嵗除
　　依约懐人处楼前石版桥别离伤嵗晩消息隔年朝腊逐桃符换寒随栢酒销同心不同赏咫尺暮情遥严装趋隔日夜半向承明百嵗犹今夕残年有二更衣香仙仗影珂响玉阶声春殿罏烟外低徊十载情
　　奉懐工部侍郎杨公于役
　　孝陵
　　银蚕金雁玉衣寒王气千年此郁盘旧日鼎湖曽洒泣同时侍从独频看杉松石隧听萧瑟风雨穹碑拜奠安应念
　　先朝恩遇重蔵来弓剑涙汍澜
　　徐孟枢侍御过集【徐自舘职入台】
　　谁遣台乌报晓迁玉堂清冷忆君贤自怜易过同官日可惜相逢泛爱前人散寒防判独醉月明永夜不成眠绣衣咫尺金门路封事何时到日邉
　　春日戏寄韩山
　　车栖轮卧费淹留不是闲居是浪逰过雁星霜惊朔塞落花风雨梦西楼阳闗别恨歌三叠陇阪相思赋四愁笑煞鸱夷太狡狯春光占断五湖舟
　　逰仙
　　曽似天台见玉真星娥含笑阅流尘神光倚徙三千界仙刼迢遥五百春河汉已非来处路云霞犹是梦中身愁翻茅许天官籍误判刘卢世上姻
　　睡起偶书二首
　　睡乡功并醉乡齐一枕春寒落月西残酒未消清梦断城乌偏向蚤时啼
　　翻覆人情笑防廻天公寒暖不须猜宿云未碍晨光好残月依然上冷梅
　　晓雨懐王十一贻上
　　细雨入幽梦醒闻松际残开归雁过拂树啼莺防云乱逺峯翠晴回初夏寒昨朝王仪部吟兴接余欢
　　丁香
　　插芦聊拟竹移杏欲当梅容易丁香树纵横小院栽雨中愁自结月下影还来春色渔阳晩繁英且细开
　　合欢花二首
　　子岂无知者枝开敛复斜青蓂空有荚朱草不生花晕碧笼轻霭裁红散晩霞合欢名并美相伴在天涯春芳亦既歇艶质丽天中桃叶麤嫌俗杨花细让红巻舒应爱日开落最禁风长记嵇生语忘忧并着功
　　晩春二絶句
　　已遣清尊换玉貂晩风蓬鬓醉萧萧自従旧雨无人过赢得闲门闭寂寥
　　风作狂涛一阵寒春衣添尽怯成单落花日暮飞何处不遣残红着地看
　　髙阳公林亭宴集五首
　　东阁従逰日西园许数过楼台容地少雨露近天多树带长杨色池涵太液波公无轻独乐万井接讴歌雅志在丘壑亭臯凿翠初书堂新栁映客径小松疎渌水波动红栏架石虚谢公墩好在正莫忆林庐歴歴好厓谷悠然在
　　帝城情忘怜水石境絶想柴荆野雀衔恩重江鸥狎浪轻沧洲无限兴賸欲诉平生
　　嵗闰清和候莺花夏未迟碧桃天上种红杏海南枝归第铜龙晩开樽玉漏移年年京洛防延赏众芳时忝切龙门客追陪鹓鹭行齿随枚叟后坐近令公傍官烛春星烂宫壶玉露香酒酣纷起舞为夀乐千觞
　　老树
　　老树空墙里春来着数花叶防垂草暗枝与蔓藤斜濯露髙难下飞云近自遮婆娑想生意长此送年华
　　流水
　　墙下分流水潺湲有浊清栁浓斜照影蝉乱晩凉声池沼终然小风波也自轻浮云碧空尽冉冉共遐征
　　春日冩懐呈宛平公十四韵
　　绛帐重来日柴门病起身云霄立雪夜嵗月扫门人弱冠谬通籍十年甘积薪散才矜匠石小草辱鸿钧志切传经久思惟枋国新公忠参宻勿调燮用深纯环海烟烽静三秋雨露均四门明
　　舜目率土望
　　尧仁簪绂登台辅文章致要津青春殊淡荡黄阁正嶙峋永叔门生众虞翻骨相屯秾花愁偃卧今雨对伤神翘首看勲业无心耻贱贫菰芦樵侣在情至敢重陈









　　午亭文编巻八
　　钦定四库全书
　　午亭文编巻九
　　大学士陈廷敬撰
　　今体诗
　　世庙实録预纂修恭纪二首
　　天顔如觐秘函新东观重登载笔频日厯早垂青史事编年仍属旧词臣
　　容衣弓剑春前泪玊几江山战后尘手辟太平归圣主寝园云气绕
　　枫宸
　　清霜版屋起炊烟车马重城转寂然寒夜衣裳眠待漏萧辰妇子话归田携家身讣兼生计拜禄餐钱倍俸钱【史职月给餐钱倍俸】却念
　　两朝虚供奉秋风霑洒
　　孝陵编
　　郊祀朝贺恭纪呈
　　实録馆诸公
　　昨夜阳回晓仗过天门钟鼓竞鸣珂朝衣旧染罏烟重宫日新移扇影多云物编年书凤简嵗华簪笔纪鸾坡亦知词赋工无益若为升平许载歌
　　蚤春局中感成
　　苑树轻烟已郁葱玉霄散吏閤门东日疏直草官真旷月有餐钱槖未空辇路三年春色里家山千里夕阳中承
　　恩终乏涓埃报老大従敎叹转蓬
　　题家书后
　　杨栁红亭路青青又放春逺逰思弟妹薄禄谢交亲客里南来雁愁邉北去人梅花下月二十五回新
　　生日次韵酬熊次侯学士
　　词垣风义动簮绅门引诗贤有白申相见官曹贫似病敢论人物积如薪焚余蕉史思残事别后槐防共防人【先是同直明史舘】自笑陆生新鬓发浮沉空叹二毛辰
　　生日寄张氏妹
　　年华惊久客宅相足离忧姻娅思前事园林阻一丘到州无百里归路却千愁为报髙堂语年来尚黒头三月廿八日刘户部公防招同汪户部苕文吴编修玉随董御史玉虬梁御史曰缉王仪部贻上李检讨湘北集宣武门东河楼看栁三首
　　十载来燕市三春上蓟楼树惊为客老人惜送春逰烟月章台路风花灞水流纎条兼弱絮管尽古今愁城下春流忆逺江楼邉栁色坐平东风还肯留三日乗兴能来倒玉缸
　　红帘亭子枕城河云气青青水碧波杨栁千条春不去一声吹笛落花多
　　髙阳公为广文杨广生索诗
　　平生托赠兴萧然东阁惊呼赐彩笺君许才名三省重我慙诗句万人传绛纱早设诸公帐醴酒新开相国筵最羡龙门门下士后堂髙防过彭宣
　　夏夜懐玉谿旧隠寄张显卿四辅
　　三伏向尽朱火蔵炎蒸未巳愁中肠流萤入帘故宛转明星照席何低昻琴书休夏年力异药饵经时归兴长焉得清溪千尺水与君濯足临沧浪
　　立秋夜懐张贲白吉甫丈
　　露湿西清萤火流东山花月想同逰宦情寂寞従人嬾客路悲歌可自由暮雨幽花闲戍垒惊风吹角动城楼庭前摇落梧桐影知到乡园防叶秋
　　楼堞
　　楼堞青霄外黄云带古城凉天篥动斜日槖駞鸣朔色沉西塞秋光冷北平闗山对何极霜露逺含情
　　旧舘
　　旧舘金台坼秋城粉堞斜凉风吹白草落日澹黄沙交道存屠狗人情忌畵蛇谁能市骏骨委弃在天涯
　　双扉
　　白版双扉掩青篱小院幽心情堪旧事肺病及新秋疎树墙月堕闲花堦露流谁知清夜景一并入繁忧
　　心迹
　　月上还在路鸡鸣已出门养亲甘仕宦为客别田园白髪无才思青山只梦魂輭尘没鞍马心迹向谁论
　　郊坛道院
　　台下青隂覆院墙槐花落地防微黄风轩便是修心处欹枕蝉声送午凉
　　夜归
　　白月清沙照夜深城南归路漏沉沉笙歌岂是无情物不染西晏坐心
　　懐青丘旧隠
　　愁絶懐人夜心飞一叶秋孤征犹北雁别恨自南楼一夏幸无病三年成薄逰阳坡熟否摇落旧青丘
　　与比邻孙侍御懐傅隠君青主
　　西山出屋角峯色共东家墙上频过酒篱邉数见花岭云连嵗晩乡树极天涯汾水相思处残阳防度斜
　　送孔动之赴泸州
　　旧知泸水逺天尽暮云邉雁过逢江雪蛮歌隔瘴烟到京逾万里为郡在明年南顾劳
　　黄屋还将喻檄传
　　秋夜懐吴玉随玊騧
　　碧云似逺水银浦漾寒流防度长安月何人江上楼潮廻扬子渡山拥秣陵秋憭栗西风起萧萧落木愁
　　八月十一夜梦中作
　　夕梦逰仙散客愁羽衣铁笛海山秋笑看泰华如巻石星宿黄河一线流
　　城下夜行忆樊溪
　　秋近髙楼玊漏清金笳吹月送残更马蹄梦续闗山路犹听泠泠涧水声
　　秋日懐崔定斋移家百泉
　　青门杨栁送君行露叶风林逺思生忽见荒寒秋树色却怜烟月旧逰情闗河雁后书难寄风雨镫前梦未成闻道移家淇水范阳桑柘接凄清
　　玉随使还夜集有作
　　一行书信附诗筒两见燕山木叶红岭外啼猿江路险闽中秋雁海天空邮籖夜语船月驿骑朝吟浦岸风芳草王程归路逺今宵清漏禁城东
　　荅平定齐守
　　西来山驿停车日囘首并州又两年嵗暮懐人逢雨雪天寒行部问耕田政成神爵元堪下旱后螟蝗剧可怜尹铎昔曽勤保障使君今比晋阳贤
　　十月十五夜月蚀
　　圎魄初无影浮云亦暂明众星翻歴乱寒夜自青荧蓂荚疑全落姮娥似始生鼔钟声不断暧暧动
　　皇情
　　闲情
　　习习帘风动娟娟窓月明欢娱分夜漏安隠谢时名文赋粗能解山经细欲评较量身外事难得是闲情
　　花月
　　对月但觉好看花欲奈何登楼还縦目把酒复髙歌不畏风凉冷能禁病折磨青萝掩窓坐宴息似山阿
　　友人送梅
　　瑶华肯相赠逸兴满春云屋小稀枝放窓明细蕋分影怜寒日伴香惜定中闻浑似深山坐朝朝到夕曛
　　瓶梅
　　林下沙邉忆旧时野梅今向绮窓移坐看疎影横斜势行索寒香浅澹枝未许风尘妨笑眼肯令冰雪老愁眉劳生共尔徘徊意钓艇渔矶是后期
　　上元雪过灵祐道院
　　六分春色一分知暇日初逰兴不迟野舘隂晴连畤树庙门风雪下灵旗莺花世界空蒙里燎火京城杂沓时歴遍海山寻兜率云霞归路重相思
　　上元夜雪过吴玉随编修次孙惟一侍读韵赠潘吴两生
　　暮雪寒威独有权
　　帝城如海醉谁先东华嵗月新正酒北斗隂晴万里天走马竞寻元夜约题诗须趂落镫传孙郎帐下才无敌不少江东子布贤
　　防稽唐公以寜国郡丞入
　　觐示诗留别依韵奉酧二首
　　青门祖道少人知归去翻酬别后词湖海未消新意气东南应起旧疮痍督邮束带心难下闾左无衣涙欲垂此日澄清闗大吏一官那肯合时宜
　　谁言司马江州日却是宣城治郡时落落公才今并驾悠悠吾道欲何之昭亭草色萦征骑宛水春流入梦思别后吴天诸父老闲田争譲府君慈
　　蚤春有懐同馆诸公
　　徃事凄凉供奉秋明光晓蹋记同逰衣冠诸子今谁在昏宦三生可自由迟日燕莺京陌路东风花栁故园楼年华防度垂垂老擥镜潘生欲白头
　　清明日过吴耕方编修
　　寂寂桐华院萋萋芳草茵禁烟连日雨射栁一年春时序交防老行蔵鬓发新箧中三赋在遗恸泣
　　龙鳞【丁酉南北闱覆试耕方三试皆第一】
　　夜雪
　　春衾晓寒重髙斋残梦清前知夜雪沉沉折竹声
　　絶句
　　花魂栁影逓消磨春日春情一半过不是道人闲不出前廊后院葛藤多
　　寒食絶句
　　参差红杏栁条斜冷节闗山不见家一阵晩寒风色恶絶怜天意为吹花
　　与杨琴士城南野饮
　　官菜园西緑渐深草痕随路得幽寻浮云不定髙天色野水多连古岸隂忽忽未知生是乐茫茫须覔醉时心一壶珍重销愁物曲罢还教与细斟
　　集吴玉随编修宅同令弟玊騧给事
　　兄是东坡弟颍滨官曺文采并同伦黄门草奏趋青红药翻书对紫宸蚤夏酒杯三五夜西华朝鼓十年邻晓天连步深更语一月相邀定防廵
　　春日懐孝章素心六箴与可荀少公干
　　帘阁翠微西云山望欲迷晩风归雁急细雨落花低文史何狼籍音书故解携愁心牵短梦春草逺萋萋
　　午梦
　　夹巷皆秋色车尘稀到门草花知旦暮蚱蜢试寒温午梦离西阁青山入故园久躭幽僻趣有得是无言
　　夜读书情
　　一事悲欢酒一觞百年回首兴苍茫孤镫读史雄心在明月懐人旅梦长碧草逢春连大漠红顔经嵗老渔阳纸钱麦饭西陵路惟有桃花欲断肠
　　春晓
　　宿鸟檐前倦未飞葱昽外晓星稀闗心眠食何曽是过眼荣枯旋觉非冻树雨翻花欲绽雕梁风埽雁初归澄懐观物三春过且向尘埃自息机
　　逰慈慧寺
　　春气鸟鸣细谿流花影重双林在何许烟际闻微钟
　　记梦
　　梦与故人语同在南水头觉诵故人诗泪添清波流
　　天汉
　　一道白虹秋居然天汉流荒鸡闻午夜残角想邉楼兵气闗春色花时送客愁西凉今右臂设险贵前谋
　　雨中懐贻上慈仁寺
　　城南坊北路遥思积空烟急初更雨衣寒四月緜徘徊坐镫烛缱绻把诗篇欲访维摩室愁时独蚤眠
　　过惟一夜归口号
　　醉别清樽緑归怜蜡炬红六街星烂漫一水月空蒙檐鸟宿已久院花隂渐防所居隔深巷清漏此时同大司马芝麓龚公招同刘公防吴玉随梁曰缉汪苕文程周量王贻上李湘北陈其年集城南送董玉虬御史赴陇右分用杜公秦州诗韵得彊字繁字
　　南院逢君日秋来十载彊晓风
　　天语近昼刻奏书长度陇新旌节行邉旧骕骦秦州西日外极目已苍苍
　　日下秦闗险霜前陇树繁寒花迎驿骑秋色动河源渭北云山道江南烟水村行蔵倚
　　圣主莫更忆蓬门【此二诗玉虬一日因酒防谓诸公曰一时作者此为第一】
　　雨夜忆故山与翊圣
　　栁色莺歌别凤池春山寒雨夜相思如何客舎青灯里却忆春山惆怅时
　　曝书
　　书帙闲庭曝晩凉牙籖万巻烂生光萤蠧壁情何限送老流年付夕阳
　　书贻上所蔵畵
　　秋来最有江山兴夜雨寒披积雪图水驿无人村径晩梅花满地月明孤
　　九日大司马龚公招同诸子集城南登髙以东篱南山为韵四首
　　令公开宴地秋色翠微中雁带边城雨台临古木风乡心纷逺近客望各西东四海孤踪晩登髙防处同灞浐登髙防龙沙久客时望乡秋步健洒酒壮心衰共讶狂花早翻疑晩菊迟暄寒惊节候杏蕋艶疎篱【时春卉竞开】
　　晩霁开亭帐秋声万树含天清斜月下地僻古城南红烛催更柝黄花上盍簮谢公墩似昔长此得停骖尚书真北斗供奉媿清班宻坐分杯数欢防着屐闲江天销战伐秋戍静闗山鼓角中宵罢酣歌未拟还
　　菊迟简钝庵
　　梧桐欲落拒霜催斜日空庭雁影来更有寒花知客意篱邉秋晩待君开
　　秋日过惟一
　　故人怜寂寞相见慰招寻薄俗心难定浮生病转侵花寒秋色晩酒尽客情深兴发忘摇落归鞍聊一吟
　　送孙古喤还嘉兴
　　君是承明客江莼别思牵才多科第外名起孝廉前海近闻琴处潮分字鹤田髙堂防子意白髪向秋偏
　　中秋夜集惟一宅送别二首
　　百年今夜月终古独横秋萧飒三时别空明万象收闗河临客路星汉入归舟摇落天声满清淮木叶流圆月秋频见离人酒一巵髙城霜下蚤江路雁飞迟霑洒临风泪凄清欲别诗射湖足烟水系艇一相思
　　送陈其年归宜兴
　　白雁过时木叶青霜林秋气已凋零相思后夜孤帆客知宿江程第防亭
　　送孙惟一还盐城次李湘北饯别韵三首
　　秋花落尽雁还来一到离筵尊一开九月淮南芳草在三年湖上钓船廽莼鲈已觉新诗好鸥鸟何知后命催风栁青门黄叶路交情白首为裵
　　三年两度返岩阿酒癖诗魔是旧疴渐老离情今夜重近来懐抱向君多一官同舎归偏蚤有客孤踪滞若何明发更坚临别约髙秋江上慎风波
　　寒暄又歴嵗时频忽漫镫前百感新绫饼梦回春宴地旗亭诗冩酒防身莺花过眼同官日水旱惊心去国人此夕重门犹咫尺铜龙清漏易伤神
　　对菊
　　秋老凋羣卉天寒有菊花月稀堦影白风定槛枝斜独立真怜汝逢开每忆家故园经别处篱外是天涯
　　秋夜听杨山人弹琴
　　古调繁声外秋林方飒然松风兼曲度海月映人妍信指初三叠忘言只一弦白头温室夜供奉説当年
　　酬王北山给諌题寓亭竹影
　　如子寒天里能来夜叩门髙风摇菉竹明月正黄昏镫乱廻看色阶移欲别痕何时为贳酒留醉坐霜根
　　十月晦日书懐
　　冬日初凄年华已暗侵不因身病蚤那觉道縁深筋力趋朝异才名与世沉晩风黄叶下髙鸟急投林
　　长至日雪中下直
　　晩风人下校书楼吏散乌啼暝色幽日影已旋天北极云隂渐合殿东头金铺欲鎻千门静葭琯初吹六出浮恰是微阳如线日九霄清冷不禁愁
　　送李容斋还合肥
　　灯火空堂嵗载隂仓皇忍对欲分襟一官竟有瞻云恨旧事谁怜捧檄心南使闗山音信少北风雨雪泪痕深国书未就归偏蚤京雒相看去雁沉
　　广宁门再送容斋二首
　　西门一步地送客已他乡古庙官桥下离亭大道傍塞鸿初断影灞栁不成行翘首懐人处闗河近夕阳壮逰芳嵗晩屡别客愁新草土霑衣泪烟霄抗手人白云虚在目落日对伤神忍约重来事萋萋苑树春
　　嵗暮寄午亭友人二首
　　小驿星轺问路岐梅花寄与陇头枝烟霜闗塞春来蚤灯火音书夜到迟为客渐多残嵗事懐人长别少年时相思不及东风便杨栁西园取次吹
　　嵗尽云山客倦防每当落日忆吾州鼓钟白堕荒城社风雨黄昏旧寺楼别久交亲多入梦官贫僮仆亦知愁残书浊酒真无那有底闲时不自由
　　嵗暮二絶句
　　掾曹京兆亦何求正使官贫得自由寂寂年华尊酒在蒲桃一斗胜凉州
　　爆火纷纷近嵗除闗山迢逓记离居南溪明月梅花路香粉飘零十载余
　　次韵吴黙岩司业戊申除夕韵二首
　　守嵗椒花已颂春芸香藜火待元辰一天雨雪东风转万里星河北斗新玉漏滴残蓝尾酒金龟解向谪仙人年华终古苍茫里甲子从头防戊申
　　金钥千门午夜风玊珂声在梦魂中黄封酒
　　赐春波緑白兽尊开晓炭红石鼔文探岐猎后蕉园草起日华东十年朋旧官曺改潦倒鹓行舞拜同
　　己酉元日蚤朝叠除夕韵二首
　　斗转风廻左掖春频年簪笔侍元辰看移雉尾疏星落行近螭头晓雾新三殿旌旗分阁道九门钟漏听鸡人太平朝会垂衣蚤欲采民风取次申
　　玉律阳回静朔风銮坡嵗月漏声中苑墙夕燎霏烟碧宫阁春云送晓红朝褏香浓
　　天仗外归鞍日霁掖门东欣逢
　　主圣时清际禁近何人作颂同
　　正月七日
　　忆昔西清侍从辰忽惊
　　遗诏泣龙鳞乾坤自此新
　　陵寝嵗月依然旧史臣几度春光如短梦每逢人日易伤神当时记挽
　　宫车出恸哭东风賸防人
　　蚤春
　　实録舘呈素存编修
　　两朝金鉴在銮坡春色东来王气多苑里莺花新嵗月眼中松杏旧山河直庐风雨分藜火散帙缣缃映玉珂香案前头亲授简曲江风度好谁过
　　新正小集
　　渭城客路闗河惆怅何戡别后歌千里乡园春色逺一时京雒故人多愁邉烛影看书剑花外杯香忆薜萝谁道长杨叨侍从十年心事媿鸣珂
　　上元夜二首
　　闲却铜街玉漏声落梅风起蹋尘行十年走马欢娱地卧看蛜蝛独夜情
　　玉馆金牀坐上貂钿蝉银甲閙檀槽健儿正罢征东役刁斗无声夜月髙
　　张侍郎送鲟鱼
　　回首清江兴然玊鳞网送蚤春前秋风漫有鲈鱼思已得槎头缩项鳊
　　晓角
　　宣武门西听曙更东华鱼钥渐平明独闻晓角春城上立马风前第一声
　　摩诃庵再逰四首
　　别久祗林树山门系马开清明三度过花栁两廻来圃乱春畦水僧闲退院苔沙鸥相对立莺燕莫嫌猜暮景西村僻精蓝此地逢残花落清梵深竹度烟钟春雨红楼暗香林碧树浓近来幽意惬巾拂对从容后园临野色春日自凄迷暄冷时无定莺花晩未齐墟烟松鼠窜山暝木魈啼回首髙梁水苍苍落照低登临小丘上空际碧巉巉涧底长松防山义落日衔野花随步屧村酒湿春衫大块韶光晩柴闗忆旧岩
　　酬上官松石廷尉二首
　　如茵芳草傍春城三月东风听蚤莺栁外朝衣霑雨过花邉官马隔尘行鸳鸾嵗月多新侣水石风流少旧盟莫问买山归隠计济时今望宦先成
　　春色轻隂暗禁城宫花万树宿流莺斗间自识双龙气门下今容驷马行法从君当雷雨候冷官吾守嵗寒盟题诗欲尽灯前意漏下虚堂句未成
　　雨夜杂感
　　宿火微红映曙光楮衾犹挹博山香愁心归燕迷蓬户客梦啼乌过女墙裘马故人谁感激狗屠交道亦凄凉春来歴乱伤心处细雨寒生觉夜长
　　送王北山给事归茬平二首
　　惜别梧桐树西垣一院隂封章终夜上
　　御札十行深饥溺忧民日艰难去国心孤山开旧墅簪绂羡投林
　　珥笔承明地回
　　銮羽猎辰风波万事濶聚散十年频旧邸歌重听离亭酒一廵时清东海上未许恋垂纶
　　雨中集田沛苍学士宅和白东谷先生
　　琉璃厰西急雨飞驱车到门雨细微緑隔席寒淰淰红烛巻帘烟霏霏潞州浊酒琥珀色藐姑羣公氷雪肌夜深霑醉此何适得归射猎开荆扉
　　送少师卫公还曲沃二首
　　一卧云霄殿阁空
　　主恩容易别鹓鸿
　　两朝清论氷心后四海苍生病疏中绛灌调和惟相国庙堂镇静赖元功玉堂制草西清直防处孤踪叹转蓬黄扉十载握丝纶
　　勅断来章请急频食禄还同三省厚
　　赐金特为二疏贫舍人图史归装旧驿路云山入梦新先帝老臣今泽渥祝公眠食慰斯民
　　书局即事
　　栁邉走马夹城西落尽桃花燕麦萋玉局一春休沐少金门十载梦魂迷黄封勅使开缃帙白首宫臣识御题下直却如归院晩槐隂依旧暮鸦啼
　　寄杨松谷邺下
　　寒雁南飞欲尽时北来乡信苦参差闗河匹马身何适风雪绨袍泪暗垂漳水烟波空浪迹铜台歌舞自深悲年华冉冉征途里寂寞黄门数首诗【松谷故给諌沁湄子】
　　送刘公防吏部还颍州
　　懐抱何由好逢君欲细倾行蔵输万事文酒负平生数听骊歌乱犹闻玊漏清藤隂他夜月萧飒别时情
　　城南即目
　　莫作近前嗔行防野水滨委心随万物留眼送残春眠栁如人嬾孤鸿似客贫晩花一含笑多恐对伤神
　　饮酒花下与翊圣
　　东风冉冉逐流尘忆昔相逢似隔晨防树庭花迎蚤夏一年心事送残春青衣度曲传新调白首同欢感故人记取坡公催秉烛光隂临老速奔轮
　　买马
　　买马黄金事已非青骢门外系斜晖玉闗别后嘶风逺苑路骑来汗血微顾影自惊髀肉老喜心翻觉羽书稀渥洼空有腾骧步蹋徧秋城草未肥
　　寄素心六箴与可
　　蚤凉睡美轻钟后忽忆对牀风雨清十年仕宦差一笑少日文酒空深情故园池台岑寂客路荆棘长从横我行归休君努力那将嬾漫趋时名
　　懐荀少公干
　　少睡多愁夜秋梦不成西楼风雨恨南浦别离情有患吾身老相怜万事轻年华又摇落息念学无生
　　冬夜行河上
　　潺潺石桥水遥接漏声长澄月金铺镜清沙玉糁霜腊残催物候冬暖入年芳莫纪无氷日沟渠只向阳
　　张东山少司防宅观奕
　　人事纷纷似奕棋故山回首烂柯迟古松流水幽寻后清簟疏帘对坐时旧垒沧桑初歴乱曙天星斗忽参差只应万事推枰外夜雨秋灯话后期
　　玉河桥夜行寄苕文
　　一道银河下玉京双鱼北上逺含情九门夜鎻邉风落愁听南飞过雁声
　　王朴庵编修见过同作
　　落叶萧萧冷碧波冲寒羸马肯相过五升方朔饥时米八咏休文病里歌城阙秋隂风雨盛江湖天濶梦魂多即论婚嫁今难毕归去青山奈晩何
　　睡起遣兴寄汪沁水
　　霜月车轮犯晓沙轩归卧夕阳斜嬾书咄咄空中字自爱蘧蘧梦里家浊酒三杯聊送暖寒镫连夜自成花却因寄语青山尹拥被黄防蚤放衙
　　夜行
　　鸡声催我行起坐残梦接萧条夜来风开门满落叶落叶何翻飞惊风吹马首夜行不见人明月照髙栁
　　咏史四首
　　舎人儿
　　七十好竒计黄金生内疑鸿门不见听笑杀外黄儿
　　歴下军
　　野渡平原水孤军歴下城田横方纵酒郦生已就烹
　　李少卿
　　少卿军数急贰师何逡廵腐刑下迁史终为李夫人
　　苏子卿
　　雪中何所餐野鼠劳供亿流连青史编一昔为不食
　　学书颇勤自嘲
　　笔家成堆泼墨香练帬棐几抵缣缃临池晩觉黄庭好掩镜先愁白髪长身世葛懐非浪迹古今臧谷共亡羊梅花书阁残阳下把翫流年亦自伤
　　晚出宣武门懐旧逰寄公防玉虬
　　宣武门东记旧逰暮鸦啼彻夕阳秋杨花落尽风流散别后何人上水楼
　　楼居望西山
　　秋杪思红叶冬来眺碧峦夕阳过磵逺山色入窗寒岚气通书幔香泉嫋钓竿烟光三十里春到约重看
　　夜雪懐人
　　夜雪逢君事然梅花庭北緑尊前如今见雪长相忆旅舘寒灯十六年
　　落叶
　　红墙杨栁夹城头落叶西风满迳幽夜度玉桥秋色逺清波明月送深愁
　　己酉除夕前一夜小集懐午亭旧逰二首
　　此夜如除夜他鄊是故鄊残年惊隔日徃事乐千塲山路梅花放村帘竹叶香平生嵇阮辈嵗月老清狂点检京华事丛残守嵗诗苇桃催腊蚤梅栁入春迟署尾多新字题襟减旧词风流销歇甚应遣故人知

　　午亭文编巻九
　　钦定四库全书
　　午亭文编巻十
　　大学士陈廷敬撰
　　今体诗
　　城西亭送沈绎堂翰林归华亭
　　泖峯文采世无伦翰墨风流奕叶存【谓学士度大理粲兄弟】客里蚤花随步屧愁邉积雪照离尊旧逰已少仍挥袂徃事临岐易断魂出守昔曽还近侍柴门岂合老江邨
　　西谯门书懐
　　出郭烟云照眼新輭红回首隔流尘一年好景逢春色万事今生譲古人老治文书成底事倦防花鸟恐伤神低回百计输行乐歴落嵚﨑寄此身
　　移居
　　移居频作客八口寄天涯树带西家月篱遮北里花行藏一燕垒身世两蜂衙便是鸡窠老迁流见物华
　　弃宅
　　蚤弃西街宅栖栖不定居邯郸留一枕秘监失残书酒醆空随汝花枝最记渠平生多病意卜筑未情疎
　　别旧居花树
　　一宿天涯树下情尘根未断笑平生秾花细蘂寻常事可奈双株手种成
　　闲适
　　闲适吾堪老园林兴不违防鱼争晚景哺燕接低飞书展檐风乱花捎径雨微轻隂漏明月凉色在絺衣
　　送王玉铭大司马致政归滇南二首
　　周歴曺堂解印年青山黄髪羡归田云霄自致勋名贵军国曽都将相权拜手瑶阶频献颂
　　勅书天翰为裁篇苍生尚忆商岩雨廿载升平启细旃楼船戈甲久销沉滇海风清罢羽林勲业旧存
　　三殿诏去留今见
　　两朝心东山花月仍无恙北极风云转自深闻道旧恩思夙昔莫言容易谢华簮
　　寄题严氏退庵
　　不识江南路菰城何处邉数椽方丈屋万里五湖天苕霅双鸣桨烟波一畵船富春山好在髙并客星悬
　　午日小集
　　帝京逢午日防度逺柴扉当暑思宫扇趋朝感
　　赐衣少眠欢坐减多病宦情微却望行山道晴云只自飞
　　书韦苏州集后
　　韦公昔为郡计年九十余不似陶彭泽解组折腰初
　　夜行
　　庭树鸡一鸣起行如适逺映堦月色微叶落知深浅
　　睡起二首
　　梦醒不觉暝渺渺残阳下入帘秋色来幽懐正潇洒晨理头上髪又已数茎白不须感秋风含情自脉脉
　　旅夜懐张子美子文
　　草际候虫语花邉萤火流闗山长旅夜风雨近新秋落叶下庭树寒瓜生故丘樊溪呜咽水惜别在南楼
　　氷雪
　　氷雪迟来使闗河阻客居风鸦过院晩木叶下亭虚薄醒销忧酒竒惊引睡书天涯身渐老局束欲何如
　　观物
　　萧条观物意又廹嵗寒心旅燕飞难定哀蝉响易沉晩霞犹闪闪列宿已森森流影看残月迢遥堕逺林
　　冬夜懐樊川故居
　　愁销寒夜酒睡引旧时书畵角三更外荒鸡一枕余身名厌潦倒物理闷乘除野艇花源水柴门栗里居只须长吏好便觉宦情疏冬日暄茅屋春晴御版舆樵风下篱落松月照村墟猿鹤多情者经时应念予
　　髙同年入觐赠别
　　功名徃事记题舆佐郡风流十载余幕下莺花春色换天涯兄弟宦情疏烟云料理诗逾好簿领従容政自如时觐归来开棨防畵梁尘满旧悬鱼
　　赠张螺浮给事
　　西垣重歴防朝昏万事波澜过眼翻伏阁何人惊白简临朝有勅报黄门云霄钟鼎推时望鱼水功名是异恩正覩防龙簮笏盛莫因花鸟恋江邨
　　春夜和王信初侍御兼懐邹谦受检讨
　　云霄有路已飞翻寂寞官曺独闭门客舎莺花连上已寺楼钟鼓送黄昏春衣暮冷添新火浊酒人稀命旧尊蒲栁年年江上緑白头零落防人存
　　刘果斋佥宪提学浙江索赠别诗
　　青霄藜火映含香为许传经下栢梁畵省仙郎闲剑履绛纱才子典文章春风桃李花围坐烟雨江山色满堂好为蔵书探禹穴清时竹箭美琳琅
　　移居懐玉随玉騧
　　萧然蓬转迹似已接蘅臯巷曲寺钟近夜深邻语髙缾罍生计小书剑客情豪为报素心友移居欲和陶
　　移居别旧居花树
　　隔巷星河别馆开客亭临去重徘回青苔浊酒行吟地惟有杨花日暮来
　　城南见山桃花
　　黄尘风里帽檐斜桑柘稀疎栁半遮千叶不须销恨种小桃已放破愁花
　　晓鸡
　　短日寒鸡半夜声漏长偏搅旅人情羽毛今为风霜苦怪尔春来失晓鸣
　　送张东山少司防致政归里二首
　　一辞剧职顔逾渥三领西曺事自竒【张三拜刑侍】朝下清卿休沐日天涯亲旧别离时官贫蚤割香山宅身健长耽谢傅碁回首缁尘京洛客如公贤达防人知
　　舎南舎北连春色竹树交枝花满坡辇下居非村落近天邉见比故鄊多尊开法酒宾朋共坐拥寒灯啸咏过欲解朝衣随杖屦耦耕生计老东阿
　　王方伯寓亭送姜鐡夫还防稽二首
　　惜别论文地离亭是胜逰红笺传郢曲畵壁冩秦讴落叶催归棹征鸿过倚楼逺江秋色尽渺渺送行舟髙阁树声满夕阳相对闲霜风送归客摇落动离顔华髪三秋别沧波一艇还只今无贺老相忆在稽山宋玉叔招同曺子顾沈绎堂施尚白王子底贻上集王方朴寓亭同赋五首
　　洛下英社济南名士亭风流人未老文字饮常醒箧静张琴露窗明冷剑星新诗翻乐府传唱与秦青疎雨青灯暗微风白葛凉地非金谷丽人是竹林狂车骑闲韦曲星辰隠建章
　　君王重词赋或恐动煇光
　　花里银鞍马尊前锦带钩园林过晩夏荷芰入清秋他日江湖外应思鄠杜逰欢娱兼别绪为我缓行舟【尚白将归宣城】
　　行云暮不息主人终宴吟词华倾一代风雨集同心已践银青约能为清白箴重开双畵防掩映旧藤隂【玉叔昔为吏部郎】
　　絶域寻源使孤槎凿空人谁为蕉叶様酌此梨花春醉触支机石归迷渡汉津拍浮银浦里肯与渇羌邻【以银槎行酒是元人朱碧山所制】
　　秋日懐翊圣
　　秋老闗河色黯然壮心摇落望云烟楚山悔别三千里燕市悲歌十五年老去青萍藏匣里愁来白髪醉花前鹧鸪啼断潇湘梦回首清江落照邉
　　夜闻促织
　　一昔新凉草际侵搅眠促织梦难寻旧知巧鬬逢塲戏老觉哀音动客心多露庭除秋欲晩闲花院落夜初深啼时断续身微细白髪青镫伴苦吟
　　物态
　　秋风防防猎菰蒲炎冷寻常物态殊毕竟埽门羞魏勃岂须岐路泣杨朱残书自拥心情定徃事追思梦幻无只似青山旧樵侣不知人世防荣枯
　　秋夜
　　忽忽生涯事事妨寒沙晓蹋暮尘黄镫花半结人将睡罏火初温夜蚤凉清漏防中秋欲尽荒鸡声里梦还长緑蕉红蓼晨窓影无那朝来盥栉忙
　　遣兴
　　千嵗愁多祗百年琴书僻性未应捐吟诗渐解论中晩酌酒真忘辨圣贤掩映秋灯疏竹外招邀清影夜窗前不须苦学安心法倒枕瞢腾一觉眠
　　秋夕
　　际碧纱影流云月半黄闗山连暮霭枕簟得新凉畵扇收残暑缃奁开暗香西楼风露冷归梦向秋长
　　天宁寺防二首
　　兰若谯门外新霜古木清寒山连霁色白日落钟声亭午塔铃语邉风沙雁鸣西亭坐萧瑟蚤忘市朝情杖防缁尘晩西林祗独过门前双树在楼外夕阳多百战犹碑碣千秋自薜萝暮钟催客思归马欲如何
　　喜湘北至同直
　　实録馆
　　国史重徴李邺侯相逢追忆昔年逰花邉左掖同骑马雪里东华共倚楼嵗月
　　孝陵书一巻烟波江上梦三秋何时副就蕉园稾玊勅牙籖次第收
　　冬晓入舘同容斋
　　夜色深曙未通钟声杳杳去悤悤乡心晓挂西楼月木叶长吹北户风坊逺阙门三里外官寒心事十年中冬来碧瓦清霜重防见东华蚤日红
　　孝章至旋别
　　防回风雪嵗峥嵘已改容顔识旧声父老尺书归计定髙堂华髪旅魂惊池塘昔梦三生恨【追悼长公】灯火寒斋此夜情归卧东轩窗下月梅花疎影正从横
　　立春日漫兴
　　吾今三十五年过衮衮流光奈尔何人夀古稀忽已半嵗华春到防分多疎梅寂歴霑杯酒畵鼔轰腾隠啸歌旅夜张灯悲节序防回莫惜醉顔酡
　　简叟同宿城北僧舎
　　花发南枝雁北飞渐看亭畔栁成围三生佛火前尘在一宿僧旅梦稀笳鼓夜残风瑟缩枕衾春冷月依微故人燕市悲歌客投老英雄已息机
　　韩编修请假完昏
　　九重殿外七香车银汉双星路未賖束髪昏姻逢昼锦催妆
　　勅防出官家莲灯焰吐同心结玉佩光添系臂纱归去不言温室树芙蓉开作合欢花
　　申鳬盟五十得子
　　节愍流风奕叶垂名家人比郑当时果生瀛海迟仙子种是麒麟带好儿戈印堆牀连祖笏椒兰盈寝并孙枝胎仙叠舞歌尘合伯氏吹壎仲氏箎
　　蚤行
　　雨过廉纎漏点频火销香冷睡初匀当闗月出呼残梦倚枕鸡号送晩春杨栁渐逢官緑暗杏花何处野红新蚤行只似婆娑意解作禁愁耐事人
　　寄安阳张明府参首
　　邺都形胜頫中州紫气临闗日夜浮勾漏不须寻葛令圮桥今已约留侯云深铜雀歌钟地花满河阳毒冒楼蚤听玉珂金钥晓掖垣封草殿东头
　　赠韩中丞
　　魏公家世足名流开府还朝正黒头使相节旄归上国尚书剑履胜通侯貂蝉西第闲清防丝竹东山领盛防岂是书生轻万户何人不愿识荆州
　　立秋日简翊圣招逰水闗三首
　　秋城过雨响潺潺一道飞泉防水闗此去便随银汉转御沟流到自人间
　　洗妆楼北挂残霞萧后城南过晩鸦秋色自霑今日酒夕阳犹照古时花
　　水鹤低回鸥眼明夏云飞尽翠微生西风落日菱歌起今夜逢君不出城
　　程翼苍为姊徐孺人索贤节诗
　　喜过程门问道初看君宅相更何如连枝自解娱庭树生子兼能读父书旧事婵娟歌女嬃念年髙士记南徐只今人近乌衣巷香满秦淮照緑蕖
　　夜坐有感
　　天河欲落暑风清客醉挥杯感未平万事飘摇随薄宦十年潦倒愧浮名自怜少壮愁中老谁解乡闗去后情芳草东山临别路那因重起为苍生
　　送申随叔检讨还广平兼寄鳬盟
　　同官同病不同归久治文书恋北扉一别殿庐秋色晩重看直草旧防稀懐人邸舎心长在送客云山兴欲飞寄语荆园老居士缁尘正悔上吾衣
　　题李太公真兼呈令嗣正孟编修
　　丹青人物想风流令子声华在凤楼天际防龙依膝下日邉纶綍到林丘采芝遗老尊商皓衣紫山人羡邺侯最是临风看玉树金泥科第上三头
　　秋日懐贻上湘北
　　萧萧落叶满秋城不寐西堂听曙更寥落诗书増士气凄凉昏宦尽平生寒冲匹马风沙乱霜咽啼乌晓月明寄语年来素心友清时焉敢学逃名
　　晩秋懐张西园先生
　　淅淅西风吹客衣晓行凉雨夕阳归胷中自遣齐朝市世路何縁絓是非居士有情翻近道丈人与世本忘机藕花落尽芦花老望断秋河白鹭矶
　　起居注日讲
　　赐貂裘羔衣各一袭二首
　　铜龙曙色接彤帏槖笔螭头候北扉玉漏早催当直夜清霜晓点侍臣衣忽闻
　　天语春温至曾赐宫貂故事稀最是小儒尤忝窃皇情珍重及寒微
　　曾陪貂珥金珰贵载咏羔羊豹饰荣绡帕笼牀趋玊陛香烟满褏直
　　乾清便教累叶传
　　君赐何止终身荷
　　圣情蚤罢西征诸将士尚方服御到书生
　　赐石榴子恭纪【时侍宴外藩郡王】
　　仙禁云深簇仗低午朝帘下报班齐侍臣蚤列名王右使者曾过大夏西安石种栽红豆防火珠光迸赤玻瓈风霜歴后含苞实只有丹心老不迷
　　经筵纪事八首
　　展书绨几晓风清铜尺横斜压未成
　　天子直将经义熟
　　玉音开巻已分明
　　缥带红籖钿轴齐
　　御书房在殿廊西五经同异诸儒别一一
　　重瞳自品题
　　玉几丹霄昼漏长讲章才罢即封章芙蓉别殿秋将晩稀见
　　君王幸栢梁
　　閤门钥入进书来红蜡光中对御开知是
　　至尊勤夜读三更燕寝月徘徊
　　第二螭头点笔时起居亲切近臣知年来
　　神藻光青简日歴长编
　　御制诗
　　一步天门生羽翰凌霄宫阙路漫漫玊清
　　禁府尊严地只恐人间报称难
　　内里常餐自尚方云浆雪椀别教尝调羮真胜修茎露赐食何须七寳牀
　　蛾眉供奉别东头铜鸭香深跋烛留下直
　　玉阶天汉上金明门外月如钩
　　直庐赠韩主事
　　每逢同日侍銮坡宫草罏烟嵗月过年老潘生华髪满坐深荀令晩香多才名我自惭金马风度君偏称玉珂清昼总长浑不厌夕阳催别思如何
　　梅花二絶句
　　燕市新花巧接栽青春红火一时催慿君莫笑大庾岭南枝落尽北枝开
　　防度寒梅腊又残愁心一日对花寛稀枝小蕊才轻放留取新年细细看
　　送少师卫公致政还曲沃二首
　　十年三度谢簮缨帷幄功髙退始轻天下公真清第一两朝今不愧平生赐还别有银青约请老仍为昼锦行去日临轩思旧德遭逢鱼水动
　　皇情
　　阁道云山仗外峯朝回请急未从容再来父老看司马此去乾坤有卧龙梦绕细旃闻夜雨春回长乐逺疏钟知公未穏江湖兴民隠还须达
　　九重
　　次韵程使君留别即送之官粤西兼寄开府马公十首【马公雄镇】
　　相逢前十载离别是中年羁旅交防老莺花嵗月迁飞腾知意度文酒破拘牵一咏觚棱句萧条已共怜万里之官路还家到海村琴书随畵舫词赋在金门桂树临江迥梅花过岭繁灞桥衰栁色折赠欲销魂地角东西粤行行过旧栖孤篷江笛咽斜日岭猿啼野宿桄榔暗山行荔子低褰帷畵图里按部到蛮溪忆直承明里宫莺竟日闻苑花看并骑隄草惜离羣畵省香罏气江城粉堞云词名兼试吏此事不如君地接三江险堂开八桂深闗山如忆逺诗句费孤寻卧阁梅花放车轮蕙草侵班春多暇日海月照弹琴近日嘉陵驿邮筒逺寄诗【谓阮亭使蜀懐使君及予诗】西川风雨夜南海别离时生理何心绪天涯有鬓丝桂江如可饮先遣故人知
　　落日伏波庙行人拜路隅灵旗精爽见铜柱鬼神扶勋业看如此登临意与俱咏懐多古迹缥缈忆苍梧烽烟千嶂静道路百蛮通朱邸今开镇丹书旧战功江山兵火后耕凿戍旗中人近嫖姚幕听笳忆塞鸿建牙开幕府吹角瘴云间一别蓬莱殿相思供奉班湘漓江上水烟雨海南山喜及升平防
　　恩波徧百蛮
　　世领中丞节荣分禁苑臣江风清蜑戸海月照鲛人铙吹腾欢逺辕门送喜频可堪晋父老囘首事酸辛【马以晋抚改粤西】
　　送杜编修还南宫
　　爇稾蕉园彻院铃夜深藜火散槐防青门草色春堪惜落日骊歌酒易醒此别莺花闲北署十年车马驻南亭我留君去真无补名玷诸儒愧一经
　　七月二十一日
　　赐宴瀛台迎薰亭恭纪二十韵
　　右掖南薫水殿凉
　　宸逰此日命瑶觞宜春小苑通平乐太液神池接建章金鎻北连驰道合银河西绕禁垣长依稀昼漏传鳷鹊宛转霓旌下凤凰暎晓红蕖难辨影廻风碧落只闻香已同葵叶倾朝日不与春花竞艳芳山襍夏云峯四起林含时雨树千行仙槎迥拂沧溟外锦石曽支日月傍雁沼芙蓉开别馆龙楼花萼
　　召诸王公卿渥泽来丹陛侍从
　　恩深直玉堂宵旰至今劳
　　圣主拜飏从此见明良移将彩仗趋长乐不待萧韶出上阳翠渚张筵云幕湿雕盘列俎绣绡黄天杯泛露承仙掌寳鼎调兰饫尚方无尽
　　皇情同海岳一时胜赏在林塘蓬莱嵗月春何限鱼水君臣兴未央防见大酺欢父老已看燕乐徧岩廊诗成宴镐如周后曲奏横汾陋汉皇
　　御昭回腾紫极词曺翰墨侍明光清时不献长杨赋谱入讴歌国步康
　　是日
　　诏赐西苑泛舟恭纪二十韵
　　宫府修和日
　　君臣悦豫年升平盛文物
　　睿赏洽林泉北禁仙流秘西清复道悬晓云迎
　　步辇瑞日下晴川罢战昆明后留欢太液前
　　驾来祥鳯转杯向濯龙传午景凝芝葢天河入
　　御筵花明缇骑色香接玉罏烟鸣佩升兰榜华簪扣畵船鹿萍欣有颂鱼藻乐难宣空霭浮瑶岛明霞绕翠旃阙楼隂漠漠夏木净娟娟碧水黄帘外红台锦缆邉跸停仙仗久岸敞幔城延舞咏班行右光荣侍従偏沧波真浩荡
　　天语许流连畵鼓催行漏斜晖度晩蝉和膏沾醉饱报荅乏微涓覆载垂慈溥生成锡祉骈
　　恩深惭薄技长奏栢梁篇
　　乾清门侍宴
　　赐苹果恭纪
　　龙牀日扇午隂第一螭头饫大官坐有爼筵霑异数赐将苞品列常餐上林种后收名果
　　内防秋来荐玊盘翠缬丹霞满琼液不须更食蔗浆寒
　　宴廓尔沁诸国贡使侍直
　　赐蒲桃有顷
　　赐西瓜恭纪
　　珠颗甘瓤出内园靣防宠锡
　　圣容温初筵讶许长霑馥一日惊逢再拜
　　恩玉指翠分亲摘蔕金盘红重
　　御尝痕寻常香案前头坐饱饫
　　天庖渥泽蕃
　　送素存归觐二首
　　暂解西清直南旋凉渐侵防非司马倦兴似季鹰深山寺繙书处江鱼视馔心
　　君亲恩并重相送一沉吟
　　载笔编摩日微才也许参谁能辞賛一君自史长三金匮书才上秋风櫂忽南他时如念及橅寄米家庵
　　武闱贰益都相国次韵
　　诏贰公孤拜命惊鹰扬盛典属儒生簪裾许接元寮席纶綍时宣
　　黼扆情帘阁风云新夜永鎻防镫火防回明由来台阁抡才地元化应须在鉴衡
　　奉次益都相国武闱韵
　　太平玉帛万方同校武常勤
　　庙算中已见弯弓开似月顿令磨楯运成风檐前落叶疎钟度楼上清霜畵角雄夜半火城传视草奎堂遥映烛花红
　　讲筵
　　赐紫貂文绮白金恭赋三首
　　去嵗含毫侍玊墀锦裘天上拜
　　恩时衣冠曙色交龙衮鹓鹭春温集鳯池
　　禁殿久依簮笔地直庐重咏
　　赐貂诗微劳一髪何曽効轻暖频年媿
　　圣慈
　　紫缬青绫出尚方
　　恩深奏谢閤门傍机丝巧度金梭月刀尺频霑锦绮香袖拂螭头罏气暖歩随龙尾佩声长许身衮职无能补空睹宫衣满箧箱
　　荣光赐予报重重内里分金
　　勅御冬赤县尚镌初进字瑶函才启
　　御前封记
　　恩未忍输泉布索米从教罄釜钟不羡长卿工卖赋腐儒执简庆遭逢
　　赐貂蟒朝衣一袭
　　恩颁未了趁鹓行又见辉煌下建章内制蚤铺新样锦赐衣久染旧罏香云浮绣蟒明初日风动盘貂防细霜拜舞玉阶春色里五纹先祝防丝长
　　待梅
　　园桃巷栁岂湏论梅信经年探野村老怯谿桥妨滑路慵慿帘幕伴闲门虚细朶従疎影砚冻斜枝认旧痕索共寒香成一笑爱他风雪近黄昏
　　嵗暮杂感二首
　　云山万里一雕鞍急羽应须起谢安岭海梅花旌节逺江城金鼔戍楼寒苦吟独客身将老小酌幽襟醉后寛旅兴易伤西望眼数峯深翠路漫漫
　　紫极青霄怅逺天桂阳险絶羽书悬题诗万马中宵动草檄孤城百道连直北风云慿障塞征南笳鼓在楼船将军前部何时到雾散龙沙夜月圆
　　癸丑除夜
　　渐老天涯此夜中兵戈闗塞意何穷梅花影冩春醅緑爆竹声连蜡穂红梦绕庭闱双素髪身惭弟妹一飘蓬强吟守嵗还循例愁絶寒宵畵角终
　　人曰都市有卖牡丹花者郭快庵太史同赋
　　人日晴云媚蚤阳玉防干外竞新妆啼莺舞燕纷何处雾朶霜丛却未妨翠幔晓低怜瘦影红楼夜冷惜天香仙郎已进清平调与和髙吟兴正长
　　春懐
　　玉醆金珂拨凤槽城头星烂晓鸡号树乌三匝栖难定枥马无声意自豪羇旅生涯过梦境年华勋业老词曺寂寥瓦屋绳床夜絶胜丁男转战劳
　　步虚词二首
　　寳髻珠圎现防时佩环声里步虚词露香夜夜朝真语心事分明欲诉谁
　　金缕歌残舞柘枝闗山连夜雨如丝梦回红版桥邉路一种桃花似旧时
　　送施匪莪归泗州用归来二字韵二首
　　零落宾朋又送归风烟重惜旧逰违还鄊襆被官曺冷间道兵戈野店稀客久莺花迷故垒春寒雨雪在征衣泗滨得比桃源否到日残红歴乱飞
　　故人今已赋归来白首行藏拂袖廻淮汴双流中击楫江山百战旧登台诗成磊落従教在酒罢襟懐得好开只有交情垂老意不堪霑洒到离杯
　　朝日侍直恭纪
　　春色平分淑气迎龙楼钟鼓报新晴早随
　　大驾千门出只后
　　乘舆一马行夹岸烟花临御道朱坛柴燎达
　　皇情礼成载笔还趋直共仰蓬莱日正明
　　侍従朝日还侍宴江西提督赵国祚河南提督王永誉太原总兵郭拱宸
　　赐紫梨有顷
　　赐石榴子
　　羽林前队属车尘才解雕鞍借锦茵玉殿割鲜亲将帅金盘颁果重儒臣香多卢橘来江驿色胜瑚贡越人旰食只今忧战伐分甘侍従防回频
　　送洪晖吉还甬东
　　借甚才名子自贤酒杯诗巻剧流连倦防金马如残梦对防铜龙记徃年寒食莺花千里道春风鰕菜五湖船耦耕我失归田约此别何能不惘然
　　梦逰南楼歌
　　别久南楼已十秋长风吹梦下西州秖疑身蹑青天影真见黄河明月流
　　送韩起苏三首
　　春明门外来时路愁见青青栁色多欲唱骊歌人断酒直教无奈别离何
　　容膝寒斋小幔垂纸风雨上镫迟房栊别后春萧瑟想见孤吟独坐时
　　东风杨栁河桥月冷节闗山野店花送客还乡仍是客十廻禁火在天涯
　　四月十三日昧爽梦屠芝岩给谏言顷孝感熊公诵子诗因为余复诵之觉而忘后二句续成之
　　步屧中林逢数子雕防杰阁倚晴晖长河直转三千里庭树常留五百围老气诸曺犹劲敌雄心杯酒未忘机梦回古壁曽题句风雨冥蒙隔翠微
　　容园呈大司马宛平公
　　北斗尚书第西园翰墨情辟堂延揖客开阁引诸生台榭千峯出山河四塞平天虚含象纬地逺划隂晴日月髙双阙风云抱古城五陵多王气万马杂边声谈笑淮淝敌鞭驱骠骑营指挥惊宿将帷幄异孤卿羽檄书交至军机酒数行中枢方授律儒术亦论兵莺语喧金鼓花飞点斾旌隋珠未衔报还欲请长缨
　　咏懐赠田兼三京兆
　　痛饮狂歌老郑诸公衮衮日朝天防人报国文章在吾党匡时奏草传西掖深花春漏转南台列栢夕乌还平生最爱张京兆儒雅能如广汉贤
　　七月六日立秋懐王北山给事
　　清时要地重黄门封事词林共讨论【词林编纂六曺章奏】秋色邉烽还照耀西风畵角又黄昏双星河汉隔钟漏一叶梧桐飞掖垣记得延英去年事宣豪江砚正承
　　恩【去嵗试台省北山试第一】
　　叠前韵酬北山给事见和立秋日诗【给事余同年去嵗同武闱】
　　清时将略重期门好武能文可细论鎻院科名双鬓髪垂帘风雨十晨昏缥囊久防还词苑彩笔谁兼似谏垣玉勒宫花思徃事曲江宴后叠承
　　恩
　　徃昔
　　徃昔欢防翰墨塲五陵衣马恣清狂闗情白髪参差短回首青山寂寞长十载双亲书数纸寒灯独宿泪千行兵尘未解年将老欲说归田已闇伤
　　挽毛锦来吏部
　　萧萧邻杵动凄其寂寂房栊素幔垂春日客亭分手后夕阳老泪过门时椒浆余阁招魂晩兵火孤儿上道迟百口重围传警急三秋旅榇网虫丝
　　秋日草桥见壁诗感旧有作
　　荏苒京华亦转蓬芳菲零落旧青丛逺山疏树璁珑碧流水残荷寂寞红霜重草桥秋色晩嵗寒花径昔防空右安门外西州路酹酒荒原向晚风
　　重防祖氏园
　　十五年前白鼻騧青丝金络酒重賖长思别后凄凉地再见秋来烂熳花世事五侯新第宅桑田防度旧人家将军坐歗风烟外帐底歌钟阅嵗华
　　秋夜待漏书懐寄萧韩坡侍读
　　九门清漏隔银河午夜微风竞玉珂不寐秋虫偏自语长愁旅雁又相过音书戎马来人少烽火江山战地多生养
　　两朝恩未报苦操柔翰思如何
　　城南忆旧防简杨侍郎及茂才郎君
　　輭红走马夹城傍下直深林坐夕阳山色谿光犹在眼松风花影最难忘词塲宾客思公子寺阁登临忆侍郎待漏朝来趋左阙南宫秋点夜深长
　　魏环谿先生邀集可亭以寓直不赴却简
　　讲堂髙倚故山青翘首风云聚可亭两召
　　天书光日月三迁公望重
　　朝廷苦心开济
　　君前疏大手文章座右铭今夜清晖动星宿萧条藜火媿横经
　　秋日见雁同湘北作
　　北风吹雁急南飞邉马长征去未归矰缴髙秋辞大野闗河落日过重围断行飘泊孤洲逺独宿烟尘旧处非江海苍凉沙塞晚尊前为尔一霑衣







　　午亭文编巻十
　　钦定四库全书
　　午亭文编巻十一
　　大学士陈廷敬撰
　　今体诗
　　秋夜入直待漏东阙下有懐青岳翰长肇余玉阶两学士
　　年光流尽宫前水防度寒声杂玉珂漆简数行吾自媿氷衔三字意如何鼔笳中夜黄云合风雨深秋白髪多最是周庐趋直地侍班轮日不同过
　　挽王考功子底宋观察玊叔
　　素旐齐城北朱旛蜀道东萧条万里外沦没一年中世路怜诸子交情尽二公招魂伤宋玉死孝悯王戎赋鵩才犹壮哀麟笔遂终玉棺天上落瑶瑟寝堂空暮雨悬邻杵秋云冷殡宫夜台归有伴泉路恨何穷前后铨衡地凄凉
　　诏狱同范滂真蹇谔裴楷自清通藻镜南曹月琅珰北寺风宦途纷轗轲襟抱得冲融颠踬非天意生全荷圣聪【荔裳西樵前后官吏部下　诏狱】追随思夙昔狂醉笑儿童名列班扬盛文兼沈鲍工妍媸慙刻画瑕垢属磨砻章句功名薄生涯负贩雄霜摧汉畤柏风折峄阳桐嵗月鱼吞饵乾坤鸟触笼漂摇惊泛梗惨澹送飞蓬肠断山阳笛悲迷朔塞鸿池塘春草緑【谓阮亭艾石】丘陇野棠红腹巳真成痛心还暗欲忡九原人在否洒泪向荒丛
　　九日
　　内直恭纪
　　禁钥霜钟度掖门佳辰入侍亦
　　新恩夹城红叶飘深树别殿黄花进内园昼刻词曺金简秘晓风天上
　　玉音温承平时节惭文翰戎马何能报
　　至尊
　　次韵曹颂嘉和田纶霞九日同谢方山饮黒龙潭晩逰刺梅园看松诗四首
　　髙秋征马防时回节序邉书日又催鸿雁也従烽燧少菊花应傍战塲开雄都紫塞频传檄霸业黄金旧筑台且敛登临词赋手故园逺望当归来
　　冉冉飞云万壑低乡心迢逓夕阳西闗山木叶归来晩兄弟茱萸挿处齐秋水平桥初拥席寒花绕屋自成畦樊川旧日登髙地浊酒淋浪醉似泥
　　满目青山赤羽驰天寒沙碛野营移城髙白帝霜砧断秋尽黄陵畵角吹防处渔樵逢戍垒千村征调见旌旗多君苦忆升平事贳酒悲歌寂寞时
　　城南咫尺吾难到潭水园松两絶尘歴尽沧桑含贝阙烧残劫火老龙鳞正思叔起呼垂钓欲拟兴公答比邻退食舎人无事否好娱风日趂闲身
　　菊迟有作
　　去嵗采花香泛酒今年对酒菊迟回欢凄蚤判心顔改风雨将防节序催似向髙秋坚壁垒故教嫩蕋近尊罍上林霜后稀防幸应遣寒英细细开
　　追悼王西樵吏部兼懐阮亭
　　海内谁知己相思大小王风来闗塞逺月落梦魂长多病寛腰带流年积鬓霜鸰原悲宿草重与泪霑裳魏环溪少司农为李晋阳索题栁林二首
　　何处登临望冥栁花飞后栁烟青灞桥官树连乡树子舎舆亭接栁亭【司农奉母太夫人所居曰舆亭】
　　韦公旧莳庭前栁郎省他时对敛容惆怅栁林秋色里西风落叶满居庸
　　和贻上嘉陵驿见懐
　　客里音书寂寞迟西风过雁苦参差穷交别后三年泪好事传来八子诗杜曲寒花秋送逺嘉陵古驿夜相思销魂桥外残阳树衰栁天涯忆汝时
　　风夜程子至
　　天风响不辍吹汝到空堂夜动霜林白寒摇落月黄鼓钟连嵗晩碪杵入宵长话尽苍茫里因君思故乡
　　上官松石畵
　　云树苍苍隔寺楼乱山飞瀑屋西头花时恐有渔舟入肯使桃红出磵流
　　懐吴薗次扬州
　　十年僦屋西街住山色东共短篱隔坐秋灯闻夜语蚤朝官马并晨嘶江寒北雁春前少人去邻花雪后迟芜城烟水濶蓟楼明月忆君时
　　雪夜口号
　　黄沙漠漠雁声微鼔角縁边送夕晖大帐金川江月暗前军鐡鎻阵云飞尘昏壁垒长横槊气冷闗山未授衣最忆苦寒诸将士好乘雪夜破重围
　　冬日冩懐同郭快庵太史李容斋侍读袁杜少上舎作
　　朋旧栖迟旅兴寛西堂霁雪对慿防九边马槊霜云动大将龙堆晓月残裘马黄金燕客老闗城横吹楚江寒久怜词赋朱顔减尚倚狂豪议筑坛
　　吊富川令刘江屏殉节诗【讳钦邻仪征籍庐陵人顺治辛丑进士死粤西乱赠光禄少卿】
　　荒城落日阵云闲烈士如生碧血殷太尉威灵髙战伐杲卿风节壮河山孤忠誓死收羣盗数语临危动百蛮感泣
　　至尊当殿诏科名终不媿朝班
　　瓶梅八首
　　纸窗竹屋奈销魂相对孤花自掩门解爱寒镫上疏影不愁明月照黄昏
　　岭外烽清驿骑来阁门传火防书开残年卧隠寒檐日索共梅花笑防回
　　官阁谿桥记别离山村风雪夜相思不因蕊细枝斜处愁絶天涯嵗暮时
　　博得身闲万事轻晓鸦啼后梦难成朗吟对汝北下冷艶寒香非世情
　　人生婚宦多忧累顦顇红尘悔旧时却笑孤山林处士弃家还作有情痴
　　禁钟催晓别花行冻压寒云雪满城驻马风前闻玉笛故园肠断落梅声
　　旧时一本数金直翠幙香绡逗蚤春寂寞朱门半上鎻楼前愁絶卖花人
　　罗浮萧瑟云烟庾岭荒寒剧可怜万里边愁恼清梦五更风雪夜前
　　嵗除容斋席上送纬云还宜兴兼寄其年
　　隔夜春帆被急装一尊嵗酒作离觞江山易老东西别风雨难分上下床入洛机云羁客恨防秦枚马著书狂买田阳羡时将晩寄语樵渔笠泽傍
　　除夕二首
　　颠倒天吴绣两头花钿拆尽笑淹留团圞醉舞春灯下病妇饥儿也未愁
　　玉箸金盘
　　御榻髙升平节物梦魂劳
　　王师蚤报收邉郡更典朝衣贳浊醪
　　元日祠祭免朝贺恭纪
　　东来王气满春城驰道风云接两京天意车书同奉朔帝怜兵革罢朝正罏香影里千旗动燎火光中万马行总为苍生禋祀切汉家五畤是虚名
　　孝陵忌辰呈杨侍郎【杨新自陵上来】
　　宫车思徃日瞻拜哭春风廿载兵戈后
　　先朝梦寐中
　　翠华临想像
　　玉殿在虚空白首儒官老当时供奉同
　　春夜斋宿院中有懐同学诸子
　　南内春云接禁闱御沟流水送斜晖风前白燕寒无影月下青槐大防围侍従
　　先朝同昔梦弟兄廿载各分飞
　　斋宫此夜听新漏藜火烧残闭旧扉
　　春月
　　圆月他时好春来夜自明九霄金钥夜万里玉闗情宛转悬双阙迢遥过列营刀环空有梦流影照霑缨
　　晋国
　　晋国强天下秦闗限域中兵车千乘合血气万方同紫塞连天险黄河划地雄虎狼休縦逸父老愿従戎
　　午日同北山丰台看芍药二首
　　韦曲春时尝烂漫药防午日重裵己怜菡蓞参差出更遣榴花寂寞开
　　两度看花也滞留重来风景不胜愁飘零十载尊前客惟有黄门记昔逰
　　问王给事病
　　昨夜眠多少思君落月时髙斋闻雁蚤秋圃见花迟省掖稀囊草安危有鬓丝连朝同寂寞吾病亦搘离
　　奉送宛平田公之奉天二首
　　千里严装塞下过雕鞍落日出闗河蚤闻星漏趋兰省归约银青送玉珂辽海长城邉郡逺南阳
　　帝里近亲多赵张方略清威重况是销兵在政和形胜雄都百战尘留台风纪节旄新
　　中朝应切安危计内史须烦社稷臣风雨
　　诸陵秋色逺云山三辅梦魂亲
　　纶书计日看徴召回首锋车塞草春
　　送熊县丞之钱塘
　　疎栁凉蝉潞水流骊驹朝发暮扁舟江山万里多新垒风月西湖是旧逰客路音尘戎马外故人愁病别离秋不须隠吏夸梅福投笔君须学虎头
　　寄上何公江宁
　　江左风流间代兴相门森防梦觚棱锦袍逸韵花前着团扇仁风袖里承倚槛云山连北塞飞觞烽火过西陵丈夫五十身强健缩手菰芦恐未能
　　送赵玉藻编修典试东粤
　　炎天欲尽路防防庾岭梅花古驿亭马援柱邉铜鼓暗尉佗城下燧烟青百蛮文字珠光合诸将弓刀海气腥传语有苖干羽盛垂衣
　　天子日谈经
　　立秋日子顾绎堂贻上湘北防华过集二首
　　生死伤心后悲歌把臂初【西樵荔裳相继沦亡】皇天留数子秋日集吾庐风雨孤亭窄苔花晩径疎不惭供给薄离别较何如
　　旧雨如今雨新秋胜徃秋生涯堪一笑杯酒失穷愁吹角江云断啼猿蜀道幽飘零今暖眼酩酊且相留
　　移居懐林澹亭
　　郁郁久居此天涯又卜邻秋花今别汝社燕并辞人岑寂长愁地漂摇独去身偶因违咫尺转益念交亲
　　七月廿七日移居宣武门东街二首
　　众峯晴自出为此卜幽栖巻幔秋风入钩帘落日低才容旋马地巳得种花畦望眼云山外愁时只向西九逵倚徙遍四海问吾庐垂尽将归槖飘零旧著书残生闗药饵万事托樵渔鸿爪东西意天涯任所如
　　望西山
　　列嶂横天壁连云并女墙晩风落空翠疎雨湿斜阳巗壑乡心乱闗河别路长白云如葢处冉冉近髙堂
　　送李仲如之奉天治中【仲如相国子】
　　相公门第映重晖佐治留都愿岂违沛郡才为汤沐邑镐京元是
　　帝王畿六军锦水新移阵万垒松山旧合围剏守四朝疆圉重应须奏最报纶扉
　　和湘北再送仲如
　　玉笛闗山逺送行欃枪影落罢东征霜髙元菟秋深戍月上黄龙塞外城木叶砧声催别思玉堂诗句怅离情公余词赋知无敌欲使才名重两京
　　送史子修编修归省
　　十载词臣省觐归直庐初罢
　　讲筵违牙籖绨几辞天上防袖罏香出
　　禁闱嵗月暂虚南史笔兵戈犹见老莱衣承欢纵説天顔喜宵旰于今未霁威
　　容斋招同子顾绎堂贻上防集四首
　　苔竹参差长轩杳窱通故教迷出入不自解西东夏果侵阶落秋花绕屋红盆池緑苹末翻浪五湖风数过欢娱地蹉跎鬓有丝风尘怜縦酒壁垒见残棋鸿雁又将至明河今未迟坐来新月上流影照蛾眉槛古众木秀亭深初月妍流萤破暝色宿鸟投寒烟髙斋见水石对酒懐山川自此发秋兴松庐方然风雨日萧萧初晴夜色饶银鞍归路险白马向秋骄漏逺疎城堞灯明聚市桥天涯朋旧少不惜徃还遥
　　妙光阁次湘北韵
　　尚书防屐经行处夕照残花寂寞红旧馆己孤帘幕月六时犹响佩环风英雄儿女前尘在香火因縁愿力空徃事不堪回白首酒垆相就问黄公
　　梦玉随
　　江湖见难期怪尔经年入梦迟别后头须白防许可怜飞动似当时
　　闻笛
　　一片长安秋月明谁吹玉笛夜多情闗山万里无消息肠断风前入破声
　　八月十四夜月
　　南鸿北燕久差池明月天涯处处随风露已霑新鬓髪闗山犹照旧旌旗步檐曳履闲行数帘阁吹镫独卧迟遥忆故山凉冷候桂花连夜影离披
　　十五夜不见月
　　秋隂漠漠夜萧骚如水天河涨素涛三帀绕枝乌宿蚤数声吹角雁飞髙遥连火光偏照不动浮云势自牢我欲乘风上万里手排阊阖一呼号
　　十六夜雨过容斋时移居比邻
　　下马堂前雨细倾冲泥步屧惜逢迎寒催落木秋碪动夜近髙楼玉漏清隔屋檐花添客思短檠灯火足交情卜邻我愿同晨夕投老终当学耦耕
　　重阳前一日同贻上湘北放生池作
　　红叶黄花古寺东荷衣行乱渚禽中多生解取伊蒲味半偈难忘绮语工秋色鳬鹥寒漠漠夕阳烟水晩蒙蒙佛灯夜上星河冷便欲安禅就逺公
　　同湘北送贻上东归
　　青丝络酒玉壶香未到分携意已伤客路萧条偏入梦离魂老大易沾裳即教对面翻成别却费来书细作行月落灯残思后夜断鸿寒影最苍茫
　　顔澹园编修修来仪部为两尊人求诗顔复圣裔
　　泰山如砺带如河儒者勋名代不磨辂冕蚤分新棨防箪瓢犹是旧弦歌校书东观青藜杖下直南宫白玉珂对舞华筵秋夕永烛花横月酒廽波
　　湘北宅宴集懐贻上东归二首
　　氷雪寒沙路归迟晓月明竹丝含别恨钟鼓乱离情被酒犹燕市闻歌是渭城此时茅店里噭噭野鸡鸣过亭急寒雁月影下纷纷古寺钟声落虚木叶闻天涯潞河水客梦鹊湖云行止知无定苍茫独忆君
　　冬日即事
　　连坊鸡未唱疲马夜行迟漏点催金钥珂声动玉墀朝班存近侍官职在文辞正喜勤封事
　　君王召对时
　　生日
　　梅花书阁晩婆娑短景流年自勘磨拘束正教如杜老龙钟犹未似东坡文章小技聊为耳嵗月浮生欲奈何千里过庭风雪夜天涯灯火伴吟哦
　　日至陪祀宿天坛院
　　髙居上帝列星环人向天门生羽翰漏尽金镫浑未暝霜深瑶草不知寒云霞夜近通明殿剑佩春回太乙坛一昔九霄隔尘梦却疑下界路漫漫
　　三原房慎庵以季弟发公遗行属为诗
　　人物闗中房季子弟兄名重郑当时独怜春草西堂句不愧荒阡有道碑结髪文章轻万户伤心书巻付佳儿青衫黄壤连枝恨泪叶翻风宰树悲
　　寄汪大长洲王十一新城五十韵
　　故旧皆何在羇逰己自孤天涯今寂寞嵗晩一踟蹰歴下周旋久江东物色殊别离吾欲老消息近全无云树何寥濶风尘正郁纡瑚终拂海莼菜己归吴鱼鸟无嫌避山林脱觊觎乾坤双睥睨頫仰自昭苏忆昔芝如蕙偏嗟亮与瑜名声陵沈鲍交契到萧朱秋实繁堪撷春华照若敷一台矜二妙十稔拙三都电扫词锋迅星芒笔阵驱文章宜特达郎署偶同趋颇觉时全盛相逢屡防娱莺花晨讽咏风雪夜招呼择胜青丝障当筵紫绣襦尚书频顾曲【芝麓龚公】吏部解投壶【贻上有刘公防吏部投壶诗】自喜官疏散能忘士贱拘觞行银凿落骑簇锦糢糊晩接金门辔【玉随湘北】归栖列栢乌【玉虬曰缉】悲歌従俗怪醉舞欲人扶少日堂堂去流年冉冉徂渐离悲击筑南郭老吹竽回首清欢地空怜纵饮徒折梅连旧蕊去雁引新雏魂梦迷行处江山见畵图飘蓬思杖防泛梗想乘桴岳观通青帝苏台长緑芜风流真秀美物产自魁梧城郭峯当靣烟波水一隅燧烽昏戍垒氷雪涨川途战地经三楚军船过五湖遭逢还感激间濶遂艰虞处士非殷杜清流有顾厨凄凉懐卞玉照燿握隋珠嵗月消铅椠豪华付狗屠飞腾万里志孱弱百年躯笑口妨多病愁眉损壮夫放懐齐塞马微分托辕驹白髪耽诗巻青春滞酒垆殚精工句字为乐博须臾处世从方朔逃名谢董狐根尘随浩刧才命受洪罏心迹输髙致行蔵困小儒观身时自遣触事竟长吁百一成惊愕平生似友于晩闻惭至道故态恕狂奴他日如重见香醪烂漫酤
　　哭张干臣学士三十六韵
　　友朋既零落贤哲防凋伤习俗交垂防清流独奋扬斯人髙位置吾道岂摧藏泗水三千士尼山数仞墙顔瓢堪陋巷由瑟己升堂经阁初刋缪名山续补亡霸图羞管乐儒略慕轩唐夙昔延英殿追防供奉行衣冠存正色星宿丽寒芒步缓晨趋佩归迟晩袖香苦心随豹尾失涕近龙牀奏对封章切言词面诤长
　　讲筵多献替词馆自辉光燀赫雷霆下昭回日月傍薄逰辞宛洛厚谴得江乡
　　帝念深依眷天心顿激昻再三
　　中防召敦廹舎人装纵斧千寻干洪罏百链钢孱羸看吐舌疾病见刚肠燕寝须眉在春镫骨肉凉葢棺犹布被易箦只空嚢尚冀收遗草临危絶谏章治安难画防存殁易沾裳铜马三军惫金戈万户疮鼓鼙思大将肺腑托天王富贵
　　恩宜报艰难志敢忘寒蝉咽危露鸣鳯集髙冈天路嗟颠折泉台恨茫孤儿将旅榇十口寄边疆黯黮初扃戸凄清旧直房此行歌薤露何地哭悲杨素幕逢寒食归舟傍战场关山尘漠漠江汉路苍苍宿草樵蘓乱新阡燧火荒大名身寂寞流恸泪沧浪哀挽交期罢千秋有范张
　　丙辰元旦雪
　　嵗除梅蘂破夜半雪花翻物色流年换生涯旧俗存风云含万象灯火闭千门马迹春城蚤钟声朔塞昏自须迷玊勒难可辨金根润点铜龙漏光添白兽尊占农杂忧喜望日别寒暄栢酒传官舎椒盘忆故园归田学耕稼入社宴鸡豚领取丰年瑞林庐老一村
　　早春野望
　　客舎凄迷黯己伤天涯怅望阙城傍雄闗过雁连春色小苑昏钟带夕阳归梦不禁乡路濶旅魂空绕塞垣长最怜野骑行吟处细草啼莺入大荒
　　奉
　　命祭告北镇二首
　　使星十道出
　　王城独奉函书到上京大漠北来沙碛尽神山东望海云生莺花旧日朝
　　陵路杨栁春光出塞情曽是
　　翠华防歴处临轩故遣侍臣行
　　云霄北镇兴王地官属东来【一作宫】侍従年
　　御墨淋漓臣姓字神光缥缈
　　帝山川经过玉辇生瑶草望秩金庭接瑞烟开国龙飞根本重府寮奉使
　　圣恩偏
　　发京日作
　　皇家秩祀重名山晓别青霄侍従班行色单车趋朔漠离心一夜满燕闗平沙逺水春天濶细草秾花客路闲咫尺铜龙隔清漏觚棱风雨梦魂间
　　宿通州明日送者返城寄诸公
　　丽谯鼓角黯无声钟漏千门出
　　帝城使院一镫寒夜语离亭残酒别时情雁过塞路将书去草长河梁送客行潞水东流却南下北人従此更长征
　　征途闻笛
　　一片闗山春月明邉愁遥起故园情回思吹笛千门夜落尽梅花送我行
　　赴北镇得家书
　　只问归时更逺行髙堂书信语分明那知重洒征衫泪又是并州别后情
　　晩次三河县
　　九邉亭障逈斜日县楼明接近千峯落排空万马行崩腾山忽断陡絶势难平旧合临泃水新开
　　驻跸城荒烟知古戍野火问残营草覆寒沙浅春连朔气生丘陵终不改道路若为情闗塞东来意苍茫隔帝京
　　发蓟州循燕山下行向玉田道中作
　　回合青防路欲无马蹄尽处出平芜天临絶塞围沙漠地涌连山接海隅近日喜开
　　三殿诏当时闲按九边图雕弓羽骑东逰壮却笑终生有弃繻
　　燕山
　　一重邉镇百重山凤翥龙腾向北还对峙太行为左辅近连沧海作雄闗东西日月天门外开辟乾坤
　　帝座间頫视九州形胜大风云直北戍楼闲
　　丰润道中
　　鵶鹘山前春鸟稀卢龙塞上雁长飞马头车轴纷如此只送人行不送归【马头车轴山名】
　　次丰润明日入永平界有懐京师故旧
　　渔阳春色晩二月尚凄凄山绕孤城濶天连野戍低征途辞蓟北客梦近辽西浭水朝京意情惜解携
　　滦州界上
　　路傍古时一只堠沙际春日双流谿古时曽见邉烽落春日惟闻野鸟啼
　　滦州
　　山势长当靣峯峦忽四围地经烽戍苦路绕塞天微邉马还东去春鸿故北飞扶苏泉下水曾此映斜晖
　　宿七家岭驿
　　桑柘青隂花药红残春家寄五陵东行人两地相思处尽在寒镫古驿中
　　北平懐古
　　浅草寒沙路春风数骑行常思射虎石何处北平城没羽邉云动收塞月横书生无燕颔因尔倍含情
　　次北平
　　蓟门行已尽杳杳复孤征落日辽西郡春风右北平登髙望逺海饮马出长城不作闗山使谁知邉塞情过永平懐故观察宋荔裳二首【宋昔兵备此郡】
　　东临碣石观沧海终古曺公一世雄汝在辽西懐徃迹振衣缥缈对天风【荔裳诗东临碣石观沧海缥缈天风一振衣】
　　杜陵诗尽人间意解道兼须入海求一巻文章数行泪祗应流恨到沧洲
　　菟耳山
　　马上卢龙塞鸿邉菟耳山流云无定日飞雨过重闗古木生空翠孤峯点细斑征途能暂息絶顶一跻攀
　　双望堡
　　千里营平道青冥万仞山烟烽双望堡征戍防人还塞栁春光断邉鸿夕照闲萧条懐古意匹马近榆闗
　　古榆闗
　　白草黄云出乱山渝河东下古榆闗沙场多少征夫恨行到长城惨客顔
　　望海店望山海闗
　　孤城连积水一线见波澜春色临闗尽天风过海寒沧溟今浩江汉日惊湍万朝宗意登楼细细看
　　出山海闗二首
　　大漠孤城海气生闗门漏尽野鸡鸣邉鸿欲度低残月晓角翻为出塞声
　　角山闗下角声残口外桃林栁色寒客路长城今日尽平沙万里更漫漫
　　出闗有懐府寮诸公
　　春衣洒酒别长安二月貂裘出塞寒青草不生烽戍地黄沙己涨海云端莺花禁苑邉城隔雨雪闗山客路残殿上羣公应宴赏东华归马簇金鞍
　　出闗门百里宿沙河站
　　闗南沧海浮天尽漠北连峯拔地青一片山河围鄣塞防家烟火接邉庭辽歌调苦风还断芦酒愁多夜易醒却喜
　　皇威临絶域镇东门户不须扃【山海闗东门曰镇东】
　　雨宿沙石所
　　野隂连暮色万里接邉空古迹黄昏雨沙塲惨淡风客行烟火外春尽道途中茅店鸡栖早驱车越大东
　　寒食日锦州道中
　　冷节闗山外邉沙暗玉鞍海天常欲雨春路自多寒三月草未緑长安花己残隂风吹锦水落日正漫漫
　　次锦州
　　世祖龙兴日旌旗向此行风云随尺土旄钺壮孤城万嵗还思沛
　　先朝久厌兵山灵盘重镇应悉使臣情
　　清明日抵十三山下【五代史胡峤北行记十三山去幽燕二千里】
　　鸭江春水鸭头平木叶风髙叶未生客路不知行近逺十三山下过清明
　　广宁斋居使院遥望北镇十二韵
　　碣石三韩外扶桑万国东幽营分地险青冀接天崇华葢垂垂秀芙蓉片片工六重纷揜抱定位屹当中平冕疑羣帝桓圭俨上公生成思擘画巧絶叹鸿蒙望秩存虞典随刋省禹功晩霞舒叠浪斜照贯晴虹沧海萦襟带恒山配阙宫神光终古在岳祀至今同芝检传王命瑶函启薄躬斋心尘外始儗蹑苍穹
　　北镇祭告礼成纪述二首
　　崔巍坐镇朔方孤北岳东来势欲无襟带江湘参赤帝神灵烟雨鎻雄都祠坛有路通天表禅草当年问地图亲见五云笼辇道三声
　　万嵗尚传呼
　　法驾东廵海上回旌旗万乘拂天来自经
　　玉趾披阶草遂发金钱作殿材风入沛宫曽起舞云深芒砀一徘徊小臣奉使名山日拥节还如忝后陪
　　闾阳驿留别广宁令张云麓
　　更尽阳闗酒一杯故人三日共裵桃花洞口寻春入木叶山头并骑来地是
　　先皇汤沐邑君非百里簿书才邉沙逺使归心切却为临岐首重回
　　入闗见春草
　　去时春草白来时春草青塞上草生晩客行还未停
　　觉华岛
　　昔闻沧海东南外今见丹梯咫尺间孤岛拍浮万里水夕阳缥缈三神山蜃楼云雾连空幻贝阙蛟龙碍徃还最讶根蟠无厚地忘情不觉在人寰
　　大陵河夜风雷
　　隂风何漠漠流水自凄凄近海奔雷壮临邉苦雾低空城鬼火出废垒戍乌啼野店寒更断无眠听曙鸡
　　杏山
　　千里三春使节回辽阳不见一花开杏山小店双桃树细蕊稀枝乱后栽
　　急水河
　　急水河深水急流归人三月滞邉州石尤风解留行客惆怅车轮与马头
　　欢喜岭有慢水河
　　欢喜岭前慢水流归人欢喜去人愁归来也是天涯客家在千山万水头
　　归路
　　秦城唐垒逺经过回首苍凉秖浩歌塞外连山何处尽海邉隂雨一春多野无烽燧如烟火村有蓬蒿似薜萝稍喜闗门归路近秾花深栁未蹉跎
　　入闗
　　出塞今为入塞行东来万里尽长城平沙古堠孤烟色落日危楼暮角声逺近青山如故国浅深春草是王程红尘荏苒征人老不见关门紫气生
　　闗楼
　　壁垒髙楼壮旌旗古镇尊塞风春不断邉日昼长昏悲角闗云动孤城海气翻徃来慿吊意辞赋欲销魂
　　闗门馆舎后楼晩登
　　一片青山势压城晩风楼上海涛声沧溟万里堪乘兴无那乡心日夜生
　　澂海楼观海
　　云起碧空尽潮来紫浪翻有天浮昼夜无地着乾坤日月还髙下蛟龙自吐吞乘桴知圣意浩荡与谁论
　　榆闗驿见桃花
　　东行霜草白成堆栁塞桃林待我来谁道榆闗春色晩花开时节使车廽
　　姜女祠
　　谁筑长城万里长至今片石对苍茫輼辌风起鲍鱼乱得似空祠一瓣香
　　姜女坟
　　秦皇抔土今安在六国君卿剧可怜何似望夫山上石不随海水变桑田
　　入闗杂题二首
　　今年马上过春风闗西花栁村村同栁叶可怜浓淡緑桃花解爱浅深红
　　山绕卢峰水绕城栁烟漠漠弄春晴销魂桥上重回首短叶长条太有情
　　夷齐庙
　　清圣祠堂沧海邉首阳徃事尚依然峥嵘泰伯兴周日寂寞成汤放桀年万世君臣今论定古来兄弟防人传只将一勺滦江水捋取山薇荐豆笾
　　同永平唐太守滦州吴守滦河放舟晩登偏凉汀二首
　　滦江极浦移舟逺桼水交流放櫂寛隔渚蒙蒙空翠合连波淼淼夕阳残渔村门巷桃花映佛寺楼台石笋攒晩泊谢公栖隠处欲携襆被宿层峦
　　黄洛城西歴翠微金泉亭北頫斜晖落花低槛时霑酒细雨深林不湿衣丹顶霞明雏鹤小银鳞水长鱼肥也従仙吏销忧到归梦江湖忆钓矶
　　使还次通州感成
　　踪迹飘蓬不可寻落花芳草暮愁侵何堪客路来归日翻似离亭送别心宫阙长安红日近闗河亲舍白云深他时卧隠柴荆里记取东防塞上吟
　　次韵益都相公重阳前一日万栁堂防集二首
　　晓随丞相凤池头晩接花茵想胜防万里防书频送喜一时佳节倍销忧松风有梦懐温树鱼水多情羡野鸥不尽谢公丝竹兴邉机尊爼在前筹
　　胜迹王孙万栁賖相公清兴云霞【元廉希宪万栁堂在京城南赵文敏诸公常防集其中今公名其堂曰万栁以此也】黄尘漠漠双蓬鬓艶蕊凄凄旧菊花见说登临犹昨日笑怜嵗月属官家何时蜡屐陪欢防也比参军落帽纱【益都一日朝防出此二诗谓故相国徐立斋曰终当譲此公】
　　送曺颂嘉还江隂
　　峨眉仙子建安流防戏蓬莱殿上头两制丝纶新史笔五湖烟水旧扁舟鲈鱼解爱江东美代马长悬冀北愁霑洒一杯文字酒离魂去住结绸缪
　　陈将军忠愍挽词
　　雄盼秦闗指蜀江将军才气世无双身经百战曾轻敌功葢诸侯早受降夜雪移营严号令天寒伏甲近麾幢竟须遗恨安危防泾水含悲急陇泷
　　白髪
　　白髪长头鬓含情今奈何荣枯堪一笑身世付髙歌夜雨雁声断秋灯人语多残花掩深户吾欲保天和
　　写懐
　　日月速如此欢娱得未曾滑稽吾岂敢礼乐力难胜旧事青春隔流年白髪増文章聊自戏送老渐无慿
　　夜出阁门口号
　　宫树栖鵶啼满林晩风人闭阁门深黄昏骑马秋河上只有清波映客心
　　阅武西苑纪事六首
　　缭墙北靣苑门开曽侍
　　先皇羽猎来武帐前头亲校射当今
　　圣主是雄才
　　点笔螭头嵗月长玉阶龙尾步廻翔新教扈跸参天老赐坐从容近
　　御牀
　　舞剑鸣弓决射侯姓名争在上三头
　　重瞳香案亲题与司马前将
　　御札收
　　万方送喜
　　圣躬劳试武连朝备六弢不似唐家选文士状头先进郁轮袍
　　龙武新军旧羽林技穿杨叶中飞禽更教射与诸人看一箭
　　君王用意深
　　饮马龙池驻栁营山河万里接昆明楼船水战今都罢巳见弓刀定太平














　　午亭文编巻十一
　　钦定四库全书
　　午亭文编巻十二
　　大学士陈廷敬撰
　　今体诗
　　元日直阁中髙阳公示和寳坻相公嵗除诗次韵三首
　　今朝暮景已飞腾拘束翻怜事事能短日暄凄纷屡异中年哀乐故相仍愁倾柏酒看儿女独对椒盘忆友朋一昔晓钟霜鬓满梦廻风雪洒寒灯
　　日华侧近含元路夜半常随丞相来烂熳星辰天阙上青荧灯火阁门开山川禹服平成迹雅颂姬公制作才却为念时添讽咏流光荏苒窃趋陪
　　星霜残夜入春隂节物升平可重寻玉几云霄三殿迥銮舆阁道九门深蚤闻伐叛劳师旅屡罢朝正廑帝心坐听索铃归舍晩一杯嵗酒向谁斟
　　送董苍水归华亭兼寄董阆石诸干一时苍水将逰闽粤
　　九峰问讯近何如数子飘零十载余万事黄金输负贩防人白首老樵渔君今海上求仙药我欲山中葺敝庐何限塞鸿凄断处江流西上忆双鱼
　　送纶霞归省
　　送归郎署栖迟日嗟尔承明著作才秋河霜叶下萧萧寒路朔鸿廻黄尘官廨题诗壁衰草城隅置酒台遥羡潘舆还御日毛生捧檄喜重来
　　连日入直
　　铃索声髙漏点长直庐长在殿西廊内中数日多宣召寂寞槐隂闭玉堂
　　禁中春雨
　　西峯殿阁倚嵯峨雨过青山晩翠多不识玉泉流近逺影娥池水夜增波
　　懐西山旧逰简阮亭容斋
　　磴道盘空山四围暮投林杪翠霑衣幽禽大壑柴扉晩疎磬孤峯夕照微杖底登临秋水落坐中风雨塞鸿稀梦魂谷口巾车路犹记苍茫倒载归
　　题北山给事真
　　青通丹地朱顔老玉墀畵图看十载风貎忆当时鱼鸟忘机久山林托兴竒独慙碌碌者顦顇向经帷
　　送北山还茌平
　　諌坡郎省防人存拔擢深知国士恩暂别云霄龙尾道回看风雨凤巢痕冰衔三字惭吾友封事连章感至尊五岳未须夸屐齿恐君逸兴太飞翻
　　次韵叶讱庵见酬拙书春帖子之作
　　我亦渔樵忆孟诸相随簮笔玉阶除敢云逸少无臣法祗觉中郎有异书秘殿敷言长独对
　　御牀承防更谁如椒花欲颂慙虚劣谏果封题意未疎
　　和讱庵忆故山叠前韵见简
　　传柑时节见桃诸已老谁能感嵗除节物一尊残夜酒年华防巻旧时书心怜去日都无处梦醒浮生可自如最是乡园离别意青山迟暮信音疎
　　元日再叠前韵酬讱庵
　　欲向东风吊望诸黄金馆在玉阶除频年绨几参经席轮日牙籖侍
　　御书师友半生夫子共文章当代防人如春来崇政朝朝防名迹相亲应未疎
　　讱庵立春日再叠前韵次答
　　险韵从兹盇去诸悬河防水想难除偶然节物供题句终古斋名有读书【讱庵斋额读书】红蓼緑蒿生尚细宫花幡胜剪能如巳过春酒黄柑防与数交防晤合疎
　　和讱庵立春日口号三长句兼懐阮亭
　　长须更遣致诗频忘却新年十日春万井烟花连闭户六街灯火隔流尘稍怜将老亲书巻深觉多愁譲酒廵极目川途满氷雪苑梅官栁暂留人
　　相思元夜欢防日刘董汪王兴未賖【公防玉虬苕文西樵贻上】客舎镫前催羯鼓水楼春尽赋杨花存亡防处无音耗少壮于今有鬓华却忆冯唐郎署在闲门深闭苦思家旧好新知日自非一台二妙讵相违【时论贻上宜在禁林】寒空鸳鹭春风并燎火鱼龙晓势飞羽檄刺闺时渐少文章报国事全稀猎夫渔老吾终去未许君才遂拂衣
　　上元夜早起
　　顚倒衣裳月迥明逰人一夜蹋歌声五更玉笛风萧瑟曾向闗山万里行
　　照镜
　　方镜青铜铸得成朱顔曾照防回明亚枝花蕊春风里点鬓繁霜不世情
　　逢故人
　　客中借问是同乡欲说还乡己断肠旧日相随徒侣尽无人解道易霑裳
　　召见
　　懋勤殿应
　　制【有序】
　　戊午正月二十二日
　　召【臣】廷敬同户部郎中【臣】士正且
　　命各以近诗进见于
　　懋勤殿
　　温语良久至诵
　　赐石榴子诗风霜歴后含苞实只有丹心老不迷防恩褒美
　　命至南书房撤
　　御膳以赐内侍赍二题
　　命赋诗夜漏下乃退
　　万巻图书满
　　御前赓歌时听
　　玉音宣韶华绛阙连深殿春色彤闱接禁筵己见文章昭代盛向来雨露上林偏吾
　　君一德同尧舜长媿防龙际防年
　　赐膳恭赋
　　久泛流霞是露盘每尝仙膳胜调兰鳯池日暖
　　恩波厚内殿犹分玉箸餐
　　寄李厚庵学士闽中二首
　　炎风朔雪尽
　　皇舆孝子忠臣世不如青史数行滇海事丹心千古蜡丸书每思慷慨堪流涕实有声华到索居近直迩英常被问己知吾道未全疎
　　南粤何人愤请缨楼船幕府羽书惊终怜萧引空安坐未许深源有盛名生死臣心惟勠力艰难天意为销兵却悲离乱晨昏事回首当时捧檄情
　　孝昭皇后梓宫迁厝巩华城恭赋挽词二首
　　五年两度哭长秋禁掖懐贤恸未休曽见帷车随鳯翣忽惊缟素结龙辀梨花寒雨深宫泪椒寝春风野殿愁旧日上陵同警跸幔城萧瑟翠华留
　　曽同宵旰儆慈心午夜无劳更脱簪环佩未归
　　陵路逺风云己防缭墙深
　　閟宫象物春如昨
　　玉殿容衣晩自临巻耳葛覃遗迹在侍臣沾洒一悲吟巩华城北十里汉防子翼唐刘去华故里
　　野宿寒沙夜火明沉沉击柝响孤城支离半枕荒鸡梦寂寞千秋万嵗名谏议祠堂邉草没雍奴丘陇朔云平汉文分地居庸外遗庙何人问顾成
　　入直南书房纪事
　　给札朝朝赴蚤晖玉阶花落晓莺飞也知天上尘凡隔未信仙官职事稀缭绕文书堆砚墨聮翩诗句满宫闱红墙咫尺人间路鱼钥铜壶下漏归
　　赐五台山新贡天花恭纪【有序】
　　闰三月【臣】廷敬同翰林院侍读【臣】士正直南书房葢是时【臣】谬掌翰林篆前后同内直诸臣率常寓直是日防赐手诏朕召卿等编缉适五台山新贡天花鲜馨罕有可称佳味特赐卿等使知名山风土也【臣】恭纪
　　珍蔬逺贡自瑶岑翰墨
　　亲题赐禁林
　　三殿恩颁天上蚤
　　九重封送
　　御前深含风玉蒂香仍动暎日金茎露未沉退食和羮添味美盐梅还欲效余箴
　　赐樱桃
　　清晓朱樱进内园每従丹禁饫频繁云霞百子池头色风露三霄殿上恩
　　赐观人参植本应
　　制
　　三桠玉蕊三珠树五叶铜池五色云不是乍従天上见多应空向世间闻
　　赐御书恭纪二首【有序】
　　二十八日
　　赐掌院学士【臣】廷敬侍读学士【臣】方蔼侍读【臣】士正御书【臣】得龙飞凤舞大字唐人王涯早春宫词又石刻清慎勤格物大字二幅
　　行尽金坡近玉清牙籖绨几影纵横瑶笺露湿
　　宸章润寳墨香含
　　御气清霞起云蒸同日丽珠聮璧缀自天成万防宵旰逢时暇惟有书奁适
　　圣情
　　天真题龙凤署玉堂今刻
　　御书碑日星文曜施丹地云汉干光照赤墀亲见骊珠初迸落捧来鸾纸正淋漓流辉馆阁传青简忝窃儒臣际防竒【龙飞鳯舞四字请刻石翰林署中今恭置敬一亭】
　　世祖章皇帝御书正大光明四字
　　上御制题跋勒石
　　赐观于
　　内殿进诗一首
　　曾侍
　　先皇近玉除龙鸾重捧九霄书
　　两朝寳翰辉天府奕叶奎文映禁庐典册星云光绚烂勋华日月气扶舆还思开国规模逺金匮藏编在石渠
　　恭和
　　御制喜雨诗
　　乍拂觚棱满禁城宫花含色栁烟轻风云万象供天藻雨露三农见
　　圣情
　　孝昭皇后挽词四首
　　正位名初定弥留泪己挥
　　内朝临日少宫仗列来稀半载新龙节三春旧玉衣凄风掖门道惨惨动幢旂
　　礼自中闱进
　　恩还禁籞长镜奁留偃月图史在披香玉燕空萧瑟金蚕竟茫惟余忧国念流恸徧遐方
　　问寝
　　重闱日
　　宫舆早并来烟花连复道嵗月在蓬莱春咽铜龙漏香销寳露杯含情思妇顺洒泪阁门廻
　　京室任姜盛
　　徽音禁苑知轩星沉彩曜花月掩容仪典册光千古哀荣并一时青编与彤管纪美在风诗
　　上御神武门观西洋进贡狮子
　　皇威逺被海西偏灵产欣观自九天王防地图过禹服帝疆方物集尧年条支入贡龙沙外乌弋随朝凤阙前従此上林添兽簿定知不赏啬夫贤
　　蚤赴
　　内直同贻上
　　杨栁红墙映碧波月明骑马共婆娑不知玉漏添如许秋水潺湲一夜多
　　八月十八日
　　上御懋勤殿
　　召【臣】廷敬赐之坐
　　命赋经筵进讲诗【臣】仓猝赋就退而谨録其句
　　频年槖笔侍延英
　　御札分题见
　　睿情白玉螭头防畔立青花龙尾道邉行谈经荏苒文焉用论艺逡廵句未成又是
　　深恩逢造膝儒臣何以荅殊荣
　　恭和
　　御制赐辅国将军俄启诗【有序】
　　二十一日同侍读学士【臣】方蔼【臣】英侍读【臣】士正中书舎人【臣】士竒奉
　　防赋
　　沛上云飞起大风射生猿臂挽强弓日邉蚤识龙孙贵天际新传
　　凤雄
　　九日入直同讱庵敦复澹人近公限登字髙字二首
　　禁苑秋来爽气澄寒花时节伴茵慿晓风阁道传银箭夜色铜扉带玉绳临渭新诗工最擅集贤别防宠难胜龙沙凤岭休还忆阊阖三霄日共登
　　授简従防尽誉髦年华荏苒在词曺九秋最觉清都近四海无如此地髙戎马禁中思李牧文章辇路羡枚臯嵗时空负
　　君恩重遮莫黄花笑鬓毛
　　闻湖南防音恭和
　　圣制
　　铙吹腾欢幕上来弓悬江月剑花开
　　天家蚤就麒麟阁直待将军汗马来
　　赐观
　　御制诗【并序】
　　嵗戊午秋九月
　　上奉
　　太皇太后幸温泉以时享
　　太庙还宫行在凡十七日
　　御制古今诗二十一章十月朔日
　　召【臣】廷敬
　　赐观【臣】职叨簮笔学愧面墙久依帷幄之傍亲覩文章之盛瞻云就日靡罄髙深测海闚天徒滋谫陋今读圣制弥厪绎思譬诸黄钟天球自洋洋而竦听穆乎璿霄碧汉仍荡荡而难名昔闻刘勰云睿哲之心悬于日月益信扬雄谓圣人之言炳于丹青况逢
　　盛世赓歌非若唐宗之试宫体自顾庸姿牵率惟慕永叔之记赐书葢以
　　圣哲之君其臣莫及遂令制作之善振古为昭谨拜手而飏言爰斋心而献颂恭赋五言二十四韵进呈睿览不胜欣惕交并之至
　　圣母欢清暇
　　天王奉豫逰龙光扶翠辇
　　凤丽皇州廵省经过处篇章次第留霜钟深殿晓丹叶禁门秋绣毂环千骑金鞍従列侯山川为别苑笳鼓在行驺九塞连军戍三河抱县楼帷宫朝警跸星漏夜移筹缥缈中盘寺登临最上头古台传舞剑重岭应鸣虬碣石邉云合卢龙海气浮望
　　陵松柏逺荐寝鼎湖幽风雨开旄钺乾坤正冕旒羽林严伏谒仙仗迥含愁寒路廽芝葢温汤驻采斿阳和长不减功化邈难俦红槛氍毹帐黄帘玳瑁钩湿花漂砌近香草映波流玉甃连阿阁瑶池到十洲
　　起居陪大驾符瑞出灵湫
　　万夀慈宁膳清躬飨庙羞徃来见诚孝制述必殊尤毫翰干文焕诗思溟渤搜虚懐防
　　问忭舞答神庥
　　赐文雉恭纪四首
　　旌门尾扇羽林兵竟为斟羮校猎行回辇九天先奏进亲调玉膳慰
　　慈情
　　射声一矢叠霜空万嵗齐呼羽仗中陈寳祠前休怅望官家己并得雌雄
　　三靣亲驱祝网归锦禽
　　宣赐有光辉饔人未拟鸾刀割曽近
　　君王玉辔飞
　　尚方笔札大官餐珍赐时
　　颁出上防绣臆花铺金络马分明夸向路人看
　　巩华城陪祀
　　孝昭皇后梓宫即事恭纪二十四韵
　　宿雨郊原外鸡鸣夜漫早行分梦短徃路入吟寛肃肃白杨晩依依青栁残微云舒绮縠晨汉没波湍禾黍西风落茅茨晓露漙野花邀翠幰蔓草簇银鞍径辟苍烟断虚緑树攅旌旗思警跸轩砌想鸣銮
　　万乘经过地兹逰烂熳看入门询
　　翰再拜肃衣冠日月干光曜蛟螭
　　御气蟠彩毫题别墅金牓赐台官灌莽天香接琼瑶寳篆刋未来真缱绻欲去尚盘桓【清河胡御史山庄有　御书在焉】落日山逾静清流水自寒飞梁疏澒洞复嶂叠防岏行殿何萧瑟孤城此郁盘神光春杳杳环佩暮凤翣椒风隔龙楼桂月团内人思未已陛楯泪交弹砧杵凄宫掖梧桐黯井榦嵗时临幄次灯火驻河干回首芳华歇仙逰节序防鹓鸿续来徃归马独蹒跚
　　陟屺楼诗二十首【并序】
　　陟屺楼在百鹤阡西余居楼中逾再朞矣乃始为诗凡诗之作为吾毋也因以陟屺名篇
　　家树萧晨响正悲祥琴欲奏已凄其白沙霜冻霑衣蚤黄叶风翻度陇迟临老泉台多骨肉十年存殁自分离防回梦见容顔在犹是髙堂逺别时
　　两年丙舎此栖迟吊影空山夕照时野草春添新复土隧松涕损旧霑枝折残屐齿悲毛义隠去緜封愧介推悔向风尘耽禄仕苦身勠力鬓成丝
　　四尺新封马鬛低重泉沈痛杳含凄香灯蚤上隂风起烟火全稀苦雾迷大野苍凉人独徃乱山昏黒虎时啼墓田方亩春泥外老学躬耕自把犂
　　白日荒荒冷旧扉髙原哀挽露何晞人无周勃吹箫送客有陶家化鹤飞【百鹤集冡上】嵗月再朞真过隙笙歌十日尽霑衣泉门自掩千重恨云散空堂黯不归
　　闗塞飘摇起战尘倚闾长罢事酸辛还怜槁项忧时日已误青袍奉母人杖节更谁能报
　　主絶裾空自忍辞亲栈云陇月愁如许呜咽寒宵一怆神
　　敢道肩舆上殿行软红尘土最伤情十年趋走春前恨两字音书望里惊长乐鼓钟疑梦寐直庐灯火忆平生小人有母今安在曾遗
　　君王旧赐羮
　　秘殿深严昼漏闲
　　御书房在碧虚间遥思
　　中禁従容地别有东头供奉班风雨三春辞凤侣云霄万里梦
　　龙顔只今月落乌啼夜羞防蛾眉両鬓斑【纪　内直也】告谒空懐未上书较残朱墨玉编余【时预修　太宗文皇帝实録】圣朝孝治恩元重臣子私情愿已疎乌鸟旧栖宫树晩鹓鸾长别禁林虚衣冠原庙勤时享法従曾陪滥石渠罢直
　　乾清刻漏传词臣奏事阁门前防回中使防宣问曾道天顔赐闵怜【纪叶学士方蔼张庶子英奏臣丁忧事】讲席乍温违玉几书籖初冷辍瑶编梦魂两载趋丹地白首青灯一惘然当年文献仅犹存特为儒臣命讨论慰问
　　本朝无故事便蕃千载自
　　新恩赐茶雪乳分供御渍酒金浆出上尊天使一时増感动传宣帝语是春温【诏阁臣察前明实録慰问例具闻遣内阁学士屯泰翰林掌院事学士喇沙里赍赐乳茶挏酒四器盖慰问之典实始于臣云】
　　随例荣光亦
　　至恩丝纶
　　特防出临轩微劳似髪叨三锡
　　厚泽如天到九原【部议以臣母用詹事封例无防典　上悯臣侍従微劳用学士品级　赐防】石阙龙鸾回
　　藻翰冢碑星斗烂荒垣却思洒泪春明路囘首孤臣已断魂麻衣扶杖蓟城西痛哭荒郊落日低野宿寒沙惟过雁蚤行茅店不闻鸡朋簪有梦知离散邻杵无声助惨凄相别销魂桥上栁夜乌犹为昔时啼
　　西园东阁想仪型垩室霜天望壁星纱幔秋残悲旧业机丝夜冷泣遗经纶扉大手摩霄赤藜火新编照汗青师友谬恩霑不细蓼莪废罢泪还零【髙阳馆师表先淑人墓叶讱庵学士为立传】
　　一别相思在禁林光华碑版未销沉临文已践升堂约葢石空怜负土心三叹似因闻寳瑟长悲真欲废祥琴【苕文尝辩祥琴为非礼】吞声忆取灯语独向残经细讨寻【汪苕文编修为先淑人铭】
　　旧逰名徳是人师相我号天伏地时万事临危千古恨此生难报寸心知中朝司马应安好湖海元龙久退衰自守残书甘薄澹他年无愧故山期【指魏环溪先生】
　　残腊东风斗柄移灞桥三度栁条垂生刍致逺思徐穉截髪留宾有范逵逰子频年谙物态孤踪四海问心知天涯门外多春草长守田庐记嵗时
　　村镫宰木影縦横独宿髙原万感生碧嶂夜猿啼有怨黄沙石虎卧无情春归老屋家如寄月堕荒丘路不明屈指禫除将欲近才思去住泪交倾
　　急雨凄风意若何天寒嵗晩在山阿人生兄弟真难再我老妻孥苦患多徃事庭闱谁诉语向来身世足悲歌那堪抔土荒凉处蹑磴攀林祗自过
　　万壑青山一病身霜风摇落自伤神岭钟夜度不知处垅月秋来故照人诗卷市朝堪断续音书京雒付沈沦只应料理余生事体受归全是报亲
　　黄卷中闺映白头班家孟母并朋俦佩环东观蔵书阁缨履西原陟屺楼缥缈云山千叠恨迷离草土百年愁吟成霑洒梅花候苦忆天香学冥搜【予九嵗作牡丹诗母见而异之】
　　百鹤新阡十景诗【并序】
　　洞阳旋马
　　洞阳洞天踞势北维昻首而东天马行空跨腾欲下接岭连峰逶迤入障志称岳神山者盖尝标灵着异云天马腾骧东欲来洞阳弭节尚裵二条气色排空至万里风雷掣电开瑶圃回看平似掌黄河立饮小如杯铜鬐玉鬛青霄外长伴麒麟卧石苔
　　卧笏回龙
　　岳神之南开屏列障俨若拱向稍西则山峦横出形肖卧笏阡实落脉还顾洞阳云垂烟接山帀谿环故曰回龙也
　　曾闻万笏朝天矗今见神龙踠地长己挟风霆身变化故惊鳞爪势回翔従云漠漠嘘重壤行雨蒙蒙润八荒蚤握骊珠堪照耀斗间五色映琳琅
　　品字珠屏
　　阡后三山形立如品字中之一峯升眺遐濶势尽千里而北望洞阳测以圭景不失杪忽正阡之主山也台星入座夜珠明品字屏风类削成似拥鹓鸾朝帝去却排阊阖侍天行芙蓉九蕊云中色环佩三阶月下声争道神工开辟巧羣峰罗列抱层城
　　书台绣几
　　阡之前曰书台山层冈秀出中曲两垂如月偃弓眠其上则竒松异花被于崖谷丹碧绮错如畵宛若绣几也丹地深严嵗屡移天寒月落影蛾池云霄经席承恩日霜露书台忆母时铜尺牙籖新玉案青灯黄巻旧机丝白头赢得如纶宠若斧封成万古悲
　　榼山叠翠
　　榼山在洞阳山之右新阡之左秀障干霄壁峙霞举离立天外如拱如揖老松古栢饰岩蔽壑实巨观也苍松中倚玉防千天外楼髙翠欲团地界河山为左辅峯廻屏障自千盘扶桑弄影青空濶太华连云碧落寛似有防虹平接席旌幢前导后乗鸾
　　沁水环流
　　山海经云谒戾之山沁水出焉兹入干歴兑抱阡左沙绕幢东出缭如萦带翼岸夹山如为新阡特设也缭河萦带鎻遥峯云起霞明色正浓九曲分流还抱嶂百川终古自朝宗波涛日月虞渊壮风雨蛟龙贝阙重欲揽凤皇池上水丹霄长映紫泥封
　　万松耸峙
　　阡之地统名樊山尊严秀拔众山之长苍松万数防峯隠谷相传神人所种植其大者以围计之数十也四围峰色故依然万壑松涛势接连天巧不烦神禹迹仙人似种汉皇年枝盘苍昊青鸾度葢倚丹霞彩凤鶱为谢山灵留胜迹只应此处问牛眠
　　百鹤来翔
　　封山之日白鹤百余自西徂东至阡之中翺翔欲下久之乃去开圹之日鹤又复来阡之名由此称焉
　　临水登山秋气清仙禽遥集若为情青田养就云初白华表来时月正明北戒闗河行处逺南条烟水接天平摩崕驻岭回翔地百鹤新阡送美名
　　慈泉乳水
　　山巅去地千仞岧岧孤上其阳有泉其巨若轮其深盈尺甘泉温洌居人赖之以给晨昏掲其名曰慈泉志母恩也
　　神臯乳水接昆仑天与慈泉见母恩丙舎桑麻深雨露山家饮啄长儿孙银河倒影流霞动玉甃含晖浴日温最讶兴云蒸雾力长将时雨徧郊原
　　神树天香
　　阡之西古东岳庙庙两阶各牡丹一本黄蛇守其下人莫敢攀折枝榦轮囷四防庙中花开輙数千头也古庙空山占物华石防双本牡丹花染香靣靣临芳树堆锦枝枝贯月槎寳艶云霞舒日景神灵烟雨防天葩玉房金蕊纷如此瑶草仙源路未賖
　　山行二首
　　旅舘寒灯信宿眠客心去住杳如年梦回春月春花夜依旧啼乌泣墓田
　　客路栖栖老更惊山人只作看山行冶桃狂栁纷无赖白髪春风也自生
　　陟屺楼别诗二首
　　松际昏钟出翠微淹留山鸟莫催归西楼明月闗河路春雁南来又北飞
　　垅上东风春草青春明感旧惜飘零县桥官栁销魂处愁见长条拂短亭
　　别守冡人
　　万树青松万簇花居人惟有两三家因君更洒思亲泪泣向寒云陇日斜
　　次韵补和李容斋少司农送别二首
　　回首流年逐景光白云惨澹日昏黄骤辞蓬阁如前世重渡桑干是故乡草泽梦魂稀语笑云霄契濶在班行伤心趋走金明路春月三回直北望
　　琼瑶开箧客心惊团扇三年故旧情草色含悲连大野栁条惜别向春明
　　朝廷开济须公等闾左耕徭托此生为报石壕村吏少司农忧国早知名
　　得苕文请急还长洲书却寄六首
　　头白何时见汗青禁门深籍鎻寒防应知别笥多蔵藁归向名山作一经
　　挏酒团茶自上方
　　御钱饼饵赐新尝江东大有思归客千里莼羹味许长白首何縁问故新骊驹声断堠傍尘青门杨栁春如旧相送城门更防人
　　万壑千岩老一村太行枝陇敢言尊吴山楚水堪乗兴更向尧峯与细论
　　乞守何曾得越州还鄊终赐曲湖逰洞庭云树三江水一棹归来合得休
　　出处年来肯异君西苦语记离分已违白首江湖约留取青山日暮云
　　昼卧百鹤阡古庙中梦愚山苕文
　　闻道长洲请急回宛陵侍
　　帝在蓬莱江湖闗塞三千里何得聮翩入梦来
　　村舎赠别焦佥事
　　禁门清漏徃时同一宿孤村邂逅中双只堠邉芳草暗短长亭畔夕阳红轩车已浃崇朝雨绣斧行开万里风幕府如今并才俊柴扉安隠借羣公
　　星轺驿送人之官中州
　　留客鸡鸣夜色凄使君匹马万峯西太行枝陇浮空尽砥柱烟峦接近低别路云山劳怅望对牀风雨惜分携河淇亦有莱公竹相映潘生花满谿
　　樊川杂诗三首
　　山翠微茫积翠分野花细草入斜曛独行惆怅縁何事目断南谿日暮云
　　欲别樊川欲防魂轻云细雨湿苔防最怜緑树通幽幌月送花隂不闭门
　　细蕊孤花太有情春风作意送人行谁言南浦伤心地草色年年不更生
　　与豫朋徃石闾
　　白石清沙古涧深川长秋气逺相侵徃来踪迹看流水去住羇栖羡野禽伴老痴儿谙旅宿懒行疲马恋谿隂三年防续残诗巻新句含悲自一吟
　　午睡醒得苕文书
　　清风一枕北窓眠门外音书剥啄传欲觉软红尘梦防夕阳千里草连天
　　闻砧二首
　　蹉跎春晩向秋清为别南谿缓北行欲理征衣无意绪忽听砧杵动离声
　　野舘清砧不可闻更堪独立近斜曛何人解识徘徊意惟有松间石上云
　　石闾道院二首
　　空山小住又经旬草屋孤村无四邻咫尺夕阳连暮雨三义古路少行人牛阑岭上收常蚤虎迹泥中见又新寂寞不嫌樵牧者来时一别一伤神
　　急雨清宵古庙中长松小院下秋风时疑石涧翻惊瀑顿觉巗泉接灌筒逺梦闗山双鬓白邻鸡篱落一灯红到家却作无家客襆被冲泥类转蓬
　　与石闾禅人二首
　　曾题旧句巳朦胧古壁蜗涎伴网虫此处无人解文字不须重着碧纱笼
　　雨笠烟蓑风露餐猎师仙客久盘桓夜芋熟松明火出处无心问懒残



　　午亭文编巻十二
　　钦定四库全书
　　午亭文编巻十三
　　大学士陈廷敬撰
　　今体诗
　　南谿赠别
　　南谿卜筑快幽深况有楼居俯茂林老至图书従散乱春归鱼鸟任浮沉山畦花药波红雨轩砌藤萝晕緑隂欲别夜防勤秉烛祗应明月照分襟
　　次韵张子础副宪兼懐窦在兹秀才
　　前后清班忝窃同白头相见意何穷春来御水还新緑别后东华自輭红巳共侯生温钓石蚤输景卧松风未应回首蓬山路林壑莺花竟付公
　　辛酉八月北上道中寄里中防好四首
　　空山独徃己三年近日羣防亦可怜风雨防魂迷陇上闗河双泪落灯前离觞防处还三宿野馆今宵是别筵一夜西楼才小寐马嘶人语聴凄然
　　玉鹊庵西山寺东黄莺送客诉春风花残帘阁闲门闭栁老河梁别席空乡树斜阳迷故垒邮亭夕露湿寒丛栖栖夜火投人处宿鸟深枝笑转蓬
　　二十年前灯火地暂来重别易沾裳己无扬子一防老空有陶家三径荒河汉影斜明月在馆池人散朔风凉牀头驿道车轮过半枕闗山梦许长
　　望逺脩门再徃来秋霖秋日此裵身随旅雁辞家去心逐居人送我回落木天风催逺别寒花客路为谁开山川到处伤离别数日旗亭酒数杯
　　小山
　　城西前日吾来处野径清流竹树斜日暮出城一过不因水石为思家
　　三家店温生具食
　　出门已昏黑烟火隔城闉才宿三家店便为千里人豆羹肥胜肉柿酒白如银邂逅临岐路情同故旧亲
　　过髙平吊毕亮四方伯二首
　　重过躬耕地秋原木叶稀一哀衔别路双泪落行衣书札临危在文章托付非凄凉荒宅里清徳耿余辉【先生以遗藁属余订定】
　　寒露凄凄重悲云漠漠清松楸怜昔恨絮酒恸余生暮景衰容惨西风老泪倾那堪车马色霑洒向长征【余居陇侧先生数以书存问】
　　野店晓发
　　三日山程十日行邮亭漏鼓夜分明寒鸡己报清霜晓梦后家园别后情
　　潞安城南栁林二首
　　一路黄沙白日寒栁林秋色送征鞍更堪昨夜西风落霜叶烟条太已残
　　野路篱花放蕋新古墩残栁阅黄尘叶稀风起逢摇落犹挽长条赠逺人
　　渡河歌
　　白云渡河河水隂朔风巻云飞逺岑渡头舟子青山曲贾客相看泪满襟
　　屯留道中二首
　　留滞鄊闗路凄迷小县城野禽呼有字村店问无名秋树变黄緑漳流兼浊清山川与时物不减别离情乡县烟林外停车记昔曾此行秋色晩再别意难胜苦忆黄花放生怜白鬓增荒城时一憩未敢梦觚棱
　　九日屯留客舎
　　九日孤城对夕阳空阶人静馆垣荒寒花寂寂开闲戍落木萧萧下浊漳只有雁鸿闻憭栗即无风雨意苍茫未须更约登髙处客路何时不望乡
　　沁州道中
　　山馆邮籖数去程短长亭堠送人行悲风落叶铜鞮道细雨寒芜石勒城渐逺闗河秋色尽欲投烟火暮云平荒郊茅店凄其夜白髪黄尘莽自惊
　　发沁州懐铜川
　　赤嶂黄沙草树荒铜鞮山色颇苍苍离心只堠兼双堠客泪清漳并浊漳野宿征夫连晓语南飞旅雁背人翔鸡鸣徃路空回首惆怅衣篝五夜霜
　　漳水源
　　水石漳源镇清漳自此流金风吹素濑玉镜防灵湫科斗收形小蛟龙托势幽土人思德泽鼔笛赛春秋
　　緜山
　　晋侯旌善地夫子难攀野草环封界秋风緜上山蛇龙今寂寞水石日潺湲有母能偕隠苍茫掩涕还
　　龙洲驿雪懐南溪
　　九月并州道飘飖早雪飞风兼木叶下寒映麦苖稀邮驿人踪叠云山鸟路微南溪此时节篱菊正依依
　　太原城南二首
　　车马斜晖不入城野亭北望路分明翻愁噭噭南鸿去却作天涯送客声
　　秋草寒云垅麦迟嘉禾难见頴同时夜闻蟋蟀还多感惆怅唐风嵗暮时
　　太原客夜
　　霜横月落曙灯亲一夜邉城刻漏频二十五声秋点尽直教点点到愁人
　　客舎遇张子美
　　萧瑟霜风日夜吹栖迟客舎晩支离躭书似蠧空鑚纸兀坐如蚕自褁丝为别乡山行渐缓偶逢旧故语移时还思接屋连墙日相对天涯是路岐
　　土桥栁
　　栁未全凋叶半新土桥风暖拂行尘邉闗景物今如此回首家园十月春
　　晤刘训夫提学旋别
　　氷雪风裁水鉴方三年交儆寸心长相逢前路无知已未出并州是故乡桑落酒清离恨重栁条风客情伤绛纱欲彻归
　　朝近应许追陪鸳鹭行
　　鸣谦驿留别训夫叠前韵
　　骊驹欲驾只轮方相送踌躇别语长去逺心翻随去雁还朝情未似还乡经横马帐人初过客退龙门意转伤鎻院弟兄京雒旧十年衰飒愧班行
　　宿夀阳用韩公夕次夀阳驿题吴郎中诗韵寄弟素心里中与可京师
　　如今蓟北是长安才过并州客路寒忆别汝时花共栁今宵三处月团团
　　未至井陉口七里槐林镇宿
　　翠蛟潭自险青玉峡空名土屋悬崖置沙田带石耕晩风山鬼歗夜月野鸡鸣浩荡闗门近悠悠行旅情过井陉口暮投县索逆旅主人不得行三十里宿微水舗
　　朝従井陉过暮向井陉投明月闗门闭西风塞水流青山连粉堞黄叶隠朱楼行路谁相识栖栖夜未休
　　先夫人服除抵京诣
　　宫门候
　　安防遣【臣】英【臣】士竒慰问恭纪
　　东华尘土带征鞍三载重来鬓髪斑通谒竟由中贵使问安许防阁门班传宣去久劳
　　垂忆别奏归朝损旧顔
　　天语一时纷感激不禁清泪落潺湲
　　滇南大防诗十首
　　夜半传呼万嵗声邉书送喜拔围城霜天破贼烟尘静不待新年贺太平
　　羽骑星流掣电飞宫门霜月照行衣金钲夜警投籖梦知是征南奏防归
　　玉座纱灯奏草开防音传送满宫来天鸡未动铜龙辟亲报
　　慈宁万喜回
　　玊斧金戈
　　寝殿开嘶风石马殷奔雷
　　翠华正值朝
　　陵日辇上连章露布来
　　烽火双悬大将旗孤城三道集
　　王师遥知铜柱销兵地别号昆明洗甲池
　　碧鸡腾距古梁州饮马澜沧水不流
　　庙略有征无战鬬手提滇海付金瓯
　　一举楼船定海隅雕题卉服效前驱三军所过都无恙况复频年
　　诏赐租
　　万年厯数尊王防一统山河黜霸图文徳武功相并美应教大政纪平吴
　　邉机兵画在深宫伐叛谋成
　　睿想中上将指麾皆
　　庙算板啚恢拓是
　　神功
　　索铃神撼檄书成防载忧勤识
　　圣情别奏凯歌人共乐先教传唱羽林兵
　　送张敦复学士还桐城二首
　　诏恩相见慰浮沉徃事分明思不禁朝退常陪经席蚤内中初设直庐深蓬山地近天人别温树春归嵗月侵我去三年君宛在重来还对欲分襟【辛酉还　阙　命学士慰问于　宫门】
　　门外桐陂水驿通樱桃初熟落帆风别来客鬓愁先白到日江亭问也红【也红敦复亭予为作记】偕隠己悲緜岭上耦耕终约五湖东我来君去如相避解道人生是转蓬
　　送汪舟次检讨使流求二首
　　万里沧波使
　　三宫法従班吾曾泛积水别久问神山天逺客星见孤帆秋汐还丈夫事异域那肯老离顔
　　彭湖接烟火军鼓亦阗阗絶岛真无地中原只有天节旄来殿阙戈甲在楼船借问隆虑【平声】将何如陆贾贤
　　礼闱校士得十四韵
　　数到抡才地承
　　恩自禁林才移经席仗犹殷属车音白首氷衔晩青春鎻院深昔逰思裋褐荣路愧华簪银烛三条尽铜壶午夜侵苑花应冉冉闱棘自森森帘下经过断风前语笑沉楼明金牓月台转玉衡参【地邻观象台】屡辍中宵梦回怜儤直心香凝新绣网寒恋旧绫衾忝窃繁文字蹉跎细讨寻池邉蹲岂凤书里穴成蟫典职堪迟暮登贤郁滞滛不辞钩校切有暇得微吟
　　闱夜梦母
　　一夜春寒忆故山五更双泪落潺湲重帘不鎻还乡梦垅树花时见母顔
　　闱将出呈诸公
　　忝接公卿席簪裾此地逢到来堦草长相忆野花浓暗鸣禽曙帘深报鼓重对牀灯火夕回首是离悰简翊圣年八十别而再防于京师尚健无恙喜而有赠
　　物候青春晩交情白首长三年为客在八十别来彊难老逢人少无忧羡汝狂平生潇洒意相见不能忘
　　春夜忆旧逰示豫朋
　　独宿寒斋夜悄然闗山丘陇郁髙阡还如三载栖迟意未了平生寂寞縁漏转微钟时忆旧梦回残月不成眠分明陟屺楼中事未龀相従最汝怜
　　小屋
　　小屋幽居称蓬茅作意低开如钓舫篱揷似村溪絮栁萦帘近钱荷贴水齐景光还自爱未觉是羇栖
　　登楼寄逺
　　户牖长岑寂残书且罢休落花时倚槛斜日一登楼白髪堪多病青春抵暮愁飞云如有意冉冉下南州
　　西楼懐潜庵时为先生较勘文集
　　多病兼愁思登临每独来孤云一飘万里共裵文字堪心得风尘暂眼开顿忘形气小空濶坐悠哉上手勅念诸臣劳命公暇逰赏苑中网鱼携归恭述蓬池接露台银河一道象昭回金华不辍宵衣直玉几还随讲席来记忆従官三伏近传宣
　　御札十行开侍臣空自惭归遗曼倩当时未易才
　　直讲口号
　　罘罳流影照青规黄巻丹霄防鬓丝帘外却看闲抵戏羡他无事羽林儿
　　恭和
　　御制送杜相国致政归寳坻
　　十年深宻地亲见翊承平龙尾随天路螭头直殿楹归田三疏意祖帐百僚情和懐贤什云章丽太清
　　恭和
　　御制送冯相国致政归益都
　　河山还禹迹带砺得尧年岳揽岱宗石海归星宿泉身名多上相出处在髙贤日观登临数长懐直北天
　　八月八日
　　赐观
　　御府蔵畵于
　　内殿进诗二首
　　轻绡泼墨忆従容秘殿收来
　　御印封掩映液池秋水色依稀仙仗翠微峯金函鎻处衔蹲凤玉轴开时耀烛龙自是山川罗万国畵图江海见朝宗
　　丹青龙蹴海三山铜鸭香开玉座间枝绕万年花烂漫池添百子水潺湲红罗夜阁胭脂湿碧镂春亭翡翠还暇日每防
　　天一笑畵中金粉解承顔
　　十二日防
　　召至瀛台
　　赐食已复
　　赐鱼大小四十恭纪
　　畵桨文
　　御舫开五龙云水接南台才分玉箸蓬池脍亲网金鳞又赐来
　　中秋西楼防集
　　久别东岩月还为北塞防关山频对酒风雨一登楼坐减青山兴歌添白髪愁两年长肺病顦顇况今秋瓮头春酒昔得之林中丞家近日孙生頴力能酿此酒嵗暮独酌为作二首
　　风霜还饱旧时身相劝愁多酒入唇闭户不邀杯底月隔年先探瓮头春隂阳清浊元同器黍麦低昻亦有神一笑朱顔今宛在黄公垆畔见何人
　　收拾樽前见在身且教香味入吾唇飘飖北雪初霑地泛溢东风欲作春罢遣桃符驱嵗鬼休催羯鼓恼花神天寒日晩霜威重一醆阳和己趂人
　　懐陟屺楼
　　回首闗河草木黄浮云西去野茫茫松楸未长霜先落陟屺楼空挂夕阳
　　城南水榭懐施愚山
　　渼陂连紫阁鸟影度秋屏逺望知巗壑髙居接渺冥湖光分裂帛山色拥来青花落题名处相思在敬亭嵗暮和子瞻与子由侍立迩英次韵絶句简曺峨嵋编修四首
　　凄凄梅萼艶犹清寂寂年华暗欲零一巻牙籖双白鬓不应黄色上天庭
　　侵晓衰顔镜里寒萧萧华髪鬓丝干缁尘休防清霜色自爱新弹沐后冠
　　谁解先生谑浪言摧頽病鹤亦乗轩如今恐被林鸦笑夜宿朝飞为啄吞
　　东坡居士香山老出处差同晩节心不信千秋身寂寞名根终比道根深
　　次韵彭羡门编修
　　软红尘土又年余久废诗篇叹索居离别日多相忆老交防嵗晩防人疎闲门剥啄风微后好句摩挲月上初自点寒灯三过读因君吟兴未全除
　　鼻不知臭屺瞻学士颇用嘲谑戏简
　　肺病经寒斗更加霜风如簇着含沙此身可入鲍鱼肆有鼻谁闻薝卜花未信运斤逢郢斲犹知举扇向尘遮晓来频因君甚相忆连朝尽嵗华
　　嵗除有感简屺瞻
　　华髪黄尘爆火前桃符土梗与周旋笑看敝帚千金贵懒点蛾眉半额妍空忆悲欢追昔梦且寻诗酒乐新年文书堆几风窗冷短檠频移博醉眠
　　正月十日睡醒示豫朋徃年尝以是时宿新阡丙舎
　　梦回外午鸡声睡足春阳泼眼明正似石闾携汝宿新年田舎老农情
　　蚤行忆石闾
　　梦廻钟漏客心阑马首惊沙扑靣寒只似石闾风雪路不知春晓在长安
　　午睡梦朱检讨锡鬯觉而读其集
　　荒荒欲落幽窗日防防时惊曲径风一巻竹垞书在枕离心缭绕梦魂中
　　二月二十六日同樊酉一饮酒城南古台上
　　野庙无人春鸟鸣古台髙树逺含情不因社日寻芳去嬾作城南半日行
　　堤栁
　　堤栁青如此山花红奈何林莺三月少塞雁一春多歴落愁心在羇迟旅鬓过吟诗聊自慰不觉是悲歌
　　社日黒窰厰同樊酉一
　　社日迥愁人髙台絶四邻隂晴分逺树烟雨接残春地僻逢花少川长对酒频栁隂澹斜照沙际一垂纶
　　送杜让水令广昌二十四韵
　　一线飞狐道双鳬下
　　帝乡地悬京邑险山接塞垣长留滞今为吏分岐忽异方野花开正落风雁过无行亭堠纷相接闗云郁在望昔逰同寂寞徃事黙凄伤乍散图书地虚随翰墨场身名供刻画文采益凄凉烦促宾朋絶凌兢笑语妨多才勤赠处雅志必周详诗与名家称书兼姓字香拜官非卜式叹老是冯唐曾奏
　　重瞳听还邀一命光孤城青冢月大漠黒河霜别意嗟飞动含情助激昻雄风生剑匣朔色映锥囊迹已输屠钓谋仍耻稻粱故僚多背面薄宦易霑裳交道悲公叔心期感仲翔逢人难偃仰入世勿徉狂尚有遗簪恋聊为束带忙青山对垂绶官舎解行装荒外皆侯服邉沙尽我疆此邦有民社为尔决行藏
　　立斋都宪惠酒且尽戏简二首
　　风雨城南一畨新提壶相劝独逰频只今酒尽添愁坐花落花开不当春
　　己遣沉冥入醉乡懒从燕市酒人狂故山亦有慈泉水乞取江南酿秫方
　　楼上独酌二首
　　秋城如烟海看云抵看山楼上一杯酒心与孤鸿闲孤鸿日夜飞悲鸣为曺偶道人学忘机离心亦何有吴耕方侍读急装出广宁门一夕卒于逆旅贫不能敛行道伤叹追悼寄其孤
　　多病交因宻常贫世与疎旅亭一宿客昨日数行书道术终何得饥寒屡晏如文章曺志在流恸想充闾
　　答李子静少司农兼索其书法二首
　　千古风流让蜀人西当太白望峨岷眼髙四海名无敌狂客谁为贺季真
　　春蚓秋蛇老未休戏鸿墨法晩相求即无金玉装匳轴肯设桓家寒具油
　　将卜居而泉酒垂尽简郭快圃翰读二首【泉郭酿也】
　　山泉美酒色香清故遣瓶罍细细倾自入青春尝独醉己多白髪未须惊赏心四事违朋好对影三人共月明今日一尊还寂寂慿谁相慰此时情
　　鸿飞蹋雪去西东浮蚁堂中忆雪鸿【雪鸿郭堂名】树下何人知有道醉乡我亦爱无功六分春色三杯酒半世生涯一亩宫那有诗书堪乗载瓦盆倾倒向春风
　　檐鹊寄公干
　　鹊蹋寒檐日影来飞鸣绕树却飞廻忽闻小弟传书札报道山花取次开
　　移居简李邺园大司马
　　门径黄尘迥未侵青春棨防昼沉沉避喧每觉无幽处卜筑翻因有素心新草临窓生意浅落花欹枕梦魂深却怜燕雀依檐栋敢道鹓鸾共一林
　　楼上闻笛
　　惆怅髙楼月迥明闗山无限曲中情蓟城杨栁多春色解听风前玉笛声
　　史事偶闲戏题长句为医者孙生
　　图书跌宕谢公卿贫病交防尚有情药裹年华逢蓟子枕中仕宦笑卢生防人青史题无愧自古黄金铸可成留取一篇方伎传尘埃扰扰胜浮名
　　新居春夜
　　白首孤吟廹青春永叹深幽懐耿斜月清梦觉寒衾小巷更筹宻髙楼雁语沉频年羇客意飘泊又従今
　　送王仲昭还武林二首
　　太白飘然仙者流凌风挂席下沧洲眼中一勺西湖水横海难为跋浪逰
　　鐡笛遗声寄竹枝扁舟应过水仙祠闲堂赐墅笙歌地惟有湖山似旧时
　　对镜
　　昏黒柴门稚子迎邻鸡催晓报人行试看青镜如丝髪一日还禁白防茎
　　闲门
　　小院斜阳尽闲门过客无晩花开欲笑归鸟自相呼净业观前念浮生问坦途后生都莫较看取白髭须
　　磨勘宿省中呈容斋兼懐黄麋给諌
　　殿廊槐棘晩森森斜日清烟紫禁深把巻防回同笑语怜才终是共沉吟露寒桂子三秋色风落梧桐一夜隂旧日锁防人好在白头萧飒映华簮
　　送魏环溪先生致政归蔚州二首
　　君恩三疏得抽簪緑野新开古塞隂出处蚤闗天下计清忠不尽老臣心
　　两朝国是青编在一代身名白髪深金甲已销耕凿穏朔云邉月快登临
　　地近翻惊数仞墙龙门宾客郑公乡早瞻旧省尚书履晩拂清尘御史牀心事传经留奏草功名报国在文章非才欲达
　　重瞳听乞取青山傍讲堂
　　以黄柑罗酒博快圃泉之饷
　　泉味美罢村沽折劵残年谢酒垆独酌巳多还寂寞细斟欲尽失欢娱黄柑春色分三寸白堕霜醅换百壶洗醆风轩聊一笑开尝容对马军无
　　嵗晩与缪虞良
　　斜阳古巷嵗空防寥落寒庐亦故园梅际冷枝横冻砚雀邉疎影带闲门縦泥饮防频叹且为躭书与细论猿鹤防时音信少荒鸡咿喔似山村
　　甲子除夕
　　还看上苑江梅蚤却忆樊川岸栁新亩心长惊别旧闗河人老倦逢春庭前燎火年光换枕上鸡声客梦频辟恶桃枝先揷户六街车马逐流尘
　　春日懐西园先生
　　流光堪把玩烟景易风飇旅梦牵花信春心着栁条露多怜緑径雨湿忆红桥将老甘离别生涯付寂寥
　　卧病辍直奉简入直诸公
　　半月双扉昼掩深窗朱网忆沉沉回惊廊阁三畨仗稍学仙人五戏禽勾检箧书稀日草料量围带减尘襟数怜
　　温语垂
　　天问蒲栁先秋自不禁
　　闻鸡寄逆旅故人
　　本置鸡为报明疎林残月半宵声未回旅梦催人起底似征途惜别情
　　戴文进畵渔家乐
　　曾冩红袍緑水隅众中顔色果然殊蓑衣篛笠云天濶可是秋江旧钓图
　　七夕城南晩归书兴
　　碧落微云月似钩谁家帘卷曝衣楼流年巧妇矜红粉半世痴儿已白头河汉星低清浅水闗山人老别离秋夜凉一枕残书梦潦倒西风万古愁
　　答立斋都宪
　　凉风吹积雨晩景送新晴白笔秋吟兴青编夜雨情名多绫饼艶心并玉壶清遥望台中柏苍苍翠更生
　　江村垂钓图
　　江湖且莫羡垂纶畵里渔竿枉似真试看渭滨图羽猎后车元载钓鱼人
　　文衡山泼墨山水
　　供奉归来野意闲红栏緑浪五湖间谁知水墨萧森物畵出荆闗着色山
　　晓雪懐王幼华都谏
　　淅沥疎更外霏微小雪时映何曙蚤着树欲销迟寒重花兼出霑轻叶暂随坐残鳷鹊影先遣掖垣知
　　雪夜懐简翊圣
　　不见当时谑浪人镫花如昼鬓如银痴儿难了公家事狂叟相怜自在身午夜云山连雁影千门霜瓦冷鱼鳞风饕雪虐眠时蚤缩项寒庐一怆神
　　雪夜懐张子美子文
　　一片瑶华影霏霏入夜寒梅花疎故垒雪色满长安漏下清霜迥风髙玉笛残那堪羇旅夕萧飒独凭防
　　当闗
　　当闗呼不置残梦防迷离鸟宿夜还散鸡声寒渐迟梅风寂歴径竹雪参差睡美轻钟外何因得此时
　　卜居不定题家书后二首
　　题得乡书附短吟地罏纸帐觉萧森姓名己受当时责筋力空教老境侵蝴蝶梦魂寒抱影梅花风月夜同心只须乞取青山在江北江南宅易寻
　　梦回夜气勘分明已睡还醒万虑生古堞夜乌啼自语空梁山鬼啸无情蒋山第宅终须弃颍水田园且未成赢得寒宵浑不寐风帘钟漏度三更
　　嵗暮夜归冩懐寄南谿防好二首
　　拂靣流尘倦曲肱人间只欲醉腾腾此身至老终成错时辈多才合让能雪径数声传漏柝纸一醆读书灯絶交论广休重拟五术平生实未曾
　　晓逐残星暮落晖不成赠处不成归尺书海内亲朋防晩嵗天涯弟妹违河栁秋桥人判袂野棠春社酒霑衣丛祠西畔桑榆暖鼔笛声残隠翠微
　　病齿
　　平生未解巧如簧牙齿空然粲两行善病终当留舌在多愁应不及唇亡相逢己守金人戒独坐谁怜玉麈妨身老得闲差自慰雪梅烟竹倚残阳
　　露湑阁忆南谿
　　逺望当归亦枉然登临遥忆在南川乱山缺处杏花满危阁前头松影圜短笛吹斜牛背日暮钟声散雁行天清歌薄酒残灯火此事抛离又五年
　　乙丑除夕移入青藤馆新居
　　五春三度移居日桃梗椒花总闭闗跌宕图书新白髪漂摇风雨旧青山署门自信交防少卜灶先祈嵗月闲预拟送穷还罢却残年留伴老夫顽






　　午亭文编巻十三
　　钦定四库全书
　　午亭文编巻十四
　　大学士陈廷敬撰
　　今体诗
　　丙寅元日
　　曙色葱茏右掖门上趋北极侍含元罏烟风转铜龙仗燎火寒回白兽樽欲报
　　圣朝无阙事滥重经席是
　　深恩多慙衰鬓青春早暎日宫花压帽温
　　敦复澹人二学士见和除夕元日诗叠前韵二首
　　春色蓬门取次还总无过客也须闗休辞白堕频倾醆颇却青钱忘买山爆竹谁家方竞胜桃符昨夜蹔投闲椒花满眼纷相映笑煞顽夫老更顽
　　粗治文书久拒门年光几度向朝元残经独抱时开巻嵗酒将阑己合樽闷遣苇桃驱路鬼戏从鱼鼠问长恩春寒切忆鹓鸾侣身在凌霄气象温
　　上元夜扈从出永定门作
　　对仗金牀下殿行玉街车马溢春声天回烟景低帷殿野旷星河出幔城北斗龙杓随鳯辇东风画鼔杂鼍更归来独拥残书坐一穗缸花夜笑生
　　李唐长夏江寺图于
　　大内见之宋髙宗题云李唐画可比唐李思训
　　花石纲残艮岳空湖山金粉画难工那知零落风烟外郤闭金函玉椟中
　　水邨图二首【并序】
　　水邨图赵文敏笔也自署云大徳六年十一月望为钱徳钧作元人题者五十一人皆秀逸可喜康熈二十五年归于
　　大内时在直庐得纵观记以诗
　　秋雨秋风澹墨间燕云粉本映闗山百年智巧销磨尽却在清江水石间
　　菰芦门外水连天我己移家约钓船从此烟波秋色逺凭谁先写旧樊川
　　张尚书赐金园图
　　鸾坡鳯阁昼沉沉画里龙眠着意寻田宅漫成归老计江湖频有托居心买山不比千秋观置酒何须太傅金直使
　　君恩满岩壑流传胜事纪园林
　　春夜懐富云麓侍郎
　　劳劳亭下水淙淙送客沙头倒玉缸万里长风吹别防五更疎雨落寒羇魂炎海离愁濶过眼红尘老泪双城角欲残清梦断相思惟有片心降
　　新居送素心归里
　　窗阁新开客过稀茅茨只似旧双扉清明嵗闰花禁坼风雨春寒燕未归青鬓流年思弟妹白云长日恋庭闱因君为问田园事何处烟波无钓矶
　　陈白阳画果蔬二首
　　正是江天樱笋初谿邨风露撷园蔬春花开落多秋实老圃吾生愧不如
　　肉食朱门客满堂何人解识菜根香鲈鱼大有江东思只是莼丝味亦长
　　晦日信芳斋遣兴
　　萋迷春色老尘沙晦日风光感物华粗有轩安客舎尽教篱径似山家天涯袅袅逢归燕世事纷纷送落花一种垂杨愁万叠轻烟摇飏日西斜
　　杨花六言二首
　　物态森如枳棘客心弱似杨花忙过雕阑玉磶闲投茅舍山家
　　垣短条垂弱缕水明叶蘸防波燕语巧催春去花飞知奈愁何
　　赐衣二首【有序】
　　闰四月二十八日直
　　内庭
　　上遣内侍问【臣】廷敬在否有顷赍
　　赐御服纱衣【臣】同【臣】英【臣】士竒臣讷实被
　　恩赉縠文金钮御香宛然且
　　谕曰是朕所尝服者【臣】服之感而纪以诗
　　天机云锦
　　帝垂裳解赐丹霄黼座旁不是裁缝収在笥玉篝新染蚤时香
　　碧纱鍼缕海图明垂领萧萧素髪惊天上着来人欲老不禁清泪却霑缨
　　斋中读书即事二首
　　繙余残史意厌厌清簟斜曛昼下帘笑忆相如逢狗监懒从詹尹拂龟占心如苦笋风还折愁比黄杨闰更添剰有草庭生意在笔花频夜梦江淹
　　花时事过甘头白老境春残奈酒浓近日情懐还漫浪防人语笑更从容归田己媿陶彭泽矢口常怜阮嗣宗遗事吟残杯一进五更睡美不闻钟
　　次韵缪虞良见懐之作
　　载酒题襟少旧欢鬓丝药裹在长安翻余汗简常多忘画出河图欲细观【时方学易】姜蔗归田羞负郭风骚投老笑登坛知非己迫桑榆晩袖里残文拟自弹
　　送故人王徳新还太原三首
　　明月闗门影渐髙朔风犹照旧绨袍离情逺似桑干水难防并州快剪刀
　　白云汾水影离离又是秋风雁去时落尽别时官阁栁晋阳宫畔最相思
　　曽将刀笔傲通侯挂檄归来汗漫游画榼香螺桑落酒青州从此胜凉州【王嗜酒选为尉不赴】
　　琉璃盛水蓄鱼如鱦者三两头外视之倐小而大游泳下上而见鱼之多至不可胜数于子龙秀才为诗戏和
　　掉尾鲸波笑伏鳞眼光如海虱如轮晴牕试检虫鱼注亦是天涯磊落人
　　丙寅除夕撰易图成示虞良樾阡
　　玉漏金壶夜色新藜牀蔬食不嫌贫自成萧索门庭在无那欢娱节序频蜡炬椒花迎嵗酒火销香灺隔年人更阑防检残经罢勘得浮生处处春
　　丁夘元日即事示两儿
　　华髪朝天蚤剧忙青春闭阁兴还长年光得得如流水旅梦蘧蘧向夕阳骥子诵诗惊过客虎儿弄笔胜诸郎一枝应逐桑榆暖三径何当在
　　帝乡
　　初春与与可
　　书巻生涯避要津雀罗门巷燕莺频也浮翠柏尊中酒己放红梅砚北春五夜霜霏残醉醒万家烟景一时新朗吟梦草西堂句好在池塘未是贫
　　上元夜简
　　内直诸公
　　曲晏传柑记徃年疎星澹月故依然张灯小巷春无那罗雀闲门意自便节过欲泥丹灶火夜来重爇
　　赐罏烟九衢箫鼓三更梦又是
　　君恩放假眠
　　寄湖上翁呈敦复翁敦复兄也
　　久向烟波拟钓筒移家有约竟成空平生解爱江南客晩嵗心知湖上翁香草旧蓑闲卧月芦花小艇不惊风眼明细写乌丝字寄与东华问软红
　　晩春下直同健庵侍郎
　　如寄人生欲奈何野桃村栁又蹉跎百年强半酒人散【徃年春日尝与苕文贻上诸公水楼看栁】二十四畨花信过细玩流光真渐少总撄尘网也无多软红归马东华路好防青灯照醉歌
　　阅农应
　　制【四月十日御乾清宫临视诸臣作】
　　圣作勤三事
　　天行启四聪有年惟
　　帝力无逸即田功桑柘扶銮辂茅茨驻玉骢野花穿仗发山翠拂旗空壤绣分交错川长引郁葱嘉禾方剡剡瑞麦己芃芃莺度濯枝雨栁眠吹絮风周原千亩緑汉粟万箱红下济光明逺髙居造化工年华丹禁里烟景幔城中粒食増尧匕熏弦倚舜桐九农应送喜歌舞海隅同
　　禹鸿胪畵樊川归樵图
　　巷栁园花又一巡二毛加白向青春平生但可供描畵面目于今是假真蔡泽轻肥原有相扬雄容貎不逾人束薪己办腰镰具写入樊川小様新
　　晩同俨斋侍郎下直
　　长遣双扉去后闗晓风驱马夕阳还曹司愧防图书地筋力虚陪供奉班正落残花留意别欲栖幽鸟笑人顽城钟未起灯初上了得公家事蚤闲
　　排闷
　　一步强弯一寸弓满船齐看满帆风呼牛应牛故尔尔得马失马何悤悤橡栗生涯愁杜甫蛙蛇家口老卢仝此身真作浮游计到底输他造化工
　　闰嵗七夕前二日
　　咫尺神霄奈若何频年相望不相过头童乌鹊忙如许节厄黄杨闰较多秋到双蛾惊嵗月天留老眼见星河九疑凝目峰皆似不比盈盈一水波
　　蓼花
　　临砌妨檐短秋来嫋嫋长绿捎新雨霁红透晩风凉野水芦花外江村竹篠傍只应伴笭箵系艇近斜阳
　　七月九日
　　召左都御史【臣】廷敬侍郎【臣】干学学士【臣】英侍读学士
　　【臣】士竒编修【臣】讷
　　赐食西苑秋云亭遣中使就赐
　　御书及内制法琅涂金罏缾匙箸香合各一恭纪五首鸳行拂曙影裵风舞槐龙翠作堆北极金舆天上转西清黄繖日边来从容刻漏传仙馔亲切烟霄侍帝台
　　诏许甘泉承曲宴几人荣遇得追陪
　　御匳书巻日相随
　　勤政帘前奏对时文囿先知新稼穑尧阶不剪旧茅茨渚花含笑移舟近水鸟衔
　　恩度槛迟自有衢樽聫镐饮微臣长诵蓼萧诗
　　钿轴开函翠帕舒羲图颉迹岂能如骊珠何止千金赐鳯藻曽经万巻书日歴定须编翰简流传应许到樵渔桑榆记取茅檐下长捧
　　恩华望属车
　　珍锡琳琅列禁筵博山新制侑嘉笾含熏欲泛金茎露宿火犹分玉篆烟光烂卿云逢舜日文镌寳厯纪尧年银罂翠管休相拟归路天香满绣鞯
　　龙尾追趋内掖门缀班乌署直防垣饫知
　　中禁兰庖味别赐西园玉膳恩坐对宫花偏露重归来台柏带春温叨随芝阁分藜火剩有氷心奉
　　至尊
　　九日晩晴台泥饮
　　九日悤悤节序频髙台摇落上逡巡生逢白髪相欺老家有黄花不厌贫愁遣眼前慿浊酒名争身后是痴人牧之诗句陶公兴笑口常开漉葛巾
　　乡人王疎庵先生为太宰时构水镜堂于署后之东南隅余在翰林以事曽一至焉今谬继公后瓦砾茂草故处不可复问冬夜宿署中感而有作
　　水镜堂曽到遗踪怅莫寻鸟栖荒署蚤叶落短垣深黯澹题名字苍茫启事心夜寒霜月白犹照古藤隂
　　灵祐宫夜忆石闾
　　抱膝支颐计未非黑甜赢得到斜晖飘蓬欲访敲爻去度世终思跨鹤飞自为逃名甘隐吏己因观妙解忘机石闾流水寒松夜一枕腾腾梦里归
　　五十初度
　　华髪童心老竟真自惊身埒老人羣新诗翻许推髙适健笔犹夸属右军梅栁眼看过至日犁耝手把向春云青山举白一浮汝自此相从已暮曛
　　夜过六友斋与樾阡
　　客舎一柴荆归时夕照明寒花帘外影新雁月中声老境亲书卷幽懐托友生秋斋灯火近城柝易深更
　　与芸夫
　　沙塞鸿飞日风林叶落时百年犹旦暮徃事益凄其屠狗身宜贵雕虫技未竒急将潇洒意为缓鬓成丝
　　晩晴台咏懐示谦吉
　　晚晴一上晚晴台片片明霞映酒杯燕掠檐牙残霭去栁低楼角夕阳来经过物理愁眉放勘破生涯笑口开田舎未成头半白青山买得敢裵
　　大行太皇太后挽辞六首次都御史徐干学韵
　　帝孝重华并
　　慈徽太姒齐
　　陵园新玉座匳匣旧金泥长乐疎钟外瑶池落月西鸡鸣思问寝龙尾接城隄
　　警卫连宫仗行帷出苑墙鹤惊宵馆露凤咽晓楼霜翣栁飘哀挽陵花溅泪行尽闻
　　天子孝亲切侍中郎
　　尚想戎衣着讴歌起镐丰亲逢开创日身享太平功文物三朝备荣哀万国同还因思厚载率土泣攒宫
　　倚庐心未己歠粥孝难名素靷銮刀断【诏歩诣陵园断辇纼以示不御】青绳砥道平攀号
　　天歩逺顦顇
　　圣顔清臣庶皆人子谁无感激情
　　神光留武帐雨泪变
　　彤帏云惨青山暮风纒紫极悲金蚕寒食后玉燕上陵时苑栁年年发长垂
　　寝殿枝
　　礼成衰绖盛制与谅闇同
　　诏谕情何限封章意未穷劬劳知
　　圣德忠爱结臣衷孝飨荣名贵清歌小閟宫
　　王黄麋在吏垣有文名没三年矣夜宿省中追悼之
　　禁掖难胜感旧情谏坡留得几人名梦醒月落朱顔在宿草春来老泪倾
　　孙怍庭少司马来赴
　　国恤忆徃时余与怍庭同环溪先生礼闱校勘连牀数晨夕今蔚州殁而余铭其墓不胜存亡之感
　　知君定似阮光禄朝罢
　　山陵却便还忍説凄凉十年事更谁追别到方山歴下羣公海岳姿风流耆旧是人师相逢一事烦传语无愧新阡有道碑
　　合和羮二首【并序】
　　合和羮襍菽麦野菜为之太史公所谓民之食大抵饭菽藿羮者是也然自秦及燕赵皆食之而南方闻者毎窃笑焉尝与南溟湘北宿左阙下二公皆南人而独喜食此且为歌诗以见赠余亦和而歌之所以志余之辱交于二公亦以物之幸而见知于世有如此也
　　衢歌含哺敢忘情华省翻成麦饭名不笑唐风多俭陋茅茨曽啖小人羹
　　盐防休烹娄防鲭山蔬防就瓦盆盛交情淡久真如水肉食何人忆大羹
　　大行太皇太后仙驭遐升
　　诏行倚庐之礼百官有司更进递谏
　　诏防开喻益切宣聴之际恭纪以诗
　　彩仗金舆隔暮云倚庐涕涙湿斜曛已知孝飨同虞帝何止期禫似魏文苴杖三年千古事封章一日防回闻他时青简留题处惟有芳名属
　　圣君
　　除夕同南溟容斋即事二首
　　一院梧桐影渐移西垣山色在帘帷欲寻巗壑抒心迹办取樵渔寄鬓丝林鸟倦随鸳鹭后野梅蚤避燕莺时草庐门巷斜晖外禁省端居有梦思
　　马林鸦节序频同曹聨步集萧晨铜龙日冷东朝防金爵星明左掖春欲尽漏钟添一嵗不须杯月得三人疎灯寒烬凄其夜青琐相看鬓似银
　　鹿尾
　　塞草秋肥斑鹿鸣那知防尾是珍烹三驱解识
　　君王意长忆
　　慈宁进
　　御情
　　戊辰元日左阙下呈南溟容斋两少宰
　　过眼交游阅世忙星趋漏散只随行春迟荀令香三日【正月三日立春】花共江淹梦一牀剩有蓼芽惊节物更无防胜惜年芳相依浑似舟船坐夕照蓬牕影渐长
　　叠元日韵与两少宰
　　扰扰尘埃一夜忙新年追逐在班行﨑岖阮借东西路颠倒元龙上下牀腊退栁桃应自媚辛残姜桂有余芳苍顔白髪吾曹甚愁入青春睡味长
　　春宿左掖髙二鲍给事空所居室以居余二鲍工画尝为余作修褉图末句及之
　　掖垣栖鸟暮啾啾襆被居然接胜流贺革方牀才六尺士龙瓦屋在东头周庐宿火多时共燕寝清香尽日留不是南山来伴直画图辋水已同游
　　春日晩归书懐
　　一官迟重寸心清榆荚圜时栁絮轻衣上缁尘浑不染镜中华髪蚤忘情莺花怨客侵愁老虮虱欺人薄肉生暝色不归归亦倦揶揄路鬼正纵横
　　睡起晩晴台野眺懐南谿逰好
　　一枕黄尘眯眼开闗河清梦片时回屡因春睡思长假只为乡心上小台双阙万家还閴寂孤烟落日共裵故园只在青山外管领莺花待我来
　　昔使广宁出东便门十三年矣仐春重过此门感成
　　城门晓色时啼鸦征马长嘶向碛沙雨雪闗山初出塞清明时节正思家乡心万里逢归雁野馆三春见落花少壮逺逰俱寂寞只应衰老惜年华
　　大风落花二首
　　自入青春只醉眠花开花落卷帘前颠风作意吹将去不是花时不放颠
　　风本无情一阵空花如有意向春风残香徙倚斜阳外飞入侬家酒醆中
　　口号与翁寳林少宰
　　春城杨栁三眠后江馆樱桃九熟时赢得残年归计晩眼中花雾髩边丝
　　九日夜雨
　　何处登髙防端居独掩扉草虫闲自语霜雁逺还飞残夜开篱菊髙秋见箧衣南谿今日酒酩酊防人归
　　雨夜懐思母庵
　　小幕牕风入闲堦檐溜悬苑钟疎防外塞雁晓声前潄石三秋雨流花第二泉为亲从禄仕书信问归田【樊山慈泉第一泉也庵之泉为第二】
　　送荀少之官临湘
　　落叶满征衣鞭丝挂夕晖壮逰非寂莫归兴却翻飞白髪一茎蚤黄金万事违宦途怜小弟慎莫爱轻肥画鹖雀
　　翻翔鹖雀在髙秋老隠天台用意幽但欲雕龙开别墅至今常笑郭营丘
　　题蔡方麓修撰写真二首
　　青缣被暖火红销正是熏衣事蚤朝防日金镫归院晩天寒须整侍臣貂
　　蓬山灵鹊镇常啼铃索声寒晓月低一巻牙籖心十载东华牡钥汝南鸡
　　橄防
　　祝鲠何烦戒老馋解酲不畏酒频添叶飘榉栁枝边弱身殢桃胶味后甜谁解拨鱼堪作楫最愁调鼎要无盐纵教苦口心还在寒绿森森色正严
　　嵗暮闲居二首
　　频年万事苦纷挐颇喜衡门赋索居子度何堪署纸尾河东空解诵亡书江梅有信冲寒蚤牕树多情带月疎茗椀药嚢随客意残杯冷炙待何如
　　平生寂歴少清欢又觉萧条节序阑世上宦游今己足天涯风物防回看杏花眼孔三春热梅子心肠隔嵗酸迂叟当年思一笑闲居洛下不休官
　　戊辰除夕与樾阡
　　休将乐事等虚名鱼跃鸢飞妙臭声千仭跛羊行自喜一时驽马路羞争氷霜不惜经残夜泉石终堪托此生会得舞雩童冠意春风何处不春情
　　已己元日与樾阡谈白沙之学效其体作二首
　　桃符土梗浪相侵旧雨何人肻见临一日又过谁用力百年空老未求心莺花有约春还到风月无边乐重寻回首姚江成别输他岭海自闲吟
　　归老羲文物候侵更看蓍扐布成临【布蓍得临卦】诗因闻道知真味学不求名见自心白日只今耽酒过黄粱何用曲肱寻纷纷得失遗编在留与闲人作笑吟
　　春日出城看花戏作四絶句
　　卖花己唤山桃开马军走探园花回风花烂熳喜相报明日不出狂枝摧
　　出门十里旋治装赁车借马半夜忙料得旁人破口笑触忤物态神暗伤
　　西邻杏花亦不恶两头夹篱墙边红比似摩诃庵里树千株万株同春风
　　忆昔年少看花时城边水树梁园池故人虽在少音信闲门惟有春风吹
　　春日经水楼感旧
　　浮云防世闭门中惟有闲游事不空过客竟谁如旧雨寻春相识是东风多情栁絮依然白无主桃花只自红吟散酒楼人在否懒将诗句寄邮筒
　　春游
　　韦曲城边防水涯诗籖酒榼镇常随闲花满树春芜长正是先生行乐时
　　社日游城南看花不饮自嘲与樾阡
　　黄四娘家花朶红多情白髪飏春风佯聋入世君知否社日何妨酒醆空
　　窦在兹至懐韩韩山
　　问汝西来事韩山是小山飞花随钓艇丛桂掩柴闗枨触经时别低徊落月顔相怜清洎曲防度共潺湲
　　书查夏重芦塘放鸭图二首
　　春水江潮掉浪轻扁舟烟雨有谁争白鸥万里沧波兴偶寄红阑鬭鸭情
　　君是金鳬殿里人寒芦鸥鸟却情亲相随欲作江南老鱼藻池边又过春
　　社日不饮有诗漫与樾阡未防两耳岑岑有声经旬不散对酒戏作
　　颠倒春来事沉防物外情一杯还酩酊两耳任嘲轰莺语都无次花飞别有声回怜社日酒烂醉不辞倾
　　春晩
　　檐角残红敛墙隂暗緑斜月侵飞絮栁风弄折枝花春色闲将尽霜毛陡自加不愁难过遣飘忽是年华
　　书局与健庵
　　池上人看老鳯来多情鸥鸟合相猜休言洛下闲居事犹是西京御史台
　　孝懿皇后挽词六首
　　轩曜璇阶映长秋网户缄玉衣人自覆石字燕来衔钟乳调灵匕文螭进别函椒涂才隔日园寝泣松杉长恸弥留际褕衣送寝门大文推陆九盛典迈贞元册諡崇朝并荣哀奕叶尊勤民知内治脱珥是深恩白日凄兰殿清秋冷桂宫星娥一夕返云驭九霄空泪溅银河水悲纒玉树风咏歌传六寝应纪二南中楚挽悲鹥辂虞歌咽鳯笳燎庭残晓月丛殿落秋花北首青山近西风防仗斜公桑零露叶犹望濯龙车每忆朝
　　陵日宫车并往来花迎绡帐合栁拂幔城开辇路皆陈迹山园引旧哀梦回闲故馆凉雨湿莓苔
　　景胄凌烟贵神仪偃月长安贞应地厚圣善翊
　　天王异岂徴沙麓祥曽定洽阳
　　宵衣思女则遗泽及遐方
　　竹林寺观一峰道人画
　　千古髙风忆闭闗地偏人静软红间坐深祗树云常定朝散清都鹤自还身度尾箕燕斗宿迹留方丈海神山前尘影事三生话珍重晴学驻顔
　　木二首
　　正是橙黄掩緑隂秋烟一树照华林包残橘柚扬州贡投比琼琚卫叔心霜实岂应防化枳寒香终不逐来禽宣城洛下无芳讯长伴江梅入夜吟
　　朝云晻霭忽萧辰才过花开落实新卢橘寒分秦苑雨海棠色借蜀江春削泥药笼兼防老渍粉香匳不劝人更与封题霜后颗清芬也合避缁尘














　　午亭文编巻十四
　　钦定四库全书
　　午亭文编巻十五
　　大学士陈廷敬撰
　　今体诗
　　巢燕再逾年复至
　　风埽巢痕在今年燕子回语多如有诉别久莫相猜芳径春泥落雕梁夜户开翻惊此时节去嵗不曽来
　　追和南溟韵四首
　　寒罏瀹酒夜霜浓醉别西垣梦里逢一院梧桐秋影散并将风落入飘蓬
　　蓟楼明月照相思曽是金樽宴别时万里碧空消息防天风吹堕玉霄诗
　　金闺杨栁落疎林香散罗衣怨藁砧未老蛾眉恩总在几回怜取白头吟
　　眉犂腾蹋过羊肠力尽金鞭去渺茫近见紫鸾书一纸人间路比海天长
　　再到冬官署中与刘雨峰
　　东阁南枝放早梅何郎水部有诗才书生自笑曽前度小睡槐根噩梦回
　　松泉寺晩宿
　　松泉寒夕照黄叶坠疎村石径秋花弱风廊佛火昏川长云宿渚野旷月临门钟磬此俱寂霜林夜鸟翻
　　送金会公归蕲春
　　朝发新津海月斜潞河云水极天涯飘残暮笛江城栁照徧离樽上苑花红烛三条知已泪秋五色故侯家频年万事悲歌外至竟骚人楚调赊
　　九日晩晴台登髙
　　台为登髙面落霞蓟门山色晩晴赊闗河风度长城雁节序霜回小院花南陌咫天如杜曲东篱终古是陶家衰迟醉舞秋镫下颠倒茱茰插鬓斜
　　杜遇徐司冦以合欢花叶为酒示余以方酿成饮而陶然赋谢
　　黄落庭隅树封题叶半新花应知夏五【花开以五月采叶及花未开】酒已作逡巡采胜修罗法香逾麯米春嘉名愁顿失况复饮吾醇
　　饮合欢酒叠前韵简杜司冦
　　青裳风泛溢红颊晕鲜新见少常深酌无多祗一巡西家非醉酒【非醉酒林开府家醖也】东阁太和春【真定酒名太和春梁相国尝召饮】玉醆空劳劝香醪未比醇
　　于役潞河见月初上光矗河水儿子壮履曰此黄金栋也赋以志兴
　　月满冰轮霜气寒东来倒影海云端小儿解识黄金栋供奉曽呼白玉盘尺五天连河汉水大千沙傍鹭鸥湍多情野宿临流处自向篷照夜阑
　　送张佥事之海南三首
　　五羊城边竹马过琵琶洲上估人歌使君不饮贪泉水沈丝休挂瑚柯
　　黄叶初飞黄木湾鹧鸪声送早时寒铁冈驿前书一纸秋风箧里为开看
　　持节梅花岭外时赵陀台草郁离离西风又度昌华苑秋色年年长荔支
　　髙梁桥二首
　　日斜秋水急城尽野桥连灵沼通河汉公田引涧瀍堑花随唼鸭风栁出鸣蝉山阁清晖里依稀近玉泉车箱渠上水迢逓绕郊畿渡逺分青霭山长歴翠防落花穿内去斜鸟带波飞无限潺湲意年年送夕晖
　　王湜庵挽诗
　　孤风晩节不磷缁矫矫曽为世羽仪岂信己辰年至后遽惊庚子日斜时琴残最抱人亡恨车过空留腹痛悲旧徳未忘天意在乌衣门第属佳儿
　　直庐懐公干计偕载道
　　春草相思入梦无龙池栁色映新芜玉墀金马摩挲老怅望吾家白额驹
　　张敦复尚书属书斋额仙人好楼居
　　元龙百尺意横秋湖海平生已白头青鸟近传天上信果然人在玉华楼
　　和敦复悼马诗二首
　　顦顇金坡蹀躞行三鬉剪出欲平明青丝送老横门道不尽黄云万里情
　　惊雷骤雨识危途电火光中跃的卢不为锦障泥暂惜报恩珍重在斯须【危谿夜雨马却立待电光以度】
　　闱中花朝前一日阮亭司马谈江南烟景之胜二首
　　栁隂湖水绿平漪欲傍渔洋下钓丝记取花朝明日是几畨风信对牀时
　　布韈青鞵向若耶蹋残香土肯移家夜来客梦游天姥开落碧桃无数花
　　题燕居课儿图示壮履
　　黄纸凋残旧帽箱一编犹映紫罗囊绳牀穿膝知吾老书案量身觉汝长自让轻肥非蔡泽不忧文史续中郎纷纷笺注如烟海回首尼山数仞墙
　　冬官署中南亭敦复所葺兹予再至实承乏公后而敦复权领翰林夏至之夕斋居有懐
　　乾坤荡漾两浮萍嵗月樊笼意防再到冬曹新燕垒百年乔木旧槐庭吟成白雪人难和梦续黄粱客半醒惆怅玉堂明月夜柯亭刘井几回经
　　六月九日睡起偶书
　　长夏炎熇闭阁时水曺官冷也相宜盆池萍响鱼贪食梁垒泥干燕哺儿鍜火未能同士季扇尘何惜避元规北一枕羲皇梦睡里蘧蘧欲共谁
　　量移西曹与可以曹属引避归里送别
　　北陇应腾笑西曹欲别情骊驹歌已就春草句难成老眼青山迫回肠浊酒酲到家及秋社欵欵话归耕
　　西原与友人二首
　　过雨残霞一闪明夕阳林影路回萦劝君莫向城中去且聴黄鹂三两声
　　暝宿烟村生逺情野亭客梦几回惊松牕常有潇潇响不辨松声是雨声
　　露湑阁即目
　　元龙湖海意阑百尺髙楼抵闭闗斜日香台低碧树暮云粉堞近青山愁添酒醆真无那独对花枝底要闲却笑书空殷处士浮名长恋在人间
　　新斋十首
　　前度人还在三间屋又成刧尘容小住丹药覔长生赤斧分曹日洪厓抗手情别来应未久且缓玉霄行牙籖新未触垆酒旧能赊戯蝶轻团阵分蜂晩敛衙粉墙低过竹篱径窄妨花莫道幽居小楼头十万家卜筑平生意髙楼独上情扶栏新种栁隔叶蚤闻莺坐久云还岫归迟月满城稍愁风露夜玉漏太分明髙处三霄近秋来四望低月从辽海上云向蓟楼齐估客沧洲酒园丁上谷梨当筵聊一粲身世忘覊栖草堂兼水石不似在城中栁影鱼游树花梢蝶戯空野烟浓趁雨林暑薄随风旦夕帘栊寂幽懐谁与同门掩山全见牕回路半分帘花新雨动堦草夕阳熏隂借西邻树凉生北渚云素纨今夜郤林月照纷纷钩帘残日落移坐逺风斜径曲供行药篱疎可映花无题诗得句有酒客忘家最是登临处秋山烂晩霞千古髙人意风流属画师烟云为供养粉墨自淋漓蹈海黄金贱登真白昼迟公生有仙骨名已重当时【斋中藏一峰道人画】
　　秘寳黄公迹兼珍亦世无云根留米癖树本见倪迂灵物如相待斯人可与徒摩挱怜手眼欢赏在须防【既以黄公画为袐寳而元章砚云林画皆斋中所藏】
　　闲庭何寂歴疎雨过廉纎银浦倒流峡玉绳低挂檐剑风出匣冷琴露着花霑自忝金闺籍年来仕隠兼
　　晩行西山道中
　　一出谯门野兴浓回看楼阙暮云重西风吹送髙梁水晩影飘残卧佛钟十里清蝉声防续独驱羸马意从容眼明渐觉西山好潦倒尘埃万事慵
　　闰七夕
　　闰余风景故依然秋未平分月再不为黄杨逢厄嵗那知红粉惜流年世无巧厯推今夕天上仙人应独眠寄谢悠悠路傍客炎凉谁后复谁先
　　送宋稚恭还盐城兼寄孙箨庵
　　名塲文防是离亭一曲回肠事满膺水鸟声多喧夜雨壁虫吟蚤时寒镫秋来频送将归客老罢真如退院僧心与清淮流共逺几回长啸忆孙登
　　自嘲戯为俳体二首呈敦复
　　三复金铭与白圭敢云桃李下成蹊郗昻一日三回误阮籍频年到处迷伏枥老非千里骥当闗愁奈五时鸡无因一问南华叟秋水篇中物未齐
　　牕前草长未教除零落秋花伴索居蝶梦欲成人昵枕雀罗长在客回车闷翻干寳搜神记快写羲之誓墓书惟有龙眠老居士昨朝儤直一相于
　　六友斋迟廖樾阡郤寄
　　惜别庭芜长悲秋木叶新西牕凉夜月曽照十年人夕鸟栖相命寒鱼聚自亲迟君常却扫一为拂流尘
　　赠于千英于尝受学汪钝翁
　　騕褭春游宛洛花银鞍行处帽檐斜才名潘陆知谁敌族望卢刘是旧家意气云山临北顾世情尘土蹋东华传经徃事还怊怅曽向深堂隔绛纱
　　中秋六友斋翫月同徐子文昝元彦陈叔毅吴震一方鳬宗钱亮工廖樾阡林文渊于千英舎弟与可儿子豫朋限星稀二字二首
　　月出吾家冷似氷肯来相看宿寒防明翻乌鹊枝边见影傍闗山笛里聴太白岂应陪皓魄咸池今已时繁星琼楼玉宇归无处颠倒西风浊酒缾
　　剥啄何人到落晖闲堦月上为开扉坐无北里连钱骑客有江东大布衣未比金吾三夜禁也应玉漏一时稀衔欢独倚秋河晩惆怅霜轮速似飞
　　梁相国苍岩挽诗
　　两朝耆旧冠公卿星坼三台暗玉衡舘阁风流倾后辈海山位业悟前生感深津邸清尊泪肠防山阳暮笛声回首云霄归去路已将箕尾署铭旌
　　刘处士鼇石饷蜜渍荔枝
　　尘防华清晩浴时春风灵液几人知褰裳自恐妨罗縠出水谁曽见玉肌味美江鳐连雾雨香添卢橘洒淋漓海南岭北提擕处凭仗诗情诉别离
　　斋宿秋官署中不寐作
　　旧事新愁叹此身一回不寐一伤神打头落叶生惊汝覆手翻云尽让人明灭曙镫残焰在笼铜更鼓五声频布衾缩项寒如水笑比鳏鱼竟是真
　　读汉书二首
　　酒半骊驹鼓吹声阿谁结袜向王生儿童项领公然就何况常遭跨下行
　　自表门徒为李膺故人相遇避孙可怜赫赫张京兆曽似将军过灞陵
　　斋宿古庙题壁
　　三间草屋半枯槐壊壁难禁风雪堆除却秋官凉冷客门前驺唱不曽来
　　河内窦生有江南之游寄讯
　　南游济水北游燕説着江湖意杳然与住太行峰上下一生长似北流泉
　　和张尚书芙蓉岛新题十韵
　　松堤
　　草铺绿帬腰水系青罗带何似苍松鳞十万森羽斾
　　芙蓉岸
　　灼灼拒霜花风前顔色久萧森苏公堤应悔树桃栁
　　青槐陌
　　紫陌红尘路常时共徃来迷花倚石处犹见旧宫槐
　　莲谿
　　木莲欲作花水莲半着子将花比人面两两皆相似
　　杏圃
　　塞北山杏多江梅藏花隖江南野梅多文杏栽于圃
　　桂丛
　　昔我山中室其名亦桂丛幽香在何许到处逐秋蓬【余山中室亦额以桂丛】
　　枫亭
　　枫亭名转佳丹林交叶露借问金闺人何年此中住
　　兰臯
　　东臯被香兰不异在空谷风吹无人时芳意抱幽独
　　竹垞
　　纱帽烟梢罥山衣露篠霑万竿须截去风月可平添
　　薇馆
　　紫薇百日花温室万年树君坐黄昏时试咏白公句
　　寄思母庵孔道士
　　噩梦宵来记未真任他翻覆诉庚申愁多命薄吾还厌莫讶彭尸去住因
　　白云亭散后呈郑山公侍郎
　　背牍山如积归时每夕曛茶当暑并眠食向宵分影散絺衣月凉生竹簟云客愁连短梦心绪仗夫君
　　冬夜懐李奉倩侍郎
　　待蚤星稀落归迟月半倾老嗔儿问事贫遣仆归耕帘动霜凉入书收烛晕生公私兼未了相忆一含情
　　有以剪防花见遗者戏题二首
　　谁知罗绮巧相裁也有游蜂戏蝶来羯鼓无声羌笛冷笑看梅栁一时开
　　绮牕惆怅问江梅何事寒香郁未开不是青春花信晩风光愁向剪刀催
　　赠日者李生
　　纷纷车马在帘前也为君平送百钱忝窃韩苏同命主不须更筭小行年
　　答刘鼇石
　　多情詹尹拂占罗雀闲门乐事添施就朱顔惟白堕挽回霜鬓有青粘落梅惊坐香侵砚晴雪流玉挂檐更有旧书消永日醉眠诗句答刘兼
　　与可谈蜀中花木之盛咏懐兼寄素心六箴荀少公干
　　栈阁蚕丛草树侵云山万里足登临海棠城郭香真好桂子衙斋月自深五亩田园何处就十年栽种可成隂牛车下泽安吾老花栁前村共讨寻
　　壬申元日即事呈史舘诸公
　　天回圭景测铜浑碧落年华上晓暾左个蚤传新嵗令夕垣还趂晩朝恩爆余竹火繙青简颂就椒花泛绿尊十载
　　御钱虚拜赐春筵饼饵愧盘飱
　　向云泽直史馆有每更五日直已是十年留之句以史事之难也为广其意
　　东风逐骕骦蚤出鬭鸡坊简竹青连舎书籖绿映牀落花春水细垂栁夹城长荏苒更番直犹胜陛楯郎
　　蚤春因钱越江宫洗寄杨玉符编修
　　直草词头日未闲懐人亦在簿书间星霜万里音难寄雨雪髙城雁又还徃事梦魂铃索地春光杨栁玉门闗边沙争遣蛾眉老五叶灵根解驻顔
　　青藤舘书睡懐钱亮工
　　午鸡犹在枕不似蚤时忙花影交残梦茶烟引细香春多行药径人在著书房汗竹纷难就青藤蔓许长清明前二日集黑龙潭济南张秀才来防
　　家傍城南杜曲天春游常在燕莺前霜教防鬓浑无赖风为吹花太放颠四海宾朋千里到百年烟景一生怜糟牀未快淋漓兴野水添杯更接连
　　春夕懐李渔邨翰读
　　半衔山日送春隂归鸟栖迷不择林带月雁髙城影尽吞花鱼避树痕深流光差可供游戏物理何须问陆沉五岳能消几两屐图经防就与登临【渔邨方志五岳】
　　挽太原故人王徳新
　　碧玉晋祠水白云汾上秋故人今不见擕酒昔同游漂泊醉乡老沉防仙者流天津桥畔望长忆董糟丘城南张氏园置酒招向云泽廖樾阡于千英同游命豫朋同作三首
　　宛洛花边骑新丰市外尘池台三亩并竹树两家邻从客迷花径教儿近酒人暮鸦终古在撩乱女墙春旧是笙歌地投壶唤客游欹桃临涧道垂栁拂谯楼落日昭王馆春风易水流年年芳草路祗为判花愁张园絶胜处一半比邻间苔引春楼堞篱分旧竹闗墙花归鸟乱池栁夕阳闲不识庐山意多因在此山
　　春日西原憇常氏园懐玉泉昔游
　　夘酒倒春瓶野风吹不醒篱花残雨澹涧栁古烟青是徃西隄路空眠北里亭金银二泉气相对昼沉防叠前韵邀张敦复尚书励近公通政游西隄
　　愁处花迎笑眠时鸟唤醒泉流银浦白山入缭墙青瑶草三霄路香茅四照亭欲邀湖畔去弄月泛空防
　　石闾夜眺南谿【甲戌八月大祥后诗】
　　钟磬消沉古庙幽僧徒曾此结绸缪漂流沟水三年泪重叠云山两鬓秋检防诗篇声防续料量身世意迟留柴门倚杖寒花外月上东村几尺楼
　　山牕二首
　　山牕曙易蚤鸡鸣方未已夜来寒松声偏入幽人耳月上松间屋水流山半泉夜云行雨归晓风为飒然
　　髙渭师翰读夫人挽诗
　　十徳声名旧南安内范良故家开幕府夫子侍明光淑婉追陶母幽闲溯季姜瑶环荣翟茀绣毂触鸣珰北阙方承宠西风忽防肠三秋摇落候千古别离场人去悲彤管镫昏暗锦堂湘魂何处吊蜀魄正堪伤燕市清霜白金门夕照黄楚游归讣晩潘鬓苦吟长露冷铭旌重香消寳鸭凉夜台由此隔松柏郁青苍
　　八月十四夜石闾见月感成
　　万里空寒碧嶂间松门留影不须闗三年涕泪沾襟血一夜悲歌防鬓斑明灭村灯沁河水依微野烧析城山鞭丝玉漏铜街路长记钟鱼此处闲
　　十五夜宿陟屺楼见防月
　　髙峰逺上气溟蒙峰上髙楼四望通云树千重低幔外河山两戒曲栏中桂华寂歴看如雾霜髪飘萧映向空玉兔金蟾知得否几人肠防倚西风
　　十六夜楼中见月
　　太行欲落势还留迥絶清辉万象浮千里防山回北陇今宵明月在髙楼飘零旧忆将归日惆怅翻成独客愁才是平分秋又老金波去悠悠
　　孙仲礼过午园贻诗见赠赋答四首
　　为圃三畦屋几椽客来谁与共忘年深枝鸟动山池月寒草萤流野岸烟岂是横林髙卧处偶然清閟小堂偏多君旧隠西峰下只在溪云杳霭边【堂顔清閟来诗以云林相况故有横林二句】
　　才名公子旧乌衣蚤嵗青山已息机歴落渔樵闲故垒风流台阁付斜晖河东三箧书还在华表千年鹤自归文采清门堪托契秋来时为扫柴扉【仲礼世家子有文名】
　　楚塞吴天去漫太行归处暮云端自言鸡肋功名薄不觉羊肠道路难纵酒淋漓溪水绿著书荏苒井梧寒前村五里山边雾豹隠何妨拂防防【君有南游诗】
　　紫髯风貎旧仪形懒漫嵇生眼自青樊口野花争似洛朱坡清渭不流泾烟云已被勾留住岩壑从教取次经车载不须愁健步马陵秋望气防防【君美髯不良于步】
　　答孙仲礼次韵
　　韩宫魏寝久苍茫虎啸何人识子房绿水红栏栖隠处青山黄叶读书堂几回君去常悬榻连日诗来少报章欲访清溪便乘兴岭云无数隔残阳
　　山池泛舟四首
　　罨画回廊两岸秋绿潭红树影悠悠江湖风水行难渡争似桥边一叶舟
　　鞍马平生塞上行水村花底打船声回思辽海滦江日一曲烟波万里情
　　南垞淼淼北迢迢画舫红灯未寂寥不到江南人已老流泉也似晩时潮
　　桥下清池池上楼下楼和月上孤舟短篷小防才如许载得人间万斛愁
　　雨中如九仙台题野馆壁
　　冒雨看山是一竒青泥白石马行迟迢遥不负山灵约黄叶村前渡水时
　　登九仙台【台在沁河中央与金焦絶相似】
　　梦里金焦寺波明两岸空江河凡几曲形迹偶然同水府蟠根险山灵接势雄长川流浩浩俯仰意何穷
　　九疑台石楼晓起
　　晓看白云近暮宿翠防深斜月数峰影髙楼孤客心河流无日夜山色几登临应有仙灵在凌空不可寻
　　石楼夜雨二首
　　四山昏黒一灯明寒雨连河客梦惊万古洪涛终夜响欲从此处悟前生
　　不辨溪声是雨声卷帘牕外雨三更山灵信宿知人意故欲留人一日行
　　栖龙潭
　　断峰临巨壑开辟意何雄石口排云黒潭心浴日红人传是海眼天遣作龙宫万象苍茫里风雷起涧中
　　归路复雨
　　岂为登临叹落晖秋云三日湿秋衣今年作意过重九雨里游山雨里归
　　九日山斋独居晩步池上作
　　暝色下檐际栖禽喧树间采花谁泛酒临水一看山不拟登髙去空嗟为客还犹怜望乡处溪月上柴闗
　　池阁
　　池阁俯花隂幽居毎重寻秋髙寒水急山近夕阳深庭树留霜果檐巢长渚禽寥寥谁共语樵唱在前林
　　龙树掌张氏北楼望底柱山
　　不辞歴井与扪参望尽三峰路转侵华岳斜通西颢逺青萝已映北楼深百年过眼浮生梦万事看山未了心蚤是鸡鸣懐徃路要令岩壑快幽寻【旧迹西峰华岳观东峰青萝宫】游底柱山入天井谷卫北山逺来饷食兼简明府
　　灵壑青峰入望频鞭丝乌帽映嶙峋寻山我愧谢康乐好客人称郑子真空谷乍逢如逆旅斜阳立语见交亲因君慿寄神明宰玉洞丹砂不厌贫
　　王屋山后十方院二首
　　绀碧千峰万仞遥灵风飘缈近三霄玉玲珑处红尘防也恐仙人太寂寥
　　三山碧海梦魂劳欲徃从之心郁陶天上岂真足官府故来人世寄牢骚
　　桑林午食二首
　　底柱山前乱石村十家今有一家存千岩万壑人踪在正是
　　皇朝赐复恩
　　石田漠漠草菲菲破屋炊烟四散飞行到前村还怅望五年不见一归人
　　王屋北峰二首
　　北峰画难如娟妙方未已不肯在人间迢迢度秋水峰色竒如此天公有意无举头向明月为我问清都
　　铁盆嶂三首
　　空青削山峰金沙裹山麓山头明月行山腰白云宿探竒乃大惊叹絶但狂呌山僧浑惯见对予发防笑风洞闻风归云窝见云去乃知风与云生自无人处
　　析城道中望樊山
　　松云缥缈倚髙空无数烟峦逺望通柱三山皆拱北太行千里尽回东登临早识随刋意开辟深知造化功家向翠防多处在芙蓉九防落当中【樊山一名芙芙九蕊山】

　　午亭文编巻十五
　　钦定四库全书
　　午亭文编巻十六
　　大学士陈廷敬撰
　　今体诗
　　服除七日拜户部之
　　命十二月二日次三家店题家书后
　　一纸书成寄未将五更寒泪湿衣裳麒麟在松杉冷零落云边防雁行【孝章公干相次沦亡】
　　赵店见豫朋题壁诗用韵
　　云树东来客梦西草堂深掩绿萝迷三年才尽销魂路羡汝诗多到处题
　　真定蚤发留别梁比部
　　行尽闗山落照边镇州平野逺连天星霜千里路才半灯火五更人不眠送腊流凘带残月迎春官栁入新烟况逢东阁郎君旧客舘风光此最便
　　固镇遇荀少却别
　　野店斜晖惨客顔我行君宿送君还别离亦复寻常事无那相逢逆旅间
　　定兴重送荀少
　　嵗晏闗河烟景新东风前路待归人灞陵官栁遥相送直到家山接蚤春
　　宿琉璃河
　　白草黄沙淡落晖朔风吹老塞鸿稀琉璃河水年年绿犹是鸳鸯几对飞
　　见月
　　半月辞家见月圆更过半月又新年来时池上松间影曽照髙楼夜未眠
　　初到京师寄素心六箴与可荀少
　　摒当临岐十日装曽经一日几回肠登山屐好藏僧舎漉酒巾闲叠客箱分遣池鱼防涸水差排笼鹤借支粮别来数事皆无恙惟有春鸿惜防行
　　蚤春西便门即目
　　别久西郊路三年复此行城长归鸟蚤山逺落霞平燕麦春泥坼桃花冻蕊生髙梁桥外水犹似去时清
　　正月十四夜宿城北僧舎
　　枕畔天涯闭户中车轮轣辘马嘶空墙花影动双林月山磬烟消上院风为客行藏如鸟在家踪迹亦飘蓬放灯时节吹灯坐赢得僧牕夜火红
　　题量如上人山房
　　红石桥西路青春向夕曛蚤花幽处发清磬定时闻野旷门侵月山遥树宿云安心随地好况此息尘氛
　　元夜懐午园
　　烧残香篆夜何其帘月凄清浊酒巵灯火旧游初别后笙歌旅宿独眠时锁门池馆应通客绕屋莺花可付谁慿寄北山猿与鹤相思更不用文移
　　元夕忆山园鹤
　　竹廊灯影曲池明正是游人到处行试向春山聴夜唳数声应有别离情
　　十六夜晩晴台望香山碧云诸山寺灯火
　　山寺数十里春灯三五攒髙台一以见逸兴生云端别去寄遐想来游増昔欢千峰与万岭日日几回看
　　春夜懐午亭新居
　　衡茅才缚促行装客馆重开旧草堂白首逢春花共语青山有梦睡为乡万人似海声还静午夜如年漏更长月落离魂犹未逺依微步屧水东廊
　　酌酒与六箴却送归
　　客馆风光过眼新出门衣马便生尘无憀还自开诗巻省事谁能谢酒人一日须谋千日醉六分已减二分春君归芳草池南路勤看园花莫厌频
　　送荀少返舎
　　宿火残红晓焰新寒防相向语萧晨千门风雨鸡鸣早二月云山客去频栁色渐深南浦道桃花应及故园春我来长忆逢君处逆旅斜阳泪满巾
　　城南张氏园
　　春明烟景麯尘遮常记名园野水涯嵗月渐垂朱户栁光隂闲映粉墙花流莺旧至曽相识旅燕新来是别家惟有酒帘垆畔月东风依约玉钩斜
　　懐荀少
　　折栁来时路归鸿别后声孤灯眠客舎暮雨闭春城野店宿何处居人同此情更堪故山道明日是清明
　　旧居遣兴
　　半日清闲半日喧三重茒屋是烟村去随秋燕辞空垒来见春花放旧痕白堕杯干书在枕红尘客防雪填门东风自解闗山路寄语莓芜到故园
　　见同年潘防谷比部讯屠给諌芝岩
　　细栁新蒲绿映空曲江花有几枝红
　　皇家一榜四百士白首相知六七公【孙公承恩榜今在京师者七人而已】海上故人如梦里蓟门落月满楼中逢君旧忆铜龙事左掖清隂入院桐
　　对酒栽花
　　对酒栽花白髪翁衰顔得映酒花红一时年少残心事来向花边酒醆中
　　遣兴书蔚州先生诗后
　　敢将白髪恼残春酒晕朱顔也似真笑向公卿为长物倦逢花鸟是闲身米盐私簿从奴仆钱谷官书信吏人挑尽青灯翻旧巻蔚州诗句不言贫
　　游城南三絶句
　　篱花
　　野水连村尽逺空栁枝蘸碧漾溪风落花铺径青春去小住篱边一树红
　　小丘
　　一笑花边白首回妖红慢绿定相猜黄尘万井春街晩烂醉城南土骨堆
　　见燕
　　秋风吹别旧乌衣我去重来待汝归不分人家双燕子等闲来傍野亭飞
　　禹鸿胪江墅梓花图二首
　　枝上烟岚衬落霞山村回首惜年华茒亭一树春光晩争似生绡十丈花
　　婀娜凌霄势未雄芙蓉虽好不相同画师用意曽难识多在霜根雪榦中
　　夜行书懐
　　在家心不乐逺身如遗月黒鸟相唤灯明人不知野烟萦栁宿溪雾卷花迟独徃念愈寂欣欣亦自私
　　四月二日
　　召赴畅春园
　　赐食瑞景轩泛舟于苑中恭纪二首
　　鳯掖风防漏防沉雀罗门掩一春心三年重续金闺梦半夜惊传
　　玉殿音覆餗易忧筋力缓当筵惟感嵗时深名花绕坐搔霜鬓何限天香上盍簪
　　银汉蓬池水接连太清宫殿云烟不因侍
　　帝来天上几见随槎到日边寳笈图书编舜厯金瓯歌纪颂尧年只应尽却浮尘念检防仙官未了缘
　　是日席布牡丹防下臣坐后一本盛开恭纪一首
　　羣玉瑶台嵗月赊岂应春老惜年华过淮曽未知卢橘【廷敬南未至河淮】入洛今容看魏花眼雾防消窥绿暗【绿牡丹最盛时独趋至花下】鬓丝轻飏拂红斜上阳亭北承
　　恩宴身似登真不忆家
　　午梦
　　自掩柴闗是真天怜散木寄闲身故教一枕花边梦防醒槐安睡里人
　　崇效寺看枣花书雪隖诗后
　　古城遗垒路横斜薝卜林中有故家会见海榴红似火要看仙枣大如蕊生野桂偏含实香敛幽兰未放花一咏汤休竒絶句慿将狂语写槎牙
　　前日城南独游遇袁杜少翰林今日复遇之枣林寺门外戯简以诗二首
　　前日烟条拂岸巾今朝芳草坐成茵独游相值不相访始信君家是可人
　　一笑车轮碾麯尘相逢不语莫相嗔五陵衣马三春后能解闲行有两人
　　杜少见和前诗叠韵奉答
　　罏畔青帘似旧斜玉街走马记谁家思君别恨绵烟草得句风人报木相赠祗应多劝酒频行不是耐防花吾生万事皆聊尔宠辱何须置齿牙
　　叠前韵和雪隖
　　春明归路日西斜潦倒重来似出家上院早过依夏刹故丘临别忆秋徃还北陆三回雁荣落东园几处花再到双林瞻顶相半天风雨散檐牙
　　崇效寺字韵诗已三叠韵酬雪隖杜少杜少复以诗来再叠前韵奉和
　　无頼城南韦曲斜妖桃冶杏自家家闲从月下标宜李留取亭前署饐欲解金来换酒正思灵鹊去衔花紫防郎省文章地衰散何堪竪颊牙【来诗有中原独坐最髙牙之句故有此答】
　　晩晴台看山有江南之思
　　春来风景忆江南无限烟波已自谙眼底秦淮频入梦晩山如水绿如蓝
　　邯郸道上絶句追录贻羡门少宰
　　炊熟黄粱已是迟海山归路几人知却怜朝市纷纷客怕説卢生出梦时
　　次韵孙仲礼重午西堂会饮见赠二首
　　红尘门巷也萧然心逺方知地自偏时序縂抛青鬓外天涯相聚绿樽前沧桑过眼曽前度书剑随身可判年一巻离骚数杯酒多君苦忆汨罗贤
　　当时官号领司农耆旧髙门棨防重兄弟盛名齐贾鳯郎君崛起继荀龙云山萧瑟思前度风雨漂摇愧逺从忝窃清尘还赠处诗情冷淡酒懐浓【仲礼先人玉阳湖广巡抚世父栱阳户部仓塲尚书】
　　端午气寒有节物之感
　　节物堪惊旅鬓侵今年尘土映华簪防丝漫与纒衰臂昌歜偏能泥苦心堦下草芽青坼甲墙头杏子緑藏隂生衣未着添凉冷叠雪含风在笥深
　　戏次仲礼与豫朋端午酬和韵
　　浮世功名转寂寥鲁连蹈海为无聊趋尘似葆头惭面忍事如囊腹愧腰诗垒重摩三舎退愁城新破独身跳翛然自入羲皇梦不与灵均赋大招
　　秋夜待晓
　　熏笼烟暖碧霏防红蜡烧残玉漏稀连日五更风露重八蚕轻絮蚤时衣
　　张西园先生有知已之言殁而余念之不忘见其令孙泽长于京师别后却寄
　　遗老流风迥絶尘西园文酒十年频公为东野忘年友仆比文通是恨人喜见孙枝头角长愁看马鬛嵗时新只鸡惟记回车约宿草春风又湿巾
　　久雨
　　茒屋漂摇里风雷势转严林莺过拣树巢燕语窥檐愁巻蕉心长怜生草意纎萧森老藤簟収取待曦炎春日酿酒夏乃大熟小饮辄醉名曰清明酒志时也
　　春酒浓香隔舎闻风檐开醆已防曛日长方丈中庭地卧看青天万变云
　　故箧中见亡友米紫来制墨
　　松煤寒翠结轻尘旧法新传易水真老注虫鱼成底事非人磨墨墨磨人
　　种栁
　　种栁楼前拂槛时春愁秋雨两三枝天涯一种消魂树不必人间有别离
　　夜
　　雨苔幽径暗娟娟檐外流萤照湿烟行过后庭新月上半花影送人眠
　　霞
　　不尽残阳意留情与断红岭横一窈窕山叠逺玲珑拂树依防霭当楼倩晩风更看芳夜月相映海云东
　　七月三日野宿二首
　　晩景横门外闗山此路分蝉声咽疎雨马首带残云篱拆秋花重溪香暮草熏城钟夜方寂野宿防回闻初月挂西城新秋夜色清白杨风似雨素髪暗还明山鬼欺残梦樵人责旧盟觉时忘枕席贪聴石泉声
　　中秋同诸子集城南张氏园三首
　　羇栖怜积雨池舘得新晴暗水入何处归云行有声幽花依晩径髙栁向秋城同有濠梁兴因知谷口情渚蒲秋更短寒色满鱼梁过雨苔妨屐回风竹碍廊禽言多晩霁蝶粉退新凉时序何迁谢吾生正渺茫题额丹青在孤亭映夕曛地连沧海月树宿女墙云罢酒因风急裁诗许夜分归时泰坛路已有玉笙闻
　　张氏园与樾阡孝廉感旧
　　古城幽径写闲愁裠屐依然似胜流雨过断云连水榭日斜疎树隠山楼五湖别后三年月四序饶他一半秋眼底光隂罏畔酒几人时节与同游
　　蚤起送王生君擢还太原
　　霜风伺我出布被且相温牕月白复暗壁灯明蹔昏流尘空客馆落木满闗门归去情犹尔天涯安可论
　　梦樊溪
　　烟云枕席未分擕五防更号三度鸡不是当闗呼不起迷花倚石在樊溪
　　登楼望西山懐阮亭
　　云树西来又已秋太行尽处是南州连山万叠空回首落木千门一倚楼笛里栁梅浑欲动镜中霜雪浩难收玉珂接近朝天客日日金门半日留
　　至日陪祀同王阮亭灵祐宫蚤起懐彭羡门
　　颠倒衣裳夜杳防暗防火似秋萤迢遥晓漏声犹在断续寒衾梦未醒鸟宿多时翻落月马行几防傍残星相逢鸾鹤朝真去回首红尘眼共青
　　乙亥除夕同樾阡孝廉虞箴郎君程三苍崕孔大云岫窦大在兹舎弟与可儿子豫朋壮履犹子观颙复刚守嵗
　　雪晴风嵗云徂枥马林鸦兴不孤人静千门空爆火天回午夜一屠苏贫休送鬼惊吾老闷可藏与客娱已卖痴獃看利市尽拈钱付酒家垆
　　除夜次樾阡韵二首
　　莫叹天涯行路难年年书剑报平安文章锁院三钱笔京雒春风十里鞍白髪相逢人似旧青松不忘嵗常寒坐中竹柏盈盈酒黄色天庭取次看
　　烟煤两版不曽除老屋东头是敝庐蜗舎氷霜今夜少兔园灯火十年余才名阅世谁如子肝胆逢人为起予更有膝前文度美即看轩葢拥门闾
　　丙子元日立春次廖虞箴上舎韵
　　晴光淑气两无涯元朔王春感嵗华上日相随青帝驾新年一到玉皇家【所居近玉皇观】天真省事知怜老客有登歌敢拜嘉共道五辛风味好堆盘红缕间椒花【东坡元日立春诗省事东风厌两回】
　　春夜寒甚与樾阡饮酒戏作二首
　　甚矣吾衰及此时莺花相避意差池书空咄咄非殷浩自喜沾沾过魏其红蜡似消春后冻青阳不染鬓边丝无多酌我聊相劝泛溢东风在一巵
　　碧落风多飐酒旗金波新漾影娥池杓将寅指知春蚤参欲昏中问夜其厌事朝来似犀首亡何日饮学爰丝与君细忖人间世判断闲愁付浊巵
　　叠虞箴元日立春韵
　　颂椒剪防亦生涯春日新年送物华北极朝元还卧阁东村迎气记山家辛盘青韭来河朔小宴黄柑擘永嘉应见泰阶多胜事和风先报曲江花
　　次韵姜西溟孝廉见赠生日诗二首
　　名髙万丈焰生光自忖才如袜线长四海君才多武库六星天意一文昌几逢李蔡虚东阁每讶彭宣到后堂为报锁防春日近梅花三发岩廊
　　名在金銮学士坡三条红烛照春多【君以史职试春官】晋音亦自知师旷楚璞今当识卞和老去东华同载笔时来南陌羡鸣珂相思勿惮寒防宿愁月凄风奈乐何
　　人日絶炊戏简樾阡
　　絶炊人日有风情辟谷年来道欲成杯渌干停传坐酒突烟冷称胶牙饧防蛇几度为家口鸡犬连朝过夏正笑煞青春悭一饱朱门空锁五侯鲭
　　樾阡不和人日诗送酒一壶以促之
　　春来饥火共相烧何事清斋坐寂寥九食三旬应漫浪元正人日并萧条莼羹谁可加盐防菜把空烦送柏椒淡淡茶汤薄薄酒让他粱肉过今朝
　　蚤春简羡门少宰
　　弹铗相从少壮游班荆斜日玉山秋春风几度过燕市明月依然在蓟楼八代文章官吏部汉朝经术爵通与君小别朝元会每诵新诗断旧愁【元日公诵新诗示子】
　　题翁康饴为敦复尚书画龙眠山林图二首
　　寥落樊川杜牧之秦城烟树逺参差如何得似舒州老管领云山吊伯时
　　画手诗人逺擅塲龙眠岩壑辋川庄依然居士风流在犹见丹青顾长康
　　为雪隖禅人题董文敏书二首
　　规橅北海姿还在跌宕吴兴致亦豪屋漏断痕钗折股何人解是郭兵曹
　　草亭神采映当时玉匣金匳赝岂知多少书中殷铁石到门试问永禅师
　　过海棠院花未开作二首
　　缥缈红妆态未完晓鬟初整緑云寒墨花尹白风流甚只恐输他黑牡丹
　　白髪逢春恼别离东皇作意遣花迟即无着雨胭脂色不到残红淡粉时
　　喜晤张肃昭侍御
　　南台回首共簪缨忝窃铜街避路行对仗蚤知
　　明主意回天因识直臣名归来肝胆输流辈别后须眉见老成今夜府中人似昔晓乌啼彻旧离情
　　盘山拙庵禅人索诗二首
　　青沟依约白毫光眇眇禅栖在上方师向中盘中处住东西南北不思量
　　旧游题句记吾曽欲学初禅愧老能一巻红楼青嶂客不嫌人唤作吟僧
　　懐盘山答拙庵
　　布谷响春城春山寄逺情红泉连雨晓白鸟破烟明塔影飘西塞峰云下北平松门曽杖防从此想无生禹鸿胪为宫定庵通政画其生平所歴为图题得四首
　　观海市
　　十二楼邉列五城羣仙出没向空明蓬莱清浅麻姑老孤岛斜阳万里情
　　登岱
　　日观题诗海色回人言太白是仙才朱顔长与青童笑玉女流霞蚤啖来
　　雪中猎洪山
　　使君千骑猎围长雪夜风流在武昌为报襄阳蓍旧语呼鹰台上笑刘郎
　　春宴黄鹤楼
　　黄鹤矶前緑草生遥连汉水鸭头平蒲桃酦醅春酒熟应似春江春水清
　　衡素虞箴试国子皆第一
　　玉脍金虀忆故乡机云入洛有辉光并将海日江春句写入燕公政事堂


　　午亭文编巻十六
　　钦定四库全书
　　午亭文编巻十七
　　大学士陈廷敬撰
　　今体诗
　　旧有樊川图不知者毎以杜曲相儗近以午亭山村自别石谷为予画之
　　虞山粉本富阳翁老去仙人隔阆风前世画师今在眼依稀黄石是黄公
　　答王石谷且属其作午亭烟舫小景
　　蓬莱下直写平泉江练横牕思渺然近有午亭烟舫景烦君写入旧樊川
　　午亭山庄图诗五首【有序】
　　郦道元水经注沁水迳午壁亭而南友人朱竹垞谓予何不取以名其园比同在内直辄好语山水园林之胜于是玉峰尚书为作午亭记当此时予未尝有园也已而家居辟山村股濂泉之水凿池其中横桥小舟咫尺具烟波之势以实竹垞之命名果有午园矣盖予所居樊川终累牧之城南下杜之称思有以别之且吾居近午壁亭沁水之涯也爰即樊川故居又名曰午亭山村午亭之间山髙水清林庐池舫幽居之迹则王君石谷为予画焉使玉峰而在当为更作一记他日请竹垞为予记之夫五亩一区而为名之多如此甚矣夫吾之溺于其名也
　　午壁亭名载水经秦时流水汉时亭何人更与桑钦注一亩园中水木清
　　午亭人在翠防间林际清晖自徃还砥柱析城至王屋天教看尽好云山
　　吴淞烟雨石湖春不到江南老竟真山水连天溪艇窄也能作意向诗人
　　西湖杭颍别图经吴楚湖山两洞庭独讶樊川同小杜朱坡不比汉家亭【朱坡见杜岐公传】
　　丹青老手荆闗笔重写天随旧钓船晩唤午亭还识否世人曽拟杜樊川
　　司农署中题壁
　　署尾文书镇一堆五花临判日迟回田园正忆丛残句黄纸蠲租白纸催【末句见范石湖田园杂诗】
　　题梅桐岩真二首
　　画里江城叠嶂髙北楼逸兴重萧骚梅花山下双羊路秋老梧桐有鳯毛
　　太白仙人谢朓才都官风雅一时回吟成倚树栖乌过骢马连朝对仗来
　　松风
　　蒲叶榴花五月天归来一枕北眠谁知无价松风梦不向人间费一钱
　　题张吉如南汀诗后并呈敦复宗伯卣臣翰林
　　浮山髙望歴山城风马云车帝遣迎湖水清波旧时月春来七十二峰明【吉如父讳秉文山东布政使崇祯己夘守济南死扵围中赠太常卿二夫人投明湖以殉皆赠一品夫人】
　　佩环声里水潺湲芳草罗裠隠杜鹃一首新诗万行泪不须苦废蓼莪篇【吉如生母与嫂方夫人合墓】
　　太傅风髙未老时尚书隖畔有清晖香名已播鸡林逺不羡他家野鹜飞
　　王风南雅气雄哉骚赋张华小谢才怪底西堂新句好也应曽梦惠连来
　　七夕宿城北人家亭子戯咏织女
　　银浦临波溅绣裳明霞犹似嫁时妆画眉月姊教新妩掠鬓风姨送晩香天上双星儿女态人间一日别离肠鳯梭闲却机丝冷乌鹊头童嵗嵗忙
　　赠铜川都宪
　　饮香摛藻擅西京南国訇传茹蘗声霜简新回乌府重玉壶犹映汉江清节旄裴相归朝蚤治行吴公进秩荣台柏髙秋森独坐还于淡菊见交情
　　丁丑六月十一日奉
　　命题路路清廉画扇
　　殿阁防凉日民岩顾念时画图皆善诱簪绂有良规饮露心元洁含香气未移年年鳯池畔
　　圣泽本无私
　　自五月廿二日直
　　苑中敦复尚书有诗次其韵得十首
　　长日东华拂软尘眼明流水照游鳞苍顔白髪吾曹老冠者输他五六人【同直六人】
　　斧扆丹青接后亭綘霄楼阁在沧溟
　　六龙南幸归来日画取江山上玉屏
　　半夜传呼向玉津赏花徃事隔前春红云终日笼丹地回首凌霄记不真
　　旧日春游共徃回东风依约野棠开黄尘影事看清海曽到龙王庙里来
　　四卷朱帘照碧淙松风五月在羲眼前万物各相命防防驾鵞时一双
　　梧桐疎雨早秋时一夜新凉几鬓丝野草花边溪栁路等闲常过水仙祠
　　聴彻西洋五刻钟晩霞明镜写天容池西不种新杨栁留取青山三两峰
　　秋花锦石路迢遥银汉无声泻玉霄日暮水晶帘下坐不知何处
　　御香飘
　　草藁孙郎墨气清横斜防笔石栏晴天人秀出华亭老万嵗传来燕喜声【此首専赠树峯以天语褒奨书法可继华亭】
　　翰苑文章媿大家枋榆影里日西斜归来牢记支机石曽附天边博望槎
　　题邹喆画【邹金陵人】
　　画里江城夕照间乌衣人去野花闲六朝松石今无恙便欲移家向蒋山
　　苑中次敦复韵
　　寳牀食罢鳯团清絶胜仙人白石铛除却进书帘下语神霄肃穆不闻声
　　苑中次韵孙树峰司成十首
　　铁骑长征瀚海隂归来水殿倚防吟吾
　　君文武超千古方略流传自禁林
　　青田舞鹤字芳林声在云霄不可寻日日朝天平步到自怜凡鸟是仙禽
　　北牕午梦日初长一枕松风自在凉寄语陶公莫归去心闲此地是羲皇
　　行近通明玉案边回看下界云烟怪来诸想随缘尽身在清都兜率天
　　情多想少渺难裁身到烟霄尽处回为问三山髙几许瀛洲行过是蓬莱
　　十丈开花玉井莲退之新句鬭芳妍他时编入归田录分与樵歌牧笛传
　　连朝风雨液池平天意分明为洗兵
　　细札十行心万叠谁言容易见时清
　　夜珠明月巧难移况是江花上笔迟奏进九霄
　　天一笑栁隂小立不多时
　　狼居胥是禁园山池沼黄河水一湾万里九边劳圣主苑花开日不曽还
　　神龙矫矫在天门紫雾彤池斗宿翻茒屋近来多气象箧中常有
　　御书存
　　七月二十日传
　　防网鱼赐侍直诸臣是日竟不得鱼恭纪
　　一霎兰桡小院门传呼中使
　　玉音温金鳞网得须宣赐未赐
　　恩深已赐恩
　　书树峰司成扇
　　紫髯端欲貎凌烟八翼雄风已到天自笑一生寒骨相晓难起夜难眠
　　蚤秋苑中入直
　　晓行原上村不觉秋已至遥遥入清晖忽见山际寺
　　上元夜懐廖芸夫
　　曽解金换紫貂中山千日醉醇醪春城漏转催银箭上苑花迟待彩毫歌断落梅江树逺坐深明月蓟楼髙西旧事传灯火此夕懐人客思劳
　　题画扇应
　　制四首
　　当时破敌着戌衣陇树连云塞草肥记得两年沙碛里池花开日未曾归
　　清池洗墨玉阶隈绕砚香烟翠欲堆散作夏云常五色九天膏雨一时回
　　香案前头积翠铺稻畦麦垅似枌榆两岐九穗寻常见应补豳风七月图
　　图书插架殿东头天碧新晴万象幽茗盌雍容勤夜讲山前落月上帘钩
　　题李公凯学士松隂读书图二首
　　牙籖三万轴长悬秘阁书曾借防编正是松根勤暗诵连朝花底索铃传
　　藜火频年汗竹青槐隂人在第三防慿君一问华阳老多少松风梦未醒
　　午睡起答莲士问疾
　　一枕邯郸梦半成依然茒店午鸡声簿书已逐红尘老药裹能禁白髪生几畨野花开更落频来山鸟语多情天涯门外悤悤意未了禅须动里行
　　答拙庵禅人
　　漠漠何曽慧眼开神州东望意迟回桃花未老松枝长留取盘桓落草来
　　初春简雪隖
　　十丈黄尘落日悬三条陌尽寺门前已无朝士飞腾意曽结髙僧寂寞缘白首诗情归半偈红楼人面入新年欲寻旧约双林去多在莺花二月天
　　送宋坚斋给谏药洲太史扈从
　　南巡二首
　　青鎻金门侍从同
　　翠华春发建章宫焚余疏草銮坡上赋就梅花辇路中行监几回随渭北亡书三箧记河东鳯池并接丝纶美亲捧流觞圣藻雄
　　云霄扈跸出流沙昼锦归来侍
　　帝车紫袋双垂龙尾近黄金并络马头斜九河天上春船水二月江边
　　御道花太史周南不留滞嗟余衰鬓客京华
　　查声山太史花谿垂钓写真王石谷补图二首
　　日影罘罳昼漏频银台三昧惜余春渔竿不比丝纶笔漫儗江村水垞人
　　词馆于今属盛名风流破墨付王生近来新得南唐纸送与能书石曼卿
　　张慕亭林坐小照二首【昔同事御史台】
　　横榻风生对仗频绛驺千步逐行尘年来借问藏书处清简留名得防人
　　数行书奏九霄边漏断乌啼夜未眠敢道霜威夸独坐张公论事已回天
　　居士心情问老庞饶他陆海与潘江闲来试检丹青看风貎阮何同一双
　　自了平生半偈缘逢人脱帽有华颠不应鳯阁鸾台客也学天龙一指禅
　　春夜观剧莲士有诗戏和其意
　　从他假面奏伊凉休羡登筵舞防长六代歌风吴季子元家词曲蔡中郎古今过眼看遥夜神鬼临头坐广场多少荣枯谁料得与君且醉手中觞
　　重过防公祠四首
　　枕上三生事已深梦中犹未忍抽簮仙源只在人间世不向桃花洞里寻
　　黄鹤千年更复还朝来紫气满燕闗眼中人去无消息谁识三山在世间
　　金合刀圭照夜开丹砂元不救凡胎刘郎一病秋风冷曽噉蟠桃四颗来
　　回首清都客梦违玉霄鸾鹤几时归如云六翮今飘坠不借天风不敢飞
　　晓起简雪隖
　　城鵶起辞树久客无晨眠池阁漾寒月竹房笼晓烟云山催短景簪绂入残年懒慢吾今甚无心去问禅
　　酬赠于子龙秀才
　　多君长剑倚崆峒况事仙人白兔公王屋天坛青嶂里河阳古寨碧流中咏从洛下书生好诗是山西老将雄欲共飞车三万里赤松同访趁西风
　　送张毅文翰林归淮上因懐孙箨庵学士
　　黄叶西风落御沟楚天烟水一扁舟云随鸿雁萧萧去月映清淮渺渺流桐柏山中人独徃芙蓉江上梦三秋更谁得似苏门子长啸为君遣四愁
　　城西晩行望西山二絶句
　　燕市何人共酒杯出门祗为看山来黄尘未防残阳暗空走城西漫浪回
　　西山隠隠夜悠悠烟锁西峰万叠愁无限客心遮不得空随明月上谯楼
　　石西昆参戎请老赋寄并懐其兄子约广文
　　西凉州簿旧书生猿臂飞腾在北平射雁风髙临玉塞盘雕云起望神京将军名已髙三箭都尉阶还列九卿老我灯窗人共逺青山依约别时情
　　雪中下直同阮亭俨斋赋赠
　　星霜待晓上金坡暮雪盈阶退直过色映琐窗明玉几光铺仙沼落银河六花风散披香蚤九陌春回却月多漫道调髙还寡和万人争唱郢中歌
　　南至防雪斋居懐同直敦复近公
　　阳琯初回防线防层隂连夜满皇畿梅含绮阁花先放栁暗龙池絮已飞省署漏随银烛换烟霄人向玉阶归相思为报瑶台客明日占云在禁闱
　　朔日冬至南郊呈田纶霞李木庵两司农
　　雪后晴晖满
　　帝京斋宫午夜近通明阳回鳯朔周元日律应龙杓舜玉衡五服菁茅连海外九华灯火与云平欲因寳鼎推神防荔子香芝嵗嵗生
　　斋所赠木庵
　　昼帘终日紫烟萦斋阁香炉对晩晴云散玉绳低古署雪融珠斗出髙城八能律琯飞灰映万巻书籖插架明见説纶扉多胜事一门三叶嗣元成【木庵家及里中故有三相】至日寄懐日者朱生丹岩有江南之游
　　至日阳生亦快哉青春残腊巧相催山梅欲放红阑晓防栁将舒绿浪回客有唐生长信命人非贾傅莫论才五湖三亩扬雄宅曾问成都大隠来
　　送刘宗一检讨出守扬州【宗一秦中名家兄弟并在翰林】
　　词赋相如重汉京侍臣拥传出承明云霄昼散鸣珂直淮海风回露冕行春草西堂天上句梅花东阁陇头情六龙近日时巡处二月柔桑乳雉鸣
　　晩登慈仁寺阁懐阮亭司冦
　　鳯城杰阁绛霄边龙象髙居俯逝川雪拥晴沙三市月春生芳草五陵烟双林退院钟鱼寂终古燕山嶂塞悬词赋仲宣人并在暮愁销尽近诸天
　　得竹垞书却寄
　　青镜流光旅鬓疎慙君问讯近何如门前燕市黄垆酒袖里江云白雁书岂有勲名悬竹帛已知人物在樵渔防陵栁色年年绿送尽离人伴索居
　　生日示壮履
　　霜落天髙色蔚蓝纵怜风月与谁谈人非毛玠清难似自比嵇生嬾不堪徃徃长筵余硕果年年春酒醉黄柑金根粗识扶犁去不用牙籖万轴函
　　题王瑁湖宫詹下直传经图二首
　　鳯毛池上有辉光他日归来笏满牀堪笑杜陵文选学但教莫带紫罗嚢
　　芸香讲席几重深五桂居然玉树林闻道一经亲授与未须同异较刘歆
　　寄答曹冲谷昔予出闗过其家今二十余年矣
　　行尽燕山塞上村海天烟雾气常昏边花客醉辽西郡闗月人过蓟北门一别陇梅迟驿使几回春草忆王孙君家旧比滦江水万事风尘未敢论
　　露湑阁懐亭湖莲士
　　髙阁懐逺岫山牕尽日开虽无佳客至时有白云来帘卷海月上镜拂江鸿回何当共吟眺暝色独徘徊蚤春虎坊南墅忆旧逰懐徐尚书寄朱检讨
　　杜曲园林一水滨旧逰风景十年频江山不负羊裘客城郭谁知鹤背人草色淡烟龙紫陌栁条轻雨洗红尘刘郎前度看花在却为愁多赋早春
　　忆卢龙旧逰有懐伦子受使君
　　猿肩虎石事悠悠为客青春欲白头碣石东风生大海蓟门明月照髙楼边闗路绕车轮去花栁村深步屧防今日使君行部处云山三晋控神州
　　春日防翰堂即事促吴元朗为题午亭山村圗
　　丘壑何曽似逺林曲栏深榭几沉吟野桃破晓红仍浅霜竹经寒绿故深二月风光真漫浪三春楼阁倦登临午亭题句如相赠好在谿山畵里寻
　　清明后三日郊行赠韩慕庐少宰
　　春郊浩渺似天涯走马追寻一笑哗冷节却才过射栁红尘不是为看花荆州风月同今夕江左文章属大家纸尾陪书聊自忖鬓丝萧索墨痕斜
　　有感题旧草后
　　寥落浮生与世违丛残文字校斜晖家临紫陌三条路人闭红尘两版扉命定岂须寻季主説难犹自笑韩非箧中焚草縁何事忍负云山旧钓矶
　　城南张氏园防集
　　藤杖芒鞋踏浅沙行穿荦确路横斜绿杨才放初晴色红杏犹禁半坼花坐久云深迷野鹤酒阑风起乱昏鸦山公酩酊归来晩不省儿童拍手哗
　　昔与孙仲礼有鹤圃唱酬诗因随正侄寄讯
　　罨画溪廊赋竹枝圃中仙鹤别多时龙儿编写新成巻题作刘红唱和诗
　　春日新堂简西邻给孤寺主
　　西邻乔木绿隂斜也有春生倦客家半掩双扉来燕子新开小径放桃花香林佛舎明残照粉蝶山楼挂晩霞近日逃禅逢酒渴扣门思吃赵州茶
　　春日简张夀平进士张善岐黄之学
　　未解参苓细与论杏林人语自春温已知楚越分肝胆尚有莺花役梦魂二顷岂须谋负郭百钱聊可共开樽城南旧是笙歌地药裹闲时肯闭门
　　上元前夕宿法华寺春日有间酬三明长老索诗之意
　　青山落日正逶迤况是春灯欲试时佛火长明投寺宿氷山蹔撞看儿嬉檐捎烟树东风蚤院闭霜钟曙色迟一诺汤休微笑意桃花栁絮又参差
　　城南防归赠夀平
　　羁旅平生意相逢蓟北门不知黄金馆但见素山原归路野花落到家栖鸟喧所思燕赵士懐古尚堪论
　　访戴家圃留题
　　我爱戴颙宅春风一径斜城中得流水幽处见桃花古石滋青藓髙亭映晩霞王孙随意住芳草不离家
　　与张泽长
　　与子共丘壑园林方未还谷口沁河水门前王屋山柴荆夹涧对桑柘交枝闲别后东臯月清光照掩闗
　　送随正侄落第归
　　花落莺啼送子还春光翻自惜衰顔蛾眉已老人何忌蜗角无争我欲闲芳草离心千里路夕阳孤影万重山回思华髪萧萧者虽在红尘却闭闗
　　随正赴澧州
　　江汉何曽到云山亦自便花明新月夜栁暎碧云天家习燕人语予赓楚客篇风帆渺何许相忆洞庭船
　　题恒斋采菊图二首
　　椒风宫阁日初长榻到兰亭第防行珍重畵师秋菊意百花开后晩花香
　　琐院垂帘隔昼隂墨花秋巻共沉吟年光人澹还如菊犹是飡英饮露心
　　三月八日晩出西郊宿法华寺
　　落霞如绮草如茵漠漠晴川烟景新栁陌不随今夜月桃花争见一年春到门双树松隂长下榻三回客梦频清梵未残鸡唱晓又驱羸马遂流尘
　　雨宿苑外人家
　　月照深林风叶鸣曽疑夜雨弄秋晴灯前风雨潇潇夜却似长杨树里声
　　悼姜西溟
　　牛耳鸡坛孰主盟灯檠风雨暮年情都将阮籍穷途泪为送刘伶荷锸行黄土文章圜草绿白头科第榜花明瓦全玉碎皆由命敢向词塲薄友生
　　晦庵论诗
　　儒林道学费调停雅颂分明在六经记得考亭诗法好先从陶栁入门庭
　　伊川论道家
　　九流先列道家名修养长年事可成万古眼前天地在更于何处得无生
　　烟玉堂倩向云泽画壁
　　三间草屋槿篱寛晏坐深知行路难细蕊孤花连暮雨清隂幽竹过春寒杜门谢客幸无谤入世逢塲甘少懽谩待向平寻五岳卧游须与画图看
　　王石谷写午亭图
　　恕先放诞虎头痴自古髙人是画师不用朱门新様好茅庵画我看山时
　　冬日斋中草木
　　竹
　　时世妆成様样新扬州红药可怜春日斜脩竹檀栾晩谁念天寒翠防人
　　梨
　　东南竹箭防人栽江舶年年秋色回上谷紫梨霜后好黄柑丹橘一时来
　　蔓
　　荒寒绕屋朔风吹一种青门在路岐欲识故丘离别意秋人忆及时
　　梅
　　饮氷餐雪在人间独向东风一破顔不是百花无伴侣孤花只合在孤山
　　杏
　　红杏东栏雪压枝晴曛笼霭已迷离对花莫被多情恼看到成隂结子时
　　铁梗海棠
　　狼籍妖红照眼明谁知霜雪鬭春晴问君铁枿花开早多少丹砂防得成
　　枣
　　质如橄防味甘良露洒风披合得尝不必荔枝烦蔡谱教人举酒酹唐羌
　　送田生之易水
　　督亢千年画未残烟云粉本任君看青山逺送荆卿去不待萧萧易水寒
　　夜行赠莲士
　　红尘已逐绿骢行夜静街长漏防清风动墙花过比舎月斜堤栁向西城沙村宿雁迎人起茅店残灯闪路明金马门前闲大隠不来同聴野鸡声
　　送阮亭大司冦予假归二首
　　燕山防雨过晴色拥朱轮画省留堂印青门待吏人王程千里近祖道十年频欲访厐公去看予孰主宾【以修墓请予假三月】
　　酌酒栁条下清风生绿波天涯芳草在客路夕阳多花为将离赠莺成缓别歌慇勤惜分手迟暮意如何
　　赠术士
　　可惜长沙傅空寻日者游干支浑闲事天地莫深愁闭肆客过市跳壶人在楼若无今古恨猿臂亦封侯
　　郊行赠太仓昆山两少宰
　　野色髙梁接曙霞玉鞭人指彩虹斜红泉雨过分流水绿栁隂多扫落花马上云山空夕照樽前风月属谁家慿君更忆江南乐画舫春逰泊晩沙
　　署中斋居用吴元朗扇上韵送黄自先守澂江兼寄孔东塘三君皆旧同寮宷
　　芳洲杜若笑当时赖有苏卿是副知不习簿书来吏舎回怜风雅在曹司扇因吴猛留仙诀人为荀公作小师倘过鲁城聊寄语弦歌休唱巻中诗
　　署中语西田之胜叠韵
　　画里江城对赤霞西田春望海天斜赐湖云拥平泉石旧邸香深玉树花氷署相逢卿月夜午桥重问令公家槐隂故事金坡路门防频年长院沙
　　晩晴台忆旧游寄朱竹垞
　　髙台孤迥独游频谁道天涯若比邻红树风来春色老青山雨后夕阳新闭门陌上三条路倚槛樽前十丈尘寂寂蓬蒿蒋生径羊求归去见何人
　　送吴天章自天津归蒲东二首
　　春芳今欲歇别思转悠哉狗监人难遇蛾眉老易猜青山三晋逺秋色九河回千里临岐意能无酒一杯归到中条隠髙居长薜萝清秋临华岳落日见黄河人物雄才老云山间气多玉谿终古在相并得金鵞【金鵞天章斋名】
　　戏题杜上舎着色兰二首
　　幽兰空谷自天真细写黄金绿玉匀岂是丹青工作意学他红粉向时人
　　绮兰髙絶楚骚工剰有幽芳入画中闻道集贤多防笔能无风雅续萧嵩
　　再叠韵酬果亭少宰见和郊行之作
　　竒丽澄江散绮霞自惊西日晩山斜闲云欲傍沧浪水野草还连鄠杜花白首多时同禁省青春防处到山家绿深桑柘红桥近且聴流莺借浅沙
　　夏日对酒简颛庵少宰兼懐防芬
　　松风五月尽尘沙清昼抛残又日斜世上若无千日酒帘前空负一阑花习池酩酊非山简江左风流是谢家却笑后堂君未到更无人隔绛帷纱
　　防雨有懐颛庵果亭
　　相对忽不乐相思转未慵髙斋过防雨暝色来疎钟酒易金龟换人难玉尘逢同君寂黙意吾道适何从
　　五月廿七日宿郊馆赠主人二首
　　暝宿投郊馆行行到水涯晩风官道栁夕照野墙花村近喧归鸟川长散落霞浊醪吾自有聊与饭胡麻来时槐市外徃路半斜晖马过嘶芳草人行恋翠防山童疑久客田叟解志机君看茅檐燕将雏傍夕飞
　　出郭
　　出郭有新意幽情惬薜萝绿杨聴似雨碧草望如波牛笛吟风防莺梭织翠多闲云兼慢水相伴一髙歌对酒西山下望裂帛湖有懐廖芸夫徃年同游香山碧云语江山之胜兼寄云间二子杨玉符董阆石二首
　　马棰猎平芜烟波似有无朗吟山鬼笑烂醉野人扶万事依双桨三生狎五湖烦君待渔艇未肯老樵夫夕鸟下汀洲残虹挂寺楼逺烟赴山翠晴雨接波流昔别惊蓬鬓今来忆钓舟人间诗意尽入海可同求读顾亭林先生日知录是潘次耕刻于闽中者却赠
　　遗文编旧录制述继吾徒诗乐吴公子风骚楚大夫闲情穷海峤清论满江湖万里山川路离情似昔无
　　答孙蔗庵
　　回看防陵栁青鬓已皤然江海三千里星霜四十年曽知新句好将与万人传化鹤人还在书来鸿雁边
　　晩晴台懐缪虞良
　　俯仰皆陈迹登临是旧逰髙台不频上明月易深愁琪树秋应长银河晓自流因风问江雁防日过长洲王颛庵少宰属王石谷为余画午涯烟舫图且赠以诗
　　绿画春山阁【绿画少宰西田阁名】红栏秋水桥移将三径里未觉五湖遥汉壁波残浪【午壁汉亭名午涯所缘起】吴淞剪半绡图南鹏万里蜩鸒想扶摇
　　忆旧寄缪虞良
　　旧日同游处西窗暗网尘阮家麄饭久莱子防衣新昔送之官客今思解组人共知捧檄意失喜为慈亲叠両少宰见和韵二首【余夙有江南之思二公皆呉人故托兴乃尔】
　　平生湖海意飞动不曾慵千里吴洲月长江建业钟烟波定相访鸾鹤偶然逢正想云亭字先须载酒从藻鉴今焉用文书祗自慵无言温室树毎过夕阳钟汗漫期何处淹留惜易逢旧游东郭子又得二年从【用荘子一年而野二年而从葢与太仓公又同事二年矣】
　　酬周铁门赠诗即送之之官
　　红云晓近海绿烟春满畿送君宰赤县栁絮飘行衣燕市酒罏满渔阳桑叶稀幽兰在脩坂及尔同芳菲
　　夏夜过潜斋示壮履
　　闭门来月砌散帙坐风檐鸟宿新移树萤流夜卷帘辞多防向秀梦欲谢江淹文史成漂泊潜夫毕竟潜
　　题庭前合欢花懐杜遇徐【徃年曾赠花叶酿酒】
　　绿细分朝霭红轻晕早霞本无蠲忿意况有合欢花舒巻时常定隂晴亦未差美人曾折赠零落惜年华
　　题朱悔人京华藁
　　荣华寂寞在斯须一巻新诗酒满壶君看昭王旧台馆至今秋草不曾无
　　午睡起为人书道徳经二首
　　归去青牛更莫论怪他紫气在闗门五千言费三钱笔尽冩何曾有一言
　　夘酒昬昬问谷神午牕风竹影移频不须更借邯郸枕已是华山睡里人
　　重阳前一日招悔人卓崖元朗亮工家子文
　　秋社才游未隔旬篱边风物又催人有涯早识吾生老多事还怜野菊新天外孤鸿偏过眼镜中双鬓已伤神明朝欲赴登髙约摒挡樽前放浪身
　　常道士山房水石清供
　　水石清秋浄法筵人间自有一山川虽然云树参差影看尽空明四界天
　　圆通院有赠
　　缥缈红楼原上村西来飞锡驻前轩桥回流水供侵案木落清风为扫门按剑恐因惊白璧系珠今已照黄昬百年耆宿三生旧初地新从万事论
　　冬日早卧示与可
　　踏尽秋街落叶霜归来枕肘卧斜阳灯花早已看重结香篆防销耐许长节后菊黄多晩景年残髪白赴流光睡余翻覆连牀被又是槐根梦一塲
　　寄懐王大宗伯昊庐金陵五首
　　后湖真并镜湖论一曲烟波是异恩试看东山相对出城南元有谢公墩
　　玉树庭前春又归过江门第世应稀到时芳草桥边路正及乌衣燕子飞
　　离骚读罢意何如楚客频年赋卜居千里长江建业水东流兼得武昌鱼
　　结绮临春事已休轻烟淡粉对荒丘慿君收入人天偈楼子因缘在上头
　　摩诘流传秀句香冶城风景辋川荘江山畵里移家住秋色依然华子冈



　　午亭文编巻十七
　　钦定四库全书
　　午亭文编巻十八
　　大学士陈廷敬撰
　　今体诗
　　圣徳
　　万夀诗【十二首】
　　泰符运启
　　帝图昌还识流虹绕电祥
　　凤歴纪元天并永
　　龙飞当午日初长仙桃结子春三月御柳垂条歳万行正是艳阳逢
　　圣节红云髙捧玉罏香
　　日暖花朝紫禁林风回青鏁漏沉沉万几宵旰三天事四海升平五夜心雨露
　　恩流金阙外桑麻春长玉阶隂亿年齐上无疆祝总为忧勤载深
　　圣质
　　天齐凝寳命神霄地逈照人寰山河环拱罘罳上日月髙临火间八表驩声歌
　　帝则万年春色驻
　　龙顔黄图开拓要荒外柔逺何须闭玉闗
　　讲席经函列
　　御筵渊源尽阐鲁庭传文成伟论髙谟典诗就新篇达性天载咏光华同舜旦深明歴象定尧年仰观俯察鸢鱼妙道契羲皇一画前
　　丹地金铺淑景新绮防明净对花茵
　　九重清晏心无事万巻诗书笔有神璀璨
　　宸章悬斗极龙鸾
　　圣丽星辰六文八法流传盛光被谁能比
　　一人
　　龙文五色防瑶笺拜赐
　　恩华自日邉开处春风弥宇宙捧来瑞气出山川香含月树枝枝秀朗照骊珠颗颗圆琬琰恭橅垂寳榻惟南同夀永留传
　　神威征伐久旋师灌燧销烽正此时一自三回临朔漠遂令万禩靖邉陲玉鞭昼举灵泉出金甲宵明
　　御寝迟北斗天南囘望处于今中外尽雍熙
　　节俭
　　皇家迈昔王
　　圣心原为恤农桑止须制用供天府直使流膏徧下方叠见金钱蠲百万还思玉粒自仓箱阳和到处人欢乐春日春随日正长
　　耕织新诗出上防情殷稼穑咏艰难
　　恩添瀛海波澜濶人到中天嵗月寛绣壤风轻飞玉燕瑶池水暖浴青鸾吴绡并冩来王防若木流沙总奠安黼座慈云下碧空普天人在太和中祥刑徳与唐虞并育物心将造化同丹凤
　　九重衔赦草金鸡一夕报春风遐荒尽是康衢地处处讴歌达
　　帝聪
　　荷锄倚杖野农情毎聴
　　音车为省耕瑞日早迎仙跸上彩云时傍翠旂生华封人进三多祝嵩岭神传万歳声江北江南长望
　　幸五年今得见廵行
　　虞廷威凤喜来仪麟趾文祥福履绥旷代光荣逾镐饮万年祝颂叶豳诗春云瑞雪迎三正甘雨和风顺四时仰荷栽培同寸草
　　恩深湛露近彤墀
　　皇子练鹊桂花画扇
　　缨鸟多欢带鸟仁秋林练鹊气含春相随阿阁丹霄地彩凤时时欲近人
　　一度秋风一度开仙姿信是不几才天香何事盈懐袖为是时常月殿来
　　题杜子樊川云水怡情图
　　朱坡緑水故依然小杜香名到处传我欲逺寻无字刼当时枉自号樊川【余所居一名樊川亦曽因以为别字】
　　恭和
　　御制为考试叹应
　　制
　　圣谟重亷介雅化已新更岂独司文吏能容黩货声人才闗国是教养本
　　皇情上体公明训无私便有名
　　寄僧定空
　　唤作定空空定否有名争得似无名空元自定何须定只是空从定后生
　　过法华寺懐三明长老
　　法华名最美此义畅宗风实相人犹在宗门事不空栁条春自緑花蕋晓逾红咫尺双林地云山处处通
　　久不见旵公连有噩梦诗以问之
　　金盆月落屋梁邉麈尾多时破壁悬厌寱也曾施梵咒梦魂从不离初禅正思柏子三生树无那桃花二月天万事匆匆头白尽几回安穏晓窓眠
　　重过万佛寺
　　竹院还谁在山门重可寻日斜清梵放风定落花深欲解无师智难忘有行心真空能几许却费万黄金
　　夜宿野亭晤桐城相公话旧有作
　　野宿林亭意惘然风光依约似当年相过步屧将残夜怕説江湖未泊船杏子生仁留燕乳栁花着眼对人眠槐根不比松风梦莫遣春隂过八砖
　　法华寺书壁
　　尘网重重暗刼灰一时心目顿能开曾知夙世因縁事看取莲华妙法来
　　画眉
　　緑树隂多映画帘雕笼食宿好相兼劝君莫倚能言语人在春窓正黑甜
　　题初祖折芦图
　　廓然无圣语天然面壁还须到九年老我白头闻道晩息机应在十年前
　　题大士像
　　救苦寻声是大悲有情觉尽佛因迟浮生众苦多难达应是从闻入定时
　　题文殊像
　　稽首堂堂七佛师定中女子出来迟如何七尺须眉客一世曾无一定时
　　赐连瓶折枝牡丹四首【癸未三月廿六日】
　　八方风雨长灵芽朶朶红云散防霞天意未曾私一物上阳花胜洛阳花
　　乐天三度见花开曾惜花开老暗催廿载芸香香案吏白头惊捧
　　赐花囘
　　鞓红魏紫总天香兰佩还宜薜荔裳归去轻纱笼暖日潜溪绯衬御袍黄【潜溪绯亦牡丹名也赐花有淡緑防黄一种】
　　玉版檀心故晩开胆瓶浑送倚云栽更教分与甘泉水全戴深枝雨露来
　　野亭作二首
　　琉璃为地自然平何处金绳界道行岸草林花髙下态渚蒲水荇短长情庄生齐物焉知物老氏无名却有名苦为折腰辞手版谁言宠辱不须惊
　　云树连天见北平幽人自此乐郊行已无緑鬓浑闲事只为青山亦有情老马为驹还识路野花结子不知名归来睡觉斜阳晚抖擞黄尘莽自惊
　　晓行二首
　　晓行青山中白露方未晞此景岂不佳荆棘牵人衣荆棘虽离离出险殊不恶囘看幽兰花无人自开落
　　浴罢戯题二首
　　不垢复不净寳珠何由生盈盈浴盘水清斯濯吾缨岂因学道力陡觉生清凉洒然无热恼身有旃檀香
　　四月三日出城送客因以自喻
　　戴笠乘车有旧盟相逢相送廿年情踏残草色路长在折断栁条人未行旅兴不随春日尽野心还傍夏云生玉瓶沽酒旗亭醉古寺斜阳卧似酲
　　四月十一日梦中吴四黙岩语金丹事因口占赠吴觉而记之
　　桑叶桃花几度春海山归路渺难真凭君细嘱长生诀火宅何须久住身
　　题王方若龙竿集
　　客散茶香莺语频闲披秋巻惜余春腐儒衰晚思同调为想风流第一人
　　独酌郊树下懐韩山
　　穿花踏月有谁忙为送东风倒一觞緑草成茵榆荚小红英扫地栁条长古祠赛雨人皆醉平垅眠云麦半黄惆怅田园西日外年年春色老渔阳
　　过法华寺不果题野亭壁
　　唤起窓前幽鸟飞冶逰心事未全违三生影事输闲客四观华严落钝机山雨晓晴开紫翠野花春尽接芳菲倦寻古寺湖邉路垂栁隂隂信马归
　　独酌二首
　　三杯四杯浊酒一句两句闲诗树上落花结子竹间新笋成枝
　　落日去如过客清风来似故人竹叶满浮緑酿梨花勤买青春
　　阁中纪
　　恩诗
　　内署恩深歳月长白麻宣出意傍徨名衔人愧文渊字衰晚身惊政事堂门馆无私因
　　主圣丝纶有喜为时康阁前五刻趋宫漏常见宵衣侍未央
　　五月九日
　　赐御书金画扇
　　御制麦秋盈野志喜诗恭纪四首
　　宫扇亲题
　　御雄麦光云浄晓浮空黄琉璃遍清凉境尽是披香殿上风
　　桑緑柔枝辇道傍麦岐两两古渔阳五弦弹出中声里散作薰风满
　　帝乡
　　蓂阶蒲萐长尧厨自有天文丽寳符底事
　　恩光满懐袖惊看一字一骊珠
　　九华寳扇五云端殿阁防凉暑未残纵使感
　　恩秋箧里氷心还映玉壶寒
　　恭和
　　御制麦秋盈野志喜诗元韵应制
　　清和时节见丰年麦垅盈祥气全并是两岐兼九穗不论南陌与东阡三秋民乐同豳雅五色天文上御笺常记占星看础润夜深行遍玉阶甎
　　五月十二日
　　赐观
　　御制南廵诗巻恭纪二十韵
　　凤纪天长久龙飞日正中万年三月歴九叙两河功典礼虞廵重江山禹甸雄
　　帝歌垂睿想民俗入王风翕辟乾坤大鑪锤造化同词源方浩瀚元气益冲融丹笈回云篆沧溟散彩虹璧连还缥缈珠缀自玲珑香影瑶编动铅分寳字工莺花供御雨雪志年丰玉律飘阳管金声韵峄桐衢謡欢故老巷舞走儿童
　　恩与留题遍荣逾锡命崇道因神理贵物感至和通谟烈超千古文章达四聪祥烟盈巻帙瑞色满书筒雅颂恢
　　皇统英华发
　　圣衷石渠春防滟藜火晓曈昽髙厚思隆遇迂踈愧匪躬并将飏拜意稽首祝苍穹
　　史局得韩山书却寄
　　行屋千峯万岭分西来苍翠入斜曛几场春梦繙残史一片闲心寄野云见説故人方纵酒传来新句最能文寒窓灯火平生语除却君知世不闻
　　答元朗
　　松风草阁晚晴寒不道炎蒸暑未残呼酒敢嫌新吏舍【门邻酒罏】爱诗长忆旧郎官人传代北冯唐问书畏江东子布看恵我瑶华满奁箧依然画省握香兰
　　六箴来自武昌
　　朝来干鹊噪庭除池草春生慰索居车马到门千里外光隂弹指五年余曾于簿领知为政只见山川胜读书説着江湖人已老扁舟来往子能如
　　闻声山坠马伤手戯赠
　　朱书腕后术谁工在手钩文惜仲弓解道风流羊叔子也应骑马至三公
　　六箴将别余方有校勘文字之役相对匆匆怅然再叠前韵
　　湖海元龙气已除寂寥谁伴子云居松风梦破惊窓曙藜火烧残似歳余多事不成临别酒无聊郤望逺来书流光努力君年富冉冉双髭我不如
　　恭和
　　圣制裕亲王挽诗二章谨依阳青元韵
　　天徳敦同气巍巍云汉章流芳传
　　睿乐善惜贤王桐叶飘踈翠棠花落晚香情深亲洒翰雨泣迸成行
　　内殿思前事
　　皇心记防龄步趋同问寝讲诵旧传经视药调金已移銮隔绛屏亲贤加典礼编简万年青
　　冬日襍诗十首
　　金丝墙屋久荒凉过鲁曾知汉道昌惆怅黄龙归不得少牢祠里祀舒王【宋史】
　　璧月琼花事事休胭脂痕断井栏秋三百年中四十帝青山如旧枕江流【金陵】
　　陡泉泉出洞涡水驿印如今最谬讹不比成臯争防画十州鐡铸作同戈【同戈驿本洞涡同戈讹也】
　　南食何当寄老饕越舲楚舫与吴艚天寒雨雪炊烟冷谁是燕人左伯桃【午食】
　　非闗偏聴与佯聋黄落经时问朔风近得楞严观叶意耳门圆照十方空【耳病忽瘳】
　　出网银刀晓市门归来午食已黄昏鱼飱岂是贫家物咬断新虀旧菜根【家人饷以银鱼却之】
　　九十六刼如俳谐学他瑇瑁岭南斋辟支一食真难施敢讶吾无一日佳【近清斋百日】
　　三千沙界了无踪影事前尘破几重我本无生元不灭当时何苦防纱笼
　　罨画廊前两树梅看花人自故乡来未开红蕊开时白道是先生手自栽
　　深红浅白蓼芽新欲试春盘待晓春坐断五辛三种菜年来转觉庾郎贫
　　昼睡谢客
　　日斜窓影半寒筠却有踈梅欲放春掩巻已沾名句味摊牀未了睡眠因选图枕畔华胥梦罢酒樽前见在身为谢九衢车马客黑甜何苦换红尘
　　范彪西索题
　　车驾西廵宠遇诗二首
　　舜狩仍千里尧文已六经山林垂
　　顾问云鹤想仪形洒翰超飞白留题照汗青归来属车上犹指少微星
　　大隠非丘壑斯人应客星行藏殊捧勲业为传经有道人师表中郎世典型衔来丹鳯字云气防山庭
　　甲申正月十五日
　　上命撤所御宴
　　赐【臣】廷敬
　　谕【臣】子壮履恭传
　　恩防颁送到【臣】恭纪四首
　　吾
　　君俭徳到传柑一宴年光四十三【上自御极元夜赐宴廷臣者一盖康熙二十二年也】今日全家沾
　　赐渥不同归遗与分甘
　　萧萧华髪入青春惶恐
　　君恩説老臣最是九衢灯火夜惊传天使便宁亲藜火银花接禁庭天边
　　玉防下青冥紫微垣里亲传与敢道臣家有聚星温饱当年未敢论虀盐相伴久承
　　恩寒庖那识金盘味指防先尝玉箸痕
　　久不得舍弟素心书闻去冬已归自武安今忽复春且深矣惘然有作
　　闗河霜雪赋归与又值风光二月初竟日不成春梦句隔年空忆雁行书闲门栁色开荒径流水桃花到旧庐应识在家贫亦好信音迢逓渺愁予
　　青鸟
　　不敢求桃核开花今几春那无青鸟使相慰白头人西日瑶池逺东风紫竹新普陀炎海路万古不扬尘
　　赋得心清闻妙香
　　南华近在賛公房一水曺溪接混茫曲迳行随花气逺画帘相对篆烟长曼陀雨遍诸天防薝卜春深选佛场解道音闻清净地色空空色本无香
　　野亭望西山有懐
　　担囊蜡屐镇相从便欲登临策短笻野迳春归三宿树石门云散午时钟金盆接语青山晚玉斧寻真翠壑重弹指十年禅榻畔道人行脚恐无踪
　　经筵纪事四首时三月二日也
　　牙籖一巻几回开近日新纶忝窃陪好与词林传故事白头丹地讲书来【经筵自昔屡命臣进讲及拜内阁新命仍兼巠筵讲官】
　　尚书水部无双誉宫尹承华絶异才赢得头衔浑似旧押班春殿许徘徊【是日华亭尚书海宁宫詹进讲】
　　石渠虎观列经帷同异诸儒奏对时题目分明经睿断
　　圣人书是圣人知【进讲足食足兵节时亮天工节皆上所亲定】兰珍别
　　赐常餐外榆火新温上已前衰老防
　　恩怜一饭歌衢正好在尧天【是日撤御馔赐臣且命膳人谓臣在讲席进时重爇与食圣恩至矣而臣衰老将比于康衢之野人云】
　　宿野亭迟京江沁州二公
　　子夜文书午漏声先驱驽马出重城花邉风蝶闲来往栁外沙鸥解送迎緑水红桥春似旧青山黄阁事相并邯郸一枕华胥梦不觉晨钟报五更
　　与李公凯兼呈徐果亭
　　蒲栁先秋露叶零碧天落落见晨星与君同甲髭偏白相对无言眼自青淮海至今归大海午亭元是一长亭樽前张丈殷兄在强欲相呼一笑聴【公凯长予三月果亭亦长予数嵗】
　　阁中与曹蓼懐学士
　　未报
　　深恩敢乞身一年相对已前尘穷通总惜朱顔老馆阁常逢緑鬓新旧事几回莲烛夜君家并有竹林人栁吟花醉输闲客日日铜扉共暁春【昔与学士世父顾庵先生同在翰林】
　　旅宿懐梅庄
　　旅宿天无际平沙树接低夜深还过雁野旷少鸣鸡风雨人何处云山梦不迷一条春草路直到太行西
　　和赵秋谷观海诗二首
　　求诗入海气峥嵘却巻波澜见老成香土踏残才思尽当时我亦一狂生
　　晨朝骑鹤暮行云洞府仙官太有情只恐未忘人我相海山毕竟让无生
　　野亭懐内直诸公
　　周庐野馆共裵网户疏窓面面开过眼春随飞絮去遨头人及落花来隔林好鸟如相唤出岫闲云亦未逥清昼玉泉添漏水此中三昧即银台
　　半饱居士诗【有序】
　　乔公子徳舆来京师久客逆旅予劝之归乔云吾无以自活予曰子幸有先人之田庐在吾居于此尝记陆鲁望语忍饥诵书率尝半饱此亦处贫之一法公子便以语侵予天下岂有饿死宰相耶予笑而不答门人窃呼予半饱居士于生方曼性嗜酒闻予之告客者因止酒不饮恐伤其意作半饱居士劝酒诗
　　大庖珎食也曾经晏进藜羮户早扃我自长贫甘半饱君因皆醉恠偏醒岂堪白粥妆金谷恰有青铜挂玉瓶燕市黄公罏正好酒帘门外即旗亭
　　甲中七夕二首
　　想多情少一身轻【想多情少出楞严经】我愿无生恨有生此夕果然牛女防生天也恐是多情
　　不见牵牛织女星银河水长色冥冥凭君奏乞通明殿洒作人间细雨零
　　书豫朋僰南集
　　七年燕北别卅巻僰南诗小吏才难尽髙天命不疑谢家真客子杜老好男儿却笑陶彭泽贤愚较菊篱
　　题孙湘南片石集
　　五字文章万古情吴江陇首旧知名嵩峯华岳黄河水如子雄才是两京
　　泸水春生大渡河塞山飞起逺嵯峨书生自有封侯相留得征蛮塞上歌
　　拈朱子句恭拟应
　　制诗赋得霁月光风更别传
　　五星东井事依然洄溯濓溪接后先一自图书寻有绪顿令风月浩无边勲华在昔三千载闽洛于今五百年学统此时符
　　帝统斯文端是圣人传
　　衰老
　　太平好时节衰老意多违身世何飘泊人天有是非【法华经不依止人天而住】孤鸿还自去乳燕各分飞物理真难问吾生安所归
　　青藤馆稍葺落成有懐芸夫
　　城里一山家篱踈晚噪鸦水含林际月苔隠石间花人与青藤老门留白版斜故人犹记否灯火十年赊真个似童儿埋盆作小池虽无沙鸟过已有树禽知素发垂新领红桃长旧枝恐君相忆处不是昔游时
　　送徐果亭还昆山
　　恋阙丹心皓首时掉头无那故山期洞庭虾菜催回櫂阿阁鸾凰返旧枝黄纸箱邉同启事紫薇花下对吟诗饶君独占江湖胜蒲雨菰烟恼梦思
　　答王生
　　故人之子王并州问我新诗纪旧逰浪迹仙人多爱酒青莲曾赠董糟丘
　　北墅和壁间韵
　　麦寒经雨緑叶老受霜红客舍青门里离居又客中
　　霜钟叠韵
　　霜钟来不近披拂曙灯红多少繁华梦销沉向此中
　　再叠前韵二首
　　庭树鸡鸣早平沙夜火红不须争起舞吾已老窠中踈鬓霜同白衰顔酒暂红心灰兼耳冷犹在客尘中
　　检放翁诗二首
　　青山黄阁眼迷离文字丛残晩歳时拂面冷风霜满鬓何因检到放翁诗
　　残年饱饭细吟诗一笑生涯老自知不识鲈鱼莼菜好多因连展与黎祁【放翁自注淮人谓麦饵为连展蜀人呼豆腐为黎祁】
　　御书春帖子恭纪
　　神书日贲通明殿春帖先题供奉班人喜王正逢圣儿惊
　　天笔忆
　　龙顔【臣子豫朋将之耀州任】门前岂敢悬双璧楹际真同被两间捧向茅堂常北面年年椒颂祝南山
　　赐砥石砚恭纪
　　王气留京奕叶隆五丁遗石自鸿蒙削成寳砚天开辟制出文思
　　帝化工玉几依光加洗濯清班分
　　赐并磨礲承
　　恩真比丘山重歳歳三呼
　　万歳嵩
　　赐貂裘恭纪
　　金貂滥防侍朝元轻暖还教被
　　异恩就日未知仙佩重因风偏觉
　　御香温亲承
　　纶语量长短【谕防云此裘朕所亲服汝躯体较小可覔良工畧为裁制务令称身】尽着余年付子孙忝窃一门兼
　　再锡微才敢向鳯池论【臣子壮履并防恩赐】
　　赐人参恭纪
　　赐观植本几人存五叶三桠记细论【戊午臣廷敬同臣英臣士正臣士竒臣杜讷防　　　恩赐观人参祯本】筋力已衰逢大药生成难报是皇恩未随芝草和金七先映椒花上玉樽【除夕并赐上尊食物甚众】曾説紫团闻父老新传盛事到山村【旧传上党有紫团参今不可复得】
　　赐玻璃器大小十四恭纪
　　春冰未泮玉敲坚
　　赐出玻璃世罕传虚白贮来皆万象清微擕得自三天如逰佛国琉璃界不费公家帑藏钱【谕旨云此皆出工人赢余非用钱粮所制故以赐卿等】归路彩云先满舍盆瓶处处日华圆
　　御书大福字恭纪
　　维
　　皇锡福徧烝民
　　天亲题到老臣今歳预知明歳喜万家先占一家春仰瞻红日长如昼若比骊珠大似轮亿载光华歌复旦溥将夀域转洪钧
　　【臣】诗叠防
　　圣恩奬赏毎聆
　　天语感激之下涕涙零落累日愧悚恭纪以诗
　　衰钝何堪感
　　至尊频防激赏是
　　殊恩抛残绮语文焉用老罢丹心事可论一饭不忘如杜甫平生无憾胜虞翻传闲多恐遗青史留取新诗示子孙
　　六日祈谷前一日雪
　　同云近接朶云邉歆飨深知
　　睿意防未转条风先献歳【十一日立春】犹行腊雪兆丰年金瓯卜歴过千闰【是歳闰月】玉琯吹花到八埏扈
　　帝仙官多鹤驾骑来银阙羽毛鲜
　　覔舆从不得偶作
　　跳浪羣儿自簸颠如山两足步难前路长欺我太无力囘首沙堤亦枉然
　　正月十三夜同与可语梅庄山居之胜
　　云里山家咫尺间踏青未了试灯还百年吾是今春老一歳人能几日闲亦有王城深似海谁知身患重如山【老子云吾之有患为吾有身】梅庄北畔桃坡路前后东风总一般













　　午亭文编巻十八
　　钦定四库全书
　　午亭文编巻十九
　　大学士陈廷敬撰
　　今体诗
　　赐船恭纪
　　舟航利涉是殊荣
　　特赐还劳记主名【命以石家船赐臣】此去真从天上坐多时偏诈御前行【命在　　御舟前行】春山春水年年好江草江花处处生不为勤民叨法从烟波空有叩舷情
　　潞河詶吴西斋送别
　　鞍马频年老蓟城临流击楫忆平生文章自冩衰迟意烟水新闗故旧情君向海山分位业我从尘土濯簮缨觚棱小别劳相念栁外花邉昨日行
　　舟发潞河简同直诸公
　　解缆冰销及好春碧琉璃净镜光新别来官舍随渔舍礼罢山神见水神塞北几时今已老江南有梦竟成真连船拥楫相从处应是三生未了因
　　冩懐与同舟兼寄京师逰好
　　杜陵野老一生诗抗防匡衡早遇时得失浑如前日事尘埃敢道十年迟天涯船舫为书局官路莺花付酒巵寄语京华驴背客水云闲淡有人知
　　题石家船版上
　　禁中清漏语频宣水驿邮籖兴渺然令徳世称仓氏族佳名天锡石家船【谕旨石家船好】桃花满载金波月杨栁全浮玉座烟大地恩光随处是五湖三泖櫂歌邉
　　舟行晏坐即事
　　画舫乌樯宿霭晴罏烟近接
　　御香清吉祥云里从容住安穏光中自在行水月似曾经梦寐山河今已见空明
　　君恩载得舟船重五日才为百里程
　　狼窝
　　狼窝名匪佳条狼义有取还将天山弓射杀白额虎
　　花朝寄阮亭
　　花朝往事梦魂遥锁院重帘话寂寥十五年来频聚散今朝烟水是花朝【辛未与阮亭同领贡举语江南烟水之胜余有诗云记取花朝明日是几畨风雨对牀时】
　　闻岸上梵声
　　明灭斜阳洲景防梵声何处出林扉浮云不限身南北慧日常销世是非尘刼逺寻期鹫岭江湖有梦到渔矶长河风利翻嫌驶处处茅庵可息机
　　同行诸子皆江南人即事有赠
　　轻寒薄霭泛遥津一出青门事事新官舫但容搜句客别船还载著书人河桥烟栁堪相赠江县红梅早放春君是南归我去北不知谁主与谁賔
　　忆午涯烟舫题南来小舟四絶句
　　竹篙青幕漾轻岚如叶随风下钓潭秋水一塘防一只当时曾拟到江南
　　水嬉天慰白头人南舫来时物新不碍琉璃清净眼扬州烟月冶城春
　　南船应载五湖逰散尽行人万顷愁得似多情白太傅归来旧舫忆苏州
　　也是云天是水天春花如雾栁如烟怪他日夜东流水送尽南来北去船
　　舟行寄舍弟
　　乞得篷牕尽日留今朝晴暖趁春逰一生阅世如窥牖临老逢人解泛舟别后无书题塞雁行来有约寄沙鸥凭君了却公家事山水渔樵尽自由
　　汶水
　　汶水南来处迢迢作意行帆樯连
　　帝里漕挽达神京善下还多让居髙最有情合流同到海对此豁平生
　　余观天津北汶水潞河合流处心固已异之及东南行数日见汶水曲折流数百里而北一旦遇潞河水折而东若无意然者于余心益有感焉既为汶水诗又题长句以示壮履
　　舟过东南十日程偏于汶水最含情为怜宛转朝京去还见低徊赴海行能以功成如未有却将身退等无名人生解识清流意何处人心不太平
　　早发沧州南三十里砖河驿懐汤西厓给谏
　　与君同扈从先后是同舟春水生河驿闲花上戍楼三山连大海五垒抱皇州千古承平意因风寄擢讴
　　交河河岸古寺
　　茫茫两岸即恒沙行客流光暮景斜天雨似曾施药草春风空自逐杨花心逰三昧浑如梦身许双峰却是家烦恼不辞为晏坐碧云无碍水无涯
　　入山东界寄阮亭
　　千里江湖梦三春雨雪逰风帆出渤海星野入齐州九防烟仍在长河日自流相思若汶水不断绕行舟
　　徳州南界懐田纶霞冯大木
　　夜过东阳界朝行卫水濆青春方浩浩白髪任纷纷山逺留残照川长宿去云闲心逐流水今日为思君
　　夜行遇浅寄秋崖京师
　　临深方浩渺遇浅亦嶙峋月黒凭渔火天髙诉水神千樯虽共集四海若无邻试问栖栖者何如京洛尘
　　晓行东光县界
　　相报桃花恐易迷红云未动月轮西长年大是多情客伴我黄昏伴晓鸡
　　南皮二絶句
　　漳水潇潇覇业休邺中文采自风流甘朱李西园夜囘首南皮是旧逰
　　繁华寂莫在斯须金谷池台徧緑芜最是坠楼人未老真珠终不负齐奴
　　棘津城
　　倚櫂临前浦苍茫吊古情遥思渭濵叟一望棘津城水带春星动沙流岸月明祗应垂钓处渔父足平生
　　武城南界懐六箴郧阳荀少桂阳
　　才向燕齐问路岐还于楚客寄相思一官万里湖南北两地三年人别离芳草池塘江上梦緑波春浦巻中诗不因霄汉乘槎下争见连天水去迟
　　次临清懐梅庄
　　江海平生意逺逰谁与同满槽东上水半幅北来风栁已多含緑梅应早放红山花开又落不拟在船中河干逢蒋念祖使君抚今追往因有是赠
　　御史牀邉栢工乌龙门人在旧抠趋山长水逺诗难好化美风移兴不孤説尹野人终在口劝耕春鸟晓相呼郎君已自施行马最有清名满
　　帝都
　　过临清计程阮亭相见不逺戏有此寄
　　长风驾浪去悤悤过访何当似剡中元礼自为仓卒客乐天岂是嗫嚅翁极知浩荡如前浦聊得安闲出至公蚕尾鹊花纷在眼不应独赏与相同
　　船牕见月
　　岸马动如羣沙明曙色分树迎前浦月人卧半船云雁影连朝尽渔歌彻夜闻篷牕开复掩春思恐纷纷
　　土桥待闸行五闸矣
　　五闸行来物新日髙浪卷岸无尘似将池沼萦逥势留得烟云浩荡春鸡犬村邉劝农吏渔商波上太平民昨宵亲见
　　天顔喜画舫丁东玉漏频
　　夜泊东昌城下
　　临清昨夜春水生河上春灯晓送行今夜泊舟钜鹿郡黄昏烟火似临清
　　东昌城下已泊夜移船欲过闸未得【城东北隅有望岳楼】
　　一夜停桡处千秋望岳情水流聊摄地云鎻鲁连城击汰堤花动移樯闸火明东楼不可上迢逓且南征
　　出阳谷界【春秋齐宋江黄防于阳谷】
　　少昊遗墟歴大东吾衰那敢梦周公【周以少昊之墟封伯禽】弦歌鲁国春风里盟土齐侯夕照中终古奎娄天象在至今禾黍覇图空斯文适遇
　　兴王防凤鸟何时过故宫
　　湖云二首
　　水上烟岚迥不羣望中溶漾杳难分蜃楼日观连天起知是湖云是海云
　　金台玉殿侣仙羣云是三山万分欲向此中访黄鹤仙人骑鹤亦骑云
　　汶水道中题观海集
　　风流文采几人同芳草萋萋汶水东千里山川髙枕外百年身世一舟中风帆欲定归神燕烟擢无声近野鸿我亦乘流观海去把君诗巻问鸿蒙
　　滕县岸上人家
　　岸逺湖平雪浪堆烟禽飞处钓船回凄凉华屋都经过只爱茅轩照水开
　　水鸟
　　初飞似整乱还低自信涂鸦一抹齐水鸟也思排雁字笑他野鹜厌家鸡
　　沛县界珠梅闸过三十九闸矣
　　退之汴泗交流句今日长吟笑口开解道洛川三十九不如春水一帆来
　　雨泊泇河二首
　　红湿牕花逐幔浮翠低陇麦映波流兰旌桂櫂终难似从此舟名喜雨舟
　　好风好雨送遥津同是敲冰嚼雪人酹取清波当桂醑敢将牛酒渎龙神
　　社日晚泊寄韩韩山
　　娟娟云月防空斜忽漫春隂闇物华旧隠相依同社日孤帆陡觉在天涯难逢有味偷闲客易过无情伴老花囘首厌厌真一梦海沤灭处是吾家
　　梦孟孙【有序】
　　孟孙小字台哥余殇孙也以庚辰除夜生生之夕余梦孟子之孙来故名之曰孟孙生而聪慧絶人余特爱之以癸未中秋日不病俄顷而亡
　　自恨心清老未慵来无所止去何从断魂往事孤舟客犹是当时梦里逢
　　梦人赠笔
　　一字何曾转法车膏肓泉石癖烟霞多君枉赠如椽笔幸不生来笔上花
　　将渡河梦与朱字緑别
　　汶流相送日清泠忽漫洪河望渺冥千里扈行犹辇路几囘话别是离亭花飞旅鬓逢人白草长天涯似旧青不为陇头呜咽水也因南浦惜飘零
　　渡河
　　画舸中流一擢过日邉云际渡黄河灵槎已见仙源路惊浪还为徳水波禹凿八年因地险
　　帝平三患得天和吴樯越榜连江汉欲笑宣房瓠子歌
　　河上遇桐城先生二首
　　也红亭子近如何归路樱桃应渐多不似黄柑三百颗封题逺寄洞庭波【也红先生亭名予为作记屡见集中】
　　连日春隂雨满河河邉相遇日晴和却看云散归无事犹作烟峦水上多
　　河上白鸟羣飞畧似北雁
　　一水连天云四围成行水鸟弄晴晖眼明不见春归雁昨日北河相背飞
　　泊淮安城下广陵以春橘见赠
　　春华秋实总含情金橘和枝露染成珍重过淮为枳意相逢今夜泊淮城
　　清江浦舟宿懐及门诸子
　　浑似都亭未别时红舷乌榜倍相思文章自是千秋责衰晚谁堪一字师北去云山人梦寐南来烟水路参差囘看击筑髙歌地柔翰新编数首诗
　　二絶句
　　寂莫韩侯五世情不逢亭长亦埋名桥邉书巻知何用只好相寻向谷城
　　解道人生隙过尘仙家辟谷岂无因娥姁彊食縁何事祗似摩登破戒人
　　平河桥南二首
　　芒鞵蹋透利名闗一叶轻舟祗是闲独立斜阳心万里四天云巻更无山
　　千枝万枝岸邉栁三家五家川上邨剪茅葢屋荻编壁县吏来时轻打门
　　三湖二首
　　湖光杳无际河上櫂歌行春水连天尽斜阳接地平云霞三百里烟火几重城可惜风帆驶邮籖促去程三湖望不极夕艇进长河老屋偏临水儿童解弄波星明依钓火月影散渔蓑阅尽烟涛意生涯足歗歌
　　扬州二首
　　緑杨城郭古扬州多是三生梦里逰今日到来双鬓老朱楼空卷玉帘钩
　　烟月扬州处处花风流赢得俗人凭君更数凄凉句终古垂杨有暮鸦
　　泊舟扬州城下午睡起作二首
　　竹西何处水悠悠鼓吹居然拥上逰不信扬州佳丽地道人岑寂卧孤舟
　　破睡无如茗一瓯松风鱼眼已飕飗更分一掬中泠水洗尽江山万古愁
　　江天寺【即金山】
　　吴楚地分南北界江山天拥画图中拍浮慧日中流住涌现身云彼岸空多寳已乘双象老巨灵还戴六鼇雄却看无实无虚义元相居然逝水东
　　圣恩叠被复防
　　赐金恭纪
　　香罗蛱蝶锦麒麟饱食
　　天厨尽上珍节俭
　　皇朝多厚禄寒防家世不长贫一时更拜千金
　　赐四海还同万户春行向禹疆南北路蠲租处处乐尧民
　　虎丘五絶句
　　云岩寺
　　云根防地玉琅玕鎻向松门浸碧澜深掩青山遮緑水只因多着画防干
　　生公讲堂
　　一字何曾道着来拈花世界又花开谁知一片千人石日日生公坐讲台
　　短簿祠
　　短簿祠荒春草新东亭往迹久成尘能令公喜令公怒怜尔当时好事人
　　顔鲁公刻石
　　鲁公书翰自通神泼墨云山迹尚新清逺仙人曾不死应同尘世歴周秦【石刻清逺道士诗有云我本长殷周遭罹歴秦汉】
　　千顷云【寺后东轩名义取东坡诗云水丽千顷】
　　绣出春畦映水文菜花黄尽緑隂分无邉无碍虚明相万顷波光万顷云
　　云间竹枝五首
　　城外海江天一涯城中烟火万人家沟渠尽长通潮水篱落都开向日花
　　江城流水逐门开水上残红映碧苔试问栁塘深几许儿童相报早潮来
　　山禽杳杳白云中一日能乘九万风何事华亭不见鹤鹤坡元只在城东
　　烟峦数仞立孱顔下瞰清溪碧玉环行尽九峯休怅望道人只住小横山
　　江东人物渺荒丘寂莫孙郎覇业休落日青龙江上水故应千古向东流
　　寳云寺寄俨斋尚书兼懐瑁湖薛淀两侍郎
　　官桥邻净宇川路接遥天潮送春畦水钟流逺树烟清华江左映文字禁林传万事从游处无心问八禅
　　泊舟松江城下寄廖樾阡林虑
　　早潮相送晚潮迎帆落潮平暮霭生老去北山思旧隠梦囘南浦怅离情清泉晓映黄华谷芳草春深白苎城才子髙名喧小邑可堪经术用西京
　　云间吊董阆石
　　目为伤春极情因感旧长数行垂老泪千古别离肠江馆荀鸣鹤亭林顾野王才名终寂莫凭吊向斜阳
　　次嘉兴寄俨斋尚书二首
　　逥合三江送碧流云间东望水悠悠越山未到吴烟暝脩竹柔桑入秀州
　　西去扁舟夕照时落帆亭下落帆迟五茸好景空囘首为报江南数首诗
　　过嘉兴懐朱竹垞
　　一城屹立仞墙孤东并三江尽五湖浑似天津分水处故人唤作小长芦
　　舟次襍咏四首
　　京口至余杭河渠八百里本为通舟船分作溉田水栽桑如挿稻溪上自成田始信麻姑语曾疑是浪传夜夜水上宿识得水上趣鸳鸯与鸬鷀原在无人处三月吴兴守千秋数首诗苕溪与霅水泪比岘山碑
　　懐彭羡门少宰二首
　　相思极浦空流水终古寒潮带夕阳一到江天吟秀句故人文采似文房【寒潮句彷佛记忆是羡门诗集亡去无可检视】
　　仿佛清诗慰寂寥吴山越水路迢迢试吟海月江潮句自古精灵应未消
　　双溪桥寄廖衡素虞箴二首
　　前日三江口五朝复五暮今日双溪桥是向松江路江路人已逺临流独浩歌思君若春水日夜向秋波
　　西湖同京江先生宿玛瑙寺
　　碧峯削玉挿云浮明镜湖光净不流云水到来如昔梦波涛渉后见虚舟山人有约迟归鹤野客忘机狎白鸥一片闲心天付与烦公时厪庙堂谋
　　诏以【臣】廷敬昔未至湖上
　　命出观一日【臣】玉书臣揆叙并同即事恭纪
　　海山恩泽到樵渔处处香花祝
　　帝图若问浙西名胜地韬光过后是西湖
　　杜鹃花江南处处有之皆红色至武林乃有进白杜鹃花者扈从诸公皆有作亦作一首
　　杜鹃花发杜鹃枝絶域经年到玉墀自有风光随鹤驾岂因霜雪老蛾眉月明影静三更后香冷声销万籁时解语无言还独笑啼红空负锦城诗
　　玉泉寺
　　碧玉环流浸碧虚玉泉只可伴山居他时重举东坡语曾识南屏金鲫鱼
　　西湖八首
　　不愁平展涟漪水最爱斜堆断续山谁识天公才思好留将诗画与人间
　　江东北固与西湖好景天然两画图霜竹已非刘氏宅湖山留得一林逋
　　一水孤山未觉遥梦中竹阁雨潇潇乐天院里无人到应恐清都误早朝
　　漫将往事説钱镠陌上花飞似汴州我向西湖湖里住不须更上望湖楼
　　自识为农气味长伴他鰕舍与渔庄六桥花栁无闲地犹有人家几树桑
　　欲尽江山未却囘钱塘波浪雪成堆西泠桥外汀洲路为看江潮昨日来
　　放鹤亭邉鹤未囘水禽相对不嫌猜门前来往孤山下三日鸬鷀日日来
　　看尽江潮与海潮湖心小驻似金焦篮舆早趂扁舟道囘首闲情在断桥
　　归舟太仓道中懐王颛庵司冦
　　画省从容吏散迟水天闲话寄相思孤舟来往娄东道鸣鸟踈钟忆旧时
　　吴门回舟走笔襍题留别访濓五首
　　玉局筵前捩舵行长思苦语尽平生淋漓一夜征衫湿不是人间离别情
　　两度髙斋往却还忙时相对别时闲白云囘首姑苏道不觉归帆过惠山
　　把君诗巻重璵璠赠我新篇道气存絶妙好辞髭亦白乃知文字是名根
　　青天万仞一身形飞去何因有翅翎今日黄粱虽已熟卢生枕上不曾醒
　　肠断孤舟春水声双鱼逺寄百愁生无情颇记楞严语度世何尝不有情
　　句容道中寄彭蓼洲史胄司二首
　　三茅谁继古仙踪占断金陵地肺重归去海山犹未是教人却忆小茅峯
　　二子清词独起予琅嬛秘籍近何如然青检遍仙人録应在随
　　銮第七车
　　圣驾展礼明太祖孝陵恭纪
　　皇情思往代旷典逮前王封树生春色山川贲宠光云霞扶
　　御辇日月拥垂裳展礼如禋祀敷词毎肃将臣工纷感动士卒亦徬徨一念同天大千龄应运昌歴观前史徧孰与
　　圣恩长纪载无双笔讴歌自万方恭陪逢喜起伏谒在班行拟进封人祝还赓天保章
　　秣陵口号
　　南渡风流迹未赊囘看嵩洛日西斜中原曾是烟尘垒江左还留故旧家武湖连桃叶水乌衣巷满冶城花白门却似隋隄栁终古萧条有暮鸦
　　金陵留题逆旅主人壁兼咏懐古迹十首
　　终古行人梦未醒劳劳亭外短长亭白门栁色依然在一种离魂草更青
　　蓆帽山人去渺茫奉金赠逺意何长相思他日来相访王屋山前是小庄
　　晋苑吴宫梦里逰登临无暇去悠悠不须尽揽江山胜二水三山也是愁
　　烟尘金粉并成空六代兴亡过眼中留与悲歌浑闲事祖堂山畔问南融
　　华屋山丘事可伤谢公遗迹一霑裳防稽自有东山好却上城南石子冈
　　一角残山夕照昏秦淮往事黯销魂留将三畆乌衣巷江左清言属谢鲲
　　伊蒲人自洁斋厨香饭多年啖野蔬何事志公莲舌底居然吐出鲙残鱼
　　不老青山路不穷长江千古自流东红尘白日纷纷去举世何人似葛公
　　江总宅邉淮水流闲花野草自春秋衰顔羞照青溪影怜尔还家尚黑头
　　悠悠西浦觏浓妆洛水明珠赠桂阳判断三生縁已了凭他神女杜兰香
　　蒋山
　　蒋山行处是碧玉削芙蓉一别清溪曲云岚隔几重风林前浦笛烟寺逺江钟似有神灵语他年访旧踪
　　灵谷寺
　　灵谷钟山事岂同孝陵不复有遗弓天留布帽传千佛人讶金棺识大雄已堕鼎髯终寂莫常乘牙象在虚空神光涌现华严界塔影江声问志公
　　归次金山寺作
　　崔嵬千尺影巉巉除却浮槎渺莫攀独立何曾縁两岸并行终欲后三山天遥海蜃长漂泊日落江潮自往还波浪若能惊地轴孤根应不在人间
　　归自金陵次金山寺懐孝感先生二首
　　澹粉轻烟往迹遥蒋山残霭暮江潮万山气象巗巗里也为风流爱六朝
　　俯仰天渊道甚明兴亡难问石头城水心山骨留题处想见先生万古情
　　郭景纯墓
　　香火情多故国縁来看灵爽在江天后湖亦借公名重多恐先生是水仙【景纯闻喜人墓在江中一云在武湖中】
　　金山懐史蕉饮却寄周桐埜二首
　　空明浮玉挿青霄姑射仙人近可招却望芜城诗思好大江钟送海门潮【蕉饮诗浮玉钟声刚到岸又随潮送海门秋余毎爱而诵之】青山犹是六朝非走马金陵昨日归万古澄江净如练有人解忆谢元晖【始余订交桐埜以金陵懐古诗】
　　焦山二首
　　过眼荣华絶可怜汉家宫阙渺浮烟江东曾是孙郎地却有名山属孝然
　　焦公旧隠迹如新西向孤坟吊景纯千里江山不寂莫遥怜二子是乡人【孝然亦晋人】
　　步道中
　　渚邨维画舫步屧入烟萝水防风眠栁江鱼雨戏荷笛声浮翠落帆影拂云过归去淮南路青山隔岸多次维扬赋答徐苹邨侍郎见和西湖诗八首
　　芜城相望倍相亲郑重琼瑶袖里珍二十四桥空在眼只应囘忆六桥春
　　公望公才在庙廊琅函典领水云乡西湖风月东华路囘首登临忆侍郎
　　锦标夺得万人中
　　御览诗陈造化功毎奏一篇天一笑并将圗绘入豳风槐庭往事十年时灵鹊声中昼漏迟擕得蛟龙天上笔扁舟吟过水仙祠
　　黄河逺上忆旗亭人散尊前几度聴更奏圣湖新乐府一时传唱与秦青
　　别去情懐白首中磨丹渍墨有何功文章大手终须让又见风流小许公
　　羽林小驻碧湾间滥防蓬莱侍从班我是欧公堂上客相随不复到平山
　　何郎请郡为花来得似孤山院里梅自笑江淹才欲尽笔花载得满船囘
　　防江舟中别访濓
　　此行此别欲凄凉忽洒临岐泪数行梦里不知闗塞逺归时那惜道途长调饥辟谷思真诀多病安心试好方江上青山犹送客连樯况复似连牀
　　虎丘不及吊汪钝翁归次广陵闻蛟门墓在平山堂侧亦不得一往志感二首
　　宿草春风几度青江东耆旧总飘零谁知此日孤舟泪并在山阳笛里聴
　　烟月扬州梦里縁故人精爽自依然囘车何处平山路腹痛当时语浪传
　　杨子镇
　　在昔防沟外金沙积未平江临杨子镇山近广陵城地自隋唐异情因今古生凄其陵谷意付与浊醪倾
　　召伯埭
　　出镇东南节葢雄广陵北埭晋时功已无双桧甘棠在此地人知忆谢公【谢安宅有手植双桧唐时尚存】
　　发广陵夜行明日次寳应懐王方若
　　竹西歌吹罢湾口似残春何处金钗涧相思玉局人五湖犹在梦三可同邻浩荡烟波里沙鸥已自驯
　　圮桥
　　自偕黄石老不共赤松逰五世韩陵土千秋博浪流功名是伊吕人代异商周淼淼圮桥水斜阳去未休
　　淮上懐孙箨庵学士二首
　　斜日归帆去未休淮隂城下水交流逢人欲问娑罗树碑版常懐李海州【箨庵书古诗十九首石刻藏扵家】
　　年少相逢意气麤送归曾赋射阳湖恰如莘老初登第甓社光中得大珠
　　淮水
　　桐栢深源滥不収出山争似在山幽能兼百里驰千里故使清流瀹浊流水面暗浮春色逺湖心髙映月轮秋时行坎止闗人事自古防川贵善谋
　　归舟渡河却寄王昊庐尚书三首
　　小谢青山太白矶大江西望入清晖当年欲买金陵宅今日孤舟逆浪归
　　凤凰台逈夕阳邉拄颊鸡笼望渺然也是江东一囘到人生踪迹总堪怜
　　湖海逢人一笑还秣陵风景梦魂间相思为报三山老已见黄河北岸山
　　归次天津寄舍弟
　　别后江南路归来蓟北门谁知潞河岸还见海潮痕船舫城邉市渔商水上村结茆何处好一一细堪论
　　题梦緑草堂种树
　　六载艰难蜀道行秋来迢逓在秦城无端种得西墙树日日斜阳送晩晴
　　和人烧香曲
　　不论年老与身忙万刼浮生坐里长何限娑婆闲世界能消几许六铢香
　　小山台同虞良西斋对酒作
　　小山文字饮临眺尽秋城径逐虚岚上樽随净露迎人间从野性物外得欢情今夜清吟客谁聴别院声【西斋居台南院】
　　次韵西厓题河上集八首
　　行漏邮籖水驿迟沧江今是凤凰池相看青翰如青锁春到鸾坡下上时
　　熏风欲和五弦琴双鸟千秋防一寻谁作人间胶漆意云门天上奏元音
　　海山归路渺无邉曾与仙人抚八弦近日水云空处住不思依止向人天
　　桃花时节想君诗惠我东篱采菊时囘首青谿南畔路陶家酒胜谢家碁
　　谡谡长松梦里风优昙花散此山中不因归骑悤悤去问法求诗并向公【逰灵隠西厓先在草堂未遇】
　　清诗相赠抵闻韶我亦因风度碧寥东野为云从上下南过天目北中条
　　不见黄门日易秋故人吴质近南楼【元朗作我比邻】眼中吾子声名在老我能堪第二流
　　西湖左掖从逰地馆阁年来物望多更把黔阳诗过日云山万叠势嵯峨【时诵君使黔集】
　　九月十五日循西山下行过乱石村峯岭竒秀舆中读使黔集及扇上诗有懐西厓二首
　　石竒那得乱村好自知名红叶通西寺青山绕北平未穷闗塞胜难尽古今情却羡黄门客能为万里行纨扇如明月清光袖里偕凉风字不灭白雪调难谐重以友朋念兼之山水懐行行才昨日秋色满槐街
　　寒夜即事寄访濓馆文
　　霜风催我出前轩惆怅西窓宿火温待漏院传深夜防校书阁掩几重门春归江海伤离别歳晚闗山役梦魂遥想扬州人未去官梅诗兴与谁论
　　苦寒出门懐荀少
　　多少无衣陌上人乘车那惜出门频自惊客路今年冷谁见郊原十月春风急不知黄叶尽霜明欲称白头新天公作意催吾老相别相逢只怆神
　　野宿答虞良
　　残夜城邉客斜阳几度催暮云依树宿归鸟逐人来春入新诗句寒销浊酒杯北门应下鎻愁絶梦能回
　　夜行寄给孤僧
　　祗林霜月挂踈松倒影寒阶落叶重庭树鸟栖人去早五更谁聴寺楼钟
　　北墅夜寄访濓
　　六分春色去匆匆惜别江鸿与塞鸿宿麦已迟三月雨桃花先落五更风梦魂颠倒青山外文字丛残白髪中君过清泠江上水凭将一洗陌尘红
　　隂云连日风輙散之有作
　　薄隂防霭过髙城忽漫狂飇四野晴花蘂总开红湿少栁条空飐緑烟轻云师杜甫诛堪惜风伯昌黎讼未成独使
　　九重劳旰食堂餐深觉愧平生
　　北墅归偶书
　　湖光裂帛隠嵯峨泉石西山望里过一路栁风踈雨后半身花影夕阳多行来沙际留鸿迹归到门前有雀罗老屋幽窓聊暂憩经春寒竹共婆娑
　　郊馆夜晤牧仲冢宰
　　黄散功名画省诗卅年心事故人知逥惊海内交逰少却讶天涯聚散迟芳草长洲春去后落花髙馆夜深时藤隂旧是栖栖地风月今宵有梦思
　　春思
　　落尽桃花栁絮飞粘风蛱蝶上春衣金钱欲卜还抛却怕説行人且未归
　　犹子观颙咸受相聚于京师惘然欲别率尔言懐
　　汝伯衰顔意自伤浮沉二子各飞翔春归昼省留红药人到踈篱待晩香拙宦已都成梦寐早年何用卜行藏牙籖白首谁能触万巻擕将代紫囊
　　三月二十八日夜与牧仲有郊馆唱詶诗一时和者甚众五月三日夜独宿叠前韵二首
　　漫叟遗风冩兴诗闗西清徳畏人知竹林启事偏来早兰褉流觞不较迟秀句我应慙少俊名场公自擅当时龙云相逐还相见卅载能禁一昔思
　　同咏清晖谢客诗暮天云树杜陵知二泉水绕波来逺【西山有二泉著名】新月山长影去迟麦熟鸠飞踈雨外栁眠人过晚凉时相逢为道频相忆缀璧连珠系我思
　　赠蒋静山
　　尺五城南一畆防寂寥因见子云贤杜陵韦曲宜春外芳草孤花夕照前台逈黄金多士贵调髙緑绮几人传君王自赏相如赋不用吹嘘送上天
　　荀少近喜为诗日以示子遂忘羇旅之感即事冩懐亦冀夫有进乎是而得诗人之意也
　　眼前念念迹皆陈物推移几故新秀句自吟差有味好书多读可忘贫墙头青实全宜夏屋角红花别似春帘阁萦香清昼永此时相对即离尘













　　午亭文编巻十九
　　钦定四库全书
　　午亭文编巻二十
　　大学士陈廷敬撰
　　今体诗
　　题内阁楮树二首
　　桐方蔡纸在人间樗栎何曾似子顽红药嬾骄春蘂艶【阁中旧有芍药】緑毛解惜鬓丝斑听残铃索音声树去趁花砖供奉班【时兼内直】一种西墙连沃叶输他桑者自闲闲【近树十武有桑一本】
　　映日笼烟紫禁深万年枝下亦森森丝纶自重黄缯色槐栁元多碧树隂薄有流膏因湛露那无散木寄长林茅檐得就桑榆暖闲向山农诧越吟
　　北墅懐魏无伪
　　栁花风定麦花开北墅西头日几回夏雨欲看铺陇上春泉且喜入池来延英旧事懐遗直禁苑新纶宠异才自是凤毛常五色独怜沙鹭立裵
　　为李东生中丞作
　　三年政地知吾老毎见除书叹子贤名姓直从
　　天笔定丝纶不假殿麻宣髙乌故自栖台柏鸣凤还须叶
　　帝弦旧日蔚州芳迹在龙门不逺雁门前
　　奉同安溪先生夜行赴
　　苑中应
　　召即事赋呈
　　自看蒲栁向秋零柔翰功名一叶萍近日
　　诏麻推将相有人纶阁重
　　朝廷昼勤三接稀宫漏夜久频宣撼索铃断续火城沙路逺百城还拥读书萤
　　夜行即送咸受返故园
　　一灯无语对青荧谁道传呼近火城玉勒马嘶惊判路铜街人起报三更我寻北墅烟中去子望西山月下行十里隂晴浑不定祗应浪迹过浮生
　　雨行二首
　　栁长红桥低緑垂隂隂何处黄留离山禽引雏雨中去燕子到家人未知
　　鬓丝榻畔袅茶烟眼底松牕一觉眠雨黑不知时早晚合昏花似夜摩天【夜摩天以花开合为昼夜】
　　西湖诗查徳尹太史见和出入懐袖已逾一载赠处之义情不能已叠韵奉詶八首
　　把君诗句一开顔梦里烟波别后山近日心情还似旧西湖风月软红间
　　二州连守为江湖一笑苏公蓑笠图君是玉堂天上客也因云水羡林逋
　　孤桨扁舟路转遥蒙蒙烟雨水潇潇白公隄向苏隄去不看湖山趂早朝
　　过江南渡与钱镠歴歴
　　皇舆属
　　帝州君向回銮亭北望望湖楼是望京楼
　　雨叶烟枝树短长南屏西畔水云庄不因桃李縁堤好自爱闲闲十畆桑
　　拄笏看山杖策回湖光裂帛涌成堆凭君莫道西湖好自有西山爽气来
　　才踏金坡春草回荷衣争遣野人猜花砖鬓影髼松甚傥趂朱顔合早来
　　孝然石室对江潮仙去名山尚属焦记得与君离别地段桥应唤作查桥
　　忆与牧仲郊馆夜集二絶句
　　梦入新丰路未长依然题竹满筠廊恠来诗与花枝好人在宜春别苑傍
　　泉石苍烟接近村夜深月照两闲门午亭归路凭君问山后青山是故园
　　雨不止示家人
　　自要蓬门闭不开萧萧苔径长蒿莱从教新雨无人过曾见人谁旧雨来
　　次韵牧仲晚凉之作
　　肃肃花影动檐风催早秋梁栖双燕老帘度一萤幽书欲亲黄奶【六朝人以书为黄奶】人谁共白头闻君感防扇缓置箧中不
　　闲情
　　流俗知谁是闲情觉未慵垆添沽酒劵市防买花佣风逐髙云去烟和细雨重忘机随物性迟暮适何从
　　史蕉饮都谏春泉洗药图
　　欲访名山未有期鹿门逸兴谢家诗御沟流到春泉水正是当阶红药时
　　南行将发京题彭访濓茅山集却寄二首
　　梦里西牕可重寻瑶华相赠比南金春风送客花枝动迟日维舟栁色深佳句百篇千里路尺书三载故人心白头万事都抛却犹爱夫君吴防吟
　　九河水接五湖流直到君家下小舟歳月载添衰谢恨江山一洗别离愁春来逺客今聊尔老去狂歌且未休了却南园重到意乞身章上便林丘
　　待舟题北镇旧诗
　　栁暗青门道花明白玉珂三春飞斾去万里使车过渔唱江南曲龙沙塞上歌平生迟暮意无那壮逰何
　　安溪先生献歳有诗即事留别
　　万人传唱和人惊要眇朱弦殿阁声最有文章縁政事岂因官职重诗名相看纶藁词先定独对花枝句又成皓首从公真觉晚一春小别廿年情
　　张衡臣编修以扈从先归觐省赠别
　　也红亭逺栁毵毵我去君来春正酣试向亭前传一语樱桃时节到江南
　　留别斋中花树
　　栁叶似为青眼客桃花应笑白头人早偿洛下三生债老趂江南两度春未到啼莺吟自苦还同旅雁梦相亲数枝寒竹经冬緑留待归时紫箨新
　　夜坐别雪隖
　　皎皎春初夜团团月逈明还为敷座坐不似别家行尘垢山河净琉璃世界平此时殊有意那得竟无情恩许先一日发京于水次待
　　驾
　　羽卫传清跸天行念老臣暂分仙仗路先及属车尘云水临前浦烟花接早春恩光随处好普为万方民
　　宿安平镇
　　残更待晓阙薄霭投遥林不覩沟塍处宁知耒耜心云山春色早簮组歳华深昨夜来燕市犹闻击筑吟
　　潞河见月写懐
　　明月生海上苍茫东海东仙人亦怅望吾意偶然同信宿万里始离尘千虑空夜来摩尼色似已凌清风
　　闻笛
　　杨栁青青沙雁还时清笛戍楼闲更谁吹出闗山月照尽邉闗与塞山
　　白河
　　白河通凤沼遥暎玉泉峯山晓月光澹水明花影重逺波归海近空翠落潮浓淼淼江湖去仙源此处逢
　　武清道中
　　雉乳野鸡鸣迢迢逺凤城连天海色暗涌地一轮明百里京华道千山故国情南来重囘首春尽是归程
　　武清南店赠杨生
　　野馆官河路春风荡栁条轻烟直沽水斜日木兰桡香稻来江国汀洲上海潮喜逢燕赵士还与酒帘招
　　天津
　　津门控上游银汉接天流水合三义口樯连万里舟烟花河两岸城郭海西头自是繁华地无忘羇旅忧
　　次杨栁青船上作二首
　　三日黄云逐岸沙得船今日似归家午亭烟舫春光暖飞尽东风杨栁花
　　渔子风潮若个邉榜人相就宿寒烟
　　天家赐与舟船好欵乃声中似往年
　　舟中寄舍弟
　　青山原上百花洲浪逐桃红出涧流梦里京华千里外不知今夜在扁舟
　　舟中留别京师亲故
　　一棹烟波万虑轻画旂斜卷晩风晴好春临水湾湾好明月随人处处明海上蓬山违昔梦天涯书舫得浮生緑杨影蘸桃花浪应是离人惜别情
　　杨栁青解维襍题兼寄彭访濓六首
　　秋日杨栁黄春日杨栁青千条与万条长亭复短亭河上江雁来飞飞塞北去江南有故人来时在何处驿使经年到梅花寄陇头一枝东阁晩应是在扬州离京三百里为客九回肠平野天疑尽官河路转长思君比流水到海有终极与君相见时别后思不息暝色赴孤舟烟中夕鸟投水行无定准几日到吴洲
　　武清道中寄西斋二首
　　惆怅别离尽素心安所期海潮初到处江雁逺来时路入深春早舟行夕照迟烟波望无际渺渺寄相思思君如明月处处映清波旧隠江邉在新诗海内多舟航通水国灯火宿春河谁道天涯逺东风一棹过
　　静海道中
　　往来成利涉烟景岂蹉夜舫觉潮响春灯闻棹歌百川东近海千里北流河疏凿当年意吾生喜重过
　　舟泊静海南四十里赠励南湖
　　君家河水上数里惜王程海色连津树春流绕县城樯乌归岸逺沙雁入云平行漏迢迢夜非闗契濶情
　　沧州道中懐励文恪公
　　春风渤海郡人日草堂诗【髙达夫有人日寄杜诗】故里淹行客芳洲惹梦思功名元特达文采重凄其回首山阳笛孤舟泪欲垂
　　河上逢子文
　　河水东流雁北回青青栁色傍人来停舟借问江南客江上梅花开未开
　　桑园山东境南宿十五里晓发寄舍弟京师
　　桑园渔火接通津未比桃源逺世尘但有河流长送客祗因栁色解随人云山海国苍烟晩风景幽州白日春昨夜池塘青草色梦囘陡觉别离频
　　徳州北晓发遇阮亭
　　春岸沉沉拨棹声长川踈栁带髙城寒灯夜雪依篷重清镜衰顔映水明毎惜芳年曾久别骤看迟暮若为情相思应到分流处汶水东西两送行
　　河上有懐二絶句
　　水流东到海到海是归期惟有思君意悠悠无尽时思君比海水海水镇常好不似与君离生年日易老夹马驿次韵京江先生雪中并骑囘舟见遗之作
　　自觉衰顔组滥纡阳春雅调入疎芜门迎宋祖销寒酒【用宋艺祖雪夜访赵相事】笔扫袁安卧雪图共喜云霄千里瑞尽堪蓑笠一舟孤年来大手蠲逋诏何止山东百万租
　　临清待闸懐汤西厓中州
　　前歳下沧州春云接蓟楼今宵泊东郡西月挂嵩丘清济还长见黄河自曲流与君尘外赏能缓别离愁
　　临清闸逢刘生
　　昔别燕京道今逢卫水滨【闸西卫水所入处】栁条堪寄逺草色解随人渌酒灯前意丹砂物外亲川途方浩荡常恐白鸥嗔
　　祖徳【有序】
　　余家近尧畿代有文学髙伯祖容山公万歴甲戌进士歴闗陜副宪诗名尤重于世尝有云未遂持螯意空悬击楫心葢未尝至江海间也余小子昔奉使至海上今扈从
　　视河有舟航之赐珍食之饫追溯祖徳感叹而记以诗丁亥二月初六日北河第一闸书
　　祖徳斯文在家传正始音歌謡依
　　帝日分野直辰参丘壑三生客云天万里心持螯兼击楫佳句独长吟
　　第二闸蚤起宴坐寄李中孚先生二首
　　宴坐春船里波涛静不喧斯文如未防名理与谁论雁影窓中月鸡声岸上村浮生何所着有得是无言落落身名晩茫茫歳月违春风吹堕月晓色揽行衣四海几人在百年万事非祗应与夫子偃息向荆扉
　　舟中示儿子
　　忠信涉沧海清明揖岱宗无营心澹泊蚤起事从容文字元多累功名是偶逢行行邹鲁近舍此适何从
　　第二闸过后简同直诸公在别舟
　　春气渐氤氲鑪香忆夕熏行看三尺日囘见一川云归雁不可数逺钟何处闻风帆犹未落客思正纷纷
　　清平县有懐诸学士
　　水驿清平县孤帆日暮来天低泰岳观云淡鲁连台浦岸人尝见谿烟棹却回邑名元自好羡尔济时才
　　东昌河上絶句
　　袖中三载箧中书行向河闗千里余流水无涯人易老海山消息近何如
　　阳谷县
　　江黄曾此防渺渺棹扁舟野草迷阳谷汀花落济州盟寒菏泽水春近岳云楼日暮弦歌地空悲战伐秋
　　青川驿
　　青川望杳杳幽思与谁论倦客梦回枕午鸡声近村浦舟隠北树驿骑下东原鲁酒一杯醉孤篷自掩门
　　荆门驿
　　汉水不可涉荆门齐鲁间客行半春路舟在九河湾飞鸟目犹送孤云心与闲悠然川上兴偃息想潺湲
　　张秋镇
　　境壤连三县【岸北阳谷东岸东阿西岸夀张】人烟接二东渔商河市上鸡犬漕船中平野迟斜照孤帆送逺风浮生信所适云水夕蒙蒙
　　寄桐城先生
　　泰岳日邉出黄河天际流我行千里逺迢逓下南洲遥忆龙眠处长随云去留相期明月夜同宿大江楼
　　汶上道中
　　舟泊水逾响潺潺夕棹间清堪流石髪緑欲防苔斑言涉江海道况见东南山稍惬尘外赏沙鸥相对闲
　　舟巾闻琴
　　倚桨緑波细泠泠闻七丝防风松定后明月雁归时谁以黄金错饰兹桐树枝伊余方晏寂此理陶公知
　　二月十二日晓发济宁作
　　杜李曾逰处能令百世思任城无贺老济水似唐时野店鸡声早官河人去迟斯文终未丧儒雅是吾师
　　漆园城
　　隠吏何人解息机漆园漠漠草菲菲只今梦里三千载惟见春来蝴蝶飞
　　鱼台舟次钱防庵见访
　　晨发济北地暮期湖陵城天晴雁逈烟晓春帆明执手豁野兴欵言生古情子方富才予老趋柴荆
　　月夜归舟作
　　大船泊岸鸟栖枝小船回棹归人迟夜深却似南谿月池水东邉渐上时
　　舟中题畵
　　妙手勾吴设色工沙明水暖翠浮空扁舟便欲相从去不道烟云是畵中
　　滕县道中
　　榜歌声渐襍吴音滕县花寒栁緑隂欲渡清淮春色晩絶怜汶泗碧流深
　　彭城道中
　　落日彭城道凄凉战伐功至今防事下犹説覇王雄烟草随萧子风云感沛公虞兮不寂莫人在楚歌中
　　徐州道中寄荀少京师
　　扁舟一叶水连天归雁成行落照邉今夜黄楼春草梦遥思风雨对牀眠
　　下邳道中
　　髙鸟长淮去淼茫楚州人物入苍凉谁知百尺楼中客自许元龙卧大牀
　　钟吾驿
　　古道钟吾驿秦余下相城黄河天外落海水日邉生九防齐烟尽孤舟楚岸横东南风景异同是夕阳明
　　晩望桃源县
　　风帆凭水国驿路入桃源蝶梦时依枕鸡声渐近村春深海西岸月出秦东门欲就渔人宿还期静者言
　　赋得扬州郭里暮潮生
　　昨辞瀛海水迢迢直到扬州见暮潮闻道仙人在方丈竹西晨过夜枫桥
　　渡淮北岸晓行暮抵曺家庙同俨斋尚书
　　春水生桐栢迢迢下楚州花开犹古渡月映自清流芳杜思南国苍烟问故侯相从凭眺逺留艇寄闲鸥
　　清江浦寄秋崖
　　闽天无尽暮云生淮水东邉月渐明同是离心江海上思君无那夜猿声
　　淮上
　　髙鸟依依去闲云故故斜苍凉淮水上歴落楚人家旧日英雄里残阳野草花不辞胯下辱哙伍最堪嗟
　　寳应湖邉夜泊有懐午园花树二首
　　栁映桃花湖水清夕阳一树近船明不縁隔岸应攀折争惹行人惜别情
　　万顷烟波一望孤长淮两道夹蓬壶半篙新緑南谿水曾泛扁舟似五湖
　　宿髙邮城南忆闗塞旧逰
　　碣石辽西塞上縁吴江楚水梦魂邉秦邮亭畔多生客又是孤舟一夜眠
　　防沟题别淮水
　　长淮千里水悠悠送尽行人江岸头最是裵东去意暮潮还及上扬州
　　过扬子江
　　危樯来已逺絶岸一孤舟大海三山近长江万里流苹花迷极浦瑶草上春洲终古余霞在能堪日暮愁
　　金山逢野老
　　江山阅万古暮雨一登楼系艇随潮上飞花逐水流地喧逢野老心逺寄闲鸥相见不相识聊因慰薄游
　　金山寺楼题壁
　　乞食何妨靖节贤残年一饱便欣然解嘲肯信坡公语却诉江神为买田
　　金山寺留题
　　重向金山寺祗疑梦里逰晩潮移岸艇明月动江楼槛外吴江路门前建业舟茫茫后土意漂荡得无愁
　　京口
　　京口千帆窄吴洲万壑深水天长浩渺覇业久销沉故垒闲钟阜双峯在鹤林自怜江海客犹复恋华簮
　　招隠寺
　　招隠山深白日斜山前犹説戴颙家题诗人去无消息零落春风玉蘂花
　　自金山夜泛江入京口懐徐苹村侍郎维扬
　　妙髙峯下泊暝色久沿洄艇进中流去潮连夜雨来南徐行渐逺北固首重回芳草天涯路还思东阁梅
　　系舟京口岸行赴金陵
　　征途浑忘故园情江上维舟杖策行一路青山连白下却思今日是清明
　　次龙潭驿懐孝感先生金陵二首
　　人行江树里心在暮云间草緑春洲长花浓野店闲才辞扬子渡已近秣陵山明日秦淮水相看映别顔滚滚流年去匆匆防合踈长江争道路斜日向林闾野水双窥鬓山花满挿舆因公一萧散已觉似吾庐
　　发金陵登燕子矶
　　燕子飞时矶上过石头牛首近如何六朝旧垒山千防万古长江海一波烽火几曾烧野草楼船终不碍渔歌只今虎踞龙盘地北拱神京王气多
　　夜行阻舟即事
　　双鬓孤灯照千樯一涧通窄疑秦栈险曲似阮途穷犬吠穿林月人惊泊岸风无生那有累到此万縁空
　　哭吴元朗
　　春水吴天路迢迢半为君客行失东道老泪满南云漂泊真由命穷通岂论文凄凉千古恨流恸大江濆
　　题松江尚书赐金园
　　天与园林水隈赐金早见出蓬莱荣逾汉帝营朱邸恩比唐宗撤殿材曾转行旌花外驻还随步辇日邉来六龙已协非熊梦却胜磻溪罢钓回
　　发松江奉懐杜梅梁先生二首【有序】
　　先生讳乔林字君迁万歴丙辰进士由刑部主事为湖州知府威惠大行捕太湖盗有功迁水利道歴福建屯盐道山西按察使入觐时流贼防河曲庄烈帝问城陷故先生对曰贼饥民亦饥城故不可守愿思所以赈恤之而已时进言者多震慴失指先生条对详明帝目属焉进浙江右布政使分廵温处道海贼入冦募勇士杀贼三战皆防以病请归先生名徳着于家国华亭人思慕之不衰子过先生故里怆然兴懐葢低徊不能去云
　　旅馆春临水随潮夜出城海风常欲冷江雨急无声梦与九峯别情将万古生集仙门外路天上逈分明【南门曰集仙】
　　身世谁相识孤舟晚自横野花随岸泊邨径落潮行风物犹今昔声名属老成并州棠树在想见旧逰情
　　嘉禾道中三月晦日作三首
　　行尽吴洲望越峯竹枝桑叶晚烟重送春此处辞人去来歳春归何处逢
　　望里平芜水碧湾嵯峨心在两峯间故园此日春归路东去千山与万山
　　客舍桑干已白头故乡迢逓在并州吴山越水三千里归梦时时过蓟楼
　　西湖重宿玛瑙寺
　　放鹤亭邉处士家依然禅榻傍烟霞地幽山色临窓近径转湖光入寺斜香阁遥飞三竺雨画帘髙卷六桥花门前鸥鸟如曾识相伴寒云宿晩沙
　　西湖月夜
　　湖上见新月窈窕清波间渐明烟际寺半影窓中山漠漠渚花落萧萧林木闲云隂入早夏顿觉春光还
　　登葛岭最髙处
　　红楼窓外碧孱顔髙枕深慙野衲闲风雨三春江上路烟波千里浙西山欲骑鹤背排云去且聴渔歌弄月还寄语仙翁勾漏令丹丘人在海门间
　　发武林寄桐城先生维扬
　　湖水盈盈照白头谢公东阁在扬州谁期洛下三年别重作江南两地留风雨连宵如昔梦云山今日是归舟相思不逐春光老明月长江万古流
　　长水道中又题二絶句寄桐城先生
　　緑萝烟草芰荷衣曾约青谿共息机卜筑江南吾已老桐山空望白云归
　　忆昨扬舲下楚州相邀明月宿江楼只今人在江南北况复前期两白头
　　四月二十三日归舟渡江题杜梅梁先生遗像
　　九峯望不极千里向河闗吴楚江邉岸人天海上山迷津行渐逺往路梦能还夫子清都客相思尘世间勲业云台像风期天上人文昌髙帝座香案俨儒臣忠孝传金箓精诚达紫宸南泠清絶水一酌荐江苹
　　洲渡江
　　天堑茫茫里长风送小舟地连沧海市城压大江流南北分岐处闗河第一洲云山归路逺芳草欲相留
　　维扬赠金陵送者
　　江上秦淮一叶舟多君相送到防沟情知建业城邉水解为行人西北流
　　峄县南见山有作
　　自别春山去夏云深几重黄河西北岸翠色两三峯未暇观沧海还应上岱宗仙人相待久骑与二茅龙
　　滕县
　　麦风如浪影参差滕县溪光漾緑漪五月行人河北路江南又近稻花时
　　流水
　　流水清如此征途去若何暮云飞鸟尽孤渚宿鸥多鬓色羞开镜年华畏逝波三山傥可到心事敢蹉跎
　　泊太白酒楼下和人金山诗
　　浮玉沧江激浪奔髙楼客梦几消魂一峯底柱当吴防万里朝宗赴海门直下波涛惊地轴倒翻河汉动天根君山刬却湘流好醉里狂歌未可论【太白诗刬却君山好平铺湘水流】
　　夜泊汶上张老庄即事
　　緑隂遥识好林泉弭棹还移近屋邉桑下岂容成两宿壶中自可度千年烟霞便是神仙宅香火曾为大士縁不系舟船心已住夜来明月满前川
　　夀僧五十
　　桃花栢子旧禅枝五十风光逈自知比到赵州行脚日青莲弄蘂已多时
　　禹鸿胪以贾阆仙养雏成大鹤种子得髙松诗意画为图夀牧仲太宰二首
　　九臯声彻过庭迟丹顶裳世羽仪最是鹰扬人未老岐阳初见凤鸣时
　　暎日龙鳞偃葢形种时曾惜子星星从今风度云来后看到年深长茯苓
　　题严如园编修竹堂晴雪图二首
　　银管连宵映雪明六花催放笔花生玉堂曙色清如许修到唐书第几籯
　　扶荔云邉绕屋梅寒香林里竹扉开若为驴背寻诗去定是龙门赏雪来
　　九日独逰枣林寺防牧仲太宰与诸名士分赋古人九日诗句予亦效颦拈得乐天自从九月长斋后不醉重阳十五年之句聊以发诸公一笑粲耳
　　十年半偈老相催今日重阳笑口开伴食还逢香饭鉢逃禅且尽菊花杯髙云细逐长天去四序平分一气来防得道人元不醉凭君三万六千回
　　上元前一夜宿北墅壮履内直未归即事作
　　华林渺渺接烟邨宿鸟寒枝似故园人道谢家生玉树汝怜韩昶识金根闗山往路频回首灯火良宵独倚门已办乞身章再上归田心事待重论
　　正月十八日
　　苑中奏折子以老疾恳请致仕将随例具疏投进未防恩允归路口号
　　一纸三年箧里书今朝得奏玉阶除九霄
　　天语惊难荷万事人生愧不如沙冻野鸥行尚懒路迷老马歩还踈残灯落尽归来晩又是春宵画角初
　　向云泽自曺州以牡丹见遗赋答
　　春风料峭几枝斜秾艶依然带露华牧佐旧为芸阁吏曹州今有洛阳花冩生银管曾修史入席天香抵坐衙茆舍竹篱还称否凭君相赠到烟霞
　　乞归未得答晓山侍御见讯并简铁峯甥壻庶常
　　感君问讯赖交情同是柴门陇民归去来兮今已老臣之少也不如人乡园歳酒团圞晚
　　帝里恩光浩荡春转觉过从还絶少知予懒似旧时真
　　赵中丞生日诗
　　冯翊扶风宠异才一门兵柄防扉开功名两世凌烟阁威望三公御史台蓟苑山河围雁塞春农风雨接龙堆封章驿奏
　　天顔喜新赐甘泉法醖来
　　季桥东以缣素索书戏题
　　子敬还当过右军家鸡野鹜不同羣吴绫半剪并刀冷空负羊欣白练裠
　　王恒麓学士以新
　　赐御书兼为王母称夀索诗因同赴南苑马上口占为
　　赠
　　燕赵流风间气生黄图人物汉西京阙城地濶开南苑山海天髙见北平辇道晓随春树转殿庐新奏袐书成多君
　　御承恩日正是长筵进玉觥
　　出郭见山桃花早开二首
　　汶篁冻叶影离披惆怅江梅雪满枝惟有山桃太狡狯一春先放早春时
　　双眉岳岳重如山怕见飞花防髩斑红杏緑杨都后汝相看陡觉破愁顔
　　楮牕雪后闲咏
　　雪飘檐树冻霑枝烟景销沉歳闰时三月春寒归燕少今年人老见花迟已堪酒尽忘弓影那惜诗成恼髩丝自是黄杨悭节天工一物不曾私
　　浙闽总督梁公调生日其门下士为求诗
　　往事金陵忆请缨鲸波风卷阵云横频年节钺兼文武一代勲名罢甲兵海峤八闽今半壁江天万里旧长城东南多是甘棠地已识台星正玉衡
　　张孝先中丞开府闽中
　　开府年来出至公玉銮宣
　　诏大江东清如秋水涵溟海直比朱弦应化工百道楼船回下濑三呼笙鹤过登嵩衣裳正及防龙位已奏巻阿豹尾中
　　咏懐简西陂先生
　　一月不相见三春有所思残花遮径浅孤鸟托枝迟物望如公在生涯敢自私祗应垂老意摅冩向西陂
　　和阳闗曲三首
　　栁色年年似渭城客中相送客中行一杯酒尽君须去故遣阳闗三叠声
　　银瓶沽酒玉壶倾醉别多于醒别情与君莫作匆匆别聴取阳闗第四声
　　酒醒人逺栁条闲草长沙塲接塞山遥识玉门春不度夕阳何处是阳闗
　　闰月二十一日题野人壁
　　有意天工闰歳华春光偏在野人家差科未动闲时节相见匆匆为看花
　　西陂歌八首送牧仲太宰致政还商丘
　　将归不作送行诗説着青山惹梦思才渡黄河人未逺午亭沁水接西陂
　　正忆西陂隔翠微网鱼刈麦弄晴晖明农却笑鹰扬老罢钓河邉不见归
　　城郭人呼垤泽门归来行马旧犹存囘思赫赫宗周业防子千秋有裔孙
　　铁石心肠赋最竒宋公池馆早梅时朝来睡穏檐日看罢南枝见北枝
　　赤松黄石有前期人似留侯更莫疑错比渭滨归去晚年来未及钓璜时
　　细雨为霖知好春东阡南陌指平津亳丘遗老欣相语公是商家梦里人
　　文雅台邉大树枝緑隂春长草离离桐珪世及唐封逺到日先看贾至碑
　　堂开五老杜祁公八十年时当老翁且待潞公九十外我来并驾谒髙嵩
　　寄弟梅庄
　　风动百花好紫荆照眼明友于闗至性儿女累虚名五斗陶家意千秋季子情题书心绪乱那得尽平生
　　五月初七日防
　　恩问臣病状感而恭纪
　　眼洗黄连风黯吹惊传好语泪双垂祗应疾痛呼天诉已见矜怜荷
　　圣知七日梦魂逰
　　帝所一槎星汉问秋期归来穏续陈情疏再奏
　　重瞳报典司
　　送子文之南安
　　玉舸万里度黔阳新换铜符下豫章已有风謡闻按郡最多文采见为郎梅花南岭春先放江水东流路自长政暇从容过幕府要令词赋续三王
　　再送牧翁
　　家近青山欲尽头太行新月古懐州遥知一洒临分泪能使黄河水倒流
　　南来沁水北双鱼中有佳人锦字书归去未归君已去西风揺落雁飞初
　　为子文书褚公橅本兰亭有米海岳跋禇公书米所自出也子文书实本文皇册兼诸家精意有名于时因以为赠
　　昭陵典册尚嶙峋米老谁当继后尘更得文皇亲激赏祗疑登善是前身
　　蓟北门送人
　　言从龙尾下系马此荒村海日辽西路天风蓟北门塞山木落逺沙野雁飞昏余亦茫茫客离心安可论
　　北墅二首
　　市朝耽僻处林野得逰行身为随人懒名【一作官】因入道轻墙花欹欲避巷栁侧还迎风景何迁次无心物自平疎树见茆屋孤云来逺村野鳬依冻水篱犬出闲门老渐收书帙愁仍命酒樽海风吹白月相对倒金盆
　　野宿观送别者
　　宿鸟犹在树征夫已欵门夜霜盈别袖山月照行轩往路人将逺离觞酒尚温劳劳亭畔栁销得防回魂
　　十八日北墅蚤起书
　　道心逺尘市野兴惬郊扉酒緑泛不浅灯花开未稀晨钟人倦起残月雁孤飞一夕西山外林泉梦觉非
　　简王思显侍御
　　仍是天涯客能忘世上情那将诗送老聊用酒为名黑髪虽难变丹砂竟可成长吟摩诘句辛苦学无生
　　冬日书懐
　　已看寒腊近不厌歳华频岸栁催眉放江梅作意新世应轻白髪我自惜青春暗与东风约驱车草似茵
　　自题楮窓诗后与吉人
　　楮窓人又老相对叶凋残近觉无能好还思忍事难慵拈书帙厚喜接酒杯寛赖有新题句凭君暖眼看晓行西山下懐素心兼寄秋厓闽中荀六荀少粤东
　　太行千万叠人在太行西与汝为兄弟多生合解擕野云归路逺霜鸟宿枝低更想遥天末如闲猿夜啼十二月二十日梦中得句春苑多桃李孤松独称心云是白香山所贻觉而有异因续成诗
　　春苑多桃李孤松独称心梦中名句味天上紫虚音夫子云何在髙风实所钦诗仙题凤声价重鸡林最有文章贵还知道徳深言辞尝谏诤勲业不销沉千里黄河曲三峯华岳临昙花开一见薝卜与重寻骑换令公鹤弦添元亮琴唐家犹盛日精爽到如今
　　半日村
　　唐诗人郎士元酬王季友题半日村别业诗村暎寒原日巳斜烟生宻竹早归鸦长溪南路当羣岫半景东邻照数家余往来北墅率在夕阳时偶诵君胄之诗谓亦可以半日名兹村也
　　行尽髙城望北原寒烟衰栁向柴门鸟鸣欲下斜阳树客到堪题半日村自古繁华成寂莫只今好景易黄昏红罏暖炕推窓坐新月还当泛酒樽
　　夀樊秋试失解有作
　　晋阳宫栁噪寒鵶桂叶飘零烟月斜孺子已堪为逐客老人那得不思家槐根待醒残年梦梅蘂禁看破腊花闻道春耕田絶少阳坡留与种秋
　　十一月十七日半日村草堂独宿壮履以事归城中排闷作二首
　　曲巷茆堂转药栏新丰将作旧村看青山送老千年在紫陌寻幽半日欢懒慢从教书帙乱忙闲放任酒杯寛墙花阶草饶春意况有园松耐歳寒
　　半日离家半日欢老人情绪亦无端自怜为客衰顔冷那敢逢人白眼看坐久山村真寂寂夜来冬月尚团团应知短檠摊书处犹是寒窓映雪寒
　　半日村晓起即事
　　沙寒幽草覆清溪步野村邉独杖藜千里云山行塞逺四围烟树接天低流泉近海还趋北落月临闗故向西昨梦分明在岩谷数声催断五更鸡
　　半日村即事述懐寄朱竹垞
　　西郊槐市逺北墅草堂偏紫陌韶华晚黄尘歳序迁偶来尝半日小住或经年裂帛湖隂迥来青阁道悬飞云交碧树幽涧出红泉览结情难徧登临兴毎牵缭墙环斗极列馆应星躔邸第看荣谢蓬茆得静便图书容懒慢丘壑可流连入直居人后投林在鸟先风光堪送老景物似归田洛下三生客江东八咏篇多时常缱绻即事益纒绵伊昔宫庭里相随供奉前公才真特达契分与周旋文史纷填委言辞赖讨研蛟龙腾彩笔鸾凤上华笺自赏千金贵谁为半额妍蛾眉从古妬狗监几人贤浩荡江湖外萧条杖履邉寳牀香渐散团扇月空圆花为春愁放风因急雨颠暮霞犹片片霜菊尚鲜鲜独有残年者归与盍已焉对人同野鹤无语类寒蝉防缀丝纶簿栖迟粥饭縁漏稀银箭水日慢绮窓钱身世诚由命行藏岂任天劄尝两回上【谓两进折子乞归】书待一封专已蜡登山屐还寻载雪船故人知好在双鬓各飘然天夀崇明徳思君一勉防
　　桐城先生挽诗四十韵【有序】
　　桐城先生初以史官特擢长直
　　内庐阅数载予始由翰林学士掌院事被
　　宣召间日月一至至或更歳时复出与公聫事最久公洊歴院部及参大政入侍帷幄出践台阁予前后在官未尝与公不相从也公既予告归予实忝继公后公和而不屈约而能通口无言过动为行表拟量絜徳予多愧焉典型犹在哲人云亡终始之际得无怆懐衔恸致词毕摅情志
　　同天逰复旦惟岳降生申世向百年老公为千载人台阶环斗极箕尾上钩陈达命元通化登仙竟若神【公见梦巳为文昌列仙】龙眠腾赤道鹏运絶苍旻时论归前辈斯文起后尘过门伤赐第为位哭霑巾令徳今长在流徽久不冺魏徴多妩媚子夀更清醇履次平如水经冬暖似春共知经术美直取性情真有犯心何校忘机物自驯罢琴声断咽别鹤唳嚬呻贱子衰庸日恭承
　　明圣辰追陪纷感激迟暮易逡廵弱植依温树非材忝积薪凄凉饱韩菽潇洒想吴莼饯宴樽罍盛班寮祖席匀湖山疏沼榭雨露滴松筠最惬幽栖志髙标独立身寒更待漏院羸马子城闉萧飒惊从众乖离失所亲冰兢趋阁道惶恐接麻纶往事看调鼎余波欲问津酒罏约犀首卜肆谢严遵自拨形骸累宁由禄命屯且容行坦坦不觉走踆踆指口翻成错摧眉敢效颦裵囘深殿路邂逅大江濵聚散逾三纪逢迎再浃旬先生怜故旧后死痛沉沦何处青囊药堪扶凅辙鳞还丹应有术冲举岂无因沟壑嗟填委云霄讶屈伸葛公泉味冽苦县李尝新
　　帝所升贤喆
　　朝家念旧臣浮生投浄域上宰佐鸿钧幽賛参轩姒神功迈渭莘精诚仍报国灵爽必殊伦明月清风夜无辞入梦频
　　园栁送南归客
　　园栁凄迷恋落晖不成攀折送人归晓风何处栖枝鸟正是江南雁北飞
　　阁中见题名録有懐张泽长下第
　　村花溪草共柴荆几度春风在逺行松月照窓思伴直杏烟防笔怅题名家山正是懐君处客路翻同下第情那有斯人滞空谷皇天老眼自分明
　　杏花二首
　　昨朝红蘂巳离离今日花开定不迟未到晓钟人别去归时应惜未开时
　　客舍红芳又一时别时常早见时迟成隂结子匆匆过知汝明年可对谁
　　北寺坐久对花作
　　懒慢时常絶送迎相逢且作看花行忘花坐久兼忘我何况悠悠世上情
　　杏花半落又题二首
　　宛转辞枝似别家飘零衰白向天涯春光未老多桃李恠底心情为杏花
　　绛雪飘萧落似银年年有约趂芳春祗怜白髪终难变总有丹砂信不真
　　去歳与牧仲同出西便门今春过此门感旧却寄
　　音书迢遰雁飞翻往事重堪与细论十里烟花随辇路五更灯火出谯门东都祖帐何人在北海賔朋旧日存再见渭城新栁色残年销得几回魂
　　夜读四书有作
　　萧然衣马耻轻肥更觉闲门客到稀未尽百年谁竟是巳过七十早知非天回邹鲁生人命地转江河造化机道在六经先四子焚膏还欲继余晖
　　独坐与泽长示随正
　　独卷残书坐谁堪继夜缸花飞红湿砚蝶舞緑隂窓晩景春犹在归心老却降相怜去住意客梦各双双
　　春暮卧病志感
　　残花细雨眼迷离乞取春光为鬓丝裁就緑章封未上一年忘却送春诗
　　雨中简曹生
　　无数垂杨绾别离春风春雨又归迟暮鸦栖断黄昏树正是平沙落雁时
　　四月初七日病假杜门忽已半月偶遇南使冩懐寄访濓
　　萧萧白髪不胜冠拄笏西山日日看又落墙花知客久未归江雁觉春寒忘机书向忙中展好嬾琴从静处弹相见故人传一语只今卧病在长安
　　卧疾寄夀樊
　　春归何处渺天涯门掩踈篱久客家雨过啼乌还绕树风吹惊蝶尚寻花緑隂渐觉东墙厚白日回看西岭斜有约阳坡栖寂地来时未必及秋
　　曹生过予弹琴
　　门如寒水近方壶三径依然兴不孤萝月有情稀客过松风无价待琴沽音闻寂歴销尘刼烟雨空蒙入畵图万事浮生难住着尽将闲处费工夫
　　与髙链师
　　栁布谁知著隠沦五陵车马逐流尘古称燕赵悲歌士我爱云山歴落人萝径风花长避客石坛烟树若为邻雅琴自昔同相赏笙鹤从教分外亲
　　自题午亭山村图往年有卜居江南之意抚今追昔因兼寄懐访濓侍讲谨庸宫賛一百韵
　　元防中天盛勲华二典悬王畿千里内甸服四门前宫室茅茨下羮墙日月邉瞻依从北极耕凿向东偏宗祏猗兰大支条奕叶连我陈真忝窃帝系本纒绵妫汭波流逺胡公锡命专苍茫经百世播荡讵三迁履武因蒲坂观星并颍川地开王覇迹野次觜参躔华岳遥撑拒黄河近折旋歴山容陟降雷泽许洄沿岩壑蚕丛濶峰峦鸟翼翩太行故犄角清洎复沦涟终古唐风在于今舜徳延周家虞叔国原邑赵衰田往事皆如昨遗踪一浩然闗城纷接塞山水上连天自昔黄图逈髙居白壤骈距河临兖雍都冀尽并燕以徳承三统无私戒十愆纷纷强役弱往往急相煎簒夺何知足诛夷或并肩王风委蔓草宗国混戈鋋礼乐资师表诗书费讨研凤兮诚已矣麟也曷终焉茅土乖王命封疆竞自便夏盟谁竟主晋国逓相蹎遂有陪臣乱能操共主权九州方迸裂初命更轰阗韩土三分僣留侯五世贤莫强兵马地独切虎狼縁七国争锋镝孤嬴扰幅职方经界壊王制井田寘余烈穷尘焰残灰积刼然狐鸣篝火烂蚁鬭穴沙填华屋嗟危栗苍生痛忿悁三精埋鲁壁九鼎堕虞渊自古兴亡业何曾白手搴人占芒砀气天厌祖龙燀战地无秦垒清时有汉亭名留午壁表字问丁年毎忆樊川藳相同杜牧编标题殊未忝笑语任流传【余所居名樊川昔曾以樊川名集】彭泽穷山海桑钦撰水泉闲时供把翫佳处借陶甄适与情相洽还因取自笺防心仍古迹选胜得遗篇白石欣相赏朱坡悔欲湔午亭乡梦短故垅客心防回首余生后移家宣徳先吾宗繁子姓小子一夫防颇按郦生注幽寻沁水谸析城髙掩映上涧侧便姗濩泽东交滙阳阿左洑漩浸山霞缥缈潄石玉潺湲独往净如练单行清且獧樊山回峻岭丙舍列长梴峡起村完聚风藏气鬰芊西流东涧水南暝北峯烟物外人稀到区中事少牵桃花春十里桐叶歳三千旧是唐封地兹为世陌阡古今同一慨俯仰各相怜过隙云何驶安居即是禅生涯从薄产贫乐悟真诠猿鹤容疎放云烟不弃捐但攻章句学宁为辞妍在昔龙门史能驱虎观员汾川宗浩浩洓水破溅溅天使斯民觉心归至道坚斗标聫气色桑梓接坛筵讵敢怜同调因之愿执鞭文澜寛似海义路直于源逺惟涓滴途长祗踬颠龙鳞攀莫逮鹏翼附难骞忽漫思姑射聊将效偓佺幽忧能解免羁思遂拘挛只讶廵栏鹿还悲饮露蝉自教身寂莫岂是遇迍邅狷防思巢父孤髙慕善巻衡茆今未逺仕隠古难全肝胆分秦越菁华合削朘少言羞拙讷多病愧娟嬛腕力惊鸾纸臀肤困马鞯金丹谁与链白髪岂须蠲蝶粉频销落蚕丝数裹纒阮孚几蜡屐子敬旧青氊荏苒时将晚蹉跎业未竣春华今巳谢夏月又重圆留舫思安道登楼忆仲宣草池珠并缀雪坞璧常聨河北归樵路江东下钓船故人徴晋问南国被薰弦吴地观型土尧封慕采椽腾翔凭騕褭蹇钝托防蚿献纳勤三祝讴歌暨八埏采洲思杜若卜筑试筳篿葺芷编荷屋疏兰傍蕙櫋莼鲈与藜糁那复异坤干
　　墙边隙地可种栁有感而止赠张大
　　梦到乡园觉后惊天涯芳草傍愁生墙邉更不栽杨栁恐惹征人去住情
　　病起夜诣苑中简方若
　　一月闲居理去装连宵又罢乞身章风回烟草春如梦月上溪花夜有香嘶马渐随鸡唱逺流泉还与漏声长思君未了诗縁在拟向樽前醉几场
　　方若见和复次韵
　　一世生涯在槖装明珠照乗辱新章我如散木天容老君比幽兰国有香鱼钥晓催钟漏尽马蹏春缓玉鞭长九衢三畆都陈迹且可相寻翰墨场
　　野寺寄素心
　　伏枕春归见夏云眼中物态又纷纷林花飘落随残霭墙栁玲珑暎隙曛一簇逰蜂怜幻影几回喧雀断声闻俗縁易了情难遣诗思禅心并忆君
　　嵇母节夀诗【编修嵇曽筠母博士永仁夫人】
　　表忠有喜到慈闱彩凤衔书下紫微天上尾箕明歳次人间兰玉茁春晖賔朋重整陶家防纶綍新裁孟母机赐得锦袍亲看着开箱还检侍中衣
　　汤西厓视学中州使还简懐
　　别久思君首重搔音书断絶梦魂劳中流济水清长在秋色嵩云晚并髙自有雄文归谏苑信知亷吏出词曺相逢不觉衰顔冷喜共承平气象豪
　　题西亭榆树寄豫朋二首
　　白榆歴歴在秋河种向亭前映緑莎几度西风见摇落树犹如此奈人何
　　纸上功名换笠蓑槐庭栁塞不争多只今垂老渔阳客望断关榆曳落河
　　八月十二日半日村侵晓梦独行迷失道攀縁絶磴上见土壤平豁枕山带郭风气鬰然有朱衣夹路问之曰合肥李公墓也哭失声而觉二首
　　梦魂枕上江南路觉后初当堕泪时宿草几回秋色老伤心为欠哭君诗
　　云车风马像平生指防朱衣导我行囘首黄扉十年事荒原今日见交情
　　韩质良来自梅庄忆旧逰却寄舍弟
　　问讯山中客山中十载前朱坡连杜曲石坞自樊川看竹擕残帙题松襞短笺曝裩家似阮欹枕腹如邉燕垒花衔补莺窠栁对悬陶琴元未鼓姜被防回眠苔滑经妨屐沙晴坐胜绵寺楼酾酒借邻舍引渠穿行马能踈放骑驴任倒颠山歌迟岭月牧笛上烟鸡犬知人意樵渔省世縁至今溪水上闲却夕阳船
　　题紫沧醉吟图二首
　　阁道天街隔禁林黄昏独坐紫薇深如今问取香山老那有闲时得醉吟
　　长庆文章笔晋人十三行后防波新情知子敬风流在故遣生绡画洛神【谓图中冩景】
　　周在清孝亷馆王眉长学士家数以学士意来诊视余疾冩懐申谢之作十二韵
　　卅年如隔世相对意苍茫蘂榜人还少槐根梦许长物华遽超忽迟暮独凄凉语黙思难遣逢迎性颇伤病縁闻道晩时为访医忙臣朔公车客留侯辟谷方药来尝苦口事往戒回肠肝胆虽颠错心神顿激昂古人知国士吾老惜文场伴直因松月栖巢得凤皇云天殊浩濶鹏路合翺翔他日纡簮绂无须学楚狂
　　题卫防嘉竹间图二首
　　浮筠潇碧野烟生天帚还应傍玉清不度岑华寻嶰谷此中自有凤皇鸣
　　瞻彼淇园卫叔贤风人载咏武公篇谁知千户侯封日十畆依然在渭川
　　己丑八月予承祭
　　圣庙我裕以分献同事越日见示冩真册子徴予近诗
　　走笔题四首
　　夫子宫墙数仞尊婺源源水接昆仑百官宗庙多时见正是长身几世孙
　　长恨抠趋后鲁堂三千弟子不同行也应髙士轩中去洒埽还赍一瓣香
　　曾闻五老降星精万古宗祊在鲁城不见闽天诞睿日芙蓉井白虹生【先圣生有五老降庭文公诞降于闽是日有白虹起于婺之丘垅我裕家吴楚间故有此首】
　　珠嚢金镜赤书新冠剑何堪间后尘四海弦歌同此日故应吟咏作诗人
　　王荩臣将还故山见过取别
　　大隠还须让散人翛然采药问归津巳将白髪安吾老只为丹砂济世贫午枕流连乡梦逺闲门剥啄子来频故山亦有胡麻饭莫向天台访玉真




　　午亭文编巻二十
　　钦定四库全书
　　午亭文编巻二十一
　　大学士陈廷敬撰
　　赋
　　午壁亭赋
　　山海经沁水南过阳阿县东郦道元水经注沁水又东南阳阿水左入焉水北岀阳阿川东南流迳午壁东沿波潄石漰涧八丈环涛毂转西南流入于沁水余村居近沁水而爱午壁亭之名故取其义以名其居曰午亭山村今兹逺游眷言吾土乃作午壁亭赋云
　　缅闗河以骋望蹇淹留夫逺行异向平之遐尚同宗炳之幽情山川以延竚披郦生之水经惟先人之旧业肇锡我以嘉名揽古文之奇字驰逸想于汉亭沁流兮清浅午壁兮洄潆邻猿鹤兮北山邈文物兮西京有飞仙之税驾无醉尉之呵行谷口兮寡劳劳之驺唱岭上兮多之吹笙乱牧儿之归笛间樵叟之吟声秋风兮嫋嫋春草兮青青散晨霞于极浦沦晩景于回汀抚四时之迅晷怊惝怳而屏营考古原之遗封兮悲赵衰之旧邑歴晋侯之故垒兮莽炎刘其相及慨兹亭之在所兮犹仿佛其未失羡灵光之岿然兮哂秦闗之角立古今何嵺廓兮只尺其如相接倚伏其何常兮盛衰其若溘嗟予心之要兮儵若离而若合纵吾思于千里兮羌不知其所出入山间兮茅屋原上兮逺邨临流钓石倚杖柴门露松际之明月出岫中之闲云聊逍遥而容与尽烟景于朝昏虽芳嵗之巳逺尚桑榆之可论
　　蓍卦赋
　　何余心之堙郁兮孰昭昭与为徒瞝九州而系羁兮寄余懐于图书披皇古之典坟兮度修名之焉如謇吾重昬杳不知其所之兮就灵蓍而问诸先圣诏我以法象兮前喆辅我以笺疏循大传之遗文兮佩紫阳之择守防五十而去一兮用四十而有九虚其一以示数不得用兮俨造化之枢纽不用而用以神兮非数而数乃可久此所谓无极而太极兮岧岹焉其谁与偶四十九防兮分之两手象天者左兮象地者右是生两仪兮孰先孰后取一于右兮挂左小指之间分天数之奇兮将动直而静专夫人并天地而为三兮胡独谓予身以藐然先置右防兮以右手四四揲左焉又置左防兮以左揲右四四如前象四时之行兮生百物而无言揲竒而不足复揲兮斯用之所由神如厯家之布嵗兮有残日与零辰以之置闰兮五行正而四气均何以归之兮于扐以相从左竒者扐第三四指右竒者扐第二三指之中两扐象闰兮数以法通易之为道兮参伍而错综前后闰兮相间三十有二月再闰在五嵗之中兮于法无敢越挂为一兮揲左为二归左竒于扐为三兮揲右为四归右竒于扐兮为五者近是挂一一嵗兮揲左二嵗左扐三而一归竒兮三嵗则一闰置歴四及五而再扐兮五嵗再闰斯乃备自挂至扐兮为一变之大义合再扐之余蓍再分再挂再揲兮为二变之所由持传言挂而不言他兮挂以象人为天地基无人则无天地兮故郑重乎其言之分挂揲扐为四营兮四营为一变视其挂扐之防兮竒偶以见竒则五与四兮偶则九与八三变皆竒合十三防兮则书□于札过揲则三十六防兮是为老阳之质两竒一偶合十七防兮则焉是书是为少隂兮过揲则三十二防而无余两偶一竒合二十一防兮过揲必二十八防是为少阳兮惟一以画三偶合二十五防兮是为老隂过揲必二十四防兮画□以寻凡此隂阳老少兮重拆单交所繇以陈是三变之大指兮惟变所适斯成初爻兮内卦之菂六变而为二兮中爻斯着与四同功兮柔中而多誉九变而为三兮下卦之终与五同功而异位兮刚胜柔危而多凶如是每变而成爻兮由三暨五底于上十有八变而内外卦成兮乃观其卦变之所向六爻不变兮占本卦之彖辞内卦贞而外卦悔兮贞风悔山之类可知一爻变兮惟变爻之致思二爻变兮本卦二变爻辞之是推主上爻兮庶来者之可追三爻变兮观本卦之卦之彖辞具载本卦并前十卦为贞兮之卦并后十卦为悔通计三爻之变兮为卦二十变在前十卦兮两卦彖辞并观而本卦是急变在后十卦兮两彖辞观之自之卦以入贞悔各有所重兮视其变之所及四爻变兮占之卦二不变爻主下爻兮不变者重其操五爻变兮占之卦不变之一六爻变兮乾坤占二用斯利斯吉余占之卦彖辞兮筮事于以毕余既准此明轨兮亦直为此诂训也索藑茆以筳篿兮有时端防而问也曰大人之吉兮有言不信何汶汶也仰苍天以为凭兮披丹霞以写心沉九渊其犹未悔兮偎便非予所能任迷不知徃径兮敢遵道而改路嵗冉冉其去我兮迫日月之迟暮灵氛告余以吉兮吾独长有此困也陋穆姜之溺于随兮美云台之所为遯也心纡轸而儃佪兮吾慨想夫皇羲舒侘傺于斯文兮玩占观变夫奚疑
　　河图洛书赋
　　天垂象于神物兮遡胚胎于鸿蒙有物浑成兮不物而物物天囿其中天无言而假以物兮将以原始而要终仰观俯察睠彼中区于河于洛龙图书垂两象于中天兮揭万古于须臾囊括乎乾坤之未辟兮燀赫乎日月之齐驱丽九霄而耀五纬兮罗八极而环四舆厯纪所不能诘其度数兮方圆所不能尽其规模若乃昆崘出墟熊耳导源津梁箕斗沟浍伊瀍君宗四渎控引三川迢迢兮金波之照银汉泱泱兮藻玉之蕴珠渊于其时也水伯兆祥宓妃袭祉有开必先亦复其始千年清而荣光浮九日温而青云驶龙马负图以授昊兮神背书以畀姒一六居北二七居南三八居东四九居西五十居中河图之位如此也九前一后三左七右四前左二前右八后左六后右洛书之文若彼也伏羲因之而八卦以重大禹叙之而九畴是以若夫周文演羑公旦继轨爰逮武王访于箕子展矣尼山归与阙里系易而殚八索九丘之文删书而备二帝三王之史罔不泝河沿洛蓍是啓盖图书相为经纬兮卦畴相为表里五十有五而尽天地之宜四十有五而该事物之理而皆数列外而森然五居中而不改既溥博而无方必渊涵而有宰此大易之所由以太极为尊尚书之所由以皇极为美也巍巍荡荡兮穆穆皇皇以五生数统五成数同处其位而凝然者如众星之拱北以五竒数统四耦数各居其所而岿然者象午日之当阳自天一至地十积数皆由五而得五则虚中为之体自一五行至九五福积数皆由五而得五则虚中其若藏故夫中之为道也天地之所以悠久日月之所以升恒鬼神之所以变化风霆之所以震惊山岳之所以屹立江河之所以流行莫不由斯以为之大本得则昌而否则倾而况人受天地之中以生而为万物之灵者乎然终不可得而强名名之曰中虽易与书有不能尽而仍归之图书之画以尽天地万物之情
　　杂著
　　伏羲先天防数本河图中五解
　　卦始于画画始于数数何自始乎始于河图而中五者河图之数所由以始也盖中五者太极也隂阳合而未分而巳具隂阳之数矣何也阳数三隂数两三两五也而中五具焉故数虽有五而合于一所谓太极也圣人有以见太极生两仪两仪生四象四象生八卦因而重之为六十四卦而三百八十四爻万有一千五百二十之防数具于此矣故由一分二葢取数之三者而分之为阳取数之两者而分之为隂以凡阳之数皆三故合三数而画之为以凡隂之数皆两故合两数而画之为是凡皆三数凡皆两数也既有三数之两数之是为一隂一阳所谓易有太极是生两仪也是五数分三两也由是二分为四三两之上各加三两阳之上生一阳为□而谓之太阳生一隂为□而谓之少隂隂之上生一阳为□而谓之少阳生一隂为□而谓之太隂是为两仪生四象也是五倍而十也就倍五而言之故为十细分之则太阳为□而含六少隂为□而含五少阳为□而含五太隂为□而含四共得二十数焉则是□皆含六□皆含四矣四象既立由是四分为八太阳之上生一阳为生一隂为少隂之上生一阳为生一隂为少阳之上生一阳为生一隂为太隂之上生一阳为生一隂为而干兑离震防坎艮坤生焉是为四象生八卦也是十倍而二十也就倍十而言之故为二十细分之则干为而含九兑为而含八离为而含八震为而含七防为而含八坎为而含七艮为而含七坤为而含六共得六十数焉则是皆含九皆含六也是为老阳老隂之数也体卦既立乃生用卦由是阳一变而用九凡皆含九数隂一变而用六凡皆含六数是以于八卦之上各生一隂一阳则为者八而得数七十有二为者八而得数四十有八为四画者共十有六而为数共百有二十矣由是阳再变而十八凡皆含十八数隂再变而十二凡皆含十二数是以于为四画者之上又各生一隂一阳则为者十六而得数二百八十有八为者十六而得数一百九十有二为五画者共三十有二而为数共四百八十矣由是阳三变而三十六凡皆含三十六数隂三变而二十四凡皆含二十四数是以于为五画者之上又各生一隂一阳则为者三十有二而得数一千二百五十有二为者三十有二而得数七百六十有八矣为六书者共六十有四而为数共一千九百二十矣盖至是而六十四卦成矣卦之爻凡三百八十有四阳爻用四九三十六防凡百九十二阳爻通计六千九百一十二防隂爻用四六二十四防凡百九十二隂爻通计四千六百八防二篇之防万有一千五百二十所以当万物之数者谓此也而要皆本于三两之数以为之本故曰卦始于画画始于数而数始于河图之中五也
　　锡土姓説
　　古无无土无姓之人禹贡言锡土姓惟五服诸侯之事而不及凡有土有姓者非略之也举其大而小者可知也故凡有土有姓其源流失得之故有可考者夏后氏五十而贡殷人七十畆周人百畆是三代无无土之人矣而取民之制不过什一鲁至宣公初税畆成公作丘甲哀公用田赋夫税畆犹未逺于什一之法而左氏讥之曰非礼丘甲重敛已违什一之制至于田赋则实为后世以田敛钱之始其大逺于什一矣秦孝公用商鞅废井田制阡陌任民所耕不限多少其多者得粥卖又战得甲首者益田宅五甲首而役五家兼并之患自兹起矣民田多者以千畆为畔无复限制以田之多少为赋敛之厚薄及其后也乃地而税人地数未盈其税必备其缪戾滋甚焉始皇三十一年始令民自实田以定赋盖取大半之赋竭天下之民力以逞其欲二世承之海内叛亡当是时也天下无复有有土之民矣夫民之无土其始由于厚敛民既无土而国亦随之传云与其有聚敛之臣宁有盗臣自古以来未有聚敛而不亡者也然至于秦有无土之人无无姓之人左传曰因生以赐姓胙土以命氏史记注天子赐姓命氏诸侯命族族者氏之别名也姓者所以统系百世使不相别也氏者所以别子孙之所出也吕祖谦曰姓者所以统其祖考之所自出百世而不变者也氏者所以别其子孙之所自分数世而一变者也春秋纂例云姓则百代不易惟天子乃得特赐姓如舜赐禹姓曰姒伯夷曰姜武王赐胡公姓曰妫是也又天子之子例以諡配字僖伯文伯宣叔襄仲之类是也而后代子孙因以其字为氏示所出不乱所谓别子为祖也由诸説考之别姓则为氏合氏则为族则是氏与族为一姓与氏为二矣故羽父为无骇庶子隠公命以为展氏则氏族为一也风俗通曰或氏于号或氏于諡或氏于爵或氏于国或氏于官或氏于字或氏于居或氏于事或氏于职以号唐虞夏殷也以諡戴武宣穆也以爵王公侯生也以国曹鲁宋卫也以官司徒司马司冦司空司城也以字伯叔仲季也以居城国园池也以事巫卜陶匠也以职三乌五鹿青牛白马也然凡赐氏族者子孙为卿有大功徳则生赐以族若叔孙得臣之类是也其无功徳死后乃赐族若无骇者是也夫无骇生不得赐氏又况生而自以为氏者乎若是乎氏族之重其君不赐而子孙自以其祖父为氏为族者皆僣也乱也然氏亦谓之姓如舜生妫汭赐姓曰妫封舜之后于陈以所封之土命为氏故舜后姓妫为氏曰陈今之以陈为姓者不闻其别为氏则姓氏为一也葢其初若将以别之而其后乃复为一一之以百世不易之姓而不一之以数世一变之氏也传有之姓者生也以此为祖令之相生虽及百世而此姓不改所以统系焉使不相别也故先王之所尤重者姓焉而己矣夫惟天子乃得赐姓诸侯则否诸侯赐氏则凡不得赐而自以为氏谓为僣且乱者所以防天下之自别其子孙之所出者而因以自昧其始生之祖也姓顾不重矣哉郑夹漈氏族略谓凡言姓氏皆本左传左氏所明者因生赐姓胙土命氏及以字以官以邑五者而已今则不然论得姓受氏者三十二类一曰以国二曰以邑三曰以乡四曰以亭五曰以地六曰以姓七曰以字八曰以名九曰以次十曰以族十一曰以官十二曰以爵十三曰以凶徳十四曰以吉徳十五曰以技十六曰以事十七曰以諡十八曰以爵氏十九曰以国系二十曰以族系二十一曰以名氏二十二曰以国爵二十三曰以邑系二十四曰以官名二十五曰以邑諡二十六曰以諡氏二十七曰以爵諡二十八曰代北复姓二十九曰闗西复姓三十曰诸方复姓三十一曰代北三字姓三十二曰代北四字姓所援据最详而亦不分孰为姓孰为氏要之犹未逺乎姓氏为一之义也至所云三代之前姓氏分而为二男子称氏妇人称姓于文女生为姓故姓之字多从女如姬姜嬴姚姒妫姞妘婤姶防嫪之类夫先王以姓为重今曰男子称氏妇人称姓则是反以氏为重而以姓为轻其亦不明乎禹贡之义者也禹贡言锡土姓使天下无无土之人亦无无姓之人也其时所锡者虽止及于五服之诸侯而诸侯之土田人民诸侯实自经理之虽不得赐之以姓而或者推天子之意赐氏焉以别其人茍非然者是使髙山大川虽已奠之而浍之水任其横流而不治也其尚可以为国乎吾故以为古者无无土无姓之人而推言由秦以来乃有无土之人至于其凡所以得姓之故尤致意焉使世之读禹贡者不因文以害义以见先王之治天下使无土者有土无姓者有姓其为万世生民计者至深逺也
　　河图中五生数解
　　河图中五即无极而太极也而隂阳五行天地万物之理备矣其外五十数悉从中生出所谓大衍之数五十也盖中五虚而不用焉惟虚也故能生天地之数惟不用故能成天下之大用焉先儒论河图以生数为主谓中之所以为五者具五生数之象其下一防天一之象也其上一防地二之象也其左一防天三之象也其右一防地四之象也其中一防天五之象也今中五之外第二层所谓一者即其下一防也所谓二者即其上一防也所谓三者即其左一防也所谓四者即其右一防也然无所谓五者何也盖五之数仍寄于中五之中是则尤有所谓虚而不用者存于其中其中五之中一防乎此其所以生天地之数而成天下之大用也尤可以见无极而太极之理矣其第三层所谓六者一合五而成六所谓七者二合五而成七所谓八者三合五而成八所谓九者四合五而成九而北南东西之位列焉要之不离乎中五之所生者盖天地之生数至五而极其所以成变化而行鬼神者不必于五十之数既具之后然后知之而即此中五之中巳浑然皆备矣至于所谓十者不惟五遇五而成之自中五所生之一二三四而十数已定至乎此而遂以成五十有五之数而为隂阳五行天地万物之理所莫能外也故曰中五者即无极而太极也
　　伏羲先天卦爻解
　　伏羲八卦次序图所列干兑离震防坎艮坤则六十四卦之下八卦也先儒谓一分为二二分为四四分为八此其説之至明者也至于八卦之上各加八卦所谓六十四卦者先儒谓八分为十六十六分为三十二三十二分为六十四尝试于八卦之上分为十六十六之上分为三十二三十二之上分为六十四如今易图之所列者卦则是矣然即阳奇隂偶之数以求合乎万有一千五百二十之防则昧然莫得其所以合者焉此盖可以论卦而不可以论防故防之数所由生终莫有能明之者也既不明防数所由生则圣人所以画卦爻之理亦无因以见矣是以虽得夫加一倍之説而有毫厘千里之差也吾尝于外卦求之而旷乎有得焉阳之一变而用九也隂之一变而用六也阳之数至此而含九而为下卦之干隂之数至此而含六而为下卦之坤即以此老阳老隂之数推而加之于外卦而能事毕矣今试于所谓六画卦之四画者凡阳之画皆凖九数凡隂之画皆准六数于所谓六画卦之五画者凡阳之画倍老阳之九数而为十八凡隂之画倍老隂之六数而为十二于所谓六画卦之六画者凡阳之画倍十八数而为三十六凡隂之画倍十二数而为二十四积而计之则二篇之防适得万有一千五百二十然后叹伏羲之卦爻准乎天地不易之数此其所以神也先天之秘邵子知之而不明言其故其言曰犹根之有榦榦之有枝愈大则愈少愈细则愈繁呜呼邵子可谓知之者矣
　　孔氏頴达经传辨
　　汉艺文志易经十二篇顔师古谓上下经及十翼盖古之为传训者皆与经别行经传皆自为一家所谓上下经者直卦爻之辞而己孔子之彖象系辞文言序卦之属十篇谓之十翼经之传也孔頴达曰夫子所作象辞元在六爻经辞之后以自卑退不敢干乱先圣正经之辞及王辅嗣之意以谓象者本释经文宜相附近其义易了故分爻之象辞各附其当爻下言之嵩山晁氏言以彖象文言襍入卦中者自费直始谓费氏初变古制时犹若今乾卦彖象系卦之未至王弼始分爻之象辞各附各爻之下而遂大乱之也朱子言孔氏谓夫子作象辞元在六爻经辞之后则是孔氏亦初不见十二篇之易矣晁氏又防刘牧石守道之説刘牧云小象独干不系于爻辞尊君也石守道云孔子作彖象于六爻之前小象系六爻之下惟干悉属之于后者让也葢刘石之谬不足道也又尝独怪孔氏解经号专家既不知有十二篇之易而顾以其臆説谓象辞在六爻之后者其眂刘石所见岂有异邪
　　十翼説
　　古之为传训者皆别为书三传之文不与经连石经书公羊传无经文艺文志载毛诗故训传亦与经别而夫子之十翼其初别行未与上下经参列也故吕氏谓彖象不连经文者十二巻之古经传也注连之者郑氏之注具载本经而附以彖象如马融之周礼也融为周礼注云欲省学者两读就经为注盖犹是诂训之体尔未便如今之经传并列大书特书者也晁氏以为始变于费直既大乱于王弼不知费王以彖象文言错互入经时犹是诂训之体欤抑遂如今之与正经并列而书焉者欤孔子尝曰述而不作又曰加我数年卒以学易可以无大过夫子天纵至圣不敢居作者之名惟曰学焉而巳诗云以引以翼是则十翼者以为羽翼之云尔岂遂自以为经乎如扬雄之太元王通之续经皆辄自命为经而腼顔防耻不以为怪妄此朱子所谓自纳于吴楚僭王之诛者也得罪于圣人矣


　　午亭文编巻二十一
　　钦定四库全书
　　午亭文编巻二十二
　　大学士陈廷敬撰
　　襍着
　　胡氏安国夏时冠周月辨
　　胡氏传曰左氏曰王周正月周人以建子为嵗首则冬十有一月是也前乎周者以丑为正其书始即位曰惟元祀十有二月则知月不易也后乎周者以亥为正其书始建国曰元年冬十月则知时不易也愚按胡氏引左氏王周正月之説而论之曰周人以建子为嵗首则冬十有一月是也是明以周正月之説为是谓冬十一月为周正月矣而又曰前乎周者书元祀十有二月则知月不易也则是前乎周者未尝改月至周始改其嵗首之月为正月也夫殷不改月而周始改月考之经传未有明文胡氏之意亦殆不谓然也其意若以谓建子为嵗首耳未便以为正月也故下文曰冬十有一月是也然明引左氏王周正月之文矣而又防以为冬十有一月者不知胡氏之意进退何所据乎又曰后乎周者时不易胡氏之意非遂谓汉不易时而周独易时也其意不过谓周不易时取汉以为证耳故下文曰建子非春亦明矣是胡氏不主改时之説也其又曰乃以夏时冠周月何哉云者是胡氏亦知周果改十一月为正月矣特未便以为春是周之正月乃夏之十一月仍为夏正之冬也孔子作春秋取春之一字加于周正月之上耳是胡氏之意也故下文又曰圣人语顔回以为邦则曰行夏之时作春秋以经世则曰春王正月此见诸行事之验于是而胡氏之误更有不可胜言者矣夫周之月建子之月也建子非春胡氏自言之矣使周果不改时而孔子作春秋以建子非春之月强取春之一字加于其上此乃天时所不受稍知诗书识道理者将逆折其萌而不敢以为而牧儿芸叟妇人女子之所闻而恠笑者也曽谓孔子而为之乎行夏之时子有是言矣假使周而果不改时也则建子之月俨然冬也冬则正夏之时也夏之时曰冬孔子书之曰春是周本行夏之时而孔子乃变夏之时矣行夏之时者果当若是乎假使孔子之于春秋果寓行夏时之意而周果不改时也则建子之月必将直书之曰冬使后之人犹得有所考而正焉曰周之不改时如此也以子月为正月如此也其不若夏寅月之为正月如此也此所谓非行夏之时也后之人由此考正而行夏之时焉岂不亦甚明白矣乎而顾冬而书春曰吾欲行夏之时宁有是理乎又其论曰以夏时冠月垂法后世以周正纪事示无其位不敢自专假使孔子果以夏时冠月则亦何难以夏正纪事时可自专月独不可自专乎夫春夏秋冬之时自正至十二之月以为可改则皆可改以为不可改则皆不可改也今改夏之冬为春曰将以垂法后世不改周之子月为十一月曰吾无其位不敢自专无其位而改冬为春冬必不可为春也不可为春者而悍然命之为春无其位者又敢自专如此乎且使后之人何所取法乎而谓以此垂法后世者其果何法之垂也书云王省惟嵗卿士惟月师尹惟日言以嵗月日之大小别王及卿士师尹之尊卑也今谓夫子改时不改月是敢于其大而不敢于其小也圣人岂有是乎至其谓夫子有圣徳无其位而改正朔夫正者正月朔者月朔也如胡氏説则正月亦夫子所改矣吾不知胡氏所谓正朔者果何所指也圣人之言语文章皆其光明正大之心其语顔子则正告以为邦之事其作春秋则直书以鲁史之文鲁史之文曰春王正月孔子书之亦何至如后儒支离剥割之见巧为新意于其间哉或有如胡氏之见者曰春秋天子之事也若鲁史曰春王正月孔子书之曰春王正月夫人皆能之何必孔子乎何以为天子之事乎余应之曰所谓天子之事者天子有命徳讨罪之权春秋有褒善贬恶之防显其事使善恶昭然防其文故褒贬具在是所谓天子之事也是所谓春秋也事迹之昭昭者尚不得而饰其词以变易是非况年时月日之一定者哉若于年时月日巧为新意于其间以诬圣人其得罪圣人大矣吾不可以无辨
　　春秋始隠公论
　　粤自西周板荡王辙东迁平王以来流离世故斯亦极矣眷言丰镐有故国旧京之感焉此周家之一大变局也春秋托始于平王无可疑者陈氏良曰春秋非始于平王始于桓王也当平王之世鲁隠之奉其弟轨宋穆之舍其子冯诸侯犹有让千乗之国者也卫石碏晋九宗五正嘉父宋孔父之流犹知尊君亲上也郑庄公为卿士王贰于虢于是周郑交恶隠之三年平王崩桓王即位四年而郑始朝身为卿士而有志于叛王此春秋所以作也尝试论之夫桓之于郑孰与平之于申鄫而郑之叛志孰与齐楚秦晋之强僣四年而朝孰与周郑之交质繻葛自将之役孰与犬戎弑父之大变故谓春秋托始于桓王者是亦齐末之见矣孟子曰王者之迹熄而诗亡诗亡然后春秋作二雅絶于幽王平王之世诗下降于国风是所谓王者之迹熄也又何疑于春秋之托始与然则曷不始于平王之初年也赵氏鹏飞有言子尝曰吾其为东周乎葢将兴西周矣兴西周之志不得行于时而寓于春秋则春秋者中兴周室之书也又言平王之末政愈不纲天下之乱有加于前而中兴无其人矣夫子于是悯悼衰世而作春秋也赵氏説虽善矣而未尽也余谓春秋之作始于隠公者隠公之元年当平王之季世隠公有让国之心而遭篡弑之祸其父子君臣之际有臣子所难言者夫子垂典法于万世明大戒于方来首记其事有防文显志焉或曰祻基于惠而记始于隠者何也曰伤隠之贤而诛桓之篡也或又曰隠摄也桓宜为君者也宜为君者而诛其篡何也曰凡隠之立夫子许其为公不言其为摄摄经无明文也非摄而亲遇弑焉其为篡也何疑乎是以刘氏敞曰让则不摄摄则不让而传谓隠公摄是非其位而据之者也于王法所不得为于王法所不得为则桓之弑隠恶少减矣春秋不宜深絶之今以其深絶之知隠公乃让也非摄也今以摄言隠公是不尽春秋之情也而谷梁子之论隠公也曰春秋贵义而不贵惠信道而不信邪孝子扬父之美不扬父之恶先君之欲与桓非正也邪也既胜其邪心以与隠矣己探先君之邪志而遂以与桓则是成父之恶也盖谷梁之论过甚矣昔者周之始兴也泰伯之让孔子贤之当春秋之世视泰伯之时何时也有能以让而身防祸患犹刻责之追诟其所为曰探先君之邪志曰成父之恶使此人之隠衷大节既无以白于天下而世不复知让为盛徳以篡夺为固然将隂以生乱臣贼子之心其何以劝善而惩恶也亦异乎君子成人之美矣且太王之欲传位季歴亦可谓为邪志而季歴及昌亦可谓为成先君之恶者耶虽隠公之贤不及泰伯而恶亦未着春秋之作将以奬善戒恶耳恶者犹欲进之于善况非恶之尤著者乎恶未着而被之以成父之恶之名圣人与人之意度不出此故曰伤隠之贤诛桓之簒此夫子之微文显志也或者谓春秋有书即位有不书即位隠不书即位者不成其为公也不成其为公是夫子不许之也曰是岂然与凡即位之例啖氏助言之陆氏淳诵説之余尝求其义矣知隠之不即位有非例所得尽者而啖氏未能究其义也啖氏之言曰凡先君正终则嗣子逾年行即位礼谷梁云继正即位也【文成襄昭哀五公是此例也】凡先君遇弑则嗣子废即位之礼【不忍行也】谷梁云继弑君不书即位正也【庄闵僖三公是也】凡继弑君而行即位礼非也谷梁云桓公继弑君而行即位则是与闻乎弑也公羊云宣公继弑君而行即位其意也【意欲为君故党于贼而行即位】左氏不达其意曲为其説而云庄公不言即位文姜出故也闵公不言即位乱故也僖公不言即位公出故也【左氏云闵公弑后成季以僖公适邾共仲奔莒乃入立之】公出复入不书讳故也【言经中无僖公出入之文】以得罪去国犹曰不忍父为他国所弑其情若何不举其大而举其细非通论也且三月文姜方孙何妨正月即位乎故知解庄公不言即位妄也国有危难岂妨行礼故知解闵公不言即位妄也若君出讳而不书昭公何以书乎假如实出亦当非时即位如定公也故知解僖公不言即位妄也按陆氏引啖子所称继正即位继弑不即位之説当矣至其辟左氏所云庄闵僖之不即位辞尤辨而正也而独于隠则犹因左氏公谷之説者余故以为未究其义也左氏云不书即位摄也而公羊以为何以不言即位成公意也公将平国而反之桓谷梁以为何以不言即位成公志也言君之不取为公也君之不取为公将以让桓也愚以谓左氏言摄既与经违而公谷以为成公之意志云云者是公既即位而孔子削其事矣审如是则是夫子欲成隠让国之心而隠实未得行即位之事不得行即位之事而即位焉是在隠初非欲让者也乌在其为成其意志乎是以由左氏公谷之论而知啖氏之言犹未究其义也宜乎隠公让国之贤未大着明于后世而遂失圣人所以作经之心矣故吾防以谓隠不书即位者隠自不行即位之礼耳夫子不得而书故夫子亦不得而削也及观赵氏汸之论而有合焉赵氏有谓筞书之大体者曰行其礼则书不行其礼则不书此无待于笔削者吾无加损焉盖隠公之即位筞书之大体也其书于防则存而不削不书于防虽圣人不得而益之赵氏之説有以得乎圣人光明正大之心而不同乎谿刻诡僻之见宜其合于吾心也明乎此而后知隠之于桓让也非摄也让而弑之夫子是以伤其贤而诛其簒春秋之始纪隠公而善善恶恶之大义巳并行而不悖焉此其为圣经也与且夫吾之于春秋也恒体圣人善善长恶恶短之义而不敢有谿刻诡僻之见以冀无失圣人光明正大之心是以于隠公之事不敢有过求焉尔因叙春秋之所以始为论其义而辨之若夫求其义而不得妄生穿凿如叶氏梦得所云天有十二月冕有十二旒服有十二章春秋纪十二公逆而推之至于隠公以成其数者是皆小见破道邪説乱经学者尤当以为戒也
　　书钱氏春秋论后
　　红丸之案孙慎行引春秋许世子事直攻方从哲名之为弑魏大中继之而其辞加甚矣钱氏遵王为春秋论自防其后曰进药之狱余有猜焉进药决之禁中阁臣不为药主一也光宗寝疾弥留非以红丸故奄弃万国二也舍崔文升而问李可灼三也谷梁子曰于赵盾见忠臣之至于许世子止见孝子之至儒者相沿服习以为精义执此以防斯狱则过也斯亦可谓原情之论者矣故其论曰引春秋之义防后世之狱是犹禁奸盗以结绳理文书以科斗欲以赵盾许世子止之狱辞傅本朝之律令不巳迂乎然于梃击移宫之事则论曰春秋书曰夫人孙于齐左氏曰不称姜氏絶不为亲礼也夫人姜氏薨于夷齐人以归夫人氏之丧至自齐公羊曰贬必于重者莫重乎其以丧至也何休曰刑人于市与众弃之必于臣子集迎之时贬之所以明诛得其罪也吾夫子鲁之臣子也于鲁之二夫人大书特书无所忌讳耿育之所谓暴露私燕谤及山陵者吾夫子其戎首也哉夫夫人姜氏通于齐侯致有公子彭生之祸所谓罪大恶极凡为臣子不共戴天之仇也而吾夫子犹隠其辞而不斥言其事郑贵妃之于神宗李选侍之于光宗可比姜氏之于桓公乎否也梃击之于光宗移宫之于熹宗罪状未明深文周内取淫慝凶乱之事同诋并讥是以春秋之狱辞傅光熹之律令也光宗阨于郑氏终其世未尝出一恶语可谓孝子仁人矣熹宗冲人闇弱始因臣下之烦言搆怨李氏至为手勅显布外庭呜呼薄矣而乃引耿育之言以为口实明之郑李汉之赵昭仪其本末亦不齐矣而欲以此附春秋之义又庸有当乎盖常易其心而求三案之是非君子小人互有得失不有珰祸借三案以杀人则君子之所谓得者未必是小人之所谓失者未必非惟奸珰杀人则借三案而一时畏祸趋利之徒亦借三案以为縁于是乎君子小人之目判然如白黒之不可混淆而郑李之罪惟恐其不明彰大着于天下是故成郑李之罪者始于诸君子而终于魏忠贤也忠贤之乱政亦郑李之不幸也而自诸君子发其端是可为痛惜也已余因览钱氏之论而聊述其义后之君子其不以余之言为非而不惑于当时门戸党朋者之説则千秋之是非得失必将覈其寔而无为徒狥其名矣
　　古今易説
　　易于六经最古遭秦烧书以卜筮独得存最为完书最古而完而今所传者特为淆乱视他经为甚焉乐既散亡二礼经晩出虽阙然幸不为后人所乱书得之孔子屋壁诗赖讽诵以存虽不无残脱然考诗书之序或皆系于篇末或自合为一篇其始皆不乱于正经书自孔安国诗自毛公始别序入经冠之篇首朱子除其序各合为一编以置经外而复诗书之旧焉春秋一经三传初皆别行汉以来儒者欲省学者两读至以公谷配经左氏分传附经之年朱子虽未及详定而亦别出左氏经文盖将以复春秋之旧也经之存者五惟易最古而最先乱已而幸正之卒又乱焉艺文志云易经十二篇顔师古谓上下经及十翼葢古经也汉费直以彖象释经附于卦后今乾卦起大哉乾元至用九天徳不可为首是其例也虽其初加一传字以别于经然十二篇之经直已乱之矣汉郑康成注易合彖象于经而所谓彖象不连经文者犹在也至魏王弼注易用康成本又増入乾坤文言虽加彖曰象曰文言曰以别于经然直之所既乱者弼又从而乱之若説卦等篇仍其旧总曰系辞自是世儒知有弼易而不知有古经矣程子作易传因弼本未暇更正嵩山晁説之考订古今厘为八巻卦爻一彖二象三文言四系辞五説卦六序卦七杂卦八而吕氏大防周易古经上经一下经二上彖三下彖四上象五下象六系辞上七系辞下八文言九説卦十序卦十一杂卦十二王氏原叔家古易本卦辞一彖辞二大象三小象四文言五系辞上六系辞下七説卦八序卦九杂卦十东莱吕祖谦则定为经二巻传十巻上经一下经二彖上传一彖下传二象上传三象下传四系辞上传五系辞下传六文言传七説卦传八序卦传九杂卦传十朱子本义从之故朱子曰经则伏羲之画文王周公之辞也并孔子所作之传十篇凡十二篇中间颇为诸儒所乱近世晁氏始正其失而未能尽合古文吕氏又更定着为经二巻传十巻乃复孔氏之旧云按朱子之言幸古经之复正也明永乐时修五经大全易则从程传元本而本义则以类从夫以程子未及更正之经取朱子从古经説易之辞割裂参错于其间使古经己正而复乱而最缪戾者简首仍载朱子幸古经复正之説而又不言其不从古经之故是则所谓复孔氏之旧者果安在乎至使前贤之意乖剌不明至今三百年余未有能正之者也成化间奉化学教谕成矩谓世之读易者先本义而后传遂独刻本义行于世今家传戸诵者成矩之书也夫朱子因古经作本义明初诸人以本义参附于传而一之巳失朱子之意矣然犹曰此集诸儒之説非专朱子之书也今矩所订之书俨然朱子之书世之学者遵信之而不复知其舛譌之若此也盖易之最古而完者及今犹可考见故与世谂焉
　　皇极数説
　　理数一也岐而二之者非也言理不言数此近世学者之通病然天下岂有理外之数哉故曰理数一也邵子于数精矣世之学者求之而不得其解姑曰易之为书理而巳矣数非所尚也岂不悖哉皇极之数世失其传尝殚心研索积数年之勤以求之恍若鬼神之来告焉巳复参之书册遂无弗悉合者故于理数之际有可得而略言者焉大传谓极其数遂定天下之象大哉言乎皇极之数斯当之矣盖河图之数生于五而成以十此数之始也自十而百百而千千而万而后谓数之极易逆数必极其万而千千而百百而十十而零之数而后谓极其数也既能极其数矣而后天下之象定焉夫见天下之赜者儗诸形容象其物宜是之谓象象诚天下之赜者哉天下之赜极之至于万千百十零而天下之象定之止于一二三四五六七八九十而此十数者又止用其四焉是天下之象四象焉尽之矣故曰定也其法以数求卦上卦动以动因十以卦因零下卦动以卦因十以动因零再加卦数爻数而先天之数成矣通计万千百十零之数去万以千百十零为元防运世是为四象而五行生尅吉凶防焉以乾卦言之六阳防数二百一十有六如五爻动是上卦动也以原防数二百一十有六为本数五爻加五十原防数为数万有八百是为以动因十干位一加一原防数为数二百一十有六上下干位各加一为数二五爻加五为数五是为以卦因零通计为数万有一千二百三十有九是为一二三九也如二爻动是下卦动也以原防数二百一十有六为本数干位一加十原防数为数二千一百六十是为以卦因十二爻加两原防数为数四百三十有二上下干位各加一为数二二爻加二为数二是为以动因零通计二千八百一十有二是为二八一二也以坤卦言之六隂防数一百四十有四如六爻动是上卦动也以原防数一百四十有四为本数上爻加六十原防数为数八千六百四十是为以动因十坤位八加八原防数为数千有一百五十有二上下坤位各加八为数十六上爻加六为数六是为以卦因零通计九千九百五十八是为九九五八也如三爻动是下卦动也以原防数一百四十有四为本数坤位八加八十原防数为数万有一千五百二十是为以卦因十三爻加三原防数为数四百三十有二上下坤位各加八为数十有六三爻加三为数三是为以动因零通计万有二千一百一十有五是为二一一五也以坎卦言之二阳四隂防数百六十有八如四爻动是上卦动也以原防数一百六十有八为本数四爻加四十原防数为数六千七百二十坎位六加六原防数为数一千有八上下坎位各加六为数十有二四爻加四为数四是为以卦因零通计为数七千九百一十有二是为七九一二也如初爻动是下卦动也以原防数百六十有八为本数坎位六加六十原防数为数万有八千是为以卦因十初爻加一原防数为数百六十有八上下坎位各加六为数十有二初爻加一为数一是为以动因零通计为数万有四百二十有九是为○四二九也以离卦言之二隂四阳策数百九十有二如上爻动是上卦动也以原防数百九十有二为本数上爻加六十原防数为数万有一千五百二十是为以动因十离位三加三原防数为数五百七十有六上下离位各加三为数六上爻加六为数六是为以卦因零通计为数一万二千三百是为二三○○也如三爻动是下卦动也以原策数百九十有二为本数离位三加三十原防数为数五千七百六十是为以卦因十三爻加三原策数为数五百七十有六上下离位各加三为数六三爻加三为数三是为以动因零通计为数六千五百三十有七是为六五三七也如三阳三隂之咸防数百有八十为本数上爻动以动因十加六十原防数为数万有八百以卦因零兑位二加两原防数为数三百六十上兑位二加二下艮位七加七为数九上爻加六为数六通计为数万有一千三百五十有五是为一三五五也初爻动以卦因十艮位七加七十原防数为数万有二千六百以动因零初爻加一原防数为数百有八十上兑位加二下艮位加七为数九初爻加一为数一通计为数万有二千九百七十是为二九七○也如五隂一阳之复策数百五十有六为本数四爻动以动因十加四十原防数为数六千二百四十以卦因零坤位八加八原防数为数千二百四十有八上坤位八加八下震位四加四为数十二四爻加四为数四通计为数七千六百六十是为七六六○也三爻动以卦因十震位四加四十原防数为数六千二百四十以动因零三爻加三原防数为数四百六十有八上坤位加八下震位加四为数十二三爻加三为数三通计为数六千八百七十有九是为六八七九也推之至于他卦悉准此法先天之数无遗义矣
　　三正説
　　夏书三正传谓为天地人之正道马融曰建子建丑建寅三正也孔颖达谓三正为三才按三正之説生于三律成于三统汉书律厯志云三统者天施地化人事之纪也十一月干之初九阳气伏于地下始着为一万物萌动钟于太隂故黄钟为天统六月坤之初六隂气受任于太阳继养化柔万物生长楙之于未令种刚彊大故林钟为地统正月干之九三万物棣通族出于寅人奉而成之仁以养之义以行之令事物各得其理寅木也为仁其声商也为义故太蔟为人统此三律之谓矣是为三统其于三正也黄钟子为天正林钟未之冲丑为地正太蔟寅为人正三正正始是以地正适其始纽于阳东北丑位易曰东北丧朋乃终有庆答应之道也故三正之説生于三律成于三统者谓此也孔氏以三正为三才未知所据易大传曰易之为书也广大悉备有天道焉有人道焉有地道焉兼三才而两之故六六者非他也三才之道也夫天下之事物义则可以兼通名不可以假借若非然者是周易可以言三正尚书可以言三才今既言三正矣而以三才释之未见其可也自是以来解者纷然其未有定矣陈氏大猷书集传或问马氏以建子建丑建寅为三正如何曰新安王氏辨之巳详使其果为不用正朔亦岂应言三正乎曰夏氏谓董仲舒言舜绍尧改正朔如何曰汉儒多喜言改正朔经内舜禹初无此也按苏氏有言王者各以五行之徳王改正朔易服色自舜以前必有以子丑为正者有扈不用夏之正朔服色是叛也王氏辨之谓尧之授时以寅为正月舜因之至商乃以十二月为嵗首至周乃以十一月为嵗首尧舜之前安有丑正子正乎按郑康成谓帝王易代莫不改正尧正建丑舜正建子正月上日者未即位未改尧正也月正元日者即位之后乃改尧正也孔氏不取其説谓先儒王肃诸人以为惟殷周改正易民视听自夏巳上皆以建寅为正嵗二月传言既班瑞之明月以此为建寅之月也按传云班瑞之明月并不言寅颖达直谓以此为建寅之月是其臆説非传意也若夫王氏之辨袭頴达之説吾无取焉又谓汉儒多喜言改正朔经内舜禹初无此然则建寅之月经内曽有此乎程氏大昌云创建丑子惟商周耳自唐迄夏即皆建寅髙堂隆谓舜更尧厯首嵗以子尧同少昊首嵗以亥皆不与诗书合夫舜首嵗以子尧首嵗以亥虽不见于诗书而谓自唐迄夏即皆建寅者果诗书之明文欤诗书既无建寅之説而谓皆不与诗书合者果何所指与此其説皆祖祢颖达与经背驰而尤其甚者王耕野氏读书管见云怠弃三正以为子丑寅之正不知王朝颁朔三正并颁于诸侯耶抑止颁寅正也而奈何责有扈以怠弃三正且不奉正朔是欲擅变礼乐改易制度何得云怠弃或者以为养民莫重于六府三事威侮五行是不修六府怠弃三正是不务三事为诸侯而不知养民此天所以絶之也按王氏此説较诸説为优似可以折吾之説者请得与辨之王氏云止颁寅正固矣而经言三正者特以三正命于天而行于人者也有扈氏不畏天不恤人故虽颁寅正而兼言三正者正所以深责之也王氏云不奉正朔是欲擅变礼乐改易制度何得云怠弃夫王氏之説诚善矣然经所谓怠弃者正以其不畏天不恤人兼三正之义以深着其罪故谓之怠弃云尔众言淆乱若此则盇不观朱子之言乎朱子曰天开于子地辟于丑人生于寅故斗柄建此三辰之月皆可以为嵗首又语録云邵子皇极经世书一元统十二防一万八百年为一防当初一万八百年而天始开在子会又一万八百年而地始成在丑防又一万八百年而人始生在寅防邵子于寅上方注一开物字子丑寅皆天地人之始故皆可以为正蔡氏沈习闻此説故集传谓三正子丑寅之正也三正迭建其来久矣舜恊时月正日亦所以一正朔也子丑寅之建唐虞之前尝已有之蔡氏斯言可谓得之矣至有扈氏暴殄天物轻忽不敬林氏之奇尚书全解云但言其废三纲五常耳此盖模棱之言宋人如此者甚众皆不足与辨者以林氏于尚书最有名故及之自汉唐迄宋元碌碌者无论已其为説之最着可以害经而惑世者故取以致辨焉
　　方泽坛左右辨
　　王者南面以听天下宫室庙庭罔弗南向故古北郊位皆南向无北向配位皆西向宋政和间用北牖答隂之义始改地坛位北向而太祖配位东向盖坛位既北向则西为位左方配位居西东向是左昭之义也南渡后坛复南向明嘉靖九年建方泽坛用宋政和制地祗北向祀典考曰配位居左既曰左则宜东向明矣王圻续文献通考载嘉靖初年祀方泽仪注云配位西向当是时犹未用政和之礼也其西向也固宜今坛制沿明旧而用仪注西向之文不察配位居左之义夫今之方泽非嘉靖初年之方泽是用政和礼改建之方泽也坛位既北向矣而仍以东为左以西为右则是尊昭也而顾使居于穆次穆也而顾使居于昭以昭居穆以穆居昭者是有司失考昧左右之义矣盖东与西为定位左与右为虚名配位之或东或西从坛位之南向北向也北向之东乃南向之左非北向之左也北向之西乃北向之左也故方泽北向宜取左而居西向东不宜仍从南向取东而居右也今位西向是居南向之左非居北向之左矣按礼昭穆昭南面穆北面昔之所谓南北今之所谓东西也今之所谓左右昔之所谓昭穆也是左为昭右为穆也若宜东向而西向是宜居左而居右矣是以右为昭而左为穆矣由是位不得不东向则宜穆而乃昭矣当时礼官忽左右之位执东西之名以有定之东西冒无定之左右其于昭穆之义果皆合欤否欤于愚心窃有未安也当俟诸议礼之君子焉
　　春秋齐桓晋文説
　　古者建国亲侯列爵惟五而统于一尊大小相维厥有常制而强凌弱众暴寡挟天子以令友邦率羣力以侮孤国此三王之罪人万世之所公恶也是以仲尼之徒无道桓文之事者而夫子曰其事则齐桓晋文者其故何哉或谓隠桓之世王室卑而齐伯兴春秋之所由以始定哀之世中国衰而晋伯废春秋之所由以终若是则春秋为奬伯之书喜其兴而惧其废也夫窃天子征伐之权挟诸侯以防盟之事名为尊王实以自雄开兼并之渐兆祸乱之原圣人谨微防患之心不如是其踈也春秋惧乱而作桓文之事圣人之所大惧也是所由以书也不然者以二百四十二年之记一百二十四国之行事朝防盟聘围伐灭入无有不书而独曰其事则齐桓晋文者岂真有慕于伯者之为哉或曰方伯得专征伐是天子之所与也然不请于天子而主盟擅讨执其君杀其臣灭其土地无王之甚矣春秋岂与其无王者哉其曰其事则齐桓晋文者严首恶也是春秋之防也
　　春秋明天道説
　　春秋以礼乐征伐之权归于天子凡不出于天子而私会私盟私相朝私侵私伐颛杀者春秋皆罪之夫礼乐征伐之权天子有之虽天子亦不得而自私之也天之所命要当以天事行之故春秋者天道也书曰天佑下民作之君作之师惟其克相上帝宠绥四方有罪无罪予曷敢有越厥志又曰天叙有典勅我五典五惇哉天秩有礼自我五礼有庸哉天命有徳五服五章哉天讨有罪五刑五用哉是天之所命天子亦不得而私之也而有一人之敢衡行敢作好恶作威福是谓逆天故凡春秋之所诛天之所诛也故曰春秋天道也汉以来説左氏者以为春秋周公之志周徳衰典礼丧宣父因鲁史成文考其真伪正其典礼上以尊周公之制下以明将来之法为公羊者曰春秋变周之文从夏之质甚则以为黜周王鲁也为谷梁者曰平王东迁周室微弱天下板荡王道尽矣夫子伤之乃作春秋所以明黜陟着劝戒成天下之事业定天下之邪正三家之説谷梁近于理而未得圣人之心后世遂有以天命为不足畏者是使圣人之心不明于天下也春秋之时王者徒拥虚号于上势不若一执国命之陪臣春秋于春正月既以系之于王其意以为天下习见王者之不足尊也又尊其名曰天王天下敢不尊王有敢不尊天者乎是可以见春秋之志也夫防盟朝聘侵伐刑杀之权攘窃之既久驯至于弑逆原其始皆无王之一念为之而春秋曰有天在焉天在斯王在也乱臣贼子之敢于推刃于其君父者以谓无天耳今曰天王是王可无天亦可得而无也耶天卒不可得而无是王卒不可得而无也故曰春秋之志也其他日食星变水旱雨雹冰雪孛彗凡闗天事者尤致谨焉传曰圣人以天自处故圣人者一天也春秋一天道也
　　春秋因事约文説
　　天地之道易简而已矣圣人之道法天地而已矣易传曰言行君子之所以动天地也见之于行事者谓之行见之于口见之于书者谓之言孔子曰我欲载之空言不如见之行事之为深切着明也然则春秋者圣人之言王公卿大夫之行事而即圣人之行事所由寓焉者也圣人之言行无有不本于易简者况其制作之书乎孔子生当文胜之时尝自叹曰文胜质则史古者天子有史官列国有国史大事书于防小事书于简牍当其盛也无饰行无支言彬彬然文有其质者杜预所谓旧典礼经是也平王之世隠公以来官失其守史所记注皆违旧章是孔子之所叹也是文胜其质者也孔子取鲁史记因事约文二百四十二年之事约于一万八千言之间文髙而防逺辞少而义详要其意归于易简而已矣传春秋者左氏公谷邹夹其后逓相师授为论注传疏者百千人何休所谓讲诵师言至于百万犹有不解时加让嘲者也其辞愈费而圣人之意愈隠矣以二百四十二年之事费辞至百万之多而犹有所不解使其上叙二千四百三十二年之逺其辞之费而不解者又焉有穷乎夫天地无终极者也二百四十二年其间一旦暮耳由无终极以后以纪无终极以前其辞之费不知又当何如也然则春秋之作圣人之虑在万世者也岂真为旦暮之间而然欤故后世不达春秋之意不可以为史不知易简之道不可以达春秋
　　春秋为史法説
　　春秋圣人之史也非经也后世谓之经也有史官之史未经笔削之春秋是也有圣人之史既经笔削之春秋是也圣人之史古无此体乃夫子防自圣心创为义例为万世不刋之史法也杜预曰遵周公之遗制又曰明周公之志以为明周公之志则可以为遵周公之制则不可栁宗元言杜预谓例为周公之常法曽不知侵伐入灭周公之盛时不应预立其法栁子可谓知言矣故春秋者由周公以来未有此体也圣人为史法以诏万世曰其文则史而后之人名之曰经名之经者其意主于尊圣人而后世遂专以经尊春秋而不知为圣人之史于是圣人之史法遂亡春秋有达例有特笔达例者史官之史也特笔者圣人之史也圣人之特笔如化工之生物不必骈枝俪叶节节而生之而全体已具史官之达例欲图日月而绘天地不已难乎曰圣人为史法以诏万世后之为史者以春秋为法可乎曰奚为而不可有圣人之才则可无圣人之才则妄也曰然则如之何曰姑为史官之史焉乌知后世不有圣人者出与
　　古不修墓辨
　　孔子葬母于防为四尺坟遇雨而崩弟子修之以告孔子孔子流涕曰吾闻之古不修墓刘向曰盖非之也又言殷汤无葬处文武周公葬于毕秦穆公葬于雍槖泉宫祈年馆下樗里子葬于武库皆无丘陇谓为贤君智士逺览独虑无穷之计嘻亦过矣凡向之言特借以成其薄葬之説而不自知其言之过也夫以人子之葬其君亲必令后世无丘陇之可寻恒人之情有不安于此者矣而谓弟子之修墓孔子非之则尤为不知言而昧于圣人之所为也仪礼筮宅曰度兹幽宅兆基无有后艰既井椁则又卜之曰考降无有近悔及葬实土三其慎如是孟子所谓尽于人心也古不修墓之语殆犹无有后艰无有近悔之义乎坟雨而崩盖孔子伤之也非非之也向之言何其过欤康熙庚申闰八月晦日书于百鹤新阡丙舍



　　午亭文编巻二十二
　　钦定四库全书
　　午亭文编巻二十三
　　大学士陈廷敬撰
　　杂著
　　家氏铉翁原夏正辨
　　春秋自左氏言周正歴战国秦及汉诸儒以专经名家至魏晋隋唐五代之季千七八百年并无异义焉中间惟谷梁解烝祭曰烝冬祭春兴之志不时也似以春为建寅之月亦未显言之陆淳氏祖述啖赵氏始徃徃习攻左氏务与为异然亦未有夏正之説也逮宋儒始有三代改正朔不改时月之説于是刘敞氏胡安国氏陈传良氏诸人竞为新意颛信已见不顾圣经而夏正之説纷然至不可穷诘矣家氏铉翁为原夏正张皇其辞后之附防者若程端学氏俞氏众矣然亦时相抵牾不能自守其説大抵家氏为尤辨有害经意今摉采诸家説与左氏同者而裁以已意与辨之家氏曰寅夘辰为春寅为嵗首此百王不易之正也虞夏而上春首寅嵗首寅天时王正两得其正自商人以建丑为嵗首周人复以建子为嵗首而百王之正与二代之嵗首始判为二夫子行夏之时欲正与时皆以寅为首革二代之嵗首而从百王不易之正此夫子平日之志故笔之于春秋曰元年春又曰王正月春之下着正以见天时在是王正在是垂万世不刋之法也又曰周虽建子为嵗首不过发号施令自此而始而所以揆时授功者夏时夏正也彼谓以建子首十一月者左氏之误也彼谓变易四时以子丑寅为春夘辰已为夏午未申为秋酉戌亥为冬者孔安国郑康成之大误也嵗首者特以发号施令而正月则以纪年授时嵗首可改而正月不可改也愚按嵗首者嵗之首一月也孔子谓行夏之时不谓行夏之嵗首春夏秋冬谓之时若商周止以丑子月为嵗首而不以为春是本不改时也既不改时是时仍夏之时也孔子又何必曰行夏之时乎若不过以嵗首发号施令而已春夏秋冬十二月次一无改易则是所闗于政治得失之数天时人事后先缓急之宜尤非其最要者而孔子必曰行夏之时不太郑重矣乎周礼正月之吉始和布治于邦国都鄙乃县治象之法于象魏使万民观治象挟日而敛之如家氏之説则此正月是夏之正月既以其时布治于邦国都鄙矣而所谓嵗首发号施令自此而始者其又所发者何号所施者何令乎号令之大者无过于治象之法今既以夏正月布之于邦国都鄙矣则是嵗首更无号令之发施冺然都无所事而周人姑为此无用之虚名而已无用之虚名周人何所取焉孔子何必欲正焉周礼小宰正嵗率治官之属而观治象之法郑康成注云正嵗谓夏之正月得四时之正以出教令盖周建子之月既布治于邦国都鄙而于建寅之正嵗小宰乃帅治官之属观治象之法是正月者周正月正嵗者夏正月也家氏岂知此义乎又按张氏洽云此所谓春乃建子月冬至阳气萌生在三统为天统盖天统以气为主故月之建子即以为春而丑寅之气皆天之所以生刘歆云三统者天施地化人事之纪天施周正建子也地化商正建丑也人事之纪夏正建寅之谓也圣人虽欲行夏之时而春秋因史作经方尊周以一天下岂遽改其正朔哉又按曹魏明帝景初元年有司言魏得地统宜以建丑之月为正三月定歴改年为孟夏四月改太和歴曰景初歴其春夏秋冬孟仲季月虽与正嵗不同至于郊祀迎气礿祠烝尝巡狩搜田分至啓闭班宣时令中气早晩敬授民事皆以正嵗斗建为歴数之序齐王芳复用夏正以建寅之月为正始元年正月以建丑月为后十月于此益知魏承汉后改时改月汉有定制传之自古魏人知之最明故踵而行之初不以为异也后人以史记汉冬十月为不改时月之证若汉初不改时月魏有司何縁得请以建丑之月为正而魏之君臣颇皆涉学慕古又何縁定歴改年以三月为孟夏四月乎家氏不征信于古而以耳食之説逞其臆见可谓愚而自用者矣家氏曰书伊训元祀十有二月乙丑伊尹奉嗣王祗见厥祖太甲中篇三祀十有二月朔伊尹奉嗣王归于亳此十二月乃商家之嵗首而但谓之十二月以见商家虽以建丑为嵗首未尝改十二月为正月也按赵氏汸云汉书律歴志据三统厯商十二月乙丑朔旦冬至即书伊训篇太甲元年十有二月乙丑伊尹祀于先王以冬至越茀行事其所引书辞有序皆与伪孔书伊训篇语意不合且言日不言朔又不言即位则事在即位后矣凡新君即位必先朝庙见祖而后正君臣之礼今即位后未逾月复祠于先王以嗣王见祖此何礼也暨三祀十有二月朔奉嗣王归于亳是日宜见祖而不见又何也所谓古文尚书者掇拾附会不合于经盖如此説者乃欲案之以证殷周不改月可乎又言后九十五嵗十二月甲申朔旦冬至无余分春秋歴周文王四十二年十二月丁丑朔旦冬至后八嵗为武王伐纣克殷之嵗二月己丑晦大寒闰月庚寅朔三月二日庚申惊蛰周公摄政五年正月丁巳朔旦冬至礼记孟献子亦曰正月日至七月日至其説皆与传合夫冬至在商之十二月在周之正月大寒在周之二月惊蛰在三月夏至在七月而太初歴其在立冬小雪则曰于夏为十月商为十一月周为十二月唐人大衍歴追算春秋冬至亦皆在正月孰谓殷周不改月乎陈宠曰阳气始萌有兰射干芸茘之应天以为正周以为春阳气上通雉雊鸡乳地以为正殷以为春阳气已至天地已交万物皆正蛰虫始振人以为正夏以为春盖天施于子地化于丑人生于寅三阳虽有微着三正皆可言春此亦歴家相承之説所谓夏数得天以其最适四时之中尔孰谓建子非春乎家氏曰临卦之彖辞曰元亨利贞至于八月有凶指观而言也临二阳四隂之卦直十二月观四隂二阳之卦直八月盖自今年十二月指明年八月而言当二阳之浸长豫忧四隂之将盛以临观相为反对云尔是时商人以丑为嵗首而文王之彖惟从夏正此商家月次不易之明证也按张氏以宁云本义之説以八月为自复卦一阳之月至遯卦二隂之月隂长阳遯之时又谓此为建酉之八月为观亦临之反对两从其説而不决前説从何氏周正也后説从褚氏夏正也复之彖曰七日来复是自夏正五月一隂长数至夏正十一月一阳来复日属阳故阳称七日扶之欲其亟长也于七月诗一之日二之日三之日四之日即此义也今临之彖曰八月有凶是自夏正十二月二阳长数至夏正七月二隂长月属隂故隂称八月抑之欲其难长也盖复彖自复数起为七日矣则临卦当自临数起不当又自复数起当自夏十二月数起不当自夏十一月数起若自临卦夏十二月数起则自临至遯为夏之六月仅得七月不可言八月有凶若自临卦夏十二月数起则自临至观为夏正之八月又九阅月不可言八月有凶今自夏十二月数起至夏正之建申七月恰是八月于时为商正之八月也于卦为否三隂长而阳消故其彖曰否之匪人不利君子贞天地不交万物不通其凶甚矣非若遯犹有厉而观絶无凶也而况否之彖曰小人道长君子道消而临于八月有凶之传曰消不久也正指否卦而言至为明白今若以为遯是文王而用周正也以为观是文王而用夏正也文王作爻辞时为商西伯为商之臣用商之正复何疑乎若为商之臣而用周正是僣号称王而改商正朔大不可也为商之臣而用夏正是不奉时王正朔而用异代正朔亦不可也孔氏从汉诸儒之説是矣近时儒者【陆山李氏舜臣】亦有谓文王演易时犹为西伯安有未代商已用周正此固不攻而自破是矣而又谓临于月为丑乃商人之正文王逆知盛衰消长之数寄之于易谓今虽盛大临人之势后且有终凶必然之理为万世戒其意微矣愚恐圣人正大寛厚之心不如是也且宋代诸儒极辨文王未尝称王而犹为此论故愚极辨文王奉殷正朔以服事殷之为至徳者焉家氏曰周书泰誓一月戊午师渡孟津武成一月旁死魄一月者建寅之正月也春大会于孟津者夏时孟春建寅之月也不言正月而言一月者先儒谓商人建丑为嵗首故避正之名而谓之一月理或然也孔氏乃以一月为建子之月其意以为三代改正朔必改月数改月数必以其正为四时之首夫岂知改正朔者不过更其嵗首春夏秋冬可得而变易乎十二月次可得而紊乎按汉书律厯志云师初发以殷十一月戊子日在析木箕五度月在房五度后三日得周正月辛夘朔合辰在斗前一度斗柄也故传曰辰在斗柄明日壬辰晨星始见癸已武王始发戊午度于孟津孟津去周九百里师行三十里故三十一日而度明日己未冬至晨星与婺女伏歴建星及牵牛至于婺女天鼋之首盖志谓戊子者夏正亥十月之戊子而明言殷十一月后三日辛夘朔者夏正之子十一月商正之十二月而明言周正月戊子至戊午三十一日明日己未冬至周正月之二十九日夏正之十一月也冬至以十一月周以冬至子月为正月又何疑乎又按律厯志引周书武成篇云惟一月壬辰旁死霸【孟康曰月二日以徃月生魄死故言死魄魄月质也师古曰霸古魄字同】若翌日癸巳武王乃朝步自周于征伐纣序曰一月戊午师度于孟津至庚申二月朔日也四日癸亥至牧壄夜陈甲子昧爽而合矣故外传曰王以二月癸亥夜陈武成篇云粤若来三月既死霸五日甲子咸刘商王纣是嵗也闰数余十八正大寒中在周二月己丑晦明日闰月庚寅朔三月二日庚申惊蛰四月己丑朔死霸死霸朔也生霸望也是月甲辰望乙巳旁之故武成篇云惟四月既旁生霸越六月庚戌武王燎于周庙翌日辛亥祀于天位粤五月乙卯乃以庶国祀馘于周庙志所引书顔师古以为今文尚书而孔頴达谓伪书然其日月与今泰誓武成同而皆以一月为周之正月家氏未之详考而直以谓夏时孟春建寅之月其谬甚矣张氏以宁辨此最详而又引书所言与周正合者甚众如金縢秋大熟未获天大雷电以风禾则尽偃【云　云】嵗则大熟谓豳风夏正云八月其获则此云秋者周正七月也八月雷收声雷电以风为七月也后言嵗则大熟指十月也何以知其为十月豳风七月之诗曰十月纳禾稼黍稷重穋禾麻菽麦朱子集传以为自田而纳于场者无所不备则禾稼总五谷而言也五谷皆为有年故书之曰嵗则大熟犹春秋并书麦禾也禾该五谷而言也五谷咸不熟为饥嵗故书之曰冬大无麦禾盖周以十一月为嵗首十月为嵗终防计嵗事皆于十月以是知其为十月也此篇春秋不书月以七月于夏周皆秋无俟乎书月春秋书冬不书月以十月于夏商皆冬亦无俟乎书月也然则此篇之秋大亦周时也召诰惟二月既望越六日乙未王朝步自周则至于丰惟太保先周公相宅越若来三月惟丙午朏越三日戊申太保朝至于洛卜宅厥既得卜则经营越三日庚戌太保乃以庶殷攻位于洛汭越五日甲寅位成若翼日乙卯【云　云】越三日丁巳【云　云】越七日甲子【云　云】谓此言周之三月为农时是夏之正月也则二月既望为夏之十二月也与小明诗二月初吉同也二月不系之时者二月于周非春也洛诰曰惟三月哉生魄周公初基作新大邑于东国洛【旧脱简在康诰先儒定为洛诰文今从之】予惟乙卯朝至于洛师戊辰王在新邑烝祭嵗文王骍牛一武王骍牛一王命周公后作册逸诰在十有二月谓律厯志是嵗十二月戊辰晦周公以反政故洛诰篇曰戊辰王在新邑烝祭嵗命作册惟周公诞保文武受命惟七年周十二月夏十月也周以十一月改正月为嵗首故曰烝祭嵗孔説是也冬祭曰烝此月烝祭者赵匡曰四时之祭皆夏时也篇首惟三月夏之正月也不系之时多士篇惟三月周公初于新邑洛多方篇惟五月丁亥王来自奄至于宗周谓二篇皆周月也多方五月不系之夏者五月于周非夏也顾命惟四月哉生魄王不怿甲子【云　云】越翼日乙丑【云　云】丁夘命作册度越七日癸酉【云　云】谓金縢书时不言月召诰洛诰多士多方顾命书月日不书时盖周以子月为正于夏正有两月之不同夏正自前代行于民间已久而正月正嵗又自有参差之不齐故于时月日之书皆不相系以一臣民之耳目视听使之不惑此周一代书法也厥后鲁公费誓甲戌我惟征徐戎甲戌我惟筑犹周之书法见鲁用周正朔也毕命惟十有二年六月庚午月越三日壬申王朝步自宗周至于丰以成周之众命毕公保厘东郊谓汉律厯志言康王十二年六月戊辰朔三日庚午故毕命丰刑曰惟十有二年六月戊辰朔三日庚午朏王命作防丰刑孟康注曰逸书篇名汉儒未曽见今毕命也今毕命篇首年月日皆备与周史官书法见于伏生口受者异非特文章体制气象之不同此所以为孔壁后出之书也【以上并因张氏原文】凡此皆家氏所未能及故备録焉至所谓春秋冬夏不可得而易十二月次不可得而紊诚有是理矣然使春秋冬夏果不易十二月次果不紊则夫子亦无为贵行夏之时矣按黄氏泽云商周本是错改时错改月但学者不肯为商周认错若肯为商周认错则经防自然明白矣家氏曰诗豳风七月流火九月授衣者夏时也小雅北伐四月维夏六月徂暑等诗与周颂臣工维莫之春者皆夏时也臣工之诗乃诸侯助祭及莫春遣之归国告戒之辞也曰维莫之春亦又何求如何新畬于皇来牟将受厥明言莫春则当治耕作之事牟麦将熟可以受上帝之明赐夫牟麦将熟则建辰之月夏正之季春也而郑氏笺诗乃指周之暮春为夏之孟夏则四时为之易位其舛岂不甚乎按豳风之诗周公陈后稷先公风化之所由也后稷虞夏之际封于邰及公刘能复修后稷之业迁于豳今作诗追述前烈而记以先代之时月岂得取以为周因夏时之证乎况诗所云一之日觱发二之日栗烈三之日于耜四之日举趾则又明言周正矣一之日毛氏所谓十之余盖十又一月建子之月周之正月也二之日建丑之月周之二月也三之日建寅之月周之三月也四之日建夘之月周之四月也若谓周不改月数何得有此一二三四月之名乎既以建子为一月而又有二三四月之名则不得仍以子为十一月丑为十二月寅为正月夘为二月矣此乃事理之显然无足深辨者而家氏不察何与北伐之诗六月栖栖戎车既饬按张氏以宁云周六月夏四月也盛暑非玁狁入冦时也四月之诗四月维夏六月徂暑秋日凄凄百卉具腓冬日烈烈飘风发发按张氏以宁云周之四月夏二月也春秋王正月朱子以为周改正月为春则此二月为夏矣周之六月夏四月也徂暑者言自此而徃以至于盛暑也诗曰我徂惟求定曰我徂东山曰自我徂矣三嵗食贫曰我征徂西书曰攸徂之民室家相庆皆自此徃彼之辞今若以徂暑为暑徃则豳风夏正之七月大火始西流而暑犹未退不可以为夏六月而暑已徃也以为暑自此而徃则夏六月为季夏非暑自此而徃于盛也进退两无所当故知此诗周月也朱子集传曰凄凄凉风也卉草腓病也礼记月令曰孟秋凉风至天地始肃汉书律厯志曰隂气当伤之物夷则位于申在七月则秋日凄凄百卉具腓指夏七月也孟子曰秋阳以暴之集注曰秋日燥烈也月令仲秋之月盲风至注盲风疾风也朱子集传亦曰发发疾貌则冬日烈烈飘风发发指夏八月也然则此诗之秋冬亦周时也臣工之诗嗟嗟保介维莫之春亦又何求如何新畬于皇来牟将受厥明明昭上帝迄用康年命我众人庤乃钱鏄奄观铚艾按张氏以宁云蔡氏书传引此以为牟麦将其为季春可知今考之于全篇则其曰如何新畬命我众人庤乃钱镈即七月之诗曰三之日于耜四之日举趾周官遂大夫正嵗简稼器谓耒耜镃基之属修稼政谓修封疆相丘陵原隰皆孟春之事嗟嗟保介即月令孟春之月天子祈谷于上帝载耒耜措之于保介之御间帅三公九卿诸侯大夫躬耕帝耤之事也若待建辰之三月始治新畬始庤钱鏄不亦晩乎非夏之季春明矣若但以来牟将受厥明为三月则诗曰将受厥明不曰将熟夫麦种于今之八月长于三春月至四月而始登五月而尽刈周都闗右地尤髙寒而将之云者未为而预言未至而预期之辞诗人之言缓而不迫似难以一句盖全篇而定其为夏之三月也朱子以此篇为戒农官之诗引月令吕览皆为借田而言窃因是説以为此诗乃孟春祈谷上帝躬耕借田而戒农官也麦为五谷之中续食之最重者孟春之时三阳动麦已生长是以祈谷之辞先言将受来牟之明赐继之以迄用康年而终之以奄观铚艾祈之明神欲五谷之皆故并言之犹春秋书麦禾于冬以该五谷之义也若以来牟将熟为春三月则冬十月非麦熟之时不得言无麦矣盖春秋并书麦禾于终而着五谷之大无此诗并言来牟铚艾于始而期五谷之大有然则将受厥明乃期之之辞非即时赋物之比不可以文害辞也而此诗为周季春夏之孟春也明矣愚谓张氏之説当矣然诗人之辞引物连类不同记事如豳风之诗兼用夏月周月而又或引楚辞摄提贞于孟陬悲哉秋之为气以证夏正者亦何足辨哉家氏曰周官冬日至祀圜丘夏日至祀方泽季春出火季秋纳火仲夏斩隂木仲冬斩阳木皆指夏时而言也凌人掌冰正嵗十二月令斩冰传者云夏正十二月今之季冬也若以为周正十二月今之孟冬水始冻冰未及坚冰可藏乎内宰仲春诏内外命妇始蚕夏仲春也若以为周之仲春今十二月而可蚕乎天官正月始和布治于邦国都鄙者亦夏正正月也而传乃以为周正建子月此一时而从周从夏之不同其实正月布治者亦夏正月也又如礼记月令一篇纯用夏正者也按冬日至祀圜丘夏日至祀方泽及出火纳火诸事皆用夏正者周礼有正月正嵗若此类皆所谓正嵗者也礼记月令皆用夏正亦周礼正嵗之义是以朱子有云据周礼有正嵗正月则周实是元改作春正月盖此正可以证周正之实不可举以为夏正之騐也家氏曰杂记载孟献子之言曰正月日至可以有事于帝七月日至可以有事于祖此一节乃汉儒记礼者传闻之误古有冬日至夏日至者未闻有春日至秋日至者也今指周正建子为春为正是春而日至也其可乎又指周正建午为秋为七月是秋而日至也其可乎二至既舛二分亦随之而舛必将以夏正十二月半为春分六月半为秋分隂阳可得中乎寒暑可得平乎按家氏此论则是自攻其説矣献子言正月日至不言十一月日至言七月日至不言五月日至家氏明知其説之非是而杂记之言不易叛也故移其咎于汉儒记礼者适足以彰其陋而已矣至于分至啓闭则周礼正嵗之説礼记月令之文可以得其义也而岂虑其或舛乎按赵氏汸云传于僖公五年春记正月辛亥朔日南至昭十七年夏六月记太史曰在此月也日过分而未至当夏四月是谓孟夏又记梓慎曰火出于夏为三月于商为四月于周为五月皆以周人改时改月春夏秋冬之序则循周正分至啓闭之候则仍夏时赵氏之説得其义矣家氏曰汲冡书周月解时解训等篇四时中节大率与月令相似且其言曰夏数得天百王所同亦越我周作正以垂三统至于敬授人时巡狩烝享犹自夏焉又有尝麦解曰成王四年孟夏初谒宗庙乃尝麦于太祖若以夘月为孟夏安有麦可尝乎按汲冡书虽不可为据依然明言周家作正以垂三统而家氏则以为周不改时月明言敬授人时巡狩烝享犹自夏时而家氏则凡若此类輙据以为夏正之证何其説之自相矛盾耶至成王即位四年初谒宗庙事不见于经传尝麦之解不足深论也家氏曰又如鲁论曽点舍瑟一章所谓暮春者亦可指为夏正之正月乎今之正月寒意犹凛既非春服可成之候其浴其风皆不当在此时则此暮春非夏时而何按此乃一时问对之语记者笔之于书当时文章论议民俗话言风謡传播犹多因夏正如今人称官爵州郡犹承用古时名目者然未可执是以为确证也家氏曰孟子十一月徒杠成十二月舆梁成云者本言修治桥梁必在冬深水涸之时徒杠十一月可成涧水先涸也舆梁必十二月乃成河水后涸至是时乃可施工云耳传者引夏令为证则非本防按朱子集注曰周十一月夏九月也周十二月夏十月也夏令曰十月成梁而家氏强为之辞其悖甚矣家氏曰河南程先生谓春秋假天时立义有夏时冠周月之説胡文定祖述其説一以夏时周月为防时夏时则寅夘辰为春月周月则子为嵗首时自时月自月不相为谋夫子春王正月之意果若是乎尝窃观程子之意似谓夫子以夏时冠周月以见行夏时之意但春秋有年之下书时而纪事者如隠二年春公防戎于潜之类自旧已然盖史失其月仅着其时而春秋因之耳圣人之意正谓周家以建子为嵗首降而至于衰世王正不修歴纪废壊民听惶惑有以冬为春以春为夏者如绛县之年虢童之謡百姓于二代之正莫知所从故修春秋行夏时以正之今以为夫子冠以夏时犹存正月岂不然与按赵氏汸云何氏哀十四年传注曰河阳冬言狩获麟春言狩者盖据鲁变周之春以为冬去周之正而行夏之时以行夏之时説春秋葢昉于此然何氏固以建子为周之春但疑周不当狩而妄为之辞至程子门人刘质夫则曰周正月非春也假天时以立义尔则遂疑建子不当言春此胡氏夏时冠周月之説所从出也家氏亦知夏时冠月之非而特以其言出于程子之门不敢直斥之而欲为之委曲回防其説益支离而难通矣家氏曰自左传一失以春王正月为周王正月孔郑再失以周正説诗传书杜元凯三失撰为长厯以从左传之譌而厯法有未易知者故依违而不敢议而不知厯务迁就以求其合改易闰余求合周正卒不得合毎为之遁辞曰此经误也此厯误也按汉书律厯志援据三统歴春秋歴殷歴而其言冬至也在周正月丁巳朔旦汉书岂皆迁就以求合者乎今谓杜氏撰长厯以求附防左氏若三统歴春秋歴殷歴亦汉人伪造以附会汉书者乎唐人大衍歴春秋冬至亦在正月岂唐人亦附防长厯者乎至又訾长厯置闰不合古术家氏亦未尝知歴者则亦臆説而已矣家氏曰左氏自不能固守周正之説每杂引周夏正以揆一时之事而杜氏曲为説以通之隠三年左传云四月郑祭足帅师取温之麦秋又取成周之禾夏之言麦秋之言禾其为夏时固宜而杜氏乃以此四月为周之四月以此秋为周之夏按杜氏谓芟践之或曰因圉牧用耳理当然也家氏曰晋伐虢围上阳问之卜偃曰吾其济乎对曰童謡云云其九月十月之交乎冬十二月丙子朔晋灭虢左传以周正纪事卜偃以夏正释童謡从左传乎从卜偃乎卜偃生于当时世典晋卜若周家以建子为正月卜偃何为以十二月为夏正之十月乎按卜偃之语亦言天者以夏正之义也何足辨欤家氏曰绛县老人云臣生之嵗正月甲子朔四百四十五甲子矣师旷士文伯以嵗考之定为七十三嵗老人盖生于鲁文公十一年夏正建寅之正月朔是襄公二十九年夏正十二月为二万六千六百六十日为嵗七十三借令老人隠者误举夏正师旷士文伯博极精诣不当与之俱误周家以建子为正而二子以夏正计老人始生之嵗必无是也按张氏以宁云当是年夏正正月之癸未今传书在三月则周之三月夏之正月也又云人习见夏时之久与人话言不举夏正以明之则无以见是月之为周正也家氏曰庄二十五年六月辛未朔日有食之鼔用牲于社左传云惟正阳之月慝未作日有食之用币伐鼓则以是月非正阳之月不当用正阳之礼故经以是为讥尔夫既非正阳之月则是月乃夏正之六月奚疑杜元凯求以通周正之説乃曰以长厯推此六月朔乃七月朔置闰失所以致月错此借厯法之不可知者以为遁辞非经意亦非左传所以立例之本意按长厯以为置闰失所此或当然若谓此借厯法之不可知者以为遁辞夫厯法家氏所不知而世之知之者多矣杜氏岂敢以此欺天下后世之人哉家氏曰又如城筑兴作之事左氏一以周正为防宣八年十月城平阳传曰书时也夫以水昬正为兴作之候者传例也以周正而言此十月乃夏正之八月时北方七星何由昬正而左氏乃以城平阳为得时而书则十月乃夏正而非周正亦明矣按城平阳书时者经实不书月左传必当有考耳今以防上十月之文而责之非矣家氏曰请即经之正文而槩论之冬而烝礼之常也春秋常事不书桓八年正月书烝五月又书烝再书之以讥烝之不以时谷梁子似亦知圣人行夏时之説其言曰烝冬事也而春兴之夏又兴之春秋所以讥胡文定又引周官大司马仲冬田而烝者以证正月为建子月其可哉周礼仲冬固是夏时十一月十一月而田维其时矣十一月而烝亦其时矣而春秋之正月乃夏时之正月正月而书烝谓其过时而书岂得反以周礼仲冬之田而证春秋正月之烝必指春秋正月为周正建子月谓春秋以一嵗再烝而书不以不时而书若然则春秋夏五月一书烝以讥不时可也正月之烝既得其时又何以书为哉按桓八年正月己夘烝陆氏淳云公羊曰讥亟也啖子曰此书之以彰下文尔非讥也谷梁曰烝冬事也春兴之志不时也赵子曰正月之烝不失时也经为五月又烝故书此以明一嵗再烝若不书即似春有故不烝夏乃烝耳啖説是也孙氏觉云春秋之正月夏时之十一月也十一月烝之时也得时而祭又书之者为夏五月烝张本也不书正月之烝无以见又烝之失故先书之以示其数程子云冬烝非过也书之以见五月又烝为非礼之甚也又曰正月烝矣而非时复书者必以前烝为不备也黩乱甚矣黄氏仲炎云烝用建亥之月故传曰闭蛰而烝今烝用建子不及时矣不及时则为怠正月己夘烝是也亟举则为黩夏五月丁丑烝是也赵氏汸曰周虽以建子为正至于祭祀则用夏时本月愚谓胡氏传言谷梁以为烝冬事也春兴之志不时也是以闭蛰而烝为是与周制异矣春秋非以不时志也为再烝见黩书也胡氏此论最明又合诸説观之家氏之非自见矣家氏曰桓十四年辛未御廪灾乙亥尝八月而尝时也常事不书此所以书为御廪灾甫三日而尝所以讥尔御廪者粢盛之所藏今而告灾不知戒惧且不易粢盛而尝春秋是以讥公谷二传皆同而孙泰山胡文定乃谓此八月乃周正之八月周正之八月乃夏正之六月六月而尝不时所以书失春秋继灾书尝示警之意矣夫烝之不时者以为时尝之时者以为不时不过以证夏时冠月周正纪事之説而非夫子平日行夏时志也按讥不时非独孙氏胡氏説也孙氏觉云春秋之八月夏时之六月而尝不时也御廪灾而尝不时且不敬也叶氏梦得云尝秋事建未之月尝失时也张氏洽云祭祀用夏时此八月乃夏之六月未当时祭何为汲汲然以四日之间遽举尝祭乎赵氏鹏飞云六月稼未登场安得新而尝之以陈为新非所谓尝也故书之着不时而紊先典也观此知家氏谓此八月为夏正之八月者非矣家氏曰且以春秋所书寒暑灾变而言于夏时大槩可通其不可通者小有疑而未定焉耳隠九年三月癸酉大雨震电庚辰大雨雪记异也震电非异震电而雪所以为异按公羊云记异也何异尔不时也何氏云三月夏之正月雨当冰雪杂下雷当闻于地中其雉雊电未可见而大雨震电此阳气大失其节范氏曰刘向谓雷未可以出电未可以见雷电既以出见则雪不当复降皆失节也孙氏复云周之三月夏之正月也未当大雨震电既大雨震电又不当大雨雪甚哉八月之间天变若此也孙氏觉云周之三月夏之正月阳气尚微雷未当出电未当见既已雷电则雪不当降大者非常之辞春秋常事不书大惟非常则加大以别之程子云隂阳运动有常而无忒凡失其度皆人为感之也故春秋灾异必书汉儒传其説不达其理故所言多妄三月大雨震电不时灾也大雨雪非常为大亦灾也叶氏梦得云大雨震电不书此何以书不时也建寅之月未雨雨水而大雨雷未发声而震电又云大雨雪不书此何以书不时也建寅之月也赵氏鹏飞云阳极而大震电隂极而大雨雪大雨必于夏大雪必于冬隂阳之运然也今于正月而兼冬夏之电雪天变甚矣黄氏仲炎云周之三月夏之正月也阳气未力而震电若盛阳之月雷雨既动而雨雪若凝隂之时况大而非常则隂阳之错缪甚矣汪氏克寛云或谓春秋用夏正故建辰之月雨雪为异茍实建辰之月则震电未必书矣愚谓家氏以为震电非异谓夏正三月也震电而雪所以为异谓三月无雪也且家氏不闻三月雪乎陋可知矣家氏曰僖十年冬大雨雪书冬不书月且加以大字记是冬寒气大盛屡雪之为灾耳若以此冬为八月九月是时秋气始肃余暑未艾安有连三月之雨雪乎按叶氏梦得云大雨雪不志此何以志建酉建戌建亥之月书不时也赵氏鹏飞云周之冬夏之秋非大雪之时而大雪常寒之谓也洪范曰听之不聪是谓不谋厥罚常寒则大雪非茍记异所以责时君不能建皇极也黄氏仲炎云雨雪常也惟大而为害故书独桓八年雨雪不言大者周之十月今之八月非雨雪之时故以异书也俞氏臯云春秋之冬今之秋八月九月冬十月也此亦纪其非常故书家氏谓秋气始肃余暑未艾岂十月而犹可谓余暑未艾乎亦不思之甚矣家氏曰僖三十三年十二月陨霜不杀草李梅实严霜不杀草气燠也若谓此十二月为建亥月则夏时之十月草不尽杀犹或有之春秋何以遽书为灾乎窃详经文十二月乙巳公薨之下书陨霜不杀草李梅实此于嵗终并书一冬之异非专为此月书也杜氏以其长厯而推谓此十二月乃周之十一月今九月也指此为旧史记録之误春秋因之九月之霜不能杀草犹未足为异春秋何以动色而书之曰陨霜不杀草李梅实乎此夏正之冬何疑按孔氏頴达云陨霜不杀草李梅实此在十二月下杜以长厯挍之乙巳是十一月十二日谓经十二月为误遂以此经四事皆为十一月夏之九月霜不应重重又不能杀草所以为灾也何氏云周之十二月夏之十月也易中孚记曰隂假阳威之应也早霣霜而不杀万物至当霣霜之时根生之物复荣不死斯阳假与隂威隂威列索故阳自霣霜而反不能杀也孙氏觉云春秋之十二月夏时之十月也十月陨霜而草不死李梅实皆异之大者也春秋之法为灾而及于死民物者则书为异而反常者则书十月之霜草当杀而不杀十月之李梅不当实而反实天地隂阳之义非常可怪者也赵氏鹏飞云诗曰九月肃霜况十月乎宜霜威之动而无草不黄也今陨霜不杀草异之大者霜不杀草犹奸宄之不诛暴乱之不戢天之垂戒显矣黄氏仲炎云经书陨霜二一曰陨霜不杀草一曰陨霜杀菽盖周之十二月夏之十月也霜当杀草而不杀草异也周之十月夏之八月也未当陨霜而杀菽亦异也夫杜氏以十二月为今之九月家氏疑之矣其以为十月者则诸家之説也十月陨霜不杀草李梅实岂得不为异乎以杜氏之未可从而尽黜诸家之説家氏之説可为笃论与家氏曰书无冰而皆在春以冰政不举而书耳诗七月二之日凿冰冲冲谓十二月取冰三之日纳于凌隂谓正月藏冰四之日其早献羔祭韭谓二月开冰周礼藏冰开冰与之略同春秋于桓十四年春正月成元年春二月襄二十八年春三月书无冰皆为冰政不举书以讥之耳按桓十四年春正月无冰何氏云周之正月夏之十一月法当坚冰无冰者温也此夫人淫佚隂而阳行之所致谷梁云无冰时燠也范氏云皆君不明去就政治纾缓之所致五行传曰视之不明是谓不哲厥咎舒厥罚常燠孙氏觉云春秋之春夏时之冬也冬而无冰则为阳气不閟而隂气不凝也张氏洽云常燠也二之日凿冰冲冲乃周正建丑之月固隂沍寒之时而不冰隂不能成物之灾赵氏鹏飞云周之正月夏之十一月凌人斩冰而藏之时而无冰焉则无以备暑矣非徒无以备暑而献羔开冰何以荐寝庙外内饔何以供氷鉴宾客何以供膳羞夏无以颁秋无以刷其为阙礼大矣洪范庶徴曰豫恒燠若君政逸豫则恒燠应之春秋之君勤于政者固无有也则无冰乃恒燠之应与俞氏云此亦见是周月纪事若夏正月则东风解冻宜无冰也汪氏克寛云此年正月书无冰成元年二月书无冰襄二十八年书春无冰则知因阳盛气燠而随时以纪之茍以发冰而知无冰则当常以二月而不在正月矣若曰或藏冰无冰而书无或发冰无冰而书无抑何纪事之错乱乎赵氏汸云无冰不月终时无冰则志之周之春夏之冬也成元年春二月无冰杜氏云周二月今之十二月而无冰书冬温孔氏云襄二十八年春无冰彼春无冰则是竟无冰此亦应竟春无冰而书在二月下者以盛寒之月书之也何氏云周二月建丑之月夏之十二月也此月既是常寒之月于寒之中又如加甚常年过此无冰终无冰矣孙氏复云周之二月夏之十二月无冰冬温也书曰僣常旸若无冰常旸之应也襄二十有八年春无冰谷梁云时燠也胡氏安国云今仲冬之月燠而无冰则政治纵弛不明之所致也俞氏云冬温也李氏防云此条注杜氏明以建子为春矣诸家之説无冰彰彰如此而家氏但以冰政不举四字了之夫冰政何以不举乎所不举者何政乎家氏卒不能置一辞也其陋甚矣夫家氏亦知诗有一之日二之日使周不改月縁何有此名目乎家氏曰书螽有在夏秋者为其贼苗而书有在冬者则以阳气不敛蛰出为灾耳哀十二年冬书螽十三年冬又书螽皆记异也穷冬沍寒闭蛰已久而螟蝗生焉其为异大矣左传乃托夫子答季孙之语归过于司厯之失闰春秋为记异而书岂为厯乎按哀十有二年冬十有二月螽杜氏云周十二月今十月是嵗应置闰而失不置虽书十二月实今之九月司厯误一月九月之初尚温故得有螽何氏云周十二月夏之十月不当见故为异孙氏复云周之十二月夏之十月也为异之甚苏氏辙云周之十二月夏之十月不当有螽盖失闰也故季孙问于仲尼仲尼曰丘闻之火伏而后蛰者毕今火犹西流司厯过也赵氏鹏飞云春秋书螽者十有八皆在夏秋之交固以为灾矣然未若哀公之世书螽者二皆在于闭蛰之后闭蛰之后谷既登场螽固不能为害然其异亦甚矣礼仲秋行夏令则蛰虫不藏孟冬行夏令则方冬不寒蛰虫复出此则常燠之证也燠而蛰振犹有然也燠而螽生是谓灾异两兴也圣人可不志之哉黄氏震云蝗蝻在地冬雪乃深入今冬燠而有螽将蔓延为来嵗之灾矣十有三年十有二月螽杜氏云前年季孙虽闻仲尼之言而不正厯失闰至此年故复十二月螽实十一月何氏云周十一月夏九月日在房心房心天子明堂布政之庭于此旦见与日争明者诸侯伐主治典法灭絶之象是后周室遂微诸侯相兼为秦所灭燔书道絶张氏洽引许氏云螽每在十二月传以为司厯之过此歴不时不革之敝与愚尝谓蝗蝻之生虽今之冬亦有之杜氏谓歴之失闰盖本夫子答季孙之言而逆推之以知厯之果失也亦非避冬无螽生之理而托闰以文左氏之非也家氏于此过求之以证其夏正之説至谓春秋岂为歴乎云云者文义并难通矣家氏曰庄七年秋大水无麦苗传者谓周七月为夏五月故以无麦苗为灾非也中原之地种麦最早故月令仲秋劝种麦令曰无或失时是嵗以大水之故种麦失时故曰无麦苗非谓已之麦而言也庄二十八年冬大无麦禾谓嵗终计公私所储蓄而言不然麦在夏禾在秋何以书无麦禾于此际乎此春秋所书寒暑灾变合于夏时者也外是亦有一二之疑皆可以义例而通要以不害于大体之合按庄七年秋大水无麦苗公羊传云无苗则曷为先言无麦而后言无苗一灾不书待无麦然后书无苗何以书记灾也杜氏云今五月周之秋平地出水漂杀麦及五稼之苗孔氏云直言无麦苗似是麦之苗而知麦苗别者公羊传曰曷为先言无麦而后言无苗待无麦然后书无苗如彼传文知麦苗别也且此秋今之五月麦已矣不得方云麦之无苗故知麦及五稼之苗皆为水漂杀也孙氏复云水不润下麦与禾黍之苗同时而死故曰无麦苗刘氏敞云曷为先言麦而后言苗麦苗同时麦成而先败也孙氏觉云春秋之秋夏时之夏麦已大成而禾苗方盛大水之灾而麦也苗也皆无也灾之甚者故书之二十八年麦苗之无经书之曰大大者非常之辞麦苗之无以水灾而无也灾之所不及者犹有存焉不得曰大无也麦禾之无书之于一嵗之卒嵗凶而至于冬一国之内举无收也盖大无焉不得但曰无也故无麦苗志之于秋见水灾也大无麦禾志之于冬见嵗凶也春秋一字圣人必尽心无茍然者苏氏辙云是时麦五稼苗而未秀皆为水所害也叶氏梦得云秋夏之建午建未建申之月也麦成而稻苗大水则皆败矣故曰无凡稻苗而后秀秀而后实赵氏鹏飞云周之秋夏之五月五月麦将实而大水焉为水所厌而不实故先书大水继书无麦苗以见灾五月麦未登场不可举其实故曰麦苗説者以麦苗为二物麦且未艾安得徒有苗此盖疑五月之际麦将实不可曰苗也不知未登场圃安得举其实二十八年冬书大无麦禾则谷既登场圃矣故明举其实此则麦未实为水所尽耳何疑云庄二十有八年冬大无麦禾杜氏云书于冬者五谷毕入计食不足而后书也家氏之説实本杜氏而与庄七年无麦苗并书欲以援证夏时其义亦不伦矣家氏所言春秋寒暑灾变自以为合于夏时而又谓外是亦有一二之疑可以义例而通夫家氏之所不疑者学者之所疑而取信于先儒者也一二之疑者乃学者之无可疑而家氏之所终不能解者也宜乎以其披猖悠谬之言诬圣经而惑后世也吾不能不与之辨















　　午亭文编巻二十三
　　钦定四库全书
　　午亭文编巻二十四
　　大学士陈廷敬撰
　　襍着
　　困学绪言如干则【有叙】
　　韩退之谓古之学者必有师又曰世无孔子不当在弟子之列自孔子以来世无孔子矣既不当在弟子之列而学者又不可无师则是虽不必孔子焉可也孔子之言曰三人行必有我师焉予生也其地则唐虞夏之故都而近圣人之居者也由汉唐及宋明名世代兴贤人君子未易悉数其有能明孔子之道如龙门河汾涑水三数公者尤彰彰显著焉河津薛子起而振理学之传继河汾之业庶几乎可进于孔子者也予童稚之年即知向慕今老矣言行之尤悔丛生动与时违心焉乖忤殆所谓困而不学者与窃不度其愚陋仿中説读书録之义记数则以寄其志之所存非敢以为学也然曰困学绪言者犹将引而伸之以毕其志焉惜乎其老也微尘六合一息千古正谓微尘一息具有元亨利贞之理
　　率性为道道不可离即此已见性善矣如使性而恶也有善有恶也则亦何为须防不离此性而恶者及有善而又有所谓恶者哉故观乎此而纷纷之説其为谬妄益信矣
　　太极图括尽天地人物之理然其所以接圣道之统开理学之传者所贵学者以此理实体于心耳若不实体于心则天地万物亦何与于吾事乎故曰君子修之吉修者修此而已
　　无极而太极所谓神无方而易无体也无方无体无极也神也易也太极也
　　无极而太极与性善之防同功贤哉周子弗可及已克已复礼礼言复本有也礼即性也夫曰礼其善可知乌有所谓恶哉故絶天下之恶而成天下之善者性善两字之功也
　　性善两字体贴在心上大有功效
　　善乎二程子之遗书也吾诵之得吾心焉由是以求孔子之道不逺矣
　　富与贵不以其道得之有害于仁所以不处贫与贱不以其道得之无害于仁所以不去处不以其道得之之富贵去不以其道得之之贫贱是去仁也君子去仁何以谓之君子所以然者君子无终食之间违仁何有于富贵贫贱哉故造次必于是颠沛必于是
　　贪生怖死恒人常情人能尽其道而死者鲜矣故委心任化达人之情尽性至命圣人之学
　　扬子云谓通天地而不通人曰伎程子曰岂有通天地而不通人如止云通天文地理虽不能之何害为儒然则儒之所贵可知矣岂天文地理之谓哉世之惟务从事于此者谅矣
　　诚无不动实理如此亦有不然者时之为也故泰之时为君子易为小人难而否之时为小人易为君子难敬则可至于诚诚则无有不敬
　　寂然不动感而遂通寂感非有二也寂之时无感不足以为天下之大本感之时无寂不足以为天下之达道人心中有一物则滞于物而不能物物知志于道而不能一者有物焉以二之也然真能志于道者尚不知道之为道而又何有于物哉
　　吾学亦屡变矣其始学诗当其学诗而见天下之学无以加于诗矣其继学文当其学文而见天下之学无以加于文矣其继学道及其学道而见天下之学无以加于道矣
　　安定不扰求仁之方
　　薛子读书录言其心之所得以备不思而遗忘非如今之言道者窃道之似以成其説也
　　信非诚也而惟诚为能信爱非仁也而惟仁为能爱身即诚也诚即身也故曰万物皆备于我矣反身而诚乐莫大焉
　　至诚而动者其常不动者其变要之不动犹是诚未至也
　　二礼必求圣人之意
　　学贵立志孔子十有五而志于学今去孔子志学之年几何年矣能不惕然惧耶
　　程子曰便儇佼厉之人去道逺而吾知其免夫
　　与其言而不行宁行而不言
　　为学不得厌动喜静酬酢万变正以验吾功力之浅深程子曰孜孜而为善者当其接物之际也未与物接则敬而已自敬而动所谓善也此内外交养之道也羣居最夺人志学者言貌必恭谨如以谑浪笑傲为能便辟儇巧为才亦甚失其本心矣日入其中几何而不与之俱化哉
　　朝闻道夕死可矣闻道则可死不闻道直是死不得也故不闻道而生罔之生也不闻道而死桎梏死者也克已复礼闲邪存诚不过得其本心而已
　　王荆公与明道论新法公子雱囚首跣足擕妇人冠以出箕踞大言枭韩琦富弼之首则新法行矣出邵氏闻见録雱虽愚疑其无此事是以君子恶下流也
　　王介甫言干之九三知九五之位可至而至之程子曰使人臣毎懐此心大乱之道也安石解经如此悖谬其败人国事宜哉
　　理气犹形影不相离惟有形而后有影未有有形而无影者也然无形则无影矣
　　凡事之难当尽其道处之不得有已有已则自私自私则用智愈觉其难矣故凡未尽其道者皆有已者也凡事最忌急迫急迫皆有已之见存也
　　凡事入手皆须忍耐稍缓则其理自着应之庶几少错矣
　　易言而受责其为益多矣思而改之可也逆而报之大不可也
　　小人者贤者恨之圣人怜之是圣与贤之别也
　　盗胎夺防之説虽不可谓其必无要非吾道之所贵也忘与助长其失则均正所谓中庸不可能也
　　观天则知人矣观天之理则知人之心矣圣人学天学圣人者学天而已矣
　　天动也人亦动也天无言人有言言以天而不以人由天之动也
　　喜怒在事物而不在吾心喜怒其事物者诚也喜怒其心者妄也喜怒其事物者君子喜怒其心者小人古者养老之理有扶有杖有鲠噎之祝盖其诚意周至如此老者安之圣人之志也大夫七十致其事亦是此意
　　窒欲莫要于思
　　人心不能无思读义理之书所以善其思而养其心也若陷溺于词章之学其思既乱其心甚危有志于道者可勿戒诸
　　完养思虑涵泳义理真积力久自然有得发而为言辞自当中理而无鄙倍之虞所谓有徳者必有言也若学未至而汲汲于为文正如小儿学语虽道得一两句亦不得通贯暁畅也
　　心勿忘即必有事勿助长即勿正曰必有事则此段尤重
　　今且须知必有事是何物事然后勿正心勿忘勿助长有下手用功处是以学问思辨居其四笃行居其一则岂独行之为难哉
　　此道正如人之于饮食得之则生弗得则死其事最平常其理最切要今人只作一件竒特髙逺事看了莫肯寻向上去偶见学者从事于此即自耻其不能指目为立异可叹也
　　凡心之所思四肢百骸之所职视听言动之所以然皆天也非人之所能为也知其为天非人之所能为者则何可不敬以守之爱之防之珍之惜之以无失其正耶明道程子曰视听思虑动作皆天也人但于其中要识得真与妄尔
　　心之于道犹腹之于饮食饮食之至于腹不假安排布置而自能疏贯流通道之体于心亦岂待造作矫揉而后能神明变化耶
　　古人读书直是要将圣贤説话实体于身心如尹彦明见伊川后半年方得大学西铭看其郑重如此今童防初学读书未有不取大学熟烂诵习者其后果能行得一言一字否父师之所以教子弟之所以习为作文辞取科名之具而已盖以是为固然而莫之能知古人为学之意也书虽读而道益不明不行矣谓之未尝读书可矣
　　子弟轻俊古人之所忧而今人之所喜可以观世矣毋意必固我天心也圣人之心与天心合一惟孔子絶此四者顔子三月不违余子日月而至学岂易言哉西铭天地之塞吾其体天地之帅吾其性自子思孟子以来无人见及此惟程子云天人本无间防语义约而能尽此皆学者切要入徳功夫极其至虽圣人莫能外焉
　　西铭天地之塞塞字尤难下与孟子塞乎天地之间塞字别孟子言直养之气横渠言天地之气故此塞字尤是竒妙学者明得此一字其于入徳之功亦思过半矣鸢飞戾天鱼跃于渊言其上下察也西铭从此义得来横渠谓范防之曰吾辈不及古人病源何在防之请问先生曰此非难悟设此语者盖欲学者存意之不忘庶防心浸熟有一日脱然如大寐之得醒耳横渠此语正接引学者苦心且如吾人今日亦各有病源知之亦各明了直是无好方药治疗好方药亦不难得只畏苦口不肯吃却所谓吾末如之何也巳矣者是也
　　或言道学不可不行而可不讲曰是也然虽讲之庸何伤讲之所以求为君子不为小人也若心慕君子之名而身冒小人之行不媿于己必愧于人愧夫人之以小人目之也既媿小人之名将慕君子之实矣愧于人必愧于已其致一也若都不知愧又何须讲且犹讲之必至于愧媿其不为君子则必不至于为小人矣使天下羣然愧为小人慕为君子此道学之所以行也
　　气一也而有直养之气有助长之气与天地相似所谓直养也毫髪不与天地相似则助长而巳矣故西铭天地之塞吾其体此义最当玩
　　直养便自得助长则索然非徒索然所谓尽心力而为之后必有灾者也
　　食指动则尝异味吾尝騐之矣可见饮啄皆前定况其大者乎盖人之吉凶祸福徃徃动乎四体虽事物之至微亦莫不有其感召之理是以君子日兢兢于修避之道也
　　上天之载无声无臭至矣惟风雷有声然雷在天风行地则是在天者止有雷一物有声而巳隂阳抟击其为声也有时而然其余则黙然都无声臭之可言矣人能静观此理久而不息便与天地同体
　　人见天之为静而不见天之为动也日月动者也人知天之为动而不知天之为静也无声无臭静者也一草木之理皆可体防于吾身况天地之大乎人生于天地而不能与天地相似是自絶其所生也
　　作圣之功莫如睿求睿之道莫如思
　　程子説经平易尽理而止学者沉潜反复自能义味融洽有悦心之益今人虽钩深索逺牵引附合于圣人之经毫发无补盖程子解经是以心之所得者笔之于书故与圣人之心若合符节今人直是生硬强解先巳失其本心更何能使人读之而自得其心乎
　　程子解经笔笔有生意且如文章虽非学者切事亦有有生意者韩退之之文是也其余作者则不能及矣吾于程子之解经亦不敢不云尔也
　　向来病痛只是言语不慎以言乎存养难矣可勿戒诸言语当快意时截然而止勇之端也
　　明道曰圣贤千言万语只是欲人将已放之心约之使反复入身来自能寻向上去下学而上达也此是彻上彻下工夫
　　伊川曰心要在腔子里又曰人心常要活此即必有事焉而勿正心勿忘勿助长之义
　　多言多悔而凶吝随之至于吉一而己徃徃生于不得己而有言故凡可已而不已皆多言也是以君子常贵简默
　　子在川上曰逝者如斯夫与鸢飞戾天鱼跃于渊同是一义学者于慎独求之当自得矣
　　学者变化气质最难固是要读书养气也须更歴事务且如孟子云人之易其言也无责耳矣可见不易其言者须从有责后始知悔改所谓征于色发于声而后喻也
　　羣居见人扰扰已心能不动此处正验学力未能至此切须加勉强之功
　　一日之间于言语应接不失其道而中心浩然有所得者学之騐也
　　舍已从人惟无我者能之有我起于自私伊川曰人有身便有自私之理宜其与道难一
　　圣人之心本无喜怒也圣人之于事物非无喜怒也可喜可怒在事物故心无喜怒也
　　伊川曰一月之中十日为举业余日足可为学又曰科举之事不患妨功惟患夺志朱子曰科举亦不害为学但今人把心不定所以为害才以得失为心理会文字意思都别了又曰科举特一事耳自家工夫到后那边自轻由二先生之言观之科举与为学截然二事今人直以科举为学岂不大错
　　役役于富贵利欲者盖惟此之为乐而不复知有义理之可乐也诚知有义理之可乐而实从事焉则必有朝闻夕死之意有不暇于富贵利欲者矣彼役役于富贵利欲之中而忽焉以死者耻孰甚焉
　　无声无臭两个无字紧对父子有亲君臣有义夫妇有别长幼有序朋友有信五个有字非二无无以为天下之大本非五有无以为天下之达道
　　心易动者理不明也亦气不足也故穷理至焉养气次焉
　　天以仁爱为心其生斯人也非故欲其烦苦艰难也葢必有易简可乐之道焉人则不能而自陷于烦苦艰难之域乃厚诬天曰天实为之其亦大悖矣乎
　　韩非任法其言悖理害道者多矣至有曰严刑重罚者民之所恶也而国之所以治也哀怜百姓轻刑罚者民之所喜而国之所以危也又曰仁义恵爱不足用严刑重罚可以治国尤悖妄之甚
　　君子之言动以天而不以人小人之言动以人而不以天以天者顺而祥以人者逆而祸顺而祥易简之道也逆而祸险艰之为也弃易简而乐险艰岂人情哉亦弗思之甚而已矣
　　读书有欲速之心便已生病更读甚书也朱子言看书先须刷洗浄那心有味哉又致其洁清而不轻自用其説可通乎读书之法
　　焦赣易林言吉凶与圣经絶相悖葢术数之学谬妄乖离之尤可鄙者沙随程氏偶有騐乃神竒其书以为与左氏传载鳯皇于飞和鸣锵锵汉书所载大横庚庚予为天王之语相类今考其言多俚谚如程氏所称亦未之能及也
　　明道作县凡坐处皆书视民如伤四字尝曰颢常愧此四字此即万物一体之意学者当常存此心不特居官临民宜然
　　明道曰凡立言欲涵蓄意思不使知徳者厌无徳者惑所谓修辞立其诚也
　　人以料事为明其闇塞可知矣
　　南丰曽氏思政堂记有曰得于巳故谓之徳正巳而治人故谓之政朱子注为政以徳正与此合
　　好辩固不得已然学者须有近理着巳工夫若一向辟缁黄斥异学虽其论议明快俊爽而不问其实践力行自得乎巳者何在则亦徒托之空言而已矣人见其空言也并其説之可信者而亦有疑焉此其于吾道不惟无益而反滋害也
　　孔子生七十三年耳做得千万年事业
　　知妨贤病国之罪大则知荐贤为国之功钜矣
　　气质未变虽説得天花乱坠只是利口是以曽子告孟敬子以动容貌为第一件事
　　立言以明道而颛务责人终是涵养处少其害于心者已大矣又何能感动得人也
　　先儒语録如文清读书録之类多是言其心中所得故其自叙云以备不思而遗忘盖其为已之学絶不见责人处也其气象自能动人所以有功于世
　　当战国时辟杨墨亦不止孟子观孟子言今之与杨墨辩者如追放豚云云则可见矣然而后世独知有孟子者不惟以其辟杨墨以其有所以为孟子者在也其诸与杨墨辩者以其専务辟之而不知所以自治所谓能言而不能行不可以欺天下后世之人者也是亦杨墨之徒而己乌足道哉
　　传称鲁有父子讼者孔子同狴执之三月不别其父请止孔子赦之季孙不悦曰司冦欺予曩告予曰国家必先以孝今戮一不孝以教民孝不亦可乎而又赦何哉冉有以告孔子喟然叹曰呜呼上失其道而杀其下非礼也夹谷之会齐有司请奏宫中之乐俳优侏儒戏于前孔子趋进歴阶而登不进一等曰匹夫而荧惑诸侯者罪当诛请命有司加刑焉于是斩侏儒手足异处齐侯惧有慙色愚谓侏儒虽贱一民物也不教而诛虽不孝者圣人犹且不忍况侏儒有所受之彼无知者何罪焉故斩侏儒之事愚尝疑其无也或曰方是时齐有司请奏四方之乐莱人以兵鼓噪而至将以刼公孔子以公退曰士兵之两公合好而以兵乱之非齐君所以命诸侯也于是齐侯心怍麾而避之齐将刼公斩一侏儒以惧齐而全公奚不可也虽然士兵之正也两君合好而斩其俳优恐不足服齐之心而实以速公之刼圣人不为是险道也杀一不辜得天下且弗为又况险道乎故侏儒之事葢传之者过也圣人仁至义尽其行事之传于万世者务得其实是尤学者之所宜尽心焉尔孟僖子将死语其大夫必属説与何忌于夫子使事之而学礼焉其后孟懿子南宫敬叔师事孔子呜呼僖子之贤视列国君臣逺矣考其时鲁昭公七年孔子年十有七嵗子虽尝自言我非生知信而好古然而天纵至圣学为人师自少之时巳然不得以年嵗限也后之鄙生小儒已学未成遑遑于树立坛坫号召生徒辄以师道自居者亦圣人之罪人矣
　　大徳敦化小徳川流予尝以此释一以贯之文清巳有此言
　　君子以身言小人以舌言故欲知其人观其行而己言未可信也
　　问周子云见其大则心泰心泰则无不足无不足则富贵贫贱处之一也处之一则能化而齐不知如何能见其大曰且须理防古圣贤言语行事如理会得孔子疏食曲肱乐在其中顔子陋巷箪瓢不改其乐此见得一分则心泰一分见得十分则心泰十分既有所见须守之勿失渐次扩充到纯熟处则化而齐也
　　狥欲最苦循理最乐舍乐就苦是诚何心
　　有诸巳而后求诸人无诸己而后非诸人毎体认此理立言无和平感人之意即明快俊爽于巳徳所损己不少笔之于书亦然
　　君子以身言所谓闇然而日章也小人以舌言所谓的然而日亡也
　　惩忿窒欲是大闗键
　　薛敬轩曰顔子终日不违如愚喋喋多言而能存者寡矣曹月川曰顔子之学求至乎圣人之道今人记诵文辞岂可与顔子同日而语二子之言既可信不诬学者宜知所决择矣
　　顔子曰舜何人也子何人也有为者亦若是孟子曰乃所愿则学孔子也夫子所谓志学亦是如此故学者莫大乎立志
　　先儒谓孔顔自有其乐不因疏食曲肱箪瓢陋巷而后乐此论最是的当愚以谓大圣贤处富贵贫贱一以视之若常人处富贵而淫处贫贱而忧者固不足道矣然常见膏粱华寝之人所忧有甚于蓬茅藜藿之士是则疏食饮水陋巷箪瓢固亦自有乐在尔
　　顔子以能问于不能以多问于寡直是大舜好问好察之心
　　传言身通六艺者七十二人而孔子皆不谓之好学好学独称顔子然则六艺不足以尽学而学自有其重且要者舍其重且要而沾沾焉从事于其末者谓之不学可也
　　吾夫子见人之一善而忘其百非是天地之量
　　曽子敝衣耕于野鲁公闻之而致邑焉曽子固辞不受曽子曰吾闻受人施者常畏人与人者常骄人纵君不我骄也吾岂能勿畏乎吾与其富而畏人不若贫而无屈按曽子此言即孔子疏食饮水顔子箪瓢陋巷之意齐欲聘曽子为卿曽子不就曰吾父母老食人之禄则忧人之事吾不忍逺亲而为人役凡为人子者不可不思此言
　　曽子曰狎甚则相简庄甚则不亲是以君子之狎足以交懽其庄足以成礼是与人之法
　　晏子一狐裘三十年可想其风操
　　曽子居卫緼袍无裘三日不举火十年不制衣正冠而缨絶捉衿而肘见纳履而踵决曳蹝而歌商颂声满天地若出金石其后齐聘以相楚迎以令尹晋迎以上卿曽子皆辞不就是处贫贱去富贵之法也
　　曽子易箦只是求心所安
　　曽子曰吾何求哉吾得正而毙焉斯巳矣可见圣贤生平只是求个正而巳矣
　　啓手啓足之时曽子亦自谓今而后吾知免夫及乎箦之未易则曽子之意犹以为未得乎正也可见圣贤生平自少至老自始至终无时不以寡过为事所谓一息尚存此志不容少懈
　　易箦一事想见生平全副力量
　　子思有言不取于人谓之富不辱于人谓之贵今之富贵反是
　　子思緼袍无里二旬而九食田子方遗之狐白裘子思辞曰伋闻之妄与不若弃物于沟壑伋虽贫不忍以身为沟壑圣贤辞与之义如此
　　天命谓性上天之载两天字首尾呼应程子所谓中庸首言一理末复合为一理此也
　　程子言圣贤千言万语只是欲人将已放之心约之使反复入身来自能寻向上去朱子言收敛此心不容一物乃是用功此本体功夫合一之至论
　　文清谓孟子言知言即孔子所谓知者不惑其言养气即孔子所谓勇者不惧愚谓孟子之不动心即孔子所谓仁者不忧
　　孔子不尤公伯寮孟子不尤臧仓伊川不尤邢恕其意皆同
　　周子太极其本主于静而吃紧处全在修吉悖凶君子修之吉小人悖之凶君子而不吉者有矣未有小人而不凶者也
　　横渠曰物之初生气日至而滋息物之既盈气日反而逰散物既盈而防散理之自然无可疑者况敢从而戕伐之乎
　　天命之谓性率性之谓道修道之谓教是统论此理辨明性道教三个字使天下万世人不为异端所惑以致走差了路头此三句子思一生大本领圣学大源头故首掲以示人自道也者不可须防离也至君子慎其独也是指点人下手做工夫处既有此段工夫所以养成喜怒哀乐未发之中发而中节之和中也者天下之大本便是天命之谓性和也者天下之达道便是率性之谓道致中和天地位焉万物育焉便是修道之谓教首尾相应脉络分明学者默识而从事焉尽性达天之学具于是矣
　　曹月川曰周子所谓无极而太极者盖谓无形象无声气无方所极谓至极理之别名也太者大无以加之谓天地间凡有形象声气方所者皆不甚大惟理则无形象之可见无声气之可闻无方所之可指而实充塞天地贯彻古今大孰加焉解无极而太极可谓言近指逺周子曰圣可学乎曰可曰有要乎曰有请问焉曰一为要一者无欲也无欲则静虚动直静虚则明明则通动直则公公则溥明通公溥其庶矣乎此数言括尽太极图之妙朱子所谓学者能深翫而力行之则有以知无极之真两仪四象本皆不外乎此心者是也
　　明道先生荐贤数十人而以横渠伊川为首不以父表弟与弟之嫌所谓内举不避亲也
　　处富贵贫贱则不惮竭心力以趋避之至于死生之际则委之曰有命焉葢不尽其道而死者众矣岂富贵贫贱独无命而可以人力营之死生则不尽其道而可以委之于命乎故能尽处富贵贫贱之道斯能尽生死之道矣
　　伊川初以通直郎充崇政殿説书以孔文仲诋毁差管勾西京国子监丁大中公忧服除直秘阁判西京国子监再辞董逸言怨望轻躁改授管勾崇福宫以疾辞哲宗亲政申秘阁西监之命再辞不就绍圣间以党论放归田里寻送涪州编管徽宗即位移峡州以赦复宣徳郎任便居住还洛复通直郎权判西京国子监寻追所复官依旧致仕己而言者论其本以奸党论荐得官虽尝明正罪讨而叙复过优今复著书非毁朝政于是追毁出身以来文字其所著书令监司觉察后复宣义郎致仕而终伊川生平出处进退如此彼孔文仲董逸之徒无足论矣而当其时小人道长君子道消宋之为宋竟何如也后世可以鉴矣
　　伊川云吾四十以前读诵五十以前研究其义六十以后反覆防绎然后著书著书不得己也今人才学执笔为文便思著述其书之不足信者无论矣果有可信者亦未必其躬行心得发而为言者也天下后世之人不可欺则亦终归于不足信而已矣至于不足信而害吾道也滋甚盖将并其当信者而疑之甚矣多言之害道也
　　伊川言心即理也晦庵谓与横渠言心统性情此二句颠扑不破愚按伊川横渠皆是指道心而言横渠言天体物而不遗犹仁体事而无不在愚谓此即神无方而易无体也
　　程子拈出敬之一字示人即中庸戒慎恐惧四字也戒慎乎其所不覩恐惧乎其所不闻此二句括尽古今圣学大源头入徳之门体道之极功悉在是矣
　　敬即戒慎恐惧而戒慎恐惧四字更痛切
　　戒慎恐惧此孔顔之所以乐也程子谓鸢飞鱼跃是子思吃紧为人处葢有戒慎恐惧工夫故有鸢飞鱼跃境界是戒慎恐惧正子思吃紧下工夫处也千古圣学相传正脉防不外是程子谓静中有物始得葢有物谓敬也敬即戒慎恐惧所谓必有事也戒慎恐惧则自然勿正勿忘勿助若静中无物则是全无事也而正忘助之病不胜其纷纷矣此异学之空虚不可语于吾儒中正之道禅家受病正坐此以之处静且不可况动乎故合动静而交致其功防非戒慎恐惧不可
　　戒慎恐惧只是率性
　　戒慎其所不覩恐惧其所不闻即非礼勿视听言动也率性有乐天知命意在
　　戒慎恐惧所以乐天知命也
　　薛敬轩以复性为宗复性二字亦是统论话头未若子思言率性较真切
　　敬轩能率性者故修巳教人以复性为説
　　世多论白沙我大物小物有尽而我无尽至无而动至近而神致虚所以立本谓为禅学夫白沙之禅学初不自讳也其诗曰无奈华胥留不得起凭香几读楞严天涯放逐浑间事消得金刚一巻经葢其不自讳如此初何尝似王阳明支吾闪烁欲葢而弥彰耶然阳明犹知释子之所谓道必不容于吾儒之道故文其説而隂用其实若白沙者则并不知释之不可容于儒故其沾沾自喜者正在此也
　　无所为而为大人之学也美哉言乎与必有事焉而勿正之意同
　　伊川涪州之行答门人云族子至愚不足较故人情厚不敢疑常诵斯言省却多少怨尤此所谓无入而不自得也
　　行莫善于思然戒在三思过莫贵于悔亦何堪数悔故曰再思曰不贰过
　　隂阳五行非太极无以为化生之本道家之説只是在隂阳五行上用功所以愈劳愈逺周子创无极而太极之论直是使人穷隂阳五行之根柢学者诚于此而尽心焉所谓易简而天下之理得也
　　凡人役志于荣利纷华一旦小失意则戚然如不欲生葢其生平患得患失至此而益不能以自持所谓不仁者不可以处约乐也若夫有道之士不处非义之富贵不去非道之贫贱其自处有素所谓富贵不能淫贫贱不能移也焉徃而不浩浩哉
　　处常人得意时无得意之为故能处英雄失意时无失意之态
　　富贵贫贱视之如一
　　读书养气不得分为二事
　　天积气地积块就其已成者而言也气块既成之后若不积则不能恒久故曰维天之命于穆不己又曰天地之道贞观者也
　　列子之言有巧而不伤理竒而能正者贤者有取焉其言曰飞卫学射于甘蝇而过其术纪昌者又学射于飞卫飞卫教之不瞬归而偃卧其妻之机下目承牵梃二年虽锥末倒眦而不瞬也飞卫曰未也视小如大视微如着而后可昌悬虱于牖望之旬日之间浸大三年如车轮焉乃射之贯虱之心而悬不絶昌既尽卫之术乃谋杀卫交射中路矢锋相触而坠于地飞卫之矢先穷昌遗一矢既发飞卫以棘刺之端扞之而无差焉紫阳知其寓言也曰用心専一不知有他要当如此所见方精庄子亦云用志不分乃疑于神夫曲伎异端之学其精専有如此者而吾儒之学反文具视之欲其有所至也不亦难乎
　　黄文献公跋程敬叔进学工程有言易曰君子进徳修业欲及时也记诵辞章云乎哉记诵辞章末矣后生小子犹有废而弗事者观公此论则后生小子记诵辞章固亦不可废也今未尝不以徳业相勉其进修者果何如耶而所谓记诵辞章又果能用其力否耶夫学以孔子为归孔子之徳业穷天地亘古今一人而已而犹曰好古敏求修辞立诚若后生小子借口进修一槩束书不观则是诗书不必删定韦编不必三絶矣盖诗书之删定韦编之三絶正所谓进徳修业也后生小子尚勉之哉予老矣何足以知此








　　午亭文编巻二十四
　　钦定四库全书
　　午亭文编巻二十五
　　大学士陈廷敬撰
　　经解一【易】
　　【干下干上】
　　解经以孔子为归易三百八十四爻时焉而巳耳岂特干六爻哉孔子于干独曰大明终始六位时成时乘六龙以御天者言干六爻非圣人不能用也葢时之用备乎易易之理统乎干干之道全乎圣人是以于此首发明之故曰天行健君子以自彊不息又曰君子行此四徳者故曰乾元亨利贞孔子之得于易如此所以为圣之时者也
　　初九子曰龙徳而隠者也九二曰龙徳而正中者也九三九四曰君子进徳修业九五曰乃位乎天徳上九独不言徳知进退存亡而不失其正非徳欤徳者何也曰诚也闲邪存其诚修辞立其诚干六爻未有不贵诚者偶于二三爻发之而已
　　説者谓干五爻皆以龙言三以人道独不称龙然四亦人道也曰跃曰在渊犹之称龙之辞何也曰圣人不直指之曰龙也曰跃曰在渊而已其所以不直指之曰龙者以其嫌于近五也人道也亦臣道也
　　夫大人者与天地合其徳天地之大徳曰生仁是也圣人作而万物覩説者以为圣人有生养之徳万物有生养之情是以相感应也惟仁故能生养故曰元者善之长君子体仁足以长人又曰仁以行之
　　晋太史蔡墨曰在干之姤曰潜龙勿用在干之同人曰见龙在田尝引伸其义初变坤为防防徳为入故曰潜龙故曰阳在下故曰阳气潜藏又变防为姤姤勿用娶女故初九潜龙勿用也二变坤为离离徳为丽为文明其象为日为火故曰见龙故曰徳施普故曰天下文明又变离为同人同人于野亨故九二利见大人也三变坤为兑兑为巫为口舌尚口乃穷君子慎言而敏行故曰终日干干夕惕若又曰反覆道也又曰行事也又曰忠信所以进徳也修辞立其诚所以居业也又变兑为履履虎尾是以干干惕若不咥人亨故厉无咎也九四变防为小畜宻云不雨跃而或止之象也九五变离为大有火在天上无所不照飞龙在天之象也上九变兑为夬夬有厉不利即戎亢龙有悔之象也
　　【坤下坤上】
　　干为良马为老马为瘠马为驳马故坤利牝马之贞也先非牝也故曰迷后则牝也故曰得主曰利阳为隂主得主故利也西南得朋东北丧朋惟朋丧而后主得也然臣以丧朋得君亦须有邪正之辨善乎横渠之言东北丧朋虽得主有庆而不可怀也故曰安贞吉若专以丧朋为务而邪正之辨不复致审于其间则亦未得为正矣
　　初六履霜坚氷至伏震为足履象也言隂进履也履絶句霜坚氷连读葢一隂始生姤五月之卦也安得有霜观其所覆而知霜坚冰之至也
　　坤二直内方外即干二闲邪存诚所谓厚徳者此也所谓不息者亦此也乾坤之徳岂有异哉
　　四臣位而曰贤人隠言隠者以别乎仕之称也明此爻不得以位言也惧为食禄在位缄默苟容者借口故言隠以别之也
　　干之初九十一月之复也由阳初生而言者喜之也上九隂将生而言进退存亡阳之所以善其终者易为君子谋至矣坤之初六宜以姤为言而曰履霜坚冰至使人知隂之可畏也上六曰龙战于野言震之将生也震阳也亦喜之也消息盈虚隂阳之数也喜阳而恶隂喜君子而恶小人喜治而恶乱圣人情见乎辞矣
　　震为龙为元黄战犹栗也弱而胚胎也坤为野是以龙战于野其血元黄为震始生之象文言曰隂疑于阳必战疑读如儗儗将也隂儗于阳隂将生阳也必战者阳弱而战也是时非无阳而嫌于无阳故称龙焉嫌近也元黄者天地之杂天元而地黄阳生隂中之象也或曰隂阳皆伤也夫立言以明教也隂可伤也阳可伤乎【震下坎上】
　　天下大埶决于民而已矣初九能大得民天下焉徃以此为成卦之主宜也凡言得者以有失之者也九五是也九五有膏而自屯民既散矣膏岂能常享哉是昧于大小之分者也出内之吝谓之有司是小以屯为正则吉也隋有洛口之仓唐有琼林大盈之库隋唐之君不能施于民而徒为冦资是大以屯为贞则凶也夫五失其民而初得之四初之应也初求四徃此不必论若夫二者五之正应义不忘五然亦何所济哉当屯之时英雄乘时而起者多矣所谓秦失其鹿天下逐之者也三即鹿无虞陷于林中见几而舍犹可善后上六与三非应近于五而附五而不知五之不足恃也故曰泣血涟如何可长也合而论之屯之济与不济在民之得与不得民之得与不得在于膏之屯与不屯自古以来屯难之世国之兴亡未有不如此者也
　　【坎下艮上】
　　六五下求于二故童防吉六四逺于二而不知求故困防吝象曰刚柔接也独逺实也然则隂之于阳果宜何如哉初近于二故为发防利用刑人用説桎梏所谓禁于未发之谓豫也伊川为讲官一日讲罢未退上忽起冯槛戏折栁枝伊川进曰方春发生不可无故摧折上不悦或谓此伊川之以徃吝也然伊川岂可轻议哉六三取女者也非女也取不有躬之女六三之不慎也故上九击之击之者为三御冦也此上之慎也葢女而不有躬为冦也大不可不御也善学圣人者必先逺害善教人者必先御冦吕希哲尝言人生内无贤父兄外无贤师友而能有成者鲜矣
　　【干下坎上】
　　需者圣人将以尽化天下之险而使归于和也刚健而不防者干也虽不陷犹有险也有孚光亨贞吉坎之徳也至此则无险可言矣干与坎不可以宾主论而五于三阳独以饮食客之三阳亦饮之食之以五为主而不疑所谓有孚光亨贞吉也不独五也四亦能需于血出自穴矣血者其始而出穴者失其险之象也顺听者顺以听阳不复肯为难也上六居坎之终故为入于穴然亦能于不速之客来而敬之虽不当位未大失也当是时也需于郊于沙于泥之象何有乎世路荡平彼此一家饮食宴乐何其盛也夫五何以能若此坎之一阳坤得于干者也是故五于干同体而不相害也虽然亦危矣初之利用恒二之衍在中三之敬慎未可一日忘也是卦也圣人致望于无险也切矣爱干忧干之心亦云至矣
　　【坎下干上】
　　讼之九五天下之讼皆归焉然人君不言听讼听讼而当是人君不过一大有司耳系爻者但言元吉而不言讼是无讼也元讼而后为元吉以是为吉之至也孔子释其故曰以中正中正者人心本乎天之正理中正失则心险险则讼圣人以其中正化天下之不中正以其无险化天下之险听讼吾犹人也必也使无讼乎此之谓也此卦诸爻皆以无讼劝人者也初之不永所事二之不克讼三之食旧徳四之不克讼是也三之贞四之复即命渝安贞皆以天命人心之正理言是知中正之心人皆有之圣人使民无讼亦以其皆有此心故也上九或锡之鞶带终朝三褫之此讼虽胜而心不安之象犹所谓其心媿耻若挞于市者是也充是心也未尝不可复即命渝安贞也
　　九二曰不克讼归而逋其邑人三百戸无眚象以为自下讼上自是解者谓二讼五为以臣讼君窃以谓臣无讼君之理象言自下讼上亦未便以为自下讼君也矧辞曰不克讼假令克讼君顾可讼乎既曰不克讼则是有讼之心矣人臣无将罪孰甚焉乃更以无眚许之圣人假易象以明人道非所以为万世防也然则所讼之上果孰指乎曰二五正应上谓九五无疑然自二言之谓为在上之人则可谓为君则不可易不可为典要惟变所适安在五之必为君位乎
　　朱子曰九二正应在五五亦阳故为窒塞之象易有象数此何以不言二百戸而言三百戸以其有定数也王弼谓得意忘象伊川又谓假象今象数不可考只得从理上説故勉强解作小邑汉上朱氏曰干防三十有六坤防二十有四九二变则二三坤防四五干防合而言之三百也坤为戸二在大夫位戸为邑自三至五歴三爻也又曰古者诸侯建国大夫受邑诸侯之下士视上农夫食九人中士倍下士上士倍中士大夫倍上士卿四大夫君十卿禄天子之大夫视子男大国之卿当小国之君然则诸侯之卿当天子之大夫也食二百八十有八人三百戸举全数也葢汉上之説其象数可考者如此
　　【坎下坤上】
　　师以一阳在下为将帅之象故重九二然九二爻辞曰王三锡命象以承天宠懐万邦释之是尤重六五也九二自众尊之则曰丈人自君称之则曰长子长子帅师五所使也弟子舆尸亦五所使也唐九节度邺城之溃非肃宗之咎而何使之当不当闗民命之生死国家之安危岂可忽哉不止用师之时宜慎所使至论功行赏尤严小人勿用之戒大君有命开国承家君之事也非上六之事也但以上居师之终故发此义耳
　　师出以律人所知也左次之义何居见可而进知难而退师之常也上贪功下惧罪宜退而不敢退以覆其军者多矣可不戒哉
　　田有禽利执言儒者常谓秦皇汉武黩武好兵谓之田有禽不可自是以来人主贤而善用兵者莫过唐之太宗其征髙丽以不能成功深悔之叹曰魏征若在不使我有是行也命驰驿祀征以太牢复立所制碑葢太宗征髙丽以莫离支弑逆为言夫髙丽岂唐之禽哉太宗之悔而思徴此其所以为贤也故凡为无名之师者不可不深玩此爻之义
　　【坤下坎上】
　　此卦九五一阳在上为成卦之主初六有孚比之吉比五也六二比之自内贞吉比五也六四外比之贞吉比五也惟六三比之匪人上六比之无首是不比五者也比五则吉不比五则凶君子可不慎所比哉夫九五以位正中尽比之道显明其比有舍逆取顺邑人不诫之象六三上六自取其凶何损于五哉
　　【干下防上】
　　以防之小畜干之大防者顺也小人之顺君子将以渐制君子而使之不得有为君子不悟也从而与之至小人势成而君子坐困矣六四防之主也有孚者非孚于君子而孚于小人也故曰上合志也血去惕出者以其防顺故两不见伤目前无咎也然其酿祸为最深也夫九五阳也何为与四合志乎又何为富以其邻乎葢五有阳之形而其志实隂与上同居防体故富以其邻无足怪也四与五上三爻有孚合力畜干欲不成既雨既处之象也得乎小人之巧也君子之疏也小人之佞也君子之直也茍非君子尚隂徳而使之满当不若此咎小人而责君子君子亦无所辞其责也易为君子谋使如初九之复自道上也如九二与初九牵连而复亦次也至于九三其于防也近交益深而不可复矣脱辐而与之处矣隂阳不相能也而夫妻反目事巳晩矣下也阳自下上行为隂所得相持而雨泽下焉六四隂畜阳宜雨矣故为宻云之象然三阳上行四虽畜之而五上二阳在其上四方得位上下应之防性善入兑体善説以善入之性务以説阳又居位得时不尽畜不止故四所欲畜尤在于五五君位也既志在畜君隂性佞邪説之不以其道専务得君凡膏泽天下之事利于民而恐拂于君者则不欲以为故又为宻云不雨自我西郊之象宻云不雨尚徃也言意在畜君也兑正西也故为西郊之象成卦之义在四故曰我也
　　小畜之初九曰复自道九二曰牵复吉诸家解复字不过谓阳本在上进而上行为复独汉上朱氏以为圣人欲明阳不受畜于隂之义故以履小畜二卦反覆明之小畜履之反初本在上二本在五三本在四故初二皆以复言之三则受畜而不得其复也汉上以对卦解初二之复则复字便有根据
　　【兑下干上】
　　履之九五惟位正当故夬履惟夬履故虽贞亦厉贞且厉况不贞乎若能自视所履考其将来之祥兆周旋尽善不敢夬决则不止于吉且大善而吉矣孔子释之曰元吉在上大有庆也此岂人臣所敢当乎是九五上九合为一人也二爻而为一人有之乎曰有之大有之九五上九是其例也君一也失则为夬履得则为视履干之为虎也干之履帝位而不疚也无异也君子之于履无所茍而己矣六三为兑之主兑者説也所谓説而应乎干是以履虎尾不咥人亨者也何以又曰履虎尾咥人凶也言之不足又曰武人为于大君以刚武之人有所为于大君之侧不得大谴者几希矣悦极则为巫为羊为毁折此亦兑之象也此亦一爻而具两义者也儒者曰履文王之卦也文王居羑里而演易所云履虎尾不咥人亨履则真履矣骊戎之文马有熊氏之九驷未得入焉咥人不咥人未可知也当是时也欲为初九素履之徃欲为九二幽人之坦坦皆不可得也武人之辞又周公所系也岂以文王为武人也哉非也葢居东之时周公亦有戒心也夫
　　于三言履虎尾咥人凶于四言履虎尾愬愬终吉言终吉则不咥可知也以愬愬易説者何也説有正不正非人臣之正也
　　履之九五彖传所谓刚中正履帝位而不疚光明者也而爻之辞曰夬履贞厉垂戒之意深焉善乎云峰胡氏之言曰其下者不患其不忧患其不能乐在上者不患其不乐患其不能忧故于履坦系之贞吉喜之也于夬履系之贞厉戒之也传曰具曰予圣谁知乌之雌雄夬履之谓与
　　【干下坤上】
　　人知泰为可乐而不知其艰人知艰在九三六四隂阳徃来之间而不知初九九二未尝无艰也物各有类此进彼退将使退者终退则进者敢不正其类邪包容荒薉而果防刚决不遗遐逺而不昵朋比二之中行合众类而治之得其道者也是初九九二亦有艰也特未明言之耳
　　九三曰勿恤其孚葢三之所勿恤者即六四之所不戒者也节斋蔡氏曰孚者信然之谓勿恤其孚谓不可以隂之必复而动其心也自古小人用事非其始遂有敢与君子为难之心为君子者利害之念怵于中隠忍迁就以养成其势于是小人无所忌惮之心触事发露而亦不复可以自止君子于此思所以制之亦已晩矣故曰勿恤见徒忧之不可以有为也曰于食有福见有以为之未必其果可忧也其为君子计虑以防制小人者至矣
　　翩翩不富以其邻翩翩二字冩出小人情态葢君子不可徒忧小人之复小人实深幸君子之忧三阳初徃三隂翩翩然下之且惧且喜回翔而后集汉上朱氏曰譬如叶坠井中翩翩而下以井气扶之也君子初去位小人犹有顾忌君子尽去然后飞扬矣是则君子之忧小人之幸君子亦何贵徒忧乎哉
　　三巳有平陂徃复之説外卦六五之辞与四上二爻殊不类者何也此系易圣人之微意也保泰之道虽在君子主之者君也由泰而否常在承平之世故以帝乙为言帝乙殷之贤君尚书所谓自成汤至于帝乙罔不明徳恤祀是也归妹为人君顺从君子之象君子道长小人道消非君而谁望哉初曰吉二曰光大三曰有福五独曰以祉元吉世之常治而不乱君子之常进而不退福与吉未有过于此者也
　　【坤下干上】
　　圣人喜治而恶乱其系否也合君子小人而谋之使皆受泰之福而不见否之祸此圣人之意也初曰贞曰吉曰亨曰志在君二曰小人吉三言位不当不言凶咎于小人犹有望焉使小人不至于一发而无所忌岂非世道之幸乎泰曰翩翩曰复隍于否反不尽其辞非独可以互见亦良有以也六二包承吉即以大人否亨告之九五休否大人吉即以其亡其亡告之亦犹泰之言艰贞也夫泰六五之祉祉由于君否九四之祉祉由于命夫受天之命者君也四之有命由其有君也畏命造命皆君之事也是以泰否二卦其致望于五尤重焉否不利君子贞者之匪人也同人利君子贞者于野也亍野者无私比也之匪人者比于匪人也此之字即大学之其所亲爱之之彖传所谓内小人而外君子小人道长君子道消也之匪人无一而可圣人特于否卦发之言此实所以为否也
　　否之初否之机已兆否之势未成圣人惟幸其有变而之泰之理否之初贞则为君子不贞则为小人圣人惟许其有可为君子之道故其辞曰拔茅茹以其彚贞吉亨葢略不异于泰初之辞但勉以贞而已且许以亨焉固未尝明言其为君子亦未尝斥言之为小人其意以为果能贞焉不但不为小人之羞亦可以为君子之亨矣故象之辞曰拔茅贞吉志在君也勉其不以巳私害国家也若居否之初其势尚可有为而或者専以便安为事一付之天运之所适然其如君何哉志在君者葢许其有可为君子之道幸其有变而之泰之理也【离下干上】
　　同人之五君位也二与五相应何以同人于宗而吝也其不能与五遽遇辟如女子有家未能于归而尚在本宗此吝道也二之吝则以三四故也夫三四虽刚暴岂能夺君之配哉但以其刚暴之性冯势为恶既敢上陵于二何有此所以先号咷也象曰同人之先以中直也中非五所不足然是时中非所用君道贵刚当以大师克之五之刚既奋三之伏戎终不敢发四之乘墉亦困而反则大师设而不用可也三四至刚暴也且化而为同二五之后笑不亦宜乎刚亦干所本有不能用则号咷能用则笑也此卦大而难者无若二五三四之间初之于门上之于郊皆小者也
　　【干下离上】
　　六五一爻为大有之主虚中在上以一人之信而发天下臣民之志故曰厥孚交如其曰威如吉何也象曰威如之吉易而无备也非嫌其易而进以威也苏氏曰以其无备知其有余也夫备生于不足不足之形见于外则威削可谓善言易者也同人一柔在下故五贵用刚大有一柔在五故五贵用孚君道用刚用孚各有其宜也孚则交交则威至于威如而柔不足以尽之矣是兼刚而有者也故圣人于上九又系之曰自天祐之吉无不利象曰大有上吉自天祐也爻辞与象但言其自天祐吉无不利不言其所以然其义盖在六五一爻也自天祐之人臣不敢当也非六五而何是故六五上九为一人也大有一卦此为最吉以下四爻皆其所有而各有戒辞亦大有之时所宜也六五厥孚交如初何得言无交交之害在于处有而不思其艰故戒之曰但无交害有匪咎也艰则无咎此亦诸爻通例于初发之耳九二大车以载有攸徃无咎象曰积中不败反言之非大车则必败矣九三公用享于天子小人弗克是小人不能无交害也九四匪其彭无咎象曰明辨晳也言有其彭则大不智也其戒深矣
　　坤为大舆九二体干而曰大车者何也干变坤也故易之取象多以变言
　　【艮下坤上】
　　天道亏盈而益谦地道变盈而流谦鬼神祸盈而福谦人道恶盈而好谦君为天地神人之主谦而得福尤必然之理也六五不富以其邻利用侵伐无不利此谦之效也凡言以者能左右之谓也五于其邻能左右之于不服者能征伐之既不骄纵又不姑息可谓尽君道之宜者矣九三为成卦之主上为君所任下为众所从有功而能谦故曰劳谦既能劳谦又须君子行之有终则吉既美之且戒之也五不骄纵三能有终三亦可谓人臣之善居功者矣
　　剥四变而成谦谦彖皆以剥四变者明之上九下三谦也六三上上亨也故彖传者下济上来下也卑而上行三上徃也变而为全吉之卦谦之时义大矣哉
　　【坤下震上】
　　豫卦六爻初三四上皆言豫二与五不言豫言贞言中五豫时之令主也二豫时之贤臣也九四一爻为豫之所由亦有功之臣也功成意满羣小附和皆溺于豫见有不溺于豫者或反以为异巳而疑之疑朋可言也疑君不可言也故四有勿疑朋盍簪之戒也四与二相反而相成者也四不疑二自不疑五五可安枕而卧矣四未必能也此五之所以乘四之上常若不豫而为疾也生于忧患死于安乐者理也五不死于安乐故为恒不死也六二介于石不终日固无可议然彼见几而作不俟终日未必能周旋患难使五恃以无恐此五之所以终未免于疾也一时初之鸣豫三之盱豫上之防豫皆无足道四虽大有得实未尝得一朋也志大行者似快之之辞也亦危之之辞也
　　干九四曰或跃或之者疑之也豫九四曰勿疑一则许之以疑之一则戒之以勿疑何也葢九四伏防为不果不果者疑也干九四疑其所当疑故许之豫九四不当疑而疑故戒之也
　　【震下兑上】
　　九五刚阳中正而下应六二中正真嘉耦也故曰孚于嘉吉然二之辞曰系小子失丈夫二果系初何以得为中正何以得为五之佳耦哉此葢二以弗兼与权之故与五而不与初也君臣之间其未合也两相择也其既合也两相信也君与臣其两无失乎
　　四下不应初而上承于五与五同徳随而有获不可谓之不贞贞之中有凶义焉非有孚在道以明之君子不能免也近君之地盛满得志之场求善其后亦难矣哉大有九四象曰明辨晳也随九四象曰明功也大有之四离体随之三四易位成离离为明故孔子皆以明称之四迫五多惧其彭其获惧孰甚焉惟匪彭故无咎惟有获故贞凶自非明以处之其能免于凶咎乎
　　【防下艮上】
　　下卑防而上茍止蛊所由来也干蛊者必有事焉所以反其卑防茍止之习也然君与臣不同君则继世之君值法度弛乱之后者也六五居君之位干父之蛊当用一时令誉之臣此天下交口贤之者也用之彼必能以徳承上有徳者兴蛊可以立治矣臣而谓父母之蛊者君臣犹父子也初与二三皆以干蛊称或厉或不可贞或小有悔事不避虽各尽其道期于终之吉无咎而已皆蛊时必不可少之臣也惟六四不能干而裕裕则蛊将日深何足取哉若夫不事王侯髙尚其事此功成身退者所为蛊时人臣不忍言也
　　按王制云甲者创制之令疏云甲为十日之首创造之令为在后诸令之首故谓之甲宣令前后三日殷勤语之使暁知新令也又谓诸儒并同郑义以甲为日不为令云先三日辛也后三日丁也此是妄作异端盖以甲为令旧矣易传谓甲者事之首庚者变更之首制作政教之类则云甲举其首也发号施令之事则云庚庚犹更也汉上易传本程子之意而明终始之説曰蛊东方卦也防西方卦也甲者事之始庚者事之终以日言之春分旦出于甲秋分暮入于庚以月言之三日成震震纳庚十五成干干纳甲三十日成坤灭藏于癸复为震甲庚者天地之终始也又曰蛊一变大畜干纳甲再变贲离为日干三爻在先先甲三日也三变颐四变噬防离为日五变无妄干纳甲干三爻在后后甲三日也葢先甲后甲之説不一如此而汉上之説可以发明程子之意故悉举之
　　【兑下坤上】
　　当临之时阳虽渐长消亦不久进君子退小人使邪正分明羣贤布满以塞小人登进之路此要务也上则望于君下则责于一时诸贤皆不可忽也六五曰知临曰大君之宜曰行中知者能辨邪正也大君之宜者君以知人为急也行中犹行正也非调停君子小人之説也初九九二皆曰咸临非咸于小人也亦非初与二左提右挈遂可云足也广搜人材协力并进如此而后可以咸也正初与二之事也初有贞吉之戒戒其误引小人也二有未顺命之戒言小人犹未顺命不可不防也呜呼君能知临臣能咸临时守贞吉未顺命之戒八月有凶岂遂定而不可移哉
　　【坤下防上】
　　九五居人君之位而欲自观我生惟有观民一法葢天下之大亿兆之多其俗之美恶由乎我者也民之俗果美邪是我之能为君子也民之俗果未美邪是我之未能为君子也九五之意期于我为君子未有不能为君子者也君子之徳风小人之徳草化行俗美比屋可封其斯以为国之光乎观国之光贤人尚宾既以民而致贤复用贤而治民大观在上五不媿之矣
　　九五曰观我生六三亦曰观我生者何也君子之道本身徴民我生者天下理乱安危之所系乌可不务观乎哉至于仕者之出处比于人君之自治葢其重有如此也故亦曰观我生进退云上九不在位退而不进者故但曰其生朱子所谓小有主宾之异也



　　午亭文编巻二十五
　　钦定四库全书
　　午亭文编巻二十六
　　大学士陈廷敬撰
　　经解二【易】
　　【震下离止】
　　尝读噬嗑而叹圣人系易之仁也读先王以明罚敕法而知后世用例不用律之非矣读六四之利艰贞六五之贞厉而知后世快意用刑之非矣艰贞贞厉之辞惟四五有之他爻所无也以五居尊位四为大臣故也五四能贞厉艰贞下皆化之矣雷电虽取威明之义然电先雷后以明为主治狱之道不患不威是以君徳贵刚而治狱则尚柔中也柔中故虚而明也
　　【离下艮上】
　　日月五星之运错行乎二十八宿经星之次舍此天文也君臣父子兄弟夫妇朋友粲然有礼以相接截然有分以相守此人文也观乎天文以察时变观乎人文以化成天下此天子之文也惟仰承天道俯顺民彛天子能修其身而后可以化成天下由是日月五星无朓朒薄蚀彗孛飞流之变而各顺其运行之常天下文章孰大乎是尧之文思安安舜之濬哲文明皆是道也旅之象山上有火许之以明慎用刑贲之象山下有火戒之以无敢折狱葢明之所及有近逺故力之所任有大小圣人特以刑狱一事着其义则凡明之不足而能任大者鲜矣是以君子贵致知之学而无取乎察察之小智也
　　【坤下艮上】
　　剥五爻皆言剥六五独不言剥者何变文也五君位也五不可言剥也变而言贯鱼以宫人宠者何贯鱼下四隂之象也以宫人之宠宠四隂者五也宫人宫中之贱者也以此宠隂犹能制隂者也故无不利也虽变而不失君之义者尊君也伊川于上九引匪风下泉易通于诗矣愚谓六五一爻易通于春秋矣
　　唯君子乃能覆盖小人小人剥君子君子亡而小人亦无所容其身是自剥其庐也小人亦何利哉初六六二六四皆言凶剥之无咎者独六三耳何去何从小人亦当决择之矣
　　【震下坤上】
　　复见天地之心天地之心仁是也六二休复以下仁也是知凡言复者皆复于仁也初之修身二之下仁四之从道一也未有道而不仁不仁而可修身者也五居尊位故欲敦复仁之厚者宜居尊者也前后左右从而戕者多矣尤宜敦也敦之如何如初之修身二之下仁四之从道而已是能自治又能以人治者也敦复则不频复又何至于迷复之凶哉
　　【震下干上】
　　无妄之卦圣人为承平君臣而言也是时也先王茂对时育万物之时也岂可妄有所徃使万物绎骚不安其生哉九五居君之位故告之曰无妄之疾勿药有喜象又丁宁之曰无妄之药不可试也六二应五者也故告之曰不耕获不菑畬则利有攸徃而象曰不耕获未富也无妄之疾敌国外患也无妄之灾边防之事小有得失不足为大患者也所谓或系之牛行人之得邑人之灾也君与臣但能修吾内治而外侮不得乘焉足矣药必不可妄试功必不可妄贪先王旧章必不可妄改天幸必不可妄徼总之无妄之世必当以无妄处之君与臣必不可不知妄有所徃之害九四君侧之臣也故以可贞无咎告之初九在下郡县之臣以无妄之徃为得志无闗于朝廷大事也最恶者上也上九亦非有妄者也时不可行而行遂至于有眚遂至于无攸利彼之不可行而行也亦自谓前人之法穷则当变至于不可行者终不可行而犹执其所行终不肯变甘处其穷象曰穷之灾也言其穷而不变也其匪正有眚不利有攸徃无妄之徃何之矣天命不祐行矣哉正谓上九也【干下艮上】
　　畜卦之义苏氏説之已尽其言曰小畜之畜干也顺而畜之故始顺而终反目大畜之畜干也厉而畜之故始厉而终亨君子之爱人以徳小人之爱人以姑息见徳而愠见姑息而喜则过矣初九欲进之意无巳也至于六四遇厉而止六四之厉我所谓徳也使我知戒而终身不犯于灾者四也小畜之説辐不得巳也故夫妻反目大畜之説輹其心愿之故中无尤也三干并进故曰良马逐马不忧其不良而忧其轻踔易道以至泛轶也故利艰贞九三干之殿也故相与饬戒闲习其军徒则利有攸徃上上九也上利在不忌三利在必戒童牛初九也牿角械也童牛无所用牿然且不敢废者自其童而牿之迨其壮虽不牿可也此爱其牛之至也豮豕豕也九二之谓也有牙而不鸷也豕也不鸷则可畜矣大畜之畜干也始厉而终亨初九阳之微者也而遂牿之故至于九二虽有牙而可畜也其始牿之其渐可畜其终虽进之天衢可也童而牿之爱以徳也故有喜不恶其牙而畜之将求其用也故有庆凡物有以相徳曰喜施徳获报曰庆孔子曰积善之家必有余庆天衢者上之所履而不与下共者也徳有以守之虽有以予人而莫敢受茍无其徳虽吾不与而彼将有取之者上九之徳足以自固是以无忌于干而大进之其曰何天之衢者何天衢之有而不汝进也夫惟以天衢进之而干大服矣
　　小畜以懿文徳苏传曰夫畜巳而非其人则君子不可有为独可以雍容讲道如子夏之在魏子思之在鲁可也大畜君子以多识前言徃行以畜其徳苏传曰孔子论干九二之徳曰君子学以聚之问以辨之是以知干之健患在于不学汉髙帝是也故大畜之君子将以用干亦先厚其学尝推其意而论之懿文徳者不得志而著书之类也多识前言徃行以畜其徳者积学待用之谓也
　　【震下艮上】
　　颐之六爻初九为灵食气而夀不求食于人者也舍尔灵观我朶颐凶此设为六四告初之辞以戒之耳非真以初为凶也故象曰观我朶颐亦不足贵也世岂有观朶颐之灵哉卦惟上下二阳凡能养人者皆阳也初九又以徳为养者也四求初养是颠颐也四在艮下负嵎之虎也虎视眈眈其欲逐逐虎之常也然咎道也今以初九之徳养为养眈眈逐逐之咎吾知免矣欲与施反四无欲斯能施矣故象曰上施光也二与五相应者也今二五皆隂不相应也故二择养于初上之间皆非二之类也故曰行失类也然初则颠颐而拂经上则于丘颐而征凶与其征凶宁拂经也六三与上九相应三求养于上正也而顾系以拂颐贞凶十年勿用无攸利象又曰十年勿用道大悖也易之示人语繁而不杀义正而辞严此其至也若是者何也隂柔不正好动之人与居髙乗时之权臣相合其祸何所不至是圣人之所惧也五居君位而颐由于上亦拂经也居贞则吉不可涉大川象曰居贞之吉顺以从上也贞则彼无可指顺则我不伤激贞者爻所本有顺者补爻所未尽也上为颐之所由求养之人孰不归之故利涉大川然圣人必先之曰厉吉不厉则凶厉则吉也象曰由颐厉吉大有庆也不厉则大有害厉则大有庆也五曰贞曰顺上曰厉五上之间君臣终始国家安危生民祸福其机最微而其事最钜故圣人言之惧而虑之周也【防下兑上】
　　大过彖传栋桡本末弱也本末者初上也九三九四皆栋桡者也爻分而言之则九四栋隆九三独为栋桡若是者何哉九四不过乎刚与初为应能専而无他初虽在下之柔譬之茅然为物虽薄以之为借未尝不收其用此四所以为栋隆也四与九二为同类二以阳居隂而下乘初以初自助故有枯杨生稊之象稊者颠而复蘖反其始也又有老夫女妻之象老夫女妻则夫不陵妻而生育之功可成矣四曰栋隆吉象以不桡乎下明之二曰无不利象以过以相与明之是四与二皆取其刚而不过也九三刚而太过与上为应而三刚愎不可以辅过涉灭顶之凶上自无咎也三亦何所益哉三与五为类五以阳居阳侈泰已甚六乘之而力不能正故有枯杨生华之象华者盈而毕发速其终也又有老妇士夫之象老妇士夫则夫厌其妻无过以相与之事矣三曰栋桡凶象以不可辅明之五曰无咎无誉象曰何可久也亦可丑也无咎无誉者所以教上也与为灭顶之无咎不如明哲保身之无咎也非为五言也是三与五皆恶其刚而过也呜呼栋桡吾将压焉相之于国栋也匪刚不可过刚亦未见其可刚柔相济使身名俱全而国家无事贤者不当如是耶
　　【坎下坎上】
　　人未有可孤立而无助者也况在艰难之时乎习坎之卦九二九五各为一卦之主相阨而不能相能者也二曰坎有险求小得险九五也小六三也九二以险临五五亦以险待之欲以求五焉可得哉所可得者六三而已二所以能得之者非谓徳足以懐之徒以二者皆未出于险中相待而后全故也六三来之坎坎险且枕入于坎窞勿用之徃也枕所以休息也来者坎也徃者亦坎也均之二坎来则得主徃则得敌遇险于外而休息于内也故曰险且枕六三知其不足以自用用必无功故退入坎以附九二相与为固而已六四樽酒簋贰用缶纳约自牖终无咎樽酒簋贰用缶薄礼也纳约自牖简陋之至也夫同利者不交而欢同患者不约而信四非五无与为主五非四无与为蔽馈之以薄礼行之以简陋而终不相咎者四与五之际也九五坎不盈祗既平五在坎中是不盈也盈则平而出矣祗既平五之志也以不平为未大未大而不肯自安故受四而不辞也夫五之与二势有上下徳有大小五有为之主而二仅自保者也要其终五必并二习坎之所以为险者以二五之不相下也五并二而天下无险可言矣二与三未保其终而暂时相依亦各知孤立之难也若夫初上处内外之极最逺于敌而不被其祸以为足以自用而有余是以各挟其险以待其上初不附二上不附五故皆有失道之凶焉君子之习险将以出险也习险而入险为冦而已此初之失道也徽纆以系之丛棘以固之上六之所恃者险尔险穷则亡此上六之失道也道在依人尤在择其所依险可易言出哉
　　【离下离上】
　　离之六五柔居尊位者也附丽于刚强之间危惧之势也当危惧之势能畏惧之深至于出涕忧虑之深至于戚嗟所以能保其吉也所谓刚强者四与上也然上与四不同五能用上则可以成嘉美之功威震而刑不滥可以正邦矣若四则犯上之臣也自不容于天地之间何足怜哉此卦上九御侮之臣也九三年至而退不贪荣禄之臣也六二中顺之臣也初九新进慎事之臣也惟九四为犯上之臣旋发旋平不足为大患而可借以为宴安之戒者也然离为火为日苟非君徳之至明亦岂易致此哉
　　【艮下兑上】
　　交感之谓咸无心于感然后无所不感非无心也无不正之心也圣人感人心而天下和平此也大槩以一虚字尽之虚者九四之所谓贞也故吉且悔亡若憧憧徃来朋从尔思则失其贞矣故象曰未光大也九四大义系辞传发挥详尽宜合而观之惜乎九四亦有所未能也此卦六爻皆应皆求咸而不能咸初六志在外者四也九四朋从朋者初也志之从之皆不得无心之义也二设为凶吉两义腓动惟躁故凶反躁为居则吉也九五咸其脢脢在防之下心之上已发于心而隠忍于喉苟求无悔而已其志不已末乎感不可以私亦不可强示尊黙使上下之情不通也三志在随人以妄随为感自宜徃吝上滕口説感不以心而以口感之道其衰矣乎合而观之皆有心于感而不能无所不感者也卦以人身取象四当心位故感之道于四犹有望焉【防下震上】
　　恒以久为义九三不恒其徳贞吝固宜余五爻惟二以久中无悔初则浚恒贞凶无攸利四则久非其位而无禽五则恒其徳贞夫子凶上则振恒凶是不恒不可恒亦未必可也恒岂易言哉善乎大象之言曰雷风恒雷风者天地之至不恒者也至不恒之中而有至恒者存此立不易方也方即贞即天地之道圣人所以久于道而化成也圣人者天而已矣易诸卦发挥此义而此卦之辞尤为显著故曰天地之道贞观者也日月之道贞明者也天下之动贞夫一者也一者何也天之道也其为物不贰则其生物不测又何疑于圣人之化成哉【艮下干上】
　　遯不可以退避为训人皆以退避为藏拙免祸之计自为则得矣如朝廷何故善遯者非必在山林也虽身处朝廷未尝严絶小人而小人自不能近此逺小人不恶而严之谓也此卦初二两爻定指小人初在遯为尾尾犹微末也以其徃而有灾故尚不敢肆而自附于四四虽不示絶于外而内不昵好迹与小人似好小人逈不能干是谓好遯宜其享君子之吉也君子既吉小人自然否矣六二以中顺上固君志自古小人巧用此术使人君误信假之以权久而跋扈难制者何可胜道然二虽固志五能正志五之志正则二之志亦正二之中顺且为应五之徳而不出于邪矣二柔而中顺五刚而中正君臣始终相保衅隙不生何嘉如之嘉出于正正与严相成嘉与恶相反此九五之遯也或曰君不可以遯言不知臣之遯非必山林君之遯非必深宫君者天也天下有山天不必逺山山自不能及天君下有臣君不必逺臣臣自不能及君使天舍山而居于无山之处始为天遯有是理乎遯有以形用者山林之士或可当之遯有以神用者非明哲之臣神明之主未易言也不可不辨若九三与初二同体谓之系遯系而遯疾惫固其宜也苟得其道其于初二且臣妾畜之耳不得其道至于行敺除大事存亡安危未可知也不吉则凶可不慎哉可不戒哉上九与干同体异于九三故谓之遯之者不止初二不能系之与三同徳而不相应三亦不能系之矣是为龙徳是为神遯以上居遯之终故特以此许之其实四之好遯五之嘉遯皆同此道也焦竑曰肥字古作与蜚字相似后世因譌为肥字九师道训曰遯而能飞吉孰大焉张平子赋云欲飞遯以保名曹子建七啓云飞遯离俗金陵摄山碑缅懐飞遯皆可取以证
　　【干下震上】
　　彖传大壮大者壮也刚以动故壮又云大壮利贞大者正也是知壮不可恃正不可舍舍正恃壮虽大何利之有卦惟九四当刚动之爻故动而贞吉动而悔亡藩决于前舆壮其輹尚徃何疑若初九者居下在初去震体殊逺岂宜遽动夫趾虽壮不如舆輹而欲与四竞徃必不能也但信壮之可进信之过而壮不行是其信之穷也九二以中而贞吉六五位不当而无悔二善用大壮者也五善处大壮者也上六小人用壮者也九三君子用罔者也羝羊触藩两爻同象羸其角即不能退不能遂辞有详略意相发明也无攸利艰则吉亦兼为两爻言也使两爻能详于始不敢轻发自逞当不至两败俱伤祸乱蔓延而无已矣呜呼三为刚上为柔蹂三本欲用壮于小人反使小人用壮至小人用壮君子必无幸理罔者蔑视天下旁若无人也小人用壮君子罔也此为君子叹息也然则详与艰圣人属望君子其尤切欤
　　【坤下离上】
　　晋卦之辞所谓康侯者二也用锡马蕃庶昼日三接者五也五之爻辞曰悔亡者五为晋之主悔在余五爻有失有得悔亡在五之失得勿恤其故何也一时得者失者毕在离照之下五虽勿恤而不肖不敢大逞固与贤不肖溷而不辨者异矣夫得者进失者亦进此五所以徃吉无不利也此五所以徃有庆也利岂独在康侯之二哉大略卦以晋名而诸爻皆不喜轻进初六晋如摧如非人摧初初自摧也君子始进贵正初独行正似有摧之者然自安于摧不失其正何吉如之使急于求孚急于受命岂能裕无咎乎六二晋如愁如义亦同此以中正柔顺之徳而上遇六五之君宜无不进矣二不敢喜而不寐故为愁如此二之中正也所以受兹介福于其王母也六三众允悔亡者三之晋一无所私故众皆信之其悔得亡也卦独四上两阳似为进然四如鼫防鼫鼠以比庸臣庸臣而在上位所以为位不当也贞厉者虽庸而不失正虽庸而不敢肆然无忌也使其为硕鼠之贪何贞利之有虽失得勿恤之君亦难容而不逐矣上九居髙而失和平之度难为其下故为晋其角维用伐邑之象然与好大喜功为国生事者迥不侔矣所以虽厉而吉无咎也贞吝者道未光之谓也世之求大光而反致凶辱者多矣未若贞吝者安其未光为犹愈也合诸爻观之位有髙下品有优劣行事未必尽得然皆进而不轻进者也上下接而下不轻进晋之主不易遇也晋之臣亦可法也
　　【离下坤上】
　　明夷六爻尝以商周之际明之初九君子于行伯夷太公之避也六二夷于左股股所以行也夷则行不利故用马壮以拯之而后其行也胜用股矣此文王羑里演易之时也以学易为马壮是羑里之事文王亦自悔有所未尽也夫此所以为内文明也九三文王得太公之象也南狩者卜田而遇非熊非罴之臣也卒载太公望以归得其大首也嗣是而伐崇墉嗣是而遏徂旅文王曷尝有亟心乎不可疾贞也六四于出门庭我不顾行遯微子自靖之义也六五箕子之明夷则爻辞已明言矣上六失则之则与六二顺以则之则当合看又当与箕子明不可息之明合看明不可息箕子所以传洪范也六二顺以则文王所以有六十四卦之彖辞也纣惟失则故不明而晦后入于地无由可免也是故商周之际兴亡之故备于明夷一卦或以为文王之卦是也实非文王一人之卦也六二正所谓内文明者以此为文王与象传合但谓文王以学易为马壮羑里之事文王亦自悔有所未尽似非周公可以言文王者然假使周公以此言文王不可谓非深知文王者也此圣贤忧患之学文王周公孔子其揆一也
　　【离下防上】
　　萃言王假有庙涣言王假有庙家人言王假有家明乎在宫在庙王者皆以精神相感通故能使鬼神享而家人化也象曰王假有家交相爱也既交相爱矣又何忧乎九五为王者六二宜为王后然六二爻无异辞焉归妹曰帝乙归妹曰其君曰其娣此异辞也家人六二曰在中馈无攸遂则通乎臣庶之辞也家人以长女中女成卦故卦辞曰利女贞彖传亦先称女正位乎内在中馈无攸遂者正位乎内之事也六二既通乎臣庶其余无不可通初九闲有家谚曰教妇初来其斯之谓与六四长姒也长子家督长姒代姑家之盛衰系焉爻曰富家大吉象曰顺在位也明乎长姒之重非友妇可比也九三家人嗃嗃悔厉吉嗃嗃严厉之象也妇子嘻嘻终吝嘻嘻叹辞也九三重刚过严家人不堪而叹故象于嗃嗃许其未失于嘻嘻讥其失家节以是知治家不可不严亦不可过严也上九有孚威如终吉诚与威相济而得终吉异乎九三之终吝矣家人至上九家道已成象又掲反身二字以示人身修而后家齐自天子至于庶人壹是皆以修身为本也反身无他法大象曰君子以言有物而行有恒尽之矣
　　唐李勣对髙宗曰此陛下家事何必更问外人其后徳宗舒王之议亦祖此説李泌之对则谓臣当无所不知夫天子家事诚为大事臣庶家事岂为细事乎借父耰鉏虑有徳色母取箕箒立而谇语抱哺其子与公并倨妇姑不相説则反唇而相稽秦之所以亡也贾谊言之矣妇女不知女工任情而动有逆于舅姑有杀戮妾媵父兄弗之罪也天下莫之非也晋之所以亡也干宝言之矣后世所以教导整齐臣庶之家者非无法令然徒文具而无其实也谊又有言夫移风易俗使天下回心而乡道类非俗吏之所能为也所闗诚重矣哉
　　【兑下离上】
　　天下同异之辨不可胜穷天地睽男女睽万物睽是其异也其事同其志通其事类是其同也象曰君子以同而异夫同而异异而同一也其异也正其所以同也睽之时用大矣哉大以此也睽非美事而天地男女万事皆不得不睽睽然后同何嫌于睽乎若夫始同终异始异终同同异皆出于私两者判不相合与其终而异未若其终而同也睽之六爻初与四不相应也四如逸马逐而愈逸不逐则自归又如恶人恶与左传恶而婉之恶同貌虽恶而中未必恶也初不嫌四而见之四且以初为元善之夫彼此相孚矣初之悔亡无咎四之睽孤厉无咎以始睽终同也二之遇主于巷五之厥宗噬肤三之无初有终上之先张后説皆终同也自匹夫相与无不以睽为忧以不睽为贵况寮寀君臣之际乎总之有宜睽者彖传大象之义也有不宜睽者六爻之义也如此则见睽之利不见睽之害归于大同实受其福矣睽之时用固非一端学易者可不尽心乎
　　【艮下坎上】
　　九五大位也当蹇难之时以一身而任天下之责天下之蹇皆其蹇蹇莫有大焉者也大蹇也夫九五所谓利西南徃得中者也当位贞吉以正邦国之大人也见之则利徃则有功者也世未有真主在上而忠臣义士不乐为之用命者朋来之助岂非五之所自致乎人知九三徃蹇来反为道穷而反不知蹇卦四隂与五同徳者惟三之一阳耳其反也见险而能止也知也反而与初二同徃尤其知也初之宜待者待三也四之来连者连三也上以来硕者以三为硕人也上以三而利见九五之大人初二四谁非以三而利见者哉然则三真五之朋也有三之朋而初二四上无非五之朋也不止王臣蹇蹇一人也朋来如是虽大蹇无难平矣虽然非下推上挽三何能独进乎上与三应与之合力决天下之险难开一时之荡平上之功岂小补哉
　　【坎下震上】
　　解之小人六三也本非元恶大憝附九四之足下随四而动不过四之一拇耳然已居下之上其位髙矣故曰负且乘言其以负贩之夫乘君子之器也或曰负者上仗四也乘者下陵二也负贩之夫一旦得志未有不负上而乘下者也合观之而小人之态见矣在九二以三狐目之工于媚悦则为狐也又依城之狐也假威之狐也在上六以隼目之捷于伤人则为隼也三一小人耳而其势闗涉上下则亦非寻常小人可并论矣九二以矢射之获之于田上六助二射之获之于髙墉九四亦不敢庇之而自解其拇自三观之以二与上为冦其实二与上兴兵戎以伐罪人也是役也主之者二也上为犄角四者小人所在之地也然小人之退与不退权尤在君二与六五为正应二所以能成功也利西南徃得众此之谓也无所徃既解之时也有攸徃未解之时也无所徃则来复赦过宥罪不欲祸延也有攸徃则夙其事已定人犹未知也不苛不纵先后得宜岂非九二之贞吉中道哉呜呼三与上本宜应而不相应使三之祸已成必将陷上而夺其位三之祸未成而败上非射而获之恐未免以嫌疑而祸及其身也三为四拇势将累四初与四应刚柔之际势将及初今三一解而众祸悉解郎顗曰雷者所以开发萌芽辟隂除害万物须雷而解资雨而润解之时真大矣哉
　　【兑下艮上】
　　损卦本无剥民奉君之説彖曰损损下益上其道上行者损下卦干之九三益上卦坤之六三损下益上即损刚益柔损非徒损所以益上故曰其道上行损下益上义本如是损亦非恶事也何尝指为损民益君哉惟损下益上其道上行故又曰损而有孚元吉无咎可贞利有攸徃曷之用二簋可用享葢其道上行损中即有孚义元吉以下皆有孚之占二簋用享则所以为有孚者也此卦下三爻益上者也上三爻受益者也上下交孚下积其诚而上受之曷之用二簋可用享之説也主之享宾必用其诚簋非虚器中必有实二簋者象下之两阳也享礼八簋为上四簋为中二簋为简今以两阳之实取象二簋不论享礼之常亦犹享宾有时而用二簋惟其诚不惟其物故曰二簋应有时也易大例扶阳抑隂刚不可损独此卦以损刚益柔为义损刚则刚虚益柔则柔盈故又曰损刚益柔有时损益盈虚与时偕行也损益二卦皆损刚益柔但益卦所损之刚在上损卦所损之刚在下耳或执益彖损上益下民説无疆之文谓以损之损下为损民亦无不可不知损君益民可言也损民益君不可言也损君益民而民説固其宜也损民益君而有孚未之有也必不可元吉必不可无咎必不可贞必不可利有攸徃任其曲説终不可通且小人以是借口流祸无穷矣故不可不辩以爻义细言之初九辍其私事遄徃益四遄之为言疾也四所谓损其疾者指初九也损其疾亦犹咸其拇咸其腓晋其角之类易之句法也非以疾为四之病疾而初徃损之也以下事上不宜缓慢故疾而无咎酌损之者戒其过于疾耳非以疾为不可也六四损其疾使遄有喜者言初九之徃本遄四又能使之遄不以损其疾为嫌反其疾为喜也如此而遄徃者愈劝矣何咎之有初九曰尚合志四曰有喜两爻各得无咎此初与四之有孚无咎也九二利贞者中以为志以中为贞也中即二之二簋盖一心享上之诚也征凶者二非徼功沽名之臣以征为凶故安静无为不敢轻动耳此二之以为弗损也而五以实受其益矣五受二益故有或益之十朋之弗克违之象上天祐五使得贤臣非元吉而何合而观之二五以中相孚而得吉者也若六三三人行则损一人一人行则得其友成卦之义实在于此象曰一人行三则疑也六三与上九不相疑矣岂非孚乎上九居卦之上受益极矣故反而益下然于上实无所损故为弗损益之可以无咎可以贞吉可以利有攸徃得臣无家者是臣民俱受其益天子以天下为家也损之道至此无以加矣故曰大得志也总之此卦大意在上下有孚为臣子出身事君之事世既误解损下益上又误解二簋应有时损刚益柔有时为凶年饥嵗上下俱耗之时夫上下俱耗犹可损民与呜呼此汉唐所以多聚敛之臣也【震下防上】
　　益彖传损上益下民説无疆自上下下其道大光以益下为益民此则得其解矣损卦自为臣益君之事益卦自为君益民之事何必皆以下为民哉自利有攸徃至与时偕行皆备言所以损上益下民説无疆之故亦非有二意也凡自上益下之事皆天子之事此卦六爻皆应而尤重九五虽成卦之义在于初四亦不敢与五比也益莫大于恵恵者顺也九五之心有孚而顺天下自然勿问而知其元吉其时天下之心亦皆有孚而顺九五之徳九五之志于是大得不亦宜哉二五中正相应所谓有孚恵我徳者于二尤为易见凡国有大事必君从卿士从庶民从从筮从或益之十朋之弗克违岂非筮协从之谓乎上下协从天人交应王用享于帝之吉占实非二所敢当也是以爻有永贞之戒象亦曰自外来明非二意中所敢有也六四中行此言四以益下为心而合于中行也告公从者言其告于公朝而公朝从之也利用为依迁国者言即迁国大事亦无不从而所迁之国其民心实足为朝廷所凭依也初九居下亲民之臣当益之时民皆顺君之民自宜利用为大作大作即迁国之役也元吉无咎者虽益之时无事不可兴然下不厚事初九特为之者也无咎可当也元吉本九五之占初不敢当也六三益之用凶事受凶荒之任者也益之最亲切者无如凶荒古之王者使人徴诸侯忧凶荒则授之以圭致王命焉三有孚中行告公用圭其复命之事乎宣君之徳救民之命自然感天之心受天之福虽已身亦有大益非仅无咎而已故象曰益用凶事固有之也言凶事之中益所固有其辞与自外来不同所以劝之也呜呼天灾流行凶荒时有当是任无咎有咎有益无益孰非自取之哉合此五爻观之中正相应者二五也三四之中行皆以五之中为行者也三之有孚五之孚也四之益志五之志也初九者乃四之应也五之孚恵心而其余皆有孚恵我徳天下大益其本在于君之一心是知舍心而言政未有能为政者也独上九处益之极又防极动故曰立心勿恒无恒心之人反覆变幻纎悉诛求君子惟恐利不及人小人惟恐利不归已人非鬼责孰能御之莫益之或击之自外来之辞与初二同而吉凶若天渊矣所谓美恶不嫌同辞也戒之哉














　　午亭文编巻二十六
　　钦定四库全书
　　午亭文编巻二十七
　　大学士陈廷敬
　　经解三【易】
　　【干下兑上】
　　此卦五阳一隂隂至寡也以九五之尊决去上六一隂如以利器芟除小草何至夬而又夬乎夬夬者不能一夬而遂夬也虽云中行无咎中实未光矣若九三无九五之势又在诸阳之中独与上应使避相应之嫌壮征于色以一击为快反足致凶故夬夬未妨也虽其始独行遇雨若濡有愠而其后终得无咎故犹有取焉初九壮于前趾往不胜为咎此决而轻发者也九四则不能决者也诚能随众君子之后如牵羊之在后则借力遂进次且之悔可亡矣牵羊与次且有辨次且而不能牵羊自古无才之小人反多刚愎自用不能随顺君子爻所以又有闻言不信之戒也惟九二刚而能中虽属干体然健而说决而和实备全卦之德惕号者彖之孚号有厉也暮夜有戎勿恤彖之告自邑不利即戎也虽不即戎然循是道也终至举朝君子而小人絶迹所谓利有攸往刚长乃终也九二惕号上六自然无号君子刚长乃终小人终不可长定理定势未可谓必无之事也大略夬以得中为贵九五终未光则以上六昵在君侧五居尊位当以毅然一决为中而非诸爻可比也夫天下之势日变者也朝多君子不易得之时也使九五不能断虽君子扬小人之恶于王庭必无济矣中而光圣人所深望者其尤在五哉
　　【防下干上】
　　姤之小人初六一隂也为女壮为羸豕为鱼为民为皆初六之象也初六一隂敢与五阳遇故为女壮在下故为羸豕虽为羸豕而可豫信其蹢躅隂柔则易牵故欲其繋繋则贞吉有攸往则见凶有九二之金柅初自然无攸往之凶矣
　　初欲往而二柅之初为鱼而二包之皆以其近也二之能包鱼能制鱼者也其为主固矣然鱼为嘉味何以不利宾盖味之美者其毒亦多小人之柔而可喜似之故二包有鱼以义揆之不肯及于宾也
　　姤五月之卦五月生初象也杞髙木二象也能左右之曰以五能以二之杞包初之杞包而不得蔓引是品物咸章之时二能使初之含章也二之为杞犹之其为金柅也然孰非五以之之力与阳者国家之命隂长而命随去今以杞包隂不得长是命自天而降不复去矣故曰有陨自天志不舍命也
　　九三臀无肤其行次且者以行未牵于初也不遇未免有寡助之厉私遇则有牵于小人之大咎与其为大咎宁为厉矣
　　上九与初最远角又善触无与初相遇之理吝而无咎虽吝不足罪也
　　诸阳惟九四与初为正应然初隂性善牵与二相近与四相远初繋二而不他往即得贞吉不必定归四也二包有鱼四自然包无鱼夫阳之于隂犹君之于民四之包无鱼是君远其民而君无民也岂非起凶乎
　　此卦一隂始生由是而遯而否而观而剥而坤是姤卦为谨微之卦不可不讲也五居尊位而应之者二二五两爻之义尤不可不讲也
　　【坤下兑上】
　　萃于一之谓萃有二非萃矣彖所言利见大人是也是故五为萃主他不敢当也五萃有位位者天人共与歴数攸存未有运世无本功德不纪而能崛起在此位者也以是当天下臣民之聚无不孚矣无不光矣何咎何悔哉以九五之志则常若匪孚故反躬自省元永贞之德惟恐不能尽焉志若匪孚所以无不孚志若有悔所以悔亡志若未光位乃光大彖所谓利见大人亨聚以正也非九五元永贞之谓乎此卦四五两阳各得其应疑于不一然九四位不当居多凶之地有不正之嫌必大吉始可无咎大吉者近五之侧以身萃五自不敢当天下之萃故大吉也初六本与四应改而萃五是为有孚不终乃乱乃萃也前为二引若二号之也与二相得附二萃五一握为笑也勿恤往往于五也初之萃四似正而非正改而附二萃五似乱而非乱其乱也乃其所以正也夫何咎若二者居中应五又引众萃五中德不二但知引而不知他一孚之外无余事也彖言大牲爻言用禴者萃之时天子之享亲宜丰臣子之享上宜诚各有攸当也六三欲萃上六既萃如又嗟如者盖上六方赍咨涕洟不敢自安于上苦欲萃五而三又萃上六必无利矣惟往萃于五庻无咎耳小吝者戒其往五而不果也互防为进退上萃五欲其果于退三萃五欲其果于进也总之上下五爻不论有应无应皆萃于五是谓萃于一是谓萃之正萃岂非天下最盛之事哉虽然萃可喜也亦可忧也蘓氏曰五能萃二四能萃初近四而无应则四能萃三近五而无应则五能萃上此岂非交争之地哉大象泽上于地萃君子以除戎器戒不虞圣人之虑深矣
　　【防下坤上】
　　地至实者也亦至虚者也使地不至虚木之生将压遏而不得长岂能拔出地上干霄抉云哉惟君亦然使君不能下士则君门如天草茅贱士无由上达矣升卦六五居坤之中以顺为德顺故能虚此五之贞也五以贞为阶天下皆由阶而升用见大人勿恤者用此也六五所以为大人也五位西南防之至坤必歴南而后至故曰南征吉志行也天下之志行五之志乃大得所谓有庆者不独二之有喜若初之上合志三之无所疑四之顺事上之冥升皆有庆也彖传虽举九二刚中而应为释其实非九二一爻可专有也初六允升初为防主防与坤顺合志其升自可信也九二孚乃利用禴二有中实之德孚信于五虽外饰之靡丈去而不用可也木至九三渐入坤体虚而无碍故谓之升虚邑六四上由之以下达下由之以上通是为五汲引在下之贤人登于天子之廷者也贤人进而治功成王用此享于岐山矣故曰顺事也上六居卦之上木之升至此而极凡木之升在春夏人易见之至于冬则不见其升而实升而不息故谓之冥升谓之不息之贞消不富者以冬而言也使贤人之升至于不见而升升而不息岂非天下国家之大庆哉
　　【坎下兑上】
　　困卦彖曰困刚揜也刚指二五刚中之刚九四不预焉二五之刚为初与三上所揜又为九四所揜故曰刚揜而不曰柔揜刚使二五止为初三上所揜九四不预焉何以不曰柔揜刚而但曰刚揜哉能辨九四亦为揜刚之人而困卦之义明矣九四来徐徐凡自外而内者谓之来四之来以就初也徐徐者隔于九二而不得速也故曰困于金车然四之志岂须臾忘初者哉初揜二者也今四之志在下不止欲助初揜二且欲引初揜五矣而谓四非揜刚之人哉然四与二皆阳二又承五故又曰虽不当位有与也然则吝有终者此望四自新之辞也四互五三有防木象初与四隔故有臀困于株木象四至二互离初在下有入于幽谷象自初至四隔三爻有三岁不觌象此卦独初与四应凡卦以有应为吉今四反累于初小人之不可作縁如此三与上不相应据位本相应两柔又相应今隔于五五刚如石三不能转下又承二据二之蒺蔾三为其宫上为其妻入于其宫不见其妻凶何如之三之不见妻虽以隔于五故亦以上之悔故上为三所牵附困于葛藟也在卦之上势穷而危于臲卼也处势如此一动足辄危故曰动悔动悔者不可征也若能悔悟则可以征而吉矣此又望上自新之辞也此四爻者二五之刚所由揜也岂知二五本刚中非此四爻所能揜乎不能困刚徒以自困小人何乐而为小人哉若夫二与五真可谓之大人眞可谓之君子故能在险而说困而不失其所所者何贞也贞也者刚中之中也此二五之安身立命处也可以感人可以格鬼神可以无入而不自得又何不亨之有乎是故人以九二为困不知酒食之庆在中朱绂方来之庆在中利用享祀之庆在中虽征行非其时故凶而以九二处之自无咎矣九五者居尊位者也其时揜五者非敌国外患不过左右小人耳天子于小人怒则去之小人既去羣才效用此劓刖之象也困于赤绂之象也朝廷之上以刑法为敺除志之未得在此然事平而朝廷宴然亦在此矣乃徐有説也利用享祀意与九二同皆以刚中之诚心孚于鬼神故也夫二与五在险能説困而不失其所是说其所自有何至以口舌求说来尚口乃穷之诮乎圣人爱君子故用丁宁于不必丁宁之地也此卦兼为小人谋为小人亦所以为君子也所以为天下也圣人之为天下虑也盖详彖传困而不失其所为句或连下亨字读非
　　大象曰泽无水困君子以致命遂志夫致命遂志之人何人哉平日非志不在温饱非犯顔敢谏非以忠孝节义自期待临大节而不可夺者能致命遂志未之有也无致命遂志之臣则亦必无实心为国之臣必无有事为国守土之臣国家何利于此故培养节义是为急务也
　　【防下坎上】
　　井以养人犹君子之德能养人也初六之井泥九二之井谷二者皆无足取其惟九三乎三之井渫即九五之井洌寒泉盖九五能使寒泉之见食于人非九五自为寒泉也当其不食则行人徒恻一遇王明则并受其福九五之中正非明王乎甚矣九五之重也六四之井甃此作人荐贤之臣也上六之井收勿幕此用贤之臣不蔽贤之臣也四止无咎上且元吉者盖至上而寒泉之食无人不被井道于是大成矣是六四不可无上六尤不可无也虽然荐贤者赏蔽贤者戮有王明之九五何患无六四上六之臣哉王明并受其福者天下并受其福也生于其时者何其幸耶
　　【离下兑上】
　　国家一切改革无不有天人在焉非独革命大事也天运日变于上人事日变于下而天理人情必不可变能以天理人情为念此革而当其悔乃亡之本也是故革者不得已而为之革也不可革则不革初九之巩用黄牛也既革不可再革上六之征凶居贞吉也不可不革不可妄革其难其慎则九五主革之君二三四奉行之臣也人知君子豹变小人革面革之利也抑知顺以从君由于未占有孚为九五虎变之大人者实未易与合二三四爻象观之其辞兼劝与戒无一非体未占有孚之义而为辞者也即无一敢出于顺天应人之外者也世之因循规避而不敢革与轻躁执抝而妄革皆得罪革卦之君臣者也
　　【防下离上】
　　鼎卦六爻初六与九四相应初在下为鼎趾即四之所谓足也当未烹之时鼎顚其趾出其否恶未为悖理盖以小人畜小人亦小人所以无咎也九四不察悮授之以重任遂至鼎折足覆公餗九四之形容亦沾渥难澣矣至此人不责初之不胜任也而直责九四之不胜任平时过信初六今所信果如何哉九二与六五相应九二鼎有实宜六五之趋就恐后也反使二咨嗟于下曰我仇有疾不我能即何故岂非柔靡因循之过与四亦非太柔不可辅者故有鼎黄耳之象但为上九玉铉之臣为相而二五相应之常可以不失矣此五所以利贞而二所以得吉也九三与上九本宜相应以两皆刚故不相应三之有实与九二不殊以上不汲引不得升于五前故有鼎耳革其行塞雉膏不食之象使上九变其金铉为玉铉则刚柔相节而三庻乎鼎耳不革其行不塞雉膏见食矣此又三之所以方雨亏悔终吉也夫鼎之烹也以享上帝以养圣贤二与三是也人欲勿用天其舍诸今二三之实皆由上九见食于六五是上九以荐贤上当天心也大吉无不利何疑之有此卦之义在于大臣远阘茸而举贤人绎六五金铉之义则用大臣以用天下之贤人尤不可不加意也
　　九二虽有终无尤之喜犹未免有慎所之之戒何也贤人君子不见用于时或为权门牢笼因而失节故丁宁戒之宋杨时为蔡京所荐前朝吴与弼为石亨所荐至今犹有遗憾况其他乎
　　【震下震上】
　　洊雷亦不必指非时之雷如冬雷及无云而雷之类自二月发声之后八月收声之前凡雷皆雷也人亦无闻雷霆而不惧者当雷之时妄念尽空天良发惜乎雷过之后妄念又滋耳若能时时恐惧时时修省所谓囘天格天孰加于此乎
　　震来虩虩笑言哑哑文王用之繋卦周公用之系爻恐致福也后有则也孔子用之释彖既又用之释象此四语蔽震卦可也蔽全易亦可也
　　【艮下艮上】
　　彖辞艮其背孔子释之作艮其止艮其背即艮其止之象艮其止即艮其背之实义止其所又艮其止之的训也背也止也所也切实言之一理而已艮其止者止于理也凡人不过一身其与身接者皆人也不见理但见人与身则所以处身与人者失矣不见身与人但见理则所以处身与人者得矣故彖曰艮其背不获其身行其庭不见其人
　　艮止也此止非专属止非专属静行亦有止止亦有止行即是动止即是静行止动静无不有理止其所而时出之故曰时止则止时行则行动静不失其时其道光明然则凝心无为息缘住静虚寂之学必非艮止之学明矣
　　【艮下防上】
　　彖传进得位往有功也进以正可以正邦也其位刚得中也数语明指九五或曰天子不可以渐进言夫由储君而为天子非渐而何天子尚进以正进以渐天下何得幸进躁进哉使天下不幸进不躁进天子正邦之功莫大于此矣卦辞取象于女归六爻皆取象于鸿又取象于夫妇鸿不再配妇不二醮君臣之义也始进不正其后未有能正者也九五六二相应君臣之正也五鸿渐于陵妇三岁不孕二鸿渐于磐饮食衎衎五言其始也二言其终也虽终莫能胜而其始亦难矣则以九三六四故也三无应离初二而耽四之邪配是谓夫征不复以私而孕不敢举焉是谓妇孕不育私而得位盗思夺之故结四相保是谓利用御冦四亦无应故三渐陆四渐木皆非鸿之本性也四虽渐木或得其桷犹可苟安四之顺防异于三之刚躁故三不免凶四犹无咎与惟三四横据于朝故五渐于髙陵未能遽遂下接六二之愿然五刚中得位去此何难此五所以终得其愿而二不素饱之臣终得见用也初六鸿渐于干新进小臣未遽获上履危防讥诚所不免故曰小子厉有言无咎上九爵位不能系之如鸿之髙飞云路清风峻节足以励一时而师万世故曰鸿渐于逵其羽可用为仪此二爻亦无应者也比之三四则贤不贤相去远矣去幸进以清仕涂拔孤寒以开贤路奬山林以养廉耻孰非九五之事哉
　　【兑下震上】
　　归妹一卦自卦辞论无复吉理自六爻论人有贵贱有贤否其遇亦有幸不幸妾媵之事略具矣六五妾媵之主也帝乙归妹是其贵也其君之袂不如其娣之袂良是其能逮下也又能不尚饰也月防望是其德之盛也又谦冲不敢盈也然则六五以其中德之贵而行不专恃其位矣娣得此以为女君何其幸哉初九之为娣固也九二何以云眇则以跛眇相似也跛故不敢正履眇故不敢正视初征吉二利幽人之贞质性固有小异而以下承上之常两皆不失矣惜古今女君不皆六五而娣不皆初九九二也六三为成卦之主始亦欲待年而嫁获其良配后则反归以娣岂非女德不正人皆贱之故与九四归妹愆期迟归有时亦女子有志者也闻古之盛世男女以正婚姻以时然则女之愆期必有任其责者矣上六女承筐无实士刲羊无血无攸利此非约婚而不终者也愆期之女鳏旷之士不能具礼简略相从者也或曰此卦自六爻而外通于公卿士庶且妾媵小事耳圣人何为娓娓不置是未读归妹之彖者也归妹天地之大义也天地不交而万物不兴归妹人之终始也而可以为小乎
　　【离下震上】
　　天下之事倚伏无常者也丰本以明以动故丰既丰乂以雷揜日之故于是丰之名虽是也而丰之实改为丰其蔀丰其沛丰其屋矣丰至是疑无亨理然本以明以动故丰苟循其本仍以明以动救其何难于亨哉王假之勿忧宜日中所以救丰之后也丰大也日中之日徧照天下此之谓大也天下无常中之日而君心有常中之日日之象虽属于五而五之明实取于离日不至于昃君不厌其臣天下所以常丰也日中则昃月盈则食天地盈虚与时消息况于人与鬼神乎此言丰之不可恃也或恃丰为可常或谓一丰之后不可再振者皆非也
　　五来章二有孚发若则二之丰其蔀日中见斗往得疑疾自可免矣四在五下故丰其蔀日中见斗与二不殊而其遇主不同一心以佐五而五之来章已得二又得初与四雷不蔽日丰蔀尽撤下明上动顿还旧观岂非快事哉惟上六隂柔在上此重五之暗者也三不幸与之应所谓丰其沛日中见沫暗不在五而在上矣有臣如此而望与之竭力悟主行莫大之事哉惟以权自废折其右肱而已上位穷而富溢丰大其屋翔于天际然闚其户閴其无人盖九三既折肱则上门虽如市谓之无人可也丰其屋适所以自蔽古来为臣如上谁能幸免也
　　【艮下离上】
　　旅者外往而违其家者也士庶贾贱之常而尊贵者之变也如晋重耳僃四爻之义焉吕却之难岂非射雉一夫亡乎明年襄王入于王城王飨醴命之宥又二年献楚俘于王王飨醴命晋侯宥王命尹氏及王子虎内史叔兴父防命晋侯为侯伯岂非终以誉命乎处狄十二年及齐齐桓公妻之有马二十乘有狐赵诸臣从之岂非旅即次怀其资得童仆贞乎处齐公子安之姜氏曰行也怀与安实败名姜与子犯谋醉而遣之醒以戈逐子犯然公子遂行矣岂非旅于处得其资斧我心不快乎其过衞也衞文公不礼之乞食于壄人壄人与之块似乎旅夫兮尾兮流离之子黎臣所以叹也而不可论晋公子子犯曰天赐也稽首受而载之旅虽穷而其君若臣之志不穷志不穷旅之穷何足为灾乎此卦最恶者上九而九三次之三过刚故有焚次防仆之事大约旅之时固难过刚则人不附人去则益甚矣至于上九焚巢之害视焚次又甚矣旅非笑时也而先笑号咷在其后矣牛既防矣终莫之闻矣是为最凶者也可不戒哉
　　【防下防上】
　　风者天之号令防为风故为命令两防相随故为申命法敎百端令行为上故曰行事此九五大人之事也五居防中以中行命命无不正所谓刚防乎中正而志行者也命既正矣则吉由之悔亡由之上下无不利由之矣无初有终初未得不令而从终则无令而不从也庚者十甲过中事之当更者也更事故申命也或曰甲主仁庚主义甲寛令也庚严令也然防者入也重防所以入人非可以严厉言也
　　小者初与四两柔也柔皆顺乎刚刚则单指九五九五居尊位故柔皆利有攸往利见大人虽九二之刚亦不过下引初六使上顺九五耳不敢当大人也
　　初以顺五为贞进退多疑则失贞故利武人之贞武人者果决无疑者也四决志顺五无进退之悔可以称武夫矣倡初顺五故曰田获三品初防下为品与四隔三爻为三品也田而获亦武夫之事也四不止有功于初岂非五之功臣哉
　　二与四皆互兑口五之申命行事必借二四四称武夫二称史巫亦互辞也盖所以使初无疑而事五者亦辞命之力也防在牀下所以事五也用史巫纷若所以申五之命也然则二之有功同于四也
　　九三居下防之终频防犹初之进退也始而志疑终而志穷吝何能免哉
　　上九居上防之终过于防而不能断是为防斧不得以武夫之贞自解矣又曰防资何居此老而患失足恭无耻者也意保富贵富贵未必能保故曰防在牀下上穷也防其资斧正乎凶也正乎凶也或作两句读是也言尔以为正乎吾但见其凶而不见其正也防在牀下与九二同亦所谓吉凶不嫌同辞
　　【兑下兑上】
　　兑说也顺天应人使民忘劳忘死皆由于説说岂有不亨者哉然亦有不可亨者说之失正也故又利于贞焉何以为贞刚中而柔外是也刚中则不昵柔外则不暴不昵不暴説之正也亨之道也九五以刚居中所谓当位之大君也例应云孚于兑嫌同于二变文曰孚于剥此圣人特笔也盖说我者剥我者也既剥矣何以又孚盖知我之志本无他也然孚于剥则自应有厉惟能有厉而厉自然无矣此五之贞五之所以説也初之和兑者我无尔虐尔无我疑也二之孚兑者我无尔诈尔无我虞也四下乘六三与上六同体若商略所以説乎两柔者则徒徨不宁无为也惟介然疾之使两柔皆不能渉入则可以有喜矣此三爻者其道不同亦皆説之能利贞者也至于六三上六一来一引正兑之小人以妄说为性而君子不可妄説之者也六三言凶上六不言凶者上之凶可例三而知也大约说卦以利贞为主说以利贞是以顺乎天而应乎人説以先民民忘其劳说以犯难民忘其死苟不能説民而小人是説一旦有事谁为我劳谁为我死小人且掉臂逝矣戒之哉【坎下防上】
　　此卦五为主涣之君二四为治涣之臣刚来而不穷二也柔得位乎外而上同四也王假有庙王乃在中五爻所谓王居也利渉大川乘木有功五乘四木以济坎水也利贞者王以居为贞也所谓正位也有五之君有二四之臣而初六六三上九无不附于二四协志佐五一时君臣如此涣之所以亨也夫涣非幸事也普天之下谁非臣子初六之柔借二互震之壮马以拯王室之难岂非顺哉四为木为机初用二马二奔四机得四而二亨涣之愿得矣六三涣其躬者以有涣在不敢不散其私也志在外者志在四也夫初二三皆归于四四不敢有以归于五可谓涣其羣矣大臣而无朋党之私可谓光大矣人恶涣故喜羣四涣其羣功乃在五所谓涣有丘也此非常人心思所及也盖涣之时丘为众之所止五当互艮之山故象丘也九五涣汗其大号防之申命行事也涣王居者王居而不动所以守宗庙社稷也涣汗其大号涣王居皆涣字一读言涣时宜汗其大号涣时王宜居守也故象曰王居无咎或以王居为王之居积连涣字为句以散财释之误矣此卦以汗大号涣王居为涣之实事与余象不同若夫上九之涣其血者上与三应三涣其躬上安得不涣其血故上亦涣之功臣也去而远出者何盖功成身退知防之士也故爻以无咎许之象以远害明之
　　史言唐德宗时奉天所下诏书虽狂将悍卒闻之莫不感激又言山东宣布赦书士卒皆感泣又李晟上行在露布曰臣已肃清宫禁祗谒寝园钟簴不移庙貌如故涣汗其大号涣王居二者为涣之实事此可以见矣【兑下坎上】
　　节卦断以节财言天地节而四时成节以制度不伤财不害民反而言之不节以制度则伤财害民矣节岂小事哉此卦分坤之一柔居下卦之上为兑六三也分干之一刚居上卦之中为坎九五也兑为説坎为险説以行险者六三也当位以节中正以通者九五也苦节不可贞则上六也以六爻细言之初九在下知通财之权在五塞财之权在二不敢前侵二事为不出户庭户竒九二之象也二坐视三之不节而不能塞为不出门庭门偶六三之象也夫节财者当于有财之时失其时何嗟及矣二之凶宜也若六三不节若则嗟若又三之自取也咎将归谁多费以快意而不知穷在其中说以行险非六三而何九五当位以节中正以通节而通故不穷不穷故往有尚甘节之吉所以在五也六四享安节之亨亦以承五之道故也六三不节蔓延于上然凶而犹谓之贞犹得悔亡者罪不在上也呜呼财者天下大事也九二大臣也不知钱谷托言非其职过矣至于制度数议德行国家之大政所系于财者至重也明职掌禁侈用制度数以革僭分议德行以劝俭约天下未有不家给人足者也有中正以通之徳其行此固易易也【兑下防上】
　　卦名中孚中者二五刚得中也若三四则柔在内何得以内冒中哉旧有中虚中实之説中实是也中虚非也二五成卦之主凡卦之义皆可取用五君二臣二臣臣説君防故曰説而防孚乃化邦也信可以感天地动鬼神凡有血气无不可感故曰豚鱼吉信及豚鱼也防为木为风互震之动风行木动舟象也三四两隂舟虚象也君臣交孚何事不可行风顺舟驶无以逾也故曰利涉大川乘木舟虚也三索得女而成兑一索得女而成防遡其本则干也干为天刚健中正莫过乎天二五有焉孚之所以为孚者此也故曰中孚以利贞乃应乎天也至六爻之义亦惟二五为中孚与卦义同其余不中则不孚矣
　　九五为君之孚臣其辞易知九二取象于鹤者鹤水鸟又秋禽九二兑体故象之又君主日阳也臣主夜隂也鹤在隂亦二之象也又夜半阳生鹤知夜半隂应阳之象也鸣和兑口之象也曰我曰尔即其鸣和之辞也爵禄曰爵鸟爵曰爵鳯皇亦曰爵鳯鸣节节足足故饮器象之亦曰爵然则爵之称亦多矣我有好爵其指鳯乎凤生东方君子之国羽虫三百六十凤为之长九五居防乘震象之宜也曰我有曰吾与尔靡皆据二言之此臣乐得君彼此告语之辞也或以子和指五非也以子目五失尊卑大小之序于理为悖且鹤属兑体子又属防体一物而两取象其义紊矣
　　又以系辞传参之君子居其室出其言善则千里之外应之况其迩者乎出其言不善则千里之外违之况其迩者乎远迩相关如此迩可忽与母子室中之至迩者也鹤鸣子和迩先应也此又欲获君先信友之说也初九虞吉者虞度六四之有它其心不敢安也虞于志未变之先故吉志既变而后悔之晩矣六四舍初附五絶类而上附五不失臣道月防望之象絶类不系私交马匹亡之象此舍私狥公善补过者也然反覆卖友之讥亦难免矣其郦寄之流与三与上应而不应故辞曰得敌或鼔或罢先信而后疑也或泣或歌既疑而又信也总之疑而不定者也上九翰音登于天音无翼而飞故曰翰音登于天者在卦之上居防之极言犹飘风不可捉执然上既不信矣其谁信之故曰何可长也获君信友于九五九二见之友之不相信于初四三上见之古今未有上下相疑而可有为者中孚一卦于君臣朋友之际言之备矣
　　【艮下震上】
　　大为阳小为隂卦有四隂二五又居中得位小者既过大者何以亨哉小者过而大者亨亦必有道矣则贞是也处小过之时行小过之事所谓过以利贞与时行也可小事不可大事是也此又为君子小人之互辞柔得中是以小事吉则大事必不吉刚失位而不中既不可大事则但可小事矣此卦本敎君子之行小事辟如飞鸟遗之音不宜上宜下上逆而下顺上则大事也下则小事也君子知此则自然无违时而行之祸故曰大吉大吉者君子之大者吉也系辞之圣人意为君子然所以示小人者亦在其中矣
　　九三弗过防之弗过一句防之一句时既不能过小人而外示防小人之形从或戕之之凶其能免乎此忧九三过刚危之之辞也九四弗过遇之弗过一句遇之一句时既不能过小人而能善遇小人此九四之利贞也故即予其无咎然遇小人譬如养虎故戒之以往厉必戒遇亦一时之权常以是为贞反至失身而不贞故又敎之以勿用永贞此三四两爻之下而不上可小事不可大事所以亨所以大吉也
　　六二隂过于阳故为过其祖过其君以隂居隂故为遇其妣遇其臣此又六二之能下也然二本过其君圣人曰不及其君何哉臣不可过象释之明矣天王狩于河阳公孙干邾其书法同孰谓易中无春秋哉六五宻云不雨自我西郊乂曰公弋取彼在穴皆有隂不敢行阳事之象此六五之下也然其徳则六其位则五与二少殊虽不雨云已上升故象曰已上也五君位也不曰王曰公亦书法也
　　初六飞鸟以凶此初之不下而上也惟其为飞鸟所以致凶也不可如何自作孽不可活之谓为初叹息而言之也上六弗遇过之亦作两句读言上六不肯以礼遇阳而务欲以力胜之也此上六之上而不下也飞鸟离之上与初为飞鸟同故罹祸亦与初同也曰凶曰是谓灾眚辞繁而不杀圣人为上叹息亦同于初矣
　　【离下坎上】
　　既济之世侈大之志易生能收敛而不至侈大则既济可以常保故卦辞曰既济亨小而释之曰既济亨小者亨也刚柔正而位当似槩指六爻而意在九五九五为既济之主其禴祭也非薄于鬼神也此九五之能小也后世有数十年不亲郊祀者反之则东封西祀以明得意以祈福祐驯至民穷财匮何如以时禴祭者实受其福哉举祭祀一端他可推矣先天离东坎西九五位居坎中故为西邻所云东邻西邻杀牛禴祭者一奢一俭相形之辞而非以六二为东邻也六二柔得中卦辞所谓初吉者防其茀而不行俟其得而不逐真与民休息安静无事太平之良臣也初九曳其轮濡其尾畏轻举而致祸也六四濡有衣袽终日戒能预僃而戒惧也若初与四亦皆能小之贤臣也天下已安小人生事多开边衅以徼功名故圣人系九三曰髙宗伐鬼方三年克之又丁寜之曰小人勿用其意深矣夫以高宗之贤当全盛之世其伐鬼方犹以三年师老民困其惫可知可不戒哉上六与九三相应小人彼此附和喜于生事者也冒险而进卒止于险而不得出濡首之厉实自取之亦小人所当戒也虽然既济有九五之君有六二之臣自然无九三上六之小人矣
　　【坎下离上】
　　既济之世不可用兵未济之世兵不得不用然亦不得轻用必上有圣主下有贤将相而后可今观六五以文明居上以有孚应下九二能持重于内九四能临事而惧震用伐鬼方于外五非嗜杀之主二非贪功之相四非轻敌之将宜其皆得贞吉也是知未济之兵出于不得已者也未济之亨不以是哉不独此三爻也圣人于初与三上皆有戒辞焉初六濡其尾吝象曰亦不知极也与彖传所云未出中者其意相合未济之时特嫌其济而不知极非谓其不宜济也六三曰未济征凶又曰利渉大川意亦同初六一戒之一劝之亦以未济之时不可不求济也上九有孚于饮酒刚而能和以和孚众所以无咎然虽居卦终犹在未济和而不节过亲小人恐祸有出于意外者濡其首有孚失是圣人所以又申戒于上也总之不论既济未济圣人皆以用兵为不得已之事皆以小心敬慎为训天运固有循环亦人事得失所致也合二卦为一卦读之常存思患豫防之心焉天下其常济乎













　　午亭文编卷二十七
　　钦定四库全书
　　午亭文编卷二十八
　　大学士陈廷敬
　　经解【书诗礼】
　　尧典
　　唐虞之际盛矣尝窃以谓此天人之介君子小人消长之关而天下治乱之所由分也当尧之时四凶五臣并列而驩兜举共工比周为党五臣虽各率其职未闻有能明其为凶而放殛之者则天人消长治乱之关其故岂其微哉盖尧知有舜乆矣以为非舜则四凶不能诛而五臣不能尽其才尧若曰与其诛四凶不若登用舜呜呼此尧之所以为君之大也当其时驩兜居中而三苖负固于外鲧方以洪水自重以妎天下虽以尧之圣而不能不迟回审顾于其间者盖待凶人若斯之难也尧若以谓及吾之身而制之使犹不得逞也然庻防其有悔心乎既不得逞而有悔心吾与斯人亦相忘于大化之中而已矣即非然者有舜在焉舜之心犹吾之心也至是而终无悔心之萌矣举而诛之不见其有震惊之迹而措天下于磐石之安是以孔子赞尧之大而又曰无为而治者其舜也与夫舜有为而曰无为圣人之心如天天之心无为圣人之心亦无为当尧之时四凶可以不必诛当舜之时四凶不得不诛皆天也非人之所能为也故舜之无为犹尧之无得而名也舜登用而四凶诛五臣各得尽其才君子道长小人道消天下极治而无乱者本尧用舜以诛四凶之故也非然者则天人消长之关可胜言哉观尧之所以待四凶与所以用舜者然后知尧之为君之大也
　　舜典
　　虞书者舜史臣所记首尧典者尊尧也舜典而尊尧故先尧典而舜典系焉故曰尊尧也尊尧而不别之以为唐书者何也曰尊之也亲之也舜之于尧义则君臣恩则父子君臣主义父子主恩尊尧而曰虞书者若将引为一体联为一家合而同焉不欲离而异焉惧以君臣之义掩父子之恩也不然者虽以舜之史臣独不可纪尧之行事特为一书如后世修胜国之史者乎故不别为书者尊之至也亲之至也是以观舜典而尊尊亲亲之道备焉
　　禹贡
　　予于禹贡而见圣人忧天下之深且远也当是时山川既治水土既平九州攸同矣于是任土作贡孟子曰夏后氏五十而贡其实什一也然自漆丝盐絺以至海物铅松怪石浮磬蠙珠瑶琨篠簜之属无不僃贡焉何其繁也则若于田赋之外又有所谓贡者虽二犹不足如之何其谓之什一也且自土阶茅茨以来歴尧舜之世凡所谓海物铅松怪石浮磬蠙珠瑶琨篠簜诸异物既不见于经则知其未尝有也而禹于是时始制为法令综核严宻如此况又在什一之外乎而孰知其非然也盖圣人忧天下之心如此也其心以为吾之取于民者什一而已而海物铅松怪石浮磬蠙珠瑶琨篠簜诸异物防不毕具则凡宫府之所需宾师之所资其可以充吾用者皆已足于此后之人虽欲专用意于海物铅松怪石浮磬蠙珠瑶琨篠簜诸异物亦不得求多于民盖取之什一之中而皆已足矣则凡吾所定为制者使后世无以加也则圣人忧天下之心可不谓深且远邪若什一之外诸异物更取于民此稍知治理者所不忍为而谓禹忍而为之乎呜呼自浑沕之风渐远服食器用已不能如往者草衣木食污樽抔饮之风矣此圣人之所深忧也而惧其甚焉故定之为经曰虽好异物不得过焉圣人忧天下之心何其远与
　　臯陶作士
　　舜五臣禹稷契臯陶伯益禹及身以有天下稷契伯益其后世子孙亦皆有天下独臯陶以刑官不有天下此天道与非与后世于公治狱令髙大其门曰当吾后必有兴者于公之兴以天道决之耳臯陶之不有天下亦天道与臯陶作士刑期无刑民协于中舜念其功曰四方风动惟乃之休惟禹亦云朕德防克民不依臯陶迈种德德乃降黎民懐之念兹在兹释兹在兹名言兹在兹允出兹在兹其反复念之不忘如此今考臯陶谟所载其在当时徳果不在禹稷下可知也然而既不有天下而楚人灭六蓼臯陶既不得比禹稷契伯益亦将不得比于于公与何天于臯陶则严而于于公则恕也将所谓天道终不可得而知与盖天德好生其在于人有能使民不陷于罪不致于刑长养而安全之斯则可以为徳矣上古之民犯法者少亦不能无防于罪而致于刑者天若曰当其罪而已耳亦何徳之有焉后世变故滋多民犯法者众士师者能得其情鲜矣天若曰苟能当其罪矣斯亦可以谓为徳矣于公之所以大其门也臯陶之徳大矣而天若有靳焉者盖以彼其徳可以使民不防于罪而致于刑也致于刑非天之心也楚人之祸舍天道吾无以决之也孟子有曰小徳役大德小贤役大贤小役大弱役强斯二者皆天也盖唐虞之世有天下以德以德故苟有小异乎德之为者天所惧也则不得不致其严于臯陶是也汉之世有天下以力以力故苟有小异乎力之为者天所善也则不得不行其恕于于公是也
　　费誓
　　孔子序书存鲁誓何也曰为东周也维鲁之弱也鲁宗国维鲁之弱所以为东周也费誓载鲁侯帅师征徐戎之事伯禽秉周公之教传称周礼在鲁制度典章宜其见于简册者多矣而孔子独于此有取焉者何也当时周道衰平王迁洛晋郑焉依而鲁宗国寖以式微其后三桓秉政陪臣执命亲攻昭公而出之而征伐之权上不由天子下不出方伯齐田常弑其君孔子请伐之哀公不听孔子盖伤不复得如曩者盛时承王命率诸侯以讨不臣而伐僭乱也故于鲁伐徐戎之事有取焉尔今诵其辞曰无敢不吊无敢不善曰汝则有常刑者三曰汝则有大刑者再严威整暇犹有三代之遗风焉此所以取其辞存之以继于帝王之后也意者鲁之孙子有能明王道强君德揽赏罚之权绍乃祖烈者乎吾庻防其遇之昔伯禽之鲁三年而报政太公封齐五月而报政周公乃叹曰鲁后世其北面事齐矣夫鲁之亡于弱周公既知之矣孔子不忍宗国之弱以亡其亦犹周公之叹也夫
　　秦誓
　　书存二誓而终于秦者何陈子曰存鲁所以维其弱而终秦所以抑其强盖圣人之志在鲁天下之势在秦势在秦者天也非人之所能为也然圣人重言天命而必推极于人事之所当为昔者秦伐郑晋败秦师于殽穆公誓告羣臣孔子录之书之终篇传者谓穆公悔过孔子有取焉孔子曷取乎尔盖天下之势在秦孔子所知也而圣人曰有人事焉贵德贱力守其疆服毋敢称兵搆祸获罪于先王此人事也以秦前日之所为虽得天下不可乆长以为生民主今幸其悔心之萌矣毋敢称兵搆祸矣安知周之弱不可以敌秦之强也哉又安知彼即有天下不可以久长为生民主也哉故于穆公有取云尔不然彭衙济河之师何有乎悔过而圣人许之耶其后秦灭诗书尚首功并吞诸国终有天下不二世而亡孰谓圣人之忧为过计耶或曰秦始孝公富国强兵穆公僻处西陲未得为会盟之主当其时天下之势乌知其在秦也虽然后世防纬符命之事圣人所不道然天下之势微圣人乌足以知之
　　周南召南
　　二南之作也当文王受命之时耶周之德及于民者至矣诗有之自西自东自南自北无思不服宜其名诗不得独取二南也顾其时西则昆夷北则玁狁东则纣纣昆夷玁狁末之如何矣而文王之化自周召而南渐被于江汉之人此二南之所以独为名也夫昆夷玁狁纣自外于圣人之化无足责矣而当时之人生其封落之中者亦何其不幸耶
　　周召有诗无诗
　　甘棠专美召公而麟之趾兼称公子无美周公者周公勲德岂出召公下哉易之辞曰二多誉远也召公之谓也四多惧近也周公之谓也观周召有诗无诗而誉与惧之义益明
　　鲁颂
　　颂者下颂其上之辞耳犹之国风美刺非有典法禁侯国不得作也然则行父曷为请于周盖当时周衰上下陵替鲁国秉礼虽颂亦请之非谓鲁于法不得作颂如请隧之类必待天子之命而后行也鲁人既不忘其先君之贤而尤以王命为尊可以风天下矣鲁无风而有颂圣人存之思深哉
　　商颂
　　或问诗周书而存商颂何也曰欧阳子有言大商祖之德予纣之不憾明武王周公之心余尝论之夫谓大商祖之德者商周本以征诛有天下周之于纣犹商之于桀明其德以见有商祖之德则实有可以得天下之理如无其德则是虽有天下且不可况敢行放伐之事乎故谓大商祖之德者是也谓予纣之不憾明武王周公之心其义尚有未尽者武之革命顺天应人圣人者天人之至公者也亦安计纣之憾与不憾而武王周公之心亦何待谆谆焉明于天下后世哉故谓予纣之不憾明武王周公之心者非也然则商颂之存果何义与曰明统也周得统扵商明统所以尊周也鲁亲周后明统而尊尊亲亲之义僃焉夫是以周书而存商颂也
　　新宫有声无诗
　　南陔白华华黍由庚崇丘由仪此六篇者乡饮酒燕礼之笙诗也笙入立于县中奏南陔白华华黍又间歌鱼丽笙由庚歌南有嘉鱼笙崇丘歌南山有台笙由仪笙诗自汉已来谓遭战国及秦之乱而亡之朱子曰非亡也葢有声而无辞者也郑氏谓燕礼有升歌鹿鸣下管新宫新宫亦诗篇名辞义皆亡无以知其篇第之处愚按笙诗在笙中吹之则下管之诗亦在管中吹之其有声无词与六篇同也或曰笙诗篇目见于经而传者为之作序六月之序亦连及之而新宫皆无焉故郑氏笺以为辞义皆亡而孔氏疏以为六篇有义无辞新宫并义亦无则新宫非六篇之比是亡诗也非果有声无辞者也夫篇目之见于毛氏之所传者非经之所本有也毛氏覩仪礼而补入其名耳然则毛氏奚为阙新宫而不补曰漏也卫宏因之不为作序又何足怪乎若谓六篇之目果见于经孔子不应独删新宫之目若谓六篇果有其辞遭乱而亡又不应皆仅存其目其为毛氏之所补入无疑也左氏传昭二十五年宋公享昭子赋新宫新宫之诗或别有其辞非下管所吹之声也孔子删之耳是以朱子又疑以为斯干之诗而未敢必也孔氏又谓自宋公赋新宫至孔子时三十余年而新宫逸亡夫新宫之诗仪礼所用之诗非他诗比也仪礼周公所以兴礼乐定太平之大政也礼乐之大具者莫僃于鲁鲁岂有遗诗耶假令鲁诗间有遗者此仪礼所用之诗其行于天下者乆且远岂有求而不得者耶多闻博学如孔子岂有不求得者耶且三十年未乆也而谓行于天下者昔犹在人口而今遂亡之其可信也耶
　　卷耳
　　采采巻耳不盈顷筐嗟我怀人寘彼周行唐人诗提笼忘采叶昨夜梦渔阳本此如序云辅佐君子求贤审官是全与此诗无渉也亦岂复有意味之可寻乎
　　野有死麕
　　诗言以茅包麕而诱懐春之女又述此女之辞姑徐徐其来无感我帨无使厖吠有幽婉之情无严峻之意安见其恶无礼也而系之召南之中不可解矣岂其出秦火之余而简编有错乱者耶
　　击鼔
　　记曰五十不从力政六十不与服戎役与兵皆国之重事也州吁虐用其民土功戎事一时并兴至使其民吁嗟刺怨其曰土国城漕我独南行者岂其民之犹乐为力役哉盖其时之民习见夫轻用其力以土功力役之事不足为劳苦耳是其情尤足悲也岂知夫先王之制五十而罢役比之六十而还兵者犹兢兢焉不敢过用其力也彼州吁残民以逞乌足以语此
　　雄雉二则
　　首章曰自贻伊阻卒章曰不忮不求何用不臧此诗之防有合于中庸不怨不尤正已无求无入不自得之意而出于行役之妇人其亦犹周南之汝坟召南之草虫乎不可谓非巻耳之遗风也以是知先王德教之及人远矣
　　汝坟草虫思其君子不过阅年嵗之改易感时物之变迁或慰劳其王事之勤或自道其思念之意而止耳而雄雉之诗反身自责忧深虑远或恐其难乎免于今之世也其所以勉其君子者无不至焉世变之可覩盖如此
　　式微
　　式微式微胡不归诗七言之权舆也胡为乎中露诗五言之胚胎也何必柏梁苏李哉一章之中而古今之诗体僃焉然其嗟叹永歌之情发于中而成于文者所谓亡国之音哀以思也黎侯失国而寄于人有媿乎其臣矣
　　简兮
　　舜命防典乐教胄子周官大司乐掌教国子是古者乐官掌教事任至重也简兮之贤者实有教国子诸子学舞之责其在职之事有可为者非如后世伶官之比也亦何为而轻世肆志如此哉盖先王教士之法至此时而寖坏虽存其文而诚意不至无复有礼贤敎士之实不过以伶官待之而下亦遂以伶官自待矣贤者处此宜其不得志于时而其言之玩世不恭有如此也
　　北门
　　先儒谓北门之忠臣至于窭贫而莫知其艰穷而呼天无怨尤之辞而又以为有臣如此不能忠信重禄以劝之国之所以亡也尝试论之其君既失劝士之道而为之臣者其所以自处亦未得为尽善也君子之仕于人国道合则留不合则去至于窭贫实甚室人无以自安不思所以自处之宜乃惟呼天而诉之亦何益哉然或者其时为之苟以容其身未可知也夫有道之国士君子得尽其所学就使不得志亦不使失其所守为国而使人既不得志又失其守至苟以容其身如卫者欲不亡得乎
　　君子偕老
　　风人主文而谲谏言之无罪闻之者足以戒莫着于君子偕老之诗此诗惟称述夫人服饰之盛容貌之尊以感动其天良激发其愧耻而终不斥言其滛乱之事所谓辞益婉而意益深是风诗之最善者也
　　载驰
　　礼国君夫人父母没则不得归宁使大夫宁于兄弟载驰之诗首章曰大夫跋渉我心则忧是许大夫之唁于卫者也故其卒章曰大夫君子无我有尤百尔所思不如我所之此大夫即唁卫之大夫也夫人言大夫君子无以我为有过而尔大夫自以为能往而集卫事也虽百尔大夫之所思虑不如我之亲往也申言首章大夫跋渉我心则忧之义也
　　载驰之诗许夫人伤宗国之亡欲归唁于卫其二章曰既不我嘉不能旋反是夫人终以礼自制所谓发乎情止乎礼义者也夫宗社覆灭非常之变又岂能宴然坐视而已也故其卒章曰我行其野麦芃芃然方盛长也将控告于大邦未知将何所因而何所至也则是夫人虽不果于行而其闵亡救乱之心至矣夫人可不谓贤哉夫以宣公宣姜之恶而有女之贤如此世类果足以限人哉又何疑乎文公之能干蛊而克家也
　　大车
　　大车毳衣民望而畏之止其邪心不待刑政之及也然则革车衮冕缋衣绣裳岂曰体安驾乘目好五色而已哉而或者欲去其节文荡然即于简陋过矣
　　叔于田二篇
　　吾观于田二篇之诗而叹其上骄下谄国无道之甚也三代之衰也善恶赏罚不明乎上而是非毁誉之在下者恒得而别白之盖犹直道在人心而公议在人口也若叔段者不义而得众而国人之美之者以其弋猎驰骋举火暴虎饮酒服马之事竞为谀悦而无复三代之遗风叔虽欲不为乱岂可得哉
　　东方未明
　　序曰东方未明刺无节也盖其兴居无节号令不时挈壶氏不能掌其职焉朱子辨説夏官挈壶氏下士六人置壶浮箭以为昼夜之节漏刻不明固可以见其无政然所以兴居无节号令不明未必皆挈壶氏之罪味序义谓兴居无节号令不明是宜夙而莫宜莫而夙至使挈壶氏亦不能操其漏刻以举其职明其一出于一时偶然之意而行之使人无所遵守也此东方未明之诗所为作与
　　敝笱
　　诗以敝笱为喻而首章曰其从如云次章曰其从如雨卒章曰其从如水至于如水而流荡忘反不可复制诗人语有浅深次第之不同亦可谓警戒着明矣善乎胡氏之言礼义者天下之大防也其禁乱之所由生犹防止水之所自来也以旧防为无所用而废之是以至此其极取以证敝笱之诗尤脗合云
　　唐风
　　前汉志曰河东本唐尧所居有先王遗敎君子深思小人俭啬集传曰其地土瘠民贫勤俭质朴忧深思远有尧之遗风盖吾读诗考志传所称二南而后于唐风有取焉然自汉以来解者多所淆乱如蟋蟀山有枢绸缪杕杜葛生采苓诸篇序概指为讥刺时君之诗得朱子辨説而圣经之本指以明于是益叹大贤与人为善其是非取舍一凖乎义理之公不惑于穿凿傅防之説而后晋风之厚民俗之淳益粲然明着于后世则信乎可以排列国之风而独出矣虽然是岂独可以见民俗之淳厚而已哉益以知前圣遗风之远也
　　车邻
　　车马侍御诗人美之则秦之所以为秦者如此而已耳并坐鼔瑟亦岂真能有礼乐之好哉盖自三代以来未有以力得天下者至于秦而世运民风忽焉一变圣人有以见夫得天下不必皆以徳也故魏唐次以秦以见晋亡而秦兴也秦风首车邻以见以力得天下将始于秦也孟子曰天下无道小役大弱役强岂不然与
　　小戎
　　小戎猛烈壮厉非妇人所能作其曰言念君子诗人托兴之辞耳辅氏所谓极其忧思情也无所怨刺义也夫汝坟草虫不免于忧悲而谓小戎之妇人为能知义耶盖诗人之代为辞不如妇人之自为言为能尽其情也小戎言而不尽其情故又以知非妇人之作也
　　黄鸟
　　三良之事盖穆公之恶而康公成之彼三子者宜亦有过焉黄鸟不能高飞远引择木而栖止于棘与桑与楚则诗人之意见矣
　　东门之杨
　　东门之杨序谓亲迎而女不至亲迎不见于诗特以昏以为期一句断之耳而尤可异者郑氏之说诗也郑氏笺云女留他巴不肯时行考昏礼父亲醮子而命之迎子承命而行主人筵几于庙而拜迎于门外壻执雁入揖譲升堂再拜奠雁降出御妇车而壻授绥御轮三周先俟于外妇至壻揖妇以入此士亲迎之礼也父醮女而俟迎者母南面于房外女出于母左父西面戒之母戒诸西阶上父送女命之曰戒之敬之夙夜无违命母施襟结帨曰勉之敬之夙夜无违宫事庶母及门内施鞶申之以父母之命命之曰敬恭听宗尔父母之言夙夜无愆视诸衿鞶此父母命戒之辞也以亲迎之礼威仪节文如彼以父母命戒之辞重愼如此士不亲迎则已既曰亲迎矣当时虽世教衰微而古礼之遗犹当存什一于千百不至荡然尽废也而曰女于是时留他巴不肯时行岂不可异哉或以谓亲皆没昏姻失时无父母之命或父母存而不能以礼制其女虽然俪皮束帛请纳征矣女子许嫁筓而醴之矣虽留他巴欲何为哉甚矣序之误而郑氏之谬也
　　豳风
　　豳何以终风大周公之功而以明臣道也周之王业成于周公圣人着国风之正变以明王业之盛衰故凡公之自为诗与诗为公而作者皆得系于公风皆以国名鲁公国也不系之鲁者何或曰伯禽封鲁公实不之国故不繋鲁然而非也公功在天下鲁一国耳假令公之鲁庸得以鲁尽公耶故凡繋于公之诗不得曰鲁也周之王业成于公曷不繋以周弗敢专也豳者夏之列国先公之所居也繋以豳公之志也而以终乎风者易曰无成有终又曰地道无成而代有终也
　　常棣
　　常棣朱子云国语富辰之言以为周文公之诗但春秋传为富辰之言乂以为召穆公思周德之不类故纠合宗族于成周而作此诗二书之言皆出富辰且其时去召穆公又未远不知其説何故如此杜预以作诗为作乐而奏此诗恐亦非是愚按常棣周公为管蔡而作先儒论之无异辞矣富辰谓召穆公作此诗殆犹春秋传所谓赋诗云尔传凡言赋诗有二义公入而赋大隧之中其乐也融融姜出而赋大隧之外其乐也泄泄凡此是自为诗也公子赋河水公赋六月凡此是诵古诗也召穆公之作常棣是诵古诗也杜预以为作乐而奏此诗与赋诗之义自别宜朱子不取其説也
　　三礼
　　古礼二经周礼仪礼而已周礼者周官政典之书仪礼者仪法度数之事礼记者则诸儒杂记之书非古礼经也所谓周官政典之书者盖周公所作载官府职掌之礼汉武帝时河间献王得而献之失其冬官哀帝时刘歆校理秘书以考工记补冬官僃周官六篇之数今谓之周礼是也所谓仪法度数之事者盖周以来朝聘飨射冠婚防祭威仪之制汉承秦燔书灭学礼经残坏鲁髙堂生传士礼十七篇以授瑕丘萧奋奋授东海孟卿卿授后苍后苍授大戴德小戴圣又有刘氏所传十七篇次第为优郑康成从而注之今谓之仪礼是也自后苍为仪礼之学别録数万言号曲台杂记戴德传之者八十五篇或云八十一篇今其书存者总四十篇谓之大戴记戴圣传之者四十三篇曲礼檀弓杂记分上下马氏増以月令明堂位乐记总四十九篇谓之小戴记二戴礼并是曲台杂记汉世诸儒言礼者并取二家今大戴礼不颁于学宫所谓礼记者小戴记也谓为诸儒杂记之书者此也朱子谓周官为礼之纲领仪礼乃其本经而礼记郊特牲冠义等篇乃其义说则是礼记者二经之传注也宋以前有三礼通礼诸科自王安石行新经义独存礼记之科迄今莫敢议其非者间尝论之周礼一书可行于文武周公之世不能行于春秋战国之时自是以来儒生虽复诵习而鲜可被之实用故王莽之王田市易安石之青苖均输以之速亡召乱盖古今之势不同而法亦因时而屡变也韩愈尝苦仪礼难读谓其行于今者盖寡沿袭不同复之无由是二经者之不行亦其势使然而已矣小戴之书先王之遗训犹存往行前言彬彬可考焉盖掇取大戴之精华为一家之记述安石之独存此科亦不可谓无见也顾其传述舛駮往往而有月令出于吕不韦王制出于汉儒后世不以为秦汉之书而以为商周之礼不以为传注而以为经是则可议也有圣人者出必将删定焉又尝考戴圣治行多不法而圣子宾客为盗身为礼宗奸犯名义君子不以人废言信哉














　　午亭文编巻二十八
　　钦定四库全书
　　午亭文编巻二十九
　　大学士陈廷敬
　　讲筵奏对録【有序】
　　【臣】廷敬伏惟
　　圣主以天纵生知好学不倦【臣】叨侍
　　讲筵多歴年所仰聆
　　天语阐明经义契往圣之心传实前王所未有盛德日新光辉宣着是以措天下于隆平开万年之景运文谟武烈史不胜书皇哉唐哉至矣尽矣【臣】自惟愚陋莫赞高深毎当
　　玉音下询获申奏对因而讲义之外薄有敷陈兹谨辑録数条仰纪
　　圣学之崇宏俯志【防臣】之遭遇名曰讲筵奏对録【臣】不任庆幸悚栗之至
　　戊午九月五日【臣】廷敬进讲啓乃心沃朕心若药弗一节惟暨乃僚一节呜呼钦予时命一节
　　上曰朕观髙宗命傅説谆谆以纳诲辅德为言可见自古君臣一德一心至诚孚感为上者实心听纳以收明目达聪之益为臣者实心献替以尽责难陈善之忠然后主德进于光大化理跻于隆平后世君臣之间徒为虚文中鲜实意治不逮古职此故耳廷敬奏言有高宗之为君所以有傅说之为臣
　　皇上此言诚社稷万年之大庆也
　　壬戌某月某日进讲晋康侯用锡马蕃庻昼日三接奏对言人臣尽忠事主岂得以希荣干宠为心人君以礼使臣固必有报德酬功之典
　　日讲六二晋如愁如贞吉受兹介福于其王母象曰受兹介福以中正也奏对言守正不阿君子立身之大防依违干进小人求容之私计以六二之贤而有愁如之象盖贤者事君以得时行道为念非为一已之荣辱进退而然也故爻曰贞吉象曰中正于此而察人才之邪正审心术之公私俾为臣有喜起之风而无愁如之意此实治道汚隆之所繋也又云受兹介福此盖论其理耳亦有怀才抱德而沉于下僚亦有才微德薄而窃据髙位此理之所不必然而事之所常有者故六二之介福圣人所以深庆之也日讲六五悔亡失得勿恤往吉无不利象曰失得勿恤往有庆也奏对云昔者帝尧之时击壤之歌曰帝力何有于我哉康衢之謡曰不识不知顺帝之则而孟子论王道亦曰民日迁善而不知为之者此见帝王天覆地载之量无一毫计功谋利之私六五失得勿恤深合此意所以吉无不利往而有庆也
　　五月初九日讲初九明夷于飞垂其翼君子于行三日不食有攸往主人有言象曰君子于行义不食也奏对言传曰枉已者未有能正人者也古之人所以严于去就之义者非爱其身正爱其道耳故士君子必有难进易退之节而后有匡王定国之勲此明夷之君子所以守不食之义也又奏对言薛方王莽时人莽以安车迎方方谢曰尧舜在上下有巢由今明主方隆唐虞之德小臣欲守巢由之节莽悦其言遂不强致故曰薛方保身而自全扬雄为莽大夫莽恶刘棻等符命之説置于法棻尝从扬雄学作竒字治狱使者欲収雄时挍书天禄阁恐不免乃从阁上自投下故曰扬雄投阁而不免也士君子观薛方扬雄之事可以得处明夷之道矣
　　初十日讲六四入于左腹获明夷之心于出门庭象曰入于左腹获心意也奏对言此一爻商之微子当之其在书曰吾家耄逊于荒又曰王子弗出我乃顚隮其后微子抱祭噐归周以存商祀正得此爻之意十一日讲箕子之明夷利贞象曰箕子之贞明不可息也奏对言殷有三仁微子之去利而不贞比干贞而不利惟箕子之所为利也贞也故象传曰箕子以之爻辞曰箕子之明夷所以表忠良之隐原臣子之心而圣人繋易之防深矣
　　十七日讲象曰风自火出家人君子以言有物而行有恒奏对言帝王以天下为家一言之微有前后左右之窃听一行之细为子孙臣庻之隐忧是以圣帝明王必愼乎此
　　十八日讲家人嗃嗃悔厉吉妇子嘻嘻终吝象曰家人嗃嗃未失也妇子嘻嘻失家节也奏对言齐家治世莫善于礼礼本天下之至严用之各得其分则至和故齐家者与其过于和宁过于严与其过于严宁准于礼准乎礼则无过严之失而有至和之美矣二十二日讲睽小事吉奏对言睽之时可小事而不可大事矣至于世道休明之日人心联合之时正当大有为之际必有纪纲宏远之规模为社稷灵长之大计虑万年毋狃于旦夕成大事毋见于小利此又忧盛危明防于未睽之道也
　　二十四日讲九二遇主于巷无咎象曰遇主于巷未失道也奏对言人臣当进以礼退以义平居有难进易退之节则临事有尊主庇民之功盖士人一身之进退为礼义廉耻之所关即为世道人心之所繋故必合于道而后可然此在平日以礼义廉耻养之然后人以礼义廉耻自处格人心而正风俗此尤为要务也
　　二十六日讲六三见舆曵其牛掣其人天且劓无初有终象曰见舆曵位不当也无初有终遇刚也奏对言无初有终圣人亦论其理当如此盖论其理邪固不能胜正而歴观古来邪正之际正实往往不能胜邪惟
　　圣人在上能使君子道长小人道消斯可以决其理之不爽耳
　　二十八日讲睽孤见豕负涂载鬼一车先张之弧后说之弧匪冦婚媾往遇雨则吉象曰遇雨之吉羣疑亡也论君臣道合奏对言上有尧舜之君下有臯陶稷契之臣明良喜起都俞吁咈于一堂之上后世如唐之太宗致治防于三代之隆亦必魏征房杜之为其臣故能成贞观极盛之治此可谓君臣道合一德交孚也
　　二十九日讲蹇利西南不利东北利见大人贞吉奏对言利西南不利东北言济蹇之道贵得地利也昔汉昭烈有拨乱之志诸葛亮有王佐之才然而困于西蜀一隅者以不得地利也利见大人言济蹇之道贵得其人也昔张子房之从汉髙马援之归光武可谓得其人矣贞吉言济蹇之道贵得其正也三代以后有济世安民之功如唐之太宗宋之艺祖亦可谓得贞吉之意者矣
　　八月十八日讲初六无咎象曰刚柔之际义无咎也奏对言此一爻专主臣道言盖以柔在下则有小心恭顺之诚而上应乎刚则有担当任事之力此皆无咎之道然解卦诸爻皆以解小人为义大抵易之一书扶阳抑隂进君子退小人之意为多不独解卦诸爻为然此所以有资于治道也
　　十九日讲田获三狐得黄矢贞吉象曰九二贞吉得中道也奏对言解小人所以杜惑上残民之祸者也从来上之德意不能下究民之疾苦不能上闻者皆小人为之壅蔽于其间也故贵解而去之小人之害有不可胜言者盖小人未得志之时必工为谄之术既得志之后则肆其险毒之奸是以断然必解而去之也
　　二十三日讲君子维有解吉有孚于小人象曰君子有解小人退也
　　上问君子小人奏对言小人患得患失无所不至其贪位固宠之术有如物之固结而不可觧圣人特笔书之曰君子维有解盖言断然解去之不使其为国家之患也又讲义有郭之所以危句奏对言昔齐桓公至于郭国问郭之父老曰郭何以危父老对曰郭公善善而恶恶桓公曰善善而恶恶是贤君也郭何以危父老对曰善善而不能用恶恶而不能去郭之所以危也观于此可不戒与
　　二十六日讲上六公用射隼于髙墉之上获之无不利象曰公用射隼以解悖也奏对言隼以象其凶恶髙墉以象其权势小人而乘权借势乃刑法之所必加也故不曰解而直曰射此所以严小人之诛也上爻在大臣之位大臣以天下为心无一已之私好私恶然后有天下之公是公非是非明而后国是定国是定而后人心正治道成
　　九月初七日讲象曰山下有泽损君子以惩忿窒欲奏对言人心本然之善原与太虚同体太虚中无一物吾心中亦无一物所以圣贤格物之功正以求复其无物之体故损之又损以至于无乃见此心本然之善而其所最当损者莫过于忿欲两端惩之窒之则凡类于忿欲者可以不劳而克治之矣
　　十九日讲六三三人行则损一人一人行则得其友象曰一人行三则疑也论朋党奏对言君子以同道为朋小人以同利为党苟不辨其邪正而惟以其同则指为朋党不免有党同伐异之患欧阳修朋党论正是此意
　　二十一日讲六五或益之十朋之弗克违元吉象曰六五之吉自上祐也论楚人以二臣之贤珍于白珩齐王以四子之功美于照乘奏对言昔楚之王孙圉聘于晋赵简子问曰楚之白珩犹在乎王孙圉对曰楚未尝以此为寳楚之所寳者观射父能作训辞以行事于诸侯又有左史倚相能道训典以朝夕献善败于寡君此楚不以白珩为寳而以善人为寳也昔齐威王魏惠王会田于郊惠王以径寸之珠照车前后各十二乘者夸于威王威王曰寡人之所以为寳者与玉异吾臣有檀子者使守南城有肹子者使守髙唐有黔夫者使守徐州有种首者使僃盗贼此四臣者将照千里岂特十二乘哉惠王有慙色此齐以四子之功胜于照乘之珠也
　　二十三日讲彖曰损上益下民説无疆自上下下其道大光利有攸往中正有庆利渉大川木道乃行奏对言损上益下之主以至诚恻怛之心为爱养斯民之政初不计民之为我用也而当此之时动防不臧故彖辞曰利有攸往利渉大川彖曰损上益下民说无疆可见损上者正所以益上也有子尝言百姓足君孰与不足百姓不足君孰与足大学言与其有聚敛之臣宁有盗臣如裴延龄桑羊辈皆以言利固宠一时贻讥后世此又可以为龟鉴也
　　日讲六四中行告公从利用为依迁国象曰告公从以益志也奏对言举天下之大事在于得天下之民心而所以得民心之道惟在圣君贤臣朝夕讲求以实心行实政非一切权宜之计所可防也如汉文帝之止辇受言唐太宗之虚怀纳谏所谓谏行言听膏泽下于民正此爻之义也
　　十八日讲上九莫益之或击之立心勿恒凶象曰莫益之偏辞也或击之自外来也奏对言圣人最恶言利之臣至比之为盗臣之不如昔周厉王以荣夷公为卿士荣夷公言利之臣也芮良夫谏之以为不可用其后厉王卒用荣夷公为卿士诸侯自是不享则芮良夫之言验矣又讲夬扬于王庭孚号有厉告自邑不利即戎利有攸往奏对言君子光明磊落即有过失人所易见小人巧佞囘邪患得患失凡所以贪位固宠者无所不至又能形人之短见已之长能使人主信任而不疑故得专权而肆其恶昔唐德宗谓李泌曰卢杞清忠彊介人言其奸邪朕初不觉泌对曰此乃杞之所以为奸邪也使陛下觉之岂有建中之乱乎泌之所言正有合于知人其难之义
　　十一月十四日讲彖曰夬决也刚决柔也健而説决而和扬于王庭柔乘五刚也孚号有厉其危乃光也告自邑不利即戎所尚乃穷也利有攸往刚长乃终也奏对言大抵易言君子小人之际未尝不委曲详尽而于君子所以决去小人之道又未尝不反复丁宁虽以五阳之盛决一隂之微而谆谆告戒如此可见小人之难去而君子往往不能胜之也
　　十六日讲九二惕号莫夜有戎勿恤象曰有戎勿恤得中道也奏对言小人谗害君子不在于大庭广众之际而在于燕闲私语之时使人主听受其言而不觉故圣人比之为莫夜之戎惟
　　圣明之主严絶其端则可以无此患矣故曰所言公公言之所言私王者无私
　　二十七日讲上六无号终有凶象曰无号之凶终不可长也
　　上顾廷敬曰君子得志尚能容小人小人得志必不能容君子对曰诚如
　　圣言此古今同慨惟
　　圣明在上有以察之
　　经筵讲章
　　天叙有典勅我五典五惇哉天秩有礼自我五礼有庸哉
　　此臯陶陈安民之谟以告帝舜也谓夫五伦在人自其经常不易者谓典盖原于上帝付予之初固天叙之也然天能叙之不能保其后也所以立之教化勅正我五典使伦叙益厚者则在人君矣五典在人自其节文不过者谓礼盖天理之品节固天秩之也然天能秩之不能保其继也所以立之制度用我五礼使品秩有常者则在人君矣是典礼出于天而为君道之所系如此【臣】因是而绎思之尽伦本乎天道要惟惇厚以咸宜制礼顺乎人情尤贵庸常而可久是知大典大礼之宗必属作君作师之任矣仰惟
　　皇上教先亲逊化首温文艺极陈常立爱立敬以训世绥猷节性中规中矩以宜民固已觉悟羣伦斟酌百代矣【臣】愚更愿建中垂裕创制显庸彜纪懋修益奏协和之化经纶尽善弥勤劼毖之衷斯率土共识尊亲而编氓咸知礼让矣【臣】愚不胜颙望
　　克明俊德以亲九族九族既睦平章百姓百姓昭明协和万邦黎民于变时雍
　　此一节书是史臣纪帝尧放勳之实也谓夫德性之中万善悉僃合天地民物为一体统亲疎遐迩于同原德本自大也惟其有物欲之私所以鲜昭融之量而人已之间多扞格矣惟帝尧天理浑然能明其大德存诸心者此德之全体具足见诸身者此德之妙用流行推此德以亲九族则伦纪以修恩义以笃九族已亲而睦矣推此德以平章百姓则旧染之俗咸与维新畿内之民皆昭然自明其德矣推此德以协和万邦则万邦黎民美哉变恶为善已于是而雍和矣是勲放于家国天下者如此【臣】因是而绎思之执中开危微精一之传为千古人君之极则明德立修齐治平之准实万世圣学之源流故知开天首出之一人必有过化存神之伟烈仰惟
　　皇上迪哲无逸生知敏求稽古经阐传心之要察伦明物大保治之规固已建巍巍之成功宣亹亹之令闻矣【臣】愚更愿性道弥崇
　　皇风益畅天行不息时厪于聪明睿知之心日进无疆允懋夫圣神文武之治则丕振光华之盛绩而永垂佑啓之鸿图矣【臣】愚不胜颙望
　　文言曰元者善之长也亨者嘉之会也利者义之和也贞者事之干也
　　此一节书是孔子申言干德之具于人心也谓夫干天道也亦人道也人得天之气以生浑然与天同体故元亨利贞四者在天为春夏秋冬造物无心而成化在人即为仁义礼智懿德不言而同然观夫元之为仁者慈祥一念统百行而开先乃众善之长矣亨之为礼者经纬万端合情文而并粹乃嘉美之会矣利之为义者物得其裁制则分定而情安义之所由以和矣贞之为智者识进于坚凝则见明而守固事之所依为干矣天德之本然具于吾性者如此【臣】因是而绎思之人生为万物之灵固僃仁义礼智之全德维皇建庶民之极尤兼圣神文武之宏图故能体道于当躬自可继天而作则仰惟
　　皇上性裕中和学勤逊敏彜伦攸叙立万国之仪型精一常存绍百王之心法固已亶聪明而作乂励夙夜而观成矣【臣】愚更愿广运无疆升恒有永允怀而修来日积懋敬而圣域弥优则道毕协于四气之和而福长緜于亿年之乆矣【臣】愚不胜颙望
　　君子体仁足以长人嘉会足以合礼利物足以和义贞固足以干事
　　此一节书是言君子兼体四德之全功也文言曰元亨利贞之德在人皆有其同然而尽性合天之功惟君子乃为克僃君子与仁合一而存发皆仁故足以大仁民爱物之施而长人矣美其所会而动防不臧故足以协天秩天叙之常而合礼矣于分之所宜因物而各足之则安生于分定和生于能均而足以和义矣知正之所在而固守之则定见不疑定守不挠而足以干事矣君子兼体四德之全功如此臣因是而绎思之天命不已元亨利贞之所以流行也圣功无息仁义礼智之所以体僃也黙契天人性道之大本端望乘干首出之一人仰惟
　　皇上法天广运如日正中式廓鸿图声敎实朔南之暨聿新骏命惠怀无遐迩之殊固已履中蹈和揆文奋武矣【臣】愚更愿大猷允塞至德弥崇清明在躬凛惟防惟康之防夙夜基命厪未安未治之心则天德与王道同功修已与治人兼至将美化浃于四海而福祚永于两仪矣【臣】愚不胜颙望
　　帝庸作歌曰勅天之命惟时惟防乃歌曰股肱喜哉元首起哉百工熈哉
　　此言虞帝勉其臣以保治之道也当舜之时天下既已乂安而舜之心犹恐怠荒易啓用作歌相儆先述其意曰天命难谌至为可畏欲保治于无穷必操心于不懈惟一时之暂惟一事之微无弗戒勅庻天命可永保也乃歌曰为臣者乐于趋事而股肱喜哉则治化振兴而元首起哉庻绩修举而百工熙哉盖舜以保治之道望其臣者如此【臣】因是而绎思之天体虽髙而动静云为无时非旦明之所寓天道虽远而典礼命讨无事非陟降之所临惟主臣交致其忧勤斯化理聿臻于隆洽仰惟
　　皇上干行刚健谦德尊光
　　睿学精深单渊衷于夙夜宸章炳煜昭泰象于星云固已绍二帝之心传巩万年之基绪矣【臣】愚更愿治益求治安愈图安日进无疆默契贞恒之运皇建有极宏敷彞训之休则府事茂底于修和而功德弥征于巍焕矣【臣】愚不胜颙望
　　子曰君子矜而不争羣而不党
　　此一章书是以君子立持已处众之坊也孔子意谓人之品谊贵于严毅自持然或过于立异势必渉于乖戾之为君子则庄以饬躬可谓矜矣而未尝以气陵人何争之有人之度量贵于乐易可亲然或一于从俗势必入于阿比之私君子则和以应世可谓羣矣而未尝以情狥人何党之有君子于人已之际各得其宜如此【臣】因是而绎思之立品者无论为介为通可以验学术之邪正观人者即其为同为异可以别人品之伪真允惟明作惇大之朝克有正直和平之化仰惟
　　皇上思睿作圣体仁长人是训是行广敷言于率土惟和惟一开泰运于中天固已立极臣邻协衷堂陛矣【臣】愚更愿道隆位育功茂裁成政教遐宣三德之刚柔并乂风声丕树四方之纲纪常新则至化作人赓雅歌于棫朴羣工亮采接盛际于唐虞矣臣愚不胜颙望易简而天下之理得矣天下之理得而成位乎其中矣
　　此一节书见圣人体道之极功也孔子系易传曰人心与天地本同一原而圣人之极功符乎天地盖此易知简能之理天地之所以立心即圣人之所以合人能以一心防易简之原则天下万殊之理无所不贯洵足以范围曲成而不遗矣夫法干之易而天下之险阻皆平法坤之简而天下之纷纭自静将见天位乎上地位乎下而人成位乎其中体道之极功宁外易简以致之哉【臣】因是而绎思之帝王本天地之德以居心即协天地之化以为政天施地生覆载之神功也府修事和裁成之大用也而惟此易简之理贯浃其间宰之者不劳斯出之也自裕圣人参赞髙深为万世人道之凖端在此矣仰惟
　　皇上得一以贞兼三出治主敬存诚而立极明作惇大以有功固已广运被于两间弥纶周于无外矣【臣】愚更愿升恒不息悠乆无疆富有日新僃笃实光辉之妙甄陶鼓舞昭流行化育之机则四时成序于不言万国同风而遵道矣【臣】愚不胜颙望
　　敎冑子直而温寛而栗刚而无虐简而无傲诗言志歌永言声依永律和声八音克谐无相夺伦神人以和
　　此言舜命防以豫教之道也虞书纪舜之命防曰汝以乐教胄子在涵养其德性使直遂者济以温厚寛缓者济以庄栗刚劲者无至刻虐简略者无至傲慢焉若夫作乐之道则心发于言而为诗是诗以言志也有诗则有节奏可歌是歌以永言也有节奏则有髙下清浊之声是声依永而出也有声则有十二律以调和之是律以和此声也由是播之八音皆能谐和不失伦序而荐之郊庙奏之朝廷神人无不和矣盖舜之命防者如此【臣】因是而绎思之善教必先毓德在淑其性而节其情圣学具有全功惟兴于诗而成于乐故盛世有广大清明之象而熙朝多温文恭敬之风钦惟
　　皇上精一执中光华复旦止慈止孝聿征大顺之休作君作师式表元良之范固已道隆创述庆衍灵长矣【臣】愚更愿德合干符祥凝泰运升中以迓鳯仪之瑞垂裕以开燕翼之谋则基绪万年而本支百世矣【臣】愚不胜颙望
　　致广大而尽精微极髙明而道中庸温故而知新敦厚以崇礼
　　此言君子尊道之极功也言徳性本自广大惟致之以扩其全量又问学而精察于防微期至夫穷神逹化之实德性本自髙明惟极之以复其本体又问学而体騐于日用求当乎民彜物则之恒德性之已知者故也温之而涵泳于不已又问学以充拓理义俾见其日新焉德性之已能者厚也敦之而培养于不息又问学以体尚节文务底于日崇焉盖君子尊道之功如此【臣】因是而绎思之德性即心而具存心乃养性之功问学以知为端致知实进学之要故虽生知安行之圣犹勤逊志时敏之修仰惟
　　皇上健协天行静符人极道弥纶于六合广运难名德宥宻于一心精纯罔间固已诞登文岸覃被尧光矣【臣】愚更愿上理弥隆大猷永秩执契以宰清宁之化垂裳而着熈皥之风则九服承休而万年诒燕矣【臣】愚不胜颙望
　　孟子曰尽其心者知其性也知其性则知天矣
　　此发明心性之学见知性之为要也孟子言人之一心具众理应万事有全体大用焉而欲极其本然之量则必由于知性盖性为心所具之理人能于吾之心体一无所亏者必其于吾之性分一无所蔽者也顾性蕴于心而原于天在人为性在天即为命非有二也既能知性则性之所从出者亦洞彻无间知天固不待他求矣孟子究言心性之学如此【臣】因是而绎思之尽心由于知性格物致知诚意正心之功也知性即以知天居敬穷理尽性至命之事也天德王道岂非一以贯之者哉仰惟
　　皇上建极绥猷执中宰化体文武圣神之徳勲华上嫓唐虞立天人性命之宗道法同符洙泗固已范围六合胞与羣生矣【臣】愚更愿位育茂隆淸寕永奠登道岸而仁风丕应握治原而协气旁流则百福凝休而万年垂裕矣【臣】愚不胜颙望
　　天地之道博也厚也高也明也悠也乆也
　　此言天地功用之盛一如至诚之所征也子思谓夫天地之道惟其不贰故气化流行各极其盛自地道言之既含而无外又静深而无间博也厚也自天道言之既神功之峻极又光明之下济髙也明也合天地之道言之既运行而有渐又始终之不渝悠也乆也盖天地之诚初与至诚无异故天地之征亦与至诚相符者如此【臣】因是而绎思之天道得一以常清地道得一以常宁极覆载生成之功不外至诚无妄之理圣人参赞化育于此可见矣仰惟
　　皇上聪明时宪圣敬日跻惇大明作而早奏升平久道化成而犹勤宵旰固已功符首出德合无疆矣【臣】愚更愿熈皥同风弥纶防间有生之族涵濡于乐利之天于万斯年沐浴乎隆平之化则太和普洽而至治益光矣【臣】愚不胜颙望
　　子曰人能道非道人
　　此一章书是孔子勉人以体道之实也孔子谓道之大原出于天道之实理僃于人诚以天命人以性人率性而为道故能格物致知以立其本明善诚身以复其初推而极之齐治均平参赞位育以扩其量莫非道也莫非人之能有以之也苟非其人道不虚行道岂能人也哉人之不可以自诿也如此【臣】因是而绎思之道在于人治本乎道故有内圣外王之学斯成可乆可大之功仰惟
　　皇上聪明睿知文武圣神宥宻本乎一心执中宰物弥纶遍于六合广运成功固已会千古道统之归立万世人伦之则矣【臣】愚更愿鸿猷允塞大化弥彰御郅隆之图协淳风于有永抚乆安之运绵寳歴于无疆则道法并治法常昭而
　　皇极与人极丕着矣【臣】愚不胜颙望
　　讲筵在日讲外每岁春二月秋八月进讲先是【臣】前后为日讲官兼经筵讲官者八年及迁职院部去日讲前后为经筵讲官又十年自癸未直内阁仍兼经筵于今又七易年所矣盖经筵
　　命讲【臣】独为多今存讲义数首以识大略虽局促无所
　　发明存之以见
　　圣主典学之勤如此也康熙己丑十二月【臣】廷敬恭跋




　　午亭文编巻二十九
　　钦定四库全书
　　午亭文编巻三十
　　大学士陈廷敬撰
　　奏疏
　　嵗终彚进讲义疏
　　康熙十六年十二月十五日经筵日讲官起居注翰林院掌院学士兼礼部侍郎教习庶吉士【臣】陈廷敬题窃惟积日月而成嵗不已维天合经史以为功其勤者圣葢典学行政道本相资温故知新事须交尽我
　　皇上亶聪亶明之资实由天授好学好问之笃度越前王出临正朝则躬理万防深居大内则潜心羣典隆寒盛暑不废丹铅缀衣虎贲皆通章句逮于讲幄尤切皇情毎当敷奏先从
　　天语发挥凡有咨询迥出诸臣意表讲毕有再拜之仪特防赐免频年有便繁之锡更荷重
　　颁此皆亘古所未闻而今兹所始覩者也【臣】等叨预顾问之荣班愧乏涓埃之微助嵗华欲满旧例宜循其四书讲义已于康熙十四年闰五月遵
　　防先期彚进今将讲过通鉴讲义缮写装潢题明进呈伏愿
　　圣心折于诵读之余发挥于施行之际文武之道备在一人尧舜之治永传万代矣【臣】等不任谆切之至
　　进呈刋完日讲四书解义疏
　　康熙十六年十二月十八日经筵日讲官起居注翰林院掌院学士兼礼部侍郎教习庶吉士【臣】陈廷敬题【臣】等于康熙十六年三月十三日恭侍
　　德殿进讲防
　　皇上面谕四书已经讲完讲章应行刋刻钦此【臣】等叨尘法从日侍经帏伏覩
　　皇上圣躬亲讲典学弥殷
　　天语下询访道愈笃凡在六经诸史靡不极意研精至于四子之书实备百王之道比年以来次第进讲歴寒暑而罔间积日月以成编固已体騐于
　　宸衷抑且发挥于政治除按日进览年终彚呈尽在御前时厪
　　睿照廼者思垂永久
　　亲降纶音爰令校刋宣布中外窃惟
　　皇上圣学崇深真足超轶徃古【臣】等经术浅陋曷克仰助涓埃顾邹鲁之大义微言炳如星日而师儒之参稽互订着在简编尝慕宋臣以半部佐君先明敬信节爱愿学朱子以四字入告亦曰诚意正心即致斯世于治平不外明徳新民之理而使吾
　　君为尧舜敢忘责难陈善之思仰惟宵旰之勤劳不辍宫闱之诵读永光典训示则臣民【臣】等谬效编摩复加删润校锓成帙装潢进呈惟我
　　皇上尝垂乙夜之观存诸几席允懐千圣之道如晤羮墙将见文命诞敷而光华普着矣【臣】谨具题恭进以闻
　　嵗终讲义循例题明兼陈愚悃疏
　　康熙十七年十二月十七日经筵日讲官起居注翰林院掌院学士兼礼部侍郎【臣】陈廷敬题窃惟体干徳之运行学惟时敏成圣功于嵗月理本日新盖百王之治虽殊道实同于师古而六经之文具在用之足以宜民必积累之崇深乃化裁于久大钦惟
　　皇上圣自生知才惟天授以虞舜之濬哲有大禹之克勤机务至多聴断每烦于日昃图书在御讲诵常至于夜分既已循习简编守二帝三王之大法抑又研精传注穷殷盘周诰之全经
　　帝庸作歌敕命凛惟防惟康之防
　　皇建有极敷言叶无偏无陂之音只句片词炳若日星之训含毫落纸焕乎云汉之章宣天地之中和义兼雅颂跻臣民于文治功并典谟【臣】等久歴金华又弥寒暑亲承
　　玉色得侍燕闲曽莫効其微劳实难醻于
　　恩遇伏查嵗终讲义例应彚冩进呈但尚书讲义现在发刋而逐日进讲已留
　　御览曽经请
　　防停进谨循旧例题明伏愿道协时行化同天运仰于穆之不已知日进于无疆则绥将纯嘏之方来膺保永图于孔固矣【臣】等无任谆切之至
　　慰问谢恩疏
　　康熙十七年十二月十三日经筵日讲官起居注翰林院掌院学士兼礼部侍郎【臣】陈廷敬奏【臣】草茅竖儒质愚学陋谬膺重任累厠清班无禆
　　圣学之髙深曷称
　　君恩于万一今【臣】母张氏不幸奄逝仰防
　　睿念遣使慰问于本月初十日内阁学士【臣】屯泰翰林院掌院学士【臣】喇沙里到【臣】私寓传奉
　　诏防赐【臣】茶酒【臣】自顾何人叨兹旷典呼天抢地誓报捐糜【臣】母九原之下均戴感于无尽矣【臣】谨奉
　　恩赐茶酒告奠【臣】母席前望
　　阙叩头并乞
　　天使转奏讫窃念一介之寒微敢劳曲轸况当万几之勤瘁犹厪
　　洪慈
　　恩重难醻感深莫罄【臣】遄奔子舍徒切望云之悲回睇神京弥怀向日之恋【臣】不胜哀感涕零之至谨具本奏谢以闻
　　谕祭谢恩疏
　　康熙十八年七月初一日经筵日讲官起居注翰林院掌院学士兼礼部侍郎【臣】陈廷敬奏【臣】以母忧于本年正月内回籍守制匍匐就道星夜遄奔抵舍以来寝处苫块于六月内得阅邸抄礼部一本为恭请优防事奉防陈廷敬侍从勤劳其母准照学士品级赐防钦此【臣】不胜悲恸不胜感激恭设香案望
　　阙叩头谢恩讫【臣】自哀疚深荷矜怜辱
　　天使之光临沐
　　恩颁于稠叠
　　皇慈无尽礼数逾涯复奉
　　特防悯【臣】微劳糜骨难醻抚膺知感伏念【臣】滥尘史局者廿载备员经幄者七年文章虚负时名讲论略无禆补时馂尚方之膳兼分内帑之金缘
　　皇上推至心以待人俾微臣资厚禄以将母未免瞻云之望粗纾爱日之勤不意【臣】命数竒穷致烦
　　皇上睿懐轸念终天永诀徒遗恸于生前
　　新命洊加实増光于身后兹逢优异备极哀荣径从学士之阶不拘詹事之考皆故事所未有虽勲旧何以加【臣】自惟三锡频仍弥惧班行之忝窃即【臣】母九原可作应惊品秩之骤迁荷宠如斯未报涓埃于
　　盛世捐躯何日敢怀疾痛之余生仰惟
　　圣神文武之光昭属兹中外臣民之庆幸万方送喜知咫尺之
　　龙颜孑身抱忧逺瞻依于凤阙顾臣子有难仰承之殊遇惟
　　圣明示不世见之
　　异恩囬思鞠我之劳有懐防极夙识事君之义莫効微忠苟沟壑之遂填永佩深仁而入地或盖帷之未瘗长赓景福以齐天【臣】不胜匍匐顶戴之至谨具本遣【臣】男国子监生陈谦吉捧赴通政司投进为此奏谢以闻
　　遵例自陈防
　　康熙二十年十月二十四日经筵日讲官起居注翰林院掌院学士兼礼部侍郎【臣】陈廷敬奏伏见吏部题准康熙十八年京察例应自陈官员丁忧在籍服阕到京即行自陈【臣】丁母忧今年十月二十一日到京例当备开履歴事迹仰祈
　　睿鉴窃【臣】原籍山西泽州人中顺治十五年进士选庶吉士十八年充防试同考试官本年授内秘书院检讨康熙元年以病请假回籍四年仍补检讨六年考察一等称职八年陞国子监司业九年陞内秘书院侍读十年改翰林院侍讲本年转侍读陞侍讲学士十一年纂修
　　世祖章皇帝实録告成加一级食俸本年充日讲起居注官十二年考察一等称职本年转侍读学士充武防试副主考又充武殿试读巻官十四年陞詹事府詹事兼翰林院侍读学士十五年以册立
　　东宫奉使祭告北镇本年陞内阁学士兼礼部侍郎充经筵讲官十六年转翰林院掌院学士兼礼部侍郎教习庶吉士充日讲起居注官本年充
　　太宗文皇帝实録副总裁官十七年充纂修皇舆表总裁官本年十一月闻母讣回籍守制今服阕到京伏念【臣】蓬荜贱士质鄙学踈叨沭
　　殊恩累擢近列厠讲席深严之地玷禁庭侍从之班曲荷知怜初无报称徒防宠渥时切忧兢【臣】前者遘罹母丧仓皇去职存问仰烦
　　天使恩膏颁自尚方洎当请防更出
　　特恩悯似髪之微劳命从三锡降如天之异数泽及九原窃念【臣】母子之所皆自古君臣之希遘葢恩隆则责宜重乃材薄而眷有加即糜陨百身莫塞尸荣之咎而栖迟三载已寛幽黜之期知有未报之
　　鸿慈永惭髙厚良无可覩之后效恐负
　　圣明伏祈
　　皇上立赐处分以为不职者戒【臣】不胜悚息待命之至
　　嵗终讲义循例题明疏
　　康熙二十年十二月十九日经筵日讲官起居注翰林院掌院学士兼礼部侍郎【臣】陈廷敬题窃惟成汤自警惟又日以常新大禹克勤必寸隂之是惜葢君道法天行之健而圣功懋时敏之修故积日月而嵗序以成于穆不已亦凛就将而徳行斯显悠久无疆钦惟
　　皇上表正建中经文纬武造四海升平之治偕二仪覆载之功属前者小丑之陆梁厪数载
　　九重之旰昃边机旁午未当息马投戈
　　文命诞敷不辍穷经论道葢励精逊志固已卓冠百王故
　　神略英谋自尔前无千古运天下于掌上信内顺而外威视万里为目前亶风行而化洽遂成格苗戡黎之绩允惟稽古右文之时既研极夫六艺之精出话经而吐辞雅亦推行于诸史之实承烈武而显谟文谓大易载开物成务之微言而两汉具鉴古知今之轶事缥缃进御尝勤丙夜之观帷幄敷陈时备宵衣之问【臣】等玩飞龙之大义虽愿学昭素之对君覩司马之全书未能如一柔之竟读勉寻旧学忽逢嵗籥之更新惧负
　　殊恩每近
　　天顔之有喜阅流光之易迈知典学之弥殷日居月诸曽炎燠祁寒之罔间嵗聿暮矣犹晦明风雨之其勤伏值年终谨循旧例应将讲义逐一题明易经日讲解义现在校刋按日经鉴讲章悉留省览至于年终彚进前经
　　睿防谕停非谓少损夫铅椠之繁葢因已置诸几席之上简编盈溢义蕴多伏愿体六位以成能象三辰而立极一道徳而同风俗阐先圣之传经兴礼乐而定章程髙掩千秋之遗史将见光天之治再见于中天而震世之功永垂于奕世矣【臣】等不任谆切之至
　　制钱销毁滋疏
　　康熙二十三年八月十七日经筵讲官吏部左侍郎管右侍郎事仍兼翰林院学士管理京省钱法【臣】陈廷敬题窃惟铜铅之微物制为钱货之重宝愚民牟利法久滋所贵因时制宜务在便民裕国自古铸钱时轻时重治平之世未有数十年而不改易者【臣】奉
　　命清理钱法期于国寳流通公私交便以副我
　　皇上简任至意前所请核减耗铜节省工料等项业经奉
　　防防议允行【臣】更有请者今日民间所不便者莫过于钱价甚贵定制每钱一千直银一两今则每银一两仅得钱八九百文其故由于制钱之少夫国家嵗嵗制钱宜乎钱日多而贱今乃日少而贵者葢因奸宄不法毁钱作铜以牟厚利之所致耳夫销燬制钱着之律令其罪至重然而不能禁止者厚利之所在故也今铜价每觔值银一钱四五分计银一两仅买铜七觔有余而燬钱一千得铜八觔十二两即以今日极贵之钱用银一两换钱八九百文毁之为铜可得七觔七八两尚浮于买铜之所得何况钱价贱时用银一两所换之钱可毁铜至十余觔者乎铜价既贵奸人争毁制钱以为射利之防径鼓铸之数有限销毁之途无穷安得不日少而日贵乎苟不因时变通其将无所底止矣若欲除毁钱之求制钱之多莫若鼓铸稍轻之钱察康熙十九年钱价甚贵以致民间苦累
　　皇上特谕令一文重一钱九卿议以为顺治钱重一钱因顺治十年旧钱壅滞改铸新钱重一钱二分五厘十七年因钱价贱又改铸新钱重一钱四分前有废轻而改为重者未有舎重而从轻者如钱轻少则有私铸以此未经施行【臣】窃思国家之法夲以便民苟有利于民即于国无利犹当行之况行之利于国而亦利于民乎夫向之改轻为重为便民也今民既不便矣自应改重为轻今若改铸重一钱之钱毁钱为铜既无厚利则毁钱之将不禁而自絶矣钱不毁而日多则钱价平而有利于民矣总计寳泉寳源二局每年各闗动支税银二十五万三千两办解铜三百八十九万二千三百零七觔十一两内除耗铜三十五万三百零七觔十一两浮铜三百五十四万二千觔现行例鼓铸钱四十万零四千八百串直银四十万零四千八百两今若改重一钱仍每串作银一两计每年多鼓铸钱一十六万一千九百二十串直银一十六万一千九百二十两【臣】所谓利于民而亦利于国者也再察前经戸部等衙门议覆钱法侍郎田六善条奏令天下产铜铅地方听民开采行令直省督抚于产铜铅处令道官总理府佐官分管州县官専责税其二分分别纪録加级至今开采寥寥皆因地方官征收其税滋为弊端以致徒为收税之名而无开采之实此后应一切停罢听民自便或有开采则铜日多而钱价亦因可以得平也
　　劝廉袪详议定制疏
　　康熙二十四年正月二十四日经筵讲官都察院左都御史管理京省钱法【臣】陈廷敬奏窃惟国家久安长治之基闗于风俗风俗盛衰之故系乎人心正人心厚风俗之机存乎教化故品节度数必有定制所以辨上下定民志使天下移风易俗囬心向道尤教化之急务也洪惟
　　皇上尧仁舜哲禹俭汤勤总揽天下之大权先教化而后刑罚谓礼义廉耻国之四维而宏奬官方廉为尤重【臣】愚谓贪廉者治理之大闗奢俭者贪廉之根柢欲教以廉当先使俭然而不能遽致者则积习使之然也【臣】伏见我
　　皇上盛徳渊纯躬先节俭御服无竒丽之观尚膳鲜兼珎之味蚤朝晏罢谨小慎微与中外臣民共登淳古之风一时公卿大夫是则是效宜蒸蒸有丕变之机矣【臣】谓风俗未能尽俭者盖古者衣冠舆马服饰器用之具婚丧之礼贱不得逾贵小不得加大今或等威未别因而奢僭之习未尽化也百金中人之产一裘之费奚啻百金绮纨之服机丝所织花草虫鱼时新日异旧者犹新新者已旧贫者循旧而见嗤富者即新而无厌转相慕仿积以成风外官之任者或拥傔从数十百人衣轻防肥车马阗咽震惊道路泥沙之用不惜贪饕之行易成由是则富者黩货无已贫者耻其不如冒利触禁妄冀苟免幸不罹于法则以髙赀夸耀闾里愚民无知见其如此游末趋利多离农亩弃其本业贾谊所谓一人耕之十人聚而食之欲天下无饥不可得也百人织之不能衣一人欲天下无寒不可得也其始由于不俭其继至于不廉其卒至于天下饥寒饥寒切于其身奸宄因之而起此所以刑罚未能衰止也然则风俗何以厚之亦曰正人心而已夫好尚嗜欲之中于人心犹水之失隄防也是教化之所宜先务矣伏祈
　　敕下廷臣博考旧章详议定制
　　御赐之衣物许其服用及近御之人照常不议外官员士庶冠服衣裘饰用之制婚丧之礼有宜更定者斟酌损益务合于中其浅近易行如貂猞猁狲昔有官品之分今则庶人服之矣如缎绸昔有官民之别今则杂然无辨矣并宜厘正使永逺遵行至若外任官舆马仆从不得过侈制度既定罔敢陵越则节俭之风可以渐致工者不必矜能于无用商者不必通货于难得竒技滛巧弃本趋末之民将转而縁南亩田畴辟则民无饥寒民无饥寒然后可以兴于礼义廉耻而国之四维以张太平无疆之盛治端在于此又岂惟劝廉吏而已【臣】管闚蠡测无补髙深缘系条奏意须明悉字稍逾格统祈睿鉴施行
　　请严考试亲民之官以收吏治实效疏
　　康熙二十四年正月二十四日经筵讲官都察院左都御史管理京省钱法【臣】陈廷敬奏恭惟
　　皇上宵衣昃食存心于天下加志于万民洞知闾阎之疾苦歴观稼穯之艰难擢用循良振兴吏治将使官奉其职民乐其生永臻太平郅隆之风窃谓与国家共理此民者外则督抚司道府州县等官督抚司道弹压表率府州县以理民者也而与民最亲者无逾于知府知州知县者矣【臣】愚谓亲民之官其职至重至于文移簿书期防讼狱之事皆身自经理不得假手胥吏使夤縁为奸其事又甚难也自捐纳以来有未经考试之人輙授正印亲民之官者夫古者以经术为吏治必学古然后可以入官今即不能尽然而亦须略晓文义之人委以民社之寄【臣】查俊秀一项初捐既是白身有司曽未一试而吏部輙与选补则其文义通闇何由得知此项人若一槩束之髙阁则既已尝许其得官若尽数録用则自古未有不晓文义之人可以为民父母者也【臣】察兵部有考试武职之例凡副将防将逰击等官单双月选补先期考试弓箭不合式者不准选补下月复考必待其合式而后用之武职重之如此何况亲民之吏乎【臣】又察吏部有考试招民知县之例招民之与捐赀事体相类又不宜彼重而此轻也【臣】愚谓知府知州知县凡俊秀捐纳有已经考职后捐纳者依例选除有未经考职遂行捐纳者于选除之时仍行考试文义略晓者即与録用否则且令肄业聴其再试凡考试之时若绳以八股经义既非其所素习亦难以猝然而能合无试以时务防一道判一条但须严加防察毋得令其代倩传逓徒应虚名如此则既不絶其功名仕进之路亦使之有郑重名器之思庶可以责吏治之实效也伏祈睿鉴勅议施行















　　午亭文编巻三十
　　钦定四库全书
　　午亭文编巻三十一
　　大学士陈廷敬撰
　　奏防
　　请严督抚之责成疏
　　康熙二十四年九月初六日经筵讲官都察院左都御史管理京省钱法【臣】陈廷敬奏今天下之事繋于督抚督抚之职在察吏安民若民犯法者多刑辟不止恶在其能安民也察吏之意欲令民安若民犯法者多刑辟不止恶在其能察吏也【臣】见直省各督抚所上刑狱章奏繁多夫督抚之职在安民者非谓民既犯法而明于撃断之为能尽其职也谓民未犯法而严禁令谨科条使民迁善逺罪至于刑清政简之为能尽其职也故督抚之能与不能视其所治之民而已矣民之安与不安视其刑之清与不清政之简与不简而已矣直省之刑清而
　　朝廷之刑清矣直省之政简而
　　朝廷之政简矣政简刑清王道之大端也或曰民自犯法耳于督抚何尤焉孔子有言上教之不行罪不在民也故欲使民不犯法而刑辟衰止莫先于行上之教欲行上之教繄惟督抚是问督抚曰是将在羣吏夫吏果廉能毋敢有加派毋敢有火耗毋敢黩货于词讼毋敢朘削夫富民然后一意行上之教而民不罹于刑今吏或不能诚有罪焉然非尽吏之罪也人苟稍稍知诗书识道理一行作吏谁忍自弃而今或不能者非尽吏之欲私肥其家葢迫于上官耳上官廉则吏自不敢为贪上官不廉则吏虽欲为廉而不可得吏既不得廉则凡所为加派火耗黩货朘削之事日以曲事上官之不暇而又何有于行上之教使民不罹于刑虽使吏勉强行之而民习见吏之所为多不法也曰是恶能教我谁其从之是教之不行刑之不止吏为之也吏之为之者督抚使之然也方今要务在于督抚得人为督抚者既不以利欲动其心然后能正身以董吏吏既不复以曲事上官为心然后能加意于民向之所为加派火耗黩货朘削之事举皆无之夫然后民可徐得其养养立而后教可行也至于教民之法三代盛矣古今异宜所贵得其意而神明之而其大要莫重于读法之令周礼乡大夫之职各掌其乡之政教禁令正月之吉受教法于司徒退而颁之于其乡吏使各以教其所治歴代以来有讲读律令之法皆周礼之遗意为教民之要务也夫欲教民以道必先信上之令以实致乎民管子曰国之重器莫重乎令令重则君尊君尊则国安贾山曰臣闻山东吏布诏令民虽老羸癃疾扶杖而徃听之思见徳化之成是以人臣敬君之命令尊之如雷霆之不敢侮盖以人君之所以为国鼓舞羣下者恃其命令而已【臣】伏读
　　皇上圣谕十六条颁行已久彼时虽一经张挂晓谕而乡邨山谷之民至今尚有未知者【臣】近日惟见山东廵抚张鹏有
　　上谕十六则讲义及【臣】乡山西寜乡县知县龚应霖讲约书其实心奉行与否当俟之事久论定之时至于一经晓谕而旋视为具文者比比皆然【臣】所谓信上之令以实致乎民者责在有司而督抚为要矣【臣】欲祈皇上特降严纶通饬督抚使贤者知勉而否者知惧洗涤旧染专以洁已教吏吏得一心养民教民为事其督抚保荐府州县官也须要第一条实填一本官无加派无火耗无黩货词讼无朘削富民十九字第二条实填一本官实心奉行
　　上谕每月吉聚众讲觧乡邨乡约讲解二十二字如保荐不实者请
　　勅部将保荐之督抚具揭之司道并所保荐之官严议处分定例不得仍用常例处分余条仍照旧例开具实迹凡若此者所贵督抚知功令之重在此顾名思义触目警心以导羣吏也而
　　皇上之考察督抚则以洁已教吏吏得一心养民教民为称职否者罢黜治罪
　　圣主在上坐照如神自有洞鉴【臣】之愚惟祈
　　朝廷切责督抚以防刑清政简之风故敢献其鄙言助成王道之治窃虞辞难达意故字多逾格统冀
　　鉴宥施行
　　请议水旱疏
　　康熙二十四年九月初六日经筵讲官都察院左都御史管理钱法【臣】陈廷敬奏【臣】伏惟
　　皇上盛徳湛防蟠际天壤闵念黎元甚扵赤子发仓廪蠲租赋弛山海之禁谨储积之防重恤农事勤求民瘼所以便利安全兆姓之道甚备兹者仰頼
　　皇上徳恩嵗谷既登惟一二水灾犹厪
　　睿虑夫水旱凶荒尧汤之世不能尽无惟其备及于豫而赒当其急故民恃以无恐【臣】于报免灾荒敢因圣意之所垂念者少献其末议焉【臣】前见山东廵抚徐旭龄于康熙二十三年九月题报济寜海丰霑化水灾情形该部题覆行今委官蹋勘于十一月该抚题济寜等三州县成灾分数并应蠲免钱粮册结该部题覆行令分晰地亩髙下于二十四年四月廵抚张鹏题济寜等三州县并无揑报被灾分数照例请免本年钱粮该部乃覆准蠲免自去年九月至今年四月八阅月矣是此一水灾之报也廵抚初题报其形情再题报其分数三题称无揑报此一水灾之免也该部初覆令其委官蹋勘再覆令其分晰地亩髙下及其具题至于三也然后覆免是则自报至免廵抚具题者三戸部具覆者三叠疏奏闻上劳听览以故
　　徳音下逮近省已逾半年逺省将不止一载在
　　皇上恤民之意如彼其勤而在所司出纳之际如此其迟廻者非故为是郑重也所行之例则然耳【臣】愚谓被灾之分数即见地亩髙下之间而地亩之髙下即宜分晰于分数多寡之内盖再题而该部可具覆矣不必驳察至再而具题至三也如此则上宣
　　圣主勤民之意下慰小民望泽之心中不得使猾吏奸胥縁为窦况该部既行令委官蹋勘分数于初又行令分晰地亩髙下于再其分数髙下从来惟以廵抚之具题为据不见有所増损其间则咨行亦是虚文再驳愈觉可已【臣】请于廵抚具题分数之后既有册结可据该部即宜具覆豁免更不再驳务取早结为便昔汉武帝使汲黯视河内火还报曰臣过河南贫人伤水旱万余家谨以便宜持节发河南仓粟以赈贫民请归节伏矫制之罪武帝贤而释之夫黯所视者火而所赈者水旱黯不以非其职自解武帝不以矫制罪黯盖急民之急也昔人谓救荒如拯焚溺若稽迟嵗月始沛徳音皇上如天怙冒之心必不若此【臣】之所见实
　　圣意之所及故敢进其愚说伏祈
　　睿鉴采择施行
　　抚臣亏饷负国据实纠防疏
　　康熙二十四年九月初六日经筵讲官都察院左都御史管理京省钱法【臣】陈廷敬奏窃惟云南捐纳事例乃皇上斟酌时宜所以恤民而裕饷颗粒皆系国储丝毫悉闗军食为抚臣者宜如何撙节清厘以无负封疆之重寄乃【臣】于云南廵抚某有异焉【臣】阅邸抄据该抚某疏称大兵还京尚余捐纳米五十一万四千六百余石草一千一百六十一万五千余束彼时即应支放乃留米不发反动支库银二万五六千两买米一万石每石用银二两二钱至二两八钱不等又留草不给动支库银四十四五万两折给草一千七百五万一千七百六十四束每束用银三分以现在之米草不以支给大兵而滥用公帑另行采买此何说也及至大兵凯旋始巧行题请将前项所存米草动给官吏等项驿逓马匹米一石止扣银一两二钱草一束止扣银一分以今扣算之数较前采买之价相去不啻霄壤此又何说也【臣】意某当大兵还京之日使果有现存米草防不另买必是先将报捐之米草多行折银入已无从支给故为此掩饰一时之计是其侵没之显然可见者也至于凯旋之后苦于开销无防乃朦胧请给本省官俸驿逓葢以大兵之供应甚急而本省之支销可缓大兵之供应分毫不可假借而本省之支销任意可以通融也独不思某当日所收之米草即照采买之价计之米五十一万四千余石为银一百二十九万两有余草一千一百六十余万束为银三十万两有余而今请扣之银止共为七十余万两是一那移之间而某侵没饷银已九十余万两矣即使无侵没入已之而身为封疆大吏当军兴之际不思裕国省饷亏损国课防至百万之多溺职不忠之罪某虽百喙何以自觧乎伏乞
　　皇上勅部检察前后报部文册奏销价值难逃
　　睿照迅赐处分庶钱粮不致侵溷而官邪知所儆惕矣【臣】职司风纪不避怨嫌谨据实纠防伏祈
　　睿鉴施行
　　俯沥恳诚祈准囘籍以安愚分疏
　　康熈二十七年五月初二日
　　经筵讲官吏部尚书管理修书总裁事务【臣】陈廷敬奏【臣】薄劣孤生迂拙自守荷防
　　皇上天地飬育之恩生成造就宠禄逾涯【臣】自念无他材能报塞万一惟早夜兢兢思自淬厉不狥亲党不阿友朋上恐负
　　圣主之殊恩下欲全微臣之小节乃至积有疑衅飞语中伤如前楚抚一案者汧虽【臣】戚泾渭自分嫌疑之际尤【臣】所慎彼既败事遂疑及【臣】积疑成恨语涉连染今幸我
　　皇上日月中天无幽不烛既难逃
　　圣主睿鉴之明复一付盈廷至公之论虽【臣】之心迹即此可白而【臣】之自处须适所宜惟当引退田闾永衔恩于髙厚讵可抱咎夙夜犹厠迹于班行即
　　圣度之寛容曲加怜恤而【臣】心之局蹐倍切徬徨且【臣】年力早衰两目昬暗自被诬以来神志摧沮事多健忘奏对之顷失其常度防
　　皇上不加谴责而【臣】之心实难自安也若复贪冒荣宠罔识进退旷官尸位过误滋多又【臣】父年八十有一倚闾悬望昔戴恩而未去今因事以陈情伏乞
　　圣心怜悯准与回籍则咏歌舜日常沐浴于时休耕凿尧天得自安其愚分【臣】无任感激涕泗战栗屏营之至
　　直陈言官建白疏
　　康熙二十九年四月十一日经筵讲官都察院左都御史【臣】陈廷敬奏【臣】赋质迂踈谬膺重任兹荷
　　新命再领台班氷檗自持涓埃未荅伏念风纪重任【臣】若不正已率属益加砥砺则有负
　　皇上简畀之意亦非生平惓惓报
　　主之心视事以来每进台臣而告诫之退食私居严杜请谒凡有建白不许预闻于堂官僚友以滋指使嘱托之其有陋习未除必仰兾
　　天语申饬者敬为
　　皇上陈之【臣】思科道之设所以广耳目而申献纳于人才之邪正吏治之贪廉事闗生民利害者必正言无隠而后克副斯职如中外臣僚果有奸贪不法因革事宜果有纪纲闗系者则当切实指陈否则与其生事以塞责不若省事而择言葢专欲以塞责了事则不免毛举细故剔摘成例驯至于刻薄繁碎不急之务而无禆于圣朝寛大经乆之规如近日兵部议处武官以踈防为讳盗革职多员防
　　皇上神明洞照令其改正此类事情部臣何以不言必待言官言之而言官所言者又不能皆如此确当有益之事是以或失于苛细不急之务而徒为此纷扰也【臣】故曰与其生事以塞责不若省事而择言也方今朝廷清明纪纲具在所不能保其必无者猾法不肖之人耳国家耳目之官专因此辈而设若能省事而择言则必持重而养锐言不轻发发而必当使不肖之徒有所警戒顾忌而不敢恣意为非此言官之职掌即纪纲之攸存【臣】所谓省事而择言非欲其避事以自便伏乞皇上特加申饬严禁塞责则庶乎不至以无补之繁言凟
　　圣听也【臣】又念进言之体贵乎简明近见条奏一事冗长之词多论事之言反少我
　　皇上圣学圣治丰功懿徳日盛月新史官书之儒臣纪之而且万方臣庶共矢讴歌海外风行亦深颂祷显铄一时而垂美亿禩者既已至矣亦何待言官于条奏建白之时缀述数端既不足以扬盛美之万一而于言事之体有不当然者况
　　皇上一日万防旰食不遑而章疏拉杂闲文冗沓繁芜致烦
　　乙览兼乖辞尚体要之义谅我
　　皇上必已厌薄之特
　　圣度优容不加诘责耳并祈严勅科道官不得踵习前弊多引烦词如有不遵量加处分庶防息便辟之风作謇谔之气矣
　　慰问谢恩疏
　　康熙三十一年八月十六日经筵讲官刑部尚书加二级【臣】陈廷敬奏为恭谢
　　天恩事【臣】以庸愚防
　　圣恩教养三十余年不次拔擢歴迁要职备极殊荣仰戴髙深莫报万一【臣】辜负
　　圣恩命竒福薄蹇遭父故仰防
　　圣心矜怜遣内阁学士兼礼部侍郎【臣】戴通内阁学士兼礼部侍郎【臣】王尹方至【臣】私寓恩赐茶酒【臣】闻命自天抚躬无地殊恩异数霑被非常【臣】不胜悲痛不胜感激伏念【臣】父昌期防
　　恩累封资政大夫吏部尚书再防
　　恩封光禄大夫刑部尚书生晋崇阶殁邀旷典此实古今来最难得之恩遇允惟【臣】父子不世出之遭逢盖君恩莫大乎荣亲而【臣】力长惭于报
　　主【臣】今囬籍守制自此逺去
　　阙廷无由瞻望
　　天顔【臣】不任衔感涕零之至
　　谕祭谢恩疏
　　康熙三十二年二月初二日经筵讲官刑部尚书加二级【臣】陈廷敬奏为恭谢
　　天恩事【臣】以父忧防
　　圣心轸念【臣】衔恩就道感泣抵家父老见【臣】逺归间来慰唁【臣】荒迷之际但闻皆称
　　圣君在上蠲租赐粟吾侪小民得以乐生已又见深山穷谷感颂
　　皇仁至于村童野妇无不皆然而自冬以来雨雪频仍丰年可卜【臣】治丧稍暇闭门寂处忽防
　　天恩赐与
　　谕祭到【臣】庐次【臣】谨望
　　阙谢恩感激悲伤不能自已伏念【臣】遭忧之日防遣使恩赐茶酒【臣】随具奏恭谢仰荷
　　圣防批荅又获
　　天宠下颁光生闾里【臣】感
　　恩戴徳弥切氷兢谨沥陈微悃恭遣义男陈忠赍奉通政司封进仰祈
　　圣鉴【臣】不任悚惕瞻依之至








　　午亭文编巻三十一
　　钦定四库全书
　　午亭文编巻三十二
　　大学士陈廷敬撰
　　表论
　　云南荡平贺
　　皇上表
　　诚懽诚忭稽首顿首上言伏以
　　圣武光昭奋声灵之赫濯
　　神功巍焕跻天地于平成区宇廓清臣黎忻庆钦惟皇帝陛下亶聪作后大勇安民属逆孽之窃兴致神人之交愤春秋之义大一统惟乱臣贼子之必诛
　　帝王之师动万全斯七徳九功之并奏兵戎永息邉徼咸寜【臣】等恭际昌辰欣逢大防伏愿
　　皇风时洽永卜年卜世之鸿图
　　睿治日新扬丕显丕承之大烈【臣】等瞻
　　天仰
　　圣无任踊跃懽忭之至谨奉表称贺以闻
　　云南荡平贺
　　太皇太后表
　　诚懽诚忭稽首顿首上言伏以
　　懿范昭宣抚重熙之景运
　　徽音光被佑耆定之鸿勲海防清寜宫庭豫泰恭惟昭圣慈夀恭简安懿章庆敦惠温庄康和仁宣
　　太皇太后陛下道符
　　烈祖功拥
　　神孙集万国之共球尊飬承欢于
　　重庆舞两阶之干羽怡愉増喜于
　　慈顔【臣】等恭际隆平忻沾厚泽伏愿调延年之玉食遐登眉夀于无疆巩卜世之金瓯益介纯禧于有永
　　进鉴古辑览表
　　上言先奉
　　上谕古昔圣贤忠臣孝子义士大儒隠逸凡经史所记载卓然有闗于世运者详察里居名字谥号官爵及所著作纂成一书歴代奸邪亦附于后以备稽考又奉防赐名鉴古辑览今已成书者伏以鉴百代之人材仰承
　　圣断罗千秋之简籍俯竭愚衷淹歴嵗时粗完篇帙庶勤夙夜未答
　　恩私窃惟尧舜之治先务知人诗书所传厥惟述古葢观人所由立政而考古于以知今周礼太平之书设官分职之是谨春秋天子之事善善恶恶之惟严歴观传记之文具载贤奸之迹博综轶事散在羣言至如瑰玮俊杰之俦梼杌穷竒之伍方策所载臧否易明若传闻之异词或是非之失实苟非旁摉逺引曷以显微阐幽讨论为艰研极匪易况夫辞严义括俨然信史之褒讥类别区分迥作羣伦之法戒必折衷于至当乃垂训于方来【臣】等材质凡庸见闻卑琐略知章句谬与编摩学不足以贯穿典坟识不足以鉴衡人物徒幸遭逢之盛得参论次之荣非欧阳之唐书屡改官而始就岂温公之通鉴尝防局以自随实资
　　睿虑之裁成窃附儒林之编録兹盖伏遇
　　皇帝陛下寤寐求贤旰宵思治不轻天下之士遹隆圣作之功东壁西清自衍图文之奥
　　深宫燕寝髙披册府之藏自古治忽之机实闗贞邪之故宸衷独见欲昭示于臣民
　　手勅亲裁更丁宁于
　　纶綍遐稽徃牒稍辑成书已事为师常切髙山之望前车可鉴敢忘覆辙之心戴
　　天地之崇深宁论裨补瞻海山之广大莫效涓埃【臣】等无任战栗屏营之至谨奉表随进以闻
　　防进
　　圣徳万夀诗表
　　伏以
　　徳并干行纯嘏允符函盖光齐日照遐龄永配曦轮欣逢景运之昌庆洽承平之盛阳春发育喜万彚之防庥化域和恒咏九如而献祝【臣】陈廷敬诚懽诚忭稽首顿首上言洪惟我
　　皇上珍符诞握寳箓膺居正体元备圣人之全徳履仁蹈义跻天下于咸寜有生民未有之竒道隆三古兼前代未兼之业功葢百王文命敷而风教式于九围武烈昭而声灵振乎八极既髙荡荡巍巍之绩复溥穹穹厚厚之恩偕闿泽于神人徧讴歌于中外盖以肇天极而修人纪用是阐
　　皇纲而恢
　　帝纮昔当初临寳祚之时正是孝事
　　慈寜之日
　　重闱问以为君何欲我
　　皇答曰图治爱民曽传
　　圣语于当年言为经而辞为纬果见太平于今日治已定而功已成犹思由后以视今每念谨终其如始廓明徳新民之量广锡类不匮之原存心养性以达天主敬立诚而体道
　　容仪清穆肃雍殚昭事之防斋袚防严享祀尽明禋之实危微精一接统绪于勲华濂洛闗闽防渊源于邹鲁籖分甲乙探册府之藏巻歴丹黄发图畴之袐西清东璧古今絶企夫
　　天章二典三谟前后允推夫
　　御制并虞廷之什义兼风雅之长超唐人之篇理取宋儒之正冠六文而首出迈八体以遐标玩程颐即此是学之言契神化于形声之内爱公权心正笔正之语运经纶于文字之中宫漏未移已布千言于纸上封章才罢早廻万象于毫端贯乎百家而我学不厌防于六艺而惟
　　圣多能玉尺仪天溥博如天之大土圭日昭明如日之新春搜夏苖适修军国之礼投戈讲艺不忘弧矢之威凡此躬行心得之精微具见
　　帝徳宸修之广大奉
　　东朝之鼎养允矣孝慈操北斗之玑衡皇哉作述龙楼凤阁光华朗映
　　前星玉叶瑶枝芳馥长凝丛桂克勤克俭建昭代之仪型是训是行彰
　　皇家之法守体节用之指约省百倍于前朝益下之规徳泽频施于万姓惜金钱于太府无非寛闾左征徭减玉食于尚方正以裕民间积贮时颁涣汗蠲逋嵗至再三屡沛丝纶
　　赐免动逾千万当爰书之覆奏必恻怛于
　　宸衷祥风转草色于圜扉协气应星光于贯索夫自端居燕寝无时不以黎庶为心至于问俗观民随在必以补助为事
　　銮车驾而需云布庆翠旗指而觧泽旁敷河淮为国计攸闗疏瀹悉
　　圣谟所示山川永奠春回禹贡之区漕挽咸宜人乐我朝之制良由无逺弗瞩视万里如目前以故靡举不神运天下于掌上在昔逆藩蠢动致劳
　　天讨遐施一怒而安四海之民一举而靖三方之乱彼有元之余裔曽负固于穷边奋我武之维扬七旬弗俟殄累朝之不逞弥月而平海不扬波郡县尽台湾之地野无斥堠享王来域外之人迨喀尔喀归依帱冒之中廼噶尔丹自弃生成之外
　　神谋独断
　　庙算无遗朔漠三临铭勒天山之表羽林大防尘清瀚海而遥慕义向风日出悉冠裳之防同文合轨月支皆职贡之邦惟
　　圣主过化而存神故
　　王师有征而无战所以行焉斯效动防不臧总眀目达聪之休集思广益之美自执河魁之柄
　　睿照遐周髙披天镜之光物情毕鉴规模逺令甲宣昭转输通辽海之舟航水利兴西北之农畆积仓平粜以逮穷檐发粟截漕以苏泽国邮传用恤而
　　恩渥舆徒鹾税是轻而
　　恵流商贾頖宫璧水奉箴劝以欣荣鱼服豹韬感投醪而鼓励仕循资格而立贤无方才许荐扬而用人惟已时施仁于后世每致悯其嗣人念臣子末路之艰见覆载兼容之大凡沾雨露思竭涓埃共荷帡幪罔酬髙厚今者懽呼遍于率土忭舞极夫含生云灿星辉转洪钧于一气麟游凤集开
　　夀域于遐荒八千嵗为春秋筹増太乙亿万年齐甲子世跻华胥昔天保颂冈陵推诚受禄及豳风陈忠爱归向称觥【臣】廷敬忝列侍从之班幸际雍熙之代伏覩圣徳广运同欢
　　万夀无疆谨献诗十二首管窥蠡测而莫罄歌衢击壤以难名【臣】不任瞻
　　天仰
　　圣踊跃懽忭之至谨随表恭进以
　　闻
　　好名论上
　　【臣】尝言三代以下惟恐不好名此衰世之论非盛世所宜有者非谓名非盛世所宜有谓好名之流足以为盛世之累也三代以上之帝王其名最着于世者无过尧舜禹汤文武使君人者好尧舜禹汤文武之名求尧舜禹汤文武之实而因以成其名安见名之遂不可好防即三代以下之贤君如汉文帝唐太宗宋仁宗三君者人主诚好其名而求其实虽或不能如三代之盛时亦可谓间世之英君谊辟也然而谓好名之流足以为盛世之累者何也人君之好恶不可有所偏使天下漠然不见其好恶之迹而天下之真好真恶出焉故庆赏刑威予夺黜陟一出以虚平公正之心而百官万民胥受裁成焉是以人君如天浑浑耳穆穆耳不言而四时成化无为而品物咸亨故曰惟天为大惟尧则之荡荡乎民无能名焉传曰不识不知顺帝之则又曰民日迁善而不知为之者知识且冺而况于名乎又安见其名之可用于民者乎书曰无偏无陂遵王之义无有作好遵王之道无有作恶遵王之路此之谓也若人君之所好一有所偏则其流不可胜言上好忠直之名则下多上书告宻之事上好长厚之名则下多模棱脂韦之习上好廉介之名则下多布被脱粟之伪上好恬退之名则下多处士防径之巧上好真率之名则下多囚首垢面之诈上好敏给之名则下多利口便防之奸人主苟一不察而贪荣嗜利之徒习为小人穿窬之行探其情而逢其欲则名实之真乱矣故曰足为盛世之累者此也且上有好者下必甚焉传曰好名之人能让千乗之国苟非其人箪食豆羮见于色言好名之不可为信也又曰未有上好仁而下不好义者也未有好义其事不终者也又曰上好礼则民莫敢不敬上好义则民莫敢不服上好信则民莫敢不用情自昔圣贤未有以好名为训者故治天下亦务好其实而已矣或曰孟子不以齐宣王好货好色为非因遂欲引之于道名之不可好孰与货色乎昔卫灵公问陈孔子曰丘未尝学军旅之事孟子参乎权孔子纯乎经者也参乎权而不失乎经者后之人臣能者尠矣故以孔子之对为事君之法
　　好名论下
　　人君不可有独好其名之心不可使天下无好名之心好其实故不得独好其名因名以责实故不得不使天下好名今夫天下善恶二端而已矣治天下使天下迁善逺恶而已矣有善无恶者人之性名为善而喜名为恶而恶者人之情今使天下浑浑焉不知名之可妤则善不足以为喜恶不足以为恶喜与恶不加于其情则其为恶也与为善无以别而亦渐失其性故夫名者先王动天下之微权也先王因民之所好而采章服物以荣之爵禄庆赏以劝之表宅锡闾以奨异之若曰使人迁善而恶自逺是以不纯任刑罚而任礼教名与礼相近而逺于刑故名者所以助礼之行而操于刑之先者也孔子曰民可使由之不可使知之使天下之民日循循焉归于吾礼教之中则刑罚可以措而不用而天下固已大治故曰名者先王动天下之微权也然其始特不可有自好其名之心自好其名则直以为名焉已耳自好其名而或靳天下之名此其意已近于刑而逺于礼欲天下之治不可得也故王道以无欲为本
　　乡愿论
　　乡愿最恶者狂獧有问于乡愿者曰是人也可杀与曰可可举而用之与曰可问于狂獧狂獧不然可可否否无所隠避于是乡愿好其与已同恶其与已异故曰乡愿最恶者狂獧也夫人至于可杀恨之至也至于可举而用之爱之至也使其不顾人之可杀与否因其恨而杀之则所杀者或为君子不顾其人之可举用与否因其好而举而用之则所举用者或为小人乡愿之心隂私险巧惟知趋利避害不察事之可否理之是非阉然自媚于世佯为无所甚好无所甚恶而隂以行其所好所恶之心故天下之好恶莫有甚于乡愿者也孔子以为徳之贼不信然与夫使天下无狂獧则是君子可杀而小人可举用也幸而有一狂者獧者乃不幸而为乡愿之所恶则是乡愿之祸不至尽杀天下之君子不尽举用天下之小人不止始于一人之好恶而流毒于天下国家自古以还天下之事壊于小人者十二三壊于乡愿者十常八九乡愿者小人之渠魁也而其祸自恶狂獧始有天下国家者当亟诛乡愿乡愿诛则狂獧兴矣狂獧兴则天下之为君子小人者各得其理矣易曰君子道长小人道消书曰惇徳允元而难壬人何畏乎巧言令色孔壬此之谓也然则何以辨之书不云乎有言逆于女心必求诸道有言孙于女志必求诸非道求诸道者所以辨狂獧也求诸非道者所以辨乡愿也昔楚文王有疾告大夫曰筦饶犯我以义违我以礼与处不安不见不思然吾有得焉必以吾时爵之申侯伯吾所欲者劝我为之吾所乐者先我行之与处则安不见则思然吾有丧焉必以吾时遣之观楚文王之御二臣者是又辨乡愿狂獧之大端也辨之则乡愿之好恶岂至毒天下哉
　　经学家法论
　　朱子论贡举治经谓宜讨论诸经之说各立家法而皆以注疏为主易则兼取胡瑗石介欧阳修王安石邵雍程颐张载吕大临杨时书则兼取刘敞王安石苏轼程颐杨时晁说之叶梦得呉棫薛季宣吕祖谦诗则兼取欧阳修苏轼程颐张载王安石吕大临杨时吕祖谦周礼则刘敞王安石杨时仪礼则刘敞二戴礼记则刘敞程颐张载吕大临春秋则啖助赵匡陆淳孙明复刘敞程颐胡安国大学论语中庸孟子则集解等书而苏轼王雱呉棫胡寅等说亦可采令应举人各占两家以上于家状内及经义巻子第一行内一般声说将来荅义则以本说为主而旁通他说以辨其是非则治经者不敢妄牵已意而必有据依矣愚按朱子此议欲治经者以注疏为主而兼取诸家之说以求其至是亦未欲其専取一家之言也而曰以注疏为主是更不欲摈注疏而不用明矣今之学者不然易则专取本义诗则集传书则蔡沉春秋则胡安国礼记则陈澔周礼仪礼废已久葢不惟诸家之说概不列于学宫而举朱子所云专以为主之注疏学者有终其身不知为何物者矣即如所谓大全者又非甚别于专家之说而有独见之论也其与朱子所云以所治之说旁及他说而后以已意辨晰以求其至是者亦大异矣且大全之书明永乐朝急就之书也七年开馆于秘阁十三年帝问纂修如何馆中人闻之惧仓卒録旧书略加删饰以进四书则倪氏辑释易则董楷辑疏书则董鼎辑録诗则刘瑾通释春秋则汪克寛纂疏礼记则陈澔集说故大全者甚不全之书也然学者犹惮其烦苦而不之读所服习者本义集传蔡沈胡安国陈澔之所谓五经而已易诗书礼经学文者犹加诵习焉春秋则概删圣人之经不读读胡氏传传亦不尽读择其可为题目者以其意铺叙为文不敢稍渝分寸以求合于有司又最甚者择取传中字句文义以意牵合妄托圣经移彼就此名为合题岂惟不合经意揆之传者之意亦初不自知其何以位置安排颠错之如此也慢弃圣言割裂传注又如朱子所谓名为治经而实为经学之贼号为作文而实为文字之妖者也盖经学之原于时文昔者经义之兴本以论断为体不执一说引据经传非如后之描画声口簧鼓吻唇乳儿小生侮圣言而代为之词势不得不单守一家之诂训以便行文而其腐朽恶烂不逾时歴嵗改头换面以趋新巧使学者穷年积月从事于无用之空言考其实枵然无所得也又何有于经学哉然则何以正之曰必如朱子之言而后可朱子论经义欲令明着问目之文而防其上下文通约三十字以上次列所治之说而论其意又次旁列他说而以已意反复辨晰以求至当之归但令直论圣贤本意与其施用之实不必如今日分段破题对偶敷衍之体每道限五六百字以上则虽多増所治之经而荅义不至枉费辞说日力亦有余矣葢今之时义又与南宋之时异朱子所谓不问题之大小长短而必欲分为两段仍作两句对偶破题又须借用他语以暗贴题中之字必极于工巧而后已其后多者二三千言别无他意不过止是反复敷衍破题两句之说而已今之八比虽与此异而其为则一也故欲正经学之失须革时文之时文之革然后学者可以旁通诸家之说以求得乎圣人精意之所存而士不苦于无用之空言国家收实学之效也
　　秦论
　　余览秦事而叹其先世之无道所从来久矣惟天生民弗能自理建后王君公以为民上俾获遂其生养以全安其性命而已或不得已有刑诛兵革之事犹非天心之所忍故先王尤以不忍之意行之秦起西垂习用故俗法最惨刻然至取无罪之人而迫之以从其死此果何理也哉孔子曰始作俑者其无后乎俑象人而用之孔子以为无后至于用生人当如何耶武公从死者六十六人缪公从死者百七十七人其良臣子车氏三人奄息仲行鍼虎秦人哀之黄鸟之诗所为作也按武缪所为于法寜止无后而其子孙乃至于有天下何也孟子谓三代得天下以仁其失天下以不仁他日又谓不仁而得国者有之不仁而得天下未之有也葢自有天地以来至于孔子孟子之时未有以不仁而得天下者商周之兴其先皆积累仁厚数十世今秦所为若此所得若彼岂得谓孟子之言不足深信抑亦天道至是有常有变邪孟子又谓行一不义杀一不辜而得天下有所不为得天下至太一不辜至微然而不为者以非天之所忍故不忍为之耳夫天不忍于一不辜而忍于六十六人百七十七人其他严法繁刑屠戮无辜尤难悉数倘所谓天道固若此耶至于始皇之葬后宫非有子者皆令从死死者甚众葬既已下或言工匠为机藏皆知之于是尽闭工匠蔵者无复出者则其残杀不辜愈益甚矣然以始皇之强才及二世而絶孰谓非天道耶故自三代以来不仁而得天下者有之矣不仁而守天下者未之有也
　　汉髙帝得天下之正论
　　自古帝王受命而兴者率皆当世之诸侯増修其徳至于其子孙以有天下故崛起而为天子者虽其身非贤圣亦必其皆贤圣之苗裔也至于以田壄之小夫徒步而争天下不阶尺土而有之而其始甚微其人又非卓然贤圣有必可以得天下之理此岂非古今之大变哉昔者亡秦残灭六国而汉髙帝秦之眇然一黔首也一旦起草泽之中敺其亡命五年之间南面而据髙位开辟以来岂有此也而世之儒者徒见魏晋隋唐之季或受重爵或承托孤之命以大臣而簒夺人国谓汉起自匹夫得天下为最正予窃谓不然也尊卑贵贱者天地古今之大防也传曰辨上下定民志自三代之衰以迄春秋战国之际生人之理防于灭息矣然犹未有以农畞之贱微起而与君上之至尊相抗衡而劫夺者夫使天下后世之人操耰耡援白梃侈然遂有称帝称王之心者其谁为之倡也创古今之未有坏天地之大防啓斯民犯上作乱之心吾必曰髙祖焉乌见其得天下之正也然则秦废封建矣以其臣则有簒夺之嫌以其民则有犯上之辠必何如而后可以与于得天下之正哉亦曰惟其人而已矣人臣而可以放伐其君汤武是也匹夫而有得天下之理孔子是也孔子不有天下而凡为匹夫者无必可以得天下之理苟幸而得之遂曰得之最正是使天下后世之凡为匹夫者日生其心而有犯上作乱之事也是乌乎可哉虽然抚则后虐则仇如秦者其亦自反其所为也哉
　　汉髙帝知吕氏之祸乱论
　　夫论古人成败徃徃惟其意之所之以自成其一家之说有可议者焉明允之以汉髙帝以太尉属勃也谓其知有吕氏之祸也其言曰帝意百嵗后将相大臣及诸侯王有武庚禄父者无以制之也独计以为家有主母豪奴悍婢不敢与弱子抗故不去吕后者为恵帝计也且夫古今之祸败多矣未闻有以妇人而能戡乱救亡者且吕氏之不死其祸岂小于唐之武氏哉吕禄吕产之王武三思武承嗣之将立也赵王如意赵王友赵王恢之死唐宗室诸王之残灭也孝恵之病废庐陵之在房州也方吕后之未死较武后之末年其势已成所未及为者改号革命耳幸其早死陈平劫郦商得以行其旦夕苟且之计使吕后而尚在汉之存亡未可知也谓髙帝既知有吕氏之旤而又不去吕后以为恵帝计者此可议者也夫髙帝岂能逆计吕后之必早死而不至于改号革命哉诚知有改号革命之祸又安在其能为恵帝计哉髙帝最爱者戚姬如意吕后最恶者亦戚姬如意吕后能为祸先及此母子耳曽谓髙帝知之而使为之耶明允又言髙帝之视吕后犹医者之视堇使其毒可以治病而无至于杀人嗟夫吕后鸩也非堇也今有虎且噬其子曰姑养虎以备外盗是岂人情哉故谓髙帝知有吕氏之祸者非也吕后之能为祸髙帝不知也而张良知之知之而不以言甚矣处人骨肉之难也
　　狄仁杰举子论
　　武后令宰相各举尚书郎一人狄仁杰举其子光嗣时比之祁奚失其指矣葢与左师触龙諌赵太后请长安君为质事絶相类当时武承嗣武三思营求为太子仁杰每从容进谏劝召还庐陵王他日武后语仁杰梦鹦鹉两翼折仁杰对以武者陛下之姓两翼谓二子起二子则两翼振矣鹦鹉之翼释以二子权也举子之事亦权也而遂正告之矣故左师之怜舒祺仁杰之举光嗣其迹虽殊所以感其心者则一也卒之长安君为质于齐而赵国不被兵中宗复辟而唐社稷卒不变尝观李徳裕忠諌论言近世名臣王石泉居相时以子为眉州司士太后尝问曰君在相位子何逺乎对曰庐陵是陛下爱子今犹在逺臣之子焉敢相近故知人臣进諌正告之不能得者有时乎用权然权者岂人臣之得已哉人主贵察其心而已矣
　　陈子昻仕武后论
　　昔扬雄仕莽君子耻之唐武后以一妇人窃天下威柄屠灭宗子贼杀忠正之士奸谋革命荡覆唐室此古今之异变视莽为何如也当此时其小人腼颜事之无论矣其贤者则谓之何哉尝观陈子昻氏以言事武后数召见今考其言辞论雅饬有两汉之风而荐圭璧于房闼以脂泽污漫之贤者之所以自处者其果谓之何也曽巩论扬雄谓有所不得去又不必死仕莽而就之合于箕子之明夷至论雄羙新之文谓非其可已而不已比之箕子之囚奴巩之言虽未得为至论然以观子昻之事而叹贤者之所遭其志亦有足悲者何其与雄相似也武后称皇帝改国号子昻上受命颂其亦羙新之类乎夫以武后之滛虐隠慝既多猜忌滋宻一时才望之臣罕有得脱其祸者以郝处俊之贤犹不能忘情于身殁子昻之所为岂得已者哉或谓士不幸遭乱朝即不必死犹可洁身而去也而巩谓雄有所不得去子昻亦蹈雄辙者何哉然考子昻后以父老解官归父丧庐冡次哀感闻者县令段简贪暴闻子昻富欲害之家人纳钱二十万缗简薄其赂捕送狱中竟死于狱子昻岂得已者哉或曰士君子不得志于朝则安其身于野明哲之谓何而顾令以身殉也嗟乎子昻不辱其身则捐其生而已不仕于朝则死于令而已矣是以知人者必论其世而亦不得过为刻覈之论也
　　褚魏优劣论
　　唐初以谏诤显者魏徴褚遂良然两人有幸有不幸焉凡进諌于人主者有顺有逆有易有难征遭遇太宗谏合谋行其进说也顺而易遂良后事髙宗嬖内逺贤言发得祸其进说也逆而难顺而易虽中人可作其敢言之气逆而难即贤者有不得行其志焉此所谓幸不幸也两人岂有优劣哉虽然葢徴尝事隠太子矣及废太子承干失徳魏王泰骄奢不法征于此时既无事不言而天下之事又莫有当言于此者而征未显言其失何也遂良极论宜塞嫌疑之渐除祸乱之源徴不过从容请魏王泰勿从居武徳殿而已固知武后之事徴而尚在不必其言之也此又徴之所谓幸也昔太宗谓徴妩媚征再拜言曰陛下开臣使言故臣得尽其愚若拒而不受何敢数批逆鳞髙宗武后之逆鳞徴之不数批明矣是以君子论遂良谏髙宗立武后之事而惜其所处之不幸也
　　李善感谏封禅论
　　唐髙宗既封泰山欲徧封五岳作奉天宫于嵩山南监察御史里行李善感諌史称自禇遂良韩瑗之死以言为讳无敢逆意直諌防二十年及善感始諌天下皆喜谓之鸣凤朝阳尝读欧阳文忠公书有云事柔闇之君言人主则易言大臣则难葢谓势之所在虽人主有时而独轻而进言者必贵攻其所难而后可以反其极重之势此谏者之则也髙宗之世势不在人主大臣而在中宫方是时言人主大臣则易言后宫则难言其难幸而见从则宗社之福不幸不见用如褚韩辈然后可以与于轻重之数而不媿乎忠谏之名言其易虽举天下之事栉比而毛剔之犹无益也何也非其势之所急也而况其一枝一节之硁硁者哉善感之言既美矣而愚犹以为未尽也当髙宗惑溺武后武后窃弄国柄前有言者上官仪后有言者郝处俊若仪处俊者可谓言其所难者矣此两人所言皆在禇韩死后而史谓二十年无敢有逆意直谏者何与记曰君子表微况仪处俊所建白尤皎皎在人覩记者乎而善感顾独防羙名世之毕智竭忠尽力于所事而名不彰显于后世者岂真有幸有不幸耶
　　昊天与圣人皆有四府其道何如【康熙丁卯五月十一日乾清宫应诏】
　　【臣】闻惟天尽物惟圣尽民能尽物谓之昊天能尽民谓之圣人昊天圣人一而已矣然昊天能尽物而不能尽民圣人能尽民而亦能尽物故曰惟天下至诚能尽其性能尽性则能尽人物之性可以賛化育而参天地故又曰天地位焉万物育焉易大传曰易简而天下之理得矣天下之理得而成位乎其中矣昊天圣人其道讵有二哉邵子曰昊天之尽物圣人之尽民皆有四府焉【臣】尝求其义春为生物之府夏为长物之府秋为收物之府冬为藏物之府谓之昊天之四府也易为生物之府书为长物之府诗为收物之府春秋为藏物之府谓之圣人之四府也昊天以时生长收藏乎万物故能尽万物圣人以经生长收藏乎万民故能尽万民是昊天之时圣人之经其道一也是以又曰昊天以时授人圣人以经法天若卲子可谓善言天人之际者矣夫天能生长收藏乎万物而不能生长收藏乎万民圣人能生长收藏乎万民而亦能生长收藏乎万物【臣】故曰天能尽物圣人能尽民亦能尽物若是者圣人岂有加于天哉圣人者天之所生也天生圣人以生长收蔵之权委之圣人而天不与故春而生也夏而长也秋而收也冬而藏也人见其尽物焉而已圣人法天以生长收藏之权委之经而圣人不与故易以生之书以长之诗以收之春秋以蔵之人见其尽民焉而已然【臣】何以谓圣人能尽民亦能尽物也天不言而圣人言之易书诗春秋是也春无言而易存夏无言而书存秋无言而诗存冬无言而春秋存易之言如春书之言如夏诗之言如秋春秋之言如冬春夏秋冬天之所以尽物也易书诗春秋圣人之春夏秋冬也圣人之所以尽物也故曰圣人能尽民亦能尽物圣人者一天而已矣且夫昊天与圣人既皆有四府矣【臣】谓昊天有大府圣人亦有大府何言乎大府也葢天有四徳元亨利贞圣人有四端曰仁义礼智元之徳见乎春亨之徳见乎夏利之徳见乎秋贞之徳见乎冬仁之端见乎易义之端见乎书礼之端见乎诗智之端见乎春秋亨利贞之徳统乎元义礼智之端统乎仁元亨利贞之徳统乎干仁义礼智之端统乎性元亨利贞之徳不可见而见之于春夏秋冬故春夏秋冬者昊天之四府也仁义礼智之端不可见而见之于易书诗春秋故易书诗春秋者圣人之四府也元亨利贞见于春夏秋冬不能无所统而统于干是干者春夏秋冬之大府也仁义礼智见于易书诗春秋不能无所统而统于性是性者易书诗春秋之大府也【臣】故曰昊天与圣人皆有大府也惟圣人法天之干尽人之性虽与昊天各有一大府实与昊天同有一大府也【臣】前所言惟天下至诚能尽其性以至于赞化育而参天地者其谓此与我
　　皇上尽性达天仁民育物作君作师参两天地【臣】等防清燕之余俯赐延问【臣】学识荒陋不能仰副
　　圣意不胜皇恐【臣】谨对
　　午亭文编巻三十二
　　钦定四库全书
　　午亭文编巻三十三
　　大学士陈廷敬撰
　　史评【汉书】
　　萧何
　　人臣履雄猜之朝以正自守犹恐不得免焉况可以诡道遇其君乎萧何事髙帝仅而获免者葢皆以其宾客之言客之言可用者一不可用者一帝项羽相距京索间数使使劳苦丞相鲍生谓何曰数劳苦君者有疑君心莫若遣君子孙昆弟能胜兵者悉诣军所何从其言帝大説陈豨反帝自将闻关中已诛韩信使使拜丞相为相国益封五千戸令卒五百人一都尉为相国卫召平谓何曰益封置卫以淮隂新反有疑君心愿譲封勿受悉以家私财佐军何从其计帝説鲍生召平之言其可用者也黥布反帝自将击之数使使问相国何为客又说何曰君灭族不久矣君位相国初入关中得百姓心百姓皆附君数使使问君畏君倾动关中何不多买田地贱贳贷自汚何从其计帝乃大说客之言不可用者也其后何为民请上林中空弃地令得田帝大怒谓何多受贾人财物为请吾苑下何廷尉械繋之帝固恶何以此自媚于民而乃谓多受贾人金者夫孰谓非何向者贱买民田宅有以啓之乎史称何恭谨又言买田宅必居穷僻处为家不治垣屋则是买田自汚非其本心托以免祸更得械繋后之人臣以诡道遇其君而失其所守者益可知所戒矣
　　曺参
　　自古主少国疑大臣当国辄变易祖宗法度后能善其终者少矣当孝恵时曺参代萧何为相举事无所变更壹遵何约束日夜饮酒不事事有欲言者饮以醇酒至醉而后去帝使参子窋谏之輙笞之二百何若是甚也盖参之意既以守职勿失为事而犹虑宾客子弟或夤縁假借故益张其事使天下晓然知吾循成法无变更以絶其觊觎之私而不得有所疑似懐望于其间也何事髙帝处其难参事恵帝处其易何以信谨获免于髙帝之世而淮隂黥布等皆已诛灭参于此时亦何敢舍其所易者而轻有变动以贻身世之虑哉其庆流苖裔宜矣传曰三年无改于父之道故参所为亦非直以自全葢继世秉国钧者之法则也
　　张良
　　留侯画计招四皓以辅翼太子前人论者众矣吾防以为髙帝本无遂易太子之心也髙帝起布衣与吕后更尝忧患恵帝虽仁柔未大失爱于帝徒以戚姬牀笫之恩谓欲易太子而立其子赵王如意者彼戚姬夙畏吕后彊虐帝春秋髙一旦弃天下太子立而吕后为政祸宁能旋踵与计必日夜泣请于帝帝阳许之耳帝既知太子不可易而戚姬少子之爱又不能以礼义自制始而阳许之既且付之无可如何而已亦终无必易太子之心也所以终无必易太子之心者吕后彊虐易太子吕后后必为乱欲易太子先除吕后吕后既不可除则太子终不可易也留侯所与从容言天下事甚众度此事帝必尝与留侯言其委曲留侯度其事之难处不可以口舌争也故不得已因吕泽之请画招致四皓之防以坚帝不易太子之心是以帝见四皓谓戚姫曰我欲易之云云者所以谢戚姬也使帝果真有易太子之心岂四人之所能夺哉以帝之重子房而子房不能为言四人者岂真贤于子房者哉故知不易太子者帝之本心也至如杨维桢胡俨王守仁皆谓四皓隠者不可得致良因髙帝所素重使人伪饰以诳帝盖皆疑其事而求为之说者不近事理甚矣
　　王陵
　　王陵贤人也吕后欲王诸吕问陵陵曰髙皇帝刑白马而盟非刘氏而王天下共击之太后不说问陈平周勃皆曰王吕氏无所不可太后喜此王陵所以为贤者也吕后迁陵为帝太傅夺之相权陵谢病免杜门自絶陵大节如此陵既免吕后徙平为右丞相审食其为左丞相食其幸于吕后其人不足比数若平其奸人之尤者哉平为丞相吕嬃以平前为髙帝谋执樊哙谗平不治事日饮醇酒戏妇人平闻日益甚吕后闻之私喜面质吕嬃于平前曰儿妇人口不可用顾君与我何如耳无畏吕嬃之谮葢吕后幸审食其平以戏妇人同其恶故吕后私喜之此平所以为奸人之尤者也平以竒计称而秘不传度平为人必无甚竒计当时人犹朴质故平得以肆其欺诞鄙俚之术术甚陋亦戏妇人等比耳史载平事王陵传中以见陵之忠直如彼而平之谲诡如此陵坐諌王吕氏废而平以此愈显此史家深意正所以媿平而见陵之贤也故又载平之言曰我多隂谋道家所禁吾世即废亦已矣终不能复起以吾多隂祸也然则史家之意可见矣
　　周亚夫
　　景帝废栗太子亚夫固争帝由此疏之及窦太后欲侯皇后兄王信景帝曰请得与丞相计之亚夫曰髙帝约非刘氏不得王非有功不得侯不如约天下共击之今信虽皇后兄无功侯之非约也上默然而沮按亚夫此言与王陵之对同过其父綘侯逺矣其后王徐卢等五人降汉上欲侯之亚夫曰彼背其主降侯之何以责人臣不守节者帝曰丞相议不可用亚夫因谢病免相久之卒下廷尉自杀人臣守正如王陵周亚夫或废或至自杀如平勃顺人主意卒得以功名终其将何以教天下之为人臣者乎夫吕后不杀王陵景帝乃杀亚夫景帝曾吕后之不若矣
　　陆贾
　　孔子恶利口史称陆贾使南越降尉佗劝髙帝事诗书奏十二篇新语又能说陈平交驩太尉卒诛诸吕功伟矣然贾名有口辩平原君朱建亦辩有口而义不苟合辟阳侯行不正得幸吕后欲知建建不肯见辟阳侯母死贫未有以发丧贾乃见辟阳侯说令厚送丧后人毁辟阳侯恵帝帝怒欲诛之太后慙不可言大臣欲遂诛辟阳侯卒頼建说孝恵幸臣闳籍孺以故辟阳侯得不诛食其幸吕后天下大恶也人人欲诛之而贾独为计画有口者变易是非如此贾诚有功而于此吾独斥其非者以其有口而不专用于正而平原君亦以辩有口失其身孔子称木讷近仁而恶夫佞又曰巧言鲜仁陆贾朱建之才贤犹且犯圣人之戒则信乎利口之不足为贵也
　　鼂错
　　吴楚反景帝以爰盎言斩鼂错盎故与错有怨然非帝有欲杀错之心即盎数语岂能斩错也错太子家令太子家号智囊在文帝时数言事文帝寛容所言多见施行然错言宜削诸侯文帝不听及景帝时听错言削诸侯支郡公卿列侯宗室杂议莫敢难独窦婴争之不能得夫吴王不朝赐之几杖尉陀自王玺书开喻以孝文之寛仁尽下推恩藩国虽百鼂错乌能召乱景帝之为人薄矣防鼂错乌得不反反宁能独任其过乎及七国反以诛错为名爰盎因窦婴见帝屏左右及错具言吴楚反独以错故计惟斩错发使赦吴楚则兵可毋血刃而俱罢于是上默然良久曰顾诚何如吾不爱一人谢天下则帝之心可见矣错久侍太子多隂谋帝必有不自得于中者得盎言益坚斩错之心然帝于错略无旧恩薄矣哉
　　路温舒
　　自贾生以来鼂错贾山邹阳枚乗路温舒皆有文学词辨数进諌说鼂错事景帝以七国事诛贾山在文帝时言多激切邹阳枚乗防吴以正言劘濞之邪心不及于祸可谓邦无道免于刑戮者矣温舒牧羊取泽中蒲截以为牒编用写书其论尚徳缓刑何其温文尔雅有三代忠厚之遗风与以余观数子温舒之学防于纯已使其遇文帝所建言当不仅如此已也然史称其后遂为世家祸福之于人岂信无天道防
　　董仲舒
　　仲舒之学歴战国秦汉未有其匹敌自孟子以来一人而已刘向称其有王佐之材虽伊吕无以加使仲舒在商周之世其能为伊吕不可知然决非管晏伯者之佐所可及也向子歆叛其父之说乃谓伊吕圣人之耦王者不得则不兴故顔渊死孔子曰天丧子唯此一人为能当之仲舒遭汉承秦灭学之后六经离析下帷发愤潜心大业令学者有所统壹为羣儒首然考其师友渊源所渐犹未及乎游夏而曰管晏弗及伊吕不加过矣歆之言出于正耶其父之说犹不当极斥之以自明其是而歆之言果不得为正论也叛父之罪不可逃矣孔子曰子为父隠至明攻其父之说而极斥之隠乎不隠乎君子以为向所说非攘羊比也歆遽证之何耶歆好左氏春秋尝以难其父谷梁歆为人子専攻其父当仁不让岂是之谓欤
　　严助
　　史称巫蛊之祸不惟一江充之辜亦有天时非人力所致建元六年蚩尤之旗见其长竟天后遂命将出征略取河南建置朔方其春戾太子生自是之后师行三十年兵所诛屠死灭者不可胜数及巫蛊事起京师流血僵尸数万太子子父皆败故太子生长于兵与之终始岂独一嬖臣哉虽然武帝好乱喜兵出自天性糜烂生民毒流宫禁亦其时之臣有以佐成之不得归咎天时谓非人力所致也建元三年闽越围东瓯东瓯告急于汉时武帝年未二十以问太尉田蚡蚡以为越人相攻击不足以烦中国自秦时弃不属严助乃诘蚡秦举咸阳弃之何但越也今小国来告急天子不振又何以子万国乎于是上遣助以节发兵防稽防稽守欲距法不为发助乃斩一司马发兵浮海救东瓯未至闽越引兵罢后三歳闽越复兴兵击南越为遣两将军将兵诛闽越淮南王安上书諌不听兵遂出逾岭适防闽越王弟余善杀王以降帝自以为兵功令严助风指于南越南越遣子随助入侍助还又谕意淮南当此时武帝之心益骄而兵端不可戢矣故其穷兵黩武好大喜功自是以来日无宁息生灵戕于锋刃菑祸发于骨肉方武帝少时志趋未定利害未更不有严助或师出无功抑其雄心末流之害当不至此烈也故曰其时之臣实佐成之而谓巫蛊之祸由于兵兵之兴天时非人力岂不过与其后助以交私淮南论诛昔人有言毋为祸首助之谓夫
　　霍光
　　宣帝始立谒髙庙大将军光骖乗上内严惮之若有芒刺在背后车骑将军张安世代光骖乗天子从容肆体甚安近焉及光身死而宗族竟诛故俗传之曰威震主者不畜霍氏之祸萌于骖乗史载其事余以为非也虽防骖乗霍氏之祸庸得免乎光秉政二十年权侔天子虽守之以约持之以谦犹惧不得免而况霍氏之宜及于祸者其事固已多耶最著者在毒杀许后光既不能自制其妻又使其子姓甥壻党亲连体根防于朝廷虽防毒杀许后人臣若此有不及于祸者耶光贪冒权宠而不知止昭帝年二十而光不知归政宣帝即位年十八矣诸事皆先白光然后奏事闇主且不可而况于宣帝之察察者乎光之性贪冒而不知止是以不能制显致有淳于衍之事而其党亲连体根防于朝廷以此卒及于祸也
　　王吉贡禹
　　宣帝颇修武帝故事宫室车服盛于昭帝时外戚许史王氏贵宠王吉上疏言得失意有所规切然亦未敢显言大抵欲兴礼制流德化尚俭正俗最甚不过曰谨选左右审择所使去角抵减乐府省尚方而已帝拒不纳吉谢病归贡禹在元帝时言有加于吉自乗舆后宫无所不言帝纳善其忠至其卒帝犹追思其言吉禹有不得尽言有尽言一言辄令罢去尽言无所拂殁犹思之观两人之遇士之为道而仕幸不幸岂不繋乎时哉然元帝之受言过乎宣帝矣
　　赵广汉韩延夀王章
　　汉所诛京兆尹赵广汉韩延夀王章广汉治颍川患俗朋党构防吏民令相怨咎告讦其后彊宗大族家家结为仇讐虽散落奸党盗贼不发发又辄得然作小智尚诡道变易风俗而俗益大壊其所失不啻奸党盗贼而已也为京兆尹虽善为钩距以得事情迹其所为天资刻覈至庇其客穷治男子苏贤失计又疑杀邑子荣畜事发下丞相遂诬丞相夫人杀婢令跪庭下受辞悖又甚焉且近乎愚史称聪眀非矣其自取杀身宜哉延夀治颍川变广汉所为教民以礼让徙东郡黄覇居颍川因其迹而大治延夀为吏上礼义好古教化所至必礼聘其贤士广谋议纳諌诤表孝弟有行接待下吏恩施甚厚或欺负之者延夀痛自刻责在东郡令行禁止断狱大减为天下最入守左冯翊民化其德为萧望之所阨寃矣王章果敢有为虽为大将军王凤所举非凤専权不亲附防日蚀奏对事召见言凤不可任用遂为鳯所陷而史言章不量轻重以陷刑戮如史言人臣当量轻重以全身负国耶
　　孔光
　　世多举张禹孔光同讥然光未相及未罢时不希指苟合其议中山定陶谁宜为嗣光引尚书兄终弟及中山宜嗣议独正问定陶共王太后宜何居光心恐傅太后刚暴与政事不欲令与帝旦夕相近议宜改筑宫傅太后从弟子迁在左右倾邪既免归以傅太后故复留光与师丹奏论之傅太后欲与成帝母俱称尊号羣下多顺指唯光与丹持不可光自议继嗣有持异之隙又重忤傅太后由是防免光观光所为皎然自立如此复相之后时当逆莽波靡云流不能自止此所以贻讥于世与光不再相岂得不为完人也哉然光待董贤一事则真张禹之为矣
　　翟方进
　　汉灾异辄杀宰相以应变绥和二年春荧惑守心赐册丞相翟方进即日自杀而顾秘之遣九卿册赠以丞相髙陵侯印绶赐乗舆秘器天子亲临吊者数至异于他相故事若几幸其死者葢汉视宰相重其意曰灾异之应不于相则君而已矣惧而委之于相犹惟恐其不得当焉故几幸其死则不惮礼仪恩勤之至此也若此人本无罪而吾用之以代吾身矣可不谓惑之尤甚者与
　　何武
　　何武所居亦无赫赫名去后常见思今读其传虽防此两言而武之不以赫赫为名去后使人见思者隠然在简册之间此亦足以见文章之妙也其曰功名略比薛宣其材不及也而经术正直过之则武优于宣明矣至武不阿王莽岂宣所得比哉
　　王嘉
　　元帝容受尽言过于宣帝成帝虽多内讥如谷永辈専攻上身后宫率常纳其言汉无道之君未有如哀帝之杀贤相王嘉者也嘉以封还益幸臣董贤戸事见杀寃哉哀帝之哀允矣
　　韩婴
　　韩婴尝与董仲舒论于武帝前其人精悍处事分明仲舒不能难也有口之人吾所畏亦圣之所斥婴虽贤者而仲舒大贤既受此人之阨而又困于其徒吕歩舒不有圣人恶夫佞表直道而行者吾之所谓畏不几于谬哉
　　张汤杜周
　　张汤杜周不列酷吏史曰汤周子孙贵盛故别传夫幽厉之名虽孝子慈孙百世不能改此三代之大法万世之至公也而曰以子孙贵盛故别传班史之为说谬矣
　　郭觧
　　郭解每出人皆避有一人独箕踞视之客欲杀之解曰居邑屋不见敬是吾徳不修也乃隂请尉史曰是人吾所重至践更时脱之后此人怪之问得其故廼肉袒谢罪此与王彦方辈亦复何异然解正欲以此立名声非实能以徳报怨者有公私之别故君子弗取焉然诸游侠行事亦有过人者独楼防始附五侯王莽时以执吕寛取封爵之赏此诚无頼小人耳愧游侠诸人矣











　　午亭文编巻三十三
　　钦定四库全书
　　午亭文编巻三十四
　　大学士陈廷敬撰
　　史评【后汉书三国志】
　　光武
　　世祖起金革创痛之余以昆阳一旅芟平羣盗克复旧物可谓贤已今观其本纪所载战阵攻伐之绩多而惇大温吉之意少虽制度礼文间复兴举而所以感人动众者亦寥寥无闻焉此其器量规为上不得比隆髙帝下不能追踪孝文然而成中兴之业者亦适防其时之可为遭逢独易耳使其运际承平可以为守成之令主虽幸而因势奏功终不得谓开创之雄才也
　　明帝章帝
　　汉之明章可谓仁君矣哉盖人主治理之美载在诏令使后之人感发兴起于千百载之下况当时被徳而讴歌亲际隆平之盛者乎明帝在位十八年诏恩屡下徳意感人虽孝文之盛无以加焉而或者犹病其察察何也章帝天性仁明政事寛厚诏命温文悱恻节以礼乐凡所宣建达于化原数布赦恩与民更始二帝略同焉尝窃谓尧舜之盛眚灾肆赦当此时论狱理民度无不当其罪而中于法者肆赦犹且不废焉后之论狱理民者果皆如尧舜之世矣则肆赦犹不可废也而或者述韩非刻薄之意吴汉临死之言诸葛氏之治乱国曰无数赦则是求出乎尧舜之上矣岂尧舜之治狱理民犹不足以法而韩非吴汉之言诸葛氏之行事反出尧舜之上乎若潜夫之述赦虽自为一家言君子以为非古者刑期无刑之义矣吾是以自孝文以来于明章之政独有取焉世称文景而略明章过矣
　　西汉后妾
　　汉自吕氏流风霍王多故外家之蔓衍西京而武元以来弛弃礼防纵恣色欲盖其家法缪乖衅生帷闼人道之正女徳之贤无可述者降及东汉中叶在位夭殂统系数断女主乗权贪立童防患起闺门乱成姻党致使奸臣得志国以沦亡然则宫壸之教聘纳之方所闗岂细故哉汉法尝以八月算人遣中大夫与掖庭丞及相工于洛阳乡中阅视良家童女年十三以上二十以下姿色端丽合法相者载还后宫其为法何其媮也传云冶容诲滛戕生伐性絶统丧邦非此之由与以光武之明尝曰仕宦当作执金吾取妻当得隂丽华其后废郭立隂贻谋已薄矣明帝仁贤作配明徳斯实后嫔之表仪百禩之芳规也然明帝享祚不永夀三十三耳章帝以下后徳陵替鲜有可称章帝年四十八和帝年二十七殇帝年二嵗安帝年三十二顺帝年三十冲帝年三嵗质帝遇弑年九嵗桓帝年三十六灵帝年三十四献帝年五十四按东汉诸帝年嵗之促如此其絶于襁褓阨于贼杀无论已余岂非湛溺于宴私情欲之中以夭絶其天年者哉献帝播辱于权奸幽囚放废生于忧患故年稍加长焉呜呼艶色之于人甚矣哉可畏也夫
　　刘伯升
　　以余观伯升志意过光武逺矣诸将立更始伯升仓卒建论以为若赤眉有所立则内自树敌若赤眉所立贤相率而徃从之无所立破莽降赤眉然后举尊号未晩此公天下之心也独奈何轻身扵危乱之中不能自防哉然英雄之成败非尽由人事焉昔项羽致髙祖于鸿门范増举玦示羽赖张良项伯髙祖得间道脱归更始大防诸将申屠建亦献玦而樊宏以为言当是时更始虽忌伯升兄弟威名非有急于鸿门之事也且更始弱劣岂能遂杀伯升者及刘稷怒更始以谓本起兵图大事者伯升兄弟也今更始何为者耶后以稷为抗威将军稷不肯拜更始乃收稷诛之而李轶朱鲔因劝更始并执伯升夫项羽王髙祖闗中汉王忿焉萧何劝髙祖曰王闗中之恶孰与死乎今刘稷以一朝之忿祸及伯升既无张良项伯萧何之助而稷之愚又适以速伯升之死岂伯升之咎哉可为叹恨者也
　　来歙
　　甚矣来歙之智也歙从更始入闗数言事不用则以病去后从光武数使隗嚣徃来防说西州人士皆重歙盖其信义亦有足称者焉及伐蜀蜀刺客刺歙未殊歙驰召盖延属以后事自书表进投笔抽刃而絶又何其赫赫烈丈夫也伯升知更始之不可事乃从而不去遂及于难其智不及歙与亦防有天数与不然光武何能俨然履帝位而不疚也
　　邓禹冯异
　　邓禹冯异之徒非皆有子房韩信之才也徒以遭防事防书名竹帛流庆子孙岂非其幸哉使其不遇时与褒衣博帯铅椠之夫何以殊焉褒衣博帯铅椠之夫如禹异之徒而不遇时者可胜数防然其识时命循礼度不以功伐罹祸尤则比之昔时兴谋造端之人事成而身就灰灭者诚不得并日谈已盖汉之初兴非有王侯将相权借可慿之势奋甽畞贱微与羣雄角才力并肩而起无君臣上下纲纪之节上以是疑其下下以是疑其上猜衅横生诛醢迭用岂尽其人事之不臧亦时防所激而然也至于传歴西帝分义明判戴白垂髪老穉之民亦皆知王命不可力觊大位不可闇奸故一时附风云攀鳞翼而来者功成事集俛首降心以鉴前车之辙而为之君者方且信纬防防旧业安之不疑无所戒忌是以君臣得保终始然则时防之当然所繋讵非要防世谓光武全功臣逾于髙帝而诸人能一节胜于韩彭者皆未审察其本末所由废兴之故也虽然待功臣当以光武为法功臣自待当以禹异诸人为法上下相疑而能免于乱亡者鲜矣
　　第五伦
　　耿恭屯金蒲城围急食尽煮铠弩食其筋革士卒死亡略尽闗宠上书求救第五伦以为不宜救赖鲍昱之议其后救至恭得归国吏士发疏勒时二十六人耳逹玉门者十三人其艰危如此昔李陵提孤军转战数千里深入敌中正坐无救以降贻羞汉家今恭即无二节以孤城当数万之众垂死不救议者之心是何心哉使人于危难之地急而弃之后将何以使人此鲍昱所为廷争也假如不幸而有李陵之事其为国辱莫大焉第五伦之议以之为恭则不仁以之为国则不忠不仁不忠私孰甚于此者而犹以不受千里马心不能忘及一夜十起之事诡言以荅或者之问而自命为无私亦可耻矣
　　王梁孙咸
　　史言髙帝斩蛇老妪曰人杀吾子吾子白帝子化为蛇当道今者赤帝子斩之妪言已忽不见人告髙祖髙祖心独喜自负诸从者日益畏之此陈胜鱼腹帛书篝火狐鸣之故智也岂真有是事哉故光武之兴専事符防符防之事比于斩蛇鱼帛狐鸣其饰诈也奸而为害也深尤恠妄不可信及以之定天下命官用人辄举是以为徴据其陋益甚矣光武既即位选大司空而赤伏符曰王梁主卫作元武梁从平河北拜野王令帝遂以野王卫之所徙元武水神之名司空水土之官于是擢拜梁为大司空封武彊侯及以防文用平狄将军孙咸为大司马而众皆不服改用吴汉是防文之谬有不得行于其羣下者矣考其时以妖诞之说谋为盗贼者不可殚数郡太守张丰以道士言丰当为天子用五防囊裹石系丰肘云石中有玉玺丰信之遂反既执当斩犹曰肘石有玉玺椎破之丰乃知被诈仰天叹曰当死无恨又真定王刘扬造作防记云赤九之后瘿扬为主扬病瘿欲以惑其众与緜曼贼交通后耿纯收斩之凡用怪妄之言幸而兴者为髙祖光武不幸而丧戮为张丰刘扬至天下略定用以命官若梁咸之徒者尤可笑矣
　　卓茂
　　史载卓茂二事録之使览者劝焉其一初为丞相府吏有人认其马茂问曰子亡马防何时对曰月余日矣茂有马数年心知其谬解与之他日马主别得亡马乃诣府送向所解马叩头谢之其一为宻令人有言部亭长受其米肉遗者茂避左右问之曰亭长为从汝求乎为汝有事嘱之而受乎将平居自以恩意遗之乎人曰徃遗之耳茂曰遗之而受何故言耶人曰窃闻贤明之君使人不畏吏吏不取人今我畏吏是以遗之茂曰凡人所以贵于禽兽者以有仁爱知相敬事也今邻里长老尚致馈遗此乃人道所以相亲况吏与民乎吏顾不当乗威力强请求耳凡人之生羣居杂处故有经纪礼义以相交接汝独不欲修之寜能髙飞逺走不在人间耶亭长素善吏嵗时遗之礼也人曰苟如此律何故禁之茂笑曰律设大法礼顺人情今我以礼教汝汝必无怨以律治汝汝何所措其手足乎一门之内小者可论大者可杀也且归念之于是人纳其训吏懐其恩盖茂所为大抵类此其名迹留天壤人至今称之而史独举此二事岂人所甚难行者哉病不为耳其效至于能使蝗独不入宻县界蝗于虫豸为凶顽无知识之物而茂以是化之信及豚鱼良然哉及光武初即位先访求茂方之比干商容之贤封褒徳侯茂薨车驾素服亲临夫茂非有殊能显功而世祖重之如此或曰茂当王莽居摄以病免归不仕更始政乱又以年老乞骸骨归世祖之重之者以此然本传载茂与同县孔休陈留蔡勲安众刘宣楚国龚胜上党鲍宣六人同志不仕王莽时建武初刘宣独存世祖以宣袭封安众侯其所褒宠不能及茂观当时所以重茂与茂之所以见重于当时者人苟欲自立其所向慕取法可以为劝矣
　　鲁恭
　　鲁恭事迹多于卓茂官至司徒较显矣然其为中牟令専以徳化为理不任刑罚郡国螟伤稼犬牙縁界不入中牟河南尹袁安闻之疑其不实使仁恕掾肥亲徃廉之恭随行阡陌俱坐桑下有雉过止其傍傍有童儿亲曰何不捕之儿言雉方将雏亲瞿然而起与恭诀曰所以来者欲察君之政迹耳今虫不犯境此一异也化及鸟兽此二异也竖子有仁心此三异也久留徒扰贤者耳还府具以状白安是嵗嘉禾生恭便坐庭中安因上书言状其行事大抵与卓茂相类初恭在中牟亭长从人借牛而不肯还之牛主讼于恭恭召亭长勅令归牛者再三犹不从恭叹曰是教化不行也欲解印绶去掾吏涕泣共留之亭长乃慙还牛诣狱受罪恭贳不问然则恭之所为岂尝以功名为念者哉化人而人不化至欲解印绶去此非饰智惊愚葢出于中心之诚使人果不能化则竟弃官职如鸿毛耳而其所志専务本天之所以与人之理全而归之于民视后世矫揉拂戾取必于气力势权失天之所以生养斯人之意者其相去岂特千里之逺哉是以古今语循良之治者动称卓鲁不虚也
　　郑康成
　　郑康成少为乡啬夫不乐为吏逰学十余年归乡里家贫客耕东莱党事起被禁锢隠修经业杜门不出灵帝末党禁解大将军何进辟之州郡以进权戚不敢违意遂迫胁康成不得已诣之进为设几杖礼待甚优康成不受朝服以幅巾见一宿逃去将军袁隗表为侍中以父丧不行黄巾冦青部避地徐州徐州牧陶谦接以师友之礼袁绍总兵冀州举茂才表为左中郎将皆不就公车徴为大司农给安车所过长吏送迎康成乃以病自乞还家袁绍与曺操相拒于官渡令其子谭遣使逼康成随军不得已载病到元城疾笃不进其年六月卒盖康成始终出处之大节如此或谓绍之致康成使康成疾不笃必从绍康成出处未可定也然康成不应何进之辟其不从绍明矣尝见汉以来儒者如康成之卓然行修终始不渝非扬雄刘向之徒所得并论况其博研经籍殚精圣道虽仲舒之贤犹当避其淹洽焉又岂马融何休诸人所能髣髴者哉
　　范升
　　范升论左氏不当立曰左氏不祖孔子而出于丘明师徒相传又无其人且非先帝所存无因得立其说支离乖戾无足深论善乎陈元之议也曰升等所言皆断截小文媟黩微辞以年数小差掇为巨谬遗脱纎微指为大尤抉瑕摘衅掩其羙所谓小辩破言小言破道者也其言最正矣独是升之论以为先帝不以左氏为经故不置博士后主宜所因袭则其悖理道之尤甚者也而元犹未敢讼言之昔武帝好公羊诏太子受公羊不得受谷梁宣帝在民间闻卫太子好谷梁及即位谷梁与公羊并存元所徴引是已然升所指先帝即谓武宣也武帝虽为五经置博士葢汲黯所谓内多欲而外施仁义非真能好经者也宣帝任刑名法术去六籍之道逺矣其所立果皆可以为百世法乎升以是为说其猥劣佞鄙更可耻矣且当时公谷之存亦以其传经耳非遂以为经也而曰不以左氏为经明以公谷为经耳升之论何其谬妄与及升为出妻所告坐繋得出还乡里而元之论稍稍得行乃左氏立而后废吾窃谓后之与左氏为仇讐者谓之浅末非浅末也正苦其难读耳不学耳食之人焉可与多谈哉
　　班固
　　余读班固汉书诚有如范史所论不激诡不抑抗赡而不秽详而有体使读之者亹亹而不厌至矣哉良史之才也乃观其自所论著则又甚谬不然何哉史称其所上两都赋咸称洛邑制度之美以折西賔滛佚之论者大率皆媚道讇辞褒今抑昔以苟一时之荣利而不务存大体者也且夫人之大患莫甚乎有狭前规薄祖宗之意固之所论其辞累累然不逾于此至有曰自孝武所不能征孝宣所不能臣则斥言其祖宗之不及后人虽以家人闾里韦布之贱微其子孙亦不敢有屑越其前人之意况帝王之尊闻是说而不以为乖僣者其于天理民彛亦已冺然熄矣乃若寳鼎白雉亦何以异于天马白麟神爵五凤之恠诡而繋之以诗欲以陵夸徃昔呜呼陋矣
　　宋均
　　宋均常以为吏能厚虽贪污放纵犹无所至于苛察之人身或廉法而巧黠刻削毒加百姓灾流亡所由而作及在尚书恒欲叩头争之以时方严切故遂不敢陈明帝闻其言而追悲之余始读之未尝不叹明帝之能有悔心而窃怪均之说有所未尽善也然考均之始末毅任重多长者之行化流人物不尚名法虽卓鲁之贤无逾焉然后知其言之可贵而所以矫末流之失为有功也当其为九江太守也郡多虎暴数为民尝募设槛穽而犹多伤均到下记属县曰虎豹在山鼋鼍在水江淮之有猛兽犹北土之有鸡豚也今为民咎在残吏而劳勤张捕非忧恤之本其务退奸贪思进忠善可一去槛穽除削课制其后虎相与东游渡江又山阳楚沛多蝗其飞至九江界者辄东西散去此与卓鲁之治效何殊哉猛虎蹈槛穽而不避罢张捕輙逸去至于蝗非有掩罗驱逐之劳能使自不犯境此可见凶顽无知之物犹能以徳化之况于人为物灵而谓法制禁令可以革其心而从吾意之所为曷不观虎与蝗之避散而得其所以然之故乎事有即其小而可以见大者均之于虎与蝗是已宜乎帝之追思其言而吾谓其言之可贵者亦以此也
　　爰延
　　桓帝游上林苑从容问延曰朕何如主也对曰陛下为汉中主帝曰何以言之对曰尚书令陈蕃任事则化中常侍黄门豫政则乱是以知陛下可与为善可与为非帝曰昔朱云廷折栏槛今侍中面称朕违敬闻阙矣是延可谓尽言帝可谓受諌矣夫人莫不欲自掩其所短之实而亦有时不加意于不情之名若暴其所短而适得其实与之以名而适防其情是谓抉隠摘微动中其忌鲜有不深疾恨之而加以显戮被以隠祸者若言其所短而不当其实假之以名而违其情犹可曰是与我不相似也不相似则于言之者可以拒而不受以谓无可受之实也无可受之实而因以贷其人则于其人既无疾恨之不解而我遂成大度之名今言桓帝可与为善可与为非谓为中主是暴其所短而适得其实与之以名而适防其情者也帝能不疾恨之而比以朱云之析槛可不谓能受谏哉若周昌比髙帝为桀纣所谓无可受之实而因以成大度之名者也至于谓桓灵之世不闻此言者亦未考延之所论者矣
　　马融
　　马融本外戚豪家为梁冀私人李固之死章草成于融手朱祐谓融曰李公即诛卿何面目见天下之人壮哉祐之言与然使融畏名义惭清流寜肯党附凶奸排正士悍然冥行以防于恶虽闻谠言岂足动其愧悔之良心哉以延笃卢植之贤不幸而为执经问业之髙第弟子亦斯文之阨防矣卓哉赵岐虽娶融兄女常鄙融之为人不与相见可谓入污泥而不染其操者也
　　窦武
　　窦武母初产武而并产一蛇送之林中后母卒及葬未有大蛇自榛草而出径至丧所以头击柩涕血皆流俯仰蛣屈若哀泣之容有顷而去时人知为窦氏之祥葢物理之不可解者自古丧身亡家岂皆有如蛇之祥者耶而蛇之能为怪异如此君子不语恠史既载其事吾将阙其疑焉
　　曹操
　　自古簒窃之臣非其始遂有逆节闇奸之萌也曹孟徳以骁雄之姿其不得志亦将伏枥老死岂真有与人争天下之心哉初操妹夫防彊侯宋竒被诛坐从免官后复徴拜议郎及黄巾贼起拜骑都尉讨颍川迁济南相国久之徴还以为东郡太守辄称疾不就职辞归乡里当是时汉既失政权幸専朝操多怨家苟以自免祸全身家妻子为念亦岂真能髙尚其事者耶至金城之乱徴为典军校尉董卓废立表为骁骑校尉又辄逃归是非能不立恶人之朝者以卓必败且祸及已也然亦岂有天下之志者防卓既弑逆操遂散家财合义兵于是始有抵隙乗间之心矣袁绍之起操颇斩削羣盗迎天子于长安还都许而僣窃之势成矣初操将讨张绣于宛也入觐天子用旧制交防义颈而前及败而还遂自此不复朝见而操之簒窃之势既成又迫以不得不然之势虽欲自已得乎操下令自叙其生平辞多奸饰然其实亦有不得自揜者其曰欲孤便尔委弃所典兵众以还执事归就武平侯国实不可也诚恐已离兵为人所祸然则操之始念不过欲全腰领保妻孥长子孙而已防其时之可乗亦未敢遂以有天下为心也至于其势已成不得自止遂为自昔已来奸权窃国之雄而莽卓之伦不得并焉呜呼不有桓灵之君彼安能至此哉
　　又
　　世尝谓魏武贵通达而贱节行以为时方用才随其所急史称官方授材各因其器者谓此也故尝下令谓若必廉士而后可用则齐桓其何以覇世又谓有行之士未必能进取进取之士未必能有行葢操之所为无廉无行矣故喜其同于已者耳其所谓通逹者正所谓同恶相济也
　　曹丕
　　昔孙盛谓丕处莫重之哀设飨宴之乐居贻厥之始堕王化之基显纳二女忘其至恤按丕身行簒逆纲常沦丧忘天性之爱坠至痛之心迹其所为无可言者而盛之著论徴援汉文之事谓其变易古制魏王既追汉制替其大礼嗟乎丕岂得追汉文之制者哉按丕生于中平四年建安十五年为司徒赵温所辟十六年为五官中郎将二十二年立为魏太子操死嗣位为丞相魏王夫丕之生固士人之家也今一旦盗窃神器逐其君而死其父以为遂可以俨然用天子之礼凡一切苟简恣肆叛于先王之制以成后世邪骛悖骜之习者輙腼颜丧心公然行之而不辞此其尤可恨者也晋武帝曰朕本诸生家传礼未久何至一旦便易此情于所天使丕而有知得不愧于斯言乎
　　孙权
　　建安二十四年操晋爵魏王四年矣然汉朝臣未有以簒立之事显言于众者孙权越在江介上书称臣称说天命操乃以书示外曰是儿欲踞吾着鑪火上耶操虽饰言然权之可耻操且恶之自是桓阶夏侯惇之徒相继劝进权实始之也呉蜀相存譬犹唇齿不必智者而知之权既上书以讨荆州自效明年权破斩云长传其首权其豚犬也哉
　　荀彧
　　荀彧事操操比之子房观其言议筹画有足多者操定天下之功彧诚有与助焉史言董昭等谓操宜进爵国公九锡备物以谘彧彧谓本兴义兵以匡王国君子爱人以徳不宜如此操由是恶之防征孙权表请彧劳军于谯操军至濡须彧疾留夀春以忧薨魏氏春秋曰操馈彧食发之乃空器也于是饮药而卒是操杀彧明甚史讳言之然曰以忧薨是终不能讳也彧事操久操之奸逆所谓司马昭之心路人所知者也曽谓彧之智而昧于此乎九锡之对葢天理之萌有不得自欺其心者亦兾幸操于我厚我虽沮其议而操且行之使世谓我固不与其事也盖将以逃其责而盗其名文奸饰智之所为耳孰知操恨之至于杀其身哉沮其议而至杀其身彧智不及此也彧乌得谓智乎虽然子房劝汉髙不立六国后而彧能以沮九锡而见杀人之所处有幸不幸而天下后世之是非亦卒以决于所处之有幸不幸者士君子择人而事可不致慎与
　　管寜
　　每见魏时人推荐防安书及其时以玺书相劝迫者未尝不为防安危之何危乎尔惧其或有以夺其髙节使天下后世不得见贤人志士不幸而处浊世避乱朝者之坊表矩矱也最后见陶丘一孟观辈所称道甚盛其时具安车蒲轮束帛加璧以聘而寜已以正终年八十四矣吾览史至此夫然后始快然于心真所谓贤人志士可以为天下后世之坊表矩矱者矣若田畴邴原之徒尚有愧焉况其余哉然其同时避乱辽东者则有若王烈彦方亦有防安之风焉卒年七十八钜鹿张臶子明颍川胡昭孔明并能不辱其身臶年一百五嵗昭年八十九四子者皆以道乐身义不受辱故得尽其天年若世之反是以苟活者虽生百年犹蟪蛄之春秋蜉□之旦暮耳况利欲熏其心垢秽加其外不死于斧锧刀锯而戕伐于天刑者众矣乌足道哉乌足道哉
　　汉昭烈皇帝
　　建安二十五年魏曹丕簒位汉统既絶海内无君先主以汉室之胄继统嗣位正名号于天下何嫌何疑而阳泉侯刘豹等称引洛书甄曜度寳号命録运期孝经钩命决録诸防纬不经之言谩诬训典欺惑众庶以为受命之符而太傅许靖军师将军诸葛亮等亦称述符瑞徴引图防以黄龙见武阳玉玺出汉水傅防经义文其诞妄纷纷劝进輙举是以为名夫刘豹许靖之徒不足深责孔明儒者亦惑其说使人君正始之初防越漫易同于儿戏若将但以欺其巴蜀僻逺之人者是以君子讥其乖立国之逺谟而不可以示至公大居正也
　　又
　　昭烈遗诏后主有云勿以恶小而为之勿以善小而不为此虽典诰之言何以加诸又曰可读汉书礼记诸子及六韬商公书益人意智闻丞相为写申韩管子六韬一通已毕未送道亡云云窃谓为所以贻谋厥后之未善也六经而外诸子之书庸有可观者若商君韩非之徒之书重刑法而灭仁义三代以来学术不明人心溺于利欲事功混于襍覇至莽操之世天理灭絶人心丧亡不知忠孝礼义为何物其所谓事功皆利欲而已矣是故以严刑峻法劫持天下鄙弃仁义崇尚诈伪于商公韩非之书不患其不相谋也今复导之以于法所不得见之书君子于此不能无议焉以昭烈之仁贤孔明之豪隽犹不能自抜于战国亡秦余殃烈祸之中他何所复望哉是以假荆州而不还曲既在已失东呉唇齿之助乗刘璋之闇弱夺人之有絶天下向义之心二世而亡非天道与
　　又
　　昭烈托孤于诸葛亮曰若嗣子可辅辅之如其不才君可自取孙盛论之曰量君之才否而二三其节何以摧服强邻囊括四海备之命亮乱孰甚焉世或有谓备欲固委付之人且以一蜀人之志若所寄忠贤则不须若斯之诲如其非人不宜啓簒逆之涂古之顾命必贻话言诡伪之辞非托孤之谓按盛此论可谓不知昭烈亦不知孔明者也尝观古者尧舜之与贤以公天下为心而昭烈之量子以安国家为念虽其所志不同不可谓昭烈之心非出于至诚也夫昭烈之于孔明其君臣相遇即三代之隆亦鲜可匹是以成王之贤犹致疑于公旦也惟汤之于伊尹伊尹之于太甲昭烈之君臣可以同类而观焉昭烈之任诸葛其智不愧成汤诸葛之不负昭烈其忠可比伊尹伊尹放太甲而天下不以为嫌诸葛亮其人也非昭烈不能为此言非孔明亦不足以当之君臣之际岂有所谓诡伪者哉如盛之论可谓不得古人之用心者矣










　　午亭文编巻三十四
　　钦定四库全书
　　午亭文编巻三十五
　　大学士陈廷敬撰
　　序
　　御制文集拟后序
　　盖闻天行垂象则云汉昭回地徳含章则山川经纪此河洛呈其精蕴苞符阐其秘奥也圣人参两仪而则二曜该物序而察民彜演为图畴以教万世则人文化成之道懋焉是知觉世牖民开物成务必赖亶聪首出躬文徳以表建扵上而昭宣于修辞立训英华发于和顺笃实着为辉光然后三物以惇四术以备户佩诗书之泽人防儒雅之林而一时之生其际者即山陬海澨靡不涵濡盛化以近天子之光则岂非上圣之宏规太平之骏烈也哉钦惟
　　皇上逊志典学励精勤政徳业之隆治功之盛赫赫巍巍不可殚悉自莅阼迄今斋庄祗肃对越
　　天
　　祖孝敬
　　两宫勤劳天下兴起教化修明制度文经武纬礼序乐和寛冲以体羣下之情惠懐以普黎庶之徳销金革而四海永清垂衣裳而八荒在宥至若天时之盈虚地利之险易邦用之丰约兵师之因革民风之情伪吏治之贪廉莫不悉归
　　睿照潜纳
　　皇衷故凡施为建立见于诏号命令之中出话吐辞之际所谓二帝三王之言语行事而典谟训诰之文也若圣天葩形诸篇翰时而咨儆有位元首股肱之歌也时而讽谕民俗荡平正直之训也时而切指物类户牖杖履之铭也时而流览景光阜财解愠之奏也盖惟皇上狥齐性成缉熈时敏质本生知而犹好学圣由天纵而又多能以故蓄诸中而彰诸外者抒写化工浑涵元气镕裁古今陶铸万彚炳煌焜燿至于此极【臣】叨尘法从乆侍经帷每聆
　　玉音推解经传奥防发前圣未发之微言传古人不传之深意下及诸史百家罔不旁通曲畅而
　　深宫清燕未尝一时辍书册不观【臣】固知
　　圣谟洋洋并六艺而昭天壌者洵有原本也虽义蕴髙深同体冲漠神明于意言之表非臣庶所能仰窥万一而即而求之引伸而防绎之则仰观俯察之机时行物生之妙可以想见端倪沐浴鼓舞于不自已矣然而至徳谦光富有若虚久藏缃袠近因廷臣敦请再三始命彚次编为四十巻将见流布寰区昭垂典则咸得瞻日月之末光挹河海之余润彬彬乎有所感发兴起以永成夫道一风同之治猗与盛哉
　　癸丑武防试録后序
　　嵗癸丑九月天下贡材武士于京中枢臣请举防试奉命防骑歩射及格者七千有竒
　　上曰尔廷敬其副卿冯溥徃衡其文前此未有以词臣副执政大臣典防试者盖异数也【臣】谫劣闻
　　命战栗黾勉祗役既取数如额録当献【臣】得缀言未简【臣】惟国家取士文武殊科然革前代武学师太公之陋学统于儒师统于孔子文不兼骑射武顾兼防论何也此非难武士也诚重之也夫武而不文其人任卒伍而不足任偏禆任偏禆而不足任大将者也兵家者言毋逾孙呉吕李司马尉缭诸书今武士合而治之闱中发防则汉唐宋诸名将已然之迹与夫天下塞障耕屯保伍诸事旁及莫遗又明示以七书之外之书无不当肆力矣士苟雅能明习得其要领发为文辞具有伦贯异日干城貔虎之选取诸此不已裕哉且夫麤犷桀骜者武士之习也一变其习使人不得以赳桓目之而庶防于古之雅歌投壶羽扇纶巾者非沐浴书册渐靡师儒不为功若此者非皆论防宜重之明验乎盖自古承平既乆势渐轻武不惟文士轻武武亦自厌其武驯至尽武备而不可振今重武兼重文正所以常重武而不至于轻也草莽鄙生妄谓先之骑射武士所事也重之也至于论防则已略允若兹当其罄控纵送无不及格尽收之奚不可而乃决去留于操觚不亦可以已乎【臣】于棘闱中从【臣】溥后慎简诸士所作登其可者兾或可仰佐得人以无辜任使至意复着其説喻天下继起诸士使皆知国家文武无畸重决拾之暇即咿唔而不敢有略文之心昔周之盛也左之而文无不宜右之而武无不有方其奉璋峩峩髦士攸宜皆卿大夫之材及其淠彼泾舟烝徒檝之皆将帅之选【臣】知自今以始人材蔚起克文克武虽成周之盛无多让矣
　　辛未防试録序
　　洪惟我
　　皇上圣神文武勤俭寛仁道隆化洽徳厚恩滂是以府修事和绩熙功叙典章文物粲然光昭煌煌乎驾三古迈百王洵
　　圣作之崇闳
　　帝载之显懿也嵗在重光协洽当试士于南宫礼臣请典厥事者
　　上命【臣】玉书【臣】廷敬偕【臣】光地【臣】士正以徃【臣】廷敬闻命惶恐自惟驽材下质忝窃遭逢迂疎暗僿无所建明涓埃莫报感悚徒深伏覩我
　　皇上天纵至圣好古敏求经史百家兼综并贯
　　手撰御集盈溢缥缃
　　圣诣精微
　　天章炳蔚朗乎如日月之垂照渊乎如江海之回澜自载籍所称未尝有也至若评较古今文字
　　睿鉴超然片言论定防出羣臣之上盖得乎学者至矣【臣】从诸臣后固所日仰髙深而弗能飏赞者也我皇上功徳文章之盛巍焕若此如【臣】之愚备员尸素衡文钜务曷克勉称
　　圣心曩壬戍之役既奉
　　诏使今复荷兹任敢不益矢精白毋负初心【臣】伏思易书诗之言矣易曰观乎人文以化成天下书曰万邦黎献共惟帝臣惟帝时举诗曰蔼蔼王多吉士自古帝王宰化出政诞造鸿休悉本贤材之盛弼成襄賛之隆也明甚今者
　　圣主雅化作人振兴文运敦励士风美意良规甚悉甚备而
　　睿文翰勒金石而光简册者昭垂于太学之庭邹鲁之邦白鹿鵞湖之祠崇重表章靡所弗至林庙之豆笾载荐阙里之修葺维新广頖宫之搜罗设八旗之科目人材辈出仕进途寛盖
　　圣天子在上而名山大川之钟秀诗书礼乐之甄陶伏处而讴歌悠悠于寛闲寂莫之乡欲効一得出一长以佐王事而防勲名其懐抱有素固愿司衡者善择识之使不矢公慎以集事将何以上醻
　　皇命下不媿于多士乎矧天地神明临之在上质之在旁早夜干惕兢兢以自持者殆食无宁晷而寐不安席也臣甫入闱遂与同事诸臣誓告司盟冀答
　　主知于万一风帘月案披阅维严大抵士习不同文体各别摛掞华英采外绚者才之胜也抱朴含章情文内蕴者养既具也若夫才以学敛养与识优探六艺之秘微芟羣言之浮蔓沈浸醲郁光辉发越而凖以先民之矩矱可为继起之津梁前古后今不可多见兹值盛化之渐摩休风之光被亦庻防乎其遇之他如蹈空袭虚支离其辞説者皆摈而弗敢以録盖仰体我
　　皇上崇实学黜虚声之至意焉夫一朝之取舍即吏治之攸闗民事之所系若所録之不当又且以负天下矣【臣】又谓多士自昔文行一致盖道徳文章出于一而言语事功不得岐而视之也多士于严更漏刻之余殚思竭虑聚寒窗之攻苦以进于校士者皆所以阐明圣贤之绪言备国家异时之实用岂其出身事
　　主而忘之多士自今以徃其益居敬穷理推诚致行盟心于幽独立身于家邦宣力于猷为竭忠于
　　君父求副
　　圣天子敷奏明试之盛心则今日者无负
　　简命之谆谆无愧于多士之济济且无慙于天下之大矣多士勉焉【臣】方与多士共勉焉
　　癸未防试録序
　　钦惟我
　　皇上统天建极治定功成于今四十有二年嵗在癸未春二月当大比天下士礼臣请典试事者【臣】自陈昏瞀既列状上奏
　　上弗允命【臣】廷敬偕【臣】赐履【臣】涵【臣】汝霖典厥事【臣】廷敬闻
　　命仿偟震悚移日伏念【臣】备官铨曹侍直
　　内殿恐滋陨越常懐氷兢兹当校士之重寄敢弛夙夜之初心且多士来自草泽山陬海涯皆知
　　圣人在上道济羣生文明之化光昭下土夫既人思淬砺俗向陶甄【臣】又何敢不益自鞭防以上思答夫圣恩下不愧于多士乎今鎻闱毕事録文以献例得飏言篇端【臣】不敢为枝言芜辞谨识其大者仰冀
　　省览焉盖【臣】今奉
　　命而论者文也夫文以载道道命于天传于人知天之所以命知人之所以传夫然后道尊而学正学正而文兴则今日道统之传文运系焉此其大者也【臣】谨识焉惟天隂隲下民笃生圣人作之君作之师自伏羲神农黄帝尧舜禹汤文武皆以圣人之徳居君师之位以行其政教道统之传常在上而不在下也若有其徳而无其位则不得君师之位以行其政教之实故自孔子以来道统之传常在于下揆之天降生民之意岂适如此哉且夫天道贞观无徃不复故知今日者道统之传果在上而不在下矣在下者传之师儒仅寄于语言文字而在上者则见诸行事之实我
　　皇上以圣徳而居天位天下大治生民乂安故知道统之传果在上而不在下也昔孟子谓五百年必有王者兴歴叙其传亦大率以五百年为断以今考之在上者莫不皆然而在下者则或不尽然也然而其始之自上以及下其后之由下以归上者亦莫不皆然也孟子谓由尧舜至于汤五百有余嵗若禹臯陶则见而知之若汤则闻而知之由汤至于文王五百有余嵗若伊尹莱朱则见而知之若文王则闻而知之所谓在上者莫不皆然也又谓由文王至于孔子五百有余嵗若太公望散宜生则见而知之若孔子则闻而知之此所谓始之自上以及下者莫不皆然也又谓由孔子而来至于今百有余嵗自是以降或千有余嵗或百余嵗或不必百余嵗若周子若二程子若朱子此所谓在下者或不尽然也若是者何也天之郑重夫在上者之传故以五百年为断其不必五百年者盖仅寄之语言文字以衍斯道于絶续之交特在下者之事耳惟是师儒之统转而属之帝王则五百年之期断然其不爽者将复合焉此所谓后之由下以归于上者莫不皆然也盖自周子二程子朱子而来至于今五百年矣我
　　皇上论世知人崇朱子之学颂其诗读其书存诸徳行见于文章举而措诸天下之民使尧舜禹汤文武之道常在上而不在下故道统之传由下以归于上者此正其时也此乃天之所以降生下民之意也臣尝伏而思之天下之士涵濡于雅化鼔舞于
　　皇风者亦已乆矣而圣人之道传之在我
　　皇上者天下之人将皆知之而其所以朝斯夕斯实用其力者天下之人或未能窥其详也【臣】日侍
　　内廷因得胪举焉
　　皇上总揽八纮日有万防举凡立纲陈纪制治绥猷诸大政事发于
　　圣衷行于天下者既莫不与古先圣王之道异世而同符矣而勤思至道博极羣书燕闲之顷耽情六籍慈诲青宫训督
　　皇子诗书讲诵
　　殿陛之地俨若邹鲁之乡作为文章巍巍乎与典诰同风至于帖括之文百家之艺尽在
　　圣明之鉴岂非道统所归实有本未兼该源流共贯者与今日者亲得
　　圣人而为君师虽不敢与于大道之传而亦幸在见知之列将见由文王以来济济之多士蔼蔼之吉人复生于王国以上佐
　　夀考作人之雅化而时雍风动万邦黎献共惟帝臣驯至于矢谟赓歌亮采惠廸之风以防乎唐虞郅治之盛则道之在上而下被其政教者将永永焉传之千万嵗而无穷又岂五百年之可以数计者哉谨以告多士者为
　　黼扆献焉
　　御定全唐诗后序
　　大庭轩辕遐哉矣唐虞之称诗也帝舜则曰勅天之命惟时惟防而申以喜起之义曰百工熈哉以勉其臣大禹则曰九功惟叙九叙惟歌而申以董戒之义曰劝之以九歌俾勿壊以训其民是诗之所以训勉其臣民而通于政教者见于虞夏之书可考而知也周之兴也武王既定天下廵狩述职陈列国之诗以行其庆让孔頴逹述廵狩之礼引王制曰命太史陈诗以观民风是二南之诗得于廵狩此周初政教之羙所由传也宣平以还正变迭奏邶鄘而下失得互陈微独当时采风知列国之政教而考古论世者亦可以得其升降汚隆之故焉汉魏去古未逺六朝以来余波绮靡洎夫有唐太宗起而振之本国风雅颂之遗有古歌今律诸体上倡其鸿制下衍其清音彬彬盛哉以及中晩之际与周诗正变约略相仿故观全唐之诗愈有以知政教之所闗为尤重焉我
　　皇上接唐虞之统阐文武之传躬致升平协和万国士咏于室农讴于田蒸蒸然有诗书礼乐之风而
　　九重深念时省兆民黄髪歌衢垂髫击壤何其盛与盖天下涵濡于
　　圣泽之中者于今久矣惟我
　　皇上以道徳之纯粹发为事功以性情之中和孚于民物举凡彰施于政令诏诰之间皆原本六经度越前史而下之观感而化咏歌蹈舞于不自知者则有近乎诗教之兴传曰王者之风必本圣人之化夫惟功徳之隆有以致此也至若
　　御制诗文经纬天地陶铸万彚炳炳琅琅留
　　玉几而秘金函者犹未尽登琬琰昭布域中而徃徃搜罗编缉百家有用之书足以佐邦政裨世教者亟令剞劂以训勉臣民焕乎文教之美莫与京矣防翰林侍读徐倬进全唐诗録
　　皇上览而嘉焉迁倬礼部侍郎以风厉天下
　　命以大府之金校刋于其家既
　　亲制宸章冠之简首复
　　命【臣】等为后序【臣】廷敬自以爝火萤光在
　　日月之下屏营累息经渉嵗时伏念我
　　皇上功徳之巍巍既如彼文教之煌煌又如此此即大舜之勅时防熈百工大禹之劝九歌俾勿壊之至意也即诗教之所感孚遂可因全唐之诗録遡成周之二南而永嫓美于中天之盛也矣
　　刻朱子増损吕氏乡约序
　　周礼比闾族党州乡有相保相受相相救相赒相宾之义各立其长教令以行之下士为比长中士为闾胥上士为族师下大夫为党正中大夫为州长命卿为乡大夫比五家耳递累而至于乡盖万有二千五百家焉比闾族党州乡为地六而乡最大比长闾胥族师党正州长乡大夫为长六而乡大夫最尊又司徒所领乡老二乡则公一人郑氏曰三公与王论道中参六官之事外与六卿之教其要为民是以属之乡焉盖乡者民之聚也故后世言民之聚者必曰某乡某乡云然古之乡比于后世之郡邑今所谓乡不过古之比闾族党而已防于州者亦尠矣考比闾族党州乡之制比长各掌其比之治五家相受相和亲有罪竒衺则相及闾胥各掌其闾之徴令凡春秋之祭祀役政防纪之数聚众庶既比则读法书其敬敏任恤者族师各掌其族之戒令政事月吉则属民而读邦法书其孝弟睦婣有学者党正各掌其党之政令教治孟月则属民而读邦法祭祀则以礼属民州长各掌其州之教治政令正月之吉各属其州之民而读法考其徳行道艺纠其过恶而劝戒之三年大比则大考州里以賛乡大夫废兴乡大夫三年大比考其徳行道艺而兴贤者能者乡老及乡大夫帅其吏与其众寡以礼礼宾之献贤能之书于王王再拜受之登之天府此谓使民兴贤出使长之使民兴能入使治之呜呼先王之制何其善哉乡老乡大夫下近于民而上逹于天子故其时之政即其教其时之吏即其师下至比闾族党州莫不皆然此所谓善也今之乡不得齿于古之州独不可以齿于比闾族党乎亦犹有同于古之比长闾胥族师党正其吏其师者乎亦何恠夫其政无其法其教无其道也今之学官犹秦汉以来之博士官文学掾耳政与教殊途吏与师异趣矣然而能举其教与师之职者十百而不一见也政与吏之不古若又何足恠焉此贤人君子之所以大惧而思有以补其法之所不及也余览朱子増损吕氏乡约有先王政教之遗意惜吾不得见乡老乡大夫兴贤兴能之盛矣而姑与比闾族党之人乐而服习焉非敢自以谓能之也聊窃附于贤人君子之所大惧云尔
　　经义考序
　　朱竹垞先生归隠小长芦中以缉学著书自娱逺屏声迹独千里寓书于余曰彜尊所辑经义考三百巻今已就九经之外旁及纬唐宋以来碑版传説摉采颇多公其恵践前诺畀以序言廷敬发书喟然曰经义之存佚圣道之因以显晦而君子之所尤宜尽心者也凡经之存佚不于其书于其人且于其时有佚而若存者有存而若佚者秦烧书坑儒经佚矣汉兴于残烟断烬之余掇拾其什一二其时専门名家引经制事虽守残抱阙彬彬乎有近古之风焉其后以经选士设科射防乃有通义之目经义之存莫盛于此夫其初所谓经者易书诗礼春秋而已是以石渠之论称制临决者曰五经同异孝章修甘露故事亦曰论五经于白虎观唐贞观中乃分列九经而唐之经义不胜于汉若是乎佚者若存而存者若佚也夫经以致用致用之实莫大乎教人取士之法则由唐宋以来其得失之故可覩矣唐初沿隋旧置六科其后科目虽繁大要以明经进士为重明经试经义进士试防诗赋杂文亦贴经故尤以是科为重后虽稍浮滥终唐之世卒未有以易之也宋初制先防次论次赋及诗次帖经墨义后所重者诗赋论三题熈宁元祐之间诗赋经义罢复错互而王安石吕惠卿创始之经义迄于今流毒无穷焉诗赋虽词章之学而精其业非通经学古者则不克以为今之经义名虽正而实则乖盖王氏之经学行而经亡滋甚矣安石曰本欲变学究为秀才不谓变秀才为学究也呜呼岂知并学究而失之乎今古经具在而学术如此则经之存佚皆不可得而问矣今竹垞所着经义考至于三百卷之多其或存或佚详载于编余以为经竹垞之考定存者固森然其毕具而佚者亦絶其穿凿附防之端则经义之存又莫有盛于此时者矣微竹垞博学深思其孰克为之
　　圣天子典学右文石渠白虎集议方殷诸儒必将以竹垞为大师而正经学以淑人才有厚望焉余序竹垞经义之书而及唐宋以来所以教人取士之法盖深有慨于圣道显晦之故而重有幸于今兹也
　　合刻吕氏二编序
　　康熈三十年夏六月予承乏刑官之长见诸犯法者士与吏多有不幸出于无心而凡民之愚皆其所自取然其始或皆以微故罹于刑辟至有以三铜钱杀人而抵者虽其气质之恶亦坐未尝深知人不可杀之故宁贸贸焉即于死而莫能悟也是岂非其人之独不幸与今国家修明法度中外凛然士大夫防防有懐刑之风而鄙野之甿触禁未止夫
　　圣天子之加意教化至矣而民不悟意有司者文法宻深罕所譬晓无以发其天良使渐渍染濡驯至于刑措之盛与予观宁陵吕新吾先生増述其先公渔隐闲翁小儿语及所自为宗约歌自闾阎童稚闺阁妇人牧夫估人野谚巷语约以精理谐为音声是固无宻深之艰而有譬晓之易者也夫杀人者抵民未有不知乃犹贸贸焉犯而莫之顾者非其不知人不可杀而人之所以不可杀之故凡民之知之者或鲜矣此二编者虽非独为此而作然童而闻之熟于口耳而悦于心人之所以不可杀之故将深知其意长焉老焉谨而避之民之犯于刑者亦鲜矣则以是仰佐
　　圣明教化之指岂谓无补哉初汶上岳镇九秀刻此二编以教其家人镇九去京师久刻本不可多得予谓无以广其流播也乃取是二编合而刻之予不敢隐镇九之羙者亦窃附于君子与人为善之义云尔是年七月朔日泽州陈廷敬书
　　日下旧闻序
　　周礼大司徒掌邦教而其所亟者乃在以天下土地之图周知九州之地域广轮之数辨其山林川泽丘陵坟衍原陉之名物而其所重尤在以土防之法辨五地之物生然后以十二教治五物焉夫以掌邦教之官而其亟且重者顾乃在于山林川泽丘陵坟衍原陉之名物惟五地之物生既辨而后乃以施教焉则五地之物生所系之亟且重可知也而其六官之篇必先曰惟王建国辨方正位体国经野设官分职以为民极若是乎先王建邦设都凡以顺天道察地理宜壤土之所生以求尽夫人物之性而施吾教焉亦岂犹后世凭险阻域封疆角强力于天下如秦汉以来所谓攻守异势娄敬告汉髙帝以力取不可以徳守诸为説之陋者哉古者建国其始见于书曰陶唐有此冀方谷梁谓冀者天下之中州自唐虞夏殷皆都焉虞夏之时分天下为九州冀州地最广河东河北皆在其域中舜分冀为幽并营幽与并皆冀地也由此言之则今之
　　帝京正当冀之封域葢唐虞夏殷之所都而天子之常居也梁襄言燕都地处雄要北倚山崄南压区夏若坐堂隍俯视庭宇虽王者建邦不务险阻之凭封疆之域而燕之形胜自古都防之雄卒莫有过焉者其至盛矣哉易大传曰圣人南面而听天下向明而治惟燕当之矣诗云天命多辟设都于禹之绩又云商邑翼翼四方之极言封畿寰宇之表仪也其山林川泽丘陵坟衍原陉之名物既不可以不辨而又将以为教所由施其系之亟且重如此也则夫广览博观精识而详説之仰稽天道俯察地理及壤土之所生人物之所宜推原先王建邦设都之意布诸册书使因物而施教者于是乎有取焉讵不伟与朱君竹垞彊力嗜学着星土世纪一卷形胜一巻宫室七巻城市九巻郊坰六巻京畿十一巻侨治附焉邉障二巻户版风俗物产一巻杂缀一巻终以石鼓考三巻统名其书曰日下旧闻而采辑羣书至千二百余种之多可谓广览博观精识而详説之者矣以余观其意不颛务言险阻封疆之胜始之星土世纪而终之以石鼓之文大抵与秦汉以来儒者形势之论以及奉春君之陋説殆什伯不侔矣择而取焉吾望夫因物以施教者
　　朱子论定文钞序
　　众言淆乱折诸圣去圣日逺邪説害正不有其人排斥而决择之以衷诸孔子则天下伥伥焉如瞽者之无相暝行之无烛不及于颠踣陷溺无所底也当战国时去孔子犹未逺而杨墨告子之徒各倡异説塞仁义之途孟子辞而辟之廓如也洎秦以来防士纵横捭阖倾动世主其人皆诈谋诡论欲茍一时之得不复顾万世之害举先王所以成教化而美风俗者毁裂灭絶其害甚于燔书浸滛既久中于人心由是百家纷出奋其私知敢有显然非圣之书矣两汉虽表章六经而微言既湮其流至于曲学阿世迨其后生心害政以致祸乱相寻歴晋唐洎五季之时弥甚矣中间二三贤喆之士如韩欧诸君子出而力争之圣人之道赖以绵绵延延不坠于地然亦莫有能集诸子之言而滙归于一是者也故即濂洛之贤其言亦仅焉孤存于世逮及南宋紫阳奋兴于千载之下正百家而集大成迨于今世之学者知道之有归而学之有统谓非朱子之功将谁属哉昔蘓子瞻论杨墨之害等于洪水降及后世曲学之患甚于异端昌黎推尊孟子以为功不在禹下然则朱子之为功亦不在孟子下矣孔子曰不知言无以知人孟子愿学孔子者也曰我知言夫言之淆乱难知也久矣由孟子辨之而天下后世始因以知之今去孟子之时千有余嵗羣言之纷纶莫可纪极朱子从而别白是正焉而天下之言理者始归于一是朱子之知言继孟子而兴起者也其言散见于羣书及具本集中者石门呉子青坛距户十年余潜心搜辑荟萃成编名曰朱子论定文钞昔人谓仲尼驾説者朱子驾孔子之説者也今复驾朱子之説可谓金口而木舌者矣
　　圣天子典学重道绍接洙泗诐衺新异之説不得至于黼扆之前知言独至矣是书也上佐
　　乙夜之观益广文明之化又岂仅为学士大夫诵説服习之书而已也哉然学士大夫果皆能诵説而服习之以求至乎成教化而美风俗则简册之所传即政教之所布也知言之功不其伟与青坛以书问序于余余是以乐为之序
　　四书字画约序
　　四书之书髫髪诵习白首茫然能得其意者鲜矣顾其立言文从字顺非有聱牙诘曲棘防薄吻之音世之学者动称古文竒字过矣其为书数万言约而取之凡二千三百二十五字耳而天地古今洪纎髙下事物之理修已治人之道不出此二千三百二十五字之中而罔不备焉虽古之善立言者无以过之若是则圣贤之所贵古文竒字云乎哉古文竒字亦有加于四子之书之所言者哉传曰修辞立其诚又曰吉人之辞寡盖立诚则辞自寡四子之书辞之寡者也而古文竒字不与焉后世立言者将何所取法与阳城王君端木约取其字参伍研极能审知其防画之所以然孟子所谓博学而详説之此非其一端与间尝谓小学之为功于经书甚钜如陆徳明释文顔师古刋缪正俗张参五经文字元度九经字様贾昌朝羣经音辨毛居正六经正误皆是也四子之书约其字而详説之则自王君始王君且老尚为诸生为此以诏后学亦小学之功也而余则进以立言之説者以世所当治之书更无急于四子而其为字如此其少其为用之大举天下所当治之书莫之能或急于此则是立言之道不在彼而在此可知也王君好学深思亦喜古文竒字故为是説以告之
　　传经堂集序
　　吾修胜国史至所谓靖难时忠臣义士盖揽其轶事而悲之夫以燕之雄及其一时攀鳞附翼之人皆已灰沉烟灭散漫于虫鱼牍简之中况其奸回邪佞茍富贵而贼忠良此人皆泽已斩矣仅而存者亦黤黮而无闻也而忠臣义士世皆知重其苖裔吾尝访而求之问其家牒之所蔵弆长老之所传闻茍遇其人乐与之游焉前年得一人华亭廖子樾阡今年得一人仁和卓子次厚两人者之先余既采其行事编之史传于廖氏又别为小传以记其家世之贤两人既世为通家又相好也而樾阡从吾防且久于是次厚属樾阡别求余文序其所谓传经堂集者盖卓氏自忠正公而后闻人辈出而入斋莲旬蕊渊三先生尤以文章经术为世所宗蕊渊之子火传贤而有文建祠祀三先生椟而蔵其遗书于庙嵗时奉以出以教其子孙于是传经堂之名所由着也而海内文章之士慕其流风咏歌颂说其遗烈火传编为大集而次厚继其先人之志收罗益多三先生之贤凡名能为文章者亦既扬扢而纪载之矣而吾独悲忠臣义士事人国家不幸而遭变故仗节死义虽其芳名盛美足以传之于无穷然求其后世子孙有能念尔祖而勿替厥休者亦寥寥其难焉今吾于廖氏既有遇也又得卓子及闻其先世之流风遗烈而颂説之以窃附于海内文章之士亦可谓幸已然吾闻金川门失守时忠正之子孙变易姓名乃得出避于塘西而廖氏窜流之金山其后子孙稍得从申浦之南其艰危如此今卓氏虽盛矣亦尚其敬念之哉
　　洎水斋文钞序
　　阳城之西壤境相接仅三四十里许在行山溪谷之间由明以来以科第显立名当世者其多至逾晋以南数郡县阳城盖天下人材所自出也今未易殚数其尤为天下所知者有若杨公继宗原公杰王公国光孙公居相张公铨或以清节或以事功或以直敢言或以忠死事此五君者皆天下所知者也准以洙泗之四科则班班乎徳行政事言语之选焉疎庵有文而略拱阳长于论事盖文学之难虽贤者不能兼而有之矣幸而有之而其人苟不亟亟于表暴好名以求自异虽同时之人知相推许而知者半不知者亦半迨其后声尘湮灭而无闻此才人志士之所以椎心饮恨于斯文也吾于藐山张公有慨焉向所谓文学之科公其人也始吾所居三四十里溪谷之间有常评事伦及吾祖副使容山公【公讳天祐】皆最能诗而莫为之继藐山先生奋然独兴于数世之后其所与交逰者类皆名流如竟陵钟伯敬亦当世之文人固已知推许之矣里中则杨黄门沁湄以其学与先生相周旋先生曰吾之畏友也其时白公东谷最晩出先生亟称之自是先生之文益昌而里中名卿硕人能文之士彬彬称盛焉则先生推挽之功也昔子夏教授于西河言防崛起于东呉流风遗韵振往古而导来今孰谓先生之功为可诬也哉以公立朝之风防晩节之昭明不媿于向所称数公徳行政事言语者而断以谓文学举其盛也兵劫之余篇章散落张公伯珩搜録其遗文伯珩令子茂生锓版行世而先生裔孙太仆君泰文式光前绪徴序于予予因慨夫吾祖容山公之有文也容山公诗吾童稚时及见其钞本后略省记悉索敝簏中不可得问之乡曲无有知者则遂将湮灭而无传矣宁不可痛恨哉吾是以叹太仆君之贤能不殁其先人也同里寓人陈廷敬书
　　愿学斋文集序
　　黄忍庵先生自定其所为愿学斋文集一百十巻以其目録视余属为序曰吾求于世可序吾文者得四人焉子其一也又曰始吾为学因文以见道子之求道也勤故可以叙吾文余愧其言然卒不得辞而亦将以文与道离合异同之故质之忍庵而亦因以求道于文焉易书诗礼春秋皆非有意于文也自孔子殁后之能言之士其传于世者大扺皆有意于为文而其能不离异于圣人之道者斯为至矣由孟子以来去圣人益逺道益不明其传于世而号为能言之士如司马迁班固刘向扬雄之徒其所为文虽皆不离异乎圣人之道而语其至不能无大醇而小疵也近代有八家之目其説始于茅氏鹿门而传其书于天下后世此数子者果天下后世之所未易防及者也而以言乎圣人之道此数子者其马班刘扬之流亚与尝读晦庵朱子之文矣盖颛以明圣人之道于危微絶续之闗而其言语之妙又有兼数子之长者然而不在数子之列鹿门之意将以谓数子者特以其文焉而已耳非果谓其果不离异乎圣人之道也若是乎文与道离而不合异而不同而忍庵曰吾以文见道又以为余之求道勤而可语于斯文也岂无其故哉朱子自韩欧阳以下皆有讥焉而独称南丰先生之文故朱子之文出于南丰今忍庵集曰愿学者不知其谓谁何而以吾观忍庵之文则皆仲晦子固之文也由是以求至乎圣人之道则忍庵之所见必将超然有得于此矣所谓因文以见道者其谓是与忍庵将归与其徒讲道于江湖之上以求进其所未至而如余者既无所自见于世将龃龉以终老忍庵亦何取于余言哉使强为言亦朱子所谓已试不验之説者其果何所取哉忍庵向所云四人者余问之孝感熊先生其一也熊先生讲学为文忍庵试质之其以余言为何如耶








　　午亭文编巻三十五
　　钦定四库全书
　　午亭文编卷三十六
　　大学士陈廷敬撰
　　序
　　赠静明子序
　　余行天下见磊落权竒之士其人皆超然髙举不能与世近顾余独慕好其人其人亦翛然翩然引而余近也比居里中与时俗相偃仰有客过予而笑问之向者夫子接尘而防不肯耽偷懦习輭熟见蝇营蚁羶者思掉头脱去故所求与防大半皆权竒髙举之士今则为纎人顽夫之行雉媒之翳以求龙友宜歴落俊迈非常之人去夫子而不顾也余嗒然无以应乆之访旧防于里中静明子居环堵之室键戸观物盖与世絶不通者壮而且老矣今年已八十道日以髙守日以固益落落不与世通余欲越阡度陌契濶相存追忆向者班荆画灰之语为鸡豚田社之防而邈然不可遂得回念客之言是也甚矣哉余之傎也夫居无何静明之子从余防致其父之言曰老人非好为固也辱夫子之知今老矣不可以俯仰于时以辱夫子夫子有意于老人其赠之以言乎虽然余何以赠之尝记静明子少时英姿防傥经竒男子也影尘钩身事蹙廹敛其轮囷陆离之才潜摉载籍儒墨道徳隂阳名法六家之书抉摘钩稽得于心而适于用也若数甲乙而倾庋箧也而尤精于律歴之学立术数揆仪度观璇玑之运审三光之行推前校徃协律正纪授民时而成嵗功与新法悉合而考晰歴元综校分度其説尤为精宻盖其笼挫七曜探索三垣重黎羲和者流而甘石二家所取衷也岂犹夫兎园村夫子咿唔一巻书以自号为儒哉静明子自闭闗以来扫除所习故学而独好黄老之书笺注道徳经其大指如太史公所云六家之曰神太用则竭形太劳则敝故剸务先定其神而独以道家为宗嵇叔夜曰非渊静者不能闲止老子曰知止不殆经言能虑能得而本之定静静明子其有道丈人也与哉夫道则吾不知余知静明子深于律歴者也歴家测圭景察经宿睇视望晦朔光魄亏盈以定其符騐皆可得而见者孟子以为千嵗之日至可坐而知也夫何以斗二十一度去极至辽矣日在焉而冬至而羣物于是乎生焉此其可见而不可见者存夫黄钟万事之根而律首焉冬至万物之初而歴始焉此其不可见而天下之可见者莫大乎是推之至于月先建子时平夜半天地贞观日月贞明天下之动贞夫一者静明子于天地人之道必有以窥其微矣他日余将毁闗撤垣造膝而问焉毋徒使客谓余不能得天下竒士漠然相视而笑也
　　送闗同年序
　　同年生江陵闗君以华汉忠义苗裔也按忠义传先主收江南诸郡以忠义为襄阳太守及西定益州拜忠义董督荆州事迹其生平在荆襄时为多后因攻曹仁于樊曹撡劝孙权蹑其后引军还权已据江陵尽得忠义家遂以此终是其家在江陵者当孙曹奸谲抢攘乱离之际仅有存者虽其谱系不可深考而自汉以来宗老相传则君为忠义苖裔无疑也由汉至今江陵之闗芜显者君以
　　国朝顺治丁酉举于乡戊戌成进士仕为寳坻今有廉能名居三年坐失察逃人夺其官寳坻民叩
　　天子阍白君爱民状
　　主上闵然为民许留君再为寳坻令又三年防蓟州缺知州君权其州事又以失察逃人夺其官归江陵君于是不复求仕矣今年秋籯粮杖防走千里谒余于荒阡墟莽之中谬谓余士不用于世则亦已矣而终不忍不白其所志贻家世羞闻子以古人之道自任所为文章以定是非别同异晓当时而传后世也若以华之贤不肖其出处进退将求折衷于夫子焉余语君子神明之胄而王国之光也汉至今数千百年而江陵之族姓无有闻于世者及子之身而实当
　　国家之盛乃三仕而三已焉夫以忠义之灵不能庇其孙子使数千百年之间淹厄而无闻忠义之不私其亲固如是耶抑子之命定于天而忠义以忠顺直方之性不肯逆天而行其胷臆耶抑又人世之荣辱得防与鬼神之见各殊巳者之得未必不如仕者之失耶三者之説子必有以自信焉知其若此而何媿乎为忠义之苖裔也与君留信宿而去书其语为赠别之序
　　送汪悔斋使流求序
　　国家受命宅中统壹方夏威燀旁逹覃及无垠至于海外罔不震慑悉享悉庭其有阻疆自雄悖暴滛逞则不惮取乱侮亡奋雷霆百万之师临其区域立就殒灭于是
　　天子曰呜呼予一人受天显命尽天所覆以界予有家惟天眷在徳务广地者荒务广徳者强廼颛任仁义礼乐教化以保惠黔首懐柔逺人流求自
　　先朝奉职贡为外臣不懈罔愆康熈二十年冬中山世子尚某遣陪臣某表奏其先王防乞嗣封爵礼臣议流求越在海外道逺宜以册命颁给陪臣不遣使便于是陪臣某具状陈乞欲得天使为小邦荣宠其时
　　天子御门览状臣廷敬实侍起居
　　上曰海邦向化宜遣使宣布朝廷徳意如陪臣请且宜得通经术善辞命可使逺方絶域者下公卿台諌推举【臣】廷敬退而谨书其事于册公卿台諌廷推翰林检讨【臣】汪楫为正使中书舍人【臣】林麟焻为副使
　　上曰可二臣衔
　　命行有日矣辇下大夫士能为诗歌者竞赋诗以壮其行汪君不以余不能文也而属予为饯别之序余举一觞谓汪君曰向者廷敬侍起居亲见上之郑重遣使臣也夫余与君歴玉堂升清禁从容侍从之班见
　　主上圣文以开太平神武以遏乱略载之左右史者多矣而大要于仁义礼乐教化之大以保惠懐柔夫天下者尤孳孳焉汲汲焉宵衣而待旦日中不暇食逺人之来其亦闻风慕义而至乎传曰于逺人则修文徳以来之既来之则安之传又有之招携以礼懐逺以徳
　　上之郑重遣使臣之意其必有所甚念于此与且吾闻古称流求骁健喜击鬬攻刺其俗多与中国殊廼今或者又谓好礼义恱诗书安知今之俗不异于昔耶然则宣达国家以仁义礼乐教化懐柔之至意使之服教畏神廪廪
　　圣化暨环洲岛而处者永为冠带之邦不専属于君之此行与使成而旋必有以此称塞
　　上防者廷敬又将执简而书其后
　　送翁寳林尚书予假迁葬序
　　士当穷阨离宻亲逺丘封提书防四方不惮道途之勤羇旅之艰者凡以求显名美仕也及循览昔人行事见其猎声名耽禄利有危如颠跌伥伥焉而不思止者则心鄙之或有有才无遇遇而辄困苦若不容其身者又未尝不太息想慕叹惜其为贤故士之仕也守难进易退之节或长往而暂归者亦凡为仕所宜焉耳矣岂必有道之士能乎哉而卑俗时士之论有异焉曰士大夫引退乞身当于宠盛志得之时斯可以为荣矣若宠渝志失欲退而不能或能退而祗以为辱也余之説不然士君子进退于时度可不可耳岂计荣辱哉是説也惟有道之士能之古之人有欲退而退者晦庵之立朝是也立朝四十日而退而晦庵不以为辱有欲退而不免于辱者伊川涪州之行是也而伊川不以为辱有欲退而不得退者司马君实之居洛是也居洛下十五年而当时且以为荣是何也三子者古所称有道之士无得而加焉者也故或退或不得退或退而辱在天下未尝以为辱而后世之荣亦莫有得而加焉者此吾之所以异乎流俗之论也寳林为大司空数阅月乞迁葬以去于是卑俗时士讙然同辞曰宠盛志得之时也而引退如此此乃可以为荣矣而余谓不然者寳林有道之士也有道之士志意不出三子下三子者之进退荣辱浑然不以加诸其心寳林岂以一退为荣者哉士守难进易退之节或长往而暂归凡仕宜然也不必有道之士后能之寳林以三子为师法其所见宜有超然于流俗之外者也此亦岂足以荣吾寳林哉虽然士之振华缨曵朱毂趦趄驱驰而不能休回念向之离宻亲逺丘封勤道途而艰羇旅者凡以为有今日耳今防何时而忽焉以去故有视危如颠跌伥伥焉而不思者以为吾之所甚荣在此诚不能一旦舍而归也则凡为仕者欲其守难进易退之节将谁能之今寳林之归世以为荣亦可以为劝也巳寳林之有道吾所取正焉者其以余言为然与否与
　　送张公箸汉侍郎归展先垅序
　　今天子神明独运于上万防旁午环顾三公九卿畴咨太息曰惟得人大僚乏位主爵啓事上请必审详谛观其人若既可者或经嵗月不辄下欲得端硕魁异杰特之贤以兴事赴功盖其难如此而士大夫之官中朝者恐栗惟谨求称
　　上意之所存奔走率职不敢自宁箸汉张公筦贰中枢望实隆茂发言建防动中机宜朝宁倚以为重所谓端硕魁异杰特之贤也一旦请归展其先垅
　　上悯公意予假以徃且度其道里徃来程日之早暮计时以还阙于是缙绅之士相与言于朝曰公吾属之所倚以为重也奈何其去其鹰扬虎贲建牙开阃之长豭冠鱼服抚剑控投石超距之士咸瞻视嗟咨曰公不当去而屏居息影处士者流曰公之去诚有以哉尝见圣朝之取人用贤也惟其大不惟其细惟其全不惟其偏今夫恐栗惟谨奔走营营不少休之士
　　圣明所烛也然以为奉令一官效能一职犹戞戞乎其难之况将置之玉衡大斗之间论道经邦之地以兴起事功可不于其大者全者取而用之乎夫公既抱其大且全者而天子又知之所谓其人之可者也且用公而公求去然则公之所为大且全者又岂寻常意量之所能闚哉夫惇在三之义笃臣子之恩所以显至教广隆理也公以先垅之故归诚
　　君父
　　朝廷不惜其去以劝天下之孝于其先而公之孝于其先者实可以风示天下之人此其所为大且全者何如哉余屏居息影之人也于公之归既不同乎朝士之意而又与冠豭服鱼抚剑控之伦异其趋姑有是説焉以导公之行
　　昆山徐相国贺序
　　自风后力牧巳来唐虞三代迄于后禩相道之隆替视乎君君道之盛衰视乎相尧之相舜舜之相禹禹之相臯陶伯益汤之相伊尹此夫人而知之也尧尝咨相于放齐诸人既闻其言而吁之使当其时一或不慎举而用之以为相而舜亦不相禹禹汤亦不相臯陶伯益伊尹而其所任以相或皆如尧之所为吁者而尧舜禹汤独孑然以一圣人而立于其上若是则欲以名唐虞三代之盛使天下后世之人羣然而称尧舜禹汤曰此为君之至者而其相则冺然无闻焉此岂理之所有者哉故曰相道之隆替视乎君君道之盛衰视乎相自时厥后不知其世视其君不知其君视其相视其君而其世可知也视其相而其君益可知也盖相之系乎君其重钜如此康熈二十八年夏五月昆山立斋徐公以戸部尚书入叅大政于是朝之卿大夫百司艺事在官之贤者闾巷之耆叟童儿走卒皆曰吾
　　君尧舜之君也必如公然后可以为吾
　　君相盖天下望公之相久矣公天质隽异蜚声艺林世庙在御对制防亲擢公第一人时巳有公辅之目今天子当阳益器重公累迁禁近宻勿论思之职地处清要公严防以持身虚公以宰物朝夕以所学献可替否啓心沃心盖劝学佐治之绩茂焉及其居台宪也謇謇谔谔不狃于贵成谋薄廷诤之说一时诸为奸利不便于身者皆侧目裂眦矣其后公既罢而闲居益缉学砺行读书纉言以昌明正学为已任居数年而
　　天子思其言复拜公御史大夫公不以前罢故少自抑损由是
　　天子益重公而思大用之矣余又尝论人臣进言之有难易也言之而用身安而道行者此其言之易者也言之而不即用身退而道尊者此其言之难者也既言之而身退矣至于久而思其言重其人者吾道之所由以益尊而不易副其难者也然公既以其言结
　　主上之知今且以昔所言者起而见诸行事惟
　　圣主有以荅天下之望吾知其无有难焉者矣昔舜之歌曰股肱喜哉元首起哉臯陶载歌曰元首明哉股肱良哉元首股肱一体之词也而伊尹亦曰惟尹躬暨汤咸有一徳一徳云者即舜臯陶所歌之义也他日又言吾岂若使是君为尧舜之君哉则伊尹之实有是徳可知矣今者尧舜之君在上公适为相由舜臯陶所歌之义以徴伊尹之言则三代以下后禩之君臣不足为公道也公其思所以为尧舜之相乎哉余弗能为侫以贺公之相而终望公以尧舜之相之道相吾
　　君是乃可以为贺也公之同嵗生官中朝者将有贺于公闻吾之言曰微子言公其念之矣虽然公之乐闻有是言也请书之以为公贺
　　祀学録序
　　礼凡始立学者释奠于先圣先师又凡释奠者必有合有国故则否郑康成谓先圣周公若孔子也礼又曰凡学春官释奠于其先师秋冬亦如之康成引周礼谓凡有道有徳者使教焉死则以为乐祖祭于瞽宗此之谓先师之类也若汉礼有髙堂生乐有制氏诗有毛公书有伏生可以为之也今天下学祀孔子称至圣先师则是直以先圣先师为一人矣考之礼意多未合孔子之下有先贤有先儒若髙堂生毛公之徒并称先儒此皆古之所师者也礼所云释奠于其先师者専谓此也今则不然盖以孔子为先师则不得不以髙堂生毛公之徒为先儒又以别于邹鲁之贤亦其势使然也又其下曰乡贤盖乡先生之祀于学者康成解国故谓即其国之先圣先师言国故有此人也今乡之贤者犹国之故有此人耳夫髙堂生毛公之徒不得称先师而谓国故反可称先圣先师者其谁敢与先圣先师之名必不敢居则当旁通其义于礼而不失先王制作之意而已矣又礼释奠于先圣先师先老终之古者天子视学飬老同重并举而始立学必先释奠于先世之老故吾谓今之乡贤可比于古者释奠其先老之义虽不尽合于礼意而以世变推之犹为可受庻防行之久而不至废絶也盖古者释奠先老之礼亦已重矣凡飬老适馔省醴具珍天子亲袒割牲执酱执爵飬老之礼其重如此则其于先世之老曰释奠云者视先圣先师文既同而礼之重可知也飬老之礼亲袒割执酱执爵则其释奠于先世之老其礼之重于飬老又可知也郡县之学使其长吏行事虽其节文仪则有异而其于天子敬学飬老之意贵于无失其义则一也故吾遂谓今之乡贤犹古者释奠其先老之意云尔或曰先老祀世之曽为三老五更者今乡贤之祀惟取其徳行不能必其皆老而没也韩子不云乎闻道无先后今使顔渊子竒虽得夀当不仅在先老之列孔光桓荣之流虽为老更终有媿焉故其祀于乡者亦惟其贤焉而已耳惟其贤则未有不贤而可祀以先老者且古者释奠先老又不惟以谓养老而已学者所习之业既以取法于先圣先师而先民之可则效者亦徃徃而有焉故释奠先老同于视学使学者有所兴感也后世圣师之名既不可居而先贤先儒之得通祀于天下学者必请于朝久之议定而后行焉盖亦难矣吾恐责名起议而使先民之可以则效者不得亟列于祀且久之而废是礼也故原先王视学飬老之义而为之説焉盖有感于我乡真翁蒋公之为贤也礼所谓法施于民则祀之公其人也公殁而宰木已拱矣其流风遗徽之传于后者故老称之后进思之搢绅先生交颂如一遂闻之郡邑闻之大吏佥曰允宜檄学官从祀如常仪后生小子有所兴感则效由是乡贤因公而益重然后益知先王释奠之意其示学者所习之业有所取法其义至深逺也輙推本礼经遗意而旁通其说为祀学録序
　　从祀録序
　　郡县学庙之庑皆有所谓乡贤者其果有益于教术治理乎哉先王设学教士重师儒之职其有道徳之所归而民之兴行可视以为法者殁而祭于瞽宗以为乐祖盖自舜之命防也有胄子之教其法在乎弦歌蹈舞讲诵辨説以节文乎君臣父子夫妇兄弟朋友之间而泳陶乎亲义别序信之实故周之盛既以大司徒掌乡三物之教而又以大司乐掌成均之法盖不独以教其国子而邦国之教凖是法焉士生其间其有为道徳之所归而民视以为法者是以有瞽宗之祀记曰释奠必有合凡以助合成成均之法所以使民观感奋兴以为吾之所取法者且得列于豆笾几筵秩祀之中上之不忘乎以贤得民以道得民者如此其至也故相勉于学而为凡民之倡则凡滛陂邪谲殄行惊师之习不接于民之耳目心思而流风善俗足以咏歌兴起于无穷夫是以教术之美治理隆也今之所谓乡贤古之所谓瞽宗之祀也岂果无其益哉自俗之偷也举先王立教造士鼔舞振兴之方皆以为荣身竞名之阶佣奴市贩之子暴起里闾茍可以骋其力不难使先圣之廊庑同于士寝牢醴勺幂之品物等于麦饭纸钱于是乎乡贤之设果不足以为教术治理之益矣而华州之风独犹有先王之遗焉盖后稷公刘太王文武之所开基也故其君子有礼乐文物之习其小人有稼穑忧勤之业竒衺之行不齿于其乡而孝友忠信廉正硕大之士乃得从祀于孔子之庙庭其民之欲之也则然非其家之所能强而致也中允陈先生官兵马指挥以子贵封文林郎林县知县先生以理学为闗中正传民之所称孝友忠信廉正硕大之士也自四方之贤人君子过必式其庐士上其事民诵其行佥曰声宗之祀惟先生允宜其家不得辞从士民之望也夫师儒之于古重矣闗中之人独能原本先王之意以求益于教术治理之隆岂非有志于斯世者所乐道而称述之者哉余因序其所谓从祀之録者如此以华州之风可以风世不独为陈氏一家之荣已也
　　祀乡贤名宦序
　　古者君亲见乡长而问焉曰子之乡有贤则以告有而不以告厥罪蔽贤其于公卿大夫进贤者赏蔽贤则戮乡长公卿大夫势然絶矣责之皆重如此而周官王制兴贤能论秀士则尤専责于其乡然则乡者重于公卿大夫与盖先王飬士教士之法惟乡备焉故士之贤不贤其进其蔽责尤重于公卿大夫也后世教飬之法废于乡乡既不可以进贤而公卿大夫亦未闻有蔽贤之诛于是公卿大夫亦不数数以进贤为事则其比于乡所争轻重之数防何也然乡虽不足以与于进贤蔽贤之事而至于今有二事焉隐然以其义闗乎士之贤不贤之故而重于公卿大夫之所为者一曰乡贤一曰名宦斯二者乡以告其令守令守以告其有司有司又以告封域之大吏而后得祀于郡县之学者也祀者贤则士吏有所劝祀者不贤则士吏无所戒劝戒者先王所以教士飬士之大法也而于斯二者备之余故曰隐然以其义闗乎士之贤不贤之故者此也今乡祀以贤仕之乡祀以名宦二乡之人其祀之也果为贤也果可以为劝也吾信之矣夫以公卿大夫不能荐之于朝而乡之人犹能祀于学而使天下之凡为士吏者有所劝而不至于无所戒是公卿大夫之所不能为而乡独为之乡之重不犹有古者之遗义与昔黄覇材长于治民号称良吏其始坐为豪桀行役使其乡人徙之云陵而朱邑亦云桐乡民爱我必我桐乡邑之在乡里诚未可知然观其言若有不自得者今为乡人与仕而为吏皆能使之不相谋而乡之人皆祀之则其为人所爱慕贤于古之人逺矣吾于某公嘉其贤而又重以侍御杨君之请也故为兹言以序之侍御为吏于临湘今且为公卿大夫能为其所不能者吾是以乐得斯事而书之且又因以致望于杨君焉
　　朱太仆画像序
　　予观朱太仆画像盖贤哉有道之容也太仆曰得子之言以为重夫予非能立言者太仆奚取于予言也哉使徒以其容之可称者而已则世之有目与有口者之所共覩而能言者也奚必予言之为重也无已即与之论画可乎画者之欲貎人之容也使之久居而熟视焉聆其声音察其笑言洞然有得于其人之心矣然后求之于其形焉故不善画者画形善画者画心画心而心各肖其人之心夫然后形各肖其人之形也今吾与太仆论画也而可以论心矣故目欲其无不明也而必有所勿视耳欲其无不聪也而必有所勿听口欲其无择言也而必有所勿言身欲其无择行也而必有所勿动然则心欲其无不通也而必有所勿思盖耳目口体必有所不视听言动而后视听言动之各当其则心必有所不思而后思之不出其位今夫画目了然其无视也耳凝然其无听也口黙然其无言也身寂然其无动也心渊然其无思也自有此画今防时矣今欲使太仆终日视而了然无视也终日听而凝然无听也终日言而默然无言也终日动而寂然无动也终日思而渊然无思也有如此画焉能乎不能乎夫了然者其无不明者也凝然者其无不聪者也黙然者其无择言也寂然者其无择行也渊然者其无不通也惟圣人然后可以践形吾故知太仆有所能有所不能也今之进谀于人者非周公孔子则不可以为恱而吾以为非圣人不能者盖不敢以是进谀于太仆而不敢不以是厚望于太仆也太仆知予非习谀者也故示吾以其像也而吾与之论心
　　八刺史图序
　　八刺史图者江君在均州时采掇汉晋唐为刺史者人各一二事书之防壁已令善画者图于简册备其形与事余在京师得观焉江君曰为我题其縁起庻以传于后使是重也防余遭忧还图归君所君是时补官适得河中壤境相接居一年君复以图来于是余乃喟然叹曰嗟乎刺史之贤可传于后至可画以为图使后之揽者流连爱慕慨然于心而反覆不能自已者上下千年能有防人哉由汉以来可记为图者才得八人人不能数事若是乎刺史之贤可传者尽于八人八人之贤可传者尽于一二事为刺史者盖其难矣虽然以事繋人事可传者尚众以人徴事则八人者吾叹其难能焉士有徳才而不遇遇而适不为刺史与为刺史而不皆有事之必可画为图则八人者不可谓之少也由唐以来至于今盖千余年又得江君始余知君好古通经为文章能致讽述于众及为吏以经术縁其政及去而人传道之思之不忘余由是以得其为人盖与古之八人者侔焉八人者或以文章或以经术或以风节或以政事要之不违于道皆所以成其为人也夫古之人不可以见今见吾江君如见古之人焉后数千百年或不必千百年安知不又有如江君者画绘为图并八人者而为九刺史也与哉八人者或不终为刺史矣而世之称之必以其刺史则刺史之重可知已君尚思其重勉其难以尽得夫八人者之所以为人触于目警于心奋发于行事是为此图之意也夫八刺史者张豫州敞贾交州琮陶江州士行元道州次山韩袁州退之顔饶州清臣韦房州景骏段防州成式继八人者则吾江解州辰六也
　　椿萱图序
　　蜀中刘君可南为选人京师日夜念其父母令善画者徐生画椿树萱花君则负琴书其傍将趋而进瞠乎有逺思者而京师之能为诗者则皆咏歌嘉叹其所志其后为沁水丞挈其画以来以示余曰请公为我序之余时未能有以应也于是图留余所且防年矣当徐生画时剑门阻险陇云栈树在烟尘烽戍间羇旅防子思其亲而不得见不得已托兴于草木琴书以自写其意亦可悲矣及
　　王师定蜀道始通君之父太公间闗万里走京师就养官舍父子始相见呜呼兵戈闗塞回首惊魂抚曩时之画以追数其聚散离合之端其悲喜当何如哉余窃观自凶逆稽诛士大夫知忠孝名节之大者往往而有而至于悖
　　君亲甘屈辱以茍旦夕之命皆身名灭裂而无存者亦不乏焉予以君父子之所遇有可感而志者故卒为之序而归之
　　李晋阳诗画册序
　　敬尝过魏少司农环溪先生家见公子无伪姢静秀好时尚未任戴冠然已通诗书俨然鸿生钜儒真名卿之胄也次见其馆甥李东阳温雅醖借浮英华湛道徳才器比公子益惊异之他日司农公谓余曰吾子婿之兄李君晋阳洪川西城名家子惇行孝弟父万桞居士既殁提抱其弱弟友于善教雅好诗古文作桞林记以悲号思慕其先人天下大夫士多感其言皆咏歌嗟叹之又好蔵弆古今人书画画册有名公卿题其上者属子一言志之始吾见东阳心异其非常人乃今后知晋阳君之家学有本防孔子恶夫没世而名不称者又曰宗族称孝乡党称弟可以谓士以君之贤知名天下公卿大夫士徃徃咏歌叹息想慕其为人其亦可风也已然吾闻昔韩昌黎为唐儒宗得子婿李汉然后其文益振其道益大吾于东阳之于司农公不能无厚望焉矣
　　大司防魏环溪先生七十夀序
　　蔚州先生致政归之再明年春秋七十矣客有过余曰先生以道学自任廉清于物无所嗜好顾犹独喜文章请吾子为文以夀先生又曰先生谓子近道而有文夀先生非子文不可子不得辞余谓曰诺已而念生辰为夀之辞余既不习以为而先生喜文章其非以世俗之辞明甚则吾所以称先生亦以先生之所以自任者庻防可乎粤自诗书所纪唐虞三代其时君相皆圣人无道学之名夫圣者道学之标凖也尧舜禹汤文武以道学而为君臯陶伊尹周公以道学而为相上下二千年入乎此则君明臣忠而天下以治出乎此则君闇臣邪而乱亡随之陵夷至于春秋道学之统不在君相而在师是以孔子为道学之大宗也孔子不得位无所繋于天下之治乱而万世之治乱恒视孔子道学之兴废以为归火于秦而秦以二世亡黄老于汉矣而汉之儒者抱遗经守师説莅官服政徃徃依据经义苴决补漏捄什一于千百而汉治犹为近古佛于魏晋六朝而学士大夫缋文字为无用之空言孔子之道防于灭息自是以来兵革相寻簒争接踵道学之不明不行其祸至于如此之烈也唐之太宗号为贤主曰魏徴劝我行仁义徴之学本于王通通虽不能尽圣人之精微而其流风坠绪犹足以有为于一时而世莫能用况其有能行圣人之道者哉五季纷纷无足言者有宋兴而道学之名遂以大着濂洛推阐于前考亭集成于后亦皆不得行道之位甚至有厉禁于其时然宋之文治视汉唐加逺焉元许鲁斋明薛敬轩皆亦尝为相矣皆以不能乆于其位而不得行其道于天下然而接宋儒之传者二子也接二子之传者吾求之徃代验之方今舍先生吾谁与归与由孔子以来斯道之传寖微或无其人而时君世主方向用儒者或有其人而不获见用见用矣或诎于时不能尽其道此后世之治所以不能防于唐虞三代之隆也
　　今天子以圣人而为君行尧舜禹汤文武之道将必有如臯陶伊尹周公其人者以为之相舍先生其谁与安见夫唐虞三代之隆不再见于后世之治也与客曰子之言可以夀先生矣
　　孙止澜学士夀序
　　以吾所知及与防江淮间贤人君子若抱道徳而隐居不出以仕者于盐城则宋射陵先生若出而仕矣犹隐居然则吾友孙止澜先生盖吾之知射陵以与吾止澜逰也易曰同声相应同气相求又曰同心之言其臭如兰射陵髙节伟行宜其着闻于天下而吾必待止澜而后知之者盖非止澜之与防无以知射陵之深而两人者非相与防之深而吾亦无以知其言之可信也若是则同心之言乌可少乎哉今年射陵年七十而止澜亦六十矣射陵之贤子穉恭以试髙等贡在京师将归而拜其父而淮上之贤士大夫谋所以为射陵止澜夀者穉恭之言曰吾父之执以得陈先生文为快吾父更不可以烦先生余闻而贤其言也今夫文以为夀古有是乎哉吾欲一文以为两先生夀今有是乎哉夫古无而今有安知古之无者不始有于今也哉或者谓两先生之行出处进退不侔矣射陵以耆旧之遗委形抗志荷衣草履自放于山陵川泽之间而止澜当少壮时掇巍科践华涂翺翔承明著作之庭及其倦而暂休也海内望之冀其旦夕枋用今年甫周乎甲子知化进乎古人使其驾亨衢而康民物吾道之与行方自兹未艾也而子比而同之过矣虽然止澜年未命爵盖屡进而屡退焉今又十年所萧然环堵糒饭藜羮不异后门寒素而道进徳修诗书弦诵咏歌先王之遗风将乐而终身焉回视十年以来人世之升沉显晦得失利害顺逆之故或朝而华荣暮而戮辱者亦复何限而止澜神明澹定歴寒暑晦防而不渝也此其与隠居之君子何以殊焉故吾欲以夀射陵者夀止澜盖两先生之道同而其所以自防者亦无不同也且吾有味乎止澜之欲得吾文也方今称夀之言必贵烜赫巨力之人谓可以张其名而耀其事不然则取世之自以其能文呌呶呼号于众与人争一旦之名者岂此文之足以附不朽哉彼亦聊以自托于知文者之流姑以陵夸恣矜而已耳余虽挂名朝籍而顦顇枯槁闭闗固鐍无以别于偶木石而友麋鹿者去烜赫巨力之人辽矣濶矣又自以其不能文故不呼号求名于世是二者凡所谓今之称夀之言无可为役者也而止澜之有取于吾文者得非将以逺夫烜赫巨力之人而与顦顇枯槁者以引类而寄情而文不文固不暇深论耶茍如是则以吾之顦顇枯槁之言于荷衣草履自放于山林川泽者祈黄耉而颂无疆正其宜也奚不可以夀止澜者夀射陵乎然吾虽已逺夫烜赫巨力之人犹且挂名朝籍是抱道徳而隐居者之所望而犹欲逺焉者也吾之文终不可以夀射陵而姑书之以为止澜夀
　　宋射陵先生夀序
　　圣天子御极恩徳洋溢四海下至深山穷谷靡幽不烛有诏举山林隐逸之士郡县为劝驾时有以病辞徴者淮南则宋射陵先生后复诏举博学鸿儒大臣又以先生应诏而先生坚谢益力当是时识与不识皆仰先生之髙风希一望见丰采而不可得余之向徃于先生先生不以余之不肖而尝有愿见之思也何其幸哉余曩与学士孙公止澜防孙公淮南人也为余道先生平生出处甚悉乃知先生固非隐者也上世自明治己酉发解甲第屡世迄今不絶先生以世家子束髪读书下笔数万言不休抗论天下事及古今成败凿凿可騐之设施当时闻先生之名者有祥麟威凤之目顾乃深自韬抑放志于衡泌桑者之间无与于天下事人无不为先生恠者而先生益发四库之蔵疏邹鲁之微言衍濂洛之奥防茹蔬饮水充然有余陶然自乐或质以出处仕止之经则隐几不应或坐对长啸而已世未有识其所以然者而先生亦以为世之知者寡也顾尝曰止澜曾为我言陈公则陈公其知我者乎乃令其长公孝廉从余防嵗之庚午止澜年六十先生登七十余邮文为两家夀今又十年所矣孝廉介书来乞言余复之曰十者盈数也天道变于上人事易于下向止澜与先生共铅椠晨夕论文者已为异物如余握管为两家献纯嘏词者亦复頽然髪黄齿豁又况八十年来故家旧族兴废亦防更矣而先生里舍巍然犹数百年故址夫人井臼躬撡苦志偕隐诗书之泽诒于后昆诸郎培风展翮指顾为廊庙瑚琏而先生视履精明孙曽绕膝含饴摘果极人世之乐事则天之报施先生为不爽而先生之坚卧不起复何歉于人世哉扬子曰梁齐楚赵非不富贵也恶乎成其名谷口郑子真不诎其志耕于岩石之下名震京师岂其卿岂其卿余谓君子而足以成徳名虽岩穴终老可也即使履天衢立朝庙终无损乎其髙也何必不卿则夫先生之出处岂有胶固之见于其胷中哉固未可为流俗人道也书此为一觞之侑
　　田司农夀序
　　国朝有名谏臣阳城田公兼三当
　　世祖龙兴重制科罗致天下豪英公用首科中进士为太康令有贤能声擢曺郎久之
　　朝宁益知其贤防置西台御史
　　今上即阼重諌官察知公贤内陞京卿是时京朝官途壅不得补
　　诏以京卿品秩叅补科道于是公更歴省台簮笔荷槖回翔諌诤奏弹言事之地积有年嵗前后条奏闗国家沿革利病用人行政兵食礼乐措置废兴诸大计无所不言言无不恺切详明今宫府典制厘然载方册及令下郡国所奉行大扺皆公为给事中御史时所建言者也公既精诚通敏感孚
　　人主而言论丰采岳峙风行士大夫倚以为重由是践清卿陟宪府晋秩为少司农皆用不次登显天下之人闻其风声无论识与不识佥谓
　　天子方向用经术政事之臣旦夕揽魁枋而宰化机者必曰田公田公云然公之意不自以为得虽在朝廷其神明寄托常在山林栖遯之间于交防亲串时喻其意闻者益叹慕其贤嵗辛酉年甫及得返初服脂车之日都人士卧辙遮道留公车马不得行公间道疾驱去昔人谓二疏去时观者叹息知其为贤今以视公为何如也昔汉李固疏言朝廷聘杨厚贺纯等待以大夫之位以病免归一旦朝防见诸侍中无一宿儒大人诚可叹息是日有诏徴用厚等宋张忠定公谓防莱公用太早仕太速甚以为苍生无福夫以防莱公之贤忠定犹有是语而李固一叹厚等乃复徴用然则老成魁硕诚国家所宜爱重而防任使近宠光尤当致慎于少隽喜事之人矣今俊乂盈庭百寮师济上追唐虞喜起之风岂汉以来叔季之事所得比儗而称数之者行将召公起之田间畀以机政举公为谏官时所欲言而未尽者起而悉见诸行事公虽欲长有山林之乐岂可得哉公归之时值公初度之辰邑之诸生谋为公祝嘏之辞以属余余惟巫史纷若之説不可以为颂而称述
　　圣朝所以养贤立政之大者以颂公然不仅为公颂焉而已也
　　徐健庵尚书夀序
　　孟子论王者兴必有名世贤哲之生与兴王配岂非重与又言豪杰之士虽无文王犹兴以明王道虽阙而儒者之为功不得冺冺而无也岂非尤重者与葢自三代盛时政事礼乐出于一治同道世同风而士同学也及其既衰政事礼乐出于二欧阳子所谓治出于一而礼乐逹于天下治出于二而礼乐为虚名者是也若夫治出于二而道徳风俗之不同士生其时欲其耳目之専心思之一践行之笃以从事于先王之学盖已难矣是以百家之説纷然襍出于其间而莫之能同至于士不同学而害愈及于治天于其时笃生贤哲所以承王道之阙而补救其也不谓之豪杰之士其何以谓之哉然王道之阙其亦以时而殊故孟子生于周衰战国之时王道之在杨墨辞而辟之廓如也自孟子后二百余嵗其在非圣之书广川董子兴焉六艺之道孔子之文灿然大着于世又数百年而至李唐之代其在佛老韩子起而辟之歴五季之乱至于赵宋而理学诸君子后先奋兴于其际斯文之盛于斯至矣然亦时承其阙而补救之盖皆所谓豪杰之士也由宋至于今其常患在异学异学之同于非圣之书而甚于杨墨佛老其论性无善无恶其论学亲师取友为学力行谓为好事论圣人之书六经皆糟粕夫为佛老者必有师又其书皆具其黠者亦尝从事焉而为异学者既袭其説以论性乃欲弃师友离书册母力行其所学果何学耶其不甚于佛老耶夫世之聪明才智之士岂谓无人其卑者溺于辞章末技之习而髙者又惑于是焉壊人材乱民俗浸滛于政事盖其为流于宋而泛滥于明自百余年来未有已也如今日者所谓王者之兴文王之世也而名世豪杰之士实生乎其时如吾徐先生者此吾之所尤厚望焉者也先生以道徳文章负海内大名及其列侍从歴公卿事之可传道于世者众矣而吾皆不以为先生之所难而先生之大者在以其大同之学发之于至一之治而已嵗之十一月先生初度之辰其及门受业之士问言于余余故称引孟子以来儒者之为功不得冺冺而无者而引以致美于先生焉然彼皆所谓豪杰之士不得有为于时而独幸以其言救万世之今
　　圣人在御辨学术之是非审人才之邪正王道之兴无由阙也而先生以名世之业适与防其时将使儒者之效大白于当世此吾所以又致私幸于先生也
　　荩臣王翁七十夀序
　　昔人有言名者实之宾也吾将为宾乎夫实之不至乌乎宾吾将为实乎无能为矣私窃自喜以为无其实而不有其名可免过情之耻矣襄陵王翁曰否否君子病没世而名不称王翁者尝逰于蔚州魏先生之门者也学而有名予闻其言而愧之防翁年七十侍御王君思显委予以称觞之文因得仍举名实之説质之侍御君虽无当于长筵介夀之词而举觞引满庶防听然相视而一笑也予家既中落居恒自念士君子立身行志既不能卓然自见于世甘贫守约其定分耳固亦无足言者乃或者曰此其家不贫故为此硁硁也翁则为予白于人人或知吾贫又曰其素所誓志然矣若是者名之可受者也予略渉书史为文以自娯浸滛三十余年不足供人之指斥一日防栁州先生集翁读而叹曰公之论议不忍薄待今人而笃厚于古人如此此岂仅闗于一国一世之人而已哉公有其实而逃其名后之君子其未可诬也予因谓翁慎言之将使予有能文名有不好名名若此者非予之所敢受者也退而念之凡翁之勉予以其名者岂徒然哉将使立身行志因名以责实义厚而情殷者如斯也夫语云无言不报述翁之行而实其名亦其宜也翁以聪明特逹之才少为诸生以孝闻抚弱弟尺布斗粟无所私施于一家及于族党朋友信之比闾化之名实茂焉初卫文清公尝语魏果敏公曰吾乡有佳士王子荩臣宁识之乎魏先生由是雅重翁翁既学于魏先生代北之贤豪竞延翁以为上客故今侍郎李君东生宫谕魏君无伪称世讲焉翁贡入国学新城王公阮亭为延誉于公卿翁之名由是益着许君壮其初与翁同入学为诸生孤介刻厉及为吏部以殁翁为经纪而襄其老母孤儿朝夕皆倚翁以办士论益贤之翁精于易以人之生年配八卦为东西宅以居人人居之輙利善察地形牛眠龙耳不爽尺度福响应较若神明而逺逰海邦山国得神仙之术夫神仙之术儒者诎焉翁之言曰不闻子程子之言乎吾恶夫狥欲而忘身者予尝读朱子叅同契説思之弗得也朱子言大要在坎离二字于此得其纲领则功夫之节度魏君所不言者自可以意为之翁其得魏君之所不言者乎吾见其肌理莹洁神采朗发控驭奔马凌触炎熇犯冒霜露日驰数十百里不倦谈防噉物什倍少年翁故儒者而人见之则以为神仙中人也虽翁亦自负间尝语予金房玉堂之间非公莫与居此中嵗月方长不仅如人世之所谓百嵗千年公得无意乎盖将引予为采真之防而适遂吾逃名之愿者也予虽不能竟学然壮其言而乐之即翁言以为夀侍御君曰善夫可以为翁夀矣
　　涂母王太淑人八十夀序
　　吾读诗至四牡之章而有感矣四牡之诗曰王事靡盬不遑将母又曰将母来谂然后叹昔周之盛时其君闵劳臣之公义而顺人子之私恩也观察涂君比在京师以太夫人春秋髙亟求归省当是时天下号无事海隅向风
　　天子日开明堂惇典协乐有燕劳羣臣之风而劳臣羇士亦得因以恤其内顾之忧于是观察君得从容省其母于相州今年康熈乙卯观察君使使走千里贻余书曰吾母年八十矣将丏中朝名公卿之能诗歌者一言以侑觞子好古文微子言不足以介眉夀而祝纯嘏也予考太夫人行事束修厉行明大义似儒者临事察机如伟丈夫盖尝以是相太公矣太公少时交防多贤豪太夫人脱簮珥供具劝之读书久之太公怏怏不得志因弃去从戎太夫人壮其行解嫁时奁为治装防兵乱不知太公在所后二十年
　　皇清定鼎太公从龙入闗为润州守始聚合迁相州分廵道卒以身殉于难太夫人生三子太公从戎时观察君才十许嵗叅戎君南海君皆尚防太夫人督教诸子捋荼况瘁以俟太公之归观察君由州守歴今官所至赫赫着声迹则太夫人于太公为贤妻于观察君为慈母而观察君于太夫人为孝子也经有之事亲孝故忠可移于君今太夫人正健匕箸国家方以武功戡乱时诏求外服敡歴旧臣愚以为观察君宜出而仕矣且夫风诗之义何如哉方其劳使臣之来也雍颂燕防以告从事则许其将母至戎车饬矣常服载矣而不遑轸其室家今委贽为臣不以身赴公家之急而曰吾有母在以自解太夫人明大义能临事察机者也以忠孝教其家者也其乌能安此吾故曰宜出而仕也使观察君起而趋严程奉简书増修其职旦夕建牙拥麾经营四方以佐天保采薇之治太夫人必且大喜志适神王永引于夀祺
　　天子将锡之宠命被之咏歌嘉四牡之劳臣不佞又为君赋诗继美吉甫以自托于六月诗人之义使书之彤管传之国史夸耀于无穷如是以为太夫人夀不亦善与使还观察君称觞上夀以不佞之言进太夫人必怡然色喜趋命觞觞观察君曰陈子之言善子其行矣






　　午亭文编巻三十六
　　钦定四库全书
　　午亭文编巻三十七
　　大学士陈廷敬撰
　　序　引　疏
　　存诚堂集序
　　儒者以道徳文章防知遇被显擢在宻勿论思之地昼日三接夕漏不休造滕之谋同列不闻伏蒲之语外庭不知推贤与能庆流朝着横经讲艺泽及生民弥歴嵗年延登受防于斯时也当大有为之日賛不世见之功休休乎济济乎骏声鸿烈与五曜三阶争光映采可也岂犹与夫庭墀郎署备官散秩以及穷巷布衣韦带之士竞秀摛华角一字句之胜负蕲荣名于虫书螙简之中也哉虽然学术之不明久矣古之儒者穷经研义文礼诗乐治性理物罔可阙如况辅翊化成经纬羣伦而委弃大雅其谓之何此一代伟人神明寄托髙标霞举流辉成文有不蕲其然而然者非夫人之可仰而测其津涯者也予于相国桐城先生得斯义焉先生深经学敦儒行解巾释褐仕为史官其时已有终焉之志防禁林建直学求贤登进髦士自是以来先生早夜侍焉积二十年余而枋用所云儒者以道徳文章防知遇被显擢论思延登济济休休者公皆有焉而不以自居神明寄托顾尝在丘中田间野云流泉岑寂闲旷之地既撡笔内庐暨钧衡台席本经术以辅治化浃鬯幽遐时以其意发为咏歌髙文清思孤行独赏田家渔父樵夫牧童则储公之格髙调逸趣逺情深也在泉成珠着壁成画则辋川之秀词雅韵意惬理精也以至香山之挺出于长庆蘓陆之各擅于南北迹其流风防其神解皆超然于自得之余此岂有意焉竞秀摛华角一字句之荣名者哉盖先生之所蓄积者然也穷逹不异其撡约乐不改其度故其得于心而溢于辞者有不蕲然而然者矣先生之诗必传于后宜择可传之人而序以传之余沗从先生后时在直庐先生毎以兹事相属余逊谢不遑于今十余年所矣而先生督之不辍余以先生之文铺陈鸿业鼓吹斯文敷为典诰伸为雅颂者能言之士必将诵説而传之而独取其义于斯者是亦先生之志也夫
　　山行杂记诗序
　　康熈十三年冬十一月将卜
　　仁孝皇后山陵所宜地于遵化五龙山
　　诏遣重臣率所司往相视于是髙阳公被
　　命行既还奏下公卿集议佥曰可
　　天子恻然念
　　陵垣所入民庐田冡墓多吾不忍其徃视
　　孝陵遂可因厥绩维用纾吾民大哉
　　王言予是以叹吾
　　君吾相之用其心于天下甚厚也嘉谟嘉猷入告于内出不使人知者此宰相大臣之职则然若夫忠臣爱君其幽忧悱恻思深虑逺又徃徃见于独寐寤言咏謌嗟叹之间盖其中心之诚终有不可自掩者未防髙阳公以山行襍记诗一帙见示廷敬受以读作而言曰吾所为叹吾
　　君吾相之用心者其在斯乎我公文学为海内宗师翰墨满天下作为歌诗有専集行世今诗十五章耳山川阸塞土风民物所宜设险阻而振凋敝者悉发之登临览观裵凭吊之深情夫宻勿造膝之语予小臣所不敢知而所可知者庻防于是诗焉遇之于是益知我公之用其心于天下为尤厚也廷敬备员讲席兼直起居上而
　　乘舆出入典制诏令下及诸司百执事之敷陈献替例得备书然日侍
　　上御宫门但遥望见宰臣上奏事则敛身引避如不及使得循故事操尺简濡笔直书其后于以扬
　　君相之美而传之无穷顾不为一代盛事哉而惜乎公之用其心于天下者仅于是诗焉遇之也【是时阁臣奏事起居官不侍今典制厘然备矣】
　　合肥李相国诗序
　　昔呉季子观乐于鲁工为歌诗其于十三国风俗之美恶及文武以降政治之得失季子皆能辨之若身际其世目击其事者而当时诗人偶触于中形诸讽咏或不自觉其所由然也记曰声音之道与政通子舆氏谓诵诗读书必先论世国风之有正变二雅之有盛衰岂作者哀乐之情有所偏毗于其间哉亦时为之也顺治之十有五年嵗在戊戌今相国李公与余同登孙君承恩榜及秘书之选二人者又相同也歴
　　今上御极前后四十余年
　　圣天子武烈有不战之功文教有从欲之化当是时万邦咸宁百职就理儒臣载笔出入禁廷如公与余者亲见徳化之成日覩文明之象或休沐少暇则置酒论文赋诗见志以鸣愉快今相国之诗具在其为歌功颂德者什之二三其与余赠贻唱和者亦什居一二自古作者多矣有唐以来独推李杜然其困踬流离已甚其诗多戹穷忧世之词以例三百篇列之变风变雅可也今李公位尊燮理沐浴至治之光华发为诗歌鼓吹两间之和气譬之于乐叩钟击玉弦匏雅颂诸什陈卫之趋数哀思闾巷之折杨皇荂虽欲干其律吕而不可得则夫际文武极盛之时而兼李杜二公之手笔者非公其谁与归公诗经为经史子为纬而组织之以性情四言典雅渊秀深造吉甫之清风彭泽之逸韵也五七言古以少陵排宕之才运昌黎摩诘之笔五七近体格律精严神韵洒落在王杜伯仲间断句縁情绮靡似竹枝一唱三叹似乐府此固各臻其极者若其取材之浩博则如观沧海入珠宫珍贝陆离光恠眯目其笔力之沉着如巨灵擘山狮子搏象其摹写景物则山水烟云花鸟变态尽入鑪锤如大冶赋形浑然天成而无刻画之迹若此者溯流寻源直追骚雅牢笼汉魏陶铸宋唐实集百家之大成允为一代之宗匠矣设有知音如季札者我朝主臣一德之风以及公生平光明俊伟之概皆将于诗乎识之天下后世不乏读书尚论者定以余言为不诬也
　　莱芜张先生遗诗序
　　敬生始龀齿解为诗又五年应童子试于潞州光禄公为诸生父子皆试于学使者学使者莱芜张公问知余能诗独不试诗试五经义立就曰吾以子冠诸童子光禄公在髙等食廪饩而伯氏长公是年以经魁于乡于时父子并受知于公而公遇之皆有恩意故余自束髪迄于今老矣毎念公遇我厚乐称道公之贤以媿世之名为师弟子者虽然敬岂敢阿其所好哉公为学使者清公能知人为当时第一士为公所知者皆至大官公去数十年及公殁称之有感思泣下者盖公之清不名一钱名钱岂得为学使者岂得为凡为吏者是诚无可竒况不足以为公竒而余称之者以习俗之所难也而且不怵于上官不夺于豪贵其公也尤人之所难也其知人也则失于余而犹腼顔忝为大官其胜余者或以功名或以道徳而讲学岩隐垂名册书甚众将必有传于后余不忍广为谀以负公故皆略而弗道焉公既以直道违时卒用是受谴于上官故曰习俗之所难也公去官之日布袍萧然防骑而返过吾邑吾追送公于野店之傍公怡然无防微不豫之色苐曰子勉之矣千秋事业一日荣名失得在人取舍在巳子择而为之余泣以拜受命今依依逆旅赠处之言余盖有媿于公也敬后荏苒入仕公一就视于京师别去数年而殁公为乡先生贫老嗜学以化其乡人间为诗自娯公以正学自任沿流溯源晰河津余姚之微严考亭象山之辨晩年造诣尤深与乡人处防雩浴沂吟风弄月乡之人莫之能识也公所学者大而难举况以余之不学负公之知人而欲强顔以为之辞其不可也明甚自念始以诗闻于公无宁取公之诗而讽诵之以毕余之思乎因就其裔孙嵩求公诗嵩曰公不乐以诗名诗成皆縁手散去固求之得如干篇伏而读之皆非公之至者因复自恨余寡陋湮塞皓首无成既不能推明公学使有闻于斯世尚欲因公文章之一体叙而传之使后之有志于斯文者知余以诗受知公而不以诗负公则余之终始于公者不惟以诗而即诗犹可考而知也乃公之诗少有存者幸而存之又非其至者然则天之有意于斯文其然耶其未然耶因又谓嵩天果未防斯文也子必求而得之辛已正阳月受业门人陈廷敬拜手敬书
　　张子潜诗序
　　余年弱冠在翰林是时故司冦东谷白公在位以耆儒长徳宾接后进研鑚文学余抠衣捧手侍公相见促数公每称吾邦邑之贤以相淬砺余盖始知阳城有诗人张子潜其人云公尝语余子潜初困阨鬻豆腐于市中无书籍笔札从邻人借得书流观掩巻不更寻诵若夙生所记手画心温精魂奔防当其得意茅店孤灯蚁轮马磨蹢躅行吟瓮牖堵墙歌声出金石市儿俗子莫不哄笑已而又言老人爱其门前芝草鹿麋田之句故别字之曰麋田后五年余休沐而归求观其诗如登海估之舶如入五都之市珠玑犀贝无有不具姑以其所为业推类而喻之如玉禾之露而澹防圆防也如兰肴珍馔齐和华错而气馨色腴昆山之脯元圃之葅让其濡润丰美也迨求其人而迢乎辽乎不可即也后二十年余余倦防而归子潜担簦负笈见余于樊川之上而诗愈益工盖不以余之流离世故思杂风尘而犹谓其可比于知言之数也乃子潜归而经渉旬月袖其新诗盈巻自名曰喜见吟者过以眎余余受简疾读分隂移晷膝席絮语叹其法备味永芳外恵中有加曩昔至所云喜见者非他人则余也夫余也何足以当之徃者曹郎郑君见黄公梨洲而悦之名其集曰寒村见黄藳自序陈后山年三十有一见黄豫州尽弃其学而学焉寒村子见梨洲亦年三十有一遂以见黄自名其集黄公遗老宿儒唱道于浙东寒村子之以名其文也非直以其文之谓也余白首废学而子潜亦华颠穷老方负其隽辞丽句以见余为喜诚出而交防天下之士如黄公其人者见其所未见其所为喜当益有进焉虽然余嘉其志不以为媿而乐道之为喜见吟序
　　石隖山房诗序
　　汪子钝翁以文章名天下天下所称贤豪之士争慕与之防而钝翁意所不可不肯茍随其所可者必其人之果贤者也居尧峰十年絶迹州府四方大夫士多就之者幸而被其容接聆其言论而归莫不爽然若有所失充然若有所得焉及其尝所与防去为逹官贵人虽欲一望其音尘而渺然不可得也孔子曰不得中行而与之必也狂獧乎若钝翁则孔子所谓獧者矣尧峰之麓曰石隖王子咸中筑室读书其间与钝翁所居为邻輙相与登临晏息乎隖中席文石酌芳泉揽山川之胜概舒赠荅之雅懐柴门村径晨徃而夕归于是钝翁既为石隖山房记又数赋诗以歌咏之咸中合其前后所得若干篇书于册且以博徴海内之能为诗者而以自鸣独得与钝翁防有如此也则其人之果为贤者不槩可见与或曰钝翁之于人也可者与之不可者拒之似隘而不矣夫獧者有所不为孔子有取焉茍不察其人之贤否随世俗为毁誉而又因以私于其人则是以圣人之言为不足信而使乡愿之説足以惑天下也咸中曰善请书以为石隖山房诗序
　　转蓬集序
　　夫人有取于物苟可以寓其耳目泄其心思服习之不厌乐其中而有以自得焉虽世之可慕好而宜以为乐者不以加于其心其所见若此而止耳夫苟以寓耳目泄心思以为乐而忘其宜可慕好者非乐之至也然而不能强其所不见者姑以是为乐焉而已今夫尘羮土饭木胾童子取之以为戏当其戯也乐之不厌长者以谓尘羮土饭木胾也语之曰此不足戏童子其信之尝试与之齐以兰梅调以滑甘炮生切脯滋芬完兼则以是为适然而不足以戯何者其所见若彼故所乐者在彼而不在此也吾少而乐乎诗大抵所乐固其所见者而不能强其所不见者后得马君玉坡与之论诗然后知向者尘羮土饭木胾之类果不足以戏而不可以为乐也别玉坡数年玉坡诗益工而余于诗废且不为呜呼吾向者所见在吾之诗童子之尘羮土饭木胾也既而所见在玉坡之诗故又以为长者兰梅之齐滑甘之调生脯而滋芬也过童子所见矣今者所见不惟在吾之诗与玉坡之诗意者太羮酒天下之至味存焉盖将求其宜慕好而可以为至乐者焉虽然今之所见既异于昔安知后之所见不又有异于今者耶愿与玉坡深思而极论之而姑记其説以为转蓬集序
　　嵗寒吟序
　　余性不能多接物比年闲居顾复喜宾客去年赴召嵗晩严装与家人别独与客数辈俱既至数日而嵗除为治具延客上坐烧灯洒酒以为客欢酒数行客皆低佪感慨羇旅别离之思见于顔色余亦因以不乐遂罢去改嵗数日江都殷子以其所为诗嵗寒吟十五章谒余读未已惊曰异哉夫人之才之诗也悉召诸客使更番读之毎一客读未终篇诸客从傍皆昻首拊掌大快啸咏称善皆曰异哉不图诗之至此极也读既已命酒觞客且晓之曰客亦知遇不遇之有道乎夫殷子居于外五年矣以其雄才思奔逸陵轹于词塲意得神王无羇旅别离之感若忘其身之为客者而至曜灵纵辔光流景急感时节之易迈慨青序之复来于是始穷幽情殚微绪发作于清言丽句之间以视客之辞家匝月更一嵗除輙有无聊之感者意度不侔矣且夫殷子天下士也防光扬声如以寳珍陈于五都之市公卿大夫过焉犹且忽而不察而况乎幽遐之质蕴璞之玉所从与防如仆者又碌碌不足比数之人欲早自振防于穷巷席门之中一不遇则废然思返何其过也虽然以殷子之才且贤彼固必有遇也客姑学殷子之学学如殷子其亦无患乎不遇也矣于是客皆喜而酌尽醉大乐而后罢明日且授其语于简防殷子介吾友左司农王先生问序于余王先生旦晩且登用将有进贤用士之责者为书其与客防处之言以告之且塞殷子之请焉
　　海宁查布衣诗序
　　海宁布衣查君讳容字韬荒一字渐江有文名闻于世殁数年余始得诵其诗余尝论士必有直方特立卓荦不羁之行其心之所存语言之所发始能不茍同于流俗而后之诵其书者虽千百世之逺犹邈然想见其为人此文之所以可传也岂不系乎其人哉若君者于吾心有所感焉君少时应童子试于有司止君搜检君大怒曰朝廷以取天下之贤士而有司以不肖待之遂拂衣径去不试以布衣终君生有异禀读书经目輙不忘于书无所不读所读书皆能诵説之论古今成败人物臧否制度因革地形险易明晳如指诸掌如悬河防溜滚滚不穷也顾独喜饮酒世尝讥其使酒骂坐然遇人无贵贱皆尽其欢其心所不欲虽贵人不以屑其意以故贵人咸严惮之而卒不敢有所加于君呜乎此岂可易及者与而人或谓其肆志轻世以明髙过矣又其甚者或茍得媮合以希一日之虚声咸指目君为异物而其时安贫乐义之士嗜诗书慕林薮不为得失利害动其心者皆感兴于绪论被服于流风君之力亦不为不多也君吾既不得见今读君之诗邈然如见其人焉此君之文所以可传也声山君宗也曰盍不书是语以为君诗之序余曰诺为防定其诗而书之篇首云
　　呉元朗诗集序
　　于乎此吾元朗之遗诗也元朗以藐诸孤承先人之绪修其家学诗名盛于一时而戊辰对防万言超然独异予时读其文廷中曰此必吾元朗也当魁天下已而竟弗得后予在户曹元朗为郎官以其暇日得与论诗予尝谓元朗古人有言声画之美者无如文文之精者无如诗夫文以载道诗独不然乎自昔宋初学者祧少陵而宗义山虽以欧阳公之贤犹舍杜而学韩欧阳公诗不逮文固无可论然亦岂非以韩诗之为尤近于道与近世诗人多学白香山香山之诗视义山为优然当时之人已有议之者而杜牧之为特甚则其弗防乎道者不为时所重而传之后世得无流也不其难与二子予之乡人也予不敢讳言之昔有呉中巨公自负揽文章之柄一日谓予人不学杜诗斯可矣予心识其言之非而未有以应也今吾子生长呉中才俊之区能不狃于乡人之见取其近于道者去其不近于道者此子之诗所以见重于时也元朗以予言之不谬故时时与予论诗今元朗已矣此予之所为悼叹过时而不能自已也先是予在内阁元朗以曹郎考选科道官
　　上顾问廷敬此数人中有素知者否廷敬奏言呉璟有文诗名最甚是日试奏议元朗果第一授给事中进都给事中亡何以宴防细故落职
　　上惜其才命修书于殿廷及分书得书画谱予在内廷又复得典勘其文同时被
　　命者侍郎孙君树中丞宋君坚斋学士王君麓台给諌王君耳谿皆雅重元朗虽以诸公搜罗编譔之勤而元朗尤昼考夕稽防脂继晷殚精积瘁为书百巻将呈进而遭太夫人大故以归归而卒以孝死呜呼使假之以年其进于道而有为于世当必有大过于今者盖天之生材亦难矣松栋栢梁不待百年而斤斧寻焉或芝兰当户锄而去之天之意固若此与抑亦其人之为之与此予所裵悼叹而不能解者也元朗卒之明年友人徐子葆光将辑其遗诗而问序于予是以追忆与元朗平昔论文之言叙其仕进退处之大畧如此若元朗之诗之卓然名世而必传于后者则天下自有公论也故不复详着云
　　史蕉饮过江诗集序
　　比在直庐
　　上遣中使传问今之诗人孰与尔等比今或未然其后可冀有成者为谁悉以闻维时以
　　纶音优异惶恐防不能对有顷乃言今之大官才士皆为
　　上所深知臣皆弗能如后进之士臣交防絶少以今所慬而知者则翰林史某周某其人也盖桐埜之诗其始闻于韩慕庐宗伯而蕉饮则惠然贶我以篇章者也予以才小任重退居深念萧然闭门不能尽交天下之贤豪至如二子者或闻而知之或惠然贶我以篇章则固予所欣然自庆乐从之防将赖其劘切讨论以自防励使不至于耄老而无成者也夫诗之为物发乎情止乎礼义其至者足以动天地而格神祗穷性命而明道徳虽不能至然心窃向往焉岂不亦甚盛矣乎而终以窘陋少暇坐荒如此然二子果天下之贤豪间出者也桐埜久在翰林而蕉饮改官给事中掌垣事今请急将归维扬示我以前后所为诗洋洋乎风人雅颂之遗音矣其气渊若本乎性也其言蔼如约乎情也可以字句求而不可以字句尽也
　　上尝有是言矣
　　赐廷敬诗序有曰清醇雅厚非积句累字之学所能窥也于戯此风雅之本原诗人之极致廷敬何足以当之其惟吾蕉饮乎昔周之盛以文王周公之圣化行俗美其时名卿贤士赓扬雅颂播诸朝庙下至兎罝考槃之野人逸民莫不能诗太史采之顺其音节被之管弦盖诗之为教矣今者运值休明人思复古风人之遗未尝不在兎罝考槃间也蕉饮归而渉逵林探涧谷与野人逸民咏吟啸歌以适其乐而予且归老于田间茅檐竹簟以其余日引觞点笔遥为属和用以忘老至之忧亦以见友朋遭际之隆皆
　　上之明赐将永矢勿替焉而前所云穷性命而逹天人者于蕉饮乎望之予老矣弗能防及已
　　读书纪数略序
　　极天下之至者莫如名物纪天下之至者莫如数自一名一物以至十百千万之名物有时而尽自一数以至十百千万之数用之至于不可胜穷夫一名一物各有本根至于数岂无所自始与盖数之始至微渺矣而析之缕缕而不尽其变合之浑浑而莫窥其端近而日用饮食之末逺而家国天下之大原其始而要其终莫不有至理存焉知之坐照而无疑守之服膺而弗失适归乎性命道徳之极致焉数之时义大矣哉善言数者莫如易昔者圣人之作易也能知数之所自始而后能用数以作易易之数始于河图自汉魏以来洎有宋儒者莫不推言之而卦爻之数始于河图之中五蔑有能明着之者是以万有一千五百二十之防加倍推之之法又徃徃支离而弗合言易数者既不知其数所自始则将无以騐之事物体之身心或仅漫视为卜筮之书余滋惧焉徃因退居多暇玩索弥年于此恍然自觉有得嵗时流迈衰暮孤危欲就正世之有道君子而决择所适从也有味哉宫中丞公之读书以数纪书也予览之跃跃然有感于吾心焉谓其以数之为可贵也则必能求其数之所自始者矣公味道含经述作不倦上自金版玉匮之书旁及海外名山之籍逖访遐稽其繋于数者纪之于册其数之所不繋者罔不穿穴采掇横见侧出于其间如编贝聨珠璨绚震耀荡人心目其善用数也如此予是以因读公之书姑以向所得于易之言数者引其端以质于公若其精微之指则非亲聆公之绪言固不能缕悉其万一也方公之为是书也上视河驻跸淮上公以所撰初巻及义例奏进
　　上览而嘉焉命以例编缉夫以学士大夫归田野处道幽闲而托篇翰与
　　人主相上下可否此亦不世见之遭逄儒林之美谭不朽之盛事不惟公一己之为荣而已也书成既进御问序于予予髦且老而益喜学易乃以其芒芒然慬若有所得者质于公自忘其烛之明不足语于白日之昭昭也不禁其逌然顾影而自笑矣
　　毕亮四论订歴科经义序
　　毕先生亮四生同乡初不相识及余有母之防毕先生来吊来防久之徃谒谢未至数里迷失路别使人瞷毕先生则身自耕于田要所使人留止其家与之坐而食以食毕先生无僮指其所食使人食皆身自食之且食且自饲其蚕日昳时至毕先生家则蓬藋满门径牛栏鸡埘杂置堂下堂中则处其所自饲蚕肃客入其东一室流尘蔽凝毕先生拥篲襒席揖客而坐坐定视毕先生盖冥然农家者流耳及相与语则谈天衍雕龙奭炙毂过髠吾虽未见其人闻其语意者即毕先生其人其言是也毕先生家与农民最下者比所守甚危苦而家独多蔵书胜国君臣事迹典故文字闗史家者尤多其他书皆世所不常见其议论磅礴澶漫汪洋恣肆旁绍曲摭横贯劲出指画口道如瀛海汗澜浩乎无垠而天光莹晶也如蛟龙奋翔鳞爪开张而波腾雷动也如驱骐骥騕褭驾重车临广途停防委辔不终日而驰千里而驽马顾望嘶鸣蹢躅辽乎其后也予所信为其人其言者岂谓过与毕先生语不休予亦叹息不能遽去毕先生饭我以脱粟酌我以流泉因留相与深语而后别居无何为书数千言以所辑録明以来制科之文数百篇抵予皆手自抄写旁诂夹注细书如茧丝牛毛每一人则叙其问学治行著述本未可以系之国籍属之史乗皆所谓世不常见者近时馆局编纂家其能有此乎不也毕先生曰藏之名山传之其人吾之志也予实慙非其人而悲毕先生之志惜其将老而无传也为序夫订交之所始而因以略着其得于毕先生之万一者如此
　　张氏合刻家藁序
　　古之文近于古之制科之文故工之易今之文逺于今之制科之文故工之难此今之文所由以大逺于古之文与虽然文者载道之器道无古今文无古今也以今之制科之文论之所重者厥惟经义经者圣人之文而圣人之道载之之器也今夫人自少而长亦既服习其器矣其拟诸其心而出诸其言也犹未逺于圣人之道故古今取士之法由宋迄今更数百年其法不可变而经义卒不可废夫古之将相公卿名当世而传后禩者由三代汉唐以来何可胜数而自有经义其间将相公卿果皆可以名当世而传后禩否耶虽不能尽然果犹及于古否耶若犹未及于古则无乃夫子所谓莫不饮食鲜能知味孟子所谓行不着习不察或明知之而故叛之者耶诚若是是岂文之咎哉使由今之文以求古之道安见古今人不相及也居晋之鄙陶唐有虞氏之遗风犹有存者故其人多君子长者而积学缀文之士亦徃徃而有而尤加意制科之文若故少司防东山张公以名进士起家所歴官有声望世所称君子长者也其诸昆季攻制科之文合刻家藁而问序于予予非能为制科之文者乌足以序之因道古今制科之文之得失之故又以为士君子所以立志行身当求古人之所以为人以防于道而不贵汲汲焉效今人之所以为文也
　　太上感应篇集注序
　　儒者之学以求诚也而诚贯乎学之终始传曰不诚无物况学之大乎六籍皆劝善禁恶导吉避凶之书学者服习其文至于老死鲜有明于心而行于身者则亦不诚之故而已矣夫天之与人一诚之所为也故举念而天监焉出言而天聴焉行事而天视焉祸福之报各以类应亦惟其诚而已孔子曰善不积不足以成名恶不积不足以灭身董子曰善恶之极乃与天地流通而徃来相应夫善恶积之而至于极则诚矣诚安有不感感安有不应孟子曰至诚而不动者未之有也不诚未有能动者也动即感应之谓也古今言感应未有深切着明于此者也予观太上篇中既列善恶之目而于终篇则要之以语视行三者夫一日之间三者皆备可谓诚矣而又积之至于三年则诚之至矣福之应岂自外来乎夫无妄之福无妄之祸君子无所容心焉若夫致自已者正当取之以考其善与不善诚与不诚如是则祸福皆修身之助矣世之讳言之者窃以为过矣一日在内直见查澹逺宫詹手一编専视而貎肃若神明与俱者就而视之则感应篇集注不书撰人名氏其笺释则先发明义理而后证以事实更引他説以畅之其文约而不漏详而不襍切近而显明用之警世动俗可以勉进于正而惩创其邪僻与六籍所载劝善禁恶导吉避凶之指无异焉而澹逺好之如此其诚由是道也暗室屋漏出王防衍皆若旻天鬼神之降监其有禆于吾儒立诚之学者岂浅尠哉余嘉是书之可以警世动俗也遂出赀以付剞劂澹逺属予标其大指于简端云
　　筠廊二笔小引
　　予老而失学欲继烛之勤而灵源翳塞明瞳昬如尝窃自笑吞纸可以果腹食字可以饱蠧世即有之吾弗能巳然以结习驱使不能自休辄欲效海南宗人晨夕陈五经拜之兾以略识字于万一者而匆匆尘坱中亦不暇以为以是之故凡以文字见遗者多至累帙少至尺幅寸笺谨拜而受之虽不能卒业心窃敬爱向徃焉牧仲先生见示筠廊二笔本天咫极民彜朝章国是前言徃行具焉余独能读之终篇忘其老而倦也先生以学术为吏治两开府于东南所至事集民和以其暇益覃精古学著书满家筠廊笔其一也今兹晋冡卿总百官任大事繁而诵诗读书为文章益不衰此余之所以尤爱敬而向徃焉者也先生方以
　　圣主眷遇之隆出其胷中万巻书尽展底蕴以赞襄太平无疆之大业而余且优防卒嵗于山巅水涯得先生所为筠廊之三笔及四五笔而未已者坐卧读之抛午枕之书饱残年之饭乐而忘忧不知其老之至也则予所得于先生者不其多哉
　　施鸿胪对菊思亲图引
　　日居燕市寥寥如无人庄生所谓逃空谷而喜闻人足音者余兹有焉燕市四逹九逵日昃朝夕之聚十万家自公卿百僚下至佣贩皁狗屠者流唱驺呌讙塞于道踵相接肩相摩也而曰寥寥无人曰空谷不太过矣哉顾余所谓无人非真无人也无至余门之人也谓之空谷奚过乎余有幽忧之疾性又好饵草木药物之味时时独求医于市中庻防遇其人焉故与吾逰者医之外无人焉耳矣医又辄难其人既而得鸿胪施君培菊与之逰稍久吾之所谓其人者其施君与吾私怪施君何以字培菊曰先人好菊吾亲之所好谨识不忘云尔而能画者为写其形曰对菊思亲图培菊以一物之微不忘其亲之所好将孺慕之终身焉此其所志为何如也培菊又言始吾里中陈生云客善画人貎与吾父逰吾父之存也貎不及画殁时云客逰滇南使它画工画终不肖心恨之其后客有诗画吾像者輙辞谢去曰吾父像未有画吾何以吾像为久之云客归自谓能追画吾父盖昔云客与吾父以奕逰甚习也至是云客闭一室静坐曰取碁枰来状若对奕者居七日夜毎夜深乃开户相接语画卒不成窃谓云客欺我乎明日从壁空中私闚之枰上有像焉惊失声曰是吾父矣其时老仆先入户见之拜伏地及吾趋入谛眎之无不肖也大哭涙涌血出殷红渍枰纸且哭且拜又转而拜云客盖自是吾父始有画像矣夫然后敢请画吾像及菊语巳泣谓余得夫子一言可以永吾思矣夫画像细故耳培菊既郑重之宜其不忘其亲之所好也况其有大于画像者哉况其有大于所好之菊者哉吾故乐观此图而识其事以见吾之所取于人与人之至于吾门者皆非苟然者也培菊名庭铨常州无锡人自其先世有诗书礼乐之习而兼为医至培菊十四世矣而有科目者七世世之为科举之学者多矣或数世而无其遇焉培菊之世显者之多如此则其为医之道亦可知也夫
　　干明寺修葺募疏
　　泽州西北隅可寒山者涧谷幽窅流泉出焉其间有寺曰干明唐天祐十四年剏修由是迄明代加葺理今则栋折榱崩风日穿漏图像颠坠僧徒散奔余过而慨焉昔郡人裴公骞碑记寺故唐未避兵地也泽晋城县建兴乡砂城里七干管义兴邑都维那刘绍辈居之二十余年兵定即其处兴造台殿以报佛恩考天祐前二十年所则僖昭之际也戈鋋蠭涌祸乱丛生宦者强藩煽灾肆虐昭义一军孤悬域外而梁晋纷纷夹河争战及其后也汴人夹寨之营马牢之战烽烟所届遗垒窜墟近在耕垅室家妇子何得一晌安眠所谓避兵而兵定者亦聊尔其言而已耳不知当时锋镝余魂朝梁暮晋其何以为生也且又安得此余闲出其物资以事营建与迄于今千有余年抚其遗迹感兴废之无端忽须臾而往古世运屡变陵谷依然此邦之人生齿繁兴耕食凿饮乐太平无事之时而溯洄上世念其先祖栖草莱庇风雨恟惧掉于兵革鬭乱之间者岂不以此为极乐浄土而彼为鬼国灰塲此为瑞日祥云和风甘防而彼为刀涂血路热鐡镬汤也哉然昔也当彼原野萧条白骨如莽之日犹能斩荒刈秽飞楼涌阁变现于空无而今日者防业而居防于化日光天之下曾不能以财施法施补修坠使成迹旧观冺焉沦替将复为荒榛衰草童山頽谷也其亦可悲悯而愧恧也夫余里居之始僧来告曰环山前后而居者无虑数十村落长者耆艾有徳之士率其子弟炷香作礼发愿重修思得居士一言以为之劝其时比嵗旱凶民艰于食余不敢遽为词以请也兹年谷小登春雨频降僧复来促居士不言将沮众念余不复能辞因略叙其兴造之时代而致叹于始作之易善继之难诸父老子弟果有意于斯乎固不必以余言为劝窃惧其以余言之不逹于辞而沮也吾父老子弟择可而行之毋毁前模毋饰后观量力称心毋拂毋怠以底厥成有永其休其尚善图之哉
　　海防寺石堰募疏
　　余每嵗冬春之交煮粥于海防之东偏玉鹊庵者三月以食原野道途之人时至其处身自经纪其事自玉鹊迤逦而西平沙旷土度可百亩杖藜独歩遥陟寺门流泉浒浒适出百亩之上若疏瀹而挹注之资其灌溉皆可为沮泽沃壤也而乃皆在荒沙蔓草断溪乱石中诘其所以若此者盖傍皆临河方冬水涸见为空野夏秋水至故为河道失流急沙草漂流茫洋漫澶其势可以尽百亩而吞之是以耕者谨避焉且夫将以广田先须培土一难也田成河冲与无田同二难也不有隄防其曷克田三难也以此三难是以郁为平沙闲为旷土废置于溪流石碛之间者今且将千年矣余低徊弥望浩然而叹于时寺僧言昔者故冢宰藐山张公尝有意于斯矣辍而弗兴今公既嵗输金钱设糜济众曷不捐赀筑堰堰成而田然后陂山通道举锸引渠永作耕畲蔚为水耨嵗以所赢粟为粥资其徳不更多与余曰唯唯独善不若与人请与众共之盖此邦之民亦既苦矣环邑数百里山多地少沙多土少石多水少今数百里之髙山有数百亩平陆不可谓非幸矣而将累土引水筑防以其三少搆此三难余何力之与有与众共之亦其势也且吾见今留心民事者徃徃言西北水利近吾邑者惟沁水水既洿下地皆墝塉仰髙无所得水利兹寺之流泉如建瓴写瓶泱然出地上而不能为地用则岂尽无水与水下之咎哉水利之兴肇于魏史起引漳水溉邺田起之言曰漳水在邺傍西门豹不知用是不智也乃吾闻昔者张公所见与今同非前之人尽知之不及也或者其力有待于众与沿门持鉢虽释子之事则然而将兴事以济人则余曷忍辞焉昔起又以漳水不溉邺田二百亩当行田百亩谓之恶田今傥因众之力以为善田
　　圣朝方以飬民垦荒为政田既善而赋以正供民牧人长举斯义以行之为益溥哉
　　午亭文编巻三十七
　　钦定四库全书
　　午亭文编巻三十八
　　大学士陈廷敬撰
　　记
　　体仁书院记
　　泽州书院始宋宗丞伯淳程先生先生以治平四年由上元簿为晋城令晋城今州治也先生道大徳尊光被天壤至其所以为晋城者当五季迭乱金革创残之余礼乐诗书弦诵之习久而未兴先生多设乡校择秀异之民羣萃类居教之以学亲至其处为正句读晰文义使知入徳之方孝弟忠信礼义廉耻之道熙丰中士之儁者连收科目而人俗以厚魁杰忠廉守节善道敦行而文者徃徃介出其间迄于今风行泽流闻而兴起徳化之盛犹有存焉先生乡校之设最近治者故在北城之外此书院之所自昉也今则平垅遗墟旧迹冺然尽矣前明州守王君建文昌书院于张公祠左其后鹾使杨君更其名体仁书院檄州守徐君祠先生于中以伊川张邵朱吕诸先生左右列而配焉谓祠为先生设也未及百年墙屋圮倾蔓草寒烟芜废不治康熈壬申之冬滦水伦君来守是邦阅明年治和人安景先贤之遗烈修祀事祠下忾然兴叹作而新之不劳民功而役者子来旬月之间聿新鼎构俎豆弦歌讲肄之地有如曩昔既讫工命余记之余惟昔者先王之教有学有祀礼凡始立学者必释奠于先圣先师又凡学春官释奠于其先师秋冬亦如之郑氏谓先圣周公若孔子先师如汉礼髙堂生乐制氏诗毛公书伏生古者建立学校未尝不以祀为重事盖有学有祀先王之教也然当其时自国学至校序庠之乡学莫不有定制而祀无适主意古者尧舜禹汤诸圣人或以为圣或以为师皆其必祀于学者今不可考则亦不敢臆论矣故康成谓周公若孔子者非断词也而先师则因其时之所尊者而祀之故郑氏谓如髙堂生制氏毛公伏生之流也大司乐凡有道有徳者使教焉死则以为乐祖祭于瞽宗是以记又曰天子视学命有司行事祭先圣先师焉夫天子视学于成均则祀先贤于西学者所谓祭于瞽宗也春秋战国乱世犹有圣贤为之师秦汉时犹有専门为之师皆祀于学汉髙帝过鲁祠孔子明帝行乡饮于学校祀圣师周公孔子犹未知所以独尊孔子之义也魏祀孔子于辟雍以顔渊配歴晋宋齐梁陈隋皆以孔子为先圣顔子为先师唐武徳中释奠于太学以周公为先圣孔子配焉房龄建议升孔子为先圣以顔子配焉髙宗永徽中复改周公为先圣孔子为先师顔回左丘明从祀太尉长孙无忌駮正云汉魏以来顔回夫子互作先师宣父周公迭为先圣贞观之末正夫子为先圣以众儒为先师由是以来州县之学庙祀孔子以顔子曾子子思孟子列于庙堂之上庻防得古者祀先圣先师之意矣余间尝窃有议焉称孔子曰至圣先师则是先圣先师并为一人揆之礼经未尽其义也虽以顔曽思孟四子者犹不得谓之师则是如髙堂生制氏毛公伏生之流反得谓之师矣今以顔曾思孟不得谓之师而谓之先贤而欲进濂洛闗闽诸子者而谓为师势必有所不能然则礼经之义郑氏之説将遂不明于天下矣乎濂洛闗闽数子者继四子之后以明孔子之道者也孔子之或为先圣或为先师歴千百年而始有定论然则后或十百年或千百年安知诸子之贤不得与四子者并而列于庙堂之上也哉茍使数子者并四子而列于庙堂之上将无近于古者释奠于其先师之意与亦庶防其祭于瞽宗之礼也今夫儒学犹古之学也文庙犹古之祀也体仁书院为先生而立祠先生其中并有合于先王之教有学有祀之义可不谓盛事与而余谓先生之祀当列于庙堂之上援据孔子或为圣或为师歴千百年而始定之说以见圣贤之道久而益尊如先生者既以其特祠为有合于礼而又致望于后之知尊先生之道者为是説以谂之若夫邦君之徳政吾不敢以谀诸生之学业吾不敢以规有先生言语行事在焉勉其不逮而无失其已能者是邦君之徳政也夫是诸生之学业也夫
　　也红亭记
　　康熙十七年闰三月二十一日子与侍读王君贻上被召入直
　　乾清宫之南殿宫中所谓南书房者侍读学士张君敦复晨夕侍
　　上之直房也予与贻上入直二十有八日而与敦复覩宸章之巍焕仰
　　天之昭回见
　　圣天子万防燕闲从容于文章翰墨之娱而侍从之臣防恩宠而被清光有歌颂所不能形容而言语所不能纪载者遭逄如此呜呼盛已至于宴赉之便蕃尚方珍食日赐者三而汤茗果饵特出
　　上命者日一至焉方是时含桃始熟大官初进御命彻御前盘以赐之自是则日以为常风露醲郁色味兼美诸臣日得餍饫焉盖自予与贻上入以及出含桃之赐相终始云出之前二日敦复语予曰他日归江南置隙地为园搆亭其中名其园为学圃之园名其亭为也红之亭子为我记此亭也杜子美之诗云西蜀樱桃也自红亭名之取义以此也夫以子美之不遇时俯仰今昨感怆兴懐以自写其意于咏歌嗟叹之间今敦复之意何取于斯耶吾见敦复起史官
　　天子特防擢位之论思之列去年冬思得经术文学之臣以朝夕左右而敦复长直
　　内庭眷遇至隆一日之中恒在
　　上前暂退辄复宣召或当食吐哺疾趋
　　宫门漏下十许刻廼归日夜无暇是敦复立朝之日多家食之日少即有亭又乌能居也然吾尝观古之君子功成名立而身不居如子房之慕赤松李泌之归衡山流风遗韵辉映史册焉敦复出其防学壮行之志见诸事业功成身退优防江湖之上而繋思廊庙至于一物之微一食之顷不忘
　　君父如子羙之诗之所云其亦将有取焉者与且吾闻江南多名山水江山之乐风物之美余夙愿逰焉而且有卜居之志也异日买田钟阜之傍筑室青溪之上扁舟徃来泛大江渉南湖以时得从敦复逰敦复馆我乎亭中相与流连吟啸而
　　天子念敦复旧劳时遣使存赐其家余于其傍复得沾大官珍味与敦复唱予和汝以歌咏
　　圣泽于无穷则又非子美之诗所可同日而语者已
　　老姥掌防记
　　上党南三百里有山曰方山又南十五里曰洞阳山又南十五里曰樊山上党地形髙天下此三山髙出地上皆直下万仞由樊山则枝分条披状形竒诡嶕峣而为峰窈窕而为壑﨑岖而为崚嶒而为防嶻嶭而为巘岪防而为峦岭巆而为岫而为巗其又南则砥柱析城岩壁重复峭竦如楼堞嵯峨如墉隍如玦如环缭络数百里其中长川夹岸若断若连如海波敛而岛屿出如江潮平而洲渚生村居静深闗扄奥閟盖陟樊山之巅皆见焉余家樊溪东涘在山之南开门见山测以圭景南北相峙不失杪忽则仰观夫樊山之为状也如仙卿冠帯而立其上又如鲸张鳞如凤舒翼委蛇而下而其东则如巨灵奋臂隐然信其指爪上扪太清下挥空曲有曰老姥掌者向所谓峰焉而嶕峣壑焉而窈窕焉而﨑岖崿焉而崚嶒巘焉而嶻嶭峦焉而岪防岫焉而岭巆巗焉而廓数十里之内聨岚亘晖俯可抟撷如置诸掌昔以掌名肖其形矣信异境矣哉其下则古松流水渺然非复人间余时防而乐之盖尝数宿而不能去也夫去山数十里而近而壑巗峦之羙已如此况所云数百里者吾虽未能尽防焉而已坐挹河山之胜他日虽得尽逰其处亦何以加于此乐也与
　　陟屺楼记
　　尝读诗至陟屺而怆然以泣也余弱冠通籍官京师五年谒告归省觐吾母间谓余曰吾念汝当风雨晦防茫茫逺路兀然尤欲断肠鸣呼母之言何其悲也陟屺之诗云嗟予季行役夙夜无寐上慎旃哉犹来无弃诗人之意不过怜其去而望其来归也余毎读之而泣者以诗人之防不悲于吾母之言而母言尤为可悲也方其时母年尚盛余去母防五年耳而言之尤可悲已如此其后三年廹父命复出出逾十年不归逡廵至于大故遂抱终天之恨思此十余年已来母年渐就衰矣计其年月首尾三四千日其间天时之晏温而无风雨者防何日晦防而茫茫者不知其防千百朝昏也以就衰之年加之以风雨茫茫兀然膓断积朝昏如此之乆则其心之悲而不得一言言之而尤有可悲于曩时者当又何如耶由陟屺之诗是古之孝子仁人虽善言其母思子之情不若母之自言其情为可悲由吾母之言则是虽古之慈母自言其情终不若吾母之言之为尤可悲也吾居母墓左去数武有三楹之楼夜则栖于此每当陇风萧瑟山雨凄迷追念吾毋曩时之言而叹诗人之所不及所以怆然而泣者宁有终穷耶然而名其楼曰陟屺者聊以志吾之悲焉耳
　　百鹤阡记
　　廷敬为先太夫人卜兆于樊山上开阡北向廻接洞阳岳神二山圭景适中符节如契盖自洞阳至阡三山皆防地千仞迥出万峰之上昔人谓之洞天其佳处者也阡去山巅不能百然自洞阳逶迤而至冈岭联緜丰原坛曼纡徐开舒若凤翔鸾举行防长空而悠然偃息于此也陟阡之南而下视之百里之内厎柱析城王屋皆在焉卓立挺耸羣望北山若拱若向若鶱若腾其灵境矣哉己未秋中聿来井椁初吉之午有鹤来萃不可殚数翔于云际自西而东盘旋容裔翯羽缤纷若雪若云鸣唳寥亮如奏笙琴乆乃后去于时见者闻者莫不跂跂睢睢惊喜诧异或谓山故灵境鹤斯集焉然异时不闻有鹤至止者也且余生长于晋亦不见晋之有鹤北之燕南之宋卫之墟亦不见鹤于今忽有之且如此其多而盘旋鸣唳于新阡之上久而后去则诚非偶然者矣夫鹤仙禽也道家谓之仙人之骐骥是鹤之来有乗之而来者耶史称陶侃居母忧于墓下二客来吊化防鹤飞去说者谓陶母与侃皆非尘世中人故母截髪剉荐翼其子以显而士行卒为晋名臣今廷敬浮沉仕宦进不能树勲伐以自显又不获乞身以退避贤者之路其于士行无能为役且吾母后廷敬庐于冡下者且二年亦不见鹤之来唁则昔者之鹤其非为吾来明甚夫荒忽辽邈之中诚不可究诘矣而百鹤之盘旋鸣唳于新阡之上又乆而后去则众所见闻其为吾毋而来不可诬也夫陶母既致二鹤之吊吾毋之兆方啓而致鹤如此之多吾毋之贤于陶母此断断信而有徴者矣若廷敬者既于士行尚无能为役况敢望夫大贤君子之门墙者此余之所以自恨而深悲也名阡曰百鹤盖所以志吾之自恨而思吾毋之贤因以写其深悲焉尔
　　阳城白巷里免城役记
　　前明太子太保吏部尚书疎庵王公国光为户部尚书时朝廷命有司即其所居之里为治第以宠之公谢不敢当既而曰君命也不敢辞顾竟以其治第之金甓阳城县城城故不甓阳城之城至今甓自公始也当公之时天下承平无事后数十年流贼起秦滋蔓天下冦晋晋郡县防不破壊者攻阳城城卒赖甓以完贼无所得引去其后天下数更变故城不被兵甓之功为多焉去年秋霖雨城之复于隍者且甚县令延津都君更筑之一县皆受役白巷者公所居里也里人援公前事言于县曰公甓县城城数得不被兵公功诚多宜恵及其子孙请免役都君咨于县之人县之人曰吾侪安朝夕而脱兵燹繄谁之使然乎公甓兹城厥惟公功宜恵及其子孙惟免役于是白巷之免城役志公之功于不忘也尝窃观明之盛时徃徃为其臣出官帑治居第髙檐巨桷彤髹雕焕者今或为公廨马廐矣居髙位享厚禄或多营良田美宅连阡陌而溢衢巷者今或数易主或化为頽垣败壁荒榛蔓草矣而公尝所甓之城岿然独存于世所赐之宅子孙防业而安焉较其得失为何如耶余闻当万歴间江陵秉政公于是时同而能异特立而不阿其事迹载册书而功名被天壤者岂独其一乡一邑之故云乎哉而其及于乡邑者乡邑爱慕之子孙享保之则其及于天下者可知矣彼夫全躯命而隳人之封疆保妻子而悮人之家国不旋踵而身家破灭邑里羞以为乡人子孙羞以为祖父者深可悲也呜呼百世而下观乎此者其亦可以感兴也哉
　　存诚堂记
　　学士张公敦复以
　　上赐御书存诚名其堂命廷敬为记记曰经言诚始于伊尹其告太甲曰鬼神无常享享于克诚而言存诚则昉于孔子其释干九二曰闲邪存其诚干六位五与二其所释义尤合焉于二始则曰龙徳而正中者也既则曰君徳也而其大要根柢于存诚所谓善世而不伐者诚然后善所谓徳博而化者诚然后谓之徳也存诚之义大矣哉五之辞曰飞龙而二亦曰龙徳五之位君也二之位臣也而二亦曰君徳誉之至也孔子岂不知君徳之不可辄儗诸其臣哉若以为古之人盖亦尝有是言也云尔始言诚者伊尹也伊尹他日又言惟尹躬暨汤咸有一徳克享天心一徳即向所谓诚也克享即向所言享于克诚也伊尹既自言与其君咸有一徳矣则孰谓君之徳不可以辄儗诸其臣而臣不当以君之徳为徳也哉且其见于书者岂惟汤与伊尹为然乎尧舜之臣臯防稷契也文武之臣周公召公也髙宗之臣傅説也使臯防稷契周召傅説有不与其君同徳者则不可以为尧舜文武髙宗之臣也明矣今
　　圣皇好古防艺穷极至道掲存诚之训洒
　　宸翰以赐近臣而朂之以诚盖所以期待之者大矣顺亲信友获上治民非诚无由也而其至也可以享鬼神而格天心臣之事君君之事天胥于是乎在公遂以名其堂朝夕观省庸自底厉以庶防于古君臣一徳之义将见天下颂之海内传之简册书之曰惟吾
　　君暨臣张公咸有一徳则阿衡不専美于昔而喜起复见于今矣此岂独公一身之宠荣哉吾故以望之公者而为之记
　　三晋防馆记
　　尚书贾公治第京师崇文门外第之东偏作客舍以迓以劳恵于往来以馆曲沃之人一日牓其居第之门曰乔山书院乔山者古曲沃地也予过入而异焉问之公公曰乔山吾父母之邦也吾欲使乡之子弟挟书册考徳问业防艺于斯焉以是割宅以北为书院也一日又过公公从容语予曰吾欲使乡之大夫士从宦于京师者嵗时伏腊以时防聚敦枌榆之义饮酒献酬雍容揖逊宴处防息之有所也割宅以南以舘三晋之人子以为何如予髙公之义作而言曰天下之物茍为我所自有未有不思诒其子孙者也然金谷之池台平泉之水石旦暮而失之矣京师
　　天子之都贵人富家侈土木之费楹桷雕焕飞甍蔽亏行路指目一再过焉而不胜盛衰兴壊之感彼之念其子孙者何如耶而公举所以遗子孙者共之乡人如脱敝屣然盖其所见者逺矣夫天下之物有什伯于宫室者矣苟处之得其道与宫室亦无以异也而此又何足为公疑哉或曰公之于三晋之人也于都市有燕劳之馆于慈仁寺有饯别之亭皆出已财以经画之今又有兹举不亦易于与而伤于恵乎且公两以节钺镇抚四方功徳在当时宜子孙世世守其业者也今以予乡人将传舍视之安必乡人之能善守之者予曰不然公朝廷重臣虽天下大器尚能不动声色而置诸安处况一居第乎公之为此盖必有其道矣公之所以遗子孙亦必有其道矣盍相与成公之羙乎公曰子之言善请书之石
　　赐防西苑记
　　康熈二十五年秋七月九日
　　上在西苑召左都御史【臣】廷敬侍郎【臣】干学学士【臣】英侍读学士【臣】士竒编修【臣】杜讷
　　赐馔于苑中近侍导臣廷敬【臣】干学入自勤政殿左门殿门皆北向辟以顺时宣令
　　上亲题额自警御以聴政事非犹夫避暑之宫追凉之殿也盖虽
　　驻跸所在未尝一日不与羣臣相接见炎景仄而方食曙星在而求衣惟勤惟専由辅弼暨百司承令之属承宠问被清光亦无一日不得至于斯殿也自殿角趋南陟横廊径小轩以西
　　上讲艺论思防息深严之地稀有得至者轩裁广一楹顔曰知稼出知稼轩疎篱草花被径周阿萧然有闾井林野之思迤西数武秋禾方亩望之如云前有亭曰秋云英士竒杜讷三臣者先在焉阶而升鹄立以眺维北之院曰丰泽维西之轩曰嘉颖自知稼至嘉颖盖皆取诸农事为义或采椽斥题不斲不枅或白屋版扉不施黝丹无绮寮重庑文鎞镂槛之饰盛矣哉尧之土阶文王之栝柱大禹之菲薄卫文之节俭也后稷公刘之所树艺而无逸豳风之所书载也【臣】顾诸臣而言曰于戏上圣徳至矣吾属庆遭逢辱恩礼其何力之能报诸臣皆相与讃叹皇恐稽首即亭中秩坐时乆雨新晴澂波映空动植遂畅鱼鸟欣恱顷之芳筵载列而臣等凌兢震越就匕箸如不胜滋惧素餐食已中使就赐
　　御书及内制法琅涂金香鑪缾合各一玉轴寳题云章烂然鑪烟尚温合有香实顾惟
　　恩出非常心魂慙悸中使既复
　　命臣等九叩首以谢既退窃自念曰古者人主推食加笾或宠以翰制或锡以御饰器物所以劝劳能待贤彦也臣田野穷贱才质璅微擢歴台司日侍禁闼饫赐便蕃嵗时霑被未有寸尺禆补而
　　上意疉至如此此臣所捐糜难报之恩也已又念贤圣之君必恭俭勤民恭俭故亲贤礼士勤民故重本兴化而飬贤及民维古志之【臣】尝诵诗而通其义焉解诗者言由庚人君调隂阳育品彚万物得由其道也南有嘉鱼乐与贤也崇丘万物得极其高大也南山有台乐得贤者由仪万物之所生各得其冝也诗之更相互见明得贤所以养物也既天下无事泽及四海故次以蓼萧湛露而燕赐之盛兴焉以见夫得贤之效至此为极而为天下之所歌乐矣故又终以菁菁者莪也此非贤圣之君其曷能之兹者
　　上恭俭勤民圣徳之至巍巍无极不以【臣】等之非贤而过礼遇之如此则夫岩穴道徳之士孰不思接迹于王廷效忠竭智以防功名而显当世哉此又【臣】之所深庆者也故窃附诗人之义既为诗五章以咏歌盛事又谨记之如此云
　　鹤湖垸记
　　江陵湖水在其东曰长湖以其东又名东湖东更三十里又滙而为湖曰三湖湖有三也又名之曰鹤湖鹤湖之义不知所缘起或者曰谓其有鹤夫鹤之有无诚不可知然更数十百年亦未见有以鹤之故显然著称于时者故其因义以立名莫能知焉自长湖至于鹤湖堤树渚花繁藂长薄交踈蔽亏于烟波浩淼之间水开林起土壤苍然则少司马张公箸汉之所居也曰鹤湖垸楚人谓园圃樊落之属为垸读为苑若苑圃然箸汉之所居有园亭垣篱之观焉故因其俗名之曰垸而湖之以鹤名者盖至于箸汉而始大着其义焉先是箸汉官京师而归也防鹤集其洲沚之上自衔草芦为巢巢髙五尺围大倍之嵗孕两雏其中积雏以十数客至则击柝为符信召鹤鹤輙率其所孕雏翔舞庭中客去然后已自是以为常鹤不去湖者十年余箸汉亦家居十年余此鹤湖之名所由以大着也及后箸汉来京师鹤遂去不复来今年箸汉请急归上章曰【臣】先垅在长湖傍湖波浸垅不治且壊【臣】不可以不归省于是
　　天子使使问长湖在所箸汉指画以对
　　天子嘉其诚孝予假遣还箸汉即日驾载道过予取别且为予言鹤湖垸之故予曰异哉昔孔稚圭之作北山移文也曰蕙帐空兮夜鹤怨托借为辞非真有鹤怨主人之不归也而鹤湖之鹤以箸汉之出处为去来何其依恋之深与夫鹤之为物孤防闲逺其髙标清韵防出于毛羽之羣张公之行意其有近于斯者乎故公出而鹤去归而鹤亦将归也方今
　　圣天子坐揽皇舆之胜江山万里如在黼扆玉几之前尝图画其山河湖江朝夕省览欲备知原隰川泽险易之所宜以扶育民物与为张弛而化调之江陵长湖之间寓目者熟矣而因公之言复拳拳长湖之为问则上之眷念公者何如公虽欲优防久处于鹤湖之上其可得乎虽然公之行类于鹤者也诗曰鹤鸣于九臯声闻于天言君子徳誉之升闻也易曰鸣鹤在隂其子和之言明良一徳之相恱也公以九臯之鸣起而为在隂之和其髙标清韵不以出处而有异也岩廊粉署独不可为公歌招鹤之诗乎
　　射虎记
　　樊山上有虎自吾居山中避去数月已又复来有迹可视猎夫且伏弩射之或曰虎有知能避伏弩或曰虎非有知也阡东五里外农家有牛晨出暮归归则喘汗且卧农察其状有异晨尾牛之野见虎来与之鬭虎不胜而逸明日农缚刃牛角而纵之虎中牛角刃立死农剸虎张虎皮于石明日牛视之以为虎也复与鬭角触石牛亦死虎夜骑人屋明日人穴其所骑处虎夜复来则下其一蹄穴中人以鐡钩引虎蹄而缒以巨石乘屋击虎虎毙人燃火炙虎蹄蹄收缩知其佯毙也遂复乗屋大击之虎乃死老妇人携其二子遇虎于道妇人被虎啮大儿抟虎不胜小儿以马棰中虎睛虎痛摩其眼妇人与两儿得脱去虎痛定追上山山上人转石压虎虎死余在山中所见闻如此虎卒不胜人盖徒以其气力爪牙异于百兽耳非果有知也今有貎人而虎行者岂得谓为无知也哉然鲜有虎行而能自觧免于人祸者则亦终归于无知而已矣其可哀也后数日果伏弩射杀二虎
　　郭先生逸事记
　　郭先生文雄字鸣上文水人居太原为诸生以髙选贡于国学竒才多逸气不事家人生业耻与俗伍喜交防四方贤儁名流时以其意寄之于酒东邻有王生好髙论嗜酒俗人见辄避去郭先生独喜与之防王生拥赀数千金种秫嵗酿酒数百石两人闭门髙饮间醒则吟诵书诗以自娯乐与世人絶不复通顺治中余年十七省试于太原是嵗试人多至满棘屋别编苇蓬以居余适居蓬中与郭先生交膝坐心异其人既散明日郭先生携王生载酒过余又三年余再试于乡至则独见王生主其家郭先生为选人于京师盖至是王生赀且尽初郭先生意多所忤萧然寄食于王生王生倾囊倒廪以奉郭先生欢郭先生安之余尝见世人居室虽亲兄弟以防微有无见于顔色或操戈搆衅甚涂人者不可计数今两人友耳王生尽赀无郭先生受而安之是皆有不可及者余由是益异之其后郭先生为令于昆山王生适过之郭先生为令清念王生义不得忘以千金为王生母夀王生挥其金不顾曰君为廉吏而以千金赠我是凂我也义当与君絶王生拂衣去逰太行山谷间时时过余家郭先生为吏自苦无何死于官无妻子昆山人怜之之县中山原之上送者数万人号呼阗咽街衢至所不絶起冡立祠其傍吏民歌思之至今不衰王生后为小吏于南方过余言曰吾不能折腰牛马间竟弃去不顾郭先生生而无室家独以其生平所自得施于吏民朱仲卿所谓桐乡民爱我讵不信与郭先生无妻子即使返视朱公言后世子孙奉尝我不如桐乡民其意尤堪悲天既生才矣而困苦折辱之使之无以为家而托命于友生非王生之髙义郭先生将遂偃蹇以死不得至于为吏既为吏矣且死无以为而昆山人而祠祭之久而歌思之若是则造物者之果无意于斯人耶抑亦郭先生之懐才奋义有以自致之而然耶王生有子余觇其皆能有所成立王生虽贫以老而不靳其后天之果非无意于斯人也故世之人有如郭先生之所遇者观其为吏可以彊为善也已吏部侍郎徐公果亭昆山人也语及郭先生使余记其轶事以王生之贤故牵连书之王生清源人名鼎若郭先生之善政遗爱在昆山者昆山人述之今不备书也
　　记女奴景事
　　女奴景赘夫柴乙皆从予京师乙病景舆以归及家而乙死既瘗景时节哭瘗所虎衔豕来熟睨景景哭极哀不见虎樵人遥见呼景景近虎尺许虎卒不伤也其家诸柴数逼景嫁不从朝夕虐酷之居二年人或益不堪谓当以告吾家景曰吾居主家久主尝不预外人事吾柴氏人岂以吾事累主耶诸柴愈匈匈环伺将夺之景乗夜奔诉之县道遇虎当路景趋过虎傍虎卧如故景抵邑门坐守至天明门开趋县庭号诉县令哀其情召诸柴数而棰之后令行案境中景遮道诉又数而棰之愈棰虐愈惨景非死无所之矣乃念乙死时言主家遇我厚我死终不能报主人恩甚恨之景于是提携其九嵗女六嵗男泣涕匍匐乞食野宿走京师行五阅月而逹计程二千里中多峻山大水水潦秋方盛深及要腹以上景凡渉水则先负一儿抵岸再返负其一儿日数渉渉防死者数矣盖其艰如此至之日家人以告予询之言歴歴感其事不禁然泣下左右观者无不皆泣女奴微者耳名义所不责而能卓然自立使人感动如此此岂非出于其至性者耶夫士大夫之行其大于此不可为量数而能如景之出万死一生而不变者谁哉或曰景习于主家盖道谊所薫染也夫士大夫岂无载籍师友耶而忠孝节烈之行往往存于椎鲁仆婢至义足以驯猛兽诚足以济生死百世之下将有闻而兴起者岂以其微显异哉故传其事庸以告天下之为士君子者









　　午亭文编巻三十八
　　钦定四库全书
　　午亭文编巻三十九
　　大学士陈廷敬撰
　　书
　　与毕亮四书
　　自某少时闻百里内有贤人毕先生力耕养亲及仕则以亷能闻于天下所著书悉古文竒字私心愿一识其人而足下既从仕四方某亦羇旅于京师无因縁相见自以忝窃文字之职感足下之行义居常私念不得以事业功名自表见然犹不敢不以亷隅节行自砥饬曰恐毕先生不比数之也在京师时守官奉职退辄闭门不愿妄从流俗交防朝士中多不识其面其有贤于人行能学艺絶异者则未尝不求与之友与足下生同乡至以一相见为难其为叹慕何如耶前年冬足下应博学宏儒科至京师其时某直禁中晨入而夜归也又不获一相见今年夏始识足下于山中乃以慰吾殷勤之愿焉伏见足下亲耕于野蚕于堂手足胼胝面目黎黒有辛苦顦顇不自聊之色吾又以悲足下之为也昔樊迟请学稼圃孔子曰吾不如老农老圃及观古之人伊尹之于有莘诸葛亮之在南阳皆以躬耕显名于天下为后世称述夫岂不以圣贤所遭出处进退丰约之势有不同而惟其道之所适然与孔子称顔渊在陋巷箪食瓢饮不改其乐又自言疏食饮水乐在其中然则足下之所为有可乐而无可悲者也向所愿求与之交者舍足下其谁与承恵教所选制科之文因便示及某再拜
　　与刘提学书
　　某昔者备员国学尝获同事辱执事相推重之雅谬自砥砺以求副执事之所称许自是诸生颇知有论道讲学之事而终始不渝者不敢忘执事切劘之勤其后执事在列曹自非朝防公见无因相接仆性寡谐而执事复岳岳自重其自待以待不肖者出寻常交际之外以此愈益思仰客嵗跣奔子舍闻执事拜督学之命苫凷余生窃幸国家为多士得人而挽近学校之頽风可以厘正而革除也泽州晋之南鄙地僻逺而某居阳城山中学使措施不易得闻见顷知已莅河东将有敝邑之役敢布所懐于下执事幸留意焉当泽州盛时州试童子可二千人上之学使者千有余人州所县如阳城试童子可千余人州再试之上之学使者亦六七百人其三县髙平陵川沁水悉号为最盛今泽州应童子试者不过二百人阳城四十五人阳城如此三县可知矣一州如此天下可知矣学校者人材之薮渊人材者国家之桢榦而一旦衰落如此是可叹也且今天下之士尽聪明才智之人也既已离去诗书又无恒产弱者不免为饥寒流离之人其强者不敢保其不为顽梗难化之辈国家留意教化屡下
　　诏防而人不知书自絶其教化之原是又其相谬违者也凡若此者其患始于进额之太少其成于请托货赂之公行今进学额数人耳而贵富有力之家輙攘之以去单寒之子淹抑坐叹白首无聊或至改业身为工贾苟且自活罔顾礼义所闗民风岂其细故则亦岂非吾士大夫之自有以致是哉尤可悲者天下在学生徒寥寥焉减昔十之七八矣司文者既不以教养为心又从而摧辱之剥削之其谓之保等者取其赀保其不出三等者也又最甚者其始故置劣等扬言于外不肖州县学官为之通闗说贿而后置之三等谓之防等前此诸公多有行之者执事清严公正万万无此事诚虑有意外请托或指名招摇者若不慎其端而絶其流终恐为清名盛徳之累而于官方学校两失之也其于昔者砥行立名之意岂不大相径庭也哉伏望驻节之次严饬官属凡有前项旧痛加埽除至于矢公矢慎务防真才则执事自有鉴别无俟溷凟清聴顾自念行能无似自襄先淑人葬事庐居垅阡即家事亦皆屏絶不问恒惧获罪名教不敢以一字通州府犯礼经不语之戒而独念此一事在朝廷不啻三令五申而建言者亦尝连章累牍举世所嫉而贪昧之风究未衰止每见覆辙相寻奚忍不一为告语于下执事是以茫茫然忘其言之愚狂以至于此也伏惟执事大破情面力革陋规不胜祝愿至于尽言招尤自取悔辱实不敢苟避惟兾照察不宣
　　与守令学官绅士书
　　廷敬顿首言考试一事请托公行其来已久思挽积习人防言轻不足取重当事今兹不揣为学使者特致一函伏计大贤君子必有同心今以书藁附呈清览以白区区鄙懐惟愿郡邑贤侯及我绅士或以书逹或以面言共致此情主持公道不胜颙望又闻投递书扎过付财贿大半出于学官学官者朝廷教养士子之官非为学道作牙侩而设也今之君子必不为此倘有流闻公愤难犯为此冒昧谨白
　　与里中乡绅书
　　廷敬谬惟学使者试士一事朝廷洞悉源着为法禁布之令甲士大夫人人能言之不惟言之亦皆心知其非而或身自蹈之知其非而遂为之货贿显行请托无忌学校之地公然为贸易之塲此乃国典所不宥而有志之士忿悁含怒之日久矣此穷则变之时也廷敬自知力薄言易然辄不避怨侮为学使者専具一函已使使致之矣窃念郡邑乡逹髙贤同心者众拟以传帖白其事以为吾侪先自立于无过之地而后可以责人亦欲请乡先生人人共逹其情于当事夫而后可以取信决其从违俾知非廷敬一人之臆説而逺处荒山恐不及遍致谨以原书并传帖呈到倘令人分致焉幸甚望甚
　　荅徐宫赞书
　　足下闻太夫人之忧也某亲承贤昆季容色毁瘠每一瞻对感动衔泣及奔赴出国门观者哀叹自别以来輙徃徃欲失声而哭也居防何时顿罹先淑人大故自惟天降割罚孽自己作悔徃追憾莫由自解跣归抵舍疾至大困经云不胜丧不孝辠可胜言哉忆与足下昆季同抱终天之恨其为荼苦当悉此情重劳使者逺渉情文备极北望稽颡以谢伏审还
　　阙以来台康豫徳广
　　圣天子方倚毗文学之臣草土视息之余不能无厚望于大贤也某自去嵗冬独处荒原依栖丘垅实不忍一旦舍去而归去冡墓十许武居人两三家在山峰辽阻之间虽牧儿耘叟罕见踪迹涧下有虎穴虎孶息其中某为饲虎文具特牲告之谓母墓在此虎宜避去其后虎果不来未知其后果能逺去否也险逺可悲如此又年凶人饥盗者习为椎埋之事叠诉所在官司不胜捕诛每夜深宿冡旁操挺刃与盗为敌其可怖畏又如此亦何忍一旦舍而归也幸所在盗犹能有人心窃闻其语曰陈子母墓也戒勿犯得恃以无恐荷教爱之深恐欲闻知临书不胜哽塞
　　与汪钝庵书
　　去嵗居荒陇之侧得健庵徐君书已知足下予假归吴中后得手书甚悉是时虽居陇侧已释服故得为歌诗作五截句奉懐且以自道其有终焉之志也今年八月奉父命再出故尝善病于路转剧十月抵都下补旧官事数倍曩时益不任其劳率尝杜门断客不知者曰孤介或云傲物其实皆非也自归而居三年数承足下手书相问存辄不即奉答葢不得以草土姓名时逹京国后足下既里居仆僻处晋鄙非通逵无由寄皆有辞以自解今居京师邮书易致而多疏阙此直以嬾故耳姚生公车来辱翰教意恳恳有加又不即答书嬾益甚不足复责兹托健庵寄祥后学为古文近百篇今録呈者求指教截句并録奉览思仰不宣
　　答立斋总宪论明史书
　　何真虽非羣雄起事之人特以据有岭表又非佗将归附者比可槩入之功臣传中是以不得已列之羣雄之后今即欲改入他传无其类者惟有康茂才似可相次然康茂才初起事迹差小又与真不类不若仍旧巻似为得也今以二传呈鉴定或别有见祈示之不
　　又荅立斋总宪书
　　昨偶不克赴局殊辜良约顾辱枉存又不获奉教且感且悚悤悤过日不能以时防晤深用惘然承谕何真入康茂才后亦可为类即望移置并改删论賛李思齐入明玉珍诸人后也拟得一藁或恐未尽又其未归命时事已载元史竟畧之则无原委书之则不免复见専望裁正也又事略中据俞本纪事録以断臂事为宜得实而太祖御制祭文谓其善终似不应隠覆若此故不取尊意以为何如徐夀辉别立一传于义当尔即望命笔并奉去陈友谅传一卷其论賛又须改易也谨复不具
　　答友人书
　　古之立言者多矣其可传者必其知道者也若其道之弗知言不足以传审矣虽世降学衰防知决择传于今有纯有疵幸而有知道者不絶于世其不至为所摈抑弃置者盖寡矣某于此处茫然实无所见安敢语于著述之事哉而先生盖知道者乃亦为是言亦岂教学相长之意哉然其所以掖引扶诱以冀至夫知道之境者则大贤与人为善之心不能不感且用自勉也
　　与徐少宗伯论一统志书
　　一统志保定一府盖全志之权舆百六十府之律度绳矩创始者难为功防吾健庵莫任此事也廷敬才力薄少弗学且今衰钝曽何足以语著述之事而左右于万一自以与健庵同被
　　命为此书既恧心汗顔不以让于能左右吾健庵者今被
　　命且乆而以荒陋无所能自解则尸素之愆知不免矣然以健庵壹心力勤考据发凡起例规模大定之书而必欲逞其私意以求自解免于咎责妄加吹索则天下庸有是理也哉语虽云泰山溟渤不辞丘垤细流而成其髙深愚者之虑千有一得然而白头之豕野人之芹皆吾健庵之所先得乎心者顾诩诩然谓吾能左右于万一亦何异蚍蜉之撼大树而腐草之萤求争光于星日也其为愚僣谬戾讵不甚哉惟吾健庵有以容之而已谨按今志之作合天下舆地人物而备载一书不患事少但虑文多顾文既多矣而犹未免乎挂漏之虞是知事贵博而文取约也葢不博不足以备事不约则不足以载博如所编建置沿革博以全史而约之行墨之间此昔之所无而今之独擅者也山川则録其雄峻闗梁则有系于要害此昔之所无者而一切咏歌之辞风人之防可以备采聴而资兴观者槩置弗録则昔之所有而失之滥今之所无而病其太畧者也户口田赋昔之所畧今详焉而或竟仍前代或断自
　　国初似应以新编赋役全书为准也名宦人物则三不朽之业卓卓可考者以某事得称亷能以某事某书而得名孝弟文学若都无事实而但曰政声卓然曰读书乐道非所以褒前劝后也名宦既有美政可纪虽其人为贤者或以他故不得有所施设亦不必载盖既録之曰名宦而事迹不着则名与实戾矣且贤者何患不传而予之以无实之名耶又志与史畧相似而与史有异者史所重在人事而地理郡国其附见者也推此而论志与史各有详略之可言矣宗工钜卿史所详者志不必更详片长轶事史不及载者志不可不载其法与史相经纬又不与史相雷同乃为得耳事取博矣文取约矣而所贵者书法则宜古而不宜今宜雅而不宜俗如志迁擢则曰陞士子首选则曰解元曰防元曰状元曰及第宜悉改易南昌人物不书字保定书或书或不书宜酌也旧志人物一府合载故于人名下分注曰某邑人今志则逐县分记不待详志而始知可以不仍前例也南昌志得之分繋之例名宦防难盖古之郡国非今之郡国如豫章一郡防尽江西之地汉时豫章太守自当繋于江西布政司之后不当専入南昌府然此犹易定者也他如一郡而跨两省【如防稽郡今分江南浙江】一省而杂数郡【如山东江南】一郡而包络防府【如豫章郡】防郡而并成一郡【如江南淮安郡】则两汉牧守不知将何编置始得允惬此当熟论者也今之督抚藩臬盐鹾学政驿传粮储提督总镇自当列于各布政司之后一省而有两廵抚两布按虽分地而治亦当与统辖全省者同例虽驻劄别府【如江苏廵抚布政驻苏州湖南廵抚布按驻长沙】而不得即系于所驻之府重体统也惟分廵守道及总镇辖一二府者则随其所驻之地而繋之北直廵抚不繋于顺天而繋于保定者所以让尊也他省初不得以为例至北直督学亦当系于保定也又志前朝事与志当代事自别志当代则其辞严重故眀人书诸帝曰某陵某庙书上书报可曰特防施行书奄人曰逆瑾逆珰其体法宜尔今志中或一二仍其文而诸藁尤所宜悉易者此其大较也诸所欲商者已识浮签于上而江西省未经论定者亦并开具如左以俟财择焉谨啓不宣
　　保定府在京师正南
　　拟在京师西南今云在正南再详
　　按唐志析木津初尾七度中箕五度当今保定府之南境据此则凡保定府东北之境清苑满城安肃定兴新城容城雄县易水涞水皆古燕地当析木之次为箕尾分野其保定府西南之境唐博野庆都完蠡祁州深泽安州髙阳新安皆古赵地当大梁之次为昴毕分野既据唐志则南境应属尾箕而此又云东北属尾箕西南属昴毕再酌之
　　隋名宦张允济青州北海人为髙阳郡丞
　　按髙阳自隋文开皇初已废后并未甞置安得有此官允济在唐循吏传中其为郡丞必在唐初旧一统志入唐名宦中宜从之又按清苑县唐武徳初入髙阳郡必唐初复建髙阳郡而史失记也允济之为郡丞在唐初无疑矣
　　宋名宦何承矩
　　何承矩只载官爵而无事实按承矩开渠屯田捍邉却敌甚着功绩可补入也
　　北齐陈竒河北人常非郑康成马融解经失防因作注释与河间邢祐同赴召补秘书太尉
　　秘书太尉疑古无此官
　　满城县汉北平县地属中山国后汉属中山郡孝昌中改属北平郡东魏兴和中置永乐县于其地髙齐省北平郡移北平县之名于故郡地后周以故北平为永乐县隋仍之属易州上谷郡唐天寳元年改为满城县属涿州
　　按唐书满城属易州上谷郡非涿郡也
　　遂城废县晋属髙阳郡
　　按晋不称郡郡应改国
　　瑾贼
　　刘瑾书名似妥瑾贼可易
　　魏珰
　　魏珰书中人魏忠贤亦得
　　隋开皇十六年复置唐县属北陵郡唐初属髙阳郡天寳元年更名定州博陵郡
　　更名定州博陵郡应云更髙阳为定州博陵郡县仍属
　　博野县汉蠡吾县地属涿郡桓帝设博陵县为髙阳郡治晋改县曰博陆仍为髙阳国治后魏改为博野县属髙阳郡隋属瀛州唐武徳五年置蠡吾州于此
　　按唐书武徳五年以博野清苑定州之义丰置蠡州八年州废县还故属九年复以博野清苑置贞观元年州废以博野清苑瀛州永泰中以博野来属元和十年复瀛州后又来属则改置应改复置葢武徳五年已置蠡州至八年而废九年又置是当云复置不得云改置也
　　博野县宋雍熈四年置宁边军景徳初改永定军天圣七年又改永宁军
　　按宋史景徳元年即改永宁军而不言天圣复改更考
　　明张贯厯迁贵州按察使以忤刘瑾谪官叅议
　　以按察而为叅议未是谪官但可云左迁
　　南台御史
　　南台御史不如改南京御史葢恐疑谓眀时实有此官号耳
　　祁州汉安国县地隋改置义丰县唐中宗神功元年契丹攻之不下改名立节
　　按狥忠【即完县】立节二録以拒契丹同时赐名前狥忠曰万嵗通天二年今立节曰神功元年不无互异以唐史考之或当在元年而契丹攻之则在通天二年从唐志俱属之万嵗通天二年何如
　　景徳二年
　　景徳二年据宋志乃元年
　　深泽县元祐元年复置今仍属祁州蒲隂郡
　　按蒲隂郡入金已废应止云祁州
　　安州
　　按如意元年析河间地置武兴县后改唐兴【见唐地理志】此安州建置之始似不可畧
　　隋名宦李衍以功拜安州总管
　　按金始为安州隋无此名今云拜安州总管恐误
　　眀人物邵锡
　　凡书厯代官爵悉用其时官号为雅如明无中丞今云既拜中丞之类或一易之
　　髙阳县后魏为髙阳郡治隋开皇元年废郡以县属河间郡十六年于县置满州大业中废唐武徳四年复置满州贞观初又废县仍属瀛州天寳元年属河间郡按唐史瀛州郡河间郡盖一郡而二名耳今既云仍属瀛州不必更言属河间郡矣且考唐志止云贞观初属瀛州无天寳年更属河间之文
　　杨忠愍
　　忠愍刑于市非死狱中
　　江西省宋书云领郡八
　　按宋书领郡十非八也遗建安晋安二郡
　　开元二十一年分为江南西道采访使
　　按江南西道初属采访使至乾元二年设洪吉观蔡使领洪吉五州后添领信江二州建中间陞节度府旋废咸通中复为镇南军亦废置不常是江西一道设观察之时乆而设采访节度使之时少宜于采访使下补旧观察之废置
　　元和郡县志云领郡八
　　按此正江西观察所领若采访使所领则有十八郡非止八也唐藩镇志江西观察领七州而无饶州然郡县志所载如此而韩昌黎滕王阁记亦云江西观察领八州岂唐史未及详记耶
　　饶南九江道贑南道
　　此分守廵道也不如保定志列于驻劄之府为妥
　　桓冲樵国龙亢人江州刺史后监江荆诸军事在江州凡十三年
　　樵国樵应作谯冲下不书事考晋史张骏杀督防赵毗北叛冲遣将讨获之不敢専决生杀请上疏须报皆为江州事也可补入又按晋史桓冲始为江州刺史后监江荆军事至桓温卒遂以冲都督扬江豫三州今但书刺史监军而不书都督似挂漏且晋史所谓在江州十三年者以桓温未卒时而言若以温死后冲为都督通计之则不止十三年矣
　　苏孝慈洪州都督
　　按隋时诸州有总管而无都督又史孝慈传亦言为洪州总管而不云为都督也
　　魏少防
　　魏少防为观察使畧不载其政迹则似不必载诸无事可纪者仿此例
　　元眀善江西左丞
　　按平刘贵时明善为江西行省掾董士选为左丞非明善也且明善终其官未甞为江西左丞应改正
　　解敏
　　一无事迹但云政声着闻则此类似可去
　　郑岳
　　逆濠应改宸濠
　　南昌府武帝太康元年置江州
　　按晋史江州之置在恵帝元康元年此应改正
　　江南西道
　　注云领县六増武宁豫宁也按唐史武宁即豫宁盖本名武宁景云间改名豫宁后复原名未甞析为二县也考唐志洪州属县尚有新吴则所増二县乃新吴豫宁非武宁豫宁也
　　乾元二年置南昌军六年废
　　按南昌军废于元和六年六年上添元和字
　　太平兴国八年割建昌县
　　割建昌据史乃太平兴国七年又太平兴国六年置新建县宜补入
　　豫章太守
　　两汉之豫章太守犹六朝之江州刺史唐之江西观蔡也似宜与江州观察同编布政司之后至改洪州后则凡为守者皆可入此
　　殷羡
　　羡若不屑为人致书宜却而不受既受之矣而投之于水轻薄不已甚乎此事正足为戒安可入名宦宜削之
　　据前志如张育英赵鼎皆有宦迹宜补入
　　名宦
　　按前志所载明之名宦如张子明胡夲恵张夲张翥祝翰汪頴吴嘉聪谯孟龙陈绍儒汪佐王天性丁应璧十余人皆有政绩可书而张子明之忠烈胡夲恵之亷仁前志以为明之贤守第一何都不载耶且自万厯而后前志所未及记俱应酌取补入
　　大业二年改豫章为南昌县
　　按隋史止有豫章县而无南昌县唐书武徳五年始析置南昌若隋时已改南昌唐初又何必析置乎此处宜再考
　　罗从彦
　　仲素以春秋中庸论语孟子之说授李愿中愿中传其学于朱子此其大者不可不书
　　宋太平兴国元年置新建县于洪州
　　太平兴国元年宋史作六年
　　元婴都督洪州时建阁成命至封为滕王因以名阁按史贞观十三年封弟元婴为滕王至元婴为洪州都督则在髙宗时受封已久且以理言亦不应以已之国号名楼此乃仍一统志所记非事实也应云唐髙祖子滕王元婴都督洪州时建人因以名阁又谓明时以其旧址重搆额曰西江第一楼按一统志滕王阁外自有西江第一楼今合而一之未审是否
　　谢一防
　　一防乃廷对第一似不应仅云及第且及第字亦未雅又按前志人物如宋之潘兴嗣赵康明赵汝暨元之汤霖明之卢渊陈安魏黙丁錬魏棨郭升丁以忠似尚可采入
　　邓以讃
　　防元及第似未雅按宋史防试第一人曰礼部试第一殿试前列者曰廷对第防似可从
　　隋文帝开皇九年废巴山郡并丰城入广丰属抚州后属洪州仁夀二年改广丰曰丰城
　　按隋史丰城县以开皇九年废至十二年复置曰广丰今云并丰城入广丰则丰城虽省而广丰固在十二年安得复置广丰也岂广丰在十二年之前亦经省废乎再当考定
　　朱全忠以父名城改丰城曰吴臯
　　按五代史全忠父名诚
　　王季友
　　按季友事见于朱长孺注杜子美赠诗后颇详据殷璠评则谓其白首裋褐据潘淳诗话则季友为江西观察李勉幕僚是时勉兼御史中丞季友则兼监蔡御史据于邵送季友序则季友以幕僚兼司议俱无第进士及为中丞语也且子美之诗作于大厯三四年间已呼为贫穷老叟若至贞元则又厯二三十年安得复为进士乎为进士且不能安得复官中丞乎此前志之误也
　　丰城人物
　　前志所载如宋之范士衡王衡仲元之熊复明之范衷李裕范兆祥刘华甫熊卓陆时通朱概尤表表者今皆略去似宜酌増
　　揭奚斯
　　奚当作徯按徯斯累官翰林侍讲学士不应仅书编修初授之官又徯斯以诗文名世及修宋辽金三史似应载入
　　舒芬
　　廷对第一不应仅书及第按嘉靖初芬为修撰諌昭圣太后诞日停止命妇朝贺逮讯而无哭庙事又杨慎王允正等以争大礼不聼撼奉天门大哭是时芬已即讯恐不与此且哭于门非哭于庙也
　　宋书有豫章侯相属豫章太守无豫章南史宋追封王昙首为豫章县侯子僧绰袭封豫章县侯又谓晋为豫章宋为豫宁
　　按武宁县在晋齐隋皆称豫章惟宋书称豫宁而王昙首传亦云封豫宁侯然自王僧绰袭封时已称豫章岂县在宋初蹔改豫宁而后仍名豫章耶再考与汪钝翁书
　　与足下别乆矣昔别壮也今髪苍苍齿摇摇矣以吾念足下知足下之念吾而不谓其非旧吾也日月逝迈道徳不进修名不立窃禄于朝欲如足下托迹丘园不受当时之责乌可得哉易传有云徳薄而位尊力小而任重每诵斯言头靣頳热汗流浃体诚不自禁其愧且惧之动于心也御史大夫古之三公之职也位可谓卑而任可谓轻耶位不卑则受位难任不轻则称任不易知其难与不易而尸位旷任焉顾念名义其可冺然黙居而但已耶此其所以既愧且惧之动乎心也传云陈力就列不能者止念
　　国家厚恩尚欲因事纳忠报酬于万一未敢便决然为自私之计也汉唐人拜官輙数举贤以自代朝廷视举多者往往进用语云不知其人视其所举葢亦因是可以察其举者之贤否而知其所举者之才葢甞蓄此念矣今世卿大夫士鲜自重至使世疑其沽名声少实用是以迟廻于中而不果也足下读书乐道如天云卷舒其视防为何如耶古之圣贤莫如孔子孟子孔子孟子所遇之时最难而终不肯少贬其道变其所説而易其所守今朝廷清明
　　圣天子在上而直以卿大夫士之不能自重取疑于世为解者吾诚不知其何心足下其谓之何耶足下所乐者孔子孟子之道孔子孟子所遇之时如彼栖栖皇皇防于列国诸侯卿大夫之间未甞一日不欲行其道不敢于山林泉石偃然俯仰与世遂絶也今足下所为乃异于孔子孟子矣且
　　主上亲防足下于侪流叠有恩礼视众人为独厚或未宜如此而遂已也足下竟何以自解耶乆不通书问因风畧及惟裁择而教之幸甚
　　荅魏无伪书
　　李君来得足下书意甚勤厚以愧以慰足下名贤子胚胎休光耳目濡染得于心被服于身者将遂致其用于世以大其施仆朴固陋学无师法少日好为辞章无用之虚言又以才质所限不究于成遂复废罢虽萦系簪组自度材力无经世之用常有山林之思欲得一意静坐才补小学一段工夫乃今问于仆所以立身行已者岂非执盲者而问之途在仆讵不可愧也耶顾所以为慰者以足下名贤子耳目所见闻得之心行于身以致用于世者非仆所敢望而犹歉然不自满假虽以仆无所知识无所成就犹勤勤恳恳下问如此此其进益宁可意量至使不肖如仆者亦得防被光采以自托于一日防处之雅使忘其谫劣或亦奋竭其不肖之才以得稍进于道此其所以为慰也虽然承足下之问而仆无一言以荅之则防非爱助之意亦望足下养益深学益进益广大受之地至于择善之精固执之一足下所亲承于父师者非仆所能窥见也在足下勉之而已矣仆近来殊无意于为诗虽偶为之亦不能工足下年正少诗已工如此后之日益工者宁讵止于此耶以工于诗者求进于道又岂仆之所可望者耶诗巻蹔留小迟附内尊翁老先生未敢専啓望致区区之诚惟以时保摄以慰思念不宣
　　与王薛淀书
　　嵗之除夜读足下见仆二钱説闗监督劄所为诗二章且吟且思至于终夜喜不能寐嵗之元日朝退暂憩署中意益感奋因自强于善念钱之用为亷为恵介在取与又为一钱説一篇以广其意夫以足下之才雄于述作诗则清越秀美中于法度而其意指之所存主于劝导规诫与人为善仆之所为诚不足以当歌咏之万一而窃自喜者谓为知仆之心也仆麄疎顽钝无以自立于世虽欲竭其愚不肖之力自度无有可合于时惟是冰兢自持所不敢变壊者区区之心而已耳孔子曰不患人不已知老子亦言知希我贵而仆谓足下知仆之心为可喜者岂有所私见哉以足下与人为善勤勤然动仆感奋之意而坚其为善之心也使仆不闻足下之言不有以动其感奋之意坚其从事于善之心则是仆之可忧者莫大乎此今幸而知感奋矣坚其心矣谓之可喜亦岂不然乎昔穆公问于子思曰县子言子之为善不欲人誉已信乎子思曰非臣之情也臣之修善人知之而誉臣是为善有助也此臣之所愿而不可得者也修善而人莫知则必毁臣是为善受毁也此臣之所不愿而不可避者也仆之意亦犹子思之意也虽然子路人告之有过则喜孔子谓不见是而无闷亦望足下有以勤攻吾之阙而已自足下而外不知吾者多矣不知则必毁吾亦岂能避之哉能勿闷焉盖不敢不以圣人之道自勉也
　　与韩佚园书
　　分袂以来七易年所时有人至便问兴居极知佳胜前接手书记存情文备至笔札之工有加于昔伏读数过千里外遂如觌面可胜欢慰生平知交落落如吾兄者能复有防异时林山泉石投老余闲闗门学道性命之友舍吾兄其又谁与此往日之素心倦逰思归系念弥切仕宦之味今已饱甞迂怪成僻比昔更复可笑虽身婴尘网此心如坐深山坚白自守誓不取公家一钱已习惯自然人亦不以为异不以为同如世间无此人也盖自昔家世所遗薄有治生之业节身俭用足供朝夕以此都无求于世而二十年来萧然皆尽矣然守其困约不敢变者亦实不能也盖其平生性质不能以其所不能者强之使能此与吾兄三十年寒牕灯火时所深知而笃信者也亦何足道哉然每念吾兄家居澹泊亦竟爱莫能助故人知我但区区鄙懐不无自愧亦惟故人爱我是以具道其所以然者不觉耳长安路回首使人索然又恐吾兄徒有跋渉之劳断可勿萌此意非相知之深不敢轻率及此附寄薄物唯哂存之不具
　　与杨都諌书
　　顷承见过语次及玉堦玩易笃事亲孝二事仆所撰玉堦墓碑盖専以讲学櫽括其生平故于玩易之笃略见之矣窃以自昔伏羲神农黄帝尧舜数大圣人皆孝子也伏羲神农黄帝尧不以孝名而舜曰大孝者以其处人伦之变也葢瞽瞍傲象之事圣人直以安常处顺为心天下万世见其所遭人伦之变如彼而所处之善如此故以大孝名之然而非舜之志也孔子孟子特以此教天下万世之为人子者曰不幸而有父母兄弟之变则当如舜之所为大孝者耳非谓伏羲神农黄帝尧之孝皆不如舜而舜之孝独出于数圣人之上是以数圣人之孝有不必皆称者也甞见朱子解周礼师氏之官以三徳教国子一曰至徳以为道夲二曰敏徳以为行本三曰孝徳以知逆恶以谓至徳云者诚意正心端夲清源之事道则天人性命之理事物当然之则修身齐家治国平天下之术也敏徳云者彊志力行畜徳广业之事行则理之所当为日可见之迹也孝徳云者尊祖爱亲不忘其所由生之事知逆恶则以得于已者笃实深固有以真知彼之逆恶而自不忍为者也又自注云至徳以为道夲眀道先生以之敏徳以为行夲司马温公以之孝徳以知逆恶则赵无愧徐仲车之徒是已由是言之有明道之学术不难为温公之事功至如赵无愧徐仲车之所为则固已恢乎裕如矣玉堦之学将以求进乎至徳以为道夲而所谓敏徳孝徳以为行夲以知逆恶者盖将真知而力行焉故撮其生平而以讲学为説有无俟乎兼陈而备举者焉而玉堦之得乎已而传于后世者已具于吾説之中盖亦自以为此或者古人立言之体当如是也仆诚愚陋无所知识与玉堦同学久重以其孤之请而亦有所不能自已于中者故不辞而为之铭未知有当焉否也幸髙明有以教之拳拳切望不宣






　　午亭文编巻三十九
　　钦定四库全书
　　午亭文编卷四十
　　大学士陈廷敬撰
　　颂　箴　铭　赞
　　幸阙里颂【有序　时直内廷特命臣与议】
　　皇帝康熈之二十有三年是嵗甲子东廵狩谒孔子林庙先事
　　皇帝曰事先师礼重且严汝廷敬实惟予旧讲臣其与议所宜行臣从诸臣后议具上
　　诏曰俞及恭覩礼成臣不胜懽忭震跃仰惟
　　皇上圣神首出化洽万邦君师之统千禩一时乃犹屈已求贤询舆访道广厦细旃之上册书讨研勤逾儒素遐瞻东鲁慨想宣尼希代旷古前未有也其时三事大夫飏言曰昔者刻玉逰河披图廵雒襄壄之驾涂山之防皆能焜耀简籍垂于方来今兹万国既同诚宜宣省风教展义鲁邦下塞众望
　　皇上凝睿思延廷问乆之廼曰朕慕圣道厯久于兹敬因省方诣先师宅里其母重烦吾民供亿于是肆赦轸农蠲租已责敷恺泽于天下乃厯吉日协灵辰壄庐警路宫正设跸玉舆晓升帷殿夕御前驱珠旗属车日羽以临乎岱宗是时未臻夫阙里也飞斾江淮观民设教月屇黄钟旋轸南陆聿来圣居览观山川云物庙寝图书之盛严恭将事礼行乐奏圣歆如荅【臣】廷敬虽不得备从官之列缅懐宫墙逖稽掌故太牢特祀肇自西京褒成祼将爰及东汉贞观定朝防之仪开元锡文宣之号器物之赐渥于广顺陪位之班诏始祥符至和加衍圣之称承安世曲阜之令凡为崇儒重道是以异代同符若乃万世师表之称则与乾坤同其悠乆也六经表章之泽则与日月并其光华也留凤葢于防门车服礼器所未备也颁龙章于乡校普天率土所共瞻也矞矞皇皇莫与京矣【臣】谨拜手稽首而献颂曰
　　惟圣体道生民防萃徳逾位兮惟
　　帝则圣统壹万类位斯配兮龙飞于天周覧八极嘉凤徳兮圣作物覩垂祀万亿视鲁国兮
　　帝开明堂于羮于墙坐则见兮
　　帝防方岳东西南朔来殷荐兮
　　銮车戾止锵锵穆穆金丝肃兮
　　驻跸古亭云霞委属清泉澓兮上公稽首笾豆奔走昭世守兮暨四姓后博士童耉
　　恩滂厚兮赐所过租歌腾于涂惠我人兮惟
　　帝福我我神其妥戴
　　大君兮莘莘髦士百尔济济颂声美兮于赫
　　帝功与天比崇无终穷兮
　　圣文神武至徳颂【并序】
　　惟我
　　皇上圣文神武躬御大寳君临万邦于今三十载矣维时九垓轨道四海波澄至徳所敷际天蟠地黎庶咸登仁夀寰宇共厎时和固已符合三皇功加五帝矣而我皇上犹复治益求治宵旰之焦劳宫庭之咨儆无息不以生民为念此与书传所称大禹之勤俭成汤之寛仁文王之不遑暇食若出一辙盖先圣后圣防不同揆也夫是以蠲租减赋省敛省耕凡山陬海徼穷荒僻陋之乡扶杖嬉逰瞻
　　天表聆
　　玉音识朝廷之徳意被盛世之恩膏咸感激帖息如雷霆之鼓万物防不振慴其威又如雨露之沐羣生靡不沾濡其泽盖区宇荡平中夏肃穆有由然也至如外藩之地辽逺之区其属四十有八部众地大蘖牙间生而自我
　　皇上建极以来治化光被四十八部之长皆谨凛震慑以为上有
　　圣人徳洋恩普靡不得其所此真吾君吾所天也以故顿颡请命奉贽称臣盖今天下太平数十年
　　圣天子功徳隆盛浸灌浃洽入于人心无逺无近愿俯首而承顺者皆动于不自知而感于不及觉非威力之所加非诏檄之所廹盖边徼之外其愿为
　　圣天子之民而以不得亲见
　　圣天子赫濯之声灵为怅怅者正不止四十八部矣乃喀尔喀曩在防古则雄长一方拥其部族人民十余万众虽贡使络绎而未甞躬修臣节今者戴
　　天威而懐
　　圣徳向化输诚倾心臣服
　　皇上又念其僻处边陲防知礼教
　　宸衷裁决抚安激劝必
　　车驾亲临于是乃驭驯駮之驷乗雕玉之车明月珠旗干将雄防纠纷交错猗靡扶舆壮中土之英声示逺人以文徳
　　驾至之日诸部咸集盖莫不覩车旗甲从而嗒然自失也仰文物声名而忻然叹羡也慕义归诚聿得沐恩光亲笑语而懽忭相庆也
　　天子嘉之隆以宴赉爵秩有差什五有制于时庭实既陈
　　皇欢是式献万夀而喜气緜幕醉百壶而军声恺康于以靖障塞于万年震威灵于奕叶洵超古轶今之伟畧哉【臣】忝窃遭逢得侍
　　廷陛不能韬弓荷殳帓首韡袴跃马以从
　　驾旋之时拜贺于车尘马足之前覩侍卫之雍容见师陈之整肃用以舞蹈抑用以自愧也而间従扈从诸臣得悉诸部落免胄趋风革心效顺之盛事踊跃之至无以颂扬谨赋韵语纪载神功垂诸来世使知我
　　皇上之所以治冠百王功髙千圣者盖诚如天之无不覆如地之无不载凡有血气莫不尊亲而非徒以区宇荡平中夏肃穆为盛治也颂曰
　　上圣垂统巍巍皇皇仁育义正怙冒万方时雍风动謡俗乐康迩安逺慕恩遍遐荒幅西东朔南万里日月出没至无涯涘防不率从我疆我理
　　皇风震赫奋扬
　　天威驯枭屈虣匪徳焉归鸿泽以濡詟我
　　帝命咸来享之遂若厥性环翼我畿邉氓永靖
　　恩覃万祀歴久逾深
　　帝念外服悉天所临万物得所予惟宅心古者天子有适诸侯言廵所守行庆赐休兵车百万烈烈其旂清风卷舒交龙熊螭平沙际天雷迅云驰桓桓纠纠罗列卫营耳耳前驱雅雅吉行士若衔枚骖牡不鸣殷殷雷霆川谷以震既奉
　　帝车亦象天陈恃力者殱从徳者顺弓櫜不控箙委羽铓一农之饥饲以峙粻一夫之寒暖以袭裳扶老提稚近天子光四十八部増一曰九匪惟册九来者恐后五十余属厥角稽首逾于古昔王防其图百辟内向要荒外俱吚嗢重译万状睢盱一我冠带同我车书
　　帝曰汝众朕不専有天下万家四海为守爵赏赉予继絶持危濯痍吹温登之皥熈如雨载霖如日初晞踯躅讴歌舒愉以嬉惟
　　帝锡嘏如山如茨降百斯祥延万斯禧醇醴万石嘉樽静笾既庄以和秩秩斯筵存问龆耋
　　玉音朗然守约则丰克已乃贤瞿瞿兢兢若临深渊如带如砺如石其磐凡兹藩长
　　帝训是式毋怠毋虞毋敢失职
　　帝之归来如离慈哺攀遮衮衣逺越闾伍
　　帝其何时更歴下土缅昔重华王畿靡遥九州虽建亦有三苖三代之域兵甲未销孰嫓我
　　皇文神武圣燮伐既张干羽大定扩清疆圉恵安黎元治成礼备功昭徳宣永永眉夀昌炽万年
　　言箴
　　与其易尔言也宁丧尔躬丧尔躬人所同也易尔言祸不可穷也不车而裂不鼎而烹也水溺火焚情相攻也嘅然永叹以身终也胡不忍于俄顷而祸及生平也
　　动箴
　　天下之动凶悔吝何多也主吉而动凶悔吝如我何动以吉其后有他我其如凶悔吝何吉不易为静以胜之天下不能有静而无动也动之其奚宜易称几者动之防知几其神惟君子吾与归
　　虚舟亭铭
　　我游于人人触而怒怒不在人触以我故我与世游载沉载浮泝焉洄焉泛泛中流适彼万里一叶轻苹随所遇遭无有怖嗔或干翠霞或栖丹壑志士防心黙往自托自托伊何体物无方大莫之国无何之乡方舟济河虚船洋洋船来触舟然无人有人怒呼无人曷云不见其人不获其身虚舟名亭汝视汝听
　　信芳斋铭
　　芰荷制衣芙蓉集裳灵均诏余垂华流光鴸鸣贤退彗耀鲸蔵鹈鴂之声百草不香余独何为顔此信芳相彼萧艾亦离于霜维薋菉葹江蓠杜衡孰秽孰洁孰枯孰荣有嘉我室竹扉茅堂扶疏荷屋窈窕药房余独乐斯好修为常春兰秋菊年嵗永康
　　尊闻堂铭
　　古人于道有见而知有闻而知有传闻而知自孔子殁七十子散所见所闻寥寥千载其谁其见于书者所传闻异辞博观而求约取而思俨私淑之在兹吾不幸不生齐鲁及孔子之时游夏之贤孰敢等夷我思其狂琴张牧皮俯仰百世我友我师既不可得见闻若传闻者是亦曰闻是故尊之
　　慈泉铭【并序】
　　樊山之阳髙千仞未至巅百歩有泉在山径沙石间坎甃清澈味甘冽异他水不盈不涸居人两三家汲以饮防不见多食千人不见少百鹤阡在其东母夫人之所蔵也故得名慈泉而铭之
　　慈山岩岩下视王屋我民错居頼此川渎岩岩兹山民居其巅载耕载获以粥以餐承液生云洑流含润利泽之施岂适肤寸影月流天漪风肃然相我阡陇于千亿年
　　米海岳砚铭【并序】
　　闻吾州有米海岳砚旧矣莫知在所素心弟于民间求得之以遗予刻文曰彤池紫雾鱼龙起碧落五星共月明中洼而缺两隅杀墨而不败笔洵可寳也铭曰刳有腹刬有隅隅不侧腹能潴以嫓徳与我俱米家书世莫如石为兄是吾徒弟得此故遗余
　　义冢碑铭
　　吾所居镇曰郭谷者连四五村居人逾千家皆在廻峯断岭长谿荒谷之间地最硗陿耕牧无所其土方数畮者絶少其狭者不可以画遂沟广者不可以经洫浍或土戴石或泥淖沙田既少而悉归于有力者其子孙或世守其先人之产而重转鬻诸人其人好力作负贩俗尚俭啬四方来居者人日益众而田日益不足生既不能以田为事死则无所于归即一旦不幸叩强有力有田者之门丐尺寸之土而瘗焉异时或斩凿平治之求若斧若马鬛安可得古之人所谓不封不树者岂遂若此耶余捐金置义冢得田若干畮公之贫无地以葬者余惟古者井天下之田人有分地自秦以兼并废先王之制始开阡陌而天下于是有甚贫甚富之民至使斯人生无以飬而死无以葬者暴秦之罪于今为烈也夫分井均田之法其大者不能行矣若能令豪侈之家稍知品节制度使天下甚穷之民生有所养而死有所归无饿身暴骨之患是亦有天下及禄食者之所宜三致思也故吾为书置冢之故而系以铭曰
　　记昔侍
　　帝狩于近郊掩骼埋胔岂惟搜苖工官戒途误平人冢帝察治之仁断倾竦顾瞻疆服时闻兴嗟征骨露野战血染沙时予之恤孰纾予懐记
　　帝言动臣所职哉矧惟
　　国家怙冒下土眷言我民亿万以数沟壑填委道路弃捐封狐夜歗饥乌晓餐凡我人牧孰轸孰怜樊山之原樊川之浦天寒雨湿魂诉如语解金卜幽鬼兮宅女耘叟耕夫莫或女侮山廻峩峨川流汤汤累累兹坟我心摧伤我力则殚哀此众民爰作铭诗以倡后人
　　宛平王公像賛
　　阶平星聚泰运肇啓二五储精诞生夫子神观挺防才名日起受知
　　世祖顾问宻迩
　　纶扉视草筹政决疑谓宜大任燕翼是贻我
　　皇践阼表率宪司数奏封事正议忠规三垂不靖怙众作逆九伐张皇中枢运策欃枪迅扫宗社磐石遂陟台衡臯防接迹稽典定法教洽治宣黼黻衣被徧于九埏退朝宴坐泰宇翛然谁其侍侧玉树风前邺侯既相仙骨在躯精神渊着不视体肤谡谡清举温温徳符麟阁凌烟此为之模
　　六公赞【并序】
　　吾乡国多贤人君子其以清徳为世所称者则有若曲汶卫文清公周祚阳城故刑部尚书白公谦蔚州魏敏果公象枢永宁于清端公成龙阳城故廵抚张公椿髙平故布政使毕公振姬此六公者生同时皆在乡国数百里之内然皆所谓天下之士也而吾辱从之防夫吾岂能友天下之善士乎哉吾之得游于六公者直以乡人之故耳六公之贤宜余知之尤得其实也诗曰维桑与梓必恭敬止又曰髙山仰止景行行止于是作六公赞云
　　曲沃卫文清公周祚
　　公獧以和不婴于物如秋之霜如冬之日清庙明堂不改其节金钟大镛朱弦疏越
　　阳城故刑部尚书白公谦
　　公起词苑无赫赫声清忠端亮式和且平有文有质是训是程及蔚州公理学宗盟
　　蔚州魏敏果公象枢
　　国侨以恵公叔以文称名责实公清最闻绍宗圣学道集儒勲颂诗读书百世弥尊
　　永宁于清端公成龙
　　我懐斯人流风悠巍峩实望磊砢节目厥芳幽兰其坚纯璞社稷人民即此是学
　　阳城故廵抚张公椿
　　嶷嶷英挺身标胜流厯显若晦居辱不尤声迹未坠民今思讴瞻望衡宇景彼前修
　　髙平故布政使毕公振姬
　　公文竒字公行竒节振玉摐金饮冰嚼铁拂衣耕壄耰而不辍髙风谁嗣生刍凄咽
　　任君八十像赞
　　我见黄石来临峨峨仙禽无声息驾庭柯贻我话言禔福孔多不辞而去客有相过手青松障一老顔酡适意与防紫芝烟萝云何赠之黄石同科

　　午亭文编巻四十
　　钦定四库全书
　　午亭文编巻四十一
　　大学士陈廷敬撰
　　传
　　太子太保兵部尚书总督江南江西諡清端于公传
　　公讳成龙字北溟永寜人先世仕明者讳坦有声治朝官至大中丞父时煌里中称长者明末盗起西疆里中筑堡于公先垅傍形家者言堡成不利于氏公笑曰我里千家保聚独我家不利害少而利多堡当筑矣堡成卒无害公生而才智絶人攻场屋应举之文中崇祯已夘副榜入
　　国朝仕为罗城令罗城秦桂林地故多瘴疠又猺獞顽黠不可治仕或自罢去公喟然曰荒徼皆吾民土惟国家所使人生仕宦岂择险易哉且罗城可遂无官耶单装径往罗城无城郭庐室居人数家公廨在丛篁深箐间披草木入得微径插篱棘为门牖虎歗猿掷白昼行庭中阳阳穿壊壁去公即庭中累土为几案其傍置爨一釜一盂炊烟并日召吏民来前从容问所苦喻以急公敬上之义申令行事吏民皆鸟言咿嘤与之语心耳辽絶公解析譬晓神色恺易良乆皆欣然拱聴既去则据案读书以数钱贳恶酒独酌醉则隠几而卧或竟日不冠履既数月吏民乐公坦懐益乐就当是时西粤数叛服罗城民皆窜山谷而猺獞与大姓相仇杀民既失业则阻险为盗他令或饰威规利民益疑畏不敢前公至则悉除诸禁拊循残氓诚意怜恻感人人皆自至以田赋亲输公手或留数钱置案上公问何意曰阿耶不要火耗不谋衣食寜酒亦不买耶公感其意为留数钱计得酒一壶而止民益亲爱因与朝夕问地方利害悉得其要领编置保甲约束猺民盗皆屏迹先是邻猺杀掠我人畜嵗二三至以为常至是鼓勒乡勇将进捣其巢猺大震惧自誓不敢犯界上归所掠人畜夫然后民得安居尽力于耕稼之事矣每春时命两猺舁竹兜行田野中见力耕者辄呼与语相劳苦民知公来皆率妇子环公罗拜或坐树下与饮食笑语欢如家人嘉其勤而获者愧其惰者荒芜者民大劝悔穗被野牛羊满山公以其暇日増陴浚隍招民入居新筑室者公手书题额或门联以示奨异立学宫教民其中能读书应举者免徭役民俗辑和独数大姓者负势不为下其人皆号总戎侯伯尝指挥长吏恣为残慝公曰此曹向皆倚恃猺獞盗贼为之爪牙一逆其心则立致乱变是故他令多匿意阿忍之今吾威令已行民服礼教此曹可令终不悛耶会一大姓执其僮予公属致之死公讯当与杖视之已杖矣因怒谓尔既归之官则有朝廷法在何得先自擅刑藐官蔑法乎叱之跪将杖下之狱大姓大恐叩头谢死罪移时始得免公乃为陈顺逆祸福之理遂大感悟自是数大姓皆奉法以公事至者望篱门股栗项缩无复跳踉桀骜于公庭之上者矣三年政成台使者勅粤中令以罗城为法公乃牒上寛征徭疏鹾引诸利所宜兴罢者行之民爱敬如父母焉公自来罗城从仆皆散去二仆病不能去旋亦皆死罗人怜公每晨夕视问安否间敛金钱跪进云知阿耶苦我曹供些少盐米费耳公笑谢曰我一人何须如许物可持归易甘防奉汝父母一如我受也众怏怏持去居数年家人来罗人则大喜奔哗庭中言阿耶人来好将物安家去又进金钱如初公又笑谢曰此去我家六千里单人携赀适为累耳麾使去众皆伏泣公亦泣卒不受丙午秋试办事外帘公布袍数浣破被如铁一苍头从众帘官皆美服盛饰傔从姣好公衣敝垢蓝缕诸吏人皆指目揶揄之大吏夙闻公名指衣敝垢蓝缕者曰必罗城令也诸吏人皆相顾愕眙于是大吏委公以试事使専督之事无不精当者因与极论时事所宜及古今成败是非得失之迹公掀髯抵掌词气激昻语有伦要大吏甚器重之交章举公卓异在罗城七年迁知合州公复牒十事上幕府皆为公行之去罗城罗人遮道呼号公今去我侪无天矣追送数百里哭而还一者独留不去公问故曰民习星卜度公槖中赀不能及千里民技犹可资以行也公感其意因不遣去会霪雨赀尽竟赖其力得达合州州领三县合计才遗黎百余人正赋十四两而供役繁重不支官有驺从之费公尽除习畜一羸马以家仆自随府帖下取鱼公曰民脂膏竭矣无怜而问者顾乃欲渔吾鱼吾安所得鱼乎卒不与府中鱼因极陈荒残疾困状郡守笑谢为裁革十余事公念合州民多流亡徃时新归流户便即力役而垦田既熟土著讼而争之以故集者复散公皆为区画田庐牛种官立案籍复三年而后同新集者既知田业可恃为已有而复无征发仓卒之忧逺近悦赴旬月之间户以千计未几用前卓异迁黄州同知分镇岐亭岐亭当黄麻偏界地多汊湖幽壑盗所窟巢时急盗案官文法颇繁长吏至讳忌不欲闻盗盗反持长吏所忌白昼行劫莫敢何问公捕得九人集诸父老谓之曰此皆巨盗彼恃捕后上解则牵制官吏长短徃徃得脱今以示诸父老有能保后不为盗者吾将贳之否则尽吾法诸父老愿以身保者二人立命锒铛骈首系七贼即诸父老前为坑坑之盗自是惊匿尝草笠蹇驴微行村堡以周访山川要害闾里之情伪贳大盗责以捕盗自赎捕辄得无脱者四方来谒者无贵贱皆接以恩礼延问利病咨访人物是以所兴举悉中人情黄州境壤蒸蒸乐土矣摄汉阳黄安通城事皆先絶火耗饬保甲所至辄着异迹操守益自危苦恶衣疏食以图民之急巡抚张朝珎雅重之特以卓异闻会滇逆乱作檄摄武昌事问御乱之防公对以安人心莫先停徴求时朝珎草疏欲奏公意与合以故凡兵事皆倚公以办公悉意擘画羽书交驰师旅云集军资亿万皆咄嗟而具恶少凭依禁旅罔敢指问公立置之法白大将军申明军令甲士十余万拥公忿哗公不为动词譬理解神色抗厉知公不可夺皆徐敛去或谍得武昌大姓与贼交通指藏器仗为证朝珎欲发兵捕而召公公言自烽警以来武黄诸巨家多尽室避兵良子湖中家人藏兵械以备他盗耳若遽加兵人人恐矣迹之果无他公之镇定知大体多此类也用卓异迁知建寜朝珍奏改武昌时逆贼陷岳州长沙我师进取道蒲圻朝珍檄公徃造军所渡桥贼锋迫近蒲圻人溃惊城郭为墟公入城严斥戢逃兵招集居人城以不堕通我师岳长之径旬日成桥山水暴涨桥复壊公以此去职会东山乱作朝珍谓公极知君劳苦然非公莫可办贼公曰闻命矣夫公知遇最深敢辞艰乎但黄州东连庐皖北接光固据三省形胜控制七十二寨其人剽悍善鬭阻险跳梁难以猝胜若公见委须便宜行事方敢受命朝珍大喜自起酌公曰君肯任事吾无忧矣抚一以聴君需兵几何公曰贼众我寡兵多适资乱以前守蒲圻数人与俱足矣遂严装以行初东山之乱也妖人黄金龙诡言得天书寳剑来徃兴寜山中煽惑愚民匿迹黄麻刘君孚家君孚黠猾多智数收召亡命亦数数能禽获盗贼守令多其能每抚而用之公镇岐时君孚亦尝居门下后得滇逆伪劄遂与金龙潜结河南江西诸渠魁私立将帅众号十万约以七月起事会有人欲发之君孚恐事泄遂以五月望反于曹家河黄守将王宗臣率所部兵驻兴福寺麻城令屈振竒率乡勇驻白杲约日进攻君孚夜遣七骑斫黄将营乡勇亦自溃退保麻城贼势甚张而诸盗所在益蜂起公行次阳逻侦知君孚虽反以众未合犹豫持两端遂兼程抵白杲距贼十里止宿榜示胁从者自首免罪诬陷者即赴诉过三日以从贼论于是投诉者日千计公皆宥之贼势大孤君孚及其党素服公恩信闻公来皆莫有鬬志欲即降恐见诛惟拥众自固公度君孚仓猝反其众未聚可就抚若旬日党合则难图矣遂命白杲乡约一人持檄徃布太守来待以不死之意度已至贼所公则独骑一黑骡一葢一锣与二人径趋贼寨未至二里许命鸣锣前导者行呼太守来救尔山中人君孚不虞公自来仓皇匿后山令数百鸟鎗弩矢夹道伏望见公皆燃火控拟向公公不顾直前贼亦卒不敢发至寨门门开公入舍下骡即防中坐众贼环列其黠者率众罗拜公问老奴安在老奴君孚也以旧居麾下故易昵之众云暂出顷可至矣又姁姁问今嵗山中雨旸禾稼若何若良民何作贼取屠戮耶时酷热若父母妻子匿何所得无苦乎众皆泣公曰热甚须少憩令贼为脱鞾取水饮或支榻挥扇余四围墙立公熟睡鼾声如雷贼惊异不知何为移时寤又谩骂君孚老奴何为乆不出岂有客至不设酒脯者君孚初意公必以兵来且惧见绐故深自匿及见公推诚无猜趋出叩头诉所以激变故公为开陈利害顺逆许以招抚约日而还至日尽降其众数千人黄麻数县皆解严朝珍上其事于朝再命公知武昌朝珎檄公留麻城公亲歴村落度地形所宜分立区保籍其区之有勇力若火药兵械者为烟民以慤者长之曰遇警而集踪迹疑者区长白逐之容隠者同罪于是前与君孚金龙潜结为贼者皆烟民乐为用秋七月经画有绪行还武昌当是时金龙留君孚所君孚既无所用金龙因纵之逃与纸棚河贼邹君申合公次岐亭移檄东南区长得二千人率门下诸生数人督兵进讨驻望花山君申初谓公已还武昌今忽闻以兵来大惊退保山寨公防贼新反未获食少利速战而我兵骤集攻之不如困之乃分军军其三面度贼走必径黄冈马鞍山故不守而隂伏兵崄间君申金龙果粮絶夜走马鞍山遇伏尽禽公坐山上受俘金龙缚急欲以妖术遁公手剑叱之术不得施遂斩其首捷至武昌朝珍持露布示寮属曰人谓我不应用醉汉今定何如公酒无量尝为帘官与大吏抵掌论事时觞公公饮辄数十巨觥露帻揎袖酡顔瞠目而语吏人皆窃笑公酒狂及徃东山或以为言故朝珍云然也疏闻晋级八月调守黄州时荆岳兵事急公外输供亿内靖奸宄郡壤以寜十月江西贼犯湖口旁掠兴寜蕲州戒严又滇逆宻布伪劄书湖北地复大乱陈鼎业合逃兵掠驿马反阳逻何士荣反永寜乡刘啓业反石陂周铁爪鲍世庸反白水畈各拥众数千人号称十万遥连湖口寜州诸贼约以十月上旬取黄州遂及武昌汉阳髙山大湖烽火相望城门皆昼闭墟里寂无人各镇援兵悉随大军进攻湖南黄州余吏民才数百人至不能备阍柝议者欲弃黄州退保麻城公曰黄州为湖北七郡门户我师屯荆岳者数十万水陆转运取道于此且濒江而城控制阻险前倚兴寜庐阜后压天堂金刚诸寨实东南闗键释此不守则荆岳有狼顾之虞七郡成瓦解之势所系非仅一城已也吾誓死不能去此然吾坐困以待不若相机进犹可侥幸以图存贼势虽众皆取士荣进止若先破士荣余可不战而下于是徴各区乡勇又分守山隘令逃民不得入合贼别遣黄冈令李经政攻鼎业禽其父子阳逻平十一月二日率诸生及吏卒二十二人前进时千夫长百夫长李茂升罗登云吴之兰以所部来会各区长读公檄皆感愤洒泣厉乡勇以同仇之义渐次辐辏得二千人于是立什伍标旗帜号令明整卒如素习部署甫定谍报士荣已据黄土防公遣登云偕武举张尚圣以偏师徃侦自率大队遂发七日尚圣等遇贼前锋与战贼小却公疾驰抵尚圣营众见公来欢噪请赏公无以应惟用言语意气拊循慰劳众感泣气益増下舂乡勇大集有众五千人屯箔金寨下与贼对垒八日黎明士荣贼数万自牧马厓分东西两路夹攻我师贼皆手挥红杂色旗照耀山野公着旧绒衣匹马仗剑当营门立见东路贼少命登云率千人御之自以大军当其西命尚圣攻右之兰攻左公冲其中坚战甫合之兰中鎗死贼鬭益急礟火如爆豆着处皆穿左右劝公盍少避公叱之曰今吾死日也敢言退者斩我军见之兰死又被伤者众少却而箔金寨后民素为贼诱见我军却鼓掌讙哗袖出小红旗相摩麾公见势益急鞭马径前回顾茂升曰我死可归报张公茂升恐失公急发一矢翦其大旗我军少进茂升马被创倒茂升步射杀二人鎗洞衷甲乘他马以进短兵相接复手刃数人而尚圣自右山绕出贼后我军急击尽搴其旗贼遂大败士荣手长矛殿后左臂断犹力战陷泥中遂被禽登云击贼东亦追奔数十里是役也斩馘数千山谷填溢溪水尽赤获军资器械无算槛送士荣于朝珍公得贼名籍立焚之众心以安乘胜进至吕王城茂升等欲少息公曰白水石陂诸贼本以士荣为盟主今士荣既禽诸贼胆落卷甲疾趋将自崩解所谓破竹之势不可失也若淹留晷刻贼据险致死矣时诸营才午炊公命尽覆其釡以进据鞍草檄有能禽贼来献者重赏投诚者待以不死胁从而归者但闭门坐家无军器者即从贼概不追问身无乡勇印号家藏兵仗即良民亦诛死于是众贼闻士荣禽既大悔惧及得檄书又知毁其名籍一时解散略尽师至白水畈铁爪世庸等尚有亲兵数百人欲保什子寨公已先令人守隘不得上脱身走君孚十一日军定惠寺遣追尽禽之而石陂等贼亦皆平公驻黄市抚戢军民东山大定散各路乡勇归农勒石黄市旗亭间班师而还自出军至是仅二十四日以乡民数千破贼数万不费公家粒粟不烦师旅徒手奋身摧锋陷坚而奏肤功此近世所希有也当此时荆门岳湖燧火相望对垒连疆耕戎交迹内患既消邉圉孔固公之功在天下而不在一隅矣十四年春湖南兵乆不解公于征敛转输重纾民力而行间所需物用器什文檄横飞旁午络绎公皆躬自购造不假胥吏省民费以千万计严饬属邑禁羡耗絶私派惩诬告杜馈遗以其隙招致文学之士讲论经学兴起废坠人若无兵秋大饥发廪赈卹广募输积严冬冒雪计口受赈全活数万人十五年水旱洊臻讹言复起公谓人心易摇宜示以暇豫与为镇静修治赤壁亭榭日与文武寮吏歗咏饮射其间士民相与庆曰我公如此吾属何忧又以秘计禽诘奸细抚定凶党流衅顿息会丁继母李夫人忧士民数万人伏抚军辕门号咷请留制抚亦心知公不可去疏请夺情公勉起视事十六年制抚以蕲州上接荆武下临浔吴南连大冶兴国东邻宿松太湖水陆要区奏复江防道以公为之三奏而报可公规复沿江墩戍缮治战舰练习水师计禽伪官渠盗江境肃然十七年迁福建按察使士民请留不得朝珍曰公去失吾所凭公条便宜十余事乘五两小舟萧然去楚去之日蕲黄及旁郡人沿岸遮送至九江者数万哭声与江涛相乱公亦垂泣不忍视十八年春抵闽时耿精忠乱新定海寇犯漳泉四郡连数嵗用兵徴役烦苦又数起大狱系满囹圄每一巻牍罹重辟者辄至数十百人狱皆已具公视之怛然谓民命所闗寜以狱既成而可不慎乎时以亲王主兵事语闻王令公会满汉大臣覆録公言通海数案所牵引半皆平民遂白王释不问或有持轻重两可公已尽得其状偘偘面折不为屈指庭下妇人孺子曰此曹皆何辜乃撄斧锧皇天在上人命至重吾誓不能缄阿从事王久闻公名至是愈益倾折每疑案子公専讯谳决明允所生全以千计其久系得白贫不能归者皆给赀遣还淹滞为之一空逆乱时多掠浙东江右子女及后投诚没为奴婢老弱转弃沟中僵尸相属公设法劝募赎之归籍小儿女不能归者养之署中积数千百人计满一舟则给口食归其父母亲戚公退食羣儿皆环绕膝前争索果饵喧讙以为笑乐初占匿者犹众至是皆顾化多自遣还者矣为臬司官吏慑服闽俗翕然一变未及朞迁布政使闽地久驻兵重资民力莝夫月计数万公白王军人刍牧本有常役今民困方殷矧忍横派悉索耶力争请免或谓非所职何自苦为公曰设兵以为民无民设兵何为调停者复议改折公争之益力王卒是公言向所科莝夫数万一日尽皆罢去民既乐公徳爱而凡军中所需乃益趋事恐后八郡正供及江浙协饷不下数百万皆司库收公大书掲庭中命皆应时收正项外不増铢黍即令原解官役计项支拨略无亏累署中薪米不给至无衣可典或终日一食随征满汉大臣朝使者有时来过径入卧内或绕署闲行曲房阿阁无不歴览几案间蛛丝鼠迹一竹笥贮朝服一釜备炊爨文巻书册数十束此外都无一物咸叹曰于公清苦天下第一也外畨贡舶或有所献公悉屏斥或呈様香一齅即持还去贡使皆囓指作礼谓译使云
　　天朝洪福我侪实未见此清官也将军制抚交章论荐举卓异十九年春开府畿内去闽亦如前去楚时也驻节上谷郡邑吏望风争自濯磨求称公意会旱步祷时雨大沛禾麦重岐三穗民号曰于公穗立保甲申约束缉剧盗惩豪强政大修举所条上利病兴除前后数十事皆朝上夕报可语在奏疏中不具载二十年春督理孝昭皇后梓宫前诣
　　山陵过
　　阙请陛见
　　上久知公清忠着有勲劳闻公入见念其年老不胜歩命侍衞持席于午门中令少坐公拜谢坐少顷入见赐食并内帑金天闲马
　　御书手巻及
　　御制诗一章既数日
　　山陵还过
　　阙又
　　赐鞍马一匹葢自是
　　隆礼异恩不可殚纪是年冬请归葬母夫人得
　　俞防数日
　　命总督江南江西单骑孤装如赴罗城时方公之节制两江也初被
　　命即已亷得陋习数十事比至则掲之通衢数翦除豪吏大猾隠蠧旧神明洞察如亲至目覩墨吏日数十惊出见白髯伟躯长者辄胆落谓为公微行公亦数微行以实之檄郡邑条具便宜皆为兴举郡邑吏无不畏爱趋令南中风俗素侈丽厚自奉美服游冶闻公来公私皆争衣布褐布褐价腾贵而贱绮縠文绣公知人心渐即于善遂専用徳化诲导之凡文议爰书皆手自批勘第其甲乙以示褒贬自鸡鸣至夜分不休寝食为废或劝之少息辄曰吾非不知食少事繁养生所忌第吾受
　　国厚恩两江官吏多至千百何可尽劾耶所以为此者冀其见闻知警归于亷慎吾虽尽瘁国家所得不已多乎性善饮至是累月不一醉尝中夜苦饥索少米作糜不得遂笑而起视事达旦时上下贶遗都絶端午日遣视寮吏无敢以黍角诸节物相馈者童孺携金钱过市门交易而退无敢欺吏民安恬有歌笑而无管弦有醉饱而无羞错商旅辐辏闗市流通每一令出父老扶观有读之垂涕者公之清严忠直勤劳
　　国家利济民生者大较如此二十三年春被
　　命巡海还防理安徽江苏两巡抚印四月十八日晨起视事未出户疾作召诸司语不及家事端坐而逝至夜漏四十刻坐不敧倚顔色如生年六十有八将军都统寮吏来至寝室皆见牀头敝笥中惟绨袍一袭靴带二事堂后瓦瓮米数斛盐豉数器而已无不恸哭失声士民男女无少长皆巷哭罢市持香楮钱日至者数万人下至菜佣负贩色目番僧亦伏地哭尽哀公鞫狱多所平反衔恩者皆设位于家至是皆奉以来榇归士民数万人步二十里外伏地哭江干江水声如不闻公之得吏民之心江寜人谓数百年来无能如此者士民立祠于清凉山如黄州之赤壁云讣闻于朝
　　天子震悼祭卹有加已而
　　上东巡还谓内阁九卿詹事科道曰国家澄叙官方首重亷吏其治行最著者尤当优加异数以示褒扬故江南江西总督于成龙操守端严始终如一朕巡幸江南延访吏治博采舆评咸称居官清正为今古第一亷吏应加褒卹为内外大小臣工劝其详加议卹具闻于是集议加太子太保諡清端廕一子入监读书葢
　　上于公礼意盛隆初终罔替由公以来士之以风节著者皆知慕效公则岂独公之为幸也与公刚介沈毅彊力多智正直自持不少囘曲而临事决机应变无方葢其诚与才合识与力并故所至能集大勲而着令名焉初东山乱时刘君孚为逋逃主党羽甚众公欲用其力而实患之会黄金龙就禽公亟典衣分俸得百金赏之众皆不平谓君孚匿金龙何反被赏公曰金龙之禽实由君孚密计君等不知耳其党以为然又见君孚果得百金不让于是益疑君孚实卖金龙其党各稍稍散去而公又因以纵间离其亲属君孚计益穷遂郁郁以死其坑七盗也其魁初以盗降为游徼每进见公辄赐酒肉慰劳之曰吾深知汝能汝为吾尽心禽盗吾贳罪旌汝一日又见赐之酒问羣盗数名魁唯唯不尽言因复饮之竟醉矣出公微服伺之魁意得甚与其徒大饮肆中出槖中籍歴指其名别其勤惰狡拙公悉覩听之明日召魁盛赐之酒食遂益欢恃无所忌复大醉放意尽言诸盗状公曰吾闻汝槖中有籍可取视否匿不肯出摉得之大小盗名皆具公因谓若此行不可立于人世矣宜速归曰小人从公复何归公曰汝归黄壤耳乃惶惧言死自其分幸与母诀不许取箧中俸金一两俾寄其母立毙之公自得其籍按以缉盗无不得者公尝曰人命至重上天好生自非精察确讯若寃杀一人便应以命偿之故多徒步独行或防蹇疾驱杂田夫旅人中侦听野篱邨店樵牧童叟之语以是疑情细事无不如犀燃烛照遣使往察事人亦不敢欺也而徃徃蹙额哀矜多所减宥一日逮一盗盗觳觫甚公曰吾知汝已改行矣汝传语若党改行与否官必知之赏诛随之矣赐以酒食放归一窃者公讯之曰汝窃也未至死汝所知某某皆巨盗罪应死然能自新吾亦赦之今释汝归语若辈羣盗闻之皆大畏敛迹一营弁餽饷军前其弟无赖子也久客归而是夜尽失其饷遂执弟归之官弟不胜拷掠因诬服株引平日交游市井恶少十余人问其赃皆云用已尽狱具公适以江防来谒巡抚偶举此事公曰无赃则案终疑且数千金何得遽尽乎巡抚曰吾固疑之今以属君公承命秘其事不发越二日引众囚至畧讯即释去复巡抚曰江夏盗案无一人实者问囚安在公曰尽释之矣巡抚大惊恚公曰囚被刑已极若再讯即恐立毙诚不忍其无罪就死且上谳须得真盗留此属何所用之巡抚问真盗安在公指抚军帐下一校曰盗主家也缚以付公公曰众盗数日可尽致也既数日果皆就缚赃在校家封识如故巡抚问公何术能尔公笑谢而已他如此类皆神变不可测闽囚数十人当斩公察知其枉白王王下其事狱词六七返不决公度此终不得即脱即取囚出坐之阶下与饮食去桎梏凡囚临刑给食脱械众囚谓即死皆相对啼呼忽闻传语寃已白令归复业乃惊喜不自持狂叫叩头出血时满汉吏方有事至公署亦感激雨泣自是罗织之风少衰当事闻囚已尽释亦无以夺之也公之缉盗惟善用人所蓄游徼及降盗恒抚以恩威四方有盗此数人皆得来先白公带间系一布夹袋得盗名即投其中自剧贼偷儿踪迹毕具探袋中名勾捕无不得开府时袋已敝左右请去之公曰此袋昔贮盗今以贮酷墨吏未可去也公自言人见我发奸摘伏疑有他术不知皆古人成法第因时宜行以诚心求耳公每论事辄称曰上帝式临或曰天鉴在兹葢徃徃梦寐与神明通故其断狱制事亦若神有相之者公既苦节好施予每听断时民有当偿人钱物力不能则倒嚢代之偿嵗饥得俸多少悉施与不顾已罄矣惟一骡公所出入骑者鬻之得十金施一刻而尽公日食粗粝年饥更甚举家食粥以少米为之襍以黍炒糠令微焦屑之粥垂熟入糠屑其中客至亦出此粥劝令依此法为食冀得存余蓄以济饥者客皆不能堪为公强食之有膏粱子不下咽公谓之曰贫苦士之常富贵人之幸今民不饱糠籺而汝忍独饫肥甘乎若不节食及人吾罚汝赈饥矣时人謡曰要得清亷分数足惟学于公食糠粥公在岐亭公子来省及行署中有一腌鸭割其半与之时人有半鸭于公之謡先是公每晨市豆腐二觔许故又謡云于公豆腐量太狭长公临归割半鸭半鸭于公过夜钱五厘酒价何处拈葢公饮酒每夜以半壶为准楚酒半壶价五厘故云尔公躯干脩伟红颊隆准美髭髯精神炯炯四映平居与人交不择贵贱谈防终日畧不拘忌及当大事若羣议会谳有所可否虽王公大人不为少贬性极慈易而御物整严宾客故人有时过存蔬食菜羹言娓娓不倦或当欢笑一语涉私即正色斥诘诸吏望公威若负霜雪及论説筹谘辄霁顔商确务尽事理以是虽见严惮愈益亲乐之其喜怒哀乐本乎天性得乎学力如此公尝语人曰人当惜福为子孙留余地布衣蔬饭享受无穷膏粱纨绮实不解有何可恋凡公话言文字单词断纸皆可以感人心挽习尚不悉载载其与友人荆雪涛书书言罗城事畧曰广西栁州罗城偏在山隅土司环绕山如剑排水如汤沸蛮烟瘴雨北人居此生还者什不一二土民有猺獞狑狼之种带刀执鎗性好鬭杀父子兄弟反目操戈恬不知怪顺治十六年冬初入版籍成龙以十八年之官选授后亲者不以为亲故者不以为故行李萧条次清源同年生王君吉人所其人忼慨好义反覆开譬谓粤西非吉祥地夙知成龙家食尚可自给劝之勿徃成龙时年四十五矣然英气有余私心自度古人利不苟趋害不苟避之义何为也俯首不荅王亦黙知其意挥泪别去抵舍别母及妻儿典鬻田屋得百金携苍头五人颇勇壮可资濒行族属老稚相饯欢饮至夜扶醉就枕而天已曙矣大儿廷翼为诸生已久犹谨朴如处子以田产文劵歴歴付之但命之云我为官不管汝汝作人莫想我而已拜别先祠不觉肠断门内外但闻哭声不复囘顾此时壮气直可吞猺獞而餐烟瘴也行及湖南冷水滩卧病颠连扶掖陆行至桂林谒上官见羸体伶仃惊悯特异皆劝以善调治勿亟赴罗城抱疴之人至是胆落徃日豪气不知消磨何所矣病几危苦孽未尽不速死及栁州稍瘥尚不知罗城在何许也罗城与融县沙巩连界行至沙巩遇乡老细询之乃知对山即是罗境登山一望蒿草满目无人行径绕山都似营垒阵场瘴云惨淡苦雾凄迷囘忆同年生之忠告不置也入县中居民仅六家宿汉夀亭侯庙支牀周桓侯背后永夜不成寐明日到县庭无门垣草屋三间东断为宾馆西断为书吏舍中辟一门入亦屋三间内廨支茆穿漏四无墙壁郁从中来病不自持一卧月余从仆环向而泣了无生气张目一视各不相顾无如咎孽未尽死而弗死乞归无路扶病理事立意修善以囘天意凡有陋清察厘革自以分死一官而已命不殒累及仆从黄瘦如壁画隂鬼相对而泣莫能救无几何一仆死余仆皆病成龙自忖一官落魄复何恨诸仆无罪何苦贻累叮咛令各逃生一仆苏朝卿仗义大言若今生当死于此去亦不得活弃主人流落他乡即生亦何为余仆掉头不顾当时通详邉荒久反之地一官一仆难以理事乞赐生归当事者置之一笑而已无何苏仆亦死其年逃仆归家大儿续覔四仆来而三仆又前后皆死止存一仆昼夜号咷如风魔欲遣之则一人难以远行且此仆归则孑身更苦无奈其思归日切遂聴其浩然长徃万里惟余一身生死莫能自主夜枕刀卧牀头树二鎗以自防然思为民兴利除害嚢无一物猺獞虽顽无可取之赀亦无可杀之仇也事到万不得已时只须勉强为之申明保甲不得带刀携鎗咸遵无犯间有截路伤命无踪盗情必务缉获隠昧情事尽心推详必得真实立时诛戮悬首郊野渐次人心信服地方寜静而上官采访真确于是有大事招拟解省小事即行处决之通行罗城虽安而地与栁州西乡接境其人祖孙父子生长为贼申明当事辄以盗案为艰置之髙阁窃自思渐不可长身为民父母而可使子弟罹殃咎乎约集乡民练兵亲督杀椎牛盟誓合力攻击先发牌修路刻日进攻此未奉委命而擅兵自揣功成亦在不赦之条矣但奋不顾身为民而死胜于瘴病而死也渠魁俯首乞恩讲和掳掠男女牛畜皆送还仍约每年十月犒赏牛酒敢有侵我境者竟行灭葢獞人不畏杀惟以剥皮为号令而邻盗渐息至是上官采访更确反厌各州县之请兵不已报盗不休为多事也嗣后官民亲睦或三日或六日环集问安如家人父子言及家信杳絶悲痛如切已肤土謡云武阳冈三年必一反比及三年甚忧之葢人既和謡不验矣又云三年一小五年一大比及五年又复无事而民俗婚丧之事亦皆行之以礼感之以情罗城之治如斯而已自数年来本非为功名富贵计止欲生归故里日二食或日一食读书堂上坐睡堂上毛头赤脚无复官长体夜酒一壶直钱四文无下酒物亦不用箸快读唐诗写俚语痛哭流涕并不知杯中之为酒为泪也囘思同僚诸人死亡无一得脱兴言及此能不寒心赴蜀之日益励前操至死不变此数年之大概也偶书寄以发知已万里一嘅余昔过上谷公自言一生得力在令罗城葢其澹泊之操坚危之节始卒不渝老而弥厉者已预定于此故余独载此书以见公之志焉余见公时当公巡抚京畿逆旅深夜执余手而语有知已之言葢康熈二十年冬十月也后七年公孙户部郎中准从余游得公传畧及轶事襍文擥掇而为此传
　　陈廷敬曰异时吾阳城杨公继宗天下称清白吏所首指名者也予为史官时阳城田侍御在京师京师一老妪徃来侍御家间尝谰语云某不爱钱岂杨继宗耶杨公去妪时三百二十年余矣而妪能称説之葢当时名闻天下后世妇人女子犹皆习闻其名而尊美焉凡为士者可不向慕乎哉予感妪言而心识之其后与卫文清公周祚魏敏果公象枢布政毕公振姬数公者游数公天下之所谓亷吏也皆晋人在阳城二三百里间夫天下清白吏不易得而为世所指名者乃独多在于晋可谓盛矣乃今又得于公于公之清操伟烈章章如是千百年下必有如老妪之称杨公者可无以余文为也独是余公之乡人也既多贤人之迭出于其乡而又尝职在史官亲见闻公之行事废名臣之烈湮乡先生之迹咎莫重焉故次叙之传曰髙山仰止景行行止虽不能至然心向徃之余生贤人之乡而志其操行亦将以为取斯也






　　午亭文编巻四十一
　　钦定四库全书
　　午亭文编巻四十二
　　大学士陈廷敬撰
　　传
　　封中宪大夫希声吴公传
　　吴公讳道黙字希声沁州人大父讳某躬耕读书陇上有学问行义父讳某孝友忠信能化其乡人葢吴氏世世有隠徳云公生而质直重厚不喜游媐稍长谨绳墨蹈规矩老师宿儒叹以为不及与其昆季以文学相切劘家贫不能致师圣贤精理皆苦志玩索心自得之里中从而请业者数十百人劝诱训戒各因其材使有所成就诸子皆自教以学为世贤人公初补博士弟子员数应省试不合于有司退而益以明道授徒为己任其后以子琠贵累封至中宪大夫通政使司右通政公自少至老以孝悌仁义修其身以教其家与乡葢乡之知有师自公始也昔余过铜鞮夜见公于逆旅须睂轩伟布衣敝冠与余语意徃徃合旦日徃谒谢见所居陋巷蓬门隠约寒素意泊如也葢公之操义风槩如此子三人琠都察院左副都御史为
　　朝廷名臣葢所谓世之贤人也琪皆有名胶庠中公之殁琠属廷敬为公传賛曰
　　余过铜鞮时问吴公家在徐村村有唐徐勣庙故名考勣家曹州离狐客卫南不闻其在铜鞮也或曰勣守并数出云中战有功徳在民民祠之其东有文中子祠以通尝读书于此沁人之慕义不忘如此哉若公者非所谓古之乡先生殁而可祭于社者与况修其身以教家及乡乡之有师自公始则尸祝而俎豆公者虽比于英公文中子不为失伦矣
　　张太公传
　　张太公鉁字宇竒别字见虚先世阳城人元末迁沁水之窦庄窦庄者在榼山下沁水环焉以所居人得名然张氏由明以来为士林华族实冠冀南他族姓鲜可为比父五典累官太子太保兵部尚书宫保公子六人曰铨以巡按御史死辽事諡忠烈墓道祠庙肃若神明曰铪举人曰鋡进士曰錜举人曰贡士时方重科目自铪以下皆矫厉自奋而太公宫保公第三子俯躬下气恂恂束饰尝曰古之君子读书遂志岂以为遇不遇哉再举于有司辄不利以子道湜官翰林编修封太公如其官于是宫保公之子六人皆通贵益大显其家当宫保公时太公为博士弟子员文名蔚起时方有兄弟竞爽之目宫保公曰吾家故贫自吾为吏产益落汝曹守文墨皆不治家人生事家人食指多又叠罹寇殣吾忧之可以寄百口者察无若鉁贤太公闻之曰吾知遵吾父命而已游太学归管辖家事内外纎悉罔不如宫保公意宫保公色喜曰我固知鉁贤鉁果克吾家仲早世遗孤子殇宫保公既命忠烈公子道济为之后依其妇刘时道济已长成人太公惧无以慰寡嫂心提其幼子道湜于襁褓中属刘且十五年不幸太公长子卒刘遣道湜归曰儿无母我太公不得已命之曰儿无背刘道湜始终事刘如母太公之命也初宫保公谢宾客时忠烈公已仗节殉难铪年十六錜生才五六嵗三人者太公异母弟也太公推食饮解衣服以养以教垂三十年皆有所树立有闻于时于是太公谓吾事乃今毕矣其诚孝友弟出乎天性若此明末举贤良方正科有司属意太公太公闻之即日骑蹇驴遯去下太行渡河涉江隠迹武林湖山之间后既以子贵益退损如常人箨冠布袍过市门一人负重力不胜睥睨太公谓丈人助我一臂力太公急呼旁舍人助之力旁舍人曰此张太公也负者惧谢罪太公笑而遣之始余至太公家甔盎萧然瓦器脱粟时余方少然已知太公修身闲家心敬慕其为人其后又三十年太公白首魁艾岿然长徳夀考燕喜夫妇偕老即其家罕有能并者乡里称张太公长者能操行仁义而天之报施善人不爽也
　　陈子曰尝览观史迁以来所传记畸人轶事多竒怪絶特可喜之行世亦乐称之葢庸徳者众人之所去也以余所覩张太公行事何其谨厚纯檏退让君子与席借荣宠何难取富贵以就功名顾萧然自外独行其志非有徳者孰能之其贤矣哉
　　廖氏传
　　尝覩建文朝遗事未尝不掩巻欷歔至成祖杀方孝孺连引九族则又不禁瞠目竪发恚恨其所为今三百年一时忠臣烈士事多湮灭无传余在史局摉罗散失苟幸得之则喜以悲而况得见其子孙苗裔耶廖永忠巢县人楚国公永安弟有功太祖时封徳庆侯子权嗣封孙铭镛受学孝孺孝孺被祸禁勿得收其尸铭镛兄弟独徃恸哭收葬之成祖怒戍之金山余既载其事后见廖生凤征文竒其人请与居二年矣不知其巢县子孙也生之言曰金山距松江百里濒海子孙世袭指挥千户明之末年凤徴之祖某知天下将乱金山军民并处且有变移家之松江
　　清兵南伐卫坚守不下积尸与城堞等兵乃跃上城伯祖某于城楼上手格数人与其长子某皆自刎死次子某亟归遣散其家人自焚亲属二十余口还刎父尸傍以死凤徴之祖以郡居弗及于难搆屋申浦之南教子孙以农贾为业
　　国初徴领旗军子弟为运漕干总戒勿徃今云间廖无二姓皆巢县裔也今吾乃知生烈士之子孙而益叹慕其先有当称述者或以节死或以见几去其致命遂志者为忠义臣洁身逺害以教其子孙可谓贤人君子矣吾独惜其名字皆失而不可求也故为记其略如此
　　旭白韩君传
　　韩氏其先魏王琦家在相州宋乱相州数被兵国子祭酒曰永实始迁洪洞当其时洪洞之韩累数世不仕然皆屈首受诗书尤精黄岐之学能以业其家所活人大多功葢与古之良相者侔洪洞之人曰真韩王裔孙也前明成化中以进士起家累官户部尚书曰文有直声最后抗章暴刘瑾罪武宗惊泣为不食瑾矫防夺尚书官下诏狱瑾诛复尚书嘉靖初数荐不起进太子太保赐诰褒美卒赠太傅諡忠定忠定公子士聪髙唐知州士竒刑部主事皆以瑾故夺官于是韩氏始大显名于时矣君讳光晓字旭白髙唐公五世孙祖汝松家赍用素饶不省计喜施至靡财单币洪洞人谓韩氏世有其徳父承宠济南同知敦朴谨愿能继父志不屑以财自雄然时以其留余稍稍用盐防才足给食指遂移其家津门在济南既不乐仕宦解其官归曰吾韩氏世有徳于洪洞吾其可逺先人之墓庐且洪洞人爱我吾必归归次曲阳无疾而卒君时独从哀号路侧过者酸鼻既归葬防京东兵君母亢留张湾及于难君卒遭变执丧行古制虽士大夫习礼者莫能过焉济南公二子君其季与伯氏异母君母亢安人初亢氏善富髙赀亢之来归也丰其奁金累数万济南公曰季亢之自出也金必归季后君皆以金归伯氏里中贾竖素怨伯氏讼伯氏欺其孤君曰我固以让吾兄由是讼者大屈君事兄如严父待兄之子如已子人髙其行化渐于乡焉君尝为博士弟子员崭崭立名誉妒嫮者妎其能将遗书督学使者使黜君然其人阳与君相交驩佣奴数数来奴误谓遗君者遂以书抵君君视书呒然语奴非遗我也奴持书去后君竟用是黜君终不语家人以故妒者后觉之大惭恚曰吾伤长者无面目自活其意度行事多此类封文林郎娶亢氏封孺人子象起主事象起初为福山令有异政
　　陈子曰今人为其父母传者直以为志表之余事耳岂真能知文字之可贵哉夫人不皆有竒徳卓行故传者尤徃徃难之象起之求传其亲独异焉曰志以纳诸幽表以掲其外然而不皆可行世致逺也于传乎是重敢以烦公余见今户部尚书福山王公尝数称福山之政有异王韩婚也故语韩事有足征及退而考其家世竒徳卓行果皆可传也是以叙着于篇呜呼韩君之贤知文字之可贵如此而大司农谓韩君曰今之名能文而可为子先人传者陈子也夫王公择人而使为文则福山之为政其得于乡邑贤大夫也有由然矣
　　三烈妇传
　　裴氏阳城龙庄里民张琦妻琦贾人常游河南北间客死禹州裴闻而号泣曰天乎夫死无子我义不再辱我昔尝笑人何至令人笑我耶絶食五日不死其兄来祭琦裴止之曰姑待我而家人防视愈益严强之食复食于是守者稍懈迟明视之自经死矣及含敛貌如生庄靓犹未闻琦死信时夫以妇人称説大义凛凛有古烈士风其亦可以愧世之为丈夫偷生苟免者矣时康熈己未嵗正月也其后阳城以夫死自经从葬者复有二人其一在阳城之化源里曰李氏
　　李氏者石基永妻基永家贫好学至不能继脯糜而诵读不辍遭时喜贿年二十七不得列邑庠郁郁以死有二女一男男才二嵗基永死之明日男亦死基永以贫故五日始克棺敛李取基永手钞秦汉文唐诗各数巻内棺中是夕栉沐自经棺傍
　　张任妻王氏阳城白巷里人曽大父参政公徴俊死崇祯时流贼难者也大父父皆儒生任大父中丞公父民部君两家俱髙门王年十六归任才数月任为学官弟子员数日病卒王絶饮食居楼中矢必死家人环守之明日绐其家人趣使下取食有小女奴在傍阳怒之女奴惊趋出遂自经死衣桁间经以夫故腰组项下经痕处受以白缣数寸许衣上下缝纫牢固不可易未死前一日嫁时衣履巾帨诸饰用物从王氏来及夫家者各别置不乱室中罗列悉就完整不以仓卒改常度其从容暇豫如此死时年十有七康熈庚申八月朔也陈子曰自吾居里中二年三见烈妇事近世鲜乡闾之教烈妇之事谓非出于性生者耶始张琦妻裴余尝语邑令以闻于大吏请表之已而格不行余尝观古烈女虽犹未至于三妇人所为者皆得史传着之以劝天下后世如三人者使闻于
　　朝而旌异之以助
　　风化其不亦伟哉
　　张太恭人传
　　张太恭人者徳州人通诗春秋传及羣书嫁为田大夫妻大夫顺治中以进士知丽水有能名卒于官恭人取庭中牍籍勾稽验覆召管库谨视赋徭所入曰代者至则必以是淹吾行吾贫不能赂庶谨备之后代者至果以为言恭人牒太守请自临詧太守王君来坐县堂上恭人身自立堂下见太守顾家僮持籍以进太守按籍阅所入出无一舛漏者代者屈恭人得以大夫榇行当此时恭人提其孤归数困于强豪孤雯予友也为予言曰雯母师也一室之内十年之间午夜篝灯纺绩声读书声哭声三者而已予闻之泣然不自止其后雯需先后成进士雯填抚三吴移抚黔需在翰林霡亦以文行选入太学皆恭人所自教年七十七凡四进封以卒恭人能文章工诗诗成辄焚弃谓其孤无非无仪惟酒食是议诗之教也孤弗敢强然犹传其茹荼吟三十首咏歌于士人世之自以为能诗者莫能及也文多后悉取其藁燔之今着其存者一篇葢恭人年七十时里党为恭人夀恭人以戒其孤之辞辞曰示雯辈女昨来言里中先进学校乡曲诸君子父老谋欲醵钱寘酒筵合诸名家文词张屏幛如前嵗夀萧太夫人事将以夀吾者此亲串盛心洽比雅事吾乌能无感然自度有甚不可者今得详为女曹言之按礼妇人无夫者称未亡人凡吉凶交际之事不与亦不为主名故春秋书纪履緰来逆女公羊传曰纪有母何以不称母母不通也何休学云妇人无外事所以逺别也后世礼意失始有登堂拜母之事战国时严仲子自觞聂政母前且进百金为夀葢任侠好交之流有所求而然耳岂礼意当如是耶吾自女父之殁于官携扶小弱千里归榇含艰履戚三十年余阖户辟绩以礼自守幸女曹皆得成立养我余年然此中长有隠痛每嵗时伏腊儿女满前牵衣嬉笑辄怦怦心动念女父之不及见故或中坐叹息或辍箸掩泪今一旦宾客填门羊酒塞路为未亡人称庆未亡人尚可以言庆乎三十年吉凶交际之事不与知而今日更强我为主名其可谓之礼乎处我以非礼不足为我庆而适足増我悲耳且我何可以萧太夫人比也萧太夫人年跻八十于古谓之中夀萧封君即世不过十余年为白首夫妇女父之亡吾年未四十今更三十一年亦仅古之中夀耳何可以萧太夫人比且其子侍读君居里已十七年徳望髙善行被于乡党乡党徳其子而庆及其母宜也女曹中外薄宦偶归里闾无善及人而亦偃然受乡先生里父老之捧觞拜跽其又何以为情顷者米价翔涌邑井萧然亲故素多贫乏若复合钱市籑为未亡人进一日之甘未亡人更辠戾是愳矣女曹官于朝宜晓大体其详思礼意以安老人之心为我先事而婉辞之惟勿忽也其遇事引经传以合乎大道类如此此皆其可为传者也赞曰初廷敬尝私怪雯在京师时独乆从余游日以其所为诗若文来廷敬居西街雯亦徒西街居既乃知恭人之教命然也昔敬姜见文伯之友降堦却行奉剑正履召而数之以其所与游皆事已者文伯谢而择友引袵攘卷亲馈事之甚至君子谓文伯之母备于教化予于友无能为益然亦自信非事人者是以恭人乐得为其子友与若子舆氏见俎豆揖让之事而悦之母曰此真可以居吾子予不敢援是以为比也恭人之贤岂遂逺于孟母也哉






　　午亭文编巻四十二
　　钦定四库全书
　　午亭文编巻四十三
　　大学士陈廷敬撰
　　阡表
　　百鹤阡表
　　我陈氏实舜后世称侯邦宾于三代子孙散处列国为代着姓顾瞻蒲坂兴言旧畿则吾陈氏尤近在封域者也陈氏世徳仁厚播于山右诞我先公孤廷敬庸敢即先公之徳业显著于家邦者诠次而系以辞先公讳昌期字大来晩而号鱼山老人初为廪膳生垂声黉序顺治中
　　诏郡县用文试各举髙第一人先公文冠一州名上吏礼部志在养母不乐仕为学以穷经为亟深于易礼经尤好程子易传尝言曲礼上下篇当仿学庸列四子书中自少壮而老吐辞制行务合经义以故见于家邦者可为世表仪焉先公生明万厯中亲见国家之所以兴废君子小人之所以消长人心风俗之所以隆替盛衰故修身教家敦行厉世本于学术不移于物情不夺于利势不忧不惧特立独行惟凖乎圣人之道而尽心焉流贼起西秦先公先事谋保聚筑楼河山间楼将卒工而贼数万果遽集楼下围攻之数重先世父侍御公时为孝亷在楼中我先公谓侍御公贼势众矣即固守围乆不解楼中食尽人饥终不可保自请间道告于州幸州人救援我尚可图存侍御公曰此危道奈何我先公曰苟得当活楼上下千人且不使贼惊吾母为益大矣若坐毙于此非计之得也慨然固请行中夜自楼颠缒而下缒絶先公堕地乆不闻音声贼火照山上下明如昼治攻具益急楼中人人目相慑无敢下楼救者防李忠奋前曰死生命也捄主义也义在而死命之正也忠愿下楼忠下楼缒先公而上未苏也质明宛然无恙若神有相者一时楼中人咸异焉贼围楼攻之三昼夜谓楼中渇且降先公汲楼井中水扬楼四边贼惊相视谓不可以渇降也徐驱去长老曰吾闻活千人者其后必大陈氏其兴乎当是时中外恬熙州郡乆不被兵流贼漫衍而东腾华蹀河景霍之城汾浍之渊如履房闼如跨涧溪所过壊裂糜沸而野处岩居无墙堞垣墉之限屠毒尤惨先公创兹楼也里富人窃笑之曰我将谓陈氏为园囿观逰之娱也无故筑为楼过矣贼至则缚富人拷掠金帛挟楼下以詟众及贼去而富人亦效为楼楼亦至今在焉葢先公之盛徳哲谋先事而备类若此廷敬每念缒楼事视平原之抗贼霁云之乞师艰危有甚焉以一书生欲穿贼垒冒锋刃跣行七十里以达于州此万不可必得之势故缒之絶我公之不往者天也非人之所能为也贼退有羽客过而言此楼活千人其名当与河山并永题曰河山为囿其意又若应前富人园囿为娱之説者长老至今呼河山楼云崇祯末流贼隳突走北京别遣贼劫掠泽潞我公奋然曰勿待彼来当先徃以折其锋驰驱一昼夜行达贼垒贼率坐帐中矛棘森立钩镝挺露我公从容晓譬天道人事顺逆祸福之故谓民实无辜孽母自作左右趋前欲逼贼率曰此狂生纵之去且令与一箭为信戒其党勿犯我里恃以安当明之季急党朋乱正邪骋空言略实效而封疆之事不可问矣我公不出而任人家国事以危楼撑拒数万之贼以立谈摧挫羣凶之气行其义于一乡者如此此可以论世而知人矣
　　大清荡除丑类臣壹四海叛帅姜瓖扰云中煽惑晋以南郡县泽州则贼渠张斗光据州治迫胁士夫独卑词招先公先公怒裂眦骂贼贼奴死在旦夕敢辱我耶拉其书寸寸断贼慙恚己丑十月率贼数千人直抵吾家家故于楼南扩为堡贼围攻如流贼廷敬是时年十二嵗矣犹记贼于薄暮射书堡中先公得书手裂之登陴忼慨谓众曰受恩
　　本朝为臣子誓不陷身于贼贼反覆倡乱此特待命漏刻耳吾已度外置妻子若汝曺不协力坚守一旦为贼所汚
　　王师至无噍类矣众皆聴命贼度不可攻则索金帛先公曰金帛以劳守者贼怒攻三日堡且陷贼忽开一角去已而尽去及后乃知贼闻天兵自北下也赖
　　国家之恩以有今日使迟三日不至我尽室委命矣先公治家勤俭以其余赒给乡人戊辰捐糓焚券乡人感徳诣抚军请旌奏先公知之遽追抑其事数日人益感奋罢市辍农叠上状郡县求请旌建祠郡上之方伯方伯上之抚军皆交口嗟咨竟通牒礼部先公闻之大惊自草状辞辞极恳苦乞速寝其事遣使七昼夜达京师廷敬上状礼部部大人感叹乆之曰成长者志檄抚军曲体至情仰成谦徳自行褒旌以荅众好其时都人士竞为文若诗以铺述咏歌而乡人之懐思颂义刻石以载其词者至三十余所卒不能禁焉易箦之月尽出箧中赀易米数斛以赒邻里当捐赀时诸子或无以为食而先公怡然不以屑意葢积仁累义乐善不倦出于至诚如此待诸子严教兄子庶常君如诸子世父侍御公宦游乆庶常君自六嵗就家塾至弱冠以经魁其乡皆先公躬自训督之也尝曰学者攻应举文字恒视读书立品为二事吾所以教汝曺者以读圣贤书当实存诸心而见之行事凡读书令徃复涵泳其中身体力行以变化气质为先庶常君及诸子言动略有过差诃责终日尤戒多言谓多言多尤汝不闻乎所接人有言行之越于理虽近理而佞或喋喋者则不惮规其人退必举示诸子以为戒侍御公既捐馆舍庶常君始举进士庶常君尝曰公吾父也先公燕居无隋容怠色起居食息有常度中夜或逾时而寝鸡鸣必兴盥洗诣范太夫人榻下终身无间日太夫人见背废问安之礼而兴也常在昧爽前严冬不具火盛暑不解衣所居室图书满前凝尘蔽席四壁多张古人前言徃行如曲礼所载生平无私语无嗜好未尝以细故鞭扑僮奴食饮菲恶常衣敝衣食取充口物虽精好略尝而止不恣食饮酒则无量不乱夜就枕辄酣寝当张贼围攻时堡中人举皇皇不能寐每伺攻稍间先公就睡如无事时人皆异焉侍御公假而归一日雨与饮于山园路滑失足伤臂侍御公大惊同卧堂中侍御公方辗转不安席先公鼾声殷殷然侍御公曰吾不及汝父也葢事无巨细应之则已无几微凝滞于中临事断决无迟回却顾自图便私意与人言不隠情惜已无沮色忸辞上自达官贵人下至箪豆微贱无炎凉髙下常面折人人无不服无城府崖岸纎毫务已自私之意望之如泰山乔岳即之如沧海澄江坦平寛大益觉和易如春风披人时雨润物于人无宿怨蔵怒是是非非准乎理道而务适其宜不为煦煦之行以要浮名卒之盛徳感人化而为善人者歌颂而祷祝焉葢先公性禀天成学术醇正纯乎天理以义胜物得易之直方大不习无不利得礼之毋不敬俨若思安定辞居家尤力行家礼故由家而达于乡国其彰彰在人耳目者此其大较也葢其诗书仁义之泽源逺流长所钟祥而挺生者有由然也陈氏自明宣徳初七世祖讳林迁阳城中道庄乐其山岩水泉之胜居焉六世祖讳秀有诗名以人材为西乡尉清操劲节着闻方是时士大夫修名行洁去就虽小官亦卓然自立西乡公尤为上官重礼为尉数年皎然自持民戴之若慈母摄固城令居乆之不得代一旦竟挂冠防事壁去西乡公子珏为滑尉赠户部主事户部公子天祐明嘉靖甲辰科进士歴官陜西副使亷正不阿以诗闻于时副使公于先公为曽伯祖曽祖讳修隠居耕稼以余粟惠乡人乡人以公利人济物羣称之曰嵗星祖讳三乐忼慨有节概克修父业初赠光禄大夫刑部尚书累赠光禄大夫吏部尚书文渊阁大学士考讳经济诸生初赠文林郎浙江道御史累赠光禄大夫吏部尚书文渊阁大学士祖妣妣皆累赠一品太夫人先公以廷敬官翰林歴院部遇
　　圣上登极恩勅封翰林院庶吉士徴仕郎以
　　亲政恩勅封检讨文林郎又以
　　慈和皇太后祔
　　庙恩诰封奉政大夫内文院侍读学士以加上两宫徽号恩诰封通议大夫日讲官起居注詹事府詹事兼翰林院侍读学士以滇南荡平恩诰封翰林院掌院学士兼礼部侍郎通议大夫以东巡恩诰封资政大夫经筵讲官都察院左都御史以
　　文皇后祔
　　庙恩诰封资政大夫吏部尚书以克襄公务恩晋封光禄大夫经筵讲官刑部尚书呜呼自是先公弃不孝孤矣后二十年廷敬以非才入阁办事
　　主上推恩诰赠先公光禄大夫吏部尚书文渊阁大学士先公之自号鱼山老人也当西乡公时有石鱼飞出山岩大石中及兵燹后石鱼不知所归先公建一阁石鱼所出处阁前图刻飞鱼形故自号鱼山也吾母先太夫人初封孺人再封孺人晋封宜人淑人而先太夫人弃不孝孤矣又赠淑人晋赠夫人再赠夫人晋赠一品夫人先公赠阁衔先夫人赠一品太夫人前母李夫人赠并同廷敬追叙先公轶事葢所为者事难而节着功倍而泽溥方之古独行之传无多让焉后之君子择而采之光于册书孤之志也先公以康熈三十一年壬申七月二十五日终于中道庄之里第享年八十有五近远哀号奔赴明年癸酉十二月四日啓太夫人百鹤阡之兆而合葬焉太夫人之弃诸孤也先先公十五年实康熈十七年十月二十九日也享年五十有九其时廷敬方官于京师承乏翰林掌院事学士在讲筵
　　上闻而轸恻特遣内阁学士屯泰翰林院掌院学士喇沙里慰问谕以节哀自爱赐茶酒四器廷敬捧而跽酹以谢国家故事勲旧大臣遭丧者方防此典汉臣前此所未有也及廷敬蒲伏归子舍部议廷敬母以詹事任封例不得与祭葬
　　上曰廷敬侍从勤劳其母准以学士品级赐卹呜呼微吾母之贤曷以及此逮先公之讣
　　上轸恻劳问遣重臣赐茶酒诸典礼如太夫人焉太夫人姓张氏家世沁水名族皆以文学科目显高祖镗以文高为嵗贡生起家瑞金王府教授曽祖知本赠礼部员外郎祖之屏万厯甲戌科进士累官陜西商洛道左参政父讳洪翼字万涵万厯癸夘科举人署教朝邑至广平府威县知县母王孺人吏部尚书讳国光公孙女万涵公年壮无子既得太夫人少而颖慧特异与王孺人皆竒爱之万涵公在朝邑手授太夫人四子通鉴及列女传诸书无不背诵通晓大义能文工书道如经生然王孺人既以宗胄显懿克修礼范太夫人祗顺母仪合于国史肃肃雝雝王孺人固欲择良配乆之闻我先公节操行义州里矜式士林推髙乃归我先公归而孝仁恭俭徳专行淑冠于九族范太夫人贤之而安焉时先王父赠侍御公巳殁先王父有三子长昌言世称道庄公崇祯甲戌科进士官至浙江道监察御史次我先公又次大虞公昌齐州学生侍御公配李安人善病大虞公夫妇又皆早夭独太夫人侍范太夫人侧吾家自上世已来虽业儒然本农家衣食仅自给而侍御公自为乐亭令有亷名性严峭不能与时俯仰有一介不取与之风囊无私积俸入之余以公同爨尝曰吾不以为家累也流贼拷掠绅士至我先公贼渠谓此虽御史弟吾闻御史清官遽释之则不以为家累者世父与我先公葢已辨之早矣当太夫人之主馈也家益清贫凡烹饪缝纫诸琐事皆躬亲之范太夫人老而长斋喜洁清非太夫人馈食则不甘太夫人多子女累又苦力作每免身三日即趋事范太夫人诸米盐器什尝不继太夫人每鬻簮珥以办给间与先公徃复论説者悉皆前古忠孝义烈之行当姜瓖之乱也贼攻庄堡先公既手裂贼书贼怒攻堡堡中人人震恐太夫人初育第三妹在蓐中奋然曰此非安卧时遂起具糗粮给酒炙佐先公拊循堡中人一堡得完诸感颂先公者无不感颂太夫人也太夫人于家政稍暇即出书籍慿几庄诵非丙夜不归寝经生好学者亦无以加也廷敬尚未就外傅凡四子书毛诗皆太夫人口授以诵及官京师每先公有书至太夫人亦必附手书以教诫廷敬所以兢兢自守至今日者固皆
　　主上非常之恩葢亦两大人之教使然也太夫人有子八人廷敬其长也廷继廷荩廷愫廷扆廷统廷弼廷翰女五人凡昏宦及诸内外孙及详志中者不备书书其大略焉廷敬为太夫人初卜吉于樊山百鹤来翔故名百鹤阡今谨辑两大人轶事为百鹤阡表窃取欧阳子泷阡之义云廷敬浮沉仕路以先人遗教更歴世故稍从事于性命道徳之学兾无忝所生不亏名节
　　主上圣明下鉴檏鄙以康熈四十二年令入阁办事今六年矣防
　　圣恩赐爵赐封显崇先世庇赖后昆乃列其世系又载我先公先太夫人之懿行遗烈所以诒谋积庆俾余小子克承先绪者具刻于碑以昭眂于无穷康熈四十又七年　月　　朔男
　　赐进士出身光禄大夫吏部尚书
　　文渊阁大学士廷敬表











　　午亭文编巻四十三
　　钦定四库全书
　　午亭文编巻四十四
　　大学士陈廷敬撰
　　志铭一
　　资政大夫刑部尚书致仕諡敏果魏公墓志铭
　　国朝以理学名儒为时用有清节直声谋议劳烈闻天下则刑部尚书致仕魏公自公卿大夫以至穷阎委巷有识之士莫不乐道其行事而慨然叹慕其为人葢公之学用于时而天下信之乆矣若夫
　　朝廷之知公与公之受知于
　　朝廷
　　君臣遭遇之隆俾得以行其所学世之人容有不得尽知者焉今欲志公而传之无已亦第举其世之所能知者而于其所不能知者则俟之百世以后之知公者而已此亦公之意也公起家
　　先朝为名谏议其始弹击封疆大吏中外惮之由刑科给事中转工科右给事中刑科左给事中时
　　世庙初亲万几公言慎起居尽啓沃责备时宰人为公危
　　上曰给事言是因灾异言天变为人事所致语多忤权贵者
　　诏廷臣集议左给事故事不与议公则抗疏请与议议时面折诸贵人无所阿避由是众皆侧目矣迁吏科都给事中掌大计戒僚友絶赇赂日夜宿省中邸寓则令兵马司传檄闗防于是言四事其一事
　　上尤嘉允谓言官纠拾例当复虽失实不当反坐得防比年纠拾反坐言官壊吏治塞言路其已之所纠拾与丽八法同科编之令勅又言言官得罪宜治以考功法不可置重典在谏垣前后疏凡三十余上其大要崇治本别人才修实政通民隠皆闗时大政于是忌者思有以中之而未得其牙蘖也防故相溧阳得罪遂借是以倾公
　　上察其诬释勿坐然方其时倚重言官比事未发不纠举谓何于是则空垣皆镌级而黜之公坐是黜为詹事府主簿稍迁光禄寺寺丞寻乞养母太夫人以去讲学读书修身教家以化其乡人居十年太夫人殁丧葬悉准古礼当是时
　　今天子鋭意尧舜三代之治政具毕张进贤退不肖思得学问经术有名迹可用佐国家兴理平者于是相国益都冯公首荐公
　　上召公以病辞再召趋朝授贵州道御史公初进见退而喜曰
　　圣主在上以太平无疆之业实惟其时矣一切小功近利姑且补苴之论非所以告
　　君也乃言教化为王道所先满汉臣僚宜敦家教以广盛化言督抚有不容不尽之职分有不容不去之因循宜责成互纠并请慎重督抚之选言科臣余司仁欺罔不法言湖南布政使刘显贵侵公帑不当内陞言制禄所以养亷今罚俸例太严密请纪过以示罚増秩以示恩言朝仪祀事贵肃言戒淫巧以正人心言辑礼书以励天下前后所言
　　上多褒纳比一年陞京卿畱管御史事未几迁左佥都御史是时方急滇事用兵公所言战守机宜有密奏辄削其藁累迁顺天府尹大理寺卿户部左右侍郎措兵食察帑蔵公经营擘画为多葢公十九在言官言官有章疏故其议论风采在人耳目间恒易有所竖立六曺卿贰以循分尽职为贤而巳其可传于世者尝少公则不然至是又上三疏言事曰确估值以杜浮冒曰核闗课以防侵渔曰简藩司以清赋税皆命确议以闻公在户部稍乆声绩益着左都御史阙
　　上特简任公公则首请申明宪纲其言曰国家根本在百姓百姓安危在督抚督抚忍肥家悮国以属官之竒贪为一已之竒货耶臣愿诸臣为
　　国家培元气为
　　朝廷正纪纲为臣子励名节列十事以上
　　俞防嘉焉次言吏治渐壊公道宜彰今贪官亷官参处同例尽职溺职保荐无分岂称赏罚至意举清亷知县陆陇其劾知州曹廷俞最贪宜斥既又举督学道公明者二人贪墨者二人亷者或复其官或不次用贪者悉置诸法其时为吏者肃然知警动矣为左都御史九月迁刑部尚书上言
　　主上宵旰忧勤臣不敢计身家恤嫌怨奉
　　陛下之法与海内臣工共相遵守臣忝风纪之司职多末尽敢援汉臣汲黯自请为郎故事得拾遗补阙辞新命而就见所领职
　　上鉴其无欺从之仍加刑部尚书衔一日拜三疏言抚臣溺职司官不法等事疏甫入而地震公言地臣道臣失职则地反常臣总风宪咎实在臣是日独被召对近御座前语移时或至泣下其言秘不传公既于言无所不尽尤畱意人才所荐引皆防擢用至是又列荐侍郎以下十人寻复申刑部之命始去言路然公始终以言表著者如此其为司寇持法不挠尝曰法自天子寛之则为施仁刑官市恩则为骩法至遇
　　上所矜宥则又未尝不对僚属感颂徳意宛转以求其法之可生也康熙甲子春以病乞归
　　上温防慰畱八月再乞归
　　降防称其实心任事令以原官致仕驰驿囘籍恩礼有加焉葢公之进退不违乎礼而其所建白施设彰彰如是可谓能行其所学者矣夫公之所以能致此者本主上知公公受知之深故也不然公抱其学修于身施于家而已矣化其乡人而已矣其所建白施设岂能彰彰如此之盛哉又岂能进退不违乎礼如此哉是以记公之事而推本于
　　君臣遭遇之隆以见君之得臣臣之得行其所学非偶然也戊午乡试特命公磨勘顺天试巻与公偕命者兵部侍郎孙公光祀及余余时为翰林学士从公后公则相率宿礼闱如锁防校士竭日夜力继晷焚膏覃思品骘葢是科黜者三人其临事精审有力皆此类也大臣巡察畿辅则特简命公与公偕行者吏部侍郎科尔坤公两人同心谘访诛剪奸慝称使命焉奏事殿廷命侍臣传谕居官勤慎每当敷奏剀切详明不负职任赐
　　御书唐诗一巻清慎勤格物大字各一幅廷臣间赐貂朝衣于公则
　　谕以今年暂着来年别制更赐公卧疾数日朝
　　上见之命近侍问公饮食如何他日赐参膏一器人参二觔自余恩意与羣臣同者不书书公之特被者如此则
　　上之于公为何如也公之归也陛辞
　　上曰比行当三入朝入则赐大内珍馔
　　命内侍视公所食几何再入则赐茶三入则赐
　　御笔题寒松堂额古北口诗一巻以荣其行去国之日朝士大夫祖饯国门之外道防观者相与感叹以为君臣相遇近古未有所谓进退以礼者不其然与公归而张额于堂蔵书于阁更有书数百巻无长物顾瞻而乐之笑曰尚书门第秀才家风贻子孙足矣公归三年而卒康熈丁夘七月二十九日也得年七十有一上闻悼惜勅所司给祭葬如礼諡曰敏果葢此皆公事之可记世之所知其所不能知虽余亦不得记焉公讳象枢字环溪别号庸斋以赐额故晩而称寒松老人蔚州人也其先江南凤阳人明永乐初从军北渡河以武功显世授明威将军随侍代王之国大同袭指挥有迁蔚州者数传至儒官公讳宦有徳行隠居不仕王考讳九经考讳卿孝义闻乡国为新城主簿两世皆以公赠资政大夫刑部尚书祖妣刘氏妣蒋氏李氏皆赠夫人李夫人生二子公其仲也公生而聪颖英异稍长孝弟忠信出天性壬午以春秋举于乡癸未上公车比入试矣闻王父病急驰归时流贼披猖所至以官职凂人士公奉母居山洞中贼慕公名大索不得我
　　朝丙戌首设科举进士选庶吉士歴今官公娶李氏太学生名经权女封夫人男三人学诚壬戌进士内阁试办事中书舍人学谦学谧俱庠生幼某嗣公兄某为后女三人一适天城参将刘君三汲子邹平县丞天赐一适大同府中路通判李君濬子候补内阁中书舍人恒烑一适陜西平凉府通判姚君永康子之稷孙一人吉祥公将葬学诚以状来乞铭以余公之乡人也谓稔知公呜呼余何以铭公公自少至老未尝一日辍书不读读有所得未尝不见之行事而尤邃于宋儒之书故所得于理学者为尤深所着有儒宗録知言録若干巻公尝谓余曰昔孔子殁羣弟子各以其学传四方自子夏教授于西河之上彬彬乎文学之风晋有人哉薛公文清以来曹公真予而后斯道将犹未絶也子得无意于斯乎余媿公言而莫之能学也余又乌乎铭公既不得辞则排纂公事而繋以铭铭曰
　　斯文未坠谁与作者四祀孔明河东磊砢参井之墟有烂其书于代有光岂适乡闾惟蔚州公翼翼崇崇敬我桑梓惠我颛防开来继徃为天下宗相彼洛闽诵言满家干禄则已吐弃如遐公喟然云岂谓是耶其辞金雘其道瓦砾或饰其貌或腾其説公探密微老而弥乐公有令问流于海邦公有伟行勒之钟镛铭公宜此永蔵幽宫
　　翰林编修汪钝翁墓志铭
　　康熈二十九年十二月十日翰林编修汪先生琬卒明年其学者为状以其孤书币走京师乞铭于其友人陈廷敬曰先生治命也公毋辞予是以不辞而铭先生字苕文又字钝庵晩而天下学者皆称曰钝翁云顺治中廷敬在翰林大宗伯端毅龚公以能诗接后进先生与今宰相合肥李公天馥今户部侍郎新城王公士正吏部郎中颍州刘公体仁监察御史长洲董公文骥及海内名能诗之士后先来防顾予亦以诗受知龚公日与诸子相见于词场先生初见予诗大惊语新城曰此公异人也葢是时予年逾弱冠矣先生虽以诗与诸公游实已岿然揽古文魁柄自立标望抗前行而排后劲嘬锋踣坚腾踔万夫之上予既感先生知已之言又方年少志鋭雅不乐以诗人自命至是始学为文先生又语人曰我固以为异人也龚公既殁诸子或散去或畱其后先生以户部主事病免归长洲廷敬尝侍
　　上禁中问今能为古文者谁与辄举先生以对先生方卧尧峯不肯起学者又皆称尧峯先生王公以戸部郎中召见
　　懋勤殿曰廷敬与俱来各以所为诗来既进见退畱臣问士正学行明日改翰林侍读自是
　　上鋭意向用文学之士矣
　　诏举博学鸿儒廷敬遂奏疏荐先生兵部尚书宋公徳宜亦别为疏同日以荐而余以母夫人忧去京师有司敦迫先生以来实康熈十七年也明年
　　诏试
　　上亲拔其文授翰林编修与修明史先生既以道徳文章为己任由是有侧目之者益思归故山在史馆六十日撰史藁百七十五篇杜门称疾者一年以病免而归归十年而卒年六十有七始先生以孤童自奋读书一目能五行俱下尽三徧不忘顺治十一年经魁其乡明年举进士时进士观政于诸曹先生以二甲得通政未几假而归研古纂辞一埽絶今文陋迹尝慨然念前明隆万以后古文道丧沿溯宋元以上唐韩栁宋欧苏迄明之唐应徳王道思归熈甫诸家葢追宗正派而廓清其夹襍不醇者卓然思起百数十年文运之衰此先生之志也自户部福建司主事分司大通桥嵗满进云南司员外寻改刑部河南司迁山东司郎中以例降北城兵马司指挥转户部山西司主事选江寜西新仓还而归卧尧峯也凡职事之余觞咏之次无时不以古文自娱而四方贤士大夫茍知文之可贵求为金石镂刻传叙之作以示后裔附不朽者惟先生是归先生由文见道务为经世有用之学故向所歴京朝官及一再分司皆有名迹可称纪为刑部郎时河南巡按御史覆奏部民张潮儿手格杀其族兄生员三春罪当死
　　诏法司核议先生以潮儿母先为三春所杀宜下御史复讯为复讐论引律文祖父母父母被杀而子孙擅杀行凶人者杖六十又引罪人本犯应死而擅杀者杖一百为据他疑狱必援经附律务毋枉纵降而为兵马指挥也不变易刚直阁学某公欲并其邻人居防邻人之母自经死阁学欲因以重其罪巡城御史故阁学所取士也以之属先生先生卒辨其枉诬阁学怒必欲置邻人于理先生毅然争于同官同官欲上闻事乃得解旗人与民争缚民至司其党数十人皆偃仰卧踞防事中官出视事岸然屹不动先生举手让众人厉声言曲在民当尽法若曲在旗敢厉民乎卒直民而惩旗人闗忠义庙道士弟子为人所杀无主名祷于神神告以梦鞫一瞽者得其情其人匿西山中杂逮徒党与督索之遂正厥辜道路死暴尸者亲为收瘗笞治奸民之以假命噬人者惩豪家奴以势凌胁人者当任满且去空北城民炷香于道提酒浆送者填溢衢巷当道大官呼殿至者挤塞不得行问之曰民送兵马司也兵马司秩卑而职冗士大夫左官于此徃徃偃蹇不屑其事故前此无得民心至去时请畱遗爱如先生者也及再入户部部设左右饷司先生在左司尚书王公祚以郎拜侍郎晋秩正卿故尝物色诸郎雅重先生曰君异日当继此席也先生亦感王公言尽心郎事勾校逓年存贮钱粮得移文十四司及右司防户科都给事中姚君文然疏言夏税以五六月秋粮以九十月请下部察粮项果足充一季兵饷则缓征实便于是先生大集诸司穷日夜防计得存贮银二百四十万两有竒以复于王公曰兵饷可以无虞而缓征可行矣退而缉其遗意撰为兵饷一览书成朝议格不行书置箧衍中先生曰异日有为缓征之政者吾书可取而视也议民输粮加漕赠外五米十银为官收官兑法而旗弁之横息议裁吴三桂兵饷以充国用而强藩之势沮其端皆自先生发之分司于北则条议三闸及车户利数事分司于南则上其羡余金如干一皆洗手莅事有洁清名世徒目先生为文章之士岂知其施于用者卓卓自持守树立有如此哉先生性狷介虽交游天下贤人文士而庸众人徃徃不悦其所为而深中者尤忌畏之以故自登仕籍前后退而闲居者二十余年虽其不合于流俗亦先生泊然有以自乐于中也自史职归也日犹手一编书穷年矻矻若为诸生攻苦者客问之曰吾老犹兾有所得也四方贤士从游请业者日益众为设科以诲之使学者悠然以得快然以解如春风时雨也世有知先生所张设于时者如彼岂知其归而老也以其所自得使人各得其所得有如此哉以先生之才所施于隠见之际者于世贤豪之士不无望而先生之所自得者固亦已厚矣惟
　　上重念文学砥行之儒尝论
　　本朝人物首称数先生则先生之所以自得者亦不可谓徒然已矣予自逾弱冠与先生游既数年而别别而复合又别十年而先生殁始终之际先生惓惓于予者是岂可漠然忘于心也哉先生先世徽州人明初叶迁苏州隶卫官籍曽大父禧万厯丙子举人赠中大夫江西右参政大父起鹤赠参政公第三子有文名父膺天啓丁夘举人赠奉政大夫刑部郎中妣徐赠宜人先生丧父方十有一龄家贫自立为世大儒贤矣哉子男五人长筠诸生次蘅殇次是穮监生次谷诒廪膳生次景苏殇女四人皆嫁士人其学者顾君希喆实为状贤而有文者也铭曰
　　生不夔显且颠仕以乐行否己焉退斯进学文乃传惟汪夫子佥谓然五湖钦心岳岳贤斗杓所建四气旋汉津海梁回狂澜雾雺披抉光晶穿末流俗学相夤縁取青嫓白子所怜遗经独抱老愈専迥如一手障百川生徒婉娈相后先宗鳞集翼风气还天长地极元防残斯文不没星芒寒鄙夫斯寛薄者敦光我铭石永不镌
　　汾州府推官窦公云明墓志铭
　　顺治中
　　天子思以亷隅风厉天下一时朝着歙然从欲于是始有君子小人之目皆知较邪正而别黑白矣顾外则督抚大吏其人虽多贤者而其不肖者亦盘互错厠于其间贪惏之风犹未衰止也呜呼士君子读书服官未始不欲以功名自见而或见诎于上官进不得行其所志退而泯焉以终老者可胜道哉况又有耆儒长徳奋立崛起守合则畱不合则去之义而不肯诡随以就功名者也公释褐为汾州推官大吏疾其刚直以事中公罢官去始公之在汾州也搜剪大奸劈解重狱偘偘自持有不可犯之色虽贲育不能过其勇而诚信乐易推赤心待吏民所至厨传萧然不知有官汾州人称曰窦佛行部沁州沁州守懐金十镒夜视寝潜置牀下公察知夜深召守来检还守守大慙谢公亦不使人知曰畏人知我清也汾寖以大治而上官愈益不悦汾有富贾人监司某隂以事欲致其赂否则坐以法公曰此人无罪符牒徃复至十六七卒格不行巡按御史某性素刚好嫚骂人藩臬以下动遭诟斥独知重公最后公属官有升秩者大吏谓其美迁也挟其隂事讽以货贿公执不可遂以此投劾去脂车之日摒挡箧笥无长物典敝衣褁糗粮以归汾州人念公贫竞献钱帛公悉慰而却之自汾晋至铜鞮山南数百里执香华夹道两防呼号之声殷地公去后汾人勒碑石道上父老至今过其下时时堕泪云当
　　世庙时主威不测赃吏触法缧絏繋阙下
　　天子亲临问伏辜立置重典不少贷亦稍稍知屏敛矣壬人犹防上行私而使正人君子郁抑困蹇不获自尽其才如此余是以覩公之轶事流连感叹而不能己也公归后筑一室于溪流篁竹之间饮水食蔬率诸子稚戏娱母太夫人侧先人敝庐薄田尽以畀其弟母太夫人益欢葢自公归养亲垂二十余年囘视一时与公为难者或身为僇人为世所指目或声尘絶灭而无闻焉果孰为得失哉公为诸生时与同郡两萧君某某娄君某讲学论文结岳社丹林之曲至是娄君已殁两萧君亦宦游不得志而归三人者晨夕相过从酒酣道故公曰世与我违吾寜乐而忘忧焉嵩居天下之中于五岳为尊士生其间多忠信魁竒之人取义于岳殆谓是与或曰今日服竒嗜古异时当官临事岳岳懐方勿随时俗为波靡云尔然则公所自命盖可知已公先世为沁水人上世祖始迁于懐歴十世生春荣春荣生三经公考也公讳可权字云明儿时遇羣儿戏则竦肩袖手危坐防观稍长衣冠伟岸拟而后言翔而后趋磊砢自异葢性生也丙戌秋再举乡试荐贤书己丑登进士第公乐道好修务为经术实学以天下之重自任一仕辄不利卒摈弃以老则岂独公之不幸也哉公以康熙十七年闰三月初五日卒年六十有九娶尚孺人继贺孺人又继赵孺人男子子三人贺孺人生旭晼赵孺人生焜女子子二人一适福建福清知县申锡子念慈贺孺人出一许聘常徳府知府高明子璜赵孺人出将以某年某月某日葬公于某原晼来请铭念受知于公不敢辞乃受状而诠次公生平节概如此铭曰
　　世祖英明刚断知人善任使尤加意节钺大僚而公诎于上官如此此岂非其命哉然假令公不诎或既诎复用将尽瘁王事以终其身欲优游讲诵丹林岳社间得乎此亦可谓公之幸也呜呼遇
　　圣主而不见用沉于下吏诎于上官揽公之轶事可为太息矣
　　故奉政大夫户部浙江清吏司郎中苏山卫君墓志铭
　　君故为卢龙吏吾昔之卢龙见其俗满汉杂处多逋逃盗贼难治自君为令以亷能闻于四方境内大治防诏下郡国察吏之贤当行取为给事中御史者君在选中既上竟除曹属官及余承乏户部郎署中老吏每称君犹惮慑其无私不为利诱威怵吾又以是益知君贤当君之为曹属官数年曹上下胥赖之君每谓其同侪吾殆将老矣不乐与少年治吏事防迁秩福建福州府知府引见
　　朝廷悯其年至以原官致仕君喜曰吾初志也兹获遂焉君故为宿儒缉学学使者每临试则取以冠诸生録其文以示学者使为楷模君故为邑中师至是归益以倡道论学为事邑中学者尊礼之居数年卒卒时嘱其子咸萃曰吾生平慕陈先生为人先生之文能传道当世名迹以永于后汝曹必徃求铭吾君既殁咸奉命徒跣走京师蒲伏堦下泣以请时余出入
　　禁中戒作文字固辞咸请益亟越明年乃克为之公之在卢龙也当两京孔道驿使者冠葢相望不絶差役防午送徃迎来昼夜不遑息诸所供张糗刍什器之需丐贷于人锱黍不以累民稍以其间履田亩劝农桑劳来董诫之卢龙额征米二干八百石草万六千束先是勺杪以下无器可指率用升合量至相倍蓰草征银而仍易草于民官辄减其直民用重困君令户合纳其米统归之斛斗吏以是不得轻重上下其手草征本色输而无所困民皆大喜悦卢龙士不务学君兴行教化奨拔文士丕变其俗士由是取科名者甚众君亷清无欲故精彊敏干事无巨细迎刃擘解裕如也于清端公抚畿辅谓之曰亷吏固多能也后
　　驾幸霸州于公来谒白循良吏数人君与陆君陇其并举焉
　　上遣刑部尚书魏公象枢偕吏部侍郎科尔坤公巡察畿内至卢龙治具不为食啜茶一瓯曰令饮卢龙一杯水耳吾亦饮令一杯水诸大狱悉以咨公公为引经准律魏公益大称善君因言民无知宜哀矜勿喜魏公嘉纳之格文清公为直隶巡抚以事迂道至其县中迎谓君曰令之苦无异秀才时然做秀才自苦耳今令苦而百姓乐不犹愈乎居无何格公疏荐卢龙令第一灵夀陆君次之疏上而格公殁人有言格公于公天下所称清忠鲠亮真能荐引人才者非如托名忠直而隂以排摈善类者比也向使格公不死于公不迁公所被荐达而获知遇者当不仅于此然夫人患不自立耳诚能自立如居官之大小何论焉不然则世之獧巧工媚邀誉于时以欺买而得大官者何限是亦足重耶假令君肯如世人之所为而得大官今日凂予文以为铭子能腼顔执笔而为之以自欺其心而媿于其辞耶此可以知其轻重长短之所在巳按状君生三年而孤鞠育于王父王父为学官于晋阳夜则令抱其足以卧口授经才一过能背诵王父大竒之咸之言曰自咸记事以来见先府君每嵗时家祭未尝不涕泣也君讳立鼎字慎之苏山其别字也泽州阳城县道济里三甲人其先迁自平阳代有甲乙科始祖仲贤仲贤生元凯元至正辛酉科进士元亡不仕元凯生敏中敏中生旭皆读书有名节旭生戊以明经试第一戊生弸弸生然然生永安永安生尧孔皆世世有隠徳或为乡饮宾尧孔生吾良君王父也十应乡举弟子执经侍者尝数十余辈以嵗贡生为太原府训导稍迁通渭王府教授学者称完真先生吾良生明弼君父也为诸生以君赠文林郎直隶永平府卢龙县知县再赠承徳郎户部江西清吏司主事母王氏前赠奉政大夫山东莱州府教授王公某女两家皆尚儒术故深晓女诫大指有桓孟之风赠孺人再赠安人娶田氏庠生田公允成女赠孺人再赠安人继以田氏庠生田公衍祚女生男一曰泰早卒女一再继以田氏宜城司训赠奉直大夫忠节公女生男一曰咸乙夘科副防选学正教谕又再继以田氏处士田公见祥女又再继以吴氏处士吴公临泉女生男二曰萃嵗贡生选训导曰履少殇女一适名家吴夫人卒之明年而君殁康熈三十七年九月六日也距生之年前明天啓三年十一月三日葢年七十有六云以某年月日葬于某山之原君所着有约斋诗文集辇下偶吟漫堂和诗如干巻始余知君以卢龙故叙卢龙之事为特详葢为吏于外专制百里之命操舍由己故得以自表见于时及入而为曹郎官则否人众而事权不一也故其表见为难夫人能自洁其身不隳其素守则亦可谓贤矣嗟乎人众而事权不一难以自表见于时者岂独曹郎官为然哉使君得一郡卧而理之其治迹当不减于卢龙时也而君顾老矣君之老也虽于君为得乎而岂非福州一郡之不幸也哉君虽不大用于时而生平学行政事可以坊表士林箴砭俗吏有禆于世道人心非尠也其所行皆应铭法余是以不辞而铭铭曰我昔奉使之闗东长亭短堠经卢龙江湖远渉无我踪海日照眼波荡胷萧萧回马嘶春风滦河三日畱征蓬寒流断岸夷齐宫李广射石埋荒丛棠花旧雨村树浓岂知宰木栽新封公具众美书不穷我独记此情所钟亷吏身徃风益崇公乎精爽慿此中铭以歌诗情未终魂兮归来悲哉公
　　监察御史陆君墓志铭
　　余闻灵夀令陆君亷且贤清苑令邵君亷而刚将皆荐于朝或谓余刚者易折且多怨恐及公余应之曰果贤与虽折且怨庸何伤于是具疏草袖中将上防
　　上御宫门急召九卿举廉吏既进升阶未尽一级上独目廷敬班定又数目若诏使言者葢是时余待辠掌都察院左都御史事以进言为职又尝数荐人以故数目廷敬使言自念班下六卿既未承
　　明诏欲以次对六卿有言他守令亷语未竟
　　上乃问臣廷敬亷者果为谁臣奏言陆陇其邵嗣尧皆天下清官虽治状不同其廉则一己而两人皆擢为御史未几陆君以言事去职卒于家其门人张子云章排纉君行实问铭于余按君以理学闻于世其于学术是非邪正之辨有宜识其大者顾余荐君以亷吏而君以学术为政事今以余所闻在官之事质之张子所为状而学术邪正之辨亦由是以着明焉君筮仕为苏之嘉定令嘉定大邑赋多俗侈掣格于上下素称难理君夙洁清自励守约持俭至是苦节坚操屹不可动上官严惮之境内肃然寜辑徃时令馈遗上官动以千百君嵗时一起居通书问而己吏之宿猾卒之叫嚻扰里闬者皆絶迹屏息桀黠民无敢复鬭讼不逾嵗而化理清平户有乐生之风民戴君如父母焉君不事刑威专用徳化而民畏爱之邑有某甲横行里中里中人患苦之先是数数以利啗令长恃以无败至是知君不可动则求君故人为之游説君遇故人气夷语和谈防极欢察其言涉甲事则变容易色客竟不得申其説防甲仆夺鬻薪者妇被诉而仆匿甲家君发吏捕之且趣驾将自徃甲皇遽出仆寘之法甲以是胆落遂折节改悔卒为善人民有讼子者君曰我无徳化民以至斯也对之泣下民父子亦泣子号咷请罪掖其父归而善事焉有弟以盗讼兄者君亷知其弟妇翁所导也杖数之曰为子壻计乃忍断其手足耶兄弟皆感泣好如初葢君以徳化民而民化之如此俗多恶少聚党殴击君责其尤者杖于衢出入诫视察其色悔而释之其党悉解防去邑之舆台以千数君谕之曰若辈事我无所赖盍易业自谋生乎众皆感泣去而归农有依恋不忍去者终公之任乡闾不见吏胥民有宗族争者则以其族长逮之乡里争者则以其里耆逮之又有自追牌则两造要而来不烦吏也征粮用挂比法多者书其名以俟比而及数者自归又立甘限法令民以今限之不足而倍输于后民甘心焉一士人经月无所输君视其蒨籍曰是非故逋赋者询之以新遭忧也卒不呼而粮办旧有行杖钱日数千缗自君不事敲扑而正供外民不费一钱矣嘉定产米少嵗额白粮常籴之邻境价髙下由人縁为奸利君为平籴定价民以不病自余杂派悉除之民得休养益输将惟恐后为令之明年军兴征饷十万君自度必以不办免乃出令谓不恋一官顾无益于尔民而有害于急公于是户给一县官名刺劝以大义民争先输不匝月而十万之数具足君生日逺近民扶老携稚填塞县道取诸神祠中烛架列堂上燃烛焚香罗拜堂下烟焰彻天父老有百嵗者诣前愿一识令君曰自我为民不知几甲子矣未见有如令君者也而为仕者或不悦防征市肆钱奉行者滥及村舍君报征止于市肆于是上官劾君谓清絶一尘材非肆应部议降调嘉定民罢市日相率号巡抚门巡抚不自安为请复君官章未下又以盗案落职盗案者甲与乙讼甲遇盗伤而归语其弟曰乙杀我言讫而絶甲弟诉于君君视乙非杀人者以实报上官谓仇盗未可遽定无何捕得真盗七人狱上部议以初不直指为盗坐讳盗例革职君曰邑有盗长吏固宜有罪民闻之空邑诣督抚为辨莫之省民既知不可畱则架枅结防户设香案人持瓣香号泣以送或负粟豆及他物来献君不受有委之而去者即尝所惩艾者咸谓有再造恩亦不自知涕泗之何从也民刻木为位旌幢鼔吹迎归以祠旃檀之气溢于道路经月不散君自莅嘉定实不满二年而徳化入人之深如此故吾于君之不事刑威而民畏爱者不惮郑重而叙述之诚有感于凡为吏者之皆宜然而无贵以撃断为能也其在嘉定也蔚州魏公象枢为诗盛称之及魏公为都御史抗章言陇其不宜罢又疏举亷吏十人以君为首得还职为真定灵夀县灵夀土瘠民贫役繁而俗薄君劝课耕耨以尽地力请于上官与邻县更役以苏民困省除公费以养民财贻书邑缙绅变陋俗以端风尚反覆晓譬化鬭狠轻生之习其为民厚生正徳若谋其子弟也尤申明乡约乡长保甲地方之制谓此周礼比闾族党之遗意所以美风俗而遏奸宄盗贼之源也请之上官重其任俾各专其职功罪有归无牵连推诿之弊其举乡约必择知文义行端慤者亲为讲解孝弟睦婣之训使之教于乡规条备具巡抚于公成龙下其法行之他郡县且访民利病于君君条六事上之曰请缓征曰劝垦荒曰兴水利曰广积谷曰存畱宜酌曰审丁不宜溢额谓自古税敛必俟稼穑登场今正月开征民间尚未播种也且四方寜谧司农不至告匮可通融总计以上年拨剩之银暂抵今年春夏之饷俟秋成催解以补库额无损国赋而民力以舒先之畿辅推及天下兴唐虞三代之政此其首务也其五条皆具有法则得其人皆可实见诸行事在灵夀七年征入京师去之日民号泣攀辕一如去嘉定时君吏治之绩如此此廷敬之所为以君对也授四川道监察御史湖广巡抚于养志有父丧督臣请在任守制下廷议未决君上疏谓治天下不可不以孝在任守制非所以教孝也天下当承平之时湖广非用兵之地其人非贤耶固不当使之在任诚贤耶则必不肯在任守制使之解任全孝正所以深爱惜之若使因督臣题请而畱皆将援此为例其不思侥幸夺情者鲜矣名教自此而弛纲常自此而壊疏入养志解任又疏言捐纳县令贤愚错襍特立保举法以防之近并保举亦得捐纳则贤否全无可凭夫保举莫重于清亷若保举可以捐纳则清亷二字亦可捐纳而得也不待辨而知其不可矣臣窃恠近日督抚于捐纳之员有迟至数年既不保举又不参劾不知此等果清亷乎非清亷乎即或在清浊之间然既以捐纳出身又不能发愤自励则其志趣卑陋可知使之乆踞人上不仅贻患小民亦且上干天和窃以为不但保举之捐纳急当停止而保举之限期更当酌定乞
　　勅部察捐纳之员到任三年而无保举者即行开缺令其休致庶吏治可清选途可疏时陈御史请停保举而开先用之例君再疏请速停保举之捐永闭先用之例谓捐纳先用之人皆奔竞躁进故多一先用即多一害民之人又申言三年开缺之请词加激切奉
　　防同徃防议又议言捐纳一途惟恃保举以防其今并此而捐之且待次年三月停止此辈有不捐纳者乎澄叙官方之大典荡然扫地矣此臣请停保举之捐不得谓无容议者也议者或以三年无保举即令休致为太刻夫此辈原系白丁捐纳得官踞于民上者三年亦已甚矣况休致在家俨然缙绅为荣多矣即云设立限期反生营求此在督抚不贤则诚有之臣不敢谓天下必无贤明督抚也此臣请定保举限期一议不得谓无容议者也时有谓捐纳所以给军需欲坐以迟悮之律拟革职奉天安插
　　圣恩寛厚且察知无他俾仍旧职以是年秋改调归君自以身在言路指陈无隠有所献纳宿斋豫戒
　　上每韪其言以为与朕意合及累陈捐纳事
　　圣明洞鉴其诚悃而嫉之者众矣及罢言路归后二年因简贤臣视学政江南
　　上又独念君欲起用之而君已不能待矣观
　　上之所以知君与君之所以获
　　上之知者不可谓非天下之厚幸也虽不究其用而一时端人正士感发奋兴争思有所树立以荅
　　主知而禆国事其于世道人心所闗者岂非以君之故而有所激厉也哉君既屏居泖水之上布衣蔬食益以明道觉世为己任而天不憖遗竟以康熙三十一年十二月十七日启手足矣距生之时前明崇祯五年十月十一日得年六十有三娶朱氏子二人长定征早世次震征女二人夫学以致用余件系君治行不厌其烦细者将使后之学者任民社国家之责有所取法焉君充养完粹夷然气清温然色和居常必肃衣冠端坐止静正而不拘安详而不放事无巨细处之必以诚人无亲疏接之不见其惰酬酢纷纭未尝不整以暇践履笃实不以论説为先而发之于言书之于册者无非仁义中正之防所着三鱼堂文集问学録増删四书大全松阳讲义诸书其得于心身而措之事物者可考镜其源流本末矣君讳陇其字稼书原名龙有所引避改今名唐宰相宣公之后居嘉兴府平湖县华亭乡陆氏自宣公以来世以文献为吴越间族望宋季有讳正者世称靖献先生入元再征不起靖献之曽孙宗季明永乐末以贤良辟至京奏对仁宗称防属疾辞职赐钞币还正统中倾其家以活饥者有诏旌门曰尚义子珪出粟沽人尤多景泰中赐爵迪功郎迪功之孙溥任丰城尉尝督运夜过采石舟漏仰天跪而祝曰此舟中粒米非法愿葬江鱼之腹漏旋止及旦视其罅有三鱼裹水荇塞之人咸以为神丰城之予东筑堂泖口顔曰三鱼君著书仍三鱼堂之名者志世徳也泖口即今所居华亭乡自东之迁五传而至君大父讳瀗父讳元皆诸生以文学行义名于邑中祖妣李氏妣钟氏曹氏君既仕封其父文林郎妣皆赠孺人生君者曹孺人也君生而粹清端居寡言笑经史上口辄成诵既长慨然以古圣贤人为必可师法不为科举夺志讲学授徒非义不取崭然自立年二十七始补邑弟子员食饩又十年举于乡又四年而成进士其令嘉定则康熈十四年也在灵夀七年为言官一年计君前后仕不过十年而其所建立如此此余之所谓亷而贤者也铭曰
　　天地之大敦化川流清任与和或刚或柔虽圣难兼徃路徂脩茍正其趋而亡险陂若适康庄我马不騺周行载驰循途乃至伟哉英贤轩后轾前跂予望之如山不骞如江如河赴彼九渊天下善士士皆知之我铭君藏敢为我私曽吐荐口忍缄厥词







　　午亭文编巻四十四
　　钦定四库全书
　　午亭文编巻四十五
　　大学士陈廷敬撰
　　志铭
　　翰林院侍读吴黙岩墓志铭
　　孙君承恩榜进士其第三人君也君吴氏讳国对字玉随又字黙岩初母夫人有身梦二龙相对己而同乳生二男子君先生故名对其季曰龙当
　　世庙时用诛流以惩南北乡试之其明年礼闱校士上亲定题目夜半遣亲臣赍送锁院其防密如此既策之于廷
　　上曰吾既以法惩除积宜可得天下真才故于是嵗所取士恩意尤有加焉连数日引
　　见防庶吉士三十二人与承恩等三人读书翰林中上尝幸景山瀛台南苑辄召以从赐坐延问如家人有欷歔感泣者尝问君君偘偘以对
　　上重焉旧制初教习分
　　国书汉书人习一书至是
　　上谓此皆真才汉书其所尝习命人兼二书毎间一月御试之殿中亲第其高下由是翰林之选益重焉君海内名宿试皆在上第长于讽咏指物引类对坐客运翰如飞铿锵幽窈防趣感人顾是时虽重汉书而士之不能习
　　国书者则斥以去君既専精辞翰又年盛气盈风采言议慑伏一世若无足以为我难者久之于
　　国书不能竟学乃喟然叹曰此乃天之所以限我才也明年则以病去居六年补编修典试福建迁国子司业侍读又乞迁去居八年补侍读提督顺天学政事竣又以病去葢公于仕进未尝久居其官如此后数年天子进用臣僚不次登擢或名一艺懐一长者不必累日浃月辄至大官以君之才使用于时其所得为必有异乎人者君既皆不久于其官而仕方按籍平进其名迹止于是者固知士有遇有不遇焉矣然翰林以文章论思为职及其为国子师视畿辅学皆当时之荣未可为不遇而君之文学为世所宗所至克举其职为学政稍久故声绩尤着亦未可谓不用于时而世以为如君之才其施设有未尽者葢不独为君致惜也君兄弟五人伯国鼎叔国缙君其季最季国龙皆进士惟仲国器为布衣好老子术葢余从君后
　　召见时君所上闻于
　　世庙者其家世与其系谱并如此最季者后为给谏同朝两人风貌言笑相似甚虽以余之久与居每骤见初不能辨识见给谏以为君也及与之语乃知其为给谏毎大笑而别君性笃孝时时语其先人辄呜咽下泣好举古昔称先进世或笑其迂亦不以为嫉也葢其诚明坦易人亦多有化之者而尤重友爱给谏死君之子旦贤而有文亦死余与君相见于京师君鬓发飒然皆白其意气亦衰矣谓余曰旦之死命也夫吾弟之亡吾葢不能委顺焉吾亦无意于斯世矣余闻其言而悲之君虽衰其才诚有过人者用之皆足以有为而不尽其用此吾之所以终悲君之不遇也君于古文研论最深而工于骚赋之作故独喜多为诗其愁忧懽愉离合讽谕警戒之防恒发之于诗名曰诗乗数十巻藏于家君之先世居东瓯迁六合后迁全椒今为全椒人曽祖讳凤祖讳谦父讳沛道徳文学为东南学者宗师称海若先生后以君赠翰林院编修儒林郎以给谏赠儒林郎礼科掌印给事中母盛氏累赠太安人君初娶陈氏赠安人继娶汪氏封安人先二年卒男子三人旦考授州同知先卒次朂国学生俱陈安人出次升戊午举人女子二人皆适世家子俱汪安人出孙男五人长霖起旦出次霄瑞次霜髙次雱逺俱朂出次露湛升出孙女六人君以庚申十一月一日卒于扬州寓舎年六十有五以某年月日于某原葢君之学行于法宜铭铭曰士初罔学君雄其文吐辞落简蒸如霞云防窜不施惊其坐人士初贱书我张我军断纸零墨世寳其芬匪文艺然于道敏行衡门鼓钟声闻于廷诞惟厥考人师经师聿来则效章缝祁祁君之兄弟式谷在兹以道为文以学为吏君在词垣仕凛风义罗材于闽俊乂在位视学于畿士喜不喟君之在官先后几年进少退多其美如何人亦官久于君何有进者己而其退孔嘉君节皎然铭此幽遐敬视圭石允兴厥家
　　封朝议大夫内文院侍读孙公暨配顔恭人墓志铭
　　余同年友盐城孙君惟一其为人澹泊自外于进取声利葢岿然成徳君子也故同年生在翰林也余独喜从之防闲居无事读书诵诗相与商古今人物又往往皆自道其先世之贤居无何余与惟一前后请急归比余再至京师惟一亦再至又未几而请急归又再至而余与惟一前后皆以母忧去余再至京师惟一家居不复出而有父朝议公之丧介以宋生恭贻走数千里来谒铭孙氏家世之贤昔熟于耳今宋生能言孙氏轶事思惟一之为人而征以生之説不谬也生之言曰朝议公讳助字益我其先蘓州人明初迁盐城西南十五里以耕读传其家自其上世葢隠居者流乡里髙其行谊至公之父讳某字时遇徳益卲誉闻益着生四子公其季也娶玉田顔公女公少而醇谨朴茂力田事父母继母以孝称事其兄如事父族党里闬化之于是孙氏孝友婣睦之风闻四方四方之学士大夫过孙氏之庐者必式公有丈夫子四人自以贫故弃其书而田教其子得肆力于书季子一鲸攻文学为学官弟子入为国子生而仲子一致以廷对第二人官翰苑有名于时即吾友惟一也以惟一贵公初封文林郎内国史院编修再封朝议大夫内文院侍读加一级顔太君初封孺人再封恭人公谓恭人吾家故隠者流显于时若此吾闻古之君子不以隠显易其行且吾子虽贵其漠然于世无所能俯仰顾尝独喜书自吾苦贫不得卒业于书而吾子好之如此此吾志也于是惟一闻公言两以病乞归奉养闭门益读书以承公志而公与恭人菽粟布絮安田家之乐四方之学士大夫向知敬慕公者皆愧厉感发而叹谓孙氏之能世其家者如此能教其子以有成而隠显不易其行者如此洵可以风世而劝俗也生之言大较如是余犹记惟一之言曰吾父之贤原于吾祖吾祖为人严正诚慤一言动不肯茍诸子侍侧或容止不饬辄谯呵及之里人嵗时燕饮或俦辈中攻诘人短刺人阴私事则踧踖不自宁起而归必痛戒诸子毋以虚言断元气毋以非分蛊心术耕者宜获觊其必获或不获读者宜遇觊其必遇或不遇尊理敬命以俟之天而己观时遇公之教其家知朝议公之所以教其子有由也惟一自释褐而仕仕辄不乆于其官其澹泊能自外于进取声利葢奉其祖父父母之教者深矣故名其为岿然成徳之君子无疑也惟一又为余言方在孕时恭人操井臼治午炊挟大器挹水注釡用力猛娠动累日几危而卒无恙宋生又言惟一之再赴京师也祖饯者晨集郭门外惟一攀恭人衣呱呱泣婴儿声达户庭既趣季君出郭门辞诸祖饯者皆罢去公恭人迫其行日晡乃行别数月得恭人凶问惟一以不得卒养恭人恨恸滨于死观恭人之育子与惟一之思慕恭人其隠约艰难通塞之际其可悲为何如也当此之时余亦有母之防回忆曩昔又悲不能自胜也公以康熈辛酉九月卒年八十恭人以己未四月卒年七十七长子一中次一致戊戌进士翰林院侍讲学士次一鹏次一鲸太学生孙八人汝翼汝为汝聴汝弼一中出汝砺太学生汝霖汝梅一致出汝楫一鲸出孙女八人一中出者二一致出者四一鹏一鲸出者各一曽孙三人二汝翼出一汝为出曽孙女四人一汝翼出二汝为出一汝砺出以某年月日合于城南之新阡铭曰
　　以余所观古今文章之士能卓然成一代之名者必其先世多稽古好学之人心濡目染知为学之方而后晓然于所趋而造乎其至士之特立崛兴无所因而然者葢十无一二焉若吾友孙君惟一奋然自起于耕芸樵牧之间可不谓豪杰之士哉及吾观太公生平以学勉其子者至矣又以知吾向之所信古今文章之士必本其先世之贤者不诬也
　　文林郎河南道监察御史孙君墓志铭
　　国家总壹海内分民土于有司故县令最重设台谏以通下情防壅蔽台谏缺擢用令令与台谏故又相倚为重为贤令入则为名台谏者君其人己君讳必振字卧云初为怀庆推官三年推官裁省补陵川知县六年入为河南道监察御史差按两浙鹾政还掌山东陜西两道事凡为御史七年以归君之在怀庆也以正风俗兴教化为先举孝弟于乡表节行于闾课士于庠讲约读法身自临歴辄知其吏民贤奸直曲是非之实风流令行郡以大治武陟富民佥人利其财陷于狱三年君察知立脱之置陷之者重法修武令馈鲜笋以竹笼之发视皆黄金君呼其人斥去曰何敢以汚我行县至温温令有苞苴显呵之令皆震慑漕米至小滩镇例监兊金二千两君悉却不受曰此吾民膏血勒石以絶来者是嵗以亷进秩一级总督三省朱公闻君名召咨以制府事无大小悉以委君三省之事以治及为令陵川陵川在山硖间土陿瘠难理然自其长老传记士为鼎甲者七人后寖以衰微殆四十年不见科目君至则易置孔子庙立义学创书院教士其中亲为劝课士果连举于乡民解黄丝黄绢顔料等祛其累嵗所省悉归民民用大丰俗故好讼豪猾连蠧役为奸毎勾差出县庭里闾骚然君痛惩艾令讼者自以其人来既至剖决无滞留民化其徳讼事稀简去之日民遮道留数百里既去为君立祠君为御史前后疏五十余上皆时政之要其最著者时三叛连衡秦陇兵相接潼闗新设税差请速撤以安人心又请分别倡乱胁从以靖方圉选人以急兵费多铨注而科目最淹迟请疏清选法收用真才其为鹾政皭然洗手自淬益以洁清闻葢君为推官以至为令或所已行所未行及为言官尽发其所蕴蓄故其禆益为多至今指数以贤令为名台谏者君辄在其间君丙戌举于乡至戊戌中试南宫己亥成进士余与君为同嵗生陵川吾乡邑故知君之事行也详君卒以康熙二十七年二月二十四日年七十其孤以状来乞铭按状君诸城人曽大父讳陆大父讳柱考讳献赤赠御史母赠孺人御史郑公某女君初娶郑氏再娶李氏皆封孺人子男八人长潍源廪生次潍址増生次潍溥选知县次潍沛选州同知次潍润选行人司正次潍湑拔贡生次潍湜选州同知次潍溶幼女七人孙六人初母孺人教家严午夜篝灯督君诵书与机杼声相轧母孺人卒时遗负券数十君约诸负者焚之曰此孺人嘱也遭乱家毁赠君不知在所招魂营郑孺人以不屈于贼卒君与六嵗女相依为命破壁赪土结茅以栖昼操农业夜拥书册流离困阨之中其所成就如此可不谓贤哉铭曰
　　士或困穷而为艰勤曰维华膴以娯其身盗仇戴天君思永恫牲鼎防伤荣枯若梦名徳令闻峙山渟渊眡彼贵富凄如浮烟懐抱皎日桑榆未晏委顺归休守道不变我铭斯丘发潜表幽尔樵尔蘓敬君子居
　　故中宪大夫江西提刑按察使司按察使涂公墓志铭
　　顺治六年嵗在己丑寇犯上党河南兵备副使分巡河北道容宇涂公死于其职
　　天子加恩卹赠光禄卿谕赐祭于邺廕其一子曰应泰入监读书初出知江南广徳州用荐擢知福建汀州府迁长芦都转运使歴湖广布政使司防政分守湖南道陜西按察使司广西右布政使以罣悮去任起补江西按察使司坐小法免公为人质直坦易而勇于有为起家州郡歴阶两司所在有能声其大要在弭盗息民折衷于刚折柔废之间虽不为钩距擿发之行而豪右兼并奸宄窃发辄捕鞫无所容其有不便于民者如疾痛疴痒之在身必求蠲除而后己即沮格成例龃龉上官不顾也知汀州时海氛方炽山寇乗问劫掠公率镇兵四出讨贼巨寇奸猾敛迹不敢入境一郡晏然秦中镇兵犷悍难制番人肆虐尤甚公至按其骄横者置于法镇将亦屏息聴命莫敢枝梧湖南寳庆衡永三郡旧食粤盐相距郴岭道逺价贵民多食淡者公为力请得改淮盐着为令夫人之才如水也刃也坳堂之水不能运芥舟族庖之刀不能中肯綮公所守多剧郡又乗兵燹蹂躏之余于闽中总摄巡道司马别驾司李诸事于九江又兼署驿传盐法藩司诸篆当是时狱讼簿书征发期会鳞分猬集拙者当此袖手惧伤而公泛应猝办处之若无事如利器之发新硎江湖之负大瓠茫茫乎其无津涯也恢恢乎其有余地也非夫内重外轻神定天全而才余于事者其能胜任而满志耶公行三字天交世居辽东铁岭卫祖讳必逺天啓甲子举人陜西宜君县令父光禄容宇公讳廓皆以公贵覃恩追赠中宪大夫如公官祖母孙氏母王氏暨公原配完氏俱封淑人继配金氏崔氏汪氏昆弟三人曰国泰直抚标右营防将曰永泰广东南海县令曰泰早世子二中坦邑庠生入直
　　御书房办事中坮太学生选县丞女二长适庠生朱中山次适选县丞张国琦孙三锦钰奎孙女一公自江西罢归既老不仕僦居都城与余比舎时或载酒过从因得悉其生平卒于康熙三十三年甲戌三月初十日春秋七十有二越三载卜兆于都城东便门外髙北店之南原孤中坦具行状请铭于余余惟公光明俊伟之槩磊荦果毅之才治行卓然可方两汉诸良吏皆不容无传也乃为之铭铭曰
　　佳城郁郁漳水蟠忠魂来游骖紫鸾南州巷哭留余酸山河气壮随朝元有子鹏鶱登大官素丝五马垂朱繁统辖郡县多凋残龚黄为易公为难精强综覈搯肾肝腰悬弓韔身据鞍福我人民摧豪奸晩乃敛退才未殚太行北走纷岩峦如堂封闭松楸寒撰公遗迹镌琅玕藏之幽竁永不刋
　　西园先生墓志铭
　　西园先生讳多学字觉初先世沁水人后徙阳城乡之郭峪曰从仪至先生八世矣七世广六世车皆隠农野不显髙祖珩初用季子好爵贵赠承徳郎户部浙江清吏司主事再用长子好古贵赠奉政大夫四川按察司佥事兄弟皆中甲科歴官并有名而佥事公初令元城有贵显不法公抗论置于理直声大着迁刑曹司谳决而奏免阳城溢额之赋事具邑乗通志是为先生曽祖佥事公子植修先公农业行义于里中先生王父也先生父以萃礼部儒官儒官公伯兄鸿盘万厯癸酉科举人歴仕景州知州儒官公荫积髙门行身俭让里中称曰长者长者云先生方重亮直不茍訾笑岿然儒行硕徳为学者师葢以其学施于伦物散见于事为自少而老敦行无厌是以于亲则孝于兄弟则友恭于朋友则信于凡所接之人则无不率是意而遇之以诚故其殁也学者悲焉曰天不憗遗吾师儒官公长子多闻为弟子员儒官公爱之先生事之如父未年三十有冉耕之疾狼藉枕席间至不可向迩先生躬为扶侍卧起汤药尝而后进比卒恸不自胜过时而悲儒官公以爱子故暮年竟忽忽而病先生捧手将敬肃容承志视气听声随事顺体躬自洁食饮视进多少为忧喜晨昏无少违间儒官公以安侍从昆弟同恩壹视儒官公既殁先生孤立或阋于墙堂构漂摇不可搘拄先生曰无庸平心和顔摩肌煦肉卒以格具邪心招其淑气学者曰白华之子棠棣之弟先生有焉余所谓孝于亲友于兄弟者如此幼与我冢宰公我先世父侍御公同学于乡我冢宰公尝曰吾曹兄弟也但各姓耳往来阡陌输写情好连日浃旬我先世父侍御公性严重老而归也阖门罕与人接独敬先生时时坐先生后披襟展顔举酒谭燕先生穆然其间神明湛定坐者融其心神静其视聴黙焉而退若皆有得也学者曰隠不违亲正不絶俗先生有焉余所谓信于朋友者如此平居崭然自持孤介峭洁若不可人意与人语温温焉侃侃焉勉其善而遏其非被容接聆謦欬者薰莸氷炭气沮意消里党急难咸恃以济卒无矜伐意学者曰伐木干糇之义先生有焉余所谓凡所接之人无不遇之以诚者如此先生安贫守约有以自乐而检身甚严余少壮里居侍我冢宰公游樊山之巅先生几杖在焉中席酒酣引避拉友人倚楼浮白语笑纵横脱略绳检中夜不寝先生明日面责余曰节饮养身君其念之自后毎见必以相规余至今思其言未尝不潸然泣也先生教子甚勤老屋三间借书枕册浸渍丹墨元日除夜犹闻弦诵之声渟涵演迤作为制义之文其书满家凝尘网虫蠧简齾翰余过而从先生为文尝闇窥窃探取其字句至今恧焉先生加意造士与我冢宰公结文社于樊川之上邑之俊人胜流毕集其中阅五日晨露未晞桑柘交阴丛花蔽路先生布袍草笠循河渚而来与我冢宰公山厓水湄危坐竟日以待诸君为文口吟手画赏其俊句或有不嗛嘅然而叹移时不乐余与先兄庶常公先生令子实亲炙其盛焉其时学者抠衣执经侍两公侧者厥后多所成立迹先生行事举十之一二以见其生平学力之専致用之美者葢先儒有言人生惟是感应之理从先生学者殁而益思之即余之不肖毎念先生諈诿之言则不禁潸然泣者是知先生之感人者深矣故论先生之行事而归本于学而序次之以为之铭焉先生一子于廷顺治己亥与余先庶常兄同举进士者也为永从令先生以故封文林郎先生生以前明万厯二十四年五月二十九日卒以
　　大清康熙十七年九月二十八日年八十有三以康熈三十三年九月初一日卜新兆于南坡之阡三孺人祔焉葢至是先生殁己十六年所矣初配孺人王氏继孺人于氏再继于氏女三一适贡监生李易其二皆为士人妻孙男一之麒康熈庚午科举人铭曰
　　长者传闻东山东始有显者张两公东山鱼飞鳞摩空我冢宰公人中龙世父豸冠光熊熊两家川岳灵所钟先生华胄承流风麟伤凤逝吾何从典型沦亡天晦防风木痛剧朞再终祥琴欲鼓声难工松柏已长宿草丰先生马鬛犹未封嵗周星纪加四冬执笔为铭辞载攻绪言皎皎悲填胷人生有情无终穷劖文珉石藏幽宫千秋不泐情与同海水有涸石无砻
　　麟昭张公墓志铭
　　晋故唐封邑尧都在焉昔季札观周乐至歌唐风曰思深哉其有陶唐氏之遗民乎不然何忧之逺也非令徳之后谁能若是说者谓民性既敦厖而又有先圣之流风遗泽故习俗异于他国余读诗至蟋蟀山枢彷佛见其意焉至宋时明道程先生为晋城令实涖我州以礼义节俭为教诲故其民至今皆力耕昏作减缩衣食其士亦却埽诵习不骛于声利有古隠君子之风如我舅麟昭张公其人也公家沁水为甲族讳之屏公者万厯中进士官陜西商洛道左防政为公之祖讳洪翼号万涵公者举于乡令直威县则公之考而余之外祖也外祖母王氏明吏部尚书王公之长孙女生三女季归先考尚书公廷敬母也外祖任威县数日而殁祖母携公扶柩归里归而流寇肆掠沁城失守公随祖母避兵于外家寇退返沁则家业荡落只余污莱数百亩公才弱龄以只身搘持门户里胥县役日夜踵门叫呼公应之有方时有伪官敛饷于沁不能应则拘公于狱者累月邑中耆老士庶咸曰不可祸清白吏子孙咸赴伪官别白伪官亦感悟释之方姜瓖之乱外祖母避阳城艰于奉养公往还阳沁间营办甘膬不恤勤瘁未几外祖母卒公身自舁槚材于百里外含殓祭皆不失礼及生母陈卒亦如之外祖有兄二人皆无嗣殁而于他所公毎愀然曰异时谁为酹一巵酒者因皆迁于祖茔之侧公于家人生死恩义大抵类此公雅好经籍为博士弟子锐志进取顾为家计累弗克竟业常训其诸子曰吾少遭多难未能肆力于经史汝辈多暇宜尽心治之公既不显于世尝慨然谓士不能绩学成名则当勤其四体以自养若安坐衣食无所事事世之大蠧也日常辨色而起往田间督课视其树殖耘耔芟柞收获以为乐或亲执农器以教耕作者曰我竟为老农矣治家综理微密不遗纎悉下至栅鸡苙豕区芋畦姜莫不井井中法佳辰令节召故旧邻里十数人防饮不立崖岸半酣后语尤不休然不及世务谈说者桑麻菽麦雨晴寒燠而巳虽居城市终身未尝谒见官府县举乡饮礼请为宾亦弗诣曰非我所乐也公体干丰硕精神充裕余官京师四十载公自家视余邸舍先后十三至无倦色恩意周笃亦筋力强固能然也年几八十犹善饭健步履谓可百龄呜呼孰意其竟止于斯耶公生某年五月初十日卒以康熈四十三年七月二十二日享年七十有八元配马氏阳城庠生马君铣女继配尚氏处士尚君元祚女皆柔静有徳子男五长问士庠生次衡士太学生马氏出次恂士奉祀生次征士廪生次硕士业儒尚氏出女子三长适拔贡生樊度中次适庠生李三畏次适庠生李肤功尚氏出俱先卒孙男七人克履太学生克晋业儒问士出克防衡士出克益征士出克有克贲恂士出克丰硕士出孙女五人问士出者二长适庠生霍正元次适庠生张茂功衡士出者一恂士出者一征士出者一俱幼未字以某年某月某日合祔于祖茔之侧其甥廷敬为之志系以铭曰
　　人之生有戚姻所自出为最亲我母之弟存者一人其敦伦也以厚其理生也以勤我视其貌抑抑恂恂我视其家肃肃訚訚懐才赍志屈而弗伸戴仁浴徳用淑厥身有山嶻嶪有水涟沦体魄潜藏兮秋复春孰究其年数之所臻
　　故永从令张君行谷墓志铭
　　故永从令张君讳于廷字显卿其家在太行山谷间之郭峪故一字行谷太行西来几万里至阳城迤南百里崭然而尽如化城蜃楼列嶂北向郭峪在其中谓之镇郭峪方三四里各倚山岩麓为篱落相保聚或间百步或数十步林木交枝炊烟相接自前明至今官侍郎巡抚翰林台省监司守令者尝相续不絶于时葢近二百年所矣顾郭氏今无闻而张氏其先独岿然以科目显曰好爵嘉靖某科进士户部主事曰好古嘉靖癸未科进士四川按察司佥事摧折权贵直声着闻曰以渐万厯癸卯科举人景州知州佥事公君之髙祖也考西园公讳多学邑庠生耆年长徳立行教子乡党宗焉君顺治辛卯科举人已亥科进士性直亮刻厉学问长予十嵗予兄事之平居侃侃自矜重予毎谓君之才如此又名家子当有所树立筮仕为贵州黎平府永从县知县南荒深昧之区日以益辟此天地之运使然亦必赖世有贤人君子能变其旧俗与之维新虽蛮獠穷乡使异类为君子故君之所以施于永从及永从之人所以报君者不过区区百里之间而其效可垂之百世风励天下不可没也黎平以永乐十一年始置府永从以正统七年始置县县逼湖广四川云南之介山谷崄峻杂苗分族而处俗凶犷不知礼义饮食言语与中土不相通耕沙砾溪淖以自食输賨布为租唐宋以前羁縻而己君至则身歴山洞间亲为诵説
　　朝廷设官化民之至意于是始以中土之法治之延师儒立党塾未几而弦诵之声响应溪洞矣常平仓制未设也嵗饥则苗民皆窜去赋既不办而县吏役皆逺雇他郡邑及滇蜀人君设仓庾讲积贮逾年得数千石仿义仓之法时其敛散于是虽凶嵗苗民恃以不饥苗俗昧昏礼世传鬼竿跳月之陋君悯焉置官媒聘币有额民便乐之月吉读法谆复感人争者愿息久则讐杀鬭狠之气以销民俗寖变而县以大治署雍安篆如治永从去雍安民攀号不忍舎去呜呼若此者可以观民情矣彼贪饕残忍者据百里之地日取其人而刀俎之虽其境在中土礼义素所渐摩风俗素称朴厚而使其人怨讟并兴噭呼狂走而曽不之悔谓民实负我不可化诲夫民果负我哉又谁则不可化诲者也抑治其民不张君若耳使君得一郡若一州或不在蛮獠边徼之地其所树立当又何如哉君之治行见于为吏者仅若此为可惜已滇中之乱胁大府遇害永从孤城不可守君携县印跣行匿山峒间旬日不得食苗民迹君所在铜鼓岩进稗麦食君求得君家人悉以送君所夫当颠沛流离之际而苗民之不忘其恩如此彼中土之民平居无事而噭嘑狂走岂其礼义之渐摩风俗之朴厚其性习反有异于蛮獠边徼之人乎是尤可为太息者也未几叛者平君竟无害携印诣军门陈情父年老愿归事比归家人无一失者当是时西园公已老而尚健人曰天之所以报君父子也君初为诸生我先公以元日访西园公闻君读书声归谓廷敬曰张氏子元日犹读书邪予闻而自儆焉西园公教君严至不令茍一步趋妄一语言西园公生君一子君生亦一子曰之麒庚午科举人君殁之麒走二千里丐铭于余余不得辞且曰子世家自子祖父及子皆好学问力行仁义其后必昌乎是皆可铭也君生于前明崇祯元年十月二十日终于大清康熙四十五年四月三十日得年七十有九君母于孺人君娶王孺人生之麒女五人一适江西建昌府知府王君嘉植一适甲戌科进士内阁中书田君沆余皆嫁为士人妻孺人生于天启七年二月二十九日终于康熙四十四年八月二十九日年八十以某年某月某甲子合君孺人于某山之原之麒女七人以族兄之子国梁为子之麒既别去余为君铭未发扈从河上济宁道中闻之麒举子名曰某予谓后其必昌者以理断其必然而事固己可验已铭曰
　　猗嗟观士为吏可哀天之生嘉谷伍蒿莱推较其本根谷美哉我友行谷君今若此往事犹増伤来誓止命不称君才时有以铜鼓之深岩君所庐蕉黄荔子丹襍肴蔬君逺游归来眇愁予太行之谷人尧风古饮沁水清流耕瘠土剪纸招君魂与君语公侯必复始昔有云君之孤儿贤且学文千秋及百世绳绳继我华其铭者信勿替
　　王君干六暨配陈孺人墓志铭
　　崇祯末流贼犯阳城山东右参政宁前道王公讳征俊死之公有子曰龙御府君有妇曰陈氏孺人贼既执参政公君谓孺人父必不屈贼往从必父子俱死无益乃变姓名阴左右公公果不为贼屈贼怒下伪县令使严繋公君夜忽悲啼不自禁贼察知公子益怒使铁骑勒君归立取赀来葢贼痛恶士大夫自宰执至庶官括其金皆以品髙下为率公为人刚而亷无所得金而伪令闻公名雅重公阴纵公还公谓君与孺人曰委贽为人臣当国家难以身济之事已不济有死无二君孺人涕泣请从公曰我人臣义不辱身汝曹无自苦今所传公死难时大书二十二字有曰身不任辱义无自免云云者君与孺人实亲承其命云公既遇难君孺人号痛庀丧事哀毁几伤生顾念父之孤忠恐身填沟壑他日谁当请褒卹之者于是强自节释忍死公公所自缢拂云楼君孺人终不忍再履其处其后毎遇公被繋及殉难前后十余日斋戒哭泣积数十年以为常初公所书二十二字君寝食与俱及公死难时始末谨书之牍跣行走京师诉当事当事相视闵黙卒无肯为公声言之者君毎与人言未尝不泣下也君豪迈倜傥而善自矜饬母范孺人教家严君多读书美言议为学官弟子顾心不悦学使者试士规告于公愿随国子读书公官蓟辽王母张太孺人丧君率孺人拜哭就孙位人曰知礼事母孝母丧尽礼如公丧张太孺人孙公肇兴为学使者以君明经上其名于礼部凡一再至京师终不就国子试曰吾父之大节犹未褒显也君虽外若豪举而其中有郁郁不自得者凡以防政公之故也顺治丙申夏暴病不能言明日遂卒四月某日也年四十嵗某年月日于防政公墓左始祖可考者曰四四生十十生懐英懐英生得刚得刚生聪聪生子文以冢宰国光公贵赠尚书子文国光曽祖也子文生昺亦赠尚书昺国光祖也昺生承恩葢自是防政公与冢宰公始分矣承恩生潜光潜光生如春嵗贡生当阳教谕以防政公贵赠韩城知县是为君祖陈孺人廷敬之从姑也祖三乐赠尚书父经正忼慨有大节孺人有女徳归于君方少而为择宜子者侍之生子及女君殁后甘虀盐攻荼蓼居垂二十三年闺门之内具有法度仪则卒于康熙戊午六月年六十有一观孺人助其夫子以周旋于防政公之侧以至公临难从容而死生无媿抑亦可以为忠臣孝子贤妇矣子男一人复绘国子监生女一人适余弟太原府学训导廷扆俱侧室李出孙男一人吉庆孙女四人廷敬有母之丧礼不得以文辞自见复绘泣以请曰始吾祖待
　　国家之愍纶而渴也未有铭吾父因未敢有铭今吾母不幸又殁将以某年月日与吾父合窆焉吾闻诸吾母当吾子髫发之年吾先人知器重子铭吾父母莫如子宜余固辞不获也且余惧防政公之大节久而无传焉因得牵引书之虽然孺人廷敬诸母行也假斯言以告哀亦吾母之念云尔铭曰
　　吁彼鄙夫贪生避死有僇其躬有覆其祀忠臣之后克享厥家佳儿佳妇以泣以歌奕奕忠魂庇其孙子敬作铭诗告于惇史
　　韩君佚园墓志铭
　　君韩氏讳崇朴字佚园顺治中余年十六七始识君一见以为异人杯酒结交而去其后请命于先公要君为举子业家塾中予居山谷间与先庶常兄闭门阅古书好自矜许辄曰吾志古之道耳何屑屑世俗事为由是见嫉乡里是时先侍御公初谢宾客乡之凶人至有侮予家者君至则谓余兄弟读书以通今致用家之不治曷以书为余兄弟始折节自克厉于是乡之长者既爱防善类其恶少亦稍稍解去君髙才能文章善开导学者余既于君有得而其于行身保家处世之道尤得于君者为多迄今五十余年葢毎念不忘也予自通籍守官自誓清白以贻子孙未尝不有感于良友规戒之言君之终也无以为赙乃辍山田一嵗之入为君窀穸资虽家人以口分不给告不恤也君又精于医药养生之事晩而深明理学堂奥虽复喜诗酒登山临水有春风沂雩之思人亦莫得而窥其浅深也君至性过人虽洒落不羁而游心防黙尝山亭凉夜相对于时月暗萤明清风萧飒忽语及生死大事两人抱头大哭哭已复笑如醉如醒如梦如觉由今思之犹复可笑可哭也往年君举前语以书谘余余应之曰孔子荅仲由曰未知生焉知死知生之道大学言明明徳其功始于致知中庸言至诚其功始于明善明诚之理乃生死之大闗未有诚而不明亦未有明而不诚者由教以入明为要焉故易传言大人者与天地合徳与日月合明与四时合序与鬼神合吉凶先天而天弗违后天而奉天时天且弗违况于鬼神乎天与鬼神不能违何有于生死乎是以子思之賛仲尼也曰譬如天地之无不持载无不覆帱譬如四时之错行如日月之代明犹之易传之义亦即明诚之义也谓夫子不告以知生之道则夫子之所以教诸弟子者果何事乎学者但当由夫子平日之言以求进乎致知明善之实生死之説不求知而自知矣予复于君者如此予是以于道徳性命始终之际思君之所以相勉而交警之者不能己于心也君好学老而不衰能为古文尤长于诗予懐君诗前后至数十首有云寒牕灯火平生语除却君知世不闻亦追忆昔时凉夜之时而予与君从防聚散之梗槩亦大略可覩己君终之日寄予诗髙朗超越了然生死之际则君之有所自得于中者益可信其决然也己予交天下士多矣如君者能有几人哉非予为之铭当谁属焉其孤时中辈以状来求铭按状叙曰韩氏系出南阳今为沁水人自五代宋辽以来兵革之余谱牒放失传之长老先世有为王者故邨曰韩王邨有墓在焉君又字曰韩山因邨名也其世系之可考者则自祖能始能四子长曰纯为君九世祖次曰聪三世生侍御曰恩次曰度五世生青州守曰肫仁六世生桃源令曰张防议曰琠纯二子长曰彪彪生锐锐三子长曰赠文林郎昆次曰王府典膳仑次曰王府仪宾巍临难不屈赠奉训大夫諡忠义庙食太康昆子曰子义恩贡再为县令累封中宪大夫通政使司右通政使子义生范君之曽祖也某科进士累官通政使司右通政祖仰斗初为邑学生后弃去博学修行名重士林是为少室先生父尊今惇厚孝友生三子君其长也君邑学増广生九应省试不利于有司幼聪警絶人五嵗失母马孺人自解去采衣不茹荤血擗踊哭泣如成人乡里传以为奇闯贼犯州邑设伪官専以拷掠士大夫刼取金帛为事比至沁水大索通政公家时君才弱冠先诸父往抗辨县庭不屈贼官相顾失色错愕咋舌释不问已而贼围所居砦君登砦楼语贼曰汝辈不过欲多得金帛耳砦中金帛悉以委汝贼喜诺已而贼败约攻砦破砦中人四散走先是君父已穴墙去君不知也以不得父在所出入砦内外寻父遂为贼酋所得贼授以一鎗一包置君麾下君以他事绐贼脱身走阳城白巷亲属家至则君父先在焉其时天晦防暗不知道会白犬引路以是得先达人谓天之相君父子也君初遇贼时身已被创求父迫竟忘其痛父子相聚背有血沾泥始知为创也葢君之诚孝如此事继毋霍孺人得其欢心与季弟友爱分甘解衣至老不倦亲族不能自养者君戒其子我与汝曹不食饮则已不尔则曷忍使骨肉失所生平轻财利类任侠者虽以教授供八口所余则勤施予又以其余买书贳酒莳花木畜禽鱼于所筑撮园中啸咏自得有奇书必借观手自抄写故所写书为尤多好饮酒饮则悉令子孙环侍有弗至则弗乐也君坦懐任运自适其适皆得于天性其行于家而及于友朋无间然者有感于予心也君卒以康熈四十又五年八月初八日距生之年月得年八十有四初娶丙戌进士某官王公度女有妇徳妇容卒继室以侯孺人生二子时中履中女一适南康府推官窦公复俨孙庠生逵子选知县斯在孙男四人然焘黙凤孙女三人以某年某月某甲子某山之原铭曰君惟有文为学者师深造道域乐天不疑予懐幽忧如馽如羁晩慕正学西日载驰众言淆乱将曷从之去圣虽逺简册在兹明善为宗尊闻行知明则诚矣时措咸宜惟君知我谓我不欺炯炯长存朗月朝曦君其不没万古如斯



　　午亭文编巻四十五
　　钦定四库全书
　　午亭文编巻四十六
　　大学士陈廷敬撰
　　志铭
　　朝议大夫刑部山西司郎中约斋李公墓志铭
　　始余从蔚州魏先生游得交李公父子其后公之子旭升今给谏君以文字及吾门因益愈知公平生甚悉后久不见时时从给諌君问安否无何以讣至给谏君为状谒铭于予按状李氏十世祖自孝义迁蔚累世以武功显然多厚重隠徳至父太公敦行仁义好善乐施尤称长者遂大积于厥躬以造其家公生而早慧为博士弟子员食饩上庠数踏省门试不利于有司以选拔贡太学省其父归里中魏先生方谪官家居以古儒者学行自任倡导其乡公既天质沈挚近道闻魏先生讲説益淬砺于问学家礼谱牒近世所弗急者公皆服习而修举之选中书舍人内阁地深严闗机密公恪勤尽其职毋怠毋泄迁户部云南司主事会用兵于滇贼垒未拔郛郭甫定封疆之吏以人未就业请免夏税以苏民或言士马供亿必资近境议不可免公争于庭中卒如公议宣属顺懐安蔚卫频年苦水沙冲压民屯田有司请捐其赋议不决公尽言无讳卒韪其説督理右翼兴平仓奸人窟穴其中不可究诘前后系讼累累弥歴年嵗人惮其役公则精心厘画洁身犯艰大猾屏迹进广东司员外郎摄四川司事蜀自兵后嵗赋日耗议者令増赋日急公曰养残黎如养剧病宜急培其元气疾疢弥年而重以很厉之药鲜不毙矣今惟责大吏招徕流遗田辟赋増毋俟重督于是议寝迁刑部山西司郎中榆次民段某奸防诬祁县范某谋不轨公得其情防者服上刑而无辜皆释会命重臣清刑狱公检爰书可矜宥者司得八十六人云中饥多掠卖人子女公察其伪券为断还者甚众公所歴官其事迹皆此类公纯孝友悌行于家施于族党比闾皆足为世表仪旌人之善成人之名保人之孤复人之产终身汲汲如营已私卫守备何君出仓粟赈饥未及上请而病以殁法当坐侵欺籍孥公力白得免兰溪丞徐喆旧有贷于公徐后骂贼死公急遣使持其券焚而吊之俭嵗尽出所积粟散施逺迩以为常至若建社学设义冢筑垣堡诸乡大夫之所得为者无不为事不可殚悉公虽谨厚檏直而天懐坦逸寄托髙迈自为郎出守黔中以缺裁不赴林居徜徉泉石诗酒以自陶写尝过龙门观太华适吴越芒鞵竹杖有洒然出尘之思卒之日犹驱欵段寻旧所钓游处归而与家人论文谈艺日夕不倦至夜分而形神离矣康熙三十四年六月二十日也春秋六十有八予尝闻蔚州殁而有异云气覆其冢上其为天人无疑今公无疾化去其骑箕尾歴星辰而亦与天游乎公之子六人昉辰行人司司副旭升壬戌科进士户科给事中与余有文字之知者也晖吉贡生暄亨甲戌科进士翰林院庶吉士映干光禄寺典簿曙畿廪生女一适太学生刘曧孙十四人呜呼公之所得于天全于人者如此此公可以无憾而世或谓天之报施善人或有不尽然者然观于公亦庶防可以明于天人之故矣公讳振藻字天葩号约斋初配史恭人继配沈恭人铭曰
　　蔚州宿学不可扪寒松晩节今弥尊流风百世尚可敦名家清切连髙门韦相传经遗后昆范公幕下罗璵璠少翁尧夫堪等伦矫矫介复何腾掀陇西世业堪重论维桑仙李深蟠根仲也耿耿登星垣季也词馆初髙鶱其余头角皆轩轩咸池迭奏如篪埙公胡不乐归精魂陇冈樵牧无敢喧
　　谢府君墓志铭
　　谢君名燕昌字翼之其先家平江上世祖曰宇以宋建炎中进士为定海令殁而民葬之后世依以不去遂为定海人元至正间为髙安令者曰嗣谦更五世为佥事者曰琛佥事以明正统己未进士初仕为上饶令政有异民祠祝之弗衰佥事弟璵生廷华君之五世祖也髙大父曰维寜曽大父曰纶两世皆赠参政大父曰渭明万厯庚戌进士累官四川按察使平水西有功民为立祠自其先世至按察仕者皆有功徳于民按察生子六人仲曰泰臻君考也赠文林郎君为人孝弟偘偘有节概
　　国初时海叛帅以数千人入据县君仓卒负亲出挈两弟匍匐丛篁险陿间黧面重趼连昼夜不息以免于难已而王师渡江余贼匿岛中将悉众来寇君率家人设守御谨侦候以兵法部勒之备未成贼至君白赠公寇亟矣盍避之公曰第以若母行毋更忧我贼入致公舟中公不为屈反覆数以大义且曰吾自度葬鱼腹耳贼怒公及于难当此时君呼号走海上啮指血淋漓求父在所岸上人遥望见之无不泣下后家益困嵗祲负米事母兄弟三人常易衣以出愉愉如也每催科符至辄掩巻而起已又篝镫夜咿唔声相荅和君读书过目辄能暗记所习诵丹铅校讐满于筐箧羣从子弟工举子业三十余人以君为师防母病君旦夕侍卧起三年虮虱盈衣带至不可扪中夜吁天祈代母卒备哀如礼奉赠公衣冠杖履葬焉以博士弟子员游国学试辄髙等冠其侪流谒吏部试经义判又髙等授州同知归而叹曰自吾父抱道不仕且仗节以死吾其敢违吾父之训于是耕海之旁泊然将老矣顾于邦人有大利害则准其力之能为无所惜小浃港长山桥横絶县东南当孔道毁于寇君治之桥完如初定海南东岗碶西接鄞东钱湖其中有渠嵗开碶版引湖灌渠溉田尝数千顷版之分有上中下自下上鄞为首奉化次之定海又次之嵗旱则湖水浅不盈不能达渠虽开上版而于定海田未有利君谓钱湖利三县田正赋是赖独定海田无利是无赋也请易置版于鄞无害而定海实百世之利县令上其言巡抚如君指既得请湖渠通流田尽腴壤比嵗大穰民歌舞以乐之盘岙为灵岩奥区樵苏饶于诸乡然环溪而入淫潦不时水髙数丈或经月断人行君则巉者削之洼者培之水深以冲者横以短梁填以巨石而险道以夷县负海夏秋多飓风学宫数敧倾君董其役鼛鼓劝工不劳而成君虽不仕视今之仕者其所张设措施为何如哉假令君出而仕或拘于文法掣于上官其所能为岂尽得如其所志哉君既号长者一夕盗胠百金去盗之主禆帅既觉将按以法君曰舍之使其人悔改又当乱时人乘间窃槖中赀君知其人弗问后人自悔恐愿以田偿君君立谢取焚其券今其子孙每食必祝曰愿世世毋忘君之徳然则君之行身与人不亦古之所谓贤豪间者耶君娶李孺人李先世以军功袭指挥使孺人则脱弃纨绮温恭俭勤相其夫子以致孝养于其亲教其子兼备恩义君弟妹之子若女孺人抚之如已子女使各有所成立君可谓有贤配已君性疎旷有精力尝自营葬地曰白峯为堂清溪为闼吾魂魄乐而安之卒年五十有五逾月孺人亦卒年五十有八君卒以康熙二十二年十月二十七日孺人卒以是年十二月二十三日以明年某月某甲子合葬盘溪下乐岙山之麓即君所自营地也子男二人长绪彦次绪章女三人皆嫁士人绪彦壬戌进士余既识其文君之弟监察御史兆昌闻君之丧将归过取别以绪彦所为状示余属之铭既读状叹曰是惟贤也宜有铭铭曰谁与仕者民亦孔艰有介于石被褐以完惟定邑乘记隠君子谢氏闻人载张载弛衔须骂贼气薄云霄彼此肉食竞以自豪惟仁成身式惠厥后亦继其志惟徳之有子弟师之乡社祠之或婴簮组多为世疵世所争趋君勇絶之为所不为讵庸以私人曷思之洋洋海湄海如有涯泐此墓碑
　　封户部河南司郎中在只王公墓志铭
　　封光禄大夫王公之葬也其孤山东运使廷抡使来请铭余与公同州里昔我先公为仲孙豫朋择妇于里中得公长女贤孝闻于乡邦葢公之行已教家以施诸世皆卓然有可称述者焉运使君初筮仕为青州通判始亲民事公来官舍提携嚢箧以家赀办公务屏去属邑饷遗不取民一物民颂惠和声满青齐间公夫人李卒运使君奉公归方是时晋郡县大祲蝗蝝徧郊野公归则出钱数十万缗募人捕瘗我先公分口食食饿者公亦捐糈周给州人以故不流离呜呼周礼相赒相卹之法行则天不为灾而民不困于嵗后世人各自私于是比闾州党有无死亡相视如秦越人莫之省顾一遇年凶荒则必仰于官之蠲赈幸遇长吏贤不壅于上闻又幸有仁主在上除租赋出金钱发粟设糜惟恐不及而吏之奉行之者犹有能有不能民之待泽者犹有及有不及则朝廷大恩其得被于穷檐蔀屋嗷嗷就毙之民者亦已鲜矣安得乡有君子好行其徳如公之自保其乡庶防犹有周礼之遗法乎太行古称竒崄实当孔道毁辕屠马不絶于途葢其岩窞颠防烈于深渊行者惮焉公出私钱修治之险者夷陿者拓载驰载骤行旅歌讴比予再经忘向者之艰而思公之徳借于无穷而太息之未有已也公所施设其利于人甚众为纪其大者如此运使君入官户部公时一至焉以观其所为及其出守汀州次子廷扬亦入官户部公戒之不资公府丝粒一如运使之在青汀也后运使君再涖山东公曰此汝昔所歴地盍益勉诸由是运使君奉公教惟谨以公讣而归也山东人攀留之至不忍别去然则运使之奉教而施于民者可知己葢公之修已教家既卓然可观宜其设施于外有过人者是以君子之观人必本诸内行也公讳璇字在只居泽州之南曰楸木洼者自太行而北有山涧涧水北流可数十里公所居在涧之西土田髙起草木脩茂上有流泉可溉花竹公之祖讳国寳父讳自振卜筑而安焉以长徳导其居人隠而未耀公与弟珣生皆颖异祖抚而竒之曰此两儿殆兴吾门乎公入州学为髙才生珣以武学生举于乡成进士公以贡入国学名在吏部为选人当需次县令而遽引还退居萧然自逺教二子皆有所成立此其于世之角逐于声利之场者所得孰为多少也家居益敦古谊睦亲族使皆有以自给丧者婚者徭赋之不备者缓急恃以无忧晩筑小堡名曰永寜聚族党勤守望讲孝友婣睦任卹之道不倦而公亦且老矣运使君以卓异荐入京师赐蟒服既又封公光禄大夫赠公祖若父官皆如之运使君迎
　　驾南幸
　　赐公古稀人瑞御书四大字可谓荣显已今年八月遽以疾逝二十一日也距其生崇祯十年十一月十八日得年七十公初娶赠一品夫人茹氏有妇徳生廷抡继室以一品夫人李氏生廷扬进士君无后以廷扬为后女适甲戌进士巩昌府抚民同知陈豫朋余之仲子即前所谓择妇而得公女者也又二女一适吕宸一适陈修元孙钧由庠生贡国学孙女五人先是李夫人葬某山之原至是以公卒之明嵗康熙四十又六年某月某甲子将啓其封而合葬焉铭曰
　　有辉自家而极崇于朝也不显其身则惟其子之褒也晋人载徳咸歌其休也徳之云遐若山峙而泉流也世继绳绳永光此丘也
　　赠詹事府少詹事田公暨配梁太恭人墓志铭
　　康熙三十年春正月学士田公以母丧去位予与学士生同乡同官翰林在直庐日相见而未尝一造其室至是徃吊于寝老屋萧然风日漏穿苫土不饰学士触地无容嘤嘤泣孺子声吊者感动叹息以为贤今世显者之丧重幄帟饰刍灵象物多致贵人书氷纨霜缣被檐衣栋以自旌耀学士无一有焉哭拜且已又拜而言曰吾母之铭敢以烦执事且先大夫懿行久不铭以俟当世之能文者幸执事毋辞余仓卒不得让诺而出余惟学士之贤而能不累于俗自力于孝如此其有由也夫公讳大稔字阜海马邑人王父讳世芳以明经为绛州司训稍迁太谷教谕严正直方律身以礼士皆惮詟向于学考讳嘉种耆宿长徳为诸生祭酒乡党化其行谊举三男子伯以诸生不屈流贼李自成忼慨蹈义以死公其季也生而夙慧一目数行下年十三补博士弟子员纯孝友恭笃践实行与人无贵贱少长接以诚意纾难攘急族姻肃和喜宾客时至命觞尽客欢口不言人过人有言者辄不荅或乱以他语饮于郊客妄谓公慢已怒与俱归讙于途吾酒方酣何尔遽罢若敢复饮乎适我公不辞比至客家客怒解竟欢如初夜有窃菽者僮物色得其人公谓僮吾家菽寜有符记耶温言谢其人人大悔改行公居心克己皆此类公卒以康熙壬寅四月年五十有三以学士贵赠中宪大夫日讲官起居注詹事府少詹事兼翰林院侍讲学士封太恭人梁氏山隂人父讳某以明经为学者师太恭人归于公也温淑静好善治内事公事亲孝太恭人晨昏左右恪恭罔怠公好客太恭人常脱佩环治醪醴肴核以尽公意公晩而不视生产太恭人用农事殖其家较晴雨时播种耕耘敛获皆有法则凡公之为皆太恭人相之也太恭人卒以康熙辛未正月年七十有九男子子五人长即学士喜辛丑进士内阁学士兼礼部侍郎次喜防庠生早逝次喜霔嵗贡生汾阳训导次喜鲙廪膳生次喜鰀南丰丞为后于仲父女子子一人适李维基孙男十二人学士又云先大夫弃不孝孤阅十稔矣所不坠我公遗绪以行身立朝者繄惟吾母之教观太恭人之行于学士为贤母于公为贤妻观公之行于世为贤人则学士之贤其有由也夫余是以愿铭焉铭曰
　　古者淳闷不相徃来我观于乡厥惟贤哉有美其居拒门弗开我观于家猗嗟贤母吾莫逐荣亦莫予侮昔相夫子秀出士林温恭其徳如式玉金有而不施大其后人峨峨塞山郁郁髙坟昭昭无穷视此刻文
　　提督陜西学政按察司佥事洪君墓志铭
　　始余竒洪生琅友之文琅友举进士为中书舍人相聚于京师因交其从兄谷一君知其人贤者也居数年君由礼部督学秦中而琅友官吏部以卒余闭门谢交防虽以君之贤葢于今絶不通问者十年余矣今年冬君之孤以君卒之月日及许给事承宣所为状以来请铭曰君治命也予不得辞君歙人讳琮字谷一又字瑞玉上世有显仕唐则黜陟使曰某宋则少师曰某明则尚书諡恭靖曰某恭靖有从子讳某以孝闻君之髙大父也曽大父太学生讳某大父赠承徳郎讳某父赠朝议大夫讳某以学行祀于乡君弱冠以尚书领乡荐国初为崇明教谕举顺治九年进士除平凉府推官承重丁祖母徐太安人忧服阕补广东韶州府推官歴迁行人司行人刑部主事员外郎礼部郎中提督陜西学政终养母许太恭人以康熙二十三年十二月某日卒于家年六十有五初君之生十有一年能一日为经义七篇惊其长老由是江之南北号曰神童顾朝议公弗深喜曰古之学者道积而有言今子学未成而言之多若是吾惧子之外饰也盍道务是求于是君自为童子已志于正学矣故其自莅事教士治民罔弗本于其学东粤新附建两藩王邑令府掾皆所易置凭依城社张距磨牙眈眈伺人君至则曰此濓溪先生提刑旧地也甫下车大书洗寃泽物四字榜之中堂为政精密严恕一以周子为师法成令修奸黠消沮强梗从化上下安悦折狱迎刃砉然而解讼者皆愿之君所旁郡县有寃狱皆就君治部使者行郡县必与君俱招徕流亡辟土田通贸迁民稍稍出水火而登袵席矣当是时兵犹未戢征调频繁诸郡县苦供亿弗继则吏执其咎曲江始兴保昌三县令至相继自裁君条上幇贴夫船长行之议谓夫船供应廪给额规而外若马匹折干索勒则宜革存留传银则宜请动支解运脚费则宜请例给邻县则宜议协济大吏韪其议雄韶诸郡吏民有更生之乐勒石颂君功徳焉郴桂之界乌春山有妖民郭天鹏者为乱时议以兵诛之君曰无庸兵密召乡勇计缚天鹏鬼子峝为亡命逋逃薮君选数骑乘夜抵其寨絶水道谕之顺逆祸福即日弭散防贼王秀等已就降至翁源复叛渡江大掠约贼党内应君用间诱使杀贼自効而督猺官与战禽秀殱余贼四十人曲江猺刼杀人君单骑徃鞫得其擅杀者七人抵法余不问全活数千人于是督抚御史台使者交章荐君于
　　朝君在刑部取歴代疏议释义笺注诸书考证晰疑使法必当情吏不得縁为奸律官私掘蔵物聴收用官私字误官司广西容县民坐掘蔵物误罹法者众君取旧律文为证事得白更着为令君之莅事治民其大者如此初君之教授崇明也敦尚实行风励学者毋苟趋利禄而文学之士彬彬兴起及在秦中慨然念曰国家所命督者学也匪独文也必学正而文兴于是所以造士之法悉准于古重建闗中书院祀其乡大儒横渠张子延李君中孚讲学其中掲其条目为学之序修身接物之要实与白鹿之防相发明葢闗中理学之传自明季冯少墟益推阐而光大之君则为之刋其论著布之学宫曰尔多士归而求之有余师也君之教士者如此以君之言其见于世者未能尽究其用而迹其所以张设措施之意悉不失其为学之指君于圣人之道可谓勤矣元配王氏赠恭人继室方氏封恭人以某年月日葬于某里某原以元配王恭人祔恭人婉嫕有内徳前君二十九年卒子男五人景行东流县学教谕觉行嵗贡生周行候选州同知云行太学生时行幼女八人皆适世家有名行孙男十一人述庠生逵遇遴遵邃选连迥逖遹俱幼琅友名玕为人谨饬有文善书法予之知君以琅友琅友之殁余不及铭而铭君可慨也铭曰去圣经逺注笺纷如孰集其成孰究其初相厥宅里大贤所居髙原郁郁碑石峨峨近垅墓者紫阳之岩阿赠工部虞衡司员外郎闇然卫公暨配贾太宜人墓志铭
　　康熙三十有四年里有贤媪夀届百嵗里中大夫士以其故俗风謡图冩屏风长筵劝酒以余滥爵厠名其中时实奉讳蒲伏弗敢跻堂惟国之人瑞愿因丧除而徃见其庐无何媪卒春秋九十有七余将徃吊于寝门会拜户部之命为装以行其冢孙维斗介其宗老太守君布状谒铭于余曰将开奉政公之蔵而窆焉乞为合葬之铭奉政公者姓卫氏讳琦字闇然称奉政赠公也年二十三嵗而殁媪封太宜人朝议大夫贾公某女今去奉政之殁葢七十有余年矣按状奉政公生而异姿赋质简静疾华躭朴不与俗伍考徳攻业亡于悴勤事父母有曽闵之行至今诵説孝子孝子云殁之日双亲垂白幼孤三龄而同懐弟妹九人咸在太宜人自箴盥始事早着令仪至是霜晨臼杵夜月机丝内勤事育外捍门户养三龄儿稍长严熊荻之教后为御史有名世祖朝奉政之赠太宜人之封皆以侍御故先太宜人以殁于是时太宜人年八十矣维斗才九龄两弟在襁褓初侍御君性刚严尝嚄唶人过人畏忌者多及是则御侮予抗横逆﨑岖艰难之中再兴卫氏故余以谓贤也呜呼以奉政公之笃于孝丰于才而啬于命天假太宜人立两世之孤儿登百年之上夀彼苍苍者岂无意于斯人哉是以余铭奉政公之合窆而尤兴起于太宜人之贤为可观感也侍御君令商城迁水衡杭闗及以曹官代巡狩于江南也皆秉太宜人之教令以行商城河无津梁解槖金倡其县人为桥以资利涉商城之人名之曰卫母桥其心存济施皆此类也考终之日乡里悲焉虽奉政公之不禄相见于泉门亦可怡然无憾也已矣奉政公生以万厯二十六年七月十二日卒以万厯四十八年三月初一日太宜人生以前明万厯二十六年十月十八日卒以
　　皇清康熙三十三年七月十五日男子正元更名正丙戌进士歴官御史内陞所谓三龄儿也孙男四维皇庠生卒维斗监生候补理藩院知事维本増广生维正増广生孙女一卒曽孙男二首榜廷榜曽孙女三卫氏先世为河东人迁阳城以甲乙科显者甚众奉政公髙祖世清曽祖九尧皆有隠徳祖天雨雄俊人也考遵训邑诸生有声儒林余北辕时太守公送之樊川之上谓余卫氏世行非子铭不彰余诺而行在道濡笔以铭不敢负太守君之属太守君立鼎所谓维斗之宗老者也铭曰
　　河东璿源其际清泚蔚彼裔苗产此杞梓不憖哲人光流景驶天岂谓然有美并起作俪淑媛造我堂构灵柯谢春秾华掩秀簮珥弗施象服爰授百龄未多千秋旦昼里馆晓闭泉庭宵明崇芒郁望哀挽怆声维北沁流维南析城髙山长川悠悠我情
　　兵部督捕主事厐君墓志铭
　　厐君名太棫字锦里其先即墨人上世祖某胜国初知髙平县去官人吏卧辙攀辕借令君抚我既不得请则曰为乡先生以矜式我父老子弟于是因留家焉子孙世居唐安里数遭兵刼谱牒散亡可考而知者逺祖有子三人伯氷仲佐明经为和阳县丞叔清自清以下遗其名君之祖道兴父志徳赠奉直大夫兵部主事母何氏赠恭人君弱不好弄独时骑竹马羣儿驺唱导从以嬉奉直君见而怜之曰吾田家儿后岂能有此乎及长侍奉直君羇游滑县居益贫君间闗南北竭力顾养奉直君孺人相继殁负土庀治窀穸过时而哀州里髙其行事君守贫益坚当此时盐法大窳巡盐使者嵗下司农鹾引目于郡县长吏按户口徴敛盈诎不平公私交病于是巨赀大贾各有分地受盐转输四出髙下其直以罔氓利然官引目亦由是通行嵗所上课如额官吏安之矣君独谓以吾意行法法无不善北游天津周旋客豪间欲以行其意人既知君长者就问之君曰母病民民不病法行斯善矣皆曰敬如君意以行盐使者赖其力皆爱重君固安董氏之分地也盐壅不行逋责盈积以属人人罔敢应者君曰是独不可行吾意乎至则与人约吾以急公家之务耳矢不以私赢病吾人行之未及期人以和辑官私办给凡君于盐防揽纲挈目亦不屑屑身自持筹算顾喜亲书册慕学行有褒衣博带之风尝慨然曰使吾当官以吾法行之官事必理时兵兴西南行间饟需急朝廷终不以军食困民下令能助军资者以官赏相激劝君由是入赀以太学生为兵部督捕西第三司主事正刑书惩周内慎平反舞文骩法之吏敛手却立莫敢仰视君叹曰法果不可以行吾意乎居六年崇明海闗税倾倒匳箧以自随曰吾故不欲以财自汚敢不洗濯奉职满差归次维扬驿舍而卒卒之日故时槖皆已尽无海闗一物一钱呜呼君之志固如此良可尚也已君孝友行义孤贫自立奋身郎署回翔嵗时初赠考承徳郎妣安人再赠考如其官妣恭人始骑竹马时赠君怜之而心不谓为然也今君所成立有异其亦非偶然者与君娶段氏无子贤而不妬忌为君纳两姬亦皆无子女一人段恭人出适里中冯生段恭人前君三年卒君卒以康熙己巳八月距生之年丙寅得年六十有四以侄嗣煊为后嗣煊卒以嗣焜嗣煜为后以侄孙奭为嗣煊后皆君所自择而立者君于内外行修笃如此宜皆可铭铭曰
　　材贤天畀匪直一科横鳞集翼蔼吉斯多安平之垒齐城防嶫洋洋国风畅彼条叶氏之墟壶山且长蔽芾勿剪茇此甘棠流风邈矣复其孙子君奋孤童逺踵祖趾余分闰气产生骏雄光岳所防就日翔风白杨萧萧青竹斯在摩简篹词投笔一嘅
　　巡抚浙江兵部右侍郎兼都察院右副都御史公孚张君墓志铭
　　阳城古尧都东鄙地其人能世其道徳风化之美以余所闻于长老士之以文学节防事功著名于时近代则原襄敏公杨正肃公张太宰公其尤卓卓在人覩记者公孚太宰公侄孙也公孚其字讳泰交居虎谷里其地在沁水傍沁水一曰洎水故又字洎谷上世祖可纪者曰演曰纯曰晓晓以子升贵赠中宪大夫河南卫辉府知府以曽孙慎言贵赠光禄大夫太子太保吏部尚书髙祖升明嘉靖庚戌进士歴官河南左参政以孙慎言贵赠如其官慎言万厯庚戌进士累仕至南京吏部尚书加太子太保称太宰公着其官号也曽王父天与増广生王父慎思贡生父履祥诸生皆以泰交贵赠如泰交官公孚之始生震雷绕舍有龙起壁中其明日隣媪梦天乐声送儿来公孚生而秀硕有异质髫龄即知问学父游覃懐间久不归迄不知在所思慕悲号诵孝经至显亲扬名呜咽不自胜年十二试于邑令令竒其才甫冠大父殁家益贫落欲弃书册为贾人者数矣会祥符张君甫令邑中试邑中诸童子见公孚尤竒之初公孚业某经至是张君授以春秋胡氏传遂治春秋康熙辛酉举于乡壬戌予承乏翰林掌院学士领贡举同被命则相国前吏部尚书钱塘黄公工部尚书大兴朱公相国前户部侍郎合肥李公皆嵬然耆宿谓余以文字为职业属予勘定至春秋巻得公孚文予曰此可以魁其经矣诸公曰中有眷眷两字未知所出予曰有之诸公于是与予畧有异同予反覆公孚之文未尝不叹其果可以魁其经也先是予子壮履诵诗及易及见公孚通春秋传因令从公孚学春秋葢公孚之于春秋可以为人师矣公孚虽为进士凛凛自修饬耻干请舍馆授徒士之游其门者彬彬如也居数年家益贫仕为太和令滇南去京师万里予亲为治装祖道别去居五年太和大治行取授广西道监察御史巡视长芦盐政御史例嵗二八月内陞外转各一人在差则否公孚以特防内陞迁太仆寺少卿提督江南学政未一年迁大理寺卿数月迁都察院左副都御史又迁刑部右侍郎未防巡抚浙江自太仆至巡抚累迁皆在学政差葢上之知人善任如此公孚之在太和也治大理附郭民苦供亿多窜亡兵占民居且十九而悍卒骄横以县庭为营房令莫敢问前令僦民屋以居至则吏请就民屋公孚谓县令命官宜有体何用民屋为遂驰入县庭方视事庭中营兵来校射公孚谓县令临民地非兵校射所语不孙鞭挞之于是诸营詟伏永昌道辖七府大理辖八州县而太和独困烦役提学道临试及提督道府公廨修葺诸所需物皆累太和民公孚曰民曷以堪耶请以府归五州县道署归八州县提学道归十三学使供其费提督则自葺其廨莫有违者兵粮由府佐给公孚曰有司责也县收府放徒烦转运何如县收县放之为便大吏韪其请里中民夫苦轻役力除之虽上官皆出赀募不复轻役一夫营兵混民居男女襍沓为择地立屋由是兵民异处矣嵗编审丁户例有心红千金之馈公孚誓于城隍之神而革之至学宫城垣义仓义田诸废具兴不劳民力此太和之所以大治也公孚之诗予不多见今读其去太和诗防苍石在无船载洱海风狂有岸登此非名句耶其流风可想见矣其为御史也有疏通选法顺天乡试冒籍山左饥民诸疏一日朝退见旗人索债殴职官问其所偿数已逾倍毁其券鞭其背事涉势要弗顾也赛黄彪李三者巨猾也以私怨杀人诬山东人张乙所杀狱成矣鞫得情乙释焉一日过予云刑部吏持文巻来独迟某廷笞之刑曹哗然以为例无有夫笞吏非例独不犹愈于阘茸者流乎予时因朝会语直公孚哗者乃已其在长芦申条约革陋规人惮服焉其视江南学也絶交游却私函虽家书必开封使人察之无他语始取视焉而待士惟寛士皆称之上由是愈益知公孚矣其巡抚浙江严交际抑奔竞恤灾眚锁盗萌留标兵以壮节钺筑江塘以弭水患民赖以安
　　驾视河士民请渡江幸武林
　　上召对行宫温语延问予时扈从在武林亦未及相过从其后邂逅于吴门执手为别明年公孚遂遘疾以殁方
　　回銮时对阁臣言张泰交居官甚优如是者再
　　上知公孚者甚深而公孚之所以报
　　上者虽不能究其成功而心力亦已殚矣及卧疾上章辞归里
　　上遣内阁中书噶尔泰驰驿徃视章未下而公孚病且革前一日诸案牍犹耳聆口授及暮便不成语质明而逝时四十五年正月二十六日距生之年顺治八年四月十二日得年五十有六
　　上闻而悼惜赐卹逾常等予尝谓阳城人有陶唐氏遗风虽其人类能自立以有成然更歴二帝一王迄今四千余年之久其渐被而陶染之者徳化之所及犹有存焉况亲逢
　　圣人之教者哉观
　　上之所以终始于公孚者可以感发而兴起矣阳城人及予所接多伟人竒士不具列而称原杨二公者以长老之所传闻世逺而论定也若予所接则姻娅友朋予之言既不足取信来者而又恐因是以累公孚也若公孚之所为既能承太宰公之家学而或亦可以无惭于原杨二公也矣后世必有知而论定之者公孚既幼失赠公自稚长每一念至哀痛感人友爱弱弟弟亦恭谨甚
　　上尝赐额推诚遇人夫知人则哲是之谓与母范氏前母曹氏赠一品夫人母范夫人之殁公孚毁几殆哭而目胔皆裂至为巡抚目尝不能良视
　　上见每问焉初娶潘氏赠一品夫人夫人当困窭奉姑至孝备极敬养之宜及卒太夫人悼恸至以累其夀继畅氏继石氏封一品夫人夫人某官某女族贵而贤容以徳充仪以教立不福而灾又继乔氏实主裳帷脯醢之事哀礼咸至以归于乡国初畅夫人有二子丧皆未及中殇将以某年某月某甲子合窆于某原之阡女子子四人潘夫人出者一适前翰林张公道湜子廪贡生徳渠先卒石夫人出者一未许字其二人侧室某氏某氏出一许字户部左侍郎田公六善孙晋一未许字以从兄泰来子汝钦为子今走千数百里以状来谒铭于予者汝钦也汝钦敦厚有家风克纉前绪用光于后公孚为有子矣铭曰
　　生士乡同里闬垂景耀披芳翰思古人不我见居是邦慕喆彦天茫茫知际畔君才富十倍算百年路浩坛曼吁嗟乎才过半铭蔵幽发永叹
　　奉直大夫达州知州立轩林公墓志铭
　　余获交海内贤士大夫垂五十年最笃契者惟长洲汪编修钝翁新城王尚书阮亭二公而已二公有入室弟子曰候官林佶者以二公故游吾门余亦以二公之学业期之每来谒视其色辄愀然若重有忧者予询之则知其父母老矣以拔贡来京师欲博升斗之养而不遂也无何佶归觐因举于乡而父殁终丧再上春官不第乃以献赋被
　　防留直
　　武英侍书而母又殁佶哀号痛禄不逮亲而终天抱恨也衰绖蹐余门告奔丧归葬且捧其兄侗来讣濡血篹状以求铭先人之墓余何忍辞按状林先家莆其迁福州自元进士重器始也四传至明知江寜县真而林之家声益大又再传而林之子姓始衍凡十二传而至于公讳逊字敏子立轩其别字也幼刻苦力学为文踔厉风发贯穿古今竒而法也久噪场屋不售
　　国初以嵗贡授校官旋中甲午乡试副榜膺特荐始择为吏也令三原七年以清节自砥不名一钱古之遗爱也擢守开州未期年遭父丧去职再补达州嘘癃噢残孑遗用康施政理人绩未竟也以不能媚事上官投绂归隠返初服也平生未尝一日废学复不妄学明体达用根据经史有大醇而无小疵也教子弟务循谨守礼法不汲汲荣名朗陵万石之风也二子皆通经学古不溺流俗灼然可致显扬也自少至老撮抄羣书几等身耄而勤尤世所希惜炳烛也配陈宜人福清诸生陈公自程之女也产名家多媺行归公后早经辛苦井臼亲操中膺朱芾荆布不改勤且俭也其大者则孝尊章和娣姒教二子皆有学行抚三女两以节孝着也他如处亲族邻并以恩礼待臧获以仁凡寻常闺门之所有者不足为宜人道也呜呼公为州县长所至而民安之去而民思之居乡而人敬之无不称为善人长者公之得于人而非蕲于人者也罹兵乱不能侵遭荒嵗不能困宦途险巇履亨蹈夷自若且与宜人俱享上夀令徳考终公虽诎于天而卒未尝不信者也赠承徳郎一鷟封安人陈公之王父母也封奉直大夫鼎春赠宜人施公之考妣也署教谕侗己夘科举人
　　武英殿侍书佶公之二子也字薛未行以纯孝殁曰孟端嫁署教谕陈国琦曰廷端嫁廖超奉
　　防旌表曰璋端皆公女也监生在防在崋廪生正青监生在衡在峩在岍公之孙也适庄宏者曰淑嘉适庄应琳者曰淑平适陈朝爵者曰淑和适陈圣恩者曰淑禧公之孙女也曽孙男十二人曽孙女十人尚幼也万厯四十七年五月十二日未时万厯四十六年十一月初四日丑时公与宜人生之年月日也康熙四十年九月初六日子时四十七年九月十七日未时公与宜人卒之年月日也公前以康熙壬午卜葬于北阡之长林庄林氏先世聚葬之原也今卜以某年月日奉宜人之丧合诸墓从先志也凡状之所详余撮其大书之其未详者有子若孙能传而述之也呜呼世族大家世非乏也然遡四五百年名徳相承守谱牒奉丘垄诗书之道益昌如林氏者有防耶惟徳与年不可幸致髙行清节蔚为儒师且夫妇皆八九十嵗如公者又有防耶佶所悲者以不能取一第慰其亲又以不及视母之含殓为伤痛然人子之所以不朽其亲者固自有在佶憾虽无穷而亦安以是为歉耶况侍医药治棺衾有其长兄在佶之哀其亦可稍纾已乎余于汪王二公皆尝有一日荐剡之雅独于佶未汲引不能不徃来于懐焉然佶已自受知
　　九重矣储其才以养其器异日所以显扬其亲者又乌知所穷耶是公与宜人亦可含笑地下矣是宜铭铭曰闽越无诸为始封山川郁积含敦厖士不游宦道自尊自唐及宋乃渐通儒先蔚起相撞舂长林得姓林所宗遥遥华胄莆田分十二传逮奉直公读书汲古深磨砻一行作吏扬清风巻懐引去直如绳年髙徳卲声弥宏夫妻白首相敬恭生子倜傥才过翁考文徴献饬其躬是穮是蓘维年丰有郁北阡峙巃嵸堂斧嶻嶪排幽宫左昭右穆环重重松楸夹植荐豆豋既安既固神所凭福流奕禩垂无穷
　　封萧母程孺人合祔墓志铭
　　翰林侍读徳州萧君视畿辅学政公亷造士显闻于朝廷事已报
　　命辄用亲老乞归养至是母孺人年八十有八以康熙二十年十月二十九日终于里第明年九月十五日合祔于封某官府君之阡先事侍读君以书状徴铭于不佞敬曰惟豫之侍吾母侧也时时为婴儿戏而吾母亦以婴儿视之惟豫忘乎吾母之年而吾母亦忘乎惟豫之将老也今则已矣为婴儿戏不可得矣吾闻其言而悲之侍读君以终贾之年蜚英馆阁及其奉使命司文教风裁岳岳不为俗凂海内士林有识之流闻声相思喁喁向望宜且旦夕枋用当此时侍读君年未及壮弃其官归养母至二十五年之久孺人期颐康强考终无憾而侍读君追忆之言犹自悲如此余于侍读君忝齐年防僚伍浮沈一世进不能有所建明于时退不能安其亲一日之养如吾向者母夫人之大故悠悠苍天抱恨无极此吾之所以为悲者也余既悲侍读君之言又窃自悲孺人之所以教诫其子有类于吾母者可得一二指数焉方侍读君在馆时迎养孺人俸钱不足食晨餐夕膳数进粗粝孺人则喜曰为翰林一如为诸生吾安尔养也是时余亦迎养吾母夫人于京邸归之日解儿故敝衣持以去曰识之愿儿无忘布衣时也侍读君告而归杜门深居泊然无营孺人为治生产娶一妇曰吾甚幸犹能为尔娶一妇矣嫁一女曰吾甚幸犹能为尔嫁一女矣则又喜曰为乡绅一如为诸生吾不责尔养也余以母夫人病请急而归也母夫人病良已戒其子曰女徃哉吾为尔娶妇嫁女治装具给资斧焉慎母爱官家一钱葢侍读君督学驻畿南余过而遇诸途然泣以相告也俯仰三十年出处离合之际多有可悲者孺人方登大夀以终而先夫人宰树已拱矣此岂不尤可悲与孺人姓程氏故指挥程公讳尚之女生有淑姿端慤慈仁及笄归于封某官府君府君豪俊不羇遭家中落孺人佐之勤俭家以复振抚异母男惟干不知其非孺人出也孺人生二男子惟晋丁酉武举人凤翔守备惟豫即侍读君戊戌进士与余同读中秘书者也女三人皆适士人孙男九人孙女八人曽孙六人曽孙女七人孙男女九人凡内外孙数十人每遇良时节集坐前负者抱者卧枕膝者牵衣跳踉舞以嬉者孺人颔而乐之骄矜之色忿懥之意生平无几微见于容止会地大震侍读君急趋掖以起孺人从容言何苍黄乃尔徐整衣出户庭其仪度闲饬类如此所居竹竿巷与田中丞雯母居比邻二母以贤徳相式好田母之殁中丞以书币走千里使敬为传记母轶事今以侍读君之请而铭孺人异日有传列女如刘中垒其人乎并吾母而为三良可无愧词矣故宜铭也铭曰
　　世有母师教始帏庭微隠毕达万目指称党序官政以翼以行我初受书先母讽传发于其事老而不颠奕奕萧君儒流竞贺母诲良嗣谨小至大我蕲其施蜡貌巵辞君母教士祝其尸古求忠臣于孝子门白首孺慕忍负
　　大君奉檄未晩天与斯文徳水之阳白云如晦幽堂万年芳仪俨在我作铭诗石永勿壊顾瞻旧阡辍笔遥嘅
　　张母成太孺人墓志铭
　　故陜西巡抚右副都御史阳城张公讳瑃以名御史受知
　　世庙擢抚闗陇政化大行清名盛徳流芬海内而以封通议公讳某府君为之父今户部主事茂生为之子而成太孺人者中丞之母通议公之妻户部之大母也户部官于朝闻太孺人丧以冢孙请承重遄归手疏其大母内行问铭于余余方有母之丧且祥矣覩太孺人之事状而益有恸乎吾母也太孺人生七十年而殁而吾母之年不能周一甲子太孺人素健无恙而吾母多忧善病天与以劬劳有限之年而遽夺于忧病相寻之日视太孺人之康寜夀考有丰歉之殊焉悠悠苍天其谓之何而能不重余之悲也太孺人姓成氏父讳朝轩母王氏有家范通议公元配延太淑人既没继配太孺人当此时中丞公年十二嵗矣而通议公贾于黎阳卫原之间两尊人俱在堂晨昏孝养惟太孺人是依尤日夜课督中丞公曰张氏世有隠徳而儿器宇异凡儿他日兴者其在汝乎而中丞公兄弟天性孝谨用能得太孺人欢余观太孺人相其夫子孝其公姑教其子为世名臣而康寜夀考获有宠荣宜矣如吾母之淑徳懿行积忧病以终身而曽不能安其子一日之养无汤药之尝无饭含之视而为其子者犹然偷息人世殆不如中丞公之生顺而没寜也此又余之所以悲也太孺人生以前明万厯三十九年四月十四日卒以
　　大清康熙十九年三月六日子四人瑃癸未进士即中丞公璘官生候选州同知俱延太淑人出璿廪膳生员璡国子监生候选州同知女一人太孺人出孙男三人茂生廕生户部浙江清吏司主事揖生拊生俱幼孙女三人庚申十一月某日祔葬于通议公下佛之阡铭曰猗嗟张母教以成其子母兮鞠我我则昧罔耻泽犹杯棬迹陈图史忍令喆母有子如此师彼贤豪以终吾母之志而已矣
　　冯母杨夫人墓志铭
　　余少时伏里中闻代郡冯秋水先生学本经术以麟经世其家起而为吏所歴有声名余虽不及见公心仪其贤及后登朝忝贰国子师公之子云骧实分教诸生馆下赖君力以亷正佐佑余余得不愧于诸生余用是知长君之贤余为翰林学士与庶常诸君相周旋公之子云骕从授经者数年又以知次君之贤次君之子防少年取科第时过从于邸中余于是益知冯氏三世皆有文而贤何其盛耶余去京师两冯君皆将母家居康熙甲戌余被召来京师见防问夫人无恙夫人者秋水先生方伯公之配而大冯君以参议辞其官小冯君以翰林编修请于朝朝夕侍养所云将母来谂者也越明年乙亥夫人卒两冯君为状介修撰胡君孟行以铭来请余与冯氏游旧矣况重以孟行其曷可辞余乃今知冯氏之三世有文而贤者皆以夫人也夫人生有贵徴通诗书明大义初归于冯也姑太夫人以苦节孀妇时卧疾夫人襘裾不解目睫不交累日穷年侍益以勤至脱簮珥以充甘脆省侍御服用以佐夫子所不逮由是方伯公入则承欢出则问学益得肆其力于翰籍铅椠之场与当世贤士大夫交游意雍容自得也迨举贤良方正自为滦州守以至大官夫人未尝不从以奉其姑以佐其夫子着短布澣濯之衣辟绩不少休人谓夫人贵矣何苦复尔夫人谢淡泊吾所安亦令儿曹体吾意耳其时大冯君已成进士而夫人戒惧其词由是方伯公感夫人意砥节砺操干干不懈始终为世闻人先是顺治初公备兵西寜贼数万骑薄城下夫人与公约必死当是时编修君始生夫人属乳媪曰城破在旦夕我夫妇为人臣子必死于难此儿生不幸不能复相顾矣在围城中四十日而始解诱之百端公不为动夫人实相之由是方伯公坚忠亮之节着撄城之功世莫不贤之夫人平居教诸子孙五六嵗时皆口授以孝经论语矻矻晨夕不厌而两冯君及子侄皆后先防名于时其所造进方未易量余故曰冯氏之三世有文而贤者凡以夫人之故也自方伯公之移疾而归归而殁也夫人蚤夜劬辛执勤俭以推慈逮物凡养孤独无告以百人为率月人给米一斛病医药冬裳衣时其缓急今行之三十年所矣余谓冯氏之兴未可量者事殆有徴也故非夫人之泽不及此夫人姓杨氏明庚辰进士兵科都给事中恂女孙太学生可植女年十八继室于方伯公公贵封夫人初公娶傅夫人生参议君四嵗而傅夫人殁遂养于王太夫人夫人归冯而请于太夫人曰新妇当日夜奉太夫人欢奈何以孺子忧太夫人太夫人无自劳苦新妇自能子孺子王太夫人喜夫人抚视恩勤备至参议君迄今状夫人而号泣天乎竟夺吾母葢几不知夫人之非已出也呜呼夫人信贤母已秋水先生讳如京秋水其字官至广东布政使司左布政使男二傅夫人出者云骧乙未进士福建督粮道布政使司参议夫人出者云骕丙辰进士日讲官起居注翰林院编修孙男六璧乙夘举人防戊辰进士广西梧州府同知壡防庠生防防幼孙女六人介夫人之状以请余铭者编修君典试所得士初编修君之奉命典江南试也夫人戒之曰江南人文大邦汝先君之旧莅兹土也其无废先子之功汝徃慎之哉编修君顿首受命所取士后对防果以状元及第则今之介夫人状者胡君也夫人言行皆应铭法铭曰
　　世无少君若孟光神明乖违愆隂阳遥遥贤淑连梓乡才徳殊邈匹配良断织劝学感乐羊慈逾所生如穆姜礼宗母师代所望惠班女诫罗缣缃躬勤余廪霑翳桑布施福徳能思量儒门淡薄家风长像末陵彛邪炽昌悬鼓定水皆微茫优昙鉢花难再芳考终徃生理则常为世标景与津梁我铭懿行心洋洋金石可泐词无伤
　　乳母赵墓铭
　　乳母赵乳陈氏儿廷敬时嵗饥儿生月有十日凡以乳入陈氏门者已连十许辈儿见辄啼赵来儿就其乳食则不啼赵一乳窒以一乳乳儿母夫人忧之更易他乳又辄啼不食于是赵乳儿五年出陈氏门年七十二以疾卒及见所乳儿官御史大夫云葢至是母夫人见背已九年矣当夫人在时及见廷敬为翰林学士于时方优游文墨之塲责轻而宠深有余乐而无他忧也比者洊歴公卿出入禁闼兢兢乎惧不克终吾少而病老而忧忧之时吾母夫人不及见而赵见之今已矣谁其忧吾之忧者赵卒以某年月日某年月日葬于玉溪之西原铭曰
　　玉溪之泉其流溅溅玉溪之峯髙云游空既固既崇安保母之躬









　　午亭文编巻四十六
　　钦定四库全书
　　午亭文编巻四十七
　　大学士陈廷敬撰
　　神道碑　墓碑　墓表　祭文
　　赠通议大夫通政使司通政使张公神道碑铭
　　康熙二十七年六月吏部左侍郎鹏言于朝曰臣遘罹闵凶父母相继早亡父之亡塟不克备礼臣幼受学祖父祖父白首穷经年逾大耋卒卒时家贫无以塟海氛薄江上迫臣家祖父母母三丧仓皇皆厝浅土风雨飘零有同暴露竟三十年臣有祖父母父母以至今日祖父母父母有臣无以安骸骨今臣年已衰暮门祚单薄终鲜兄弟晩无嗣息不幸一旦填沟壑无以见先人地下昧死请归展丘陇
　　朝廷怜其志报曰俞始鹏在御史台谓其同官陈廷敬曰吾父渴塟冢中未有铭念日夜不敢忘得当世有文而行谊髙言可征信者即外碑显为铭以章吾父之令徳庶防可无憾将以待子余谢非其人不能鹏以节镇抚山东及行再请余再辞后又相聚于京师及为吏部又同官请益勤今其行也泣谓余曰吾尝数匄于子也子毋辞鹏言公白晳脩髯眉目如画飘然尘之表意濶如也而门内修谨孝于二亲母王淑人丧号泣如婴儿事继母潘淑人孝尤达于里闬潘生子士桂公友爱如同母生葢是时王父年七十矣下帷攻业制举公跪而请曰大人膝下有少子幼孙可指诲大人缉学志不詶天或者将大厥后愿无自苦王父于是始辞诸生壹意以教子孙读书佛寺中公亲定省昕夕不以风雨寒暑偶辍不至时物新果王父或未尝公不忍食嵗时比邻召防见新果物必奉以归人知公笃于孝也重然诺轻财好急人絶乏行委巷闻呻吟哭泣声必侧立久之潜聴审知其疾病饥寒死丧之戚则使人遗之钱米或他物倾囊箧弗顾受遗者惊问所自终不令使人通姓名村氓张某应里役亏赋米百余石嵗饥无所取敛县官催呼急氓惧携其妻投于河傍一人见救之夫妇得不死其人谓氓曰我闻城中张君好义急难我与若俱往见张君张君宜可活汝氓以其妻随其人与俱来公曰吾为汝办此勿忧然实无米明日假于他所得米完如氓所亏数氓以是得活明年公道过氓疾作遂卒氓家当此时鹏与弟鹍应童子试于澄江王父率以往比归鹏不得视含敛公卒以癸未夏五月二十六日年若干权厝城南薛家园明年甲申遭乱鹏奉王父母淑人避东潭不得归五月
　　王师渡江园人以兵故窆公于其园后山其后依山属圹树松栢辟神道以表坟妥灵今又揭以趺螭头之石葢公实葬于斯矣余既感其言信公之徳又辱交其子之贤也是皆宜铭焉公镇江丹徒人讳士梅字调鼎赠通议大夫通政使司通政使曽大父讳某大父讳某与公同赠官讳某者则其父也母王氏赠淑人公配韦氏赠淑人有孝行与公齐徳后公若干年卒别塟不祔子男二人长即鹏进士官吏侍以请于朝者次鹍诸生铭曰
　　于田播菑于堂搆基惟父迈种厥子似之公父斯贤家不外师克肖惟孝百行以治如垣既崇益増其卑如获多稼如梁如茨不昌其躬是燕是诒冈垅郁郁清江弥弥有华苗胄视此铭诗
　　通议大夫詹事府少詹事加詹事府詹事定斋崔公墓碑
　　公讳蔚林学者称定斋先生其上世小兴州人明初徙保定之新安曽祖讳起堂祖讳环父名九围顺治辛卯举人以东明教谕荐为白水知县累封通议大夫起居注日讲官詹事府少詹事兼翰林院侍讲学士加詹事府詹事母杜氏赠淑人通议公精彊嗜学修行髙洁有子三人公其仲也公顺治十四年荐于乡十五年举进士中其科于余为同年生同馆阁最久初见公英爽不羇慨然有志当世之务慕刘公因杨公继盛之为人曰此吾乡先生好称数其遗事后相国熊公在翰林倡明理学公既与游遂研索诸儒之书往复论议浩然有得曰道其在是矣葢公自庶吉士一年授翰林院检讨义三年迁内文院侍读二年迁侍读学士于是公年始逾三十矣公曰吾归事吾学耳通议公归自白水卜居长垣公遂乞省视以归居长垣益发羣书读之尤潜于易尝论周子太极图动而生阳静而生隂一动一静互为其根此际犹少渐生渐长之义乃自为图説后见瞿塘来易曰此所谓先得我心遂引所为图焚之其服善而不近名如此访孙公竒逢于苏门山留十许日寓书于其同学曰比登歗台歴邵窝观梅弄竹想见春风舞雩之致不知天壤间更有何乐可以易此丁继母刘淑人忧服阕补翰林院侍讲学士直起居日讲转侍读学士居三年又假以归家居三年复补侍读学士兼职如故一日侍起居
　　上顾问歴官防何年业何文字其録以进公奏言防恩二十余年两以假归家居前后十年曽究心经书传注畧有愚昧识解容臣缮録呈进明日斋沐书致知格物説以进
　　上命讲格致之义不袭前儒成説
　　上曰然则朱陆之説非与公言臣不敢以朱陆为非顾臣十年来体认所见如此是年加詹事府詹事陞少詹事兼侍读学士加詹事如故久之祭告长白山归诣行在
　　上慰劳曰长途良苦公自再侍起居又四年得疾以告罢归家居五年而卒公为学専务自得不徇世见以为苟同然其与人学语有合虽辈侪钦事之尝见上蔡张仲诚沐于京师语人曰自我见张仲诚顿觉能割俗情凡事自已可作张主是非利钝聴之已矣初为学语学有三闗义利毁誉死生晩而所得邃深曰其实义利二字尽之矣戒著书太早不轻立言所着有四书讲义解易各数卷公病革通议公曰汝虽年不酹志与魏汤二先生生同心死相从可以无憾矣葢蔚州睢州相继沦丧公哭之恸睢州丧还公遣子汉源往吊而公卒汉源不及见也卒以康熙二十六年十二月十三日春秋五十三公初娶梁氏赠淑人再娶张氏封淑人子男二人长汉源拔贡生有文学次渭源女四人将以明年十月塟于长垣东郭邓冈之原吏科都给事中杨君尔淑以汉源状来乞其墓道之铭杨君公同学不以盛衰死生易其心者余既与公以学相知且杨公之言曰铭公公志也遂铭之其文曰
　　凡学之道行知尊闻有华其末而忘其根有念其本而陋是因圣道既逺能者人崔公之学贵为自得不泥古陈有识其黙取左右之源深以特如公之材不学而官孰扼孰柅孰挤于渊旦暮焉已曷克万年徳懋名邵久而弥大斯文山河俟彼砺带先生之蔵尔后保艾明处士李鹿山暨配王氏孺人之墓碑
　　处士沁水土沃里人讳曰光辉字曰充实鹿山其号学者称之处士早恵好学家故贫窭失母益困防流贼起所过劫杀人燔烧庐室处士流离无所依就泽州周村镇居焉遭疫以殁藁葬村之南隖孺人王氏提其孤返其故处日夜绩而教其孤葢少而老矣孤为诸生明经贡于廷有子二人皆知读书当处士殁时年二十有六孺人年二十有二而孤六嵗耳此虽孺人之志撡则然亦可见处士之刑于家者有足多也孺人卒年八十有五孤廷栋康熙甲子嵗贡生孤之子肤功庠生敏功业儒肤功吾舅氏之子婿而与吾弟素心以文字交游者也处士之葬卜地曰才茂城肤功介吾弟属吾题其墓道之碑夫处士之为人孺人之存孤孤之子能不忘其先世之美是皆有可记者云
　　故明前兵部尚书张公墓碑铭
　　前明兵部尚书张公讳镜心字晦臣累官两广总督征拜兵部左侍郎寻加尚书总督蓟辽不受事家居二年而明亡入
　　国朝顺治十二年某月甲子春秋六十七终于家公殁二十三年公之孙榕端以进士选为庶吉士予时在翰林掌院事榕端髙其大父行请于余以其墓道之铭今十有二年乃始泚笔记公事葢公之殁已三十五年所矣公起家天启二年进士为萧县令当此时阉竖専国柄士大夫党朋公解褐介亷自立不阿然已为海内数正人所器重愿交矣为萧朞月大治调定逺立脱寃狱数十辈又调泰兴为民办漕赋所全活数万家倪公元璐方为东林杰魁数贻诗襃荅崇祯初以治行殊异擢礼科给事中时国论纷嚣疆域冲决公所言皆战守大计流贼大蹂河北公言宜分路犄角控懐济塞辉林扼灵陜而灵陜一路近河通闗中地尤重武陟则委客帅左良玉益増兵而置监军皆用公言朝廷方尚撡切以法绳羣下皆重足结舌莫敢出气公独言求治毋太急御下毋蓄疑公好恶慎喜怒布诚信去诇察辨忠佞惜人才省刑诛行蠲恤严保举抑竞简练京军责任枢抚言切劘时病宜兴以刻深希上防阳遗书公此十渐疏也公报曰畿东失守过在将领而连逮中枢遂谓卿贰庶司悉可罪大狱起人争畏事缩项缓急孰敢倚主上严则辅臣济以寛未闻以火济火宜兴得书不悦又因天变陈春秋之义必有臣下擅权以干天怒者宜兴滋不悦公以吏科都给事中典大计乌程欲有所释憾授意公公笑吾岂能为执政报私怨哉拜太常少卿迁大理少卿乞终养不许转南光禄卿居二年以公总督两广粤幅员濶山獠澳寇至纷不可治又中土新被兵相响应遥和为乱公至阳生隂杀文教武威濵海数十郡接日本占城暹罗诸岛国公相视要害地三宿重兵港口施桩阂贼舟不得前以意造三艨艟实火器甲卒三千其中凡为应敌者备具山海间讫公之时毋敢为乱楚寇张公既请沅防粤合师以勦则坚壁垒屯险陿明立赏格多出金募材勇士兵气既奋乃令骁将深入贼境转战两昼夜斩千余级贼大挫公遂督诸将乗胜捣髙獠紫獠二源二源者贼所窟巢诸将有难色公喻之曰池鱼阱兽可一举尽也若令縦壑走圹力难致矣楚寇即粤寇何以观望为令一师従合水源趋主簿峝而别遣偏师走鸟道袭得峝峝在源上兵皆乘髙下击贼贼不支破髙獠贼尽奔紫獠縦火赭其山挟水势进攻而紫獠遂破尽禽刬平王郭子奴诸渠贼自嘉靖百年逋盗皆尽是役也沅为主兵防粤以客兵従粤功最楚人当国右沅后谏官讼于朝公亦弗以为意也安南黎莫搆兵广西巡抚请存莫图黎公力言其失计辑驭交记二十卷以进盘古峝在万山中盗阻险为粤患公卒用威信降其人而还公在粤凡五年数平剧寇缮兵积粟通鹾修筑诸城堡生黎内附乃立学置师以小学孝经教其人公故亷蕃舶犀珠之贿以为故常者公皆罢之廷推吏部尚书者再已而擢兵部左侍郎既至命代蓟辽总督加尚书后所代者至公以母老请侍辞归贼急攻汴公即家上疏请河北设镇臣及勿罢省试明亡浮游江湖间自号云隠居士大臣累荐不起公为人气意忼慨不为崖异所交游范公景文蒋公徳璟黄公道周刘公理顺及前所云倪公元璐其人也黄公下诏狱亲知屏迹畏祸及公独使人左右黄公倾箧金三百遗其子黄公即狱中为诗报谢吾不及见公知公所従与游皆天下所指名故其事业出处不苟如此榕端贤而世其家髙公之行而属予以其墓道之文予安可辞公元配秦淑人继配李淑人皆有贤徳男子六沅官生淜嵗贡生潜壬辰进士内翰林文院庶吉士赠编修衍廪生冲副榜贡生瀞贡监生女子一适贡监生李防孙男十三槐韩廪生榆雍橂徐榕端丙辰进士翰林院编修椰景桥恒楠蘧槫昆樾康楷达栋书梅调柚云皆庠生公卒之嵗八月既葬槐树村之原两淑人祔康熙十八年子冲等改葬南城村先茔之次公所着有孝友堂集如干卷蔵于家铭曰
　　明丧西陇盗流于郊髙冠大佩顾视逍遥朅朅张公宜在师中建牙于南百蛮是监公奋其剑张皇指霍罗浮为镡庾岭则锷波海不扬清湘洋洋粤无燧烽自西徂东公何不还靖此一方公还厦覆搘拄靡及公功在兵公事在牒惇史其谁考于斯诗
　　封徴仕郎内阁中书舍人乔公墓表
　　宝应乔公圣任有子曰莱官翰林编修以其先君状志及史家所为立传示廷敬请表于其墓夫史之行有日矣公名在列传传信将来复何取夫余言也且吾言乌足以重公敢以是辞编修君又介翰林学士张公敦复书以来曰史以行世而表以揭诸其墓也且编修君必以子言为重子不可以辞则采史氏所记合以编修君之言而畧为诠次之按公讳可聘字君征又字圣任世居宝应之柘溪因又自号柘田遗农父赠侍御公讳份母赠太安人沈氏初赠侍御公尝为里厫长拾遗金还其人又尝焚折券契以行义种徳沈太安人得公晩欲不举梦神人止之乃举公生而颖敏絶人好学能文章中天启壬戌进士授中书舍人是时奄人魏忠贤颛国柄公亟以终养告归崇祯改元补前官主山西乡试久之考授监察御史巡按浙江以都御史陈干阳诬降应天府知事陞大理寺寺副转寺正皆不就福王南渡仍起公御史掌河南道印王师下江南公弃官归康熙十四年闰五月七日卒于家距生之年万厯己丑享年八十有七公之始为中书舍人也朝着浊乱羣小附奄戮辱贤士大夫刋章钩党海内纷然正人君子悉罹刑祸公于是时请告急归殆易所谓见防而作不俟终日者矣及崇祯初奄既被诛公复为中书舍人也当是时黄公石斋刘公念台倪公鸿寳马公君尝陈公防亭此数君子者皆世指目所谓东林党人也公与之游日夜相切劘辨学术真伪政治得失人才邪正慨然欲以天下为己任吏部左侍郎张捷尝力荐吕纯如为本部尚书葢纯如名逆案有防不许给事中吕某遂荐捷为之公上疏言逆案者乱臣贼子无父无君之案百世不可改易者也羣小方舆金载寳谋欲攘臂搤掔乗间以翻此案今捷举纯如吕某即举捷彼唱此和相倚为奸若不早折其萌则凡在逆案中者必弹冠相贺眈眈逐逐而来大祸自此始矣疏上公望益着吕讫外转公居官洁清俭约风操屹然有阎乐山者以伪为玺书事发刑部鞫讯具供此弊沿百余年惟掌印中书乔某不受贿故事发耳天子闻而嘉叹焉其庚午主考山西也号得人最盛后多为理学名臣余伯父侍御公实出其门又奉使还朝数言时政得失时相温体仁惮公正人遣所亲防讽之愿一到门台省可立得公笑谢以不能竟不往凡在中书十年始得考授监察御史其为御史陈官守言责疏甚切至天子览疏中所欲见之施行者辄御笔以硃圏之多至六十四圏宣付史馆前后诸臣所上章未有此也其巡按浙江浙官吏凛凛相戒勿犯乔御史权贵严惮公无敢以私干者尝出巡金华舟阻水涨求縴夫不得知县盛王賛持手板立雨中大声曰村民方事东作县令请以身代役公乘肩舆冒雨去人谓王賛且得罪公立荐于朝其公忠无已类如此葢公外刚内和不尚刻激之行以钓取声誉虽与东林诸人相交游其是是非非不肯苟雷同附和也在籍侍郎蔡奕琛故与温体仁同里交最善为东林诸人所恶防有以奕琛私书上闻者下公勘报公平心以决或劝深文入奕琛罪公拒曰某奉三尺法不可故縦独可周内耶于是东林党魁亦有不悦公者矣而都御史陈干阳以私人属公公不聴触干阳怒遂坐公他事降官观公之为御史如此诗所云靖共尔位正直是与者惟公有焉其仍起为御史也数上疏言国家大事其大畧载史传中而其详有人之所难言者夫言人之所难言而传者则有所不得尽言则其闗于当时之利害得失可以鉴于后者可知也时外转御史黄耳鼎承马士英阮大铖风指疏讦都御史刘公宗周所牵引甚众公言宗周社稷臣耳鼎厌外转诬罔善类欲以倾动朝士非人臣体请以耳鼎所外转瑞南道换臣为之于是刘公等卒无恙而善类赖以全则公之于东林诸正人其终始之义为何如哉易曰王臣蹇蹇匪躬之故诗曰敬慎威仪以近有徳公可谓兼之矣逮公之弃其官而归也有合于易所谓髙尚其事之义葢公之经术之深见于治行出处之大者如此史又言公尝自谓始读王文成公书奉教于刘念台先生知有知行合一之学已又与防亭陈子游知有居敬穷理之学最后读宋诸儒语録知有四通八达理一分殊之学晩节益以朱子为归始知有存养性情主一无适之学呜呼公之致力于为学其甘苦浅深之故可得而自言者凿凿如此此其所以以经术为治行也与编修君贤而有文能大其家学故掇取史氏之意而以为学之义终焉庶以塞编修君之请而荅吾敦复也公所着有自警篇训子诸书蔵于家皆所谓为学而自言其有得于躬行者公封以编修君前官初娶王氏继娶潘氏皆前公殁皆赠太孺人子男五人编修君第三子也丁未进士用举者试博学辞授今官其他子女详志状者不具载
　　故北直任县知县卢府君墓表
　　樊川在阳城万山谿谷之间余家焉其南半里许墟烟相接林木交映邑之所谓郭谷镇者也其人多忠信魁梧饬修自好之士自明以来出而仕者未尝乏人又皆磊落欲自表见思可传于后然其仕以进士起者多故士之荐乡书者率数数就春官试即不第不肯轻出以仕卢着姓也举于乡嘉靖乙卯曰守经壬子曰光闾万厯戊子曰道昌皆不仕崇祯时破资格用人八年秋下诏书曰守令尤属亲民其令两京文武职五品以上及翰林科道外则抚按司道知府于举贡监吏士民各举堪任州县者一人御史中丞雨苍张公荐卢君时升即府君也府君字南征别字正安举天启甲子乡试自其先世不肯以举人仕君奋然曰国家养材务适用耳为济源县知县一年调任县以勤劳卒于官在济源时流贼出没河以南势甚张君诘戎防境贼不敢渡河嵗大祲民聚而为盗数千人君勒兵陈其垒殪盗渠余悉解散去大狱闗廷谳者百余一日了之幕府交章荐君任故大县新被兵主者曰非卢君不可调君君至则扶伤吊死招徕流亡任以大治已又陶甓其城修战守之具甚备巡抚件繋其事荐君有防将内擢而卒当明之中叶朝廷以资格重士士亦以资格自重迨其末年边事急思得救时之材始破资格之论然终无补于其败亡者夫岂尽资格之故哉即以君之才仅而置之州县之列即百卢君为州县天下犹不治也其时之政地枋国事而宰化机者伊何人与而当是时方急守令其犹齐末之论已余以是寤叹想慕君之为人而惜其非仅守令之才而又憾其不究其用也君卒之四十年君之孙启茂请书其隧道之碣君之家世及其禔躬守官之详见于雨苍张公之志者不具载余擥君之生平而因以尚论其世如此
　　承徳郎兵马司指挥陈公墓表
　　海宁陈氏世家闻天下公独以文学师其宗不専科举进取晩得一官以老有贤子给谏君给谏君请急言先臣殁十年未葬臣母年七十臣独子丐恩养
　　朝廷悯其孝命归归而以书走京师属廷敬曰塟吾父有日请子表其墓使者在门道逺不可往复辞谨按状陈氏汴人宋太尉髙公琼苗裔也徙临安赘于海寜陈氏従其姓既歴世久不可以复遂今卒姓陈氏由陈之始四世至赠太子太保礼部尚书某公之曽祖也尚书公生四子为进士者二人曰与郊太常寺少卿曰与相贵州防政防政公生五子亦二人为进士曰元晖湖广防政曰祖苞都察院右副都御史顺天巡抚赠太子太保礼部尚书其季曰元成赠承徳郎兵马司指挥公贵州公之孙承徳公之子也承徳公生三子公其仲公以封奉直大夫左春坊左谕徳兼翰林院修撰伯兄某之子为子是谓贤子给谏君公故世家恂恂退谨如寒门小生力学有声为诸生科试之文传写海内咸指目为通儒大人游国学益有名而公于失得荣辱一不以屑意退而奉母白首青衫有愉愉之色能以其学行仁义于家家以为师焉收族睦乡好施乐义所全赖嵗以千百计尝以书贻其子给谏君吾所济小汝朝廷耳目之官苟有所利必在天下汝惟勉哉故给谏君所言必以利天下为心未防乞养母归士论贵之此吾之所以谓为贤也公讳之阊字仲升以例授承徳郎兵马司指挥娶孺人沈氏公卒以康熙二十一年三月春秋六十五某年月甲子塟秦驻隖之原子诜壬子举人吏科给事中孙六人世儁世俨世仁世倌世侃世某公有文与徳而不试其后必有能世其家而给谏君之所为必能有大于今者凡公之行铭者宜详焉不尽书书其概如此
　　祭少师衞公文
　　呜呼公乎闻之古人志乎功名者富贵不能夺其守志乎道徳者功名不足累其情惟公淬厉磨砻以自勤苦及乎跻膴仕歴上卿亦既擢政地而冠簪缨矣而饮食居处如后门寒素陋巷小生葢自公之贵屋不加一椽田不加一塍敝庐漂摇不谋瓶罂此其所守岂贫富之所可动宠辱之所能惊其在
　　朝廷也国家赖为镇静天下仰其和平无皎皎之行无赫赫之声所谓功不必自巳出名不必自巳成歴观古今瓌竒之士往往树坛坫猎名誉其后至于分别门户角立党朋惟公冲然抑然不矜不争公之志独在乎徳立而道明公之复起而来也
　　天子特诏谓公纯诚再入中书以重机衡逮公之解政而归也
　　天子特诏谓公亷清嵗支重禄为世法程而世之仕宦以矫伪贪冒而为时所厌弃摈辱以至穷乏以终者多矣而又何取乎遑遑与营营则天下之富贵未有如公之亨者也居困守约躬自刻苦以磨砺天下天下之大方风流波靡而屹然孤处回狂澜于既倒视众醉而独醒使朝野之人知礼义亷耻之独存者其谁之能也则天下之功名未有如公之荣者也亮节髙风
　　两朝之冠冕亷顽起懦百尔之仪型则天下之道徳亦未有如公之宏者也天不憖遗一老以恵斯世使小人有所愧而君子有所凭忧时悯俗摧痛难胜岂惟吾党之故独哀多而涕零也
　　祭太子太保礼部尚书王公文
　　呜呼哀哉三年之丧而吊礼经不谓其宜然顾有所不能自巳于心者衔哀写恸诚不禁涕泪之潺湲自吾受知于司马先生也当
　　世祖章皇帝临朝之末嵗暨今
　　天子莅阼之初年我公父子以亲臣旧徳致名位之蝉聨敬在公门下二十有一载亲覩
　　两圣崇贤之盛际公父子济美于后先门下士沐恩波而霑荣宠伤今懐往能无悼痛于存亡聚散之间惟公一代耆硕佐理清时出处进退合乎古贤良以其器识之髙逺学术之源渊其生也当世有声其殁也后世有传独念敬蚤亲榘范因縁出入于公门徳不修而加退行欲跻而弥颠嵗之十有一月公以讣告赴哭如奔归而天降母丧凶变是闻惨割荼毒生离死分曽不得比先生之视汤药亲饭含乎公侧者可以无憾而惸惸哀疚竟抱恨于终天今当匍匐逺去敶词几筵岂其言之而不语庶防情至之无文
　　祭故汾州府推官窦云明先生文
　　顺治丁酉之嵗拜先生于太原旅舍至于今二十有四年过先生墓下具牲酒为文以哭之曰士所称感恩则易而知已则难虽古之人犹莫不以为叹息矧邈焉责望于当世之时贤士当穷时有能引手挈提使感恩者防人而试以问于心曰知巳知巳云尔者则蔑乎其无闻何先生之獧直惟贱子其不忘顾我跻而公颠遭放逐其遑遑虽文章之小技拔驽钝乎泥中嗟余性之多戅愤防术之易工每疾世而触忤辄多异而少同辱先生之遥念曰惟吾子以心降呜呼先生可不谓知我者今悼慕其焉穷望硕人之既逺缅吾道其何之马首归以北路怅顾瞻而涕洟
　　祭吏部左侍郎张公南溟文
　　维康熙二十八年嵗在己巳十二月丁丑朔以吏部尚书管理修书总裁事务陈廷敬谨以清酌之奠告祭于故吏部左侍郎南溟张公之灵吾闻之忧能伤人乐且无害亦人夀之靡常曽何与乎欣嘅当戊辰之孟夏将颂系于司败既积忧之攅心身危机与骇械惟
　　天王之圣明曰子知之无逮辍对簿于重阍指山陵其言迈嗟与子乎同曹行镳聨而骑对严羽衞之森森従千官于仗外午憩息夫木隂双蹲踞而交背怆风餐而咽晓怅野宿而寤昧君豪气其不除闵余声之多喟谓洁芳以好修凂椒兰其奚怪虽谣诼亦何为白日照夫幽暧感君言以破涕招丧于醉呓余吐言而辄惊君告余以无悔余多忧而寡懽君数勉以为戒我慕君之坦夷散穷愁于礧块偕往来于长路兼旬日以相赖洎余事之既明实神伤于羣态乞归骸而解官君亦返乎江介谬推奨乎余文惭虫喑而蚓籁立车马以在门使三索而辞再何歌骊无防时遽吹箫而歌薤奄忽去矣不留念忧乐之何在人处世如大梦梦乐与忧孰惫抚往事之酸辛悦夫君之遗话行委顺其焉求誓逍遥以卒嵗谁过车乎丘坟终含痛如絮酹惧萧艾之芜秽纫馨香以为佩报明徳于知言凛年光之飇逝谅英爽其长存鉴余防兮来防
　　祭防稽唐公文
　　呜呼天倪窅黙孰贤而尊孰位不阶有阨斯文神恡奥灵稽山婵嫣镜湖曲流窈眇潺湲诞竒涵异旍耀无前蜚英扬光世所覩闻贱子昔也冠而童顽歴午溯卯连战皆奔惟嵗丁酉旃旌飘翻公衔命来至于太原古城晋阳汾河在门豫让之桥河水沄沄其声呜咽有溢其濆国士奋感苦语如新茫茫千载梦想斯人微公我顾孰提于渊防公我讯孰跻于巅匪公曷亲我文公怜罗拔名俊人防不欢网亦少宻细误挂焉于是役也臲卼跋颠左降散曹载浮载还选公登明而以罹愆风尘佐郡壮志皎然云中既守鼓歌牧芸士弦其家氓戴其天朝议思公流风孔延持衡鲁邹如鉴斯悬一变至道谣有诵言兰亭宛在禹穴犹存丝竹觞咏笑语温温我傔往公见于轩立而倚杖临风翩跹游神八极何泰何屯惟公之徳可被九垠惟公之施不称一身莫胜我悲寄哀文篇嵗寒路遥洒涕涟涟尚飨
　　祭刘石庵文
　　昔我世父视文于南登尤煦寒皎皎其心后士仕者蔚焉有人公之垂髫见我世父余尚未龀事可记数补弟子员不遗贫窭岂如后来髙赀是语飘飖三纪余发半苍公以考终赍志名场公文之雄世父所识不发其躬一经以遗公子英妙余识其文两世名谊光于见闻公殁无憾绪昌欣欣言情论往庶以侑神尚飨
　　祭熊母李太夫人文
　　呜呼妊胎而教顔祷于尼有国暨家圣善是依况乎斯文天所未丧不择邦媛笃生则妄故惟熊公陇西自出贤哉有母身度声律是生公贤探防理窟惟道之统王而匹夫鲁邹既湮异端睢盱荀雄大疵而谓醇与嶷嶷董相诵法圣道韩拒老佛辞欲阐奥讫濓洛闗闽乃集要猗观鵞湖辨惑滋多象山滥觞姚江决波儒与老佛判然三家将混而同代操彼戈爰慕河津余干泰和接新安传公也则那非公之贤不衞斯道非母之贤公焉是保何以贤公以衞道功何以贤母玉昆金友展也次君亦踵公步为母伊何其仪孔嘉専静淑恵严整只多曰惟孝经宣父所志曲台之礼形乎道器夜诵旦思以朂其嗣自赠公日以学交肄呜呼赠公秀表江汉贼流楚郊奋与之战以身殉忠母欲殉义引刃就颈之死靡二两孤奈何谁与立者人遽止之刃不得下手提两孤栖于故墟霜灯机丝声诗与书卒以正学为宗世儒古亦有言此子此母醴长源深兰茂根厚忽覩嫠殒天凄以寒朱雀草荒白门乌喧叙哀表徳泪以汍澜尚飨
　　祭呉母陈太夫人文
　　于戏予以独立而择交之良也得夫人贤子中丞公之直方予生颠危中丞是匡晩而气増允蹈周行曰母曰父倚闾而望
　　命厘庶绩将父母不遑予留公往奠兹楚邦征西重望特镇武昌荆山峨峨江水汤汤钦哉建旄民悦以康枢台峻秩栢府清霜吏士畏之惟亷能刚予闻而乐惟母仪之克光母也诚贤出我太丘铭椒赋菊女仪早修洎乎降阼一秉徽柔孝敬善慈家邦无尤和丸佐读彤管芬流鱼轩翟茀荣纶叠稠徳厚庆长宜申天休我离大变孽自巳求赫赫中丞亦母是忧麻衣遄返抱痛松楸天乎可问苍苍寥寂予不胜哀闻变而疾匍匐中路同此悲戚岘山之阳留声继美母可无憾贤而有子况复孙枝瑶除锦砌伊予頽然堂构其圯芳音未遐戢戢定趾恨不撡笔载之国史呜呼尚飨
　　祭张烈妇王氏文
　　维年月日谨以清酌庶羞之奠祭于张烈妇王氏大娘子之灵夫使吾居今之世由今之俗亦何为乎读书而颂诗余惟不忍于此日也故遐览乎哲人洁妇之所为古之教者女有师氏犹之男有塾师何男女之多贤而竟寥寥以讫今兹知古者之不可作恒掩卷而涕洟夫以男子之贤得一人焉将心焉慕之而况夫闺阃之英可以起衰而振靡慨若人之所志虽习俗其何能移故凛凛焉寒如霜雪而皎皎焉炳若秋曦死者生人所必有如烈妇者将垂芳于天壤歴终古而如斯








　　午亭文编卷四十七
　　钦定四库全书
　　午亭文编巻四十八
　　大学士陈廷敬撰
　　题跋　襍文
　　御书千字文跋
　　【臣】惟书称尧文思舜文明禹文命昔者史臣将纪一代之至徳至道大经大法必先首称曰文文綦重矣而伏羲龙书神农穂书黄帝云书爰自三皇已崇书道书綦重矣我
　　皇上帝王之治统阐神圣之心传天文覃敷
　　御书昭贲绍隆皇古济美唐虞盛哉弗可及已【臣】尝见万防余间手不释书炜煌
　　圣制昱曜斯文良由天縦生知加以时敏典学故盛徳日新大业丕显如斯其至也若夫
　　亲御翰墨旬月所书数逾万幅秘府之蔵充函属栋时防
　　赐赉臣工鸿宝流传光被天壤矣至
　　御书千文真行草书已有数种各极其妙顷颁示临米芾千文仙毫结字奎藻聫篇如日月星辰之丽于天而髙莫能穷焉如岳镇海渎之奠于地而厚莫可极焉【臣】等前所谓体势则经天纬地风采则出圣入神也璧合珠连龙翔鳯举八文六义应手従心运阖辟之枢机用文章之矩矱髙掩东晋直躏襄阳臣等前所谓无美不臻靡法不备也神完气足防动天随俨然太乙下观自有百灵潜衞臣等前所谓千言长幅立刻挥成自始至终无一懈笔也遂以是卜
　　圣祚之遐昌庆嵩龄于亿万凡此赓飏之实洵为遭遇之隆【臣】等前请橅勒琼珉恭缀跋语荷防
　　俯允敢布愚忱【臣】廷敬不胜瞻仰荣幸之至
　　御书后跋
　　臣伏覩我
　　皇上圣神御极勤政典学文治光昭声教遐讫粤稽往古载籍所称若斯之盛者其在唐虞之际乎尚书称尧钦明文思安安允恭克让称舜濬哲文明温恭允塞曰明曰文纪其盛徳之彰著者也曰钦曰恭纪其盛徳之积于内而立其本者也故凡推而行之大经大法举而措之一事一物防不由是我
　　皇上绍执中之统阐精一之传见于政治而发为文章者洵已恢二帝之鸿纲冠百王而首出矣至若燕闲之顷亲书册洒翰墨凝神穆清天行日晶下饰万物规橅往昔独运
　　宸衷则依然圣学之心传也昔人谓书者心画柳公权告唐宗曰心正则笔正而程子有言作字须敬即此是学自昔贤臣大儒莫不以书道为心法所关故其大要亦惟以敬为本是则敬者政学之本原万事之根柢也【臣】在
　　内直一日见
　　手勅示诸臣曰人非敬则百事无成虽百工技艺之末非敬亦无以自立况立身行已之大乎大哉
　　圣言此尧之钦明允恭舜之温恭允塞也自尧之命舜曰允执厥中执中者敬也舜之命禹益以三言而申尧之説曰人心惟危道心惟防惟精惟一允执厥中精一者敬也厥后成汤懋昭大徳建中于民以义制事以礼制心皆敬也而仲虺之告汤曰慎厥终惟其始钦崇天道永保天命慎也钦也皆敬也周公之称文王曰于缉熙敬止武王之告康叔曰惟文王之敬忌又曰敬胜怠者吉则是二帝三王无不以敬为相传之心法者彰彰其如是也今日者光天之下至于海隅
　　圣文
　　圣书靡弗照被万邦黎献悚息仰观佥曰
　　圣人在上焕乎文章抑知有所原本而然与【臣】谨奉恩赐
　　圣书恭摹勒石因推言主敬之义纪于简末葢【臣】所曽见于
　　黼扆之前者用以传示子孙垂之永久臣不任荣幸之至
　　起居注册后跋
　　伏覩
　　皇上仁爱生民勤劳庶政弥歴年嵗防有间怠至诚感孚天人协应以故顷年以来驱除乱奠乂烝黎所向奏功今年十月逆渠授首滇南大定封疆万里灌燧销烽措天下于袵席之安数职贡于车书之防尽天所覆悉享悉臣武功燀赫超逾往古此虽决策
　　庙堂信威域外将士恪秉成命集此大勲而揆其所以制胜之由实皆本于
　　皇上忧勤惕厉仁民爱物之一心故受捷之日有戚容而无喜色羣工请上尊号至于再四而谦让弥坚至徳益广珥笔之臣执简备书与有光曜至若莅阼迄今严郊祀事
　　两宫谨天戒急赈恤慎刑狱以惜民命重文学以兴士风优礼儒贤好问好察嵗所册记无虚日旷时皆班班可考匪有文饰而【臣】独谓征伐之功由于仁民勤政之所致者盖惟仁者无敌于天下书曰皇天无亲惟徳是辅民心无常惟恵之懐其在唐虞君臣相戒曰兢兢业业一日二日万防夫保治戡乱其道同也孰谓武功耆定非仁民勤政所由致哉继自今
　　皇上益思上天所以辅徳之意荅下民所以懐恵之心念一日二日万防之不可以不慎而加之以兢兢使美实光辉日新嵗益书之典册垂休无穷至于万世永为法则其不亦伟与
　　书呉太伯世家后
　　吾适东海上过孤竹之墟拜伯夷叔齐祠下留数日低回不能去及读呉太伯世家覩其事有合焉太伯之奔荆蛮荆蛮义之従而归之千余家孔子谓其民无得而称何哉盖尝称尧曰民无能名其称太伯也殆等于尧矣他日又谓齐景公民无徳而称伯夷叔齐民到于今称之盖崔杼弑庄公而景公为其所立景公之得国以崔杼之弑其兄夷齐之穷饿以兄弟之交相让且称者称其徳也太伯让同夷齐而曰民无得而称焉此尧之之所以为大太伯之徳所以为至也自太伯以来十九世至王夀梦夀梦有子四人诸樊余祭余昩季札季札贤夀梦欲立之季札让不可立诸樊诸樊既除丧让位季札季札引子臧之义固谢呉人固欲立之季札弃其室而耕诸樊卒传余祭必欲以次致国季札自诸樊至余祭余昧皆兄终弟及余昧之卒皆欲授季札季札于是逃去呜呼太伯之贤比于伯夷季子之节可谓不媿太伯矣岂仅如史迁所称闳览博物君子云乎哉且吾闻勾呉之俗好义而有文其亦慕其遗风而兴起者乎吾恨不能一至其处吊延陵之往迹如过孤竹之遗墟而徒怆然兴懐也
　　书李斯阿二世行督责书后
　　吾观先秦文其背理害道者滋多大恶李斯督责书斯诚妄人以申韩为圣人以刑罚为王道以尧舜为桎梏以仁义为邪説夫醯鸡跛鼈曽何足与较天地之广江海之大哉斯不足恶吾恶其文以夫世之好之者易也不然郑声之与雅乐厘然絶异矣苟有耳者能辨之圣人特着之以谓所恶者在此独何故耶吾固恶其文之足好也
　　书河东先生集后
　　王介甫论八司马皆天下竒材也为叔文所诱至今士大夫欲为君子者皆羞道而喜攻之然此八人者既困矣无所用于世往往能自强列于后世而所谓欲为君子者吾多见其初而已要其终能毋与世俯仰以自别于小人者少耳介甫以子厚与七人者槩称之而曰君子攻之夫君子好攻人吾不知其何如而或者辄曰此叔文之党攻其人不复察其言介甫谓其卒为小人之归也吾滋惧焉窃尝谓柳子之文自子长已来罕见其匹故韩子以为似司马子长雄深健雅崔蔡不足多也考同时与子厚得罪者刘梦得雄于文亦不得与子厚为比况其余人乎然则槩之于七人之中不惟不知言亦并不知人矣自昔叙子厚之文者类能言其文而未有能白其人者也惟严氏有翼序柳文引范文正公之言而为之説曰叔文工言治道顺宗在东宫颇信重之及践阼方欲有所施为然与文珍韦臯等相忤内外防谮交口诋诬一时在朝例遭窜逐而八司马之号纷然出矣作史者不复审订其是非以一时成败论人故党人之名不可湔洗子厚亦可谓大不幸矣尚赖本朝文正范公之推明之也曰刘禹锡柳宗元吕温坐王叔文党贬废不用览数君子之述作礼意精宻涉道非浅如叔文狂甚义必不交叔文以艺进东宫人望素轻然传称知书好论理道为太子所信顺宗即位遂见用引禹锡等决事禁中及议罢中人兵权牾俱文珍辈又絶韦臯私请欲斩之刘辟其意非忠乎臯衔之防顺宗病笃臯揣太子意请监国而诛叔文宪宗纳臯之谋而行内禅故当朝左右谓之党人者岂复见雪唐书芜駮因其成败而书之无所裁正孟子曰尽信书不如无书吾闻夫子襃贬不以一毫而废人之业也文正公之论人可谓明且恕矣观严氏此言可谓知柳子者矣余是以备録焉不复别作裁制庶以取信于天下后世葢以文正之贤天下万世之所谓君子者也反是者専务成人之恶茫然昧于知识无怪乎并其文之可以经纬天地驱驰日月役使万类亘古今而不可磨灭者一言以蔽之曰此党人也呜呼甚矣哉且夫叔文愚贱妄作器小易盈非实有雄奸防割之才不幸而居可为之地即使其务自抑损求合乎中当时朝列之众好议论少成事充位嗜进之徒其亦谁肯直之而况叔文之愚贱妄作者乎居下流而天下之恶归焉此所谓不可解免者也君子哉文正公之仁恕忠厚也原其心而寛其诛夫文正岂不知叔文之无可解免也哉其意若曰吾欲白数君子之枉不得不薄叔文之诛君子哉文正公也方叔文用事时自知其不为士大夫所容也亟欲进天下之所谓君子者以正其名而善其用不可谓非一得之见也而为君子者超然逺引自遁于声利之外岂不甚善而无如其遭逢之不偶持守之不坚至于如斯也惜哉此河东先生之大为不幸也虽然使叔文之恶实甚凡有识者皆知避去况柳子之贤乎哉惟其犹知招致天下之英流庶防有济国家之政理是以柳子不辞而赴之耳当是时趋炎热竞苟得者今皆不为天下后世之所指名其人皆叔文之所摈斥而弗録者也而柳子独防不白之讥此吾之所以痛恨于叔文也昔者佛肸召子欲往子见南子圣人之往行具在曽谓柳子之贤而昧于圣人之道耶叔文虽妄作必不至叛如佛肸其愚贱亦未得比南子佛肸南子圣人犹且见焉欲往焉况柳子之学圣人之道者耶吾愿后之君子观其言察其人庶乎柳子之贤可得而知矣子曰君子不以人废言若柳子者人固可废耶柳子之政具在方册使其得志于时为天下犹为一州也而固可少乎哉观栁子之言虽古之善言为天下者亦无以过之宜乎栁州之政之足以令人思之而不置也夫古之人所以不可得而轻毁者其言在其人犹在也其行存其人不亡也子厚在时与其部将魏忠饮酒于驿亭酒间谓曰明年吾将死死而为神后三年为庙祀我长庆三年降于州之后堂其夕梦欧阳翼而告曰馆我于罗池其月丙辰庙成大祭过客李仪醉酒慢侮堂上扶出庙门即死韩子罗池之碑岂其诬与由是以来柳有水旱疾疫之灾公私祈祷应如响荅至宋元祐三百年矣栁民乞加封爵或庙额勅赐灵文之庙崇宁三年封文恵侯告词有言生而昭爽后且不亡然则柳子之至今在而不亡者尤可信也使夫人之死而果无所知与君子犹且不敢慢易之而况柳子之昭昭然至今存而不亡者哉故夫世之尚论古人者以介甫之言为戒以文正公为师推是意以通之天下古今之人平其心而无易其言于忠恕之道思过半矣因诵栁先生之文而并列昔人之所以白其人者以俟后之君子推明其义焉
　　朱文恪诰命书后
　　右明故相国諡文恪朱公为太子太保礼部尚书兼文渊阁大学士诰命二道其曽孙今翰林先生竹垞以示余余方总史事既即史官所为公传征文考信采摭遗阙于横见侧出之中加简括焉事厘然具矣诚见公所为功甚大而其所自挟持为独正也公翼储副定国本厥功大矣而吾所为公功在审人家国极重难返之势独立不惧而隂以捄天下之弊此其为功大而可传也当公之时党朋不解阉祸滋兴士大夫角风尚猎名誉以虚声撄小人之怒虽罹败而不悟顾沾沾自喜吾真东林真党魁矣彼小人者不乐君子有是名而直使之无救于其祸败必尽快其意而后止由是君子日亡国势日去夫苟以取一日之名至于亡人家国而不恤吾于东林之君子有余恫焉公当时议嚣喧正邪襍糅独中立不倚出乎流俗之表不变容改度终始一节使向者东林之君子尽皆如公彼小人者亦不得横被之以祸败君子不亡则国之存亡不可知也不幸而功不就然其大者又讵可冺没而无传哉故曰其所挟持者独正也公固以清亷闻于世其子孙往往仕宦而能贫独以文学传其家吾友竹垞尤显名天下是皇勿替公侯必复于吾竹垞终有望焉此巻留余所且逾年一旦竹垞来告别也含毫黯然题其后以归之
　　书涂母夀诗后
　　束君显侯涂之自出也以其舅氏观察君言属其同年官词馆者征诗于朝为涂母王太淑人夀既得诗使者复以观察君之请请余题其后余既已序太淑人诗书瑀琚之教节义洁固之行而勉观察君移孝为忠称古风诗之义以告之矣余嘉束君之意而美卿大夫之善颂善祷也则仍与之称诗以为夀焉南陔白华束氏之所补正也南陔之诗曰眷恋庭闱心不遑安馨尔夕膳洁尔晨餐白华之诗曰堂堂处子无营无欲鲜侔晨葩莫之点辱説诗者曰南陔孝子相戒以养而白华言孝子之洁白也束氏可谓善言孝者矣或曰孔子言孝始于事亲中于事君终于立身子舆氏论事亲以养志为大束氏南陔之诗所谓养口体者也白华之诗狭而未广记之言孝曰居处庄也事君忠也莅官敬也朋友信也战阵勇也束氏之言未尽其义故曰狭而不广也余曰不然史称广微博学多闻性沈退不慕荣利为王戎张华辈所辟用歴仕尚书郎赵王伦为相请为记室广微以疾辞归所称不仕王侯髙尚其事广微之谓也有合于白华洁身之义矣故其南陔之作深以养隆敬薄为戒而以朂増尔防以介丕祉终其义焉孟子言诵诗读书贵论其世今
　　朝廷清明武功赫濯士君子奉其洁白之身出而公忠莅官则庶防养志之大者不可谓非束氏之所愿焉而弗获者也束君读书慕古能神明其意而不媿其先世故余以此意告之使告观察君
　　跋钱公浩川遗墨【讳桓字握之又字浩川巡抚南贑】
　　今士风敝矣友朋道衰甚者视亲戚为仇讐其有闵世疾俗之士深惩于此而洁清自好将以别嫌疑絶党私不苟交游介然特立于时而讥谤悔尤之及卒不得免焉宜其士风之日即于敝也葢其人既不能和光同尘见喜于当世不幸而见辱则相与非笑之或曰是其人之有以自取也然则欲求世风之不日即于敝其可得哉虽然闵世疾俗之士殆獧者之流未得乎圣人所谓中行之指也仲长统有言事君不为君所知忠未至也与人友不为人所信义未至也獧者可进于忠义而犹未得为忠义之至者耳乌可以自足乎哉吾观太仓钱公浩川所与诸亲故书牍意其人得乎孔子所谓中行之指者与不然何其温厚坦易有君子长者之风溢乎行墨文字之间如此也孔子又尝谓文王有四臣以免虎口丘有四友以御侮圣人不絶交友而乃有云上古之世老死不相往来何其过也故观于公而闵世疾俗息交絶游之士可以废然返矣公之两孙同时官于朝为省台従与游得观公遗迹公之身行官治见于州乘者甚悉及余读之而后有以知公之偶然之笔札能使人爱慕而宝惜之久而可贵者厥有由也是以有感而识之
　　记王大令保母志
　　大令保母志昆山大司寇健庵徐公以三百金购得其墓砖始搨视世俗本所刻大令真行迥别矩矱严整风采秀劲余初见之真定梁公家爱慕之不能释诸懐既又従公借观累日公请归省墓将行矣余尝多借公蔵书今搜检前后所借书及此卷将内之公而于此有疑焉卷后跋者十三人以姓氏跋者十五人以诗跋者十八人自退堂僧了洪者至髙文虎七人皆书书皆出一手赵文敏一跋以草书再跋以真书真书则尤絶不类文敏此显然可疑者也而姜夔尧章跋独详可取以为信焉跋言嘉泰壬戌六月六日钱清王畿得保母志并小砚于稽山樵人夔亲见之志以甎刻甎四垂其三为钱文皆隠起已防为四归王氏又防为五凡十行末行二字不可知第六行十二字犹可考曰中冬既望塟防稽山隂之黄閍砚背刻晋献之字上近右复有永和字乃划成甚浅瘦永字亡其磔和字亡其口砚石絶类灵璧又似鳯咮甚细而宜墨防洼其中今铭字者俱与跋合又言与兰亭同者二十四字之三年在各二文能老趣兴嵗丑日终以曲水于悲夫后者与右军他帖同者十八字行秀王懃书善七十三二月六无小肎贞而而其尝见于大令杂帖者三字献献宁而见于兰亭叙右军帖者大令帖中亦多有之此刻大都百五字其可以他帖验者凡四十五字余六十字如保归柔恭属解释交漓墓志等字尤精妙絶伦或谓此字多似兰亭疑后人集兰亭字为之此又不然大令字与兰亭同者何止保母志而已试以官帖第九卷中行书帖较之相过一帖同者十八字思恋一帖同者九字十二月二十七日一帖同者十一字静息一帖同者四字发呉兴一帖同者八字其他三两字同者不可胜纪右军大令既是父子不应疑其书迹之同凡夔所説皆是也又言或谓东坡金蝉墓铭云百世之后陵谷易位知其为苏子之保母尚勿毁也此末章似之为可疑葢东坡意其理之或然大令知其数之必然作者之言自应相迩则似疑东坡未见大令此志而偶然以合者然考大令集保母志其文具在凡为文古人不嫌祖述坡公既于书无所不见岂独不见大令此集乎夔辄疑其偶然以合者葢既未见大令集而妄意古人陋矣兰亭之叙承用刘越石荅卢谌诗叙然后知耼周之为虚诞嗣宗之为妄作岂亦右军未见越石之文其合也亦出于偶然者耶故吾于保母帖防其为大令真迹无疑而所可疑者乃反在诸人之跋耳公博学多识而蔵弆古人法书珍秘防与梁公相埒峙公如疑吾言当取别梁公试以问之
　　跋项孔彰画
　　唐人画粉本正用墨笔宋元以来有水墨画实唐画粉本耳顾遂谓为正画讵非难工者与近代能为此者益多吾独爱徐文长唐子畏有萧然出尘之姿今观项君此画有徐唐遗意文衡山殆不如也然吾闻项氏多收古名画故其所得如此事不师古以自矜可鄙者多矣独画然耶
　　梓潼隂隲文跋
　　道蔵有言飞鸾度世余尝窃叹上帝仁慈隠恻加恵下民如此其极至也昔南正重司天以属神北正黎司地以属民葢自是神人不杂矣然世之言神者或以谓芒芴防而不可知不可知则亦不可信于是乎悖神而驰非理义而动以日趋于灾害亡絶不测之祸非夫人之知有神而愍然不畏也其祸本于以神为不可知故不信不信故悖神而为无理无义以至于灾害亡絶不测而莫之救也于是上帝恻然闵怜令神之聪明正直而慈爱多行徳善能化导一切者启之以飞鸾度世之事以助成无言之化而显其神以示人至是而神可知矣可知故信信故不敢悖而驰为无理义以自取灾害亡絶不测之祸而且为善得福如影形声响焉若梓潼此文是已梓潼之文葢出于飞鸾是上帝之心也可不敬诸可不敬诸
　　二钱説
　　余今年四月以吏部左侍郎管右侍郎事督理京省钱法既至宝泉局则偕其同官给事中监察御史监督郎官而谓之曰此天下钱之所由出也吾自矢不受一钱愿与诸公同之指白日以为誓居数月监督従废铜中得古钱数枚余选其一文曰半两葢秦钱也监督曰人言古钱佩之身吉请公佩之余许诺又数月余迁左都御史一日御史台有公事不得至局局人以铸钱请余视缗解钱散脱乱布于席视毕局人去席上隠其一钱又月余晨起理宝泉事心有触曰吾誓不受一钱前后取其钱二其何以自明立命呼宝泉吏喻之意而还之吏叹息持以去是日康熙二十三年嵗在甲子十有一月二十七日也书其事以自警名曰二钱説云
　　一钱説
　　昔予为二钱説葢取寳泉之二钱而还之为説以自警者也乃今又为一钱説云一钱者何始余毎出见贫而丐者人与之一钱或日见数人焉或日不见一人焉夫一钱至微也人与一钱至少也且或一人焉无之其为此又至易也世之人莫有肯为而余为之不衰者葢天下贫者多矣若贫而丐者则少于天下之人而天下之人至于不可胜穷假令天下之人皆日见贫而丐者人与之一钱则于天下无穷之人无所大损而贫者得钱亦将至于不可胜穷则是天下之人不复有贫且丐者其为益岂不甚大矣哉或曰可以与可以无与与伤恵今子自谓不取二钱而顾沾沾焉一钱之与得无可以已与余应之曰非其义也非其道也一介不以取诸人二钱之谓也如其义也如其道也虽千驷万钟与人可也况一介乎一钱之谓也且夫疲癃残疾无告之人圣人之所悯怜也昔者子贡以博施济众为仁孔子谓必也圣人能之而乃専以已欲立立人已欲达达人为仁夫孔子岂以博施济众谓非仁者之事哉谓其难能故曰圣也今吾一钱之与不可谓博人与一钱不可谓众而至使天下无甚贫之人亦庶防所谓欲立欲达者非与吾与子勉为仁是亦圣人之徒也所谓一介不与人者宁谓是耶客曰善继自今请日行子一钱之説
　　惜分隂説
　　余今年闲居无事得遂其静坐读书之愿入夏执热不出庭户所居街四通多朝市往来门前过客习知吾懒慢不好客客亦无所求于我以故累旬月无一至吾室者然吾半日静坐半日读书或终夕不寐漏鼓分明东方已白常觉日夜之短而不足以供吾静坐读书之乐也而僮客饱食嬉游呿呿吁吁谓日之长谓夜之短羣然一辞彼诚知晏息倘佯之为乐而恨夜之短而不知吾静坐读书之乐而并不觉日之长也虽然苏子瞻云无事此静坐一日似两日若活七十年便是百四十吾静坐不觉日之长而子瞻所见乃与吾异且子瞻又非不读书者何以有是説耶葢子瞻求静坐而不可得者耳非真能静坐也陶士行有言当惜分隂大司寇徐公健庵取以榜其所居之室吾问公何以惜隂公曰读书夫公之蔵书之多甲于天下子瞻所蓄书不知多少顾其颠沛于道途又徙居无常处度其至多不能以当公而公读书之多则虽子瞻有不能及也夫以子瞻之读书而不知静坐之日易觉其短则似能读书而不知静坐之乐者吾惧公之意或有同于子瞻之所见者故为是説以赠焉
　　説岩字説
　　客有问曰贤者名可斥言之耶陈子曰不可有説乎曰有春秋纪季公子友仲孙湫皆字之而不名字之以为襃则必名之以为贬矣故凡书名者皆贬之若是乎贤者之名之可贵也乌敢斥言之耶斥言之不可矣可取以为人之名若字耶曰不可尧夫祖禹吾尝病之矣或者以为諡也曰然则子之字以説岩者不若易以傅岩之为得也曰恶是何言与予非敢有取于是也夫浩然之亭阳城之驿昔人犹讳而易之若是乎贤者之名之不可斥言也而谓帝赉良弼版筑之岩竟窃以自号焉虽愚且妄或不至若是之甚乎且不敢居其名而引其姓庸愈乎夫吾之生近圣人之居陶唐氏之遗风而蒲坂安邑壤相错也古今贤圣之人可慕爱者多矣独有取于是乎哉士苟不自立而浮慕乎古人虽诵其诗书假其言貌偊行矩步以自号鸣于世而考其行有庸人市侩所不为者是直无救于愚且妄而已矣况窃取其名若姓引以就不肖之身而谓有其可贵者哉然则子曷以字曰志所居也始吾家樊川之上其南涧之东有岩焉升岩而望月之始出也命之曰月岩已而为堂于岩北仰观峯岭下瞰林壑以居以游穷昼极夜至如初日上而云飞夕烟敛而霞举颢气写心流泉舒目飘忽万变而悠然独得吾之可説者存焉故又曰説岩夫时习而説所説者学也于圣人无所不説所説者言也今吾学焉而不能习又不得亲见圣人而聆其言姑寄其意于岩居川观与田叟牧儿生长嬉游于此乐之终身而不厌是则吾之所説也若子之言辽乎异哉不伦且甚矣子固有子之所説者而非吾之所谓説也道不同不相为谋客谢而退因书其语为説岩字説
　　廷翰字説
　　廷翰或有字之曰瀛洲瀛洲者海中神山也自唐以来翰林清秘深严之地辄举是以相拟而今之翰林署中有瀛洲亭是其义也或者以谓翰者字之宜莫如是予窃观世之轶羣之士流光扬声跻显垂荣连踪叠趾出入承明以比古所谓登瀛之客亦拔其类而大其朋矣而予之狂惛亦厠其间恐畏惴栗如弗胜焉伏覩跳踉潜耳嚄唶卷舌钳辞重足屏迹道徳日去悔吝日集愁忧之来天地为窄怅逐逐于泥沙盍栖栖于泉石良有辱于斯名殆无补于是职翰乎虽贤得无优于所能而诎于所不及乎其在诗曰之屏之翰葢翰者干也易不云乎贞者事之干于是翰乃字公干云观于墙非干无以为立方观于车非轮辐非轴车无以行观于干而体用之道蔵焉干可不勉乎哉
　　陈存字説
　　陈氏子名存礼子生三月父命之名存遗孤子也父不及名而宗人名之存藐然一身无伯叔昆弟奉其寡母以居家贫无所依慬而存者其身耳以存之绪不絶如线使其身慬而存焉不亦既幸矣乎虽然夫人未有心亡而身存者假令有之亦孔子所谓幸免已耳传曰操则存舍则亡存其操之哉操之斯存之矣操之操之以至长存易传所谓成性存存也故字之曰又存
　　蔡霑雨字説
　　蔡子霑雨问字于余曰将有以自省焉尝诵诗信南山之篇既霑既足生我百谷而孟子言五谷者种之美者也遂字之以美谷吾方耕于樊川之阳荷锸扶犂従田夫野老之后聴布谷之催春乐鸣鸠之唤雨芸而歌杖而息其于谷也目其生长亲其获敛于是菹酒食飨我尸賔以继诗人之所咏歌而嘉叹者且与子乎同之子如自省则盍思夫美谷之义而三致意焉传曰苟为不熟不如荑稗可不儆惧与
　　饲虎文
　　维年月日以特羊饲虎为文告之曰吾闻之圣人云従龙风従虎淮南子言虎啸而谷风生传言虎与龙并称而啸则风生説与传同则是虎者灵有知之物也吾又闻虎山兽之君夫灵有知之物以长百兽宜其非凡为兽者之比可以理説之明矣吾为先淑人卜宅兆得洞阳山之南樊山之隂土人曰其下虎穴虎出没其间余曰虎灵有知之物必且逺去其后虎伏不出居数月虎夜累累行余乃谓虎夫母没蔵之荒野虎何忍踪迹犯冢上以震惊吾母之防魄乎虎敢侮予必杀虎乃已夜虎见告今之人有敢侮子者矣彼人也犹尚然于虎何责焉余应之曰是豺狼也虎为百兽君岂得效豺狼耶虎去梦觉曰虎灵有知如此则盍闭阁思过于是斋心具特羊饲之土人讙然争笑以为迂而一老父言曰其横逆犹是也于禽兽何难焉余曰虎灵有知非凡为兽者比也今与虎约自饲汝之三日汝当携女妇子徙女窟穴不使再见女踪迹女犹不悛是豺狼之行矣吾诛豺狼如杀狐兔虎得毋后悔




　　午亭文编卷四十八
　　钦定四库全书
　　午亭文编卷四十九
　　大学士陈廷敬撰
　　杜律诗话上
　　儿子豫朋四五嵗时诵杜诗为説其义辄能了了予尝见世所传诸家解杜诗意多不合故其所説多用已意又尝妄谓杜诗説之诚难而律诗尤难葢古诗如哀江头洗兵马等篇文义事实有可推考律诗则托兴幽防寓辞单约説之故尤为难予既为儿子説杜七言律诗间録其别于诸家者以备遗忘题曰诗话郑康成説三百篇以笺为名笺者标也识也示不敢言注但表识其不明者耳后世于杜曰注曰笺曰笺注类以解释为义今曰诗话别诸家也且不敢言笺注也诸家説左者概畧姓氏但云或示非好辩也康熈戊辰七月望日説翁自记
　　题张氏隠居【天寳间游鲁及归长安作】
　　或谓旧唐书李白传云少与鲁中诸生张叔明等隠于徂徕山号为竹谿六逸又子美杂述云鲁有张叔卿意叔明叔卿止是一人是诗题张氏隠居岂其人与愚谓读子美杂述张叔卿未能如诗所云也此自当时一髙士题止云张氏遂使无考亦憾事
　　郑驸马宅宴洞中
　　主家隂洞细烟雾留客夏簟青琅玕　自是秦楼压郑谷时闻杂佩声珊珊
　　郑潜曜见唐书孝友传公作临晋公主母皇甫淑妃碑亦述公主孝思其贤而好客于末句见之
　　秦楼指驸马所居郑谷指山林贫贱之宅葢茅堂风磴山林所有驸马已兼故逺胜郑谷或以秦楼指公主郑谷指驸马非
　　赠献纳使【一无使字】起居田舍人澂
　　晴窻点检白云篇
　　点检白云篇点检二字説者引唐史起居郎因制勅稍笔削又起居舍人本记言之职惟编诏书是也至白云篇求其説不得遂以汉武秋风词白云飞当之愚按汉书郊祀志天子封泰山封广丈二尺髙九尺其下则有玉牒书书秘又云其夜若有光昼有白云出封中唐书开元十三年封泰山蔵玉册于封祀坛之防所谓白云篇疑即玉册之类也时公既献三赋乂欲奏封西岳赋如此解白云二字较明上下文义亦复聨贳
　　城西陂泛舟
　　青蛾【一作娥非】皓齿在楼船横笛短箫悲逺天春风自信牙樯动迟日徐看锦缆牵鱼吹细浪摇歌扇燕蹴飞花落舞筵不有小舟能荡桨百壶那送酒如泉
　　观题是公与人泛舟或谓指所见或谓讥明皇皆非赠田九判官梁丘
　　崆峒使节上青霄河陇降王欵圣朝宛马总肥春【一作秦】苜蓿将军只【一作不】数汉【一作霍】嫖姚陈留阮瑀谁争长京兆田郎蚤见招麾下赖君才并美【一作入】独能无意向渔樵
　　此诗三四句或谓天寳沿边置十节度使各镇兵四十九万马八万余匹然盛名无逾哥舒翰天寳十三载春安禄山求兼领闲廏羣牧又求总监宻遣亲信选健马数千匹时李郭名位尚卑王忠嗣以防废与禄山颉颃哥舒而已曰总肥曰只数因赠梁丘隠语托讽使翰思所以制禄山也愚按新唐书百官志驾部郎中员外郎各一人掌舆辇车乗传驿廏牧马牛杂畜之事凡驿马给地四顷莳以苜蓿降王欵朝驿传骚然宛马总肥春苜蓿不过指此此句与第二句应下句与第一句应
　　吐谷浑苏毗王欵塞明皇诏翰应接见王思礼传或以此当降王欵朝是也谓翰报命必入朝意料之辞无据首句上青霄自指崆峒地髙而言明皇纪及翰传天寳十三年无翰入朝事是年翰遘风疾因入京废疾于家田非随翰入朝或以使事入奏必在翰未遘风疾前公投赠翰诗首云今代麒麟阁何人第一功末云军事留孙楚行间识吕防防身一长剑将欲倚崆峒辞意与此诗同当是一时作或即因田投赠哥舒也
　　题省中院壁【一无院字】
　　掖垣竹埤梧十寻洞门对霤【一作雪】常隂隂落花游丝白日静鸣鸠乳燕青春深腐儒衰晩谬通籍退食迟回违寸心衮职曽无一字补许身空比双南金
　　首句埤字解者各异愚谓埤与卑同此言竹卑梧髙也晋语松栢不生埤荀子埤污庸俗汉书刘向传増埤为髙五行志塞埤拥下子虚赋其埤湿则生苍莨蒹葭皆可证射雉赋揆悬刀骋絶技如防如轩不髙不埤公荆南兵马使赵公大食刀歌用之不髙亦不庳正出于此字又作庳是埤卑庳古通用也至左传宫室卑庳二字连用别有音义宜随文读
　　曲江陪郑八丈南史饮
　　雀啄江头黄柳花防防满晴沙自知白发非春事且尽芳樽恋物华近侍即今难浪迹此身那得更无家丈人才【一作文】力犹强健岂傍青门学种
　　近侍即今难浪迹即吏情更觉沧洲逺又当与省中院壁一首合观或出为司功事已萌芽勉为贫仕终非所好故立言如此与
　　防防鸂本取诸江南置苑中者今云满晴沙与后秋兴所云围黄鹄起白鸥同一义非但赋一时景物也
　　曲江对雨
　　城上春云覆苑墙江亭晩色静年【一作天】芳林花着雨燕支【一作脂】湿【一作落】水荇牵风翠带长龙武新军深【一作经】驻辇芙蓉别殿谩焚香何时诏【一作重】此金钱防暂【一作烂】醉佳人锦瑟傍
　　或曰此懐上皇南内之诗也明皇以万骑军平韦氏改为龙武军亲近宿衞今深居南内无复昔日驻辇游幸矣兴庆宫南楼置酒眺望欲由夹城以达曲江芙蓉苑不可得矣金钱之防无开元天寳之盛对酒感叹意亦在上皇也愚按诗作于乾元元年春太上皇以去年十二月至自蜀居兴庆宫帝自复道来起居太上皇亦时至大明宫或相逢道中帝命陈元礼髙力士王承恩魏悦玉真公主常在上皇左右梨园弟子日奏声伎为娯是时帝父子尚慈孝无间也观龙武新军四字自当指肃宗言葢长安初复曲江游幸非复往时之盛故公对雨有感耳
　　题郑县亭子
　　郑县亭子涧之濵户牖凭髙发兴新云防岳莲临大路【一作道】天晴【一作清】宫【一作官】栁暗长春巢边野雀【一作鹊】羣欺燕花底山蜂逺趁人更欲题诗满青竹晩来幽独恐伤神
　　或谓雀欺燕蜂趁人亦即景所见不必谓喻羣小防谮按此诗明有寄托亦不必概去之诗无他意强作附防诗有寄托反谓无他皆好异之过也此诗乾元元年赴华州司功时作
　　早秋苦热堆案相仍【原注时任华州司功】
　　七月六日苦炎蒸【一作爇】对食暂餐还不能每愁夜中【一作来】自足蝎况乃秋后转【一作复】多蝇束带发狂欲大叫簿书何急来相仍南望青松架短【一作絶】壑安得【一作能】赤脚蹋层氷
　　夜中足蝎秋后多蝇当与题郑县亭子野雀山蠭例观
　　九日蓝田崔氏庄
　　老去悲秋强自寛兴来今【一作终】日尽君欢羞将短发还吹帽笑倩人为正冠蓝水逺従千涧落玉山髙并两峰寒明年此会知谁健【一作在】醉【一作再】把茱萸仔细看末句仔细看或谓看茱萸或谓绾上蓝水玉山言之两通须知蓝水玉山非但写景山水恒在人难常健当日生感之意在此
　　崔氏东山草堂
　　爱汝玉山草堂静髙秋爽气相【一作多】鲜新有时自发钟磬响落日更见渔樵人盘剥白雅谷口防饭煮青泥坊底芹【一作莼】何为西庄王给事柴门空闭锁松筠
　　或谓王给事非王维云旧书维晩年得宋之问蓝田别墅陷贼以前尚未有也按维传自维以诗名盛于开元天寳间已下皆櫽括生平行事晩年指维长斋一事与上文居常不茹荤血应下文并及与裴迪往来啸咏事非谓此时始得蓝田别墅也维长于公数嵗开元九年进士歴右拾遗监察御史左补阙库部郎中给事中其责授太子中允当在至徳二载冬公赠诗称中允声名久史称乾元中迁太子中庶子中书舍人复拜给事中转尚书右丞当是一年数迁耳维以乾元二年七月卒公诗不见髙人王右丞蓝田丘壑漫寒藤维卒后有感也何为西庄王给事柴门空闭锁松筠维生前有感也当时蓝田不闻别有一王给事也
　　卜居【上元元年二月成都及中间青城新津蜀州作】
　　浣花流【一作之一作溪】水水西头主人为卜林塘幽已知出郭少尘事更有澄江销客愁无数蜻蜓飞上下一双对沈浮东行万里堪乗兴须向山隂上【一作入】小舟或云甫卜居便有东行之兴且东行欲至山隂奚啻万里公必有不得已于卜居者冕之为主人者可知冕谓裴冕此説实未然成都万事好未若归吾庐公岂欲终老于蜀者且史乾元二年六月以左仆射裴冕为御史大夫成都尹持节充剑南节度副大使本道观察使三年三月以京兆尹李若幽为成都尹剑南节度使是年闰四月改乾元为上元公卜居在是年春三月堂已成冕亦将去今人説公成都诗往往辠冕不能厚公冕亦寃矣特为雪之东行欲至山隂语更非是葢山隂上舟咫尺有万里之思故是妙句若谓欲至山隂索然无味全失诗情矣
　　公古诗有寄裴施州诗郑典设自施州归诗裴施州即冕读此二诗当知冕在成都遇公应不薄也寄杜位【原注位京中宅近西曲江诗尾有述】
　　近闻寛法离【一作别】新州想见归懐尚百忧逐客虽皆万里去悲君已是十年流干戈况复尘【一作行】随眼鬓发还应雪【一作白】满头玉垒题书心绪乱何时更得曲江游或曰同一贬窜郑防台州之流自论死减等犹曰严谴杜位在新州去国万里长流十年始离贬所乃曰寛法葢位林甫之壻权奸擅国流毒天下酿成渔阳鼙鼓之祸观位于林甫相时盍簪列炬气焰如此林甫既败仅加贬谪复従量移可不为旷荡之恩乎严谴寛法四字便见老杜春秋之笔愚按郑诗就贬官言自宜用严谴位诗就离贬所言自宜用寛法公有也霑新国用轻刑句亦为防作也诗文各有宜用字乃谓严谴寛法便见春秋之笔非是位公之族子故人诗首尾何等情至此等解累诗多矣不可不辩盍簪列炬即公守嵗位宅诗昔以为欢今以为辠亦大不可
　　和裴迪登蜀州东亭送客逢早梅见寄
　　东阁官梅动诗兴还如何逊在扬州此时对雪遥相忆送客逢春【一作花】可【一作更】自由幸不折来伤嵗暮若为看去乱乡【一作春】愁江邉一树垂垂发朝夕催人自白头此诗或谓迪従王缙在蜀缙尝为相故诗用东阁又迪在缙幕如何逊在建安王幕故用扬州事此谬也新旧史缙传无刺蜀事旧史王维传亦无新史有之是时维自表已五短缙五长愿归所任官放田里使缙得还京师久乃召缙为左散骑常侍旧史维以乾元二年七月卒新史维以上元初卒二史皆云维卒时缙在鳯翔此诗上元二年作何得云缙在蜀州邪广徳二年缙始拜黄门侍郎同平章事亦不得云缙尝为相诗中东阁二字即诗题东亭二字何逊扬州但以梅事引用迪在缙幕逊在建安王幕及逊墓志东阁一开等语概芟之不溷心眼亦快事也
　　集有和裴迪登新津寺寄王侍郎诗或云王侍郎即缙上元二年前缙尝为工部侍郎上元二年四月明皇崩缙撰哀册时称为工改兵部侍郎此尚可通原注王时牧蜀应后人所为不可据
　　王十七侍御抡许携酒至草堂奉寄此诗便请邀髙三十五使君同到
　　老夫卧穏朝慵起白屋寒多防始开江鹳【一作鹤】巧当幽径浴邻鸡还过短墙来绣衣屡许携家醖皁葢能忘折野梅戏假霜威促山简须成一醉【一作醉里】习池回
　　髙适尝为蜀州刺史时或以事至成都故公请王侍御邀之同至草堂公蜀州有李司马桥成承髙使君自成都回絶句是髙尚留成都公先往蜀州也严中丞枉驾见过【原注严自东川除西川勅令两川都节制】
　　元戎小队出郊坰问栁寻花到野亭川合东西瞻使节地分南北任流【一作孤】萍扁舟不独如张翰皁【一作白】帽还应【一作应兼】似管宁寂寞【一作今日】江天云雾里何人道有少微星
　　末语归美严公近解有云严武非能荐公者何人二字明指严徒枉草庐不能识公解诗最嫌此类亦无足辩然时顾喜之何也
　　奉醻严公寄题野亭之作
　　拾遗曽奏数行书嬾性从来水竹居奉引滥骑沙苑马幽栖真钓锦江鱼谢安不倦登临费【一作赏】阮籍焉知礼法疏枉沐【一作何日】旌麾出城府草茆无【一作芜】径欲教锄愚按首句荅严莫倚善题鹦鹉赋三句荅严何须不着鵕防冠严诗葢谓公耽诗赋而不仕也岂此时已有表荐之意乎故公荅以已亦曽任而滥骑官马也奏数行书正对题鹦鹉赋骑沙苑马正对着鵕防冠嬾性句荅严第二句幽栖句荅严第一句后四句荅严末二句也六句葢阮籍好饮酒公自谓以野人对严饮即礼法疏也公有小驿香醪句严荅云可但步兵偏爱酒是也或谓武过之公有时不冠故武云何须不着鵕防冠而公解其嘲曰阮籍焉知礼法疏臆解之失撰成事迹诬古人而迷误后世可慨也旧辩有可取者録后
　　容斋续笔新唐书严武传云房琯以故宰相为巡内刺史武慢倨不为礼最厚杜甫然欲杀甫数次李白蜀道难为房与杜危之也甫传云甫尝醉登武牀瞪视曰严挺之乃生此儿武衔之一日欲杀甫冠钩于帘者三左右白其母奔救得止旧史但云甫性躁褊尝冯醉登武牀防其父名武不以为忤初无欲杀之説葢唐小説所载而新唐书以为然予按太白蜀道难本以讥章仇兼琼前人尝论之矣子美集中诗凡为武者防三十篇送还朝曰江邨独归处寂莫养残生喜再镇曰得归茅屋赴成都直为文翁再剖符此犹武在时语至哭归榇云一哀三峡暮遗后见君情及八哀诗云空余老賔客身上媿簪缨若果有欲杀之怨不应眷眷如此好事者但以武诗有莫倚善题鹦鹉赋之句故用证前説引黄祖杀祢衡为喻殆是痴人面前不得説防也武肯以黄祖自比乎
　　野人送朱樱
　　西蜀樱桃也自红野人相赠满筠笼数回细写愁仍破万颗匀圆讶许同忆昨赐霑门下省退朝擎出大明宫金盘玉筯无消息此日尝新任转蓬
　　唐人赐樱桃诗首摩诘次退之结语退之聊取成篇摩诘思路涌出然亦谀词耳当时子美亦必濡毫纵佳不过比肩摩诘此诗油然忠爱遂为独絶遇固不幸诗反因之据胜人谓诗能穷人又谓穷而后工由此论之不独穷而工也
　　题桃树
　　小径升堂旧不斜五株桃树亦従遮髙秋总馈贫人实来嵗还舒满眼花帘户每宜通乳燕儿童莫信打慈雅寡妻羣盗非今日天下车书正【一作已】一家
　　或曰此诗首曰小径升堂旧不斜末曰天下车书正一家疑所题者故园之桃时方全盛未逢祸乱故桃亦可懐如此以叹今之不然与移栁防能存同感若云题成都桃末二语难通愚谓此解正自难通公诗本无不通寡妻羣盗非今日言鳏寡孤独频经乱触目可伤天下车书正一家言畔逆削平四海一家吾人又安可以区区小物彼此贪戾于兵火之余也与后夔州又呈呉郎一首同看其意自见
　　髙秋总馈贫人实堂前扑枣任西邻枣熟従人打拾穂许邨童寡妻羣盗非今日天下车书正一家已徴求贫到骨正思戎马泪盈巾安得广厦千万间大庇天下寒士皆懽顔雄者左翮垂损伤已露筋白鱼困宻网分减及溪鱼吾徒胡为纵此乐暴殄天物圣所哀集中此等不可悉举尝谓公仁人长者也读其诗者宜知
　　严公仲夏枉驾草堂兼携酒馔得寒字【一作郑公枉驾携馔访水亭】
　　竹里行防洗玉盘花邉立马簇金鞍非闗使者征求急自识将军礼数寛百年地僻【一作辟】柴门迥五月江深草阁寒看弄渔舟移白日老年何有罄交欢
　　或曰国史补严武少以强俊知名蜀中坐衙杜甫袒跣登其几案武爱其才终不加害此所谓将军礼数寛也钩帘欲杀最为诬防不知宋子京新书何以载之本传愚按杜公生平凡小説正史多不可凭当以诗为防其云阮籍焉知礼法疎正其不疎处葢阮之疎人知之阮之慎人不知之五君咏亦曰识宻公之疎与阮同观可也集中凡为武作辞气无不温谨后在武幕有云周防期稍稍大简遂匆匆袒跣登案人乃为此语乎此公生平为人处所闗故不惜频及秋尽
　　秋尽东行且未回茅斋寄在少城隈篱边老却陶潜菊江上徒逢袁绍杯雪岭独看西日落剑门犹阻【一作防】北人来不辞万里长为客懐抱何时得好开
　　严武仲夏携馔至草堂又巴岭荅公诗有篱下黄花菊对谁三四公葢以陶潜郑康成自比以袁绍比武有思武意典畧河朔饮与郑康成传兼读诗意始明涪城县香积寺官阁
　　寺下春江深不流山要官阁迥添愁含风翠壁孤云细背日丹枫万木稠小院回廊春【一作深一作清】寂寂浴鳬飞鹭晩悠悠诸天合在藤萝外昏黒应须到上头
　　上头二字亦自有本古乐府东方千余骑夫壻居上头是也公汤东灵湫诗亦云东山气鸿蒙宫殿居上头此诗题香积寺山要官阁上头即山顶也诸天自四天王天至非有想非无想天影畧山顶殿像也昏黒有二意承上晩字又承上藤萝字及背日万木稠也
　　送王十五判官扶侍还黔中得开字
　　大家东征逐子回风生洲渚锦颿开青青竹笋迎船出白白【一作日日】江鱼入馔来离别不堪无限意艰危须仗济时才黔阳信使应稀少莫怪频烦【一作频频】劝酒杯
　　题曰还诗曰回犹有作之官解者诸家皆致辩所谓不足辩者此类是也杨用修以将字易逐字人多非之余谓逐字本不佳无怪用修欲易将领也鳯凰将九子杨亦引之不必训养或谓东征赋原作余随子乎东征当易以随字白白江鱼或引列女传姜诗事每旦辄出双鲤以日日为是按白白与青青对白白是也
　　滕王亭子【原注在玉台观内王调露中任阆州刺史一云阆州玉台观作王曽典此州】
　　君王台榭枕巴山万丈丹梯尚可攀春日莺啼脩竹里仙家犬吠白云间清江碧【一作锦】石伤心丽嫩蘂浓花满目斑人到于今歌出牧来游此地不知还
　　滕王即王子安所咏滕王髙閤临江渚者也方舆胜览云滕王以隆州衙宇卑陋遂修饰大之拟于宫苑谓之隆苑后改阆苑滕王亭元婴所建无疑或云是天寳时嗣滕王湛然葢以元婴生平多恶状在隆州亦不循法子美不当以人到于今歌出牧称之耳按湛然守阆州无据歌出牧自是子美失实语后世诗文家最不可信虽子美亦未免可以为戒
　　玉台观【原注滕王造】
　　中天积翠玉台遥上帝髙居绛节朝遂有冯夷来击鼓始知嬴女善吹箫江光隠见鼋鼍窟石埶参差【一作差池】乌鹊桥更有红顔生羽翰便应黄发老渔樵
　　或云观中疑有公主遗迹故用嬴女吹箫事按此首又有乌鹊桥句全集又有五言律亦云彩云萧史驻此説不为无见但事不可考
　　奉寄章十侍御【原注时初罢梓州刺史东川留后将赴朝廷】
　　淮海维扬一俊人金章紫绶照青春指挥能事回天地训练强兵动鬼神湘【一作襄】西不得归闗羽河内犹宜【一作疑】借寇恂朝觐从容问幽仄勿云江汉有【一作老】垂纶唐书国史补云谿友议皆载严武杀章彛事或曰按此诗武再镇蜀彛已入觐岂及其未行杀之耶愚谓好事者伪撰事实妄解杜诗如不着鵕防冠者多矣此或亦由湘西句造出也湘西荆州地不得归者言闗公都督荆州方面重臣不得召之归朝时章十侍御罢东川留后将赴朝廷故以此为比或谓此暗指来瑱之事或谓严武再镇成都复合东西川为一节度东川留后在所宜废湘西句言章侍御不复归镇皆非借寇恂者颍川也诗何以言河内盖河内颍川皆寇旧治诗意谓颍川盗贼羣起固宜借之河内盗贼不起犹宜借之时段子璋反章讨平之罢官归朝故也此意诸家未言遂若子美误用



　　午亭文编卷四十九
　　钦定四库全书
　　午亭文编巻五十
　　大学士陈廷敬撰
　　杜律诗话下
　　将赴成都草堂途中有作先寄严公五首
　　得归茅屋赴成都直【一作真】为文翁再剖符但使闾阎还揖让敢论松竹久荒芜鱼知丙穴由来美酒忆郫筒不用酤五马旧曽谙小径防回书札待潜夫
　　寳应元年武自成都召还拜京兆尹明年为二圣山陵桥道使封郑国公迁黄门侍郎广徳二年复节度剑南公自阆州归成都而作此诗也读奉待严大夫及此五首严杜交情畧见注者乃云杜知武不能用已诗含风刺大非前严公枉驾已发此意可类推宿府
　　清秋幕府井梧【一作桐】寒独宿江城蜡炬【一作烛】残永夜角声悲自语中天月色好谁看风尘荏苒音书絶闗塞萧条行路难已忍伶俜十年事强移栖息一枝安
　　伶俜十年事自当指乱离奔走自巳亥弃官至甲辰参谋仅是六年十年者举大数耳不必过泥题是宿府诗上言行路下言栖息此解自可通或有十年乃字之説非本意也
　　十二月一日
　　即看燕子入山扉岂有黄鹂歴翠防短短桃花临水岸轻轻柳絮点人衣春来准儗开懐久老去亲知见面稀他日一杯难强进重嗟筋力故山违
　　他日一杯难强进言不能如旧时之能饮也他日旧时也注谓后时非
　　寄常征君
　　白水青山空复春征君晩节傍风尘楚妃堂上色殊众海鹤阶前鸣向人万事纠纷犹絶粒一官羇绊实蔵身开州入夏知凉冷不似云安毒热新
　　楚妃犹言宋子齐姜燕赵佳人或谓樊姬非也此句言仕途同官名位相轧各炫才媢嫉下句方指徴君二句皆比体宜合读
　　通首尾读无非知交深悲极痛之辞近注者皆谓公风刺征君吾所未解
　　示獠奴阿段
　　山木苍苍落日曛竹竿袅袅细泉分郡人入夜争余沥稚【一作竖】子寻源独不闻病渇三更回白首传声一注湿青云曽惊陶侃胡奴异恠尔常穿虎豹羣
　　陶侃之奴伪苏注及刘敬叔异苑其不可信人皆知之然其事卒不知所出愚旧有臆解陶侃或是陶岘岘彭泽之孙浮游江湖与孟彦深孟云卿焦遂共载人号水仙有昆仑奴名摩诃善泅水后岘投剑西塞江水命奴取久之奴支体磔裂浮于水上岘流涕回櫂赋诗自叙不复游江湖岘既公同时人其友又公之友异事新闻故公用之耳陶奴入水卒死蛟龙公奴入山宜防虎豹事相类侃岘音相近但岘事僻人因改作侃也公常以时人姓名入诗如李白云卿之类又传写讹谬如周颙作何颙之类此説或亦可存诸将五首
　　昨日玉鱼防葬地早时金盌出人间见愁汗马西戎逼曽闪朱旗北斗殷多少材官守泾渭将军且莫破愁顔此诗説者不知作于何时各以已意注之愚谓当作于大厯二年秋冬间三年正月则去夔出峡末章不得云巫峡清秋万壑哀矣考史代宗时吐蕃之寇无嵗无之广徳元年遂陷京师留十五日乃走千秋尚入闗盖指此也旧注指安禄山非盖不应舍近而言逺也广徳二年八月吐蕃寇邠州寇奉天十一月吐蕃兵溃永泰元年八月防固懐恩及吐蕃回纥党项羌浑奴刺寇边九月吐蕃寇醴泉奉天党项羌寇同州浑奴刺寇盩厔京师戒严以史考之其乱视广徳二年为甚大厯元年九月吐蕃陷原州二年九月吐蕃寇灵州寇邠州郭子仪屯于泾阳京师戒严见愁汗马西戎逼葢指此大厯二年之事追述永泰元年之事以为鉴故曰曽闪朱旗北斗殷曽者已往之事也考代宗纪永泰元年吐蕃党项羌等入寇天子自率六军屯于苑郭子仪屯于泾阳郭子仪传云懐恩尽説吐蕃回纥党项羌浑奴刺等三十万掠泾躏鳯翔入醴泉京师大震于是帝命李忠臣屯渭桥李光进屯云阳马璘郝廷玉屯便桥骆奉先李日越屯盩厔李抱玉屯鳯翔周智光屯同州杜冕屯坊州天子自将屯苑中急召子仪屯泾阳吐蕃列传与子仪传同又加以浑日进孙守亮屯奉天朱旗北斗殷言军之众也观史可见但代宗纪畧子仪传详吐蕃传又详可以互见耳
　　见愁四句葢言见今所愁将士汗马西戎或深入不止逼近内地也愁者虽未逼愁将逼也邠州灵州视醴泉盩厔为逺地若逼则如永泰元年故事矣永泰元年将士分屯者多曽闪朱旗北斗殷赖郭子仪免胄见敌幸得无事若今不知多少材官守泾渭能如永泰分屯之众乎虽有一子仪屯泾阳其余将军岂可遂破愁顔耶此诗前四句广徳元年事见愁汗马句大厯二年事曽闪朱旗句永泰元年事大厯二年秋冬间夔州作诸家聚讼直梦语耳
　　首四句借汉喻唐借汉事故言千秋既喻唐不必泥求汉事又玉鱼金盌纷纷辩证以愚论之此玉鱼金盌泛指陵墓珍寳如珠玉柙及秦始皇水银为江海黄金为鳬雁之类何必苦求出处
　　代宗纪吐蕃陷京师不言掘陵寝岂史有所讳而不书与或谓禄山作逆继以吐蕃焚毁未已骎骎有发掘之虞玉鱼金盌借寻常坟墓事以婉言之此説虽巧未合也葢陵寝虽无恙而贵戚之玉鱼金盌已遭发掘于诗意未为不合公故不欲斥言陵寝耳或谓闗为潼闗故以入闗指安禄山按栁伉疏犬戎以数万众犯闗渡陇歴秦渭掠邠泾不血刃而入京师是此诗入闗的证伉疏又云谋臣不奋一言武士不力一战提卒叫呼刦宫闱焚陵寝此将士叛陛下也数语又是当日诸将辠案然则首四句是责诸将既不能禁其入而又乗乱縦兵焚掠非止叙外寇也
　　韩公本意筑三城　岂谓尽烦回纥马翻然逺救朔方兵　龙起犹闻晋水清独使至尊忧社稷诸君何以荅升平
　　上一章责代宗时吐蕃乱诸将也此章责肃宗初禄山乱诸将也第一句曰本意第三句曰岂谓转折极明朔方兵者不敢斥言乗舆也子仪上代宗疏云先帝兴朔方诛庆绪是也第七句独使至尊忧社稷正与此应考回纥传回纥使者来请助讨禄山帝诏炖煌郡王承寀与约可汗以可敦妺为女妻承寀帝欲固其心即封其女为毗伽公主帝驻彭原使者葛罗支见耻班下帝不欲使鞅鞅引升殿慰而遣叶防至帝因册毗伽公主为王妃命广平王见叶防约为昆弟肃宗屈已回纥以忧社稷故也五句追叙潼闗之败此明皇幸蜀之由六句追述髙祖龙起之事犹言晋阳以一旅肇兴至于有天下而不能自振乃独使至尊忧社稷不得已而用回纥诸君何以荅升平乎八句一事当合而读之
　　此章注説虽多本意愈晦今槩删之已另为注説矣愚更有説龙起者兴庆宫龙池事也张九龄龙池圣徳颂序畧云惟龙池葢天之所以祚圣即今上卜居之旧里又云中宗采识者之议厌王气而来游圣上处或跃之时出飞龙而合应临淄始封也邸第在焉上党歴试也灵符绍至天其以是永命我唐云云公此句即九龄天其以是永命我唐意也犹闻晋水清以晋水比龙池言与髙祖开国同符独使至尊忧社稷指禄山反潼闗失守明皇下诏亲征事如此説于上下意不待解説自明两存之以正读者
　　朝廷衮职谁争补天下军储不自供稍喜临边王相国肯销金甲事春农
　　此章责以宰相临边之诸将也观五句七句可见幅日蹙贡赋日减军需皆仰给馈饟独王相国肯销甲事农安得不喜稍喜者以天下皆不自供销甲事农仅王一人也或以稍喜为不足王缙之辞非然唐书王缙传亦不见销甲事农事
　　越裳翡翠无消息南海明珠久寂寥殊锡曽为大司马总戎皆插侍中貂炎风朔雪天王地只在忠良翊圣朝此章旧注云子美尝有自平宫中吕太一南海收珠千余日之句葢广徳元年吕太一为广州市舶使举兵叛故翡翠明珠久不贡朝廷説者多引此诗以解太一之事旧注之説不过如此或由此通首皆指宦官句各以事实之云云按杨思朂虽残酷安南五溪之变实在先以越裳不贡责之思朂服乎吕太一之事近之然杜诗云自平宫中吕太一收珠南海千余日近供生犀翡翠稀复恐征戍干戈宻岂非太一既平之后明珠暂至又絶乎亦当责之太一乎考李辅国传辅国为兵部尚书未尝为大司马古今官职沿革名同实异者多今人溷称兵部尚书为大司马不知唐之兵部尚书不可称大司马也唐百官志兵部尚书正三品辅国册进司空兼中书令进封博陆郡王三品之官何足异乎以鱼朝恩曽为观军容使故谓之总戎总戎二字杜诗常用总戎楚蜀应全未闻道总戎云鸟敶髙适严武亦皆观军容使邪此葢縁误认侍中貂三字注唐人诗当以唐书为据唐书百官志云门下省侍中二人正二品掌出纳帝命相礼仪凡国家之务与中书令参总而颛判省事又云左散骑常侍二人正三品注云显庆二年分左右门下中书省皆金蝉珥貂左散骑与侍中为左貂右散骑与中书令为右貂以此论之侍中貂非中人也如马燧浑瑊皆拜侍中燧瑊岂中人乎百官志中人有内侍省监内常侍诸称无侍中宦者传诸宦官封王公为中书令者有之无侍中
　　然则此诗当何如解盖责藩镇兼宰相之诸将也上章举内地削责其徒烦输挽此章举逺人畔责其不能镇抚首四句犹上章首四句之意不必实指其人大司马唐百官志无之外官天下兵马元帅副元帅都统下有行军司马行军左司马行军右司马节度使下有行军司马大都督府下有司马中都督府下有司马下都督府下有司马大都督防府下有司马上都防下有司马以意论之则副元帅都统副都统节度使大都督中都督下都督大都防上都防皆可称大司马上都防掌统诸蕃抚慰征讨叙功罚过与本诗扶桑铜柱越裳南海炎风朔雪等甚合又唐初制元帅大都督大都防或亲王领之或亲王遥领连上殊锡二字观之大司马必指此类非兵部尚书也兵部尚书与吏户礼刑工尚书皆尚书省中书令之属兵部之属有四一曰兵部二曰职方三曰驾部四曰库部无称司马者兵部尚书安得称大司马乎总戎二字即以公诗证之当指节度使皆插侍中貂则带宰相之衔者也但以此解之诗意自明
　　汉书注师古曰礼含文嘉云九锡者车马衣服乐悬朱户纳陛武贲铁钺弓矢秬鬯也此诗殊锡不必九锡大抵非常宠锡耳汉书百官公卿表相国丞相后即太尉太尉秦官掌武事武帝建元二年省元狩四年初置大司马以冠将军之号汉代大司马为武官极品其权埶丞相不如也此诗大司马借汉官言唐官未为不可但泥李辅国曽为兵部尚书以唐兵部尚书为大司马遂难通矣
　　锦江春色逐人来巫峡清秋万壑哀正忆往时严仆射共迎中使望乡台主恩前后三持节军令分明数举杯西蜀地形天下险安危须仗出羣材
　　或云此言蜀中将帅也崔旰杀郭英乂柏茂琳李昌夔杨子琳举兵讨旰蜀中大乱杜鸿渐受命镇蜀畏旰数荐之于朝请以节制让旰茂琳等各为本州刺史上不得已従之鸿渐以宰相兼成都尹剑南东西川副元帅主恩尤隆于严武而畏怯无畧惮旰雄武反委以任姑息养乱日与従事置酒髙防其有媿于前镇多矣公诗标巫峡锦江指西蜀之地形也曰正忆曰往时感今而指昔也又云军令分明数举杯葢闇讥其日饮不事事也八哀诗于严武云岂无成都酒忧国只细倾则鸿渐之縦饮于忧国之志荒矣右説于数举杯三字看出刺鸿渐意然云公诗标巫峡锦江指西蜀之地形尚可商愚谓锦江春色逐人来指严武最后至蜀时人字即指武巫峡清秋指今日思武时也公将赴成都草堂途中有作先寄严郑公云故园犹得见残春又云肯借荒庭春草色春归云别来频甲子归到忽春华皆可证年谱亦云或谓永泰元年四月严武卒此诗作于是年之秋离草堂而来正当春色逐人今又清秋追念武知已之恩不觉万壑皆哀按年谱公永泰元年正月辞幕府归草堂四月严武卒五月遂离蜀南下自戎州至渝州六月至忠州秋至云安观此此説之误可知清秋指至云安之清秋亦不妥安知非大厯二年之清秋耶自平宫中吕太一收珠南海千余日近供生犀翡翠稀复恐征戍干戈宻太一以广徳元年十二月反平之必在二年自大厯二年逆数为三年故曰千余日近供生犀翡翠稀即第五诗所云南海明珠久寂寥也一言近供一言久寂似相迕然自平诗是自收珠南海千余日数之此诗则连太一未平时言之也诗不作于云安此乂一证
　　五首合而观之一汉朝陵墓二韩公三城三洛阳宫殿四扶桑铜柱五锦江春色皆以地名起分而观之一二作对一责代宗时吐蕃乱诸将一责肃宗初禄山乱诸将其事对其诗章句法亦相似三四作对一举内地割责以宰相临边之将徒烦输挽一举逺人畔责以藩镇兼相之将不能镇抚其事对其诗章法句法亦相似末则另为一体杜诗无论其他以此类言亦可想当日鑪锤之苦所谓晩节渐于诗律细也与秋兴八首并观愈见
　　秋兴八首
　　玉露凋伤枫树林巫山巫峡气萧森江间波浪兼天涌塞上风云接地隂丛菊两【一作重】开他日泪孤舟一系故园心寒衣处处催刀尺白帝城髙急暮砧
　　波浪兼天风云接地非但写夔州山水公时舣舟欲下江汉此即孤舟去路也
　　有谓塞上指由蜀入秦之塞此章八句皆指夔州若七句指夔州独一句指蜀塞不成章法矣夔府书懐诗絶塞乌蛮北孤城白帝边白帝城楼诗江度寒门閤城髙絶塞楼返照诗絶塞愁多早闭门何必蜀塞乃可言塞邪
　　他日与故乡一类即后章所云昔时葢故里樊川之感也前后诗有归檝生衣卧具舟将出峡等句是此孤舟即归舟也白帝城楼诗夷陵春色起渐儗进扁舟晓望白帝城盐山春城见松雪始儗进归舟未尝一日忘故园之心也丛菊映枫林孤舟映巫峡章法尤竒
　　夔府孤城落日斜每依北【一作南】斗望京华聴猿实下三声泪奉使虚随八月槎画省香罏违伏枕山楼粉堞隠悲笳请看石上藤萝月已映洲前芦荻花
　　陆游入蜀记唐故夔州与白帝城相连杜诗白帝夔州各异城言难辨也此谓夔府孤城当与上章孤舟例看葢以客子言之虽蜀麻呉盐清秋万船不碍其为孤舟虽白帝夔州两城相连赤甲白盐闾阎缭绕不碍其为孤城也
　　上章白帝暮砧城髙砧易闻也此言夔府落日白帝在东夔府在西也皆非漫下
　　北斗或作南斗按秦城上直北斗又北斗之宿七星明第一主帝为枢星上句言日此句言斗又言望京华以类而言非南斗明矣唐人亦多用北斗如平临北斗之类公诗亦多用北斗如秦城近斗杓之类或又引三辅黄图云汉初长安城狭小恵帝更筑之城南为南斗形城北为北斗形至今人呼斗城谓之南北皆可其説亦非
　　奉使句非谓乘槎到天河徒为虚语葢槎与上章孤舟相映乘槎可到天河今繋舟不能至京华故曰虚随八月槎公诗有愁边有江水焉得北之朝之句三四一应夔府一应京华虚随八月槎不如此説不可与言京华应矣五画省应京华六粉堞应夔府其意易见
　　千家山郭静朝晖日日【一作日处一作一日一作百处】江楼坐翠防信宿渔人还泛泛清秋燕子故飞飞匡衡抗疏功名薄刘向传经心事违同学少年多不贱五陵裘马自轻肥首章言暮砧次章言落日此章言朝晖当时日夜无聊不遑安处读之如见
　　日日江楼与渔人还泛泛同故赋所见以自喻信宿正与豳风于汝信处于汝信宿一意清秋燕子是将去之物故飞飞者若见客不去故以飞飞将去嘲之也云安子规诗客愁那聴此故作傍人低
　　公天寳初应进士不第天寳末献三大礼赋明皇召试文章授河西尉改右衞率府胄曹参军此与衡初以好学射策科甲不应令除太常掌故调平原文学畧似后肃宗至徳二载拜行在左拾遗以上疏救房琯获谴得免推问扈従还京未防出为华州司户参军后遂弃官流寓于蜀广徳元年召补京兆功曹不赴二年严武表为节度参谋检校工部员外郎赐绯鱼袋明年春辞幕府离蜀大厯元年至夔视衡由史髙幕入朝廷上疏至丞相封侯果何如乎故曰匡衡抗疏功名薄也诸家注衡皆太畧衡之文学经术与史髙辟荐本末皆不及如此则古来抗疏者多何独以衡为言
　　公献赋授官与向初献宣帝赋颂数十篇亦畧同后遂流滞于外不能入朝虽时为诗歌不忘朝廷视向之数退数进传经以寄忠悃得乎故曰刘向传经心事违也衡之抗疏多传经义向之传经亦讽时政其前后疏多及经义旧注向亦太畧
　　公与衡向皆文学士故引用之七句遂及同学少年同学者一时同为文学者也少年者以已白头视彼为少年也抗疏传经皆在朝廷五陵即京华地衡向古人同学今人公俯仰古今感慨系之不必泥衣马轻肥以为讥刺有谓同学少年既非抗疏之匡衡又非传经之刘向志趣与公絶不相同果如此当言异学何言同学乎
　　闻道长安似弈棋百年世事不胜【一作堪】悲王侯第宅皆新主文武衣冠异昔时直北闗山金鼓震【一作振】征西车马【一作骑】羽书驰【一本作迟】鱼龙寂莫秋江冷故国平居有所思
　　奕棋者倐胜倐负局势变迁广徳二年吐蕃入寇代宗如陜州吐蕃陷京师立广武郡王承宏为帝郭子仪复京师代宗至自陜州所谓似奕棋也是时公在蜀故言闻然亦讳辞也下句又合禄山陷京师明皇幸蜀及肃宗复京师明皇至自蜀之事言之故曰百年世事其实两句皆指代宗时事也明皇事百年中带言之耳闻道二字又不止贯此两句直贯至五六句止各説一事説者以王侯文武二句为奕棋为不胜悲非也
　　唐人最重族望所谓衣冠者族望也丧乱衣冠流离所用文武流品猥襍故曰文武衣冠异昔时旧注未明
　　或谓直北指夔北乃陇右闗辅间不知此章直北征西与下章西望东来皆据长安言直北二字与愁看直北是长安之直北不同凡看诗文宜知大段此章前六句作段读者多以四句为段非也是时西北多事姑以广徳二年言之又以仆固懐恩及吐蕃回纥等寇边一事言之吐蕃寇醴泉奉天党项羌寇同州浑奴刺寇盩厔直北闗山金鼓震征西车马羽书驰当是此等或以广徳元年吐蕃入长安征天下兵莫至故曰羽书迟非是
　　八章中前三章详夔州畧长安后五章详长安畧夔州此章末句可以结本章可以起下章可以总起下四章故国平居有所思犹歴歴开元事分明在眼前
　　蓬莱宫阙对南山承露金茎霄汉间西望瑶池降王母东来紫气满函闗云移雉尾开宫扇日绕龙鳞识圣顔一卧沧江惊嵗晩防回青琐点【一作照】朝班
　　按汉武承露铜柱在建章宫西建章宫在长安城外西北隅唐东内在京城东北不闻有承露盘事此章葢言唐开寳宫阙之盛又以明皇好道故以蓬莱承露瑶池紫气连类言之不必实有金茎
　　唐公主如金仙玉真之类多为道士筑观京师西望瑶池葢言道观之盛与上宫阙一类如玉台观诗冯夷嬴女亦是形容玉台观之盛仿佛有冯夷嬴女非咏嬴女也公诗有王母昼下云旗翻东来紫气指太清宫
　　或谓公葢以瑶池王母之饮隠喻贵妃之册为太真紫气函关之临显讥元之降于永昌如此説是追数前朝之失非追忆前朝之盛也
　　史称明皇仪范伟丽有非常之表潞州别驾时州境有黄龙白日升天又京师所居宅外水池浸溢顷余望气者以为龙气又所居里名隆庆时人语讹以隆为龙韦庶人称制改元又为唐隆上益自负此诗日绕龙鳞与常説称天子龙顔不同旧注引汉髙帝隆准龙顔齐髙帝龙颡钟声鳞文徧体皆非也享龙池乐章姜皎一篇有常经此地谒龙顔句可为此作注或谓一卧沧江言一卧不复起也惊嵗晩追遡身歴三朝皆成往事今不知防时再列朝班葢公自天寳十载献三大礼赋时年四十以布衣一识圣顔至肃宗至徳二载拜左拾遗时年四十六始点朝班至代宗大厯元年自云安至夔时年五十五矣此説非是一卧者卧病于夔所谓伏枕也嵗晩即秋也诗言防回青琐如上説当改为防时青琐回与时各一义岂可溷解
　　此诗前六句是明皇时事一卧沧江是代宗时事青琐点朝班是肃宗时事前六句但言天寳之盛陡然截住即陡接末二语他人为此中间当有防许繁絮葢上章言长安之衰此章言长安之盛合而读之其义自见也
　　瞿唐峡口曲江头万里风烟接素秋花萼夹城通御气芙蓉小苑入边愁朱帘绣柱围黄鹄【一作鹤】锦缆牙樯起白鸥回首可怜歌舞地秦中自古帝王州
　　上章长安宫阙此下三章长安城外池苑此章曲江也上下四章皆前六句长安后及夔州此章在中首二句便以瞿唐曲江合言亦章法变换处然已下只言曲江不言瞿唐以详于首章故也
　　明皇始筑夹城至曲江芙蓉园而外人不知禄山犯阙帝登兴庆宫花萼楼置酒凄怆自此遂西幸通御气入边愁围黄鹄起白鸥四句皆上盛下衰通御气三字尤诗人立言之妙解者失之与外人不知对看自明
　　曲江与乐游园杏园慈恩寺等相近地本秦汉遗迹唐开元中疏凿更为胜境故曰回首可怜歌舞地秦中自古帝王州由衰忆盛感慨无穷
　　昆明池水汉时功武帝旌旗在眼中织女机丝虚夜月【一作月夜】石鲸鳞甲动秋风波漂菰米沈云黒露冷莲房坠粉红闗塞极天唯鸟道江湖满地一渔翁
　　此章忆昆明池也虚夜月动秋风波漂菰米露冷莲房与上章围黄鹄起白鸥皆遥想彼中秋色也此章六句长安七八句夔州关塞即首章塞上江即首章江间连湖言之者地势接近公将出峡赴荆南故也陡转陡住笔端髙絶出寻常蹊径之外
　　或极力辩杨用修之説谓杜以唐人叙汉事摩挲陈迹故有机丝夜月之词此立言之体非伤丧乱愚按昆明池水汉时功是据唐代言不仅前朝陈迹以唐人叙汉事摩挲陈迹尚有感况以唐人叙唐陈迹谓非伤丧乱可乎又云昆明一章紧接上章秦中自古帝王州一句而申言之时则曰汉时帝则曰武帝云云如此则是上章思唐此章思汉矣但以上章末句为此章来脉可也一渔翁断作杜自谓将赴荆南寄别李剑州云路经滟滪双蓬鬓天入沧浪一钓舟寄别马巴州云独把渔竿终逺去皆可证
　　下坠粉红就莲房言此沈云黒亦当就菰米言不就水言一説陈蔵器本草菰首小者擘之内有黒灰如墨名鸟郁人亦食之按庾肩吾诗黒米生菰葑青华出稻苗公行官张望补稻畦水归亦云秋菰生黒米此説较得
　　昆吾御宿自逶迆紫閤峰隂入渼陂【一作紫閤峰隂入渼陂昆吾御宿自逶迆】香稻【一作红豆一作红稻一作红饭】啄余【一作残】鹦鹉粒碧梧栖老鳯凰枝佳人拾翠春相问仙侣同舟晩更移防笔昔曽【一作游】干气象白头吟望苦低垂
　　或云此言游宴渼陂之事按此章合言长安城南昆吾御宿渼陂诸境不皆曲江昆明但指一处也香稻碧梧属昆吾御宿佳人拾翠仙侣同舟属渼陂西陂泛舟诗云青蛾皓齿在楼船横笛短箫悲逺天西陂即渼陂所谓青蛾即佳人拾翠春相问也问字用杂佩以问之问其意则如赠之以勺药耳仙侣同舟晩更移指与岑参兄弟不妨渼陂行船舷暝戞云际寺水面月出蓝田关即晩更移之证也
　　旧注香稻宫中以供鹦鹉按鹦鹉者出陇州当是昆吾御宿间豪家共有之物不必宫中拈出亦可见当时彼中珍禽佳树之美其实诗止重香稻碧梧以鹦鹉鳯凰妆点作丽句耳渼陂种稻未见言者公与鄠县源大少府宴渼陂诗有饭抄云子白句説者谓云子碎云母以儗饭之白升庵韵藻引山稻名云子河柽号雨师直以云子为稻名渼陂有稻亦未可知香稻二句与上章波漂菰米露冷莲房同皆遥想彼中秋景下二句由秋追述春时游赏之乐上二句现前下二句过去也因又追念当时献赋有谓防笔指渼陂行诸诗干气象即赋诗分气象意不如指献赋言吟望望字与第二章望京华相应既望而又低垂是不能望也笔干气象何其壮白头低垂何其惫诗至此声泪俱尽故终焉
　　杜此八首命意练句之妙不必论以章法论章各有法合则首尾如一章兵家常山阵庶防似之人皆云李如史记杜如汉书予独谓不然杜合子长孟坚为一手者也或八章择取一二者非又杜此诗古今独絶妄儗者尤非
　　咏懐古迹五首【説四首】
　　支离东北风尘际漂泊西南天地间三峡楼台淹日月五溪衣服共云山　词客哀时且未还庾信平生最萧瑟暮年诗赋动江关
　　东北风尘指禄山乱与第五句相应或指少为齐赵之游或云公初陷贼中在山东河北间皆非
　　此章公自赋以庾信为比耳夔州无信古迹或因信曽居宋玉江陵故宅强牵立説非也此诗题曰咏懐古迹有谓首章咏懐余四古迹者其説虽非尚知咏懐二字不得専泥古迹遂忘咏懐也宋玉昭君先主武侯遇皆不偶是章章古迹章章咏懐宜知此
　　摇落深知宋玉【一作为主】悲风流儒雅亦吾师怅望千秋一洒泪萧条异代不同时江山故宅空文云雨荒台岂梦思最是楚宫俱冺灭舟人指防到今疑
　　风流儒雅即第五句文师者师其文正与李陵苏武是吾师同耳或云亦字有不满意又云非道徳师乃文雅师或云景行之至不惟尚友直欲师之皆非
　　怅望二句杜言已今日怅望千秋之下一畨洒泪如宋玉悲秋异代同一萧条惜不同时耳同时如汉武读相如子虚赋而善之曰朕独不得与此人同时哉洒泪如秋兴八首之类
　　江山二句言故宅已无空有文彼云雨荒台本出梦思今反现在岂得为梦思邪葢皆后人所为耳不止荒台不可信即楚宫亦俱冺灭舟人指点皆可疑也人与宅俱亡正感慨处
　　羣山万壑赴荆门生长明妃尚有邨一去紫台连朔漠独留青冢向黄昏画图省识春风面环佩空归月夜防千载【一作嵗】琵琶作胡语分明怨【一作愁】恨曲中论
　　此诗二明字杜诗时有复字然负薪行止作昭君邨疑此明妃或后人妄改
　　画图句言后人不能亲覩但于画图省识其面耳省识者审视也此即用毛延夀事变化出竒如九日蓝田崔氏庄用孟嘉事也或云省字宜训省事之省犹约畧之义非或云省记也言不见其人但忆曽于画图中认看春风面耳亦通
　　诸葛大名垂宇宙宗臣遗像肃清髙三分割据纡筹策万古云霄一羽毛伯仲之间见伊吕指挥若定失萧曹运【一作福】移汉祚终难复【一作难恢复】志决身殱军务劳公诗屡用宗臣字此二字本出萧曹列传賛尤可与第六句相映
　　武侯在军亦纶巾羽扇遗像清髙不可畧身都将相气象犹然草庐功名富贵不能束缚卓然髙出古今无两万古云霄一羽毛谓此也易渐卦有鸿渐于逵其羽可用为仪诗意本此而不见用古之迹
　　或言孔明声名飞扬卓絶万古如云霄一羽谁能匹之或言嗣主不才再传而失鞠躬尽瘁所谓髙义薄云霄者徒付灰飞烟灭不啻羽毛之轻皆非
　　焦氏笔乗云昔人以三分割据为孔明功业不知此乃其所轻为正如云霄间一羽毛耳亦非诸将末章巫峡清秋此第二章怅望洒泪与秋兴八首是一时作可合观之
　　覃山人隠居
　　南极老人自有星北山移文谁勒铭征君已去独松菊哀壑无光留户庭予见乱离不得已子知出处必须经髙车驷马带倾覆怅望秋天虚翠屏
　　首句公自喻南游周南留滞古所惜南极老人应夀昌结托老人星罗浮展遐步今霄南极外甘作老人星公诗屡用二三四惜山人之去五句承首句六七八承二三四言出处之难苦辞正论厚道深情生人感悟但云风刺孤此老矣当与常征君一首并读柏学士茅屋
　　碧山学士焚银鱼白马却走身嵒居古人已用三冬足年少今【一作曽】开万卷余晴云满户团倾葢秋水浮阶溜决渠富贵必従勤苦得男儿须读五车书
　　柏学士诸家无定论愚按全集有览柏中丞兼子侄数人除官制词因述父子兄弟四美载歌丝纶此柏学士应是中丞子侄学士或即所除之官全集此诗后即题柏学士山居壁二首又寄柏学士林居一首茅屋即山居林居也此诗云白马却走身嵒居后诗云山居精典籍又云叹彼幽居载典籍萧然暴露山之阿此云晴云满户团倾盖秋水浮阶溜决渠后云壄屋流寒水山篱带白云语意皆合无所疑也全集有览镜呈柏中丞陪柏中丞观宴将士奉送柏二别驾将中丞命赴江陵送菜诗云常荷地主恩送诗云柏公镇夔国公游于柏氏父子兄弟间熟矣柏公即柏茂林或作茂琳与柏正节是一人此柏学士必不屑以门廕进身而愿以文章显名者何必以世系将门为疑哉又古诗文所云学士不尽官名亦有泛言文学之士者柏氏子弟已有银鱼而好学以学士称之亦无妨也
　　奉送蜀州柏二别驾将中丞命赴江陵起居衞尚书太夫人因示従弟行军司马位
　　中丞问俗画熊频爱弟传书防鹢新迁转五州防御使起居八座太夫人楚宫腊送荆门水白帝云媮碧海春与报【一作报与】恵连诗【一作书非】不惜知吾斑鬓总如银
　　或曰唐书世系表杜济与位同出杜景秀下并征南十四代孙公为征南十三叶集有示従孙济诗斯为合矣位又称従弟何与新表承用谱牒恐必有误或曰位是公之侄今曰従弟应是従侄之误愚谓题称従弟诗称恵连本非有误世系表多误未可据之反疑诗也济位并征南十四代孙公为征南十三叶称济従孙亦未为合公有过従孙济诗济必非征南十四代孙此诗称位従弟后有乗雨入行军六弟宅诗云令弟雄军佐位自是公之弟非侄也以位为公侄当以守嵗阿戎家为据然阿戎非王浑子戎是王晏従弟王思逺小字阿戎全集杜位宅守嵗下前人已辩之矣
　　人日
　　此日此时人共得一谈一笑俗相看尊前柏叶休随酒胜里金华巧耐寒剑佩冲星聊蹔拔柙琴流水自须弹早春重引江湖兴直道无忧行路难
　　公集元日太嵗日人日皆有诗人日当时令节谈笑恒事休随酒休者废也非禁止词时公以肺病不饮早春江湖续得观书题所谓正月中旬定出三峡也本无他意今见説者附防占嵗书以休随酒是戒其谈笑后四句盖欲避俗而行全非本意时人顾深喜以为独得聊复一辩集本题五言一首自当合看三句元日四句人日即春寒华较迟意五六以不饮聊及剑琴亦将行俶装意也直道亦偶然及之不必执泥妄生枝蔓
　　宇文晁尚书之甥崔彧司业之孙尚书之子重泛郑监前湖
　　郊扉俗逺长幽寂野水春来更按连锦席淹留还出浦葛巾敧侧未回船尊当霞绮轻初散櫂拂荷珠碎却圆不但习池归酩酊君看郑谷去夤縁
　　集后有夏夜李尚书筵送宇文石首赴县聨句此宇文晁即宇文石首石首县名属江陵府尚书即李之芳聨句公首倡云爱客尚书重之官宅相贤结句之芳云客居逢自出为别防凄然尚书之甥此其证也彧云翟表郎官瑞鳬看令宰仙又云兴饶行乐处离惜醉中眠即此崔彧也尚书之子佚其名一云孙下当有缺字是也重泛郑监前湖者集中此诗之前暮春陪李尚书李中丞过郑监湖亭泛舟得过字一首是也近见一解云此诗是崔姓一人重邀公泛湖而作此崔姓者是宇文晁尚书之甥崔彧司业之孙尚书之子杜撰可笑且云公薄其人不乐与之同泛故制题如此公温然长者反似轻薄恶少此等解累之也其书方有时名故辩之
　　韵防夤縁连络也本诗家常用字孟浩然沙岸晓夤縁公诗蓱泛苦夤縁俗语贿作道地亦曰夤縁时解遂谓此二字公所以深致鄙诮附识以戒妄説留别公安大易沙门
　　隠居欲就庐山逺丽初逢休上人数问舟航留制作长开箧笥儗心神沙村白雪仍含冻江县红梅已放春先蹋罏峰置兰若徐飞锡杖出风尘
　　此诗末二句或谓时公欲往庐山故言当先置寺于彼以待大易之来飞锡或引志公与白鹤道人争潜山麓事出风尘或谓勉其勿恋恋丽俱非此葢欲大易置兰若精进于此徐竢道成飞锡本用湛方生庐山神仙诗序今备録左方读者自知
　　晋湛方生庐山神仙诗序曰浔阳有庐山者盘基彭蠡之西其崇标峻极辰光隔煇幽涧澂深积深百仞若乃絶阻重险非人迹之所游窈窕冲深常含霞而贮气真可谓神明之区域列真之苑囿矣太元十一年有樵采其阳者于时鲜霞褰林倾晖映岫见一沙门披法衣独在嵒中俄顷振裳挥锡陵崖直上排丹霄而轻举起九折而一指既白云之可乗何帝乡之足逺哉穷日苍苍翳然灭迹诗曰吸风圃饮露丹霄室宅五岳賔友松乔








　　午亭文编卷五十
