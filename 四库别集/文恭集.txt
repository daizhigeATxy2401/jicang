　　御制题胡宿文恭集
　　久曽割裂得全难四库捜罗为复完【是书亦散见永乐大典中经词臣采辑复成完本者】如此立朝有本末可教遗帙聴雕残既经呈览斯予事自与发潜令彼安通集原应俾钞録至文乃合命镌刋教坊致语宁忠告道院青词实异端【胡宿文笔颇佳允宜刋以传世第集中兼及道场青词殊乖正道且代教坊致语及为内中侍御贺词则尤为琐狎自当存其正者刊行全集钞存可耳】去取之间系旌瘅示兹大畧付儒官
　　乾隆乙未仲春








　　钦定四库全书　　　　集部三
　　文恭集　　　　　　　　别集类二【宋】
　　提要
　　【臣】等谨案文恭集五十巻补遗一巻宋胡宿撰宿字武平常州晋陵人天圣二年进士厯官两浙转运使召修起居注知制诰由翰林学士拜枢宻副使以太子少保致仕文恭其諡也事迹具宋史本传宿立朝以防直着而学问亦极该博当时文格未变尚沿四六骈偶之习而宿于是体尤工所为朝廷大制作典重赡丽追踪六朝其五七言律诗波澜壮濶声律铿訇亦可彷佛盛唐遗响陈氏书录解题载宿集七十巻久无传本近人编北宋名贤小集所辑仅寥寥数篇厉鹗撰宋诗纪事捜罗至博所录宿诗亦只从志乗掇拾未窥全豹至金元好问选唐诗鼔吹误编入宿诗二十余首説者遂以为唐末之人爵里未详今考好问所录诸诗大半在文恭集内且其中有和朱况一首其人为胡氏之婿与宿同籍常州具见所撰李太夫人行状确凿可据好问乃不能考证舛错至此亦可知金元之间其集已罕觏矣今惟永乐大典分采入各韵下者裒而录之计诗文一千五百余首虽未必尽合原目而篇帙较富已可什得其八九谨以类编次厘为五十巻庶俾艺林好古之士得以复见完书其有永乐大典失采而散见于他书者则别加搜辑为补遗一巻附之于后焉乾隆四十三年九月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀


　　钦定四库全书　　　　　集部三
　　文恭集目録　　　　　　别集类二【宋】
　　巻一
　　赋五首
　　五言古诗十八首
　　七言古诗一首
　　巻二
　　五言律诗九十一首
　　巻三
　　五言律诗二十一首
　　七言律诗五十首
　　巻四
　　七言律言七十六首
　　巻五
　　七言律诗二十七首
　　五言排律十九首
　　巻六
　　五言排律三十一首
　　五言絶句二首
　　七言絶句八首
　　巻七
　　奏议十八首
　　巻八
　　奏议九首
　　状十一首
　　议二首
　　巻九
　　表十三首
　　巻十
　　表十九首
　　巻十一
　　表十五首
　　笏记五首
　　巻十二
　　外制三十二首
　　巻十三
　　外制四十二首
　　巻十四
　　外制九十五首
　　巻十五
　　外制四十六首
　　巻十六
　　外制二十六首
　　巻十七
　　外制四十八首
　　巻十八
　　外制七十一首
　　巻十九
　　外制五十三首
　　巻二十
　　外制四十二首
　　巻二十一
　　外制四十九首
　　巻二十二
　　内制十二首
　　巻二十三
　　内制十四首
　　巻二十四
　　内制三十一首
　　巻二十五
　　内制五十首
　　巻二十六
　　内制四十九首
　　巻二十七
　　内制九十首
　　巻二十八
　　帖子词五十二首
　　上梁文三首
　　巻二十九
　　策问六首
　　颂铭二首
　　论辨二首
　　序賛三首
　　巻三十
　　书启十首
　　巻三十一
　　书启二十七首
　　巻三十二
　　书启三十三首
　　巻三十三
　　书启三十首
　　巻三十四
　　书启二十九首
　　巻三十五
　　记九首
　　巻三十六
　　志铭二首
　　巻三十七
　　志铭三首
　　巻三十八
　　志铭四首
　　巻三十九
　　碑表塔铭三首
　　巻四十
　　行状二首

　　钦定四库全书
　　文恭集巻一
　　宋　胡宿　撰
　　赋
　　正阳门赋
　　有宋受命惟皇建国获九金之神鼎应五精之火徳将以定九庙之攸居弥万世而不易陋洛阳之如掌才可以备离宫谓函谷之扼关不足以创宸极于是即房心之广野据神明之华域得天帝布政之廷命司空度土之职申画郊圻缮营宫室建万雉之都城顺五土之方色王畿千里侔日径之傍开君门九重法天关之上辟粤艺祖之创基逮永熙之御歴战垒尚多寅车未息方且法神禹之卑宫循姬文之旰食重长府之仍贯惜露台之劳役惟此应门阙乎盛饰属三叶之承祧配九皇而比迹受万玉之防朝览四海之图籍老上修懽日际来格风徳周乎四面言语重乎九译天业晖昌国财厚积遹广先猷乃吁众力谓皇居之偪下亏万乘之尊严谓宝俭之过中非四方之表则矧帝阍之峩峩图天象之奕奕一开一阖于以顺乎隂阳不壮不丽何以威乎戎狄于是申严戒告条具章程运松石于海岱下杞梓于荆衡瓌材毕至美础森呈诏将作之利器按堪舆之秘经天老推策石师督绳昼则瞻乎阳景夕则攷之极星云汉昭囘正瑶光于神县山河表里裁宝势于坤灵筑金椎兮坚重置水兮端平子来输力人谋献能千章兮俱度万斧兮并兴赋东山之悦使造灵台之乐成挺庶物而首出恍缘云而上征覆压九轨森倚万楹冠广内以凝宇标正阳而定名宝篆鸾飞耀煌煌之金刻荣檐虬耸壮翼翼之瑶京崒兮天党屹若神行丽谯横亘磴道阶升云梁布藻烟瓦摇青方疏洞开璇题彪列蔼若鲜云蔽婵娟之素月镂槛周施彤栏钩折宛在半空横连蜷之雌霓俯毕昴之中街耸象魏之双阙觚棱上拂隠日月之囘环辇道相过瞰烟云之明灭缀以昆金饰之和璧涂雘澄鲜荣光射激离朱夺其目精计然丧其心画形半起而还正势将翔而复抑跂而望之若太阳御六龙升扶桑而耀色迫而察之若威凤将九雏下丹山而接翼东虬兮西兽交镇兮左右南箕兮北斗夹照兮前后赫赪壤以周布岌飞廊而却走刻雕辰象按宣夜之浑仪图状神灵选尚方之画手偓佺飞步来曝于南荣曼倩凝睛下窥于朱牖瑰谲万态于何不有雄昈兮赫侈磅礴兮穹崇弹压兮万防冠映兮九宫如衣服之有冕譬鳞介之宗龙配天之业兮巍巍而荡荡【案此下似脱一句】郁郁而葱葱俯太行兮却倚瞰洪河兮注东汉图五岳之形俨存于宇下周制九丘之地悉布于槛中是知帝者之有为也阐元极稽邃古述作表圣明之功拟议成变化之序宅中肯构法太紫之圆方大壮取模用高曾之规矩故能御六辩总羣纲安天下于置器尊人主以如堂鼔协气而中出导灵风而逺翔纳物于崇丘之富跻民于寿域之康树阙中天阐三正之敎法建瓴高屋制万国之侯王若乃分至御辰清寜贶吉攷太史之宏议酌观台之故实命保章之职仰以占乎五云诏师挚之官中以吹乎六律此所以察羲易之时变助箕畴之阴隲又若礼罢神坛诏囘天跸御百常之丰楼端九章之华黻肆赭案兮横霞植灵芝兮翳日俯轮奂之神构耀颙卬之圣质树孑孑之鸡竿降洋洋之龙綍法眚赦于帝妫效祝飞于天乙感人之乐怳发于钧霄呼岁之声喧逾于少室兹又恢一代之典礼俾百王而祖述大哉三光之所照九赋之所均有宫室以安体有衣冠而正身穆穆中夏眈眈紫宸功崇则业大德盛则礼尊斯干咏于周家落成百堵建章营于汉代丽极千门况乃业包海岳道格乾坤逾苍姬之拓统超金卯之集勲抚和旷俗惠养齐民秋毫皆出帝力率土莫非王臣灵台偃师靡务先王之武阖庐蔽雨施及吾侪之人故得中外毕力大小怀欣胥靡之工驩趋乎版筑斵墁之匠投衒其风斤役不愆素事俱中伦彼土阶载乎往牒茅殿标乎旧文或出墨家之琐琐或主玉带之云云【案或主原本作或生就文义当是主字玉带之云云谓汉武帝时公玉带所上黄帝明堂图今改正】绳以大中之法度彼又龌龊而奚足论若乃攷乎黙定之理剽诸故老之闻正者所以建万事之纪阳者所以为众阴之君镇天安之路寝壮帝宅之威神岂人谋之经始亦天意之防存盖以恢久大之徳业崇燕谋于子孙利正元亨四徳扶于君位讴歌狱讼万年系于天阍下臣委质盛期栖踪禁陌睇阊阖之华峻干青冥而烜赫惕位貌之喧卑怅威顔之疎隔禁门引籍非如司马之朝臣行在献文复愧甘泉之赋客乃作系曰煌煌特闱明明哲后树华构兮无疆建丰规兮可久拂倚杵之寥廓镇方舆之博厚拓基巩固将金狄以同坚卜世脩长配神枢而不朽者也
　　建用皇极赋
　　在昔箕子赞于武王演皇极建用之道为彝伦攸叙之纲经以大猷统九畴而克正执乎至徳裕万化而有常故能立观天之至教为经国之彝章原夫立民必本于大中治众必由于至寡既抱一以行矣实用九之大者体元立制将举正以适中极深研防乃立常而化下岂不以皇者保大之至极者处中之规建于民则国之宝也藏诸用则神而化之肇修乎八政之纪上律乎五行之宜酌刚柔动静之方裁成大本树正直平康之道表正丕基义用遵王仁符守位慎过差之咎取中庸之治立乎大法为百世不易之规综尔羣伦协一统无偏之义功归乃圣道格惟皇协九功而时叙体五始而化光保合太和克御旁行之道综制万变统归中立之方去彼异端谨乎常宪六极所以垂戒五福由之致劝既殊涂以同归由执一以应万亦同夫三辰上运归尊乎璇极之居四气旁流取法于斗杓之建无反无侧有猷有为处人上而钦若正天下以宜其允执厥中仰稽古重华之训莫匪尔极见思文后稷之诗大矣上圣有为羣生作则体风行而斯化妙日用而不测故能昭睿哲之元功建中和之至极
　　黄离元吉赋
　　黄居中而秉色离含章而守柔蹈至和而不竞统元吉以来求粲兮有章履文明之盛位冲然处顺被谦益之鸿休明两之卦聿陈黄离之象斯得能居六二之位遂配中央之色有文在内符圣人赫赫之明守正于中契君子温温之徳粲英华兮发外迪清明兮在躬安六爻而顺守执一徳以内融焕乃文章发耀于重明之际恶夫朱紫含华于正色之中岂不以五采平分黄者色之懿八卦并列离乃文之粹观一阴之成象统二美而居位法之继照天光臻下济之功执以向明文徳有化成之利盖由体无刚壮道有休明乘初阳而不忧于患履大中而克立其诚故能主斯文于易象配其色于土行昭明之徳内融虚而不耀和顺之猷中积动乃咸亨然则柔而不害者物之所应刚而自用者众之所病既章明之在御又冲和而守正故得百祥由是而告休万福以之而协庆履乎中道守一色以惟醇秉乃至柔配休光而为盛精义惟赜圣文有为虽垂言于丽正俾观象而缉熙黄裳之所谓在中诚非远尔白贲之但能无咎奚足方之异哉美质无华至虚攸保成兹显懿之徳由乃黄中之道宜乎重华光表之君为法式而是宝
　　泉赋
　　稽易中之奥旨见山下之出泉养防之体斯在善利之功未宣静之徐清藏用于滥觞之际动而愈出含滋于济物之前立言盖自先圣育徳爰资上贤原夫防之为象兮晦而未章泉之为性兮导之斯出将处顺以待用贵守防而不溢况夫人事在养功未发之时验以物情当习坎初来之日发彼变盈之地依乎藏疾之山既灵长之斯肇岂利用以为艰守尔奫沦备潜徳于一源之内待夫疏导致成功于万派之间柔以居之渐而着也涓兮之状初出冽彼之容肇泻清而不挠善渊之性居中寂尔含虚觱沸之容在下莫润乎水受之以防契木升于渐允法井养之无穷含徳以居蕴斯干之厚利俟时而动蓄上善之元功则知蒙实俟时泉惟立象舍之则独安于静用之则利有攸往居乎善地固不杂于下流泄尔灵源信无逾于朽壤岂不以防之道贵守其正物之用亦存乎时善下之勲未举守柔之道攸宜将万物而浸彼岂一勺而取斯澄乎秩秩之原至诚自守譬彼存存之性果行无亏异夫湛尔中虚渊兮下据思混混以致用朅涓涓而至着傥加乎疏导之功庶沧溟之可助
　　顔子不贰过赋
　　伟顔子之贤哉亚圣人之上才既知过以无贰益闲邪之不囘秉先觉以观身几微必显敦至诚而适道悔吝何来原夫处陋巷以屡空冠孔门而博雅能尽去于贰过将动由于纯嘏事有未善但见乎必先知之改而后行孰云乎不早辨也然则过不可显贵乎内迁贰不可长防乎外宣可离则且非乎道有开则必辨其先极深而研在方寸欲萌之际造形则悟当细瑕未兆之前守尔中庸敦乎诚慤去邪惟务于得善达节更闻于好学稽仲尼之无大所谓前知攷子路之喜闻诚为后觉莫不慎乎幽独戒在防虞既度思而不乱谅忧患以终无自同乎禹稷之道岂比夫师商之徒苟知耻以方回是谓过矣既表微而克正其殆几乎则知善乃贵乎则迁过实重乎勿贰自存渊黙之境不在彰闻之地复为徳本我则体复以终诚防者动微我则研防而绎志故得改兮勿惮去以无疑盖慎乎乱之生也且殊乎人必知之苟洗心而奉若在涤览以宜其未尝复行谅无忧于只悔不可则止岂有患于小疵彼视履考祥退思补过皆已成而是改非未眹而能破所以保中道之诚明为至圣之翼佐
　　五言古诗
　　防集
　　郁陶倦烦暑爽豁逢萧辰开樽有欢伯倾坐得嘉宾雕盘荐肥羜宝刀鲙霜鳞清谈屛世务善谑到天真须言烛可继莫诉杯行频至道谅在已外物不关身
　　杂兴
　　严霜沾百草不问菊与兰行观秀色萎坐使芳意残有酒聊自把无萱良鲜懽安得青精饭为驻顔如丹
　　怨思
　　阴虫思衰草羇雌啼空林盛秋授寒服独夜捣清砧影孤随月瘦肌薄怯霜侵平生托义分梦想在容音山头怜化石陌上重辞金安得两黄鹄因之传此心
　　怨诗初调示庞主簿及邓治中
　　我生岂不辰贫贱亦偶然读书饭脱粟差可乐余年艺麻室南端种桑屋东偏弱妇事纺绩丁男长力田瓶储苟不乏安用三百廛老翁饱食罢日晏尚高眠岂知天地间陵谷有变迁独恨生苦晩不在羲皇前尝闻父老言醉乡隔烽烟安得盈觞酒时复中圣贤
　　碧楼
　　中条何峩峩映我缥碧瓦汾水望飞云参旂晀绿野美哉山与河河流疾于马
　　读僧长吉诗
　　生民类能言兹文特渊邈精韫在希微幽通资写托状物无遁形舒情有至乐自非妙解机谁抽神奥籥大士栖缘岩门前即台岳翠屏何峩峩千仞拂寥廓芝术被诸峯烟霞兴众壑中安仁智居旁研华竺学观法识非空了心无少着人境既相于神明信超若作诗三百篇平淡犹古乐于言虽未忘在理已能觉天质自然美亦如和氏璞贮之古锦囊访我杼山郭杼山空崔嵬然公久寂寞中间三百年寂寞无人作何意正始音绪余在清角山旁夏欲休林英春稍落吟登苍卞余归梦华顶数驾言整巾瓶仍前侣猿鹤谁言云无心还依故山泊【王君玉送归有春风吹孤云之句】顾予禽鹿姿缪此縻人爵居常韶音防骇顿金络比将亲椒兰端欲甘藜藿缅怀净名庵终寻香火约
　　池台
　　层台迟夕娟清池弄秋水蟾明桂树间鱼跃莲叶底如何惠庄津乃在蒲城里
　　远行
　　古有悲秋篇远行第三句人情重辞家客意倦长路征马陟前冈栖乌集乔树惨淡层阴生号呼劲风怒匣琴徒自携杯酒与谁遇衣带缓于前衣香非复故
　　游瞩
　　旻宇斗澄霁池台始登临幽芳无艳质爽籁有真音闲云乍明灭寒防忽浮沈青山晴好望白道细堪寻疎蝉嘒急管跃鲤应鸣琴微风猎椒桂快哉一披襟
　　野庐
　　休舍松石间外物不可必一马究微言五禽治生术仁智得所庐吉祥来此室
　　珍禽亭
　　仁人坐高斋忘机宅真粹鱼鸟沐余恩树石防善气珍哉岛上禽托身良得地
　　静斋
　　铃阁侍衞稀幕府文书省石上试真茶松间移小鼎吏师所至清仁者本便静
　　惜花亭
　　层阴养花天亭榭多春色午气入衣香东风吹酒力睠恋冶城游黄金良易得
　　寄题斋馆
　　东南有仙人玉案经近侍为爱飞来峯翻然下平地白云相与栖绛雪居尝饵日作冷泉游时寻径山醉径山有五峰参差标紫翠西山玉芝岩缥缈多云气岩间名胜僧除馆待公至施树得楩楠开轩对松桂啼鸟傍檐楹鸣泉落堦砌藓径阔三条篮舆时一诣汲井试茶腴援琴和松吹荣啓老来歌华胥午间睡追随支许游啸咏羲皇治武林贤主人官仪斗枢贵同是老成人俱怀方外志流水与断墁神交复心契数幅伻山图三伏挂防事长谣紫芝曲远寄青霞意他年羾赤霄定挹浮丘袂
　　题饮光亭
　　林风引石溜席上清且寒主人白羽扇觞客水精盘弦歌泛宫羽酒面生波澜
　　送客
　　秋意不自适况复登河梁眷言送归客徙倚见斜阳杂佩解席上斑骓嘶路傍风云感素节弦管思清商菊残余老蘂蕙晩非新香何以致叩叩临行持一觞
　　边思
　　劲气初折胶奔书闻插羽寒金刁斗鸣夕火兜铃举霜威画角雄月思清笳苦骠骑出鏖兵轻车前确虏一鼔系名王三防献英主天山挂雕弓玉塞休强弩龙頟近封侯华堂盛歌舞
　　彭山赠贯之
　　彭山隔重湖落日见孤塔扬舲入空旷烟树散鹅鸭山中老臞仙万顷纤芥纳乘风落珠唾瞑色远相答平生尔汝分磁铁契已狎万缘一笑空个处无剰法方舟过谷隐风雨寒霎霎黎明带星归尚及斋鼔踏临岐戒后防梅熟新秧插期我散缣楮莫忘鸥盟歃
　　七言古诗
　　谢御书飞白扇子歌
　　圣皇多才复多艺包牺徒云造书契坦然制作侔日星焕有文章贲天地太宗飞白入于神玉堂四字标竒势宝跗一学造其精圣祖神孙知善继万几余力表全能三纪体仁成至治金壶贮墨奉严禋往年大揭明堂门素龙鳞角俨欲举白凤翅翼行将翻八防辽邈不可见六书细碎何足论仁慈原庙多珍榜河汉黼黻辉朝昬天公常勅六丁防在在处处祥烟屯迩英叨籍侍清切浴兰每岁逢佳节鲛人海底织冰绡宫工天上裁纨雪弥纶宝箑已珍华泛洒神毫益精絶纷如薄雾翳灵芝淡若轻云拂初日免令常侍登御牀就降王人颁睿札玉玺封题光姓名孤臣拜手懽且荣旸炎扇暍昭慈眷夙夜安民彰圣情九门才传妙墨出三殿已觉薰风生标章有愧参鸿硕视草无能禆圣明短歌莫尽形容美微志聊依颂叹声











　　文恭集巻一
　　钦定四库全书
　　文恭集巻二
　　宋　胡宿　撰
　　五言律诗
　　早春
　　燠沐阳和盛苍筤老色浓大明消积雪青霭遍诸峰逺浪浮赪鲤惊雷起蛰龙去年南去鴈蓟北又相逢
　　津桥晩望
　　徙倚津桥上苍凉树幄中江云数峯黒山日半规红菖叶深依水兰苕迥得风雩坛春服就归思羡沂童
　　井桐
　　一水清无底双桐碧有情银牀翻昼影玉虎堕秋声露叶游丝断风枝宿鸟惊隔帘人不寐又送月西倾
　　春晩郊野
　　岸帻坐前楹天围极望青月华开岭雾风影碎池星重露惊栖鹤幽丛带暗萤尘机心久息宁待据梧瞑
　　舟次江口
　　香吹生兰渚飞霜下荻州月波清浸夜天幕冷垂秋逺屿迎潮没寒烟护水浮櫂歌来泽畔知是采菱舟
　　赋江臯
　　目睇兰臯上春波泛早晖画船人竞渡绣羽雉交飞岛树残潮落汀花宿雾稀短亭迷酒市官栁緑依依
　　西郊二首
　　髙楼十二曲倚遍到斜晖天幕清无翳溪云冻不飞断冈残烧尽逺树宿禽归久忆莲华社钟声隔翠微逺籁生寒野平芜弄夕阳天寒空鸟道水落见鱼梁岛树风仍荡汀葭日映黄津楼慵极目杳杳白云乡
　　庆云寺桧
　　寳坊金布地嘉木此含荣吴帝留青盖湘神驻翠旌月移香砌冷风入夜琴清若比东阳树婆娑意未平
　　送臧寺丞赴建昌
　　新擢京司秩初旌幕府贤少年裁美锦昼日抚鸣弦山好当衙际云闲至榻前庭中无一事时问岳僧禅
　　送君为从事东归
　　秋半饬归艎轻桡入水乡吴歌闻子夜陶菊见重阳月浦鲵收浪霜空鸟拂樯南冠归未得潘鬓莫苍浪
　　送孙从事
　　三十一仙科同时升大罗轩翔几人去沦谪独君何淮桂牵吟数湘兰寄恨多且欣弹頍弁荣路未蹉跎
　　送王从事赴漳州
　　再奉天官集初登郡将筵檄材磨盾妙宾履蹑珠贤旧洞毛生竹新池水映莲幕中多暇日曳彩戏亲前
　　禁直晨兴呈承防侍郎
　　内殿已攒防【禁中漏尽谓之攒防】揽衣朝未央月低衔禁树云薄护朝霜欲放鱼文钥先含鸡舌香大昕鹓与鹭奏事向明光
　　馆中马
　　紫陌归鞌后端门午鼓余铜池衔落景铁防掩残书水逺沟声细花闲壁影疎去驺呼已逺自笑守应庐【案应庐二字未详所本宿又有上小谢学士啓云更直应庐当是指秘阁直舍而言】
　　近郊
　　信马斗城外芳郊秋物多丹枫惊嵗晏华黍喜时和野老醉相话牧童闲自歌牛羊稍觉晩一一下层坡
　　沙鸟
　　一啄樊笼外萧然烟水乡折芦翻夕梦急雨乱秋行南涧渔波浅西风菰米香世无摩诘手谁与入清防
　　嵗除
　　守嵗薫炉永迎年煦律回仙人收腊去木帝送春来桂伴隂蟾隠梅冲艳雪开平明喧夀防柏叶奉懽杯
　　鹦鹉杯
　　介族生螭蚌杯形肖陇禽曽经良匠手见爱主人心置在金樽侧来从珠水浔【陆机荐戴若思曰明珠大贝生于江郁之浔】愿为仁者夀再拜莫辞深
　　上苑
　　汉籞春来早光风近太清花深迷玉漏雾逺失金茎夹道青松密周阿碧树生回瞻葱郁气遥覆九重城
　　山中
　　乗秋寻逺壑偶到幽人家浊醪酿秫米香饭炊胡麻微径扪萝茑髙峯弄云霞餐和殆忘返落景半规斜
　　东溪早步
　　宿雨澄纷幕髙霞冠逺岑青莲护水色翠竹结村隂雪浪鱼跳藻风簧鸟啭林峭帆天末起撩动五湖心
　　水馆
　　略彴横云岛栏干瞰玉渊雨汀翘睡鹭风树咽嘶蝉緑髪莓苔地红衣菡萏天夜凉三弄笛月在钓鱼船
　　送徐晋卿东归
　　夜来龙具冷有客厌长安去国朝衣缁还家楚叶丹雪情欺酒薄月思拂琴寒只待东风起林莺振美翰
　　送旌徳田宰
　　锦邑罢鸣琴归涂指上林栁鞭饶醉折山馆胜游吟清誉时苗犊离悰望帝禽明庭趋觐日优绩简宸襟
　　招公仪小饮
　　官舍隠非隠仕途才不才栋闲秋燕去篱静晩花开卓瓮何妨卧庄轩或自来求羊疎我甚三径有青苔
　　朱鸟航
　　浮航二十四一一跨淮中此地名朱鸟当年踏彩虹香尘迷旧路寒水荡遥空日暮惊飞盖翩翩下渚鸿
　　余山人居
　　一室闭春林萧然物外心棊声敲月重屐齿印苔深竹阁茶烟细山园鍜树隂防当逃世网来此缔朋簪
　　和人山居
　　翠柏防山庄岩扃四序凉歌攀牛角逺啸引凤音长夕膳烹葵熟春杯切桂香列侯生计在千戸橘含霜
　　山居
　　松韵笙竽径云容水墨天人行春色里莺语落花邉脩竹三间屋清泉二顷田了无官府事鸡犬莫登仙
　　经朱氏郊居
　　东冈接钓矶有客偃郊扉绕舍喧流水当牕识翠微溪田香稌熟霜树晩桃稀半日挥尘袂停车不记归
　　送外表王植赴官岭外
　　五岭知何许离懐岂易言传情无去鴈惊梦有啼猿溪思吴莼老【别墅在梁溪】林香越槿繁渠渠持美酒计日望归轩
　　银台退朝
　　官事良为少人生初得闲长吟聊拥鼻薄酒且酡顔春物行将晏年芳尚可攀此心同木鴈材与不材间
　　桃叶渡
　　怅望情人曲空留此渡名一条衣带水千古石头城艳歇双桃色歌沈两桨声不堪懐古意山外夕阳明
　　春寒
　　三楚多寒地凭山复大川龙鳞横雪隰羊角起风天酒价髙平日花期晩去年白门无限栁疎瘦未成眠
　　蓬莱词
　　瀛阆盛佳招排云下赤霄水犀梳插鬓火玉佩垂腰凫影朝青舄鸾音咽紫箫鼇宫无夜色豹髓未尝烧
　　寄合肥知巳
　　离管回香辔行舟动翠篙夕魂惟是黯春目旋成蒿梦与杨花荡书凭燕子髙望中人不见湖上首重搔
　　题兰溪
　　招提紫翠中僧住最髙峯几劫亲诸佛三生听此钟早香依涧树髙腊寄庭松性海无穷愿金书字字浓【师造大悲像着发愿文】
　　景福殿绯桃
　　偷约蓬山客闲寻芳树蹊晨葩鲜欲语春色醉成迷艳夺朝霞段香传冰麝脐飘然凡境外初有乳莺啼
　　暑夕水亭
　　曲槛瞰回塘披襟对羽觞苹风微有韵水月自成凉嫩篠踈踈影新荷偃偃香么弦聊按抚志不在沧浪
　　新荷
　　一夜抽轻葢平明映曲池水凉鱼未觉烟净鸟先窥露重心犹巻风多柄尚危东林应结社秖待素华披
　　惜花
　　试歩向栏干奇花正好看乾坤増着力风雨莫无端彩笔题诗易金刀下剪难十分方吐半犹喜夜来寒
　　晴虹
　　霁野收云雨长光架一条娲天初补石干鹊早成桥日驭迷黄道仙梯接绛霄谁能乗六气万里信扶揺
　　邑宰恵花木
　　晓圃分花品烟耡手自携未贪桃结实且映李成蹊瞥见香蜂集仍闻好鸟啼河阳春色晚流过短墙西
　　行次淮上寄何毖秀才
　　南浦伤离数西州作恶频吟亭蝉送栁宿枕鸟惊晨邺防疎沈李吴懐豫忆莼此心何用慰前有杏园春
　　秦淮
　　厌胜逾千载祖龙安在哉寒潮平复落幽鸟去还来龙凿功全异牛山事可哀不知终古恨谁见劫成灰
　　重阳日东园
　　沆瀣催时律幽隂结夕霏楼台侵日上山水送秋归海燕辞巢尽霜鸿避弋飞一杯元亮酒聊以浣尘机
　　宿白佛寺
　　下马憇禅闗春苔一径斑归云寻谷口倦鸟泊林间山客收棊罢龛僧数息闲月髙人不寐隔岭水潺潺
　　甘露寺
　　寳势穷吴地寒流对楚邦一峯擎佛刹万象入僧牕落日衔遥树晴虹画半江海门秋色近翠朶自成双
　　自咏
　　索米年来甚伶俜秖自知黒貂随日敝葆髪豫秋衰旧产思重理先贤耻逆施吕防刀未解骨法谩多奇闭戸无还往端居废礼容花为贫富焰燕是旧过从持屐对人蜡绽衣看妇缝非同叔夜傲切莫怪疎慵
　　华阳逋客
　　小华阳客山中不记年酒中长有圣棊下更无仙授得广陵散注成秋水篇吾缨今未濯惭愧旧林泉
　　瓦官寺
　　紫色尝开国金辉此界绳火轮经壊劫雪顶见残僧狂薜縁秋壁深松映晩灯哀猿不可听一一在岩藤
　　题刘奉礼书斋
　　人尚西斋学家承北第荣锦囊添句重蟾滴试毫轻底法成新构开书泣旧楹丹山消息断喜见凤雏声
　　和吉老学士召赴崇政殿试举人
　　需宴经芳巳严趋奉禁宸子亭参覆试止辇奉周询【诏跸累幸泛览试巻】玉取三烧粹金求百汰真自惭诸老意多赖洛阳人
　　清明日谢人送酒
　　寂寞扬雄宅鸱夷载酒来钻榆试春火切桂暖晨杯芳蘂何须菊香梢尚有梅自惭非叔夜聊学玉山頽
　　金山寺
　　宝势中流起香园此布金鸽栖金殿冷龙伏夜潭深水鸟衔生食江神听梵音上方聊送目天幕杳森隂
　　齐国大长公主挽词
　　旧筑王姬馆新开贵主阡山林经驻跸烟雾隔飞軿天属尊惟孝邦风穆以贤鸾龙摛翰藻昭徳万斯年兵部尚书赠司空侍中晏元献公挽词三首
　　俊老三阶后髙华四纪中朝廷用文治廊庙得才雄鸡树前隂改鳣庭旧迹空生存华屋处零落恨无穷川岳沦精气风华丧杰才典刑留大雅文象坼中台聚窟香难破钧天梦不回只应之帝所鸣玉侍丹台【公早被章圣顾遇】
　　储极元寮宠公貂盛防班宁神依大騩结冢近陉山鼓吹春风里麒麟夕照间寄言川上水何事不西还
　　太尉文肃郑公挽词三首
　　西北谋元帅东南出隽儒上前曽借筯阃外复投壶见噐同安国忧邉得亚夫如何遡黄壤不及播洪炉公业闗东望夷吾天下才辞锋横劒防诗笔走风雷帅节行邉去氐酋献地来荣华一朝尽埋玉使人哀将钺徽聨重公槐贲典加哀荣班襚衮亏痛轸投瓜朝露沾崇斾秋风咽迥笳英灵不可问宰树有栖鸦
　　太尉侍中郑国宋公挽词三首
　　第一平津防同时入洛名配台升上相宰汉得元精国念灵丧人嗟厚栋倾睿篇伤俊老殊礼极哀荣盛业元根古髙文早变风堕鳣遗馆在浴凤旧池空卓马辞丹陛【公以使相还节三公薨第】骑箕向碧穹琴竽三月罢郑国怆贤公
　　天上三台坼人间一鉴亡宁神韩土内结冢騩山傍槐鼎廞仪物貂蝉襚宻章髙贤同委化兹理昧苍苍
　　座主赠司徒侍中宣献公挽词五首
　　天下中庸徳人伦正始风立朝周鼎重当代禹门崇注意深黄阁收神杳碧崧苍生终古恨尺璧在丘中三陟赞枢钧殱良昧上旻几传分相史终未立家臣卫武徒虚语巫咸不可询空余山甫徳流咏在烝民门盛三鳣讲书追两马修朝评尊月旦王法正春秋革履声长絶缁衣咏独留从今非大醉不复过西州凤徳衰何早蛇年谶有开敛衣班上衮愍册贲中台縁鹄空存饰骑箕不下来栋隆今巳折侨压可胜哀卤簿指西州都人助绋讴白鸡亡谢傅黄石葬留侯雾薄旌铭惨风长骑吹愁神华何处所流恨满山丘
　　礼部蒋侍郎挽词五首
　　大雅时之老髙阳世有才英名知四海公议许三台华皓辞归去苍黔望起来一朝嵩构毁愍册感余哀香案经为吏甘泉预侍晨衣冠亲雉尾章疏动龙鳞当世髙人物诸公满搢绅忽闻捐几杖万恨只酸辛颍水重临乆【公再领吴郡】桐乡见爱深岘碑偏堕泪郑瑟尽停音蜀士知邹学吴儿喜洛吟【公在蜀在吴留意学校精于篇咏人多传诵】生前祠影在寒雾碧山岑
　　尺璧丘中恨人间第一流九原迷白日万壑怨清秋风月髙情尽烟霞丽思休故时芝馆在迢递使人愁茂苑来书迹蓝桥别泪痕如何一交臂不觉九招魂东里嗟遗爱西州哭旧恩二孤犹在丱未免怼乾坤
　　翰林南阳叶公挽词三首
　　方丈仙山地承明帝所人辞源长万里笔力重千钧草诏风雷暮赓歌律吕春如何岩雨望奄忽弃生民献替依明主周旋奉至公直寻无枉道方寸有孤忠耻在瓶罍罄嗟深杼轴空苍生犹未泰夫子已先穷逺防思开济孤飞易中伤中途舍骐骥少日铩鸾凰千镆仍双折臯防遂两亡【公与故太尉郑公为莫逆之友不数月相继薨落同时葬于吴下予实被二公奬睠】吾生知已矣魂断武丘傍
　　题饮光亭
　　居易能藏气探幽复治亭泉华聊自挹涧响与谁听圆桧行依盖前峰坐对屏一瓢吾道在凉月此忘形
　　晨起马上口占
　　马过津桥外城临金斗傍【金斗肥城之名】早霜浓着瓦落月半衔墙暗水澄寒底初霞漏晓光疎钟林下寺烟景正苍凉
　　九月十五夜北楼望太湖
　　云影消空阔霜华拂杳冥秋光不隠鴈夜色欲迷萤爽气横苍卞凉波接洞庭水仙当此夕应化白龙形
　　登润州城
　　城壁起山根楼梯易黯魂雄风揺碧浸画角吊黄昬一带分江纪双峯防海门东方瞻宰树秋色暝前村
　　懐宣城防胜院二首
　　净刹枕城隅溪光清且虚僧闲对驯鸽客至数游鱼岩气浮川上林香生雨余南云虽可望长与沃洲疎城外寻僧逺居常信马蹄移时取香饭半日濯灵溪白马迎人下清猿对客啼亭前有封殖试为问红梨【沃洲亭前有梨树玉溪生有崇文馆红梨之句】
　　仲春三衢道中
　　隔闰年芳早天风泛暖晖酒香迎社重村语向蚕稀林际新莺出楹间故燕归湖头春在否人去栁花飞
　　赠少室王山人
　　九籥秘仙经岩岩玉骨灵内书天上见仙乐帝前听壶小藏仙界槎髙拂斗星华阳陪夜话多是说金庭
　　送钱比部守盛山
　　家世楹书在山河庙劵存乌衣出才子朱毂滞王孙过峡朝云举辞梁腊霰翻遥知巴子国爱日有余温
　　闻莺
　　双翎何睍睆百啭更绵蛮独向芳林宿多冲细雨还低迷穿栁外调笑入花间肯比青鹦鹉雕笼受闭闗
　　送显忠上人归吴郡
　　秋风随处起振锡不留行却背嵩云去迎看淮月生禅通少林黙诗得杼山清几夕岩窓下防眠听瀑声

　　文恭集巻二
　　钦定四库全书
　　文恭集巻三
　　宋　胡宿　撰
　　五言律诗
　　芳茂山
　　此地横青嶂当年耸紫氛【晋时常有紫气现】碧花岩下柰玉叶岭边云宝势三神秀灵风百草薰将军精爽在可解勒移文【晋将军曹横葬此】
　　浮石寺
　　溪碧照浮航仁祠紫界墙牕扉衔逺色树石纳余凉升讲林花落抛生水鸟翔逢僧谈止观数刻尽牛香【案牛香二字不经见法苑珠林有云牛头之香生于海岸此殆节用之】
　　送张著作任柘城
　　出宰分寰邑修书得秘丘青云莫厌晩翠柏最宜秋旧学缁林散前驩醉墨留歌聊自慰不足论全牛
　　别墅园池
　　小池连曲圃幽可涤烦襟露菊凝秋艳风荷结晩隂碧芦巢鸟重青藻宅鱼深自是轮蹄外嚣尘岂易侵
　　送曹生归临江别墅
　　气入商中劲人思渎上劳沧江萦故国凉月伴归舠丽赋凭乌有清篇托畔牢【案畔牢二字不经见汉书扬雄传有云书名畔牢愁此殆节用之】竹林温绪业天彀伫时髦
　　寄善慧大师禅斋
　　金策巡方罢斋轩俯斗城池闲鱼听法台静鸟窥生社影香蕖白禅隂碧柰清昆灰多妙辨【案昆灰二字不经见当即是昆明劫灰语节用之】平日集朝缨
　　小阁
　　小阁闭春风疎帘隔几重栁緜收未住酒病太无悰带眼偏知瘦棊图最信慵隆中一觉睡日影过高舂
　　悼往
　　昨夜西楼月团圆似去年凤屏非复旧虎枕未成眠破恨凭湘酎【案湘酎原本作相酹攷谢惠连雪赋有酌湘吴之醇酎句诗葢节用之今改正】流哀寄蜀弦葛华与参宿【案葛华二字不经见攷梁乐府前溪歌黄葛何蒙茏生在洛溪中花落随流去何见逐流还此葢节用其语】此见恐无縁
　　江楼
　　亭亭紫桂楼渺渺白苹洲易防伤春目难销假日忧双凫仙子贵两桨美人愁欲寄青泥讯云峯隔旧游
　　初赴扬子任
　　补吏承人乏安贫得士常半纶朝受命数舍宿舂粮【自兰陵抵仪真数舍而近】楚地元三户驺奴亦一囊空裁宣德颂何路奏明光
　　徐偃王庙
　　天下慢朝周君王瑶水流一朝规问鼎千里御还骝故国无归日丛祠几换秋诜诜耳孙庆惟烈在仁柔【邑人率多姓徐云其苗裔】
　　清溪泛舟
　　家在清溪上乘闲一棹歌夕凉天有月秋迥水无波鸥鸟机心防鲮鱼香味多吾缨犹未濯终是负渔蓑
　　一年好景
　　樽俎眞无奈风骚亦被魔酒龙春力健诗将夜谋多未羡封侯印偏怜却日戈寄言嵇叔夜休惜玉嵯峨
　　早鴈
　　闗树来时紫江枫到日丹惊初月上避弋太虚寛野水涵秋色霜云结夜寒终年南北路未可笑离鸾
　　寄怀尊师【案尊师上似有脱文】
　　多年疎法集长夏忆斋房桐雨生苔净杉风坐石凉真茶烹涧溜满饭取天香何日挥冠冕相期作道场
　　华阳道士朱尊师
　　阆苑花边醉知君是谪仙姓名金简上官职玉台前碧海三竒药青梯尺五天秖愁腾踏去相望隔芝田
　　紫蔷薇
　　天上星垣贵人间花品高偷模烦象管学剪费金刀西母停云辇东卿驻节旄晓轩无限思香架近蒲桃晨入都省闻子竒内翰宿太常因寄口号
　　相思禁林客知奉太常斋月落桐依井风休絮满堦欢娯疎胜集申写寄长怀遥望墙东隠朋簪杳未谐又陪公素舍人晨入西阁见紫薇初开
　　疎雨休前槛新英艳小丛且欣当夏日不用忆春风便可携欢伯相从作醉翁回头问堦药何处觅蔫红
　　题撷芳亭
　　有客隠东冈珍亭号撷芳仙壶分气象木帝借风光渌水穿林远朱桥跨岸长宝隣曾折桂今是状元坊【撷芳主人乃今副阁徐公之里闬也】
　　初秋
　　九夏困烦寃逢秋似得仙短牀便月下长簟怯风前露气清羣木云棱澹一天西江无限水长啸忆楼船七言律诗
　　大庆殿元防
　　殿里炉香散彩云殿前旌仗从朝暾后防六乐调时律太皥千春入御樽神化还随苍震始天顔却映少阳温新年喜气知多少郁郁葱葱覆九门
　　燕洞宫
　　洞里青娥赤玉箫香童迎过百花桥身轻不待泠风驭天隔难逢翠羽翘仙醴四升谁酩酊使乌三足自飘飖座中若话金庭事记取真人是子乔
　　张侍读笺注太经义
　　陈书覆瓿久无憀天幸名儒释旧爻准易一时遭客难赏心千载获神交高情要在崇孤学余力犹能解众嘲谁道凤凰难得髓续弦今日见灵胶
　　赏花钓鱼应制
　　球槛灵芳濯露开瑶津朱鲔复新来三竿御水承垂钓万蘂晨葩奉赐杯春暖僊蓂初靃靡日斜芝葢尚徘徊柏梁圣作星躔丽累气芜音愧仰陪
　　咏蝉
　　栁条高处不须吟正是螳蜋负异心已防清肠悲玉露更流哀响入瑶琴长洲苑下风声急宣曲宫中暮色深莫道齐姬无伴侣海邉精卫亦寃禽
　　登雄州视逺亭
　　谁将粉水扫天衢万里全开晦景图百尺冻云飞未起一筝寒鴈逺相呼由来封略非三代大抵渔樵似五湖欲望繁台何处是繁台不见见平芜【予家在京城东南繁台之下繁音婆】
　　送钱子文著作宰福阳
　　三政平反有惠心民歌遥望邑中黔桃翻浪影吴艎急芸掩书香汉阁深行访名山须着屐坐清嚣俗且横琴西州有客偏伤别无宻瑶华寄好音
　　题承诏亭
　　开径临江有旧居野亭于此狎禽鱼八才素擅高阳里五返曾迂使者车圯上早传黄石略隆中难恋武侯庐主人今醉葡萄酒篱下秋风菊自疏
　　送清漳护戎王中立
　　赋别怱怱涕然七闽封堠接蛮烟山长水逺知何处花落莺啼又几年顾我青衫随吏牒惜兄华发事戎旃风波世路相逢少肠防东归下濑船
　　送吕昭邻同年宰巫阳
　　清蘂君宜妙一台当年仙桂竝枝开楼逢春雪尝为曲庙近朝云转费才逺字莫教双鲤防归期偏望二凫来巴猿蜀魄多离恨犹喜圭田助酒材
　　送李寺丞宰攸溪
　　短李祠堂世阀余少年从学马融居楼中质问无疑义帐后传藏有黙书茂苑却寻花气歇家山重上桂隂疏歌莫叹浮湘逺才是青云举足初
　　寄题黄氏闲宴阁
　　翚飞迢递拂秋槎宴坐尘清道有芽五叶对僧谈妙果一枪留客试真茶檐前暮景沈归鸟牕外晨晖泛早霞衍箧文多休寄傲月间芳桂正窅窊
　　和邃卿馆中晩入【案邃卿原本误作邃乡攷宿他诗作邃卿又韩琦安阳集亦有和邃卿学士诗今参校改正】
　　铜狄严扉大帝家雨回天气湛春华墙头落景半规日楼外余晖几叠霞风近天渊闻鬭鸭烟开宫树见栖鸦端门漏密长廊静时见香英坠砌花
　　朝罢
　　朝罢通中一觉眠右银台路入西垣日长易觉芝泥熟风软频惊药树翻朱槛带隂难可倚紫薇当书不胜繁何须更寄陶牕傲自有余凉在此轩
　　送梅监丞宰山隂
　　春半朱航拂水轻季珪佳邑得时英民淳定见蹊田黙岁稔仍占射的明太史旧游书穴邃右军残迹墨池平何妨公外寻僧社琴鹤相随雅有情
　　送集贤李学士赴荆台
　　蓬岛回风此再来当年俱重辑宁才芝随禁掖新泥熟桃应仙源旧路开金契旋闻临外阃云屏仍是接中台【时丞相大学士兼领书殿之职】専城四十前贤事期岁行归妙一台
　　子庄见求近诗以一阕为介
　　半纶祗役谢英游牒诉装怀思若抽铜鉢任敲何所得铁盂虽缺岂销忧楚囚操乐宁忘本蜀客摛辞秖傍愁强抉巴音还首鼠知君诗户敌千侯
　　送张从事
　　月毫挥檄愈头风屈佐初宾位未充金玉擅珍须席上蛟龙为物起池中丛云绚彩人歌舜绵竹摛辞客荐雄一乘追锋看赐对虎贲千防照琼宫
　　山居
　　老矣求田鱼稻乡儿孙常要在余旁提篮买菜须灵照举案齐眉只孟光医国有方三折臂扣闗无路九回肠紫芝白发秋风里怅望商山绮与黄
　　寄子高秦州从事
　　雪里诗筒至自秦仲宣佳句乐从军谷莺渐喜迁高处塞鴈犹嗟失故羣北阙旧游孤似月西州回望逺如云一枝春色无由寄手弄梅花却自薰
　　和曼卿馆中夜直
　　右银台路逼僊盘有客通中此宿官钧奏暗惊天上近霞杯难制月边寒风来禁树龙传防露下高梧凤戢翰更听建章鱼钥动水苍朝佩响珊
　　远思
　　一片平芜百尺楼阑干横絶防清秋三年字与燕鸿防千里心随桂水流空对霜葭惊逺别忍题云叶寄牢愁骊驹不见西曛迫目天涯片席收
　　和邃卿寒直
　　子门肃唱彻周庐甲夜轻寒腊破初树底勌飞还类鹊斋中酣梦欲成鱼三钟赋粟才无取五饵干时策已疎天禄旧来名寂寞更堪牕雪照残书
　　九日山阳驿作
　　飘泊年来憇下亭雀罗秋静掩苔扄拂牕红叶欺闲卧倚槛黄花笑独醒盛忆林泉羞白石欲持香火访丹经华阳小隠平生愿可分区区事挈瓶
　　赵宗道归辇下
　　防牒相逢楚水湄竹林文酒此攀嵇半毡未暖还伤别一臂初交未解携江浦呕哑风送防河桥勃窣栁垂隄明年四月秦闗到洗眼扬州看马蹄
　　送天章王待制再领陜州
　　爱树重攀隔十春召南遗俗至今淳车边野鹿依明府【郑洪行春有白鹿夹毂】池上沙鸥识主人【园池之胜甲于雍部】太华逺峰扪日驭洪河高派落天津壶浆竹马参歌舞顿觉城中喜气新
　　咏鹤
　　独立青田刷羽仪朱研丹顶雪裁衣赋来自合凌清汉仙去何曾识令威松葢露寒应有恨蓬山云防未成归旧巢寄在三珠树待与还丹作使飞
　　旧将
　　曾上燕然勒汉兵白头麟阁见仪形三朝自是山西将百战曾焚老上廷已奉列侯归北第更筹深策破先零【案先零见汉书赵充国传西羌先零注郑氏曰零音怜无作陵音者此入九青韵葢失攷】弯弓击劒平生事不许儿孙授一经
　　七夕
　　孔雀南来燕子西银河消息已惊迟石城仙使飞三足玉殿华灯焰九枝暂揜星机同一笑却披云幄重相离杞天长在年梭疾若比人间是逺期
　　宛陵秋晩
　　谁道江南好物华江南今日抵天涯秋风只解吹桐叶暮雨还来打菊花寒水答砧偏响亮迥楼飘角更呕哑举头试作长安望惆怅青山绕郭斜
　　海上
　　大幕纷纭海水浮日车东上恶埃收金钩欲下灵鼇怖铁网将沈宝树愁自昔神仙尝有药从来银阙不通舟燕酣餐尽蟠桃熟防约琴高控鲤游
　　夏日舟行
　　箭激云樯五两轻波光飞入射桃笙山眉逺映羣鸥过霞绮新和落照明甘醴更无消暑意文竿徒有羡鱼情飘飖若得乘羊角直待银潢上玉清
　　送吕解元江隂礼席
　　玉人仍是紫芝眉五世嘉占得凤飞果满车中潘令去马盘楼下庾郎归东牀寄傲便便腹北路腾装粲粲衣九烛夜堂开喜宴画鸾交扇接香帏
　　送祝熙载赴金华主簿
　　数路收才汉得人物涂聊试半通纶宸廷唱第瑶光近仙简刋名玉字新芳桂行吟闗外月香葩回梦苑中春平时官下文移少日涉闲园戏防频
　　泛舟
　　瑟瑟凉波冷接空恍疑云物画屏中一篙海客乗槎水两浆仙人取箭风秋色暗欺荷葢紫夕阳偷射桂旗红长来此地无穷乐珍重笭箵与钓筒
　　送王龙图硕赴荆南
　　南部行台驻万兵绣衣归路有光荣【龙图往时领漕荆北别墅复在武昌】鸣铙虎豹林中避吹角蛟龙水底惊湘树逺从湖外出峡云时向马前生主人落笔多风调应唱新辞徧郢城
　　送陈铎归吴兴
　　六篇高论吐虹蜺报罢扁舟击汰归地上麒麟须逺到天边鹰隼且卑飞秋来苕下醪醅熟寒去江头鲙缕肥莫叹隋和犹未售玉蟾濡翰待君挥
　　寄题雄州宴射亭
　　北压三闗气象雄主人仍是紫髯翁樽前乐按摩诃曲塞外威生广莫风龙向城头吟画角鴈从天末避雕弓休论万里封侯事静胜今为第一功
　　送吴江知县陈著作
　　南望湖山画一屏松江江水向人清何如防防聊为活况是潇湘谩得名双桨有时青翰逺两衙无事素琴横遥知惠政通和气乳雉驯鸥自不惊
　　赠华阳道士朱尊师
　　却饵英芝养道芽赤霄曾辗绛云车眼看碧海成夷路心记蟠桃结实花东府灵方修白石上清香饭给胡麻两双条脱皆金玉可是南山蕚緑华
　　仲夏有感
　　误逐时英落彀中拙艰为吏悄无悰鶢鶋已享鸣钟赐澼絖焉知裂地封西北晩云长望阙东南春亩久抛农怱怱禹凿当年事犹待神雷起蛰龙
　　上元禁乐【丙子岁】
　　此夜重城凤脑寒放游车马接通阛汉祠歌罢天坛冷钧奏声沈帝所闲红蜡枉残春色里青楼空占月明间仙壶定有寻芳处公子雕鞍两两还
　　暮冬离京师
　　雪中愁买出闗符又着青衫事府趋燕市有金还贵马邓林无树可栖乌鸱夷痛饮倾家酿如意狂歌缺唾壶朝野多欢天子圣目瞻东阙步踟蹰
　　感旧
　　万里青云未致身马蹄空踏几年尘曾迷玉洞花光老却过金城栁色新粉壁已沈题凤字酒垆犹记姓黄人坞中横吹偏多感一涕阑干白角巾
　　落叶
　　霜华昨夜拂秋林翩落纷纷不自禁清吹无时来槛底紫苔相伴住墙隂空余倦鹊求枝宿更剰残蜩抱朴吟万物归根真趣在却縁江月识禅心
　　嘲蝶
　　三春流寓寄花房雌去雄飞过短墙双翅薄匀何晏粉一身偷带贾充香风多苑后飞无数日暖池边舞更狂却为有情人爱惜六宫皆作绣衣裳
　　飞将
　　曾从嫖姚立战功朔方犹畏紫髯翁雕戈夜统千庐防缇骑秋畋五柞宫后殿拜恩金印重北堂开宴玉壶空从来敌国威名大麾下多称黑矟公
　　公子
　　北第当衢防有衣巾帷鲜媚仆如犀万钱供箸鸣钟沸三组垂腰佩玉低座上赋鹦穷处士楼前盘马小征西去天尺五城南路此去青云别有梯
　　古别
　　长道何年祖軷休风帆不防岳阳楼佳人挟瑟漳河晓壮士悲歌易水秋九帐清油徒自负【一作贵】百壶芳醑岂消忧至今长乐坡前水不啻秦人怨陇头
　　函谷闗
　　天开函谷壮闗中万古惊尘向此空望气竟能知老子弃繻何不识终童谩持白马先生论未抵鸣难下客功符命已归如掌地一丸曾误隗王东【案隗王今宋诗纪事刋本作隗生攷后汉书隗嚣传长陵人王元为大将军説嚣曰请以一丸泥为大王东封函谷闗即胡宿诗句所本刋作隗生者误附识于此】





　　文恭集巻三
　　钦定四库全书
　　文恭集巻四
　　宋　胡宿　撰
　　七言律诗
　　塞上
　　汉家神箭定天山烟火相望万里间契利请盟金匕酒将军归卧玉门闗云沈老上妖氛防雪照回中探骑还五饵已行王道胜絶无刁斗至阗顔
　　湘夫人祠
　　翠华独去苍梧野红袖同沈楚水濆休把兰汤招怨魄空留竹泪忆明君风前有恨啼湘瑟天外无言拟峡云不比石城双姊妹帝家厘降有遗文
　　客旧居
　　鹄版飞书到此山海簪重拾更弹冠畹中纫佩荒兰叶石上移文蠧藓瘢蕙帐烟空胎化老柏庭风起麝香寒至今门外潺湲水疑是幽人赋考槃
　　寄题公仪西溪
　　山公休爱习家池自有清光灔一溪川上好风跳鰋鲤波中晴日浴凫鹥孤舟小屿闲如画钓线轻缗静可携更助吟毫无限思落霞犹共夕阳低
　　送庄贤良权之归旧隠
　　过我东还鉴水湄傥逢亲友话襟期书钳纸尾丞真负易在牀头叔自痴【仆近学易】破廨数间将整整践更三载且迟迟【开书铺家有指仆为暗阙者○案注中暗阙二字未详无别本可校姑仍原本】督邮少屈吾衰矣三径归来未有资
　　送向馆使赴陜郊
　　陜服由来二伯居使君新诏拥犀渠门连象魏施行马地控崤函佩左鱼世德高华河里旧土风淳厚召南余政成期月须严召行见追锋走传车
　　送江宁监军李舍人归阙
　　假节弥年去玉墀星邮传诏紫芝泥帐中宻印交龙虎麾下全军解水犀仙阙归心春桨快石城离思晚云低宣平贵里天姻盛竞爽行看对析珪
　　城东别墅寄怀天锡
　　几日归心托暮云半毡牕下久生尘水天雨气霏霏防竹阁山花防防新小苑莺声偏破梦大堤花艳欲迷人岂无躞蹀青丝骑不敢偷看城里春
　　送魏屯田出守山阳
　　左台分契领东麾入奏清厢几刻移三采绶章秦服志两轓朱色汉官仪雌堂夕宴沈宾辖【案雌堂二字集中屡见未详所出攷郡国志太守所居涂以雌黄故称黄堂此名雌堂疑即取雌黄之义今俱仍原文】緑野春耕驻使旗盘错寄才知不久英舆六尺待飞绥
　　和承旨尚书观春物欣盛之什
　　紫陌年光天上回东风吹雪放新梅燕鸿却皆南云去楚鸟还迎社日来半緑萍醅浮腊脚残红桃艳弄香腮山公知有登高兴樽下容谁献寿杯
　　书观春归雪意残三竿初日照天闗鱼声稍喣芳塘面鹊语频跳碧树间渠落禁中聼御水阁凭空际数前山柳黄梅白东郊近未得携壶一日闲
　　江城春日
　　暮春江色映芳菲雨后清和满客衣游骑自穿官栁去落霞常伴彩桡归锦鳞劈浪深深跃翠羽迎风两两飞因下短亭犹惜别万枝香雪在蔷薇
　　谢惠诗
　　君诗来贶我难当语带诚斋句妙香【案诚斋乃杨万里自号此首疑南宋人诗误入集中者然或当时别有其人亦未可定今姑存之】鲛室垂垂新下泣蠙珠颗颗烂生光魂飞锦里花争巧梦到池塘草又芳早晩交游逢大手急将名姓为传扬
　　送张著作任蕲水
　　家世南州擅席珍【君之先正世践甲科】斗城倾葢厎相亲诛茅三径原同闬枕水双扉重作隣翰墨初通文苑职歌聊嗣武城人楚词旧学精章句未得金门荐买臣
　　和春卿学士登定力寺北阁兼寄绛倅富彦国监丞
　　玉山偷暇访禅扉洛社诸英昔所依三鳯同时翔仭去二龙相继得标归【天圣中春卿昆仲三人同升文榜后数年春卿复与綘倅监丞相次竝登制举之首文胜今为美谈】砚池终岁贪残墨讲树经秋长旧围更待碧纱笼美句始惊韦布有光辉
　　送李留后赴天平
　　留印高提驾伏熊郓城襟要此临戎四封土俗歌盛九叠霜天鼓角雄风月静归谈笑内山川遥入抚绥中居多暇日溪堂胜不废投壶与钓筒
　　寄浙漕晋卿李工部
　　名臣分刺十三州君在东南第一流郡国成风皆自化朝廷安枕更无忧江湖莫作多时计山水何妨暇日游谁与二天相对饮看看八月弄涛头
　　送兵部陆学士赴漕闽中
　　宣风一面得瓯闽丹舸乗流破月痕玉色暂辞当牖坐衣香初隔止车门帝台回望相竿远仙峤重过射的存【君自防稽任重赴使漕】曾颂天禧金石刻定应寛利赋朝恩
　　送杜伟长学士赴漕河北
　　甘陵孤垒起纤埃趋诏东南武库来天子此时知国器生民从古寄贤才神锋立防无留刃筹笔先机有疾雷行见司徒封露布邺城歌舞夹行台
　　送陆兵部赴漕湖南
　　甘泉司计署名高出拜行台帝綍襃使节逺笼三壤赋官仪清坐七兵曹时平汉斧宣威力岁稔湘帆缮贡劳秋晩洞庭山水秀定知怀古费宫毫
　　送御史蒋公赴漕江东
　　簪笔天阶柱下官孤风凛凛振台端坐曹常佐甘泉计奏事曾纡武帐冠一日雕龙分使节几年骢马避朝鞍商功未是须贤地荷橐行归侍玉銮
　　送石舍人得告展省
　　先贤富贵重夸乡况复哀荣感履霜三最诏书新予告九原恩泽逺生光老人竞醉金钱少稚子争牵玉佩长荀令池头芳树在栖鸡浴凤日相望
　　送石舍人入西阁见紫薇花盛开
　　西台重见紫薇花天上时时好物华人向药阶升禁掖【舍人初上故事压角】路从桃水入仙家香英半落风前酒高艳遥烘日际霞郤忆后斋浓睡觉芝泥初熟午隂斜
　　寒蝉
　　槁叶惊秋树幄稀嘶蝉犹尚警寒枝玉琴可要传深恨珠露何妨剰荐饥已伴风筝流远韵更邀霜籁散余悲清漳病枕无悰久月夕烦君住少时
　　三衢道中马上口占
　　短亭疎栁映秋千马上人家谷雨前几树枪旗茶靃靡一溪鳞甲水潺湲莺期别后闻余哢【古诗鸟嘤兮友之期】蚕归来见小眠可惜西湖湖上月夜来虚过十分圆
　　送张待诏知越州
　　长安廏吏驭花骢竹使遥分淛水东逺势早推贤相子【太傅三当国柄公常逺嫌避事】任诚真有古人风稽山一镇居封内【四镇之山防稽其一】阿阁三休耸禁中长乐钟声偏怨别何时同谒建章宫【案永乐大典载胡宿寄防稽张待制诗惟末二句与此异云不及临沧陪置酒忆君千里寄书筒其前六句及小注竝与此同今弗复存附识于此】
　　送陈学士知常州
　　金斗城高二浙西使君初拜武都泥射堂五色开云的齐队千兵衣水犀仙阁旧香芸辟蠧使轩新防李成蹊下车定有中和曲索米州民日倚輗
　　览朱表臣巻
　　乌巷名生卓不羣阶庭相伴玉枝薰天边禁树开龙鳯笔下清才坠鸟云三级火雷何日化一堂金竹此时闻牛心割炙探来嚼争得英瑶去报君
　　览孙祐甫巻
　　君家先正隠瓌材岩石清声动汉台地底何年埋玉树蚌中今幸产珠胎毡书未挂千名牓豆咏争传八斗才荆璧夜来烦抵鹊宝编三复翳瞳开
　　南至之日辇下书事呈正卿子高二同年
　　岁暮繁云结夕隂长安客舍费黄金烛牕明暗翻归梦雪屋清寒着旅衾宝骑传呼三陌广铜龙飘防九门深万年寿酒无因上阳藿空倾向日心
　　芙蓉湖泛舟
　　小湖香艳战芙蓉碧叶田田拥钓篷岚气欲飞山隔岸秋光不定水揺空翩翻雪鸟争投浦拨刺霜鳞鬭掷风正是沧浪濯缨日一竿多谢紫溪翁
　　过李白坟
　　平昔驰名蜀道难旅魂流落古苔斑土中宝树埋何在泽畔灵魂些不还醉后烟霞仍物外吟余风月尚人间一哀吊罢頽阳暮江北江南尽是山
　　送致政秘丞
　　二纪青山拂洛尘桂香消尽故时春径为天上乗槎客厌作河滨托乗人老笔工诗殊觉丽清谈倾座几相亲临沧送别多瑰藻【上枢太尉中宪左丞而下叙同牓之旧皆有诗宠行】三径归资莫叹贫
　　送致政吴宾客
　　挂冕高辞九列荣年如园绮尚康宁水苍乍解趋朝佩云母初闲隔署屏商岭紫芝歌几曲武夷毛竹梦频惊门前已见施行马更待沙堤接鲤庭
　　寄致政蒋侍郎
　　八十磻谿用钓翁丈人冰雪在颜容乞身未及调縁鹄济世何当起卧龙先觉令名侔大蔡后雕遐福集寒松怜才好客还依旧终日清谈緑酒醲
　　和承旨给事寄酬南京致政杜相公
　　贤相辞荣鬓未斑济川舟楫一朝闲苍生犹望安车起使者空持拱璧还【去秋明堂大飨朝廷以公元老优诏陪祀辞疾不至】郢曲传来都辇下萧规留在庙堂间壮猷全德知难尚后世高名重太山
　　凉思
　　昨夜南星破暑威月波浮动杵天垂露华冷向三危滴秋色新从一叶知越水旧歌迷桂楫楚江秋思绕兰旗桃笙碧滑人无寐欲借鲛盘寄所思
　　凉州
　　一从天宝防凉州路絶阳闗数百秋谁念弓裘侵紫塞空余歌舞在红楼将兵古有龙韬畧仗节今无燕颔侯五鼎元戎方肉食腐儒何者预军谋
　　送姚秘校归霅
　　苕溪曾是忝朱轮鸣鹿当年预送宾楚国频嗟三献璞汉廷裁得半通纶劳歌未免吟梁甫作赋还应问大钧下泽乗车知道在折腰那久滞风尘
　　寄芜湖吴殿丞
　　大花滩外忆琴堂西北山长水更长缩地何曾人有术摩天不及鸟能翔寒梅弄脸英英态腊瓮蒸醅满满香怅望未休还怅望夜来庭下月如霜
　　寄临淮蒋使君
　　汉台分刺辍名臣隼旆还临磬水滨殿石乍辞龙尾远印鞶初结兽头新贯花佛防连香刹种杏仙隂接宝邻荆府依刘心未获却怜驯鹿伴行春
　　和吴春卿早春即事
　　腊过春云尚带隂故山迢递忆青岑芸斋旧帙书籖冷桂瓮新香酒蚁深复道风烟殊可眺曲江花栁试偷寻芳樽一笑真难得永埒何曽有剰金【案永埒二字原本作永垺垺字义不可解攷颜延之赭白马赋有角壮永埒句此诗当本之今改正】
　　寄龙图李谏议
　　虎符兼绾铁林兵安辑南方十二城昏暁星文通翼轸隂晴云气接巫衡江飘画角蛟龙思风猎干旟鸟隼鸣谁伴使君红烛宴漆堂深夜促银筝
　　送林学士赴明州
　　緑绨膺检出神州又保东吴最上游腰下金符分半虎手中庖刃欠全牛金樽酌月吴歈席锦缆牵风越鄂舟正是金华隆旧业羣仙相望在瀛洲
　　送施屯田守姑熟
　　台城南畔拥油韬四十名郎此梦刀文陛入辞交防宻太防回望积星高醉罗定费斋中酎吟管应催石上毫莫恋江东佳丽地归来开院接金鼇
　　寄江淮太守表臣职方
　　画省高才滞两轓秋来依旧对淮山一函星斗龙渊在万里风云骥足闲赋咏且裁红烛下卷怀聊寄緑樽间次公治行闻当牖二节如今即召还
　　送宗兄郎中守三衢
　　新旧鞶囊两兽头东南乡郡得龙丘朱丹侯毂聊行县紫翠家山更满楼高第郎官犹应宿中材禆将辄封侯浩然能养浮云志风月樽前且献酬
　　送谭寺丞守郁平
　　金契为州复侍亲却从湖际访仙村花垂晩席倾家酿栁拂春车过里门闗内已夸新组去浦中仍见旧珠存名园日涉庭无讼丝管时时荐寿樽
　　集贤石学士出守符离
　　日边新拥两朱轓亦以斜飞试羽翰巴郡词人才藻壮汉家循吏敎条寛明光奏事衣香在丽正修书砚滴残岁晩政成丹诏下归来天上作仙官【其后未期岁还台寻登西掖】
　　残花
　　雨压残红一夜凋晓来帘外正飘飖数枝翠叶空相对万片香魂不可招长乐梦回春寂寂武陵人去水迢迢忍将玉笛传遗恨苦被芳风透绮寮
　　和承旨宋尚书告中之作
　　鹊声频绕大槐枝鼇禁懽闻旧老归哆舌人间无翕訿奎钩天上有晶晖西山五色分灵药南极三光接太防只待延英朝只日便应调鼎向黄扉
　　橘
　　龙阳洲上密于星红实累累照日明露濯晓枝金色重霜封秋蔕粉衣轻楚江未分萍如蜜汉殿何曽蔗析酲谁道相如能作赋诏园先熟是虚名
　　送次道学士倅洛中
　　留籥初均相府劳辟书先下得防刀黄图气象占龙阙丹穴精神识鳯毛【集山景祐中侍宣献公在洛】一代策书承世学【国朝大典出宣献公手次道复受诏同修唐史】三川风月属诗豪山公更有通家旧应许论文醉醁醪
　　送周屯田倅南徐
　　淛河分镇压东西铁瓮由来重防稽地势顿惊江海近天文全觉斗牛低鸣秋鼓角翻朱鹭映日楼台拂彩霓緑发名郎才韵秀政成看捧紫芝泥
　　送子思学士倅河内
　　左符通掌日边城几防华榱捧刺经直舍十年苔已紫吟鞭一路栁初青禁中夜阁抛行月郊外春车驾屏星河里旧游从古盛好寻烟幌吊遗灵
　　送薛监丞倅绛台
　　故绛山川宰树存屏星分守出宸恩官荣此去夸乡组家法从来式里门别斚正怜黄菊绽征鞍犹怯黒貂温守居旧号园池美应伴山翁把翠樽
　　赠梅圣俞试馆职得赐进士出身
　　赋就甘泉客荐雄独攀仙桂向秋风抽毫同列三英座换骨才争第一功瞥防灵鼇居水下恍闻伏犬吠云中嫦娥应有怜才意惟许诗人到月宫【出雪斋广録】
　　卜居
　　自致青云有壮图且寻詹尹卜幽居一杯谁置元王醴三尺休弹上客鱼足下已穿东郭履胸中犹郁茂陵书汉皇夜御金銮殿岂便无人荐子虚
　　淮南王
　　贪铸金钱盗写符何曾七国戒前车长生不待炉中药鸿宝谁收箧里书碧井牀空天影在小山人去桂丛疎云中鸡犬无消息秀麦渐渐徧故墟
　　送刘观察赴襄阳
　　甲队霜秋莹武蠭万兵都府去临戎习池岘首风流远汉水方城气象雄宴榭鸣鼍飘画鼓射堂栖鹊试雕弓平时公子推能政爱日遥知徧境中
　　寄题徐都官吴下园亭
　　吴下新居树石中緑岩香叶一重重潺湲枕上闻流水缥缈檐间见好峰山客对棊闲觅劫野僧留话几侵钟由来止足前贤事他日何惭邴曼容
　　长卿
　　买赋金钱出后宫长卿文采冠诸公梁园未至时名大蜀道前驱使节雄已托焦桐传密意更因残札寄遗忠如何一讽神仙事却得飘云起赋中
　　洞灵观纳凉
　　秋波不动簟纹融松月愔愔透绮栊霜重井梧翻瘦碧雨回堦药堕嫣红彩鸳静占银塘水乳燕凉飞玉宇风秫酒易销残梦防却疑身在广寒宫
　　天街暁望
　　长乐才闻一叩钟百官初谒未央宫金波穆穆沙隄月玉树琤琤上苑风香重椒兰横结雾气寒龙虎逺浮空嗟余索米无人问行避霜台御史骢
　　寄昭潭王中立
　　高一弄武陵深六幕天空万里心吴苑歌骊成久别楚峰回雁好归音十千美酒花期隔三百枯棋奕思沈莫上孤城频送目浮云西北是家林
　　次韵徐爽见寄
　　五两青丝帝渥深平时可敢叹英沈侏儒自是长三尺澼絖都来直数金寂寞死灰人丧偶婆娑生意树交隂年来想见琼枝色久梦蘧蘧到竹林
　　雪
　　屏翳驱云结夜隂素花飘坠恶氛沈色欺曹国麻衣浅寒入荆王翠被深天上明河银作水海中仙树玉为林日高独拥鹴裘卧谁乞长安取酒金
　　城南
　　昨夜轻隂结夕霏城南十里有香泥初闻山鸟惊新哢遥见林花识旧蹊荡桨逺从芳草渡垫巾还傍緑杨隄罗敷正苦桑蚕事惆怅南来五马蹄
　　早夏
　　井辖投多思不禁密垂珠箔昼沈沈睡惊燕语频移枕病起蛛丝半在琴雨径乱花埋宿艳月轩修竹转凉隂一春酒费知多少探尽囊中换赋金
　　宿秀峯寺
　　夕钟初防海鲸音投宿香园半翠岑冰簟侵牀消客梦水帘澄月伴僧吟雄风拂衽清凉极珍树交柯翠翳深一夜汉隂机事息草堂虚论破烦襟
　　太湖石
　　海岱铅松妄得名洞庭山脚失寒琼漱成一朶孤云势费尽千年白浪声谁向机邉逢织女直疑岩下见初平年来赏物多成病日绕苍苔几徧行
　　过桐庐
　　两岸山花中有溪山花红白徧高低灵源忽若乗槎到仙洞还同采药迷二月辛夷犹未落五更鸦臼最先啼茶烟渔火遥堪画一片人家在水西
　　忆荐福寺牡丹
　　十日春风隔翠岑秖应繁朶自成隂樽前可要人頽玉树底遥知地侧金花界三千春渺渺铜槃十二夜沈沈雕盘分篸何由得空作西州拥鼻吟
　　次韵和朱况雨中之什
　　苍野迷云黯不归逺风吹雨入岩扉石牀润极琴丝缓水阁寒多酒力防夕梦将成还滴滴春心欲防正【一作更】霏霏忧花惜月长如此争得东阳病骨肥
　　冲虚观
　　五粒青松防翠苔石门岑寂防纤埃水浮花片知仙路风递鸾声认啸台桐井暁寒千乳敛茗园春嫩一旗开驰烟未勒山亭字可是英灵许再来
　　淮南发运赵邢州被诏归阙
　　天台封诏紫泥馨马首前瞻北斗城人在函闗先望气帝于京兆最知名一区东第趋晨近数刻西厢接昼荣正是两宫裁化日百金双璧拜虞卿

　　文恭集巻四
　　钦定四库全书
　　文恭集巻五
　　宋　胡宿　撰
　　七言律诗
　　雪后登秘阁
　　消尽层隂上尽梯雪余官瓦弄晴晖碧檐交照虬争耸朱阙相聨鳯欲飞日向金沟春溜动风来珠树暁寒防帝家池籞饶芳物白鸟翩翩接翼归
　　谢叔子杨丈惠诗
　　老子诗名久废闲喜君步骤少陵坛句敲金玉声名逺韵险车斜心胆寒倾出囊中和月露皎如盘底走珠丸苦藏难没诗家事防防尘冠早一弹
　　又和前人
　　作者傍边好见闻速来就汝作比隣诗中活法无多子眼里知音有几人尔许精竒花灿笔岂容尘俗海翻银老夫幸有千机锦尚欠江头一浣新
　　侯家
　　洞户春迟漏箭长短辕初返洛城傍彩云按曲青岑醴沈水薰衣白璧堂前槛兰苕依玉树后园桐叶防银牀宴残红烛长庚烂还促朝珂谒未央
　　秋风
　　瑟瑟新声脱緑槐半寒天气日相催西楼夜色吟偏好南国朝云梦未回翠影暗牵苹叶动清香遥猎桂枝来重阳渐近松醪熟白菊如何为放开
　　送马少卿赴襄阳
　　冰操从来畏四知汉江南畔拥藩麾地经谢守开油幕人忆山公倒接防风入射堂飘鼔吹雨随行县湿旌旗前朝叔子流遗爱拂藓应看岘首碑
　　送宝应李尉
　　曾飞丽藻清尧问犹屈长才尉楚城官是神仙标秀领县因灵宝纪嘉名西昆已挟凌云誉外户全消击柝声早晩声名来谒帝防防双璧赐虞卿
　　竹
　　修篁百个静无埃忆共山僧竞日栽夭矫翠虬身欲化婆娑青鳯尾全开风含爽籁依朱槛月镂青隂覆翠苔曾为檀栾冲雪防玉枝相亚暁皑皑
　　送周学士归永嘉
　　三最初承予告恩【攷校有校正之最】一双青翰出都门闗繻旧弃人多识桥柱前题墨未昬南国归云聊送目河梁新月暂消魂玉山丹府重来日好拾风谣奏帝阍
　　送聂学士赴阙
　　台召西来二节荣清江浮舸鸭头平十行受诏龙纶重五两占风鸟羽轻目送华林春雨色梦随长乐暁钟声竚防只日延英对丸墨宫毫属长卿
　　送张学士赴邵武兼过吴中别墅
　　青藜香灺掩残书越絶东南驾隼旟紫陌花期经袚禊清淮潮信待蟾蜍鸟声百啭春芳际蚕候三眠夏叶初吴地吟朋如见问为言江令忆鳀鱼
　　寄张唐公学士
　　朱航东下忽经春藏室离居作恶频简上蠧蟫终日在【唐公受诏同修南北史未讫有请麾之行】树间灵鹊至今驯【唐公直舍前有鹊栖止庭树久益驯狎】北宫自有咿嚘客天禄谁同寂寞人昨夜西牕有佳月此心迢递思冰轮
　　千叶瑞荷花
　　绛蘂层层吐翠罗水妃冠重暁峩峩应嫌菖本开花少却鬭榴房着子多含露自知芳意在偃风无奈落英何更怜玉骨藏深怨暗结千丝在绿波
　　题涟漪亭
　　槛底凝漪碧漫天角巾东路主人贤汀花照席供春醉沙鸟窥帘伴昼眠何必驭风追汗漫不妨乗月弄潺湲流杯若仿山隂事兼有蛙声当管弦
　　津亭
　　津亭歌阕戒棠舟五两风轻不少留西北浮云来魏阙东南初日背秦楼层城渺渺人伤别芳草萋萋客倦游平乐旧欢收未得更凭飞梦到瀛洲
　　有怀松江
　　多年襥被玉山岑鬓雪欺人忽满簪驽马虽然贪短豆野麋终是忆长林鲈鱼未得乗归兴鸥鸟惟应信此心见説新桥好风景防须乗月濯烦襟
　　寄题齐氏山斋
　　有客稽山岸角巾宝书盈笈日怡神云衔别岭搘笻久月上前峰隠几频牕上萝隂猿警旦坞中茶候鸟啼春一经邹喭能传世子舍于今两绶新
　　送崔谏议都运河东
　　行台西北接参墟仗节重乗驷马车水是晋君沈璧后地经唐叔赐圭余蕃酋重足防条敎部吏承风畏简书武帐岁终还奏事康侯三接听新除
　　送益州运使田学士
　　劔栈秋旗拂过鸿行台西去抚蚕丛民间幼艾餐和气徼外酋豪偃德风巴汉静归筹笔内岷峨闲入画图中时平幕府无留事乐职何妨颂圣功
　　寄题兰臯亭
　　亭下春芳接楚波金堤勃窣路相过牕中霁景烟姿逺帘外晨香露气多红颊倚墙花竝蒂緑隂翻槛树交柯朝阳定有浮杯乐醉墨何妨记永和
　　采莲女
　　碧葢缃葩映素秋此中兰櫂好销忧相将共挈青丝笼一笑同回翠羽舟日暮鸣榔随下濑夜深归櫂怯中流东方自有罗敷婿不顾江边越鄂州
　　送栁先辈从事桐庐
　　甘樱离防酒初醒还赴东侯拱璧迎江上桃歌传乐録坐中鹦鹉占宾荣仙车过洛人偏识绣骑还卭客尽倾后夜严陵台上望紫云西北是神京
　　寄杭州子文屯田兼简真公上人
　　目防江南佳丽城栏干楼角几长凭越人抱膝吟偏苦吴客观涛病未能此地旃檀多胜刹一时龙象有高僧知君暇日寻猿鸟闲上灵峰第几层
　　寄题王舍人书斋
　　北第当衢拂斗魁竹林清暑似岩隈将坛绪业传金版文苑新书集玉杯数箧龙拏藏宝刻一蟾滴试烟煤好辞戴鹖飞千牍东武原从禁卫来
　　霜野
　　啄青骹直下飞霜云惨惨楚枫披秋林月迥闻樵斧晩市风沈见酒旗江上败荷无限柄雨中残菊不盈枝物华怨尽仍伤别坞笛声中一涕垂
　　送陈谏东归
　　顔诗摛锦有高文席上经年未聘珍鹄板乍停公府诏貂裘还敝洛城尘雪园授简谁为赋烟渚归艎不待春何日子虚闻夜诵尚方给札对严宸
　　送华涛东归
　　江上丹枫堕夜霜式微愁思岂禁伤壮图万里青云在旧径三条碧草长匹马归来江练白恶氛收尽楚天凉大明继照光华旦提笔相期翰墨场
　　五言排律
　　郊祀庆成
　　斋辂防郊报祠宫就国阳繁云犹待族霁日忽迎长圭璧纷佳气粢盛馥异香人情欣眷祐天意益端庄被衮侵寒雾升坛蹑早霜左方虚小次午陛却中黄六乐干祗格三登海防康千官森劔佩万里走梯航神防膺符命天壶饮福祥从今瓜瓞庆鼎业炽弥昌
　　阁前紫薇花
　　高鬟美人髻妆阁一何鲜迷路来春后开花近日边居常浇御水动欲绚非烟分润从仙掌流薰自帝弦雅当翻药地繁极曝衣天【花至七夕犹盛】色映芝泥熟香交蕙炷燃吟残秋蘂脱睡起午隂圆应笑凭栏者相看已几年
　　陈生游金山兼简世昌师
　　宝势岚光秀浓春物景鲜飞峰凌巨浸精构起中天鸟畏云涛险僧安石室禅贯花应作偈望月定陈篇不为青霄桂同裁白社莲羡君飘鹄舫独自号神仙
　　状元张监丞倅陜郊兼之阆中省亲
　　藻衮御中楹详延得世英宾乡具三物题塔冠千名玉擅昆山价篪兼仲氏声平渊二龙跃碣石一鸿轻慈宴尧防洽宸章禹律鸣入辞瞻翠葆去候过朱樱赞治崤陵险归宁蜀栈横都门百壶送宿馆五浆迎帝所衔标隽亲前戏防荣勒铭知有作叱驭肯辞行桂色窅窊秀棠隂蔽芾清期年随诏入脩路接瑶京
　　岁晩禁直呈承旨侍郎同院五学士
　　广内施重闼承明敞直庐上清通帝所方丈拟僊居汉后前厘席淮王重报书时宗登贾马暮召得严徐【诸公】玉至光秦玺【秦玺和氏璧为之】珠来照魏车高文参正始密旨奉权舆王泽宣从綍天香对满裾论思皆药石欬唾亦琼琚弱水沧波在然山老墨余睿篇朱鴈刻【三朝御什龛载屋壁】宸翰白龙摅【太宗飞白书玉堂之署】宝肆还容砾珍林误植樗匪躬无謇謇每食有渠渠寒日分宵直繁云向岁除九门催钥下三殿警签初北斗低层掖明河拂太虚求衣钦德盛襆被省才疎多病长思越知非晩学蘧烟霄叨步武江海隔樵渔榆性诚为钝葵心但欲舒日祈同舍进跻俗到华胥
　　次韵曼卿冬直因以勉赠
　　八舍严周卫千门肃汉闺金胥催递宿玉羽伴归栖禁树惊寒敛僊云拂夜低星河紫墙外霜月碧城西汲字纷难整钧音怳易迷有人歌白雪此曲妙清溪文献初登亮君王益徇齐因知函鼎器那复久烹鸡
　　后土观琼花
　　楚地五千里扬州独一株香名从此贵芳格洒然殊国艳何劳粉天姿不掩瑜浓薰霏麝气细蘂列蜂须云朶垂三素仙衣着六铢吴中休插柰天上枉栽榆神物疑长拥灵根此未枯人间如定价百琲睡龙珠
　　石曼卿学士挽词
　　才出羣英表文推一代雄灵蛇操掌上云梦纳胸中醉墨千峰立吟毫八极空居官疎皎覈处世倦磨砻绿酒常埋照清琴自寄通昌言曾拂治密疏早谈戎【曼卿天圣中建言武备宜置土兵宝元初西戎犯边始行其策】天子知亭伯时人重孟公何言执防滞便到阖棺穷鵀鸟巢门止骅骝挶枥终芝筋留御帐【曼卿受诏书李文靖公神道碑石本奏御之日有司以曼卿不起闻上深嗟惜之】箫赋落王宫【案箫赋原本作箫武义不可解攷汉书王襃传襃会着洞箫颂元帝为太子时令后宫皆诵之文选载其文则洞箫赋非颂也与传小异此诗葢兼引二书原本作武者误今改正】薄葬依庄叟残书付所忠惟余身后得凛凛是英风
　　谢熊馆
　　别馆抛双阙飞除镇一方黄山萦跸道青桧绕宫墙缇骑千羣合周阹四面张管弦繁欲沸旌旆郁相望走马长楸密更衣别寝凉星飘肃慎矢雪拥羽林枪懽乐何曾极盘游不可狂吾闻尧舜治垂拱在岩廊
　　将家子
　　北地良家子山西旧将儿新从羽林射得赴鴈门期横死人无比防行世不知长安偏重侠赵国素多竒照地连钱锦迷春凿落巵喝卢燕市客顾笑楚台姬烟树黄山路霜云白草时雕弓孤月满骋马一尘随应手双雕落回头赤日移却归东第去高宴九灯枝
　　诏福圣宫烧香
　　徼道西华内觚棱北斗傍神灵安肯构恩泽赐燔香渤澥通骊窟昆仑拱画梁清坛浮早景碧瓦霁初霜甲帐严如在丹檐迥欲翔隆姿瞻汉后余烈畏轩皇埋劔桥山逺游冠阁道长白云迷处所仙掌镇相望五岳扶封域三辰纬典章升歌留宝鼎刻号在神房盛德尊原庙遗仁睦鬼方圣文名善继百世溢流光
　　岁除
　　暝色凝无际寒鸡悄未晨蓂枝将换朔斗柄渐归寅水火犹分漏龙蛇尚蛰身四时宁有暇万物又劳春树喜丹葩秀人忧白髪新明朝趋宝殿谁是夺重茵
　　送杨中允宰常熟
　　丹舸傍江浔呕哑逺艣音新科持片玉能政引孤琴美进宫坊秩荣归里闬心名参天下隽歌着邑中黔地志连香径家园带武林吴山几屏秀楚水一篙深晩鼓停余叠秋帆卧半隂平时接方骥后夜望横参陶菊何妨醉江毫且剰吟悠悠河上别千里郁朋簪
　　郡斋招子美
　　月色初藏桂年芳渐有梅人情欣腊破天意许春回隂雪迎风解寒凘向日开午枰宜试着卯瓮好尝醅寓兴题红叶乗闲步紫苔长吟溪上曲偏忆洛中才絶墨凌崖石高文拂斗魁诗锋无敢犯酒户少能陪绿发裁方鬒丹心未肯灰琴书聊偃仰鱼鸟暂徘徊蔚豹虽藏雾蟠螭已得雷只愁腾踏去相望隔蓬莱
　　送晋陵王宰铨调
　　盘错才无滞歌政有声及瓜青纸诏谒帝紫防城节竝霜松峻心同冰玉清十浆行色贵三府辟书荣驿树纷红叶江苹老紫茎秖应中宿路双节急归程
　　送祁阳黄宰
　　邑控三湘逺帆经百舍迟天文瞻翼轸江色泛涟漪丹阙倾心恋苍山举目疑欢杯凭秫米骚思托兰旗竹律寛无害琴堂静不欺期年行奉诏虎帐对尧眉
　　上客
　　上客何为者平生富义名飞钤师鬼谷谈笑敌神兵然诺千金重交防万户轻平台置酒召碣馆侧身迎土缶邀秦击铜盘劫楚盟纵横三寸舌厌饫五侯鲭龙种腾长坂霜雕刮太清谁能弹劔铗北海有长鲸【北海一作夷路】
　　送黄推官
　　秀极武夷峰清才气所融香名传日下胜范迪时中大对承三道清篇滞半通新吟池草緑故事幕莲红参画文无害沈英位未充谈高起废疾檄壮愈头风圭璧严书殿房心敞帝宫行颁上方笔客特荐扬雄
　　早秋
　　金商才换暑云叶早惊秋大火宵中散清光日下浮凉心遗翠簟逺梦绕沧洲蕙圃残香薄筠溪碧防稠小牕聊寄傲虚阁镇端忧带眼浑移尽还同沈隠侯














　　文恭集巻五
　　钦定四库全书
　　文恭集巻六
　　宋　胡宿　撰
　　五言排律
　　明堂大礼
　　路寝尊严配明廷攷旧图房心通气象太紫状规模翊卫多仪缛斋祠至信孚笾羞甘菲薄鼎味却鲜腴日月垂天象鸾龙奋寳跗乐均谐睿律礼蕝润宸谟劒佩千官拱梯航四海趋谦恭虚小次登降谨黄衢徳盛三灵格恩流万物蘓甘泉陪法从千载喜歌虞
　　礼毕庆成
　　路寝凝中宇星文直大辰总章裁往范斋驾奉明禋惟圣能严父于皇重飨亲永懐深肃僾昭事极精纯钟律咸韶古衣冠黼黻新九金徕贡职万玉俨朝伦夷夏观殊礼干只享至仁参祠七世庙再降六天神万寳成秋野千祥拥禁宸睿恩覃四海夀域跻斯民
　　召赴天章寳文阁观御集赐御书飞白扇子羣玉殿锡宴
　　阿阁藏仙籍英舆侍睟仪珍函开二典圣藻焕重离河洛斯文在盘盂乃训垂寳跗亲许视瑞物徧容窥白凤随毫举苍龙应墨奇好文逢汉后观象值庖牺溢幅荣分赐班觞曲示慈柏梁晨煦洽仙荚昼隂移和乐韶音美承平镐酒迟再陪瑶水宴千载庆兹时
　　馆中锡宴
　　紫殿程书广鸿都校籍成宸心睠儒学慈宴诏枢衡供帐来金闼胪传下玉京三山开秘宿七阁敞修楹革履趋朝暇华貂映席明弁繁星错落佩杂玉锵鸣炉静飘芳蕙图开识禁橙【近有恩防降瑞橙一本付之秘阁】壶均天所酒鼎荐帝余羮夏屋彰仁洽衢樽乐治平丹楼晨唱近碧树晓寒轻防内年书有人间月就盈非烟舒渥防爱日助皇情凫藻深欢意鱼蒲溢颂声萧斯防湛湛露彼仰英英故事留东观崇恩自上卿何言挈瓶陋亦玷举觞荣已重髙门地还歌食野苹微生徒枣钝弱植但葵倾就日欣逢旦瞻河喜见清更期纡翠葆千载诧登瀛
　　诏祀西太一宫
　　至道希夷内神威造化中行棊延羽驾推防敞琳宫秘寝觚棱峻严扉坐狄雄天人凝睟表日月在方瞳离坎精神集房心气象通中黄安戊己遥翠拱轘嵩陪享衣裳盛登羞火枣丰层坛霏颢露甲帐肃灵风波静流寒瓦霜清入晓铜廊虚鸣尺蠖楼迥倚晴虹行马依芳树栖禽占碧丛游光宵自烛雕霭昼常蒙大壮亲规近甘泉旧典崇平时辟阊阖尽日访崆峒防仗交轮奂天香鬭郁葱野长迷七圣庭阔舞千童祼鬯歆惟徳笙歌恱亶聪蟠螭负金石翔鹤下丝桐法度昭神祖【祀醮科仪悉用雍熈之旧】文章炳钜公鼎期扶更逺山瑞委无穷用九乾元正生三太极空木龙虽有寓刍狗本无功迎气阳郊始均禧防县同权衡枢极右号令斗杓东濬哲防时祀施生道化工正辞除秘祝承诏谒孤忠仁与春膏动恩随腊霰融天和傍星鸟地恵及昆虫受记神司职斋居帝饬躬因知耕凿力谁解识渊衷
　　郊丘侍祀
　　太极生真主中原有圣人圜丘尊上帝大旅合羣神行马帷宫肃乗龙法驾驯礼容光日月文徳动星辰劒履陪祠古咸英作乐新东方虚小次午陛彻华茵吉土繇诚享髙穹以道亲烛坛光景集升燎福祥臻寒霁三冬色恩融四海春万灵今受记长此奉尧仁
　　奉贡殿山亭奉诏观橙
　　弄色金橙熟朝元玉轪襄寳奁登美实斋跸驻清光髙叶参云碧繁苞压树黄鲜明当早旭采摘有新霜原庙巳云荐大家犹未尝分颁顔在咫捧拜手盈香凡果深何幸孤根逺见将五行含戊巳二水出潇湘来植清琳馆叨升白璧堂更依仙掌侧日夕近芬芳
　　西圃樱桃
　　一春红日色刻意借鲜姸露叶深成翳风枝猛欲燃黄金为弹重赤水得珠圆甘实行宫荐香名丽赋传色欺丹魄上味出紫棃前玉果夸珍实何曽入象筵
　　和蔡君谟阁前紫柏
　　秀植登中禁灵根记大方纤枝乗十雨劲节誓千霜云干仍稠直烟华稍郁苍緑隂疎未合翠鬛俨相望育质从新甫标名压豫章三休依寳构一溉引天潢瑞露通晨浥灵风绕夜翔蠧蟫惊阁爋啼狖忆岩光地惠覃行苇人情乐树杨保无禽鹿践知免斧斤伤逺势兴毫末孤标出众芳寒葭宁可倚幽草固难藏庭鹤宜留侧台乌莫近傍未经鸾隠叶不使麝居香松操同凌雪葵心共向阳故情存涧壑生意属池隍昼景斜临石禅机俯映堂颂传商庙桷材入汉家梁此世隆三代何时构九房瓌姿天所产工度未应防
　　后苑观双竹
　　瑞植昭天产祥枝感帝临均承元化力同抱嵗寒心异禀笙箫质全包律吕音孤根皆出地劲节约成林防润非烟近含滋御水深风前交吐籁月底互翻隂秋实思威凤春条宿绮禽留观停翠葆托赏集华簪苍震犹乗卦商岩近作霖天支从此茂长覆玉山岑
　　昭应宫小桃
　　艳冶如无罪何由谪绛宫不因轻阿姥即是小仙公丹脸飜啼雨飞书却寄风春溪迷柳曲午影过墙东密叶轻笼翠繁隂半露红谁惊幽鸟散千片触帘栊
　　吴兴秋晩郡斋长句
　　霁色初休雨寒梅稍欲霜崦嵫惊日晏防喜年康菰米迎冬熟萍醅破社尝霅声寄槛冷卞色入楼苍弱援垂榴脸幽丛亚菊芳牛羊驯沃野鴈鹜悦沧浪水市能为楫田家乞有浆溪音挐竞去村语醉相将自昔分天堑兹州介水坊贡丝标禹土错绣接吴疆佳丽南朝后鲜明茂苑旁风华在安石文物有东阳栁客诗名馥顔公笔势翔山川为吐气日月欲争光异代虚坟柏逢辰滥郡章壤歌知自化符守信非良勇爵思长劒髙谟乏智囊葵心拱宸极藿食念岩廊西戍方疲陜中原久患羌邉人思李牧天子问中郎臣仆今三世腥羶彼一荒山西雄占陇河曲斗分潢汉始城张掖秦初地朔方限戎深得防遮寇大为防小雅亡于晋中兴属在唐太宗神且武贞观粹而王都雍三才直安西万里长声明冒葱雪亭堠彻甘凉圣术初无敌孙谋本克臧末涂亏继守骏命亦頽丧上帝歆炎宋真人奋大梁凿干分上下操斗运中央杀气西刑马妖氛北陨狼三闗收朔漠两镇复河隍龙虎其文炳雷霆我武扬商球传圣弟夏鼎授储皇托付神规逺弥纶治具详四维严幅正八柄谨低昂地广蘖芽出海深神怪彰遗雏偷啸聚杂种学跳梁王者轻分土仁人重纳隍犹如弃鳞介不使易衣裳祸乱收凶噐升平隠上庠蹛林通好固狡穴送诚忙圭瑞修欢聘金行戢怒芒生民去汤火塞土徧耕桑月窟颁正朔云封刻美祥大璜贻燕翼下武寖明昌区外防冠带天中布典常三雍宣雅颂九译走梯航仙致昭华玉神来弱水香路车均奕奕朱芾赐煌煌南面存亡国西平拂肯堂虎臣无备御狼子有包藏窃欲屯蜂蚁私相署犬羊痴言天可上愚谓日无亡传箭招庐帐推锋逆颉行【案推锋二字见汉书吴王濞传原本误作椎锋今改正】三河烦调度六郡苦痍伤旅力虽疲曳游魂尚颉颃寝谋思汲黯禽敌想陈汤多士皆方领孤生特面墙莂官尸礼闼椠职玷文房无防均宵旰何阶致富强分从髙阁束敢避要途当铃下居无事樊中脱未遑鲈鱼知味美鸥鸟信机忘濩落才何取支离臂自攘虽贪纡紫乐岂免顿缨狂感慨乗轩鹤吁嗟拒辙螳山河赏吴起社稷叹童汪华夏崇基本朝廷总政纲弓偏宜举抑琴缓在更张阳徳销羣慝天元秉至刚偃兵诚未易用武亦何妨雪近思王国云闲忆帝乡何时闻露布称荐万年觞
　　题沃洲亭
　　句水声东转昭山势北回三洲环白浪一径踏青苔牖对遥岑敞门迎别屿开鸥鹇如旧识萝桂是新栽野气霏霏入川华剡剡来老猿偷熟果驯鸽下生台樵斧鸣岑寂鱼扉映曲隈观濠立庄恵结社坐宗雷格磔归禽乱呕哑去橹哀看云秋徙倚弄月夜徘徊珠且矜圆折犀休衒辟埃沃洲应秖尔何用忆天台
　　荷花
　　露夕僊葩巻风晨寳艳开妖漦夏庭出祸水汉宫来玉冷埋秋骨珠寒敛夜胎河分龙浪灌月借蘂渊栽神袜能凌水僊裙不惹埃文鱼才可戱鸩鸟莫为媒却死熬香釡延年刻夀杯息妫今不语犹尚怨荆台
　　菁菁在中沚
　　周雅传遗咏菁莪播淑声育材方被化在沚自敷荣得地偏防润乗时并擢英托根分曲渚入学隶司成行苇仁同洽山莱咏可并圣恩均雨露挺质愧微生
　　钓台
　　遗魄知何许孤风不可攀星辰归碧落道徳寄青山尧舜锱铢内巢由尔汝间草莱升御榻韦布楫龙顔圭组无由屈烟萝却自还几峯云冉冉数里水潺潺孤竹清何隘磻溪老未闲独留冰雪操千古凛人寰
　　送黄孝先
　　日下东京旅才华变世雄髙门真伟噐正始得遗风鸣玉来江表英声满洛中银钩专墨妙犀柄擅谈丛一札公车诏千钧矍相弓卿才归朴斲英彀入牢笼佛寺题名塔天家奏试宫鹪有短羽亦恐附鸳鸿
　　送校理薛学士
　　帝设英雄彀朝多俊乂官玉羁收汗血珠网获飞鸾仙籍分丹桂香名蔼秀兰新从平乐试入奉柏梁欢辨色趋霜防催班近露盘阁芸开缥帙堤栁据归鞌诗就鸡林买书成太乙观行闻延体貌坡上有金銮
　　和原甫侍读从幸后苑观稻之什
　　稼殿秋香熟烟畦早景鲜玉虬乗暇日铜雀报丰年压地黄云重含风寳粒坚三登繄帝力一豫俯天田幸厠标章读仍陪从跸宣赐禾知礼厚视草觉恩偏【学士兼侍读乃预此召】厘席思前问经帷惜外迁【后汉杨秉出为右扶风太尉黄琼惜其去上言劝讲帷幄不宜外迁留拜光禄大夫】妙诗深雅意王政食为先
　　送梅尧臣宰建徳
　　县枕秋江侧铜章滞隽旄长安去日逺单父戴星劳秀水遥通楫岚峰欲妒袍文弦一琴古仙舄两凫髙家树喧朝鹊乡亭寂夜獒土风清是楚才意苦于骚讼少停霉索吟多费健毫平时洛中社相忆醉含桃
　　送刘学士出守衡阳
　　需奏登中掖除书出上台兽随朝带结隼映使旌开地接朱陵近人从藏室来蠧蟫侵旧帙浮蚁入离杯岭势遥连楚星文却视魁云依苍野住鴈隔楚峯囘夕梦惊湘瑟春心托陇梅南方本寛教东里复多才【新牓试吏多在牓中】驷马荣星驾千金庆寿罍未应嗟逺守素志在循陔
　　送苏贤良之任豫章
　　三道胶西防详延俯瑞蓂帝临宣室坐人拱太微庭捷思谁加防危言自据经文成洛纸贵诏下武泥馨【案武泥二字不经见当即是汉时武都紫泥封诏事截用之】起草分宫笔监州驾屏星心存云气阙梦绕斧文屏南国标江纪西山占地灵槛泉通水府牕戸接岩扃凉月依滕阁孤风泊孺亭案书休犯虑斋酒且忘形界道宫墙紫规蒲禁地青归来开院直鼇顶架沧溟
　　送刁总赴句容簿
　　佳邑控江湄春来赴牒归波平双桨渡日上乱莺飞狎野晨耕早蹊田昼讼稀县图标地肺家巷接乌衣沼静窥珍羽楼闲数翠微山香蒸防熟溪蘂摘莼肥有客懐金社因君拂玉徽嵩云南去逺犹向栁依依
　　送刘阅东游
　　臯壤乏生涯羇游越絶赊一区扬子宅四壁长卿家囷粟知谁指囊钱苦自嗟秋林惊脱叶夕枕怨啼鸦海月随孤棹天风曳落霞山城饶露蔓水驿遍霜葭孝子兰方秀先生菊未华楚辕无久滞把酒待回车
　　江城立春
　　天上阳旛举人间漏箭长稍惊池面緑初觉栁腰黄迟日延三舍条风振百昌酒凝前腊味梅帯故年芳雪意思王囿云情忆帝乡青门行乐处渐近好烟光
　　赏花钓鱼应制
　　平圃囘天仗昆池降帝舆晨葩才隠蝶新藻复藏鱼露重香英湿风长钓线舒乳莺迁谷近朱鲔跃渊初禹律铿金奏尧樽徧石渠乗时覃恵宴不是乐观鱼
　　辛夷
　　百卉迎韶律辛夷花最先与春宜有旧造物底无偏棠棣先饶韡山樱未敢燃倚风遥可爱犯雪不胜妍影乱梅花地香迷豆防天红啼昨夜雨紫妬晓来烟上药能全命灵滋合永年帝家琼圃在此物未应损
　　馆中同舍城西小饮
　　信马斗城西芳郊春渐熈早烟销禁树初溜入天池桃作新正脸梅留故腊枝瓮香浮蚁日村翳浴蚕时聊把今朝臂同伸即席眉徘徊惜归驭风晩水生漪
　　讲毕周礼诏赐御筵
　　典礼惟周旧经文在鲁余西清开缥帙东面授丹书访道前厘席崇风厚石渠研覃忘日旰图绘极霞舒【经中礼乐之噐诏图绘其状】千载逢亨际三冬罢讲初圣懐轻璧马慈宴乐蒲鱼妙技通神细清商按曲徐炉香分汉殿鼎味出尧除诸老恩同醉孤臣艺最疎至仁何以报忠义即琼琚
　　丁巳嵗观玉皇册礼
　　宝册尊徽号香泥洁武都斋心期太乙恭巳答元符玉辂严清制琅函秘圣谟竹宫陈帝拜嵩极动神呼彩雾霏三境祥辉烛九区况当精嵗出仍与上辛俱【正旦上辛协吉之符】永接千龄统长膺五老图清编流景铄礼自百王无
　　溪竹
　　可爱坛东竹更笼清浅流行根侵岛屿脱箨满汀洲夜迥疑筛月风多欲战秋紫茎同入画青石伴垂钩叶里藏雌翠隂中下戱鸥秦松无用笑千亩更封侯
　　五言絶句
　　忆东园
　　越鸟恋南柯春来怨别多冷风如可御争奈简书何
　　横山
　　此地横青嶂当年动紫氛将军精爽在可解勒遗文【案此诗永乐大典失载今据宋诗选本补入】
　　七言絶句
　　漫成
　　日醉风酣百卉开锦鞯争跃大隄来城东有客歌盆久不敢将春上老台
　　斋祠小饮资政吴侍郎以真如茶二絶句为寄
　　碧城斋禁放朝元晩饮偷消白日闲天上髙真潜诇得因将瑶藻掷云间
　　寳刀玉尺裁佳句雪溜云腴试早芽睡魄顿消清到骨一成僧味似僧家
　　刘开府
　　京口刘郎是穆之风云未作苦栖迟金盘一石槟榔赠可得当年是讳饥
　　馆娃宫
　　犀甲三千越骑雄平明来袭馆娃宫君王不得西施去万戸那能住甬东
　　自嘲
　　雪梅连日碍层隂昨夜银台瑞霰深待诏多年无屐齿牕间犹作洛生吟
　　弄云亭
　　自知无业致吾君只向空山弄白云已共此山私断定不须转辙重移文
　　函谷闗
　　寂寞函闗锁未开田文车马出秦来朱门不养三千客谁谓鸡鸣得放回

　　文恭集巻六
　　钦定四库全书
　　文恭集巻七
　　宋　胡宿　撰
　　奏议
　　论郊丘定配
　　臣窃以国家乗火而王火于五行其神属礼汉书天文志曰火礼以此而言国家常须参攷典礼以顺火性伏覩京师自秋不雨绵歴三时圣心焦劳臣下陨越思所以消救之道未知所出伏惟陛下明徳恤祀防恭郊庙宜防福应乃遘灾旱古者祭天神无二主礼专一所以奉天帝之尊明不敢渎三代两汉之盛莫之敢易唐初始有兼配之事垂拱中礼官希旨郊丘诸祠遂有三祖同配之礼开元十一年明皇亲飨圜丘礼官建议遂罢三祖同配之事除此之外未有一代三帝同配昊天之礼国家至道三年诏书亲郊圜丘以太祖太宗并配陛下即位景祐二年诏礼部详案典礼辨崇配之序诏书节文自今以往太祖定配二宗迭侑去年八月八日诏书今次南郊三圣并侑后次却依旧礼布告中外咸体丕懐未逾旬日复有今后毎遇南郊三圣并侑之诏窃寻诏防先后不同此诚陛下至孝烝烝虞舜之用心也然有违典礼未合天衷致旱之由恐在于此臣愚欲望圣慈今后南郊乞且依去年八月八日诏书及景祐二年礼官所定太祖定配之典追寝去年八月二十四日今后毎次南郊三圣并侑之诏告谢天地以顺火性必防福祉之降足消灾旱之异臣若心知不可口不敢言即是长负陛下奬育之恩没有余责
　　论详定官制
　　臣等昨奉敕为翰林学士韩绛上言国家奄有四海承平百年官制未修方苦其陋欲望讨论唐百官制及本朝官制品秩事件量加裁定正其名体等事奉圣防差臣等同共详定臣等累曽恳辞不防允许寻具劄子陈乞且未置局容臣等取前代官制将今日各官职位商度可改正者可裁损者可申明者各条三两事先送中书门下更加商量若果有施行即置局辟官次第删定奉圣防依奏臣等今详定到事件如左
　　一汉置丞相其后改置三公官皆公府辟召掾属唐制以尚书门下中书三省长官为宰相尚书令仆射侍中中书令是也官品未至者同中书门下三品今平章事即其比也参知政事唐初亦是正相崔温等尝为之国朝之制下宰相一等若用唐制正其名体则四辅之任当悉用平章依汉制即须立丞相府
　　一唐制御史大夫一人中丞二人国朝之制大夫不置以中丞为台长他官或以给事中谏议大夫权之若欲改正官制置丞相府则大夫当复轻重乃等
　　一唐制无公卿为枢密使五代用兵始与中书对掌机密欲改正官制当以院事还中书及尚书兵部
　　一尚书省二十四司既为虚名所以官冗员众若欲正官制当罢三司二十四司及九卿官使有定员其郎官不在本省治职事者并以前资及散官处之其莅外任者或依唐制置上中下等州刺史及别驾之类随官品任之或欲轻其权则曰知某州刺史之类
　　一文武散官及检校兼官勲爵实封等在开元以前颇有实事于今虽散犹叙服色粗系轻重其余悉皆虚名无益治体欲改正官制当例行省罢若以假虚名而任实职兼存亦可
　　以上所谓改正者也略举一隅若于今可行即推此类具正之
　　一大理寺决天下之狱刑部覆之于事巳足又加审刑院则为骈衍欲裁损官制当以院事官属还刑部一吏部尚书侍郎分领铨事则当差以轻重分别流品今审官院掌京朝官磨勘差遣而流内铨次惟典州县幕职官体制不伦欲裁损官制当以审官院职事归尚书铨州县幕职官归侍郎铨
　　一羣牧司提举司紏察司之类皆古无此职欲裁损官制悉当省罢还属尚书九卿
　　以上所谓裁损者也略举一隅若于今可行即推此类具正之
　　一左右史并当随宰相入立仗下以记言动今史官之任不及闻前殿政事故徳音善政多失纪録欲申明复此旧制
　　一中书出制敕唐制并经门下审覆然后尚书出告身经歴三省比来惟中书发敕虚置三省官名今欲申明复此制国朝令文具载
　　一国朝近制观文殿大学士惟待旧相自资政殿大学士至天章阁待制以上其间多有无员数除授寖广者繇邉幅不立也诸旧有员者宜依旧数未有者宜差定其员着为久制以革溢员之滥
　　一唐制舍人六人分判尚书六曹事所以佐丞相谨政令欲乞申明此制
　　一旧制九卿之职不隶尚书令卿监职事三司闗领者宜取还寺监亦省侵官之类
　　一唐制左右丞相判尚书省事中书判门下省事中书舍人判中书省事国朝门下省权用近臣判之中书省即舍人年深者判与唐制略同准昨来言者称近臣判省权太重攷按唐制似不如此惟常衮自以同中书门下事即当兼判中书省是时崔祐甫以舍人判省谓衮侵官士论由此不平衮也
　　一三班自供奉官至殿侍差使之类唐制武选皆无此名目宜徙置于外以区别华冗
　　一朝廷若欲从改正之説即俟改正之后设官分职如周唐乃可约六典著书垂之后世若未能如此而欲著书惟可将防要及诸司编敕并格令删繁取要今日官名粗书职分而已
　　以上所谓申明者也略举一隅若于今可行即推此类具正之
　　论罢上元放灯
　　臣或闻臣僚上言以今春开淘汴河兴役至众乞罢上元放灯以防一切放灯诚非急务于公私无益然罢之亦须有名若以开河为言恐于体不大今东南数路灾旱甚广谷价翔踊民食饥乏又河北水沴愁垫未息若恻然降防借此而罢则于名义甚大四方观听必喜圣心有矜怜穷困之意或因昼日晴和车驾临幸寺观烧香以祈民福足以慰都城士女之望伏进止
　　论人使诣塔烧香
　　臣等今月十五日同契丹人使并三节人从诣相国寺普满塔下烧香窃见本塔屋宇损动四隅用枋木荐撑环绕其下吁可为惧退思延戎使烧香之意本欲以浮图之胜夸示逺人若不缮完恐非壮观如惜军国之物重为之费即乞将泗州塔下等处寺院施利钱物早与修完及其未倾隤易为施力若其摧圯所费益大取进止
　　论臣僚进对密陈机事即时外传乞赐防闲
　　臣闻为君难为臣不易易大传曰君不密则失臣臣不密则失身春秋讥漏言以为至戒君上不可不察也伏惟陛下躬大圣之姿体至仁之量推诚接物降心求治毎臣下进见莫不霁威严和顔色问民俗之利病询朝廷之得失此虞舜好察迩言之意也然其间枢机所发祸机或随臣下不可不慎也比来羣臣进对有所密陈往往即时传之在外岂非防闲之道未尽其要今后臣僚上殿欲乞严屏左右以防漏泄若此则忠言益进圣聪弥广无机事不密之害伸近臣尽规之忠谨具奏闻谨奏
　　论杨怀敏不当除内侍都知
　　敕入内内侍昭宣使眉州防御使杨怀敏除入内侍副都知臣当草词者臣闻昔怀敏先任入内内侍省副都知管皇城司公事宿卫不谨致逆徒窃变震惊宫闱向非宗庙社稷之灵陛下乗舆几殆及逆徒既获又不坐死致规灭奸人之口天下之议罪在懐敏杨景宗二人而已臣毎念此事痛心扼腕陛下仁圣不忍加重诛止解内职令居外任今因奏事忽有此命若再复内侍名职且赴本任是不久将复入内侍省之职也若再居内省则宿衞之变复未可知兼条制内臣都知副都知之职有过降充外任更不许再居旧职所以防一切之微深逺之法制也伏望陛下令有司检详旧制追寝今命法制一壊复之良难有此违碍臣不敢草制其中书送到词头一道臣辄封还伏进止【翊日上谓宰相曰前代岂有此故事否文彦博对曰唐给事中袁髙不草卢杞制书近年富弼亦曽封还词头上意解改命舍人草制台谏论列皇祐元年十一月二十九日以昭宣使眉州防御使怀敏充三陵副使】
　　乞杨安国改官
　　臣窃闻侍讲学士杨安国近有奏劄理防磨勘转官事或闻安国改官已得四年有余中书为安国曽因举官罚铜隔住一年至明年三月方该转官安国授经老臣年近八十桑榆暮景光隂几何况久侍讲筵与其余侍讲不同縁此月十八日讲毕周礼宜因此时欲乞陛下面赐安国改转宣中书施行以为老臣授经之荣兼彰陛下重道之美书于记注实光圣徳刍荛之説惟赐采择取进止
　　论差三馆都监不合辟
　　臣伏以三馆图书之府朝廷育材之地用内臣为都监典领事务自来差除或许判官及馆职自举其人贵得谨良以接英俊近差下三陵都监任从礼充其任近已身亡朝廷尚未除人窃缘判馆之职罕与内臣相接纵有所举亦未周知其履行今后三馆都监有缺欲乞朝廷精择其人以充取进止
　　缴进李康侯广律判辞
　　据前权知沧州军州事判官李康侯状昨在任日着到广律判辞十一巻通四册念康侯数年用心寻究律意根援典礼伏状缴奏进呈者右具如前臣等窃以吏道之本法令为师凡厥士人既霑利禄虽勤几案之决罕精律例之微前判官李康侯早登词科好法学因传经义条为事辞着成广律判辞十一巻以广律意志勤可采学尚足嘉幸值盛辰弗遗小善臣等谬承朝委典司铨集复叨近侍敢壅上闻其李康侯撰成广律判辞十一巻共四册谨具状缴进或稍有观采伏望圣慈刑部大理寺详覆断官有缺日特许先次除注勘防本人歴任并无过犯在朝亦无亲的骨肉食禄见在铨参选谨具状奏闻伏敕防
　　论殿试攷校
　　臣窃见旧制攷校御试举人巻子不过五六日催促了毕即便放榜诚是太速恐有未精近制御试许限半月日攷校盖欲详加抡覈务在精当然而采之众论亦有未便或闻初攷与覆攷二处各限五日攷校须日满攷尽巻子定了等第方得次第闗发如此即覆攷与详定所端闲多日却成留滞况近来间嵗科场人数巻子止于二百欲乞将来御试且依旧存半月日限攷校外降圣防令初攷覆攷所更不限定日数但攷絶巻子定了等第即便闗送与弥封所令弥封所发往覆攷等处若于限内攷校了毕乞便放榜不须满半月兼免日久有所漏泄及免禁中久留灯火不便取进止
　　论换廵尉
　　臣窃覩今夏四方州郡山水发溢至入城郭漂庐舍壊栈道等在五行水曰润下为害若此是失性逆理之象在易坎为水为盗宜敕四方州郡长吏及逐路转运使提刑等常切谨视盗贼应采取金银铜鑛及鼓铸钱币聚集羣众之处宜宻设方略常为警备部内廵检县尉捉贼使臣如有疾病昏昧及弛慢不堪居职者宜令具姓名体量闻奏下三品流内铨选差有材武勤干之人充替或部下监当使臣有材干之人其被体量者内有未至全然昏昧可以监当场务许令权且对换勾当其县尉未至全然昏昧者亦许于判司主簿内选择对换勾当一面奏闻乞从朝廷指挥正差若廵逻得人则能敎习武艺整齐部众遏防之道伏进止
　　论弓手替换
　　臣谬奉朝寄预司民政今有管见辄敢敷言臣窃寻国朝旧制天下县邑所置弓手本防贼盗选人才防弓弩者充初无年限许替之文盖欲其役年习惯武艺又周知山川道路险易奸寇窟穴之所若有盗发易为擒获编敕节文弓手惟老弱贫乏乞替本县保明申本属长吏体量差替亦虑县邑受幸至天圣明道中江淮饥馑妄有替换故立此制以防其弊然朝廷遣使安抚右司谏范仲淹奏乞今后弓手及七周年者许替归农七年满情愿执役身手强壮能捉贼盗者州县体量依旧执役寻范仲淹所奏盖因灾伤权宜建白以竟一时之劳系令有司铨防其弓手强壮者不得一例差替自后诸处县邑为有上项指挥有司乗此受幸不问贫富老少勇怯才及七年本县便一例差替多是不申州长吏体量其间未及七年者甚多非徒新募弓手生疎不堪捕盗一为弓手则不能力农非劝农敦本之意反为良善之患欲望圣慈尊祖宗成宪勿轻改易庶几幸门塞而天下安取进止
　　论北界防集事宜
　　臣闻近日契丹于燕代之间防集兵马声言西讨夏国恐非其实谋兼前来国书商议未合近日横使不至敌情难测忽此防集有可疑虑兼广南蛮贼狂盛陷没州郡朝廷方诛讨用兵之际契丹不宜有谋若二寇并兴四方可虑国家贵权以济事欲解纷难不可循常理也若旬日间契丹不遣使来臣欲乞圣度详度事体选差能专对近臣往使北戎与议定国书固其邻好虽事之成与不成未可决定亦可以探得敌中动静若果蓄异志必有违言便须大为之防以备邉境伏进止
　　论诘责言官言事渉后宫之亲
　　臣闻圣主悦至言好崇谏所以广治道防一切之未然也臣以蝼蚁窃观陛下特禀上睿之徳能听大度之言数赏谏臣比擢台职推诚含垢美尽君人之量尧舜之用也近日闻台官言事事涉后宫之亲出于风闻有防诘责臣愚以谓諌官御史朝廷纪纲所寄虽有过谬可且优容昔汉文贤主也袁盎直臣也帝所幸慎夫人盎掌谏争言渉不逊初虽怒终不加罪后慎夫人闻之复赐盎金五百斤慎夫人所以能保荣宠者以能赏袁盎之直言也汉元帝时冯野王昭仪之兄也徳行髙妙推为第一时御史大夫缺公卿多荐野王为之帝曰吾若用野王为之天下必以我私后宫之亲昔徳宗谓李绛比谏官论奏不实欲出其尤绛曰此非陛下意必憸人以此营误上心自古纳谏昌拒諌亡君尊如天臣卑如地干不测之祸虽开纳奬励尚恐不至直士杜口非社稷福臣愿陛下鉴观前史开纳至言臣不胜区区之情
　　论兖国公主议行册礼
　　今月二十一日草福康公主特进兖国公主制窃闻议行册礼然于事体颇有未便祖宗以来公主长主未有行此礼者昔汉明帝封皇子悉半诸国明徳马皇后曰诸子食数县不巳俭乎帝曰我子岂敢与先帝子等也唐贞观中太宗长乐公主将出降帝令有司资送倍于永乐公主魏征曰不可引汉明帝之言为对且曰天子姊妹称长公主加长字示有所尊崇或可情有浅深无容礼相逾越太宗然其言入告长孙皇后后遣使赐征金帛陛下即位以来累曽进封魏国楚国二大长主亦不曽行册礼今施于兖国公主是与大长公主相逾越兼以贵主之故贤妃亦防殊典有防令进谕告不行册礼是母子之间一行一不行礼意尤不相称书于史册后世将有讥议必谓陛下偏于近情亏圣徳之美臣愿陛下采汉明之言开文皇之聪遵祖宗旧典如国朝公主曽行此礼行之粗且无嫌如其不曽则宜且罢臣以陛下好忠谏纳至言臣职在论思不敢不言
　　论太湖登在祀典
　　臣窃见吴中太湖即禹贡震泽也广三万六千顷其水利溉苏湖常三州之地而苏湖为多去二郡亦近湖中大小山七十有二洞庭林屋福地皆在其中商帆贾楫日相上下二郡各有湖庙而常州无庙苏州庙在洞庭湖州庙在大钱口方俗目为平水大王庙是也二郡小小丛祀皆祭而太湖独不祭盖由祀典失载因循忽诸礼境内山川诸侯当祭国家仪文咸秩靡祀不崇其太湖欲乞下湖苏常三州登在祀典春秋差官致祭取进止
　　论伐鼓于社当在正阳之月
　　昨观六月之朔日有蚀之礼官奏行伐鼓于社之礼某受诏告祭大社是日云气拥护太阳才食数分隠而不见至晩复有雷雨之应然自此数月隂云相继淫雨未息攷之书传窃有惑焉谨按尚书季秋辰弗集于房瞽奏鼓此则夏礼伐鼓之始也又按春秋左氏传唯正月之朔慝未作【杜氏注正月夏之四月周之六月谓正阳之月】日有食之天子伐鼓于社责羣隂也诸侯伐鼓于朝据传而言它月则否谷梁救日之法陈五兵五鼓亦在庄二十五年六月辛未朔亦正阳之月也书传交戾典礼不同太社主隂之神有国尊奉非当鼓之月而行攻责书传二説礼在可疑之间淫雨之来或恐縁此窃见太阳礼院告报准中书劄子奉圣防分遣臣僚诣宫观寺院烧香祈晴谨按祠令节文霖雨不止祈社宜因此祭兼祈太社太稷以息淫雨之沴祠令所载于礼无嫌谨具状申中书门下
　　同刘敞孙抃论四后配食
　　臣等谨按春秋传曰大祫者何祭也未毁庙之主皆升合食于太祖是以国朝事宗庙且百有余年至祫之日别庙后主皆升合食遵用以为典制非无据也此皆更圣祖神宗尽心极虑制节垂法以贻子孙者也未易轻改且宋家宗庙之礼参用歴代因时施宜不专取于周唐何以言之如太宗真宗二帝并配三后孝章尝母仪天下而享于别宫淑徳以元妃正嫡亦享于别宫原其宪章沿革之始似出圣意自有所在若规以一家之学则纷然皆乱于上矣且行之已久祝嘏宗史既守以为常若一旦轻议损益恐神灵不安亦未必当先帝意也议者乃谓四后之主于合食则贵有所屈于别享则尊得以伸然则且不疑于黜逺四后而独丰于昵乎他年有司摄事四后皆预合食也今陛下方欲躬斋戒奉祖祢而四后见黜不亦疑于以此礼之烦而不能事其先妣乎受命之君以创礼革典为急继体之君以承志遵法为美先帝创之革之陛下承之遵之臣曰可矣宗庙之祭至尊至重苟未能尽祖宗之意则莫若守其旧礼疑文偏説未可尽据传曰祭从先祖又曰有其举之莫敢废也此之谓也臣愚以谓如其故便





　　文恭集巻七
　　钦定四库全书
　　文恭集巻八
　　宋　胡宿　撰
　　奏议
　　论征蛮
　　臣窃见前代征讨蛮冦所以为难者以其保聚巢穴掠害边境兴师深入则有山林之阻久屯则有瘴雾之毒兵不得战人多疫死此其所以为难也今者邕土蛮贼尽率反党逺弃窟穴顿于广州坚城之下平地之上已六十余日矣退则归路至逺进则大军已集以臣料之贼气必沮或闻广州虽有山林不至深险贼久留不去者此天亡之机也今凉风方至瘴气已息贼处平壤官据坚城士卒相依弓弩得用天时肃杀宜行诛讨江西等路虽苦水旱计其小熟及兹西成犹足以调拨赡军助国讨贼臣以此观天时地利人事之形王师诛逆宜及秋冬不可逗留更无机防杨畋谦黙不伐深沈有算兼其忠孝出于天性诚堪属以南伐总兹师律陛下宜申勅诸将禀其节制则军众有所统一号令得以施行今因贼亡之机与天时之利参定灭贼之策勿贪一时之功戒之以在和训之以持重多方设巧烧其船舰使贼不得下海贼若下海攻陷琼管以为窟穴即介在海外王师无由致讨矣乗间窃发入寇腹心则岭南诸州被害无有已时更复迁延至春夏或诱合盐贼或煽动羣蛮则江西诸路疲转漕之役失耕稼之业大军有疫死之惧怀思归之心久则变生一切虽在发生之候必用诛伐之威夫逆天时亏地利失人和三者举事之忌也臣愚狂妄辄谓方今之计宜先料贼之多少计兵之众寡若贼有万人王师须有三倍之势料择精卒习用长枝品配其众番休与战彼寡我众彼劳我逸利则督士苦战不利则敛兵且止如此者三时待其衰困各怀去就乃可申购募之典赦胁从之罪则人思效顺众必离散然后合势大举以图殄灭若失机防恐逆党愈盛而后患滋大昔者食藿之人犹忧疆场负薪之语或益廊庙狂夫之言圣人择焉谨具奏闻伏候敕防
　　乞留三御史劄子
　　臣窃以御史者天子耳目之官所以上广聪明下防威福若有畏懦无状缄黙不言即是尸禄素餐负陛下之任使罪之可也若其不畏强御糺发奸违可谓能言是其本职旌之可也近闻台官弹奏事连宰相陛下不置诏狱按问止令开封府讯状凭刘宗盟一面单辞黜三人御史于朝政有损于人情未服昨日闻御史差敕留中未下外议皆谓必是圣心觉悟不黜台官人情莫不喜悦刚猛御史自古难得今若逐去须别举人所举之人未必能胜此也近日谪见未息奸宄须防古人有言猛虎在深山藜藿为之不采犹言直臣在朝奸臣逺避也臣欲乞降旨留三御史在朝以警奸邪臣昨晚防宣召已曾面论此事欲乞圣慈更赐详度
　　乞慎选省府推判官提防刑狱
　　臣闻汉制刺史奉诏条察州秩六百石至卑也委之察一部者意在秩卑无所顾惜敢刺举耳某年初置刺史部十三州文武名臣欲尽委察今之转运使大抵汉刺史之职也陟黜臧否兴利除害莫不系之国初用官亦轻选才则重其间外计多着能名古人有言引一代之人理一代之务不借才于异代若谓方今乏人是诬一代之人也顾朝廷所选用何如耳若欲天下转运使尽得其人莫若慎选省府推判官提防刑狱此三道者取才之要比来夤縁用人忽略此职一概置亲厚之吏或假借横势之家故外计之任有以资叙而入往年叶清臣在三司判官不才者奏罢数人当时物论是之今稍稍复用矣天圣景祐之间屡降大敇举提防刑狱颇亦得人近年多沿差遣敇上带入选举之法格而不行又罕见显拔循吏为之省府陛下惠绥元元励精政治近制川广知州通判知县并须选差所以重遐方而矜逺俗也况转运使提防刑狱表率部吏宣明风化可不慎择哉宜得通民事绰有才望者居之若按举称职风绩较然或増秩再留或移莅剧郡俾久其任以伸厥能诸积久累官秩髙而才下素望不著者不可使居其任恐隳职事且非陛下求治之意
　　论除授宿衞帅臣
　　臣窃以殿前马步军等帅臣统陛下爪牙之兵为陛下心腹之佐宿衞宫省拱扈宸极凡所进任固先出于圣意然后参访大臣公议既同方可除授近来内外臣僚多举武臣管军此非臣下轻可论荐汉宣帝时丞相黄霸荐侍中乐陵侯史髙为太尉帝使尚书召霸曰乐陵侯髙帷幄近臣朕之所自亲君何越职而举之尚书令丞相霸免冠谢罪数日乃决霸为丞相荐高为太尉以职事言之未为过举犹见诘责如此岂非以太尉掌武之官耶陆贾有言将相相和则权不分权不分则士豫附士豫附则国家安以此而言宿衞帅臣当选谨厚朴忠之人以总禁旅不宜轻用论荐以收私恩或任非其才则开隙生事国之利器所宜慎重
　　论河北边备事宜
　　臣闻地有常险而国无常地此古今得失之势异也古者北有卢龙之塞白檀之险隔限南北中国得之控扼北敌今此二险敌反有之河北地形无险可守自河南北达于澶渊平壤二千里景徳中一旦北骑至河上当是时去祖宗才四十年兵强将勇习知战鬭至烦章圣亲驾敌始惧而乞和河北名将帅杨廷昭马知节李允则何成矩孙全有盛名扈驾则李继隆石保吉内臣则秦瀚皆数经战阵自河决商胡失横陇故道中国亡大河之险虏乘虚捣沧景则山东危愿用张宗益郭申锡言割滨河徳博以隷沧别为一路屯兵以扼敌冲备不虞国之福也伏望圣慈特诏大臣讲究速行
　　论边界守约束
　　臣闻忧患之来多藏于细防而生于人之所忽自边臣赵滋举行界河打鱼刈苇一切禁断由此汉兵多与北鬬累年不絶和好之体一旦至此怨隙之开亦不在大去年八月庚寅大雨水今春彗孛谪见上天不言以文象示下陛下宜思内外忧患弥缝其缺盖有备则患不能深无衅则乱不能起界河武思赵用辈虽时立小忠皆不达大计宜宻行戒约臣观景徳诏安抚司皆防微慎重自景徳以后诏书数更北人打鱼安于积习边吏弛职不复讥呵及至举行旧条而渊鱼见察众狙皆怒履霜巳深坚冰且至愿大臣早为之备国家承平百年与敌通好者六十岁内外无患前所未有近年边遽来上不过侵诬尺寸疆候此夷敌之常态县寨之本职移文足以办之何遽至兴甲兵哉今搢绅中有耻燕蓟外属者若天时未与人事未至而欲妄意难成之福不如讲和息民择良将以守边选能臣而修聘外固欢和之形内修守御之备羁縻不絶守真宗仁宗法度以惠养元元则天下幸甚
　　论西夏事宜
　　臣闻汉武收河南地筑朔方开置河西五郡中国得之以隔絶羌胡不得相通前世谓之断匈奴右臂今尽为夏国所有夏国主谅祚恃犬羊之众济凶父之恶去年不顾誓诏烧刦秦凤泾原两路熟户肆行杀掠满意而去边臣畏懦按兵不出朝廷降诏诘问拒使者不之纳及贺正人至以壕外地属戸为説此地庆歴中西蕃溪洞所献检据甚直诏答巳详近日延州安抚司复奏夏国乞遣使赍状乘驿诣阙其意无他止是申寻前语图起争端臣恐疆埸之忧未息也如闻西人常有意闚秦中同家堡一带蕃部正扼西贼来路泾原若失此险无所隔阂贼马一二日可至古渭古渭可至则秦中揺矣虽闻今年岁在东井为关中之福星家説镇岁所在不可加兵然五纬盈缩进退不常难可恃也彼若不畏天道辄来犯顺盈缩系于天道成败先于人谋若止是论议理壕外地界朝廷必无开许彼见不许有必争之举大集羣丑以挠诸务如闻西贼尚有窥伺边隙结纳熟户之意欲望圣慈明戒边帅豫备不虞绥靖镇抚明遣问探讲练军政以佚待劳彼知我有备决不敢遽起事端
　　论边事
　　臣窃以景徳二年辽人乞和章圣深维逺虑务息边氓俯屈至尊下柔犷俗继以仁宗圣徳顺成先志弥缝间隙得羁縻勿絶之义自尔边境长无风尘之警父老不识金革之事大徳至恩在民深矣国家承平百年其间通好居六十年前世所未有近日戎人移建铺居侵越代州疆界吏止之奋兵与汉兵鬭又雄州奏契丹人骑两过拒马桥南伐去栁栽千余放箭射归信县尉又界河旧制北人不得取鱼虽素有禁防或闻私亦曾采捕旧不闻有鬭争之事近年禁御太密鬬争不絶亦曾射伤巡检杀死逻兵边臣恬然曾不为怪朝廷奏报视为闲事未审鬬争不止其末如何皆积不相能驯致此衅履霜之渐坚冰且至诚惧章圣和戎之策从此而坏国家居常备陜西次及河东未尝深留意于河朔陜西河东两路兵官经朝廷选所得差多极边城寨都监寨主之类则又许帅保荐颇得土人晓识山川险易习知蕃戎情态又有内属蕃部为之障蔽土兵蕃落保捷之属皆便弓善战以一路兵力得良帅制之冦至可以战可以守河东险固去年西贼烧刦泾原秦凤熟户蕃部迄今环庆贼马钞掠未巳然今年岁在东井东井秦分为闗中之福星家之説镇岁所在不可加兵宜勅沿边诸将严兵为待贼若大举犯顺我得天道不宜纵敌兵法所谓敌加于已不得巳而应之者谓之应兵兵应者胜彼自守窟穴无所侵轶不宜提兵深入自违天道前所谓朝廷未尝深留意于河朔者岂非恃盟好重改作防虏人之疑乎方今之计莫若外固懽和之形内修守御之备且河朔地形无险可守自雄莫以南平壤千里往时黄河流入邉境无虑五七里自河决商胡不由横陇故道河北水流散漫失中国大河之险不能限隔戎马盛冬冰合铁骑可过北人若以精骑捣沧景之虚长驱南下则京东揺矣河北虽有塘水城壁利兵坚甲无所恃之臣非能知前后通边事者言之多矣朝廷以北人无衅未暇经略今来边衅巳有萌芽防于防先奸谋自破今陛下圣徳日跻神机天挺烛知万事之统坐照四夷之情庙堂之上俊乂大臣皆有文武全略通知三路利害者岂臣愚瞽摽闻所能究知然而负薪之语有益廊庙况预闻政事稔知边患敢黙而去乎欲乞令中书枢密院检取前后臣僚上言章奏相度可否施行
　　辞免尚书礼部侍郎劄子
　　臣近防圣恩不次迁秩传闻之始陨越于下寻具劄子恳叩乞行追寝而髙邈之听未照卑凡朴讷之辞不防开允今早亦尝面奏亲奉徳音仍遣中人奉宣宸旨促令祗受押赴告谢以圣慈坚重天语丁宁不敢有违寻已授讫然而公议可畏私怀未安须至缕陈重烦听览伏惟仁宗皇帝以仁圣至徳临莅天下四十载东宫虚位大本未立知陛下有圣贤之量建为皇子付托大器天人之望宅心有所四海之命始有攸属一旦入缵圣统中外晏如厥初大忧感慕圣体虽小有亏和而神灵护持终获勿药之喜是祖宗基徳之厚仁宗知圣之深在于羣臣何力之有岂可贪天之功横受宠命自省甚熟众议谓何况臣衰残无所云补未能引退已负兢惭傥窃崇恩更尸厚禄必招讥议恐致咎殃伏望睿慈深亮愚悃追停渥命庶安危抱取进止
　　状
　　举台官状
　　准敕限十日内于外任太常博士以上曾歴一任通判成资以上或歴通判一年以上堪充三院御史保举两人闻奏如三丞内有合该磨勘者亦许保举仍须自来别无赃滥忠厚淳直通世务明治体之人如朝廷选擢任用之后所举人犯入己赃竝当同罪其余赃私及不如举状亦当连坐者一员某处任官【用黄贴子任所】一员某处任官【同前】右谨具如前臣伏见上件官等竝是直谅多闻坚正有守资于风识济以文采堪充三院御史臣今保举如朝廷迁擢任用之后犯入己赃并其余赃私及不如举状竝依所授敕命指挥甘当同罪连坐谨具状奏闻伏候敕防
　　乞杨开充大理少卿状
　　臣等伏见国子博士杨开材资敏通检履端约深达时务尤长法律先曾删修铨司敕条至今行用称为允当昨日知绛州服除赴阙审官三班院见各奏辟删修本司条贯观其议法详平正而有守臣等今保举堪充权大理少卿公事如经朝廷擢用后犯正入已赃及不如举状竝甘同罪取进止
　　兼侍读学士举官自代状
　　臣伏防圣慈除臣兼侍读准敕合举官自代者窃见尚书户部郎中直史馆张瓌博通古今练达典故有国侨博物胥臣多闻可以进读羣书入奉大对台阁久次朝廷具知若以代臣允协公议
　　论增经术取士额状
　　臣等窃以六经传先王之道教化根本旧制试进士止以诗赋策论简拔才俊其实少有专门名学之人诸科虽能诵记章句复又不通大义施于有政则又面墙所以前后论取士者常以此科为言景祐制书节文始令礼部贡院举人通三经以上进士诸科过落外许自陈尝于某处讲授某经贡院别试经义十道直取圣贤意义解释对答或以诗书引证不须全具注疏以六通为合格讲诵精通具名闻奏乞差学官或御试覆试得中具对义粗通取防此则圣朝扶进经术渐复两汉射策之举也庆歴六年应诏者四十人合格者八人进士诸科各四人皇祐元年应诏者八十二人合格者七人进士五人诸科二人今年投牒进士七十七人诸科五十人凡一百二十七人比之向来数目倍多岂非诏书开劝使然而利禄诱导之至也条制每科不得过五人比再经覆试又须通落奬进之路似未开广恐学者稍怠懈美业中止臣等欲望圣慈稍增人数以劝来者四方闻朝廷参用此科取士莫不靡然向风潜心经术则彬彬之举兼成于前代矣臣等见精加攷试须至具状奏闻伏候敕防
　　代中书密院传法院罢堂奏状
　　臣等伏防圣慈以传法院译乾元节新经罢堂就本院特赐臣等御筵者千载挺生属感符而毓圣五天驾説庆繙贝以成书仰契真乘永延寿厯方缮寳函之目将升绨几之观梵教旁流增衍观花之义宴慈申锡更均在藻之仁臣等叨预鼎司竝游译馆祝后天之洪祉参问佛之胜因弥愧空疎荐霑腆饫
　　奉使北朝先状
　　备完使传取道治封趋宾馆以无阶辱珍函而猥及瞻言勤意但切感怀
　　夙驰星驭已讲于庆仪复次乐都遽承于染翰即披光范深惬鄙怀
　　叨备使华已通邦好载驰轺传俯届藩垣遽辱缄縢但深铭镂
　　将命宸庭修聘邻壤征轺夙驾将次于防都宾馆为容即瞻于台座豫为欢忭曷罄言陈
　　参聨华隰修讲邻欢饰轺传以载脂将临于防府望门墙而延脰即觇于台仪豫此欣愉实为荣幸
　　信书将命恭修邦聘之仪行传戒涂适次都城之壤辱荣函而俯及荷谦徳以弥冲即诣宾阶豫欢私悃议
　　代中书诏定大乐名议【案宋史定大安乐名在皇祜三年礼臣王尧臣等上其议】
　　准今年二月二十三日敕准今月二十一日诏敕中书门下朕闻至乐之大綂和天人奋雷先闻万物蠢若圣人观象于豫以崇荐配百代之兴咸有制作眇观载籍旁采纬牒咏功象徳率着荣号若颛喾题根英之文陶虞纪明绍之美三王殊宪称谓炳焉降及后世鲜克遵尚惟东汉命以大予开元自云唐乐虽距古未逺而雅于言道希风咸夏朕所慕焉故前诏执事访图博采将以立度出均攷音正律谨权审量备器协舞以定本朝之述作用彰祖考之谟烈夫名生于义义出乎实名正言顺然后事成而礼乐兴焉庶几光辉永畀来裔其令两制及礼官参稽典制议定国朝大乐名中书门下审加详阅称朕意焉故兹诏示想宜知悉臣等谨议曰臣等贱懵不足以明国朝大乐窃寻前志探观往古受命而帝圣功告成守文之君治道大备济斯民于富厚流至化于洽平鲜不攷合中声序正雅乐效法功徳章明祖宗宣之于钟石管弦着之于干戚羽籥乃复揣称治象形容徳美度曲以飏其义立名以统其实崇荐郊庙允谐神人感召至和以降嘉生咸池而还作者代有韶夏大濩从来尚矣允属熙盛讵宜旷阙伏惟太祖皇帝谌武而圣大度且仁燮伐拯于横流揖让驭于归运平殄僣闰埽除荒屯天地号为重开区夏繄其再造一戎底定万世以基太宗皇帝以圣域优入之姿膺神器传归之重协承骏烈绍敏武功越人奉图以归忠参墟衔璧而服罪正朔所隔亦既来同文告是加无恩不服广英材之教育盛王官之辩论审克邦宪祖尚人文俗阜刑清官修政举太平之盛于斯经启真宗皇帝体全上睿道合至真昭前之光明而济之以文采化下以清净而纳之于忠厚谨任吏之法严取士之规为官择人程才济物规安亿姓抚和诸戎荒服遂要于衣裳老人不识于金革符命绍至封禅勒成咸秩上下之神垂矜大小之狱仓廪充实囹圄空虚炳焉声明絶于称谓伏惟皇帝陛下钦明烛治仁厚好生躬至徳而若虚求昌言而如渴怀柔异俗休息边氓继好蹛林纳附河外箫勺羣慝弓矢载櫜屏弋猎之娱稀囿游之幸升世室之配侑同戚藩之荣乐刑书用其中典民赋从于薄敛积四圣之致治逮百年之胜残山川鬼神亦莫不宁蝝鱼麛卵皆有常禁海内防徳薰蒸太和丁斯时也乐典未章荣号不立此有司之失弗能究宣陛下开至明发深诏敷求识防之士逮及承学之列求端中黍造始黄钟攷律和声稽器定制五音六舞各得其准习隶乐府以章三圣之功徳莫盛焉臣等申被诏书参定明义谨按太常天地宗庙四时祠祀乐章凡若干首以安名曲寻其义也岂非本道徳政教嘉靖之美亦沿神灵祖考安乐之故名既素定义足钦承诗美率由旧章记称孝莫善于继志书言惠莫大于安人臣等议上国朝之乐宜名曰大安乞宣付中书门下审加详阅谨议
　　代中书密院覆议大乐名状
　　功成而乐作治定而礼兴百王之隆道虽同贯六代之盛乐皆殊名示沿革之匪常明制作之逌出移风俗而美教化荐上帝而配祖考以成功而告神明非甚盛徳孰能预于此往者唐失根统倒持罇柄荡无维御遂至陵迟日寻戈兵时悼涂炭九土分裂于下三光错缪于上鬼神失其常祀天地发于杀机甲子一周闰位五姓天而既弃唐徳且厌华乱故骏命集于我宋伏惟太祖皇帝英武挺出厯数攸归属天道之与能膺神宗之内禅惩艾僣暴顾嗟溺丧奋耀霆断龚行电讨芟除不义勤恤有生经启人伦靖一天宇兵赋悉还于公上权纲不假于近习除吏归于尺一立法约于三章尊本京师维制方夏陶甄独运礼乐自出全安诸国之后崇立百神之祀象纬宣精人神享徳规模宏逺基图笃厚开济万世卓无与伦太宗皇帝天人宅衷讴歌在圣嗣膺神寳缵立武功薄伐晋人遂夷并垒提封毕入象译具通敦先儒雅之风周咨政道之要时文载郁俊民用章置谳刑之官建藏书之策讲求世务矜恤民隠赋敛蠲其重法更徭着于轻科黎庶安生刑罚防措真宗皇帝缵戎二后神睿昭通率由民彞躬行俭约勤劳机政之总慎重刑赏之施选举防能宾兴俊茂右文崇术劭农恤刑徳让兴行吏治循厚深恤民之爱讲和戎之利戈革弗用疆陲底宁瑞命宣臻颂声翕作始奉符而行事乃昭姓而刻号诸神受记羣望咸秩炳焉之美同风三代皇帝陛下体兹上圣迪惟前宪临下崇于含垢在宥本乎好生博爱无私甚徳而度绍修戎好销戢武蠭事郊庙以肃祗抚宗藩而敦睦肃若旧典祠于明堂升侑尊先泛泽劳下积累圣之忠厚渗生民之骨髓物防微而不遂泽靡遐而弗臻上下相安表里悦穆思欲播祖宗之洪烈扬雅颂之正声光施尊名章示后嗣同符韶武常为称首故深诏执事博延识微乃者造计秒忽攷声立均通钟律之和正干羽之缀申命近列制名大乐俾援典礼参加详实臣等钦惟艺祖之戡暴乱也安天下之未安其功大二宗之致太平也安天下之既安其徳盛陛下之承圣业也安祖宗之已安其仁厚又享祀时至神灵嘉乐故郊庙乐章大率以安名曲臣等以谓国朝大乐请如两制及礼官所议名之曰大安
　　文恭集巻八
　　钦定四库全书
　　文恭集巻九
　　宋　胡宿　撰
　　表
　　中书贺南郊祥瑞表
　　报本申防奉符展寀天心顾享福应宣章瞻列象之殊尤浃羣心而耸抃【中贺】伏惟皇帝陛下徳兼巍焕运格清宁敦慈寳以庇民握道枢而裁化念大事之在祀逸典竝修本至諴以感神精心弗匮比者因天心之纪至就阳位而卜郊惟洛柜之秘文乃霄晨之丕贶戒严法衞茂对鸿灵爰自翼室斋居清场宿设躬致芬馨之荐允迪纯嘏之祥十煇昭融延和于北陆五云绚藻垂荫于宸中旋整驾于殊庭用致恭于真祖圆灵载廓素魄徐升聿昭三善之猷迥发重轮之彩谅皇穹之鉴佑着睿感之敷闻胥契亨辰兹为至瑞臣等幸陪禋祀预觌嘉征庆跃之诚倍异伦品伏望宣付史馆以播英声代中书枢密院贺司天台奏寿星见表
　　臣某等言伏覩司天监奏丙位上占见寿星出见光明润泽谨按景祐乾象新书占曰老人一星在弧矢南一名南极主帝王福寿者月旅阳中星昭丙次前告寿星之兆迥含明润之辉凡遇亨嘉同欢瑞福【中贺】伏惟皇帝陛下广渊成圣亹穆居尊恭已当阳顺大中之五事抚辰育物协通政之四时裁成七政之和向用九畴之福先青只之中候见南极之上躔弥紫宙以收氛临黄衢而泛彩老人垂象俾下土之观文太史献占庆后天之膺寿有光圣日増焕祥编臣忝冒近司预闻嘉应奉亿年之瑞贶均万宇之欢心永保无疆光昭不朽
　　代贺立后表
　　臣妾言恭以绍兴大寳崇建长秋凡在幅员孰不欣抃伏惟皇太后殿下庆钟沙麓光协寿房蕴四徳以兼徽契千龄而偶圣玉衣之梦素协于奇祥金穴之华早膺于妙选属大横之缵服奉褕翟以正名抑有典常允归谣颂永正轩龙之体长扶璇极之尊与干同休配坤惟厚臣妾无任欢呼屏营之至
　　贺奉安三圣御容表
　　臣某言伏闻南京鸿庆宫成奉安三圣御容礼毕者继敞新宫续成先志鼓钟所落凫藻相欢臣窃以别寝之兴盖尊王业原庙之设实广孝思稽克构于圣功兼表崇于文教光昭宗祏庆洽天人伏惟皇帝陛下凝监太清绍休圣绪观文阐化握河洛之坤珍受命宅中都房心之星次惟艺祖肇基之地经先皇驻跸之巡特创琳宫阜安鼎邑殊庭中废宸虑载凝濬发徳音勃兴寳构森倚万楹之盛仰延三后之灵孝子求神固非一处先王不寐乃怀二人奉汉寝之游冠尊轩台之睟表龙舟夙发羽葆亲临申命禁林之臣奉宁法物之驾神明气象胥接二京之间朝野颂声共欢千载之际臣逺守郡土久去国门方童观之时阻窥朝美兴壤讴之俗竝乐时康
　　代仆射寇相让恩第一表
　　丝纶诞告有命自天冰炭交怀局身无地【中谢】窃以宰弼之职政本是毗寅亮天工翊宣人纪上以应泰阶之耀下以副岩石之瞻当一人注意之求处百度仰承之地是故明询于众昆命尔周建公櫰不敢必备官之制汉虚相府用以待逺方之贤盖倚任之絶崇在授受而斯允如臣者本惟常品素昧逺图幸以遭遇先期忝尘迩列偶继协华之旦弥敦叙旧之私爰立岩廊对掌衡轴遘戢干之在运获覩承平慙借箸之无谋蔑伸毗赞内惟孤直终荷保全矧又总职枢庭聨荣鼎坐奉循成宪钦率乃司龊龊无称容容兹愧犹复授以元戎之旌纛佩以丞相之印章节制十连董齐千乘离宫司钥仍膺册毕之恩专阃剖符更委含岐之壤名数増盛眷顾有加实儒素之极荣岂生平之所望自知甚熟享大为忧惟恪守于攸箴亦絶闻于报政宴安厚味荏苒流晖企员阙之百常居怀就日奉细书之一札但谨宣风比者圣诏遐临皇慈俯被曲承持节之召俾展执圭之仪获面威顔深谐志愿岂谓遽颁恩制复委台司贰西台内史之崇升天官常伯之贵明敭有着峻举徽章听命以还抚膺自失盖念臣久叨重位过沐鸿私论报无阶逾涯既甚种种之发复因病而得衰谆谆之心弥畏满而招损敢复昧进重増其尤岂可再以樗材玷于柄用非止尸官充位渎乃朝彛固当速戾伤年戕其生理实贪生于盛世须沥恳于露章伏望皇帝陛下垂谅愚驽见矜悃款念隆器之无假寝茂渥于已行别择良能寘诸丞弼如此则微臣保量力之训庶逭人言公朝得授方之规无伤国体倾祈至切战悸无从
　　第二表
　　伏防圣慈以臣陈让恩命特降批答不允者怔营之恳防仰于至聪温密之言曲形于优谕捧读惶灼防知所裁【中让】窃以让爵于朝前经之垂训假人以器往圣之攸箴矧惟台宰之崇实居衡轴之地傥兹虚授曷允具瞻如臣者识昧逺猷材惟常品获遘亨嘉之防滥尘显重之资被眷两朝承荣四近践阴阳调燮之任莫代天工赞夙夜宥密之谋无禆昼访充位之讥攸集向明之愿弥敦乃至授钺斋坛建牙戎翰厠星阶之着象仍玷台仪剖麟契以长人蔑扬阃政洊易钻榆之序载深存阙之诚一节以趋猥承于君召介圭入觐方觌于帝晖岂谓皇帝陛下靡间疎庸曲推图任特颁扬庭之命再升调鼎之司贰八柄于西台冠六卿于防府洪惟真馆钦奉仙宗式峻使名用优宠数聆深辞之诞告抚疲质以载怀神福于谦实害盈之可畏民恶其上且致寇以是虞爰沥丹心仰通尺奏未动穹旻之听益増冰谷之忧须更露于由衷冀必囘于涣汗伏望皇帝陛下念侥荣之太甚察量力之不遑申饬攸司亟停前诏庶使庙堂重位免贻不称之羞犬马微躯更荷曲全之惠
　　代宋状元谢及第表【案宋庠及第在天圣二年宿即是牓进士】
　　太常试艺谬参籍奏之荣法坐第名滥塞言扬之选沐清光之下济仰华旦之亲逢祗荷宠灵伏増欣惧【中谢】窃以羣材博举鸿化肇先慎简乃僚纪歴代之寳训誉髦斯士垂大雅之美谈克树泰宁之基允为盛徳之集若乃右贤抚运左籥隆文率由上圣之姿规恢前帝之宪伏惟皇太后渊猷冠古景铄在躬轩曜储灵有成汤之骨法坤仪纳顺茂太姒之音徽铺昭正始之风述宣中壸之化而自鸿阶绍建寳统嗣兴授玉几之顾遗财成枢务总金声之条贯登翊圣真率循丰茂之规迄用缉熙之典故得九清乃睠万寳由庚诸福之物竝臻至治之隆胥洽靖共庶位招致羣防举师俊之彞章下发中之温诏旌贲之命相望于岩中物色之求骈臻于阙下申饬辨材之制谨严饮墨之规辍邦直于中司简朝英于上笏光昭盛节委重斯文如臣等渉猎有年削摩无状士乡充赋偶承乏于计偕英彀须才固絶希于圣选抚空疎而増惕备程品以奚堪岂谓宸造曲成睿思狎至褐衣赐对扄帝宇之凝严睿藻躬临竦天姿之温穆荐登茂级获寘荣涂锡再命之身章曳娄有焕颁十行之言綍雅奥増华席鸿霈以寖深委贱质而奚报臣等敢不慎修履素惕奉绅书慕汉吏之惟良副尧心之在宥恪居官次益敦宿业之方怀畏简书弥励夕冰之节少酬覆露共誓捐糜
　　湖州到任表
　　空乏之才坐尘于册府轻凡之质骤忝于列城郡望闲华朝恩光泰尸承在始陨越无从【中谢】伏念臣奋自孤生略无异操偶阶末技始籍中铨曾大以来门业不振平素所望器分有涯叨于误知防其乏使拔从凡品寘之道山太平养栋之庭茂彦发硎之所名臣辈出卿干森呈而臣风识素沦艺文特谫纳污在上窃吹其中抱椠十年无裨至治挈瓶一介有玷大猷顷从舟乘之还尝奉铨曹之领番休延阁之直趋走赤墀之涂亦在序之通阶有宿官之绪业非不知书筵暇豫台职优崇相与渊云之徒乐道尧舜之事而臣母老垂白人意恋生不胜怀土之情遂有祈天之奏乞从闲郡自効薄躯展其乌鸟之心慰彼寒泉之思伏防皇帝陛下赐恢仁覆推广孝心不违之顔焕生于咫尺曰俞之命骤霈于穆清辍七闽之逺藩授三吴之近地俯邻州曲介在江湖风土平调道涂夷近得以行过庐冢奉侍版舆人子至荣纡防少辈君亲大义论报末阶臣已于今月二十三日赴上讫初宣台劄稍见城黎谕圣心在宥之仁视雅俗如伤之意而兹土差沃去岁汔康比及春来颇有饥者未到任前通判虞部员外郎刘璹奉若勤恤防于救存广施振业之方幸无流亡之患今夏蚕既多缕麦亦有秋谅开丰懋之占深洽熙平之化戴盆之下胥烛于天光凿井之余同均于帝力而臣下车甫始去国迢遥孤于外官不勤金革之习任以烦事又爽宫台之能获守偏方预班寛诏勉图拙者之效庶逃候人之讥惟竭愚衷以对灵施
　　苏州到任表
　　江海腐生本惟一介东南守将并忝二藩循幸已多祗荣惟惧窃念臣在器凡近于才朴疎起自后门奋从未技清闲之始天彀赐收空乏之间书林见育幸预游于时隽得仰齿于朝闺行避蹊邪志希树立终寡适时之用曷殚当世之宜亦尝出领倅车再怀守绂竭一心而营职展四体以从公幸奉官箴不累刑史而门户多难年志早衰入丽正以校书忽逾五闰任奉常之博士凡渉七霜去岁甫毕丧期仅存皮相间闗归国黾勉服官防收累稔之劳且旌羣吏之治太微郎位获登一台司防计官比更两局有尸廪稍之入无禆泉赋之赢然而职业优游保无玷缺朝廷寛大足养资名清光在瞻荣涂可企但以亡亲朽骨久滞欑涂微臣槁骸常忧先露幸中吴之阙守复故里之与邻因沥血诚仰干宸听伏防皇帝陛下大恢仁悯深照丹愚濬发天慈下从人欲藩城之任既席厚恩台观之名尚尘前职违离都辇访问路岐自淮以南雨水时若维夏之际蚕麦善收便道过家去月至郡井络繁庶土物清佳款太伯之遗祠高风如在望阖闾之故里乔木犹存廨舎凝虚俸入优腆兹获宁于血属前足治于亲丧秋毫之微皆出帝力夕冰之操弥厉臣心敢不肃奉诏书慎司刑典更徭之役务恤下贫舆赋之期用勤公上勉图薄效用答至恩
　　两浙运使谢上表
　　祗荷诏除就承使乏用过本量恩越常均忖已无堪铭襟増悸【中谢】窃念臣才能有限资名素轻直由腐生端遇圣日因乃末技玷冒周行升预书筵无订正之益进参计局乏钩校之勤絶补事经空尸廪稍加以不天遘闵蚤岁丧亲至使遗骸久在欑壤常忧先露贻累后昆幸防曲慈往俞更郡俯邻州里之境通治闺门之私申锡告文听归襄事前后十稔内外六丧取资圭田与祔真宅释犬马之负顿觉累轻抚蝼蚁之生未知死所况非木石之偶岂瞢丘山之恩方还本邦复布前诰寛大之意一体上仁简易之方仰遵治要庶奉三年之计或收一日之长不图大恩超使本道就颁台札加赐库钱光照里闾色动车马歴守二吴之地皆是藩城就宣一面之风不离乡部以布衣徒步之贱有画绣前驱之荣宠既至而忽惊感且极而兴叹何则提封广斥舆赋繁并持按察之权居澄清之任方于为郡之体不可同日而言民隠难于究知官邪资于发摘游交聨络于属郡亲戚布满于故乡人伦则有义有恩正道则无偏无党一断以法人且疾其少恩稍寛以私众必讥其弛职已行之命不可免至愚之资何以胜任重才疎功微赏泰此盖伏遇皇帝陛下天光均烛云泽就施防遗孤外之臣谓可东南之使大君有命而见用虽出误知小臣操心之甚危敢忘图报誓将灰陨以答宠灵
　　代赵漕谢转运副使表
　　忽奉中俞备使外计人共骇其非据臣亦慙于防功臣猥以謏才滥膺烦使一持使节三易岁华以其承命之勤委以救荒之政凡捐除租赋使无追呼之扰与振发仓廪以消流亡之忧皆圣训之所裁顾臣劳之安有方自陈于疲薾庶少窃于安闲成命再加初心有愧况臣孤根难植小器易殚自顾缺然无左右游谈之助其谁致此尽圣神特达之知恩大难酬感深以泣恭惟尧仁宅下舜智察伦谓着在三尺之文莫非寛大故差择百城之寄要在防平不维迂儒亦玷华选臣敢不祗承徳意遵奉诏条期在富民敢较米盐之细谨于律下誓怀冰檗之清
　　改左司郎中表
　　考课四期增秩二等宠光洊集荣惧交怀【中谢】窃念迹本单平性惟介拙起于凡品之末遘此圣图之亨猥用微才遂叨非据内廷视草盖出于误知左掖握兰亦缘于虚授仍尸史局兼侍经帷久玷髙华日重大官之费三防宣召晚跻浴殿之深荣遇罕阶忠诚自信上不欺于仁圣内无愧于神灵然而才匪患多学惟寡要徒轧抽于制命莫宣畅于神规以至审克刑章讲修牧政皆上资于圣断徒谨守于诏文无所建明有慙旷素加以方愚向国孤逺立朝本无左右之容不为朋党之计贵游可惮近习罕亲常忧三至之言有惑四聪之听方虞幽黜敢冀宠迁岂谓记录年勤推行恩典进左行之首秩沛内史之荣章窃愧负乘益増陨越此盖伏遇皇帝陛下曲加金度深谅朴疎施及孤臣擢兹显级敢不勉思深训饬厉薄躬务在守官不敢遗力期仰酬于覆露当永誓于私捐
　　转官乞囘赠祖父母表
　　臣某言今月十二日閤门告报防恩授臣兵部员外郎依前充职者超霈崇恩越迁茂秩耸闻成命增悸幽衷怀感之余无言以寄【中谢】臣闻天以监观而为徳其听孔卑君以咸感而受人所爱惟溥矧至仁之御世务广孝以导民敢率丹愚仰干神睿难寝呌阍之欲预増惴谷之忧窃念臣地绪本寒人资至劣谬操孤技端遇盛辰获蹑仕阶遄叨从跸薄才緜力曾裨补之未施厚训深辞顾演裁之莫畅日襆禁林之被岁尸长府之钱岂图误简清衷旁稽陟典愍为郎之久次特升秩于七兵劳则素愆恩惟加厚当即防于制命然内迫于私诚臣曾大以前不及进官岁时所祭未有名称亡祖臣某祖母某氏越在幼防即承诲育早从厚穸常慨先慈而臣遘防亨嘉尸承禁近尽事君之节即受教于朴忠推本祖之言忍独专于荣宠臣欲乞将圣恩钦授两资官囘赠臣亡祖亡祖母一官一邑号庶伸愚志获贲幽扃伏望皇帝陛下濬发天慈俯従人欲收曲恩于上閤漏丽泽于重泉魂而有知应当沦骨臣虽不肖敢忘捐躯





　　文恭集巻九
　　钦定四库全书
　　文恭集巻十
　　宋　胡宿　撰
　　表
　　代中书枢密院陈乞御制明堂乐章表
　　近奉圣旨令臣等分撰明堂乐章者崇飨之初方修于濶典登歌之首宜冠于弥文敢冒大猷不胜至愿窃以明堂谓之世室政教所班大飨寓于郊宫理则未正圣惟善述道乃从隆伏惟皇帝陛下纯辑羣元钦修百祀馨香嘉栗以防郊庙之思只戒静专以笃神明之接比承天表之德大拥时迈之休然犹増秩无文益追来孝企总章之严配卽太寝以荐诚稽参厥宜着定其当合祛天地参侑祖宗迥臻变礼之方濬出渊衷之虑有司得奉于隆旨若时絶企于清光而又度曲制名纳言发德亲承冲旨爰命具臣俾牵轧于菲辞将登参于雅奏内循疎拙曷足形容恭聆明诏之音一时増惕深惟盛德之事千载罕逢至于宾延泰尊裒对元圣必资睿律用播乐章乃可以交三灵之欢导百顺之祉甘泉故事开元旧仪咸着歌辞具存篆册粤若章圣受元符之锡只答荣号时则徇弼臣之请亲作法曲一十六章近则陛下当景祐之隆聿修祀典居常因听政之暇亦制雅歌六十八章习奉常流传乐府以承上下之祀用膺穹厚之祥乃今五室旣严九筵是度人只翘祀神瞽伫音睿作有先工歌难旷其明堂大飨天地三位及祖宗三位酌献乐章欲乞圣慈特从御制用稽前宪俯照下情暂授寳跗载摛睿藻荐功祖考扬德天人俾肃雍来享锡之以难老与猗那长发摅之于无穷
　　代中书枢密院乞乾元节用乐第一表
　　今月二十七日入内都知王守忠等传宣中书枢密院爲魏国大长公主薨将来乾元节更不作乐者外馆在丧感深于圣性诞辰废乐昭发于德音博稽降服之成参酌祝筵之庆輙沿众欲须冒主聪伏惟皇帝陛下锡类缵戎宝慈立爱率尧仁而睦族谐舜孝以导民敦叙成风济惠和于天属慎徽流化格忠厚于人伦徇齐盖本于生知淳至匪由于外奬近者魏国大长公主亏和感疾收视凝精诊渊虑以焦劳形至诚而恳到问旁午禳禬骏奔特纡法驾之尊躬展家人之礼然流涕亲爲舐瞳极周文之小心无汉后之难色掩前王而特出较至圣而孰能秦台终迫于上宾沁水俄从于东逝讣闻屡悼往临尽哀五日废朝频却大官之膳千秋迩节豫停韶乐之音驰遣近珰谕宣冲旨寻礼官之献议原主党之致哀巳除功惨之丧得承吉祭之事旣立文之有素于用乐以无嫌况复华渚诞期绵区至庆相趋万玉之防大设九宾之朝重译所通逺方皆至辑瑞之藩侯陪觐执珍之夷使在廷称荐万年之觞宣覃一日之泽薰飇待奏綷羽侍仪如停金石之音惧觖天人之望形容盛德本资羽舞之蹈扬感召至和实赖鹿鸣之宴乐伏望皇帝陛下勉遵彝典稍抑至懐收旣往之防伤顺无疆之祝颂濡然迁虑许一奏于咸英铿尔发音用参和于夷夏不胜至愿实望曰俞
　　第二表
　　功服遘惨诞节却音尝贡奏函冀回冲旨比奉批章之答未防从欲之俞聆命载兢仰高增局伏惟皇帝陛下孝思天挺睿德日跻履陶唐光被之资躬天乙懋昭之美体慈为宝抚邦族以咸和立爱自亲穆朝风而归厚近以齐国大长公主【案前表在未追封日此表在已追封后故魏国齐国异称】晦明生疾奄忽冥升弃集凤之故台邈乘鸾于层宇陛下悼深尊属念积诸姑缅怀贤懿之风增重穆清之感亟传圣诲申敕具臣俯当甲观之诞期趣罢宸轩之奏乐虽天怀之嘉慕有越常均而邦典之孔明未违往制非止正期之絶服已经外次之致哀比及宴辰累逾句浃以礼文而取正于乐事而得施自贵主之愆和比上宾之复魄乘舆再驾冠盖相望积斋旰之焦劳防灵只之请祷理迷与善气迫归真渊衷足贯于神明至孝增光于列辟况复诞弥之节实居朝庆之先臣工就望以扬休夷夏骏奔而归福安可以阙英茎之荐寿停金石之备仪伏望皇帝陛下勉循至公少寛宁戚采容台之上议许乐府之奏音慰天人欣戴之诚副臣庶祝延之意惟垂开可以释翘危
　　湖州乞爲太傅谢安置守冢禁樵采表
　　春秋之记太上立德其次立功谓之不朽圣人之制能御大灾能捍大患则必见祭至于封表闾墓禁止樵苏寻所来而綦繁盖难得而疏举虽圣贤相去事业有间迹其大指所以襃德旌功而已窃见晋太傅諡文靖公谢安挺生江表忠存王室甫从衡门未解韦带已积台弼之器便系苍黔之心及起东山相简文帝摧桓温九五之逼破苻坚百万之众名盖当世功济诸华号文武之伟人爲风流之称首张文规所撰吴兴录称安墓在长城县南六十五里初葬建康之梅山爲陈始兴王叔陵发其冢裔孙夷吾爲长城令徙于县南三鸦冈按长城即今长兴县臣昨受诏除出忝州任到官之日遂移本县访坟柏所在据大理寺丞知县事裴大亮状于县南万安乡三鸦冈访得安冢履地十亩有畸古老相传谓之谢墓田路去县与吴兴录所载略同墓傍社戸十六歳时祭拜旧有丛祠不堪其陋臣量破公省钱委大亮移置佳处重建祠堂凡屋十二遣工往塑其像冠服仪衞悉用当时之制然祠墓差僻人迹罕至若无给复之守恐罹樵牧之患昔信陵浊世之公子汉初防守冢之给介推霸者之陪隶晋复啓环山之封况如安者高德卓然虽人隔本朝功讫前世穆然清风犹在庶物臣每见郊邱所肆赦前代忠烈立庙所在莫不申饬长吏严加防奉欲乞圣慈特降敕旨于安冢旁申禁樵采给复五家以备洒扫守护之役敕州县官吏岁时祠祭以明圣朝纪元功襃有德之意臣预颁诏书无补风化干冒冕旒臣无任祈天俟命激切屏营之至
　　代中书谢诏书止絶内降表
　　宸襟烛理明诏宣音杜邪枉之险蹊归公平之正路钦承睿旨抃切愚衷【中谢】窃以王道之兴必由正直国柄之本实系赏刑赏信则内外服焉治功日起罚中则羣下肃若奸慝不生属在睿明张兹纪律伏惟皇帝陛下敷施治具总揽政纲有圣主广被之资恢王者无私之度信赏必罚济庶绩之熙凝昭德塞违广百官之临照动修前宪率繇至公克守盈成遂底嘉靖然而承平浸久涵养益深偷薄之俗匪敦进躁之心易动紊公朝而幸进趋私路以祈荣或蹈匪彞自罹常法规于贷免阴务营求实繁内出之文深凟至聪之听廓然圣断嫉此浇风以谓制治之元大于一统蠧政之弊戒在多门因成飨于合宫讫宣恩于层观申坦明之定制塞流弊之滥源或许自新庶几且格实契澄清之理足消贪昧之风臣等忝备近司亲承隆旨虽无才见每誓朴忠敢不仰禀训言恪谨条约交相勗励期在遵行
　　代中书枢密院谢瑞竹图表
　　今月二十二日使至中书防恩赐臣瑞竹图一轴者翠本交枝骈生于禁囿缃图设色首降于丛霄啓钿轴以相鲜阅青玕之对耸圭衡兼映巾衍增荣只贺恩颁弥惊宠睠【中谢】伏惟皇帝陛下惠孚动植化洽平成朱草不絶于史书行苇见歌于诗雅生物咸遂本资始于至仁冲气爲和乃荐荣于祥植瞻言平圃蔚产修篁擢丰壤以同根出珍丛而异干扶疎竝秀知造物之有功托寓致灵表太平之无象庆昭緜瓞瑞等骈柯有穆宸襟兴怜妙物降丹舆而留览集华组以临观命绘事以传模敷德音而锡与臣等预瞻秀拔仍拜章施懽逢旦暮之亨交勗歳寒之守永惟袐奉益切昭铭
　　代中书谢改官表【宗祀明堂泛恩改官】
　　臣等言近进劄子以防恩改官乞寝成命伏奉今月十三日手书所让宜不允者恩推异等事出常均比控丹愚冀收华涣终袐允俞之旨复形敦谕之音阅琳札之丁宁被丝言之郁穆敷诚莫克只宠逾惊【中谢】窃念臣等器非宏通才惟凡近起白士缝衣之贱遭丕后席图之隆寖窃时荣遂阶弼用处辅佐纲维之任当表率士臣之先虽夙夜戴君勉竭自公之志而安危在相曷膺注意之求固以耸旷素之深讥忧负乘之至咎幸遇亶聪至治若古攷文复五室之肇禋广六天而合祭纂戎率义侑祖及宗斋戒有初巳却大官之妙馔登降攸恪复虚小次之燕居故得精志通幽正阳升景重阴屛沴恊气宣和三神鉴德以孚休四海述职而来助泛加恩泽洽被庶工首从当轴之甄涣发扬廷之告参荣宰路进秩升宫虽君命之当防顾人言之可畏矧在具瞻之地敢贪横施之名惧校议之或兴非家至而能晓尝首陈于防里亦面叩于规中祈寝前恩庶存小亮而蝼蚁之恳不能动天葵藿之诚徒知向日猥颁书诏中谕旨辞谓汗令之已行形衮襃而弥渥承命益増于陨越循墙但极于凌竞此盖伏遇皇帝陛下乐在均厘醲于覃赏思蓼萧之泽及本刍狗之仁深超从进律之迁弥积在梁之刺敢不钦祗休命永勗忠图庶有答于曲慈或少逃于清议
　　谢敕设表
　　伏防圣慈以臣入院赐敕设者视草充员方跻于坡禁班觞示惠复敞于诏筵罗方丈之肴羞融肤寸之醪蚁才林盛集槖从毕臻示恩礼之兼常被光荣而加腆此盖皇帝陛下向儒恢化稽古上文厚玉殿之详延深复门之睠遇赐收万品召置禁扃逮涓日以祗官复需云而覃渥大官先置宴豆有加辟鼇署之靓深增麟楼之赫昈宠灵过泰徒醉饱于太平文采勿昭讵章施于盘诰惟图勤悴以答襃嘉
　　辞免翰林侍读学士表
　　臣今月初二日閤门授到告敕二道防恩除臣翰林侍读学士者只奉褒迁不任惊灼窃以参侍帷幄进读典文本优名儒兼采时望如臣者末学肤受一介野生无他异能但逢圣奬谬加书命曷畅代言近以昏瞳乞补闲郡尝倾奏恳终寝俞音忽被曲慈擢升迩列学术浅陋职位高华实匪至愚所可充选怳然承命森若负芒伏乞圣慈厯简耆明改授鸿硕庶安危抱以穆佥言
　　谢翰林侍读学士表
　　冠居纶掖久玷清司参侍经帷骤羣大雅仰只宠涣伏积兢荣【中谢】窃以入奉便朝进敷往防膺穆清之顾问预禁奥之趋翔无严徐之才不足承于应对有褚马之学乃可奉于谘询如臣者性业颛防才资底滞记问爲学曽莫究于言筌篆刻攻文絶无裨于治具端逢亨防渐窃荣阶厯右史之服官辱西台之书命当弥文之盛际获忝代言乏尔雅之深辞无施润色久耸滥巾之诮居怀襆被之虞幸遇皇帝陛下畱好艺文垂精道术观迩英之讲劝广衢室之访临延集诸儒究研羣典岂谓腐生无状上睿误知升厠近严预陪进读陈倚相邱坟之典参张酺帷幄之臣职近地亲材朽学陋将何以助稽古道开益圣聪抚末学以空疎临多文而懵徒尸禁职莫称厚恩伏遇皇帝陛下恢阐尧文循持禹律探观前史之载昭鉴是图敷求承学之臣谬延遂及岂兹庸浅足副柬求惟当采摘善言铺陈往行庶防资于一览期只慎于官箴
　　授侍读学士举官自代表
　　右臣蒙恩授侍读学士准敕令举官自代者臣伏覩尚书兵部员外郎天章阁待制兼侍讲赵师民学以爲巳善不近名道术通明德行纯备有多闻直谅之益在正始中和之流久侍讲筵兼联制阁傥甄升于禁职俾进读于袐书是能滋广睿聪充副德选
　　谢宣召入院充学士表
　　臣某言今月六日翰林待诏费瓘至臣所居奉宣圣旨召臣入院充学士者王人俯降天旨就颁召置承明之庐解去迩英之籍宠襃骤至荣恋兼深【中谢】伏以涣号所孚禁林爲重汉家待诏因金马以名门唐世尚才自銮坡而移院官贵近而少辈地清袐而罕阶深惟视草之难宜得燃萁之敏岂伊蕞陋足玷禁严窃念臣材拙且疎器凡而近出自羁单之绪遘于熙盛之辰进忝士科预尸东观守符再假漕节一持孤于外宫介在东鄙分当文俗之使絶希翰墨之游出而误知矜其久次沛然降劄召言还台辱右史之珥彤玷西垣之书诏进裨治体无尔雅之训辞坐冒职仪乏相宾之名实乃尸朝委兼摄中铨仅遵唱注之规蔑着品题之目遽从纶省入侍经帷陪诸儒之竝游预羣书之进读欣属好文之防举迷摘句之方讫无忠言裨于上听方虞襆被之汰遽承出綍之迁召拜北门延升近署申加迩职参莅史闱兼二官之至荣尽一时之清选琐材极陋宠数逾涯此盖伏遇皇帝陛下假借用人曲成遂物误采顽愚之质知无左右之容以其尝践掖垣经爲明命亶无他技麤有前劳擢于禁奥之司复责演裁之效矧上清之册府侔方丈之仙山将何以寓直禁中备穆清之访对诞敷天下约雅奥之代言始承命以若惊终扪心而失措惟当服勤绪业率厉愚衷恪遵四禁之规只守十思之愼用殚志力以誓粉捐
　　举吕溱王洙自代表
　　臣防恩除翰林学士准敕举自代者臣伏覩起居舍人知制诰知杭州吕溱蔚登首举绰负宏文尚书工部郎中知制诰充史馆修撰兼侍讲王洙号称俊儒通明经术向联词掖同掌命书灼见猷爲雅钦才望愿停兹命回授若人则公议有在时谈允穆谨具状奏举自代以闻
　　代中书谢爲伏日早归第表
　　伏日归休虽存于告令中曦趣下盖轸于慈襟只荷寛优交増荣悚【中谢】伏惟皇帝陛下绍隆炎厯凝监太清茂遂万物之宜燮成四气之顺因天地长嬴之盛化洽乘离属金火伏藏之初仁深扇暍降王人于禁奥传天语之温淳闵以服劳许之夙退获遂燕申之适弥昭旷素之惭
　　代中书枢密院谢译经院赐御筵表
　　节近绕枢方翻文于竺馆仁深推食俄示惠于诏筵聿荷需恩弥慙曲宠【中谢】伏惟皇帝陛下研几众妙绎志大猷本上圣之多能繇中天而称号混并书轨崇护宗乘重九译之语言旁开梵学正五天之文字祖述声源遘诞节之祝延奉秘经而演润扬妙音而伊始资睿算以无疆臣等迹玷近司才疎了义临真筌而曷畅对丰豆以攸惭
　　代中书枢密院传法院罢堂赐宴表
　　竺馆翻文庆猗兰之纪节句筵参义译贝叶以成篇介上圣之元祺续大雄之慧命虽献如山之祝未登程石之观梵夹修书愧栖毫之乏润胪传敞宴惊兼豆之逾丰臣等匪究真筌空尘译缀徒尸承于饫赐弥陨越于愚衷
　　代中书枢密院谢题明堂御书后书名表
　　伏奉圣旨许臣等所请于御书明堂之门额后各书其名者千龄罕値二宝亲逢复得请于曰俞获附名于不朽荣兼常等感集幽衷【中谢】伏惟皇帝陛下炳发弥文绍修宗祀合天神而右飨即秘寝以告防泛洒百金之毫出于圣思冠絶六师之体表厥云甍迥极奇踪实昭能事允爲厯代之宝式严清庙之藏臣等修辅乏能遘辰爲幸猥承冲旨获署珍图仰钦至圣之眷懐益庆具臣之遭防相期勗励图报睿明
　　代中书枢密院谢赐御篆明堂飞白明堂之门表
　　羲画垂文奎钩贲采降王人而颁副窥神迹以究奇仰服异恩同懽荣遇【中谢】伏惟皇帝陛下聪文攸纵神睿多能向属九房攷制五室并侑祖宗之灵大合郊邱之祀绍兴能事濬发精衷圣藻裁篇首发歌于宝鼎宸毫结字复渍墨于金壶揭华榜以相高参飞甍而并丽选工禁署寓刻秘珉肖鸾龙翔翥之形尽金石昭铭之美恩颁位宁荣及圭衡臣等并遘千龄获承二宝慙无裨于台宰誓永属于昆云
　　代谢御筵诗表
　　灵毕疏恩方啓示慈之宴宝跗叩寂忽传正始之音竦禹律之铿纯布尧章之巍焕百拜同欢于幸防诸生絶企于清光灵宠便蕃营魂陨越【中谢】伏惟皇帝陛下绍休丕绪总揽懿纲圣能之才盖本于天纵光明之学不待于月将昭大德以建中酌弥文而稽古鹤书赴陇乐得彀中之英凤扆临轩亲详天下之士霈隆恩而普洎豁大度以兼收爰伸晞露之燕胥载锡起风之宸唱训辞深厚式玉度以弥坚睿制坦明倬云汉而并丽莫究入神之妙益知游圣之难臣等猥以顽疎遘兹全盛钧天之乐九奏巳获听闻舂山之宝万金更容缄秘敢不述宣圣宪只奉洋谟铭在盘盂用谨勅天之命勒于金石永昭茂世之规


　　文恭集巻十
　　钦定四库全书
　　文恭集巻十一
　　宋　胡宿　撰
　　表
　　代中书枢密院谢赐三朝宝字训鉴图表
　　天光烛临王人降莅神毫映发绘事照陈获凡目之荣瞻増愚衷之庆忭【中谢】恭以国家自一戎之燮伐经五代之荒屯文匿采而弗昭武淫威而未戢太祖皇帝削平多垒式遏横流中区始混于车书生民得去于汤火太宗皇帝纂戎以睿右治在文跻俗中和之隆同风巍焕之盛真宗皇帝静渊亹穆缉熙光明恊于二后之华粹乃一王之体厥初缔构以属盛盈圣算成功弥文盛德洋洋尽美荡荡难名至于裁决繁机奋耀英断署凤毛之尾摛犀管之英莫不墨宝相辉神锋迥拔居然鸾鹤之翥蔚有龙虎之威祖宗多能固天之攸纵圣明善述厯世而弥光伏惟皇帝陛下道德昭前聪明时宪规恢祖服务广先猷攷合神书搜罗遗藁奇踪毕获显迹槪扬留圣思于勒成命侍臣而类次形于方版之镂参诸设色之明序以宸章置之禁坐盖将订盘盂之作况几杖之铭式遵燕翼之谋用慎起居之戒兹惟不朽之事以永无疆之休臣叨预宰联亲逢盛际禁严趋召巳觌宝跗之文秘副辱颁有逾拱璧之赐誓荣藏于衡荜永传奉于昆云
　　代中书枢密院谢许御制乐章表
　　近上表陈乞御制天地祖宗乐章事伏奉批诏所乞宜允者上睿作歌冒适于章请至聪垂听申答于诏音恭聆曰俞相趋载跃【中谢】伏惟皇帝陛下绍休基绪独运陶甄修阔典而勃兴奉先猷而善述恢张治具皇建极于大中总缉礼文邈同风于巍焕多能攸纵众志必通天翰载飞妙龙鸾之翔翥宸章有作丽河汉之昭回钻仰难名范围莫大属讲仪于宗祀方咏德于我将尚秘渊怀且谕冲旨敕迩臣而咸述裒众议而匪安以谓纪纲四声必资于睿律章施万物当赖于庆云因露需头之封窃祈元首之作昭明盛德冠映众篇太阳回光不遗于微藿秋风发咏许掞于秀兰告成祖宗对越穹厚韶尽美矣行覩于来仪禹无间然允彰于致孝天人胥庆防牍相辉臣等窃遘亨嘉无施赞补获奉批章之答并增度曲之荣
　　中书乞赐御制表
　　西清绎志东壁垂文幸谐物覩之荣窃冀恩颁之宠辄兹披露倍极震惶【中谢】伏惟皇帝陛下骏惠在躬亶明宣业总郁彬而成化宅渊静以凝神尧德始于钦明被于四表汤圣由乎修纪正厥万邦克念惟勤允恭若厉洪惟元嗣夙茂英徽上庠之典式观载崇术教内竖之询弗匮攸踵温文且复厯探前世之规躬抒有章之作聿申慈训益懋凝猷而又储思蠖濩之中研几系象之表索至精之理智同于万殊宣尚要之辞体包于三变金声迭振缇帙相辉与经义以备陈居爲代宝兼天常而广布用厚民风而臣等备位黄枢侍观绨几珠躔逖仰惭测管以非周琼蕴悉披庆出图之期偶窃怀耸抃弥激倾防恭祈容照之私庶适传家之愿其前御制伏望圣慈各赐一本所冀洗心只诵以获于漱芳清室谨藏永期于承式
　　中书谢宣赴清景殿观御书赐宴表
　　紫闼冲深绨囊充积实元储之善训许下士以恭窥久奉宣游洊防示惠仰怀殊遇内积至荣【中谢】伏惟皇帝陛下亹穆御邦哲明稽古蕴多能而乃圣臻大定以无爲承孚佑之祥奉之防巩集累仁之庆俾厥炽昌爰崇建于东闱用固安于大本若乃孝恭天赋敏惠日跻自禀夙成非由外奬而陛下深敦慈勗茂阐良规攷述作之大方垂睿明之谆诲复以章天之御藻藏府之前编聿昭齿学之风并示赐书之宠载形中旨悉念迩臣趋秘禁之凝严侍威顔之咫尺瞻璧日重轮之曜庆偶亨辰践玉山四彻之涂铺观奥典宸辞绮焕仙翰云飞若龟负以攸传岂管窥之能测足使上庠崇术更广于多闻步障题篇逺慙于懿戒矧惟邃宇邈处层霄飞闼连延华题照灼山拟蓬而转绕池象璧以萦流杳絶世氛夐侔真境乃闲宴凝神之地盖斋居味道之庭羣帝下观百灵潜护居然物外理絶阶升猥沐详延仍容泛览尘眸乍刮俗骨疑轻怳若梦于钧天飘如乘于飇驾而又沛风发唱尧酒分甘征继属于良康浃懽愉于酣湑钟千龄之契遇极三接之便蕃臣等谬忝近司无裨至治荷顾存之尤异申答效以何阶
　　谢赐衣服鞌辔马表
　　伏防圣慈以臣授前件职防恩赐臣衣一袭金腰带一条金镀银鞌辔马一匹者只荷宠荣伏増悚腼窃以舆马之锡用以饰恩服物之章兹焉旌礼睠言近侍抑着通规惟华光拜职之初均禁林加惠之厚衣颁御府马出王闲耀鞯辔陆离之光被带环精丽之饰亶属思文之后稽若前猷宠绥承学之臣昭兹异数自匪博通之选曷膺渥异之恩如臣者谬以琐才尸于禁掖莅事积惟烦之诮不学有将落之讥实无补于演裁俄有叨于进读已玷近严之职仍兼赉予之荣乏邹彦明经之能惭汉臣稽古之力徒成妄施冒报曲慈
　　又谢赐衣服鞌辔马表
　　复门天近遂获兼荣二閤神深更容再至仍拜便蕃之赐益深俯伛之怀窃以车服之章以旌稽古名器之分戒在假人自非闳博之流莫膺蕃庶之锡如臣者性未入道学不经师语人地则逺孤论才质而空劣抚草茅之蕞质偶値时来参笔槖之禁联岂繇德举已叨官于玉署复増职于金华仍稽加惠之文且厚敷经之眷延英开閤御府赐衣上驷之马旣闲载华鞯饰褭蹏之金有赫増耀带环顾疵贱以奚堪在宠灵而过泰曵娄弗称彼已爲惭誓捐一介之躯以答九干之施
　　谢兼侍读学士表
　　命出曲慈恩加旧物迩英之籍絶而复通禁林之联荣而兼绾省躬非据承宠若惊【中谢】窃以访道观书圣人之高致执经摘句儒者之难才自非直谅多闻宏通精识畴膺顾问参备侍宸如臣者性质朴疎器能隘薄起一介之白士逢千载之亨期粤自脱巾寖叨非服遄从右史亟践西台防甄书诏之劳尝忝敷经之列才不足以宣畅明命学不足以开益睿明甫参西序之荣骤被北门之召一去金华之业寖废研覃久污玉堂之居更惭空素固常襆被忽奉如纶再陪大雅之羣重侍便朝之读自惟肤浅曷奉讨论职思其忧心焉如灼此盖伏遇皇帝陛下特回简照收采方愚许入厠于众贤伴嗣修于前职钦惟将圣禀自亶聪羣下莫企于清光分寸曷裨于渊智敢不申寻绪业温绎旧闻用磨衰钝之姿少答高明之选
　　乞赠李昭述官赙防其家表
　　臣等伏以甄德表行纪功恤逝圣王之仁政也窃见故翰林侍读学士尚书右丞李昭述德范纯深夙性耆俊行修而才敏气冲而节和然以贤公之孙名臣之子奕世济美弱冠立朝台阁典章多所该识中外事任莫不厌服竭尽近职晩侍经帏志虑益恭年力克壮近缘斋禁婴疾卧庐遄防告恩许还私第寖以緜剧遂至陨丧臣竝叨讲读同籍秘严常僚之情实憎楚怆愍章之饰辄有控诉伏望圣慈许依近例优赠昭述一官赙卹其家魂而有知死必无恨誓将结草隂报漏泉臣等无任祈天俟命之至
　　辞免端明殿学士翰林学士兼侍读表
　　臣今准閤门告报降到告敕各一道防恩授臣兼端明殿学士依旧翰林学士知制诰兼翰林侍读学士者恩虽特出事本彚征降命自天处躬无地敢叨妄施须叩至聪窃念臣器质隘疎天资朴讷以一介之固陋値千载之休明起自腐生羣于大雅寖叨非服尽出曲慈待对承明之庐进读迩英之閤徒循持于章句莫开广于聪明文翰之司一登于方丈禁严之地四对于浴堂每惟介拙之才久阂翘英之路未能引退敢复侥荣岂谓谬恩申加近职况宠灵之过泰岂名实之相宾若冒荣章弥速公议伏望皇帝陛下濬开俞旨追寝命书俾爰极陋之姿得安至当之分免诒谤累更益过尤惟竭孤忠以酬鸿造
　　谢兼端明殿学士表
　　祗膺宠渥伏积兢惶窃念臣性本方愚才非秀特早遇洽平之治猥尘禁近之司继忝崇恩益升秘职荷荣名之华叠愧庸品之孱虚此盖伏遇皇帝陛下叙进羣才甄扬众职遂俾至愚之质亦叨加惠之恩惟当竭顽庶几图报
　　谢授左谏议大夫充枢密副使表
　　伏奉圣恩授臣左谏议大夫充枢密副使防降批答不允仍断来章者丹赤露中愿收于妄施穆清在上终秘于俞音承命难逃省躬愈恧【中谢】窃念臣性惭机警识匪该通以断断之鲰生遘巍巍之至治谬践仕版寖窃书林器无可养之姿材非致逺之具太平乐育广施成造之恩英俊并游最处逺孤之目以肤受之学兼体弱之文擢在丝庭召置坡禁参迩英之进读滥端殿之兼华尽出误知继而非服侥荣尸职重遇邱山论功计劳讫无毛发方惧必行之黜敢冀非常之恩忽被命书俾陪宥席闻诏而循墙以走抚躬而惴谷如临矧兹斗枢实本兵柄上赞幄中之画密筹徼外之情必也敏谋与夫硕望乃堪圣选始允师言今则弗然属之不肖遽陈危恳仰叩至聪冀寝谬恩别咨时杰控祈虽切批谕莫从但俯伛以滋恭惧负乘之致寇此盖伏遇皇帝陛下至仁博爱大度兼容察其方愚亮兹狷直知中立之寡党怜左右之无容出自圣心委之机任退省孤臣之分何胜明主之知惟当朂励忠图期殚愚筦若虞机括当戒于纤微不出户庭更遵于慎密庶将尽瘁图报曲成
　　谢传宣入伏早出表
　　景炎朱火气匿庚金伏日早归虽闻着于汉令中曦促下乃特轸于尧仁忽降使珰俯传天语荷承恩之下曁钦渥旨之曲全【中谢】伏惟皇帝陛下若古凝猷对时孚化爱溥将之灵命躬博爱之至仁眷乃近司厘兹庶务当炎帝承离之盛矜此服劳推夏王扇暍之慈【案扇暍据淮南子是周武王事此殆因借对炎帝故云夏王】俾爰夙退去公门之烦溽获私室之燕申臣等谬以庸虚叨斯密勿窃乐舒长之化弥钦寛大之私
　　谢羊酒表
　　臣某言伏防圣慈以臣生日特降诏书赐臣羊酒米麪者王人传诏天语宣恩捧戴有初兢惶无措【中谢】窃念臣出于单绪起自孤生曽乏异才本繇白望寖窃禁严之职遄叨内密之司半防靡施寸长莫效徒尸稍食重费飱钱加以享大官之珍甘叨内府之赉予夕冰之惧每积于愚心秋毫之微莫非于帝力负乘爲愧幽黜是虞岂图当扆之尊特记设弧之旦饩牵加赐醪酒俯霑申以粲麷光于圭荜此盖伏遇皇帝陛下睿慈曲施宸照周融未捐旷素之臣特举匪颁之典誓当殒瘁以答宠嘉
　　又
　　伏防圣慈以臣生日特降诏书赐臣羊酒米麪者使驿驰临诏绨俯降辱彞仪之丰腆加旅物之便蕃拜赐爲荣省躬知幸【中谢】伏念臣腐生少贱曲士至愚端遇重华之辰进窃内枢之任智谋浅昧曷陪坐幄之筹廪稍优丰益取伐檀之刺惟名器之逾分虞负乘之致灾式是仲商属兹诞日设弧感往列鼎念亲永惟防极之恩重愧无庸之质岂谓伏防皇帝陛下慎隆国体加惠近司醴酒饩羊笾麷豆米并爲异数赉及私庭等乾坤之施愧无以报戴嵩衡之赐惧不能胜惟坚忠荩之诚少答睿明之施
　　乞解罢枢密院表
　　臣某言近以年力衰疲目瞳昏乏乞还机政尝贡表函勿奉诏批未俞章请常言加饰圣度兼容葵藿寸心徒知向日蝼蚁微志未能动天有迫愚诚难只冲眷窃念臣本惟空劣特出单寒自缝掖之诸生参持橐之近侍章句末学不足以名家篆刻小文何施于治世徒以朴疎受性孤逺立朝耻朋比之事君愧浮沉之遂俗介然自信轧者固多误缘仁庙之知屡奉浴堂之对拔于词禁置在机庭未尝伸幄中之筹不及更阃外之任岂能坐制千里通知四夷幸赖安平偶容旷素伏惟皇帝陛下入纂圣统肇嗣宝图优假旧臣寅恭初政臣每因奏事亲奉德音患太平含养之深惩流弊因循之久垂访一时之防规恢万世之模盛德难名清光絶企而臣少壮之齿已不如人衰薾之年岂能图国以至圣之主责甚愚之臣夕惕爲忧任重且殆仍以犬马齿臷钟漏景侵因陈昧死之章冀丏余生之逸得从谢事姑遂养疴而璇指未回玉音尚秘弥荷包荒之德益昭图旧之仁然而知止足者道家之至言洁去就者儒生之常分久贪曲宠终速多言伏望皇帝陛下哀矜陋躯保全孤节俯从私欲俾退仕途别选耆英用参机剧则进退臣节得休息于筋骸而本末主恩更薫酣于骨髓
　　笏记
　　代中书枢密院谢赐饮福大宴笏记
　　三神歆鬯甫毕于严禋百福在壶式均于恺宴敷宸恩而载洽庆亨防之斯逢伏惟皇帝陛下乘荣居尊宅中建号直房心之华覆即太紫之秘庭拟制合宫崇飨上帝三后纂戎而竝侑百神啜食以在旁圣志幽通灵贶来答旣成祀而昭孝复式燕以示慈纵鱼龙曼衍之观陈金匏嚣庶之乐笾羞棻列觞醳旨清在上之威顔弗违同伸就望助祭之臣工咸在莫不懽康但醉饱于太平益讴吟于睿圣臣等叨膺宸眷谬备宰司获上万年之觞不胜千载之幸徒尸饫赐莫补大猷
　　谢兼侍读笏记
　　只膺华宠伏积惊惶窃念臣篆刻攻文肤受爲学居自惭于曲士进不至于醇儒幸遘盛辰偶缘末技寖升华近稔服禁严预裁内史之书复视北门之草常虞弛职敢觊谬恩忽参进读之联弥积兼荣之愧此盖伏遇皇帝陛下早矜介拙曲赐甄陞惟图竭尽之诚以答优殊之眷
　　中书枢密院谢春宴笏记
　　臣某等言乘执规之春令爰举旧章示折俎之天慈式陈广宴展湛斯之晞泽庆乐只之逢辰伏惟皇帝陛下顺斗颁常对时覃惠凝睿思于黄屋惟以靖民均凯乐于春台未尝在已属政机之暇豫因节物之韶妍稽象于需修懽在镐以谓人神之心洽则天地之气和大防云龙之庭高张金石之乐融天壶之御醴溥洽羣臣回日角之睟容俯晖万物恩旣孚于上下礼亦恊于冲和臣等忝列近司欣阶幸防迩清光而尤密戴至造以何胜
　　秋宴笏记
　　嘉觞备物正得秋而万宝成法扆垂衣居其所而众星拱粲然盛观生于太平此盖伏遇皇帝陛下鸿慈自天湛恩济世洽兹德礼燕及臣工臣等备位何能防泽已渥愿介万年之景福共倾三祝于华封
　　代中书谢秋宴笏记
　　西成恊厯庆岁物之顺蕃广宴班觞示宸慈之昭锡爰修镐饮允洽需恩伏惟皇帝陛下化穆中区仁孚羣品设衢樽而励物厚鼎饪以需贤俗阜刑清号网鱼之云漏气调时豫聆铜雀之载鸣华黍由庚景风通正诱渊衷而载怿宣恺泽以咸周金石具陈缨緌竝集妙伎高寻于橦木清歌上遏于云门瞻黼幄之宸晖已惭形秽闻霓裳之法曲更觉魂惊同歌旣醉之篇欣遘寖昌之运臣等忝司枢席叨侍诏筵愧无云补之能但积属厌之辱


　　文恭集巻十一
　　钦定四库全书
　　文恭集巻十二
　　宋　胡宿　撰
　　外制
　　曾公亮可充史馆修撰制
　　敕夫西台书诏东观约史三长所寄二职竝华选诸槖从之贤得于纶省之老某奕世学史名家通经体行安于粹和器用本乎冲厚博我道术执经侍于便朝代予语言秉笔赞于书命讲闻正论丕变深辞属史氏之缺员思世官之服采惟乃踵向歆之美可以嗣南董之职噫立言不朽书法无隐传言后世勉济前人岂不美欤尚思勉此
　　宋祁可依前右谏议大夫充史馆修撰制
　　敕具官某国之大典莫尚于防书世有史官实颛于笔削思立言于不朽用垂法于将来亶属耆英乃尸述作以尔学通今古文擅宗师识可贯于动微才足经于治本向代言于掖省复定草于禁林盘诰之风炳于三代训辞之体厚厥二京厯近辅以政成睠迩英之籍旧畴咨劝讲召复近严属撰次之缺员冀选抡之任职絶逾隽硕参寄编摩制度文章用焕一时之美才流职业更増二惠之华有若世官实惟家学尚倚敷经之善勿忘书法之良
　　王洙可守本官充史馆修撰制
　　敕具官某朕日者祓饰旧章修起宗祀文繁礼缛德厚流光乃访隽儒使志盛典思谨合宫之述用垂来世之传以尔经术深明才辞典茂居迩英劝讲之近参东观讨论之勤博洽多通精明适用实膺诏书之举通览奏篇之登叙次有条勒成得法有焕缉熙之美用嘉刋述之劳卽太史之书筵正开元之撰职仍侍朕讲往践乃司
　　孙抃可依前礼部郎中知制诰充史馆修撰判馆事制
　　敕史官尚矣厯代有之述春秋五例之余颛邦国四方之掌必也书法使善恶昭于前其次立言用文采表于后惟是撰著之美则宜俊硕之流具官某笃行直躬高文强学达夷吾治体之要有壶遂君子之风曩从西台服在禁署视淮南报赐之草作伯禽封拜之书行于诸侯岂惟谟训之厚置诸太史亦繄职业之长加复同官之僚率取一时之望对执南董之简递焕唐虞之文缉熙予猷往践乃职
　　傅惟几可兵部郎中直史馆制
　　敕具官某专使一面将漕之职修稽最贰期畴庸之典举有嘉显迹匪限常规爰命宠甄式颁异数以尔性度和厚才理干明早膺选于畯良常肆勤于内外经术饰事参于儒学之优法令爲师尤号吏资之敏睠言南服之地简求外计之臣图其练更委以按察招绥有序控带得宜猺俗厎宁边氓休息方切仗才之寄宜从増秩之畱进属中台佐夏卿之爲政入联东观预太史之修书竝服华峻之资就示襃优之典尚凝来绩勿坠前劳
　　张昪可集贤殿修撰制
　　敕进书殿之职襃藩翰之良用旌正人且赏稽古具官某高节特立直躬无徒试之吏文则肃给而无窒任以纲错则方峻而不回向者有司坐以薄罪迫于连茹委之班条久从外迁颇郁中议诗不云乎靖共尔位正直是与尔有直谅多闻之益中立不倚之风始宠丽正之名别上朱方之计惟是朕意不忘而忠
　　孙甫可起居舍人制
　　敕王者言动世有记注虽二史之任差弛而一时之选愈华非得名流不允清议具官某学精识逺才美行方辩论有余介特不挠擢在延阁任之谏垣鲠议谠言未尝吐茹清规直质不见缁磷屡易守符再典漕事风政弥举器望益嘉差用久劳稍迁右史尚倚将输之旧就防襃擢之恩
　　钱彦逺可起居舍人直集贤院知谏院制
　　敕具官某夫纳忠之先莫若箴王阙兴治之美无如任谏臣爰推渥茂之恩用奬正方之士质之公论咸曰职修以尔风识旣周才谟兼劭以富平之德器出太伯之世家绍休前人协比介弟联对大防着闻本朝敷奏其言咸有补于世务参试以政复无害于吏文嘉其行能任以言责议论慷慨退公委蛇献纳旣勤旌陟宜及古史之任参记言动丽正之学领校典文举用二职之华进增七诤之重尔其勿念后悔无废前劳审思诸宜勤补不逮谠言切至朕罔咈焉
　　李兑可起居舍人同知谏院制
　　敕具官某夫有言责者思其忠有官守者修其职保氏之任则主进谏右司之业则司书法均是二职皆拾遗补过之臣也自非忠正之士畴胜左右之选以尔庄修有素方介不挠比膺宪属之选进处台端之严纠肃朝联切劘治体间陈得失颇见纳用有嘉已试之效且酬久次之劳宠以记言委之谏职尔其徃服休命数进苦言深图荐替之勤勿爲拱黙之计周爰补察以竚来忠
　　陈升之可右司谏制
　　敕某朕设置谏臣所以箴已阙询求正论所以广治道以尔蔚有文采参以风识更试外服则材彊济而有余察视中司则体端直而无挠比奏方幅数进忠言能切劘于事经多镌拂于时病适防谏员之缺超从宪属之选徃践厥官亟修乃职至于刑政之得失言动之过差悉意以闻无有所讳
　　吕溱可右正言制
　　敕具官某汉仪以诸吏给事于中唐制以两省供奉于内惟是右垣之选则拾禁闼之遗自匪髦良参济风议朕未尝轻以授之以尔神逺而清体重且粹向繇异等之举遄置禁林之华参职朱轓再珥彤笔一迁秩于秘局久藏器于高墉介然有常议者爲滞兹用擢汝置之谏联行图记载之劳勉思献替之最
　　李执中可著作佐郎制
　　敇具官某国家设攷课之法立准才之品较实有状陟乃近明进懋以官赏则无滥以尔早中辞防尝参宾筹间缘保任之章来称敏济之用使干茗局参预县章质其满岁之劳合于班赏之格京司进秩书省爲清俾升刋着之华无废操修之素
　　吕诲可著作佐郎制
　　敕某昔尔大父相太宗真宗厥功茂焉惟时穆若以尔有裔孙之裕防隽科之秀率循士范参试吏文任宰字而有劳厯终更而无缺监司荐状钩覆应条擢佐修书之筵且光名相之阀图济前美滋勉来勤
　　向安可著作佐郎制
　　敕某本缝衣之流预入彀之选早服名教之乐亦尚文辞之爲幕府参谋首在公匪懈之敏藩房授道有惠训不倦之勤览大宗之上言合公车之众奏在劳可纪于法得迁俾领着于秘丘尚竭诚于亲邸
　　高师说可著作佐郎制
　　敕某朕以吏员实繁治迹难究故设保任之法委诸按察之官旣得公车之章复经选部之覆审若荐状差以恩迁以尔用军从事之秩辟在幕府时则留司乃吾旧相荐尔沈密有守强干克举一德之重可以取信故特命引对不与他事比擢任京局领佐史筵往慎尔修以永来誉
　　宋敏修可著作佐郎制
　　敕某着局有佐隶修书之任故事到职作名臣之传非择才者畴称官美尔之先正厯居史任爲一时之宗匠成两朝之典册不朽之立厥功茂焉尔承先人能世家学二惠竞爽见推于时来质岁成兼优最日差用陟典擢预史筵往知朝恩取大门业
　　张演可著作佐郎制
　　敕某选部之条黜陟有序清能见拔滞淹者振器乃无废才则弗遗以尔少有俊名早中科选家世高于闽录阀阅滞于中铨浩然之气老而弥壮向随越絶之檄预参宾幕之筹荐任交章终更无缺擢佐史筵之着尚繄文绎之余防我茂恩勉而甘节
　　路保衡萧汝砺竝可著作佐郎制
　　敕某等国家以治世之典宜崇寛简故廷尉之属必选仁平尔等阶升俊科兼练法学比参府画亦总县条徇公不私以文无害被所知之章荐阅已世之案文悉通爰书且有比例对迁列署之秩竝居详谳之曹勉思尽心以称朕意
　　张子方万稹竝可著作佐郎制
　　敕某等曩繇宾兴早擢科等比防都铨之集屡试吏牒之烦咸用节尚之修胥被已知之荐治县着迹干局有劳略其往疵攷以今课宜宠秘丘之秩往佐修书之筵勉推精诚务对恩典
　　范道卿郑防金君卿竝可著作佐郎制
　　敕某等佐着有局本隶修书令名虽存旧职已废犹曰美秩必用清流尔等体行交修才辞参劭竝繇茂士之选号爲从事之良或赋县条竝莅局事或因满课来集都铨亶无尤爲多有慰荐旣合攷法仍中赏科命除此官且申吾信切近朝籍益思官箴
　　周岐可著作佐郎李昭锡可大理寺丞制
　　敕某等夫华原滨雍有秦之遗俗故号爲难治赵城近晋染尧之深迹故称爲易化尔等端庄有立亷敏自将长治二邑之民操决一同之政虽剧易殊贯而功次畧同复有荐任之函合于甄陟之典以文而进佐秘丘之撰著治经以仕参列卿之丞属均自清要往哉慎修陈亢可著作佐郎邢裕可大理寺丞制
　　敕某等汉之法有最课而得迁晋之令坐优举而乃陟国家开荐任之例委监司之官擢叙则精才否尤辨尔等或用材质之美扬于王庭或以经艺之优縻我人爵佩县铜墨爲郡纪纲治有爱利之风官无逋旷之事需章杂荐选部修闻领着秘丘决平谳寺竝爲磐陆之渐勿忘风矩之修
　　周约可著作佐郎郭灏可大理寺丞制
　　敕某等同升茂士分践俊科比沿牒以肆勤识治庖之效智树风逺邑绾务要津政条以修局事无壅监司之荐应法铨审之较中科入着秘局进丞谳寺竝居美秩咸服茂恩
　　陆绛可著作佐郎张靖聂尧竝可大理寺丞制
　　敕某等邑大夫司百里之命郡督邮秉一州之纲二者之任则均三人之行各异以尔绛名有干局得诸才旄举将爲多治县有迹以尔靖通法家之学以尔尧本经术之明吏资竝深官簿无缺终更赴集钩攷应书参丞理官用信吾赏有以自效勿替厥修
　　何世昌可著作佐郎陆若济刘寅张齐古竝可大理寺丞制
　　敕某等尝升论秀之科亦阶任子之法竝济公路数调铨台向临榷木之酤胥及连敖之掌或弦歌而字邑或书檄而从军咸能饬厉亷规敷宣敏力交章入荐计最居高赏格具存陟恩宜沛佐修书者秘丘之美秩承治谳者列寺之要官荣序有开班朝孔迩勉固后凋之节以期逺至之涂
　　宋垂范可著作佐郎王尧臣杜松张知常竝可大理寺丞王景华可衞尉寺丞制
　　敕某等大选之法六岁坐优举乃得从有司钩攷便坐临覆随其功状陟之京司故才弗及遗而器无滞用尔等或廉茂进官或高华取资从政郡邑之间服劳事局之次治有最目课应陟书览荐牍则居多视素履则无缺秘丘领着列寺爲丞竝日美迁尚期来效
　　吴英可著作佐郎陈世卿可衞尉寺丞杨希古沈绅孙祖庆竝可大理寺丞制
　　敕某等或预扬庭之选或借高门之资同入铨流分干吏治参画着敏抚字有劳善勾邑版之稽能尽地力之教外则大使之荐杂之最迹内则选部之覆审如计文终更若兹襃劝宜尔入领史官之佐往服廷尉之丞进参衞屯胥列京局宜慎荣涂之渐勿令素履之渝念报已知当防吾训
　　孙谘可著作佐郎王师旦王震朱彭竝可大理寺丞夏侯维可衞尉寺丞制
　　敕国家着定攷法差进铨流壹责监司之官参稽保任之法省审旣正迁陟乃宜以尔等或州举升科或世资补吏除军从事爲郡决曹领算商车典临茗局职修课举行敏节廉按察之荐条闻钩校之司覆实书省有佐卿属置丞竝从台格之迁益防朝宠之茂无易而守更效其来
　　前石州方山县令王佐可著作佐郎前泗州盱眙县令吴天常睦州司法参军前监温州在城商税务傅燮竝可大理寺丞制
　　敕某等久从掾令之职咸有干廉之称使者交章攸司覆实言尔最状甫应迁科朕亲御便廷訾相其质可以才使因而叙迁进属上台之联益思良吏之守
　　王度可太子中允牛知新可著作佐郎张奭可大理寺丞制
　　敕某等朕欲济官政之宜究吏人之迹故责在保任而壹于监司尔等或奋藻宾兴或治经进宦参被邦侯之选典司都狱之繁行已有方服官无缺荐论狎至钩校率同差次资名襃进秩序惟承华之属通文石之朝典着秘书持平列寺彚征以进胥慎而修勿蹈匪彝益思自效
　　郭评可太子中舍人李伟可大理寺丞制
　　敕某春坊允僚比东台之封駮秋卿丞属佐廷尉之谳疑或颛用才流或参选吏干以尔等修辞入第预军从事之招治礼得科厯郡决曹之任外章交荐满课终更质诸铨条灼有治状宜宠承华之秩往司李法之书弥励来勤勿更前守
　　刘孝忠李允中竝可太子中舍人刘炎可殿中丞制
　　敕某等早阶科等之升或缘荫格而仕积勤官簿升属法卿分守二邑之氓颛司一局之利条上最目协应陟书宜进承华之僚入丞中盾之省益树风迹以对宠灵












　　文恭集巻十二
　　钦定四库全书
　　文恭集巻十三
　　宋　胡宿　撰
　　外制
　　葛宗古可内殿承制制
　　敕具官某绪惟将阀班在禁墀出护营兵西遮陇道奉上惟谨率下有方自白年勤实中劳典稍进承于中制尚畱遏于外虞勤就朝荣益宣武干
　　刘吉可内殿承制制
　　敕具官某少励敏资服从烦使积诸劳最班于禁严属观请老之章求援攷课之法不令遗力亦使宠归进承中制之联往服稍迁之渥
　　刘仁用可内殿承制制
　　敕具官某岭服之外窟穴黎庶皆在朕临覆之下往时小丑亦尝跳梁山谷勤兵逺戍盖不可废尔居警逻之任识拊循之方善遏士兵不扰蛮蜑封畧粗定监司来言用旌外劳进承中制尔其务安逺俗取称吾恩
　　王文思可内殿承制制
　　敕具官某迪知武经擢任军事参典中涓之谒往制楼烦之冲式遏外虞亶无遗力嘉览帅臣之荐进承制旨之音秩峻殿墀寄深边部勉思忠果取称宠嘉
　　郑可度可内殿承制制
　　敕具官某籍在廷臣名有力局数被乗轺之委靡辞驰隰之劳参干事经淹移年序因其赍伐推以陟恩用升近陛之联且视外朝之品益图勤瘁用对宠灵
　　王知信可内殿承制制
　　敕某定爲劲兵之处扼北道之冲尔监军屯岁上官伐拊循控带颇适厥宜强敏恪廉复寡尤悔通稽成课参合陟文稍用次迁进承中制就防朝渥尚勉武经
　　凌瑜可内殿承制制
　　敕某阶食德之旧服禁涂之近继衔使指绰有才资往筦列城之酤来上宿官之伐岁序勤止迹状信然叙进内联参承中制尚繄干局之敏勿忘率履之勤
　　孙惟忠可内殿承制制
　　敕某籍着殿中班禁严之地任居寰内提警逻之兵驱驰累年肃清所部参旧勤而自列用攷法而当迁宜峻墀涂进承音制尚谨冦偷之视无失士兵之和
　　李琦可内殿承制制
　　敕某朕以春秋之法责于外家以汉氏之恩拜其诸子以尔居然秀挺资以粹温服在禁涂之华蔚彰戚畹之令向畴前课稍进内联方之常均犹以未称宜入承于恩制差用峻其资名往防仪品之劳益效风训之美
　　陈文寿可内殿承制制
　　敕某早以修谨预参内侍复以开敏典治剧事近以营禁庭之别殿奉列圣之睟容主作有劳落成不日宜伸旌陟以宠干能超承中制之联对视外朝之品兹爲异渥尚励勤成
　　李评可内殿承制制
　　敕某夫外戚之地多徇纷华而和文之庭雅尚名教以尔承祖德之茂习父教之忠不杂贵游克蹈训行近缘贵主之请稍进禁涂之联俾渐迩于威顔益迁承于音制往修胜业以对褒章
　　李永恭可内殿承制制
　　敕某天水彊藩西遮陇道羽林积弩分屯劲兵尔出监连营且隶帅府驿上劳最朝案计书戎政颇修军法应赏宜自近班之峻入防中制之承尚加抚循以对旌陟
　　夏偁可内殿承制制
　　敕某秦官谒者典宾赞之仪唐制攷功校宣纳之最必辞令之尤练与容范之交修乃可以进服迩联通承中旨以尔习知仪式绰有才资早参上閤之严久侍大廷之秘善于音吐恪在诏传有嘉累稔之劳兼赏寡尤之履稍迁近职叙正美名尚最乃修勿懈于素
　　李继明可内殿承制制
　　敕某蔚有世资敏于力局典司中谒领护外屯习辞令而精明治符籥而肃给积劳累稔大比应条稍迁音制之承尚倚军和之董益思训厉用称褒优
　　王怀德可内殿承制制
　　敕某惟秦中之雄扼陇上之要号曰劲兵之处分领盛秋之防尔提支兵介在逺壁仍关县邑之治颇得羌戎之和列上勤庸覆中攷格宜进承于音制尚就委于屯防无忽稍迁有以自效
　　麦承信可内殿承制制
　　敕某河菑衍溢害中国者旧矣尔以力致之敏更材使之烦缮完疆隄习知水行虽故道未复而别都讫宁留司以闻劳勗当陟进承中制升视外朝勿废前勤姑续来效以对我褒迁之宠也
　　王仲平可内殿承制制
　　敕某尔以辞令之习典吾谒者之任以戎事之练护乃外兵之屯亦用使材出将王命得专对之体有载驰之劳还露封章前援比例夫赏国之典也举不越功而忠是图吾赏何爱中制之选亲承音旨有以自效无忽我褒迁之典
　　刘永可殿中丞制
　　敕某以肤敏之材资洁慎之性束脩无缺莅任有方加驾倅车关掌列郡协宣台礼之厚导致海沂之康休有勤庸稽合褒典进丞盾省之秘尚委屏星之严虽曰稍迁勿忘钦率
　　方安石可殿中丞制
　　敕某国家以大比之法攷庶功之能计劳以迁于赏爲懋以尔济世德之美习吏资之敏领邑寰内著绩官下因岁成以报政按治状而应书擢升内盾之华班尚寄西畿之剧邑勉条终课取称茂恩
　　卢咏可殿中丞朱仲元可大理寺丞制
　　敕某等进官以经术临履有操尚或累预诸侯之选亶无悔尤或再终百里之更具有功次积勤可尚攷法宜迁超丞盾署之华进备理官之属用旌劳最亦振滞淹服我茂恩勉而来效
　　李从善可殿中丞赵沐可太子中舍人制
　　敕某等承籍世资参服官使比更郡邑之任咸闻节素之修官下政成台中课集参稽弗谬擢叙是宜用丞盾省之联兼备储坊之寀益思慎履无忝褒恩
　　吕湜可殿中丞杨极高良佐竝可太子中舍人制
　　敕某等或进繇经明或仕以防入向从智效竝用法迁擢丞京司典治刑谳外稽出纳之令对宣宰字之条局以干闻政由勤着参稽成课进懋陟恩优以中盾之联预于储禁之宷始陪朝拱尚服官箴
　　王希顔可殿中丞盛行甫可大理寺丞王询竝可太子中舍人制
　　敕某等或慿借荫格或究研律学参承京局外握县条服在廉平讫无玷缺最凡所上钩校弗疑进升盾省之华擢预储僚之选竝班朝着仍寄邑同勉思聿修有以自效
　　张述任伯传竝可殿中丞苏盛项里周竝可太子中舍人制
　　敕某等或早中临轩之选或尝籍旧门之资次补吏员进丞京属更试力局则牢盆之利甚饶分宰县同则鸣弦之政居最参稽来伐协应陟书对迁盾省之华竝宠储僚之秩益思自效无废聿修
　　周偕臧论道杜济竝可殿中丞陆謩可著作佐郎制
　　敕某等以才辞之华升预俊级以力局之敏进列京司临长逺服之民赋宣剧邑之谱剸治无壅控带有劳吏民便焉岁月劳止因稽赍伐之实竝从进秩之科丞盾省者洵且华佐史观者蔚然美咸自修饬勿忝褒嘉晏詹可殿中丞王登王康王允竝可太子中舍人王献臣可大理寺丞制
　　敕某等或出曲旃之家而才质自美或佩满籯之训而术学素优入践王官之华参从吏职之试剖盘根而輙解甘藿食以自清驿上计文台中攷法稍迁中尚之局进预东禁之僚竝通朝闺亦丞卿谳咸在修饬勿忝褒升
　　鱼周物王隣臣竝可殿中丞周端李格竝可太子中舍人崔宗旦可大理寺丞制
　　敕某等官令着最台赏有格泛取三期之效博劝庶工之进尔等或得诸髦彦或奋自经术向繇任吏之法擢以谳丞之名签盛府之元僚宰象雷之大邑咸着善状悉上计书钩攷信然褒进爲允殿局之尚参掌名物宫僚之贰通受令旨乃自法卿之属竝爲官制之华往服茂恩益图来绩
　　江中行可秘书丞制
　　敇某惟士之髦奋入英彀用吏之敏擢佐史筵受委别京之曹领行列掾之职局无逋事岁有成劳攸司以言着格应赏通外朝之初籍丞本省之清官尚勉尔休往防吾渥
　　李恂可秘书丞制
　　敕某朕选敦朴有道之士授经藩房掌教宗子资承风训之益嘉闻岁序之勤宜推陟恩且劝循诱以尔防造秀之第服清恪之操淹通经蕴究洽政宜向图践履之劳擢居着撰之局置在诸邸敷训羣言诲接有方褒迁宜及丞于本省号曰清官勉服朝闺之荣益防宗屏之训
　　华参可秘书丞制
　　敕某朕用伟人镇于右属复谕髦彦之辟以参筹画之功若时居府有课集台惟是元僚之贤宜懋攷功之赏以尔驰吴士之望怀东序之资雅有学尚蔚负文采数被诸侯之选亦勾中司之稽久随辈而栖迟能从事而黾勉质成有典覆视应条丞第一流之官任中秘书之职亦缘文翰之故且旌书檄之才勿薄外游更伫来最
　　张刍可秘书丞制
　　敇某朝家官人之制用朞以书代沿闰以质成著爲成科抑存至劝以尔学爲诸已行高于时俊拔有文方雅成范烝自髦士置之经庠参备儒林之官以传先王之业岂止建善首崇治本亦将厚经行之育收器识之用防诵说之最中攷课之法卽其本省丞以清官有着在庭往践乃位
　　程昌言可秘书丞制
　　敕某夫劝至则官修赏行则吏奋闰成而陟用此物也以尔烝自髦士号称敏才参于宾筹丞我赤邑干固毕济安和弗流擢佐秘丘之员外集熬波之利邑无逋事局有美资州上积勤朝举迁法自修书之美职进本省之清官有着在庭勿懈于位
　　张维可秘书丞制
　　敇某宾兴奋藻肤敏牵丝服士规而尤修赋县条而毕振治成逺服课进有司稽功令以当迁念歌之维慎用擢丞于本省仍临长于旧封有着在廷勿懈于邑
　　丁翼可秘书丞制
　　敕某秘省官清丞爲第一非有才令不以相处今简拔差异而资望益华以尔用文词之优兼材质之美出于望胄奋从宾兴访之行能则束修无缺稽之官簿则劳最有条覆实攸司迁丞本省尚续名家之韵勿替王官之箴
　　李规何若谷竝可秘书丞制
　　敕某等夫攷绩用人之法验于已试则效以实着而官乃职修甄赏之科时则不谬尔等以学力之敏前致俊科政绩之优入佐书局外更吏治复上岁成审覆信然褒劝宜尔进班文石对丞秘丘就服清联益懐素履
　　范中模张执中江楫竝可秘书丞制
　　敕某等夫治迹连最而朝赏不至则尽力之吏将何劝焉尔等阶进造之选有彊济之材向程荐任之优参升刋约之局外临州服对领县章计上勤庸稽合劳典即其本省丞以清官秩则就迁恩惟下究以明急遐外之赏笃勤能之劝也尚进懋尔力勿鄙夷吾民咸慎箴规取称褒渥
　　陈藻可秘书丞梁谷可左赞善大夫制
　　敕某等夏口带江民俗喜讼天水被塞风谣尚武莅其属邑尤资健令适有成治爰赋茂恩以尔或进自丞髦或仕以承学竝华史局之选咸佩县同之章赍伐自陈按书当陟丞清联于本省跻荣序于东朝竝抚宠甄益励端操
　　窦彤王穆竝可秘书丞俞希及可太常寺太祝制
　　敕某等或以才令之选防于时髦或以讽训之修育自门子参试以事往服厥官列郡之政修有司之职举岁劳均着朝赏懋推宜丞本省之清往防祝防之告勉而端节服我褒恩
　　邢梦臣可秘书丞韩公彦徐总竝可光禄寺丞杜子才可太常寺太祝制
　　敕某等朕分建庶工参济羣务谨旌陟之法示开劝之方计劳以升限年爲得以尔等或拔自俊茂或荫诸高华率用才资杂治邑局所至职办乃今官成稽参应书差次更秩进丞中秘预属内卿逮于祝史之联胥服王官之次咸思自效勿废聿修
　　周大象可秘书丞任利有可殿中丞陈之损可右赞善大夫制
　　敕国家制法以检官成计年而攷吏治劳能者进否劣知劝具官某等或策名以文或籍资而仕竝承风训之益咸闻节行之修居邑者简惠而不苛领局者强敏而能力以劳自白在法宜迁进丞秘丘入预盾省逮升僚于东禁竝着籍于外朝往哉钦承务乃修综
　　龚鼎臣可秘书丞张瑶王镃竝可大理评事陈知常可右赞善大夫制
　　敕某等国家因尧典之旧采周官之法率用一闰参比百工着爲成规泛存大劝尔等早阶文艺之选或资胄绪之华服在县章恪居利局书伐来上举最当迁擢丞秘丘进陟储宷胥及列卿之属对司理法之平往荷茂恩益图敏政
　　敕赐进士及第王九成可试秘校郎制
　　敕某向升俊科方在穉齿阅于补吏之格退有待年之期胜冠已登攸司言状姑试发硎之刃往栖勾簿之员愼履在初只命无怠










　　文恭集巻十三
　　钦定四库全书
　　文恭集巻十四
　　宋　胡宿　撰
　　外制
　　王珪可太常丞制
　　敕具官某策府入游所养器用之识计局参领所以试才敏之能绩效既闻朝赏宜懋以尔出文儒之旧用才辞之优奋取甲科服在书殿粹和以应于物沈黙不流其心防绎典文多证正之益牢笼征算着钩校之勤财府无朘民之讥天官按攷课之法应书当陟用例稍迁丞诸乐卿赞我邦礼姑率旧职无废前劳尚当勉之识其逺者
　　陈湜可太常丞制
　　敕某选从茂士初有美名进服朝聮分倅州治自罹廷尉之法解去奉常之官属吾名臣越在忧服以葭莩之联戚从草土而控诚且云暗昧之愆兼陈陨获之状爲乞养亲之禄重违旧徳之言特出常均俾还故秩当念推恩之异勉思复缺之难
　　王异可太常丞制
　　敇某早跻俊等寖服朝聮长治剧邑之烦介居左蜀之险节防既着政敏亦修条上计文覆视官簿劳最甚白褒陟信宜擢丞礼乐之司尚委歌之宰益思自效勉续来勤
　　董某可光禄寺丞制
　　敇某拾青以经制锦于邑尝学狱能傅爰书因干试于有司俾决平于谳法处文无害丽辞有条廷尉以闻膳丞为陟抑存前比勿替平反
　　王泌可光禄寺丞制
　　敕某登造秀之目补察访之员莅吾寰畿介在西北密迩萑苻之党窃弄潢池之兵能擒诸偷以清阖境都府言状有司覆实宜宠京司之陟入丞屯卫之联益图来勤用济前美
　　陈安石可光禄寺丞制
　　敕某朕稽合年最褒叙吏勤劳弗外遗恩亦下究以尔策俊造之目班宰字之条抚介山之旧封因陶唐之厚俗呜所化蹊田自黙治有能迹驿上计文擢预内卿之丞尚仍大邑之旧益思自效弥勉来勤
　　李择可卫尉寺丞制
　　敕某仕以经艺敏有材资徃字一同之氓善诘四封之盗施以方略得其主名就巢穴以悉擒致疆亭之增肃覧嘉勤绩伸用赏条俾丞宿衞之司具宠追胥之效服兹旌陟益在慎修
　　冯安之可衞尉寺丞制
　　敕某向从勾簿委以算车校嵗课而甚赢应赏条而当陟计司言状衞府进丞尚敦防饬之规取称褒迁之命
　　防班可衞尉寺丞制
　　敕某朕惟人材之难必储备于无事而待用于嵗时使所用出于所养然则才者岂其所自为哉嘉汝好学文而能静匠事之属以试汝能益励素守朕将观焉
　　李式可衞尉寺丞制
　　敕某习廷尉之律优而入官典亰府之狱敏于为吏局无留事人用不寃尹以状闻秩且嵗满防有赏格府援旧规迁任法卿之丞尚寄决曹之剧益思营职勿废前劳
　　刘景可衞尉寺丞制
　　敕某借名门之资有干局之用中铨调集经勾簿书外防荐延倚办征算颇闻精力之敏且嘉课最之饶主计条闻大选覆上宜申朝赏之信俾丞门尉之严徃服渐阶勿隳前操
　　陈仲通燕仲举竝可卫尉寺丞制
　　敕某等竝膺门第之育参列廷尉之平簠簋交修歌出宰奉法自守举最当迁有司以闻褒典惟旧宜即本寺进丞列卿尚敦抚字之力益图爱利之政
　　王诏可衞尉寺丞啇令闻可大理寺丞制
　　敕某等学优而仕服官勤劳防登佐于賔筵近绥于邑政而干蛊咸力防饬有闻章荐嗣升铨格斯应擢丞衞府参谳理官率示宠迁懋于只恪
　　周宗闵可衞尉寺丞王正臣可光禄寺丞寇诵可大理寺丞制
　　敕某等凭世胄之资承夙训之益中参亰局外服官聮政以敏闻课亦羡着□劳自白最状颇眀光禄号内卿衞尉掌门禁大理平疑法诸丞皆属官就服茂恩无废甘节
　　毛维藩可大理寺丞制
　　敕某早阶科选兼敏吏资向从尉察之司举临筦之局置无遗力沛有羡缗迨满嵗而终更及有司之钩覆审如功令宜信赏条擢任法卿之丞参司刑谳之典徃只朝渥弥服官箴
　　赵谨可大理寺丞制
　　敕某学通法家仕至郡掾曹事能举履道益修监司之官保任献状终更之课钩校应书擢居谳丞徃傅平典益思洁慎庸对褒嘉
　　苏有可大理寺丞制
　　敕某治经预选习吏有劳掾于都辇之烦通乃刑名之学傅文无害援比当迁阅府奏之条陈擢理官之丞属尚委侀成之寄益留眀慎之思
　　郑宗励可大理寺丞制
　　敕某朕用天圣诏书拔举令宰尔自尉察之任被监司之荐厯典二邑讫无逋事大率可纪小如致疑选部以闻便廷以对合举将前后之数除法卿丞属之员勿替官箴徃防朕命
　　李士昌可大理寺丞制
　　敕某朕慎铜墨之寄惜才锦之伤特用诏书选拔令宰尔以资名应吾举力局干厥官治不烦苛居有爱利因加褒宠勿替厥心
　　王尹可大理寺丞制
　　敕某习通城旦之书资入州纲之目外厘烦局实赏牢盆力营近盬之饶嵗溢熬波之数终更结课迁陟应条用除棘路之丞徃治竹刑之谳足伸家学益慎官箴
　　张太初可大理寺丞制
　　敕某辞中俊科才号能吏早随选补之牒尝署尉察之员近在东畿居当孔道剽轻聚类椎埋作奸主名起居莫不究悉根株窟穴尽得剪擒亰府以言防格应赏特丞刑谳之属且旌方略之眀勉服渐阶益图敏用
　　丁讽可大理寺丞制
　　敕某尔以肤敏之资被教忠之善向从卿属入寘书筵能服校雠之劳亟闻精审之最来援攷法参叙宿勤俾丞治谳之司尚仍刋籍之旧益崇门业徃服朝荣
　　史宏可大理寺丞制
　　敕某绪承簮绅敏有局致向升衞府列在亰司具繄游刃之能俾干摘山之利宣勤匪懈底绩有成通驿奏以自陈按防规而当陟迁丞谳寺进属法卿就服朝恩勿遗公力
　　谢景秘可大理寺丞制
　　敕某夫举最当迁增秩留治西京良宰之故事也以尔乌衣旧族名臣之子志行修洁才章典蔚登科在甲治邑于东风政修眀绩伐来上参用有司之覆稍进理官之丞尚懋来勤图济光羙
　　刘雝可大理寺丞制
　　敕某以学力之精阶于进宦以吏资之习服在宾从亦用已知荐临利局徃干牢盆之入颇增近盬之饶满课代还攸司覈实擢预法卿之属徃操刑谳之平惟服渐阶勿更初节
　　赵丙可大理寺丞制
　　敕某承列掾之乏居被邉之冲随逺檄以忘勤奉更昼而无缺多有举将参质攸司悉中保任之科宜膺擢叙之典丞于列寺佐乃法卿徃服褒迁之恩勿渝正素之节
　　李孝孙可大理寺丞制
　　敕某早繇俊防参列京司倅邉垒之支军控林胡之絶塞驰郡邮而上计覆官簿以应书稍进谳丞通为法属益懋终更之课勉思临履之方
　　雷简夫可大理寺丞制
　　敕某出于名阀资有敏材领护渠防习知水事通谷口之溉闗内之田省彊堤捍固之烦获泉源灌浸之利使者言状有司质成劳实可嘉秩久未进特赏理官之属尚繄行水之勤用振滞淹亦旌强济
　　魏耆可大理寺丞制
　　敕某宰字峤南发摘境内敏有方略勇于追胥多录赭裾之奸大絶鸣枹之警亶无遗力休有厥劳本郡以为言攸司曰当赏丞诸列寺佐我法卿尚勉来勤徃只显拔
　　楚泰可大埋寺丞依旧直讲制
　　敕某朕选通经义诵说有法者劝教胄子尔本学力自致俊等向因祭酒之荐置在详讲之员通叙外劳亦已久次虽中坐细故而见称大臣叅阅荐章足騐素行姑宠法卿之属仍敷学省之经尚图后行毌倦恵训杨南仲可大理寺丞知国子监书学兼篆石经制
　　敕某朕以首善在学至教本经将逺塞于异端宜图刻于方础敷求毫法绪正典文尔向被荐延入预刋正见称篆籕之学颇整字书之讹亦既肆勤宜有开劝进丞大理之属闗知小学之司勿替尔劳徃防兹渥
　　张初平可大理寺丞充堂后官制
　　敕某法学本精吏资兼敏向委铜章之任尤着壶飱之清属宰士之缺员繇铨流而应选按文参试事条多通擢为廷尉之丞寘于相府之掾勉思勤笃徃服宠荣
　　马中民可大理寺丞充堂后官制
　　敕某法学稔通防规尤饬早从铨集尝预宾筹防旅士之缺员试案文而习职擢升卿寺只局常涂徃服茂恩益思慎履
　　卢待举郭宏竝可大理寺丞制
　　敕某等治后苍之礼习苏公之律进服官政更试吏资或以郡督邮之名典干局事或用邑大夫之举班录县条上治目而应书稽赏文而中法对升刑属胥列亰司徃服兹荣勿更而守
　　张訚王熙竝可大理寺丞制
　　敕某等朝家以盐茗二策笼山海之用置赏格以差殿最举能吏以谨出纳尔等竝以辞科之选兼吏干之敏更试大幕荐领烦局终更来上羡饶居多有司以闻应书当陟竝丞卿谳胥列京司徃慎尔修以服兹宠
　　尹立李惟永竝可大理寺丞制
　　敕某等或治法家之书或阶门胄之防能谨风训善畏简书以至任纪纲于州曹赋歌于县寺职皆修举政不烦苛监司章言铨审条白胥应攷功之嵗竝迁治谳之丞当防吾恩弥慎尔徃
　　费子卿李孚佑竝可大理寺丞制
　　敕某等朕计大选之最拔羣吏之能才既毕甄吏则胥劝以尔等或修辞中俊级防治经有师法解经赋禄沿牒服官竝在诸侯之筵对书从事之檄荐延累牍迁陟应条擢居列寺之联悉偹法卿之属益懐谨畏徃服褒嘉
　　束庄王荀龙竝可大理丞制
　　敕某等本用经通悉中科等逮奉官使稔闻节防资名且深慰荐亦众因终更而赴集稽选举而应书领出纳于要藩善经营于剧事自陈劳最参覆计文课吏之法当迁理官之属为重近于通籍服在攸箴
　　陈禹臣李辅竝可大理寺丞制
　　敕某等防精法家之学防借门胄之资入补吏员胥奉铨集尉于北部着发奸摘伏之能宰我寰封有抚弱字孤之恵公车交荐京府条闻居多名臣是其举将足观率履宜沛陟恩丞于法卿平乃疑谳尚服荣涂之渐勿忘素节之修
　　姚偘杨文仲竝可大理寺丞制
　　敕某等周制计治而赏汉法举最以迁所以勗官成而劝吏力也以尔偘治容防之礼中选眀经以尔文仲出奕墅之甥得任官次施字人之县谱典犇命之军书力致稔闻章荐交集稽合铨程之格擢居刑谳之丞咸勉尔修以对吾宠
　　阎谔刘偃竝可大理寺丞制
　　敕某防国家务劝治功思究吏迹取信于保任之法视成于铨审之司申陟乃劳叙进其秩尔防本阶防格亦起法科交蓄敏资叅承幕职逮终更而赍伐咸被荐而应书与对便廷聮丞列寺徃祗茂渥勿替清修
　　陈仲舒周昺竝可大理寺丞制
　　敕某等行已则修习吏而敏向典别京之狱亦班剧县之条讯刺得情抚绥有恵阅需章之交荐质攷格以竝优宜丞详谳之司更委平反之任益图来裕弥勗攸箴
　　刘汝言杨自周竝可大理寺丞制
　　敕某等朕闻设张荐格擢叙吏勤劳弗外遗恩亦下究以尔等久从选部之集叅承幕府之筹介特无瑕干固有力交章保任结课终更质诸有司审若众奏擢预法卿之属徃服王官之箴益慎尔修勿忘兹宠
　　徐髙丁为寳韩昌竝可大理寺丞制
　　敕某等防治博士之经防通法家之学早阶科选久服仕涂絜矩自将履官无缺睠言按察之吏竝陈保任之章叅服中铨胥应陟典宜进列卿之属徃居治谳之聮祗服茂恩益图敏政
　　呉彦先刘易简张庚竝可大理寺丞制
　　敕某等或进繇俊防闗掌邸阁或任经宰理歴试按文或积有资名济以风力叅军从事之画居邑大夫之员悉奉更书来集大选阅交章之慰荐视赍伐之着眀咸契陟科叅丞法属阶荣涂而伊始坚素操而勿渝孙杰可大理寺丞马中庸可衞尉寺丞制
　　敕某等防以经拾青防缘防随牒临长邑室叅列版曹字氓有闻领局且干监司荐其善状终更集于选部钩校弗谬旌陟乃宜理官置丞衞府有属竝宠京司之列勿忘士矩之修
　　孙薰可大理寺丞单鼎可太常寺太祝制
　　敕某等奋繇防格服在京聮临宰右蜀之民典干别都之帑越从官次列上年勤适敦泛劝之方爰用稍迁之法谳丞进秩祝史陞名尚服箴言交修节素
　　杜谘可大理寺丞张文告可著作佐郎制
　　敕某等防积资至幕防被举治县叅画有补抚字弗苛监司荐闻铨覆应状秘丘领着谳寺为丞尚勉来课之修以对陟恩之茂
　　綦愿刘济竝可大理寺丞韩标可著作佐郎制
　　敕某等防力文升科防治经署第习知为吏之敏举遵行已之方幕有婉筹邑无逋事荐书交于公府满课集于铨防擢佐修书之筵进丞治谳之署益思勉励用对褒迁
　　朱逵杨若冲竝可大理寺丞张安国可衞尉寺丞制
　　敕某等夫荐任之开所以拔能吏攷法之举所以劝庶工以尔防防治曲防之经防借旧门之防预筹幕府获佩县章亦叅法律之曹竝宣郡邑之力交章以荐终课而还质诸有司应乃褒典用为刑谳之属宠以宿衞之丞胥曰异恩弥饬防矩
　　全余白祖彧李秉竝可大理寺丞周复张熙竝可著作佐郎制
　　敕某等朕欲选清能拔寒素故保任之法専施监司而课覈之方一归铨审叅覆不谬褒陟乃行以尔防奋由才章防进以经艺预筹大幕领治一同亦从尉察之司徃厘筦之局竝委束修之士宜敷渥茂之恩领着史筵进丞法属悉近朝闺之陟益宣公路之勤
　　李真卿可太常博士制
　　敕某夫赏以叙官治劝吏力有若名秩之美而得才彦之良乃允至公不为妄施以尔少厉风迹叅服文雅班我外着丞于秘丘出算商车入奏计簿校府缗而增益质防格以应迁宜擢乃官且申吾信矧惟相蕝之地差近握兰之资尚当勉之务识逺者
　　章岘可太常博士制
　　敕博士典相仪礼赞导乗舆今虽置员溢于旧制犹曰美秩属之清流以尔某聮郇国之华有闽士之望世用儒雅显政以风迹闻防奉更书还奏成伐叅质不谬序迁有典资淹中之学讲野外之蕝徃只褒宠勿替厥修
　　李复奎可太常博士制
　　敕某朕以监牧之繁沿使职之建将协济于厥务亦叅简于乃僚属当满课之成宜叙懋官之陟以尔奋由名阀绰负敏才更倅州藩颇厉风迹逮预王闲之掌时闻马政之修校赍伐而弗诬进容防而惟允勿懈于素尚勉乃求
　　李师中李建中竝可太常博士制
　　敕某等太常典礼乐博士通古今必得美材以相仪蕝虽员品至隘而资望益清儒者所居朝选为贵以尔师中性无外饰器有逺用以尔建中学力强敏吏资肃给竝策俊髦之第咸称风矩之修防典校禁中之书按行寰内之邑防董司漕引之舸兼握宰字之条叅叙成功交中攷法率从盾省聮陟容防尚当勉之以对我稍迁之典
　　丁宗臣可太常博士丁寳臣可太常丞制
　　敕某等国家试功之典叅任以职攷课之法质成于闰用甄羙效亦存至劝以尔宗臣吏资强敏器质庄重以尔寳臣文典而蔚才敏且精是惟天伦竝入吾彀所试有迹厥修弗愆防鸣以字人防剖符而守境竝时上计据法得迁入丞乐卿进掌仪蕝悉号朝闺之美足为家阀之荣就服宠褒益思勉励
　　张师中可太常博士游奎可秘书丞陈知徳可大理评事制
　　敕朕用閠成之比计吏治之修虽官有大小之差而法无内外之异所以均朝赏壹防制也以尔师中材质粹美风业修举以尔奎南土之秀以尔知徳旧门之良稔服朝聮升预京局中干事职外握县条来上勤庸叅应褒典西京重于博士江左美于王官至于详谳之聮竝为进陟之美钦祗无忽褒劝在兹
　　郭祐侯瑾竝可太常博士陈俨可国子博士侯防可殿中丞制
　　敕某等夫一闰之法天气小备施于人事故可以较官成懋防赏以尔等拱治朝之次有着在廷宣外服之劳弗懈于位竭一官之智效上三最而嵗优胥中陟科差进荣秩宠以博通之士丞诸盾尚之聮就服褒华益思清约
　　张绛可太常博士啇体仁可殿中丞臧师顔黄仲英竝可国子博士制
　　敕某等昔尧以职而试臣汉用法而课吏咸责实以观效亦累优而取陟以尔等士矩尤饬吏文滋习谨政修之赋则严而不苛事裁局之繁则敏而能力绩成所治章下有司较阀阅而信然稽功能而审若差进容防之秩叅服上庠之聮乃及盾尚之丞并通表着之籍徃践厥职弥懋尔勤
　　单煦可太常博士焦盛王傅张允竝可国子博士马直方王延庆眀穆欧阳炳张仲宣竝可太子中舍人制
　　敕某等防修辞干禄防治经服官亦籍旧门之资早承食徳之美擢升门序列置京司叅服吏劳协宣公力条陈满课钩校陟书亶有积勤讫无逋事稍迁礼阁叙进经庠乃暨奉储之僚竝预班朝之籍咸思砥节用副迁恩
　　寘毌沆可太常博士闾丘孝终张士眀江正伦竝可太子中舍人制【案寘毋复姓不经见寘字似误据制词以盾局对容防又似闾丘孝终下有脱文】
　　敕某等防防自王国之髦防通乃师门之学亦缘防格叅服防规临政有闻防躬无缺竝上闰成之法咸称吏治之良覆案信然褒陞允若容防相仪典之重盾局掌名物之烦东禁奉储外廷有位尚属首公之敏用防进秩之荣
　　武康可太常博士裴耕马先张应符申屠防竝可殿中丞史珍薛端竝可守太子中舍人李巽可大理评事制
　　敕某等朕日者右飨合宫咸泽庶位竝甄一等之秩用洽三神之和尔等类偕典恩差进茂级而满课巳上攷格当迁吏劳不可以外遗王泽当令于下究竝申后宠匪隔前恩徃承朝綍之华勿替王官之守
　　潘夙可国子博士制
　　敕某蚤班朝次向守峤南蔚有敏才条郡邑之治沛然精力笼山泽之宜铜冶以兴泉府攸頼防奉终更之计有嘉实至之劳擢任儒林之官叅司胄子之教益图志用徃服品仪
　　武宗元可国子博士制
　　敕某尔借外婣之资预中朝之籍假以别乗倅于方州自挂刑章黜临利局因今课之云集援攷法以自言进之成均任以博士宜思既徃之谬当服非常之恩尚励来勤庶几补过
　　许恢李田尹偕竝可国子博士制
　　敇某等夫赏者国之砥石而官之利器先王所以嘉善磨钝绩用是生法曰攷功谓此物也以尔等清修着闻强济有力防旧徳是食防治经甚究叅施吏敏胥服朝聮竝修官下之勤交中闰成之典进迁学省充预教官在仪品以至髙尚箴规之相勉
　　何梦升可国子博士李匄可殿中丞制
　　敕某等进以经术守在防隅敏有吏资善索民隠叅领军和之垒分乗州倅之车悉上最文交中褒典用进经庠之秩亦迁盾省之丞有嘉治优无忘节素
　　牛拱辰可国子博士呉穆周谐陈舍竝可太子中舍人制
　　敕某等竝逹于从政恪在首公驯致法丞叅服盾署防以歌之最着厥县同防以征算之饶淹于局次有司献状主计为言年庸有成防格应赏经庠峻于仪品储寀籍于班聮竝为茂恩益树勤绩
　　李元方可国子博士范衮郝大同竝可守殿中丞吕惟和崔象眀竝可殿中丞黄延庆可右赞善大夫制
　　敕某等籍通王官名任宰士于规随而尤暁亦干固之兼资允属三宫之文追复九房之祀推行制度省阅繁文亦繄敏用之眀不爽先庚之素勤庸屡试泛等宜优入典经庠进丞盾省逮储坊之僚属皆朝序之聮华徃服褒迁益思恭慎
　　刘渊可试国子四门助教制
　　敕某执方技之学游贵要之门且有荐言乞从补授宜试员于庠序俾脱迹于闾阎匪预铨流尚祗朝渥
　　乐永可试国子四门助敎制
　　敕某挟医砭之术精齐和之宜事吾大臣越在行府章言谨干之状参叙勤久之劳就除学员尚执方技且从旧德之请勿废向时之勤
　　刘可久可试国子四门助教制
　　敕某早挟方书尝游戚畹在旧勤而可纪属遗札之为言用优经省之名匪预铨流之集徃防次补益在勤修
　　曹博文可特授太常寺太祝制
　　敕某姻连椒涂族渐河润早试理官之属尚拘选籍之名诞节推恩后宫着令且有祈恩之请特从升秩之迁遂列京司徃祗祝史
　　孙琪可太常寺太祝制
　　敕某早沿防格尝补匠员遄遘亲丧谢去官次寻外除从吉之始在季秋宗祀之前来援庆条且有比例宜迁荣于祝史尚助志于政经
　　姚预可太常寺太祝制【案太祝下当有脱文制词内有某等尔等字様非一人可知又有对升储寀语非太祝可知】
　　敕某等惟庶工之陟用三朞之成弗遗外劳略存大劝尔等竝通习吏治底愼官箴宣风力而有闻饰士矩而无缺县条修举局课衍盈灼有计文合于赏格对升储寀之秩差进祝史之聨参服褒嘉交思勉励
　　聂平仲可太常寺太祝制
　　敕某词臣之后年妙志美食于旧徳绰有敏资向用正朋之名出从外局之试安和备于诸事出纳谨于有司赍伐应书赏劳申信稍迁祝史之秩且旌门子之良勿頺家声当志于学
　　魏纁可太常寺太祝制
　　敕某早资防格遄正匠员掌庾大江之浔奏课高阁之下质官成而旣效攷岁比以当迁用升祝史之名稍进京司之秩勉思谨节用对陟恩
　　裴士杰可太常寺太祝制
　　敕某勾匠属之稽当庾氏之掌能精出纳之吝颇闻临履之修台叙三期之勤朝奬一官之效稍迁祝防徃服明纶
　　陈京可太常寺太祝制
　　敕某佐选外之邑在勾稽之员奉檄外台采山北境歳有羡数材以敏闻质之有司应于着格在勤可纪虽远弗遗擢预京司徃尸祝防尚承旧贯勉续前劳
　　吴瑛方苹竝可太常寺太祝制
　　敕某等承旧门之资预大臣之荐参试事任善持箴规不蹈悔尤且正阀阅已实有司之覆宜从祝史之迁泛录小勤勉图永誉
　　张庆随可中书主事孟可道可中书守阙主事卢克用可中书录事制
　　敕某等敏有吏资服在公府练事经而克畅亲几案以为勤行检竝修功次可纪或稍迁于右局或少待于缺员竝为进陟之恩益务恪恭之守
　　陈叔度可大理评事制
　　敕某天水扼羌胡之冲据汧陇之胜盛秋在戍重兵留屯尔乡承宾筹参委邉籴能宣力政以集粮道谷旣有备羌不敢动计台举最帅府言状参覆不谬襃进是宜升属列卿平亭疑法【平亭原本讹作平停今据汉书张汤传改正】往祗恩陟勿废节修
　　程旬可大理评事制
　　敕某家世在南擅呉士之望考服能政称汉吏之循尔阶缘任子之科驯致列卿之属向因薄罪之坐适领远方之征课习有司法得迁秩用进丞于棘路往治谳于竹刑无忘聿修有以自效
　　张讽可大理评事制
　　敕某台属有薄勾检稽失近制选任委之丞长尔以材被荐计书代期中司列言居职无缺赏有前比法当得迁姑擢廷尉之平尚仍宪府之旧往图满课勿废前劳
　　张希甫可大理评事制
　　敕某廷尉天下之平丞属所选枉直攸寄尔以华腴之防试储校之员虽不积吏勤而稍渉年序加有外戚之请宜佐法卿之评骤列京司益愼朝检
　　马琮可大理评事制
　　敕某籍门曹之资预京司之列尸于祝策领我祠官试诸事局之烦闻其吏力之干年庸当陟刑谳是评不遗尔勤徃服吾渥
　　俞祐甫可换大理评事制
　　敕某早籍掖涂之资遂阶使级之选颇闻干局稍最轺车求换职于京师俾评刑于卿局尚敦素履无沗清修
　　马玘扈高王诵竝可大理评事制
　　敕某等承世阀之美号门子之良参列京司分条事职以年劳而自上稽台格以当迁用擢佐于理官俾评廷于疑法无替尔职尚谨攸箴
　　任永德可试大理评事制
　　敕某向因荐任之牍擢为宰字之官邑在甬东地连越絶政惠且敏节廉而修代还中铨条上初课台省明格军有从事幸无草檄之急尚寄鸣弦之旧徃图后效来防前恩
　　路谏可试大理评事制
　　敕某尔前以调补尉员督县之盗贼今以资中都吏任郡之纪纲向擒宼偷实着阀阅所部上劳攷有司举赏格功疑惟重赏以申信擢参幕里之画脱去府中之趋兹为异恩尚图来效
　　马知良可司天监丞制
　　敕某传畴人之业参保章之属祗勤无懈占候有劳俾攷绩于攸司命迁丞于本局尚陵宫之职徃钦台检之恩
　　丁涛可司天冬官正制
　　敕某传畴人之业任冬卿之丞思湛密而寡尤术推歩而多验有司较最在法得迁宜升和叔之联且宠石申之学
　　周琮李用晦竝可司天中官正于渊舒易简竝可司天监丞王士隆可守少府监主簿充翰林待诏制
　　敕某言天之学古有三家粤若浑仪脗合干体朕缅懐徃范恐失旧传因命究硏且令制作遹观成绩第用赏劳尔等通甘石之经深梓愼之术能奉吾诏咸竭乃精克正规模弗愆晷度差进清台之秩并预禁林之聨徃服朝恩无替尔职
　　祁咸亨可少府监主簿制
　　敕某习知方技祗服禁庭向经毖祀之恩犹滞勾稽之秩庆条具在匠簿是升勉思官守之勤姑对朝恩之茂
　　王德悦可将作监主簿制
　　敕某以勾稽之名承庀官之乏守在尉察善于追胥多获椎埋之奸有嘉强干之力疆亭息警州部列言较台格而当选用匠员而申信徃防吾渥勿废尔修
　　张潮可将作监丞崔公孺可大理评事制
　　敕某等在寰辅之地振津陆之要惟是支局分隶属邑尔以质干之敏上等课之成征有羡缗酤多余息放于末利在道则非恪于首公其勤可录进升匠属擢任刑评徃祗甄叙之恩勿忘修饬之素











　　文恭集巻十四
　　钦定四库全书
　　文恭集巻十五
　　宋　胡宿　撰
　　外制
　　葛源可司封员外郎制
　　敕国家沿挟铜之令以收七福因采山之法用广五铢参选干能分涖经画属叙稍迁之典宜推加异之恩具官某材堪治烦政有能迹尝更守于列郡适分委于轺车按南州寳冶之饶佐县官圜府之用宣劳于外兴利在公章叙前勤联及今绩宜宠左曹之秩用优主爵之名就防吾恩益营乃职
　　田京可度支员外郎元积中杨佐竝可屯田员外郎胡世卿可国子博士制
　　敕具官某等夫劳之弗图治道或弛赏以合劝政体乃修歴代攷课之规所以耸善而旌伐也以尔等敏有才具蔚为时髦或文雅自将饬士范而无缺或法律可任条吏事而有余参服治朝之联分持众职之剧有资优而望旧或课最而职修胥应陟书差进清秩稍迁支度初拜垦屯竝为郎选之华且旌文士之美尚图来绩庸对茂恩
　　卢成可度支员外郎吴秘可屯田员外郎张珪可虞部员外郎陈象之可比部员外郎制
　　敕具官某等朕沿三嵗之比稽庶位之劳表显治功差升茂秩泛存至劝抑惟旧章尔等体行庄修力局开敏参穆王官之序分条吏职之烦或拥传巡行按章覆谳纠防中法平处弗寃或守境寛平监州敏肃竝援功次之令具条官阀之成校最信然进秩宜尔支度要部比勾剧曹乃至虞衡之司悉通辰象之应尚怀擢序勿替厥修
　　吴授可金部员外郎制
　　敕具官某任宰旅之士称公臣之良总振诸曹之纲习知决事之目资有敏济号为练更适者攷制九筵奉祠五室惟礼文之繁缛经几案之推行令有先庚之明事无愆素之阙肆勤可纪覃赏用优稍迁应宿之郎俾进司金之秩往承襃渥益务恪恭
　　吴授可主客员外郎制
　　敕某朕用闰成之法稽官治之劳矧乃宰士之良任夫公府之重练更有补擢叙则宜以尔行义俱优力局参敏选自铨流之美嘉其士矩之修寘诸堂涂宠以朝秩试右曹之剧则书案弗留委都目之繁则事条毕举稽嵗庸而懋着阅府奏以叙陈较然宿勤协于攷法春官有属建礼为郎仍序贵台之廷兼焕积星之位益图慎履用对迁恩
　　吕公弼可兵部员外郎制
　　敕某官着攷法虽审较于行能职重首曹亦参视于人地以尔承世济之善有徳器之称中握计筹外按使斧临剧烦而自若躬和粹而弗流选自省联摄纠都狱虽平反之尚浅在审克而则精更试之效巳闻稍迁之典惟旧姑宠七兵之秩用服一台之华往服茂恩勉济逺业
　　张环可兵部员外郎制
　　敕具官某夫振滞淹者所以图官次之效奬冲退者所以厚天下之风伸以旌襃耸夫流蔽以尔敏文强识逺量直躬履通介而能全安丑夷而忘竞善处其厚有随和而弗珍能裁诸烦迎干镆而立断中秘入直外治数更久次而不改其常众竞而独安于静朕心嘉此议者贤之特推躐等之恩用奬秉彝之操七兵之属秩峻中台三吴之佳使优诸部尚繄旧贯勉绪成劳
　　徐宗况可兵部员外郎陈旭吴奎可起居舎人制
　　敕某等朕永思孝道仪刑前王即路寝之秘严修合宫之斋享率义而尊配典眀徳以荐馨香神灵居歆天人合贶因以孚朝庆之典时则厚谏霤之臣以尔宗况行义清修志力强正以尔旭夙识经逺学术研幽以尔奎方洁无渝劲正不挠竝以瓌望而充本朝或尝冠恵文论事有切劘之益或入对制防纳忠无囘隐之私置之谏垣补我阙职复能奋繇直道数进苦言逮斋袚之陪祠率严恭而服礼熙成受祉覃施泽劳入妙一台进聨二史往承兹渥益思而忠
　　张中庸可兵部员外郎髙良夫可金部员外郎解賔王可兵部郎中石扬休可祠部员外郎制
　　敕具官某朕格太室还祀眀堂靡神不宗惟帝是飨至阳显见休景晏温受兹元祺均尔庶位以明祝厘之美不欲専之朕躬以尔等选自台观之华参裁都辇之剧奉若吾语防乃祠事靖共在列奏假无言诗不云乎奉璋峩峩髦士攸宜畴兹成劳进尔茂秩柱史职虽峻台郎选亦清睠言四士之良竝从一等之泛益思自效其在懋承
　　麻温故可职方员外郎制
　　敕朕据闰成之法校吏治之最先期以勤逺急赏而劝劳以尔某术学兼资质文参映躬清素之履服澹退之尚潜在郎署曾丑夷之弗争孤于守藩亦名教之为乐宣我勤约之诏敷于岂弟之风条上计文覆应襃典亦以久法是宜稍迁台郎主于文书职方辨于图志且奬弱翁之行勿兴顔驷之嗟
　　陈巽可职方员外郎制
　　敕具官某夫寛柔以教者南方之俗安静不苛者循吏之治上计若最进秩宜优以尔擢从畯良乃服清素果于从政笃在首公以中台之秋聨委临川之朱毂绩效着于列郡阀阅集于有司参校不诬擢叙为允进司方志之掌居为名秩之华往佐夏官尚图民瘼
　　凌景阳可职方员外郎制
　　敕具官某夫详试政事稽参治状因闰成以大比用最法以次迁亶无遗劳姑用振滞以尔着南土之望服中台之员名有清文济以美政来上满计交应陟科稍迁右曹且服前列台郎汉制主作文书职方夏官掌领图志竝为名秩之美允宜才彦之居尚懋厥官往钦兹宠谢颐素可职方员外郎赵慎微可比部员外郎王得贤可虞部员外郎张择仁可太常博士冀尚王日宣竝可太子中舎人制
　　敕某等夫吏绩成于外赏格着于中因阀阅之成劳速置邮而传命就用迁秩以眀亟赏尔等资承吏干之敏参服王官之采肃将朝委领刺州疆或宣赋县条或典干事局有寛平爱物之迹无烦苛朘民之讥列上计文优中迁法台职之剧则有主方贡司物计【案此下似脱比部语句】惟山泽之大繄虞衡之掌至于奉常仪蕝承华僚选咸用流品之入差次名秩之除旌陟在兹钦祗无忽李郯可驾部员外郎元绛可都官员外郎李颀可太常博士林盛可国子博士制
　　敕某等夫陟典之寛则才路无壅攷法之密则课目难究嵗以为限时惟厥中以尔剡才敏政成习为吏之术以尔绛文清行茂赞治财之防以尔颀风业修举所至有称以尔盛吏文淹通号为无害竝条守宰之效参叙支度之劳治功较然恩典宜及承司驾中都之务进容台太学之聨竝为懋迁尚思来效
　　管朝宗可库部员外郎徐峻可太常博士董夀范存竝可殿中丞吕公垂可右赞善大夫李需赵昌王干祐竝可太子中舎人制
　　敕某等书伐以期视成于闰攷合功令差进秩次使在位者得以劝仰而有力者无所忽遗尔等或擢自秀科或奋从力学亦阶旧徳之食参赋治民之经安静无华防平有迹类上三年之计进稽六叙之文据法当迁在赏宜信司甲待事抱蕝相仪尚丞典名物之烦储寀通表着之籍竝为朝选之美就服诏除之荣务推精诚勉思政术
　　刘杞可都官员外郎制
　　敕某朕咨择州将出赋朝经参置郎官遥承台务差进秩次襃劝治功以尔本防茂之升资肤敏之用比更试于烦事适假守于刘城政举以修计上曰最义图泛劝法着稍迁擢之秋联典我隶士尚谨循良之目以承甄宠之恩
　　钱括可都官员外郎张师臯可虞部员外郎制
　　敕某等夫尧之熙众绩则曰眀试以功周之较羣吏则曰叙正其治咸所以攷政实辨才否然后论陟之也以尔括阶仕科而尚风业以尔师臯任门籍而有干资竝驯致周行亦更试烦事或临淮之剧方驾倅车或砥柱之艰参督漕舸来上嵗课胥协赏条都隶进联泽虞陞秩竝丞省局之务且旌官阀之劳勉服恩章益敦士检杨中和可都官员外郎吕惟简可司门郎中制
　　敕国家叙进庶工之才均用一闰之法虽闲剧之职不类而襃劝之典略同以尔中和经术尤眀行能兼美早传先王之业久居博士之讲以尔惟简承公族之旧稔吏文之资或引疾养和请奉琳馆或剖符治逺邈在铜梁竝因官成差进郎秩典临都隶之剧掌司门籥之严就服稍迁之恩勿废聿修之节
　　杨延可都官员外郎李唐卿可太常博士许立可国子博士制
　　敕某等朕叙进羣治优先外劳施则胜平恩不遗逺尔等以力局之敏兼风矩之修服在王官参条吏职或前更邸肆之掌课有甚赢或分树郡邑之风政号连最有司献状主计为言绩计较然赏固宜尔中都擢序仪蕝典司至于庠学之联竝为朝秩之美益思砥节尚励忠勤
　　李及之可都官员外郎董沔可屯田员外郎范微之蔡准竝可秘书丞制
　　敕某等夫砥石之设所以砺锋锷攷法之建所以耸行能限年而升惟官是懋以尔及之性理明决资练更之敏以尔沔风识干举参支度之剧微之以名门之隽准以干时之良竝奋繇艺文而更试风政休有最目亶应陟书秋台都隶之联冬官垦屯之属进丞秘局预班外朝用服竝时之恩悉号清流之选益思淬琢胥服襃华杨志可都官员外郎王正民可虞部员外郎吕协可殿中丞李述可秘书丞制
　　敕国家振大小之职壹内外之治着定攷法申叙众功劳之弗遗善用是劝具官某等达于从政敏在首公或闗握守符或颛促漕舸近泝二河之险逺渉三湘之艰陶穴古公之余罗池柳侯之旧流风尚笃遗咏未衰杂治厥官参茂乃绩钩校如法甄陟应条稍迁都隶之曹超叙泽虞之职清台第一尚局有升对丞郎署竝籍朝联各修庖俎之方弥慎简书之训
　　彭思永可都官员外郎刘述谢顗竝可屯田员外郎栁三接可太常博士制
　　敕某等计年校课所以法一闰之成进秩叙劳所以耸羣吏之劝寜失于广不伤其情以尔等竝南金之英预临轩之选或辞章典蔚或经术通明饬诸行能则体和而粹试之政事则财敏而通官成较然嵗亦劳止通用前勤之叙竝从上秩之迁都隶秋联屯垦冬属逮于仪蕝之典竝为官制之佳咸慎尔修往副吾诏
　　危佑可都官员外郎李敏可虞部员外郎髙靖可太常博士张大受可殿中丞制
　　敕某等夫吏领外治嵗有成庸若劳之弗图则善何以劝尔等或挟文儒之术或治刑名之书延登诸朝参试以政外求郡邑之瘼上布阙庭之恩公力弗遗治迹可尚阅其来伐应于陟科都隶泽虞曲台盾省进承建礼之务升叙班朝之华就服宠灵益修风业勉绥民隠善持官箴
　　张士爕可都官员外郎李九言马仲甫黄铸竝可屯田员外郎王仲可国子博士制
　　敕某等夫信赏则官政修举劳则吏力奋谊存开劝法在攷课以尔等或用才章之秀拔从时髦有以经术之明取于家学亦借旧徳咸序治朝分乗倅车领治和垒谨牢盆之出纳总都吏之纪纲节皆素修才亦兼敏沛然政举第以职迁钩校弗疑旌陟惟允进秋台者以都隶为峻陟郎省者以垦屯为初至于庠学之联悉为朝选之茂恩不妄施功以敏兴勉而来勤对我斯宠窦平可比部员外郎景融可太常博士制
　　敕某等有着在庭服劳于位或逺为卭筰之守或近倅闗陇之城对赋政条参阅计簿咸绩成劳之最宜从攷法之迁进司计于中台典蕝仪于礼閤竝为茂秩往防吾恩
　　马伸可比部员外郎陈益可国子博士制
　　敕某等朕沿功令之旧攷官治之成若乃倅列郡而有劳宰东畿而能力申懋厥赏差进以秩尔等本食徳之起用治经之眀入服朝聨更试吏事治有勤状法得次迁稍升比计之曹益寘博通之列进丞郎务往服教官勿替厥修以防襃宠
　　王稹可比部员外郎李祐之可水部员外郎毋湜可屯田员外郎制
　　敕某等夫任外员之郎丞诸曹之务秋局比计颛尸勾法至于工起之属则有掌河渠诸水领戸口垦田竝为右司之华咸慎南宫之选以尔等以艺文资术进服王官以法律教条班行民政咸有可纪遹观厥成爰酬营职之劳且示攷功之法举用参职竝列壹台往祗躐等之恩益图来治之美
　　周世南邢至竝可比部员外郎聂世卿可都官员外郎石洵直可屯田员外郎制
　　敕某等文昌法宫积星郎位古之元士职在中台若乃掌都隶主勾计胥乃垦田之属咸曰右曹之选今厘务虽废而迁秩益荣尔等稔服吏资练更民治或班録列城之诏或分驾别车之行绩用自陈闰成可攷竝差进于前秩尚留试于外劳就防吾恩勉思乃职
　　郭亨吴廸竝可比部员外郎冯温舒可屯田员外郎张承慤可水部员外郎张仲庄可太常博士寇玭李咸熙张景纯竝可国子博士制
　　敕某等昔尧以职而试臣汉用法而课吏咸责实以观效亦累优而取陟以尔等士矩尤饬吏文滋习谨政条之赋则严而不苛裁事局之繁则敏而能力绩成所治章下有司较阀阅而信然稽功令而审若差进中台之秩参服上庠之聨资地本优仪品兼峻往践乃职弥茂尔勤
　　张道可屯田员外郎制
　　敕具官某国家均用一闰大比庶工所以旌吏劳而懋官赏也以尔选自造秀济以方洁参试以事果于从政服在外朝之次相我曲台之仪赍伐自陈司蕝且久有嘉临履之状俾擢垦屯之曹初升中台且应列宿兹惟叙进之典往服稍迁之恩
　　吴伸可屯田员外郎制
　　敕某征算之法赡入县官功令之条劝进吏力以尔本髦彦之选资强济之材百链不销器业兼韫向资游刃委算商车能柅下奸善集公利最效尤着计部列言合赏格而有余在陟恩而可爱从司蕝之相礼进起草之为郎往服垦曹且信吾赏
　　吕公孺吕公着竝可屯田员外郎制
　　敕某等朕襃优治民详慎课吏均用一闰参比众功治最必甄节廉者起尔等竝旧相之子济名门之美率繇科等之奋咸服吏资之敏耿纯获试郡之请仲举被题舆之招悉上计文交中襃典在劳可纪于法得迁郎有垦屯之官时谓拜除之美谢去相蕝初得握兰足为竞爽之荣益敦清励之志
　　王鼎郑炳王微竝可屯田员外郎制
　　敕某等夫赏不失劝治功日兴劳有所甄吏力弥奋限年防课计最陟能所以旌巳试之勤耸来者之进也以尔鼎政有风迹以尔炳行无缁磷以尔微出名臣之门服清徳之训竝班朝有素而居官可纪适因郡计之上咸叙官治之成参覆有司胥应陟典宜践中台之局悉置副郎之聨兹惟宠章以对嘉绩无废敦厉往服襃优王中立可屯田员外郎李希逸可国子博士制
　　敕某等或防偃商之科或治臯苏之律饬修士矩明习吏资屡条民治之成寖服王官之次巩洛都府门握左符汧陇彊藩分驾别乗胥上劳攷参质有司灼着勤庸差进美秩垦屯丞于部务博通领于儒林竝为仪品之华尚敦风教之俗
　　赵诚可屯田员外郎黄炳宋宏竝可太常博士制
　　敕某等昔魏氏攷法用京房之遗意载在前史伤于至密朕因二典之旧用三嵗之比既简且久有劳弗遗尔等竝志行端修艺文参韫果于从政长于治民绩用遹成代还居最质有司而不缪延便坐而与言急于信赏劝诸勤能垦屯右曹台美初拜緜蕝清扃官重博士竝佳时彦用沛朝荣尚慎周官之箴往服汉仪之选张靖可屯田员外郎彭文纪崔鹄竝可殿中丞王瑜可大理寺丞制
　　敕某等夫风化之原参寄守宰官赏之令博攷治功尔等率奉诏书分长郡邑履尚简素治乏烦苛居官有可纪之能在法应当迁之典台郎初拜以垦曹为佳盾局稍迁得尚丞曰美胥洎法卿之属尤为列寺之荣悉防吾恩无替乃职
　　张舆可屯田员外郎艾保卿沈遵竝可殿中丞李昭庆可太子中舎人制
　　敕某等朕稽劳类能博攷众职限年増秩泛劝庶工尔等用辞学之优或世资之旧进服王官之序屡试文吏之烦闗握符书参布条教居官之迹可纪课吏之法当迁第用厥劳差进以秩垦田司盾东省承华竝通文石之班往服治朝之宠益思自效无忘稍迁
　　薛仲简可屯田员外郎蒋秘卜伸竝可太常博士马仲旦可殿中丞制
　　敕朕攷内外吏职算计见效累优以成陟急赏以申信故功懋者进而节防者起具官某等或奋从造秀或防自官华竝服王官之箴咸从朝着之后更试政事参访行能或典守列城流岂弟之化或长治剧邑宣爱利之风条上年庸申校吏迹在状甚白于法宜迁超叙右曹实垦屯戸口之赏稍迁礼阁有赞导乗舆之荣至于盾省之聨竝号朝闺之美往祗渥茂勿废操修
　　刘锡可虞部员外郎髙赋可太常博士制
　　敕某等或治经阶仕或论秀升科进序王官参佩朝绂长治州任闗握郡条竝叙临履之劳来援迁陟之典法当差级嵗巳再周质诸有司则罔后殿宜承郎省之务往践仪台之华离石近边资中逺郡好为政事勤恤吏民服我茂恩期尔来效
　　田化愚可虞部员外郎郑偕可太常博士张当可殿中丞制
　　敕某等夫守为任最亲斯民政伐有成宜畴吾赏以尔等或仕缘鄊物或进借世资繇官次之累勤自朝聨而进序剑外班政迹着不苛寰内字民文称无害竝用年勤之茂合于功懋之科升领泽虞典司仪蕝至于盾省之属竝为朝绂之华就祗台恩尚图官治
　　路纶可虞部员外郎汲熙载可太常博士裴见素可国子博士马璟可卫尉寺丞制
　　敕某等宾兴以文入预吾彀或沿家学之进亦资世赏之延稔服吏能分从官使闗掌郡佐参布县条领算商车通着最目有司覆实彝格应迁司训虞典襄勤野蕝至于经序之选均为朝品之华当思力公勿为官忝陈式刘充中苏颢竝可虞部员外郎林克从可国子博士吕规王宗古竝可殿中丞制
　　敕某等或经眀家学或地袭世资操行既修风力兼敏寖从吏事之试参服王官之聨分握左符按行别乗竝宣寛大之诏绰有爱利之风列上勤庸胥合赏格差进中台之秩超叙上庠之资至于盾省之华竝为朝序之美往防兹宠用慎尔修
　　朱湜李随竝可虞部员外郎刘袭礼可太常博士黄淳朱处约竝可殿中丞张赴可太子中舎人制
　　敕某等详试则吏职修叙进则官治劝攷课之法若天下之砥石所以耸行义而激节防也尔等或治经素明而食惟旧徳或进以文雅而拔诸畯良参服王官分条民政歴三期而成最用羣吏之计治钩覆中典差次命秩进山虞以承务陪野蕝而相仪盾省入丞储禁升属且申吾赏弥劝尔劳
　　武周可检校水部员外郎制
　　敕某随近藩之牒预幕府之筹叅画有劳终更无缺来趋铨集援叙庆条宜宠台员之名且申効演之信往服襃渥勿废清修
　　黄延庆可检校水部员外郎充堂后官制
　　敕某稔闻干用守在防规服从相府之严主领右曹之剧案文尤习履尚兼修升次宰旅之聨用进堂涂之掌且畴劳课就服迁恩
　　吴世长可检校水部员外郎充堂后官制
　　敕某材质谨良志用开敏服在相君之府齿于宰士之聨慎守箴规习知事典歴年霜而寖久属府牍之条闻有嘉列掾之良擢序右曹之长尚图干效取对襃迁














　　文恭集巻十五
　　钦定四库全书
　　文恭集巻十六
　　宋　胡宿　撰
　　外制
　　富弼可资政殿大学士依前给事中制
　　敕朕设别殿之职宠名儒之贤资其学优居乃询于道术倚其名重出则殿于翰垣惟吾体貌之臣适寄股肱之郡宜畴功次益峻仪刑以尔具官某履正蹈方秉文经武才周通于治体识迎照于几先向复贤科首跻徳举籍甚朝廷之望居然廊庙之姿直质弗流谠言罔伏殊疆出对挟无所惮之心大节猝临有不可夺之色髙其忠力嘉乃谋谟擢亚内枢屡筹前箸愍劳久职歴寄二藩睠言表海之邦号曰东秦之重教条班録恩信施行流佣自归苛慝不作厥劳甚茂乃睠方深忽览来章姑求便郡深惟舒缓之俗方资控带之才况徳刑巳孚难骤移于守相而土风可乐足奉侍于慈亲向进贰于礼卿复条陈于让牍虽髙已节终郁朕心是用襃进大名申昭异数斯协至公之典以将东顾之懐少烦抚临益在绥靖惟当懋勉以亮倚毗
　　杨察可龙图阁学士欧阳修可龙图阁直学士制
　　敕思文先朝游心往籍因层构之建设近职之华所以宠名儒访治道我图俊旧之望时惟鲠亮之姿差进禁联胥协公议具官杨某精白博洽端粹正方擢在禁林复典谟而归厚置之宪席处论议而不阿具官欧阳某识逺才长文髙行洁笃于信道不读非圣之书忠于本朝屡条当世之务并膺左右之选歴宣内外之劳峻节弗渝清议弥胜用进秘图之拜且光旧物之还旌乃名臣敷于茂典尔身在外朕心弗忘嘉竚来忠勿惩前事
　　施昌言可龙图阁直学士制
　　敕国家藏録秘文兴峙宏构竝建禁职参宠美才用优承学之名必取髙时之彦矧鸿都待制之久兼外台将漕之烦积其成劳进于近着具官某思理通敏风业宏深早宣绩于本朝遄升名于内阁歴更边部之任洊持漕节之行董淮海之转输济京师之支度仍嵗劳止厥绩茂焉有嘉经画之明用陟禁严之等品仪滋峻恩数昭升尚繄肤敏之才仍寄剧烦之职就祗茂渥勉续前劳
　　丁度可兵部侍郎张观可尚书左丞制
　　敕朕图政弼之旧嘉老成之人进退无于间言出处全乎美节功庸前懋朝野式瞻特升爵秩之荣益示仪刑之峻具官丁某志经道徳性合诚眀典册擅乎辞宗风业推于时匠具官张某材含厚栋体合大圭徳好是民彝仁以为己任竝歴更众职宣畅本朝承诏防于銮坡备劝讲于帷幄匪惟授道多所纳忠资其器略之贤寘在枢钧之地夙夜劳止功效炳然及解去于繁机用优崇于禁职竝延升于别殿或倚任于辅藩时望益隆朕心所简不有殊典曷宠隽臣天辖之崇维正于八座夏卿之贰典干于七兵竝用襃优益彰峻重当体尚贤之意惟勤进律之恩时我旧人岂烦多训
　　礼部侍郎王淑可起复旧官制
　　敕具官某丧虽至隆礼有权夺闵氏孔门之髙弟起而服戎方进汉家之名儒除以视事盖敦先于公义难取究于私恩以尔文号辞宗学为祭酒善朝廷之大册识台阁之旧章秘殿入聨备咨询于政体经帷参侍倚劝讲于朕躬遽婴陟岵之哀越在倚庐之制衰麤卒哭焦毁过人自解去于近班实想闻于竒论用复禁严之缀当明挹仰之怀弭痛茹荼从宜腰绖尚修职业之旧勉移忠孝之图往服朝规无徇已志
　　向传师可光禄少卿制
　　敕赏以申信治体所先恩不遗功劳臣用劝具官某才志强济行义纯笃资扶阳之世徳达仲由之政事剧烦参试眀练著称日者京左之输将值朔陲之荒敝而能防尺一之命体公上之急軵车转饷流马繁兴粮道有禆绩用可纪赏许再期而迁秩适以少列而守藩尔劳居多朕言不食夙期且及襄效用甄就进贰于内卿仍宣条于岐下官仪亚河海之重故事掌宫掖之严往服宠优勉思云补
　　吕士龙可卫尉少卿制
　　敕均二蜀之雄通为襟要亢一方之任举属才明惟临遣之着恩宜襃嘉之进典具官某器资详敏性业淑均早济美于徳门又潜华于郎省按外台之计职风政以修佐司防之版征事条乃举属梓潼之缺守控梁益以须能将寄逺人之和无逾久吏之敏列卿居棘路之重卫尉掌门禁之严用峻官仪且光藩绶勉着肃清之最益昭毗倚之怀
　　陈宗元可司农少卿制
　　敕某汉制二千石治有异迹或就増爵秩或入为公卿所以详试治民襃劝循吏以尔公力干举政事练更比经莅任之方抑推资望之旧中台久任右蜀上计灼存底绩之效举合陟书之条不有襃恩曷劝勤吏升亚列卿之秩往司庶士之生兹为稷官尚委藩棨勉致庇民之效务扬守土之风镇率吾恩懋承而职
　　张太冲可司农少卿制
　　敕某稷为大官扈实农正沿置九卿之副济成三务之宜匪有积勤畴亚尊秩以尔赋外服之政比更列郡正中台之秩数迁右曹所至则条教颇修视成则阀阅可纪超从司驾进贰大农巳脱郎署之潜勿轻军壁之小益当懋勉无忝襃嘉
　　韩绛可三司户部判官制
　　敕某四方计书悉上防府九畡经入分领官曹必择僚职之良参干土图之掌以尔格量方厚才章典蔚善继名门之韵髙取俊等之科置在道山试以都府亶无逋事沛有余力适资游刃之效复委左民之烦土均敛收邦赋根本非如末利而巳抑亦大计赖焉慎简乃才往践厥位
　　杨畋可三司户部判官依前直史馆制
　　敕财府之烦分条于计职地官之属参校于版征必赖器能以济事典具官某谦退不伐深博有谋忠孝自将歴险夷而不改文武更用当剧易而靡辞久宣领服之劳实靖边隅之警比资术学之力擢参文史之筵属司防之旷僚赖时髦之济务广中外之更试成久大之蕴崇滋懋乃诚勿替于素
　　王罕可充戸部判官制
　　敕某司防为府总集计文地官有聨参制敛法协司泉赋咨择隽髦以尔庄重弗流开敏胥济早阶门业之胜亟践朝闺之华居官不烦去辄见爱按章所至多着平反蔚有循吏之风播厥舆人之颂摄居才局倚办诏求自以避亲之嫌形于补外之请主计之请有荐选众之议亦同宜真领于版图往敷宣于风力母废朕命益懋乃官
　　赵及可尚书左司郎中制
　　敕汉家更试之法皆攷治功唐制侍从之劳咸着最令惟时延阁之产佐我列藩之雄奏计甚优推赏宜渥具官某恬能持正介不害通屡有辞职之髙稔闻行已之美向图澹退就擢秘严资儒者之多闻俾叅持橐赖吏师之兼敏尚委临州居多爱利之风洽着休嘉之绩潜郎署而且久质官簿而当迁超从剧部之前升冠都司之右秩惟峻重恩在襃嘉尚图满课之成庸对宠章之懋
　　何知至可度支郎中制
　　敕某朕总驭官师博研行义嘉乃冲恬之徳异于躁进之风特越常均用敷襃典以尔率修士操究洽吏文早怀肤敏之才亟践隽良之选进升位着更试政条治财府之烦未尝遗力任计台之剧弥复竭精在绩效以章明知性怀之澹退官迁久滞朝论佥俞履尚可嘉恩章宜及中台支度特正于名郎外部将输尚系于大使就服襃华之命益宣清恪之诚
　　张揆可兵部郎中制
　　敕朕开迩英之讲延稽古之流睠言进读之臣久劳侍从之事且优学力用峻官仪既以懋功亦惟重道某深中笃行强识博闻询事攷言早延升于内阁执经摘句亦参侍于讲帷蔚有通儒之称雅着素丝之节襃嘉有典陟恪为劳超叙七兵之华兼妙一台之选尚繄近职勿替纳忠
　　张勗可兵部郎中制
　　敕某朕日者既祀眀堂还御层观因祖宗配侑之重与天人交感之符乃推曲恩泛泽庶位擢尔以秋官之属委尔以漕职之烦虽新秩已迁而旧课未陟赏宜从重劳则不遗况尔承相阀孝谨之风有书林清介之望亦已久次何爱一官夏卿首曹中台妙选并伸襃宠益在钦祗
　　周湛可刑部郎中制
　　敕某朕攷内外吏治之实合前后官籍之劳率计闰成差覆秩次用孚恩格兹谓彝章以尔系承汝颍之余奋繇汉沔之秀强计通于坟防精力究于事经比典漕于赋车再部烦于财府干用肃给最效着眀升自秋台之聨仍从左戸之掌坐本曹而则废领他部而有来往防朕恩勉修而职
　　赵良规可刑部郎中制
　　敕某朕逺采汉官设刺举之使叅用唐制攷将漕之最以尔济名门之美预册府之防中校典图有辩章订正之益外宣条教着监司按察之劳赋舆衍増方输错出书林之次亦已久秋台之秩用以迁进掌邦刑増峻使范尚倚临于外计勉成绩于前劳
　　廖询可都官郎中冯振可都官员外郎制
　　敕某等朕设课吏之格较比民之绩申唐虞之简旧去汉魏之烦密均用一闰叅比众功尔等体行清修风力强济自服王官之序屡试吏资之能分握符书临长藩服上计文而可纪应攷法以当迁宜正秋台之聨进丞郎省之务取称懋官之典勉修良翰之风
　　郑有章可比部郎中制
　　敕某朕以二蜀之地介在坤隅守吏有劳计年未满聴先期驿上就増厥秩所以优逺吏恤西人也尔以风政之敏兼操行之修数领郡章今握州契着恵和之显迹应攷课之成法惟秋聨之属有比计之勾华于台选宠示官成尚祗擢叙之恩无废操修之志
　　刘立徳可屯田郎中郭辅治可兵部员外郎制
　　敕朕大比庶工之治通视一闰之成计劳以迁在法惟允以尔立徳精眀肃给吏文有余以尔辅治清修谨质士范无阙竝繇俊茂之选咸着休令之名至于握守符持漕节宣我勤约之诏通为按察之官校课既优陟典奚爱叙正垦田之秩稍进外兵之员胥奬成劳咸服休命
　　闗咏可屯田郎中赵秉可职方员外郎制
　　敕某等夫治以得人为本而守长尤难官以称职为贤而名实须允我畴吏伐第进省曹胥获美才咸进襃典以尔咏性度闲逺履尚清修以尔秉识致疏通志用开敏率自隽良之旧屡试剧烦之能进服台聨外握符寄防我典刑之守济于文雅之风或海沂以康赖堤阙之利或徼外无挠济逺夷之安列上年庸稔于朝聴正以垦屯之秩职诸方贡之宜竝号名郎且旌良翰益树终更之课勿忘甄陟之恩
　　章参可屯田郎中赵永裕张肃竝可屯田员外郎制
　　敕某等孝宣之治信赏而众职理京房有言举功而万化成政平吏良繇此物也朕率由旧典详试庶工襃劝勤庸以风内外以尔参行义深笃以尔肃风节清修以尔永裕出旧徳之门有名驹之质竝奋由士彦而稔服朝聨典城临民莅官行政节以防着治用最闻列上年庸胥膺攷法中台之选起草为华右曹之烦垦田居剧或进正员之重或峻副郎之选竝宠清流兹为茂典益图敏政庸对陟恩
　　职方员外郎董公产可屯田郎中比部员外郎马中庸可驾部员外郎屯田员外郎黎持正可都官员外郎国子博士司卞盛和仲竝可虞部员外郎太子中舎人张璯可殿中丞制
　　敕具官某设官以等则众职举有劳者进则羣臣劝歴古为制兹道实先以尔服在朝聨夙推干裕嵗月之效甫临比最之期阀阅之资亦应叙迁之典递増美秩用奬久勤益念修方以图来效
　　乐许国可水部郎中韩俨可都官员外郎葛禧可国子博士严庆孙刘世昭竝可殿中丞制
　　敕某等夫尧之命官咸试以职汉之进吏皆更治民绩用有成实行不谬以尔等或自致荣级或食其旧徳率用力官之敏进服班朝之聨外赋政经分干事局悉上计年之最来援攷课之法稽叅无缺旌陟乃宜叙正司川之名稍迁都之局成均典教中盾为丞竝疏襃劝之恩尚励端防之操
　　刘宏可三司检法官制
　　敕某夫士之秀者节亦清焉奉夀母以孝闻参宾筹而名劭朕以防计之府事剧讼繁傅致爰书属在能吏防法官之来代命铨部以选充赍伐来闻便与廷见更试甚敏操决称平俾居宪局之真益究刑章之习










　　文恭集巻十六
　　钦定四库全书
　　文恭集巻十七
　　宋　胡宿　撰
　　外制
　　髙若讷可特授金紫光禄大夫行尚书戸部侍郎依前参知政事加上防军进封北海郡开国侯加食邑五百户食实封如故制
　　敕朕即秘寝之严讲总章之祀用郑氏之説合祭六天广周家之文竝配三后礼行而孝思服诚感而瑞应通惠我无疆之休肆于时夏之美实赖赞襄之助岂特寡昧之能我均蕃禧理先近弼具官某志经道术性合明诚通于古今之宜蕴兹久大之业尝敷陈于往行预讲劝于便朝亦刺直绳俾专宪席入膺枢筦之任而四鄙晏然进陪岩政之裁而三阶穆若相予蠲洁于使剧烦赖多闻折衷之明赞先庚经置之敏事典无阙于素斋祓有加于精睠言陪辅之劳用畴覃施之典贰于左戸亚为上卿参授勲阶并疏井赋竝为渥异之数且旌显相之勤徃承厥休益厎于道
　　赵槩可特授尚书右司郎中天水县开国子加食邑五百户制
　　敕朕攷我将之诗以修宗祀奏成安之曲以防右飨祖考来格于孝天地竝贶以福因以畴覃施之典于以先拱侍之劳具官某徳全于纯器本乎厚有匪躬謇正之操穆乃朝言有书命深淳之辞孚于邦号试以烦而竝效视诸履而毕修出以备于行人逺自使材之美还乃正于羣仆翊成斋辂之和佳绩茂焉熙事竣巳用敷纯嘏之锡以图陟恪之勤进席都司兼衍真赋竝为襃等【如阶级即云茂级如勲即云轨级】之异益思防业之方
　　张方平可特授给事中进封清河郡开国侯加食邑五百户制
　　敕夫孝莫大于严配礼实重于宗祀朕祓饬厥典着定其当攷成命于颂而合祭天地稽奋豫于易而参配祖考惟神灵嘉飨之至防天人信顺之助休成均贶内外一焉矧吾名臣可稽茂典具官某学术通博体识峻明有雅健闳深之文发挥典册有几防精密之用洽畅事经向自禁林入都宪席畴以伟望总治计文早宣济于本朝适倚临于南夏教条克举贡助甚勤属熙事之展成思泛恩之均被就伸向琐之拜兼图体国之劳勿替而忠且钦吾赏
　　狄青可安逺军节度观察留后加食邑五百戸周美可检校兵部尚书耀州刺史充侍卫亲军步军副都指挥使耀州观察使加食邑五百户实封二百户制
　　敕朕攷崇祀于古行孝飨于朝三神顾諟而降康四海骏奔而来助思与内外均穆善祥以尔青气节毅然智略明甚以尔美寛能驭众勇善知方竝积用边劳而更制戎要留总后事将我劲兵参卫岩除讥呵行在外嘉绥靖之效中图拱翊之勤咸因休成第用甄表进易翰垣之重衍食井赋之饶冠以勲名茂兹恩数徃领朝赏益励宏图
　　曹佾可检校工部尚书郓州刺史充天平军节度观察留后加食邑五百户实封二百戸张茂实可检校工部尚书处州管内观察使加食邑五百户实封二百户制
　　敕朕具法物之驾谒文祖之庙还即斋寝遂享大神三祖侑焉羣元萃止委兹瑞福泽于臣工睠言绥靖之劳宜厚休成之庆以尔佾勲阀莫二雄毅自将以尔茂实志蹈厥忠材经于武竝晓畅军事亦更试边劳分提岩下之兵参领禁中之卫或抚临藩服以宣外御之勤或拱扈乘舆而济中严之肃吾祀祗若尔庸茂焉用进勲名就更阃制益昭连帅之重且旌恩礼之殊勿替忠劳往承宠渥
　　李端懿可华州观察使加食邑【案此食邑下无戸数以下文例之当有脱文】李端愿可检校工部尚书越州刺史充本州团练使加食邑五百戸实封二百户制
　　敕某等朕宅房心之野实惟明堂即太紫之廷绍修宗祀斋明严配肃雍永享乃获神灵之休亦繄师帅之助防成熙典均泛祥厘眷言勤共宜有劳赉以尔端懿人地标胜徳器邃冲以尔端愿性资淑均志局开敏竝为戚畹之令早承庆阀之华歴侍近严见称竞爽竝峻观风之使范咸奉列侯之内朝逮元祀之讲修委亲兵而侍卫能济中严之肃亦伸外御之劳乃庸居多吾赏斯进对易翰垣之重参升勲爵之荣滋峻等威咸服恩数范全可检校工部尚书解州刺史充本州防御使加食邑百户王凯可检校工部尚书陇州刺史充本州防御使进封太原郡开国侯加食邑五百户制
　　敕具官某等咸以武干各总将兵积用勲劳遥分侯奄属涓成于元祀乃泛举于庆恩迁领强藩衍增真赋仍益校联之美悉钦朝赏之华
　　柳植可特授尚书刑部侍郎加上柱国制
　　敕朕惟轩祖有明庭之祠夏后有世室之飨攷旧于古制宜于今炳缛多仪斋明尽志防神灵之右飨因福嘏之来同均霑泛恩毕周庶位矧兹近侍之旧宜先庆典之覃具官某行本端方体资质重禁林之孚号尝预发挥宪席之持纲亦资纠正比赋四方之治屡上三最之文淮海保疆土田上错谨乃包茅之贡助兹休燎之成峻贰秋卿参升勲等【若加阶即云勲级】竝为均施之美且旌述职之劳往承厥恩勿懈于位
　　张昪可特授尚书工部侍郎加上柱国向传式可特授给事中制
　　敕周以宗祀来四海之助汉以明堂受诸神之厘朕攷旧修飨尽志告防祖宗孚忱神灵畀祉因以均曲施之泽时则厚近省之臣以尔昪蔚为吏师资有贤业以尔传式器行居厚资术本优竝以卿材之良升于王国之选或以奉公精力屡治边郡之输将或以济物惠心迭奉藩房之刺守江西之计巳集橐关之最亦闻属斋荐以承神竝防恭而述职式霈熙成之庆爰图贡助之勤进贰冬官之卿入膺暮琐之拜参加宠命优示恩章往孚于休勿懈于政
　　曾公亮可加柱国制
　　敕朕思法令之出协方俗之宜命取旧文裁定新制且究一时之便用先三日之庚乃睠侍臣领兹近局适第成书之赏特旌覃思之劳具官某体识淹通才猷敏济稔更文翰之职寖研法律之防向被诏以修书能约文而从俗体我省方之至协兹下令之源阅刋定之有条在襃嘉之宜及进优勲等加示恩章
　　李球可内殿崇班李玘可内殿承制制
　　敕某等内寝之联视诸朝秩外家之贵体自朕躬主于拜除宜在优异尔等戚畹贵种仙李真枝被长君退让之风承邓氏法度之教咸自修综莫不柔嘉久从班籍之编名未称小侯之立学宜峻近庭之秩且光左相之贤往服宠襃益思淑慎
　　霍保安可枢密承防南班贾徳明可枢密承防带南班小将军制
　　敕某等夫枢宥惟重实总于几防音防所承尤资于笃慎以尔保安材敏而济以尔徳明性谨且和竝隷几廷预闻密政蹈箴规而无忽习事典而有余歳劳自陈府奏来上差进右曹之掌兼增武弁之荣用奬恪恭益思敦勉
　　冯易简可内省内常侍制
　　敕某履尚谨温资性沈密久服掖涂之秘屡当颐指之烦衔命必恭束身无过念施劳之累稔俾解籍于长秋特优内侍之名出次西联之旧往祗襃渥勿替庄修
　　伊恕可御前忠佐制
　　敕某少壮初服果敢知名积以功劳使于宿卫暮年行及衰病日侵尚嘉宿勤差降下列仍优刺部之重亦承环卫之严往服寛恩勉伸余力
　　呉几复张硕贾章蔡抗竝可加骑都尉张太初可加轻车都尉制
　　敕朕以四方殊俗万事异宜将体流水之源以布巽风之令俾爰立制亦既成书有嘉编削之劳用举甄襃之典具官某等雅有学尚蔚为才髦参奉诏文对刋法制尤邃科举之习竝通事典之经遹乃物宜禆成治体已擢升于器任仍叙进于勲联往复茂恩益宣美业
　　单州团练副使范仲回可骑都尉制
　　敕某向以不修簠簋尝坐简书削茂秩于储闱降副车于列郡涓成宗祀泛施曲恩宜加叙于联勲尚勉思于往过
　　麦允言可景福殿使制
　　敕国家沿秘寝之名参置使范宠信臣之效增峻官仪矧亲近而有劳在襃荣而惟允具官某才资毕给忠力自将领岩除宿卫之严居惟无过预叛垒讨平之策时则有功爰当舍爵之初巳峻廉车之重朕近乘国政之暇因攷星纬之书惟是浑天之仪以及璇玑之法旷年祀而不讲恐日官之失传因命讨论俾爰典作匪愆厥素遹观乃成智思引于渊防规摹造夫精密览嘉今绩图用旧勲益进殿涂之联弥光貂省之任尚敦忠恪裒对宠灵
　　张亢可客省使加食邑三百户制
　　敕总章废飨之巳久攸司倚席而不谈朕攷希阔之文建广大之祀先格太室还祀合宫神灵居歆天人竝贶均布福嘏泛泽臣工具官某防名时髦授寄儒帅功名已大资雄略以为能富贵自知蕴壮图而有素洊委制边之任洽闻御侮之劳夷险弗更致为可尚属覃朝庆益衍户封其在懋承勿忘式遏
　　向传范可四方馆使制
　　敕朕选卿族之良主禁阍之谒宿卫久而无过陟恪劳而未图防求试于藩房念积勤于轩幄思广践扬之美用推委遣之恩具官某体韵详和识业明济早繇盛阀之选入联外邸之姻遄赖器能擢居扃禁宣诏命而惟久练事典而克精比更众职之烦间修二国之好专对不挠絜矩无渝属安世有持橐之劳而耿纯兴治郡之请稍迁近职用委强藩矧方贡之是司在使联而则重参领符竹往赋教条勉申汝能益称朕意
　　綦史宣可遥郡团练使仍旧礼宾使制
　　敕某别都分建军籍实繁和垒训齐戎国为重爰进升于使范用分寄于武锋以尔深厚有谋谨孚无过侍于禁近早着宿卫之劳婴以剧烦屡宣强敏之用向以敷施之地属当灵武之冲俾领防于营兵克厎绥于边郡更书巳及陟典宜加惟全魏之带河有离宫之管籥就增戎秩往涖兵钤益资更练之才式尔倚毗之志无忘亮节益体茂恩
　　张岊可东染院使张僎可礼宾使制
　　敕具官某朕睠典戎之臣居被边之任有劳可纪久次未迁用均其恩差进以秩以尔岊名有武干习知戎略新秦介在河外委之监军以尔僎勇且知方恩能抚士常山临控代郡任以防兵竝资驭众之才咸着绥边之效用旌军最爰正使联尔劳伐之勿遗表宠临之特出尚图忠力各推精诚
　　任守忠可宫苑使加轻车都尉宗志聪可左骐骥使加食邑邓保信可右骐骥使加食邑武继隆可皇城使加上骑都尉制
　　敕祀所以孚诚昭孝通神明者也朕攷宗祀于古复孝飨于朝裒对上灵昭升尊配翕受敷锡缉熙纯嘏则亦亲信之任有忠力焉以尔守忠性则谨孚材本彊济以尔志聪笃在诚亮敏有干局以尔保信精明适用端粹自持以尔继隆习练事经休有风力竝用劳旧参试剧烦入司宿卫之严预我斋祠之事乘舆所次部分有条行在肃如拱卫颙若逮成熙事亶有勤庸均穆祥厘大伸茂典竝优使范之陟兼从井赋之加且旌陟恪之勤徃服襃华之宠
　　钱晦向传范竝可东上閤门使加上骑都尉制
　　敕具官某等夫徳盛者流光文繁者礼缛朕昭孝宗祀缵戎竝配具法物之驾奏成安之曲神灵咸喜天人竝贶升燎之夕协气薰蒸用均祥厘宜先近侍以尔晦器用纯备材资敏通以尔传范性业淑均志虑沈邃竝为庆阀之令参侍朱閤之华晓畅事经嫺习仪矩比膺专对之选蔚有将命之称交试剧烦悉昭干裕逮九房之讲祀因千乘以阐仪周图亲信之勤委以讥呵之任行能肃若嘉绩茂焉防熙典之休成推泛恩之均施稍迁使范益进勲名用甄拱侍之荣往服褎嘉之宠
　　王中庸可引进使王果李中吉可东上閤门使竝加轻车都尉靳宗説可西上閤门使英州刺史李珣可东上閤门使加上骑都尉制
　　敕朕以季秋吉亥循复飨典缵戎祖考对越天地告防尽备物之志委瑞有如山之崇泛推曲恩以泽庶位王中庸等或以材武膺器使或以地胄参近侍练更禁局之要分制边部之冲资有策谋交着声绩迨熙成之均渥睠御侮之有劳进增使范之华申加勲等之授往钦庆施滋勗忠图
　　曹修可东染院副使兼閤门通事舍人制
　　敕某遮扞外虞在西州而为重宣纳禁职于上閤而特清以尔家本元勲世济忠略关陇怀于遗爱羌戎慑其余威固原控边劲兵要处尔则材武继其家声委以军符镇兹戎垒善拊循于士伍能厎靖于疆陲特宠禁闼之名仍优染翟之介勉思静胜之算当循武穆之为就服茂恩思济先业
　　西京左藏库副使髙遵裕可依旧西京左藏库副使兼通事舍人制
　　敕某惟上閤赞司之职盖右列清要之涂非夫材称显闻不得兼领以尔勲门华绪内使宿名久戍边防克奋忠毅夙图上略尝闻善谋守固封疆方收逺绩擢预典仪之秩用增武爵之荣益思尽规以答殊宠
　　马怀徳可西上閤门副使制
　　敕某惟朱华之上閤当太防之法宫置副介之名用承诸使慎尺一之令必取有劳乃先外御之图式称至公之选以尔俊雄韫气沈毅有谋得牧人驭众之方着忧国奉公之节比更边郡参任兵钤卒乘讲修行阵和睦士夫怀附戎索厎宁予録乃勤命进以秩迁贰禁阍之要尚委列城之冲职美于中恩不遗逺益图忠槩茂对襃章
　　柴贻范可閤门通事舍人制
　　敕某谒者之任掌宾赞受事攷功之法用宣纳为最必赖旧仪之习乃扬近职之荣以尔辞令敏修力局干举再隶朱华之閤久侍赤墀之涂笃在首公勤于补过向图专对之善亦嘉更练之能出讲隣驩导迎使聘讫无逋事亶有积劳特升赞于殿中往服勤于朝次勿忘勉励以对襃迁
　　李推实可閤门通事舍人制
　　敕某旧典通事本隶西台近制建官则领朱閤非善音吐有姿范者不得预于此选以尔出簪缨之后侍轩闼之下久典赞谒十更年序向经陪祀之庆依从升秩之科愿回霈恩稍迁近职爰念服劳之旧特推从欲之仁益升华近之联勿忘宣纳之最并图肃恪用对襃嘉孙用可左藏库副使王日宣可礼宾副使王克让任守素毛永保竝可内殿承制制
　　敕某等夫防营卒逻边警式遏外侮通为兵官稽歳劳校军最差进茂秩抑惟邦典尔等膺材武之选有力局之用数更委使见称彊敏赍伐自列应书当迁司帑别都典客近局或从耆定之峻而承音制之重率由功次咸用诏除尚繄拊循以厎绥靖
　　李纬可庄宅使制
　　敕某夫守边之吏若笃在首公则有国之规亦醲于用赏以尔选自材武名有智谋尝治军行亦任城主能均士卒之苦颇得夷落之和乃睠朔藩实为裔壤虽守和戎之防尚厚宿兵之屯适委抚循自陈劳最用笃疆臣之劝特优使范之迁今邻好方坚边事不耸宜修耕守之备务先安集之方当竭尔忠何爱吾赏
　　郭承宗可六宅副使制
　　敕某承地胄之华资器能之敏参内庭之使介练近局之事条能寡悔尤颇着风力既得处躬之善复嘉营职之劳畴用年庸升亚使秩往服襃迁之渥勿忘临履之修
　　孙昻可宅副使制【案宋有六宅副使庄宅副使等官此宅副使上疑有脱字】
　　敕某朕向以右飨大神咸泽庶位覃厥休成之典擢尔副介之名仍闻守边业有满课详观阀阅之上乃在诏书之前重遗成劳申加茂秩用究台恩之美益联使范之华矧早负于忠图当益跻于逺略厎宁疆事取称朕心
　　冯承用可供备库使制
　　敕某朕以洛宅之右陵宫所安永言孝思分置官守严奉岁时之荐用均霜露之怀以尔早励恪勤洊膺委使罄一心而营防歴四稔以终更亶无尤违前有比例宜正名于大使用率职于近廷且旌灌柏之劳当职出纶之渥
　　赵滋可供备库副使制
　　敕某朕以山东土俗劲悍多盗临淄负海为一都防安辑劳来髙选时望乃今守将前吾枢臣言尔警逻彼方肃清所部材勇可任方略甚明多翦凶渠善遇士卒嘉闻来荐亟用赏劳度越常均超介诸使益图自效就防吾恩
　　胡稹可供备库副使制
　　敕某通班朝寝授任岭隅属小丑之跳梁提支兵而讨扑披坚能力获级有劳还奉更书来援勲籍特宠使联之介且旌军最之优勉竭尔思往承吾渥
　　卢昭度可供备库副使制
　　敕某有着在庭以能任职颇立勤效实应陟科用迁副介之联式示襃嘉之命尚图忠力取称恩章
　　李保信可供备库副使制
　　敕某预秘寝之联视外朝之品比资武干适委逻兵能谨视于冦偷颇肃清于乡部通稽宿课参叙今劳擢居使介之联就壮军行之领尚图忠力懋对恩章
　　刘允济可供备库副使制
　　敕某睠彼关南控于塞下重兵留戍夹河置防尔早以干资给吾烦使伺军中之动静觇疆外之防防比及终更多得要领擢升副介之列且旌驰奏之劳
　　张徳志可供备库副使制
　　敕某蹈谨畏之风进承中制资强济之力参服外劳聿修无愆所至有迹属计年之课吏且赍伐以应书擢升使介之联庸示朝恩之茂益图勤荩以对襃嘉
　　许咸亨可供备库副使制
　　敕某籍在殿涂是承中制任居边部式遏外虞善拊循于士兵烦宣着于材力修上最凡之目合于旌陟之科宜宠副联往亚诸使尚谨将屯之重勿忘继武之和
　　全克懃可供备库副使制
　　敕某敏颇有材谨且能力中承轩闼之制外防州藩之兵参叙积勤亶无逋事宜畴吏课之最用优使介之联就服襃嘉益图勤荩
　　王文显可供备库副使制
　　敕某通籍文陛假守姚墟以风矩之修资力局之干徳行颇举士兵兼怀上计有司应我攷法宠内庭诸使之副奬外屏守臣之良就服台恩勉思藩政
　　钱师回可供备库副使制
　　敕某职承内制身服外劳邈居江郁之浔近按岛夷之悍长兹逺服抚我列城能和殊俗之心弗启吾民之患宜畴赏格入副使联尚惟忠力之图防兹恩典之茂
　　江从可供备库副使制
　　敕某性质专良力局干举给吾左右之事涉于禁奥之涂沈密罕言端修寡过宣传中制稔服内联凝集成劳参应陟典俾升诸使之亚且承剧务之烦勿忘钦祗益图云补
　　李允恭林宗普竝可供备库副使制
　　敕某等开敏自将谨孚有裕竝资器干之利参试材使之烦借汉省珥貂之华涖周官司甲之职局事修举绩善着明特正供拟之使联咸参副介之朝秩且赖宿官之久宜从增秩之留往服襃恩益图来裕
　　李琦可供备库副使李瑊李琚李球竝可内殿承制制
　　敕某等朕以浚泉在咏怀圣氏之慈渭水兴嗟增逝者之感眷言诸息洽被遗恩以尔等妙年自修冲规可尚参从贵里分籍禁庭罹蓼莪之在忧服苴麻而居制或闻摧慕良足哀矜览遗表以然稽旧章而允若擢升使介进陟班联恩乃究于外家义勿惭于前代勉思树立姑务显扬
　　周应可西京八作使制
　　敕某首列太医参领储使仍典水衡之职兼司都苑之严必葺有劳乃为可纪阅监司之荐状务开劝以推恩特超叙于崇资往钦祗于茂典












　　文恭集巻十七
　　钦定四库全书
　　文恭集巻十八
　　宋　胡宿　撰
　　外制
　　张昪可兵部员外郎充天章阁待制环庆路都部署经略安抚等使兼知庆州制
　　敕朕选通经术有行义之士访对制阁参典秘图置在内朝之联本惟儒者之职间咨防略分寄翰垣亦服采于禁严且推恩于临遣我收文武之用往制羌胡之冲乃获能臣爰敷茂典具官某有史鱼之直称壶遂之贤稔闻忠规尝置罔错端心向国处鲠议而弗回正色立朝临至刚而不吐属西川之阙帅惟安化之控边言念戎翰之良无逾书殿之旧进参持橐宠升属车临长列藩表率本道噫左右荐替内外屏毗委仗则均安集攸赖书不云乎尔身在外乃心罔不在王室寛我西顾勉而求忠
　　刘沆可依前给事中充龙图阁学士知开封府制
　　敕前世尹正之才难于三辅本朝都府之政刑诸四方我得吏师寄之京剧宜峻图书之职往裁辇毂之烦具官某风业俊雄体识明逺早代言于掖省常赋政于藩方文采润色而有余经术饰事而不惑委灵刑之审克多中典之平反咨乃谳疑副予钦恤试公才之敏百链不销考绩用之期一闰已效睠惟浩穰之地实资强济之能剖析烦拏推行靡密自近庭而选众繇内阁以升名往司狱市之繁善体教条之意使枉直有寄苛慝不兴嘉竚治功以光表则
　　钱明逸可依前兵部员外郎充龙图阁学士知蔡州制
　　敕京辇之政诚处剧烦犴狱之情所当审克既失防闲之理宜从罢免之科具官某雅称伟才早奉大对入典明命作为训辞擢预禁林之游委司都府之治失于驭吏淹乃系囚久违弊断之期不胜楚掠之苦以至踣毙良用哀恫而又日者庸狡之人构造诈谖之防冀望非福震惊朕师虽已正于刑书犹未安于朝议其上尹政且领守符仍优内阁之除兼委近藩之便尚图敏政勿替来忠
　　刘沆可龙图阁学士给事中知永兴府制
　　敕朕以内阁图书之职资儒术行业充备其选全雍戎马之地用文武器干倚以为重既获敷求之志宜有临遣之恩姑示睠怀且旌图任以尔具官某才具明决知识周通自振藻于皇涂实有声于当世作我明命着训畅于西台敷厥教条勤抚绥于南夏能去山林之蘖善得江汉之心比奉更书还参从跸委近司之审克多中典之平反刑谳靡留朝言惟穆防长安之阙帅方四顾以须才佥曰汝贤协于朕意左右献纳虽志力之是图内外屏毗在藩朝之均重爰申茂典益进荣名用烦俊哲之行参付徳刑之计噫重兵所部杂谷攸居虽方略素明无烦于多训而刚柔参济勉务于适中往服兹猷勉成逺用
　　左中奉大夫权尚书吏部侍郎兼史馆修撰周绾除集英殿修撰知温州制
　　敕近臣勇退洊控于忱言王者闵劳俯从于雅志睠惟耆艾宜锡恩辉具官某学术醇深行能髙妙登车揽辔徧更外服之华拖玉飞緌晩上禁涂之峻铨综着天官之效编摩光金匮之藏方隆尚齿之时遽有由衷之请老成是赖申谕莫回升丽正之崇资畀永嘉之名郡以优耆徳以示殊私尚勉建于风声即还跻于次对右侍禁折继祖可西染院使知福州制
　　敇具官某尔世蹈忠图族雄边部率和种落怀附朝家向兹伯氏之良承济前人之业遏碛中之外警委河上之列城方倚拊循遽嗟殒缺览疆臣之条奏逮部众之控祈谓尔武干尤长纯诚可任习知戎马之事能识羌夷之情宜袭旧勲式俞来请伸部符之朝奬进染翟之使联恩典有崇名秩其慎当善遇于吾众务谨守于先规
　　李昭述可依前刑部侍郎充龙图阁学士秦凤路马步军副都部署兼知秦州制
　　敕二阁峙于内职在图书六郡被于边任居戎马矧陇西之尚武惟天水之称雄谋诸师臣得于隽望适倚镇绥之略宜推临遣之恩具官某盛徳名门伟才良器该典文而多洽资志识而周通居然敏猷应乃郡务几廷进直得安世慎密之风北道倚临有翁归文武之用塞垣以肃年闰比更试乃秦中滨兹河外抚羌戎之杂种制汧陇之劲兵牧人其难选众斯属用寛西顾之睠具急盛秋之防兼畴制阃之勤庸益进秘图之禁职凭赖所寄内外则均勉从易壤之行嘉伫干方之最其聴朕命不忘尔劳
　　刘巽可主客员外郎知济州仍赐紫制
　　敕某究明经义初预铨集之流通晓吏文遂膺宰旅之选领校五曹之事慎持三省之方能寡悔尤颇精比例寖升朝次屡易歳隂用图风力之劳出寄符书之守仍进握兰之秩复班染防之章临长吏民宣録条教勉而善政防我渥恩
　　李珣可文州刺史制
　　敕朕考经术之文见春秋之法推亲亲以贵母党因善善而及宗支况我外亲殒夫元舅痛享年之不永抚遗札以增欷俾加惠于孤防示敦仁于戚属具官某柔恭克孝通敏且材侍子舍而无违出后家而有裕早任天阙之要诚为戚畹之良险衅所钟哀摧在疚寻推恩之有自在进秩以攸宜已陞右阁之华兼刺列城之重慰其孝嗣思乃前人式究哀荣勉思法训
　　赵良弼自丰州刺史除抚州刺史制
　　敕师宾之列素用正人牧守之任必求良吏具官某资于忠信文之礼乐言词详雅器识洪通令问徽猷搢绅推重南宫起草事着于弥纶东呉授钺功存于制胜中外之政终始不渝爰自休闲尤彰操尚宫垣选美俾参调防之职方镇借能式委分忧之寄
　　刘永年可宁州刺史制
　　敕某夫刺史古之方伯为国爪牙任千里之尊秉一州之率威怀所寄擢叙尤艰以尔胄绪本华才资兼茂谨孚匪懈敏济有闻歴内庭诸使之联申列部钤兵之委载环歳序参叙宿勤特升刺部之名尚寄典土之任廪给优厚朝渥便蕃勿忘俯伛之恭更图临履之效
　　张惟吉可果州刺史制
　　敕谨质者朕所倚爱澹退者人之难能况夫参珥左珰列侍中省久居亲信之任弗矜委使之劳宜举襃章且旌冲范具官某忠纯有守谦约自持侍帷幄之起居常勤陟恪慎枢机之周密能絶悔尤比资强敏之材屡任剧繁之职曾驱驰之不惮在俯伛而益恭未尝求官且不遗力安和备于诸事恬晦简于朕心是用申叙积勤襃迁茂秩领剧部团兵之重增昆台近侍之荣名数有加宠灵特出勿替谨孚之志益昭毗倚之怀
　　郭元乂可忠州刺史陈拱可昌州刺史制
　　敕某等内统禁局参领列藩所以昭使范之华重戎翰之寄用甄劳最式示襃迁以尔元乂材武是经智谋在任以尔拱迪知忠果服在勇方竝髙诸使之联分委防兵之任絶甘有素驭众适宜代北以清峤南且肃嘉训齐之辑睦逮控遏之厎宁并升使竹之名参壮和门之重就防襃典勿替忠图
　　邢王孙宗望可遥郡刺史制
　　敕某朕笃在展亲乐闻为善用进州藩之秩且旌宗邸之能恩出襃优义存开劝以尔本支秀发环卫参居滋承信厚之风雅厌纷华之习慕前良之楷法试累牍之柔毫献状公车留观天帐迥臻体骨之媚深嘉芝墨之工特升刺部之名用奬临池之学勿忘美志更懋令猷
　　张中庸可开封府判官制
　　敇某汉制以御史监三辅不法复有按章覆问之选至于惠文柱下皆狱法之冠也不止于弹治而已今都畿尹政之剧狱市奸人之渊隐伪干宪属之良吏以尔治剧有余审固不挠资其抑欲之利与夫照奸之明往裁诸烦善辅于尹
　　刘能可御前忠佐马步军副都领依前合州刺史制
　　敕某勾陈之卫参防宸严尺一之迁举循功次以尔奋繇行伍通知勇方颇积勤庸遂有髙爵遥刺州部近拱岩除宜升环列之名益伫朴忠之效勿忘励节以答推恩
　　谭嘉震可依旧内园使昭州刺史制
　　敕内司苑监遥制蕃职所以壮爪牙之选重襟喉之寄矧干方之惟旧且扞边之有劳属申委于兵钤宜兼荣于使竹具官某本惟将种少有骁名好慷慨以论兵加深沈而多算洊领偏禆之任数当外御之锋疆堠无侵轶之虞军行有辑睦之整乃睠安化适控西戎尤急盛秋之防特倚劲兵之处宠升刺部雄示专城勉踵世勲益图军最
　　王兴可陵州团练使傅永吉可开州刺史孟元可普州刺史蒋偕可忠州刺史制
　　敕某等夫举不失功则劳臣知劝赏不遗外则主恩下究朕阅边吏之琐因见疆臣之名其间久践戎行屡当冦御功名著而甚白爵秩郁而未迁用振滞淹特申甄拔以尔兴资韫材武济以朴忠以尔永吉尝摧奸锋名有勇决以尔元气质沈毅部分精明以尔偕文武自将功名已任竝晓知疆事而达练戎韬向赖扞城之雄比居控塞之任种落畏伏亭障厎宁今参委戎钤复分制藩任军阵辑睦士伍绥怀稽用旧劳申加襃典进领团兵之重参升刺部之名出于朕心旌尔边最各思自效勿替曩图
　　石全彬可陵州团练使制
　　敕某朕宠厚武材竝建使范乃眷军团之峻尤为戎翰之荣方寄外虞式颁成渥以尔操修无缺干裕有闻以谨孚之资早服劳于官省以敏洽之用久宣力于边关眷雍部之控戎惟匈奴之被塞允号劲兵之处尤艰御众之材资乃练更委之钤防仍进训齐之秩用旌临履之劳往服茂恩善抚吾众
　　刘永世可果州刺史充本州团练使制
　　敕朕慎名器之分懋官赏之宜差次功能擢叙武爵既笃先劳之劝兼图久次之勤用迁滞留宜伸甄拔以尔承胄绪之旧资性质之良遥分竹使之符近总琳房之职习事经而无缺奉朝请而有防阅官簿而则深览需章而乃实爰纪恪恭之节用升团练之名尚涖威神之庭往钦使部之宠益思慎履当体殊恩
　　王从善可西京左藏库使依前充果州团练使制
　　敕某洛师之重分置于官仪禁帑之名差优于使范用甄往效特懋兹恩以尔勲阀绪余近庭陟恪蹈世忠而济美服王务以宣劳向者资素性之谨良委禁垣之提警虽宿卫无状俾出领于兵钤而畴昔有劳用稍迁于使局示旧勤之匪弃尚襃典之是承
　　余靖可左神武大将军遥郡刺史州钤辖差遣制
　　敕某陟罚之典竝体于至公甄叙之恩用图于曩效张敞起于亡命安国擢于徒中资以前勤抑惟往制以尔博于古学济以敏文自致秀科优入制等常游册府之秘遄升辞禁之华烦使有材首公能力向因往咎中见谪居越在南服之荒多歴徂年之所尚分留籍巳进亚卿朕以尔久侍近班三使絶域念劳可録在宥弗忘擢居环卫之严遥刺列城之重无以名器之小异当问才略之何如起图而忠往服朕命就司钤防当体叙收李玮可起复云麾将军保州团练使制
　　敕朕感先慈早弃长世眷乃元舅适及外家享命弗融遗恩宜厚具官某义方被教退让陶风禀韶令以兼资处纷华而匪杂向膺选尚方俾进修属遘亲丧例推权制用正军团之秩兼升环卫之名式慰孝思俾参朝请庶几进见特示眷怀勉遵肯构之规宜亮夺哀之意溪洞新州知州彭师政富州知州彭师晡竝可银酒监武知本州军州事制
　　敕某等越在辰溪钦我朝化善固封守多歴歳年有嘉成劳且叙前化崇阶美秩勲等宪联竝命诏除益图忠效
　　溪洞宁州知州彭师鴈可银酒监武知宁州制
　　敕某能慕声明善固封守附陈前比求叙上恩嘉其输附之诚伸以襃优之命崇阶茂秩华绂命章并示宠绥益图欣戴
　　曹正可袁州司马制
　　敕某尔干局无缺第课当迁具有奏封乞从归老聴解算商之任为除司武之名往服优恩俾从素志
　　追官勒停人屯田员外郎萧禋可莱州别驾制
　　敕某籍通省郎班在朝序简书罔畏簠簋不修诈谖受赇鞫问得状所坐狼籍谈者諠哗宜正刑书夺去官秩与之上介犹曰寛恩
　　解宾王可开封府判官阎询可开封府推官制
　　敕某等古者京兆比三辅为剧今之都府亦万事所丛必简乃僚协相厥务以尔宾王儒者之风志行修洁台观讨论之职京辇烦拏之任稽诸行事巳试之效孔明以尔询髦士之良才本强济縁中司薄罪之坐歴外屏左官之迁长于治民可纪之绩甚白或就甄最状升冠元僚或还録敏资佐治烦局噫邮罚丽于事察狱必以情勉思是言勿懈于位
　　髙良夫可依前主客员外郎充开封府判官石扬休可太常博士兼秘阁校理充开封府推官制
　　敕某等朕髙选时望擢典京司妙简才髦参备僚属以尔良夫习于为吏治有能名以尔扬休才堪决烦文甚尔雅或尝操外宪之柄或久预中秘之游稽慰荐而有先试浩繁而巳效是宜参济京剧辅佐尹贤尔其察人寃谨吏黠慎要囚之伏念体庶狱之哀矜务竭乃心以称朕意
　　范纯熙可邓州节度推官制
　　敕某习知吏事领佩县章本于惠心善抚黔细沛有余力能制冦偷支党悉除乡亭絶警州上劳迹台举赏科擢亚元僚之游且旌健令之最
　　凌起可昭化军节度推官制
　　敕某本造士之良膺字人之寄越在岭服肃治邑封尤旌方略之施多有冦攘之获阅计台之言状覆宪部而中科擢参宾谋申示朝赏
　　解宾王可开封府推官制
　　敕某中畿尹政之繁总司都辅先朝景徳之制增至属僚参聴庶狱之辞分裁一府之任用厘浩剧必选干能以尔学力淹通性资纯固预儒馆讨论之任更曲台赞相之仪用先行实之图且膺政务之试强敏者乃其有济安舒者戒于后时往承上官勉修尔职
　　郐唐可怀州防御推官张式可宾州军事推官制
　　敕某等往者职在诘盗资入督邮能修尉察之方善厉追胥之力冦偷就获墟落厎宁览嘉勤吏之能超用有司之格擢从州簿参预宾筹往祗从事之荣勿替首公之敏
　　许震可试大理评事充威武军节度推官制
　　敕具官某循吏之子清白承遗縁防格而随牒阶诏举以字民所守廉平素行修整代还有应书之最次补以入幕之僚尚寄歌勉续功次满课之上则有前诏张伯通可试大理评事充奉宁军节度推官制
　　敕具官某朕用天圣诏书选举令宰赏格条目端委详陈所以为官择人广施徳于天下比闻抚字多获善良赍伐之来恩典奚吝尔以防籍阶仕版以荐任佩县章满秩有功在法当陟宜参入幕之画尚寄鸣之治往钦无忽汔济有成尚伫来勤乃终后庆
　　李益可试大理评事充徐州观察推官制
　　敕具官某任居宰字介在边隅歳恶无聊民起为盗能施设于方略悉擒送于根株县部厎宁台格应赏乃睠彭门之剧俾参幕府之筹用録前勤尚图来效
　　刘羲叟可试秘校吕夏卿可试秘校充石州军事雅官余如故制
　　敕某等奋自髦彦名有学术羲叟早膺诏举献防开边夏卿向自宾兴以文入彀或试员于列寺或随牒于逺方防置局以修书俾和铅而参职观所举者咸吾近臣稔闻约史之劳加有奉祠之恪熙成均庆典领为言用升宾幕之资对服书筵之旧姑为渐陆勉济成编
　　张子庚可殿中丞依旧知县制
　　敕具官某夫春秋之法先内而后外繇近以及逺尔早籍彀中之隽适治寰内之邑持心近厚从政弗苛条上年庸协应赏格进丞盾省之局参预朝着之联于以风激四方开劝勤吏此亦先京师后诸夏之义也其楙承之哉
　　刘槩可试大理评事充忠武将军节度推官知邢州尧山县制
　　敕具官某尔向奉台诏治兹邑氓能体勤约之风善赋惠和之政终更无缺旌陟有条宜升幕府之游尚寄县同之任勉修前绩姑俟后恩
　　前守鄜州洛川县令宋太可试大理评事充天平军节度推官知潞州壶关县事制
　　敕某以敏给之才推择为令在职称办于法当迁列于宾席之联付以县章之寄益图善治以渐荣阶
　　张徽可试大理评事充节度推官知防州奉节县制
　　敕具官某以军从事之职任邑大夫之政秩满官下代还边隅较课中铨升荣大幕尚寄歌之治勿忘簠簋之修有伫来勤以须后陟
　　髙汝士可山南西道节度推官知泸川县韩泽可山南东道节度推官知广安军新明县制
　　敕某等县大夫之职去民最亲朕用天圣诏书拔举清吏付以铜墨寄以歌似闻元元颇受其赐脱有异绩何爱陟恩尔等名在选中治成官下终更赍伐钩校应书稍升幕府之游重烦美锦之制勉卒前课具如赏条郭旦可依前秘校知单州成武县公逊迪可试秘校知齐州歴城县马居方可试秘校知濮州临濮县制
　　敕某等邑大夫之任以寄赤子之命非有临履善最监司荐延朕未尝轻授铜墨尔等居尉察之职有追胥之劳翦除盗奸肃清乡部本郡言状有司覆实在勤可纪于法得迁竝试守一同临长百里有民有社良足为政既能屏去苛慝便当存抚细弱脱有善迹何爱存官往正尔心使称朕意
　　李举贤可洛州曲周县令制
　　敕某以法学之明縻我爵秩以吏资之习服我尉员方略甚明冦攘多获有司言状赏格应迁嘉其敏才擢以健令勉树庇民之绩且旌诘盗之能
　　吕用贤可磁州邯郸县令制
　　敕某勾稽名官承乏比邑捡簿书之谬絶有毫差督冦偷之奸悉能株送乡亭肃乂民堵妥安所部条闻厥劳炳着宜示赏科之信俾要健令之章往服褒迁益图员补
　　成吉甫可赵州隆平县令制
　　敇某中经生之科随大选之牒守尉百里诘盗四封尽得主名多获支党留司上其最状宪部议其赏条宜升佩于县章用劝登于吏力就防襃宠勉务清修
　　申陟可相州汤隂县令李伾可兖州瑕丘县令制
　　敕某等名居尉察职在追胥任百里之佐员诘四封之奸盗根株多获阀阅条闻宜旌印绶之荣擢布歌之政用优力干且信赏条务济惠和往绥细弱
　　王昭可濮州临濮县令制
　　敕某向居尉察尝翦冦攘寻稽台赏之条已结县同之绶纶函未拜苴制乃婴适御祥琴追申前诏用复歌之治益思簠簋之修
　　赵贶可相州永和县令制
　　敕某调补都铨追胥剧邑善知奸穴之隐悉得主者之名株送甚多邑居以肃监司言状参覆应书宜从健令之迁且赏诘奸之效益图抚字无替操修
　　宋康济可青州益都县尉制
　　敕某本繇襃博尝举蹶张预禽冦偷遂有班籍厌走一封之传求换半通之纶俾领追胥且从志尚当善恤于民隐务祗守于官箴
　　种世衡男古可凤翔府天兴县尉制
　　敕某男某尔父向以将材官吾边部着首公砥节之效有典戎干方之能适倚扞城不幸早世览观尔奏论列父功因命宪司攷验实状事虽存于端绪辞有涉于诈谖尚念前人旧着勤绩为寛法律之坐俾司簿书之稽当体寛优勿忘甄録
　　白舜元可莫州长丰县尉制
　　敕某名书班籍年在东隅厌乘轺车愿仕郡邑亦以余力庶几学文俾除尉察之员尚谨追胥之职勿渝美志兹懋来勤
　　敕赐五经及第孙师旅可郓州须城县尉制
　　敕某向以经中美科预选便殿今以年合常格得集中铨可以试吏服官诘奸禁盗无替而学尚慎厥初谨视冦偷善遇黔细
　　敕赐毛诗及第王仲甫可光化军干徳县尉制
　　敕具官某尔向用专门之学当中扬庭之科防失节宣谢去唱注今疴恙良巳而名録具存铨部以闻尉察为拟当慎服官之始勿忘絜矩之修谨视冦偷务恤黔细
　　李从政可秀州嘉兴县尉制
　　敕某向者自廷尉史除民曹掾铨资甫入书局遄留防刋定之奏篇用追胥而改秩且甄恪效益守廉规史馆孔目官汪宗益可青州寿光县尉制
　　敕某经署版曹留寘史观肄勤匪怠习事寡尤质选格而已盈稽恩比而当补外边尉察往务勉修
　　尚书学究及第陈元良可永康军司法制
　　敕某尔向者经明得科齿幼未禄今缁布巳冠而旧学尤通可以入官使之从政往司三尺之律初有半通之纶善持丹书务遵素履
　　苏澄可权蔡州支使制
　　敕某朕以震诞在辰赏延均渥惟吾政弼之旧来上公车之章言尔早预亲联冀霑朝宠宜自勾稽之局权居参画之筵尚慎聿修无忝内举
　　黄东可成州同谷县主簿制
　　敕某蜀郡学者等邹鲁焉尔经艺淹通喜为诸生之诵説士矩修饰往被大臣之荐延试秩兰台授经石室虽仕版有所齿而禀禄未及赋乃今州将之重即吾书殿之望再形论奏益堪取信就补勾稽之秩勉思教道之方宜本先儒以正后学
　　孟永宁可新州新兴县主簿充翰林待诏御书院祗候制
　　敕某恪奉严宸颇精楷法籍禁门而惟旧成寳刻而有劳特疏一命之荣且奬六书之善益专小学往服茂恩御前学究及第李奎可河南府渑池县主簿制
　　敕某齿未及冠经已中科向令待年今乃应格成宵雅肄三之志服初命半通之纶无忘爱民其益修巳曹宗寿可磁州昭徳县主簿刘复可陈州西华县主簿制
　　敕某等本缝掖之家纡使者之绂艺文略涉志局方刚不乐乘轺之驰来求讼牒之补为除班籍聴入铨流分勾簿书之稽尚勉箕裘之习
　　进纳梢草空名助教制
　　敕某日者河流弛于故道比诏都水议塞决隄尔能输下揵之材【案史记下淇园之竹以为揵原本揵讹捷今改正】以助有司之费用补州藩之佐且为邑里之荣
　　髙永可试助教制
　　敕某尔尝以药石事于宗藩试诸方书颇知伦脊命学庠而试秩去选籍之入流往服荣名益思谨力
　　在京进纳斛斗楚州等第戸房旺可将仕郎守本州助教制
　　敕某等金布甲令共给边费至于入粟补吏皆汉法也以尔本编户之细擅居室之饶能捐我私以佐公上俾崇乡里之化往服朝家之恩襃劝在兹祗受无忽成有宗可河中府司録防军监汀州钟赛金铜场制
　　敕某比沿铨牒经佩县章亦既终更适从调集以州纲之列掾莅金冶之别司往服尔劳用图来赏
　　明法及第廉正臣可陜州灵寳县主簿段林可霸州司法参军制
　　敕某等本治臯苏之律或通邹鲁之经对升科荣各在年妙今钤格既及则官使自宜往勾邑簿之稽参司边掾之任勉思乃职勿替攸箴
　　张永徳可衢州常山县尉兼主簿制
　　敕某以籍在行人名参上介防于秉事号为寡尤愍其歴纪之劳宠以莅官之命往司尉察勿忘廉规
　　薛安期可益州司户制
　　敕某隶在公府主发诏函执勤累年赏劳有典授以路藩之掾宠兹民版之名用示优恩尚仍旧局
　　学士院驱使官罗整可梓州司戸参军依旧供职制
　　敕某隶属严局服从烦使在事条而颇习奉颐指而有劳来援旧规宜有初籍俾预铨流之补且从禁苑之留新及第进士诸科李育等可幕职州县官制
　　敕新及第进士李育等朕自纂御以来规恢治道右文崇术扶进学者育材养器登备时使亲加较试多所成就烝然髦士参照内外劝导之意可谓至矣尔等竝因诏举相与计偕有司籍名便坐临试既第其辞等复差以爵秩尔其念进官之始思临履之难善持官箴无忽民事咸自修综取称吾恩















　　文恭集巻十八
　　钦定四库全书
　　文恭集巻十九
　　宋　胡宿　撰
　　外制
　　皇侄宗懿可端州刺史皇侄宗述可右屯衞大将军制
　　敕国家承轩祖之诒谋法陶唐之敦族封爵同姓体貌大宗道在维宁恩宜加腆具官某孝恭履徳信厚成风具官某性茂温文体资英嶷竝禀玉林之粹悉含银派之和胥被宠章参居环衞奉朝惟恪居邸有闻朕濬百世之遥源谨九宗之属籍惟时贤亮司我本支宜酬营职之劳递迁冢子之秩特升藩刺对总岩除岂惟旌是似之美才盖以襃乃亲之有徳惟钦擢叙勿替践修皇侄宗朴可贵州刺史皇侄宗艺可左领衞大将军制
　　敕分建宗屏参睦本支环设衞官拱扈宸极号为要职举属茂亲以尔宗朴迥禀灵华居然信厚以尔宗艺夙成体哲乐善为猷竝兹緜瓞之昌咸睦大宗之训师言是率礼范攸循属敦叙以崇风宜襃嘉而进秩列城遥刺大将超迁且光阃寄之雄兼衞岩除之重宜懋遵于法度用对越于宠休
　　皇侄右千牛衞将军士颗可庄宅副使制
　　敕某宗子之良见推才实辍于环衞寘我周行往究汝能毋忝予宠
　　皇亲男授官可竝副率制
　　敕某等国家神明之后本枝茂焉尔等蔚为文孙适在穉齿已胜衣而能拜且就傅之有期防严祀之涓成览大宗之条请宜优初秩仍锡嘉名数从率府之除滋厚宗藩之睦
　　皇亲赐名与官海词可竝右内率府副率制
　　敕国家祚出神明之后庆席祖宗之灵蕃育文孙参映皇室朕乘感诞之节孚敦叙之仁泽厚近支体先异姓阅大宗之言上用诸邸之通规昭扬嘉名甫班初命勉勤幼志防服茂恩
　　枢密使王【某】亲侄孙廷年给事中参知政事刘【某】亲孙男子雅工部侍郎参知政事刘【某】亲孙男焘竝可守秘校制
　　敕国家诞辰故事推恩迩列法得任于门子礼特优于政弼以尔等年妙志美体安节和本诸恵训之深稔于宵雅之肄宜有官簿用寘京司祗我恩章勉于学力少傅致仕李若谷遗表奏泉州进士薛颖士可试国子四门助教制
　　敕某韦布诸生瓯闽逺客久托名臣之馆近罹东道之丧素行无亏遗章有请用试员于学省且略选于铨台俾有官称勿忘士矩
　　太子少傅致仕任布孙拱之可试秘校太子少师致仕任中师侄孙元之可试监簿制
　　敕具官某孙某朕因感流枢诞节之庆优安车就第之老赏其世嗣延以朝恩尔等挺生名门滋承忠教服士矩而允若亦地势之使然宜有官联以渐时使分从试秩咸用起家尚服初荣益思自励
　　兵部尚书陈执中四从侄孙太初可试四门助教制
　　敕具官某四从侄孙某惟尔从祖任吾大臣曾髙以来丘墓在逺若为疏属尚夷平人守防有年扫除甚力俞其章请试以学员且奉旧茔匪叙常选
　　故龙图阁学士礼部侍郎刘筠从孙景纯可守将作监主簿制
　　敕具官某孙景纯夫修废功援絶世圣王之髙政春秋之美意也以尔从祖筠懿徳大雅殊行伟才逮事章圣之朝经为禁林之老朕初绍宅稔闻纳忠朝匠亡身支庶寻陨烝尝罔寄门户可哀因命有司推求近属尔少承绪业亲则诸孙礼存出继之文世载为后之义俾员大匠用续前人往慎尔修当防吾诏
　　故翰林学士彭乘男敏行可太祝景行可奉礼制
　　敕具官某男某尔父号为时徳服在禁林遽嗟至哲之萎且表诸孤之藐绪言未泯遗音可伤用推延世之恩式寄迩臣之悼尔等稔闻向学滋被教忠竝因闻礼之余差进奉常之属尚图树立自致显扬
　　故翰林学士彭乘侄壻王宁可试将作监主簿制
　　敕具官某侄壻某早服缝衣屡干贡部未有仕版尚栖衡门属予侍臣今者捐馆阅其遗札尔则外婣来祈恩典之延用补匠员之试惟当以艺无用选为
　　侍读学士户部侍郎王拱辰亲兄拱安可试将作监主簿制
　　敕具官某早列廷臣屡驰使传属诞辰之敷泽因仲氏之贡章求寘京师愿谢班籍方倚股肱之郡用嘉手足之情宠以匠员宜兹门绪往践官箴之厚益循士矩之良
　　故翰林侍读学士叶清臣遗表妻兄进士赵淳可试将作监主簿制
　　敕具官某妻兄进士某尔绂冕之余伏膺门业已逾强仕之齿未及进官之门近者失吾名臣弗克柄用时则遗奏尔乃外婣来求余渥之延特越常均之比试诸匠属姑有仕阶尚当勉之无忝逝者
　　礼部侍郎致仕蒋堂侄之器可试秘书省校书郎制
　　敕具官某侄某惟乃仲父实予名臣鉴知止于道家还时事于宰旅寖延酬赏参泽近支以尔业承清门义均爱子被风训而逾劭闻学尚之足佳往试秘丘初有官簿懋勉时术奋取世科以为庆阀之光宠不亦美欤故工部侍郎致仕杨偕亲孙景道可守将作监主簿制
　　敕某孙某惟尔大父若时名臣方授礼经谢去官政如何不淑奄至云亡尔惟裔孙朝有恤典宜从匠属之补用推世赏之延往服官箴勿忘风训
　　司门郎中致仕乐安国男温可试秘校郎制
　　敕具官某男某尔父年老为郎章言还政愿囘迁授之泽以延嗣续之荣爰试秩于秘丘用承顔于子舍勿忘树立益务勗修
　　职方员外郎致仕王述男孝叔可试将作监主簿制
　　敕具官某男某尔父刚于为吏老滞诸郎以疾乞年有章谢事法得任子意在养亲禄可奉于旨甘谊足感于幼艾匠员往试门绪勿忘
　　驾部员外郎致仕陈净男枚可试将作监主簿制
　　敕具官某男某尔父老在郎潜表还官政且厚引年之宠用推任子之恩试以匠员续其门绪即宜祗命勿替承顔
　　都官员外郎致仕卢器男洪可试将作监主簿制
　　敕具官某男某尔父着中台之籍预外朝之联来上奏封求还时事愿囘挂冕之泽用为肻构之荣尔滋服义方祗勤孝养往参匠属庸示朝恩且慰家严之情勿忘子舍之恪
　　都官员外郎致仕王琥男駥可试将作监主簿制
　　敕某男某惟乃之父有着在廷尝授经于藩房旋倅政于州服以疾谢事援比乞恩用试秩于匠员俾承顔于子舍慰兹挂冕勿替为箕
　　虞部员外郎致仕王周男某可试将作监主簿制
　　敕具官某男某尔父少从官政晩寘郎曹年及杖朝表求解绂愿以归休之渥移为似续之荣稽用朝彞俾参匠属往佩起家之宠勿忘肻构之言
　　虞部员外郎周徳延男庆之可试秘书省校书郎制
　　敕某男某台郎员外于法未当任子朕愍告老之士着推恩之令使夫养者有禄退者无戚恩用延于似续义足感于耆艾尔父年合礼经秩在虞衡章言公车谢去官政举用兹典往试秘局当思进宦之难勿忘奉养之恪
　　故王徳基男咸有可閤门通事舍人许持服制
　　敕具官某男某朕悼师帅之臣殒边隅之任思究哀荣之典并推似续之恩以尔出自勳门本诸忠教着籍廷臣之次典谒天墀之华遘于闵凶越在哀疚览遗章之所请怀前人之弗忘特升宣纳之名俾进近严之列聴从终制勿替移忠
　　河北都转运使吴鼎臣遗表奏亲孙男承规传规竝可试将作监主簿制
　　敕具官某孙某等向选尔祖使漕朔方甫寄剧烦遽嗟奄忽览观遗札采录诸孙用开允于绪言俾钩稽于匠属咸思祖服之重往承朝渥之优
　　防州路转运使杨文举男彦诚可试秘校制
　　敕具官某男某尔父委之使传往恤吾民章言公车祈任及子且勤巴徼之逺用延世赏之荣优以校文试于秘省兹为渐陆勿忘起家
　　淮南转运使李仲偃次男孝直可试秘书省校书郎制
　　敕具官某男某尔父久以清徳厚行名称朝廷方委将漕之烦来援任子之法尔滋承风训莹有神华宜试秩于秘丘用起家于名阀勉修逺业祗服茂恩
　　故宁逺将军知棣州田彦晏长孙忠俊可溪洞都巡检故知富州田承亮弟承喜可银酒监武知富州制
　　敕某等族依边徼世奉阙庭能抚种人善静吾鄙属大门之殒【案此句有脱误】得使部之奏陈宠以宪联授之级当倾输于忠力以承嗣于前人
　　故麟州乌噜族下班殿侍三班差使罗佑亲男崖可本族副都军主制
　　敕具官某男某以尔族居戎落代服忠图内正声明逺为保障阅守臣之通奏言尔考之沦亡用稽世袭之科俾锡军幢之号益思固圉以美克家
　　满济罝勒噶卜楚男罝木磋沙克罝伊实男吹罝勒沙克罝庸苏男斯结斯清矩嘉奇正男戬巴勒沙克罝扬摩男细斯承续制【案满济罝勒噶卜楚原文作防家叱噶龊罝木磋原文作兼卒沙克罝伊实原文作舍家也结吹罝勒原文作穹毡落沙克罝庸苏原文作施家药四卒斯结斯清原文作厮结四青矩嘉奇正原文作俱家欺征戬巴勒原文作胆彪沙克罝扬摩原文作舍家养抹细斯原文作惜四今竝依唐古特语改正】
　　敕具官某惟尔之考弈世居边内拱朝风外扞吾圉奄从丧逝良用哀矜阅本帅之奏陈求遗孤之承续即其戎落授以军酋咸率忠诚勿隳先志
　　集贤相宋庠妻淮阳郡夫人胡氏可成国夫人制
　　敕朕慎调元之任尊置相之仪选诸具瞻用正名于茂宰迹其内助复加恵于小君且明朝礼之优实旌壸则之茂某官某妻某氏矩仪淑慎族望华腴四徳之教婉从二物之经参济嫔风以穆家事用修惟乃夫子之贤膺我弼臣之举义由协济恩用襃嘉胙而成国之封光乃庆门之合采车进饰象服益宜往钦名数之华逾奉箴图之训
　　平章事厐籍妻彭城郡夫人刘氏可进封彭国夫人制
　　敕朕以枢衡大柄属于耆俊之臣乃用车服殊章旌其贤善之室盖进弼之任重则加恵之典优详按朝文敷施邦采迹通规而惟旧昭恵问而则新具官某妻某氏柔正含风闲华表性挺生阀蹈四徳而无违来归徳门经二物而有助向用哲夫而图政已自小君而进名胙之大彭宜是象服适中阶之命相惟内壸之配台有升庸进秩之襃昭积行累功之致滋峻起家之美进开成国之封恩数益华仪品参称当思名器之旌礼尚勤图史之诏言往服宠灵永孚嘉告
　　故引进使果州团练使王克忠妻上党县君石氏可进封武威郡君制
　　敕具官某妻某氏尔之所天尝经事朕忽成沦逝良用尽伤愍饰之恩既加于密印疏封之渥更及于帷堂以尔族茂华腴徳彰韶令服攸箴于图史躬乃职于组紃攸遂靡讥歼良遽及特升荣于郡甸慰衔恤于家闳宜誓柏舟用防綍命
　　故引进使陵州团练使王克基妻张氏可封清河郡君制
　　敕朕愍亲信之逝有怀若人推封胙之恩用慰其室具官某妻某氏挺于冠族躬乃柔仪作合公侯之门昭宣图史之训行无攸遂痛在未亡追用所天之劳申加益地之典进疏郡甸昭示朝荣弥敦正淑之规以对襃嘉之命
　　济州防御使张茂实妻刘氏可封彭城郡君制
　　敕具官某妻某氏出髙华之族禀柔婉之风懿范交修宪言祗率属岩下之衞方用乃良而闑内之封宜优异等特疏荣于望郡用申宠于名城往祗茂恩益敦淑履参知政事髙若讷姊陈宗古妻可封文安县君制
　　敕亲有立爱之言泽存及族之义况近司之预政为同产以祈恩义有可嘉朕亦何爱具官某姊某官妻婉静有仪贤和自饬从所天而不达誓已志而未忘览仲氏之善言叙共姜之守节兼囘毖祀之渥冀得宠章之封析以县田胙之汤赋往祗茂泽弥勉柔风
　　礼部尚书同中书门下平章事文彦博妹信安军判官成伟妻可封永康县君制
　　敕本根盛者枝叶茂焉庆既发于名门泽宜覃于胜族以尔具官某妹文氏矩仪闲逺思理详和归于令人绰有贤范虽荣珠履之伉未彻粉田之封惟时哲兄任我元宰沿亲闱喜爱之志移合宫进胙之恩因求綍章愿啓汤赋有美谦恭之尚兼图孝爱之嘉特疏县壤之腴俾献慈堂之寿并伸前宠式表重荣
　　张方平女故殿中丞蔡天申妻张氏可封寿昌县君制
　　敕某氏尔父徳善在躬参贰机柄均劳于外得谢朝廷延赏致恩国有旧典尔徽柔庄静嫔于庆门锡以邑封庸示襃宠思永燕誉宜其家人
　　长安县君可封仁寿郡君制【案长安县君上脱某官某女等字】
　　敕具官某女某氏昔师臣张禹病汉文帝车驾临问之禹以爱女为言乃知常情之所不免也今吾肱臣所亏墨奏犹湿且有安昌之请求益石窌之封矧婉范夙成恵问有淑宜裂多城之壤用增汤赋之田钦对茂恩勉循懿矩
　　定武军节度使承裕第六女遂宁县君赵氏可进封长乐郡君制
　　敕某氏淑婉有仪嫔于良士同天之庆均逮宗亲锡封名城用为华宠
　　磁州防御使承亮等女可竝封县君制
　　敕某等穆有性范秀发天支已茂秾华之风犹疏汤沐之赋经祝延之纪节广惇叙以推仁特啓县田用招邦族往祗宠数尚勉柔仪
　　防御使宗旦等新妇可竝封郡县君制
　　敕具官某妻某氏朕以震诞之辰因祝延之庆旁均恩施近泽本支以尔族茂防华体闲性正少服公宫之教居佩女师之篇作合宗藩协恭巽馈遘枢缠之纪节睦族以敦仁用疏【郡君列郡县君佳邑】之封式允大宗之请析而汤赋防我綍恩
　　右领军衞将军克修所生母李氏可封南阳县太君制
　　敕惇叙之爱所以睦宗藩封胙之恩所以厚邦典以尔具官某母某氏性为淑哲族本华腴因乃子之祈恩属大宗之献状特疏望县用锡美名宜防渥茂之思益蹈谨良之戒
　　左龙衞军大将军饶州刺史承翊亲育母霍氏左金吾衞大将军舒州团练使颍国公从谒所生母郑氏右千牛衞大将军文州刺史宗敏所生母范氏可竝封县太君制
　　敕朕以扶厚人伦纠绥邦族爰及祝延之庆宜推天叙之恩以尔具官某等所生母法度自将矩仪兼劭挺生宗哲参茂本支适因震诞之辰来控疏封之请且将崇孝亦用广恩特优县甸之名姑徇藩房之美滋敦柔范益服宠章
　　左监门衞将军宗翰所生母刘氏可进封县太君制
　　敕天下之风莫先于孝门内之治必本于恩某母某氏性婉而和徳柔且正实生宗子乃领衞屯来祈汤沐之封用顺劬劳之报胙之名邑锡以命书往钦茂恩益修懿矩
　　右江溪洞田州知州黄光倩母阿侬可封宣化郡君制
　　敕某氏尔服于遐荒克有材智料籍丁壮劳勤显闻锡以命书用为宠劝
　　皇弟安徳军节度使华原郡王允良乳母王氏可封永寿县君制
　　敕具官某乳母某氏少率姆训善治礼防于藩邸有保阿之功惟朝家敦崇睦之典需章有请旧恩弗忘宜疏汤邑之封姑徇藩王之愿益图淑慎进服宠荣
　　赠镇江军节度追封丹阳郡王守节乳母徐氏可封髙平县君制
　　敕某乳母某氏朕睦邦族之良愍宗藩之逝延録保阿之旧申加封胙之恩析用县田进为汤赋尚慎柔嘉之履往钦褒叙之荣
　　贵妃大姑张氏可特授典正制
　　敕掖廷建职参绾内司宫正有僚分条近职竝图才淑选侍宸严贵妃大姑某氏族茂髙华徳昭婉穆少服大家之训早闻良袂之风入践秘涂益彰柔范宜升司正之掌滋示宠名之华往服茂恩恪思慎履
　　贵妃第八妹张氏可封清河郡君制
　　敕具官某第八妹张氏挺生庆门参懿柔矩服宪言而有自谨姆教以无违通籍掖庭预长安之外戚选名舆地胙列郡之封君往钦汤沐之荣益懋柔嘉之徳
　　贵妃乳母周氏可特封长安县君制
　　敕某乳母周氏柔谨资性保阿有勤阅椒掖之上言求粉田之锡号移别恩而用授明前恵之聿图胙以县田为之汤赋尚勉循于懿矩往祗服于茂章
　　徳妃位聴宣夫人张氏韩国夫人位聴宣夫人张氏竝可封掌膳制
　　敕某等资承淑茂选侍禁严钦柔范以无违蹑秘殿而有裕亲承音防益慎矩仪用醻年序之劳稍进膳羞之掌兹惟襃渥勿替恪恭
　　魏国大长公主亲外孙女钱氏可封寿安县君制
　　敕朕惇叙之恩尤尊于外馆彚征之吉宜择于近支以尔某族本华腴性资韶令世素传于带砺言早服于箴图属贵主之为言乃贤女之攸出宜疏汤赋用锡县田往承渥茂之封弥服柔嘉之尚
　　文恭集巻十九
　　钦定四库全书
　　文恭集巻二十
　　宋　胡宿　撰
　　外制
　　蒋堂可礼部侍郎致仕制
　　敕非达人无以蹈止足之美惟贤者乃能洁去就之分睠言旧徳适殿中兵援经礼以露诚抗封章而还政且优哲艾用遂晏安具官某才粹而文道冲且正体风识而尽逺怀资术而本强进直计枢之严比歴藩房之重老于政事故吏道之可师式是风华惟名教之为乐绩宣中外治盛东南引周任之有言遵祁奚之请老朕方希古忠厚惜时耆明稔闻归志之坚姑从缮性之适闵劳烦事就成美名周官亚旅之联春卿宗伯之贰峻是仪等昭我恩章勉尔啬和以永遐福
　　王涣可太子賔客致仕制
　　敕礼耆齿尊旧徳所以尚贤存道体厚仁俗所以弼化矧吾谢事之老夙怀经哲之风前识表防髙蹈知止属兹成飨之庆命以增秩之甄用奬耆明且嘉澹退具官某懿徳攸好雅行是躬起王国之烝髦资名门之济美被服儒术缘饰吏文申翊宗藩曾恵训之不倦艾服官政固强力之未衰时用钦于老成世方期于防进而能独拔昬俗褫去华轩率经礼之攸行务名教之为乐固以昭正素之履耸贪偷之风惟朝廷嘉尚之恩下岁时存问之诏而神明克壮志虑弥冲会熙典之涓成贶茂恩而进序升宫朝之调防适林岫之晏安姑遂松乔之游亦惟绮季之旧往服休命益御太和
　　蔡黄裳可右赞善王稹可太子中舍人苗存可大理寺丞刘制可大理评事竝致仕制
　　敕某等壮年游宦皓首栖迟岂不尔劳尚困于选以年力之疲曳厌王事之驱驰自陈日侵愿谢时使京师进秩朝序升联竝增轩冕之华且慰丘樊之逸
　　许上达可太子洗马谢元振可守国子监丞竝致仕制
　　敕某等濩落暮年间闗常选及此疲薾愿从归休意有嘉其自陈礼难强其不及聴还所任之政兼图既往之劳洗马进联上庠丞秩且旌沿牒之久足慰挂冠之归髙牧可太子洗马徐渥可守秘校竝致仕制
　　敕某等调集中铨防承列掾或已及皓首或稍厌折腰竝附郡邮愿谢曹事有嘉知止用示宠甄储禁洗马之荣秘丘抱椠之美式光归志宜体优恩
　　刘忠信可太子中舍人致仕制
　　敕某本治曲台之经屡更大选之集衰迟已至疲薾自言愿解一同之章允从三径之适嘉其审分宠乃谢归进朝秩于奉储致官劳于娱老
　　李备可太子中舍人致仕制
　　敕某久从铨唱防预宾筹稍疲管库之劳且有挂车之请少尽风力老归丘樊宜锡宠恩以娱晚志擢防储寀进服朝闱足为里闬之华尚从廪稍之急
　　艾介石可太子中舍人致仕制
　　敕某早集选部晩至纲曹自陈年疾之余不堪官使之剧愿从谢事当有推恩特升储宷之华用为家闬之宠姑从所欲勉务自将
　　杨令望可太子中舍人致仕制
　　敕某少壮服官衰迟作掾能知经礼之训愿谢纪纲之劳止足可嘉归休宜宠用寘宫坊之秩往为里闬之荣佚老在兹只命无忽
　　张随可太子中舍人致仕制
　　敕某本阶经术之进歴趋选集之劳比至都纲则已皓首乞身有请谢事为髙用迁储寀之华以慰里门之式尚思佚老当体推恩
　　孙可度可太子中舍人致仕制
　　敕某尔少壮服官久间闗于铨集衰迟仕郡尚黾勉于纲曹居多几案之烦自陈齿髪之迈愿还初服且寛至诚
　　姜湛可太子中舍人致仕制
　　敕某本由治经早预从政甫备列卿之属且厘外局之烦引疾自陈谢事为请宜从药石之便难勉筋力之为宠以储僚慰其暮齿尚勤辅助当体寛优
　　韩松可太子中舍人致仕制
　　敕某尔身为绛簿籍在铨流已过亥人之年颇嗟离耋之日能自言于州郡求归老于田园宜进奉储之华以为挂冕之宠足荣故闬且慰頽龄
　　赵维可太子中舍人致仕制
　　敕某奋由一经困于久宦逺任州纲之剧自陈年老之衰求解所官且还初服能遵经礼宜有朝恩升储禁之为僚宠家园之佚老尚勤辅助往体寛优
　　孟朝宗可太子中舍人致仕制
　　敕某少超选格晩至州纲展公力而弗遗佩官箴而无缺自陈衰齿求谢剧曹审分可嘉归休足乐宜进承华之秩用为故闬之荣往服寛优自从颐养
　　张正可太子中舍人致仕制
　　敕某治经中科沿牒署令久预铨流之集自陈年力之侵愿解县章求返初服愍输劳之且久在知止之可嘉宜升寀于宫坊俾增荣于家墅
　　郑崇徳范振竝可太子中舍人致仕制
　　敕某等进升仕涂淹移铨序或为列郡之纲纪或寄大邑之歌竝迫暮年自陈老病愍驱驰于职事聴颐养于精神宠僚选于承华服朝荣于故闬用光晩节当体优恩
　　李逢可太子中舍人侯允恭可秘校竝致仕制
　　敕某等或治经服官或入资署吏亶无遗力咸有积勤至列郡之纪纲任词曹之参佐自陈暮齿且白緜疴难强没阶之趋愿从挂冕之逸特升僚于东禁用试秩于秘丘以慰归与且嘉劳止
　　赵穆可太子中舍人马宗谅可监丞竝致仕制
　　敕某等除吏且久秉事亦劳尚滞中铨俱以皓首能量已分自白齿衰愿辞印绶之劳得从井臼之逸聴谢官守仍宠朝荣秩以储僚丞之学省俾兹燕适往服寛优苏维岳王敏竝可太子中舍人李克明可国子监丞竝致仕制
　　敕某等早集大选参服外勤仕至右曹长于剧邑或引年知止或援疾自陈愿归休于田庐求谢去于州县咸从今欲并叙往劳秩以奉储丞于太学慰兹迟暮便乃养颐
　　韦陟可秘书丞致仕加上轻车都尉制
　　敕某朕向者拜贶于郊覃渥在位尔时谢事法当推恩涣号早行余泽未究宜迁级用信教条就防吾恩且慰而志
　　吕佐可衞尉寺丞致仕制
　　敕某粤从版授真勾簿稽以侵西夕之年颇叹东隅之失愿还官事归老家园特优列寺之丞且慰挂车之意
　　杨贽可衞尉寺丞致仕制
　　敕某补吏以訾上言称疾求谢逺方之牒愿挂下泽之车用迁衞府之丞俾就家庭之佚听而辅养体我寛优
　　孟元亨可大理寺丞致仕制
　　敕某早趋选集晩滞勾稽自陈衰老之侵且有乞身之请嘉其知止宠乃归休用升廷尉之平以慰南冈之步
　　皇甫采可大理寺丞致仕制
　　敕某早集铨流晩为郡掾不惮斗筲之役颇用簠簋之修自白暮年愿返初服宜承棘路之授且宠荜门之归当服寛优往从怡适
　　吴旦可国子监丞致仕制
　　敕某尔早集都铨才至诸掾揣薾然之衰干识知止之大方乞骸以归税驾良善宜宠上庠之秩以为旧社之荣
　　郑有斐可国子监丞致仕制
　　敕某早从调集晩滞勾稽自陈齿发之衰愿谢簿书之役服劳有自知止足嘉用丞庠学之荣俾遂丘樊之适尚续以廪勉修于家
　　张太一可国子监丞致仕制
　　敕某少壮从宦迟暮倦游来辞下泽之劳愿从初服之逸进丞学省参列京司俾药石之善持聴丘樊之自便往究余齿当体至恩
　　石待问可太常博士致仕制
　　敕某早以敏文阶于俊选中婴废免再用叙收遂班文石之朝已迫虞渊之景进趋良苦疲薾可矜以其早防先朝尝承大对特升司蕝之局用光挂冕之归往服优恩以究余齿
　　赵真卿可大理评事致仕制
　　敕某尝任勾稽之员坐受雇更之入自罹废免寻命叙收掾于峤南辞以亲老来谢官使愿从家居尚矜造士之余特宠法卿之属勿忘奉养当体寛优
　　翁奭可和州司马致仕制
　　敕某早入铨流适随掾牒附邮引疾谢事乞身聴解纲曹即授上佐仍优廪给当识台恩
　　吴髙可抚州长史致仕制
　　敕某少隶牙门晩有班籍以年力之疲曳愍王事之驱驰即其本邦授以上介俾从安逸当体寛优
　　穆介可华州长史致仕制
　　敕某早直秘寝之联尝赞禁阍之谒中因罢黜寻复甄收自陈年力之衰愿谢斗筲之役特优上介当体寛恩
　　李仲连可左清道副率致仕制
　　敕某前朝近支南国余胄早有庭臣之籍比乘使者之轺烦局所更敏用无滞自陈年疾之瞀愿辞时使之劳副东京二率之联参属官四品之列嘉其知止慰乃养疴尚体寛优忽忘辅助
　　张保和可右清道率府副率致仕制
　　敕某名存班籍年合礼经能省已以自陈愿乞身而待尽嘉其知止率以副员尚为逸老之荣往钦从欲之恵
　　姚可久可左监门衞大将军致仕制
　　敕某执技以进歴稔且长尝首太医遄正诸使比阅奏封之上自陈年力之侵愿谢见官良合古谊俾升环衞之列仍假折冲之名当体寛恩以从佚老
　　宋荣可左屯衞大将军致仕制
　　敕某早縻勇爵尝当军锋奋士户之积劳用边闗之勤略寘诸环衞秩以折冲自陈年力之衰不任军旅之役愿谢时使得从家居闵烦防衞之劳聴遂燕申之适益升屯衞当体寛优
　　钱子穆可左监衞将军致仕制
　　敕某服在内联绾于外务薾然疲役迫是暮年因郡邸以为言求家园之佚老聴还时事尚宠衞屯往服寛优自勤纳养
　　耿从政可左领军衞将军分司南京致仕制
　　敕某领使亲宅典戎近藩早称干能比更委使阅奏封之来上陈老疾之侵衰愿解兵防乞分留务愍年力之少尽勉医药以自持进升环尹之名闗领别京之衞仍俞子舍之请就即县斋之安当体至恩以究遐福
　　陈允恭可左监门衞将军致仕制
　　敕某中预禁联外监屯旅当畨禺之卑湿苦毒雾之薰蒸重膇成疴步趋难力表解近墀之职言求环衞之名愿寻疾医且谢时事竝俞所请勉务自持
　　柴贻宪可左骁衞将军致仕制
　　敕某世承累组之华朝赖敏材之用籍使联之旧早服禁严司邦宪之平屡当审克颇着平反之效稔闻干裕之声衰疾自陈归休为请特优环衞之秩用适燕居之宜尚体曲恩往怡晩节
　　刘吉可右领军衞将军致仕制
　　敕某少壮驱驰晩暮疲曳尚有最凡之目未经甄陟之科自陈齿衰求谢官使有嘉知止为叙前勤优升拱衞之名寛赐燕申之适悉从尔欲尚服兹荣往遂嘉贞益颐眉嘏
　　文恭集巻二十
　　钦定四库全书
　　文恭集巻二十一
　　宋　胡宿　撰
　　外制
　　皇侄宗鼎可赠邠州观察使追封新平王制
　　敕凋落近支感深于邦族追加愍防恩究于国章某信厚存诚温恭表质克禀燕诒之庆有光敦叙之风鸣玉奉朝剖符领郡顾年涂之未艾在志力之允嘉遽感疾以归全为废朝而兴叹特襚观风之印仍班析壤之圭用昭追逺之怀兹示饰终之典庶几营魄尚识宠灵故太子太师致仕任中师可赠太子太傅制
　　敕义重股肱之亏礼尊冕服之襚务崇恩厚取究哀荣矧闻政之旧臣早秉钧以陪朕乞身未几复魄可嗟追怀鹄髪之良宜厚密章之饬具官某体行明洁志虑忠纯有秉彛经哲之风兼砥节首公之操图其宿望屡烦方面之行资厥老谋尝预几庭之访比均劳典还守本邦曾是壮猷亶无遗力来谢时事闵烦老成俾参绮季之游姑遂松乔之适遽闻薨落良用防嗟睠旧人之弗忘挹余芬之未泯追加宫傅之秩增慰圹宵之灵恩礼若兹营魂尚识
　　故四方馆使新州刺史王克忠可赠引进使遥郡团练使制
　　敕禁近之臣尝经于委使哀终之典当厚于追襃以尔具官某阶胄绪之华兼器干之敏歴更烦局洊聘殊疆防使指以无违奉官箴而有恪晦明生疾奄忽收神短歴可嗟愍章宜及进升使范参领军团庶荣厚穸之游尚识治朝之渥
　　故洛苑使任承亮可赠正任团练使制
　　敕具官某襃恤信臣匪常于邦典追旌死孝用笃于人伦以尔行义修明材谋敏劭入只禁奥履谨畏而寡尤外治剧烦资恪勤而能力侍承亲疾逾歴旬时药必务于先尝目曾无于交睫因刲其腹遂陨厥躬可谓杀身成仁舍生取义在竭诚之足感何与善之可疑特厚卹章用嘉纯孝襃进戎团之秩申宠圹宵之游庶几营魂尚识恩礼
　　故文思使遂州观察使史崇信可赠振武军节度制
　　敕亲倚之臣忽嗟于殱落追襃之典用究于哀荣具官某材则敏通性惟谨质给左右之事能寡于悔尤服内外之劳克宣于忠力方任能于宿卫俄遘疾于晦明奄至沦亡良深悲慨追用节旄之宠申加印绶之荣在恩礼而有殊尚营魂之无忽
　　故庄宅使李希及可赠眉州防御使制
　　敕崇让之风以损已为美愍饰之法用襃先曰荣具官某性蹈谨孚行称笃实尝歴近严之侍屡更烦使之劳享数弗融殱良已久生有庆灵之积蔚钟似续之良缵考以忠在朕之右请回迁秩之典求赠乃亲之官美志可嘉恤章奚爱追升军御之重集增使范之荣尚歆予恩往告而第
　　李怀赟可赠防御使制
　　敕奉使宣勤既凝于前绩念劳甄往宜贲于厚恩具官某性本谨良材惟干裕任乃居于亲信行则寡于过尤遘疾晦明收神冥漠适予心之轸怆览而俪之控陈进饬台恩追崇使范惟禀灵之匪泯尚御侮之歆荣赠虢州刺史种世衡可赐成州团练使制
　　敕朕纪疆臣之劳愍戎翰之逝载加贲典用洽至恩具官某深沈有谋劲干能力屡奉典戎之寄颇着忧边之勤馆舍早捐鼓鼙增怆已伸刺部之赠益峻团兵之名魂而有灵歆我兹渥
　　宋昱可赠供备库使制
　　敕某向以廷臣委之县道防五溪之杂种掠数雉之孤城能率官军出支贼党不幸遇害遂陨厥躬有嘉死事之忠已举録孤之典曲加赠礼擢正使联恩足慰于圹宵义亦矜于孝嗣营魂有识名秩是歆
　　故供备库副使李随可赠供备库使制
　　敕某素推温谨早侍禁严出防外兵甫还南服属婴无妄之疾遽兴不淑之嗟有怀恪恭载深伤防特推卹典用正使联歆我漏泉之恩慰而游岱之魄
　　邓惟素可赠供备库使制
　　敕某恩以恤往者爱之殊仁不遗旧者厚之至以尔夙将谨力逮事储坊奉颐防而必恭慎言枢而寡悔援乃纂图之庆比参侍幄之华寻迁隶于外庭俾亚承于诸使勤庸有积命秩未优遽闻丧逝之音良轸衋伤之意特正名于使范用纪绩于铭旌尚识纳言往歆渥泽贵妃母夫人曹氏曾祖旭可赠秘书丞祖靖可赠祠部员外郎制
　　敕崇戚畹之贤已胙封于成国襃祖服之美益宠贲于庆闳具官某履素蹈和含章用晦早怡情于丘壑弗婴志于轩裳善既积于家庭庆乃滋于宫掖推本源流之出恭延恩施之隆追建礼之禋曹疏秘丘之丞秩用示圹宵之宠尚歆朝綍之荣
　　皇后侄女壻故西染院使刘永清可赠诸司使遥郡刺史制
　　敇某夫葛藟之防既厚于本宗则葭莩之亲宜延于异数以尔材资通敏性尚简温介诸使而有声干乃局而能力逺图未究壮齿奄零览长秋之上言乃中宫之外属宜优襃恤用厚常均持正直于内联复兼荣于列郡庸示漏泉之泽尚慰圹宵之魂
　　故贵仪曹氏可追封贤妃制
　　敕存着盛阀没有令名念贤善之早沦寖逾年祀顾襃荣之须称益峻品仪以尔故贵仪曹氏参服宪言交修懿矩选自元功之后嫔于禁掖之中逮事先朝早从后掖收神惟寂缅太素之何归留范弥芳蔼秘庭而未巳申修茂典追宠列妃用昭恩礼之殊且旌才徳之茂惟淑灵之未泯尚名号之是歆
　　宜州刺史宗实故所生母任氏可追封县君制
　　敕朕厚人伦之风笃戚藩之爱饰终有典教孝为宜具官某故所生母任氏蹈履柔风诞育宗子曾享年之弗永何先露之易零大宗以闻近支有请宜疏名邑之赠以慰寒泉之思没而尚灵歆我朝宠
　　徳妃侄亡妻张氏可特追封郡君制
　　敕某妻张氏诞生庆阀蹈履柔风早归旧徳之门尝疏名邑之赋稔彰淑哲骤委韶华托属列妃实有葭莩之戚祈荣望郡用开汤沐之封式示愍章且旌婉范庶几近魄只服追恩
　　观文殿学士尚书右仆射贾昌朝曾祖纬赠太傅可赠太师制
　　敕人乃本于祖郊以飨夫帝故朕斋明肃僾徧祼世室淳濯只栗亲祠泰坛福既降而孔皆泽罔幽而弗暨矧吾宰路之旧宜伸祖服之襃某首冠民宗才经王体文采表于来世名声动于前朝盖源深者流长而徳盛者庆逺臧孙之善乃有后昆考父之恭是开达者惟燕诒之醲徳挺端右之令孙光辅本朝早追崇于前傅防成熙事用进陟于维师宠乃曾门优我时徳宜肃将于鬯酒往只告于文人
　　观文殿学士尚书右仆射贾昌朝曾祖母鲁国太夫人栗氏可追封燕国太夫人制
　　敕王假有庙能享亲以厚先礼行于郊大报天而尊本极幽明之际充覆焘之间竝贶美祥毕覃惠泽矧惟旧徳怀乃先慈宜更大国之封以为曾庙之宠某氏出髙华之胄归盛徳之门居穆言容动循法度服共俭之训中馈是防垂贤善之风后昆以大时予旧宰惟尔令孙材居国栋之隆庆表里门之盛是宜象服遂荒大东防成报本之仪益进追先之典采蘩之咏早契召南析木之津抑惟燕旧申昭异数尚贲淑灵
　　观文殿学士尚书右仆射贾昌朝曾祖母崔氏可追封秦国太夫人制
　　敕郊以报其本故髙燎用升恩以究于下虽重泉无漏所以承天地之竝贶昭人只之普施矧吾旧徳之宰有怀曾妣之慈宜厚饰恩用追来孝某氏挺生名阀作配宗公循召南之国风能承先祭佐夫人之家事罔间内言贵范留芳后昆滋庆令孙嗣服曩时相予尝稽旧典之文巳进小君之号属成熙事益举显章介于山东齐为成国之大胙夫闗内秦盖故都之雄尚歆加地之恩弥笃髙闳之祜
　　观文殿学士尚书右仆射贾昌朝祖琏赠太师可特赠中书令制
　　敕昭孝息民礼莫大于郊庙保姓受氏徳必本于宗祧熙事遹成恺泽均被惟中台端右之重资大门庆善之余用峻朝荣聿崇人本某深中直质强学敏文早彰秉徳之彞弗更为善之度行髙前世惜人爵之未充庆在后昆果栋臣之间出谟谋三事仪长百僚向用纉祖之文已宠维师之位属成大报防泛茂恩申纳内史之书进崇右相之秩凤池益贵鳣序增华尚歆告第之恩足慰佳城之魄
　　观文殿学士尚书右仆射贾昌朝祖母胡氏可追封魏国太夫人制
　　敕朕饬斋辂只见于清庙备法物肆类于后土徳产之致精意以享尊大道配严祖所以明事上之礼教天下之孝既翕受元祉则敷施惠泽不独专卿厥美亦使褒优其先况我大臣敢格旧典某氏出髙华之胄归名胜之门躬四徳之贤少服从于姆教经二物之善早辅佐于君子遗风尚穆来裔寖昌燕翼有孙元耆在望向正名于岩弼已锡号于参墟泽既漏泉礼宜加地晋之始赏魏则大名参稽于朝进胙而国益峻襃封之典尚只渥茂之恩
　　观文殿学士尚书右仆射贾昌朝父注赠太师中书令特赠兼尚书令制
　　敕朕祼于祢室明发有思郊于泰坛升侑如在惟天人相与之盛有臣工协赞之美言念乃考岂不尔怀矧吾揆路之贤早承家庙之祀宜襃先正用峻追章具官某学洞本元行中仪表早振端朝之誉蔚怀表世之文藏用弗伸早郁王官之次乃终有耀挺生时栋之材冠别殿之仪形席文昌之端右朕所体貌尔有庆灵爰当图任之辰巳峻襃封之典锡之右相崇以维师属郊报之修成在国章之洽举益进中台之令申贲圹宵之游弥表显于家闳尚钦只于朝宠
　　集贤相宋庠曾祖骈皇赠太傅可赠太师制
　　敕朕攷慎才杰缉熙政谋得诗雅岩岩之瞻属以时柄用春秋尊尊之谊襃厥曾门所以崇立辅之仪厚追逺之典具官某曾祖某履和含正厚徳秉彞服展季之小官恬弗以怪韫次公之逺业郁未及伸庆乃垂于后昆时则生于上哲屏藩左右冯赖谟谋向总几庭巳峻襃先之典今升宰路益疏进等之恩贲宠维师增荣私庙往修一卣之告尚歆八命之章
　　集贤相宋庠曾祖母王氏可追封齐国太夫人曾祖母丁氏可追封魏国太夫人制
　　敕夫孝必务于本礼不忘其先朕选栋材之隆任以台宰图曾世之懿峻厥仪品虽襃贤之礼优亦本祖之义着具官某曾祖母某氏贤明异禀法训躬行修祭职于采蘩承其先祖泣报囚于丹笔裕乃后昆时惟哲孙都我茂宰前陪枢幄之论追用密章之褒名爵既新汤沐宜钜进胙东齐之壤升优全魏之名滋宠营魂尚识恩礼
　　集贤相宋庠祖曜累赠太师可特赠中书令制
　　敕朕选有徳相大政惟是名数之重进都岩廊则宜爵命之加并崇祖庙示庆源之所本亦襃典之攸先具官某祖某蹈道淳深诒谋清白浚都之贤好善世则有闻太丘之徳可师位曾未达遗恩在物留庆钟孙挺生时栋之材进膺衮路之拜用乂于我实惟尔先迈种之美所滋裕后之祥乃茂昔枢柄之云总已贲维师今鼎席之是居益兼右相襃荣偕峻庆灵弗诬歆此纳书保尔显阀
　　集贤相宋庠祖母贾氏可特追封楚国太夫人制
　　敕亮天工者政之先尊人本者义之率惟国爵之重弥大于孙谋则家庙之荣益延于祖配所以厚民风而昭国体也以尔具官某祖母某氏贤有至行穆着柔风作合名门尽防共中馈之美交修善道得辅佐君子之宜覆育垂慈燕诒着庆惟孙经哲若时奋庸进增汤赋之名升荐密章之刻句呉已宠全楚用荒尚歆告第之荣益右充闾之美
　　集贤相宋庠父玘累赠中书令兼尚书令追封荣国公可进封郑国公制
　　敕相王室者徳之盛尊考庙者孝之隆惟庆源之深长则灵气之回复时乃冢嗣柄吾大钧属当赞防之辰爰举纳书之典恩礼须究名数乃宜具官某父某位不配才性惟合道诚心恕物仁何止于放麛隂徳在民庆乃昌于纳驷挺生良器用乂本朝向总率于繁机已进襃于先烈三师升冠二令兼荣今膺拜于文昌益进疏于大国遂荒原武寔曰陪京弥昭爵命之崇滋厚烝彞之荐尚歆祢室益右庆门
　　集贤相宋庠母王氏可追封越国太夫人母髙氏可追封汉国太夫人母王氏可追封秦国太夫人母朱氏可追封燕国太夫人制
　　敕岩路延登有国繄其弼亮亲庙崇饰故事着于追襃谊惟继嫡之均时乃宠灵之洽具官某母某氏柔明着范淑哲含风以门阀之华来嫔盛徳因图史之训居法宪言存着善猷没章遗懿右乃哲嗣践于中阶妥当枚卜之初弥积先慈之感愍章前峻胙典益加攷按舆地之图进崇大国之号用昭庆善胥于恩荣庶几原穸之灵尚识治朝之渥
　　集贤相宋庠母钟氏可追封晋国太夫人制
　　敕任天下之重国以贤为本稽内治之则母以子而贵况存着慈范而挺生杰才时则相予庆縁裕后宜举追襃之典用旌贤善之风具官某母某氏出髙华之门蹈柔嘉之则来仪名阀承训大家间于两社之占实生哲辅徙乃三邻之学遂跻大儒属当肇位之升倬冠烝髦之首粤从枢筦入正台阶载崇陪幄之联弥动累茵之感襃章前峻淑徳益宜进胙参墟之封增昭亲庙之懿厥灵不泯兹渥是歆
　　吏部侍郎同中书门下平章事文彦博曾祖崇逺赠太保可赠太傅制
　　敕朕崇飨九房昭孝万防馨香格于上下徳罔弗歆恩施浃于幽明仁斯为盛乃睠同寅之辅裁成右飨之仪申饬愍章襃崇曾世具官某素风传世美徳在躬行固重于本邦位不配于髙行前言多识被河汾旧学之资惠政所孚留蒲宓字人之爱实启贻孙之庆孚膺上相之求自甫正于中阶已迨甄于上衮熙成有典覃施及先益尊帝傅之名用厚台臣之数庆余所复歆告其承吏部侍郎同中书门下平章事文彦博曾祖母宋氏可追封魏国太夫人制
　　敕朕以孝飨熙成灵恩均被礼柄臣之重既孚号于大庭尊曾妣之慈复纳书于私庙具官某曾祖母某氏柔仪异禀淑徳少成本育粹于名宗早来仪于庆阀躬采蘩之法度先祭是承茂来叶之燕诒后昆以裕令孙挺出上宰冠居向膺枚卜之求巳攷胙封之典逮兹均施益用追先伻来舆地之图优封大国之号采章兼饬名数载加尚淑魄之有知歆愍章之既渥
　　吏部侍郎同中书门下平章事文彦博祖鋭赠太傅可赠太师制
　　敕朕宗祀五室合祛三神广烝烝之风参侑于祖考推尊尊之谊施及于臣邻用加惠于大门示本恩于上相具官某祖某循持雅行惠迪善猷自州壤以推风繇家庭之储祉孙谋诒厥资狐突善教之忠达者兴焉赖考父滋恭之徳若时茂宰惟乃哲孙早序正于台联尝追崇于保训礼成宫庙庆洽天人益峻三师之名用厚九原之饰惟庆灵之囘复尚营魄之歆承
　　吏部侍郎同中书门下平章事文彦博祖母王氏可追封越国太夫人制
　　敕朕追正郊宫之飨涓成阳馆之祠秩上下以承神通幽明而宣泽发于肤寸漏及重泉矧吾邦宰之贤有怀祖庙之配曩慈所裕愍饰宜加具官某祖母某氏淑哲成风贤明可范服箴图而无斁循法度而弗违作合令门穆嫔风而弥婉诒谋后世阶慈训以寖昌时惟令孙持我魁柄自发扬庭之号已施饰壤之封贲象服之遗荣申密章之时告属兹成飨之庆永言来孝之追覆按典图进荒土宇增衍采章之等究宣恩数之荣烛于圹宵歆我朝范
　　吏部侍郎同中书门下平章事文彦博祖母郭氏可追封沂国太夫人制
　　敇祀者国之大事孝者人之至徳明发斋栗崇严配于合宫渗漉涵濡漏愍恩于幽穸睠言岩宰之重有怀王妣之慈稽若旧章敷于异姓具官某祖母某氏族惟甲冠徳本柔嘉启遇观之祥占归于夫子积诒孙之善行裕我弼臣比膺注意之求巳饰追先之范逮兹宗祀覃及庆灵益进胙于土田用申昭于家庙饰之象服正以采蘩惟营识之未沦尚采章之歆受
　　吏部侍郎同中书门下平章事文彦博父洎赠太师可赠中书令制
　　敕徳之醲者荣裕于来裔孝之大者光昭于前人朕卜季商绪正宗祀裒对六天之大升侑三后之尊孰相邦仪时我岩弼辅成世宗之享厥有茂勳申慰考服之恩宜覃殊典具官某父某体仁居厚尚徳秉彞惠和济贤者之风敏达擅吏师之望壮猷早谢惜髙位之弗跻隂徳所覃宜后昆之滋大蔚兴世嗣光辅朕躬命爰立于岩廊敕追甄于祢室拜以三师之衮刻诸八命之章属毖祀之均休厚愍恩之追逺益进凤池之贵秩用昭鳣序之庆灵尚歆右相之荣当识上台之渥
　　吏部侍郎同中书门下平章事文彦博嫡母耿氏可追封秦国太夫人制
　　敕朕将飨合宫先格太室既防郁鬯之祼还奉苍璧之祠妥侑尊严用度人伦之孝协共显相则繄邦宰之忠永言顾复之恩宜厚追襃之典具官某母某氏髙华着族柔正含章贤徳式于六婣嫔风经于二物辅佐君子尊四教之善言诞育名臣被三迁之慈训芳猷早閟懿范弥昭庆在身支任居肱辅惟亮工之攸赖本诸祉之所滋爰当正衮之辰尤动累茵之感追贲采蘩之号进加析壤之封时享辅修孝思增积稽若朝范刻用密章胙兹土宇之美名贲乃笄珈之盛饰惟淑灵之匪昧尚华渥之是承
　　参知政事髙若讷曾祖谕赠太子太保可赠太保制
　　敕国家优于用贤笃在教孝故二府登仕既冯赖于猷为而三世追襃必究极于恩礼所尊人本之重宜厚国政之咨具官某曾祖某节峻丘园风行州壤眷怀贤业道不济于当年贻燕善谋庆则蕃于来世缵乃祖服时惟孝孙选自内枢参我中铉向以东宫之二品举用追章今以天子之三师升如愍册且明有徳之后式表襃贤之先尚而灵承防我贲宠
　　枢密使髙若讷曾祖谕赠太傅可赠太师制
　　敕国家置使典枢本兵总务重兹时柄之委厚其曾世之襃抑乃旧章斯谓殊典具官某曾祖某仁为已任徳秉民彞膴仕爽于生前余庆滋于身后令孙载诞近弼是登寔资陪幄之谋用翊包戈之治载稽往防已贲上公益先本祖之图弥进维师之重密章以刻郁鬯是承庶几私庙之灵尚识治朝之渥
　　参知政亊髙若讷曾祖母王氏可追封祁国太夫人制
　　敕朕图政轴之贰録曾世之慈既进律而熙朝即纳书而告第所以推迹先懿归厚时风具官某曾祖母某氏柔范夙成善猷只率族则衣冠之旧言惟图史之箴正宗事而聿修垂孙谋而云逺挺生良翰滋大庆闳粤从某命之司预闻本政之议襃先有典益疏汤沐之封裕后显仁弥表燕诒之盛幽灵固在愍饰其承
　　枢密使髙若讷曾祖母冀国太夫人王氏可追封晋国太夫人制
　　敇国家法枢置弼陪幄议兵防既告于大庭恩即覃于私庙进襃曾配抑着朝彞具官某曾祖母某氏特禀柔风休有懿范诒孙谋而益逺流世徳而逾醲祥发本支任隆基宥先胙封于郡望巳加号于小君爰当班命之辰益举纳书之典按图舆地拓土大邦升恩数以兼常昭庆灵之滋厚往歆襃典尚识茂恩
　　参知政事髙若讷祖审钊赠太子太傅可赠太傅制
　　敕义率下而重礼治上而尊章徳表贤既参联于宰路本仁厚俗必追宠于大门具官某祖某文武自将智略寡二功名为任尝慷慨以忘家力命难忱终咨嗟于抱器虽贵涂则爽而庆阀以兴字果验于升卿器有逾于安国俾若予采入预政闻时惟任能礼有异数益进上公之秩用缵乃祖之戎冀而神灵只我印绶
　　枢密使髙若讷祖审钊赠太师可特赠中书令制
　　敕国家经武须贤缵戎在孝繇几庭而进辅必祖庙以伸襃所以旌哲表庸尊先重本着兹台范厚厥朝风具官某祖某力行体仁时中合道恕心是广曾丑夷之弗争隂徳所覃宜昆云之有裕惟孙抱器若时登枢探观告第之章前用维师之衮益兼荣于浴凤仍贲采于附蝉以明达者之兴且验升卿之効惟光灵之所属尚营识之是歆
　　参知政事髙若讷祖母追封扶风郡太夫人马氏可追封澶国太夫人制
　　敕厚民在孝济政须才选贤以乂于王家襃功乃及于私庙朝有着典我惟仪图具官某祖母某氏柔靖自将贤和无遂展如姆教之率穆然嫔则之修慈范早沦绪风弥劭惟令孙之忠力预近府之政谋参枢柄之云初稽纳书之惟旧衍增汤赋之数追襃翟茀之仪神而有灵诏其无忽
　　枢密使髙若讷祖母卫国太夫人马氏可追封魏国太夫人制
　　敕义乃率于祖仁必厚其先乃睠枢臣之良有怀王妣之懿申加礼命洽被恩章具官某祖母某氏生徳业之门着柔嘉之范共俭以承于先祭休昌乃集于后昆时维令孙弼我烦务纳忠先哲方冯赖于髙谟追逺饰终益襃崇于愍册溯服章之盛节拓土宇之优封胙以近邦隆兹异数章庆源之濬发明慈覆之逺垂未泯淑灵尚歆荣渥
　　参知政事髙若讷父怀諲赠太子太师可赠太师制
　　敕朝家任贤倚重在于闻政臣子能仕推本繇于教忠矧自几廷入联宰路宜畴陟命益峻襃恩具官某父某仁厚存诚才明韫用世服义方之训家承孝谨之风不偶数奇郁胷中之素蓄自他有耀集身后之遗荣是似克家思皇生国方均参柄之重宜从饰礼之优追尊上公申贲英衮尚防师保之宠往歆印绶之崇
　　枢密使髙若讷父怀諲赠太师中书令可赠兼尚书令制
　　敕教之忠者子能仕徳之盛者宗必兴眷我名臣付畀枢柄参攷前人之力用襃尔室之荣具官某父某禀自诚明乐于名教含章抱璞惜大任之弗跻储庆为基宜髙门之有闶诞生哲嗣用乂本朝向参宰路之联已厚圹宵之贲上公极宠右相兼荣今进翊于万枢益申襃于二令显臧孙之有后庶李公之弗亡式将印绂之华往修圭瓒之告先于而庙永右厥家
　　参知政事髙若讷母追封河南郡太夫人阎氏可追封鄘国太夫人制
　　敕夫名显而滋重则礼从而益隆若乃繇上大夫而典极升小司空而谋政爵禄弥厚于已茵鼎不逮其亲故宜按舆地之图书内史之防进疏国壤申宠圹宵具官某母某氏贤善自持柔明有助谨召南之共祭穆是嫔仪喜京兆之平反仁于母道克家有子举国曰贤巳试本兵之司复参制政之府往尝追于封胙令增贲于号荣显尔诞哲之祥伸我任能之礼淑灵匪昧华宠当只枢密使髙若讷母雍国太夫人阎氏可追封秦国太夫人制
　　敕国家尊枢弼重兵柄登进髦哲已孚号于治庭推本孝慈即班恩于亲庙矧惟妣徳宜厚密章具官某母某氏仁淑有仪贤和居正从召南之百两作合名门卜孟氏之三隣勗成大器陟屺之哀遄遘累茵之感弥深自岩坐之参升已隂堂之追饰锡土山于成国贲车服于小君属进总于繁机爰申加于愍册绍开广宇改胙大邦具慰寒泉之思用示蓼莪之报庶几营魄尚识宠荣右谏议大夫充天章阁待制兼侍读张揆弟京东转运使兵部员外郎集贤校理掞父蕴尚书司封郎中可特赠光禄卿制
　　敕朕肃若旧典祠于明堂配侑尽诚永怀三后之烈襃荣追礼覃及百工之亲矧吾从臣兼相仪蕝睠言考服宜厚恤章具官某宅性惠和徳基凭厚位不配于髙行庆乃裕于后昆挺生似续之良驰称竞爽之美敷经便閤膺选才林能仕本于教忠善继彰于锡类愍恩所饰故事当优增贲列卿之名昭示治朝之法幽冥匪昧渗泽其承





　　文恭集巻二十一
　　钦定四库全书
　　文恭集巻二十二
　　宋　胡宿　撰
　　内制
　　皇兄允弼特授依前检校尚书右仆射充宁国军节度使同中书门下平章事北海郡王加食邑一千户实封三百户仍赐推诚保顺亮节守正翊戴功臣制
　　门下稽若先生制兹大祫谓四时之常祭未极孝思约一闰之小成诞为精享朕详按旧礼攷卜孟冬驾言属车登享祖庙行朝践之礼歌长发之章惟时亲贤预我祠祀尽肃雍之美同凄怆之怀亦既解严宜有襃赏用敷渥典式告大廷具官允弼地则茂亲时惟明徳系二南之化躬两汉之风表仪王家有严重之质训宗子得祗穆之和兼徽台司开赋王社宿邸弥谨奉朝滋恭而自先甲肇禋申严始事率郇滕之诸国逮鲁卫之密亲侍斋幄之深从昭銮之近太室戾止广乐绎如奉亚祼之升极其恭志正赤舄之履亶无流心祖宗格思祝嘏告止歆乃孝享赐朕祥厘膰肉是颁用先兄弟之爱劳酒斯举以泽公侯之勤优衍采田益畴真食仍加功号之美竝昭名数之华国典攸宜家情允洽于戏同寅恤祀既获无疆之休夹辅慎徽益保有终之吉往钦厥命永孚于休
　　除皇弟允初特授特进依前检校尚书右仆射使持节耀州诸军事行耀州刺史兼御史大夫充感徳军节度使耀州管内观察处置等使加食邑七百户仍赐推诚保顺翊戴功臣制
　　门下百世必祀徳厚者流光三嵗乃祫文繁则礼缛朕训四海之孝合七世之灵因时永怀备物亲享祲容粲若寳镇在焉来九服之朝用六代之乐于时藩岳伯舅二三弟兄助祭在兹侍祠有恪嘉飨云究庆赐遂行具官允初体韵详和性质淳固本贤王之后资圣源之先遥制侯藩委髙牙之重留宿京邸奉介圭之朝能慕善猷绰有淑问自祖宗之讲祀由奉常以肄仪结佩入斋展軨从跸清庙在望极骏奔之恭朱芾侍祠有肃雍之美朕以皇祖右飨大嘏告兹熙事备成景福来格还衡肆眚进律畴庸乃眷戚藩益开土宇仍进表功之号更升蹑等之阶恩礼之隆固先于异姓名数之懋滋表于展亲于戏承积累之祥膺节制之重斋祠参奉灵宠洊加益慎尔猷往服朕命
　　除皇弟允良特授特进依前检校司空同中书门下平章事使持节郑州诸军事行郑州刺史华原郡王充奉宁军节度使郑州管内观察处置河隄等使加食邑一千户仍赐功臣制
　　门下朕沿康复之庆荐昭报之诚合祀干只大陈牲玉先期祓乎路寝申诏约乎郊丘礼文昭明仪体简大既执量币获侑祖宗之灵复因祭膰以亲兄弟之国盖合扬于贶施用均布于福厘矧尧之变时雍始于敦族而周之厚民徳由厥睦亲式是仁恩扬兹庆号具官允良姿质淑茂体行端庄令问夙昭善猷允履戚藩云建使节是持按图启封载择膏腴之地班槐就列兼崇台宰之仪入侍斋祠居奉朝请有陟恪之敏得雍肃之和朕享告成尔庸惟穆既饮斯至乃泽厥劳郑伯列于近郊滕侯先于异姓班兹盛防进以崇阶仍增井牧之封益宠云台之号竝为异数用洽至恩于戏讫是上仪布兹大喜羣工庶尹既国典之是孚至戚密亲在家情之允洽益慎尔徳以对厥休
　　除富弼行礼部尚书同中书门下平章事昭文馆大学士监修国史兼译经润文使加食邑实封功臣散官勲封制
　　门下中枢治本裁教化之宜上相台光长官师之任用缉熙于百度资燮正于三阶眷乃右垣时惟哲匠委政事而已试攷名实以相符诞扬大庭付畀魁柄具官富弼任重道逺性正徳全闳敏推于上才博洽通于众志挠之不浊伟量表于弥冲简而易从盛业彰乎可大首膺魁垒之举歴践禁严之涂蹇谔发于尔躬启沃盈于朕聴向由枢省出殿藩房名声耸于逺夷风采系于诸夏遂膺枚卜实契具瞻朝有伟人物无异论持重守正参济以和告猷纳忠一本于治属以冢卿谢政首铉伫能诹俊乂之大臣畴若子采冠丞疑之上席佥曰汝贤是用升自政涂处以师尹仍进秩宗之重复兼史观之名衍以优封昭兹异数用旌茂谅允穆师言于戏播化钧而理隂阳操国柄而抚辰象惟无心故能感物惟以虚所以受人格于太和繄我真宰往践乃位同孚于休除王贻永授依前检校太师行尚书右仆射兼侍中充景灵宫使彰徳军节度使加食邑实封改赐功臣制
　　门下升庸进等盖襃徳之彞章均逸待劳乃优贤之茂典眷言俊老久总繁机乃图宣翼之勤俾遂偃休之请对加尊秩改治灵宫诹以刚辰告于列位具官王贻永志怀明劭识宇冲深逮亊及于先朝得尚荣于旧馆用绛侯贤子之誉入缵世功以征南武库之才擢居师列粤予绍宅之始嘉乃榦方之能召置机庭掌我兵柄周旋一纪密勿万防慕安世之典机本于周慎犹韩增之领事济以寛和乂牧政而修明总武经而练逹纳忠匪懈宣力罔遗遂兼台阶仍冠枢席常益附蝉之饰寻还浴凤之联抑乃荣章俞其谦请式是耆良之望深于眷倚之怀比阅封章联辞机剧叙晦明之婴恙因夙夜之肆勤闵兹髙年累以烦事聴还温省之务特宠殊庭之名益升右揆之崇复兼常伯之重进襃功之美号拓衍食之优封有嘉旧勲益昭异数于戏臣邻之际贵保于初终进退之间思全于休美勉绥遐福尚伫敏谋除张尧佐特授光禄大夫依前检校太保宣徽南院使淮康军节度使加食邑实封制
　　门下只修郊报肃奉庙昭告防前人祼郁香之酒大旅上帝飏槱燎之烟餟食洽于羣神助祭来于四海神人感悦福嘏昭通乐与臣邻均兹休祜睠惟近职时乃内徽亟酬从跸之劳参録陪祠之劭用颁庆赐式示宠优具官张尧佐履尚淑均器怀详敏早防右文之治夙驰居业之称发防俊廷膺敛才之髙选振缨公路达从政之大方寖服近严稔更内外委典京之尹任峻司防之使名总治要烦滋见计筹之善参图勤济进联徽钺之崇有若孟津亶为巨屏陪我京室控于河桥用繄帅节之行出委戎翰之近凭熊成治卓马来庭通文石之内朝进班迩列陪甘泉之法从预相缛仪志力允嘉事为咸济逮端门之还轸稽大寝之防勳崇以阶联拓兹井赋允为异数用示泽劳于戏郊为国之上仪有繄敷赞赏乃朝之茂典敢废旧常往服襃嘉勉思钦慎
　　除曹佾特授依前检校尚书左仆射充保静军节度使加食邑制
　　门下朕向婴机务稍烦神明遂涤虑于大庭乃味道于虚室吉祥来复刚健无亏开怿羣臣慰安亿姓盖二仪之相冲子乃三后之翼曾孙惠我寿康繄兹保佑乃严秘寝合祀大神以对越于天休用敷锡于朝庆藩岳以职而来贡臣工执亊而有严自斋濯以洁诚逮瘗燔而讫事礼容亹穆气象晏温验休证之着然宜祥厘之锡尔眷言侯度用举宠章具官曹佾识局夷通志怀敏劭夙禀徳门之庆蔚为戚畹之华入义府以敦诗时惟良帅登太常而纪绩世着大功无亚夫贵倨之风有隂兴谦退之行居则以列侯而就第善不近名出则以良翰而守藩达于从政近易东秦之节俾临旧许之邦抚是寰封陪兹京室命书甫降祀典告成盖图守屏之勤参録充庭之上衍封尔宇加惠于朝进以茂勳畴其真赏孚乃王庭之号用为侯服之光于戏赏以劝其功祀以报其贶惟前人之烈已颁誓于河山惟后昆之贤复缵戎于茅瑞往服庆赐勉思忠规
　　除张茂实特授依前检校工部尚书充宁逺军节度使勳封食邑制
　　门下朕向以日中聴政夜分观书虽禹汤求理之心未尝敢怠而黄老养性之术颇有所亏赖穹厚之惠康防宗社之敷佑善气来复吉履以强恭即路朝述修祀事以防大报用答元祺藩岳厎贡而毕臻神只呈贶而胥穆荐享之夕仪物粲然丹燎告升休景弥烛防勲有典颁胙着文眷言戎翰之臣用孚庭号之庆具官张茂实诚节果壮志度深沈济美本于勲良好谋通于奇正习安边之将略善于拊循佐絶域之使才得其要领以忠谨之操入卫于岩庐以武毅之风出分于制毂牙旗云建师律有严十国为连析普宁之奥壤万夫观政殿上党之强藩封守以安方贡惟谨遹成熙事均赋祥厘参泽内外之劳昭示幅员之庆时惟良帅崇以勲名仍开衍食之封益示陪敦之宠兹为异数式显茂功于戏邦国用光天人助顺康哉之庆岂独在予霈然之恩庶均维屏往服兹宠益慎尔猷
　　除李昭亮依前检校太傅同中书门下平章事充景灵宫使昭徳军节度使制
　　门下总戎参鼎兼名器以为荣易地建牙处形胜而斯重矧惟师弼之旧久莅干垣之烦闵是服劳嘉兹请觐俾升藩于制阃命司职于殊庭参懋勤康抑惟彞典用颁明制固允师言具官李昭亮器略深明诚怀冲厚禀山西之胜气通圯上之秘韬粤自大门载忠规于奕世眷言尔考着勲力于先朝称辛苏之将家为挚任之后族克生哲嗣聿济美猷亦尝榦不庭之方有御侮之力入居宿卫提利兵而谁何出防将屯领中军之节制向厘符籥之任就升衮钺之崇逮满北门之更复委中山之镇苛慝不作拊循有方久去阙庭频移星嵗宜入奉于朝请特申霈于宠灵换上党之节旄分壶闗之茅土益增真食弥衍采田俾司典密之都仍踵太清之职体貌惟旧恩礼攸宜于戏真祖在天实右庆灵之祚瓌宫置使必先台宰之臣严奉在兹往钦无忽
　　除曾公亮检校太尉充枢密使制
　　门下经逺虑防必慎制兵之术折冲消难亦资画防之臣是宪枢躔聿崇使号盖政谟之攸寄匪耆哲而莫居适得其人诞敷厥命具官曾公亮风业硕茂志虑深纯学多贯于前言性颇修于中道有方重之徳可以柅躁而镇浮有明达之才可以造机而成务尝讲劝于左右亦召置于禁严敷我训言代予明命间请临于寰辅遄擢置于京师咸有治功遂闻政本通明练于百物参和穆于羣言贰公之司久陪于论道内密之任宜正于筦枢仍加传道之名更益陪敦之数崇阶驭贵真食衍封竝示宠章式旌殊礼于戏典机之任莫慎乎防击柝之言盖取诸豫勿谓承平之久益思备御之深只服斯言往践乃位
　　除田况特授检校太傅充枢密使进封开国公加食邑实封制
　　门下本兵近司参置于使号经武大柄允属于材贤日图宣哲之良用举正名之典定自朕志扬于王庭具官田况诚志纯深茂才冲劭寛栗发乎谟徳博洽本乎多文防从三道之科置诸四禁之地得王臣匪躬之节有国士无双之风参赖敏猷数当大任保塞荡平之略镇蜀抚循之劳明智不疑渊谋善断间亦委之大计试以周才迎盘错以皆虚弥彰利器汰精刚而不耗自表良金擢典内枢之繁稔闻前箸之画一乃心而匪懈研诸虑以惟防见于忠精亶有成绩参图俊徳升正机庭仍傅上公益畴多赋崇阶是陟异数在兹于戏樽俎之谋遥制于戎落枢机之地上法于斗宫勉慎乃思以辅予治
　　赐梁适特授依前行尚书礼部侍郎知郑州仍改赐功臣制
　　门下褫机政之烦均屏翰之逸左右修辅盖陟恪之久劳内外肆勤在眷毗之一体爰正庭号用告朝伦具官梁适局致夷通性业开爽入我英彀之选参于橐从之华召自复门侍于迩阁预赞书于明命备进读于丘坟嘉谟纳于论思敏用彰于强济向图制阃之效擢贰本兵之司职典枢机地亲帷幄亟参闻于政道遄敷燮于辰阶出入五年周旋二府苛慝比作变异重仍啧有烦言达于予聴曾淑声之莫建在清议之弗平屡上封章求还印绶朕思全进退之礼务崇始卒之恩参録旧勤尚仍前秩以春官亚旅之重莅黄图右壤之雄临长郑人颁録汉诏于戏台宰之职任国之纲维寰辅之邦陪京之襟带往服兹命尚体至恩







　　文恭集巻二十二
　　钦定四库全书
　　文恭集巻二十三
　　宋　胡宿　撰
　　内制
　　除韩琦特授依前工部尚书同中书门下平章事集贤殿大学士加食邑实封改赐功臣制
　　门下春秋大事载合食之文建武旧仪有亲祠之典朕永追来孝邈企前徽因时物成考古祫祭具法物之驾款神祖之廷仪采焜煌牲玉纯洁殊方底贡羣岳入陪诚志孚通圣灵开飨遹成熈事诞赋祥厘翼我盛容时惟茂宰爰畴尔赏式告于庙具官韩琦秉志忠纯蹈道夷正居然时杰之望司我大政之均有惟深之明以通于众志有咸徳之美以弼于朕躬而自孝享矢谟先庚孚号总乃容台之议协于斋殿之恭率吁臣工拱侍祼献明发不寐朕深僾然之思鬷假无言尔有颙若之色自郁酒之云灌讫丹燎之既升率履弗违右飨如答至阳显见积晦开消还御端门饮至大寝益以襃功之号拓兹衍食之封实赋有加异数斯在于戏相予肆祀既格于休嘉勉尔亮工益思于辅拂时惟良显往其懋哉除韩琦依前工部尚书同中书门下平章事集贤殿大学士加食邑实封仍赐功臣制
　　门下亮成天功实系于宰职缉熈王道允寄于贤才矧久服于机庭且周知于治体俾正中阶之象用膺次相之文既考师言复涓刚日式扬孚号诞告庶工具官韩琦志度纯深才器髙妙行足厚于风俗言必合于典常立于本朝毅然怀体国之色访以大畧直哉有匪躬之风曩者犷俗扰边劲兵宿野始仗指踪之畧遄升基命之阶间从书殿之华就宠师干之拜持中山之师节临大卤之盛秋寂无边虞深得戎重召言还国申命极枢总是烦机议兹旧物谋而鲜过虑不及私备挹猷为罄宣忠力文武参试固亮节之卓然台宰对司在至公之允若是用参之策付以机衡仍登书殿之名更拓土田之赋于戏寅亮天地之化调序隂阳之和衡石无心以平而为体橐籥有道以虚而为宗勉思此言同底于治
　　除韩琦特授特进依前检校太保充武康军节度使加食邑制
　　门下朕以天统上正日晷长至明发祼于世室昧爽祠于郊丘靡神不宗防乃有孚之享登礼必答拥我无疆之休讫侍中之解严趋太常而赐胙时则儒帅朕之名臣董齐耳目之师倚殿股肱之地议劳惟素颁赏宜先用敷庆策之文聿进崇禋之典具官韩琦业宇髙劭风徳修明卓尔杰材之宏居然皇器之重体侔金石介然不易其常量均江河挠之莫见其际更试文武践扬藩朝秉是精忠济之明识早着勲于西畧旋翼务于内枢参防几微交修久大匪躬之故虑不及私造膝之谋举无遗策迭更出处交厚眷毗常山临代之冲大卤近胡之地悉号劲兵之处委临制阃之雄建以髙牙成兹安枕防卜郊于三嵗庸荐礼于百神列上计书述修贡职率先乎羣岳旅次乎大庭逮朱燎之讫仪及玉车之还轸孚休宇县覃施臣工乃睠元侯特崇贵级用加地进律之法申拓井开赋之恩饮至劳旋厥惟旧典畴庸进等兹示茂恩于戏郊庙防恭乃承敷佑君臣敕戒惟是几安获此康年成于大报思与俊旧永底显休
　　除文彦博特授检校太尉同中书门下平章事使持节孟州诸军事行孟州刺史充河阳三城节度使判河南府兼西京留守司畿内劝农使加食邑实封制
　　门下四辅居中用缉熈于邦采二伯治外亦藩屏于王家虽易地而畧殊在殿邦而迭重眷言茂宰求解冢司有嘉静退之风特举襃优之典兼徽台钺诞告臣工具官文彦博格量冲深体用安重资疏通之明识蕴强济之敏猷卓尔伟材本克生于王国居然竒璞早见器于宰朝拔自时髦经我世务歴树风于方面亟闻政于宰司属以盗发甘陵氛生朔垒义能首奋师以凯还名系民瞻功惟朕念爰立作相遂正三阶之文用乂于朝乃总万枢之务逮分垣翰遄授旌旄开幕府于长安委节制于全雍眷求予弼图任茂勲式序上司复光旧物居百度将明之重比歴暄凉在三事弼谐之先尤彰夙夜方笃仰成之眷遽陈谢去之章谕言且勤诚意颇固兴化致治虽资秉哲之良均逸偃藩亦广养恩之义姑从所欲仍示宠章荣以凤池辅之虎节析孟津之茅瑞委洛宅之符书加衍土田申崇功号悉举畴庸之数诞昭懋赏之文于戏出处之方并扬于休命进止之度有美于庶言往惟钦哉无忘夹辅
　　除文彦博依前检校太尉充忠武军节度使授特进加食邑制
　　门下朕具法物之驾自宫徂郊崇精意之禋奉特与璧绪正钟律祓饰典文裒对于上神参侑于列圣燎熏焜耀云景杳冥降福协于孔皆祝厘难于专向矧惟时杰早陟冢司倚居夹弼之崇领帅辅邦之重宜优羣后均沐灵休具官文彦博志度渊冲体范明劭抱公台之伟器肖辰象之至精际防盛期迪宣逺业沈机先于大蔡劲节表于疾风着投袂勤王之劳清于朔垒应吹沙作相之兆燮我辰阶迹美规随志存干翼避丞疑之上席委节制之中权张我天声帅于雍部图金城之方畧参寄老谋抚井钺之师兵坐资雄槩益重出藩之望用纾西顾之忧属以清庙告防紫宫拜贶述修祀贡之职率循侯度之仪夙尚忠图益钦志向逮展成于元祀惟肇敏于旧勲赏不可淹礼宜加腆爰颁奬策用进崇阶即优衍之前封广陪敦之异数于戏干只开佑乃歆至治之馨藩岳屏毗以底中邦之靖益图夹辅永服休嘉除宋庠河阳三城节度使检校太尉同中书门下平章事判郑州制
　　门下古者谋帅必本于诗书雅云宪邦实系于文武眷言俊老久典烦机比陈控避之章宜举闵劳之典有嘉旧徳早正中阶宜升节制之荣仍宠台司之重诞扬孚号颁告外朝具官宋庠为时耆英秉徳纯粹通于道术之韫济以文采之华向自机廷之严入正岩廊之拜辅相厥辟协泰象财成之宜偃休于藩得大雅进止之度顷从列屏召置首枢咨帷幄之筹赖樽俎之算直清行已粹密存诚温树不言奏章随削参万几之务均三品之更夙夜惟寅耆艾斯久出于兢畏之性比形挹损之言表解洪枢请行外阃是用辍从前箸宠以命圭崇利建于盟津便均劳于郑圃师干之试盖宠于元猷台钺之崇用襃于哲辅优封拓井真食加田兹示便蕃以畴密勿于戏左右陪辅地虽重于二枢内外屏毗义则均于一体往服朕命以藩王家
　　除宋庠特授检校太尉充枢密使仍赐功臣制
　　门下效法斗宫崇建枢省翼万微而置使必取杰才聨三事以兼司用优俊老抑惟旧物申告正朝具官宋庠博洽艺文休有道徳方重而不倚直清而无徒苍璧方琮追琢成于秘寳黄钟大吕考击见于正声往在朕初得之首举典策光于施命台阁练其旧章启沃善言进必依于义理束修雅行静有补于风华尝升号于机庭遄正名于中铉性资慎重问温树而不言志在将明耻衮职之有阙谟谋日浅静退可嘉偃休嵗深素履弥劭属以内枢阙职前箸待筹图旧是先选众攸举登我硕徳议兹烦机论道本兵在二司而均重秉文经武亦一徳之参图俾升台宰之名仍衍土田之赋崇兹掌武昭厥殊章于戏戎事惟艰人谋匪易吉之先见盖韫于几深拟而后言以成其变化昭我旧徳岂忘训辞往体朕怀以全慎道
　　除贾昌朝特授依前检校太师同中书门下平章事山南东道节度使进封许国公加食邑实封制
　　门下朕乃者夙兴听防日昃劬劳三慎凝怀暂屏于烦虑九干资气遄纳于太和盖穹只之拥全繄祖宗之保固乃卜季秋之吉奉祠路寝之严始升荐于斋诚庸答扬于景贶执事有恪鬷假无言升燎告成休气来拥思与羣后均被蕃禧再崇进律之文宜先主籥之望具官贾昌朝材居邦杰徳映民宗经术号夫通深谋谟推于闳博便朝讲劝早授道于朕躬冢司弼谐尝用乂于厥辟休有风业着之岩廊向辞政轴之劳洊委师干之总三阶之象参耀于干台二南之风载融于道化眷言朔土重莅别京当洪河渤碣之流临天街毕昴之次屏毗王室安辑戎疆厥庸居多乃望惟穆属钜仪之云究当庆赐之遂行赏蕃宣之功诗美申伯赐文武之胙传尊齐侯是用爵以上公邦之旧许仍彻土田之数益崇井赋之真举是宠嘉并优哲艾于戏祭则受福敢专在于眇冲赏以懋功谅无逾于俊老往服乃命永孚于休除贾昌朝行尚书右仆射依前检校太师兼侍中充景灵宫使充镇安军节度使加食邑实封仍改赐功臣制
　　门下崇器大名必归俊乂之徳繁机剧柄重累元耆之贤特推进律之恩俾解持枢之任仍伸旧典用预殊章涓乃刚辰告示列位具官贾昌朝道器明逺徳范冲深蔚为儒宗达于治道隤然公辅之量夙表大成卓尔岩廊之材早彰厚质自膺枚卜遂正阿衡盛业着于规随嘉谟盈于启沃曩辞魁柄之重再司留籥之严抚全魏之都畿领北方之节度左右修辅抑惟旧学之臣内外屏毗亶着老成之望仍屡辞于尊秩且益表于谦风向者渇见仪形召还枢宥弥罄同寅之节逾昭秉义之忠惟机务之烦然且神明之劳止本兵经武虽深赖于老成均逸代劳姑宠绥于硕徳眷言旧物申举前恩兼东台常伯之名正文昌右相之重陪我京室书社淮阳仍总治于灵宫益衍封于采地用优俊老式示宠章于戏羣务几微有嘉于匪懈上卿进退实美于无猜惟我师臣往体朕命
　　除贾昌朝依前检校太师同中书门下平章事安国公充山南东道节度使加食邑实封改赐功臣制
　　门下肃若斋辂类于阳郊合祛天地之尊【案祛字原本误作祛考汉书倪寛传合祛于天地祛从示不从衣今改正】陟配祖宗之圣奠璧而精志达升燎而瑞福通还霈宠灵均敷贶施钦严主籥之地我有宗臣睠惟赐祚之功畴先伯舅宜颁奬策以洽旧仪具官贾昌朝经为儒宗才乃朝匠雅有咸徳之美韫于精识之微迪厥诚明蹈中和而范俗邃于术畧躬文武以宪邦向入冠于台司实委成于魁柄体有岩廊之重志存王室之先密勿訏谟粲话言于三防逡巡退让穆风化于二南进兼台钺之崇入仪书殿之重再光旧物还殿北门抚兹毕昴之疆安于常岱之镇底乃嘉靖赖于耆明甫修郊报之仪首防方贡之职壮猷可尚美志逾昭属熈典之迄成顾宠章之昭举申加功号开衍食租胙井牧之真封峻云台之美称参宠持衡之旧庸昭进律之殊于戏礼缛文繁气调时豫惟帝享此奚徳致之思元首之歌几微之必以戒念成命之颂恐惧而不敢康获成上仪嘉与旧徳率由兹道茂对天休
　　除王徳用特授依前检校太师同中书门下平章事兼羣牧制置使充枢密使河阳三城节度使加食邑实封仍改赐功臣制
　　门下内枢之地上范于斗宫前箸之筹参寄于人杰以经常武之事是号本兵之司图冠厥名畴总予务乃眷元侯之长早崇右府之聨爰择刚辰复还旧物具官王徳用志怀果烈风槩沈雄通于竒正之谋居然间杰之气春秋阅礼韫义府以惟深甲令书忠载世家而有旧比膺推毂洊歴干城先十乗以临戎长万夫而观政徳刑具举威惠参施能名播于外夷沈机隠于敌国向咨俊望擢典繁机翼济事功迪宣忠力孚乃识而匪懈研诸虑以惟微旋均基宥之劳亟树蕃宣之治蹈险夷而一致服忠孝而两全简在朕心洽于朝聴是用升凤池之宠秩聨虎节之荣章倚殿辅邦用陪京室属右枢之缺职咨羣岳以择材佥曰汝贤宜弼予治盖天子二老出以居方伯之尊寰内诸侯入则处公卿之任抑惟曩制举是隆名用起壮猷使缵旧服仍峻云台之号兼増井牧之封式厚耆英有加名数于戏枢机发令制戎事以惟艰樽俎折冲经人谋而匪易往慎乃位益思其忠除王徳用特授依前开府仪同三司检校太师同中书门下平章事充枢密使河阳三城节度使进封鲁国公加食邑制
　　门下朕属者穹厚降康祖宗介福三坛新命见锡于寿臧万宇欢心同均于爱戴思答扬于贶施乃祗祓于禁严合祀大神参侑先烈四海骏奔而助祭羣后肃雍而在庭荐鬯而精意通升燎而灵气格敢专享于纯嘏思均泽于庶工爰举宠章宜先近弼具官王徳用沈雄植操明允抱诚毅乎有师帅之风侃然通军国之务出于勲阀济奕世之忠规冠厥枢庭擅本朝之宿望以谨质而被倚爱以慎重而典几微处进退而无愠容歴夷险而有常徳中间谢事寻还内密之司久试益忠能保后雕之赏处节旄之极宠兼台铉之至荣耆艾之节益坚谦挹之心弥固侍我祠事烦兹老成用图陟恪之勤参録寅恭之志加地进律于以荒于大东畴徳表功兹用陪于多赋益疏真食举洽至恩滋宠壮猷式颁奬策于戏君臣一体在休恤之均同天地合祛宜蕃禧之康共往服兹命永孚于休
　　除厐籍特授检校太傅昭徳军节度使永兴军一路兵马都部署安抚使兼知永兴军加食邑实封制
　　门下稽若前王拜于大帅或跪而推毂伸其制阃之才或斋以设坛崇兹授钺之命矧惟迪徳之佐抱乎全器之能载涓日策之良爰委师干之试颁夫明制告于广朝仍资分陜之行实允宪邦之望具官厐籍精明异禀英博多通自进服于迩僚旋敷闻于大政沈谋至策蔚怀人杰之姿硕徳壮猷亶为王室之老日者种羌负固边部绎骚将武库之精兵防延安之絶塞资其智畧宣我威灵逮河曲之怀柔属边亭之撤警沿其雅意置诸本朝文武参施显伟才之絶备台枢迭践见盛业之交修向均逸于近藩遄进仪于秘殿教条所赋苛慝以消休有勤劳孚于羣聴属以长安阙帅西夏须才图雄俊之寳臣畴绥予众正严庄之师律佥曰汝贤是用按上党之封因名阙之固析兹茅瑞彻彼土疆仍光传道之名兼实陪敦之数前驱六纛外冠十连涖兹鹑首之郊颁我虎符之政以寛西顾爰属老成于戏兹乃旧都厥惟全雍尔其将节制之命审控带之宜从外折冲矧羁縻之有素居中作扞惟安辑之在初善抚朕师往对休命
　　除厐籍依前尚书户部侍郎知郓州仍改赐推诚保徳翊戴功臣散官勲封食邑实封制
　　门下图治之世宜本至公预政之门合防嫌迹矧居四辅之首允在百僚之先苟罹干请之名殊失仰成之意兼沿章削俾解政机具官厐籍志度渊冲业宇明劭韫才谟而敏达更事典以淹通早翼务于本朝洊服劳于近职雅有风采蔚着猷为乃者西州用兵延安近冦属轻裘之谋帅烦筹笔以制边戎索以清夏人来附乃眷西顾予嘉乃勲始召置于枢庭旋擢参于宰府阃外无事颇见于匪躬天下既安允膺于注意遂正斗枢之号遄升邦铉之名固宜厉以正方绳于羣下而乃亲聨交构私谒彰闻逮有司之讯词合杜门而待罪及行弊防乃失重轻致公议之弗容在人言之莫遏尚矜旧徳兼览奏函聴避位于台司俾均劳于藩服委东平之安辑便乐土之康嘉于戏罢免之科盖拘于典制进退之礼用正于臣邻勉赋寛条弗忘曩效




　　文恭集巻二十三
　　钦定四库全书
　　文恭集巻二十四
　　宋　胡宿　撰
　　内制
　　议乐诏【案是诏在皇祐二年闰十一月】
　　朕闻古者作乐本以荐上帝祀祖考三五之盛不相沿袭然必太平始克明备周武受命至成王时周公始大合乐以和邦国汉初亦沿旧乐至武帝时始定泰一后土乐诗光武中兴至明帝时始改大予之名损益前后以制乐节唐髙祖造邦至太宗时孝孙文收始定钟律明皇方成唐乐是知经启善述礼乐重事须三四世声文乃定国初亦循用王朴窦俨所定周乐太祖患其声髙遂令和岘减下一律真宗始出圣意大祠用乐又议随月转律之法屡加按覈然念乐经久坠学者罕传歴古研覃亦未究绪顷虽再三考定博访知音终未有的究古今知声知经可信之人尝为改更未适兹意如其制作益须切当宜委中书门下集两制及太常礼乐官将天地五方神州日月宗庙社蜡祭享所用登歌宫悬审更定夺声律是非按古合今调谐中和务要议论允适经久可用垂信不朽使祖功宗徳发扬无穷神只感格善气来应苟获至当何惮改为但审声验书二学鲜并互诋胸臆无所援据慨然希古靡忘于怀尚赖洽闻共图盛节故兹诏示想宜知悉
　　诸后祫享依旧诏
　　朕惟春秋大事在于禘祫前诏太常崇按旧礼期以孟冬之吉躬祀祖庙庶因合食圣灵相接以广烝烝之孝而一二礼官因别庙四后有疑论焉订之诸儒议久未一深惟祖宗之制至重至尊祖宗以来有司摄事行之久矣祥符中复经圣考着明诏当时礼官讲求已云莫可废也矧兹眇末甫崇孝享其敢废先妣之旧典常礼重违先帝之圣志哉今亲享在迩未可轻议其孝章孝惠淑徳章怀皇后祫享且依旧典过大礼令礼官重加讨论咨尔辅臣务于仍贯故兹诏示想宜知悉
　　孟冬亲诣太庙行祫享之礼御札
　　朕顾循菲质膺守圣图洁币玉以事干只严圭鬯而奉宗庙惇修将礼举秩无文亦尝复耕耤于灵坛恢宗祀于路寝斯牲匪爱靡神不尊用能诚志达于幽明馨香格于上下灵休见拥至治用康永言孝思有怀先烈惟祫享之义着经礼之文大祭先王合食祖庙盛迪尝之荐深肃僾之怀追孝奉先莫斯为重兹享之废歴年既多有司所存出于假摄礼之将坠朕甚惜焉卜以孟冬备兹法驾款于太室亲荐嘉笾宜示先期以伸诞告朕取今年十月内择日亲诣太庙行祫享之礼其今年冬至亲祀南郊宜即权罢所有合行诸般恩赏并特就祫享礼单一依南郊例施行至日朕亲御宣徳门宣制仍令所司详定仪注以闻务遵典礼勿俾烦劳咨尔多方咸体朕意故兹札示想宜知悉
　　皇祐五年南郊御札
　　敕内外臣僚等夫四时常祀戒在有司三嵗亲祠敢稽旧典迪惟列圣光施冲人获执牲瑄以事郊庙永惟钦栗弗敢怠遑间亦耕耤而供粢盛宗祀以防珪币合祛天地参侑祖宗庶几告诚岂曰能飨惟时上帝赐朕有年嘉生顺蕃黔细滋殖岂琐凉之致此抑右序之俾然矧今区夏谧如风雨时若钟石甫就坛场在望四海助祭竢苍璧之举百神受职系皇邸之设思欲祼鬯酒于世室进纯牺于泰畤因以昭孝范俗延祉庇民敢惮必躬而废大报朕以今年十一月四日有事于南郊咨乃攸司相予肆祀各扬尔职勿懈于位诸道州府不得以进奉为名辄行科率务循靖壹勿使烦劳咨尔庶邦当体朕意
　　禁内降诏
　　朕绍承骏烈祗服先猷蹈道以临庶邦谨宪而持大柄驭之予夺正以赏刑悉任至公靡容紊法比有憸幸肆兴妄图或违理觊恩或负罪希贷率求内出间亦奉行蠧政亏风莫斯为甚虽屡颁于诏约曽未絶于斯途兼虑臣庶之家近贵之列交通请托巧诈营为隂致货赇密输珍玩夤缘结纳侵挠权纲方务澄清当严禁诘傥复违犯防在必行重念成汤以六事责躬女谒苞苴之先戒管氏以四维正国礼义廉耻之具张矧宗祀之涓成属祥厘之均被嘉与中外绌此非衺勉于自新以隆至治令后应内降指挥特与恩泽及原减罪犯者并仰中书枢密院并所承受官司具前后诏条执奏不得施行及臣庶家如有潜行货贿结托贵近者并令御史谏官觉察论奏咨尔丞弼体朕意焉故兹诏示想宜知悉
　　赐百僚乞御正殿复常膳不允批答
　　朕奉承圣业循守政纲旰夕固勤冲晦罔识谴告自上壤食为灾日月之行诚有常度春秋之戒则在正阳探观前王临制大器或遇烖而惧或罪己以兴莫不深蹈兢危躬自菲薄仅能消复或底和平矧在寡凉敢忘降挹是用避路朝之坐损大官之庖庶几感通有所开右卿等义均休戚情深爱戴愿临正寝祈复常珍虽嘉乃诚难徇斯请勉思勿懈以辅不及书不云乎无疆惟休亦无疆惟恤
　　赐宰臣富弼以下上第二表乞皇帝御正殿复常膳不允批答
　　夫元者三朝之吉日者众阳之宗厥有食焉兹用惕若岂予弗类在治未昭天其警诸变或在是探观前载敷求哲王或罪已以兴或遇灾而惧庶几菲薄以昭抑畏是用损去常膳退即便朝期底和平以消灾慝仅逾旬浃未觉勤疲而卿等率吁臣工继陈章表请御正寝求复庶珍虽爱君之心良笃于义而应天之道要当在诚第嘉乃陈难议其可
　　赐皇兄允让等上表乞皇帝御正殿复常膳不允批答
　　朕纂膺干统劬劳日昃思乂庶政以登至平寡昧弗昭未识厥路上天降咎正阳有食岂非明不能烛治有大亏天其警予慎思其阙是用避正朝之坐损内饔之膳恭黙计过恐惧寘怀庶感通于昊苍获消救于氛慝卿任居宗翰情均休恤勉修所职以辅不逮若乃御法宫之黼座复大官之鼎味虽嘉诚爱难俞章削
　　赐皇亲批答
　　夫月书王正表年之所谨日象君徳秉阳而弗亏惟端朔之辰有壤食之异岂智临之或爽将道化之未孚发见阳明开示干戒用损去庖品避居路朝惕厉以寘怀渊黙而思咎庶消隂慝以底天和而卿等地在亲贤义同休恤继形章请再达予闻愿临正屏之朝祈进常珍之品诚存爱戴辞甚恳勤姑务省修以图消复虽嘉美意难俞来请
　　赐北海郡王允弼上表谢皇帝御正殿特赐俞允批答
　　初炎纪朔大明致亏日官以言天象垂戒是以避路朝之坐损膳宰之羞冀缘惕厉之诚庶通消救之道而羣公庶尹宗邸亲良迭敷乃诚稔达予听请御当阳之坐祈复兼珍之餐章削纷盈诚节款到已尝开许烦有叙陈
　　赐宰臣文彦博以下上表贺今月四日皇帝御崇政殿疏决刑狱五日降雨批答
　　近以春土可耕时泽犹爽密云屡族宿麦将瘁申祷未验用思孔疚顾哀都狱岂无寃人夙兴便朝分条系者亲加虑问率俾降原冲志获通休应来表才翊日而协气至未崇朝而甘施洽消百苛之欲作纾三农之勤望感召潜契朕诚悦焉虽协哀矜之期亦繄敷燮之助卿等心存理物善在称君亟剡奏函愿书信策深昭将顺之意尤多嘉尚之怀
　　赐宰臣陈执中以下为上表贺崇政殿疏放刑狱即时降雨批答
　　朕以雩祀既防时泽未效秋种所急夕惕用勤顾哀邦氓牵陷都邑其中系者岂无寃焉伤和致灾或恐在是因临便殿亲为虑囚且示哀矜悉从原降书不云乎与其杀不辜宁失不经未旋晷而和气通弗崇朝而嘉澍洽骄阳以屏丰嵗可期卿等地在弼谐志敦将顺遽阅奏函之上愿从信策之藏载省寅恭良多愧尚
　　赐文武百僚陈执中以下上表贺为今月一日太阳当蚀亏分不及算数并隂晦微见诏
　　邪慝侵阳推步在朔肃若干戒惕于朕心退即便朝损御菲食寡昧所値怵惧弗宁天维显思月既晦止云气簇于甲夜雷雨降其中天逮翊日之将晡才微阳之见象验诸食壤减于算分此皆上穹辅持列圣开右既惠朕以膏泽之施复警予以曜灵之亏俾无怠荒敢弗抑畏夫应天以实感人在诚期与臣工之良永思政治之要用消厥咎益孚于休卿均是忧勤志于将顺烦有称庆良増愧尚
　　赐宰臣富弼以下上第三表乞加上尊号不允批答
　　昔孔子达者辞不称仁光武贤君禁诸言圣朕毎览前典莫不嘉此且帝王之道安在于弥文而天人之心所助者资顺谦乃益之本损者徳之修矧以眇身承兹大业仍以菲徳享诸鸿名犹惧弗任居常自惕幸羣元之隤祉荷累世之延洪治无甚亏时则咸靖思欲致四海之祭合七庙之灵考卜孟冬躬行大祫岂曰能事抑惟旧文而卿等率吁羣司推髙眇质将顺其美铺衍厥章愿镂寳文益上徽称极大仁之丕冒昭至化之巍成美溢而浮志惭且悸再尝批谕犹执控陈况乃爱戴所深形容已至宅帝皇之大席神圣之髙固已华出古先徽兼上睿若俯徇于诚请更益施于号荣既乖本心恐累台徳
　　赐宰臣文彦博以下贺老人星出见批答
　　景霁秋旻气分商仲南极呈于秘象清台献其寿占卿等道着弼谐任居毗燮喜闻吉语烦有贺章请以天官之言属诸史氏之掌体诚同于元首义足表于爱君载省寅恭良深嘉尚
　　赐宰臣富弼以下贺寿星出见批答
　　金气中分珠躔上见清台设候畴人献占述昭烂之干文告寿昌之福兆卿等义存将美志在祝延因垂象之荐休烦剡章之称庆寅恭斯在嘉尚良深
　　赐枢密使宋庠等贺寿星出见批答
　　南极见象上天垂休太史献占归福于朕夫以寿昌之庆岂敢专飨独美当与俊乂大臣亿兆之众同均斯祉永锡难老卿等欣闻吉语烦有贺章将顺之诚良増嘉尚
　　赐感徳军三军将吏僧道百姓等诏
　　朕以允初徳器早成天属为近适总司于留务俾节制于中权进领藩方留宿京邸且念贤王之子用伸敦族之怀矧兹美原抑乃名土按之析瑞壮厥维城汝等遥被抚临谅多欣怿今特授允初依前检校尚书右仆射持节耀州诸军事耀州刺史兼御史大夫充感徳军节度耀州管内观察处置等使仍加食邑七百户食实封三百户散官勲封如故故兹示谕想宜知悉夏热将士等各得平安参佐官吏僧道耆寿百姓等并存问之遣书指不多及
　　赐山南东道三军将吏僧道百姓等诏
　　朕以贾昌朝业茂公台器全文武命建牙于南纪仍主籥于北门冠于九侯时惟伯舅属以首枢缺职前箸咨才召还温省之严入冠本兵之任朝言协比国论倚成缅想吏民久承节制自闻朕命谅惬尔情
　　赐河阳三城三军将吏僧道百姓等诏
　　朕以宋庠文儒之宗台宰惟旧近解枢衡之重俾兼衮钺之荣言念盟津前经坐镇命兹书社利以建侯俾寰辅以作藩庶京师而防福眷言士吏以及军民闻孚号之已行谅舆情之胥悦今特授宋庠依前检校太尉同中书门下平章事使持节孟州诸军事行孟州刺史充河阳三城节度孟州管内观察处置河堤等使判郑州军州事故兹示谕想宜知悉
　　赐建雄军三军将吏僧道百姓等诏
　　朕以许怀徳少歴戎行老知军志早持斋钺久卫寝戎颇积勲劳用加恩数俾侯中冀书社平阳缅想吏民同嘉师帅今特授许怀徳检校司徒使持节晋州诸军事晋州刺史兼御史大夫依前充殿前都指挥使建雄军节度晋州管内观察处置等使加食邑七百户食实封三百户功臣散官勳封如故故兹示谕想宜知悉
　　赐彰武军三军将吏僧道百姓等诏
　　朕以李昭亮门济忠猷世承勲烈向澄氛于保塞命书社于济隂升冠内微倚临北道显庸惟茂令闻逾昭进兼宰铉之名就司留钥之务辅藩惟旧台钺有光缅想吏民遥承节制嘉闻异数増慰舆情
　　赐淮康军三军将吏僧道百姓等诏
　　朕以张茂实早分将钺尝帅骑兵参图前劳召还旧物解符书于郢上进茅瑞于淮西遥制藩宣入司宿卫缅惟有众嘉此建侯今特授张茂实检校吏部尚书使持节蔡州诸军事行蔡州刺史兼御史大夫充侍卫亲军马军副都指挥使淮康军节度使蔡州管内观察处置等使加食邑七百户食实封三百户功臣散官勲封如故故兹诏谕想宜知悉
　　赐宁国军节度使北海王允弼摹勒御书飞白上进诏
　　省所上表防赐御书飞白二字谨摹勒上石上进事具悉朕以聴朝之余寳兹寸晷自惟翰墨之尚犹贤博奕之为聊因飞毫于以结字式将意眷且宠亲贤卿有两献之风躬二南之美喜宣上徳乐尽忠规忘蝉翼之匪工烦趺之立刻爰缄墨本乃剡奏封深陈感遇之怀且显游扬之志本于信厚嘉乃恭谦省览以还愧尚无已
　　御书赐龙图阁直学士权知开封府蔡襄摹冩赐御书刻石事敕书
　　省所奏伏防特赐御书臣斋戒摹冩刋着于石次録奬诏及臣所献古诗兼载后序以纪遭遇装一轴上进事具悉卿体行清方才谟详正通于学术粹是风业朕选诸近侍佳有名臣因暇日以援毫命中珰而赐字盖以将朕异睠成卿令名退思匪工追用自恧而乃深于感遇笃在游扬形颂叹之长言溢尚【案蔡襄集有御书碑序其载勒石摹进始末在至和元年六月二十四日其结衔称起居舍人知制诰与此不同者考襄本传自起居舍人迁龙图阁直学士知开封府盖其勒石作序在为起居舍人时而赐敕则巳在转官后也襄集不载敕书此下阙文无考】赐右神武大将军睦州团练使宗谔进太平盘维录敕书
　　敕宗谔省大宗正司奏汝纂歴代宗属事迹勒成上下二帙总六巻分一十二门仍请名曰太平盘维録上进事汝迪徳自先防廕于后能外纷华之习颇勤教学之方阐绎旧闻寻研本系类成编次亶有纲条撮诸胄绪之华光我神明之祚奏篇来上乙牍以观有嘉规为良深叹尚
　　赐宗室磁州防御使承亮进祫享受厘颂敕书
　　敕承亮省大宗正司奏缴汝表今撰祫享受厘颂并序投进事朕向者法一闰之气讲三嵗之祀孟冬吉酉祫于祖庙陈歴代之寳奏大安之乐神灵嘉飨云景杳冥朱燎既升正阳显见岂予能感抑祖宗右焉汝肃雍侍祠将顺为志中有和乐发于颂叹大宗献状奏篇登御流藻以扬主依义而显君省览之余叹尚兼至
　　赐翰林侍读学士知徐州吕公绰进明禋诗敕书
　　朕向以祗饬斋辂肃奉阳郊合祛干只登侑祖考秩上下之祀则靡神不宗致精微之产而惟帝时享锡朕休福惠兹羣黎夫岂寡徳之能实繄先烈之茂卿职参经幄任总藩符志在游扬形于颂叹思致婉错典裁淳深省览不忘嘉尚兼至
　　赐知济州李及之进唐雅敕书
　　省上表所撰唐雅十篇谨缮冩附递上进事具悉汝职居延阁符守列城宣诏条而弗苛服文史以为乐研寻前载追述雅风文采深纯典裁详密奏篇来上留牍于中省览之余不忘嘉尚
　　赐交趾李日尊进异兽敕书
　　卿仍世守藩乃心向国越沧波而述职奉异兽以致诚在逺弥忠顾勤可纪式将颁赉爰宠倾输当体眷怀益思恪顺
　　赐宗室叔裒进异兽歌敕书
　　近者交州遣使以麟底贡私怪物色之异且验载籍之传通儒硕生多云非是朕方怀柔彼俗重违其情与见于庭命纳诸囿汝以宗藩之秀时豫观者喜毛羣之驯扰美岛夷之稽服昭我徳政形于颂声副以编聨乙于省览游扬兼在喜尚弗忘



　　文恭集巻二十四
　　钦定四库全书
　　文恭集巻二十五
　　宋　胡宿　撰
　　内制
　　赐新除参知政事曾公亮诏
　　国朝之制设陪贰之职以辅翼台宰名数之重下丞相一等朕之选任必属贤髦卿志度深沈识裁详密以道术侍朕讲以典册宣王命请治寰辅擢尹京师厥绩茂焉其试效已是用升厠公府参闻政道采于议者固无间然冲挹之怀遽形囊奏虽谦风可尚而命綍已行勉思大猷勿为曲让
　　赐参知政事曾公亮乞退不允批答
　　省表具知卿志行修明风业夷逺通习治具洽练朝章间繇禁联陪贰宰路毅然有守知无不为夙夜婴烦晦明亏裕暂从谒告适此养恬即当善平入奉参决忽得章请来谢政涂颇用怃然宁当议此况庙堂之上具有规随而机务之间未至停壅勉辅药石宜安精神勤味粹和速期康复
　　赐参知政事曾公亮乞退第二表不允批答
　　卿性度淑均才谟隐济预闻大政陪贰上公夙夜宣劳晦明婴恙暂从颐卫日冀善平何遽贡章乃求谢职且周官垂法有寛疾之文汉家养恩着赐告之令卿其少思省虑味恬餐和勿有疑焉急就良已
　　赐参知政事曾公亮乞退第三表不允批答
　　卿以耆明之姿参鬷嘏之政谋谟匪懈陟恪良劳偶爽节宣暂从颐卫兹有生之未免亦忧职之使然赐告所存养恩斯在比观章请求谢宰联批谕已勤控陈未已况朝无阙政而世方须才勉图粹和速就康复
　　赐参知政事曾公亮乞退第四表不允批答
　　卿精诚雅行至范明猷佐时矢谟贰公图政偶婴甚美之疢适闻良已之音比及暄辰固加常膳日期朝谒跂闻话言前已批章复有今奏恳求解罢殊异眷毗卿其研味真腴屏息烦虑期于勿药慰兹侧席
　　赐参知政事曾公亮生日礼物口宣
　　陪贰宰司赞襄治道惟阳中应律之朔乃闾左设弧之辰政在尚贤礼存嘉惠侑兹燕喜体我宠恩
　　赐镇安军节度使行尚书右仆射检校太师兼侍中判许州贾昌朝生日礼物诏
　　时惟旧徳位冠元侯京室是陪藩符攸总诞期斯至庆赐用覃俾爰子舍之良得致家庭之命侑兹宴礼示乃朝恩
　　又
　　乔岳吐符岩廊诞器周旋二府陟降三阶季商协辰左弧在旦驭贵有典加惠着文爰锡饩牵以及醪酒式将恩意往侑宴私当体寿仪即只庆赐
　　又
　　陶元精之和躬咸徳之美蔚为俊老殿我辅邦六射记辰九秋肃气加惠隆于国典为寿盛于家情俾爰似续之良式将赉予之意用资族宴姑示朝恩
　　赐山南东道节度使同中书门下平章事贾昌朝敇书
　　朕获天人之助乘畿夏之驩祓除路朝崇讲祠事以顺众志以答灵休日吉辰良气调时豫熙典云究庆赐是孚卿王室元耆人伦先觉早冠居于铉席首敷燮于化陶三让弥冲一徳逾劭居保厘尹正之重有安辑劳徕之功朕飨告成乃眷斯在进胙以爵加惠于田虽曰旧章抑以畴徳已颁告于庶位复往宣于朕怀当体休成同均庆赉
　　赐山南东道节度使检校太师同中书门下平章事贾昌朝口宣
　　卿徳冠时宗地居寰辅向遘诞辰之节泛推任子之恩乃选上驷来充内廏羡名驹之奋发烦骏足之效牵载省寅恭良增嘉尚
　　赐贾昌朝口宣
　　朕防诹景至恭事天明禋典迄成祥厘均被卿朝家俊乂藩岳仪刑体貌所先宠光宜厚襃元功而进号益多赋以衍田驰遣使轺奉将命綍用敷休渥当体眷毗
　　赐贾昌朝赴阙茶药口宣
　　卿留籥再司介圭入觐爰属秋旸之用勤参御之行耆哲是劳眷毗增厚式颁药剂庸示宠私
　　赐观文殿大学士判亳州陈执中乞致仕不允批答
　　省所上表陈乞致仕事具悉卿俊乂大臣耆明硕老再冠朝首比让台元辅泰象财成之宜得大雅进止之度往治于亳实陪厥京偃藩在兹蒙福多矣如闻摄卫稍亏和平已出见于属官谅再加于常膳旧徳所至卧理有余何乃上言欲求谢事是未亮凭赖之意而规适宴之私卿专精神近医药纳养善气保固太和避第仕涂未可议也
　　赐观文殿大学士判亳州陈执中再乞致仕不允批答
　　卿器采精明体韵方重奕世济徳先朝纳忠逮充旧贯之居再处阿衡之首将明典度励翼官师朝有公言朋无私谒比辞政柄屡避台阶静胜柅于浇风偃休寄于密甸均劳近止防福在焉防有苦于足腓遽见求于身退兹岂藩镇优耆徳之意朝廷待元老之心耶卿其养精神省思虑淮阳卧理西河偃藩是所望于大雅也赐镇海军节度使判亳州陈执中待罪特放敕书
　　夫道隐不还民散已久刑之设惟五而恶之讨有十败俗之自从古则然卿旧老壮猷俊徳哲望近辞时柄甫偃价藩宣风有初颁教尚浅民之从违政何加损遽形引责殊异眷毗且谅寅恭弥嘉慎畏
　　赐昭徳军节度使知并州厐籍口宣
　　省所进奉贺正马贰匹事具悉朕因三朝之吉受四海之图方贡毕陈朝庆大集卿时惟俊老殿我强藩寅修述职之文逺效充庭之礼载驰上驷来贡承华有谅勤恭良増嘉尚
　　又
　　省所进奉谢恩赐牌印并公使及到任马共六匹事具悉卿文武兼劭风徳竝优业载贤公望居俊老朕以壶闗襟带并土股肱崇以髙牙殿于大卤甫颁条诏初见吏民宴犒有仪公帑惟旧至烦称谢乃有效牵滋显勤恭弗忘嘉尚
　　赐新授观文殿学士知郓州厐籍口宣
　　卿国之耆俊材号将明二府迭更一徳咸有向辞时柄倚临东藩得兹老成居然治静图中阶之宿望进书殿之伟名异数有加师言允穆乃驰上驷来实内闲有嘉倾输良增叹瞩
　　赐工部尚书同中书门下平章事集贤殿大学士韩琦生日礼物诏
　　惟天所赉若时相予甫属开秋实惟诞日稽诸朝范宠于邦家于是有牢醴蕃庶之锡所以侑族宴而将寿嘏也斯礼则旧厥命惟新只若其承体兹乃眷
　　又
　　蔚以杰才相予大政首秋云吉诞日在兹俾按彞文式将渥赐庸示宰朝之宠且为族宴之荣往惟钦承体兹眷瞩
　　又
　　体兹间气诞是杰才素律云秋左弧在旦饩牵加惠醪醴侑懽佐族宴以在兹稽台恩而惟旧
　　赐武康军节度使韩琦口宣
　　卿识业夷通谋谟髙正早参内密之近比更方面之烦器望益隆诚绩兼茂向升书殿之重就增仪职之华殿乃戎翰崇兹朝范爰效上驷之贡式充内廏之羣载阅勤恭良深叹尚
　　又
　　朕亲郊修报升燎告成覃惠臣工均厘藩岳卿居杰望济以忠图方倚干垣用优名数进崇堦而驭贵疏多邑以昭庸驰命轺车往颁命綍惟兹茂渥宜即钦只
　　又
　　卿风致髙劭识防宏通宣翼藩朝明畅文武外易戎翰之重就升师钺之雄乃睠在兹佥言允若爰贡上驷来寘内闲益亮诚勤弥钦意尚
　　赐新除观文殿学士知河阳富弼对衣金带鞌辔马口宣
　　卿忠惟许国任属陪京书殿升联地官进贰式将眷倚往致匪颁
　　赐除富弼起复礼部尚书同中书门下平章事昭文馆大学士赴阙敕书
　　卿大名宰国宏业熙朝逺略有开髙谟未究遭艰去位衔恤在家上铉旷才冢卿缺职永惟在疚亦已累旬凉琐虚怀苍黔待起朝有旧制国念前徽须伸权夺之文庸副仰成之意庭有孚号物无异言义固掩恩忠本移孝勉思美业就成茂功尚抑余哀来慰勤伫
　　赐宰臣富弼生日礼物口宣
　　象炳中阶业隆上铉维申诞日行夏纪时俾孚子舍之良奉若家庭之赐式增荣观当体宠恩
　　又
　　挺生时杰光辅本朝眷乃首春庆惟诞日爰举优贤之典用颁加惠之恩侑族宴以是宜宠台司而斯在
　　又
　　元杰禀气英玮诞才若时奋庸代工燮化三元首序六射在辰国有赉恩家荣宴喜饩牵将礼醪酒侑懽举是宠章体兹渥眷
　　又
　　吐符乔岳居守阿衡建杓于寅设弧在旦眷言彞典尊礼冢司有醪酒之颁兼饩牵之锡助家庭之为寿广婣族之合懽庆赐是将只受惟允
　　赐忠武军节度使知永兴军文彦博口宣
　　向以九里之祀陟配天丘三朝之元防同王嵗宗公先郊类之泽羣岳有朝庆之文卿业着萧规地崇陜弼举禋祀而为劳颁赏防而则当爰及首正兹惟献节竝效名驹之贡莫非上驷之良有美款诚尤多叹瞩
　　赐河阳三城节度使检校太师同中书门下平章事文彦博生日进马口宣
　　卿辰象粹精台衡俊旧向縁诞日申举赉恩命仲氏以奉将助家庭之式宴仰惟彞范烦有奏函爰驰上驷之良来实内闲之秘恭勤斯至嘉尚弗忘
　　赐保平军节度使检校太师同中书门下平章事判大名府文彦博生日礼物诏
　　公台旧徳俊哲大臣适居主籥之司爰属设弧之旦俾将庆赐命遣使人当体宠加所宜只受
　　赐新授龙图阁学士张昪口宣
　　卿体行直清才局明劭政为边最誉浃朝端升委强藩就迁禁职爰贡籋云之骏来舒就日之诚有美勤斯良用嘉尚
　　赐参知政事张昪上表乞致仕不允批答
　　夫年之贵于天下徳之先于人伦尚矣况乞言宪老存诸典刑图政任人寄在耆哲至于进退岂局于彞制哉卿老成司直清忠笃行阅古今之义理歴内外之事任蔚有风采稔闻谋猷凭赖忠规参毗政道虽年涂云及而志力尚全何遽掞章乃欲谢事是未亮眷倚之意而自取宴安之适使朕何望焉
　　赐参知政事张昪上第二表乞致仕不允批答
　　夫治朝柄任岂局以年良臣忠规不遗其力卿蔚为俊老翼于冲人黄髪无愆清徳有素虽年涂云及而志力不衰陟恪肆勤精明畅理方陪大政适倚老谋比阅奏于公车愿还事于宰旅已尝批谕犹此控陈是未炤委成之怀而自图安佚之利虽佳知止难从恬退
　　赐参知政事梁适生日礼物口宣
　　体资上节地亚中阶自参翊以宣谟号通明而任职属开秋之统序协诞日之吐符朝有彞恩礼优近弼爰举匪颁之式用将眷倚之怀俾洽宴私且昭荣遇
　　赐定国军节度使知太原府梁适口宣
　　省所进奉端午马二匹事卿利建髙牙倚临雄阃爰遘浴兰之节来效籋云之良姑美勤恭尤增嘉尚
　　赐彰信军节度使判成徳军李昭亮敕书
　　地滨北落月旅西成冲气荐和下滋于寳稼灵苗合穗交防于绮塍昭万寳之顺成示三登之长楙卿兼荣麾钺长治戎翰覩擢颖于遐疆喜同符于异亩伻图来上列牍以闻将顺在兹钦叹曷已
　　赐彰信军节度使新授同中书门下平章事判大名府李昭亮赴阙茶药口宣
　　卿召言侯藩入觐王所歴严途之阻越谅旅从之勤疲爰举匪颁以将眷劳
　　又
　　卿外自国藩入修王觐歴悠长之官道冒严厉之时寒言念勤斯固应劳止爰伸迎赉用示眷恩
　　赐新除昭徳军节度使同中书门下平章事充景灵宫使李昭亮赴阙敕书
　　卿参中阶之象帅北落之师烦我老成亦已久次方升庸于旌镇命总职于琳庭亟奉介圭促只召节
　　赐马军副都指挥使淮康军节度使张茂实赴阙茶药口宣
　　卿逺从旌镇入卫岩除广莫风髙嘉平腊近特颁良剂用示宠恩
　　又
　　卿召言归国缅想遵途属此凝寒劳于匽薄式将奁赐庸示台恩
　　赐相州观察使知邢州刘从广赴阙茶药口宣
　　敕从广合符去郡效驾还台冒阑暑以甚勤歴修程而良苦式颁珍剂用洽宠私
　　又
　　卿载驰藩节近次都畿伫延瞩之有初谅兴居之无爽用颁饩礼式洽恩私
　　又
　　卿言趋观阙适次郊衢睠受玉之有初谅据鞍之匪易用颁良剂式示宠私
　　赐侍卫亲军步军副都指挥使泾州观察使定州路驻泊副都署王凯赴阙茶药口宣
　　卿总治师干辑宁边部特降玺书之召用颁药剂之良兹表眷存所宜只奉
　　又
　　卿肃奉更书还司卫职初无办严之日【案后汉书呉汉传每当出师朝受诏夕即引道初无办严之日注云严即装也避明帝讳故改之此制词引用全句原本办讹辨今校正】良深跋履之劳饮剂所颁恩礼斯在



　　文恭集巻二十五
　　钦定四库全书
　　文恭集巻二十六
　　宋　胡宿　撰
　　内制
　　赐福建路转运使秦玠平江西贼敕书
　　向者盗兴江西势接闽岭延入尔部惊骚吾民汝善布教条能设方略协比州将帅厉兵官开募勇夫翦戮奸党凶渠遂殄生聚以安使指告还章封言状眷兹勤略良可嘉焉
　　赐提防刑狱施元长平江西贼敕书
　　汝早称才名外提宪寄日者他盗侵于本部势颇屯结众甚绎骚而能躬履险难星言驰赴奋厉众力开募短兵翦戮凶渠离散支党属城以肃外台上言协奏勤庸甫知明略有怀谦黙益用叹嘉
　　赐知汀州蓝丞平江西贼敕书
　　日者逋冦弄兵江西小惊朕师逸入比境汝捍固本土协议外台开募短兵帅厉众力休有方略讫致殄平尔劳居多使者言状有怀忠力良切嘉焉
　　赐京东路转运使董沔杀散河北贼敕书
　　敕董沔省厐籍奏河北过来军贼凶势不小齐州兵甲杀败后若不急行翦除或散入乡村即复为民患汝寻披带兵士径往兖齐二州往来催督诸头下兵甲接续杀获事汝强济有闻廉清自勉夙将漕节受任外台而齐鲁之疆滨接朔土潢池斯在奸盗是依屯结其中冦攘为患擿发隂伏伺知起居亲纠合于环兵广设施于明略翦除支党清定部封吏息追胥之烦民去惊骚之患慈惠孔硕厥庸为多东藩帅臣剡章言状有嘉勤荩良深叹瞩
　　赐判大理寺郭申锡及审刑详议官等敕书
　　敕郭申锡等省权知审刑院事张揆奏据大理寺日奏司申十月十六日以前送下公案兹已断奏了毕无见在事外郡请谳系囚待报况兹寒苦朕甚闵焉汝等法术通深才资开敏平亭疑奏附致比例咸适侀成之慎而无几案之留有副钦矜良增嘉尚故兹奬谕想宜知悉
　　又
　　羣氓多辟庶狱滋丰用存疑谳之科以广平反之施爰书来上累牍实繁汝等持法甚平以文无害究研惟允操决靡留遂停丹笔之书尽释黄沙之系适当歊毒良副哀矜爰览奏陈尤多嘉尚
　　又
　　国家刑典用中狱疑许谳决平寄于列寺审克存于禁局相为表里参适重轻用慎侀成庶无壅滥汝悉心处当持议详明论报弗留开敏可尚阅兹奏述深于叹嘉
　　赐权判大理寺陈太素等敕书
　　朕日见羣臣亲览庶政惟谏官论事法官奏谳虽复旰昃犹为之论决所以者何防壅蔽而虑留狱也汝等竝以一时之选典兹三尺之法能以明慎敏于弊断鞫书随傅列牍告殚益彰宿业之勤良副钦刑之寄永言嘉尚弗忘于怀
　　赐权大理少卿王惟熙等敕书
　　昔林光断狱嵗止三四贞观大辟裁二十九呜呼何施而臻此乎朕道化未孚刑禁且众鞫书比上请谳亦繁汝善体哀矜敏于弊断不使留狱颇副钦刑言念恪勤弗忘嘉叹
　　又
　　夫刑罚之于化民末矣然至治之世不能去刑朕烛理未明躬化犹爽鞫书狎至治谳尚繁汝等善体哀矜良勤弊断丹笔无滞几案为空爰览削陈弗忘嘉叹赐皇兄宁国军节度使同中书门下平章事同知大宗正事北海郡王允弼敕书
　　卿任隆藩翰地处亲贤参耀台文董司宗牒克谐公族允穆朝言近以宗説等渎干人伦陷此邦宪迹惟可丑理莫得容卿首秉宗司乃同官守骨肉薄罪可养于私恩名教大防难隐于公议深惟举白良合纠防屡上奏封具昭谦畏诚防闲之不逮匪训之有愆当体眷怀勿烦敷述
　　赐平江军节度使兼侍中知大宗正事允让敕书
　　卿藩国表仪宗室贤亮体行明洁器范端修资六徳之夙成赖九宗之治正本支以睦誉望孔昭近以公族之中愆于至行弗率乃教自陷匪彝犹以家情屈于邦宪兹固愚鄙之禀所谓不移殆非训之方有所未至何用防嫌而上奏章求解大宗之司殊乖尚徳之寄当念燕诒之重姑怀慎叙之仁懋勉居诸益励来者
　　赐起复云麾将军济州防御使王仁敕书
　　卿制边部之雄控大卤之重比因朝庆且拜台恩逺倾就日之诚来效籋云之骏有彰勤叩良用叹嘉
　　赐新授宪州防御使刘涣敕书
　　汝以沈敏之才得拊循之术擢升军御董治戎昭亦縁端治之辰并有效牵之贡载怀勤叩良用叹嘉
　　赐抚州刺史沧州钤辖董贵敕书
　　汝遥剖左符出钤尺籍遘兹景至钦乃燎熏能竭寅恭交修贡助弥昭诚恪良用叹嘉
　　赐侍卫亲军步军都虞王从政敕书
　　汝参司亲卫出防边兵遘乃升阳防兹报贶修其贡助奉此效牵有加勤恭良深叹瞩
　　又
　　汝世济勲劳材推果壮领岩除之禁卫升奄之荣名尚委强藩实繄忠力爰输上驷来实外闲载谂款勤良增嘉尚
　　赐凤州团练使髙顺等敕书
　　汝出总戎翰内参亲卫力于经武志在输忠爰因端节之良乃选上驷之骏效牵阙下防贡闲中载阅勤劬尤增嘉尚
　　赐知建昌军曹观敕书
　　汝职在劭农土惟宜谷修列郡经常之贡省大官择之劳言念效勤良增嘉尚
　　赐原州刺史知泾州安俊敕书
　　三朝受籍万玉在庭汝拥卫边隅拱怀朝次效名驹于龙友实华廏于橐泉眷兹防恭弗忘嘉尚
　　赐海州团练使史吉敕书
　　汝肃绾戎团分持军簿并縁任子来贡维驹庆赏所延勤诚可尚
　　赐潭州通判李丕绪等修子城敕书
　　敕李丕绪省知潭州任颛奏汝都大提举管勾修筑子城用甎甃砌并得完备事汝受任湘中服劳官下志存经逺虑及居安能协守官率和旅力增完城壁就濬池隍悦使有宜乐成无射条闻来上嘉叹良多
　　赐新除资政殿大学士呉育对衣金带鞌辔马口宣
　　卿籍起洛台诏藩陜服伟名增职左右陪卿庸示眷毗就颁锡与
　　赐观文殿学士田况乞致仕不允批答
　　卿素秉忠规早司枢筦经营百物通知四夷向以愆和久兹移疾交章求解批谕弗从寻亮至诚姑授闲职庶熙神于事外得味道于环中就乃平康副兹眷瞩何乃遂求挂冕荐贡奏函卿虽身灾所婴而年涂未艾宜息烦虑更谒善医及此暄辰早复常膳
　　赐参知政事王尧臣生日礼物口宣
　　才具之美髙映时髦识业之明坐陪国论属此仲商之序协于诞日之良举是朝恩助兹族宴抑乃匪颁之式体子眷赉之私
　　赐新授右谏议大夫皇甫泌口宣
　　卿稔服吏文兼资识致擢升谏列移领藩条爰择上驷之良来奉内闲之贡有怀勤叩兹用钦嘉
　　赐兵部员外郎知制诰呉奎知寿州口宣
　　省所进奉新茶芽事具悉淮土上腴园茗繁植春英所掇时品为良方贡是勤嘉尚无已
　　赐镇潼军节度观察留后知郓州李端懿口宣
　　省所进奉阿胶事药剂所须胶品斯在区产云记阿井曰佳卿守在藩条述兹方贡谨于熬治协乃精良足谅寅恭诚增嘉尚
　　赐新授礼部郎中充天章阁待制陈晹叔口宣
　　卿体业冲劭器宇夷通有意本朝允宜内閤乃眷北道姑委要藩爰贡良蹄用嘉美志
　　赐镇安军节度使判陈州程林口宣
　　向以拜贶于郊覃渥在位而我王室之老实殿辅邦之雄赏策所班朝范惟旧俾爰子舍往锡命书卿出于忠纯笃为诚节选上驷之騄耳实中廏之承华载阅勤恭弥深叹尚
　　赐镇东军节度观察留后知颍州李端愿口宣
　　省所进奉端午马一匹具悉卿总司留印长治帅藩爰因采艾之辰乃效倾葵之志献之上驷奉厥内闲有嘉勤恭弗忘叹瞩
　　赐新授閤门使康徳舆口宣
　　汝歴防塞兵见称武干适重别都之委用优上閤之迁当励忠规以防恩数
　　赐河阳三城节度使检校太师同中书门下平章事王徳用口宣
　　卿地美忠门位联宰路间于两社夙兆于祥占乘彼八鸾适敷于惠化爰因诞日用示锡恩俾爰似续之良奉乃匪颁之品抑惟彞礼遽阅奏函选屈产之名驹实承华之内廏载惟款至良切钦嘉
　　赐五台山十寺僧正顺绾等敕书
　　省所进新正功徳疏事具悉吉祥刹土名胜伽蓝净众所栖元正斯届大营蒲塞之馔广演贝多之文用集妙因来陈寿祝勤恭弥显嘉尚良多益在薰修副兹严奉
　　赐五台山十寺僧知今等敕书
　　省所进新正功徳疏到阙事具悉汝等宴坐名山安栖净众向遭三朝之吉来祈千福之祥用嘉乃勤且命以赐兹乃前矩厥惟彞恩咨示薫修体予崇奉今赐知今等紫僧衣一对绢二十疋故兹奬谕想宜知悉
　　又
　　汝等薰修岩谷宴坐道场因王嵗之纪端奉梵文而归福有嘉精志用锡显恩宜服圆乘益勤胜业
　　赐回西蕃奬州团练使霞展敕书
　　汝钦奉声文恪修诚志逺效逾沙之贡载从易地之迁庸示茂恩益图忠款
　　赐西蕃奬州团练使霞展男都君主霞智敕书
　　汝族髙边部志拱诸华载驰上驷之良来奉内闲之贡有嘉款到特示颁宣
　　赐交趾李日尊敕书
　　卿忠存奕世义戴本朝善继藩称能靖封守朕博临庶国普爱羣氓爰览启陈用嘉恭顺
　　赐占城国王敕书
　　卿志虑深纯诚节款到邈居溟涨之外驰系阙庭之间嗣守忠规述修世职遣兹使介奉乃表章越沃日之惊波致旅庭之贡物倾输斯至勤叩可嘉用示眷怀特蕃锡与益思只顺当体宠优
　　赐占城国王俱舍利波防收罗婆麻提杨卜敕书
　　省所差人进奉生象二头象牙二百二株药犀大小一百九十一株下色紫矿一百九十一斤中色煎香五百斤下色煎香五百斤事具悉卿长治国藩聿修王职地虽居于遐外世弥笃于恪忠匪忘存阙之诚来效占风之贡俾爰使指载越溟津亟览表章深嘉诚节式将乃眷之意特推加惠之恩当体宠优益思钦顺今回赐卿银三千两钱一百贯文至可领也其差来蒲息陁琶等到阙各支赐对见朝辞衣物银器衣着等令于殿前都使衙安下及差鸿胪少卿刘舜臣等馆伴令御防翰林仪鸾司往彼只应酒食铺陈其所乞白马巳支赐二匹讫故兹示谕想宜知悉秋凉卿比平安好否遣书指不多及
　　赐夏国主进奉贺正马駞口宣
　　王嵗肇新人正伊始眷乃世藩之旧主兹邦土之封爰效忠规聿修贡式缅怀款至良用叹嘉
　　赐夏国主生日礼物口宣
　　绍复前徽述修贡职素秋建始良日诞弥用示眷恩式将庆赐无忘朝宠益济世忠
　　又
　　奕世资忠承邦济美三朝开序六射协辰爰寿祺式将惠赐益思恭徳庸对宠章
　　赐回夏国主口宣
　　省所奏母薨讣告事具悉不图闵凶奄失慈怙忽闻来讣用怛于怀弃背以还哀摧难处惟当抑割无致殒伤抚念所深喻言何既
　　赠太师中书令贻永祭文
　　卿体行淑均志虑忠笃久毗内密蔚为老成甫解繁机俾究遐福奄忽不憗伤悼于怀适及攒涂裁致薄酎余哀所寄明识当知
　　赠太尉兼中书令濮王祭文
　　惟灵地居宗戚徳乃令王遘于绵疴奄然长逝兹用恫悼不忘于怀卹典申加攒涂暂閟爰修奠酌其鉴追哀
　　又
　　早繇近戚参赖敏材领帅藩房留治都局年涂虽晩志力尚强奄及云殂初不闻疾永言兹悼有歉常怀驰遣信臣裁致薄酎缅想营识傥能歆斯
　　又
　　籍在外属帅兹列藩歴侍近严比更烦委适奉朝请奄至丧亡先逺有期永怀无已俾爰伸酎冥识追哀




　　文恭集巻二十六
　　钦定四库全书
　　文恭集巻二十七
　　宋　胡宿　撰
　　内制
　　皇帝贺大辽太后生辰书
　　义重睦邻礼敦诞日企徽慈之凝范因庆育之履祥爰命使轺式将信币祝兹寿嘏表乃诚忱
　　赐契丹人使茶药口宣
　　卿信函修睦诞节讲懽载勤使隰之行谅有夕冰之慎用颁汤饮式示眷怀
　　又
　　卿对持瑞节参奉信函来庆诞辰载涉长道用颁饮剂式表眷恩
　　又
　　卿等对持节旄遐涉疆亭绍修诞日之懽夙戒暄辰之御有少赐物用表至怀
　　又
　　卿等奉将信节驰庆诞辰固多跋履之劳用颁齐和之品副之良茗咸表眷恩
　　又
　　卿睦邻将命诞节修懽惟原隰之驱驰有风尘之匽薄俾爰往赉用示眷恩
　　又
　　卿式将赴告载越阻脩固多跋履之劳宜厚抚存之眷用颁良剂以示至怀
　　又
　　卿等对衔使指交庆岁元久冒寒凝良劳跋履式将赐物庸表至怀
　　又
　　卿奉将使指载整华轺惟匽薄于风寒谅勤疲于原隰就伸颁赉庸助绥将
　　又
　　卿参陪上介并驾轺车深惟跋履之劳固积疲勤之思往伸劳赐用表眷存
　　又
　　卿首衔使指交庆王正惟匽薄于盛寒谅勤疲于脩陆致兹赉物昭乃眷恩
　　又
　　卿信节副行端辰入庆登岐云邈揽辔良劳宜有匪颁以昭眷瞩
　　又
　　卿蔚居使首祗庆岁元属风霜之凛如谅原隰之勤止式将予赉俾泽尔劳
　　又
　　卿陪贰使华讲修邻好庆三元之嗣岁歴百舍之在涂宜有赉焉且嘉勤止
　　又
　　卿等竝持国节绍讲邻懽勤劳累驿之程匽薄余寒之气式将赐物用示眷怀
　　又
　　卿对衔使命绍讲邻懽率旅从以来斯冒脩涂而勤止往伸赉物用表眷恩
　　又
　　卿等蔚为使首遥奉国函来修诞节之懽良苦长涂之涉特伸颁赉庸表眷怀
　　又
　　卿陪贰使联讲修邻聘爰得谒闗之告用嘉驰隰之勤往致匪颁式昭眷劳
　　又
　　卿蔚为使首聘兹岁端载迂晨雾之行谅有夕冰之慎用颁良剂以表至怀
　　又
　　卿因三元之首讲二国之懽率旅从之甚勤冒祁寒而良苦俾爰赐物以示眷怀
　　又
　　卿以二国之好充备于使华三朝之元践修于仪聘载勤驰隰仍冒凛冬良剂所颁冲眷斯在
　　又
　　卿协恭使指爰率于烝徒奉聘岁元式将于信币寒凝甚苦匽薄良劳兹用宠颁以昭深眷
　　恩州赐北使茶药口宣
　　卿等来庆诞辰适当维夏驾乘驹而云邈驰使隰以良劳特示宠颁用伸至眷
　　又
　　卿等对将聘节胥洎烝徒来修诞日之欢载涉乃疆之迥特伸颁劳用示宠嘉
　　白沟驿抚问北使口宣
　　卿等张是使旜讲于懽聘来庆诞弥之吉谅多匽薄之勤用示眷慈特颁宴赉
　　白沟驿抚问北使兼赐御筵口宣
　　卿等嗣修邻好甫次沟封载勤使隰之行宜有诏筵之锡用嘉冒涉特示眷存
　　又
　　卿等衔奉信辞讲修诞好惟载驰于使乘谅甫次于疆亭用示眷慈聿伸宴劳
　　白沟驿抚问遗留人使兼赐御筵口宣
　　卿等式将遗意爰奉讯函次境舍以方初驾轺车而良苦宜伸宴劳庸示眷怀
　　雄州抚问遗留人使口宣
　　卿等奉将末命来致遗仪驰原隰以良劳次沟封而云始用伸抚谕宜体眷存
　　雄州抚问北使口宣
　　卿等言冒脩程来寻旧好且以嗣君之庆续兹与国之懽缅念勤疲用伸抚谕
　　又
　　卿等对衔君命联饰使轓惟境上之甫临计道中之良苦俾爰劳问示乃眷私
　　又
　　卿等交庆岁元甫临境首顾寒凝之方盛在跋履之良劳用抚乃诚式将予眷
　　又
　　卿等交修邻好胥庆岁元适冒寒涂良烦旅从有嘉勤笃特示眷存
　　又
　　卿等被选使华务修邦聘涉沟封而伊始戒徒御而甚勤特示抚绥用伸眷瞩
　　北京赐北使御筵口宣
　　卿等肃将君命祗讲邻懽顾旅从之寔繁属祁寒之斯盛用伸宴赐式示眷绥
　　又
　　卿等践修笃好驰冒遐涂爰偕旅从之行适次别都之近用嘉劳止是锡燕胥
　　又
　　卿等庆兹诞节奉乃聘仪来修与国之懽适次别京之近爰伸燕劳用表眷怀
　　又
　　卿等载驰使隰爰讲邻懽眷鬷迈以勤斯谅脩程之劳止就伸诏抚庸示宴慈
　　班荆馆赐北使赴阙御筵口宣
　　卿等肃将君命俯次都门跋履良劳敏勤可尚特颁宴恵用示眷怀
　　又
　　卿等衔命新君驾言逺道来奉纂承之告谅多跋履之艰适次近亭用伸劳宴
　　班荆馆赐北使到阙酒果口宣
　　卿等睦隣持聘嗣岁讲懽饬车驭以良劳次国门而伊迩用颁劳睗式示宠恩
　　乂
　　卿等绍修邻好交庆岁元如闻使乘之驰已次都门之近式将予赐庸劳乃勤
　　又
　　卿等奉聘讲懽祝延修庆载驰使隰近次都门爰命宠颁式昭渥眷
　　又
　　卿等载脂使乘言届都门讲懽聘以惟勤申宴慈而既渥用嘉行迈式示眷优
　　又
　　卿等践修时好联庆岁元俯次近邮良勤长隰缥醪甘实用示宠恩
　　又
　　卿等预选使华交修懽聘惟严涂之载涉谅旅从之甚勤用均御府之甘以劳轺车之恪式昭眷宠宜在祗钦
　　又
　　卿等奉将遗指言次近邻爰属炎辰载勤遐路宜伸劳赐以表眷恩
　　就驿赐北使内酒果口宣
　　卿等久驰使隰甫憩都邮惟按辔之良劳且解装之方适用颁甘品式示宠怀
　　又
　　卿等使旜来聘里馆载宁用颁肤寸之醪兼锡上腴之果侑兹宴劳体乃眷恩
　　又
　　卿等讲修诞庆协比使华冒暄溽以良勤宣偃休之为适特伸颁赉用示眷嘉
　　乂
　　卿等使指遥衔岁元交庆爰锡甘腴之品仍颁醇旨之醪以侑乐胥当钦眷宠
　　就驿赐北使生饩口宣
　　卿等将命乘轺告言纂服涉疆亭而惟邈授里馆以云初劳至有仪所颁非腆
　　又
　　卿等对衔君命胥庆王正爰当定馆之初用举馈牢之旧颁兹饩礼表乃眷恩
　　就驿赐北使银沙锣唾盂等口宣
　　卿等奉若信函庆兹献节解装伊始授馆有初爰命颁宣以昭眷待
　　又
　　卿等震诞修懽逺华将命言念乘轺之久属当授馆之初特示宠优用伸颁锡
　　又
　　卿等使乘联华庆函讲好求祝延于诞节方休舍于都邮爰命宠颁式将渥眷
　　乂
　　卿等来庆诞辰载驰长道在勤劳而可尚属休舍之有初用示恩颁以昭眷宠
　　就驿赐北使春幡胜春盘等口宣
　　卿等庆属岁元绍修邦好嘉逢春节之立喜见年芳之新用示眷恩式昭礼意
　　玉津园赐北使弓箭御筵口宣
　　卿等来修邦好方舍都邮聊折俎以致懽命司弓而延射用伸宴劳式表眷恩
　　正月一日北使入贺毕归驿赐御筵口宣
　　卿等受言君所讲好王正方从里馆之宁且示诏筵之赐用伸劳饮式表需恩
　　又
　　卿等奉将使节来庆王春展聘币以成仪颁诏筵而示恵用昭乃眷于以劳勤
　　又
　　卿等来庆岁元奉修邦好爰即安于都舍乃就锡于诏筵用洽懽愉当知眷宠
　　正月一日北使入贺毕就驿赐花酒果口宣
　　卿等衔指嗣君继好先日来赴惟新之庆爰属履端之元申命宠颁式将渥眄
　　又
　　卿等通懽二国修庆三朝爰因休舍之辰载锡甘醇之品用嘉恵好当体宠恩
　　又
　　卿等使车将命王岁通懽授馆有初解装少憩宜伸恵赐以表眷怀
　　又
　　卿等式将好币已达讯函方退息于都邮宜就颁于良酝副之甘实体我眷恩
　　正月二日北使就驿赐宴花酒果口宣
　　卿等持聘已成履元伊始久驱驰于华隰适休舍于都邮芳翠甘醇式将眷赐
　　契丹贺乾元节人使朝辞讫就驿赐酒果口宣
　　卿等夙持邻聘申庆诞辰嘉成礼之有仪在眷怀而増厚宜颁优赉式示宠章
　　赐北使朝辞讫归驿御筵口宣
　　卿等庆属歳元寅修隣聘讫奉报书之礼还脂使乘之行用锡宴慈式将眷宠
　　又
　　卿等奉聘讫仪驾言复命将载脂于归辙爰用锡于诏筵渥眷是将言还斯在
　　又
　　卿等王岁修懽使华成礼已入辞于宸陛命就宴于都邮用示眷慈式敷契好
　　又
　　卿等奉聘成仪驾言复命率烝徒而鬷迈诏祖軷以宠行且有颁宣以伸眷待
　　又
　　卿等与国修懽诞辰毕礼将复乘轺之命用颁折俎之恩俾洽宴胥式将眷瞩
　　又
　　卿等竝缘诞节来讲至懽会讫邦仪言旋使乘用颁宴劳式厚眷怀
　　班荆馆赐却回北使御筵口宣
　　卿等展成信币还驾使车用勤祖軷之行特举诏筵之饯以将恵好当体宠私
　　又
　　卿等拥节交懽称觞究礼属言旋于使乘用伸饯于诏筵且宠成勤式昭异眷
　　又
　　卿等持聘讫仪驾言复命饬使装而告迈伸祖軷以宠行用嘉尔劳式予眷赉
　　又
　　卿等将命讲懽驾言回驭爰即近郊之馆命修载軷之仪式啓燕胥以伸眷劳
　　又
　　卿等讫奉函题还脂轺乘出次长亭之近眷言旅从之行就锡甘醇用昭宠渥
　　又
　　卿等展币成仪还辕复命近邮云饯轹軷且行宜示颁恩以将渥眷
　　北京赐却回北使御筵口宣
　　卿等肃将时币交庆春元饬归驭以载驰次别都而伊始用伸宴劳当体眷恩
　　又
　　卿等爰敛聘圭载脂归辙眷别都之云届在旅从之良勤特示劳还用伸诏饯
　　又
　　卿等诞节讲仪使华成命言脂车辖载涉川疆用锡诏筵以勤还驭
　　又
　　卿等震诞修懽旅归致命竝驰使牡戾止别京特示宴胥用伸眷宠
　　雄州赐却回北使御筵口宣
　　卿等展成聘币促驾归辕载惟原牡之驰俯属疆亭之次特伸诏饯以洽宠恩
　　赐北使回至瀛州御筵口宣
　　卿等修好成仪驾言复命适属歊炎之谅多履跋之劳爰锡宴慈用伸眷渥
　　又
　　卿等惟新称嗣来赴于缵承载辖归期聿勤于鬷迈往颁慈宴用示需恩
　　又
　　卿等将命睦邻绍敦于旧好驾言归国载涉于脩岐爰锡宴胥用伸眷劳
　　瀛州赐却回遗留人使御筵口宣
　　卿等被遣旧君奉修遗好冒至寒而归国率旅从以在涂申厚燕胥庸昭眷瞩
　　白沟驿赐却回北使御筵并抚问口宣
　　卿等为寿诞辰戒言归国歴疆亭而载邈率旅从以良劳特示宴慈用昭宠饯













　　文恭集巻二十七
　　钦定四库全书
　　文恭集巻二十八
　　宋　胡宿　撰
　　帖子词
　　皇帝閤春帖子【案本集诸帖子各有五言体此亦宜有之殆为传写缺佚】
　　三元凤歴当春始万寿龙巵进御前防胜朱旛宜此日金枝玉叶庆新年
　　苍玉新旂祀木神今朝太皥始司春农躔渐觉星辰正寿歴长随日月新
　　翦防房中新胜出披香殿里早春囘祥云更傍南山起来对君王万寿杯
　　苑中芳树条风细天上黄衢杲日迟仙果定生千岁实祥烟长防万年枝
　　春官青鸟司开啓星舍苍龙主发生甘雨恵风资帝力杏花蒲叶劝民耕
　　玉殿香丝萦防缕金盆白雪间红花子孙千亿无疆寿尽逐东风入帝家
　　皇后閤春帖子
　　羲仲司旸谷涂山佐夏王六宫师俭徳四海化躬桑中禁千祥集东方万象新防幡迎喜气寳字镂宜春东陆韶光先四序周南风化被羣芳资生万物昭坤徳嘉庆千春集紫房
　　东风初入长春殿碧溜新融太液池社逺未当迎燕日川晴先近浴蚕时
　　白緑仙云杂紫云长生灵气防元君已膺虎剑司隂教更佩金珰奏寳文
　　妃閤春帖子
　　日向隂虬永春随防凤归玉京多燕喜金殿满光辉宫中玉漏迎迟日天上珠躔丽次星轩顼圣图光亿载皇英贤范奉千龄
　　音官始奏融风至御水初传晓冻开寒漏催将仙腊尽春旂飞入贵宫来
　　翦防平明出艺房长生殿里百花芳书衔燕子青春早劒拂仙衣白日长
　　夫人閤春帖子
　　防树春芳满仙蓂昼景长早花依玉砌初溜漾银塘浴种宜蚕事修禖尽燕祠资生迎木正蕃衍纳春祺酿酒渟神水延年饮露华八风朝圣日三境住仙家雪晴宫树有新梅来报东郊淑气囘春令先从天上起年芳初向日边开
　　迎气青幡猎晓风九门佳气郁葱葱日华初在榑桑上春色先归御柳中
　　皇帝閤端午帖子
　　南极注生气音官协夏钧良辰五日永景福四时新晓霁澄天宇离明敞帝阍灵符千福集神印百邪奔刚日逢端始炎辰属长嬴君王仁且圣慈防却枭羮殿户还颷入宫池御水凉防舟人竞渡化国日偏长四时乘大徳五日敞金扉阳晷移南陆天光盛紫微商管微隂动良辰午正端三光扶圣寿亿载奉皇欢三殿兹辰奉御觞薰风梅雨好年光炎天更作奇峯势来表南山寿歴长
　　后宫鸟将雏乐上苑安榴着子新嘉节已将天合数明离还覩日重轮
　　南方炎帝本乘离长育羣生在此时命缕防花传故事风光天上更相宜
　　南方朱鸟司时令东阙苍龙防禁扉万寿御觞端日举祥风三殿绕云旂
　　九霄嘉节重端辰命缕灵符粲寳文虞舜无为心自正五弦琴上奏南薰
　　寳岐麦色黄云重御苑榴花丹焰深已显丰年资帝力更凭佳节悦天心
　　皇后閤端午帖子
　　川馆亲蚕后宫房献茧初香缯争防画防缕竞垂舒楝叶迎新侯菖花发美祥忧勤宣内则嘉宴助时阳灵艾传芳逺仙蓂吐叶新配干资厚徳介祉集嘉辰星火朱光炽缯丝采物华讙谣宜圣日王气协皇家紫禁端辰昼漏长朱陵生气盛南方长秋此日司隂教皇极同时纳寿皇
　　寿觞百福融甘露寳索千祥镂彩云五日永逢佳令节亿年长奉睿明君
　　香炉角黍传三楚丹篆灵符辟五兵更有台仙药在河洲贤徳保长生
　　灵苗逺采三山药仙篆髙飞六甲符此日万神同翼卫长秋洪算与干俱
　　蕤宾干气盛炎方坤徳资生茂百昌西域葡萄初蔓衍成周瓞更绵长
　　楚糉雕盘九子香防丝朱索更迎祥坤元此日扶皇极伟兆先时协寿房
　　夫人閤端午帖子
　　五丝通遗问百草鬬输赢神印能袪恶灵符解辟兵天家饶物采华节有光辉明月裁歌扇轻霞翦舞衣禁苑年光丽端辰物象华天风结桃实火徳盛榴花莲叶抽芳际榴房结子初长年鬬百草旧俗祭三闾广殿囘雕辇沧池漾防舟尧心顺时令不是重嬉游鱼龙曼衍夸宫戏湘虙浮沈衒水嬉齐上圣皇千万寿飘然仙乐在瑶池
　　故事顺时羞角黍旧仪乘节浴兰汤人间凉麦欣时豫天上薰风爱日长
　　续命由来宜防缕辟邪相向佩灵符夏钧调乐长生酒岁岁宫中祝圣图
　　宫中应节垂金缕天上迎祥捧玉巵更奏开元羽衣曲年年长愿侍瑶池
　　彩艾相传禳故气香茅竞爱结灵芳炎洲正觉仙游盛化国偏知日景长
　　上梁文
　　醴泉观涵清殿上梁文
　　儿郎伟国家出神明之后濬发灵源受天人之归勃兴炎歴轶夏商而拓迹介河洛以造邦混并八纮传序四叶皇帝绍祖功宗徳之烈躬神武圣文之姿大明烛于六幽至仁孚于羣品运陶甄而范俗丕变中和偃戈革以靖民洽臻昭泰大秩百神之祀上躐三灵之休天瑞格思坤珍至止眷言京室粤在巽隅有虵合体之精显水土北方之异蟠居息壤毖涌荣泉色华清以荡邪味甘饴而蠲疾祥闻神隩恵洽都人有悦宸心爰稽瑞牒即其爽垲峙厥灵祠严香火之薰修极规模之壮丽郁攸弗戒岂冥数之有常建章乃营在旧文而可作集班倕之巧匠饬荆楚之美材攷工程能庶民献力天老练其日防石申其星经抗华殿以正基架修梁而结宇雄虹晨挂采翟朝飞耸层构以凌云成新宫于不日道旁盛于舆马观者同于堵墙饫赐之丰既覃于微皁驩谣之美敢采于游童且庆落成用陈善祝
　　儿郎伟抛梁东石桥观日任施功三韩百济归封内方丈蓬莱在日中
　　儿郎伟抛梁西青云可上不须梯雪山葱岭人无外宛马蒲桃路不迷
　　儿郎伟抛梁南赫赫王灵海外覃薰风养物深仁被鳀壑无波至徳涵
　　儿郎伟抛梁北天子威灵操斗极单于搅酒奉驩盟潢水占风朝有徳
　　儿郎伟抛梁上路近银河翻碧浪阳乌戢翼过犹疑金雀栖觚镇相向
　　儿郎伟抛梁下郁郁祥氛徧朝野九龙于此防灵泉六甲相将扶大厦
　　伏愿抛梁以后帝图益大天歴弥长区宇嘉靖岁物蕃昌干刚增九五之吉本支茂千亿之祥惟威神之馆御佑鼎祚以无疆
　　集禧观大殿上梁文
　　儿郎伟我国家席真祖之庆源受上穹之骏命诞膺炎歴昭启黄图设都河洛之间广朝万防建号房心之次大抚八纮威棱震于鬼方声文燀于海裔讫惟人面之类达于王土之滨莫不重九译以来庭执万珍而入贡奉昭华之玉琯献弱水之神香如众星之拱北辰若百川之赴巨海三代土疆之制悉统京师五岳神灵之祠并居封域钦属先真之圣尊加帝者之居爰就国阳载严馆御奉真游而惟永歴年祀以弥长皇帝上圣难名至人冠古纂睿图于三后接遐武于九皇仁厚之风诞孚于亿圣齐明之志昭达于万神谨圣志以奉先穆渊衷而居上钦山岳崇髙之祀勤岁时朝谒之诚徐御干龙疑瞻睟像爰攷斯干之制载新大壮之模选文梓之伟才即坤灵之寳势千章工度庶民子来诏郢手而督绳命日官而推防驾修梁之百丈引建木之千寻欢声沸于皇衢喜气浮于绛阙辄采舆人之颂以广游童之谣
　　儿郎伟抛梁东三韩鼓舞乐华风扶桑海树朝暾上方丈仙山瑞雾通
　　儿郎伟抛梁西觚棱迢递与云齐海中渤澥还惊浅天外昆仑更觉低
　　儿郎伟抛梁南万寿山光滴嫩岚伏波铜柱王灵逺虞舜薰琴帝泽覃
　　儿郎伟抛梁北天子声明通斗极日南朝贡识天光塞外耕蚕知帝力
　　儿郎伟抛梁上日月星辰近相向云中僊语近还闻天上银河明可望
　　儿郎伟抛梁下郁郁祥烟浮碧瓦柔桑蔽日徧羣方多稼如云平九野
　　伏愿上梁之后邦基巩固天业晖昌元元跻于富寿日日拥于休祥少海重润前星载光惟鼎祚之云逺与岳镇而无疆
　　修盖睦亲宅吴王院神御堂上梁文
　　儿郎伟我国家真祖开先灵基凭厚太微正气上禀于列精临代寳符早恢于王略惟天眷命奕世多神乘火勃兴绍干阐绎祖功宗徳造统叶于亿年武略文昭茂本支于百世今皇帝至仁溥博上圣登闳利泽浸于怀生文告柔于异类极三光之均照逮九译之所通莫不宾从悉防覆冒惇叙唐尧之族展睦宗周之亲大列宅于京师广析藩于茅瑞逾郇滕之啓胙厚鲁卫之建封时乃维城请营原庙图奉烝尝之荐申怀霜露之恩勉从郡邸之章特置诸儒之议曰咨大匠往饬众材攷北拱之极星顺方中之营室裁兹崇址诏厥清台练日防以维良瞻霄衢之云霁大鸣鼛鼓上架脩梁治建木之千寻引长虹之百尺盈车载酒有肉如陵赐上林之钱兹焉山积颁织室之锦烂尔霞鲜工徒悦使以忘劳人士纵观而窃叹仰天子烝烝之孝美公侯振振之风克成壮栋之规永保緜瓜之祚式扬骏烈用纪圣猷儿郎伟抛梁东秋霁三山气象通近窥日观升云白平瞰天池浴日红
　　儿郎伟抛梁西葱雪声文万国齐昭华玉琯今仍献洼水龙媒日更嘶
　　儿郎伟抛梁南重译来朝美化覃越裳献雉昭无外江郁捐珠示不贪
　　儿郎伟抛梁北戴斗通驩怀以徳偃兵武库表王灵跻俗华胥资帝力
　　儿郎伟抛梁上郁郁葱葱扶大壮矞云雕霭互呈鲜合璧连珠近相向
　　儿郎伟抛梁下华黍有秋盈绿野汤罦飞走洽深仁尧壤讴歌被纯嘏
　　伏愿抛梁以后圣图日炽宸算天长导迎善气感育少阳璇源逾逺玉榦弥强天休滋至地寳蕃昌惟奂焉之粗构等岿若之灵光


　　文恭集巻二十八
　　钦定四库全书
　　文恭集巻二十九
　　宋　胡宿　撰
　　防问
　　御试贤良王彰夏噩防题
　　皇帝若曰朕缵祖宗之洪业抚区夏之重器临政思治于兹三纪何尝不中夕惕厉昧旦丕显延访茂士询求谠言冀臻治平以垂永久子大夫裒然充赋咸造在庭得不欲摅发智蕴开沃朕心耶方今庶务小康至化犹郁兵戎虽戢馈饷颇劳学校虽兴礼让殊鲜官冗而浮食者众民疲而失职者多隂阳爽和眚沴间作经渎弛于常道淫雨溢于旧防赋调尚繁昏垫靡息岂朕明有未烛徳有未孚致咎之来在予为惧自昔继体守文之君承前圣之烈借累世之资致圄空之隆腾颂声之美惟建武中兴亟修文徳贞观特起骤致太平岂天时之协符将人事之胥济功业迟疾奚其不同侧席永怀望古盈愧夫圣王之制世也必本于仁义之统师道徳之説饬以儒雅颁其教令寻孝宣之治尚于刑名迹显宗之政本于理法当二后之际信赏必罚刑清国富凤凰屡下于郡国神雀比集于京师致兹美祥繄何然哉今公卿大夫与朕总方略美风俗而吏治未甚淳民徳未甚厚豪右逾制奸猾冒禁以至守宰之任循良罕劭防传移于使客徭役迫于下贫殆有愁叹之声未弭郁堙之气岂躬行之弗类而图治之匪章欤昔晁错举于贤良公孙对以文学深陈政道竝先术数仲父治国之器内史诏王之柄咸垂格训当安设施至于春秋之称一元洪范之推九类何行而正其本何施而建其极子大夫习先圣之术熟当世之务识古今王事之体究天人精祲之原所以荡禨致祥革兴利受防应问咸以正对毋讳有司称朕详延之指焉
　　御试武举防题
　　皇帝若曰夫威武者文徳之辅功也虽复至治畴能去兵比诏有司图讲常武博延方略之士参阅材技之能冀崇善经以驭长辔子大夫晓习兵防贲然造庭质于前闻伫乃明辩夫兵本于仁义战畜于慈爱而曰诡道危事何耶邦国之法虽曰制军而诘禁帝王之兵曷云以全而取胜司马之体闳廓谓何霸者之师节制安在昔晋侯之伐秦也谁氏知其有功楚子之救郑也何人料其必败兵法贵拙速而讥巧久若然则亚夫失破呉之防充国无制羌之功也小坚大敌之禽什围倍战之法曹公官渡之克何关于众寡晋文城濮之战试言于奇正直入武库防本孰施先趋北山法何以胜朕尝读良史之传疑各将之功以孙武子之才仅能入郢有乐毅之略不即下齐岂乏奇谋谅有深防前代车战其来尚矣后世以武刚而自卫以偏箱而致讨或行则载于戈甲止则为于营阵宜条利害若为设施悉心以陈朕将亲览
　　试南省进士防题
　　问天道隂阳实通政事王者生杀宜循时令自秦任法理汉尚经术太初推歴甫用夏正故事报囚必尽冬月乃着经常之制初无淹系之烦建武中兴率遵旧典元和下诏始改孟冬议者颇赞其然通儒复讥其否执助阳顺生之论持议狱缓死之説咸有经据着明言之国家道粹前王刑孚中典炎歴斯握则与汉同丹笔所论尚仍唐旧姑欲顺三防之用事去四时之行刑凡当大辟之科悉限季冬之断用遵卦气以攷天心然而积习生长更张慎始固惟明识雅富多闻幸商防于古今愿详陈于义理
　　问国家谨四夷之守饬三边之备百万之众领在将屯什一之租縻于支计居常饷道仰籴富贾凡入粟于塞下例受钱于都内赢息莫计干没无涯嵗或不登人且劳止道涂有捐瘠之叹郡邑烦振业之方深惟从权规欲济事攷诸周典甫侯有赎刑之法稽于汉世晁错有免罪之防所以厚民收怒实边弭患且欲详按旧制濶略轻科自非犯盗杀人受赇挠法之类理不得舍意在必诛余竝差次免刑之条申明入谷之赎以实边境以防灾潦虽复失之有罪不犹贤于赋民朂思张敞之言留省望之之议条陈利病开示话言
　　问八卦繇防而起九畴以数而兴河洛之书相为表里天人之际莫不该贯固以究性命之韫着祸福之效包括三极隂骘下民者也何则辅嗣解易孔氏释书六爻文辞止明人事五种性行专推王者迨至上经下经离为二説五福六极合为九类斯文若此其义安适申寻前世博存众业京氏之术列于学官夏侯之经治于博士咸以儒者明于天道前贤多习旧史具存厥后蔑然其故何也且欲兼崇其学使名其家庶几精义之弗沦或谓异端之斯害迟闻明辩用释疑怀
　　问经莫大于易坎之彖曰王公设险以守其国丘明之传曰恃险与马无兴国焉呉起对魏文侯曰在徳不在险后世拘文之士莫不叹息起言引为鉴照按尧都中冀舜都蒲阪夫岂乏徳耶曷为竝据河山之胜哉岂易之书故不及春秋战国一时之辩乎防窃惑焉愿问经传交戾之説折以至当
　　颂铭
　　烈文即政颂
　　圣文睿武仁明孝徳皇帝御大器之逾年改元乎天圣协华寳歴承光祖统亲朝长信用汉家五日之仪委成冢宰修商帝三年之制徳心克广孝思不匮又明年新火再出祥琴且御皇帝慕孺轸悼明发忘寐颛居靖冥之馆眇思恭黙之道于时有位卿弼乐亲户牖之坐彼都人士渴闻警跸之音怀思皇皇若有求而未得于是三府元老诸邸皇属外廷表着之俊周卫环拱之士相与叩延英之阍奉需头之奏且曰上天之载无声树君而司牧圣人之寳曰位代工而统治先王知骏命之不易也故光裕大徳以席先灵之休知贤业之可久也故卜建冢嗣以系万世之统所以尊一王之大固九鼎之重三代之君绰有令问善继志而述事能祈天而永命大横启兆隆奕世之基绪小心嗣位昭前人之光明用能登格皇穹翕受遐福诗书所叹简墨攸在陛下起元嫡握神寳典主震器协星海之辉润绍休干图恢天日之覆照静渊敦敏之性泰定于徳宇缉熙光明之学优入于圣域播宪循于轨物赋政谘于哲艾躬承积累之庆奉持燕翼之谋是以六飞御辨之辰两宫布度之际表里悦穆上下妥安五土柔嘉悉保于正色万物森植咸极于崇丘而陛下天姿粹温圣性谦亮亦既禫除之制弥怀孺慕之爱金册显号推洪代而弗刻玉牀贵位虚长秋而未建上帝山川百神之祀久俟翠华之来咸池英茎六代之乐未登端冕之聴万方企竦羣臣迷挠啧有夏虫之疑郁怀旱云之望是宜推防迎日先天奉时攷帝典肆类之仪举王祭升中之礼按元封刻石之事建明堂受记之歴绍建先宪拱揖羣神因斯而谈不亦休欤上乃囘精易虑焕发隆防且曰羣公元宰告朕以祖宗锡羡之美郊丘报贶之事敢不亲执圭鬯以允天人之意若乃陟仙闾探神防荐功魄寳同符先帝此事体大未遑经画姑俟十五物来徐议其可乃命太史练日仪曹具礼因羲车之南至荐吉土之精享御时龙之乘备法物之驾百灵扈跸斋于髙庙翼日寳校次于帷宫天光晏温日华明练陈玉帛二精之物建金石九奏之乐声气逺条坑谷皆满荐鬯之夕绛光肃然照乎馨黍之荐奉以委山之瑞神具醉止礼成告罢囘一就之大辂御百常之丰楼大赉多方与物更始命廷尉蠲殊死之罪诏大农削逋租之籍条中藏之缯帛出上林之泉刀第赏六师均渥四极既而按羽林之寳仗即正阳之秘殿华芝对防晖幄竝开陛防交于百重轩乐周乎四面万国上计俨贡篚而骈臻诸蕃来朝端寳挚而森列桓桓螭虎之士峩峩鸿鸾之党鬷假无言相趋动色因毖祀之讫礼譔徽名而纪徳丞相常伯伏而奏曰陛下日靖中邦道跻先轨率循大卞附丽皇极粤若右文稽古者为邦之丕教而陛下陶化染学崇四术六艺之风不曰圣文乎宁武图功者制世之深略而陛下糺戎绥华得五表五饵之术不曰睿武乎仁者道之极挚而陛下勤恤民隐惠养含生之伦不曰仁明乎孝者行之难能而陛下躬奉天经宗树锡类之本不曰孝徳乎重以裒对上灵申严大祭焕扬盛则丕拥厐休冠徳卓踪格天光表而乃遵养景铄逡巡懿号是道大无强名之字而天保失报上之谊也谨疏瀹灵腑侔揣盛徳攷文金匮镂章玉寳昧死再拜奉徽号上万年之觞帝曰昔我三后以圣神纪物聪直在天覆防本支保右命歴资承长世之善充入旧贯之居尚赖股肱之良同扶枢极之重天正谷旦拜贶于郊休气薰蒸福物万举抑乃长乐寳慈之攸感清庙先徳之所及而近臣庶尹谬相归美不断来表俾享鸿名一日万防重增乎兢业也于时掎裳而歌呼望云而连抃清光照于咫尺佳气浮乎郁葱皇仪庆成谒者赞罢上犹惧涉道之未渊基徳之未厚漏泉之未及覆盆之未照退乃访道宣室程书衡石详裁治体总揽权纲覩墨家节用之文见老氏寳俭之语将矫华靡之独宗简朴之化清心以聚政絜矩以固本厎慎财赋劝课农桑存恤鳏寡务休力役减尚方工巧之伎却外府珍丽之贡明慎庶狱省察偏奏文书调度务从于简寡号令风采颛尚以寛大水衡举池籞之地公给细民县官疏盐铁之禁抑从末减誉髦斯士悉取于廉孝赋纳以言咸用于经术体貌良弼容受直辞犹谓天下之安忘战不可阃外之制有备无患更乃讲练兵政崇国防卫保大以靖民竭欢而敦族吏怀饬簋之洁家象濯缨之朝斯人有乐和之声縁边无晏开之警耕田凿井饮食充乎四鬴鸣鸡吠犬烟火接乎万里洋洋乎韶尽美矣郁郁哉文之治也足以比荣太上延光方来亿万斯年笃天之祜下臣生长闾巷霑沐恩教欲治之主逢享而甚难盛徳之事咏歌而不足私念尝以薄技拔于诸生方今采樵之夫俱善谈道自古畎亩之士不忘爱君谨因笔墨之文恭宣竹帛之美形容万一作为颂曰帝宋四叶祖宗重光乃神恭黙右序緜昌承顔长信御辨明堂秉率先轨总括懿纲报本主昊肇禋吉土裒对羣元敛时皇祜瑞品纷盈灵凤翔舞精意格神孝思光古丰楼霈赦寳册施名畴建极凫鹥守成功熙庶事惠浸羣萌亿万之世永光帝纮
　　斛铭
　　勿平其量而平其心心苟无邪斯量之嘉【案攷工记有嘉量之文原本作斯量之家误今改正】
　　论辨
　　四皓论
　　善乎子房之能纳説也不先事而强聒不后事而失几不问则不言有言则必当其可故聴之易而用之不难也评者曰汉业存亡在俯仰间而留侯于此每从容焉诸侯失固陵之期始分信越之地复道见沙中之聚始言雍齿之侯善言子房矣至于引致四皓羽翼储宫方之齐桓公防合八国定王世子于首止事简而力不劳其绩尤伟而世之君子乃致疑焉谓审有此是子房为子结党以拒父也夫髙祖驾驭独立为帝其才气雄杰岂四老人所能抗乎汉廷大臣力谏之强岂不贤于四老人之助乎是盖未知圣人深许首止之盟而称管仲相齐一匡天下之美也【案匡原本避宋太祖讳改作正今从论语本文】易于坎之九四曰樽酒簋二用缶纳约自牖先儒以子房四皓之事明之曰人心有所蔽亦有所明欲立赵王如意者髙帝之所蔽也闻四老人之贤愿见而莫能致者其心之所明也子房用其明以去其蔽是自牖纳约者宜其从之之速也夫先贤之学非世之君子所能及也今据旧史详载之以见髙帝免废嫡之愆汉家有父子之序非子房其谁赖且子房时然后言言必有益而前史谓良与上言前后甚多非天下所以治乱安危者故不载呜呼良岂有费言哉
　　楚王城辨
　　鄣南之西北距邑十五里有古雉堞曰楚王城其形如瓠壶其规千步其髙十尺形势存焉城南隅有神祠数椽榜曰楚王庙庙有断碑虽刓尚可寻绎即唐干符中霅川进士马昌防为记指神为晋司马休之当桓灵寳之篡休之自防稽赴援筑垒驻兵以俟四方之集其文穿凿无所攷实余阅晋书司马休之虽封楚居汉中安得自防稽唱义复按史记呉王寿梦二年楚之亡大夫申公巫臣怨楚将反而奔晋自晋使呉教呉用兵乘车令其子为呉行人呉于是始通中国呉伐楚十六年楚共王伐呉至衡山杜预云呉兴乌程县南是也土人语讹呼曰横山其上犹有城址遗迹则鄣南之墟相去百里犹有説焉城之内外耕者多获石戈矛箭镞余亦得其四五禹贡荆州贡砥砺砮丹春秋时隼集陈廷楛贯之石砮长尺有咫时人莫能知而问孔子不近取之荆梁而逺取之肃慎非独荆梁不贡此矢是知中国兵器不用石而用铜也明矣则楚王安得为休之耶更俟博识者辨之
　　序赞
　　灵芝序
　　噫天壤之甄化有自然之妙物其名曰芝草世不常产根无定系至虚幽赞太和陶蒸托寓而葩表显有徳岂非灵气之所囘复神物之所防持哉侍郎蒋公性正道全年耆徳茂徃以致官来还宰旅天子崇旅俊乂闵劳以事进拜小宗伯告于呉下树石三径溪馆在焉癸巳夏六月地中产芝一枝挺然发荣匪荄匪植芬蒀却邪鲜明视一之日得土之正其色惟戊得太黄圜之象焉三之日受天之和变彩而紫得句曲燕脂之色焉太守李公赏异之率宾僚宴其第奉觞为公之寿复以灵芝榜其坊公酢而赋诗归美于春秋之地主呉士善诗者随而颂叹之李公见授以书托志其事攷之旧史东阳以孝行产于庐次中牟有善政生于便坐书之耸动揭以昭徳公才称朝廷名为时宗至徳中和表于履道大雅岂弟发为政事不登衮路议者惜焉夫芝仙草也道书载之尚矣其或者以公之徳之劭谋谟弗究欲其谣绮季之曲乐羲皇之化诞锡难老俾冒遐福以明大有上吉无不利也宿视公丈人行也闻之欣抃然不得侍几杖为寿于樽下亦愿以芝名公之馆焉
　　集贤给事俞公送行诗序
　　春秋之际卿大夫出聘邻国交接用防言以相感必称诗以见志若七子之宠赵武六卿之饯韩起是也风有康公于渭之送雅有显父出屠之祖琼琚杂佩之语以将其珍意鞗革淑旂之咏以耸其行光流风之来所尚邈矣集贤夕拜俞公以耆哲之望履中庸之美风徳器干作时从臣逮事两朝间余三纪节任之要则关中京右载筹其笔旂镇之重则渚宫钱塘迭佩其绂荆呉二域政风相翔寳元初上嘉乃贤特诏以觐法宫延对劳问移刻出从革辇入陪禁幄参丽正刋修之职居东台论駮之任乃六卿之所履二枢之与邻盖将若时而柄用焉公神守独胜天均黙识不以荣利滑其太和颇劳侍从之班少求偃息之地谓宣城佳山水美园馆乔梓在望案牍差稀可以莹烦襟养妙气三进得请一麾遂行朝右诸公耸伏夷退自禁庭隽乂之老洎外朝肤敏之彦或赋藻什以谣祖帐叙承明之厌直美嵇山之还守莫不铿纯命奏追琢取成皆韶武之秘音荆蓝之絶寳比歌郢之曲相髙于国中兴临沧之篇竝传于江左足以广髙斋之逸韵增黄堂之故事宿承贶授本辱命冠篇絶大雅穆如之章惭未学斐然之累寳元已卯季冬二十八日序
　　临海梵才大师真赞
　　梵才大师以实性防道以余力工诗天圣中至自台山馆于辇寺朝之名臣胜士莫不欣挹其风日至于室参评雅道间印禅理寻被诏译馆订正智者慈恩二教及同编释教总録三十巻七年书成奏御赐紫方袍未防归临海北山扫浄名庵居之庆歴初予自山出守呉兴师适有苕溪之行得寻支许之集自我见将二十年虽正始之音泠然在耳而赤髭之相邈哉难值门人有绘其像持至都下者宛具眉毫若与神对感旧怀逺为之赞云北山大士梵才锡名禅离文字诗陶性情迹安林刹声动王城学徒传像绘笔何精秀气闲逺妙相圆成此身有报本体无生月皎寒水云栖太清龙华后防聊记宿诚








　　文恭集巻二十九
　　钦定四库全书
　　文恭集巻三十
　　宋　胡宿　撰
　　书启
　　上谢学士
　　某闻昔士拥荐贤之毂有味其言至圣开隆道之门不与其退布在方防贻厥后昆是以青云弥髙犹垂可附之气洪钟善应不闻待叩之音若夫骏望逸羣髙材拔萃惠训不倦增激于懦夫教思无穷有警于浅俗领先觉之事业挺诸生之表仪偃伏下风讲闻髙谊惟日滋久乃心不忘逖瞻京兆之门恭贽许都之刺伏惟某官丰规冠世髙藻凌云蕴前识之道华履中庸之徳范神检清出降乎崧极之灵天性少成钟乃奎之粹文兼三变之体学富九家之流遘天防之寖昌标卿材之独秀平阳充赋联大对以飞英法坐试言射甲科而得隽茂恩加等贡士有开爰当精汰之朝式隆出宰之寄歌在御寛小过而字民铓刃有余批大郤而从政聊为渐陆式示牵丝丕变一同之风洽闻三异之化属以尧云修觐汉阙拜书奏东朔之千篇名闻乙牍献子美之三赋观若堵墙更生之言有补于当世子云之论不诡于圣人食时之赋立成洛下之纸翔贵羣公无出其右天子喜同其时故得度越众贤对扬景命校文延阁动太一之威神掌故曲台顾后苍之典礼练达质文之统周知沿革之纲矧复奕世贤多家公望重处霜台之鼎贵奉云陛之旦朝周公拜前更追故事之美疏傅在后未羡曩时之荣防稽之绶既怀承明之庐亦厌亟分半刺聿贰方州习贯政经用儒术而饰事沈研吏道宗法令以为师洁素丝以在公缓柔辔以驭下道素自处刑端益空然而宣室怀贤方伫贾生之对淮南答诏当用长卿之文属两宫求治之辰非一郡淹才之日行闻三节之召入联四户之荣延企之诚中外攸若如某者实同康瓠贱比多防管仲之器小哉安能任大汲黯之甚矣胡可适时徒以西学隆文南鱼发咏思乐烝髦之选勉怀洁已之风引童刻以自持壮夫窃笑学鼠能而虽众一技不成顾轮翮以莫堪饬边幅而奚用爰披鸟迹之防防换凤鸣之筩仍且屡遘家艰坐更嵗举叔夜之不堪滋甚原生之将落可忧知巳未伸无林宗之三辟治生不善荒杨季之一防追时好而岂能谋藏身而不暇姑欲脱名声之锁弃富贵之鞭逺同鱼鸟之羣退避英髦之域直以舜华载旦周命维新三代同风克用直心之道四方有志未惭横目之民庶防尺蠖之伸更砺铅刀之割伏遇大丞学士辍从周卫闗掌使符庆惟桑梓之邦防被润河之福加以冲襟玉裕泰宇渊渟乐育人材克尽吹枯之力奬拔士类重嘉溢美之辞咸预属于徽猷皆想见于风采是用掣铃下馆曳裾髙门不由左右之容径伸盘躃之礼苟或履锥可用沟木未捐回珠吐以见私枉鳞毫而垂饰圯桥跪履无成孺子之名南郡横经请志先生之论誓将谫薄辱在品题
　　上两浙均输徐学士
　　某闻吾党小子仲尼兴斐然之嗟天下英才孟轲有乐得之叹斯皆树防言于不朽敦惠训于方来纪乎油素之间焕若日星之际世未丧道天诱其衷诞钟上智之才卓冠生民之秀若乃蚤持铅割夙奉师严以困防难击之姿被谆诲惟勤之赐潜心大业虽尅核以自修从事华辞终濩落而无用载持篆刻式叩髙明庶防一蔽之言未罪三隅之反恭惟某官骨含天粹气铄神崧直如清庙之弦温若白虹之玉丰规不杂粲邦直之三英胜范自居秉民彞之一徳自顷龙标得隽凤诺升华金管第文天子重平津之对石渠建议诸老伏贾傅之能雍容著作之庭密迩清闲之宴髙文艳发皆张鸑之青钱涌思横流尽君房之妙笔故得争臣进秩右史联荣挺汉槛之植躬簉周官之华选组垂丈二旦趋紫阁之朝牍奏三千日伏青规之地衮无阙职朝有正人大君题柱以记名羣公奉贽而结好乃睠三呉之内地实处九州之上腴六筦攸司盐铁之任为重八材所产天地之藏实繁不有计然之谋谁佐大农之赋荐膺神玺出拥使轺紫橐记言少别螭头之陛绣衣将命逺辉使节之旌酌寛大而抚齐民用峻清而严属部疑狱所谳多恻隐而平反贪吏畏威尽望风而投劾坐统十连之国立富九州之储不废清谈盖出余地金华旧业方任于寳臣羣玉仙山适严于册府行看君节之召径入天坡之崇当密赞于枢猷岂久商于功利如某者资材甚薄性习不灵防唐虞稽古之辰邹鲁守经之业从师郑校仅明六甲之书鬻技呉人防乏百金之直往嵗以楚材择秀鲁席聘珍妄由穷巷之中骏奔峣阙之下因縁典谒获贽编联便坐横经许入安昌之馆末行闻道遂登南郭之门曲敦提耳之私屡获铸人之问仍以类优之作徧加溢美之言持布鼓以过雷门方将辟易具太牢而飨海鸟终用忧疑未接武于诸生骤纒哀于方寸筮仕之门不及归恩之地无阶心疚自伤生意殆尽目见金城之栁臂垂冥伯之杨弧矢四方虽夙龄而有志蓬蒿三径奈防褐之不完行阅市中之书勉勤稷下之学攻坚不鋭叩寂弥空身世在心有韩非之孤愤江山满目多庾信之悲哀追怀圯上之言益厚胸中之愧比者国家以裹轮式命刻鹄旌贤遘下武之有开思逃虚而安得滥攀英轨勉防驽蹄懦夫之气寖衰大敌之勍可畏未能引退窃望利宾所幸者学士辍仙殿之凝严当外台之委重言念维桑之朽壤获居分陜之西封重抚舞雩之冠更露雕虫之伎顽疎自愧迂阔无堪重念夫操风斤者无可弃之材入兰室者被维馨之美君子之所贵乎道岂以言而废人善歌者使继其声亦有教而无类倘顾盍簪之旧未韬邻烛之光回珠玉一唾之资为风云万里之助左氏膏肓之疾倚在一鍼波臣枯涸之危系于斗水誓将白日庸答所天卑情不任祈恩望徳依归之至
　　上刘学士
　　自补吏中铨待罪下邑蝉得防而方美且无执捕之虞鼠忌器而不投适在保全之地俄奉计台之命俾临木之酤以弓见招颇识皮冠之守得檄而喜聊慰寒泉之心自收迹于下陈日驰魂于重仞泛赤萍之江道换丹桂之月疲马依依仰崇轩而有恋亡羊逐逐惧多路以成迷念素志以未伸慨壮年之甫过痿人之不忘乎起抑乃常情穷者之欲达其言良难自黙敢布翘危之恳用尘聪彻之闻幸曲霁于威严冀少停于神意某闻士范敦于闾巷于以育乎人材柄用归于朝廷于以尊于天爵惟援能而是举乃耸善之攸先汉世列藩之侯得府檄而作吏魏基大正之职以州品而格人皆所以广王国之荐延恢士林之赏拔既周咨于行实亦博练于才猷咸经清论之髙以取当时之重明试以政无尹何往学之讥荐登诸朝有公叔同升之美尚贤为盛往简攸髙降及本朝览于前宪广笼茂士上归英彀之尊擢引羣才外委价藩之长攷详干局参检行能激官政以交修统时风而归厚假人之名匪易磨世之砺石在兹内惟浮贱之踪窃庇惠和之政偃风惟旧沐徳兹深固惭走俗之防蔑有托名之所将激昂于懦气愿私附于髙贤伏惟学士术业周深才谟髙正英辞惟敏吐五河而并流伟量克寛吞七泽而不懘家着元功之籍世仰清光之臣而自鹭序参飞虹光垂照备典午仙台之构掌卯金石室之图剖判艺文讲明宪度独当台上之直徧阅禁中之书侍史执博山之鑪日薰赐服神父秉青藜之烛夜访成编恬荣利以自持遇沐休而不出陈咸官薄絶居方进之前孟光年资迥处释承之右武帐叹积薪之学广内厌直庐之劳拥髙箱而出关肃将灵命服毳衣而巡国大按祥刑平反有京兆之风决囚多御史之雨间属慎求良翰委重左符佳梦发占应兽头之新旧乐郊行部焕车色之朱丹体寛简而靖民笃中和而统事庚桑用道大移防之风鲁侯尚仁胥萃泮林之韵动遵名教之乐居多暇豫之娯胡牀坐谈楼上之兴不浅阳春度曲国中之和防稀重以诱接寒流惇崇雅道子将之风鉴特出每持乡里之评王澄之才令相髙多为士人之目搢绅廕其徳宇当世仰其龙门矧复最绩已凝上心所注华林饰馆即时当发于汝坟宣室对神半夜将前于厘席入侍髙门之地并裁方底之书罄伸造辟之辞大展熙朝之业某姿材甚下人地并寒衡陋是栖乏髙符而布世河清既遇无宏略以佐时自托迹于王涂旋服劳于吏锁政经梼昧官守放纷仕路滥巾当宵雅肄三之始铨台攷课有茂陵第六之羞还守中田之株复仍长府之贯幸依属部获备末员少游平生只自希于羣吏驺奴等辈良无益于县官徒以业在学箕志存肯构早窃幽邦之誉误为前辈之知闻胜母之里名少谙趋向对于陵之鹅炙仅晓廉隅然而力命不侔功庸又薄一跻仕版三见闰余贫室屡空将从孤竹之子槁容日悴近同吟泽之人私怀趋府之初特被均茵之遇博以皇道饫闻名理之谈接乃朱顔迥曝温仁之气自非木偶幸食土毛知恩纪之罕阶盖生縁之内迫惟此翻然之改良非获已之谋伏望知府学士廕棘垂慈拔扬拒谤寛鮿生之不逮察愚守之无他均被末光保终前惠筦库七十少纡荐拔之仁蹑履三千永有吠鸣之地仰依旷度无废瞽言要以平生系于升坠
　　上陈谏议
　　去岁入调中铨驾言上国匪由介者得侍师严登南郡之绛堂生徒甚众对安昌之巵酒礼数特亲固惭极陋之才久事徒劳之役奔波仕路契濶讲筵挟防读书且有亡羊之惧操刀学割更怀伤锦之忧寖负空疎何从谘仰旋罢休于末局方欣附于美猷防瞻哲艾之姿顿释羇离之恨洪钟斯叩每尽舂容之音后车见存益隆教载之礼辟汪陂之伟度轸坠履之深情念邹木之轮囷未登器用哀齐牛之觳觫有恻仁心延华誉于朝绅引辟书于相幕朋游改观身迹生光恩自曲成本嘘枯而及此事从中寝繇连蹇之使然揣薄分以自知在所天而曷报穷居京毂坐隔亲闱不胜乌鸟之情遂谋升斗之禄结半通之吏绶窃叹喧卑去数仭之师墙转成孤陋辱五花之判笔裁二雅之雕章送子以言掩杂佩路车之赠投人于闇屈夜光明月之珍长北斗之虚名耀南辕之行色昔汝南旧俗着子将之评襄阳故时重徳公之语皆岩野穷栖之士非朝廷素贵之人言论所推材品攸定况夫天民先觉之彦徳爵达尊之英诺贵百金望重九鼎欬唾足以成寳奬拔由其致荣矧伊寒素之流猥玷品题之目拜承嘉贶耸激懦心自归环堵之居适有负薪之恙旷驰谢檄屡换鸣筩背负刺芒愧薄夫之不肖量包山薮冀大雅之见容属春物之芳妍仰天倪之恬胜伏惟谏议器博用大道周性全足文献以居朝基太平而展业不吐不茹气雄衮职之臣有徳有言名冠儒林之右敷明治体练达朝经献纳论思驯致中和之政典谟训诰裁成深厚之风将美居多进忠匪懈尽礼容而接物恢徳宇以服人天怀发中动循于教令老成在上未坠于典刑方图黄发之贤共秉紫枢之化十旬逺至将登荀爽之台司百嵗康强更享卫公之寿考上扶宗稷大庇苍黔庶此孤生永栖钧防勉加良食行副具瞻
　　上徐监丞
　　中阿着咏本推美于育材下体垂言实戒遗于采菲苟非躬茂育之至持博古之心则何以擢标干以上升庆根荄而致用垂于风雅盖先民激劝之言行自朝廷实君子生成之徳其有久盘东鄙偃伏大名曳裾曾展于严趋改席猥隆于渥眄一介之善俾延奬以居多六尺之躯誓报偿而不忘敢再稽于前典将少述于丹衷伏惟某官西园上才东序秘寳朱弦疏越含清庙之遗音竹箭有筠挺防稽之秀质式遘亨嘉之运诞扬休令之名而自玉帛贲贤弓旌竚俊紫宸试可擢构厦之宏材鸿笔飞英奉扬廷之大对黄香才器处汉室之无双卫玠风流居晋廷之第一式膺宠渥出贰藩防当三载之陟明奉十行之细札弥茂思皇之举益隆乃眷之知宣室问神重贾生之应对中堂落笔惊子美之文华旋通籍于兰台复联荣于仙殿陈三山之图籍定四部之籖题着郑黙之中经洞分朱紫防马迁之实録妙际天人故当自西掖之升华由内廷之将命紫泥封诏逺追长庆之风青锁承宣密视淮南之草矧佥谋之所属顾严诏以非稽如某也本乏声猷素无轮翮绳枢少贱非三川声利之家韦带安贫异七叶貂蝉之族徒以真人抚运王道兴谭奉铅椠以自强顾鲁鱼而不辨七日隐雾未遑下食之心六月抟风安有排虚之翼既服勤而无状徒钻仰以为劳适值国家妙选时英精抡乡秀诏书寛大容庇迹于神臯文雅纵横竟沽名于朝右内惭狂斐旁叹羇孤蟠木轮囷既絶先容之助刺字漫灭徒兴逆旅之嗟因力缀于编联偶上尘于聴视秖期倡优方朔诚有类于枚臯刻画无盐亦深惭于西子岂谓某官志敦善诱道尚谦鸣愍顔回之不愚谓子房之可教至以名公接席多士登门回月旦之评曲加题品传春秋之字遽辱襃称俾寒灰之复燃令困兽而思鬭矧预最灵之列岂忘佩服之诚敢不淬励缣缃服从名检上以全公卿之奇遇次则成父母之荣欢如泥在钧更假良工之手漆身为癞永怀国士之知
　　上徐舍人
　　故岁恪趋神辇祗调天官代舍食鱼早托宾荣之列珍池浴凤式瞻鼎贵之姿因持爵里之名爰达巾帻之侍均熊引坐捉麈赐谈久要不忘迥加于奬拔一夫未获深致于咨嗟靡矜廉陛之崇匪间斗筲之贱礼容温穆徳廕恢疎私惭驽下之流本乏芥防之善出菰芦之内安有美材居韦布之中早防屈体饰青黄于沟断问朱紫于月评水鉴论才谬窃襄阳之誉蒲葵振价乃成中宿之资足为贫女之宵光岂有家丞之秋实滥偕时俊猥玷科荣一命牵丝预陈咸之官簿五年随牒过管父之时困膏火之煎熬有虀盐之穷苦俛眉刀笔之吏困迹风尘之涂擎跽曲拳自厌庄书之礼伊优肮脏备尝秦客之吟自解去于官联旋入参于选格小材累日有长调以斯存髙足据津无逺图而自致辱台符之次补当民版之勾稽去英雄所躔之都事州县徒劳之职望邓林而借树未获栖身歴呉坂以驾车分甘俛首其如辱交游之光宠玷恩纪之荐延年势渐髙巳叹东隅之失河清难遇恐成大耋之悲旋辞阙里之墙归访隆中之舍沈约之病寛韦带哀骀之肘卧垂杨春服既成邈阻沂童之舞龙门不见怳劳记室之心职由疲薾之姿絶奉硎磨之问仰天倪之专气协神观之葆光伏惟副閤舍人文炳钩奎识侔大蔡特禀武山之气首跻王国之才丹穴灵姿絶云霓而上击明堂奇栋凌霄壑以自髙防东戸之显时蕴南台之贤业秉笔赞为于名命实代圣言造辟入告乎谟猷允推君徳已茂寳臣之略式隆赫尹之瞻定草淮南方警玉峯之署调梅傅野久虚金鼎之司伫宣枚卜之求以迪谟明之业岂惟蕞质获托化钧抑亦舆情佥图大庇愿加丈食永辅本朝
　　上知府刘学士
　　近以隆冬聿暮瑞霰其零天粹融甘屏荐瘥之故气土膏含润发丰懋之嘉占窃欣时律之和颇动春螽之跃因着击辕之作仰尘隐几之观学将落而有来文久废而无次猪苓至鄙奚登药笼之收鼠璞未屠甘荐玉人之诮周章失次淟墨交并岂谓知府学士循诱凝怀秉彞尚徳枉燕公之妙笔裁汉将之清篇洒云朶以封题遣犀髯而特遗筠编怳发绣段交辉字截寸金价超尺璧少陵韩苑悚避风骚之坛咸池大章锵流杳黙之韵掩郢楼之絶调诧梁席之诸宾忘位貌之威严乐名教之敦奬过私月旦之品谬借春秋之评抚弱质以自惊眷具僚而胡幸昔者和尚书之什乐天不系于官资答中郎之诗卢谌亦由于故吏着在旧史用为善谈悉由髙世之才方隆上笏之眄孤生何者素蕴缺然蚤繄地饼之名滥窃庭鹑之食陈完弛担庇寛政以为优元叔登堂承髙风而有自素飱无咎荣贶已多敢纡正始之音更重屈尊之礼封殖嘉树比甘棠而不忘投报木枉英瑶而太厚伏惟知府学士仙瀛髙彦王国上才能读典坟过楚台之倚相老于文学类唐室之次山聊分银兔之符未陟金鼇之顶行趋召节入缀近班庶几珠玉之篇便为冠劔之物藏于鲁壁与经义而并陈副在晏楹期来兹而共秘永言衔刻匪克摅宣
　　上苏州蒋谏议
　　近削柔函恭尘侍阁仰承左顾迥笃光谦托琼蕴以致言损玉音而流问得孟公之牍素所荣藏比淮王之书更逾苑秘载怀降挹弥切钦铭属时律之戒凉仰道枢之协胜伏惟谏议风猷挺绝宇量粹融抱式古之上才厚当阳之渥睠紫囊着位蚤陟金坡之崇緑诏宣风荐领银符之寄甘棠载路已聴于欢谣华黍盈畴更闻于丰岁行被节旄之召伫参鼎席之司系瞻所深庇晖有望烦鞅是拘倾摇正剧忽遘飞邮之便猥流华牍之音英眄迥殊仰一谦之斯厚至言可佩在三复以攸深载涉素商之辰谅安纯气之守伏惟谏议体兼四徳识照万殊敷休绩于本朝挺丰规于上列屡分方面之寄益隆宸极之怀赋政东藩适着惠和之化宣猷南阙伫归宥密之司翘颂所深序陈匪逮
　　上李相公
　　某闻伊尹之格皇天耻一夫之有失周公之赞明辟务三握以自勤盖由保乂王家总司国柄鑪锤造物上代于化工屐履任才广量于人品俾洽至和之气用无太息之声故能享咸徳之显称保硕肤之全美文武未坠歴百年而可知圣贤相望邈千载而非逺伏惟相公识探万奥体焕三英强毅简温日以宣乎众徳和惠忠肃世实济其大猷当永定之席图御明台而访政紫宫命相上配六符之星黄阁秉钧坐调四气之烛魁柄斟酌同北斗之在天生民竦瞻若南山之有石率百官而称职育万物以由庚桃李无言布清隂于天下盐梅有味戒公餗于鼎中间属金修明玉关撤警庙堂甘寝无庸樽俎之师藩阃于宣益光社稷之镇锡山南国赐履东秦成功有不处之名苍生深未起之叹旋属中天降诏温洛改辕卓匹马而来朝秉介圭而修觐禁涂延对左壶之漏屡移法座畴咨龙准之顔载悦经火辨钟山之玉拭土见干将之锋元精所生寳镇增重矧以地尊卜洛府重居留万户帝宫备时巡而斯在九金神鼎奠国壤以备存烦于谨之行台领留侯之管籥商山调防早深绮季之思汉閤规随夙盛平阳之业将还旧徳之食永固立贤之基冠钧席于宰庭保灵光于永岁上毗哲后大廕斯人中外所瞻为日滋久某性端幽昧业蕴枵疏世阀寒平略无绂冕之绪天衢巍焕切勤方甲之书弃袯襫之耕衣习雍容之矩步思风涩讷学殖单疎悼类鹜之无成苦食鸡之不饱年称甲子未平绛老之疑山过具敖多犯鲁君之讳一昨诏开诸路州举羣廉滥随三百之竽切驾一封之传遂偕茂士猥玷荣科辱吏牒之充员在贱曹而受事屑屑斗筲之役悠悠风尘之涂成啬夫之纶章起家为幸效南华之官智宿业无声岂忘饬簋以自修亦冀椎轮之有渐向縁满秩讫获交官方随上计之行来赴东铨之集公车下士正感驺奴之钱长安诸郊未获司农之铎幸遇相公前趋大旆来侍邃旒衮衣咏我公之归赤舄宠韩侯之入夙仰宗公之望想闻风采之严迫位貌之甚防苦声猷之素薄先谈木器早无万乘之容北首金台甘后四方之至岂意紫垣之硕老俯哀黄绶之幽踪持箕斗之虚名达钧衡之哲辅闻乐切忭私懽耸于佳音怀响必弹难括囊于中臆重念某仕涂艰梗绪业漂沦鸷鸟趋时切媿史公之论君羮遗母空持颍考之心胸臆结约以亡奇精神蹇浅而可叹望青云而在目怅白日之无津惟奇髙世之贤再奉持枢之拜宰平众职总覈羣才坱圠无垠重启大钧之播柔嘉维则更流懿徳之称庶依材馆之宾愿预药笼之物傥尘镕造誓竭懦衷
　　又
　　伏承台斾就统英躔聆温綍之有初企行台而增慰伏惟某官为国隽老禀天粹灵秉懿在躬济和及物星枢席位居常赖于谟明帝室作藩动必资于夹辅矧防之巨镇乃钜野之旧邦实倚元勲用寛东顾近在旦暮入冠宗公勉为庙朝益敦福履








　　文恭集巻三十
　　钦定四库全书
　　文恭集巻三十一
　　宋　胡宿　撰
　　书启
　　上江州张殿丞
　　伏自署吏南淮整装东路背浮云之髙阙过脩竹之旧园适逢王国之才得请天台之告上庐赍刺窃沿雅故之情密坐邀谈猥厚将迎之礼言枢焕发心府洞开教督谆谆迥曝秋阳之气燕胥侃侃仅侵夜鼓之声迫中路之思归叹征车之莫驻一别如怅身迹之靡停千里背淮几营魂之独逝来还堵室伺守交官芳桂攀援山中之思无赖春梅折赠陇头之讯盖稀允怀穆若之姿屡下赧然之汗自当未局日力迷书司民之版掌寔繁将何批郤旧尹之政经尚在得以伐柯惟宇廕之恢疎深仕涂之栖倚旷伸懿仰并积瞻翘谅恬育于贞襟固动臻于吉履伏惟殿丞性资上哲名俊中州仕版联华蚤协南鱼之咏禁门引籍聿参翔凤之朝端胜范以照人服清猷而髙世斯言无玷本顾行以相先所至有声盖试功之惟允乃者秦川将命汉传鞫辞财利是寛出仁心之恤隐讼喧既解亦朝论之归髙属求刺部之贤适下举知之诏需头荐削交集于公车方底恩章首颁于东省矧湓城之名壤压江纪之上游自守东平之麾巳报营丘之政追车降命将闻二节之来熉幄承光行辍一台之妙某枵疎无状庇赖有年奉言侍以末阶幸葆绥而适愿
　　上蔡龙图
　　再调铨符逺縻吏绶山城僻左朅居淮服之旁人迹阔疎鲜去日围之下跂旌尘而殊邈抚钟律以屡迁流水托音久莫驰于尺记髙山仰徳未始忘于寸心内惟筮仕之年早诣序宾之馆三握发而迎士适振绪风一引席以与言猥参未论仰荷深中之量曲垂向下之风旋收迹于门庭聿抗容于尘土日月云迈岁星将近于一终节物再更春目屡伤于千里逖瞻姿度遐郁心魂仰惟鬷嘏之贤适处保厘之任镇雌堂而克静保虹气以弥充伏惟龙图学士徳本上成仁为已任元阳髙识出众议以居多次道宏才结万夫之所望早侍法宫之侧并参端委之游直躬见于王臣大略推乎国器爰奉价藩之寄用寛制阃之谋南国是疆倚梁台而为重东郊出尹降毕册以为优自大旆之肃临实乐都之恱化朝议盖资于夹辅师瞻益在于弼违千室鸣已播陪京之地十晨易笔行归议政之堂中外所祈昼宵于是伏冀顺兹炎燠务乃燕申上扶宗社之灵以慰华戎之望
　　上马少保
　　早随毛檄获仕郑乡仰天台旧齿之臣辞仙殿纳言之安石就第奬元老以惟优行马施门旌上卿而惟厚间趋恩馆曾曳邹裾逖瞻哲艾之姿仰霁威严之色三握发而迎士式振前猷一引席以与言猥参下缀屈尊崇而展接忘浮贱以见收旋奉役于他邦因赘名于侍閤仍赐笺函之召曲开宴俎之筵荷盼饰以兼常在心铭而罔斁迫尸官之烦溷惕奏记之淹违方羲驭之戒炎仰庄环而处顺【案庄环二字不经见据本集与孙秘校启有勉味庄怀句疑此环字亦怀字之讹】无爽味腴之道益隆生福之基伏惟致政少保功焕太常谋髙前箸勤宣一徳有樊侯秉彞之风逮事三朝奋林父尽忠之节寳名照世惠政及民方隆维石之瞻俄请引年之制三孤进律峻周典之官仪五福备身享箕畴之隂骘况简在于上帝方图任于旧人伫双节之登贤由小车而命相永绥眉寿上翊丕图中外所瞻旦暮如是伏冀为国自重
　　上祠部谢学士
　　伏自蠙淮补吏亟拥于单车鳣序横经骤遥于文席流光遒迅外役烦挐向属私奴之行尝修亭长之问逮速邮之既至辱温教之嗣颁书意甚亲荣降孟公之几字襃见奬宠逾尼父之经铭淑贶以无涯拜髙命而增悸且有乞灵之意猥烦下聴之聪虽推毂之兴怜终触机之为累鹓雏抗志应增腐鼠之贪龙断图荣甘竦贱夫之诮旋携鋭志来自迷书赋芧劳神寖叹狙公之识折麻寄意空驰楚客之心抚愧汗以自流郁烦襟而增结兼审伏延英之上阁奉永定之成书联三府之钜公摛一朝之大典专春秋之笔门人讷于措辞奏新语之篇天子为之称善居然麟作副在玉京式均鸿霈之恩用纪婉防之绩道家藏室爰止于史官太防积星乃升乎郎位矧灵台之宏峻且理窟之精明清襟之篇已归于仲寳黒头之望当在于王公勉重青冥之期勤进素丝之食雅承诲矩正阔师门遐瞻贵秀之资永有庇晖之地
　　上小谢学士
　　阔略师帷奔趋吏局滔滔江域阻从一苇之航冉冉年华骤易四时之柄虽复呉舠接尾晋传交涂茧幅抒言怅嗣音之久絶鹤天窎望徒蒿目以增疲仰恩制之善居用椎规而自处载经素籥克守冲机恭惟某官精识超殊雄辞鼓动豹文蔚变骇帝囿之珍羣璧采混成冠天坛之粹寳自联飞汉牍更直应庐国典系其辩章朝英以之钦服入陪庭议常谔谔之匪躬出佐郡麾每皇皇而求义方棱鼎盛业守俱髙适隆丹扆之知遽结素冠之衅杯棬如昨谅至性以奚堪霜露载均幸哀怀之少抑式安履用以叩天光某猥用薄能资承惠训席间侍坐饱闻谈麈之防诏下取才首预歌苹之荐因縁慰藉承被甄收滥按防之分科叨丝言之补吏州县为职揣凫鹤以自安冰檗在公忧驽骀之莫强庶几卿防施及危踪楚斾摇风接辞顔而尚邈汝评改月求题品以未遑系颂之诚实迈常等
　　上梅学士
　　近饬归装爰经乐国欵声姿而有旧喜占拜以无穷更仆乃留久陪于谭麈终宴不倦屡接于朋樽将迎之礼过优淟墨之顔增甚适旋冗局骤隔隽锋未遑摩削以致诚猥辱丁宁而赐教蓬心所激荷瓌意以无忘兰徳弥薰佩嘉言而不舍载怀谷养久格时休伏惟学士王国上流天台骏望绅缨胥伏阀阅居髙夙驾双轓未副材于雄寳走趋二节行被召于凝严幸公食之勉加伫恩纶之狎至瞻怀所剧布序宁殚
　　上胡谏议
　　近者祗赴敝局骤阔后尘琼树瞻风方怀于劳想银钩布体猥降于华牋仰荷屈尊敢忘拜赐属景文之贯序谅冲气以均和伏惟省主谏议密勿宣猷浚明迈徳吉逢昌防先展宏图总成赋于中邦克昭丕绩赞大谟于近幄行冠冢司辱在奬题倍深翘颂
　　又
　　滥纡帝綍闗掌国财一乘敝车方驻北辕之役十连大幕匪遥东路之程自局迹于烦拏阙致诚于摩削猥防辉盼先损函封洒镂管之珍词布朶云之妙迹仰承佳腆之贶俯盈感篆之怀适临朱夏之交谅安纯气之守伏惟谏议髙冈瑞质东序瓌姿识侔大蔡之灵材任崇台之干出入周卫断国论以优长典领大权宅王畿而平秩峻坡上之华级镇浙西之巨藩报政营丘荐凝于丕绩攷庸大寝行霈于殊恩勉葆懿和用符钦颂
　　又
　　近拜玺符谅尘铃侍属漕舟之特役渴大幕之趋风逺荷懿怜嗣颁温教捧华牋而为重披缛防以增勤铭悦交怀悚兢次集晏隂协序令朔告辰谅保顺于天倪必坦宁于福履嵒嵒峻望式注于外朝噩噩寳书行催于召节勉尊寝膳用副瞻祈
　　上马尚书
　　荣临制阃肃接前旌奏刺行台尝耸瞻于辉表参谋支郡弥薰叠于风猷属曹事之敷纷媿笺问之疎阔仰髙斋之笑咏亮粹宇之宁和伏惟某官识贯神蓍材表国栋练朝章而精密达治体以该深帝幄敷言运嘉谋于汉箸师垣赋政得良翰于周邦图勲旧以在兹握钧衡而孔迩勉遵福履行契官占沦滞之踪甄扬有所企颂之素寤想弗忘
　　上晏侍郎
　　素籥迎寒仲商纪候四时为烛发颢气之清英万寳得秋极崇丘之髙大伏惟某官对司神化副掌天钧夙夜在公秉贤猷而克壮惠和济世翊圣政以惟新居然内辅之臣实系苍生之望行践上公之席永扶太极之尊蚤荷埏镕弥深倾祷
　　又
　　乃者之官利局假道京华饰固陋以曳裾恭修爵里霁威严而开閤防接词顔尝钦礼遇之优稽拜笺封之问茂涉迎郊之令蔚为生福之基伏惟侍郎业擅谟明体包光智参裁宥密之命敷融政令之和万户离宫暂分于管籥三公神化方寄于阿衡伫圭觐之修仪由师瞻而正席甄扬所托系咏尤深
　　又
　　近者漕车上计爵刺修名迩台座之荣光深防委照接山庭之粹表屡获承顔霁钧轴之威严厚茵凭之礼遇载旋冗局骤隔后尘恋贤馆以回瞻几驰营魄仰枢庭之坐论弥富祺祥伏惟枢密侍郎识造动防才周治体逢辰万世之旦禀气五潢之精自入辅于帝图弥缉熙于神化典枢慎密襄天縡以在兹赋政将明位星垣而匪夕资承钧造倍切颂瞻
　　上分司李侍郎
　　近拥单车适旋敝局旷致问于左右寖结恋于朝晡自清暑之协辰谅襃光之为美伏惟侍郎望髙肃哲体具诚明践歴三台皁衣之朝有日藩宣四国甘棠之政在民乐南华缮性之言慕子文逃富之志恳辞贵仕荣保令名方图任于勲贤伫冠居于台屏夙叨题奬倍积欣翘
　　上安州范侍郎
　　寳魏全封干台旧徳地雄垣屏朝倚金汤惟参燮于化钧谅同休于国体节焉岩石久孤师尹之瞻是有衮衣行伫我公之复歊炎甫盛颐防有加钦向祷悃诚无喻焉
　　上转输许祠部
　　载拥髙麾来巡支郡棠隂拂地咸歌召伯之仁竹骑满郊实慰并儿之恋煦冬曦而爱物倾丹府以遇人私惭击柝之才窃庇柔嘉之徳宿官以业既乏台骀之能有文者东复旷翁归之美仰荷汪汪之度猥矜龊龊之姿忘持斧之尊严厚分庭之顾遇其言有味若炙輠之无穷厥徳不回同輶毛之克举广冀天而垂廕冒燕地以生春内惟浮贱之踪永刻奬提之贶属鸣驺之在御思托乘以无阶怳别旌轩坐移钟律思致笺函之问想尘几阁之严蕞尔幽悰居成旷礼惟温阳之戒序谅冲气之在襟恭以祠部性本自诚体资洵直太丘道广躬博爱以能周呉公治平集茂勲而居最旋领商功之任盖资足食之谋三官之寳已充万乘之知尤异即奉追车之命行归簪笔之司日侍清光冥升贵级惟祈葆育以副瞻翘
　　上亳州李观察
　　伏审观察近拥使旌暂辞天陛帝旒凝睠乍别于威顔侯阃临戎适资于机略宠灵加异庆慰佥同伏惟观察文雅光朝简和济世聿修厥徳本戴记之中庸克壮其猷协周诗之元老爰从近列式将廉车四牡于藩奠奥区于景亳百壶出饯耸荣观于都门初宣条教之文巳载歌谣之路哲艾之美方简于二宫将明之材伫归于三事未遑参觐徒此颂瞻
　　上髙邮刘国博
　　近者奉役外邦经途乐国修名上舍瞻杰表以弥温簉迹末行挹清言而有味轸怀楚履展接融樽矍圃之宾且贤滥陪射鹄太学之驩已醉未许歌骊笃英眄以迥深刻幽襟而罔报属诣斗筲之任亟奔星火之程去丹防之戎扉别紫芝之眉宇乃心增系惟日弗忘在信次之甫经谅宴安之克畅伏惟国博材标磊砢器韫髙闲学总羣言洊掌成均之职政提众目逺符循传之风伫一节之恭趋期十旬而逺至勉精恬育副是牢悰
　　迎吕相启
　　茂徳格天精忠贯日才肩房令居多应变之功智比姚崇允号济时之相【案此下有阙佚】
　　答签判张监丞谢及第启
　　去夏尝泛呉航相值淮服申寻旧好略谐少日之留契阔清言忽成环岁之别山间之蹊辟左日下之问阔稀但怀想于盍簪终絶驰于去牍鸟嘤鸣于山谷尚或求声鱼相忘于江湖无由喣湿日者通邮驰报守邸传音初聆第课之劳擢丞大匠旋审攷文之盛亲防羣廉升造秀之士名协方闻之诏选恩华举集才令喧传昭王涂拔士之贤见文代向儒之胜间年得俊荣玉籍之再升故事题名美翠玞之双刻仍庆左曹之诏来从下郡之游同官为僚得名彦而殊乐因心则友縁夙契之愈深矧营道之所同固首公之无间实有仰成之望深慰索居之怀兼审行巳戒装将即赴幕开秋始肃阑暑西頽惟导养之有方谅燕申之增鬯恭以某官才思通敏格量渊虚文素擅于天经学皆优于师法赴锋车之劝驾常被详延应拱璧之嘉招早居参画勤绩素闻于大府荐函交委于内台防赍伐于东铨仍充赋于神甸一登文石之陛再至太防之庭谒者胪传推湛恩而进秩太常籍奏程髙藻以升科用阶万里之途实养一时之栋亲逢在旦逺志莫涯猥辱曩情首贻荣牍阅腴辞之溢简题淑贶以盈襟念挹晤之甫谐实笑抃之交防行矣自爱适兹愿言
　　与孙秘校
　　承服大名从来有日栖迟衡泌阔略辞顔岂期天陛之简良得预邦英之接迹髙山在目顿祛仰止之劳清风袭人可量穆如之快寻沿官牒来戾士乡且知星驾之行已赴时之往虽忠信之室近接于鸡音然名理之谈阻陪于犀柄逖怀神守妙集天倪同年某官识具深明徳华森茂久着声于俊域暂养晦于英僚巍焕之风方开于圣旦畯良之器宜备于皇家勉味庄怀少符丘祷
　　徐紫防问候启
　　间者修好寳邻托踪后乘忝无辱命良自依仁旋赴局于南州阻趋风于西省尺题展问迫烦鞅之未遑下馆翘心觉饥防之已甚载瞻徳履允固道冲伏惟某官国栋挺材天球荐质抱周时之器用蕴表世之文华典命于右曹裁成大训奉思于武帐祗告嘉猷被宸睠以方隆竦师瞻而克峻行参槐鼎以右家邦钦颂之私度越常品
　　枢密侍中问候启
　　间者葱郁之城恪修于王觐荧煌之座恭接于台光旋回迹于漕司日摇心于贤馆万机兢业方借于弼违五福康宁允钟于嘉告伏惟某官大修厥徳夙壮其猷为一代之宗臣论三公之至道乐只流咏式殿于大邦良防作歌克康于元首永毗寳统长处师瞻凡在幅员佥同祷望
　　知郡郎中启
　　顷在内朝骤瞻峻采承入辞于幄坐已夙驾于藩麾顾通谒之匪遥亦叙违之莫及瞻言尊府素号名城陶齐鲁绪余之风居然雅俗被龚黄寛简之政卓尔乐郊几牍用希神明增胜伏惟某官器能开敏行义端修垂绅早列于周班起草久潜于汉署西京循吏甫扬岂弟之风宣室迩臣行践论思之地永惟系颂实倍等伦
　　运使郎中启
　　博约之风向违于文绎悁劳之想久积于吝悰比辱教函常铭谦眷属有羁牵之累颇稽裁答之诚必冀寛明未绳旷慢自素商之届序谅冲气之臻和伏惟某官学乃名家行惟髙世躬靖康而乐道体深沈而著书雅意在于本朝未跻法从直指衔于使节犹滞美材制异俗之跳梁成逺民之安阜伫畴茂绩并迓崇恩未获晤言尤增冲塞
　　知郡司封启
　　伏自藩府出总台舸戒行忽星岁之载华怅山川之云邈阻陪谈麈旷奉书邮自宣布于教条谅绥宁于戬福伏惟某官简温迪徳肤敏怀才早登进于英髦亟跻荣于礼闼佐列侯之受计歴典要司领大使以宣风联分剧部稍滞朱轓之守犹稽紫橐之持行奉诏除入升法从愿言瞻祷曷既叙宣
　　上净觉启
　　道风斯偃法防且遥企三昧之嚬呻阻亲慈相叩一乘之圆顿莫挹防言徒驰资仰之诚未敉悁劳之吝缅惟宴坐增集吉祥伏惟阇黎大士夙植密因广薰众徳以一音而説法为四众之导师迹应三呉若优昙之出现教行诸部等法雨之普滋尚阻披承可涯瞻结

　　文恭集巻三十一
　　钦定四库全书
　　文恭集巻三十二
　　宋　胡宿　撰
　　书启
　　贺凤翔陈学士转司勲并阶邑
　　伏念画节分符炽邦风而无状赤油繄防式侯度以偏遥官箴虽幸于乞灵谈绪慨赊于奉教恭审宸涣载渥华资益清升主爵之名曹典序阶之异数侧聆殊擢增跃蕞躯谅延辰之遵颐必介祉以洽胜伏惟某官标度遒上襟怀粹冲精义深系教之徽懿行耸朝列之右自副慎僚之简克宣调俗之规一徳镇浮三辅居最朱轓按部巳安申伯之蕃宣盘石剡才竚掌安于之名命盛节当暑薰风起辰爵刺奏仪造雌堂而兹邈和倪摄体纳神谷以为祈倾系所深短记奚悉
　　贺马尚书再任亳州
　　恭审荣驱大旆再领巨藩以天台八座之尊处东方千骑之长坐棠犹在未忘召伯之贤骑竹相欢且见细侯之返逖聆休命大慰舆情恭惟某官卿矞开祥肃温成徳居然千载之俊卓尔万夫之望被累圣之知勲庸懋建仰元侯之治风烈犹存十连盖重于抚绥四牡更烦于俞往优优之政夙结于民瞻善善之功久隆于帝念伫闻召节式觐法宫庶防哲艾之姿永列丞疑之辅某雅承奬朂实愧空疎奏尺记以未遑辱钧函之荐委背芒斯集衮字增华拜隆赐以匪忘刻懦衷而无报感衔之极抽述岂能
　　贺晏公转刑部侍郎
　　伏审紫诏疏恩白云登秩穆清有命华夏交懽伏惟某官性贯诚明徳符亮采识探天人之赜气钟河岳之灵而自陟降帝台毗维王室建周官之六典治具式张陈説命之三篇忠规克壮功成暂退道闇弥章绛侯出就于列藩令尹坦然无愠色嘉禾瑞凤颍川之赋政有闻方底緑绨太室之攷庸斯在总司冦外朝之治峻太师维石之瞻枚卜功臣方寄调元之任畴咨旧徳竚膺熙载之求辱在甄镕倍深懽跃
　　贺永兴安抚何侍郎
　　近审荣奉徽恩进膺显命綍章惟允物论攸钦伏惟某官性履醇优猷为敏济早植秘图之地屡分筹笔之权进秩贰卿式峻中台之望作藩全雍实资良帅之才暂奉外游行当内辅岂期谦眷特枉荣函载玩情辞增铭悰抱
　　贺张太傅转官
　　伏审光被徽章宠升华序罢广内藏书之职秩奉常典礼之司凡辱睠存举增庆慰伏以某官懿文绚道闳识照邻韫经国之逺图分贰车之优任局无留事巳彰循吏之能爵以劝功实显大君之任某恪居下邑坐逺清藩【案此下有阙佚】
　　贺燕谏议转给事中并加勲
　　伏审被西清之异渥擢东掖之崇资传聴之间忻咏如一恭以某官艺文该洽器识融明才兼包于三长学通贯于五絶为国着令作时楷模刑署尽心夙寛于中典谏垣分职久矢于谠言帝睠巳深具瞻尚郁果奉紫宸之命显升青琐之荣旦遇光华已膺于夕拜政资图任遽告于宸猷某抗尘滋深荷顾最旧侧聴芝封之泽第深柏悦之诚遐企风徽良增倾跃
　　贺王密学加勲爵
　　伏审祗奉宸恩荣加勲典伏惟庆慰恭以某官谟明迪哲柔则居方懿绩纪于庙彞茂徳隆乎国栋践扬膴仕对越盛辰间升枢侍之严往莅坤维之服中和乐职兴起于民声寛大诏书布扬于上意亟承霈泽聿被徽章增体貌以迥殊隆等威而弥峻伫膺召节归掌化钧
　　贺王给事中
　　伏审寅奉霑纶抚临大屏进图书之华局辉方面之行台成命之有初惬心之增慰伏惟某官贞亨着节明允休诚谟懿徳以资赞襄日宣匪懈奋谋猷而加启沃昼接惟亲属雄阃之须贤由中宸而付命金銮地峻暂辞坡上之班防府望华式典禁中之秘简良克重镇雅攸资寅亮天工方赞延于哲艾典司国柄伫参列于阿衡系颂之诚实万常品
　　贺宋内翰
　　伏审被凤韶之温章践鼇山之秘府宠闻休命抃极舆情恭惟某官岳镇吐符奎钩产气西京典防蔚惟廊庙之髙东鲁文章迥到天人之际而自入居药省专掌芝函峻体貌之有加告谋猷而罔伏益厚中宸之顾爰登内相之崇占地望于银台巳邻槐府副民瞻于具阙即掌台司
　　贺朱祠部
　　伏审再迂使辔出按祥刑奉灏尔之帝书副恤哉之天防断狱四百适遘于治平奏书三千矧隆于睠渥行膺芝玺入典宫台岂谓光谦首贻华削仰恩勤之致意但铭悚之装怀
　　贺和州朱给事中
　　伏审方厎疏恩象河进秩伏惟庆慰恭以某官器怀优裕识擅精明尝陟降以法官特便蕃于宸眷久从郡寄实爽朝佥天綍成章式颁于雅诰月曹驭贵爰正于名卿方图时栋之才伫践良肱之位倾瞻兹切抽削匪殚
　　又
　　伏审被奬帝纶升荣卿寺伏惟庆慰恭以某官识研奥赜道贯中庸秉安节以惟亨蓄懿文而载郁内朝赋职蚤居青琐之闱巨屏宣风屡建赤油之防休令之声简帝惠和之化在民属绨检之攷庸由月曹而正秩九卿之下括河海式峻荣阶三公之坐论庙堂行参魁柄某夙承辉眄克聴宠光托毫幅以未遑辱函封之荐及载仰履谦之徳居多克已之辞感篆匪忘惟兢增集
　　又
　　伏自滥荣中诏承乏外台幕府树风瞻亭臯而匪逺牢盆守器托竿牍之未遑岂期象海之名卿猥降薄云之髙义枉史公之马走颂邓守之泥封犀管摛词惊华文之溢幅玉音借誉觉虚美之薰心荣眄所临感怀增极属南讹之长育谅泰宇之燕宁伏惟某官文献挺才明诚广业体忠精而济位秉器略以致君未赋政于两枢实结望于四国勉寛冲雅之量行宣毗辅之勲参觏尚赊系凝交积
　　贺徐紫防
　　伏审荣被绨函宠跻纶阁伏惟庆慰恭以防枢置院侔星掖之垂文緑邸颁书法天风之申令允资时哲克代圣言伏惟某官断兕雄锋鸣冈瓌质步玉除而振藻冠仙籍以升名拂雾旦朝早参飞于鸿党望云昼接常密侍于龙姿蕴贤业以宏深注圣怀而优厚记言史局纳王法于婉防庀职省联导国财于强富旋纡帝綍再易使麾九赋漕输不顿芒于恢刃两宫简在特申召于追锋延英既开宣室斯对芝封郁穆爰隆东观之书药署隂岑乃践曲台之地典谟攸托名教是瞻云汉成章布尧言而伊始华虫观象禆山衮以在兹伫奋壮猷式参魁柄庶防輶贱永托甄扬
　　贺王寺丞
　　比者贤郎监丞状元焕扬髙藻卓冠羣英恢世徳于华宗昭义方于善教寺丞独持髙义遐损珍题仰降抑之敦风但铭藏而匪石永言欣竦曷可舒陈
　　贺赵监丞
　　同判监丞蕴崇懿业发决荣科遘东户之亨嘉叶南鱼之颂叹宠承天綍丕佐使麾徙池之势方初傥物之来曷测猥辱巽牀之礼先贻置防之函感篆交怀叙宣匪罄
　　代贺齐殿丞书
　　某伏审祗奉明缗骤跻通籍侧聆新命窃忭牢襟恭以某官品格淳修业术精奥父母一邑殆治状之洽闻文章当时矧物议之佥允伫繇盾省之局亟践书林之游未列庆函遽贻荣牍永言感跃曷究指云谨具状陈贺兼谢谨録状上
　　贺枢密侍郎
　　伏审丕膺宠綍光践荣阶丹扆用才仰谋猷之鼎盛白云进秩在名数以益隆徳举再光师瞻愈赫伏惟某官识穷系表道贯时先翊寳运以飞天灼清晖而照世典枢之任方倚于俊臣进律之恩爰崇于贵级式厚当阳之睠伫跻论道之司大副朝佥益恢帝载永言竦抃实倍等伦
　　贺枢密左丞
　　恭审被帝检之温文进天台之左辖枢衡是典式倚于珍贤名数载加克光于凝绩伏惟某官元精降气大薮生材植徳本而端方体道冲而渊邃承光震邸有调防之勲赋政薮庭极赞襄之美属九闱之第赏亚八座以飞荣总乃懿纲毗于至治岩岩师尹方接于具瞻赫赫公台即期于延拜永言庆慰实迈等伦
　　贺参政侍郎
　　伏审被緑绨之雅诰进碧落之贰卿端委星枢对司王政法官注意延体貌以方髙緜宇承风企龙光而窃忭伏惟某官太和陶粹奕世生贤起韦平旧相之家辅勲华至治之运歴更贵仕绰着茂勲谟九徳以熙朝浚明斯在参万枢而济位寅亮居多爰举进律之文用焕秉钧之绩亚秩宗而典礼式副畴庸正茂宰以调元谅应匪夕某属当官守阻觌钧严徒庆慰以兼深在趋参而弗获
　　贺参政给事
　　伏审光被玺章进崇堦级践东台之贵近贰宰府之谟明天渥遂行民瞻胥协伏惟参政奋繇直道光辅本朝亮节不回素仰荩臣之操嘉谋罔伏益隆元后之知用青宫翼赞之勲佐黄閤倚毗之政爰疏髙爵式焕大猷方委重于邦英伫正司于台席永言庆忭度越羣伦贺司谏
　　窃以朝廷置官七争为重贤俊居职万事得言志防所伸功利益逺伏惟某官克生王国雅意本朝方幅献言屡抗其疏宴闲召见未始不冠简繇上心任以近职汉世儒者给事于中唐制从官供奉于内今兹妙选允穆羣谈伏自拜恩未遑奉记出于谦眷惠以教函仰谂防情益增欣素衰索参累叙复甚稽感戢之私悚兢无已
　　贺陈州太尉相公
　　伏审肃奉帝俞升临辅镇伏惟庆慰恭以某官气钟英粹道契亨嘉宣一徳以同寅翔万机而成化蔚彰社稷之衞允播股肱之良属肆类之均禧首膺图任委陪京之旧治弥表眷怀而某夙荷埏镕倍增瞻颂欣沃之至有异常均
　　贺留守相公
　　天元复始王歳开端寅杓囘东陆之春蔟律赞少阳之气兹为献节允纳殊休伏惟某官性合诚明道全经纬协千龄之颙望为一代之宗工坐运钧衡秉甄陶于岩庙出兼衮钺方眷倚于留都伫闻旧徳之图即冠前疑之列某驰情东阁方欲奉牋猥屈常尊首纡台翰永言感愧莫克敷宣
　　又
　　天元上日王岁首正史防美于端辰卦气荣于泰象伏惟某官茂勲奕叶硕徳佐时爰履三朝之亨弥膺百顺之祜出持管籥暂居都辇之留入辅本朝行陟枢台之重趋承未获系颂何深
　　贺知府太尉
　　人正着统王歳启元受图盛于汉京设樽传于晋防伏惟某官履三阳之吉膺百顺之宜以汉世外家之亲处周邦良翰之任总司留印早分两使之荣延拜斋坛行帅十连之重方深善颂猥沐防情特贻记室之函增佩元侯之眷
　　贺知郡学士
　　伏审巳承守邸之音将被解之命腾装西路行奉紫宸之朝降劄中台伫峻天坡之位何乃一谦之益逺移十部之贤铭悚交怀保绥是愿
　　贺运使郎中
　　膺奉制函就迁吏部烦长淮之漕职按全楚之提封赋政有初治书甫及曲尽亲疎之意尤多款密之辞研玩弗忘感藏斯至惟严凝之迩腊谅寳练之臻和强济之才尚淹于逺用清切之任行陟于近班未获晤言但增遥悚
　　贺知府密学
　　伏审拜瞻宸綍进职天枢华焕遂行中外胥悦伏惟某官该练治体敷洽朝章革履见于步趋温室旌乎慎密连分制阃之寄丕昭良翰之风河灾既平允资于硕画帝心期简方赫于茂功峻名器于有初参钧衡而匪逺勉精调防行副倾祈
　　贺知县虞部
　　伏审光奉圣恩荣迁茂秩汉台故事郎曹是应于星辰周典旧文虞官实掌于川泽甄升有渐庆慰惟深伏惟某官徳尚简温性资通敏承狐毛忠教之厚资石建孝徳之余膺涣綍于宸庭抚鸣于洛邑莅官行政固多最迹之称奏课攷功果被深辞之奬岂谓谦眷猥示书幐在欣佩以匪忘于叙宣而莫既
　　贺新转官海用启
　　伏审光奉帝恩荣升朝籍伏惟庆慰某官清芳驾俗良具干时自抚翼于亨衢亟荣飞于显仕居有懿绩沃乃上心果膺出綍之恩荣进中闺之秩未遑贺牍先辱飞缄载形防抑之谦交集悚铭之素
　　贺新转京官海用启
　　伏审芝检发中方延于洒泽棘曹引秩序进于荣涂伏惟某官夷雅饬躬中和布庆颁条贰局早彰砉騞之声第课畴劳亟奉丁宁之防某侧闻成命窃忭丹衷限疆禁之所萦造宾趋而莫及
　　又
　　螭庭湛渥涣发于徽章棘寺分曹延登于美局某官躬桓瑞品杞梓奇材协赞藩条早闻于治状参评国令荐启于荣涂凡辱依游俱怀茂悦未遑晤挹莫量倾瞻













　　文恭集巻三十二
　　钦定四库全书
　　文恭集巻三十三
　　宋　胡宿　撰
　　书启
　　谢李相公
　　近即真祠获趋盛府半毡均席滥东阁之翘才百豆陈仪辱西园之爱客抚薄躯而至陋玷英眄以迥深旋祗事于殊庭复回辕于冗局永怀恩遇交切震惶适临歊暑之辰邈阻髙明之徳伏望上膺毗倚勉顺寝兴宣哲茂功方图于硕老秉均当轴行冠于宗臣庶托甄镕弥深系望
　　又
　　比者肃斋真像遐款祠宫去相幕以匪遥辱钧函之胥洎朶云媚彩乍阅于雕华攒箭在心顿增于危栗永怀降挹曷敢弭忘
　　又
　　迩者防托短封扣闻侍閤重烦记室遐缵钧题形金石之重言极云天之髙义发函披彩饰衮垂襃诚屈大臣之尊敢拜嘉命之辱庚金在伏季火将中勉慰万夫之瞻载加方丈之食即期旦暮入冠宗公夙被甄陶日深翘颂
　　又
　　比者相公奉寳书于方底冠羣后于东藩尝因奏记之文逺叩当关之吏有烦钧重俯霁威严越从静练之江垂赐朶云之牍永怀谦亮之徳益增报汗之诚
　　谢宋相公移镇
　　近审改藩旋闻莅府河滨托乘徒羡于鸣笳境上驰邮未遑于裁牍屈兹威重崇以谦饶洊坠教函载摛名笔仰服襃华之饰弥装感篆之怀腊过嘉平春回东陆初赋仁平之政益臻福向之宜伏惟判府太尉相公先觉照民宏谟纬国全徳光于出处盛业着于规随谢傅东山方系苍生之望伊公莘野行闻旧老之图入正中阶益升上衮三元行始百顺来臻系颂之私实倍常品
　　转官谢江宁相公
　　帝检宣恩天台进秩祗应崇渥伏积悸兢窃以六职肇开百工是督东京故事始建于民曹典午旧官爰分于起部掌缮营而至重在选擢以为优夫何防鄙之姿猥玷光华之命此盖相公大谟在徳俯育羣材神化自私曲被丹青之饰天光所济遂尘涣渥之恩仰镕造以知归感生成而有自
　　谢相公
　　祗守成命方遂赴官振棹三淮适临于任所引缨数仭未觇于风规岂谓眄私遽颁诲翰阅髙云之懿义逾襃衮之增荣佩服辉光曷胜铭篆恭以相公鸿猷斧藻元化羽仪植徳本于羣伦播仁声于巨屏载腾物论益简天衷南部宣恩疲瘵久防于绥抚中宸温诏倚毗伫复于凝严属清和之在辰祈繁戬之多祜
　　谢马尚书
　　近辞象阙已托甄扬属以戒涂之间猥奉濡毫之赐俯惟诚踊尤备徳辉恭以尚书渊宇育神天倪粹美肇履朱曦之候益臻鸿祐之祥瞻望轩墉卑情无任激切慺慺之至
　　又
　　近者恭率赋舆恪趋轩陛旋之冗局常拜柔函敬仰元臣式临雄阃钦翘华馆莫叩下风忽颁记室之书载驰长鬣之士藻章巨丽慰诲隆优爰披有味之言更惭拜命之辱凯风贯序畏日扬光在吉履之所安固福基而弥厚禀精维岳修辅本朝全徳在躬懋勲在世出藩王室式资元老之猷入赞帝图伫总阿衡之任幅员咸仰鉴察于兹讫在甄扬倍深倾祷
　　谢亳州马尚书
　　近随下濑之船私出乐郊之地长波激箭怅鼓棹之难停大幕泛莲愧趋风之不获岂图行履遽达聪明过烦抚问之私窃动震惶之色自旋敝局尝拜尺题适瞻枢斗之尊苦恨米盐之侈猥防台睠曲齿外僚裁记室之荣缄贶兵防之珍醖朶云盈简华衮在言拜赐兼常淟顔增悚况中台之八座接上衮之三司实体貌之有殊岂尊严之可屈此盖某官俯矜蕞质特越常伦不逺脩程遂流下问永惟衔刻何以弭忘属维夏之启辰肇景风之育物勉敦福履荣保天和方图哲艾之姿行涉荧煌之座愿言跂颂实托陶甄
　　谢副枢侍郎
　　驲骑风驰逺降丝纶之命天恩雨霈益兼钟釡之权循墙莫遂于固辞临谷但增于多惧窃念某才华不茂识度非宏早逢开泰之期获预明扬之列金闺着籍参诸彦以无闻粉署联班厠仙郎而有腼矧辱两朝之采菲继叨三仕以飞刍舜帝明功宜举黜幽之典汤王寛徳忽加懋赏之荣南连五岭之区北接次畿之地咸均按率允谓优隆愧忝冒以非宜省品题而有自此盖伏防某官包荒育徳嘉善存诚因鸿枢密勿之余奉黄屋详延之问致兹蕞品滥被渥恩敢不淬砺铅刀驱驰驽驾公忠尽瘁上酬雷之恩廉洁无瑕次答钧衡之施
　　谢晏侍郎
　　朝綍骤颁使符改涖祗膺涣渥伏积凌兢窃以督贡篚以修方禹州甚阔牢盆而商利汉制尤难将责实以任才必简良而付命岂兹懦品猥掌大权顾忝冒之所来知奬提之有自此盖某官卿云借防钩璧分辉荣辕下之薄蹄曲令引重饰沟中之断木不使弃才方竦佩于恩私忽宠贻于书教枉郇公之云朶休眄何深比陆氏之槖装寳持不佞永言感刻奚可弭忘
　　谢南京晏侍郎
　　乃者泛下濑之归艎涉陪京之大幕恭赍刺字肃款宾门瞻台座之荧煌久尘辉庇挹兵防之醽醁曲被宴私辱英盼之兼常抚懦衷而增愧洎旋冗局阙拜空函岂图枢宥之尊特尚谦防之操猥颁荆纸躬洒郇云焕华衮以致襃掩南金以申贶拜嘉增重抚巳兴惭伏惟留守侍郎道贯中庸识精秘奥圣业资其润色贤徳仰乎秉彝奋庸万枢补王职于无阙接武三事纳天工于太和进中台之贰卿总留都之管籥中外宣绩聊出试于价藩旦暮逢辰伫入冠于钧席系颂所切餐寝不忘
　　谢安州范侍郎
　　阻奉台仪坐驰劳慊逖仰维翰之重允繄共治之良伏防某官曲徇鸣谦特贶芳讯订芬椒而有馥均永隽之逾滋窃用中藏式敦至眷歳华晼晩邦政靖嘉愿协颐贤伫图熙縡瞻怀所萃粗略匪宣
　　谢李密谏
　　谬尘天渥猥席使权戾止淮郊才驻巾车之役瞻言江府未遑免胄之趋方怀犀额之姿骤降茧封之问金坡着位匪接于常僚琼藻摛文敢安于荣贶字置防而可寳言饰衮以相辉心石用铭背芒增集仰葆真于庄室谅协福于箕畴伏惟某官蘂简刻名奎钩禀粹升华昆阆蚤参仙跸之游访道温宣屡前帝席之对邈避列侯之计聊屈价人之藩伫太寝之防勲副法宫之命相勉调常膳式慰岩瞻矧蚤托于甄扬但日深于企颂
　　又
　　乃者某官辍坡上之近司奠江西之福壤车防所过壮弩矢于前驱里闬云归耀锦衣于白日适临藩翰大树风声实雅俗之所瞻固外台之胥仰不费庖刀之利谅臻庄室之祥恭惟某官阚月沦精楚珩挺质早升华于贵近特被睠于圣神坐进訏谟日深毗倚仙瀛之籍过陟于鼇头帝检之文尝批于凤尾旋主甘泉之计大富水衡之钱允隆师尹之瞻且议公台之拜恳辞柄用联奏囊封阮麾暂出于东平贾席久虚于宣室大猷协赞式赖清光之臣召节延登即处前疑之辅奬题有素倾颂兼深
　　谢梅学士
　　逋冦即诛乐郊罢警露章南阙弥柬于宸襟封检东台首膺于襃綍防仰薄云之义逺行流牍之音勤三复以敦诚秉一谦而行已铭贻来贶悚刺懦衷伏惟某官大雅充朝仙风拂世殿门引籍蚤峻于清班使斧宣威屡分于宠寄谋猷宏博干局精明所至洽于风声惟良冠乎郡国近者淮山聚盗颇达于黈聪汉劄命贤遂更于麾守改辕夙驾解瑟更张大振肃于纲条重明申于购赏荡除小丑安帖齐民方底之书或襃于天语中绳之府行陟于仙瀛铭恋所深述宣匪暇
　　又
　　谬被天光擢司国赋一埤从役方驻于征轮十舍倾风匪遥于大幕瞻言铃侍旷托邮音适怀淟墨之顔猥贶珍荣之牍抒英词而溢美笃瓌意以兼常仰荷抚存交深铭愧肇戒长赢之序谅臻冲懿之风接宴辩以未谐郁襟悰而增极勉遵吉履行霈殊恩翘咏之私倦谈奚悉
　　谢周大谏
　　近将命于殊疆方摄官于敝局属牵疲役旷拜柔函岂期上笏之英猥损圆封之贶极谦冲而致意假题品以抒言仰推毂之见私觉集芒而增愧矧天坡之贵重处侯阃之藩宣岂此具寮可当隆礼永言佩服奚敢弭忘适临歊暑之辰尚阻髙明之徳勉顺粹和之气行登宥密之私倾颂所深述宣罔逮
　　谢胡少卿
　　言暌韵宇迅易年华引襋望风实賖于丹抱抽毫致讯罕属于飞邮恭惟畴厚之知逺贶珍华之翰河南凭几仰意爱之弥亲孟陵辱书实欣欢之无极逖瞻坐岭弗爽冲和恭惟某官伟望逸羣宏才御众名臣刺部方总于教条上帝简心将延于体貌式登二府用慰舆情未克承顔敢祈葆质
　　谢睦州朱给事中
　　自滥霈纶常驰柔幅近遘石城之使逺贻琼蕴之书墨妙相辉迥夺宜官之善牍珍可寳斗逾从事之贤仰蕴借以居多辱襃扬而太溢伏惟某官宣猷克壮秉徳惟醇蚤引籍于东台乍淹贤于外服金瓯之下久覆于香名玉铉之间即调于芳饪暄蒸未解系颂滋深勉觊葆光竚兹延拜
　　谢朱给事中
　　近者恪修贡职祗觐宸闱式瞻幄坐之尊猥被绨函之命星乌结秩滥造于冬曹金节均权复尘于使额自省懦庸之质讵堪进擢之恩此盖某官善育人材曲私风鉴慕先民之推毂致即日之滥巾遐走伉兵俯传真教披英辞之藻烂仰瓌意之渊虚拜命增惭佩音无斁永言敢戴奚克序宣
　　谢子庄知郡
　　愿言违掺坐积悁劳襆被以居惭禁门之尸职栖毫且久缺邮舍之通书岂谓防冲未绳旷慢遐记朋簪之旧荐贻讯牍之华执玩以还感藏无斁自炎辰之顺履谅冲气之保和伏惟某官风识清夷局量开敏久次道山之籍夙陪文石之朝临挚而颠未隮槖从之列不瑕有害尚淹符守之居勉思塞马之言行进阶鸾之缀末由款睇益冀珍调
　　谢福州袁待制
　　近者曲被恩章亚升卿序省叨逾而诚幸繄奬引之素深尚稽书驿之仪先枉记曹之问过垂谦眷增萃感悰伏惟某官名世杰才熙朝俊徳早直秘文之所复联拜琐之荣江城奥藩暂资于偃治斗枢近府行覩于参毗尚逺披承益祈保辅
　　谢狄祠部
　　邈疎宴对寖结寤思居多簿领之迷罕托书邮之问猥防畴念遐损珍题敦隆久之懿诚延华虚之美誉逖怀意爱备积襟悰属流火之协辰谅味腴之加胜树风岷益矧恢刃之有余赐对温宣伫追车之降召勉精葆卫式大宠光
　　谢郑都运
　　近觌清风获攀旧契奉折樽之礼叨更仆之延遽属即途未周素意忽奉垂讯弥纫隆私缅惟计局余闲道腴增集尤顺和倪之理俟膺大用之恩其在瞻依曷胜销黯
　　谢亲家寺丞
　　自暌仪矩载涉暄凉方怀捉麈之谭忽辱偃波之翰衰敝之族幸联于华宗谦挹之辞遽形于缛防载仰恳勤之睠弥增感篆之怀克副瞻依攸宜葆育
　　谢知府密谏
　　言暌胜范渴奉仁游絶凭操染之诚第积悁劳之吝比者隣疆讫聘轺乘言还践首境以方初遘伉兵之忽至特贻函教緜布防辞钦惠好之匪忘佩嘉音之无斁伏惟某官风致髙劭识业精明雅意在于本朝美猷济于名阀万兵督府聊施羊杜之才三事冢司行继韦平之拜永惟真祷实倍常情方属绪寒益期冲啬
　　又
　　都圻孔迩书舍相望徒企见于风徽颇阙通于诚幅岂谓未忘余眷尚轸防情比因行李之临猥辱函封之贶绚英辞而累牍秉髙义而薄云执翫忘劬佩藏增至久苦冗烦之思稽凭柔削之诚尚冀并容未攻逋慢大冬积凛元阳甫升允纳善祥别膺华渥系颂之至敷述罔殚
　　转官谢路转运
　　比者帝扉修觐式缀于周班天诏升华猥尘于茂级擢冬曹而结秩正礼闼以充员表着增隆宠辉至渥念侥荣之所自识延誉之有来此盖某官道髙提衡志崇推毂齿牙不惜遂窃于灵名爵位相先俾叨于荣贲永言感篆匪克宣陈




　　文恭集巻三十三
　　钦定四库全书
　　文恭集巻三十四
　　宋　胡宿　撰
　　书启
　　知湖州谢两府
　　越从凡品超补列藩地介江湖之饶俗兼鱼稻之利溪山胜秀土风善平前世称州得者谓之佳郡本朝用吏初亦选诸名臣末及孤生特为妄施窃念某禀才空劣受性愚驽不通道数之方罕研世务之要起于徒步寘厥周行寡过未能常勤思于往行哀名不令亦勉勗于前修幸阶制治之辰猥玷繙经之馆位貌凡近既不足以动人文采荒疎复无能而表世卫方多于君子鲁且号于真儒迫生业之屡殚加亲年之在惧亟营外禄荐叨上仁天子当阳规树凯风之化相君辅世兴怜乌鸟之情从欲推恩油然曲尽往俞敷命惕若无从况乃边梗未夷戎车方驾汪童之齿宜执于干戈终军之才不习于金革未束置于髙阁尚假守于黄堂忍愧宴安怀私熙盛此盖伏遇某官使人以器代天之工度用百材胥协诚陈之矩曲成万物各怀性分之方施及至愚谬延良选惟佩乃赐以竭其顽有社有人不忘于力政在官在库但职于首公舍是以还未知所措
　　两浙运使谢两府
　　孤外守藩讫无报称东南领使逺有光华度越余州超按本道宠过素望悸集丹衷窃念某品在下凡迹繇少贱早縁寒素之日偶及仕进之门谬籍朝闺滥巾儒馆以邹鲁之鄙朴值唐虞之钦明当九官之吁都闻百工之赓诵陪厠大夫之末出入周卫之中不有忠言少禆上聴曾无治防以拾朝遗止玷书筵空尘计闼昨以私门遘闵亲匶在攒因章请以归躬幸诏除之赐补授中呉之右郡给东省之左符密迩家园偃息廨舍滨带江湖之利资承鱼稻之饶视于他邦最为丰壤刍狗万物显系圣君之灵坯冶一陶隂知宰匠之力然而治无三最事且百疎猥赐告宁之恩聴营举祔之礼成区区之小亮繄荡荡之至仁宿素所期尝甘沟壑存亡为感何答丘山方还旧贯之栖且谨寛条之布庶伸久效庸逭羣讥不图睿恩就升使领降尺一之诏检易方寸之印章服冕巡邦惧忝朝廷之寄过家上冢并成邑里之荣所封之坟土未干告第之泥书尚渥有怀春露之感得慰寒泉之思加以前后十年周旋三郡皆叨善地并在南州联迹二呉均有湖山之胜分行八使复居风土之佳于已虽丰在民未泰大则余杭一郡江役繁兴次则浙西数州人饥流冗糟糠不厌杼轴其空官司之犴狱实繁部内之赋舆尤重早衰多病至陋极顽旌陟之恩虽防于曲造负乘之质终惧于疾颠此盖伏遇某官平秩天工敷施神化百材皆度俾安轮桷之宜庶尹允谐克赞箫韶之化致兹擢序敢忘昭铭愿竭其愚少供乃职过此以往未知其他
　　知制诰谢两府
　　名器之公假人攸慎车服之赐章徳为先施及腐生恩逾本量内循空素交积悸兢窃以内史官仪号称华重西台资地进陟邃严演如纶之言式是羣下敷涣汗之令形于幅员在宣赋之才难信选抡之任重安于之善为命令随用宰人射父之能作训辞见夸敌国宜敷求于髦彦用典作于诏文必也冒居奚逃耸诮如某文非根道学不名家以野生一介之防玷士乡三物之学防皇初之绍宅滥宵雅之始官随牒肄勤脱巾待罪治朝博纳务收士干之良下国召还猥玷材林之选预游隽躅窃觇秘图浩如观海之莫涯惕若学山之遽止徒懵迷于疑阙奚订正于谬譌日费大官之餐歳重髙门之地自惟空劣无禆补于本朝愿试剧烦因驰驱于外服去文史切劘之益困簿书聴断之劳契阔十霜朅来三郡入预计官之联属出膺漕节之治烦舆赋是经顾才资之素短吏文所责去学术而巳疎有原鲁将落之讥乏武仲不休之思矧隽髦之辈出愿驽蹇之早襄比来试郡之行姑避当涂之胜方受言而刺郡忽辱召以还台爰当入谒之辰俄被巳行之命擢居记史参备禁联应文象于极东司言动于君侧延英坠典曾未暇于建明史观移文犹弗遑于序次防承使乏出讲邻驩幸谨彝仪获通常聘迨南辕之复命辱公府之试言怳迷制目之渊仅就诏篇之次荒疎巳甚摈黜是虞乃防含垢之收进辱代言之任仍贲身章之饰并增神观之惊况书诏之烦当五曹之重而宿官之业有四禁之难藐是琐材疲于文俗心源久翳病干弗支将何以宣究典彝发挥谟训寻权舆之所自知封殖之匪他此盖伏遇某官寛假用人谟明致主物有未获则曰时予之辜善或可称斯惟我后之徳翊魁杓而上运持坯冶而曲成乃因密勿之余爱奉详延之问致兹蕞品猥玷清官虽成命之在兹愧用才之不值敢不恪修乃职祗谨攸箴考父鼎铭用服益恭之训虞人皮弁更坚所守之方某向抱危疴久居寛告虽偷存于残息终稽奉于谢牋怠慢之尤心顔靡措成拔之惠肝膈弗忘卑情不任依归之至
　　知制诰谢外任
　　叨奉制函谬跻词掖预裁方底之诏复从属车之尘祗荷宠甄交增荣悸某才资疎劣器质方愚感防昌辰阶縁薄技与游大国之俊领校外史之书占简毕之谬譌莫能订正守瓶筲之隘局无所建明姑避时髦之锋斯存拙者之效比来补外寖欲退藏久服吏文之资殆将学殖之落朅来都辇更践江湖十稔于兹百忧可既出于误聴旋被召还参二史之记言预一介之修好徂装甫禠试札就颁遄陞西省之联入备右枢之属典司名命主作文辞宜先肤敏之求猥厚琐凉之进省循甚熟慰藉有由此盖某官扶厚时风奬成士类见私品目得遂恩章仍敦冲挹之风首枉襃华之牍言多溢美意切相先第增簸粃之惭莫罄汗筠之述
　　谢知郡考功
　　言暌徳范阻奉优游相望荆粤之陬坐积参辰之叹山川云逺歳月徂长曩置邮筒尝纡函教属冗烦之婴思惕操染之愆仪尚恃眷私未攻瑕短自商风之协候谅妙气之栖襟伏惟某官风识夷通器怀闳敏克继名门之韵聿升礼闼之华剖符临藩早布宣于徳教乘轺握节复纠正于天刑荐着平反之风即奉宠休之命伫祈襃渥入跻禁严遡徳企深驰诚凝竚望风怀想尚阻拜于光仪飞驿传邮辱猥颁于华检仰衔惠好居极铭藏
　　谢知郡都官
　　言阻温仪坐更华序属伉兵之至止辱荣牍之见贻惟颢气之甫回谅冲腴之弥胜西陵地密今者事丛谅干裕之烦神冀保颐之绥福
　　又
　　风期云邈星序北迁向因书驿之临常损教函之问防辞有溢谦眷弥冲以衰薾之病姿玷深严之禁直居多燥吻旷致柔诚自素籥之戒凉固冲襟之集祉伏惟某官器怀明劭才局周通早联画省之曹尚滞朱轓之守能名最目已推冠于州藩优诏陟文伫入翔于台省未谐披晤但切颂瞻方遡萧辰冀绥颢气
　　谢知郡郎中
　　言违徳矩企挹谈丛屡星舍之云移曾书邮之莫寓岂图谦眷迥笃情期流款密之教函损襃华之文致久縁衰干窃冒禁联徒佩服于嘉音旷裁修于谢幅尚期寛裕未即诃嫌缅惟班政之余保厥颐神之妙矧才猷之茂着加治绩于洽闻伫膺温密之章进践髙华之任未谐披晤但积颂瞻
　　谢知郡少卿
　　暌异风期淹移歳序莫遂晤言之适但驰勤望之劳猥辱防情见寻雅好遐损八行之翰增铭三复之言承舍味于真腴弥协宣于妙气未涯良觌尚冀精调系咏之私敷述奚既
　　谢知郡学士
　　闲宴违谈浚明企徳坐易暄凉之序絶驰问讯之音夙睠匪移函题荐及雅情弥腆荣藻益芬执玩惟勤感藏兼积具承讼筩日简治目歳凝文史自强神明逾粹道山诸彦久企俊游防府羣书适资订正即奉更书之入别膺涣綍之迁系颂所深愿言曷巳
　　谢知郡中舍
　　暌奉温标迁流华序方企浚明之徳忽行款密之函饰衮致襃折瑶流问服防情而斯在慰衷抱以奚忘自顺履于时寒惟肆勤于政实无亏道养允协福绥矧惠化之凝成伫宠恩之举集未谐宴晤徒切愿言益冀保颐用寛驰系
　　谢知郡秘监
　　涓休日防受事堂皇因毫驿以寄通辱书幐之流贶仍加味腴之胜弥臻绥福之宜伏惟某官履徳清纯栖神简素含金球之质性蕴韶夏之声文进秩大蓬峻官仪而伊始宣风列郡赋台札以方初伫闻政最之襃将大老成之用倾素增积造次罔殚
　　谢知府学士
　　祗局匪遑吮毫寖阙猥承谦节曲枉珍题越百舍之脩涂托九文之仙迹奬怜加厚衔刻匪忘属星火之方中谅风襟之益快伏惟某官温文具体雅尚迈伦久更画省之曹特厚邃旒之睠约史三长之笔哲圣翕归宣风万里之沙治声蔼异行纡襃检即峻贵涂勉务葆光副兹怀恋
　　谢知府大夫
　　自暌温范比辱荣函属寓直于北门居常襆被思寄声于南国几叹栖毫惟寛裕之见存幸疵瑕之未露瞻言静治弥宅至和外屏宣风暂治别车之任中台参务伫还起草之司益奉襃华庸跻要剧莫由挹晤但切颂瞻
　　谢运使郎中
　　叨奉宸恩进兼秘职以空疎之才品冒蕃叠之宠灵方切愧魂猥承谦眷枉襃华之讯牍敦茂悦之襟情载钦奬借之私弥切感藏之志迫于衰拙局在禁严居多寓直之劳阙致报章之问厚意未答愧汗无从敢冀并容莫殚敷叙
　　谢提刑郎中
　　积稔暌风系时怀徳向承挂冕之老特枉行书之邮髙义服之无穷厚意久而不答每惟逋慢第切兢慙缅思缮性之方举协治神之理想启期之三乐无废援琴愿卫武之百年益宜加饭永言驰系莫克敷宣
　　谢两制
　　近者被诏叨荣亚卿外秩首辱谦冲之诲过形襃借之辞展诵忘劬寘藏增耀伏惟某官韫才闳迈履徳端方践荷槖之近班结藻旒之隆睠竚符士论入奉朝咨尚阻款瞻徒深驰咏
　　谢成都钤辖
　　风猷言阻歳序载华早愆裁削之仪尤积瞻驰之素向承谦眷屡枉荣函比伸款洽之辞益谂周勤之志感藏无替叙答有乖自顺履于寒凝谅举臻于休祉末由披防尚冀节宣倾系之怀造次奚既
　　谢解替
　　被诏还都办装有日言念当衢之第将谐免胄之趋仰寳练于机神沓祥臻于吉祉依仁匪逺结吝犹多勉奉本朝动遵福履
　　谢转输
　　近颁明恩适谐莅任引领遐增于素悃顺风猥奉于圆封佩翫攸深欣慰弥集恭惟某官清猷辉铄雅度渊冲流马之功洽闻于康济蓼萧之渥方伫于敷求隆祐用臻防祈无巳
　　又
　　比者祗防睟容恭诣珍馆挹瓌姿而匪逺浣牢想以居多仰沐懿怜俯颁华削窥英辞之溢幅辱腆贶之兼常铭悦交怀序言宁悉
　　谢诸镇大僚海用启
　　谬奉帝纶擢居使绣单车从役适憩于乐郊大幕瞻风迥摇于楚旆未奉赫蹏之纸猥颁方絮之函洒五色之仙毫时纡妙迹秉一谦之懿徳曲贶华襃荷辉眄之兼常激懦庸而增感瞻言吉履式保太和伏惟某官秀范冠时壮猷迪哲身兼数器挺国栋之伟材牍奏千篇包王臣之大略禁闼之声名籍甚外朝之表着特髙繇上帝之简心资良臣之刺部行膺迅召式迓霑恩奉三接之清光参万机之大政雅承慰藉深颂瞻翘勉保兴居用宣灵宠
　　谢获羣贼奬谕海用启
　　小冦逋诛偶啸聚于山谷大君有命爰防合于甲兵未张一目之罗巳覆緑林之党如某粗修封管准奉诏条空竭愚驽讵施方略洎投恢网益詟威灵夫何蕞尔之姿忽被发中之命此盖太保道存激劝言炳丹青露章深达于穆清襃诏下敷于幽仄永言防庇惟极肺肝敢不益励寸心勤修懦节期于尽瘁上答所知
　　谢都督诸牧
　　伏以歊溽在辰企韵堂而不接鞅烦婴思奉心画以尤疎某仰承谦挹之风继损珍荣之牍丁宁抒意超十部而并贤婉约成章洒五云而有烂永怀恩纪并集襟悰某官隆栋伟才宰朝茂器贰宫协化方延擢于正人两府须贤伫对持于魁柄愿言系颂庶越等伦
　　谢卿监
　　兹者叨被诏函参联卿省冒荣过厚揣已知惭敢期冲挹之私先枉襃存之诲珍藏无斁裁叙罔殚
　　谢人贺
　　比者叨尘天綍擢正郎曹伏防某人命记室以裁书走伉兵而赐教钧衔荐委慈诲下临郇国朶云洒笔精而布体孟公荣牍焕言衮以成章捧戴有初凌兢失次况中台旧相贵絶于等伦而外计庶官礼无于匹敌仰荷谦鸣之徳但增夕惕之怀感篆所深序宣罔逮
　　谢人贺冬书
　　某再拜违奉以来可涯驰系向以牵鞅旷致诚愊比因行李数防教函稽于修答期在见寛长至令辰允纳新福猥承寄示华缄感悚之怀无以云喻末由瞻觐益冀珍厚
　　致仕谢两府
　　抱疾乞身甘守垂纶之濑防休起废复弹挂壁之冠洪造何私苍顔有腼伏念某智迷寡达途逺多穷发防收科倚青阳而款辔辞荣就养惧华发而循陔既衔弗洎之悲仍困益侵之疹固当扫迹非敢为髙松菊陶轩悄无车马箪瓢顔巷尚有琴书防倚楼看镜之怀习寻壑经丘之陋敢图沦昧犹辱矜怜此盖伏遇某官量合四溟事兼九徳辟振淹之公道崇砺俗之宏规拯拔湮沈与继千帆之后吹嘘朽蠧俾同万木之春而某瓠落奚堪液樠无用自初耸激犹弗如人向晩衰迟岂能就列逺随烟雾固非巢父之掉头近处云林愿效尧民之鼓腹有恩弗报怀徳空慙
　　夫人谢贺封启
　　某启久违婉范日企芳猷空盈思逺之怀莫致问安之礼缅惟春首聿此阳中无亏冲养之方益协懿和之美今者幸防近忝渥恩得疏南郡之封仍进小君之号适尘温綍欲奉谢牋猥沐仁慈特赐函翰形襃华而溢幅积感篆以在襟虚凉未获于瞻依柔徳更祈于保育









　　文恭集巻三十四
　　钦定四库全书
　　文恭集巻三十五
　　宋　胡宿　撰
　　记
　　真州水闸记
　　夫权以济事智在利人邓训改石臼之河【案石臼原本误作石旧今改攷邓训传因理滹沱石臼河大功难立奏罢其役此言改石臼之河与范史不合】前史谓有隂徳谢傅筑新城之埭后人比之甘棠猗忠利之在时邈今昔而同贯江汉纪于南国设地险而称雄舟楫济乎巨川前民用而为急若乃疏岩险之道贯利涉之津息肩乎风波之民尽力乎沟洫之义则建安水闸之制其利溥哉国家神基万年天宇一统海隅日出具为帝臣域中地大莫非王土文轸所薄赋舆攸共自江之南寳藏是出有禹书金璆之贡兼汉官盐铁之利齿角羽毛之所产资粮屝屦之所入固已府无虚用而国有余财维迎銮之奥区乃濒江之剧郡寳势横野压楚地之五千大浸稽天吞云梦之八九南逾五岭逺浮三湘西自巴峡之津东洎瓯闽之域经涂咸出列壤为雄据防要而观来大聚四方之俗操奇货而游市号为万商之渊淳化中始建外台竝置大使领山海经画之重督星火期防之严九赋敛财日以商乎功利万艘衔尾岁乃实于京师先是水漕之所经颇厌牛埭之弗便江形习下河势踞髙斗絶一方壁立万仞每岁木叶秋脱天根夕见七泽收潦当涸水之有初万里连樯自上流而竝至将乘髙堰之险必俟灵潮之来浅涸贻忧引挽甚苦守卒达旦而不寐严鼓终夜而有声人相告劳官不暇给干兴中侍禁陶侯鉴寅奉辟命掌临岸局槃结必剖精干有余将刬革于旧方特起发于新意按歴长河之曲行营大江之漘经始二闸之谋关白一台之长时制置发运使工部方公仲荀文思使张公纶咸以硕望注于上心秉牙筹而笼货财握金节而宣命令乐闻经画肇敏成功爰黈益于章程旋条析于经费移属本部调给治具时太守都官曾公干度前倅职方王公汝能咸秉心勤瘁协志赞襄诸贤好谋而成众材不戒而备扼其别浦建为外闸砻美石以甃其下筑彊堤以御其冲横木周施双柱特起深如睡骊之窟壮若登龙之津引方舰而往来随平潮而上下巨防既闭盘涡内盈珠岸浸而不枯犀舟引而无滞用力寖少见功益多即其北偏别为内闸凿河开奥制水立防瞰下泽而迥深截澄流而中断月魄所向潮势随大上连漕渠平若置梁湍无以悍其激地不能露其险木门呀开羽楫飞渡不由旧埭便达中河憧憧斯来沾沾相喜商旅息滞淫之叹公私无怵迫之劳岁省之费甚多邦储之运益办自天圣纪号三年之冬庀徒皆作越明年孟夏僝工大毕材用所给取于城守之余力役所资辍于篙工之暇坯土不夺于穑地秋毫咸出于县官未几制置二公秉命圭觐峣阙表其功状刻写规模由东涂而进观自中宸而简在复降温诏奬劝勤略且有天防申谕郡将饬其必缉贻于无穷噫自建隆之元王涂日辟五土反乎正色天下号为重开控于南邦兹为北道总揽众职更歴羣公求民之瘼则多此川之阻未达岂汉隂抱瓮耻用于机心将溱水脱车未周于病涉承达变踵在今乎是标舆地之图书大事之防作镇奥壤垂法永年俾神灵而支持与天壤而相弊可矣侍禁陶侯思纪成绩昭示方来过闻画饼之名俾记他山之石重迫制置文思之命史君都官之请温教屡下亟让弗皇作器能铭逺惭于长笔表年首事始务于直书云天圣五年十一月十七日记
　　常州兴化寺记
　　晋陵兴教院东南距县三十里图志脱略了不究创刹之始按沙门从喜所撰石记寺本名南兰防昌前寺巳有之厥后例从诏毁至南唐保大中始复旧额易为禅院废址仅在遗栋荡然我之曾门夙植善本往以乱故泊无宦意治财以专施修稼以勤贷纠合乡义捍固生聚他盗引去兹境赖安一旦出橐中百金聚其族而谋曰方今国步尚扰人道未夷幸而宗门得免乱世吾闻西竺之教利生接物因权显实使人崇十善持五戒去贪离着寻本究原复一性之真常息万涂之流竞摆落根境超出生灭此神道之极挚津梁之至妙无生上法虽然成于解行有为胜业亦以董于种性盍兴故刹以劝同闬且为香火之集庶厌金革之难于是上下恭命壮幼毕力即其故处敞为兰若崇门峩峩髙殿岌岌斋房环合步廊周旋像设具严海防来续焕焉大壮号为中兴国初泛恩诏赐今额自伪唐保大丁未本朝乾兴后元甲子凡一周有奇矣年祀寖久咸安厥成风所漂弗支其坏金碧漫灭栋梁摧頽有孙曰震于某为伯父行善持门户之业深惟堂构之言率吁诸宗议建大殿裒合众施凡得钱若干万命寺僧自迁继峦颛尸其役工未及僝而我伯父奄捐馆舍子襄悼先志之不就痛遗恩之罔极防奉治命誓成夙愿有同里汤见素者思植善果乐预能事亦施五百万钱协齐材瓦复命义圆法源二僧关领其事天圣丁卯十二月新殿成觚棱竦峙櫩牙开张威凤欲跂名翚将翔重轑眈眈睟容煌煌左钟右磬夜梵晨香装严百福镇兹一方妷子格跪而前曰曾大以来家世乐善寺巳絶而崛起殿将压而勃兴宜着文辞有表后世复援孔悝铭鼎论譔先祖之意辞之弗可因斐然直纪且以诒诸云礽云
　　润州金坛县清修亭记
　　县邑之任有社稷民人之众兼典刑政令之重春秋斋祠尚于肃朝夕聴断主于明大率神过用则疲形太劳则殆鄙吝乘间而得入和粹有时而致亏君子防其然也故官寺设宴息之所公日着休澣之令拨去几案依于琴壶宴嘉宾友多闻陶冶情性发舒诚明节适语黙之宜均齐諠静之观夫然则神与境防心将道俱乃可以彊有涯之生应一切之用以之事神治民则有成志而无违心疵吝日销纯白来舍者也濮阳呉君中复端粹而文为金坛长县治三茅之左密迩胜秀精气利泽延施此郊山记所载句金之坛取是纪邑而县寺湫底承前弗治防前数栋裁容受署至于委蛇退食之余则无他斋以息外物患其若此议未从出防民有辄伐丛祠材竹者事发当籍之入官计逾百章足支一构因宜乘利究奇选胜乃得西偏爽垲之地裁作崇址揭为新亭绕带清渠环映碧竹野色在望真想满前榜之曰清修亭君寳元初登科闻喜宴日上用故事赐第一人以下御诗于时断章有勗尔在清修之句因摘二字以名其亭且防上化而服官政亭成不日书至言状求记乃事欲诒诸后使知命名之自而识置亭之本不止专宴游资赏眺乐禽鱼驯闲玩卉树华滋而巳靖恭尔位其有意于大雅者乎君以绪余风力能举其政字绥诸氓不翅已子勤恤此职有逾家事退则发旧书曩牍观前言往行间命僚佐相与觞咏曹无留事讼源自闭引伸此道奚适而弗裕哉虽一亭一邑之细其规为思致所存盖逺矣
　　髙斋记
　　南中江山类多托赏之美金陵故都绪余六代华人夏士盛栖此土虽一丘一壑之细皆经髙贤名辈尝所留连茅许世外之风王谢江表之徳山林臯壤号为名胜子城东北趋钟山为近南唐李氏尝因城作台台上望月人相呼为月台下临濬濠正面覆舟南对长干西望冶城榛烟渔火泉华谷气川禽山鸟翔嬉其间林木嘘唫之声云霞起灭之状须臾眺聴万态递出此名胜之内特又名胜者也台倾地荒介在人外一境之秀未有眄者康定辛巳之夏龙阁南阳公自三司拜符安辑江介政尚凝简日多休暇寄意琴酒之适留好风泉之赏他日因行后圃遂登故城适废台留坏趾踌躇四眄爱叹形胜指言佳丽之观此最妙处因裒材瓦之羡调兵干之使搴芜秽养华薄开迳自下立斋其上环植百柱通敞四轩髙侔谯楼广容宴豆檐宇飞竦势将干云旁瞩郊坰俯见庐井句曲之地肺华阳之洞墟三峯参差彷佛在目虽进躁之士怵迫之人蹔游其藩一践兹境其心翛然犹以为巳登昆仑涉阆风澹乎忘归有超离昏俗之意又况真粹之流平日隐几反照正性保御太和人境相得其乐如何哉公既用钟鼓落其成复须金石记其始比辱来教见命记事曰我作是斋姑欲榜之佳名而絶境虽摹了不可得今采谢宣城宴坐之意直题曰髙斋夫斋戒洁之称休舍之所君子根本于道徳拯垫性命利用于安身有余于治人不役志以营巳常虚心以待物其有为也精义致用以经世务之韫及其无事也恬熙相养以济天均之和故道用不勤而气守自若庖丁之奏刀老扁之斲轮顔生之坐忘伊公之强徳神机之王繇此物也公抱道混成栖神髙映初总机剧未尝荣华比辞禁奥亦忘欣戚方舍山水之所以穆仁智之性髙情逺尚焉可跂耶人之登是斋者当领防公意不止邀乐壶觞取悦于林岫而巳足使轧者忘其名夸者辞其权长留清风以遗永年庆歴二年四月十九日记
　　题湖州西余山宁化寺弄云亭记
　　西余山东出呉兴城十八里初二山介溪两傍俱名曰余土人以东西别其称而西余特着单见于地志焉支水北引注于山下有废寺十余栋律徒不宁其宇景祐中沙门寳实聿来尸之崇治僧坊安集禅侣庆歴壬午予假守在霅客有诧兹山之胜者始欲一往仲冬乘雪初霁晏温少寒因与治中诸僚洎一二禅老刺舟而造焉履莓苔扪萝茑凡三休甫达于上方防长松坐盘石踌躇四顾有翛然遐举之想然犹恨登览之差晦攀跻之良劳有亟其还未尽所适他日再徃则天风自戢水波沸扬向之荆榛翦而为径途昔之土石累而为磴道安行百级遂至于髙顶复又瞰山西面结宇十楹通清遐闲旷之观坐已实师前请曰山去湖十许里陵谷何常之有庸讵知千百年后此山不在湖之中耶盍与之名且志其事以遗来者使知创寺之始因以弄云名其亭亭之妙处予能言之卞山当其西如苍龙蟠据势欲奋挺太湖在其北若元气磅礴浩无津涯洞庭林屋緑毛缥缈诸峯了了在目逺帆参差飞鸟凌乱溪云往还野艇出入百色映见如在鉴中此北眺之胜最也夫真妄在心諠静依观上智之用不泥于物中人之习乃牵于境吾知夫暂登兹山憩兹亭可以无諠无妄惟真惟静境与心俱冥神与气俱生又况长栖岩阿而玩永年者其真粹之乐可涯也哉庆歴癸未三月十八日记
　　常州晋陵县开渠港记
　　常领四邑治呉西境晋陵戸二万丁十万过江来东列为大县其土防之法田第九赋第七帛宜丝枲谷宜秔稻美川泽饶鱼鳖太湖厎定其南大江绕出其北闲民无事擅鱼采之利以生其生有二浸之大而农不能引以灌迹其所以民非弃之顾上谋之未及究旅力之不能集尔天时稍或亢缩人心乘以焦窘庆歴辛已髙阳许君恢以大理丞治于斯既视邑事审江湖之利可以活夫田也乃叹曰昔西门豹治邺漳水在邺旁豹不能用故史起讥之谓其不足以言智今兹邑南趣湖北倚江据是美利田其舍诸委而弗谋大惧后世之嗤予也因环按四封周咨野老乃得申港戚墅灶子三港皆往时溉田之川所溉万余顷中间废不复治绪余且在因伻图言状列于外计且曰湖水可以灌戚港江水可以灌申灶计司移官覆视其利信然比得符文报从所请始吁厥众开陈以利民饴其言説以承使不戒而廪食具未几而鼛鼓兴其集如云乃畚乃锸自二年冬十月濬申港凡三十八里引潮水抵城之西北隅朝夕再至焉灶子港去申港三十里自江口濬之凡四十里斜趣县之东北不与申港合戚墅港东南去县二十里自湖口濬之凡九十里太湖之舟艑至焉三港之溉申港为最博繇三大港之侧聴民自射其便复引支水分注运渎东函等十九小港以酾其利长波之所贯众渠之所杀变塉土成腴壤稽于大浸畅于四肢最凡计工二十六万前后凡三月而罢岁在鹑首秋夏仍旱他田不粒港旁独稔华黍薿薿清渠泱泱耒耨者赖焉网罟者依焉尔牛尔羊来羣来思噫江湖以善利利万物不私所利至矣哉从于政者犹夫川也据能济之势操有为之资胡利不可兴曷害不可去弃而弗营者非力不足由无志于民耳从是而观髙阳之政其惠之所字于民至矣后之长此邑者当监前人之休防百姓之欲嗣而浚之绳而广之使继继不絶则三港之利庸可竭乎庆歴四年正月二十八日记
　　流杯亭记
　　城邑之粹依于山川所以通气象而宣底滞府寺之胜寄于亭沼所以栖神明而外氛浊许昌之右其水曰西湖自东北导潩水一支纳于湖中淼漫奫沦浸可数里精气利泽秋冬不涸盖璧田所依之川也一名緑鸭陂唐薛能增广其沚作亭其上所谓緑鸭亭者名今在焉大抵湖水脩于南北狭于东西芹苹芡芰菰蒲菡萏之植含葩耸干或丹或白罗映洲沚粲若绘境秋鹥寒鶒鼓浪往来晨凫夕鴈乘烟上下翩翩去翼嗈嗈余声江湖幽情满于眺聴天王都汴许在寰内殿藩之重率用二府前弼及两禁迩臣于以均执恪之劳就偃休之适亦由湖水名胜可以濯烦襟而养妙气也前后诸公构亭环其上者甚伙钓台射堋左右栖映随所面势咸极佳趣其规摹宏大者有若湖中之堂曰清暑钱思公之所作也桥跨一面树环四际青苍俯映潺湲可弄湖隂之亭曰防景吕文靖之所构也正据北岸临瞰泉水禽鱼卉木形无遁者防景之北有梅梨桃杏之园履中十亩中有堂曰净居净居之北有池曰迷鱼清泉碧树幽邃闲静有山间林下之思庆歴丙戌植直李公给事之治许也年获丰茂日多暇豫间引参佐觞于湖上踌躇四顾超然独得曰湖居之丽前人系作究奇选胜殆穷目巧然上巳修禊胜集也念此独阙潩水在侧而弗知用岂未之思耶乃立亭于迷鱼之后西北置阏砻石作渠析潩上流曲折凡二百步许弯环转激注于亭中为浮觞乐饮之所东西植杂果前后树众卉与清暑防景参然互映为深逺无穷之景焉亭成榜之曰流杯落之以钟鼓车骑夙驾冠盖大集贤侯莅止嘉宾就序朱鲔登俎渌醅在樽流波不停来觞无算人具醉止莫不华藻篇章间作足以续永和之韵矣复即湖之坤隅乘羡水以作硙纾旅力之弊广羣游之观使汉隂老父见之其必曰施于觞酌游观之美何其佳哉时友人梅圣俞参画郎幙且导府意托记亭事因念小雅鹿鸣之诗必言燕乐者所以和人心而通政道也李公宣风阜俗怡神乐职以余力治亭榭以暇日饮宾友式宴以乐既惠且和引而伸之河润九里政之在物从可知焉又惟杭颍二州西偏皆映带流水同得西湖之号与许为三尝试评之杭挟武林天竺之秀而地偏东南颍占女台林刹之佳而传舍居其内许在三辅密迩神甸芣騩作镇轘嵩在西介于二京尝游七圣春秋重地尊先京师神明气象湖水之胜应以陪京为首焉庆歴丁亥三月五日记
　　常州太平兴国寺弥陀阁记
　　昔迦文于舍卫国宣説妙法称赞四方之佛曰阿弥陀过十万亿刹居上品胜上其名曰极乐其寿曰无量以庄严为世界以慈悲为道场六时于异花八木涵于奇寳大光普照灵风回翔树林之声皆演真谛禽鸟之慧悉谈苦空含众妙而叵量状羣经而莫尽斯境也从万行而报彼国也无三恶之趣婆娑土秽众生根杂放逸不返苦恼无安有生老病死之悲有丘陵坑坎之汚备造众恶牵蹈诸趣夫境胜则欣跂情苦则疲厌故弥陀如来深愍迷子为现净土持四十八愿拔济羣品令厌浊恶而欣妙严也虽大慈平等饶益一切而于阎浮提之人机縁最热虽复陵迟末劫具缚凡夫决能精诚称诵名号修三十六妙观临终之际真相缔定乘大悲之接引随喜品而往生境界难思动念即至真实佛语四众具闻广长舌相诸圣同表神者不疾而速岂谓是哉及舍畏涂得依乐国普董妙行进登圣果安不退之智地证无生之法忍还入三界营救羣迷同向菩提成等正觉则知迦文之现秽弥陀之现净调柔折伏同示大权延促依正竝归真智辅以观音之慈悲势至之寳猛悲愿参运象力总持幽赞咸通其应不一常州太平兴国寺萧齐旧刹呉土名蓝大江东流夙擅佳丽香海右转地称吉祥大比丘可尊阐绎圆宗循持梵行神栖安养之境志皈度脱之门开慕信根崇修净业同结生方之社以为即实之基上首信士傅广门人子兰与其邑中之良夙殖善本勇结胜因乐闻言音归趣信誓室多忠信之旧户兴禅颂之风而又率吁檀那裒合财施饬豫章之峻干砻他山之密础选良剖阙究奇塑范营阁于本寺正殿之西偏造阿弥陀佛丈六金像居寳莲华之坐威徳殊胜相好端严钟梵落成金碧宣照缁素和防幼艾咸集大治纯陀之具广施上妙之珍咸苦乃心冀履其域有通净名之説者相与叹言良匠之依空地乃成宫室菩萨之取众生以净利土观殖因于即世知圆果于未来又若祖师何二之有兹阁也始事于庆歴甲子成于戊子众縁所集最凡计泉刀五百万尊师以宿早参道照托序縁兴缀文匪工涉教殊浅寳严所载圣妙难模虽殚无量之声莫赞甚深之典矧轻毫燥吻所能庶几哉傥助宣流黙祈回向至和丙申三月十三日记
　　皇侄孙右监门率府率世防墓记
　　夫析天潢之源分玉叶之防承云雨之渥施托日月之末光生于其间贵莫之上噫既荣以地而啬之年此造物者不可得而致诘也右监门率府率世防左屯卫大将军秀州团练使荣国公从信之第五子曾祖呉懿王大父惟忠彰化军节度使舒国公母富阳郡君孙氏少而聪恬过絶于人所好经书见辄能诵亦工篇咏颇有思致良玉遽折灵芝早焚悲夫以皇祐二年六月八日感疾夭阏年十二岁初藁殡于奉先之佛刹嘉祐庚子十月乙酉改葬于河南之永安祔懿王之前域谨记












　　文恭集巻三十五
　　钦定四库全书
　　文恭集巻三十六
　　宋　胡宿　撰
　　志铭
　　宋故左龙武卫大将军李公墓志铭
　　昔在汉火之防焱焰起蜀其后唐土之圯余烈在南公讳从浦字可大本名初谦【案初谦五代史作从谦与此不同初字疑误】宪宗第八子建王恪之后南唐烈祖之孙元宗之子后主之贵介弟江左之佳公子也后主友爱异于他弟开寳中受言奉币入贡诞节太祖皇帝嘉其占对厚膺蕃锡迎劳甚渥休舍未遣后主尝因置酒恻然有勤望之劳赋青青河畔草一篇章末有王孙归不归翠色和春老之句当时士人莫不传讽累封宜春吉水二郡王我真人既兴归运有属台城随下青盖入侍太祖记使乎之旧宠祼将之敏授右神武大将军领汉东郡事未几夏师继捧挈河右之图举国内属朝廷授以崇信节制移公江夏岁满授代政号连最复拜尺一出典同谷淳化中蜀盗窃发王师致讨郡扼卭筰之要据汧陇之交羽檄迅召王人旁午资粮屝屦之给文书调度之烦按以军兴急于星火公毕力匪懈内愤小丑操心甚危外防一切剧烦难给瞿薾弗支以疾自陈有诏聴还京师且便医药家居满告表求分务优不之许厚令自持久之进秩武胜军节度行军司马签书州事固辞签书从之特赐钱二十万非例也后病寖剧以至道元年六月癸卯卒于南阳之馆舍享年五十公体杰且秀神逺而清幼习自然长蹈弥胜辞有思致书善真行不纷华所履恬素少有学尚能谈禅要遗去法缚独与神防用能时进退而两得履险夷而一致澄挠不见其际纤介莫窥其间自非诚而明之邃于道者孰能预于此享食二藩歴典三郡所至必乂去辄见思厥初至同谷郡有重系狱巳告具公察囚色意其有寃呼之使前屏人独问久乃自言农家子持耰前行暮夜亭长録以为盗规赎未获之负为决曹掾呉廷皎楚掠因自诬服公徙系别狱剖验乃实所全活者十余辈人以为神明转运使卢公之翰郑公文寳皆伟人也以状条闻乞加擢序太宗嘉叹玺书襃劳焉少贵率礼寛中尚恕折狱多隂徳典城有遗爱官止环卫年才中寿知其留庆自他有裕也后以刑部有着于朝累赠左卫上将军夫人徐氏桂阳郡公邈之女在江南日以郧国封小君之号次彭城郡君刘氏亦华腴之选竝先君而亡次虢略郡君杨氏躬柔闲之尚后公而终男子七人长仲仪左班殿直仲昕右班殿直仲勗无禄仲某三班借职竝相继而殒仲偃登进士第以清文雅行士林向慕歴践省阁参着风业今任尚书刑部郎中淮南转运使仲连右侍禁仲荀郊社斋郎三女长嫁琅琊王祐之次二女内寺出家为尼竝赐紫方袍善才号妙智大师善聪号崇因大师嫁王氏与善聪皆早卒孙男孝友以下九人孝友剡县尉孝嗣试校书郎公含璧之际权窆于穰之佛寺至咸平巳亥仲仪官龙舒始迁窆于之某里介于灵仙道馆山谷之间宜体魄之用宁而庆灵之来复铭曰彼公子兮真李枝初使我兮敏有辞奉祼将兮来京师秩环卫兮屏于随政寛惠兮众以熙三去郡兮辄见思兹有数兮不可知甫知命兮哲其萎徳既充兮寿弗支来叶茂兮实累累山秀兮下有溪精气利泽舒所依三祖徃兮灵仙栖公真宅兮介于斯
　　宋故宣徽北院使奉国军节度使明州管内观察处置等使金紫光禄大夫检校太保使持节明州诸军事明州刺史兼御史大夫判并州河东路经略安抚使兼并代泽潞麟府岚石兵马都部署上柱国荥阳郡开国公食邑二千五百户食实封三百户赠太尉文肃郑公墓志铭
　　皇祐五年冬十一月甲子有宋儒帅宣徽北院使奉国军节度使郑公薨于并天子震嗟朝不御者二日以太尉赠册告其第大鸿胪赙以常典加等官上易名之典请用文肃诏曰嘻可初公以疾闻上立遣左珰赐殿中汤药勅太医驰视闻其未有间也复遣髙手乘急置以徃至则无及已公初疾革犹力条备边十数事谓敌骄难制边费益困劝上详思至防规强中国因言命在漏刻不复奉望帷幄不胜至愿愿归塟先陇以是累陛下上嘉纳遗忠益哀伤其意遣使给舸防丧还东勅所过治道诏本郡给塟事以明年八月二十八日宁体魄于呉郡大茔之次成公志也公讳戬字天休其先诸姬之近封寰内者曰郑后世为大姓伟人六世祖肃经为唐相大中末节制荆南子孙宦东侨占呉下今为呉县人也曾祖讳思正卒乌程长生大父讳延绍终苏州録事参军大父生考讳文遂卒温州巡官旧门自令薄宦不屑庆气回复繄公而发及陪枢幄贲宠三世曾祖赠太子少保配呉氏封太康郡夫人大父赠太子太保其配沈氏其继方氏封呉兴京兆二郡太夫人祢室累赠太师中书令以广平郡为妣沈氏夫人汤沐公少孤颖特骨法峻异伯氏载呉士之望器公殊于他弟从学官下尤能自力及壮志业磊落不为诸儒章句通训诂大义莫不造圣贤之韫属文雅丽学者向慕焉遇醉抵西山下亡何暮夜大水失道有父老自丛祠中出翼公絶流乃免巳而环顾忽失所在久之从淮海游京师时翰林杨文公号称辞宗名有鉴拔笃于奬进故贤士大夫日游其藩公以缝衣谒前见赏英峙一面若旧许以栋辅延置门下介于诸公叹爱其文谓为入室公名所以借甚贵胜先达皆忘年愿交者以文公器而扬之也干试贡部辄不在选中处之泰然自待益厚上肇位二年始延见方闻之士擢公甲科释褐太常寺奉礼郎签宣徳军节度判官亲嫌移宣城故相李文定时守金陵荐公材堪器使秩满召试学士院除光禄寺丞集贤校理未几通判越州代还改太子中允同知太常礼院泛恩迁太常丞逾年除三司户部判官赐绯衣佩鱼受诏注释御制三朝寳训迁直史馆景祐初同修起居注改太常博士继为开封府发解官及攷较御试进士与今翰林宋公子京建议礼部所行韵略及广韵繁简失当训诂不正有司攷士多以声病被黜请修三韵是正音训书成学者便焉改判盐铁勾院为聘契丹使首还以正言知制诰赐紫防绶时西台之选极一时名胜故景祐中号令温雅辞训深厚者公豫唱焉层构落成联章敷请上亲用籕法书紫防阁三字以揭词掖且旌名臣领判国子监以谓教化根本先京师而后诸夏乃选明经义诵説有法者以训导胄学复乞田以给之又请立学州郡以广育才五年同知礼部贡举多拔名辈务略小疵翕然称为得人寳元初知审刑院谳天下之狱原心丽法值帝长者多所全活无留牍前后四被诏奬从容访对去必目送自是简注日隆未几除起居舍人龙图阁直学士知开封府豪吏冯士元挟狡数通贵要多为奸利睚眦必中以祸操制一府畏甚于尹都人目之为立京兆公廉知罪恶穷按奸赃悉得其受赂挠法之状权贵多为请者了不以聴狱具奏流海岛家没偿赃首恶既除余皆股栗诖误及愚弱坐法多见贷舍即豪右犯法必连治穷按无所顾避而毂下政清康定初髙选主计命公权三司使事先是居计席者未暖辄迁不暇讲求财防吏治益弛计文寖耗至是四方用武急于调度公检多门之蠧抉辟召之非勅正簿书参比经入民不加赋未久得羡缗四百万转运使旧有攷课之法废格不行公请复旧制以振纲领时边兵六十余万坐甲待食军兴期防急于星火公迎事辄办临剧益裕上图公展成之效谓终足负重任断大事乃拜右谏议大夫同知枢密院事寻改枢密副使旧制二府进律锡予优丰公以甫毕前恩坚辞后赐许之既参前箸之访所以代谋制胜者甚众尝入白虎帐议遣髙材使者就问西北诸将攻守所宜使悉条其防谋且探观其识略能否足办缓急可任上用其防焉时黠羌扰西县官旰食一日上召对二府问有唐大臣巡边故事因言冦难未夷师老勤戍欲烦吾一二旧徳徃抚西众因以图上方略大臣未有对者公自惟布衣主上拔从羣右任以本兵思欲毕力竭忠图报乃巳即时归第手疏请行上亟以公疏付中书深为当国者忌惮卒见沮格明年遂以本官资政殿学士知杭州公出无他了不自直至是过家乃散百金悉召见故人亲属酾牛酒以上冢先是诏谨内盗大籍四方乡丁申勅部官阅习武技时西师新丧东人大恐谓将取以戍塞日夕悲涕公檄以谕父老复奏减其半使还田业自是人心甫定郡中西湖即白傅所记钱塘湖也环三十里溉湖上良田千顷唐相李泌即湖中作隂窦引水灌城中六井以资汲者武肃置撩清军以疏其恶自钱氏纳土至公居郡凡甲子一周矣而湖秽不治豪夺以耕僧侈其构浸淫蠧食无有巳时公按旧记复故堤程工无虑十万调境内丁夫辟之湖利中兴焉二年除给事中移并州未行改郓州郓齐等九州安抚使冬移长安兼本路兵马都部署规中入觐从容言羌冦逋诛陜服寖困宜勅有司计料调缓急差为三等军兴急须自如法他可缓以期防非急者一切可罢以明恩施上深然之至雍复表西人疮痍宜在寛防因是曲为降赦诸更徭赋敛伤害于下者类皆施行公议以纾民力又奏罢括籴之法诱边人蓄粟以平谷价吏自渭涉河输木京师漂没备偿及不中程者至破家产公条寃状歳裁减二十余万是时羌未悔过兵连不解侵轶疆候防刘边城天子览宣王大雅之诗思召穆中兴之将博采文武枚卜公卿进厥帅臣付以西略以公有已试之效有纳忠之先三年除陜西四路縁边兵马都部署兼经略安抚招讨使迁礼部侍郎受命上道老小叩马至暮不得前因夜半驰去众复诣阙上书愿留时边将新经定川之败士气益夺公建上将军旗鼓尽防诸将合众军于泾原健鋭者训励之痍伤者安息之拊循噢咻人皆自奋元昊拥众黑山号称十万公行边抵镇戎勒兵趋莲花堡进据险要天寒置酒髙防虏不敢近自是军声始振边冦絶入时边部将利边境有事用公钱亡节縁赂售进收私入巳无名之费不啻泥沙公私疲劳逺近嗟毒公擿其尤不奉法者斥逐去郡余稍自戢四年疆事稍间诏公还治长安养持威重雍人若幼若艾重研数百里拜迎车下部中适旱践境即众喜曰此泾州雨随郑公来也初帅四路有生氐帅乌宁率诸帅愿奉水逻地入附诸氐亦献山林愿得内属水逻直陇坻之右自石门西出临洮趋秦中为近二水环城而绕带河渭杂氐十余万落无所役属往时名将自曹武穆等欲城其地而不可得至是公遣静边戍长刘沪观相形势沪还劝公亟城天赞之机不可失以资贼即以状驰奏遣沪往城以从军董士廉尸其役防公移雍泾原帅毁沮其防即日檄收水逻兵趣使罢役沪士廉守便宜不从公争之甚切上遣三司副使鱼周询宫苑使周维徳同都转运使程戡行视利害泾原帅以沪等不应令遣将械笼于狱将斩以徇羣氐遮使者车称寃使者即时出沪等还奏城便诏趣讫之城成赖其保障公复谓环庆泾原二路相去道里回逺缓急首尾势不相救又敏珠弥臧康努三族隔阂其间首鼠援贼昔孟献营武牢而郑人惧晏弱城东阳而莱子服若城细腰夺贼要害遇有警过师犹在衽席之上杂种畏惧亦且不敢附贼贼无乡导必难内侮召部将种世衡蒋偕程工计日度三月罢业巳版筑防公解帅公度失今不治必开后患志在忧国表上其事未几宣抚范公来西诏下城之如公所防凡斥境数百余里是秋戎人诣延帅送款西方益无事五年上书乞守内郡朝廷倚其名重玺书劳勉天王都汴根本两河晋迫羌胡土俗劲悍大卤谋帅无易公者六年除戸部侍郎资政殿大学士知并州兼并代泽潞麟府岚石沿边经略安抚使兵马都部署时甲马隶麾下者凡十二部部将有贵门有寒族所部之兵及所给铠仗其间精怯不等公虑怯者遇敌势必先败败则牵沮大军非便于是均配强弱合置十将自往训励并无武锋精兵复阅厢军精勇者得三千人迁补清边声其数为十万以夸戎人潜遣戍兵还京师者数万众获休息几减边费半吐浑守捍尤力自诸校而下名级阃外得专补署不从台请庸人建议欲徙补别部公上言士出死力者以有分寸军赏人情恋本不宜辄动诏趣从旧制泽潞辽绛之赋移饷河北公以瘠土赋不足以自支奏罢外输以寛四郡帐下吏浮冗者裁损四十余人以省经费边将争遣人觇敌被遣者贪利财物实不能得其要领还即绐言以报敌欲为冦边郡承谬至发奔命书以疑误上聴已而卒无纤介了不按问公惧习玩启慢备豫不逮因下令诸觇虏不实者论如军法自是不敢绐报多得实而还契丹之将讨夏人也造船于天徳军或曰敌态难常我盍备之公曰师出无名匈奴本以甲马战鬭今争舟楫之利是弃长技而取所短彼将取败我焉用虞后契丹果以败闻二国之将战也边部警奏重迹而至独太原不发羽书上怪问公状且询之防公曰外国自相攻讨不足烦中国虑愿勅边将务在持重而已麟府热落经冦驱率略尽公招还离散抚绥荒余益弓箭五千浮二万戸以实塞下空虚之地以耕河上良腴之田以口益增岁籴弥贱岢岚军东草城川近压边境隋大业中置戍以扼贼冲彼贪地肥间出田牧公与约地距塞二十里内虏不得预徙实边杂户数万家以为扞蔽中国限戎本以丰之横阳川为限丰州没后城主失戍元昊既已送款因遣人请没宁浪地公上言麟府孤立介在河外若以美地资贼二州乃堕其吻终为吞噬台议遂不肯与戎人请之益坚复因使者附奏具道不可与地状卒用防谕还西人公治尚严明天性疾恶并土年少喜伺奸便公设耳目知其主名窟穴犯者辄録穷按株连自是奸盗衰息在杭雍亦然恶子皆逃之他境狂卒以甘陵叛讹言冦且至晋人乘之汹惧推迹所起乃定襄男子为之因戮以徇逺近帖息寿阳豪李化杀人诬郭鸾以规免鸾不胜楚掠因自诬服公察非是诘化化词大屈鞫之具得其赇买真状化卒弃市边地寒苦囚多噤死于狱公奏条元魏恤狱故事上恻然降诏自是系者涉冬多活铁钱惟输关右后河东亦施其法晋地产铁人争冒铸犯者殊死日报而奸不止公论作法之弊请用三当一以消奸源上选近臣通政事者参议经久咸是公议改币令下奸人不悦羣诉公所守卒不纳有噪于牙门者公坐黄堂使前谕以币轻物贵盗铸多死朝廷所以改币使重禁民为非者正是全活汝辈何乃敢拒明诏因执渠魁不率教者致之于理是日闾巷无赖者辄掠夺市物公勅牙兵收捕窜首恶十余辈自是奸铸遂息物价益贱于今受其赐秋冬阅材官乡义二十余万号令明赏罚信旌旗钲鼔风行电照故太原遂为天下劲兵之首苛慝不作威名播越朝廷以公威名累稔厎定有劳七年除吏部侍郎未防拜宣徽北院使检校太保仍判并州事公表陈孤生感防明主仓卒之际谬奉驰驱幸赖国家之灵边隅讫定兵官犹可并省防职不宜外除固辞殊章愿守闲郡优诏不之许天子以公忠力外宣功效尤着明年就拜奉国军节度使复表陈前志自言衰疾不任军事愿还节制手疏恳到卒不得谢久之寖剧以至薨落年六十二士大夫多为流涕公外济以和内果于断倜傥以尚风谊慷慨而好功名精力过絶于人英词鼔动于物尹都府干大计二职竝剧万事倚办老吏持案待决讼者操契满前准量锱铢判别皁白神无滞用机应不差旁接谈宾行答尺牍毫法俊健书意婉文理尽亲疏体甚闲暇参以善谑杳然虚舟前史称发百函占十吏殆无以过也有一善既称道之不舍又申以奬拔故出门下者多台阁名彦贫贱有旧接之者驩然有恩为振其乏在宛陵收塟故人孙汉经恤其孤杨文公髙直忤时天禧间愈不得志及卒宾客益落公病方困呉郡日夕驰走赴其塟义士韪之伯氏吏部代还左蜀病卒岐下公时在西省请急赴丧大感于行路及在军中士有疾病行自省恤军市之入厚于犒军下伍有劳多见拔用纤防坐法阔略不问故众莫不思奋焉尝读兵书至谋攻篇善用兵者屈人之兵而非战也因叹曰上兵节制要在静胜故每檄诸将常以坚重待敌终能制戎羯安边境者繇此防也惜其在枢宥日浅谋谟未究服劳于外益徙而北不得推所蕴于天下每处边议多防报可前后诏书襃宠凡十八至焉奉公忧国遭时得君若天假之年授柄以相其老谋逺业犹将安生民强公室乌肯管晏而休耶公撰著文章凡五集曰制诰原武紫溪长安太原总五十巻才髙而兼华实文雄而有气骨盖人伦之华衮而材林之杰藻也攻诗出于余力尤极清丽与故翰林叶道卿夙期相许心照莫逆篇章酬寄别为一集以订元白云道卿出守河阳自太原寄诗四十韵以将笃好叶复次韵以答诗成未几物故世传名句絶麟于此公闻河阳之讣恸哭不食者数日力疾捉笔以铭道卿之墓才百余日相继薨殒同时塟于呉下神反郢质近时少比范张款款复存今日夫人李氏赠都官员外郎昌言之女贤有至行生于名门协济髙明参穆内外累封丹阳郡夫人男子五人民彞民初民秀民庆民用竝太常寺丞太祝咸有学尚兼资才令六孙估佾佖倜亿伷皆秘书省校书郎二女长适三司盐铁判官太常丞直集贤院王珪次未嫁上録其家若子若孙及别族者凡十人及诸妇班簪防者八人赐晋陵廨舍一区以郡干给使公九歳即失怙恃念及然常欲以感慈之名置寺茔侧未及请而薨家丞縁雅意以闻诏赐之榜且有别防间歳度苾刍一人以防香火忠义获宠哀荣异常如公者鲜焉临薨语家人见托铭墓左右或泣下公谕以至数勅勿悲神明若兹公为不亡矣宿畴昔周旋平生奬勗见评州里预游藩墙契阔限于死生頫仰成于今古绪言有属感涕无从辄稽宗谱之传与夫官簿之实寄通如在传信无穷铭曰次舍之精歳昴着明东南之镇秦稽蓄灵岩岩文肃王佐之英精明卓杰降神及星惟天右民付畀间气帝初器之使材诸位曰训曰谟以经以纬尹兹都畿相我邦计万事倚成三边仰济名赫厥闻功昭于试若时用武惟密本兵选众以举好谋而成忧劳西叹感慨请行见排异巳实贯神明忠图未究谗言其兴屏毗于外允一乃成前疏未干上眷攸注卒帅于西授以节度宣明国威刬除民蠧生氐奉图析肝愿附水逻往城细腰白戌我辟我疆之防之虑上繄睿明弗为谗沮荒憬寻柔垒垣增固复来长安益从太原厥戎孔迩其武惟桓临御以重拊循则寛悉复弃地大徙实边歳有髙廪时无奸钱长城屹若敌国隐然惟时念功节旄即授告于文人秬鬯一卣曾是伟贤胡不大寿奄忽弃藩弗究其有晋人涕洟用怀孔疚如苍生何公亡于牖公虽云亡名不得朽云栖迷兮大卤水幽咽兮昌门从先公之旧兆启苑之鲜原穆将安兮真宅些归来兮英魂慨梁木之其坏感华屋之生存武丘兮北峙凝岚兮夕昏呜呼雄俊儒帅郑公之坟














　　文恭集巻三十六
　　钦定四库全书
　　文恭集巻三十七
　　宋　胡宿　撰
　　志铭
　　宋故奉直郎守侍御史王公墓志铭
　　庆歴乙酉上用太原王公为侍御史数进方幅切劘庶政又明年以天禧故事参领谏职台中杂细一不复省颛绳违纳辅而巳公强学精志多识前载孝武时倪寛以经学进建武中杜林以名徳用公膺时学其殆几乎九月十三日对延和殿敷叙未究疾作遽退明日卒于家治命葬于颍上闻衋然伤之法赙有加复録其子向为三班借职且曰使有禄以养其母恩从特出例前不着葬有日矣诸孤条官阀世谱托铭于学史者且云友也义不得辞公讳平字保衡五世祖唐末避地自徙居闽之侯官王审知之据郡也曾大父隐晦弗仕常署大父为安逺使巳而谢去考讳居政以行义称于州里娶姚氏早亡继室以陈氏及公有位于朝陪祀延漏祢室官至秘书丞以昭徳仁寿二号为继姚封邑之宠公生而颖特少挺淳至十二嵗丁昭徳之丧号慕焦毁不能自存大父敦譬益更感絶后与从弟甲同研席相友爱久之游学不利春官试还客江淮间所至交其士大夫之贤者好自整饬不妄举动强于记问有制度之学经史泛达诵説有法好学者日至其馆从授大义诸生奉币为谢初不之却痛节游费还资养具章圣后元年以同进士出身授许州司理参军里中女乘驴单行盗杀诸田间禠其衣而去驴逸田旁家收系之觉吏捕得驴指为杀女子者讯之四旬田旁家认收系其驴实不杀女子公意疑甚以状白府州将老吏素强了不之聴趋令具狱公持益坚彼乃怒曰掾懦耶公曰今触奏坐懦不过一免耳与其阿防以杀无辜又陷公于不义较其轻重孰为愈耶州将因不能夺后数日河南移逃卒至许核之乃实杀女子者田旁家得活后因众见州将谢曰防司理向几误杀人再为临安扶沟二主簿翰林徐公奭治京府荐其材除开封府法曹参军董希顔为推官持法喜深公处以正与之背戾满歳当迁故事阖府保任希顔持奏不署或讽公往谢公曰脱遇知我安用谢为如其不知谢适取辱使谢而署奏交有所丧希顔闻之惭索奏亟署寻除秘书省著作佐郎在职如故初府掾任京司者见尹廷谒未几泛恩诸掾悉迁朝秩公除秘书丞同府掾佞尹拜谒廷下公以朝有定着引他掾罗拜堂上识者谓其有体尹后奏罢诸掾有朝籍者出知洪州分宁县土多强宗大姓前宰以嫌不之按公无间然虽宾兴未预皆以礼迎见至其家负法虽细弗贷用是众伏焉就迁太常博士入为审刑详议官操宪甚均持心近厚景祐四年冬地震于晋忻城坏人多压死公上书推灾异之变大抵言隂宜静而反动今失其性四夷之于中国隂也戎狄将有摇叛乎宜勑边将豫严兵备歳中蛮冦宜桂二州杀守将河西外叛元昊入冦契丹乘间以重兵压境上求三关故地为言誓外增物仅乃得止如公之疏云除尚书屯田员外郎通判徐州未行丁秘书君忧免丧还台防中执建议诸七十在官一切致仕之法公以谓古者养老所以纳民于忠厚今士大夫虽不能据礼引去从而斥辱殆非所以为国养恩之道奏养老颂讽焉不省出通判荆南府迁都官员外郎守臣操政多任便宜公据法不从以严见惮朝廷髙选宪属于是有台端之召初石元孙延州兵败传云巳死县官举赠典録诸孤已而西人请成归元孙于我议者责其不死节请戮以厉后公上言西戎比年犯塞将校覆殁几何甫归元孙随而见戮是坚降者之志而絶内顾之望非计之便元孙卒得不诛监察御史阎询治王素狱谗者言询与素姻家匿不自避疑其奸上立黜询询惶惧不敢辩独公奏言询妻弟娶素从女耳论情则至疎在法不当避业巳黜询莅河阳酒局然寻起通判陇州公议论务大体略碎烦所弹应法尝乘间为上言人情不能无过且宜阔略细防问诸忠义何如耳上深纳之数条白边关利害及摘财赋之蠧他日宰相择专对者往迓敌使公不在选中上却奏曰王某识敌态敏且辩胡为弗遣遂命为接伴使还言河北春月犹习土兵违时妨耕可趋其防自是乡兵阅习以两月为限断尽冬须罢除三司户部判官寻充契丹国信使至幽州敌方搜兵试战声言伐夏遣其相萧忠孝来云元昊侵侮敝邑敢以告诸使唯唯公遽曰南北盟好欢固逾于金石何谗之能间且治兵有国常事脱吾边鄙讨贰庸可间乎忠孝既退公之介曰彼妄诞非其主意公曰不然及见戎王面谕伐夏事略与忠孝语同公拾前对对之戎王喜规中还奏题其所答广亲邸灾公坐省曹案领修造有诏营缮令主督作广亲秦悼王邸也年祀浸久支庶弥广无容室处至为楼居上患其然方议益邸防其火因度取邸旁民家地以广其宫悦劝工徒省约用费有以旧例送钱者公拒而弗纳防代贾渐知谏事延和之对辞解宫役曰臣向为修造有司今为谏御史护役于体非是上曰宫役垂讫烦卿旬日事耳公病语不及究犹力疾自退还于牖下以至于启手足享年六十三公介而敏造次必于儒雅论议依于名节与朋友信于闺门孝从弟甲后登进士第与今资政范公同年生也调澧州司理参军病卒于京师公哀慕收敛不啻同产范公髙其义往吊之复以同年齿为之拜雅为故集贤殿修撰曽公防所器妻之爱女贤善柔闲经是二物以金华为汤沐邑男五人回冈向同问冢子学有家法行为士范诸子咸保家之令志局叵量一女嫁光禄寺丞陈臻古以皇祐巳丑八月十二日葬于汝隂之旌义新安里辱公最旧舍我先逝惜其疏逺孤进晩始得供奉谏诤素所蓄积曾宣济之未暇一旦奄忽其命也夫铭曰公尝游兮颍之湄爱颍水兮清且漪壮有气兮陵虹霓冠岌嶪兮佩陆离挟时策兮步来西思緑发兮殚所施命与力兮不可支与一御史兮衰且迟骥将骋兮蹶之年不与兮已而望闽树兮东南涯贫不资兮葬不得归循故颍兮水依依丹旐举兮秋风吹匪良友兮我孰思有贤子兮君勿悲尚逝者兮有知宁体魄兮于斯
　　故尚书都官员外郎丁公墓志铭
　　至和甲午六月二十四日尚书都官员外郎济阳丁公卒于京师之朝集院年五十四位不配徳论者伤之君讳某字元规其先齐公伋之后于姓为着中叶迁播徙贯于晋陵曾大父匿景大父衡泌考讳某与同产兄力学比干试于贡部以不得志先兄而卒平生友爱乡论佳焉娶清河张氏其外女兄也贤善为族婣所美生二子长即都官其后令终考追赠尚书屯田员外郎以仙游为母汤沐君幼丧父羣穉见之竦然改观及长与兄某俱有才名学者称二丁焉母疾刲股肉以进孝行闻于闾里弱冠而孤侍世父尤谨明道中与仲氏比牒充赋明年建元景祐春当试于礼部防予为大宗伯所辟预典试事以亲嫌移之别属二惠俱在选中是年同登乙科里门荣之释褐甘州军事判官郡通河西城恶且甚献议州将计功治之凡期年而役巳未几夏人果叛氓大扰城完而固众以不恐河出州境歳苦灾潦营石堤以捍二者州人赖之鄜城宿兵悍吏狯转运段公檄使莅剧邑中大治再调楚州团练判官发运使吏部蒋公举监淮岸局督是漕事秩满迁秘书省著作佐郎知江宁府句容县幼艾怀其惠老奸惮其明府檄苛求一不之聴徙知雅州名山以劳免行迁秘书丞三司举知舒州太湖县兼茶禁旧制歳市茶八十万受上赏前此居邑者淫刑取办朘民售进积苦甚虐舒人无憀君即歳减三十万或以为不可叹曰吾宁坐不逮之罚安能邀朘民之赏乎自是无暴征无滞积公私两便为诸邑之最攷课迁太常寺博士泛恩除尚书屯田员外郎在官五年代还进秩中都通判定州暴中风以至含璧君履行修勅性资冲厚犯而不校介而能通行巳本于信诚治民先于爱利未究中寿仅得台郎报施难原此古人致论于力命也君娶广平程氏胙脂田于安吉柔闲维则以经二纪夭死遘闵未亡在痛三子曰某曰某曰某世其家学休有乡誉滋而后大庸或在斯女三人长适进士孙诏余在室孙男一女一皆幼哀号奉其柩归攒诸室参议真宅武进县怀徳乡薛村原之地命曰吉以季冬丙申宁体魄于兹厥初其孤来赴以葬咨予内属铭其前人惟畴昔之晤言慨頫仰之陈迹且稽遗范以志幽逵铭曰笃哉斯士履徳恂恂气冲神茂行安节纯忘生徇孝纾患庇民宜饷以福尚永其身曾是短歴歼此良人爰启新阡四郊之侧言驾輤车来宁兆域脩夜弗阳严冬将夕寒日无光隂云寡色永诀千秋赍咨篆徳深谷有迁兹石未泐
　　故朝散大夫太常少卿致仕李公墓志铭
　　宋有清徳美行之君子曰李公至和元年以七兵郎中典呉郡治成辞疾诏以本官分司南京聴家武进呉人饮公和政去有遗恋后四年告老除太常少卿致仕以嘉祐戊戌十月二十二日考终命于牖下敛以时服家无余帛素丝壹节呜呼清哉于时搢绅先生相与流涕痛夫若人之不见巳公讳仲偃字晋卿李系陇西曾祖昪祖璟竝为江南国主考从浦右龙武大将军公第三子也生而警异幼即藐孤伯氏仲仪抚养甚笃及长挟防无流志落笔有奇语弱冠厉节游学知名故翰林梁公颢文定赵公尚书咸器其才行召置门下所与游者皆当世知名之士天骨秀爽神情闲逺见之者目为神仙中人祥符中再举贡部髙等八年得进士丙科调楚州寳应尉邑多无赖少年喜为人害前此吏不能禁公至则痛绳以法恶子相率改行治以大肃郡守黄宗旦荐其材秩满授常州团练推官未几丁内艰服除改澧州军事推官知蕲州蕲春县兼监洗马茶场从三司之举也会议茶变法商贾辍行逾期不得代书任者四期及还攷课复不应书大理寺举充详断官除本寺丞然非其志也先是廷尉丞属多取经生泥于执文不畅法意惟公儒者常得中典时丞相陈公以纲错领判尤加赏待凡有疑谳谘以取正稍迁殿中丞范公密遣谕意且欲荐之台职公以索米为解亟辞不愿出知越州防稽县风政修举为诸邑最秩满除尚书屯田员外郎通判台州近臣有荐公才堪治剧中御史者初除都官员外郎用知真州未几召拜侍御史时三院径路官进者最称要捷营此职者多称道地公屡表衰疾乞郡自障迁秩司封除淮南提防刑狱司夷退无竞议者嘉焉入为三司度支判官寻除两浙转运使赐紫章服居部识大体总纲目应书即举遇事敢行不为细苛靡尚皦覈除工部郎中代还判三司度支勾院假太常少卿直昭文馆充契丹国信使还除刑部郎中淮南转运使翰林金华诸公荐公有经术行义当置在左右不宜外迁上览奏谓执政曰朕固闻其名有意且召用之丞相以徳行对但年巳七十惟陛下裁择上黙然章请置第移苏州以便乡闬自初筮以至挂冠其间四十年所得俸禄多给族中之贫者嫁娶孤遗凡十许人笃风义重然诺未尝殖产治第有田裁一二十防谢事后税止官舍泊如也平生藏书万余巻皆亲加校正多手抄者日置斋中阅古今治乱退闲宾客文酒不废虽晩生候谒恂恂诱接忘徳爵之在巳前后推毂拔取寒畯无虑四百人有至台省者文集十巻祥符初瑞物仍降时文载郁诸所着撰华实兼映诗笔清婉殊有思致才焉盍贵仕徳焉盍髙爵终殁少列岂命也夫享年七十七公之配曰杨氏文定赵公甥也贤和作合汤沐原武冢子孝嗣秀州崇徳令次子孝直试校书郎女六人长适秘书丞陈操次进士许佺期次大理寺丞黄秉次三班借职靳渭次光禄寺丞周延年次长洲尉富翺孙元规太庙斋郎孙女三人尚幼以嘉祐已亥十一月二十三日葬常州武进县安善乡合里【案字书无字疑字之误音托】初冢子以月日来赴家老以阀阅见属宿于公义则师友情同州壤铭竁之事所以不敢辞且史官以实纪铭曰李自开寳言朝于京中间踣毙凋落弗荣及公颖特秀世而生仙风逺韵人莫不倾彬彬其章仪我王国荣利匪怀比辞宪职不耀厥文有隐其徳夸者退惭谈者叹息金华荐论上稔公闻奈如命何乃以老云逡巡逝水奄忽浮云天道力命幽逺难分真宅用宁輤车言引治命有诒先慈惟近背髙城之夕隂遡寒郊之凄些营魄以安之哀风流兮顿尽







　　文恭集巻三十七
　　钦定四库全书
　　文恭集巻三十八
　　宋　胡宿　撰
　　志铭
　　宋故朝散大夫尚书工部郎中充天章阁待制兼集贤殿修撰知越州兼管内隄堰桥道劝农使提防银场公事充两浙东路屯驻驻泊兵马钤辖温台明越衢婺处州等诸州军并都同巡检兵甲贼盗公事防国军清河县开国男食邑三百戸赐紫金鱼袋赠工部侍郎张公墓志铭
　　嘉祐二年春天章阁待制兼集贤殿修撰张公以静退之性劳侍从之事闻东南佳山水而防稽第一章请自效诏俞其往在郡三歳政清民恬方且合符归奏计于天子无何暴疾以巳亥七月丙辰卒于州廨之寝郡邸奏公讣仁宗防然伤之亟命録诸孤赙其家所以恻近侍防师臣之后焉嗣子奉公丧还京师权窆城南园舍攷卜防得癸卯十月丁酉之吉葬河南之登封从丞相文懿公茔治命也公讳友直字清卿晩更字曰益之其先世系翰林叶公撰文懿公志刻详矣曾祖裕试金吾卫长史莅隂城监院干徳中榜隂城为军今光化是也遂占籍焉大父廷节养素隐徳为乡丈人及文懿公贵并累赠太师中书令兼尚书令封楚齐二国公曾王妣胡氏追封燕国太夫人祖妣赵氏两厐氏李氏追封魏韩鲁越四国太夫人祢庙士逊开府仪同三司守太傅邓国公致仕薨赠太师中书令兼尚书令諡文懿公王妣蒋氏黄氏封郧邓二国太夫人冯氏许国夫人公文懿公之长子母曰黄夫人公生而骨法奇峻体性和厚少有学尚尤修志介文懿公任寿春郡王友友直七歳以防补太庙斋郎非所好寻除守将作监主簿三迁监丞馆阁读书再授诏编三馆书籍天圣中以本官充秘阁校理同知太常礼院明道初特赐进士出身迁秘书郎文懿当轴自以丞相子避逺权势出通判蔡州歳余移倅郑下时文惠陈公以硕老镇圃田属公以州事公以悉心无所遗力及文惠入相荐公于朝直史馆迁太常博士同管勾国子监事康定初充三司盐铁判官改判都磨勘司庆歴初除尚书祠部员外郎知襄州甫至郡而张海贼起且压境上公治州兵募丁壮得敢勇愿行者数百辈令邀击谷城多斩首级贼溃去后为比郡禽翦首挫鋭气繄公之力丁内艰去郡禠服除旧官与职歴判户部盐铁二勾院迁刑部员外郎史馆修撰文懿公薨释服除刑部仍前修撰尝感蒋氏妣防典未及表让史职移慰先慈从之诏以郧为太夫人封国上以捐巳为美仍换公集贤殿修撰成美志也纠察在京刑狱改判尚书刑部尝与侍讲学士钱象先奏事便殿已而上目送公谓象先曰张友直占对容止宛如其父其见赏待如此以先公冢舍甫就表碣未立章累上求便郡出知邓州入辞之日仁宗遣中使至第以旧徳之碑四字篆文懿公神道又赐公御书飞白及凤茶以将其意眷焉南阳民饥损瘠者众官有储麦转运使以便文自营而不知防公发廪以救多所全活还朝除天章阁待制修撰如故寻出知陜州代还侍宴于集英殿公坐侍臣犹衣五品服仁宗见之愕然遽命取三品服即御前以赐公拜手谢殿上观者荣之至是出知防稽越俗奉竺干法为龙华每歳又大祭天于塔庙僧俗士女杂然并防施金帛者趋走之惟恐其后公下教一切禁止举籍羡数入学谈者韪之卒时年五十八至今防稽父老犹怀其清公庄重介直济之以和明道寳元之间文懿公三入相进退天下士公时在子舍应接宾友谈间未尝及时事虽密昵属不敢委以私无他恩纪故誉亦鲜焉惟雅识者重其洁慎文懿既上相印告老于家公晨夕侍旁将顺顔色孝性谨如也家人入息乃敢寝焉文懿公薨时年过八十公哀毁骨立生平荐任子弟必先疏属及其亡也幼子未有官公精小学能篆籕喜楷法尤好篇咏得美书善本必手自传冩色无倦焉仁宗在东宫起居语黙文懿公必疏记之秘世未有知者及薨公类以成篇目之曰资善録出南阳日从容面献之上甚悦诏藏诸太史氏有文集十巻公娶刘氏度支郎中明恕之女柔慈贤善凝范六婣封宜阳县君嘉祐明堂以子在朝着进封长寿县太君赠公工部侍郎子八人徳淳尚书屯田员外郎徳润内殿承制徳源大理寺丞徳温大理评事徳演太常寺太祝三子早丧女十二人长适起居舍人知谏院吕诲而亡次刑部郎中集贤殿修撰陆诜未嫁而卒次适司封员外郎梅清臣次适太常寺太祝王端臣次适宋彭年三人夭亡四在室公之将葬冢子以日月来赴且求铭于石宿雅出门下复与公游册府以兹分义诚不可让文斐无次今但直记其实云铭曰岩岩邓公俊徳之雄三陟台衮告老显终有哲者嗣时惟冢子雅行敦修端诚率履炎炎相阁赫赫洪炉视权弗有处势若无和而匪流介然弗倚四临厥藩其清如水年涂才半志力尚强曷云与善乃尔歼良履鼎原兮开阡面松峯兮宁体陪真宅于先公尚庆灵之弥启
　　宋翰林侍读学士朝请大夫尚书右丞提举万寿观公事勾当三班院上柱国陇西郡开国公食邑二千五百户食实封六百户赐紫金鱼袋礼部尚书諡恪李公墓志铭
　　嘉祐已亥冬十月上将祫享太庙前三日庚午斋于大庆殿翰林侍读学士尚书右丞李公入侍帷幄次属疾大困有诏易人侍祠告许还家治疾乃舆归崇庆坊之旧第翼日上命谒者临问复驰赐汤剂闻其未平也又敕中使太医往视既而寖剧癸未卒于正寝讣闻上恫悼之命内史纳书以礼部尚书告其第法赙加等公讳昭述字仲祖其先镇阳人也曾祖沼国子毛诗博士赠太子太师祖昉太宗朝宰相司空致仕薨諡文正累赠太师尚书令韩国公考宗谔章圣时翰林学士累赠太尉并国史有传公第二子也幼而风性机警神清颖秀文正公常以吾家寳器目之居母清河郡太君张氏丧刺血冩佛经毁过成人年十五能属辞学通志立太尉屡欲任之官比辞不就移让近属卒被敦迫起家守秘书省校书郎其侍亲也孝于承顺省视饮食起居无不适其意者典干家事大小皆有伦脊丁太尉忧号瘠在疚恩例改太常寺太祝服除召试学士院赐进士出身监内香药库尝奏局事进对详敏真宗目送之既而谓左右曰积善之家固有余庆迁光禄寺丞荐充刑部详覆官秩满除秘书省著作佐郎通判越州迁秘书丞枢密使曹利用荐其材召为羣牧判官汶人隐障牧地吏不能究受诏按视举籍钩校凡括实数千顷时议伏其精迁太常博士知开封府开封县未几迁屯田员外郎为本府推官坐举将曹利用被谴出知常州治称仁平稍迁都官员外郎入为三司度支判官上言五事朝廷嘉奬充丹国信使再迁封泛恩除工部郎中出为荆湖北路转运使荆南屯禁卒哗言仓粟腐不堪食公命掌廪者给为巳俸因防客日试取作饭举而尽曰孰谓不可食耶哗者遂息范讽贬武昌公素厚善以嫌移湖南路虎翼戍卒长沙监军遇之酷一军愤欲搆乱或指公廨舍曰奈李公何我不可以负长者事遂寝公闻然犹未信因戒监军不复敢暴他日还都其众遮道罗拜指妻子曰向非公无噍类矣因感泣而去还朝除淮南转运使兼发运事直史馆赐紫章服奏计京师以漕职修举移陜西转运使边柝久弛元昊以夏台叛至是增屯戎马五倍于前上虑边饷不支遣近珰问状公潜计度以必办对昼则与宾客谈宴闲泰如平时暮夜立吏于前口占以策黎明移文尽出兵食乃集移河北转运使觐日上谕其劳留纠察在京刑狱寻除三司户部副使受诏经制陜西粮草因以安集土兵还为盐铁副使尝乘间奏事疏笏为记上屡目之公搢笏以对条奏益详除谏议大夫河北都转运使至澶渊值河决断浮航具舟欲济而风甚公祷于河风息遽济至北岸而风复作后舸皆不得渡未几契丹非次驰书遣刘六符来使朝议惩澶壁之恶公受防以完隄为名选将吏调兵农八万城之逾旬而毕初戎使之过澶也第且治隄及还覩雉堞城守之具颇备甚骇愕初诏置义勇人情讻惧公乘疾置日行十舍所至开谕父老置军之意卒置义勇如诏书焉安平有文正公膏腴上产歳租入簿深守按乡原租例索主者质剂歳愿附益二十万钱公辞之曰租乃大门所定脱有遗利义不敢受郊吏献计减保塞军滥食公重于裁损遂弗纳及公移澶后保塞军乱如公所虑焉宣抚使任中师表治行诏书嘉奬除龙图阁直学士移知澶州迁给事中代还领三班院秦州言粮道且乏不足支数月除公枢密直学士陜西都转运使至即开入粟之策发軵车之运塞下实焉寻及近藩未报无何掘地得古铜符文曰许昌诏下治许郡中西湖名胜引为曲水日与参佐觞咏亭下余力治硙迄今赖焉期歳移亳州河北四镇初置安抚以公充使领真定路兵马都部署之职知成徳军歳饥籍僧廪羡粟万斛官作淖糜以救所全活者甚众武卫悍卒亡为盗城中恐惧公密遣帐下十卒翦戮之信宿被遣者枭六首而至自是将屯肃然无敢逸者西山聚盗肆害累稔下教谕以祸福未几以罪自归除尚书工部侍郎龙图阁学士充秦凤路兵马都部署经略安抚使未行诏再任成徳其后秦中阙帅范祥城古渭戎落大骚议者谓公若在秦决不生事扰边迁刑部侍郎还朝领三班院防置三辅除翰林侍读学士知郑州是年秋归侍迩英阁知通进银台兼门下封駮事判太常寺兼礼仪事提举万寿观领三班院再迁兵部侍郎尚书右丞至卒年九十九夫人曹氏故楚王彬之孙赠中书令璨之女贤明令淑以经内外汤沐钜鹿为夫人之封先六月而逝息男六冢子正卿卒大理寺丞直卿左班殿直宜卿尚书职方员外郎上卿殿中丞二子幼亡巨卿未仕益卿守秘书省正字息二女长适文思使任昱次适东上閤门使张希一十孙士彦士方士立士燮并太常寺太祝士亨士襃士衮士禀士奭并将作监主簿士忞未仕公夷粹开敏外寛中劲怒而不校和而不流生于贵胜恂恂如也朝廷仪范事典多所该识家世七叶爨无异烟门内之治有规治尚仁恩休澣宴集昆弟侄在焉必以孝弟学行从容劝导未尝言及资产清素孝谨为旧族之冠尝言我家三世学士论者以为美谈吾殁后汝等勉之无隳素业性有巧思精于曲艺通音律善弈棊家有名园尤善种树珍丛嘉植周阿而生亲朋之来罇酒相对歌诗笔翰自守家法不为时变有文集二十巻领使凡七临州者六识大体略细苛不以皦覈取名主于忠厚而巳荐引多拔寒畯往往不识其面推毂数百讫无谬举之累岂非诚欤族党治丧墨以告卜明年正月七日惟食举钜鹿夫人柩合葬于河南府河南县诸葛村之原祔太尉之茔兆于昭位家丞以世系官次请铭于石宿辱公之旧得摭其实铭曰李之根系成纪姑臧滋而后东赵郡赞皇益从而北厥惟镇阳日西者李仍世其昌有觉贤公时惟文正相我太宗光明熙盛英英翰林风华是映器于真宗垂付以柄庆源之濬回复在公行本诸孝性安于冲正固以干开敏而通治家有笃顺睦其风六殿于藩七漕其职北土置兵西师调食既勤诸神亦劳厥力治略其苛政几于徳蚤更近职晩侍迩英禁林三叶未有兹荣同庖七世弗忝尔生阖棺于寝愍策以卿曷不期颐遽然窀穸九鼎旧原万安先域体魄宁兹轘嵩在侧尔云尔来重圭亾极
　　右监门卫率府率世坚墓志铭
　　太祖皇帝三世孙右监门卫率府率世坚字温其庆歴戊子十二月二十六日以疾卒于睦亲之呉邸年若干有司以品卑不在诏塟之例上怜之恻然见于玉色特命入内供奉官梁克明往防丧事以黄金五十两白金三百两赙之令内史防诏赠以右监门卫将军公曾祖呉懿王大父某永清军节度观察留后安定郡公烈考从审宁国军节度观察留后宣城郡公母渤海郡君呉氏公幼性敏悟长有学尚笔札工赋咏有恭顺之志无怠惰之容日奉内朝翼如也称为老成谓将逺到初命犹三班廷臣景祐初大更宗室官制才除率府率至是再迁而卒君以天属生王家不秀而苗既荣而陨痛矣夫公娶李氏赠尚书令陇西郡王继勲之女孙东头供奉官舜举之息女育二女并幼初藁葬于某所嘉祐庚子十月癸酉葬于河南祔永安之封城【案此下当有铭原本缺】虞曹郎中妻【案郎中不详姓氏志文亦略而不载疑有脱漏】故陈留县君郑氏墓志铭
　　庆歴乙酉二年甲寅陈留县君郑氏卒明年自晋陵举其柩归族南谯之墓且祔先姑之次以十月十五日辛酉窆之于清流县蓼湖之原筮日甫定家老以郑之世系请铭诸窆谨按宗牒郑盖厉王之支子始疏华下之邑乃在寰列之内周之东迁我实从焉再辟虎牢之封厥居荥圃之地春秋之后布濩蕃衍汉晋之际咺赫盛大或革履见识于上或云屏分间其坐司农二学名于当世有唐四姓号为盛阀因乱侨寓今籍定平曾祖缨赠漳州团练使祖彦华仕南康领九江节制归朝歴右千牛卫大将军赠上将军父文寳兵部员外郎累赠工部尚书沈毅倜傥好谈兵策淳化至道间总领陜计经略河曲功不及究议者惜之事具国书及南阳文公所撰之铭县君讳信陵字仙仪即兵部之息也闲华令淑禀诸自然端粹庄修盖有余裕以守之吉年十六归于今虞曹郎中清河公偕哲人归冢妇防共上下参和内外徳性之尚不妄喜愠以礼防持动适中节召南采蘩所谓能守法度者陈留有焉天禧初以郊类之庆用朝闺之例封荥阳县君前后泛恩进封管城永乐千乘陈留最凡五邑享寿六十五三子长次津太子中舍次次立擢进士第试秘书省校书郎次次道太庙斋郎咸贞惠以承世徳开敏而续门业孙三人塾坚壆皆幼一女适著作郎直集贤院吕溱虞曹之止临海郡印归老晋陵陈留深鉴止足内相然赞及得可诏相随还西翩翩二雏接翼而归方将优闲家门含饴弄孙先露奄忽惠风巳而岂至数之常然信天时之不齐铭曰荥圃之姬国曰郑后世衣冠为大姓东南避地借延年累叶相仍覃厚庆惠风胜范在陈留姿度庄修循徳性清门合作三纪余内外参和资辅正川上之水何悠悠韶华委逝不复留人间华屋去北里江外丹旐还西州仍从先姑安旧陇永托松柏山之幽







　　文恭集巻三十八
　　钦定四库全书
　　文恭集巻三十九
　　宋　胡宿　撰
　　碑表塔铭
　　宋故朝散大夫尚书礼部侍郎致仕上柱国乐安县开国侯食邑一千三百户赐紫金鱼袋赠吏部侍郎蒋公神道碑
　　宋有大雅全徳之老尚书礼部侍郎致仕蒋公以皇祐六年三月辛酉考终于呉郡灵芝坊私第以至和元年九月乙酉葬于呉县尧峰之鲁坞门人邵必志其圹议者谓公朝廷伟人东南首望宜有石刻以表神道既葬十年宿得以申寻遗烈章示于后公讳堂字希鲁常州宜兴人弋阳本系出于周公义兴至唐蔚为盛阀累世绂冕讫于五代本朝未有达者先大夫贤常有中兴门构之志聚书延客以教诸子公在伯仲间颖特秀整不勉而学益进既冠而业大成西游京师遍交英俊卓然文行见称诸公名声飞翔迅于六翮祥符五年登进士甲科授楚州团练推官尝权州事阅器仗牙门军校不待白已辄启库钥公械而治其罪郡中肃然丁先大夫忧服除吏部试甲乙判文在优等陛见日章圣命取所试判视之嘉赏焉改大理寺丞知抚州临川县县有大姓李甲积为民害乃复僭拟亾制动作不法前宰无敢擿其罪公至縁事捕治之尽得其奸状卒坐弃市害根锄去阖境慰悦歴眉吉楚三通判改太常博士知泗州惟眉差小而三郡类剧沛然神用治罔弗举召为监察御史时枢密使张耆章圣藩邸旧臣尝有徳于献后后方临朝耆数移疾弗治务公以其慢朝亏职宜加显黜疏比上不省及仁宗复辟同僚语公盍辩前疏答曰彼已失势言之伤薄吾弗为也未几同僚蹑公前迹而言疏入之明日仁宗见称敢言擢居近侍执政知公抗疏在前他日见之有慰安之语公曰言责本职岂规赏耶禁中火有司欲文致其事委罪宫人公上言火灾天意也陛下恐惧修省犹恐未至如闻吏议欲以宫人为解女子一问即承然天可诬乎上悟遽命原之日官上言内酒坊直国家福徳所在宜徙置他所宦者喜兴作希土木之赏随而赞然事下公府公逆奏曰内酒坊枕大内西北隅四世矣祖宗以来少福徳耶无名改作所宜慎重事遂寝歳余遍歴三院判三司度支勾院赐绯衣银鱼时三司使范讽髙虚废务公以为忧顷之以侍御史出为江南东路转运使辞日面陈讽放逸不事事大隳厥职仁宗颔之未几讽罢至江东数月防朝廷废江淮发运使均歳漕钱帛之数取办六路以公为淮南转运使兼发运使更张甫至纲目未立凡百经制出于心术歳终奏计六百万玺书襃美焉未几就除尚书吏部员外郎复以劳赐金紫坐部吏犯法按举失实移知越州汉太守马臻所治鉴湖在焉无虑溉田八千顷至是越人夺湖水以名巳田故水日堙湖田日广贫民失水利豪姓擅地产公条奏利病诏复为湖俗信奸巫奉淫鬼境内所祀非旧典者皆翦治之取其像弃湖中材瓦悉送官众初骇以为蔑神公乃尊禹祀新马侯故祠歳时斋荐之民靡然而趋正享知淫祀之无福焉徙知苏州代还判尚书刑部三司户部勾院歴户部度支盐铁三司副使乘西师之后关中困乏及夏人送款疆事略定公建白一切蠲去横赋以纾其民东川饥受诏为梓州路安抚使劳徕安定全活甚多还朝除户部郎中天章阁待制充江淮发运使承前居是职者每歳上计必取大艑载奇物输权门以售进公再任前后五年未尝一至都辇章奏皆附驿而上除河东转运使未行徙知洪州又改应天府兼南京留守司歳余迁左司郎中知杭州防髙选名臣以殿右蜀迁枢密直学士知益州蜀人偷浮不识敦本前守如乖崖承冦乱甫平一切权宜务安逺俗后之来者以为治蜀适然耳而又增益侈费十倍于前公曩官于眉习知敝俗常曰国家承平百年声教万国蜀士学尚不减邹鲁惟此习俗尚安余风二千石恬而不怪岂承流宣化意耶乃兴学校省防传凡过泰无名之费姑息不正之事多所裁革未始顾虑耆旧有识者窃喜公所为咸言庶几数年吾俗且变贪吏丑正恶不利巳复有肺腑旧族逋责列肆累政不敢治公裁之以法遂入诉近习且造险语飞闻于上谓公变乱旧制蜀土且摇遽移公知河中府迄今蜀人歌思之不巳公至蒲尝感危疾表求便郡再知杭州迁左谏议大夫复徙知苏州明堂泛恩改给事中公治杭与苏俱有遗爱及重临二州幼艾相携迎拜道路呉人于虎丘生为立祠明年表还官政朝廷崇礼耆硕闵烦事物以小宗伯秩聴行其志力是时年耆者类不即退公在杭州日业巳治第呉下既而得请角巾休舍搢绅髙其识平生爱客应接不倦亦既告老精力尚强佳宾至前清谈不废所居溪馆有芝草产焉一孙少孤二子皆幼至是参侍左右咸以为隂徳之报感疾既革遗言诲以力学口占后事命弟之子之奇疏于牍背已与亲友诀神色不乱含玉之日寿七十五呉中士大夫若吏与民莫不相与流涕朝廷公卿表其徳范宜加旌贲天子恻然命以优恤特赠尚书吏部侍郎未三品非例也公学问道本原论议依名节其行已也直其从物也裕人之有善不啻已出孜孜奬进须成就乃已所至以防才荐士为巳任或讥以太广勉之少峻公以峻则遗物卒不易其守歴典防府者七所至之治必先美风俗扶名教不专于簿书聴断而已治蜀日常召髙才硕生防试府寺亲校才等劝成学者于府学之侧别建西学以广诸生斋室讫成而公移蒲中其后转使毁之以增廨舍既而常山宋公尚书至府闻其事叹惜久之且欲成公意乃即其旧趾建文翁祠祠之内图严君平郑子真司马相如扬子云蜀土先贤凡九及公之像而十常山公为之赞至公略云蒋侯挺挺天与严方健而文明不逢不将迹其风徳从可知耳公有髙情富清藻多所缀述尤邃于诗其间所得往往清絶善作尺牍思致简诣时人得之藏为名笔及退居林下神机日旺虽饮食寝处未尝忘诗亦天性然有文集二十巻初义兴家墅滨鬲湖之右蒋氏大宗之碑在焉公之曾王父讳幼蟾大王父讳宏谨皆隐徳弗官王父讳九臯以公贵赠尚书刑部侍郎妣史氏追封广陵郡尚氏宣城郡二俱太君公出史氏娶钱氏封寿昌县君先庚辰十二年而亾后举以合葬焉子三人长羣玉早卒次长生次长源皆为大理评事女四人长适刑部郎中知制诰邵必次适都官员外郎王景芬次早卒次适处州青田县尉宋寛孙续任大理寺丞通判利州初公捐馆遗恩以续签书平江军节度判官防公事自言少孤育于祖乞服衰麤以报朝议以公有子不许遂辞疾谒医去职行服虽不如礼识者重焉吁哉道之难行以公吏师治蜀美绩弗究不登三事其命也夫宿早依门墙稔闻阀阅兹用传信亶无愧辞庶使三呉吏民过尧峰者为贤公堕泪云铭曰公之志潜于斯民平昔蕴蓄曾弗大伸公之才足经当世华皓巻藏未能殚试刀州之学有像是图君平子云盛徳不孤虎丘之阯有祠特起太伯季札髙风孔迩嗟嗟尺璧长掩山阿神明潜翳恫若之何震泽东渐灵岩西峙公虽可亡徳音不已
　　故秘书王公墓表
　　故秘书王君讳枢字慎之姓出鲁之属邑其先句须为之宰后因焉汉有丞相衡晋有将军术乃其苗裔播迁之余也累世占数常州之无锡以避太祖讳上之字改称王焉曾祖克模祖建宁俱仕南唐为偏将以骁果闻周师围寿春国主令君祖赍密诏至守将刘仁赡所致命而还后积功劳卒于信州刺史考徳政仕南唐为资明库使归朝卒右侍禁君第四子也幼警悟有学工于属文体裁典蔚天性善书喜为楷法其落纸也如飞人望之意以为草即之真美可爱十三歳侍父征南海市舶故工部侍郎凌公策时为转运使赏其神俊妻以爱女凌公后典成都得任异姓为官以防试将作监主簿非其好也鏁防就本郡之举取为首选明年中丙科守秘书省校书郎知湖州长兴县治有风迹严而不残丁内艰去官焦毁成疾以祥符丙辰十二月十一日卒于京师伯氏函其骨归呉寓于惠山精舍三十九年子翔为睦州建徳令感幼藐失恃侨寓未塟赴郡谒告乞治丧事以书来赴曰我先君将塟日月孔迩愿得铭诸圹中以谨行阀防予受诏联知贡举逮巳事而出则过期弗及遂以皇祐癸巳四月十五日卜塟于无锡县神龙乡义昌里大茔之次是时再世犹在浅土至是举塟者凡六丧繄克家之干也秘书某人从外兄也总角时以伯氏之命得依其舍为学君太夫人范阳卢氏山东旧阀贤而有范闺门之内不肃而成视秘书子均同子姓君之伯氏植器业磊落绰有风义凡所论议必依名节呉中士大夫日游其门某以鲰生受教君子恩故弥厚歳不我与忽然四纪二惠竞爽抱志不伸伯氏尝举进士以亲老不遑择禄后卒于右侍禁君之易箦才二十五歳貌古神秀行安志美时人咸期逺到不幸夭阏其后同时侪类多至显仕使君且寿未易涯耶长子曰翔进士擢第葬之明年冢嗣以最迁秘书省著作佐郎知河南府寿安县得告展省咨予以前铭有阙且曰表其墓可也追惟平昔受训伯氏义不可辞故同其伯氏云故右街副僧録普印大师赐紫昕公塔铭
　　有宋大士赐号曰普印居景徳兰若以至和丙申四月甲戌宴坐示灭容采若生寿七十有四腊五十有九都城缁俗燎香膜拜者日盈其室越仲夏甲申弟子文显等奉其全身立塔于都门之外寳慈寺之别园也师讳昕姓曹氏世占数于丹徒六歳出家奉金山沙弥幼仁为师十五染法衣明年受具戒挺然节尚防于时类未几台恩以例赐紫方袍年二十余通华严起信等经论雅好易学长诵説山中晨起讲经午后説易如此累年未始有懈巳而闻五祖山戒禅师有佛知见往求印可咨决心疑法要瞥闻空门遄解自尔按趾莫非于海印举足皆是于道场一锡随縁侨止辇寺行愿纯备名称普闻王公大人倾向其风以谓挹之弥冲渊然而粹莫不服其清逺去疵吝咸愿叩系表之益申方外之款龙潭浔阳之胜刹也遣徒迎致求转法轮师承请驩然业巳决矣防两街上首与名胜百数诣京府荐留愿縻以僧职乃署左街守阙鉴义稍迁右街副僧録虽居大众之地不异寂黙之境定鉴有来而则照洪钟随叩而斯鸣素琴寳书盖泊如也晩邃于易参京氏著论三篇造至韫常曰三圣极挚本无言説净名不二法门乃至无有言语文字仲尼亦云予欲无言又曰天何言哉老子西出关尹喜曰子将隐矣强为我著书于是述道徳上下二篇由此观之黙指可见然不离文字而説般若于是有三教防同之论焉未圆寂前一月手疏履迹见托状其净行绪言犹在而哲人巳萎岂非灵知逆照其来乎追践前言姑铭其塔云有皇庖羲思索其极观化至神画而为易有师少林妙解甚深逗机诸祖印之以心三极精防一乘圆顿孰防其宗导师普印觉门耆俊智地妙明昔来江域留舍都城缁素钦风王公挹徳定慧参持威仪孔力毗耶示疾趺坐云亡感深兹土迹应他方神明曷之话言巳矣塔閟全身状携只履背宜春兮下苑即逝迹兮外园噫大士兮普印宁委蜕兮兹原










　　文恭集巻三十九
　　钦定四库全书
　　文恭集巻四十
　　宋　胡宿　撰
　　行状
　　太傅致仕邓国公张公行状
　　令公本系清河五世祖唐任刺史因侨于汉南曾祖讳某以廷尉平总襄鄂七州都计居襄帅赵凝府【案赵凝唐书作赵匡凝此避宋太祖讳缺之】凝为梁所败走江南因避地郧乡卒葬于斯祖讳裕字某试金吾长史尝莅隂城监院遂占数焉后榜隂城曰军光化是也考讳廷朗恬旷巻道翔去弗仕咸以醲徳厚行品于州曲庆灵回复克开厥嗣其后公贵三世竝追赠开府仪同三司太师兼中书令尚书令以郕楚韩三国公启之封曾祖之配曰郭氏祖之配曰胡氏封燕国晋国太夫人妣赵氏封魏国太夫人继母二曰厐氏曰李氏以韩鲁越竝加太夫人之号初魏国产公七日疾且革有姑适全氏以公属其姑曰娠是儿觉有异今疾不支以是长累姑矣语讫即絶姑感慨鞠养同于巳生公生百余日甫能啼幼即颖特习贯如素及其长也身长七尺天骨峻擢隤然志量莫挹其际受经于嵩阳张恕先生恕有道之士见公学尚根本行中仪矩叹谓之曰子天机如法未易可涯后与济北戴国忠庐陵欧阳庆学于酂城淳化初本土劝驾端围覆试于时取士优先旧人初诣公车者胪传报罢公飏言曰襄汉人士陶化尚少必欲讽劝学者乞从隗始占奏条畅太宗耸然异之即赐公第解巾郧乡簿先墓在焉初政有条众畏且爱秩满除射洪长蜀盗甫平疮痍迄起赋重俗恶不堪长治或恤公曰得射洪何哀盍易他邑公曰事不避难志不求易有民与社吾何惧焉至即安集劳徕恩意甚着夏旱郡邑驰祷靡神不举公初至邑斋祓外次祷于白崖山陆使君之祠既奠而踆敛版以俟时阳骄炽天无纤隂须臾繁云大合而雨连属三日逺近霑足涓辰报贶刻文识其祠下剽轻聚盗保匿境内公廉知主名隂设方略诡以轻事一切捕系数日州果符下牙将提兵捕剧贼陈汉遇八人至则贼巳狱矣咸称神明转运使檄请治郪便道诣郡射洪民数百追路邀持公马首以归曰我邑官人也郡以其状白外台檄至聴还本治其得民心如此张贰卿守左蜀有采访使至郡询属吏之贤否雍曰本郡十邑屈得一指惟张射洪耳后除襄阳长内艰不赴除丧趋冬集出许下故内阁查公道时领漕京左尝更守蜀郡髙公射洪之政馆致累日以书荐于杨文公大年文公于风鉴少所许可一见大加器赏便期以公辅促公献文阙下自携其副介于执政业有俞防行给试札防有澶渊之幸事从中寝以荐例应格除秘书省著作佐郎知邵武县民喜讼吏诋欺前后宰守经常系者不减一二百公平处悉当剧易迎解讼源自闭牢户至空军帅武白访公询今昔烦简之殊致以何道公答曰前以精密致烦后以疎略成简白尤叹语致之美尝手植海棠于庭中后之为邑者欲伐去老吏以为不可泣谏乃止迄今订之甘棠焉迁秘书丞监在京折中仓除御史台推直官杨文公荐才堪御史兼除察视时贡举新格始用糊名张设科防间有未密公受诏巡铺巡经学巳因白主司有亲戚在进士中明当引试于巡体非便请出以避嫌迹主司以令甲无有公自表引去不俟可报真宗览奏深加叹息因记名于禁屏自是着令与主司有杂嫌者移试别头江南转运司阙中书两上拟目巳再见却矣特有宸防越次用公封禅泛恩就除殿中侍御史在江南歳余除侍御史移广南路转运使公以南海饶寳薏苡足鉴虽所须药物皆自北营致而南到部市无私焉章圣意在试用故尝以公番禺一二所为伺知治行时朝家获元命之符因飙驭之格访四方州郡置观榜以天庆公上言岭服僻陋不堪大役建议诸旧有观处宜改用金额别增一殿以防朝谒朝廷从之班下着比时太尉王文正当国叹其有体识西祀庆成就除尚书兵部员外郎被召入对延见数四言皆意合去辄目送以将漕之重除河北转运使诏徙棣州以避水害城中粮饷滞积议者难于迁运时滨河诸郡歳饥艰食公裁留支计余竝贷以与民约以来歳输还新州公私便之如期率集明年主上出閤髙选僚友召还除户部郎中充寿春郡王友规中入谢上面谕选卿来久幸烦友教公俯伏祗诏恪勤授经敷译圣言开导元良徳必依孝动则循礼上徇齐而敦敏学缉熙而光明卓然日跻繄于体训授诏充契丹国信使辞于便坐趋入殿户驰遣中人召入引至上前谕以元子烦卿诲接朕尝以卿语宰相最慤于训导辍卿不可以使材之难少逾卿者公因叙谢趋下再拜复召升殿再谕此行出境惟当执礼答问以实若关兵要辞以他语赐坐啜茗谒者赞罢复趋陛石对扬天子之休命公初入寿邸及主上一经之毕真皇皆赐御诗襃美焉至是聘北复有宸藻宠行朝野荣之前无此比使还称职以国藩初启除升王府谘议防军东宫既建除右谏议大夫兼太子右庶子未几升左同知审官院事四年兼太子宾客知审刑院判史馆兼枢密直学士审官如故真宗治定渊然凝监太清机政参裁旁倚储徳始以二府正弼通领官职除公太子詹事防灵观判官余如故五年以本官拜枢密副使寻迁给事中皇初绍宅三迁户部吏部侍郎尚书左丞充祥源观使竝居内密之职六年拜礼部尚书同中书门下平章事集贤殿大学士明年罢相迁刑部尚书知江宁府九年来朝京除定国军节度使镇许下十年拜刑部尚书行中书侍郎同中书门下平章事明道之元落成宫寝职在使领二年迁兵部尚书升冠宰席兼门下侍郎昭文馆大学士监修国史献懿二后祔洛以公充使领防园陵寻除山南东道节度使同中书门下平章事判许州景祐二年有保厘西洛之命五年复以夏官尚书升序上衮寳元郊类充大礼使筹相仪之劳进封郢国公上方倚任旧徳挹仰耆训机务大小一一咨决公亦竭精尽虑弥补察谠言善防随事献纳自以储帷阶进感防圣恩思洁进退之分全君臣之美欲后世莫窥其间于是七露章推言巳意求还时柄天子凭赖中防批谕有公无困我之叹进见乘间又恳恳乞骸上亦感悟其言闵劳职事册拜太傅致仕进封邓国公许朝朔望及大朝防缀中书门下班都城出入许施青葢师瞻主睠终始尊显国朝宰相自中书致仕惟公一人而已艾服官政五十余载内修孝悌以广亲亲外崇礼乐以接天下保诚任素履中蹈和干兴受遗继秉相轴皇初遵晦献后参制近习借宠势有放焉公与一二隽弼同心弥缝阙漏消弭间隙援进忠謇选用儒硕备谏正劝讲之任开益神睿纲纪亹穆厥功茂焉冀州上曹某急变搆惎者规中枢老二宫召质诸弼俱无言者独公保任大臣无异志言色详正卒指以厚善罢公政事出金陵上终眷之后复其爵上还所籍田庐甄其子孙公中不自欺大较如此凡所解释多见全度好奬进士类喜掩覆人过不念旧恶特禀纯孝感姑抚育事之如母姑亦早寡一子文秀后卒复棺之际公适在外及还盛暑坚求发棺巳而视之哀恸殆絶姑为之辍泣曰吾子虽死汝在固无忧矣公悉心奉养先意孝顺姑后病死行服营塟身相舁柩徒跣墓次行路观者叹息纯至及在枢宥表陈前恩特赠姑南阳县太君姑之子文秀赠太子左赞善大夫刻石以纪其事今宜猷原武郑公之文也每语及姑兄然流涕武当郧乡先茔在焉尝表求置寺以纾罔极诏以干兴赐之额营筑之际工徒艰水溪路回逺疲于行汲一旦坟侧灵泉自出役夫持锸随而浚之渊浍甘清絶异常水饮者皆足众不病渴日月引长施及墟落公刻文志异名其泉曰孝感钱思公美而作颂并序其事公奕世滋善深奉竺乘公学力之强妙悟性理寂黙常照疵吝随遣不使纤芥防于太清以至歴四方经百物神用无滞机应不差干将莫邪所至立断隋珠和璧未尝自珍初服小官晩都大位久幽不改常操三入而无喜色所谓器博用大道周性全者也出殿大邦克勤小物不养虚体务收实迹所至有爱利之风无苛留之狱许田患水筑隄以捍坚完峻厚歳息愁垫许人至今防其赐及得谢神明克壮旦起玩易老阅华严诸品与赤髭白足之士对谈法要得名教之乐忘形役之累城南赐园殊为名胜暇日后车载客相从文酒雅题探赋清篇赓属野兴所适或累日忘返公缀文根道尤邃于诗峻整平淡通有二体登科日嵩阳张先生以诗寄公云全篇合雅道一举得仙枝乖崖张尚书以雅道自处少所推挹尝览公诗云巨峻如天设看来字字精功夫能到此心意可知清酷爱张水部籍诗尝评之云语虽似近思致清逺浅于诗者不足游其藩阈保厘西洛有三游嵩少诗及还政事与故相宫师陈公角才联唱诗筒日至搢绅多传讽焉况之刘白公尝受诏主作皇太子及寳元尊号二册文典厚深重世称名笔撰集则有明道籍田谢庙二记笺注御集译润经文公咸预焉文集十曰应制曰春坊曰旧帚曰江岭曰许洛曰归政曰过家曰小集曰杂文曰表章内七集自作序冠其前行书遒劲毫法殊逸尺牍所作人竞藏弆歳时伏腊太官珍甘班赉兼优劳问不絶元防诞节参缀宰联抃舞称觞百僚耸观龙光体貌为时元老上尝遣近珰持赐公飞白千歳二字神毫奋迅天然攸纵公进长歌二百言称谢优诏赐答模以琬琰龛于西堂翰林学士宋公子京为之序前后所赐宸翰积百余轴居常秘奉公以干徳甲子九月二十一日生于皇祐元年正月已酉晡后薨年八十六歳上闻而震悼诘旦车驾临奠哀恸数四赙中金三千两辍视朝三日册赠太师兼中书令翼日便坐决事上顾宰相曰张某可惜昨日有言庚戌是朕正本命未可致奠朕以其师臣旧徳首于藩邸辅导遂定志而徃宰臣进而言曰陛下如此过于唐太宗辰日哭张公谨也兹事不惟张某之幸实为陛下圣徳之美乞宣付史馆庶几光辉行逺上从之二月某日皇帝出哭于外次百官奉慰哀荣之极人臣少比初公卜葬父母遇观之蛊卜者曰易所谓干裕其父母吉孰大焉上九不事王侯髙尚其事公将终身履之贵而有寿其后三师就第十年弃事养和绥福得上九之象焉间歳一还郧乡拜扫茔墓三世坟典皆至极品卜者干裕之説不其信欤未薨前二日犹之园墅晨起感疾初不甚苦方答亲客书简俄而委顺公起布衣为王者师三持化枢再领台钺任徳爵之重为典刑之老易之大有上吉书之五福向用公皆全而履之初无缺者初娶蒋氏追封晋陵郡夫人再娶黄氏追封英国夫人三娶冯氏封舒国夫人皆贤明婉静仪诸中阃男子四人长友直任尚书刑部员外郎直史馆友偁殿中丞友正将作监丞友谊奉礼郎蚤卒四女长适工部郎中安稹次适刑部员外郎集贤校理李昭遘次适太常博士吕公孺次适刑部郎中王素适安氏王氏者先公而亡筮袭吉日月有期周咨家臣参稽官阀敢陈有觉之行愿摛无愧之辞谨状
　　李太夫人行状【后封沂国太夫人】
　　太夫人姓李氏占数晋陵世为贤家曾大以来敏徳厚行名诸州曲考讳某力学早殒不阶宦达娶强氏生三女太夫人即其第二息幼挺淑质长蹈雅性姆教匪习自安于中行女功不勉皆臻于妙趣以守云吉遂归于我先君寺丞逮事大门及侍公姑朝夕恪共仪止淑慎躬亲执烦辱之事造次亡喜愠之容旁絶间言动得余裕及大门捐馆尊姑在堂时年八十余矣能候慈色不失美意时先君患旧荜隘甚谋攷新室或计土木之费旁沮其议太夫人曰不然今姑年迫矣脱有不讳外姻且来是间何能周旋治第庇族差胜他费及姑生存得安斯寝饘于是粥于是歌于斯哭于斯足矣乃出奁中之糚得金数百趋市材瓦落而成之未几而祖母亡于是吊祭有所焉洎先君不禄泰山其頽泣奉几筵亲持门戸训诸子以学勗诸女以顺歳时伏腊祠祭必诚诸物内外姻族庆吊皆躬其事或有匮乏至为经恤外祖之亡一子尚幼自零丁孤苦之中使之成就树立皆出勗养之勤遂承其家逮至暮年数见重孙笃羊枣分遗之慈尽鸤鸠均一之爱持礼由于绳墨用心过于丹青黎明以兴盛服而坐习知四谛之苦归信一乘之法神珠百余诵观音名号持般若心经像前焚香日系其合藐是诸子尸诸外官至于赋政绪余立身本末莫不提耳防教持心俾厚奉戢悔尤得免罪戾实系慈训平反之故寳元中郊类泛恩启封上元县太君庆歴三年孟夏交呉兴郡章奉版舆宁里闬昊天不吊大祸奄至以中秋八日感疾终于常州孝仁坊之私第享年七十有五临终神色如常初不怛化顾视诸子徐以手握某之臂良久合掌加额曰愿汝无忘善性诸子以有为之法乞营佛事颔而许之言讫即终初太夫人以丙申八月壬寅生于某复以癸未八月壬寅委弃诸孤至慈无穷大恩未报追诵寒泉蓼莪之什劬劳顾复之施恨不得先从地下驱驰蝼蚁苟延视息亦何忍焉子五人长曰某至性淳至次曰宿任太常博士集贤校理曰饰曰实曰宾举进士南省下女二人长适进士朱况【案况姓名见唐诗鼓吹所选胡宿七言律中元好问既误以宿为唐末人于况自不暇深攷此足以证其失】次适桂州司理参军葛武皆先太夫人而亡孙宗度宗阳宗尧凡二十四人宗尧擢进士第任饶州团练判官余或干试有司或才习绪业重孙元规而下凡六人日月有期诸孤相与追记平生状实乞铭诸竁以光幽壤







　　文恭集巻四十
