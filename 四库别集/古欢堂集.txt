　　钦定四库全书　　　　　集部七
　　古懽堂集　　　　　　　别集类六　【国朝】提要
　　【臣】等谨案古懽堂集三十六巻附黔书二巻长河志籍考十巻
　　国朝田雯撰雯字子纶一字纶霞号山防徳州人康熙甲辰进士授中书舎人官至户部侍郎是集凡文二十二巻诗十四巻当康熙中年王士祯负海内重名文士无不依附门墙求假借其余论惟雯与任邱厐垲不相辩难亦不相结纳垲丛碧山房集格律谨严而才地稍弱雯则天姿髙迈记诵亦博负其纵横排奡之气欲以竒丽驾士祯上故诗文皆组织繁富鍜链刻苦不肯规规作常语赵执信作谈龙録常议其诗中无人然偏师驰突终能自成一队谈艺者弗能废也附载黔书二卷其为贵州巡抚时作又长河志籍考十巻徳州古广川地隋书避炀帝炜改长河也王士祯居易録尝称黔书篇不一格有似考工记者有似公谷檀弓者有似越絶书者如观偃师化人之戏然与长河志籍考实皆祖郭宪洞防记王嘉拾遗记之体是亦好竒之一证存备文章之别格云尔乾隆四十三年七月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】　陆　费　墀






　　钦定四库全书　　　　　集部七
　　古欢堂集总目録　　　　别集类六　【国朝】巻一
　　古杂体
　　巻二
　　五言古
　　巻三
　　五言古
　　巻四
　　五言古
　　巻五
　　七言古
　　巻六
　　七言古
　　巻七
　　七言古
　　巻八
　　五言律
　　巻九
　　五言律
　　巻十
　　五言排律
　　巻十一
　　七言律
　　巻十二
　　七言律
　　巻十三
　　五七言絶句
　　巻十四
　　五七言絶句
　　巻十五
　　五七言絶句
　　巻十六
　　杂著
　　巻十七
　　杂著
　　巻十八
　　杂著
　　巻十九
　　杂著
　　巻二十
　　杂著
　　巻二十一
　　杂著
　　巻二十二
　　杂著
　　巻二十三
　　杂著
　　巻二十四
　　序
　　巻二十五
　　序
　　巻二十六
　　序
　　巻二十七
　　序
　　巻二十八
　　题词
　　巻二十九
　　记
　　巻三十
　　记
　　巻三十一
　　铭表
　　巻三十二
　　铭表
　　巻三十三
　　传
　　巻三十四
　　防
　　巻三十五
　　杂文
　　巻三十六
　　杂文
　　巻三十七
　　杂文
　　巻三十八
　　黔书上
　　巻三十九
　　黔书下
　　巻四十
　　长河志籍考
　　巻四十一
　　长河志籍考
　　巻四十二
　　长河志籍考
　　巻四十三
　　长河志籍考
　　巻四十四
　　长河志籍考
　　巻四十五
　　长河志籍考
　　巻四十六
　　长河志籍考
　　巻四十七
　　长河志籍考
　　巻四十八
　　长河志籍考
　　巻四十九
　　长河志籍考












　　钦定四库全书
　　古欢堂集巻一　　　　　戸部侍郎田雯撰古杂体
　　古意
　　髙山何峩峩河汉衡其上漫歌行路难手中九节杖
　　日车
　　日车不转力士则那八变九曲呜呜云何
　　竹吟
　　青青竹樷中庭朝有鳯皇来夕弄琅玕声南牕下风泠泠
　　古钗叹
　　匣中兰膏干古钗泣复歌将钗入懐袖一日三摹挲
　　酒神
　　今畨祀酒神豚蹄誓不用大呼老刘伶来作酒徳颂
　　咏古四首效西厓体
　　画壁
　　一画壁伶人惊再画壁伶人笑摒挡汝辈莫颠夸偶尔防入宫商调　吁嗟乎诗名千载落人间惜少旗亭一小鬟
　　牛渚
　　采石江上一虎吟长吟短吟江水深　牛渚浦秋镫夜估客船舣其下　咏史临汝郎泛月谢镇西江鼍鼓鬛风凄凄温峤当年曽然犀
　　廓落带
　　廓落带腰下垂赐公干工文辞　太子一朝借带去贱者之手尊不御　答书藻采真絶伦何妨平视甄夫人
　　雕龙
　　雕龙成五十篇驺奭辈多堪怜　云锦张立车下歩兵尉非鬻者　佛子拂拭文章尘定林慧地作禅人　少小时夣尼父区区沈尚书何须邀一顾
　　少年行
　　瑚寳玦锦毺十五男儿美丈夫宣武门前调鹞子西勾桥外走韩庐
　　悲霛武咏史
　　大横空羽书走斜谷之左褒谷右笳鼓无声燐火青黒云压城白日痩马棰一挥雪纷纷鹅鸭池上垂功勲蔡州未防元衡死空闻三十六将军
　　秋原落日霛武魂狐鼠昼啼鬼夜奔太白窟寒饮战马袁盎身没安陵门十郡义军势破竹卧内兵符何太速细栁风动铃旗明行笳一声徧山谷
　　大雨行咏古
　　闰五月雨霹雳飞将军战防蛮王归于阗之玉大宛马十路降旗城皆下班师吹青海东饮至解甲清昼同逆浪风翎雕鹗白歇鞍汗血骅骝红天狗堕地新鬼哭送喜辕门树大纛是时四郊尽用兵无如此战兵神速将军意气不可当天书册功神扬扬荆防都防好结束弯弓射虎南山旁呜呼弯弓射虎南山旁安得手挽天河洗兵马万灵雷雨连扶桑
　　送马吟咏古
　　桑乾道滹沱野羽箭材官南送马　太仆火印何权奇瘴乡不产龙媒姿　一行五百匹日驰百里农夫剉草妇子汲水　健儿来何方官帖十行鞭棰在手防髯怒张　刍豆供给苦不足猎犬鞲鹰饱余肉送马者去吏索钱农夫鬻牛妇子哭
　　缲车辞
　　朝饲暮饲桑树叶大眠三初长如蚁今成蠒乙乙上簇黄白满缲车咿轧风中转女十五当户织桃夭期闻消息帘幙半垂燕双飞打叠新缣作嫁衣
　　乌衣辞
　　红襟燕子来海隅不羡王谢依枌榆梁间旧垒营巢居双尾掠水连花须雌防匝月生四雏长齐毛羽乌衣殊学避戊巳燕不愚衔泥偏沾案上书败我狐骀曰朱儒
　　牛宫辞
　　日将夕牛来归水莎饭牛牛不饥黄昏牛卧蝙蝠飞雨湿牛栏生防衣新筑牛宫添两扉丈十加五土墙围老牸秃速小犊肥浮鼻过溪鸦鸣栁挂书牛一癯叟
　　麦辞
　　大麦黄小麦黄罢亚麦穂牛尾长连朝刈麦麦上较量一麦三秋彊天无雨麦入仓留燕麦充余粮饷麦刲一羊
　　菽乳辞
　　菽乳白河之湄菽乳熟然豆萁肉食者鄙聊复尔尔老饕云何佳哉盐豉饱糠籺畧相当万钱厨嘲何郎谁道黎祁美不及大官羊
　　饼师辞
　　一日三牢丸饼师住东隣老何戡歌声频摩诘诗息夫人左氏公羊饼肆尘
　　炙輠辞
　　智不若樗里子才不如淳于髠炙輠干我何云
　　欵乃辞
　　欵乃情渔父行渔父有器罛非一名苍茫烟水间为此欵乃声我歌来罗歌何己蛙黾之鸣塞两耳试聴云山韶濩音欵欵雨櫂篷窗底
　　淘井辞
　　汲少井水清汲多井水浑我欲汲之愁空眢井师立脱犊鼻裈鉄锸竹戽手自扪朝煮豆粥夕灌园老农汲长耻绠短荷簑独立井栏晩斜阳在树一鸿远
　　种辞
　　种麦麦两岐种五色大斑小青莫轻掷不比苦李不可食一摘使稀摘抱蔓归露翻雨打风凄凄百觚十榼长在手空羡萍实大如斗东陵之美无俦邵平元来是故侯
　　赛神辞
　　鳯尾槽细腰鼓大巫謌小巫舞妇子跽致祝厘词丰稔胜似上年时一生彘肩酒百壶污邪瓯窭连篝车吁嗟郑侠忽上流民图十家九家泽中鱼
　　笼蜂辞
　　屋后白榆风雨响野鹳瓦雀纷来往蜜蜂无数匝枝柯儿童贪蜂张网罗黄篾织笼红羃举鳬葵遍地花如许尔蜂尔蜂酿蜜好嗟乎蜜成蜂己老
　　采砂謡
　　大如斗赤如日官府学神仙取砂何太急　囊有砂釜无粟奈何地不爱宝产此荼毒　砂尽山空而今乌有皂衣夜捉人如牵鸡狗　匍匐讼堂堂上大呼弗己误我学仙不长生尔当鞭笞至死
　　淘金謡
　　淘金户戸户无宁居背上都卢西走巴渝　巴渝田可耕依山葢屋孲两儿女秃速一黄犊　苛政十倍横索官钱先卖黄犊后鬻儿女不如巫州归去涕泪涟涟踉跄入籍淘金犹故楚山高兮沅江深猺村无路
　　槐花驿火灾謡
　　半夜枭鸣一朝鬼哭神鸦衔火来不知止于谁屋　九巷十陌杳无一存遑问焦头烂额何如曲突徙薪　吹箫打鼓杀鸡屠羊不祀祝融古庙但祀凌霄女郎　父老前致词槐花日暮生聚方几时咸阳付一炬天意茫茫那知其故【俗祀凌霄神女一不防则立遣火鸦衔火丸置茅屋之上两翮扇风发火故多火灾】
　　防溪水灾謡
　　一横木两白鹤黄平水怪十丈强风骇浪作　伐茅编屋斤竹架楼妇子睡未醒载沉载浮　东家无归魂西家一丁存昨日派夫催租官牒勾去老蛟不得吞　妇子诉耶河伯怒耶　使君来斗米千钱呼吁不足何能斤竹架重楼暂尔伐茅编矮屋【前三句志怪】
　　相见坡蛮謡四首
　　上山牢西复东下山花开一箐红半滑半干石当路乍晴乍雨笠摇风
　　干□纒腰布裹头猨啼鹧呌四山秋下来千尺商讹【放牛也】道固麦【啖飰】呵交【饮酒】好自由
　　奈此翻浆白汗何赶场大弄【日午】不停梭歹鸡【坐也】后岭望前岭雅务【不好难行】小坡愁大坡
　　胥下芦鸣月下跳摇铃一队女妖娆阿防【父】阿孛【母】门前立果瓮【行役】人来路不遥
　　赭克儿謌
　　赤罽纒头赭克儿睅目皤腹花覆眉呼之来前双泪垂彘肩斗酒安足辞封豕长蛇噬人者飞土逐宍今在埜袖藏匕首口不言漆身为吞炭哑
　　大声如雷堕天狗匿草泽中那敢后南山有鸟北山罗六尺呱呱负之走璧谷云弄江水濵盲风怪雨泣臣我事诚难子事易公孙杵臼更何人
　　咏古五首效李西厓体
　　女兄嬃涕泪垂曰弟曰弟无太痴好修姱节空尔为佞臣百椒兰小人一张仪入宫遭妬蛾眉悲寕甘武愚勿学史鱼直事已如此将安之江上有宅可安栖园中有葵可乐饥侘傺郁邑弟来思盲风怪雨呌姊归女兄嬃涕泪垂
　　霍霍鼓刀轵井里一上韩庭韩傀死市人不识烈士谁自屠出肠无面皮何来一巾帼长帬双髩緑大呼天者三绕市吞声哭丈夫重意气性命鸿毛轻妾在何足惜忍使吾弟没令名死政旁女兄嫈
　　读书声在隣舍阿弟来立篱下尔其聴之暗诵者问事不休贾长头淹贯六经恣防摉倜傥大节无匹俦为通儒称经师女兄教五嵗时
　　进姊粥燎弟须少小同乳今俱老堂上对泣声乌乌弟曰姊疾何时瘳姊曰弟须良可惜崦嵫短景时巳失虽欲长进此粥无多日吁嗟乎勣有女兄兄事之何人曽读鹡鸰诗
　　旌旗云拥金川门江沉铁锁白日昏帷幄竒谋冠佐命桑门上首何须论出家鲜有终薙髪仍披缁一朝归里闬女兄羞见之弟再拜汗浃背王賔来遭诟谇配享祖庙事有无报功渎礼胡为乎未知佛国优昙鉢何似天家金唾盂噫嘻姚家女兄真丈夫
　　留春曲
　　老栁无力绵飞下莺坐緑阴如僦舍百劳饶舌春相嘲何人可驻流年者桃脂杏粉余残妆蝶翅蜂须谁主张箕毕不灵少风雨甲子再周花命长
　　宫词十二首
　　海曲巫山梦未醒花飞蝶舞敞云屏依稀浓緑蕉林下犹是当时扇子亭
　　不须红艶羡竒葩鳯尾香罗寳髻斜最是淡妆多冶态宫人学插素馨花
　　倾城顔色产波斯大体双陈秘戏时贾女应闻成一笑世间还有媚猪儿
　　曼声一曲恨来迟【曲名】夜请君王起舞时手劈花牋红烛下雪酣春宴谱新词
　　檀槽金屑枉嗟吁斗帐浓香梦欲无天寳霓裳音调絶才人更进一流珠
　　衩袜金鞵句巳传红罗羃下玳牙悬主香宫女焚香夜三小神山鳯口烟
　　窅娘秋水两宫娃细带风摇缨络斜昨夜歌痕新月上波素韈蹋莲花
　　月华如水锦江春宫体初裁乐府新本是碧鸡坊下女同时重见李夫人
　　丈人观里剧留连山半云霞作画仙杜宇乱啼丝管沸唐师一队入秦川
　　摩诃池上晩风吹雪扇香空自持蜨病花残千载恨青城妃子是男儿
　　泪损花钿落照时白杨风起不胜悲生神九巻香魂散何处曾来李錬师
　　金鳯陪游复道中九龙帐底醉春风莲花山下鸳鸯树不分胭脂湿墓红
　　题洪泽湖图效李贺体
　　吁嚱四海复四海九州又九州胎簪一拳石鸿陂一浮沤胡为乎狂蹋三楚驱使百灵滙此洪泽之怒流双悬于上日月死鼔鬛于下鼋鼍游水府狰狞产水怪自言貌丑逢人羞秦皇不敢图温峤不敢照图之照之不死不休假面妖狸立波上盱睢五酉若有求巫支一鏁千年万年淮井底夀阳可灌上格下格潼沱沟谁其云者两黄鹄芋羮豆饭謡且讴铻锄鬲釜铁可用防来筑室无良谋当今神禹在位橇并驾大复桐柏之神搢笏伏地臣职修吁嚱苍水使者心犹
　　放歌效铁厓体【癸未生日】
　　吁嚱己矣人生不必万户侯又焉用识韩荆州手种山防八百夲成都之桑那足数栗里之菊诚堪羞盘皇破殻八十一纪水清浅两丸跳掷簸弄春复秋罡风送我落天外琼田三万六千顷君房曼倩羣来游呉刚厠名作小户女娲驱使为舆驺琵琶乱拨双成戏沧屿支拄昆仑愁骑茅龙佩吴钩肩拍洪厓褏揖浮丘星精织女天上牵牛把任公之钓竿披五月之羊裘效孟郊之寒虫啼号聒两耳笑屈原之餟糟啜醨茗艼休暮唶朝唉太多事宿酲旧防从今瘳同峪作歌杜亦苦雌霓有赋沈何求徐于欠伸梦忽醒綘人甲子真蜉蝣问天搔首掘地埋忧青驴箱贮肥豕瓶收金粟小于粒莲叶大如舟我将蹋崆峒学长生呼鸱狎阳侯轩辕之子弥明癫且老与尔试防榑桑红日海西流不则吹笙跨鹤缑山头
　　呼天行
　　龟兆坼蟹螺髙悬崖百尺屋宇牢八口安堵无飘飖其雨淫淫河水防滔田庐汨没将焉逃儵儵者鱼乌鹊巢哭声一路干云霄　母未饭儿索乳黄口呱呱不如掷之东流适彼乐土　雏逝川媪投渊贾船坎坎鸣鼍鼓白榆白榆呼苍天
　　太仓行
　　太仓饱防无一存一旦图绘安上门斞糠覈愁空眢樗里子少年场官为二千石不如陛楯郎　剜甲肉
　　医乙疮张旗吹螺官道旁刲羊无益徒堪伤　吁嗟乎往歌来哭夕阳野云两何为者














　　古欢堂集巻一
　　钦定四库全书
　　古欢堂集巻二　　　　　户部侍郎田雯撰五言古诗
　　杂诗
　　锄地种葵菽汲水灌朝夕娟娟药栏侧杂花更乱植春风坼甲黄夜雨滋叶碧呼僮逐鸟雀啄食恐狼籍以此惬素心何能不爱惜
　　一燕语檐前一燕立屋梁主人本旧识相狎两相忘春泥落巾帻野花沾衣裳几年海上来恋此读书堂予懐亦澹寂爱尔能飞翔
　　南邻有髙榆榆钱落我屋春鸠相向鸣睍睆噪朝旭吾庐可髙枕鸟啼睡不足绮罗逰广陌佳人倚修竹俸薄无余资新丰酒莫熟
　　出郭十余里荒荒原与隰清波漾逺陂野花夹岸侧忽遇纨袴儿骑马好顔色管醉芳草鹰鹯弄轻翼道旁负薪者见之生叹息
　　穷巷寡车辙抱琴倚独树唯有城西山开轩宛相遇云气生遥岗螺髻纷无数春泉鸣大壑长松羃岐路烟寺钟磬寂蔓草夕阳暮何时踪谢客理防前峯去
　　春草覆荒丘传是昭王台昭王不可见黄金安在哉蟇泉没长坂骏骨生青苔道傍谁家子扬鞭出尘埃感时弄刀环顾盼无嫌猜悠悠郭隗后何人解怜才
　　荆卿伊何为乃与屠沽友击筑旁无人悲歌燕市酒送客之秦庭俄顷环柱走误掷督亢图可惜将军首萧萧易水流朔风鸣枯栁
　　长虹驾西郊野雉飞南陌一片桑干月曽照张华宅流水齧崩崖白榆接荒碛美人为黄土流连风雨夕鼪鼯上几案书帙任盘旋饮河才满腹得意恣黠儇感此弄瑶瑟清风吹素弦谿流春水去云向遥岑还愿言守雌伏风雨托数椽
　　北平昔战地荒草骆驼羣射石没深羽封侯乃无闻功成叹数竒空忆旧将军雁下丁零塞天空碣石云古人不可作樵牧唱斜曛
　　暮出东郭门朝逰太乙祠五陵多豪族客子自忘饥东月生首阳泠泠入罗帏揖彼竹君长歌将安归牛羊下夕岭风花防戍旗我欲隐兹山薇蕨恐己稀
　　驱车好风日路遇王方平骖龙回云葢晞髪弄瑶笙慰我藜藿饥授我以青精忽紫烟去逍遥上玊清楼角散霞绮天风闻鹤鸣还顾乌皮几我欲学长生
　　燕市有美女容色闲且都十五髪覆额卖酒正当垆钗上饰金雀环下缀秦珠结褵嫁王昌翩翩赘壻殊东邻女及笄明月照罗襦四月莺花老感此长欷人生乏良媒何如弃路衢
　　题崔白枯荷落雁图
　　湖渚气森爽清霜萎草木菡萏晨风半倒陂塘曲天光忽破碎缭绕惊逺目丛树寒日薄郁郁山之麓野老行空泽叶干踏平陆一雁下溆野廓水痕蹙四顾失其羣长鸣媚幽独健翮鏖凉飔稻梁耻家鹜寜投别浦栖勿为弋者逐素壁躭竒赏涴尘驻车毂问谁绘此景畵理清且淑风歌招隠秋声巻茅屋
　　书石田诗集后
　　石翁不羁人腾踔诧豪唱阖闾佳山水懐抱足幽旷修竹樷一轩湖光枕清漾陶谢快同游述作劳意匠海内走盛名脱畧睨卿相翛然八十年布衣得无恙追昔仁宣间词场声价壮乃知出与处遭时为有当瓟葊平生交拟之陆鲁望
　　雨过闲坐咏懐
　　萧晨不出户取次绕廊行静意忘巾栉防风动帘楹偠绍砌上花睇笑吐繁英采采畏花疎以我濩落情邻树敷浓阴炊烟防复生键闗若深山兼隠更何营
　　夏云低不定晴雨争一逐景成欣赏披襟忘陋意恬抚素弦松风决檐溜槃礴花药深窈窕峯峦秀缅昔在丘园禾秫理耕耨登柈李熟漉酒新篘就安得谢尘婴归守环堵旧残暑生防凉寤叹坐清昼
　　春郊寻花
　　岸欹树半拔落花防清渚停车垂杨阴屐齿饶有取风细林香定雨歇峯翠吐交交春鸟鸣数声出丛莽素襟自澄鲜委懐念俦侣
　　春暖杏花繁数株村篱外展席移半晷悠闲撰良防篠石杂流水诘曲相映带野云垂人顶柔风束林籁垂罾渔境寛坐枝莺意快忽忽花欲谢狡狯春无赖过隄叩禅关路纡一溪界
　　城西溪上
　　翠防峯未逺蔽亏怅林木况复空蒙雨防烟防川谷撰杖沿回溪时时纵游目篱欹枣花繁鸠鸣桑椹熟残笱遗废堰杂蔓垂平屋前圃桔槔音惊起水立鹄埜老坐井栏牧童挽耕犊地僻风自闲无人驻车毂因之思濯缨髙歌沧浪曲
　　和刘木斋饮酒
　　雪涞未足尝易酒争置醵茫茫寡正味清浊理多误干辣不谐俗蜜甜防厥素究无荷锸埋但遭生瘿怒自有真一法酿之得深趣髯刘青州人从事逢其故爱饮半蕉叶妙理颇防悟十斛压官嚢三日糟牀注香活拨洼樽乳清泻瓦具稽腹如壶属车恶客赴自惭督邮鄙还诮晏婴御相期醉为乡麴生漫相妬
　　病愈早起成诗
　　雨过庭翠滋一鸟发清籁披衣趁朝曦晴光相暎带西轩青嶂叠纵目收罨霭绕廊取次行心神颇融快佳客时过从絺袍迎户外凭几理素琴焚香诵梵贝
　　由慈夀寺冐雨至摩诃庵僧房小憇
　　苔破痕浅细泉溅曲径向午雨未歇风浣竹树浄雷犇西岭坼烟湿东原瞑空界禅房深幽梵声相应玉女窥花笑苍虬覆瓶静沉防防未谙檐下一僧定渐使性情逸遂觉尘虑屏遥礼峯云天空自游泳防院广萝荫余霤偃松听停防未拟还泠然发清磬
　　除夕杂感
　　灯火照树杪鸡犬鸣檐间今夕亦何夕殷勤守嵗残中厨煮鱼蔬为我具盘餐穷年如茹荼草草聊追欢出户视明星垂垂北斗寒更鼓且勿挝哀丝不须弹庶几尽杯酒展坐夜漫漫
　　厠名丞相掾妄觊丞相怜桃梗与风萍阅歴遭弃捐官府受鞭棰奴有俸钱安置未妥帖忽忽逾六年妻孥不解事致词频来前俳优乃大隠执防是昔贤謌声出金石呜呜何谓焉市骏凡人目失路嗟迍邅况沦军廏中何日牧春田羌笛与秦筝淫声沸耳边纵有太古琴谁为抚清弦
　　癸丑
　　嘉靖三十载曰维癸丑嵗辟门防贤良垂衣崇文治余之髙王父初赐进士第朝廷重制科当途无拘忌厥官领度支分曹佐防计是时太平乆边陲晏无事泉刀充天庾来牟贻民利出入含香署歴絶流清风吹衣袖脱畧睨权势伯仲伊吕间事业随所致一百二十年遗泽引家世往昔受庭训一一今犹记忝窃郎官末滇司又其地宛如睹弓剑登堂拜祭噐中有两轩楹槐棔积雨气西山収眼底羃防生苍翠残碑岿然存剥蚀无姓字先后簿领同所悲时防异频年忧水旱草野多凋敝州县吏如虎丝谷从何出锱铢贡城阙鞭挞迸涕泪谁为监门者绘图一破例况今又用兵蜀楚警烽燧幕府集材官四郊按戎辔萧曹在行间转饷无告匮钱刀亦琐细民命实所寄韅靷分臂指鼓车驾骐骥譬如操短檝沧海安能济昔人才不薄乘时视遭际同侪夸觜距泥首惭禄位眷言思旧徳嗟哉难为继
　　四月同晴峯方山游西山晩宿黄中丞山荘
　　纳纳西郭路羃羃西岭烟众峯不可数髙下来我前主人能爱客十日山中眠暮宿桑干村晓蹑翠微巅幽意兹能惬淹留未拟还
　　杖防歴山椒云迎嘉木稠马行欹路缓雨过如凉秋林端出午钟鸟道招提幽石磴廻松杪修竹覆泉流我爱退谷深真隠复何求安得结茅字散髪坐林丘
　　山行十余里山势抱平冈寺路多诘屈溪树总苍茫累累何王陵石马己全荒踟蹰百感集哀湍激清商摘花插防侧勿使心神伤
　　来青开重轩闲云多横陈夕光生返照一抹入城闉野风防旍旗牛羊下荒墩林缺月光吐欲归复逡巡遥识新丰树还想武陵津何时续胜游山髙水粼粼
　　夏日雨夕同纪职方孟起饮张农部晴峯园亭
　　青嶂罗鲜云游氛冐夕雾苔长屐齿滑冲泥托幽趣髙馆何萧疎篠石纷无数佳人渚屿间琴樽倚嘉树所得良自然豁达少瞻顾脱我乌巾小酌花深处移席趁晩凉听笛纵逸歩山风自西来吹下藤萝雨堦沬漾清渠茗香饮花露须防晦色开海月渐遥吐安弦操猗兰流连届薄暮
　　再示孟起
　　停杯歌慷慨君自章江归袖携彭蠡云迎风弄清晖结梦落天末鼓鼙声犹悲长日烽烟髙空山薇蕨肥丈夫贵乗时安用雌伏为昔入铜马门交交黄鸟飞今饮新丰酒花露上人衣载吟无渡河迢迢素心违
　　乳燕和曹升六
　　僻巷栖数椽花砌树深栅双燕尔何来同作僦舍客檐静蛛网悬巢定香泥积其雌掠水回风软红襟湿其雄飞且鸣呢喃石栏侧环顾若有属卜筑意良适错比玳瑁梁岂论王谢宅匝月得四雏黄口待哺食草蒨蠃虫肥野旷风雨逼差池羽毛丰衔花落中帻主人方病肺键户苦岑寂盆榴缀小红沼荷浮圆碧乌衣相流连对之慰晨夕矫翼海壖濶回首榆枋隔社后还相期旧垒长防惜
　　送徐方虎编修归湖州
　　田巴兀老苍觜距敛雄骜闭门类缩猬检身日凋耗往昔学著书志欲窥窔奥所愧受才薄防搜寡登造小草涴京尘面顔耻嘲嗷譬彼骨骼马识路难腾蹈寕甘平子愁敢效漆园傲太史枉我庐展坐相慰劳伪体为别裁鼓吹惬防好胡不辨薫莸无复问枘凿当今求侍从纷纭难具道东马严枚辈述作伤剽盗先生本词杰大雅镇浮躁芬馥生兰苕摭拾及荇芼知音良足希追欢释悔懊苹末秋雨夕悠悠理归棹磊嵬道场山千峯远相导下若新篘熟蜡屐何时到置酒临河梁凉风吹乌帽
　　纵鹘诗和黄方振
　　苍鹘飒爽姿拘挛来蓟北长丝絷老拳土花垂斑脊黄子颇放达见之三叹息何如任飞掣纵此凌霄翮中庭乍脱鞲回顾輙惊魄树动檐禽喧山叠晴岚夕塞云忽四垂茫茫天风黒侧脑溟渤寛万里同一色余闻纵鹘喜岂慕防鸿弋杀机不可伏嗟哉攫肉食
　　闻谢方山自江右归却寄
　　昼长雨初歇晴树如膏沐晞髪坐亭午好鸟啼修竹吟望追畴昔懐人怅幽独章贡水使君纵游目彭蠡野花红康郎春草緑戍垒接江尾烽烟彻山腹知君减骑从疮痍采谣俗暇日更流连题名徧岩谷
　　再与方山
　　少小同里闬老苍客京雒邸舍时过从雕搜穷缭郭委懐在山水眼底收庐霍不敢薄今人大雅岂复作所恨知巳希读书厌糟粕人日梅花开拥炉少束缚酌酒运风斤我鼻无墁垩脱防恣狂呼一饮尽十爵四野奔尘沙长风卷雕鹗忽忽行旌发寳马黄金络匡庐百丈峯奚嚢定不薄亲串今携手临河登髙阁雨湿鹿闗秃栁苍皮箨厌次寻荒祠独吊东方朔浊流夸觜距斯人诚落落上己罢文酒午日无花药早来续胜游骑驴上山脚
　　初至水关有作
　　贱子苦行役数载如飘蓬念旧増感慨驱驰事不同税驾水之濵碧沼凌春风盘涡浮一鸟飞飞西复东竹树夹岸侧素心将安从是时正多垒徒御忧忡忡束带畏简书谋臧慎所终
　　临风一髙唱流云驻山巅尘飞野日黄树宻村鸟还农家趣东作将耕原上田大布短辕车畚锸置其间檿丝轧轧鸣社鼓声相连感此甘所役节物阅推迁展坐河梁侧斜日明远川
　　村西防杏花晩至广恩寺
　　出郭五里余芳甸恣防衍不知春浅深翛然马蹄远翠防有数峯峯态何婉娈安得同众鸟矫翼凌絶巘名圃花百株繁英纷难辨席地自怡悦蹴茵飞觞转水凉酒力防风定树香善登台纵遐瞩烟霞续复防日蒸山气流沙平碛草短尘居苦物役良防歘忘返舒啸学古狂吾徒似嵇阮
　　出郭沿河堤至仁夀宫登髙阁囘坐道院同蒋郎中茶话
　　曝雪生虚白野风疏骀荡欹堰窱入犇崖诘曲上马路散幽吟遥情寄髙爽仙院翠霭分松籁流清响其阴有断碣摩挲结遐想霄鹤飞复回紫芝摘还长危阁探灵閟理防谢尘坱羽衣凌虗空泠泠自来往东临渤澥寛西瞩峯峦朗萝室暂憩瞑裴囘揖石丈邈焉寡吾俦逍遥恣欣赏
　　景陵
　　溪穷山脚转巇停车辙石罅闻鸡犬村烟出丛樾寝殿何苍凉頽垣遗岌嶪玉盌风雨迷翁仲苔藓汲榛芜狐昼啼秃松花夜发夺门奚营营功罪同沦灭岿然忠肃祠俎豆未消歇嗟哉土木变兴废两奇絶叹息此荒陵疎林吐纎月
　　晩投卧佛寺宿
　　峯衔新月黄云拥山容变深谷一钟响蔽亏烟树断樵人语前浦古寺挿幽涧偪塞防马蹄嘹呖聼鸟啭翠滴衣衫重松黒鼪鼯窜疎灯出深竹依防露绀殿井栏摘茙葵僧厨供茗馔偶来访支遁吟栖有余恋夜半大壑鸣风雨四山乱
　　由山后佛庵歩至退谷寻水尽头
　　晨起忘盥栉埋防山腰路雨疎衣未湿云薄峯还露活活神泉涌嬝嬝春华吐忽闻山鸟鸣磔格穿丛树安得共飞翔释此防鸿慕岩下亭榭幽坐酌花深处涧口逢渔人欲泛桃源去
　　大通桥行【并序】
　　桥之役以歳程春冬率无事惟夏秋疲于衡量转输日数万斛犹恐负殿役而劳宜也顾念车户隂雨辇载减其额廪困矣而南北军吏将漕数千里分风擘流艰且倍之因恻然心伤作大通桥行役竣镌诸石用告来者云
　　丙辰孟陬吉
　　天子坐明堂命雯虮虱臣曰督桥梁嵗需百余万转输漕白粮初出城东门河水流汤汤公廨四五间槐栁鬱相望簿书次第陈掾胥竞趋跄移檄向水衡筑濬通舟航跳波转雅尾陻塞预隄防土輭涂泥坼畚锸千夫强粟米卬山东粳稲来江乡版船束闸口屹立如堵墙官囊押硃字符牒逓飞扬忽念东南民何以劝输将追呼在有司鞭扑泣路旁嘉禾生陇亩防防连界畺田妇无完裙农夫余鹑裳辛苦乌敢辞耕馌习为常前年遭水旱井里多流亡但免官府怒那复思葢藏兑粮上舳舻风雨欺颿樯舶赶有健卒供给襍篚筐黄河水崩奔千里按混茫一船溺汹涛如马脱辔缰一船雀防窃剜肉谁医疮交卸填天庾无乃太张皇桥口地盈尺摩戛人畜忙轧轧车万两排米千万行夏秋十日雨泥没髂肮争门石阈塌折轴辕牛僵上官传急符稽逋干王章有吏苛如虎怒臂抵螳螂嗟哉鱼中钩吞噬安可量车夫无符籍濳逃避祸殃招集尚不忍况乃施桁杨谁司转运者出言摧肝肠撑突百丈松聴事临城隍池沼唼游鱼草树铺髙冈轮蹄日倥偬风花空回翔戎马未销歇郡国需糗粻司农屡仰屋防计薄孔桑缗钱算间口盐铁敺估商矧此惟正供制作本精详征钱代征粟訏谟罔不臧丰年米价贱入市如粃糠卖牛还鬻女羵首叹牂羊筹画定新例琴瑟劳更张小臣同箕斗不可挹酒浆泥涂惧颠踬譬彼无相盲庶几采风者闻之心悲伤寒宵为此辞冬日朝在房【结用昌黎语】
　　田君纶霞分司大通桥事既竣赋诗一篇刻石官廨予读之悱恻深至有大东之思焉昔少陵览元道州舂陵行示官吏作谓得结辈十数公落落然参错天下为万物吐气予于纶霞亦云若其诗格在元杜伯仲之间视白太傅秦中吟不翅过之世自有知者予故不具论云王士祯
　　北山黄门招至中顶观莲分夕字
　　雨晴野色佳纎埃浄葛绤阡眠郊树浓合防野烟碧日午荷气蒸花房皆半坼移觞临上风清馥袭巾帻细细菰蒲青漠漠水禽白沿谿眺平楚髙栁插岸栅古寺面方塘空廊虫防迹僧出寻菌还长镵安废壁名园五里遥马蹄不能惜莎隄跨畧彴蜿蜿一百尺石栏林影黒水阁凉阴夕城雀忽乱鸣晩堞森旗防迟回理归防山村日脚赤
　　白沟河沽酒作
　　寒山痩欲防细云胶不动野濶天四垂峯转以目送林疎一村出壊垣怪鸟哢苇刈泥巳坼霰疾溪半冻向夕扑衣裳戎戎雪花重彳亍秃尾驴指直强羇鞚酒帘署大布醅熟鸣春瓮沽饮只三合聊用輭脚痛
　　晩行至雄县
　　大雄屹山脊夕阳穿其脇归云冻似束我行与之接蠧栁撑空腔涸溪黏败叶枳篱络丹实簦夫披白十里瓦桥关人烟快稠叠栖埘鸡腷膊思秣马蹀躞投憇向灯火取给颇幽惬佐飰煨芋魁暖汤拾豆荚朔风卷重茅小屋如行艓
　　赵北口
　　淀尾水四围树塞赵北口昼晦寒鸱鸣湫干扑朔走烟花忽破碎畧彴跨防阜哀湍自崩奔北注迎马首突兀两峯交中凹如杵臼太白枕其巅滹沱纒其右朔碛叶蚤脱樷樾复何有燕南风日柔浓緑摇髙栁凉燠判百里菀枯感林薮
　　同郭广文登千佛山
　　出郭二里余雨晴叠嶂晓杖防只缓行不知入林杪窱松磴细披翦石栈杳振衣最髙峯送目皆可了人家万栁阴湖面一镜小鹊华争峭防众峯凌天表佛阁嵌虗岩藓径穿樷篠谷口浄无云偃仰防飞鸟
　　亭缚山腹中有一指泉沦漪下奔崖逺注如长川斜日风萧瑟返景何澄鲜松篁响回谿泠泠拊清弦泺源尽洑流兹水乃岩巅老衲揖客入松防浮厨烟檐花袭巾帻幽禽鸣我前
　　华不注
　　水滙如凹臼兹山乃牚拄一峯矗太清不与众峯侣离离螺髻垂翠緑浄可数雨栉石髪细云裂松髯补天风吹我来理防歴半坞防盘径幽窈窕竒花吐企脚筋力防兀坐思翮举上界传梵钟采药探瑶圃骑鹤伊何人防然闻笑语
　　昔闻谪仙人曾此一振衣千仭青芙蓉萧飒扬清辉赤脚不可寻烟雨何霏防御风凌絶顶猨鹤时相依上接天汉津片石见支机瑶台终杳防日斜照灵旗安得携长镵去劚黄独肥散髪俯泺川悠悠素心违
　　翠微寺
　　诘曲歴石齿沿溪树溟蒙招提门何向陂陀无人踪峭崕立万仭惆怅林路穷岂知披榛莽纡回流水通一僧出汲水竹戽行相从长绠下深涧剨豁惊潭龙淅淅石湫雨泠泠葛花风前循畧彴去木杪闻清钟
　　山脚晩行
　　水树色相映浄緑生衣裳日薄无倒景石髪有冷光前入翠防寺今过黄花场【村名】贪行夕忘返纎月吐东冈古髯乔松下礨礨如北邙林昏呌寒鸱风飕响枯桑俛仰今昔人千载心房皇
　　黄花场
　　风吹橡树寒日抱柘潭静出寻麋鹿迹窈窕无人境不过黄花场那知山寺径
　　喜舍弟入翰林
　　此事亦平常讵意我无分缅昔甲辰春妄儗云霄近大缪竟不然才薄天所靳降心作选人待绾百里印俄焉丁未夏失路谁复问改署舍人衔身以异途进例充书记佣可怜食余馂操笔随掾吏贱弃犹土粪尺懦寡寸勇三鼓终莫振阅歴六七载中逢月四闰一二同年友东观标才俊自夸文章伯气麤言语紊遭诟詈泪下輙暗抆乃知翰林贵如墙髙尺仭君今为此官胜于理大郡与君本一身胸臆释懑愤努力崇令徳读书事尧舜
　　述懐上朱大司空
　　协洽散淑景炎风歊午夏蹑屩埽门庭蹇嵼防短驾自顾蚁垤防渠敢陵崇榭手板方倒持絺衣不掩髂滂葩无本禅街尘可跨袖诗谒张韩睢盱屏猜讶夫子国元老稷美流亚摐摐响毊斖斖吹兰麝怜予事椠铅志欲窥鲍谢挂壁白木镵纬萧青镫夜穷年苦斵轮糟粕何由化一作执防郎乆荒樊迟稼汲古无修绠韫椟岂善价堛塞鬓毛苍强弩鲁缟射
　　催捉公府辟光刃疑照硎词场百斛鼎力扛本无能大海防鲸牙刺手心不寜毷氉固其宜濩落逐流萍譬彼撞钟簴胡为操寸莛髻插牵牛花红颊长眉青待嫁乏良媒何人惜娉婷
　　虞衡叅防秩何异鱼中钩怐愗署纸尾俛仰同赘疣羁雌儒冠误始悔谈孔周酸寒守株橜道涂良阻修官廨踯躅花拳跔不自由向人寂寞开风雨长淹留燕角杂郑刀妢笴与卢矛终嵗所颁赉职司日雕搜谁谓事琐细鲜不关訏猷金钱重撙节纎毫虑愆尤纷挐簿领间只作绕指柔
　　珊瑚百尺长清光照池阁履声云霄回防寝管弦作自昔聆謦欬鞫輘拥鼓铎道体关飞动长风荡寥廓乍闻嚄唶军趢趗难企脚夫子爱古人今人亦不薄往往阅羣材百鸷荐一鹗儒生顔怩忸老夫懐抱恶可堪乆缩猬尚比求伸蠖受恩自隗始顾羣空骝骆希酬国士知万古思开拓










　　古欢堂集巻二
　　钦定四库全书
　　古欢堂集巻三　　　　　户部侍郎田雯撰五言古诗
　　咏史
　　木罂方渡军辨士奉燕书井陉防赵帜下城五十余可惜成安君不用李左车白马蜚间壁垒争驰驱引兵东击齐肯譲一腐儒郦生固遭烹未央复何如
　　张仓定章程叔孙起绵蕞封爵盟誓词丹书藏石室诸王呉芮存列侯恩泽竭开国六七年功臣逓灭絶谁谓三尺剑规模本宏达
　　四皓羽翼成如意乃鸩毒诸吕南北军几使汉祚覆快哉朱虗侯非种锄产禄代王西譲三宋昌参乗毂胡为太尉勃请间行趢趗未知安刘功前后究奚属
　　春秋讥世卿封侯何太频魏相屡上疏用意良苦辛徐福受恩泽上客复何论原来光妻显不欲全功臣班彪真通儒两劝归汉纪儿固与女昭千秋称良史賔客典文章乃为窦宪死火徳赤伏符名防四七起国师诚自误亦是刘向子
　　闗西杨夫子大节实峥嵘如何触邓隲嗟哉夕阳亭缅彼哀帝时王嘉同此情
　　汪汪千顷波是为牛毉儿一时荀与陈奨借有美辞李固少好学负笈远从师坛席召樊英谤毁輙交施可否夷惠间君子之所宜峣皦易缺污盛名奚以为黄琼拜议郎何似东冈陂
　　盛名世所嫉曺节起衅端独有垫巾人不受异患干张俭为亡命投止生波澜何如自剪髪身居林虑山缅懐昔战国拥篲以盘桓卒成坑儒祸为之发长叹梁砀同佣屏迹申屠蟠
　　鬻官开西园入钱各有差崔烈本名士皇皇问其儿在昔孝文帝鼂错为此词充斥武功爵纷纷元狩时羊置平准入粟实京师
　　钟鼓鸣雒阳芒阪如鸿毛英雄据河朔旌旗风萧萧按剑乃何人侧目叱其曺天下多健者岂惟董公豪悬节上东门长揖横佩刀
　　汉中羽檄驰饮博且优游费袆真才杰况兼琬允流本根既寖衰未雨失绸缪蜀人苦用兵仇国伤谯周陆抗荆州牧江左才不羣其子善文辞乃有机与云嗟哉华亭鹤无殊上蔡门射蛟周鲂儿誓死真将军侍子在内地元海隽异姿隋陆无武功綘灌寡文辞西域树机能都防凉州师五部多豪杰洛阳一健儿卖李鑚其核持筹笑王戎奨防三语掾寥寥将无同狗尾貂可续钱神孔能通城门铜槖驼会见荆棘中王衍自清流狡黠营三窟石勒兵一至排墙空乞活江左耻偏安新亭长叹息银研柘枝弓记忆犹恍惚青衣行酒人传宣不曽识
　　咿喔鸡夜啼起舞声清越祖生先着鞭中流复击楫习勚运瓴甋此志弥激烈典午政寖衰诸贤肠内热此辈束髙阁庾翼称知人岩穴辞徴辟虗誉托隐沦咄咄书空日郁塞何由伸北伐罹墋黩苍生不可论可笑深源出神州终陆沉开闭达空函管葛固其伦
　　述懐呈王茂衍先生兼送之蜀
　　亭槐髙百尺立壁颇竒峭朝来雨一沐浄緑层轩照马融旧生徒函丈领谈笑追忆授经初登堂髪未燥读书嗜菖歜许身登廊庙别来二十载坎歴壮少病翼遭黏平生多错料
　　斵轮苦未歇昏灯半夜丙短绠彊汲古词塲悔驰骋茧身类眠蠺键户如眢井避人防面顔虑使怒生瘿座末水曹郎伥伥溷簿领鹤料何从丐龟饥輙自省官同易水寒萧萧夕舂景
　　红旗风飒飒鼍鼓声隆隆栈道跨秦关涪江盘川东白盐赤甲山防地摩苍穹官阁束峡口直与防门通雨后荼防花吟眺酌郫筒吏散帘栊静兵销烽燧空瀼西杜甫宅千载寻遗踪
　　青门月敦牂西眺香山岚鼠姑开巳徧婪尾正清酣两和移居诗澄澈如秋潭愁来百囘读倒蔗破霜柑玊沟千杨栁淙淙水拖蓝安得凌长风吹落天西南所愿担笈从剪拂停车骖
　　夏日杂诗
　　儒説凿户牖六籍罹多秦炙背倚糟粕哆口生轮囷奥窔阐洙泗髙论追前民班扬马郑徒文章诋疵醇借问灰烬余何从识劳薪空作井蛙喜大海无涯津
　　腹容数百人睨世尽防肝摩垒阵堂堂掉臂寻古驩混茫入纮罝猎道良独难三枭败摴局九虎守天闗寸勇未可贾尺儒巳蹒跚毕生才一炊凉燠嗟跳丸
　　钧乐黄钟鸣调非牛铎比杜韩盛元音天外鳯皇髓俎豆苏与黄剑南信嫮美江河万古流谤伤羣儿鄙我得爨材琴清弦弄不巳雅操弹履霜浄洗筝笛耳
　　键户寡车辙屋角鸣毕逋晨夕窘炊玊龟肠转呜呜搘颐懐曩哲跫然来座隅斑斑牙须雄文采如于莵寤寐情莫惬垢痒思爬梳面骨痩峥嵘览镜空嗟吁京朝富贵人肥白如瓠壶
　　有客臂鹰来大笑儒生腐坐牀索酒尝袒衣鸜鹆舞拍张前致词独行太踽踽其首如飞蓬墙下饭五羖人皆食荠甘胡为耽荼苦烦胸为浇泼唱予且和汝
　　我须但数茎防鬖苦不长安得磔猬毛凌风森开张白袷啸松下掀捋清且扬坐客似桓伊吹笛泪沾裳面色紫石棱牵黄臂老苍出闗冲风雪射虎南山阳
　　伊优乃何为肮脏亦未敢蜗牛庐一牖细若闚天管曲肘次山羞折腰元亮免无才见事迟逃名善用短学仙读道书説鬼供茗盌狂疾每复作安得遇和扁
　　夜梦同卜式慷慨去输边各以十万赀爵位相蝉连谏议大夫尊富民侯亦贤醒时輙自笑空槖无一钱鼂错首上书其説至今传汉代西园例徒为贫者怜
　　官船行
　　江云飞擘絮江水日舂簸曲阿瞰长流清驶不可唾峩艑横其中龙骧万斛大长年百丈牵篙师非一个睢盱前致词行轩使者座此船初有二帚拂不敢涴箫鼓狎中流欵乃逓相和夹岸唱黄头帆腹饱风过扬子江南北春水天上坐官粟支县仓工廪有郡课吁嗟全盛时泊赶力担荷军兴供戍卒用船似马防牒来取其一留一亦可贺所苦嵗月遥风雨篷牕破裁租充刍粮舟子悲寒饿监守弗郤去如彼蚁旋磨月明芦花白秋老枫叶堕长须赤脚者船头日僵卧使者闻其言欷歔情无奈于役今昔殊轩腾忽摧挫衔尾舴艋来鸣锣齐捩柁黒夜吕防城瑟缩吟楚些
　　由石抵黄湓二首
　　两山相争髙流霞落天外石髪緑一握涧草巻如虿风雨日披薄半腰分青霭小鸟翠色佳格磔出松籁肆阅延清野防颷吹衣带
　　绵蒙亘数里崿流分在掌津逮亦纡连烟寺遥相向参差橘柚垂深浅溪山上沙鸨背人飞竹鸡穿林响寄栖可凭襟遐思不周赏
　　食椰子
　　椰子大如斗形圆而色赤剖以切玉刀活活流沥液箟蠢自何来羣客恣防齰或云似蜜酣或云如乳白疑是楚萍实奚啻秦人炙珠厓蜑子村累累垂秋陌峒女纒衣上树争采摭醺人名椰酒其味敌醇醳我亦随客尝醉似饮一石大嚼过屠门垒块填臆膈姜桂违俗尚辛酸只自适那能徇众嗜供彼先饕嗌我作椰子诗才麤语狼籍有客怒生瘿眼白望天碧
　　双莲寺髙阁晩眺【试士】
　　千叠皖山岚四围皖江水白塔与红亭隠见烟树里大龙如笠圆小孤一拳耳稲雨石谼傍苹花枞川尾二乔宅但闻渔唱起
　　掲袂一长啸半空鸾鹤吟元气抱空防人代阅古今寒栁媚江浒枯荷翻水禽烟际黄篾舫岸上斜阳岑涪翁去千载松石无赏音
　　芙蓉花正开参差秋水边众卉叶半脱窈窕何澄鲜思招释寳志采采凌江烟曳杖狸子峯行歌自流连城乌尾讹归借僧房眠
　　阻风和汤西厓惠元龙聨句
　　朔风乌尾讹河冰合冷夜防渡鸭嘴胶强弩峩舸驾自卯牵百丈泊酉未一舍衔尾旗脚冻解事黄头卸檄卒打层冰一军俄嚄唶僵停鞭挝官缩空哑咤挽奡事亦僻牋天风不借舂撞老蛟窟泼剌僵鱼罅移簦小艓子篷牕短没胯于役雨雪候程才娉婷嫁【时试淮士囘】难辞防瘢求寕甘广颡嗄懦懐类茹荼呓语夸噉蔗恵汤称二妙敌寒倾杯斚石鼎避蝼鸣秦城直镒价连岸呌饥鸱隔船敲老瓦六花结裘茸柝声碎烟桦齐作洛生咏侧学鲁缟射束书少獭祭防人受防吓与君醉复饮十爵不一赦西南三五星垂垂柁楼泻捉鼻悔自昔故态狂复乍田巴兀老苍鼓勇一战罢曹郐浅陋尔敢争齐楚霸摩垒且防勲激昻臭腐化
　　原唱　朔风醸寒天觱栗吹半夜云压云意浓【元龙】冰澌浪头驾篙师如缩猬胶艇等缚舍【西厓】旗翻乌转堕弓拨帆倒卸力俛十歩前锤动百夫唶【元龙】凄入怨女吟气激猛士咤槖籥枋不司吹力谁借盘空怒号窍【西厓】入窦巧寻罅懵腾蚁在穴蹩躠虱行胯【元龙】金石日撞莛衣裳嵗赠嫁聊当慎眠食具物浪号嗄汤圆石铫珠香滴小槽蔗清宜爱烹噍寒欲近杯斚圆瓷玉同温【西厓】寸炭金抵价堆盘芼寒蔬锵器戛老瓦五白互争枭三条续燃桦【元龙】嬾嫚嵇康鍜荡佚李广射【西厓】羞为苍蝇鸣寕受腐防吓【元龙】舌本冷愈蚪诗械窘不赦要将肮脏意【西厓】浩与霜霰泻灯檠坐欲地更鼓打亦乍麾幢子前收【元龙】旗鼓我寻罢鲁卫既同政齐晋孰继霸一笑正甘寝蘧然荘蝶化【西厓】
　　赠呉园次五百字
　　纷吾紫薇省小鳯官不恶上下数百载大雅何寥廓西清署头衔郊庙盛制作先后岂乏人批敕佐黄阁信阳与震川文章走京雒更有呉国伦七字汰薾弱康熙丁未秋下诏变班格沈张乔曺汪众妙争栖托鬭班青绫被判花鳯尾诺或如阮元瑜或如东方朔或笔如丰杠或手如金错吾徒阵堂堂磨垒思开拓肩踵论前軰鸷鸟谁一鹗园次吴先生斯人才不薄文采老于莵呌啸风壑班班牙须雄岂同小猱玃通籍掌制诰謦欬响毊鑮词源宋延清诗篇谢康乐往昔嘉靖间分宜势熏灼容城产畸人上疏气盘礴
　　帝曰汝填词所重在謇谔赐以七寳牀张以青油幕琵琶细腰皷度曲杂拊搏念奴红袖舞葛强戎装着迁秩水部郎垂垂官梅落太守领大郡五马黄金络髙低道场峯阴晴霅溪郭墨妙集栁恽洼尊邀沈约苹洲防月毫秋水淬霜锷谁谓交趾苡偏汚芜城鹤鹿车一两归行李担空槖鲍姑绾鸦髻长须贳羊酪解组二十年著书康山脚买丝绣平原筑金瘗骝骆乐府谱宫商旗亭恣欢谑笥存乞米帖手丸却老药睨世尽腐鼠万古躭寂寞小子在江南寒热如病持版防觜距斵轮守糟粕先生跫然来方圆化枘凿舌本茗椀浇鼻垩郢斤削况今将休官狂态少束缚读公红豆词下酒尽十爵窈窕春蠺丝镗寒城柝囘颿向鬲津键户饱苋藿扬州方氏园三月水半涸垂杨数百株舴艋可停泊鼠姑花大放箖箊緑半箨桑落非斟曼歌发嘲噱日夕风雨来格磔喧林雀
　　方氏园亭杂诗
　　欹篱一水围垂杨四面种入门径欲迷转廊花始众或红如淡脂或緑如么鳯腷膊鸭浴乱清圆鸟声哢龟殻支牀脚泥封劈酒瓮杜陵据吾庐东野输半俸
　　大石坐千人小石络树根其余何磊磊髙下排幽轩上有木香棚无数蜂蜨喧不知何峯云来往自骞手覆鱼枕蕉静对已忘言
　　一花名山樊一草为书帯所耆在异种凡卉皆可汰隘地插籓篱垢面防芜秽尤自矜烂澷庸俗那可瘥芍药特地开香艶非常态风雨自防惜烟日不崩壊娱赏觉嫣然岂但迷下蔡
　　食书似蟫痴课睡思毁茗索索蕉叶雨治具但説饼晩红天色佳窥园黄鹂请不见辋川人独上斤竹岭
　　食笋
　　郊屋一瓦庐庐前庐后竹黄犊角初生迸墙屋大者如猫头采之似束玉堆盘妃子指饱噉将军腹江南富鲑莱庖厨戕水族车嗷杂蟹奴老饕苦不足吾爱緑箨龙产此春槲蔌持镵掘勿歇书纸课银鹿
　　谢友人餽茶饼
　　破睡思毁茶六安不伤脾霍山小岘舂谷雨吐枪旗妙絶官焙法落硙何葳防忽饷三百片岂殊头纲遗上有赤泥印以青箬皮火炉听煮汤一二铛足欹须防蟹眼沸姜盐非所宜土花鹧鸪班柴窰兼定瓷灌顶下跟肘两腋清风吹年来寡嗜好抱疴难撑支肠枯不须捜舌干秪自知感尔分数饼似遇和扁毉
　　栖霞山
　　摄山一名繖天阙相伯仲中峯不可辨元气迷洞防宻竹树交绵邈烟岚动沿径防欹石跨磵作飞鞚或俯如运甓或立如抱瓮或如猛兽奔或如行艓众槵实青豆垂风作红鹤哢雨疎如散花云奇如吐鳯岩腰白鹿泉活活清乳冻人代吊齐梁飞鸿以目送
　　上西河先生
　　黄河日夜流奔澜不可砥非善操舟人何以识端委大江南北间木饥兼水毁未遇和扁毉疮痍无自起五月卖新丝不闻饬簠簋譬彼折辕车泥涂岂合轨从来小者廉必自大法始忽有正人出澄源肃风纪烹阿封即墨行行避且止
　　夫子抱道徳大雅今始作歴官二十年襟期何落落西粤蜀闽地襆被担空槖氷操凛四知清风随一鹤帝曰大司马授之以节钺豫章兵燹余三吴膏髓竭非公力廓清何以安家室简书取次行驿路野花发当道问狐狸缩避气已夺入夏草木繁沿江风雨濶夫子稷契俦卓哉经济术
　　贱子一防儒平生嗜章句读书多騃昧蹇嵼守跬歩承乏衡文辞未敢防厥素视事只数月两载江干住迂拙不自谋频遭娥眉妬辟如操短檝沧海那能渡母老日倚闾未得遄归去夫子定官评自能得其故修途守株橜伏枥歌迟暮愿言励名节老作郊居赋









　　古欢堂集巻三
　　钦定四库全书
　　古欢堂集巻四　　　　　户部侍郎田雯撰五言古诗
　　济南分题十六首
　　鲍山拜叔牙墓
　　窱松路深迢逓成孤往雨湿乌角巾花沾红藤杖遗迹不可寻但聴樵歌响
　　由黄桑院歩至扁鹊祠晩登防山
　　繋马防短笻投憩黄桑院不见采药人荦确石路转初夏天气晴磔磔鸟声变
　　栁絮泉访李易安故宅
　　跳波溅客衣演漾回塘路清照昔年人门外垂杨树沙禽一只飞独向前洲去
　　城东五里小清河南岸拜闵子骞墓
　　菰芦花未吐菱荷叶已香日夕下山椒归鸦乱廻翔石桴在溪侧无风响白杨
　　莱荘观边华泉墓碑
　　溪风吹野棠乱落花如雪惆怅青林间浅山埋片碣晩天浄无云万峰一明月
　　自锦绣川寻芍药至水枝庵僧房茶话【刘函山先生读书处】
　　泉放竹间溜岚浮溪上岑婪尾一川花清磬招提深明灭落霞飞俯卬生远心
　　韩仓访白雪楼遗迹
　　直过丁香湾便入韩仓谷谷口閴无人鸟声媚幽独萝花络长松雨晴如膏沐【丁香湾水名韩仓村名】
　　栁沟拜沧溟墓
　　鞍山平如屋瓢峯插其傍十里茶臼河野水流泱泱拄杖歩空林松风吹衣裳【鞍山瓢峯山名茶臼河名】
　　四风闸访辛稼轩旧居
　　药栏围竹屿石泉逗山脚风流不可攀谁结一丘壑斜阳甸栁荘长歌自深酌【稼轩有一邱一壑词甸栁村名】
　　许殿卿书楼在芙蓉泉西
　　晴霞飞不防湖水含澄一丛白菡萏无数红蜻蜓我爱许长史诗思何泠泠
　　杜康泉上酒楼
　　波緑乱峯青蹑夕烟飏帘引燕子飞雨过辛放水边醉易醒花落风潭上
　　北渚亭拜曾南丰先生像
　　云髻攅远岫荒祠抱清湾舴艋隔浦停鸬鷀当我还万顷藕花风收之襟带间
　　水面亭南谒薛文清王文成二先生祠
　　小溪架畧彴亭榭如村坞箖箊数百竿緑箨战风雨裴回未逢人停防望远浦
　　歴下亭李北海杜子美宴集题诗处
　　修竹不受暑清风几席前鸥鹭既容与草树复芊眠栗留两三声何人恣流连
　　晩坐来鹤桥听道士弹琴
　　歕薄歴山根远注自王屋琴声和泉声清响满空谷千载无赏音山鸦鸣灌木
　　渇马厓闲歩寻花
　　千尺渇马厓三□鸭王口防雨衣半湿时已寒食后暮投川上村红桃间緑栁
　　麴
　　醸酒先治麴如谷之初种白堕传方法牟麦独可用揉以姜杏汁包犹菰叶糭麴饼十字裂月令三伏仲昼曝亭午炎夜滋花露重赤脚长须徒不异猿狙众竹筥桤木盆朝暮相搬弄西村黍将熟新米农父送桑落菊花开浮蛆成数瓮车前拥八驺谁复为此梦但结麴生欢不支大官俸对之口流涎树间秋鸟哢
　　枣
　　枣熟何离离似杨梅卢橘半红横醉颊全赩胜丹漆钟山大于瓶羊角甘似蜜当秋缀枝繁爱此庭树实千头万户侯木奴逊其匹扑之满筠笼杂以梨与栗狡黠两孲上树无停日饱啖三百颗角争语蹇吃防犊胜惜枣未尝一呵叱商颷起天末落叶感萧瑟尚想安期寻仙却衰疾
　　豉
　　我闻合豉法如獭之祭鱼五味兼药材鳞次须有余饾饤融椒橙调和胜葵蔬大苦载楚辞康伯徴异书方法报山妻匕筯善蓄储我性厌肥腻老矣黄鹄癯暖胃门冬饮得此心神舒
　　芋
　　芋以蹲鸱名取义亦漫漶多怪厌恶鸟僻事何曾见终南大专车蜀都富充馔嬾残寒火煨谁人取其半十年作宰相邺侯不贫贱西村莳两畦园丁勤浇灌其叶似蒋菰雨后滋葱蒨秋肥满筠笼担来泥没骭朝夕恣一饱狼籍更烂漫惭无龙脑香岂有三城炭芋魁悲遭遇下体等藜苋
　　蟹
　　连日太常斋蔬食鱼肉寡独于郭索肥破戒不能舍寒蒲缚数辈无异饷龙鲊见之酒兴生老饕贪杯斚双螯可敌虎菊汤叶盈把彭蜞莫自误虫鱼熟尔雅两手何曾闲余真好事者
　　招元龙食饼
　　举举江南子读书不嗜酒静坐红豆斋自旦輙至酉天风吹滂葩一一落君手吾目仅见之孟生东野后庖厨厌北食南烹我何有且来防菊花撑腹噉牢九
　　食鲈鱼偶作鱼出吾乡马颊河中土人呼之为鲈非张季鹰所思者
　　小巷闻卖鱼馋涎流未已尺长鳞鬐红百钱得一尾俄顷匕筯香煮来信肥美名鲈少两腮非产松江水火铛煨淡粥老屋夕阳里不醉不成眠下酒正需此窗前柿叶黄飒飒秋风起
　　鬼车【十二月十六日夜三更人见之一名九头虫】
　　鬼车海上鸟翅垂而口张其大如车轮其声如笙簧参错有十头羽毛色青苍天狗啮其一九头纷低昻转轴载百鬼凌空恣游翔阴风吹天黒破额流血黄血流偶防汚人家罹祸殃见火輙惊堕扑灯为隄防癸亥嘉平月此物来何方有人夜见之骇惧互旁皇城柝击三更众星没无光呕哑推一车魑魅排两箱一口出一声参差和宫商羣雁落芦滩霜笳鸣战场怪哉九头虫其毒胜虎狼我欲持弯弧杀之遗路旁不则挥长戈逐之至扶桑鸱枭与鸺鹠种种非吉祥安得杲日升天清来鳯凰常读庐陵诗鬼车有数行亦如玉川子虾蟆见篇章志怪为此辞不嫌鹤胫长
　　苏门山拜孙登像
　　小峯石一拳大峯壁千寻山椒风雨声如闻鸾鳯音我坐长松下一弹龙唇琴啸台抱斜阳俛卬悲古今顺风【道士洑北阻风三日岸有甘寜祠因祷焉祷毕风便半日行二百里快甚作诗纪其事】
　　鸦鸣道士洑雾埋马鞍村舟涩苦寸移风逆江水昏譬彼鞭病犍服箱驾壊辕二三操枻者柁旁背曝暄瑟缩泊防崖买米续夕飧逍遥歩土冈白苇吐花繁针墖矗破庙周遭缭败垣僧雏揖我入绀殿两重门甲胄一将军环佩一婵媛歴乆享血食俨然神枋尊前棔悬蘷鼓后庑飘铃旛野衲前致辞顔如老醉髠云是甘兴霸夫妇双古魂残碑未可辨漫灭仅半存有请弗我拒数钱具炙膰剪纸击瓦磬酹地倾洼罇愿借饱帆飏如鸟纵髙鶱祭毕归舸风便长年喧解防冲巨浪又如快马犇须防二百里两岸闻啼猿北人非利渉只宜坐巾轩矧乏济川才环堵守丘樊自哂豚蹄祝感通非所论或者惜钝滞破屋愁鸢蹲作诗答神意残雪照戍墩布衾冷于铁饮釂聊自温
　　猪婆竜【舟泊半夜水涌数丈涛声如鼓几溺幸免晨起眎之髙岸为深潭矣舟子曰此猪婆竜也作诗纪其事】
　　偶犯垂堂戒舣舟寒港曲奔岸髙于山削壁平如屋夜漏支四更一声震地轴轰电巻蜺虹猛兽啸林麓石崩成沸渊沙溃为深谷江豚鼓鬛游千百相觝触几使舟中人尽作新鬼哭天明诘三老宛似冻龟缩云是猪婆竜乆于泥中伏往昔用兵时旌旗飞万斛曾此婴其锋俄顷遭溺覆闻之空叹息蠢狶谁所蓄岂同辽豕白不堪孙牧世有屠竜手慎勿逞狂毒篷窗为此辞波面飘滕六
　　采石作
　　江干木末亭中流泻清漾泠泠新月白横拖烟水上独坐鸟声寂防茫闻渔唱快哉临汝郎风情何幽畅咏史动髙吟文秋涛壮讵期运租船有客忽相访千载素心人胜事不多譲花垂慈姥暝潮生牛渚涨大雅岂复作临风懐谢尚
　　和杨龟山此日不再得
　　此日不得抱道学庚桑培风无夭阏万里何苍茫龙见与雷声泰定发天光凛若冬渉川向荣复春阳勿谓大隗迷凿枘划圆方入世扫蓬心疑义晰毫芒江海王百谷善下斯足臧神全兼天游坠车亦无戕平生慕斵轮所得但粃糠自求寡尤悔岂知壑泽藏竹梧髙百尺兰虈擅孤芳筦嗃而剑吷舌柔而齿刚可知木雁间处之心旁皇大雅犹可作汲古乐绠长欧冶湛卢騄駬驰康荘发啸风林中斑斑虎豹章安肻逐羣儿觜距夸专场蛮触徒纷纷鞭后如牧羊天地一槖籥鱼筌輙已忘栩栩动眉鼻腹实骨能彊辟彼泛沧海宜先理舟航更如植嘉树培根枝易长读易探妙防消息间存亡尘婴费晷景跳丸良可伤订顽更砭愚志在希狷狂
　　月下登象山得静字
　　雨残日已黒林深四山暝理防沿溪行不复辨流影众峯跫然来青霭纷造请风定猿鹤睡月浴松杉静解衣生防凉孤亭如小艇
　　石笋立千寻风潭铺百顷山下寻水源松花落人顶波平菱钱斑溜蹙沙须静岩缺动白痕林寂坐夜丙引泉啜两盂长啸防林岭
　　陆子静祠
　　伊昔陆夫子临水一开顔疏流泽荆民烟峦恣回环青螺黏屐齿红藤垂花鬘泉声与峯云収之襟帻间长揖谢灵踪侧耳闻潺湲
　　防惠二泉
　　二泉相伯仲接踵城西隅其色如玻瓈其味如醍醐重轻差毫厘澄甘本无殊一自地肺泻一从石腹刳一渟潄玉池一溉稲花渠荆门山麓郡兹水民所需缅懐桑苎翁水事理不麤何其竟阙畧未一置邮符我来探泉脉水鸟向人呼襟披亭榭旷意与烟霞俱落花饵山麛垂竿钓游鱼安得三五夕留连浣尘躯【荆门城西曰象山两峯比峙争髙皆四十丈辚輑开张下有二泉北防南惠一山根石窍清浮滴沥一地中滃然累累如贯珠于是凿石为池缚竹为亭花木禽鱼周遭掩暎而荆人往往游嬉于其间夫泉出山下曰防涓涓不息渐成江河有防养之道焉恵者膏泽旁流其利自溥昔陆九渊领州牧以二泉之细流而易竭也因祷于山遂至汪洋万顷可以灌溉蓄泄享其利而无旱涝之虞荆之人徳而祀之】
　　菉萝山五百字
　　汉南佳山水廼有菉萝峯防地亘百里仸侨千万重一峯初来谒褰开行其中岚霭首相引逶迤随短笻俄歘众峰至无数青芙蓉石与人争路嶂挿天鬬雄廻瞩衣色变堆身空翠浓俛卬各因依偪塞复玲珑吟狖不住啼哀湍无停冲沅水贯其腹昼夜相磨砻夸娥未崩壊狡狯而灵通礉礉声弗息只疑两耳充岩乳所滴沥狮象蛇龟龙合掌二古佛璎络坐轩上有贝叶幢下有怪石供日午逐峯侣捃摭难形容前者数间屋后者两石弓左者雁鹜羣右者虎豹丛凹者杵臼缺凸者汲冢丰昻者触天柱圆者养鹤笼小者千钧弩大者万斛艨立者鱼复阵行者桓典骢来者细侯驾去者彭泽踪绀者翠色羽赩者丹叶枫黝者螺子黛黄者蜜房蜂斑斑如鳯凰离离如防蝀如沉香小亭如馆娃旧宫如修眉秾緑如蝉鬓鬅松如丑女生瘿如病夫溃痈如老僧拄杖如道士鞠躬如説法寳志如搬家葛洪如五神车送如三素云烘如賔客对揖如刘项交锋如祃牙开张如防潮泛沨如旌旗壁垒如马同车攻如扪虱谈席如送船分风如勾连阡陌如罢亚稑穜如天女散花如俊鹘抟空如盆罂俎豆如城阙鼓钟奇葩既芬郁乔木何郁葱雨后葡卜白沙边踯躅红百尺垂髯杉五粒摩顶松石柜鸣竹鸡潼汸眠水犎蝴蝶大如斗狐狸化为翁混沌妙结搆惨淡施鬼工神仙互盘踞窟宅环西东我行一笋兠凭虗驾长虹平生所罕觏开拓万古胸疗治此痼疾焚香谢苍穹前访瀹鼎池跫然遇瞿童暂与众峰别清啸日下舂
　　白马渡
　　江緑如么鳯山黒疑鸦军鸟道疏一髪巨灵逃斧斤侧行贴壁转半岭荡层云径仄左足欹在外悬二分浪翻奔崖动风落石纷纷圆鸥戯激湍鸣鼍冲夕曛晩霞一望收歴乱黏衣帉
　　白马立波面日晴生浪光岩腰连谼腹四围互开张忽见鹦鹉飞翠粲明羽裳江澄同一色上下风廻翔人静数龟鱼山喧聒松篁石经与水志半在桃川阳【嵇康琴赋新衣翠粲缨防流芳班媫妤自悼赋纷翠粲兮纨素】
　　鸡鸣关
　　清浪以西山山塞寡罅漏竒险曰鸡鸣畴复出其右岂有狗盗侣于兹矜解后一夫当万夫设关不嫌陋栈软如悬絙径虗似引脰下瞷深千尺上通小一窦防崿逞防矛枯干少文绣潜蛟曝鳞鬛苍犵立岩岫淡日摇黒光阴风无白昼新鬼旧鬼哭内蛇外蛇鬬混沌初辟时无乃太错谬舆夫告孔瘁息肩临斥堠我马亦虺隤蹀失歩骤思遣项羽防开拓俛宇宙【鸡鸣关孟尝君事又燕太子丹事太史公引事多同亦如李广熊渠子蘓武张骞之类也】
　　石花
　　防防三岔河矗矗万仭砦划然地势开乌川合一派两厓古所劈峭立山不壊清和四月半湍流忽滂湃斑斓石上花初发巻如虿望之涂朱红晴霞落天外竒葩三五夕小者复渐大十里数百丛赤城罥青霭或圆如羽轮或浮如颷斾经旬色防黄淡寂余残濑天女采花去瓣蕋不可丐水涨畏蛟鼍触舟多水怪洎夫水落时花空已难再荧荧壁藓光离离无根蔕独于远眺宜巨灵何狡狯
　　习安山水佳红溪抱緑岑无如石花竒疑是优昙林安得凌首夏洄溯一相寻挐烟驾渔艇泛泛斜阳沉冯息浪鼓高栁鸣幽禽系花衣帯间红霞满清襟汲水胭脂井晩炊还孤斟月上沿厓行往听三潮音
　　关索岭作
　　吾足右跛跎一人才余半畏登百尺楼况复凌霄汉兹岭箭峯直势倾一柱观花鬘叠似螺岚光铺如练鸟径只线垂谁为假羽翰泠泠清风吹蹑级倐无算两腋荡闲云篮舆张风幔树杪度午钟依防露僧院畇畇竹屿寛肺肺泉珠灌茶话已移时坐乆乌巾岸格磔鸣不休思逐山禽防层层上上头峯冐明霞乱古麛惊客跳戍旗隔树防小雨白湿晩店青防爨髙吟行路难夜凉生寤叹
　　生儿
　　半百年又六龙钟不自量婴疾非一种况复乆瘴乡老矣玉川子添丁讵所当陶然万里外汤饼罗酒浆抱送谢孔释箫竽赛竹王面黧如木老准丰两耳长生于夜郎地名汝以夜郎
　　小伶拨檀槽殷勤擎玉巵袅袅鸭蹠花瓶中三两枝堂上客莫喧听余前致词老蚌山姜男云蓝小袖儿计年十四五是翁七十时那见成名日绕膝聊娱嬉我友送书来兼恵弄麞诗冁笑搔白头纷纷落髩丝
　　雨中移菊
　　低云冐夕岭残霤鸣檐间移来东篱花繁英不可删彭泽抱防尚风流思一攀登楼望飞鸟日暮何时还
　　题徐道冲小像
　　漫空作风雨寒溜下髙林谁将五十弄此泉石音非无车马客趺坐自长吟
　　平生山水懐所得良不浅予之膏肓疾未一遇和扁躭此尔何为悠然防心远
　　题黄砚芝太史黄山采芝图
　　合牡午睡清雨过庭树沐有客跫然来下马入深竹手招黄海云岔涌山防屋
　　麝煤廷珪法荈蕺龙香歙州风物佳青山潜携将朅来掘芝还松花扑衣裳
　　送刘沛原南归十首
　　不遇勾龙爽谁是展子防刘生神逸姿飞动春毫颠峯峦与花鸟排闼来我前
　　文有韩退之诗有杜子美书有顔鲁公畵有吴道子我欲位置刘能事吴可拟
　　绢素粉墨多一角数远峯山童持线车放鸢凌春风子不作此态无乃太冬烘
　　抱缣而请者日相蹑于门将以为袜材俗子安足论黙坐赏音希茗熟香炉温
　　颧颊加三毛神采在襟带优孟学叔敖差可以意防虎头阿堵説翛然笔墨外
　　为予作畵图麦光二十幅黧面白髭须衰老何其速天女散竒葩乱落山姜屋
　　魍魉呼我前魑魅立我后我行入鬼方其鬼可与友笑客担逺簦满山揶揄走
　　白者千里云黒者万重峦上合下不开防连如一山夜郎山水窟子乃逰其间
　　驴渉筝笛浦船过濡须溪遥眺毛公山日下千峯西雪叶扑衣裳村乌寒不啼
　　好手米防阳遗迹今无恙不闻淫哇声花飞墨池上何时一行吟闲拄红藤杖
　　度曲
　　东坡不如人其一曰度曲从来顾曲者千载周郎独声音之道防防铓别雅俗今日梨园部狂吠堪捧腹思洗筝笛耳悠旷听琴筑此事有源流歴遡飞虎仆权舆三百篇继骚清且淑砰訇古乐府节奏伤刺促六朝格再变艳词隣桑濮截句喝小鬟叶以丝竹肉寒天醉旗亭畵壁同蛮触盛唐擅名塲余子皆录録元人竞相尚百种曽一读文固造平淡俚语亦粥粥玉茗负逸才笔健比黄犊天池四声猨藻采过潘陆百子山樵作风流自驰逐粲花主人编力追大雅躅箨庵最后出南北调嫺熟合拍九宫谱譬车行有辐玉貌绣衣儿引吭苦伸缩手持铜绰板卤莽尤秃速聊城一赵生其人如淡菊兴余曼歌发消我愁万斛季札昔观乐古音犹可复山姜作此诗偶尔蛇畵足
　　题友人小像
　　清扬巻髭须衣衫满烟霞科头坐片石如泛星河槎天风吹面来泠泠落松花
　　扛鼎太麤豪腐儒一蠧鱼周郎不羁人年纪三十余南山射虎归雪夜读道书
　　痩诗五首
　　种竹不如人食肉那能多医俗与消鄙用意亦错讹防寛带落日骨骼相戛磨对镜出面顔况兼髩毛皤吁嗟山泽癯老矣复如何
　　少壮曾几时跳丸实可怜长绳不能繋忽忽六十年但余皮骨存膏明悔自煎已痩不再肥粟药两无权祗合骑黄鹄凌风作癯仙
　　狼仓入京雒人半不予识髭白雪皑皑鸦黒不存一枯槁已朽木暮景何太逼譬彼蠧鱼干尚自穿书穴猎猎北风吹体僵如寒铁长史论书法古肥不可及
　　左车第二牙如叶脱枯桑哆口饮人乳可笑一张苍糠籺殊不恶煨芋亦何常纵縻大官粟翻似眠首阳天女散花图写照费较量自厌龙种态防来心感伤
　　臂鹰而来者豪侠少年子髯防森开张下马入燕市防渠面团团快意乃如此伧荒吾瘠骨棱棱日凸起肥白如瓠壶今生良已矣多病沈休文饭颗杜子美
　　题梅桐崖洗桐图
　　泠泠宛溪水亭亭峄阳木奴子弄军持浣涤媚幽独月上无弦琴斜照一庭緑
　　孤坐六尺藤梳头观周易琴髙溪口花敬亭峯顶石水淫意何为桐君有洁癖
　　嵩阳观汉柏二株
　　一栢在观前一栢在观后我来坐披襟自朝輙至酉老人上古槎又遇厐眉叟
　　其上有艾衲其下有茯苓知几千百年未了嵩峰青吹笙上栢巅天风何泠泠
　　只似雏松肥耻同老桧癯緑浄不可唾日与风雨俱上有餐术人结巢道腴
　　觞咏怡我情块然如帝江烟霞成痼疾峯峦复舂撞尤崃皆凡株无此龙鳞双
　　崈髙来灵祗见之应相揖栢顾不重耶将军有揖客可笑列头衔吾为老栢惜【谚云汉封将军栢犹之东岱大夫松也其事不经】何年有此栢暎带于此山雄辞山水经雕捜奚以删安得郦与郭补注于其间
　　李膺墓
　　来寻元礼墓襄城大道旁龙门不可见山势遥相望郭范同销歇因之心感伤低回上马去四野天茫茫
　　淮井
　　朝至胎簮麓午登胎簮巅车马与卒徒蹔留淮井前其水深尺余其下通潜渊逾此滙众流漰渀成长川千盖众峰云忽落巾帻边更有幽嵓花吹来风自便风声与水声濏濏复溅溅披衣坐井栏我懐良惬然
　　厐雪厓郎中招饮枣花寺分曲字
　　雨余空翠湿古槐涨新緑招提三五株叶肥如膏沐塔院放枣花午风散芳馥不知何鸟□树间如琴筑酒人脱防衫吟客追潘陆徙倚佛阁前撰杖纵游目逺山防一角闲云飞其腹向西更数峯蔽亏怅丛木意惬来莲社地僻寻阮曲老衲送归舆寺门立癯鹄
　　题眷西堂为处士阎再彭先生
　　卜栖枚叔里家在雷首阳旅雁已南飞闲云复西翔垂垂书带草两地郑公乡
　　客位置箕帚一老羲皇民风流不可攀漉酒遗葛巾云谁之思欤西方有美人











　　古欢堂集巻四
　　钦定四库全书
　　古欢堂集巻五　　　　　户部侍郎田雯撰七言古诗
　　题李龙眠画巻
　　弇州山人谱名畵好手第一称龙眠今观此巻叹竒絶张吴顾陆直并肩当其下笔风雨作鹅溪十丈何磅礴陂陀竹屿优昙花苍梧洞庭势寥廓山口一佛将欲行蛮君鬼伯羣纵横幢璎冠玦诧变相罗什卢女苍虬精其后诸佛坐且立一捋长睂一盘膝亚松巨楂怪石伏悟者扪腹趺者寂天魔赤脚鼋鼍游阳侯狂颷溟渤黒最后云气随飞龙剨然直上蓬莱宫万顷波涛沸欲动前山雷雨纷来从嗟哉异物世罕见金题玉躞开生面平津邸第什袭藏当年赐出明光殿元庙壁笔有神公孙之舞势絶伦杜老得此应大呌前辈畵手徒纷纷妙迹千年不易遇丰城光焰为呵防翻愁雷电驱神丁尽摄澄心堂纸去
　　题恽香山辋川图巻子
　　三十年来四大家萧恽蓝陈皆好手山水直在董巨前花鸟不居边黄后章侯田叔雅好竒尺木濡墨何淋漓香山布衣兼众妙亭亭畵苑称畵师此巻十幅眞可羡摩诘别业写素绢斤竹岭上樵唱来茱萸沜外峯态变花鸟深得没骨法人物如生须睂善苦吟多病思雕搜离骚瑟瑟是离愁辋川之图供伏枕霍然汝南秦少游
　　寒食行懐潘次畊
　　去年寒食花满郊桃红李白飞山椒乱蹋春泥汚短袜骑从直转林塘防酒酣走马者谁子呉江布衣才孤标是时玉沟夹流水浦溆下濑凌春潮山禽惊客冲衣过睆睍邨落如相招白云空蒙旧宫观苍松撑突干青霄霜皮黛色覆檐溜茅堂四壁无尘嚣长春老人脱骨去灵妃振髪闻吹箫老我寻仙万余日依稀此地逢王乔残碑龟趺揷笏立醮坛剥蚀风雷交歇鞍借草倾绿蚁捉鼻大呌风萧萧下笔有神破万巻乐府新曲鸣檀槽舍人黄门竞避席【方山北山】眼中潘子眞人豪如此快游不草草西园濠濮非逍遥掉头忽拨江南棹蒲帆十幅横轻舠江上茅堂大如笠土锉菅屦埀牛腰嚢无一钱饭不足君之磊块谁为浇贫贱畏人少检束潇湘衡霍将焉逃今年寒食东风作柳花扑地拖长条与君相别隔岁耳支离萧摵朱顔凋酌酒击壶诗在壁老屋短榻光飘摇袷衣微凉山雨至空檐乳燕鸣春宵
　　南太常园亭歌
　　秋风骑马城西衢通银防临城隅石阁屈盘悬凿齿老槐当门森数株堂上神鬼冷萧瑟旃檀吐气凌空虚頳面老人拄杖出纒身赤罽拳髭须指挥奴子揖我入石栏窈窕花扶疎铁绠竹戽通地肺潺湲流水成清渠木客山魈毛髪动畵工眞与常人殊自言泛海驾鼇背天风吹送来尘区东穷扶桑西月窟耻学章句同腐儒视我辞家乃咫尺他乡之悲何其愚时际太平三十载白环银瓮贡上都安得昆明罢征战大夏使者长驰驱
　　卖马行与李孝廉
　　李子倜傥多风格龙媒騕褭拥十匹身长耳峻大宛种厮养三年高七尺锦云崷崪连钱动肉萧梢玉花赤有时射猎骑出游幽并之野桑干碛今者蹀躞燕市东顾影骄嘶凡马空惊人欲博千金直时无伯乐嗟途穷昨日防兵争市马驽骀价高騄駬寡太仆监牧无顔色大官火印胡为者安得骑一可敌万战塲驰突材非下雄姿逸态眞权奇杏韀宝玦金络垂天闲沙苑人岂识岁嵗伏枥鸣风悲伏枥鸣风思汗血龙廏之侧春草歇莫使骅骝遭轻贱郭隗台边瘗死骨眼中李子眞人豪鸣鞭投笔盘云旓一朝得意走千里霜蹄蹴蹋梁楚郊
　　舍弟有江南之游作此寄之
　　鬲河之水流清渠数间茅屋城西隅桃花李花二月发落英铺地如毺亭前老树纒风雨上覆檐溜枝扶疎故园景物颇清美行歌被酒眞吾庐芋魁饭豆苦不足箕踞晞髪狂且迂忽尔蹒跚趣装出大江南北长驰驱鸡鸣咿喔晨星烂谁为脂辖催登途江上未闻销兵甲路旁村落成榛芜刍车轧轧击鼓过邮亭小吏鞭笞呼寒食萧萧酒旗少行人空忆黄公垆况闻久客亲童仆二三赤脚蛮獠奴小者身手太猾黠大者鏖糟无完襦野店板桥歇行李疲驴破防随猿狙丈夫贫贱理应耳此游无乃非良图腰下犊鼻可终老逢人弹铗徒区区昨嵗冲雪来燕邸挑镫兀坐相欷歔见我形容日枯槁展转怀抱如茹荼我未辞官子作客北堂白髪长倚闾安得耦耕隐南亩作息田舍倾醍醐春草池塘啼鸟急垂杨细雨归来乎
　　立春后一日饮李学士园亭作歌
　　月在单阏春风还檐禽塌翅鸣风前骑马出门何所适短裘麈尾冲晴烟碧山学士招我饮西勾曲巷茅堂偏初至不辨路出入无乃此地通林泉髣髴武陵引流水桃花夹岸渔人船是时玉沟未解冻青葱竹树纷钩连賔从冯陵啸歌发矫如渇犇长川酒杯在手书在壁大簴长劒风雷纒我拭龙唇下衫褏半酣两翮思腾鶱昨日读公富川作开元大厯直并肩思一揃拂识顔色狂奴捉鼻多拘挛今夕驩防浮大白脱防据地何便便坐待春泥二三月城南选胜春暄妍柳花防茸乳鸎软河楼修禊闻潺湲酒防起舞夜过半镫火羃防明星悬呜呜角响行人寂大笑看我珊瑚鞭
　　洗象行
　　玉河之水流汤汤柳阴夹岸垂方塘张旗伐鼓传洗象一时观者如堵墙御房厮养二十四天家此物来何方蛮奴逐队踞其背纒身赤罽神飞扬垂鼻辚輑森开张鼋鼍窟宅不可当排浪凌潮恣出没上下纵横风雨翔自昔开边收象郡日南之贡通遐荒越裳翡翠与俱入两阶立仗何堂堂汉室昆明几万里苞茅阻絶无王章此物日糜大官粟椎牛饮马空悲伤鼓吹忽歇人声寂水关一闭风苍凉
　　松下观射短歌
　　平圃苍松不十舍几遍寻松止其下岸帻酌酒独抱膝坐看健儿盘宝马檿桑谽谺两角弓铁镝筚篥鸣秋风碣石之北渤海东应正堕双飞鸿君不见射石没羽如射虎旧李将军眞英雄军帖昨日募材杰防书入奏战流血尔徒结束好身手生缚尉佗下南越呜呼何不生缚尉佗下南越
　　拨火篇
　　冻云合防雪塞门饥雀啄雪屋瓦翻十指如椎冷瑟缩走拨火炉聊自温兽面雷囘置几榻中有榾柮焙新痕往昔少年黄犊健短褐不完无寒暄有时埜桥跨出脱防放距冲风奔齿髪渐老百忧集心神枯槁如空眢羊裘在臂药在裹镇日黙坐手自扪忽忆鹿闗此时节六花扑地连山村我欲拂袖辞神虎更谁撰杖寻桃源呼奴蹋雪挝寒鼓软脚暖酒眠东轩
　　报国寺送全郎中
　　慈仁老树生晴烟夜来风雨鸣溅溅珠宫铁铎声相向寒涛决溜如奔泉振衣霄汉歌慷慨有客楼下停鸣鞭碧矑紫音咤叱妥尾宝马花连钱自言为郎髀肉死盐铁薄领纷紏纒丈夫生不走万里读书致身将徒然七星之野交阯北纨袴防子方黠儇盘江乌石称犄角军书飞动潢池边庙堂有诏增顔色出闗仗剑无拘挛近闻转粟下蜀楚嗷嗷鸿雁哀春田我欲椎牛击鼍鼓伏波跕跕惊飞鸢坐者举杯毛髪动据鞍顾盼思流连招提古寺秋花发酒酣耳热松风前
　　学书
　　我生学书腕有鬼摇笔苦摹王会稽青李来禽少藏本纷纷野鹜同家鸡官奴真迹偶一见老妪衣缝窥端倪涿鹿箧底贮神妙瑚百尺青玻瓈始悔从前扫屏幛捧心矉里劳嚬啼泼墨临池辄羞叹元和新様何人题给札批在黄阁庾公六纸谁为携攫取虚名等箕斗退笔如山茅屋低瓦池灶煤絶可厌例作书佣心惨凄四十筋疲年将老秋虵春蚓难整齐铁门立限吾岂敢自不善书非人挤嬾惰何当尽屏去茫茫天地无町畦竹瓦三尺官舍浅打窗雪叶风凄凄十指瑟缩自呵冻愁铺玉版磨端溪折脚之铛煨淡粥但思袖手投禅栖从此什袭数丸墨誓不涂抺忘东西
　　浣纱行观剧
　　柳花羃羃春风柔法曲妙舞扬清讴梨园小部锦纒头红牙按板弹箜篌浣纱女儿年十六君王之侧顔如玉朝随锦帆泾上行暮入舘娃宫里宿铁甲水犀徒纷纷夫椒臣妾属何人防稽遗币有太宰东门抉眼无将军鞭楚伐齐不归老鞅鞅少主江干道空嗟伯嚭是佞臣浪托鲍君盟旧好倒行逆施多欷歔白首英雄悲远途西施亦悔倾城色不隐萝村嫁入呉呉越春秋事如此曲终酒散悲何已秦庭痛哭申包胥五湖高蹈鸱夷子
　　百丈旗观剧
　　宜春小部敎坊儿搊筝挝鼔双髻垂白防裲裆花覆睂登塲撇捩蹲且驰尻顶撑地足则踦背如箜篌腰如箕青荧榧几烧琉璃伛偻扑朔舞僛僛累黍妙契争毫厘身轻一鸟何浏漓手摇花防口吹箎游龙蜿蜒绰板随灵妃笑电羣相追红练杂防连冯夷弄珠神女来游嬉云旓下驾斑文貍举座色动喜复疑有客感激叹神竒此非人巧天授之公孙大娘乃若兹西河剑气光离离我观此舞生嗟咨一技成名徒尔为削鐻承蜩世莫窥檐花乱落酒百鸱空堦雨过飘凉飔黑甜软饱夜何其张灯高歌百丈旗
　　在都十年未尝酿酒顷老仆自乡送麯饼至遂成两罂既熟颇美歌以纪之
　　腐儒粗粝无不可杯中之物偏精详百钱一斗来都市箝喉撑腹难禁当青州平原两不恶吾土信美无低昻罗家妙醖错着水流酥不数鵞子黄逺如鲋鱼索枯肆监河何能副所望鸱滑稽挂坏壁蓝尾雕捜鸣枯肠麯车忽饷十裂饼赤脚老仆潜携将酿黍两斛贮双瓮活活如乳生清香一泻瓶盆夜方午寒声滴沥闻压嚢聒眠走看糟丘注箕踞起舞心飞扬户外北风撼秃树檐乌不呌啄瓦霜急洗破觥就灯火缩如冻僮手僵坐读汉书饮无算酣歌叠鼔挝渔阳屋角老梅花将发垂垂铁榦三尺长古人爱酒矜名饮枕麯荷锸何佯狂鸡鸣喔吚天欲陶然直入无功乡
　　送赵铁源归胶西
　　赵子年少不羁人文章防敏风格古嗜酒常操五石瓠张军力挽千钧弩去年羊城出使囘锦瑟新词传乐府山高鸟啼庾岭春江空珠抱鲛人浦当今侍从列词臣岂拂衣袖辞神武胶西乱峯巉似槊海风脱坏蜃雾吐曳杖穿云翠峡深嘑妓登筵柘枝舞予同倦鸟思旧林山中早寄当归语何逊梅花费长吟东郭笙竽那足数明春欲作二劳游请扫草堂陈酒脯
　　水关行
　　水关发船如走马伐鼔张旗坐其下山光破碎天蔚蓝石栅荦确崩湍泻两行堤柳摇晴空长条短叶花防防布颿无力欵乃发疑在五湖三泖中
　　纷纷陌上扑朔走上巳之前寒食后村女髻揷牵牛花田父手擎桑落酒翩跹年少挽双弓衣猿臂射飞鸿蚂蚁坟边杏花白裂帛湖外斜阳红
　　长句送峩嵋南归
　　眼中之人南北曹飞扬防扈文章豪酒后耳热各大呌脱衫据地风萧萧阿大乐府谱新曲睂峯一寸嶙峋高【睂峯刚一寸烂醉起嶙峋实庵句也】小谢偏师出劲敌衙官屈宋穷搜雕旌旗壁垒非一色籓篱防入狂且骄坐客闻之掀髯笑夺席攘臂丛讥嘲幽燕老将刁斗壮伧夫绛灌甘遁逃海内非此二子者千秋无乃太寂寥【上数语述实庵词话事】是时西山送凉雨亭前老树风雷交天隂乌栖声屑瑟夜黑茅屋灯飘飖诘朝忽买潞河棹纵横书巻纒牛腰丈夫际时躭微禄胡为杖笠寻渔樵君山一峯最竒防下临大江生汐潮烽烟落日蛟龙伏葭菼秋风鸿雁号浩淼之乡漫园宅输君痛饮歌离骚燕市屠沽遭白眼几人击筑还吹箫尚与北曹共晨夕短辕钝马同游遨暑凉雨过离筵湿檐花迸落鸣新蜩
　　同木斋梁河方振饮季霖寓斋赋赠
　　锦秋之湖有李子欵段忽来燕市里不守环堵入承明舍人一官将老矣手掷三百青铜钱肠撑太仓五升米辛苦日摹官奴帖十指如椎髀肉死鼷防饮河才满腹輙嗤鳯徳衰可耻岂识支离淡荡人不随黄鹞矜觜放眼曾登华不注无数烟岚生脚底逆旅担夫色憔悴清冷怀抱新诗美此地屠沽旧有徒传说君来顔色喜醵金置酒曼歌发各以百杯浇块垒还期拄笏西山巓与汝濯缨裂帛水我辈清狂乃如此
　　丙辰生日放言
　　我生四十有二年忽忽不知老将至今朝对镜出面顔局促衰頽谁所致世言髙颡大腹儿持粱刺肥决富贵怪我清癯病且顽只合入山藏薜茘自是虞翻骨相屯甘让蔡泽遭逢异执防十载但为郎帣韝一斗便成醉通籍厠名等赘疣投刺畏人如缩猬作贾量无猗顿术贪荣岂有灌夫势黄鹞嘴爪差堪怜蠧鱼脉望究何济负郭久荒二顷田养身漫假五禽戏投老空门耻钝根爱读南华亦强记四座勿喧进一觞看我拂袖理归计吁嗟乎我生四十有二年忽忽不知老将至
　　九月十日同北山阮亭两先生实葊蛟门方山修来子昭良哉诸子介睂家兄泛通惠河属郁生作图歌以纪之
　　贱子行役钝无用老牛服箱鞭不动鵶轧泥涂垂辔衔白汗翻浆四蹄重五闸濑激长河通一桥云耸白墖共中流破版鸭嘴船摇橹唱筹日倥偬官帖例耗水衡钱短车苦捉天庾贡一百七十万石米常抱东南民力痛自春徂夏风日佳吏人趋走蛮触閧夹岸柳花半篙水何暇延赏作清供重阳料峭西风急老菊樷开燕麦种客来快马着轻衫大呼上船气豪纵崖崩秃树黄叶翻瓦罂浊酒白衣送捩柁开头百丈牵欵乃无声双蹇鞚长年三老不曾识赤脚奴子为此弄岂是操舟张水嬉但同打鼔骑屋栋可笑兹游亦草草萧骚野态集驺从日暮入城寒雁来輭尘扑面同一梦郁生为埽秋泛图我欲作歌招屈宋
　　官河浩荡城东隅舳舻衔尾舟人呼五闸屹屹蓄水利奔流直下跳圆珠九日已过气萧瑟田郎治具招我徒方舟次第罗几案琉璃色暎红毺微风舒舒旗脚转波浪淡折靴纹粗鳬鹥乱流唼荇藻枯杨夹岸森千株欵乃声中鱼急恍惚身入江南图溪桥小市足虾菜人声往往杂燕呉过峡滩平水清浅牵以百丈驱两驴诸君觞行乃无筭发狂大呌惊僮奴潞河浮图倐在眼峭帆恨不凌江湖返棹扳萝登古堞苍然秋色来平芜夕阳欲下寒山紫廻光激荡纷有无郊坛陵庙雄制作风云惨淡羣灵居龙蟠虎踞势应尔不然何以称
　　皇都结束短后上马去城头暮笳吹呜呜　曹贞吉京东东门连夹城城上角楼颇高亢门外长桥跨大河转粟轰轰车万两上桥轮蹄莽纵横争门人畜互击撞常时送客扛篮舆局步欹斜防跌宕今秋新霁尘不飞田郎招我泛清涨听事临流足松竹行厨及午陈脯翻匙一饱寻河干突兀方舟此游剏连樯结防排米船绣縀红作行障遥隄最爱草树齐逆浪还怜鹅鸭放岸边亦有高下楼朱袴青娥出相望客喧船重风力微北地操舟逾奡荡长绳并逐青驴牵短篙漫忆黄头唱五里一闸如面墙下板横波不肯让闸东更有双棹迎日映廉泉屹相向懽情烂漫履舄交主人大呼倒官酿一时供帐皂趋吾徒顾此神色王京朝之官人所荣如鱼中钩徒弄吭开元选胜成故文妄想缗钱曲江上况复四郊暗戎马咄嗟行乐理实旷人生快意须目前车壁空捶朱雀桁诸公悬悬思绘图田郎推我写图状忠恕精神虽未工和之大意吾能相寒宵放笔作绵蕞指防溪山呼巧匠　汪懋麟
　　我生随地逢重阳放船独数金陵快江心柁楼一丈高坐见洪涛纳千派赤波万顷连扶桑突立江豚向天拜烂醉岂知津吏迎狂呼每犯舟人戒自从都市饱尘坱常忆秋空浮沆瀣潞河以西接天庾俨如斥堠分疆界田郎才大无与俦衙前秋水添澎湃摐金伐鼓罗众賔短咏长歌出官廨昨宵雨阻龙山饮晓云散落如崩坏游鱼泼刺跳相溅菊花细沿村卖庆丰闸水争喧豗煦沬旋涡转幽怪海上鲸鲵不自戢空中雕鹗谁能铩金台已平马骨朽当杯岂暇论兴败与君细话金陵游梦魂相逐怜行迈何时携手三山巅下瞰神州似纎芥　颜光敏
　　田子尔能歕吐趵突之飞流骨格萧爽谁与俦水关甃石缚亭子颇似张融岸上舟昨日戎戎山雨来登高孤负防鸿秋晨朝风色霁更好折简报我东河游红螺为葢沙棠楫紫英黄丛置两头此地涆濑数尺许老蛟亦或潜深湫须防上客驱出银匼锦帕纷相纠舆台趋走即挥汗榜人牵挽惊哀喉五闸迸开詄荡荡柂底下泻如圆鸥世间乐事那有此观者摩肩提新篘两岸老树霜拳打鸟飞不救落枫稠平头行觞酒将半河干容裔扬棹讴贺老琵琶李謩笛防防翡翠声啁啾各言乐极不可又闪忽侧柁樯乌收忆尔昔刺湖心艇莼丝巻叶凝脂柔对兹六桥渺在眼宗炳动操良悠悠西呉郁生亦好手防须貌得壑与丘图成痛饮卧其下众岫倒侵林塘幽　林尧英田郎与我相识今十年新诗日下万舌争流传黄尘扑面三伏火云热每诵子作令我心爽然开轩示我秋泛图五丈鸭头画出宛似呉中船大通桥北官舍最湫隘箕筥斗斛嚢槖羣喧阗他人对此束缚不得去田郎掉头一笑浮轻涟疎花防茏两岸渡头发蹇驴防躠百丈风中牵五里十里长亭短亭出千丝万丝柳枝杨枝眠当其快意何啻天上坐酒杯入手兴至吟犹颠庆丰闸口只有此渠水未知经过谁子曽洄沿仓曹题柱名姓不可数似子飞扬跌宕真无前长安酒人一时赋长句我亦对客防笔银光牋篷窗寂寞不妨添画我从子曰日髙咏秋水篇　朱彛尊长安终日苦束缚骑马乗闲聊作达扑面尘埃少顔色兴尽俗情竟难脱吾友田生称好竒半载水衡困轇轕秋深度支官粟完邀我共看秋涛濶青帘白舫趁风日鸣锣打鼓寻幽豁座中主客尽名士乗河謌笑吟须捋岸头老树势杈枒洲邉鹅鹳相呌聒闸穷更易千斛舟回望奔流如箭筈云霾浪打恼龙眠时有鱼舠来一抺田生频呼官醪出倚栏大呌神飞越日斜醉剧从归棹更上危厓俛鸧鸹吾徒本是疎散人一官转使幽懐割何不掉首去风尘闲傍清流洗铜鉢　谢重辉
　　雷琴歌为张晴峯作
　　孤桐三尺歴千载张子入市偶得之众星剥蚀浑莫辨色如苔藓多瘢胝白日摩挲夜画肚劚自何人遗今兹不妨故物遭槅剖经营妙絶般与倕是时坐客避十舍横刀快斫生蛟螭多年风雨伏其腹舂撞崩裂毛髪吹背署宣和养正字防窜倒薤岣嵝碑名曰大厯雷氏制巴蜀巧匠西南陲我闻雷威雅好古杂花亭舍无人窥断琴成纹虵蚹走雾中翠嶂连峩眉鸣呼此琴有鬼守汤盘孔鼎同攀追不然唐宋兴亡吊陈迹斜阳蟋蟀秋声悲金石刼火况枯木今之存者寕无疑涂以楅髹弦则七伧父嗤防何其卑太古遗音在指爪什袭瓦缶徒尔为爨下弃材世莫惜广陵絶调羣岂知蝙蝠宵飞月皎皎踯躅叶大风飔飔看余一旁意骚屑承颏拄肘听颍师
　　旅店读放翁与溥庵主説川食诗因述都门食物用广其意
　　冬舂藟散米不麤滦河土脂可屠槐虀蕨芽肥胜肉朱槃鲊饼花酥火煨鹿尾甘脆熟大椀牛乳倾醍醐来禽如拳含桃珠脐紫蠏无时无负此腹者一腐儒朝餐豆粥坐日晡十载何能办脱粟龟肠腹鸣呜呜
　　趵突泉歌
　　十年不到趵突泉今夕观泉颇詄荡乍听只疑地肺坼坐久如闻江鼍涨澄一池竹树深呑纳千溪亭榭旷冯陵呌啸众山响迸落檐花劈髙浪白髭道士前致词七十二泉各殊状独有趵突絶神竒王屋倒泻夸娥创崩裂不闻海髓干喷薄直从石窍上轩辕张乐列笙镛白蜺掉尾饮瓮盎泺源百脉皆洑流此水不知安归向鹊华屹立四扇开面面诸峯作屛障我闻道士説泉源尘扫除神色王岸帻振翮思骞腾如御樵风吹五两钱塘劲弩射潮回广陵夜雨聴涛壮况自千佛岩顶归春风绿酒供行帐波纹凌乱菡萏出山脚斑駮桃花放及到此泉已昏黒冷冷月色照衣桁有客登楼蹋白雪何人吹笛送髙唱陂陀荦确泥路滑桥邉一鹤行相傍
　　妙喜寺冬夜醉歌
　　夜鸱啄瓦沙击窗北风撼屋声摐摐瞠眸午夜涩不睡百忧万事排躯腔瑟缩古佛守空案琉璃寒火烧油釭乃知弥勒同龛宿铜铃绣段摇幡幢如何此佛不冻死解看牀下拜老厐苦齧被絮走饥鼠睢盱口眼衔髭双折脚之铛恣播弄大如狐狸相舂撞城头鼓柝响不絶奔崩战马交矛鏦误谈孔姬腐儒腐不拥娥睂倾酒缸偏学枯禅栁生肘但于静者心为降满前严马都可畏我无巨笔同丰杠那免羣辈笑浅陋邾莒曹郐何成邦皱面朱铅自涂抹官府催促人来扛焉得土室卧风雪西郭流水闻淙淙寺僧聴之三叹息前轩啁噱语乱哤起搜栗林生兽火铁盆榾柮余梅桩鹅儿殻破辄一醉我心块然如鸿江【结用黄山谷语】
　　寒食送刘木斋提学江南
　　刘子倜傥天人姿便便大腹多髯髭摴蒲一掷直百万标格洁净无瘢疵精神劲挽千钧弩文章细吐春蚕丝江北江南称才薮
　　帝曰汝往衡文辞国门祖帐骑官马吟鞭投赠瑚枝恰直寒食家禁火飞花扑地暄和时当筵醉眼向斜日满浮大白前致词韩栁欧曽不复作王瞿唐薛何由追剽盗疲薾夸钜手纷纷制作徒尔为响成瓦缶非镛鼓窍同蝼蚓无蛟螭别裁伪体起八代扶轮大雅千秋期此事防茫识者少文章元气公撑搘河桥驹鸣忽分手杏花一路东风吹
　　戏题友人扇上五蝶
　　一蝶粉褪额半黄一蝶须短衣青苍一蝶学舞塌双翅一蝶狡狯神扬扬更有一蝶多态度倒飞口眼睢盱张菜花开徧辛夷香凤子游冶春驹狂生在罗浮葛仙宅娇似夀阳公主妆山吐晴岚水放光勾栏四面花中央搨得滕王真妙手栩栩风吹来我傍
　　送李欲仙之官蕲水
　　李子通籍十六年文章郁怒诗才敏清襟雅量有态度哆口疎睂无畦畛燕郊骑马酒徒多楚船打鼔布颿穏青门送客发曼歌今日之官蕲水尹一时何戡唱渭城大响蛟螭细蝼蚓蕲春山川最峭拔水郭风花更轮囷赤鼻逺岫耸千尺白渚芙蓉揷万本县堂鞭笞痛民愚长吏刀圭毉邑疹手版低头如駏蛩行队张军驾韅靷龚黄召杜少难追东马严徐多可哂数载为郎齿髪衰水部龙钟石甔窘那怪纷拏逐燕雀无异青红浮海蜃唐举妙术何人传虞翻寒相劳嗟悯不应趋朝听曙鸡只合浇畦采野菌山云披絮雨新沐井梧萧摵叶未陨旗脚风转闻鸣榔天色蔚蓝秋雁引
　　敺蚊行
　　蜗牛庐浅龟殻破炎夜敲蒸不得卧三更褦襶循墙走一扇蒲葵赤脚坐暗捜茗椀浇舌本卬看星斗蚁转磨何物长喙行且谣有客防肉馋复饿郤怜脱裈供其饱使之负山谁敢唾黍民豹脚亦多名醯鸡蠛蠓非一个孙氏从无白鸟来郭家岂用青蝇贺运斤斵鼻蚤被创开帱扪掌反遭涴瓠壶肥白逊张苍鹤骨清癯只措大那堪狠戻恣老饕最苦顚翻搅睡课蕲州琉璃八尺黄槐国黑甜千声和此痒须倩麻姑有牀难叅狮子座安得西风鏖暑一将军格鬬操戈驱汝过【山谷云西风鏖残暑如用霍去病】
　　秋夜饮宋子昭斋作歌
　　公子客位置箕帚潭潭大腹谈天口险语惊人蒲牢鸣新词按谱神珠走豪气不除狂态作自午跫来坐至酉牀下箆蠢排石鼎竹间活火沸茶臼髣髴米家书畵船荆关董巨无不有摩挲隄防寒具油六丁雷电呵鬼守畵理奥窔昔騃昧闻公子言得八九宣和堂堂分甲乙鹅溪隐隐辨好丑剑南快读放翁诗瘿瓢满注易州酒花开瓦盆一茉丽香剥黄柑五佛手花奴之鼔段师弦雪儿度曲自击缶但围红袖写乌丝岂管白衣变苍狗
　　题夏圭画
　　高下数家村路好落日鸣鸦盘木杪田背雨防兆坼石牀风过松花扫牢崖缚屋酒旗斜犇瀬杙船渔簑杳土墙半塌红橘垂牧竖横骑黑犊小港口柳阴樵唱来茅亭四面有栖鸟吾家远在鬲津西纸上丘壑今了了万峯屼峍一水湾愿筑莵裘身将老
　　题戴嵩画
　　白沙翠竹满山隖山风昏黑天欲雨川尾轧轧小艇来饥雁一行下洲渚阿童摩挲老觳手操鞭棰如鸣艣口眼盱睢笠子破横踞牛背秃速舞一犊舂撞求其乳小不服箱似犇虎猎者渔者隔江浦雕边认箭鱼跳罟前村苇路霜风斜潭潭闻挝防牛鼓嗟乎戴嵩人已古畵家纷纷不足取
　　同袁杜少游张氏园亭
　　百本枳枥十围大城内空濶如城外小园沙堑柴缚门巷口鸭栅水为界下马穿云衣襋重沿池曳杖禽鱼怪芭蕉当户叶似帘蔷薇引蔓壁如疥逺叠翠嶂石千棱横截奔流泉一派莓苔平铺柔可坐藤萝高架午不晒阴崖蝌籕疑颉书假山螺髻遭米拜桥边行酒细腰鼓竹里充厨银鱼鲙我辈不妨恣狂吟向火旗亭景清快好待西风秋雁斜再来摊饭听松籁
　　鱼
　　州之鱼美无亚舂撞防刺长河汊举网跳波鳞鬐红窥缸满尺笭箵罅初打只在春氷泮渐少偏随桃花谢柳条可贯脂可屠江鲈滦出其下城北城南但数里罩□簖尽可畵月上弄船浪簸篷雨后摇竿泥没胯百顿饱噉斫雪脍千钱谁恡论斤价无乃此地通丙穴馋口痴腹从天借官衙日持太常斋不赋归与安税驾秋风自操舴艋还会傍侪结茆舍
　　酒
　　州之酒其味淡名则美矣理可勘入琖只疑错着水不数鹅黄琥珀艳夜倾一斗未醮人软饱三升翻按剑刘子何曾荷锸埋王绩安得醉乡占去冬鸱挂后车雪叶掌大桮防灎浮白无算地垆红老眼昏花向铅椠才得半酣郤易醒客愁不眠生万念乃知此物贵醇浓青州平原问酒监州胡为攫美名事无定评多欺赚海内流涎损重价大是春秋吴楚僣【用放翁语】非将清流投浊流病在一薄无由砭虎豹雄姿文陆离奚取信狺长喙猃归谋麴米漉瓦盆葛巾糟牀百不憾遵依西凉蒲萄法逺胜白堕新丰店茗艼拍手笑如泥个中妙理觞非滥
　　重经大通桥有感
　　月在作噩秋已半天风飒爽横秋雁东城桥枕长河流西山峯压层峦断打鼔摇竿吏放闸防防牵船驴行栈庆丰八里野人家浮屠千尺维摩院溪涨崖根浪齧沙篙挿树腹雨崩岸荳田上下飞蝴蝶荷渚苍茫呌鳬鹳轧轧连车秫登塲累累欹架垂蔓井水微清河水浑荞花能白蓼花茜茅屋土墙烟火出菜圃芋区辘轳灌柳阴浓绿射棚张旗脚晴红毬塲转新兎穿莎小似拳老雕堕云砉逢箭健儿臂立络鞲鹰燕姬帘露当垆面欵段何愁去复囘事空追一漏万












　　古欢堂集巻五
　　钦定四库全书
　　古欢堂集巻六　　　　　戸部侍郎田雯撰七言古诗
　　移居诗
　　东野家具少于车学打僧包何为家一捆乱书十瓦鉢奚奴负走如犇麚小巷偪塞通破寺邻人指说来官衙自操箕帚埽土锉糊窗吹纸西风斜雨淋屋塌堆瓦砾墙脚残立山姜花日暮天寒騐霜信匝飞秃树啼老鸦短檠无油月相照二更三更城鼓挝鱼目鳏鳏瞠不睡直从万古寻羲娲
　　水部田纶霞先生画省望郎金闺贵客门高京兆风流题柱之才班簉虞衡潇洒含香之彦风樯阵马诗追韩愈之恢奇铁画银钩字笑羲之之姿媚东华休沐之暇庭鲜杂賔西曹退食之余门多好事然而一官落落竟无百花潭上之庄八口摇摇何来万里桥边之宅相逢詹尹惟话卜居不遇伯通谁为赁庑盐瓻酱瓿频戛触于宣武街前豚栅鸡栖几转徙于崇文门外毎因賖酒惯恼隣翁只为担书恒吁老仆此乌飞三匝先生既自起而嘲鹪借一枝众客亦同声以赋也仆有狂言聊为善谑莫因数溷便掩柴荆纵使三迁宁迷巷曲但得半弓隙地亟令阿段以栽花矧逢九月凉秋须遣长须为种秫君其无怒仆尚能来倘询醵进请防和韵之诗若论为欢且出售文之直聊题数语并示同游　陈维崧
　　田郎诗格如雪车昨来新句传移家梦向漪亭坐秋水篬筤万个眠麚冬官事少蹋壁卧日未卓午先放衙残书满前自穿穴纷如雁字风中斜未少沈范相赏识风亭月观吟梅花庐如蜗牛足摇膝毕逋爱伴城头鸦鸷鸟累百讵比数蹀聊试终参挝牵萝补屋絶代子愼莫无匹悲防娲　王士祯
　　载书何必三十车牵船住岸今为家才雄官冷躭坐啸身随鹓鹭心麏麚避喧狭巷僦茅屋虚檐暖处安蜂衙药臼茶铛足位置天然曲几容横斜犊鼻偏嗤南阮富俸钱少买东篱花墙短逺山见秋色那无深柳堪藏鸦滑稽暂尔金门隐佯狂羞作渔阳挝几辈朋来竞高唱不妨鼓瑟驱灵娲　施闰章
　　东隣跛象牵双车西隣官冷频移家门外草深藏鬼火墙头雨坏窥山麚六鳌赑屭工破碎问谁蓬户谁高衙老屋岿然良不恶疎篱一任风吹斜有时舴艋送白堕可无吟眺酬黄花防缀长空景幽细晩红天色三两鸦拍张暂学鸜鹆舞夔牛霜重还操挝久欲从君征僻事圆葢果否劳女娲　曹贞吉
　　晓碾霜屑推苯车先生借地今何家街西缭垣乍墁垩隣人稍聚如麚又闻寒荣好慈竹两行疎柳同排衙窗壁氷油裹藤角劲风错迕廻帷斜指麾局室设麑几别置土篑藏松花香缄防足铅椠秦皮墨迹青于鸦官阁有时召诗客斫鲜击鼔周掺挝投我佳吟发逸响五十絙瑟搊灵娲　林尧英
　　田郎改筑悬栎车索绹葺菼同山家南荣两厢立短栅萍可饲鹤莎饲麚借问何以得幽旷水曹无事休朝衙西望香山隔墙角千尖万尖云袂斜遂摹清景寄寒竹破眼艶艶丛节花君才十倍颇惊众坐飞虎仆挥青鸦我如江鼓久喑哑手无蜀木宁堪挝读君新诗链山骨直穷天巧追皇娲　又
　　地轴忽脱摇天车天街十家颓九家黑云扑地路人窜彷佛猎火惊麏麚布帷毳帐争露宿纵横蓆舍夸官衙田郎骨鲠拟壁立老屋亦逐西风斜卓锥容膝那易得相寻絶类优昙花朝来赁庑遘精室笑声哑哑骄啼鸦小奚负书负瓮鼓勇不待相鞭挝便可布席召白堕不烦调瑟呼灵娲　汪楫
　　牛腰书巻堆驴车壮观那似贫人家卜居何苦入深巷潜藏幽僻如麏麚扫堦不许蚁行垤开轩正见蜂排衙木鱼粥鼓沸僧舍幡幢隐约随风斜布囊早籴太仓米胆瓶闲挿东篱花篝灯荧荧照无寐摊书夜读惊栖鸦昔人行事不称意便举如意空中挝躭心古淡亦可笑娯神何处寻灵娲　曹禾
　　京兆有书充几车口嗜异味如子家横身艺苑肆游猎怒驱快马追麏麚冬官迩来罢营建日色未午先放衙新移小屋在深巷窗户且免东西斜手齐乱帙但高枕屋角艶艶东篱花囘忆溟渤巨鼇动一舟掀簸随神鸦即今将身出逆浪安稳俨听囘帆挝且买雉兎试一割燎毛燔肉追羲娲　汪懋麟
　　斑斑兰兰薄苯车西曹老子新搬家忽逢柴车塞衢术万牛蹙踏喧惊麚城门且开詄荡荡怪底偪侧逾彭衙竹炉瓦铫响戛触乱书破砚堆欹斜葛洪移居絶类此那得水部官梅花若将此景上图畵只少鲍姑双髻鸦先生大笑复何恨我狂尚惯渔阳挝秪愁秋雨井又塌补天但愿烦女娲　陈维崧
　　道南道北书一车田郎与我齐移家月俸虽分五斗米相呼野性同麏麚浊醪盈杯注涞水暖汤濯足歌彭衙风帘无额星炯碎短墙纵葺仍夭斜窗前喜有两枣树凝想满眼他时花诵子山姜诗句爽有若暝坐翻金鸦盘空硬语和未稳月黑漏鼓咚咚挝布衾不睡我亦尔牵牛独处嗤防娲　朱彞尊
　　九日同其年升六舟次蛟门石林集黑龙潭和韵
　　黄桑白杨响不歇老龙贪睡寒湫没撰杖登高俱半醉那惜青鞵与布韤诙排佳客非孤斟撑拄枯肠饱糠覈诸公食豕如食人嫌我避俗佀避蝎枳枥一径到古寺青红两壁闪灵阙頳虬山精铃旗诃殿神官拥鬼卒髙台行酒乆狼藉狐防昼出攫肴核乌鸦在树蝙蝠飞西山叠髻苍鹰搰野旷不虑摇地轴夜清岂忧见天孛乞儿绰板比伶唱庙巫鹖冠学官谒薄寒可畏借一裘寛杯难数辞百罚撞钟吹螺闻城南瓦雀格磔朔风发街泥没骭天昏黑不归途有闗柝讦秋水苇花自飒爽晩山夕舂太超忽欲向澄潭照鬂髭迥防戍楼臿防钺牋寄尔龙秋雨多且抱颔珠伏其窟风氏小园探怪松纠纒铁干地十笏
　　西隣枣树
　　西隣枣树摇露梢寒宵戛触如吹筊过墙干叶不胫走乱投屋上三重茅前月纂纂垂朱实大似橘柚新擘包谁遣儿童酸打尽风吹乔棘空枝交忽忆乡园此时节篾篮无数来村郊木奴千头那足数杂以棃栗兼爮冬官嚼噉不称意日饱笼饼槃无巢霜威折绵北地冷夕虫动股鸣堂防憔悴几嗟汉南树凉暑思煎粘日胶傍檐乌尾向人掉入夜桞瘿连牀敲隔屋听者三叹息如此长夜何呶呶
　　正月
　　正月无日无风霾沙黄雾黑连书斋闭户摇膝防被卧耳根寒热如疴痎撑肠半饱太仓米埀涎愁过新丰街长须倚檐烧土锉老槐纒榦当空堦凌晨退食来城阙大官呵殿肩相排笑防面上满尘土朱铅涂抺疑优俳众鬼揶揄争道路羣儿滑稽多诙谐腐儒迂拙不解事杞忧兀坐鲜好怀纵横巻帙堆几案彊取万古为同侪祲祥取騐五行志或云干封农事乖如此春信非宜有连年马槊纷楚淮安得好雨知时节原隰草木霑根荄雏鸎乳燕二三月摒挡布袜兼青鞵蓝尾一缻出城去香山涧曲桑干涯
　　题周生临黄庭巻后
　　我昔曽摹官奴帖来禽本临邑传十指如椎笔如杵有鬼苦踞秋毫颠扇面屏幛浪涂抺家鸡野鹜纷来前人嗜我书忘其丑好色岂必倾城妍龙钟字势同瘠竹手腕僵劲非昔年闭门客谢管城子鸡毛不费三铜钱氷簟藤牀伸脚卧老研乆作支头甎周生妙师逸少青鸦防就黄庭篇麦光大纸长十幅吴蚕宻楷风雷纒临池絶技有如此摩挲三日思飞鶱我观君书痛自改韤材攫取非无权石底老蟆决不可从今三衅仍三湔
　　赠任希庵侍御
　　任子键户停朝叅食书穿穴同白蟫僦屋半破在委巷竹罂石铫花丛龛拭几掩映北荣竹开轩吐纳西山岚屏迹萧闲守防尚临池众妙从幽探上下晋唐厯千载钟傅右军褚河南陈仓金石购古帖硬黄薤本何耽耽澄心堂纸廷珪案上狼籍心馋贪漏痕虿尾折钗股解衣磅礴风雨酣须臾楷法变一格数行缜细如春蚕马陵夜黑飞万弩天女屋角投优昙何论臣法二王法但有第一无第三冯陵大呌更奇絶牀脚黕沈余双甔郊寒岛痩我可厌鸾飘鳯泊君何惭摒挡过从较腕力苦乏健颖如长锬只合快雪时晴夕倾斗酒来擘柑
　　丹阳津亭观延陵墓碑歌
　　曲阿之西勾曲东江波层叠飞江鸿长年三老老解事舣船上岸来匆匆延陵墓碑在蒲苇荦确埋没泥甃中上锓两行岣嵝字下揷千尺蛟龙宫摩挲箝口但拱立异物呵防神鬼攻定哀年代获麟笔突兀片石撑青空轩颉氷斯那足数人间万碣齐发防大厯十载殷氏手摹搨硬本何其工糢糊瘢胝脱鷇防纵横错落纒蜺虹防窜微词季札死考征僻事方朔穷采药掘薇厥徳譲子臧大义摩苍穹后之作者龙门史世家列传将无同负鼇盘螭不飞去河崖崩坏斜阳红打鼓开船行数里犇牛酒店如新丰鸭嘴篷牕湿细雨鸢村石屋摇秋风不眠夜以指画被浑茫莫记头冬烘
　　登采石矶太白楼观萧尺木画壁歌
　　太白楼上江风寒采石矶下波连山长康不作僧繇死何人攫弄秋毫端力挽万牛啸两虎袒衣防扈青防间四壁四山防地起直从十指生烟峦峩睂匡庐两对峙西华东岱同跻攀巨灵夸娥日月走坤位干窦神鬼盘屋角雷雨势飞动墙根涧壑声潺湲牛渚白纻如蚁蛭天光破碎沧溟寛蓝陈萧恽称大手前追董巨凌荆关尺木老人更奇絶身驾大海骑虬鸾秋来放眼忘远涉慿陵万里开心颜寺径蒙蒙松杉雨芦花漠漠鼋鼍滩顾盼无人相娯赏高呼波底青莲还
　　皖城西拜山谷老人墓【试士】
　　长风沙口木叶黄大江绕郭流汤汤三桥坂北红鹤砦涪翁墓在灊山冈松枳蓊荟路荦确埜烟漠漠狐狸藏摩围老子洪都住溪园十亩双井塘何年游皖遂不返石牛精舍来儴佯司空天柱纷在眼罗隐元放羣相将追昔党祸遘章蔡宜州儋耳同心伤几欲买田清颍尾风垆煑茗西湖防苏门词杰晁秦辈斑斑熊豹非寻常公才乃如大国楚曹郐浅陋难颉颃我来思识古人面寒颷吹下芙蓉裳吟魂剪纸招不出四山云气空茫茫秋林红压千头橘江船白跳八尺鳇酹酒再拜日已夕秋风突兀摩青苍
　　濠梁古寺謌
　　濠梁古寺城北隅杨花李花三五株殿瓦昔耶啄鸟雀墙阴丛棘奔鼪鼯一僧头白老宫监当门拄杖随两雏开元天宝纵谈柄偏袒右肩如操觚堂上飒飒毛髪动风雷防地神鬼呼面颊七十二黑子红罗衣下青瑚云是滁阳旧遗像铁冠指说常人殊王者不死今已死千载英雄悲寄奴二百七十余年事嬴顚刘蹶长嗟吁江淮楚泗皆战地钟山虎踞称留都再传靖难戎马作金川之役胡为乎洪熙宣徳实令主西汉文景言非诬二正徼幸国未防世庙神庙无良图自熹至怀势莫捄社稷遂不延斯须大事轻掷阉寺手王汪刘魏刑余徒夺门议礼总多事三案藤葛何其愚高煦宸濠不足怪强燕自昔贻规模孰谓东林无君子激成党祸眞腐儒我观遗像增太息陈迹慿吊行春芜胜国史材岂易得今之作者谁董狐倒埀马挝上马去落花扑地沾泥途一路风吹袷衣冷夕舂在树鸣毕逋
　　题颜修来小照
　　嵚崎磊落顔司勲我曹十子子不羣子才上上我下下千夫握龊徒纷纷叶林汪王宋曹谢众妙固无莸与薰钟镛不作瓦缶响弹压百怪须雄文子诗富强似晋楚邾莒割据难平分巧匠山骨驾韩愈摇笔白练追羊欣谁为写图坐怪石黑髭红颊如微醺大腹便便脱巾韈溪声湍激耳有闻松树铁皮秃其顶荦确山路通江濆鬅鬠奴子抱琴立蒲桃古锦盛桐君弹到履霜第二段起搜汲冡兼皇坟自夏徂秋秦淮岸风亭月观花氛氲杜牧痴狂爱小妓人家席上呼紫云翻怪此图太寂寞何不并绘双红裠我返句曲只百里茅冈起伏随斜曛短衣快马猎雉兎鞲鹰在臂重十斤箕帚官廨待晨夕燎毛燔肉烹青芹年来行役江南北鬓须衰白劳骨筋京口渡船一相送三山经眼心殷勤子入春明直嵗杪郊庙金薤天葩芬寄语数子各努力词塲防扈同张军【弹压百怪用庐陵句】
　　敺疟
　　昌黎作谴疟鬼诗輷輘赠疟以好辞我今敺疟须蚤避不则重谴休嗟咨句曲四山多猛虎檄牒食汝伥不饥茅顶神官足妖怪重加靁火轻□笞乖竜尚可割左耳诅符针炙黄冠儿朱亥褏槌竖毛木客俛首瞑山陲华阳古洞箐树宻携侪伏窟如麚罴山县十人九人病揶揄寒热难撑支寒者层氷安赤脚热者深甑遭蒸炊痿癃老穉余筋骨可怜酷虐无停时地瘠米少遘秋旱屠羊祷赛纷何为承
　　天子命来邑土势不容汝长恣睢脱化苍鹰除害马使者于汝斟酌之东村西坞拾瓦砾半间茅屋非淫祠图画青红光彩皂走马陈牲牺葛洪宅傍守药灶郁冈尾后骑白潮州刺史毒鳄避文章感通劳毛锥语罢杲杲上寒日霍然枕上快衮师【时儿病疟】
　　寄龚衡圃兼示李分虎朱文盎
　　分虎词桀才不疎文盎年少非腐儒向予拄颊说蘅圃其人堂堂文采殊力扛斛鼎好身手大食刀饰青瑚前日见与文盎札楮尾辄及齐伧夫伧夫从来寡拘束鬭鸡蹴鞠形骸麤老去持节江南北牛马奔走彊枝梧每思赫蹏达公子食言多矣洵非诬公子摇膝夜读书玉玲珑阁蒲牢呼此去京华好时节槐花秋雨西勾渠手摆雷硠盛制作文章郁律同三都寄君纸扇字瘠竹气粗语大胡为乎咄咄文盎嗜痂癖见之大笑容狂奴琴高山下兴不孤莫愁湖上人当垆更语分虎老解事狂謌烂醉招吾徒
　　秦邮木酒歌
　　江南名酒非美酒岂有大釂但小户兰陵蜜甜惠泉酸麴部欢伯不足取秦邮野店木香妙理孤斟索阿姥老我年来躭饮趣防灔瓶盆鸜鹆舞油囊五斗载船行江蟹两螯可敌虎杜康死去一千年更谁操觚作酒谱
　　郑簠八分书謌
　　我于八分素騃昧痩硬变化苦不能世有作者伧父耳观其下笔如冻蝇大小二篆生一格李斯蔡邕神鬼慿石经失传八分絶尚书骑省谁相仍可怪羽人王次仲化为大鸟如苍鹰金陵郑簠有异骨动腕落翮思飞腾光和石碑陈仓鼓防搜结撰无骄矜蛟龙盘挐驾程邈鑪锤赑屭追阳氷山防书屋四大字一字眞可偿十缯千钱还买澄心纸半束更扫松江绫携归吾庐挂素壁黑云鬰勃红霞蒸青溪五月天气热柳边水阁深三层解官已来户常闭抱书烧药眠曲肱得簠墨妙拭病眼脱巾索酒倾三升
　　牛首山放謌
　　老犍骨瘦不服箱小犊肉肥如虎强丛首曳尾日觝触两角对列森开张商颷馆接段石冈鞭棰不动势莫当老聃骑去数千载庖丁善解来何方戴嵩畵此神扬扬纷纷大小成低昻我观兹牛住二日天阙放眼穷八荒还思弃彼众觳慿风跨鹤摩青苍
　　鸡鸣山古寺謌
　　鸡鸣山寺邻清凉浮图三层殿四厢剥蚀破壁蝙蝠大檀栾深竹狐狸藏瓦墖半欹生绿藓丰碑岿立连石牀练儿英雄不可当舌文八字呼萧郎桓和一战东昏败莲花贴地堪悲伤暮年佞佛何为者羯磨清净投空王以钱亿万赎皇帝羣臣奔走如戏塲掘尾狗子自发狂起自汝阴死三湘缚取老公作寺主青丝白马来寿阳面牲不复延血食酣酣烈火城中央下马入寺吊陈迹江鼍吹浪天色黄沈约范云呼不起徒叅宝志眠禅房入夜讲室钟磬寂野风萧瑟鸣枯桑
　　彭城晓行
　　二更三更一驴鸣牀下寒虫哀可听门外牛铎响不停小车轧轧催登程驿楼打鼓忽四更十里又闻关柝声羣鸡乱呌鸦纵横东方埀埀三五星林谷昏黑天未明里墟人烟是彭城长年三老来相迎撑船渡河蒲帆轻山口晓日衔铜钲野店土锉长腰秔又买餦餭烧蔓菁马上可笑一齐伧年年作客天涯行
　　朱莱孺宝剑謌
　　欧冶不死薛烛生步光湛卢今复成阳作文阴缦理赤堇炉火镕金英我友从何攫异物神鬼呵防苍龙精一条触手弄寒玉三尺出匣闻雷鸣上有蛾睂似太极中缺黍米如参横鱼肠豪曹不可服莫邪干将谁相轻须防跃入延津水脱手难缚掉尾鲸芦中人被属镂赐挥涙为抚桓伊筝防庄说此差快意脱置摆落何峥嵘阿髯倜傥才无敌呌啸不作苍蝇声腰间宝此胡为者填胸礧磈多不平索饮连酌三蕉叶避席捉鼻呼老兵笑我迂钝一老铁锋锷百链相搪撑年来化作绕指柔苍浪秋鬓白数茎少小驰骋不再得只合拄颊逃村耕【修剑拄颊见战国防】且割彘肩尽斗酒天曙送尔燕山行壁上呉钩照顔色城楼打鼓方四更
　　髙植墓石謌
　　屯氏河厓秋雨塌中有片石锓文辞残阙漫漶不易辨豕亥鱼鲁多支离曰君讳植字子建魏济青相司徒儿岂是曹家瘗旧物官号封削无临淄淘洗摩挲搜石尾下纪年月称神拓防人代越千载六朝荒碣留今兹渤海蓚人父名肇北魏高氏从可知宣武当年宠外戚赫赫权势何恣睢北海彭城遭毒手朝野侧目将奚为一旦马侧车轴折瑶光尼寺同伤悲十八为郎有令子六州刺史将军麾铭辞不识何人作或者传信非传疑瓦棺古墓埋朽骨斜阳逝水流空陂此石一落土人手磨镰捣练西风吹我行临河忽三叹河边古冡青累累美恶是非不一辙岘首峄阳各有碑魏收秽史简编在考征僻事方朔饥恨未读书空涉猎不然几使寃陈思
　　叹须
　　白须不镊黑须折晨起看镜增伤悲白者凋枯如败箨秋风不扫空垂垂黑者似漆才一寸触手辄去无孑遗牋问天公此何意畣云衰白乃尔宜龙钟今年四十九存其黑者将奚为譬彼皱面一村媪朱铅涂抺形堪嗤纵使后生轻前辈岂媚年少偷染髭我生憾髭少且短数根寥落如兎葵最羡鬇鬡猬毛磔不异脱颖囊中锥崔琰虬髯刘琨赤叅军顾盼生雄姿使君弹筝非凡格谢安坐上夸桓伊于思于思我无分吁嗟两手搘空颐畵家为我作小像黑白各半犹参差秃髩苍顔岂福相红泉绿树非肥痴京朝大官絶妄想防人骄态逃鞭笞夜梦草檄上鞍马彘肩斗酒安足辞百战功成爵列土坐拥翠袖弹朱丝醒来狂噱遂不睡城楼柝响生凉飔如此礧磈须浇泼摒挡后车寻酒鸱养生漫假五禽戏避迹聊作三径资撚须向天三叹息此后黑白亦听之身将隐矣文焉用有人闭户歌扊扅
　　酒
　　黄封百壶我无分黄虀百瓮我不同有田二顷在西郭十斛秫米来村中平头奴子得醸法斗室忽尔成新丰麴车轧鸦雪水白粥面浮蛆炉火红七日起防糟牀注欢伯大手施神通桑落羊羔那足数督邮从事齐发防得此大釂岂小户封侯万里夸英雄伯伦之妇太鄙陋过耳浑如牛马风十月霜干木叶脱天边呌啸飞孤鸿撑肠软饱颇快意百川一吸摩青空奚奴不譲刘白堕老子本是王无功
　　题杏村读书图为谢员外方山
　　鬲津之水流潺湲蛟龙抱珠藏黑渊两岸杏花一万树天风破碎生春烟丝丝寒食跳珠雨片片波面胭脂钱土墙茅屋揷数椽谢客读书三十年青蒲白鸥相映带花须蝶粉日裹纒身如蠧鱼穿其穴龙唇檑具牀头悬何不拂袖思归田输我山姜窗下眠南村老人诗百篇与君细论长河边今见此图一流连为此图者摹巨然
　　铜鼔歌为孙给諌树百
　　夔牛一响蚩尤空宻须答腊声逢逢春官蒯桴载周礼旃檀来自于阗东花奴羯鼓未足数汝阳绢防揷槿红谁打细腰骑屋栋宛丘坎坎陈国风可笑阿瞒置鼓吏渔阳裸体挝三通轩颉氷斯变蝌蚪其马既同车既攻好古既少昌黎子作謌须遣东坡翁黄门何处得此鼓纎腰广首冒以铜雷门灵鼍不合格雕镂碎烦神工识者云是诸葛制渡泸五月真英雄木牛流马未存一偏遗兹物音咚咚伏波铜鼓铸南郡亦曾有此将无同是否真赝不用辨无妨我辈头冬烘万仭芙蓉防书屋但使捆载悬当中我摘铜丸扣蜀木声闻百里和黄钟叹息博物张华死考征僻事方朔穷
　　元祐党籍碑謌畣乔子静
　　嵗在渊献秋九月我观元祐党籍碑漓江石壁搨墨本摩挱病眼前朝悲三百九人一片石异事作俑何离竒上书大字八分格画沙作势如刀锥左仆射臣蔡京笔载拜稽首譔此词文徳殿门揷笏立徧颁郡国流南陲司马诸人半已死禁锢罗织将奚为玩弄皇帝如木偶青丘九尾雄狐狸雨淋日炙不崩壊六丁雷火无停时龙岩老洞镵石壁绿苔碧藓藏蛟螭呜呼此岂有鬼守五百年后长支持猺女狪奴不识字错比岣嵝山尖垂盱睢口眼樵其下衣蛮髻猨猱驰玉鸡太史雅好古七星峯顶摇旌旗断崖旧刻攫数纸抖擞归槖我见之当日蜀洛分门户衅端洗刮求瘢痍膺滂牛李非一辙东林熹庙堪嗟咨小人假此窃国柄谬以黛粉涂嫱施天存此碑复何用或者当遭朱亥椎独有书法絶可爱摹以玉板挥乌丝临川文章更一读日斜庭树鸣寒鸱粤西山川多瘴疠九疑六管天一涯浯溪岘首探陈迹芒鞵竹杖行相随
　　荅惠元龙即次来韵
　　庚申之嵗见君面荷衣蕙带乌角巾手中马挝瑚赤袖底诗巻氷蚕纹句曲官衙太湫隘江头两见梅花新怪我持节不称意累君寒饿东野身一时文酒尽豪杰吁嗟散去无一存君骑蹇驴来夏杪住此又复秋冬春竹竿小巷类村坞长河围屋槐当门但有鸭豚揷木栅并无车马填街尘白蟫穿穴鸡咿喔黄河万里探昆仑高謌红豆词一阕沉酣倾泻蒲桃樽朔风吹雪欺衣破寒如泉溜垂天绅衣材褥段何足道新诗冷艳排冬温胡荽泽蒜北食惯庖人麤丑农家贫感君淹留将二载论文夜半灯火分割氊投辖輙自耻不知何以娯嘉賔细书赫蹏寄南雁此事说与尧峯人
　　雪中赴济南将行韩坡送酒以一瓶置后车诗以谢之
　　秃尾双驴牵一车两日二百四十里冐絮裘茸不敌寒霜林日暮朔风起鸱满注麴米春鹅儿殻破试入唇君酒何殊东野炭暖得曲身成直身【孟东野谢友人送炭诗有直身之语】
　　百门泉上听雨作歌
　　我家住在卫泉尾乘兴来访卫水源辉县城北六七里十畞一沼如缾盆其土肥厚水清泚中有百窦穿石根大珠小珠盘涡走粘天防地流奔浑直向东北入海去逺从碣石通析津撰杖到此夏五月祖龙不动炎云屯振衣千仭清晖阁纳凉河朔倾洼樽苍松古槐立斜岸秃柳丛竹排当门须防天漏大雨注空蒙澒洞山无痕四面风来葛衣冷檐前蝙蝠飞黄昏鹿角闗连读书宅此水亦到山姜村今日徙倚山水窟新诗美酒安足论更下太行问济渎还探黄河穷昆仑
　　黄鹤楼放歌
　　鹤兮鹤兮大江浒癯骨俊姿掉毛羽辽海令威何日归飞翔下隽宿鄂渚云梦可吞供稻粮大别当前送风雨汉川甑川两岸摇汭口沔口万峯舞孤立矶头歴刼灰熊渠澜狂作砥柱芦洲窟深盘老蛟羊由浪飞挽神弩尔鹤不去爱楼居枣亭傍藏瑶圃百尺摩空六月寒赤兴亡挥谈麈苹花溪连陶侃宅圻烟接刘郎浦可惜才人襧正平絶妙好辞题鹦鹉荆峡涛声半夜来渊渊似挝渔阳鼓已见周郎破曹瞒更说孙策击黄祖慿吊酒倾三百杯败酱花开满林莽山高鹤睡寂无闻渔人一唱呕哑艣
　　小孤山
　　名山广袤亘百里或千百峯或数峯独有小孤何挺防高标竒絶摩苍穹大江浩淼中央立亭亭一本青芙蓉四围斗壁无路涉悬絙鸟道扪萝通岩虚半垂石齿齿梅开将落花重重巅顶一亭小如笠下有佛阁云朣胧埜衲拖杖不相识睢盱伛偻走扣钟入厨煑蕨供客饱斋鉢余粒施鱼龙倚栏长啸豁心目八荒四海谁能穷匡庐当前作屏障五老相向如鞠躬马当康郎枕左右彭蠡湓浦连西东江州涙湿白司马莲社酒送柴桑翁神鸦结阵巢岭背飞栖呕哑斜阳红微醮贪眠柁楼底雪叶防防吹寒风济胜无具还西笑筋衰髪白嗟龙钟
　　题胡循斋汉江帆影图
　　黄鹄赤天风破秋花乱落江船过万顷寒烟蒲十幅两岸霜枫猿一个拍浪儿知拜浪婆黄头齐唱篙师坐平林短屋以茅缚犇流快船如马防有人背手扬其颏独立苍茫吟楚些脱防狂态似孟嘉险语鬼胆有李贺我昔曾持江上麾呉头楚尾尘堀堁皖口傍枻沙鸥圆步拜风江豚大橙黄橘绿几经秋青山白石谁相和今见此图一惘然空斋日暮情无奈画手诗思各清絶山水之游十日卧云林端胜米于莵湔手不将寒具涴
　　云梯关观黄河注海歌
　　章亥不到天墟遥昆仑一窦通重霄汉津初犇坤轴坼冯夷沃焦纷来朝雍州积石河之首龙门下泻随神颷底柱孟津绕大伾中华沙漠连元枵洚水迤东大陆北地平土疎山不摇一出一伏千万里大曲小曲风雨飘浊黄一斗沙居六风轮阵马无停镳颍亳徐宿在唇齿曹濮单郓排脊腰云梯古闗尾闾地榑桑沧屿谁相招来自天上归地底不知此水从河消三门四折又九派锡圭之祖乌能祧碣石既没苦泛滥故道不复悍且骄白马沉后无消息瓠子浪涌横泬寥议筑议塞日聚讼治河治漕羣哓哓贾譲贾鲁各前席史册言在作准标华容武功印川子其人罗立如斗杓闗前下马搜遗迹天晴海面拖青瑶洪涛光驶防磹电黑齿旗竖鼋鼍桥始悟万物有归宿浮生驰逐朱顔凋精卫衔木宅何益尹公术幻真无聊落日西风透白袷沓连愁听畨禺潮寄语司空蚤底积山行乘檋泥行橇
　　赭阳酒民歌戏作
　　赭阳土风古罕有潘水清甘醸作酒比屋麴米各鬬强多者百缸少十瓿糟床下注鹅子黄味较索郎輙不丑此风不变已千年传来疑是杜康后凌晨孤斟带微醺出门醵饮呼其偶分曹浮白鲜虚日或三五人或八九伯伦便埋岂为酣王绩之乡此居首快哉举国皆欢伯可惜无螯空左手以醒为醉醉为醒孰好鼓瑟孰击缶前年刺史来新官眼花落井印悬肘沉湎一临听事堂簿书置左杯斚右国人疾趋称兕觥茗艼骑马舆走如此真可博通侯加以九锡赐圭卣我亦逢车流涎者信宿那能停大斗漫云习俗善移人鲁人猎较孔所取男耕女织何未闻愿除麴糵戒童叟莫教嵇康李白知老生常谈同敝箒软饱登途太匆匆夕阳在山雅鸣柳【赭阳楚之方城即今裕州也俗善醸矜饮旦起独酌微醺出户遂命侣浮白茗艼后归举国如是终嵗无巳时间有醒者羣辄诧异之其土旷其民贫】








　　古欢堂集巻六
　　钦定四库全书
　　古欢堂集巻七　　　　　户部侍郎田雯撰七言古诗
　　晩渡荆江
　　倝巛纳纳神禹功岳五渎四排当中长江浩淼渎之一盘勃元气生洪防尾闾万里注溟澥地乳三澨穿脇胸嶓冢华阳自秦蜀沱潜云梦连苍穹熊渠大国撑砥柱岷川矗怒来磨砻上牢下牢水漰泻黄牛峡险浮巴东南戒直与汉江合洞庭彭蠡支流通沙市城郭笼蜃雾西塞竹箐藏渚宫石尤激浪势防防鼍鼓结阵声逢逢武昌白帝纷在眼天光霞色摇青红我来经过驾舴艋垂堂弗戒行匆匆二更泊船虎渡口柁楼星斗垂长空
　　三丰道人壁影歌
　　神仙之说果有无几见员峤兼方壶风蝉蜕骨幻术耳逃名欺世夸清都刘安鸡犬事颇怪籛铿年纪言多诬汉武不识东方朔祀灶郤老何其愚人生百年五伦重学仙佞佛皆伧夫罗施自昔号鬼国碧鸡金马西南隅草木瘴疠山水窟其间或有烟霞徒熊经鸟伸诀自秘寸田尺宅理岂麤地产丹砂大于斗彭亨鼎火铅汞腴异哉三丰偓佺侣揧蹋道士羣相呼永乐初载来黔地防峨城市吹都卢石鉢流泉清且防庙砌老桂荣不枯郭外层岚立千仞忽于巅顶传形躯勾展顾呉作小照俨然一幅行仙图华阳笠子两芒屩手拖藤杖西方趋飞瀑直冲入袍袖松花下落黏髭须冯虚御风将焉往何不为我停须臾神留宇宙四大字笔法倒薤非糢糊谁人结搆置峭壁巧匠斵削惊天呉始信灵踪非妄诞裴囘不去坐日晡长生思假六禽戏前村防雨鸣鹧鸪【平越城西山曰倒马坡坡半见隔山石壁如屏悬崖千仞上有张三丰仙影首戴华阳冠侧身杖策西行分明可辨防刋神留宇宙四字】
　　樱桃花歌
　　山城连朝蛮鼓挝声声催放牛桃花香疑晩梅次第发榦同老桂参差斜麦英大树谁手植南荣北牖何纷拏沾衣风瓣落春雪出山岚絮生晴霞莺含鸟偷三月暮火齐靺鞨言非夸筠笼岂用埜人送渥丹空騐流年赊官舍岑寂不称意燕子来社蜂排衙摒挡樱笋好时节尝新烂醉休咨嗟
　　迎春诗【有序】
　　盛徳在木见月令之首颁迎春于郊验条风之甫至汉家祀事八佾舞以云翘唐制春官三省赐来防胜东京梦华录仗击土牛荆楚嵗时书纸裁春燕簇簇生菜佐饼登盘翩翩风蝶随花戏防弛金吾之禁放夜人行观安福之灯踏歌声满传柑揷柳乐正月之良宵面蠒火蛾征开元之遗事天津桥上李謩为吹笛少年渔阳声中祢衡乃试鼓狂吏云霄看灯火仙山法驾埀虹道士之桥夜宴夺昆仑油幕佳賔浮白将军之座职方志在所不废风俗通自昔已然率土攸同黔风可纪朱楼畵防高低阵马风樯玉貌绣衣千百畨童僰女芦笙六孔吹谐宫征之音社鼓三通人作鸜鹆之舞驼头鳯脑制自苖村鹤焰鳌山擎来木老火树星桥之下九陌喧阗木金筑之间百蛮妆束于焉卜嵗实维丰年借此观风岂非乐土宜春帖子熙熙蜂閙排衙寒梅枝头片片雪飘沾屐扶竹笻而进酒正值太常之斋舍蒟酱以立阶喜见乡傩之旧鬬鸡蹴鞠不比齐风楚风跳月斫牛何嫌鬼国罗国化行俗美因革莫拂乎人情凿井耕田升平总归于
　　帝力爰志一时之盛聊当太史之陈
　　土犎秃速毛頳黄勾芒鸦髻鞭棰长千夫舁举蜃雾吐春帖红腻蛮花张岑牟掺挝次第起立部之伎何堂堂权舆一队老农态荷鉏敺犊东作强斜旗大书丰年字防头草笠腰鹑裳山謡秧謌语莫辨盱睢口眼羣相将逐队结连各变化风樯阵马神飞扬僰童年纪十四五朱铅涂面锦裲裆或弹箜篌弄筝笛或披甲胄挥防枪或骑兕象佛子国或鬬珠贝波斯羌壮者壁垒颇与牧美者娇冶施兼嫱旋风岂类天魔舞当筵不是成都倡最后一队更奇絶身轻一鸟空中翔耸尻翘足立肩背公孙剑器争毫芒斑文貍走云旓动游竜蜒蜿来何方棹竿嫋索又一队獚犵狫排两厢邨翁侏女狰鬼摇铃跳月心颠狂金镀双晴银贴齿假面狮子吟西凉【白乐天有西凉伎诗上句即用白语】钟馗手拍铜绰板揶揄调笑随白狼傀儡登塲乃如此何年演自宜春坊木金筑接六诏一髪万里西南疆山青敢嗟瘴疠毒雪消且喜梅花香罗施之戏迎春曲放衙观者如堵墙他时采作黔俗记芦笙夔鼓牂牁乡
　　柳阬行
　　麴尘杨柳春三眠风晴絮飞铺白氊两山夹岸生野烟栗留鸣树何翩翩拖蓝一沼清且涟下有万丈蛟龙渊牝骊下嫁柔丝牵俄顷异物来蜿蜒晦防云物纷勾连神驹生长乌江边粤昔贡自洪武年载拜稽首蛮王笺其毛如雪鳞如拳首高九尺花连钱压沙八斛箭控奚官不用瑚鞭天闲十二人喧阗争夸此马真无前天子下诏黄帕纒赐名飞越峯以传沙苑云锦那并肩王毛仲尔将徒然贰师将军絶可怜西域笑指中郎骞罗鬼岭下奔红泉但余春水流溅溅按图索骏空盘旋老鸦闗上斜阳悬臣濂之笔丰如椽高謌更有青藤篇
　　谒武乡侯庙
　　铜鼓峯揷城南陂渔矶百尺溪弥弥蛮云作态僵不动上冐诸葛丞相祠丞相渡泸来何速纶羽遍歴牂牁陲祁连未出首南服眼前雍孟如螘蚳九月凯还捷书上瘴烟漠漠将军戏遗庙三间塑泥像防有酋帅济火儿纒头青布身藤甲埜花覆额连双睂毒砮千钧矢三十黄区月耳乌防骓当时再拜伏道左聚粻刋路无敢辞僰卒一队拥前后乞怜丞相相许之功成配飨英风在手招羣鬼摇灵旗我瞻庙防三叹息为譔文字磨丰碑水西黑罗最狡黠尔之鼻祖何人斯攻心为上术诚善如公作用良可师千载而下吊陈迹石屋深箐藏狐狸长涧潺湲弄寒水似听宝瑟弹哀丝四山寂寞秋色老霜白枫叶红于脂
　　碧峣书院歌吊杨升庵先生【有序】
　　杨升庵先生新都才子胜国名臣溯家学之渊源以正叔考亭自守争朝端之典礼与君实禹玉同归父也解组明农子乃抗辞仗节哀号彻殿陛几致空朝谪窜赴蛮荒何愁万里真国家养士之盛斯臣子守义之荣彼始以尊亲为辞亦曰谁无人父而究致丰祢贻诮岂繄古有典章在丰严亦复何心即张桂不虞至此叹老夫其耄矣编摩于忧患者七旬望君门以逺兮敎泽则浸淫于六诏酒旗戏鼓流浪余生剰水残山品题到处丰才啬遇着嘉名于兰台石室之编败壁頽垣留遗迹于蔓草荒烟之际惟睂山先生采风问俗吊古兴怀忆左顺门跪伏之秋正高王父共事之日永言祖徳当年之丰采谁同抚此芳踪先世之忠贞宛覩恍风流以如昨宁云前代之遥对榛莽而堪怜尚有毛公之宇人称并美徳固有隣以彼二百余人为始为终非无翻覆之手【丰坊亦在内】独此西南荒徼一生一死羣传激烈之名【时滇人毛玉被杖病创卒】惟遗敎之在人久立祠以风世山川如故依然争流竞秀之观庙貌安存不无世逺年湮之感芟其芜秽爰复新之荐以苹蘩为可继也地仍鸡麓固梦魂所流连顔以碧峣借题赠之旧额【升庵为毛氏别庐曽名之碧峣】君子之泽未斩滇人之慕尤长用缀篇章聿伸仰止
　　堁风菵露哀牢疆山川瘴疠难禁当新都公子老戍客孤臣万里堪悲伤年七十二金鸡杳白头摇落西南羌当时世庙议大礼撼门痛哭千夫强仗节抗疏言矫矫手触虿尾投蛮荒【先生云国家养士百五十年抗疏仗节正在今日】程子不作朱子死今昔濮议谁斟量【先生云臣所执者程子朱子之论】大礼未定大狱起批鳞折槛空激昻璁萼诸人耻同列讵知作俑来丰坊【先生云学术不同议论亦异臣耻与萼等同列】明堂秋飨复聚讼余毒林甫争拍张【谓分宜也】呜呼先生遂不返箐酋峒獠羣相将木弩含沙火云热天敎老噉红防榔呉粉傅面两丫髻簪花拥伎何徜徉都卢倒吹泼醉墨僰儿观者如堵墙白狼噉咷鸟爨弄百斛文鼎非寻常雷硠光焰留南诏好手浓煎班马香【用黄山谷语】我摭残编罗几案如嗅艾纳兼都梁藻采标格称絶调矧于大节尤堂堂海庄故墟碧鸡麓猩猩白昼啼书仓巾杖逍遥须睂古图画遗像生光铓竹桧一径夹流水菊干枫落寒云僵潮州儋耳同一辙祠庙屭赑摩青苍小子作蠒自裹缚形骸枯槁眠黔阳焉得升阶更剪纸招魂归送蚕鳬乡高吟死去谁怜句杲杲冬日朝在房
　　铁鎻桥
　　粘天防地山槎枒下有黝潭竜所家捷玃飞鸟不敢渡庄蹻瞠目空咨嗟巧鍜长絙三十六东西穿鼻贯石腹防蝀屹立体横陈直使天堑作平陆
　　红酣白糁两山口蜃雾喷吐羣峯首画家能事李将军澜沧江上如斯否缥缈五城十二楼神山海峤昆仑丘防劒斵空不知险今朝快御天风游
　　清溪行【悲瞿氏也】
　　万壑松鸣滕六开旌旗风卷清溪隈军门击鼓三通歇番蛮一队西南来毳幛两防森刀防頫首不动如衔枚中拥双鬟好妆束花钿宝衱黄金钗欲前不前半遮面一词未毕肝肠摧雍门之琴子野笛杜鹃啼血何悲哀自言丈夫土酋长身手长健多防防嵗在敦牂遘祸乱天狗堕地声如雷【用昌黎】须防覆巢无完卵吁嗟一旦成刼灰智伯之头作饮器客有豫譲胡为哉窜伏僰箐经五载遗孤那忍遭狼豺天阍夜呌山川走秦庭昼哭神鬼咍叛儿莫使杀留后孱躯蚤愿荒烟埋使者听之三叹息涙洒白骨生青苔麾下甲士目眦裂磨刀霍霍争喧豗明日惊传仗节死贞魂何处空徘徊环佩月明招不得酹以村酒倾樽罍清溪岸上雪一尺山花吹落白皑皑洞口幽禽太无赖冲风弄响毛毰毸我今作謌纪其事山防潦倒非诗才
　　东川女官歌
　　我观女官如观畵阎立本绘职贡图我观女官如异梦奇形诡状非一徒我观女官入破寺阴风惨淡魑魅呼古鬼昏灯揭鉢立老佛变相狮竜趋妖狸髑髅抺粉黛修罗甲胄吹笙竽雌者青包蓬首雄者碧眼拳髭须女官气防伟丈夫火浣大布纒其躯九眞藤杖红瑚金环两耳垂蠙珠腰下斜挂双湛卢绣裙拖地莲花襦自言年纪八十余少小生长东川隅通侯爵印大如斗但有刀剑无诗书爨僰之儿二万户牝鸡酋帅风流殊四海之大环一岛九州之外何名区
　　天子神圣今一统白环银瓮入上都夜郎岂不知汉大军门纳欵非顽愚黔州水西黑罗氏其国邾莒形骸麤獚犵狫不足数傀儡之戏如斯乎
　　白水岩放歌【九言】
　　我生嗜好与俗殊酸咸独于高山流水心馋贪匡庐瀑布天下称奇絶何如白水河灌犀牛潭银汉倒倾三叠而后下玉虹饮涧万丈那可探声如丰隆奋地风破碎涛如天孙织锦花防鬖溅珠跳沬行人衣裾湿云垂烟接山寺峯峦尖小犊出游太真所不照乖竜结队古冶岂能殱半红半黑飞斗大蝴蝶千章万株森十围松杉玃猱熊狸须髯爪牙古鼋鼍蛟螭昼夜风雨酣安得十日五日坐潭上二三酒侣看月凌朝暹头脑冬烘郦道元未注屐齿偪塞谢客儿多惭解衣槃薄箕踞于其侧青天搔首我謌白水岩
　　送徐谕德华隐还朝
　　三载选士于其乡行省使者纷相望逺近正贰次第出旌旗塞路神扬扬越呉秦楚蜀齐晋严枚东马各鬬彊罗施鬼国最痹陋青山一髪西南雨淋日瘦峯峦黒蛇毒虎猛烟雾黄万里之遥人所耻官槖不润无文章迬迬駈驰此地者轮囷瑟缩心悲伤旧例主司下一格东宫儒臣非职当华隐翰林左谕德胡为拥传来炎方帝曰人材岂地限咨尔大破蛮天荒乌防水西产名马九方歅至无遗良先生金箆刮眸子秋镫夜焰生红铓骊珠一串百恠走六丁雷电下取将一防二十副则四纵有前后无低昻力挽万牛啸风壑斑斑熊豹非寻常向来异物识者少头脑冬烘身手僵倾城名姝固希遘俗好不在真施嫱两年牂牁自娯戏提弄犵狫兼獚苖箐子弟竞问字鸟言椎排两厢酷嗜昌歜寻防奥闲抉糟粕倾天浆先生取士乃如此暗中摩挲争豪芒防其尤者十得五千丝网底瑚光京江阁老文章伯荐之郊庙鸣雷硠渔洋夫子爱奇士见此大呌喜欲狂如倩麻姑双鸟爪为爬背痒髯髭张得人之盛纪庚午夜郎阵垒何堂堂独扛竟文百斛鼎不知谁可相颉颃奢香驿前马挝动麻哈江水流汤汤僰儿酒担青鸭蹠獠女髻揷红佛桑安得随风变蓬草凌空北去青防翔竹垞山人倘问讯为言老矣田山防
　　冬夜与渔村论诗即送北上
　　霜威折绵风怒号架岩草阁山不牢蟠蟀偪牀鸦惊树飞者鸣者求其曹山防不寐手画被鳏鳏僵坐防松膏李子下马剥啄入大呌索酒何麤豪桑落泻瓶浇舌本千百年逺谈风骚凌韩轹杜非一格寒虫谓我如穷郊受材雄骜身手健睥睨作者轻鸿毛半夜论诗胆更大如横戈矟来磨鏖轩衣张睂弄险怪弥明道士天明逃澜沧江深碧鸡耸昆明海上羣峯高竟淙雨过得瑟瑟袖中秘宝风雷交携来奇文共欣赏千丝结网罗英髦抖擞裘茸东归去马蹄穿破云周遭黔地酒具苦无蟹饷尔槐叶兼冷淘郤忆故乡此时节春蛆浮瓮双擘螯牂牁岸上一相送木脱谷响声颾颾
　　送祝山人囬滇
　　昆明道士祝天宁方瞳圆颊长睂青家住碧鸡山之麓闭门日诵黄庭经绕屋万松十围大下掘千嵗苍狶苓葛洪鲍姑同讲席坐拥弟子敺神丁石罅流泉清且防竹筒灶下风泠泠一日芒鞵来筀筑企脚直踏东沧溟为我淹留几匝月小驷入市摇盘铃纵口谈天少拘束大声訇隐惊雷霆自言读书学剑术撞钟吹螺通精灵曾遇神仙山硐底化一白鹤双修翎长生辟谷探窔奥弋者何慕追鸿防与余鬬饮夜将半根倒卧三空缾是时堂树战风雨如防赵帜下井陉天曙轩辕弥明去漾濞防町藏躯形竜头豕腹破鬼胆雪花一寸埋寒防
　　麦秀两岐歌
　　山东氓嗜噉硬饼毕罗不托圆且厐百亩之田种麦半厘牟小大齐耕防榴花枣花月当午青黄罢亚如马鬃冬长夏实此时节垅头打鼓声逢逢拾穟儿童结行队挥镰农父交矛鏦涒滩之嵗际丰稔车篝合遝争来扛高者齐腰低没袴昻首忽见燕尾双天边雁陈势上下月前篁影风磨泷牢丸起溲妇子饱烧畬买犊鸣村厖帝咨我公镇齐鲁开抚三载张牙幢雨濡临菑即墨国风清鳬绎防邦表海亘岱诵乐土延精含露非防憃粔籹餦餭多倍贱膏泽溢似河淮江我亦筀竹领节钺于兹逊恧心为降撑腹闲读束晳赋作麴醸酒倾春缸万户摩肩讴不歇小子快舞都卢橦
　　歴下亭诗
　　歴下亭子歴山根七十二泉流到门埀杨四围臿百本藻红菱碧波沼翻筕篖缚窗似圆笠石子铺地三重轩夏木绿阴不可唾鸟语格磔争豗喧黄鹂顔色絶可爱哑姹百啭舌莫扪如与佳客坐风榭留连夕话清且温此亭撑搘几千载饱经刼火难具论杜甫李邕不复作何人北渚倾罍樽架壑嵌岩觏今日苍木怪石凌朝暾济南名士自不少上追骚雅才飞鶱华不注峯立东郭十里直接韩仓村更有边许号词桀摒挡翦纸招吟魂我思醉眠亭子上溪光岚影相吐吞忽忽嵗月熟羊胛移家鹊湖多食言泺头泉尾寻水派抽函穷搜郦道元
　　长句赠赵生
　　东坡家有宻云龙黄秦造请朝云煎我屋但贮浮蛆瓮小槽滴沥如春泉赵子跫来挑荈战新露埀空呌秋雁前身疑是玉川子饷尔月团三百片
　　一日浣涤十余过抖衣初下阆风岑看尔清癯似黄鹄奇癖由来称水淫握龊者子须早避不则我背生芒刺酒熟孤斟米于莵上客重【之仲切】揖倪清閟
　　此生能着几緉屐况我髩髭九分白老子何堪赋洛神空扫鵞溪绢数尺张呉顾陆岂足夸宣和旧谱亦纷拏独有赵生真妙手边鸾蝶鸟黄筌花
　　箫笛笙管琵琶筝砧杵铃柝秋风鸣晴丝一阕夜方午水调愁听米嘉荣宫商角征羽相应乐府律吕着为令愿子防入玉茗堂防窜诘屈聱牙病
　　茗饮行再示赵生
　　我昔行役大江北三月曾入三洄游【三洄六安山名】江村谷雨好时节小岘【六安茶名】万树枪旗抽官焙十斛裹黄篾彭城一路防双牛我生嗜此浇舌本十四年久如朋俦姜盐半煎无不可中箱载楚随黔州蟹眼日沸彭亨鼎竹炉葵扇排牀头暖胃絶胜门冬饮马卿多病今全瘳防花松蔎不入口顾渚雀舌真如讐前宵客席啜两椀一夜破睡增千忧鱼目鳏鳏指画被酪奴刻毒吾何尤譬彼结交勿泛滥凉燠不翅薰与莸水濵小儿应狂噱伧父捉鼻良足羞聊城赵生善鬭茗健翮鸿鹄凌清秋高标异骨人不识头纲八饼穷雕搜苍头水厄遭嘲哂灌顶直倾三十瓯卢仝之七足数渴虹掉尾长江流竹竿小巷鸣瓦雀荈乡仗尔来封侯老子毁茶唯躭酒十日五日眠糟丘与子刘项不相下堂堂壁垒分鸿沟屯氏河水黄泥浊不知何水堪置邮当此红蓼白苹夕木叶瑟瑟风飕飕劝子且同刘白堕镫前烂醉商声讴
　　种行赠韩坡
　　韩坡种不一种熟摘得千百筐小者斑青成行队大者莙蠢排两厢河村连亘十余里骑驴打门来拍张自夸其美无亚东陵五色非寻常十字巷中浪花少椰子萍实皆伧荒耒耜经与齐民术此事久书于左方一般更有西洋种剖之如乳倾壶浆子面有纹细于髪苍颉鸟篆争微芒雨后累累嵗丰稔扛来送与山姜尝日正卓午纵馋口撑拄蝉腹兼肠面上堆尘苦炎热御风溅齿生清凉似与高士共晨夕红泉绿树心徜徉明年我亦学老圃犁锄自操身手彊与君入山称隐徒骇水上歌沧浪
　　清凉寺双桧歌
　　清凉破寺古佛国中有双桧幽可探癸酉九月念六日厌次老子来城南初出城门霜信冷沙土数尺堆峯岚忽闻午钟蒲牢吼山门赤脚头陀叅维摩庭院十笏地狮子倒座罗什憨亭亭二本东西立西者兑女东震男秦灰汉垒几千载铁皮虬榦何耽耽一如巫支鏁波底太隂黑入蛟龙潭一如晋鄙遭朱亥右肩偏袒毛一则根生丑妇瘿一则枝缩瓮茧蚕雷雨垂空防磹走脂泽伏窟豨苓甘夕春在瓦西风起铃铎乍响天蔚蓝须防淮阴防赵帜井陉战士旌旗酣又如蚩尤排竒阵鬼兵十万横长锬下有艾纳大如掌石牀花扫飞鉢昙四溟山人何为者诗篇曾不一咀含我今留连不肯去韦偃莫绘心馋贪安得移臿山姜屋两手一日摩挲三干竺先生视之笑扪虱且与残僧谈暮归乌尾讹楼角寒防弥勒眠同龛
　　双节诗
　　闽峤理学推曩代大雅可继宁无人文章节烈本一辙识者须别伪与真延平不作考亭死语录防烂刍狗陈盗名取位攫竒货俗子哆口空狺狺屠门大嚼恣快意讵知六籍非荒屯建安夫子东瓯杰吾道南矣谁等伦读书三十六峯下撑搘忠孝名儒醇吁嗟海邦遘祸乱慷慨绵谷大义申况是睂案双魂古遗书坏壁衔青燐理学有如先生者乃可爼豆追先民不尔黄鹞鬬嘴距如病啽呓摇齞唇平日吹竽觞已滥高谭水枢与风轮凌程轹朱自矜喜黄口小儿加冠巾一旦尽露假狐面鲁鼎赝质何邅迍干巛纳纳九州逺先生竒节高嶙峋火续薪传几千载不将斯道埋荆榛我一补歌当槐序雨注檐溜垂天绅
　　题厐雪厓像
　　水曹郎是诗人例何逊杜甫张籍徒才地须与位置称冬官自昔无伧夫厐子作诗似水泼波涛万顷犇江湖放衙脱防飞虎仆空堂风雨虹蜺趋鸿篇富排十余巻万口传诵填京衢莫怪气豪言语大铁如意碎红瑚三日新妇何窕汉庭老吏非枝梧【元人评诗语】近代有如此作者蒲牢声与蛙蝇殊画上苦吟少暇日荷衣蕙带道貎癯甘逊横目二足子面团肥白如瓠壶山防老嬾识人寡刮眸金箆披此图梅花争开春昼暖翠微峯顶烟光铺与子旗亭鬭句出城去鞭丝笑指黄公垆
　　题殷彦来周策铭咏李愬诗后
　　昌黎硬语淮西碑玉溪好手韩碑诗仆射殊勲今已矣千载而下空文辞三十六体西昆艶俪偶隐僻矜瑰竒独此曲终间奏雅似听钧乐弹朱丝睥睨昌黎不多譲汤盘孔鼎同攀追文章有如二公者两雄力防将军麾夜拥甲兵十四万直入蔡州昏黑驰戎戎滕六没马槊鵞鸭乱呌寒风吹元和册功留陈迹读二公作如见之平淮雅柳州笔文兼风颂格不卑渔洋山人雅嗜古羣贤北面称吾师入座举举江南子张军奋臂来搘颐各以健才从大帅前锋唐邓摇旌旗投我新篇声剥啄譍门奴子缩冻雪叶掌大深半尺我方向火煨蹲鸱把诗朗吟过一日连倾数斗玉练槌
　　送冯敬南之任梧州
　　纨袴喜驰裘马塲吾徒耽入山水乡山水之窟六千里摉攫竒僻来蛮荒离家尺地輙自苦张骞甘英岂痴狂人生不作白翎雀橜株北地毛羽僵我行未蹑西粤屐但闻唇齿邻夜郎其水沉防螾穴一髪江通戙歌彊其山斑斓石五色雨晴白绿赤黑黄马援庙连乌熊馆虞舜祠隐红佛桑桄榔树下蚺蛇丑盱睢伸缩来何方好竒之士快一覩虫鱼尔雅増数行冯子牵丝正年少苍梧拥传神扬扬韶濩遗响击铜鼓猩狨人语担椰浆午衙吏散飞虎仆饮酒一石诗一嚢雄文非此地不出定排几巻新篇章监州有蟹愿更惬絶胜西笑頽山姜老矣嗜好百不用土物逺道还相将二三瓦盆臿末利百千蒟叶包槟榔
　　临漳县怀古
　　鸬鷀陂上日将暮杨柳津头行人渡欲雨未雨云出山半啼不啼鸦入树亶甲当年故都空漳河浊水乱流中人言老瞒铜雀陋不及石虎九华宫
　　太行山歌
　　太行山为天下脊幽州河内如游龙天泻黄河直截防重冈叠阜纷相从济源之北更秀防二十五里三高峯下有奔流势迅驶不知何物来蹋蹖云是神鳌伏地底屭赑莫动无其踪小县孤城压背脑枕石面水诸侯封车轮摧折羊肠坂苦寒吟眺何龙钟我今拥传孟门道手把长剑曳竹笻直上此山絶顶望西揖恒霍东岱宗【魏武苦寒行北上太行山艰哉何巍巍羊肠坂诘曲车轮为之摧韩退之诗是时新晴天井溢谁把长剑倚太行冲风吹浪落天外飞雨白日洒洛阳】
　　王屋山歌
　　王屋之山山不孤峯峦秀矗羣山无山椒濦沦疏地肺潜伏岩腹如跳珠吹散济渎天井溢千里万里溟渤趋其源既接流不浊泥沙六斗胡为乎庙前老松耸千尺苕苕孤上同清癯山高水澄两竒絶树木暄萋冬不枯黄精药苗松火煮中有羽客栖方壶周回清虚洞天濶陶君真诰言语麤我家住在济水尾持节祀渎神鬼俱孟门太行到眼底向城轵闗徒区区卢仝不作岑参死更有何人来清娯日暮衿自吟赏泉声不防山禽呼
　　北邙山歌
　　黄河之北孟津野土石砢磥山之下千年伐尽汉诸陵可怜故物无石马温洛东流翻日车洛神何处烟波斜行人日暮轘辕道春风吹落北邙花【春秋说辞曰洛之为言绎也水绎绎光耀也先儒言洛居天地之中其气晏温故曰温洛李贺诗华清源中石汤徘徊百鳯随君王】
　　轘辕关放歌
　　【轘辕闗在二室之间缑氏县东南左传晋栾盈过周王使候出诸轘辕献帝春秋曰车驾出洛阳自轘辕而东杨奉韩暹引车追之即此管子地图篇云轘辕之险房龄注云谓路形若轘而又辕曲缑氏东南轘辕道是也缑氏今偃师】
　　五丁神力齐鬭彊二室凿破森开张防防洞壑立门户下疏洛水奔洛阳车马不从此地入途迷七圣风沙黄轘辕闗自何代始﨑岖荦角廻羊肠石子大者似石囷小者弹丸如珠光禹行治水错伐鼔涂山氏女来相将野语创自淮南子搜神述异何谲狂五乳峯岚但咫尺山椒神瀵纷低昻三素云涌駮霞漏吹笙王子摩青苍夭邪桃花路侧塞翠茿天棘排两行惊泷声摇缑氏岭匹练飞下金牛冈白髭老子游嵩客八风四扈来徜徉春山淡冶迎人笑燕子戴胜鸣村防便与洪崖采药去手抄术序长生方云骈一驾羣灵接上朝三十六玉皇【用李贺语陈希夷诗倐尔火轮煎地脉愕然神瀵涌山椒列子言神瀵即易所谓山泽通气也入道秘言曰春日有三素飞云四扈四时鸟也皮日休诗白日半窗抄术序清泉一器授芝图李贺诗曰为君持此凌苍苍上朝三十六玉皇李白诗三十六帝欲相迎仙人飘翮下云軿唐张泌诗溪风送雨过秋寺涧石惊泷落夜潭】
　　卢岩瀑布
　　两山忽张匹练垂欲断不防天风吹下注涧壑如奔马山根摇动骇鼓椎泉石膏肓那可假须寻佳处结茅舍为语吾家老游岩同来观此瀑布者
　　桐栢山歌
　　蜿蜿蜒蜒桐栢山别有天地非人间【用昔人语】胎簪大复名不一重峦叠嶂垂青鬟上有老竜伏其窟水痕破碎流潺湲神禹导淮经此地胝胼橇檋何时还祖逖避家数椽屋岩花乱落燕支斑济胜无具凌絶顶望之不见心追攀琵琶石门拱揖立唐邓淮蔡排天闗万本桐栢十围大参天鄣日苍皮殷却思混沌何年植弥漫涧谷不可删杜甫李白屐未到诗才薄弱吾顔向夕揖山登车去山禽相送声绵蛮
　　香防歌
　　【产宻县荒山石孔中随水流出出辄僵仅余枯犹完防形樵人偶得之不恒有也其轻五铢其气如兰置巾箱内香经年不败】
　　千百年后无张华陆玑罗愿书几家咄咄怪事宻国防谁其识者空咨嗟可笑窦攸治尔雅足迹不到溱水涯神丘古穴产异物豹文五伎奚足夸石隙窜出即遄死两耳尖似双髻鸦飞鸓竹防耻为伍干枯不坏皮与牙腹藏艾衲号璞尹宁馨儿子形夭邪讵意河东相州辈臭味可比幽兰花疑是公房升仙去不随鸡犬来爬沙三衅三湔肠自吐景公之社惭纷挐盗肉爰书早知避饮河洁体良堪嘉人贤不肖譬诸防千里岂但毫厘差长吉练香薰宋鹊昌黎蚀月吟虾蟇我作长歌歌香防敢同氷柱兼雪车
　　十二连城歌
　　连城城北十二城村墟草木皆甲兵旧鬼磨灭三百载天阴雨湿青燐生当时靖难戎马作旌旗斜掩安陵郭五十万师自南来方山之卷秋箨燕云黑压金川门齐黄二子徒纷纷济上犹传铁太守白沟空恨李将军衰栁残阳长河古鸦阵障天不可数荞花豆叶争秋风平芜迸落战塲土
　　听毛防侯弹琴
　　儒林丈人毛公者世上但赏幼妇辞不识雅音在腕底搬弄十指弹朱丝蜗牛庐小天宇空【上声】黑鸦三五红霞垂公停马挝帣袍袖涧泉犇落松风吹十三徽老蛇蝮古领畧宫征生新竒水仙操响第二段天女花防神珠驰山林杳防海水立成连下驾斑文貍我面摒挡十年土鼻垩浪斵无不为笙竽筝管琵琶笛两耳一旦湔洗之奴子烧铛供茗事轩辕石鼎来吟诗城角残日如没鹘风雨摇树鸣旍旗索我作歌学东野何苦听此寒虫悲
　　题毛防侯画
　　我生泉石膏肓流每于畵上寻壑丘少文当日眠可游未云看畵风马牛世无摩诘与虎头毛公前辈王顾俦千峯耸臿十二楼怪松万本风飕飗半空天绅林杪投下跨畧彴犇厓浮一老蹲涧如狝猴手摇竹竿鲂鲤求栁花羃防莎脂柔欲鸣不鸣数栗留作者似夸山泽幽使我神动心犹上题数字风格遒屈蟠红印衔双虬挂之素壁何焱攸蓝陈萧恽防人羞吾攫此畵生清讴不异美酒逢新蒭醉乡城郭今封侯山姜欲歌能决疣摩挲隄防寒具油
　　送丁郎中守重庆
　　老大郎官无一钱一麾出守堂堂去囘看瑟缩白云曹二三旧侣愁吟处尖峯万防乌江斜百蛮社皷咚咚挝春来絶好巴渝景杜鹃鸟与杜鹃花
　　送毛郎中守思南
　　诗人出守思南行一髪青山宛在目蛮村絶少红白苖春声爱听巴人曲纪程才过雄渠邦采风已到防牱江峯腰蹀躞骅骝五树杪高下旌旗双
　　送朱郎中守贵阳
　　夜郎怪雨肓风地如何重作夜郎客乌罗倘询旧使君为言双鬂已全白太守风流春昼时遨头结队张水嬉木村鼔竹王宅鸭蹠蛮花丞相祠
　　枣花寺集饮漫赋长句送徐华隐学士归里兼示公凯西厓两翰林
　　枣花古寺城南隅老槐耸榦三两株髩丝禅榻罗酒徒如载舴艋行五湖栁陌春风吹我过红叱拨蹋草痕破休言席上无管弦羣莺乱啼燕子和
　　斋厨竹径松风鸣檐前烹鼎鱼眼生曲几蒲团浇舌本野桃防落花纵横李汤才杰盛文藻摩垒高啸动林鸟许一局赌宣城令人空忆羊保
　　佛阁风铃忽自语井栅栁绵还争飞堂上一声鸣午磬花下蛱蝶来依依跳丸讵伤羊胛熟囘首廿载长安陌痛饮须进三百爵送尔将归未归客
　　公作诗史敌董狐诵之累累如贯珠老我客心似头得此一日三爬梳行李家具何潇洒寒虫凄响比东野秋风我亦归山东访尔橙黄橘绿者
　　湖上书所见
　　天光动摇湖光破人行湖曲蚁旋磨斜阳官栁可怜生黄鹂无语燕子坐十里东堤又西堤五里深溪复浅溪宝马蹋莎金匼匝秧田行水木駃騠
　　小忽雷歌【有序】
　　【南部新书载韩晋公滉入蜀伐竒树坚致如紫石遂为两胡琴名大小忽雷后献德皇乐府襍录云文宗朝两忽雷犹在内库内人郑中丞特善之训注之乱始落民间孔博士东堂得自燕市葢其小者名二弦琵琶】
　　马上之乐琵琶耳忽雷大小何以名大者潜避蛟竜窟小者飞作霹雳声曲项锦纒二尺短上弦下弦雌雄鸣南部新书载此语羌笛箜篌不足数云是韩滉入蜀时匠斤巧斵蜀川树臣滉牋进徳皇朝内库中丞翻六么训注之乱如败叶落日没鹘风萧萧临颍弟子好顔色法曲妙舞世莫识玉貌绣衣今白头教坊供奉泪沾臆况此零散八百年鳯尾檀槽真可惜当日女官尽能弹花下二弦谁第一孔生东堂邀我歌青衫司马奈尔何都道士倘相访郓州还忆樊花坡【予于丁丑四月同天坛高链师听樊生花坡弹小忽雷入调】
　　题武则天夜宴诗巻后
　　金轮皇帝雌之雄武成殿上非龙钟涂泽髦状两玉手摇笔脱腕如飞鸿结撰陆离十二字直使上古苍颉穷狄薛臣辈惊竒絶载拜稽首三呼嵩是为万嵗通天帖天枢颁出通天宫锦背真迹王方庆入朝牋进光戎戎硬黄搨本藏内府以铁作柱盘铜龙此巻夜宴栢梁制瞾也书法何其工折钗渇蜺世莫覩流传散落随东风皖江中丞攫异物好古什袭巾箱中示予观之天正热摩挲病眼头冬烘上连八页麦光纸下蟠虬印燕支红呜呼李氏祚移操奁具复弄十指相磨砻胡弗并付明堂火豕立人啼神鬼攻宋代苏黄少防语巻尾树秃山髠童庚辰六月题长句乌丝行墨嫌匆匆
　　佛手柑歌为王防芬太史
　　太仓太史来江南十头投我佛手柑轮囷磊落堆瓦器晴牕一日摩挲三其一绿甲如么鳯其一黄面如瞿昙一张老拳蠕蠕动一挽短袖牙须酣一如恠石虎豹首一如瘿妇两耳耽大者四轮牵跛象小者飞乳呼千男更有二柑似青玉香鉢迸裂生烟岚提罗花放干竺种狮子尾掉如来骖橘橙流辈多数指草木之状穷嵇空王合掌偏伸爪妙理须待静者叅太史拥传夜郎国瑚铁网心无慙陆贾行幐少长物但有丰笔同长锬蒟酱槟榔可辇载独攟此物双筠篮山姜衰白今于役日煨淡粥餐鱼泔壮不如人况髦矣强将万里昆仑探髩丝禅榻维摩病夜来弥勒眠同龛遭汝舣河桥下造门聊慰七不堪旃檀襟抱莫轻别渭城复歌何戡
　　洪泽湖大风雨歌【庚辰七夕】
　　沛沛洪泽湖荒荒纳纳龙所都十六巨鳌戴地底老蛟波面行头颅太乙阴精不解事弄此伎俩狂且迂四海之外复四海禹益撰著言非诬何不移住扶桑窟偏安盆沼徒区区胎簮岩腹一勺耳七十二派羣相呼尾大不掉势东泻如犇万马长驰驱嵗当丙子祀桐柏旌旗十道唐邓衢入庙拜宣
　　天子诏道士伐皷吹笙竽神防白晢踞高榻赭袍皂幞巻髭须防列水官拥水卒身材生硬形骸麤翦纸招神酹以酒次及两厢东西隅我来淮南似旧识河梁本与新交殊老子峯头日将落防灔晴色红霞铺拄颊清吟恣眺望几行垂栁鸣千乌黑云崩壊西风起五神车下鞭石趋譬彼将军防赵帜怒飚鏖战蚩尤符浪鼔滂硠茅屋破渇虹饮盎飞天呉奋隆防地雨大作天漏曾不停须臾虾蟆登床狐昼语阳侯作意吓腐儒长庲谁其臿防荆山潼沱事有无杞人抱忧胡为乎苍水使者多良图郎顗不用生嗟吁王褒九懐空呜呜噫嘻王褒九怀空呜呜汉代陈登真丈夫
　　中秋对月放歌
　　完完白盘升天东防罗参斗垂当空照彻四海复四海清虚一道泠天风天荒地老月已古年年不停修月斧呉刚斵垩媿郢材枉劳八万二千户李白原来是酒人【白诗举杯邀月饮对影成三人】谢庄下笔如有神但知庾亮登楼好愁杀卢仝虮虱臣寒杵无声露华重秋来捣药嫦娥病何人吹笛怨杨栁有客打皷骑屋栋鹤欲舞兮雁可怜摇落长吟秋水篇淮南无限闗山涙洒向小山丛桂边
　　题王瑁湖宫詹下直传经图
　　一郎长大神清臞一郎方瞳风骨殊一郎白晢美丈夫一郎文采如于莵束髪受书堂下趋来前堂上呼一郎少小红罗襦年纪五嵗肥瓠壶老翁放衙日已晡四腮饱噉江乡鲈风晴花暖满座隅野鹤一只松二株五郎骏姿五騊駼天骥生出龙梭驹六经累累口贯珠河汾防下多生徒它年齐骋康庄衢老翁之乐如斯乎山姜儿子痴且愚小者棃枣大觕麤渊明曾此生嗟吁卢仝衰暮添丁无羡公下直传经图观图摹捋白髭须冬夜陪渔洋饮卞令之少司宼斋中听小伶度曲令之出吴道子画维摩像索题
　　綘帕防首皮肉肥跰西行何所归名蓝精舍麦光纸道塲不见天花飞云是延陵道子笔弟子翟琰为布色病骨枯絶不似维摩变相人岂识欵冬树下欲雪天来上米家书畵清歌妙舞一小鬟新词鬭向旗亭边逃禅端不受禅误毘耶长者与我语坐围红袖写乌丝便是优昙香散处
　　西山行为张蘧若侍御
　　神丁电火蚩尤风朱亥椎响声隆隆狐狸魑魅何处避樷神冐首千山空西山遭涴将百载貂珰臭骨今何在杨左之魂不可招碧云寺古沧桑改熹庙遗事堪论山椒空有寺人坟遥冈景陵一坯土柿林寒叶秋纷纷张公上疏真御史骢马骑来行且止试看翠微风雨过一鹗横飞夕阳里
　　长句送慕给諌见晓
　　嵗在辛巳十一月戎戎漫天飞雪花卢臯欲渡不得渡荦确涂汃寒风斜荆高酒市筑声苦行幐结束天之涯于思于思睅其目棱棱面貌如削云到江乡献舍住林屋峯顶餐烟霞从来荡札耻不学风蝶随夭邪自言□儑太草草贱臣虮虱无咨嗟曼倩饥敺金门侣长孺出卧淮南衙行年五十头未白手持如意空中挝霜威折绵被似铁小店鸡唱担夫哗羊裘裹缚策子四蹄僵冻还爬沙老我送君且自送连夜归梦何纷挐烛防三寸虎仆歇西隣破寺啼神鸦
　　长歌题四女祠
　　贝州破庙河之厓古鬼冷守昏灯斜残碑墙根泥甃没一株秃栁喧啼鵶塑像四女儒巾怪土人香火疑神騧云是学士宋女宅尚宫逸事今堪夸饶州司马廷芬父其母黄媪双髻丫钟鱼晨鼓夜不歇翁妇上坐如官衙唐书女五祠列四千年休讶传闻差读书耻学蛾睂嫁鬂上不揷牵牛花歴事三朝掌图籍先生官号何清华训注之祸宪赐死茱萸少一空咨嗟吚喔牝鸡已数唱柔条武媚謌声哗婉儿韶警文章手通天陈迹悲滛哇女论语成匹七诫较十二字真夭邪清阳巾帼拥才杰世间男子徒纷拏自是诗人延清裔红裠散落天风葩岂料当年嘲口臭才归粉黛驰香车低囘长揖上马去祠门社鼓咚咚挝
　　鬲津草堂观剧放歌
　　七十老翁何所求日拚枕麴眠糟丘不则玉貌绣衣儿毺铺地舞且讴两防丝竹聒两耳琵琶箫管筝箜篌鬲津草堂夏五月茢薽豨首草树幽忽尔袒衣泻杯斚忍冬花醸如黛髹姑射仙人自何处惊鸿廻雪驾赤虬双鳯口衔红绶带蛾睂长袖天风游段师之弦花奴鼓真珠一串歌不休小秦王曲翻水调黑鸦三五斜阳收昔人作俑旗亭夜汗颊畵壁心犹是时小鬟不更唱诗名甲乙良堪羞我但饮酒驱百忧吁嗟白到十分头今日之乐有如此世间万事风马牛七十老翁何所求
　　苏禄王画像歌
　　狸晴防髯鸦色袍乌防红帕螭龙交山桑雕弓鹳翎箭瑚寳玦大食刀秃襟短褏击鼍鼔狰狞恠状真鬼豪两防丁丁两海女西施郑旦双妖娆一挿雀钗露粉面一调鹦鹉衣氷绡左者拖帬捧玉斗右者晞髪吹秦箫云是苏禄巴都像澄心堂纸魂逍遥畵工防得乃大手虎头道子挥防毫于阗迤东六万里青山一髪中原朝永乐皇帝受琛贡何殊南楚来包茅峩艑破浪送之去天呉防地空中逃沧屿茫茫掉其尾魑魅大小羣相招天津败荻吊蟋蟀卫河崩岸鸣鸱鸮廷臣奏牋諡恭定赐以玉篆沉烟壕诏葬鹿筑马鬛碑碣堂庑苍山牢是时景隆罢酣战连城十二围周遭荒垒遗镞夜月冷頽沙犇马寒花飘过者贳酒浇抔土火珠迸落华表高玉鱼金盌在何处当年性命轻鸿毛余观此图生叹息村原禾黍风萧萧
　　苦雨叹
　　五行之志昔曾诵郎顗高谈贾生痛咄咄天漏何术塞商羊只足向人哢丰隆奋地火欲流羲和停行辔不动鼋鼍鼔鬛来堂防蛙黾鸣股上屋栋甑口釡底爨烟稀妇子抱泣老农哄夏怜四壁千邨无秋伤五防八月空去天一握绿章闻长吏低囘官牒送行野愁踏土木灾硃牒限比官粮重卖犊鬻女充衟衢百钱斗米堪作贡河伯雨师亦常职防扈飞扬太豪纵长庲告瘁泽门晳鸜鹆跦跦防何用羊盘乌栊莫嗟咨秋雁一声燕麦种汚邪瓯窭破豚蹄朝元高阁鸣铁鳯











　　古欢堂集巻七
　　钦定四库全书
　　古欢堂集巻八　　　　　戸部侍郎田雯撰五言律诗
　　野行
　　流水村村浅斜阳树树生花飞双屐合雨过一蝉鸣市逺无箫筑人闲狎钓耕桃源如有路鸡犬倍情
　　送友还蜀
　　酒垆连客巷匹马向天涯驿路秦川雨春风蜀道花行藏怜郭隗书剑老侯巴但看黄梅熟知君已到家锦官城外路山色待人归春栁摇新水鸣禽背落晖干戈巫峡旧风雨草堂非独酌郫筒酒长吟赋采薇
　　翠微寺
　　幽僻非人境招提在此峯埀岩千尺瀑对岸二株松直入烟霞窟言寻麋鹿踪攀萝方可到车马不能从
　　退谷亭子
　　苔净水増绿雨晴山更青何人来退谷石上结闲亭草没陵原碣风鸣佛阁铃此中栖隐者吟啸戸当扄
　　碧云寺
　　半里山腰寺层层到上方渐闻僧磬响不辨药苖香鸟道千林寂龙湫万壑长行行筋力倦小憇赞公房
　　来青轩
　　歴歴峯相抱凭防翠霭收晩岚浮墖动新月堕溪流四面白云起万山红叶秋题名有遗迹墨沈至今留
　　松磴
　　乱石通樵径云深第防重潺潺流水外林黑下高舂无数飞鸦集长鸣涧上松归途遇老衲拄杖且相从
　　七夕
　　官冷如招隐空斋但醉眠异鄕逢七夕客路又三年别泪潇潇雨秋声嘒嘒蝉鹊桥那可渡怅望女牛边
　　闻周屺公在真定赋寄
　　挟瑟新声少平原旧客多可曽逢赵胜防日渡滹沱岁月悲杨栁衣衫老芰荷卖浆有隐者相见意如何
　　送屺公南还
　　鸿影秋无恙青枫入棹歌凉云截江浦落日渡黄河身在妻孥怪时艰涕泪多扁舟鉴湖去家信近如何
　　舎弟归里
　　栁碧如醅色蝉鸣似棹歌只今秋色里其奈别离何官税凭新稼庭花防旧柯翻嫌杜陵老鵞鸭话偏多
　　偶出西郊阻风邨店
　　十月阴霾起天空野日昏朔风来雁塞疲马自山村沙路斜通郭人家昼闭门停鞭投野屋烟火一消魂
　　闷
　　命屐冲泥怯衔杯但醉眠只今躭寂寞不异住林泉小草违初志名山误壮年一灯百感集掉首欲逃禅
　　丰台观芍药晩归
　　忽漫花惊眼迎人片片飞蘂残弄日蝶香散上风衣地濶山光入歌停酒力微如泥齐拍手醉后竟忘归
　　阳丘术石髪来都门
　　著书长白麓高枕绣江楼正可成真隐如何赋逺游新诗传后悔短褐敝堪忧劝尔还山去明珠莫暗投
　　送宋荔裳先生之蜀
　　燕市闲裁赋梁园晩暂栖每携青竹杖时到翠微西饮逐荆高醉名原李杜齐翩翩驷马客又下浣花溪
　　黄氏山庄
　　并马青郊路看山何所之名园依谷口流水出村篱鸟乱惊人过藤深当戸垂濠梁足幽兴独与野人期
　　山中赠黄中丞
　　华髪轻朱绂虚堂放白鹇烟霞今辋口节钺昔秦关雁柱筝声合匏尊酒器斑我来访遗老空翠满山顔
　　黑窰厰晩步
　　一望翠微西平林落照低鸦鸣风入树波动月吞溪土屋藏烟火青山送马蹄习家池上客一路醉如泥
　　嬾
　　苍山西郭外衰栁玉沟濵终日驱疲马何时把钓纶病深思入道交久渐知人不为躭高卧年来嬾是真
　　偶登潞河城楼
　　晩唱村边笛高巢墖顶鸦日黄莎草短树绿酒旗斜画防将军幕风颿使者槎津门三百里潮上涌晴霞
　　拨闷
　　京雒门常闭田园兴已违欲眠闻雁过独坐见花飞却病闲丸药谋炊自典衣官贫人事减僮仆亦应稀
　　僧房二首
　　虎头传画壁宣鼎爇沉香幽意今能惬高吟但不妨来寻支遁侣还宿赞公房向晩莲花净钟声到石牀杖锡何年至安禅住翠微诸天花雨界老衲水田衣鉢粒喧檐雀茶烟杂落晖乗闲常造汝切莫掩山扉
　　得厐潜之书兼怀李賔王
　　知尔眠餐穏归家两月余迢遥春日雁老病故人书微禄难耽酒长河且钓鱼徉狂有李子消息近何如
　　送客
　　送客春城路因看郭外山逺峯青可数飞鸟倦知还雪积官桥下霞明野寺间五陵遇年少裘马正酡顔
　　花朝别友人
　　镇日阴霾起蹉跎向栁条黯然当此夕不辨是花朝小院飞寒雨回风下怒雕天涯春草色重惜故人遥
　　祖家园看芍药分体六首
　　羃羃花随屐行行客垫巾烟村澄树色溪路净衣尘细雨鞭丝重斜风鸟语频漫愁天渐热不少卖人沙径名园近柴门古寺西数行垂栁宻防处乱莺啼阁势凭风动花阴傍午齐到来争繋马步屧蹋香泥小憩孤亭上藤花四面垂埜塘深防尺老鹤立多时竹箔收蚕子风巢防燕儿纳凉新月上树影亦离披抱水长隄好垂帘小肆幽黄鹂双入树白雨一登楼花落轻难下池平静不流何人牵犊过扣角发清讴贪行过寺北回首已村东桥防随溪转林深借鸟通针明秧刺水浪暖麦吹风花意还相引畦边有落红理策前峯杳开襟午气清井深转石出径窄逐篱行俛仰此何地园林空复情苍凉一水阁濠濮旧题名
　　饮申叔斾寓斋
　　篱下多残菊天边一雁声酒杯消短烛官况话深更失路嗟何益痴怀老渐平思归笑张翰何必待秋清
　　花朝怀友人
　　春迟新水涨河上栁如烟去马东陵外怀人燕社前暮云投大壑逺树界青天二月多风雨花朝最可怜
　　大佛寺
　　歇马城西寺空林野鸟呼万峯围阁小一径立僧孤雪没萧梁碣灯悬象防珠侍中遗像在香火防龙符
　　柬北山先生
　　我负登山约君寻到防峯一枝葛陂杖何处翠微钟鸟怪名难识花繁径自封不知岩下寺二逺可曾逢
　　城西溪上
　　郭外风光好偶然骑马来最宜溪水涨相映野花开一路莺同蝶千株栁间槐西山望不见行转小桥隈
　　赠徐胜力
　　榻是何人下行歌入翠微贫甘投刺少嬾惜旧游非风雨穿秋屋干戈老布衣借书常夜读委巷掩荆扉
　　三月三十日
　　此夕成娯赏当杯恋落晖醉仍留客坐老畏送春归扑树双乌至迎风一蜨飞明宵即入夏迟暮惜芳菲
　　再过城西溪上
　　郭外重游地溪边眺望赊鸣蝉迎客沸隄栁受风斜野架垂蔓疎篱落豆花老农如旧识为我话桑麻
　　寓园杂诗同厐舎人
　　闲坐偏宜雨空斋嘉树多酒杯当此夕烽火正如何欹架藤花重低帘燕子过荆高逢旧侣停筑莫狂歌细雨朱鱼上回栏碧藓滋蚁行穿树腹蛛静理檐丝不醉眠难穏长吟病莫辞闭门巾帻嬾只似住山时修竹风频入丛花蔓不分亭中微雨后池上一蝉闻出谷非栖鸟归峯是倦云乡心生感慨独立向斜曛莫谓头衔好官闲只闭门鸱藏越蠡赘壻类齐髠试茗药栏下移牀松树根高飞看老鹤岂恋大夫轩
　　题新居壁
　　卜宅依深巷秋风客意新少嫌沽酒逺不厌灌花频寒叶将辞树飞鸿欲避人乱书十数巻莫笑阮家贫比隣单行人招饮述官粤时龙脊之战赋赠
　　白版三间屋同君僦舎时短墙闻击缶独树怪题诗小部凉州曲寒钟太乙祠巷南与巷北舎尔复何之灵川天末县官罢抱琴来瘴疠三苖地须睂百战才缺刀凿垅脊苦酒拨椰杯事还堪忆曾经射虎回
　　刘富川殉节诗【名钦邻仪真人辛丑进士】
　　危语妖芒折灵旗奋臂呼舌堪收盗贼血已碧苍梧日暗羣蛮泣风寒一剑孤岩疆诸将吏曾识杲卿无典礼官常备诗书士气伸
　　九重昨日诏洒涙念孤臣秀实庭前笏睢阳战后尘腐儒无寸补誓死定何人
　　庆丰闸闲步
　　村口人家浅为园傍野塘疏泉畦水细铺地芥花香斜防穿堤栁饥乌上钓牀燕寒宜种秫亦挿稻田秧五里沙村路渔庄带湿烟小桥埀栁下古庙野花边风过雕翎落山昏雨脚悬披襟入城去野兴剧流连
　　山行先至广惠寺
　　马首春风引山腰细路悬夕舂千嶂叠平圃一松圆白墖如孤鹤高骞野寺边僧堂钟磬发坐听已悠然
　　回至八里庄
　　林深人不见谷口鸟同归回望村西路岩花高下飞何时青竹杖还访钓鱼矶暮雨投空寺山僧莫掩扉
　　雨后出右安门自祖园至丰台看花
　　五里村烟北一湾春水西乍晴云不防频到路还迷乞火寻渔舎闻莺上栁堤风柔沙径软花妥不沾泥傍树帘翻屋卖浆人过桥葚埀桑刺眼穗直麦齐腰鸠妇呼残雨鱼儿种细苖野行天渐热团扇着絺蕉不分丰台地村村花幛围欹篱编木槿短屋架蔷薇林静嫌禽噪人行碍蝶飞知倦游客白首惜芳菲桥下行相映溪光倒景间摩挲吾病眼罨霭夕阳山回首看林杪飞鸦已暮还骑驴入城去吹角不曾关
　　赠比邻姚岱麓黄门峕予将归里
　　僻地临南陌因来僦舎居贪眠过客少褊性避人疎氷雪三条巷鸎花四库书偏怜姚给事蜡屐到庭除坐谈依树斜日泛新醅屋破秋萤入山昏暮雨来隔墙闻鹤啸分俸买花栽寂寞安时命愁登郭隗台
　　涿州城南
　　揖别西山去南归近故乡白沟寒淰淰独鹿势苍苍败叶埋村碣饥鹰扑猎塲塞云西北起偃葢似楼桑抵里后追忆在都事感述成诗得五首
　　自整还乡斾新衔罢左司郤缘乞归日飜忆入燕时遭际伤胸臆年华换鬓髭旧林望飞鸟栖息已高枝温室名何树追趋笑腐儒薄材慙鍜链削迹混泥涂鸿宝书全秘西清鸟自呼可怜丞相掾只媿阮元瑜谷树红樱宻溪花黒丑緐虾墓没山径裂帛访河源细雨围千章来青俛一轩不禁濠濮意逸兴足飞翻髙防娱文酒招寻听马嘶防畨镫火夜不惜醉如泥屋上防横落花间鸟怪啼同游忆陶谢芳草正萋萋未肯抛书巻何妨挂酒瓢虚名防俗忌冷面避人骄僦水来春燕分钱买药苗韤材长自惜瑟缩更无聊
　　拜李于鳞墓
　　下马拜沧溟荒山乱石横炎天无白雪逺树有泉声边许才相映防华峯正晴弇州今已矣谁重济南生
　　过献县
　　小县人烟少曽传汉献王秋清经此地雨过荳花香断碣寻遗迹停车大道傍滹沱涨寒水一雁下斜阳
　　良乡道中见西山
　　杳霭逺山色别来经一年酒旗官栁下梵寺石桥边花放迎人至鸿飞过马前何劳又西笑吟望翠微巅
　　胜水庵逺眺
　　野外多秋色邨居数日闲出门方二里便入翠微山寺在蝉声里人行树杪间路逢支遁侣邀我到禅关风来吹柿树片片下庭柯不到山深处那知红叶多厨幽烟出竹帘静戸埀萝小憇僧房静其如啼鸟何叠嶂一千尺层楼悬在兹逺看秋雁下况是夕阳时风落涧边石鹤巢松顶枝浑河三十里斜绕督亢陂我欲随山鸟高飞第一峯振衣千涧壑回首万芙蓉霜后餐丹实林边听暮钟野云自来往何处访幽踪
　　寒食郊行风日甚佳
　　城外春光好清明更不同栁烟蘸水面杏酪卖村中楼上吹箫客花边舞蝶风香尘十余里步屧任西东蚂蚁坟边路虾蟇陌上泉新泥衔燕子小雨湿秋千村舎红纒酒游人白打钱家家知禁火一望少炊烟减衣天渐暖賖酒仆还能树向谿边宻山从雨后登冶游春窈窕小困醉瞢腾闻说丰台近桃花开未曽到寺陪僧话当杯岸野巾放鸢风有力下马杖随人社日愁无赖花朝病浃旬清明今又过空负一年春












　　古欢堂集卷八
　　钦定四库全书
　　古欢堂集巻九　　　　戸部侍郎田雯撰
　　五言律诗
　　南行即事
　　黍地材村熟蝉声树树同江南防千里客路逐秋风野店荒山下槐花细雨中简书真可畏无计驾飞鸿
　　泰安道中
　　岭背行人少秋声塞雁随蓼红溪转处山黑雨来时崖树悬羊枣村田络兎丝邮亭十余里投憩夕阳迟
　　过郯城
　　野濶青山防荒城白昼扄夕阳郯子国秃栁问官亭泥路摇牛铎风巢落鹳翎可怜眠土锉一老少微星【郁处士年百有九岁矣】
　　丹阳道中
　　庑下晨舂米河边夕纬萧布帆风力小渔火野村遥秋雨左思墓蓼花丁夘桥曲阿怀古意愁听海门潮吕防城下水直接大江流京口烽烟路人家橘柚秋浅沙投旅雁寒日落犇牛偶遇吹箫客兰陵上酒楼
　　驿舎偶作
　　深院青藤合頽墙白板遮老松僵作势病桂晩争花高枕江声壮吹镫鬼火斜潇潇秋雨夜湿鼔不停挝
　　金陵道中
　　石头城下路烟树逺迷离水黛山青里橙黄橘緑时风中秋鴈引天外夕阳埀寂寂秦淮岸何人倒接防狂态因官减山游发兴新烟中打鱼艇树下捣衣人空袖持螯手还惭垫角巾江干好风景何日老埀纶
　　皖江道中
　　折坂篮舆出冲泥骑马来桥边枞叶下溪口蓼花开竹簟寻眠具江鲈作馔材瓦盆盛浊酒独酌兴悠哉冒雨来山店黄昏吏扉移牀眠避漏吹火立烘衣野市黎祁白秋盘郭索肥不辞行役逺翻喜簿书稀屈指程难数眠餐野寺隈山行三百曲溪转一千廻箐宻狐狸语灯昏蝙蝠来前途有虎迹仆马莫频催橘包霜信冷土锉客餐温茅屋如瓢小油灯似月昏雨隂蛙阁阁巷窄犬狺狺不寐愁难遣秋风滞旅魂
　　将抵金陵
　　两岸尽葭苇逺天秋水长石城望不见烟际歌沧浪米剥鸿头熟柑堆佛手香篷牕正午睡一棹入江乡
　　清凉山逺眺
　　游屐今年嬾荒山胜事徂莺花景阳井风雨莫愁湖流水长干曲埀杨野寺孤六朝存旧迹惆怅蹋春芜异代繁华地江潮打石城层岚动牛首疎磬落鸡鸣野笛梅花曲春风燕子情清凉山脚路且信马蹄行【鸡鸣寺在清凉山东半里】
　　青溪寻江令故宅
　　江总当年宅青溪第防家风流不可见埀栁夕阳斜秦淮水娟娟踯躅花空余瓦官寺暮鼔噪栖鸦
　　石马镇怀元龙
　　石马立嘶风荒冈句曲东溪边龙女寺树下鹿皮翁木客穿林黑山桃带火红江村一樽酒清兴复谁同
　　金山
　　晩渡南风正人声北岸闻水围景纯墓帆截妙髙云渲染楼台出参差竹树分金山真似画一幅李将军
　　病
　　自昔春无赖今年病不斟敌愁身那健试药老难禁旧雨交游絶新官消息沉莺花吾媿汝寂寞废长吟【时赵阆仙不至】
　　扬州寄刘木斋
　　句曲四山里扬州三月时春怜今昔异栁自短长埀刘宠钱原少冯唐老不辞小胥翻可怪一二尚相随
　　方氏园林四首
　　睡穏竹边屋坐看溪上云波平风有晕花艶午如醺可笑田京兆翻怜郑广文春驹飞不定衣桁乱纷纷蜿蜿长堤好何人筑小园官蛙皆给老鹤亦乘轩空濶巢賔爵頽唐卧醉髠吾庐鬲津水恨少此丘樊白勃通溪栅山雌入麦田栁花飞似蝶荷叶小于钱水调声初歇芜城赋又传来朝挂帆去二十四桥边肘后悬何益尊前兴莫辞门人争送酒小吏解吟诗春笋登盘日河防入馔时堂堂三月尽白尽使君髭
　　方氏园林后四首
　　抱病眠西郭牵船并水城罢官吏人少避地客怀清江上囘颿鼔花边煑药铛园林好风日深树一声莺红亨一溪绕白板两重扉渔艇有时入水禽无数飞理琴过小雨看画立斜晖但住为佳耳言归未肯归仆马须长避休敎蹋绿苔鱼沉缘屐响鹤静怪官来草屋三层好畦葵二畆栽桃花开未了又报牡丹开书案排幽阁花棚繋短桥竹根穿戸槛栁絮没人腰风雨白门树帆樯扬子潮秦邮木酒镇日醉无聊
　　由京口归句曲
　　鸣艣经旬久看山策杖归溪边黑蝴蝶雨后白蔷薇峯晓铜钲挂江空铁瓮围扬州一囘首却恋笋鱼肥
　　秣陵关
　　掘井清浑水压村髙下山丛花句曲郭匹马秣陵关浓淡村醪熟青黄土菌斑日斜投野店一醉且开顔
　　江神庙
　　野庙当江口江船繋不开昏灯悬白昼防防卧青苔髙浪连崖动神鸦扑树来鸣锣集估客日暮祭风廻
　　泊舟呉门寄汪苕文
　　太湖水遥遥光福山梅花一万树窕非人间思与尧峯叟扁舟数往还烟峦七十二坐啸听潺湲闻说枫桥近西郊有草堂门连春水闭径落野花香楚客吹箫地呉娃响屧廊停桡吟望久雨后夕阳黄
　　寄嘲木斋
　　少小识刘髯于思絶可嫌麤豪齐语怪态度晋人兼未老头全白无钱突不黔田园且归去有意学陶潜
　　春日歴下杂诗
　　歴下湖边宅来停薄苯车身衰多难后【去冬曽遇暴客】客散罢官余牀晒新丸药籖分旧著书狂謌兼醉态重与赋郊居
　　雨后増春色支颐坐小亭穿堦丛竹緑排闼乱山青新置烧茶灶闲看相鹤经僧从嵩少至投刺在门庭脱帽无拘束迂谈少拍张嬾迟还客拜病误写毉方酒尽空瓶卧琴疎旧谱荒行年将半百须鬓已苍浪卯酒三杯足南华二巻终寺行因佞佛雨立为锄菘学语怜娇女钞书课小童龙钟多老态头脑久冬烘牀下支殻花边压酒槽齿摇嫌饼硬脚痛怯楼髙僧乞铭新塔奴羞补旧袍萧然无一事似昔在闲曹泥滑难骑马帘垂不上钩茶多妨午睡山好妬人游帖选硬黄纸画憎寒具油读书须字大老眼怕蝇头再仕真蛇足逢人厌鼠肝心能学禅定老不带儒酸避盗移家好虚名说隐难熨衣书手板明日贺新官家信凭儿寄新交折柬多酒钱偿复欠曲谱改仍讹书乱宜收拾筋衰费按摩小奴常误事亦不欲防诃前辈怀边李风流不可攀徘徊寻旧迹唯见鹊华山燕子风教舞桃花雨着斑篮舆时一出空趁夕阳还亭古频通屐湖寛好放船白鱼长似笏青鸭小于拳谢客登山句陶公饮酒篇新诗才上巻已是满城传【结用唐人张司业语】
　　湖上
　　湖上沉吟立春隂栁半遮烟波经雨濶衣带受风斜闲拄红藤杖看栽白藕花欲寻北渚去前浦路三叉
　　买山
　　四库书充屋千章树满园移来怪石供独坐老藤轩小妓调筝立髙朋赌酒喧买山寻此乐无分复难言
　　纸房作
　　车路经牛堑行幐入纸房懒云低不动斜日瘦无光寒有浇书酒眠须濯足汤一年三过此岐路叹亡羊
　　止园十首与吕铁翁
　　丛树开风径欹墙叠草防岂知住城市亦有一山村水气畦边井蝉声栁下门白苹红蓼里相约泛清樽石槛莓苔徧秋堂洒扫频落花着屐客薇雨种人壁挂琴材旧车装麴饼新门铃常反鎻闲步岸风巾蔓匝青藤架桥通白板扉栁根秋芋大井路菜蛾飞秧马冲泥立蜗牛上壁肥辘卢声不歇课仆趂斜晖平地山情少西风槿栅斜防行鸭脚树一路兎丝花哥定藏窑器宣和辨画家夜凉新月上谁道有虾蟇棚张似屋菜圃坼通渠多树胜奴橘平池种婢鱼鸟声三叠唱虫叶八分书自譔铁庵记篇章锦不如藜老堪为杖槐垂曲似弓来禽千颗白木蜜一庭红秋水鸬鷀雨斜阳菡萏风敲门无别事酒客与诗筒盆菊还须买霜梨不用求药方书壁记酒器坐禅收小立梧桐下髙歌蟋蟀秋从无轩冕意岂耻烂羊头竹径安衣桁鸦声乱逺砧三竿酣睡美一寸落花深入箸蟹脂腻洗瓯桑苎斟南华重可注秋水费长吟斫得松身瘿为予作酒瓢秋来一狂饮花放雨萧萧晞髪孤鸿过拖笻小蝶招如泥客不散胜地足逍遥龌龊轻时辈生涯逼老年眼昏仍展帙花好不论钱孟浪摴蒲局苍凉麴蘖天独饶山水趣爱我耸诗肩
　　卫辉作
　　偶入朝歌里裴囘五月时曳笻麦田路冐雨酒家旗荒草比干墓斜阳蘧瑗祠贪游却忘暑褦襶亦相宜
　　由般若寺寻梅溪
　　半破峯前寺僧房石竹花昔年歌舞地宫监两三家槐古通深巷山重失晩霞梅溪何处是淇上野烟斜【寺潞王宫趾梅溪在淇上耶律楚材读书地】
　　清晖阁听雨
　　独坐清晖阁层层向碧岑当牕松四面垒石树中心有鹤凌风舞何人抱膝吟一雷送凉雨为我涤尘襟袅袅垂杨岸微微少女风鱼游萍叶上鸟入瀑声中岚气浮皆白榴花湿更红苏门隔半里向晩挂蜺虹
　　信阳道中
　　马首随山转征衣带雨痕浅溪不没石深栁自藏村躯瘦嗔饥虎吟孤续泣猿迢遥信阳驿灯火一消魂
　　重阳偕沈范先成仲谦大洪山登髙
　　山寺枫红日江村橘緑时雨添秋水涨人与菊花期丙穴鱼真美丁藤酒莫辞归途风落帽同到孟嘉祠
　　安东县
　　斗大安东县荒城数尺髙是田皆斥卤有地但蓬蒿夜雨连盐渎秋风泣石壕缕堤幸不溃十日水归槽
　　清河县
　　白浪奔清口红霞接海天哀伤孤雁呌安檼老蛟眠沟洫垂功日宣房下诏年不知穿蚁穴何以算緍钱
　　五月滁阳道中
　　五月征途客天涯扇暍人纳凉常选树待仆暂停轮呼雨鸠声好迎风麦信频前年当此日江上吊灵均
　　琅琊山
　　琅琊昨夜雨叠嶂生晴烟瑟瑟菱溪石沄沄庻子泉药苖双叶吐檀影半亭圆理防贪山色前行积翠边【双叶药名产滁山】
　　太守当春日于兹号醉翁庐陵人已去清兴复谁同碑记苔全没梅花树一丛留连解真赏携酒小桥东【真赏见欧集】
　　埜花雨后放流水到门防半里前山路言寻九老堂古杉如鹤立新竹比人长怀古重搔首孤鸿下夕阳【九老唐李徳裕韦应物宋王禹偁欧阳修张方平曽苏轼罗琦辛弃疾】
　　太仆阳明子风流思一攀生徒来让水书巻满丰山雀鬭檐花堕蜗行壁粉斑空祠余落照松下听潺湲【按王新建年谱四十一岁由考功郎擢南京太仆少卿驻滁州日与门人辈遨游琅琊让泉间月夕环龙潭而坐者数百人歌声震山谷】
　　叶县
　　汉代昆阳地荒城野水遥战功推邓禹仙吏说王乔庙废鼪鼯出人稀雉兎骄澧原频怅望日暮雨萧萧三十六泉湾残碑在此间烟迷问津处草满卧羊上龙化何年去鳬飞防日还长途怀古意临眺不防闲【水经注澧水东茹水注之水色清澈漏石分沙庄辛说楚襄王所谓饮茹溪之流也】
　　鳯凰亭铁鳯
　　凡鸟悲沦落空亭自古今何年嵇氏鍜为此接舆吟箫史寡俦侣苏门无啸音思烦欧冶子移尔峄阳岑
　　荆门州不得晤杨子常同年郤寄
　　竒险荆门道孤城压乱山防泉蟇口水丑石虎牙关黄鹄干戈里乌江霄汉间军铃夜不息羽檄下征蛮羣山似犇马滚滚赴荆门日落于莵出花开萆薢繁破愁无美酒入夜有吟猿思访扬雄宅挑灯一细论【水经汉江水东歴荆门虎牙之间注荆门山在南上合下开其状似门虎牙关在北石壁色红间有白丈类牙形此二山楚之西塞也又虎牙磔竖以屹崒荆门阙竦而盘薄】
　　澧州
　　鸭嘴一舡轻徐徐鼔枻行山闻黔地险水爱楚江清小雨孤篷叠新蝉两岸鸣村疎山缺处遥见澧州城
　　晤罗紫萝同年兼读新诗
　　不见罗昭谏于今已十年名垂乌府籍家住菉萝边下马山村静寒宵草阁眠明朝好携手蜡屐到桃川后园接丫柱小艇击潼汸松火稽孙课蕉衫学道装竹编篘酒器鹤立读书堂自返山中驾浑如杜五郎【先生闭戸经年不出】
　　老矣看华髪翛然脱葛巾山鸪幽巷鸟花洞古时人黍饭炊来饱松浆酌去频殷勤谈徃事怜我蹋征尘浴手蔷薇乳新篇氷雪姿藤花纒砚匣莲粉落琴丝山媚罗含宅人传宋玉词江瑶今下筯饱噉慰相思
　　辰溪县伏波祠
　　将军百战地辛苦西南陲秋雨连荒垒蛮花落废祠空江二水合大酉数峯垂更有渡泸者悠悠千载悲
　　辰沅杂诗
　　百战黔东地千重楚塞山路通金马祀险伏石龙关旧鬼呼崖下新猿挂树间不知烟箐里防部五溪蛮十里一官塘邮亭半榻强镫烧松液软饭煑稻孙香埜菜寻红菌秋茶鬭緑枪贪貾直到曙谁谓路荒凉【时见寺僧焙茶】
　　山石横还监溪云伏复升无名花妩媚当路树鬅鬠粉脱龙奴竹芒多鬼带藤途中经眼处半记亦模棱石塞疑无路溪通又一湾滴衣空翠重碍马埜云闲蝉病槐花驿秋生栗子关纳凉投宿蚤清啸一开顔缚木为墙壁连延四五家人贫噉紫蕨官牒索丹砂猺叟声如磬蛮姬鬂有花侏总莫辨言语任喧哗嚅嗫鸡声怪辀鸟语圆绿萝盘似屋黑蝶大于拳石涧深无底风轮转自便可堪遭旱魃枯死埜塘莲趢趗担夫苦隂晴歴日占每行询药里不睡记邮籖小吏蛮夷杂劳人防涉兼简书真可畏未敢避歊炎
　　黄丝驿
　　鸟絶羣山寂云埋古洞竒长虹悬葛镜小雨湿黄丝麻哈鱼梁水三郞竹鬼祠益州风日好不厌马蹄迟【黄丝属古益州地】
　　赠牟广文呈美
　　筀竹多名士牟生独擅塲一官如郑老五字是韦郞宅傍胭脂井书堆魑魅鄕秋清一携手酒熟菊花黄
　　永宁吊许殿卿
　　投荒许殿卿两载此孤城摇落红崖守风流歴下名邢州白杨句相送最多情【沧溟送殿卿诗邢州十月凋白杨】问是山东客何由万里行【结用殿卿语】
　　鹦鹉寺
　　去地数千尺御风天际行空中鹦鹉寺何处鹧鸪声岚涨羣峯失霞铺逺水明前山云不防片片马蹄生
　　清溪后洞
　　雪消山半出风软日全晴寺径埜桥断溪门春水生看松青有态入洞黑还明濡墨睂山老髙题石壁名一声清磬发何处又禅关僧自巢峯顶猿来挂树间寻梅到西涧担酒上南山茗艼方归去分携落照还
　　别髙镜庭四首
　　解后今何地招寻埜箐边梅花孤屿外雪片一灯前古寺青谿洞风帆野马川明朝欲分手不醉不容眠戎州古名郡正与尔相宜千载涪翁后风流复在兹春声秦吉了瑶草五茸皮不分遨头日行轩花鸟随闻向成都去从今美事该截筒摹酒法浣水试牋材卭杖寻常得乌头十数枚莫轻白居士空寄蜀茶来我况但如此夜郎经二春瘴乡鬂凋客书癖眼昏人北雁无消息东川有近隣从今相问讯莫厌徃来频
　　云安坡
　　搻鲊仄无径云安横有坡青天但咫尺前岭更如何木杪垂猱鬭风厓落石多俯身下地底饮马渡盘河
　　送李逊五同年
　　九月惊寒早驱车别夜郞青山遮马首红叶压行装芦酒村篘贱龙坑驿馆荒金门臣朔饱赠尔数防榔
　　送徐道冲
　　黔山无雁到秋色正堪怜之子忽相访万峰生夕烟鸣蛩金筑夜凉雨菊花天送尔东归去临行割半氊
　　清渊大宁寺
　　溪东二三里髙墖峙如山寺在水涯上鸟鸣僧榻间寒光摇舎利清梵出层峦雁浦鱼状路行行冒雨还
　　舟中杂诗五首
　　小舟如板屋四五尺余寛床上堆书巻牕前挂钓竿布帆秋雨重沙岸苇花寒长夜烧镫坐黄头唱未阑不闻欵乃久复此弄余声一部囘颿鼔两行秋雁鸣戌楼甘茂里渔火子游城荡桨愁昏黑东峯白月生客馆在何处思依秋树根董祠红叶路郑圃白杨村煑药风炉妥贪眠絮被温旅怀甘寂寞习静且关门膏肓岁月老二防苦相侵不畏青囊术寜知白髪心著书缘奕误嗜酒入禅深冬底灾年过方山返旧林西北狂颷起停桡一水隅犬寒村不吠鸦睡栁相呼白浪欺人老青山送客孤凌晨红日上十幅顺风蒲
　　秋日饮王曲江园亭四首
　　前辈读书处竹房萝薜阴半池秋水净一径落花深徐穉经年榻王郞斫地吟后园石山子招我许登临蜡屐一时到苍凉秋暮天草堂词赋客灯火共留连白雁黄花里清樽紫蠏前歌工逢贺二疑是李年名画何从得秋光贴壁新荆关不复作近代有蓝陈此地君子诗篇更絶伦风流未消歇爱尔辋川人【斋有田叔章侯画最佳】
　　不谓清渊好相羊客在兹鬭茶雨晴后说饼菊残时病试新丸药斋逢拜佛期卜居曾有约惆怅复何之【曲江饷饼甚美予乆有侨寓清渊之约】
　　斋中即事
　　病起当风立空堂暑气微小桐新叶大瘦竹雨萌肥白浴蜗牛角黄裁蛱蝶衣葛巾欹不正无客到柴扉花片飞还妥书籖短又长理筝羣柱合丸药一亭香山李名红麝街鱼买白鲂可怜双燕子卜筑学人忙
　　段司空园
　　谷口幽栖地名园沇水东谁为段成式还忆旧司空髭白看新月花香立下风小亭饶逸趣零落野桃红园林两日住客梦有余清春晩花愁尽山昏雨势成篱门呼鹤立邻舎饲蚕声隔水青萝馆嘉州怀古情【岑参青萝馆在园西二里】
　　颍桥作
　　小溪通颍谷考叔有荒祠门外临流水桥边卧防碑一行山鸟下十里栁绵吹前路李膺墓行行夕照时






　　古欢堂集卷九
　　钦定四库全书
　　古欢堂集巻十　　　　　戸部侍郎田雯撰五言排律
　　徐声孚先生席上痛旧
　　大雅谁能继风流夙欲探登堂肠已热洒涙意多惭雪叶飘逾大梅花放正酣负薪亲道貌操麈接髙谈话旧身全痛迷途事半憨河阳曾绾绶叶令乍停骖云拥轩辕岭溪同钴鉧潭闽江通僰笮蜀道苦鳬蚕捉虎城常闭鸣琴俗乍谙可怜岩邑小谁信土泉甘巫女妆如鬼蛮奴走似甝水竒疑沸鼎树丑类垂鬖何日飞仙舄终朝礼佛昙天心宁有意人事讵能叅鵩鸟形偏恶桐乡祀可担城边花寂寂原上草毵毵月古烟云坏山昏瘴疠含一船徒有骨八口总无甔竹箐荒祠庙鼪鼯窜帐龛艰难累寡母涕泗抱丁男哀狖啼寒雨饥鸱立老楠望云心更碎挂剑客何堪杖履当年梦人琴地下函抠衣拜跽长号哭声三
　　王浮梁殉节诗【王名临元辛丑进士聊城人】
　　小县弹丸地仓黄苦用兵
　　庙堂策上将臣节见儒生白羽驰军垒青山巻义旌天空烽燧防秋老鹳鵞鸣骂贼宁甘辱捐身岂为名孤魂还激烈羣盗莫纵横雨过江烟涨村深鬼火明诗书终不愧何必涕沾缨
　　上西河先生
　　驷马门庭峻西河道綂传醇儒存正谊理学守真诠经济源流彻仪刑动静全勲庸垂宇宙胸臆括山川阅歴官途久操持素志坚从来甘淡薄到处拯颠连以俭成亷矣唯清乃惠焉建牙方上谷单骑忽江边特进尚书秩新兼司马权波澄淮泗水霞起豫章天所过真能化相期解倒悬位崇分陜日名重保厘年驿路尘初涤江村花欲然闻雷曾失箸饮马亦投钱告诫心良苦疮痍意独怜人皆矜晩节谁复酌贪泉最惜齐伧钝还思鲁缟穿罢官不归去日侍绛帷前
　　南阳武侯草庐
　　上宛连长陌茅堂枕碧岑遥冈有遗迹斜日逺相寻趺立碑如笏锋尖墖似鍼藕花红片片淯水绿沉沉管乐才堪并孙曹恨不禁出师前后表梁父短长吟八阵纵横法三分惨澹心鼎湖遗诏痛白帝鬂霜侵徐庶逃名蚤谯周仇国深人亡谁是镜台废不弹琴庐在终抛置行间叹滞淫七禽渡泸水五丈泣秋砧龙去仍疑卧鸦飞正扑林蜀桑凋自昔汉栢老存今侍从多闲鬼飞鸣有大禽空廊怜鼠饿丛木怪蝉瘖蟋蟀悬髭上狐狸语殿阴刘禅真弱主陈寿岂知音泪尽人扶拜尘婴雨涤襟苍茫新埜路策马去骎骎
　　阳明祠落成诗
　　年少非凡灶波澜是大儒【昔人云沿波讨澜】文章真挺防事业不枝梧经术探微奥人伦立楷模官从驿吏谪路向夜郞趋箐黑人行少云黄鬼昼呼抗言飞瘴雨流恨听山鸪石墎身心契竜塲岁月徂庭频来鴃舌书可射封狐何陋清嘲解寅賔道貌癯晴岚半轩白斜日一川乌每作竒才叹【先生每一疏入晋溪抱孙披阅之辄叹曰竒才】空怜善后图知音劳典午贝锦耻狂奴偪塞遗祠破苍茫胜国吁名臣新建少前辈晋溪无剥蚀搜残碣精灵谒大巫娉婷防妬忌魑魅苦揶揄莎沼安鱼婢风亭放鼠姑绿匀含竹粉红腻妥桃须地酹蛮官酪笙吹僰女芦四山夕排闼怅望蹋春芜
　　太室山二十韵
　　奥宅萦河洛神臯亘昊穹羣山横地轴名岳位天中海涌三华日人呼万岁嵩敦厐元气抱峭防巨灵通伊阙云难防西都赋不同汉唐封禅没篆藓碑空玉镜来羣帝金壶傍老翁何须探宛委应不数崆峒南北东西岳坤离大小熊星辰连六合爵秩冠三公毛羽珍禽集蘡防瑞草丰吹笙寻子晋采药羡卢鸿九节菖蒲碧千花踯躅红岩开泉澒泻月隐树防胧玉册沾微雨龙旗撼晓风祠官燔坎立祭器太牢充青鉢悬神榻黄芝满绛宫两堦森桧栢四壁走蜺虹际盛干戈偃祈年稼穑功小臣祀典杲日上峯东
　　壬子分闱即事
　　京兆承恩重词臣拜诏来宫花迎寳幄钧乐佐霞杯玉勒香尘动珠旗日影廻帘帏分鏁院灯火映高槐乙夜青藜合长天水镜开五经叅博士十驾擢英才鹰隼随风下璠璵入手裁旁求收竹箭翦拂走龙媒氷鉴欧阳陋春鞭祖逖催敢忘辛苦地盛典喜趋陪
　　召试应制
　　雉扇红云动龙池碧液澄香飘铜鹤篆花映玉壶氷朝谒趋鸳鹭班联列股肱旗飜朱防尾烟防绮疏棱谟诰唐虞合臣邻稷契称朝曦浮绿字夜被赐青绫已见羣英富犹思薄海征舜门千载辟汉诏九霄承词赋呉都艳风斤郢匠能波澜巫峡水气概臂韝鹰书喜弹冠上车看揽辔登谁甘依井渫那肯老枢绳稠叠弓旌出纷连元凯升佩摇温室树劄给剡溪藤雨露恩方洽璠璵价倍増雅醇唯董子骈丽是徐陵子舎归方穏词塲力未胜半年慈母膝两月水衡丞园渉存三径岩栖架百层荷衣装旧槖书簏束行幐夜漏鸡人唱春山豹雾蒸丘樊辞薜荔宫阙倚崚嶒月尽神珠照峯青锦瑟冯众材无贱弃岂守读书灯
　　奏防
　　钺授巴陵将兵屯天岳峯荆南频送喜江汉复朝宗露布传三防羸俘按九攻诗人歌枤杜军幕照芙蓉楯鼻驰蛮檄雷文勒景钟时方七德舞险岂一丸封巨浪风雷合长林鹅鹳潇湘春有雁壁垒夜无烽褒谷连秦塞賔郞抵楚墉汨罗垂大角云梦下高舂骑突江花碎旌飜驿树浓乞降余部落饮至乐从容劳苦东山意飞扬细栁踪羊肠严斥堠铁鏁截艨艟屡下蠲租诏堪怜刍糗供自今消战伐妇子课春农
　　羽檄蛮方达官军转战劳峯连天岳险浪涌洞庭高早见收边郡遥闻铲贼壕黄云空壁垒青草散风涛王者师无敌元戎气自豪妖狐已就缚封豕欲何逃戈矟冲晴雪楼船掣巨鼇长敺通贵竹畧地控临洮骑突浓花戍颿悬细雨艘潇湘波上下衡霍势周遭兵气延竜塞威声伏虎韬三苖消瘴疠万里入旌旄部曲停枹鼔辕门照寳刀但闻探盗穴知不犯秋毫当殿痌瘝意频年妇子号泽蒸云梦雨
　　诏下楚江臯册府元功壮专征阃外操风诗歌杕杜兽锦赐蒲桃庙算规模濶神驱羽卫牢升平七德舞送喜荐春醪
　　贡狮子应制
　　南轴狻猊贡雕题瘴海来金刚夸异质乌弋岂凡胎宛足腾猺洞斑文映斗魁嘄阳真挺抜岭表郁崔嵬尾掉风生箐山鸣昼起雷熊罴须早避兕象莫相猜月照槃匏馆秋高戏马台岂甘同玃狢未肯学驽骀北望遵王会南荒歴刼灰楼艎浮万斛飓浪簸千堆使者须髯古蛮衣氎罽裁绮钱盘翡翠椎结罥毰毸頫首螭防下呼嵩鹤禁隈表须重译上宴许膳夫陪甲帐传银瓮仙茎赐露桮乐浪偕馆舎日浴共裴囘报谒鸡人唱辞朝驿骑催天连溟渤濶客泛斗牛廻紫舌车书集洪罏雨露该驺虞游上苑牺象镂云罍喘问三春犊祥征八尺騋虞人勤防惜爱此不羣材
　　人参应制
　　海黄云伏医闾紫雾函灵祗藏雨露元气抱巉岩瑶草何年种芝苖防处劖披榛凌絶岭采玉带长镵土厚三根桠泉肥九折嵒蚕头甘可嚼息坐宜衔瘿老龙蛇缩髯苍虎豹馋砑埋涧谷轸轖覆松杉为药功偏太呼人格不凡苓脂凝琥珀薤叶走麋麙雁下卢龙塞风悬鸭绿颿□鲜使者贡周礼膳夫监自异寻常值何妨什袭缄丹中珍有托笼内物应芟美足侔双璧时方颂五咸
　　圣朝无贱弃声价迈琼瑊
　　古欢堂集巻十
　　钦定四库全书
　　古欢堂集巻十一　　　　戸部侍郎田雯撰七言律诗
　　移寓
　　巷北巷南春寂寂梁鸿庑下太无聊移来自笑躭书癖看去谁伸乞米腰草阁三重巢燕子瓦盆二寸种鱼苗吾庐真是堪髙枕詹尹何须捧腹招
　　送李公旋之任普安
　　一髪西南八千里乌亭画戍路茫茫木坼地通盘水金筑粘天入夜郞山满箐烟三月雨村挝铜鼓百蛮乡何须咫尺中牟宰勾漏丹砂自不妨
　　答申随叔检讨
　　病余骚屑一官寒曼倩金门兴已防薄俸每于书肆尽世情偏让酒杯寛窗前秋水来鸿影头上黄花满鹖冠出郭行吟正西笑劳君书札到长安
　　又答随叔兼寄鳬盟先生
　　散吏漫郞痴可怜长安匏繋数经年正平已少怀中刺司业频投杖上钱寒夕羣鸦风瑟瑟空庭老树月娟娟聪山诗客吟秋水又在白苹红蓼边
　　蓼花盛开柬友人
　　米嚢花尽蓼花开东阁何堪赋老梅客舎偏争秋色早西风又送雁声来青鞵布韈今能否试茗弹碁日防回昨夜西清初下直鬬班小鳯莫相催
　　同净因上人茶话
　　雨后萧斋放晩晴虚岩白动月华生亭亭独树当门立故故双乌绕舎鸣床上堆书供客枕人家弄笛趂秋清逺公过访消寒夜来日相邀野寺行
　　大佛寺
　　背郭招提隐翠微尘沙一气四山围凋杨叶白寒鸦集衰草云黄野雉飞原上土封何代碣岩间雪闭老僧扉欲寻支遁幽栖地系马霜林向落晖
　　秋暮有感
　　蟋蟀床前语未阑短檠破絮夜漫漫授衣偏有豳风例乞米空嗟洛市难龙在澄潭抱珠蛰树多败叶满山寒季鹰自笑鲈鱼兴孤负江乡旧钓竿
　　送龚郞中出守平凉同梁舎人
　　斜日寒烟菊正繁追陪官舎驻行轩人传龚遂来秦右客有梁鸿老蓟门绿酒秋灯须尽醉黄花夜雨好重论峒岩千仭风流地函谷关连渭水村
　　柬曹颂嘉舎人
　　卖文为活畏人怜贫鬼生涯缚草船贺监萧条泛湖去少陵老困拨书眠春光欲暮当三月官况堪悲已六年只合与君拚共醉桃花似火栁飞绵
　　病起
　　痀偻尊生学累丸病余槁木转相安青山招饮樽前客白首为郞座末官荒薜经秋墙叶少流萤带火砌花寒人生痴黠全无用蕉鹿何妨梦未防
　　中秋寄舎弟
　　泠泠新月上人衣吟望清宵一雁飞雨后苔痕三径滑镫前歌板五陵稀频占蓍草疑难决旧种垂杨大防围董相祠旁读书地说归呓语防曾归
　　同韩生话旧
　　支离老友怅天涯剥啄忽停双犊车梦绕故园春草色人来燕市酒徒家笛声防续吹杨栁雨态空蒙湿杏花久坐与君谈事一堆蜡涙月西斜
　　伤心时节逢寒食襆被萧条对故人看汝樽前双鬓雪笑予面上十年尘非缘禁火官原冷每叹无鱼客更贫烂醉高謌莫轻别杏花初放栁条新
　　赠李将军
　　月防霜铃百战存残年萍迹滞江村沙塲马革新苔色衣带当垆旧酒痕定逺功成垂白髪邵平身退老青门即今射虎幽并路夜猎何忧醉尉尊
　　秋郊杂兴
　　闲峯野水弄秋光向夕登临白袷凉僧磬数声来逺寺人家一带住斜阳正当紫蟹清樽日偶入苹风蓼雨乡须信山灵应有意不敎吟兴太頽唐
　　好鸟竒花处处逢跫然双屐自从容桥边但恐莓苔滑洞口何妨瀑布封老树霜红飞数叶空潭雨碧洗千峯东臯再上层台望半湿香秔野碓舂
　　既向西风把钓纶又寻古寺渡南津莫敎泉石禽鱼怪可笑形骸土木人同社陶潜招饮去入山支遁寄书频从前兀兀都如梦孤负秋光是病身
　　忽忆故园秋色好商量结屋在河湄瓮浮绿螘篘新酒庭种黄花补旧篱一咏一觞真我事不衫不履少人知风尘憔悴心情减说欲休官悔较迟
　　饮李寅清斋兼柬梁水部
　　文燕词塲自不贫焚鱼庭院隔风尘老槐灯火围书屋明月须睂照酒人捉鼻狂奴初驻马吹箫午夜欲沾巾依稀曾记仙源路一见桃花识旧津
　　柝鼓中宵起暮烟竹梧深鎻草堂偏人如氷雪来姑射诗和裴王在辋川径尾花随行药里牀头书拥乱山前五噫侧近梁鸿宅庑下愁吟亦可怜
　　秋夜同方山
　　西风寒叶动凉飔久坐开襟对酒巵小鸟窥灯穿竹去流萤分夜入帘时书来乡国迷鸿影月转关山照鬓丝莫使伤秋减吟兴尽删九辨楚臣辞
　　搔首经年厌鼓鼙只拚一饮醉如泥捣衣秋水千砧逺种菊东篱百本齐病鹘怯风投树立凉蛩依壁向人啼药栏秉烛还相约明日看山共杖藜
　　晩眺
　　南陌溪风卷钓纶空壕苇路水粼粼高槐老榦能巢鹤秋水澄波欲照人夕景霜城军幕静寒烟古寺梵钟频却思招隐知何地空负篮舆鹿角巾
　　春日坐焦链师道院
　　茅屋三重结搆竒竹窗纸帐最相宜谁传肘后嚢中术曾赋都观里诗花下茶铛兼药灶雨中燕麦与鳬葵道心久作丹丘想日暮乌栖坐不移
　　咏史
　　忽迁豪杰实关中汉使星占逈不同一自节旄飞瘴雨长敎雕鹗巻蛮风山川战后多新鬼杼柚呼来赋大东羽卫材官身手健莫辞辛苦早从戎
　　夷陵漠漠战云黄露布初传入建章花队元戎喧鼓角月明父老哭潇湘蜀川使节思严武汉室前筹仗子房诏下蔡人吾赤子将军禽贼只禽王
　　官津斜日大旗明幕帖传宣又防兵壁垒防人推上将干戈万里老书生尘飞紫塞风偏疾天泻黄河势不平强项朱云焚谏草当年折槛亦虚名
　　细栁营前羽檄频逍遥河上是何人功侔马援边陲柱死作睢阳战地尘问夜至尊忧水旱交章元老荐沉沦绸缪桑土非无计恩泽由来重徙薪
　　汉代曾言云梦游韩彭一旦未央收夜郞栈雨盘江细乌石榕花猎马秋戍伍丁男冲瘴疠村原寡妇罢诛求羣公自有匡时策民瘼何须暗涙流
　　賔客文章京雒稀梦魂苦忆故山薇青门酾酒辞金马红药题诗试铁衣颇牧用兵本无敌萧曹定计未全非桮前却话愁何在报到铜崖已解围
　　万栁堂感事作【堂为益都别墅】
　　堂成背郭栁阴齐三月风绵下浅溪檐可营巢来紫燕池皆种藕坼青泥玉勾花放行相映赌墅人归径不迷独有洛阳新涕涙愁闻鸟雀一林啼
　　生日得巵字
　　榴开瓶挿两三枝取镜当牕照鬓丝面骨峥嵘穷措大形骸土木病容仪看来富贵真无分说到神仙亦可疑水面蜻蜓花蕊蝶红妆小婢逓传巵
　　再向筵前进一巵道衣乌帽坐题诗枣花纂纂侵墙日荷叶田田贴水时四十一年人是梦五三六籍我何师不须更唱蓬莱曲自作新篇付雪儿
　　登毘卢阁效空同体
　　老栢铁枝盘佛阁翠微晴色动林臯人家逺抱桑干曲山势斜奔碣石髙槛外天风鸿上下城边秋水树周遭凭陵霄汉人声寂独有禅灯照客袍
　　此下何山作砥柱丹梯鸟道只相疑合围霜树寒花放撼壁龙雷夜雨垂地肺呼风吞海岳戍楼落日断旍旗嗒然清啸身飘未许金门赋客知
　　千寻佛火出层云面对西山正夕曛老树风悬雕鹗宅荒原草长骆驼羣秋生沙碛寒应早水下天津势渐分侧耳严城闻战鼔登坛重起旧将军
　　市上荆卿呼欲出台边郭隗老堪愁空余古寺凄凉地偏起西风鬓髪秋燕雀防羣盘下界兵车大道拥诸侯何人出塞声髙唱逺树寒烟易水流
　　送周紫海之河南
　　分袂青门岁暮时梅花一树正参差君携襆被寻嵩室我愧文章替左司杖上酒钱原自少袖中书刺欲何之大梁风雪频怀古应有门监者知
　　见燕子作
　　曲径闲花细雨侵翻飞春社动鸣禽依人卜筑风巢定趁日衔泥草阁深枝上鹪鹩同寂寞巷中王谢叹销沉经旬看尔将雏去紫陌乌衣何处寻
　　送孟端士归呉门
　　燕山七月寒蝉至解防西风送客舟帝谓桓荣能视草人传洗马正多愁孤灯官舎青桐雨落木江乡白雁秋不厌东方狂曼倩髙歌据地暂淹留
　　独下津门拨棹迟萧萧驿路重相思菰芦秋老凉风夕鵞鹳斜飞细雨时有日探梅来邓尉何人携酒向南皮阖庐石畔停青雀寻我寒天画壁辞
　　酒熟邀升六颂嘉过饮
　　蒲荐松牀瓦瓮圆小槽滴沥酒如泉二参便可留髠醉一斗何须费杖钱看尔持螯劳左手笑予覔句耸山肩昔人荷锸君知否莫负黄花九月天
　　同颂嘉饮纶霞斋读新诗【调金镂曲】罗酒清如乳共镫前宣窰一色十觞连举我醉倒持铜绰板儗倩花奴击鼓竟弟劝兄酬无数疑是吾州从事者问何年却向平原住鄕耆旧还相遇　主人鹦鹉初成赋动光芒天孙五色长篇短句比似峩睂天半雪竒秀差堪俦伍高歌罢睂峯欲舞一巻汉书倾一斗借斯文下酒君须误扶上马夜方午　曹贞吉
　　玉泉
　　玉泉蜡屐逺相寻谷口渐闻流水音云起直笼山四面瀑飞倒泻树中心稻畦甲坼春前雨菱沼声浮水面禽髙唱沧浪一搔首诸峯缥缈碧烟侵
　　九日宋子昭谢方山招饮黑龙潭晩坐刺梅园松下四首
　　薄日晴牕眠数廻郊园酌酒苦相催郤将倦眼凭高放喜逐寒花傍寺开賔客防人同戏马山川百战此登台销忧自是羣公暇不少参军落帽来
　　歩屧从容返照低高峯疎树赤云西寺前大泽龙常伏天末斜风雁不齐野架朱苞垂数子霜芦黄叶下平畦席边秋水凉难醉可笑山公未似泥
　　苦竹丛花背郭垂中林野兴坐频移从敎华髪刁骚短偏遣西风寂寞吹急羽高天连障塞空山寒雾转旌旗惊人物秋容老徧挿茱萸又一时
　　凄迷风雨何年树不惹慈仁寺下尘歇马恰逢苍水使合围谁种老龙鳞思添一鹤清宵立更听流泉白社隣安得铁枝辞揃伐移来长伴苦吟身
　　闻雁
　　宋玉含愁思不禁飘萧牕外动长吟屋茅半卷秋风破布被初寒夜雨深瑟瑟柝声惊塞月凄凄猿啸隔枫林不堪伏枕听难寐回首鄕关久滞淫
　　丁巳人日试笔
　　试笔眼花书字大龙钟渐觉不如前入燕忽度十【时深切】人日堕地曾逢四已年未许为郞称漫叟只判饮酒学逃禅城南尺五花争发待向春风大放颠
　　暮春同于桐江汪钟如呉五厓游张氏园晩过啸公房四首
　　竝【蒲浪切】城最苦名园少覔路幽寻古寺隈埽径何曾嫌客过入门忽漫见花开亭边小沼春泉响衣上新泥燕子来茗椀棊枰消永昼不妨随意坐莓苔
　　歴落溪旁村二里纡廻山脚路三叉可怜前日清明雨悔不来停下泽车桥上临流看月好轩中多竹受风斜催人节物春光老堕尽栁绵开楝花
　　雨余蜡屐转溪湾寻胜招提未儗还花下逺公须置酒春来谢客防登山寺藏橘刺藤梢里人在蜂须蝶粉间向晩讲堂钟磬寂一时尘念已全删
　　无赖风光三月新马蹄不厌蹋芳尘桃花有路寻渔父野水无波赋丽人为掘药苖携仆至少餐厨蕨恕僧贫羣鸡乱呌牛羊下归路黄昏雨垫巾
　　顗皃生同年醵酒相贺
　　自分一雏婚嫁毕便游五岳向禽同何期汤饼成佳防渐喜鸠车入眼中有母不妨名络秀添丁翻愧似卢仝他年长健如黄犊白社篮舆舁病翁
　　潦倒年来筋力疎自夸老蚌意何如敢言愚鲁方随愿岂有之无欲试渠门巷羞看题鳯日亲朋故错弄麞书犀钱照眼莺花媚狂态欢情烂醉余
　　出都
　　乞章才上一驴归西笑燕山望翠微日下寒峯多黛色天边苍隼入云飞十年岁月堂堂去小草心情种种非行李萧凉风雪道呼奴抖擞旧荷衣
　　十月霜风落木残还家结束下桑干乱书数巻牛腰重细雨千峯雁阵寒日数归期过小雪文移肆骂是微官故园酒熟河鱼美凖拟亲闱荐岁盘
　　出都留别袁冯两先生
　　廿载程门立雪孤不才尚许补东隅心同脉望餐书少身似眠蚕作茧无惭愧王通门下士支离易水酒人徒从今免乞长安米摒挡朝衣玉鹿卢
　　彰仪门外别诸同人
　　一路鞭丝帽影间西勾桥外野花斑携家稳渡卢沟水访旧思登鹿角关雁为倦飞投逺浦马思伏枥牧春山故人京洛休伤别十载乡心许乍还
　　卢沟桥
　　虹蜺千尺野云屯塞路人行驾短辕霜下桑干寒浪小火烧碣石逺山昏平林叶脱巢禽出野寺烟深粥鼔喧闻道张华曾有宅苇花漠漠满荒村
　　三角店晓发
　　睡思昏昏小驿中巾车破晓雾防蒙晨鸡咿喔旅人馆浊酒禁当溪口风袖手垂鞭残梦续前村鸣角戍烟空此行莫说名塲误得失何由定塞翁
　　湖舎
　　空蒙烟水湖边住草屋三间竹树围网集栁阴捕鱼去棹移人影采莲归登楼华鹊诸峯合冲雨鸬鷀逐队飞漠漠长天如画里令人却忆米元晖
　　禹城道中有感
　　冲尘掲袂陌风斜手挽双牛笨板车逺渡看人过马颊荒邨绕屋放桃花晏婴城暮重沽酒谷雨春愁又忆家自顾此身如老鹤髙飞漠漠野云遮
　　遇合无劳羡马周须知李广未封侯功名防上原须福【放翁句】婚嫁毕时何处游日暮倦云归大壑雨凉逺雁下沧洲年来病脚浑无力难上崚嶒百尺楼
　　大佛寺后山亭
　　古洞寒花佛阁阴朔风雁阵此登临小亭怪石如人立坏道哀湍动客吟石马诸陵山色老竹梧旧苑雪痕深寳衣化去僧头白向夕钟声动梵林
　　采石矶
　　天垂云影雨霏微停橹来登采石矶半岭松花当屐落一行水鸟下滩飞逺山螺髻横秋色隔岸铃旗立夕晖十里白苹红蓼里谪仙汨没不曾归
　　千载谪仙呼欲出振衣牛渚一登楼鉴湖乞与知章去梁宋谁同杜甫游萧瑟秋声来雁浦防蒙细雨没渔舟橙黄橘緑乌栖夜对酒难消万古愁
　　泊舟芜湖
　　蟂矶挿江江水犇老蟂截雾立江门斜阳石壁鸠兹转细雨颿竿鲁港昏衔尾楼船沉铁鏁连宵渔火照枫村津亭半夜寒潮上旅思劳薪不可论
　　自皖归
　　轻烟柔艣皖城还两岸寒花满目斑红叶已飘山四际白云忽起树中间一行鸿雁蟂矶路数片颿樯牛渚湾来徃江乡二千里防回临眺破愁颜
　　九华山
　　天河秀出九芙蓉拄杖来登九子峯小雨过桥衣渐湿大江吹浪日高舂数声捣药林间鸟五粒垂髯涧上松徙倚青莲读书处黄瓟巴水欲相从【捣药鸟名】
　　扬州
　　扬州城外方园好水榭风亭花未残春色已当三月半酒杯须放十分寛日搜书肆空成癖人唤狂奴幸解官第五泉边一枝艣道巾野服去盘桓
　　依韵答汪叔定兼寄蛟门
　　深栁斜堤十日留使君空复到扬州只宜美酒倾蕉叶岂有名花出玉勾官罢便须称漫叟时平定不厌清流诗人汪五如相问说在芜城水上楼
　　句曲移寓张菊人先生宅【邑志载葛陶二传甚详】
　　书束牛腰仆抱琴劳人二载乍投簪名塲秪自安鸠拙狂客何须嘲鳯吟蹔与穉川作隣舎将随景老山林三茅冈下桃花水欲识仙源次第寻
　　述怀留别西河西塞两先生
　　学剑学书俱未成吹竽自笑一齐伧凡骀岂敢言干里片石何堪直数城元亮归时今较晩文通赋就恨难平青溪岸上官衙浅小阁愁听夜雨声
　　水涨秦淮五月时榴花照眼正参差清晨盥手占周易半夜烧灯读楚辞蔡泽元来凭相貌老曾欲混雄雌从今归向田园去自灌畦蔬自课儿
　　从前万事付波澜回首真如蜀道难朱雀桁边心寂寞承明庐里兴蹒跚幽栖直惬平生意需次羞言本分官惆怅六朝空旧迹勾留风雨卧长干
　　误持手板亦匆匆甘溷牛溲马渤中小草多年怀北梦瓣香此日拜南丰自经雷焕无尘剑独有中郞识爨桐岭树江云秋色早防防千里送飞鸿
　　景阳宫故址
　　衰栁寒原寺迳斜旧宫层墖集昏鸦何来楼下韩擒虎可惜井中张丽华逺圃香风开菡萏老僧竹院晒袈裟空眢甃路无人汲雨湿胭脂似落花【旁有胭脂井】
　　正月十五日夜病中叶公旦惠元龙见访
　　二妙相过肯慰留寒宵向火裹羊裘荒村酒味嫌酸薄旧岁诗篇费校讐自号半人因病足谁怜一月不梳头第三防上春光浅兀兀腾腾醉即休
　　又和公旦并示元龙
　　空负元宵好时节竹竿小巷罢歌筵疎狂态度萧思话【谓韩坡】冷淡心情白乐天【冷淡病心情暄和好时节香山句】爱数寛杯招饮客强开笑口入新年近来作事痴顽甚镇日昏昏但醉眠
　　寒食二首
　　卜居北渚水亭隈作意春风吹我来占住溪山真厚福笑谈文酒是麤才何须蕉鹿才言梦果到桃源定不回况值清明好时节乳莺娅姹杏花开
　　春水拖蓝栁麴尘湖边一到一回新花须蝶粉居竒货竹杖芒鞵有夙因官格虽庳休妄想酒钱纵少未全贫今畨行药无拘束烂醉高歌一幸民
　　春日十首【歴下作】
　　勾留湖上掩双扉草屋三间水四围身纵得闲常带病客聊遣闷不思归树头日暖莺饶舌花下风来蜨倒飞寒食雨晴春书好溪山领畧恋清晖
　　记得江干拥传时惊心徃事髩成丝饱看世态甘恬退新署名衔是老痴雨后坼泥春种藕窗间画纸夜围碁浮家七十二泉上分付东风杨栁知
　　大错何能铸六州从前无地可埋忧缄书送药儿多虑补屋牵萝婢亦愁车马无喧身穏便髭须不染老风流心情此日躭幽赏华防高峯上上头【上时掌切上时亮切】
　　冠葢交游事已停飞鸿听尔去防防王乔向我夸仙吏凿齿无人识半丁波涨晴湖千顷白屋藏深栁一灯青几炉妥帖当花槛闲阅茶经与水经
　　纬萧抱瓮一田夫斋署山防绘作图诗爱古人常勦袭语关时事畧糢糊陶君有意寻莲社贺老无端乞镜湖旧垒新巢劳燕子雌雄黄口引飞雏
　　镜中面骨瘦峥嵘唐举休将劣相评扇上风流争画我尊前态度每呼兵骑驴卖药前村去携妓探梅小艇行半醉沧浪歌一曲不衫不履笑先生
　　又过清和袚褉晨相羊两月住湖濵桃花贴地沾游屐栁絮沿溪扑醉人拙守不须嗟命薄俗情何用说官贫泺源朋辈来相访看我风前折角巾
　　卯饮瞢腾酒未消书籖襌板足逍遥药须自合皆经手带已长辞怕束腰才与不才兼木雁隐能终隐伴渔樵蘧然美睡三竿日从此休官不早朝
　　四十九年心事违龙钟老态欲何依少游京雒妻孥怪壮恋风尘猿鹤讥书本自惭称学者板舆空说报春晖蘧公寡过功夫少何待明年始悟非
　　诗篇态度似春云传寄燕山示卯君红豆千言本无敌尧峯一席许平分荒斋茶熟彭亨鼎老将旗张嚄唶军何不裹粮防湖上杏花微雨待论文【谓弟雨来子益并元龙】
　　仆人劝予归里作诗答之
　　草满门庭愁寂寂老悲岁月去堂堂已经作客三旬日再裹看山半月粮暗喜蝶莺留我住生憎风雨占春光红帬上马花摇艇烂醉还拚十数塲
　　偶作
　　果然无地可埋忧着意驱愁不欲愁烦恼全除常礼佛阴晴那管日贪游石堪坐处铺碁局花正开时置酒钩莫谓狂夫狂太剧试看白到五分头
　　置身木雁是防庄多事张仪鬬舌强老子何妨无病病国人羣笑不狂狂鸿毛性命庸毉手乳臭衣冠优孟塲罗醖三升错认水看来只合醉为乡
　　夏日十首
　　罢官博得一身闲结屋藏书有数间键户高眠容啸傲逢人作意学疎顽桑枝麦穗天将热渭北江东客乍还绣佛长斋经半载风尘一事不相关
　　氷簟松牀兴不违葛巾野服欲忘机黄鹂频请窥园去赤脚扶行赛社归着雨榴花还自吐出巢雏燕也高飞从前应悔传闻误种竹何如食肉肥
　　让人巧擅棘端猴下泽乗车访旧游枉自通毉难疗病只缘识字转多愁归与未肯荒三径隐矣何须画两牛莫以数竒嗟李广醉乡无日不封侯
　　屯氏河渠小巷隈衡门反鎻徧荒苔种课仆浇畦去打麦登塲拄杖来未解终南寻防径敢云季女少良媒殷勤天语询名姓
　　圣主何尝弃不才
　　落花片片水粼粼羞向溪头再问津缄口但容常说鬼无钱那复得通神输赢须算碁全局醒醉才分酒数廵试问披裘当五月支离淡荡是何人
　　八尺风漪一觉眠桐阴覆院北窗前身同野鹤存癯骨老似黄杨厄闰年酒美便思招快友诗狂直欲上青天也知礧磈难消得打叠心情故放颠
　　不是途穷何用哭其如心冷已成灰鸠能呼雨休言拙蛙尽为官岂乏才水面田田荷叶绿墙头纂纂枣花开愁人节序频惊眼河朔今年罢举杯
　　据梧运甓待何如从此安禅卧旧庐不作呜呜矜醉态那须咄咄向空书弥明有句能惊客鲍老当筵惯笑予一事差堪鸣得意山姜花放满庭除
　　环堵萧然竹数竿披襟摇膝足盘桓雨多避漏移书架鸟噪呼奴守药栏浪得虚名休自悔装成新巻寄谁看水曹郞是诗人例却怪当年作外官
　　村路花开一水香黄紫李摘堪尝把诗过日无来客纵饮倾瓶有索郞失箸防畨惊霹雳濯缨恰好唱沧浪陶然且寄田家乐犁雨锄云底事忙
　　癸亥生日得书字
　　堂堂四十九年余卤莾心情礼法疎量浅偏能贪美酒眼昏空自好竒书去冬不死真为幸徃岁成名尽是虚老瘦迂酸非福相休言驷马与高车
　　叠前韵
　　手板闲抛拙宦余蹉跎不悔世情疎少时便读潜夫论老去终无封禅书恶梦纷纭应早醒浮云来徃亦全虚桑枝垂葚榴花放农父来迎驾犊车
　　秋日十首
　　豆架棚短竹篱菊花更有两三枝西风乍起鲈肥日霜信频来雁呌时闲遣长须邀饮客细舂新米续晨炊前年记得江干路树树黄橙绿橘垂
　　西村暂憩北村行禾谱新裁手自评破笠长镵农父态晩菘早韭野人情乌犍一尾才通劵书屋三间又落成更快多收十斛黍天敎酿酒醉先生【结用东坡语】
　　不妨跣足又蓬头僻地无人识故侯土锉柴门安石碓苇花秋水绕丘小巫伎俩能驱鬼村究吟哦也似讴一局碁完须罢手从前强半是输筹
　　墙东枣熟从人打割蜜蜂房仆又催呉制披绵黄雀美【昔在呉门饮钝翁斋黄雀甚美】南船通印白鱼来腐儒麤粝叨非分天意优容养不才贺子论婚隣社饮经秋日日未停杯蹋歌作社雨新晴识字田夫署有名硬饼熟羊朝一饷吹箫打鼓暮相迎逢塲作戏无拘束纵口谈天欠老成自已痴顽浑不觉贤愚责子笑渊明
　　畦蔬园菓擘霜包又近重阳节序交防防登塲新稻菽斑青除蔓老匏凄清一派烟中笛补缀三重屋上茅天气乍寒常晏起布帘絮被读书巢
　　客来须倩小山姜【呼长孙为小山姜】扶我抠迎似杖长花径新除鱼眼沸竹轩久坐木香出门一步真多事美睡三竿自不妨才拙从前昧鍼线他人免索嫁衣裳
　　游行自在是闲身村后村前日防廵小雨井栏听络纬寒原猎网买鹌鹑宦情絶似秋蝉翼世路偏多妬妇津自分甘辞龙尾道让他汗脚尺三人
　　清秋一首杜秋诗记得前身杜牧之芳草碧山人醉后【樊川语】白苹红蓼雨余时留心下箸鸡徒肋用手擎螯蟹有脂宁使赏音终落落黄金不愿铸钟期
　　将诗爬痒兴堪乗酒可策勲吾亦能无力那思扛斛鼎从前悔不摸牀棱快逢陶谢躭佳句冷笑张陈是旧朋但拟低头拜东野寒虫两耳鬬癯僧【东坡读孟郊诗云但可鬬僧清未足当韩豪何苦将两耳听此寒虫号】
　　畣友人
　　抱病村居久闭关数株槐树一溪湾毬塲射圃风流歇瓦鉢棕鞵态度闲独有心情贪绿蚁判将爪发瘗青山屈平何事为天问絮絮篇章已尽删
　　题吕子铁葊
　　十亩园林结构精茅葊故以铁为名离竒栁树嵇中散窈窕梅花宋广平月观风亭吹玉笛双柑斗酒啭春莺知君扫径留狂客莫使樽空醉不成
　　冬夜读晋书
　　嬾笺尔雅注虫鱼半夜披衣读晋书雪扑梅花檐啄雀酒篘腊日瓮浮蛆盗名取位清流巧露尾藏头伪学疎烛防不眠多感慨笑看习气不能除
　　冬日十首
　　膏肓有物苦相攻凭借参苓与术芎冷热那能驱疟鬼文章谁可愈头风闭门谢客宜冬日拥被贪眠是老翁乍放梅花天欲雪烧残榾柮地炉红
　　米汁萸汤顾渚茶寒天旧廨水曹花养生须谨如防防再仕真痴是画蛇拙不合时休自悔老犹多痒倩谁爬摊书长夜村斋静絶胜秋塘两部蛙
　　从前万事总荒唐不饮狂泉定不狂遭鬼揶揄还老辣与天执拗费商量读书烧蜡稽孙课埽地垂帘上佛香自哂依然穷措大避人如畏夜郞王
　　投扇休逢春梦婆不须感慨似东坡名香清磬禅心定红袖乌丝胜事多炉内灰堆疑积雪杯中酒色似新鹅曵笻曝背柴门外一味安闲邵子窝
　　蛮触从前絶可嫌年来高卧颇安恬藏身新茧如蚕老馋口香醪胜蜜甜镫下梅花成畵谱窗间雪叶落书籖陶公枉说山中相此事何能二者兼
　　连展黎祁种种精山妻为我费经营朝投暖胃门冬饮暮饷翻匙芋糁羮准备风霜年老态郁葱松竹岁寒盟火炉烘手还僵缩仆婢层氷赤脚行
　　习静頽然戸昼扄雪中不复到旗亭行难骑马鞭何用食怕伤脾箸半停解醉茶香烹雀舌袭书纸面染鸦青寒烟枯栁斜阳下坐为村童讲孝经
　　嘉平之月苦相催可厌年华衮衮来晩节于诗髙一格寒天方卯进三杯瘦躯酷似冬青树异事频惊瓦釜雷记得扬州此时何郞清兴在官梅
　　竹瓦庐寒火亦稀獠奴辞去竟何归当窗烘日梅无怨啄雪为粮鹤岂肥有例那宜薄崔烈于书不敢读韩非粥铛药灶空斋里憔悴东阳减带围【近日仆多散去】
　　乐府新词酒舎边氊巾驴背称吟肩半生初返山姜屋一载重听歴下泉官爵太庳犹可说文章不进亦徒然嵩峯万丈黄河曲他日题诗莫浪传【予久有嵩山之约】







　　古欢堂集巻十一
　　钦定四库全书
　　古欢堂集巻十二　　　　戸部侍郞田雯撰七言律诗
　　饮酒
　　西江吸尽一长鲸馋口淋灰是老伧醉后诗篇如水泼睡时鼻息作雷鸣何须钱送苏司业再作官须阮步兵拚得随身常荷锸妇言絮絮莫相轻
　　斋中即事
　　布裘重叠负冬暄独坐山姜一陋轩酒可策勲加九锡诗能得意直千缗摊书半晌听儿读好梦来朝对客言芟去黄杨小树子瓦盆浇水种山矾
　　徐电发检讨枉过出枫江渔父图索题
　　二载江南我乍还草堂秋老菊篱斑漫劳钓叟天随子来访樵人鹿角关旧识偏张黄鹞嘴词塲亦是剑芒山羡君戴笠摇船去枫叶芦花莺脰湾
　　村望
　　科头倚杖立当门樵唱斜曛野色昏数防寒鸦投逺树一川流水绕孤村静闻钟鼔投禅地闲摘匏到后园南郭子綦书帖至重阳有约菊花樽
　　北上二首
　　自分渔竿老此身衣衫抖擞旧征尘又为渭北江东客不是清泉白石人担酒送行辞野叟借驴持帖与南隣山妻亦有临岐语甘譲黔娄作隐沦
　　囊书裹药漫登程车脚劳薪复此行一貌原知非蔡泽四愁自昔是张衡旧时猿鹤休相诮别后田园便废畊游子有衣缝宻宻慈帏含泪不胜情
　　出都留别允斌湛子寳诒广陵诸子
　　诗筒謌扇乱纷纷初上征途已夕曛十载重沽燕市酒一帆新挂楚江云低头手板悲鸡肋分袂河梁惜雁羣他日郞官湖上望沅兰湘芷倍思君
　　竹竿小巷比邻居况复髫年共读书须鬓于今成二老文章当日足三余才抡江左方归里漕转荆南又驾车黄鹤楼中明月夜吟诗醉酒可思予　萧惟豫昔年白下君送我临当解防防栁桩劳劳亭子惜分袂津吏伐鼓声逢逢今年燕市我送君西山积雪连崆防夕阳欲落犹未落返景倒射红油牕人生合并苦不易君又乗传熊渠邦川涂迢逓四千里计程涉济河淮江翻飞苍雁且莫致揽环结绶何时双深杯当前宜纵饮满贮兽火倾羊腔坐中曹谢鬬竒句掉险类舞都卢橦譬诸宫商迭相奏竽瑟椌楬纷琤枞君亦録别留新诗偏师一出长城降古来文人志开济岂必翰墨惊防惷迩者七泽罢兵革烧畬买犊齐耕防刍茭米粟待输挽筥防稯秅争牵扛有时清暇集参佐赤防湖口浮艂艭雄风飒然苹末至怒涛直指台根撞武昌鱼泔十千尾宜城酒醖二百缸维藩树屏昔所重快意不在张牙幢我今谪官一无事思从楚客搴兰茳题襟汉上许属和抽帆他日偃画杠朱彛尊
　　沔水兼天涌荆山防地高夫君工翰墨兹土拥旌旄作贡金三品输租粟万艘公余歌白雪能复忆吾曹三楚风流盛之官乐有余斋移钓台栁厨鲙武昌鱼绣被当春覆胡牀待月舒曾闻收竹箭杞梓更何如阎若璩
　　新郑县别毕佥事铁岚【时予之官武昌铁岚贵州】
　　蘧瑗祠前防日过又从荥曲渡黄河论文驴背频搔首沽酒村垆便放歌三楚风烟黄鹄下万山瘴疠夜郞多临岐溱洧城南路芍药花开竟若何
　　佛手柑树子
　　香甲霜包颗颗悬江城秋树弄寒烟一奁夺去伸新爪三寸黄来饱老拳晴昼鹂鸣倾斗酒提罗花放礼金仙喷人流齿清斋里叅得毘耶一指禅
　　蕲【其小如钱】
　　老桑蚤避体轻圆留伴书牀砚沼边毛碧浑如么鳯色甲斑酷似五铢钱搘牀用尔翻嫌小曳尾藏君絶可怜万事蹉跎吾意嬾不须钻防费言诠
　　衙斋水亭
　　官闲结搆小亭幽曲径廻桥碧沼头分得晴川半篙水移来黄鹤一层楼开牕人在垂杨下坐槛风牵画舫游李白嵇康常到此看花漉酒楚江秋
　　量移北上留别沈范先龚千谷成伸谦诸同人
　　半秊手板鄂王城此日萧萧班马鸣西塞山头留客驾郞官湖上送人行从前枉费怀中刺向后还兼吏隐名沅芷湘兰皆可赠不须折栁倍含情
　　再示仲谦
　　武昌鱼贱酒堪賖游徧山阿又水涯蕲市风漪眠竹簟夫人庙口泛桃花功名有日侔陶侃賔客多人识孟嘉三十六鳞当蚤寄思君落月汉川斜
　　喜晤叶井叔
　　故人解后手重携胜地登临共杖藜雪霁大江看赤壁梅开古寺访寒溪词塲好事皮偕陆酒客生涯阮与嵇别后诗篇校多寡譲君巻帙楚山齐
　　临臯亭畔结寒庐旧态狂奴病接舆绣被迹陈潮落后欵冬花放雪残余山青可买同招隐头白堪怜蚤著书原宪虽贫且高卧笑他杜甫惯骑驴
　　题禹尚基小像
　　万个苍筤数间屋江邨卜筑足逍遥长竿小艇渔家具紫蟹清樽埜客招得绢无妨聊作袜逢人何事但呼猫图中尚少烟霞侣快事添予一老樵
　　送徐电发检讨归呉江兼寄潘次畊
　　小雨乍晴花信风潞河送客太匆匆参差白水栁新緑三五黑鸦天晩红桑叶稻苖茅舎外鱼泔酒剂钓船中松陵朋旧迎徐穉莺脰烟波兴不同
　　第一螭头拂衣去欹斜春水挂风帆人于泉石多竒癖官是蓬莱最美衔茶坞糟丘招埜叟葛巾草笠换朝衫江乡潘岳今无恙烦寄双鱼又一函
　　京口诗
　　颿竿鹢尾下江津北固南徐问俗人箫鼔数声渡扬子云山一带眺春申佛狸祠下青枫老石马村边白雁新忆自论文经此地十年车脚叹劳薪
　　海陵人家园亭
　　名园一曲抱烟津月观风亭次第陈小径恰逢苍水使竒花疑有主林神海门暗送霞侵戸隋苑平连栁麴尘看竹偶来空怅望西风水调一畨新
　　咏史
　　老子山前水北流白洋东畔划双沟连宵地轴冯风动半夜天呉咽鼔游术善累丸终是险人同筑室岂无谋从前秪有陈登陋何用书生抱杞忧
　　秋风吹送浪花肥使者司空立落晖璧马久藏何处用支祁窃笑昔人非钱王劲弩千夫辟嬴氏长城万里围东下庙湾连大海淮骄不肯滙黄归
　　亡羊思补岂途穷辛苦多年鬼物攻铁壁那容穿一穴栁梢防处挂千虹秋生白露苍葭外泪洒渔庄蟹舎中烂额焦头多上客愁闻中泽有哀鸿
　　串场一望水衡催雨雪霏霏防度来鱼价久知盐渎贱茭花愁向白驹开注金注瓦谁为巧功狗功人总是才约束波臣书上考何须氷炭苦相猜
　　濠梁道上遣怀
　　埜店柴门傍树阴携家投憩日初沉小儿谑作呉侬语老妇讥为楚相吟榴艶色如红靺鞨酒香名是蜜林禽相看易下邮亭泪莫话关河老病侵
　　【唐寳记云红靺鞨大如巨粟赤如朱樱文与可朱樱诗君王日午坐猗兰翡翠一盘红靺鞨今用之状榴花之红也】
　　大梁怀古示侯进士明
　　鸣蛙官栁汴城阿褦襶巾车踏绿莎平埜千邨连广武长堤一线束黄河牛羊夕下鸿沟界风雨遥闻麦秀歌行处登临拾瑶草吹台西畔野花多
　　【褦襶音柰戴不晓事之称也山谷和钱穆父赠松扇诗可怜逺渡帻沟溇适堪今时褦襶子】
　　陈迹依然古渡旁汴宫离黍断人肠信陵空想魏无忌博浪徒劳张子房雨后落花沾马足风来夏木啭莺簧侯家人物真竒絶本是门监者乡
　　武陵县
　　小谢轻埃洒鹢竿挐烟四面水痕寛酒旗半湿栁花口渔唱一声牛鼻滩溪派渐分清更碧柁风频转暑徧寒仙源莫谓荒唐甚且入秦人洞里看【栁花口牛鼻滩村名】
　　河洑山新息侯祠
　　古屋昏灯矍铄翁崔婆村井庙门通断碑疑是边陲柱坏像仍矜顾盼雄夕照烟浮鸦背黑野塘香送藕花红土人莫荐新菰米恐与当年薏苡同
　　秦人洞
　　桃川不见桃花树洞水潺湲洞口封那有秦人来饷客但于梵寺静闻钟数行怪鸟穿深竹百丈寒藤上古松不是仙源亦堪恋爱他幽境最高峯
　　苍茫入去无多路草木田庐种种宜村口客来沸鸡犬洞中人尽古须睂翻嗟渔父迷花径好共瞿童访链师烟火神仙非臆说云山咫尺莫相疑
　　赠某总戎
　　八阵排连铁骑鸣元戎小队下山城我来屈子吟骚地君领蓚侯细栁兵开府衔同新刺史将军才本旧书生佛桑花暎熊溪水两岸铃旗一片明【黔以州名故有第五句】
　　蕉溪
　　羊肠一线石横陈高下盘旋似转轮岭外村墟唯木老溪边烟火是蕉人虎来日暮愁孤旅水退庐残少四隣芦管声中流涕久二三父老意相亲
　　飞云岩
　　飞云岩立翠千重草草登临日下春莫信人间唯五岳须知天末有三峯秦灰汉垒羣仙宅云阵花幢古佛踪如此竒山谁领畧曾无七十二家封
　　黏天防地涌晴霞虎豹司阍瀑布遮鬼斧神工峯口石红酣白糁寺门花客儿游屐何尝到支遁禅栖便是家跬步从前应自笑真同井底一寒蛙
　　同范睂山王在兹游清溪洞二首即次睂山韵
　　选胜偏从獠箐搜偶来驻马揖浮丘林深花逐篮舆转山老云埋洞壑幽曳杖僧调松下鹤当风人立水边楼戎戎南雪清溪曲乘兴疑同入剡游
　　风暖泥融雪半消经冬木叶未全凋须停鼓角听山霤莫以车徒溷埜樵僰鸟羽于溪口浴梅花须向客巾飘采风更入前山路落日轻烟过短桥
　　盘江道中
　　一气鸿蒙日影昏乱峯摒挡水奔浑伏溪石似斜眠虎下岭人如倒挂猿谢客寻来停马足唐防多事斵云根蛮官罗拜巾车下乌布纒头犊鼻裈
　　象鼻岭
　　半腰泥滑埜风昏橘刺藤梢不可扪石隘空悬二分足云流浮动一山根行僧手拄桄榔杖飞鸟烟埋犵狫村日暮虎行鬼相语吹螺打鼔亦消魂
　　选诗竟置酒自劳命小伶度曲率成四章更拟春日选元明诗故篇末及之
　　忽从雅颂问源流万首千篇自较讐高下可容分甲乙抑扬未敢置薰莸装成面用鸦青纸把玩手防寒具油莫怪袭藏常防惜功夫两月费雕搜
　　自怜衰病仗参苓彊勉编摩腕欠灵匡氏解颐风自媚毛精旧垒草还青归时重可防牛背传去名须避马庭狡狯不将付梨枣只留缮本伴茶经
　　趋事清斋可张【去声】军听钞全仗小胥勤鸡毛作笔三钱直松液烧灯午漏分半白半红拈賸帖一鱼一鲁辨讹文彘肩麦饼官囊酒饷尔今朝策异勲
　　山防牢落有心情一部宫商夜沸声红袖小鬟新乐府白髭老子旧词名樽前好事传佳语世上浮云任浪评待到梅开雪消日再排三十巻诗成
　　题小楼壁
　　浅衙隙地北冈头竹柱泥窗架小楼南陌青峯相对立东河白水一边流看来阮籍嫌多壁牵去张融只当舟山郭夕阳鸦数防凭防满眼夜郎秋
　　九日城南登高同华隐翰林逊五舎人干庵将军
　　夜郞秋色不堪论瘴雨蛮烟草树髠鬼火萧条竹王国乌巢高下木村竜塲讲席余残照铜鼔荒祠傍猎原萧瑟西风吹客帽层楼一上一销魂
　　渔矶浪小水花柔古寺钟声起暮愁青嶂缺衔新月上乌川寒涌落枫流一畨霜信天无雁数防潭痕雨泛鸥蒟酱芦尊今夕兴蛮乡白到九分头
　　重九忆家园菊花寄李渔村同年
　　茱萸强挿瘴江边为忆东篱倍黯然绿蚁已输陶处士黄花空负傅延年故人今在龙淙洞清兴谁吟秋水篇枫叶芦根蛮徼外潇湘何日泛归船
　　射圃晩归马上作
　　寒原木叶马蹄中射圃归来趂晩风片月初衔孤墖顶怒流直下小桥东背城山涌三层黑傍郭灯摇一寸红郤羡渔矶烟水上柴门深闭鹿皮翁
　　重阳后三日游清渊人家园亭懐四溟山人
　　前宵孤负茱萸节今拄登临杖一枝红蓼浅深茅舍外昏雅三五夕阳时花邉呼起陶彭泽秋兴吟同谢客儿寒栁长河一搔首【长河寒栁茂秦九日诗中语】醉凴禅榻写乌丝深秋客馆贪眠日鬬茗弹碁强数回亭畔鏖风黄叶下门前送酒白衣来孤鸿寂寞思求佀病菊凄清不肯开欲访四溟何处住留连野水板桥隈
　　何媪杂诗十首【有序】
　　何媪者屯氏河西村人也本农家妇善卫生术二十结褵以后遽谢铅华八耋鹤髪之年何其矍铄少逢道士口传胎息之经老养谷神心妙参同之契若其肌肤氷雪岂非姑射名姝即此巾帼侏亦是稚川佳偶谢自然非所论也华山女无以过之今者以丹台入道之真诠授白首伤心之病客兎葵燕麦桃花怜我刘郎豕腹龙头石鼎惊兹侯喜思箫史而未遘仆本恨人求勾漏以寄懐谁为仙吏溪山寂歴早迷秦洞渔船鸡犬飞升莫识淮南药噐青精无飰何以长生紫府有人但求不死禽习五戏佩坎离水火之数言夜守三尸探熊经鸟伸之大防愿奉敎于芙蓉城下窃执鞭于玉局观前用缀篇章聊抒感嘅
　　老病纒牵一叶身蓬松须髩总如银乌头白术医多谬季主君平卜不神羣鬼揶揄过癸酉三尸狡狯鬭庚申髙谈今日逢何媪勇作荒山学道民
　　回首平生事事魔圣门科四我何科腐儒痴想赤松子村媪黠同春梦婆妥贴困眠与饥饭安排樵斧又渔簔也知遯世非容易其奈膏肓痼疾何
　　五十九年衰病翁棘人三载恨匆匆心懐填委书斋里岁月消磨药灶中清昼客谈蕉鹿梦旧官我笑马牛风一条氷在书州牒传与人看面欲红【时报服阕】
　　日恨求仙欠夙因坎离水火语空频命中谁注三磨蝎【退之在身宫东坡在命宫予兼之而三】病后多惭一妇人卢扁氏来吾上客董双成好尔前身世间尚有几年住笑向苍天欲堕巾
　　巾帼婆娑喜拍张最嫌老子一伧荒城居不比村居静六十何如八十彊自悔风尘来滚滚谁敎嵗月去堂堂道书数巻参同契福薄无縁读一行【城居二句何媪语】
　　镜中面骨瘦崚苦学打包行脚侩婢守风檐舂药臼儿烧寒夜读书灯山青一片黑云过霜白满窗红日升絮被贪眠小龛里不催卯酒嬾晨兴【打包黑云感近日事】
　　三年怪事莫禁当日夜追陪二竖狂臂痛曾扛千斛鼎齿摇难啗大官羊梦招故鬼兼新鬼【连宵故友多入梦】客谢元方与季方花甲将周何足料从今齐物混彭殇
　　可笑龙钟一倍加灾年思虑更纷挐愁多平子从何赋衰甚香山枉自夸冬雪初开新酒瓮春风重放老梅花千支前后翻新厯大笑宁余几岁华
　　蛇足无端画几畨旧交尚有几人存不不惠吾常态呼马呼牛客呓言刘项从前太多事杜韩以后那堪论茂陵它日求遗草【昔人句】只有山姜花满轩
　　化去干巛成异物生前傀儡是同侪坟封马鬛心方穏地有青山骨可埋大石作碑三笏立小松种子两行排殷勤笑向山妻道身后佳城事已谐【近信青乌家言故有末章】
　　老秀才述怀
　　屯氏河涯老秀才纸窻泥壁草堂开两池满贮芙蕖种十瓮新收麴糵材亭是卢公吟杜地家隣董子读书台明年六十村中住好与牧童吹笛来
　　黑竜潭上
　　黑竜潭上一村中烟火茅茨气味同后巷织帘前牧犊南隣蚕妇北渔翁鸭鹅队队波心白柿枣垂垂树顶红新葢小亭如笠大松隂四面纳清风
　　王秋史下第后久无书至作诗讯之
　　欵冬花放压寒云灯火空斋倍忆君狂态何妨嘲阮籍科名谁觧愧刘蕡雪残山老沧溟宅鬼泣鸱鸣扁鹊坟几许诗篇新上巻晴窗寄我一书裠
　　送李瀚如归里
　　巾箱诗巻束行幐驿路疲驴力不胜风雅几人怀邺下文章片石访韩陵寒天欲雪频沽酒野水无桥可渡氷春早梅花开已半清斋有约读书灯
　　甲戌除夕杂诗
　　平头六十厯年华老子陈人歳月賖迬事悔从何处说麤才衰向几人夸婢嫌白傅诗篇少客笑齐髠酒量加二竖连朝蹔辞去寒防坐赏欵冬花
　　土木形骸百不宜入山髙卧是何期暮年生子愁黄口尘面逢人指白髭耻与上卿同拜跽休翻新厯数千支昨宵祀灶空杯酒无复迎神镜听辞
　　鹿鹿经年莫策功凌晨趍走惯匆匆棱便是安心法绕指谁为强项翁世路马牛呼觉美王门竽瑟技全工贪吟温树归鞭暮饱看螭头夕照红
　　深山车到烟霞窟晴日风敺燕雀羣洛下谁为真理学闗西忽讶旧将军波臣惊顾旌旗出雁戸欢传雨露分大雅典型悲宿草新恩赐筑北邙坟
　　回头羊胛事全虚暮景飞腾定不如岛瘦郊寒诗格下浊贤清圣酒功疎草堂资待春料理杞国忧凴睡破除乙亥明年逢本命乞归穏钓鬲津渔
　　正月十六日
　　出郊骑马太匆匆耗磨寒原眺望中山上雪连山下白水西霞照水东红还乡羡指卢臯路故迹讹传碣石宫十五国人尘土面荆髙不识在何丛
　　友人送酒
　　蓦地酒官新拜除陶然三合量无余招寻雪髩齐年友髙阁蝇头细字书马援岂云真矍铄嵇康故尔太麄疎醉来垢痒无聊甚何日归山自栉梳
　　三春
　　枝上鹪鹩僦舍贫不知门外已三春河干桞色经寒浅屋顶鸠声唤雨频买得貍奴将数子移来酒戸在西隣瑟居莫道官衙静日拂朝回满面尘
　　城西书所见
　　维摩小院抱长堤凹凸花通宛转溪旧栁腰随新栁舞雏莺古学老莺啼山光罨霭青能了菜甲防茸緑渐齐孤负遨头过上已吟鞭今日踏香泥【凹凸花见张僧繇画谱】
　　初夏郊行
　　酒帘如带受风斜飞尽栁绵开楝花浓树翠流前夜雨逺山红束半腰霞马蹄有碍蝶当路鸟语不停蜂閙衙如此风光谁领畧便宜落尽野人家
　　祖园
　　溪南新夏兴飞骞白糁红酣入野园酒斾风摇墙外栁游人午坐水中轩半啼半住鸟声媚乍雨乍晴花气温诗纵吟成休上口吾今得意已忘言
　　送侯闇公之官资县
　　榴花红照画乌亭蜀道青天欲上行山县孤村蚕市小珠波野岸芋田清千筒酒剂官槽滴十色牋材妓染成更有披襟娯赏处吟诗多在锦官城
　　官衙百里笮桥西打鼓张旗玉垒齐桐树花开新鳯抱琴徽声动午鹃啼江干霞色丘迟锦祠壁虫丝杜甫题阿段他时来问讯须敎逺路蜀茶防
　　济渎庙池上
　　泉源王屋山中出古庙灵祗自可凭门壁丹青呉道子殿碑名氏佛图澄几羣白鹤风前舞一带红霞树上蒸厯代祠官修祀事洁清无用辨淄渑
　　双池北面倚岩阿池上飞飞浴鸟过松已百年犹自长水行千里总无波隔邻况是名园好自昔曾闻药草多便欲停车十日住高吟孺子濯缨歌
　　司空园夜坐是日寄家书
　　傍晩园林露坐清迟眠来日不登程天邉新月肯相照山上闲云何处行蝙蝠扑檐飞不定芭蕉停雨静无声目昏未敢劳灯火草草家书急就成
　　少林寺
　　五乳峯明入翠微水光山色自清晖寺前絶壁髙千尺涧上苍杉大十围碣石尚存厨库记达摩曾赐水田衣【二语寺中遗事】禅闗寂寂花争发日暮钟鸣鸟乱飞
　　少室山
　　少室争如太室幽竒峯六六野云流石堂谁访邢和璞古洞曾栖帛道猷红白花斑风半堕高低霞影树全收行行立马青松外欲上悬崖采帝休【帝休草名见山海经帛道猷诗连峯数千里修竹带平津云过逺山翳风至梗荒榛茅茨隠不见鸡鸣知有人间歩践其径处处见遗薪始知百代下故有羲皇民】
　　嶒崚涧口费跻攀李渤何年住此山但侣野猿寻洞去不骑官马向人间路逢支遁应相识津泛渔郎定不还鸦黑天红入城去过桥愁听水潺湲【张籍诗采玉峯连佛寺幽髙髙斜对驿门楼无端来去骑官马寸歩敎人不得游】
　　题高链师小照
　　记从访尔是冬残春暮重来对牡丹病客刁骚新白髪侏儒短小老黄冠易于烂醉犹勤读琴已无弦不废弹药灶鹤牀予道佀两人同上画图看
　　张寄亭洗马招偕诸公看芍药晩归同王少宰颛庵游祖园四律
　　十年不入丰台路防马今朝又此行山似呼朋寻旧约鸟如春婢弄双声白头只觉闲游好小雨偏催绮句成多谢滂葩解人意四围香气午风清
　　漫将婪尾比名姝白糁红酣十万株亭上闲云连野色衣痕蝶粉与蜂须较来洛下诸园少【洛阳名园记言芍药者一】看徧龙兴四院无合倩熙筌为画本一畨没骨费工夫山情不用太喧豗静坐小亭风榭隈一事相关惟芍药千丛得意是丰台燕因窥客多狂舞花为衰年尽满开防灔樽前惭小戸须招北海酒龙来
　　将军园外野桥通一带桑枝麦穗中别墅半移禅榻地孤村钭巻酒旗风翠防西去无多路蟆水寒流有断虹十里鸟啼城柝响萧萧鞭影夕阳红
　　村中即事
　　自朝及午防回眠翻觉日长如小年蚕老空余桑顶叶莺啼只傍竹窗边青黄杏子风中熟甲乙书籖手自编有客约寻行药地野花十里夕阳天
　　村前村后不多路纵有黄埃何处生戴笠自寻圃去骑驴闲向麦田行千重逺岫云为态一水垂杨画不成倒着巾来仍独往酒筒诗侣总闗情
　　河亭独坐
　　笠大亭子河之湄上架竹竿下茅茨一声两声鸟不住千片万片云来时少女风前雨细细孤舟横处烟垂垂春衣微冷我归去何处牧笛空中吹
　　小园
　　小园名亦署山姜薄地寛闲十亩强旧葺草庐还未破初栽枣树已成行辘轳不歇新穿井薜荔何知尽上墙花鸭一船蚕一簇牛经蟹志又商量
　　村中漫兴
　　东臯二月栁蔫绵曲彔藜床自在眠芧舍防层衣佛寺鸟歌三叠到溪边杯浮绿蚁消长昼人在青山惜暮年数缕游丝双燕子安排春织有新篇
　　五月二十六日圣木怡斋过访偕雨来子益两弟观荷分体四律
　　五月天热草堂静堂前盆荷初吐花欲开未开水碧色将雨不雨天红霞蜀葵石榴莫轻妬书籖歌扇何纷挐子云之宅太寂寞门旁已系白鼻騧
　　有客翩翩来二妙不然长日闭山扉麦饧杏酪午堪饱狂态老夫花扑衣风撼薜萝自袅袅香生蛱蝶双飞飞么莲已落诗人手不赋潘妃赋洛妃
　　名花今日比名妹昨日当筵记得无每叹白头仍自笑偏敎歌鸟劝提壶峯颠玉井高千丈鉢底青茄放防株未免有情谁遣此頽唐一醉要人扶
　　厌次堂如厌次城脱衫据地晩凉生日斜云气笼花气树古风声作雨声嗜饮须同狂阮籍论诗休讶老弥明津楼已闭葳防鎻我愧诗篇第七成
　　老来
　　老来万事没心情一二仍然意不平逢酒豪如逢烈士爱花痴比爱倾城从今习气消除尽向后浮云自在行祗可困眠饥啗饭闲听儿子读书声
　　记梦
　　兀腾春梦欠分明十二瑶台顶上行天濶飞来华表鹤风泠吹下歩虚声呉刚月老年年斧缑岭花残夜夜笙王母桃花多少树今畨定问董双成
　　答醒斋以诗代柬
　　寄书问我村中事一水沧浪住上头河戍平田闲射雉杏花防雨自登楼门无嘶马云来往坐有提壶鸟劝酬独是维摩春日病落残婪尾防曽瘳
　　村中韩坡见访
　　有客骑驴欵竹扉小园席地话依依曾于雨后锄否才自庄西割麦归碧栁垂条辘轳井红藤拄杖芰荷衣翛然二老堪图画输尔长须道貌肥
　　重阳后作
　　重阳已过后五日青驴白帢东墅行束带拜佛此村寺撞钟吹螺天正晴堂上维摩有偈语门前老树无秋声不因衰病自来去试问防鸿何故鸣
　　壬午纪
　　恩四首
　　自甘沉寂山中老
　　诏下偏怜虮虱臣李渤退闲称隐客韩翃名姓冐诗人风飘雪叶朝衫重牋擘呉绫
　　御墨新行在史官劳记注敦牂黍臛小阳春
　　寒绿茅堂如笠大髙悬三字以三峯元和体格惊新様天水规橅迈旧踪捧出巷喧希代寳诠来义取后雕松一条下署氷衔在赤篆盘挐抱六龙
　　气紫何须闗尹识衣黄传是
　　圣人来龙防斜立长河口豹尾平分鹿角隈伊吕公卿张毳幕班扬侍从尽髦才欵冬花放戎戎雪初自宫门下直回
　　三又路口烘村火八里庄西送
　　驾还野鸟数鸣如恋
　　主蹇驴一跨好归山冯唐年纪垂垂老袁豹才名渐渐删桑落满壶书满榻菌巢从此戸常关
　　盆梅
　　老鐡一桩围四寸横枝三五尺余强人与梅花太冷淡天敎明月来商量林逋原在山中卧何逊曾为水部郎束手我无吟赏法武彛茶臼火新香
　　村居襍诗
　　头白还家第二春小园风景又重新隂晴自哂安鸠拙南北空劳记雁臣满树桃花红匼匝数峯石色碧嶙峋香山居士心情淡本是荒村一老民
　　踏破东臯入翠微春烟深防绿罗扉人情旧雨殊今雨节序生衣换熟衣【石湖云人情旧雨非今雨老境増年是减年】衰已不堪无别想痴还多悔自知非马卿空着千金赋却让孙牧豕肥
　　东墅离城三十里千章乔木一长河燕如徐孺年年榻莺似秦青树树歌剰水残山容我住龙拏蚁鬬阅人多楞严不诵如来笑其奈衰翁已醉何【村墅奉佛一年矣】
　　脉脉春风如泼乳戎戎细雨似淋灰青摇老栁得狂势红破小桃无籍开牧笛数声长短曲邨旗一路浅防杯忽逢陶令锄去又见韩康卖药回
　　今日恰逢寒食日双驴下泽一轻车墦间旧鬼呼新鬼村陌杨花亚菜花孤墖颷轮红寺外小桥烟枕绿溪斜春光较比前年好布谷声喧社鼓挝
　　撩厯花光扑白颠涪轩四面药栏前蛇休画足疑无地鼠为拖肠怕上天清磬名香陪佛坐乌丝红防费吟牋马通饼熟来朋侣搅我风漪午昼眠
　　五丁神力擘柴关家具一车来此间渔市三重双寺合莵裘十丈万松闲豆棚舍知多雨碧障红螺却欠山安得手防元漫叟往听水药背篷还
　　头衔改注太匆匆名籍新编处士中茗盌小儿嘲陆羽草堂逋客笑卢鸿心期苦笋干休剥诗巻黄杨闰不同莫以防鱼轻捉鼻骚坛节钺策吟功
　　回头大抵叹劳薪自卜幽栖少麴尘燕语午喧钻火日楝花风扑卖饧人喜闻鱼鸟多消息説到文章一欠伸贞白入山称宰相几曾管领十分春
　　杜甫休嗟小吏轻可堪项领瘿全生藏生决不如秦赘处世难于下赵城日者原来多呓语社公真是没心情几畨肩拍洪厓笑休上蓬莱顶上行
　　骑驴倒堕眼昏花白练裙低乌防斜旧事垂头惊绘虎乞人张喙比神鸦秦中白传西凉伎渭水何戡卖饼家小谢轻埃濡蕙带往探洞府辗云车
　　齐甘荼苦我何云依旧斋头老瓦盆麴部签分中上戸蚕神花赛凸凹村山经水志今重读宋鹢呉牛可两存坊底青泥芹二亩新排盐豉抵熊蹯
　　空堂黙坐已斜曛孤雁防鸿思入云山下田园陶处士壁间楼阁李将军嗜书莫想餐仙字讥世休夸骂鬼文黑白妍媸聊尔尔酒中贤圣药中君
　　北斗南箕总赘疣竜钟此日又何求贪书伎俩搬姜鼠似醉心情食葚鸠小阁纳云新簿领垂杨临水旧风流闲踪谢客登山去欲采神芝到祖州
　　村行一路弄新烟覔句耸成山字肩絶代词人庾开府当塲歌者李年我躯大是鸱榼书舍寛于鸭嘴船晕碧裁红休放过春时最好暮春天
　　层城十二想仙都眼底真形五岳图花外厌嘶红叱拨风前摩捋白髭须细抄术序安松灶净涤茶筒调水符他日添子耆旧传黄庭一巻攫骊珠
　　龟毛兎角两徒然羣鬼揶揄感昔年土偶冲途逢木偶一禅妙理得三禅春醅香后荼防雨风榭花时蛱蝶天古语人生行乐耳腐儒胶柱少真诠
　　摒挡菊苖何快哉山防庭院尽新栽恰分元亮一篱雨移到延年千种材灌水从今难防手香醪自此不停杯黄黄白白花时节记得花时雁信来
　　徒骇鸣榔苇路通蜗牛一角瓦庐中禁当杨栁蔷薇雨消受鸬鷀笭箵风范蠡家随波上下杜陵诗在瀼西东吾村合是烟霞窟雌霓平铺万树红
　　禅房薤叶午烟齐薜荔墙根六尺藜老佛看人如欲语流莺闻磬不成啼支公月榻留残照弥勒花龛补旧题红鸽寳幢云靉叇静叅法喜是何妻
　　襍诗后十首
　　人间到处筑糟丘十字风帘第几楼村肆酣时依瓮卧香醅熟后以巾蒭每寻绿树听黄鸟莫负清樽叹白头牋奏玉皇封饮戸刘伶例合爵通侯
　　缾盆麴糵尽精材一日长星劝一回乐府叠歌将进酒老夫得意不停杯人藏绿水青山里客有陶潜李白来茗艼浃旬还茗艼落残婪尾佛桑开
　　哑鸦风槛似扬舲又上暮春修禊亭浇水移来山踯躅开帘飞过雨蜻蜓登楼词赋输王粲爬痒神仙仿蔡经不信先生躭饮事试看墙脚卧空瓶
　　藜床当午睡懵腾鳯子翩翩唤不噟花堕荈汤浇舌本风铺酒晕上睂棱美人香草新荃蕙佛子禅关旧防有客门铃来系马袒张袒臂一鞲鹰【末二句谓杨逺卿上四首饮酒】向来不信老无用及到老时真可嗟白髪强寻行药地红栏愁放殿春花人情大抵好皮相力士那能飜日车饘粥一盂行杖策千钟十榼漫相夸
　　连朝意匠自匆匆要赋闲居底事同竹可为轩编鹤器地量加五祝牛宫【见松陵陆集】天垂云髻浓还淡雨湿花斑白间红细数盆鱼招粉蜨先生头脑不冬烘
　　小斋清露涤风襟步屧长吟复短吟陶氏有田唯种秫陆生作赋偶愁霖花如人卧坦檐腹云似山流防树心长物差堪添尔雅研名鸜鹆帖来禽
　　书几西头药灶东渔簔樵斧不曾空珠嚢未遭骊龙睡树杪偏多少女风曲唱扊扅悲日人夸矍铄实衰翁去天一握屈原问白石南山两鬓蓬
　　脱輹防旗事漫猜刲羊今日更喧豗人间怪鸟古难识天上一星何处来黄口小儿成底用白头老子易生哀看他炙踝高谈者谁是当年稷下才【上三首苦雨】
　　乗车戴笠日思量尺蠖盘旋亦不妨选树彭亨安茗鼎傍花曲录坐藜床风回上下蜻蜓阵雨长莓苔翡翠墙要出门无容足地古欢堂是读书堂
　　七夕
　　戊桥牛渚今安在尚尔年年一度过星若有情星亦老【用长吉】巧云可乞巧无多灵槎海上凴年卜犊鼻竿头奈阮何瑟瑟秋风愁瓠子平分乌鹊两填河






　　古欢堂集巻十二
　　钦定四库全书
　　古欢堂集巻十三　　　　户部侍郎田雯撰五言絶句
　　题画
　　野花藂谷口山翠扑风裾拄杖平桥上临流防打鱼
　　舟中作四首
　　谿鸣风雨来渔子窅然去岸上是何村摇竿入深树霞气动衣裳水光相暎带西防叠嶂青山在夕阳外帆腹饱天风舟轻不可泊崖花无数开林鸟有时落转篷数村过浴水一鸥圆晴云如襞絮片片上人船
　　为牧堂上人
　　无本新诗成去谒张韩老秋水蓼花风吹送淮南道
　　题织帘居画巻为顾麟士先生
　　不见纬萧人今之画图是江雁一行飞拄杖防云起
　　七言絶句
　　寓园四首
　　门外谁停下泽车西风雁阵一行斜舍人真是闲无事徧数秋葵满院花
　　短榻低帘官舍虚清流拨剌午风余秋来自汲长河水种得盆中二寸鱼
　　薜荔墙根石径寒青樽乌帽足盘桓秋来絶少篱边菊五柳先生未弃官
　　耳热歌酣夜气深秋灯凉月正披襟不知雨后藤萝长半畆垂垂帀地隂
　　题画
　　开遍黄花绕舍秋湾环一水到门流山翁曵杖桥边立欲向西风驾钓舟
　　詹丽朋恵蕲簟
　　书屋三重曲彔牀庭花经雨一丛香先生官冷心无热何用琉璃八尺黄
　　题画二首
　　木叶飘萧万壑深疾风急霰响寒林溪边子欲何往寂寂不闻梁父吟
　　春回烟破柳条空村路鞭丝帽影中向晩行人来渡口船头鸦背夕阳红
　　再至祖园二首
　　记昔曽逰旧路微酒旗人影送斜晖柳绵踠地浓隂里队队黄鹂塌翅飞
　　稻花苹叶雨防防再上将军袚褉亭百尺长堤一篙水烟中更有数峯青
　　同陈学士论诗二首
　　韩有南山杜北征江河万古各纵横不闻山谷分工拙读者何曽得定评
　　剑南万丈光铓在坡老堂堂妙入神可笑蚍蝣撼大树少陵不敢薄今人
　　以诗寄友人代柬
　　臂鹰走马掷摴蒲对酒当歌美丈夫别后应知头已白一餐还尽彘肩无
　　摩诃寺防牡丹
　　前寻黄氏山庄去今又摩诃寺里来一种逰情消不尽偏逢雨后牡丹开
　　乞归不得
　　十载为郎老且癯官囊賸有俸钱无自担书巻归田去不是知章乞镜湖
　　丁巳八月同张晴峯移工部郎中戏成四絶即柬晴峯
　　迟暮名场嵗月虚新官例掌考工书相防老友悲华髪潦倒同君十载余
　　街尘抖擞旧朝衫新拜除书又一函似是马曹原不恶喧豗小吏报头衔
　　寒防花发使人愁何逊清吟苦不休他日兔园标物序官梅东阁在扬州
　　香匳才思剧清狂斗帐浓花每断肠诗格怪君似韩偓人呼小字是冬郎
　　将归
　　晩菊寒樷病有花西风吹髩雁行斜秋深时节辞官去不待头纲八饼茶
　　三角店
　　蛮方闻道已休兵何事军书夜未停土屋柴门三角店愁人七十五长亭
　　闲居
　　从此闲居二十年官休身退可髙眠栖迟农舍甘衰老也似东坡比乐天【东坡诗云出处依稀似乐天敢将衰老较前贤便从洛社休官去犹有闲居二十年】
　　偶阅飞燕外传二首
　　射雀儿郎雪夜回赵家姊妹有仙胎逺条馆接含风殿玉体横陈赤凤来
　　披香博士唾君王百寳车迎妃子妆海上蓬莱嗤武帝求仙只在白云乡
　　自题漪亭读书图
　　水部萧闲似隐沦亭边秋水净无尘一编犹展南华读可笑词场毷氉人
　　清逺如苕霅檀栾即渭川巻帘度沙鸟倚槛集江船渔父歌相答郊居赋早传披图忆田叔幽思满林泉王士祯
　　茅亭彷佛秋帆万个筼筜老未芟可似陶公读山海村醪一酌一抽函　书帷安稳薜园深隐几翛然总废吟堪笑斵轮太多事先生却自埽蓬心林尧英
　　读温飞卿集
　　一代才名干子八吟义手亦徒然不敎词赋陪雕辇空读南华第二篇
　　茅山絶句
　　东风吹我入山行埜草江烟暖渐生才买治聋村店酒春禽忽放两三声
　　竹里村烟嫌客过花边小队少人知行行自覔山腰路鸦髻双童杖一枝
　　谢客石门太多事卒徒车马乱纷纷今朝布韈青鞵兴莫遣山灵笑使君
　　斜挿梅花乌帽边小桥风雪剧流连茅山道士不相识错比襄阳孟浩然
　　众鸟髙飞云不开剨然潭底一声雷待予小试神仙术去割乖龙左耳来
　　行到陂陁坌口边岸巾小憩緑岩前斜阳流水桃花下忽遇神仙谢自然【见女道士】
　　曳尾何如放浪逰华阳洞在大茅头他年若学陶贞白不画双牛画一牛【陶隐居祠】
　　双髻前行是鲍姑搬家曽见穉川图今来汲水宅边井竹子一行松二株【葛洪井】
　　寻仙我欲学长生狂蹋三茅顶上行安得悬崖亭子自吹松火煑黄精
　　龙眠道中四首
　　村落山风作雨丝敺鸡放鸭晩烟时人家一带梅心驿水白秧青杏子垂
　　稻畦多似围碁局流水中间驾小舠囬望桑枝山下路田官蚕女各分曹
　　前路于莵夜捉人朝来野老话溪津寒烟苦竹司徒庙打鼓咚咚祭虎神
　　忽见鸬鷀一只飞渔庄蟹舍雨霏微前年过此曾投宿野店斜阳水四围
　　五溪桥絶句
　　浅流压石澌澌动怪鸟穿松湿湿啼偶被青山留便住木莲花下小亭西
　　第九层山路最遥曳笻筋力未全消刺衣数本鉢囊树扑面一声婆饼焦【鸟名】
　　闲拄红藤采药行山中瑶草尽知名黄瓟西去无多路九节菖蒲满涧生
　　直上九峰峰上头吴头楚尾大江流他年追忆看山事槐子蝉声细雨秋
　　露筋祠
　　黄头髙唱水程长甓社风来菡蓞香向夕露筋祠下过土垣瓦屋一垂杨
　　喜吴野人至
　　甓社湖头莲叶津轻鸥柔艣水粼粼白髭拄杖斜阳下知是诗人吴埜人
　　避风舘
　　避风舘在江东岸步颿囬四月初白板小船趁潮上樱桃时节打鲥鱼
　　途中偶占
　　层层麦秀桑枝路曲曲小桥流水间马上不知行几里垂鞭贪看夕阳山
　　梁谿道中
　　铜斗连声拍浪婆蒲帆十幅下烟波官舱瓢大无箫鼓只似往来张志和
　　题杜牧寻春图为吴园次
　　春花零落霅溪边説到寻春亦可怜太守风流今老矣不堪重画杜樊川
　　红桃照水似胭脂人影衣香异昔时只合斜阳残柳下重题一首杜秋诗
　　荅友人
　　酒徒词社总成虚白首相知按剑余红蓼花开秋鴈叫闗门正着絶交书
　　悼虎儿
　　迢迢水驿江南梦寂寂黄花九日徂小睡山防书屋里西风凉雨哭于莵
　　树似髧髦垂两耳鸟如籹粔卖晴曛秋原野水长堤下新筑童乌一小坟
　　移居尊水园祭卢南村先生【并序】
　　杏花碎锦甲第空拟金张燕子乌衣风流徒称王谢春来秋去短墙乔木谁家物换星移沧海桑田无恙所以他人入室每兴慨于唐风若夫一枝可栖更寓言于庄叟维兹南村先生尊水园者门临眢井圃接荒城径则有三应同蒋诩之筑柳何妨五真似陶潜之栽竹屋纸酒痕歴歴青鞋布袜诗思泠泠取杜名亭祀五郎于窔奥命胥钞句见子美于羮墙何殊成都桥边住东屯而收稻不啻颍昌村里坐桑下以受风久矣人琴俱亡悲哉墓木已拱为某所有转售于余于是启戸登堂焚香设座担书而入老仆操篲频来剪纸以招先生吟魂不逺但愧潭潭华屋解嘲错比扬雄稍喜垂垂官梅东阁堪留何逊然而人非詹尹频话卜居设使君作伯通亦须赁庑昔子山江陵客舍乃宋玉之故庐右丞辋口山庄实延清之旧宅此富儿俗子未许托此数椽而明月清风常若悬其一榻也况闻蔡邕授羣书于王粲谢朓割半氊于江郎迬迬传之其人后日述为盛事岂特卢敖化去存市防之一区田舍归来赋小山之丛桂已哉奠浇白堕祭告紫房斋署曰卢亭仍名杜凡有半弓隙地亟令栽花何少二顷秫田尽堪酿酒南荣北牖驯鹤堦前东柯西枝送鸿天际伶白吾友浊贤清圣堆尘刘项词人垓下大风冲口将书抵塞三间屋愿追问字之班用酒消融万古愁聊效执鞭之慕
　　二百年来无作者广川今见一先生若教白监涪翁在凤髓胶有定评
　　草屋三间子美亭先生醉卧不曽醒空园竹柏多摇落九防齐山未了青
　　前辈风流是我师苦心笺注少陵诗迢遥德水称知已画扇斋中对酒时
　　三十年前公便死闲庭风月几经春南村若有先生在小子当为洒扫人
　　题西斋夜话图【并序】
　　西斋三间炉一琴一竹几二酒瓮四蜡炬二牀一寛八尺长倍之堆书数百巻三人相向箕踞坐其上一人乌衫白须扬颏微笑一人褐衣棕鞋慿隐囊似山泽老癯一人面丰颊圆年独少旁有侍姬蛮结双鬟着素熟衣斋外怪石老藤苍松苦竹写影上堦前黄菊四五丛大放一童灌花一童守茶铛为西斋夜话图
　　黄菊数丛秋水外老藤一本竹前魂消斗帐浓香里肠断晓风残月边
　　自作新篇付雪儿防他红袖写乌丝寒亭秪有双鬟好何用花奴与段师
　　文履轻裾作意新清歌妙舞属何人老懐寂寞西风冷也向灯前赋洛神
　　枫叶芦花秋气清不殊憔悴在江城今朝似遇白司马为弄琵琶三两声
　　江南江北暗悲伤嘹呖西风雁一行最是骊歌听不得曼声莫唱小秦王
　　目昏
　　花压钗头缀玉虫烧镫半夜课书功一般赋得寒儒分何不眼如王濬冲
　　耳聋
　　四十八年成老翁一瓶社酒总无功旁人错怪杜陵叟佯説耳从前月聋
　　齿落
　　豁然第一牙辞去软嚼牛暗自伤早韭晩菘煨豆粥从今不食大官羊
　　须白
　　黒髭换尽白髭生烧药抄方染不成翻怪西斋图画好貌予老态太分明【近作西斋夜话图】
　　题恵元龙红豆斋画巻
　　东禅东畔小园亭曲录眠牀傍短屏墙外半篙溪水白屋边一亩药苖青
　　乱藤亚竹不闗门书本茶铛野兴存况是画来真好手郭熙山子巨然村
　　顔阖黔娄此宅东清贫格调略相同休言破壁无余物数卷书兼两石弓
　　竒絶一株红豆树东禅一日一回过须知树落诗人手伧父山防较若何
　　无题
　　百顷烟波万緑杨湖边细雨睡鸳鸯采莲船去人声寂又断苏州刺史肠
　　春夜观元龙子益对奕
　　小伶低唱柘枝新一串謌喉妙入神酒过十巡夜三皷不妨我作烂柯人
　　手剥黄柑佐举杯楸枰一局兴悠哉赢他红豆诗千首胜赌宣城太守来
　　题长斋绣佛图五首【遇暴客后作】
　　刀俎余生莫问天如来接引去逃禅名香一瓣三升酒从此长斋绣佛前
　　断荤戒杀终须记罢酒停歌我不能侥幸佛容为弟子頽唐磊落一癯僧
　　漫空天女散优昙鸡唱参横梦正酣乍醒斜防灯火照始知弥勒夜同龛
　　嫁得黔娄百不宜何曽举案与眉齐病中说向山妻道君似维摩法喜妻
　　酒魔诗械亦须清打叠僧包放脚行拟结香山作禅伴竺干师是古先生【用白乐天斋戒诗略广其意】
　　病足二首柬李陶庵
　　芒鞵布袜总成虚孤负春光一月余眼底花朝动逰兴商量舁出小篮舆
　　词场酒社不须闲最苦髙眠日闭闗但有心情何用脚十分狂态白香山【第三句即用白语】
　　济南病中迟恵元龙不至却寄二首
　　闲亭风月不多寛村笛山謌酒味酸何似濯缨湖畔好桃花万树待君防
　　柳黄水緑乱峯青白雪楼边歴下亭扑地飞花寒食近同君一哭李沧溟
　　移家济南
　　柳条初緑齐河道杏酪新沽泺水边一辆青油小车子鲍姑在后葛洪前
　　友人书来询予卜居所在
　　卜居决意在湖乡风雨春深底事忙近得一庐仅容膝柴门临水两杨
　　和恵元龙寄目存诗用红豆斋韵
　　依稀月观与风亭窈窕花栏又纸屏湖上诗僧清兴好坐防七十二峯青
　　野日山光拥寺门书籖画粉竹房存他年再入江南路访尔橙黄橘緑村
　　山姜僧舍防峯东为画新图行脚同酒注瓦盆寛似海杖挑破衲曲如弓
　　青山白社野情多有日东禅着屐过得遇逺公成一笑溪边相送又如何
　　海棠八絶句
　　花朝过了无干日寒食风多絶可怜独有今宵好佳景不晴不雨海棠天
　　今日狂夫分外狂爱花便死亦何妨自逃禅后无他好一事闗心是海棠
　　斜挿一枝乌防檐纷纷数片落书籖多情燕子趂人舞解事香醪如蜜甜
　　心情冷淡久成灰强到花边醉一回多谢海棠解怜我株株争为老夫开
　　低回事泪沾襟曲录眠牀日苦吟忽遇海棠如快友一畨痛饮话知音
　　只宜清坐弄滂葩髙烛红妆一抺霞急管繁弦须住手莫教唐突海棠花
　　小臣牍奏玉皇前花盛如人正少年烂漫从今不凋谢朱顔长驻酒杯边
　　倩谁为借防花旛误损红芳柳氏园安得移来长伴我山姜屋角读书轩【柳氏园二株最盛】
　　送周生南归
　　河鱼出水论斤卖罗醖倾瓶试入唇初夏眉园好风景莺啼花落送归人
　　竹竿小巷三年住硬饼酸虀暗断肠不是风流萧思话谁怜顾曲一周郎【谓韩坡】
　　重重水緑山青里漠漠蚕丝麦穂边谱入謌词涂作画李营丘与柳屯田
　　野树樱桃颗颗红黄鹂微雨酒旗风疲驴破帽江村路自扫鵞溪粉本中
　　九日同恵元龙作
　　新蠏买来十余辈芋魁掘得两三筐幅巾短褐秋下细读陶诗醉一场
　　鸡肥酒熟野人家小巷茅堂雁阵斜可笑老夫多态度白头乌帽挿黄花
　　斋厨炊熟菊花糕入箸酸虀似冷淘红豆吟成诗六首两人鬭饮亦分曹
　　寒夜城楼打二更四隣碪杵寂无声一年最是重阳好苦茗残碁坐到明
　　读东坡集偶题
　　一代文章苏长公泉源万斛自称雄前身直是昌黎子磨蝎由来守命宫
　　文词弛禁政和年始有眉山墨迹传道士恰从天上至曽逢奎宿玉皇前
　　小坡著作来儋耳孙觌才名亦絶伦宦者更竒梁守道属毛离里説先臣
　　恵州禅寺朝云死也似香山别柳枝寂寞沙洲人不见云蓝小袖又生儿
　　词桀苏门六君子风流文采一时新坡公赏识原竒絶元祐年间尽党人
　　仆逃二首
　　蛮奴散去竟何之冷落休官异往时我愧不如萧颍士爱他博奥受鞭笞
　　长须赤脚无妨去鬻马骑驴兴不违自笑还胜白太傅春随樊子不曽归
　　油灯
　　三更寒漏不曽眠一椀松肪且自煎翻怪冦公庖匽里邓州花烛费多钱
　　九日无菊
　　东篱正直菊花天陶令初归亦可怜多少白衣来送酒如何不见傅延年
　　对镜
　　只合空山结草庐雪深一尺夜灯虚防头綘帕袍山茧不读兵书读道书
　　赠别
　　酒钩歌扇总闗情不用何戡唱渭城数朶黄花留客醉一林红叶送人行
　　吕铁翁恵方舄
　　经秋病卧掩岩荆门外何曽半步行可怪铁翁太多事一双解脱与田生【解脱履名见南史】
　　无题
　　河边有树是相思袅袅春风初嫁时凤尾香罗红豆蔲繁钦合作定情词
　　送友还蜀
　　渭城斜日连芳草栈道春风送马蹄叠叠青山防不厌双鸿已下浣花溪
　　万里宅荒緑树稠荼蘼开谢几经秋归家且酌郫筒酒坐防桥边锦水流
　　过临清
　　王门词客卫河濵来吊清渊谢茂秦妬尔风流眇君子当年贾扣嫁诗人
　　天雄北郭见人家园中双鹤
　　我欲开笼纵君去凌风万里上青防世人黒白何曽识悔注从前相鹤经
　　潞王坟
　　石马荒凉草径斜残僧一二少人家陵园今作山腰寺落地斑斑雨后花
　　王氏园亭在百门泉南岸
　　茶铛药灶读书堂上下林峦曲抱塘倘许平分三畆宅多栽竹子种杨
　　孙登祠二首
　　乱石参差暮霭封有人清啸欲相从葛巾野服天微雨已到苏门第一峯
　　牕外忽闻鸾鳯音一声长啸上嶙峋嵇康三载从逰者翻媿山间作炭人
　　邵子祠
　　一峯突兀挿青天深涧平冈又接连直上尧夫祠畔望白杨老鹳夕阳前
　　见贫道士
　　村口桃花饼饵香横拖藤杖覔斋粮丹经写就成何用不信全无辟谷方
　　毘耶寺
　　徙倚三株佛院松静听雨后讲时钟无端县令知逰寺偏在夕阳山下逢
　　偶题泉上壁
　　髙山流水路层层帽影鞭丝兴倍増两日百门泉上住相随只有一琴僧
　　题赵千里海天图巻
　　海濶天空真快哉神山况有好楼台世间受用唯徐福奉使求仙竟不回
　　题苏汉臣画
　　十数婴儿妙入神水边逰戏任天真翻嫌防尔童心减冠者何须五六人
　　题胡循斋小像
　　梅花百本三重阁红袖双姬数巻书诗人住在神仙宅年纪才过二十余
　　年曽作水曹郎何逊同吟亦不妨今日输君官阁里独添如许好篇章
　　临漳县
　　英雄作用岂人同帐伎西陵落日中别事看来总遗臭分香卖履是英雄
　　恨这关
　　楚塞原来霄汉间青山一髪入荆蛮子规啼尽行人少风雨潇潇恨这关
　　午日
　　安石榴花寂寞开三闾古庙抱荒台沌阳渡口停舟处买得蛮村角黍来
　　陆羽祠
　　烟波淼淼月泠泠雁阵鸥羣散逺汀鸿渐祠边浮棹过闲挑灯火读茶经
　　姊归庙
　　髙唱沧浪沔口东于菟乡里吊秋风屈原庙与女嬃宅尽在白苹红蓼中
　　食笋
　　绣佛长斋已数年武昌况少买鱼钱泊舟风雪樊湖口防透今朝玉板禅
　　采石矶重登太白楼有感题壁
　　燃犀波动石皆动尺木画存松亦存再上青莲楼上望漫天风雪大江昏【二上字各意】
　　渡扬子江
　　峭帆落日大江流铁瓮城边叶叶舟遥望三山如有约风涛十里不知愁
　　舟发扬州偶感脚疾适友人折柬将赴饮先投以诗
　　楚尾呉头行路难二分明月下江干彦威半作襄阳士惭愧齐名释道安
　　歌舞罇罍一辈新玊钩斜畔迥无尘蛾眉楼上何妨笑防我蹒跚蹩躠人
　　送程梓园归里
　　水浅风桑十幅蒲潞河杨柳客船孤送君思倩唐寅手为作黄山御史图【梓园有唐伯虎画予每索之不得】
　　江上春风路上花计程谷雨可还家寄余寳物还须记十笏隃糜二饼茶












　　古欢堂集卷十三
　　钦定四库全书
　　古欢堂集巻十四　　　　户部侍郎田雯撰七言絶句
　　仪真县
　　松牌丝网架江头丛緑新篁傍水楼一片风帆三十里买鱼煑笋到真州
　　闻欵乃声
　　鱼槮勾连蠏断明江潮半落月痕生扣舷渔父知人意故作烟波袄霭声
　　引钓枫林小艇行使君肠断此余声昔人招隐诗中语不及江干渔父情
　　洧川县
　　孤城十里一川斜零鸟村深有数家士女不来无芍药牛栏豚栅蜀葵花
　　季札挂剑处
　　打麦场边土一堆轮囷老树立荒台世多张耳陈余辈不信延陵挂剑来
　　贵人乡【新埜县】
　　隂邓深村半夕阳至今犹説贵人乡菜花满髻农家女作意风流嫁帝王
　　白河舟行
　　柔艣轻帆细雨中行行渐入汉江东一篙浴鸭跳珠水两岸杨少女风
　　樊城
　　炎尘扑向马蹄生愁问襄阳路几程买得小舟能荡浆柳烟连雨入樊城
　　襄阳絶句十二首
　　雨柁风旗渡汉江行幐结束獠奴扛鹿门此去无多路上岸骑驴访老厐
　　曽读汉南耆旧传风流凋谢说先民眼中不少雍州客谁是一人谁半人
　　岂有鸩人羊叔子却怜沉水杜征南残山破庙丰碑在长啸一声天蔚蓝
　　草草登临夕阳舘题名阙略负山川自从李白王维死愁杀能诗孟浩然
　　如泥烂醉习家池拍手铜鞮倒接防不羡山公饶逸兴杯前妙有葛彊儿
　　烟匏雨笠路层层水放晴光霞气蒸独怪诗人皮袭美清吟何必在松陵
　　溪云山雨半糢糊一幅灰堆总画图我欲收来为粉本前村交付米于菟
　　直上宜城望大江杜康台畔水淙淙鱼泔买得十千尾酒剂篘来二百缸
　　香匳渍粉句消魂才思清狂宅尚存一代词人段成式山间别业木村
　　六月炎天我欲愁刺桐花下住行舟才经宋玉坟边路风雨刁骚便似秋
　　水南刺史有层台豚犬儿郎事可哀岸帻呼风歌一曲几年不见野鹰来
　　山前説是仲宣家眢井残楼落照斜曳杖寻来无别物一丛鸭蹠雨中花
　　买二鳊鱼
　　行到芦花扈业边酒钱分作买鱼钱白泔红乙真肥美二尾槎头缩项鳊
　　崔婆井在伏波庙左
　　崔婆有酒如清乳虚白频来似野云村妪学仙太多事如何不饮马将军【世传崔婆善酿酒仙人张虚白日来饮之】
　　辰州伏波祠
　　新息何夸拜大侯据鞍事业叹荒丘伤心马革英雄语此老终输一少游
　　麻溪伏波祠
　　椒房何例独无君岂谓壶头未防勲村庙尚存香火地五溪蛮不负将军
　　夜郎城
　　拚得新篇诗百首消来村市酒千觞漫言鬼国无人到李白何曽不夜郎
　　龙标城
　　云山寂寂水茫茫防来真觉有离伤诗人谪作龙标尉孤客愁猿伴武阳
　　沅州
　　江西桥上市烟稠吹笛迎神夜未休为作楚南风俗记火雅竹祖是巫州
　　龙淙絶句和眉山四首
　　晴日临池夜讲经一畨风雨正堪听老龙亦学吾侪事脱手神通墨沈灵【墨雨庵】
　　山中药草恣幽寻宛转溪头入径深鸦髻童扶到峯顶红藤杖拄下坡心【宛转溪】
　　山吐晴岚水放光【用白香山语】行行人影又衣香一丛菡萏横波面两只鸬鷀立石梁【石香桥】
　　独于山水不能亷屐齿苦遭泥絮沾雪后倘来寻此石须随马耳露双尖【卧石】
　　黄鹂
　　栗留狡狯有心情外杨故弄声吟罢欲眠支午枕两三啭罢报诗成
　　示女
　　挽须索饼常怜尔【昔汪蛟门讥余云公有爱女癖】叹息随翁万里逰莫衟从军非汝事木兰曽战黒山头
　　悼亡絶句四首
　　竹树萧萧络纬鸣秋声总是断肠声可怜泪似黔州雨一月眼无三日晴
　　弹指伤心不可论几畨剪纸向黄昏青松白墖乌川水招尔栖禅寺里魂【朝云葬恵州栖禅寺】
　　粉黛消沈昼掩扉香山衰病旧吟稀杨花莺语年年事樊子逐春何处归
　　柝响鸦啼梦不成小楼风雨夜纵横山防寂寞挑灯坐不向樽前听艶筝
　　春镫词八首
　　春声一沸夜如雷报到寒花带火开三寸酸黄柑价贱木村里并传来
　　济火祠前试绮罗奢香驿下舞婆娑夜郎塞路人如蚁大半畨童僰女多
　　城北城南接老鸦细腰社皷不停挝蹋謌角抵蛮村戏椎髻花铃唱采茶
　　白纳乌防旧有名水西柳畔是竜坑奚官金勒连钱马串作花灯蹀躞行
　　火树星桥取次防硃书银牓太平欢小鬟鹦鹉调香粒一老狝猴挂钓竿
　　雪后梅緐小雨凉连宵摒挡鬭新妆街泥不怕沾裙屐蜀庙烧香赛竹王
　　米家镫样巧工夫记得熈筌好画图十二屏风烧寳炬几枝红涙作瑚
　　江郭风流未可期紫泉春冶似当时愿将镫火年年事话与乌蛮父老知
　　哑泉
　　一窦沄沄碧沼连直从石壁弄潺湲世情不欲多饶舌拚得山腰饮哑泉
　　盘岭坐竹下示僧
　　大竹千竿絶顶峯攫风笼雨緑隂浓山僧休纵贪馋口玉板停防赦箨竜
　　眉山餽乳饼
　　山店餦餭饱即休甘心枕麴借糟丘一盘白乳红牙饼不比寻常寒具油
　　元江防榔
　　土蛮只作寻常食方物原同蒟醤餐可笑穆之夸富贵防榔一斛贮金盘
　　入滇得食物三种
　　罗池柑子十分黄洱海弓鱼二寸长为补滇蛮风土记香梨更比木香
　　鹧鸪羮
　　云安驿畔夕阳明竹鬼祠前夜雨声最是钩辀听不得山厨熟煑鹧鸪羮
　　眉山恵红茶花二本
　　九瓣重心一抹霞戎戎冒雪到山衙今宵不倒春蛆瓮孤负滇南二本花【来书云此花九瓣重心色似丹霞】
　　食署中樱桃甚酸
　　西园木蜜多佳味北地林禽胜尔曹可笑山姜一馋口八千里外噉樱桃
　　杨梅卢橘寻常有紫李黄分外甜偏恋樱桃二三树饱尝酸味不知嫌
　　蔷薇花五絶句
　　无数山禽朝格磔一畨春雨暮纷拏官斋寂寞沈吟立防徧蔷薇满架花
　　瑟瑟丝丝絶可怜红须緑刺弄春烟分明一段蜀江锦铺在竹晴日边
　　引得春驹太多事倒飞斜舞十分狂凭谁绘向东风里半是徐熈半赵昌
　　汉女新籹别様裁石家锦幛两边开蔷薇不受闲评品山馆清吟埜客来
　　堪笑香山老居士花开将尔当夫人我唯一防一回醉消尽缾中麴米春
　　小楼成自贺诗
　　南荣磊磊三拳石西户衙衙二本松突兀小楼无长物满堆书卷似髙峯
　　摘香橼
　　庭前树子比檐长大者如拳九月黄书案堆柈三十颗茶烟花气助清香
　　送马干庵将军移镇四明【辛未三月】
　　十三年久住潮阳一髪青山入夜郎皷角迎来才几日四明海上去堂堂
　　村口牛桃花似雪水边鸭蹠叶如钗犵童女来相送十部诸罗次第排
　　山秃川乌白纳城麾前二万鬼方兵风流儒将文章伯三十登坛是后生
　　胭脂井上佛桑开黒猓城边打猎回大食刀横初歇马梨园子弟请词来【结用唐句】
　　一畨花信过清明擘柳风前客欲行如此蛮春堪恋否木婪尾麦冲饧【木村名麦冲桥名】
　　雨后郑花花满开坐谈虎帐共徘徊清香画防森兵卫芦酒夕倾三百杯
　　英雄去领浙江军冷落孤飞天末云君已封侯须退避醉乡銕劵防吾勲
　　知章祠畔七千里赤雁苍鳞未可凭饱噉江瑶歌舞夜将军可忆老中丞
　　客有传余选姬者讹也作诗解嘲
　　孤雁凉云九月天安心闭户坐枯禅名园不少堪逰处怕见秋花老少年【老少年花名】
　　题毛生青钱砚
　　毛生诗名三十年数巻排成甲乙编闻道西园新例出端州石铸五铢钱
　　题王中斋像
　　壶注三升索郎酒席堆一巻陶潜诗怪他无事髙歌放咄咄王郎斫地时
　　行路不捶朱雀桁辞官岂恋白云曹风来裂帛湖光净岚涌翠微山格髙
　　读蔡廓传
　　平世三公蔡济阳辞官何事太清狂当时得遇徐干木纸尾连名似不妨
　　餽歳赠殷彦来【有序】
　　餽歳见东坡诗都下纷纷率以笋橘登柈其直踞巨鲤双兔之上独殷子彦来绮情敏思矜其富才于除日自卯讫酉饷予杂体诗十五篇长须络绎而至复柬尾一截云双藤倚户都无事频致诗篇到綘帷自笑门生非餽歳何烦剥啄慁公为予观其意良厚以眎华靡舂磨似不及也因题句报之颂椒烧炬更皷添挝予犹留连其诗不置云
　　玉板熟防嫌味木奴冷擘带酸尝何如殷子新诗美餽歳敲门十五章
　　题徐大临宫词后
　　石城雀巷夕阳时辇道苔封没旧基却怪徐生偏作态野花黄蝶谱宫词
　　玉树凋残曲莫传后庭寂寂几何年可堪南渡无愁客并入寳摩新咏篇
　　白头飞尽夜啼乌天寳遗闻记得无曲项琵琶声未絶蜡流寒泪作瑚
　　何处凄清五十弦侍儿锦瑟最堪怜玊溪生亦荒唐甚浪道春心托杜鹃
　　读贾谊传
　　服鸟长鸣遇合难洛阳年少兴防平生心事堪流涕何用区区防治安
　　累牍连篇上防难长沙一去涙空弹书生可怪真多事已治安云未治安
　　读李泌传二首
　　衣白山人侍从回两京事业不羣材鲁连范蠡何堪比更有麻姑送酒来
　　大雪今年占断春花飞寒食正愁人凭君重改中和节不赛勾芒二月神
　　读庾开府集题六絶句为倪舍人鲁玉
　　江表才华早絶伦咸阳关外更清新令狐不解文章妙浪道兰成是罪人
　　青丝白马下台城著作徒然擅重名可笑繁华朱雀巷东宫学士夜屯兵
　　掘尾旗明野火寒风流小庾楚江干郢州刺史无情甚不记当年断袖欢
　　文采分镳哲匠能才名北地尽堪称王郎亦是南朝客不少词人温子升
　　草荒宋玉悲秋宅老忆乡闗更不堪别馆都亭空洒泪伤心故国是江南【庾信江陵所居是宋玉旧宅】
　　杨子伽蓝未足多郦元藻思更如何玉台新咏残编在妬杀徐家小寳摩
　　清明
　　虾蟇泉上放风筝白髪城南少此行闭户孤斟婪尾酒今朝六十一清明
　　清明雪
　　滕六今年大无赖春风花信兴蹒跚羊孚不用多饶舌向火帘准备寒
　　题桃源图二首
　　官罢逰行不可招一编山海最无聊此公多少伤心处不独区区苦折腰
　　借口桃花可避秦辞官彭泽岂无因督邮寃死凭谁诉公是天资刻薄人
　　读张浚传
　　南宋虞张可并陈魏公才望倍嶙峋紫阳评论无虚谬也为南轩一辈人
　　读卢懐慎传
　　丞相忧时上疏回饥寒妻子亦堪哀声名纵让姚崇辈不是寻常伴食才
　　读袁绍传
　　董公健者遭呵斥防子纷纷不足论最是英雄饶气概横刀长揖上东门
　　阅焚椒録
　　十香词谱管弦中多事伶官入后宫上下常遗千载恨乙辛直似汉江充
　　读张良传三首
　　雷轰一击动长安辛苦先生欲报韩女貌兼工神鬼术不然十日索何难
　　圮上寻来多诡异从逰何处脱风尘赤松黄石无名姓勾引留侯是一人
　　商山不少采芝翁埋伏它年羽翼功一旦汉庭来四皓其人久在素书中
　　读司马相如传
　　犊鼻裈寒四壁荒风流犬子擅词场才人自古谁能料好色翻成谏猎章
　　题鼂错授经图
　　女儿侍坐一翁旁口授须臾二十章疑有舛讹遗漏处鼂公杜撰两三行
　　莺声娅姹语糢糊九十衰翁记得无留作后人辛苦事聱牙读得费工夫
　　削地谈兵负异才不教遗籍没秦灰典谟训诰传经学术数説从何处来
　　读刘穆之传
　　十人馔设百圅彊眼底賔榔只暗伤自是遭时才调絶五官并用太夸张
　　题樊川集后
　　破例怜才千古事髩丝禅榻几年春遭逢更有天池子也似扬州薄幸人
　　苕溪水戏寻春日洛下筵开选伎时崔李看来真有意分曹御史最能诗
　　才名谁似张公子文采风流是一班左袒诗人多习气不须轻诋白香山
　　自是诗翁矜格律凤凰得髓旧编存一般俎豆先生处慷慨论兵又罪言
　　城西溪上
　　山脚澄丁字斜跳珠波动亚枝花烟中直似江南景只少舲声轧轧鸦
　　春水泱泱鸭头緑桃花树树胭脂红岸声髙唱乌盐角沙阵斜飞白勃公【乌盐山歌名勃公水鸟】
　　上已雪
　　三月三日雪风豪寒防帘拥絮袍水边袚褉逰人寂作意新丰酒价髙
　　追忆昔时上已日吹螺走马春城南桑榆可怪六十一莺蝶空怜三月三【十时深切】
　　偶咏
　　意匠经营体别裁不须刀尺剪诗材深愁花鸟无消息防待庾徐温李来
　　柬雪坞上人
　　林杪钟声忆去年髙槐新緑寺堂前敲门好句今来少可怪范阳无本禅
　　访髙链师
　　自笑山姜见事迟钝根闻道是何时那堪生意甘衰白才访天坛老链师
　　再读庾信集题后兼赠鲁玉
　　自是西昆体最妍诗家谁敢着吟鞭南朝北使风流歇莫恨无人作郑笺【元遗山诗云望帝春心托杜鹃佳人锦瑟怨华年诗家总爱西昆好独恨无人作郑笺】
　　题四梦传竒后
　　天风绮藻散余霞前辈临川著作家自是词人风味别堂前一树白茶花
　　老态
　　龙钟老态暗伤神轻薄纷纷不敢嗔昨日偶从市朝过黒髭人笑白髭人
　　崇效寺坐雪坞上人三语轩茶话四首
　　雨后禅闗满緑苔殿松枝榦接庭槐此身商略无归处故向空门佞佛来
　　只堪茗椀对炉熏钟皷幽声日暮闻宰相十年非我事不须煨芋太殷勤
　　皷子花繁徧寺开空腔欹柳抱经台诗僧少小山间住不是佯狂老万回
　　僧雏三两刈葵根眢井淘泥补断垣吾带昨宵归酒肆笑留诗句在山门
　　易水
　　燕丹孟浪欲图秦误事田光自祸身此老何尝一钱值樊将军首送他人
　　举朝送客歌声苦塞破萧萧易水濵可笑燕丹谋大事遍招屠狗卖浆人
　　石皷
　　纷纷论古总徒然猎碣横排太学前石老如人深叹息从他聚讼几千年
　　四月八日
　　却忘今日佛生日供奉清斋不敢停手自焚香童扫地一枝婪尾挿窰瓶
　　数声清磬佛排衙竒事明朝向客夸帘外双来新燕子间三放晩兰花
　　郊行杂诗六首
　　勾栏四面防花旛数朶含烟日正暄自笑操持无定力一丛芍药便销魂
　　参差舍北舍南树髙下溪前溪后桥根老颠冬新旧叶土温半夏两三苗【颠冬即天冬】
　　才骑牛背横吹笛又上鱼牀坐钓鸿眼底春光满得意飞扬防扈邨儿童
　　鼗皷人摇还自响纸鸢低放忽天髙世间游戏难凭事只合摸棱听尔曹
　　鞭丝帽影野风低斗酒双柑席地齐翻怪黄鹂非晓事一边啼不傍人啼
　　浅白深红处处栽井栏畦畔接丰台可怜野蝶痴愚甚飞上肩筐入市来
　　赠卖花人
　　纷纷徐赵边黄谱日日隂晴风雨懐独有卖花人不俗辛勤爱惜是情差
　　读董仲舒传
　　公羊一巻至今存千古醇儒道自尊繁露何縁传异术阴阳水火闭城门
　　见卖花者随一犬戏作
　　都市繁华何剧哉趋炎逐臭莫相猜金张第内钱如许人卖花来犬亦来
　　读陆贾传
　　坑焚渗漏笑强秦刘氏功慿马上臣掾吏武夫两行队中间迂腐一词人【陆生在汉初颇有文藻自新语外有春秋后语南中行纪又着感春赋盛引典诰今虽不传而文心雕龙载其目实为子虚上林之先鞭也】
　　晋人
　　连甓何劳少虚日思鲈借口触秋风陶潜本意求书解阮籍多情溺酒中
　　戏题钟馗嫁妹图二首
　　乌巾红帕槿花埀官府狰狞鬼随识破形骸天色曙钟馗笑是一终葵
　　旌旗箫皷拥香车窈窕官娃玉不如漏尽钟鸣花影散一封谁寄大雷书
　　城西人家园亭六首
　　园林十畆百花宜芍药回廊竹短篱不似吾园惟种菜晩菘早韭野鳬葵
　　压墙平仲君迁树夹路辛黒丑花数对蘧蘧飞梦蝶一池阁阁呌官蛙
　　榼鸱自咏觞轮蹄城市岂相当人生受用村间住不但花香土气香
　　牧竖村翁晓事难等闲草木作竒观小犍夕系槐隂下可笑齐呼黒牡丹
　　残山剩水足留连自昔曽名小辋川不合王维裴迪死诗人零落一千年
　　梓泽兰亭往事空无端感慨立花丛洛阳重补名园记第一休夸富郑公
　　题清流濯足图
　　客星轶事尽堪传垂钓矶头用意坚商略江清勤濯足故人好上帝牀眠
　　读崔浩传
　　桃简原来才艺絶甲兵壁垒自填胸平生合是留侯侣只少功成访赤松【浩以张良自比】
　　题梓花巻五首
　　叶如簜菖蒲緑子比防榔枸杞红千瓣呉江霜叶下一张蜀锦夕阳中
　　春雨亚枝靺鞨湿【文同朱樱诗翡翠一盘红靺鞨】幽禽啄地燕支斑溪红风晕溶溶水天碧霞铺瑟瑟山
　　看去熈昌真妙手吟来徐庾好诗篇青牛匽卧三十【时深切】树渌蚁经营一百船
　　屏风花叠湖边宅卵色天烘北墅亭虎梓苍根十围大鼍江逺岸数峯青
　　鹿苑辋川宁寂寞河阳梓泽岂销沉欲邀闲客骑驴去坐听先生抱瓮吟
　　新寓小楼
　　楼小胜于屋数间阮家四壁不须删雪晴卷幔斜阳下饱看西南一角山
　　冬夜招揆哉石楼鲁玉彦来文子小饮五首
　　错水村醪那足尝寒防佳客访山姜淹留午夜非多事摒挡诗人入醉乡
　　吾曹只合老糟丘杯底才消十数筹街皷三挝仍鬬饮酒龙不许病垂头
　　可惜今宵苦无蠏持螯左手竟成虚商量须助吾豪兴脱帽灯前读汉书
　　一串珠成夜若何欵冬花放傍檐阿小伶按板无新曲未谱蕃厘观里歌【石楼着琼花梦传竒都下梨园争演之】
　　老来不醉眠难稳月落参横酒力増抖擞朝衫知有误己拚明日懒晨兴
　　题六如狸奴图
　　唐子毫端多狡狯貌生得意四狸奴纵非赝本何堪赏不是姬王八骏图【时购马甚亟】
　　题虢国夫人夜逰图
　　十队红旗喝道来八姨逰宴夜初回入宫见姊应低语莫信人间有马嵬
　　题赤壁图
　　曹公横槊苏公赋残垒寒江夕照黄词客英雄两竒絶不须成败说周郎
　　题野鹰来图
　　三品荆南实下材猎名厨俊总堪哀已知豚犬全无用何处野鹰呼又来
　　题秦虢二夫人承召逰华清宫图
　　杨家姊妹貌相当并马朝天鬭艶妆如此倾城好顔色防尘不悔是三郎
　　泉暖花明落照红登牀舞马御楼通笑它赤凤轻相妬不与昭阳故事同
　　题羯皷图
　　吃虚谁复笑三郎【吃虚见李义山定子诗】日醉佳人锦瑟傍但惜华清宫乐沸半闻羯皷半霓裳
　　题画虎图
　　冯妇其如技痒何皮毛牙爪势嵯峩看来争似狸奴种只是人间鼠辈多
　　白翎雀歌辞
　　空斋雪叶扑帘来闲拨檀槽数举杯一曲清商白翎雀牕前蜡泪已成堆
　　论诗絶句
　　元音太古絶文辞十五国风天籁吹可笑后人蛇画足辛勤束晳补笙诗
　　李苏作俑创河梁三百遗编尽可伤不少词人拾残沈谁敎孺子唱沧浪
　　骈丽隋梁刍狗陈兰成才调果清新作诗不用呉均语杂记西京误几人
　　阮子咏懐陈感遇柳州一派又苏州读来五字成真赏可并江河万古流
　　气麤语大排诗卷长庆齐名已盛传白傅变成新格律老元剽盗秪堪怜
　　韩老何当逊孟郊寒虫偏不厌寒号涪翁别是江西体前辈东坡效尔曹
　　谷量石计各纷纭跋扈飞扬可张【去声】军何日援琴弹荡什长留风雅在河汾
　　世无沈谢曹刘辈摹索何难暗得之作者满前一丘貉徐陵善忘是吾师
　　羣儿谤口聚蚊雷唐宋判将僞体裁拈出诚斋村究语无人解道读欧梅
　　说铃书肆不堪称白苇黄茅可凭世上西涂东抹手骊珠探去有谁能
　　琢肝鉥肾费寻思摊饭浇书病不支拣取前人篇什读老来白陆最相宜
　　吾乡边李有前民趵突泉头墨迹新眼底渔洋蚕尾外诗人空作济南人【元遗山云有心长作济南人】
　　乙亥除夕前四日偕诸子陪渔洋先生宴集陆揆哉郎中寓斋即事漫题四絶句先是殷子彦来以石花鱼见饷故篇首及之
　　石花鱼带石花香红乙层氷一尺长缩项槎头何足比清吟却忆孟襄阳
　　披绵黄雀头颅美不数螯肥郭索双珍重南烹初下筯十分酒兴动春缸
　　乐府风流竟絶伦谱来宫徴亦清新蕃厘观里逰仙梦羡尔嵚﨑磊落人【演琼花梦传竒】
　　疑在旗亭寒火间拚将新句试双鬟停歌更觉登楼好饱防斜阳雪后山
　　自题乙亥诗巻后二首
　　简略頽唐竟若何排成新巻意销磨一年事事成真嬾半格诗篇截句多【内截句百廿三首别体仅数余篇】
　　肯容书簏酒螺闲欲防诗勲未许删俳体百篇教婢读老来合学白香山
　　卢沟张华旧居
　　水志山经入洛余黄埃一路扑巾车桥边先到张华宅借读嫏嬛数卷书
　　良乡晓发别友人
　　督亢陂荒野色侵酒徒送客只孤吟黒鸦无数鸣寒水风雨萧萧变徴音【督亢或作平声】
　　楼桑村郦道元故里
　　螺髻烟垂独鹿青郦生宅畔月泠泠灯红一寸楼桑夜还注桑钦旧水经
　　定兴县吊贾岛
　　雪塞青天白日寒禅房深闭诣张韩新诗满袖逢知己纵有哀弹是美弹【岛宅一在房山一在定兴】
　　定兴寺老松一株
　　铁榦苍皮雪顶封青青撑拄似髙峯春风二月花争发何处禅闗一罪松【松乃不臣木青青独何为见东野罪松诗】
　　题尧母祠壁
　　丹陵祠古一碑存壊井頽墙野日昏只为生迟十四月汉宫钩弋亦尧门
　　伏羲台
　　鸟篆防来才技絶权舆一画祸胎兴伏羲苍颉皆多事后世何由重结绳
　　苏味道宅在栾城西
　　武子桥西十里余翠微山下古村墟卯君自爱栾城好柳陌莲塘味道居
　　真定书所见
　　野店留骖日已晡鬓丝禅榻客吟孤梅花半落天微暖笑防人家赛紫姑
　　大佛寺逢日者
　　老来休咎只由天日日髙歌又醉眠本命已过余二嵗不须更算小行年
　　内丘书所见
　　一路春风弄柳条内丘十里杏花飘官车不便停村肆劳动当垆酒斾摇
　　邢台道上大风竟日
　　襆被春寒仆马催照眉池上暂徘徊传闻此地曽歌舞不避风沙扑面来
　　过临洺闗吊申鳬盟先生
　　曽到江南唱鹧鸪残山剩水枉嗟吁聪山诗客今何在小凤还如老凤无【鳬盟有二子能诗起句先生往事】
　　邯郸道上作
　　旧迹依然驿路遥行人马上总魂销不知野火陈余垒何似春溪豫让桥
　　丛台遇雨
　　风流小谢咏轻埃官柳长堤眼倦开路入邯郸空怅望寒花病蝶满丛台
　　荅丰原书并寄以诗
　　老去谁书白练裙新于塞上咏从军排成诗句无多巻寄与山东赵广文
　　枉人山
　　前日才离酸枣郡今朝已过枉人山溪明沙软朝歌路走马红桃緑柳间
　　望苏门山
　　安石榴红五月天孙登祠上重流连白头孤啸伤心客不到苏门十五年【余曽避暑苏门今十五年矣】
　　新乡道上
　　夭桃浓李亚枝斜布谷声喧村径賖马上吟来图画里边鸾一幅折枝花
　　河内县
　　筠篁丛緑菜花稠溪上人家架小楼一路春风清化镇酒帘药圃是懐州
　　张衡旧宅
　　酒瓮书牀病不休空教白到十分头较量平子愁多少不但四愁千万愁
　　卢仝别墅
　　赤脚长须蕺荈烟山临王屋汲清泉金茎不救相如渴应访卢仝到玉川
　　盘谷二首
　　泉甘林茂小山隅竹杖芒鞵去得无怕有人惊官府过停逰摩捋白髭须
　　老来常自叹风尘无分名山托此身何日移家盘谷住前溪李愿是隣人
　　聂政墓
　　轵城南畔冡累累中有韩庭刺客碑小鸟乱啼流水过数声听似聂嫈悲
　　渡黄河
　　篙师狐尾不闻歌旗脚风斜十里过津皷声未絶一帆落日渡黄河
　　望偃师县作
　　洛河一线野舟横夹岸青黄麦浪生直过缑山花下去夕阳满地偃师城
　　登封县忆亡友叶井叔
　　青山收入簿书中六十峯头有此翁太息诗人零落尽县门一树野棠红
　　浮丘峯
　　洞府周天入渺防一峯坐对万峯青御风已自升仙去遗落人间相鹤经【浮丘公着有相鹤经】
　　许由墓二首
　　昨自昆阳城下去庙中遗像祀功臣如何生值陶唐世不少箕山颍水人
　　曲抱林峦饮犊河小熊山下注清波可堪洗耳人声絶更有一牛浮鼻过【浮鼻见山谷诗】
　　石淙
　　翠华昔日巡游地陈迹仍存石表双一自燕公留谏草春山瑟瑟水泷泷
　　首山
　　襄城五里楝花开石径参差土一堆莫笑等闲樵牧地轩辕曽上此山来【首山载山海经黄帝逰处】
　　昆阳城
　　三十六泉泉水长废城崩壊老槐僵土人耕出残刀防自是当年旧战场
　　汉张释之墓
　　赭阳酒肆住多时惆怅春风客自知来拜城南司墓前途重到睾繇祠【即皋陶祠在偃师】
　　唐县
　　野草连天楚岭明逺防泌水石梁横一行仆吏如飞鸟冒雨冲风到谢城【旧申伯城诗云于邑于谢】
　　回大梁偶至城南佛寺
　　一上繁台雨乍晴吹台西畔野花明禅闗两地埀杨下不断钟声又磬声





　　古欢堂集巻十四
　　钦定四库全书
　　古欢堂集巻十五　　　　户部侍郎田雯撰七言絶句
　　题太真岀浴图
　　女官帘下衔巾媚妃子灯前岀水娇莫怪三郎拚误国只今防画己魂销
　　题范蠡归湖图二首
　　卖弄江湖作富民沼呉霸越歴艰辛当时作事痴愚甚絶代光送与人
　　千载休夸勾践雄数年便见霸图空黄金用尽全无味不铸西施铸范公
　　客中对镜
　　不识此翁何处来龙钟老态五行乖少陵多事频防镜满面青黄土木灾
　　温子升碑
　　幼妇新辞各擅场防军开府两相当北人不让南来客邺下韩陵片石彊
　　听郓城樊生花坡弹琵琶时秋八月
　　淫哇凡响满城传洛下声名总可怜何似樊生才伎絶风流揭调四条弦
　　五岳填胸意不平逢场游戏谱新声琵琶直作渔阳皷知尔前身是襧衡
　　秋风逐队拨檀槽乐府流传索价髙毕竟教坊谁第一大家齐演郁轮袍
　　老来懒慢诗篇少病后心情酒量差一事腐儒真得意埀帘煑茗听琵琶
　　题龙石楼和苏诗巻后四首
　　击鉢排成第三巻飞扬防扈鬭雄才泉源万斛今谁敌仍唤谪仙苏二来
　　神仙旧署昔时名落纸楼头有定评一自罢吟温室树诗人谁是宋延清
　　闲于格律费思量自分衰頽少拍张今日读君诗一寸不教逢闰厄黄杨【第三巻可盈寸时闰三月】
　　垒块填胸老病加头风连日眼生花石楼诗句罗家乳两遇麻姑痒处爬
　　读李卫公传
　　遗事流传説赞皇海南司户动悲伤平生珠玉堪炊煑口腹偏教满万羊
　　挽石楼二首【有序】
　　石楼云先生既批防予诗恵题卷尾四絶句后数日相见东阙门下先生云子三和苏矣而诗亦三变初集虽有见解只为此公门户太大瞻前忽后尚未能掉臂逰行也二集则识已定胆愈壮骎骎乎越藩篱而入其室中若今之三集兴酣笔落纵横变化不可端倪如李临淮一入朔方军壁垒旌旗精采焕发此诗家之妙境而吾之所最赏心也嗟乎先生风度凝然眼光洞照从不轻为许可而独于是集称叹不置如此先生又云诗要作出是我向来所未见者才是好诗尝记施愚山云他人诗似都是人説过十数遭者惟石楼不然将来必传此语与先生絶相类予乃和一絶云文字汗牛诗满几细防强半是余才山姜大似愚山语须是未经人道来丁丑夏五端阳前二日改庵爕记此石楼絶笔也是秋亡矣
　　髯苏髙唱诗才絶那许风骚思等伦半和篇章石楼死一千年后少词人
　　位置修文防俊才白榆天上鬼相猜孟郊李贺题诗处咄咄石楼何又来
　　送王令贻之官铜仁
　　大江浪打小江流白首铜崖忆旧逰曽有记程诗句好五十三驿是皇州【前人语】
　　题钟先生遗像二首
　　溉竹风流画手传乌巾道貌尚依然河汾门下无多士白首重防五十年
　　沧溟宅壊寻乔木歴下亭欹补短墙剩水残山西郭外桷园无主夕阳黄
　　永庆寺题壁二首【以下二十首补作】
　　鹿苑花幢径已迷残僧一二讲堂栖磬声惊起羣飞鸽落在茶商屋上啼
　　燕麦葵落日间老年重到旧禅闗空怜佛子三唐鼎豕腹竜头翡翠斑【寺有唐鼎三天寳年铸】
　　谒东方祠五首
　　古庙寒烟厌次云鸦飞黒阵冒斜曛周围满树桃花放茅屋三间二细君
　　小院依栖九尺身櫩间布谷雨声频村农来赛鸡豚社不是寻君射覆人
　　寂寂荒祠白板扉隔墙风送楝花飞逺防一叟骑驴至疑是先生割肉归
　　春鸟贪啼便是歌风前据地酒顔酡野花沾落公袍袖似较三千奏牍多
　　神头小店白杨风十里徒河一水通昨过董生下帷处今朝长揖滑稽雄
　　慈氏寺僧房
　　名蓝精舍野烟中半墖依然立晩风门外长河流水去钟声渔唱夕阳红
　　铁佛寺
　　野草闲花补壊垣秋风不闭破山门我来欲覔残碑读横卧趺压树根
　　隐园杂诗九首
　　一双春鸟屋檐鸣树杪风声似雨声吾辈从来非解事全慿鸠妇道隂晴
　　离骚句澁何能读秋水篇长已久停攘臂今朝展书巻养鱼经与相牛经
　　木蜜来禽谷雨后黄紫李春分前一班都出园丁手况有齐民要术篇
　　圃寛长二畆余东陵野老较何如絶竒覔得西洋种皮色斑青蝌蚪书
　　轧轧鸦声水叶开长须奴子驾船来此畨不为秋风起网得鲈鱼少二腮
　　小妇三度报蚕眠准备新丝浴夏天自是吾村好光景打门无吏横催钱
　　书斋近在庙门东小学新颁例不同芒屩葛巾摇羽扇上堂长揖数村童
　　结束成围试一行南村人鬬北村彊防来本是懐砖俗宋鹊韩卢猎场
　　偶欲跨驴入城去楝花风下立多时遍询村口三义路林鸟潭鱼总不知
　　题公凯学士小照二首
　　莫州野店初逢汝嵗月堂堂四十春画上不教顔色改仍前白面紫髯人
　　读罢道书千余巻石牀风过落松花第三防外门方闭传赐头纲八饼茶
　　读任彦升传
　　浣衣食麦苦当时才并江淹玮瑰辞防入中书肠内热可怜俛首谢虫儿
　　读书
　　夜阑长短五噫声坐倚昏灯气未平可怪衰年六十五住人庑下作书生
　　读冯衍传
　　隂就交情原不薄亷丹说去亦絶伦冯生穷达谁能料一事伤心是妇人
　　魏梁并题一絶句
　　老瞒天下三分耳阿练功成但一身称帝称王犹细事絶竒父子尽词人
　　读东阿传
　　生子如斯非易得才名早冠建安俦阿翁可笑荒唐甚尚羡江东一仲谋
　　蛙
　　四月十七夜寓髙艮涧蛙百数头入室伏卧具下二皷觉之命奴子敺去并送以诗
　　袍緑睛红侧注冠大声阁阁狈团团如何假馆邮亭夜汝辈原来尽是官
　　怒蛙
　　一部池塘野水遥爬沙入户有谁招休轻世少卢仝手牋奏天庭不汝饶
　　恕蛙
　　一畨寂寞子云居仗汝喧阗皷吹余况是山姜多好事政从尔雅注虫鱼
　　枇杷
　　杨梅未熟何堪摘杏子初青未可尝最是枇杷解人意樱桃红后十分黄
　　樱桃
　　入市买来红百颗登柈佐饮緑千钟樱桃不是寻常物自有多情石季龙
　　湖隄十絶句
　　二月淮南春事无马蹄不惜蹋寒芜可怜杏白饧香日风雨潇潇呌鹧鸪
　　汉水春风唱柘枝大堤一曲写乌丝今畨应笑无佳句合付孙郎仗下儿
　　卢家风物那堪论漠漠湖光断客魂沙鸟一行弄烟雨不知何处莫愁村
　　埀柳贪眠傍水涯小红桥外路三叉湖村村畔多游女日暮溪头弄菜花
　　昨趂夕阳芳草归鞭丝帽影雨霏微可堪三月春风老到处桃花燕子飞
　　棱棱堤作双眉緑瑟瑟波如一镜明片片辛惜花尽朝朝布谷喜春晴
　　落日芜城一抹霞竹西水调乱昏鸦樊川不作扬州梦孤负唐昌玉蘂花
　　重到淮南少拍张牵船岸上亦无妨分明半笏维摩室只少天花作道场
　　张旗打皷放江船负弩人来忆往年莫怪一畨花寂寞春深老柳不吹绵
　　客愁还借诗排遣事都从梦破除何逊清吟狂态作樽前沈范两尚书
　　湖堤后十絶句
　　一间草屋筕篖扉鸬鷀相狎来依依移家已上桃花岸更有鸬鷀无数飞
　　大堤荦确小堤平狡狯春风故故生谢絮沈钱填马路蜂须蝶粉碍人行
　　朝朝暮暮浪花中闲立沙头水勃公不分鸳鸯菱叶上奢云艶雨浴衣红
　　烟中艇子柳边楼消得愁人防许愁唯有一条袁浦上酒家帘影落春流
　　衣叠苔钱将入夏钗分燕尾已过春鸎梭一段烟丝缕织作蕉衫付酒人
　　四月八日佛生日野色湖光妙谛叅几啭栗留代清磬一枝麦穂当优昙
　　湖边芍药二三种白糁红酣山寺开料得无人相谑赠僧雏折献水神来
　　柳接隋家帝子栽长条尽作马挝材黄鹂应是精灵使勾引双柑斗酒来
　　枇杷颗颗黄将尽桑椹离离鸟啄残可笑多情白翎雀满身烟雨恋江干
　　顦顇江潭落照斜子山多病未还家愁听小谢轻埃雨半湿新桐抱凤花
　　湖堤又十絶句
　　食法严太琐细天教馋口养麤才长须解办花前酌买得芦芽蛤蜊来【唐书有严食法二巻】
　　罗含宅废情无赖王粲楼荒魂黯销未卜梁鸿何处住緑槐深巷是皋桥
　　一局丁东入夜防三条蜡泪玉虫残此行不比羊元保愿作宣城太守官
　　老夫多痒倩谁爬鸿爪留痕病转加闲读汉书过戊夜神仙不到蔡经家
　　絶少当垆买酒钱孤村小肆麦风前故人为解相如渴汲尽春申涧底泉
　　病马龙钟似瘠竹短鬛那复森开张杜陵野老作浪语苦试眀年春草长
　　便欲结茅湖上住屋旁鸭嘴小渔船惯掺思话纎腰皷不费君平卜卦钱
　　诗思刁骚爨下琴短吟弹出又长吟十三徽碎钟期少不向人间更铸金
　　渺鸿陂白练铺芋魁豆饭野风呼它时两鹄歌声歇似得浮山一格无【鸿陂见汉书荆山为上格浮山为下格见南史】
　　沿溪鸦髻数儿童倒接防来指老翁休唱白鞮矜醉态须教拍手笑山公
　　李公凯同年恵二犬戏荅【补作】
　　老不如人言语大彘肩斗酒气难防来朝猎秋原去马后韩卢宋鹊双
　　人生聚防谁能料四十余年老鬓催它日倘成千里别好教黄耳送书来
　　晩行口号
　　十里黄昏细雨中小桥不复辨西东行人愁唱乌栖曲逺浦渔灯一寸红
　　江湖
　　底事名衔百不同班行挂籍赘疣中纵然髙阁江湖上也是江湖一长翁
　　论诗
　　渔洋一派唐三昧抉出诗人第一班锦瑟玉溪真絶调大儿合是白香山
　　诗坛老将公评在不许偏师索价髙唯有少陵矜律细泰山果尔重秋毫
　　秋夜饮桂树下
　　酒价秋来太无赖僭同凉州古葡萄似欺寒水蓼花细不分横天鸿雁髙
　　愁防露下凄凉夜强拨镫前防灔杯一物淮南差不恶小山树子送香来
　　读史偶咏
　　入閤其如犬吠何才人情思半消磨原来小屋孤眠处梁上书多饼饵多【邢邵】
　　心热槌车逐后尘穰侯相印太逡巡风流年少王宁朔邓禹依然欲笑人【王融】
　　大手文章作赋工区区邢子岂能同防来亦是寻常技蛱蝶狝猴狗兔中【魏收】
　　赤章午夜奏苍天绮语伤心佛亦怜一事却从何处悔夀光阁外晩风前【沈约】
　　平生书剑总徒劳雷摰相逢意气豪勇退无闻饶怪事文章不直海鳬毛【张华】
　　重阳
　　菊花不见莫思量且向天边数雁行谁料今年公路浦鮰鱼蒿酒过重阳
　　题冷谦画巻
　　曽在夜郎观石壁三丰写照万峯竒原来冷叟仙踪妙也向人间作画师
　　淮上咏古八首
　　满地斜阳瑟瑟波人传此地是甘罗土留得空城在十里寒芦宿雁多【甘罗】
　　野日荒祠迹已陈棠梨泾口水粼粼哀鸿亦洒王孙泪洴澼何曽遇妇人【漂母】
　　淮北天连衰草秋射陂云上楚山头欲寻枚叔家何处鸦黒枫红水怒流【枚乘】
　　有酒如淮莫辞醉拚倾三百浅深杯昨朝荡桨青莲浦【村名】今上伯伦台上来【刘伶二上字各意】
　　蒿酒胜【平】于麴米春买来湖蠏大如轮南烹但饱麞牙米此地还逢説饼人【束晢】
　　湖舍凄清晩菊残萧郎憔悴不胜寒人家茅屋沉秋水打皷应愁骑栋难【萧思话】
　　客思纷纷落叶多玉台寂寞废吟哦秋深新咏添如许试问徐家小寳摩【徐陵】
　　捉鼻狂吟湖上逰经春花鸟已深愁残星长笛秋风老交付诗人赵倚楼【赵嘏】
　　舟中有感
　　黙坐篷落照时风帆疾钝不须知世间万事舟行水聴尔黄头与舵师
　　耳聋
　　打皷吹螺事事停床前蚁鬬堪聴思量两耳聋偏好不倒春风社酒瓶
　　钟圣舆以芍药数枝见贻同渔洋先生各赋一诗用畣来意
　　山姜连日没心情闲噉樱桃麴糵停准拟今宵狂态作数枝婪尾挿窑瓶
　　魏武父子
　　幽燕老将真无敌年少三河又不同对酒当歌音节古阿瞒到底是词雄
　　闰七月口占
　　老来多得三十日病骨争髙一寸强万事输人何论厄从前不闰亦黄杨
　　偶感
　　河渠读去文多阙沟洫传来语半伧一例残编无用处龙门多事误班生
　　三月一日
　　三月一日村中住洗尽慈仁寺下尘曳杖自临波面照白头短褐浄乌巾
　　杂感二首
　　读书巧钝本由天老觉今年逊去年世上羣儿浑不记曹刘沈谢亦徒然
　　韩李当年事莫论入山曽许掩柴门岂知陶令归来后也避街头醉尉尊
　　秦邮晚泊
　　衰柳寒芦野水边湖干风景故依然秋城渔火秦邮夜白首重来十四年【自丁卯讫庚辰十四年矣】
　　题桃花扇传竒絶句
　　一例防旗出石头乌啼枫落秣陵秋南朝賸有伤心泪更向胭脂井畔流
　　白马青丝动地哀教坊初赐柳圏回春灯燕子桃花笑牋奏新词狎客来
　　江潮无赖弄潺湲一载春风化杜鹃却怪齐梁痴帝子莫愁湖上住年年
　　商丘公子多情甚水调词头吊六朝眼底忽成千古恨酒钩歌扇总无聊
　　零落桃花咽水流埀杨顦顇暮蝉愁香娥不比圆圆妓门闭秦淮古渡头
　　锦瑟销沉怨夕阳低回旧院断人肠冦家姊妹知何处更惜风流郑妥娘
　　新秋雨夕卞司冦斋中观剧【尤展成李白登科传竒】
　　四条弦动第三防一阕霓裳酒未停偶尔清歌天便妬秋镫寒雁雨淋铃
　　咏古
　　谁教玉体两横陈粉黛香消马上尘刘项防来称敌手虞夫人后戚夫人
　　雪坞上人饷茄作此报之四首
　　精舍名蓝老衲居四轮八象竟何如知佛鉢香华满重读齐民一巻书【齐民要术载种蔬事甚详】
　　东坡偏嗜元修菜成式曽夸杨仆姜老婢从今精馔事牢丸菽乳又相当【老婢亦段成式事】
　　昆仑茄大如豨首秦谷甘胜晚菘惹得季鹰莼兴起荞花荳蔓正秋风【茄一名昆仑秦谷即东陵也】
　　由来此腹负将军脱粟黄齑欲断荤山谷老人诗似偈白鵞存掌鳖留裙
　　题王孟端九龙山送别图
　　自是孟端山水妙麦光大幅弄清晖黔公可笑无聊甚索向故人平仲微
　　归途六絶句
　　满朝传笑太郎当老眼昏花疏数行诏下镜湖三百顷便教乞与贺知章
　　瓦桥闗下路骎骎朔雪南鸿冻不禁脱落金无用处长须持换蜜林禽【酒名】
　　邮亭长短总天涯轧轧乌犍下泽车到得故园好时节梅花放尽放桃花
　　古木澄潭客梦牵维摩多病又堪怜吾家可笑游岩老摒挡膏肓二十年
　　草草乡书夜二更几囘衣桁泪纵横还家休问胡麻饭乂手空堂种不成
　　彭泽休官何落落此公作意太精灵便【平声】宜饮酒无虚日多事一编山海经
　　河村杂咏五首
　　长河春日涨春水两岸红桃无数花厌次城连三十里东方曼倩是邻家
　　漫向东家乞鼠姑名花瑶草费功夫春分流水柴门外满种垂杨十万株
　　十五年中人不见受风桑下自披襟刘生较尔太多事浪作雪车氷柱吟
　　葛衫席帽自荒唐箕踞科头亦不妨无那闗门谢来客老人怕着新衣裳【用元人句】
　　腹量松术真堪笑满径蓬蒿似不宜独有东陵种者风流儒雅是吾师
　　寄醒斋同年
　　鸡啼呵殿报衙筹一路堂堂避八驺红日满吾自笑老夫贪睡拥黄绸
　　读元人诗各赋絶句
　　千年风雅遗山体半格堂堂妙入神商略论诗三十首如公直作济南人【元好问】
　　文安前哲龙门笔三史才华自不同落落当年杨【铁厓】李【孝先】辈孤山洒泪夕阳中【揭奚斯】
　　一般不信先生处方外还存藁数章杨范齐名皆敌手汉廷老吏太矜狂【虞集】
　　句曲贞居称外史马塍菌阁尽风流分眀并迹陶景不向山间画两牛【张雨】
　　姚子摹来浑莫辨申州有一故人存防他总爱元和脚敛手姜牙不可论【张雨予庚辰在淮上见外史字巻为姚绶所摹者　申州用懐素事】江口峭帆秋雨夜雁门短褐北风前巧题輙自夸余技袁赵虞杨笑拍肩【萨都剌】
　　都道士虚中子霞外残编兀自竒曽向钱唐湖壁上几行墨沈石榴皮【马臻】
　　东野低头愧下风金台万里有词雄知郭隗多竒骨却防诗坛第一功【乃贤　防功元人平易之语】
　　诗名岂是寻常得防扈飞扬未易才西蜀伯生髙月旦须教百战健儿来【杨载】
　　好友熊生知己外唐临晋帖识应稀休从长庆谈元白卖卜诗人范德机【范梈】
　　太湖三万六千顷落月长庚何处寻啽呓翠寒真赏絶一编鲸背动豪吟【宋旡】
　　惊人硬语盘空大老手词源万斛多未必韩苏能胜此先生何处着诗魔【呉莱　一日于故人家　见几上堆剡纸数十戏为长歌顷刻而尽人以为神】山姜旧有王孙画春陌防山立马图寒夜读公松雪卷层氷胶砚费工夫【赵孟頫】
　　萧闲清閟诗人宅乔木松篁水一湾自是篇章凌鲍谢谁教辛苦作荆闗【倪瓒】
　　古鼎名琴自可人阆风孤鹤认前身老迂雅洁曽成癖净涴诗尘与画尘【倪瓒】
　　曽见种松书百行数公枉用説黄苍发踪便尔多时辈不抵支离一叟强【鲜于枢有种松斋尚赖三数公发踪黄与苍支离叟卷中诗也】
　　题陶
　　五斗怜腰漫自夸田园心事太纷拏读公归去来辞草转觉头风一倍加
　　底事先生苦认真吾曹出处总无因琴书果为销忧用篱下黄花解笑人
　　杂咏六首
　　大都万事摸棱了米汁新篘要细评从此瓣香休浪语刘家白堕古先生
　　太息人非物亦非还家心与事相违山川城郭连芳草长啸一声丁令威
　　往籍防来都是赝偃师作戏几曽真百年蕉鹿三冬梦欢喜今朝説立春
　　黒醪不是寻常味一日拚倾三百杯莫谓山姜太寂寞村间扑朔蹲鸱来
　　巷南巷北挝春皷一老闲堂倚夕曛忽尔山扉多好事李当户绘两将军
　　灯火阑饮不成梅花老屋自多情休嫌除夕风光浅邻舍喧闻爆竹声
　　盆梅四首
　　独有襄阳孟浩然氊巾驴背耸吟肩梅花今落山姜手老瘦迂酸太可怜
　　老瓦盆中雪一堆篆香茗火哄堂来世情凉燠梅知否还自婆娑满树开
　　眉间黄气镜中夸喜事来朝定不差果尔浮蛆春瓮熟晴烘日赏梅花
　　一日一花诗一首休言杨后与卢前千须万瓣吟花尽小驻人间五百年
　　偶成
　　论诗难比作诗难正变源流有数般莫怪皎然嘲记室小儿学语笑相防
　　有感
　　膏火空存奈晩何为谁辛苦日消磨生涯处处皆鞭贾蜡泽栀黄值几多
　　七夕五絶句末二首苦雨
　　云影天光照画眉原来今夕是佳期一畨庭院陈菓嬉子空成一段丝
　　凉云乌鹊已成行不是斑骓送陆郎打叠填河须晓事休惊七十二鸳鸯
　　脉脉来津又去津七香车下净无尘黄姑片石留佳话试问长生殿里人
　　原来天上最多情粉蝶青陵恨未平一度啼痕三十日为云为雨不曽晴
　　碧落横空河汉秋金风玉露暮蝉愁哀鸿泪作潇潇雨不用双星别泪流





　　古欢堂集卷十五
　　钦定四库全书
　　古欢堂集卷十六　　　　户部侍郎田雯撰杂著
　　论诗
　　读卜商毛诗序知古今来文章之大莫善于诗
　　鼔吹曲辞謌谣杂体五色相宣八音协畅诗家所必采也四言自曹氏父子王仲宣陆士衡诸人后唯陶公最髙停云荣木等篇殆突过建安刘后村之言当矣学诗者言汉魏六朝四唐两宋诸家何不直学三百篇二南含蓄无尽风景在目前卫风硕人秦风小戎束山零雨用意婉厚妙不容説今之作诗者皆可神明变化而学之他如鹿鸣鳷弁之宴好黍离有蓷之哀伤氓蚩晨风之悔叹蟋蟀山枢之感慨柏舟终风之愤懑枤杜葛藟之悯恤葛屦祈父之讥讪黄鸟二子之痛悼小弁何人斯之怨诽小宛鸡鸣之戒惕大东何草不黄之困廹巷伯鹑奔之恶恶木采葛之情念雄雉伯兮之思懐北山陟岵之行役伐檀考槃之素志常棣蓼莪之大义皆可学也昔人谓繁钦定情本之郑卫生年不满百出自唐风王粲从军得之二雅张衡同声亦合关睢是也
　　大雅三颂与典谟训诰无异而诗人宛转之致风人温厚之辞所谓情动于中嗟叹之不足而咏歌之者则具于国风小雅潜玩长吟众妙毕出
　　或谓三百不可学以四言故也维以不永懐谁谓雀无角非五言乎胡取禾三百防兮维昔之富不如时非七言乎
　　桑中溱洧紫阳以为淫风即曰淫风圣人亦不删而存之夫凤凰和鸣中于律吕是谓希世之音则葛覃卷耳非乎其他圎转清謡令闻之者足以戒虽欲不存不可得也
　　昔人论三百篇蜉蝣鸨羽不如驺虞鹊巢民劳板荡不如卷阿旱麓閟宫之章清庙之什不可与兎罝之野人采蘩之妇女同日而语嗟乎拘墟之见未免为匡稚圭所轩渠矣
　　选体可学乎学之者如优孟学叔敖衣冠笑貌俨然似也然不可谓真叔敖也善学者须变一格如昌黎义山东坡山谷劒南之学杜则湘灵之于帝妃洛神之于甄后形体不具神理无二矣不然选体何易学也
　　青莲善用古乐府昔人曽言之如乌啼白门柳三朝见黄牛又春风复无情吹我梦魂散皆自古乐府来如李光弼将郭子仪军旌旗改色又如禅僧拈佛祖语信口无非妙谛世谓鲍照白纻辞阴铿桺色梨花语白亦用之杜甫云俊逸鲍叅军又云重与细论文又云李侯有佳句徃徃似阴铿皆甫讥白亦臆度之辞也
　　诗中音释字义考订最难元人有云鄅子借稻博古者犹莫诘于琅琊字不题糕能诗者防未稽乎饵若龙断本如字而或切为丁贯夏屋本食俎而或用为巨室至于麞璋蟛蜞金根之类莫能殚述陶云读书不求甚解杜云读书难字过未可易言也
　　竒字亦前人所常用而于古体最宜不知者诵以为怪嗟夫诗文固不必怪也然班马等赋所以使人嵬眼澒耳者政由时出竒字以衬复之方今文章尚古吾党之士独不欲访子云之亭而熏班马之香欤
　　昔人评诗云魏武帝如幽燕老将气韵沉雄曹子建如三河少年风流自赏鲍明逺如饥鹰独出竒矫无前谢康乐如东海扬帆风日流丽陶彭泽如绛云在霄舒卷自如又元虞集曰杨仲如百战健儿范徳机如唐临晋帖掲曼硕如三日新妇自比汉庭老吏曼硕谓徳机如秋空行云晴雷卷雨纵横变化出入无眹又如空山道者辟谷学仙瘦骨崚嶒神气自若又如豪鹰掠野独鹤呌羣四顾无人一碧万里东坡评书法云永禅师体兼众妙精能之至乃造平淡如观陶彭泽诗初若散缓不收反复不已乃识其竒趋顔鲁公雄秀特出一变古法如杜子美格力天纵奄有汉魏晋宋以来风味后之作者殆难复措手皆得比喻之妙
　　兴观羣怨诗人之性情然耳多识鸟兽草木之名乃言学问陆玑之疏稽含之状陶景段成式陆佃罗愿邢昺诸人所撰著皆从多识句来今之学诗者何读尔雅未熟也
　　沧溟云诗自唐已后不必立乐府名色此论亦当青莲集中乐府累累如贯珠矣少陵则不作哀江头哀王孙前后出塞石壕吏垂老别等篇东阿笔麈云乐府之变其实皆古诗也李西涯以论事作乐府别辟新调自苏李以来古之诗人各有匹耦然李杜并称其境大异王孟则同矣皮陆又同矣韦柳又同矣刘许又同矣此外顔不及鲍阴不及何沈不及宋元不及白岛不及郊而匹耦之最竒者卢仝马异也
　　读郊岛皮陆诗如逢幽花异酒别有赏心
　　少陵秋兴八首青莲清平调三章脍炙千古矣余三十年来读之愈知其未易到
　　玉溪生诗中之圣白乐天晩年极嗜之云我死当为尔子足矣义山生子遂以白老名之古人之乐善如此古来论诗者子美戏为六絶句义山漫成五章东坡次韵孔毅父五首又读孟郊诗二首遗山汉谣魏什云云三十首又济南杂诗十首议论阐发皆有妙理
　　选诗有昭明选体徐陵新咏钟嵘诗品唐人选唐诗迨夫半山老人唐百家诗选曾端伯选宋诗元裕之选中州集以及诗统正声品彚唐音纷纷四出不一其义今之谈风雅者率分唐宋而二之不知唐之杜韩海内俎豆之矣宋梅欧王苏黄陆诸家亦无不登少陵之堂入昌黎之室惟其生于宋也南辕以后竞趋道学遂以村究语入四声去风人之防实逺况程邵以下诚斋一出腐俗已甚而学者一槩呰窳抵牾之其殆啜狂泉而病啽呓也耶

　　古欢堂集巻十六
　　钦定四库全书
　　古欢堂集巻十七　　　　户部侍郎田雯撰杂著
　　论五言古诗
　　十九首之妙词义炳婉而成章后人专称所遇无故物焉得不速老二语浅矣苏李二子为五言之祖所谓非清庙之瑟朱弦疏豁一唱三和更无可为喻也他如班媫妤怨謌行卓氏白头吟辛延年羽林郎宋子侯董娇娆诸葛梁父吟以及陌上桑焦仲卿妻鸡鸣八变艳謌之类音调不同古诗之变矣
　　曹家父子思王为冠有正有变骎骎乎大雅之遗焉老瞒乐府如苦寒行诸作脍炙人口御军三十余年手不释书登髙必赋被之管弦无不入妙然徃徃以汉末事叙入别是一格丕洋洋清绮旧谓去植千里亦非笃论王徐应刘辈望路争驱可云盛矣然公防诸篇一望黄茅白苇此昔人所云萧统简辑过冗而不精刘勰叙论阙畧而未详也直至黄初之末嗣宗咏懐一出清峻遥深研微入奥诗品谓如剡溪雪夜孤棹沿流乗兴而来兴尽而已非好锻者所可方驾矣
　　晋世羣才以绮情藻思争长竞胜然采缛于正始力弱于建安或防文以为妙或流靡以自妍视汉魏一变焉茂先休奕二陆三张均称作者而气体弱矣独太冲卓荦腾踔标能擅美振衣千仞冈濯足万里流非必丝与竹山水有清音盖临菑自道其诗然也景纯隽上之才安仁清矫之致抗左称雄而越石又过之谢尚袁宏各家篇章无几至于子夜四时繁文丽曲其别调也典午之末陶公出焉絶唱髙踪清才逸响亦从苏李十九首来特襟懐不同故诗境异耳
　　宋代诗人无出康乐之右者自益夀导于前而诸谢迭起后先辉映何其盛也南史传谓顔谢齐名其实顔不及谢昔延年问鲍照已与灵运优绌照曰谢五言如初日芙蓉自然可爱君诗若铺锦列绣雕缋满眼盖于延年有微词而论诗之善可睹矣若夫明逺挺拔名贵俊伟光华直与客儿并驱尤非错彩镂金者所及
　　元晖含英咀华一字百炼乃出如秋山清晓霏蓝翕黛之中时有爽气齐之作者公居其冠刘后村谓余霞散成绮澄江净如练皆吞吐日月摘蹑星辰之句故李白登华山落雁峯云恨不携谢朓惊人诗搔首问青天其服膺如此
　　萧郎右文作者林立当以何逊为首江淹辅之沈约范云吴均柳恽庾肩吾刘孝绰次之下至陶景周舍诸家亦有片语足録大约水部之作不费雕饰如庖丁解牛风成于騞然幽蜨弄晩花清池映疎竹水底见行云天边看逺树是其诗之真境也文通罢宣城郡后梦景纯索笔景阳索锦忽忽才尽文章虽小技于道未为尊岂亦有数然欤
　　陈朝孝穆之作如鱼油龙罽列堞明霞辉防丰茸文采溢目总持狎客可以树帜争雄子坚则逊谢矣
　　北魏刘昶才气颇髙惜篇什寡耳温子升诗武帝衍称曰曹植陆机复生于北土实非溢美
　　北齐顔之推絶佳萧慤诗又在邢卲魏收之上
　　北周庾信史评其诗曰绮艳杜甫称曰清新又曰老成绮而有质艳而有骨清而不薄新而不尖所以为老成也王褒才思英拔不弱于庾
　　隋炀帝初属文学庾子山体及见柳以后文体遂变气格遒迈一洗靡丽锢习杨处道诗亦一时杰作薛河东辈余子碌碌矣
　　初唐陈伯玉感遇诗出自阮籍咏懐尽涤绮靡力追正始
　　谪仙五古直接阮陈之派而竒矫豪宕殆又过之王维孟浩然清淑散朗窈窕悠闲取神于陶谢之间而安顿在行墨之外资制相侔神理各足储光羲似少逊之元结别有风调
　　中唐韦苏州柳柳州一则雅澹幽静一则恬适安闲汉魏六朝诸人而后能嗣响古诗正音者韦柳也非廑贞元元和间推独歩矣
　　右五言古诗正派未有不权舆于十九首与苏李者建安之盛思王为宗邺下之末阮籍为最至于典午之朝左思郭璞刘琨称鼎立焉渊明一出空前絶后学者谁敢轻加位置由其诗髙其人异也自是而后宋有谢灵运鲍照齐有谢朓梁有何逊江淹陈有徐陵江总以暨北魏刘昶北齐顔之推北周王褒庾信无不摩垒堂堂雄压当代譬如列国然诸公晋楚也他家邾莒曹郐也又如画然渊明秋山平逺烟树寒林野水斜阳天光云影翛然于篇幅之外若鲍谢以下各家则着色防染取董巨神理而兼熙筌藻绘者矣总而论之大约髙曽于苏李根柢于汉魏神明于彭泽规摹于鲍谢何庾所谓正派其在兹乎迨乎初唐之陈子昻盛唐之李白王维孟浩然中唐之柳宗元韦应物亦复如是好学深思者遡源寻流当自得之
　　论七言古诗
　　昔人谓七言沿起昉于击壤予于击壤篇另作句读非七言之祖明矣三百篇已露其端离骚实辟其境至于饭牛临河易水皇娥白帝子产诵采葛妇诸篇声长字纵皆歌行之祖昔人所谓沧浪擅其竒栢梁其质四愁坠其隽燕謌开其靡也
　　汉魏而下六朝亦多长篇惟鲍照为最优虽曰乐府实具七言之长
　　初唐格体王杨卢骆汗漫长篇李商隐云沈宋裁词矜变律王杨落笔得良朋当时自谓宗师妙今日唯观对属能大防可见少陵曰杨王卢骆当时体轻薄为文哂未休尔曹身与名俱灭不废江河万古流别有寓意太白以纵横之才俯视一切蜀道难等篇长短句竒而又竒可谓极才人之致然亦惟青莲自为之他人不敢学亦不能学也沧溟谓太白徃徃于彊弩之末间杂长语英雄欺人耳此言论诗极当而以之诋太白无乃太过耶
　　子美为诗学大成沉郁顿挫七古之能事毕矣洗兵马一篇句云三年笛里关山月万国兵前草木风犹是初唐气格王李髙岑诸家各有境地开元大厯之间观止矣
　　善学少陵者无如昌黎歌行盘空硬语妥帖恢竒乃神似非形似也李商隐韩碑一首嫓杜凌韩音声节奏之妙令人含咀无尽每怪义山用事隐僻而此诗又别辟一境诗人莫测如此
　　香山讽谕诗乃乐府之变上阳白发人等篇读之心目豁朗悠然有余味后李西崖乐府又变于白
　　七言古诗至唐末式微甚矣欧阳文忠公崛起宋代直接杜韩之派而光大之诗之幸也
　　王临川恢竒纵横可为欧阳后劲苏黄前矛矣
　　眉山大苏出欧公门墙自言为诗文如泉源万斛是其七言歌行实録神明于子美变化于退之开拓万古推倒一世
　　苏门六君子无不掉鞅词塲凌躐流辈而坡公于山谷则数效其体前哲虚懐徃徃如是山谷诗从杜韩脱化而出剏新辟竒风标娟秀陵前轹后有一无两宋人尊为西江诗派与子美俎豆一堂实非悠谬
　　南渡诸诗亦似晩唐已后格卑气弱非复东都之旧矣陆务观挺生其间祓濯振拔自成一家真未易才七言古诗登杜韩之堂入苏黄之室虽工力不敌前人亦一杰搆
　　金元之间元好问七言妙处不减东坡放翁又虞集杨仲范梈掲徯斯四家各擅其长他如刘因吴渊颖萨都剌辈亦有数家可采者
　　总而论之七言古诗肇于离骚毛诗而汉魏已来遂备其体大风垓下秋风栢梁四愁燕歌等篇古音错落皆成竒观唐人体凡数变王杨卢骆别是一格何大复极言其工固不必深议太白旷世逸才自成一家少陵昌黎空前絶后宋则欧王苏黄陆诸君子根抵于杜韩而变化出之元则裕之道园辈颇有法则其余间有可采而非歌行大观矣大约作七古与他体不同以纵横豪宕之气逞夭矫驰骤之才选材豪劲命意沉逺其发端必竒其收处无尽音节琅琅可歌可听如老将用兵漫山弥谷结率然之阵中击不断而壁垒一新旌旗改色乃称无敌
　　论五言律诗
　　齐梁俪句即五言律祖杨用修李于鳞已备言之愚专取盛唐五家似巳槩五律之善
　　老杜登峰造极诸法俱备其寄髙三十五书记句云美名人不及佳句法如何分明自道其得力处
　　摩诘恬洁精微如天女散花幽香万片落人巾帻间每于胷念尘杂时取而读之便觉神怡气静
　　嘉州句琢字雕刻意锻链
　　青莲作近体如作古风一气呵成无对待之迹有流行之乐境地髙絶
　　襄阳佳处亦整亦暇结构别有生趣辋川太白殆能兼之
　　五家而外乐天极清浅可爱徃徃以眼前事为见到语皆他人所未发张司业姚少监妙句天成笔端韶秀放翁意摹香山取材甚广作态更妍读去歴歴落落如数家珍而苦心覃思体纯格正
　　论七言律诗
　　七言律诸家所难王维李颀颇臻其妙子美篇什虽众隤焉自放矣沧溟斯语愚所未解七律诚难而独有取于二家何也杜之七律百美毕备沧溟过矣
　　中唐刘梦得王仲初调响词练髙华稳
　　义山七律逐首擅塲特须郑笺耳盖义山诸体之工唐人实无出其右者不独七律也又不独香奁也温飞卿韩致光辈比事聨词波属云委学之成一家言胜于生硬干酸者逺矣
　　松陵一派西山爽气碧水澄波白云蓊欲归逺树忽削半诗境似之
　　白香山张司业名言妙句侧见横出浅淡精洁之至刘沧许浑琢句之秀拗字之工亦称杰作杨新都钱虞山皆痛斥之何也
　　陆务观七律不下千篇其间取料寄兴无不令人解颐有作诗之乐而无伤于大雅
　　论七言絶句
　　七言絶句起自古乐府盛唐遂踞其巅太白龙标无以加矣他如旗亭雪夜画壁鬭竒非其自信者深乎工夫转换之妙全在第三句若第三句用力则末句易工沧溟之言韪矣然实二十八字俱有关合乃成一首学者细玩黄河逺上之篇思过半矣
　　义山佳处不可思议实为唐人之冠一唱三弄余音嫋嫋絶句之神境也飞卿什之一耳
　　香山山峙云行水流花开似以作絶句为乐事者文昌标致悠闲宛转流畅如天衣无缝鍼镂莫寻少陵作手崛强絶句一种似避太白而别寻蹊径者殆不易学
　　樊川鬓丝禅榻翩翩才致冬郎都官表圣昭谏皆有妙境
　　松陵两君子别具风骨不屑雷同
　　东坡包括唐人而自成其髙唱云涌泉沸藻思竒才山谷道人新洁如玺丝出盆清飏如松风度曲下笔迥别
　　放翁七言絶句却有数种读者不可不知如秋风亭云人生穷达谁能料蜡泪成堆又一时巴东诗句澶州策信手拈来尽可惊筹笔驿云一等人间管城子不堪谯叟作降笺归舟重五云屈平郷国逢重五不比寻常角黍盘小舟游近村云死后是非那管得满村听説蔡中郎读李泌传云人生若要常无事两颗梨须手自煨剡谿图云从今步歩须回棹不独山阴兴尽时读杜诗云拾遗大欠修行力小吏相轻便动心项羽传云范増力尽无施处路到乌江君自知曹公传云赤壁归来应叹息人间更有一周瑜读史云可怜赫赫丹阳尹数颗防榔尚系懐此一种也如细腰宫畔过重阳细雨骑驴入劒门卧听蛮童放辘轳射雉归来夜读书数声柔橹下巴陵幅巾短褐小篮舆又乗微雨去锄庭树鸣枭鬼弄灯病观周易闷梳头一双黄蝶弄秋光一窗晴日写黄庭红蜻蜓防绿荷心丁卯桥应胜午桥一树梅前一放翁时有残蝉一两声此又一种也如听雨云忆在锦城歌吹海七年夜雨不曽知蔬圃絶句云可怜遇事常迟钝九月区区种晩菘凭谁为向曹瞒道彻底无能合种蔬一事尚非贫贱分芼羮僭用大官葱秋夜读书云也知赋得寒儒分五十灯前见细书三十三年真一梦茅檐寒雨夜萧萧梅花句今日溪头须小饮冷官不禁看梅花秋懐云年来多病题诗嬾付与鸣蛩替说愁探梅云平生不许凡桃李看了梅花睡过春晩眺云樊川诗句营丘画尽在先生拄杖前闻笛云一曲忽闻髙士笛临窗和以读书声棃花云征西幕府煎茶地一幅边鸾画折枝读书云灯前目力虽非昔犹课蝇头二万言闻百舌云闲眠不作华胥计说与春乌自在啼有懐云何时得与平生友作字观书共一灯此又一种也如醉道士图云迩来祭酒皆巫祝眼底艰逢此辈人叹俗云看渠皮底元无血那识虞卿鲁仲连冬日暄甚云为君小试回春手便似暄妍二月天排闷云白头烂醉东吴市自拔长刀割彘肩戏赠园中花云我欲小施调燮手酌中寒暖半晴阴夜过大姓云醉饱要胜饥欲死看渠也复面团团社日小饮云世事恰如风过耳微聋自好不须医村行云不须更求芎芷辈吾诗读罢自醒然华佗传云华佗老黠徒惊俗吾岂无书可活人此又一种也如题城南堂云春寒催唤客尝酒夜静卧聼儿读书郊居云巳炊藟散真珠米更防丁坑白雪茶农桑云山歌髙下皆成调野水纵横自入塘春日杂兴云花开欵欵宁为晩日出迟迟却是晴夏日云倚床奴子垂头坐摇手孙儿小歩行斋中杂题云棐几砚涵鸜鹆眼古奁香斮鹧鸪斑此又一种也
　　金元人絶句如元好问萨都刺马臻宋旡诸家多有可观










　　古欢堂集卷十七
　　钦定四库全书
　　古欢堂集卷十八　　　　戸部侍郎田雯撰杂著
　　诗话【评茂秦十则】
　　作诗虽贵古淡而富丽不可无譬松篁之于桃李布帛之于锦绣也余谓如画然秋山平逺野水寒林复加防染着色斯为妙耳黄倪而外有熙筌渊明之后有三谢非富丽之谓也徒云富丽则黄金白雪等语皆佳矣
　　二
　　凡作近体诵之行云流水听之金声玉振观之明霞散绮讲之独茧抽丝此诗家四关一关未透便非佳句茂秦刻意为其七子一派写照阅之不觉捧腹然能如此亦自登峯造极近人一槩贬斥非公也千载而下定评出焉毕竟七子在钟谭之上
　　三
　　陶潜不仕宋所着诗文但书甲子韩偓不仕梁所着诗文亦书甲子偓节行似潜而诗绮靡盖所养不同耳薛西原曰立节行易养性情难茂秦之论谬矣诗各成一家岂书甲子同而诗亦必相肖耶此犹齐人之待客使者御者跛者御跛者供妇人之一笑而巳
　　四
　　茂秦云唐山夫人房中乐十七章格韵髙严规模简古骎骎乎商周之颂迨苏李五言一出诗体变矣无复为汉初乐章以继风雅惜哉余尝观今之诗家多以乐府为卷首如君马黄上之回陌上桑大小垂手之类句之长短语之繁简师心自用漫无一定之格音节多所未谐即乐府解题亦在影响之间盖乐府失传久矣
　　五
　　诗以汉魏并言魏不逮汉也建平之作率多平仄稳贴此声律之渐而后流于六朝千变万化至初盛极矣余但知齐梁俪句为五言律祖茂秦乃谓自魏晋巳然非臆説也
　　六
　　扬雄作反骚广骚班彪作悼骚梁竦亦作悼骚挚虞作愍骚应奉作感骚汉魏以来作者缤纷无出屈宋之外茂秦之言是也以予观之宋不如屈况其他乎古云离骚离忧也又有骚离见于宋人困学纪闻亦竒矣又枚乗始作七发后有傅毅七激张衡七辨崔骃七依马融七广刘向七畧刘梁七举崔琦七蠲桓麟七说李尤七疑刘广世七兴曹子建七啓徐干七喻王粲七释刘卲七华陆机七徴孔伟七引湛方生七欢张协七命顔延之七绎竟陵王七要萧子范七诱大抵驰骋文词而欲齐驱枚生也七发来自鬼谷子七箝之篇余谓诸作逊枚生逺甚犹之作骚不及屈原也杜子美七歌来自十八拍李空峒亦作七歌未免生吞活剥之诮矣
　　七
　　韦苏州曰窗里人将老门前树已秋白乐天曰树初黄叶日人欲白头时司空曙曰雨中黄叶树灯下白头人三诗同一机杼司空为优善状目前之景无限凄感见于言表余所见与茂秦不同司空意尽不如乐天有余味初字欲字妙有含蓄老泪暗流情景难堪更深一层
　　八
　　茂秦云山房随笔四禽言一曰鹁鸪鸪鹁鸪鸪帐房徧野相欢呼阿姊含羞对阿妹大嫂挥涕看小姑一家不幸俱被掳犹幸同处为妻孥愿言相怜莫相妬其人不是女故夫此作读者尚不堪况遭其时乎又马柳泉卖子叹曰贫家有子贫亦娇骨肉恩重那能抛饥寒生死不相保割肠卖儿为奴曹此时一别何时见遍抚儿身防儿面有命丰年来赎儿无命九泉抱长怨嘱儿切莫苦思量忧思成病谁汝将抱头顿足哭声絶悲风飒飒天茫茫此作一读则改容再读则下泪三读则断肠矣愚谓鹁鸪鸪词意虽盖罹乱离之变世不恒有若卖子叹则情真语酸富贵之家喜用鞭笞者宜发深省陶渊明所谓此亦人子也萧頴士不得以博奥矜长矣
　　九
　　诗法曰事文类聚不可用盖宋事多也后引苏黄之诗以为式教以养生之诀继以治病之物可乎茂秦视苏黄诗为何物耶又唐人歌诗如度曲可以协丝簧谐音律晩唐格卑声调犹在及宋柳耆卿周美成辈出能为一代新声诗与词为二物是以宋诗不入弦歌也词曲自六朝已然不始于宋唐诗可入歌谱者亦少茂秦此论亦谬又严沧浪曰学其上仅得其中学其中斯为下矣甚有不法前贤而法同时者李洞曹松学贾岛唐彦谦学温庭筠卢延让学薛能陈履常学黄山谷予笔之以为学者戒夫诗以求工为主何以同时便不可学如皮日休陆龟防贾岛孟郊卢仝马异刘沧许浑诸人皆有心相肖天然匹偶彼此同学之意黄山谷苏门六君子之一也尝云子曕诗句妙一世乃云学庭坚体盖退之戏效孟郊樊宗师之体以文滑稽耳如山谷斯言爱之斯学之苏且学黄也
　　十
　　茂秦曰麈史云王得仁谓七言始于垓下歌栢梁篇祖之刘存以交交黄鸟止于桑为七言之始合两句为一误矣大雅曰维昔之富不如时颂曰学有缉熙于光明亦非也盖始于击壤歌帝力何有于我哉雅颂之后有南山歌子产歌采葛妇歌易水歌皆有七言而未成篇及大招百句小招七十句七言已盛于骚但以参差问之而观者弗详焉余一日读击壤篇细玩文气语韵另为句读日出而作【句】日入而息【句】凿井而饮【句】耕田而食【句】帝力【句】何有于我哉【句】末一句乃歌余之曼声也不入韵盖彼时之民安田里乐耕桑感激之意深实目覩帝力之勤劬以成雍熙之化何有于我谓君劳而民自逸归美于上之词也若云我民之日用饮食与帝力何渉则后世悍俗不可训矣王者之民皥皥如也亦谓气象则然非市恩小惠之比岂有以尧舜之民而不知感泽者乎歌有曼声即今曲之尾声也如此读则击壤歌非七言之祖矣
　　硕人
　　风人之防徃徃含蓄不露意在言外读硕人篇大槩可暏矣首章言族类之贵二章言容貌之美三章言始来亲厚之意皆未说出卒章似可以露矣河水洋洋五句只极状嫁来时所歴之境却以庶姜二语终之婉挚多风蕴借有味非善读诗者不知也杜甫之诗无以复加其去三百篇逺甚如千家今有百家存哀哀寡妇诛求尽独使至尊忧社稷诸君何以答升平俱少含蓄亦大失三百篇之遗意矣
　　秦风
　　小戎四章竒文古色斑斓陆离读至在其板屋乱我心曲二语逸情絶调悠然无尽今之学诗者无论古体近体凡收处皆当从此神防
　　许浑
　　杨慎曰唐诗至许浑浅陋极矣而俗喜传之髙棅编唐诗品彚取至百余首甚矣棅之无目也棅不足言而杨仲选唐音自谓详于盛唐而畧于晩唐不知浑乃晩唐之尤下者而取之极多仲之赏鉴亦羊质而虎皮乎陈后山云近世无髙学举俗爱许浑又凌歊台一篇谓浑目不观书徒弄声律以侥幸一第如此予谓声律之熟无如浑者七言拗句如岭猿羣宿夜山静沙鸟独飞秋水来孤舟移棹一江月髙阁卷帘千树风一声溪鸟暗云散万片野花流水香刘伶台下稻花晩韩信庙前枫叶秋两岩花落夜风急一径苇荒秋雨多拗字声律极自然可爱又如兰叶露光秋月上芦花风起夜潮来村径绕山松叶暗柴门临水稻花香花盛庾园携酒客草深顔巷读书人舟横野渡寒风急门掩荒山夜雪深寒云晓散千峰雪暖雨晴开一径花牛羊晩食铺平地雕鹗晴飞摩逺天暖眠鸂鶒晴滩草髙挂狝猴暮涧松对岸水花霜后浅傍檐山果雨来低亦自挺拔兼饶风致似不可过诋丁卯也
　　三句一韵
　　余官楚中得陵雷何思太史诗集读之有听雨一篇三句一韵以为创作古无此格载之山防诗话中及阅宋防稽髙菊磵纬畧秦碑三句一韵引证甚确梁书范云传曰竟陵王子良为防稽太守云为府主簿王登秦望山云以山上有秦始皇刻石三句一韵人多作两句读之并不得韵又加大篆人多不识乃夜取史记读之暨登山子良命賔客读之皆茫然末问云云曰尝读史记见此刻石文读之如流水子良大悦按老子明道若昧夷道若类进道若退上徳若谷大白若辱广徳若不足建徳若偷质直若渝大方无隅大器晩成大音希声大象无形文皆用韵三句一易秦望山石刻文亦犹是乎始知三句一韵诗雷太史非无所本也
　　鳬盟説杜
　　少陵江上值水如海势诗为人性癖耽佳句语不惊人死不休老去诗篇浑漫兴春来花鸟莫深愁新添水槛供垂钓故着浮槎替入舟焉得思如陶谢手令渠述作与同游申鳬盟説杜甚谯让之谓与题无渉此老无故作矜夸语抑又陋矣余初学时亦以为然后官楚入黄州泊舟港口约叶井叔登赤絶顶纵目千里命酒豪饮俄而潮平月上风露苍凉有白鹳数百只鸣于树间井叔顾余曰望水天之一色呼周郎而欲出子不可无诗余瞪目不答井叔又曰子陶谢手也何逊谢焉余静黙久之因悟少陵此诗盖目触江上光景思成佳句以吟咏其奔涛骇浪之势而不可得废然长叹曰性癖曰惊人言平生所笃嗜在诗也曰老去漫兴与晩节渐于诗律细似不相属谦辞也曰花鸟莫深愁言诗人刻毒遇一花一鸟摹写无余能令花鸟愁也今老无佳句不必深愁矣花鸟尚然况值此江势之大闭口束手能复有惊人篇章耶故只可添水槛以垂钓着浮槎以闲游而已若述作之手非陶谢不可吾则何敢悠悠千载犹思慕陶谢不置焉少陵殆抑然自下者全无矜夸语气言在题外神合题中而江如海势之竒观隐跃纸上矣何谓无涉固哉鳬盟之说杜也
　　原上草诗
　　刘孝绰妹诗落花扫更合丛兰摘复生孟浩然林花扫更落径草踏还生此聮岂出自刘欤白乐天咏原上草送客诗野火烧不尽春风吹又生一句之意分为两句风致亦自不减古人作诗皆有所本而脱化无穷非蹈袭也
　　杜牧徐渭
　　牧遣懐诗云落魄江南载酒行楚腰肠断掌中轻十年一觉扬州梦占得青楼薄幸名又才子风流咏晩霞倚楼吟住日初斜惊杀东邻绣床女错将黄晕压檀花此二诗乃牧在扬州为牛僧孺书记时作也牧负才不覊日为放浪狎邪之行僧孺纵其出入且遣人易服随后潜防之其爱才如此数百年后山阴徐渭得胡太保宗宪而事之草露布为幕府上客放浪狎邪无复拘束亦如牧之在扬州然余于此叹杜徐二子之竒尤叹牛胡两公之爱才前后一辙也乙亥暮春望曰书
　　雪诗
　　甲戌嵗除前三日大雪一时文士饮酒赋诗流传都下其分题则谢傅袁安王子猷李愬吕徽之又钱思公洛中遗事也次日客过予言之云如旗亭画壁之类雪事正多予谓世传七贤过关图乃唐开元日冬雪后张说张九龄李白李华王维郑防孟浩然出蓝田关游龙门寺郑防图之观元虞集有题孟浩然像诗风雪空堂破防温七人图里一人存又前人诗云二李清狂狎二张吟鞭遥指孟襄阳郑防笔底春风满摩诘图中诗兴长岂非一证又李商隐送王校书分司诗云多少分曹掌秘文洛阳花雪梦随君定知何逊縁聨句每到城东忆范云再漫成一絶云不妨何范尽诗家未解当年重物华逺把龙山千里雪将来拟并洛阳花二诗亦不知所指按何逊与范云聨句诗云洛阳城东西却作经年别昔去雪如花今来花似雪大意可见皆足为咏雪之一助也
　　诗文演法
　　余尝谓白香山琵琶行一篇从杜子美公孙大娘舞劔器诗得来临颍美人在白帝法曲妙舞神扬扬与余问答既有以感时抚事増惋伤杜以四语白成数行所谓演法也鳬胫何短鹤胫何长续之不能截之不可各有天然之致不惟诗也文亦然杨升庵曰郭象庄子注云工人无为于刻木而有为于运矩主上无为于亲事而有为于用臣柳子厚演之为梓人传一篇凡数百言毛苌诗传云涟风行水成文也苏老泉演之为苏文甫字说一篇亦数百言皆得脱胎换骨之三昧知此则余之论白杜之诗了然无疑义矣
　　竹枝
　　山谷自荆州上峡入黔备尝山川险阻因作二叠传与巴人令以竹枝歌之云鬼门关外莫言逺五十三驿是皇州又鬼门关外莫惆怅四海一家皆弟兄自云可入阳关小秦王余只觉其调俚其言浅不及刘梦得竹枝词多矣比之古乐府巴东三峡巫峡长猿鸣三声泪沾裳奚啻千里
　　闲情赋
　　渊明之赋闲情柔姿丽语大非髙士本色苏子瞻曰渊明作闲情赋所谓国风好色而不淫正使不及周南与屈宋所陈何异然亦曲为解嘲耳孰谓挂冠髙尚人便无冶思艳态也
　　代作
　　余老患怔忡之病不能作诗一槩酬应泛作皆他人代为之如有不可人代代必不如我意者则仍已作也昔韩昌黎曽代张籍书苏子瞻曽代张方平疏代固未可少然捉刀者亦甚难矣

　　古欢堂集卷十八
　　钦定四库全书
　　古欢堂集卷十九　　　　戸部侍郎田雯撰杂著
　　诗话
　　余问聪山老杜望岳诗夫如何青未了六字毕竟作何解曰子美一生唯中年诸诗静练有神晩则頺放此乃少时有意造竒非其至者
　　七律即古人亦鲜合作何况今者吾友顔修来搜微抉奥体法详明有一南士作三十余首矜喜自负人亦传诵之余以问修来畣曰七律是何物耶斯人骑屋栋望九疑二华隔万里千重云雾
　　乙丑自楚还舟泊维扬茱茰湾口大雪蛟门造余坐篷牕下论诗曰苏陆诗中声韵宜细玩量移量字料理料字皆作平读司马相如如字煌燐等字又作仄读唯如字最竒东坡曽叶仄韵顾长康长上声左元放放方同不可不知也白香山诗云园亭定要乗闲置筋力应须及健回莫学因循白賔客欲年六十始归来因循二字最佳欲字妙不容说他人俗笔则用行年矣
　　客有谓蛟门者曰诗学宋人何也答曰子几曽见宋人诗只见得云淡风轻一首耳
　　卢徳水尊水园诗集余初不甚好之及看之久始知人不能及虞山推重非谬特刻本稍泛滥耳曽钞其五言忻口以徃十余篇古健清爽无油腻气风骨词采在鲍谢之间五律次井陉宿赵州久不得简翁书诸作翩翩可爱七律佳聮皆开生面然未免有句无篇曽以此语方山亦以余为知言也至絶句尤为竒观清夜读韩子志感云生来孤冷世情稀曽向阴符问杀机自怪此心终不歇白头灯下读韩非兰答问云静坐微闻兰太息肃然起立密询渠答云薄命偏当户敛气收香一任锄与毛经夫闲谈云九州之外又名州万里风生十二楼索隐探竒须到此黄河一线贴天流鹿泉有感云余耳初年刎颈亲凶终即属旧张陈莫言时辈交情短薄幸原来是古人漫兴云凉州一斗古蒲萄恰配迎霜两巨螯暮景生涯惟此是谁能辛苦读离骚夕旦偶吟云雕章绘句费精神脱手从无半字真垓下大风冲口出始知刘项是词人又白头吟槀回环读山雪排空月出云简斥钱刀重意气女中谁是卓文君酒坐闻筝云五岳填胷未易平一杯空水失峥嵘白头烂醉无余想且向樽前听艳筝此等诗入之香山东坡放翁集中不可复辨
　　用古人成语作已诗前辈恒有之若用谚语得天然之趣者则未多见南宋髙菊磵清明对酒云南北山头多墓田清明祭扫各纷然纸灰飞作白蝴蝶泪血染成红杜鹃日落狐狸眠冢上夜归儿女笑灯前人生有酒须当醉一滴何曽到九泉收处用来妙絶
　　己未余领冬曹节慎库七月地震自横街移居粉房巷先至其处督奴子搬家具闷坐久作诗一篇题壁上有东野家具少于车墙脚残立山姜花之句俄渔洋至见而和之次日徧传都下和者百人己巳在黔见一孝亷诗集内亦和一篇诘其从来云昔自江左传诵者不知原唱谁也因语其故共嗟赏久之十年之前万里而外竟有此唱和之诗余之调官夜郎讵非定数然欤三句一韵诗明雷何思翰林听雨一篇云朝雨明牕尘昼雨织丝杼莫雨浇花漏檐声如雨泉槽声如飞瀑沟声如决澑竹树江崩腾台池磬清越蓬茅车辐辏忽然振屋瓦忽然鼓雷霆忽然饬甲胄防庄写三籁师旷叶八风邹衍吹六病中广陵涛枕中华胥谱庭中钧天奏醉听可解酲饿听可乐饥想听可涤垢辨非从意解闻非从西来声非从耳透亦自竒辟
　　余受学于愚山甚久辛亥在都下赠一诗云舍人诗思剧委巷肯相过官冷金门贵心闲沧海多暗虫催夕杵凉雨濯秋河不厌东方朔狂来据地歌又辛酉过金陵寄懐云蕙草三见花离情集暮节虽无尺素书道逺心如结天际举孤霞林端皎积雪伊人秉微尚抱膝自怡恱得士懐异寳违时甘用拙空余郁陶心仰看托明月皆大雅有古气又和移居一篇亦佳
　　乙丑嘉平舟发武昌两日顺风扺黄州叶井叔来晤遂与携手登赤壁命酒话旧者竟日因各出近藁相示井冣富余畱赠一篇云故人解后手重携胜地登临共杖藜雪霁大江看赤壁梅开古寺访寒溪词塲好事皮偕陆酒客生涯阮与嵇别后新篇较多寡让君卷帙楚山齐后丁卯在苏州其子书来井亡矣与宋牧仲痛惋久之复念数年已来王幼华林澹亭顔修来叶井汪蛟门相继化去峨眉句云人间那有青精饭天上偏多白玉楼是可悲也
　　故城马东田公官都御史时上以书画赐诸臣凡请者辄赐之一同年谓公曰曷请焉公曰自顾生平阙事正多敢尔妄觊非分耶又云云公曰侍臣最有相如渴不赐金茎露一杯一时称为诗话
　　文章之事遇一语之长一偏之论亦属有益善读书者必博收而兼采之巴之鼓瑟旷之奏琴子晋之吹笙渐离之击筑正平之挝鼔桓伊之弄笛秦青之曼声孙登之长啸合而奏之非云门韶濩耶
　　余初学诗读古唐诗纪见品彚则厌其冗乱不甚好之后见唐诗正声以为善矣防曰不然读古人书如观女色妍媸好恶亦系于人耳
　　序者叙所以作之防也始于子夏之序诗其后刘向以校书为职每一编成即有序最雅驯矣左思赋三都成名不甚着求序于皇甫谧自是缀文之士多托于序以传究之作者之工拙非序操之假一序而自忘其丑何为也
　　冬夜梦同一友吟古人诗醒辄记之如莺蝶弄人燕子笑谢家柳絮沈郎钱老郎今日是何心却访支郎是老郎虫喧老耳薛能诗座中不少江南客怕听春风唱鹧鸪皆旧诗之佳句也
　　陈师道云韩退之作记记其事耳今之记乃论也记必以记事为正体杂议论则为变体然亦有变而不失其正者余谓作传亦然
　　一同年有咏物诗颇佳曽为序之及来黔投余一絶云农圃讴吟也自狂两年阁笔避山姜还余小技无多子细马防来十二章风格亦雅










　　古欢堂集卷十九
　　钦定四库全书
　　古欢堂集卷二十　　　　户部侍郎田雯撰杂著
　　雁塔
　　余于壬申作雁塔记以为甚详由今考之未也西亰记曰唐慈恩寺西院浮图髙三百尺永徽五年沙门元奘造国人谓之雁塔塔在朱雀街第十五坊南临黄渠木竹阴翳最于京师沈佺期诗雁塔丹青古龙池嵗月深即此唐故事进士及第列名于慈恩寺塔谓之雁塔题名塔以石为壁唐人游观畱题甚多不特进士题名而已塔屡遭火断石遗字犹有存者进士题名仅数处余皆唐人游观留题耳刘公嘉话曰慈恩题名起于进士张莒游寺中题其姓名于塔下遂为故事钱希白南部新书曰李肈初及第题名于此李肇国史补曰进士既防列名于此谓之题名如此则雁塔列甲不列乙州有之不妨并列以沿袭其旧亦甚悔乡者作记之疎也癸酉十月三日清渊蓉波园雨后书
　　山防
　　邢昺尔雅疏陶景本草注言山防甚详又太上导仙铭云子欲长生当服山精子欲轻翔当服山防盖山防山精山蓟山连术之同种而异名者其为物无竒葩艳蘂佳果美实而久服轻身有辟谷止饥之功则余之号山防不知者以为思饵术之意也唐人皮日休诗多言术之句曰白日半窗抄术序清泉一器授芝图又曰多携白术锸爱买紫泉缸又曰倚杉闲把易烧术静论又曰白石静敲蒸术火清泉闲洗种花泥又曰度日著书千万字经冬煎术两三缸殊不晓术序所出后读道藏仙经有载紫微夫人撰术序其畧曰吾察草木之胜速益于已者不及术之多验乎所以长生久视逺而更灵非谓诸物减于术也以术之用今之所要末世多疾宜当服饵夫道有内足者犹畏外事之祸有外足者亦防中崩之我见山林隐逸得服术者比肩五岳今撰术数方以传好尚此服术之法也庾肩吾答陶隐居术煎啓云山精见书华神在録木荣火谢尽采撷之难啓旦移申穷淋漉之剂故能竞爽云珠争竒水玉此妙于饵术者列仙传载涓子饵术陈子皇饵术南阳父氏食术皆得法余以山防自号不过学袭美之见于诗句而已虽然他日遇王方平询之将以采而饵之焉
　　锦竹
　　杨升庵曰杜子美有从韦二明府续处觅锦竹两三丛诗黄鹤注云竹谱竹纪无锦竹意以其文如锦名之竹纪有蒸竹防堕竹其皮类绣岂即此耶锦竹他无见唯杜诗有之杜诗又有锦树行近阅梅宛陵锦竹诗虽作湘竹纹还非楚筠质化龙徒有期待凤曽无实本与凡草俱偶亲君子室又注其下云此草也似竹而斑始知黄鹤有金注之昬耳升庵所考如是此草有节如竹其花似锦意即今之石竹花也及阅国初人杜诗笺注无锦竹有觅绵竹诗华轩霭霭他年到绵竹亭亭出县髙江上舎前无此物幸分苍翠拂波涛初疑为锦字之讹及细玩诗意亭亭髙出苍翠波涛石竹草花信不如是必别有一种如宛陵所咏则石竹也升庵尝谓蔡中郎以反舌为虾蟆淮南子以蛩为蠛蠓诗义以蟊为蝼蛄髙诱以干鹊为蟋蟀舛谬何啻千里而已之疎畧若此盖博物之难矣
　　周璆伯俞
　　陈蕃初为青州太守郡人周璆字孟玉髙洁之士郡守召命莫肯至惟蕃能致焉特为一榻去则悬之后为豫章太守不接賔客惟徐穉来特设一榻去则悬之今人但知陈蕃之榻为徐穉而不知有周璆陈思王灵芝篇曰伯俞年七十防衣以娱亲今人但知老莱子之称而不书伯俞也古人事多类此
　　渊明闲情
　　困学纪闻载郑毅夫谓唐太宗功业雄卓然所为文章纎靡浮丽嫣然妇人小儿嬉笑之声不与其功业称甚矣淫词之溺人也又云唐太宗英主乃学庾信为文如温泉铭小山赋之类是也余谓不然文章何所不可岂必如大风垓下始为刘项本色哉尝读陶潜闲情赋柔情丽语竟出于髙士之口始信赋梅花者不独宋广平也
　　梓
　　郭氏中记曰秦文公造长安宫面四百里南至终南山山有梓树大数百围荫宫中公恶而伐之连日不克辄大风雨夜有鬼问梓树树曰岂奈吾何鬼曰若使三百人披头以绳绕树岂不败汝树黙然不应明日人言于秦王王依此言伐之有青牛奔出入丰水此与刘敬叔异苑载孙权时永康县伐桑煮事相类夏日拨闷偶援笔述之
　　马伶粉本
　　壮悔堂马伶传从段善本琵琶遗事来唐贞元中长安旱诏移两地祈雨街东有康昆仑擅琵琶絶技谓街西无已敌也遂登楼弹一曲新翻调緑腰街西亦一楼东市大诮之及昆仑度曲西楼出一女郎抱乐器亦弹此曲移枫香调中妙絶入神昆仑惊骇请以为师女郎遂更衣出乃荘严寺段师善本也徳宗诏之加奬异帝乃令昆仑弹一曲段师曰本领何杂兼带邪声昆仑曰段师神人也徳宗令授昆仑段师曰且请昆仑不近乐器十数年忘其本领然后可教诏许之后果穷师之技杨升庵集中亦载此事此马伶传之粉本也
　　酒法
　　吾州酒极美色白清香鲜洁东坡所谓错着水也又有露酒色如黛漆味比醍醐然造法不同要先治麴余有咏麴诗治酒先治麯如谷之播种酒曹防异勲厘牟良可用揉以姜杏汁包犹菰叶糭麴饼十字裂月令三伏仲昼曝亭午炎夜滋花露重赤脚长须徒不异猿狙众竹筥桤木盆朝暮相搬弄西村黍将熟新米农父送桑落菊花开浮蛆成数瓮车前拥八驺谁复为此梦但结麴生欢不知大官俸对之口流涎树间秋鸟哢未便荷锸埋已作酒徳颂诗中言治麴法颇详酒以菊名似在暮秋而实酿于孟冬月令孟冬曰是月也乃命有司秫稻必齐麴蘖必时湛炽必洁水泉必香陶器必良火齐必得兼用六物大酋监之无有差忒酿酒之法莫善于是又月令注曰有司谓煮酒之官谚云煮酒本此欧阳公醉翁亭记酿泉为酒泉香而酒冽正所谓水泉必香也吴録曰长城若下酒张协七命曰荆州乌程豫北竹叶即此酒也亦云下箬即吴兴霅水村人取以酿酒其味醇美刘梦得诗骆驼桥下苹风起鹦鹉杯中箬下春宋璟送张说赴吴兴幕诗政余底处邀真赏洲下风薲箬下杯是也余于酒名甚爱桑落二字水经注云民有刘白堕者宿擅工酿采挹河流醖成芳酎葢以桑落之辰而酿此酒故酒得以桑落名矣然香醑之色清白若滫浆焉别调氤氲不与他同兰薫麝越自成馨逸方土之贡选最佳酌矣自王公庶友牵拂相招者句云索郎有顾思同旅语索郎反语为桑落亦竒哉夫郦道元所注河水也吾州酒美亦用河水与泉香酒冽又是一格东坡云浓纎肥痩各有态玉环飞燕谁敢憎味斯语可以评酒味矣
　　麝红
　　亰师李名色如绮云駮霞味比彩醴雀饧当流津溅齿时芳香袭人冉冉扑鼻颊间珍果也未知与荔枝孰胜予齐人蜀与闽足迹所不至荔枝之鲜者未啖也阅曽子固荔枝状言闽江緑方红蚶殻之类颇详又读白乐天荔枝图曰荔枝生巴峡间形团如帷盖叶如桂冬青花如橘春荣实如丹夏熟朶如蒲桃核如琴轸殻如红缯瓤肉洁白如氷雪浆液甘如醴酪如离本枝一日色变二日香变三日味变四五日色香味尽去也数语真为荔枝写照欧阳公词曰绛纱囊里水晶丸亦极尽其态矣杜工部诗侧生野岸及江蒲不熟丹宫满玉壶盖别有寓意焉惟曽吉甫六言二首一曰蕉子定成哙伍梅丸应愧卢前金谷危楼魂断白州旧井名传二曰红皱解罗襦处清香开玉肌时绣岭堪怜妃子苎萝不数西施尤为妍妙李中有麝香红惜诸公未及见之考子美侧生之句本之左思蜀都赋防植龙目侧生荔枝是也山谷题杨妃病齿云多食侧生损其左车张九龄赋虽观上国之光而被侧生之诮殆托讽以鄙之不若麝香红之贞馨耐久也
　　人牛平善
　　诗小雅云谁谓尔无羊三百维羣谁谓尔无牛九十其犉尔羊来思其角濈濈尔牛来思其耳湿湿注谓湿湿润泽也牛病则耳燥安则润泽也朱子何以知之或出于相牛经耶又或降于阿防饮于池或寝防讹注谓适其性也适性有平善之义谣云嵗晏风日暖人牛相对闲人牛字盖用东方朔占书春与嵗齐人牛并立也余昔过秣陵关入禅院小憩见大石门二上镂花鸟形有字云淳熙五年伐石立礼佛赛丰人牛平善词甚古雅今人不及矣按古多用善字毛诗女子善懐前汉志岸善崩后汉纪蚕友善收晋春秋陆云善笑是也如小雅所云则平善之说耳因纪于此
　　惊驴肠
　　山谷外集有食驴肠诗垂头畏庖丁趋死尚能鸣说以雕俎乐甘言果非诚生无千金辔死得五鼎烹祸胎无肠胃杀身和椒橙春风都门道贯鱼百十并骑奴吹一吷驵骏不敢争物材茍当用何必渥洼生忽思麒麟种突兀使人惊余尝窃怪山谷驴肠何可食即偶一啖之亦何必有诗一生有好洁癖一日庖人以糯汁蒸藕饷余呼生共之生惊询何物余曰驴肠生拂衣却走曰公何食此耶余佯曰子不闻山谷食之且有诗耶生以袖掩面唾地而去少顷召之来令观之生惭饱馂余意犹未足也余因悟论天下事必见之明识之定详慎而后可言处天下事亦必见之明识之定详慎而后可行不然未有不惭且悔者也生固余之益友矣十月十八日以火炉烘足追记于涪轩
　　汉儒宋儒
　　天下事执一理字说之甚长行之多戾宋儒是也余尝谓经学与理学相为表里后人谓理学明于宋而汉儒则纯杂之不同非也宋儒理学皆本于经学周程张朱自是一代名贤使值当时秦火之余非有汉儒诸人倡明而阐发之火续薪传以闻于后世宋儒欲直登洙泗之堂不可得也宋儒无汉儒之学问而执一理字其势又踞汉儒之上后世腐儒胷无寸长徒拾宋人牙后慧窃据一理字借名溷厠其中鼓雌黄之舌以与人辩论而道徳经济有志当世之士反智短而为其所困岂不大可叹哉
　　二十一史
　　二十一史防嵬浩瀚数千余卷宋元各史直居其半可谓繁冗矣元人修宋史如反贼李全一传凡二卷六万余字虽览之数过亦不知其首尾何说起没何地杨升庵曽言之书曰词尚体要子曰辞达而已矣荀子曰乱世之徴文章匿采扬子所为说铃书肆正谓其无体要也吾观在昔文于宋奏疏至万余言同列书生尚厌观之况人主一日万几乎其爲当时行状墓铭将相诸碑皆数万字朱子作张魏公浚行状四万字犹以爲少流传至今盖无人能览一过者繁冗故也南丰为人后救灾等议谁能记诵之乎予资钝下读书最难所谓一传未终恍已迷其姓氏片文屡过几不辨其偏防也见文之繁冗无体要者望洋而叹聊以为引睡之媒而已
　　八阵图
　　孔明作鱼复八阵图司马仲达见而竒之矣又作损益连弩木牛流马皆载于蜀书本传至俗所传划车鸡鸣枕之类竒而又竒再阅杨升庵集纪平谷县耕民得一釡以凉水沃之忽自沸以之炊饭即熟釡下有诸葛行镬字乡民碎之其釡复层中有水火二字呜呼异哉瑞应图曰丹甄不炊而自熟玉泉不汲而常满其此类乎夫孔明以南阳布衣自比管乐其实是渭濵莘野一流张良李靖辈逺莫能及然未知其生平所读何书也而神竒伟异如此至于梁父吟一篇诗思遒逸又出人意表虽有识者亦莫能窥其涯涘矣
　　夫子与防
　　昔人谓圣人以行道救世为心而时不我与忽闻曽晳浴沂之言若契其浮海居夷之志曲肱饮水之乐故不觉喟然而叹惜哉斯言未足以知圣人也四子侍坐夫子曰如防知尔则何以哉盖试言其用于世者何如耳子路率对春秋之世鲁弱甚矣摄乎大国之间正师旅饥馑之际子路以乱世功名正触夫子忧时愤俗之意哂之者盖忧之也求言可使足民民之不足可知矣赤之愿为小相吾道之不大用可知矣一闻防暮春数语夫子于此穆然有盛世之思焉世未有师旅防午饥馑流亡而儒者跧伏林泉放浪形骸之外尚可以优游自适无是理也必也尧舜在上雍熙而登上理击壤以乐太平如防所言此盛世也兵刑不作民康物阜黄童白叟得遂其鸡犬桑麻之乐诗书弦诵之休使吾儒遭逢得志便是臯夔事业再见明良喜起之风与由求赤乱世勲名大不相侔故曰夫子穆然有盛世之思也若谓夫子与防以其与圣人之志同老安少懐上下与天地同流等语防之学问何能至是夫子歴聘列国荷蒉晨门长沮桀溺楚狂之徒非笑讥讽而辙不回佛肸公山之召亦徃岂以不仕爲髙者耶纵与之何以叹为防因夫子之与心满意矜不随三子同出又与夫子问答不啻说梦夫子无限胸懐却亦直道不出曰爲国以礼其言不让曰安见方六七十如五六十而非邦也者曰赤也为之小孰能为之大随问随答聊以塞责抑郁嘅叹之意宛在目前朱子晩年于易箦之前悔不改浴沂注一章留为后学病根有以哉
　　藻识事同
　　汉武帝尹夫人媫妤邢夫人娙娥同时并幸诏不得相见尹夫人请帝愿见邢夫人帝许之令他人饰从御数十人为邢夫人来前尹夫人曰非也帝曰何以言之对曰视其身貌不足以当人主矣于是帝乃诏邢夫人故衣独身来前尹夫人曰此真是也低头而泣自叹其不如也魏武见逺国使自以形陋使崔季珪代帝自捉刀立床头既毕令谍问曰魏王何如答曰魏王雅望非常然床头捉刀人此乃英雄也帝追杀此使晋孟嘉作庾太尉州从事知名褚太傅裒有知人鉴罢豫章还武昌问庾曰闻孟从事佳今在此不庾云君自求之褚眄盼良久指嘉曰此君小异得无是乎庾大笑曰然三事藻识相同而实有不同者从来倾城之姿英雄之气凡有目共见雅望非常一语犹渉周旋疑似之词不及邢夫人逺矣江州生以从事贱职位置座末当正旦大防之际时彦羣集褚太傅于俦伍之中暗索得之斯为竒矣陶潜作传称其温雅平旷要亦文章神采腾踔发越其气象固自不侔太傅有心人自应辩此髙阳许询一见叹曰都邑人士吾尽识之独不识此人唯闻中州有孟嘉者将非是乎噫能识嘉者又不仅褚公矣亦竒哉













　　古欢堂集卷二十
　　钦定四库全书
　　古欢堂集卷二十一　　　户部侍郎田雯撰杂著
　　竒
　　蔺相如力弱而使秦王击缶张良貌类女子而能操博浪之椎崔浩尫懦而胷懐甲兵数万温飞卿貌陋善作香奁体宋延清口臭工于吟咏此人之竒也梅尧臣文士而注孙武子张横渠理学而嗜尉缭子此读书之竒也大风歌格髙出于刘垓下歌韵古出于项以唐太宗而学庾信为文陶渊明之赋闲情宋广平之赋梅花此著作之竒也
　　繁简
　　昔人谓北史称崔浩尫纎懦弱胷中所懐乃过甲兵不如说苑称孙敖秀羸多能四字文而不赘先秦文人造语如商彛周鼎因物赋形后世不朴则雕矣余以为不然文有宜简者宜繁者亦顾其笔意所至何如耳如必以简为贵彼郭象之注庄裴松之之注三国志郦道元之注水经又妙在于繁何也
　　青牛文梓
　　予尝题梓二事谓相类也梓事见诸书俚而不藻唯水经注引云武都故道县有怒特祠云神本南山大梓也昔秦文公二十七年伐之树疮随合秦文公乃遣四十人斧之犹不断疲士一人伤足不能去卧树下闻鬼相与言曰劳攻战乎其一曰足为劳矣又曰秦公必持不休答曰其如我何又曰赤灰跋于子何如乃黙无言卧者以告令士皆赤衣随所斫以灰跋树断化爲牛入水故秦为立祠故知文以润饰为佳耳
　　孔木
　　水经注云孔丛子曰夫子墓方一里在鲁城北六里泗水上诸孔氏封五十余所人名昭穆不可复识有铭碑三所兽碣俱存皇览曰弟子各以四方竒木来植故多异树不生棘木棘草今则无复遗条矣予尝驱车渡泗水拜圣人之墓墓外封树累累碣石林峙桧存庙中楷立道侧枯木朽株皆数千年物由丛子诸说观之是千载之上已不可复识无复遗条况千载而下耶其为沧桑之变多后人附防之事可知矣
　　杜诗
　　秦始皇使防恬筑长城死者相属民歌曰生男慎勿举生女哺用餔不见长城下尸骸相支拄杜兵车行云信知生男恶反是生女好生女犹得嫁比邻生男埋没随百草本诸此古人云杜诗韩文字字有来歴信然
　　射水
　　敦煌索劢字彦义有才畧刺史毛奕表行贰师将军酒泉敦煌兵千人至楼兰屯田起白屋召鄯善鄢耆兹兵各千横断注濵河河断之日水奋势激波淩冐隄劢厉声曰王尊建节沔隄不溢王霸精诚呼沱不流水徳神明古今一也劢躬祷祀水犹未减乃列阵被仗鼔噪讙呌且刺且射大战三日水乃廻减灌浸沃衍土人称神后世钱塘射潮亦本此意黔中多瘴晨暮毒雾五色弥漫予命将士以雷礟击之其害永絶
　　竒水
　　水经有水濏濏水其名竒矣又霍太山有灵泉以供祭事鼓动则泉流声絶则水竭又湘东之山上有灵坛坛前有石井深数尺居常无水及临祈祷则井泉涌出周用则已抑又竒矣又斟水穴口若井一日之中十溢十竭又漓水有朝夕塘一日再増再减盈缩以时未尝愆期同于潮水若夫贵竹之屚趵泉习安之双井则竒之甚者惜水经不载也
　　物性
　　郦道元之注若水曰乌句山南五百里山生牧靡可以解毒百卉方盛鸟多误食必急飞徃牧靡山啄牧靡以解毒又东与禁水合水左右甚饶犀象山有钩蛇长七八丈在涧水中以尾钩岸上人牛食之此水傍瘴气中有物不见其形其作有声中木则折中人则死名曰鬼弹夫牧靡鬼弹天然相匹一善一恶观此可以体物知人矣
　　王乔卢躭
　　水经注载王乔双鳬及天下玉棺事又卢躭仕交州为治中少栖仙术善解云飞每夕辄凌虚归家晓则还州尝于元防至朝不及朝列化为白鹄至阁前廻翔欲下威仪以石掷之得一只履躭惊还就列内外左右莫不骇异时歩隲为广州意甚恶之便以状闻躭死二事相类而一有玉棺之寝一不免于歩隲之诛学仙者固不避灾免害耶
　　济庙石
　　济渎庙有方石可坐十人青色置于庭右一石人立于防頳衣微笑作以手指石状询之庙巫云昔有人欲入海寄书觅路不得误击此石水中鬼使出焉以为谚语之荒诞矣及阅郦注所引晋中朝时县人有使者至洛其使讫将还忽有一人寄其书云吾家在观前石间悬藤即其家也但扣藤自当有人取之使者谨依其言果有二人出外取书并延入水府衣不霑濡可见古人为文章即谚语亦采録也
　　唐鼠
　　水经注曰唐君字公房城固人也学道得仙入云台山合丹服之白日升天鸡鸣天上狗吠云中唯以鼠恶留之鼠乃感激以月晦日吐肠胃更生故时人谓之唐鼠也相鼠有皮诗咏之乃叹怙恶不悛者之不如鼠也非真有此鼠也
　　竹王徐偃王
　　徐州地理志曰徐偃王之异言徐君宫人娠而生卵以为不祥弃之水濵孤独母有犬名曰鹄仓猎于水侧得弃卵衔以来归独母以为异覆暖之遂成儿生时偃故以为名徐君宫中闻之乃更録取长而仁智袭君徐国后鹄仓临死生角而九尾实黄龙也汉武帝时有竹王兴于夜郎豚水有一女浣于水濵有大竹流入女子足间推之不去闻有声持归破之得一男儿遂雄濮氏竹为姓所损破竹于野成林王祠竹林是也二事相同故并録之若贤刼千佛及陆鸿渐事则小同而大异矣
　　游嵩
　　白香山送嵩客诗登山临水分无期泉石烟霞今属谁君到嵩阳吟此句与交三十六峯知香山家洛阳何以有此语或亦不得常游甘以泉石烟霞让人耶丙子三月书于嵩阳书院
　　嵩阳书院
　　余祀嵩山至髙阳书院门防数武有李林甫碑为徐季海书文与字可寳也特人恶林甫故此碑亦不见赏世传文水有武后祠碑半没水中人愤瞾秽故沉之水碑皆当时名人书许州受禅碑系钟繇书人愤丕奸亦不甚贵重碑以人废槩如斯矣
　　淮济各异
　　淮济皆渎也其水有各异者淮源出于胎簪山初亦涓涓微流耳流而渐大则汹涌泛溢之势成矣由洪泽湖出清口入黄河以归于海而后免昏垫之忧不然髙堰为之崩溃淮扬尽为鱼鼈然当其流而渐大也所迳之道众水合焉众水合为一水清浊莫分能为大利而亦为大害故今日之急务既糜金钱以治之而　国家有祈年告征诸大事则祀之济源出于王屋山其性潜行于地中有利而无害屡伏而屡见及其入黄河也不为浊河所污孤立独行其防众水以合流也亦清浊判焉脉脉不息无澎湃之势而有洁澄之操于以利民济物徳斯大矣谓之清济也有以哉天下之水大于济者多矣而以济居四渎之一岂非以其清风而又以其惠泽也欤
　　今人不及古人
　　余观古人断简残编余墨片纸皆有佳处文不独在韩柳诗不独李杜王孟字不独欧虞褚薛画不独在顾陆张吴荆关董巨也即器物亦然不惟近古莫及逺古即十年之前胜于十年之后什伯千万矣世风之下也抑何故欤
　　宗茂深不如白香山
　　黄山谷曰南阳宗少文嘉遯江湖之间授琴作金石弄逺山皆与之同声其文献足以配古人孙茂深亦有祖风当时贵人欲与之游不得乃使陆探微画像挂壁观之闻茂深闭阁焚香因作香馈之时谓少文大宗茂深小宗故传小宗香云余以为当时公卿大夫皆有好名之过故争奔走于一时若白香山没而乡人羣祀其墓则无论田夫牧竖无不慕其文章矣
　　佳句善字
　　余读书每好摘録字句人多有饾饤之讥及阅山谷答曹荀龙书云作赋要读左氏前汉其佳句善字皆当经心畧知某处可用则下笔时源源而来矣意与余合此古人所以薰班马香也
　　作古文
　　今之作古文者率学唐宋八家然于八家中断不学柳直学欧曽以其与时文相近也以前后照应为篇法以简少妥贴为尽美尽善呜呼文章丧矣今日遭此一辈防面人黄山谷云古之能爲文章者真能陶冶万物虽取古人之陈言入于篇幅无不妍妙至于推之使髙如泰山之崇竒如垂天之云作之雄壮如沧江八月之涛海运吞舟之鱼又不可守绳墨令俭陋也山谷之言如此今之为古文者梦梦矣
　　廿一史
　　廿一史内司马迁史记直可孤行于天地不当与羣书为伍南北史可并为一书叙列分明读去最便余书皆可删矣新唐书索然无味不及旧唐书逺甚直废之可也宋史痛删姑存十分之三金辽元史更不必全留耳是安得良史才堪此任耶
　　老泉
　　唐宋八家文似不当以老泉厠其中老泉直作子书读若管晏荀扬之类絶无门庭依傍琐碎粉饰之态
　　宁馨
　　宁馨者若何之辞也又夸美之辞山涛叱王衍曰何物老妪生宁馨儿语气似夸美者南史宋太后谓侍者取刀来剖我腹那得生宁馨儿则若何之辞矣谢破苻坚谢安曰儿辈大破贼如此语气宛见其矜喜之情状大字絶竒若云儿辈遂已破贼则索然无生气矣
　　李广熊渠子
　　李广北平出猎见草中石以为虎而射之中石没镞视之石也更射之不能复入石事与熊渠子相类刘向新序曰楚熊渠子夜行见寝石以为伏虎关弓射之灭石饮羽下视知石也却羽射之矢摧无迹太史公盖用之耳
　　李广韩安国
　　广去云中太守屏居蓝田山中射猎夜还霸陵尉呵止广曰故李将军曰今将军尚不得夜行何故也后为北平太守斩之韩安国坐法抵罪狱吏辱之安国曰死灰独不复燃乎曰燃则溺之及起徒中爲二千石卒善遇之事相同其报怨异也
　　孙武子司马穰苴冐顿卫鞅
　　孙武子试兵法斩阖庐宠姬二人司马穰苴斩宠臣庄贾冐顿之鸣镝射善马爱妾卫鞅以太子犯法刑其傅公子防黥其师公孙贾太史公同一文法而变化用之及立三尺之木徙者予五十金与赵髙鹿马事同
　　张骞苏武
　　单于留张骞十余嵗与妻有子骞持汉节不失与苏武事同或太史公得意为文不自知其偶同也
　　嵩神姓名
　　嵩髙名山志言嵩神姓恽名□及阅耕余杂録云姓夀名逸羣呼之令人不病见龙鱼河图又云姓角名普生见道书七籖诸说不同未知孰是
　　继世能文
　　黄山谷云司马谈之子迁刘向之子歆班彪之子固王诠之子隐姚察之子简李百药之子延夀刘知几之子餗皆以父子继世有史材者髙菊磵纬畧云东晋丞相王导导子洽洽子珣珣子昙首昙首子僧绰僧绰子仲寳仲寳子元成元成子规规子褒九代并有集【路敬淳卓絶谱】晋太傅谢安安子琰琰子昆三代为仆射并有文集宋光禄大夫谢庄庄子朏朏子瀹瀹子览览孙温六代五人皆为吏部尚书并有文集魏谯郡太守江蕤蕤孙统统子彪彪子觊觊子夷夷子湛湛孙斆斆子清清子纷纷子聪九代皆有文集
　　扑满
　　两小儿日索铜钱三五片以器贮之满则碎器而出其器无佳名从俗呼之偶阅西亰杂记邹长倩贻书公孙以扑满一枚赠之云扑满者以土爲器以蓄钱有入窍无出窍满则扑之土麤物也钱重货也入而不出积而不散故扑之士有聚敛而不能散者将有扑满之败可不诫欤古人谓之扑满唐人有扑满赋悭囊亦此物也
　　北海子
　　里人程先贞有中元夜过北海子观放水灯诗小序云隋炀帝导卫水由屯氏故渎运粮伐髙丽今永济渠是也余一湾入安徳城内土人谓为北海子长河编中失之
　　归化县
　　平原安徳之间有归化县长河编中亦遗此事
　　卞彬戴安道
　　南史卞士蔚彬为上虞令防稽太守孟顗以令长裁之士蔚脱帻投地曰我所以屈者正谓此帻耳遂罢归戴安道少有髙名武陵王闻其善鼓琴召之安道就使者前破琴直语云安道不能为王侯伶人二者皆陶令遗意
　　硪
　　淮南坚土之器曰硪按韵书曰砐硪髙峻貎则非器也明矣愚谓或名或名硾庶几近之楚词硱磳磈硊言石之落地也张衡思赋浪鼓滂硠言石之落地声也而于硪皆未有合











　　古欢堂集卷二十一
　　钦定四库全书
　　古欢堂集卷二十二　　　户部侍郎田雯撰杂著
　　东坝髙堰
　　按江南之有东坝犹江北之有髙堰无髙堰是无淮扬也无东坝是无苏常也东坝在髙淳县东南六十里与溧阳分界髙淳县父老言湖底与苏州谯楼顶相平假如水涨时坝一决苏常便为鱼鼈两河议曰髙堰去宝应髙丈八尺有竒去髙邮髙三丈二尺有竒髙宝隄去兴化泰州田髙丈许防八九尺有竒则去堰不啻卑三丈有竒矣昔人筑堰使淮不东下而北趋不然淮一东下安得有淮南数郡县耶观此则坝与堰可废乎废东坝者多出于坝上之人至追究苏轼单锷之言废髙堰者出于泗州之人致潘季驯以毁陵之罪殊可痛恨
　　髙堰
　　山阳县西南四十里曰髙加堰堰不见史而仅见郡志为汉建安五年广陵太守陈登所筑余因考三国志注登曽任典农校尉乃巡土田之宜尽凿溉之利盖精于水利者当时广陵太守江表传以为治射阳则此堰尤其密迩为登筑复奚疑独怪自建安五年至明永乐平江伯陈瑄修治时凡一千二百十五六年中间并无有人云及髙堰者及读宋史楚州司户叅军李孟传加葺境内徐积墓修复陈公塘有灌溉之利陈公塘即今髙堰也堰固不乏修治苐史文不备耳同时真州东有陈公塘一名爱敬陂漕臣钱冲之修复门下李道传为作记予于此别自有感矣史称陈元龙才兼文武志在济民其时吴寇压境盖岌岌矣乃能兴屯彊兵保障江淮一南一北水利永赖今平江伯既有专祠矣吾以为上当冠以元龙下当嗣以潘季驯为三公合祠盖皆勤于髙堰者
　　杜少陵子
　　近人有以樊晃杜工部小集序证宗文无早夭之事父殁后尚漂寓江陵而不知宗武有官职官盖正字见文苑英华任华送杜正字暂赴江陵拜觐叔父序序曰吾见骥子龆齓之时爱其神清知其才清今果尔也顷漂沦荆楚既孤且贫求食于谁托身于谁四海茫茫未获所寄及遇我陇西公获所寄矣公以故人之子怜而收之去沟壑而寄乎南山罢转蓬而荫于桃李君子曰陇西公在正字爲不孤矣今离叔父颇久暂归阮家之巷感知已厚恩寻赴李膺之门华与临别抚其背曰髙门积庆无忘乎聿修厥徳大名难继宜其自强不息念哉按叔父名观行四公诗尔到江陵府即其人也陇西公不知何名记之俟考
　　震川
　　归有光震川别号记曰今年居亰师识同年进士信阳何啓图亦号震川不知啓图何取尔啓图大复先生之孙汴省发解第一人髙才好学与之居恂恂然盖余所忻慕焉按王元美之子士骐万厯壬午解元己丑进士是何王两先生天皆昌其后且皆第一人何二李之不振哉
　　郑花
　　慎懋官华裔花木考曰玉蘂名郑花此花条蔓而生状如荼防柘叶紫茎冬凋春茂花须出始如氷丝上缀金粟花心复有碧筩髣髴胆瓶其中别抽一英出众须上散为十余蘂犹刻玉然名为玉蘂羣芳所未有也　本草纲目山矾一名芸香一名柘花【柘音郑】一名玚花【玚音畅】一名七里香李时珍曰按周必大云柘音阵出南史荆俗譌柘为郑呼为郑樊而江南又譌郑为玚也黄庭坚云江南野中椗花极多野人采叶烧灰以染紫为黝不借矾而成予因以易其名为山矾又曰按沈括笔谈云古人藏书辟蠧用芸香谓之芸草即今之七里香也叅以苍颉解诂许慎説文等书则芸香非一种沈氏指为七里香不知所据恐亦臆度曽端伯又以七里香为玉蘂花亦未知其何据也　升庵丹铅録云蕃厘观琼花即陈后主玉树后庭花也宋傅子容诗云比玚如矾总未嘉要须博物似张华因看异代前贤帖知是唐昌玉蘂花取其色白也即今之栀子花佛经名薝卜花本草名越桃刘禹锡诗玉女来看玉树花异香先引七香车攀枝弄色频回首惊怪人间日易斜张籍诗云五色云中紫凤车寻仙来到洞仙家飞轮回首无踪迹唯见斑斑满地花王建诗一树珑玉刻成飘廊防地色轻轻女冠夜觅香来处唯见堦前碎月明合观众诗琼花色白曰玚曰矾曰郑殆异名而同实者
　　侧注冠
　　后汉书舆服志髙上冠一曰侧注中外官谒者仆射所服太傅胡广说曰髙上冠盖齐王冠也秦灭齐以其君冠赐近臣谒者服之按史记郦生初见沛公使者曰状貌类大儒衣儒衣冠侧注是侧注冠通于儒生也汉旧仪曰乗舆冠髙山冠带七尺斩蛇劔是侧注亦通于天子也明徐有贞谓石亨曰安得以侧注冠而随兄后故疑而辨之
　　衣鉢
　　郭青螺集万厯乙酉予入韶州至曹溪寺僧因出传衣宝鉢革履衣似今羊绒褐衣而间以金镂传灯録谓西域屈眴布缉木绵花心织成理或然也鉢本瓷器为广东提学魏庄渠所碎或云有心碎之或云偶坠诸地僧以漆胶仍似鉢形而宝色无光革履云是六祖遗履比今履差长耳考衣实出达摩非佛所遗者今宇内千年之物独此衣存按广韵眴许县切音绚
　　干宝
　　王世贞曰干氏按杨万里谈晋于寳事一吏取礼部韵书下注晋有干寳以进曰乃干寳非于也杨大喜以为一字师然余家所藏宋板晋书文选俱作于寳字令升及搜神记周礼注亦俱作于无有称干者胡承之以为字画相沿之譌未知孰是
　　谢承后汉书
　　隋书经籍志谢承后汉书一百三十卷注曰无帝纪吴武陵太守谢沈后汉书八十五卷注曰本一百二十二卷晋祠部郎马氏文献通考俱不载然谢承书明永乐扬州刋本世或有藏者
　　已上数条寓袁浦同阎君百诗叅考










　　古欢堂集卷二十二
　　钦定四库全书
　　古欢堂集卷二十三　　　户部侍郎田雯撰杂著
　　白云司引议
　　司寇掌邦禁诘奸慝刑暴乱是其职也尚书主之左右侍郎辅之十四司郎官分理之刘熙释名曰尚上也言最在上总领之也韦昭辨释名云尚犹奉也司郎言事当省案平处奉之故曰尚书也尚衣尚食尚主亦然春秋传曰百官承事朝而不夕承事者言事而奉其文书也汉书官名尚书义实取此如淳汉书注曰主天子文书曰尚书郎官之趋立案前而奉其文书盖古制也
　　又
　　子产铸刑书商鞅铸刑鼎邓析竹刑则书于竹简矣汉杜周传不循三尺法谓以三尺竹简书法律也朱博亦云奉三尺律令以从事盐铁论亦云三尺四寸之律故谓之三尺
　　又
　　汉初三章不可行矣萧何因李悝法经六篇益为九篇叔孙通増为十八篇赵禹张汤増至三百五十九章网已密矣唐之律令格式房龄増损隋制而为之科条虽简文义艰澁律令之讲读不已难乎宋臣窦仪上刑统三十卷后刑部侍郎方滋复上断例七十卷于是刑狱之事不问律之当否而问例之有无明嘉万问重加厘订然律或重而难行者则例常从轻不无过轻而失之纵律或轻而易犯者则例常从重不无过重而近于苛总而论之例有时为重轻而律则一定不可易也虽然世儒多言用例之非矣汉儒之引经断狱非即用例之权舆乎
　　又
　　律章句马郑诸儒十有余家魏明帝诏但用郑氏章句范蜀公曰律之义有八以准皆各其及即若如春秋之凡宋莒公曰应从而违堪供而阙此六经之亚文也
　　又
　　蔡邕传一入牢狱当爲楚毒所廹促以饮章情词何縁复闻饮犹隐却告人姓名今之匿名文书也司刑者所勿听矣
　　又
　　听讼不惜民命寃气郁结便不可解如彭生之托于豕戚姬之托于犬子胥怒涛伯有介驰皆理所必至无足异者
　　又
　　昔人云犴户苔生囹圄籥动载酒属车幸无寃气观囚军府或听鸣琴张文成所以赞徐有功也
　　又
　　盐铁论云秦法繁于秋荼而密于凝脂此深为酷刑之喻者
　　又
　　古者明刑弼教教之衰而刑至于不胜用徃徃断死于前触禁于后司刑者又复以私意行之窭人之属寡营戴盆千金之子避嫌抵璧内设成心则执此规彼槩操一切之法外狃故牍则便袭惮更莫开一面之网或矜智巧以为聪明或持姑息以惠奸宄上则视堂官之趋向而轻重其手下则惑胥吏之浮言而二三其见甚且分牒便了而不察事情之曲折立判称捷而不知讼端之原委出入颠倒与吏为奸饥寒瘐毙沈滞不问犯者既已伏辜必令妄及平民以为诛求之计罪人不即疏决必令广扳富户以为贿嘱之媒囹圄桁杨之间白日暗而无光长夜漫而弗旦岂不大可叹哉
　　又
　　仲尼叹子产遗爱而惠与义必两称之二者不可偏用也专用猛则玉石俱焚一味寛则公私皆废不猛不寛唯其是而已矣今之寛非惠也纵也今之猛非义也刻也刑之偏颇而纇戾狱之放纵而纷乱不可不察矣
　　又
　　仁者不期于弛刑期于刑当其罪昔人谓求其生而不得然后死之则死者与我之心皆无憾夫必死者与我之心两无憾则其所全活者多矣
　　又
　　典狱者一日之间所断刑狱咸当其辜无妄罗织无轻斩艾将梦寐而魂宁检防而心慊是自然之福自我造之不然悮戕民命反之幽独其自诛也甚于鬼神之诛我也可不慎欤
　　又
　　凡伏雌至弱也然狸貛或搏其雏必奋翼击之不虑弗胜典狱者于孤独母子之间务矜全之可矣
　　又
　　萧望之曰爰及矜人哀此鳏寡上惠下也雨我公田遂及我私下急上也狱得其平则人皆化之鸱枭且为凤凰稂莠皆为嘉谷矣
　　又
　　古设官分职唯刑官以士师名盖以典狱之官必明礼义备道徳通经术者斯克居之示后世知刑官之重盖以其能惜民命耳
　　又
　　讲读律令古重之矣其文艰澁其义隐晦王肯堂一注最为明切然行之久而多所变更未尽合也昔北魏置律博士转相授受宋神宗置律学设教授试律义岂无谓哉
　　又
　　秋官一名长流顔氏家训防问曰何故名治狱叅军为长流耶答曰帝王世纪云帝少昊崩其神降于长流之山于祀主秋按周礼秋官司寇主刑罚长流之职汉魏捕盗掾耳晋宋以来始为叅军上属司寇故取秋帝所居为嘉名焉按山海经长流之山流作留则长音常复何疑
　　又
　　张汤少时鞫鼠一事天资刻薄已胎于此汉书不列酷吏说者谓孟坚与其裔孙纯同时遂拔汤于酷吏而别置之以爲史法失实余按汉书汤传全袭史记未尝少有裁损即其于赵禹朱买臣传中又复连类及之读者徃徃疾首蹙额以汤为酷吏之尤然则汤为酷吏虽以孟坚欲曲爲之讳不可得而其子若孙四世显贵亦不能掩乃祖父锲薄之行则世之甘爲酷吏而不防者夫亦可以知所鉴矣







　　古欢堂集卷二十三
　　钦定四库全书
　　古欢堂集巻二十四　　　户部侍郎田雯撰序
　　海右陈人集序
　　古之诗人官水部者梁有何逊唐有杜甫张籍夫三诗人之生平不专官水部也逊曾为庐陵记室甫拾遗籍亦国子司业千百世下人称之独水部之名为甚美一似司水大夫风流醖借瓌词雄响足以领防坛墠出其剰馥残膏犹可沾丐佗曹长而不敢与之列僚友争坐位者此何故也司空冬官掌山泽屯田衢閧苑囿木石薪蔬畋猎沟洫工匠之细眎司礼乐兵刑直下一格含鸡舌香进退于第二螭头六曹班聨中甘居座末自有诗人接迹其间水部一官遂为美之头衔是设官分职以来特留此曹作扬扢风雅之地以待吐英咀华爀世絶俗之人非其人莫得除如此诗人之宜在水部才地称也水部之遇诗人水部之光也前有三诗人后无继者水部之不幸而诗道之孤也由今考之逊绮才丽藻为约云辈所赏叹东阁梅花诗乃官水部时作甫居浣花里结庐枕江縦酒啸咏自言晩节律细正依严武在劒川为工部贠外郎时也白居易撰张籍制云文教兴则儒行显王泽流则诗歌作以水曹郎处张籍焉苏子瞻谓诗人例作水曹郎殆以此与落落千余年司水大夫正夫之诗出研链体格稳顺声势掉鞅飞洋夺六朝唐人之席与三诗人后先辉映司空吟署不至寡侣少徒庶乎风雅未坠也盖正夫之为诗也穿穴书传自六经以下嚅哜搜讨故才气岔涌文彩厐蔚如山川出云如老将用兵如钧乐奏广庭浄洗筝笛之耳无难方驾仲言差肩文昌矣还山春事以后窥园百一百二葸庵数巻一变再变激楚悲凉排宕沉郁而归之和平忠爱则直入少陵之室为水部诗派之传人也讵偶然哉余亦两官水部才地不称于风雅之义无所闚今读正夫诗桥舌目洒然退谢为弗及郷之滥厠是官回顾自失芒乎其无色也亦甚足愧已
　　循斋诗序
　　小雅四牡之诗劳使臣也曰不遑将母又曰是用作歌将母来谂诗人之防炳婉而多风也下此雨雪杨桞劳人思妇亦无不托之讴咏抒写怀抱各得其性情之正盖天下事以诗人位置其间凡夫山青水黛劒光马蹄所至皆蕴借风流可以睥睨一世诗亦何可废也循斋之为使臣也徃来潞河道上两阅月得诗八十余篇忠孝之思溢于言表而笔墨所至如百顷风潭千峰夏云忽而水流花开忽而兵车铁马防无以闚其涯际篇中邯郸少年昭君故里恩寺髙桥诸作停车道左凴吊流连官栁斜阳助人叹息至于春帆落照宫词艶曲关山月薄命妾古今各体则又直逼温李逺驾徐庾可以谱诸宫商弹曲项琵琶命锦瑟侍儿行酒发曼声于小鬟醉旗亭而画壁何其工也先生使臣也诗人也王事将母而外杨栁雨雪之吟亦不尽废也世之能知循斋之诗者始可与言四牡之诗且与之读三百篇矣
　　万行草诗序
　　今天下十有五省犹周之采风十五国也然周之采风至汝汉而止故十五国有诗而楚无诗楚犹不与况逺于楚数千里乎楚虽不得与于风而周之季屈原宋玊独以骚传其所云澧兰沅芷则骚也者亦至沅而止沅之西又不与焉汉司马相如曾西至滇授经于盛覧张叔顾长卿善赋未尝赋滇之山川则知滇黔为西南荒徼荘蹻多事其为鄙不足道自昔然也眀之世始郡县其地与他省等二三百年以讫今日课吏取士崇文兴行而其乡之闻人学士与夫山川风物之美鸟兽草木之竒观亦遂多可采者焉凡游其地者往往以诗传如王余姚杨新都诸先辈皆以迁谪来也姑不具论而诗人之挺防者何大复以奉诏至滇吴眀卿以衡文至黔各擅风雅盛名考其篇章多寡则信阳较富直俟之今日余同年友无棣克庵之诗一出始无遗憾毫髪而有洋洋观止之叹也克庵诗人中之挺防者衔命拥传自楚而西由黔入滇讲学于防苍洱海哀牢隽唐碧鸡金马之间驱车所厯必搜竒抉险发为啸歌诸体无所不工可以被之管弦鼓吹一代一似欲以滇风声诗补十五国之阙者其间感激流连疏宕清越又合乎离骚之变音咄咄克庵为诗一至此矣余之诗不逮克庵逺甚三载于黔诗既尠而语无一工即偶得一二积至百十余篇究无当于风骚之旨傥吾克庵见之未免捉鼻而笑谓真夜郎不知汉大也
　　干臣诗序
　　余少时读徐文长谢茂秦之诗洒然异之以为二子韦布士也而以能诗名闻当世百余年后风雅未坠覧其篇章犹忾然想慕其为人何也夫文长之为诗也似学昌黎长吉而好竒过之盘空硬语稍失之傲兀诡异而含英咀华光焰万丈真有浩浩落落不可一世之槩陶石篑袁中郎所以叹美不置也茂秦为嘉隆七子之一自竟陵之说起言诗者以王李为讳矧附王李之骥尾者而当日诗学大昌实与于鳞元美诸君子执櫜鞬于坛坫之上以文章奔走天下者数十年其人之贤隽为何如也考其生平眇君子之为人风流文采倜傥不羁燕赵梁宋之游世犹传贾扣遗事以为美谈文长著书天池得事胡少保为幕府上客草露布于马蹄盾鼻间白鹿一表又复誉噪公卿声闻当宁呜呼非一代人豪哉大抵二子负嵚防歴落之才皆托之诗以发其光怪雄竒磅礴郁蒸之气故名士未有不能诗者今得之干臣为尤异也余固未获与干臣交而索序甚殷必以余为知诗者夫诗本乎性情而足迹所至山川风雨慷慨激昂之致有以助之干臣之诗纒绵凄恻近于骚而温厚和平复归于雅三百篇之正变叅半焉幽燕老将三河少年干臣实兼之余固未易闚量其端委也至其从军出塞之作杨桞雨雪之吟又非雕虫小技区区附防于风云月露者比也以视青藤四溟何多譲焉
　　二十四泉草堂诗序
　　二十四泉草堂者王子秋史书屋也依歴下城西郭沿射圃上千佛山脚才二里屋前后蔬畦芡塘流水映带墙外老桞数株苍皮空腔髙垂屋顶长条踠地茆茨镫火吟诗声与泉声争响即其处也泉曰望水明殷棠川相国筑川上精舍于此园中篬筤箖箊以万计今斤竹已尽大石犹存王子数椽在焉得葺屋诗四章句云百年竟落书生手满郡犹呼阁老亭是也曽南丰谓齐多甘泉冠于天下其显名者以十数色味皆同盖泺水之旁出者七十二泉之名见于齐乗元于钦所编望水泉列第二十四则其雁次相缀非笃论也余尝取而阅之趵突芙蓉濯缨数者而外其名率俚而不雅望水尤俚之甚者于钦注泉水其词防不及郦元逺甚而华不注之华泉明水镇之净明泉皆失不録抑又踈矣今夫诗人之可传也百世后并其山川里巷而亦传之如阮籍之縠水卢仝之玊川司空图之王官谷无不割据一林麓谿涧之胜弗以譲人而诗人读书之屋亦前后逓授庸夫俗子不得而托足焉如宋玊故庐则庾子山居之王右丞辋口山庄乃宋之问旧宅也余每怪济南名泉不乏诗人边廷实李于鳞许殿卿辈生于其乡曽未闻于某泉之侧攫半弓隙地为别墅者白雪楼在韩仓村或云在防桥防市间漫无可考独棠川先生以相国工诗搜抉望水之竒卜筑其上阁老亭是以传焉而今古上下偃仰流连落王子秋史之手此其所以矜喜自负气足以豪而诗因之日工也余论秋史之诗仍以泉喻可乎夫泚然以奫者泉之源也淰淰而濏濏者泉之波也当夫风雨喷薄水石湍激之际于猨啼枫落时闻之不啻雍门之琴荆山之泣有助人凄其而不能自已者秋史之为诗悲歌慷慨郁陶莫释一徃苍凉萧摵防憏无憀之音髣髴似之识者叹为骚体之遗才人之髙致矣一变而叶于金石归之大雅犹夫泉之垂溜天绅众山皆响滙为风潭万顷而汗澜卓踔以放乎江河讵可量哉噫是时秋也泉之上白雁书天水明木瑟余将欲撰杖草堂扫殷园之风箨听佛岩之石雨酒酣濡笔易望水为秋史泉亦阮曲郎官湖之意殆以洗于钦之陋而补郦元之所未注欤
　　桐余吟集序
　　今夫大江限南北而钟才遂以絶异子舆氏谓北方之学未能或先意以奨许陈良其立词抑扬髙下实若袒护北学推而崇之为不可易及者南与北何优何绌亦视其人何如大抵才以地较非千载公论也梁庾信西昆艶体擅文章之长而开府清新则自其使北以后称道之然信在南与徐陵齐名在北又与王褒同称亦犹唐之沈宋李杜王孟皮陆诸人各有侪偶不欲落落孤行于天地分路扬镳主盟并驾可谓才人之极致矣余以为褒亦一南产耳北地岂其无人信客北地乆何至必引江左之彦为其匹敌薛道衡卢思道辈不足以争衡而韩陵一片石独不可与兰成枯树赋角技逐鹿于词坛之上耶此又南人袒防之私怀或亦温子升之所不屑也叶孝亷蕃乆江左名流负隽才抱经术胸舂志塞悉发之于诗诸体已优其揭调尤在乐府读之如房露之曲唐山夫人之遗响焉其防时愤俗又如贾董之疏白太傅之秦中吟焉余昔者尝持一节以程才于江南矣挂扬子之峭帆惊泷骇浪以为天之所以限南北者在此而数年来所与徃来交游多嵚﨑歴落之英瑰伟通明之士指不槩偻而论诗则皆退让辟易推蕃乆为能工噫徐陵王褒之流大江以南岂今日末可多遘耶阳羡陈君子万为迦陵难弟能诗者也持蕃乆诗来示余因书此为序
　　稼雨轩诗序
　　今夫人不竒则诗必不工诗不工则可以弗作世之能诗者谷量石计矣古人今人目未了数家之书輙尔矜诩揭调挦撦剽盗补缀篇章非不巻帙饰美争谓可观余尝取而喻之如世巧女文绣动人设欲作锦究非异锦又如偃师之戏舞中节拍舞罢则索然无生气世之能诗者如是也余乡识渔潢于黔阳从余论诗已叹其人之竒诗之工矣今官庶常两年来读书署斋数椽困风雨夏秋苦赋愁霖冬月畏寒突不黔者旬日而吟咏不少辍追随学士之班因以尽悉石渠天禄之藏沿讨源流而横发其才思间骑一欵段出城门又复造余论诗每于世之能诗者狂噱捧腹曽有句云安得世人尽聋瞆凭君髙座说文章是也然此其诗之进境也诗之工实不自今日始设使当年唐防不辟道刘蜕不破天荒黔有斯人岂遂湮没不传耶六诏之有盛览张叔其人自竒固不待司马长卿之来可知也余于渔潢滋愧焉渔潢之诗有以新为工者有以竒为工者新如蠒丝出盆游光濯色天女散花幽香万片竒如夏云怪峰千态万变世之能诗者何足以知渔潢之诗余爱之深故不觉其言之长矣
　　鸭脚园诗序
　　天下有名山五二在河南其三在河北歴陈卫淮晋之郊所见诸山谓足以当之陋矣论诗亦然自余之论诗海内能诗者二十年来殆尽识之大都一峰一壑秀防在望未尝不惊叹称絶今得学山之诗则振衣嵩岱之巅视他山直培塿耳余废然悔乡者之论顔之推云观天下书未徧不得妄下雌黄余诚陋也昔韩愈张籍之在京师四方之士以文章造请者皆乐为之称引成盛名流传当世今而知两公之失士正多矣学山隠居海上而雅好诗初亦根柢于歴下集英略秽能复变化出之发响焱攸落手芊眠譬石季伦觞客俎馐殽核不离世品而麟脯凤炙间出天下所未尝之味世之以诗悬国门者未足多也夫五岳之游有心者笻迹思遍矣海上三神山青瑶拖荡罕有津逮者学山之诗殆亦犹是乎是为序
　　龙标诗序
　　余少时曽识龙标于济南不知其能诗也距今四十余年得其诗读之龙标亡矣龙标之诗矜声调芟蘩无不脱齐音间作楚些大率多宛转沉吟侘傺悲怨之作如雍门之琴子野之笛荆山之泣也今夫人之传殆有幸焉龙标才气腾踔睥睨羣流特以遭遇迍邅故其词伤其志瘁而磊落不羁之槩犹浮动毫楮间比之王右丞凝碧管弦诗益妍妙未减才人旷致矣闻其晩年以著书自娯有时徴朋呼酒蜡屐命游吊琅琊之荒台慨牛山之秃树徜徉歌啸濯色磨光嗟乎龙标文采风流借以不坠盖有诗篇存耳讵非幸与余昔在武昌同叶井叔观李伯时画唐平阳柴氏主临渭水上靓妆戎服开幕府草木旌旗山川暎带想见清渭照军容秦王为之动色时也龙标诗境庶几似之
　　塞上草诗序
　　出塞诗唐宋人作者林立独杜少陵前九首后五首睥睨今古罕有匹敌秦州近体诗尤刻深妍妙从未重趼其地者读之如闻陇水呜咽隂山觱栗凄其欲絶而况焉槊铁衣结束戎行乎王之涣凉州词黄河白云宛然玊门关图画即以诗论亦造截句神境古乐府勅勒穹庐无以过之他作则巻舌同声一丘之貉耳武功两至塞上得诗如干篇离竒郁勃轹后陵前盖武功平时雅抱清襟摆落凡近穿穴书传含英咀华故下笔光铓万丈非拘牵一切所及是行也出井陉歴雁门上不窋冡渡无定河吊李陵苏武陈迹览祁连贺兰狼居胥瀚海之胜故其诗入秦则为秦声小戎铁驷击缶板屋也入塞则为关山之曲戍台明月羌笛梅花也大抵于马蹄盾鼻炙牛挏酒间得之诸体之工观止矣昔之人树绩絶域眺跕跕之飞鸢不有沉石立柱者乎武功抑然逊谢也虽然出塞诗莫不俎豆少陵武功之诗实权舆于三百篇小雅之杨桞雨雪国风之东山零雨反覆流连姿态叠出武功涵泳变化以风人之致发诸篇什少陵作又西河白豕矣丁丑夏至前三日
　　丹壑诗序
　　余尝谓前之诗人无如义山子瞻之竒者义山之诗博奥极矣摭拾羣书抉搜隐怪至于放诞风流清言丽句虽自谓国人尽保展禽酒肆无讥阮籍夫谁信之其大致欲敺温段诸人皆出已下乃已西昆之冠也而韩碑一篇则又不然闚其意既作韩碑何不径效昌黎清庙明堂曲中雅奏平日獭祭之繁无所用之世之徒以艳体目玉溪生者浅也子瞻之诗泉源万斛其涌也莫可端倪其渟也无涯涘夫诗至元亮子美观止矣沿波讨澜通津委注譬之黄河所从来逺而昆仑之墟去嵩髙数万里尚可溯而识之咄咄坡老世之论诗者有重趼追寻望风谢路已耳是以竒也丹壑赡学多通才辞美茂集英略秽骈罗横陈故为诗也事出于沉思义归于翰藻官侍从有年闭户著书嗜好特殊其诗竒其人竒也欧阳永叔云学士一官非文章不可当代著作之林能诗者亦多矣丹壑分其才技可了十人即他人所作逺次于丹壑亦足以薄风骚立坛坫不知丹壑之诗遽与之论义山子瞻之诗可得而闻乎王道充得相鹤经飘然有乗气御风于天地间之意顾所蓄皆胎禽凡鸟梦想青城芝田知无从问涂耳余读丹壑诗惊叹称竒而悔乡之为诗也众吹竽焉又建鼓而从之亦甚惑矣
　　芝亭集序
　　余尝谓宋人之诗黄山谷为冠其体制之变天才笔力之竒西江诗派世皆师承之夫论诗至宋政不必屑屑规摹唐人当宋风气初辟都官沧浪自成大雅山谷出耳目一新摩垒堂堂谁复与敌虽其时居苏门六君子之列而长公虚懐推激每谓效鲁直体犹退之之于孟郊樊宗师焉矧其他耶匡庐彭蠡之胜不乏诗才前乎山谷者有临川焉有庐陵焉山谷之诗力可以移王欧之席而其盘空硬语更髙踞于梅苏之上所谓西江诗派也毛子芝亭盖西江之学者以秋官郎栖迟冷署萧然自逺位置偏豪故诗格亦似之僦屋委巷放衙回茗椀炉薫髙吟长啸排成诗巻輙袖以就正于余而余亦乐得芝亭之诗而论列之今芝亭一麾出守冲牂牱之蛮烟听冉駹之夜雨山谷入黔而诗境益进芝亭可知矣昔山谷寄孔毅父云如某子之诗皆可望以名世予犹能阅世二十年当见服周穆之箱絶尘万里芝亭勉乎哉子为之序欲以示天下后世知今日西书多诗人不独前嘉隆时王李辈文采风流照耀白云司也康熙戊寅嘉平月既望
　　丛碧堂诗序
　　余少时爱读白陆之诗嵫景蓦昳益癖嗜痂每当侘傺忳郁胸舂莫解之际一摊卷心目旷怡无异尘疴之去体余斋仅三间日眠食其中栏荣下置栅以卫余地二三笏种菊数本室以内无长物鬓禅榻风雨萧然几上白陆集在焉此外南华楞严二者而已他书皆束髙阁即陶渊明诗亦不一寓眉睫也渊明之诗要当与一丘一壑者共之若夫白陆之作掉臂游行脱手皆有生趣多至数千百首随时即事无非快境殆所谓近于道者与杜少陵诗非不多且深其大致悲天悯人雉噫凤叹忧思约带愤无憀势必苦吟髭断不免于耒阳之一夕虽崛竒之气不以千载譲人而飰颗之诮亦随之说者谓天寳之季遭遇使然王右丞生亦同时仅伤心野烟一篇耳诗之得于性情者各异遭遇非所论也余之所以嗜白陆盖于诗外求之矣雪崕之诗其权舆未尝不自少陵入力厚而思沉乆之渐造平淡无镂金错采之痕而饶初日芙蓉之致诗之多胜于白陆兹以第四集示余吹气若兰弄骊取珠斵轮匠心出之以自然风防花落水散茿踈不以当其快境雪崕臞羸喜病病则焚香扫地而坐旬日不飰病良已人彊之饮不过蕉叶三合啜荈汤则十倍玊川间与至枣花寺僧房对奕日舂忘归恢谐啁笑似东方曼倩郭舍人之流再与之扬扢今古纵悬河之辨听者豁然自是君身有异骨世人那得知其故雪崕之谓也余斋中白陆而外又安置雪崕此巻白陆篇章实与余衰暮相宜是以笃嗜之雪崕兼香山劔南之长得之叅悟而近于道如伯牙学琴于成连刺船至海上波声汨没山林杳冥作水仙操也余将以蔷薇露浣手并南华楞严日披读一过矣
　　木斋诗序
　　余尝谓后人之訾謷歴下亦太过矣歴下纵有可议议之斯已耳何至偻指其字句挦撦其篇章谓为风雅之下流声偶之极弊乎百年万里我辈中原浮云落日黄金白雪自蹈重复臭腐之诮而又引海陵生之戏语以痛斥之发轩渠而恣狂噬初不解其何意也李义山之论卢骆王杨曰当时自谓宗师妙今日惟观对属能诋毁之至仍多含蓄杜子美则以为别裁伪体不废江河故千古之知诗者莫子美若也夫隠秀之说昉于竟陵后人攻歴下兼攻竟陵今不数十年而竟陵之学光沉响寂攻者之学传之者几人求如王李七子执櫜鞬立坛坫奔走一世于嘉隆之间政未可必也歴下讵无可议使竟陵诸人与之并聚于一堂譬彼张仪出而从人之约皆解又如樊哙英布虽善用兵然终非淮隂敌也亦可以见后人之陋矣木斋之诗权舆歴下槩其平时似不专力于诗者长髯大腹磊落倜傥天资絶世豪气间作发之吟咏于七言律尤踞其胜吾甚怪夫穷年専力于诗自矜风雅者偏不若木斋之工也谢茂秦有言凡作近体诵之行云流水听之金声玉振观之明霞散绮讲之异茧缲丝所谓诗家四关木斋兼之江左之彦党防乡人而近日之訾謷者亦复不少谓其多游夫之口号画客之题词甚矣诗之难也少陵不薄今人爱古人庶几近之矣
　　艳体诗序
　　艳体诗原于毛诗国风之有郑卫小戎之章曰在其板屋乱我心曲东山之什曰其新孔嘉其旧如之何此艳之至者故紫阳以郑卫为淫风后之学者多非之汉唐已来张衡有同声之作繁钦着定情之句下暨子夜清商西昆香籨诸篇温李段韩诸人亦云艳矣假使尼山而在亦必不删之则以郑卫为淫风诚非也谓艳体诗可以弗作皆未读毛诗者也从来有老庄之言即有徐庾之丽句亦文章之不可阙者余同年玉峰少宰伟人也体丰才雄大腹便便可容十人馔趋朝启事听鸡唱盥栉毕饮斗酒噉一生彘肩而后登车呵道以行洎放衙退食辄复解衣盘礴挥毫落纸如飞日所作诗文不下数余篇甫脱稾即以示人观者骇其摩垒堂堂旌旗变色是乃昂藏豪迈者之所为及读诸艶体诗则恍乎遇藐姑射之仙肌肤氷雪绰约如女子所吟弄者才人正未可测也余尝谓大风垓下咄嗟而办格古音谐刘项何以能之唐太宗功业雄卓所为文竞靡鬬华嫣然儿女嬉笑之声如温泉铭小山赋又尝学庾信体斯亦竒矣而最竒者莫若陶渊明之闲情赋柔心丽语竟出于髙士之口宋广平之赋梅花风流冶宕此何以说欤大约毛诗有兴比有美刺正变总归于得性情之正而止昔人所作多具风人之致由此推之即河间妇一传亦必别有寓言非栁子厚淫防之辞可知也先生之艶体诗其渊明广平之赋乎惟善读毛诗者乃足以知之
　　枫香集序
　　诗变而日新则造语命意必竒皆诗人之才与学为之也夫新非矫也天下事无一不处日新之势况诗乎顾以诗之新者譬之文锦焉织以天孙之巧濯以蜀江之波而后天呉紫凤其色鲜也又如湛卢焉采五山之铁精镕六合之金英而后文缦理其锋淬也不然沿常袭故率以旧窠俳体充斥满前今与昔一丘之貉是以尘饭土羮充大官之馔也可乎哉即竒亦非怪与诞也自有风雅以来学者之心思日出陵今轹古自具机杼昌黎所云巧匠斵山骨险语破鬼胆庶几近之若夫诗中竒字亦前人所不废班马等赋所以使人耳嵬目者正由时出竒字以映带于行墨之间吾党之士雅怀复古其谁不愿熏班马之香而上子云之亭也耶子青枫香集一其才长其学异其句之佳者如三间竹子桐孙屋一尺荷茎蓼穗泥老木晩风声瑟瑟小花秋焰影垂垂晴云襞絮参差出新雁迎风次第飞红透枫香霜后叶白开荞麦晩田花夕阳半露烟中塔黄叶全遮郭外楼芦笋乍抽三寸碧柳丝才放二分黄麦浪翠边风舞燕花须红外客骑驴斜日霭红秋雁腹野花香抱晩蜂腰紫叱拨穿秋桞緑锦屏风映暮霞红最爱白云连络处更看苍雁两三行白菡萏垂经雨重红蜻蜓出带香飞残星数防月将落老屋一灯门未开求诸晩唐诸人集中政不可多得矣余尝谓少陵之称庾子山曰清新何今之为诗者耳濡目染陈言弗去夫已之唾已及于地曽未闻有复纳诸口者而顾甘拾他人之残沈含咀不吐可乎世纵有一二好竒之子非白头辽豕则搜神述异此也伤于无竒彼也又竒之过而不经吾知子青必哂之惜之故其为诗也新而不靡竒而有则新如山川之出云竒如淮隂之用兵盖天地清淑之气萃于诗人而以其才与学播之风雅能如此可以张吾歴下之军无疑矣
　　纪盛诗序
　　士君子读书破万巻按其才气光怪郁蒸思一从军絶塞遇事见竒得于秦关汉月雨雪杨桞之间磨盾鼻以草露布而文章出焉即不然锵洋螭头日给笔札为朝廷颂德歌功纪飏美盛雍雍乎清庙之朱弦明堂之苍璧其为文章亦炳蔚而可观也若夫栖心禅恱吟唱徃复于白莲社中相周旋乃陶渊明辞彭泽以后事耳既已幸际
　　圣朝无暇计此以故文章瑰伟之士或为曹郎或列侍从凡夫郊庙歌辞平铙鼓吹柏梁温室应制诸作自不譲他人为之又岂方外所得与耶今诸君与云峰之诗同纪一时盛事是严徐东马竟与支遁慧逺一流同声赓歌亦竒矣哉诸君之诗词可庄诵而思致闲适云峰之诗意态横生而藻采尤踞其胜应制鸿篇忽于精蓝名梵鬓丝禅榻中得之此又文章之剏美也余故披读而乐称道之
　　龚叅军诗序
　　今夫天下事之竒者莫如海市茫茫万顷淼漫浩荡之中海不自知其市也而由人观之则忽而城堞防帜焉忽而人马车桥楼台树木焉变幻神妙在须防间谁其臆测之者故或以为蜃所吐或言洲岛神仙小试其术以为娱戏之具皆非也夫蜃一介族之细耳何能如是而安期羡门辈又太劳而多事矣吾以为海之大无所不包而其光怪郁蒸沉塞陆离之气徃徃不自遏抑而鬬华逞巧于青瑶白榆之间此其所以市也而诗文亦然彼屈原之离骚防庄之南华以暨三都两京之赋子美太白之诗岂非其学如海而发之为市也欤呜呼竒矣龚子佐郡东牟濒海百余里每于暮春新夏之交旭日半晴条风微扇鸟声清越天色蔚蓝海市出焉登髙凭襟而观之而叹造化之竒所得非浅故其为诗也有时整兵骇鼓有时拈花微笑有时神嚣森立仙的孤临而复多烟云吞吐不可思议之状其学海也其诗市也龚子何可测矣况佐郡多善政可纪脱使淬干将之飞光刷俊鹘之劲翮必有措施炳卓者而顾以之沉埋下吏谁之过欤余别龚子五年老态龙钟又留滞金门未能如苏子曕之来海上以耳目烦神工也能无怅然
　　使蜀草序
　　陆次山奉
　　命讲学齐鲁治装少辍手编使蜀诗示余余尝叹天下山水之竒盖无如蜀者而文章之士亦然汉唐已来司马相如王褒扬雄李白之徒可谓竒矣宋之眉山长公尤竒之甚者其为文章也泉源万斛云行风偃一意孤行飞扬防扈凡古今著作家縦号宏博无不可温寻端委探闚涯涘独至长公所谓神仙中人未有能识其所以然者后则明之杨新都以风流倜傥之才掉鞅词塲亦未易多遘也岂非其山水既竒一徃清迈之气槃勃郁蒸发于数人之文章然欤夫瞿塘三峡水驶而险劔门巫岭赤甲白盐诸山尖峭而挺防峨眉之峰更矗天半实陵轹他山水不屑雷同故其人之文章亦犹是也考之古人如少陵放翁蜀中之诗皆与山水称而当其入蜀时道涂所经马蹄篮舆所至陈迹寓目冯吊流连亦无不见之篇什形诸咏歌者次山使蜀所作诗殆本乎少陵放翁之遗意而得之故其词防谸绵风格渊雅三复兹编想见先生坐浣花草堂酌郫筒酒劈碧鸡坊十様蛮牋麾豪落墨时也虽然齐鲁之邦山有日观峰之髙水有东海之大可与蜀并次山于是廵游其地拥臯比而讲学焉英辞硬语骈出横陈次山之诗之富于使蜀可知也次山馆甥赵子维炎附诗一篇于巻尾洒洒千余言句云纪游展吟帙山水盈乌丝清新妍妙亦一时之词杰云
　　兼隐堂诗序
　　诗有源流正变学者于古人一家之诗含英咀华辄诩负其才伎以成篇章非不自号作者而为之沿波讨澜寻端竟委则实难言之盖诗之为道上下数千百年作者林立必按其人代考其源流根柢而诗始出如黄河然歴积石逾流沙探昆仑之墟而后四折九派以暨乎尾闾归海是也不然可与作诗必不可与论诗风云月露脱手满纸去古人实逺是犹夫观黄河之一曲神飇奔浪已惊为耳目之竒也其为诗罕有津逮者三百篇之正变诸体毕具或托之鸟兽草木以引申其兴比之义或劳人思妇贞淫美刺防趣之不同非好学深思诚未易心知其故也雨峰雅嗜古人之诗尝为余粥粥言之源流正变条分缕析此岂浅学所可咄嗟办哉今夫论诗者莫不上遡汉魏下讫四唐纵有歴下竟陵各逞其态究未有蔑汉魏四唐之俎豆者余以为风气迭易抵牾易生何不直追三百篇进而益上风雅颂之规模歴乆不祧四言之中不已櫽括五七言而露其端倪辟其堂奥乎雨峰沉酣以入通侻以解故其诗波澜老成光辉发动体制必摹古人而意到神行箾篸浏莅所谓潘陆之华绮季之实殆其兼之余每乐与之论诗欲明诗道之所以然也昔杜陵诗史也别裁伪体而戒后生之指防流传殆于源流正变之间反覆三致意焉彼无端之吟唱直衙鼓耳雨峰自此执櫜鞬于骚坛睥睨一世可矣
　　石楼和苏诗序
　　昔人作诗有拟古者无追和古人者追和古人见于苏公之和陶当公谪居儋耳寘家罗浮之下独携幼子过负担渡海葺茅竹而居之日啗藷芋因自谓半生出处较渊明为有愧故欲以晩节规摹其万一今按其诗自时运以至刘柴桑凡一百有九篇大略依陶韵为之至其记事用意则又两人各不相袭以是知诗道之大惟眎其人自为辟阖而非一切拘牵声韵者所得叅也世之为和诗者吾窃疑之河梁之咏彼詶此唱已发其端读之如见苏李当日促席对语时魏晋而下以迄于唐和诗者日众然有意相呼应而韵别者有用韵而顿放次第各异者歩韵之诗唐元白皮陆诸家为最而后之学诗者遂尊之巻舌同声拟足并迹搰搰役役于一家之体制一时之情事其为诗岂复知有变化哉石楼之和苏也本乎苏之和陶也和苏而不泥于苏亦犹苏和陶而不囿于陶如李光弼将郭子仪军旌旗改色禅僧拈佛祖语信口无非妙道只自抒其胸臆所欲吐而隐然与之神行意防斯亦竒矣夫苏之在儋耳也阅歴已深故其诗萧散醖借感慨而有余悲石楼以文学侍从之臣改官郎署生平不可谓不遇而要其偪仄鬰塞孤行于当代浩浩落落豪宕不羁悉发其竒情藻思以追和苏于千载之上苍然而幽充然而艳极镵刻瑰异之状则与苏之防趣防合而苏以陶之一体和陶石楼以苏之全体和苏此其所以追和古人以能变化为独工也苏公自谓作诗如泉源万斛昔人称陶公诗若绛云在霄舒巻自如观陶与苏可以晓然于石楼之诗矣














　　古欢堂集巻二十四
　　钦定四库全书
　　古欢堂集巻二十五　　　户部侍郎田雯撰序
　　龙竿集序
　　余于甲戌春重来都下华颠白纷问学荒落遂缄口不复论诗以故四方文章之士以诗见投者亦从不一卒读犹入五都之市触目琳琅绮绣徒惊其翠粲流离已耳大抵架上之蟫穴与枕上之蝶乡两相遭辄两相弃也独王子方若殷子彦来剥啄造门则不禁披衣以起又复攘臂论诗命觞浮白欢然意得夜分不能去顾以二子工于诗而知不病余言之寡当也彦来之诗雅渊疏朗焱攸绵古人所谓初日芙蓉镂金错采庶其兼之岁寒吟诸篇早已脍炙人口盖其才胜也方若齿壮于彦来则以学力胜平日读书得力于左丘明檀弓屈原庄周司马迁相如枚乗以及唐韩栁氏故其为诗如终南太华之峻防沈雄虎豹龙蛇之腾攫变化元虞集自比汉廷老吏方若有焉至于精能之极间造平淡则又停云渊泉朱弦清越方若固无所不该也咄咄彦来将相争乎抑相譲乎吾知二子分帜诗坛政不必有瑜亮之叹矣今夫学者之论诗也必泝其源流考其正变而后诗之道乃全歴代已来作者几千百家矣古逸乐府河梁十九首非三百篇之续响乎建安而后不可无嗣宗矣六朝而后不可无子昻太白矣退之之琴操可叶元音韦郎之五字直追正始钟嵘诗品徐陵新咏唐人选唐诗下暨髙廷礼之品彚冯北海之诗纪诸书分门别苑沿波讨澜其道至今日而大备设执一巻之书守偏家之说以求风雅之防佛非不自负通才究亦木偶人之衣文锦耳方若好学深思于诗之源流正变无疑义所以与之论诗有合也昔少游文濳同学于子瞻子瞻以为秦得吾工张得吾易余诚不敢自居于苏方若彦乗二子其在秦张之间乎余老而废诗姑与之论诗以自饰其防陋云
　　鹿沙诗集序
　　夫诗盛于唐尤莫盛于盛唐王孟李杜世皆爼豆之矣犹夫今之为文者率学欧曽寻声拟迹非不貌似古人吾究不知其神理安在也宋人之诗与夫唐人之诗渠有异道乎惟其生于宋也二程邵子竞趋理学遂以训诂语入四声去风人之防实逺南辕以后杨诚斋辈又俚俗过甚于是谈风雅者一槩抵牾呰窳之谓宋诗为非譬啜狂泉而病啽呓也嗟夫亦尝攟摭宋代梅欧王苏黄陆各大家之诗按其篇章而一闚其大略否乎束书不观之徒寓目云淡风轻一首辄诋宋人之诗比比是矣余尝谓学诗者宜分体取法乎前人五言古体必根柢于汉魏下及鲍谢韦柳也五七言近体则王孟钱刘晩唐温李诸人也截句则王李白苏黄陆也至于歌行惟唐之杜韩宋之欧王苏陆其鼔骇骇其风瑟瑟旌旗壁垒极阖辟雄荡之竒非如是不足以称神明变化也学诗者何分唐宋总之以匠心求工为风雅之归而已然戛戛乎难之刘子鹿沙恢竒多闻深沉好书自三百篇之后上下数千百载无不追溯其源流宏该包搜尽作者之能事苦于学故工于诗于七律更踞其长北省集若柯篇藻思坌涌濯濯英美殆欲合唐宋而一之哂彼抵牾呰窳者之陋而无缭戾破碎之观余为之称赏不置当今　右文之日士之以文章名者政不乏人以刘子位置其间吾知温子升可独擅邺下也刘子既工于诗尤精研于欧曽之文他时锵洋
　　帝廷以逴跞于骚苑之班余将以观其诗之进境也刘子勉乎哉
　　讱斋诗集序
　　诗之变而日新也谁昔然矣作诗者之心思犹山川之出云晴隂朝暮不同而各成其峰峦烟雨之态不然沿袭故常徒拾前人牙后慧是无异绘云于壁而兾其峰峦烟雨飞动无已时也乌可得乎以乐府论之汉魏歌辞唐山夫人十七章骎骎乎商周之颂迨苏李五言一出诗体遂变虽六朝之鲍照唐之张籍王建尚沾沾规摹乎古縂不敌昌黎之琴操十首为变而更竒也厥后元杨亷夫明李西涯辈别辟新境渠非瑰意雄响哉李太白工于乐府矣杜少陵何以不作乃变为兵车行哀江头前后出塞石壕吏诸篇大槩可知也再以截句论太白之作擅美词塲少陵并生于盛唐不得不矫枉为之独剏一格宁甘饭颗之诮务避雷同之迹因以知西子之笑颦邯郸之跬步今与昔一丘之貉皆作者所然弗屑也余尝以此论质之同年友讱斋先生意相脗合今读讱斋之诗令人游心骇耳咋舌避席新而不诡变而一归于正五言古诗气骨深稳体集众妙子夏之止义礼庄周之道性情左思之咏史阮籍之咏怀靡不之歌行如秋空行云晴雷巻雨沉郁纵横所向无前五七言近体则兰芬玉润蚕丝牛毛不足拟其精洁也截句则豪鹰掠野独鹤呌羣不足比其隽迈也至于乐府又复自成机轴不囿于籓篱而房露铙吹之遗意可以静防异哉先生之诗一至此矣合而观之讱斋之诗官西清舍人时一变为曹郎一变在黔一变今讲学于齐鲁又一变日新而日工此其所以不可及乎夫鲁人申公齐人辕固皆善诗者也千百年来诗失其传乆矣讱斋毅然以诗教为已任讲明申辕之学散华落藻沾丐逺近士之扬风仡雅游于讱斋之门墙者不啻登洙泗之堂观洋洋大国之风而兴起焉讱斋之为功于齐鲁不大且逺也欤故并书之以为序
　　醒斋诗集序
　　徃与余同年醒斋先生论诗谓今之为诗者言汉魏两晋六朝四唐南北宋家持一説纷无定观遡而上之何不直学三百篇是犹叩万石之钟伐灵鼍之鼓古乐纵不可复自与繁筝哀笛靡靡之凡响有间也夫三百篇诗教大备然大雅三颂与典谟训诰无殊可以庄诵而风人之防与夫作者之思致敦厚和平之音声则具于国风小雅尼山所云兴观羣怨多识鸟兽草木之名盖于国风小雅中居十之八九焉间尝取而读之不必概举其全如硕人小戎七月东山诸篇国风也四牡北山蓼莪大东小东诸篇小雅也流连吟咏众妙毕出所谓词不能宣图不容绘而诗传之者也善学三百篇者屈原变为离骚庄周变为南华何莫非自国风小雅来也前人之论诗也详矣乃谓蜉蝣鸨羽不如驺虞鹊巢民劳板荡不如巻阿旱麓閟宫之章清庙之什不可与兎罝之野人采蘩之妇女同日而语嗟夫后人拘曲之见能免匡稚圭所轩渠哉汉魏而下数千百年作者林立而以学者之深思笃嗜曽未闻有专言三百篇者虽然又窃疑之世谓繁钦定情本之郑卫生年不满百出自唐风王粲从军得之二雅张衡同声亦合闗睢前人娓娓言之然求如三百篇之片语政不可得抑又何也此学三百篇者之难也醒斋先生闻之每以余为知言今读先生之诗冲然复古涵泳于三百篇之神理而得其遗意及其藻思之横溢鬬艶争竒探幽排奡则又该括歴代作者之长其度槃姗容与其词箾篸浏莅其防究归于敦厚和平而止古乐可作絶非靡靡凡响所谓风雅之防佛其在是乎昔者先生尝讲学于大江南北矣余以乗韦之先糠粃之前名与位逺逊于先生而于文章得失之林人才抑扬之故徃徃有合盖论文与论诗其道同也大江南北多竒士乡为余与先生所亟赏者今犹萃于都下如王子方若殷子彦来桐髙辈游光扬声各以风雅着美余欲与之共读先生之诗可以无疑于余论诗之大槩矣
　　丰原客亭集序
　　诗之道大作诗者必其人磊落英多陵轹侪偶而后有开廓心胸推倒一世之槩昌黎所谓李杜文章光铓万丈是也夫青莲天姿既髙才思奔放称著作之雄矣按其篇章神理静深而缜宻间不容髪如所作古乐府法度准拟古人谱之管弦犹是房中铙吹之遗意少陵之诗于晩节尤细似非凭依才气之所为而其中夭矫挺防沉郁瓌竒之观非易测识乐府变而又变截句不屑苟同何其豪也世之人俎豆李杜而不知李杜之所以然者又岂少哉虽然诗道大矣数千百年来李杜而前李杜而后剏述不一种源流不一派学者势必驰骋纵横于古今上下之间以身入乎防嵬浩之途冀为吾诗之进境噫诗道诚大无得以雕虫浅言之不然循拘墟之见曰李杜李杜云尔此何异守一花一卉而忘园林春风之无尽藏也是漆园生之所笑为醯鸡者也赵子丰原贯穿六经左史旁及离骚南华又力探歴代诸大家发为吟咏靡体不工公车来京师示余客亭集一编光铓动荡莫能廹视然此亦只其半豹耳昔苏子瞻见唐人刘梦得竹枝之第一篇叹曰此奔轶絶尘不可追也余于丰原云然
　　丙臣诗序
　　古人之诗学为之乎抑其才为之也间尝偻指数人论其大致如初唐之卢骆王杨盖以学胜矣髙岑王孟为盛唐诗人之冠果亦以其学胜与夫髙岑摩垒堂堂各成一家而读之数过尚存组织锻链之迹独至王孟则尤擅其妙余每读王孟之诗谓如天女散花幽香万片落人巾帻间境静神怡不可思议所以为诗之至者又窃臆测其所从来似其胸中腕底生平得力亦不过数巻之书非若中垒之广覧茂先之博闻特其落笔异耳此正所谓才也才非十倍曹丕之谓而天姿之髙领悟之竒之谓也学王孟而不得其什一犹越鸡之不能为鹄才不足故也以此论诗诗可知矣赵子丙臣之诗摛词精该用意闲逺俛视一切掉臂游行殆如天马之不受羁而实有按辔雍容之乐非以其才胜乎矧日于此熏班马之香而吞潘陆之华讵易量其学之所至也余欲为之割半氊矣
　　西山纪游诗序
　　西山去城不过数十里每于退朝时冯舆望之排闼青来云垂烟接洎归僦舍则屋垣障蔽不复见逺峰一角欲效阮嗣宗破四壁以看山乌可得也乡者余官西清舍人休暇裹粮曽三探其胜槩然亦仅信宿于碧云退谷而止即或纪以诗歌落落数章不足以尽翠防之大致西向而笑辄愧山灵矣吾侪平日无济胜之具又鲜登髙作赋之才日困坐蜗牛庐中无以托怀寄兴亦甚陋矣黄君自先以冷署余闲徧歴西山归而辑其纪游之诗累七十余篇篇各有纪一再读之泠然善也夫康乐之于永嘉子厚之在桞州可谓取畅游情者子厚无论已康乐伐山开道卒徒千人虽穷岩壑之竒趣殊厌车马之喧阗黄君防红藤杖随一赤脚长须携军持不借而徃自是诗人本色故遇夫竒峰幽涧精蓝名梵乔木修竹烟村茅舍莫不各有诗矧当斯时寒芜落日秋隼槃空眺柘岭之白云踏杮林之黄叶而其诗亦夭矫变化娟秀苍凉诗之美殆非一境也黄君擅诗名有年故诗日益工自有西山以来前后作者皆逊谢也余于西山不再游即游而亦无诗伥伥然烟峦云霞之徃来于几席间而已读黄君诗可以当少文之游矣
　　紫钧制艺序
　　今夫古文与时文无以异也浸淫乎六经出入于两汉可以言古文矣而时文尤戛戛难之以儒生挟兔园册侈谈六经两汉之文犹未足以合八股之绳尺不得不墨守传注拘泥篇幅甚至揣摩声调以投世俗之好尚欧阳公所谓顺时故也天下魁垒杰出渊颖秀防之士徃徃为时文所困既不敢肆力于古又不欲诡随于时束髪受书皓首穷经而庶几于一遇者有之何其难也余尝论人之受才不同故为文逈别譬彼蚕丝黄白而茧象焉若乃防稽野茧从江淹集壁鱼化出缫而为丝遂成异锦此殆造化之灵竒天地之慧巧岂区区蚕妇所可一槩论乎知乎此又可以言时文矣赵子紫钧南宫甫防出平日所为文百余篇梓以行世请余序之余为言时文如是古文亦复如是而紫钧之文与余论有合大抵以魁垒秀防之才发为光昌俊伟之观文章之技观止矣盖其受玊峰先生之训趋庭诗礼好学深思得于六经两汉者既深故能驰骋上下摆落凡近所谓异锦也天呉紫凤翠粲而成章者也以之为古文吾知班马之香可熏潘陆之江海不足吞也古文与时文渠有异哉余将与玉峰先生尊酒细论之
　　歴代诗选序
　　诗有昭明选体钟嵘诗品著述家多宗之唐人选唐诗可称详备而分集各编名目杂出学者不深晰其原委第求诸次第议论之间鲜不望洋而叹罕有津逮者迨夫诗统正声品彚诸书出由一入手遂可自号作者之林其间家持一説不可同堂而语如歴下竟陵蹐驳抵牾胶固挂漏殆不知凡几或传之数人而一变焉或行之数年而又一变焉论非正派则不可以乆学未闚其全则不可以底于成有志风雅者为风气所误大抵然也三百篇之后有离骚有古逸乐府汉魏以下歴代诸家风防逓迁源流斯别不得不涉之防嵬浩之途以为好学深思之助盖古人之诗闚其全则正派斯出如是始可与言诗已矣冯北海诗纪所编按乎人代载其全制仅及唐之初盛而止犹有不全之憾由此而中晩以讫宋元明上下数千百年先后数十百家王半山选唐百家曽端伯选宋诗元裕之中州集郭茂倩古乐府下及诗乗古唐乐苑各选不一皆宜徧搜而博采之阙一不可非然即其人可以作诗必不可与论诗况选乎愚初学诗于聪山得少陵大槩后从宣城渔洋游探明唐人体格是选也耳剽目涉沿波讨澜多得之同学诸子所见闻者然凡例仍多未详删取容有寡当必不敢公诸海内开抵牾之端贻挂漏之诮聊以作有志风雅者之津逮已耳此愚选诗之意也
　　轘辕诗自序
　　丙子正月奉　使祭告山川嵩髙淮济是为专职而他岳渎不与焉祀事方已即以蜡屐命游槩探其胜徃徃纪之文辞缀以诗篇而他山水不与焉无何车辙所至不一名区凡夫官桞长堤马蹄帆腹之间都邑城郭梵宇名园河桥花鸟之阅歴无不俛仰流连引懐莫置而于山水尤为移情平时尝叹西山在目排闼青来咫地尘婴无由扳陟今于嵩髙箕山桐栢王屋而外所过独鹿大伾韩陵苏门夷门太行北邙诸山或遥瞩其髙峰或近跻其层巅水则桑干以西如洺水滏水漳水淇水百泉水黄河以南汴水汜水洧水汝濆水伊水洛水颍水五渡水潘水滍水淯水泌水泜水或泛清渚或聆潺声按水经所注记而歌咏及之于以取畅游情矣又尝自叹年来旧学销亡霜陨木落每自悔吾少壮之误所谓壮不如人老将髦及纵为胜游亦足悲也昔陆务观平生所作诗亦极尽其才致矣迨夫巴东小雨一篇尤欲乞骚人之遗伤才分之穷而自憾其诗之不进矧如余者复何掩其防陋矣轘辕闗在偃师城南为入嵩洛所必径之地故以名集
　　补刻山防诗自序
　　山防诗刻始于壬子迄甲戌止内辛未壬申两年无诗凡二十二年合计千余篇盖甲戌之嵗山防年且六十周甲子一纪矣陆放翁云六十年来万首诗较之辄愧其尠才十之一耳顾以闻道晩才与学之钝且踈当此华颠白纷旧殖荒落名心老退之时反覆谛观复不知何以忽自厌其多伥伥然追悔之无从也日惟思痛芟而重刋之无何长夏病寂偶遇废簏遂出旧稿初以土羮敝箒无可一存再阅一过逐手莫释如与故人乆别鬓髪各苍一旦逢诸马蹄酒肆间自不禁情之恋恋牵绨袍弗欲遽去故又检刻一百二十五篇附于甲戌巻末前既悔其多矣益此祗堪再悔不免为世之识者讥焉然妍媸每不自量性情实难割爱只可自怡恱不堪持赠君山防诗大致如陶隐居之岭上白云也乙亥六月既望雨夕书
　　龙淙唱和诗序
　　范眉山先生龙淙记一篇诗八章和者百余篇余偶入滇得于青溪之上选石临流坐而读之眉山具山水癖凡车骑所至遇有洞壑烟霞即着屐杖防探竒抉隠流连竟日不去又辄题名纪胜挥毫濡墨于县岩峭壁之间龙淙其一也夫永嘉緑嶂粮裹客儿钴鉧澄潭尘消子厚先生之于龙淙殆又过之噫滇之有龙淙乆矣落落数百年而传于眉山之记与诗前此杳无赏其清音者此东坡所以叹郦道元之简而笑李渤之陋也欤
　　霞裳咏物诗序
　　三百篇多言鸟兽草木如枤杜蜉蝣诸什皆有风人之防下而离骚之于香草也防庄之于木雁也旁引曲喻比事属辞文章亦然皆可作诗观也唐李巨山咏物诗至六十余篇然题不枯寂意少闲逺顔平原聨句大言小言乐馋滑醉之作又俚而失雅予选唐人诗率阙而不録大抵才人作咏物诗非典赡名贵在摹神冩照之间则妙义寓言悠然行墨之外不尔均无取焉桞絮因风起非谢夫人之咏雪乎袁海叟白燕一律当时自谓擅塲今得霞裳杂题十二章殆又过之世有识者可以附于风人之列无疑矣
　　抱经斋诗序
　　华隐之诗凡十四巻大雅巍存得三百篇遗意非汉魏以下也当世诗人蛮触于唐宋二代之间向声背实风人致短新竒纰越元音销寂华隐尝深忧之夫列子长风独御荆卿旁若无人先生之诗如是彼筝笛之耳殆听古乐而卧乎箾韶大夏季札观止沈沈隐隐何以尚之华隐博极羣籍沿波讨澜壮思泉流清言云委独标众美斯文在兹二十年前赋考槃歌呜呜矣一旦雍容侍从列严枚东马之班又数年鸿翔鸾起腾霞跻汉掌制诰陪宰相播休光于前席称儒臣之文献可不谓遇乎嗟夫释褐者流间多空踈艺囿谈丛识者代其入地自华隐视之康瓠周璞耳比者承明既厌庄助东归驷马可乗长卿西返祖帐国门之外华隐擎觯扬颏笑谓余曰当世谁可以注吾诗者元恪不防康成罕笺余乆焚君苖之砚谢不敏矣康熙已卯新夏
　　荆园集序
　　呜呼南溟徃矣遗编斯在读之老泪淫淫也言寻听讼犹见寒棠逺顾空营唯余衰桞我思其人宁无悲哉追昔余与南溟初官西清舍人頺然一丞相掾耳客卿子墨同调愁吟凤叹雉噫掷灯檠于地者再而先生神姿端逺于思皤腹开襟长啸侘傺怨诽之音不作盖风度殊矣洎移谏垣位开府功业昺焜不废哦咏防湖华不注之间篇什擅美今所存吉光片羽耳南溟上薄风骚下该沈宋芜词包括众妙譬入石季伦之室覩十尺红瑚便知其富敌国岂必尽发其所藏耶琅琅奏议则抉贾董之竒作金石之响非儑缭戾破碎可同年语也戊辰余抚夜郎时闻南溟谢病闲居读书江上张衡浑仪之后便赋归田杜预沉碑以来遂停乡里无何云廻广柳路没深松邈邈山河风流顿尽言之伤已嗟夫余壮不如君老将髦及匠石废斤于郢人牙生辍于钟子读兹编如经黄公酒鑪矣康熈己卯七夕
　　西田集诗序
　　世之论诗者拘官阀限南北裈虱井蛙也京朝中雍容侍从东方枚之徒出口多凤凰池上语自号能诗如是则非徐仆射沈侍中代无作者不几令猿鹤笑人乎虽然姚魏名花亦称天然富丽而深林之下露菌霜菊反谓丘壑过之又非通论矣昔人穷工之说小言破道齧齧贫鬼相责于风雅颂何与从来妙若文赋尚嫌绮语未尽彼虫喧两耳之薛能饭颗山之杜子美人且讥之只可鬭僧清未足当韩豪言非无据故驺虞关睢清庙生民未始不陆离翠粲也庾子山哀江南赋温子升韩陵片石一南一北谁置低昂佛助譔魏书好诋南士无异越人之笑章甫后世选家以意为立取誉南士而袒翰林如病啽呓矣若夫春婢弄防声又硗确北土之音发轩渠已耳昌黎文惟其是少陵别裁伪体诗固未可胶柱论也尝持此论质之颛葊先生曽不河汉吾言盖先生自入洛之年负太原之望即深于诗者昔沈约云吾少好百家之书身为四代之史江左风流未有名位蝉聨文才相继如王氏之盛者斯言唯先生当之先生留连坟素扬抑性情锵洋馆庭藻思昺发其为诗也独标清吟波属云委不屑为唐人早朝俳体而歴下竟陵残沈净尽他人春华先生秋实也诸家淫防之声先生韶夏之乐也西田集乃二十余年游歴所编如蚕妇衲客酒楼吹台新桞渔父盘山燕子矶等篇众山皆响接汉连霞两下钱塘一渡富春江郎山上突兀三峰仙霞闗前钟鱼一路噉枫亭之荔子眺谢客之石门境随意转情逐言深虽成连鼓水仙而去列子御长风以行未足班其诗格也悼亡作哀筝咽管又正中之变矣余读先生诗辟彼登山徒仰峻极同夫观海莫际波澜乌足以论先生之诗以先生今日士之猋飞景附煜霅其间者词塲殆徧而先生擅美推能风情雅润﨑歴落之槩无不罄折欣赏诗盖肖其为人哉余行役袁浦得湖隄截句三十章先生泚笔和之时当槐序麦信风来防如旦饥惟忧用老再读先生新诗无谓世无萱草也
　　韩祖昭制艺序
　　嵗癸丑慕庐先生以文章名天下主持风柄今三十年海内之士頫首尊之葢先生之文章原本六经出入子史以求合乎程朱之防卓为一家之言深沉变化则昆湖也昻健峭防则方山也体大思精则震川也微言名理则临川也后此若正希之湛奥大士之雄竒长明之隽永文止之澹宕左巗之幽曲维节之岸异先生庶几兼之士之雅抱俊姿渔畋艺囿者无难以剰馥残膏沾匄腕下无如游光扬声求具先生之一体政落落鲜闻抑何故也江蓠可扈而海岸多逐臭之夫箾韶在御而佴耳竞滛哇之响亦留心帖括者所莫可如何耳今先生典礼乐策儒勲以斯道传趋庭之彦祖昭髫年隽才善承家学故其为文章譬三吴之绮绣防稽之竹箭荆扬之金蜀之锦南海之蠙珠文犀无不胪五都之市而其间揣摩先辈巧力精思又如轮人造车县尺寸之度绳以微墨厥后规圜萭方不爽豪髪夫既入史馆践清班衣六经子史沿波讨澜探鸿寳之藏博极羣书凡厥著述光铓万丈一旦
　　圣天子简侍从之词臣掌雷硠之制作吾知慕庐先生殆犹祁奚之荐午乎余不佞数年来徃徃致憾于文章祖昭声必奏雅言悉中理文章如是河汾丈人不复援琴鼓荡什也
　　太仓王氏诗总序
　　太仓王氏诗学光昌芝防揖山巢松芦中西田搃萃一集余叙于篇首有以传卜氏之学也窃惟三百篇不复继矣十九首初自何来人代日新文章世变潘陆虽云并驾顔谢岂必同声建安有七子之称大厯标十才之目宋夸四灵但株守于恒径明之三甫毎拘牵于旧闻即里署高阳门旌通德不愧才子之列未登作者之堂大槩如斯未易更仆若夫材殊杞梓而干耸云霄器异埙箎而响皆韶濩从未有王氏诗人之盛如昔沈隐侯所云也诸兄弟江左风流乌衣门巷才居唐代无惭沈宋钱刘生在谢庭不数封胡遏末少日翺翔书囿长亦渔猎词塲落梅芳树共体百篇陇水巫山殊名一巻开羣玉之府触目琮璜叹凡马之空惊心騄駬余试论之芝防集如天女散花幽香万片行云天际舒巻自如渊明云清謡结心曲芝防之谓也揖山集如大风海涛鱼龙出没落日孤鹘莽苍高逺殆诗之豪境矣巢松集推襟送抱竒思硬语敺驭才华凌轹今古如淮隂用兵非樊哙诸将所及芦中集善发谈端精于持论研寻物理领畧清言如达人禅理春花秋月诗格絶似高青丘西田集逸兴新情霏霏衮衮登高送目独坐弹琴泠风入怀青山排闼如探辋川之胜金谷平泉逊其清逺况乎东园高敞西第燕闲文酒相招觞咏连夕姜肱没齿曽寻共被之娱钟毓生平不乏同车之乐虽其间或防名天爵或独歩人师或入承明之庐或躭泉石之癖甘情嘉遯则水乐兴歌簮笔螭头则芝房作颂此擅清才彼摛丽藻棣华令誉薄安平之三张公防谀言耻汝南之二应昔老元之偷格律其谓之何若佛助之遭讥弹风斯下矣世有真赏传之其人余夙尝嗜古早解称诗非不希风六朝委怀三谢丝绣东坡居士瓣香山谷道人今冉冉老矣又忽忽才尽三冬误用从前书肆说铃千首徒存终是康瓠周璞世之读太仓王氏诗者如开武库五兵随所用之似张锦机百防唯其取者无与李氏花蕚窦家聫珠漫一例吟研也
　　药圃诗序
　　丙子春
　　上祀山川分遣廷臣余使嵩山木庵先生使衡岳各持节捧
　　寳命以行由桑干滹沱一路迳漳水而南遇先生于朝歌旅馆酒防灯灺先生掀髯谓余曰顷坐车裀中得二截句薄暮桞隂旗脚转却知前路有诗人又文峰两地峥嵘甚试看嵩山与华山盖为余兼阮亭言也阮亭夫子西使华岳故先生并及之余滋愧矣两人浮白大噱夜五鼓登市车而别是日长堤官柳微雨沾衣先生吊比干之墓过蘧瑗之祠莫不有作余仅述苏门旧游短章半格而已人之以才限犹大江之于南北可怪也使事竣较诗多寡予轘辕集七十余篇先生得二百二十四首登祝融天柱观日出云海怪变雄竒山灵巧匠风雨争飞烟峦出没先生以三湘五潴七十二峯収之襟带而诗之神境生焉又读禹碑寻岳麓匡庐瀑布燕子矶头思风含臆言泉流吻眎余之唐突二室直伧父耳昔元漫叟以文章待制阙下二风而外补乐歌十章云国家追复纯古飨祀钜典必奏云门咸池六茎九渊之乐宣金石而正宫羽因补古乐之阙洎徃来湘南衡麓间又作欵乃五曲夫欵乃为渔父扣舷声枫林烟雨朝暮猿吟而曲中疑有云山韶濩之音何也后人谓湘妃遗意终属臆解大抵乐歌乃古诗之变也欵乃曲即竹枝之流也漫叟以山川之秀风土之美娭娭浘浘入于声诗岂曰生民清庙不可与兎罝芣苢并传乎先生南岳诸篇可谱管弦而马上鹧鸪湘隂红叶之作升降讴谣纷披风什皆竹枝之别体余读之悔不焚君苖之砚也
　　黄敬园诗序
　　余尝谓少陵之诗作者罕匹而三大礼赋弸中襮外华赡陆离直入文选之室九天之云下垂四海之水皆立咄咄少陵当不徒以诗鸣也昌黎文脍炙千载而其诗如琴操秋怀南山衡岳石鼓等篇排奡盘空乡近诗家翕然北面于文章偏滋诮譲何大复岂欺我哉当代有深思好学之士可持此以论诗矣夫诗有以全体论者有以只辞论者首国风不可无二雅三颂遡汉魏不可无两晋六朝四唐虽曰路鼗繇于土鼓篆籀生于鸟迹而风气逓变新机颖发代各有人骚坛林立此全体之论也湘瑟峯青实出鬼语吴江枫冷句或偶成而握径寸之珠斥荆山之璞则又伧父矣齐风鸡鸣云甘与子同梦幽思妙理不出长笛倚楼上乎此只辞之论也黄子敬园偕余官农曹倚办如左右手退食则肆力于诗唐宋之间卢允言诗人也而司邦计掌度支皆为是官黄子之才无多畏逊故其为诗激宕纵横呼啸吐纳如天风海涛鱼龙出没有时以大吕黄钟铿鍧送响则又清庙明堂之韶奏也集中全体毕工出入于少陵昌黎之间而单词俪句更赏心不可思议彼世之学诗者挚虞小生吾知交绥引去已矣余老矣归卧荒邨忽忽才尽酒户中下禅理萧寂乌可攘臂论诗惟日把黄子兹编纒绵欠伸于陈无已之吟榻也


　　古欢堂集巻二十五
　　钦定四库全书
　　古欢堂集巻二十六　　　户部侍郎田雯撰序
　　送陆郎中视学蜀中序
　　今夫学使一官于行省诸大吏居座末诗书文章而外簿书无与焉甲乙博士弟子而外吏民无与焉曰学使亦古采风观俗兴贤育才之遗意名綦重矣而事权实轩轾无足畏故徃徃为学使之官亦极难然而又似优于他官者兵刑钱谷之司纷扰掣肘无已时学使为诸生讲学拥臯比坐听事堂以师道临之诸生左右立明长幼之节习进退揖譲之仪讵不甚快他官各守其疆圉间一来行省谒大吏而已学使则车辙马足例必徧歴诸郡县以故山川之胜风土之美与夫前贤陈迹之所未湮没者莫不搜竒抉隐収之襟带间而学使之能诗者则必见之篇什形诸咏歌后人读其诗乐得而称道之如明前后七子中空同沧溟皆然余昔曽讲学于大江南北矣尤闻山川文章之致唯蜀为最陆子揆哉以诗人而居是官吾知万里桥边锦官城上英辞硬语骈出横陈其诗与蜀之山川争竒可知也同人争以诗赠别余书此序之陆子遂登车以行
　　送冯敬南赴梧州少府序
　　梧州古苍梧地苍梧刺桐花也舆地志无以花名郡者或以桂或以桞唯西粤有之梧州又其一焉夫苍梧为刺桐考陆玑邢昺诸书稽含草木状皆不载独见于迁史虞帝本纪司马贞补注顾以名其郡也接三湘跨五岭勾漏藤江山与水之奥竒桄榔勾芒孔雀猩猩蚺蛇物产之怪异为桂桞诸郡冠昔元结在舂陵时徃来衡湘间去苍梧非逺实未尝一经其地至所作欵乃五曲则有云烟雨枫林云山韶濩为虞帝吟歌似流连徃复于苍梧陈迹者谷永陆续辈曽官太守竟寂无所闻落落上下千百年苍梧之待其人以传亦审矣夫地以其人传也宣城永嘉柳州数君子大槩以文章着若以苍梧之山水物产为耳目所不习覩诚有郦道元之所未注尔雅山海经之不可备载者而一旦遇嗜古矜竒渊通能文章之士有以扬扢风雅而骏发其声华则刺桐花郡并以人传而况政绩之必卓有可纪乎冯子敬南名防山西代州人以戊辰榜名进士初任中书舍人外除得是官余于其行也书此以导之
　　某大中丞夀序
　　我
　　皇上垂衣三十一载元黓涒滩大司马中丞某公抚东四年政成农安于野旅恱于涂士恬于礼乐诗书岁屡丰麦两岐五风十雨物阜民饶吏澄盗息东之人逖者迩者耋者倪者熙熙乐太平化行俗美一变再变至于道齐鲁大治当成周时分茅胙土与虞廷之咨岳牧无异尚父以开疆伟绩封于齐锡之山川大启尔宇则以周公元子封于鲁盖视齐鲁綦重也自舆地论之无棣以北穆陵以南营邱即墨斟鄩牟子之国延袤数千里表大风者齐也防鳬绎澹防单父之间邹滕邾莒河山襟带绵亘乎赵齐魏之域者鲁为大自人心风俗观之鲁尊尊亲亲懿典昭垂千百世不敝犹有周公遣风治之似易若夫齐急功利喜夸诈车击肩摩鬬鸡蹋踘其人佻阔足智好议论乆之习染浇俗为治较难尼山所以有至道之训也今
　　上神圣慈仁子养亿兆人庶虑四海之内一物不获其所于齐鲁一省
　　宸念倍殷抚治必得其人爰咨我公以股肱大臣开府东土亦犹周之用周公尚父意也公在朝四掌上卿一总国宪双藤倚于户外百职肃于崇班岳岳风裁功业光炳史册故一出而治齐鲁也无难甫下车首击豪奸骩蠧威名赫赫所至雷动草匽闻风詟服地方数大政次第举行如慎刑弭盗清税诘戎减租赈饥禁私派革耗羡兴教化培士气厘隐占之弊严诡寄之条均繇役之额定编审之法无不条分缕晰纲举目张而其大者积糓一事东之人丰不知撙节也遇水旱家鲜储蓄也百姓根本之计莫先于此
　　上宵旰精勤恻然者乆之公劝输之防与九重爱民之至意有合古常平社仓无此明且备也朱子富弼诸人无此笃挚周详也公宅心真诚从前祷雨祈年捕蝗恤灾感无不通常于清夜焚香告天又为文以昭告泰山之神翼翼恳恳无非为民请命以上报君父
　　上至圣极明深知我公特加眷注
　　主臣一德如古之稷契臯伊焉公平时垢衣粝食俭以自奉见者叹而竒之公曰惟吾民之衣食丰赡他所弗计也餽遗屏絶始终不渝饮七十二泉一勺水而已公之亷如是明湖澄波华峰孤月不足拟公洁操矣是以政成之日清静宁一勿事苛察不复轻言兴革以杜纷更雷霆既鼓风雨斯润齐鲁所以大治也余在黔亦膺圣天子封疆之寄闻公行事濯磨砥砺日以为楷模而则效之得公一二端以治黔而黔亦治无如才啬德薄未能少荅
　　主恩副僚友之望也余则媿矣东之人快覩公之政成齐鲁大治逢公崧髙之辰山衢泽巷闾阎妇子无不手持瓣香环跽防门以为公寿余则偕官斯土者百尔君子歌江汉之诗曰厘尔圭瓒秬鬯一卣虎拜稽首对扬王休当亦与齐鲁编氓同声诵祷无溢辞也
　　王少司农寿序
　　周诗巻阿之章召康公作也宣王时申伯封谢仲山甫城齐尹吉甫皆有篇什以赠送之夫防歌矢音飏言之体美矣尹吉甫以内史文臣最善声诗故有孔硕肆好穆如清风之致由是观之从来耆德世族为名公卿学士大夫未有不以文章擅长者萧曹房杜非不功业卓荦而文章无闻焉贾董枚马李杜之流文章光焰万丈至其功业爵位天若或靳之以此识兼者之难然而尹吉甫之作诗也曰古训是式威仪是力仲山甫之能文章可知又曰柔亦不茹刚亦不吐盖其人诗书学问之气深立朝风节自不屑与庸流伍如是则文章所闗独重立言固不在德功下矣少司农王公钟琅琊之竒门地峻越而以东国海岱之胜槩发其光华操
　　熙朝文章之柄櫜鞬坛坫者垂四十年天下皆曰阮亭先生虽其齿甫歴甲子未遽称皤皤黄髪而天下之士尊之岿然古鲁灵光焉夫唐之以文章名者莫如韩愈当时词人才士担簦负笈游京师必愈为之延誉公卿以成名寒虫之号可听长须之奴有咏即孟郊卢仝辈皆然先生则今之韩愈也士之问竒而来者立先生堂下一聆先生謦欬无不辴然色喜而去先生平日于人才消长之故风雅得失之林拳拳有深情焉故出其剰馥残膏以沾匄来学不薄今人爱古人仁人长者之道也苏轼以文章名于宋史称黄秦晁张游于其门曰四学士后复益以陈师道李廌为六君子夫六君子者飞扬防扈各矜著作之雄才虽坡公虚懐折节亦尝自谓诗效庭坚体而六君子之北面以事眉山则一也余荒陋无学于先生分属犹子受先生之教殆二十年窃尝自附于苏门六君子之列苐不知先生于豫章淮海济北宛丘后山阳翟诸人位置小子何等也以故世皆谓琅琊之门墙天下文章莫大乎是矧世际休明先生学问经术冠经筵讲幄之班以其雷琅之制作上之清庙明堂视古名臣奚譲哉我
　　朝由他官改翰林者不数见有之自先生始先生遭逢右文之日膺
　　圣天子特达之知洵为异数嗣是官大司成宫詹学士御史中丞歴少司马进少司农位日崇名日尊显而先生处之澹如也晨夕寒暑手一编以自娱抽豪则风雨争飞动操则众山皆响余尝于退食之暇挟诗文以造请于先生见双藤倚户外无车马喧声登其堂先生在焉含英咀华睟面盎背谈古人诗文源流所以然者徃徃不倦间命侍者煑宻云龙以饷余当其神解契合相视而笑忽如置身丘壑素心晨夕忘其乆客京雒中也余每叹数年来肩踵里巷驵侩市儿以势位相倾轧者令人错愕咋舌踉跄辟易先生处其间薫莸不同枘凿莫入亦綦难矣而先生自若盖其抱德炀和优防蔗境眎横目二足之徒如腐鼠如虚舟庸何伤焉先生每遇集议大事侃侃正论片语辄中肯綮严正不阿之槩抵牾易滋世之饮狂泉者乌足以知先生无足怪也诗所称柔亦不茹刚亦不吐夙夜匪解以事一人政先生之谓矣今夫黄茅白苇销歇无余而苍松古栢之贞榦轮囷离竒其髙在山其防若垂天之云衙衙熊熊形全而神固所谓仁者夀非耶先生方将以耆德名臣进为公孤退为更老叅宻勿而备典防当前之领度支不过一刘晏韩滉之能事讵足以量先生哉悬弧之日诸君子结驷造门帣韝鞠次起前为夀以余事先生乆属余以文章进一觞若侈陈祝厘之浮辞犹拾沈耳余所不道也
　　慎刑纂要序
　　自刑名之学创于申韩而秦以法吏为师惨礉甚矣汉萧何用李悝法经六篇増而为九叔孙通又増为十八其时禁网疏濶盖庶几古慎刑之遗意至赵禹张汤辈出深文舞智乃増定律令为三百五十九章此太史公酷吏传之所为作也夫汤少时鞫鼠一事天资刻薄已胎于此说者谓孟坚与其裔孙纯同时遂防汤于酷吏而别置之以为史法失实顾余按汉书汤传全袭史记未尝少有裁损即其于赵禹朱买臣传中又复连类及之读者徃徃疾首蹙额以汤为酷吏之尤然则汤为酷吏虽以孟坚欲稍为之讳不可得而其子若孙四世显贵究亦不能掩乃祖父锲薄之行将世之甘为酷吏而不防者夫亦可以知所鉴矣徐君文青才优而学醇当世之循良长者也为秋官郎于三尺竹简研讨有素防诏修律令大臣交章荐之俾司其事君襆被一肩随二三奚奴偃栖古佛寺中晨牕夕灯积嵗月以专为之复撰慎刑纂要一编嗟夫君亦知刑之所以不慎乎吕刑载五过之疵于后世流弊言之綦详然余谓此类之害慎犹其尠小者惟律与例相轧而弗合则主谳者徃徃畧律从例一或不慎爰书不可复问矣易曰君子以明慎用刑而不留狱周公之告成王曰兹式有慎以列用中罸彼酷吏之敢于周内罗织弊正坐于不慎故耳君以慎刑名其篇则必为解网毋为束湿必为祥麟威凤毋为苍鹰乳虎使司刑之署得君数軰落落参错其间为万物吐气其于酷吏之惨礉少恩庶有豸乎
　　萧氏族谱序
　　谱牒之兴宗法废也古五宗之制莫之考矣而见于礼经则惟继别为大宗继祢为小宗若传所谓鲁之三桓郑之七穆晋以十一族丝聨珠贯叶布条分世次明而昭穆辨非宗法之大槩与自宗法既废而収族之道不行甚至时代荒逺或并忘其姓之所自来者于是谱牒之书出焉所以救其失也贤子孙之所不得已也岂曰収族之道遂毕于是说乎窃尝考之谱牒之书门族阀阅铺张失实其言之信而有徴者如贾执之姓氏英贤谱挚虞之族姓昭穆纪刘子之家史栁芳之宗正谱是也诸书繁简不同大抵词防典该条理井然而不紊后之作谱牒者踵而学之韩坡深明其大义纂为是编大宗小宗凖乎礼昭穆官爵根柢于左氏世系年表则又规摹乎龙门之史以通经服古之才而为水木源本之论宜乎其有合也夫古人之収族也立庙于宗子合食于宗室所以安祖考而广孝思亲亲故尊祖尊祖故敬宗敬宗故収族为大夫有家者言之也萧氏代有闻人官爵称大夫者世且数见以族谱而复宗法所闗最钜吾知韩坡孜孜矻矻深长以思非徒效潘岳之文章首夸家风陆机之词赋侈陈世德已也余故序作者之防如此
　　陶庵年谱序
　　顺治丙戌进士李陶庵先生年七十有五一日携所自撰年谱一巻过子予受而读之而叹先生之不遇于时为可惜也均之为进士上则官翰林厠身承明著作之庭扬扢风雅与东马严徐相颉颃上下次之为御史谏官议论政事得失闻之者畏其风裁下而外官邦伯监司二千石各举于其职秩满歳迁亦不可谓不荣独先生以入洛之年即成进士除延庆州牧数月改茶陵未任调芮城令所至声誉日起剡章屡上事迹表表可纪前后廑二年遭冦变饱歴险艰摈斥以终老何其困也余初官京师为中书舍人时有先生同年食大官俸朱轮华毂出呵殿辟易道上如神人者其人庸鄙无可畏譲踞得为之地偏能摧抑人才士之贤不扫其门者辄冐嫉倾轧之不已设以先生而居是位所为必不如是惜夫先生之文章道德才地经术迥出流辈为丙戌榜跻通显者所不及而顾使之沦落不偶是亦世道之忧也按年谱所载其记蒲州之战尤详当姜瓖之叛也城亡与亡不难以张许自处然无禆于民人社稷不如秦庭一哭覆楚复全故身经百战乞师以灭贼其功甚伟乃格于苛议而终褫其官当是时为宰相操用人之柄者亦不闻録其绩白其事上之当宁先生所以抚膺太息多不平之憾也宜乎年谱中形诸篇什如燕赵之悲歌蛾眉之曼声雍门之响荆山之泣也大抵士之不遇坎纒身徃徃乐自述其生平以抒写其牢愁骚怨之致而不可冺甚至有行吟泽畔仰天呜呜而痛哭者此年谱之所以作也故及其老也或栖心禅悦或放情糟丘必有所托以逃自号陶庵盖用以解嘲吾知非先生本怀然也陶庵之弟星来先生与先生同读书同起家进士同仕晋阳罢官以归跧伏林泉中四十年自幼至壮以老无不同里闬人士与夫四方交游名卿大夫称南北二李是也陶庵居南巷星来北巷故称之拟之机云辙轼弗愧也其不同者先生谦抑自下器量沉静汪汪若千顷波蔼吉之气发于眉宇星来先生则嵚﨑磊落俛眎一切疾恶如仇不屑与龌龊伍每好谈古今事效枚生七发纵悬河之辩戊辰年卒其人皆可传故附及之如此
　　祈雨书序
　　余抚黔之明年嵗己巳七月不雨干封缪盭忧之先是思州守王君民皥録董子春秋繁露一书寄余言求雨防弗应因仓皇驰吏凡昼夜三百里檄之来以试其所学王君至设坛西郊斋祓治事一仿繁露所载例七日果雨余洒然异之知其学非无据王君亦自以其言之有徴也刋其书欲广行于世余按董仲舒少治公羊春秋下帷讲诵生平所撰著大抵眀经术切当世之务玊杯清明竹林诸编十余万言不仅繁露一书也惟其学本春秋也故三防之对于天人隂阳之故反覆开陈武帝重其人凡治申韩仪秦之言者悉罢之亦以任德不任刑称其学之醇耳如此则术数防纬灾异占騐之纷纷宜为董氏所不道矣而繁露一书于求雨特详似近于诞夫雨果可以书求也桑林之祷六事自责未闻其袭摭何书也羊之烹卜式不为多事乎夫仲舒之传洪范也以五行五事连类以从杂引春秋经传班固五行志引断考证谓非公孙歆向父子眭孟夏侯胜京房谷永李寻之徒所及然其说稽之徃古而多踈騐之将来而不应后世学者羣疑之疑其蠭谈涌辨穿户凿牗与夫术数防纬灾异占騐之家无以异况乎繁露十七巻其词俚其义浅新安程氏以为必非广川本防即汉书仲舒传亦云求雨闭诸阳纵诸隂顔师古注为禁举火水洒人之类与王君今日所为大相脗合然究未尝指定繁露一书为如是也岂非孟坚之略欤晋葛洪西京杂记云董仲舒梦蛟龙入怀作春秋繁露汉应邵风俗通义武帝迷于鬼神信越巫仲舒数以为言武帝欲騐其道令巫诅之仲舒朝服南面诵咏经论巫遂死皆事之无可稽者子不语怪力乱神而谓仲舒语之乎子产曰天道逺人道迩而仲舒独不以为然乎或者广川本书散失无存后之学者揣摩繁露之大义而傅防之为求雨之一术如新安程氏所辨云耳虽然士君子自束髪受书即以利民济物为期亦顾其事之合于道与否苟其足以利民济物则泥于古而行于今与夫变乎法而达于事何不可者大易为卜筮之书而深求其理无不眀周礼乃致太平之书而误用于人则醸害此读书之难也御大灾捍大患救天时之不常鞠哉庶正疚哉冢宰侧身脩行以挽囘天变又治民者之责也王君才优而志洁学粹而职修治行为黔中最纵不假繁露之书以求雨雨防弗应他人治行不逮王君虽百其书恐亦莫之应也雨不应而咎书之不足信且从而訾诋之其不足语于仲舒春秋之学也亦大可叹矣
　　痘疹全书序
　　医之为道可学乎学之弗至不如其勿学也长桑君之异司焉迁以为非人扁鹊仓公亦旷代而不一遇其道诚难而世之伧夫下士偶自涉猎方书鳞次草木虫鱼金石诸物为谋身之一术费人之讥所由来也夫见垣之防微妙入神不可得而传矣淳于意论药甚精非咄嗟可办今之人昧于其故若夏虫之不可语冰而乃以庸手司人之性命贸然弗顾良可畏也本草一编旧说为神农所作汉艺文志亦所不録皇甫谧葛洪陶景孙思邈之徒注释而附益之世遂以为可遵无疑即内经灵枢素问金匮玊函与夫桐君雷公岐伯之所撰纪散逸漫漶已非原本半出于好事者攟拾补缀之词而亦莫不祖述之无复有叅订眀辨之者前人所云一物也生于彼者与此不同得于秋者与春有变离其本土则质齐而性舛乖于采摘则物是而人非名实既失寒温多谬况乎以兰花为兰草巻丹为百合此寇氏衍义之踈谓黄独即钩吻术草即山防乃贞白别録之讹学医者讵可读尔雅不熟为蟛所误哉即论药精矣亦未可泥古方而用之盖分两铢寸之衡今古殊制晋杜预所以致详也医之难如此无已而思学之势必博极羣书多识鸟兽草木之名可以嫓张华之淹通而笑嵇含之简陋矣又得长桑君公乗阳庆以为师讨习十余年市肆赝质不敢用不得不为采药之行裹粮万里足迹所至遍歴九州四海名山大川贮之青嚢而返而复搆室岩穴刀圭操作再数年而后出试其术以为活人之具如斯可为善学医者矣不然淄渑之水何以辨车脚之味何以识今之为医者余不知其肱之曽一折焉否耶昔越人称为良医随俗多变西入咸阳闻秦人爱小儿即为小儿医今痘疹全书是即越人入咸阳时所训著者楚人万全得之以传于今或曰痘疹始于光武建武八年于前无之则此书必后人所作嫁名于扁鹊者要其为书固不可没云
　　长河志籍考序
　　维桑与梓必恭敬止诗言之矣余情结牢落景入崦嵫惓言乡国俛仰兴怀披阅残志但成怅恨错举则纷遝而无伦杂述亦纠纒而鲜要方凿圆枘鉏铻难从翔鸟游鱼蹉跎不狎因之周流舆籍详观图谍逋髪搦管鸠集斯文语有背驰取其长而委其短事多疉肆笔其一以削其余摭英略秽彚聚类分饰以藻采学彼骈丽敢云嗢饫膏液咀嚼英华挚虞小生之讥庶有豸乎然而离寒歴暑销烛研露何当措翰使复覈精纵或鼎新乎已意亦岂逺诡于曩闻犹之齐丘攘化书于谭子郭象窃解义于向秀也然而为兹编也柴桑有情秋鲈堪忆借以释我胸舂代树萱苏岂谓藏山之名播于士林哉冀乡之耆德英彦补缀周备尤其幸焉杨衒之伽蓝之记孟元老梦华之録大略可观矣
　　家谱序
　　家谱之作有繇来矣苏洵云亲尽则涂人本一人之身分而至于涂人愀焉轸叹谱之所以作也子孙虽愚过先人之墓未有不动心者时而祀其先语及其遗事未有不追泣者故宗庙之制祭祀之礼君子以此崇本返始知其身当知身之所自出知奉其身当知吾身之所同出知先人之德昺当世泽贻祚昆而为之阐之扬之搦管聨册长留天壌其作谱之义乎小子伏深惭悚周流恋念抚今镜古条缕析辞载考挚虞之族姓昭穆记贾执之姓氏英贤谱孙秘之尊祖论世録裴松之之家记令狐德棻之家传摹其规略厘订流传史家自序逺谢于孟坚家训攸垂窃淑于之推谱之作也顾可缓欤
　　古韵叶考序
　　韵必叶乎以今韵读古诗则叶焉读眀为芒读焉为姥之类是也韵不必叶乎以古韵读古诗则已焉家本读姑旂本读斤之类是也攷前代艺文志晋之吕静魏之李登齐之周颙书无一存沈约四声流传本司马孙愐袭唐韵而更广韵之名平水刘渊并原韵而立韵畧之说后之学者如浮溟澥罕有津逮者陈第毛诗古音考盖主于无叶矣独不虑古学鲜闻六书弗讲形声孳乳五部两界之间不已难乎余同年张晴峰先生博极羣书网罗曩代凡夫三苍尔雅易象离骚石经太大禹岣嵝之碑周宣岐阳之鼓下槩宣和博古图薛尚功鼎韵顾野王玊篇陆法言集韵摉辑诸家以成古韵叶考一书赡该详眀陆离典雅当代古处之士其谁不薫班马之香而上竒字之亭也耶迩来著书者伙矣杨新都所云谈性命者不过剽程朱之魄工文辞者止于拾史汉之聱牙先生之书实有禆古学非浅虽然爰歴之章凡将之义读之不可不早风俗之通虫鱼之注辨之亦存乎人先生以余言为何如也









　　古欢堂集巻二十六
　　钦定四库全书
　　古欢堂集巻二十七　　　户部侍郎田雯撰序
　　试牍序一
　　余来江南莅事于庚申之九月告竣于辛酉之七月故事学使报政视计吏余承乏前使隘于期日于是奔走大江南北间囘复徃来涂更水陆计里一万有竒歳时之有事行省者不与焉校阅之勤凡十四郡四州诸生计巻九万五千有竒漏下四刻即束带坐堂皇放诸生入次第受巻为之防窜而甲乙之夜分篝灯申旦不寐于是寒则手足冻皴夏则蚊蝇交嘬饮食失节寝兴易宜徃徃成疾而一切案牍吏事不与焉其为劳且烦如此昔栁子厚送韦七下第言有司一朝受千万言读不能一二即偃仰疲耗目而不欲视心废而不欲营如此而曰吾能不遗士者伪也余尝深叹其言为之推迹其弊大抵好逸而恶劳凡在官者皆不可而学使尤甚盖米盐钱谷簿书之防有司漫不孰何不过米盐钱谷簿书之失知而改之亦须旦暮顷耳若学使不訾省事则妍媸于前去取乱于中是非防于外虽欲自悔其所为而士子已传诵揣摩积为风气不可复改此昔人所以致憾于文章也居官来时诵其言自谓慎毋类是然彼时卒卒未敢自信也今既竣事居句曲署门庭萧然賔客罕至吏人亦稍稍遁去因得静坐一室读书其中取向时试士録披阅之辄欣然有当于余心者嗟夫人之牵引世故昧轻重之衡则始信而终悔者有矣惟处静以观动居闲以窥冗而后得失辨焉而今而后庶几可以无悔矣因复重加删选载庋家塾以示后人之从事制义者且使知余一歳来营营劫劫不为徒劳也若云振頺靡还大雅则余谢未能矣
　　试牍序二
　　昔欧阳公与荆南乐秀才书曰仆于时文天姿不好而强为之然足以取禄仕而窃名誉者顺时故也余始读其书而疑之以为公之文章固以浸淫乎六经齐眉于两汉矣意其是非取舍当必卓然自异于世俗之外而顾以顺时俛仰期之后进得无其谬论与既又读其序苏氏文集也谓天圣间举进士于有司见时学者务以言语声偶摘裂号为时文相夸尚天子患之下诏书讽勉学者以近古其风始息余乃晓然于公顺时之防而尝执是说以衡今之文盖时文取士前朝沿习二百余年嵗乆弊滋为浮薄于是束书不观之徒揣摩声句以投时好当此之时侈谈六经两汉之文以求合乎有司之绳尺固知其格格不相入也我
　　国家统一海内首崇儒术鼓励天下天下晓然皆知圣贤仁义之说文章授受之源耳食剽窃争以为羞而学者犹然守故习事穿蠧则其戻于时而穷于遇也不待问矣余之奉命来江南也先集江宁镇江两郡士而校试之告之以是说两郡之士翕然信余言而不疑也磨光濯色出其所有以争胜于古人庶几欧阳子所谓顺时者与夫两郡可信则江南之士皆可信也倘由此而十二郡之士皆如两郡之信之而暴练缉织之不已则其去六经两汉之防渠为逺哉余故取两郡之文防其尤者付诸剞劂使十二郡之士慨然有所兴起焉
　　试牍序三
　　自江而北郡之江南之行省者扬为大直扬之西淮为大其地襟河带淮以属之海而中多名山胜地怪伟竒絶之观其所有则鱼盐菱苇果蔬水产之良甲江南而余及于旁州他省故其人多安乐无事不艰于生得以其暇治诗书挟笔墨以着籍乎学宫嵗之试有司者率常千余人而掇科第官中朝者前后相望其文章驰骋赡逸之工亦徃徃传之四方盖自昔而然矣迩嵗以来江南旱涝不时而河淮相继为患溃决四出田畴屋庐漫澜不见踪迹民或编茆以居或渔水以食或携妻孥乞食道上盖数百里皆是也于是
　　天子累嵗发大司农钱户赐家给而又诏河渠大臣察民所最患者设为隄防以时廵视发卒数万塞河决使者日夜率官吏督使中程而两郡之士亦时有负薪以从者宜其愁居怵防无暇尽心于文字间矣及余之来见其人皆聪明朴茂进退揖譲盘辟甚有仪见其文章刮磨时习证据六艺甚有体而可观也岂非俗化之美累世不变而士之笃于自修者虽歴饥寒困苦而终不一动于心改于其昔耶夫然则
　　圣天子所以涵濡长养拊循其人至于如是者殆非一日之故矣夫宣
　　上恩德以鼓励好修之士此学使者之责也故于其文之首而序其大略如此
　　试牍序四
　　今年春余渡江至滁自滁至安庆凡四郡而次第试之得士数十人得文数十余篇付诸剞劂而序以告之曰余尝考古今图记江淮间号为三楚楚故都寿春其地北走齐鲁西出三晋南通巴黔东瞰大江而彭城淮泗陈掾其间所谓四塞之地楚以是四出争长中国中国常避其锋自后每遇兵争而三楚间徃徃先有事至元晩季郭子兴孙德崖先陷濠州刘福通据亳州徐夀辉自襄阳出兵争安庆与余左丞阙力战经年及明高帝崛起和阳入建康还徇濠亳又与陈友谅张定边转战潜山江州间阅十数年而后定一时以武事立功名封侯王者多在四郡之内故其风俗好濶达矜懻忮尚气任侠不为握齱荷礼即有治诗书守章句不过取科第而止未有焯然暴着如古人者故终明之世三百年而四郡迄无闻人盖其渐摩濡染习以成俗非有圣人出莫与易也我
　　国家诞受天命以有天下天下顿首请命无敢凭恃险阻椎剽作奸于是不用兵革而晏然无事者二十年至今
　　天子海内益臻乂安于是专以文敎为务念江南三楚间累代重困于兵加意拊循其民而大臣官行省治其地者又能宣布
　　天子德意磨揉迁革使趋于善故今江淮诸郡之人皆得化其雕悍武健之习而以儒术进其魁垒防出者以文章经济为
　　天子佐理侍从之人次亦挟笔墨入学宫以拟合乎天子之尺度若数人者可谓有志之士也与然余惧其怠而忘所自故为原本土风推崇
　　圣朝德意以告之俾其人有所兴感而无怠中止将见四郡之士道德明秀蔚然为邦家光不徒变化其俗已也
　　学政条约序【附十五则　江隂示诸生】
　　从来建学所以明伦储才在乎立教故风厉习俗振兴文事皆学使者之专责也今
　　天子宣德意崇教化念江南为人才地寄任匪轻慎简在廷使徃视学遂诏大臣共举三人于是使者之名谬登启事
　　召对至再特荷
　　上知来莅兹土受命之日且愧且惧不知所为退而自惟使者自束髪受书即补郡弟子员其中甘苦得失固已徧歴亲尝今日备官而忘之则负愧滋甚使者所以俛仰今昔洗心自矢以敎尔多士也夫人才之生广矣求才于江南不啻挹水于河取火于燧矣使者何敢有菲薄尔多士心但以士行之衰已非一日后生耳濡目染转益流宕无复名检而时文俗学又足以锢蔽心思遂使六经昧其章句子史迷其字画即有一二学臣用意振兴多士又复眎为具文恬不思改
　　朝廷之上亦有知其失者故特简使者来傥使者沿习故事録録无所发明俾尔多士实行无闻问学衰落将谓使者不敎使然此又使者所大惧也故先折衷前贤斟酌微尚厘为欵则十有五条冀尔多士捐去故习与使者更始使者所以报
　　天子知遇之恩副大臣推举之意俾东南风气蔚然为天下先咸于尔多士是望多士其敬听使者言勿忽
　　一则
　　从来秀才一科原以待非常之士魏晋间尤重其选在九品中正之上有司奏举不称者坐之唐则用以名乡贡进士迄乎近代郡邑弟子皆得谓之秀才而第其髙下特命使者主之其学业则责之郡县博士有司不得过而问焉可谓重也已乃者近嵗以来秀才入长吏之庭胥役得以骂詈之令丞得以榜笞之井里小人得以揶揄而耻辱之又何其轻也岂风气之变日趋而日下与将长吏之折节下士闻于古而不闻于今欤抑尔多士束修自爱不及于古有以自致之也夫人不尽君子未始不知君子之可尚也人不尽免不肖未始不知不肖之足恶也多士果以孝弟自励亷节自将行诣学问斐然为儒者宗则有司将表闾之不暇而何轻之敢如其不然直是井里中寡亷鲜耻之徒耳而犹趋走郡县之庭踽偻吏胥之侧虽其父兄族党亦将深恶而摈斥之又何论于有司也多士当顾名思义求所以副秀才之实而为自重之事此使者所重望于多士也
　　二则
　　圣贤精义具在五经其日用之切于人若布帛菽粟之不可离矣然汉儒掇拾于秦火之余其功似难而经术綦盛今人表章于全盛之后其力似易而经术反衰使者尝窃思其故矣汉之学者于五经专治一家后先师承井井不乱至于章句音释皆有传授故其守也固其得也深措之事见之言者无非是经所以称盛也晋宋之际经学失传师承无自其后又复崇尚博综不屑耑守一家故或择而不精语而不详而经学衰矣至宋儒始领独得之解洗训诂之陋迨元眀而师承复乱今则等五经于陈言矣三传三礼不识其异同今文古文莫知其真伪即有一二秀出之士慨然思古其谁与取正哉盖天下之无师乆矣学者当师古人多士自入里塾各有所习之经惟须专精一力博采诸家之说而约守之深之为性命浅之为文章大之为礼乐政事天文地理经世之业小之为山川草木官名象数车服之类无不究其本末晰其异同而后更治他经互相证据则所得自深是即尔多士之师也使者将于四书文字外各以五经疑义设问以观所答多士毋漠然置之
　　三则
　　经学既明次及史学史学之难昔人固尝言之然非独作史难也即读史亦难盖史家牢笼古今防搜百代能使所书之事与所书之人是非善恶了然于心又复折衷古人发凡起例故其去取有法详略有体然而立言之防引而不发或一人事迹互见他传或一事得失旁证他事故离其篇什不能寻其脉络摘其章句不能得其精微岂知班马何以异同陈范何以详略新旧唐书何者为劣欧阳五代何独为工宋史何以见讥于前人金史何以偏髙于后辈缥缃堆案徒为引睡之媒巻帙盈前亦止障风之用故曰作史难读史亦难也昔者司马迁尝言之矣曰好学深思心知其意夫如是则二十一史前后贯穿乃能晓然于史家精微脉络之所在而可究其得失辨其体例始为善读史者耳多士研习八股岂暇旁及然不如此不足以言大儒而于五经四子之文亦全无所发眀矣可不勉哉
　　四则
　　五经四子传注诸书不下数百家自马郑以后孔氏罗之注防自程朱以后明儒纂之大全矣惟朱子集注其所自订立言尤醇近日功令遵之宜矣然微言未絶学士心思日出而日新其间议论亦自契合在读者之防心何如耳安可尽置之不观耶朱子之书或问最精向来止有大学中庸二书论语孟子近日始有刻本所载苏文忠之说皆人所不经见而大全语録有与全集问答诸条微不相合者至于诸家经解皆足发明朱子微意若信之而近于执与弃之而伤于固岂为善读书者哉多士果能无悖朱注不妨旁及诸家博观而约取之自然更有防心处也
　　五则
　　古人读书作文必先立志须为古人毋为今人为通儒毋为俗学此志一定则是非取舍便能自立于流俗之中一切荣辱得失不足以震撼其精神胸中廓然无复一事夫然则见之明见之明则守之固守之固则积之厚积之厚则其发之也沛然而有源郁然而有光以此为古人为通儒不难也今士子自幼学以迄白首其志不过拾科第以自豪耳故其所守者章句所习者时文所趋者风气宜其龌龊寡昧不能得当于有司也幸而得当于古今文章经世之业全未梦见每当一大事遇一疑义则舌桥口呿如堕云雾顔之推所谓有识旁观代其入地非使者所望于多士也
　　六则
　　其次贵乎有识夫识者所以敺驾古今挥斥八极岂可于语言文字求之哉今夫百物皆资之市者也而所以市是物者必于家焉取之苟徒手而入市则虽琳琅触目流离璀璨杂陈于吾前者举非吾物也今之五经子史百家之书亦犹百物之陈于前尔多士将何以取之耶其毋乃徒手而入市者也彼虽尽读五经子史百家之言犹之未尝读也惟是好学深思则神识所注表里洞彻举凡五经子史百家之书皆为吾物惟吾所取之取之经可以植其根也取之史可以落其实也取之诸子可以畅其流取之百家可以极其变也总羣言于一至挫万物于笔端乃可以言文章矣
　　七则
　　文章无竒正浓淡要于各自成家则无雷同无勦袭而后可以抒自得之心思发独见之议论此古人之所以传世行逺也自揣摩之术兴而士无实学于是循有司之尺度贸贸然句摹而字拟之一科之房书甫出而前科之文已束髙阁一学使之试巻初颁而前使者之文等诸涕唾巻舌同声拟足并迹苏子瞻所谓弥望皆黄茅白苇真堪发一慨也多士不观诸古人乎古人之文传于今者有一言半辞相雷同勦袭者乎多士但须穷探力取则古人同异当实见其独诣处而多士之所以自处亦必有道矣韩子曰自古于文必已出降而不能乃剽贼多士毋以不能自诿也
　　八则
　　八股沿习三百余年其源流正变固自了然试为多士约略言之明初风气始开文近训诂乃有直冩集注语成篇者至王文恪而能自出机法凖之古人其变化离合骎骎乎昌黎矣荆川纡余顿挫几入庐陵之室昆湖深沉温雅酷似南丰方山出入经史其陡健直逼临川后人尊此四家号为文章正宗洵不诬也震川本文恪之派而出入于唐宋大家其说理则程朱也其行文则曽王也体大思精词流气达真制义中之豪杰矣思泉文近昆湖而加之以昌明博大临川取材晋宋标其名理复所独领防言超然自赏虽源本四家而体裁又一变矣自时厥后作者不一而其颖然迈于众人者若金正希之精深陈大士之雄健包长明之隽永罗文止之澹宕黎左岩之幽曲杨维节之岸异愈变而愈竒矣多士须别裁伪体摆落凡近于古人中别寻一位置地使者所极赏心若徒拾其牙后慧又使者所必黜也
　　九则
　　文家工拙原不以得失论然先辈于塲屋之文辄预处其名数之先后不失累黍夫岂有异术哉见理明而自信笃也今人奉一家言规模近似工者不知其所以工也拙者不知其所以拙也夫彼不能自信而欲人之信之有是理乎然所谓自信者又非师心逞臆之谓也必于平日读书时澄心定气与古人相叅吾之于文能驰骤上下如古人之雄健否能证据经史如古人之典则否能变化任心离合匠意如古人之法度否必使精神识力毫髪无憾而后自出手眼独徃独来与古人相上下则虽百世之逺尚可信其必传区区遇合似又不足道也
　　十则
　　自古文章皆人之精神所造其用功深者其収名也逺非有一定之格也昔李学士怿曰吾少时举进士亦偶然耳倘今复试礼部未必不黜安能为天下英俊作准格乎古人若此使者亦何所言但以平日读书之自得者与多士略举大槩如此多士其善防之毋胶柱鼓瑟为识者所笑也
　　十一则
　　文社之兴始于明季其初自一二荐绅先生聚徒讲学日以寖广而依附者遂借以求名于是入者谓之同类出者谓之匪人而朋党之势成矣朋党既成则朝廷之上彼此相倾至于颠覆而不悟论世者所以慨焉三叹也今
　　朝政清明羣工恊从容礼让之风达于天下固宜无前明之所为者乃闻三吴士子竞倡文社各立名目此何为者耶将依附者假托以求名耶且多士亦乌知名也以使者所闻古之名士其风尚气节文章经济卓然见于天下而天下信之乃可以言名士矣今多士之所为名何如哉不过聚浮薄少年酒食徴逐图一饷之乐耳目不识诗书之文口不道忠信之言心不知长幼之节私为坛坫互相诋毁甚至防手骂詈不避尊亲譬如聚飞蝇于溷轩角羣鼠于穴内尚不足供识者之一哂尔多士亦何取于此也郭林宗汉季髙士不与清流刘景升三品下才亦列俊顾然则世人是非不足相轻重多士亦审矣多士以使者所闻身体力行名将自至所谓金精美玉不即人而人即之亦安以求为也自今以徃多士能濳修自立者上也改趋易虑化异为公者次也否则使者必以法绳其后矣
　　十二则
　　古人著书皆有所为即制义选本亦不苟且评隲昔艾东乡忧天下之阳奉孔孟隂归佛老也于是尊程朱辟二氏屹然以斯道自任故定待二书凡文之稍背先儒者必涂乙而标识之其用意正而立言当矣他如郑峚阳之四十名家韩乌程之文室文在文闲陈溧阳之名家制义虽去取有法识者犹病其未醇盖选政之难如此后之学者于圣贤指归文家宗派槩未有闻而滥操选政至于防绔小儿自署先生之号巧作市侩亦标叅阅之名倩学究为伪文冀他人之不识赂村童为弟子侈吾党之有徒取舍任心何知难易妍媸随俗安问是非展转相承迷误后学政使者之所叹息而深恨者也今除先正大家文及当世大人先生所选外槩行禁止坊人有擅刻者必以罪罪之
　　十三则
　　国家取士二塲用表三塲用防所以观士子排偶之文考古今通达之识也奉行既乆视为具文遂有四六不知何体防问不知何事非临塲倩人即率意妄作以为主司防防数判无事须此不知四书经义止试一塲而表防独试两塲其得土苴弃之乎夫排偶之文莫工于崔蔡次则为徐庾又次则为郑穆为眉山悉有法度可师多士能于平日作八股时加意及此则临时自闲与夫渴而穿井鬬而铸锥者相悬万万也若夫策问之法于经史取之而已矣
　　十四则
　　世罕全才学有偏至有书破万巻而拙于文词者有工为诗古文词而短于举业者但以风檐寸晷求之其途已隘今当
　　右文之代闳通淹雅正切旁求江南素号才薮诸生中有古学优长斐然述作者使者尤所敬重当于正考之余别出诗赋等题以占宿学果有出羣之才自当破格超奨如不命题亦无以溷扰为也使者向有杜韩白苏黄陆六家诗选容授之梓人与多士订正而细论之
　　十五则
　　文武两途国家并重士之慷慨自命不屑章句思欲从事于马蹄间者固应有人而其委巷粗材未通武略以戏车扛鼎阑入其中亦不为少于是什百为羣摴蒱作剧失意桮酒即手搏相向荡然无复名教之闲诗书之气故士子一列武生谓之异途而学使亦厌其然凡一切校阅下文生一等而先事约束之条目不与焉今使者为国家収异材防竒士不复问所从来文生武生眎之一体无复异同但以自古豪杰未有不晓诗书不习礼譲而可为名将者若粗中刚暴尚气陵忽不惟官途不至亦且临事无谋误人委任国家何取于此而之学校董之师儒哉昔戴若思少无行检陆机劝之就学遂折节自励为晋名臣岳飞性好野战宗泽授之以兵法乃屈首授书为宋贤将诸生有志功名须以古人为期循使者之教诲而力行之慎毋以武人自豪也
　　江隂示诸生
　　举业一道原本六经出入子史折中于仁义礼乐之説而沉濳反复于唐宋大家之文章以求合乎圣贤之防而卓然为一家之言未有雷同勦袭穿蠧饾饤而可为举业者也使者初莅江南颁示教条谆谆以此为言既而较试上下江各属所至即学宫谒多士又面命其如此则使者之所尚可知矣至于镌刻试巻所以鼔励作者亦虑多士沉溺旧习识见未定故特选择其尤以示多士知使者所尚在彼不在此非欲多士句摹而字拟之也乃者行试各属见有剽窃试巻敷衍成篇甚至生割其字句强摹其声调天吴紫凤颠倒短褐之中冷炙残桮杂置大官之馔无论所剽窃者必不工也就令工矣正如既篘之糟已噉之蔗此中安得有滋味哉夫文心之变化譬之人面之不同人之有毛嫱西施也天下以为美者也然不能尽如毛嫱西施之美而终不至于可憎何也以其各有真面目在也若以已之不美而为假面以貌于西施毛嫱焉虽其尽态极妍而人反憎之况所貌者之未必西施毛嫱耶所以使者考试以来此种文字尽置劣等此在上江诸郡皆然今行及下江矣下江文笔固髙而苏松二郡又为下江之尤宜无有剽盗割裂为文字者然恐惑于听闻谓使者真好此种借是希合此大不可也使者所遵者六经所学者子史所尽心而用力者仁义礼乐之说唐宋大家之文至于雷同勦袭穿蠧饾饤不啻冰炭之不相入也多士其知之
　　黔墨序
　　昔欧阳公之论文章也其序苏也则曰革五代之余习序郑荀则曰得其是者而师之至其序曽巩秀才则又力诋有司之尺度不足以相天下魁垒防出之材欧阳公之论如此余曽持其说以校士于大江南北之间当时试牍甫出四方观者谓风气一变而矫枉过正之讥亦遂起矣夫欧阳公以文章盛名知贡举所得皆天下士尚不免于人言况如余者其何卹焉知我罪我大抵悠悠之口亦各半耳独吾友西浙徐子华隠目眀识定不牵世俗趋舍数千里赫蹏徃复房皇追赏与余说终始有合自是而后鞅掌风尘亦遂收视塞聪不欲谈文章事盖甚矣文章之难也虽然大江南北夙称才薮士之治诗书挟笔墨而来者如入五都之市触目琳琅美不胜収而以语于弹丸荒陬鸟言椎之黔则又难矣余之抚黔也两载已来每于劝农讲武之暇进多士而课之复于武乡阳明二祠旁结茅葺屋为诸生下帷地饮之食之甲之乙之见其人聪明朴茂进退揖譲盘辟甚有仪其文刮磨时习证据经史有体而可观也如管子遴黄子之骖李子绅周子国栋许子文魁徐子时成辈皆所称魁垒防出之材振頺靡还大雅者以视大江南北实不多譲余尝举以示人曰黔士如是惜不令华隐见之知余于夜郎天末蛮烟瘴雨之中又辄攘臂下车而侈谈文章也嵗庚午华隐奉命典试事且与余同年逊五李君偕来余乃深为黔之士幸榜发余平日所防者一収而尽苹鹿三阕之余与先生握手大笑堂下吏左右立従旁观之口眼盱睢正不解何谓也夫世俗之论文章者大率薾靡浮薄积为风气束书不观之徒揣摩时调以求合乎有司巻舌同声拟足并迹一望黄茅白苇作者固龌龊寡昧而有司果以龌龊寡昧之识取之无惑乎风气日下所闗于世道人心不小况我国家平一海防崇尚儒术虽万里山川无不家弦户诵晓然于圣贤仁义之説学问授受之原非得其人以操取士之柄断断不可今得华隠操柄以衡黔士而黔士于是乎毕出
　　圣天子用人之明学士大夫古处之力岂偶然哉因思余课士于黔不过采风问俗驱车防牱江上非操有取士之柄者珠玊兰茝平日在吾目中倘无人焉収之而去斯亦已耳而今日之为黔士幸也则余与华隠之论文章始终有合能深思其故者自得之抚今追昔大江南北之间坐臯比拥生徒忽忽如前日事持欧阳公之说即有讥者余亦可以无憾矣
　　江南武乡试録序
　　臣山左鄙儒恭膺
　　皇上不次之擢廵抚江南拜命之日单车到部宣谕圣天子德意于所部吏民讫适防举丁夘武科乡试臣例得主试事用是订期入省矢志冰渊夙夜匪懈盖为国家抡才不敢不详且慎也臣于是集学使録送武生三千八百一十人于一塲试马箭二塲试步箭兼试技勇三塲试防论遵例额取合式者一百六十二人既撤帘合防论题目武举姓名彚为一编臣当序如右盖臣尝诵诗而有感于先王取士之盛也其乐与贤则有南有嘉鱼之诗其乐得贤则有南山有台之诗其乐育才则有菁菁者莪之诗其时在位得人风雅接迹矣而兎罝之咏贤材者独称赳赳武夫为公侯千城何欤说者谓兎罝鄙事也武夫卒伍也鄙事而知敬卒伍而好德然后为贤才之众多而教化之大成也古者取士之法文武不分养之于庠序试之于泽宫教之以诗书歌诵礼乐之大习之以献囚执馘射御之细故其人文足以致治武足以戡乱所谓济济多士秉文之德盖言文也武夫洸洸经营四方盖言武也先王养之有素敎之有方取之有法故其盛如此后世取士之法屡易而文武分文则取之帖经墨义武则取之戏车扛鼎此人才得矢进退之所闗不可不亟讲也我
　　皇上创制立法逺迈三代设科取士最号得人而犹以武臣不学终为粗才诏于军旅之暇挟册读书谙通经史诵习
　　圣谕十六条使知忠孝大节而武生之学宫者咸能感激自奋勉称
　　上意故臣等所取士子彬彬儒雅质有其文皆我皇上涵濡长养鼔励之所致也顾臣何人得与兹盛惟有撰论
　　圣德播告逺迩相与乐其已徃而勉其将来亦臣职之所宜事也臣庸陋不才曽以毛氏诗举进士矣窃比风人之义诵兎罝之三章以为得人庆可乎
　　贵州武乡试録序
　　嵗在庚午例当举士于乡
　　国家制科之典与文并重也臣学浅识庸职司主试敢不详慎恪恭仰副我
　　皇上抡才逺方至意臣惟贡士于乡遵循旧典鼔舞人材也周礼所谓六徳六行六艺升之乡学而军旅之事不与焉迨其后人材日广士之治诗书挟铅椠莫不雍容頖璧之宫周旋师儒之席而张弓挟矢赳赳洸洸者亦皆得参错其间摩肩罗立非按籍以呼名则浑同而莫辨文武之途合也惟其合故三年大比衡文取士文事终而武事遂始文例上遣京朝官出典试事武则以抚臣主之臣之得主黔武试者荣遇也臣请言夫射矣弧矢之制始于黄帝侯明之典见于虞书杜佑曰士之志艺以射为首马融谓鹄在正内贾逵谓鹄在正外乡射燕射賔射大射之不同驺虞貍首采蘩采苹之有节仅具文已乎夫射以观徳所由兴贤能选良士根本之论也诗曰决拾既佽弓矢既调取其技之精又曰发彼小豝殪此大兕取其力之强従来技精者中必多力强者发必逺今之试士骑之中増三矢为四歩之设鹄以歩八十为衡职此故耳射事毕复试其生平之学所以求全才者在是焉学之未优而贯札饮羽终非通才学之既成而说礼称诗无忝将略鹳鹅鱼丽阵法宜谙地利人和战术必悉孙吴详于各家之注李靖耻为章句之儒尉缭之说类乎商鞅穰苴之法沿诸司马三略言本道徳授自圮上老人六韬语多权谋传于渭滨尚父士能淹贯羣书博通经史神明而变化之深晰学问之源流晓然忠孝之大义而后真才辈出贤路光昌试士防论之意其在斯乎臣持此以衡黔士庶防其有当焉夫黔士何以有今日哉黔夜郎僻土介在荒服自兵燹后蠲租赋寛徭役农勤于田贾安于肆士之以文章入彀者彬彬济济而武生之着籍博士者靡弗感激思奋观光利賔故文榜得士二十人臣得武士亦如之皆由我
　　皇上仁渐义被绥柔涵濡之入人深也臣是以进多士而告之曰尔多士勿徒以武人自豪也尔当磨光濯色脱颖淬锋以名节自励以道德共淑以学问相箴规又复厚蓄才力嫺习艺技期他日为儒将为名臣以上报朝廷尔多士岂或忘之臣顾何人得与兹盛典亦且率多士偕勉之而已
　　防试録后序
　　嵗丁丑例防试天下士
　　上命臣赐履臣英臣琠臣雯为正副考试官臣雯山左鄙儒自顾荒陋贰司邦禁弼教懐慙重以抡才之任报称滋惧受命之日槖笔以从臣之荣也恭逢盛典飏言简末臣窃幸焉此一役也臣之业在泰之初爻矣欣际圣天子文明雍熙乆道化成之防防茅彚征其在今日乎臣伏念今日之取士盖以文章也士所操为文章止数寸牍耳毫芒篇幅之间因华徴实镜委讨源晰苍素于须防辨淄渑于指掌诚难言之臣何以无负任使敢弗兢兢夫文章所以眀经术也经术修明通达治体乃可以谓之文章也汉世儒者专门一经立说至百余万言皆列于学官领之太常各抒其平生所学以行于当世故其为经也通而适于用后儒墨守成说经防无异同鞶帨其文迂濶其用明经之谓何取士者亦乌从而鉴别之然而必有道矣今夫张乐洞庭之墟必合律吕不然金石丝竹不可以谐音也较射矍相之圃必中正鹄不然注彍如云不可以入彀也今日之所鉴别于多士者依乎圣贤经传之防本乎仁义礼智忠孝之说运之以唐宋大家精湛沉雄之气发之为泰道光昌瓌竒俊伟之观诚制科之律吕衡材之正鹄矣取士之道端不外是而多士之文章则拜献之先资服官者之仁羔介雉也顾不重哉多士登名仕版可以出带方州入叅兰省功名之际必先择术定志老成持重晓知治体者上也卓荦清节不流欺伪者次也喜事好名乖张浮薄者下也今观多士之文章类能原本道徳发明经学无托于空言不入于迂濶以之用于当世必其议论通明行能纯备兼之砥砺亷隅风示官方端心向公奉职周宻以治行収实效上报
　　朝廷惟中惟孚出襄泰道皆于文章乎騐之则是茅茹彚征之典行于泰交之盛世为久而弥光也猗欤休哉
　　李大司徒寿序
　　当世士大夫祝厘道誉多拾沈耳帣韝鞠设帨称寿丝竹间作酒客酗醟竭蹷匄章缝家言侈夸诞虚槩用防辞彼引洛社耆英綘县老人此云寿考无疆黄耉鲐背甚至有以玉笥金简安期羡门之说进者堂上主人无怍色堂以下賔从郎吏率横目二足之民识者为之扼腕抵掌掀髯猎缨而前曰夀之云乎吾不知其理也凡齐物而论犹狐白之裘而反衣之也且夫寿者福之首也戛戛其难之挽近之士淟然载笔乌足以读书论世耶昔汾隂之善筮也先人事而后说卦余于此可以知其理矣余同年大司徒醒斋先生当敦牂之月四日厥惟初度盖六十春秋矣颂长生者造门塞路先生处之澹如然弗屑曰是宜用山防为文而寿吾也者其诗孔硕其风肆好如尹吉甫之于仲山甫也繄惟先生江右名族陇西着姓直自髙渊源已逺自父司马公已来声华昺奕矣先生根蟠函谷秀钟石阳降太乙之神下文昌之宿天地粹灵之气独萃于先生当其驹齿未落豫章尚小人已目为骐骥梁栋既而深沉好书于六经子史左国离骚嚅哜雕摉其为文章有振衣千仞睥睨尘之槩洎夫际通显为史官锵洋
　　帝廷媻姗容与石渠典诰之文落纸腕下间作声诗含英咀华曽为余序轘辕集于风雅一事反覆三致意焉其校士江左也以拯时文之弊为已任是时余适入吴先生尊酒细论曰衡文譬审乐也古乐不传乆矣万石之钟灵鼍之鼓其中节奏安在作者已希赏音复寡筝笛之耳喜闻郑卫吾肯听多士之靡靡乎时文与古文无以异也今日取贾董班马以覆醤瓿而偏嗜淳于髠郭舍人诙谐啁笑之辞何为哉诸生挟兎园册子不知文章之大吾欲力追正始崇奨实学子其许之余为之五体投地娓娓斯语几二十年余已老而先生忽六十矣余与先生有三同焉有五异焉庚子之秋防名权舆此一同也大江南北臯比讲学寸心千古鸾胶凤髓此二同也作领袖于长流之官统勾稽于度支之府此三同也先生牵丝初仕立跻清华余濩落散吏失路无欢此一异也先生既掌邦禁再掌邦敎余乗韦在后屈宋衙官耳此二异也先生公卿踵武簮绂连镳余少孤蹇嵼弹铗歌鱼此三异也先生一登揆席黄阁宰相余遂初未赋伏枥空嘶此四异也先生川岳姿神金石情性余壮不如人老将髦及声尘寂寞几同秋草此五异也如是余何足以寿先生虽然四十余年余习先生乆知先生深微余谁足以寿先生者先生之为人其度渊然其体屹然喜不伤阳怒不伤隂遇一切蜗鸣蚁鬭如浮云之去来敦兮若朴旷兮若谷原于道德之防神日全而形日固寿之理也善乎汉隂丈人之言曰有机事者必有机心夫机亦乌可用也鐬心鉥骨朝觚夕筹一瞬息防有遗防处事则儑其言与人则防其气当前亦自鸣得意而虚防之态浮游之响旦暮间嗒然销歇所谓菌槿也如先生则松柏也尚父八十卫武九旬其于上夀直掇之耳昔人尝谓福犹水也德犹器也挈瓶注水过勺焉则溢以川泽为巵汪渟滀宁有涯涘乎先生之福犹酌瀛海而注之后此进为公孤退为更老皤皤黄髪巍然鲁灵光也者而先生之子若孙翩翩韶彦接衽而起美矣盛哉余搦管制序非有绚章世之拾沈者当咋舌而退也
　　寒緑堂读诗定本序
　　诗之道大矣汉魏齐梁而上休文彦和辈娭娭言之下此唐宋元明千百年间如繁星俪天孤霞捧日曽无人焉鳞次成书区别正变之声厘定升降之故诗道至今日欲求篇章之珠泽文采之邓林乌可得耶虽然钟嵘一编皎然讥之郑笺光销匡頥响寂雧千狐之腋以为裘良工独苦成章匪易世有袁豹徒委之洛下咏已矣尝试论之三百篇初自何来十九首抑云末矣世谓五字昉于行露沧浪歌行起于黄娥戚渊明本之应璩李陵基自屈原裈虱井蛙之见宁有当哉唐太原公子年少戎行堂堂摩垒或曰孙吴神授能然平阳柴氏主杂遝奴客勒兵七万开幕府与秦王伐鼓张旗颷骇电掣千祀下想见清渭照其军容神尧父子动色时此葢有别才焉诗亦如是故其道大也予识方淟悴思涂猥局言既无雅声未能文矧钝资下下夕镫彻诵侵晨失记廼彊厠风人之列欲抽防妙实于防防乙乙之中挽来不寸推去輙尺俯仰今昔言之伤已追惟三十余年来龟须兎角巻帙存者大致犹齐丘之于谭子郭象之于向秀南箕北斗半出乎蜡泽栀黄是亦鞭贾之羞也吾衰矣无复缒海凿山雕搜寳藏重録旧牍用代鼓吹卧茅屋之青峰供老人之黄妳间一攘臂读诗非陶处士则白香山乎秋清将游歴下亦携缮本以行不妨与大腹鸱托于属车也癸未七月题
　　古欢堂集巻二十七
　　钦定四库全书
　　古欢堂集卷二十八　　　户部侍郎田雯撰题词
　　柳州题辞
　　韩柳并称韩不逮柳也顾世以深醇少之淫蛙浮响殆听古乐而卧乎熏班马之香夺崔蔡之席雅健则龙门幽峭则左国文章如柳观止矣退之子瞻睥睨千古而元和圣德仿淮雅二章表忠观碑学安丰一铭服膺若是大略可知无如造物忌才蹇嵼多故窜逐蛮荒行吟山泽作离骚数十篇读者悲焉犹夫屈原言愁而托之湘君帝子兰秀菊芳呻呻其詈词也至于贞符伤心惩咎掩泣虽江潭顦顇情思纒绵不是过矣以播易柳同调深怜瘴乡讲学名流负笈亦莫可如何耳讥者云叔文之党坎生平嗟乎以窦而疑孟坚以董而误中郎所谓文章憎命达魑魅喜人过也于子厚奚损哉宜乎神降柳州之堂庙享罗池之祀文人志士为之卭天雪涕也
　　昌黎题辞
　　退之才髙数黜官屡下迁作进学解一篇由是知名惟古于词必已出降而不能乃剽贼立言如是则文章可知矣是以名著德宪之朝文追西京而上渔畋书圃涵泳艺林司马董生扬雄刘向之徒羣集腕下可不谓伟乎独是依□岭表少无师承自知读书鉥心刿目此何故也世谓长于碑志然盘空硬语吞吐纵横莫不根秪六经陵轹史汉独碑志云尔哉外此论宫市谏佛骨折廷凑徙鳄鱼白日秋霜风节矫矫要皆文章余技用之如虎耳当日李翺李汉皇甫湜樊宗师侯喜辈称韩门弟子各以文章自名于时而孟郊张籍从之逰掉鞅词席犹苏门之黄秦晁张也虽然起衰八代后人不无微辞焉是即退之所谓诘匠氏之不以杙为楹而訾医师以昌阳引年欲进其豨苓也亦甚惑矣
　　庐陵题辞
　　永叔云刘柳无称于事业姚宋不数于词章盖兼者之难也干兴治平间韩范富欧四公并驾永叔居座末矣虽然宰相之重亦杂他才学士非文章不可上下千载所闗匪细嗟嗟夏虫其语氷乎哉五代余习振革复古永叔之评沧浪直以自况耳词令比李翺陆贽书史敌刘向班固长公称为今之昌黎亦仅赞一辞矣宋初风气实自永叔倡之当日于梅苏二子拳拳弗置安道一书奬许尤至人才世故反覆三致意焉而犹迬迬致憾于文章其议醇其论正后有作者人非永叔殆求一言之几于道乌可得耶然而好修之士防师庐陵所谓宋以理学而流于弱无怪乎世之工鞶帨者讥欧九不读书也
　　临川题辞
　　今夫黄茅白苇斥卤弥望岂鄙其文章与抑诮其为人耶当代有姬公出焉家俎户豆无如乃偃师之戏木偶人之赤舄文绣也髙谈先王援据官礼何如贾谊陆贽之学足以捄世其误人家国不少矣虽然文章有定评哉陶渊明闲情一赋人读之谓如国风好色不淫以安石为人并其文章訾窳之非公也攷安石生平韩吕推毂欧阳延誉文潞公荐其恬退曽子固与之深交迨后果于自用是非弗顾亦二三君子之过耳嗟乎伪种流傅盗名取位彼优孟之姬公鲜不为世患者苐以安石文章论亦所谓编之乎诗书之册而无憾者也
　　老泉题辞
　　明允一蜀徼布衣晩学无师耻作儒生常谈歴落嵚﨑别辟窦径浸淫乎六经包括乎子史其为文章也恺切疏通有贾董之遗焉世谓其学本申韩防归荀孟盖至和嘉祐已后政治阙失匡捄鲜闻兵制人才动闗大计不得已为幽忧激宕之词庶几一遇欧阳修韩琦奏于朝而终不召用区区文安主簿困踬以老亦足伤矣礼书諡法后世流传而权书逺迈尉缭衡论无惭管晏嗟乎当日不用明允而用安石宋之所以衰也辨奸之语半山何辞上书五篇琅琅可诵二子能读父书而声华过之要亦文章之气光铓万丈耳明允殆诸葛景略一流命世才也
　　东坡题辞
　　千古文人无如长公之竒者诗至李杜文如韩柳无不可挦撦端委沿波讨澜独至长公四照花开万斛泉泻当代称坡仙才人前身为五祖戒衲其孰能名之行乎所当行止乎所不得不止长公自道也长公之为人青天白日奴亦知其清明而屡遭贝锦轗轲毕生儋耳之行羁愁海外磨蝎守于命宫玉楼召自阳羡亦春梦婆所无如何矣夫山川英华所钟落落几人如长公当日名贤萃集一堂游讲无非勍敌又大可怪也父文公也弟少公也师庐陵也友则孙萃老毕公叔刘贡父原父也门下士则秦黄晁张陈李也词赋则张子野廖明略也书画则米元章王晋卿文与可李公麟也他如殊仲之曲思聪之琴杨道士之洞箫昙秀辩才了元参寥之禅理相与周旋应接不暇而且临川不啻冦讐程氏素多抵牾处此亦极难耳长公嬉笑怒骂以文章搘拄世道揭日月泣鬼神何其竒也嗟乎长公之灵赫赫天上彼舒亶蔡京之徒媒孽不已倘一旦伏寳録宫地下遇奎宿奏事能无旁皇惊惧耶
　　颍濵题辞
　　子由训承名父师事难兄文章之传有繇来矣其间磨光濯色独成一家言清淑焱攸之致松风送响山半流霞正不必如乃父之镵峭兄之雄杰也曹子桓典论所云勾芒司节和风扇物草浅兽肥弓燥手柔子由文境庶几似之年十九出凤翔负竒誉上书太尉丞相文采炳如既而论青苗之弊耻调停之说谠言直气又表表者矣无何筠州之监以兄诗咎之雷州之窜以党人惎之遭时不偶于文章何与乎筑室于许老投颍濵黙坐终日頥养榆年车仆马毙而患不及辙盖老泉知之蚤焉当日称东坡为长公称子由为少公张文潜陈无已辈服膺尤至殆与兄齐驱无分低昻耳嗟乎以党籍毁滦城者政和以前数十载寂寂无人不知诵茯苓一赋是亦馆客之羞也
　　南丰题辞
　　余读子固隆平集有深嗜焉南丰类槀半豹耳学本六经名重元祐谈礼乐掌制书非魁垒杰出之士乎当其时昆体浸淫洛风未起庐陵倡文章之派秦楚大国狎主齐子固以邾莒附庸亦矜雄长宜乎欧曽并称声施后世也文有数百言者有万余言者鹤胫鳬脰又乌从置喙哉为之衡量其间上比刘向下逊韩愈莫与东坡逐鹿直追滦城后尘其防归于尔雅其言中乎尺度后山之一瓣香非无谓也勇于有为吝于改过朝廷以为然而安石亦頫首无辞江汉星斗诗篇毕露矣
　　汉魏晋六朝选文题辞
　　今之作古文者托言八家以自文其空踈大抵就兔园册子播弄家具已耳刘勰所谓意翻空而易竒事征实而难巧也八家中柳州奥古动罹摈落沈酣枕藉率学欧曽究未谙其神理安在恐庐陵南丰复生不代伧夫受过也陆机文赋犹嫌绮语未尽而英思艳采輙目兰成为罪人不已惑乎自茅选一出耳濡目染以故荃薫不馨而海畔多逐臭之夫咸池方奏而墨翟有非之之论良可叹也今摘録离骚一卷两汉一卷魏晋一巻宋齐梁陈隋北魏后周合为一卷梁一卷梁之作者子山孝标元礼三家为一巻余尝谓老瞒练儿父子祠人当时才士之盛今古莫匹至于开府涵泳情性咀嚼英华吐纳珠玉之声卷舒风云之色尤为魁垒挺出者靖先生书淫好学燎麻达旦山栖辨命擅美流光若夫郊居佳句好诗弹丸德柔邀真赏于隠侯犹之中郎愿授书于王粲也余于三家其陈后山之瓣香乎杜甫言别裁僞体而生平著述则熟读昭明一书顔之推于六朝人士槩以轻薄呰诋之皆非笃论世之学者无淆于空踈之说肠蝉腹而歌呜呜亦乌足以听也
　　西山唱和诗题辞
　　乡余官舍人及曹郎时凡七逰西山而三见诸诗篇嵗甲戌重入春明忽忽十余年未一上翠微山脚元规尘污人日以方麴鄣面西向而笑无复取畅山情譬诸故人逺别欲与之冯襟深话觞咏河梁亦乌可得耶西山唱和诗则孚尹秋史命屐褁粮绕霤寻壑之所为作也或退谷茅亭或卧佛松榻先选大石安熏削于其上两诗人提军持着不借穿蹋于白云红叶之间得句则遄奔脱衣风雨挥毫诗成则置酒相贺夫唐人唱和诗长庆外莫善于松陵而迬迬拘于一格茶咏渔具未免巻舌同声是编也长篇短什颷发云行较皮陆为尤胜大约孚尹之诗如初日芙蓉明霞散绮秋史之诗如秋山半逺苍隼横空今之作者罕有匹敌虽然余自量于西山莫续旧逰即再理轻防恐亦才尽无诗甘让两诗人读苗次之碑往复征僻事也
　　古欢堂集巻二十八
　　钦定四库全书
　　古欢堂集卷二十九　　　户部侍郎田雯撰记
　　节慎库题名记
　　节慎库今之制造局隶冬官外司特设虞衡郎中掌之汉刘向典尚方铸作顔师古曰尚方主巧作金银之所如唐之中尚署是也监督三人职加员外郎一等如宋之文思院提辖监官是也胥史四人作官二十人分银铁绣革为四作作匠各二百人习其艺业分曹立队卯入酉出无旷日废时钑镀者炸涤者攒焊者窝钮者化土者碾玉者剔凿者锉者砑者画者刺者染者弹花者扐皮者纷纷借借搰搰粥粥砰彭鞺鞳之声不絶于耳官坐听事堂匠奔承堂下令禁无哗肃若戎伍库内鳞集四方之物燕之角郑之刀荆之鲁之削宋之斤妢箶之笴吴粤之金锡靡不具弓矢旌旗劒防矛楯弓服矢房甲胄之属盂簦巵匜刀砺燧玦捍管遰之器燕飨宫室军旅祭祀之用率取之库嵗以为常金钱禄米支于户部报销于工部察覈不严则多侵渔之弊物不坚致完好则谴责随之
　　天子诏虞衡郎中位冬曹长爵以大夫明赏罚董般倕事其勿敢怠节慎库之重如此康熙己未正月余填此阙逾明年庚申六月出为江南提学佥事将行官吏匠作合数百人帕首鞾袴担蒸羊挏酒蒲伏祖余于青门道左一吏濡笔而前曰请留文辞为题名碑记遂书之节慎库之有题名自余始
　　宝泉局记
　　凡棘币泉货布刀皆钱也攻金之工六筑冶鳬防叚桃钱其桃氏矣六分其铜而铅居一杂以锡其色青矣和以铁其色黕矣凡炉一匠十之故一器而工聚焉者钱为多扄其肆以稽惰也茨其垣以防窃也察其菑以取良也罂而火之则煆矣沙而模之则轮矣模之扇三如防然脱面脱地以眡象汁之沸盈如斞然上翻下转而成枝胶之然后锊之锊之然后輮之輮之然后邸之方圆以定位表里以判形钳之以槛刀荡之以砂石拽之以木梃则钱完矣一匠可嵗得一軕帑之母可嵗纳子七镒不齵而光可翼而飞其贯如栉斯良工矣不甐于凿不防其围不阏其耀斯善铸矣古之钱或半两或榆荚或八铢或四铢唯汉之五铢得其中或赤仄或鹅眼或荇叶或缥綖或重轮或重棱唯唐之开元寳得其中今之钱制可行也寳泉局以曹郎掌之亦犹昔之三司度支判官也余以户部右侍郎稹理其职凡百二十日故为之记
　　龙行寺鬼门石记
　　郑圃河南岸有龙行寺相传明武宗曽微行过此遂名寺僧掘地得石髙二尺六寸横二尺五分中为门髙一尺横七寸五分门左右二鬼形俗呼为鬼门上防金轮皇帝供奉六字凡南北帆经其地者舣舟祷于佛求过鬼门降福解厄裸体伏地蛇行以入尻动脊摇间有丰硕之躯为隘窦所困死于俄顷者亦愚矣哉昔武氏废中宗为庐陵王改元光宅旗帜皆从金色加号慈氏越古金轮皇帝又号天册金轮大圣皇帝此一石也岂即曌所遗以有于今日欤夫曌以女子攘窃神器任用酷吏屠戮宗支流毒士大夫其祸唐甚惨何乃复遗此石以释氏之教惑众乱俗为也唐都闗中去清河地二千余里既曰供奉自应在感业白马诸寺中郑圃乌得而有之或亦作俑者设诡异之观习荒谬之説其弊遂至于戕愚夫愚妇之性命尤仁人君子所痛恨也鬼门片石几同于周兴来俊臣之大瓮矣司马迁班固皆作髙后纪吕氏虽非簒汉而盗执国政为害最烈唐之旧史因之列武后之本纪载其行事而不没其实亦深有合于春秋之防乎武之恶更甚于吕明知鬼之不宥佞佛以崇奉此石使狄仁杰见之蚤与淫祠同焚当不至贻后世之患矣嗟乎妇有长舌维厉之阶释氏之教锢溺人心甘心断臂脔身而不知悔二者岂不重可叹哉
　　谢四溟故宅记
　　诗人谢茂秦清渊人家香巷余于癸酉秋偶一至其地访流风陈迹无复存者里人指城西门外为四溟故宅亟往寻之见河柳斜阳板桥野水而已考茂秦生平逰迹徧天下久客燕赵梁宋间曽有过清渊旧居诗飘零三十载下马问比邻之句似其风雨数椽在当时已莫可诘矧沧桑兵燹又歴二百年之久乎里人所指或亦失其实矣茂秦年十六作乐府商调遂以诗歌播令名且以义侠闻入邺下赵王幕甚賔礼之已而挟诗巻逰长安是时李于鳞王元美结社执牛耳诸人首推茂秦迨后颇相龃龉于鳞遗书絶交排挤者日众削其名于七子五子之列非公论也茂秦诗名亦不少损其脱黎阳卢次楩之难也海内人士儗之祢衡李白皆髙其行谊赵王雅爱茂秦竹枝词命所幸琵琶妓贾扣度新声歌之旋以扣归茂秦遗事借甚人口夫茂秦一布衣耳为诗人侠士风流文采掉鞅一时后世读其诗者尚留连想慕其为人当日王李辈讲声调立词场实自四溟发之贸贸然铄金销骨胡为也嗟乎茂秦已往二百年矣余过其里墟低回无限吊香巷故宅于西风衰草之间杜子美所以致叹于罗含庾信也又清渊人与茂秦同时者孝亷方元焕字两江以行草擅名亦能诗王元美斥以为疎野粗放备诸恶道以余观之要其才致翩翩亦四溟之亚欤
　　逰太室记
　　嵩山神祠在黄盖峰下登封县东八里祠门三重古柏几二百株三门之内四岳神祠分列左右东有降神殿绘生甫及申像于壁剥落已半西为御香亭歴代已来封禅记功德地也谒岳神殿祀事毕下西阶古柏鳞次桀石丛峙石上徧刋祝厘辞祠官姓氏周览移晷回登天中阁少憩理防至山麓卬眎一峰入云石色青绀如画岚流雾垂上合下疎是为万嵗峰其麓为入山所必径也篮舆行十里至中峰昔人云嵩山如卧眠龙而癯望之浑成秀拔若不知有嵚﨑参差之势者及陟中峰之巅羣峰争出若攅图之托霄上烟云吞吐日月蔽亏林木蓊郁鸟兽逰鸣隂晴变态二十四峰环列于中峰左右上下不可名状如谢綘所称玉女捣衣石但略括一二矣东五里许为卢岩岩有卢鸿一宅今为寺两山忽张匹练下垂微飚吹之则左右动奔涧荡壑众山皆响为嵩山佳处昔鸿一隠此作十志以自豪抱微尚鸣髙蹈已耳而来逰者莫不凭襟怡情因以思慕于其人矣东有白鹤观背负三峰大小熊山屏其前为崈髙之奥宅三峰多石室逺眺一室豁达洞开与他室异或即谟觞室也南七里径崇福宫投龙洞力疲思返余以半人疾未及跻嵩之絶顶也然眺洛河瞻伊阙顾以歴歴目中矣桑钦水经曰昆仑之墟去嵩髙五万里地之中也嵩山絶顶直上可接吾欲御风而行探昆仑之墟矣又三里抵嵩阳观有柏二株大可十人围闻在汉已为钜木殆殷周时物柏之竒若雏松之新緑香泽凝肥翠滴人衣坐其下如张帷羃谡谡风鸣如闻丝竹声旁有石幢上勒唐宋人题名有似杂采帖也嵩阳观碑屭赑丰硕在观门之西徐浩八分书遒古可爱客邀饮至藏书楼下日将昳遂登车以归诘旦东行路出箕山左沿防水下流复探石淙之胜磥砢﨑岖负险相望百二十里过禹州达襄城境康熙丙子二月丙辰记
　　逰桐柏山记
　　桐柏山在唐县平氏南由宛西行土阜起伏野濶烟疎渡河过唐县抵平氏境唐县古曰淮州扼蔡之吭而枕邓之背盖古之战地唐李愬雪夜陈迹不可复覩矣出平氏三十里漫衍无陵谷又五里入土冈口杂树交防水石冲交于中歴落升眺移情再三里许上带崇崖下临絶壑云垂烟接泉声不断虽舆担夫顾而忘疲矣再十里至桐柏山山有二髙峰东曰胎簪西曰大复桐柏其总名也逺望之峻崿百重云冒山顶前后只如一山及舁以入登大复之巅谓已逾千仞东瞩胎簪双峦齐秀其峻崠又倍过之峰上有数百石囷贯以石梁故曰胎簪也岩下巨石员削如臼一水出焉澄脉下滴清乳泠泠潜行地中依井发源是为淮水大禹导淮此其迹也淮井有神禹庙废基犹存井东北一河沫如跳珠激石成溜三泉竒发自此水随山转而有瀺灂淼漫之势矣山南曰逖谷昔晋车骑将军祖逖自陈留避地于此故宅在焉是时仲春地幽谷暖桃李纷开红白相间行四十里羊肠蟠十余回花落车巾香沾马足有小禽翠羽羣飞异于恒鸟其鸣湿湿入耳清越复变为舂激之音谓之捣药鸟又三里至天木山三面积石中窦微凹长津淰淰而下上有禅悦寺长庑回阁徧驾林阿午磬曦钟声送林杪门旁置大皷客至伐以千椎寺有三五佛子清坐疏班锡鉢间设所为禅悦也山之麓散泉奔滙积以成渊防岸鄣天灌木千章余披襟其下因之逸思倦想炎夏火流于此提琴命酒取畅山情行李所迳徒増感慨山多良药固活女疎铜芸紫苑之族土人不知采读神农本草者能捋而有之土人唯采菌以资生故地瘠而民不贫春夏伐槁木横陈于地雨余则菌生晴暄以箔炙之则菌肥法与焙茶无异也十里至琵琶山髙秀挺出孤不连陵山顶有大井香冷味殊无人浚渫而水遇冬溢春夏则眢岩腹一石洞洞口甚狭土人相传洞藏汉时故乐器静夜聆之有拨凤尾檀槽声山因得名又十五里至石门山一名天门石排窦成状若户牖云起则上合下开云退则上开下合从地下仰视天门如从穴中窥天矣天门小东接天封山山多苍松古杉鸦从天门飞来呼侣投林鸦黒霞红与山光相映竒为佳观余已造其巅旁出一峰又复千寻壁立虽猿鸟莫陟土人云上有道士被发饵术独坐翻金经不记嵗年余思偕鹿皮公登之昔人云鹿皮公能作转轮造县阁意思横生如猨饮状或可升此峰也午抵桐栢县盥沐毕谒神告祭淮渎庙在县东一里制如栢梁温室华宇修整檐前四柱采八风之黒石以火齐饰之神严轩冕之容左列玉磬右陈轮初庙甚广屡罹于火故今制略狭以水尅火五行所弗验也庙有汉栢六汉碑一延熹六年立剥落欲尽石门神二文既竒古书絶工惜存其半又铁狮二盖唐物也它多宋元碑不可卒读唐以前如薛道衡祭淮文碑金销石泐矣祀礼既成归宿舘舍援笔为桐栢山记康熙三十五年二月乙卯书
　　逰少林寺记
　　丙子二月癸丑渡黄河达盟津境西南十五里陟北邙山山童无林木峻坂上下土衍石连二十里为北邙之尾蜿蜒势断陇分谿平洛河如线萦带东注乃汝邓之通津矣南径偃师县过唐庐陵王墓石表犹存逺瞩防防山势争髙歩径裁疏石道参差是唐髙宗幸少林寺所凿缑氏吹笙祠与轘辕闗相望行八里至少林寺寺少室之北垂也少室有五乳峰飞乳五道云与之平委折五回方可登蹑俛眎羣山积若蚁蛭寺在其麓元魏孝文为西域僧陀跋建也入寺层阶而上憩后讲堂又移坐甘露台立雪亭一老僧牵拂相招四周檐际观秦松六祖手植栢柯叶贞萋蔽亏曦景左右碑以百数汉以前者率漫漶不可读自晋迄唐完毁半焉一碑刋唐太宗为秦王时讨王世充赐寺僧御劄盖当时僧之立武功者十三人惟昙宗授大将军其余不欲官赐紫罗袈裟各一袭此可补唐书之阙矣寺门南向面山为少室之背层崖刺天横若列屏崖下林茂泉清风烟披薄取畅山情依回忘返三十六峰多在山之阳李渤隠庐存焉往逰者必岩栖之士随樵唱扪茑葛以入非然空羡升猱莫侣飞鸟矣寺前有水导源鉢盂峰下过少溪桥东流详载顾少连厨库记行二十里径石堂山紫云洞为邢和璞读书处又十里崿溜相承泉响不断白云流于邃谷之下红霞冒于丛柯之上纵目遐瞩思不周赏晚抵登封县宿
　　司空园记
　　司空园在沇水之西门依层崖垂柳百余株桃正花亚枝横斜于崖腹风吹瓣散水面争红入门三重石铺径通有方池大可数畆架竹为桥桥下鱼苗菱钱渐出新水逾桥有台髙二丈许振衣而登一园之中水石竹卉可以周览玉川盘谷之胜映带园之左右太行王屋两山屏列于前台北一亭覆木香架中又北一堂檐际玉兰二株花放如雪馚袭人衣堂左回廊数间错置丛篁水自篁根涌出穿篱斜注是为东园槐栝鄣天希见曦景幽禽静鸣留而不去挿危阁于陂塘之上飇势欲动其下逰鳞浴鳬自成潭渚再沿石侧而西是为西园丛木杂花行列参差随地艺植适惬人意回缭防楯目营心匠正与木经法合叠石为山引流捍注怒湍激石送响不断北又一堂规制略狭堂两旁牡丹可千本惜非花开时也园乃司空氏所营治闿爽深宻数年乃成凭陵它园为清济园林之冠旭暆逰赏岑寂无闻兴衰之际今昔已异再数十年后或如玉川盘谷地以卢仝李愿传殆非所期也余见园中之拥篲负畚臿而来者询之叹息其亭台之名槩不足载如李廌所称洛阳城中水北胡氏园也康熈丙子二月丙午记












　　古欢堂集巻二十九
　　钦定四库全书
　　古欢堂集巻三十　　　　户部侍郎田雯撰记
　　雁塔题名碑记
　　德州南城上巽位有浮屠三层孤峰竦立曰雁塔考元史崔敬传言至正间州无城郭明洪武三十年垣堞以兴塔与城并建此雁塔之权舆乎塔腹寛如屋凿壁纳石镌甲乙科姓氏于其上明洪武甲戌科刘防谦为始至崇祯癸未科荣尔竒止凡进士六十一人又洪武庚午科张璞郭麟为始至崇祯壬午科宋炳止凡举人一百九十六人万厯四十年壬子济南同知孙森立石督刻盖仿唐慈恩寺塔之遗制也嵗乆塔圮余于康熈壬申重修之补石二一列进士姓氏自我
　　朝顺治丙戌科至康熈乙丑科凡十六人一列举人姓氏自顺治乙酉科至康熈庚午科凡二十八人工既毕塔复以完因泚笔而纪其事曰按西域记云昔有比丘见双雁飞翔忽一雁投下自陨于是瘗雁建塔故谓之雁塔又长安志云慈恩寺隋无漏寺故地唐髙宗在春宫时为文德皇后立故名慈恩浮图六级崇三百尺依西域窣堵波制度至尊逰豫秋登报恩浮图从者献菊花酒称夀此雁塔所由始杜甫登慈恩寺塔诗乃伤天寳时事于文章人才之故未尝一语及之与科名无渉也自唐人及第后有题名于慈恩寺塔者遂为故事州之有雁塔殆以此欤前明二百七十余年我
　　朝五十年甲乙科姓氏歴歴备载于石余生也晚不及见前贤之行事其得之父老之传闻或以文章名或以节义显流风遗牒犹有存者夫州之科名称盛也所望于后之来者独斤斤于科名之盛已哉是为记
　　董顔书院碑记
　　德州有董顔书院汉董仲舒唐顔真卿合祠也祠州守北海马公明瑞创之时万厯四十三年也先大夫丽水公重修之我
　　朝顺治十年也德州为仲舒故里真卿平原太守故合祠之祠在屯氏河东浒水驿之西前孝亷李公诚明作碑记载于州乘然自其创也距先大夫重修之日未五十年自重修以迄今日忽已四十年矣所存一断碣横陈于路侧趺没泥甃中漫漶磨灭莫可辨过其下者犹得识其故处盛衰兴废之感未尝不欷歔太息也彼老氏之宫梵王之宅非不久且废也而败瓦壊垣规模麤具未有荒烟野草陈迹茫然如兹祠之甚者嵗康熈壬申余小子以棘人偶至其地见夫长河一线帆影垂空枣叶桞花夕阳在树凭吊流连者久之谋所以复之而民居左石鳞次旧基敚去其半不可与争因购吕氏止园之后屋葺治丹雘置两主于上俾俎豆无阙先大夫意也余小子体先大夫意而推广之以汉萧望之匡衡东方朔配飨望之为平原太守衡为平原文学皆有功于经学者曼倩里人厌次村在州城东二十里明人卢公世防生平萧疎旷达有曼倩遗风晚年以诗酒自放全其大节故并祀于一堂夫前人有其志与其事后之人不能继述之不孝也乡有大儒名臣而使之淹没无闻士大夫之耻也嗟乎千百世而下曩哲之陈迹常存宗之风流不坠岂易得哉岂易得哉
　　重修安平县学碑记
　　安平之有学自前明崇祯庚午始越今康熈庚午盖六十年矣夫以六十年之久其间兵燹多故茂草丘墟者防何年学兴而人才以成学废而人才以壊泥是説者果信而有征欤窃考十五国之风郑在周畿之内非无学校也子衿三章城阙佻达之刺诗人伤焉子产为政舆人诵之以为能教其子弟而当时有毁学校之説无禁其非者鲁礼义之邦也泮宫之作犹待僖公则从前阙略可知然士之生其时者槩不乏通俊伟之英足以从政而显于当世此其故何也若是则人才之成壊似无与于学校之兴废吾儒反覆不得其説舛谬逰移而申韩庄老之习诡言邪行蠭谈涌辩无惑乎纷纷日启世道人心不亦大可虑耶余尝论之子曰民可使由之不可使知之盖为民之愚者言之也民之秀则可使知者惟其知可以行其教则士为贵而学之所闗为最大先王之教知仁圣义中和曰六德孝友婣睦任恤曰六行礼乐射御书数曰六艺士之荡检逾闲率循罔谨者必敺之于学以约结而感发之则学者所以行其教之地也夫士自束髪受书冠儒冠衣儒衣为学官弟子进退揖让曰我仲尼之徒也人见之亦曰仲尼之徒也防防然仲尼之徒已耳一日挟诗书歴山川东逰吾乡阙里流连洙泗之间登其堂而肃然以敬观其车服礼器而悠然以思遂莫不奋起其文章道德之心而恨不得厠名于七十二人之列则郡县之必立圣人之宫以俎豆圣人职此故也有学而后教可以行有行其教之地而后人才有所从出余是以深为安平幸也已已嘉平奉
　　朝命往滇治蜀叛畨狱过其地正经营之始相其形势面对五峰天马金鳌诸山环拱左右规模粗定眎前庚午加广询其捐俸从事则广文张君之佩之力居多云诸生之美秀文采可观者羣拥马首而前曰学之兴也丐公一言为记迟嵗余落成复来请故书此以示之使勒诸石
　　贵阳府学藏书碑记
　　今天下儒术昌吏治修凡郡县各有学独以黔则兴废半焉虽沿革不同弗遑建置亦西陲羁縻之邦不以通例论也贵阳有学明万厯间黔抚郭公青螺于平播后创之而黔学之有藏书也亦自青螺始嵗既久学且圮隳书亦煨烬春秋俎豆有司奉行故事而已而游歌讲肄之事无闻焉余自戊辰入黔见夫士之进退周旋者亦羣思争自濯磨无如载籍寥寥见闻荒陋非惟古学不讲即帖括之近习流传委巷者不过一二断简残帙可覆酱瓿已耳而吴越间之书贾从不重趼一至焉考其地传之无人渐且藏之亦无其地而况兵盗水火风雨虫防之劫灰散佚哉余于甫入黔之日葺治学宫复其旧观顾曕题荣周行阶戺俾有司帅博士弟子游歌讲肄于其地逾三年辛未秋余以忧去黔将行矣巾箱中有书如干种凡数十百巻皆着目留之学宫椟藏庋载令学官掌之学使者集黔之士日稽月课庶有志者得以卒业焉嗟乎夜郎鬼方士既苦于无书又苦于不知当读何书虽有聪明魁杰之彦防思雕搜枵腹无当人终以卉衣椎之蛮髦轻视之余是以不忍特留书于黔也夫古人之为学不外经史二者余所以留于黔者经史为上文苑诗赋次之不然矞宇嵬琐固为荀卿所耻万一取舍悠缪流于怪僻荒诞为非圣之言所系于学术风俗不少余之意惟青螺知之亦余之私淑青螺然也余去黔五年矣客嵗林子石来以视学赴黔曽以是告之又复逾年寄以此文勒诸頖水之石林子负文章名今为黔士师无异司马长卿之在滇吾知黔之士必有如盛览张叔讲习经史之学扬声游光于当代者儒术昌而吏治修更大且逺也是为记并列书目于碑隂
　　孙文恭公祠碑记
　　余于戊辰奉抚黔之
　　命驱车万里道经楚南湘沅地见三闾大夫新息侯二祠几遍五溪七泽间入黔则不祠祠竹王夫三闾大夫楚之放臣新息侯壶头一战楚人惜之尸祝俎豆之千百载不少衰宜也夜郎竹王其事怪诞不经黔人何以祠武乡侯渡泸之役大有功于黔贵筑铜皷山为诸葛贮甲处陈迹犹存黔之人又何以不祠余入黔慨然为立丞相祠堂于涵碧潭上迨考黔志所载清平有孙文恭祠今废墓在邑西五里茑葛防荟狨语熊鸣公之一抔土虽樵苏莫辨矣嗟乎当明世庙时边防乂安崇尚儒术公一鬼方产耳以著书讲学自任树立勲名入为司成出膺节钺有古仲山甫风何以歴今不二百年里之父老及公之子孙遂无传闻绍述之者所以于入黔时搤擥抵掌慷慨论列流连追慕其为人且重有感于祠之废而絫歔流涕也公姓孙氏名应鳌字山甫别字淮海先世扬州人以流寓占籍清平举嘉靖癸丑进士累官南京工部尚书卒其諡文恭则万厯间从黔抚郭青螺之请也公著述数种有学孔精舍彚藁易谈四书近语教秦语録春秋节要律吕分解诸书诗赋若干巻夫蛮髦之邦农不习耒耜士不治诗书官斯土者必表章一二前哲所以扶植纲常祓濯习俗庶可潜移而黙化之不然罗施鬼国未有积十数年近或五七年无疵疠夭札刀兵水火之患者以公之文章理学事功而顾可使之阏而不耀耶则余今日之祠公亦犹青螺请諡之意也余尝谓畏垒祠庚桑有垣墙蓬蒿之喻大抵人情各乐祀其乡里之闻人齐人髙石庆之行立石相祠白居易以文章名没而乡人祭其墓以视栾公之社朱邑之桐乡有间焉武乡侯功在征蛮余既为黔人祠之则文恭可知矣祠之上髙柳澄潭小山丛篠可与丞相祠堂遥相望也是亦黔人之幸矣清平令许君国干曰是不可以无记盖祠成于辛未之春遂以文请值余以忧去黔逾三年官京朝殆复二年许君书凡六至始为文寄之锓之石而系以辞
　　香炉峰童麦冲泷黒音骇骇苴风瑟瑟毒雾运帚碧空垂蔓粹灵雥集王后邹前曰诞伟人淮海山甫伊吕其俦程朱之伍神嚣独立仙的孤临绛花防落翠茿幽寻经行牢牢儒林长德敐敐髳人僰客遗文坠翰骈出横陈周情孔思一代名臣经师人师大雅防佛歴位司空才猷跞逴迓皷盗竽伪体别裁醇儒正学范往围来李杜雄辞徐庾丽句焱逌容裔钧天防頀爰有遗庙平邑崈冈何以妥之不疚其光胸舂旦饥梳烟草凤衰雉噫日睨官道刬禊磨石绀文紫钱摆云捩风用永千年平仲君迁干霄蔽日其下者獚狫犵许君贤宰百废聿兴无陨芳躅齧冯陵万里而来荡栉鲤雁俾余摛词青螺再见旧植荒落华颠白纷侻腕渴笔何以为文峜研覃思言防且陋触懐谁昔防酹酘酒堙山堑谷防鼍雨风长卿晚翠简子秋红
　　重修镇逺桥碑记
　　今夫杠梁为政之细者也不杠不梁子舆氏责郑侨不知为政此何故欤论吏治于今日百政待举什不能一二焉矧杠梁之细初无闗于课最而为政于黔诚难官斯土者往往去家万里才抑气沮因循悠缪狃目前之安而不思为利于靡穷不至于如苏子瞻所谓躁则妄惰则废不止视地方之事如秦越人之肥瘠黔之所以久荒不治者常出于此而不足怪何也财用绌经画艰也官无钱垂空槖也民少且贫力役无征也公帑无可支私敛所必禁也况兴一役则多一扰骩胥防吏奉行弗善以致鸟言椎髻之伦激而成乱者有之则省事为便识者坚持其説而无米之巧炊又得借以为口实凡学宫社仓雉堞射圃防廨之属大者逺者日久尽废率无一完而杠梁俴俴之务抑又难矣先王之教曰雨毕除道水涸成梁其谓之何余之为政奚取焉镇逺一郡黔之门户也石屏之下防水汹涌险不可渡旧有桥不知创自何年余于戊辰之嵗受
　　命抚黔秋八月甫入境适当桥圮之防遂议所以治之而制府范公之檄已先期下矣因率文武属员捐俸鸠工且遴太守之贤者思州王君民皞董其事权舆于己巳之秋落成于庚午之冬阅嵗余而功毕匠卒徒如千人木石铁炭牙祭竹防如干目计销白金二千五百有竒王君果贤财不费民弗扰精勤以集事寛恤以劳人其大略可睹也夫得其人则事理不得其人则上官鞭防莫及日以硃牒大声疾呼叮咛告戒而究无所济即茍且报成亦利与病半焉不仅一桥为然得王君桥之役可以无憾矣况乎黔之镇逺非若溱洧之郊比也瘴烟毒雾盲风怪雨无桥则厉揭莫施民不止于病渉杠梁虽细所闗不大且逺哉余将以望夫黔之为吏治者治它事一循此桥但能如子产为众人之母平其政可也即捐一车亦恵人之一端无不可也盍其勉之爰伐石于山树之岸并系以辞
　　水锁支祁谷驾飞虹木挿地肺石破蛟宫蜿蜒百尺赑屭万状假道斲空楚喉滇吭九股之苗五溪之蛮庶民子来给以官钱万牛脔炙百瓮行酒饷尔般倕夕阳在柳雁齿垂绩鼋鼍不骄
　　天子万年康衢载谣
　　大司马生祠碑记
　　今
　　皇上圣仁神武垂拱穆清覆冐九州和恒泰谧繄惟海岱重区简咨大司马保厘镇抚四载于兹楙德嘉绩东国用乂式恊
　　帝心敐敐旗常景钟册勲书伐传示后禩俾无斁公稽首对扬休命防闗中饥道殣相望呼声嗷嗷上撤霄陛发帑挽粟蠲赈兼施壍山堙谷舟胶车塞脱或后时民何以苏
　　上西顾京兆冯翊间痌瘝在念命公曰雍土哀此矜人思所以劳来安集之职任艰钜非汝不可尚移汝油幢笳出岩闗临汧渭统制秦蜀弹压布濩以绥此亿兆人庶公曰惟
　　天子命敢不凛承简书甫下
　　御劄重颁刻期趣装拥传遄征公自此去东邦福西人矣行之日风日晴美雪消峰明泉气粘天山光贴地一戏疾驰千骑徐进臿在前吹螺在后金钺一玉节一羽葆吹各一部趫健之士负防矢傔从之班捧寳命渉泺湾之渟漍眺华注之厜防茶臼河边旌旗舒巻鸭王口外槖驼崈公炙牛挏酒飨士醳军毕冯轼就道东之甿有自无棣穆陵临淄即墨斟鄩牟子重趼来者有自防鳬绎澹单父邹滕聊摄担壶浆至者黄□鲵齿牵帷膜迎马首反袂拭面而言曰吾侪小人愿诣
　　阙借公以慰妇子望愿公勉留信宿无伤父老心公絫歔流涕牢让者再四牡登涂烝徒理枻王事靡盬不遑启处予纵弗忍乌可尔留乃召耆辳而告焉曰其促尔畊督尔获厪尔缲织字尔幼孩遂尔鸡豚毋逞夸诈毋失撙节毋悖伦犯上毋嚚于讼鬬以丽挞罚愿着为絜令与尔甿相终始东之甿匑匑防率公教唯谨公四载以来清圜土靖雈苻戢豪右劾贪惏惩敓扶士气均徭赋偫储委积仓廪充实雷动风匽讫有成效吾侪小人沐公之泽年登四鬴畮收一钟役车其休防撅无警豳蜡膢腊羔羊朋酒烟火嬉敖康衢载赓龚黄召杜属城错落蒲□木吏抶訽罔闻五凤神爵重觌今日伐坎坎吹笙呜呜颂飏
　　帝力赛礼神祗鬭鸡者诵蹋鞠者诗书尊亲而守懿训击壤以乐太平吾侪小人何以报公爰遴藕市曰建生祠圬人工师垩廧度木瓴甓鳞集畚挶云兴东防巡檐西岚排闼夏屋重轩乔木修竹巷讴里谣谱之乐章八风回回长离雝雝俎豆于斯咏歌于斯贞珉一言用垂永久余以为是举也齐鲁变而至道信有征矣公之似方叔召虎仲山甫才似陶侃富弼清俭似孔奋杨绾严峻似宋璟仁恕似王旦曹彬斋戒神明露香告天似赵抃威名赫赫笑比河清似包拯审机度务变通宜民别嫌疑决是非摘隠伏絶賔客保持善类陶淑风俗洎政之成也岂弟乐易清静宁一行所无事似李沆故齐鲁大治东之甿歌而思之宜也昔衮衣之诗懐姬公也舆人之诵美子产也畏垒之社稷无忘庚桑也武子之德在人如南国之思召公并爱其树也石庆为齐相齐人髙其行立石相祠栾布治燕燕人服其亷有栾公社今日之祠公也渠曰不宜故不可以无记
　　观水杂记
　　秦邮城南漕堤如带设三里五里八里车逻南兆五坝又金湾滚水一坝隘者十余丈濶者四五十丈淮水西来滙洪泽出髙堰入髙寳诸湖赑怒鼓腾云涌电转惟虞堤之溃也故泄之以云减也蚁穴谁穿泥丸莫塞万井千村不遑恤矣
　　人字河在卲伯之东广五丈深八尺尾分四道似双人字雁书天边竹写上可绘也左右悬厓奔峭如张两翼缆舟登岸上炊烟出树鸡犬绕篱荳花稻穂掩映村落间惟地髙故无水患亦泽国仅见者
　　芒稻河受人字河之水折而南向东西闸二水门九地卑岸濶放闸泄水数里入扬子江最便水东向为盐河乃商灶往来以通舟楫者因不利于芒稲河之泄水而故闭之闭则利泄则害闭则田涸而民害泄则舟胶而商害今之议者大抵利商而害民矣昔河臣朱公梅麓云芒稻河东西二闸宣泄大浸王文通水利一书利害详明夫何奸商阻挠簧鼓当事将旧闸易卑为髙夫水平之日原听束闭无碍行盐及至水涨不过十余日耳况髙邮别有一河亦不过纡回六十里奈何惜诸商数日之濡滞而遂忍于万姓之颠连而莫之顾伤哉作俑抑何其不仁之甚耶三复斯言则启其闸泄其水亟浚芒稻河以使巨浸入江不可不讲矣
　　二闸在盐河之南朱公沿闸之上流北堤外开月河一二里上下相通横亘一堤可避闸水吸舟之险水涨之时亦称安澜于盐艘大有禆益如此则二闸之泄水初无害于商也既询之父老复登髙遐瞩四际分明了无疑义
　　泊宜陵篷灯下按舆图考之又有白塔河亦可泄水入江在芒稻河之左惜乎皷枻而东罕有津逮者以知今人之略不若昔人之详也
　　泰州老东堤三里至鱼行庄蔀屋数家见妇子立墙下衣履穿决形容枯槁恻然者久之防州牧以溢完漕米留抵灾民牒请入
　　告为之流涕
　　淤溪镇四围皆水一望弥漫雾气云浮寡见星日溱潼镇时堰田埂半露稻孙初熟四埜云黄万顷波碧虽鱼庄蠏舍中而有崇墉比栉之景土人谓稻之晚香者为稻孙最佳名矣盖水至是略浅而民可以食也扣舷前引广袤无际鳬雁容与防防上下红蕖的砾緑菰参差亦采风者之一寓目矣脱使邻国不壑昏垫无闻沃野桑麻民安物阜又何如耶
　　西溪昔范仲淹监西溪盐仓即此地烟火千家依水环居北柯南荣黄茅白苇
　　西溪三里为梁垜场地连丁溪东台户口殷繁煮海为业因询十场所产曰盐品以散为上淮南之盐熬于盘铁其形散其色白至于青黄色之变也其味咸至于苦辛味之杂也五行水润下作咸故盐味之厚者曰咸场有十而产盐者五曰东台曰何垜曰富安曰安丰曰梁垜而五场所产亦略不同东何之盐兼形神色而得其正富安之盐文细体重而色微青安丰之盐其色青白日久甜美入口无卤苦之味而质较重故商多聚焉独梁垜之盐味咸而甘形细而散色白而光贡之于上供宗庙颁百官非四场所及也至于拼茶角斜或土宜之不同而角斜濒海灰为潮汐所浸致稍减耳北而丁溪草荡多灰寡草堰小海灶不嗜煎盖荡而黍禾矣灶丁每买他场盐以供课此十场大槩也
　　串场河者并范公堤串十场之中而为水渠以通鹾艘也淮南富贾挑浚方兴特防狭水浅耳湖水西来东注大海为纵串场河首南尾北长百六十里为横濶之深之乃入海之通津矣挂帆东流由何垜而丁溪而草堰而白驹而冈门皆串场河东防节节鳞次者也
　　堤以范名传人也宋仁宗天圣初公监泰州西溪盐仓时海堰久废民苦潮汐田不可耕公具书白发运副使张纶纶奏上以公知兴化县董修筑之役防大雨雪波涛汹涌役夫散走旋泞而死者百余人于是羣相哗言以为堰不可成朝廷遣中使安之将罢其役又诏转运使胡令仪同公度其可否而令仪常宰海陵熟知潮患于是力主公议而不可夺未几以忧去纶表请身自董役逾年堰成民卒享其利夫公一盐官耳何与海潮事乃引为巳责首倡其议或亦先忧后乐之本懐也虽然当是时公有欲为之志而无可为之柄不有纶为之荐达欲图斯役难矣役事方殷议欲中辍不有令仪为之主持又安望其成功哉从来举大事动大众或惑于浮言或阻于聚讼盖成功若斯之难也而有世道之责者又利害之心太明彼此之见未化因循推诿终无一成适足以贻笑于盐官已矣
　　四口之工冈门较易草堰次之白驹又次之而丁溪为难以其地髙土坚也地髙故去海愈遥土坚则事倍功半千夫畚锸委身泥涂风雨兴咨不闻歌子来矣矧冈门垂成宣泄有路节财用而惜民力谁之职耶
　　盐城洼下有海潮之患潮之沸者土人名之曰啸亦数年一见也东有石防口草没泥封宜亟治之不然止谋冈门之利而罔谙石防之防一旦咸水倒灌斥卤之田不可耕矣此范公堤所以设也
　　沙沟朦胧口庙湾白沙镇又二十里黄河北防石碑岿然曰云梯闗闗去海六十里粘天一线朝宗万里滔滔下注鸟避云飞造化之竒乌得而测之嗟乎秦皇驱石鞭迹犹存大禹凿山掌形宛在循故道而安澜颂明德于弗替不可谓无人事矣
　　重修白佛寺碑记
　　白佛寺繇来旧矣昉自何代莫可究极重修于明万厯二十五年丁酉乡毘耶长者程公瑶赵君继隆发大愿嘘气成云与垂头龙泉两刹鼎峙相望也掘地得白石佛故名白佛寺端严殊特今像存焉昔轩后之图载浮河洛秦王之璧更涌沧溟以斯连类未足称竒当旹满月流光顶日感梦罗睺空中变相南阳地下钟声自土迸出从天飞下如丈六之踞鹿苑金刚之胎双林也洎后辟支体裂非复骑象昆仑薝卜香消化作须弥芥子身横五寸衣刻三铢产兠率之苐四宫戴神鳌之十五背谓石佛为有则实无所行谓石佛为无则妙有常住无名无相无身不身既有石身何谓无相青瓷鉢底晨开四照之花杨柳枝边夜滴三危之露狮子之座髙广于灯王听讲之筵众多于方丈心花成树共转六尘镜里得珠俱开三障髙台逈立絶类玉台之山长廊复回疑同步廊之岫柱削芳桂岂俟开阳木飞材选海檀无烦豫章神拔千轮足起万字胸书亭宿金乌櫩栖银鸟千栌嶻嶪风摇九子之铃百栱穹霳雨落六如之果三阶齐列虹驾蜿垂四壁周流莲抽井倒所谓函谷耻其咏歌临淄恧其祥应者矣矧乎徒骇之水淰淰澄波鹿角之闗遥遥翠巘苍松秃柳叅鹫岭以争髙翔雁游鳞傍祗洹而相狎微飚扇草则兰叶紫敷寒霜堕林则菊丛黄吐隣邨大厦春风之婢弄双声词侣酒朋招提之逰蜡两屐更有天台衲客曽来卓锡此寺深修五定浄持七文飜十地楞伽善石经书追一乘二谛之原阐三明六通之防比石室之写金言迈草堂之传真教斯真干陀之寳域天竺之香城也是以发墖喜园流名天上耆山鹄院布迹人间自非白石老佛手劈闗键何以标兹浄土妥此伽蓝悲夫雨破山门飓折庭表墙被萧艾砌满荆棘真人西灭以何为罗汉东逰而不返温子升之碑久罹灰烬吴道子之壁早化丘墟舍利匿以无晖法喜过而陨涕幻像徒存非空非有灵境尚在不灭不生虽众魔列阵散天华犹数十里而羣儿当前飞母乳能五百道谁其荷如来之菩提凿生灵之耳目拯迷途于彼岸驾横海之大航法雨降而燋种旋苏慧日升而长夜复旦石佛有言维摩善病当思此生实是大苦如遭霜花如少水鱼望免四大不亏百一无恼不己难哉释广开方便门具真实相喻之以众流入海示之以不二法门经堂洞启寳殿霞开幢号摩尼旛悬金缕苜蓿刈光风之园枝柯嚼婆楼之树遂有兰那行者献玉衣于幻人岂但恒河夙因施金钱于沙迹已哉白石佛寺今如其旧应如是住作如是观生十智之祥云流八功之浄水佛是石佛彭亨不顽石是白石湼盘不染布防此一方民麦菽斾登人牛平善翳桑无饿札厉鲜闻坤轴诞相步三界而为尊道树成光普大千而留照口诵南无合掌连日作白佛寺碑记













　　古欢堂集巻三十
　　钦定四库全书
　　古欢堂集卷三十一　　　户部侍郎田雯撰铭表
　　诰封奉政大夫绳甫吴公墓志铭
　　司马迁作石奋传谓其醇谨足称也夫醇谨无他一乡曲长者优为之何足为天下重当时齐鲁诸儒质行皆自以为不及抑何故与汉武之朝神仙封禅礼乐文学之徒纷纷更进用事奋次子建之在位也事不闗白干丞相九载无所匡言天下事岂尽以醇谨者为之乎狂者圣人之所取无非无刺孟轲氏云不可入道以此衡列古今人物区区以醇谨着是亦乡愿之亚也而虞卿鲁仲连之为人何以称焉士君子通经服古説礼敦诗固不必慕跅非常之行而能文章知忠孝慷慨谈经世之务圣贤之大道也即不然伏处草野名不显于当世而以其道训诸子孙为通儒为名臣不啻身自为之生曰耆德没则荣焉如是亦髙于奋庆一等矣无棣之乡多隠君子济以西奉家学为人伦楷模者必曰吴公云子自肃以墓铭来请按状公讳永孕字绳甫晩号耐翁始祖士安直之迁安人移家海丰数传至明阳为公生父盖延陵之裔而有太丘有道之髙风者公少负异姿貌癯神清学问有原本贯穿经史旁及仙佛稗官之书靡不搜竒抉奥应童子试冠一军自是下帷二十年以遯世无闷为学撞息机不复希意仕进一以训子为事自肃初与王公同砚席交先生命师事之王公者氷壶侍郎也当未遇时公深器其人后王公典防试自肃果出其门下昔程珦通守南安周茂叔方为理曹掾珦命二子从之学后皆大儒朱子之于延平亦其父松使之李谧博通百氏河南尹甄琛亦遣子就学公具知人之鉴以训子得师视昔所称奚恧焉自肃甲午登贤书甲辰成进士牵丝万载歴农曹晋刑部郎中提学滇南所至多治绩垂声闻万载江右弹丸邑值楚蜀戎马之防虎瞷豨突人为自肃危公盍然一笑曰吾子必无他也已而自肃才堪破贼智足全城不蹈雍丘睢阳之难而善树平原常山之功非公之训以忠能然耶农曹司钱谷耳求防计之当无难西曹则人命死生系之张汤谳鼠其敢谓之才欤即隽不疑之引经亦启用例之渐矣公曰尧舜在上奈何称説申韩子其仁爱寛恕多所平反自肃奉教惟谨洎提学滇南也碧鸡金马哀牢嶲唐防苍洱海之间人文萃焉自肃以巾箱载六经拥传其地如汉司马相如授经于盛览张叔风气一变得诗一卷纪山川之美文章人物之竒不减何大复奉诏使滇诸篇携归以呈公公色喜曰传吾学于万里之外者吾子也自肃仿伯瑜故事悬弧之辰设戈印晬盘于堂羃防以探用为娱乐是时公年逾大耋矣少日常逰南山牧鹤洞遇羽士坐石床公纳堕履进越十余年术者凭箕书当年相遇事示隠语辄验又盂兰浴佛期必斋盥以往夫仙佛之事儒者所不屑道然其蝉脱尘垢谷神不死白社青山慧根净业亦有足多者士大夫日奔走狥嗜欲蹈罟擭而贸贸自谓干城吾道辟黜方外彼谈理者之舞砑皷为可哂也韩退之接孟氏之传而交大颠苏子瞻风节矫矫于缁流黄冠所至成契故公之与仙遇也亦如叹老氏之犹龙也卒之日尚娓娓读道书不置又安知非留侯之从赤松乎自姚江重良知之説儒释遂合而源流自别公之信盂兰以报亲恩良有以也公乐易庄敬渊睦谦冲以义理为丰年修道德为广宅柴门笨车萧然自逺或谢客瑟居或浮湛谐俗殆与世无竞立行于不不恵之间晚号耐翁此其槩也一谈及古今经济大故慷慨激昻出片言辄中肯綮非汨没章句之学所可闚识又为人排难解纷不阿不挠公之所处不已优乎轻财好施见孤寒饿倾槖囊无德色日每亲串交集合尊促坐破屣垫帽狼籍为上客中厨具十人馔饼饵糠籺无精粗立罄嗟乎世风日下裙屐子弟喜刻薄敓之习征逐于声利以自鸣得意耳诗有之洽比其邻婚姻孔云此风尚有存焉者乎公之为此所以挽頺俗崇礼让也而岂仅匑匑然粥粥然饰石氏醇谨之行博长者之善誉己耶则所以成子之令名以文章节义显讵偶然哉辛未秋雯在黔闻先慈防自肃来自滇唁雯于官署自肃抵里后逾二载而公卒自肃得事其亲以眎雯之游子天涯鲜民抱痛者有间矣雯今日濡笔作铭不禁触风木之悲絫歔而流涕也公生于明万厯戊申卒于康熈癸酉年八十有六累封奉政大夫子女婚嫁具状中铭曰
　　山崒嵂兮水涟漪涌神瀵兮云旖旎竹龙箨兮松虬枝笃生夫子兮摛三仪享长年兮诵期颐国之瑞兮人之师譬艺嘉禾兮播芳防草眠兮露华滋秋月白兮搴灵旗归太清兮洪厓随回颿挝兮阆风吹祀瞽宗兮俎豆陆离登歌酹醴兮荐清芝击泗磬兮驾苍螭纯嘏百世兮振古如兹幽宫宰木兮磨丰碑巫阳下招兮锲此讄辞
　　河津令李公退庵墓志铭
　　当
　　世祖章皇帝时海防甫定行防试贡举大典嵗丙戌称首科进士出身者四百人复邀殊恩破往例拔置翰林科道官各四十人由是奋微起陋之士无不争自濯励效尺寸以树立功名不数年而跻通显位至公卿者指数十屈余科皆莫及非其遭逢多幸哉乃有新颖方脱而猝罹非常一试辄蹶终身不复振如李公退庵者此亦有志之士为之太息也公以进士授河津县令值流寇变后城市为墟殚力招徕政刑修举治行居第一剡章屡上矣无何姜瓖反大同破汾潞全晋震动公缮城濬濠募健士庀礟石擐甲登陴为死守计凡五阅月城中叛宦张家璧者先是纵族子为防公寘之法以是衔之将为乱公慨然曰吾之不即死者为城耳城既不保徒死无益何如杀贼以报
　　朝廷乃率庐儿十余人突围出至蒲州城陷遂如秦乞师制使孟公乔芳为发卒公前驱击贼于蒲大破之进克河津禽张家璧四境有未下者军士欲屠之公持不可乃己事平孟公列其绩以上部议以功过均不叙而他失守从贼者多复原官公竟拂衣归顺治十三年奉防有城池失守官员情势可原者该督抚代题具奏公归已七年河津髦倪数百人诣省白状抚军白公汝梅即具疏闻终格于部议而止夫城亡与亡臣道也当事以此持公议非不正独不念情势可原之
　　防谓何夫河津一斗大孤城耳受围五月外援不至内患复萌即使张许处此亦必有所变计矣卒之秦庭一哭覆楚复全视死事不尤难乎孟明释而殽尸卦未闻有咎缪公之失刑者况或复或否又不一例也且公之才又不廑于百里者方在总角举止若老成人居父丧毁瘠逾礼弱冠成进士以文章名世及其治河津也精敏强干发奸摘伏如神能使老吏咋舌若之何以一令终也公家旧有园亭筑退庵因以自号发藏书而尽读之意有所当标而出之加以评断非徒论古将以风世也而于国家典故河漕盐屯兵农诸务讨覈尤详每一抵掌自谓可见诸施行而徒托空言良足悲矣其一切牢骚抑郁之感尽发之于诗又着有见可园集如干卷不得于今将以信于后然既不得于今庸兾后乎公好洁盥颒必数易冠舄几榻不容纎尘亭午熟眠即达官在门不为强起毎夕折柬延賔浮白博簺不达曙不休其胸中浩浩何如也晚年杜门谢客注东坡养生録而行之而作腹责説以自嘲州大夫举为乡饮賔辞之其不同于流俗如此公姓李氏讳源字江余一字星来号退庵其先商河人迁德州数传至公王父大华万厯癸酉举人官武强知县生二子长诚明万厯甲午举人次諴明庠生公父也诚明无子以公嗣公顺治乙酉举人丙戌进士山西平阳府河津知县生于某年月日卒于某年月日夀七十元配朱孺人继配王孺人生子四桢森棅柽女三人孙七人孙女九人曽孙一人余于公为晩进且有世讲平昔庄事之伺其眠起载酒过从无虚日履其径莹洁如洗入其室篆烟花气披拂鼻观聆其謦欬川涌蠭起无非用世之学扬扢古今一一出人意表余竦听之下间出一语以相析又未尝不虚衷而首肯遂成忘年交毎念与公同时者九列三事布满中外而如公者几人倘展公之才大业荣名何遽出通显公卿下耶公里居时年方及壮其雄心盛气消磨于隠囊歌扇者垂四十年人以为逰情物外自适其适文酒啸傲无与于人世而不知非公志也公卒之三年冬其子以状来请余铭余时以勘事入滇冲冒雨雪肃肃宵征不敢以剧迫辞乃捃摭其事行而志之铭曰
　　有玊于此虎质竜文精神既见贡之大廷其光熊熊照乎四邻胡为一踬坠井埋畊虽则坠埋莫奄其瑛影留宫殿声出瑟琴或辟寒而厌火亦伏禽而生虹弃即敝屣价自连城歍惟我公道泰身屯所收于人者无余憾而所得于天者独难伸宜其浇磈垒以酒桮泄孤愤于髙唫读其书者悲其志感其遇者艰其辰惭摛辞之詹詹奚以讄于大君子之坟
　　处士丁菊田墓铭
　　南国多彬彬文学之英而大江以北扬尤盛余昔拥传讲学其间见士之挟防治诗书者其人率道德明秀于文章之事沿波讨澜姿制议论多有过人者丁孝亷腹松其一焉腹松一日来京师以所着诗文就正于余己而涕泣长跽述其父菊田先生生平轶事请铭墓下之石余按状先生讳国寳字惟善晚号菊田扬之通州人世系逺莫考累传至父半纶公家素封有隠德先生生而迟重负大志读书苦质鲁坚不徙业父防器之曰儿虽鲁然大器晚成无阂也先生亦泣曰天岂以鲁限儿儿讵以鲁自限暑月夜课纳足于以避蚊父怜其羸弱夜分促之寝先生覆灯墙下伺父寝复篝火黙诵一日以微过父杖之防老妪夺父杖作诟谇声父怒将杖妪先生蒲伏于庭曰灶婢何知儿之罪也大人请先杖儿后杖婢以父杖子常也以婢诟主变也父悦曰儿解此可无杖矣先生读书承父训类如此试辄蹶年二十五始补博士弟子寻食饩明年丁外艰丧礼甫毕忽以嫌名诬构几危幸脱而室屡空矣居数年长子以病陨慨庸医之误乃习长桑术初以自医耳辄用以活人遂精其学先生为人孝友亷静退然若不胜衣至遇事慷慨倜傥有古侠烈风友某以雀角被陷先生急难无遗力人皆义之生平无它嗜特辟艺圃数畆种菊毎秋绕畦数百本日邀素心侣啜茗花下指隠君子为石交口不谈世俗事晚号菊田聊以自娱非援彭泽东篱以寄傲鸣髙也次子腹松甲子登贤书乡里以为儒林长德之报云君生于前万厯庚申九月二十九日戌时卒于康熈己巳八月十四日寅时享年七十配崔氏子三人女一人孙六人孙女一人曽孙一人详状中铭曰南城前效以鲁晩闻有特者子嗜古维勤斠经函雅宵惕晨兴矫尾厉角履虎不惊明夸脱渊外昞中弸防搜灵素夭札其冺海门昆轴尸祝有征喆人云萎惄靡寜槥车首涂凄风觱发硕果忽凋微阳殚剥紫浪之西一坵斧若莽翳狐嗥大寐罔觉嶤嶤独行汗青有作采真九京幽光莫阏子孙绳绳以尝以礿
　　王将军墓志铭
　　余尝读晋陶侃传最其生平盖多武功焉史言其少时孤贫曽为县吏复以吕岳之嫌为郡小中正人生遇合不诚难乎以侃之才而世倘不见用则亦终老庐江之浒已耳东方生云用之则为虎不用则为鼠良可叹也虽然士之负异才者官无论崇卑脱頴自见无不亟展其所长如曰大用而后为之是乘田委吏不屑道而需次于八州督也余所以有感于王将军而于功名遇合之际人才消长之间不能不抚膺太息也王将军讳钺字德衡浙之仁和人明洪武初信国公汤和募民防海逺祖兴籍中遂为临山卫人五世祖仕隆庆中自海上徙家于杭故复为仁和人凡数世公父应第以公官赠明威将军娶祁氏浙东方雅族封恭人侧室刘氏生子三公其仲也年十九而孤家日贫依刘读书见孙武子十三篇又得陈皞梅圣俞之注而悦之遂精其学中顺治戊子科武举公之志提桴皷立军门横金跃马防勲旗常吹长笛于长江草露布于盾鼻渠不甚壮顾以数竒授江南大河卫千户时江南漕政行月粮改折困民运官抵通逋粮一石责偿倍之公私交蠧督漕者条奏其事格于部议而止公以领运入都毅然具本折均平一疏剀切上闻得
　　俞防运困以苏呜呼漕政之敝自明季然矣全书所载行月防羡诸费原以优恤运卒厥后置而不讲势必病运悮公而不可捄司漕计者喁喁者也选懦观望偏指不参蜒蝉儑而不敢言即言之究无当于痛痒相闗之故公一微末戎弁耳慷慨谠论效杜牧之罪言利害不顾而卒以除漕政之大病譬诸以人搔背者时中时否有适有不适至于我自爬搔则举手皆中无所不适公之有禆于国计民生为何如也苏松巡按御史秦世桢亷公贤能荐于朝擢定州卫守备缮堞濬壕百废具举日与卫人士讲学曰借诸生文采消我豪气也未几以裁缺改上元后卫卫为前孝陵龙江英武三卫故地荒瘵既久积逋五千金有竒公申请蠲除歴八年凡有请于上官不从请之益力辄昻首竦身髯须防张如猬毛磔议论蠭涌偏袒大呼不已上官乐软媚善事已者卑疵而前孅趋而言以公兀奡衔之遂罢官公奉刘恭人命重离故乡因侨寓济南卜筑佛岩趵突泉之侧事母教子以终老倪舍人璠详纪其事今夫天下无用之学莫甚于腐儒平日束书不观何从晓知治体又辄自矜胸臆好持髙节夸毗乘时敚钓誉一旦膺家国艰钜之任若画饼之不济于饥画驺之不适于途鲜有不偾辕丧气者不然则徒手仰屋退缩不前付之无可谁何是无用之腐儒也所当束之髙阁者也其不得以武人目公也可知矣公初娶宋恭人总兵宋纪女先二十五年卒继配朱恭人处士朱崇道女侧室顾氏子苹歴城学生海内文章之士所羣目为秋史是也着二十四泉草堂诗集余与渔洋豹嵓两先生序之女一人适太学生髙玿孙男二人孙女一人以康熈十七年戊午二月十九日卒后二年庚申渴于济南城西三里之赤霞山下苹涕泣丐铭余为之铭曰
　　国之桢干世之楷模长防大劒乃有真儒五尺之矛寻丈之垒其光熊熊顽懦斯起令子孝思酸风如轮腹愤轧轧胸竒陈陈二十年前风流凋谢我作讄辞丁丑之夏
　　明经吕公芝房墓铭
　　孔子论士行巳有耻而外孝弟次之言行又次之从政斗筲之人殆不屑道而于狂者进取以为可几于中行岂论士不一而特于从政者深斥之与后世矜尚乡愿一流失尼山之防矣大槩论士亦如女色好恶止繋于人寜有定评矣士惟俗为不可医耳豪放不羁之行胜握龊之徒相去倍徙而况其它耶天下安能有全士骏之奔风絶尘岂无一蹶无妨其为千里也夏后之璜不无径寸之考杜甫所以伤李白也聆凤衰于接舆歌雉噫于桓子君子之取人论士盖别有在矣吕公芝房竒士也闻芝房之行者好恶半焉而终不得以俗士目之如观虎皮知其啸于林而百兽伏也芝房死已五年将矣嗟乎其人尚可得也耶公吕姓名熏号铁庵少时以字行曰芝房先世江南常熟县双凤乡人始祖以从戎德州卫籍数传至公曽祖应卜祖爽父献琦皆素封有耆德公魁岸沉塞文学峭澁少食饩年五十后以明经贡入太学最其生平酒客酗醟裘马征逐如终南太华峻拔连络虎豹龙蛇攫拏变化别具态度不拘牵于礼法若夫酒阑月上帣鞲而前又复举止緼耤吐纳风流公诚竒士也屡以凶讼几厄笑谈自若无顿减于平时君子惜之芝房之园曰止园辟地数畆池馆花木破千缗吏虎而冠噬其园一旦瓦砾嗒然消歇向所鄙斗筲之人而且为花木之苍鹰池馆之屠伯也公尝追其园绘图以存当园之盛也余作诗十章及夫园之衰也为止园记以吊之不数年之久而园之盛衰当吾目前也噫亦大为之防伤矣公夀七十有一生于明天启癸亥十一月十七日酉时卒于康熈癸酉九月二十九日辰时于城东之祖阡铭曰
　　鵻上无寻鹨上无常俗子龂龂五酉糜鸧我思其人北风逋发翠茿防飞落日没鹘垂柳之下可以栖迟勿伐勿牧豕者儿不疚其光逴砾侪偶我作讄辞无负狂友
　　顺天通判思伯赵公墓志铭
　　余于顺治庚子秋与陈君机同举于乡因得识赵思伯先生于古黄河涯之村墅初闻其语纵悬河之辨如天马之不受羁勒余洒然异之以为狂也及叩其所学盖经行牢牢为儒林长德云先生殁己数年其孙善庆且泣且状授使者来乞铭曰吾祖将借干而竁矣愿得铭辞以传善庆以赀郎为国子助教官游于新城王渔洋先生之门以文章著名余故为铭公讳启睿字思伯一字思圣先世陜之咸阳人始祖得荣洪武中从征川南有功子兴授德州卫百户遂家焉兴生昭信校尉端端生勇略将军英英生子仁世其官子仁生铄折节为儒生铄生汝楠其子继鼎景毅公以进士起家官都御史户部右侍郎赵氏前数世以武功闻至是始以文学致通显公景毅公子幼读书嗜春秋左传遭两丧祭一准于礼以防除顺天府通判人称其亷防有税之役辄力辞或劝其行曰官也而角估客之利吾弗为也京兆某索鹰犬于僚属公笑应之曰鹰犬易耳如吾不为鹰犬何京兆惭思中之公遽投劾归晩年慕阮籍之为人饮酒酣歌頺然自放人呼之曰狂或目之为痴公闻之哂曰痴诚有之狂则未也戊辰卒享年六十有六嗟乎世之矜聪明才智者居则佻达于乡里仕必阉媚于大吏驰逐声利而不知止自以为有丈夫过人之行以公较之亦足以媿矣然公非痴也古之狂也肆庶几近之配陈氏即与余同举于乡者机之女兄也先公一年卒享年六十有三子若孙详于行状是宜铭铭曰天水之墟牧皮之徒古貌非愚厥才不麤有丘睾如有铭屹如东郊而趋下马式庐
　　梦对墓铭
　　梦对小字夜郎防斋子也生于黔署康熈二十九年庚午六月十九日寅时也陨于家次年辛未十二月三十日未时也即夕于祖茔之旁西南之陌防斋哭之恸逾月为之铭夫防斋之恸以其生于黔也防斋在黔逾二年而儿始生前此之孑处天末也去国懐乡忧防畏讥既衰且病其不死于瘴疠几希矣儿生而忧以释病以得苏防斋爱之而未尝一日离于懐也生之日黔之父老子弟走相贺者万人防斋作诗二章一曰半百年又六龙钟不自量婴疾非一种况复乆瘴乡老矣玊川子添丁讵所当陶然万里外汤饼罗酒浆抱送谢孔释箫竽赛竹王面黧如木老准丰两耳长生于夜郎地字汝以夜郎又曰小伶拨檀槽殷勤擎玉巵袅袅鸭蹠花瓶中三两枝堂上客莫喧听余前致词是为山防男云蓝小袖儿计年十四五乃翁七十时那见成名日樽前聊娱嬉滇友送书来兼恵弄麞诗辴笑搔白头纷纷落鬓丝儿头角竦峙颊丰口方两目小睛如黛髹神姿奕奕笑而不啼从未闻呱呱声无夭殇态也而何以死也昔东坡谪儋耳寘家罗浮之下独与幼子过负担渡海葺茆竹而居之日防蒣芋因追和渊明诗过从傍执笔书之儿乎尚穉未足以语此而胡不恋汝翁之衰且病而竟死耶辛未闰秋奔先太恭人丧般挈儿归渡鸡鸣闗闗当黔楚之交两山偪塞防水汹涌或衡缩蟉糅或逆走旁射其旋若轮其激若矢行者觅细径于山腰之半与波浪争或折坂如县絙或垂厓如一髪或斜窦钩出上皆石芒峭发侧足而进择然后可投步步穏立然后再进失分毫辄堕溺饱蛟龙之腹缓又饥狨毒蝮伺于箐旁其险如此隂雨黒夜无火蹑级万仞入云漏下二皷才得渡防斋前抵清凉驿烘衣盼儿移晷才至抱儿坐膝上翁泣儿亦泣似有知欲诉者是时虽歴险途儿固无恙也洎返里防斋以丧礼哀悴不暇顾儿而讵意儿之即死耶有谓跋渉惊悸受病以殒者有谓饮恶乳中秽毒以伤者是皆不可知防斋祗自恨失为父之道疎缪以至于此而他不论也延陵三号西河丧明防斋何居焉恸哉铭曰
　　生于鬼方因名夜郎随翁万里曰归故乡忽焉殁兮今汝安往如露如电无夀者相彭殇一理翁胡不悟孔释送来孔释抱去





　　古欢堂集巻三十一
　　钦定四库全书
　　古欢堂集巻三十二　　　戸部侍郎田雯撰铭表
　　朱母李太恭人墓铭
　　雯尝谓孝经十八篇礼记奔丧祭义诸章孝道大备而人子之至情无与焉言情者莫善于诗之小雅南陔白华笙诗无辞不可得而考也小宛之歌曰明发不寐有懐二人则其情深矣至于劬劳兴哀鲜民致叹君子于此掩卷流涕昔之人有欲废之者情之悲而不自己也若夫四牡之什岂不懐归将母来谂数语出于朝廷体人子思亲之心慰劳使臣以引伸其大义三复流连有不忍卒读者夫君之体臣如此恩遇不可谓不厚而臣子闻之有动于中私心自计不遑将母虑一旦贻没齿之憾所谓事君之日长事亲之日短也情之至也故人子之事亲也亦祗以承膝下之懽循礼明志己耳如必效虞潭加金紫立养堂故事则茅季伟之鸡黍郭林宗何以称之小人有母未尝君之羮颍考叔之告郑庄也请以壶飱遗母赵宣子之悯翳桑饿人也稽其事思其情有足悲者雯不肖驰驱万里累吾母倚闾者有年自顾无尺寸长可以禆益君父忽罹大故逺隔于瘴雨蛮烟之外盖于事君亲之道两失焉虽王事靡盬之辞朝廷优容之当代名卿士大夫亦曲谅之拊膺呜呜其欲援此以自解焉得乎雯所以噭然痛哭而与朱子防有同悲也吾母之丧也雯在黔中防之丧母也官京朝其悲同其情同耳今防踳门来请为母铭墓下之石古之孝子事朋友之母犹已母雯且因铭防母以追痛吾母矣按状太恭人李氏鱼丘方雅族父其芳文学幼习内则诗礼通明叔明甲戌进士吏部郎其茂称之年十七归赠中宪大夫华防先生先生负命世才魁垒瓌竒精强开济平生读书慕晏婴范蠡之为人自许为有用之学交纳贤豪酒醴槃勺左顾而欬应手立办皆太恭人有以助之鲍宣贤妻厐公嘉耦无以过也明末全城之役鱼丘绅士罹于法先生饱经患难越三载事乃白未几鞫疚叠告播迁者再太恭人事舅姑以孝闻自是持家政五十余年冠婚祠葬一准于礼中外雍肃傔媵蹀缩奉法若有司郡朝无敢陜输嘻嗃者以相宗子之贤为贤宗妇最嗟乎当仓卒纷纭之日先生几中危机太恭人以巾帼搘拄其间室庐幸存椿萱无恙盖巳难矣矧乎僦舍金陵买田淀水与夫奔走蓟门杜林载稚子于鹿车伯仁奉老母而南渡以它人处此不更难乎而太恭人保啬调防委曲周详此其所以早嫺妇道晩树母仪鱼轩重锦乌头黄封以有今日也云门徽防两先生于太恭人嫂也一避寇草泽餦餭必供一弱冠肄业庖醳无阙先生友于之爱太恭人实与有成焉世风而日下矣手足娣姒之间勃豀生嗛恩礼易替角弓之刺诗人伤之太恭人为此所以挽頺俗笃天伦也而岂区区小节哉噫世有如韩愈王珪其人者乎吾闻两先生事嫂唯谨事必咨而后行亦可谓无媿于古人矣太恭人三子以绂出为懃愍公后夫命也以纬出为文学君后则太恭人意也文学君早逝妻刘氏苦节太恭人毅然行之割爱以存若敖之祀立嗣以全黄鹄之贞非识大体明大义其谁能之先生自逺归闻而色动叹为须眉所不及戚旧寒微自故里重趼来者太恭人下气怡色周给必至既勤且俭衣麤食粝不以珩璜袆翟易其素常以先世忠厚淳谨训诸子曰吾愿汝曹如万石君家不愿如王谢也防官西曹调光禄办严北发牵车请留太恭人正色曰吾筋力尚健汝今往方剉荐延客之不暇何留为防之膺一命以娱亲志职此故也呜呼太恭人生前己未十月十六日戌时卒康熈壬申十二月十八日戌时年七十四子三人女一人孙一人孙女四人曽孙二人以某年月日祔葬于歴城县之新垄礼也雯曰先王风励天下于名卿士大夫母之贤者必载之史刘中垒所以作传也故世禄之家所闗尤重庭以内有圣善逺近奉为家法采风者非若于闾巷刺草之民録虀盐之一行己也吾乡济以西鱼丘朱为巨姓阀阅科名之盛文章爵位之美人称之如周之推尹吉汉之重杨袁焉而太恭人之贤如此海内之论母仪端风教者必归之乌可不列之国史与崔卢世牒钟郝礼法并垂天下后世耶是不可以无铭也虽然鱼之泣陟屺之悲雯与防同也吾母之安窀堲已逾年树静风停碑丰松老读蓼莪之诗而哭读四牡之诗而更哭盖有感于不遑将母之情抱憾于没齿己矣今日泚笔以铭太恭人之墓不自知其澘然承防伤心而防痛也铭曰江汉之广兮来岷嶓昆仑之墟兮黄河之源兰猗猗兮滋其根桐孙长兮竹实繁山嶻嶭兮霜枫丹青鸾驭兮白云还马鬛隆隆兮石盘盘五粒偃盖兮勿刬而丸丸妥如千年兮铭辞不可刋
　　诰封夫人王母葛太君墓铭
　　吏部左侍郎海丰王公氷壶先生继配葛夫人既卒之明年将葬有期其子尔梅若梓以赫蹏来京师丐铭竁首之石余固氷壶先生门下士也讵可以辞按夫人姓葛氏德平庠生元裕女明嘉靖中有官左都御史讳守礼諡端肃者元裕其曽孙云夫人幼嫺诗礼及笄归先生为继室自先生成进士入翰林歴官宫坊学士刑部右侍郎晋吏部左侍郎门以内夫人力也事舅姑以孝谨闻凡门从姻党阿保傔媵遇之皆有礼法鱼轩重锦乌头绰楔既贵盛矣而荆布如故宁俭无华其大者尤在恩勤二子焉二子前齐夫人子甫离襁褓夫人子之冠婚成立以洎失怙之后依慈母膝四十年如属毛离里堂上堂下勃谿鲜闻二子亦事母唯谨盖夫人之贤如此昔王汝南湛求婚郝普女令姿淑德生东海遂为王氏母仪又京陵公王浑之子济以中书郎俊才负盛名史称其母钟夫人琰贤明有法度不恃贵陵人歴观载籍所称无逾王氏者若夫人则出于端肃公之裔其贤过钟郝实甚夫端肃公以世庙名臣忠亮公直垂百余年流风未坠其诗礼家法迄今齐鲁之士尚有称述之者嗟乎家学可传弓裘非逺子若孙宜多闻人而独见之女宗巾帼之间亦可嘅也氷壶先生谢世二十三年矣今日濡笔以从追思先生之典型风采乌能已于悲哉铭曰
　　山拔地柏叅天牛眠下马谷前奠幽宫福绵绵锲文辞片石传
　　诰封太宜人张母霍太君墓志铭
　　卫河之水来自苏门河之西为古广川郡弓髙之乡昔名修市【蓚条同】枣林之野下连棘津其地清淑旷美古之名族踵相接也张母霍太君则又观州之裔观州属弓髙分邑卫水之下流延袤芊眠委津渤海汉河间献王诗书之泽存焉董仲舒而后北魏之邢子才唐之孔頴达诸贤故里暎带左右歴千百年清淑之气所钟名流贤媛指数偻矣而霍太君最着余丙子春奉命祭告淮渎路经赭阳霍太君之子张君羽绂为州刺史长跽而前曰小人有母贤母也母之贤愿借公之文章以传无何母亡羽绂来都门又涕泣而前曰乡者请公之文章也无已其为母铭墓门之石乎余何以辞今夫羽绂之言曰母大司马霍公维华女中垒之篇大家之诫幼读书习内则也年十七归先孝亷公先大母喜甚庙见有仪也冏卿英誉铨曹令名相夫子黾勉有成也育前子丰于所生庭以内无勃谿语慈而有礼也悯涿之妄人赎族之鬻子识大义也羽绂之言如此嗟乎世风而日下矣世禄之家罔知礼让素封之子唯辨麦菽甚至有拥千钟之粟收垄断之利帬屐征逐皷舌如簧以讼鬭渔财为计以刻薄寡恩为能者比比矣而况巾帼之中具勤俭长厚之德如霍太君者乎是可以铭矣铭曰母也慈母也师锓吾讄词磨丰碑如是母其又奚悲
　　李孺人墓志铭
　　孺人于氏山西代州文学于公斯发女大学士諡文襄李公之副室别驾李宜麟母也生于顺治辛卯四月十五日未时卒于康熈丙辰五月二十五日戌时享年二十有六聿考孺人侍文襄者十三年癸丑文襄受命总制两浙孺人随焉丙辰文襄移军镇衢立平寇功孺人留杭署婴疾卒甲戌秋渴州城之东其子宜麟痛马鬛之未封也用相冢者言卜于城南朱家村之丰阡丐余文辞而树之碑余惟夫有爵而妇则从子既官而母以贵六义观德南风有夫人之诗八卦成形东方分少女之位坤道之贤无论嫡庶也孺人勤而有礼受教于公宫和以成仁有闻于师氏系出方雅之族职居苹蘩之亚虽没逾数年堂以下傔从媵婢迄今称道之不衰可谓贤矣子宜麟善承父训追悼母仪树静风鸣嗟黄口之失恃金销石泐复负土以衔悲是以改葬于兹原也山形起伏允符白鹤之祥地势风烟乃合青乌之气讄曰
　　无棣之乡兮泉甘而土肥郁郁泷冈兮白云飞尾毕逋兮鹤其来归夫人之城兮松楸十围若斧若堂兮飃灵旗朱轮玊佩兮神依依子孙鼎盛兮报春晖
　　李文襄公墓碑
　　凡忠臣之道有二端焉为其易者裂胆隳肝有死无二为其难者开疆复土为国建功是以卞氏效忠不辨武库之绩尸乡表节何如麟阁之图若夫泽被生灵勲盖天下树铜表迹刻石纪功我朝以来惟文襄公斯为烈矣癸丑之嵗一杯释权三方遘乱滇为祸始闽造衅端非闗家令吴楚削地之章不学陈平云梦伪逰之计骊山英布本自黥徒南越尉佗翻思帝制朝廷蕃屏是寄匪贤勿居范沈阳公总制八闽李武定公总制三浙东南委任佥曰得人逆贼耿氏反易天纲断兹地轴星精乱动海水羣飞唇齿之间志殱于越锋镝之下气夺句吴沈阳公饵雪餐苫节旄尽落闗河严隔首尾十载头防箕敛家家自谓供军握玺探符人人志轻当璧公命世应期匡时作宰髙崖千丈澄波万顷运山海于襟期擎吴越于懐抱身先则阖境胥安交绥则万人待命慷慨歃辞丹诚贯日意气吐而风云升啸叱生而江河止使悲思之岭絶胜秦闗茘枝之园终还夏物伏皷血上彻于天扬麾从公声振于野江山同官渡之丘太末盛昆阳之战既自天南不竞有北方投属国将还江淮欲徙方当走余善之头颅归马公于同日不谓蠭虿犹毒豺牙竞噬累囚衅社原野脂膏呜呼子能死之我必能复之忠孝之节臣子之分图其大者何其难焉惟公一举而返章安再战而达欧冶砰轰震地如烈火之遇鸿毛硠礚隠天若激水之投岩石衡雕戈而见使者执金皷而问贼臣俄而谷静山空氷消雾散虽陈寳应之悬首建业王审知之纳版洛阳以今方之曽何足喻自出拥干旄入叅衡镜三公絶席七十悬车神仙之术未守庚申天道周星穷于甲戌公薨春秋七十有三天子坐云台而念旧臣闻皷而思将帅有诏褒哀为之不举呜呼以今康熈三十六年丁丑赐葬东原胡夫人祔焉礼也谨按公姓李氏讳之芳号邺园山东武定州人自丁亥成进士凡莅浙者四以中丞之职谳狱而着清声以行台之任麾兵而保重障累部曹歴御史登尚书位宰相处人伦之要职据操撮之雄管并皆直词抗节垂露难书鸿名伟功悬针不尽与夫先世簪缨子姓铨叙平生髙行夙昔善言公本传年谱墓志已悉书之此则并所略焉何则譬犹洪钟万钧不计铮铮之积响昆仑九派宁数涓涓之长流余所以标其大端永垂贞石云尔
　　奉政大夫陶庵李公墓志铭
　　李公讳浃字孔皆号霖瞻先世江西宁都卫人远祖牛仔以总旗官戍德州卫遂家焉数传祖清习农事六世祖逢时嘉靖间进士官御史山西布政使髙祖汝栋举人曽祖焕太学生祖嗣美以子贵赠大夫父允桢举人歴官广西左江道佥事公其长子顺治首科乙酉举于乡明年丙戌登傅以渐榜进士除直延庆知州调楚茶陵旋谪山西芮城知县值寇变解组以归以子元瑨官授奉政大夫工部屯田员外郎卒年八十着有陶庵集四巻年谱一巻年谱中自述生平事迹详而有体复文辞可观余故为序之今复志其墓公称南李王祥佩刀世为卿族鲍永骢马家传司公之本源逺矣年逾二十以文章著名兰台石室是所洽闻白马飞狐弥髙词气与北李星来先生美同双璧誉动一时防名并驱不啻机云之入洛轼辙之出蜀也其仕也两地牧伯三载邑良邓攸清白见称五羖之歌刘宠亷能名为一钱之郡无何狂寇西来孤城莫守既堕包胥之泪覆楚复全遂作彭泽之吟挂冠竟去于是相羊泉石殆五十年纵横典坟几数千巻虽无辟疆之名园羊昙之别墅而一丘一壑一觞一咏自谓过之晩号陶庵明志也雅善作诗格如白陆体涵韦桞渔洋评之海内才士诵之方之圭璧涂山之防万重譬彼云霞赤城之岩千丈其作年谱也时年七十有九最其大致好客则樽中座上似孔北海托兴则名山屐迹似宗少文撰生志似杜牧之营生圹似司空表圣为自祭文仍似靖节先生可谓达人髙致矣况公性德冲和资神渊粹马少游之居乡曲果为善人陈太丘之多令闻实有盛德古所云守柱下之和光得北叟之晩福者非耶尤其异者嗟交道之衰久矣夙昔以管鲍相期迨生死殊途凉燠骤易甚至势利诪张下同驵侩市儿之行孝标之叹无闻叔敖之贫谁惜公力挽頺俗独全大雅闻公之风者其亦少愧矣乎余所以于公之没而澘然出涕也公之葬有日矣山阳车马望别寒原颍川賔客遥悲松路元瑨来京师丐铭余故为铭子皮之死子产哀之有道之碑中郎奚愧其生卒年月子孙姻娅同里萧侍读书于行状之纸尾例不更书铭曰
　　长河之里兮代有哲人嗟嗟李公兮古道犹存余是以作讄辞锓丰碣于公之羡门
　　贵州镇逺府知府又何李公墓志铭
　　长山李公缓斋以需次补官卒于京邸其子斯祄重茧而来将舆榇以归介通政静庵先生为请而属余铭其墓按公李姓讳予之字又何号缓斋世为长山人数传至髙祖槐轩公曽祖芳洲公祖见山公俱以司寇公贵赠光禄大夫公父【缺】　官常德通判赠户部主事生六子公第四子也少时颖异读书目十行下初为制艺语辄惊人司寇公奬赏为加冠巾年十四入黉序明年受知于学使宣城施愚山先生以髙等食饩偕诸生进谒施公命巨觥酌诸生酒公一饮辄尽举觥请再酌施公大竒之己酉举于乡登庚戌榜进士时大母一品百龄奉
　　防建坊闻捷音喜曰吾家世受
　　国恩不图百嵗人又见幼孙登巍科也丁己授内阁中书舍人戊午丁外艰服阕补原官丁卯迁户部山西司主事晋浙江司员外郎淮上之役
　　上谕九卿保举贤能京江相国张公时为大司马首荐之己巳迁工部虞衡司郎中秩满擢江南淮徐道佥事河臣保题有人赴部改补得贵州镇逺府知府三年役息赋简民苗以安商旅乐出于途上官荐卓异第一丁内艰服阕来都下巳卯七月十二日未时以痢卒距生于甲申正月初一日寅时享年五十有六元配恭人马氏子一人斯祄邑庠生女二人呜呼公系诞陇右代重龙门贵族华望猗欤盛矣况器宇详整风情雅润绮年而播令誉韶嵗而有俊名孝性自然仁心独秀虽桓驎十四荅宿客之诗鲁连十二杜坚离之辨莫及也其饮愚山之酒也倜傥不羁旁若无人又不啻元龙之豪气叔度之风流矣迨夫登第之日正大母百龄一品之时大母坐堂上子若孙雁序立于两阶賔从姻娅辎軿接迹凡王谢之衣冠崔卢之子弟咸帣韝鞠而上夀鱼轩重锦雕几文裀爵行乐作丝竹迭奏门外车马喧阗公以天人之姿捧红绫之饼被緑汁之衣升堂而造诸膝大母喜可知也一时里人传为瑞事公之守镇逺也相如西谕镂石于灵山武侯南征浮船于泸水不是过矣其地上连三楚下通六诏防水之曲九股之苗号称难治公报最三年卓异上考卬筰畏其威獚感其亷太尉杨震直推故吏之金凉州张奂髙揖羌人之马公何让焉余抚黔之日二千石庸材耳每兴世无龚黄之叹讵意予去黔之后而公来未及目公之五马政绩也无何需次京华怪惊鵩鸟寂沈旅舍鬼生夜燐髙台已倾稷下有闻琴之泣壮士一去燕南作击筑之悲人之云亡澘焉出涕风流顿尽我懐如何矣故为志其墓门之片石而系以辞曰
　　山之阳于陵原石瑟瑟水沄沄一鹤归羽髙鶱凌星辰手可扪松既老花亦緐七尺坟如巾轩天风吹摇幢幡碑赑屭永以存锓兹石告子孙
　　日讲官起居注兼翰林院检讨学山顔公墓志铭
　　康熈戊寅【缺】月二十有二日　日讲官起居注兼翰林院检讨顔公卒公讳光斆字学山曲阜人其先世复圣之裔之推而下数十传迄公曽祖嗣化多隠德祖绍河间太守父伯璟敦诗説礼以家训淑其子弟声着齐鲁间公少负异才措志坟籍以戊辰进士官翰林壬申防讲官阙员
　　上遴文学最优者掌院臣以公名进
　　召问者再授日讲起居注兼翰林院检讨癸酉典浙江乡试复得人称
　　防
　　上嘉其亷明旋命提调浙江学政甫报竣疾作还朝浃旬亟上章乞归卒于家卒之夕语家人曰重膺异数莫答涓埃所云未效风霜劲空惭雨露私也公夙昭士誉蚤冠艺林遒文丽藻方驾曹王英特俊迈聨横鲍谢世之竞言文章者闚其户牖聆其謦欬若升阙里之堂登龙门之阪矣以故两操月旦叠听越吟水镜叹其空明四知凛其介气使顾盼者倍价剪拂者长鸣浙之人士社祀庚桑家奉朱邑俗有为蜉蝣之撼作薏苡之疑者知音既稀真赏殆絶于公奚损焉公灵姿妙悟尤精琴理尝曰琴之失传久矣今之鼓琴何殊筝笛吾数年后当别有谱夔旷接响颇有余惭孔翠羣翔岂不多愧呜乎公亦竒矣公至孝官翰林时迎养母于京邸僦居陋巷竭事甘毳友人赠言曰每向髙堂忧菽水何尝太史不箪瓢伤公之贫也今藐尔诸孤葛衣负薪家徒立壁则公之亷可知矣昔人云如此人曽不得四十岂仁者不夀自公好学之祖巳然欤如学山者复何爱吾犀麈尾耶公之兄曰淡园修来两先生淡园以翰林今方为河东鹾使修来吏部郎拱木已积风流顿尽余追忆少壮时与淡园修来交公方作竹马嬉耳歴几何年溘焉朝露玉楼有召遽赴夜台文通多才偏夺古锦从修来于地下弟劝兄酬吟魂不孤矣嗟乎龙蛇之嵗巳伤修来山河云邈后悼学山匠石废斤于郢人牙生辍于钟子日经黄公酒垆不得与阮嵇同饮宁不悲哉公配孔氏封孺人三子肇亮肇亭肇亹三女【缺】年【缺】月【缺】　日于【缺】之原铭曰
　　顔氏之子才孤标兄弟罗立如斗杓季方挺拔真词豪文章卓荦较庄骚程才拥传马萧萧防鼍风雨钱塘潮成蹊桃李一握笑【古叶】诸生排列求其曹上下仙的与神嚣防如旦饥心神劳凤衰雉噫山之幽【叶】龁龁鬼相招引归天上逰逍遥风樯阵马生狂飇遗文坠翰防花多【叶】漫愁石泐防金销凸坟四尺眠林丘【叶】服鸟半夜鸣啾啾叶落日没鹘天宇髙松髯蔍防垂林讄辞锓石涕泗交过其下者心郁陶
　　中宪大夫陜西神木道按察使司副使陈公觉庵墓志铭
　　公陈氏讳洪諌字宪宸号觉庵德州人也遡受姓之源系本姚嬀自敬仲以后氏别陈田太丘盛德流为家风元龙清襟不乏豪气祖【缺】　处士父【缺】　赠如公官公仪表外朗风神内照未逾龆齓己诵读百氏书方在蓬茅好议论天下事室无儋石之储意作防鸿之慕陈孺子分肉而归唯啖糠籺刘穆之江家一饱便索賔郎伤哉贫也庄周车辙实有涸鱼信陵鞭前元非穷鸟嵇康鍜灶既煗而堪眠管宁藜床虽穿而可坐谁能识公之素志哉迨入庠食饩登顺治戊子科贤书含吐性灵抑扬才气勾稽八股落落词髙麾洒千言飃飘意逺铸金之术不学王阳章台之逰几同张敞杜牧之薄幸扬州司马相如涤器临卬终莫掩其才华何尝铩其毛羽呜呼竒矣已亥科成进士辛丑任四川合江令峡路五尺絙约才通县水三门桥飞齐渡公乃芟荆榛创城社民襁子而来虎佴耳而去佩犊带牛有侔龚遂桑枝麦穂无谢张堪乙己调云南临江府推官访金马碧鸡之神入怪雨盲风之地典斯谳狱职佐士师犴户苔生囹闗籥动载酒属车幸无寃气虑囚军府或听鸣琴裁缺回籍戊申补授兴化令当斯际也河伯不仁阳侯肆虐灶烟皆水民命其鱼公请蠲请赈牒凡数十上绘图以陈无愧监门使者啮指呼救可怜南八男儿今邑人俎豆之不衰辛亥迁江西袁州府同知旋擢抚州太守正值寇变屡建竒绩恢复六邑招徕万户公示人赤心与人顔色盗不敢发民不忍欺楚城邻境实有让田吴人对营无妨赠药而且赎妻鬻儿劝农课士在在美政不可偻述公之经济矣公之恵泽深矣杜镇南之作牧当世树碑黄颍川之居官生年刻石公何让焉庚申迁陜西神木道副使秦中山黒闗上泥青露冕观风停车待雨百城解印惮朱穆之威严千里相迎爱王基之德化居陜三嵗癸亥致仕乞归眷眷吏民不无河内之请依依父老实念黎阳之别公还里之日年七十矣乡里称为善人自署衔曰发衲或栖心禅悦翻贝叶而披袈裟或散屐林泉曵红藤而亲鱼鸟如是者十余年康熈己卯【缺】月卒享年八十有六公志气纵横风情倜傥平生好声伎弄丝竹尝以语人曰崔骃以不乐损年吴质以多愁婴疾若使详其音律是所邈然但能记其铿锵于兹为幸不然无地埋忧有天皆醉吾何惜焉引商刻羽萧琛移情捩楔换头周郎顾曲故由壮至老日以家乐自随良有以也与先大夫为布衣交谊均缟纻契比金兰五月披裘见寻三春负锄相识洎乎出处易迹生死殊途五十年间小子有深悲矣今卜于【缺】年【缺】月【缺】日于卫河之西阡嗟乎伯道无儿若敖有鬼嵇叔夜之山庭尚多杨柳王子猷之旧径空余竹林铭旌墓碣书神木道副使官爵礼也嗣子【缺】丐余文而痛之坟前之树染泪先枯庭际之禽闻哀斯下元配王氏继配曲氏皆以公官赠封如例铭曰
　　长河之浒斜阳悬老柏铁榦生寒烟中有陈公之墓田内蛇外蛇伤不全新鬼故鬼家其间狐狸昼语鸱夜眠过其下者闻哀猿乍疑搊筝弄管弦再一听之涕泗涟六四绶公生前白衣苍狗八十年四周板上草连天泰山鸿毛落言诠彭殇一理吾悲焉槖余沽酒青铜钱一滴何曽到九泉丰碑二丈髙丘巅旁有流水声潺湲我作讄辞惭如椽聊代楚些招魂篇吁嗟陈公后世传中大夫福建提刑按察使司按察使清止赵公墓碑
　　公讳进美字韫退号清止青州益都县人也裔本天水山有竜坻麦厓家住孝乡地是夹谷罋口盖基源逺矣祖龙溪公赠中大夫父暨垣公明天启乙丑进士监察御史累官陜西叅政王祥佩刀世为卿族鲍永骢马人称司公含章天挺命世诞生兰台石室是所洽闻凤岭鸽峯弥髙词气年十七中崇祯丙子解元又四年庚辰成进士萃海岱之英灵防名第一擅邹鲁之文学偕计无双驹齿未落委席防于槐花觿佩方离浣褐衣于柳汁王宁朔不使邓禹笑人荀中郎蚤为殷浩延誉方之于公曽何足比初授行人值甲申之变侨寓金陵徙吴江顺治乙酉
　　世祖章皇帝下
　　诏直省督抚荐举地方人才
　　召授太常寺博士从容进退之机保此令德舒巻风云之际无妨贵仕公负文章盛名寓京师从逰日众河汾都讲房魏皆其生徒东汉风流李郭无烦标榜庚寅以才望擢刑科给事中癸巳迁户科右给事中甲午转礼科左给事中典湖广乡试公之为谏官也立言必本经术集事动闗典礼凡
　　北郊籍田祈谷诸疏悉奉
　　俞防允行无何汲长孺之直出理淮扬陆敬舆之忠惎深裴窦天下之士无不惜公之遇也丙申出为江西副使分巡湖西道当是时江右新附吉安之永丰临江之新淦峡江贑之兴国素称盗薮公障彭蠡戍湖口行鸟道夺俘获降逸盗李毛禽叛将郭某疆圉底定厥功懋焉巡抚张公朝璘苏公祖交章荐于朝嗟乎公清癯如不胜衣耳而转战麾兵胸甲百万梅圣俞注孙武之书张横渠习尉缭之学非但童子明经书生説卦也庚子转广东叅政分守【缺】　道寻裁缺里居养亲者五年乙己起补闗西公父母年八十考终丧礼阕补江南江镇改浙杭严丁己分守河北戊午
　　诏举博学鸿儒征诣
　　阙公耻与后进争名卒报罢壬戌擢福建提刑按察使甲子引年致政归城东有秋谷川岩竒胜公治亭圃啸咏其间八年张衡浑仪之后即赋归田杜预沉碑以来遂停乡里陶穴为邻无非桑桮瓦鼎茅斋长物萧然酒剂琴材以康熈三十一年十二月初五日卒年七十有三子一作谋国子监典簿孙一执璲官监生己卯九月二十四日葬于虎山之西麓竹径陂陀但闻夜雨松声萧瑟长起秋风墓门之石题
　　皇清中大夫福建提刑按察司按察使清止赵公礼也呜呼公仪表外明风神内照早通二氏之学静黙寡言戊午余同应
　　召试得识公于铁鹳巷余侍坐受教尝闻公之论诗也曰诗之合者于宋得严沧浪明得徐昌谷王元美昌谷深造然所自为不媿其言者十可五六焉若元美可三四耳夫格律严则境地狭拟议盛则性情薄作者病之至于放意背驰侏儒嘈滥以棘晦为超诣以疎佻为亮节又下不足道矣或者雌黄异调讪誺先招是未履门阈而歴数曲室之藏也陶谢不必为潘陆李杜不必为王骆君子泯其同而慎其异斯可矣公之论诗如此公着有清止阁集行于世诗凡如干巻入燕一巻眺碣石而邅回惊客心于鸿爪渡桑干而怊怅寄愁思于棃花张华宅畔絮劈寒云郭隗台前途荒春草莫不流连冯吊尽入篇章南征一巻大江南北山川助其劳歌浙水东西舟车无非美制六朝往事体丽齐梁一水中流岸分吴越公之诗境一变逰晋一巻餐晨露于姑射虹挂峯腰问野渡于滹沱日残鸦背马陵闗冷处处黄尘韩信祠空年年白雁殆又心情悲壮诗律髙苍矣逰秦一巻塞外山黒闗上泥青凤翔之观凡八陈迹犹存褒斜之谷有二皇华靡及昔杜拾遗白太傅各有秦中诸篇公实胜之白鹭草又一变秋澄彭蠡大小双姑春瀑匡庐低昻五老留使君之车骑多佳日之溯洄而乃自辟揭调别有精思前此矜王孟一格于兹凌鲍谢而上粤东草一巻浮丘峯下蜑人兴珠母之谣陆贾城边黎女织春镫之句逰楚一巻吹铁笛于长江呼周郎于赤庾公出镇逊此清吟苏氏寓黄方斯逸响豫章草一巻入忘忧之馆月满梁园过章华之宫风生漳水访苏门之髙士遇吹台之酒人无不煜烁云霞铿锵金石风人之目诗家称五字韦郎骚体之遗作者有七发枚叔况夫分其余技更倚新声香熏侧理出入于草堂花间艶摘隃麋臣仆乎金荃兰畹具秦黄之婉丽兼姜史之风流而且春风红豆撰成輙付年晓月青衫歌罢突过柳七凡饮井华尽识名垂乐府若逢寒火可知壁画旗亭斯又抑扬才气詄荡词场者也余表公之墓而系以辞曰
　　二百年来沦寂无作者边李而后今见一先生济南已矣涕洟叹逝水谁其壁礨屭赑如长城公骑斑貍命驾白榆上袖中千百竒葩散青防九天之云倒垂四海立神山绵邈阆风何泠泠才如万仞峯头扫岚帚手如当空掣电掉尾鲸竒如夏禹井鏁巫支恠捷如涿鹿阵敺蚩尤兵学如千仓万囷揫敛富美如鲁削妢笴般倕成宋元碌碌余子那足数汉魏堂堂妙句絶可惊江淹花管入梦雧腕下李贺才鬼吟夜通精灵小子诵之书籖红间白其人没兮词锋纵复横寳瑟再皷净洗筑笛耳俳体如仇我厌苍蝇声二女泉涨石马不可渡八子砦崄樵唱来相迎朝兮昆仑县圃尻安在夕兮雌蜺连蜷下玉清荷衣蕙带逍遥容与兮公魂归来晞采药行我持瓣香杲杲上寒日九防东望未了齐山青
　　诰授通议大夫分巡山东济宁道按察使司副使佟公墓志铭
　　公佟姓讳国聘字君莘三韩人也世居辽左奕叶相承车骑连隂钟鼎成列当代称名阀者首佟氏盖西周之尹吉东汉之杨袁矣曽祖登荣禄大夫祖翺凤通议大夫父耄年丁亥贡生光禄寺卿王祥佩刀世为卿族鲍永骢马家传司以此连类殆又过之公生于崇德七年闰十一月二十日丑时仪表外明风神内照人莫不羡洛下衣冠华隂子弟它日蔚为国器雍雍乎清庙之朱弦明堂之苍璧也以恩防授吏部笔帖式转枢曹公留连坟素怊惆文辞就经黉舍不取博士之名习武兵栏仍负诗书之气值更定品级考俸满外用辛亥冬除砀山令王武子之初仕正及华年荀中郎之册勲才逾弱冠而公精于吏职留心民瘼爬梳利弊硎发弹丸逋赋一清枹皷无警砀当黄河之冲公忧之鸣琴余闲于禹贡水经注沟洫河渠诸书披览雕摉准今酌古日讨论淮黄全势而櫽括其大槩尝以语人曰河之患非一日矣得其人则理非其人则废攷之曩代莫不如斯是以江淮而南陈瑄绩着济兖以北宋礼功髙旁及徐有贞刘大夏潘季驯辈非河漕之渊镜乎昔王宁朔不欲使邓禹笑人余何辞焉前河院王公闻而贤之呜呼公治行本之诗书为有用之学按其生平大约膺民社之日少亲河务之日多课最入于嵗成论功书之年表盖自砀令始云公之为砀令也二年擢归仁堤同知三年调宿桃又诸路监理未一年迁黔平逺守题留原任十余年塞杨家荘萧家渡二决口建朱家堂温家庙二石坝濬白洋引河九道筑黄河南岸遥缕月堤九千九百余丈北堤一万五千余丈浚中河一万五千丈有竒所至左提右挈栉风沐雨石土塘铸金楗木财不多费役不后时前河院文襄靳公倚办如左右手剡章凡十七上肩钜几三十年两罹光禄公陈太夫人大故一则在任守制一则倚庐而居哀痛灭性三日不食公之孝也未几题授分巡济宁道按察使司副使舳舻千帆淮沂其乂旌旗十道奄有防公之此授佥曰得人任城为运漕孔道公乃恤浅夫之苦免张秋之租减临清之税除驾木之费善政班班复以监督髙堰工程移驻袁浦又尝语人曰天下大要害二曰河曰漕国家嵗转漕数百万衔尾鱼丽而上率从漕河入漕通则河治又髙寳诸地不伤昏垫而后河漕之功以成今日之急务黄之可以褰茭而下楗也淮之可以渠分而股引也髙堰之似浮山上格可以井榦立而两鹄鸣也为百姓请命余敢怠诸公志气纵横风情倜傥处天下事精敏有大略出舍河壖躬胼胝泥涂畚牐歴有嵗年功莫伟焉而公劳且病矣卒于康熈三十八年五月初五日已时享年五十有八没之日淮土停舂鲁人罢市巫祁井塌花覆庚楚之祠南池月明碑堕羊公之泪今以辛巳年十二月初九日归葬于宻云塔子庄之阡呜呼祭子产之墓慈母有懐过杨震之庐大鸟斯下子女婚嫁载行述中铭曰
　　秋菊黄兮霜枫丹吁嗟千年兮鹤来还神瀵郃吐兮白檀之山乔松偃盖兮丸丸而盘盘藏兹石兮百禩其不刋
　　太安人吕母李太君墓志铭
　　古者葬有铭礼也儒者握寸管数行墨于文章珍重悭惜如韦贯之拒裴均之铭是也矧巾帼遗事门以外莫与见闻世不乏陶母之贤庄姜之行即以长沙人士稷下书生为之作诔流传犹恐失实如徒匄章缝家言摭拾浮辞君子以为非礼虽然汉刘中垒谓王政自内始故列古女淑德以示天下后世则贤母之有闗风教宜铭也吕母李太安人既殁之明年将葬有期其子非虎来京师长跽而前曰不孝为吾母纳竁门之石不敢以赫蹏请重趼千里覼缕号泣呜呼斯谓之孝也已夫春秋之纪卒葬也书母书夫人各就其赴告之辞以为详略今子之述其母既以详矣余文乌得而略诸太安人姓李氏李公观光女年及笄于归为赠承德郎亮公之配生三子长非虎癸卯举人初任临胊令歴户部江西司主事次兆熊贡生次兆祥选训导以非虎官覃恩封孺人待赠太安人生于前万厯四十七年四月二十三日丑时卒于康熈三十九年七月初六日寅时夀八十二姑之夀八十有二也太安人事姑孝姑期以享大年与姑同言如左劵异矣太安人以陇西之系右洪洞之族从来方雅名门诗礼所钟无论冠裳之彦与夫闺阁之英盖天之淑气而邦之仪型太安人所以贤也况乎诵顔芝之孝经通班昭之女诫九日登髙曽铭秋菊三元告始或颂春椒又余事矣其助承德公也庀内政识大体机杼操作亲灞岸之蚕桑黾勉有无劳扶风之井臼而且敬爱天情言容典礼箴管必饬有钟郝之家风铅泽不华薄崔卢之门地谨以事翁姑慈以御仆婢篝灯宿火以训诸郎裙布钗荆以勉诸妇营丧葬供祭祀靡不中礼析箸之后分而复合生殖渐充傔从日繁门以内无谿勃之声堂以下鲜陜输之态乡党遐迩莫不矜式其家法当非虎之牵丝临胊也买犊风行懐砖俗变邓攸清白见称五皷之歌刘宠亷能名为一钱之郡太安人迎养官署诲尔谆谆河阳花满壁上悬鱼雷池鹤飞盘中封鲊俾其子召杜声誉籍甚于神爵五凤之间呜呼贤矣洎行取入都需次旋里罹承德公大故服阕补今官余忝贰司徒钦其人深沉亷干倚办如左右手宋之问昔在度支人称一妙卢允言旧司邦计世号十才陟珉璠以窥江汉之大览昆崘之墟而知黄河之逺遡其所从来实母教然矣今以【缺】年【缺】日袝葬于承德公之阡乌头绰楔马鬛崇封礼也呜呼岵屺之慕方深蓼莪之章乆废香流彤管征诸琬琰之词家嗣徽音聊释风木之痛是宜铭铭曰
　　匡邑之野鹤城之宫云垂下泽日掩髙舂厜防崇丘堂斧斯在宿鸟啁啾乔松偃盖水涟山峙命服朱轮猗与坤德令望令闻文辞焱攸昺卓国史千百世下母之懐矣烟埋防嶂雾失遥村黄绢碑表苍石墓门
　　一品太夫人叶母李太君墓碑
　　祁连之峯万仞居延之野千里白草黄榆苍桧赭霞望之厜防若斧坊森卫如防门是为叶母太夫人之墓太夫人李姓陇西裔也柱史之称犹龙将军之贡宛马世胄甲族峻德淑型蚤已明诗习礼名媛作则矣配骠骑将军振寰叶公琴瑟在堂辎軿是御履端作椒花之颂庙见防宗妇之仪七德含章四星连曜子日芳今镇守宁夏总兵官都督佥事名将家声儒生门地年犹小学已为髦士所称位在偏裨即以元戎自许于是勲髙竹册恩锡彤弓书则五车可诵剑则千人莫敌滕王阁下角吹杨柳之营贺兰山前月满芙蓉之幕皆受太夫人之教以有成也太夫人之教如严师然或有规其已甚者曰吾止是儿少姑息则骄骄则惰惰则无成于叶氏奚赖入侍多不命坐又曰汝不患无威患立威太过尚其恤乃兵士勿忽一日御军失当太夫人诮让者再日芳跽堂下听命慈顔和怡方起立是时余开府夜郎日芳镇兵防水九股獚之部雨巻旌旗大田溪洞之间风鸣刁斗余闻而贤之故为之毁谤书播美誉也唐李景让尝怒牙将欲杖杀之军且谋变母召景让廷责曰尔方镇抚方面而轻用刑一夫不宁岂特上负朝廷亦致百嵗母衔羞泉下何面目见先大夫乎将鞭其背诸将吏再拜请不许皆泣谢乃罢一军遂定先后如一辙焉呜呼陶侃为八州督府由于母贤虞潭立金紫养堂是其子孝以今嫓美兼而有之太夫人于康熈三十九年庚辰以七十夀卒日芳执绋葬母于其乡葬之日素车白马伐皷鸣钲健卒负防矢路人来髽祭弓韔箭房刀防旌旗分二队鱼轩重锦樽俎箫管各一部捧寳命者在前歌薤露者居后呜呼鹿驯鹤舞千祥顔母之林石泐金销百世桓姜之冢系以辞曰
　　伯俞七十斑斓衣傞傞堂上嬉不闻手搴大将旗卸甲辕门母鞭之三军环泣匄母慈我帅征蛮百战危我曹衔枚马不嘶吁嗟乎人子无母鞭者谁母已没兮咄莫追身留完肤将奚为我作此辞空涕洟将军听之泪垂垂髙坟马鬛酸风悲华表桀立倚夕晖青鸾来下是耶非硱磳白云兮屭赑豊碑
　　孝亷冯公墓表
　　孝亷冯公与先大人少同里闬同以顺治辛卯登贤书有子舍人廷櫆与余少长相优恩若兄弟也公以康熈甲辰八月卒丙辰十月葬于曹村直廷櫆以太夫人之丧予宁三载今兹嵗在丙子三月十有六日乃卜合葬谨琢石纪德掲于新阡公讳沛字云生其先魏氏有华侯之封长卿食冯城之采秦则上党之守世为公卿汉则代相之裔与论将帅继自即墨迁于德州故又为同里人也祖仲选公与父嘉祯公并以儒术有声都讲开黉诸生负帙他他借借动邑倾都公德水降灵岱宗表异仲任逞一见之敏世叔夸五行之捷累试髙等遂登乡荐于是与先大人公车北上矣夫称之刘向当为王佐之才对在汉庭不让贤良之防方当排金门上玉堂使钧天有竒丽之观帝室觏非常之寳有志不遂致乃啸傲烟霞寄情丘壑春秋四十有九而没嗟哉公睅其目皤其腹于思于思与伯兄状貌无异故乡人称髯仲焉事马太夫人至孝奉兄惟谨王延有扇席之勤季江寻共被之雅与人恕谦退不伐苟有不平则大声雷动虬须直视有姊氏家贫公携二甥归抚为已子姊壻为驵侩所陷几辱有司公乃奋髯抵几深入排解然弱寡既出奸党终衔既而案牍连年络绎道路纳子之槖饘防子犹之美锦事获平反乃归杜门其振穷周急皆此类也公以文章经术为已任鸠集子弟羣从诸出授周易孝经讲河间顔芝所藏法南城郑氏之学致使王家诸子多浑濬浚沉谢氏之门尽封胡遏末其为韩康伯则不别舅甥其为魏阳元则成兹宅相捐馆之日值遭母丧哀毁灭性有仆陈印死之子为母没仆为主殉孝义之道一朝总集非公仁孝忠恕曷以有此先是公尝奉太夫人避地城西葺庐卫水之上公傲游其中良朋萃止有宿酒数壶好友相过视陈书十箧又吾乡之酿有银浆承露晳譬截昉或墨汁三升黔过纯漆错水出自屠苏银鲤触于罟网陈罇设醴酒酣耳热效嵇阮之狂歌兼韦房之诗酒有齐讴激楚之声有鱼龙曼延之戏于是风流雅韵名播青齐矣夫徙居好畤本无使越之装别馆河阳不在牧荆之富食指既繁生计日促临终之日尝戒子云吾心鄙货殖程郑孔卓之流虽谷量牛马不愿尔曹学之即佞幸之家伊优上堂闪榆见纳皮鑚毛羽珠成咳吐士苟一失此足身名俱堕吾死不愿尔曹为之也以此而言见公之风范矣昔者庾信诛茅在于宋玊旧宅国让诫子必葬西门墓边公生居董相祠前死近东方墓侧方之古人诸葛有云未及髯之逸羣絶伦也元配周孺人继配曹孺人年各二十有九并皆端庄恵淑贤才之室霜露先侵再配郭孺人享年六十有五抚育遗孤三十余年备歴艰辛其髙节行义渔洋王公为墓碣已书之矣舍人廷櫆盖曹出也遇
　　覃恩赠父母如例女一适赵廷諌早卒孙一炎公一经世守安如鹿门之遗寝丘无余贵甚江陵之树且昔人云庐于承明署于金马皆明察之官贤于管库之末者也余所以叙其梗防贻诸好事永为灵表云尔
　　谢公墓志铭
　　公姓谢氏讳陛字紫宸号丹枫系出江西贑县周申伯之封命筑城邑晋东山之墅代踵风流明洪武间十世祖官小旗戍籍德州右卫水夹郁孤原分章贡地连厌次乃卜其隣当峕偕冠裳来者史嚚之飨鬼非淫昏聪明正直而壹立庙髙真观曰江东谢家之神身不满六尺黧面赭衣有文在手曰比之实沈台骀殆其亚与大父暹父宴家牒详矣世德昺然公珠角擅竒山庭表德仪范清泠风格倜傥少耻章句之学疾里塾庸师犹寇仇人无识其故者泊壮以任侠闻语世事则哆口张眉遇节义则掀髯抵掌以鲁朱家剧孟为不屑道如古之李元礼张乖厓陈同甫辈公独心慕其为人崇祯已卯山东大比公知天下将乱言时务如晁贾以为如是则治否必败有司咋舌乌程方大猷知州事闻公名式庐请见公辟之大猷赠诗有却笑当年宰武城澹台尚有公庭蹀之句间再请一见大竒之公痛陈民生利病时政得失旁及隂阳躔次礼乐兵刑封建疆理诸説大猷拜受教段干木之阖门塞窦不见诸侯王景略之扪虱长谈总闗治乱以此连类公之谓乎甲申李自成陷京师置贼党防御使阎杰州牧吴征文来德公流涕曰主亡天下乱讐可复也与州人李嗣晟谋诛之李云当告诸荐绅先生公曰荐绅先生难言之彼虑事熟匄万全也狐疑败矣公仗剑往众踊其后遇卢御史世防云于思曷维其来公弗顾征文坐听事堂遥望于思走逾半垣拔角脱距遂磔裂之并执杰诛焉众目良久欲散归公曰贼踞京师散将安往女张女弓女皷女皷帅众而北所在收兵与江表连和杀贼雪耻呜呼筑声水咽士之一去不还岛上峯青客之五百空死方之于公徒増欸惜防
　　世祖章皇帝入闗乃上所收印绶而大猷来为巡抚都御史征贡于乡当国者欲官之不受归公自此隠矣知州某征文甥也诛征文时匿僧舍免后成进士来知州事思得公而甘心焉诬以私藏兵器叱曰女喜杀官乎曰诛贼耳长者在前叱何为也径拂袖出卒无以害公治产如范蠡之治越管子之治齐家隆隆起渭南千畆之竹却惧满盈池阳二顷之田毎思止足教子孙则本之邹鲁曰福之种者读书俭朴人否必豪侈不事诗书者也公优逰里闬垂十年与年七十以上者十人结为稀社黄髪危齿竹杖褐衣酾酒长吟之下各述隆万间一事以戒后人公之行谊庶几石隠丈人之流乎嗟乎丈夫遭世多故干济綦难欲以明大义仗大节鲜不淟涊顾虑者当明懐愍之季土崩瓦解雨怪风盲麦秀堪悲黍离兴叹孙恩移斗柄于北陲盆子假汉宗于南服一线长河止衣带水耳羊斟忽来残民作牧思明煽焰大势燎原维桑与梓言之伤已公掲袂奋起倒防长号效博浪之砰击倡鲁人之髽祭纵异程婴之匿赵儿差侔荀防之逆周子迨夫降旗一片早出石头防峡三军悉平萧铣自是而
　　国家事定德土以安公诚天下之伟人也公澡身浴德逰艺依仁汝南令望扶风长者平日不以一毫挫于人亦不以豪气陵世人多喜亲之入其户布被藜床桑杯石鼎诸葛亮有弹琴之宅王仲宣有读书之楼从容安危之机保此令名舒卷风云之际何须贵仕吁嚱公之殁数年矣前辈典型无复覩矣悠悠再数年有心世道之士欲访公之轶事州人亦罕有言之者余之文与铭在读之反覆防伤吊北邙而太息也夀【缺】　葬于小锅市之祖阡钟沈德水声出风云剑没丰城气存牛斗铭曰
　　呜呼九原不可作兮巫咸大招公朅来髙冠岌岌长佩陆离盱目皤腹而防防朝太乙以为侣兮夕云中湘君乎追陪嗟逰水之莫挽兮余小子一日而肠九回泰山农人寳拳石笑终南之阜宿兮河濵渔父掬勺水目洞庭之波頽繄香山之九老兮思公之德又挺拔磊落之雄才公盍驾赤虬辞天阍以好修姱节三湔三衅乎龌龊尘之士而罹此刼灰阏逢涒滩之冓闵兮防貐梼杌狼虓豺公掉臂大呼贾勇登陴兮横戈跃马而借跆公之往事小子竹马之年所习闻兮老夫其髦矣犹且悼周伤郢而迸哀征柱下之遗编兮中心若抽以低回行日车于虞渊兮奠罇斚之云雷坟髙于雉兮长河之厓
　　诰封夫人先室马氏墓铭
　　呜呼夫人行略前有言矣一尔过隟永归长夜痛未扫地而祠之光霛翳然埋名古逺嵗在涂月泉台告期儿辈匄余搦管磬折为文章以传防斋乌足以言文章也比于侪侣一不及人逰鸿夕吟孤鹤寒啸追伤辙莫已于言呜呼阳谷邨之南原土赭不防岈如奫如介丘厜防徒骇泶灂其夫人之北邙乎筮易之坤曰安贞吉藏以竁石锓以铭辞昔人云虽陵堙海竭文章不死马鬛一封天垂三微之露雏枀千本佛开四照之花言之防陋夫人鉴焉谨铭
　　百里奚歌扊扅长贫贱黔娄妻五噫声舂庑下千载传其人者古伉俪有遗风余夫妇磨蝎宫嗟夫人扶风胄下嫁余□箕帚五十年堂上欢以孝称无间言余少日闵凶遘贫鬼诃外蛇鬭豕人立鸱昼啼隂风黒委涂泥嗟夫人挥涕泪飞蓬理中馈毷氉场顦顇归夫人贤肯下机防月白□草緑楚黔地何仆仆嗟夫人前致辞杨朴妻老头皮厌次城燕山道归去来子偕老翠微西马东大荒落防戎戎夕景斜崦嵫短翻日车不复转云一色天四垂筑敦丘蒿里悲潘岳诗镫下读哭夫人还自哭人间世夀几何学长生理则那笠在背衣至骭种胡麻空叹磨丰碑驾文貍阳谷村飏霛旗夫人城年月纪后子孙于此夫人生于丙子五月二十七日申时卒于辛巳十一月初五日未时春秋六十有六初遇
　　覃恩封孺人叠封宜人再封恭人叠封夫人子五人女三人孙六人孙女四人曽孙二人曽孙女三人康熈四十二年癸未十二月初十日酉时葬














　　古欢堂集巻三十二
　　钦定四库全书
　　古欢堂集巻三十三　　　户部侍郎田雯撰传
　　卢南村公传
　　卢世防字德水一字紫房晩称南村病叟涞水人明初徙德州左卫曾祖宗哲官翰林检讨累光禄卿祖茂父永锡太学生明启祯之际文士侈谭子史之学标榜声誉流为钩党公为人简易佚荡髙自位置耻矜懻忮以邀名当世读书尚志驰骋百家为文章不屑雷同笔墨飞动无饾饤僻怪之习寻登进士第除户部主事未几省母归复强起补礼部改监察御史领泛舟之役值久旱河竭盗贼充斥公疏数十上犁中漕皆报可役甫竣竟移疾去当是时国事日非东西交讧公俛卬兴怀如抱隐忧悲天悯人徃往发之于诗游于酒人日沉饮自放而已甲申巳后每抠衣循髪歌泣无聊扫除墓地有沉渊荷锸之意
　　本朝拜原官征诣京师以病废辞癸巳卒于家年六十六公貌竒古身长七尺须数茎长尺余土木形骸掀髯雄辨舌本风生如枚生七发间出雅谑语人一与公涉鼻间栩栩皆以为卢公爱已愿为之死屏居尊水园中杜亭畵扇斋匿峰庵涪轩十余间茅屋耳堆书数千巻塞破户外几案排连笔研置数处蜡泪纵横公脱帽帣韝立而读之读竟转立它处再读它书雒诵长吟戊夜不休亟呼酒二奴子取瘿瓢贮酘酒大容十升舁以进之公乂手防饮防醉则假寐鼻息雷鸣少顷辄醒醒复读书如故奴子垂头而睡弗问也合祀唐之子美宋之五郎故以杜名亭公自谓于子美诗四十余读尔来却扫益有余力选摘分帙名为胥钞子美别李八秘书云乞米烦佳客钞诗听小胥余与子美操觚充胥史而已校之人伐木信行修水筒张望补稻畦竖子摘苍耳宗文树鸡栅占数鹅鸭颇策防勲倘借手以见子美想裂饼给酒在所不靳又云子美诗如天降时雨山川出云木叶尽脱石气自青苐人之才识有偏全子美之诗从奔走一世中转寥寂耳五郎隐居十五年不出户庭桑下受风髙人冷语公之合祀盖因以自喻云饮酒不论贤愚贵贱泛滥酗醟老兵可呼瓮侧可眠食豕如食人以为轻世肆志非也五十后亦每病酒大率侘傺沉塞之状莫自摆落酒居十之半耳曾匄人作生志其词略云防生平得志于酒一尊陶然百虑俱淡相期终此身而不必名后世生老病死听之而已性好书般弄涉猎聊复自娱问以经济恍堕云雾进之穷理尽性益复茫然矣或有举五栁先生所称无怀葛天之民以相儗者逡巡未敢承也呜呼公之晩号南村意可知矣靖节作自祭文公自作一棺古怨古欢留连三叹浸假以尻为轮以神为马亦逍遥长徃已耳昔扬子云摭离骚而反之尝怪屈原文过相如至不容作离骚投汨罗以没悲其文读之未尝不流涕公之于靖节亦犹是也公至性过人亿事屡中如甲申春日夫岂预知义旗西指荡涤羣凶乎身托
　　熈朝与仲长子光瘖痖相对以泉石病废终公实幸矣公之论诗也旣得其解复神明其意尝歴举以语人曰从唐代别起只以诗论不必立乐府名色又五栁先生云清谣结心曲诗之佳者可曰清谣又王右丞自称词客畵师山中人辋川之胜金谷平原逊其清逺絶欲养花一味禅悦艺苑中仅见者又世多以韦栁配陶夫韦与陶差近栁则从谢灵运来杂之以呉筠何逊其悟处独闗禅理子厚自云惜无协律者窈弦吾诗所得深矣又论诗者长舌为斧斲破瑚琏君子有忧之又作诗与论诗作畵与论畵总眎其胸次何如天下事求之胸次足矣又明诗当以髙青丘为大宗又作诗唯推襟送抱望古遥集凡山川草木风雨寒暑龙蛇虎豹霹雳战鬭天呉紫凤出没变幻或登髙送逺独坐弹琴古月新霜雪痕花影以至緑鬓白足絶塞空闺秋坟鬼唱可愕可娱可怜可诧之事悉囊于诗而和之以天倪夙饶胜具青鞵布袜兴来独往则纯于诗矣公之论诗如此故公之为诗也徜徉自适抽绎吟情结撰入防达人禅理竒思硬语骈出横陈不读公诗几不知古今之大天地之纯大槩公诗有句无篇吾政恐公以篇幅见长耳间有摘頺放之句相訾嗸以为口实者夏后之璜不无径寸之考固不伤其为天球宏璧也余选公诗合诸体不逾百篇直使天清木响水落石出未敢谓陶谢不枝梧风雅共推激也公之遗书余仅得离骚南华读本腕迹犹新余于斋中设位以爼豆公投弓而泣跽石而吟钟期满志于髙山成连移情于大海则余之愿也夫公所着有尊水园集又杜诗胥钞读杜防言锓版行世卒之日其子孝余以公书千百本纳之古朴长寛之棺中闽人黄阁学景昉作公传
　　论曰明二百七十余年乡之前民声施当代者指数偻矣洎明之末盖有卢南村云其人学本董仲舒才似顔清臣而开济明豁包含宏大则东方曼倩滑稽之雄也然此皆余乡之前民也若夫以诗酒自污而全其晩节又当与晋阮籍陶潜齐名于千载之后后之君子读其书论其世为之房皇追赏能无遡怀縠水通梦柴桑也欤
　　侯户部公传
　　侯公讳抒愫字尔谟号古渠河南襄城人始祖自晋迁汴自汴迁襄城累传至公父奠邦生二子公仲子也公少负至性孝弟愿谨十二能文章比长湛深经术耻世儒空疎之学顺治戊子登贤书壬辰成进士故事进士谒选人例得大令公曰吾学未成不可父母斯民子产云学而后入政未闻以政学者也具疏以请遂改河南府教授洛自兵燹后学校废矣公至辟讲堂日与生徒发明二程之防穿穴经史旁摉掌故以资吏事秩满以卓异第一迁潍县知县潍富饶称剧邑公行次白浪河顾左右曰吾为令当与此水同其清矣治潍五年人服其廉时严匿逃之禁奸民多钩党以破人产公立置之法大贾郭某陷于讼荐绅为之请者以十数公闭阁不与通及对簿事卒得白郭以千金餽公峻拒之同年某为莱州守移书征责公佯为莫解复曰滥竽作吏旷职怀慙苟有可以报
　　朝廷爱百姓者教之敢不唯命守意沮思中伤公防巡抚特牍荐公擢户部主事以去公之治潍也原本经术盖自河洛横经皋比谈道时已基之矣公质羸善疾入郎署转剧逾年卒公幼嗜读书明季冦躏中原重以饥馑项郾汝邓之间千里无弦诵声公拥书如故家贫躬耕挂书牛角上且耕且读人笑其迂独其师田公起龙竒之公成进士田与同榜云
　　论曰公幼孤受学于兄抒恽事之甚谨令潍日抒恽语公吾家世清白若以一钱归吾不复东视若矣故公以廉介特闻兄之教也抒恽以学行为经师晩年居柏泉山着采山效曽十三愿诸书学者称为柏泉先生户部公以循吏显柏泉以文学传门监者之后固多贤者哉
　　新安程公牧庵传
　　程公讳子谦字益仲号牧庵江南休寜人先世自晋太守元谭治新安多惠政赐田篁墩因家焉传十三世諡忠壮公灵洗佐陈武帝有战功子文季尽忠王室竝赐祠载诸祀典歴二十四世宋三三宣议公敦临徙居率口程氏盖代有闻人云再传十四世世茂人称滨阳先生儒林长德享年九十三十五世公父赠通议大夫峻德倜傥不羣耻占毕章句之学牵车服贾赀累巨万子三公仲子也少嗜读书父诲之曰陶计家法吾何让焉士无过人之行而矫语仁义长贫贱亦足羞也木奴千头封李衡以万户穷乡寡妇筑怀清之髙台汝丈夫也尚其识之列之仲尼之徒为子赣无为原宪矣公再拜受教五十年贸迁淮泗颍亳间赀益以饶以是好行其德沾匄郡邑修屯溪石梁以利涉隄率溪上流无水患置学田立文萃社以给士之贫者自世俗之日下也矜刻薄之习鲜长者之风外侈帬屐家鲜盖藏一遇缓急有无皆不足以相捄而任卹之道遂衰公有忧焉嗟乎宗法不讲久矣水木伤亲亲废甚至五世而上子孙有昧其祖祢之名者公读行苇而情生感角弓而知惧故复以敦本署社敦伦名堂五祖合祠俎豆奕奕以垂示后人也又效挚虞之族姓昭穆记刘子元之家史篹明谱牒尊祖收族之礼莫大乎是大槩公天性过人自五龄失恃哀痛不辍及壮孝谨倍至砥砺名行被服儒雅依然经学耆宿治家如治国无殊管仲之相齐范蠡之霸越而其德循循荦荦一躬行君子也康熈三十七年六月六日卒于武林旅舍子岳官户部员外郎
　　论曰东汉樊宏之父重善农稼好货殖赈瞻族党恩加乡闾是以范史亟称之昔楚顷襄王问阳陵君曰君子之富何如对曰分地以用天道实廪以崇礼节亲戚爱之众人善之若樊氏其庶几君子之富乎程公之行轶于樊氏子岳方为地官郎以政事显五侯之贵盛后将不减湖阳哉
　　赵别驾传
　　赵别驾讳启睿字思伯一字思圣先世陜之咸阳人始祖得荣洪武中从戎川南有战功后授德州卫昭勇将军世袭百户数传皆娴武事至铄始以文学称孙继鼎天啓壬戌进士累官户部右侍郎公继鼎子也少读书嗜春秋左传长慕阮籍之为人饮酒酣歌放达不羁虽贵官显者语弗当辄白眼眎之人呼之曰狂或目曰痴公盍然笑曰痴诚有之狂则未也昔谢镇西着紫罗襦据方床在大市佛图楼门上弹琵琶作大道曲非狂耶王湛向雄顾恺之之流痴黠半焉士惟俗不可医耳痛饮读离骚便称名士余且媿矣以廕授顺天府通判絶苞苴抑权幸三年以廉干闻防当税公力辞京尹某为中贵徴鹰犬于僚吏公峻拒曰为人鹰犬吾未能京尹衔之思中伤公遽投劾归卞士蔚之脱帻戴安道之不为王侯伶人公之谓欤归卧林壑垂二十年戊辰五月卒妻陈氏杨朴之贤妻梁鸿之嘉耦也子某孙善庆官国子助教
　　论曰狂者圣人之所取若夫痴晋之贤士大夫多尚之二者其不足为有道之诟病亦审矣南史何尚之问顔延之曰谁得卿狂曰吾狂不可及又唐许学士见人辄忘人讥其不聪曰卿自难记若遇何刘沈谢吾奚忘焉由是观之唯狂乃不狂痴能不痴大贤乌可测也别驾狂且痴矣当其面折上官挂冠长往不为苟且媕鄙之行彼不狂不痴者能之乎固有大过人者哉
　　李孺人传
　　南北李为长河望族世盛簮组户被诗书而于女德母师前无闻焉闻之自孺人始晋京陵公王浑之子济负盛名于时史称其母钟夫人琰贤明有法度鲁敬姜之治内政也男女效绩愆则有辟由孺人观之特细节耳孺人之子森棅柽英异多才不数封胡遏末述母之行意诚有在无论他日载于史氏或者乌头双阙丰碑宰木之间纪吾文辞以传乎孺人王氏王梦卜女少读孝经内则诸书女红文绣多出意匠年十六归河津公为继室前朱孺人遗儿桢抚为已出逾年遘晋阳之乱姜瓖踞大同叛所至蹂躏郡邑河津公为死守计孺人提儿女间行千里途遇盗仰天叹曰寜死吾与女无死桢儿也桢儿死弗祀矣乃置女道旁抱桢伏石窟中获免抵家募健士夜奔河津甫入城内盗飚起河津公死战破围渡河效包胥泣请秦师城复以完冦平河津公罢官归絶意仕进筑退庵诗酒自娱偕隐以老宾客至必盛供张列桦炬文酒髙会孺人咄嗟立办垂四十年河津公卒孺人课诸子成立皆以文章着声誉今长河里闬咸称母教云
　　论曰诗秦风之作盖言武矣其卒章曰言念君子载寝载兴厌厌良人秩秩德音岂军旅之事女子得预闻乎当孺人之缒城以出也盗尘障日间道取归募数十人为死士以十余日下河津秣马醳兵椎牛飨士后河津公以请师树平防绩孺人力也可不谓贤哉诗又云何有何无黾勉求之厘尔女士从以孙子室家之常仪不屑道矣
　　毛烈妇传
　　烈妇毛氏浙江遂安人祥符令毛公际可女方生引禩妻也幼涉书史明大节年十七归禩时禩父方公象瑛以翰林官京师遣子就昏于汴禩素善疾暑途撼顿疾弥剧甫扺甥馆结褵五日卒署后危楼出云下砌以石氏坠楼而下不死寻吞金又不死家人弗知也洎归里守伯姬之节者十年塟夫已絶粒十有九日而殁遂同穴焉其婢前数日倾虎子肉烂如块家人惊泣得无金石腐肠邪死逾年有农家胡淘厠淤泥中得金物状如耳环者一如指环者一胡之女亦往各得少许母家赎归虽其凿齿回肠金寒玦离明珰随珥者矢直如彄环规月者屈曲如钩然其半状往往识之彷佛附珠伤仁照见十竹萌削也初氏之未亡也毛公为钱塘戴烈女作传有吞金不死语氏在旁读之防哂曰吞金亦死人乎毛公心动至是果以死殉其死状颇类之所异者戴处女此多堕楼一事云
　　论曰昔比肩之墓合于呉趋连理之枝交于宋国未有分杯帐里却扇牀前早病河鱼孤飞海鸟堕髙楼而弗死结断肠以销金絶粒双旬埋魂九地昔梁髙行之援镜劓鼻鲁陶婴之作歌明心方之何足云乎余读毛公吞金记云耳环竝置烈妇祠中指环分留母家嗣子想大秦之珠缀名珰于耳后环榴之台藏玉腕于钩中懐懔棱棱长存生气有不谢豹春归栖楼头而脑裂吟猿夜语感金伤而肠回者哉
　　贺二传
　　贺二清渊市人也以贸丝为业黄须眇一目善歌弹曲项琵琶变徴音为新声又能作兽言驴鸣猃吠与丝竹肉相和屈折愉怿莫不如意二行歌于市旁若无人诩诩自得矜其伎之工也而市之屠狗卖浆者咸誉二诗书雅游之士以其异窃哂之曰二蚩妄人也或曰滑稽者流二怫然皆非所乐闻二曰古云传注吐酒终日不已出口成章词不穷竭客以我为滑稽殆谓是与优孟郭舍人之徒其事猥屑不足道淳于髠东方曼倩辈诚有道者又儗非其伦矣然谓我蚩妄亦岂知我者哉夫我之伎日工也以斲轮为师以承蜩累丸为友瘁心力以为之且十余年天下士操一伎以成名其不及我之工也正多矣客无哂我之兽言也左传介葛卢来朝周礼貉所掌兽言鼻祖也古不有善鸡鸣者乎而世之鼓雌黄之舌为佞口以媚人嫉人者反出兽言下客何哂焉二语毕旁若无人诩诩自得如故因命之坐劳以酒复拨檀槽四弦度新声抚节呜呜客皆赏叹感激夜四鼔二去
　　王媪传
　　王媪屯氏河上嫠妇也善事鬼能为鬼言有一鬼帕首跣足青褏朱裳盱盱睢睢状如侏儒主其室有年矣鬼灵而猾黠不自言敺媪代之言以故村妪贩夫以事来咨者扫其门复升其堂香再俛伏于地以俟媪髙座若听事然喉喘颠汗闭目迸涎沓沓骞骞恣口以对甲吉乙凶甲疾不瘳乙则已言辄验俄焉既醒不自知其啽呓也媪之室日以饶市井无赖儿亦多隂伺欲中之者癸酉六月河水涨人患之请于媪媪复向声作鬼言曰阳侯波起涛襄四陆震荡漂流爰止乌屋三日归槽河伯牒复鏁彼巫支方山之麓媪呜呜不胜鬼言果三日涨止人皆德之谓鬼之灵如是媪亦骄蹇自以为能乃病其媳之无能也以它事日诟谇于庭媳恚愤夜出沉河中媪不知鬼亦不媪告也以其妇之死也无赖儿遂借以破其家而媪之室空矣如罹昏垫而鱼鼈争饲也悲夫宋元王之能见梦而诎于自谋殆王媪之谓欤余窃怪鬼主其室既久而不为之防患于未然所谓灵者安在抑不义之甚者矣毕方黎丘之徒其不可与处也哉然则媪假鬼言以愚俗罔利适以自愚已耳非真有鬼也
　　何媪传
　　何媪者年八十余矣身不满三尺髪长二寸眉半之顔如渥赭人莫知其异也壬申冬为余执灶下役解后与之语诘曰不絮而衣寒乎曰寒也肠且呜呜矣亟以饼啖之婢谓饼硬烘之可啖媪曰奚烘为须臾啖数饼啜寒水一盂语麄气豪如尽斗酒一生彘肩矣又诘曰将无病耶曰何病也俄辞去蹑之媪入僻室中闭牡跏坐以脊尻贴席首足如张两翼身如箕又动如转轮焉少顷复来汗流浃体肠呜呜犹故也余洒然异之媪盍然而笑曰公知衞生之术乎三牛三车不僵不戕行蚁旋磨驾舟鼓樯前后上下投舍中央九虎天闗熊熊其光径寸之珠夜吐寒芒欲学长生入室升堂左董双成右费长房怜子钝根如无相盲余闻之惋叹累日耻不媪若也援笔赋诗十篇其序略曰何媪者屯氏河西村人也本农家妇善衞生术二十结褵以后遽谢铅华八耋鹤髪之年何其矍铄少逢道士口传胎息之经老养谷神心妙参同之契若其肌肤冰雪岂非姑射名姝即此巾帼侏亦是稚川佳偶谢自然非所论也华山女无以过之今者以丹台入道之真诠授白首伤心之病客兎葵燕麦桃花怜我刘郎豕腹龙头石鼎惊兹侯喜思箫史而未遘仆本恨人求勾漏而寄怀谁为仙吏溪山寂歴早迷秦洞渔船鸡犬飞升莫识淮南药器青精无飰何以长生紫府有人皆求不死禽习五戏佩坎离水火之数言夜守三尸探熊经鸟伸之大防愿奉教于芙蓉城下窃执鞭于玉局观前
　　王鹧鸪传
　　长河人有盲者善季主之术初居河肆人莫或知者余心异其人知其术之工有年矣一日来京师公卿朝士皆乐与之游交相延誉盲意气自豪耻为卑汚之行不肯虚髙人禄位以説人志客有难之者曰子之言否也什不失一二焉言泰也什不中一二焉盲捧腹大笑曰若乌足以语此夫平适之谓泰困踬之为否也易之言吉凶也人之情贪而愿奢平适易忽而困踬难忘也冯敬通之显志赋愚矣刘孝标之辨命论谬矣栁子厚之天説惑矣言泰而有不审若不自审我之言诚审矣客喁喁者也盲姓王氏名道行凡语人语毕唱鹧鸪天词一阕尾作曼声似孟达之上堵吟矣故一时号王鹧鸪云
　　论曰司马子长云士无过人之行而矫语仁义长贫贱亦足以羞也其能工一术以惊世炫俗者正少矣乡之前民有管辂盲岂其俦欤





　　古欢堂集卷三十三
　　钦定四库全书
　　古欢堂集巻三十四　　　戸部侍郎田雯撰跋
　　读老庄跋
　　诸子以子称独道德南华以经名则老庄之学胜于诸子明矣仲尼犹龙之言尊老氏也人生而静天之性也感物而动性之欲也汉儒取入礼记遂以为经若使宋儒知其出于老氏则必加讥评矣逍遥游尽性也齐物论穷理也养生主修身也邵尧夫云庖人虽不治庖尸祝不越樽俎而代之言君子思不出其位也杨山曰逍遥游一篇子思所谓无入而不自得也庄子之合于中庸又如此此其所以经也宋儒于汉儒之拟经者皆斥之马融之论礼乐诞矣束晳之补华黍赘矣扬云之作太妄矣史迁之实録司马彪之九州春秋麟笔之玷矣王通之续书孔衍之汉魏尚书典谟之累矣力诋汉儒不遗余力而谓之叛经僭经也何哉
　　读孔丛子跋
　　孔丛子抗志篇曰卫公子交见于子思曰先生圣人之后执清髙之操交不敏窃慕下风愿师先生之行幸顾恤之子思曰公子不宜也今公子绍康叔之业处战伐之世当务收英雄保其疆土非所以明臧否立规检修匹夫之行之时也夫匹夫之行何为者也岂无益于人之家国而故为此言欤又儒服篇曰儒者包众美兼六艺动静不失中道如此或病其言之自相矛盾也非也亦犹庄子之毁仲尼正所以尊仲尼也非毁仲尼也毁彼假仲尼之道而流为伪儒者也故世之病庄子者皆不善读庄子者也病丛子者亦不善读丛子者也
　　读商子跋
　　商鞅开塞耕战数篇可谓工于富强之术矣然可用于秦而不可用于魏葢秦之俗敝久矣用之则大治若用于魏则多事更张适足以酿祸乱鞅之去魏而仕秦也岂待公叔座之激景监之言而乃识去就哉鞅曰一赏一教一刑揆其防亦政刑德礼竝用之意未始非治国之大道也迨虑其説之不行而遂专一于刑虽残刻暴虐有所不暇恤耳王安石天不足畏之説亦由乎此其积怨蓄祸以至于败也宜哉甚矣刑名之学不足法而执拗偏倚之用大为世道人心害不可不知也赵良之言曰五羖大夫之相秦也功名藏于府库德泽施于后世及其死男女流涕童子不歌謡舂者不相杵呜呼诚贤矣哉
　　读鬼谷子跋
　　战国之士隽迈谲变者多矣而骋其才气以自放于文章者唯鬼谷子最着今读其捭阖反应内揵抵巇飞箝忤合揣摩权谋诸篇抑何竒也大约出自隂符深于老氏而自逞一代之雄此其所以竒耳郭璞游仙诗云青溪千余仞中有一道士借问此阿谁云是鬼谷子景纯之忾慕其人如此余尝谓人之经济学术未有无其传者仪秦为鬼谷之传人而纵横之説成房魏为河汾之传人而贞观之佐显虽邪正殊途遭时各异其间授受渊源要非偶然也鬼谷子不见于他书隋志始有之唐四库以为苏秦之书秦记云周时隐士自号鬼谷先生又世称鬼谷子尝有书责仪秦夫何以责之无乃自悔其教之不精而耻彼学之未至欤
　　读鬻子跋
　　鬻熊楚人年九十见文王王曰老矣鬻子曰使臣捕兽逐麋已老矣使臣坐策国事尚少也文王师之著书十二篇前人谓其理致通逺防趣恢宏织组仁义经纬家邦实先达之真言为诸子之首唱愚以为其文俚其词戋必后世伪作之书无足称述也且其中引鲁周公衞康叔年代相去逺甚读者察之　按贾谊新书所引鬻子七条皆正言确论兹本无之又文选引鬻子武王率兵车以伐纣纣虎旅百万列于商郊起自黄鸟至于赤斧三军之士莫不失色今本亦无知为伪书无疑矣
　　读子华子跋
　　晋赵简子杀窦犊舜华孔子为作临河之操子华子却其聘而弗顾可谓有知几之哲矣及其老也馆于晏平仲氏著书数十篇言数则本乎易言治则崇尧舜言道则尊孔子斯其为圣人之徒也欤至于符瑞必黜鼎湖有辨尤非春秋之世谈天炙毂诸家所可及卒章云宣王时吾宗君实董六师盖程伯休父之后也苐篇中引中行氏已是战国时人孔子赠一章当是因家语韩诗外传而傅防者读之疑为伪书焉刘歆七畧叙稗官小説以周书为首即晋代所伐冡汲冡周书也今所传者什之一耳其中言舜囚尧禹距舜伊尹通末喜太甲杀伊尹武王斩纣皆害义伤教之甚太史公信之以斩纣事入史记亦诬甚矣
　　王叔明琵琶行畵跋
　　杜甫观公孙大娘舞劔器行小序古致错落姿态竒横如青天数峯晴霞上下入其中莫可端倪申聪山谓诗不大佳取宫中侍女八千人公孙劔器初第一二句而已以余评之首四语説尽无余味连用防如矫如来如罢如只是形容套语羿射九日落羣帝骖龙翔雷霆收震怒江海凝清光设想平常五十年间似反掌以下又复太露收处老夫二语音节蹙缩大失惊人本色小序工而诗转逊矣惟中四句云临颖美人在白帝妙舞法曲神扬扬与余问答俱有以感时抚事増惋伤白香山琵琶行一篇扩充之脱化粉本于此雅妙无匹所谓分其余技足了十人少陵所以不可及也
　　龙淙帖跋
　　余昔嗜摹官奴帖苦无善本及学之无成亦渐已之曾作诗云十指如椎笔如杵有鬼若踞秋毫颠闭门客谢管城子老研取作支头砖是也后得涪公墨迹嗜之更笃又愿学焉而未逮余虽不知书而于世之以书名者辄敢论其工拙今在夜郎见范公龙淙帖禇公絶伦遂惊叹为莫及雪消风柔红茶花二本大放安得此老解衣槃薄疾书澄心堂百纸饷我耶因并题于巻末春蚓秋蛇自顾生悔
　　林处士铭跋
　　此吾友曹生所作为文古奥遒迈有昌黎竒崛之气熊熊琅琅可诵也内缀数语云儒者数行墨有时珍重悭惜虽重货不与易强威不能夺韦贯之拒裴均之铭不纳万缣孙盛不慑门户之祸而改枋头是也余阅之不能无议焉曹生既作此文揆其意又若有所不屑者将自视其文之可传而髙自位置欤抑恐言之失实贻世谯让而故为支饰脱卸之词欤考贯之沈厚寡言与人交终岁无欵曲不为伪辞以悦人曹生果如是耶盛与殷浩齐名所着晋阳秋词直理正称良史焉不改枋头虽祸及门户不顾亦非明哲之道区区林处士一铭又大不相侔也夫人有一善之行君子亟称之吾儒有心救世正借此以淑人心挽頺俗又往往采片长发之为文章以传世而行逺况林处士实有善之可称哉善可称而已不深知之不为作铭可也铭既作矣而又为支饰脱卸之词吾不解其何説也文章固不可不珍重悭惜也珍重悭惜之太过而文章亦日少封禅书诚文章之大者可数十上乎余曾有诗云少时便爱遂初赋老去终无封禅书聊以述怀亦用讥曹生也
　　石鼓诗跋
　　尝考以石鼔为周宣王猎碣者韩愈张怀瓘窦也谓文王鼓至宣王而锓以诗者韦应物也谓成王鼓以左传岐阳之搜证之者程琳董逌也谓出宣王时史籀书者苏轼赵明诚也断为秦鼔合于秦斤秦权又以岐阳秦地秦好田猎是诗作于献公前襄公后者郑樵巩丰也然皆傅防之论不足据惟欧阳修辩汉桓灵时金石多磨泐此文细而锓浅不应二千年尚在又字法古诗与雅颂同汉多博古好竒之士不应畧而不道又隋艺文志録及始皇刻石防罗门外国书不应独无石鼓遗近摭逺其説似矣金时马子卿则辩为宇文周造焦竑以苏绰传证之云周文十一年狩岐阳孝武保定元年再狩岐阳命绰仿大诰则诗体仿诗可知然此亦影响臆度乌足为鼓文确论哉予按鼓文有呉人邻亟朝夕儆惕语周宣时呉未通诸夏安得有此又周之文武无艺祖称而鼓文又云进献用特归格艺祖尝观宇文祭河神诰自称其先世为艺祖且周与陈接壤陈建国呉地故应有呉人之戒由此以言石鼓为宇文周物无疑如执小篆科斗以订是非则六朝人岂无善摹之者亦未为通论也元马虚中絶句云猎碣镌功事惘然摩娑坏石卧寒烟昌黎已道文残缺又较昌黎五百年令人涵泳无尽桐髙诗中互据一説正不妨并存以竢折衷于后之雕摉宏博者




　　古欢堂集巻三十四
　　钦定四库全书
　　古欢堂集巻三十五　　　戸部侍郎田雯撰杂文
　　广种説
　　萧韩坡翰林种河村贻余数十又作种説一篇余考种法莫详于齐民要术亦未尝专指何也杨升庵云本草类中不载西后读五代郃阳令胡峤记峤于回鹘得种以牛粪结实大如味甘名曰西是西至五代时始入中国也文选浮甘于清泉葢指他耳韩坡又有西洋皮白味别子有字似可辨余诗云斑青更有西洋种剖之如乳倾壶浆子面字形细于髪苍颉鸟篆争防茫是也昔张载陆机辈皆有赋而于种法则畧而不书直作骈丽文辞耳邵平秦东陵侯后布衣种于长安俗谓之东陵汉施延沛人种自给姚俊常种灌园又陈寿呉书步隲与衞旌同年相善俱种自给郭平原以种为业刘义庆幽明记韩珍种营塟孙钟富春人种为活以上数人昔人谓之隐取以报韩坡诗中末句云明年我亦学老圃犂锄自操身手强与君入山称隐徒骇河上歌沧浪殆取种説而推广其意如此
　　黔陋説
　　陋哉黔也与滇并称自京朝言之以为同处万里之遥耳以山川疆域考之均为楚庄蹻开拓地西南荒徼蛮髦靡莫之乡公孙宏贾捐之所弗屑有也以滇眎黔犹宫室之有门庭然无黔则无滇以黔较滇拟之古诸侯国黔且不得与于曹郐邾莒之列何论秦楚则黔也者亦适足以为滇之一州一邑附庸于金马碧鸡之末巳矣岂不陋哉岂不陋哉尝读两京三都诸赋凡职方所载风土所纪与夫山川之美草木鸟兽人物之竒莫不各标其胜槩以惊人耳目之观即一滇也五华防苍峰峦耸秀金沙洱海波涛潆洄以暨孔雀翡翠牦尾象齿琥珀琴瑟槟榔金铁茶漆之产不可胜数惜乎张平子左太冲之所未睹薛综之所未注也若夫黔山秃水穷草木亦稀跬步乱石日与蛇蝮虎豹蛊毒瘴疠相周旋鬼方多鬼青白黑赤各异其名魑魅魍魉籍而分部揶揄于道路充斥于市衢黎丘斄亭之间蠕蠕动也呜乎何陋之甚耶虽然鬼方之鬼饮食男女侏睢盱三年已来与人白昼往来驯扰而无所害鬼之性朴而淳中原险阻浇薄之习反出其下又有断肠花紫穗下垂实如莺粟夏秋蕃茂人与牛马食之则肠断有緑衣鸟小如儿拳雨晴来啄之土人呼为断肠雀极可翫唯黔有此差足以豪矣亦资孔驿当滇黔两戒之交十步之内疆土风物妍媸顿殊一似造物有心自洪荒时划山川而为二者亦甚可怪也余譔黔书尝思粉饰其説以洗黔之陋道士祝天寜自滇来述滇之胜寒防夜半娓娓不絶余纵悬河之辩效枚乗七发以争之卒莫能胜而黔之陋如故道士知读书能言杨升庵在滇胡粉傅面簪花拥伎弹曲项琵琶遗事亦隐者云
　　策题【丁夘江南武乡试】
　　问自古言兵之家各着一书流传于世后之学者未有讲习不明才识浅陋而可以得用兵之道者也阵法始于黄帝古所谓鱼丽鹳鹅皆阵也诸葛亮李靖之徒无不本其意而用之然孙子十三篇言战甚详而独不及阵法何也岂阵法之精防即在十三篇中可深求而得其故欤孙子之书载诸艺文志及四库书目后人注孙子者魏武杜牧陈皥辈二十余家宋梅尧臣彚集诸説自为一书欧阳修亟称之其果有合于孙子之防欤张良受书圮上老人但言太公兵法未见其书也后人遂以六韬实之而中有骑战篇言用骑之法甚详夫三代春秋时马以驾车无用为骑者其为后人伪撰可知矣叶适谓龙韬以后四十余篇皆学者所当讲习其説何欤齐威王使大夫追论古者司马兵法附以先齐大司马穰苴兵法夫所谓古司马兵法周之制也乃以穰苴所论即为古司马兵法然欤否欤汉成帝命任宏论次兵法为四家有权谋有形势有隂阳有伎巧説者谓权谋家能兼三者之长然权谋中有韩信三篇形势中有项羽一篇韩项皆善用兵果可得而优劣欤尉缭子二十九篇今逸五篇大抵其学类商鞅其言似呉起而其法则专以立威为主如重刑伍制分塞束武将令等篇皆所以明制度严号令而已非有神竒变化之道也而宋儒张横渠独善其言为之释解彼果何所见欤他如车战马战火攻舟师无不各有一家之言可得闻其详欤不淹贯乎羣书不可以云将略也不诸熟乎将略不可以为武臣也竒正互用变化莫测用之贵乎应机习之在乎有素岂浅尝者之所可几欤多士幸际雍熈之世行将策名登朝专阃之制匪异人任平日读何兵书及今条达披陈盖欲为
　　圣天子求什伯庸众之材焉
　　策题二
　　问从来选将之法有由于科目者亦有不由于科目者盖需才甚殷而其途至广也我
　　国家设科取士赳桓之彦与文章之英并重一时可谓遭际之隆矣然昔人渭滨一遇登坛数言仗策营门草庐三顾岂必由科目而后得之欤彼汾阳出身武举又何功业若斯之竒也汉以六郡良家子选给羽林唐文吏能应武科者优等擢用之宋欧阳修告仁宗于军中求将谓贤豪之士不可限以下位智略之人不必试以弓马山林之杰不得薄其贫贱乃选将之良法也今亦可仿而行之欤兵法论将有五材十过八徴可谓详矣而惟于科目中求之穿札饮羽之伎磨盾草檄之词其果无遗士欤自古为将者或拔于行伍或出于诗书委巷粗材无不可用而折节好学乃授兵法抑如何而后选之当用之专登俊拔尤树勲名而垂史册也夫人才出于学校而名将多属儒生丘琼山谓宜建置武学祀太公庙以穰苴孙呉李卫公配享犹夫祀孔子之配以顔曾十哲焉用五经七书教授生徒三年大比制非不善也今则韬钤之士槩列于尼山之宫墙思乐泮水令雍容进退其间彬彬称盛盖不欲使其判然两途而于以收儒将之效也然欤否欤有轻裘雅歌之风而乃可以战胜有称诗説礼之学而始可以用兵多士其亦有志于此欤我
　　皇上文教诞敷武功赫濯当兹销兵之日而重干城之选诚以科目乃人材所自出而选将之法于斯为至当也其各抒其所学以对







　　古欢堂集巻三十五
　　钦定四库全书
　　古欢堂集巻三十六　　　户部侍郎田雯撰杂文
　　先太恭人述略
　　岁辛未六月十六日酉时吾母
　　皇清诰封太恭人张太君卒是时雯在黔一闻讣音惊昬仆地少苏治丧礼因痛念吾母生平七十七年中遭大故苦节几四十年厀下不孝兄弟三人虽次第成立而数年来以游子他乡相见无期贻慈怀倚闾之忧者雯也含殓之夕需霡在旁诸孙绕侧独少雯一人抱人子终天之恨者雯也雯不孝之臯上通于天万死奚辞今日踉踊万里奔丧归来呜呼庭帏已空慈顔不复覩矣仰天痛哭何益即曲尽丧礼亦何益其何以报罔极之万一唯愿以身殉地下而已能复搦管襞纸述吾母生平苦节哉然吾母贤母也求之史传中不多见世之以母德称者亦莫或及自不孝兄弟通籍多年凡当代名公卿海内贤士大夫与不孝兄弟交游赠答往来者亦无不知小人有母贤母也敢不研泪龢墨以述其槩吾母为处士张公讳祯女幼读诗书探论圣贤要防多所发明及笄归先大夫蓼庵公先大夫讲学授生徒称引古今通义文章尔雅实吾母佐助之鸡鸣昧旦之诗所以歌也事舅姑以孝操井臼以勤理苹蘩以敬御仆婢以慈女箴妇德靡弗该备辛卯先大夫登贤书壬辰成进士癸巳官浙江丽水知县甲午夏吾母买舟南行丽水雕残小邑先大夫甫治半载着循良名未几婴暑疾洎吾母七月抵署已不起留之日吾母饮泣语家人曰今日捐生仗节吾何难第间闗四千余里扶榇以归谁之责也诸孤又复谁依揆之诗书大义皆为不可且钱谷交代铢粒弗清故官骸骨妻孥例不容脱去余知所以待之矣于是取库中支纳册领藏之内室手自书算不以属人及摄篆者难之吾母毅然具辨牍请太守盘詧太守王君崇铭坐县堂按册勾稽吾母条分缕析语家人执籍以进质对凿凿摄篆者頫首詟服亟图归计内患又作羣口呶呶以厝柩山寺为言吾母坚意不动以恩感之以道驭之十月方得旋里当是时遭家不造可谓至矣虽丈夫处此鲜不房皇错乱吾母以妇人经济其间神定识全理明术善卒得抱骸骨保母子于四千里之外非读书晓大义者其孰能之抵里后课不孝兄弟日严一室之内午夜篝灯纺绩声读书声哭声三者而已豪戚强族横逆叠至不以介意如是六年不孝雯庚子举于乡辛丑甲辰成进士又六年需丙午举于乡己未成进士雯初授推官改中书舍人歴户工曹郎出为江南提学湖北督粮由京卿镇抚两省需改庶吉士官翰林编修甲子典试河南霡入庠食饩充丙寅拔贡生不孝等先后成名歴官中外吾母亦冁然色喜而艰难困苦澹朴自甘四膺荣封一如布荆寒素每岁夏秋必习静村居与农妪相周旋谈鸡犬桑麻纺织女红事农妪晨夕欵洽亦忘其为太恭人也不孝雯两迎养于京邸又迎养于句曲吴门闚母意颇厌喧杂入署静卧晨昬定省之际唯以恪尽臣职上报主恩为训其他无一语及焉年七十时姻娅族闾议为吾母称寿吾母闻知止其事辞曰示儿子雯等女昨来言同里先达及学校乡曲诸君子父老谋欲醵钱寘酒合名作张如昨岁寿萧太夫人事将以寿吾者此亦亲串盛心洽比雅事吾安得不感然揆之情礼甚有所不可者今得详为女曹言之按礼妇人无夫者称未亡人凡吉凶交际之事不与亦不为主名故春秋书纪履緰来逆女公羊传曰纪有母何以不称母母不通也何休学云妇人无外事所以逺别也后世礼意寖失始有登堂拜母之事战国时严仲子自觞聂政母前且进百金为寿盖任侠好交之流有所求而然耳岂为礼当如是耶吾自女父之没于官携将细弱千里扶榇含艰履戚三十余年阖户辟绩以礼自守幸而女曹皆得成立四膺封命养我余年然此中常有隐痛每当岁时膢腊儿女满前牵衣嬉笑辄怦怦心动念女父之不及见故或中坐叹息或辍箸掩泪盖三十年于此矣令一旦宾客填门羊酒塞路为未亡人称庆未亡人尚可以言庆乎三十年吉凶交际之事不与知而今日更强我为主名其可谓之礼乎我以非礼不足为我庆而适増我悲耳且我何可以萧太夫人比也萧太夫人年跻八十于古谓之上寿萧封君即世不过十余年犹为白首夫妇汝父之亡吾年未四十今更三十一年亦仅古之中夀耳何可与同日语且其子惟豫侍读里居已十七年德髙望重善行及于乡党德其子而庆及其母宜也汝曹中外薄宦偶返家园无善及人而亦偃然受乡先生里父老之捧觞拜跽其又何以为情顷者米价翔贵井里萧然亲故素多贫乏若复合钱市养为未亡人进一日之甘未亡人更臯戾是愳矣女曹备官于朝宜晓大体其详思礼意以安老人之情为我先事而婉辞之惟勿忽也事遂止吾母遇事輙援引经史以合乎大道类如此迨乎暮年尤手不释卷于佛氏之书亦时一渉览洞悉无疑义工于诗每脱稿即焚弃无存不孝等丐读亦不与曰诗云无非无仪惟酒食是议妇道也诗文之技妇道无庸此为也吾不愿诸女孙学之故弗存耳间常从旁窃记仅得茹荼吟絶句三十首付诸梓垂家乘中吾母生于明万厯四十三年乙卯三月初九日丑时卒于皇清康熈三十年辛未六月十六日酉时诵佛过午防疾数刻而逝人谓之善果云女一人子三人孙八人孙女六人曽孙二人曽孙女二人卜吉康熙三十一年二月初十日扶柩合葬于先大夫蓼庵公之墓伏思不孝等蠢愚陋劣举无足以荅母恩伸母志者而雯不孝之臯更上通于天故母子不相见死生隔别回忆丁夘十月呉门舟中竟成永诀此后天涯万里忽忽四年吾母日有倚门之忧不孝遂抱终天之憾也痛哉呜呼鲜民之生不如死之久矣草土之躯一息尚存号泣家庭何以自解惟祈大人先生赐之诔章勒于片石以垂世而行逺吾母生平苦节或借文章以传云
　　祭先太恭人文
　　吾母
　　皇清诰封太恭人张太君既卒之明年壬申卜筮仲春十日庚寅舁灵轩于兆域爰翳藏于寝城乃于正月二十六日丙子之辰先期家祭如礼不孝等进羮饭陈醴酒奏乐焚帛礼成呜呼不复定省于厀下尚思昭告于几前昔欧阳文忠有云祭而丰不如养之薄也用是寻绎斯语号慕咽泣辞曰悲母氏之不永怀殷恤以摧伤恧子职之多玷痛闻诲之未央庶黄耉之期颐胡委我以夙丧旣怛忉而激切遂割肝以絶肠维先圣之遗训言仁者其寿长嗟母氏之忧患体岂弟以慈良失延龄之报佑独何弃于穹苍闵予小子蚤罹孔艰严考殒殁孤在髫年赖母氏之鞠育心载矜而载怜奉髙堂以爱日歘一旦而予捐于穆母氏令仪令色俯厘丝枲仰览篇籍和厚严刚维德之极叹星陨于敦牂之岁骇日坠于括苍之陌陵頺谷踊水怒山恶三光改度五行迕错拥旐旌而局蹐遭风雨之喷薄旅榇遄归横逆交作我其何依仗义方之秉铎母氏圣善恩斯勤斯歴四十年母也而师怅藐诸之騃昧曽无补于萱慈虽有子犹无子増吊者之欷于穆母氏大德莫掩将葬有期母魂不返黼翣璀以陆离帷纷其舒巻望白云之低垂报春晖而恨晩缅予考之即世安宅兆于南阡将纳光于大幽覆松楸以轮囷黄垆宻而无间日月抱而潜沦曜曜振振神其遥驾祼始献终三爵迎迓子孙绕侧栖迟庭舍云胡不顾驭鸾而下于乎哀哉嗟鲜民之有生废蓼莪而然悲思莫达于后坤哭声奚彻乎昊干尚飨
　　禫祭告先妣文
　　大祥逾期遗体平复辟踊呜咽哀曷有穷爰举禫祭如礼泚笔摭辞告我母太恭人之神夫人子之事亲宛宛婴婴作乳穉语而已不可以文无如瞻望灵爽嗫嚅莫从谨伏跽涕泗而言曰苞屦扱袵践三秋兮二十七月丛愆尤兮弹琴成声外除以周兮纵纵折折鼎鼎犹犹兮敬上哀次陨心抱忧兮自丁闵凶跧伏隘湫兮二竖之鬼向吾颔头兮昼揶魑魅夜啼鸺兮硱防殑如鱼中钩兮作噩之岁黑海浮沤兮有蛇两首訇哮陵丘兮嗟彼嘉禾食根者蟊兮日者曰死将纳诸幽兮悲摛偈词佛国游兮乡者逅灾上帝訧兮我母黙防神祗是求兮拯殆立仆庶几有瘳兮今复何恃天道悠悠兮忍死砭蓍雠兮埋首垩室泪空流兮组绶易服役车休兮祷母灵明为倪绸缪兮魂兮魄兮慈光永遒兮儿衰不仕卧莵裘兮维母芘之逍遥沧洲兮再数余年日月脩脩兮衔橜之下匕箸投兮手撷园蔬荐清羞兮戚无见齿皋鱼莫俦兮加人一等献子谁侔兮以号以呼耳塞目瞀兮痛慕罔极寒风飕飕兮凝睇釜堂森桧楸兮杲杲冬曦乌嘲啁兮
　　先室马夫人行畧
　　康熈四十年辛巳十一月朔五日戊子
　　皇清诰封夫人先室马氏以疾卒越四日讣来惊涕霑膺率三幼子合敬幼安嵩伊设位以祭礼成呜呼回风云旗魂兮安在防防修路长罹此别无何抆老泪作家书贻儿子肇丽曼硕辈曰亲丧固所自尽余复何言古父在而丧母者其父行妻之道子不得屈于父以杀礼扱袵鸡斯削杖含戚礼过哀不及非孝也女其知之子五人长肇丽为夫人离里子平日善事母仆仆粥粥言母之贤而号泣以请父代之言春秋妇从夫爵今之称夫人宜也夫人为马公琨女方雅旧族儒林长德敦诗説礼夙娴家法年十六归余执妇道姑训严峻上堂奉顔色慑气屏息庭以内勃谿鲜闻此夫人之贤也当余堂簔不御集于荼蓼郁邑侘傺仰天欷歔夫人下气怡声曲辞婉解此又夫人之贤也余少时遘闵邅回恠雨盲风昼吟宵哭雀立不转夫人弥缝搘拄事蒇无恙此又夫人之贤也诵读戊夜室无媵傔夫人供茗饵续膏火坐土锉之侧卧牛衣之上此又夫人之贤也性习淡贫躬试况瘁余曰掇土堙河万分何济夫人曰是穮是蓘必有丰年此又夫人之贤也众雏当膝迹冺嫡庶大苦经手味别甘辛此又夫人之贤也五膺
　　封命更享耆年敢忽鱼轩无忘荆布此又夫人之贤也余与夫人称白首夫妇歴五十年闻冬夜之恒长何此夕之一促每怀靡及痛也如何刘长卿着伤徃之赋庾子山作思旧之铭况衾穴縁情遗挂在壁望庐生悲乌能已已余长夫人一岁尘土衰白不及夫人之优游里居逺矣何以松柏遄凋蒲栁还存即再数榆年不堪把玩斜景髙舂助人伤防谨摭其畧盖以匄当世之能文章如潘陆善讄辞者
　　李母董太宜人讄
　　繄康熈四十二年昭阳协洽孟陬月二十八日李母董太宜人卒春秋八十有四冬十一月十九日蠲防卜筮告以兆端旣克塟于北郭之域呜呼世丧母仪庭鲜宪师男免女髽观者怆涕乡以为生被重称殁载謌言者如丘封之存斯也誗也絜之信也蕝之其辞乙乙其光熊熊讄曰
　　律谷暖息长离喙瘖纵折鼎犹隧路抽隂维太宜人毓德素里玉桮竹林声光颷美相厥夫子术明道通汉之孝廉为众杰雄匑匑僔僔初绅领异诗什羔羊易爻贞厉甘陵有棠丰砀有祠囊留一钱民歌思之郑刀宋斤鳬栗桃段水衡是司斑斓璀璨防勋上攷舳舻艅艎持麾淮南般倕锦张提封外台漓江驶浏梧岭湘波宜人左右岳阳病牒峭颿片归龙蛇岁首黄鹄依依式谷尔似呱呱防下庭位号咷鬼薪飘瓦麐死鲁郊其灵不施中有人焉回风满旗领解东省才东马比健迹石渠冠名馆史著作名山葩列藻分草木风匽书圃萟林帝曰女涛锡之五马母曰儿涛龚黄其亚
　　帝曰钦哉煮海尔庸母曰清白如父在丰载受教方伯衔命荔子花緐铦鉧潭静呜呼方伯子舍言情七千余里重趼奔程抵家三朝萱帏慈面曽闵顔莱于今复见呜呼太宜人大渐遄流日车莫转佛国游大乘法衍防防墓门马道纳光涕兮无晞不可弭忘夕冒没台骀以吊几杖槃匜乡人立庙皋鱼掩齿三年则金销石泐宿鸟何多乌头楔阙丰碑宰木篹堂岿存过者踊哭









　　古欢堂集巻三十六
　　钦定四库全书
　　古欢堂集巻三十七　　　户部侍郎田雯撰杂文
　　祀岳渎礼考
　　曩制遣使奉御署祝版奁香乘驿诣所在率郡邑长贰官行事礼用三献司乐十二读祝官一捧祝官二盥洗官二洗爵官二司尊彛一礼置官四以州府司吏充前三日应行事执事官散斋二日治事如故宿于正寝如常仪前二日有司设行事执事官次于庙门外掌庙者扫除庙之内外前一日有司牵牲诣祠所享官以下常服阅馔物视牲充腯享日丑前五刻执事者设祝版于神位之右置于坫及以血豆陈于馔所次设祭器皆借以席掌馔实之左十笾为三行以右为上实以干榛干枣形盐鱼鱐鹿脯干桃菱芡栗右十豆为三行以左为上实以芹菹笋菹菁菹葵菹鱼醢兎醢豚拍鹿臡醓醢左簠二实以稻粱右簠二实以黍稷爼上实以牲体牛犊牢具次设牺尊二象尊一实以法酒又设太尊一山尊一在神位前设而不酌有司设烛于神位前洗二在东阶之下实以巾执罍篚者位于其后又设揖位于庙门外又设瘗埳于庙门内庭之坎地享日丑前三刻执事官各就次掌馔者帅其属实馔具毕凡祭官各服其服与执事官行止皆赞者引防视陈设讫退就次引庙南门外揖位立定赞礼者赞揖次引祝升堂就位立次引诣盥洗位北向盥手帨手移爵洗位北向立执事者以爵授执尊者举羃执事者酌酒初献以爵授执事者诣神座前北向立跪执事者以爵授初献祭酒奠酒讫俛伏兴少立次引祝诣神位前东向立跪读祝讫兴退复位初献再拜赞礼者引初献复位次引亚献酌献并如初献之仪次引终献并如亚献之仪赞者引诣神位前北向立执事者以爵酌清酒进其右跪祭酒啐酒奠爵执事者以爼进胙肉前脚第二节共置一俎上以授遂转授执事者取爵遂领卒爵执事者进受爵复于坫拜兴赞者曰已领福受胙引复位再拜拜讫次引就望燎位以馔物进于埳又曰礼毕遂引西出复位引读祝与执尊罍篚羃者俱出赞者曰再拜拜讫祝版燔于斋所今礼仍之
　　论曰周礼大司乐奏防宾歌函钟舞大夏以祀山川诗之颂曰怀柔百神及河乔岳由来尚矣故以祈年告征防敦嘉祀则有望秩之仪登祭受厘纾才作赋则有祠官之使五郊迎气必诹日于太常三日致斋更具牢于宗伯考诸歴代礼莫不然矧际
　　熈时典尤最重兹行也嵩山为上淮渎次之济渎又次之修崇祀事摛玉检之鸿辞保艾农祥锲山椒之巨石庶几百谷告成三时不害和平之气既靡逺而不通明禋之典亦有祈而必报羡门太乙不已陋与寳鼎灵台何足颂矣
　　济渎考
　　济水发源王屋山禹贡曰底柱析城至于王屋又曰导沇水东流为济孔安国注曰泉源为沇流去为济是也括地志曰沇水出怀州王屋县北王屋山顶崖下石泉渟而不流其深不测迳县北三里其源重发泆于池东南流为泛水又东迳郄城北出于温县一水枝津南流注于溴水水经注曰济水出东垣县王屋山初名沇水至温县始名济水又伏地东南流当巩县之北而南入河与河并流过成皋泆出为荥水又洑而西至曹濮散出于地汶水自南入之北迳齐郡入海合而言之书称导沇水东流为济入于河泆为荥出于陶丘又东北防汶入于海是也春秋説题辞曰济齐也齐度也员也风俗通曰济齐其度量也山海经曰防水出焉西北流注于泰泽郭璞注曰防沇声相近即沇水也俗谓之衍水亦声相近也水有二源东源出原城东西源出原城西晋文公伐原以信而原降即其城也俗以济水重源所发因谓之济源水经注曰济水又东北迳华不注山单椒秀泽不连陵以自髙虎牙桀立孤峰特拔以刺天青崖翠发望同防黛山下有华泉左传成公二年齐顷公与晋郤克战于鞌齐师败绩三周华不注是也又曰沇水东南流名祝龙泉泉势沸涌状如巨鼎又屈而北注鱼子沟水入焉又北与濏濏水合又曰济水东北泺水出焉泺水出歴县故城水涌若轮北为大明湖西即大明寺寺东北向两面侧湖此水便成净池也池上有客亭左右楸桐负日俯仰目对鱼鸟极水明木瑟可谓濠梁之性物我无违矣阚骃志曰向城在轵城南即周向国苏公属邑诗作都于向左传桓取向以与郑竹书纪年曰郑使韩辰归晋阳及向更名髙平又轵闗在县西四十里北齐怀州刺史平鉴修筑以捍敌它如卢仝之玉川岑参之青萝馆李愿之盘谷聂政之祠墓陈迹可寻披图斯着
　　论曰昔人云济水潜流屡絶状虽防细独而尊也白虎通曰其德着大故称渎渎之为言独也不为余水浊乱絶羣流而独入于海也此其所以尊欤然而截黄有力莫讥数石之舟与河同灵爰崇班祀之典是以潜而复出合而忽分水官能辨其源流神泉遂浸夫遐逺蓬蒿不没何让廉泉鸜鹆弗逾复连泺水于以播通四气作纪一方盖神之德与其职然也杜甫诗曰梁公执政在末年浊河终不汚清济亦极形其洁贞耳虽居渎之座末乎可比圣之伯夷矣
　　淮渎考
　　禹贡导淮自桐柏又曰海岱及淮惟青州又曰淮沂其乂水经曰淮水出南阳平氏县胎簪山山海经注曰淮出余山南阳平氏在朝阳东义乡西史记索隐曰桐柏山一名大复山在南阳平氏县东南风俗通曰南阳平氏县桐柏大复在东南淮水所出也淮均也春秋説题辞曰淮者均其势也释名曰淮韦也韦绕扬州北界东至于海也尔雅曰淮为浒然淮水与澧水同源俱导西流为澧东流为淮水经注曰淮水迳义阳郡东过江夏平春县北又东过新息县期思县北至原鹿县南与汝水合又东迳庐江安丰县与决水合东北至九江寿春县与颍水淝水合又东至当涂县北与涡水合又东过钟离县北夏丘县南又东至徐县合涧水蕲水又东至旴县又东北至下邳淮隂县与泗水合东至广陵淮浦县防黄河而入海也近海数百里通朝夕潮书称导淮自桐柏东防于泗沂东入于海是也水经注曰一水发自山椒素湍直注頺波委壑可数百丈望之若霏幅练矣下注零阳九渡水又北流注于淮又曰淮水迳浮光山出慎阳县颍隂刘陶为县长政化大行道不拾遗童謡歌曰悒然不乐思我刘君何时复来安此下民又汉书汝南旧有鸿陂通于淮水郡以为饶成帝因关东数水陂溢为害翟方进为相奏决去陂水有童謡曰坏陂谁翟子威饭我豆食羮芋魁反乎覆陂当复谁云者两黄鹄又南史康绚传曰魏降人王足陈计求堰淮水以灌寿阳童謡曰荆山为上格浮山为下格潼沱为激沟并灌钜野泽帝以为然使水工陈承伯材官将军祖暅视地形咸谓淮内沙土漂轻其功不可就帝弗纳发徐扬人率二千户取五丁以筑之假绚节出督淮上诸军事并防堰作役人及战士二十万于钟离南起浮山北抵巉石依防筑土合脊于中流堰将合淮水漂疾复决溃众患之或谓江淮多蛟龙能乘风雨决坏崖防其性恶铁因是引东西二冶铁器大则釜鬲小则鋘锄数千万斤沉于堰所伐树为井榦填以巨石加土其上堰乃成又淮水自莫邪迳当涂故城吕氏春秋曰禹娶涂山氏女自辛至甲四日复徃治水故江淮之俗以辛壬癸甲为嫁娶日又钟离国名楚灭为县左传所谓吴公子光伐楚拔钟离是也即王莽之蚕富也淮水注其北史记货殖传曰淮以北沛陈汝南南郡为西楚彭城以东东海呉广陵为东楚衡山九江江南豫章长沙为南楚是为三楚
　　论曰淮之源一细流防津耳及滙众水入黄河以归海也何奔涛巨浪遂汹涌以至此极耶考禹之治淮曰导曰排水性能明人事斯起然而较之于河非来自逺拟之以济似逊其清洪泽湖畔曾锁巫祁云梯闗前爰沉璧马平江以固髙堰为计印川有出清口之功顾不伟欤何可忽矣是以胎簪山峻作神灵之奥区苍水使来行明禋之典礼云雨生于肤寸爰为稼穑祈年徐扬庆其安澜庶乎襄陵除害灵祗効职德莫大焉祠官祝厘礼云肃矣
　　嵩岳考
　　嵩高山在今河南登封县北五里五岳之中岳也禹贡曰荆河惟豫州又曰熊耳外方桐柏至于陪尾唐天文志曰自鹑首逾河戒得重离正位轩辕之祗在焉其分野自河华之交东接祝融之北负河南及汉填星为嵩丘之主中央居鹑火之次盖天地之所合也四时之所交也寒燠之所均也风雨之所防也隂阳之所和也白虎通曰中岳居四方之中而髙故曰嵩髙诗曰嵩髙维岳峻极于天尔雅曰山大而髙曰崧是也国语曰夏之兴也祝融降于崇山韦昭注曰夏都阳城嵩山在焉山有二室谓之室者以其下多石室潘岳曰嵩髙有石室十余孔是也戴延之西征记曰东为太室西为少室嵩其总名也郦道元水经注曰合之为嵩髙分之为二室也郭璞山海经注曰泰室之山即中岳嵩髙山后魏地形志曰阳城有少室山嵩髙山不言二室也对瞩伊阙接迹缑岭延袤汝南宏农成皋崤函许郑宛邓之间百五十里作镇中州盖与岱恒衡华称伯仲矣
　　论曰周公营邑山髙水深洛阳奥区风厐土厚是以胜标中岳四岳逊其精灵峰列太室少室为其匹配斯诚中州之重镇宇宙之杰观也然而厥位既正大德乃涵元气浑沦体质厐美巃嵸崒嵂不矜岫嶂之竒草木隂晴莫变朝昏之状瞰烟云之正面泠泠山翠扑来探岩壑于中间瑟瑟天风吹下列祗之所栖托与羣山尽为儿孙矣故诗有之维岳降神生甫及申申伯之德曰柔惠且直仲山甫之德曰柔嘉维则其山钟贤其神正直而壹信矣
　　太室一名泰室东西广四十里南北深三十里自下至巅直上二十里周围一百四十里三台在左轘辕居右颍水界其前洛水绕其后山阳正面如长城障天及登絶顶周遭俯瞰千岩万壑自中峰而分之南多悬崖北多峻阪东多断峤西多重嶂太室履中居正少室配之少室一名季室在太室西南十七里又一名负黍山罗泌路史曰少室一名黍室一称御砦宋人谓之冠子山俗称九顶莲花砦西征记曰少室髙八百六十丈上方十里与太室相埒其峰之竒者皆在南面苐由太室西望一峰崇牙如旗前立一峰如防西鄙一峰如笏即太阳少阳诸峰也又云嵩丘者潘岳怀旧赋曰前瞻太室傍眺嵩丘傅亮曾辨之盖嵩丘别是一山也中岳庙去县八里在万嵗峰下前玉案后黄盖韦行俭记云元魏始徙于此庙南石阙称太室神道勒汉安帝元初年号测景台周公营洛邑所筑晋天文志曰周礼日至之景尺有五寸谓之地中郑众曰土圭之长尺有五寸以夏至之日立八尺之表其景与土圭等谓之地中今颍川阳城是也箕山上有许由墓卢岩有卢鸿一宅蔡经鲍靓元丹丘田游岩李筌孟郊李渤皆有栖隐处阳城启母石少姨庙皆夏王陈迹颍水迳大熊山右石淙迳小熊山左唐武后曾建三阳宫于此有合蒂迎辇花郦道元称为勺水少林寺在少室五乳峰下寺前之水导源鉢盂峰过少谿东注嵩阳书院即旧嵩阳观与崇福宫并程朱诸贤祠于两柏间
　　论曰尝读魏杨衒之洛阳伽蓝记又宋李廌洛阳名园记每流连低回不置矧中岳之竒也夫浮图之宫销沉寂寞河阳之馆磨灭荒凉追昔者空知其名遥遇者不识其地茫茫今古付之兴衰之感已耳崈髙名山长留天壤殆非杂记西京梦华东都比也然而汉帝唐宗乗舆巡游讵无盛迹可纪而弃瓢十志千载下即以许卢名其山抑何故欤从来入嵓穴侣鹿豕之士敚山川以为已有虽周穆汉武之辙不得而争之是以永嘉緑嶂粮裹客儿钴鉧澄潭名归子厚向平有愿毕婚嫁于它年宗炳卧游寓性情于一往凡皆寄愁五岳纵心八表之所为也而乃捧
　　简书而来蹑烟霞之窟庶几幸矣
　　太室二十四峯青童黄盖浮丘三鹤遇圣万岁玉镜狮子虎头起云凤凰金壶华盖元卧龙防仙子晋玉柱老翁玉人玉女独秀积翠太白是也少室三十六峯朝岳望洛太阳少阳石城石笋檀香丹砂鉢盂香炉连天紫霄罗汉七佛灵栖来仙清凉寳胜瑞应琼璧紫盖翠华紫薇药堂帛道天德卓劔白云金牛明月凝碧迎霞玉华寳柱系马白鹿是也
　　论曰六十峯见道藏呉天师灵迹记宋楼异赋其最竒者金壶一峯在中峰下逺不可见晴午不可见惟朝暮夹云映日蓦然出焉峰有六十所可指数才数峰耳余峰或在山巅或矗涧侧犹石室然或臿悬崖或覆宻樾蔡经鲍靓之窟天泉石楼之宅莫可鸟寻难以萝入矣天中记曰嵩髙山有牛山鸡鸣望都诸峰卢鸿各勒名其上似二室殆不止六十峰也嗟乎混沌甫辟孰为命名疏凿以还何遂多事亦乌知此峰之名不可彼移矣其间以仙迹著者浮丘公链药之地李八百翔鹤之宫玊镜咏之遗山【元好问有玊镜峯诗】金壶原于老子玊人大篆苍颉争竒虎口【李筌传称虎头峯为虎口岩】隂符巨灵呈巧帛道猷隐居宛在王子晋系马堪寻以汉武显者青童万岁之称羣仙老翁之号其它率俚而失雅泛而无稽不过象物赋形出于巷谈野语矣
　　元魏卢元明有嵩髙山记唐卢鸿一有嵩岳志元明之书杂见于他籍者十余条鸿一仅存其目于郑樵通志至明隆万间有祥符陆柬嵩岳志邢台傅梅嵩书后邑人焦贲亨嵩髙纪略康熈戊申登封令叶封作嵩山志陆奥而太简傅博而未精惟叶为善本而艺文所载仍多可芟二室旧碑汉前殆尽仅搨得唐宋元数种内嵩阳观碑徐浩书顾少连厨库记尤称絶搆其它率剥蚀苔藓不可披寻矣
　　论曰古之纪山水者昉于禹贡九州厥后山海之经志山兼水水经之注注水兼山非惟纪载之详实该文章之妙后有作者弗可及已夫山川着象书五岳之真形【见抱朴子及汉武帝内传】伊洛中央定两仪之正位崈髙不可无记操觚始自何年然而竹素之传逺于金石名山之志别于郡县沧桑迭易嗟文献之无徴月露连篇每芟存之寡当是乌得两卢复出与之扬防上下庶不为山灵所姗笑矣乎
　　嵩岳杂考
　　葛洪枕中书云轩辕为黄帝治嵩髙山五岳真形图云中岳姓恽名□图赞曰嵩维岳宗华岱恒衡气通天汉神洞幽明巍然中立众山之英又曰中岳嵩髙君服黄素之袍戴太乙之冠佩阳和之印乘黄龙扬雄河东赋曰瞰帝尧之嵩髙兮顔师古注曰尧曾游于阳城周穆王游于太室之丘见穆天子传汉武帝元封元年三月东幸缑氏礼中岳太室唐天后通天元年腊月改元曰万歳遂封禅于少室山按唐史天后频幸石淙逭暑防嬉左补阙张説有疏极谏北齐孝武帝【年月阙】狩于嵩山之南旬有六日中书侍郎魏收上南狩赋锦绣万花谷云西王母与上元夫人降汉武帝帝视其巾器中有书乞瞻览王母曰此嵩岳真形图也帝藏之柏梁台抱朴子曰凡修道之士栖隐山谷欲朝五帝役山精当得嵩岳图佩之汉书武帝幸缑氏诏曰朕至中岳获駮麃见夏后启母石异日亲登嵩髙御史乘属庙旁吏卒咸闻呼万岁者三其令祠官増太室祠禁无伐其草木以山下户三百为奉邑列仙传曰周灵王太子晋吹笙作凤鸣游伊洛间浮丘公引登嵩髙山后三十余年吹笙于缑氏山头世説曰傅亮北征在黄河中垂至洛遥见嵩髙山时从客在坐问傅曰潘安仁怀旧赋云前瞻太室旁眺嵩丘太室故是一山何言旁眺傅曰有嵩丘山去太室十七里卢元明嵩山记曰嵩山是栖神灵薮长松緑柏生于岭涧古人住止处有铜瓶器物东北出云有自然五谷神芝仙药嵩髙山记曰汉有道士从外国将贝多子来于嵩髙山种之一年三花其香如桂又有牛山多香树昔有妇女姙身三十月生子五岁入嵩学道通神明为母立祠号开母祠今祠尚存又一石室有自然经书饮食有石柱承露盘石脂滴下中顶南下二百步亦有岳庙畵为神像有玉人髙五寸玉色光润或失之经旬乃见山海经曰少室之山草木成囷其上有木焉其名曰帝休叶状如杨其枝五衢黄叶黑实服者不怒其上多玉其下多铁休水出焉而北流注于洛其中多防鱼状如蜼而长短足白而对食者无蛊疾可以御兵又曰太室之山其上有木焉叶状如梨而赤理其名曰栯木服者不妬有草焉其状如白华黑实泽如蘡薁其名曰防服之不昧上多美石郭氏注云阳城西谷有白玉膏服之即仙淮南子曰禹治鸿水过轘辕山化为熊谓涂山氏女曰欲饷闻鼓声乃来禹排石误中鼓涂山氏徃见禹方作熊惭而去化为石方生啓禹曰归我于石应邵曰涂山氏之女禹于涂山之阳乃作歌曰人兮猗实始作为南音唐崔融嵩髙山啓母祠碑其略云臣按启母庙者盖夏后啓之母也汉避景帝讳改曰开厥后相传或为开母而顾野王舆地志卢元明嵩髙记并不寻避讳之防以为阳翟妇人事【载英华文粹】孙严宋书曰沙门释法义于嵩髙庙坛下得玉璧三十二枚黄金一饼符彩润洁河南太守毛修以灵岳降瑞送诸神府太史公曰吾登箕山之上有许由墓焉山下有牵牛侧颍水有犊泉是巢父还牛处也石上犊迹存焉又有许由庙碑阙尚存是汉颍川太守朱宠所立神仙列传曰许由巢父服箕山石流丹抱朴子曰石流丹者山之赤精也杨炯曰少姨庙碑铭其略云臣谨按少姨庙者则汉书地理志崇髙少室之庙也其神为妇人像者则故老相传啓母涂山之妹也【载英华文粹】水经注曰颍水有三源出阳干山之颍谷春秋颍考叔为其封人东南流迳负黍亭东春秋定公六年郑伐冯滑负黍是也冯敬通显志赋曰求善巻之所在遇许由于负黍又谓是水为防水吕氏春秋曰卞随耻受汤让自投此水死张显逸民传嵇康髙士传并言投洄水而死未知孰是又五渡水注之春夏雨泛水自山顶迭相灌澍崿流相承为三十八浦阳旱辍津石潭不涸道路游憩唯得餐饮而已无敢澡盥其中犯必数日不豫行者惮之山下大泽周数里清染肃洁水中有立石髙十余丈下产九节菖蒲缁素之士多泛舟升陟取畅山情其水流阳城西舜禅禹禹避商均伯益避啓并于此也亦周公以土圭测日景处山堂肆考曰轩辕黄帝与西王母防于箕山以青铜铸十二镜随日用之又曰舜臣尹寿所铸潜确类书曰嵩髙山下有石室名谟觞内有仙书无数昔仙人方回读书于内玉女进以饮食古简通志云嵩山之下有古简一枚上有两行科斗书张华问束晳曰此汉明帝显陵策文也酉阳杂俎云太和中有人游嵩山扪萝越涧境极幽夐见一人枕襆而眠呼之起问其所自曰君知月乃七寳合成乎月势如丸其影日烁其凸处也常有八万二千户修之予其一也体道通鉴云白年至嵩山东岩遇一人曰我李白也子之祖乐天虽不同朝以其道同今相徃复吾自水解后放遯山水之间因思故乡西归嵩峰中岳帝飞章上奏见辟于此掌牋奏已百年矣赠年书一巻读之后遂能辨禽兽语
　　论曰山川名物爰设外史之官铅椠摉罗遂有方言之纪由来尚矣是以博引羣书镜析疑义后之人其能免白蟫之穴穿避獭祭之鳞次哉如谓不必读书考古正荀子所云矞宇嵬琐何其陋矣然而载籍日繁耳目兼用夹漈之志犹多弗备贵与之考更求其详神异经列仙传托名于东方朔刘更生近于荒诞识者讥焉彼夫汲冡周书天寳遗事以伪乱真缪种流传而资治通鉴尚采而録之况其它乎世所传王子年拾遗任昉述异沈约梁四公传宋云仙散録即无假于诵读亦何损于见闻于是攟摭各编用资互考山川之大秘厥灵迹文章之府代有闻人其奚辞浅鄙之惭寡挂漏之咎也
　　祭牡丹花神文
　　时维仲春勾芒司令东风扇和花信煦动隐小园十亩之间徒骇古河流水潺湲土膏潜滋蓓蕾蕃膴百卉具腓林神是主猗欤防姑来自郓州三十二株云拔其尤匠氏经手焚琴煮鹤年表八书知音落落解组予归十存二三大招花魂剪帋空慙乃命阿叚移萟善地灌溉必勤锄非其类矧尔瑰品曰号花王配以厥妃魏紫姚黄石尤之风破块之雨聊效崔旛爰居爰处老夫髦矣天假之年命俦啸侣花其我怜柯叶敷荣偠绍葱倩洛阳天彭敢尔防玩暮春大放一抹红霞非嗜富贵寳兹瑶华蓝尾香草还同珍惜不我遐弃绚斓一色攷之花史春种非时唐突騃昧神其鉴之















　　古欢堂集巻三十七
　　钦定四库全书
　　古欢堂集巻三十八　　　户部侍郎田雯撰黔书
　　剏建
　　贵州之得名始于元前此则梁州鬼方靡莫黔中牂牁罗甸罗施羁縻州也至元十六年诸蛮降置八番罗甸等处军民宣慰使及都元帅府于贵州是以有贵州之名也厥后相沿而勿改明洪武中设贵州思州思南三宣慰而别设都指挥使司于贵州领贵州衞贵州前衞龙里新添平越清平兴隆都匀威清平坝普定安庄安南普安赤水毕节永宁乌撒十八衞安南安笼平夷乐民摩泥普市白撒阿落密黄平九千户所永乐十一年废思南思州宣慰司始设贵州等处承宣布政使司以蒋廷瓒为布政使领思南思州铜仁石阡镇远黎平乌罗新化八府十八年始设贵州等处提刑按察使司正统四年始命右副都御史丁璿廵抚贵州成化三年始以程信为兵部尚书总督川湖云贵十年设程番府于程番长官司治六年设都匀府隆庆二年改程番府为贵阳府移治省城万厯二十年以安顺州为安顺军民府二十八年灭播以播地设平越府崇祯三年以水西地设开州一州敷勇镇西二衞于襄脩文赫声濯灵定南威武息烽柔远八所我
　　朝顺治十八年平马乃营设普安县康熙三年平水西设平远大定黔西威宁四府
　　论曰贵州古荒服地也东临荆楚西接蜀粤南倚滇云亦西南之奥区也虽华阳黑水列在方州而毒谿瘴岭蔽日寻云一线羊肠袅空切汉行路之难难于上青天加以衣羽穴居鸟言椎之伦星罗而碁布剡药矢响大黄日寻于攻剽格鬬故虽以虞帝之圣殷宗之贤必七旬而后格三年而后克不甚难乎庄蹻之略地有同假道唐蒙之持节几属斵空即或璧币来王要亦羁縻勿絶而已至明渐入版章侧肩内地分符竹建帅阃裒然称籓焉然其间賔叛不一荒忽靡常亦百战而后有之有之诚非易矣奈之何明臣何文渊叶台山乃欲效公孙贾捐之之议也夫无黔则粤蜀之臂可把而滇楚之吭得扼矣召公为政日辟国百里岂未之前闻乎今者海隅乂安南人向化亦知荒落之壤无翠羽蠙珠文犀拱璧可供天府之藏然犹且日仰济于他省岁縻金钱而不惜者
　　圣天子敉宁之道如是耳
　　【附录】后蜀杜光庭录异记云李特字休廪君之后昔武落钟离山崩有石穴二所一赤如丹一黑如漆有人出于赤穴者名务相姓巴氏有出于黑穴者凡四姓皥氏樊氏柏氏郑氏五姓皆出争为长于是务相约以剑刺穴能著者为廪君四姓莫着而务相之剑悬焉又以土为船雕画之而浮水中曰若其船浮者为廪君务相船又独浮于是遂称廪君乗其土船将其徒卒当夷水而下至于盐阳盐阳水神女子止廪君曰此鱼盐所有地又广大与君俱生可止无行廪君曰我当为君求廪地不能止也盐神夜从廪君宿旦輙去为飞虫诸神皆从其飞蔽日廪君欲杀之不可别又不知天地东西如此者十日廪君即以青缕遗盐神曰婴此即宜之与汝俱生不宜将去汝盐神受而婴之廪君至砀石上望膺有青缕者跪而射之中盐神盐神死羣神与俱飞者皆去廪君复乗土船下及夷城夷城石岸曲泉水亦曲望之如穴状廪君叹曰我新从穴中出今又入此奈何岸即为崩广三尺余阶阶相承廪君登之岸上有平石长五尺方一丈廪君休其上投策计算皆着石焉因立城其旁而居之其后种类遂繁秦并天下以为黔中郡
　　改
　　贵州古梁州南境战国于楚既于秦汉分牂牁犍为武陵三郡荆益二州唐黔中荆南二衟采访使晋天福五年附于楚宋至道三年分荆湖剑南东西路元丰改湖北防州二路元分湖广四川云南广西四行省明洪武初分云南湖广四川三布政司后设都司于贵州领十八卫九所永乐十一年改贵州宣慰司贵州布政司宣德中省乌罗新化二府入黎平铜仁府万厯二十八年改湖广平溪清浪偏桥鎭远四卫贵州黎平府湖广三十一年复以四卫湖广黎平府仍贵州我
　　朝康熙十一年改龙里平越都匀普定四卫为县省安庄卫入鎭宁州清平卫入清平县黄平所入黄平州新城所入普安县二十二年改黔西平远二府为州省新兴所入普安县移县治于所地仍改偏桥鎭远二卫贵州即省鎭远卫入鎭远县二十六年裁都司改贵州卫贵州前卫为贵筑县设县治于省城改鎭西威清二卫为清鎭县设县治于威清地省赫声威武二所附之改平坝卫为安平县省柔远所附之改安南卫为安南县敷勇卫为脩文县省脩文濯灵于襄息烽四所附之改永宁卫为永宁县省普市所附之改毕节赤水二卫为毕节县设县治于毕节地省兴隆卫入黄平州新添卫入贵定县各移州县治于卫地又省乌撒卫入威宁府普安卫入普安州偏桥卫入施秉县定南所入普定县安笼所入南笼防改大定府为州
　　论曰地之分合因乎时制之便否酌其宜犬牙之説柱葢未可胶也黔之幅员亦甚褊矣在昔截楚移播而后成有如水田之衣虽则成衣然捉襟则肘露而短方至骭也稽户口考租庸不足从邾莒之后而又错之蛮髦之乡加之兵燹灾之余民不余什一焉赋不敌东南小郡焉説者谓宜割楚之辰沅蜀之遵义粤之泗城以益之然而职方既定有所不必纷更也若夫改卫为县军则乆已为民裁屯弁而归之有司事权遂一积弊可清
　　国家之立制诚至当矣
　　设科【附请建学疏】
　　贵州设科前此未有也明洪熙元年始令贵州生儒就试湖广宣德元年诏云贵合试至嘉靖十四年乃从廵按王杏给事中田秋之请开科于贵州宣德二年定防试南北中巻数以云贵入中巻我
　　朝因之如旧
　　论曰科目设自隋唐而贵州不与时无刘蜕天荒未易破也逮洪宣之季而合试始诏迄王田之请而乡闱以分因额数之定而中巻以入何其迟之又久哉然方其未分也解额不过二十一人其获登进士榜者科或二人或三四人未尝无一第也及其既分解额二十五人渐增至四十人南宫之荐踵相接焉葢自王文成邹尔瞻讲学明道人知向学故黔之士能望的而趋握瑾以售正不乏人也我
　　国家定黔以来兴贤造士设科者七辟门之典眎昔加盛矣夫轮囷离竒可为万乗之器膎胰脯腊尚供滋膳之需既列贤书岂艰上第此虽鼓舞人才者之责也然而黔之士曷亦勉乎哉
　　【附请建学疏臣】题为
　　圣德普洽寰区敬请脩举学制以隆文教事窃惟全黔边徼遐陬民苗杂居向者礼让未兴剽捍成习我
　　皇上道隆德盛典学崇儒文明光被而芹藻之子均沾教化秀顽之民咸沐恩泽固已彬彬乎称盛矣臣忝任抚黔以敦崇学校为先葢学校之关系乃风俗人心之根本礼明乐备者犹将踵事增华简略因循者曷可不乗时兴举按永宁独山麻哈三州贵筑普定平越都匀鎭远安化龙泉铜仁永从九县尚俱未设学校据该属士子纷纷呈禀荒寒之士励志芸牕登进无自臣偕司道诸臣筹议建学育才诚不可缓凡一切庀材考工何敢仰需公帑至于额进童生查贵筑为省防附郭之县谨拟照大学考取十五名余则概照小学考取八名武生贡廪一循定制而行董率职官贵筑应请部选训导一员余俱蹔以附近教职兼摄俟人文寖广另议专官又按新添鎭西兴隆乌撒赤水五学近因裁卫归并贵定清鎭黄平威宁毕节五学矣夫合两地之人才限一庠之定额为数较隘生童进取未免滞淹以故连名诉陈迄无止息臣思五卫旧学　先师之所式凭诸生之所景附何可轻言汰并自应照旧即以贵定等五学教官董率之此确有直延庆懐来之近例可援凡此者或留旧学于既裁或议新学于初创臣非敢过凟
　　宸聪实以黔省穷荒固陋必崇文治而后可以正人心变风俗非如他省化行俗美者比合应仰吁
　　圣化之隆仁义渐摩驯致士风之厚彼蠢尔有苗当无俟七旬而咸格矣再照平溪清浪二卫学厯系黔属思州府提调应试贵阳不过五百余里前因用兵之际将驿站改楚南而学校随之诸生应试东下武昌迢递川涂不下二千五六百里资斧既艰而鼓枻洞庭骇浪惊涛士心恒多畏阻臣赴任时身过其地同声呼吁云两科以来从无一士能赴武昌应试者情殊可悯应请复还黔属就近提调之旧制以示作飬縁统系学制事情用敢屑类列陈请是否有当谨缮折具
　　题请
　　防
　　定黔
　　明末流冦势炽张献忠据蜀僭号以延安人孙可望为军师已而疑之乃改为平东将军又以李定国为安西将军刘文秀为抚南将军艾能竒为定北将军隂制之献忠戮蜀人几尽次及其兵渐及于将可望等惧值肃王至保宁献忠中流矢死可望率众奔黔丁亥正月可望破遵义入贵阳出兵四路搜捕箐洞平威龙新之间千里萧然无鸡犬声二月攻定番州城屠之三月我朝大师西征兵至遵义可望闻风遁屠贵阳城去至鎭宁叅议武右文率众拒守城破被屠并屠安南普安等城遂入滇总兵罗聨芳与前抚范鑛复贵阳城四月苗贼蓝二纠众反陷湄潭黄平复围平越总兵张才击走之戊子七月伪忠国公王祥与皮熊搆衅【即罗聨芳】相攻围贵阳城八月武邦贤率兵败之围解十月皮熊遣兵攻王祥次乌江为祥所败己丑正月伪总兵张克诚由楚至偏桥皮熊遣杨光谦败之八月可望以通好为词遣其前锋白文选取安顺府遂入贵阳攻青崖白纳燕楼等箐洞破之旋撤去庚寅四月白文选袭贵阳人之李定国至自滇与皮熊范鑛等盟而去八月可望至贵阳辛卯三月可望遣云南佥事杨畏知谒永厯请封为秦王设行营各官及府州县卫所官遣营官临田征租以十之三给民发兵攻遵义王祥走死收其部数万众尽令归田壬辰四月迎永厯于桂林置之安笼所凡永厯及随行文武支粮俱报可望开销仅可以活六月攻永宁侯天柱降十二月攻嘉定武大定袁韬降甲午六月取重庆及涪州防州乙未正月李定国攻长沙破桂林为冯双礼所搆走新防丙申二月李定国由安笼夺永厯还滇丁酉八月可望率兵向滇与李定国战于交水白文选马进忠内变大败还十月刘文秀率兵追可望至贵阳可望出走诣长沙降
　　论曰张献忠之起于秦一雈苻草窃耳冦晋豫入楚蜀转掠江右犯粤西二十余年遂致燎原莫扑黔阳之地饱其余毒矣然孙恩死而卢循尚存禄山亡而思明复炽凶锋虐焰所向无前民靡孑遗尚可问乎窥其意虽盆子私奉聊假汉宗而北汉乞怜仅余残喘葢不过挟之以自为计耳卒之腹心内溃敌国尽在舟中蛮触互争虎兕逸于柙外累卵之局其何能久哉幸也
　　天威之讨将临知几之哲尚蚤降旗一片早出石头防峡三军遂平萧铣由于
　　圣世之廓清遂贻黔民之乐利也迨后癸丑之冬又一骚动旋经底定而木金筑之间歌升平矣
　　苗蛮种类部落
　　古称三苗之国左洞庭右彭蠡则鄢郢以上皆苗也诗云蠢尔蛮荆大邦为雠则三楚之间皆蛮也黔僻处西南穷山深箐所在无非苗蛮其种类各殊而部落亦不一矣爰稽其概莫大于卢鹿莫悍于狆家莫恶于生苗何谓卢鹿水西之罗鬼是也族众而地广故力亦强所辖四十八目八目之下又有九扯九纵百二十夜□皆黑种为之而白者则其部落也何谓狆家五代时楚王马殷自邕管迁来其种有三一曰补笼一曰卡尤一曰青狆贵阳定番广顺皆青狆而安顺鎭宁顶营则补笼卡尤也何谓生苗定番之谷蔺兴隆清平偏桥之九股都匀之紫姜夭坝九姓九名鎭远之黑苗铜仁之红苗黎平之阳洞罗汉苗峒人是也此三者苗之最为患者也若新贵之宋人威清平远之蔡家则楚之所迁也定番之八番土人龙泉之杨保则或迁或土著之旧民也其他若新贵之东苗西苗广顺之花苗牯羊苗龙里之白苗贵定思南之短裙苗永宁慕役之白猓平伐平远之犵狫都匀黔西之木老康佐防竹谷西堡之龙家都匀石阡黎平之獚新添石阡之蛮人普安僰人皆可以鞭棰使者也其部落有辖于土司者亦有防处于州县者其辖于土司者贵阳所属新贵则有中曹养龙白纳虎坠喇平定番则有程番土马小程卢番洪番方番韦番卧龙小龙金石罗番大龙卢山木麻向大华广顺则有金筑开州则有乖西贵定则有平伐大平伐小平伐把平龙里则有龙里水里大谷龙小谷龙羊塲脩文则有底寨等司安顺所属普安则西堡宁谷镇宁则有康佐十二营永宁则有顶营慕径役沙营普安则有土官营等司此上游之土司也而水西安氏不与焉以言乎下游平越府所属平越县则有杨义瓮安则有草堂瓮水黄平则有岩门重安朗城余庆则有土县丞主簿新添则有新添丹行丹平等司都匀府属都匀县则有都匀邦水平浪平州天坝独山则有独山丰宁烂土麻哈则有乐平平定麻哈等司鎭远府属则有土同知土通判土推官鎭远县则有土百户卭水偏桥等司至于铜仁县之省溪提溪乌罗平头则属于铜仁府者也安化之辧事蛮夷沿河朗溪土百户县丞主簿覃韩偏
　　刀水木廵检印江之土县丞婺川之土百户皆属思南府者也石阡苗民其自属者也龙泉之土县丞主簿则自属而总属于府者也黎平之潭溪八舟龙里中林古州新化欧阳亮寨湖耳洪州赤溪西山则属于府者也思州之都坪黄道都素施溪等司亦属于府若此者世其土即世其民蝉聨而蔓衍争夺而战攻苗蛮之患率酿于土司自昔然也
　　苗俗
　　十年幼学曽披山海之经蚤岁登朝亲与享王之会以云覩记未若今兹离城十里之区便是三苗之种既无姓氏之谱系孰察其详赖有父老之流传尝闻其略试言大者莫过罗施即问从来亦称鬼国长身黑面依然豺虎之伦刷齿缚屩本是斵雕之习布囊笼髪而为角【在额】肩被羊皮鸠杖镂银以称苴【更苴蛮长名】顶冠竹笠食无兼味盘盂皆用漆皮病不延医禳除但从祈祷行军则率然相应掉尾断头【谚云水西罗鬼断头掉尾言其相应】作字则蝌蚪遗文称先则古【文字类蝌蚪书】千人驰鐡马张葢可以招魂【葬时作戛】比屋质交关刻木堪为约信重岩密箐自云虎豹在山劲弩长矛宁畏车骑满埜乌蛮如此羣獠可知腰围纒幅布不假鍼工【犵狫】防祭竞屠牛祗思砍鲙【狆家居防屠牛飨客而不自食但食鱼】茹毛饮血蠕动之物咸尝【白猓】餙薏结螺埜植之竿共绕【龙家妇结髻若螺餙髪以薏苡立鬼竿择对】围炉卧寒夕梦魂飞去不向衾枕搜求【苗皆无被但炙火】席地宴嘉宾竿酒传来亦自觥筹交错【无坐其插竿于酒而饮】新鬼大而旧鬼小语任奚婆【鬼师名】赤降殃而白降祥卜凭鸡骨【看鸡卦】持斧林间翻拾橡驱牛坂上且高眠醉鼓诸葛之铜醵金赛社【诸葛铜鼓蛮人宝之】冷吹娲皇之管连袂踏歌【编竹为芦笙以跳月】短裙才至骭难拖六幅潇湘窄褏仅齐腰岂识五铢雾縠然而盘丝绘蜡亦自可人【绣花于布或以蜡画花】抹粉涂朱常多怜已【临水自照】银环双婀妥酷似帘钩【大而且长】鬒髪一蒙茸全资马鬛【以马鬛杂髪为髲而戴之】虽采兰赠芍为古圣之所不删而逾礼荡闲亦国人之所共贱毕方独脚时现如鹤之形履髻双精徒弄吹灯之伎欲写鬼方之变相难赍铅素以搜求聊为襍爼之词用发掀髯之粲
　　花苗
　　花苗在新贵县广顺州男女拆败布缉条以织衣无衿窍而纳诸首以青蓝布裹头少年缚楮皮于额婚乃去之妇人敛马鬉尾襍人髪为髲大如斗笼以木梳裳服先用蜡绘花于布而后染之既染去蜡则花见餙褏以锦故曰花苗其人有名无姓有属无长不知正朔以十二辰属为期无文字刻木为信魋结侏离陟冈蛮躐荆棘防如猿猱散处山谷间聚而成村曰寨诛茅搆宇不加斧凿架木如鸟巢寝处炊防与牲畜俱夜无卧具掘地为炉爇柴而反侧以炙虽隆冬稚子率裸而近火所食多以麦稗杂埜蔬间有稻皆储以待正供或享賔有终身不谷食者每岁孟春合男女于野谓之跳月预择平壤为月场及期男女皆更服餙妆男编竹为芦笙吹之而前女振铃继于后以为节并肩舞蹈廻翔婉转终日不倦暮则挈所私归谑浪笑歌比晓乃散聘资以女之妍媸为赢缩必生子然后归夫家以季夏为岁首屠牛醵酿以祀天有防则宰牛召戚属远近奔赴防酒食以赙之环哭尽哀葬不用棺敛手足而瘗之其卜地以鸡子掷之不破者为吉病不服药惟祷于鬼谓其巫曰鬼师鬼师乗是以愚之或宰牲磔鸡或杀牛虽极贫亦必称贷而为之徃徃以此破产终不悔悟动作必卜或折茅或熟鸡取其胫骨与脑验之
　　东苗西苗
　　东苗西苗在新贵县之谷池里男髽髻着短衣色尚浅蓝首以织花布条束髪妇着花裳无褏惟遮覆前后俗与花苗同
　　牯羊苗
　　克孟牯羊苗在广顺州金筑司悬崖洞穴以居高者百仞不设牀第
　　诸苗之中以上四种称淳朴惮见官有不平惟从其乡老决之输租服役比于良民故其贫尤甚
　　青苗
　　青苗在鎭宁州服餙皆尚青男子顶竹笠蹑草屦佩刀妇人以青布一幅制如九华中着之性强悍好争鬬同于罗罗然不敢为盗
　　白苗
　　白苗在龙里县亦名东苗西苗服餙皆尚白戅而厉转徙不恒多为人雇役垦佃徃徃负租而逃男子科头赤足妇人盘髻长簪
　　谷蔺苗
　　谷蔺苗在定番州性凶顽善击刺出入必持鎗弩蛮党皆畏之
　　平伐司苗
　　小平伐司苗在贵定县男子披草衣短帬妇人长帬绾髻祭鬼杀犬死则瘗以木槽
　　九股黑苗
　　九股黒苗在兴隆卫凯里司与偏桥之黑苗一类服尚青性尤凶恶处深穴披重铠挽强弩名曰偏架一人持之二人蹶张矢无不贯常啸聚为乱
　　紫姜苗
　　紫姜苗在都匀丹平与独山州之九名九姓苗同类狠诈而饕诐以十一月朔为节元日忌门不出二七而解犯者以为不祥嗜杀尤甚
　　短裙苗
　　短裙苗在思州葛彰以花布一幅横掩及骭
　　夭苗
　　夭苗在陈蒙烂土夭坝一名黒苗缉木叶以为上服衣短裠女子年十五六构竹楼埜外处之死不葬以藤蔓束之树间
　　生苗红苗
　　生苗在施秉县红苗在铜仁府有呉龙石麻田五姓衣被俱用斑丝女工以此为务牲畜不宰多掊杀以火去毛带血而食之死用棺将所遗衣服装像击鼓歌舞名曰调鼓每岁五月寅日夫妇各宿不敢言不出户以避鬼恐虎伤卜用梳同类相杀以妇人劝方解凡出刼富者出牛酒以集众有获则中分之遇杀死出银以偿之被虏者必索金赎少则加以非刑
　　阳洞罗汉苗
　　阳洞罗汉苗在黎平妇人养织锦服短衫繋防带结于背胸前刺绣一方以银钱餙之数日必淅水沃髪复涤之涧中婚姻先外家不则卜他族远者为生苗衣短衣佩刀弩小隙輙操戈
　　黒罗罗
　　罗罗本卢鹿讹为今称有黒白二种居平远大定黔西威宁者为黑罗罗亦曰乌蛮黒大姓俗尚鬼故又曰罗鬼蜀汉时有济火者从丞相亮破孟获有功后封罗甸国王即安氏远祖也罗罗之俗愚而恋主即虐之至死犹举其子姓若妻妾戴之不敢贰故自济火以来千有余年世长其土勒四十八部部之长曰头目其等有九曰九扯最贵者曰更苴不名不拜锡镂银鸠杖僭拟师保凡有大政取决焉次则慕魁勺魁骂色以至黒乍皆有职守其人深目长身黑面白齿以青布帛为囊笼髪其中而束于额若角状行则荷氊戴笠见其主必左肩拖羊皮一方悍而喜鬬习攻击尚气力谚云水西罗鬼断头掉尾言其多且强也亦有文字类蝌蚪书坐无几席与人食饭一盘水一盂七一枝抄饭哺许抟之若丸以跃入口食已必涤臄刷齿以为洁作酒盎而插以芦管啐饮之男子薙髭妇人束髪纒以青带烝报旁通腼不恧也疾不延医惟用巫号曰大奚婆事无巨细皆决之正妻曰耐德非耐德所生不得继立其长死则集千人披甲胄驰马若战以锦縀氊衣披死者尸焚于埜招魂而葬之张葢于上盗隣长首以祭不得则不能祭期防交质无书契用木刻重信约尚盟誓凡有反侧刴牛以谕领片肉即不敢复背善造坚甲利刃标枪劲弩置毒矢末霑血即死
　　八番
　　八番在定番州服食居处与汉人同其俗劳女逸男妇人直顶作髻业畊织获稻稭储之刳木作臼曰椎塘每临炊始取稻把入臼手舂之以寅午日为市燕防击长腰鼓为乐以十月望日为岁首葬不择日夜静出之
　　白罗罗
　　白罗罗永宁州慕役司及水西皆有之一曰白蛮与黑罗罗同而为下姓饮食无盘盂以三足釡灼毛齰血无论防雀蚳蝝蝡动之物攫而燔之攒食若彘不通文字结绳刻木为信死以牛马革裹而焚之居普定者为阿和俗同白罗罗以贩茶为业
　　打牙犵狫
　　犵狫其种有五矫而善奔轻命死党触之则糜沸得片肉巵酒即捐躯与之男女皆以幅布围腰傍无襞积谓之桶裙花布者为花犵狫红布者为红犵狫各有族属不通婚姻殓以棺而不葬置崖穴间高者絶地千尺或临大河不施蔽葢树木主于侧曰家亲殿在平伐平远者为打牙犵狫剽悍尤甚女子将嫁必折其二齿恐妨害夫家也父母死用长木桶为棺葬之路傍
　　剪头犵狫
　　剪头犵狫在新添男女蓄髪寸许死则积薪焚之又有猪豕犵狫身面经年不靧与犬豕同牢得兽即咋食如狼在清平者颇通汉语听约束石阡之苗民司黎平之八舟古州曹滴司皆有之
　　木老
　　木老性狡悍善制刀初娶分寝既生子然后同处祀鬼用五色旂遇节则鼓歌迎祭亦有长幼之节新添都匀黔西皆有之
　　狆家
　　狆家贵阳都匀鎭宁普安皆有女人男子以帕束首躧屩好楼居有姓字衣尚青妇人多纎好而勤于织以青布蒙髻若防絮之状长裙褶积多者二十余幅拖腰以防布一幅若绶仍以青布袭之短仅及腰蹑履亦于孟春跳月用防中编为小圆毬如谓之花毬视欢者掷之在室奔而不禁嫁乃絶之以姿色定聘赀多至牛三五十头防则屠牛召亲友以大瓮贮酒执牛角遍饮必倾泻淋漓而后快醉或至于相杀习隂阳家言葬用棺以伞覆其上期年而火之不上冡以十一月为岁首以牛马鸡牲骨用米糁和之以作醅至酸臭为佳以多者为富又多畜蛊毒夜飞而饮于溪有金光谓之金蚕蛊每以杀人如不杀人即反噬其主又敛百物之毒以染箭镞中人血濡缕立死性险谲嗜杀出入必负强弩带利刀睚眦之讐必报近者勾远贼为盗薮或聚众出刼或御人于途累行征然兵至则散兵去复聚难于持久后用雕法稍稍宁戢葢黔之患未有大于狆家者
　　狗耳龙家
　　龙家其种有四在康佐防竹者为狗耳龙家衣尚白好依深林荐莽之间男子束髪而不冠善石工妇人辫髪螺结上指若狗耳之状衣斑衣以五色药珠为餙贫则以薏苡代之春时立木于埜谓之鬼竿男女旋跃而择对既奔则女氏之党以牛马赎之方通媒妁死以杵击臼和歌哭舁之幽岩秘而无识以七月七日祭其先茔
　　马镫龙家
　　马镫龙家在宁谷西堡顶营之间多张刘赵三姓衣尚白防服则易之以青妇人缁布作冠若马镫加髻以簪束之一曰大头龙家男子以马牛鬃尾杂髪而盘之若葢以尖笠覆之
　　宋家
　　宋家葢中国之裔春秋时宋为楚子所蚕食俘其人民而放之南徼遂流为夷即宋宣慰之祖也通汉语识文字勤于耕织男子防而长襟妇人笄而短襟将嫁男家徃迎女家率亲戚棰击之谓之夺亲既归旦则进盥于姑舅夕则燂汤请浴三日而罢防葬饭疏饮水二十一日封而识之若马鬛
　　蔡家
　　蔡家即宋人亦为楚所俘在威清平远男子制氊而衣妇人以氊为髻餙以青布若牛角高尺许用长簪绾之短衣长裙以耕织为业防礼杀牛宰牲吹芦笙羣聚跳舞命曰作戞
　　土人
　　土人所在多有之在广顺新贵新添者与军民通婚姻岁时礼节皆同男子间贸易妇人力耕作种植时田歌相答哀怨殊可听岁首则迎山魈逐邨屯以为傩男子妆餙如社伙击鼓以唱神歌所至之家皆饮食之在黎平府曹滴司者多思播流裔
　　獚
　　獚一曰杨黄其种亦伙都匀石阡施秉龙泉提溪黎平潭溪新化欧阳中林亮寨湖耳龙里万山之中皆有之荆壁四立而不涂门户不扄出则以泥封之男子计口而耕妇人度身而织暇则挟刀操笱以渔猎为业把忌以三月朔父母死则焚其衣服掊其牛马以祭之婚防以犬相遗
　　蛮人
　　蛮人在新添卫丹行二司性犷戾以丑戌为场十月朔日为节祭鬼为乐又有冉家蛮在石阡沿河司俗与蛮人同
　　杨保
　　杨保播州之裔性奸狡其婚姻祭葬悉同汉人死防亦有挽思哀悼之礼龙泉为多
　　僰人
　　僰人在普安州土营各营男女皆冠片氊垢不沐浴与滇之猓猓同
　　峒人
　　峒人性多忌喜杀出入夫妇必偶挟镖弩自随饮食辟盐酱冬以芦花为絮御寒在石阡司郎溪司者颇类汉人多以苗为姓在永从诸寨者常负固自匿然少为盗在洪州者地肥多稼而惰于耕作惟善剽刼常持刀挟弩潜伏陂塘踉跄篁薄中不可踪迹又招致四方亡命为乱岁饥愈甚故黎平之盗洪州为最丁炜曰一经一纬合纂组以成文殊俗殊方阅缃缣如指掌荆楚岁时之记无此雅驯齐谐志怪之书逊兹诡异岂惟谈苑先资实为职方纂要字当千绢读宜百廻
　　黔风
　　盛徳在木见月令之首颁迎春于郊验条风之甫至汉家祀事八佾舞以云翘唐制春官三省赐来防胜东京梦华录仗击土牛荆楚岁时书纸裁春燕簇簇生菜佐饼登盘翩翩风蝶随花戏防若夫弛金吾之禁放夜人行观安福之灯踏歌声满传柑插柳乐正月之良宵面蠒火蛾徴开元之遗事天津桥上李謩为吹笛少年渔阳声中襧衡乃试鼓狂吏云霄看灯火垂虹道士之桥夜饮夺昆仑浮白将军之座职方志在所不废风俗通自昔已然率土攸同黔风可纪朱楼画防高低阵马风樯玉貎绣衣千百番童僰女芦笙六孔吹谐宫徴之音社鼓三通人作鸜鹆之舞駞头凤脑制自苗村鹤焰鳌山擎来木老火树星桥之下九陌喧阗木金筑之间百蛮妆束于焉卜岁实维丰年借此观风岂非乐土宜春帖子熙熙蜂閙排衙寒梅枝头片片雪飘沾屐扶竹笻而进酒正值太常之斋含蒟酱以立阶喜见乡之旧鬬鸡蹴鞠不比齐风楚风跳月斫牛何嫌鬼国罗国化行俗美因革莫拂乎人情井耕田升平总归于帝力爰纪一时之盛聊当太史之陈
　　迎春诗
　　土犎秃速毛赪黄勾芒鸦髻鞭棰长千夫舁举蜃雾吐春帖红腻蛮花张岑牟掺挝次第起立部之伎何堂堂权舆一队老农态荷鉏敺犊东作强立旗大书丰年字蒙头草笠腰鹑裳山谣秧歌语莫辨盱睢口眼羣相将逐队结连各变化风樯阵马神飞扬僰童年纪十四五朱铅涂面锦裲裆或弹箜弄筝笛或披甲胄挥防枪或骑兕象佛子国或鬬珠贝波斯羌壮者壁垒颇与牧美者娇冶施兼嫱旋风岂类天魔舞当筵不是成都倡最后一队更竒絶身轻一鸟空中翔耸尻翘足立肩背公孙剑器争毫芒斑文貍走云旓动游竜蜒蜿来何方掉竿嫋索又一队獚犵狫排两厢村翁侏离女狰鬼摇铃跳月心颠狂金镀防睛银贴齿假面狮子吟西凉【白乐天有西凉伎诗上句即用白语】钟馗手拍铜绰板揶揄调笑随白狼傀儡登场乃如此何年演自宜春坊木金筑接六诏一髪万里西南疆山青敢嗟瘴疠毒雪消且喜梅花香罗施之戏迎春曲放衙观者如堵墙他时采作黔俗记芦笙防鼓牂牁乡【春镫絶句】春声乍沸夜如雷报道寒花带火开三寸酸黄柑价贱一柈酱并传来　济火祠前试绮罗奢香驿下舞婆娑夜郎塞路人如螘大半番童僰女多　城北城南接老鸦细腰社鼓不停挝蹋歌角抵蛮村戏椎髻花铃唱采茶　白纳乌蒙旧有名水西柳畔是竜阬奚官金勒连钱马串作花镫蹀躞行火树星桥取次看硃书银牓太平欢小鬟鹦鹉调
　　香粒一老狝猴挂钓竿　雪后梅緐小雨凉连宵摒挡鬬新妆街泥不怕沾裙屐蜀庙烧香赛竹王　米家灯様巧功夫记得熙筌好画图十二屏风烧宝炬几枝红泪作瑚　江郭风流未可期紫泉春冶似当时愿将镫火年年事话与乌蛮木老知
　　土官
　　明隆庆中贵州土司安国亨安智起兵仇杀抚臣以叛逆闻动兵征勦弗获将成乱新抚阮文中将行谒高相拱拱语曰安国亨本为羣奸拨置仇杀安信致信母疏穷兄安智懐恨报复其交恶互讦总出仇口难凭抚院偏信智故国亨疑畏不服拘提而遂奏以叛逆夫叛逆谓敢犯朝廷今蛮族自相仇杀于朝廷何与纵拘提不出亦只违抝而已乃遂奏轻兵掩杀蛮人肯束手就戮乎虽各有残伤然亦未闻国亨有领兵拒战之迹也而必以叛逆主之甚矣人臣务为欺蔽者地方有事匿不以闻乃生事幸功者又以小为大以虚为实始则甚言之以为要功张本终则激成之以实已之前説是岂为国之忠乎君亷得其实宜虚心平气处之去其叛逆之名而止正其讐杀与夫违抝之罪则彼必出身听理一出身听理而不叛之情自明乃止坐以本罪当无不服斯国法之正天理之公也今之仕者每好于前官事务有增加以见风采此乃小丈夫事非有道者所为君其勉之阮至贵密访果如拱言乃开以五事一责令国亨献出拨置人犯一照苗俗令赔偿安信等人命一令分地安插疏穷母子一削夺宣慰职衔与伊男权替一从重罚以惩其恶而国亨见安智居省中益疑畏恐军门诱而杀之拥兵如故终不赴勘上疏辨寃阮狃于浮议复上疏请拱念则非计不则损威乃授意于兵部题覆得请以吏科给事中贾三近徃勘国亨闻科官奉命来勘喜曰吾系听勘人军门必不敢杀我我乃可以自明矣于是赴省听审五事皆如命愿罚银自赎三近未至而事已定矣
　　论曰此事若如新旧抚臣所请则西南之变不待壬戌矣幸新郑独持庙略乃得无事厥后西曰阿乌谜复挟安位以叛攻陷大方城总督朱爕元走书抚之述及前事谜以询故老咸曰信有之乃敛兵就抚如出一辙也吾因是而重有感矣冯犹龙曰国家于土司以戎索羁縻之耳原与内地不同彼世享富贵无故思叛理必不然皆当事者或朘削或慢残或处置失当激而成之反尚可原况未必反乎如安国亨一事若非新郑力为主持势必用兵竭数省之兵粮以胜一自相仇杀之蛮人甚无谓也冯子此言葢有感于壬戌之变也安得不思新郑为后事师哉
　　方言
　　防父也一曰罢蒙母也一曰明的孩也努介食食也一曰侬忽徃饮酒也一曰呵交努拟食肉也呵巴饮茶也呵应食烟也赛米也歹火也沱亦火也瓮水也大送舂米也介鸡也拜豕也拟牛也一曰讹商讹放牛也麻马也一曰米巴亦豕也猛已赶集也大弄曰午也条汉人也雅犇条不识汉语也雅务不好也雅道不得也雨曰娄
　　父为包母为蔑祖为大食食为固脉饮酒为固悖食肉为固窝啜茶为固高鸡为鸭为阿马为虐犬为磨一为序二为廋三为大四为布五为目六为逆七为索八为遮九为梭十为完织布为陶打佣工为陶贡赶集为拜其防祭为白号
　　父谓之索母谓之咪兄谓之皮朝饔谓之艮捱再飰谓之艮林夕飱谓之艮乔饮酒谓之艮捞食烟谓之艮完坐谓之壤行谓之拜揖谓之张打谓之敌畜豕谓之廛慕佣工谓之果瓮贸易谓之果介赶集谓之拜谒雨谓之汶到晴谓之汶艮官谓之贯
　　上坟曰砍地里送客曰勾业管兵头目曰抹色书办曰募施伴儅曰必苏头人曰海折陌耕
　　治苗
　　阿溪者清平卫苗桀骜多智雄视诸苗有养子曰阿刺多膂力被甲三袭跃地起三五丈两人谋勇相资横行蛮落苗之弱者岁分畜产倍课其入旅人经其境者輙诱他苗刼之官司探捕必谒溪请计溪则要重贿而捕远苗之不可用者指为贼以应命于是远苗咸惮监军总帅率有岁赂益恣肆无忌时讧官苗以收鹬蚌利明治间廵抚孔公镛亷得其状询之监军皆为溪解公知不可与共事乃自徃清平访部曲之良者得指挥王通厚礼之叩以时事通亹亹条答独不及溪公曰闻此中事阿溪为大何秘不言也通不对固叩之通曰言之而公事办则一方受福否则公且损威而吾族赤矣公笑曰第言之何患弗办通遂慷慨陈列始末公曰为阿溪通赂上官者谁也通曰指挥王曽总旗陈瑞也公必刦此两人乃可公诺翌日将佐庭叅公曰欲得一廵官若等来前吾自选之乃指曾曰庶几可者众既出公诘曾曰若何与贼通曾惊辩不已公曰阿溪岁赂上官汝为居间辩而不服吾且死汝矣曾伏地不敢言公曰勿惧汝能为我取阿溪乎曾因陈溪刺勇状且曰更得一官同事乃可公令自举乃曰无如陈总旗也公曰可与偕来少顷瑞入公讯之如讯曾者瑞屡顾曾曾曰无讳也吾等事公已悉知第当尽力以报公耳瑞亦言难状公曰汝第诱彼出寨吾自能取之瑞诺而出苗俗喜鬬牛瑞乃覔善牛牵置中道伏壮士百人于牛旁丛薄间乃入寨见溪溪曰何久不来瑞曰都堂新到无暇溪问都堂何如曰懦夫无能为也溪曰闻在广东杀贼有名何谓无能瑞曰同姓非其人也溪曰赂之何如瑞曰姑徐徐何遽损重货溪遂酌瑞纵谈鬬牛事瑞曰适见道中牛恢然巨象也未审比公家牛若何溪曰宁有是我当购之瑞曰贩牛者非土人恐难强之溪曰第徃观之顾阿刺同行瑞曰须牵公家牛徃鬬优劣可决也苗俗信鬼动息必卜溪以鸡卜不吉又言梦大网披身恐出不利瑞曰梦网得鱼牛必属公矣遂牵牛联骑而出至牛所观而悦之两牛方作鬬状忽报廵官至瑞曰公知之乎乃王指挥耳溪曰王何得此美差俟其至吾当嘲之瑞曰廵官行寨公当徃迎况故人也溪刺将策骑徃瑞曰请去佩刀恐新官以为不利溪刺去刀见曾曾厉声诘溪刺曰上司按部何不扫廨舍具供帐而洋洋至此何为溪刺犹谓戏语漫拒之曾大怒曰谓不能禽若等耶溪刺犹笑傲曾大呼伏兵起丛薄间禽溪刺刺手搏伤数十人竟繋之驰贵州见公磔于市一境始宁论曰苗盗之患多起于汉奸或为之发纵指示于中或为之补救弥缝于外党援既植心胆斯张防扈飞扬而不可复制当事者非畏贼而偷安即养贼以自重甚至勾贼以为利其事之壊大扺然也自非孔公力排众议躬行延访用王通之言借曾瑞之力亦曷能不劳师旅从容谈笑而坐致二贼于掌握哉以贼取贼固得要领而其虚已从人为地方除害之心亦何可及也后之欲弭盗者絶其贿赂之门示以必死之法庶几其少豸乎
　　平乱
　　纪平播之功曰李化龙死水西之变曰王三善其人同其事合其心一而要之用兵各殊故成败亦异也方化龙之督黔以平播也与黔楚抚臣同心并力一出于勦既受命则移镇于重庆而黔抚郭子章驻贵阳楚抚支可大驻沅州相犄角也必俟延宁四镇河南山东天津滇浙粤西徴调之兵大集然后啓行最慎重也分兵八路川师四路总兵刘綎从綦江人以叅将麻镇叅政张文耀监之总兵马孔英从南川人以叅将周国柱宣抚冉御龙等佥事徐仲佳监之总兵吴广从合江入以游击徐世威等叅议刘一相监之副将曹希彬受吴广节制从永宁入以叅将吴文杰宣抚奢世续等叅议史旌贤监之而中军率标下游兵策应黔师分三路总兵童元镇统土知府泷澄知州岑绍勲等由乌江叅将朱鹤龄受元镇节制统宣慰安疆臣等由沙溪总兵李应祥统宣慰彭元瑞等由兴隆叅议张存意按察司杨寅秋监之湖广偏桥一路分两翼总兵陈璘统宣慰彭养正等由白泥副总兵陈良玭受璘节制统宣抚单宜等由龙泉副使胡桂芳叅议魏养防监之以偏桥江外为四牌江内为七牌五司遗种及九股恶苗盘据故也而纪律严党与散矣部署已定大会文武于重庆登坛誓师诸道并进以抵娄山关为期谕之曰关外且战且招多不胜诛也关内疾战勿受降师不可久贼诈不可信也又以刘綎素有威名荐綎于朝委以专制人或疑其夙与应竜昵则延入卧内输心腹且以危言激之引其父显九丝功为比致令綎大恸愿誓死报又以水西为应竜婚娅也恐隂佐贼则走檄以诘之以故泷澄僇其脩好之使安疆臣执贼二十余人以明不背志气既一非同筑舍之谋驻兵既得治兵又有次第任用又得其人先翦其翼次伐其谋复伐其交是以海龙围合应竜势蹙投降之书立焚拜表之欺不售而仓皇自尽妻子并俘自出师至灭贼凡百十有四日而事平也若王三善则不然初则奉命抚黔闻变募兵率皆乌合之众非久练也平越一战而败即慉缩而不前视重围之困不啻秦人之于越必待旧抚李橒大声疾呼而后勉强以应中情怯也乗西贼之敝一鼓而溃遂以贼为易与而欲解散赴调之兵骄必败也率师轻进未几而还再扺大方又欲反辔举动扰也虽三路分兵而卒皆远调帅俱不主客不敌形势弗习也其所任则恇懦之鲁钦马烱所信则诈降之陈其愚用非人也悬师虎穴弭节逾年中隔渭水之河声援已絶储糗六广之防转挽多艰失所据也督主抚而抚主勦心膂未齐前防胡而后防尾进退维谷事权分也师老而财匮事拙而势屈况为陈其愚所卖乌有不败者哉嗟乎黔地山川险阻异常狼子埜心不知汉大未有提十万之师而不为糇粮计深全军之入而不为孤注虞者兵法云圯地勿战围地勿攻又曰兵贵有谋以多算胜自宜先定其规模非可漫甞于一击也况水西之地十倍于播播犹八面围而水西止以一面攻播无远近之援水西则有乌蔺之助化龙乃以全力制之而勿敢轻三善则以独力任之而不为意何其谬哉然而身没戎马心同皎日视死如归英烈犹存王中丞之忠固史册书之黔人祀之歴于百世而不可冺者矣
　　积谷
　　余于戊辰之八月入黔视事值岁丰谷贱凡一金可籴六斛于是谋诸共事于黔者相率出俸钱以易之得谷三千石有竒司防司书记之仓人廪人掌之葢将以防天时之不常而济地利人之不及也周礼大司徒荒政十二其言救荒最详而遗人掌邦之委积以恤民之艰阨廪人掌九谷之数以治年之凶丰此积谷所自来也耿寿昌立常平仓朱子有社仓法制非不善矣而汲黯之矫制继之复何人乎矧黔之无粟可发也富弼知青州劝民出粟益以官廪仿而行之又渉于多事矣矧黔之民稀而久贫也今惟以俸钱之所入为粟米之所出不动帑不劳民何不可者李悝有平籴法以宏周给之仁耿寿昌籴谷于近郡以省漕卒之费法固善而意亦良美矣至于白居易极言籴之弊蘓辙连疏青苗之祸此又害民之甚者今惟以市价之盈虚消长随商贾之贸易有无不假胥吏不惊市廛又未见其不可也况乎黔多石少田山高箐密去城郭五里之外所皆獚犵狫椎髻鴂舌之徒而行旅之螘穴于阛阓间者朝而之蜀之楚焉夕而之滇之粤焉非有恒产之守也非有土著之乐也非有甔石之储而聚族之谋也脱一旦雨旸愆耕作废金死粟生道殣相望即为之求转移于蜀楚滇粤之间是犹之渴而掘井以七年之病而求三年之艾也乌可得哉不宁惟是明天啓壬戌间安邦彦之乱贼围浃岁城中无米人相食殆尽此非其明鉴欤方今边陲绥靖苗蛮向化仰頼
　　圣天子柔远徳意以共乐升平自可以弗虑乎冦盗然而尧水汤旱则未敢预计其必无也积谷之举殆亦固地制宜司封疆者黾勉其所有事尔矣
　　盐价
　　河东昆吾波斯罽賔于阗骨咄莫不有盐而黔独无仰给于蜀微蜀则黔不知味矣蜀之盐不一产要皆出于井顺庆之井久堙涂之井有禁所转致者惟戎州耳又不可以舟车通肩疮蹄血而后至其来也不易则直不得不昂直昂而民之艰食者比比矣黔民洵苦矣哉三月之忘独藜苋肠哉当其匮也代之以狗椒椒之性辛辛以代咸祗诳夫舌耳非正味也即遇其饶亦止沾唇而量腹如水之交不在羮也尚安问其为紫为赤为瑞为散与夫为苦为饴为形为巨桃也哉无他困于锥刀故也盐之直取于谷谷日贱而盐不肯平十钟不能易一防安得而不苦其乏夫盐木枝可生陆地可生岂山国独不生毋亦牢盆之术未精管商之政未讲耶不然即输滇淮而足之奚不可然不必也缓关市之征而覈居竒之蟊则几矣
　　禳火
　　黔之俗编竹覆茆以为居室勾连鳞次灶廪匽井无异位其民贫冬月率蓆帽卉衣寒必向火故歴来多火灾而列处城市者为患尤甚一遇火徃徃延焚数百家少亦数十家不可扑灭民苦之当其将火也水先鸣水在城南曰南明河攷黔志所谓源出定番流合乌江是也天不雨则鸣牛吼鼓击声闻十余里鸣三日必火其应也若操符劵焉于是谋之僚属而思所以禳之戊辰十一月二十一日庚寅水大鸣因之斋戒二日偕父老子弟携所具香盂豨醴祝南明河之水告祝融之神并祷于南将军之庙事甫毕水不鸣火亦卒不应而民赖以安
　　论曰按春秋左传昭公十八年夏五月火始昏见丙子风梓慎曰是谓融风火之始也七日其火作乎戊寅风甚壬午又甚宋卫陈郑皆火梓慎登大庭氏之库以望之数日皆来告灾郑裨灶请用瓘斝玉瓒禳火子产不可曰天道远人道迩非所及也何以知之灶焉知天道遂不与亦不复火夫火心星融风木也木火母郑祝融之虚又火房也梓慎之占可谓信而有徴矣子产尚不肯用裨灶之言而今乃以水鸣验之岂有合于天道人道之防欤且水以尅火五行之通论也水鸣则无火何以反谓之火不亦附防诞妄之説而与梓慎之占大相径庭邪虽然欧阳脩曰自古贤智之士皆为其民捍患兴利则治黔于今日苟于理有所拂而于民多所济吾何恤焉黔鬼方也俗信鬼神因其俗而利导之宣朝廷徳意以与民休养生息此鲁人较猎之遗意而予之为此或亦不至见讥于郑子产也遂集黔之父老子弟而书此以告之
　　救火
　　左传于鲁郑之国言救火甚详予之治黔也以禳火之明日而预为救火之议大率仿其意而行之曰禳鲁之徙龟告庙郑之大为社祈于四卜筮走望不爱牲玉是也曰钩梯水器以二十人为率分道用五百人违命者罸鲁之言无备犹拾沈不用命有常刑是也曰濡物鲁之济濡帷幕鬰攸从之蒙葺公屋是也曰断墙伐屋鲁之去表之槀道还公宫郑之司马司防列居火道行火所焮是也曰仓库囚狱鲁之府库慎守官人肃给郑之府人库人各儆其事是也曰稽奸驱骩郑之使司防出新客县士各保其徴是也曰赈恤营室郑之书焚室而寛其徴与之材是也曰城池戎伍郑之城下之人伍列登城授兵登陴是也予仿其意而行之然而鲁郑之救火一耳而惟于伍列登城授兵登陴之説则略放鲁而独详于郑吾知之矣夫郑小国也弹丸孱弱亦足羞矣脱一且乗防变作事起仓皇不有武备以为意外之防其如郑之疆宇社稷溱洧之士女何也而东里大夫之用心又良苦矣黔孤城万山苗蛮环处数年以来哀鸿初集欃枪未靖今日之因火以用兵葢以侨之治郑者治黔故曰仿其意而行之也
　　山水
　　黔跬歩皆山然童阜也至于水舟楫不能通又井榦之观耳水细矣而山亦不雄锋攒鬵列荦确而为蹄辙之妨皆无足道然就黔而论亦有可观者贵阳都防之区风景自别左栖霞右相寳夹防连壤负崄相望龙井涌于北富水滙其南杜若洲边屚趵泉上偶一登临为之房皇追赏自威平而上山莫大于鸡背关岭尾洒水莫迅于滴澄盘江自龙新而下阳寳石屏万胜梵净山之至高者也杨老瓮城麻哈重安水之至深者也上游之山来自滇而盘江之水则入粤下游之山分于省而麻哈重安之水皆入楚乌江源自六圭卬水直通巫峡羣山万壑虽云尽赴荆门未甞不遡昆仑而趣大海也山皆石则岩洞玲珑水多潜故井泉勃碧云凭虚之洞飞云香炉之岩得以分咏于昔人而百盈喷珍之泉胭脂神鱼之井亦得防碑于渊底也其余一丘一壑怪石犇湍在在有之而未暇详是皆禹迹之所不经郦元之所未注时无柳子孰问钴鉧之潭游乏客儿谁辟石门之径遂使山灵藏其姓字不求封禅于长安水伯匿其声光以待品题之高士云尔
　　牂牁江
　　汉武置西南三郡一为牂牁牂牁者系船杙也华阳国志称楚顷襄王遣将庄蹻伐夜郎军至且兰防船于防歩战灭夜郎后人以且兰有椓船牂牁处乃名其地为牂牁史记云牂牁江广数里出番禺城下后世求其地而不得遂以为在定番城南源出蒙潭流入破蚕至泗城州通番禺入南海而郭青螺又引汉书郡有牂牁江通番禺城下光武时牂牁大姓自牂牁江入贡之语以实之不知定番虽通粤西而番禺则属广东其城南之水仅仅一线时断时续未闻有以舟楫行者何以云数里之广而当时大姓又何以由此入贡亦未详于志文之故耳按且兰即今之遵义夜郎即今之桐梓则牂牁江即今日之乌江自遵过湄瓮至印江入思南城西之巴江水其地有牂牁城旧址汉牂牁守陈立据思卭诏夜郎王将兵破之牂牁旧治既在思南则牂牁之江宜在思南而其椓船之处不在巴江亦必在印江葢印江与湄瓮接壤而湄瓮则且兰旧地椓船于防或即此也若定番则去且兰尚数百里且隔乌江何处椓船而歩战而牂牁大姓又何以舍楚蜀大道纡廻两粤然后入关以致贡哉然则史记之言出溯其源也汉书之言通论其流也后之人既不详于本文又不明于道里是以有此误也
　　紫池
　　黔之称紫池不知何始尝阅浔州志有贵县汉为广郁唐为贵州有水出于郁江长而狭色如紫练其出不常分两派一自县门下流一自县上流下名曰紫泉紫泉自在粤西与黔何与顾以贵州之名相类而谬引以相加耶然浔志又云府城北江为黔江而南宁志亦云城西南有江左右流至西合为一入横州曰郁江即夜郎遯水梧州志又云城南大江汉武使驰义侯发夜郎兵下牂牁江即此则郁江也遯水也牂牁江也一而已矣紫泉虽出粤西而实源于郁江谓黔为紫池其亦可也毋亦志粤者因贵州与黔江之名而亦谬引黔事欤今黔独称牂牁间称夜郎夜郎乃播属桐梓县播与贵阳仅隔乌江一线而平播之后割其半以黔今之黄平湄瓮余庆是也其称夜郎也又何不可哉总之黔近粤则称紫池犹之近播称夜郎地固犬牙错也第不当名之曰紫池仍之以紫泉庶名实相称而易晓耳
　　关索防
　　闗侯二子长曰平次曰兴平及于临沮之难兴弱冠为汉侍中有父风武侯甚爱之征讨未甞不与此传志之可考者初无所谓索也是岂纪载之失耶抑亦乌有之谈耶纵或有之不过一偏禆耳何以遂庙食于此千秋而勿替其功亦必有足述者矣甞试思之古者帅与率通方伯连率是也意渡泸之役兴也实从曾驻师于此当时以闗帅呼之又或有纪功之绩以帅为率后遂讹率为索莫之攷正焉尔若夫马跑泉之异未必非神明其説以詟蛮髦事既荒唐时无特识安得不妄以成妄耶
　　葛镜桥
　　平越东五里两山侧塞防高涧深下通麻哈江水黝如胶有风不波人佃居于石壁间接手猨饮雾羃山昏寡见星日少禽多鬼怪昔人凿石疏道县絙以渡九驿所絶汉之张骞甘英皆不至也今有桥葢里人葛镜缚长虹架蹲防而思卒业焉既建旋圯再建复倾于是斋戒百日告黎峨之神徙鼋鼍之窟率妻子刑牲酾酒于江上作誓词以明志曰桥之不成有如此水其言悲其眦张如包胥之入秦庭庆卿之离易水也衣履穿决形容枯槁般倕为之感动流涕如是者垂三十年而桥成而葛镜以名异哉镜也当治桥之难也窳窳啙啙者众矣而矢死靡移荡其家室之所藏一国非之不顾虽事无足道然亦可谓豪杰之士其生平志意岂不伟哉呜呼济民利渉国侨无闻反不若草埜一善之行传世而久远是又葛镜之羞也
　　论曰羊枯登岘山而悲伤杜预铭功于石投之汉水大抵所役役者没世之名耳彼镜匹夫也即不为此桥而自顾其人能长留于天地乎家室之所藏能果聚而不散乎则谓镜之才智善于猎名亦可矣
　　鐡锁桥
　　唐明皇作桥于蒲坂夏阳津铸鐡牛八植柱缆二十四连锁十二山架八牧人八于中流分立亭亭如虹蜺之状称竒絶焉然此乃安流通津作之者易不若盘江鐡锁桥之难且竒也盘江之源出自金沙入乌撒绕曲靖西道毕节七星关而注于安南入滇所必经也两山夹峙一水中絶断防千尺湍激迅悍类天设以界滇黔不知庄蹻当日何以飞渡也徃以舟济多堕溺明天啓间监司朱家民拟建桥而不可以石乃彷澜沧之制冶鐡为絙三十有六长数百丈贯两崖之石而悬之覆以板类于蜀之栈而道始通其功伟矣然絙长则力弱人行其上足左右下絙辄因之升降身亦为之撼摇掉不自持车马必下前者陟岸后者始登若相蹑则愈震其险也不可名状迩乃济之以木择材之巨者数百排比之卧于两崖水次镇以巨石拄以强榦层累而加参差以出鐍其本使固及两木之末不属者仅三十尺有四则又选围可丈之木交其上而后行者可方轨聨镳贯鱼逐队而不惊也犹且施之以栏楯帱之以版屋涂之以丹艧梵宇琳宫鳞次于崖之左右辉煌掩映如小李将军图画遂为西黔胜概焉以视十二之连鎻直纬索耳况于沉江之陋耶
　　论曰余闻之黔人矣去盘江二十里由镇宁僻径西行渡花河厯普安黄草坝入【音捧】鲊【地名】亦资【音自】孔【驿名】水浅而路平赴滇差便乃何以万里昆明舍坦途而就艰岨也明初傅汤诸人伐山开道拓疆辟土之日岂其狃于成见而未之闻欤抑盘江为乌蛮郎岱地不欲其竒险足恃故深思逺计为驿使往来之衢以通王会之车书也不然望跕跕之飞鸢以祀神于金马碧鸡之境不已难乎
　　【附何景明盘江诗】四山壁立色如赭盘江横流絶壁下惊涛赴壑奔万牛峻架悬空容一马危丛古树何隂森寻常行客谁敢临猺妇清晨出深洞虎羣白昼行空林沉潭之西多巨石短棹轻舟安可适日光射壁蛮烟黄雨气蒸江瘴波赤土人行泣向我云此地前年曾败军守臣祗知需货利将士欲苟图功勲英雄谟策自有术窜妇奸男何足论营中鼓角连云起阵前临山后临水烹牛酾酒自酣乐传箭遗弓尚惊喜战马俱为山下尘征夫尽向江中死遂令狐豕成其雄屠边下砦转相攻千家万家鸡犬尽十城五城烟火空夕阳愁向盘江道黄蒿离离白骨槁魂入秋空结怨云血染春原长寃草只今异域来归王高墩短堑俱已荒牧童驱羊上茔冡田夫牵牛畊战塲惟有行人长叹息闻説盘江泪沾臆
　　大相见坡小相见坡
　　岭名黔人谓岭曰坡在偏桥之东三重迭起高皆千仞计途周三十里陟首坡则尾坡见至尾坡廻瞩之则首坡见立中披前后望首尾毕见起伏偃仰石垂烟接方沉涧心突凌峰顶行者此以手招彼以口呼送响答于咫尺而不知三十里之遥也若以谢客卒徒千夫鱼贯之如率然之阵矣以小李将军图之又如神山重楼矣首坡遐眺林木萧森秋花掩映离离蔚蔚乃在霞气之表中坡则素气云浮雾露沾人瀑布垂岩悬河注壑沿尾坡而下之白雨溪横黄云稻熟僰人率彼妇子挽裳以获小犊在旁孲绕侧客过輙起立去则侏离盱睢相对语担夫劳瘁止息于树下其声呜呜山謌可听也上山牢角西复东下山花开一箐红半滑半干石当
　　路乍晴乍雨笠摇风　干纒腰布裹头猨啼鹧叫四山秋下来千尺商讹【放牛也】道固麦【啖飰】呵交【饮酒】好自由奈此翻浆白汗何赶塲大弄【日午】不停梭歹鸡【坐也】后岭望前岭雅务【不好难行】小坡愁大坡　防下芦鸣月下跳摇铃一队女妖娆阿蒙【母】阿孛【父】门前立果瓮【行役】人来路不遥曲意亦难尽解大抵与朝发黄牛暮发黄牛三朝三暮黄牛如故巴东三峡巫峡长猨鸣三声泪沾裳词防相类耳
　　白云山
　　贵阳城南七十里建文遯迹之所上有罗永庵庵前有井名跪井汲者必跪乃可得俗传以为溪龙所献以饮帝者又有流米洞帝居庵时洞中流米供帝及帝去则不复流又有大杉数株谓帝手植枝叶皆南向甞题三诗于壁人传诵之
　　论曰吾于红箧一记疑之者旧矣半月之言明祖蚤知其不终则何不举国以授燕王如唐文皇故事必待金川事起而后为行遯之谋俾其流离琐尾少延旦夕乎既入滇以依西平何不乗仁宗既殂高煦告变之时而説沐氏以伸大义乃自甘流落每至以泪洗面岂説之而沐不肯从抑帝本无意于光复旧物耶既已决意东归不从程济之言何不直诣京师而又久憇此山耶且是时杨叶虽亡程济尚在何至烦饮食于鳞虫神鬼耶葢荒唐之甚者后帝诗为同寓僧窃去自称建文诣岑瑛言状瑛闻之藩司因系僧并及帝蜚章以闻诏械入京廷鞫之僧实杨应祥钧州人应祥论死从行十二人戍边帝有南归之思乃白其实迎入西内称老佛以夀终既云称佛夀终则程济之蓍得兑之归妹又何以云大凶金火之相尅耶事之有无俱未可知矣
　　又曰逊国之事自神乐观啓行由松陵而入滇南西游重庆东到天台转入祥符侨居西粤结庵于白云题诗于罗永两入荆楚之乡三幸史彬之第去来踪迹四十余年何凿凿也况乎胡濙访仙岑瑛械送吴亮伏地岂尽道路之口传闻异词乎然而大可疑者据成祖之实录谓建文之自焚国君死社稷可云义之正矣如必执行遯之説以为可信殊不知瓦解土崩仓皇变作君行地道臣出水关痛哭者五十余人从亡者二十二士谁其从旁而纪注之若是之详耶东西南北恣意遨游为岑瑛者岂遂无其人直待正统改元之嵗已易四朝而后发露乎兑之归妹既曰凶矣东归而称老佛辽鹤而葬西山不又与程济之占大相迳庭哉西内夀终斯亦已耳而吴亮之退而自经抑何故也观红箧之陈迹实千载之疑案矣或者六月四日不肯直书于贞观烛影斧声只可依违于兴国且欲加建文以泰伯之让褒程济如子家之忠此史氏之曲笔后人之深意如是耳至于牢落西南长篇短句谓出于好事者傅防之词可也
　　屚趵泉【赋附】
　　贵阳城西冈峦稠复石径萦纡众山之间有泉一浏然清浅广不数尺轻风徐来波鳞微动尽一昼夜其盈其缩以百为度中置一石以准之莫之或爽故字之以百盈名之以圣泉而通志谓之为屚趵不知何所昉也余偶过而观之莫测其所以因思天一生水地六成之水之贯通于天地如血气之贯通于人身则水之盈缩亦如人身之呼吸也然人身之呼吸刻可以百而兹泉必以日计者何殆犹银箭之壶日百刻也行止屈伸乗除施闭而不改其常度亦可谓泉中之君子矣吾乡趵突泉清泚喷吐湍飞涛立爲厯下竒胜然济水澓流来自王屋有本者如是而此则旱麓也江海河泽固无所不通耶但惜其寂处山阿烟凉草塞既无文石之坛又无杞柳之树不足以憇游人之屐思为甃石搆亭少助其胜暇则擕阳羡茗酌泉而烹以终一日之观又何必学数息于道流问测晷于令史也哉
　　【附赋】富水之西去城五里峰廻迳转隐轸骈阗在彼中阿有防出焉名曰百盈字之圣泉庱庱淜淜瀯瀯涓涓虎须方聚鱼目更煎阅寒厯暑不知嵗年置准其中以验后先俛仰升沉防越防愆蓂荚谢荣玑衡废旋重黎解政常羲罢占线景徒测葭灰徒然螘运周髀之磨仪浑颛顼之天麐朴脩坠而未精郭许晰理而难诠一日之内俄顷之间甫除甫椉倐满倐蠲何必登观象之台临鐡勒之边商度次于壶遂较盈虚于巫咸哉此其所以为百盈欤方其进也防行及其退也坎止始焉不骤终焉不已如日之经犹星之纬莫测其源莫竟其委孰键其关孰干其里大旱竭泽而不焦巨浸稽天而不圮以昼以夜以施以闭见兮麐游隐矣凤举神龙之能屈能伸至人之可出可处徃而知返求而能与寸隂是惜尺度必轨不可得而抑其可得而徙耶此其所以为圣也欤吾闻水之润地脉之周身一呼一吸一缩一盈释氏数息而观鼻黄老验炁以养生动则俱阳静亦凝隂华池灌潄涌泉引伸啬淫尾闾坻漏金茎百蓄一泄吐故纳新散华敛朴翕虚辟清按之澄汲之囦渟节宣辅和枢纽调眞繇此而推犹未可胜潮有春秋之信木有开落之辰雁乗之而去来蛬候之而蜚鸣抑闻圣水之称不一其目琉璃之澨亳州之麓乌竜二池武阳一掬巫山之峰并此为六更读鸿书亦云屚汋语其情状比于趵突惟厚徳之难量斯佳名之屡托无怪乎间至锦鞍时停华毂埜客对之而流连风人临之而踯躅
　　白水岩
　　安庄南有白水河来自万山浑洪屭怒涛涌波襄雷犇云泄缨峦带阜不知几何里而后戢志敛魄安歩铺光以至于层岩之巅与石相商叠为三而后下冯高作浪云埀烟接白虹饮涧银汉倒倾虽邓艾缒厓天孙织锦丰隆奋地不是过也十丈之外溅珠跳沬时时浣人衣裾风湍传响于青林之下岭猨流声于白云之上行李所迳骖停马立常若目不周翫情不给赏下有灵犀泳游出没踏碧凌晶固太真之所不照古冶之所勿挟者每晨曦欲吐重雾上腾荣光塞河遮蒙掩映遥看素练迹倐有无如冰绡之被玉肌烟縠之笼皎魄尤为旷絶不知何人镌二大字于瀑下之石盘空既竒斵骨尤巧矣闻旧有杰阁对峙游者得以倚栏纵目今则已矣肆阅清埜俛仰流连茆屋数间依然荒落安得十日坐卧与林徒栖托云客宅心也耶
　　柳阬
　　黔志所载养竜阬也在养竜司去贵阳百里壤接于乌江葢以马而得名其事见于明臣宋濓天马赞曰西南自昔出良马而产于罗鬼国者尤良或云罗鬼即古之鬼方其地有养竜阬在两山中停奫深开阖灵气而蛟竜实藏其下当春日始物情酣鬯土人立桞阬畔择牝马之贞者繋之已而云雾晦防咫尺不能辨色类有物蜿蜒上与马接葢竜云逮天色开霁视马傍之沙有竜迹者则与竜遇谨其刍葭而节宣之暨产必获竜驹焉粤若洪武四年六月壬寅夏国长明升以全蜀防献良马凡十而其一色正白乃得之于阬者身长十有一尺首高九尺尾之高比首而杀其二尺有肉隐起项下约厚五分广三寸余贯膺络腹至尾闾而止精形明晃振鬛一鸣万马为之辟易鞯勒不可近近輙作人立而吼上谓天既生此英物必有神以司之亲撰祝策诏有司以牲牢祀于马柤然后勅典牧副使臣髙敬囊沙四百觔压之人跨马上使其游行苑中久之性渐柔驯适八月癸酉上将行夕月礼于清凉山坛上于是乗之而出如蹑云而驰一尘弗惊上情悦豫赐其名为飞越峰复命御用监直长臣马晋绘其真形藏焉臣濓稽诸载籍汉之元鼎中有神马出渥洼水中马之生于水者尚矣养竜之説虽相传于土人要当为不诬也肆惟上以大徳而立大寳日之所出日之所入无不梯山航海献贽奉琛迩者独角之犀来自九真食火之鸡贡于三佛齐之境其他诡形谲状借借纷纷且不一而足而况此水产之竜马乎周书云不寳逺物则逺人格所寳惟贤则迩人安上宵衣旰食日懐保于小民岩穴之士搜罗殆尽将图治安如唐虞时其遐荒殊裔珍毓竒产未甞有心求之所以荣光休气洋溢中国仁声义闻克洽八表而龙媒之异自致于天闲十二之中揆之于书前圣后圣葢同一轨辙也其视贰师之遣黩武穷兵以索诸大宛者果何如哉臣濓以文字为职业际兹盛美不敢默而无言谨述赞辞一首以贻诸后世赞曰天驷荧蛟龙升灵澄神马生祥颷瑞霭昼杳防大乙翕聚通精灵龙胡盈鳬臆轻竹批耳镜悬睛花雪卷毛光照夜汗沟有血霞流頳振鬛鸣万马惊闪流电逐飞星九霄彷佛从龙行但闻潇潇风雨声山川平八极宁眞龙媒献龙廷出入天门驾龙軿太霞五彩满瑶京茫茫堪舆内孰敢不来庭陋彼汉将军空围贰师城乃知天子在树徳不必连年徒用兵厥后徐渭亦为之歌甞攷唐明皇时灵昌群得异马于河龙鳞虺尾拳毛环目肉鬛居帝闲二十年后西幸至咸阳马入渭水化为竜葢亦类是矣然而睠懐兹窟陈迹犹存烟雾不兴骅骝寂寂过其地者望官柳斜阳有咏叹流连而不已耳爰作柳阬行以代招天马之吟非效王子渊语也
　　【附诗】麴尘杨柳春三眠风晴絮飞铺白氊两山夹防生埜烟栗留鸣树何翩翩拖蓝一沼清且涟下有万丈蛟龙渊牝骊下嫁柔丝牵俄顷异物来蜿蜒晦防云物纷勾连神驹生长乌江邉粤昔贡自洪武年载拜稽首蛮王笺其毛如雪鳞如拳首髙九尺花连钱压沙八斛箭控奚官不用瑚鞭天闲十二人喧阗争夸此马真无前天子下诏黄帕纒赐名飞越峰以传沙苑云锦那并肩王毛仲尔将徒然贰师将军絶可怜西域笑指中郎骞罗鬼岭下奔红泉但余春水流溅溅按图索骏空盘旋老鸦关上斜阳悬臣濓之笔丰如椽髙謌更有青藤篇
　　象冡
　　明天啓乙丑水西安邦彦蔺州奢崇明纠合霑益乌防举兵犯滇直抵马竜锋鋭莫可当人鲜鬬志黔省戒严调陶土司兵防剿有一象深伏小堑鼻汲泥水数斛乗贼不意突出跑吼跃起数丈喷鼻中泥水作云雾直挫贼锋人马皆辟易复巻一悍贼掷天坠地防踏如麋贼咸披靡有禆将乗机逐北获全胜及暮收兵象尚勃勃具余勇鼻中毒矢一次日创剧遍体出镞余三升遂毙滇黔之人徳之为封瘗立碣于马竜南山之阳余为之补铭辞于石曰惟兹有象见诸大易目细形厐鼻长齿巨肉兼众兽胆随四季生于旷埜育在坊肆动若云徒静如山峙七寳牀施五纹绣被厥性至灵颇知节义曽代舜耕亦奔尾燧授彼金函举足防刺教以拜舞瞠目不跽何让英贤无嗤异类即此一战安危攸繋众皆束手尔独攘臂羣防夺魄三军吐气峩峩髙丘丰丰古碣血化为燐骨埋成玉余烈犹生抱忠入地草青云黄辚輑屭赑
　　涵碧潭
　　定广威平之水至四方河始合流而入南明越霁虹桥东将折而北水至此渊而不流是为涵碧潭烟云演漾风日迟回縠软鸥眠沙明蚌两令人悠然作濠濮间想上为鼇矶石梁亘之昔所筑以障水也矶上有甲秀楼阿阁三重丹青绮分望若图绣紫池人士读书地也左武乡侯祠断碑岿然记征蛮也右维摩阁微雨佛灯山僧徃来也防光瓦影下上参差梵响磬吟近远互答每春波摇绿秋沚澄青防栁乍埀芹芽正弩览渔舠之泛泛洗杯斝以临流谁谓黔中无佳山水哉接防可倒安问习池姓字如传何须汉水余于是一徃有深情矣
　　飞云岩
　　天下之山聚于黔延袤数千里行旅徃来日攀跻于穷岭絶壁之间手胼足趼虽夙癖泉石者莫不困顿踣踬听鹧鸪而生悔谓庄蹻之多事也东坡之阳曰飞云岩途次至此则心目开霁又皆裴囘瞻眺迁延徙倚而不肯径去岂谓黔山无竒足以殢人也哉山下有溪石梁亘其左可作津逮水声濏濏然余溜风吹雁次相缀过桥厯级升之仰眎空际插天桀防竞势争髙若攒图之托霄上忽而雾笼烟接擘絮涌绵离离如螺髻形故曰飞云也既陟则门旁怪石揖我以入大于数百间屋蛟蛇狮象由碧乳滴沥而成者上垂下伏须甲皆动面前三峰拱立髙与槛齐仅及岩之半石色青红各殊牵拂相招向人欲语闻岩性好洁昔有信宿于此而身垢者既去则瀑水突至弥漫山椒而澣之再垢复澣庾何米倪之癖不足多矣下有月潭寺古杉万本梗柯叅连橘刺藤梢裁通迳歩老衲引观残碑于潭侧王阳明一记虽剥落犹可辨日暮登车茫茫前路一带惟童阜耳所云殢人流连正未可多得也遂索笔题二诗于壁【附诗】飞云岩立翠千重草草登临日下舂莫信人间唯五岳须知天末有三峰秦灰汉垒羣仙宅云阵花幢古佛踪如此竒山谁领略曾无七十二家封　粘天防地涌明霞虎豹司阍瀑布遮鬼斧神工峰口石红酣白糁寺门花客儿游屐何曾到支遁禅栖便是家跬歩从前应自笑眞同井底一寒蛙将行又徧阅岩壁之诗有前人一篇内数句云不知太始前谁凿鸿蒙透造化才易竭兹竒恐难又防中佳洞壑孰能出其右旧题若藓积拂拭劳襟袖铲削眞宰泣掉头疑不受安得鬼斧利一为洗瘢垢余立读久之自顾急就章唐突兹岩必不免水淫之衅湔矣
　　防井
　　习安城东北隅一井名防井上有石栏居人汲左以炊则色红汲右以炊则色白是岂可以寻常理道求哉常阅异物志云庐陵城中有一井中有二色水半青半黄黄如灰汁取作糜粥皆成金色此色之一定者也又阅广州记云郁林郡有石井半甘半澹潜通江波冬夏长盈此味之一定者也独习安之井其源同也其色同也其味同也何以汲之以炊则遂不同然其不同也不在乎水而在乎井上之栏与夫汲之者垂绠之左右斯为造物之竒而不可解者矣水之竒如此而寂寂不闻于世此苏子瞻所以叹郦道元之简而笑李渤之陋欤又习安有胭脂井炊稻飰成桃花色鲜妍可爱故得名然于义别无所取葢与景阳宫畔同名而异实也
　　碧云洞
　　盘州出郭里许平畴交风净翻绿浪环溪绕陌清见赤顋沿缘曲径直造岩隂有洞凭焉谽谺忽裂齿颊皆露不知鸿蒙何年凿也一屏当门洒青抺绿游者摩挲拂拭疑为古玉幽流旁泄防防作击筑声上有片石如泗濵之浮磬又如涿鹿之神钲叩之清越以长始入暗甚必假松炬以行沙石错然戛人踝趾坐息少定则划然开朗天牕漏日下射层深毛髪可数黄瓟下垂如斗瞿昙大士番僧之像各一或倚岩舞褏或踞石跏趺或蟠厓仰覻须貎如生絶壁千尺有竜升之长与之竟倘使叶公见之知其必惊走也稍进则骇浪犇雷夺人气魄望之欲止左方一径甚防侧仄窞欹足不可置前牵后挽螘附螺旋而后达丹灶药罏无一不具安期耶羡门耶何以舍青城而穴处于此也巍然一墖防地粘天鬼斧虽工凭谁着想渐进渐湿亦渐陿不欲徃亦不敢徃乃缘岩而上可出洞顶俯视万山川原厯厯乃复知有人世一僧为予言曰水入洞则世运泰亨葢已信而有徴矣
　　东山
　　九月既望雨霁出东郭二里登东山一峰孤立与城楼对峙山前壁峭崖悬莫可扳跻由北冈倾曲而上径纡烟接援萝寻葛陟于巅佛屋三重午钟防响僧舍少憇绕廊西入大士洞穿竹坞而北坐危阁凭防髙瞩山城周遭吞吐上下千峰霞举万岭云廻一郡烟火人家厯厯在目夫昔人剙此阁览黔盛也而黔之盛难矣自平播平水西而后又数经防乱以讫今日即哀鸿甫集室庐相望贫则徙灾则散其何以长有此盛乎善人为邦百年胜残去杀黔之贫且灾已数十年其绥辑安全之也方五六年余治黔未一年而于兹览其盛者由圣天子止戈蠲租仁义涵煦之深也僧梅溪郡人能诗善言黔遗事余听之不禁太息云
　　甲秀楼
　　甲秀楼建于贵阳城南江公东之之所从事也越今日余年矣波涛汹涌之冲激风雨雷霆之动摇乌得有完楼哉葢江公而后无复喜从事者何今人之不逮前人也江公当日知楼之有闗于黔而皇皇为之且有闗于黔之人才风气而以甲秀名之其用意深矣假使江公之后或数年而一人焉或三五十年而又一人焉而不听乎波涛汹涌风雨雷霆之交于楼也楼虽不完亦不若今日之甚矣无如江公而后遂成絶响落落百余年间无复喜从事者斯亦楼之不幸也使人而皆喜从事则天下何足治不独一楼然矣后之君子常有所不屑则躁否则惰躁则妄惰则废既妄且废则天下之所以不治者常出于此而不足怪呜呼此苏子瞻之所以致叹于驿舘欤夫事之始也有剙之者事之终也有成之者当夫创者既徃成者未来欲存欲亡可断可续之际有人焉存一线以待来兹其人不可少其功最大如经学与理学相表里也理学成于宋儒韪矣然言诚言敬言礼言格物致知正心诚意莫不本于经学苟于嬴氏灰烬之余非得汉儒诸人经各有注传各有释火尽薪传以闻于后世彼宋儒欲直接洙泗之渊源讵可得乎葢前事者后事之借而絶续之交不可无其人也嗟哉此楼也江公之后有人焉今则事半而功倍也惜江公之后无人焉今则事倍而功半也大抵泄泄焉无复喜从事者吾虑黔之终无此楼也于是鸠工集材而新之度木于林伐石于山计瓦甓墁钉于匠兴功于己巳之二月凡百五十日而成立于鱼矶烟水之上跨乎长桥垂虹之间可以为黔人之美观焉虽事倍功半逺不逮江公之所为亦可以无遗憾矣然而人才风气之所闗其在斯乎今日者风气日挽人才辈出甲乙科名之盛又于黔士之文章卜之不尽系乎楼之完不完也余将以告夫后之喜从事者















　　古欢堂集巻三十八
　　钦定四库全书
　　古欢堂集巻三十九　　　戸部侍郎田雯撰黔书下
　　人物名宦
　　龙门史三十世家七十列传合三千年事撰之五十万言其词深其意逺后有作者要不过寄其篱下故凡为志乘之书于人物必详而仕于其地有功徳可纪者又复彚为一编以求合乎列传之遗意即别抒新裁亦祗神明其意而变化之无以加司马子长上也五代史得春秋之防矣然不为韩通立传后人议之令狐徳棻所作皆非实录如是则论次古今人物非失之漏则失之诬耳刘长卿诗云独继先贤传谁刋有道碑盖言覈实之难也黔之人物尹珍以上无论已明之以理学文章气节著者如孙应鳌李渭陈尚象以及王训詹英黄绂秦颙蒋宗鲁徐节田秋徐卿伯易楚诚张孟弼许竒申祐吴淮丘禾实潘润民王祚逺蒋劝善皆大雅复作声闻特逹者也而文恭为之最黔之名宦庄蹻唐防以前无论已明如郭子章朱燮元江东之应朝卿王重光尤安礼吴讷萧象烈成务胡宥刘大直王象干吴国伦冯晋卿陈士竒王三善李橒史永安刘锡铉郭成胡从仪皆今日所尸祝俎豆之者也而青螺为之冠吾尝思之矣士君子﨑岖仕路逺入邉陲君亲万里任钜而责重苟非有因地制宜之用鲜有不诟病而隳窳者以眎夫中原善地捧檄拥传润饰太平之所为相去不倍蓰乎余是以采摭而论次之与夫其乡之先民硕徳没而祀于瞽宗者竝志以不朽也嗟乎襄阳耆旧尚有典刑召伯甘棠忍令翦伐五君之咏每致叹于延年八哀之篇曾兴謌于杜甫余盖景行仰止而不自已云若夫其人之生平事迹则有黔之通志在
　　【附孙文恭祠碑记】人情所极虑于身后者在易世之裔与易名之典而此二者恒相因也有子孙陈乞虽中才可获褒称亡子孙陈乞即髙贤未免堙圽抑势使然乎亡论往故如我国家李韩公之功不逊于武宁武顺而李不諡祺不善终也解大绅之贤不逊于杨文贞黄文简而解不諡家徙辽阳也邹吏目之忠不逊于罗文毅舒文节而邹不諡虽云秩庳亦其嗣斩也人臣生竖太常之勲死为若敖之鬼非国家念其故防其私谁为然已溺之灰而反既失之履故人情所极虑而不可必得者国家曲体之令其世絶而祀存骨朽而名扬所以彰往而劝来也隆万以来此论稍明章耳而目之无子孙陈乞而褒諡如故得四人焉少保于公谦改諡忠肃少师夏公言諡文愍中丞海公瑞諡忠介尚书孙公应鳌諡文恭文恭之諡实章与御史宋公兴祖李公时华同请者公赐諡诏下章又与御史毕公三才作公祠于清平市田以供嵗祀平令刘啓周等以公祠记来请予计公督学秦中为三秦士师瞽宗北雍为天下士师及门入室弟子当有善言师者乃请于今御史大夫三原温公温公故公所简秦士也温公曰弟子即诵无若公言公且以哭公集杜八首示余读之令人涕落予辞不获乃稽公履歴记之公姓孙氏讳应鳌字山甫扬州如臯县人占籍清平衞嘉靖已酉举乡试第一癸丑成进士选庶吉士改户科给事中出佥江西歴陜西提学副使都察院佥都御史抚治郧阳入为大理卿迁户部右侍改礼部掌国子监祭酒事隆庆改元上幸学公进讲无逸赐茶请告起刑右侍晋南京工部尚书卒赐祭墓木拱矣万厯庚子章等为请諡于朝壬寅诏下諡文恭锡之诰命始祠公于清平城中予按諡法恭有九义諡公曰恭其尊贤贵义执事坚固之谓乎予师胡正甫先生尝语章曰宇内讲明正学楚有黄安耿公蜀有内江赵公黔有清平孙公吾豫章有南城罗公皆贤人也已予入蜀予师与赵孙二公皆捐馆舍乃合祀三公于大儒祠及予入黔别邹尔瞻江上尔瞻曰黔中孙淮海李同埜马心庵皆致力斯学君此行惜不及见三君耳予平播后辑黔记乃合三公类传于理学已复为公请諡而得恭乃知正甫先生与尔瞻言不我欺也嗟乎公亡易世之裔而得易名之典人情所极虑不能必得之身后者公不虑而得之遭逢圣明眎李解邹三公千里矣公所着有学孔精舍彚稿易谈四书近语教秦语录春秋节要律吕分解等书共若干巻发明圣学具载诸书立朝大节他日国史当有大书之者兹记止纪公请諡及建祠颠末祠即公书舍故址袤若干丈长若干丈中为堂祀公堂外为门顔曰工部尚书孙文恭公祠祭田若干亩俱在碑隂【郭子章　附郭青螺祠碑记】贵筑介在要服古夜郎罗施之地后汉武侯擒孟获济火从之以从征功表王罗甸则今安氏逺祖也安氏立武侯庙于大方前为闗侯庙巍然两峙水西隔乌江一衣带便是播州播酋杨应龙枭獍负险逆王师屡征不克圣天子赫然震怒拊髀思安攘臣廷推泰和郭公才猷将略足膺重阃万厯二十七年春三月奉勅开府贵州兼督理湖川诸军务夏四月匹马入黔黔中物力单弱一切兵食仰借楚蜀协济綦江一陷全贵阽危公请增兵益饷以充兵实计募兵守偏桥等十二处要害以遏寇冲调补文武将吏叅劾规避以严纪律身先临贼以倡勇敢总督长垣李公移驻重庆请上方剑与公协心朋力而军政肃然矣明年二月公誓师四月进兵首摧贼锋宣慰安疆臣斩闗先发弟尧臣佐之大水田一战独冠七路兴师至壁海龙坉才百余日六月应龙伏诛挫尸传首妻孥田氏朝栋等七十二名槛俘阙下是役也贵州斩获首级四千八百六十生禽首从一百五十八俘获贼属男女一千一百一十招降播民二万九千八百五十夺获贼仗不可胜记天子赉军兴四百万金公仅用其半漕粮三十万钟用十之一余悉还帑藏恬然奉身而退温防欵留以定播地经理郡县新设遵义平越二府真安黄平二州遵义桐梓绥阳仁懐湄潭龙泉瓮安余庆八县改置安化贵定二县播地方平皮林复炽赖公余威进勦禽斩俘获与播略相当未几又议播水地界公与新城王司马公议令疆臣入包茆代播输将于黔西沙溪仍旧又未几议镇雄公命尧臣挈妻孥还黔代兄为宣慰而镇雄还陇人言公虑逺谋深功髙事苦然哉先是公以二品诰命改给京衔廕仲子生员孔廷入监读书及叙播功陞右都御史兼兵部右侍郎廕长子孝防孔建男武举承昊世袭锦衣衞指挥佥事三十五年公陈情终养至九疏上不得已准养亲以俟起用遂得舞斑衣于防下朝夕承欢至三十八年五月大事已襄荣膺防典四十年五月叙路山二苗功晋兵部尚书兼都察院右副都御史赐飞鱼服给三代诰命孙昊晋锦衣衞指挥同知世袭公乃建忠孝寺于里以报君亲恩四十一年皇太后颁赐藏经勅赐寺名大忠孝禅寺公在黔十年始终出处忠孝大略如此黔人思公恩建生祠祀公者七所具载祠录宣慰安尧臣独建祠大方名曰懐徳与武乡侯汉夀亭侯鼎足而三惟生祠之建自昔有之石庆为齐相齐人髙其行有石相祠栾布守燕燕人服其防有栾公社至茍勉朱邑之遗爱童恢韦义之异政载在史册班班可考而未有耑祠殊方者尤未有特祠于宣慰司者有之自今郭公始宣慰率罗甸人合武侯闗侯郭公而并祠之真可谓懐徳矣夫徳有厚薄懐有深浅尸而祝之社而稷之春秋俎豆之其懐也浅郭公曰忠顺宣慰亦化而忠顺无迕纎毫郭公曰仁厚宣慰亦化而仁厚无陨蠕蝡仁义道徳之懐其懐也深畏垒之细民窃窃然祠庚桑子庚桑子不释然曰是妄凿垣墙而植蓬蒿也何也为其浅也物不答施于天地而天地亡恫子不谢于父母而父母无憾何也为其深也罗甸人无庚桑郭公而天地父母郭公是名曰感其感无心是名曰宫应角应其应无迹懐之挚也祠以柱史南海冯公奕垣左方伯通政使宁国赵公健配享盖左右郭公施徳于黔省例得并书【邹徳溥】
　　竹王
　　予过杨老黄丝驿见有竹二郎竹三郎祠土人祀之惟谨诘其所从来则不知意以为山魈木客防蟡之伦及阅郡志而后知为竹王子也昔夜郎有女子浣于遯水忽有巨竹长三节流过足间中有儿啼剖视得一男取归养之及长有才武自立为夜郎侯以竹为姓诸蛮尊之汉武帝元鼎六年平西南夷置牂牁郡侯迎降赐以王爵后杀之诸蛮思之不置请为立后牂牁太守吴霸以闻乃封其三子为侯因相沿立祠而不絶
　　论曰竹王之事与瓠蚕丛杜魄荆尸之説无以异岂果有其事乎抑荒唐悠谬之谈妄以传妄而莫之究也然呑卵履武载在雅颂仲尼不以为诞而删之张鹭斯之为竜种也宝志之育鸟巢也蜀妃之为山精卢志之为鬼子也类固未尽推传亦未胜纪乌可以恒情测夏冰语哉由汉迄今千百年而祀之不少衰鬼方尚鬼大抵然矣抑又闻之黔称贵竹实此之由零陵记云桂竹之埜产桂竹来风防露上合下疎每日一出罗防金翠竹谱又作筀竹然世之称者不从筀而从贵以竹王故也虽然石言于晋神降于莘为齐谐以志怪作庄周之寓言吾儒读古人之书亦姑存而不论已耳
　　济火【火济见史书兹云济火盖从土语】
　　汉牂牁帅黒卢鹿水西安氏逺祖也深目长身魑面白齿以青布为囊笼髪其中若角状习战鬬尚信义善抚其众诸蛮戴之闻诸葛武侯南征积粮通道以迎师遂佐武侯平西南夷禽孟获封罗甸国王世长其土勒四十八部部之凡九扯防苴皆属焉已乃攻普里诸种拓其境地赐镂银鸠杖嗣是而降唐会昌中阿佩率众内附复袭王爵天成二年普露率其九郡入贡袭封如故宋开宝中普贵纳土来庭仍赐王爵元至大元年授阿画为武略将军泰定间赐名帖木儿卜花至顺元年加资善大夫云南行省左丞后以军功授昭勇大将军佩三珠虎符顺元等处宣慰使加龙虎大将军罗甸侯卒赠济国公明洪武四年以霭翠为贵州宣慰使统四十八部正徳间加安贵荣叅政后世袭宣慰司之职盖歴数百年而其祀未斩云
　　论曰济火一荒陲土帅耳当武侯渡泸之日孰为之计大义明王章者而毅然以助顺树勲崛起一隅为蛮王长其亦賨叟青羌之俦乎不可谓不豪矣迨乎累世相承奄有爵土要皆以识机达变宣力効忠始终不失人臣礼故得以长奉西藩受恩罔替非徒以为瓯脱而姑羁縻之也天启壬戍之叛罪恶贯盈旋即挫防崇明邦彦同时阵歼虽王三善之奋斩十万秦衍祚侯良柱之夜拔三寨张云鹏之八路进兵许成名之三方深入而发縦指示出竒制胜盖有朱燮元之方略在岂曰无人欤何以南人复反不为益部之官属而番将分茅大玷牂牁之鼻祖也语云顺则昌逆则亡水西之子若孙其当知所鉴戒矣乎
　　【附朱燮元条陈便宜九事】不设郡县置军卫不易其俗土汉相安便一地益垦辟聚落日烦经界既正土目不得以民不耕地渐侵轶便二黔地瘠仰给于外今自食其土省转输之劳便三国用方匮出太府金币劳诸将不足以爵酬之爵轻不若以地于国无损便四既许世其土各自立家经久逺永为折冲便五大小相维轻重相制无事易以安有事易以定便六训农制兵耀武河上使贼日备我便七从军民便愿耕者给之且耕且戍卫所自实无勾军之累便八军耕抵饷民耕抵粮以屯课耕不拘其籍以耕聚人不世其伍使各乐其业便九　又召将吏议以为众建土司使其势少力分则易制各欲保土地传子孙则不敢为逆乃上奏曰臣按西南之境皆荒服也杨氏反播奢民反蔺安氏反水西而定番以弹丸小州为长官司者十有七二三百年未闻有反者非他司好逆而定番忠顺也盖地大者跋扈之资而势弱者保世之策也今臣分水西之壤授诸渠长及有功汉人咸俾世守凡其俗虐政苛敛一切除之使叅用汉法可为长久计制曰可西南遂底定焉
　　武乡侯祠
　　黔城南贮甲铜鼓诸山多武乡侯陈迹世传侯于章武时南征此其平蛮略地处也按侯以南阳布衣佐先主奄有巴蜀而成帝业自离草庐已来二十余年夙昔以管乐自期可以无余憾矣洎乎永安遗诏谓其才十倍曹丕终定大事夫所谓大事者非斤斤于六尺之孤而一隅之安也昭烈之志实未尝一日忘幷魏吞呉身将殁而志不衰盖欲侯之大展其才瞰中原之变兴复汉室斯已耳建兴元年侯以丞相领益州牧开府治事手握兵柄或以侯之处此痛思先主之顾命势必奬率三军首出祁山为北伐之举其事审其计决矣而乃汲汲于平蛮之役者当是时成都甫定根本未固也主防国疑羣蛮蠢动而人心未归也鳬蚕蕞尔之国财用弗充也脱一旦兴师动众骤议逺图彼雍闿朱褒孟获之徒得从而窥伺之且有以袭其后焉吾知侯之谨慎必不出此所以遣使聘吴因结和亲可以毕力于南征而不敢轻试于北伐此侯之雄略亦逺谟也夫侯之南征也后主亲饯于郊诏赐金钺一曲盖一羽葆鼓吹各一部虎贲六十人分兵三路遣马忠攻朱褒李恢向益州达昆明乃躬率步骑由水路入越嶲又得酋帅济火率罗鬼诸部刋山通道聚粮以供军不百日褒闿悉平闻孟获为蛮王长募生致之于是自银坑佛光漾濞川而北厯髳州庆甸而西以暨乎骠国木鹿都鲁普坎之间七縦七禽南人不反而人心归矣攻心为上由于街亭败将之一言而成都根本之地如磐石矣三月兴师五月渡泸至秋而事定凡牂牁昆明东川武定乌撒沽防地方数千里莫不收其豪杰以为官属出其金银丹漆耕牛战马以给军旅之用财用充而国以富饶矣国富而后治戎讲武北伐中原此固善体夫昭烈之志无负乎永安之托而侯之雄略逺谟为何如耶嗟乎出师二表日月争光五丈秋风英雄挥涕正所谓运数有归不可以智力争也若夫损益连弩之妙木牛流马之竒行屯田于渭滨作八阵于鱼复又侯之余才剰技矣然而蜀书所载于侯平蛮之道尤详不置吏不留兵不运粮三者至当而不易盖置吏而终不相信必成祸患留兵则无所食运粮则苦于山川险阻旦夕告匮而多脱巾之呼惟于既平之后即其渠帅而用之示以信义布以徳威俾之分守其土各部其民纲纪粗定而蛮汉相安此道得也且其征之之方也蛮习击刺侯故困以兵也蛮善燎原侯故攻以火也蛮俗尚鬼侯之用兵疑鬼疑神也蛮所恃者深山密箐之中为羣狐三窟之计侯故穷搜之无得避震詟之弗敢出也至于贮甲铜鼓陈迹依然又何莫非侯之竒踪閟响有以服南人之心也耶山下有祠数百年矣距城不逺余故谒之而且新之复筑小亭于山之上览黔之胜而立石其旁因得攷侯南征始末而述所以平蛮之道如此
　　奢香
　　霭翠妻也翠仕元为行中书左丞明洪武四年与同知宋钦归附以翠为贵州宣慰使钦副之翠死奢香代立钦死妻刘氏亦代立刘氏多智术时马晔以都督镇守其地政尚威严欲尽灭诸罗代以流官乃以事裸挞奢香欲激怒诸罗为兵端诸罗果愤怒欲反刘氏闻止之为走愬京师上召问令入宫见髙皇后复令折简召奢香至询故上曰汝诚苦马都督吾为汝除之然何以报我奢香叩头曰愿世世戢诸罗令不敢为乱上曰此汝常职何云报也奢香曰贵州东北有间道可通四川梗塞未治愿刋山通道以给驿使往来上许之谓髙皇后曰吾知马晔忠无他肠然何惜一人不以安一方也乃召晔数其罪斩之遣奢香等归诸罗大感服为除赤水乌撒道立龙场九驿达蜀今安氏即霭翠后也
　　论曰乌罗之君长西土非一日矣一旦折而归我岂其愿哉终必为患夫人而知之即马晔之忠明太祖亦谅之矣乃不乗此而翦灭之反自壊其长城仅令置驿以为报者计之非不审也盖以诸蛮之强梗由于山川之险阻财力之富饶则莫若置驿以通之且困之通之而险失矣困之而志驯矣然后为我所制而无难此胜算亦逺猷也故除马晔以为生事戒而又以安逺人之心也若奢刘则可谓竒女子矣一乗间而逺犇一闻召而即至先机之智应变之勇丈夫之所不能而谓遐方女子能之乎观其置驿开道则又功过唐防矣然置驿而事由此定亦乱于此萌矣何言之壬戌之役乗奢蔺之衅连霑乌之党虽潢池弄兵悍性不驯亦由置驿之后当时之官斯土者诛求暴虐有以激之而成也安贵荣尝请减驿矣王新建曾贻书以责之固伐谋之道然使当日稍寛恤之恩威并用亦何至铤而走险若是哉此马晔之所以诛也
　　【附呉国伦奢香驿诗】我闻水西奢香氏奉诏曾谒髙皇宫承恩一诺九驿通凿山刋木穿防茸至今承平二百载牂牁僰道犹同风西溪东流日齿齿呜咽犹哀奢香死中州男儿忍巾帼何物老妪亦青史君不见蜀道之辟五丁神犍为万卒迷无津帐中坐叱山川走谁衟奢香一妇人
　　詹广文
　　公名英字秀实贵阳人防有宿慧书不再读过目辄成诵负气节敦行谊究心时务以古人自期为诸生时见器于廵方使者每召见必欵语移时听其言叹非经生流年十七举明正统戊午乡试三上春官不第署会川卫训导时有麓川之役先是麓川宣慰思任发叛黔国公沐晟都督方政讨之不克廷议多谓麓川逺蛮不足较王振方用事欲示威蛮方力请大发兵讨之兵部尚书王骥迎其意遂以骥督蒋贵军起东南兵十五万穷其巢而思任发不可得焚寨而还骥封靖逺伯师还寇复炽骥再往征调如前思任发仍不可得加嵗禄三百石十三年思任发子机发卜发复据孟养为患复命骥督宫聚张軏田礼军十三万征之逾孟善至孟那贵州都指挥咨宣九溪卫指挥翟亨战死二思竟失所在公乃疏言邉务十三事又言靖逺伯王骥都督宫聚等奉命征思机发不体上心惟纵己欲行李一二百扛役夫五六百人夹带彩币等物密散都司官以邀厚利又辄故违祖训擅用阉割之刑以进御为名实留以用及至行师全无纪律大军一十五万俱従一日起程蹴践伤残略不悯惜其运粮又不设法每军运米六斗搬负艰辛以致有自缢死者又指防粮为名派马一千余匹不知此何施设又临贼境金沙江邉攻围不克被贼杀死都指挥等官却将渔户觧作生擒遂尔班师将地方分与木邦孟甸以败为功昔唐南诏叛侍御史李密将兵七万击之兵败杨国忠更以捷闻范祖禹引管子之言曰君门逺于万里言壅蔽之害深也乞正骥之罪先遣防干官沿途校各官行李以谢天人之怒以快士卒之心疏下上以専任骥等征勦苗寇特原之诏公往叅其军公诣阙辞公卿争识其面有欲荐为台谏者满考迁河西教谕疏荐可抚蜀者侍郎张固上可之未防挂冠归其卒也编修罗公玘表其墓曰正统己巳之先变未衅也而四方亦既骚动矣乃疎逺小臣奋不顾身言天下事而天子又能听之不徒听之而又用之当时大臣不徒不沮之而又欲荐之是可谓不讳之朝而言犹不壅于上闻也故虽遭莫大之变而卒亦莫之能灾者岂无自哉由罗公之言观之亦可以想见其时矣其时二祖之家法未逺三杨之风规见存故大小臣工得以尽言无隠不以出位自嫌上亦不以出位嫌之虽其言未尽听身未尽用而已受知于天子见礼于大臣亦可以无憾矣盖教职入台省自治邵清始前此固未有此例宜其欲荐而不果也公所着有止庵集孙恩登成化己未进士官大理寺副
　　论曰王骥之得免于议王振庇之也麓川之役振倡之而骥之以致连兵十载西南骚驿苗寇乗间窃发攻围城堡逾年不觧骥杀无辜以邀功师还犹增禄赐券未防而土木之变作孰非麓川之役启之哉使当时因詹公之言悟前后捷奏之皆妄亦不至为孤注之一掷矣则谓公言为曲突徙薪之至计可也独敢言为足重己乎
　　许长史
　　吾乡歴城人名邦才字殿卿举乡试第一官长史与李于鳞先生同时于鳞以诗名海内为嘉隆七子冠而雅重殿卿之为人兼爱其诗余昔曾读数十篇大要风格近韩仓而纵横跌宕可喜尤别成一家者也迄今芙蓉泉西有读书楼在焉癸亥春余过其地题诗壁上曰晴霞飞不断湖水含澄一丛白菡蓞无数红蜻蜓我爱许长史诗思何泠泠今阅黔志方知殿卿曾谪官于水宁遂搜摭其在黔之作仅得絶句四首一初至永宁诗曰风尘谁自料花鸟故相猜问是山东客何由万里来一元日诗曰客中逢改嵗不觧是何乡时见悬门帖春风动夜郎一新添驿诗曰埜馆孤灯半灭明江壖月落夜潮生无端乡思三更后听尽潇潇风雨声一夜投山家宿诗曰西南蛮徼万山隈昔日谁教汉帝开埜鸟常呼行不得马蹄那复夜深来其言蔼恻和平得风人之防当其将之黔也过顺徳值于鳞为郡丞留衙斋数日作长句以赠其行曰邢州十月凋白杨城头出云垂太行把酒相看日欲堕五马踟蹰官道旁问君胡为万里去小臣罪合投穷荒我闻西南罗施国风气郁塞殊隂阳长官椎髻见朝吏海蛮醉鼓村中装男儿贵至二千石何地不可为龚黄壮游须令百粤尽采竒更得浮沅湘永宁自恶无瘴疠明年雨露生还乡康熙己巳寎月下浣小雨初晴鼠姑防放万里乡心寂寞低回既得殿卿诗因并录沧溟此篇
　　阳明书院
　　余尝攷昔人之不合于时而迁谪其官者或投畀于蛮乡或窜流于海外潮阳儋耳比比然也栁州播州皆非善地而播州非人所居尤瘴疠荒徼之甚者若夫黔接壤于栁播之版图则半于黔明二百七十余年前后以谪官来兹土者有王文成邹忠介两先生夫忠介以抗疏忤江陵杖戍都匀卫后上意渐移复原官以去其在黔也日与匀士讲明阳明良知之学著书立説大抵尊信文成者文成先生疏救戴铣遂谪官为龙场驿丞得罪之由南臯略同而黔之士相与俎豆之无已盖其学闗乎世道人心其功在于生民社稷明臣中殆无出其右者非气节文章一才一艺之士所可企及也方先生之至龙场也苗蛮卉衣鴂舌无可通语者时刘瑾憾犹未已事且不测自计得失荣辱颇能通脱独死生一念未忘乃为石墎自誓居易俟命从者皆病自析薪作縻饲之恐其中懐抑郁又与謌诗及越调曲杂以谈笑忽中夜大悟格物致知之防寤寐中若有人告之者呼跃而起从者皆惊始知圣人之道吾性自足向之求理于事物者误也乃以默记五经之言证之莫不脗合因着五经臆説呜呼先生之学以谪官而成先生之道其亦由龙场而跻于圣贤之域也耶当日坐拥皋比讲习不辍黔之闻风来学者卉衣鴂舌之徒雍雍济济周旋门庭观其课诸生四条并问答语録俾尼山之铎施及罗施鬼国弦诵流传以讫今日黔之士肆成人有徳小子有造彬彬然盛矣而且里巷歌声蔼蔼如越音嵗时伏腊咸走龙场致奠亦有遥拜于其家者先生之教何其广而泽何其深且逺欤乃复以穷岩茂箐之间以何陋名轩寅宾为堂君子亭玩易窝诸址旧迹岿然遗风宛在虽樵人猎士过其地者无不感而生敬流连忾慕其人所谓顽夫防懦夫有立志而况亲炙之者乎其最大者尤在与水西安宣慰三书当是时宋氏之叛乱未平安姓之奸谋欲启发防摘伏直以片纸数言虽司马谕蜀仲连射书殆无以过也嗟呼先生一谪官驿吏耳何与地方事而乃寓深心以弭旤乱讲吾衟以正人心实大有造于黔也凡膺封疆之重有斯民之责者其亦当媿而知勉矣迨乎平茶寮靖岑党浰头八寨猺峒革心鄱湖一战宸濠授首异勳铭于景钟大名垂于宇宙皆自龙场之石墎悟道始奈之何谓其学邻于佛老而轻诋之然而光铓万丈掲日月而行先生之道固自若也夫知行合一致知为力行之本而力行实践则必从功业中体验而出先生之生平功业赫赫如是当时寜吉辈岂不闻之顾乃甘为蠡测不惟为先生所哂抑且为南皋所不受可知也余于抚黔之明年重脩阳明祠既告厥成援笔书此且勒诸石以示黔士之来学者若夫祠之亭榭竹木因革始末则有阮杨之残碑在皆所不道也
　　淮阴侯后
　　客书淮隂侯传后曰广南有韦土司自言淮隂侯后当钟室难作淮隂侯客某匿其三嵗儿知萧相国与侯善往见之防示侯无后意相国仰天叹曰嗟乎寃哉泪淫淫下客见其诚以情告相国惊曰若能匿淮隂儿乎中国不可居矣急跳南粤赵佗作书遣客匿儿于佗曰此淮隂儿公善视之佗养以为已子封之海滨赐姓韦用韩之半也今其族世豪于海壖有鄼侯所遗之书尉佗所锡之诰勒之鼎器谓其説得诸楚张燧今定番有韦番司其先亦出于广南晋天福间楚王马殷遗其八帅率邕管栁州兵讨两江溪洞至此留军戍之因各据其土号八番韦番其一也其人虽版图奉冠带输租课然多隂贼剽悍兽食而鸟息未见有能豪者至问其受姓之自与鄼侯所遗之书尉佗所钖之诰率皆不知而云无有则又何也得无感淮阴之无后姑为此影响疑似之谈而妄言之人遂亦妄听之而妄述之欤然世之韦姓多矣即云善妄胡不托之叡皋之流而顾有取蛮髦之类也抑其从来者逺子孙忘之遂不能名其先为淮隂侯后耶事之有无未可知然韩淮隂以震主之功遭鸟尽弓藏之惨千古痛之而无可奈何乃欲于烬冷尘扬之后庶防得一二影响疑似之谈以快志士之心亦足悲已
　　张三丰
　　闽人明洪武间以军籍戍平越卫蓬头草履四时惟一破纳行丐市上人呼为揧蹋仙自于髙真观后隙地结茅亭昼则闭户静坐夜则礼斗与指挥张信善尝与奕后指城南月山寺右地曰此必封侯信从之后果以战功封隆平尝自叙云幼年慕道长嵗求元识至人之奥防悟义理之深诠所着大类叅同契内景黄庭诸説其人果道家者流乎抑时之隠君子有所托以逃耶如世所云浮丘洪厓安期生王方平辈固未可知矣亭前一池似石盂泉出地中澄不涸旁有桂一株揧蹋手植三百年故物永乐间曾遣官徴聘竟莫知所之説者谓金川之役盖假访三丰之名以侦逊国者之逸踪也即孙文恭望仙台诗亦云望仙台逈草花笼揧蹋真仙落故踪永乐当年书诰在谁知不为觅三丰然传信传疑皆不可考最可异者平越城西山曰倒马坡坡半见隔山石壁如屏悬崖千仞上有三丰遗影首戴华阳冠侧身杖防西行俨然画图极可观旁刋神留宇宙四字余过而慕之作歌纪其事
　　【附诗】神仙之说果有无防见员峤兼方壶风蝉脱骨幻术耳逃名欺世夸清都刘安鸡犬事颇恠籛铿年纪言多诬汉武不识东方朔祀灶郤老何其愚人生百年五伦重学仙佞佛皆伧夫罗施自昔号鬼国碧鸡金马西南隅草木瘴疠山水窟其间或有烟霞徒熊经鸟伸诀自秘寸田尺宅理岂麤地产丹砂大于斗彭亨鼎火铅汞腴异哉三丰偓佺侣掣蹋道士羣相呼洪武初载来黔地防峨城市吹都卢石鉢流泉清且防庙砌老桂荣不枯郭外层岚立千仞忽于巅顶传形躯勾展顾呉作小照俨然一幅行仙图华阳笠子两芒屩手拖藤杖西方趋飞瀑直冲入袍袖松花下落粘髭须凭虚御风将焉往何不为我停须臾神留宇宙四大字笔法倒薤非糢糊谁人结搆置峭壁巧匠斵削惊天呉始信灵踪非妄诞裵不去坐日晡长生思假六禽戏前村防雨鸣鹧鸪
　　月溪
　　僧月溪江安人明宣徳初来赤水投于陈百户栖马厩中夜辄有光陈异而遣之至唐朝坝印山见林麓洞壑负气争髙含霞饮景幽窅差互中有磨刀溪大石横亘水流其旁声若犇雷鸣防巉壁北立瀑挂为帘三叠而注于溪遂结庵曰永洪居二载帝召天下名僧十三人诣阙月溪与焉将别语弟子曰此中缁众母逾四十逾则不利抵京将召入上密令中使置佛经于地覆以锦裀诸衲皆履而入月溪独趦趄不前上促之对曰非敢以方外自髙惧借经为罪非上所以召臣意上异焉取经入赐以茶不饮而南洒问故对曰留都火焚四十八户用禳之上未信后守臣奏火作如其语久之遣还至留都遂示寂后人广其故居以为寺缁流仅四十人过五人则一死过三人则一病过一二人则有莫能逾其数黔中称异僧首月溪焉
　　论曰凡为浮屠家言者类多神明其説以张大之而释氏之教遂易中于人心月溪之事近于幻矣为儒者所不屑道然其事亦有足录者昌黎表佛骨而友大颠固所不尽废也
　　南霁云康保裔
　　南霁云之得祀于贵阳以其子承嗣之为清江太守也康保裔之得祀于新麦以其子继英之为贵州团练使也然二公又自有其可祀者唐书霁云与张巡同传睢阳射贼临淮借兵至今读之凛凛有生气攷宋史保裔为髙阳闗都部署亦以战死其人谨厚好礼喜宾客尝操矢三十引满以射筈镝相连而下贷公钱十万劳军没后新吏鬻器玩以偿此皆与日月争光者岂必待子而后俨然庙食乎传曰能御大灾则祀之能捍大患则祀之贵阳壬戌之受围也城垂防守者登陴而哭贼忽见旌麾甲马布列城上乃不敢入是则南公之捍患也万歴戊午春不雨官民迎康公而祷之公像不满三尺介胄赭面舁夫踉跄流汗雷雨随至嵗以大有是则康公之御灾也况其撞门书号灵迹不一郭青螺张凤皋诸君子尝称道之矣安见贵阳新麦之不可祀而必以其子之故哉虽然自古忠臣孝子文章道徳仗节死义之士生厯其地没则为其地之神如马伏波神于壶头张桓侯神于阆中栁仪曹神于栁州理或有之无足恠者若夫二公者一宜神于睢阳一宜神于天雄于黔无与也使不有令子为之后官于黔以显其父之贤则诗书所载世之曩英往哲可祀者多矣夜郎之人亦奚取渺不相属之二公而为之立庙乎则谓二公之祀以其子也又宜矣爱其人尚不伐其树况爱其子矣而有不爼豆其父者乎承嗣歴三州多政继英入贺真宗叹其世笃忠贞二子亦人杰云
　　黑神庙
　　禳火之役首告祝融之神髙辛氏司火也次祭南明河之水从黔俗也次又诣黒神之庙而致祷焉神姓南名霁云庙在黔城之内凡水旱灾祲疠疫兵革之事有祷必应能有功徳于民而民受其赐血食于斯不知歴防百年土人以其长冠防髯而貌之也故曰黒神云攷南公范阳人行八为唐名将射贼将尹子竒丧其左目立功睢阳生平未尝入黔也黔何以有公之庙也黔通志所载名宦公有子名承嗣者为清江郡太守厯婺施涪三州多善政后自请讨王承宗有战功岂土人之所祀者乃其子而非其父欤抑或其子宦游此地曾为父立庙遂相沿数百年而尸祝俎豆之无已欤唐至徳二年尹子竒复围睢阳城中食尽张巡令公犯围而出告急于临淮贺兰进明拥兵不救爱公勇壮具食延之公曰睢阳之人不食月余矣霁云虽欲独食且不下咽大夫坐拥彊兵曾无分灾捄患之义岂忠臣义士之所为乎因啮落一指以示进明曰霁云既不能达主将之意请留一指以示信呜呼亦伟矣哉宜乎其为神之聪明正直能有大功徳于黔民也夫有功徳于民而祀之者正也今禳火之役祷而祭之而遂无不应火灾以弭而民受其赐盖黑神之灵焉故并书之
　　夏国公祠
　　弇州别记云陆子渊玉堂漫笔言镇逺侯顾玉卒赠夏国公夏上少画当作防音读遍攷广韵玉篇正韵皆不载此字岂陆该博别有据耶然赠国大典宁有舍正韵而巧为字者好竒之士乃尔不足信也予抚贵州入南门有夏国公祠考明玉珍国号夏都重庆故贵州亦名夏顾成平贵州赠夏国公非顾玉也成初封镇逺侯子孙嗣侯外二庶子世袭指挥一在贵州卫一在普定卫久除
　　碑
　　黔永宁有诸葛公碑新贵县学有王文成君子亭何陋轩二碑又有罗文恭寄题阳明祠一碑
　　水西马乌防马
　　马之良者唯冀北而渥洼之种则友龙大宛之来则汗血渥洼大宛皆西域也水西乌防近于西故多良马上者可数百金中亦半之其鬻于外者凡马也而其上者蛮人爱之不肯鬻亦不频骑惟作戞【祀鬼也】临阵廼用之蛮死则以殉水西之马状甚美前眎鸡鸣后瞷犬蹲膈濶膊厚腰平背圆秣之以苦荍焉啖之以姜盐焉遇暑暍又饮之以虀浆焉体卑而力劲质小而徳全登山逾岭逐电歘云鄙螳螂而笑蝘蜓也竜髭鳬臆肉角兰筋志倜傥而精权竒也有马如此不可谓非良矣然而未若乌防之异也乌防之马体貎不逮水西而神骏过之食篬筤之根饮甘泉之水首如碓蹄如盂齿皆黄区耳则桃记以平涂试之然弗屑反不善走而志在千里隠然有不受羁勒之意所以英雄之才不易测而君子之道贵养晦也为邮无正九方皋者盖亦难矣辨之则不以耳而以齿耳之桃记又如眉月然盖多赝以攫髙价者孰谓乌蛮愚哉诘其故惟善于攻驹驹始生必宝啬其母时饥渇而洁寝处晓夕与俱所以助其肿而使溢厚其子之气而无阏也生三月差质之佳者而教之絷其母于层岩之巅置驹于下馁之移晷驹故恋乳不可得倐纵之则房皇踯躅奋迅腾踔而直上不知其为峻矣已乃絷母于千仞之下而上其驹母呼子应顾盻徘徊而不能自禁故弛之则狂犇冲逸而径下亦不知其为险也如此者数四而未已焉则其胆练矣其才猛矣其气肆矣其神全矣既成騊复绊其踵而曵之以齐其足所投无不如意而后驰骤之旋之螘封之上礨涧之间金鞭一下欲嘶不成则陟大行若培塿履羊肠若庄馗而轶伦超羣也呜呼此乌防马之所以良也天下事何一不由于学况马乎
　　革器
　　盂盅之属凡数种矣壶为善挏酒乳茶注之提之等于滑稽鸱也若碁局则逊楸枰之逸响矣戎宜预箭疱马鞯囊之被之等于障泥珉防也若钿合又增陆离之采色矣用水牛皮牝者首牡者亚焉濶者贵狭者贱焉者上皴者次焉以水浸之燔毛剚肉取其泽且平也以火烘之文缦理取其干且厚也以木张之以齧定之以刀削之而后膏以楅髹焉膏之其功十也以沙覆之以土窨之以石砻之【石出威清】而后绘以文采焉绘之其色四也四色皆漆成之首则黄盖色之正者故首也苏长公与人论菊谓如叔向之取鬷蔑是也黄以石黄绛以灌口砂碧色合靛青石黄而一之羊肝色兼黄硃靛而三之鐻车铁笔花鸟赋形斵轮承蜩之技也雕虫镂卉运斤成风崔青蚓邉鸾之手也又水西有乳漆器其制度略同独绘事各别不谓鬼方人有此淫巧耳
　　朱砂
　　自马蹄闗至用砂坝十里而近自用坝至洋水热水五十里而遥皆砂厰也洋热之砂为箭镞为个子用坝之砂为斧劈为镜面此其凡也采砂者必验其影见若匏壶者见若竹节者尾之掘地而下曰井平行而入曰墏直而髙者曰天平坠而斜者曰牛吸水皆必支木幂版以为厢而后可障土畚锸锤斵斧镢之用靡不备焚膏而入蛇行匍匐如追亡子控金颐而逐原鹿夜以为旦死生震压之所不计也石则斧之过坚则煤之必达而后止有狻猊焉象王焉于莵长离焉则大幸矣否则桮棬焉篓防焉簪珥焉要亦听之厐而重者为砂宝伏土中呴呴作伏雌声闻者勿得惊惊则他走凡砂之走响如松风无巨无细咸以晶荧为上栁子所谓色如芙蓉是也方其负荷而出投诸水淘之汰之摇以牀漂以箕既净嚢而漉之不即干口以吹之其水或潴之池或引之竿越岗逾岭涓涓天上落也获之多寡眡虖命地之启闭眡虖时砂之楛良眡虖质不可强亦不可恒也铜仁万山婺川板厰皆有之
　　【附赋】攷夫银烛流于朱提铜山启于吴防合浦有夜还之珠番洋有醋泼之防精镠美荡林邑萤飞黄鹘青雅锡兰流溃西域之苜蓿葡萄南粤之珊瑚翡翠莫不居之为竒有以为利至若丹砂之名首见禹贡与砥砮而并称入髹漆以成用钟乳质近而形分紫瑛性殊而貌并烹而炼之绛雪琼膏饵而服之十州三洞术传鸿宝鸡犬升云书秘枕函杖藜照诵稚川勾漏是求香山庐峰见弄卫公以之羮昌黎因而兆梦石可防兮逋偿金可化兮采送访邵阳之巅遗井尚存过洞庭之埜铸鼎犹颂匪恠匪迂宜爱宜重于稽所产不一其乡二酉之麓间出汤池之下深藏虽习闻而未睹今乃见于黔疆阡江盘水婺邑铜崖咸可握而可采然忽闭而忽开未有若开阳之伙者也于是竒赢之徒废举之士指岚以争趋驱舟车而来至相与募保佣工画壤列肆追一线之蚓蛇探重泉之幽閟墏髙支以忘天脂亲赍以覔地怅晓夕之莫知置死生于非意乍吐防铓俨获大贝杂土石以同居寝矿牀而酣寐或如矢镞或如斧劈或莹如镜或黯如漆韎韐比光火齐较色灿矣霞披歘然榴滴是禀离精聿钟火徳细若轻尘巨等拱璧礨块陆离尺量斗计谓之砂宝辟邪魇魅豪客名家连城肯易锸入畚出梯升绠坠附螘引担肩负背载检载披且淘且汰审厥楛良别夫族类此什袭而韫藏彼贸迁而防市别有沿邨埜老接涧孤防措斗引竿漉末拾零足浸溪而蚀趾目注粒而损睛波涛为之尽赤襟袂为之顿頳茍锱铢之可取虽纎忽其敢轻尔廼作灶支罏置碾施杵研之则我朱孔阳蒸之则挥汗成雨学团玑之走盘任防易而滴露更呼为汞改号曰硃其实则一其变则殊噫嘘嘻此一物也既不足充耳目之玩乃妄传服食之神以致多搜索于官牒遂视为希世之竒珍使者不言神仙愿下令而长禁砂其莫产山谷何为苦此一方民
　　砅硍
　　灶有大小釡亦如之大者容砂二十升离而为十层次入之间以稃粃布陈汞灰于其上治以杓中凹而围凸覆以釡差杀之揉盐泥而涂其唇筑之乃煆之凡一昼夜而汞成滴滴悬珠滉漾熣灿皆升于覆釡之腹小者以煎砂石相错之岩子既实之掩以筠笼笼如筛涂以泥豆其孔以疏气者四孔则周遭槽之穴其上覆以小甓亦盐泥固之而后煆炷芗可成汞登于甓溢则注于孔之槽俟其性定挹而注诸豕脬裹而缚之乃可行逺如或倾之敛之以椒聚集如故启釡甓者必含虀或臡汁乃可迩不则触其气而齿堕己成汞而升之复可为硃不忘其本物亦有然者矣又有自然之汞生砂中不待烹炼而成者尤不易得羽化之资粮也
　　雄黄
　　产安笼之这兴迩于粤采之法易于砂块者为上末次之皎者为上黯次之巵榼仙佛皆可凿块不恒得则聚琐屑而嫓之嫓之之用为茅胶茅胶者薯蓣之别种不可食者也其汁若髹漆可以合离而萃涣黄有雌有雄雄则皎雌则黯矣古人防读之误抺以雌黄人之诪张为幻者率类是故曰雌黄其口而春申君以之涂堂故曰黄堂蒲觞药物取诸是辟恶而除毒也虺螫见之则骨靡黄之精为至宝其光可夺日佩之宜男贾是用售连城不足多也
　　蒟酱【居许切音举】
　　蜀都赋曰蒟蒻茱茰吴都赋曰东风浮留所谓布绿叶之萋萋结朱实之离离迎隆冬而不凋常曵曵以猗猗是也蒟花如流藤叶如荜拨子如桑椹或亦西域之种矣阳蓲隂殷肤白皮乌其味辛香近于桄榔之面矣岭南人取其叶合槟榔食之呼为蒌蒻亦蒌也又为九真之藤根似芋而长叶似天南星而大黔之人食槟榔者购于滇防破之长寸许与石贲灰并咀口中赤如血又沥其油醢为酱故曰蒟酱杨升庵丹铅录所攷非谬矣二物防不同然资之以调燥湿疏积滞消瘴疠功则一也
　　卭竹
　　乙丑余官武昌来江上凡夫山曲水涯风亭月观之间见此君之风梢雨箨青青猗猗辄为之觧衣驻马坐其下流连竟日今于黔得卭竹以其名攷之自产于蜀之临卭或山川相接草木无殊故亦有于黔耳土人呼为罗汉竹蜩腹跗鹤膝龙肿竹中之磊磊落落俯视一切者夏侯湛赞东方生云开济明豁包含大雄节迈伦髙风盖世可谓拔乎其萃游方之外者也子瞻常取以况太白余于卭竹亦云断以为杖藏之惜之俟归田之后老而用之无为葛陂之掷化龙飞去矣
　　石花
　　习安三岔河以下地势划然而开万仞壁立一水怒流昔人所咏谷黯天如线崖髙月不明也山絶巅往往掘地得拳石如卵意洪荒时皆泽国乎水渐行而为陆广为乌江萦纡逶折入蜀合岷水而为长江则亦江之源也然攷禹治水瞿塘灔滪以上不闻有疏凿之迹则此划然者殆巨灵所劈欤去三岔三十余里有可处砦嵓倍峻河亦倍驶上下十里可以小艇洄溯而不可截流径渡也险絶处有石花四月望后始发初发之日若涂朱石上斑斑然三五为丛经二三日渐长并数丛为一片大者轮小者掌鲜明烂漫城头之霞壁上之帜未足拟也再二三日渐黄渐澹倐归乌有矣其生既在絶壁之间又必值山水大发时危岩斧削巨浪雷轰古今来惟逺眺顔色称竒絶尔虽好事者无羽轮飚车孰得而寻其根蒂哉迨水势稍落泛舟往寻则藤萝不施苔藓不生莹莹峭壁而已向之殷然在望者岂山川之气蒸郁所成乎而防水迤东辰溪泸溪之间夹河而立者犹是也不闻有此此河由三岔以抵思蜡两崖峭剥亦不大殊而亦未闻有此庸讵知山川之气独钟于此欤其花方圆大小无定形前后髙低无定位殊不类草木之华第每嵗必一发每发必以夏歴歴不爽土人恒以其生之髙下色之浓淡决旱涝丰歉如持左劵呜呼亦异矣
　　【附诗】防防三岔河矗矗万仞砦划然地势开乌川合一派两厓古所劈峭立山不壊清和四月半湍流忽滂湃斑斓石上花初发巻如虿望之涂朱红晴霞落天外竒葩三五夕小者复渐大十里百数丛赤城罥青霭或圆如羽轮或髙如飚斾经旬色防黄淡寂余残濑天女采之去瓣蕋不可丐水涨畏蛟鼍触舟多水怪洎夫大落时花空已难再石青壁藓光离离无根蔕独于逺眺宜巨灵何狡狯
　　习安山水佳红溪抱绿岑无如石花竒疑是优昙林安得凌首夏洄溯一相寻挐烟驾渔艇泛泛斜阳沉冯息浪鼓髙桺鸣幽禽繋花衣带间红霞满清襟汲水胭脂井晩炊还孤斟月上沿厓行往听三潮音
　　脆蛇
　　长尺许围如钱背黑腹白暗鳞斑斑可翫也生黔地伏草泽间出入往来恒有度捕之者置竹筒于其径则入其中急持之方可完少缓则自碎故名脆暴之使干已风去疠视其身之上中下以治人之顶腹胫足罔不验
　　蜜筩柑
　　或曰即南海之紫罗橘视佛指而少擘指形悉具掘而不伸剖食如蜜类楚泽之萍实也黄裳元吉其臭如兰咀嚼之馨流齿颊矣其子离离可萟州以上咸有之蓄之树以浃嵗荐之柈则弥月色不衰而香亦不变可谓果实中之幽人志士矣
　　药弩
　　黄帝作弩其臣彛牟作矢弩怒也其柄曰臂钩曰牙牙外曰郭郭下曰悬刀合名之曰机言如机之巧也其矢则有絜矢鍭矢増矢弗矢庳矢之不同矢指也言有所指向也其体曰簳其旁曰羽其末曰栝栝傍曰又总名之曰箭前进也盛矢器曰医以皮曰箙织竹曰笮木曰步义以箭义其中也书曰若虞机张往省括于度则释弩与箭之谓也秦昭王作白的之弩以射虎睾通为安阳王治神弩以射粤军武乡侯损益连弩作元戎弩一发十矢以拒魏兵李陵千弩俱发昔之用弩者多矣然未闻有药矢也耿防守金蒲城以毒药傅矢语曰汉家神弩其中创者必有异因发强弩射之中矢者视肉皆沸于是大惊此药矢之所自也黔之诸苗皆用弩而其矢必傅药治药者为补笼之狆家谓之补笼药采杂毒物碎而煎之以为膏鸡犬妇女及白衣生人皆不得见凡七日比成以药名齁者合之涂诸矢挿步叉中悬于火侧时时温养之使勿败然后可以伤人中者与防矢者皆立死又有苗能医之用利刃自顶至踵寸寸割之矢血出用口吮之血尽则以他药傅之始可生齁药产粤西类勾金皮不得齁则药不验鬻齁者多粤西猾盗须禁除之
　　芦笙
　　释名曰笙生也象物贯地而生以匏为之其中空以受簧是为匏生女娲氏之笙也记曰弦匏笙簧黄帝命泠伦截嶰谷之竹雌雄十二以象鳯凰之鸣形似鳯翼故又曰鹅笙尔雅曰大笙谓之巢小笙谓之又云笙之大者曰竽则又可称竽笙矣鹿鸣之什曰吹笙鼓簧笙必有簧犹喉之有舌也语云调鳯管炙鹅笙簧必炙而后鸣物必暖而后生也古之善吹笙者缑山之事杳矣不意得之蛮荒每嵗孟春苗之男女相率跳月男吹笙于前以为导女振铃以应之连袂把臂宛转盘旋各有行列其笙截芦为管者六通其节而栉比之长者四尺以次而杀短至三尺参差若羽窍其短者孔六以达于长以指扪之而又截竹径尺衡绾于六管之衔而吹之一呼一吸声若驾鹅之嘹汉每至防塲既圆欢情欲浃则迟其声以媚之长管之上冒以匏短管之中置以簧簧用响铜为之恒用火炙亦古制也前人诗云管清罗袖拂响合朱唇吹人情应节转逸态逐声移苗俗固不音律而其应节之转逐声之移则又甚善余觅而眎之其状如此
　　防草
　　防草即燖麻黔蜀有之生于篱落溪厓间叶类麻多毛刺螫人手足肿痛至不可忍杜子美所谓草有害于人曽何生阻修其毒甚蜂虿其多弥道周是也不知者往往为其所中比其毒于蜂虿蝎蝮殆不为过鉏而去之置诸水中勿使滋蔓所以逺恶也然土人采之沃以沸汤则可已疯亦可肥豕世固无弃物哉以章子厚而治军以韩胄而传防非尽无济顾用之者何如耳宋祁益部方物志于燖草亦云叶能螫人有花无实冐冬弗悴可以袪疾古人谓是草堪医信哉
　　凯里铅
　　铅青金禹贡铅松恠石是也产于蜀而黔中蛮峒之所出者品最上扬雄怀铅提椠从计吏访四方语作方言韩退之诗丹铅事防勘苏长公云东坡先生无一钱十年家火烧凡铅盖铅之用广矣髙渐离以铅置筑中扑始皇又见于史记若夫竜汞虎铅则道家学仙之术于所不谙也惟近日以疗蛊毒为功甚大取之者清平凯里香炉山之阳有穴焉深可二三丈再深则倍之于是躧其墏勘其牗捶其堑而后影见焉或卬以升或俛以缒伛偻焉首与膝并也籧除焉足与尻张也又虞土之崩也木庋搘之穴之迷也松肪照之而后铅获焉其质铅其状石也于是舂之连机之碓淘之麦冲之河炙之粟林之炭镕之洪冶之罏庶几其成矣凡蛊毒之中人浸之磨之取其汁而饮之功与蘘荷叶等余故为黔人传之
　　羊桃藤
　　吾尝读陆元恪之书而未之识也一日将治南堤患其石之不固匠氏持櫐蔓至白余曰用此之汁以合石粉胶漆不啻也问其名则为羊桃藤因忆陆云苌楚今之羊桃引蔓似藤今人以为汲灌尔雅云长楚桃芅羊桃也郑笺云苌楚藤生子赤一名鼠矢又云桃芅之性始生正直及其长大则其枝倚傩而柔顺不妄寻蔓似又与陆説左矣陆佃云苌楚今羊桃白华子如小麦叶与实皆似桃故有桃之号也一曰有两羊桃一种华实皆连理故诗以刺淫焉此但言其花叶子实根蔓耳而未及其櫐之用也陆氏亦但谓其可为汲灌而未及于固石也夫石坚确而畸零乃以柔蔓之液遂能缔合而成交宜诗人之见刺也独念牛羊之用多矣既以名枣又以名桃而果蓏之细又曰奶樱桃之别为牛桃茭之名牛蕲莙之名牛薻蔠之名牛棘之名牛义虽无取而其称则恠矣故笺之
　　鸡防
　　负苞之族肉芝之逺裔也一名螘夺所生之下多白螘气所蒸也秋七月生浅草中初奋地则如笠渐如盖移晷则纷披如鸡羽故曰鸡以其从土出故曰防种有二惟紫者可茹白能伤人盖窃其佀以乱真不可以不察也又有肥瘠之殊肥者味厚瘠则薄理固然也蹲而采之来嵗可再得立则否然亦视其雨旸之愆若为耗羡以之充苞甘鲜味可悦炽而藏之膏而渍之滇以永昌防自为最黔则普定所产味不及滇埤雅引庄子鸡菌不知晦朔集韵堫土菌也鸟飞而敛足菌形如之
　　刺梨
　　埜生夏葩秋实榦如蒺藜多芒刺葩如荼防实如安石榴而较小味甘而防酸食之可以已闷亦可消滞渍其汁煎之以蜜可作膏正不减于梨楂也然亦有贵贱瓣之单者土人以之挿篱而代槿胎之重者名为送春归春深味艳大于菊宻萼緐英红紫相间而成色实尤美黔之四封悉产移之他境则不生岂亦画疆之雉过淮之橘耶又普定乌撒梨不下建阳宣城亦有梨膏佳者不下河间
　　莲
　　黔中莲少庚午臬司曹君署池内忽放数千花内有并蒂一枝予亟往观之逾三月曹君寂矣
　　红梅丹桂
　　黔有红梅枝似虬龙花如胭脂有丹桂花蕃而香烈与黄桂花异
　　五九菊
　　黔中菊有五月开九月复开者名五九菊
　　鱼
　　黔中止鲤一种无他鱼也都匀亦有鲥味不佳虾蠏俱尠不堪食镇逺有水獭日捕鱼数十以能捕鳖者为上
　　武侯锦
　　锦用木绵线染成五色织之质麤有文采俗传武侯锦铜仁蛮不下时蛮儿女患痘多有殇者求之武侯侯教织此锦为卧具立活故至今名之曰武侯锦
　　鹿
　　龙里东犵狫村某年十月有鹿突至内一黑者毛黝肉肥犵狫以火器毙之舁回村中食之鹿项上一铜牌镌孔明放生四字凡食者皆毙
　　虎
　　关索岭下蛮村中一妇人化为虎虎文炳如夺门而出不知所之或一月或数日必来顾其子少顷垂头鞅鞅而去
　　黔纸
　　石阡纸极光厚可临帖
　　石
　　黔多洞壑洞中多垂乳石里人断之舁入城为石笋太湖英石不让也普定石似玉琢之可研硃思州石有银理琢之可研墨黔工不精故研形不佳
　　砂牀
　　铜仁箭镞砂色比靺鞨大如瑟瑟散生水晶石中红白绚映可寳也余获其二为笔牀焉
　　断肠草断肠鸟
　　断肠草丛生根如商陆叶类蓼而大茎有节当心抽花蘂数十作穂花淡红色久渐赤子离离似桑葚黔地多有之署园中百丛也红鬒内艳頳牙外标华橙之映翠幕丹璚之厠碧瑶当不过是初至未识其名有僰儿自寻甸至始呼之毒能断肠可駴也辛未夏雨过忽来小鸟止于穂间罗之緑衣鸟距似倒挂么鳯轩轻才五铢极可玩笼之三日僰儿曰此断肠鸟也嗜啄断肠花子采而饲之可久活试之果然
　　论曰按本草经断肠草一名钩吻一名埜葛一名胡蔓一名黄藤今证之皆非也陶景云钩吻言钩人喉吻入腹烂腹是矣然所谓叶紫花黄初生似黄精隠居斯语为茅山黄独反覆致辨无使学长生者误服它物已耳非笃论也若博物志所云钩吻蔓生叶似鳬葵则大缪矣嵇含南方草木状云埜葛蔓生叶如罗勒一名胡蔓草段成式酉阳杂俎云胡蔓草生邕州容州之间花扁如栀子色黄白其叶黒一叶入口百窍溃血人无复生也后人之注本草者习其説而不察遂谓钩吻胡蔓草埜葛一物也而异其名如毛诗中螽斯莎鸡蟋蟀之类俗谓之断肠草复从而傅会之谓五六月间花似榉栁生岭南者花黄生滇南者花红夫钩吻言其毒也曰蔓曰葛曰藤误指此章为蔓生之物更失其真况此章之春花夏实又与榉栁回殊乎无亦草之毒者不一种犹夫人之无良者不一族为景诸君子所不及详不屑衟欤惜乎尔雅未载郭璞郑樵未注旁引曲喻不见于三百篇故陆玑陆佃罗愿辈亦未疏其义也杜甫之咏除防草疾恶若讐嗟乎有世衟之责者迬迬遇此毒草不知锄而去之而反按剑于芝兰之当户何哉
　　牡丹
　　欧阳永叔牡丹谱曰牡丹出丹州延州东出青州南亦出越州而出洛阳者为天下第一未尝及于黔也又曰人谓洛阳居三河间古善地昔周公以尺寸考日出没测知寒暑风雨乖与顺于此此盖天地之中草木之华得中之气故花独与他方异若夫黔则华阳黑水为方舆之书所不屑载一望頳石秃巅并草木而尠之况花乎而况花中之姚黄王而魏紫后者乎又曰洛阳于周所有之土四方入贡道里均乃九州之中在天地昆仑旁薄之间未必中也天地之和气宜徧被四方上下不宜限其中以自私噫文忠之为此言是殆欲四海之大九州之逺无一夫一物之不获必不忍牡丹之独靳于黔而丹州延州东青南越以几乎洛阳之所出者黔皆可兼而有之也仁人之言蔼如可听也又曰凡物不常有而为害乎人者曰灾不常有而徒可恠骇不为害者曰妖黔之山无草木矣而何以有牡丹且牡丹不常有而仅见于吾署之东斋不几疑为妖且恠欤然而黔之无草木也风土殊也又斧斤之过也牡丹之不常有也以萟植而爱惜之寡也黔乎亦于物何所不宜而曽无人焉萟植而爱惜之纵有名花竒卉而终不免于湮没零落寂寂于蛮徼山谷之间者可胜道哉东斋牡丹有二丛凡四种一曰鹤翎红一曰玉板白一曰鞓红一曰军容紫其开之盛也在谷雨之后五日云
　　紫薇
　　紫薇俗呼为怕痒花梅都官诗薄肤痒不胜轻爪嫩榦生宜近禁庐是也以指搔之梗叶皆动可用麻姑鸟爪矣赤茎光腻无皮叶对生花瓣紫皴蜡跗茸萼仲夏始华开落相续至秋深乃罢省中多植之谓之薇省而天上又有薇垣意其种自天上来也余昔官秘书舍人申鳬盟先生赠入直句云西清今夜月应照紫薇花盖取诸此矣黔署有二株大可十围髙出鸱表离竒轮囷杰干乔枝数百秊物也以余生平所见莫大于此每遇风日晴好烂漫铺张几于明霞绕阁髙烛临妆眺赤城而登日观初不知花光之照人也忆始至署时见此辄辴然色喜亭亭紫薇花向我如有意因三复欧阳公语令人寻绎无尽此后冷落衙斋得以丽目延瞩亦足破除岑寂遂更吟六一之章曰人言清禁紫薇郎草诏紫薇花影旁山木不知官况别也随红日上东廊乃大笑曰官况如此似亦不恶顾念花之居传舍中厯年久阅人已多矣吾侪碌碌风尘忽来忽去何所借以不朽不又大可叹哉
　　蛊毒
　　从虫从皿虫之藏于器者也器有虫则必敝故欲干之其为害不易知故又称蛊惑蛊毒他省所无惟云贵闽广则有之苗狆欲致害者多畜蚺虺蜈蟆诸毒物于甖缶中滴其涎沫于酒食以饲人中之者绞肠吐逆十指皆黑吐水不沈嚼豆不腥含矾不苦是其证也又有挑生蛊食鱼则腹有生鱼食鸡则腹有生鸡又有金蚕蛊夜则飞出饮水光如疋练金彩烂然要皆利人财物或与人有隙或代人报怨故以饷之逺则十秊乃发近则俄顷一为所中觉其有异即服白蘘荷汁可以无患蘘荷叶似甘蕉根似姜芽差肥春初生根可为苴曰莼苴性好隂木下生者尤美潘岳闲居赋云蘘荷依隂谓此也白者为贵神农经云蘘荷治中蛊中蛊者服其汁并卧其叶即呼蛊主姓名周礼庶氏掌除蛊工祝禬之嘉草攻之即此物也
　　瘴疠
　　瘴气自镇宁以上凡地之近粤者即有每于春夏之交微雨初歇斜日欲晲丹碧弥漫非虹非霞气如蒸秫则瘴起也遭之急伏地或嚼梹榔或含土庶几可免否则立病如痎疟乆则黄疸胀腹或逾秊或二三秊莫之救矣必得黄花根治之黄花生水泽间长尺余叶如蓼花开两瓣根可取鱼亦可倒蛊土人多识之大抵瘴生于岚山泽不正之气也气必乗虚而入中于口鼻而遂匿乎膏盲夫固有以致之也东坡云吾惟链气寡欲可以无病又答参寥书云北方何尝不病何必瘴气三复斯言可谓逺矣镇宁所辖之火红落架素苦瘴近用火器惊之即解散遂习以为常亦渐不能困人地气固有时而变欤
　　旱
　　黔中柱础润则旱大润水痕出则七八日不雨山上野烧四起草木黄枯似北方十月时一雨则草木茁生三日青葱如故气候之不同如此昔所云础润而雨未可以概黔矣
　　土饭
　　明万厯间滋阳县大饥忽有羽士星冠瓢劔过之指一隙地曰下有土饭可食忽不见众异之掘地尺余土皆碧色微有谷气饥者啖之下咽甚适因共争啜一方数千人皆取给地成窞广数亩深可二丈隔嵗麦将熟羽士俯地若有所拾窞忽满再掘则皆沙土不可食盖仙家狡狯为之以济人者也又崇祯丙子间江北大旱鳯阳山中亦出此土民多赖之以活今阅黔志数年前嵗大饥居民亦掘土以食而民之无食者虽不遇旱往往食之亦足以见黔民之贫也余闻而怜之乃觅视焉白腻若米糁尝之则澹泊无他味及胸稍沉滞入腹则饱闷多食则窒澁而至死者大都饥莩之下不暇拣择略可充饥即同甘美要为旦夕计而已矣其不死者或别有他物以杂之未必专仰此土终不若饱糠覈之得正味也
　　竹米
　　竹花为草华实为金琅玕山海经云竹生花其秊便枯竹六十年易根易根必花结实而枯死实落复生六年而成町是竹未有不花且实者惟花实而后菁华竭褰裳去之根是以必枯也而又云琅玕之实离朱采之以饲鳯故鳯非梧桐不栖非琅玕不食则琅玕又第以供鳯食者黔人为余言往嵗多旱林竹频生花结米若粳糯色微红而味甘民间多采摘以为食乆之则竹枯遂不复生凡花则必旱盖旱征也而非常亦不待六十秊唐天复中陇西大饥竹生粒数州之民得以济夫五行志遇干封之嵗铄石流金草木皆焦禾稼尽槁而竹乃效灵如散籽出粟以相贷是其功在养民者今日思预为之计而起其瘠敢诿其责于筼筜之谷乎
　　【附宋江湖长翁竹米行】竹君亢宗擅楚墟一一脩耸山泽臞风流秀整与世殊楚俗食息皆尔须薪之篱之且籧篨笲筥箱篚防篮笯沟瓦厥祖羮其雏随索斯获掇诸涂今嵗麦秋嵗旱余得麦仅足偿官租竹君悯农如士夫着花结实千林俱宻砌玉粒缀旒珠株株缬取虽锱铢弥顷亘亩无间株硙磨蒸炊胜雕胡隣里乞索水火如坐令颦蹙兴歌呼埜叟好事能分吾香清而冽甘而腴此君行能不一书此惠及物旋就枯摩顶放踵忘其躯所学无乃墨者徒老子苟禄天之隅神手无防苏孤投匕三叹吾惭渠
　　芝妖
　　芝名茵一名三秀一嵗三花瑞草也有石芝木芝草芝肉芝皆生于土土气和畅则芝草生未有生于屋柱者汉元封二年甘泉宫产芝有九茎金色六叶朱实夜有光乃作芝房之歌神爵元年金芝九茎产于函徳殿铜池中唐肃宗三年七月延英殿梁上生玉芝一茎三花制玉灵芝诗三章天宝初临江郡人李嘉应所居柱上生芝草太守张景献截柱献之未闻以为妖也而杜阳编则云屋柱木无故生芝者黄为善白赤诸色马牛龟蛇之形皆非吉祥而谓黄为善亦不尽然黔人云乙未年贵阳某帅檐柱上生芝色正黄大如拳经月不凋纵人观之当时以为瑞未几兵败又某镇将驻安顺防事中柱亦产金芝时滴浆汁取而饮之比于甘露谓可以延年不三载而亡物固有其先见者祥桑雊雉之类惟徳可以胜之良有以也
　　蚂螾
　　元冯士启者许昌人仕黔为顺元府经厯尝奉遣抵驿日已暮驿吏告曰今夕马蚌上防麻色须蹔停以避之诘其故闭目摇手不敢言冯怒趣马行数十里至溪畔忽见一物如屋乌刺赤下马伏泣若诉状再诘之仍闭目摇手不畣冯于是下马祝之曰某窃禄来此苟天命合尽尔其啖之否则容我行祝毕即转入溪中腥风毒雾尚触人口鼻乃各上马比曙抵前驿吏惊曰是何麻色乃若是冯问此何物始敢言曰蚂螾精也冯后官礼部尚书麻色方言官人也乌刺赤驿之牧马者
　　论曰山之怪曰防魍魉水之怪曰竜罔象土之怪曰羵羊皆气之杂糅乖戾所钟非理之正也蚂螾殆类是欤黔鬼方也日瘦山焦盲风毒雾人迹罕至草树亦稀徉獚犵狫之伦侏狰狞之态斯何必山魈木客椰揄现形牛鬼蛇神纷纭变相沃沮见两面之士海滨获长臂之衣而后谓之怪也耶噫梼杌为黄熊彭生即大豕九尾之狐术能善媚十头之鸟名曰鬼车天地之大何所不有世之贝锦作谗人含沙如鬼蜮者襍糅乖戾之气政不独黔之蚂螾然矣然既曰蚂螾复称蚂蚌又生于溪中则其为蚌之大者可知岳阳风土记云洞庭波中有蚌如片帆夜吐巨珠与月相射文昌杂録云孙莘老村居髙邮湖邉一夕隂晦俄而光明如月见巨蚌浮一殻如张帆状其疾如风由此观之蚌之如蚂螾者不过囷蠢水族耳其中未必有也亦乌能啖人与栁子厚所谓黔之驴者何以异惟其如屋可骇也土人误以为妖冯君不察遇之辄惧之而复祝之无乃懦甚乎倘有鹬之大者两相持而啜其肉其不入于渔人之手者几希矣蚂螾亦幸免矣哉虽然干宝作搜神之记张华擅博物之名志恠之书君子不废温峤然犀于牛渚为鬼所嫉退之敺鳄于潮州其文可诵余述蚂螾一事亦欲学陶渊明之饮酒读山海经且以待郭璞之注僧繇之绘而已矣
　　人通马语马通人语
　　俞贤者小卒也勇而善鬬入伍十余年矣一日防兵贤牵马堂下立余诘之曰马齿几尾秃皮皲骨瘦而首下垂老矣尚可战乎贤曰马齿六十诚老也其壮如故虽三嵗之騊八尺之騋莫若也曰试言之贤曰马之有也父若兄习之经数百战矣嵗月迭更人事代谢而马独存日秣豆縻三升酒浆五合虽有生刍郤之弗顾矣以之登山而入康庄之途也髙下疾迟东西南北语之而辄应无不如意羁络所不加焉棰策所勿用焉不惟此也一夕马病且嘶且顾云其四蹄之创甚也于是延马医而疗之陈荐于地马徐徐坦腹卧其上欠伸者再呜呜作痛声疗左蹄则予左右蹄则予右前后亦如之如是者三日病既已而后起立于枥侧又曰昔者夭坝之战也履层崖逐虎狼瘴疠毒而刍粮絶众马困矣马之老益壮如故贤言如此呜呼亦竒矣哉马之老而可用也此矍铄之伏波所以据鞍顾盻而赵充国之于金城自谓无逾老臣也虽然贤小卒也假使贤之于马爱少而恶老嗟嗟冯唐其如贤也何哉孔子曰骥不称其力称其徳鲁颂駉篇曰思马斯才思马斯臧夫一马也而才与徳并可比儗于贤士君子之林而况于通人语乎王子论衡记广汉杨翁仲事抱朴子李南之説是其证也左传介葛卢来朝闻牛鸣曰是生三牺皆用之又周礼貉掌与兽言王乔有解鸟兽语书一巻苏长公诗云长髯奚官骑且顾前身是马通马语余欲取以赠贤云
　　黔士制义
　　黔三苗鬼方习格鬭喜兵戎不可以文章治也故自庄蹻唐防拓疆通衟以来治黔不乏名贤曾未闻有与之称诗书崇儒术者余心窃疑之他省勿论已黔与蜀山连川交牂牁犍为卭崃巴渝诸郡县迢迢乌江一衣带水耳蜀都赋言锦江玉垒之竒也劒门灔滪之险也橦华卭杖翡翠兕象之珍异也碧出苌之血鸟化杜宇之魄也可谓壮且丽矣而司马相如严君平王褒扬雄之俦摛藻秀发含章挺生抑何人才之盛欤若夫黔数千百年以迄今日英流达士寂寂无闻徒使西蜀公子笑人良可叹也嗟乎黔岂无才乎説者谓山童泽涸石饶土瘠蛮荒天末其地不灵即偶有竒瑰倜傥之才生乎其间而者旧不逮益州载籍谁留四库况兵燹之余家贫志短志隳学疎鲜不拘墟固陋甘与草木同腐耳余是以疑而信信而复疑以为黔不当若是也遂于劝农讲武之暇进黔士而叩之见其人多磊落通脱其文亦蕴借深沉如玉在璞如珠在渊如马之伏枥苟无以濯磨而腾踔之求其清辉发越追风逸羣也难矣虽然黔士亦曾闻之乎通今服古乃称三代之英月露风云岂尽雕虫之技八股制义须根柢于先民道徳功名宜无惭于衾影余昔尝以斯言告东吴之士矣今日宣扬圣天子右文徳意以致三苗干羽之格者正余之责也自此人才日盛文章一新又余之望也愿黔士无以曹郐邾莒小邦自囿彼鱼鳬蚕丛之山川不复睥睨夜郎称雄长可矣
　　【附记】黄山谷跋秦氏法帖内云黔安斗絶入蛮方中颇有以武功显者天下一綂盖百余年而文士终不竞黔人秦子明魁梧喜攻伐其自许不肯出赵国珍下不可谓黔中无竒士也子明常以里中儿不能书为病其将兵于长沙也买石摹刻长沙僧宝月古法帖十巻谋舟载入黔中壁之黔江之绍圣院将以惊动里子弟耳目他日有以书显者盖自我发之予观子明欲变里中之俗其意甚美书字盖其小小者耳他日当买国子监书使子弟之学务实求风俗以道术为根渊其波澜枝叶乃有所依而建立云云余于辛未秋离黔时留书数百巻于黔之学宫经史词赋理学类书之属无不该备后五年遇黔人询及诸书云提学某以瘴亡书尽散失学宫无复存者








　　古欢堂集巻三十九
　　长河志籍攷题词
　　维桑与梓必恭敬止诗言之矣余情结牢落景入崦嵫惓言乡国俛卬兴懐披阅残志但成怅恨错举则纷遝无伦杂述亦踳駮鲜要方凿圆枘鉏铻难从翔鸟游鱼蹉跎不狎因之周流舆籍详观图谍逋髪搦管鸠集斯文语有背驰取其长而委其短事多叠肆笔其一以削其余摭英略秽彚聚类分饬以藻采学彼骈丽敢云嗢饫膏液咀嚼英华摰虞小生之讥庶有豸乎然而离寒歴暑销烛研露何当措翰使复覈精纵或鼎新乎已意亦岂逺诡于曩闻为兹编也柴桑有情秋鲈堪忆借以释我胷舂代树萱苏岂谓藏山之名播于士林哉兾乡之耆徳英彦补缀周备尤其幸焉杨衒之伽蓝之记孟元老梦华之録大槩如斯矣康熙戊寅七月防斋田雯题


　　州有志旧籍亡矣新志引春秋襄公二十五年同盟于重丘又清类天文分野书云陵县春秋为重丘齐地又应劭之言曰安悳县北五十里有重丘故城又汉志平原郡有重丘县又曰不详其处谬矣曰战国属齐亦属赵属齐据杜氏通典又据姓谱言齐宣王之弟封于平原陆乡属赵则本于赵胜之封平原君司马迁云平原君封于东武城乃贝州清河郡地漫无所考曰悳州禹贡冀兖二州之域衞河在州城西门外河以东属兖河以西属冀胶柱之见也山川风土之寥廓天文分野之躔次岂若烟户之氓北舍南邻豚栅鸭栏之以尺寸限哉曰衞河即汉之屯氏河隋大业中疏为永济渠其源自河南辉县合洹淇三水东流至馆陶界与漳河合至清渊与防通河合北来自武城县入州境又北至桑园出境迳东光沧州天津下直沽入海是矣乃引于东阿笔尘云炀帝开永济渠因沁水南连于河北通涿郡其说相左何略不置辨也曰董仲舒广川人广川今之景州从旧志故列之似非得已何以强列于人物之首也又曰土人掘地及泉得石刻曰董子读书台石如玉版字若琅书既非董子故里而何以得此石哉古之疆域固犬牙错也广川之境亦大矣况悳州即广川而掘泉得石之处相去不过二十里安知非治公羊春秋时下帷处也即援借以为州乗重未为不可何泥于今而囿于古耶曰攷之汉晋二志平原郡治平原县而隋唐以下所谓悳州者乃今之陵县萧望之伏湛诸人犹今之济南知府而已因旧志开载故仍之夫仍者沿袭之谓也既自知其沿舛袭讹而又以旧志之外摉捃多人以炫学问之宏取材之富吾所莫解孟但殷忠见于史记皆仲舒弟子亦广川人不书可也东方曼倩平原厌次人何以不书志之疎陋大率类此作志与作史有别纪善不纪恶金之崔立可以不书矣而书灾异浑其名曰纪事多牵连乖戾之词也书火莲美其文曰节妇亦异端惑世之术也君子于此皆欲删正之无足采焉是以上摉旧闻旁摭遗逸别为一编颇以愚昧有所论辨苐才愧著述多有脱漏世之君子详其阙焉防斋田雯识
　　封域论云州在唐为将陵本汉之安悳县地至宋移治长河镇而其名未着
　　按州之为长河也其名著矣在汉为信都国之广川县地广川即是长河水经云淇水过馆陶清渊广宗东武城又北过广川县东郦注云县有长河为流故曰广川顔师古曰仁夀初避讳改长河隋唐二书志俱云长河县属悳州旧通志五代时废为长河镇宋史景祐元年移将陵县于长河镇元置陵州明置悳州是悳州之地汉晋号曰广川隋唐名曰长河始则为县后废为镇移将陵于长河改陵县为悳州奈之何其未着耶夫不知长河则不知广川矣又焉能识汉相之枌榆别醇儒之桑梓乎按枣强之县亦有广川弓髙之乡既连蓨治衡水为衡漳之水即是武邑所分棘津有棘津之亭亦言吕望所隐董生下帷当在兹地而越人见疑毳是怪所不可怪也夫东方尚晓毕方海民犹获长臂不怪所不可怪则石室等贰负之尸玉杯无垣平之诈矣
　　州志云夫元人立州省而名陵可也降而为县则复古将陵之名岂不明白易暁而曰陵县是当日儒臣之陋矣州西徙则曰陵州县东立则复安悳又岂不明白易暁而彼此互名是当日儒臣之尤陋矣
　　按古县有将陵焉有乐陵焉有安陵焉亦有专名陵者水经漳水又东北至乐城陵县注云汉桓帝以其邑奉山陵故加陵曰乐陵又水经云屯氏别河又东北迳陵乡南凡言陵者或事单文或如复姓若古悳今陵则近乐陵之地古陵今悳又是将陵之余如陵必将陵悳必安悳则水经必无陵县而年表应无悳侯悳者本以悳水为名史记封禅书昔秦文公出猎获黑龙此其水悳之瑞于是秦更名河曰悳水悳州古九河之地黄河所经汉县名为安悳者以其悳水安澜耳是悳先安悳今陵县尚有悳水俗呼十里河且郡县之名古今不一如陵谷之变迁比春秋之逓代或通俗文或循古雅随时改易图籍在焉若夫史之阙文何陋之有
　　州志沿革汉为平原郡之安悳县地后汉因之为侯国晋为安悳县属平原国南宋属平原郡后魏属勃海郡后改属安悳郡
　　按二县安悳地是已此与今陵县同为州之东境地其州之西境本古长河县则汉之广川当云汉为平原郡之安徳信都国之广川二县地后汉为安悳侯国广川属清河国晋安悳属平原国广川侯相属勃海郡南宋安悳属平原郡又于广川县置郡后魏安悳属乐安郡广川因之
　　州志沿革隋开皇十六年分安悳置将陵县属平原唐为悳州郡望县
　　按将陵古县名汉书外戚恩泽侯表将陵哀侯史鲁有旧恩封隋唐别有将陵县在州北此时县名长河不名将陵至宋景祐元年移将陵于长河始名将陵也新唐书志县称上中下望安悳称将陵称望长河称上若志安悳可云唐为悳州平原郡紧县道长河可云悳州平原郡上县乎览者不悟或疑望为县名殊失记载之体当云隋为平原郡之安悳长河二县地广川改名长河隋志虽无安悳而旧唐书志云至隋不改唐因之又移长河县于小壶城即今州是五代时废长河为镇宋元明如志今依其世代编之以备地理之记焉



　　钦定四库全书
　　古欢堂集巻四十　　　　戸部侍郎田雯撰长河志籍考
　　悳州古平原郡隋之长河县也长河县始在河西后移置河东所谓永济河隋渠名即今之衞河今州城在其东即长河县河东之小壶城也唐末废为长河镇宋移将陵县治于此元曰陵州明改悳州按古今州治有二东与西辨焉东为汉平原郡之安悳【古徳字】县地后汉安悳侯国属平原郡晋属平原国宋属平原郡后魏属乐安郡又于般县置安悳郡隋置悳州又为平原郡唐复置悳州治安悳县天宝元年改为平原郡乾元元年复为悳州歴宋金元至于明初皆为悳州此古悳州治也今为陵县惟割二乡为今州东地故今州得称安悳【嘉靖间山东通志云陵县土城在平原郡城之内即顔鲁公御安禄山处延袤甚濶今陵县城正徳六年改筑是古悳今陵之证也而今悳州为故陵矣】州西为汉之信都国广川县地后汉属清河国晋属勃海郡又属广川郡后魏属长乐郡隋避炀帝讳改曰长河县属平原郡唐属悳州汉书地理志信都国广川县顔师古曰阚骃云其县中有长河为流故曰广川也旧唐书地理志隋于旧广川县东八十里置新县寻改长河为水壊元和四年移就白桥于永济河西岸置县东去故城十三里十年又置河东小壶城悳州领安悳平原长河将陵平昌五县宋史地理志景祐元年移将陵县治于长河镇元史地理志陵州本将陵县济南路【今州学碑文称陵州其证也】明洪武十三年改为陵县永乐七年以陵县为悳州而以悳州旧治为今陵县属济南府领悳平平原二县此今悳州治也按古小壶城在永济河东唐元和十年所徙之长河县也后废为镇故宋移将陵县治于长河镇今城西临衞河即隋之永济河也而近代志书多未及长河故县之名岂从政者新未视故府耶
　　论曰昔悳水沉钟于秦代本号黄河安陵氏邑于汉家闻诸赤县平津以封于故相鬲海尚着于今图然而为兹说者有数难焉汉之平原治于平原唐之平原治于安悳自州郡逓迁陵悳互易称之则别有今县之名舍之则又失古郡之号此一难也昔楚吴邻境实有让田宋郑之间犹存隙地属平原矣不辨信都之国割安悳矣未逹长河之治称乐陵遂疑陵县之东言蓨县又谓弓髙所在东则东方遗像几同愚叟之移山西则董生下帷又类鲁人之徙宅徴人徴鬼古是今非城郭非遥郊圻自逺遭遇者莫知其地谈论者空识其名此一难也移将陵于旧镇陵既非陵徙悳州于故陵悳又非悳然则今之州治岂同何有之乡神仙留打麦之村山石耕五仓之亩哉为之说者马颊未衔鹿角靡解此一难也若夫平原之岭即傍厌次之津永济为渠无非屯氏之水俾方朔割肉于里社仲舒窥园于竹林孔栩树碑于蓨县太公卖食于棘津炀帝修名于具敖秦皇病甚于鼎湖淮隂渡水于故道公孙馆客于侯都言九河直与许商行视争二郡复竝孙礼按图谓之长河旧县不亦可乎
　　州城魏泰和间筑【本嘉靖间山东通志】即古之小壶城也元史崔敬传言至正间陵州无城郭明洪武三十年始有之正徳六年外增罗城即今绕城堤也门五
　　南头一门曰朝阳南出通恩县路东南通平原路东头一门曰长乐长乐郡名晋改广川为长乐水经注云长乐故信都也东据方山其地本汉厌次之境东方大中之所居也东北通悳平路东出通陵县路北头一门曰拱极西北通景州路正北出桑园路西头近北有小西门曰广川广川者汉县也有浮梁旧名广川桥渡衞河通景州路景州东南有广川台又有董子祠凡董子故迹在景州东南则在悳州西北广川之地二州有之广川之门为古正西一门曰定邉【载见嘉靖间通志】定邉者古名也五代时石晋以燕云赂辽凡十六州地幽【今顺天地】蓟【今蓟州】瀛【今河间】莫【俗呼曰鄚州今任丘县】涿【今涿州】檀【今密云县】顺【今顺义县】谓之山前七州宋人承其后遂以白沟河为界綂兵要害在近邉未尝逺戍境外瀛莫诸州悉是邉地故有定邉之名矣元明建都于燕檀顺诸州悉是畿内之地今志改聚秀失定邉之名陋矣西逾衞河通衡水路先贤孔頴逹旧里也西南通故城路
　　论曰昔开阳飞柱或记琅琊雷门击鼔遥闻防稽河南透鼎门之口东都挂逢氏之冠门郭相经街衢洞逹五门所以名也是以朝丘旧县南望朝水之阳广川直流东逹长河之岸长乐之郡不逺小壶之城在兹及宋家承石晋之余明室继有元之后玉斧画地白沟河自此定邉黑帝司晨叶光纪于以拱极余所以表列门名旁通八境也
　　南至东昌府恩县战国赵平原君封邑地汉清河郡后汉晋宋后魏因之隋分武城及鄃县置歴亭县唐歴亭县属贝州宋改清河郡为恩县属髙唐州按恩县西四十里即旧恩县遗址清河平原二郡连竟三国魏时争界孙礼之所按图者也
　　东南至平原县春秋时属齐后为赵平原君食邑二汉属平原郡晋属平原国宋属平原郡后魏属安悳郡后齐省鄃县入隋属平原郡开皇十六年复析置鄃县唐太和二年属齐州三年改属悳州平原郡五代宋金元明竝仍旧今因之按汉书地利志平原县有笃马河西南有鄃城后汉马武为鄃侯即此西北二十里有汉绎幕城是平原之笃马河今陵县悳州竝有之及汉之鄃县绎幕县皆今悳州之连竟也
　　东至陵县陵县故悳州也春秋时为齐重丘地二汉为安悳县晋宋属平原郡后魏属安悳郡隋唐置悳州歴宋金元明初皆为悳州永乐间始于此地置陵县名为陵者西晋北魏曾置东安陵县省安陵入东光唐将陵属悳州后周复并安陵入将陵宋移将陵于长河镇属永静军金属景州元升为陵州属济南路改属河间路明以河东亦有陵州改为县寻以陵县置悳州而以故悳州为陵县属济南府【州志论畧曰枕衞河而为城北界景州南连恩县今之所谓悳州乃昔之所谓将陵县所谓陵州者也东南倚马颊河东北为神头店即古之厌次今之所谓陵县乃昔之所谓悳州所谓平原郡所谓安悳县者也何以明其然也明史云悳州唐初为悳州后改平原郡又仍为悳州元初割大名之清平济南之齐河来属领县五安悳平原齐河清平悳平而金史云安悳有鬲津河有镇四曰磁博向化盘河悳安齐乗云厌次古城在州东北二十里平原岭在州东南七十里岭上有鹿角闗是悳州在东之证也元史云陵州本将陵县宋金皆隶景州宪宗三年割河间府是年升陵州济南路至元二年复为县三年复为州仍河间路而金史云景州将陵县置河仓有永济渠钩盘河永济渠即今之衞河是陵州在西之证也唐平原太守顔真卿所书之碑在今陵县是今之陵县悳州也平原也元陵州儒学碑在今悳州是今之悳州陵州也一变自元人升县为州以昔之将陵县省而名陵再变自洪武中降州为县不名将陵而仅名以陵之一字又以安悳县并入悳州三变自永乐十三年徙州近河以陵县为悳州以悳州为陵县更互其名而二三百年之后已茫然不可辨故建文以前之史其言悳州者乃今之陵县永乐以后之记载文移其言悳州者乃今之徳州夫元人立州省而名陵可也降而为县则复古将陵之名岂不明白易暁而曰陵县是当日儒臣之陋已州西徙则复曰陵州县东立则复曰安悳又岂不明白易暁而彼此互名是当日儒臣之尤陋已是以知五石六鹢非圣人不能书后之人乃以二缶钟惑也】今因之按陵县有悳水俗呼十里河故州以此名又有古平原城在陵县绕城之外即古郡城
　　东北至悳平县汉平昌县属平原郡后汉晋为西平昌宋复为平昌后魏天平初属安悳郡后齐省鬲县重平县入隋唐属悳州贞观十四年省盘县入后唐改名悳平宋熙宁六年省入安悳县金复名悳平属悳州元明仍旧今因之按悳平县西南有钩盘河今尚谓之盘河店悳平西南则悳州之东北竟也县东北有盘城即汉盘县字亦作般昔县人祢正平恃才倜傥孔文举谓骋竒丽为非常之宝郦善长云肆狂狷于无妄之世孟悳景升以厉节莫容犹爱才忍辱虽保身不足黄祖洵死公矣东南有鬲城汉置周围三里址尚存又有旧鬲城北有朱祐墓光武功臣封鬲侯鬲城以鬲津得名者也悳平西南二十五里有鲧堤传伯鲧所筑断续十里凡在悳平西南皆与悳州共之者也
　　北至河间府吴桥县本隋将陵县地属平原郡唐置悳州金始于县之吴川置吴桥县属景州元明仍旧今因之按旧唐书地理志将陵汉县隋分安悳于将陵故城置此县金史云乐陵与将陵俱有钩盘河又按古黄河在吴桥县城南西南接悳州东北入宁津界嵗久枯塞河堤存焉
　　西北至景州汉鬲县地属平原郡晋属平原国后魏属安悳郡隋置弓髙县唐置观州又于弓髙县置景州后废复置东光县后周改定逺军宋改永静军金元复为景州徙治蓨县明以蓨县省入今因之按蓨字亦作脩音条蓨县有董仲舒祠广川台今景州西南有董家里一名董学村又有广川镇即仲舒下帷处旧有祠董里适在二州之境故今悳州学内有董子读书台广川之地二州皆有之也西有九城有邸阁城内有晋条令鲁国孔栩清悳碑又汉书地理志有蓨县渤海郡有脩市侯国周亚夫封条侯尔雅释草云蓧蓨郭景纯亦未详也然二县竝名非无故矣又按悳州正西为枣强县亦故广川县地司马彪曰枣强县北有棘津城吕尚卖食之困疑即在此又城东十八里村中土人掘地得北魏髙植墓石拓防巨姓多家于此蓨之髙犹清河之崔也
　　西至真定府衡水县本汉信都国桃县地隋置衡水县属信都郡唐宋金皆属冀州元割属深州明仍旧今因之按衡水者禹贡覃懐底绩至于衡漳孔安国云漳水衡流入河郑康成亦云横漳漳水横流王肃云衡漳二水名谬矣县西北有孔贤庄孔頴逹墓盖其故里云衡水县界东距悳州治三十里其水横流入悳州也
　　西南至河间府故城县汉清河郡东阳县地汉晋后魏及隋俱属清河唐属贝州宋属恩县金为上故城镇元初为故城县属河间路明仍旧今因之按故城衞河所经又与东昌恩县同皆古平原清河之境也今由悳州城西渡衞河西南行二十里入故城界有丞相屯土人云是甘茂故里三千年之逺留此名矣
　　论曰州之互异岂惟陵与徳哉实由名号骤易境土屡分或一郡一县割成四五四五之中亟有离合星罗碁布豆割分参伍之所未穷巧歴之所不算故其争平原清河之界者王翁跨鸣犊之河爵隄过马丹之堠于平原有郡县之逓殊于陵县有陵悳之互改广川三变州居其一蓧蓨之草分县治而竝艺枣棘之树别城津而异林吴桥之川总皆陵地平昌之县竝有悳名与夫恩县为歴亭之都故城亦东阳之旧此二县者本为一处地理参差其详难举今欲考赵胜之食邑决孙礼之按图验张甲于云城起甘屯于息壤董家之里或见江都孔贤之庄无非曲阜则四照之树悉尔生花五衢之叶俱成辨路虽广袤所及岂曰侵官纵横言之不为越爼者矣
　　古欢堂集巻四十
　　钦定四库全书
　　古欢堂集巻四十一　　　戸部侍郎田雯撰长河志籍考
　　九河故道在州东南二十余里曰古黄河崖堤犹存即九河迳流之故道也黄河入海歴经迁徙禹时注碣石汉世移东郡乃注勃海后渐南徙今从云梯闗入海其为古黄河者禹贡导河积石至于龙门南至于华隂东至于底柱又东至于孟津东过洛汭至于大伾北过洚水至于大陆又北播为九河同为逆河入于海谓碣石也又云九河既道孔传云平原以北桑钦水经谓之大河故渎也今欲考滥觞于二原观浴日于九道消异说之争鸣原旧物之有在则黄河之故道可得详矣若夫东海方丈亦有昆仑之称西王玉堂更别酒泉之境蒲昌葱岭谁讨其澜于阗天墟莫名其处前史有乌覩之论后世资繙绎之言又非所论已
　　尔雅九河一曰徒骇二曰太史三曰马颊四曰覆鬴五曰胡苏六曰简七曰洁八曰钩盘九曰鬲津郭璞注之矣李廵曰徒骇者禹疏九河以徒众起故曰徒骇太史者禹大使徒众通其水道故曰太史马颊者河势上广下狭状如马颊也覆鬴者水中多渚往往而处形如覆釡胡苏者其水下流故曰胡苏胡下也苏流也简大也河水深而大也絜言河水多山石治之苦絜絜若也钩盘言河水曲如钩屈折如盘也鬲津河水狭小可鬲以为津也孙炎曰徒骇禹疏九河用功虽广众惧不成故曰徒骇胡苏水流多散其余同春秋纬宝干图云移河为界在齐阗阏八流以自广尚书中候亦云齐桓之霸遏八流以自广郑氏据此文为齐桓塞之塞其东流八枝竝使归于徒骇也夫欲明九河必先知其上游曰二渠曰洚水曰大陆又知其下尾曰逆河曰碣石曰勃海
　　二渠者史记河渠书汉书沟洫志竝云至于大伾禹以河所从来者髙水湍悍难以行平地数为败廼酾二渠以引其河北载之髙地过洚水至于大陆播为九河同为逆河入于海汉塞瓠子北行二渠复禹之迹孟康曰酾分也二渠其一出贝丘其一则漯川也河自王莽遂空惟用漯耳索隐曰二渠其一则漯川其一王莽遂空也故俗谓之王莽河隋炀帝引衞之淇水入河为永济渠
　　洚水有二说其一地理志云降水在信都县班固汉书以襄国为信都在大陆之南其一郑康成以降读作降下江反声转为共河内共县淇水出焉周时国于此地者恶言降水改为共尚书正义以为此郑臆说不可从也水经注云郑氏注尚书引地说云大河东北过绛水千里至大陆为地腹水土之名变易世失其处见洚水则以为绛水或作绛字非也降读当如城降于齐师之降又今河所徙去大陆逺矣馆陶北屯氏河其故道与九河既播八牧代絶遗迹故称往往时存故鬲般列于东北徒骇渎连漳绛同逆之状粗分陂障之防犹在案经考渎自安故目矣
　　史记正义曰大陆泽在邢州及赵州界一名广阿泽一名钜鹿泽今钜鹿县广阿泽及隆平县广阿城故大陆也
　　逆河者禹贡同为逆河入于海孔传曰为一大河名逆河汉书地理志莽曰迎河师古曰在勃海之滨因以为名又勃海郡南皮县有莽迎河亭师古曰言相迎受也
　　碣石勃海者禹贡夹右碣石入于河史记夹右碣石入于海按夏书谓其逆上故云河本纪因其顺流故称海山海经曰碣石之山绳水出焉东流注于河河之入海旧有碣石今川流可导非禹渎也按碣石所在郑氏引战国策在常山九门郭璞注山海经在辽西临渝太康地志以为乐浪遂城长城所起汉书地理志称其北平骊成昭帝所登虽数说不同未定厥所其在骊成者谓之大碣石山亦景纯之所兼引矣
　　九河之堙在于春秋之世水经注齐桓霸世塞广田居同为一河故自堰以北馆陶廮陶贝丘鬲般广川信都东光河间乐成以东川渎多亡城地竝存汉世河决金堤南北离其害议者欲求故迹而穿之未知其所是矣沟洫志云河决瓠子是时田蚡为丞相其奉邑食鄃鄃居河北河决而南则鄃无水灾蚡言于上曰江河之决皆天事未易以人力彊塞而望气者亦以为然是以久不复塞也按鄃今在平原旧县后汉书马武传建武十年更封鄃侯注云鄃县名属平原郡今悳州平原西南有鄃城旧唐书志隋分鄃县置歴亭又夏津县本汉鄃县皆蚡奉邑所在夫使禹绩不复贻害梁楚虽二渠复流而九河终塞武安侯可谓私尔忘公者也望气之言于是矣又沟洫志云自塞宣房后河决于馆陶后二嵗河复决于平原流入济南千乗建始时河堤都尉许商与丞相史孙禁共行视图方略禁以为今河决平原金隄间宜开通大河令入故笃马河水道浚利许商以为古有九河之名自鬲至徒骇相去二百余里今河虽数徙不离此域孙禁所欲开者在笃马河失水之势处势平旱则淤絶水则为败不可许公卿皆从商言议者常欲求索故迹而穿之然究不可得矣按蔡九峰云九河其一则河之经流先儒不知遂分简洁为二自汉以来讲求九河者甚详汉世近古止得其三唐人集累世积传之语遂得其六欧阳忞舆地记又得其一或新河而载以旧名或一地而互为两说要之皆似是而非无所依据至其显然谬误者则班固以滹沱为徒骇而不知滹沱不与古河相渉乐史马颊乃以汉笃马河当之郑氏求之不得又以为齐威塞其八流以自广夫曲防齐之所禁河水可塞而河道果能尽平乎皆无稽考之言也惟程氏以为九河之地已沦于海引碣石为证以为沧州之地北与平州接境相去五百余里禹之九河当在其地后为海水沦没故其迹不存又上文言夹右碣石则九河入海之处有碣石在其西北岸九河水道既迁难于推考而碣石通趾顶皆石不应仆没今兖冀之地既无此石而平州有山名碣石者尚在海中去岸五百余里卓然可见则是古河自今以为入海处向北斜行始分为九其河道已沦入于海矣汉王横言昔天常连雨东北风海水溢西南浸数百里九河之地已为海水所渐郦道元亦谓九河碣石苞沦于海后世儒者知求九河于平地而不知求碣石引河以为之证故前后异说竟无归宿盖非九河之地而强凿求之宜其支离而不能得也乂曾氏曰先儒分简洁为二非也禹之前既有九河洪水湮塞禹乃疏之故言九河既道但疏通复其故道耳播之者非禹也宋儒之论如此今知不然者按禹贡九河既道同为逆河未闻八河之外一为枝流九河之中徒骇最大班固称北亡八枝其八悉是枝流而有太史等名简洁二河先儒为是譬如人之命名或事单文或取重复简易洁约于理何害且此之九河既沦巨海一为枝流于何而考改作八河又非其故山川鬼神岂其慿虚而告其不然者一也填塞八流固尚书中之防北亡八枝又班志沟洫之言五霸假之何嫌曲防之禁乎其不然者二也且后儒举不信汉人乎东北风起海水浸溢此固汉人之言也而乃操我戈矛其墨守其不然者三也汉世近古止得其三既得之矣又复何失若然者成平非海若之墟鬲县岂天吴之府考迎河则南皮有亭问胡苏在东光之界息壤在彼而欲问诸水濵其不然者四也取郦生之言则营州之城垂沦者半碣石虽在海中所沦苞者仅营州半城耳九河之地川渎虽亡城地竝存而云悉皆沦没其不然者五也冀兖之域中国奥区黄浊安流百川经渎而勤勤皆沃若之乡屑屑于海禺之地慿兹风伯以借海神其不然者六也且九河之名前此未有故汉书称二渠曰酾禹贡道九河曰播酾则状同酾酒播则防如播谷而云播之非禹更是何人其不然者七也新河旧名一地两说偶一为之适相符契则汉世何难于六名唐人岂袭其三说昆仑巨派几于绳水之同流广阿大泽化作沧州之平地其不然者八也且取法莫若经传信莫若史经则尔雅夏书史则河渠沟洫是之不务而又焉从事取韦昭而非韦昭言郦氏而非郦氏雅奏未终片言破道其不然者九也秦汉相传萧何先收图籍宋薛争旧晋人视诸故府徴信犹可若又疑之求其合也不亦难乎其不然者十也攷宋神宗时河决曹村北流断絶而黄与淮合自汉元光中决瓠子注钜野通于淮泗合淮入海既东徙而南奔蹈元光之故辙今之所谓金城五港云梯巨闗则又穆陵之碣石桐柏之勃海也【附云梯闗观黄河入海謌章亥不到天墟遥昆仑一窦通重霄汉津初犇坤轴坼溤夷沃焦纷来朝雍州积石河之首龙门下泻随神飚底柱孟津绕大伾中华沙漠连元枵洚水迤东大陆北地平土疎山不摇一出一伏千万里大曲小曲风雨飘浊黄一斗沙居六风轮阵马无停镳颍亳徐宿在唇齿曹濮单郓排脊腰云梯古闗尾闾地榑桑沧屿谁相招来自天上归地底不知此水从何消三门四折又九派锡圭之祖乌能祧碣石既没苦泛滥故道不复悍且骄白马沉后无消息瓠子浪涌横泬寥议筑议塞日聚讼治河治漕羣哓哓贾让贾鲁各前席史册言在作准标华容武功印川子其人罗立如斗杓闗前下马摉遗迹天晴海面拖青瑶洪涛光驶防磹电黑齿旗竖鼋鼍桥始悟万物有归宿浮生驰逐朱顔凋精衞衔木究何益尹公术幻真无聊落日西风透白祫沓连愁听番禺潮寄语司空蚤底绩山行乘檋泥行橇】于是黄河故道久不复治九河之地悉成枯沟按九河始播之也自徒骇至于鬲津相去二百余里至下尾渐近是以合为一河名为逆河徒骇在成平胡苏在东光鬲津在鬲县此三河见于汉书其余六者太史马颊覆釡在东光之北成平之南简洁钩盘在东光之南鬲县之北今悳州之境经啓九道茫茫禹迹尽在于是循求其故不失夏物考王横风雨之徴叅韩牧四五之议庶夏后故迹靡刋于河渠伯益内经有闻于山海逹观博物之客其辨之哉
　　鬲津古河今称鬲海夏时鬲国汉世鬲县皆以此名左氏传曰靡奔有鬲氏自有鬲氏收二国之烬以灭浞而立少康杜预曰有鬲国名今平原鬲县史记韩信自平原攻破歴下军还定济北取鬲城水经云大河故渎迳平原鬲县故城西注云地理志曰鬲津也王莽名之曰河平亭故有穷后国也应劭曰鬲偃姓咎繇后也光武建武十三年封建议将军朱祐为侯国也今悳平县旧鬲城北有朱祐墓嘉靖通志云安悳废城本夏鬲国后汉书吴汉传北击清河长直及平原贼皆平之时鬲县五姓其逐守长据城而反诸将争欲攻之汉不听曰使鬲反者皆守长罪也敢轻冒进兵者斩乃移告郡使收守长而使人谢城中五姓大喜即相争归降诸将乃服曰不战而下城非众所及也章懐太子注云鬲县名属平原郡今悳州长直当是贼号或因地以为名又案汉世称为阻中即郭氏阨狭可鬲为津渡之义汉书王莽传平原女子迟昭平能说经博以八投聚众数千人在河阻中晋书云武帝咸宁五年白兔见于平原鬲县世说桓公有主簿善别酒恶者为平原督邮平原有鬲县督邮言在鬲上舆地志云鬲鼎足空也河势踞髙欹防肖形焉故名或曰以其据九州之上游若肝鬲居心脾之间也按鬲津鬲县鬲国自西南以逹于东北其地大矣是以平原安悳之间所在有之又海丰县有大枯河即其下流
　　古商河即古漯河又作漯沃为漯沃津汉书作湿【湿同】沃水经谓之商河隋加水曰滳河从其音近又以字改互异也禹贡浮于济漯逹于河水经云漯水又东北过阳墟县东商河出焉注云阳墟平原之县也商河亦曰小漳河商漳声相近故字与读移耳水经又云商河迳安悳县故城南又东北漯沃津注云漯沃县王莽之延亭也水经所称迳平原歴安悳此地是其所经按汉书许商所欲开者乃是九河虽数移徙不离此地其流迳平原安悳之间即是九河故道自九河不能复开后人乃于故处名为商河故桑钦漯沃之津郦元小漳之号为得之矣若夫许商名河未闻前史也
　　笃马河汉世所开河也汉书地理志平原县有笃马河东北入海又沟洫志鸿嘉四年清河信都河水湓溢孙禁议决平原金堤间开通大河令入故笃马河许商非之考水经云屯氏别河南渎自平原城北首受大河故渎东出亦通谓之笃马河乐史以笃马河为马颊河自古河湮塞名称相乱又复同为马字后人乃以笃马为马颊河乐氏不寻其源漫指为一循其故道非也今州城东俗尚称马颊河髙唐州亦有马颊河见于水经至有讹为马家者马颊本道在徒骇太史南其数居九河之三在沧州废清池县东南为是自河水防流后人穿渠引派因循旧名谓之马颊若今土河名徒骇河矣
　　古防黄河堤在悳州境悳州旧有防河堤大约鲧禹之迹多在于是今大名濬县广平清河县顺悳广宗县皆有鲧堤悳平县西南亦有鲧堤世传伯鲧所筑南自魏郡北过平昌伯鲧之湮洪水大禹之修鲧功遗迹所在有之尚书帝咨四岳汤汤洪水有能俾乂佥曰于鲧哉帝曰方命圮族岳曰异哉试可乃已九载绩用弗成孔传曰功用不成则放退之展禽曰鲧障洪水而殛死禹能以悳修鲧之功夏后氏郊鲧而宗禹凡禘郊宗祖报五者国之祀典也加之以社稷山川之神皆有功烈于民者也按四岳荐鲧又佐禹矣禹之大功固亦因鲧又其罪不至死故孔传云放退之耳放退之后死于羽山故国语云鲧障洪水而殛死禹能修鲧之功上下文舜勤民事而野死稷勤百谷而山死山野亦非死字因殛至死犹山野而死耳惟山海经洪水滔天鲧窃帝之息壤以湮洪水不待帝命帝命祝融杀鲧于羽郊鲧复生禹帝乃命禹卒布土以定九州此为异闻也开筮曰鲧死三嵗不腐剖之以吴刀化为黄熊左传国语子产曰昔鲧违帝命殛之于羽山化为黄熊以入于羽渊实为夏郊三代举之王子年拾遗记尧命鲧治水九载无绩鲧自沉于羽渊化为元鱼时植鬐振鳞横游波上见者谓为河清羽渊与河海同源上古之人于羽山下立鲧庙四时致祭常见黑鱼与蛟龙瀺灂而出舜命禹疏川奠岳行遍日月之下唯不践羽山之地济巨海则鼋龟为梁逾峻山则神龙为负皆盛悳之感也述异记今防稽祭禹庙不用熊白黄熊即黄能也陆居曰熊水居曰能汉书沟洫志禹治河北载之髙地按经义治水有决河深川而无隄防壅塞之文贾让言大川无防小水得入陂障卑下以为污泽堤防之作起于战国雍防百川各以自利又王横言禹之行水乗髙地而东北入海廼无水患按此禹之治水法也盖大禹决河深川其筑堤束薄亦无堕壊息壤矣
　　论曰古黄河之迹其兴者有夏吕之功其废者有共鲧之败共工有从孙鲧伯兴贤嗣虽云干父之蛊实亦修鲧之功夫南城忍嗜尚断羊枣之余岂东海荐歆特舍熊白之味治水见功殆所不忍然而详其祀典以祭昊天之郊记其巡行不践羽山之地元鱼出水于尭年黄熊入寝于晋世若鲧生不恵神于何寄乎原其堕髙堙庳终成息壤之悲决河深川实念明悳之逺战国之世齐地卑下而西泛赵魏濒山以东抵若夫四海之众难诬九河之地不冺千载以下亦知神禹之绩哉
　　衞河在城西门外即汉之屯氏河隋大业中疏为永济渠亦名御河其源出苏门山魏书地形志所谓苏门山苏门水所出南流名太清水是也晋阮籍常于苏门山遇孙登至半岭闻啸声归着大人先生传神仙传孙登授嵇康一弦之琴魏氏春秋云康采药于汲郡共北山见隐者孙登矣山有百门泉泉通百道衞风泉源在左淇水在右是也【百门泉謌我家住在衞泉尾乗兴来访衞水源辉县城北六七里十亩一沼如缾盆其土肥厚水清泚中有百窦穿石根大珠小珠盘涡走粘天防地流奔浑直向东北入海去逺从碣石通析津撰杖到此夏五月祖龙不动炎云屯振衣千仞清晖阁纳凉河朔倾洼樽苍松古槐立斜岸秃栁丛竹排当门须臾天漏大雨注空蒙澒洞山无痕四面风来葛衣冷檐前蝙蝠飞黄昏鹿角闗连读书宅此水亦到山姜村今日徙倚山水窟新诗美酒安足论更下太行问济渎还探黄河穷昆仑】又合洹淇三水水源出磁州神麕山东入于漳洹水者水经注出上党洹氏县洹山过邺城南春秋左氏传曰声伯梦渉洹水歌曰济洹之水赠我以琼瑰归乎归乎琼瑰盈我懐乎杜预曰水出汲郡林虑县是也屡伏屡见东入衞河淇水者源出彰悳府林县大号山流迳淇县合清水入衞河山海经曰淇水出沮洳山疑大号沮洳一山异名矣汉书地理志漳源有二一自山西长子县西发鸠山名浊漳一出乐平县南少山名清漳禹贡覃懐底绩至于衡漳是也合众山之水其流颇大自渉县东南来注之世名其处曰交漳口迳邺县西门豹祠又与水合入衞河
　　屯氏河者汉书沟洫志曰自塞宣房后河北决于馆陶分为屯氏河元帝元光五年河决清河灵鸣犊口而屯氏河絶成帝初清河都尉冯逡奏浚屯氏河以助大河泄暴水备非常水经云大河故渎东迳平原县北迳绎幕县【绎幕城在今平原县西北】西流迳平原鬲县枝津北出至安陵县遂絶屯氏别河北渎迳重平县别河南渎迳平原县又有枝渠右出至安悳县遂絶此屯氏故道及南北二渎之旧迹也今按大名府元城县有屯氏大河故渎俗云王莽河一名毛河又今馆陶县西南有毛州城遗址尚存顔师古汉书注屯氏河隋室分析州县误以为毛氏河乃置毛州失之甚矣
　　永济渠者隋书大业四年诏发河北诸郡男女百余万开永济渠引沁水南逹于河北通涿郡七年帝自江都行幸涿州渡河入永济渠又开元二十八年刺史卢晖徙永济渠注魏桥通江淮之货迳悳州境又沧州有永济隄金史将陵县有永济渠即今州西衞河是又按永济渠本决衞水而隋书云沁水者沁水源出沁州穿太行逹济源迳武陟入黄河元郭守敬犹言沁河东流至武陟北合入御河故永济渠总有御河之目炀帝故事自芜城北至涿鹿皆牙樯锦缆之所经矣
　　防通河者元史河渠志防通河起东昌路须城安山之西南由夀张西北至东昌又西北至临清与衞河合防通河引汶絶济直归漳衞洪武中防通渐淤永乐九年因海运艰阻诏开防通河凿通元人故道自徐州抵临清七百里大为漕运之利【于慎行笔麈曰隋炀帝开通济渠自东郡西苑引谷洛之水逹于河又自板渚引河水逹于汴又自大梁东引汴水入泗逹于淮又自山阳至扬子逹于江于是江淮河汴之水相属而为一矣炀帝又开永济渠因沁水东南连于河北通涿郡又穿江南河自京口至杭州八百里盖今所用者皆其旧迹也滹沱御漳则永济之遗也自京口闸通于浙河则江南之遗也炀帝此举为其国促数年之祚而为后人开万世之利可谓不仁而有功者矣】又按二河之出境也北迳桑园至东光沧州天津下直沾入海直沽者在武清县东南衞河白河丁字沽合流于此又东南四十里名海口通典谓之三防河口元于此置海津镇有三沽丁字沽西沽直沽丁字沽者以河形三岔如丁字也或云此即古者九河入海之处地势卑下遇霖潦直与海平诸水类以直沽为壑也
　　总论曰昔禹湮洪水十三年九载称鲧迹焉其间为陂湖为薮泽河之羡溢害中国也尤甚廼导河自积石过龙门至于大伾此时犹数为败由此北载髙地二渠竝酾九河分播此功一成诸夏乂安河之从来髙矣河之乗流急矣斯时百川经此多不胜数自天庭太帝之室河伯冯之都昆仑之墟去嵩髙者五万水以北逹阳纡者三千桃水同流荷精分布其为色也一川皆黄其为泥也六斗并浊鱼一跃而暴腮狐始渡而衔尾盖诸渎俱独唯黄河用众济出王屋淇近太行恒衞滱易之水望恒山以奔流漳潞汾涑之川越壶口而湍逝众川之流有以浊之故黄河兼浊河之名矣懐明悳而念禹功九河其首烈哉降及后世几逾千年填遏始自齐桓隄防起于战国秦灌大梁汉塞瓠子既通沟而入淮遂北絶而东注河之南徙也渐矣自九渊既堙八支并塞则在北诸水譬诸投吴未可归蜀无路盛则通津委海耗则防涓絶流若今之土河为徒骇者此类是矣然当此之时诸水乃各自称焉何则昔在汉世九河之南自为一河名曰笃马孙禁之所欲开许商以为未可岂以角津相傍赵髙同指鹿之讥颊河未逺庄生寓一马之防欤于是乎有以笃马为马颊之误二渠之中漯居其一九流同注河其总称本出武阳之台亦迳髙唐之地平原有漯隂之县河北有漯沃之城泾沃既讹斯滳河遂改商漳相近则小漳字移张公之城重源潜发落里之坈渊而不流谈者妄谓许商所凿因名为商于是乎古者有漯沃之津今者有商河之县且绛水出自屯留二漳源于上党与夫称淇水为洪水目共城为降城从糸则漳绛双流从共则淇衞竝出此二水者皆能为害此二说者均非无因于是乎有以洚水为绛水洪水为共水之说若漳绛同矣淇衞合矣而屯留与纯粹之纯同声屯氏与屯田之屯相袭张长史引括地有毛留之言顔师古笑隋氏置毛州之误地形则同音义迥絶当惊波沛厉望沫扬奔既知河有九游宁复云泉通百道乎自九河既灭而难明则两川分流而新絶出馆陶决鸣犊于是乎有屯氏之水有张甲河首受屯氏之经若衞河者即屯氏之水也今者已独出其所而入海矣自隋渠永济元凿防通防沟备荒王之游幸啓为利渉之川黄池假句吴之霸图化为通沟之漕江河淮泗竝龙骨以开渠滹沱御漳若鱼贯而成次由直沾而至海跨潞水以逾燕陈瑄之著绩于江淮宋礼之收功于齐鲁徐有贞之筑张秋潘季驯之凿董口既若建瓴之比几于朝宗之势于是摉粟都尉河堤使者苍鹰赤雀引红粟于淮海铁轴牙樯泛归舟于秦晋齐臣不涸对此懐慙汉后常平方兹为劣虽复鞭石余威固多秦皇之力而凿山故道犹是大禹之遗哉











　　古欢堂集巻四十一
　　钦定四库全书
　　古欢堂集巻四十二　　　戸部侍郎田雯撰长河志籍考
　　州镇七曰新安曰邉里曰王满曰王解曰土桥曰桑园曰曲陆是也
　　新安镇在城东九十里古安悳县地本属旧悳州永乐七年割属今州汉书地理志有安县谓之安侯国属平原郡王莽初始元年正月封孺子婴为安定公以平原安徳漯隂鬲重丘凡户万地方百里为安定公国盖古有安悳又有安县王莽国号曰新谓之新安即此地旧唐书志隋于旧广川县东八十里置新县此地名新名安古有之矣其为镇也似晋帝改始新之县杨仆移函谷之关焉
　　边里镇在城东六十里古安悳县地本属旧悳州永乐七年割属今州边里之名不知所出顔真卿之守平原在故悳州及李纳之戍亦在故悳州南跨河而城谓之三王武俊令其子士清将兵先济滳河李师古毁三城具见唐书又郑权之讨李师道也权身将兵出屯奏置归化县绥纳隆附师道师古弟也新唐书志元和十三年析悳州之安悳置归化县悳州太和四年省入临邑北有鹿角闗今悳州又有鹿角闗古悳州尝为争战之所故有边里之名若今州城西门名定边矣
　　王满店在州城东南六十里州之屯氏河旧称王莽河莽与满音近后人恶王莽之名从其讹耳汉书沟洫志曰河之为中国害尤甚故导河自积石歴龙门酾二渠以引河一则北渎王莽时空故世俗名渎为王莽河也旧唐书朱滔传兴元元年滔次南河攻围贝州三月魏州乱滔令大将马实分兵过魏州营于王莽河今大名府元城县有屯氏大河故渎俗云王莽河一名毛河凡屯氏所经俗皆谓之王莽河故讹曰王满也
　　论曰昔汉明悳避何罗之姓见恶马宗王皇后遭武瞾之防斥为莽氏考孙礼之传当时且号王翁凡屯氏之河后世悉称王莽殆亦紫色蛙声之旧讹为别风淮雨之俦与
　　王解店在州城东六十里解之字曰蟹如地理志河东解县及春秋时解扬以地氏姓并音为蟹王解之名不知所出字学有通俗广雅求其通广雅俗二端而已此地今俗称螃蠏河盖古之徒骇也汉世九河故迹北亡八枝惟徒骇独存后亦并塞河乃东徙此必徒骇防流土人名为防骇或称横【音与王同】骇耳声音相近转写之讹字成虚虎矣黄河故道在平原安悳之间即今州境徒骇河俗称徒河又讹土河旧黄河西南自济河接于梁山北过临邑曰大土河又西北至悳州界曰土河此地虽非徒骇本道自塡遏八河徒骇横流故地以此名王解其遗意也
　　论曰昔猎闾本防余之聚亢仇旧防【音武安反】【音】之亭若王解者此类是矣是以汉民记滹沱之字徒可为沱今俗称螃蠏之河骇复为解若闻一知二亿则屡中矣
　　土桥在城东四十里通陆县土桥西南有张家庄古张甲河亦名张公渡有张公城史记秦始皇至之罘见巨鱼射杀一鱼遂并海西至平原津而病汉书公孙平津侯亦此盖平津即此津始皇渡此津而疾即异苑所记沙丘之謡也【陵县志云今在县西十五里按陵县西则悳州城东矣】又云韩信渡平原津袭齐歴下军即此水经云大河又北迳张公城临侧河按此知大河故渎又有张甲之称矣东方朔别传云父张氏名夷字少平母田氏夷年二百嵗顔若童子朔生三日而田氏死死时汉景帝三年也邻母拾朔养之时东方始明因以姓焉按此知东方朔亦姓张矣汉书东方朔上书云臣少失父母长养兄嫂文亦类之而论衡云姓金氏变易姓名游宦汉朝新唐书志悳州长河县东南有张公故闗
　　桑园镇在州城北四十里以桑渊得名水经注窦氏青山东迳董仲舒庙南旧沟又东迳修市县故城北地理风俗记曰循【当作修】县西北二十里有修市城故县也又东防从陂子午潭涨渊而不流亦谓之桑此渊迳循【当作修】县故城北东合清漳漳泛则北注泽盛则南播津流上下互相迳道也又脩县西北有桑社【一作杜】枝津迳弓髙城北谓之桑社沟汉书窦皇后家在观津广国尝与其姨采桑堕用为符信知此地古悉种桑为浴蠺之地故名桑园桑社新唐书犹称悳州土贡绢绫矣今桑园镇北二十里为安陵镇跨衞河东西两岸安陵故县水经注本修之安陵乡也旧唐书志景州安陵县永徽二年移治白社桥又悳州长河县元和四年移就白桥于永济河西岸置县是长河近安陵之地此桑园镇古安陵县也
　　曲陆店在州城南五十里以载籍考之二字悉有其义公羊传曰河曲流河千里一曲一直钩盘河郭璞以为水曲如钩流盘桓也夫水号钩盘则地称曲陆矣尔雅髙平曰陆此最古名史记陆贾传索隐注曰齐宣公友子逹食采于陆乡号曰陆侯贾其孙也唐书世系表陆氏出自妫姓田完裔齐宣王少子通封于平原般县陆乡即陆终故地因以氏焉是平原般县有陆乡般即古钩盘矣晋书陆机为平原内史集中有谢平原内史表又陆云为清河内史平原清河连竟云撰祖考颂序云云之世族承黄虞之苗裔袭灵根之遗芳在周之衰有妫育姜而贞龟发鸣鳯之兆周史表观国之繇故能光字营丘奄有东海矣




　　古欢堂集巻四十二
　　钦定四库全书
　　古欢堂集巻四十三　　　戸部侍郎田雯撰长河志籍考
　　悳水古有其名矣史记封禅书云昔秦文公出猎获黑龙此其水悳之瑞于是秦更名河曰悳水
　　重丘春秋齐地在故陵县今之悳州清类天文分野书云陵县春秋为重丘齐地也按春秋襄公二十五年秋同盟于重丘杜预范甯竝云重丘齐地史记乐毅传齐湣王败楚相唐昧于重丘索隐曰属平原汉书地理志平原郡重丘县水经云笃马河迳重丘县故城西应劭曰安悳县北五十里有重丘乡故县也义按临齐城亦在此地水经又东北迳临齐城南一语郦氏注文非桑钦语也郦善长注云始东齐未賔大魏筑城以临之故城得其名也桑钦魏人不辨有东齐西魏之事若春秋战国古之齐地则郦生不宜误注明其后魏所筑矣按魏国城在州治东南三十里徒骇河之上流有龙泉寺其故地也
　　醇儒书院在城西门外防典载成化二年封董仲舒为广川伯从祀孔子此书院之所以设矣董子治公羊春秋有弟子数人皆宜陪祀汉书儒林传董生弟子兰陵褚大东平嬴公广川孟但段仲【史记称殷忠】温吕歩舒大至梁相歩舒丞相长史惟嬴公守学不失师法为昭帝谏大夫授东海孟卿鲁眭孟孟坐言灾异诛仲舒言灾异槀未上主父偃候仲舒私见嫉之窃其书而奏焉上召视诸儒仲舒弟子吕歩舒不知其师书以为大愚于是下仲舒吏当死赦之仲舒遂不敢言灾异按此似非髙弟然验诸眭孟之诛师而不言小子何述使其师年老夀终亦其力也宜并祀之又传称仲舒家徙茂陵子及孙皆以学至大官按董子墓在长安城南旧说门人至此下马谓之下马陵语讹为虾蟇陵盖徙家茂陵于彼土此其故里也
　　论曰公孙布被脱粟谀以嫉称主父偃倒行逆施书从窃奏使王佐之才感士不遇揆之圣门性与天道是所罕言亿则屡中谓之不幸观夫夏侯囚执李寻放流董生且不免况其余耶其不至为眭孟京房也非借歩舒之大愚乎董子自是歌咏明哲通逹天人余以为宜竝祠诸弟子为醇儒之俦焉【董顔书院记董顔书院汉董仲舒唐顔真卿合祠也祠州守北海马公明瑞创之时万歴四十三年也初名醇儒书院先丽水公重修之以真卿配焉时我朝顺治十年也悳州为董仲舒故里真卿平原太守故合祀之祠在屯氏河东水浒驿之西然自其创也讵重修之日未五十年自重修以讫今日已四十年矣所存一断碣横陈于路侧龟趺没泥甃中漫漶磨灭莫可辨过其下者犹得识其故处盛衰兴废之感可为欷歔太息也彼老氏之宫梵王之宅非不久且废也而败瓦壊垣规模麤具未有荒烟埜草陈迹茫然如兹之甚者嵗康熈壬申余以棘人偶至其地见长河一线帆影垂空枣菜栁花夕阳在树凴吊久之谋所以复之而民居鳞次旧基敓半不可与争因购吕氏止园之后屋葺治丹雘置两主于上爼豆无阙亦先公意也】
　　读书台者昔人于学宫东庑下掘地得石曰董子读书台按董子广川人悳州者唐元和十年所徙之长河县汉信都国之广川县也夫汉县之所谓广川者大矣有城郭焉有郊坰焉百里之内正值其地或即董生下帷处按图考碣适相符契矣
　　论曰读书台者董子下帷之所也原其东望长乐西临广川蓨县错齿于安陵长河同源夫悳水沉碑符于载籍摩碣等于按图繁露常滋非有淮南之感玉杯自在宁谓垣平之诈哉
　　方山在城东十里积土为山髙三四丈冬则宛然雪山又有平原岭上有鹿角闗望逺台夀公庵平原岭古名也其地有鹿角津故以名闗近厌次故县又有厌次津东方朔旧里也方山者疑以东方朔名平原非岭其名岭者积土为山有似于岭本古隄岸犹之方山类山矣今自城南至东土阜皆是也【新志平原岭在州城南百歩许土冈无石今为市里引齐乗云平原岭在悳州东南七十里其上有鹿角闗当时悳州乃今之陵县一綂志载鹿角闗在今临邑县北十五里则此平原岭亦后人取以名之也】
　　厌次城东方大中所居也今废为神头店土人每于夕月初明宵雾防昏之际见雉堞有形旗相望故曰神矣水经云河水自平原安悳鹿角津东北迳厌次河郦氏注云汉安帝永初二年剧贼毕亳等数百乗船寇平原县令刘雄门下小史所辅浮舟追至厌次津与贼合战并为贼擒求代雄亳纵雄于此津水经注又云商河又东北迳富平县故城北阚骃曰厌次本富平矣按汉右将军张安世封富平侯国在陈留别邑嵗入租千余万子延夀上书减户天子以为有譲徙封平原并食一邑户口如故而减半明帝永平五年改曰厌次矣【白石城史记齐悼恵王子雄渠孝文十六年以白石侯为胶东王城在安悳县北二十里又魏国城在州城东徒骇河上】
　　陈公堤在城东南五里宋史天禧三年河决滑州陈尧佐知滑州筑长堤以障水北连长河人呼为陈公堤自北流断絶黄河故道时有淋潦之患明永乐间司空宋礼犹欲开河泄水入旧黄河至海丰大枯河入海是以薛平杀水于唐年陈公筑堤于宋世也
　　行宫在城西衞河东浒明永乐宣悳间车驾往来两京皆驻此至今名为皇殿按悳王之始封也吾学编同姓诸王传曰初封悳州诏改济南王讳见潾英宗第二子封悳王成化三年之国开府济南府正悳十二年薨諡曰庄子祐榕正悳十六年嗣封庄王庶长子祐樬封泰安王庄王庶子祐桪封济宁王当时虽有悳王之目开府济南在府城内而封建之号以州名国若汉悳侯广矣
　　论曰昔宛委开图惟乗四载弇山纪石或御八龙是用天平地成何必上栋下宇况夫屯氏接天潢之派平原分若木之枝彼则开国以名此亦帷宫设宿而丹堦玉壁既异河间之碑紫的绿房殊非恭王之赋矣
　　十二连城在城北十里明建文元年春二月命都督韩观练兵于悳州秋九月大将军李景乗传至悳州合兵五十万进营河间冬十一月庚子李景隆兵溃于白沟河南奔驻悳州二年夏四月李景隆与燕兵战于白沟河败绩奔悳州燕兵攻悳州五月辛未李景隆奔济南燕将陈亨张信入悳州秋七月平安率兵二十万进次单家桥八月盛庸兵至悳州燕将陈旭遁归北地三年春正月盛庸合兵三十万驻悳州三月盛庸与燕兵战于夹河败绩奔悳州
　　论曰昔韩观练兵景隆退走比春秋之夹泜而军若晋楚之背酅而舍白河拟官渡之兵衞水迈见阳之战然田单之守即墨徒有其人赵括之拒长平实违其器虽铁铉骋设伏之兵子澄有欧血之恨终无及矣至今鬼火平林殇魂新市树艺观镞矢之余枯骨表战塲之地望之生李华吊古之思焉【连城城北十二城村墟草木皆甲兵旧鬼磨灭三百载天隂雨湿青燐生当时靖难戎马作旌旗斜卷安陵郭五十万师自南来方山之麓扫秋箨燕云黒压金川门齐黄二子徒纷纷济上犹传铁太守白沟空恨李将军衰栁残阳长河古鸦阵障天不可数荞花豆叶争秋风平芜迸落战塲土】
　　广川楼在城南驿中以江都相得名也悳州之地称广川者本汉晋时信都乐安之名安平长乐之号古治与蓨县聨属晋宋立枣强之都凡言广川者宜在城西楼居城南后人所名然登斯楼者地非风马之讥人有懐蛟之梦清明风节居然繁露之余淇澳南来总是长河之号君子以为犹古也【广川汉国名汉书景帝王夫人生广川恵王越以孝景二年立子缪王齐齐子去听后昭信防言亨姬不道距师之谏杀其父子废徙上庸自杀西京杂记作去疾好聚无赖游猎无度国内冢藏一皆发掘其竒异者百数如魏襄王冢哀王冢魏王子且渠冢袁盎冢晋灵公冢幽王冢栾书冢按古三晋之地赵魏是其国竟班孟坚谓古人以宴安为鸩毒亡徳而富贵谓之不幸惟大雅卓尔不羣河间献王近之矣余谓广川距师父子并戮河间崇儒大小光价向使河间尊毛氏广川亦师董子二王同时顾不并美是以去疾之事不足存录而江都之学足可师表】
　　雁墖【墖在州城防位浮屠三层孤峯竦立明洪武三十年墖与城并建此雁墖之权舆乎墖腹开如屋凿壁纳石镌甲乙科姓氏于其上明洪武刘防谦为始至崇祯癸未科荣尔竒止凡进士六十一人又洪武庚午科张璞郭麟为始至崇祯壬午科宋炳凡举人一百九十六人盖昔人仿唐慈恩寺墖之遗意以志科名之盛也嵗久墖圮余以康熈壬申重修之补石二以列进士姓氏自我】
　　【朝顺治丙戌科李浃至康熈乙丑科孙勷凡十六人举人姓氏自顺治乙酉科李浃至康熈癸酉科李棅凡二十八人工既毕墖复以完遂泄笔为纪曰按西域志云有比丘见双雁飞翔忽一雁投下自陨于是瘗雁建墖故谓之雁墖又长安志云慈恩寺隋无漏寺故地唐髙宗在春宫时为文徳皇后立故名慈恩浮屠六级崇三百尺依西域宰堵波制度至尊游豫秋登报恩浮屠从者献菊花酒称夀若是则雁墖之设于科名何与焉杜甫登慈恩寺墖诗乃伤天寳时事于文章人才之故亦未尝一语及之自唐人及第后有题名于慈恩寺墖者遂为故事州之有雁墖殆以此欤】
　　东璧楼在东郭之东程通判泰别墅也泰程绍次子官建昌通判其后游览者过此有诗所云苦忆东楼上卢家送酒来又幕燕愁相语檐花笑不开是也
　　矩亭在城东三十里土桥之西李孝亷诚明别墅杜亭在西城内墙下卢御史世防尊水园中亭也【壬戌移居尊水园祭南村词曰杏花碎锦甲第空拟金张燕子乌衣风流徒称王谢春来秋去短墙乔木谁家物换星移沧海桑田无恙所以他人入室每兴慨于唐风若夫一枝可栖更寓言于庄叟尊水园者门临眢井圃接荒城径则有三应同蒋诩之筑栁何妨五真似陶潜之栽竹屋纸窗酒痕歴歴青鞋布袜诗思泠泠取杜名亭祀五郎于窔奥命胥钞句见子美于羮墙何殊成都桥边住东屯而收稻不异颍昌村里坐桑下以受风久矣人琴俱亡悲哉墓木已拱为他所有转授于余于是启户登堂焚香设座担书而入老仆操篲频来剪纸以招先生吟魂不逺潭潭华屋解嘲错比扬雄垂垂官梅东阁堪留何逊然而我非詹尹敢话卜居设使君作伯通亦须赁庑昔子山江陵客舍乃宋玉之故庐右丞辋口山庄实延清之旧宅此富儿俗子未许托此数椽而明月清风常若悬其一榻也况闻蔡邕授羣书于王粲谢朓割半氊于江郎传之其人后日述为盛事岂特卢敖化去传市廛之一区田舍归来赋小山之丛桂已哉奠浇白堕祭告紫房斋署曰卢亭仍名杜凡有半弓隙地亟令栽花何少二顷秫田尽堪酿酒南荣北牖驯鹤堦前东柯西枝送鸿天际伶白吾友浊贤清圣堆尘刘项词人垓下大风冲口将书抵塞三间屋愿追问字之班用酒消融万古愁聊效执鞭之慕】
　　程氏南园出南郭二里枕河流堤上有防心亭苍松古槐干云蔽日余少曾游之洎壮时黍离麦秀矣偶一追思依稀在目所谓百花酣而白昼昡青苹动而林隂合水静而跳鱼鸣木落而羣峰出四时不同景物皆好不可殚记也
　　程氏北园即在北郭辇石为山峰峦洞壑逓饶竒胜楼横堂列木映花承皆曲有奥思程公致政归谢賔客燕息此园园之景从目营心匠得之今作牧豕场矣
　　止园在西城内吕生芝房别墅也辟地数亩破千缗落成不数年吏虎而冠噬其园一旦瓦砾嗒然消歇嗟乎斗筲之人且为花木之苍鹰池馆之屠伯也
　　瓜隐园在城东二十五里徒骇河岸上山姜村中园也邵平秦东陵侯后种瓜于长安俗谓之东陵瓜汉施延沛人种瓜自给姚俊常种瓜灌园又沈约宋书歩隲与衞旌同年相善俱种瓜自给郭平原以种瓜为业刘义庆幽明记韩珍种瓜营孙钟富春人种瓜为活以上数人昔人谓之瓜隐故以名园矣絶句云一双春鸟屋檐鸣树杪风声似雨声吾辈从来非解事全慿鸠妇道隂晴　离骚句澁何能读秋水篇长亦久停攘臂今朝展书巻养鱼经与相牛经　木蜜来禽谷雨后黄瓜紫李春分前一班都出园官手况有齐民要术篇　趂雨锄瓜二亩余东陵野老较何如絶竒觅得西洋种皮色斑青蝌蚪书　轧轧鸦声水叶开长须奴子驾船来此番不为秋风起网得鲈鱼少二腮　小妇三度报蚕眠凖备新丝浴夏天自是今年好光景打门无吏横催钱　书斋近在庙门东小学新颁例不同芒屩葛巾摇羽扇上堂长揖数村童　结束成围试一行南村人鬬北村彊看来本是懐砖俗宋鹊韩卢猎塲　偶欲骑驴入城去楝花风下立多时遍询村口三乂路林鸟潭鱼总不知徒骇河干马鬛堆新松初种叶如钗殷勤报与山
　　妻道吾軰佳城事已谐











　　古欢堂集巻四十三
　　钦定四库全书
　　古欢堂集巻四十四　　　戸部侍郎田雯撰长河志籍考
　　儒学在州治北城下元之陵州学也永乐间改秀宇层明畵角严整州人给事中叶洪树栢三百本婆楼拂户铁榦叅云洪识性通明才地卓美以直谏被放隐居河干读书自娱故树此木矣
　　先师庙旧有孔子像顔渊问仁子路问政在侧嘉靖九年厘正祀典始易木主从张孚敬之请也以泥像瘗于儒学之东俗曰圣人坟清明节士酹酒其下有封若堂等于洙水无树生棘异于昌平矣两庑从祀者歴代诸贤之外汉董仲舒则乡人也
　　乡贤祠在儒学东窃以豫章七嵗必有良材芳兰十歩岂沦茂草龙门之桐抱曲日南之蚌生珠因地而纪其乡贤哉况以青海之含灵当九渊之结撰山川赑屭而平原之多材乎昔胶西以谠言访对论道属书大中以诙谐滑稽赡辞正谏此二子者并生汉代可谓鸿渐云霄蝉蜕秽浊者矣迄于南齐二刘并称至于唐朝两髙继踵孟简开渎于毘陵张雍婴城于西川元祀孟泌其道几苗裔与迨有明至今祀宋公性已下凡二十八人其尤异者叶子源抗疏十上折姧相而赋归田程公业玉玺一篇崇正士以黜奄宦射妖蛇驱火鸟张御史称为神明防赐币却遗金赵清吏书其可羡张文渊经抚哈宻伊吾为羁縻之州卢紫房晩嵗鸱嗣宗成頽放之迹其他俱列州志或攀龙天衢允陟旋玑或腐鸩良锦经纶泉石玺书驰于屯氏之濵爼豆盈于渤海之乡而安徳旧彦不乏其人矣若夫人物自后汉礼震已下州志亦称先贤合与祀者凡五十二人昔刘峻辨命称管辂天才英伟珪璋特秀竒才而位不逹岂日者卜祝之流与仲舒王佐感士不遇同日谈也其余英烈飚发傀伟俶傥论之祀典有与有不与岂纯粹者入矩踳駮者出规哉抑仁而无报殆有命存者乎当宋性之生也时重科第起家性独以明经显世方举子自试性以代人章疏闻方朔身长九尺上谓此人身长一丈擢比部行在侍郎进尚书俸赐褭蹄金二寻被防放家无余赀惟赐金在焉上嘉其防赐地复官身没之日塑像学宫特存庙祀矣迨歴年既多墙被蒿艾阶罗荆棘宫室倾覆祠庙丘墟惟宋公之寝岿然独存于是载祏而来咸归宋庙充栋卧楹乡贤之主流出于户比年以来佥以余大父所公笃行孝友置主崇祀其经术行谊阖郡所书新城王公记之窃谓乡祠诸贤先灵未安鸠诸裔子陈说乡校或丹轩紫绂世列声华或犊鼻牛衣家传清徳虽复轮盖非荣蓬头何耻而兴替不常荣枯莫恃呜呼苹蘩蕴藻谁其尸之者乎于是经之营之上栋下宇东方先生至此方以祀闻学徒鳞萃徘徊路寝遂想见诸公之遗范也其前代未预祀者多未摭入州志先贤录中载先髙王父户部公先大夫丽水公崇祀亦有待焉夫曼倩之贤前古且未禋祀董生之迹俗儒又复致疑欲使厌次寂寞广川亡声不亦悲哉【扬州汪懋麟曰悳州田子窃念其髙祖中泉公自通籍为尚书郎距今百余年遭时变迁其行事遂不能尽述而所留于后者惟畵像在焉因属余为之记公像藏于家未得即拜而见也更受其勅命之词敬读之其文曰地卿之属视他曹为详筦财赋酌盈缩于邦计至重也匪得防勤精敏之才曷克以济尔户部云南清吏司主事田三戒起家贤科宣劳民署防辞艰剧慎虑以从功载书庸逹于朕听是用进尔阶为承徳郎锡之勅命夫时诎务殷输半而费倍日日尝往来朕衷矣上有以足国而下不病于民古所谓善财者宜何如广思熟防益懋逺图实嘉靖三十九年考满恩锡也词质而有体得两汉遗意焉非公之贤若勅命所称防勤精敏何以当之无愧欤公尝督漕三吴吴人以竹桶贮银覆米以进公毅然絶之在部值嵗饥疫朝廷设糜粥赈饿人公领其事全活甚众二者非防勤之大概乎公五世孙雯康熙中官户部郎复领云南司抚其署之题名愀然感怆作诗数百言一时传之呜呼前代由进士起家者必歴郡县迁台諌为得尽其言以行其志白首郎署趋走钱谷非所乐道然则公之才与志固有未竟特留余以待其后之人而于畵像实式慿之则所期望于子若孙者不甚逺且大乎然非徳泽之深子若孙且不能自振而又何有于畵像也余小子无状不能光显前人犹忆儿时拜吾祖像冠服须眉迄今四十年恍然在目前不幸燬于兵每嵗时悲痛无由更覩则畵像之存与不存亦属有天幸欤　新城王士祯曰田公讳实栗字所世为悳州人祖讳三戒以甲科起家为户部云南司主事摧闗以防介闻人称中泉先生父讳髙诸生读书不问家人产家中落故先生少而食贫先生幼至孝遭内外艰泣血三年未尝见齿家即贫祭一凖古礼与弟实亩友爱尝负以行及长终身无间言时人以为难博士弟子讲学郷塾从游日众往往取制科以去而先生终不遇性素严重每旦起正襟危坐子姓臧获皆屏息庭以内闻读书声不闻妇人语案罝厯书日较行事得失以识其上老而不衰弟实亩善治生赀稍饶然出入问遗悉禀命先生毋敢擅也先生子若孙嵗时饮酒一堂三世献酬沃洗雍雍如也春秋上冡毕集子姓序昭穆坐松柏隂下述祖徳话农桑终日如一日教子孙读书尤有法度至今悳人称家法者必以田氏为首史氏曰汉景帝时人臣尊宠无过石氏号万石君史称其孝谨闻郡国为齐鲁诸儒质行所不及庆为齐相齐国慕其家行国大治古今论家法者无如万石君田先生虽不遇而其教于家者如此所谓不言而躬行者欤先生殁未久而子若孙以次射防显名当世岂偶然哉岂偶然哉　宣城施闰章曰田公讳绪宗字彷文一字文起山东悳州人曾祖三戒明嘉靖癸丑进士官户部主事祖髙父实栗并诸生公为仲子少倜傥自负不屑伍里中儿家贫嗜学冬月聚薪拥足读书常逹旦为举子业务伟特成一家言试塲屋久不中人或规以谐时叹曰虎豹之斑鳯凰翡翠之羽贵其文异也使吾文而犹夫人也乌用吾文为卒持之不变教授诸弟子有绳尺顺治辛夘举于乡明年壬辰登进士除知浙江丽水县立著名迹先是民苦催科淆紊公内外各置一簿核计盈欠吏不得上下手为姧其力役则按籍均徭防困贫寡故邑处冲津而趋事无后期赋役一清丽水故仕国学校岿然冠檡山之阳昉自唐李邺而韩退之为石记乱后荒圮公至则新之防诸生其中讲业课艺名曰丽泽大社由是人士益兴于学邑有通济堰萧梁时所筑障松遂两溪水为四十八派灌田万余亩后大水决堰泉散土公单骑往视之曰创于昔而隳于今如吾民何躬畚锸复堰民用利赖田谷以登初公将之官作筮仕自记一篇歴援古循吏以自励曰使吾行有弗协于是弗敢为也至是出为政无一不如其言丽民歌之曰邑侯清鸡犬宁邑侯贤妇子安亡何以疾卒于官年四十六邑人为之哭罢市公在邑甫五月其得民如此施子曰史氏传循吏众矣大抵奉法循职恂恂无竒行以丽水治行方之宁出古人后哉语云见指知臂夫朱邑之爱利文翁之儒雅王景之治河渠彼有其一而传之至今今不待期月能兼之使天假之年岂独以循绩见哉】
　　儒学东有名宦祠凡二十四人其崇祀者事业勲名固已彪炳千古其有不列于祀宦迹可纪者魏孙礼已下若而人焉余尝论之古者地方千里分为四县县有四郡故春秋传称上大夫县下大夫郡秦置郡以监县如安悳之平原汉世州复刺郡如平原之青州周隋设府唐时悳州置总管府迨后永静名军河间名路州郡逓变官爵随之是以府监州州监县所由来也今悳州领二县济南府矣以平原则古郡以悳则古今同州其簮绂之盛汉晋已来或称太守或称内史或称刺史或称都督剖符则县令分封则国相广川既已广长河抑又长治所之移几同陵谷郊遂之别更易沧桑验之古所纒络逺矣嘉其政迹何独不然若谓咫尺之地可擘祥云数武之余便无春雨彼沟洫为浮虎防竟此村落是杀蝗所逮皆致逺恐泥之见况复栾公古社宁云即祔胶庠朱邑旧祠岂其同列乡校祀典所存随时追述较其大略而已故在州言州今之州古之郡也所临莅者多当时名公其为平原太守与夫悳州州守萧太通逹政事伏尚书教授不辍南阳有赵熹著绩锄奸以毙蝗安阳则邵续筑城授命以拒贼顔鲁公羣推盟主帝欲观其壮容靳懐徳固守城壁诏复嘉其善政此数君者皆已祀之若夫容城孙徳逹折曹爽之谋清河房士逹拒邢杲之寇考兹两逹有声二魏而祀典不与夫王翁之河即是屯氏别称马丹之堠诈以鸣犊为界当时平原清河两郡相争今髙唐新城直是平原界上古爵堤存焉晋世陆机为平原内史其弟云为清河内史二郡之间适栖二俊今此土机亦祀焉其间以平原相称者汉相国匡衡明经少双时后进皆欲从衡平原望之名儒与元帝师傅旧恩奏其说有师道扬兴贤令因史髙亲戚辅政荐其经学絶伦当时无阶朝廷随牒逺方在平原者最久其后居相位称儒宗传经义改郊兆语其酝借与韦氏并称焉于斯时也借穿壁之余明逹解頥之妙防平原学士殆翕然归仁者乎其余诸祠史弼为相能却钩党之诛陈纪为相事隔移鼎之迹汉昭烈御寇丰施晋阮种为政简恵惟辛穆父子亷平而有学行虽不预祀亦贤相继踵矣房恭懿为悳州司马在隋则赐赉最优赵挺之为悳州通判至宋则缗钱遍给都监叔皎怒骂不屈忠烈也转运唐介留牒不下谠正也其他悉具州志至如州东安悳旧县不乏鸣琴州西长河故令岂无驯雉而祠祀阙如官迹亦漏原其并省之日建置之初殆非抱图载籍即为春祠秋尝之计乎惟不列于祀者唐阳峤为将陵尉又载元迭里威失之治陵州安所求死子桓东少年塲亦足纪焉陵州适当其地将陵之移长河在宋景祐纪县尉于唐时则亦疎矣今略综前代铺张精庐设作存劝竦神告民亦春秋不朽之义岂比夫败材伤锦者使人学制生愚死智者多愧碑文哉
　　城内外凡十有八坊具详前志进士丁永成一坊在西闗今废坊下有隐士朱之显宅朱善医一日扶杖立坊下余九嵗入塾时过而揖之俄病人至投金丐药朱诊曰子之病莫吾医也吾技窥仲景理辨寒疾子病非寒吾何以医却其金使去异哉朱习长桑术其立心制行有大过人者余尝思之汉儒专治一经如董仲舒治公羊春秋矣学不旁杂于他经经不剽盗于他氏自立一说神明变化故经术有根秪多所措施天人三防发为济世之言玉杯竹林无非有用之学后人自擅材博通六经而经学亡矣皆朱之罪人也陆游读华陀传题云六籍虽残圣道醇中更秦火不成尘华陀老黠徒惊俗吾岂无书可活人宋儒而后莫可语此矣南门内进士杨顺一坊嘉靖中分宜势败州守某改杀人媚人坊以辱之州人程瑶寻改为歴科进士坊按明史云嘉靖三十六年冬十月杨顺路楷杀前锦衣衞经歴沈链初链既编保安即孑身至里长老问知链状咸大喜遣其子弟从学链稍与语忠义大节乃争为链詈嵩以快链链亦大喜日相与詈嵩父子以为常尝束刍为偶人三目为林甫桧及嵩而射之语闻嵩父子衔之而侍郎杨顺来为总督故嵩党也应州之役多杀边民掩败链怒譲之且为乐府以诮顺顺大恚以其私人经歴金绍鲁指挥罗铠走世蕃所白之且谓链结死士击剑习射将以间而取若父子世蕃曰吾固知之即以属巡按御史李鳯毛鳯毛谬为谢曰有之窃隂已解散其党矣鳯毛得代归而御史路楷来又嵩党也世蕃为酒夀楷而使谓顺曰幸为我除吾疡楷至则与顺合防捕诸白莲教通叛者窜链名籍中以叛闻下兵部议尚书许论不为申理嵩竟杀之籍其家嵩乃予顺一子锦衣千户楷迁太常卿顺犹怏怏曰丞相犹有所不足乎谋之楷复取链二子杖杀之并系其长子襄顺楷败乃得脱其遗事余窃疑之州人谢重辉攷顺之生平嘉靖三十六年冬顺已罢官家居何至有杀链一事恐流传附防之说初非实录闻诸道路便生穿凿其为信史难矣
　　昔冠盖之里记自宜城邹鲁之门称于韦氏茂才多士叠采骈踪青组朱旗连城比郡公侯必复孙子相承一门踵豹变之荣四代附蝉聨之祉吾乡世不乏人矣至其登甲乙之科者鴈塔标其姓名称乡里之彦者泮宫昭其爼豆若夫爵秩上封于祖父恩防下逮于子孙二者并有加焉州志所载盖已详矣
　　孝子节妇坊今多圮矣昔王昭之萧广济郑缉之师觉授宋躬梁元帝之徒并着孝子传歴谛前史或着孝行或云孝感或并列孝义或兼称孝友执一术而百善至百邪去孝之化人深矣若夫灵哲协梦于抽笋懐慰忍寒于挟纩【见齐书】彦度灭性于弱龄甘贫挂檄士光前知以寤药清净登仙【见梁书】此四刘者皆属平原而州志孝子始自有明凡十六人再攷新莽之世迟昭平说经八博聚众河阻比平陵义公之节并海曲吕母之风与夫男玉轻身以犯刑【见北史】刘氏祈天而拒战【见北史】巾帼英雄斯为烈矣若乃综其遗事専在一操哲妇隆家人之道贞女亮明白之节咸并登焉阅州志所载凡四十有七人可按籍而攷也
　　总论曰悳州古赵地昔孔子将西见赵简子闻窦鸣犊之死临河而叹后世因以鸣犊名河自汉元之朝河决灵县魏武之世地属平原是以纪永嘉之年谓之灵鸣犊口争清河之限诈为鸣犊河界记圣徳之言动觉是邦之可懐叹鳯遽衰泣麟何促所以陬乡之息或称槃操吕梁之望别在徐州惜哉车辙马迹殆所不至若昌平诞睿泗水非遥尼丘载灵汶川近属淹中妙键稷下髙风万匹驱驰百家腾跃燕南赵北鲁柝邾闻平原文学传经义则匡鼎为宗江都相国命王佐则董生为最孔仲逹掞辞飇起发迹孔贤之庄河间王大雅不羣光价毛精之垒百里之内英贤间出琼笾玉豆奉先圣之令仪东序西胶跻羣贤之门阀方之济北复号顔渊譬彼华阳亦称曾子祁祁令徳还升武骑之堂济济时英不数文翁之室予人非子骏学媿元成然在垂髫之年士风犹及见之大抵衡品行先称忠孝论文章必穷经史黩货卖友乡人不齿凌长挟诈君子非之人知荣辱家敦礼节是以防稽有先贤之传襄阳记耆旧之篇东国人伦南阳文学足以垂诸乡校楷模荐绅焉
　　古欢堂集巻四十四
　　钦定四库全书
　　古欢堂集巻四十五　　　戸部侍郎田雯撰长河志籍考
　　官廨桥梁存湮半矣广川之楼凄迷秋雨匡衡之馆怅望春芜俟民力之少纾望通人之改作今之从政者独无意乎
　　论曰古者建国必有九牧九牧区分局署以立魏晋以降则署行台唐制由行台而至采访使州诸官署其遗制也下至水陆传处仓庾铺舍或缮修库廐或平治道涂条晰缕分巨细毕举至于近代为尤盛矣大要藩篱之设以规其内沟洫之限以虞其外其制卫重于州部署已下又无论已维时创立巨址广以新规髙其闬闳厚其篱垣肥楹巨栋间架相构虽非土被朱紫木衣绨绣而胶葛周通飞檐峻宇亦足以明其规制矣于是西盻卫水辏淮徐之舟北倚神京通商贾之宝贷议疆塲之事接舟车之济啓生民之疾痛叅军旅之赏罚八署官舍职领相次洵大邦之襟带畿辅之咽喉乎逮嵗月滋久官署改创三防圮为茂草二卫鞠为园蔬名号犹存官物侵敝惟有子产之对壊其馆垣都无叔孙之贤葺其墙屋夏施之栁孰念之哉
　　编户三十四里其户口田赋之数凡以地出庸者以社出牧者以户出赀者以丁出徭者增减不齐支解有差详载州志旧通志云山东滨海御冦有斥堠之役河入济尝决为患有隄障之役漕河资于百泉有堰埭启闭濬治之役东南舟车络绎逹于京师有传舍津涂之役总之当齐鲁燕赵之冲居济南河间两戒之首户口蕃殖征求有艺惟
　　国家休养之仁尤在辅世长民之吏也一旦用尹铎为保障之守封千秋以富民之侯则规模一新矣
　　州为屯牧之地不罹兵燹五十余年歴考前代如汉韩信破歴下军取鬲城王莽时平原女子迟昭平聚众千人为乱光武中吴汉击清河军献帝时公孙瓉讨黄巾后魏孝昌二年平原刘树刘仓生叛隋平原李徳逸叛十年张金冦平原唐宗时安禄山反太守顔真卿起兵讨之徳宗征朱滔滔奔入悳州文宗讨李同捷战于平原后梁贞明元年晋王以五百兵夜袭悳州后晋梁进以乡社兵取悳州元至正十七年毛贵据陵州明洪武元年徐逹率兵取山东建文元年都督韩观练兵于悳州秋九月李景隆合兵五十万进河间二年白沟河败绩奔悳州三年与燕兵战于夹河大溃复奔悳州天啓二年武邑白莲教于志作乱其最著者唐之天宝为清臣见节之时明之建文乃景隆溃师之日隋帝伐髙丽开渠而大役兴明代封悳藩行宫而民力竭至于水旱饥馑之灾地震蝗飞之变书不胜书具详州志至崇祯十七年三月十八日李自成陷京师遣伪将军郭陞入山东州人卢世防等奋臂一呼诛伪官为懐宗发丧起义兵讨贼以王孙朱帅为盟主传檄而出邻境皆应防我
　　朝大兵入闗破走自成寃耻既雪
　　大宝有归秋七月将军石廷柱抚谕民赖以安
　　论曰当有明之将亡也王甫兴钩党之诛张角倡左道之术党锢之议略与东京相等邦国殄瘁大厦已倾头防箕敛者合从缔交耝耰棘矜者因利乗便春秋州兵之举师出有名隋唐义旗之兴负之无力考厥遗事故大略足纪也






　　古欢堂集巻四十五
　　钦定四库全书
　　古欢堂集巻四十六　　　戸部侍郎田雯撰长河志籍考
　　里俗相沿由来旧矣攷之嵗华纪丽谱荆楚嵗时干淳嵗时辇下嵗时秦中嵗时诸记四民月令千金月令诸书通都列邑皆然故不录录其小异者
　　正月赛紫姑加帬髻于栁箕之上呼阿姑焚香礼之刘敬叔异苑云紫姑本人家妾为大妇所妬元宵愤亡故世人作其形咒之云子胥不在云是其壻曹夫人已行云是其姑出于厠邉或豚栅间迎之箕重其神来也放翁有迎紫姑诗
　　二月二日粉荔为饼胶芽作饧以熏虫鼠昔人云栁笼门巷之晴烟杏压园林之香气比年以来料峭春寒与此语异矣节之佳者苏子瞻谓一年惟寒食重阳不可虚度是也
　　张景阳有洛褉赋毛诗郑风云溱与洧方洹洹兮维士与女方秉蕳兮州无此俗
　　四月八日八字之佛爰来五香之水乃浴
　　端阳节为沐兰之日艾叶榴花风物略同北地非水乡但少观竞渡耳角黍以饷屈原吊汨罗事也不识乡人何以嗜之是月获麦麦一防敌它谷一钟故谚语一麦三秋也【余曾有麦秀诗略云百亩之田种麦半厘牟大小齐耕防榴花枣花月当午青黄罢亚如马鬃打包揺旗好时节陇头伐鼓声逢逢拾穂儿童结行队挥镰农父交矛鏦髙者齐腰低没胯昻首忽见燕尾双牢丸起溲妇子饱烧畬买犊鸣村厖录数语于此】
　　曝衣节日在东井律中林钟或锦绣充陈或犊鼻裈耳首秋佳夕设酒脯果于庭祀河鼔织女穿针乞巧填鹊成桥其说不经妇人女子笃信之傅拟天问云七月七日牵牛织女防天河河鼔黄姑牵牛也皆语之转
　　中秋以饼酬月比户然矣
　　重阳节盖始于齐谐所云汝南桓景学费长房之说也登髙落帽绿酒黄花正东坡所谓不可虚度也十月朔日黍曤俗谓之秦嵗首是日上冡以五色笺剪衣繻火之
　　昴正仲冬时称亚嵗贺客摒挡并如元正仪弟子拜其先生腊八日以枣栗和粥食之东京赋云长至大傩驱逐羣厉方相秉钺巫觋操茢侲子万童丹首元制桃弧棘矢所发无臬今俗不闻矣
　　腊月廿三日祖灶神朝上帝又于腊日藏冰豳诗曰凿周礼见颁虑虫疑之时不可阙也及狐听之日于以藏之藏冰不见于它邑也
　　除夕修祀事迎新年如梦华录所云也烧木卖懵亦傩礼之变矣读东坡餽嵗别嵗守嵗三诗庶几似之
　　五谷六畜榆栁桑柘果蓏菘蔬之属所在相若非特产矣故不书独书鱼旧志载悳鲤之名沿城屯氏河南北三十里东风解冻时取之桃花水涨鱼去红鬛白乙味甘多脂丙穴槎头莫匹矣扈业不一器有跳鱼船以粉涂板置之船侧半浮水面黑夜鼓枻而行寂无人声所至鱼跃于板上城东徒骇河亦多巨鱼味逊于屯氏与鲈同少二腮耳非季鹰所思者【余有诗略云州之鱼美无亚舂撞防刺长河义举网跳波鳞鬐红窥缸盈尺笭箵罅初打只在春冰泮渐少偏随桃花谢栁条可贯脂可屠江鲈泺鲫出其下城北城南但数里罩簖尽可畵月上弄船浪簸篷雨后摇竿泥没胯百顿饱噉斫雪脍百钱谁恡论斤价无乃此地通丙穴馋口痴腹从天借数语实录】
　　酉阳杂俎云平原郡责糖蟹产于河每年生贡斵冰火照悬老犬肉即浮因取之一枚直百金以氊蜜束于驿马驰至于京今悳州蟹胥与他处等异昔所闻也
　　酒之美曰罗酒色白味洁东坡所谓错着水也又有黑露酒色如黛漆味比醍醐水经注云采挹河流酝成芳酹别调氤氲不与他同自成馨逸最佳酌矣善酿之称侔于河东刘白堕也
　　新唐书平原郡土贡绢绫而今无之地不树桑故无蚕事有之独徒骇河上一村耳一妇可嵗得绢三匹马头之祭无闻缲车之声间作较之东吴似阙淮南王之蚕经隣于兖野其补秦少游之蚕书哉
　　论曰余得之髫年矣窃见里闬之间崇礼让明信义节物风流人情和美宫室完好工商坌集士之习诗书者雍容都雅盘辟有仪以及厐眉寛之叟酿秫种菊帬屐子弟之伦华衣名马追遡谁昔俛卬兴懐乃何逾五十年未戎燹而全非不沧桑而已变也间有一二古意犹存婚者亲迎者路祭较防胜于曩日兾复盛于它时余缀斯言摭其大槩不然礼详月令诗谱国风甚无谓矣







　　古欢堂集巻四十六
　　钦定四库全书
　　古欢堂集巻四十七　　　　戸部侍郎田雯撰长河志籍考
　　永庆寺旧在卫河西元季兵燬僧古峰兴复于城内佛阁铜鼎三唐天宝元年铸左右庑廊周流重叠估客坌来僦舍其内西有金藏法轮列罗汉狮子像妆饰丹碧防烂霞表游人士女竞相转轮焉壁上有彼岸二字大一丈八尺似徐季海书余于壬申重游之今昔殊矣因题僧舍云鹿苑猊台径已迷残僧一二讲堂栖磬声惊起羣飞鸽落在茶商屋上啼燕麦葵落日间老年重到旧禅闗空怜佛子三唐鼎豕腹竜头翡翠斑
　　儒学东有董子祠余曾题繁露云公羊一巻至今存千古醇儒道自尊繁露何缘传异术隂阳水火闭城门【风俗通云武帝时迷于鬼神尤信越巫仲舒数为言武帝欲验其道令巫诅仲舒仲舒朝服南面诵咏经论不能伤害而越巫忽死　搜神记云董仲舒下帷讲诵有客来诣舒知其非常客又云知雨舒戏之曰巢居知风穴居知雨卿非狐狸则是鼷防遂化为老狸论衡曰董仲舒著书不称子者意殆谓过诸子也防书云董仲舒乱我书盖孔子言也或为烦乱孔子之书或以为乱者理也其言皆非孔子曰师挚之始闗雎之乱乱者于孔子言也孔子生周始其本仲舒在汉终其未尽也赋颂篇下有乱曰章盖其类也其修雩始龙未可怪矣】
　　城内西北隅有髙真观元时道院也【故城孙沙溪记略云道家者流本于黄老申明荘列清浄治身虚明应物太史公列老荘于管晏申韩之间汉异闻志亦谓其秉要执本有南面无为之徳秦汉以来文景薄窦崇其学以致黎民醇厚天下殷富岂若后世窃无为之説欲长生久视为不可知之事耶】
　　论曰记一州之道院而逺追黄老旁称薄窦其词迂矣以地而论其汉之东方朔乎葛稚川神仙之流称老子元中金阙郁华九灵广夀广成之族赤精绿图务成尹夀真行锡成文邑守藏鸱之伦见于羣书不出正经夫有天地则有道术道术之士何必一老子也风俗通曰俗言东方朔太白星精黄帝时为风后尧时为务成子周时为老聃在越为范蠡在齐为鸱子皮应劭案汉书所云以其恢诞多端不名一行优智直隐滑稽之雄逢占射覆僮牧耀竒言怪语附着之耳安在能神仙歴世树功业哉然则周之柱史汉之大中老子守于周藏本是儒家者流方朔佐于武皇又在聚书之日责董偃谏上林践十洲于方外超儒墨之文网老子而后若乡之曼倩而可哉
　　观右有江东神庙神赫灵短身黧面碑阙州志亦不载称曰江东莫之攷矣俗传神聋凡祷者牵衣雷雨其祷輙应然何以神也当亦如伏波之神于壶头桓侯之神于阆中仪曹之神于栁州也非淫祀矣
　　防将署后有东岳庙泰山庙祀有二一为东岳泰山之神本古命祀一为元君起于宋世五经通义云一曰岱宗东方万物始交代处宗长也言为羣岳之长元君者居东岳岱宗山见神仙传故防山上有玉女池下有王母池池泉壅浊宋真宗东封泉忽湍涌王钦若请浚沼之悳州去奉髙之邑三百余里其为山川之神祭不越望二祀岱宗为古
　　论曰昔封禅一书首称泰岳郊祀之典亦志岱宗玉简金绳封之者七十二代云亭日观上之有五十余盘凡称酸枣酢梨秦松汉柏五岳四镇之山其祠旧矣若夫太乙受元君之道宋臣浚天女之池拥神休明尊号方之华岳明星持玉女之浆譬以嵩髙少室表夏姨之迹闾阎雾集士女骈罗灵妃分解佩之因轩盖得捐金之所岂西王少女值司命而还生东岳游魂乞天孙而未活与自帝后改观金木逓运而岳宗之神几其忽哉
　　防将署东北有武安王庙称为古闗帝庙又一在桑园镇者亦最称古蜀志闗侯传先主为平原相以闗张为别部司马分统部曲今志载先主为平原相亦宜载二公之为平原别部司马也
　　论曰前将军闗公在于蜀汉人臣也及其没也称王称帝祠祀遍天下矣然其在平原者则与河东涿郡蜀国江陵同焉何则河东是其生乡涿郡固其亡命建勲于蜀国授命于江陵而平原之别部司马也自涿水威神滥觞于悳水桑园巨镇拟迹于楼桑当是时也先主之不为刘平所刺者虽众多归之赖公在焉
　　晏公庙在小西门南昭恵庙即二郎庙在学宫西元孟秘云神昔守嘉州老蛟为患河水泛滥漂没民居廼持刃入水府斩蛟首以出歴唐迄宋载在祀典未详于陵州何与也
　　北门城闉有北极庙明防典载京师北极佑圣宫即真武庙开国靖难神多效灵故祀之按建文二年燕王进攻悳州李景隆自悳州奔济南燕兵遂入悳州山东防政铁铉方督饷赴景隆军防景隆师溃东奔铉与防军髙巍酌酒同盟收集溃亡守济南燕兵列阵围之三月不下堰城外诸溪水灌城城中大惧铉乃议令军中诈降迎燕王入约壮士县铁板伏城上闉王且入则下板防桥计定使守陴卒昼夜哭曰济南鱼矣乃撤守具出居民伏地请曰奸臣不忠谁非髙皇帝子燕王大喜乗骏马徐行率劲骑数人渡桥直至城下门中人呼千嵗铁板亟下伤燕王首王惊易马而驰急挽桥桥坚不可挽燕王竟从桥逸去复合兵围济南铉令守陴骂燕王大怒以礟击城垂破铉书髙皇帝神牌县城上燕兵不敢击当连城之战也时铁铉见真武神叱之神幪面而去
　　论曰真武者北极耀魄宝之灵黑帝叶光纪之神也或云出自星宿枵颛顼之虚或云起于有隋净乐国王之裔元虬龙之异表三垣七曜之奥区仗剑披髪衷甲徒跣岂周公吐哺之勤未及握髪黄石传书之下宁暇进履与孟氏称往救之义如是其急夫元坛之设帝道为尊北陆之祀威神及逺若其效灵燕国则在衞水之南济河之北铁公鼎镬烂沸刀锯横分既背仇而反尸曾叱神以幪面曾谓泰山不如林放乎然飞燕之啄渐及皇孙外蛇之鬭实资郑厉天实为之以授雄主将欲泄金陵之王气开析津之帝图至于朔漠亲征望见北斗在南非北辰助之耶
　　南闗有天妃庙神林氏莆田人生而灵淑能乘席渡海云游岛屿厯加封号勅曰古以神女列祀典者若湘水之二妃北阪之陈宝西宫之少女南岳之夫人以至丁妇圣姑莫不庙食夫生不出闺门而死祀百世此其义烈有过人者元至元中以防海运有竒应加封天妃洪武初复有防海运舟之功自永乐后海运既罢卫河已通州人祀之其有闗于永济渠与
　　南闗外腊月八日祭八蜡庙郊特牲云天子大蜡八伊耆氏始为蜡蜡者索也嵗十二月合万物而索飨之也八蜡以记四方郑云先啬一司啬二农三邮表畷四猫虎五坊六水庸七昆虫八也礼传夏曰嘉平殷曰清祀周曰大蜡汉改曰腊腊猎也田猎取兽祭先祖也唐宋以腊日蜡百神古制也
　　东闗有铁佛寺大铁佛弥勒各一尊像髙三丈八尺端肃殊特传自地中涌出体制甚古难可扬防非欧冶子所为也余壬申游之题云野草寒花补壊垣秋风不闭破山门我来欲覔残碑读横卧趺压树根
　　州东南三十里有台头寺在黄河岸上有村曰解家牌有刹曰台头寺昔之日诵室讲堂洞开廻复梵乐法音聒动逺近寺有白松二株衙衙作虬龙形今斤尽矣昔王元美为家难北来不敢诣阙侨寓于寺取寺中藏经阅之凡三月几遍命胥史钞数箧而去后卒致南藏两大龛从吴船来以补寺藏之缺今亦不存
　　城东有东方朔祠余谒祠题壁云古庙寒烟厌次云鸦飞黒阵冒斜曛周围满树桃花放茅屋三间二细君小院依栖九尺身櫩间布谷雨声频村农来赛鸡豚社不是寻君射覆人寂寂荒祠白板扉隔墙风送楝花飞逺看一叟骑驴至疑是先生割肉归春鸟贪啼便是歌风前据地酒顔酡野花沾落公袍袖似较三干奏牍多神头小店白杨风十里徒河一水通昨过董生下帷处今朝长揖滑稽雄【晋夏侯湛东方朔画赞碑其略曰大夫讳朔字曼倩平原厌次人也魏建安中分厌次以为乐陵郡故又为郡人焉事汉武帝汉书具载其事先生瓌玮博逹思周变通逺心旷度瞻智宏材倜傥博物触类多能合变以明算幽賛以知来自三坟五典八索九丘隂阳图纬之学百家众流之论周给敏捷之辨支离覆逆之数经脉药石之艺射御书计之术乃研精而防其理不习而尽其功经目而讽于口过耳而闇于心夫其明济开豁包含大陵轹卿相嘲哂豪杰笼罩靡前跆借贵势出不休显贱不忧戚戏万乗若僚友视俦列如草芥雄节迈伦髙气盖世可谓防乎其萃游方之外者已谭者又以先生嘘吸冲和吐故纳新蝉蜕龙变弃俗登仙神交造化灵为星辰此又竒怪恍惚不可备论者也　又顔真卿东方画赞碑东方先生画赞者晋散骑常侍夏侯湛之所作也湛字孝若父庄为乐陵太守因来觐省遂作斯文赞云大夫讳朔字曼倩平原厌次人魏建安中分厌次为乐陵郡又为郡人焉厌次今移属乐安郡东去祠庙二百里故厌次城今在平原郡安徳县东北二十二里庙西南一里先生形像今则揑塑为之并二细君侍焉郡当为悳州其赞开元八年刺史韩公思复刻于石碑真卿去嵗拜此郡属殿中侍御史平公冽监察御史阎公寛李公史鱼右金吾胄曹宋公謇咸以河北采访使东平王判官廵按狎至真卿入境上而先生祠庙不逺道周亟与数公呆卿家兄淄州司马耀卿长史前洛阳令萧晋用前醴泉尉李伯鱼徴君左骁卫兵曹张璲麟游尉韦宅相朝成主簿韦夏有司经正字毕曜族弟浑前防军郑悟初同兹谒拜退而游于中堂则韩之刻石存焉佥叹其文字纎靡驳癣生金三十年间已不可识真卿于是勒诸他山之石盖取其字大可久不复课其工拙故授翰而不辞焉至若先生事迹则载在太史公书风俗通武帝内传十洲记列仙神仙髙士传此不复记焉】
　　卫河岸有顔鲁公祠崇祯初州人程绍改逆珰魏忠贤生祠建于此祠后有景顔斗室旧唐书传顔真卿为平原太守安禄山逆节颇着顔真卿以霖雨为托修城浚池隂料丁壮储廪实乃阳防文士泛舟外池饮酒赋诗或防于禄山禄山亦宻侦之以为书生不足虞也无几禄山果反河朔尽防独平原城守具备乃使司兵叅军李平驰奏之宗初闻禄山之变叹曰河北二十四郡岂无一忠臣乎得平来大喜顾左右曰朕不识顔真卿形状何如所为得如此传文多不尽载录其在平原者着于篇
　　论曰鲁公之守平原也阳防文士泛舟外池为饮酒赋诗之事隂料丁壮深沟髙垒为斩将搴旗之举又其守道殁身坚贞一志史臣谓段成公无杨炎弄权任之为将岂有朱泚之祸顔清臣无卢杞恶直任之为相岂有希烈之叛顔公兼将相之材光文武之道防公父之血以愧奸臣守吾兄之节而叱军士呜呼有盛徳者必百世祀公之谓哉【又按鲁公五代祖之推亦尝为平原太守北齐书传周兵防晋阳之推进奔陈之防虽不从犹以为平原太守令守河津齐亡入周观我生赋云乃诏余以典郡据要路而问津斯呼航而济水却乡导于善邻又云忽成言而中悔竞受陷于奸臣是其事也】
　　西闗河上有河神庙庙在卫河之浒当为卫河之神卫河源出苏门山或祠其源或祠其委如沔祠汉中湫祠朝那楚祠江汉非耶
　　卫河西有慈氏寺俗呼银瓦寺寔陶家物瓦色光白故曰银矣复殿重房交疏对霤香烟似雾旛幢若林名僧徳众负锡为羣信徒法侣持花成薮伽蓝之胜最得称首佛阁去地百仞面临长河帆樯舳舻经过其下里人程绍有碑绍风情雅润文辞骈丽如北魏之邢子才也余少时尝游之壬申重游寺弗完矣吟云名蓝精舍野烟中半墖依然立晩风门外长河流水去钟声渔唱夕阳红昔王元美投宿于此曾有诗日落山门闭未曾苾刍前揖大中丞驺鸣欲尽篝灯语元是人间行脚僧又入门金像欣然笑笑我津梁老此生兠率天中观自在不知贤刼也求名法华经弥勒佛称求名菩萨按明七子沧溟弇州川楼四溟龙湾兰汀方成并生嘉隆之世清渊歴下皆去此地不逺弇州当王裒东向之余周南留滞亦尝过此台头寺阅其经藏安悳驿戏其官栁自七子零落而风雅道衰矣譬如求名菩萨七佛住世后人诗选阿修罗耳夫洪钟莛击又何为焉寺后入景州路路旁多官吏清悳碑洛阳伽蓝记述赵逸云牧民之官浮虎慕其清尘执法之吏埋轮谢其梗直所谓实为盗跖名为夷齐妄言伤正华词失实皆是类矣又城东南有龙泉寺碑云寺在崇悳乡北连徒水桥东鉴魏国城西枕徒骇岸是也
　　论曰长河旧地鹿角岩闗风景依然物华半落不必兴黍离之感作麦秀之吟也特今曩殊观盛衰触叹耳夫石氏有齐相之祠燕人立栾公之社自昔然矣若彼老子之宫梵王之宅儒者不屑道然飞馆生风重楼起雾崇台芳榭羽客谈精舍名蓝缁徒倚锡春风动树则紫叶兰开秋霜降草则黄花菊吐选徒命侣作赋流觞亦一邦之盛事吾土之美观也乃何以未罹兵火渐致丘墟墙被蒿艾巷罗棘榛野鼠衔神鬼之髭怪雨冷幡幢之游览所及感慨系之矣故城内城外表里环列略着于篇




　　古欢堂集卷四十七
　　钦定四库全书
　　古欢堂集巻四十八　　　戸部侍郎田雯撰长河志籍考
　　剑塜在城西南古名将埋剑处也白杨萧萧青草芊芊鱼肠湛卢正首丘焉岂张华雷焕龙瘗重泉扈稽吴鸿钩飞二子欤乃何以近枕鬲津之岸逺作甘茂之邻也生前伍相慨赐属镂没后要离空怜燐火或亦莫邪干将夫妻之古魂马鬛牛眠欧冶之炉地也
　　汉大中大夫东方朔墓在厌次神头镇汉平原之厌次县也其原上有东方先生祠焉【汉郭宪东方朔传略曰东方朔小名曼倩父张氏名夷字少平母田氏夷年二百嵗顔若童子朔生三日而田氏死死时汉景帝三年也邻母拾朔养之时东方始明因以姓焉年三嵗天下秘识一览暗诵于口恒指挥天上空中独语邻母忽失朔累月暂归母笞之后复去一年乃归母见之大惊曰汝行经年一归何以慰母朔曰儿暂之紫泥之海有紫水污衣仍过虞泉湔浣朝发中还何言经年乎母又问曰汝悉经何国朔曰儿湔衣竟暂息都崇台一寤眠王公啖儿以丹粟霞浆儿食之既多饱闷几死乃饮元天黄露半合即醒还遇一苍虎息于路初儿骑虎而还打捶过痛虎啮儿脚伤母便悲嗟乃裂青布裳裹之朔复去家万里见一枯树脱布挂树布化为龙因名其地为布龙泽朔以元封中游鸿蒙之泽忽遇母采桑于白海之濵俄而有黄眉翁指母以语朔曰昔为我妻托形为太白之精今汝亦此星之精也吾却食吞气已九十余年目中童子皆有青光能见幽隐之物三千年一返骨洗髓二千年一剥皮伐毛吾生来已三洗髓五伐毛矣朔既长仕汉武帝为大中大夫武帝暮年好仙术与朔狎昵一日谓朔曰朕欲使爱幸者不老可乎朔曰臣能之帝曰服何药曰东北地有芝草西南有春生之鱼帝曰何知之曰三足乌欲下地食此草羲和以手掩乌目不许下畏其食此草也鸟兽食此即美闷不能动其后武帝寝于灵光殿召朔于青绮绨纨幕下问朔曰汉年运光徳统以何精何瑞为祥朔对曰臣尝游昊天之墟在长安之东过扶桑七万里有云山山顶有井云从井中出若上徳则黄云火徳则赤云金徳则白云水徳则黑云帝深信之朔又善啸每曼声长啸輙尘落漫飞朔未死时谓同舍郎曰天下人无能知朔知朔者唯大王公耳朔卒后武帝得此语即召大王公问之曰尔知东方朔乎公对曰不知公何所能曰颇善星歴帝问诸星皆在否曰诸星具在独不见嵗星十八年今复见耳帝仰天叹曰东方朔生在朕傍十八年而不知是嵗星哉】
　　清河郡公墓在城西旧通志云张祐覃懐人侨寓平原仕元中书省叅知政事后追封清河郡公
　　苏禄国王墓在城北二里明永乐中来朝道卒焉墓碑云苏禄国地在东南海中其俗少粒食食鱼虾螺蛤短髪纒皂缦煑海为盐酿蔗为酒织竹布为业气常暑其产竹布玳瑁珍珠明永乐十五年国东王巴都葛叭嗒喇西王巴都噶叭苏里峒王叭都噶巴喇卜各率其妻子来朝贡珍珠玳瑁诸物赐王冠服玉金带蟒龙金银钱钞锦币器皿及妃子女姻戚等赐物各有差三王东王为尊归至惪州卒命有司营树碑封其长子都麻合为苏禄东王十九年遣使来贡【载见续文献通考】有石﨑山国以此山为保障
　　论曰昔豚水三王祀夜郎于破竹秦韩诸国记一姓之偏头并列三封俱称鼎足若苏禄者前古无闻观其食沙糊【明一綂志云山涂甲瘠间植粟麦民食沙糊】织竹布叙其冠带皂布纒头称其宝货青珠径寸自北门车折未返江陵西京马嘶来居滕室煑海为盐图着虎形之象酿蔗为酒家开蚁绿之樽俾夫浮玉献賮没羽贡珍雕题凿齿之賔鼻饮头飞之族星从北极路指南回顾以宿草堪嗟残碑犹在比浡泥石冈之俦【浡泥国墓安悳门外石子冈赤永乐时事】迈故国﨑山之障矣
　　曹都督墓在城东北十五里曹村曹悳山西懐仁人永乐十三年镇悳州卒其部曲就居墓所因名曹村余载州志
　　城内四牌坊西居民掘地得塜骨长七尺髪三尺余有石枕上锓诗云百宝装腰带金丝络臂韝笑时花近眼舞罢锦纒头疑古之名倡也岂钱唐江上苏小之香魂虎阜花间留贞娘之故物欤
　　柴市东居人掘地得塜二骨并皆无首以磁首代之乌髻云鬟作美妇人状观者惑焉或谑语之曰孙武子习兵法于宫中二姬以死平原君迎躄客于楼下笑者不生必其人也苐不解磁首何谓耳
　　北魏髙植墓景州东十八里有村六屯本蓚地割属悳州河岸雨坼得一石土人取之置野寺中字残阙什不存一矣石形髙横三尺厚五寸四面徧书上云讳植字子建魏济青刺史末注神元年盖北魏髙植之墓石也按魏书外戚髙肇之子植自中书侍郎为济州刺史率州军讨破元愉别将有功当防封赏不受云家荷重恩为国致效是其常节何足以膺进陟之报恳恻发于至诚歴青相朔恒四州刺史清能著称【髙植墓碑歌屯氏河厓秋雨塌中育片石锓文辞残阙漫漶不易辨亥豕鱼鲁多支离曰君讳植字子建魏济青相司徒儿岂是曹家瘗旧物官号封削无临淄淘洗摩挱搜石尾下纪年月称神拓防人代越千载六朝荒碣遗今兹渤海蓨人父名肇北魏髙氏从可知宣武当年宠外戚赫赫权势何恣睢北海彭城遭毒手朝野侧目无不为一旦马倒车轴折瑶光尼寺同伤悲十八为郎有令子六州刺史将军麾铭辞不识何人作或者传信非传疑瓦棺古墓埋朽骨斜阳逝水流空陂此石一落土人手磨镰捣练西风吹我行临河忽三叹河邉古塜青累累美恶是非不一辙峄阳岘首各有碑魏收秽史简编在考徴僻事方朔饥恨未读书空渉猎不然几使寃陈思】





　　古欢堂集巻四十八
　　钦定四库全书
　　古欢堂集巻四十九　　　戸部侍郎田雯撰长河志籍考
　　髙真观余少时尝至其地一日土人掘地得石曰安平县界疑焉今攷之知悳州为安平县矣虽然岑牟之鼓蜀木可挝车脚之炊劳薪必辨镜名干徳畴知其年碑曰苖茨空疑其误自非博物洽闻莫以知人论世矣
　　儒学之西有兵器库二百余年矣甲申流寇防东省伪官来州入销库兵于室隅尘土中得一物如老翁状具体而防可二尺许屈左膝长跪左手垂而拳右手履地左肘拊膝右手承頥须髪皓白攒眉闭目作愁苦之容痩硬干枯不知何物也医者范生丐为药标入夜雷雨亡去【南唐书溧水大兴寺桑生木人长六寸如僧状右袒而左跪衣裓皆备谓之须菩提以仁夀节献烈祖置宫中夸为感应识者按谯氏五行书知有大防不三月验】
　　论曰昔两山出手曾号傒囊池阳小人或称庆忌超空金累之族无伤藂聚之伦其形则木魅山精其象则鱼飞龙见异哉化躯武库托迹墙隅大食国中刀成鬼伯丰城狱底剑作龙精岂汉隂丈人匿生前之魄苍水使者缩黑夜之形欤何以拄頥伏地疾首攅眉或亦当封豕长蛇黍离麦秀之时覩铜驼荆棘而兴悲闻白马青丝而流涕也
　　城北为水滙处戊申春谢生于丛墓之侧秋雨厓坼得一瓮大容粟二钟黝色有光中一砚顽石也舁置之家忽见黝光中有人影仙佛美人甲士种种诸相变灭须臾观者堵不半载谢生寂矣谢生之瓮亦犹始皇之于东海温峤之于犀浦也
　　甲申春慈氏寺僧于河崖得一镜大如荷钱玉莹石精火齐金鹊隔岸阛阓数重无不彻照或亦轩辕十二之一也衲子何人岂司空图之封容成元防之之登黄鹤楼欤
　　频年蝗灾官民捕之蝗长三寸者谓之蝗妖唐书姚崇传开元三年山东大蝗民于田旁焚香膜拜设祭姚崇奏遣御史督州县捕而瘗之议者不可上亦疑之崇曰今蝗满山东河南北之人流亡殆尽岂可不救上从之卢懐慎以为杀蝗太多恐伤和气崇曰若使杀蝗有祸崇请当之四年复蝗崇又请捕之倪若水韩思复皆谓蝗乃天灾宜修悳以禳之刘聪时曾捕蝗为患益大崇牒若水曰刘聪伪主悳不胜妖今日圣朝妖不胜悳古之良守蝗不入境若其修悳可免岂彼无悳致然夏五月勅委使者详察州县捕蝗勤惰各以名闻由是连嵗蝗灾民不大饥宋欧阳修有荅朱寀捕蝗诗
　　凡妇人诟谇其婢者輙曰王花王花大抵狐媚取容长舌厉阶之意也按金史崔立传立陵州人乗时僭窃滛虐暴横自称太师军师都元帅尚书令郑王称其妻王花儿为王妃后立为李伯渊所杀以王花儿赐丞相镇海帐下士其夫妇皆人中之妖也故里俗相传为口实矣旧通志人物外传记崔杼庆封诸人金有崔立今志独不载嗟夫威鳯祥□世所快覩穷竒梼杌史不乐书矣
　　论曰昔陈国宣滛而云徴舒似汝鲁人讳杀乃曰吴王我乎长信被诛世人骂滛曰嫪毐南朝已后江东詈妇为长舌不然邯郸故才人嫁为厮养妇宁不昔为人所羡今为人所怜耶若夫轻霄之事两王花矣【按北齐书后主皇后穆氏名邪利小字黄花本斛律皇后婢也母名轻霄本穆子伦婢转入侍中宋钦道家奸私而生后钦道妇妬黔轻霄面为宋字钦道伏诛黄花因入宫幸于后主宫中称为舍利太监女侍中后立为后童謡曰黄花势欲落清觞满杯酌黄花音同也】
　　封元则唐渤海长河人显庆中为光禄寺太官掌膳时于阗王来朝食料余羊凡数十百口王并托元则送僧寺长生元则乃窃令屠家烹货收值龙朔元年夏六月洛阳大雨雷震杀元则于宣仁门外街中折其项血流洒地观者盈衢莫不惊愕【出法苑珠林】
　　州志所载王道人大空和尚火莲夫人叶女辈指数偻矣【州人李诚明作叶女传略云叶女家奉佛居常屏息趺坐于万歴丙午嵗午月午日午时澣沐更衣礼父母若相别状问母何时母对以午无何入室见其俨然跏趺手结三昧印以为生也觉有异香忽尔心动叩之语其息已化矣乃大痛乡邻聚观顔色明润若含防笑逾七日异香犹初湼槃时是其幻化者乎抑闻道者乎夫幻则不可以为实也如巫妪瞽媪慿身狐禅寄行鬼厉又有躭思迷心忽忽防魄此幻之不可为世有者叶女从容都雅去住了然殆平日能读圣贤书况复童心未斵尘縁未蒂每闻媒妁之言必正色峻拒以为愿事父母何以家为是可谓幻乎盖必闻道者矣】
　　王媪者屯氏河上妇也善事鬼能为鬼言有一鬼帕手跣足青裒朱裳旴旴睢睢状如侏儒主其室有年矣鬼灵而猾黠不自言敺媪代之言以故村妪贩夫以事来咨者扫其门复升其堂爇香再俛伏于地以俟媪髙坐若听事然喉喘颠汗闭目迸涎防防骞骞恣口以对甲吉乙凶甲疾不瘳乙则已言輙验俄焉既醒不自知其啽呓也媪之室日以饶市井无赖儿亦多隂伺欲中之者癸酉六月河水涨人患之请于媪媪复向声作鬼言曰阳侯波起涛襄四陆震荡漂流爰止乌屋三日归槽河伯牒复鏁彼巫支方山之麓媪呜呜不胜鬼言果三日涨止人皆徳之谓鬼之灵如是媪亦骄蹇自以为能乃病其媳之无能也以它事诟谇于庭媳恚愤夜出沉河中媪不知鬼亦不媪告也以其媳之死也无赖儿遂借以破其家而媪之室空矣如罹昏垫而鱼鳖争饲也悲夫宋元王之能见梦而诎于自谋殆王媪之谓欤余窃怪鬼主其室既久而不为之防患于未然所谓灵者安在抑不忠不义之甚者矣毕方犂丘之徒其不可与处也哉然则媪假鬼言以愚俗防利适以自愚已耳非真有鬼也
　　何媪者年八十余矣身不满三尺髪长二寸眉半之顔如渥赭人莫知其异也壬申冬为余执灶下役解后与之语诘曰不絮而衣寒乎曰寒也肠且呜呜矣亟以饼啖之婢谓饼硬烘之可啖媪曰奚烘为须臾啖数饼啜寒水一盂语麄气豪如尽斗酒一生彘肩矣又诘曰将无病耶曰何病也俄辞去蹑之媪入僻室中闭牡跏坐以脊尻贴席首足如张两翼身如箕又动如转轮焉少顷复来汗流浃体肠呜呜犹故也余洒然异之媪盍然而笑曰公知卫生之术乎三牛三车不僵不戕行蚁旋磨驾舟鼓樯前后上下投舍中央九虎天闗熊熊其光径寸之珠夜吐寒芒欲学长生入室升堂左董双成右费长房怜子钝根如无相盲余闻之惋叹累日耻不媪若也援笔赋诗十篇其序略曰何媪者屯氏河西村人也本农家妇善卫生术二十结褵以后遽谢铅华八耋鹤髪之年何其矍铄少逢道士口传胎息之经老养谷神心妙参同之契若其肌肤冰雪岂非姑射名姝即此巾帼侏亦是稚川佳偶谢自然非所论也华山女无以过之今者以丹台入道之真诠授白首伤心之病客兎葵燕麦桃花怜我刘郎豕腹龙头石鼎惊兹侯喜思箫史而未遘仆本恨人求勾漏而寄懐谁为仙吏溪山寂歴早迷秦洞渔船鸡犬飞升莫识淮南药器青精无飰何以长生紫府有人皆求不死禽习五戏佩坎离水火之数言夜守三尸探熊经鸟伸之大防愿奉教于芙蓉城下窃执鞭于玉局观前
　　长河人有盲者善季主之术初居河肆人莫或知者余心异其人知其术之工有年矣一日来京师公卿朝士皆乐与之游交相延誉盲意气自豪耻为卑污之行不肯虚髙人禄位以说人志客有难之者曰子之言否也什不失一二焉言泰也什不中一二焉盲捧腹大笑曰若乌足以语此夫平适之谓泰困踬之为否也易之言吉凶也人之情贪而愿奢平适易忽而困踬难忘也冯敬通之显志赋愚矣刘孝标之辨命论谬矣栁子厚之天说惑矣言泰而有不审若自不审我之言诚审矣客喁喁者也盲姓王氏名道行凡与人语毕唱鹧鸪天词一阕尾作曼声似孟逹之上堵吟矣故一时号王鹧鸪云
　　论曰司马子长云士无过人之行而矫语仁义长贫贱亦足以羞也其能工一术以惊世炫俗者正少矣乡之前民有管辂盲岂其俦欤













　　古欢堂集巻四十九
