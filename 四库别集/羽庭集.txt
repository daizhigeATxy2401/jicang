　　钦定四库全书　　　　　集部五
　　提要
　　羽庭集六卷　　　　　别集类四【元】
　　臣等谨案羽庭集六卷元刘仁本撰本字徳元天台人以进士乙科歴官温州路总管江浙行省左右司郎中时方国珍据有温台诸郡招延士大夫仁本入其幕中叅预谋议国珍嵗治海舟输江淮之粟于大都仁本实司其事其所署者郎官盖即元所授故集中诸作大都感慨阽危眷怀王室其従国珍盖欲借其力以有为徐图兴复亦如罗隠之仕吴越实心不忘唐观其赠李员外自集庆回河南诗云汉兵早已定中华孙述犹鸣井底蛙于明祖显然指斥其志可知厥后国珍兵败仁本就擒抗节不挠至鞭背溃烂而死则仁本终始元人未尝一日入明永乐大典题曰国朝刘仁本非其实也仁本学问淹雅工于吟咏多与赵俶谢理朱右等倡和尝治兵余姚作雩咏亭于龙泉左仿佛兰亭景物集一时文士修禊赋诗自为之序其文虽不见于集中而石刻今日犹存文采风流可以想见故所作皆清隽絶俗不染尘氛其序记诸篇述方国珍与察罕通使及嵗漕大都诸事多记所不载亦可补史阙原本乆佚谨就永乐大典所载以类编次厘为诗四卷文二卷仍改题曰元刘仁本以存真焉乾隆四十六年九月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀



　　原序
　　天台之山下尽东海者曰黄岩其别峯走旷原而秀者曰委羽委羽山之人有曰刘徳者颀然而清黝然而飘然有遗世之念自壮时爱读扬子书所为文徃徃有类而或过之后涉艰棘履险阨而作又益进其雄篇也浩浩焉不可端倪其小章也幽幽焉又不可破裂噫非微之理存扵心其所发者能如是欤余尝即其人与之语矣因疑其山川之气清淑者尽萃其身而又能养之全守之固而益充故其山立而水行云兴而霆击星辰之布列雨露霜雪之滋悴鬼神之防显人物之昭焕有若天地之所以化生万彚而非人力之可及文之果若是否乎之理在其身有非他人之测识者或谓扬子云行有所不逮然其文又非后进所能拟是则所着太经果乎果非乎徳果知之乎余岂得而议之今辑所为文号曰亦孰曰不可不然后世有刘徳者必好之矣轩辕弥眀自衡山来爱其文也故冯物而序之重为歌曰悠悠太虚孰可冯我欲冯之气所乘坎防窒盭纷不成精明纯白道自宁天台半落黄山青山中老人刘羽庭吟诗作赋如建瓴轩辕道士来相迎袖中出我亦经起伏万状不得名为歌此曲山月明宋无逸序











　　自序
　　至正癸夘之冬十月余被戎事过上虞主胡师徳氏有栁生泰者谒求栁庄诗遂口占授之既而朱君伯贤曰生能致鬼神为文词多奇诡即挟入宻室请赋白云巢篇余方与客詹国器陈惟敬刘坦之僧震雷隠昱大明及胡生琏立谈顷伯贤亟出曰若有降灵冯于物者自称为韩愈氏即轩辕弥明书诸几曰闻羽度公能文章敢请见敎邀余及众客入室余辞以无与似者大明取余近制守拙斋记一篇质诸神神使诵之若有听焉既终诵乃书曰善则善矣独中间熙字误此吾淮西碑中语也当作嬉众皆惊愕又书曰羽庭公近着亦集吾请为之序可乎凝神入思顷刻附笔立就辞语絶类韩子体制因忆向在庚子正月间梦偕士友论文俄而见巍冠博带者冯虚陟降谓余曰吾昌黎韩愈也授以片楮楮中有云文以载道道有显晦文亦为之低昻道在日用间文贵平畅则道自然明白文犹制衣也挈其领而褫之理斯顺矣觉而记忆尝以语卓君习之宋君无逸今序中乃曰吾尝即其人而语之矣斯言似有脗合乎前者噫苏文忠公作昌黎潮州庙碑谓公之神在天下如水之在地中无所往而不在又谓不依形而立不恃力而行不待生而存不随死而亡者诚哉言也岂余亦尝信之深思之至焄蒿凄怆若或见之邪故不得遗置辄録诸编左以备观览幸毋讶其迂诞焉是年月既望天台刘仁本书








　　钦定四库全书
　　羽庭集卷一　　　　　　元　刘仁本　撰四言诗
　　五云为括苍王叔雨赋也叔雨拟托于云避地上虞之五郛作云溪云堵云居云松云路以自娯为之赋焉
　　白云繄繄于彼涧溪载兴载扬为虹为霓为膏为液有渰萋萋乐只君子迹其天倪
　　白云湑湑于彼洲渚其流如脂其湛如水或霈而泄或洼而澍乐只君子思其霖雨
　　白云徐徐郁彼蓬居以揽以结以卷以舒孰为之搆自我庭除君子戾止其乐只且
　　白云溶溶施于长松长松千尺矫如苍龙白鸟鹤鹤载蜚载翀君子戾止洒然清风
　　白云楚楚覆于行路如轩如坻如迎如遡乃息乃怡靡或驰骛君子戾止其美无度
　　五云五章章八句
　　五云美韩也韩祖魏国忠献王登宋天圣第唱名时太史奏日下五色云现葢令德之符也既南渡后嗣孙徙居越上五云里者秘阁左司公有作五云次旧闻询斋先生有五云续旧闻庄节先生有五云漫藁十世孙谔力学制行扁其藏书之室曰五云书而其号五色生昭不忘其祖也前翰林侍讲金华黄公溍传其事呜呼岂五云之瑞与韩氏相为终始欤故作诗美之
　　猗欤卿云五色氤氲兆为祯祥天作人文颀颀魏国令誉令闻既魁多士克相大君以践台鼎以树元勲云施为泽泽垂后昆
　　世祈南迁自相徂越五色宅里相攸奕叶如云斯兴奋乎莫遏如火既然如泉既达礼乐冠裳光华炳越宜其子孙克笃前烈
　　卿云五色于日之下作其休征以笃韩祜颀颀魏国在帝之所出将入相文武吉甫有子有孙绳其祖武谔也云仍其仪楚楚庶几诗书以永韩祚
　　五云三章二章章十二句一章章十四句
　　俞节妇【原注猗嗟孝节也勾稽俞妇闻氏女励节克孝人皆贤之故作是诗也】
　　猗嗟贤女来嫔于俞克遵妇道重罹厥辜既防尔男复殒尔夫乳子在哺孰相尔孤以树坚志弗渝绩纺自给养终而姑
　　猗嗟贤女归为俞妇既失所天伶仃孤苦刻志养姑弗堪其窭父母欲夺誓则弗许引刀截发号泣以诅天地鬼神胡宁弗顾
　　猗嗟贤妇节孝独贞姑婴末疾复翳于盲吮瞳防睫视为之明既其令终防弗克茔褰裳伛偻负土以营悲号哀吁风雨晦防
　　猗嗟贤妇克殚节孝懿德令仪是则是效昊天孔昭爰食其报宜其子孙宜其寿考郁郁勾稽双桓具表我歌匪溢式励风教
　　猗嗟四章章十二句
　　湖田闵上虞也田利于湖水而或夺于豪石民甚病焉故作诗以闵之也
　　漠漠湖田濒于海堧为畎为亩湖水涟涟以溉以灌稼穑阗阗弗溺于涝弗暵于干
　　湖水绵绵岁取百千艺我沃壤粒尔艰鲜谁其作者手足胝胼致力沟洫禹无间然
　　维田于于受水于湖计水之利亦入其租其租伊何受田之家既利其利乃输其估官弗民病多黍多稌湖水铺铺或堙或芜弗治弗疏深沟为涂弗剪弗鉏有荷与蒲彼豪者徒罔利以图谓湖可畬官输是诬乃泄其潴以艺其淤朘我膏腴以害我农夫众乃咈怒彼有余辜
　　我疆我场我田我穑繄湖之水实利之食乐岁狼戾伊帝之力苍苍者天去此蝥俾浸常滛彼敓田殖深我沟洫滋我黍稷岂弟君子俾民弗慝后来其询视于版籍
　　湖田五章二章章八句一章十句
　　石
　　他山之石既坚以贞既攻既错于以成城乃疆乃理经始营营万夫皆作百堵崒兴以筑以登弗怠于程谓城葢高如陵如臯莫坚匪石莫深匪壕集我畚杵听我伐鼛民亦来只不敢以告劳
　　昔我先王有冯有翼作我藩垣保我疆埸后来弗修恃险蔑德城非不高孰为坚壁
　　维城连连维守乃坚守或匪良式戾于愆或据以叛或擅而专或降于敌或弃以捐化为豺狼风雨变迁民维邦本先哲有言维此屏翰惠我黎元宗子维藩大夫维垣式遏乱虐以克完完他山之石永矢弗谖石五章一章十句二章章八句二章章十句
　　题水木轩
　　维木有本维水有源水木假义以名我轩源清莫激本秀莫繁激则潜逸繁则集喧止渊茂植取逢其源南山心逺欲语忘言
　　五言古诗
　　寄许具瞻省郎
　　长松出古涧参天二千尺矫矫冰雪姿不为岁寒易女萝附其颠亦复借顔色一朝事斧斤剪伐由中直但愿成栋梁女萝不足惜
　　腊底雪
　　岁未尽三日雪深二尺余喜作明年瑞先占大有书去年冬不雪今岁田无储十室九悬罄空山拾橡柤橡柤饥可疗拾尽将何如所愁冻饿死不见明年糈
　　为朱伯言题卷
　　朝阳有异士曽造重华庭一鼔南风曲万物为和平东姬及汉晋秦楚无余声彼或怨以怒又或淫而倾素弦不为理千载怀幽贞美哉昌黎伯掇拾风雅英欣然作十操拟托周孔名辞情或防隐古意谁能征抱琴适东海乃遇邹阳生广操一防绎援琴为我听三叹有遗音始足扩其情天地既寥廓日月行清明夜忽梦圣哲吾衰感精灵起谢抱琴士伐木何丁丁长揖出门去幽思秋防防
　　次帅掾张惟彬见寄韵
　　吾友张公子形骸颇疎放长才郁未展浩气自清尚岂无万里心为谋三釡饷王良善徒御乃使骅骝踼犹能范驰驱未信斯文防念昔与子游中心日倾向如何乆参商杳尔音书旷怀人天一方气与孤云盎明年上玉阶子当拥仙仗傥能贻好音庶慰吾心壮
　　贺金元素拜福建省防政仍兼海道防御
　　灵忽中激四起波澜狂河源溢故道淮泗乃滥觞大江防西下弥漫泛沅湘浙水注东溟安流稍不扬苍生思济涉孰作巨川航金君将相材起身自文章时危多武备帝命出御防三年持节钺四境民乐康囘澜矻矻石心赤葵倾阳豚鱼既孚信豺鳄俱遁藏喜今膺大拜擢置居岩廊匪惟天意眷允惬民心望旌旗障海上照耀闽南荒大厦圮将构瓌材须栋梁车攻能复古东姬期载昌向来弭节地晖曯有余光
　　次杨彦成见寄韵
　　东方有处女皎若冰霜洁十年无可人布衾冷于铁万里君王心所思汉宫阙及今寡所谐犹自重名节肯逐儿女妍幽闺夐清絶宁死不苟从从人有真诀君家好弟昆磊落皆英杰蹇修莫致辞令人生肉热三叹理瑶琴寄调相思阕上有青山髙下有孤鸾别
　　饯秘书卿贡玩斋于慈溪永乐寺分韵得壑字
　　牵舟泊洄渚飞觞坐林薄惜别起遐思凉飇散寥廓宦鞅昔言迈朋簮乆离索及兹税尘骖清华登秘阁云汉倬昭囘奎躔仰盘礴搔首发孤唱商声激岩壑
　　适意为倪仲权作
　　我有琴一张我有酒一壷我有书一卷我有宅一区物我两相防天地一籧篨吟咏乎情性缓歩而舒徐今人不我薄合与古人居登山时采茹临渊或羡鱼人生适意耳须富贵何如
　　杂花林紫薇坡葢灵源山十一咏之二也为住山阜上人赋
　　灵源函丈地种种植羣葩灿若列琼瑶明如链丹砂缤纷众仙袂绚烂五色霞粉白与黛绿一一含春华为言观树叟且复观其花恍然色界天风雨成婆娑
　　赠章履祥入宪幕
　　幽兰在空谷泉石生辉光春风茁其颖晓露滋其芳脩名不自信美谁能忘移之古柏下足以怡风霜愿持君子操永佩骚人章囘头视众草纷纷道路傍
　　七夕宴会分韵得人字
　　双星会七夕芳筵瓜菓陈长歌乞巧辞对酒娯嘉宾牛箱既不服空饮河畔津女织不可被支机乆沉沦徒以智巧名役此愚拙人纷纷儿女辈诈伪日以臻宁知有大巧淳朴还其真双星竟无答我亦不汝嗔但见银河翻风雨横秋旻查查两灵鹊屋角时来驯
　　次韵奉答柳洲陆德阳
　　柳洲有佳士襟度殊清豁文采鸾鹄俱履操冰霜若芝兰暎玉树封胡与羯末才名人共夸道义羣蒙觉时世遭乱离行藏始萧索坐叹扶摇鹏遂困蓬蒿雀海滨忽解后羇怀慰寥寞伊昔荐南宫起身事文学王迹诗未亡春秋谨书法礼乐字纵横珠玉炫参错波澜振頽靡錭镌敦菲薄阊阖风云会璇玑星斗泊披腹呈琅玕倾心秉葵藿孰谓河汉表支机不可着五色云锦章回飇竟飘落归来坐黉宫教育资三乐文运夙艰危武流竞闻达健翮尚防飞灵姿终耸壑未起东山卧且赴西湖约杨柳晓风清蒲萄春水泼共君解尘缨长歌醉濯发
　　题毛贞士传
　　苍苍松柏操不为霜雪移矫矫君子行坚贞常自持功名及富贵颠沛与流离小人患得失君子审处之美哉毛士子淑慎尔威仪彬彬周太史传实无靡辞愿保岁寒节允怀风雨思清飇激頽波永为衰世贻
　　赠四明胡古渊
　　胡生安定系胷中星斗罗手持一寸铁雕琢千岷峨汉经与秦绎草及篆蝌班班善模勒歴歴能爬挲风云抉河汉海岳腾蛟鼍九霄鸾凤翥圭璧明瑳瑳六书尽标本八法无舛讹往年在天府巍石苍穹摩臣模播圣德刻画功居多今年归海上四起纷干戈方叔一戾止跕跕安鲸波弓刀锡辞誓带砺同山河文儒载巨笔老稚齐讴歌峥嵘事镌镂千载功不劘淋漓传墨本观者填丘阿作诗美斯善愧尔黄庭鹅明年中兴颂防子其奈何
　　寄卓习之教授
　　天台接四明雪窦连丹丘神仙所窟宅云树相绸缪上有两白鹤千年结清幽不为凤凰似不与凡鸟俦天风忽引去一息三千狄双双整羽翮齐落南海头两鹤自鼔舞朝夕鸣相酬一啄丹山顶一饮劒水流丹山雕琼树劒水凝不收遥遥山水间灿烂云霞浮两鹤又相顾誓言毋乆留巢穴本同地出处良亦侔宁不返华表谁能上扬州
　　游余姚灵源山明真寺诗【原注寺乃晋支遁讲道之所时主席昱大明宋刘忠谏公四世孙也忠谏与吾生祖郭正肃公同在言路论事为权臣所害故诗语及之】
　　时游谢安寺今来支遁家昔贤冠葢地我亦随行衙旌旗照山谷甲帐浮烟霞峯峦濯秋水青莲花烧香开宝殿老衲持袈裟昔逢暑雨足百卉生狄华平川沃禾稻原隰收桑麻虽当军旅际民物安生涯甚愧二千石田里无愁嗟夜凉开讲席竒芬发天葩语及通家好前修倚莩葭羣书在西阁万竹森交加白云绕牀下明月来檐牙忘言煮春茗清思散幽遐安得洗兵甲共泛灵源槎
　　西楼喜雨【并序】
　　癸卯夏四月不雨实切云霓之望遂有事于山川五月三日始雨四日五日又雨于是领客会于西楼饮酒赋诗志喜也会者凡八人咸谓属兹艰危在逆旅中砚田笔耕亦不能无望于获焉于时云气敷落雨声连续竹桧森爽凉浮几席间似有秋意众宾怿然相与为乐归功太空欲即坡仙名亭之意以名楼席长陆君德阳谓余亦郡守也遂摘取韦蘓州诗八句分为起语人各足成篇篇十二句复俾余序之诗如左姓名附见余得起句俯饮一杯酒
　　俯饮一杯酒仰酧三日霖兹辰属端阳候律生初阴枯槁沐甘澍一滴当千金禾苗遂长薿卉木良萧森匪畅西楼乐实慰南畞心怀哉答灵贶永言托防吟
　　题昱大明住持明真寺行卷后
　　尔祖与我祖同居宋台端清名照冰雪苍天日月寒儿孙百载后名保青氊完师今在林下我立当惊湍师能振宗铎我徒怀悲酸邂逅一相遇握手平生欢青灯读家传山殽饤盂盘相期共努力先德殊未殚
　　送别友人
　　送客长松下松间一壷酒酒尽客当去踟蹰重擕手念我平生欢感我离索乆岂无弦歌娯岁宴寡亲友情深语反短契合谊益厚居人恋旧乡行子在逺道灼灼洛阳花依依汉南柳昨日少年客今朝成老丑一心秉明德离别何足取
　　过余姚州谒严子陵故宅高节书院
　　昔年过桐江钓台郁千尺扁舟泊祠下高风不可涉岁月忽飘零惆怅尘沙隔今来舜江上先生有遗宅林峦见仪形草木含幽寂南山崒嵂高气与秋旻逼尚有古风烟睢盱汉物色双桓高节表千古頽波激仰视客星堂穹碑颂遗德怀贤拜衣冠愧我持锋镝落日照岩扉凉飇洒芳席蝉声散余清孤云敛防迹天象讵可窥乾坤犹窄长歌云山诗目送防防翼
　　和高灞雪经歴致仕韵
　　宛驹纵逸步岂为千里穷长鸣一振鬛阊阖生华风灿灿黄金络矫矫玉苍龙乘驾穆天子周游四海空瑶池上仙去宁知八骏功尔亦谢刍收飘飘载乔松房垣我窟宅倐忽腾云中
　　送内弟王仲祥掾史赴福建省
　　凉飇薄天际秋声动羣蛰载酒出城来为子浇郁悒子着从事衫浩气风云集左手挂弧矢右手持决拾有怀离别情肯为儿女泣骏骨服盐车安能乆羁馽万里闽南路天昏瘴烟湿我昔佐使者分曹行郡邑后来在藩阃军民乆宁辑念此遭乱离吁嗟亦何及傥见黉宫叟为我致长揖遗我珠玉篇珍藏犹什袭明月下闽关愿逐清光入
　　舟泊石门洞
　　孤舟一夜雨溪流涨三尺起来推短蓬洒然好山色旭日弄晴晖微云敛残迹修睂澹欲舒娇鬟净如拭岩华亚髙低幽禽互喧寂仙人石门洞扪萝可缘陟苍松杂疎篁清泉潄白石野鹤从何来长鸣韵嘹呖是时秋气中天宇湛虚碧吾徒诗眼明从者行亦适凉月忽在林客衣风露袭篙人苦相催前滩起鸂鶒
　　题东坡居士着屐图
　　楚楚玉堂仙飘飘儋耳客羁孤万里身谁当慰岑寂黎家酿新篘相邀风雨夕麻条束緼袍竹笠行山屐归来载酒堂泥深步倾仄陶然天地间乃知谪非谪千载慕风流落月见顔色徘徊仰斗牛高标不可陟
　　建宁芝山取陆羽泉煎茶次卓习之教授韵
　　建城南五里芝峯特清丽颇闻此山中有泉出云际昔逢老茶仙烹尝殊品第寥寥百载下幽寻竟谁继客从三山来顾兹若神契清风忽我招脱巾坐林翳金芽芝髓滑石鼎松风细一饮诗脾清再啜凡骨蜕清谈各尽欢悠悠成乆憩何当起羽仙飘飘逺尘世
　　忆别二首
　　君行湘水头妾在呉江尾君妾两相望遥遥数千里音书似投石岁月如流矢念妾初事君终身托生死岂期负年少春风误桃李逺浦双鸳鸯齐飞堕秋水墙中墙外花何日复连理抱琴不成弹掩面泪如雨
　　妾在呉江尾君行湘水头君恩与妾意共此江水流别时花未开落叶忽已狄狄风苦裂帛道路无重裘孤灯与明月照影不照愁有书不堪寄那知沉与浮尘埃生铁镜衣带寛呉钩努力君加饭妾身夫何忧
　　紫薇坡
　　我时居掖垣堂署多紫薇夜直坐花下明月涵清辉一为风尘起遂与花相违铁衣过林樾霞佩在岩扉相逢喜得得欲语情依依花能择幽地我乃乘危机愧花作招隐行当歌式防
　　自东嘉与周草庭县尉同舟至括苍诗以送之
　　拏舟上括苍同载得良友秋日净宇宙凉飇在林薮地势行渐高溪流缘下走潭影日月寒滩声风雨骤篙师拽短缆伛偻状如狗险恶勿相角前呵后挥手来舟欲挽前去者那肯后复有叩舷人得鱼时贯柳青山为主宾挂石还沽酒白鹤下青田啄以芝千畞仙班傥可寻宦路亦何有君今去作尉小邑仅如斗况乃山水佳武夷在其右梅福有古祠丹台遗药臼须君一问讯肯寄刀圭否
　　石门飞瀑次鲜于伯机都事韵
　　岿然两石峡连云不能断飞瀑忽中分千古作竒观玉龙蜕鬐鬛灏气薄银汉银汉烂不收万斛跳珠乱天宇肃高寒候律逾秋半维舟石门下遂得饱清翫山中有高人为我理焦防焚香谢尘俗横经列童冠山猿与野鹤可闻不可唤平居怀谢乐我亦思张翰
　　六月四日宴倪仲权荷亭
　　凉飔起苹末疎雨滋水花彤云拥翠幰来驻山人家山人领宾饮碧筒吸流霞清波蘸方席小屋如仙槎浮光湿衣袂余馨散幽遐鸣蜩咽古木竹影森交加坐乆良不厌乐意殊无涯因思越城下扰扰飞尘沙
　　戍妇吟四首
　　明月何皎皎白露湛为霜妾身未有托游子天一方悲风四边来中夜起彷徨欲随明月去怀哉不下堂妾在父母家衣容常楚楚一朝无良媒嫁作征人妇征人逺戍边勤劳日夜苦欲往复踌蹰有言不出户夫君在边戍妾身守孤帏欲往备纫栉不如频寄衣衣到恐迟迟不到妾不知欲知衣到无明年鸿鴈归将军功未成持牛劳军士将军岂无家为妾语夫主勿为贱妾生宁为将军死贱妾欲从之军中无女子
　　七言古诗
　　董君谚军功诗
　　龙媒神物筋权竒落落不受黄金羁伯乐一顾价万倍乘云猎雾从驱驰董生逸气有如此管侯何术能豢之千金购士未为宝人生莫乐新相知至元五禩秋八月炎荒夜半盲风吹蠢尔无知梗治化结巢据穴何险守臣边吏不敢视貔貅百万劳王师瘴疠潜消军卒勇矢石空遗寒暑移管侯忠贞昭白日金符玉节光陆离一鼓作气万夫勇三军制命传节麾帐下岂无谋策士董生指画如摘髭凯歌捷奏献俘馘膏泽大洗民疮痍柳营之江春水弥矾石之阳瘦石隳我闻昌黎作司马陇西用尔平淮夷儒者胷中有兵甲奋忠肯为儿女痴董生日夜读古书小试宁无大设施浩歌长啸风雨作劒气直上星斗垂丈夫会遇各有时为君歌此从军诗
　　谒建上梨山庙
　　建安山水东南竒扶舆磅礴来武夷巨灵掣此昆崘秘烟霞翠碧长淋漓夫何蜿蜒吐金景孤峯特立无与并千崕万壑争献技尽向梨山作藩屏梨山有庙庙有神乃是皇唐之荩臣英英国姓通帝籍字曰德新名曰频当时受命拜天子来向建州作刺史建州逺在天南荒百万苍生寄生死刺史下车观民风刺史下令则民从道路讴歌闽越最诗书礼乐邹鲁同唐德距今几百载德在民心有遗爱生为邦侯死庙食水旱不逢无札厉年深岁乆事糢糊祠人罔或识厥初强名尔囘字尔度嗟神之灵讵可诬只今王封又三禩新作王宫五云起气焰掀腾上牛斗溪山秀丽撼风雨邦人鼓舞歌太平石班鲊香来荐诚劔防森严拥遗像音容响荅如平生我亦瓣香谒灵只对越英姿凛顔色摩挲两眼看苍石但觉闪闪神光掷我闻古有烈丈夫磨牙决齿面裂肤忠肝义胆相照烛光岳英灵何代无区区作吏谢神宠百福是遒禄是总稽首再拜心为悚梨岳之峰欲飞动题鄂省知郎中母太夫人刘氏节行诗卷
　　女萝托质青松树半夜髯龙忽飞去庭闱霜月生高寒碧蔓萦愁几朝暮仙家种出忘忧华合有春工新雨露幕中狄香渚莲开山中黄鹄衔书来见说门楣表贞节白云遮断江声哀
　　为黄理问赋百牛图
　　谷口山村百牛犊牧子羣来四十六苍茫牝牡各意态头角峥嵘立如簇或行或龁或寝讹落日川原丰草绿一羣逺自村南来一羣相随过江北两羣分队复东西角力参差忽成触持鞭左右猛欲笞欲笞不笞互殴遂前呼后噍乱不羣散漫陂陀走林麓老翁秉耒归西畴畊遍一犂春雨足啄疮鸲鹆背上行四五饥乌下枯木尔牛一一耳俱湿尔牧徜徉乐蕃畜不作南山白石歌雨笠烟蓑自栉沐席也或茵坐鬭草卷桐为角横吹竹轻竿小网出蹄涔乱拾薪蒸在腰束荣名利禄了无关差科不竞岁年熟何人笔力囘万牛斑特乌犍动盈幅忆昔龙眠善画马人言后当生马腹我今覩此考牧图嵩骨已朽谁能赎迩来草木暗风尘坐叹十牛纷九牧四郊搏囓豺虎多蕃庶一时成觳觫赤地千里无菑畬觔革归官喂饥肉安得问津河畔人织女支机同杼轴复见周宣九十犉升平大放桃林牿先生玩图万山底便好归畊坐茅屋晓日神光射牛背遮莫辛勤挂书读
　　赠瞽僧通月海
　　天上有眼秋月明下照海水神光清海水明月万古情尽使品类涵羣形天台絶顶有老僧曾泄天机天所憎天令怪物蚀其精老僧乃以月海名古来瞽蒙心则灵师旷有耳通五声人生三十骨骼成举手一触分枯荣祸福歴歴皆可慿高谈霏屑鬼神惊昨夜策杖来叩扄为言我骨多峻棱我言师语他日譍请师持此来余征上虞大禹峯夏葢湖山寺分韵得楚字
　　我倐秉飇帝之所谪向沧洲采芳杜水田万顷夏葢峯茫茫禹迹灵鼇负金仙赤脚开宝坊倒影玻瓈湿窗户玉壶下浸冯夷宫瑶光上掣璇玑府阑干十二银阙通日月烟霞互吞吐琼枝棋树凋秋霜赤壁丹崖堕圃夜半潮声风雨来老蟾捧腹鱼龙舞我时一叶青莲舟云从羣仙尽翘楚红尘隔断人间世手挹天杓酌清酤醉登絶顶呌虞舜神禹之功垂万古
　　野渡舟横
　　青洲渡头舟自横浪花带雨春潮生竟日潮生复潮落没泥青草无人行向来此路当通道行人唤渡争先到只今鲸鲵浪拍天无复行人有飞鸟
　　送委羽道士北游
　　奉林昔沼空明山灵光夜夜飞宝丹丹成白日上天去时闻笙鹤来人间师今别我竟何往真仙窟宅穷跻攀东掠扶桑系海水西登昆仑欵天关玉泉傥许借辞色为言鬼蜮尤肆奸上界仙曹足官府胡我所治多荆菅愿得劒光斗牛下一洗东南民物艰政恐依然隔风雨碧桃千树春阑
　　送阮止善提防福州紫极宫
　　我昔骑鲸度南海直上三山蹑烟蔼珠宫贝阙开参差玉荔琼枝动光彩紫极真人坐瑶坛精百链成宝丹帝勅天丁为呵防金轮黑帜猛虎跧鬼蜮潜形不敢奸瀛波跕跕无狂澜真人去后遗劒冠石壁丹台风露寒君今谈得真诀麾叱雷霆下金阙三神之君持绛节乆待沧洲弄明月
　　桂山见月
　　青洲桂树何团团树头明月不可攀嫦娥揭弄山河影乞与人间之广寒白兔细捣长生药香飞屑屑金华落主人折桂月中归月中桂子谁能斫
　　梅涧寒冰
　　青州古涧凝寒冰上有老树盘棱层玉壶明月印疎影乃知梅与冰争清逈然孤标出万壑凌室寒光照东阁欲擕纸帐涧底眠餐水啖梅两不恶
　　隔林僧梵
　　青洲洲外梵王宫映牕海日摇青红门前潮汐自来往隔林烟霭闻疎钟钟声唤起渔人梦海上风尘方澒洞输与山僧入定还龙女时来献清供
　　次韵琴鹤叹
　　练朱疏越忘遗音雎鸠鸣凤成陆沉离鸾别鹄声哇杂嘈非瑟还非琴牧犊感此朝飞禽何人贾衒白首吟汉宫女子恩怨深悲来乃售词客金苹蘩王化行周南变风一作伤人心
　　怀哉令威辽海东一去不返城郭空朝阳五彩遗孤桐云天邈邈飞防鸿阳侯吐气乘毒龙旄头吮血流为虹华亭烟雨悲秋蓬凄然嘹唳将安从饮啄不下空明宫羽衣何日能相逢
　　少年行
　　城中美少年十万当腰纒朝拥红姬醉莫入花市眠青春事游侠白日行神仙豪奢侈靡竞夸诧干金之裘五花马明珠的砾瑚赭锦囊翠被薰兰麝生来富贵无与伦岂知耕稼识艰辛一朝世变起风尘少年娇脆无容身城外恶少年膂力如虎健令人出胯下麤豪逞精悍舞刀持枪乘世乱掉臂横行遮里闬剽掠人赀为巳劵昔无担石今百万结党树羣肆欺诞矙室慿陵何所惮一朝黄雾肃清飚大官正法施王条隳突追呼行呌嚣少年浪迹无遁逃钳锤束防首为枭鞭流腥血尸市朝我作歌歌年少毋为美夸毋恶暴我作歌歌少年夜读古书朝力田作善降祥天则然生当乱世终得全四明车廐驿世传为秦皇求仙廵游驻跸之所
　　秦皇诈术愚天下好诞反为人所愚万乗既尊天子位九重即是神仙居茫茫采药驰男女厯厯祈神封禅书海上蓬莱果何处山河囘首成丘墟后来汉家第五叶露盘通天亦可吁祈天永命别有道长年当效唐与虞
　　竹坞清风
　　青洲种竹千万竿翠葆常生六月寒日色防笼金影碎风声戛戛青琅玕疎为三迳密为坞此君何用侯万户可是故人期不来我独悠然造竹所
　　登福州鼔山屴崱寺诗【原注寺在河口又名涌泉上有七曲亭晦庵先生旧读书地也】
　　屴崱屴崱万山顶佛窟深藏白云静天台有客爱看山摩挲苍翠踏云影一曲初上乘云亭乘云便觉毛骨轻山花迎客山禽语同行亦有三两僧二曲孤亭半山立独松偃蹇苍龙蛰亭前石塔古佛刻岩花苔藓碧坡陀三曲势欲平慿栏一望心眼明长江暎带出其左孤峦涌跃如渴鲸峯囘四曲势危陡下瞰城阛仅如斗风帆沙鸟江上来盘屈长蛇又其右有亭五曲如骑龙翼然两角争为雄孤高峭立众山上金榜重标第一峯六曲七曲天咫尺石门参井皆可立崇墉缭绕入深閴重宝阁揭飞锡中峯后拥如天幢左之右之万阵降浮图百尺扶汉起玲珑八面凤鸣缸老僧一一为余语香霏翠荡天花雨灵源洞口云气深欲闻石鼓呼山鬼山鬼不应鼓不鸣寒崖空写喝泉名当年一喝有何异至今不听潺湲声雨亭坐对忘归石石屋临沧接东极天风海涛孰挥洒乃是紫阳真人之遗迹我今乘兴来登临寻幽索怪成孤吟却忆十年梦中到一声长啸开烦襟兴阑步月出前林囘首白云深复深
　　将南归
　　桃花流水碧潺潺刘郎误入天台山玉箫吹断丹霞梦囘首尘雾非人间乘鸾却向武夷顶手攀明月弄清影何人苦斫丹桂花万丈金光落银井划然长啸天地秋天风吹送三神丘真仙笑赠芙蓉玦白日翺翔南海头海若扬尘海水立焦熬斥卤青烟湿苍生愿得秋雨凉却嫌珠碎蛟人泣飘然拂劒来东呉葛洪鼎溢流成湖翩翩紫凤在何许空山凡卉皆焦枯满目黄埃不可住翻身又入三山去荔子丹烧火齐红琼田万顷芝堪茹绛衣仙子弹金徽把翫琪花待我归珠宫贝阙芳菲菲胡不返兮将畴依裁云为佩风为騑吾将去矣聊以明吾几
　　题会溪图赠胡仲玉
　　四明山高水发源七十二曲流奉川幽人结屋会溪上千岩万壑多风烟派分自是安定系薄宦因家二百年子孙读书尚文彩铁笔代畊无石田去年海上逢古囦天府璠璵多镂镌今年相见有仲玉叔侄古意俱苍然青灯夜雨看石刻姓名世上同流传只今戍垒填郊原文章图史谁复言落日放船会溪上山水窈深聊考槃武戡文定垂不刋行当与君抚巑岏
　　白云篇七首
　　芙蓉花开隔秋渚白云孤飞度江水江水长帯落花香我心逐逐云飞扬
　　山中白云不出山山外白云招不还云亦何心异出处我独伤悲泪如雨
　　鸡声喔喔号风雨布衾寒氊冷如水我兴不昩听鸡声鸡声渐歇风雨晴楼头鴈过残月明
　　晓莺飞上春风枝学语未成两小雏我思归兮梦千里隔窗何人弄机杼
　　空明山色浮丹丘美人结桂山之幽簸弄烟霞链方石我欲从之归未得长忆明空好山色
　　光风和月兰生芽茁茁拟作明年花花有清香三万斛我有寸心耿幽独相思欲奏猗兰曲彼美人兮在空谷曛曛晓日山色苍起来覔镜如明霜有怀不语对鹦鹉君不来兮君马黄
　　琵琶曲
　　冰丝雪练紫檀槽大槽急切小嘈嘈帐下小番齐拍手越姬马上醉葡萄我闻此曲何人度曲中有女将谁诉一声似说汉明妃一声似恨商人妇琵琶琵琶且莫弹齐竽楚瑟纷世间青草独生孤冢上青衫何似泪澘澘
　　青洲
　　青洲野水潴为塘塘头高柳参成行涨痕过雨防风起柳色淡弄鹅儿黄波明烟暖春意足大鳞小鳞游岸曲主人把钓成坐忘终日晴光泛苹绿
　　田父吟
　　田家父作劳苦五更鸡鸣月当午呼儿鞭牛出蓬户翻犁南畞耕新土土沃泥深没牛股田家父作劳苦朝栉风莫沐雨举锸成云齐耦伍沾体涂足身偻伛村南村北飞桑扈何如六月商羊舞田家父作劳苦有男在边负弓弩不得归家筑场圃今年年丰多黍稌大半供输入官府去年陈逋还未补田家父作劳苦如坻如京愿仓庾日杀羔羊祀田祖鸡豚社酒喧村鼓击壤高歌祝明主静扫边尘不用武但得年年太仓积红腐我田作劳不为苦
　　采桑妇
　　朝采桑向东陌露花盈盈桑叶白暮采桑向西阡鸡栖已在桑树颠菀彼柔桑采不盈筐高枝仰攀难入手低枝屈曲勾衣裳阿婆家中望叶归蚕饥叶少归来迟蚕成织绢作征衣征衣寄与塞上儿昨夜大儿寄书至书中防滴关山泪去年山东置老营今年又离山东去河北河南尽战尘此身生死知何处采桑采得桑已枯蚕茧未成来索逋当门下马意气麤满槖黄金呼阿奴使君得非是秋胡使君自有家中妇妾身岂必秦罗敷妾身自有塞上夫使君莫狂呼男儿当逺图我愿四海罢兵民力苏年年采桑养蚕供税租
　　赋赏心亭送李止敬
　　酌美酒赏心亭山川古形胜江左夸金陵凤凰不饮啄草木皆雕零晋代衣冠乆岑寂谢家庭院多竛竮不闻玲珑响玉树但见霜台老柏摩空青酌美酒赏心亭寒烟乱荒草落日明疎櫺酒酣两耳热浩歌醉未醒醉未醒浩歌为我呼宁馨
　　蕨萁行【原注闽清县饥不报民采蕨萁为食而多死者作蕨萁行】
　　东山有蕨萁南山无蕨萁西山有蕨萁北山无蕨萁采采蕨萁晨露未晞荆棘离披筐筥擕持长镵深入土短褐寒风吹采采蕨萁可以疗饥以簸以炊为饧为饴食少不下咽食多伤人脾去年岁歉食无糜橡栗拾尽民流离今年岁歉田无稗蕨萁食尽将安之美食太官馔仁心宁汝悲但见昨日奏麦两岐今日进五色芝呈祥献瑞无休时载膏载脂驿骑驱驰蕨萁蕨萁官独不汝知己而已而岁云暮矣
　　送林宗明调广东掾
　　君不见元龙老去气尚豪醉卧百尺危楼高又不见渊明不为米折腰安肯束带迎儿曹节槩由来重山岳功名乃或轻鸿毛荐书期会相迫促吁嗟州县人徒劳南山白云不可招东海黄尘浩莫逃安得攀驭明月乘清飇与君八极同游遨
　　四明行寄临海尹张惟彬
　　君不见四明佳气长郁葱层峦疉巘摩苍穹上有四窗凿灵窍空蒙杳霭开玲珑丹山赤水洞天在淋漓绀碧云霞重海上鲸鲵矗楼观风烟有路蓬莱通刘樊夫妇上升处至今絶顶丹台崇火轮东出扶桑谷谽谺下走祥云封蜿蜿蜒蜒获福池沧波浸碧环鄮峯千秋琳馆知章宅十洲岛屿真隐宫飇车鹤驭羣仙下珠珰玉佩声磨砻乘槎遂有张公子丰标眉宇真乔松黄石素书非草草霓旌绛节行幢幢大府雄藩重然诺徘徊翠幙依芙蓉袖里如椽五色笔文章焕烂流白虹紫电清霜补化琼芝瑶草囘春醲簸弄日月两湖水瑚倒影摇青红我来逢人説斯善尘谈亹亹生华风忆从束发共交结遗编砚席朝暮同芸窗雪案乆磨琢蟾宫桂殿期相逢一朝寰海起黄雾人间踪迹如飘蓬九年青山落君手我亦独走闽峤东二十余年泛萍梗新丰岁月何怱怱归来相看各老大未许试劒夸英雄岂知四野急烽火置身还自居兵戎玉帐分弓严虎旅燃犀照海驱蛟龙丈夫遭时各有异莫嗟文事趋武功君人作县在乡里劝课犹得随桑农卖剑有人曾买犊读书兴学如文翁嗟我去年忝郡守逗留五马将游从池塘春草归未得依然长剑倚崆峒懐人千里共明月昨夜书来犹梦中赠遗使我顔色好花帽细穿鱼子椶琼瑰乏报沈吟乆作诗聊附南征鸿










　　钦定四库全书
　　羽庭集卷二　　　　　　元　刘仁本　撰五言律诗
　　王生军功得官监税
　　大帅开戎幕王生试六韬檄书连夜发劒气倚秋高谭笑収羣丑才名压众曹如何受官赏只任茧丝劳
　　问竹轩为禅寂寺一元上人赋
　　试问高安信风烟近若何深林无客到地隐此君多鸾凤时能下琅玕净可摩老僧方止观明月自婆娑黄节妇【原注黄谦妻董氏归十日而夫死育庶子寡居四十年竟不得有司之旌表】
　　石窦空流水闾川莫问津为君十日妇誓我百年身庶孽存宗祀闺门重睦婣却怜旌异者多是贵豪人
　　闺情
　　昨夜窻前月西风下井梧梦魂关塞隔灯影枕衾孤泪落啼螀急衣成过鴈无将军功未就何日佩金符王烈妇【原注王揆曽为沈王府教授死京师妻董氏闻讣即引刀自刎不食数日亦死】
　　夫子王宫教音书逺莫闻日边俄报讣地下即从君石窦猿哀壑燕山鴈没云旌书来万里合葬表双坟
　　灵源寺藏书西阁为阜上人赋
　　松竹林边寺西山爽气浮昔开千佛阁今见万书楼老墨明宗防研朱自校雠本来无一字宁羡邺家侯
　　东湖
　　一带山如画东连百顷湖水腥龙吐气月莹蚌含珠畎浍浮香稻沤波没短蒲渔人撑小艇来徃疾如鳬倚杖东湖上行人鸥鹭边几番风雨度一曲水云连胜槩多山寺膏腴防稻田芙蓉涵倒影荡漾采菱船
　　访紫箨寺孜上人
　　不惮青尖路来寻紫箨师十年曾记别一夜话相思木井泉甘处槎山茗长时月明谁入定门外鹤归迟
　　题清晖轩
　　湖上轩亭好幽深净可依櫩楹涵倒影风日漾清晖濯濯莲如水娟娟竹近扉红尘浑不到坐客亦防归
　　茶洋驿次王伯宏韵
　　晚泊茶洋驿尘劳暂解纷龙光腾剑气鸟迹印沙文憩席沾疎雨回帆没断云故人为使客声息偶相闻
　　四明涵虚驿
　　涵虚湖上馆贺监旧亭池明月浮金水防风动緑漪云林殊不逺烟雨更相宜欲解尘缨濯惭持使者麾
　　中岩寺
　　城中山作寺山外水为城未得逢僧话先闻啼鸟声溪云将雨过竹笕度泉鸣自愧尘缨防空劳野鹤迎
　　龙井寺祷雨诗二首
　　天井龙三窟危峯翠一拳化身分蜥蜴嘘气出云烟水积他山堰田登大有年今当赫灵异霶霈荅精防攀萝行鸟道絶壑见龙湫岚气千峯雨溪风六月秋冷泉移别井古寺翳深丘独爱他山下梅梁积水浮【原注梅梁事吴孙权伐四明山之大梅为栋梁折为三一沉他山堰下一越上大禹庙一在余姚之烛溪湖】
　　建上玉清洞天
　　道士期相访玉清僊洞闲鹤飞双阙下人在五云间细火薰沉水香风袅博山大丹知有诀九转始成还
　　昌国道上
　　经行昌国道熟路问渔家山色遥连海潮痕浅没沙畬田香防防野水净蒹葭马首斜阳下投林数防鸦
　　宫怨
　　无复羊车至空怜鸾镜悲君恩新宠妬妾貎旧时衰宫树西风急御沟流水迟起来拾红叶欲写恨无诗
　　题宁溪王氏清隐
　　颇爱宁谿上羣峰玉雪明三槐无别隐万竹有余清渔父还忘世沧浪可濯缨尘沙方眯目幽事独关情自东嘉别刘谷瑞照磨偕周县尉同舟上括苍
　　访旧东瓯驿维舟傍桞隂孤城当斗口两塔涌江心奈负参谋醉偶同僊尉吟括苍何处是西望白云深
　　送别友人
　　携手河梁上杯行酒莫停雨花天际白岸草渡头青别意随流水孤踪忆泛萍功名须早就休待鬓毛星
　　留别卓习之
　　有客欲登舟将归南海头白云频入梦黄叶漫萦愁月落鸡声晓江空鴈影秋题诗聊记别感子意相留
　　次项伯温留别二首
　　蚤年同砚席如子更何人为客江湖久相亲风雨频有怀空著述无问及经纶汉制威仪在中兴日月新二十余年旧重逢属乱离莺啼幽谷好花发上林迟君岂依刘表人还说项斯依然京国去献纳正当时
　　赠潜德处士
　　举世趋荣进君能独隐潜利名双转毂风雨一掀髯书卷酣黄嬭琴床梦黑甜封侯托兵革谈笑出闾阎
　　七言律诗
　　敏上人为广明山叟求诗
　　广明山叟雪盈颠独住山中八十年一亩旧宫深竹里半溪流水落花前每携賔客从诗酒更喜儿孙事简编杖锡有僧来约我欲修净社共栽莲
　　元夕饮客前一日立春雷震于地
　　土牛鞭罢防张灯一夜东风转玉防出地雷声先奋豫发春阳气喜同升辛盘防胜宜行酒甲坼勾芒已泮冰渐觉四边烽火息五云深处望觚棱
　　甘露寺诗【原注逢龙则止落石则归唐诗开山场禅师公案也改名龙山甘露寺】
　　玲珑楼阁翠成围落石逢龙事已非江月长随潮上下林峦时见雨霏微云厨甘露分僧供茶灶青烟唤鹤归欲镇山门无玉带临岐惜别解留衣
　　壬寅正旦大雪
　　鼓角旌旗啓禁扉玉堦拜舞引朱衣九天祥瑞呈三白万国文明御六飞世运中兴皇极泰职方重庆版图归小臣叨牧居东海逺祝华封达帝畿
　　过上虞西溪湖二首
　　千顷湖田百顷陂波光山色水相依苍烟钓艇渔歌起野水人家燕子飞培塿蛇蜒青不断池塘杨桞緑成围数声牧笛双溪外熟路牛羊下夕晖
　　湖田漠漠上虞乡葑荡陂塍复旧疆九十九沟春水满一重一掩岸花香山禽布糓催东作泥马移秧过别庄惭愧省耕非我地迟归犹坐野人航
　　过枫亭驿和周草庭廵检韵就寄
　　餽粮千里又南征笑把弓刀拥将星汗血沙尘前后骑檄书烽火短长亭天连闽海团团白山绕彭湖防防青遥想环峯三十六将军晏坐对沧溟
　　挽鐡德刚防御
　　生来磊落是竒男死后身名无愧惭东海十年忧作疾南柯一枕梦成酣干戈满眼添惆怅樽俎何人复笑谈絮酒漫浇山下土不堪愁思结晴岚
　　赠刑部尹侍郎自集庆回河南军上
　　百万王师属指挥江南在望隔淮淝斜阳惨淡乌衣巷野水微茫黄鹤矶漫说六朝风雨恨要令万里版图归使君返棹经鄞海阃外还期羽檄飞
　　过灵峯寺
　　曲折青山路几重又扶短策上灵峯此中元是三摩地乱后新栽四万松红树鸟啼知客到碧潭龙出有云从老僧求作石桥记指防瓶壶说旧踪
　　梅边诗意为徐架阁赋
　　坐对寒香独撚髭乾坤清气入诗脾沉吟鐡石肝肠语题品氷霜雪月姿东阁水曹春兴动西湖处士夜眠迟眼前多少幽情思莫遣城头画角吹
　　游上虞峨眉延寿寺
　　詟服淮夷建节旄肃将王命保东郊军无余事寻幽胜客有从游多旧交竹外云深僧结榻松隂露下鹤翻巢兴阑归勒湖边骑一路东风拂桞梢
　　挽江清可州判
　　蚤嵗曾闻辟孝廉春风骥足漫成淹无家可住遭时乱有子能知养日严一哭乾坤成倐忽千年泉壤閟幽潜生刍一东来清奠肠断梅花照海蟾
　　司马世荣写神
　　絶怜司马妙传神蚤岁声名动搢绅劒佩英雄趋虎豹衣冠勲业上麒麟杜陵老去丹心苦彭泽归来白髪新好为衰容图野服秋风江上理丝纶
　　赴建上
　　武夷清气接瑶台想见曾孙宴席开九曲烟霞看未了一舟风雨喜重来沧洲水净鸥盟逺华表云深鹤梦回十二仙曹足官府谪居犹得近蓬莱
　　上虞东山寺
　　试上东山望防稽旌旗晓拂曙光开东西二眺云舒卷大小两江潮去来逺水寒烟曹女庙野花幽草越王台军行我欲问筹略太傅风流安在哉
　　谢傅东山几百年当时高卧岂其然一朝宜为苍生起正朔犹还典午传对客围棊谈笑里敌人退舍计筹先后来指授如公少况复行师有石元
　　寄题云松斋为潘子京赋
　　江上芙蓉五老青道人结屋倚修屏松隂时作翠蛟舞云气忽如苍狗形万顷波涛秋浩浩双飞笙鹤露泠泠采薇童子归来晚自汲清泉煑茯苓
　　题米元晖青山白云卷【原注世之图青山白云者率尚高房山而又多赝本殊不知房山盖学米氏父子慈溪乌性善出此幅示余大不盈尺而有江山无穷意态聚画史观之审定为米家物也今房山不可得矣况其师者乎因题近体诗一首以归之】
　　元气淋漓湿未晞何人胷次夺天机白云兀突青山起野水防茫緑树肥落笔总夸高彦敬此图还忆米元晖数椽茅屋如亲舍回首家乡未得归
　　赠兵部李员外自集庆回河南军上
　　汉兵蚤已定中华孙述犹鸣井底蛙万里山川明劒防十年草莽厌尘沙鳯凰台上人回首牛斗星边客问槎会听后庭歌一曲秦淮明月动清笳
　　漫兴
　　自从流水出桃源便拟辞荣去学仙靖节居官八十日令威化鹤三千年人民城郭还非是亲戚琴书莫浪传青鸟不来花落尽又防风雨洗华铅
　　算尖峯
　　尺五青天千仭尖云铺绿髪净鬖鬖唱筹计是量沧海遗算抛来长翠蓝列岫纵横如画一环峯左右似函三我来欲问数竒耦太极仙翁睡正酣
　　松岩寺为秋月上人赋
　　前湫设险防山门石硖中天有线分洞口水帘含蚌泪岩头肉髻卷螺文玉虹贯夜如秋月苍狗有时为白云松下老僧开半榻问余何日解尘氛
　　游定海县净居寺诗
　　龙光蜃气逼篮舆賔客陪从过净居县令相迎秋色里山僧出定午斋余新罗杖锡唐时住天竺楼台宋御书池上白莲堪把翫何须结社问匡庐
　　游虎丘寺
　　吊古来登海涌峯吴王霸业有遗踪鱼肠劒气冲牛斗虎穴金精詋祖龙弄影浮图松竹合防头顽石藓苔封倦游欲借前林宿却厌寒山半夜钟
　　送翁判官进青柑
　　扬州包贡类南琛绛蜡封来色未深先向天边承雨露肯同霜后出园林双旌使者献方物万寿君王赐德音何事山川苦修阻梯航处处系人心
　　六月同郡守祷雨育王山灵鳗井
　　为乞天瓢走谒龙秉诚曾到育王宫万年舍利孤幢在一脉灵泉九井通云气合来鳗出水雨声随至鸟呼风应须三日甘霖遍太守同归造物功
　　为前人题渔樵问答图
　　画师何意托樵渔山有扶蘓水有鱼船尾漫垂公子钓担头不挂买臣书一樽酬酢劳相问二老徜徉乐有余鼔枻烂柯人去后江山风雨独愁予
　　送童士珍由翁洲书院山长调淛东宪掾考满
　　昔从鄞海得竒逢弈弈衣冠礼乐雍春满翁洲生杜若霜飞宪幕采芙蓉尽言东淛观风好却梦西湖归兴浓别酒一杯歌一曲片防江上挂云峯
　　赠闽宪掾龚汉臣
　　昔年作吏三山上宪府戎藩两地雄岁月无情催转毂尘沙满目数飘蓬君今磊落为清掾我正兴居问阿翁乌石山头霜月白长空万里送归鸿
　　送经略掾杨敬修之福建
　　闗西夫子旧儒林万里俄瞻使节临世乱谨持三尺法家传不受四知金镡津劒化风云合幕府莲开雨露深会识草经尚在后期问字定相寻
　　送经略掾刘彦章之福建
　　宇宙风尘未息戈君才不减汉萧何大江西去山川改闽海南来瘴疠多荔子枝头红锦雨鹧鸪声里翠烟萝吾宗天禄遗光在好爇青藜照太阿
　　三秀斋为宁海叶芝赋【原注芝宋丞相西涧公之后从盛熙明读书鄞海上】
　　小僊筑馆近蓬莱九叶青芝秀色开紫葢霞光浮玉宇金茎露气湿丹台读书还作人间瑞采药曾从海上囬却爱灵源出西涧至今流水不生苔
　　咏梅
　　朔风一夜向船旗晓起江城望欲迷庾岭横斜花灿慢罗浮清浅玉琉璃访寻自可追诗叟吟咏难容譲谢姬借问山中何所有琼枝瑶草任相携【原注是日约友人往山北寻梅为雪所阻因折一枝以寄】
　　曹娥庙
　　渡口人家烽火摧渡头古庙独崔嵬半溪流水剡中出一带好山越上来烈女有碑镌孝行智人啇字较竒才祠前賸有梅花在聊折清香荐露杯
　　中使和卓太御过浙西福建颁赐紫云衣【原注与福建省观孙左丞同行】
　　上尊侑赐紫云衣中使传宣出禁扉浙右织坊新制好泉南番舶旧时非三千海水程何逺十万粮储贡不违闗陜两军休格鬭江淮有客在京畿
　　竹屿诗
　　何年此地有云巢水谷筼筜结构牢日莫玲珑霏雾霭月明苍翠拂波涛坡陀冷浸琅玕影雨露寒濡鸾鳯毛忽听洞庭张乐响风烟短髪不禁搔
　　春日即事
　　元元万彚总胚胎一夜春从天上来海底龙光射牛斗空中蜃气结楼台仰瞻箕翼君王寿恢复山河将相材挽漕小臣思报效东风便拟布防开
　　题严次平画金陵雪江图
　　忆昔骑驴过落星西风朔雪满金陵鹅黄酒熟当罏店淮白鱼新水出罾僊佛楼台银结构鳯凰城阙翠模棱十年不到尘沙暗展画题诗感慨増
　　回军别总兵官
　　书律元非戎马材笑谈偶拂瘴烟开三军露布劳心尽一夜霜花入鬓来映劒淋漓魑魅血浊醪浮泛髑髅杯便将弓挂山前月笑折梅花领阵囘
　　清华樵隐为丘理问赋
　　海上诸峯翠欲摩清华洞口结盘陀白云满地无人扫明月吹笙有鹤过万丈丹光浮沆瀣一天秋气湿嵳峩知君高致成樵隐不羡棋仙有烂柯
　　桞南小隐为汪以敬叅谋赋
　　杨桞湖头手自裁桞南新筑小亭台絶怜张绪风流在拟学陶潜归去来燕子飞时花雨过莺声近处翠帘开尘沙故里休惆怅且放春光入酒杯
　　五月九日过余姚化安李碧溪宅
　　晓行喜色动林峦五马聨翩出化安十里青山纡皂葢双飞白鸟避金丸桑麻问俗科差少樽酒相亲礼数寛仙李深根新雨露传家犹是旧衣冠
　　过鄞城北郭倪仲权居宅
　　城市山林爽气佳衣冠世裔旧光华花香竹影三间屋道脉书声十乘家墓草成羣眠野鹿庭柯返哺有慈鸦满床袍笏承遗泽华萼聨辉兰茁芽
　　王伯
　　王郎共我最情亲萍梗曾同在七闽壮志已酬青拾芥美髯今见白于银思君海内多知己习隐山中更几人却爱子孙兄弟好团栾杯酒岁时新
　　己亥岁旦
　　元气初囘寳厯新腊残一日已先春相臣经略江南事民物瞻依天上人草木尽期濡雨露梅花独不受风尘太平基业当重见万里丹心系紫宸
　　上虞兰芎山葛井
　　葛翁此地炼金丹丹井犹遗紫翠间山势蜿蜒双带舞江流盘曲两弓弯渔歌樵唱相酬答沙鸟风防自往还谢傅独怜西眺好不来松下一跻攀
　　寄月彦明中丞
　　琼林燕罢玉堂僊玉阁春风十二年执法一星河汉表灵槎八月斗牛边手探禹穴图书府人近蓬莱咫尺天好布九重新雨露尽収江左旧山川
　　见南御史台中丞月彦明
　　螭头簮笔领羣才喜见祥乌集鳯台兄弟貂蝉聨萼棣神仙楼阁出蓬莱星槎逺泛风涛穏霜简还濡雨露来总爱壶浆迎昼锦家山驿路早梅开
　　挽陈宅之
　　良医自昔同良相用药还如善用兵几见春风跻寿域忽惊昏雾隔蓬瀛幽光秘室金丹在隂德庭阶玉树明聊寄寒梅成薄奠云深海上欝佳城
　　挽应仁原
　　应郎三釡为亲谋蚤岁来从相府游奉檄未能酬素志献书直欲取红头终军才入青油幙上帝俄成白玉楼明月双溪慈母泪江东云树故人愁
　　濮阳吴孟思挽章
　　赵吾篆丈人行去后专门羡濮阳千古鼎彞存欵识九天星斗焕文章玉楼梦赴绯衣召碧落书成白羽翔有子逺来征些语谁堪写勒墓墟旁【原注赵谓子昻吾即吾丘子行】
　　挽临海贺叔向
　　三防青山小海门风流贺老酒盈樽潮生潮落鸥机静云去云来龙气昏曾过四明寻旧宅忽惊孤棹返归魂故家乔木飘零尽尚幸诗书遗子孙
　　送顔寺丞囘京
　　楼船使者持丹诏万里天垂雨露低海上风恬蛟鳄息江南水静鹧鸪啼两年传舍留旌节几度连营听鼓挂席喜归双阙近摅忠敷奏慰羣黎
　　挽徐伯敬【原注徐善镌刻虞伯生作传危太朴铭其墓】
　　南州高士有徐君艺苑才华蚤岁闻天上玉楼谁作记人间铁笔更同文风林不返悲魂梦雨墨空遗旧防勲尚想故人能挂劒裹鸡絮酒奠新坟
　　次杨左丞诗韵二首
　　元戎战马来南服自是车书混一家云合楼船清海岱风生阊阖散烟霞櫂歌激烈悲笳鼓劒血淋漓蚀土花俘馘逺朝天万里黄金为葢玉为车
　　木陆齐攻黔冦穴山河恢复帝王家三苖将帅扶渊日千里旌旗映海霞杨子江头风卷絮姑苏城下浪飞花欲知唇齿相依处掎角先须结辅车
　　余姚海际阻风
　　飘风舟泊汝仇湖湖上新营立万夫鸥鹭寒烟生逺水牛羊落日下平芜边防要足民兵食赋役兼行庸调租惆怅干戈方四起余生何地可樵苏
　　寄张自南尚书
　　江山草莽鬭英雄锋火相寻万里同吴楚东南连地坼楼船上下与天通王师大防先中夏竖子犹懐建上公寄语乗槎持节使好从淮甸过江东
　　次金防御越上韵
　　渡江风雨客竒哉越上新诗马上裁封禅千年秦望在风流一曲鉴湖开娇施已入吴宫去太史曾探禹穴来更有何人识竒字曹娥古碣锁莓苔
　　送钟声伯赴甬东书院山长
　　宋家天子尊师傅郑相楼公理学传湖上青山存礼乐甬东华构祀儒先乡人早立诸生馆博士还无坐客氊今日送君开绛帐杏花春雨听歌
　　慈湖书院山长袁九万满任
　　春满花香竹影间慈湖水长绿潺湲庙廷独祀扬夫子道学还宗陆象山博士寒无氊坐客诸生业已管窥斑五儿豚犬慙笾豆珍重斯文受代还
　　送杜洲书院山长胡防学之任
　　五磊双峯秀色连新营精舍祀先贤紫阳夫子崇仪像安定闻孙执豆笾泮水菁莪滋化雨芳洲杜若暖生烟童蒙求我须知训莫为时危废简编
　　题静佳轩
　　浙东旬宣元帅安公节制台郡军旅多暇志趣幽闲作燕息之所取明道先生诗语榜之曰静佳葢当乱离之顷四郊多垒邻境豺狼羣动安公能严镇雅俗坐以制胜无事兵革庸非静观自得乎方缓带轻裘雅歌投壶把酒临风横槊赋诗兹又佳兴之与人同也遂为之赋
　　民物熈熈士卒谐元戎宴坐读书斋饭疏饮水幽懐静拄笏看山爽气佳桞色含烟青系马苔痕过雨绿侵堦好因武备修文事还有竒勋勒巨崖
　　此君轩为东湖刘士赋
　　幽轩潇洒傍湖濵何可一时无此君似有故人苍玉佩賸看稚子锦衣文凉生枕簟移青琐影动鸾凰舞瑞云客至吟诗无别事煑茶烧笋对南薰
　　题松筠轩为上虞严恭初赋
　　夏葢风烟神禹迹柴门旧是子陵家苍松隔水连筠篠小屋如舟舣钓槎雨过商声还激烈月明翠影自交加渔樵来往堪招隐业桂小山何足夸
　　寄题上虞陈九成萼轩诗
　　闻说太丘家世好弟兄怡乐奉亲闱白云覆地萱花老爱日当轩华萼辉几见成行鸿鴈过每怀急难脊鸰飞上堂春酒齐称寿堦下聨翩戯彩衣
　　天香室为定水寺复上人赋
　　瞿昙丈室小蓬莱谁送清香天上来金粟千钟如药捣玉娥一夜窃奁开氷魂乍返蟾光满露气初凝鹤梦囘忆得前人诗句好曾挥两袖歩瑶台
　　再赋天香室分韵得天字
　　金粟如来骨已仙清香还向月中传衲僧结构蟾蜍窟药灶薰蒸脑麝烟斫树何人持玉斧开奁无语对氷田却收万斛归方丈净洗姮娥色界天
　　题东山寺报上人戒室
　　道人久住东山寺对客还倾北海尊绀室六时修白业青灯一榻坐黄昏陇头烟雨开窻户门外松筠长子孙共命频伽何处鸟听经来自给孤园
　　半山书隐为王熈阳赋
　　数椽茆屋住陂陀上有青山下涧阿花落砚池啼鸟静苔深磴级少人过读书曾聼秋声近拄颊时看云气多莫使移文猿鹤怨长攀明月下松萝
　　明白轩为大璞上人赋
　　教乗宗防自天台衲子亲承絶学来万里银河天似水一轮寳月镜非台风飘时节旛应动春到园林花自开大道坦然明白白何须此外惹尘埃
　　平江即事
　　江南景物不胜秋满目尘沙暗虎丘海赋尽输龙伯国瓮城深锁阖庐州苍茫树色连淮甸隐约金精贯斗牛忽喜天边新鴈至逺将风露下沧洲
　　题云间亭为衍庆寺士龙上人赋
　　云耸竒峯冠海山山僧结屋在云间松萝栋宇聊堪赋蜃鳄楼台不可攀尘虑尽随苍狗化纳身得侣白鸥闲我来本是无心客拄颊看云自往还
　　题南薰亭
　　水竹幽亭绿四围南薰披拂漾晴晖五一鼓重华曲万化同归阜物机自爱开窻多爽气不劳挥扇却炎威葛巾野服徜徉处好似雩坛乐咏归
　　山辉轩为余姚郑元秉赋
　　江上峯峦照眼妍开轩况得近龙泉山因石润清辉发云压檐低秀色连砌下芝兰温似玉春深花木暖生烟广文旧日读书地防有遗光瞩简编
　　题舜举独马图
　　钱唐钱舜举多作花竹卉木菓蔬而马画絶罕所见一二耳岂亦如李龙眠善画马而黄龙心禅师谓其后当生马腹中遂不复画马而作罗汉人物耶客有持以求笔语者为赋一诗云
　　画史前生相马身玉骢独立最精神沙场百万空囘首騋牝三千孰等伦金粟龙媒悲草木玉闗驿路暗风尘絶怜一日能千里谁是黄金买骨人
　　感事
　　海上蓬莱隔世尘秦皇汉武竟寻真蟠桃阿母三千岁采药灵童五百人狠石金银浮鴈鹜茂陵风雨泣麒麟长生别有轩辕术大地能跻寿域春
　　青山槃野故宋郑相读书地也为刘隐君赋
　　郑公相国旧鸣珂百尺乔松挂薜萝已占青山为甲第更分緑野考槃阿夜深灯火书声在秋入郊墟爽气多重有幽人来结屋门前万顷白鸥波
　　时事
　　礼乐将兴未百年一时民物遽骚然庙堂鼎鼐乖调爕海宇兵戈苦结连冦盗不仁还掠地君臣修德可囘天独怜边将相蹂躏纵立竒勲莫自全
　　次东山寺报上人韵
　　僧中独爱此郎贤方外交从支许传茆屋新诗还可赋竺干妙典几多篇因寻放鹤林和靖却值骑驴孟浩然岁宴江空风雪满典衣沽酒莫论钱
　　次盛熈明为灵峯寺冩碣韵
　　晋帖唐碑已独占后来刻画类无盐书成碧落人骑鹄墨染乌丝露滴蟾彤管曾题金榜字银钩高映玉堂帘解衣盘礴真能事倦后酣余枕黑甜
　　又次前韵赠熈明
　　紫府丹台籍已占谪居何事近鱼盐谏迎佛骨韩司马误泄天机刘海蟾清夜乘鸾游月府凉颷剪水作氷帘风尘遍满人间世却爱希夷睡正甜
　　次龙子高见贻韵二首
　　余姚城头啼夜乌余姚城下水成湖霜落衔芦初鴈过月明失木穷猿呼干戈满地忆朋旧道路蒙尘多贼奴邂逅相逢又相别高怀慷慨休嗟吁
　　荒田落日噪饥乌野水清妍似鉴湖媿我握符行有役感君折简故相呼题诗黄叶乌皮几饲马青刍白饭奴江海飘零今已久出门风雨又增吁
　　次盛熈明韵
　　自从海上覔神仙却喜山人夙有缘相访每骑黄犊出忘机曾对白鸥眠世间事与风尘会物外心同松栢坚岂料中秋今夜月灵峯山下共谈
　　送理问知事善积之赴都
　　君家弈世着恩袍几见蓬瀛掣巨鳌父子相传衣鉢旧弟兄连占甲科高九重阊阖垂龙衮五色琅玕集鳯毛喜向日边来谒选笑从海上驾云涛
　　送曹府知事高本中北上
　　五月楼船海上来高郎元是济川才蓬莱咫尺神仙近河汉参差星斗开三载防勋输玉粒一朝歩武上金台沙头漫唱阳闗曲坐向南薰酒满罍
　　已亥元夕防礼部主事李宗道
　　几年不作南宫梦今日俄逢礼部郎天上谪仙来太白山隂道士愧知章良宵藜杖然金炬明月梅花对玉堂一叶扁舟能共载又吹铁笛过沧浪
　　送中书都事张道亨囘京
　　翩翩天上张公子奉使曾乘八月槎海外何人传羽檄江南有客寄梅花孤舟诗卷轻行李万里乡闗惨莫笳北斗苍苍双阙下为君囘首望京华
　　送杨敬脩入京
　　杨郎丰骨与人殊落落才华美丈夫清庙閟宫瑚琏器碧梧翠竹鳯凰雏干戈未定人千里风雨长吟宅一区穏汛灵槎须犯斗莫教沧海有遗珠
　　送中政院同佥钑纳鸣谦囘京
　　礼乐湮微复中兴汉官还覩旧仪型一枝桂折蟾宫月万里槎浮使者星海上楼船吴粲白尊前风雨越山青九重若问江南事为说干戈尚未宁
　　饯刑部牛继志郎中囘京
　　中郎持节下南州万里江山道路脩昔日名魁龙虎榜几年春满鳯麟洲已知揽辔清河洛不用乗槎犯斗牛归觐天顔承顾问好簮玉笔侍螭头
　　饯兵部脱仲实郎中囘京
　　中郎奉使出安边万里春风快着鞭道上驿程连斥堠海头蜃气压楼船云霄雨露低双阙草木烽烟已十年归歩玉阶须献纳江南早晚息戈鋋
　　四明应节妇张氏诗次马编修韵
　　血泪痕深墓柏枯门前华表植双扶孤飞黄鹄还将子六袠苍顔尚奉姑乱世死生同草木起家贞节自阎闾华周有妇能移俗千载犹闻善哭夫
　　乐节妇【原注夫乐寿孙鄞之定海人因与乡人聚观驱傩渡江溺死者十数辈皆不得尸妇抱乳子沿流号泣数日欲与子俱沉俄而夫尸独浮出遂归敛葬妇年二十七事舅姑抚孤子纺绩自给誓死不他今年五十矣有司请其事危太史为之传旌其门闾焉】
　　哭夫鄞妇类曹娥江水江花血泪多乳子未堪霜露托乡人为辍岁时傩寒云重覆湘妃竹白鸟孤飞沧海波太史能修贞节传门前华表勒诗歌
　　海上寄金防御
　　星驰羽檄下天台又督舟师海上来虎豹旌旂拂河汉鲸鲵楼观接蓬莱一声铁笛云雷动万叶蒲防风雨开囘首故人双阙下招邀明月坐琼台
　　登楼
　　危楼百尺搆慿虗中有幽人读古书揽结多应山水秀栖迟得似神仙居湖光展镜涵青琐云气如虹绕玉除好倚阑干招李白九江何处是匡庐
　　巢云诗
　　安定道人无屋住山中结构云为巢市朝一片尘氛隔世事几番风雨交丹气化为苍狗去闗时有野人敲我来无覔深幽处但见长松舞翠蛟
　　丙申岁九月晦日自钱塘江放舟至庙山值风阁浅且遇冦几不免夜忽梦金甲神曰吾岱山之陈侯也来迎护尔须臾获济后舟至岱山果有陈将军庙甚伟式符梦遂以牲醴祀之
　　江回沙浅海舟胶胥浪掀腾风怒号星斗光沉和月黑蛟龙气吐值秋高赭山在望难囘棹黄帽相逢出佩刀恍忽惠徼神力祐试来古庙奠牲醪
　　为绍兴录事高文起题镜湖秋色图
　　参军曾住蓬莱都厌见黄尘日走趋遮道少年骑竹马弃官何处无莼鲈青鞋布袜若耶路红蓼白苹贺监湖满载酒船秋色里风流一曲剡川图
　　陪丞相宴西湖
　　南北两峯青未了西湖一曲奈愁何玲珑宫殿嘶戎马寂寞楼船掩翠娥红锦水云秋色老緑漪风露晚凉多叨陪相府开恩宴喜报淮夷已倒戈
　　西湖行春
　　丝丝杨桞映蘓堤沙软风和快马蹄千里湖光春雨过两峯塔影夕阳低落花芳草西山路怪石眠松后涧溪月下归来人半醉满城灯火閙香泥
　　湖上书所见
　　沽酒楼前唤客游朱帘半卷雨初収六桥春色花如画十里湖光翠欲流騕褭骄嘶杨桞岸玲珑欹舞木兰舟谁家儿女多恩怨欲化红莲结并头


　　钦定四库全书
　　羽庭集卷三　　　　　　元　刘仁本　撰七言律诗
　　杭州
　　殄冦西湖十里头庙堂成筭克神州六桥杨柳旌旗晚两岸菱荷烟雨秋壮士椎牛呼白酒将军系马醉红楼却怜旧日笙歌地野水清寒满髑髅
　　至正壬寅秋八月因祀东湖书院过青山惠安寺登古鼎书楼留题一首
　　行尽深山处处幽东湖万顷水云秋书堂陪祀人黄耉别院相逄僧白头舴艋轻浮荒芡藕麒麟髙卧旧松楸迳山一景移图畵古鼎清香书满楼
　　上虞席上赋
　　城南花坞韶光好载酒吟诗不厌频草色宜留金谷醉梅花别是玉堂春蛾眉窈窕羞为舞杨柳风流最可人行乐莫忘康济念问君何日静边尘
　　壬寅灯夕【原注辛丑冬得边报已定中原乃壬寅嵗上元节四眀父老请放灯为升平庆】
　　六街三市万灯齐喜遇时清息鼓鼙阊阖星辰开混沌蓬莱楼观出鲸鲵金莲影动瑶阶湿玉漏声沉璧月低小閤吟诗还刻漏光分太乙照青藜
　　又次前韵
　　元夕张灯万户齐严城防禁罢钲鼙银花火树开金谷青香烟喷玉鲵箫鼓声中春富贵玻瓈影里月髙低升平喜见中兴业愿得清光照藿藜
　　昱上人出蜀僧与顾氏畵山水王元章畵梅花共一帙求赋
　　有客手持三絶畵淋漓元气薄层霄云开南岳秋无际春入西湖雪未消野衲虎头连二妙山隂鹤骨夐孤标已无秀色排青闼疑有寒香挂緑么
　　正月望前一夕与滑伯仁炼药
　　委羽山中鹤堕翎老仙为我制頽龄人无金石千年夀药有丹砂九转灵候熟鼎罏分水火气吞日月走风霆轻身已得刀圭秘莫问昌肠与茯苓
　　赠僧铉二首【原注癸酉进士伊苏达实防古人也仕至松州长亷介自守侨四眀竟坐贫以死而无所归方外交复上人买地葬于寺西偏度其次子为僧余甞于寺之天香室见铉侍上人侧眉目清膄能读书颇嘉之且义其事为赋诗云】
　　渥洼龙驹来大宛防经曽踏祗树园老僧买地瘗神骨稚子出家酬佛恩绀室天香生桂青云髙义属桑门此郎自是传衣鉢况有诗书气脉存
　　双峯老子能兼爱十嵗孤儿将奈何朋友无归于我殡死生有托此僧迦一花新发优昙鉢孤塜还同窣堵波好向诗书修白业父恩师业两难磨
　　寄赠越中乌山间叟上人从复见心请也
　　昔过慈湖知定水今闻定水説乌山神交坐石三生外地隔浮云一片间天竺更谁传贝叶雨花应自堕尘寰何时越上游方去却与吾师共徃还
　　送竺昙上人归天台巾峯
　　四眀雪窦逢行脚五百天台应供身锡杖飞来南竺国昙花香帯石桥春担头孤月空挑鉢江上双峯久岸巾问讯还逢诸老宿惭余犹是未归人
　　春兴
　　桥影横空卧夕阳山城烟景焕天章莺梭织栁随风转燕剪裁花帯露香北去彩云堆鳯阙东来紫气绕扶桑征鞭日送韶光老野店孤眠月一床
　　莹上人道貎肤腴机锋眀朗问字于余因字之曰玉蟾并以诗云
　　眉端瑞相白毫舒尘刹三千总莹如天上气浮金沆瀣月中光映玉蟾蜍长生莫问姮娥药灵迹曽成科斗书顾影始知身是幻广寒色界浸清虚
　　为闽僧郁上人题龙溪山房行卷
　　昔年暂过龙溪寺寺后山房别有僧鼻孔直撩天地外脚跟遍踏水云层频伽小鸟来何有优鉢新花开未曽归去泉南真佛国好传大觉琏师灯
　　题复上人为径山悦禅师求欧阳学士碣铭行卷
　　径山天下称名刹授记僧中识此郎乞与阿师藏舍利逺千太史得文章孤云囘驻双峯寺千里归来一锦囊却爱遗芳传桂子至今戒室有天香【原注上人有天香室】
　　次韵奉答定水见心禅师
　　一壑﨑岖又一丘双峯还忆旧追游风流此防人俱健感慨重来路阻修竺国瞿昙深丈室桑干戍客念并州何当早见升平业得与溪山共倡酬
　　次韵答东山寺报上人
　　东山西眺夕阳低怅望古人期不来政为危时多暴客何妨高卧隐长才两江眀月潮先到一迳白云门未开试问蔷薇无恙不更须洗屐向山隈
　　访石梁寺松屏友上人
　　翠松屏下访诗僧欲问三生石上盟半榻清香留夜坐一牕眀月听秋声不知檐外云来宿忽报门前潮已生眀日篮舆度山去后期须遣鹤来迎
　　赠朽石上人
　　苍苍古石出灵山元气淋漓屭赑顽厓骨半枯龙虎死土花微蚀藓苔斑寻常匡阜人皆到咫尺昆仑手可攀中有精英元不朽生公曽见防头还
　　榾柮窝
　　阳气潜囘小有天白生虚室蜃光圆茯苓根养丹砂火枸杞香生玉井泉不羡朱门堆兽炭尚怜青海起狼烟道人芋栗煨将熟纸帐梅花且自眠
　　次韵答括苍王熈阳
　　王郎蚤嵗富文章气焰应如万丈长处士眀时当鹗荐羽林今日笑鹰扬丰城古劒横秋色赤水珠照夜光云外传来诗句好天葩为我吐芬芳
　　次韵答括苍王志学
　　括苍我昔访山君芝草青田养鹤羣处士星躔开分野仙家丹气走烟云春风环佩时相过灵剂刀圭每见分东壁图书光焰在他年应共防天文
　　赠松江节上人
　　每参栢子庭前意因访松江湖上来云气玲珑生石榻天花撩乱落经台诗成茅屋同齐已字学兰亭识辩才頋我惭非陶靖莭庐山空对白莲开
　　寄东湖书院髙训
　　教养东湖马广文诸生训廸得髙君故家子弟多聪俊旧业诗书定策勲白首穷经人已老青灯考课夜初分休言苜蓿含朝日自是先生乐采芹
　　军中悼亷李二万户
　　竖子潢池敢弄兵势方猖獗未能平轻挑遽防亷颇勇深入难为李牧精玉帐公曹严夜警金刀渍血泣秋声何当一鼓蛮烟静洞獠畬氓杂晓耕
　　秋日过倪仲权不值见其西席乌性善
　　漫因清事废催租数日虚过倪氏居一树荆花秋淡泊半池莲叶雨萧踈园爪破玉浮冰椀野水通潮上石渠坐久论文归路晚蝉声还帯夕阳余
　　清凉寺
　　清凉山色好楼居谁种长竿万个余笙籁风传虚谷响蓬莱地近瑞云舒倚阑豪气成诗句侵幌岚光湿梵书爱此幽深堪揽辔葺巢何必定匡庐
　　奉檄泛海督漕运
　　风露双清满柁楼两旗催发漕官舟银河直下天倾防铁笛横吹海逆流三四防星瞻北斗几千里路到皇州白鸥不管人间事共此乾坤日月浮
　　送户部侍郎韩君汝舟督漕还京
　　喜见江南漕运开韩家公子济川材木牛流马隆中起青雀黄龙海上来影动云帆拂河汉香浮霜粒璨琼瑰蓬莱五色霞光曙翘首黄金千仞台
　　游天童寺
　　廿里松闗天下无朝元寳阁黄金铺虎跑泉出涧花落龙过雨来山鸟呼四月八日逄佛诞千秋万嵗祝皇图玲珑嵒畔太白下归棹月眀水满湖
　　育王山外望天童一迳幽深廿里松天近翠云铺阁道风清碧落响笙镛霏霏烟霭来双鹤濯濯峯峦防九龙囘首岸东湖岭上斜阳倒影湿芙蓉
　　余姚出郭憩横溪寺
　　十里横溪似建瓴南雷古迹隐龙灵人家引水为舂碓僧舍开牕近畵屏鴈草荒霜月白鳯亭竹倚嵗寒青何人伐木穿深径遍斸松根取茯苓
　　游余姚姜山寺【原注寺有铁磬堂天籁轩山有白马凌云金鸡峨眉积翠五峯】
　　千年古寺倚苍岷五叶竒峯秀色新积翠娥眉留夜月凌云白马逼秋旻山僧能説前朝事姜女不知何代人天籁轩头闻铁磬金鸡岭上涌红轮
　　送陈子章赴台州儒学教授
　　太丘家世出名驹典教荣膺乡郡除乌府清风三语掾玉堂旧日五车书莫嗟子佩居城阙尚喜先人有室庐黄卷青灯须乐育新凉今已入郊墟
　　送范啓之赴无锡教授
　　江湖犹诵药庄名有子青衫拜宠荣衿佩欢迎新博士埙箎相望两难兄惠泉茗供公余乐泮水诗脾分外清寄语徳斋贤太守好将广厦纳儒生
　　送邓行父赴无为教授
　　向年东淛班荆数彼此公余拂麈丝今日西淮呼棹徃溪山胜处着臯比人生聚首云萍似客路惊心嵗月驰天地久长功业富邓林杞梓防他时
　　题上虞佛座峯庆善寺
　　剡奥人家佛座峯何年易搆梵王宫赤旗天马来山北乌胆潭龙出涧东古甃水花留芡雨小溪云影度松风灵源野鹤时相过门外幽深一迳通
　　上虞百官渡九龙寺【原注寺有舜庙井呉越王钱镠题以为舜亲于此浚井遂赋觧嘲其墨迹存于寺中】
　　疏凿功成万国朝遂尊虞像镇分茅苍茫海气斗牛下盘礴江流呉越交一曲山村龙九顾千年庙树鹊双巢人言浚井多遗谬敬为重华一解嘲
　　上虞云麓寺
　　云麓寺前春水发上妃湖外野航多一声啼鴂僧房静五两鸣驺使客过山笋斸来参玉版松花酿熟荐金波何妨醉后题诗句莫问空门事若何
　　夏盖湖山寺
　　夏盖山为大禹峯何年有此梵王宫吐吞日月湖光近出没蛟鼍海气通烟霭满空浮绀碧楼台倒影湿青红苍生幸不同鱼鼈万古难磨疏凿功
　　长湖万顷禹山前半浸烟波半海田以佃以渔风土乐为巢为窟水云连门开日日鳬鹥到酒熟家家鱼蟹鲜便作洞庭浮小艇扣舷眀月呌飞仙
　　宿上虞鳯山长庆寺简朱伯贤
　　小越峯南见梵台青山湖上鳯盘廻五云楼阁蓬莱近百顷风烟舴艋来出水新鱼供客馔落花啼鸟劝人杯与君更作峨眉约还逹眀朝霁色开
　　育王寺
　　阿育王山佛古庐平萝苍翠接平湖前峯玉几亭亭出流水金沙细细铺古井鳗灵如蜴畨僧猊坐着氍毹寳光舍利时能现塔下青松飞白鳬
　　四眀西山资教寺【原注耆徳栢庭上人所住有袁文清公纪石】
　　双锦亭台隐翠微新篁乍脱锦防衣湖田万顷青山绕野水孤村白鸟飞老栢未枯青尚在黄梅正熟雨初肥衲僧煮茗供清话玉乳泉头汲绠归【原注地有玉乳泉】
　　寄谢一山人盛熈眀馈药二首
　　勾漏丹砂照眼眀黄金浮世若尘轻桑田几见鱼龙舞蓬岛从教乌兎惊帝子斋居朝绛节仙家酒熟酿黄精相思多梦人间事一夜瑶田春草生
　　曽伴羣仙谒帝京金银为殿玉为城功名早遂身先退修炼长生业已成黄鹤矶头行载酒碧桃叶下醉吹笙小苍遗赠丹砂粒愧我凡身骨未轻
　　过湖用前韵简王叔雨
　　矶头流水小桥湾门外鳬鹥日徃还长见云烟浮震泽絶胜风雨过君山冰田冷浸三千顷茅屋新营四五间丛桂幽居还自好尚怜烽火暗东闗
　　丹青阁
　　屹立芝峯防两溪溪流环绕旧招提半间寳阁临云际一片红尘隔水西夜静莲香僧入定月移松影鹤惊栖丹青千古描难就万壑风烟望欲迷
　　癸卯正月迎诏于望春桥
　　鳯诏频年转海来今朝喜见驿程催唐家褒将多忠义汉室求言极痛哀天上春囘芝检下江南地复版图恢好将鼓吹开恩宴四野同称万夀杯
　　九日登高
　　九日相逄忆孟嘉登高踏遍翠嵳峩杖头春色催行歩屐底秋声答啸歌客路西风乌防破天涯南望白云多东篱旧菊谁能采辜负渊明奈若何
　　读建炎宋师禹通判忠嘉集【原注师禹录和议秦桧患之谪使金宻令金人杀之师禹逃归变姓名为赵复匿蜀青城山以死后髙宗褒赠忠嘉録其子事见宋史】
　　大夫出处最分眀祸剧还能变姓名奉使赤心悬白日游僊紫气压青城江山千古羞秦桧铁石几人如广平忠义可嘉传信史感懐老泪落纵横
　　拟逰禅乐寺舟行过门而不果
　　龙山暂拟驻麾幢无奈归心不可降隔岸马嘶车廐驿舣舟潮涌丈亭江寳台髙出苍松并红树低飞白鸟双折得梅花无寄处夜深和月揷蓬窗
　　兰芎山新创平眺亭
　　我爱兰芎紫翠堆冈头为筑小亭台半空烟霭阑干外四靣江山图畵开野鹤定巢松偃盖仙人采药路生苔风流不减东西眺康济渐无安石才
　　鸟人解嘲
　　鵩鸟飞来止座隅当时却笑贾生迂仙都道士曽同化叶县郎官讵可诬链得身轻如鹤瘦行来歩疾似鳬趋试从鹓鹭斑行防瑞世还应有鳯雏
　　东湖观劝农
　　劝农持酒出东湖喜见田间民气苏桃李成蹊春烂漫郊原过雨土膏腴花边立仗频嘶马竹里行厨细脍鲈逺水野航人不渡夕阳天外下双鳬
　　中秋游东湖登霞屿寺
　　东钱湖上值中秋载酒吟诗作胜游一色水天涵万象四时风月属羣鸥冯夷漫奏霓裳曲太乙还乘莲叶舟中有补陀霞屿寺玲珑楼阁似瀛洲
　　题王粲登楼图送李茂先司议
　　昔王粲尝依刘荆州不得志登楼作赋以寓乡思今荆州中政司议李茂先以使事留四眀郁郁久居懐乡之念如粲也既得归友人作登楼图以贻之请余赋诗曰
　　江陵山水古荆州极目家乡万里愁念子岂为刘表客思亲还忆仲宣楼胷中气岸排风雨海上行程近斗牛闻説登髙能作赋楚人宋玉漫悲秋
　　寄呈马彦辉参议
　　几度书成写不来今朝忽值片帆开京师喜得江南信幕府先从海上囘万里乾坤悬北极一天星斗倚中台羣龙正是趋朝日康济应须王佐才
　　访至道宫王虚斋真人不遇
　　偶来车廐访琳宫大隐屏前紫翠重路出山腰无十里门开溪上有三峯丹房霞气如春暖茶臼云腴帯露舂试问仙人何处去翛然白鹤下苍松
　　题孤山寺诗用林和靖韵
　　处士清名百世姸故居今作小祗园神游潇洒风尘表诗刻淋漓雨墨昬山色湖光酣鹤梦月香水影吊梅魂翛然坐我荒祠下寂寞无从买酒尊
　　次陆徳阳喜雨韵送别徃教东湖
　　济枯大作霖三日宴喜殊无酒百壶还忆故人来旧雨因知有客过东湖农功嵗望田中稼诗思秋先井上梧此际送君膺教育霑濡圣泽进生徒
　　赠谢玉如山人
　　三童山外白云居中有求仙谢玉如一醉满斟千日酒半生熟读五车书丹霞琳馆身曽到眀月冰田手自锄漫采芝兰过澧浦春风香拂旧庭除
　　赠黄丹霞仙洞祷雨有应
　　檄龙为我乞天瓢雷电奔驰神鬼劳万寳欣欣防帝力千金滴滴饫民膏丹霞道士瑶坛啓紫鳯仙人绛节髙岩壑凉生秋思足潇潇万竹起云涛
　　过上虞小越湖
　　马蹄才过驿亭湾又泛烟波艇子还鸥鹭矶头飞翠叶杖藜湖上防青山双双野鸟来天际短短新蒲出水间三十六沟春雨足一犂农事颇相闗
　　题上虞长庆寺林壑尤美亭
　　亭台林壑知尤美极目须登最上层野水断桥争渡客落花啼鸟坐禅僧五松旧迹俱层土一塔孤撑见佛乘最喜深春収积雨前山紫翠莫烟凝
　　平江莎衣道人宋孝庙甞遣黄门问道
　　块然天地一籧篨晏坐神游造化俱海上蓬莱才咫尺世间甲子只须臾内庭自有真丹火大道何须问黍珠满地春风莎草緑一声长啸脱凡躯
　　赠无名道人
　　道人曽也到蓬莱簸弄沧溟日月来昨日防山过鴈荡今朝采药度天台相随白鹤时能舞自种碧桃先已开只恐放还龙虎后依然天上驾风雷
　　送春
　　无言桃李漫成蹊折柳纷纷絮满隄富贵光隂蝴蝶梦别离风雨杜防啼归心已逐梅花去望眼空迷草色萋何事王孙苦留滞天涯羁思独凄凄
　　伤春
　　园林涨绿汛清晖泽国繁华事已非王母信传青鸟去海翁机动白鸥飞漫从上苑防桃李拟向南山采蕨薇满地落红风雨后春随杜宇一声归
　　题马易之韩与玉涂叔良上京纪行诗卷
　　景运将兴礼乐期邦家培植太平基銮和法驾时廵幸扈从词臣发秘思文物两都班固赋山川万里杜陵诗于今十载风尘里展卷空懐草木悲
　　题梅花三叠卷
　　谁按胡笳出逺羌梅花三弄月当牕北枝未逗南枝暖两叠重翻一叠腔肠断玉龙声第四梦囘么鳯影成双东风更莫添呜咽雪外蓬婆城未降
　　题郑克眀纪功诗卷
　　徃嵗曽闻通政掾东瓯郑子有才名行逄枢要人推毂归值乡邦盗弄兵文事已知能武备边勲还许继家声更烦为国陈谋算夺取江淮阃外城
　　奉檄征漳冦
　　虎节门前五鼓挝衔枚百万寂无哗鞭鸣金镫敲霜月锦刺银袍映海霞化外无知如敌国军中有令敢思家元戎期听歌声防奏藁应湏易相麻
　　题东山西眺新亭二首
　　两眺东山迹未陈西头重结小亭新谢安李白登临旧支遁许询来徃频江水岭云还不尽风颿沙鸟自相亲便当了却公家事髙卧林泉寄此身
　　冈头深翠竹交加西眺登临望眼赊隔岸逺山开罨画两江流水学琵琶夕阳返照尤多景渔火炊烟更几家为爱新亭成久坐梅花疎影月横斜
　　余姚筑城
　　伤心为问筑城人今古曽经几战尘负郭长江流不尽履田瘠土税何频龙泉寺外多风雨灵绪山头泣鬼神落日歌声齐万杵将军一劒倚秋旻
　　胡宗器训廸慈湖书院诗以牡其行
　　姚江一见眼偏眀鄞海三年学业成天末秋风防剑气灯前夜雨读书声贾生未可轻年少许劭还应重旦评今日横经慈水上菁莪乐育蚤蜚英
　　送陆徳阳摄东湖书院
　　天下尽崇朱子祀甬东新构陆家基摄行俎豆君同姓乐教诗书学有师湖上青山多爽气月中丹桂忆髙枝眀年髦俊賔兴日还见文章到鳯池
　　送马易之主东湖书院事
　　湖水东头见学宫教分党术启羣防曽崇俎豆祠朱子今喜师儒得马融蠧简青灯听夜雨鲰生绛帐坐春风鄞邦自是衣冠薮况复书文四海同
　　次韵南阳马易之东湖书院杂诗十首
　　年来经济业空踈拟向南阳问草庐精舍荒凉重结构砚田芜没费耕锄青山屋上啼黄鸟流水湖头绕玉除几处故家乔木在趋庭子弟尚诗书
　　悠然天地一闲身每对青山独岸巾万揷牙籖堆架数一椽茆屋住湖濵乘车司马题桥处问字扬雄载酒频啼鸟一声春已去落花无数防苔茵
　　海上蓬莱拟退休逺防蜃气结层楼刀圭铅汞同消息日月乾坤共拍浮聨句还应题石鼎吹箫曽见过丹丘人间万事多风雨囘首緑林隂正稠
　　昼静时闻伐木歌隔林啼鸟落花多酒边白髪人空老湖上青山翠不磨上树健童身似犊采菱游女髻堆螺水云万顷迷双桨一雨凉生鸥鹭波
　　万顷寒漪漾夕晖杨花燕子傍人飞湖头水竹清如洗雨后桑麻緑正肥樵唱数声山鸟和櫂歌一曲钓船归苍烟赤子骑黄犊断岸人家半掩扉
　　流水柴门暝不闗天边孤鹭倦飞还草深牧子骑牛过沙浄鸥羣对客闲红涨一溪花雨外青连数防屋头山先生防却功名事断送春光诗酒间
　　独笑先生莫已知索居还得与羣离草堂荒落谁招隐泽国生涯费不赀西极骅骝空伏枥南飞鸟鹊叹无枝石防干外琼台月我独衡茆归去迟
　　芒鞋藜杖鹿皮冠迎候柴门稚子欢靖节陶潜曽仕晋友人李愿蚤归盘床头金尽还谋酒陇上田耕独遗安花木四时生逸兴苍苍松竹尚凌寒
　　湖山买得不论钱小屋编茆竹作椽雅乐生徒开绛帐读书灯火坐青氊故家奕叶两三姓乔木连隂几百年冠盖当时相望处躬耕多是墓前田
　　晨起还招馆下生日长喜听读书声门前白鸟自来徃屋上青山相送迎水满池塘鱼罟入笋穿墙壁燕巢成平湖雨过添新緑颇觉诗懐分外清
　　月湖即四眀涵虚驿饯友人别
　　月湖桥畔水眀楼系马涵虚古驿头芳草春深人载酒阳闗声断客登舟四边烽火将休息千里江山足胜游如过天台经雁宕为余问讯旧林丘
　　题古灵书院
　　先王昔作吾乡令人仰文章道徳尊白简荐贤俱宰辅青苗论事尽忠言子孙尚见衣冠族祠宇新开礼乐门高节客星相对处共防清气满乾坤
　　清心亭为定海尹汪以敬赋
　　青山谁筑小亭幽钓客来为百里侯退食自公携一鹤防机无事狎羣鸥此心已共沧浪水清思应涵天地秋待得风尘稍休息依然归去理羊裘【原注清心亭尹方来既作艮光亭又作此亭而赋之以寓谨刑之意御笔谆谆饬谨刑岂容偏诐失持平七条首示清心训心地宜如冰様清】
　　过慈溪清道观
　　郭里青山爽气浮神仙楼观出东头两江春水潮来徃五粒苍松云去留倚竹道人清似鹤悬崖屋子小如舟吟诗有客开轩座俯瞰烟波数白鸥
　　送中书兵部郎中李伯贞囘河南军中
　　万里乘槎过海邦郎官出使拥旌幢分符曽卫天兵下沿檄还招贼将降王室武功谁第一汉家国士政无双东风铁骑维扬岸儗驾楼船渉大江
　　寄分省郎中赵文中
　　蚤嵗曽充上国宾文章声誉蔼成均贤良策对三千字胄子胪传第一人满眼干戈愁正苦论心灯火喜相亲丈夫有志崇名节莫使行藏愧此身
　　送赵彦林谢玉成奉表进呈
　　一封函上九重天万里心旌日月悬重译逺来沧海外灵槎稳泛斗牛边赵家公子能充使谢傅儿孙况有却向中原覔归路长淮闻渐息风烟
　　送周译史进表赴京
　　驿头官桞拂征衫重译南来进寳函绛蜡小书封玉篆锦衣中使啓华缄山呼万嵗龙顔喜仗立千官鳯尾衔奉职小臣思恋阙征颿早晚发黄岩
　　赠蜀僧月镜上人住白云寺
　　月镜虚幽万顷光峨眉倒影入巴江水轮满驾来天竹寳匣初开印雪窗照胆清寒金在冶通身莹彻玉为腔白云座上天华雨説法真如钟应撞
　　送进士王好问浮海防试
　　五云深处望蓬莱王子求僊谒帝来北斗天中银阙峙南薰海上锦帆开一声胪唱风生跸九转丹成月满台宴罢琼林归去路杏花十里马蹄催
　　送进士野质中浮海防试
　　天开阊阖近瀛州僊子朝元泛海舟溟渤三千运翼琼瑶十二蜃为楼乾坤上下风云会呉楚东南日月浮好听胪传声第一承恩早出鳯池头
　　送进士俞伯圭浮海防试
　　宾兴送子上皇州琴剑春风满柁楼拟向日边登虎榜先从海上占鼇头禹门浪稳桃花暖月殿香浮桂子秋闻道銮坡多雨露羣僊还许歩瀛洲
　　次韵一山人盛熈眀八月十五夜同宿郑防泉提防别馆
　　种药长镵手倦抛白云眀月礼三茅未须姹女藏龟息还许山人借鹤巢玉屑千钟和露饮琼田万顷帯冰敲却怜飞舄东湖上写寄新诗方外交
　　次韵寄熈眀
　　盘谷归来学散仙姓名只许野人传轩裳去我无官守诗礼承家有子贤颷驭鹤羣天外下神光牛背日髙眠秪縁蠒纸留真诀賸写黄庭注内篇
　　苕溪清隐为昼上人赋
　　呉兴公子畵苕溪中有山僧构鹤栖席展波光春雨过林开霁色水禽啼诗人独坐烧茶灶艇子归来系柳隄七十二峯如弁好几防湖上夕阳低
　　舟发连江馆头
　　笑将眀月指为期此去应知半载违五虎门开潮正急一帆风棹如飞立沙舟子争先渡罢钓渔翁暂息机眀日重楼人望处江空嵗晚雁南归
　　听箫为沈子和赋
　　忆自吹箫出禁城沈郎消瘦觉身轻水云缥缈青鸾下天地萧骚白髪生妇孤舟空有泪仙人弄玉久无声鳯凰览徳今犹逺何日重逄听九成
　　题唐僧懐素自叙帖
　　草书懐素夙名闻落纸纵横蛇鸟文应是墨池深嵗月漫从劒器走风云清狂自儗张颠旭丰度何如王右军多谢故人能寄我惭无道士白鹅羣
　　中秋夜舟泊海门金鼇山翫月
　　秋律平分夜气清潮来月向海门生眼眀玉兎空中下人在金鼇背上行一色冰田逾万顷九天风露欲三更恍然坐我蓬瀛底何处有人吹鳯笙
　　中秋南楼赏月分韵得天字
　　今夕中秋月向圆南楼开宴问婵娟山河缺处无多影风雨妨时已十年坐客总夸攀桂子素娥曽记写花牋更深十二防干外一色琼瑶万里天
　　壬寅八月十七夜月湖上泛舟翫月
　　望后秋髙月尚圆湖光倒浸水中天蟾蜍漫窃姮娥药□艋轻浮太乙莲万里山河微影动几畨烽火防音传十洲三岛蓬莱近贺监风流独怅然
　　舟发海上
　　纵观溟渤暂来桴写得波涛作海图白气微茫开混沌黒隂光怪舞天呉双飞水鸟相髙下数防风帆或有无眼底蓬瀛三万里烟霞缥缈见清都
　　防运粮赴京二首
　　一封奏下水晶宫南服车书喜防同天上纶音颁玉帛海头蜃气结青红双珠虎佩悬眀月万斛龙骧驾便风莫问大江南北限涓流从此与天通
　　偶随饷餽上金台姓氏那知格上台一防灵犀通海底九苞威鳯自天来赐衣香织金泥重锡篆光浮寳匣开蝼蚁小臣思补报常瞻云气望蓬莱
　　清风岭王贞妇庙
　　清风岭上王贞妇囓指成诗帯血题字迹糢糊鎻烟雨庙祠幽寂照山溪偷生羞杀边庭吏忍死宁为将校妻独有当时文相国千年名节更谁齐
　　舟发钱塘江
　　满城风雨渡江来倚棹沙头潮未囘惨澹湖山悲鼓角萧踈花柳废亭台呉中日报官军防阃外时多将帅材秦望云深行未得笑从海上过天台
　　松下居为五郛长庆寺无尽上人赋
　　五树苍松秀可依老僧结屋傍岩扉茅檐明月翠蛟舞茶灶青烟白鹤归坐榻年深萝薜长长镵春暖茯苓肥采花酿酒堪留客醉防门前云自飞
　　泊定海县
　　招寳名山孰可招虎形蹲踞水来朝象犀珠玉通畨舶楼橹旌旂捍海潮三港水云天共逺孤城烟雾日初消官舟几度出防御目送征鸿起莫箫
　　过慈溪县
　　山县得名因董孝官中事简不成衙慈湖人祀扬夫子东寺僧居阚泽家四野烽烟多斥堠一川雨露自桑麻海滨土瘠无常贡范帅遗殃独赋茶
　　过宁海县
　　宁川乡邑路岧嶤髙岸春江帯晚潮戍海每从军事急防山不惮驿程遥杜鹃风雨三更梦杨柳阑干十二桥啼鸟落花堪系马行人还赴酒旗招
　　题琼台双阙
　　行从流水入天台悮酌胡麻饭一杯月下吹箫人窈窱云深采药路裴徊海波漫托枯桑变华表空传老鹤囘翘首羣仙渺何处烟霞五色防琼台
　　送商公礼囘乡
　　驿舍梅花春尚迟客边送客故乡归中原已靖兵戈难南国初防鸿雁飞栢府孝亷传义檄春庭怡悦着菜衣自怜飘泊江湖久何日尘骖赋式微
　　草堂柳色
　　幽人种柳柳成庄万树参差防草堂漫笑支离生肘腋尚懐陶令住柴桑黄金细缕春如海白雪飞花水满塘九烈仙君应有意他年为子染衣裳




　　钦定四库全书
　　羽庭集卷四　　　　　　元　刘仁本　撰七言律诗
　　送四明録事陈子上归乡
　　青灯夜雨几论文别后江湖每忆君捷奏南宫新进士喜趋东郡作参军蓬瀛沧海生尘雾雁荡天台隔片云薄宦不如归去好边城烽火正纷纭
　　龙山水竹居
　　爱此幽居水竹成玲珑楼阁绕蓬瀛琅玕影浸玻璃碧鸾凤飞来玉雪清煮茗不劳僧汲井截筒还有客吹笙我来倚槛题诗处万籁风生月正明
　　余姚州汝仇湖履亩授田
　　百顷仇湖接土塍扁舟独泛雨冥冥前年戍海身曽到今日分田手自经逺近沙洲连水白高低麦垅入山青櫂歌一曲归来晚林外旌旗驻马听
　　寄金防御令子文石
　　叨陪防御谈戎事闻説成均令子材白璧一双懐美器黄金千仞筑髙台片云载雨江南去孤雁传书海上来准拟明年二三月桃花浪暖听春雷
　　在钱塘梦作游湖山诗
　　罗浮春色染丹砂暂醉西湖处士家万里长风吹短笛一钩新月挂枯槎緑么翠凤来琼岛银阙珠宫散玉华但见飞僊飞缟带不知是雪是梅花
　　题大慈寺史丞相墓
　　山行十里乱峯回相国坟茔紫翠堆石马秋风两翁仲杜鹃春雨防亭台慈云塔下苍苔满旌徳观前红杏开为忆当年莼菜美短篷苹末过湖来
　　攸宁庵为茹孟徳赋
　　结屋南山孰相攸竹苞松茂白云幽累累先塜牛眠地濯濯诸孙燕翼谋緑水园池重结构黄花杖策更优游传家自有诗书旧茹美流芳在世修
　　金凤花为陈员外赋
　　九苞异种来丹穴又见鹤林开凤花雨露生成王者瑞云霞变幻道人家梧桐竹实还相并朱草芝茎漫自夸政恨杜鹃啼血泪东风特为殿韶华
　　荅徐季章学正见寄韵
　　闻君早习南华隐愧我来持使者麾岭上白云堪自悦袖中明月忽相遗时危总佩摧奸劎事定难磨咏史诗何日清颷敛黄雾衡茅风雨共栖迟
　　送侄元法学正任满
　　我官分署浙江东咸侄随行胜阿戎坐对芹宫听夜雨梦回栗里动秋风青氊尚喜家儿在白髪遥怜吾弟同大父迟归应已久诸孙惟汝爱偏隆
　　雪篷为陈元昭赋
　　道人錬得雪无瑕编竹为篷户不遮一曲清溪回剡棹半规明月浸芦花候炉夜气流丹蜃虚室神光飞白鵶我有冰田三万顷共君何日泛灵槎
　　题红白梅花画
　　谁探海底瑚树斜倚玉龙披玉鳞香影总沈寒水月色身分受艶阳春湖头放鹤林和靖雪里烧丹梅子真南国风光慨回首红红白白竞精神
　　送笃彦诚赴南台照磨任
　　三策当年觐圣顔聨翩鹓鹭立清班才持霜简湖南去又驾云帆海上还御史行台开幕府蓬莱髙阁近家山姚江城下逢君别客路梅花不可攀
　　具庆堂为枢宻架阁李思冉赋
　　八十慈亲八十翁齐年髙寿未龙钟疑行鸠杖双扶出同拜鸾台七品封有子防衣供菽水居官翠幙泛芙蓉华堂具庆持春酒此乐人间不易逢
　　癸卯新正次盛熙明见寄韵二首
　　屡岁调军战闘酣新年还复视庐庵中兴业见车书一太极阳回象画三瀚海鬼魂收白骨洞庭春色酿黄柑洛阳漫听鹃声急地气由来自北南
　　战策功名梦已酣退休疑共结茆庵乾坤补报百无一岁月推移五十三文气谁能催视草圣恩遥想赐传柑白云只在空明洞千里思亲忆斗南
　　余姚白水宫瀑布二首
　　白水真仙骑白龙何年蜕骨此山中化为玉蝀垂千尺翻却银河落半空梦晓遗明月帐鲛人夜掣水晶宫天台有客诗难就归兴琼台双阙东
　　中天飞瀑下瑶台素练髙悬亦怪哉织女投机收不得姮娥剪水巧为裁光连双阙星河动响挟千山风雨来祠宇洞前看未足又随明月过天台
　　上虞凤鸣山仙洞飞泉
　　真人洞口白云深一飞泉挂壑隂不见丹台威凤下还开铁笔老龙吟雷声隐转千钧石雨意常含六月霖疑是弃遗铅汞水化为氷雪洒人心
　　题义貍卷【原注四明胡用和生槛二貍其一逸去复来齧槛似援其不得共去者用和嘉其义遂两释之进士胡世佐为之传人咸赋焉】
　　胡侬罗置两山貍一黠偷生脱穽围患难既同难独免义恩有感得双归夜深月黑狼狐走秋后霜晴柿栗肥好向林间髙遁去更休贪着踏虞机
　　孙蓍室讲易
　　世季文衰易已东乾坤几息道屯蒙人从既役形骸后物蔽初生天地中三十六宫春气转百年万数范围同老仙独坐神蓍室妙契当年太极翁
　　寒碧亭为昙半云上人题
　　寒碧涵虚曙色分半溪流水半溪云门前緑树相轇轕屋上青山乱纠纷龙雨欲来崖削铁苹风微起浪成文老僧盥濯幽亭下独坐心清香自薰
　　宴荷亭
　　新秋水木散清华倪氏池亭小似槎宾客倚栏看芡藕主人隔竹唤茶百壶酒尽乌纱堕四坐诗成白雪夸喜有山僧来入社逺公遗爱在莲花
　　钓鱼轩为龙子髙赋
　　溪山胜处卜居幽百顷沧浪一钓钩换酒呼童将锦鲤放歌展席对沙鸥羊裘髙隐桐江上熊兆应怀渭水头好共任公垂巨犗六鼇风雨海天秋
　　题环溪孙元质松风轩
　　环溪风撼万松林似奏钧天广乐音翠节翩翻笙鹤下苍云撩乱水龙吟月生隂壑同灵籁人坐幽轩罢素琴我亦披襟来濯髪翛然激烈岁寒心
　　题问月轩
　　圆缺隂晴竟若何幽轩把酒问嫦娥天时皎洁光辉少人事参差感慨多闗塞连年窥白骨蓬瀛万里接银河欲求蟾兎长生诀须泛灵槎斗畔过
　　题秋月轩
　　髙秋夜色净如银坐对幽轩看月轮多少隂晴圆缺恨消磨天地古今人屋头仰见明河落镜里愁添白髪新欲泛灵槎覔灵药要将风露洗风尘
　　至日西楼宴客
　　律转黄钟玉烛调初阳才动觉隂消谁能候气如葭琯客有可人吹洞箫北信漫传乌鹊喜东风独放海棠娇惜无鲁观书云物空注丹心望阙遥
　　十一月二十四日【原注典凡庆贺值雨雪即不具公服行礼】
　　旌旄拜舞千秋节遥祝储宫忆帝畿万里乾坤空在眼一时雨雪正霑衣龙楼问寝移仙仗毳防函香满禁闱闗陜尚怜兵气结西风望断鴈南飞
　　五言排律
　　咏雪十八韵
　　献岁先三日丰年验屡臻混元归太素大块夐无垠顷刻糢糊遍纎毫幻化匀瑰竒齐炫燿雕琢竞精神十二珠宫灿三千缟袂纯闾阎皆贾瑞山泽总呈珍傅粉夸光宠堆蓝阨后尘青尖藏马耳白战蜕龙鳞楼阁移清观琼瑶衒大钧冰凝诗砚铁水泻瓦沟银孤鴈嗷求侣饥鹰攫近人清池鹅影乱恠石虎形踆咏絮才堪拟观梅韵逼真微吟动东阁清梦隔南闽闭户从髙卧映书宁厌贫仁风回坱圠元气返氤氲意思窻前学肧胎地底春诗成语田父喜色动津津
　　建宁北元噉山造茶是日天大雷雨髙奉御至
　　建溪三十里北苑擅茶名地耸嵓峦秀川回泷濑萦溪山元蕴瑞草木亦敷荣逺土职修贡官曹任征君恩濡泽降天助震雷轰鼓噪千军勇喧豗万蛰惊仙灵烦酒醴使者引旗旌白玉堂前客红云岛内行灵根连夜发凡草感春生渐觉龙芽吐先期凤觜萌逻巡分堠卒掇拾课山丁紫笋和烟采金筐带露盛枪旂俄错落粟粒迸轻盈散乱碧涛影玲珑玉杵声雪香金碾碎云冷石泉轩翥鸾凰瑞参差圭璧呈团团明月起隐隐翠蛟嵘包匦殊科第封函致洁精荐新夸絶品驰贡入神京上为君王寿下摅民物情武夷同谱牒禹贡孰稽程陆羽千年梦卢仝两腋清庙堂真燮理黍稷享精诚赋羡无遗物科征念逺氓彤云閟山谷绚日隔蓬瀛愿以阳春徳千秋奉圣明
　　代虞江宴别诗隂字韵
　　行役方趋陛朋从喜盍簮自怜循宦辙及命掌词林报国丹心在频年白髪侵金銮还召对玉节尚遥临东壁星纒瑞南溟海气深灵槎须犯斗阊阖启层隂
　　赠侄郭元亮
　　郭氏承刘汾阳续沛丰舅甥因好合气脉始相通瓞同曽祖螟蛉自我翁事殊三世后居隔片云中深虑婚姻杂遂谋祠祭同尚怀髙魏族不愧山风我去家乡久汝来恩意隆分虽存伯侄服已杀朞功自匪亲兼义谁能逺即戎既然情恳恳胡乃别匆匆爱尔双瞳漆悲余两鬓蓬家声当振励学力贵优充杯酒殷勤叙行囊遗赠空作诗聊勉诲极目送归鸿
　　七言排律
　　汀漳平寇回军至福州建黄箓大斋醮于东岳帝之行宫赋二十二韵
　　老君台上清光近坛壝崇严翼泰山道化微冲漠际天人交防感通间雷霆叱咤神官集河汉昭回星曜环五色寳光浮绀碧三台华盖拥朱殷指挥剡剡旛旟矗扈衞森森剑防闲一念精诚祈陟降百灵竦息制邪奸太清圣境金银阙上界仙曹玉笋班明月笙箫鸾舞下冷风环佩鹤飞还蛟龙并出扶双辇虎豹齐驱辟九闗瑞结霭烟飘旖旎辉腾奎壁绚斑烂緑章封进云霞篆黄道重开日月阛绛节徘徊齐接引朱宫缥缈独跻攀凤翚麟趾承丹扆寳衱珠璎侍翠鬟飞步魁罡旋斗口肃趋殿陛拜天顔斋薰肃蒇清修事感格殊深惠泽颁矫矫帅臣亲奉檄桓桓师旅出征蛮痛兹祸孽尘氛恶啓我戎行甲胄擐殒命捐躯哀士卒戮尸暴骨愍凶顽漫漫长夜幽防隔惨惨昏霾风雨澘仰迓泰阶霑福祉同跻寿域罔恫瘝协和坐致隂阳理康济应思民物艰遂勑伊祈司下土霭然春盎满尘寰
　　杭州南山水乐洞
　　石屋寺前一径通南山秀色开云封谽谺石洞藏幽恠的皪银河当要冲万窍风烟如斧凿五音水乐鸣琤琮轩辕不秘鬼神泣律吕相宣日夜舂崖骨淋漓生冻藓土花剥蚀縁枯松云边楼阁逢僧指眼底风雷荡我胷为嘱奚奴毋饮马应知此地有眠龙穷观更陟烟霞岭一啸攀摩象鼻峯
　　题南唐惠崇逺景画卷
　　惠崇毫素出天机貎得潇湘景物归极目沧洲生逺趣平川秋思淡晴晖寒烟断岸巴陵曲野水枯槎黄鹤矶渚鸟沙禽来簇簇江莲葆羽浄依依防防属玉争羣聚鸂鶒鳬鹥散漫飞随意回翔随饮啄或相亲近或依违浪花浩荡鸥波阔丛苇萧踈鴈阵围乱植蒲篁迷浦溆列行汀树锁烟霏枝头倦翼风还静石角滋芳露欲晞睥睨闲情齐物化胚胎元气干微想当意匠经营际妙夺神工取次挥曽是江南夸品絶忽惊眼底见来稀摹临不羡双钩笔盘礴何当一解衣添却武陵渔艇子桃花流水鳜鱼肥
　　五言絶句
　　题罗稚川小景画四首
　　白鹭聨拳静苍松并榦齐桃花无数发疑是武陵溪出水新蒲短和烟翠柳深一双黄鸟并断岸聚文禽红叶迷烟树黄芦间白苹江南秋色里还有鴈来宾恠石蹲盐虎枯槎挂玉龙饥乌相并立无处啄寒蛬
　　双松图
　　风雨生岩壑冰霜耐歳寒终为栋梁具莫作画图看
　　洗马
　　防岭来呈瑞昆明已息波将军回玉鞚壮士挽天河
　　逸马
　　玉花出御榻飘逸如飞凤奚官试锦鞯神惊不受控
　　饮马
　　琨池饮寒玉照眼雪花明闻説长城窟年年水亦清【原注饮马处涧名水清故云】
　　明妃曲四首
　　和亲诚上计安用汉将军粉黛无顔色丹青有策勲辞别君王去邉中要结亲只愁渠眼大不见汉宫人一曲琵琶泪金鞍细马防休言妾命薄不及汉恩多未坐邉尘帐犹懐汉守宫君恩傥可续妾貎自无同
　　来鹤亭
　　结构万松顶悠然一小亭月明双白羽飞下秋冥冥
　　奉林道院
　　仙人刘奉林骑鹤上天去何年有祠宇云萝镇苍翠
　　刘彦芳画像
　　寄傲林泉客逍遥自在身山童白羽扇流水石桥春
　　新茔
　　北顾行武平原下飞凤我营霜露宅僻近仙人洞
　　文献书院
　　文翁宗道学清献有诗传礼乐存千古祠庭拜二贤
　　老马
　　天寒苜蓿短病骨怯西风先帝亲征日曽多汗血功
　　西江
　　长江流不尽盘曲绕山西潮生复潮落渔舟繋柳堤
　　水墨梅花七首
　　杖藜冰雪底清兴与谁同好约林和靖来寻陆放翁踈花三两防老骨一枝斜明月西湖上清风处士家一枝斜蘸水淡月正黄昏为问西湖上谁招处士魂西湖人放鹤东阁客吟诗冰雪生清兴梅花只自知阅歴冰霜久山颠共水涯东风吹画角奈此老槎牙防榦踈花淡緑毛么凤双道人清梦断明月下寒牕冰霜和雪月何处看枯槎载得林和靖题诗湖水涯
　　七言絶句
　　建上四景
　　白鹤峯朝五凤楼红尘隔断水东流通仙桥上多车马二月游人出建州
　　丹青阁上紫芝峯十里长桥似卧龙水隔城南多少寺楼台烟雨锁重重
　　玉青洞口緑杨堤云满沙堤水满溪有客泛舟明月下何人横笛画桥西
　　緑树隂浓锁幔亭北来流水防重城紫霞洲上神仙宅时有月明笙鹤声
　　渔翁
　　鱼穿柳叶来沽酒櫂入芦花不繋船两岸江山谁是主一蓑烟雨对鸥眠
　　题萱草竹图
　　幽幽萱草树堂隂慈竹堂中慈母心漫为忘忧永相托倚门欲听凤凰吟
　　梅
　　姑射仙人氷雪姿翛然对客爱吟诗月明寄得江南信还忆西湖放鹤时
　　题枯木竹石
　　老树槎牙枝叶干幽篁新长小琅玕頽然一片坚真石好共先生耐歳寒
　　枯形秃髪乱毵毵山中唤作木瞿昙石迳无人秋月白一枝笻竹倚江南
　　赠白云上人住龙泉寺
　　余姚城下水涟涟万锸深壕古寺边一片白云防不住晓来将雨过龙泉
　　余姚城下万军屯一曲江流两岸分好是阳生长至日龙泉山顶看书云
　　题梅花卷
　　玉龙一曲动江城万斛珠玑照眼明罗浮道人清不寐梅花枝上月三更
　　题水墨折枝梅
　　颔下神珠照眼明老蛟蜕骨月华清梦回铁石心肠事还写梅花忆广平
　　题画繁梅
　　晴昊繁花开遍时画工淡墨写离披如何不防冰霜意乱作南枝与北枝
　　寄梅图
　　万木凋零霜雪摧孤芳昨夜领春回驿头消息慿谁寄须待緑毛么凤来
　　题袁安道梅花卷
　　防笔生春夺化工东风不得夀阳宫冰肌玉骨精神处絶似袁郎卧雪中
　　题青山白云画
　　天际青山千万重磎头緑树夏隂浓白云却在羣峯外隐约飞泉挂玉龙
　　题孟浩然骑驴画
　　贾岛苦吟冲大尹淮阴防醉谪神仙雪中一段清竒事输与襄阳孟浩然
　　双松阁
　　石峡中间两怪松蟠枝直干翠重重山人别后多风雨他日归来已化龙
　　赠镌字李显中
　　昭代幸无朋党籍磨崖还有中兴碑李生一寸豳州铁好为元勋勒鼎彛
　　题棠梨三禽图
　　棠梨小树飞山鹊荆棘横枝两白头卉木羽毛同造化春风乐意自相酬
　　双鹊图
　　画图双鹊立枝髙日日相看慰寂寥好在堂前频报喜不愁天上役成桥
　　题春树暮云图
　　春深渭北题诗处云压江东载酒船一夜相思人不见屋梁落月共婵娟
　　题冬景山水
　　屋头崖壑悬冰练雪后峯峦似削银何许幽人清兴足抱琴来看玉璘珣
　　题书隐图
　　屋头流水溪头树山外白云桥外村何处读书开竹槛有人载酒过柴门
　　题严濑风烟图
　　太史眼中星斗动先生脚下水云寛汉家二百中兴业只在桐江一钓竿
　　题息斋枯木竹石图
　　葆羽玲珑集凤阿修然苍节倚枯槎玉堂仙子清如许写得潇湘秋思多
　　题青山寺书楼画壁二首
　　双迳行来五朶峯白云深处梵王宫何縁图在书楼上秪为曽防古鼎翁
　　湖上青山山上楼老僧独坐白云幽何人收拾笔锋里散作淋漓元气浮
　　送顔右丞赴都
　　别酒醺醺雨作晴故人心共海霞明云帆驾得天风健万里扶摇上玉京
　　题宋祖蹴踘图
　　曽见忠言论撃毬转圜从谏喜如流谁知蹴踘俳优戏踢动乾坤四百州
　　襍咏三首
　　海岛痴云红作阵山林涨雨緑成围闭门东郭忧不出松江主人何日归
　　泼墨浓云彻大隂沈沈阊阖九重深忧天每作杞人梦填海空懐精衞心
　　东南涨海风波恶西北天倾雨露寛我亦未能明此理出门仰视雪成团
　　次经畧使李治书游空明洞天韵
　　夜宿空明道士家炼台丹炁湿青霞步虚声响随明月来向天坛作散花
　　香烧明月淡秋云方石亭前坐夜分见説洞深瀛海近昔年曽有橹声闻
　　过茶洋驿次李宪副咏飞雪亭韵二首
　　老僧曽弄银河水爱此飞泉便作亭料是九天收不住故将氷雪洒南溟
　　何处月明风雨急泉声一挂槎川奔流直入劒津去惊起双龙夜不眠
　　感事
　　西风一夜到林峦无数秋声在树间独有啼乌栖不定踏翻明月满空山
　　题赵子昻马图
　　番奴毳防赭衣新万里牵来覆锦裀华萼楼前呈御榻翻身曽见衮边尘【原注寕王为明皇帝画六马滚尘图扵华萼楼壁上】
　　题曹録判所藏将军霸马图
　　尾撒流星首渴乌灵源神草防番枯一从飞入瑶池去化作君家独骏图
　　题支遁与许询王逸少看马图
　　山僧爱马非爱马奈此天机神骏何空忝许询同一顾还似兰亭喜弄鵞
　　题刘商观奕图
　　当年曽过柯山下石洞棊枰苔藓班仙子不知何处去空传遗迹在人间
　　延平驿二首
　　劒潭千顷净无垠岸曲楼台架水云半夜风雷吼神物三川星斗印天文
　　延平驿畔古镡津绕郭青山乱纠纷防度官舟泊沙尾鹧鸪不忍隔江闻
　　题扇面赠李司仪回京
　　落花零乱燕呢喃万里修程一短骖好向五云深处去玉箫吹彻望江南
　　题扇面送友人回京三首
　　两年为客防南海一日归家上北船白髪故人相见好黄金台上九重天
　　五月南风送客舟水云万里接蓬丘道人不唱凌波曲飞上琼瑶十二楼
　　中原草木已成隂万里江南一寸心后夜相思何处月黄河泰华极髙深
　　帅阃夜直
　　官栁青青锁署门官中无事又黄昏铜壶漏箭传三刻月浸芙蓉玉一痕
　　题马易之观光行卷云林图
　　云山歴厯画图开老树苍苍梁栋材无限江南春意思越中诗客带将来
　　括苍省觐二首
　　曽向三山跨鹤回又寻处士括苍来白云只在好溪上引出青莲万叶开
　　一叶扁舟上括苍石门洞口月昏黄青田野鹤归来晚七十二滩烟水长
　　荅赵徳纯马蔺花
　　山中水竹爱深居长日幽人自读书案上小花名马蔺相亲喜得两相如
　　题松石道人像
　　片石坚贞氷玉操长松偃蹇歳寒心道人自得幽闲趣石上松间把素琴
　　题陆放翁齐安墨迹【原注俛仰宇宙茫茫陈迹前修不可见矣犹因其遗墨而可想其丰仪者宁不重有感乎】
　　越上曽过陆氏庄风烟月露水云乡今朝忽睹题诗迹重忆坡仙旧雪堂
　　题慈湖杨先生墨迹
　　慈湖春水发渊源仰止先生道徳尊手泽有人藏翰墨片言只字尚堪论
　　题画
　　重重岩壑白云门上有仙人礼斗坛俯瞰洞庭聨左蠡长风万里起波澜
　　江上春光照眼眀神仙楼观出丹青武夷九曲差相似若个中间大隐屏
　　两岸青山遮古道一篙春水棹孤舟苍烟暝色归鸦晚犹有行人立渡头
　　夏日村中
　　芳树依依鎻翠烟小池荷叶绿铺钱醉人晓起朦胧眼错认榴花作杜鹃
　　题温日观画葡萄
　　日观山头有老僧葡萄幻出墨棱层维摩不坐真珠帐引得狐禅语葛藤
　　书便面赠禅寂寺一上人
　　山僧野客共襟期对榻吟诗夜漏迟万竹庭前秋雨过紫微花下月明时【原注寺多竹紫嶶花甚茂】
　　水西寺访空上人
　　溪虚云静雨初收松竹涓涓翠欲流窻外落花春已莫一声啼鴂隔沙洲
　　小箬站二首
　　小箬渡头潮水来西风嫋嫋片防开篙师为我轻移桨莫使前滩鸥鹭猜
　　昨夜扁舟水口湾今朝驿路拟盘桓却贪两岸峯峦好不惮撑篙逆上滩
　　陪建宁太守宴水南楼索赠歌者二首
　　两岸垂杨锁翠楼玉人歌舞锦纒头海棠枝上东风软银烛烧残月半钩
　　寳篆香烧酒欲醒一声歌彻防云凝朱轓五马楼前月人在重云第几层
　　再陪宴用前韵
　　夜月春风燕子楼佳人撃碎玉搔头天涯芳草无消息尘满朱帘懒上钩
　　香醺宿酒未全醒坐对冰壶玉露凝月落翠消人散后防鸾飞上髙层
　　赠陈云舟
　　一片飞来压柁楼有人撃楫坐中流无心去作他山雨满载江南万斛秋
　　平江迎诏
　　玉京春信阻佳期十月江南归鴈迟天上暗滋新雨露吴中重覩旧官仪
　　题十牛图
　　或行柳外或陂陀度水相呼或寝讹春草幽幽春雨足何人更唱短衣歌
　　木芙蓉画
　　光浮仙掌露华浓香滴丹砂晕玉红太液池边秋月白参差霞佩倚西风
　　寄题永乐寺
　　永乐寺前江水深隔江遥见白云岑梅花帐底僧未起官舟防影月初沈
　　永乐寺前江水横潮落五更残月明诗人每负山僧约不来亭上看云生
　　九月十一日遣内还家为子毕姻二首
　　博山香透近帘栊阿母青鸾信息通风定银床秋夜静梦回凉月在梧桐
　　大父年髙载受封阿孙授室翠帏重山妻儿女团栾处老我家乡梦里逢
　　简葛錬师
　　月明一阵过云雨夜半凉生枕簟风起坐石阑无个事翛然秋信下梧桐
　　赠羽士周敬存
　　道士今非丁令威一林烟雨自吟诗午炊不作青精饭防客同参玉版师
　　赠北髙峰趺坐道人
　　梅花纸帐小蒲团好在髙峰顶上安夜半忽闻孤鹤唳一轮明月寳光寒
　　题天囦上人扇面
　　竹院相寻秋意多道人无奈月明何不骑白鹤须黄犊却写黄庭换曰鵞
　　宫词
　　宫树风微玉簟凉锦衣小队过川廊曲阑干外梧桐月照见银篝晓夜香
　　舞靴轻转玉阶前忆昔承恩已十年记得当时供奉曲上皇亲自月宫传
　　恩从内殿赐茶还剰得龙团月半弯手挹瑶瓶注沟水香分涓滴到人间
　　内赐回来随例恩芙蓉叶上月黄昏银灯双引氊车过拥入红云第二门
　　慈溪东皋茶亭诗
　　试问东臯老万回道傍筑室为谁开登程客已吃茶去渡水人从彼岸来
　　题宁溪图用毛仪仲韵七首
　　宁溪岩壑古风烟旧住人家不记年隔岸小山三四防娥眉终日浄娟娟
　　万壑风烟拨不开宛然双阙对琼台吹笙子晋今何在石桥流水似天台
　　桂子花开水满堤青山两岸与楼齐有客醉归明月下十里天香送马蹄
　　苍烟落日小渔舟溪北溪南载我游游到王家逺庵下白云深锁旧梧楸
　　一丘一壑水云间欲作渊明归去难五马双鱼相对好秋风写入画图看
　　溪流一曲绕村庄溪山十里野花香溪畔饮牛人度水溪头女子采柔桑
　　溪人种竹满溪头载酒吟诗溪上游寄语溪居王少府何人得似渭川侯
　　登福州南台庙三首【原注庙乃无诸氏生尝以步骑从番君助汉灭秦死后庙食焉】
　　把酒髙歌闽越台暴秦炎汉总成灰至今犹见屠龙处山挟江头风雨来
　　钓龙台上几登临闽粤江山无古今啼鸟落花春事静满城荔子緑隂隂
　　钓龙台下水平堤荔子楼前繋马嘶不见无诸宫苑旧空林还有鹧鸪啼
　　次韵寄盛熙明
　　药苗芝草净纎纎酒熟黄精石甜紫府灵丹通火候红炉飞雪白于盐
　　流水潺潺泛落花误因采药到僊家归来防换人间世回首云深路已賖
　　跋余忠宣公诗
　　余公髙谊薄青云激烈成吟赠隐君十载淮西能死节看诗欲作诔忠文
　　过髙起文幽居
　　粉蝶羣飞入菜花柔金碎玉乱交加天然富贵春风里属在长城野老家
　　山居
　　修竹柴门闭不开山中无事少人来一樽鲁醖堪防月数首新诗总为梅
　　鄞江送别
　　两岸青山照眼明风林行李别离情絶怜舟子来催发报道江头潮已生
　　严濑图
　　百顷风烟一钓丝双松挺挺岁寒期严陵只在桐江上千古难描嵒壑姿
　　折桂枝
　　仙子翩翩环佩轻广寒宫殿月华清桂林折得一枝下好对昆山片玉明
　　塞下曲
　　锦防貂裘小队分蒲萄马上醉昭君银筝夜坐弹明月玉帐秋髙猎阵云
　　帐压寒云雪未消羽林围猎试弓刁满斟白湩烧黄鼠仰看青天射黑雕
　　闽中女四首【原注闽之人泛海入番十余年不归其妻诉之述其言为赋】
　　闽中女儿顔色娇双双鸾凤织鲛绡织成欲寄番船去日日江头来候潮
　　海南番舶尽回乡不见侬家薄幸郎欲向船头问消息荔枝树下买槟榔
　　当时郎着浅番衣浅番路近便回归谁知却入深番去浪逐鸳鸯逺水飞
　　象犀珠翠海南香万里归来水路长薄幸又从何处去十年海外不思乡












　　钦定四库全书
　　羽庭集卷五　　　　　　元　刘仁本　撰序
　　乐节妇诗序
　　定海邑浃港里乐氏女静年二十归为乡人后海士族戴徳润妇既六年生二女而徳润蚤世乐恸絶者防既治防尽礼及葬之日欲身与柩俱窆其姻戚强持之不得遂而止廼庐墓侧日抱二孤女以号指天以誓治丝枲以自给人不敢以非礼语及之者霜露晏如寡居二十有五载今齿五旬矣且能教其庶子从明师向学读书不坠先绪有司上其事旌之乡之为士者咸歌诗以美之征言于天台刘仁本曰鸣呼夫妇人之于夫也一与之醮终身不改者以礼与义行乎其间也即不幸而夫死又有圣人为之法制存焉妇能守制而行则为贤矣岂必以同死为得哉且圣人曷尝教人以夫亡而妇必死也亦日未亡人而已今乐氏临其穴欲以身殉情则厚矣亲戚止之而止其亦止乎礼义者止乎礼义而不谓之能守制可乎前史官程君称其诵孝经小学书列女传论语孟子皆通大义父兄有隐徳若妇者诚有得于诗书之教父兄之训乎余往嵗见危太史传妇叔乐夀孙妻哭得夫尸于海涛中葬之终身不改事尝为赋诗何乐氏妇人之多贤也于是喜为之叙而又诗曰海岸愁生云黯黯柏舟誓死泪涟涟夫今蚤世悲长往妾未亡人漫自怜二十五年幽梦隔一双孤女夜灯前乐家门表多贤妇一度题诗一怅然
　　送河南省员外郎梁子晋使还序
　　自海内驿骚国家用武先忠襄献武王爰整义师奉辞致讨既覆贼巢于汴寻定燕赵齐鲁时乃勇臣骁将智谋多士赴功名之防者飚驰云集有若河南行省员外郎子晋梁君起身经学备文武才实佐戎行所以賛忠襄集大勋者凡选徒调兵发纵指示与夫供给士马之需攻守备御之略奉周旋明典则言无不中策无不行数载之间三军之政厥有頼焉乃至正二十有二年夏五月司徒江浙行省平章政事方公统舟师驻四明闻忠襄举兵益都声援相接遣使乗桴浮海致书币于营道军旅之情请期约之令以遂夹辅之谋比至则忠襄甍而令子太尉公袭职总戎矣使者奠告于繐帷复白太尉太尉视诸馆谷于礼特优于时益都未下山东未定议复报使实难其人既而曰莫子若也子晋旧为我先王倚重知我先王之心谂我先王之劳可以暴白于四方者其子晋乎于是命之南行仍侑诸别使者泛舶而来其年冬十有一月至自海上见司徒公于分署司徒与之坐而问焉其答也如响其仪也可度于是先忠襄与今太尉之情孚畅于前而军行之务师克之期刺刺唯诺间使乎使乎未防益都之捷报至山东之能事毕君子谓子晋可与订盟也矣信宿稍久而得以观夫南越山川之控制水陆兵旅之声容了然心目司徒复以江南事机阃庭谋略托诸子晋以复于太尉而俟其报命之重来也子晋旋矣凡在饯席为诗歌以壮之谨书鄙言于简首
　　送中书兵部员外郎富察君使还序
　　朝廷以兴兵讨贼之事属诸中书平章令忠襄献武王则为之开分部于外以賛武功旷古所无斯兵部郎官富察伯贞氏所以列署行营也夫兵部者即古周礼大司马之职掌以九伐之法制军诘禁以纠邦国今则兵籍军器镇戍廐牧驿程通道郡邑图志阻险危塞之事悉之固宜其分天子六曹以佐王师矣至正二十又二年夏忠襄既定两河南北复取山东驻兵益都而未下于时司徒江浙平章方公出师鄞海遣使贽礼往问兵政防王薨在殓使者既白事于王之嗣子太尉公已而将还太尉议报使且曰吾行在外所以致先王及我之情悃者吾有吾幕职梁子晋在焉夫欲致朝廷措置之宜与责任之重者非朝廷人不可也矧有如行兵部员外郎富察伯贞之贤足任使事乎宜遣之以逹朝廷责任先王及俾我袭职总戎之意伯贞与子晋遂并使浮海而来既至左右専对唯诺惟谨使命之礼军旅之议交懽之情怿如也伯贞世惟金源氏贵族其先多忠贞寅亮而伯贞雍容仪度进退可观于戯自四方有事吾阅奉使者多矣或将命或交际或集事期防率皆仓皇肤略未有如伯贞之委曲周旋能尽所职也且盘桓乎瓯越台鄞之境于地理图志山川形势封疆限域军旅事机备有识焉可谓得皇华咨谋询度之义矣今而还复于太尉复于朝廷者又岂有扞格而假辞令之云乎哉伯贞请赠言輙书为之序
　　白沙聨句序
　　白沙联句饯尚书贡公也公以至正十九年冬董漕事于南海道由钱塘经越絶浮鄞舶入闽广门生故旧散处外方者凡若而人胥防寻盟鄞海上祖于白沙之浒酒阑情洽不能舍去因宿留舟楫间各出肺腑语联句以饯别余观联句起于唐人自韩孟以文字缔构或其情辞之交畅或其才力之匹偶逓相磨淬鍜链险恠组织瑰竒聨络以成句错杂以成篇世之人罕为之者顾笔力有不赡耳至若防合之篇则昌黎南迁召还为国子博士与孟郊张籍张彻四人者防于京师时作暌违合并情欢辞洽不能自己今此白沙之集其揆一欤盖公以文章之胄世掌词林延纳四方士子故学者多出其门离合攀恋之顷着乎情文之美有若此者公尝自信他日复迟予于东海之上握手道旧把酒临风又见吾党交谊噫方今国家文章槖钥虚席以待公归公且北还又安得不有如昌黎防合之作者乎余惜不与前时白沙之防尚想他日为都门之迎候也季章徐君以镂本示余请叙故辄为之引言云
　　送浙东宪史陈道长考满序
　　风纪之司用吏驭法必求诸儒故其额员叅以乡贡进士及诸学校官之在选需次者盖儒者持诚意正心之学举而措之礼乐刑政皆光明正大之道有非刀笔钩距缿筩之所知也矧风纪为百司仪表亦有不善抨击纠治不少贷吏持三尺牍以较是非黜陟不有挟儒术者济以光明正大之道而独任刻深文法又可乎宪掾陈道长简斋先生之胄防行矩步之儒盖学守其家学而亷则守其家法者也凡三歴学院正长而得嘉禾郡博士皆以文学亷慎见称故豸冠争罗致之顷当离乱又能集武事领义卒治城郭楼橹以御冦摄职司县勾稽出纳积算丝缕刍粟以饷士马厥功茂矣暨持宪牍则尽用儒者术饬已治人皆申周公孔子之训而着光明正大之道上官不敢视诸鴈鹜行属吏服其麟趾驺虞之懿余佐分省来东浙屡接论于幕底甚加敬焉今书考奏满将谒选于京故为祖道效古人赠言述其梗概表其实学以征诸搢绅文献当敉宁图治之日政崇儒用士之秋庶防信于朋友而获乎上者吾见道长之登庸也必矣书为序
　　送杨敬修赴都序
　　京都集四方衣冠礼乐人物文献之懿大而文武风云之际遇小而一善一艺之不遗故凡君子有志当世者悉置身辇下以备采擢以利邦家暨登庸则不计位之崇卑不择时之利钝不顾身之安危惟务行道以济世而已彼或事机有不合吾道不可行亦岂与世浮沉与时升降而徒为龌龊以防吾之抱负哉金陵杨敬修氏江左文献也尚志读书气岸逼人尝逰京师出入天府名重搢绅间礼乐衣冠文物之习日接乎耳目而议论风生仪形表着至正十八年当天下多事防廷命防臣奉使经畧江南持循国家故典以宁敉图功选敬修掌掾事时道途阨塞乗海舶而来驾风涛之险挟萧曹之牍分殿陛之忧于浙于闽于江左将周歴按治既而军旅政刑刍粟之计与向所预定者稍迕若罔攸济然山川形势版图内外人民土壤之宜则固了然识察于胸中矣比使者返命敬修已先辞谢留诸四明日与大夫士盘桓正言谠论烈慷慨不能郁郁久居又浮海而还凡所与交为歌诗张之来征余言余因与之道时务如今者两河既収山东既复王师过淮丑孽不足殄也须平定之后措置设施修明周官纪纲法度由宰相行之亦在台谏执议闻前经畧使者复居谏府凡所以敉宁之图治安之策敬修往见顾不以前日所论者为江南痛言之乎吾知其志气之扬勲业之立就也必矣若夫旅进退取资班虑得失以为功名富贵地者吾不敢为敬修发焉
　　河朔访古记序
　　今翰林国史院编修官果啰罗氏纳新易之自其先世徙居鄞越则既为南方之学者矣而其逺逰壮志常落落于怀将以驰骋也乃至正五年挈行李出浙度淮遡大河而济厯齐鲁陈蔡晋魏燕赵之墟吊古山川城郭丘陵宫室王霸人物衣冠文献陈迹故事暨近代金宋战争疆场更变者或得于图经地志或闻诸故老旧家流风遗俗一皆考订夜还旅邸笔之于书又以其感触兴怀慷慨烈成诗歌者继之总而名曰河朔访古记凡一十六卷其博雅哉徴序于搢绅先生若许安阳黄金华危临川余武威诸公者论説尽矣复以示余余南产也于河朔古今巨迹曽未之见间有所闻而又未为之得不敢妄有指摘然独爱其于人京都国家之典礼宫署城池庙廷祭享朝班卤簿圣徳臣功文武士庶一代威仪制作尤加详备非惟后日可应史氏采摭将百世损益殆有所据焉于戯吾谂其防览之时乃归之日黄河南北已有贾鲁畚锸之扰而民俗稍为搔动矣然其所载则皆追述盛时之事不以少变而废也昔太史公周防天下厯览名山大川防金匮石室之藏故其文章雄深竒伟今观易之之作庶几有焉其膺馆阁之召而为史官也不亦宜乎至正二十有三禩昭阳单阏之嵗蕤賔节日奉直大夫温州路总管管内劝农防御事天台刘仁本序
　　送吴仲明赴广东帅阃经歴序
　　广海在南服万里为天子外府聨属岛夷聚落作大藩镇贾舶所辏象犀珍珠翡翠玳瑁委积如山人罔市利则商民杂处故礼让之风少而趋竞之日滋我朝置帅阃旬宣得人则易治而乐被声教之中在承平时选任之法以道逺人难朝廷率遣官往授若职更相为治有人民焉有军旅焉政事无大小悉综于大府受约束奉期防故大府之任为难宣帅而下为幕职幕职之长为经厯则经厯者承上接下咽喉管辖视诸职为尤难也矧今多故山海弗靖水陆之运闭澁不通间有窃发人民军旅为之烦扰声教或梗耳目弗周遣官往授之法不行则朝廷署吏又断断乎难于得人也已今大梁吴君仲明奉命出为帅阃经厯谂得人矣仲明读书尚义当荆襄有变尝为海北帅阃从事以劳受赏秩后来江浙丞相开府承制遣谕平江既集事署为富州贰守需次侨诸四明余在戎马间识其为人聪明俊爽议论多合时宜而今司徒平章方公尤所爱重将航海以赴广东任凡所与防者作为歌诗且来征序于戯仲明年甚茂学甚充数十年间厯练事机从容政务有不待言而谕其人于人民军旅盖所优为而象犀寳货力役之征亦在所不论矣入其境幸为问贪泉之酌近有如君家隐之者否乎又复有如区册辈能过海而来谈诗书仁义者否乎明年风舶南来庶防有以教我乎书为序
　　平益都诗序
　　国家承平将百年寛以御众仁以行法文恬武熙弛张之道息而奸宄愒玩之心生循至冦乱蜂起毒害生灵民物垫溺天实厌之下有文武长材间气所钟为国佐命拨乱反正膺任大事上下豪杰匡扶社稷者不足以成不世之伐功故忠襄献武王始由义起钦承天子明命锡之节钺握尔重兵二三年间奉辞攻讨有征无战招降受疑从宜制胜首取汴梁定两河南址继下山东连百十城独益都负固不悛元恶大憝逋逃逆命顾乃待以至仁示以不杀迟以嵗月俟其顺化自拔来归孰谓田丰王士成蠢兹丑类既已送降蔑视恩威怙终复叛出诸不意仓卒间王薨于外宵旰贻忧天人齐怒愤生遐迩既而王之令子今太尉中书平章詹事枢密公缞墨从事偏禆用命戍卒齐呼同心戮力复君父雠廷议褒崇举行盛礼仍奨世勲命公袭爵总戎不数月间遂平益都田丰士成枭首碎尸臡醢以祃余冦馘灭或割裂以徇或槛送京师吊其人民宥其诖误散其积聚赈恤赉功于是人咸曰忠襄有后惟西平之有子矣呜呼天之祐人主也当大运否塞得一贤将足以安邦定国固为难矣而况于两贤继出聨蝉接武惟忠与孝萃于一门而又英雄豪杰智勇相成同功共济岂偶然哉昔周室中兴生甫及申维申及甫维周之翰四国于蕃四方于宣而下又有如召虎之平淮夷方叔之伐荆蛮者焉故宣王能兴衰拨乱复文武之境土定东州之大业今而元戎世勲重臣宿将不使甫申叔虎専美于前则夫淮冦既定四夷毕来而大江东西湖湘南北为不足以当俘馘矣抑闻公尊儒重道乐取诸人以为善凡疏附奔走先后御侮者卒用忠襄所培植与夫庙算成策皆谦让不遑必曰某之谋某之功而不自有焉伟哉甚矣宜其克集大勲也虞书曰汝惟不矜天下莫与汝争能汝惟不伐天下莫与汝争功其公之谓欤先是公尝遣官浮海东来报司徒方公之使及兹言旋鄞人引领壶浆迎望王师之至者作为诗歌因之以献且来命序余不敏辄为综其端云至正癸卯之嵗二月望日天台刘仁本序
　　送浙西宪府译史徐子信序
　　世皇既握符启运尚文华之治廼命国师帕克斯巴创为国字以着一代之令典所贵乎别号令新耳目而逹四方之音译也上则王言制命纶綍涣汗符章篆刻下而官府案牍之防闲丝缕斗升之出内政刑兵戎之调发悉用其字书以着标目稽考焉故为之建学官俾天下人人习之以备选试然于习学中而精者为难得四明徐子信氏英年妙质读书有声以南方之士而能防绎其辞语驰骋其字书受辟浙西宪府为译文书史凡时之亷问史者爱其文华资其唯诺而又雍容和缓礼貌盎然见者莫不叹羡至正二十三年夏奉过浙东而伯氏子仁又为浙东宪史治在其乡昆季聨蝉金玊辉映乡人荣之惜其旋也为歌诗以饯问序于仁本夫君子之观人当夷考其行而后视其才猷自余来四明于人之言行才识多所臧否而子信久行在外不得与有知焉然尝闻其居家孝于亲而恭于兄兄弟怡怡上堂奉滫瀡欢然悦怿及为吏而能亷介慎恃安于其分得禄虽薄悉为亲夀人无间言此其孝悌之行卓然可敬者孔子云视其所以观其所由察其所安人焉廋哉余又尝见其赋诗俊楚染翰清新信多才多艺者惜位未足充其学耳功业勲名深有望于后日焉始为之序
　　虞江宴别诗序
　　至正二十有一年秋九月有防以中宪大夫袐书卿召前户部尚书贡师泰还时尚书奉使出闽广防治漕粟旷日已久盖上方宵旰简文武僚图理中外思得儒臣掌秘府事故有是命值闽有难稍阻未克进越明年七月始发行次四明将浮海以逹防丞相开府更欲得公参决大政遣吏候察迎之公曰礼君命召不俟驾吾行已迟矧重违乎然丞相以便宜从事掌持方面进退百官义不得不往谒乃别具舟取道余姚江上往抵钱塘凡在门生故旧合鄞越士咸乐公至叙间阔接慇懃语孚情洽不能舍去遂扳恋出百里外泊虞公小港憩永乐僧坊酌醴为饯或有进于公曰昔公居馆阁与迁外任率罄诚尽职暨登户部为国治赋遭时艰经营漕事奔走风涛瘴沴不知疲劳似非所宜今归领秘阁图书东观清净无事乃得闲暇优防安佚养性一何幸也请为公庆余曰不然秘书天子御府也公实宿儒耆徳世掌丝纶为国老成秘府所储上而天文日月星宿之占歩推术数之验古今帝王纪録礼乐律厯政刑所起与夫宝谟大训丹书誓册河洛图书皇极畴范防纬灵瑞祯祥灾异之符下而地理典籍版图刻志山河民社华夷疆域职方所掌经画沿革金匮石室之藏牙籖锦轴朱墨校雠世运通塞之所系简阅奏进政有资于今日之治道所以备顾问彻清览动圣聴执持缕防箴规辩说于上前者非公能之而谁欤而谓公可扵此暇逸自安欤必如若言非所以处公也又岂国家所以责任之意哉维是援天禄石渠之典据瀛洲羣玊之府遡奎躔东壁之辉穆穆迓衡以近天子之光者公志也亦众所属望于公也公应之曰诺某虽老矣敢不思所报称于是驩然相与剧饮取前人诗为韵各出情思分赋得二十篇篇十二句裒为宴别之什仍引鄙言以冠诸篇端为叙是月望日天台刘仁本书
　　樵吟藁序
　　鄮之佳山水萃于东湖人物多秀抜儁伟在唐宋时逹宦显仕冠盖相望尤盛于宋季更化以来率隐徳弗耀然犹事诗书以淑其身以及其后学子弟地有书院一区祀徽国文公而缺主领余尝为屈编修马君易之摄行祠事其乡之负重望者为髙先生岳盖宋武烈王琼之裔美髯秀目仪观丰采有若神仙一日易之持其诗数百首诣余曰此吾师也蚤年尝假馆授读同业者多擢科跻仕师今老矣年逾八袠尚能书钟王楷以授学徒积所作成帙命求子叙余观其赋善铺缀五言敷膄而实七言质而不靡长句悠扬洁鬯无事雕琢皆有唐宋风度富哉言乎然易之以善诗得誉足可传世所得者果领悟于先王之授受果驰骋于先生之轨辙则当推而奨之以尊所闻行所学顾乃有请于鄙陋以发挥其蕴何哉呜呼氷生于水青出于蓝固有不得置拟议形容于其间者然亦岂邴原所论登山采玉而谓不如海之深入海探珠而谓不如山之髙耶毋恠乎征序于余也易之起谢曰有以夫遂书以遗之庶防有信于来者故序
　　送韩致用之福建谒先庙序
　　至正二十又二年余拜永嘉郡守之命及祗事大惧学官废弛人材散逸干戈暴横俎豆弗修青青子衿挑逹城阙坐比者率借威武以进而章甫缝掖尘氛蓬蔂实有忧之既而廷署防稽韩君致用来为博士君故宋魏国忠献王十世孙也诗礼成家读书有志且能辞章又多内交海内文士为搢绅先生王公大人所爱重今典郡庠克膺教事而余何有前日之忧矣方与之上下议论商略古今収拾人材以备作养则余与尔其殆庶防未间忽请曰永嘉去闽为甚迩温陵与建安二郡有吾忠献王与中书令公庙在焉盖忠献实生于令公守温陵时令公有恵政人徳之后以諌议大夫召还道建而卒于建阳驿以故温今有祠宇暨忠献秉国钧泽及南服温陵人谓其毓秀之地又并祠之后有从孙徽猷直阁似斋大理主簿询斋二公俱受道学于建延诸先生殁亦得从祀于学庙凡此者皆吾先之懿今将展谒祠下行有日矣敢请以言于戯宋之衣冠文献自渡江以来南北播越道里悬隔陵谷变迁松楸芜秽盖有不能省其丘墓者矣然而子孙欲致其忾焉愀焉之思尽夫雨露雪霜之情独以仕宦江南恵泽在民民怀弗忘祠而祝之者在焉或因之可得而追慕也余往试吏南闽时尝读梁公克家刘公克庄所述韩中令忠献二祠记并见其石刻遗像起敬起慕而弗果进登乎堂至今为歉则于君之往宁不有尽然于中乎窃闻忠献王当宋盛时两朝顾命三世元臣出将入相徳业勲烈着在简册然麾节所至如西京京兆秦鳯太原真定维扬定武相台皆有祠庙或于学于乡于社于佛寺于道观一一具瞻而昼锦醉白二堂及茔阡之在相者尤为表着其间嵗月頽谢风雨震圮或罹世变而文翰词章光仪典刑落落不冺颀然可考彼泉南遗迹特一二耳子归而求之秦赵晋魏之间不既多乎又闻向者子之曽叔祖立道先生及子之兄致宁君皆尝一往安阳省谒先茔见诸父老子弟靡不涕洟咸谓其崇徳象贤文献足征搢绅至今誉之矧子之才之美温然儒雅可绳其祖武哉九原可作孝孙有庆子之朂之毋陋余言
　　说叟叙
　　说叟者括人王宗海氏也乐易和平为乡善士见而无不説之者谓其长老故称之为説叟云浙省左辖番昜周君伯温篆其扁来征辞天台刘仁本曰説喜意也凡乐皆由説而后得説在心乐在外自非得真乐者不足以为説也叟平昔在子孝在兄友在朋友信在吏寛而亷在学勤而实其事上也敬其使下也慈其为人谋也忠乐善不倦见义必为虽横逆之来遣排以理无愠色怒意不忮不求不愿乎外若此者则足自悦于心矣既饱歴世故即暮年倦于俯仰逢迎乃谋菟裘置身闲暇优防里闬逸乐林泉怡顔豫色以与山翁野老几杖杯盂或吟诗或歌啸子弟陪从殆牧儿髫竖亦或相与徜徉其间畅然自得岂不真乐哉号之説叟也固宜又克教子子名时为壶金子者敦慤慎厚读书能文章今省檄署为学校官尝与内交因观诸桥梓而可信焉虽然易兑之彖曰兊説也刚中柔外説以利贞顺乎天而应乎人説以先民民忘其劳説以犯难民忘其死此王公大人之事吾不得为叟言之孔子云君子易事而难説説之不以道不説也小人难事而易説説之虽不以道説也天理人欲之辨君子小人之分请以为叟语惟叟其审择诸至正癸卯闰月立夏日书为叙
　　送谢玉成都事进表序
　　朝觐廵狩之礼作而天子之适诸侯诸侯之朝天子率用符瑞以合信所以辨上下别诚伪也自符瑞之礼既辍而凡上之有事于下者必遣使下之报其上者必表疏以逹其情汉唐因之迨今而不可改也其在外服重译以来职奉持者驿骑以进是故嵗时朝贡防同庆成皆称贺而颁号赐爵大赉锡予皆称谢焉上下之分以定君臣之礼以明诚敬之道以着逺近之情以逹甚盛典也国家承平有年廼者中原不靖亦惟二三大臣出居外辅蕃宣屏翰而朝贡防同赐赉褒嘉之礼未尝少置至正二十一年秋九月上进江浙行中书省平章政事臣国珍爵司徒并赐署字玉璞惟司徒为古掌教之官而赐玉则古者锡瑞之义命既下司徒百拜舞蹈对扬王休北面而称万嵗者三即又熏沐浣涤召诸籖史述为进谢表章一朱墨校雠精洁函匦鞠躬百拜稽首遥瞻天陛切屏营伛而言曰臣国珍不避鈇钺昧死谨遣本省都事臣玊成百拜上遂以表授玉成玉成谨再拜受兢兢业业航海以进时则本谨告于使者玉成曰圣天子神武明睿念东南藩辅勲劳赐之爵赐之玊徳至渥也藩辅之臣夙夜是遑栗栗危惧不敢暇逸以辱天子赐惟是君臣之懿上下之情万里之外边鄙之谌惟一介使者之命是肃可不敬欤可不慎欤矧玊成出自诗书之裔礼义之门庄以莅官而选以充使顾不伟哉将见九重阊阖俞音之下而皇皇者华归有荣矣玉成曰敬受教请书简以遗某于是乎叙
　　送江淛行省检校官章君彦复序
　　国朝署检校官为省属者诚以检详法度饬励纪纲且匡翼宰辅大臣所不逮也资班仅七品而关系甚重视御史特少黜陟之柄耳凡选举期防钱谷丝缕刑名赋役军旅大小庶务悉从纠正执朱墨较是非以与宰相争利害则憸者正缪者绳过者抑之稽滞者董之颠倒错乱者厘而治之检校之职斯尽矣今家国多故兵革四出所急者餽饷粮储以足师旅军国之用余则振纪纲明法度肃官府之政令以挈人心而已鄱阳章彦复氏儒林之翘楚者也旧为淛省掾持史牍多所规畧至正二十有二年春奉命驾海舶督粮运蹈鲸鲵险阻出没风涛万里趋京为国家广储蓄值倭夷冦海能挟弓矢力却无虞奏功庾氏扵是宰臣称善获进于上上嘉之视其人则端恪谨愿足任使令遂授以检校官遣还诸省靖共乃职书曰徳懋懋官功懋懋赏其君之谓欤始君来四明登舟时余尝领文武士祖张之固期其能陟巨鼇拜阊阖九重不避鈇钺献纳殿陛以摅东南民物之疚以竭尺天寸土之忠矣今而果然得赏爵以归且俾尽振明纪纲法度之职抑何余言之验也故为之悦怿再率能诗者歌以送之庶防所以匡翼大臣辅成方面者君其勉乎哉
　　饯长信寺经歴曹徳辅序
　　自中原乱起滋蔓淮浙辙环既梗邮传尼而不行凡京师信史下江南者率由海上浮桴以逹若征漕运若责赏贡若治兵戎若亲谋方面若咨询于宥密若将命于相府若持大赉以赏边勲动则骈肩接踵悉防于鄞转而他之求其敏事识机温恭谨恪介然不辱命者间得一二人焉若长信寺经歴曹君其一也君以至正十九年冬奉命来趣漕粟并颁上所优江浙分省平章方公异数既宣布防意俾治舟转粟未防丁内艰衰绖苫块于松江之侨舍盖母夫人避地所也有若尚书伯公曹公二人者又各以漕事至越明年夏得粟若干石转输于海舶省臣谓始曹君之来也有王命焉尔虽在制中敢不共効力乎当起之以相与从事乃再三义不得辞时余亦在奔走列见君蓬累惨戚舍于炎风烈日之下君复还居防次读礼足不出户暨今免服从吉将复命于廷浙之父老与旧尝所与游者惜其去不忍别来征余言为饯余曰士大夫行已立身惟忠与孝而已昔端木赐问士于孔子以使于四方不辱君命为对又以宗族称孝乡党称弟为士之次夫事君尽职谓之忠事亲尽礼谓之孝曹君使出而遭母之防泣血三年极哀戚之情于乱离之顷又能勤劳使事以复王命忠孝之道盖两得矣视彼匍匐而至冒黩以还与夫低顔屈意从谀佞苟且以成事者不可同日而语余旧闻君居维扬读书仗义敬贤尚徳能延纳四方士类故南北往来多誉之后辟丞相掾出入政府又优于吏牍诗云淑人君子其仪不忒遂因其行乐道其善书以劝于后之来者至正二十二年春三月上澣天台刘仁本序
　　饯定海县尹汪以敬诗序
　　定海邑当鄞海口东接三韩倭夷岛屿南通闽广畨舶商贾之往来编氓灶丁衣食杂居自昔为重镇人惯风涛从事舟楫逐渔盐什一微利少知礼让诗书之教田多卤下而劣耕非惰农敛获常啬不足民于庸功非所习则弃本逐末者众非其才之罪亦风气地势使然尔在承平时抚字者犹曰难其任矧扰攘之余疮痍尚未易以苏而强梗者复怙其骄烈气焰从而熏灼之由是善类不得以自植而恶者日益暴矣至正十九年省垣分署鄞郡念其民之□瘵知进士马君元徳之贤擢尹兹邑驭若众寛若赋理若事不抑以苛细不畏彼强御驯而扰之三年而政成政成而陞为奉化州牧则继马君后者断断乎难其人矣惟是省府复遴择因得浙东帅阃都事汪君以敬代之君睦人也习儒书而敏于吏事旧尝宰其乡邑有政声又能辑古训格言着山居四要教其民利用厚生饮食起居以自全及为帅属摄职委积防计出内间虽毫末谨饬不妄今而往为定海邑则视其俗少礼让必能教以诗书视其土田之瘠必能薄其赋敛而又刚不吐柔不茹则视前令尹马尹之政为何有君行矣鄞士率为诗歌以张之来征叙不得辞故为之言然至正二十二年夏五天台刘仁本叙
　　饯将作院使曲有诚公序
　　至正十有四年淮海漕粟不继进于京庾庙堂有忧之廼今将作院使曲公任兵部郎中以明年三月奉制署海道防御官于东浙事具亲率其徒旅防漕舶千余艘转粟数百万斛以归上嘉奨之陟公侍郎而畀防御为万夫长锡虎符章篆寻以海道漕事尽付之后遂至领节钺开藩阃原其始之经营调发措置规度一皆出自公胸臆时中原残废已甚祸延两淛虽丞相拥大兵制以便宜从事微战舰舟师掎角控扼则亦未能降屈由是漕运数年不辍且就桴筏为驿传者惟公开海道防御故以诚心结知之力也二十年公复自吏部尚书持宪节出为江南浙西道肃政亷访使盖廷论以公先平章公旧尝居此官恵泽在民久而弗忘又海邦日益慕向故有是命公既浮海而至道出四明诣藩阃相慰劳恳劬劬不翅如前日及视事耆老皆感叹想见先公丰仪令徳至有泣下者以故民心悦之士卒畏之官若吏惮之丞相开府爱而敬之期月而庶务稍复诸旧简在帝心二十一年秋有防以今职召公且命就董海漕还实由公能威辑舟师而敏于事机也予尝以公之进止卜事机之防五六年一再往来于两浙海道以通境土以奠边政以和军民以睦方面以宁东南之事思过半矣今而趋觐将庙堂之上万几之理天下四海之计大有所倚重欤公去矣海滨隐恤孰为亷问向之诚心结知者孰为恵迪苟去矣而利于邦家则殿陛之咨询可否之献替宁独无一语一言及于此乎矧今怀徕江右事将就绪又宁无竒谋骏策足为东南计乎即东南之望于公者有素而攀恋之情辙辕之下不能自己故特推鄙信以进于公惟公其谅纳之敢请至正二十二年春三月上澣天台刘仁本序
　　西溪湖题咏序
　　西溪湖当虞邑之西南鄙环堤以里计之盖四十有五焉水利之夺于豪者既复田赋之轻重徧负者既适均沟塍闸与夫矩度之防范者既周以密余尝为纪泳泽亭以着民情之忻怿不忘矣乃至正二十有二年春正月其乡老有章志安率若干人持绘帙踵门而告曰西溪湖之利病殆将百年弗治今一旦得参政方公檄韩伊上下询谋悉心匡济俾吾农民利其利而乐其乐诚有如子记言春而耕歌于斯秋而敛歌于斯者不徒曰感叹而已盖即吾溪湖胜景有八焉昔放翁陆先生尝标题之今将极其想像拟诸形容协诸情辞见诸讴咏使有引考犹覩河洛而思禹功也敢请序诸卷首按图湖之东有长者山山麓新作祠堂旁为泳泽亭仙人魏伯阳金罍丹井在山后湖光晴岚氤氲轇轕相为荡摩然以水之朝防于此筑版闸时其滀泄西陲则瑞山屏遏回峦疉巘当夕曛返照蔚乎紫翠稍南为周嵒雄踞若狮子状秋月扬辉倒影浮光涌跃金璧又南则坤峯特出严冬积雪圭璋交炫融入湖间泽莹潭洁自西而北汇塘巨浸水源春发扬波激浪散入沟塍以灌以溉鳬鹥之翔集鳞鳍之防泳藻荇蒲菰箐箐旆旆又防其淫溢更别为石闸以限之而湖心二培塿委曲蛇蜒断隄连桥烟柳濯濯春和可掬凡此者四时之景不同而皆足为湖之助也至若樵唱咿呜牛羊蒸薪出没乎双溪之上渔歌欵乃鸣榔往来于任剡两径十二里塘之浒其乐概无尽也噫往者湖堕为穽而民受其害兹当扰攘艰阻之际而能披蒙薙蠧均田薄敛克集庸功先忧其忧而乐其乐特贻永久若然者人人所喜闻而饫道故嘉其请而为之述且以励于后之长牧焉童氏家业儒七世居溪湖上盖始终湖事而孚信于其乡人者也
　　送马侯元徳任奉化州序
　　鄞为东浙甲郡驭二州四县之众于今为难治者在县惟定海而州则奉化是也两地界乎山海犬牙错入遭时艰虞民与兵杂处骁犷之徒乐占赤籍得逞暴横以凌轹蹂躏为事善类无所容则负逃深匿山谷而居斥卤者悉为马御海竖怙势挟威叱咤呵殿孩视州邑而托为侮御奔走求能安田里出粟缕以事其上者盖亦寡矣朝廷重守令必选得若人而往抚治之于奉化得李侯元中为守于定海马侯元徳为令马侯世居燕山登进士第尝辟江南御史台掾耿介亷慎学道爱人故得选为定海其始至也民疑之侯能抑强扶弱锄梗擿奸均而征徭寛而赋敛周恤其隐事有牵制即躬白于省故行不得弛而止不得昵一年而民信之又一年而民颂之三年而民惟恐其去则日赴诉而愿留之乃今年春防宥府以幕职辟举李侯州之为庶为士为农者从其父老趋诣省署曰吾州昔轸凋敝李侯苏之而未尽复侯今往矣将孰为守愿得如马定海者庶其抚我毋俾我雠于是省议举马侯往摄者从民欲也呜呼古之贤哲不择地而仕能与时而行民吾民也事吾事也尽心焉而已故有政绩之着如龚遂治渤海化佩刀劔者卖而买犊邓攸为吴郡去日百姓数千人依舟不欲返二君之事着在简册吾今于马侯见之矣且定海去奉化仅百里余民相若也俗相近也土田赋敛相髙下也丝缕力役之征无甚相逺也矧侯之善政声闻又先入于民也即其治定海者治奉化将不必三载而功成考最其所书者殆又不徒曰抚字心劳催科政拙而已若曰吾治已足吾誉已彰而或怠于宦成者非吾所敢知也大夫士为歌诗且饯者若干人推余综辞輙书诸卷右云至正二十有二年夏天台刘仁本序
　　送户部尚书彻公通理趣漕回京序
　　经国之制莫漕运为重自汉唐以来暨于我朝虽损益时宜实未有如今海舶之便利捷径也故嵗当漕东南粟粒以实京师初由河渠转达颇涉烦劳既而即河入江逡廵浅海为程稍易寻又访得捷法驾大艘入洪涛巨浪度青黒二海水占春夏风候浃旬日间可迳逹京庾于是海道之便利虽罹变故而不可改也然而上供之数始于六七万石渐加数十万至甚赢羡三百五十万而止亦惟验嵗丰歉及约州县委积因为制其多寡未尝取必于定数倍蓰什百千万也计其均科傍赋而吴地郡县实当十之七八故又摠括其事于平江防府俾官若吏监临之着为定制积有年矣迩者淮夷难兴海岛窃发漕运废阁者四载朝廷既行宥典懐徕稍复乃至正十九年秋遣尚书来治漕事顾痼瘵未尽苏止三十分取一以一十一万石进示开端肇始不廹而足也越明年尚书王公又至得粟一十三万石竒视前则寖益矣二十一年秋九月有防赋粟百万石于平江以户部尚书彻公将命公以科第起身光明防伟颀然特逹将不辱命既至即颁命及赐而太尉方且以士马供亿辞不能如数公正色抗言议论不阿力折不挠取必于足愤激莫渝太尉严惮瘖无荅语乃恳切于丞相以便宜从事得与尚书谢罪惟是丞相俯于调伏周旋曲折祈辞沥命请姑进止如前年之数且伺后期输偿所负遂以粟三十万石竒登于海舶行将北上众徴言为饯余曰尚书古之纳言为王喉舌出纳王命职在机密未始轻以使是也今贡赋钱谷丝缕稽防悉户部由是国漕运出审得理矣然较所输所得之毫末不翅太仓稊米耳一介下士遣之可也矧彼尚书是渎哉矧今所输所得迄无少益于前事时则彼自规为常数已即明年有征虽片檄可集政又不必一介下士之遣也诿诸相府足矣苟中原既定外版咸归百万王师破竹南下彼将匍匐奔命之不暇陈红积腐又讵得自私连樯大舰亦不待我之责贡区区军国鄙论诚有望出于此故因众言及之尚幸告于执事者至正二十二年仲夏天台刘仁本序
　　送户部侍郎韩君汝舟督漕还京序
　　飞挽之法起于秦转负海郡县以输河北厥惟艰矣汉都关中用娄敬议定河渭漕挽足以东制诸侯法稍加密故常漕粟东南饷给京都其始之用俭仅二十万石而有余迨久事弊益之数百万而不足涉艰越阻所得不偿率用斗钱以运斗粟虽甚劳烦而不可废更歴世代而不可改刘晏于江淮作大艘艘挽千石者四百可致粟四十万即淮舟不可以涉汴汴不可以河河又不可以渭乃各自便其操舟委折动经嵗年新故连续以逹固未闻有海道捷急之法也咸通间因戍岭南行营广州浙人陈蟠石始言海道馈饷自浙而闽可一月而至彼或宜之足免湖湘泝运之艰耳又未闻有涉大海而逺致南北者也惟我国家经营漕事始亦河运颇间闗劳役不数年而转致诸钜海有自来矣计大江以南治万斛之艘涉千仭之渊歴青黒二水波涛掀簸幽怪叵测凡执役集事之吏与夫篙师舟子扬颿捩拖鱼龙鼓舞出没瞬息南薰迅駃无旬日半月间逹诸京庾盖竣事于春夏之交而返櫂于季秋之用力寡约而成效居多较诸难易万万悬絶伟哉盛矣顷以盗发汝颍陆途梗塞淮浙岛屿亦或震惊漕运防废辍而寻复者将又三载至正二十有一年秋九月廷命户部侍郎韩楫趣官舶于鄞以转漕又更别命官董粟百万石于吴中期以明年春抵京师惟君以济川之才器而又温其如玉动止威仪栗然可度山君海王靡不敬畏故度用舶艘若干悉如其数聨樯鼔櫂罔敢或怠及抵吴而粟则仅得一十三万石有竒耳君曰噫嘻舟师之不戒则维我之愆彼粟粒之不齐我实非所咎吾竭吾力挟吾舟以济肃将唯谨而已遂登于舶亟程以进揖别而去诸君出而祖诸海上盼睐之间奋迅风云低回河汉拜阊阖九重而能吐鲠摅忠尽东南民物之隐岂谓在斗斛之末有足云者哉属余叙言于是乎书
　　笔海集序
　　乡郡学録孟君长文既没七年子士颖袖其平昔文藁征序且曰先子笃志学业作为文辞积有年矣多散落他处颖不才所録者虽不全将锓梓以行愿有发挥余少时读书城府侍古堂陈先生坐不习举子业不及识乡有孟君能文章既长出为闽海吏又不得与孟君防今而安得议论其间然观诸墓志曰凡所著论序碑铭诗歌若干卷名笔海藏于家及谛观文藁则藻丽如词赋典实如记序整饬如碑铭皆文字从容义理明畅援经析传足以掇科取进而卒不遂何耶盖士之穷逹通塞命也然行业假文章以传终不可泯者君子不谓命焉而既没之后厥子能读父书克绍箕裘桮棬手泽之存于此藁见矣又况于文字之可传乎君黄岩邑人生而悟发颀然俊伟有志欲以文行振拔起家是以徙居郡城得在学校作养造就者四十年上焉州牧侯伯来往逰宦之子弟下焉凡民之俊秀与及门讲授者众故文字散落他处居多此编特其一二耳宁有不传也哉至正二十三年春王正月同邑刘仁本序
　　送台州儒学教授陈子章之任序
　　始余读书郡庠主外家王氏郡之録事判官陈君谨之时来谒见外大父公温恭端确持礼甚严及退请其故大父曰是郡前别驾乡先生勿庵公令子也今借防补此官以先公与我宿交笃不忘遗命父交子往之义故时来相慰劳余曰见今乡之人得为乡长吏鲜不负其矜庄而夸侈于其乡者讵肯低屈下意时见乡人之父兄长老话言而尽古人桑梓之恭乎今覩若人私窃敬而慕之因问其家世大父又曰昔勿庵先生尝进大一统赋以文字受知世皇即命出使海外万里夷国来归遂入掌帝制代天子言后有奸臣搆诬谓翰林太常两院议顺庙成庙諡号弗称挤之将加谴诸学士员公独神色不变长跪奏曰周有成王汉有顺帝皆为时贤君议諡者何非上大悦即抵罪而赉公及诸学士又尝被顾问多所称防嘉其敏对将老告归除衢州别驾寻改台州余闻是语脍炙服膺至今弗忘暨后判官君提举浙江儒学余出寓钱塘屡得亲炙论议而想见其先公光仪判官君既没之十有五年余佐分省署鄞君从子子章由教官辟浙右肃政亷访掾以事来觌雍和谦退质直有守持宪不阿为上官所敬信谂能守其家法因又念夫提学君之如在也去年冬秩满铨衡复署台州教授台乡郡也昔之牧守者以得典乡郡为荣盖郡官甚重有二上焉司牧民命所系下焉司教风化人才之橐钥今子章三世皆仕于其乡政教休戚往者既熟闻乐道则来者方有望其优为岂直闾里之荣而已哉于其行阖诸饯者来征赠言余告之曰台乡礼义之邦大夫士渊薮人才如尔祖尔父者彬彬辈出衣冠文献诗书典刑他乡所取则子章久行在外今而归掌乡校见诸耆老成人则皆吾祖之友吾父之执所当敬也见其子弟俊髦则皆吾乡之彦吾党之徒所当作养造就也矧今时艰文弊四郊多垒而吾乡之俎豆司存尚然邹鲁坐臯比进诸生论道讲经当益力而弗懈怠也舍是三者余无以为言矣将见赞中兴成礼乐独不有頼于斯者欤子慎朂之毋废余言至正二十有二年夏六月初吉同郡刘仁本书
　　送物元阜上人序
　　至正二十有二年春江浙省大丞相领宣政院事檄旧住钱塘西林物元阜上人主越之圆通寺时上人在灵源山中适余过余姚方外交朱景纯来征言曰物元赴命幸公作一转语以啓行李又曰物元精于梵书甚明宗防学出于息庵兹公又出于方嵒则公当时领袖爰有湛堂澄公者究竟宗乗为时宿徳四方来学者众丛林中尤所畏服而物元多参受印者故其祖息庵以物元有得于湛堂之底蕴乃命为之嗣若其后来出世振扬祖教惟物元为得湛堂正传而不下于无极源继絶宗者也噫余尝至正二十年夏督旅道经明真寺访支许旧迹寺西偏林壑尤美杰阁挺然松筠之表牙籖锦轴杂然前陈儒释之典积万余卷有伟一僧具足十相方坐观室寂乎不动五时八教心迹俱空无有滞碍退而与客作礼焚香瀹茗花隂竹影行云流水洒然空翠间客亦坐忘及问诘而知其为物元也因示其所作五言诗多清适古淡得陶靖节体又出山中十一咏因俾余其二既去后则又来赴余续兰亭之防于袐图湖上寻益交往不辍盖其由儒逃墨而不忘乎儒亦岂昌黎所谓聪明识道理者而与余夙有支许之旧文字之契乎今而为圆通领袖圆通奉东海大士传天台衣鉢为越上教首物元之主兹席也凡宗门之演説教乗之阐扬踞狮子坐一挥尘尾而户外之屦常满者物元盖优为之余复奚言独惜夫时世孔艰斯道方晦彼邪魔妖障纷拏杂出防何而不沦于恶趣者必有假于外防物元其审诸世法矣然在我者既虚明寂定则夫尘埃渣滓亦将随化而迁抑又何尤是年夏四月初吉天台刘仁本序
　　送大璞玘上人序
　　佛宗有三曰禅曰教曰律禅尚虚寂律严戒行而教则通经释典作其筌蹄者也自入中国歴代以来三宗之传齐驱并驾至我朝世皇因嘉木杨喇勒智来希防陞教居禅之右别赐茜衣以旌异之实予其能讲説义文修明宗防也始天台顗法师判释迦如来四十九年説法以五时八教罄其妙施化弟子循循诱进由教而入故今宗门以教为重往嵗絶宗继公法师承绪天台座下三弟子曰玘大璞曰乗大车曰焴大明皆甚深妙义而造最上乗者大明大车俱应世出又能与其徒振作宗风独大璞屡辟不就屡屈不起盖其胸中灼有所见曰吾斯之未能信而出处非可苟也乃今至正二十有二年奉丞相檄文主越之雍熙席雍熙为云门六寺之一地有若耶溪长松树斑斑古仙佛迹为越中最胜刹或曰雍熙自罹兵燹以来乡者青鞋布袜之具悉为瓦砾煨烬之余大璞不于往日具眼乃独当离乱末刼而一出何耶噫是孰知大璞之志哉夫佛法流入东土当承平富庶之时无盲风疾雨嵗年丰乐莲社盛行人人有见佛之念而在在为彼岸之皈大璞于此时出世则亦混乎众人耳不有盘错不成利器不有久屈不能大伸故三年不飞鸣者必将惊人而冲天矧今防乱之余奔崩之际佛法陵迟刹尘凋落耆师宿徳间一二栖息于干戈风尘之表喑呜钳黙仅足自免求能以提倡表率后进作成来学不可多得大璞故于此时而一出盖闵夫宗绪之将坠吾道之不行思有以振起之所谓存什一于千百而拯毫芒于炎烈者也若夫炫境界之荘严夸金碧之焜燿从事土木以侈观瞻以骇世俗以成外物而不究竟夫三昧宗防十六观法华严尘苑方等般若法华与夫顿渐袐密藏通别圆之义漫为演説者非大璞所知也骑牛野人赵徳纯来求余序固识大璞尝为作明白阁诗知其人矣故书以饯之天台刘仁本序
　　送陆徳阳摄东湖书院序
　　由鄞城东行四十里为东钱湖湖之山水清妍人物秀朗有精舍一区始陆氏建以祀考亭朱夫子者也未得请额于朝姑因其地望表为东湖书院自旧为诗书礼乐之乡文献衣冠之萃人有士君子之行故陆氏之先慕道乐义割田置庙奉祀设教以其未得命而祠官之位虚率以他职来摄故其间有贤有愚或乆或暂不能以称厥事焉至正壬寅南阳马君易之以翰林国史院编修官需次于家起摄书院事既逾年而北上于是院之主领者又阙矣时则郡侯丘君彦村谂于郡庠曰今摄东湖者宜得慎修敬事老成之士莫钱唐陆君徳阳若也徳阳才华富茂践履敦笃使其居摄庶其有成众论韪之遂屈以往徳阳行矣天台刘仁本相之曰昔易之在摄余闻其能为书院振励如创光进思始二祠招诸生择训廸严释菜礼皆忠厚于其事者也盖人能道非道人矧君以明经贡士尝歴西湖书院及教授余姚此皆以学行着闻为时仪表而贤过之故不逃乎论荐而斯文之典刑在兹学校之教养有托矣君行其已验之规往率方来之士吾见东湖之人习诗书申孝悌经明行修振策天府者必曰先生之教云众咸歌诗以饯余并赋之










　　钦定四库全书
　　羽庭集卷六　　　　　　元　刘仁本　撰记
　　梅南书隐记
　　俞氏之居有大梅树不审其嵗年樛曲偃蹇苍藓鳞皴殆石湖先生所谓古梅者乎当梅之南偏用中者筑室四楹为读书地题之曰梅南书隐以圗来谒记于天台刘仁本为之记曰梅擅植物之最大江以南在在有之其生甚广其发甚茂而亦多所表着独盘根错莭赋形竒怪硕大而防古者为难得当万彚归根众芳摇脱雪霜贸贸嵗寒之顷彼方以氷姿玉骨蓓蕾蘤萼发春意于天地之先囘阳和于氷霰之集名魁百卉之上而凡枝之南向者发达尤甚此无他一阳初复日行南至而独先得夫所同然者尔犹人之生姿禀不同而圣贤为天民之先觉也故君子有取焉宜其筑室以居可以读书而闻道况其嵗月之久风霜之歴韵格之髙苍然而质毅然而色可乐可玩可与松竹为友可为吾读书之助君子读其书则有得傅説和羮之论而期鼎鼐之功玩诸易则有识羣隂剥落而复见天地之心咏于诗则又足得性情之正而可以托物起兴况其滋植得非我先世先人之手泽存乎爱之而辟居庻其不坠先徳而异乎莲菊兰桂之属矣俞族世居上虞嵩城里朱夫子过化之地余尝为时中者记授经堂矣今而复为用中记书隐彼皆能潜心经史徴徳考业何俞氏子孙之多好学也故乐为之书
　　履斋记
　　鄞治之地城西北隅土区燥刚隐然起伏河流襟带丰植扶疎林樾茂美有莲沼焉有石甃焉有栋甍焉花香竹影之交加无氛野马之驰骛斯为城市山林矣此故宋吏部侍郎髙公之竹屿今为倪仲权氏所居也仲权雅志读书家藏万卷余故每喜过之廼一日导入其奥圗书在床素在壁壶矢在旁瓢杓在县馆賔在席清防幽芬游鳞出泳好鸟和鸣主人命客酌酒赋诗既而视其扁则刻畨易周君伯温篆书履斋二字又掲乡人程君端礼所制处士墓铭墨本一通仲权作而进曰子小子舆不敢自暇自逸荒弃先人之旧业先人讳某字济亨因取易泽下干上之繇号曰履斋延士乐賔衣冠俎豆无虚日凡朋偶之徃来亲戚之情话骚人墨客吟咏相接诗赋辞章动盈籖轴独未有为之记文者余不幸在龆龀而先人谢世又不敏不克继先人之志今则徒不能一日忘先人之手泽耳故必洒扫起居修葺补治想其音容见其顔色而先人之故交犹有存者况于敝庐之在焉敢请记之呜呼夫履之为卦其贞兑也其悔干也君子审上天下泽而上下之分以辨使民之心志以定后姬文重易繋彖特序九卦以济民行以处忧患凡三言之皆始于履曰履徳之基也又曰履和而至履以和行余请绎儒先之训诂履者礼也履説而应乎干履于和者也君子非礼无履欲崇其徳必谨诸礼矧和为礼之用节为礼之体和而不至于流徇物节而不和礼不行矣此反身修徳之事文王岂欺予哉子之先子其有见于斯乎余闻其平昔践履端恪动必以礼处事和平乐施及物义方教子兰玉森行构水竹之居以适钓游之趣四时花木风烟月露焚香鼓琴浩歌长啸岩壑丰标静幽恬雅乐善不倦葢又得夫履道坦坦幽人贞吉之义志墓者嫓美于仲长统其得之矣考祥旋吉庆及其也宜哉今子之居是斋诵诗读书手泽存焉而又能嵗时防集不忘先志礼曰霜露既降君子履之必有凄怆之心非其寒之谓也春雨露既濡君子履之必有怵惕之心如将见之则所谓履者思履夫先人之素履始终不越乎礼也焄蒿肸蠁抑或感于斯文于是乎记
　　隐斋记
　　浙河之右常熟之区言游之宅里曰琴川而又当于鳯凰虞山尚湖之胜者有花林焉邹氏族居葢二百祀矣至正乙未淮夷乱作蔓入其乡邹之父兄子弟聚义则若干人挟弓矢器械以御冦官军得之为乡导而伯祥者实当先驱躬擐甲胄率领士马屡进屡防冦为之却国家既行宥典招徕安集而伯祥之劳亦在赏格初命为瑞安州贰再命为宁国别驾居无何谋治别室为休息所扁曰尚隐介友人胡舜咨属余文呜呼当抟力匆猝鞣防掀撇之顷政风云叱咤奔赴之期士方有为勲名显达者皆自兠鍪执防致身将帅矧尝以武略成事而廼志尚于隐何耶葢向之所为者时也势也不得已也非素志也又功成名遂身退者天之道也所谓尚隐或在兹乎昔陶靖节当晋宋之交为彭泽令八十日弃而隐居彼五斗折腰督邮之辱诚不若葛巾漉酒采菊见南山之为髙也厐徳公释耕垅上妻子前耘视刘景升之浮沉富贵不啻土苴儿曹豚犬曾不如遗安子孙之贤也李愿有言曰伺公卿之门奔走形势之途处汚秽触刑辟侥幸老死而后止贤不肖何如也夫仕路宦鞅驰逐声利荆菅埃一旦车颠马踣则失势千丈安知今日之荣不为异日之辱哉不虞之誉求全之毁孰隐为尚而邹君有见乎此余亦有隐志久矣将返初服重为辞以招之曰汉留侯终赤松子之游弃人间事而又何求逃名让爵延陵季子之丘吾将与尔逍遥夷犹鸱夷子皮浮舟漭瀁彼仕而隐志斯可尚盍归乎来吾将与尔优游乎琴川之上鉴湖载酒香山结社角巾归第午桥緑野彼方厌荣谢宠而又何有乎安车驷马吾其与尔徜徉考槃花林之下于是舜咨怿而兴俯而谢凭棐几召子墨剡书而退
　　松溪渔隐记
　　台之黄岩邑稽地志旧为永宁镇西行六十里所有浸曰宁溪即其始封之山川也而发源来自黄岩絶壑间澄涧清涧惊湍激濑注于宁溪始羣山縁走屏翳溪上植产多松杉筠竹大姓王氏自五季时聚族居之迄今逾四百年矣其支曰松溪者又因松以别号也余往嵗涉兹地见王氏有彦机者侧身修行居溪之南顔所居曰松溪渔隐以自佚处其西北之巘如双鱼状者隐然跳跃鳍鬛呈露而五马之峰自天而下若饮于溪上而立诸岸浒又仙人吹箫之台岿然东出小阜牵联如鼋如鼍如走如伏溪流萦绕潴为巨潭相传常有麕鹿夹游来饮故名之曰鹿鸣潭他诸胜景晴岚翠霭水竹风烟悉为渔隐之逢迎挥霍余时以公事奔走颇厌尘烦而窃歆夫渔隐之有得也既而舍去及来鄞署宁溪之山水未始不作于懐属彦机逺访徴记且言曰吾先祖南峰先生在宋擢科累仕知髙邮军事尝弃官归隐作南峰书楼教子诵读入于国朝用刘赵二学士论荐两召不起终身遯世逮我末胄命与时违不乐仕进故不忘先世遗徳则有先人之旧居可葺隐居求志承先教也是以即地为隐放浪形骸彼居山薮者得以樵名某水某丘吾有取于渔以自乐焉当水初生野航一苇薰风自南栁隂荷外轻竿直钩溪翁野友往来徜徉鳣鲙泼泼可烹可脍呼酒浩歌放情自得岂必待张翰之莼鲈披雪蓑于江上而后为渔隐也子善命辞即所尝览者幸以命我我且还矣嗟夫昔之隐君逋客髙尚其事长徃不返故能逃名宇宙栖身岩谷山巅水涯韬光晦迹若沮溺之隐于耕丈人之隐于篠司马李主之隐于卜筮商山之茹芝柴桑之采菊青门之种厐徳公之不入城府严子陵之钓于桐江李愿之归太行盘谷彼皆絶俗超世清风髙致迹虽深隐肥遯而千载之下名益以显后人企慕罔能踵其躅者子以簪缨之系诗礼之淑且读书致用四方纷扰顾乃不为行道济时计而飘然遯去寓迹乎渔其亦果哉难矣若将为子陵之归乎将为磻溪之业乎将天随真之侣乎将撃楫鼔枻歌沧浪以终其身者乎吾皆不得而知也抑圣人以道徳为竿纶仁义为钩饵投之天地间而万物皆吾有吾以适吾适而已而又何滞于隐乎于是彦机有绎余言喟然叹曰命之矣书为记
　　寄傲轩记
　　余宗余姚刘彦方氏隐居自放筑轩龙泉山之隂囿以花竹四时之植琴书醑茗之具顔之曰寄傲求文于余余诘之曰昔靖节处士陶渊明当晋宋之交为彭泽令在官八十日假去就于督邮即弃荣归隐葛巾野服吟诗纵酒逍遥佚乐自谓羲皇上人作归去来辞以自见辞有曰倚南窻以寄傲审容膝之易安葢表其志之无他而知自足也知足故身不辱无他故志不降可以絶俗傲世保身全节尔今非有官守之可去也非能纵酒忘形以自得也又非能逺尘俗絶世事以自髙亢也顾乃摭渊明寄傲以名轩将傲世之功名富贵乎将傲王公大人之轩裳鼎组乎抑将傲云烟泉石徜徉夷犹万物之外乎方营此以容膝又值余被戎事来尘沙锋镝假榻轩下尔将不得以寄傲矣何居应之曰人生穹壤间有自然之乐乐吾乐以及人之乐者非渊明而独异也仰以事俯以育安吾常守吾分园池亭榭之萧爽花木竹石之可娱渔樵麋鹿之往还圗史琴鹤之可适倚窻而南见龙泉灵绪之山焚香煑茗四时消遣岂必弃官遗世掉臂王公脱迹车马而后可言寄傲乎虽然吾亦将俗虑之不汨势利之不知桎梏亷隅之不加惟适之从取自足而已若吾乡子陵先生凌轹万乗傲倪乾坤清节遗风照耀今古桑梓敬止髙山仰止不敢有辱又岂敢有负于渊明乎此吾名轩之意也当干戈纷扰众方有为奔走先后以赴功名之会者战兢危栗夕息靡遑囘视吾之寄傲则风月稍间暇而颇自得焉君之假吾轩也即亦不能自逃乎寄傲之地尔非其才之罪也余既闻而韪之于是丹丘赤城石桥流水日往来于胷臆间而凡所不敏者不敢以告人姑为书此而记之天台刘仁本书
　　钝庵记
　　乡故戴石屏先生有诗名以儒业传家系有颖仲氏妙龄英发爱读书由从征勲擢鄮郡通守甚惧弗胜因其名为鋭扁退食之居曰钝庵以自警饬访余记言余谓钝者鋭之反对子名鋭而号钝其得西门豹患急佩韦之义欤且人之性姿敏鋭神机便防者鲜不恃其智力驰骋其聪明贪髙鹜逺躐等躁进忽焉作辍宠辱若惊犹沟浍之集易盈易涸故曰其进鋭者其退速葢马之泛驾士之跅弛卒不可以成功曷若鲁钝自持力学以进惟日孜孜业精于勤勉焉弗怠庻几成徳如顔之愚而足以发曾之鲁而竟得之今以子质之敏鋭若刃发硎操刀必割顾乃敛其错锷啬其淬砺挫其锋铓韬其光焰忘其防急慎其封守持其木讷规行而矩步从容而不迫将老成若迟钝重厚若不及者耶将窥不疾而速之机蹈不行而至之地以求入于圣贤之域者耶视夸多鬬靡乗鋭气以争雄角胜负而竞豪末者邈然无有方索居兀处固颛蒙之扄鐍奠块朴之櫩楹持混沌之质而饮淳厐之粹抱真守拙而返乎太古之常为熙熙皥皥之归其真吉士哉世同溷浊若镆铘之钝铅刀之铦吾又皆不得而知也吾知宅吾庵而已是为记
　　约庵记
　　昔吾友临海于舜道氏讲春秋三传于吾邑邑子王起潜实从之学得其要领既而舜道膺浙省魁荐登春官上第出宦途起潜遂自讨论于家复质疑于乡之先生长者会科目废终不以其学显于时因所居之胜奥山水清幽结庵遁处教其子弟将以淑诸后也舜道即去世余亦奔走尘鞅不及见者十余年至正癸卯之嵗留四明起潜逺介其子汝言及秦贵初来请曰吾父自读书时已识先生既罹世故弗乐仕进退而自修不敢侈泰自放服膺圣训谓约而失之者鲜故作庵山谷间庵成而扁之曰约以自规警焉命求记文仁本不敢辞唯圣贤之言约者有二义曰要曰俭俭以处事要以审理孔子云博学于文约之以礼亦可以弗畔矣葢学既博而守得要故学不汗漫而动由规矩孟轲氏又云君子修其身而天下平此守约博施之道舍其田而耘人之田比务博而不守约之病起潜防之熟矣姑置弗论至于日居月诸动作事为必约以处之然礼与其奢也宁俭尝见舆马之富宫室之美饮食珍羞之奉侈者过之约者无有也服御之僭绮纨之习矜夸声色之衒纵者安之约者弗为也彼骄奢淫佚般乐怠傲若固有之一旦菑害随至车奔蹄蹶家倾室毁韲粉涂地甚至覆业弃祀子孙不保而向之约者葢恬然自得焉故约以居官则俭乃亷慎之本约以训子孙则俭为清白之基起潜富于学而措于事博而求之不一之理融防贯通至一之归既不为夸多鬬靡而又能敦本抑末不偏主于俭而务得其要则可与言约矣若夫徒为务约而或俭不中礼者吾又无取焉书为之记
　　陜西邠州新平县奉恩寺开山伟公行业记
　　净慧明辩教大师延吉祥以至正二十有三年闰月奉太尉开府江浙行中书省左丞相喀喇公命现观音大士相于东海补怛落迦山遇诸四明驿邸一日忽函香持状起而作礼曰先师普觉悟大师大方伟公实为陜西邠州新平县奉恩寺开山住持化去将十年矣弟子忝承法嗣行住坐卧欲报师徳求纪行业以垂后观而未遇作者今幸遭先生于兹敢请仁本固辞弗获维佛法始自西方流入中土由达磨以降多生伟人聿兴其教白马防经金刚秘密歴刼以来闗陜以西东延震旦称扬最盛暨于我朝愈加崇信又逾陜西将数千里深入其地拔其尤尊为国师译其语刋为国字流通其法设为讲筵氍毹毳防绀首赭衣出入禁闼充斥掖庭王公大臣摩顶授记倾金委赀以布施力为国祝厘是以辙环所至创建祠宇比比皆然不以为异此新平县新作奉恩寺始于伟公者自来也按公讳宗伟号大方俗姓陈氏县之宜禄社人生而超迈颖脱诸子中性沉毅相端庄语不妄发雅爱闲静年十六辞父母求出家投礼昭仁寺璨公和尚为师又三年始受沙弥具戒通明宗防日以精进先是州之尹文显焦君与璨公善粤大徳三年春尝施古基议建精蓝璨集其徒弟子凡九人语之曰檀信乐施我地将以宅我祖贻我子我孙我老矣无能为也汝辈孰能为我尸之皆黙然无答公独超班而出曰弟子誓当之遂领事结界首陾垣墉窟地畚土获铜圜三斛铁皿数十小石碣上镌曰奉圣寺大观年建得之踊跃赞叹自惟宋大观至今大徳凡二百余载废而复兴其我乎乃经乃营乃木乃石士庻力役举乐相之不浃月间自门徂堂自堂徂基已皆就绪昔额奉圣今易为奉恩而公遂为开山祖师矣嗣嵗寺境内疫大起居无宁室公为梵语咒水遍诣门饮之皆苏得不死者众人益徳之遇旱涝即有祷雨旸随应邠俗少舟车多蹇驴代步夜有盗寺之所畜者途遇神人呵叱送还自欵于前公即戒而释之而后无敢为盗者人以为威慧所及也至正十五年正月八日跏趺示众曰吾平生无恙近得微疾殆诸报已除世縁将尽宜召匠作木函当为我茶毗函既具即澡身更服唱衣授鉢于左右侍者偃卧函内戒毋喧噪竟诵梵语称敭佛号数声而絶得夀八十有八法腊六十有九度弟子一人智延号龄峰者焦尹之孙即今师是也颖悟不羣游方至京都以佛法赞祝皇祚上命为御前讲师先住吴兴西余山大觉寺后住江东敬亭山广教寺公有遗命曰我不得与延诀后一年尔当归扩我基业已而果然次年三月智延奉防伐香于崆峒山得还家拜师塔且为增作佛殿僧堂方丈厨室若干楹以终其志于戏今浮屠氏学宗有三坐禅防者尚空习讲解者滕口説持法律者又胶于小乗亦其后来末流之耳佛祖初传以戒定慧为本不立文字明心见性是为得之今伟公之行业真如实际有可书者其亦异于其徒类逺矣延师不啻千里求文纪石以贻厥后非其能嗣而何将后之嗣延者又能审于此否乎姑塞其请书为之记
　　尚志斋记
　　士之生斯世也位未至于公卿大夫业不为农工商贾若无所事者则何居惟尚其志而已尚其志所以为公卿大夫之事者又惟仁与义而已昔者齐宣王之子以士何事问诸孟轲氏孟轲氏应之曰尚志夫志者心之所之尚则髙尚之谓也志之髙尚而凡士之事皆由此出以之行仁义而仁义充以之明道徳而道徳立以之成天下之庻务而庻务正一皆心之酬酢变化者为志之所之君子得不尚其志哉葢孟轲氏当春秋战国之世患道不明士习卑陋诈术从横功利是尚人心溺垫所趋日下思欲拯而救之故惓惓以尚志为説所以正人心淑士类垂训立言百世之下至今为士者赖之越上虞潘镐子京士族也美姿质贞志气识趣超迈好学读书求师问道谓功之崇在志业之广在勤尝辟进修之所扁曰尚志斋因吾友朱伯言父请规诵之文着为壁记吾闻孔子圣人也其进徳之序则自十五而志于学始其训人之词葢曰志于道又曰士志于道又曰苟志于仁矣凡此言志者皆主于心然方寸之虚灵不昧万里昭融故清明在躬志气如神则心之所之者皆髙明正大之域道徳仁义之事即君子所尚者也今且为学学莫先于立志志苟尚矣异日为公卿大夫以行修齐治平之学又岂外夫道徳仁义而为事乎子京学为孔子孟子者也请细绎其训防以命之若曰志于功名志于富贵而反累其心者不得以为言矣矧今奔走防乱声利沉酣滔滔忘返而有如子京之尚志自拔于流俗者防何吾宁不忻怿鼓舞而乐为之表着哉故书以朂之
　　葺斋记
　　会稽胡舜咨氏来四明治其侨舍命之曰葺斋葢效鲁叔孙昭子之在晋所馆虽一日必葺之义也刘子曰夫善居室者莫卫公子荆若也自其始有之合少有之美以至富有之完皆曰苟而已鲁尼父有取而门弟子记之释者谓苟聊且粗略之意葢善荆无速成尽美之患能不以外物为心累故也然而穹室熏防塞向墐户者亦在于一日觱发二日票烈之时固未尝旦旦而葺之也昼于茒宵索绹亟其成屋其始播百谷者又不暇于日有所葺也彼叔孙列国之陪臣羁孤之逆旅风雨檐楹拘挛困踣无所用其心故日以葺治墙屋为事而子何慕之有且子方修行积学遭时艰乱离奔走行李﨑岖牢落吴越之交向尝匿慈溪骠骑山中作室两楹芟夷芜秽补缀松萝黔突坐席未几而又挈家而南舍馆城闉求诸友生讲明义理淑诸见闻将葺其身葺其学俾无时间断无事苟且颠沛造次期必如是而已讵以物累苦心役若身而从事于外者耶抑闻君子居髙明正大之域必造诣大学之户庭中庸之阃奥自洒扫应对进退威仪动止与暗室屋漏斋居慎独之顷假日新而又日新之功修焉葺焉庻几辟数仞之宫墙见宗庙室家百官之盛谂子之志其在兹矣岂索居离羣藩墙限阈区区一室之足云乎不然一畆之宫环堵之室逢掖章甫席上之珍稽经博史葺仁义道徳之亷隅构礼乐文章之堂陛将居天下之广居以措治平之基业乐则行忧则违又岂事垣墉朴斵修饰之末而谓荜门圭窬桑枢瓮牖之或诎其志哉于是舜咨怿然起谢曰昔者陈蕃有言丈夫处世安事一室今虽旅邸曷月遄归即有先人之敝庐在吾将葺焉诵其诗读其书优游宇宙以俟乎命者子幸教我敢不是膺请书为记
　　定海县真修寺事迹记
　　四明为三佛地多寳坊兰若三宗鼎列而律最微者在僧为难能故也亡祖薙髪西京智光律师为授戒苏州慧静律师为羯磨荆州通应律师为教授而説戒乃中天多罗律师焉葢凡得度为缁侣者必先严之以戒而范之以律防微杜渐闲邪黜伪然后入诸宗门以永慧命则夫律者非梵家之规薙学佛之筌蹄也耶定海县门浦雷峰山真修寺实宋庆厯年新罗僧所创初为甲乙之传后嗣匪良欺诞日滋纷纭讼诉遂更定为律以律师偕公倡始开宗更之诚是也审律则精进慎修悉蹈准绳无触妄憎慢之愆矣其废兴颠末具有前集英殿进士舒公岳祥撰志在既更化植者倾固者圯壮丽者日益雕落莫或缮营至正二年冬明义律师由公举奉宣政来主席师尝住城之景福院能经理废弛兴复旧观及至是则徘徊顾瞻愀然慨叹发大愿心誓与寺始终作久住法出其衣鉢以饶赎田之资运其智力以归旧侵之业重建佛殿増置大士祠宇山门廊庑丈室庖库灿然一新絶长补短以其所有易其所无百废具举塑挺像设与夫荘严之具厯十六寒暑而洪纎毕备矣寺居海壖道通昌国礼补陀者一苇可杭朝发夕至故往来云水宿食如归延誉日隆至正十有七年领宣政事大丞相复署师尸同邑之总持分省留之不可师遂以其徒景诚补席而适总持乃为之建丈室葺寳殿事就绪退而谢病复归其修治别室于西偏扁曰西居茹素一衲若将终身自其参方出世资力萃于真修足为一代祖仪者惧往而泯也景诚与徒众持状谒文勒石以诏后来于戏浮屠氏虽以虚无寂灭为宗然日用常行食息起居未尝不与人等谈説妙率皆诪幻吾未见其有真悟超觉也自夫持律者观之则犹仿吾儒之礼乐法度焉今明师不于禅于教而于律守其法度故克主三刹所以兴废坠继宗乗人信之而不妄者由其能精严戒律习诸仪范皆实际也苟其学徒毋替师命遵循法度之中不为跌宕以废能事吾见真修之有永也必矣书为之记
　　奉化州儒学重修尊经阁记
　　名阁以尊经于以尊圣人之道也道在六经犹日星炳丽蟠天地亘古今百姓由之而不知圣贤传授而不泯故即心为道吐辞为经经者常也日用彛伦之载籍是也自六经既燬圣贤不作异端并起处士横议大道隐沦不有表着而尊崇之则不尊不信不信民弗从此儒者之教行道必自尊经始也尊经也者尊斯道也章句简册云乎哉鄞之奉化州旧为县县有儒学在东北隅半里许既陞州延祐末广平马侯称徳来为守拓廓之始作尊经阁十六楹于论堂之后后四十年为至正二十一年春三月海大作而阁仆矣越明年春二月知州李侯枢进诸儒谂旧址议重建乃构材鸠工举胜其任植以二十有四楹周章葢覆杰然突兀计其崇八十尺有竒广称是深半之虽规模仍旧而宏丽视昔有加焉扉垣户牖板壁驰道阑楯涂塈未底于就会侯擢宥府幕职解组去而州长马侯元徳以夏四月来涖事尤惓惓学宫顾前经阁有未偹者悉力营补于是始完既落成中设宣尼司冦像旁为笥者四藏旧所畜经书若干卷暨诸子史百家文帙阁底两掖室右为徽国文公朱子祠左则祀乡先生楼正议舒文靖王琅琊数公此其梗槩本末也秋九月诸儒介前上虞县学教谕陈子翚状来请记噫嘻经学不修道之不明也久矣道不明则数日隳惧其隳则当有以振兴之者我国家以明经取士阐修齐治平之学扶三纲五常之道亦岂贤知者过之愚不肖者不及也礼乐将兴迨未百年而或奸宄冦攘俶扰天纪祸起中原枝蔓旁溢斯道虽暂晦然未尝不在民生日用彛伦间顾上之人何如耳今鄞海一区桓桓保障诗书诵颀然邹鲁如二侯者皆经学之士故能当世变而尊崇道徳修明文事以励人心传曰知所先后则近道矣是尊经阁者其中兴作极之基欤而奉化于是乎可观政也已书为记
　　广元阿育王山广利禅寺四禅寮记
　　浮屠氏四禅寮之设考诸梵典未闻攸起独庐山大觉琏禅师始有作于阿育王山广利寺葢本诸四禅天之义其説由初禅而至于四禅则三灾既灭四大安稳万縁皆寂无相留碍得自在因故结寮居处以自宴息非其硕大精微道徳行业表着丛林者不敢以当斯榻苏端明称道人琏逍遥自在言文而真行峻而通其防妙处与孔老合当宋仁宗皇祐初召对问答多所称防英宗元祐间得请归老兹山师尝悯其教之日隳念学徒罔进修之地作蒙堂于山中坐其资班参讲道传宗阐教所谓果行育徳以先觉觉后觉者凡在丛林慕而效之仍别建寮设四榻延九峰韶佛国白参寥潜三公者而自主其一此阿育王之四禅寮自琏公始而天下寳方之有蒙堂亦始于育王也事与时迁像法或废雪窻光禅师实中兴之既而化去至正十有七年性空达师嗣而完之先是寺僧有感异梦而后遇师来主席谓有宿縁者逾二年而人和道合乃访琏公故事咨询允同相寺西偏得爽垲夷旷地授基抡材输功运智辟屋二百楹为禅宴之所斋庖悉备明窻净几鉢衲森罗海内清修之士在所慎择者列而处之既又崇四禅之座而复自为窣堵波于后置产田以规香灯未几而又化去继席元虚照师能毕其志徒众宗镜宗逺又能弗替其师命奔走赞襄于是焕然炳耀颀然突兀者具矣既落成众裓持礼以状来谒记于仁本惟阿育王名刹当天下五山之一古佛舍利塔庙在焉所以具瞻仪表安禅悦性者代不乏贤然而四禅之设乃独至琏公而始兴暨乎废复前后又更三席而始就则夫肯堂肯构者甚艰难矣嗣业非艰得人为艰不知今居四禅复有如九峰佛国参寥者否乎苟非其人道不虚行宴息之会席不徒设尚为大道之觉毋忝尔祖羣蒙养正以成圣功庻几前修之业不坠而今之继志述事有足称者岂惟安居悦禅而已哉众皆作礼信受为记
　　赵仲穆丹青界画记
　　客持绘轴来征志语者曰此镇南王子之花木园池亭台馆树在维扬者吴兴公子赵仲穆氏所圗也展睇则丹青灿烂金碧炯如连甍矗栋玉甃雕栏芰荷杨栁之婀娜杂以松篁佳卉之蒨葱曲径防塘幽堤别坞逺近参差瑰竒异态真若蓬莱三岛泽国风烟似非尘世所有水波摇漾阑干青玻璃翡翠掩映交辉笔端造化炫夺人心目况当时亲即风景而遂其游息衎乐乎余思至正初元天下无事万防多暇九重穆清尝有防召仲穆赴京采绘新作便殿台阁意者道经维扬谒王子见宫室苑囿之美悦而圗之今为人间所得耳呜呼园林台沼富贵繁荣维扬为最若后土琼花竹西歌吹九曲迷楼二十四桥之风月皆天下竒絶也自中原盗起干戈四出珠玉锦绣之区笙歌院宇之地悉化为烽烟瓦砾凡诸形胜公子王孙所经营僧坊仙迹之幽雅骚人墨客所游览品题者今不可得而复见矣此轴也何仲穆英华之发防染之妙毫端尺素尽收其美尚惟什袭以为他日隆平鉴诫或按图而索骏非所敢知也姑志之至正癸卯春二月天台刘仁本书
　　朋屿旧隐记
　　朋屿旧隐者乡人秦思齐氏名所居室也在乡邑西二十五里圣奥之阳地有山水之幽林塘之美而无尘嚣俗韵之喧居无甍栋之隆朴斵之饬而有圗史几筵之雅思齐之言曰我始祖闽人自唐大顺间徙台于今黄岩东江是也至宋绍兴六世祖诸暨县令又自东江徙仪模岭实卜其林泉深茂土壤衍沃子孙业者将二百载及余承借祖泽不絶如钱居有二山緜络比隆连起如肩之摩袂之属犹朋侪之盍簪也朝夕顔面爽气逼人光浮几席若有得者余廼日召亲故友生从事讨论或焚香而鼓琴或酌酒而赋咏或扶防而舒啸幽篁杂蒨野水孤云闻伐木之丁丁听鸟鸣之嘤嘤者为朋屿之所助也如邑之陈君两峰李君知白陈君稼轩壹皆硕士常造余相与为乐吾因亲而师之者则郑云窻陈愚屿二先生也葢亦有取于朋屿之胜焉迩以兵祲旁作土坌日溷有不能安厥止矣去之逾数里得窈僻处圣奥瑶峰之下居焉松萝茅茨羣山户牖流水阶除四时之适若将终身兹又不能逺丘陇而忘先庐之旧食息梦寐往来胷臆间停云之思犹幸故旧不遗如前日者仍扁曰朋屿旧隐庻几两阜之半致神交志在吾无憾乎介其子贵初书来徴记刘仁本曰朋之名义至矣先王设教朋友居五常之一易云丽泽兑君子以朋友讲习夫两泽相丽交孚浸润互为滋溢葢有取于水泽之象矣而有若山之朋偶者介然并立屹然相向翼然为助又如拱揖状有箴规砥砺之道徳不孤必有邻君子又安得不取于斯乎况兼山艮君子以思不出其位艮止也物各有其所得其所而止则安今思齐之辟是室以居可谓于止知其所止矣诵诗读书当企夔稷禹之大朋而讲圣贤道徳仁义之学施于有政岂终山泽之癯而已抑或不在其身而在其子孙者尚慎防哉书为记
　　庆元路妙观重修道藏记
　　传言蓬莱山为海中神仙会府幽经秘箓咸在焉自老耼为周守藏吏为柱下史凡四方记言文书载籍悉归柱下此道家者流摭兹故实而经藏所由始也故后汉校书者有指东观如老子之藏室道家之蓬莱山云夫道书之妙无逾于道徳经八十一章五千七百余文其大要以清虚为本卑退自持若曰众皆有为而我独遗又曰知其雄守其雌为天下谿知其白守其黒为天下式知足不辱知止不殆又曰挫其锋解其纷和其光同其尘是谓同者皆谦抑防遯慈俭无为求全乎道而已非如后世之洞章灵篆丹书寳箓琅函玉笈长生保命之文超魂度死之篇诡秘寥閴遐哉邈矣遂失其真然羽人髙士又率以祠祝为职而禳禬醮祭之仪受厘纯嘏之托自天子至于庻人一皆有事于兹矣四明之妙观肇基于晋在唐为紫极宫宋为天庆观徽宗始赐经建藏其祖师玊拙隐相攸于东庑间而管辖柯东谷缮完之入国朝易今名继有倭夷之灾观与藏俱燬至大辛亥吕真师既谋兴复首葺藏殿置轮机具像设未几而又漫漶剥落至正壬寅道士请于今司徒越国夫人董氏出黄金三十两白金二百两米粟一百斛役智巧之工严华丽之饰上刻经纬星宿之次为璇玑衡表之运中函灵秘洞之章金科玉字之典挟以天龙威勇之神纽以尻轮环转之柱金碧焜燿惊心骇睫于是太微紫清之境斗杓斡运之枢不违顔咫尺而凡人以灾眚告者启其窽塞推毂蹈规左右旋转扬铃伐钟禜星步斗飚回跂翼奔走鬼神变祲为祥避凶趋吉握祸福机于一转移之顷际天人感通之道于两间精诚肸蠁岂欺我哉既集事住山卓君履一以状来请记固让弗获噫夫道藏之建为储经书设也其名义当矣有自来逺矣余奚假辞至于禳祓请祷之事必得其説斯无惑葢人禀天地之中以生顺隂阳五行之气以理日月星辰所照临风雨霜露所凌轹川岳神祗所呵禁一有灾沴疾病困苦之加则存乎厌禳祈吁之典者亦人情物理所必然也若宋景公用子韦悔祸之言而荧惑为退三舍感应之道虽有恶人斋戒沐浴可以祀帝矧鬼神之事领之祠官则为黄冠师者斋明盛服祝辞致告凡所以为民集祯祥治灾异之具宜无所不用其诚焉兹道藏之缮修虽云越国之求福其亦民心所共乐成也欤始工于阳月初吉既毕于明年夏五月于是乎记
　　定海县兴修儒学记
　　先王阐道以设教则惟学校之有作学校之政不修虽尧舜不能以为治此虞夏商周四代所以并皆立学而为后世法也夫尧舜禹汤文武周公之道至吾孔子而大明惟孔子上承往圣以开来学作万代帝王者师及其既殁有国有家咸宗敬而通祀之故自汉唐以降之君知尊孔子之道者犹必在学校以行其典礼如明帝延师重傅临雍养老太宗广召名士增置生徒亦庻防矣暨我皇元治用儒术诏天下郡邑悉建学学有庙葢本之以教养而昭示其尊崇也凡郡邑之守若令祗承徳意致力学宫则于从政乎何有鄞之定海县学旧在治东实宋雍熙间主簿李齐始创绍兴令章汝翼又徙居东北半里所背负巨浸而挹江山地虽斥卤鱼盐而人多俊秀诗书之习彬彬可尚嘉定令赵珌夫拨官产复旧田以赡之自时厥后为令者若韩之创殿商之崇堂崔之辟门庑陈之大修缮备见秘书著作胡君刚中文更化以来其规模视诸邑独称尤伟迩者海宇未宁干戈蹂躏县遭燹厄学与庙岿然独存寻亦颇壊损至正二十有一年冬马侯元徳为尹营修论堂日不暇给未底于完代去继之者今汪侯以敬也既谒事首以兴修为任授材庀工择士视役匪惟一木石剔蠧圯而已且能彻其隘陋之规更易位置之宜谂于学则掲论堂中虚四楹为讲席而穿东旁夹室以置经籍子史以树碑碣圗志西旁夹室为先贤祠为新作祭器库增构两庑斋舍坐弟子员辟教官听事于左庑后堂东隙地造神厨以洁牲馔庙则既易治其栋杗榱桷复严饰圣像暨诸配位皆仿曲阜旧制列防为门疏泉为泮泮西筑杏坛又其西祠文昌君凡此者视昔有加限阈区别于是学庙有伦翼然具瞻矣初营于至正二十又二年八月丙子资费取诸乐助者有差仍辍已稍以补不足越明年二月丁丑落成行释奠礼既成教官包萃与耆儒等持状谒记仁本曰昔者王政之施所以移风俗美教化审法度者有学校存焉虽治乱兴衰歴千百世而学校之政不可一日废也矧兹攘扰之余人心既壊礼度不明激励奋起渐民以仁摩民以义舍诗书诵之教衣冠俎豆之习将何以为感发之机哉汪侯者其知所本乎其能以文事为武备乎始定海人言侯旦望深衣幅巾升堂行礼率逢掖士召诸生亲为讲论道徳性命礼乐之懿申以孝悌揖让之义及政刑法度之详未尝少懈或暇日亦然噫兴修作养之本其在是欤岂丹雘涂塈朴斵梓材之足云侯名汝懋由儒入官类多善政故不敢遏诸君之辞辄书为记
　　题跋
　　题白乐天竹窻诗墨迹
　　竹窻墨迹古色苍然香山浄社尚友千年
　　题屈原渔父问荅圗
　　以谗去国义犹不忘道逢渔父鼓枻沧浪兰芷蓼萧鸱鸮鳯凰彼蒙不知彼渔何让呜呼噫嘻湘水茫茫湘云沧沧先生之忠日月惨怆渔父之词风烟跌宕葢相与颉颃乎宇宙之间潇湘之上者夫岂画师所能模仿三复命骚悲歌慨慷懐哉千古忠魂焉往
　　题刘彦质所藏圣贤圗像
　　右伊尹而下圣贤肖像一十人钱唐蔡泽笔也三肃拜观恨不得身亲见其道徳光华而徒仰慕于千百载之下噫然而舜重瞳羽亦重瞳孔子乃貌似阳虎则又非余所敢论也后学天台刘仁本敬题
　　题兰棘竹石画
　　猗欤幽人嫓彼君子我心匪棘其直如砥
　　题郑谷叟小像
　　幽幽兮青山白云飘飘兮霞冠练裙胡缁涅之不染兮黜陟之不闻彼奔走兮海王山君而我兮麋鹿与羣或陇上兮释耕与耘或春酒兮里社榆枌是为谷口之野叟山中之广文遗安之子孙
　　题庄周蝶梦圗
　　栩栩蘧蘧陶然太虚神游物化梦耶非欤蛇蜩形蜕天鸟渊鱼其梦其觉逍遥恣睢殆物我两忘造化蘧庐将寥天一而又何有乎华胥
　　题范夀醉道圗
　　天地蘧庐风云刍狗元气冲和氤氲醇酎曾孙之晏千日之酒有曳其服有翼其偶白鹿前青牛欵后顔如渥丹曲眉长爪其醉若頺其昏若黝余不知其为仙为道为希夷为庄老为木公金母为隂阳之牝牡孰泄其机阎公笔授【原注画史云阎立本有作醉僧圗醉道圗传世】
　　题小景
　　长松落落白云幽幽彼抱琴者逍遥夷犹
　　题马易之逺游卷
　　南阳马君易之以至正六年游京师朋侪不忍其离别作为歌诗赠言以张之至有托物寓意成圗书联篇巨轴寘诸行李间自浙江而泝淮经雒访古河朔感慨中原之墟盘桓两京之地极游览以快于心目有所得輙形赋咏且获当世名公品题珠玉什袭以归则江淮之难作矣余观卷中姓名多声闻相接其间有拜显官位台鼎者有沉郁下僚者有得休致者有物故者有遁依嵓谷者有尚羁旅者有忠义死节凛乎若生者有陷身逆贼终不免者何十数年之间荣悴得失有若是之不齐耶第其文章翰墨则皆为时所重春兰秋芷各具芳馨炳然可掬此余所以谛观而一喜一悲也因为赋杂诗十五首各附题下并卷归之异时当为马氏青氊矣天台刘仁本识
　　跋喀喇子山平章公瑞果卷
　　喀喇公旧第在京师有来禽生一蒂中岐而二之分结二子复联合为一体永嘉周朗圗为瑞果经筵检讨金华王叔善甫跋之辞翰兼美客携以征余语余闻晋右军有求来禽帖谓其为佳果可致子当种之此帖今不可见而叔善之书大似晋人丰度殊可爱也斯为瑞矣寳之时癸卯正月天台刘仁本书
　　跋童氏族谱
　　自宗法既废世系不明氏族不辨人有家乗可考者其族谱之谓乎苏子曰一人之身分为至于涂人势也幸亦至于涂人使无忽忘可也又曰观吾之谱孝弟之心油然生矣今童师容氏所次族谱其先逺甚不可复考有自唐干符间由睦徙台再徙黄岩逮今凡十有三世观其所作五世圗者十有六各自为小宗则前作合族大图始于太常君者可为台之大宗欤礼弛乐壊士大夫能存宗法者几家能具族谱者又几家观诸此因见童氏能明其系其族也且附载其先世嘉言善行及积功累徳所以淑恵后人者居多又见童氏子孙之蕃衍硕大实出于斯诗云以似以续续古之人惭余冷裔获缔好于师源氏适以薄宦奔走异乡与师章同寓因见示此编故为题其左方云时至正壬寅冬十月望书
　　跋四明奉化州陈节妇传
　　陈节妇既嫁而不育不育而防所天守节寡居者四十载不得有司之旌褒而遂殁殁后又十余年编修马君持其传来征余语呜呼谓其不育而絶陈之后乎则有指腹之男在育之犹已出也谓其终殁而不得表其志节乎则有胡进士之信笔存焉余观节妇事多矣未有若此之切实而着明者彼夫亡有子家裕业饶而称守节以希宠其门闾斯不足贵也已
　　跋庄节先生諡议
　　按先生姓韩氏讳性字明善宋魏国忠献王八世孙南渡后徙居越上遂为越人少孤读书自树不乐仕进以风节行义表率其乡道学文章教授子弟用明经掇科通籍者众死难如状元髙邮知府李公齐政事如西台御史中丞王公本中南台御史中丞逊都思月公彦明者皆先生导训之力此諡则月公请于朝而得也先生为不死矣从孙谏镂附家藏请志
　　跋化刋维摩诘经疏文
　　至治间灵秘山息庵兹公尝梦得文殊寳珠于是释典宗防大通笺注维摩经三卷甚深妙义亦江淹梦笔罗含吞羽之意也湛堂公赴召取以奏进古鼎公制为疏引极元公书之贤叟天岸二公又乐成之将锓梓以传既不果而诸公皆物故后四十二年为至正壬寅之嵗弟子兴上人毕其师志持墨迹来求语余谓维摩诘所説数万言三十二菩萨解义真一大藏闗键为道徳筌蹄何待重下注脚然岂直不刋之典耶故书偈曰如是我观诸佛子曾共灵山一防闻操戈更入维摩室同证如来不二门
　　跋浙东佥宪刘彦常航海传
　　余尝一再拜命皆为海道防御漕运官既涉舟楫出没风涛于灵妃神火之事屡亲见之而凡漕舟之值险将覆溺者祷叩如响卒获免因观张光弼氏传宗人彦常君航海之事毋足为怪者昔跛男子娄师徳未贵时尝渡江袁客师相其能济合舟人垂死之命后位至宰相今彦常涉海遇难获神鬼之助得援者十有二人岂亦或类于师徳乎彦常操履笃实寛裕有容厚徳君子也为省郎为江东佥宪为御史台幕职皆有令闻兹来按治浙东出示此卷余固以师徳之位期之于他日矣至正癸卯闰月天台刘仁本跋
　　跋省斋记
　　翰林承防河东张公为天台董君作省斋记辞严义正绰有箴规吾观子舆在孔门以三者日省忠于人谋信于交友与传受习熟故卒悟一贯之防今董君以希曾命名而因以省命斋其知所自治矣传曰顔何人哉希之则是吾于曾亦云然同郡刘仁本书
　　跋富郑公与韩魏公手帖
　　窃观此帖叹古人不可及而人有希古人之意者则亦古人焉耳已富韩二公为宋治世名臣若韩公之盛业不居求出外郡富公犹拳拳以天下苍生再起期之二公之审出处为不可及矣数百年后墨迹在人间者孰不珍爱而秘藏之今大参危公既得而复畀其子孙以着二公相与之懿其忠厚乎曾谓古今人不同调也耶至正癸夘初夏天台刘仁本志
　　跋家刋定武兰亭帖后
　　茧纸玉石久已化去后来墨本摹刻者殆数百家展转相尚徒事矜衒且复诡秘黄山谷云书家晚得定武本葢髣髴存古人笔意斯言甚当余尝以戎事过山阴兵燹之余古迹不可复得遂于余姚州秘图湖上作续兰亭会补晋人所缺诗篇访得此本刻之则又存定武之髣髴而差胜于他者尔匪求其异也学者谂诸至正壬寅夏天台刘仁本志
　　跋黄氏夫人贞节传
　　至正丙戌嵗余吏闽海尝梦弟徳载为前母姨夫人夏氏题门榜余诮其书不谨弟掷笔曰请兄自为之是时夫人适黄丈已寡居守节廿余年曾以梦告其子有猷后十年始得有司举明部使者考实上于朝又二年为丁酉嵗廷署余江浙省左右司都事命下适与夫人旌宠之檄同在九月三日也州之官若吏率其父老子弟以十二月六日立绰楔于宅里会分省遣余往视遂偕御史赵琬齐掲名衔于扁右追忆前梦为之竦然噫感应之理显微无间人有懿行天实相之所以朕兆先见于十数载前者葢益坚夫人之志也今夫人年逾六袠康健安适子有猷为省理问官有奬为郡博士怡愉色养顾非天之报欤因读李经略所述贞节传辄用志焉
　　传
　　一笑居士传
　　居士姓张氏名昱光弼其字也世为江右庐陵人性直亮胷襟坦夷丰度出人表涉猎经传子史为文章诗歌绰有古风嗜酒爱賔客尊俎笑谈终日无厌应事酧酢决机敏捷故当乱世王侯将相争罗致之居士度终不可脱强受辟而出尝一命为江南江北庸田经厯再命为海北帅阃经厯为湖广省员外郎及为江浙省员外郎皆非其志也牒□文法勾稽朱墨悉厌为之暇日独与山水琴书从事居常谈性命仁义道徳之学时人咸谓其迂濶于事情以故发谋出意卒不与俗合而后来言与事之验者十八九居士叹曰世方混浊断断乎不可以有为也已于是婆娑夷犹放情逸乐芒鞵藜杖葛巾野服或浩歌长啸或酒酣谑笑无世累惟适之从人有问之事者但一笑而已周流淮浙湖湘间在安庆时与来钱塘多所交游日以畅饮文字相娱乐而未尝出口及时事两寓地人皆扁其室为一笑尔后钱塘遭变失其故宅寻得敝居湫陋不治亦复以一笑顔之抑有取虎溪之三笑与夫幽栖碧山笑而不答之意也欤刘子云世衰道微人心趋下权谋术数从横夸诈见用于世取功名富贵纷拏杂糅者皆是也居士乃欲志于道徳以立身忘人之势固不纵诡随不脗流俗特立独行全身保节则宜寓形宇宙寄傲一笑间也一笑之顷至乐存焉传曰乐然后笑人不厌其笑居士之谓乎
　　李荣贵传
　　荣贵字茂之性孝倜傥年三十居江陵府城中江陵今为中兴路至正十有二年正月红巾贼乱城陷荣贵负母郑去城东七十里三汊逃避既至匿母薮泽中复出求其骨肉道遇贼被执逼以还城时隣之萧普四者言于贼酋谓荣贵为中书省宣使荣祖弟是为官军即擒诣贼前置诸杻械刼以锋刃裹以绛帛又帕其首令鼓噪从行荣贵强项不屈瞪目视贼骂曰国家何负于汝汝何谓者而为冦逆一旦天兵勦捕汝将何逃贼恶闻其语批其颊殴其体骂愈急度终不可屈杀之剖腹刳心荣贵骂声含糊不絶而死是年夏五月四川平章公统兵至其地贼溃城复其兄荣富获普四送于官官讯其语得实杀普四以徇事闻于朝表其门曰忠义死节之门论曰荆湖乱起冦兵猖獗连十数城守臣备将武夫壮士匿身亡去比比皆然至有纳地献降委身事逆甘心不悔而慷慨死节乃独见于闾巷之匹夫如李荣贵者忠烈之气凛然若生宁不媿当时之有官君子哉孔子云三军可夺帅也匹夫不可夺志也信有矣夫
　　郑节妇汤氏节孝传
　　汤氏名某永嘉郡平阳邑白沙里人海道运粮千夫长某女也幽静有仪及笄而归同乡右族郑瑞瑞之先闽人五季时徙居儒立里自瑞祖武徳君以上世授五品漕运官汤生三子而瑞蚤世时年二十有七日夜号泣屡絶乃苏鞠诸孤厉苦行以礼自防誓死无他暨诸孤稍长尝曰妾未亡人生不能与郑为理顾夫死而殒其家声是不天也当力教诸子以似以续庶诗礼之泽不坠妾得以见夫君于地下矣遂延择名师训迪诸子果有成在重慈下大父姑陈年登九袠汤侍养极甘防朔望具冠帔从舅姑率妯娌罗拜堂下退又适舅姑所如前仪虽大寒暑不废姑死继姑黄氏晚年多病奉药食益弗懈既而大父姑与舅姑相踵以殁防在堂忽邻灾燎将及汤一切不顾其家业独与子绕棺悲恸吁天愿身与俱焚火止过别舍人谓其孝感乃悉鬻奁具私帑营竁穴诸子奉襄事一遵古仪礼又平日好施赒急睦亲和其三党食指数百内外无间辞寡居三十载迨今年五十有六霜露晏如子曥旭曦皆能孝养其乡达大理丘君子言然因嘉吾郡之有淑行也遂传其事论曰妇夫亡守节礼也俗衰风靡行露日微世禄之家鲜克由礼若汤氏者能持妇道其贞吉哉拊棺止燎诚孝所感当与汉蔡顺嫓美并称也
　　夏永庆传
　　东汉会稽上虞孝女曹娥自沈于江抱父尸以出后邑令度尚为文诔而庙祠之照映简册至今闻者兴起四明去曹江仅五六舍至大四年夏夏氏子永庆涉千仞渊行万里外为国家转漕粟值父溺能奋身入水载父以浮得免而已力不支遂委死波涛中贤乎哉事颇与曹娥类前太史危公称其一死而忠孝备者得矣独不知能上而着之国典否当时有司不能为度尚者迨今阙然悲夫永庆未有子且无兄弟父后生弟怡今为海道漕运万夫长佩虎符以子禋嗣永庆庸非天报之欤后五十一年为至正二十二年冬十月天台刘仁本识













