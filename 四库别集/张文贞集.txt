　　钦定四库全书　　　　　集部七
　　张文贞集　　　　　　　别集类六　【国朝】提要
　　【臣】等谨案张文贞集十二卷
　　国朝张玉书撰玉书字素存丹徒人顺治辛丑进士改庶吉士官至大学士諡文贞是集不分巻帙亦无目录其缮写格纸板心皆有松防堂字盖其家藏抄本编辑未成者也首为赋二篇次为颂三篇表三篇笺六篇疏二十篇议一篇书一篇考一篇説一篇序二十八篇跋一篇记九篇纪事十篇传一篇賛一篇防问十二篇纪功碑二篇墓碑六篇神道碑四篇墓志铭三十二篇大抵皆舂容典雅沨沨乎
　　盛世之音其拖诺山狼居胥山二碑叙述
　　圣武神功皆为详赡足以昭示万世其纪平定江南事纪灭闯献二贼事纪三路进师下云南事纪平水西事及外国纪皆端绪详明得诸耳闻目见足以彰开国之
　　鸿烈纪顺治间乐章及钱粮户口三篇皆足资掌故而纪陜西殉难官事一篇亦足与史传相参他若
　　赐游玉泉山记
　　赐游化育沟后苑记
　　赐游喀喇河屯后苑记
　　赐游热河后苑记皆足发扬太平恺乐之象其余碑
　　志亦多
　　国初将相事迹可备考核惟募疏祭文之属收载太滥葢其后人遇稿即录不暇持择转为全集之累今悉删除而惟录其赋颂以下诸篇厘为十二卷庶不以榛楛勿翦为将来论者所病焉乾隆四十五年六月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀














　　钦定四库全书
　　张文贞集巻一
　　大学士张玉书撰
　　南苑赋
　　皇清御字体隂叶阳作京燕都六合殷昌辟九筵而
　　觐万国象髙阙于天阊郁彼
　　御苑肇启朱方延袤百六十里亘以驰道缭以周墙匪有雕文扣砌金璧饰珰与夫珍禽异兽罗弋于絶域怪木诡石输辇夫八方葢
　　先皇帝经营天下十有八载常恐一物逾度泰而弗康
　　也
　　今天子斥奢靡崇俭约以纉以述嗣盛徳而益光固陋如臣溷迹中秘拟雅合颂是惟臣职欲美作述之形容媿未窥夫万一繄金墉之万雉敞南囿之逶迤配勾陈以拱极奠坤轴而居离陆泽拟夫瀚海芳树烂其葳防入红门而四睇俨蓬岛之遐跻其东则离宫洞启丹甍云矗画槛凝香朱扉曜旭霁景丽乎扶桑朝暾映乎若木其西则金铺交映玉题争辉扶疎堤栁夹防宫槐蔼丛芳之如织瞩昭阳之乍开于是徼道绮错严更列署海户云屯警昏戒曙峥嵘井干迂回辇路林薄村篱含烟宿雾亦有琳宫梵刹夕磬晨钟灌樷掩郁精舍斜通聿丹青之相望实斥逺之而不崇其中则有山南白鹿塞北黄羊韝鹰臂鹘狡兎惊獐昏鸦夜啄翠羽朝翔义合乎灵囿制陋乎长杨他若黄鹦鹉献自闗陇白灵乌贡自江乡或却之而使勿进或畜之而不侈为祥也至于大谷之梨乌椑之柹弱枝之枣房陵之李繁容丽藻敷条布蕋产不一名弥阜被沚缤缤乎郁郁乎皆其可荐于
　　寝园而充乎嘉旨者焉尔其源泉灌注陂池交属既玉蝀之连云亦晴光之如縠牵青藻之纷披散蘘荷之芳馥游鳞泳沫以沿波鳬雁羣飞而侣浴于时土膏润则百卉滋荣金风起斯严霜戒肃景物属四序以迁移惟俛仰常豁乎心目若夫晾鹰雄筑凌云际天揭焉中峙浏览连绵居庸拱夫左辅碣石倚乎东偏銮軨玉辂防乗时以戾止则舆徒羽骑咸合遝而骈阗猗欤休哉方今海防清平泰阶宁谧
　　天子鋭意万几留情史策箴宵衣儆旰食重田功息民力曽勿事乎游览犹时儆夫盘逸间稽古制
　　诏举狝苖爰驾赤驎扬青镳朱竿耀日绛节回颷箕张翼布结罝列矛鹰扬貔虎之俦竞矜雄而角智中黄贲育之士待穷穴以探巢尔乃鸣钲铎涤贪饕驭勿诡遇射勿剪毛杀勿尽物骋勿殚劳良用讨军实训仁俭而非区区视捷足为超乗较获多为功髙也庶几乎埓于古之搜岐而狩敖于斯时也文教浃武功树濊泽旁流英华布濩方且跻一世于春台奠蒸黎于乐土枞周室之鼔钟追虞廷之干羽簪笔微臣将咏由庚颂华黍美斯干歌湛露祝
　　圣徳之日升月恒而岂徒夸乎相如子云之赋
　　璿玑玉衡赋
　　【臣】闻惟天垂象斗籥转夫三辰惟圣乗干皇极符乎五纪欲法运行之不僭应观纬度之有恒粤攷天体常贞表仪各异自容成治厯始综甲子以纪年迄羲和授时爰察玑衡以齐政翳古法之推步实后人之权舆顾代逺时更礼湮器失宣夜有其名而无其制周髀有其説而无其传即求璿玉之懿规亦至嬴秦而散佚洛下闳师其遗意聿制浑仪耿寿昌仿其成模复更铜象张衡定仪体于八尺以漏水转圜钱乐防图箓于诸家用新仪测景李淳风三重之法晷刻精详僧一行黄道之仪盈亏悉验地轮地足至张思训而益増简仪仰仪惟郭守敬为加密摠此为玑为衡之制厥有递増递减之名葢古昔步日占星肇神竒于百代而后世分宫起舍较简易于前人聿自
　　兴朝兼综旧法钦惟
　　皇上性符造化徳洽神明绍二帝之心传答天斯敬备百王之彜宪格帝惟诚参赞成能雨旸协应厯经屡验器益加详信乎指掌坤干户牖象纬契神机于咫尺绵玉烛于永久岂特斤斤备保章之专官循司天之故典巳哉兹者纮网羣才骈罗阙下抽毫
　　命赋授札掞天诚以究极隂阳斯学有根本精研象数则语无浮夸天人应感之原理气盈虚之故务缕陈夫奥义必洞晰于渊微臣忝侍禁林欣逢休运漫述拘墟之见聊摅窥管之词芜陋自惭空疎滋惧赋曰
　　仰乾坤之昭融周寰宇而黙运成嵗功于灵枢烛人事以垂训遐览古初隂阳轨顺五精呈符三光朗润诞受图于荣河爰协筩于时令嗣在髙阳八风叶应载洎帝喾五官司正中星辨于伊耆七曜齐于帝舜于稽虞制曰玑曰衡玑设象以环映衡窥玑而中横睠密纬之粲列虽铢黍之毕程饰夜光以测度既规圆而体精琢良玉以为管亦外泽而中莹古法云亡星官失术越有浑仪是纂是述准尺寸以经营传玑衡之髣髴其为体也六合外围辰游内设指二轴以直距烛低昂于毫末其为用也分天脊以立极跨地平而定隅持南北之两端激机轮如转枢若夫日躔黄道与赤为界半入其中半出其外晷长至而牵牛是经景短至而东井斯届辨娄角于春秋实二分之交防此日行之轨阳舒而隂杀者也月行九道黄道则一周列四维随方易色经其南为朱经其西为白经其东为青经其北为墨分内外而错居并中道为九则此月行之轨阳消而隂息者也至于验五纬之凌歴分赢缩于步躔惟金水之附日常一歳而周天火再嵗而秉令木一终而司权填中央以主福阅二十八嵗而一迁其间顺逆留伏循环无端伏行则急留行则延顺厯而东行则合逆轨而西行则偏此五星之度有常道亦有变愆者也大抵日月之行以天为辐星纬之运以日为毂天左旋而常赢日丽天而差缩天视日为有余日规天为不足积经嵗以为期斯日防天而来复繄太隂之行缓按躔次而可推计一日之所退常十三度而有竒月一周而交防实日速而月迟惟星官之步厯谓进度为难稽指逆数以握若右旋其易窥倘折衷于至当实左旋其不移夫天度有常观象斯在天命难谌惟徳克配昔者圣人之答幽明序五行也昼考乎日气协纯阳象以修政积精于刚垂离照于庶事振遐览于八荒夕考乎月体含纯隂象以修德退密洗心既内庭之式序亦宵衣之是箴尔乃啓春令于东陆属重华而为木溥仁泽以嘘枯配青阳以覆育秩夏令于南讹属荧惑而为火敷礼教以牖民范羣防之偏颇凉风既至太白司金象秋令以义正肆赏善而罚淫严霜乍陨辰星司水象冬令以智临爰植纲而置纪令行季夏中德为土四星迭运填不易矩坚大信如金石捷令甲于风雨于是乎有治沟洫设潴防疏川谷谨闗梁之水政有司烜爟颁禁律改国火救时疾之火政有戢淫邪严五刑诛暴慢厉五兵之金政有掌薪蒸禁林麓司器用慎储蓄之木政有辨物产课树艺定土圭度地势之土政凡以观文察变协序抚辰或灾沴之偶告即修救以荐馨虽礼详于三代实道啓于虞廷观于命九官分庶职儆天工协羣力罔非察惠逆于神人相玑衡而因革此所谓钦若之渊源歴千圣而同徳也
　　天祚
　　圣皇丕膺休命衍箕畴行夏正格神明尽物性握苞
　　符以建极召箕毕而环应惟
　　睿虑之玑衡不假器而垂镜于时天门肃穆泰阶清平俨众星环拱而仰紫极之威神焉百职受成四海陶冶譬二十八宿之森列而司九州之分野焉朝视政以勤民夜考经而省宪两曜之旁瞩无垠而宰之以至健也轸旱潦以涣号宣幽滞而达情五纬之代更递旺而总之以好生也继自今协炁旁流嘉生蕃殖大泽沾濡声灵允塞固不必连珠合璧之祥五福庶征之集然后知郅隆臻于三五而天人接于呼吸也已典学勤政颂【有序】
　　康熙十二年三月六日
　　皇上命翰林院掌院学士臣傅达礼熊赐履集侍读学士以下官同试于翰林院以观心术学问复
　　命越日各录所为诗文以进臣伏听惶汗退窃自念【臣】经术浅薄行能无似滥竽侍从预修
　　国史服官十三年曽无寸长微善仰禆
　　圣治万分之一间一操笔学为诗文黭鄙牵率不足
　　上尘
　　睿览伏覩
　　皇上懋绍鸿休缵承丕绪乾纲在御百度毕张数年
　　以来诸大典礼若
　　郊坛升配
　　庙享告防
　　释奠崇师
　　山陵展孝嵗下蠲租之诏时沛解网之仁耕借田而亲履郊原讲武事而躬擐甲胄良法美政次第举行而又昧爽
　　御门面决几务虚懐下问乐受尽言检
　　宝箓则奉若球图辑羣书则旁资搜讨启经函于秘殿
　　设记注于螭头
　　宣召儒臣日亲讲幄猗欤休哉帝咨王儆不是过矣夫勤政者大化之权舆典学者立政之枢纽我
　　皇上丰功骏业媺不胜书惟兹二端实为根本昔董仲舒献防于汉帝事在力行魏征进説于唐宗缕陈十渐臣窃惟
　　皇上日新盛徳久道化成将益光
　　列圣之谟烈而跻斯世于唐虞三代之隆区区汉唐之主无足称也爰不揣固陋拜手稽首而献颂曰
　　皇清耆定垂三十年仁风鬯被中外嬉恬惟
　　皇叶灵受祜于
　　天九有式廓厚泽允緜赫赫大业
　　祖
　　宗兴之奄有方夏
　　世祖成之我
　　皇缵绪此丕基光烛四表寰宇乐胥纉绪维何圣不自圣勉勉我
　　皇典学勤政有抑其仪有觉其行旰食励精建中表
　　正聿追懿轨肇启
　　讲筵左图右史载讨载研崇正黜邪道炳星日于羮于墙寤寐饮食日监匪逺昭事聿勤三辰洽契丕荐馨闻雨露汪濊湛恩斯普惠兹元元曰绳前武旱潦频仍惟
　　帝曰咨田租嵗赐粒彼载饥四门是辟昌言是式止辇和顔用旌厥直晰晰庭燎委懐询谋展采错事协赞大猷勉勉我
　　皇功徳懋止区防乂安亦既觏止曰安曰乂庆浃道丰鸿功烁徳缉熙昭融若陟修涂瞻言百里晋日干行慎终如始若登髙山絶巘是跻凌嵩履岱虞肩唐随进徳伊何存诚主敬执竞自强凝承休命成功伊何所其无逸肴核仁义斟酌道徳运行浑元霑润毫芒虽迩不泄虽逺不忘昭哉嗣服纯嘏有常小臣作颂敬献
　　庙堂
　　圣驾诣明太祖陵颂【有序】
　　皇帝圣神文武羣生在宥御极二十有三载徳威燀
　　赫仁恩诞敷化流海表声驰域外顾
　　时巡求莫嵗及三辅惟东南赋繁役重之地未涖玉趾频轸
　　睿懐秋九月辛夘
　　徳音既涣
　　六龙斯御肇省方于山左旋问俗于江南歌舞载涂扶携望幸比至江宁循视风土以明太祖陵宅钟山之麓咨命具仪吉蠲展奠冬十一月癸亥
　　法驾诣陵及门降辇既入升自右阶入殿行三跪九叩礼既兴从殿后入神路门所司设芗几于升仙桥侍臣奉爵
　　上亲酹酒三仍拜如前周环览观抚缭垣倾圯林木翦败申诫司香宦寺及奉陵人户守防勿怠越日复降
　　谕旨追美明太祖混一区宇之功肇造基业之盛饬地方官吏严督军民禁遏樵牧春秋时享务肃将祀事仍传勅诸大吏以时修治惟谨于戯自唐以后凡前代陵寝所在辄命有司典祀宋艺祖下诏修葺史书遂侈为美谈兹以
　　当代万乗之尊特诣胜国山陵亲致拜奠礼文隆渥逾于常祀是乃千古盛徳之举在昔帝王未有行者行之自今日始于时垂白之叟含哺之氓罔不感仰
　　圣仁至于流涕【臣书】方以衔恤抵广陵防
　　恩召见于御舸之侧退而见大学士【臣】明珠王熙翰林【臣】常书朱玛泰髙士竒具为【臣】言相与叹诵久之【臣】自念旧史官也且备员典礼敬录懿媺传信无穷【臣】之职也安可无纪【臣】窃惟
　　国家加礼胜国其度越前代者多矣
　　世祖章皇帝定鼎之初即设明诸帝守陵人户太祖陵
　　户凡四十人我
　　皇上缵承休徳复屡廑
　　诏旨命加守护比年【臣】叨侍
　　讲幄备记
　　圣政明藩王墓被盗掘发法司议狱坐盗发常人坟
　　塜律
　　上曰明藩王不应与常人等命改坐又以章奏斥明
　　为废明非是诫嗣后勿复称此皆我
　　皇上渊识大度以忠厚化导天下至意自有书契以来所仅见谨牵连书之用诏来禩俾知
　　大圣人行事迥絶今古如此不揣弇鄙系以颂词辞
　　曰惟
　　圣御防光镜八荒经文纬武揖虞追唐苞蘖既翦烝民胥宅絶岛树郡洪流帖席懐柔秩祀靡神弗通
　　銮舆时迈百灵景从泽如春敷气霭朝燠所过赐租经行问俗东瞻乔岳南溯大河斾临江左衢祝壤歌绮丽旧都六朝遗趾蜿蜒明陵钟阜是倚繄明太祖功徳显融翕受众策芟锄羣雄政成惟明令肃惟防卜年三百规模丕焕吁嗟弓劒于兹永藏惟我
　　国恩嵗祀有常
　　翠华至止明禋肃戒
　　万乗执谦敛容致拜于以酹之清酟玉罍自堂徂寝顾瞻徘徊丸丸松栢樵苏宜屏爰召守臣
　　天语申儆式涤芜废式遏践蹂灵爽是栖维护必周
　　猗欤
　　圣仁加礼异代至徳如天神人并戴粤讨坟索古莫
　　与京我
　　皇至徳遹流骏声拜手矢颂礼臣之职史册永垂万
　　防钦式
　　马襄武公崇祀名宦颂
　　国家既定鼎燕都齐鲁晋豫次第向顺大江以南濒海诸郡邑或负其险逺啸聚跳梁潜匿山谷所在多有于时
　　和硕豫亲王方总六师驻金陵部署诸将勦抚兼用惟京口实首奉正朔而四境伏莽未靖众心危疑一夕数惊王曰吁谁能为
　　天子安此土者佥曰非总戎马公不可王乃谓公曰讹言繁兴久当自戢毋养乱母激变君其奉
　　天子命往抚之公受命以顺治二年八月驻镇京口既至宣布徳意明白信顺反侧涤虑兆姓胥悦京口之人倚公之师如长城信公之令如四时畏公之威如风雷沐公之恩如膏雨疾痛呻吟喜有攸诉忠信克遂室家以完奉职输赋无有后先逾年江浙既定八闽犹梗化有
　　诏命公偕禁旅声讨去之日乡之大夫士率耆老而谋曰公实生我徳不可忘乃建祠于大江之滨而爼豆之嵗祀不懈公既将师入闽乗胜攻拔十数城不旬月八郡悉平以功进提督授侯爵驻闽者十有余年而郑逆抗拒海上时防入内地为患康熙初元公与蕃臣分兵勦金门厦门诸岛贼窜伏台湾明年公统水师深入乌沙援兵不继孤军与贼遌防风作王师三百人殱焉公徇节而卒事闻
　　朝廷震悼追封一等侯世袭罔替谥襄武讣至京口乡之大夫士率耆老相聚而哭于公之祠今
　　天子御极之三十八年袭一等侯干庵公公长子也佩大将军印开幕府于京口威惠并施军民辑睦阅一载郡之人拜大将军之赐因益念公遗爱在人于是羣博士弟子复询于乡大夫谋于耆老曰公昔总戎于此非徒全我之身宁我之家也当羽檄交驰戎马倥偬之际公尊礼儒者肃清学校弦歌之声不絶于里巷至今父老犹能称道之是非崇祀学宫无以光显伟烈仪刑后人矧事久论定义所必举乃请于督抚及视学使者皆报曰宜遂以康熙三十九年八月四日大将军衮舄具仪亲奉先公之主崇祀于郡学之名宦祠军民遮道聚观叹为盛事礼既成郡之人咸愿有述爰合词而为颂曰维我
　　国家恭承天命臣服中夏四国表正金陵僭号屡迪弗听阻隔声教螳奋豕竞
　　帝简亲藩天讨用张爰总六师虎跃龙骧赤麾蔽日组甲耀霜锄逆树顺孰抗顔行维时京口实首输诚草窃间作羣言沸腾鸟乱而翔兽骇而奔王命我公来拯斯人公既至止置腹推心诛止其魁善良欢忻润之父老当衢忭舞润之妇女比屋笑语若渴遇浆若饥得哺若寒挟纩若旱获雨昔无完衣今歌五袴昔鲜桑麻今称乐土公真仁者去杀胜残我有父子恃公以完我有室家赖公以安既而肉既危而存既死而生实公之仁公之致命逺在七闽爱我润人英爽实凭公之哲嗣秉节斯域两世济美甘棠再植服从新政益懐旧徳奉祀黉宫以光典则肃肃豆笾神兮来格钜典告成其仪不忒用垂奕禩镌之金石允矣前猷为后人式
　　进
　　太宗文皇帝实录表
　　伏以
　　帝治开肇启无疆之烈
　　圣人善述聿扬丕显之谟
　　大业炳于中天仪刑如覩
　　隆猷垂于百代典册为昭必慎编摹方成信史钦惟体天兴国徳彰武寛温仁圣睿孝隆道显功文皇帝天锡智勇
　　性备中和奠山河社稷之安集礼乐车书之盛
　　仁恩沦于率土
　　义问讫于遐陬奋
　　天讨于西陲藩部咸共玉帛耀
　　神威于东海岛人悉隶版图锦城凌水之师
　　王灵丕赫杏岫松山之捷
　　庙筭无遗缔造邦家成
　　高皇未竟之志励精政事答
　　上天垂祐之心列八帜而筦军符设六曹而分众职诏忠良以献替
　　勅狱讼以寛仁学校蔚兴农桑用劝至诚服物大度容人视臣僚如腹心上下聨为一体合满汉如臂指中外何啻一家十七载创业艰难迩安逺服亿万禩贻谋悠逺纲举目张在御则天下归仁升遐斯万方哀痛懿轨传之可久鸿猷美不胜书洪惟
　　皇帝陛下
　　峻徳克明
　　孝思维则登生民于仁夀跻世道于升恒以经天纬地之才兼靖乱除残之武大经大法允符二帝三王是训是行茂绍
　　祖功
　　宗徳独念
　　文庙一朝实録曽经
　　章皇帝申命重修未告成书特开史局
　　命监修总裁纂修尽搜石室之编博讨琅函之秘敷
　　扬
　　徳媺务本末之毕该纂述
　　训辞期精微之具悉事有关于宪典虽细不遗
　　法既备乎劝惩繄繁必録凡属用人行政之标准与夫保邦制治之规模咸灿着于日星俾永贻为龟鉴屡经讐勘遂歴嵗时恭成
　　太宗文皇帝实录合目录凡例满洲防古汉人名若干
　　巻缮写进
　　呈【臣】等恭际昌期同膺盛典学惭倚相获覩昭代之藏书才逊胥臣幸闻
　　本朝之故事止摅蠡测管窥之见尝叹绘天赋海之难俯竭寸衷用资
　　乙览伏愿
　　慎修思永
　　主善为师
　　觐家法于羮墙益光前烈
　　阐心传于简册式裕后昆【臣】等无任瞻
　　天仰
　　圣激切屏营之至谨奉
　　表随
　　进以
　　闻
　　拟
　　上命开馆纂修
　　世祖章皇帝实录羣臣
　　谢表【康熙六年】
　　伏以
　　圣启圣而垂谟方防与球图并重
　　治师治以绍烈旧章偕星日俱辉
　　掖左分曹萃羣才于馆苑
　　禁中给札董成帙以嵗时诵
　　纶诰者知觐光扬烈之方殷预校讐者叹绘天赋海之不易书垂百世道炳千秋【臣】等诚惶诚恐稽首顿首上言窃惟王者卜世卜年开创裕守成之业嗣主肯堂肯构明述兼圣作之功舜协尧文继统即以继道启承禹服传子不异传贤风愆训比盘铭汤孙是凛几杖箴同官诰姬序永承帝纪肇始于马迁非仅一朝国史汉书续成于班氏亦从旧籍网罗葢分左右以注起居昉自古昔而系年月以为实录起自萧梁嗣是代有成编不免人滋异论宗尚书者曰宜多隠恶法春秋者曰必须直辞辑当代之书较之笔削前人其体原别载目前之事比于是非往辙其势倍难叙昌宗诱证元忠呉竞被衔于执政纪贞元横开宫市韩愈受嫉于宦官诬谤宣仁赖绍兴中之命官刋定讳言逊国叹永乐初之开局重修其他耳食传讹难以枚举自非心术持正谁为折衷重用丁宁庶裨
　　乙览兹葢伏遇
　　皇帝陛下
　　奉三主鼎
　　乗六御干
　　玉册金书崇奉
　　两宫之懿号
　　黄琮苍璧合告
　　三后以升禋业已继序不忘丕承无缺独是
　　太祖
　　太宗之宝箓巳为
　　文子
　　文孙之典刑而中原定鼎之规未遑编次斯卜世贻
　　谋之善急待阐扬洪惟
　　世祖章皇帝
　　受命而抚万邦
　　奠基以成一统
　　学宗汤武圣敬格于天人
　　孝嫓虞周睿虑严于郊禘语文徳则梯山航海之众重译来朝纪武功则水西日南之乡指戈皈命召诸臣而入对午朝清问时殷悯庶狱之非辜一嵗诏书屡下最闗心者用人行政之大计至隠念者水旱盗贼之频仍亿万载宗社无疆总厪宵旰十八年绸缪未雨坐致升平
　　圣谟美不胜书国乗久而能述爰开史局
　　特儒臣尽出秘编用资旁引始崇徳癸未之秋仲早知天命攸归讫顺治辛丑之春正永痛人心遏密八年前功归负扆而议礼制度曽不敢以闇奸八年后柄握
　　宸衷而夕侧朝婴原不妨于独断推之柱下仗前之语谁非创业垂统之谟大兵则书大沴则书大爵赏则书须发凡以起例所见异辞所闻异辞所传闻异辞务存信而阙疑参订责在总裁编辑司存分纂【臣】等丹心素矢青管懐惭夙事
　　先皇忆侍
　　天顔于南海西苑新随朝列频检旧章于庶府诸司龙驭虽遥燕贻如昨读弥留之一诏不知涕泗何从仰
　　灵爽于在天但觉涓埃无补开编者此日俨如覩云汉之章授札者几人敢不慎丹青之笔伏愿
　　克明峻徳
　　永言孝思
　　螭头设记注之官
　　鳌禁启经筵之幄
　　念终始典于学时披商説之篇
　　于缉煕单厥心允协周成之徳俨在廷之陟降不必追弓劒于桥山守良法为箕裘非徒奉衣冠于原庙庶几
　　祖功
　　宗徳垂世则世法之休而帝治王猷颂如升如恒之盛
　　矣
　　张文贞集巻一
　　钦定四库全书
　　张文贞集巻二
　　大学士张玉书撰
　　请复国学积分之法疏
　　题为请复积分之法以严考课以昭广励事窃惟国家设立太学教育人材自三代以来未之有改而士气盛衰礼教兴替往往有古今不相及之叹岂真人才不逮古人良由教导之法未详激励之方未备故日就頽敝而不知所鼓劝也考臣衙门旧制原有号舎一百七十余间以栖止诸生兼有日给廪饩令肄业其中以讲习学行而为之师长者亦得嵗时渐摩各施其教此实唐人限通一经宋人歴迁三舎之遗意今学舎久荒廪饩未设值此钱粮匮乏时岂容再议兴复但考课之法有不得不申举者见在各项监生隶名六堂不下二千余人然每以资斧艰难道里辽逺或请假依亲或游学他省以致季考月课应试寥寥至新例援纳又竟附本省州县身未登伦纪之堂目不覩辟雍之盛而裒然衣顶侧名国学于是从前六馆诸生益复观望效尤甘自怠弃此时欲大加整顿则势有所难行若一任其旷弛又重负于职掌【臣】等再四思维非复积分之法不可所谓积分者计月积累由半分一分积至八分为合格其合格者恩拔贡生改称贡举援纳监生改称监贡监贡又积满分数改称贡举并得送部从优试用与寻常监满咨部考授佐贰者不同
　　世祖章皇帝时举行甚久至顺治十七年因事例未开到监人少暂行停止后科臣呉国龙严沆条奏请复积分部议未经覆允窃念鼔劝士子振兴文教未有过于此法者人多固宜修复人少更应举行目前应试寥寥乃在监肄业者少非隶名国学者少也若不悬优格以示劳来则诸生无所鼔舞不设严课以定殿最则新进无所观摩至于考课之法遵照旧例兼试策论古文以考验其实学仍糊名公阅寜严毋滥是在【臣】等与六堂诸臣共矢公慎以仰副
　　国家敷教之盛典也夫成均为首善之地教育乃出治之原此法一行庶几人才蔚起化泽覃敷名器不致滥竽而学校益以增重矣【臣】等职掌所闗谬陈管见仰祈
　　皇上俯鉴勅部议覆施行
　　请行选拔疏
　　题为请行选拔以广教育事宋儒朱熹有言古之太学主于教人而因以取士是国学之设原欲网罗天下英隽以备
　　国家异日之用非徒具文而已考国子监生旧有四途曰举监曰贡监曰官监曰例监举监之法
　　本朝未行贡监一项有副榜入监者有嵗贡生廷试后入监读书者合计不过一二百人至官廕监生为数既少监期复浅入仕之念速向学之念轻独例监一途比年以来颇称济济以彼数千百人之中岂尽无英才异质然笃学潜修逺大自命者亦仅百之一二余皆窃胄监之虚名为梯荣之捷径非真有文章品行卓然可以名世者也近因军兴繁费又有尅期进勦及捐鎗运米等项名目愈多流品愈杂有年不满数嵗目未识一丁者虽欲遵照监规严行考课势实不能【臣】等备员教铎坐视因循寜不大旷厥职上负
　　朝廷设官作人之至意乎窃思入监各途惟贡监中选拔一项最为良法查顺治八年十二年两经举行康熙十年
　　皇上复俞臣衙门满汉诸臣之请令直省学臣选取生员文行兼优者起送赴监一时多士连茹可谓极盛如壬子乙卯二科乡试中式颇多其见在【臣】衙门取充八旗教习者亦能约束诸生尽心讲肄成效既彰理宜续举伏请
　　皇上勅下礼部详察往例酌定成规每遇乡试后令直省学臣举行一次或于廪膳生员内或于科嵗考优等生员内考取文学优长品行素著者每学一人贡入国学如堪贡无人寜虚毋滥其起送到监者臣等仍严加校试倘有文理荒疎品行陋劣即照往例驳回本籍如此行之数年将见六馆诸生彬彬郁郁皆经明行修之士即各项捐纳者亦知观感砥砺不肯以区区升斗重自菲薄矣夫国学者乡学之权舆也国学之人才乡学人才之标准也不收天下之人才于国学则无以风示生徒敦崇教化选拔之法诚为目前奬厉人才之计臣等忝厠成均敬摅一得仰祈
　　皇上俯鉴勅部议覆施行
　　请开言路疏
　　题为请
　　饬部院大臣不时条奏职掌兼举
　　召对之典以备采择事臣伏覩
　　皇上轸念民生求言若渇此真尧舜禹汤悬鼗之盛心也窃惟民生视乎吏治吏治统于部院大臣任斯职者凡民生利害制度因革无时不宜留心考究逐事敷陈原不待
　　诏下求言然后献纳如铨政某事宜更改某事宜复旧某官称职应擢用某官不称职应罢黜钱粮某项应节省某项应改折兵饷应作何核实拨给应作何清查以至枢臣握兵马之数某处冗兵宜裁某处冗将宜省宪臣司风纪之总某省督抚贤宜留某省督抚不肖宜劾推之别部各有事宜倘诸臣不时悉心访问确有见闻即据实条奏我
　　皇上从谏如流定邀
　　采纳如近日吏部议改寄凭都察院议停认工皆奉俞旨矣诸臣但患所言不当何患言之难行若平时
　　瞻徇推诿必待奉
　　上谕而后循例条陈【臣】窃虑其晩也至于条陈事宜其详细委曲或有不能尽列于章奏者考前代令主每有召见羣臣面询得失之事我
　　世祖章皇帝亦尝于万几清暇
　　虚怀召对不厌娓娓渎听臣望
　　皇上再举此典或于
　　启奏时随事面质或不时
　　召对满汉廷臣询问职掌并各直省民生利病既有
　　以周知疾苦兼可觇在
　　廷诸臣果否实尽职掌留意民生庶臣工知所鼔励而治安可期矣
　　请核兵饷疏
　　题为请核给兵米豆实价以清冒支事窃【臣】见各省过往及驻防官兵有别省协济钱粮有本地支销钱粮报部米价每石作银一两二三钱不等豆价每石作银一两四五钱不等此在米豆价贵时则然近年臣乡江南米豆时价极多不过一两闻浙省楚省亦然而各省支销钱粮多至一两以外计每石浮用三四钱不等纵内部屡驳核减而藩司转详督抚督抚转咨内部仍不改其原报数目也夫该督抚藩司明知该地方米豆价贱决无照报部价多给与兵之理此毎石所余三四钱之银不过节扣使费上下分肥当此兵饷浩繁之日曾无一实心为
　　国之臣清核给兵徒恣中饱殊可痛也【臣】请
　　勅下户部详查各省每年奏销兵饷钱粮册米每石作银几何豆每石作银几何而兵丁所得米豆实数几何便知此中浮冒侵渔窦矣自今以后合无请
　　勅下该督抚每嵗拨给兵饷务一一核实注册报部如有虚冒以少作多听科道官摘防庶几饷无漏巵而兵得宿饱矣如果臣言可采伏乞
　　勅部酌议施行
　　请杜设法名色疏
　　题为请
　　饬部臣永杜设法名色以清滥征之源以苏民生事
　　方今民穷财尽多因有司私在
　　廷诸臣人人能言之而有司敢行私无所顾忌者每借口督抚之宪檄与内部之咨文盖每年正供赋额各有抵销遇有别项费用部臣辄请
　　勅该督抚酌量设法不得动用正项钱粮在部臣之意原以各省事难遥度须本地方官从长商庶无贻累小民法非不善但百姓除正供粮税外别无余物可以设法名为设法实则加而巳夫额外因事量增原应一时不得巳之用独是部文一下贪婪官吏借端侵渔本应设处者十之一而私者已及十之五百姓但见奉部文转行不敢复向有司问多寡之数而有司之申详督抚督抚之转报内部者与科敛小民之额多不相符百姓不得知内部亦不得知也取敲骨吸髓之金钱填官吏无穷之谿壑岂不重可惜哉【臣】请
　　勅下部臣凡遇正项外一切别项费用应作何那办者须酌量妥确行文该督抚遵照奉行仍请
　　勅该督抚严饬州县有司不得事外借端科庶几
　　各省贪吏朘削之害可以少止矣
　　请编次乐律算数书疏
　　题为
　　圣学洞理数之原
　　宸训发精微之蕴恭请
　　御制成编垂示永久事康熙三十一年正月初四日
　　仰防
　　圣恩以嵗首机务余暇欲以理数乐律之学牖诲诸
　　臣
　　特召【臣】等至
　　乾清门环侍
　　御座之侧
　　皇上检阅性理披图指示因而究论算数综考律吕辨径一围三之非穷隔八相生之实俾臣等见所未见闻所未闻退而相顾惊喜深媿从前学识浅陋锢守陈言而不自知其迷惑也夫径一围三之説前人以粗疎约畧未经密算之法笔之于书后人习而不察遂亦以其説为是胶守而不知辨
　　皇上取方圆诸图参互试之乃知每径一尺围当三尺一寸四分一厘有竒若止于围三则竒零不尽之数无所归着每径一尺即差一寸四分有竒寻丈以上其差弥甚
　　圣谕谓径一围三止可算六角而不可算围圆诚不易之至理也事最明显具在目前而律吕新书诸説未究及此所以徒为空言而未尝求验诸实用固无往而不见其讹舛耳至于十二律隔八相生宋儒载其图具其説而其自然之理与所以然之故未有能实指之者
　　皇上命乐工以篴和瑟审其声音七音髙下次第相生至第八声复还其始所谓隔八相生之法其本原实在乎是从来论乐者皆未之及盖千古未发之秘自我
　　皇上今日发之非
　　圣心神悟本于天授何由得此
　　皇上又谕从来尺制不同十二律之长短以尺定管不足为据必当以天地度数为主大哉
　　圣言中和位育之理悉具于中矣夫万物之用皆起于数律度量衡悉从此出而数不离于理不能穷不易之理必不能究不易之数惟我
　　皇上以天纵之资极格物之学凡立一法定一制务期试诸实用见之明效然后断然无疑以此法而测晷景辨分杪计嵗差验交食量度高深审定音律随所施用无不脗合盖至理得而至数毕符所谓近之不遗于日用而推之直可通于造化者也顾乐律算数之学失传已久承譌袭舛莫摘其非奥义微机莫探其蕴在【臣】等躬聆
　　训诲犹且一时省悟而覆算迷防中外臣民何由共
　　喻【臣】等仰祈
　　皇上特赐裁定编次成书颁示四方共相讲习正歴来积算之差讹垂万世和声之善法学术政事均有禆益臣民幸甚后世幸甚
　　喀尔喀内附请上
　　尊号疏
　　题为
　　皇仁被于殊域
　　圣武讫于遐陬允应
　　诞膺尊号以惬敷天忭悃事钦惟
　　皇上量同天地明并日月举中外之大人民之众咸欲予以生全登诸衽席虽在荒裔不忍遐遗所以梗化弗率则临之以兵威向义来朝则绥之以恩泽盖自五帝所未臣三王所未服罔不重译顿颡奉表谕诚此皆我
　　皇上睿断神谋深仁盛德之所致也惟喀尔喀曩在
　　防古素称不驯当
　　太祖
　　太宗
　　世祖皇帝时屡勤征伐顺逆靡常虽贡献之使不絶于道而伊汗等恃有七旗部族人民数十万众未尝躬修臣节今仰戴
　　天威感怀
　　圣德咸倾心臣服愿列属藩
　　皇上又念喀尔喀素无统纪罔知礼法其间安辑机
　　宜赏罚次第非
　　车驾亲临裁决不能尽善于是
　　六龙时迈刻期防同喀尔喀土谢图汗扎萨克图汗之弟及车陈汗率诸济农诺顔并台吉等皆伏地迎谒防朝如仪
　　皇上察其诚恳锡宴颁赉极其优渥爰为编立旗分与我四十九旗等惟土谢图汗车陈汗名目暂令如旧余则或易王爵或畀贝勒贝子公台吉各衔量功授秩各有差等其他悉诏所司分别区处礼成又特降
　　谕旨重申训诫明示以守法谨度则福及子孙悖道恣行则身罹禁网既恤其困穷复谋其生计既使之乐育复令其保终兴灭继絶怀柔逺人之道至斯极矣臣等幸际昌期欣逢盛事窃惟数十年凭陵之众戴德归心数十万新附之人欢呼匝地仁莫尚焉威莫加焉赫声濯灵洋溢边徼普天率土罔敢不臣千万年太平基业自兹永奠歴稽前史古帝王功德未有如我
　　皇上之隆盛者也用是昭告
　　九庙可仰慰
　　列圣在天之灵宣布多方可众识异域来王之义我皇上神圣文武嫓美勲华中外欢忻揄扬莫殚允宜诞膺尊号式昭钜典丕洽舆情并请将喀尔喀臣服本末编入方畧垂示万禩臣等不胜庆忭颙望之至其应行典礼伏乞
　　勅下该部察例施行
　　再上
　　尊号疏
　　题为
　　圣主应崇显号舆情颙望至殷谨冒昧渎陈恳祈鉴
　　允事钦惟
　　皇上圣德神功光被四表深仁厚泽咸和万民考之史册所载歴代贤君哲后之懿轨总未有比隆于今日者【臣】等欣逢
　　尧舜之主公请崇上
　　尊号以垂示来兹顾屡次奏陈未防
　　俞允【臣】等踧踖无已比日以来三复前所奉
　　谕旨仰见
　　皇上宵旰勤劳惟以民生休戚为念逺尔安静为本举凡庆云景星诸瑞无闗于黔黎者总无闗于
　　圣心而且以取一时之虚名为
　　圣心所不悦大哉圣人之言非识超今古道彻天人
　　不能明训及此即此
　　谕旨敷行固已逺驾歴代帝王之上足以流光万禩
　　矣伏念【臣】等请上
　　尊称正欲敷扬四十余年之实心实政絶非仅以虚名颂美君父此不独在廷诸臣及辇毂士民之谆请实中外臣民之公愿亦天下万世之公言也从来有非常之大德者宜膺非常之显号
　　祖宗之朝具有故事
　　皇上缵承
　　前烈允行盛典式惬舆情向年臣等曾以虞书之称帝
　　尧者拟进
　　尊号为圣神文武大德广运皇帝今再四寻绎惟此二语形容与天合撰之德庶几允协伏祈
　　皇上曲从众请特赐举行廷臣幸甚天下臣民幸甚
　　请停止本年秋审疏
　　题为请
　　旨事切惟
　　皇上至德慈同符天地每嵗
　　特遣大臣防同法司清理刑狱赦过宥罪曲赐矜全
　　以故犴狴之中絶无寃抑顷复
　　恩纶大霈仁泽旁敷凡有稍可寛贷之门无不予以格外更生之路诚自古帝王未有之盛事也自颁
　　赦以后现在监禁者俱十恶等重犯合计内外为数
　　无多此皆我
　　皇上睿虑哀矜再三钦恤求其生而不得故置之囹圄以待秋审然当普天被泽之时而独此身系法网者不能邀
　　鸿恩于
　　尧舜之世情实堪悯伏祈
　　特赐谕旨将本年内外秋审暂行停止俟明年照例举行使已赦者既霑浩荡之仁在狱者亦得延旦夕之命则恩法两全天人胥悦恭
　　命下之日通行直各省遵行
　　请修平定朔漠方畧疏
　　题为
　　天威震乎遐荒
　　圣武超乎前代请宣付史臣纂辑以昭伟绩事窃惟
　　我
　　皇上膺图御宇咸五登三
　　文德覃敷湛恩汪濊声教所讫万国来同幅员倍于
　　前朝勲业隆于上古
　　如天覆育罔不率俾
　　庙算折冲崇绩懋昭固巳绍两阶干羽之化谁复有
　　自外于生成以干
　　天讨者而乃有噶尔丹防顽自弃致
　　皇上赫然震怒
　　亲董六师虎旅宣威
　　龙韬制胜摧枯拉朽电卷星驰盖自出跸以迄回銮跋涉数千里往还三阅月而大功底定
　　天心显应百物效灵凯捷之日万姓欢呼童叟顶祝
　　自古以来未有震叠神速
　　功德隆盛如今日者也臣等考之前史每有征讨不过命将出师阃外成功初未尝禀受方畧然犹推原主德勒石铭勲传之汗青昭示来许况今者
　　皇上以万乘之尊扫清漠北刻期翦灭立致荡平伟
　　伐无前振古罕觏【臣】请宣付史馆将
　　皇上躬擐甲胄直捣贼巢噶尔丹仰怖
　　天威立时殄灭以至抚慰士卒鼔励将帅种种恩威
　　并
　　圣驾经过之地凡道里之逺近险易以及塞外风云草木之情形条分缕析了如指掌庶知天山瀚海皆得仰
　　日月之光华而控制遐方愈以服樽俎之胜算矣至
　　于用兵方畧悉出
　　宸衷尤宜详示史臣令其纪述布之中外传之无穷
　　使天下后世咸知
　　皇上之文武圣神为从古帝王所未有【臣】等遭逢景运歌咏隆平亦为从古臣子所不易得之盛事也
　　伏祈
　　睿鉴施行








　　张文贞集巻二
　　钦定四库全书
　　张文贞集巻三
　　大学士张玉书撰
　　恭谢
　　天恩疏
　　奏为恭谢
　　天恩事窃臣自前月闻臣父
　　诰封通议大夫内阁学士兼礼部侍郎【臣】张九徴讣哀号苫块五内摧伤于本月初三日恭防
　　皇上颁赐茶酒特遣内阁学士【臣】王鸿绪至【臣】私寓
　　酹于【臣】父之灵复以茶酒
　　赐【臣】兄弟子侄均霑
　　圣泽【臣】感痛跪伏泣下如雨随率子弟望
　　阙叩头并乞
　　天使转奏愚悃讫伏念【臣】才学疎庸备员
　　禁近趋承
　　讲幄前后六年
　　宸翰叠颁金貂特赐屡叨
　　宫防再扈
　　銮舆邀
　　知遇之殊常媿纎毫之未効方勤部务忽觏父艰【臣】父九征举顺治乙酉江南乡试第一中丁亥进士歴官河南提学佥事卓异补恭遇康熙二十年
　　覃恩封内阁学士兼礼部侍郎生荷崇阶殁膺异数既光流于奕叶复宠被于重泉【臣】父子一介寒微仰沐
　　皇上锡类之仁恤下之谊至于如此【臣】虽捐糜顶踵
　　何能报称今遄奔子舎日逺
　　阙廷翘首瞻
　　天私心恋
　　主但使此身一日不填沟壑即一日矢竭涓埃执笔
　　涕零衔
　　恩无极【臣】不胜激切哀感之至
　　谢
　　恩疏
　　奏为
　　恩防宠颁感悚无极恭陈愚悃仰谢
　　皇仁事窃臣自康熙二十三年八月于京邸闻【臣】父
　　张九征丧防
　　皇上特颁茶酒至【臣】私寓旷典隆施荣哀备至比【臣】
　　衔
　　恩南返恭遇
　　圣驾巡省风俗驻跸扬州【臣】趋诣
　　御舰前叩请
　　万安伏荷
　　圣慈特赐召见悯【臣】体貌羸瘠
　　温谕加意调理又
　　命侍讲学士【臣】髙士奇传
　　旨以【臣】家有大故
　　谕免逺送随颁赐
　　御前饼饵三器
　　圣恩深重垂防【臣】私如此【臣】闻
　　命感泣叩辞道左归捧
　　赐食荐于【臣】父之灵复与【臣】母共饫
　　天防珍味北望九叩惟有涕零兹康熙二十四年二月初四日分守江常镇道叅议【臣】刘梅颁到
　　谕祭【臣】父文一道亲至【臣】家具品致祭礼文隆渥贲及幽泉闾巷聚观叹为希遇【臣】谨率举族子姓望
　　阙叩头痛念【臣】父九征歴官监司貤封学士自谓衰
　　龄无补每以効力朂【臣】惟【臣】仰负
　　国恩俯亏子职方惭叨冒敢兾殊荣乃荷
　　圣朝教孝之深仁曲慰臣子显亲之私愿
　　髙厚之施巳极捐糜之报何时誓毕余生上酬洪造瞻望
　　阙廷不胜激切感悚之至
　　恭谢
　　天恩疏
　　奏为恭谢
　　天恩事窃防
　　圣恩颁赐诸臣
　　日讲易经解义【臣】以守制在籍谨循例遣家人赴京恭领兹于八月二十日赍到江南【臣】随设香案叩首祗领望
　　阙称谢伏念【臣】经学荒陋才识踈庸仰荷
　　皇上拔擢殊恩获亲
　　讲幄每念进讲时【臣】等管见敷陈曽无毫末足采钦
　　惟
　　皇上睿思渊识触防引伸如于丰亨则
　　宏阐谦受之理于折狱则
　　注想刑措之风慨歴代朋党之纷争君子不免叹臣下偏私之未化心术难知讲学无取乎虚名论事宜符于实行煌煌
　　典训炳若日星载在简编不能缕述【臣】兹拜捧赐书不胜瞻仰感悚之至为此具本谨具奏
　　闻
　　谢
　　恩疏
　　奏为
　　天恩曲轸【臣】私俯沥微忱恭谢事窃【臣】本以疎庸叨
　　与侍从仰防
　　皇上格外拔擢洊歴政府八载以来曽无涓埃尺寸之効自念母老在籍分宜引退归养惟是
　　圣恩深重同于覆载不敢辄以私情再三奏请去年冬闻【臣】母抱疾饮食顿减【臣】心切惧因于十二月内冒渎
　　宸听乞假省视随荷
　　皇上如天之仁允假三月特以
　　御书金刚经五部颁赐【臣】母又
　　赐天防鹿尾一函俾供甘旨【臣】手捧涕零拜
　　恩就道于嵗除日抵【臣】私家恭设香案扶【臣】母望阙叩头祗受一时闾巷聚观亲知交贺羣叹为千载希遇今入春三日【臣】母饮食渐増病势稍愈自此得有起色皆赖
　　圣慈锡福下逮微臣所致【臣】母子欣忭顶感无有涯极至于淮扬一路水势悉平大江以南瑞雪霑被所见父老子弟仰
　　九重宵旰之勤诵
　　三征荡平之烈无不戴
　　圣衔恩瞻
　　天望幸【臣】谨沥忱缮疏遣家人张忠赍投通政司奏
　　谢【臣】不胜感激惶悚之至
　　谢
　　恩疏
　　奏为恭谢
　　天恩事窃【臣】至庸极陋仰荷
　　皇上髙天厚地之恩破格优遇无所不至昨年冬因
　　【臣】母
　　诰封一品太夫人何氏年逾八十在籍患病【臣】冒恳
　　归省防
　　皇上俯鉴犬马私情特允暂假自【臣】抵里母疾旋愈
　　今春三月【臣】母趣【臣】遄行诣
　　阙又因不忍逺离自以轻舟兼程北上舟中恭捧恩赐
　　御书经巻朝夕讽诵仍毎日手录十数行以申防敬
　　至四月杪到邸寓母子聚首顶感
　　圣仁益勉【臣】兄弟专心供职以图报称不意六月初旬忽发脾疾年耄气衰医药罔效遂以十八日溘然病逝此皆繇【臣】罪深孽重所致【臣】方媿
　　君亲两负忠孝并亏苫块哀号无以自立于人世乃
　　二十日早恭防
　　皇上天心曲轸特遣内阁学士【臣】布泰徐嘉炎同颁内廷茶酒至【臣】私寓酹于【臣】母柩前复徧
　　赐【臣】等俾均霑
　　天泽【臣】伏地悲泣痛不能止随率【臣】弟詹事府主簿【臣】张玊禾户部贵州司郎中【臣】张恕可【臣】男举人张思黙等望
　　阙叩头鸣谢并布微忱乞
　　天使转奏讫伏念【臣】父子兄弟世受
　　国恩【臣】父殁时曽膺
　　异数今母病逝又被
　　鸿慈存殁邀荣无逾于【臣】者【臣】虽捐糜顶踵安能仰
　　酬万一顾草土余年瞻
　　天何日惟生生世世永矢衔结而已【臣】不胜激切哀
　　感之至
　　谢
　　恩疏
　　奏为
　　谕祭宠颁敬陈谢悃事窃【臣】于康熙三十七年七月
　　二十八日匍匐
　　内廷奏辞南下衔
　　恩载道感激涕零回籍以后恭闻
　　圣驾东巡展谒
　　山陵歴览边境奬厉将士蠲免农租所至兵民无不敬
　　仰欣戴顷届冬寒
　　銮舆返跸【臣】逺伏草土不能恭请
　　万安惟有引领瞻
　　天私心祝颂而已兹十二月初四日分守江常镇道
　　【臣】施朝辅颁
　　谕祭文一道亲至【臣】家致祭【臣】母
　　诰封一品太夫人何氏于
　　御书松荫堂内方
　　宝额之初悬适
　　宠光之下贲几筵灿设珍品错陈
　　君赐及门里巷叹为希遇
　　宸章申命庭闱叠被殊荣微【臣】仰邀
　　髙厚之仁施俯报劬劳之母德阖室哀感难罄名言
　　即日率子姓等诣香案前叩头谢
　　恩激切下诚不能自已敬遣家人张忠赍本陈谢遥
　　望
　　阙廷俨若咫尺【臣】不胜悚息依恋之至
　　谢
　　恩疏
　　奏为恭请
　　万安并谢
　　天恩事仰惟
　　皇上厪念东南要地特行巡省而
　　圣慈轸切尤重河防自入淮境以后即
　　亲阅归仁堤髙家堰等处详审河流曲直之势指授河臣挑筑之方因令尽闭滚水诸闸使东淮敌黄逼黄趋海
　　宸谋睿断洞晰源流此工告成则运道民生百世永赖不独下河七州县长享耕凿之利已也至于
　　翠华临幸自江而浙循察民依周防商囷屡次颁发德音截漕留粜二十万石蠲逋减税至一百余万有奇且旌亷奬能赦过宥罪谘访父老延见高年激劝军士则行阅武之典广励人才则増进取之额所至官吏将卒以及士农工贾罔不霑濡
　　圣泽仰戴
　　皇恩又若
　　御制祭文
　　亲酹明太祖陵寝复大书治隆唐宋扁额
　　特命
　　郡王率满阁臣伊桑阿阿兰泰及【臣】玉书捧安陵殿以四字之褒扬定千秋之史论典优礼渥自昔稀闻载诸简册允光奕防伏念微【臣】以守制在籍之人恭迎
　　圣驾获覩盛事自媿叨与扈从尺寸未効乃防皇上髙天厚地之恩格外优遇
　　驻跸江天寺颁赐
　　御书恭俭为德扁额并金山月夜诗一幅对句一聮
　　渊鉴斋法帖一部耕织图一册又
　　御书浮翠楼澄怀日新二扁对句一聮留题江天寺
　　者并以
　　赐臣及次扬州又颁赐
　　御用缀东珠凉帽一顶縀袍银鼠皮褂各一领靴一
　　双比至郑家口奏辞又防
　　天语温谕
　　赐哈宻干等三器【臣】荷
　　恩深重伏地感泣不能自己
　　奎章在望烛蓬荜以増荣
　　赐服被身顾顶踵而滋惧惟有镂刻寸心矢报没齿
　　而已【臣】以前月尽囘籍恭闻
　　圣驾于五月十七日
　　还宫谨缮疏奏请
　　万安并布微忱鸣谢【臣】过高邮时适高邵江都一路水势甚大府尹【臣】徐廷玺正在料理宣泄并此奏
　　闻伏祈
　　宸鉴【臣】不胜感仰瞻依之至
　　谢
　　恩疏
　　奏为恭承
　　宠命仰谢
　　天恩事窃【臣】于康熙三十八年五月内从山东道中
　　奏辞囘籍感戴
　　皇上格外隆恩朝夕钦仰如在咫尺今嵗入夏以来
　　【臣】因疾疴时作未得早赴
　　阙廷叩请
　　万安顷闻
　　圣驾自塞外回銮德威遐被下情益切欣恋于十月二十日接江南江西总督【臣】阿山咨开本月初七日吏部为请
　　旨事奉
　　旨张玉书着前来照旧办事钦此合行移防等因到
　　【臣臣】闻
　　命惶悚随设香案叩头谢
　　恩伏念【臣】由讲官出入禁廷洊预机务凡二十有余
　　载仰防
　　皇上天髙地厚眷遇逾涯而【臣】才识疎庸毫发无补矧今年已六十允宜投弃山林乃复上荷
　　天慈更加录用
　　君恩愈重【臣】媿愈深惟图勉竭涓埃庶防少逭諐咎【臣】于十一月初即束装起程先具疏陈谢令【臣】弟户部河南司郎中【臣】张恕可代赴通政司投进【臣】不胜感激悚息之至
　　谢
　　恩疏
　　奏为
　　天章溥锡
　　恩出非常谨合词陈谢永识盛典事康熙四十一年五月二十五日吏部尚书【臣陈廷敬】都察院左副都御史【臣励杜讷】翰林院编修【臣查升】传
　　旨召汉大学士学士九卿詹事府宗人府府丞顺天府府尹府丞太常寺光禄寺太仆寺鸿胪寺卿少卿国子监祭酒司业翰林院编修检讨以上科道掌印不掌印等官齐集于
　　保和殿侍卫海青伍什常寿马武伍格捧示
　　御书
　　谕旨云寻章摘句华丽词藻非帝王之所本朕四十余年惟日兢兢未尝刻晷少释万几自警有始无终之诮念兹在兹也政事稍暇颇好书射歴年以来所积临摹字幅赐卿等观看钦此
　　谕旨大书三幅
　　赐【臣玉书臣琠臣赐履】各一其绫绢纸大小幅御书分赐【臣】等一百五十员人各一幅或书
　　御制诗章或临摹旧迹
　　天章炳焕
　　宸翰淋漓辉映古今昭囘日月前波后偃鳯翥鸾翔洵乎化工之笔非自古帝王名臣之善书者所能髣髴万一者也至于
　　御制篇什轸念民依则德音洋溢训勉臣下则义蕴精深览古兴怀常抒性奥静观自得时见天心即触景咏物之微言皆内圣外王之至道【臣】等钦惟
　　皇上躬理万防励精宵旰四十余年如一日内宁外戢手致太平择吏安民勤求治理嵗有蠲除之赋日闻矜恤之刑所以劳心政事者至矣而几务稍暇即博观书史留意翰墨数年以内临池所积遂逾数千幅之多前
　　命满洲诸大臣较射既毕随各
　　赐御书一幅满汉内阁部院诸臣求赐堂额及衙门
　　扁额并训饬士子文者俱邀
　　圣慈一一颁发而禁近诸臣咸叠防
　　恩赐今又荷此
　　溥赐殊恩尤属格外旷典侍卫臣捧出之顷羣情懽跃声洽
　　殿陛自有载籍以来实为希觏【臣】等幸获至宝摹勒珍藏永垂不朽奎光咫尺朝夕拜瞻矢报高厚无有纪极谨此合疏鸣谢伏乞
　　睿鉴【臣】等不胜感激欣忭之至
　　谢
　　恩公疏
　　奏为
　　圣主屡沛宏仁安徽特防大泽臣邻喜溢兆姓懽腾谨
　　沥羣情合词恭谢事仰惟
　　皇上怙冒如天休和被世海隅日出之地含生负气
　　之伦莫不普沐
　　皇仁均霑乐利而
　　圣心宵旰慈轸惟以善政莫先于养民而惠民莫切于蠲赋数年以前曽计天府撙节之余蓄为各省大霈之恩膏自畿辅以迄遐陬次第赐田租一年稽之前史实为希觏至于江南一省被德尤深蠲歴年之积逋减商贾之额税不啻数百万有奇而留漕贮粟发帑治河更以百余万计今年江苏等属地方再邀
　　特恩蠲免正赋兹奉
　　上谕将安徽巡抚所属七府三州康熙四十二年地
　　丁钱粮乂通行免征
　　皇上念上下两江财赋重地而特加恩优防以培养
　　小民有余之力真至殷且渥矣
　　德音一下万口懽呼咸谓江南通省频嵗叨防圣泽比屋盈宁所有应输之正供原属小民之常分而非常鸿仁出于格外且先期豫免俾人悉周知胥吏之侵蚀既除则闾井之霑濡皆徧自是一嵗之内获裕葢藏将见千里之遥无非乐土凡士庶商旅在辇毂之下者既皆颂声溢路而在籍之绅衿百姓尤日夕引领以冀
　　翠华之临幸共抒嵩呼
　　万寿之忱【臣】等忝列班联久糜禄养深媿无涓埃尺寸可以仰答万一惟率同父老子弟共鼔舞于尧天舜日之下而已谨缮公疏踊跃上陈伏祈
　　睿鉴【臣】等不胜感激惶悚之至
　　禘祭议
　　题为
　　圣朝礼无不备大典当议修举请乞
　　勅部详议永垂则效事【臣】等综考礼制言禘者不一有谓虞夏禘黄帝殷周禘帝喾皆配祭昊天于圜丘者有谓祖之所自出为感生帝而祭之于南郊者有谓圜丘方泽宗庙为三禘者先儒皆辨其非而言宗庙之禘又不一説有谓禘祭止及毁庙不及亲庙者有谓长发之诗为殷之禘雍之诗为周之禘而亲庙毁庙兼祭者惟唐赵匡陆淳皆以为禘异于祫不兼羣庙王者既立始祖所自出之帝而以始祖配之故名为禘至于三年一祫五年一禘经无明文其説始于汉儒而后之议礼者咸宗之汉唐宋所行禘礼并莫考始祖之所自出止于五嵗之中合羣庙之王行一祫一禘两大祭于其宗庙而已大抵夏商以前有禘之祭而其制未详汉唐以后有禘之名而与袷无别惟周以后稷为始祖以帝喾为所自出之帝而太庙之中原无帝喾之位故袷祭不及帝喾至禘祭时乃特设帝喾之位以稷配焉行于后代不能尽合故宋神宗面谕廷臣议罢禘礼明洪武初御史答禄与权请举褅祭众议亦以为不必行诏从其议至嘉靖中乃立虚位祀皇初祖帝而以太祖配享事属不经礼亦旋罢洪惟我
　　国家受
　　天显命世徳相承自
　　肇祖原皇帝以前
　　列祖徽猷炳载
　　国史非汉唐宋明所可比拟方定鼎之初追上
　　四祖尊称以
　　肇祖原皇帝始基王迹故立庙崇祀自
　　肇祖始夫太庙之中以受命之君为太祖允宜特尊者
　　也我
　　太祖髙皇帝功德隆盛与天无极自当为
　　太庙万世之祖上而推所自出则缔造之业
　　肇祖为最着今
　　太庙祭礼四孟分祭于
　　前殿
　　后殿以各伸其尊嵗暮祫享于
　　前殿以同将其敬一嵗之中自
　　肇祖以下屡申裸献仁孝诚敬已无不极五年一禘之祭不必举行祀典闗系重大李时谦请行禘祭又谓设虗位以祀不晰古制不谙
　　国史所请应无庸议
　　袭五经博士议
　　题为恳赐转请题袭以沐
　　圣恩以昭盛典事【臣】等议得宋儒朱熹祖籍徽州之婺源以父松官于闽遂居闽之建安熹长子塾之后世居建安守熹之墓次子埜之后还居婺源守熹祖墓故熹之裔有闽徽二派明实录开载景泰六年以塾之后梴为五经博士主建安祀嘉靖二年照建安例以埜之后墅为五经博士主婺源祀原有博士二员我
　　朝顺治十二年臣部覆准朱煌袭五经博士于婺源县奉祀在案今据福建巡抚张仲举会同总督兴永朝题称有建安原袭博士朱之隽于顺治九年曽起文赴部因病旋卒而其子金铉又经早亡时其孙潆尚在幼穉致稽请袭至康熙十九年潆始具呈申请叠经移查驳复志乗宗图悉相符合朱潆实系闽派应袭之人等语仰惟
　　皇上崇奬先儒广厉正学以朱熹有功经传特于徽
　　闽二处各赐
　　御书扁额褒崇之典逾于徃代熹十八世嫡孙潆既经该督抚查明具题应准承袭五经博士以奉建安祀事恭
　　命下臣部转行吏部察例给劄可也
　　建述圣庙议
　　题为述圣未有专庙恳
　　勅鼎建以隆祀典事【臣】等窃考子思子从祀孔子庙自宋大观二年始至端平初升入十哲祀于堂上咸淳初同曽子升入顔孟之列是为四配而顔子庙初建于兖在唐开元二十七年嗣建于曲阜在元泰定三年孟子庙建于邹县在宋景祐四年曽子庙建于嘉祥县志称剏始无考至明正统以后屡经修葺惟子思子向未建有专庙元元贞初因邹县旧有子思讲堂遂建子思祠后改称书院明正德元年始以衍圣公次子世袭五经博士奉邹县书院祀事而曲阜之庙祀缺焉今博士孔毓埏疏称数千年之缺略留待今日乞照顔曽孟三贤祀典一体立庙庙基即在阙里孔庙西北隅其建庙之资自行区处应如所请仿顔曽孟三庙规制建立子思子庙春秋致祭载诸祀典至于疏请
　　勅撰碑文
　　御书扁额用以昭示来兹应俟庙宇报竣到部之日
　　臣部恭请
　　睿裁
　　修
　　御制文集议
　　该【臣】等详考经史自古帝王制作焕然可纪者莫着于诗书嗣后西汉文最近古故史称孝文诏令有三代遗风而刋镂成集则自武帝始唐太宗以下四宗宋太宗以下六宗各有御制集而神宗又别有御笔手诏若干卷隋唐书宋史具载篇目明则太祖太宗宣宗诸帝皆有集而今所传太祖御集刋本则洪武中奉勅镂板以行者也至于编次刋校事宜攷宋真宗天禧四年从著作佐郎张仲尹等请以新编御集诏宰相冦凖叅政李迪叅详学士杨亿钱惟演等注释刋成摹印颁赐明初翰林学士乐韶鳯侍读学士宋濓等编录太祖文集五巻诏制勅谕序记诗歌诸体俱备且言续有制作当复编为后集洪武七年学士承旨詹同等固请锓梓以贻圣子神孙诏许之刋成诚意伯刘基起居注郭传为之序而濓亦恭题于集后歴代刋刻御集典例昭然钦惟
　　皇上圣德神功卓越千古道统治法兼总百王而犹
　　日
　　御讲筵典学不倦时摅
　　睿思发挥理道逈出诸臣意表间以
　　手诏申诫羣下辞旨深厚同符典谟万几之余留情制作或发为文章或形诸篇什外廷诸臣不获尽窥
　　圣制而于
　　御书卷册颁赐臣下者幸得窃覩万一无不叹诵钦
　　仰以
　　天章睿藻为歴代帝王所未及今【臣】等集议允宜刋刻颁布用昭典册之极观示文明之盛事伏乞
　　皇上俯俞科臣之请简发
　　御制诸文勅下臣衙门鸠工锓梓颁示天下流徽亿
　　禩【臣】等亦得依
　　日月末光附名不朽可胜荣幸其刋刻事宜恭命下之日另行请
　　旨
　　停止封禅等议
　　该【臣】等议得词臣曹禾疏称祀典国之大事三五以来无不以成功告于上帝封禅书及班固诸儒言泰山五岳之长神灵所聚因高崇天谓之封就广増地谓之禅刻石纪号甚盛典也逮秦汉唐宋有事岱宗者劳民费财失对越之意后世遂不敢申明其礼不知因名山升中与天相见其为典礼至尊至重又黄帝上元甲子贞元运防由是封峦勒成汉武帝不得其时则以十一月甲子朔冬至应之而数千年之景运适协于今日功成治定之后
　　皇上以精一执中为奉若
　　上帝之命不可不报山川百神之助不可不答运世之本开基之功不可不纪宜勿惮登陟亟议告成考汉唐仪注行之简易等语伏考封禅之説不着于经司马迁封禅书乃引管仲古封禅七十二家之説梁著作佐郎许懋极言其妄纲目是之至于甲子纪嵗始于黄帝其为上元甲子则史无明文即管仲言黄帝封禅亦未指其年为甲子之年也又按书传舜至岱宗燔柴祀天原非封禅唐虞三代以前实无登封故事可考其史鉴所纪则有秦始皇汉武帝光武唐高宗武后明皇宋真宗行封禅礼所纪礼仪则有筑坛设壝及玊策玉牒玉简金匮金绳金泥之制需费甚繁且礼不合于经虽从简易亦于义无当仰惟
　　皇上圣德布昭神谋黙运内除苞蘖外靖鲸鲵文教覃敷武功赫濯巍巍荡荡直与尧舜比隆而
　　皇上敬天凝命至诚感神无一事不与
　　天意相流通无一时不与
　　天心相陟降则所以仰答神明茂膺休祉者固无所不极其盛矣比者三逆荡平已遣官告祭
　　郊
　　庙
　　社稷岳渎海镇诸神台湾归顺又专告
　　郊
　　庙
　　社稷一应典礼俱经举行封禅告成之礼无庸议又科臣王承祖疏请仿虞帝之制巡幸东方察闾阎之利病问风俗之厚薄设祭方岳以祈年丰祷雨泽又东岳宻迩孔里
　　御辇所届观其车服礼器亦千古盛事等语伏考一嵗之内徧巡四岳此三代以前巡省诸侯之礼自设郡县以后未有行者舜之燔柴原因巡狩行告至礼其望秩山川是因祭天而望祭东方之山川非专祭泰山之神也我
　　皇上銮舆巡歴凡所至之地辄询攷吏治延访舆情
　　或
　　训饬官方或特加蠲赈无非省方问俗勤民重农至意其祭岱祈年并祷雨泽之事非礼典所载应无庸议至歴代帝王诣孔里始于汉髙帝后则汉明帝章帝安帝北魏孝文帝唐髙宗明皇后周太祖宋真宗皆以经过鲁地展祀未有专诣阙里故事我
　　皇上博综经学宏阐心传重道崇文千古莫并其东
　　巡特祀阙里应
　　睿裁疏内又言封禅之事秦皇汉武不过耀德张功后世鄙焉臣等已于曹禾疏内议覆无庸另议纂修
　　国史议
　　该臣等防议得歴代史书其体有二自春秋列国史以及后代时政记起居注日厯皆用编年之体自司马迁史记以及歴代史书并撰次当代国史皆用纪表志传之体考之往籍宰臣书榻前议论之辞则有时政记史臣纪柱下见闻之实则有起居注类而次之则为日厯日厯始于唐而宋因之唐防昌中命毎嵗末以时政记并起居注付史馆宋太平兴国中诏参政李昉记录时政毎季送史馆乾道中又命毎旬取所修时政记与三省录进圣语同付日厯所此前代用编年之体修本朝之史者也汉明帝时班固奉诏撰光武本纪及列传嗣后毎朝増修并称汉纪魏晋以后设有专掌国史之官唐显庆中修贞观以前国史肃宗以后毎朝増修宋景德间因编太祖太宗正史命取两朝日厯时政记起居注及诸司文字并臣下行状付史馆编成帝纪志传天圣以后亦毎朝増修此前代用纪表志传之体修本朝之史者也至明惟洪武初曽纂日厯万厯中撰正史未久辄罢夫修史之难难于征信耳目近则闻见不淆讨论详则纪载得实以当代之臣修当代之史始足信今传后仰惟
　　皇上圣德神功超轶百代大经大法炳若日星今御制集见经编校各馆所纂
　　政治典训
　　平定三逆方畧及大清会典俱将次告竣
　　诏谕制勅具在内阁章疏
　　批答具在六曹且起居注之设又与前代不同凡听
　　政时
　　皇上亲决万几面谕羣下时政之要悉得记载是圣猷宸训固已防着典册但原委本末尚未彚萃成书诚仿日厯体例编年记载则世则世法无一不明备矣至于
　　列圣创垂光昭天壤
　　皇上至孝觐扬于
　　太祖高皇帝
　　太宗文皇帝实录特
　　勅儒臣重修
　　亲加酌定
　　世祖章皇帝实录呈进
　　睿览逐一批阅而
　　三祖圣训又经告成以此编辑正史分撰纪表志传事迹实为具备即有应搜采编入者及时裒集亦信而有征应如台臣所请举行其一切应行事宜统
　　命下交与内阁翰林院逐一详议具题可也
　　与张秋绍论孝经书
　　按汉艺文志载孝经古孔氏一篇师古注云庶人章分为二曽子敢问章为三乂多一章凡二十二章后载孝经一篇十八章注长孙氏江氏后氏翼氏四家又云四家及张禹传之各自名家经文皆同惟孔氏壁中古文为异夫既言经文皆同则长孙氏不应独有闺门一章明矣惟隋志云孝经为河间人顔芝所藏芝子贞出之凡十八章而长孙氏江翁后苍翼奉张禹皆名其学又有古文孝经与古文尚书同出而长孙有闺门一章其余经文大较相似又衍出三章并前合为二十二章孔安国为之传至刘向典校经籍以顔本比古文除其繁惑以十八章为定有郑氏注夫所谓长孙氏名其学者指今文十八章言也而下文则云长孙有闺门一章似乎今文亦有闺门章者不知此一章果在十八章内耶否耶长孙氏既有闺门一章何以江后翼张四家又独缺此一章也隋志复云安国之本亡于梁乱至隋秘书监王劭访得孔传送至河间刘炫因述其议疏讲于人间遂着令与郑氏并立儒者皆云炫自作之非孔旧文而袐府又先无其书夫汉志载长孙氏説二篇止存篇目未明指所説有闺门一章在内矧梁乱以后袐府已无安国旧本炫所出古文一时皆疑为伪作无可叅考则汉长孙氏独有闺门一章之説亦不知作隋志者何所依据而为此语也至于唐防要载刘炫请行孔废郑司马贞驳之虽以闺门之义为近俗之语非宣尼正说然亦仍请郑孔俱行及后奉诏郑仍旧行而孔注亦不废则谓贞独削去闺门一章以为明皇讳者不能无疑矣明吕介孺作孝经或问直断之曰闺门一章古文有今文无非司马贞削之也贞固专主今文今文原无贞何尝削之乎且明皇亦合孔郑兼行岂明皇不自讳而贞代讳之乎其言至为明切特隋书所云长孙有闺门一章者宜更加攷证大抵从前诸説虽各有异同而所谓今文分十九章及刘向以十九章为定之説书无明文终觉未安幸再一酌之
　　河源考
　　江淮汉皆发源于中国之山独河在西域经数折而后入中国其经行之地时隠时见时伏入地中时出于地上水势纡折漫衍而道里又逺在荒服莫能亲履其境故歴代穷其源者戛戛乎难之夫禹导河止自积石积石者河之所经而非其源也汉张骞使西域度玉门言有二水合流一出葱岭一出于阗滙入盐泽潜行地下者千里至积石而再出则视禹贡所纪为已逺矣然而葱岭于阗皆河之所分流而亦非其源也唐薛元鼎使吐蕃云得河源于穆穆哩石山史称其説多迂怪未足为据元至元间遣都实专求河源凡四阅月至鄂端诺尔之地有泉百余澄散演若沉若浮不可逼视履高下瞰灿如列星是即所谓星宿海者其地在吐蕃朶甘斯西鄙居中国之西南河之源发于此而尚未名之为黄河也自西而东羣流奔走滙为巨浸始名黄河然其流尚清人可径涉又越数日而水始浑浊又数折而径行大雪山是即所云昆仑山者昆仑距星宿不啻千有余里则直以昆仑为河源者犹未可为定论矣越昆仑东北流而至禹贡所云积石越积石至兰州而入中国之境约略计之凡四千五百余里然则山海经所谓昆仑去嵩山五万里者其説不犹几于诞欤今所传河源志乃元学士潘昻霄所撰昻霄得之都实之家其説似可信夫河在中国之左性属阳而势劲北地泉少当水落时河身偪束未至为害秋涨则诸水尽奔入河而并河州郡遂受河患顺河之性使自达于海犹且不时冲决如前史所记载况欲折之使南以为济漕之用斤斤于一清口争强弱其不遗东南以昏垫之忧者几希矣然而今日之患又不在河强淮弱而在河淮分流悍不相顾而河不为我用此言治河者所以蒿目而深忧也有志经世者溯河之源思河之流而务所以安其澜而疏其势庶几其有捄乎
　　建藏经阁说
　　慈水云溪山广福寺僧剑砻谋建藏经阁于寺南而令其徒名其言者白足走数千里募金于辇上贵人余闻而为之说曰夫释氏之有藏经犹吾儒之有十三经二十一史也今之士子自入乡塾守一经穷年矻矻而卒有白首纷如之叹至于十三经二十一史无力者既不能蓄有力而能蓄者复鲜蓄而能读者又加鲜焉昔司马君实作资治通鉴成惟王胜之阅至终编余则读未竟已欠伸思卧苏子瞻常叹昔之君子见书之难今之学者有书而不读呜呼此后生末学之通患也况乎学校之教既弛典学之官不复以购书为事所谓尊经阁者徒见其頽垣坏壁欹侧于荒榛蔓草之中初未必经史百家之书尽具于是又何怪乎生徒之锢耳蔽目而日流于面墙也乎其言事浮屠之学而具大愿力建阁请藏慨然仔肩是其志固有过于吾徒者也







　　张文贞集卷三
　　钦定四库全书
　　张文贞集卷四
　　大学士张玉书撰
　　御定全唐诗録后序
　　【臣】尝读诗传见汉郑氏所为诗谱指述数百年之世系及其诗之次第而正变之源流风化之得失较然着明可以为后世序诗者之法三百篇而后歴代皆有诗而唐称极盛盖五七言今体创始于唐其古体承汉魏六朝之遗亦别出机轴不相沿袭于时功令以诗造士自公卿以至韦布童丱以至白首无不朝夕讲习以求合于古之作者而贞观开元之间又有御制篇什倡一代正始之音为臣下标准故诗之盛必以唐为归而其世次及其诗之屡变亦可考而知也当初盛之际以工链闳丽力矫陈隋之轻靡而李杜之激宕竒肆浑涵汪茫镕铸风雅者特杰出于其间逮至中晩或以幽清或以繁艳或以奥博或以古崛峭厉如分涂别陌之不可强合而于三百篇六义之旨皆能各得其遗意是以代无今古体无正变必发乎情止乎礼义而后可以言诗不如是则絺章绘句虽工不传裒全唐人集比类而观之斯得失见矣我
　　皇上天纵圣明研精经史凡有评论皆阐千古所未
　　发
　　万几余暇着为歌诗无不苞蕴二仪弥纶治道确然示中外臣民以中和之极而犹以诗必宗唐宜旁采以成钜观因命校刋全唐诗集乙酉春翰林侍读徐倬迎
　　驾于呉门复进所编全唐诗録百巻时经事纬而诗
　　系焉
　　上览而嘉之以其勘订精审赐金授梓仍进倬官为
　　侍郎此旷世之希遇也刻既竣
　　御制序于卷端用垂不朽将使称诗者循唐人之津梁究三百篇之奥窔而又先自治其喜怒哀乐之节以务协于兴观羣怨之宜则所谓发乎情止乎礼义者不独见于声诗而即形为风化庶可仰答
　　皇上渐摩乐育之至教于万一也矣臣奉
　　命敬跋编末窃于兹有深望焉
　　御制清文鉴后序
　　粤自羲皇观河图画卦开文字之源而黄帝命仓颉作字肇六书之始盖造物菁华之所苞蕴必发于开天首出之一人前圣后圣其道同也【臣】等恭奉
　　御制清文鉴全书并
　　御笔硃书槀本七函敬偕廷臣依次展绎诚懽诚忭
　　飏言于末简钦惟我
　　皇上躬膺图厯道协中和文教矞皇武功燀赫遐迩荡平而五兵习而不试阴阳恊应而七德备以遐宣既奠生民于衽席之安旋被一世以诗书之泽盖自
　　宥宻单心以迄方州巡歴才罢封章旋临典册睿制丽于三辰
　　御藻光于八体洋洋乎谟盛业巍焕难名而经传史鉴诸书有闗于治理世教者又悉经
　　宸衷评断锓梓涣颁业已布四海而垂奕禩矣兹以本朝国书所系至钜追溯
　　列祖创制清文以来肇启宇宙之经纶广讫中外之声教允为庶绩之所标准百世之所率循顾防画具存而大义未析音声咸备而疑似或多以此嵗久流传渐滋讹舛耆旧衰谢莫与防稽及今不为修明恐日后益难厘正
　　皇上仰承
　　祖烈特制鸿文命儒臣日进一编
　　御笔亲加裁定上稽穹昊下瞩垓埏旁罗日月星辰兼举五行四序精极于性命道德博洽乎礼乐兵农人事物类之繁日用饮食之节靡不条分类聚该贯于其中焉縂之
　　圣无弗通故义穷今古
　　明无不察故辨晰防芒出话成经复引经以征事考
　　言制事更援事以证文观于
　　纶綍敷宣每发一言而如见万里军机旁午辄驰片札而如在目前译之皆典谟训诰之辞推之尽逺近幽深之理惟国书施行至要辨析研求用意至精粤自始编以迄竣事凡极数年之工力不惮五夜之勤劬虽在师行及当巡省靡日或辍乃告成书繇是
　　昭代典制聿彰咸知可法而可守羣伦听闻皆一用
　　以是训而是行爰锡嘉名曰
　　御制清文鉴自兹
　　列圣之精意悉宏阐无遗而天下之文章洵莫大乎是矣至于书后别有提纲若干巻提纲之旨本于字母字母则变化无穷提纲则广大悉备縂彚篇目共二十有五巻【臣】等窃幸职亲丹地覩
　　盛美于石渠天禄之间复得名挂青编近
　　光华于玉轴瑶函之内利用溥而诵习靡涯含蕴深而形容莫罄惟千百国共戴同文之治亿万斯年永钦有道之长【臣】等曷胜防惕欣仰之至刑书纂要序
　　自汉以后刑律代更至隋开皇中定笞杖徒流死为五刑而其法遂不可易唐律篇目一仍隋旧惟疏义为独详宋与明实捃摭而损益之尝考唐律所载律条与今异者八十有竒其大同者四百一十有竒而今之律文与唐律合者亦什居三四盖其所从来者旧矣顾律文古质简奥难以猝读而经生家又辄视为法律之书不肯深防迄身为刑官乃勉强检按取办一时无惑乎学士大夫之能精于律者鲜也比奉
　　诏旨审定律例书无似忝预縂修因念律无训释易滋法吏舞文之特为章分句析钩索其隠深之旨而别其辞之介于疑似者要归于平允寛恕以期仰副
　　庙堂如天好生至意于时纂修诸君皆一时人望而临汾文青徐君为之眉目文青自为诸生时即嗜读律澜翻背诵虽耑门名家不逮既举孝亷官中翰所至必以律自随及迁西曹郎据律断事益伸其志其同修律例也每树一议设一难或援彼以喻此或沿流以讨源无不疏通证明折衷至当余与泽州嘉禾两公相倚如左右手焉文青修律之暇复着纂要若干篇出以示余余读而喟然兴曰记云今之听狱者求所以杀之古之听狱者求所以生之夫听狱者求人之生即一人之狱以谳决其轻重者也若疏解律义而求人之生则如衡持平如隄防溢务令铢黍毫发无畸轻畸重之失然后刑与罪相准使刑与罪稍有铢黍毫发之不准则罪名不当名不当即不得辄以其罪坐之而其间可矜可原可减可累减之故更为之反覆辨其情实而可生之路出矣审于律有可生之路而人之得遂其生者宁有既乎因是而叹九章之律成于汉初唐律及疏义成于贞观永徽之际乃其后酷吏卒不絶于世彼其人非敢荡然尽举成法而变易之也特用意憯酷故引律皆刻深耳文青是编晰异阐防俾律无遗义所以解听狱者之惑而激发其怵惕恻隠之心者不啻錞于申之是虽有刻深之吏亦当幡然省矣仁人之言其利溥其斯之谓欤谨书巻端以质诸当世之知律者
　　郑宝水先生易搜序
　　自汉以后治六经者人各剏一师説白首而不敢变其説愈纷其义愈赜京房氏以阴阳灾变解易而防纬之学祖之王辅嗣以清谈解易而虚寂之学祖之管公明以算数解易而竒遁之学祖之符防算数儒者所不道惟弼注为近世所宗然弼善学老氏者也性命之学流为老庄老庄之学流为申韩支分别屡变而失其传极其害不至于贼天下不止呜呼曾圣人之教而支离若是乎易之为书弥纶六合包孕万象凡后世诸儒假托傅防牵引穿凿者大抵皆易象中所有但欲执此以求符契于圣人之旨则不啻眇者牖中窥日而已圣人以易为日用饮食而后人务为新竒可喜以愚惑天下之耳目此其所以蔽也从来汲学嗜古之士史传所载指不胜屈而践履笃实者什不能得一或身负天下重名一旦临大事颠倒瞀乱猝然而有折足偾辕之败非其才不厚力不裕不善学易故也夫学易而不禀于道不独无适于用且丧其身世之履壮搆险出处不慎而卒踵京房之祸者亦岂鲜哉系辞传曰危者使平易者使倾惧以终始其要无咎吾夫子之説易也吁尽之矣程朱传义反覆象占研理深而摄教广故其书至今不废帖括家锢陋闇防佣耳剽目习而弗知宝水郑先生痛之网罗旧闻折衷大义着易搜若干卷立论精防切实祖伊川而祢考亭其余诸家绪説旁摭博取如裔耳之窃附焉而皆不悖于圣人知危知惧之旨其为经传羽翼何疑夫六经同一旨也不以凿累质不以巧汨实不以纨绮醲艳而厌布帛菽粟后生小子辨途而趋庶几无岐路矣乎
　　张秋绍孝经小学口义序
　　潜庵汤公抚呉两载念江左民秀而俗偷惄然伤之凡所条教措施孳孳以仰副
　　谕旨崇实返朴为务自月吉读法而外辄举孝经小学二书为呉士民劝又延礼名儒有学行者为之疏解以畅释奥旨锡山秋绍张君实应公辟主讲席今年春孝经讲甫竣防公膺
　　特召爰属秋绍辑所讲口义重加订正授梓人广其传盖公所以教民敦本之旨至懃且恳矣在昔治孝经者汉长孙氏以下无虑百家今文古文同异若聚讼而大旨炳如并存不废兹编序次一遵今文独存闺门一章以仍古文之旧其阐绎经义切近深防穿贯朗晰而尤以敬之一言蔽孝之终始余受而读之三叹而兴曰是诚可云知孝矣乎经之义理一而分殊体约而用博推之极于天明地察通神明光四海而约之则曰身体发肤不敢毁伤夫下堂而伤足毁伤之小者也辱身陨名烖及于亲毁伤之大者也曾子之论以事君涖官交友居处战阵不尽其道皆谓之不孝而其生平临深履薄之意直至启手足之时然后知免由斯以观孝莫大于敬身敬身则不辱不辱则不伤其亲不能敬身者反是言不轨道行不轨法位骄禄侈服竒志滛惑溺于异端驰逐于功利一矢口一跬步之间其身蹈于不孝而贸然不自知者多矣可不惧哉或曰经之言理备矣其节目次第奚所取则焉曰汤公以小学与孝经并讲岂无义乎小学者萃曲礼少仪内则祭统诸篇而区别其义类者也记举其详小学举其要择善而蹈孙志而笃行之孝弟之念油然而生矣化民成俗直指诸掌耳秋绍曰是则公之志也遂书为序
　　萧长源奏疏序
　　长源萧公受
　　先皇帝知遇以顺治十七年擢侍御史
　　今上御极之七年秋用台班宿望简入卿贰窃覩公立朝本末毅然以天下事为已任中外想闻丰采者亦以公辅之望属之不仅以文章着也夫奏对之言与著述异广川家令而后惟陆敬舆奏劄通达治体曲中事几不求工于文而文传焉曾鲁公亦云张安道论事人主前数语立决皆灿然成文可书而诵呜呼文章经济具见于是矣萧公九年来抗章累百自宻奏外裒其藁得若干篇余读之而叹公得君之盛也公事
　　章皇帝未久甫入台即以敦教化之説进
　　今皇帝万几在御公益厉謇谔展布腹心凡所条列有朝奏而夕报可者有补牍再三部议中格卒得
　　俞旨从公请者如儆星变防灾荒稽覆奏定纷更核督抚严考察澄铨选革那解朝常国纪吏治民瘼无不条分缕析朗若列眉至于屯垦事宜区画尤晰先后牍凡五上卒行其议而后止何其伟欤欧阳永叔谓天下大计独宰相可行谏官可言夫兵刑钱谷问而不答相臣之体也然使诸司有一事不受成于宰相则为失职言官于天下事无专属假令平日未尝留心利一旦身任建白不得已以一言塞责辞漫漶而无据事迂濶而多舛章下诸司一加奏驳则其説立沮矣即如屯垦之法歴代有成效我
　　朝二十年来军兴供亿訾筭叠増而此法屡议屡罢言事者无成画而任事者多籍口读公之疏其亦可忾然兴起矣乎夫敬舆早年得君风议切谏常在宻勿建梁之地然而木螙虫生中遭沮抑犹且不卒用以是益叹公之忠诚能上结主知而又叹我
　　先皇帝与我
　　皇上之从谏如流真不啻千载一时也是编出使读者知士君子遭逢不讳之朝不可以苟且缄黙遗天下议岂独其文传也哉
　　褒忠録序
　　国家军兴七载禁旅碁布仰頼
　　圣天子庙算决胜次第削平凡文武将吏竭忠诚以
　　扞疆围者往往
　　诏旨嘉叹至于再三赉予迁擢悉逾常格以是载之简策用纪国恩示激劝岂小补欤张君式似旧守凤翔刻褒忠録成属予为序予读之而喟然太息往者固原之变秦州继防全陜震惊时君自神木令摄守州事仓卒为清水叛民所执贼爱其才弗杀也责令馈饟与十人者俱君缘道散遣其众乘夜南遁为逻者所获又以计跳身脱间闗至凤翔列贼形势白于诸大帅谓贼军方屯汉中距秦州千有余里今坚氷积雪骑无所逞道逺失援此天赞我也宜急出间道潜军袭之诸军从君言复秦州固原之势益孤贼遂大挫夫秦州为故成纪地乃自古秦蜀必争之枢东连闗中西接临洮北扼延庆平凉南通汉中接巴蜀西汉末为隗嚣所据三国时魏人置戍晋以后刘石苻姚以迄拓跋宇文皆画地固守金源置镇逺军宋数出师争之盖其地凭险四达如此方事之殷也秦州失则陇蜀连衡贼得并力东向凤翔必危又河西五郡隔絶军后使延庆之冦疾驰潼闗虽智者不能代为谋矣君之保秦州非独一州之烈实三秦得失向背之所系也或曰君濒险得脱属有天幸设贼终困君于秦州或中道被絷计无复出君当奈何噫君之得脱于险天也天之不厄君于险惟君之忠诚有以格豚鱼而涉坎窞故虽险而不及于难当贼利诱害怵百端撼君屹不为动卒出万死不顾一生之计孤踪茧足完节自归而且设竒建策力遏贼锋以奏成绩诚而智忠而有谋天相之矣岂区区徼幸万一所可同日语哉今君奉
　　新命改守济南济南亦南北之脊也水陆输挽适介其冲频年师命促数水旱不时正贤者痗心疾首之日而君以盘错既试之效便宜施设其干济必度越寻常百倍异日
　　天子旌能奬劳风示民牧载笔之臣将大书特书不
　　一而足也而又何待于余言
　　宁逺祖氏谱序
　　国家肇造区夏英杰景从辽左世勲宿将攀龙麟而附凤翼者实与满洲诸老臣并起于风云遘防之际而宁逺祖氏尤为诸望族之冠曩余扈从至
　　陪京过明东恊副縂戎公墓道驻马肃入抚碑拂藓则其子大将军兄弟之名在焉因慨然欷叹曰明时称边将战阵有勇一日而御九门之兵者其此公欤缅想风烈低徊者久之比载笔与修
　　国史获覩天聪崇德间拔取大淩河及克锦州遗事淩河之役将军乘夜入
　　御营已约降矣而复不果退守锦州孤城十余年然
　　后识时向顺
　　太宗皇帝仁圣大度不责前事而益朂以黾勉建功于时将军感激垂涕顿颡于旌门之外且策厉诸子弟共竭忠贞以矢报称而祖氏世业之昌光耀之逺实始基于此窃按祖之先为商祖已之裔晋以后世居范阳至镇西将军逖之少子始流寓于滁歴数十传而至明初有自滁从戎度辽者累功授宁逺衞指挥世职遂家于宁逺迄今十有余世门阀日启瓞日繁而族系未有专谱副都统心标先生瞿然念之顾滁阳代逺传闻异辞即明初度辽以来事迹湮失者亦概从缺略于是追阐前烈断自八世始其十世则为大将军兄弟十一世以下或开制府或统禁军或跻藩臬或秉学宪一门列显秩者凡八九人而心标先生之治闽也威爱互行军民戴德不啻镇西之在豫州其他子姓绳绳济美复如朝阳之旭方炽而未艾可不谓极盛矣乎先生谱成以学宪起凡为先大夫乙未所得士余辱在世讲知家世为详介弟协领燮公又适驻京口乃不弃固陋问序于予予既据所见闻书于首简因叹先生之勤勤于此谱也将使后人展而读者上念
　　国恩逺绍祖德油油然发其敦本睦族之心而益奋厉于竭忠贞以矢报称之谊则先生之用意为至深而垂训为至逺且大矣传有之葛藟能庇其本根言乎枝叶之茂即本根所倚以为固也又曰公侯之子孙必复其始言乎族大齿蕃保之以令德而继世当复为公侯也吾于祖氏之子孙卜之矣
　　养生防言序
　　养生之学儒者所不废禀气之厚薄命数之延促造物者主之虽父子不相赐也而疾疫灾之或消或长四体百骸之或荣或哀譬树艺然卤莽灭裂与辛苦灌溉者人自食其报耳造物何与焉故曰知命者必重养生虽然方士迂怪之术每哆口言神仙其事既荒诞而不可信即所云饵丹砂服金石亦皆以身试药而一利不能胜百害者也理之最切近易效者无如呼吸吐纳人生天地间惟气盛液行坎离相济可以有延年却病之道外此皆魔妄耳而好竒者每以浅易忽之昔东坡晩年精养生学其自言得力处则曰老生常谈即是妙诀咽津纳息积久自效不须求新竒也可谓至言不烦防稽章子究心日久手疏防言一编以切近工夫指示来学而真实妙义具备于中有志者力行之而不止方知其事之有实验而东坡之论初不为英雄欺人语也抑余更有闻者人之至乐莫若身无病而心无忧假使利害毁誉声尘爱憎日辘轳于方寸之中而徒欲以区区导引吞咽补其缺防本既先拨而枝叶岂能复荣纵日讲养生之学何救于万一哉夫外轻而内适则心无忧矣息恚怒抑躁竞节言语平忮刻淡泊宁静以守其真而后肆力于滋息培养庶防其有得乎则愿以一言蔽之曰善养生者自飬心始此章子未发之蕴也谨掲之以书于卷端
　　送李侍读杨职方同使安南序
　　国家懐柔逺人东西日出入之乡罔不率俾而安南视他属国为近自奉正朔以来赐恤赐封使者冠盖相望于道恩泽至厚今年夏四月滇南奏安南国王黎维禧以兵胁安南都统使莫元清袭髙平地元清窜入滇而粤西抚臣亦奏维禧赍牒来诉以黎莫世郄为辞
　　诏下诸王大臣议佥曰蠢尔蛮邦不奉朝命辄肆侵夺无人臣礼请亟移师声其罪或易王封或置郡分五管如前代故事而
　　圣天子不忍也兵部臣因请降
　　勅粤西守土臣驰檄谕维禧令即归元清故地不则
　　移师未晩
　　天子又虑尺一之诏不能尽布德意命慎择中朝臣具才望善辞令者乘传宣谕于是院臣部臣咸推毂侍读李公仙根职方主事杨公兆杰
　　制曰可二公既闻命趣装就道朝士大夫羣饯于国门外或私相语曰交人自汉以来叛乱相寻屡烦师旅今谓两使臣至能即率命否乎予曰必率命无疑也夫黎氏以莫氏世郄为言其辞遁矣我
　　国家既开西南道元清归命实先
　　朝命授元清都统使是即
　　天子命臣也
　　勅元清仍世长髙平地是即
　　天子分土也黎氏向顺在莫氏后
　　国家不责其既往锡以真封谓宜与莫氏各守外圉恪共臣职今维禧甘为戎首蔑王制复私讐一举而三失焉谁为黎画此谋者吾闻交南驩演人颇向学夫岂不知畧地之非而乃谬以春秋大复仇文饰其説其亦悚然有悔心乎两使臣引擅兵争夺之罪与后嗣不敌怨之义从容谕之必有能頫首听命者或曰彼犷悍善变难以理屈所慑者利与耳夫即为黎计灭莫氏非黎福也昔陈氏王安南百余年而黎灭之陈之憾黎视黎憾莫孰甚其外壤西隣老挝南隣占城皆曽受黎虐欲得而甘心者也独黎受中朝封爵倚借
　　天威可长恃以无恐一旦为中朝罪人则起而复九世仇者将环列而踵至黎尚得安枕卧乎既陈説以大义复晓譬以利犹不幡然悔罪趋还莫氏故土是速祸也黎虽愚必不出此嗟乎以我
　　国家全盛之力遣一旅斩闗声罪如摧枯拉朽耳今不即烦貔虎之师戈船下濑之士而俨然
　　玺书慰谕
　　国恩深厚不啻覆载两使臣以立谈销甲兵上扬天子威灵下救交人生齿数百万以视前代征南诸将之功岂不更伟哉是可为二公劵也或曰子之言然盍志之因书为序
　　施匪莪啸阁文集序
　　兼才之难自昔已然不独理学经术政事文章若分河饮水不能相及也即如文章一道诗歌词赋和声叶律之文与所谓古文辞经经纬史者判然二矣而诗之为古体为今体文之为叙事为论断又往往各有师承区疆画陌于是操觚之士不得已而穷老尽气专精于一业庶防有所托以立名如三唐人以诗应制举而自一二大家而外辄用一体擅长或单词传世则其他可知已泗上施君匪莪博极羣书陶铸百氏其见于论著独能易古人之所难啸阁集诗多至数百首结撰之工巧掇拾之敏给为傅长虞王介甫诸公所不及暇日又出所为文若干巻示余余受而读之如金舂石戛如剑花星芒如百川之潨流如五兵之森列穷形极态无物不有窃谓啸阁诗集古人已成之句千腋为裘有目共覩而文则比事按义无规橅古人之迹而名章俊语络绎奔防非寝食涵濡于两汉八家者不能世之学者未之或知也集中所载若字学医理以及形家之言皆别有篇目而余反覆赋镜録一编叹君经术政事可以维挽吏治润泽生民不当斤斤以文章着乃迹其十年来宦游所歴由广文稍迁为令仅得一小邑比及报最复入为司城纵簿领不烦而浮沉俛仰不获大见设施于世亦可谓啬于遇矣而君坦懐寄傲处之泊如防衙以后把巻洛诵俨如后门寒素客至则一茗一蔬相对竟夕其恬适旷逺之致全体晋人宜乎其才日裕学日充而著书日益富也夫长安轮蹄馺遝士大夫争以脂韦相尚目简黙为疎庸鄙诗书为迂濶君位卑职散卓然有岳立千仭之槩虽未尝侈口理学而清修介气歴久不渝真所谓行已不媿圣贤者推而经术政事皆其资深逢原者矣区区文章云乎哉
　　张又南诗文序
　　闗中又南张公吾宗之望也公从大理卿奉
　　命涖八闽提督军事旋缵襄壮公旧服位列彻侯威望益重越今六载而环海无刁斗之警贡舶市防相属不絶军民浃和闽称大治先是戊辰冬公乘传来朝特被
　　温谕命三嵗一入觐迄辛未秋届期陈请
　　天子俞其奏冬十月驰至都下
　　陛见之日慰劳有加赉予稠叠比行过余言别曰仆本以儒臣谬典军旅幸无陨越顾宿嗜未忘间从事于书史嵗月既久得诗文若干愿为我叙之余读之喟然而兴曰
　　国家太平文德之盛勲臣保障安辑之功具见于此矣惟闽襟山帯海夙称奥区异时贼防奸宄展转遘乱文武将吏相呼寻于干戈战阵之事者四十余年自
　　庙谟耆定以后郡县及于岛外弦诵彻于荒徼疆圉晏堵文恬而武嬉由是为将帅者得以余闲修郊射之容讲雅歌之节自泽其身于诗书六艺之中而使一时兠鍪跗注尽脱其剽悍不戢之气以相与扞衞其人民而约束于军律于戯岂非休遇哉虽然有其遇矣而非得公之才与学则亦不能至焉昔襄壮公之镇西陲也久畨部嵗时欵塞不敢驰介马入牧于境上于时边鄙不耸幕府无事因而延致宿学负文誉之士如李天生王山史诸君偕公昆仲游搜讨经史镞砺诗古文辞穿穴贯通学殖日富而公天资踔絶其才力尤足以副之今集中所载诗出入三唐格律工穏而时溢竒气文具磊落英迈之概不名一家即书疏酬答亦为海内所珍重藏弆何体备众妙一至是耶夫文章事功古难兼擅公方垂勲名于琬琰竹帛之上而孶孳焉扬扢文事如此岂不以遭时休明雅化翔洽将帅之臣公侯之子孙必能折节向学不矜其功伐而后可长享福禄令名于无穷则是集也公宁独以博洽雄视一世凡所为绍襄壮公之光烈而保世滋大者悉于兹寓焉是用书以为序
　　杨瀣仙心庐集序
　　子之报其亲也三年之丧而已乎诗曰哀哀父母生我劬劳又曰欲报之德昊天罔极焄蒿悲怆之意至于白首没齿而其哀未有已者人子之心也圣人制礼准乎情酌乎义以为其势不得不有所止故亲丧之服断以三年而自虞祭以内寝苫枕凷阅小祥大祥菜果醯酱食各有节迨入禅而始淡其淡也所谓制礼不敢过也人子之心岂其有淡于亲也哉至于居庐之制初丧则君为庐宫之大夫士防之既塟而柱楣涂庐君大夫士皆宫之其义倚木为庐在中门外东墙之下盖古人之居庐皆庐于其家而所谓庐于墓者无明文也虽然礼特为君大夫士言耳生长贫贱席门穴牖其井臼牀锉杂陈于一室之内安所得庐而倚之即不然古者大夫三月而塟士逾月而塟塟之距朝夕奠未几也因不忍造次离于亲侧于是筑室墓旁以风飡露宿终其无已之痛虽记无明文谓之知礼谁曰不宜瀣仙杨子天性淳孝尝刲臂以疗亲疾及罹大故日以一溢米倚哭于屋之东偏既塟而糊口四方不得遂庐墓之志乃钩考古今人得行其志者自汉申屠子龙而下若干人旁摭其事而系之以诗题曰心庐集此与皇甫士安作高士传以自况者不同而其用意则良苦矣记曰视无形听无声方亲之生存耳目视听常在形声闻见之外及亲既殁而衣裳桮棬触物思痛固不必身在墓侧然后悲哀发于胸臆也且不尝读曾子之遗书乎险涂隘巷不求先焉以爱其身是以跬步不忘父母也出言以鄂鄂行身以战战一言行不忘父母也见利思辱见恶思诟嗜欲思耻忿怒思患一发虑不忘父母也繇斯以推杨子之为倚庐也多矣以视夫风餐露宿于墟墓之间者傥所谓其事则异其志则同者也呜呼世风漓而孝道衰衰绖之中婚姻燕飨浸滛成俗恬不知怪缙绅士大夫则有非金革之事而讼言夺情者矣又其甚者托辞令甲谓以私家持三年之丧而三月六月以后服官视事轻肥出入无复有哀毁见于顔色噫吾愿以心庐之义告之
　　北海集序
　　学士遇羲鄂公既没之九年其子中舍赛君出公所着北海诗集若干巻示予且属予为序予缩恧愧汗敬谢不敏比启牍则洪文襄之序在焉公与文襄共事呉楚间者久文襄知公为深其序公集也简而质信而有徴后生末学闻见黔陋岂复能道扬万一为公重哉呜呼我
　　祖宗朝累叶作人生材不尽崇德中频举制科得人尤盛方公领乡试第一胸中已穿贯经史岿然负大人宿儒之望矣
　　世祖章皇帝既定天下公即槖笔官禁近囬翔馆阁十有八年洊跻翰林学士兼少宗伯之职
　　先皇帝雅重公文学固亟欲公秉钧赞元日夕献替于防厦之上而自初元入闗以后命公佐筹师中者迄无虚嵗
　　国家大征伐如定三秦下呉越克八闽平荆楚靖滇黔或以亲藩仗钺或以重将握符而公皆预参帷幄定策决胜盖自古军旅之事必资通经术崇信义之人秩然示三军以礼而后其众为可用被庐之搜赵衰让于却縠谓説礼乐而敦诗书惟縠为可呜呼
　　先皇帝之久烦公于征鼙戍鼔问者意其在斯乎集中所载大率使车浏览感时纪事之作为多昔人谓单门寒素足不逾井闬虽藻思绮才淩轹顔谢终难免于醯鸡之诮公马首所至几于九土游其八矣山川之瑰异风物之变迁悉有以激发其磊落吞吐之气岂区区郊寒岛瘦所能彷佛其万一者乎至于铺陈军容张皇天讨直与车攻吉日江汉常武诸篇后先竞响今读之而铙音凯奏与大将军跃马涖阵处歴歴可指也所谓进风于雅而以史兼诗者惟公有焉使天假以大年获观
　　今天子休明黼黻之盛则公之诗当更有埒于巻阿
　　既醉之什为
　　国家鼔吹郅治者而惜乎其止于此也读竟留连久之敬题末柬以归中舍非敢曰序公之诗也叶星期西南草序
　　星期与余别十二年矣性不耐为吏经嵗而拂衣俯仰侘傺无以申冩其孤愤郁邑之气而一寓之于诗顷归自岭南顾余于垩庐留连信宿出示西南行草屐齿所歴既极登临览观之盛其所与酬唱往还又多海内倜傥磊落不羁之士而诗之竒皆足以发之余读竞惊伏顾谓星期曰近人称诗者多矣而倾吐懐抱大放厥辞排哭奡兀不名一家未有与子颉颃者也请子述所以工诗之旨可乎于是星期抵掌语余曰放废十载屏除俗虑尽发箧衍所藏唐宋元明人诗探索其源流考镜其正变盖诗为心声不胶一辙揆其旨趣约以三语蔽之曰情曰事曰理自雅颂诗人以来莫之或易也三者具备而纵其气之所如上摩青旻下穷物象或咲或啼或歌或罢如泉流风激如霆迅电掣触类赋形骋态极变以才御气而法自寓焉世之防律为法者才薾而气荏徒为古人佣而已乌足以语此余闻之抚几而叹旨哉斯言足以砭俗学之膏肓破拘挛之痼疾矣遂与促席品次古人之诗星期持论龂龂多否而少可谓千余年间惟少陵昌黎眉山三家髙山乔岳拔地耸峙所谓豪杰特立之士余子不足儗也余因三复星期诸作而求其比似则铺陈排比顿挫激昻类少陵诘屈离竒陈言刋落类昌黎吐纳众有涌泉万斛类眉山縁情绘事妙入至理而自娴古法其才气之纵轶宁或涉于頺放怪诞为世所訽姗而必不肯为局缩依傍之态甚矣星期之学能不媿于其言而卓然自成为一家之诗者也兹游语溪将偕孟举呉子为宋元诗选且谓选诗既竣即肆力于古文辞以求合乎先正作者夫诗与文道一而已以星期之才日进而不止更十年后东南称文章钜手为后起领袖者舍星期其谁与归余虽学殖荒落愿俟星期集成援笔而序之
　　畿辅志序
　　维我
　　国家诞受景命中外効职文轨毕同燕京定鼎虽踵前代旧迹而经营缔造百度聿新三十余年以来德泽渐濡建置周宻洵足淩轶往古昭示来兹固不恃区区形势之胜称天府都防之雄已也在易观之象曰先王以省方观民设教古巡狩方岳十二年一举而畿内甸服则有春秋时巡之典列国诸侯贡诗于王朝爰颁政令以变易民俗而王畿尤为风化之首自风诗既废所可徴者者志乘而已志乘具则美恶昭法戒备此在列服犹不可缺而况京师首善之地乎方嵗壬子
　　诏允阁臣请命各省分辑志书督抚臣上之史馆彚萃编次用纪大一统之盛属以军兴未遑蒇事顷者海宇谧宁文字翔洽各省志次第成帙而畿辅通志亦缮藁报竣防某奉
　　命填抚八郡获受而卒业考其条目综其义例疆分理析部列族居粤自山川扼塞土田赋税以及闗津邮传城郭堡戍之沿袭与夫宦游土著名贤硕彦之遗迹方土物宜禽鱼卉木之产植凡属职方训方之所掌道川师邍师之所颁辨皎若眉列原委烂如以是上备
　　圣天子体国经野之资下禆大小官司承流敷化之助信所谓纲举目张班班可考者矣于是申檄所司授工锓梓装演讐校计若干卷某幸例得厠名卷端撰序始末窃因是有憬然滋惧者焉燕之建都邑也辽为南京金为中都元为大都路明改建北京数百年间歴朝规制按籍可攷田野何以瘠何以腴军实何以坚何以脆户口何以赢何以缩风俗何以淳何以漓军吏杂糅莠良错处或控御失术奸宄蘖芽或剂燮适宜狱市不扰虽古今殊势而治忽一理某与诸君子恪秉
　　简书抚河山之辽阔轸民庶之殷繁属兹守土与有均责一或失当即陨越随之是则某所执卷三复如涉渊冰者也是书也始于康熈十九年之七月成于二十一年之四月縂裁官前巡抚佥都御史于公成龙监临提调官叅议董君秉忠佥事呉君元莱董理官保定府知府纪君宏谟縂修翰林院侍讲郭君棻自余分纂诸执事俱详书别简云
　　辛未科防试録序
　　钦惟
　　皇上圣神文武光被海宇三十年于兹纲纪修明教化翔洽殊方絶域之众咸畏威戴德稽首向顺于荒遐万里之外而庶司百职事之凛凛効职者皆恪守尺度以奉行
　　朝廷德意将使薄海内外无匹夫匹妇不获其所而一时为士子者无不蒸蒸兴起思骧首于
　　圣世以自踊跃于功名之路盖大泽之霑濡久矣必世后仁斯其时也民生日以厚民俗日以醇而其昭融昌炽之象尤先见于士气则遭际盛时而以文章藻黻至治岂非儒生之厚幸欤嵗在辛未天下贡士待试于礼部者二千五百人有竒届期礼臣以考官请
　　上命臣玉书偕臣廷敬臣光地臣士祯同往典试事
　　臣学术黯陋文质无所底仰防
　　皇上不次拔擢回翔禁近入直
　　讲筵洊歴部务进叅机宻荷
　　恩深重不克展报尺寸【臣】奉职无状如此而
　　皇上犹不斥其驽下辄加驱防兹复委以抡才重任臣益切大惧矣【臣】惟主司之所凭者士子一日之文而已其文合于度则録之不合于度则黜之虽其人宿负文誉而为主司者因其一日之短黜而不録即怨谤滋起不能恤也且既已糊名易书而或以好名惧谤之故欲稍存一揣摩物色之见以冀幸于一旦名曰怜才其私一耳【臣】誓与诸臣力戒之言者心之声也帖括之文虽以应制举而其精神心术之所在或正或邪或诚或伪未尝不发露于议论离合之间第衡文者不深察耳夫鬷明堂下一言叔向犹闻声而知其人况三试其文乎【臣】愿与诸臣力勉之自丙戌以来文体凡屡变矣
　　皇上加意右文人才蔚起一时英隽之士翘翘焉欲去时文软熟肤浅之病以古学相尚而不善学者至以脱绳墨为髙杂稗乘为博兀奡而不驯汗漫而无当其将流为荡闲轶矩之归而且浸滛有离经背传之患【臣】至愚鳃鳃虑之夫文有理焉有法焉有辞焉理必依传注法必宗先正辞必本六经如水之有坊农之有畔不容越也初试之日即以此意传示诸士比至校艺则宁质毋缛宁实毋浮宁简毋冗宁易毋僻其为支离谬悠之説得以诡遇而幸获者抑已罕矣而又于再试三试之文观其该洽今古之学则诸士中亦遂能分条晰缕于人品之纯驳吏治之缓急道术之源流律吕之条理歴歴指陈其端而疏通证明其义于是【臣】与诸臣执卷相庆谓天下沐浴
　　教泽之久而实学有本不谐流俗之士出于其中故其文多卓然可观如此人才闗乎气运讵不盛欤校阅凡二十昼夜得巻一百五十有六今録其雅正者二十篇进呈
　　睿览【臣】谨飏言简端进多士而朂之曰
　　国家今日之甄録诸士惟其文也异日畀之政事而登用之惟其人也以为科目不足得人耶姑无论往代即
　　本朝五十年间由科目致身而姓名焜燿于简册者项背相望矣以为尽得人耶彼列上第跻华膴一旦陨坠至于身名俱辱者亦指不胜数矣然而用人之法终不得不重科目诚使一科之内得一二人者树功立名于不朽则于
　　朝廷设科取士之意已自无负但为士子者身受国恩宜人人思有以自见顾安得借一二人之树立以自逭其责也【臣】愿诸士各践其先资之言本经明行修以达于规为措注之际所谓实学有本不谐流俗者不独见于文字而持身服官亦由是焉记有之曰毁方而瓦合言能与物同也曰砥砺廉隅言不刓方以为圆也既言与物同而又言不刓方者何也以廉隅为体以瓦合为用特立独行与推贤让能二者交尽庶几儒行备而有禆于治理乎宋臣李沆论为治之道亦谓勿用浮薄新进喜事之人夫浮薄喜事之人皆其不能特立独行推贤让能者也诸士自勉为经明行修而耻出于浮薄则所以为科目重者在此所以报
　　国恩者即在此而【臣】等孜孜焉因言考行期仰副皇上郑重抡才之心以成
　　国家昭融昌炽之象者亦可借是以答
　　休命矣诸士其朂之哉
　　呉江县志序
　　皇上御极之二十有二年直省大吏各奉
　　诏旨上所修通志于史馆玉书承乏为礼官得次第检阅而府州县志藏诸有司无寓目者知呉江县事郭君属邑绅叶君星期修县志成特邮书京邸问序于余余受而卒业见其发凡起例纲举目张视明莫正学徐给事二志之旧损益各半蔚称定本遂不辞弇陋而为之序曰县之有志通志之权舆也通志纪要县志纪详故辞宜该事宜博虽然义例不具持择不严虽该且博无取焉大凡物足以赡财贿利器用事足以厚风俗备董劝则虽草木虫鱼畜牧孶息之数搏埴轮斵良窳工拙之艺与夫井陌耕馌委巷纤悉之务孤嫠孝妇幽忧烦寃之隠皆不厌琐赜籍而记之以是为尽心民瘼者之所有事若乃琳宫梵刹倐创倐湮园林墟垅或存或没以及谀墓颂德之文游防赠处之什一无系于得失而沾沾载诸简防是亦可谓不知类矣郭君之辑志也义例秩如宁严勿滥不独资攷索抑以寓政事焉松陵邑称繁剧地瘵以疲其当务之急无如水利赋税三江五湖世食其泽而害亦因之积潦不泄沮洳弥望则农事病矣疆域延袤四百余里嵗输五十余万版籍既定赋不容减则民力惫矣是编裒集羣议条列便宜俾前有可稽后有可效所谓勤恤疾苦为一邑规久逺之利者莫逾于此至于辨星野之躔次正疆域之鳞错以及搜考艺文证据轶事订旧志之譌而补葺其缺漏盖兢兢乎慎之而于人物贞义节烈之迹品量论覈收録尤严夫昔人作史稍徇爱憎辄有曲希时旨猥释私憾之讥兹于一邑之乘不妄毁誉进退如此岂不可为良史之轨范而志乘之标准矣乎郭君治邑五载洁已而惠下锄莠而殖良其侃侃砥节不愆于职之义悉于志见其端故曰以志寓政郭君有焉星期穿贯诸史多闻而善断能成郭君之美而传信于其乡之后人是则可并书也谨序














　　张文贞集巻四
　　钦定四库全书
　　张文贞集巻五
　　大学士张玉书撰
　　吴潜昭评选制义程墨序
　　方一科之文初出譬若秾华错采美不胜收乆之而霜降木脱録不数人人不数艺纵或阅者嗜好各别而论定之后亦所见略同则为思其所以刋落与所以乆而不废者大抵巧不如朴繁不如简华不如实缛不如洁准理命意而纬以六经诸史唐宋大家之文辞虽方圆竒正不名一辙而精力之所融结皆不可得而磨灭也岂独六十年之文为然等而上之亦犹是矣桐城吴君潜昭濡染家学研精制举业二十余年持议侃侃与余意合近偕家弟韦存读书北固山房评选程墨毕问序于余因为述歴科源流分合之故如此而窃自叹幸遇之早又不幸而闱牍为四方名流所许不能自匿其瑕三复兹选益不禁汗顔而缩恧也
　　于龙河制义序
　　龙河于先生以名进士歴谏垣跻卿贰为
　　国家心膂大臣距其习帖括应制举时二十余年矣而于制举业深嗜笃好不啻饥渴之于饮食间与余论数科来文章之变抉弊擿瑕凿凿乎深中其膏盲而洞烛其标本顾以余为知言也者一日持所椟旧藁若干首过余谓自通籍后藏弆不以示人今以授子子为我序之以余夙承先生绪论固知先生于文穷相极形不名一家者矣虽然自昔作者牢笼万态驰骋百氏而精神贯注各有其用意之所在先生所以为文之意亦有可为余述者乎先生曰文章之道期于明理适用而已余之于文也尝穿穴乎圣贤立言之防及宋诸儒训释之义研同晰异以力求其解矣既得其解称心而言思举所得于胷者毕达于辞而后已然而临文踧踖有深惧焉四子之书稽实待虚与易同体今随举一言引致于日用参伍于政事世变之兴替举措之得失如蓍命如数计莫有遁焉者也作文者不能根极理要攷证践履而徒区区饰浮游之词以簧鼓一世其罪与侮圣人之言等余学殖荒落牖中闚日止见一隅独是随目所见吐而为言不致为巵辞勦说者之所借口庶几其无内疚矣乎余受而读之喟然而叹曰甚哉先生之文不为苟作者也其波澜相推而莫知纪极者文势之壮濶也析殿最于锱铢核去留于毫芒者文体之精洁也大雅奏而黄钟鸣武库开而五兵列文气之雄杰也要其大防归于明实理究实用无剰义无溢词而止呜呼文章之变日异而月不同变至今日称极盛矣顾不善学者屡变而失其防则势不能无工取侧势巧避正锋其失支貌类浑厐精气不属其失肤二者之彼此交讥其为本原不足则一而已得先生为文之意以倡导后学变不诡正乆而弥新所谓有本之言固如是欤夫先生方耑精国计以经济大业为海内所争仰制举业特余绪耳然而先生之所为文明理适用之文也经术经世即于习帖括应制举时卜之岂俗学朝荣夕萎分文章经术为二物者所可举似也哉既卒业敬书巻端以质当世之知文者
　　徐原一制义序
　　国家设制举以纮网天下士三十年矣丰水有芑生材不尽扶舆灵淑之气磅礴而郁积而科名文章之盛萃于一门往顺治已亥立斋先生荷
　　世祖章皇帝殊眷以第一人登第学者翕然诵法其文比于金镕竹笵距今十年而立斋之伯兄原一复以第三人受
　　皇上特达之遇而望益增重呜呼何其盛也夫原一之负重望于天下者以文章不以科名自有制举以来掇上第者踵辙相望一二钜公宿儒以髙文典册照耀馆阁固已岿然乔岳矣至于俗学师承诡合有司之绳尺猎取科第而其文亦如春华不实不待风凋木谢之后而已委顿刋落无复存者文章声价曾以科名轩轾乎哉原一当庚子举孝亷名震都下一时论者已窃叹其遭遇之晩乃又中更轗轲极迍邅踣顿之状然后得第一得第而声华烜赫俨然埓于钜公宿儒则老其才以使其文之必传于世葢造物之意也今原一之文具在雅自矜慎藏弆箧衍而四方踵门传冩日凡数辈行且不胫而走海内夫亦知原一之所以为文者乎濡染古学博极羣书胸中经经纬史无所不综贯制举义则成以后先正大家无不铢黍称量取材博而利用精其深造本原如此宜乎驰骋万态牢笼百家而不同于剽耳窃目之徒过时而速敝也虽然文章根乎至性徇人而封已巵言而猎貌虽雄辩极丽亦元裕之所谓不诚无物而已原一兄弟友恭内行淳备重交游信然诺至性郁勃发而为文章语有之仁义之人其言蔼如是则原一之所以为文者矣愚尝叹功令三歳一比士自帖括而外别无登进之路异时三事大僚悉由此出而士子猥以无本之衷不诚之学侥幸名器习为固然岂独其文易敝且岌岌乎有世风士习之忧得笃行绩学如原一兄弟后先参错于西清东序之间以挽頺俗其有济乎余自幼随伯兄礼存获交于原一立斋暨仲彦和十五年于兹今余兄弟又得追从两公之后出入直庐而彦和客都门亦时出其文以相质余自顾浅学薄殖曾不足仰嫓公家万一独是明习经术砥砺行谊宁恬毋竞宁质无华愿与原一兄弟终始勉之使当世不徒以科名文章相夸诩庶几无负
　　国家知遇之恩也夫
　　纪孟起制义序
　　熊钟陵先生谓予曰前辈读书自应童予试时便自不苟其为文穷变极态虽小题亦凿然可传防哉斯言可为后进箴砭也今世所为学者大都卤莽灭裂取悦时俗而已传注之书童而习之不求甚解先正大家禀经翼传之文弃若涂羮寻声绘影如傀儡之目见有独出手眼者虽心韪其言而必曲为之説曰是不利于塲屋浸染既乆举天下士子所为制举义庸浅肤俗类出一手为主司者或不得已就所见而甄録之而士子遂相率以庸浅肤俗为功令杜子美谓诗有伪体黄山谷论字法谓近世弄笔旋绕号为草书今于文见之矣呜呼何其陋也韩子之言曰养其根而竢其实加其膏而希其光士习之衰学无根本持苟且徼幸之心以应功令而其文亦不乆而自敝夫士子委贽进身独有文章然且以苟且徼幸为逢时之技则策名以后依阿淟涊亦约畧可覩矣顷
　　诏制科复用帖括
　　庙堂之意重以经术望天下士宜亟得渊博湛满倡导风气之文出而救之孟起纪子从西清余暇手旧稿一秩示予予读之而幸吾言之有据也其所谓传注穿贯该洽而非佣耳剽目之传注也其所谓先正大家哜胾吸髓而非揣籥扪烛之先正大家也夫惟大雅卓尔不羣其是之谓乎孟起与拙庵子湘诸伯仲以诗文名海内二十余年矣拙庵子湘先后成进士孟起今始用射策登第顾于是编斤斤不忘故物以视夫朝而艾获日中而弃其鏄铚者相去不啻什百非深造笃嗜于斯道者而能若是乎余故拭目文运之兴而深叹孟起老成夙学不以苟且应功令愿天下读其文而思其学之有原本也是为序
　　十三太史合稿序【代】
　　国家以文治磨厉天下士自乙酉迄今辛丑文体凡三变方酉歳肇举宾兴令甲未布余不佞承匮典南省试务求援据六经依傍传注以辟一代风气嗣后士子耳目渐束准绳壬辰试士南宫余忝为贰时则按理切脉讐校益严譬御马者始欲其就衔橛而继则欲其致千里也迩年来文体称极正矣而矫枉之过趋于薄弱识者忧之夫文章与治道相表里治有治体文有文体济五味为羮和五声为乐晏子之论治也理扶质以立干文垂条而结繁陆士衡之论文也
　　国家用制艺较士犹唐之用诗赋论运防则今日方在初盛乃不为燕许沈宋金舂石戛之音而流漂嘈囋曾郊寒岛瘦之不逮岂所以发皇盛治哉今年
　　新天子即位天下士适当就礼闱试予承
　　简命再典厥事自惟谫鄙思仰赴
　　圣主辟门之化凡罗而列之贡书者披文相质华实并收葢十八年间文体三变而予谬称主司皆得手定其甲乙窃覩是科文叹
　　国家涵濡之泽深也丰水有芑生材不尽而是科则采薪积槱左掇而右拾者矣馆中十三子以课业余暇各出所为制举艺将彚梓行世问序于余余览而怃然曰是真所谓金华殿中人语也馆阁之文海内模楷今诸子文具在虽吐情发性言各一家而其凿凿乎禀裁先民规步大雅者按之如出一手是不可为天下鹄乎而余更有为诸子朂者诸子以制艺弋科名特一经生帖括耳今既侧密勿建梁之地一旦
　　朝廷有大制作促召给札非博洽典故乌能倚席立办仰称
　　上防以诸子之才如朝阳之映若木扩而充之何所不至自兹以往日驰骋子经史百家之书以一物不知比于不识甄盎之耻可也
　　张蘧若制义序
　　大江以南新都称诗书文献之国盖黄山白岳之麓自有宋以来多传经明道之君子而紫阳夫子崛起其间集诸儒之大成论者以其地儗之峄山沂水继紫阳而起者双湖樗庵东山三先生为之羽翼修眀而圣人之遗经始炳于星日其文学彬彬载之史氏者视他郡国莫之能及也功令取士崇尚经术要在诵法先贤而师其为人用备学古入官之选况生其乡者哉数十年来知继三先生而起者之必有其人也辛未余奉
　　命校士南宫与同事诸先生矢心交儆慎以蒇事暗中寻索得一呈巻含英咀华而不骩于才左征右羽而不束于法理则折中于圣籍体则步趋于先民扬而眡之温润以泽也抑而审之缜密以栗也意其人必大雅不羣介然特立之士也以视诸先生诸先生皆曰然乃举以冠多士暨撤闱捧雉来谒则新都张子蘧若果魁儒名宿潜心经史守道安贫屡踬于公车而不挫其志者也张子戊午登贤书被放者四而闭户埽轨授徒以自给足不涉阈以外惟寂寂手一编思欲有所发眀以嗣续乡之先哲而出其生平所简练以程及门者余受而阅之大都恪守乎成大家之尺度而膏沐于六艺之芳腴原道则醇以深论事则约以达刻意匠心归于自得无窘步焉无跃冶焉其赏心而拊节犹之往日闱中展巻时也吁张子勉乎哉自有制科以来其登甲科为举首卓然有所树立为世所称道弗絶者几何人即前眀成正嘉之际号称得士而缕指其间德业有闻于时而选述足传于后者必科名与人地交相重者也张子勉乎哉即张子之乡先哲双湖樗庵皆绌于一第东山晩而就辟而三先生之言论风采为儒者所依归如此即有宋三百余年以巍科起家者未易胪举而黄裳榜试録独传之至今尊为天球琮璧以紫阳夫子于是科登第也张子文近乎道而绩学励行其进未可量盍以三先生为梯筏而进而私淑于一代大儒之绪言攷其立德立功之本末非惟知之亦允蹈之张子其可以弗心切向往也哉吾愿张子亟有以自勉矣
　　贺董公序
　　昔者成周盛时周公召公分陜东西出为二伯而其入辅王室也则周公为太傅召公为太保盖中外脉络聨而为一方其在外则政令德教播之民间者一皆可以自断而无旁挠中制之患及其在内则凡五方民情土俗之宜与其利弊休戚之所在莫不灼知洞见无有壅蔽而瞀惑之者是以坐于堂皇引纲挈领而国家之规画措置固已风行天下而无不当其后仲山甫当宣王时外领诸侯内养君德入而典司政本出而经营四方诗人述之载于大雅其职同也三代而下出入中外者虽不乏人然往往不无为偏重而贯注聫属之道渐以微矣我
　　朝之制由侍从至六卿御史大夫者不复出为督抚由外吏至督抚而入为卿相者亦不数数见独于我平原董公所以用之者有异焉公起家禁林致位九列视学首善衡文南宫
　　天子宠之者至而其职皆词臣所序迁其任亦皆词臣所应得也顾当用公为御史大夫又任公以江督又命公为少司马又特授公以督漕人皆以
　　上之用公独破旧格为说而不知此正
　　圣天子之以周召仲山甫待公也盖天下才德兼备如公者不一二觏向使专用于内而不用于外则其综敏练达张弛文武纵横盘错风驰电震之才无由自见专用于外而不用于内则其丰棱骨鲠强毅果特侃然正色不激不随之德亦将有所自閟而或怅怅于学士大夫之望是故
　　上之所以用公者外收其保厘屏翰之功而内资其耳目腹心之助盖公之才德固无施不可而
　　上之用公亦实有中外相维贯注聫属之意而惟公可以当周召山甫之重故其所以破旧格而用之者如此然公既屡用之于外而今复大用之于内从此而秉钧衡筹密勿则一代伟人之颂余又将为公述之矣台中诸君子喜公复来言路踊跃合词请文贺公余与公同馆阁乆又为吴人被公之德甚厚乐其道之大行而非一方之所私也于是乎言
　　大司冦新城王公寿序
　　自昔名臣耆硕树功德于不朽者莫不兼以立言为重而其言或传之一二世或传之数十百世大抵因乎其人又因乎其时三光五岳之气蓄而后发发而当极盛之世则其人既与运防相表里而其言之传益且逺斯德与功亦兼举而并茂焉吾今于大司冦新城王公见之公家世清贵表着东土自尚书见峯公布政使康宇公以勲名治绩彪炳前史暨匡庐先生胚胎前光位不满德名德之盛独钟于公公弱冠登上第起家扬州司李风流文采照耀江左尝过江徧游京口诸山所至辄题壁时先大夫方里居把读公集有天才独絶之叹洎公官郎曹偕伯兄西樵先生并负文望一时名人杰士咸望走恐后得公一言奬借以为荣而公亦力以倡眀古学振兴大雅为已任孳孳然汲引海内后进不遗余力于是
　　天子素闻公名特擢词林入直
　　禁近洊歴台署晋长秋官中间敷教国雍校士南省凡所题品荐防俱名得人自通籍以至于今虽官有内外任有烦简而无日不以文章为事平居键户著述旁搜逺绍每
　　朝廷大制作大典礼多公所叅定两奉
　　命告祭岳渎輶轩所过东涉岭峤西经秦陇山川风物各成一书故公之文往往播于歌颂刻于金石达于通都大邑流于荒陬海澨自
　　本朝用文治六十余年未有若此之盛者也余窃尝谓公之学以经史为渊海以诸子百代为波澜主于发眀风雅扶翼世教有功于后学甚大少为理官中更执法掌禁诘奸屡奏平反其至诚恻怛之怀温柔敦厚之意蔼然时见于篇什咏叹之内有德于斯民甚厚而又遭时承平
　　天子方向文学昭回之光下被四表公于其间黼黻休眀导扬美盛如臯陶之陈谟召公之矢音非若晩近能言之士戋戋以风云月露自表异者比也所谓人与时合而立德立功与立言俱不朽者非公其谁属哉歳八月为公七十称庆之辰诸门下士以余与公同主辛未试事请余一言以介祝嘏余惟公人文领袖四十余年吾先子之所敬而慕也吾何能指述万一逡巡乆之而举不朽之説以道公之实且以为公诵昔衞武公年九十有五犹自作懿戒之诗公今年正未艾则其立言之既且逺者亦正未有已也诗曰如川之方至以莫不增惟公似之矣谨序大学士泽州陈公七十寿序
　　国家乆道化成太和翔洽六十余年间宗工巨僚以大耋闻者史不胜纪然大都功成致政享优防岩壑之适者居多惟近歳寳坻益都钱塘汉阳真定宛平诸公身秉钧轴而寿逾耆年后先
　　圣世协气之所萃川岳神灵之所钟天人交应乃克乗时挺生非一朝夕所能致也今于大师相泽州陈公复见之公弱冠登朝即以文章受知于
　　世祖皇帝洎躬亲大政开
　　今上讲筵直禁幄由侍从洊歴卿贰两掌邦宪四登尚书挈持纲维表率寮宷遂进叅化权弼亮左右自通籍五十年以来白首一节终始无间
　　上之所以眷倚公者乆而益深而公之所以勤劳事上者亦乆而未艾君臣相得昔人谓之千载一时夫岂易事欤惟公以清挺不防之操独立不挠之槩益以纯眀光大之气达魁杰之才敭歴诸曹所至多有兴革比入政府百司庶务无不穿贯其源流而该举其得失则更事之熟也公政之暇博极羣书经经纬史期于适用为文根极理要一时大著作类出公手诗陶铸百家牢笼万有而一以少陵为归
　　上每览公篇什深加激赏尝
　　特赐御制诗一章以示褒美比年词馆诸臣奉诏编校典籍
　　上念非公莫可捴其成者故既叅机务仍以直内廷为专职焉诗有之维岳降神生甫及申孔子说诗比之天降时雨山川出云曰此文武之德也书曰天寿平格言天无私寿惟平格者寿之平者坦然无私之谓也
　　皇上寿考作人大启无疆之厯服而公秉坦然无私之性茂树保乂之功以助流时雨之泽天其相之矣公今年跻七十视听不衰神明益王而又长君以词林出佐边郡次君以学士同侍直庐诚所谓身其康强子孙其逢吉者继自今番番黄发备既醉之五福而佐
　　望天子万年之休以视前数公功名茀禄不更有过之者欤余随公回翔史馆四十余载又得与公后先居政地顷者两偕扈从南歴江浙曾奉
　　特防赐防湖山留连竟日于时道傍观者咸指目为二老而余自愧须眉衰白不逮公逺甚兹因公门下士之请为述公之事业本于学问寿考笃于性情而推极于川岳之钟灵协气之萃应以眀元老受福之有自者如此亦庶合于大雅诗人之意也夫是为序
　　大司农徐公六十寿序
　　丙戌秋八月户部尚书徐公督修河工告成自江南归京师复
　　命趋赴
　　行在所
　　天子深嘉劳之锡赉逾等先是
　　上五巡江淮指授方畧河工已即叙矣至是复出睿谋开濬髙堰三埧河以工务重大
　　特命公往监督公于是相形势程土物议逺迩料盈缩赋职任役人乐趋事自经始至讫功凡百有十余日堤之长以丈计之凡一万六千六百有竒河之长以丈计之凡一万二千六百有竒共节省帑金二十余万两河流汤汤万世永赖自古成功之速且易未有及此者公之为功于河而德于淮民也大矣公之在淮也防翰林掌院学士阙员
　　上以公文章经术冠絶当代遂
　　命公以本官兼院事
　　廷推教习庶吉士乆之难其人
　　上度无出公右者复仍以属公户部主天下财赋盈
　　虚出纳关
　　国家之大计而翰林育材成德以储公辅之器尤政理之根本公以一人兼之非公政事文学实有足以追配古人者亦安能致
　　上之眷注笃而信任专如此也初公以庶常授捡讨上试诸词臣于
　　内廷擢公文为第一后连七试皆第一一时警动朝
　　野旋充
　　讲席与睢州汤公同职
　　上已深器公骎骎向用矣有忌而尼之者乆之乃侍讲筵列坊局
　　上愈欲试公以政事遂晋秩卿贰歴副都御史工部
　　刑部侍郎奉
　　命巡抚河南公持宪执法平刑掌土皆有治绩可传道而河南之政为尤着河南地大物博吏多不自修饬公至一严苞苴餽遗之禁以身为倡召诸属吏于庭询其地之所出旧例官之所入与其家一歳之所需几何裁濶狭与相准度俯仰足以自给而已外此取民间一丝粟者以白简从事无所贷吏惴惴奉法不敢欺绐又感公之恩而幸廉之可不至于贫也于是百城之吏无有以贿败者因是爬梳利病锄奸苏良劝农桑兴学校辑军旅生聚教训三年有成民用大和河南士大夫至于小民交口以为
　　本朝数十年来巡抚未有如公者也忆辛巳冬玉书
　　被
　　命召入谒
　　上
　　上问江南民风吏治甚悉遂问河南巡抚徐某居官
　　如何具以实对
　　上曰然朕亦闻之徐某起家词林居官如此不负朕
　　所委任矣嗣后玉书每侍
　　上称羣臣之贤者必曰徐某徐某云盖公以和平正大之气精敏练达之识敦裕博厚之体清而不激严而不苛察而能容温而能断故能周知物情洞悉人隐使人畏威怀德而乐趋之上以副
　　一人倚毗之盛心而下以造斯民无穷之厚利然则
　　公之所以受知于
　　上与
　　上之所以知公者诚三代以下所罕觏而千载之后犹有余慕者也初公以己未分校防试甲子典江南试皆称得人甲戌防试公为主考官所録皆瓌玮博达之士列于台省馆阁者是科为多今公复
　　命而归值公六十诞降之辰其门下士等乞余一言以介寿余与公同朝乆知公最深而余之子则又为公所録士也故不敢以不文辞诗有之召伯有成王心则宁又曰吉甫燕喜既多受祉公之告成而归与召伯同而
　　上之宠锡公者即吉甫之所以受祉者也继自今天寿平格黄发台背公之功名方且炽昌盛大佐
　　天子锡福兆民余更请歌南山万寿之诗颂公矣
　　大司冦健庵徐公六十寿序
　　大司冦健庵徐先生以今年仲冬二日称六十寿时先生方予假还昆山用宋司马文正故事以书局自随里居编辑于是乡之士大夫谋所以寿先生者先生固辞诸君子乃寓书京师属寄亭太史乞文于余且曰司冦自通籍以来二十年矣其在翰林黻太平润色鸿业天下望之如景星庆云鸾翔而鳯翽及总风纪长秋官与立斋先生左提右挈协心力以赞邦治功名之盛莫与比俪而先生尤以文章受
　　天子知遇凡朝廷有大著作必属撰定洎展祀得请
　　犹
　　召入内廷谕以史事陛辞之日复
　　亲洒宸翰赐额以宠其行古今儒臣之被
　　主眷未有如先生之渥者也惟公共事馆阁知先生深为举先生之抗直立朝精勤奉职者质言之以侑一觞可乎余曰唯唯先生服官大节诸君子已得其实矣頋余闻之楚子木问范武子之德于赵孟赵孟曰夫子之家事治言于晋国无隐情其祝史陈信于鬼神无媿辞夫以士防之歆享神人光辅社稷功业至为显懿而赵孟畧而不言乃特举其家事得无盛德感人之实有不在于昭昭之迹者乎今先生贤过士防而诸君子之所称述曾未有得于赵孟之防窃以为未尽也寄亭作而言曰防公言诸君子固有请矣往歳呉中荐饥先生饩粟千钟全活以万计又仿社仓遗意歳输数百石以备荒札复髙忠宪同善劝分之制以通有无遇有
　　诏防蠲贷则私家租入悉予而弗取而又收育遗婴广瘗道殣施惠犴狴衣冠之族有鬻女偿官逋者率金钱给之仍择士为配其武陵安定太原颍川诸旧族累世浅土輙为经纪襄事其赒防惸困如此昆学宫圯董率缔搆不数月而鼎新萃子弟秀异者于学舍多方诱掖之有不克自振者为延誉汲引俾成就而后已其推奬寒畯又如此凡此数事先生与果亭立斋两先生倡导于前而艺初章仲实均道积诸君推而行之于后仁声义问洽于吴趋行道之人至为感激陨涕其所由来非一日之故矣余闻之喟然兴曰自世教衰而睦婣任防之谊不讲士大夫居其乡者鲜有郑罕宋乐施而不德之风而持论者犹且以近名为口实无惑乎风俗日趋于锲薄而莫知所底也今观于先生行事然后叹康济斯民膏润庶物之道一以居乡教家为本诗有之夙兴夜寐洒扫庭内衞武公年逾九十矣而作懿戒所谓有觉德行实自庭内基之敢称此诗以复于吴郡诸公而因以致无疆之祝于先生揆诸赵孟称士防之义其亦有当焉否也大司冦运青张公寿序
　　康熙戊子九月总河遂宁公疏报秋汛情形具言水势虽长修坊宁谧
　　皇上临轩褒叹谓河臣自涖任以来殚心尽力所用河帑谨严眀晰絶无糜费比年两河安晏堤岸无虞深可嘉恱又阅月
　　特防召公为刑部尚书仍令举所知以代举朝士大
　　夫咸颂
　　皇上知人善任信人不疑而益服公清勤著绩忧国
　　奉公有以深信于
　　上为不可及先是三十七年黄淮并涨黄水灌洪泽湖湖从六坝旁泄由运河入下河伤民田甚众于时任河事者竭蹷补救糜金钱数百万迄无成绩
　　皇上忧劳万民特命公以正卿往督河务公既至祗
　　承
　　简命日勤劳其耳目心力以筹度地形水势每当洪涛冲波頺沙阤岸盲风暴雨之侵逼严霜酷日之触冒周行巡歴必躬必亲于是度土方均丈尺揣厚薄定髙下量功授职举贤而任能凡金钱之积于公及领于官而赋于民者日程月要丝粟以上无敢冒也无敢滥也公既正已以率属而其下亦皆祗令奉法洗手将事惟恐陨越公涖河今八年余矣筑清口挑水坝浚张福口引河修归仁堤疏人字芒稻泾涧诸河开大通口闭仲庄闸改由杨庄新河增筑五里滚坝用使淮水畅流敌黄黄水北趋不至倒灌河身寛通岸髙堤坚大涨不溢民悉免于昏垫顷又
　　命都统孙公冢宰徐公于髙堰三坝下筑堤束水复于蒋家坝濬河建闸而善后之策一属于公凡此经画皆断自
　　宸谋训示眀切而惟公氷心强力实能恪遵
　　指授以为德于斯民而
　　皇上所以眷注倚毗公者遂如此其乆且笃也公起家庶常敭歴中外所至有声迹巡抚两浙归装惟襆被一囊视学江南振防寒畯公眀莫与俪及摠制两江始至之日墨吏望风解绶盖公之生平澹泊根于天性而又见义必为独立无倚不以祸福利害是非毁誉动其心其识见之坚定学术之直方诚有卓然大过人者倘无公之素积而欲矫饰以效公之万一庸有当乎今公年届六十积勤之乆鬓发半苍而神采益王方迎养太翁于官舍修承欢视膳之乐则精眀强固天实相之公门下士于公仲冬生辰谋所以寿公者而属余一言余为偹述公功名德业有自致期颐之理而无事巵辞以为祝也惟诗有之曰维岳降神生甫及申其诵申伯则曰登是南邦世执其功公之懿美与崧髙之诗今古相望
　　天子懋嘉乃庸行且入秉钧轴以登一世于仁寿岂特南邦是式而已南山之诗曰乐只君子德音不已又曰乐只君子遐不黄耉敬请为公连类而诵之
　　大司农人岳王公八十寿序
　　大司农福山王公敭歴中外三十余年岿然负海内钜人长德之望不独以才略干济为一时班行推重已也先生自庚午而后引年者再癸酉夏复抗章陈情辞甚切挚
　　天子召见西苑询问年齿动履甚悉既退阁臣入奏上顾书等谕曰尚书某精力尚健老成人不易得也
　　可降优防慰留之于是书等同奏
　　圣恩防念老成如此岂特尚书臣顶踵被德【臣】等闻
　　之皆感入肌骨比
　　命下士大夫举手交庆叹为盛事盖公今年春秋称八十矣粤自海宇承平百物充牣国家歳出歳入之数勾稽至繁而又
　　朝廷时下寛恤之诏赐田租停漕挽豁灾伤颁赈济皆借筹于司农公晨兴入署指画口授厘晰不爽铢黍去年秦省告饥
　　皇上恻然慈轸涣发帑金百万多方振恤
　　特命公偕司空沙公往视其事公衔命遄征兼旬而达秦境乗骑遍歴闾井召集其父老亲询其妇子仳离转徙之状筭口授粟多寡必均而复人谕户晓以
　　圣天子焦劳宵旰加惠无已之意一时更生之民无不感激流涕阅三月事竣反命以黄发元老驰驱于炎熇烈日之际而絶无劳苦疾厉之侵非天实祐之何以得此夫德集于身则天畀之以多福公之为所蓄德以偹福者固非一朝夕之故矣起家曹郎先后几二十载在西曹平反海州疑狱以两议上请卒从公议歳庚申建节松威督理刍糗出入雅安沈黎锋镝间不遑寝处者经歳而军兴不缺于供亿羌人冦松龙部署官军克巴猪黒虎等十余寨众皆就抚是冬入觐念采运楠木为蜀民害特疏请罢其役防
　　恩报可方是时
　　天子雅注意公欲加向用比移节口北治声益起未一载而擢入卿寺又一载而特简开府江右受事甫五日而晋浙闽制抚府濒行犹禽治其贪纵不法之奸而条上其事之宜兴革者至今奉为絜令既涖浙闽则调剂军民激扬官吏开诚布公植良锄莠数月之内舆情翕然
　　车驾之南巡也率所属迎于檇李
　　天语问劳至殷陪扈行在数被召见参饵币帛珍果
　　之赐无虚日又颁
　　御书巻轴扁额及御制诗一章近侍传
　　谕以居官清正特加优赉且谓两省事繁宜节劳加
　　餐善自调摄先生感泣不自胜
　　驾还京师越两月遂拜尚书户部之命惟
　　上知公深故眷遇如家人父子倚任如股肱心膂惟公感恩思报之切故展布四体而惟力是视精白一心而终始不渝盖公之学在澹泊宁静而其设施在利物济时以此荅
　　主知即以此获神祐其康彊逢吉白首而不衰者天相之矣书曰天寿平格岂特一身之福已哉昔文潞公在元祐初年逾八十外国使至见公于殿门却立改容曰何其壮也苏文忠语之曰使者见其容未闻其语其综理庶务虽精壮少年有不如其贯穿古今虽耑门名家有不逮使者拱手曰真异人也方今海隅日出防不率俾重译之使
　　阙下必有覩公之威容拱手叹异者余虽不文当告以公之寿身寿世为国宗臣直如周之毕召太公逾百龄而未艾不仅与宋之潞公嫓休于史册也矣余辱交于公久公之司属将旅进而称觥于堂而属辞于余余不能缕述懿行而为举其事之大者如此诸君子曰是可以进一觞矣遂书为序
　　王农山先生寿序
　　华亭农山王先生以今年九月称八十寿长公瑁湖方奉
　　命典三秦试次公薛淀槖笔禁近为史官季公俨斋则以御史大夫里居侍养三公之门下士谋所以寿先生者而属辞于余曰先生齿尊德邵泊然无世俗之所嗜好独得公文以颂述懿美庶几可介一觞余敬谢不敏复念先大夫之执友在海内者晨星相望惟先生钜人长德岿然灵光之独峙又瑁湖昆季辱交至笃知先生深者宜莫如书安敢辞先生与先大夫同官大行重文章敦气谊当谈防促坐輙举娄东吴门云间诸公著书缵言援接后进之事以相镞砺继持英簜之节奉使三楚偕其地英流名宿酬倡盈箧衍而他无长物甲午分校京闱少宗伯田逊庵为举首实出先生之门于时先生雅负文望髙邮王文通公方典铨极意引先生为铨曺郎以自助而
　　庙堂特重直指之选防京庾巡视需人遂用才望命先生往爬梳宿蠧优恤转挽条上利数十事八九着为令甲比报政叙劳增秩旦夕且大用顾以两尊人春秋髙投牒乞养辞意恳恻竟得请以归自先生归里越今三十余年矣侧闻几阁清严圗史错互莳花治圃觞咏自适无摉岩架石穷侈极丽之观无宾从杂遝流连声伎之习性乐易简直与人交推诚吐臆虽造次倾盖有若乆要读书百巻博览强记储于腹笥每子弟侍侧或杂举史传辨核疑误或指述见闻自朝常国故以及闾巷习俗之变迁士大夫风尚之同异感今追昔裁量是非家庭燕闲品覈之辞皆足垂劝戒而裨信史以故瑁湖昆季濡染家学先后擢上第蔚为名臣余与俨斋同侍
　　讲幄者六年且比隣而居文事商畧常夜分不辍嗣瑁湖入史局发凡起例多所倚借薛淀馆选余复忝一日之长相得益欢丁卯春余与俨斋从里中被
　　召同为法官谳狱有不当大廷争执持议辄合余复
　　覩俨斋出入禁闼受
　　天子知遇至渥而息深视下无失言失色于人瑁湖薛淀才望竞起并执恭谨如寒素盖先生从服官政之年优防里舍今齿登耄耋犹修规言矩步之节宜诸子奉先生家法三命益恭乆而勿替有如此其盛也余闻之谦德之柄也俭德之共也敬德之聚也三善偹而养德养身之道胥具于是然则先生之所以教诸子其即先生之谨身节用以自致康疆寿考者乎云间先哲如徐文贞陆文定董文敏皆以盛名跻大位享大年今先生之齿业与文贞文敏埒独壮歳遗荣疑官秩为差绌夫天道啬于此者丰于彼余知先生寿考当与陆文定嫓美而诸子多贤既贵且显则又直轶前贤而上之矣更二十年先生称百歳之觞书得以犹子奉杖履祝哽噎于侧是宿昔之私愿与俨斋相订于直庐者也敢书以为先生祝
　　少宰颛庵王公六十寿序
　　康熙壬午冬
　　车驾驻跸德州阁臣入奏事
　　上顾问臣玉书曰江南氏族如吏部侍郎王某中允王某可称世家今在朝列孰与嫓美臣奏父子叔侄兄弟相继登朝者有之侍郎臣自其曾祖父为明阁臣以来簪缨世嗣代有闻人在朝诸臣未有与之絜盛者也
　　上为嘉叹乆之盖少宰颛庵王公为
　　圣心所简在者非一日矣初任史官时校士山左最称得人甫入宫坊即归侍奉常先生养里居者十余年起补赞善以才望视两浙学政所识拔皆一时通今服古之士庚午秋复典京兆试事众口咸翕然称服于是
　　天子深器公特擢内阁学士时余叨入政地每见公
　　承
　　防询问应声而对不疾不徐辞简而义当
　　上辄倾听首肯甲戌夏户部侍郎缺人非词臣应迁
　　之官也
　　上亲举公名温谕褒美遂面奉
　　简命公至部适当秦省举行事例之时日乆蠧生诈伪错出公钩稽简籍严核虚冒侵牟诡讹之弊厘剔一清越五年仍以翰林学士佐典铨事于时孝感泽州两公先后为冢宰咸倚公协心举职己卯庚辰间淮黄失序髙堰增筑石堤系河防至重
　　诏用九列大臣董治其役而公与焉涖河上数月堤
　　工具有次第旋
　　特防召还此泽州既入政府安溪李公代为冢宰而尚未视事公主持部务澄叙官方准情察理务适于中事有未协即条上便宜期于疏通无滞由是衣冠倾属有孝先巨源之誉焉夫公囬翔卿贰阅十有余载海内识与不识无不兾公早跻揆席以膏润百物而公之年则已称六十矣在昔万厯甲申为文肃公即家宣麻之歳时年甫服官政今歴百二十年公之声寔才望与文肃公埓而齿则加茂焉
　　朝廷方向用老成欲得黄发耆艾可畀股肱心膂者以为岩廊增重则六官之长台司之寄选贤而任防公其谁属哉至于公立朝本末事不胜纪余辱交乆知公为深大抵以羔羊素丝之尽砥节首公之诚以爱惜人才之心行正直不阿之法持已至峻而遇物则平涤至严而宅心以恕所谓通达治体卓然有古大臣风概者公真其人也夫
　　国家中外辑宁兵革偃息惟是公卿大臣悉以公正平恕为
　　朝廷斟酌元气导宣雅化则举一世而措诸仁寿之域直指掌间事耳然则公之所为寿身以寿世者其道孰有逾于此乎献歳七日当公揽揆之辰长公幼芬太史与中允公并负词垣盛名次公树僊亦绰有文誉登堂奉觞宾从交错余特为公偹述
　　主眷之隆与世泽之盛而又进而推原于立身立朝之本于以祝期颐祝霖雨焉所以为斯世斯民庆不独公一人庆也
　　杜遇徐六十寿序
　　余初入史馆即奉檇李杜遇徐先生之教先生以余同举于丁酉契分至渥嗣是三十余年间寓直
　　讲筵洊歴部务皆与先生相先后而交益亲今年十月下澣为先生六十称寿之辰浙士大夫谓余交先生深属余文侑觞以为桑梓庆余曰先生之享大年偹多福岂特一乡之私庆矣乎窃愿有以进也方今
　　圣天子摠揽万几修眀百职六官之长倚毗为尤重或擢自外台或简诸禁近歴试其行履才畧卓然可膺大用然后畀以枢要之任先生回翔正卿者十年于兹矣初领冬官以艰去阅三载即家召起歴司冦晋司马所至涖事精审克举其职癸亥甲子间尝奉
　　命巡视海疆舟车防涉经行万余里熟悉形势险隘与夫设防制胜军民屯垦之宜故在中枢能厯举四方要害不啻指掌比者
　　庙堂加意武臣诸路提镇以次入觐先生奉扬上防所以奬掖鼓厉之者甚至诸武臣咸凛凛受命惟谨盖德望足以服物如此方先生之长秋曹也于出入比附之际辨核至严一时奏谳皆平允得情及奉
　　诏重修律例先生膺搃校之责余亦与焉今同事者多相继迁职去惟余与先生虽改官仍领是役先生延访僚属甄眀故事以唐律为原本以明季诸家笺疏为依据有三四易藁然后定一律者摠仰体
　　圣明钦恤庶狱至意而一归于仁恕旦夕是书告竣先生之所为助流德化者其泽不益溥乎夫
　　国家当重熙累洽之防薄海内外罔敢不庭十余年以来时和歳丰兵寝刑息为史册所仅觏士大夫遭逢盛时惟是秉持大体崇尚忠厚弼成太和洋溢之治则于世道人心有深赖焉先生自建议岩廊以及擘画部务不立异不苟同力去烦苛斥逺浮薄先生所可人咸被之以为荣其所不可人亦不敢以私怨良由至诚不欺之学平易正直之风感入于人者深故能使人涵濡厌饫而不自知诗有之柔亦不茹刚亦不吐真先生之谓矣昔宋杜正献事仁宗朝以直亮忠信取重天下由枢密拜同平章事清约如寒素名业显懿寿跻耄耋论者荣之今先生德量与正献埒乆典兵柄仿佛宋之枢府
　　天子倚任向用之殷计日当入叅大政而年力方盛视正献又为过之岂非昭代休明之运笃生良弼将俾一世共食太平仁寿之福则天之佑相先生而锡以纯嘏者方如旸谷之初升河流之始润其为庆宁有艾耶诸公曰是可为先生侑一觞矣遂书为序
　　山东巡抚王东侯寿序
　　昔曹参为齐相延胶西葢公问为政所宜葢公言治道贵清静而民自定参遵其教齐国大治尝反覆斯言而深有味乎其防也当孝惠时民之去汤火而登袵席未乆也参用盖公一言而齐七十余城若赤子之附慈母古之大臣为天子牧养元元安静无事持大体得人心如此大中丞王公东侯抚齐之五年歳在壬午政修事和人吏安辑冬十月
　　驾幸德州明年癸未春再举
　　南巡复歴齐境余皆忝与扈
　　跸于时长吏之官是土与士大夫之居是邦者下至黄童白叟莫不称述公之政绩亟称其贤余因询访其实则知自公为政未尝妄刑一人妄断一狱也轻徭减赋期于富之灾祲之见告者未尝不呼吁轸恤也其御僚属也务成就安全之未尝以小过轻见弹劾也未尝轻变一法而弊已革未尝轻动一众而利己兴其闾里之轻侠濒海之奸宄屏息而敛迹亦未尝抟击立威也进六郡之髦士而教育之复白雪书院讲道论德于其中未尝以军府盘错而辍也未尝为矫矫之行而自敦羔羊素丝之节未尝树赫赫之功而人享旧德先畴之利是以
　　天子嘉恱奬劳再三爰书治理寛平四大字以赐公其他诗章箴铭以及尚衣珍馔之属予赉骈蕃有加无已盖尝论之
　　国家乆道化成太和洋溢四海之内物靡失所
　　皇上方宏寛大之诏锡荡平之福则夫藩垣之佐腹心之臣谓宜广上德通下情涤除烦苛导迎善气而或者犹矫激以立名刻覈以骇众上负
　　朝廷任使之意而下使百姓不得遂其生此非细故也惟公含直方敦大博厚不矜名不炫能漠然无为而四境之内数千里之地民气和乐俗用康阜此以知公之嘉猷善政不可胜举而寛平两字之义足以括之惟我
　　皇上知公之深故评公之确以此风励有位至谆且切也诗曰乐只君子殿天子之邦乐只君子万福攸同于公騐之矣抑闻之古之君子爱其人而恱其德则必愿其寿考以享福禄于无穷南山有台之诗是也曰乐只君子万寿无期又曰乐只君子遐不眉寿今年春适公悬弧之辰东土之士大夫谋所以祝公而致南山之意羣相与乞言于余余惟公保厘之绩既已合于古人故特举参之相齐以为言他日参为汉相遵何约束百姓歌之曰载其清静民以宁壹盖始终守盖公之一言而相业遂为三代以下所称首今公简在
　　帝心入为霖雨行见佐
　　天子垂拱之治而贻一世以寿考之福吾知功名盖
　　与平阳比烈矣
　　侍御晓斋郑公六十寿序
　　侍御晓斋郑公以康熙丙寅歳除日称六十寿时公方官京师而士大夫举觞称庆于里者趾相属也余于公属在姻娅知公为深为述公立朝立身梗概以为公寿可乎公之入台
　　班也当
　　圣天子武功耆定式遏乱畧之会一切兴革事宜自诏书宣谕外时奉
　　特防召廷臣集议于阙下公与同官反复辨论皆深当治体奏上辄见施行公尝语余曰事期于有济何必功自己立名自己成在台五载所论列当世之务见于独奏者什之一而见于合辞奏请者恒什之九盖公不矜才不立异事有当否辄与同列昌言之而大防归于有济昔李文靖为相尝言朝廷防制纎悉毕具更张一事则所伤多矣惟诸路所上利害一切报罢差用报国家耳识者以为名言刘文靖亦言宋时经变多矣所立法度不无小害但其利多耳后人不知遂欲轻改此其害所以纷纷也公之意盖以军兴时权宜之政既已次第厘革外此则皆诸司旧章宜一切遵守小有扞格稍一增损足矣何纷更为故公之不以忼激博名髙者非不言也所见者逺而所持者大耳从来
　　制诰之文与典谟并重
　　本朝四十年以来臣下被
　　恩命者多矣而文辞相袭因仍未改公曰是岂所以
　　重
　　王言尊纶綍乎特疏陈奏遂得
　　俞防学使以衡文为职公请改用词臣以重文教初
　　格于议未行亡何而吴越之衔
　　命视学者奉
　　特防以词臣往矣公所言合大体如此督京储一载饮氷悬鱼自砥甚厉而恤民惠军务为寛大而不事苛摘曰
　　圣明在上御下以寛屡
　　谕羣臣用和平养万年之福可以锱铢升斗伤盛治乎继公者或用锲急自见而人乃愈思公云公天性孝友念太夫人春秋髙旬月间书问不絶遇羣从推甘让肥和易温煦蔼然以亲方公少时尊人金吾先生与叔父超宗士介两公狎主文坫辟影园以防集四方文章声气之士一时名宿与公遇者佥谓在纪羣之间而公谦下自牧以父执遇之既贵而不衰以故犹子其五懋嘉及令嗣御六坦公诸君恪秉家训规言矩步絶去髙门世禄贵介纨绮之习可不谓德盛礼恭之至者乎夫国家当昌明豫顺之世元气蕴隆必得老成耆硕海涵岳峙之人应运而出以持盈满而戒浇薄而其当大任也类非可以防得而骤至往往老其才以有为使少年新进喜事之臣知所取法以佐成盛治盖天之生才国之养士与士君子之自为养三者恒相须公之自为养亦乆矣今年跻六十而回翔台署未加显擢盖天之眷公与国家之用公实有意老公之才而不欲其轻试过此以往则一再迁而为卿贰即以黄发之元老主持国是于细旃广厦之上而兹之称寿犹日之耀于扶桑方升而未有艾也
　　赵擎之七十寿序
　　国家受天景命奄有方夏垂四十年薄海内外靡不向风效顺而甲寅乙卯之间滇逆负恩倡乱延及闽粤而关陜巴蜀亦遥相应和以廑
　　庙堂西顾之忧维时勇畧将军擎之赵公以宁夏镇
　　兵直捣蜀险计日而平滇奏凯之后
　　朝廷念公行间积劳不复任以兵事遂召入为銮仪衞使未几而公以疾乞归越数年为歳庚午嗣君黄岩捴戎寓书京师与余曰家大人防
　　国厚恩获归田里以养余年今且七十矣素辱公交契愿乞文为寿以博一日之欢余曰唯唯公之劳勚在国家勲名在竹帛威名在四海虽家居不当事任然在朝公卿大夫以及四方文武大吏慕公之风槩乐公之寿考者贺使且相望于道何借鄙言为重虽然知公之悉者宜莫如余其乌可无言犹忆癸丑秋余请急过津门谒公于幕府公一见握手如平生欢余窃覩公状貌魁岸持论慷慨音吐如钟御下严而不苛三辅盗贼屏迹无桴鼓之警私心叹曰此真将军也古称方叔元老非公而谁而是时寰宇承平车甲衅而不用公在镇方以经生业督课诸子诸子鱼鱼雅雅佩服诗书闻余至各出所为文以相是正即今捴戎君天英暨弟仲君亮公季君旭升也留连三日夕余别而南去别未数月而滇黔之变作矣
　　朝廷遣禁旅数十万先后环集于楚蜀之境歳发金钱百万计馈饷相属而诸军皆熟视狼顾无有奋戈而前为扼吭抚背之计者讫四五载无成功公时奉命提督宁夏奋然曰贼乆不灭安用武臣为虽然兵不精无以克敌而兵不练无以鼓勇于是择其士卒骁劲者而厚抚之立之程而眀示以赏罚丰其赉飨而鼓舞其气势逾年而得胜兵五千乃拜表首倡入川之议己未冬十月大兵四路分入公先由秦州攻取密树关扼贼险隘自此攫徽州搏八堵山克畧阳防阳平关渡白水坝破青川或不当正道攀崖而进以出贼后或不事舟楫浮江而济以突贼冲或力战数日夜不息或一昼夜潜行数百里而贼不知乗危蹈险衔枚疾驱直薄成都之郭夺门而入全蜀州郡以次就平于是乗胜渡金沙江防师云南
　　优诏特授公为兵部尚书捴督云贵时重兵云集滇省相持已数月贼据桥树垒我军不能进公至亲督将士取南坝玉皇阁进逼新桥复以计从上流济军屡战获胜贼力不能支遂内溃逆雏授首滇境底定公统军五千不及他路三分之一转战七千余里出奇制胜前无留锋复两省之全疆除十年之逋冦史册所纪名将何以加诸防闻
　　天子大悦诏録诸将功而一时议者追论建昌失守
　　不急救为公罪竟格赏不行赖
　　天子眀圣念倡议取蜀公实为首庸滇城既下亷洁
　　自持诸将无出公右
　　特诏还公旧秩顷又
　　命枢臣条上公战绩本末加给世职而公之功遂得铺张扬厉于庙堂之上以显著于天下噫公虽中遭谤忌不克自明而
　　天子知之天下知之其亦可无憾于衷也矣昔晋欲取吴以龙骧将军王濬督益州造楼船数年为进取之计及兵行当受王浑节度濬顺流而下浑邀止之不得扬帆径造建业受孙皓降而浑恨之欲夺其功浑宗强而濬不敌尝怀愤懑客谓之曰君侯当角巾私第口不言平吴之事即有问者第言圣王之德羣帅之力老臣何功之有此蔺生所以屈亷颇也浑能无愧乎濬深谢其言今公平滇之功过于濬之灭吴而忌公者不止一浑公拂衣归里处之恬然而
　　当宁卒为公白之然则公之居功髙于王濬而圣天子之聪眀神武逺轶百代此
　　国家太平之治所以垂于奕而勲贵之臣亦得长享福禄于无穷者欤夫功髙而不伐德厚而不矜退居林野而系朝宁之安危僻处边陲而系四海之重望盖充国之在汉汾阳之在唐庶几似之然则公之寿考显荣以庇及于子孙者正未有艾也书此以复捴戎兄弟公闻之其为辴然进一觞矣乎是为序
　　安溪李太母吴太夫人八十寿序
　　安溪厚庵李公与余同生于壬午同起家翰林为学士交谊至笃太君吴太夫人长于吾母一歳今年春正月下澣为太夫人八十称寿之辰余闻之不禁辴然喜也士大夫叨荷
　　国恩致身通显幸而大官之禄逮养其亲固生人之至乐而为之亲者往往以白首里居为安而不克就养于邸舍屈指二十余年间太夫人尝一至京师吾母虽三至而阅歳即返余与公每一过从輙起居堂上闻无恙则手额交贺陟屺瞻望之情彼此同之今日登堂庆太夫人之大年且冀锡类之德及于吾母则执爵而致辞者宜莫余若矣夫太夫人天下之贤母也于归之始事尊章以孝闻赠侍郎先生性刚直以嫉恶过严为羣小所忌太夫人剂以寛容温厚能得里防之和闽地山海阻险为巨冦所盘穴顺治初无日不寻于锋镝太夫人常危困时深明忠孝大节不以患难利害稍昧于心日夜佐先生课诸子诵读不辍而先生教公兄弟具有家法故公成进士时学至博且醇六经之文能背诵无疑滞圗书律厯象数之防研索如判黒白而于宋诸儒道术源流尤辨晰精切一以考亭为宗盖学有根柢如此三逆之相继煽乱也闽峤道隔逺迩震惊公时居里门遣使怀蜡丸间关入告具陈贼可灭状自是大军深入逆氛遂平惟时太夫人身处重围尝述国初殱冦旧事以正言坚公报国之心以散家财激宗族乡闾协力誓守之志荡平以后衣冠縻烂独公家无溜磷则太夫人克持大义朂子以成忠孝岂区区纡朱紫奉鼎钟为念者之所可比拟乎公乆侍
　　讲筵承
　　顾问而纳言佐枢皆卓有建树
　　天子向用至殷而太夫人亦时时传语无以内顾分任职之念公仲弟已成孝亷叔季皆有声庠序而公之子又新举于乡侍养有人故公不敢遽请归省而独尝过余寓舍各言其私窃谓功令惟独子许侍养以子情而论亲一而已虽百子无可代者且律言父母年八十家无以次侍丁弃而之任者有罚则虽有次丁而愿告养者当在所不禁第律无明文耳
　　圣天子方以孝治天下万一曲体人子之私凡亲年八十以上欲离职侍养者听则我二人陟屺曕望之情庶几其可立慰也矣太夫人饮噉方健率女婢亲络绵苎至今不衰公当轴枋政更十余年而后色养未晩余滥竽日乆旦夕得归子舍愿二十年后为太夫人称百歳之觞而吾母亦邀余庇享有大年所谓人子之情无有已极者或天其佑相之乎银台宫公定庵将偕庚戌同谱诸公为太夫人寿闻余之言谓有当于太夫人之德而并可以稔公之孝思也遂书为序











　　张文贞集巻五
　　钦定四库全书
　　张文贞集卷六
　　大学士张玉书撰
　　防
　　御书卷后
　　康熈四十一年夏五月
　　皇上既颁
　　御书数百幅分赐在廷诸臣而御前所存者尚积数
　　千幅之多十二月十二日
　　召【臣】玉书【臣】鸿绪偕内直【臣】廷敬【臣】杜讷【臣】升于南
　　书房公同排类以备宣赐【臣】等仰惟
　　皇上总揽万几躬亲裁决未尝刻晷少斁政务偶暇即披覧经史发为鸿文雅什无不超絶今古而又精研书法自晋唐以迄近代凡属能书之家悉皆虚怀临仿而经纬在手变化从心挥毫独运包举众美所临旧迹视原本尝百倍过之非天纵生知兼以逊志时敏之学安能臻此【臣】等瞻仰之下钦服忻忭恭请钩摹勒石垂示永久
　　圣心冲抑未即俞允【臣】等固请再三伏防
　　皇上颁发黄树子赋临董其昌书一卷神采焕烂结搆精警无法不偹无体不该实董其昌所未能到兹勒石既竟星日光华照耀万世【臣】等拜手稽首敬防数语于卷末以志荣庆
　　防安徽布政使张四敎
　　御书额卷后
　　康熈三十有八年
　　皇上南巡江淮周歴吴防宏恩濊泽霑濡黎庻四月
　　既望
　　车驾入江寜自将军总督以下悉被
　　上尊珍膳之赐而
　　御书渊鍳斋石刻及耕织图惟大臣得而有之至于宸翰题额尤郑重不以轻予题额字义皆兼褒美训勉之防往往如化工赋物各肖其人【臣】玉书忝与扈从获觏盛事于时安徽布政使【臣】四教防
　　赐绫幅大书四字曰忠信之长【臣】悚息瞻仰窃叹圣心之取义大而垂训远也春秋传曰忠徳之正也信徳之固也又曰忠信礼之器也子太叔之告子产以忠信之长慈惠之师并举以相朂岂非为民牧者徳以基之礼以植之忠信结于中斯慈惠被于物其本末之序固有不容紊欤布政使【臣】自官江南数载于兹以廉洁饬身以正直率属羔羊素丝之节孚于远迩盖揆诸忠信之义无媿辞焉自兹仰承
　　天藻益孳孳焉务实政而不怠则于
　　赐额之意先之以褒美而重之以训勉者庻几其始
　　终克副矣乎今布政使【臣】装潢
　　宸翰与渊鍳斋帖耕织图并尊奉斋阁非独朝夕自励且以垂示子孙卷既成属【臣】玉书防识岁月于卷末谨拜手稽首书而识之
　　防查学士
　　御书卷
　　【臣】玉书偹员禁近尝获侍
　　御案恭覩
　　皇上亲洒宸翰长牋短楮立竟数十幅而随笔所至
　　无法不备兹于
　　山荘清暇用各家楷法书唐人应制诗十律毎书一家辄曲肖其神理而结搆精警腕力变化为振古所未有于时讲官侍讲学士【臣】升方与扈从
　　上特恩优赐【臣】升装潢成帙出示【臣】等伏惟
　　皇上以神圣生知笃好学问自总理机务以及时文
　　书法罔不研深探防造诣至极良由
　　天纵精神运行不息乃克臻此
　　睿制
　　天行至健金石同寿【臣】三复斯语颂为至言学士【臣】
　　拜
　　御墨之昭回兼
　　睿辞之炳焕异寳所萃荣光烛天凡属儒臣孰不欣仰【臣】敢敬书末以志盛事
　　防马相国
　　御书巻
　　大学士马公歴中外三十余年而入政府
　　眷倚为一时之冠岁庚辰四月
　　皇上亲洒宸翰题休容二字赐公公装潢巨轴尊藏箧衍惟谨越二年【臣】玉书来京师公出以示【臣】伏覩
　　御书神力搏捖古欝苍劲如彛鼎球图光气不可逼视诚希世之至寳也至于休容二字为古今相臣之极则先儒大学防解谓其心寛平广大澹然无营粹然至正故能容天下怀才抱徳之士使各效其职以为国家之用而贻福利于无穷虽古伊傅周召之贤无以加此公之在政府也集思广益求善如不及尝言人臣起自下僚非积有才望不能膺
　　圣主之知也业已洊跻大位而复矜才恃能沾沾与庻司百职争胜何为者哉玉书毎三复此语叹公寛平广大澹然粹然之意真可不媿古人而
　　皇上之褒许期望于公者惟公能仰称
　　上防以为一代之宗臣无疑矣谨拜瞻
　　圣藻附言巻末且幸朝夕随公之后亦以自励焉
　　防陶使
　　御书巻
　　仰惟
　　皇上天纵圣神留精翰墨云章奎画超轶古今而圣怀渊冲自晋唐以来诸臣遗迹无不刻意防橅其蘓轼米芾赵孟頫董其昌书临者尤多神力巻舒随笔变化视原本常百倍过之此巻临米芾书五言律诗一首乃己卯
　　南巡时赐内务府掌仪司员外郎【臣】陶柱者庚辰秋员外关维扬出以示【臣】玉书拜手敬观惊喜竟日体结之精警蹲锋之峭劲气韵之苍鬱风骨之翔举使米芾亲见必且頫首叹絶员外何幸获兹异寳【玉书】向在政地见员外出入禁闼歴有年所小心恪谨久而益勤用是上邀
　　特达之知以小臣而拜
　　宸翰于行幄真殊遇也继自今朝夕瞻仰敬思咫尺不违之义以勉图报称则令名宠锡克垂于有永不亦休欤
　　书瑞隐先生巻后
　　家大人自通籍后与若矦先生订交于京师及今三十年矣书与先生弟翼侯同举顺治辛丑进士而翼侯从弟望侯亦以是科中副车与余同出西薮田先生之门越六年先伯兄礼存与望侯同举康熈丁未进士又越五年壬子家弟仕可与先生公子履吉同举孝廉于京兆两家契分不啻胶漆以余闻若侯先生为少司冦及长西台日课诸子读律一条遇有疑狱令诸子各以意平反期合律而后已士大夫家以经术教子弟者当以先生为法嵗乙卯翼侯用治行第一由徳安令膺内召既至都门出所藏尊人瑞隐先生手泽示书家庭训勉之辞触物感怀之什意深防厚溢于楮墨且以左腕作书古质清劲令人肃然敛容以是益叹公家世泽之长所由来者远矣昔陆渭南极称范巨川家训谓为人祖父者尽如范氏之先人为人子孙者能尽如巨川世其有不兴者乎吾于翼侯之藏此巻也亦云
　　书袁节妇传后
　　余同官马子甸臣为袁节妇傅引程婴公孙杵臼事为喻夫史称杵臼死于十五年之前程婴死于十五年之后等死而难易殊者为孤在也以存孤之大义责妇则为节妇者待其孤既立成人续袁氏之祀然后以死自明报夫子于地下庻几无憾呜呼死生之际人所难言当其初念激发庸夫贩竖无不可杀身成仁少一却顾而爱名节之心不敌其计生死之心古今忠臣孝子为之不克终者皆转念败之也节妇之死也其舅姑止之其家人止之乳哺之稚子依依襁褓假令节妇慕存孤之名欲强为其难以姑缓旦夕之死恐更迟十余年日久事移徘徊瞻恋又将借孤之成立以为口实此时既不能为婴又并不得为杵臼或曰人人皆杵臼其如孤何曰有婴然后杵臼可为也无婴则杵臼必彊为其难者下宫之难大索孤于宫中事廹矣婴死谁与救孤者婴之不死非天下后世之臣子所得借口也况孤立而婴旋死乎节妇之言曰我非忍负生者也抚遗孤有舅姑伯叔在我获死所矣向自誓必死以殉无庸苟活以负死者从容就义百折莫挽死生难易之际权之审矣呜呼此尚得以匹夫匹妇之谅少之也乎天下有所遇不幸如节妇苟不至于弃其孤者寜以死为正可也余因读节妇传而特申其说书卓氏传经堂集后
　　卓子火传建祠于塘栖里第奉其先入斋左车珂月三先生而名其堂曰传经海内文章之士皆以卓之子孙世守侍郎忠贞公之教以克绍其先烈为能不媿于传经之义争为诗文以纪之越数年裒成一帙呜呼靖难之际一时忠臣烈士以守经蹈义而死者指不可胜屈乃其传与不传则亦有幸不幸焉余族高祖仲敬府君讳徳当明建文时用大臣荐授都督府断事首上遵祖训谨用舍安宗藩兴教化诘戎兵五策比朝议削藩弱封复抗疏言分封以屏王室即地稍逾制宜裁之以礼奈何以细人上变辄动摇宗室复谒齐尚书泰谓今日宜用践更法嵗简辽寜燕谷防卫精锐军以偹邉顺命则已不则移师蹙之未晩与忠贞公请徙燕封以絶祸本之议畧同及燕师起伏阙门上书以汉吴王濞唐李茂贞事为言谓无使造膝近臣踵错杜让能之祸未几以户科源士犒盛庸兵于东昌战败被执责燕王以大义乱刃交下死之后以阵殁不入逆籍族得全而世亦卒无知者夫建文死事诸臣身罹极刑戮及三党宜族姓靡有孑遗而其子孙率多显者自方正学及齐黄诸公皆有后则其他可知已忠贞公与有灭门之惨其遗孤得脱史不载其事而今卓氏之盛蝉聨不絶如此呜呼此岂人力也哉余家幸未遘祸阅今三百年氏族渐蕃不可谓非祖宗忠孝积累之报而仲敬公死绥遗事日久湮没家大人属王君于一为传始着闻于世读传经堂集留连久之敬书末柬且以志吾媿焉
　　防蒋仑园位思堂记后
　　仑园蒋君初以孝廉知博平县擢入为户部郎久之出守吉安迁山东盐法转运使未任而卒余与君交二十余年窃覩君遇事明敏善断毅然有为所至蔚着声绩可谓偘偘克举其职者也及展兹巻见君题吉安郡署之额曰位思且自为之记以年少时放达真率未讲明于脩已治人之学痛自鍼砭君之治郡于是为有本而余深媿知君之未尽矣夫人心之有思瞬息万变日出而不穷欲强禁力御使伏而不动譬制逸马遏决川其为奔溃益甚易曰何思何虑非不思也能不越于其位则日用酬酢皆得艮背止所之道而无复憧憧往来之扰故虽动而益静子产之告子太叔也曰政如农功日夜思之思其始而成其终朝夕而行之行无越思如农之有畔则其过鲜矣畔言次也即位之义也无越思即不出位之义也子产之言政实有合于易象而君之名是堂岂不真知为政之本矣乎岐岩为君之兄子藏弆遗翰不啻拱璧今岐岩方以才望分巡江西家训相承治行当后先辉映余三复太息为防卷尾而归之并以志吾属望之意焉
　　防燕文贵草堂图
　　己亥秋予遯延陵有持破巻易粟者展之宋燕待诏所拟草堂图也昔卢征君鸿在开元时尝赐隐居服官为营草堂其所居之室号寕极鸿尝自图以见志宋广川防云其本尝在叚成式家当时号山林胜絶不知逮今存否高希中尝出此图考之古本则有樾馆而无寕极又景物增多致多繁碎此后人追想胜概而浪为之也燕待诏拟此图数十年后李伯时临一本又数十年后林彦祥临伯时所临一本而彦祥自书其首则云草堂樾馆二纸亡之乆矣是其存者八耳观此则鸿本在宋已不及见见者皆临本即临本亦不能全矣小米曾为石莹中防彦祥临本尤足据又王方庆于毘陵得伯时画十志与彦祥临本人物大小不同余家藏本与此巻亦如之卷中枕桃二字徧阅诸书俱各异同大抵古人画入妙境冩之非一家观者相其神骏毋拘形似间可也亟以粟易之重加装餙俟识者鍳定焉
　　防侍讲田公诗巻
　　此吾师侍讲先生遗迹也先生诗格清古隽永旷怀高寄出入韦岑之间书法亦遒健无近今习气此卷所载皆初入史馆时作年甫二十余遽切故园松竹之思非具善慧夙因安能摆落俗情妙解禅理如此而人歌人哭一篇竟成诗防尤可痛也三复吟讽不禁陨涕敬识数语于巻末惟湘老昆仲什袭藏之
　　防宋漫堂珍藏董文敏字册
　　董文敏笔札妙天下同时士大夫家藏弆者必多距今七八十年而残牋齾翰絶不易购漫堂先生得此数劄珍同拱璧宜矣文敏书体兼众妙而用顔法者为最工此册随笔所至若不经意细按之结搆精宻于跌荡浏漓中具有凌厉劲挺之概当从争坐位脱化得之先生鍳赏称当代第一亦谓鄙言畧见门庭否也
　　防笪江上字
　　江上先生筑室欝冈抗迹世外日以图史翰墨自娱楷法全体晋人行草出入于唐宋名贤间自辟门迳二十年以来海内人士访购寸缣尺楮珍同拱璧吾甥兴宗独得所临华阳隐居帖素牋十幅以所言皆修真饵芝之事因张诸屏以为吾姊寿一展诵间朱阳之馆玉律之砂彷佛如觏其为祝嘏也多矣以视世俗乞取谀词相夸诩者何啻霄壤哉
　　驾幸江寕纪
　　恩碑记
　　康熈三十八年春正月
　　皇上轸念淮阳水患下诏南巡二月
　　车驾临淮境亲履河堤周覧形势以修筑方畧指授
　　河臣又
　　特命截漕发粜赈恤被灾州县嗣是济江而南徧歴吴会蠲逋赋减商课广进取之额沛矜恤之仁
　　徳音屡布恩泽至厚夏四月己酉
　　驾入江寜军民数百万欢迎夹道颂声彻于
　　行在越翼日庚戌传
　　谕内阁明洪武为一代创业之君朕前南巡二次俱特行祭祀并亲至陵寝礼奠今巡幸至此当仍往亲祭着大学士等议奏钦此大学士【臣】伊桑阿阿兰泰张玉书言前者
　　乘舆两幸江寕已
　　亲至明陵酹酒兼遣大臣致祭今请耑命大臣不必
　　更烦
　　车驾奏入得
　　防洪武乃英防奋起建功立业之主不可与他君竝朕当躬往致奠其祭文着撰拟进覧比翰林院撰进祭文复防
　　御笔亲加改定颁发太常壬子
　　遣兵部尚书兼管太常寺事席尔达诣明太祖陵质明致祭而
　　上即以是日率诸王羣臣躬至陵寳城前拜奠三爵
　　如前礼既出
　　驾过明故宫徘徊止辇见荆棘载路且有成麦畦者
　　慨叹久之越二日甲寅
　　御书治隆唐宋四大字遣侍卫马武海青等捧示诸
　　臣曰此
　　御笔为明陵题殿额者明日早
　　命郡王率大学士伊桑阿阿兰泰张玉书同往行礼安奉殿内于是诸臣环跪瞻仰无不感诵叹服【臣】玉书奏曰自古帝王未闻躬祀前代陵寝者
　　圣驾三至明太祖陵亲行奠礼兹又
　　特书殿额以示优隆
　　盛徳懿典允光千古且治隆唐宋四字于明太祖创
　　垂功业至为确切一经
　　宸翰褒题而史书遂有定论【臣】等不胜欣仰之至是
　　日又传
　　谕曰朕昨往奠洪武陵寝见垣复多倾圮可交与江苏巡抚宋荦织造郎中曺寅防同修理朕御书治隆唐宋四大字交与织造曺寅制扁悬置殿上并行勒石以垂永逺钦此乙卯昧爽郡王率大学士及巡抚等具仪恭捧
　　御书扁额安奉明陵殿内行礼而退一时在省文武官吏与阖城父老子弟环堵聚观佥谓
　　銮舆三幸江南不独黎元比屋被泽即山川百神亦
　　罔不欣悦而加礼明陵尤属旷典
　　大圣人行事真足超轶百代【臣】等幸生唐虞之世又
　　得亲见
　　尧舜之君
　　帝徳巍荡如天难名惟有仰祝
　　圣寿无疆尔于是【臣】玉书拜手纪事而翰林【臣】倪【某】
　　恭书勒石
　　赐游畅春园玉泉山记
　　四月初四日辛未
　　上御畅春园内澹宁居大学士伊某等以折本请旨毕
　　上传大学士伊某阿某王某张某尚书库某马某索某图某沙某班某左都御史沙某侍郎常某席某朱某安某满某学士德某常某同进
　　畅春园看花从澹宁居右边入至渊鉴斋前沿河堤上列坐
　　赐饭毕诸臣纵观岩壑花光水色互相暎带园外诸
　　山歴歴环拱如屏障
　　上御船绕渊鉴斋而下
　　命诸臣从岸上随船行诸臣过桥向西北行一路目不给赏至花深处是时丁香盛开共数千树逺近烂漫
　　上登岸
　　命诸臣随行遇名胜处辄
　　亲赐指示诸臣得一一见所未见游毕回至渊鍳斋
　　前谢
　　恩而出是日
　　上随谕诸臣玉泉山迩日景物正佳初六日早再来
　　同游初六日癸酉早
　　上御玉泉山静明园诸臣俱集从园西门入园在山麓环山为界林木蓊欝结搆精雅池台亭馆初无人工雕饰而因高就下曲折奇胜入者几不能辨东西径路攀跻而上歴山腰诸洞直至山顶眺望西山诸胜
　　上传谕诸臣俱乘船回各家人役皆携襆被先至西
　　直门伺诸臣出至园门外谢
　　恩皆称臣等生平经歴山水胜槩从未得如此耳目
　　开涤心神怡旷真天作地成以贻
　　皇上防
　　恩赐游实千古未有之幸
　　上遂登舟留大船二只一
　　赐亲王乘坐一令诸臣并载并差员前往启闸沿途稻田村舍鸟鱼翔泳宛然江乡风景而郊原丰缛气象又为过之诸臣至西直门登岸莫不踊跃懽欣庆
　　圣世泰交之盛自巻阿游歌以后旷世仅见云赐游化育沟后苑记
　　康熈四十七年五月十八日
　　驾至化育沟行宫扈从内大臣各给房五间皆倚山为璧草木蓊翳具有幽致【臣】初与扈从亦分给焉二十二日有
　　防命同内大臣纛章京一等侍卫及众翰林官游观后苑从东掖门北行縁路皆菜畦蔬圃内地诸蔬悉具而野花杂卉错出于其间其北靣则滦河之水引入小河中碧波澄澈可以见底鱼名栁根赤者极多水至清而鱼咸孳生游泳于内亦一异也苑内叠石处少絶无经营缔构之迹其曲折蜿蜒坡陀高下皆因任自然辄饶幽胜山境葱欝在万峰环抱中而地势又极疎旷遥瞩之则邃如也平覧之则廓如也内境实罕有此胜概渡河而北为澄鉴亭又行则为霞标又左则为四面云山复过一河则为宛在亭皆有
　　御题扁额是日
　　上御宛在亭东西座为
　　皇子亭旁左三间诸满臣列坐于内右三间则【臣】与诸翰林坐焉
　　赐食四盒凡十数器俱异常膳又从
　　御前撤赐口外百合一盌极甘美乳调雉羮亦平生
　　所未食又
　　特赐【臣】麫食一器令携回寓舍皆珍品也其音乐则升平雅奏与外廷逈别诸臣宴赏尽欢午余方罢【臣】与翰林诸臣同至直庐谢
　　恩随又
　　赐金莲花一瓶是特移种于口外者鲜妍可爱与五
　　台山所产无异他省诸山未之见也
　　赐游哈喇和屯后苑记
　　五月二十四日
　　驾自化育沟移跸哈喇和屯哈喇和屯防古所谓乌
　　城也有
　　御制碑文在勅建穹覧寺内二十七日有
　　防命同满大臣等游观后苑从西旁门入经一大轩额曰松壑清越登山至一佛寺为慈云大士阁有藏经在焉佛像及供器皆与外制者不同出阁经一轩曰泉萝幽映渡浮桥北行桥下为滦水从西来分为支河引入苑内河中鱼至多又行一径至
　　行殿前面山临流山石嶙峋耸削上建二亭即所谓
　　小金山者时同翰林诸臣于
　　殿旁选石而坐
　　赐有蒲蓆坐垫少顷
　　赐食五器各饱饫
　　御馔馔毕渡桥登山
　　命内侍导行时
　　上遥望谕曰可随意徧观勿拘形迹因歴覧前后二亭前一亭浅深规制俱与金山之留云亭仿佛亭聨曰丹地平陵霁夕月悬高阁灵池不凿雨时云起澄潭可以想见胜概后一小亭絶类金山吞海亭且相望一大石在河中流与善财石无别此小金山所由名也臣徘徊久之江天风景宛然在目因对诸臣言不意身在塞外复游故山真人生之希遇也诸臣皆相顾感叹非
　　圣恩安能至此既下循长堤而行观金莲花种植凡数畆色正黄弥望奇英焕烂自压诸花之上其他野卉不知名者不可胜纪回至
　　行殿前内侍导从殿左行所歴多佳胜渡浮桥而南至一别殿曰寄云涵碧四面皆垂帘旷覧无际所列异花盛转至水次登舟絶滦水而渡伊苏河水水中有大洲上有轩额曰烟月清真聨曰山林依石瀬溪谷润清波去轩数十武有亭曰积翠聨曰垂钓有深意望山多逺情南有小亭曰碧玉鬖自此登舟复渡至滦水乃登防同翰林诸臣至直庐谢
　　恩
　　赐游热河后苑记
　　六月二日
　　驾至热河行宫十一日有
　　防命同满大臣等游观后苑由正门入向东北行至山崖有殿三楹额曰万壑松风聨云云巻千峯色泉和万籁吟歴石磴数十层纡折而下右有八角亭可垂钓过桥循长堤行时
　　上在亭中顾谓【臣】等曰此堤形势有类灵芝盖长堤绵亘蜿蜒至中道别出一支分为三沱各踞胜境实与芝相类也其东则云山罨畵西则
　　皇子读书之所直行里许至
　　驻跸之地正门额曰澄波叠翠门外居中设
　　御榻眺覧旷逺千岩万壑俱在指顾间入门少西为延薰山馆聨云云移溪树侵书幌风送岩泉润墨池后有佛堂额曰水芳岩秀聫云自有山川开北极天然风景胜西湖旁有楼额曰云防月舫聨云疑乗画棹来天上欲挂轻防入镜中转至
　　御座正殿前羣花列植极多异种绣毬五本分五色目中所未见也对面有台曰一片云于是台上设音乐满诸臣坐于东廊【臣】偕翰林诸臣坐西廊小榭内设木榻既宴
　　赐食数器又特赐
　　御膳野鸡羮一器及午宴罢羣起谢
　　恩出遂登舟泛湖湖之极空旷防与西湖仿佛其清幽澄洁之胜则西湖不及也岸有乔木数株近侍云此皆奉
　　上命所留随树筑堤苍翠交映而古干更具屈蟠之势舟中遥望胜概不可殚述有逺防萦流极其浩淼者有岩廻川抱极其明秀者万树攒緑丹楼如霞谓之画境可谓之诗境亦可而诗与画逊真境逺矣湖东岸一闸温泉水从此入登岸则有荷池数畆上有凉殿殿右有亭为曲水流觞之地额曰苹香沜聨曰双涧常流月千峯自合云逺近泉声皆随地势曲折疏导而得之循湖水数折复至初乘舟处登岸渡桥由旧道而出此苑中东北一路胜概也至二十八日复奉
　　命再游则寻西北之胜从东掖门北行仍经万壑松风由长堤至澄波叠翠时从正门行直过云防月舫循廊下行至一片云处仍坐西廊房
　　赐食观乐复特赐
　　御案羮汤食毕而起传
　　谕荷花盛开可同往观之登舟过藏舟坞对望隔一堤湖光空明无际所谓双湖夹镜者于此地见之湖西莲甚盛内有一种色至鲜艶者从敖汉部落得其种花与叶俱浮水面倒影湖中称竒丽其他或逺或近或数丛或散布清芬环匝真巨观也登岸地势平衍有田畴有林木过小桥数折沿山趾而行山巅苍藤古藓不知几百年物比至关口关以外为狮子峪关踞上是为西岭关下一轩额曰濠濮间想有二聨一曰窻间树色连山净户外岚光带水明一曰野静山气敛林踈风露长坐憩数刻真觉别有天地非人间也其山后榛子峪松树峪不及往而返南行则为龙王庙又南则迤逦石径杂以丛卉春月梨花甚繁称一时之盛胜山行约十数里坡陀委折时断时续异境天成回至长桥石矶而西北一路之胜皆仿佛得其梗概矣复乘舟指西掖门登岸偕于岸旁谢
　　恩所谓十六景者一曰澄波叠翠则
　　御座正门也一曰芝迳云堤则长堤也一曰长虹饮练则长桥也一曰暖溜暄波则温泉所从入也一曰双湖夹镜则两湖隔堤防也一曰万壑松风则入门山崖之殿也一曰曲水荷香则流觞处也一曰西岭晨霞则关口西岭也一曰锤峯落照则逺望苑西一峯也一曰芳渚临流即石磴旁之小亭也一曰南山积雪则苑南一带山也一曰金莲映日则西岸所见金莲数畆是也一曰梨花伴月则春月梨花极盛处也一曰莺啭乔木则堤畔所有乔木数株是也一曰石矶观鱼则石矶随处可垂钓者也一曰甫田丛樾则田畴林木极茂盛处也宇内山林无此竒丽宇内园亭无此旷先后布置皆由
　　圣心指防而成未成之时人不知其絶胜既成之后则皆以为不可易矣大抵顺其自然行所无事因地之势度土之宜而以人事区画于其间经理天下无异道也
　　游辽东千顶山记
　　康熈二十一年岁在壬戌海宇削平庆典具举春三月
　　车驾至盛京告成功于
　　列祖
　　三陵毕谒巡涖边塞特
　　勅扈跸部院诸臣留都祗【臣】玉书叨与侍从自兴
　　京奉
　　命返辔时日休暇将徧歴州邑诹访旧闻防积雨中阻不获逺渉辽阳城南五十里为千顶山迤逦盘互夙擅竒胜望后十日持襆被杖防以行比过辽城获覩
　　太祖高皇帝驻师筑垒据河克敌之遗迹又延问故老得年八十以上者二人指述旧事尤详越宿冒雨入山既至风日开霁恣覧纵陟往返凡八日山多竒峰巑岏稠叠不可指屈故名千顶僧寺著者五曰祖越龙泉中防大安香巗志无纪载或曰唐贞观中征高丽曽驻军于此语多附防防元皇庆中直学士陈景元撰僧雪庵塔记言僧自毉巫闾驻锡大安后移居鸭緑江复还香岩具有异迹今香岩寺西有雪庵塔而诸山所传名胜亦往往以雪庵着则五寺旧址虽不可考而其创建在元以前兴起在皇庆以后亦可信已夫辽阳为
　　国家肇基重地
　　陵宫相望百有余里此山蟺蜒瑰异嫓之往代当在东都瀍涧西京覇杜之间而关塞辽逺轮蹄罕及致使灵峰鹫岭欝而不彰【臣】玊书来游来观欣叹希觏随迹所至用志梗概山不胜纪仍以五寺系焉
　　循辽城而南里许山色凝碧篱落类江左至八里村有梨数百株雨后吹白如雪逾石门度七岭东南行为汤泉泉近浊可涤不可饮也入山经邢崖径路逼仄万峰囘互鸟鸣树底杂卉蓊翳梨最盛弥漫溪谷七八里不絶过南塔有官亭遗址胜国时将吏宴游休暇之地又数武至祖越寺寺环山而构靣俯背倚左右拱揖高辄数百仞峦岩洞石名各肖形有神人仙佛莲月盂钵螺髻狮象之属惜无髙人胜流持择评品虽称名近鄙仍而不变也由寺东縁磴而上脱帽杖藜盘礴沙砾数百歩得巨石石形如丸围径以丈许兀踞峰顶凌虚耸特不欹不仄石上为松坡为石佛崕为罗汉洞洞对峙曰振衣冈磨崕大书苍润可爱名氏已芜蚀略见彷佛而已又里许歴危磴数百级至巅凿壁为斗室顔曰无梁昔有老僧精梵律者常栖宿其地他僧处之或触鬼物或虎啸于侧中夜惴栗輙携军持而下僧浩然云
　　自祖越折而西可五百歩两崖夹峙划然如门既入泉流潨激泠泠如操石琴溯流而上一径盘纡古木间植达龙泉寺闻粥鼔声与泉声应而辀鸟语杂防其中泉出寺后弥勒峰峰左有石洞方幅数尺珠光喷涌穿涧而溢寺僧截木承之刳腹类竹引入牖下有若悬溜凡祖越所见西北诸峯皆在寺东峰势诡异险幻正侧殊状游者心目骇荡不谛视不能辨也寺延袤仅数畆其筑室架壑皆依山偃仰有清越环映之致故山径峭窄而取境特竒寺为故相国范文肃公旧游地其子忠贞公所书字存藏经阁中寺僧寳而藏之出以示客结构严冷如见其人
　　龙泉距中防不十里山径旷衍林隩畅蔚虎迹交错竟日无行人晨兴循龙泉东麓折而南有牝鹿十数注坂徐下僧曰此鹿就饮溪涧水耳畋猎罕至故与人狎然时堕虎口至中防寺寺前为水阁方广半畆夏秋之交霪潦演溢九峪之水滙注于下阁因是得名其盛时水石交映禽鸣鱼沬颇极登临瞻眺之胜今阁久废仅存石址而水势亦湮塞寻所谓九峪水故道无识其源流者可为太息中防在五寺为简寂禅宇剥落无复旧观僧耻若辽阳人有学行筑室数楹书史盈案龙泉西南诸山皆倚室东隅而松苔峰西峙与粥鱼庵故址相望岚气环匝视静而聼逺坐移时窅然深也
　　出中防行十里许草树藂密溪流锵然水穿石中时露时伏是为大安寺山址又里许径路盘纡下马拾级而上行五百余歩径渐平复骑距寺半里许奇峯叠嶂耸出云表如立如踞如拱如戴孤挺峭厉率去地数千尺寺枕山之中前俯后仰万象盘欝入寺憩五峰丈室阁铃松韵时发异响坐久之邀两僧导游人授一藤杖循百佛堂过薛庵至璎珞峰峰突兀无梯膝行而上有泉出石旁如盎既下入万松林逶迤里许隐蔽日月野卉数十本色丹而妍错互于古松之隂幽丽特甚自此山益竒径益偪沙砾杂糅积叶盈数尺怪石怒攫下视无际心然而危乃令两僧前挈后掖防杖其中同行七人穿丛莽排朽株累累然趾背之相错也行十余里至罗汉洞洞深五六丈悬崕后阻藓壁对峙有明嘉靖中华学士察题石出洞口折而西遥望石穴如牖为云封洞背云封过马蹄防当众山之中南缅通明北俯中防若襟带然又百余步经石门渡岭天风乍起山木尽号仰睇仙人台一峯斗絶空际疑不可即循磴道徐上约数十寻至台趾左深潭右絶壁环顾诸山尽在肘腋之下台上布石枰柳柳州记仙奕山庻几似之而其矗立万仞之巅崚嶒竒诡飞鸟垂翼虎豹却顾海内诸山所罕觏也此峰居大安中防香巗之间山脉之所荟萃故游大安者指为尽境折而下则去香巗为近于时夕阳在山隂气惨肃不及还大安遂寻香巗而西距仙人台二百歩有径东南行孤峰旁突为观音阁阁久废而其地特胜众山环列苍霭毕防蔚然巨观又东为夹峰元僧雪庵栖息之地峰下为洞洞口正黑倾亚不能措足手扪一穴仅容膝两石离立横木其中背石履木下见深堑侧身而入攀穴而出极山行之险甫出穴复对立一峰架木为梁濶仅逾尺引絙乃度夹峰之名以此峰顶有巨石有古屋有断碑峰外道絶仍触险出洞口歴鹦鹉石雨花台循锦绣坡至香巗日已暝矣僧言深夜常闻虎啼绕佛阁数匝而去遂墐户就宿晓起扪石碑得元直学士陈景元撰雪庵塔记碑覆土中百余年掘土得之苔藓瘢胝杂以尘垢字画漫漶不可辨强起众僧钩剔涤除纎翳尽去所刓缺者才七八字文载雪庵始末甚详字体亦遒润诸寺碑版之文此居第一由山后循旧径度岭又寻别峰东过防井抚朝阳寺碣折入松林经大安而返千顶胜概以大安为最而山径竒特实在香巗大安交防之介以道出诸山之背防奥深隐故多见侧势登覧者惮其僻远往往避险而就夷皆未能穷极兹山之胜者也
　　蠲免仪真县坍江田粮碑记
　　方伯鹤鸣慕公奉
　　特简开藩东南利兴弊涤蠲烦释苛阅数年而大江南北百城颂徳异口同声咸纪述公绩以志不朽而仪真县则有蠲除坍江田粮一事其为利溥而贻福逺莫有过焉者也禹贡荆扬之域濵江卑湿故厥土涂泥扬州田居九等而荆次之今则三吴税重甲天下矣汉唐以后论田赋者多有资江灌漑之利而未及坍田之害意者江与河异性河决难制而江流有常纵有坍没未甚为民厉故史不悉载欤百余年以来凡江流所经之地民田被坍者一岁数告然而郡县有司格之者十九大吏格之者十七其得悉陈民隐不壅上闻者抑已鲜矣仪真县濵江田自
　　国初歴嵗坍没计上中下八十六顷二十五畆有竒应除免额课六百五十七两有竒里民失业流离委琐至鬻妻孥以辧
　　国赋前凤阳巡抚张公两为防请户部以全书既定不便更张为辞至康熈四年清丈田畆仪真县丈增田一百余顷以抵坍额尚多赢羡于是里民复具牒力控谓缺额有抵上不亏
　　国课而下可拯沉葘计无便于此者而前令某某犹且难之至八年知县汪君时防始慨然请于府司府循故事覆核至再复具里民牒状上诉既允咨部矣迁延两载仍庋阁不行迄我慕公涖事伊始汪君具册籍申请如前公闻而惄然伤之于时百姓濡毛焦发恨不能斯须脱于焚溺然而催科为急民命为缓实不敢必公之遽为请豁而部议之遽从公请也乃未几忽闻所请已得
　　俞防尽蠲田坍应输粮若干两以新增抵旧额里民惊喜出于望外于是叹天下事务在力行而已踵因循之弊袭拘牵之说虽身秉化权而功徳不能及于一物汉人所云三公徒治簿书而无恻怛岂弟之心诚痛之也今夫有田始有赋田汨于江而欲督民输课此
　　功令之所深斥而诸有司甘心虐民泄泄然以秦越人相视者母亦谓司计者主赢而不主绌非钩考详覈不能已于诘问于是文移往复吏更数手时歴数载犹豫不决而害独中于小民惟公视民疾苦痛若切肤方县牒甫上即白于巡抚马公列其事入告而部议以公之重卒无龃龉议上即报可曽不数月而二十年之痗心疾首隐忍负痛者一旦涣然以释事之成败迟速系乎人如此仁则生勇诚能格天其公之谓欤公之造福徳于吴人也非一事矣蘓松浮粮积困日甚公顷者特疏未允
　　庙堂之意或姑俟异日安知乘间补牍不复转圜于俄顷乎此则两郡百世之利而非仅一乡一井之食公福也已余特牵连及之以致吴人颂祷之意云
　　芜湖关碑记
　　圣天子御防三纪而邉冦削平中外清晏薄海以内舟车骈防几于行万里不持寸兵含生乐业之象三代而后所仅见也而
　　圣心轸念民依既赐田租复拯商困屡下
　　诏防饬关政以通商惠民犹恐司者耑遣诸散僚
　　未尽称职廼輙
　　简用内府近臣往督其事如芜湖一关夙称江左重
　　地康熈三十七年
　　上遴选在廷才望特命侍讲学士郎公为监督而以礼曺觉罗塞君佐之公与塞君感激知遇甫下车即协心力厘革诸积越半载而逺近被徳颂声溢于衢路三十八年夏四月
　　车驾南巡至江宁余忝与扈从见两江商民上芜关治状具言监督臣履之洁政绩之清近今罕觏
　　上深加褒异比公朝谒
　　行在遂
　　御书松风兰露四字赐公盖隐然以洁清之义特示优奨且将用芜关风厉诸榷使也一时扈跸诸大臣咸颂
　　圣明知人善任而以公克称任使为难余辱交于公久退而询公涖关之详公逊谢不敏廼众商民之辞则有征矣谓芜邑城临大江而关署适当其冲贾舶衔尾云集往往以风涛震荡不测为患惟公持大体涤烦苛絶滥征禁抑勒凡民间日用所需与夫升斗尺寸所入例不应者悉以与民而舟行阻滞之弊息至若黔蜀两粤江楚之区楩楠杞梓豫章之材歴丛篁深谿蔽江而下其取之也至劳而运之也至艰自司者不察乃有丈量留难到瀂供亿之累兼以疾风断防越关加罚之苦公临关亲阅无稽时无溢费而且官税未敷者为之权宜酌剂私负未偿者为之转移劝输所以培商本恤商害者无所不至设以公之法悬之通都着为令甲岂独一时之利自今以往实百世頼之余闻之而不禁忾然叹也在昔周官以九职敛财贿而关市山泽之赋居其二商之有税昉自古昔初未为厉民而或因税以阶之厉者非法之不善奉法者过耳顷复仰奉
　　徳音减除岁入赢羡之数则继此为使者其办赋为益轻倘能循公已试之辙恪守焉而不变于以通商惠民寜有既乎闻者皆曰请书之以劝来者遂不辞而书为记
　　东臯记
　　朱子骏文将归云阳之东臯揖余言别曰东臯距城东不一牛鸣地余偕伯兄肇基筑室其间奉吾母以娱老子盍为我记之余叩其胜延袤凡十畆围以高枫长槐环以曲阜依阜为池编竹为径循径而入有石门门以内植卉数十本长廊绕池分南北焉南四面皆水横欹石桥桥畔有舫左植桂右植兰蕙环池莳荷置一亭俯之额曰清娱北三面冈为城列柏如拱为古柏堂堂侧为揽胜阁凭阁而望则南浦诸胜隃对几席由堂而左有阜高下偃仰势若断岭岭半置片石亭由亭迤折而下丛篠翠隂仰不见日最深处为万竹轩面方池黛蓄膏淳窅窱澄映池旁筑危楼高数十尺以榆柳防之顔以木未凡所为堂榭陂池不砻不斵非有世俗镂绘绮丽怪木诡石之供聊适吾意而已余闻而俯仰太息因谓朱子曰三十年以来东南园林山水之胜浸滛絶响矣旧家世族既狝薙于风凋木谢之后而兵燹频仍大狱数起即所称荐绅华膴与闾左稍自封殖者常岌岌乎懐抱蔓之忧何暇及宴娱游赏事耶比岁海烽寖熄而连营重镇参错栉比于西津北固之间地方大吏壹意以清浄休养疲癃庻几承平渐覩则异时园林山水之胜亦以次修葺而东臯其权舆也矣呜呼废兴成毁相寻无已毎见阀阅之家祖父之遗书桮棬鲜能传及三世而况区区土木竹石乎西都士大夫名园相望而未几废为荆棘平泉荘成愀然身后无穷之虑而后嗣不守卒为达人所笑人世沧桑之感岂独在兵革耶东臯简朴萧散自然幽胜且其地僻处城东偏不当车马骚驿之冲肇基骏文兄弟友让同修闲居奉母之乐而不汲汲于仕进园朴而完地静而防人穆而和是三者皆可久之道而朱子有焉昔欧阳文忠公记海陵许氏南园盛称其一门孝悌化及乡人而且属望其子孙力行而不怠吾于东臯亦云













　　张文贞集巻六
　　钦定四库全书
　　张文贞集巻七
　　大学士张玉书撰
　　侍直恭纪
　　上谓大学士等曰性理大全所言三分益一径一围三之法尔等以为可行否明时人有论乐律之书前令熊赐履看阅昨赐履阅毕进呈其意仍以蔡元定之说为主朕问蔡元定之说果脗合乎赐履曰似亦相近以朕观之径一围三之法推算必不能相符若用之治厯必多违舛今试以此法算日月交食其错缪可立见矣又有为宻率乗除之说者径一则围三有竒径七则围当二十有二逓推之皆用此法然止可算少不可算多少则所差微积至于多而所差或什伯或千万矣即九方分之说其法似乎少宻然亦未能悉合明末有郑世子载堉辨论乐律极言三分损益隔八相生之非但其说亦不能无弊搃之算法明显易见不容毫厘有差试之于事皆可立騐虽不谙文义之人亦能辨其是非欲以空言取胜不可得也王熙张玉书奏曰凡事必求实騐况算法争在铢黍胶执成说空言支餙何补于用歴代论歳差所重亦只在算法
　　上又谕曰近日有江南人梅姓者闻其通算学曽遣人试之所言测景全然未合从来测景之法某日某时太阳到某度其辨甚微此人立表至短曽不逾寸一寸中差一杪至尺则差一分至丈即差一寸彼因算法不宻故测景用短表以欺人不见耳今人所讲算法其始亦各有原本止因不能穷究故一切踈漏如熊赐履言算法皆踵袭宋人旧说不自知其非是且人纵知径一围三之误若以此语人必羣起而非之以为宋人既主此论不可不从究竟试诸实用一无所騐尔等第依其法试之当自了然也熙等奏曰前人所言岂能尽当径一围三之法推算不符虽蔡元定之言何可从也
　　皇上洞悉律数究极精微真足超越千古【臣】等踈陋
　　得闻所未闻不胜欣幸
　　纪平定江南事
　　顺治元年五月既定燕京七月招抚山东河南侍郎王鳌永宻奏江南情形言南中拥立福王改元光史可法为阁部刘泽清东平侯刘良佐广昌伯黄得功靖国公髙杰兴平伯分踞四镇摄政王多尔衮遗书可法谕之降可法旋报书语多不屈十月丁卯
　　上御皇极门晋多罗豫郡王多铎为和硕豫亲王旋拜定国大将军偕多罗承泽郡王硕塞及恭顺王孔有德懐顺王耿仲明智顺王尚可喜续顺公沈志祥等将师下江南中道闻流寇西遁师自孟津济河趋潼闗二年正月西安下二月提戈南伐收降所过州县投诚总兵许定国以计诱杀髙杰四月克扬州可法死于军五月师抵南京明福王朱由松率其奸相马士英及诸太监闻风潜遁官吏军民开门降时在城者公则魏国保国侯则隆平临淮懐宁灵璧安逺永康定逺伯则忻城太兴宁晋南和东宁安城洛平成安驸马则齐赞元内阁大学士则王铎翰林则程正揆张居六卿则有朱之臣梁云构李绰给事中则林有本陆朗王之晋徐方来庄则敬等其刘良佐及髙杰子元炤并提督总兵官先后来归者凡二十三员马步兵合计二十三万八千三百有竒越十日六月已未防音至京师
　　上御殿受朝贺是日祭告
　　天
　　地
　　宗庙
　　社稷福王走芜湖大师追及之逆战大败黄得功中流矢死余众奔溃总兵田雄马得功乃以计絷福王及其妃来献于军于是江南北郡县相继归附文武将吏先后悉缴符印豫亲王各给劄令仍领旧职惟六部衙门停给禁光钱开鼔铸设盐运司于扬州裁各卫所官仍留卫兵裁南京凤泗各陵卫兵留守陵太监用军中户部司印遣官督诸路税课逃官员缺俱就军前委补滁和间有杜阳王者梗命移师击之旋就擒事闻颁
　　诏蠲赦闰六月
　　命大学士洪承畴以原衔总督军务招抚江南各省地方九卿科道集议南中设官事宜人持一牍不啻聚讼有议部院科道全设如行在例者有议六部各留侍郎一员量裁司官者有议设都督府以亲王领之歳一更代者更有云我
　　朝定鼎北京当以南为陪京者陪京之名于义无当而一时建论张官置吏悉同辇毂必欲踵袭留都故事悖谬滋甚吏部侍郎陈名夏谓
　　国家建鼎神京居北制南必不当如前并称都会宜去京之名存设官之实议自北差户兵工侍郎及各司官如饷司分司例操江及江防巡城巡江巡仓俱并都察院作大差国子监官六自北差余悉应裁疏入
　　诏改南京为江南省设官事宜应如各省例行其诸司职掌俟总督大学士到日酌妥具闻嗣洪承畴覆奏一如各省例惟戸兵工三部料理兵马钱粮船只从北京差满汉侍郎各一员戸部司官六员兵工各四员皆衔北部略与名夏议同七月
　　命贝勒勒克德浑为平南大将军与承畴等同驻防江南代豫亲王多铎实授豫亲王委署官三百七十三员是月刘泽清同石城岛总兵马登洪降十月举江南乡试豫亲王既定江南旋下两浙前明潞王据杭州开门降惠王自绍兴降师还
　　上亲迓之越日晋封和硕德豫亲王随征诸王分赉金银鞍马是月平南大将军遣师击前明鲁藩兵时鲁藩窃据浙东马士英等引兵渡钱塘去前明翰林金声以兵犯徽州洪承畴擒斩之三年正月前明唐藩兵复冦徽州败之擒其阁部黄道周旋伏法时唐藩建立于福建阁部则道周及李永茂总督则何腾蛟伪官则杨廷麟刘同升万元吉掲重熈等瑞昌王潞安王率兵三万犯江宁复大败之四月平南大将军班师师下湖广进彛陵口伪侯三十余员及李孜等降献受命于天既夀永昌玉玺孜自成弟寻诛前明废藩宗姓献地投诚者免罪入京师六月马士英就擒于太湖伏诛
　　纪灭闯献二贼事
　　顺治元年四月和硕睿亲王多尔衮奉
　　命将师抵山海闗与流贼军遇一战败贼军二十余万贼狼狈却走比师抵燕京贼首李自成仓皇不知所出尽焚前明宫阙载辎重而西官兵追击于真定之庆都复两败之贼弃辎重窜入秦九月
　　车驾至京师十月朔
　　即位颁
　　诏中外加封诸王越日
　　命和硕英亲王阿济格为定逺大将军征流冦英亲王纡道边外从土黙特鄂尔多斯部取驼马复转入边二年二月抵西安时和硕豫亲王多铎已移南征之师以正月二日克自成兵于潼闗矣英亲王师既至豫亲王转旝南下英亲王乃建大将军鼔旗蹑贼后追之时贼自西安收败卒出蓝田分道鼠窜繇西而南豫楚之间所至皆贼而独不得自成所在会谍者言河南邓州贼兵甚众噶布什贤噶喇额真席忒库率兵薄其城城溃乃贼余党也斩抗敌者数十人余悉就抚时闻自成养子蒋鼐者拥兵五千卫贼家口据湖广承天府于是大将军令固山额真谭泰为帅同贝子满达海薄何托吞齐哈暨诸将急击之席忒库仍为前锋比师至鼐业分贼兵水陆两道遁去我兵亦两道蹑击谭泰等以水路进满达海等以陆路进而自成复从间道潜走荆州大师疾趋荆自成又遁去大师由荆州循江而东乏舟不得济至湖口获贼舰二百余济江自承天至荆两道擒斩贼众及阵获驼马辎重约以数千计而兴国州黄州德安皆有偏师往所获称是自成走武昌纛章京哈宁噶将兵围武昌城数匝贼将伪刘侯田侯引兵五千人出城迎敌大败之自成复遁去哈宁噶乗胜蹑击至富池口侦知贼营旋简精锐直逼自成庐帐自成势蹙投其妾三人于江潜越富池口而遁是日生擒贼总兵知府推官各一人知县四人守备千把总五人获马匹船舰无算自成走九江大将军令谭泰率大师乗舟追之距九江四十里许遇贼军阵斩贼将四十余人截获贼舰三百有竒贼复自焚其舰二百余遁去自是贼无战舰矣谭泰乃令诸将分道侦贼时贼势大溃我兵无不以一当百峩内巴图鲁诺一坤将亲丁十余人败贼后队约数百人塔思虎力充固巴圗鲁将骑兵百余人遮击贼军约三千人贼军师宋献防亦以是日就擒固山额真觉罗巴哈纳等追及谷口会贼方环山而阵旋以精骑突入疾趋贼寝自成拥残卒踉跄登山我兵亦蹑之而登贼各鸟兽骇散自成复遁去翌日巴哈纳将左翼鳌拜巴圗鲁将右翼甲喇章京顾禄将中路分道合击之贼溃奔九公山大师薄山下直摧中坚入贼垒贼兵俛首就殱生擒自成妻妾及贼侯某独索自成不得有降卒言自成败走时领步兵才二十人路为乡民所困自缢而死遣人往视其尸朽不可辨自成生死终未有实据云【后传闻自成遁走江西有　　　谕让英】是役也大小战凡十余合所过下河南湖广江南江西六十三城收降贼众二十余万获槖驼百只马驘六千四百匹头有竒船三千一百余艘黄金一万四千五百余两白金五万九千七百余两东珠二百七十余颗珍珠一百八十余觔金王器饰皮币衣服无筭方大师之过德安也会固山额真祖泽润挽红衣炮至闻南中总兵毛某持檄至楚招抚流冦随移师击之生擒毛总兵及副参将败其兵四千人获马千匹师次九江明总督袁继咸御史黄防司道李犹龙宁南侯左良玉子梦庚总兵十二员马步兵十万人俱舣舟江中悉招降之获其船四万余艘闰六月壬午英亲王阿济格驰冦防音至并奏以闻辛卯告祭
　　郊
　　庙
　　社稷
　　上御殿受朝贺八月师还行间功多者贝子则满达海博和托吞齐喀固山额真则谭泰杜雷呉赉巴忒马觉罗巴哈纳纛章京则鳌拜巴圗鲁哈宁噶苏拜希尔根查塔噶达浑阿喇哈徳尔得黒萨克巴圗鲁峩内巴圗鲁梅勒章京则谭拜阿喇善索尔果性鼐西特库希佛宗室呉达海噶布什贤噶喇额真则席忒库俱先后论功封赏英亲王坐枉道缓师并有他罪降爵为郡王谭泰鳌拜牵连得罪解谭泰固山额真任降为昻邦章京鳌拜罚银俱削军功不録
　　顺治二年冬贼张献忠据四川未下
　　朝命西安驻防内大臣何洛会为定西大将军会四
　　川而
　　遣固山额真巴颜等镇西安何洛会未及入蜀而逆冦孙守法赵荣贵贺珍等勾结贼兵数千人犯西安围其城时驻防兵单不能支势甚危急会巴颜等率禁旅至内外互击围始解守法等俱遁去明年春正月复
　　命和硕肃亲王豪格为靖逺大将军偕多罗衍禧郡王罗洛宏多罗贝勒尼堪贝子满达海暨诸将征四川兼西安一路贼孽
　　召何洛会还三月守法伏诛十一月复兴安州大败珍
　　众秦省底定方是时
　　王师在秦日久絶口不言下西川事献忠亦不虞王师之即西也志素骄百里外皆不设偹大将军宻与诸将计宜乘其懈击之遂以是月统大师由汉中府急趋蜀比抵南部县境有前锋擒贼生口至具言献忠方列营顺庆之西充县急击之可就擒于是令昻邦章京鳌拜巴圗鲁固山额真凖塔巴圗鲁同噶布什贤及八旂摆牙喇为前茅毎牛录各简精锐一人为后劲大将军亲将满州防古阿礼哈兵居中驭之衔枚疾驱一昼夜行三百里黎明抵西充之鳯凰观会大雾昼晦勒军登山贼谍者知之驰白献忠曰
　　王师至矣献忠坚卧不为动曰岂真从天而降耶或秦督孟乔芳兵至耳一战当立败矣顷之
　　王师逼贼营献忠方在廐阅马闻急大惊仓皇麾所部马步贼兵迎敌自乗所爱马驰走不及擐甲有禆将某驰射之贯其胷献忠负创还营鳌拜凖塔等鼔勇力击大破贼众遂擒献忠斩于军士民饮恨献忠者争往斫其尸于军门外不移时骨肉俱尽大将军分遣诸将四出搜凡破贼一百三十余寨斩首数万级收获马驘一万一千二百匹头有竒金珠皮币等物无算十二月防闻四年春告祭
　　郊
　　庙
　　社稷免朝五年正月师还二月
　　上御太和殿宴劳之在事有功将士下所司叙赉鳌拜巴圗鲁固山额真觉罗巴哈纳纛章京车尔布学士苏纳海等皆坐纛章京希尔根军中争功失察停赏肃亲王亦坐他罪不録功【顺治十三年九月固山额真朱马喇请追叙肃亲王平蜀功诏追封为武肃亲王建碑致祭】衍禧郡王罗洛宏先以病卒于军鸣呼以流冦逆焰之张也至于簒窃神器倾覆明祚而
　　王师既下则百万巨冦曽不足以当一旅岂非天哉初郡盗蠭起张献忠实称渠帅李自成方依闯王髙氏与诸闯将伍未为剧冦也及献贼据房竹山中自成往依焉献贼谋杀之自成遁入蜀歳已卯自蜀潜入豫破洛阳始称闯王辛已朱仙镇明兵失利而后闯势益炽壬午遂决河灌汴自是蕲黄诸冦皆争附闯而楚省诸郡以次告陷矣甲申之变距其称闯王甫六年而明之亡也忽焉自古盗贼之祸人国未有若斯之酷者也睿亲王提师入闗一战而破贼众二十余万贼胆落不能复支仓皇西遁复为豫亲王所败嗣后计无所出展转于秦楚豫章之间而英亲王又率兵蹑其后转战袭击凡六阅月而贼众尽殱呜呼非
　　天威何以及此献贼之灭后自成一年论者谓生民多难致使逋诛遗冦复逞其毁肢折骸之惨而肃亲王指戈压境贼旋授首视自成之灭为倍易今诸亲藩建旄之烈行间将士戮力之勲具在
　　国史回视前明君臣以全盛中原早夜圗贼而卒无救于覆亡之祸国运去而人事之颠倒随之可为三叹语云天之所灭不战而自屈诸臣应
　　景运而兴驱除逆天之冦虽智勇过人亦凭藉朝廷威力者厚欤
　　纪三路进师下云南事
　　世祖章皇帝既定天下十有五年山陬海澨悉土版独伪晋王李定国拥伪永厯窃踞云南久未归命是年秋
　　朝命多罗信郡王多尼为安逺大将军平西王呉三桂为征西大将军固山额真赵布太为征南将军协师往征之王等抵贵州平越府议黔蜀皆入滇之路而黔之贵阳都匀蜀之遵义皆敌门户非分兵三路击之不可于是定议信郡王自贵阳入呉三桂自遵义入赵布太自都匀入期以十二月会师云南省城信郡王师至安庄卫伪将刘某率兵逆战一战斩其将余众奔溃追击至盘江敌从铁索桥渡江遁去既渡即纵火焚其桥我师不能济先锋白尔克圗及提督总兵张勇作浮桥济师至七星闗伪巩昌王白文选拥兵二万余扼险抗拒信郡王命诸将士分数道夹击大败之斩闗而入遂趋滇呉三桂师抵七星闗知文选拒守不能即下议出竒兵攻敌不偹于是由水西间道度闗袭击其后文选方与信郡王军相持闻平西军忽袭其后大骇拥众却步师入乌撒所过土司俱就抚固山额真赵布太师次罗颜渡敌兵方据罗颜尽沉渡口船以阻我师会思诚土司知府岑继禄为乡道乗夜取所沉船于下流十里外济师既明敌乃知我师得渡一军惊溃抵双河口伪晋王李定国据山而阵全师皆在焉赵布太督诸将登山防其营山势峻险为敌要害地既为我军所夺进退无倚定国亲率敌众环列象阵四面仰攻我师合力击之敌不能登尽获其象敌退军陆格树栅以守凡三十余营赵布太部署诸将令分三队夹击之敌三战三败力不能支防营而走我军蹑其后追北四十余里斩获无算定国遁去陆格之战纛章京石汉巴图鲁梅勒章京多婆罗功居多时闻敌兵方据铁锁桥赵布太乃率大师取道普安州入滇十二月二十七日三路师俱集云南省城外板桥十六年正月三日同入云南府定国文选与伪永厯俱奔永昌三路师克永昌复奔腾越师渡泸江大败之遂克腾越追过南甸至孟村伪永厯等从三宣六慰路遁去防闻以地方需人
　　诏今年秋再行会试三月
　　命呉三桂移驻云南六月
　　颁赐三路兵八月丁邜以滇黔底定祭告
　　天地
　　太庙
　　社稷十七年五月
　　命以前明沐国公庄田分给平藩下壮丁人口七月复颁衣服鞍马赐诸将士八月
　　命内大臣公爱星阿为定西将军征李定国十月调马宁沈应时王辅臣杨武张国柱阎镇张勇王永祚狄三品陈德为云南各镇总兵十二月増设平藩下副都统六贠十八年正月信郡王多尼薨行间贝勒尚善镇国公巴汉俱获罪降爵有差赵布太功为诸将冠以噶喇昻邦等败北罪削职为民
　　纪平水西事
　　水西古罗甸鬼国在殷髙宗时为鬼方地传袭歳久至汉寖大歴唐宋元明日益以蕃遂雄长诸蛮奄有数千里之土其地与滇黔蜀三省按壤其物产寳玉金贝其人皆猓蛮强悍善鬬歴代叛服无常前明天启间蛮长安拜彦狡马搆祸困黔一载至黔人相杀为食入滇道阻滇人不得已请间道于西粤用兵凡二十年卒未能克顺治十五年
　　王师既下贵州水西宣慰使安坤詟服
　　天威俛首输贡初实无叛志有大定总兵刘之福者诛求未遂心衔之会其国有丧其国俗皆被甲之福遣人责问水西大忿遂杀来使之福因白平西王呉三桂言猓猓有反状三桂具疏请征以康熙元年秋进兵会贵州十二寨苗人反围普安州之安笼守御所于是我师先抵安笼冬月安笼平二年春入水西安坤年少国公车噶喇专政坤欲引罪出降车噶喇不听遂偕坤走宜那噶我师深入丛林深箐绵亘数百里仰不见曰所赍仅一月粮军士食且尽三桂大悔然势不能复出乃令士卒分道擒生猓猓不畏刀锯用炮烙刑逼取其粮糗又不继则掘地大索随所获以支军食相持一年始擒斩车噶喇于迈永底安坤走乌防乌防坤妻家所居地也三桂由乌撒率军追击之至乌防索坤不得坤复走水西行至深箐中与援总兵马宁兵遇遂就擒其妻多智善变闻坤擒复走匿乌防防闻磔安坤于军其族姓凡四十八支兵四十八万俱分别收抚以陇胯的都垜你阿架四则溪为一府建府治于比喇改名平逺法戈火着木胯架勒四则溪为一府建府治于大方改名大定则窝以着雄所三则溪为一府建府治于水西城改名黔西又设威宁一府俱领以流官知府通判经歴各一贵州布政使司四府人民共一万六千一百四十七戸田十万二千三百九十七亩有竒地六万六千四百十亩有竒徴米三万七千一十九石有竒荍五千三百一十二石有竒平大黔三府税银八百五十六两有竒黔省经制旧载有水西宣慰司报効米三千石乌撒土知府报効荍三百石毕节卫附征乌撒水田粮一百七十石有竒俱入新编粮额
　　纪陜西官民殉闯难事
　　前明崇祯十六年癸未流冦势日猖獗时孙尚书傅庭总督三边授尚方剑许便宜行事傅庭才具挥霍顾操下急失将士心是年冬率兵击冦遇于河南之郏县三战三北贼兵乗胜西下遂破潼闗傅庭死于军监军道乔迁髙同及于难迁髙初由巩昌守题补监军事傅庭之乡人也潼闗既破省城军民骇乱开门降巡抚冯师孔按察使黄防巡道周维新俱自缢长安知县呉从义命家人某尽杀其妻孥衣冠望阙拜赴井而死其家人亦自刎咸阳副将刘元山贼至不屈接战数日力不支死之至是贼势益张合郡县皆望风迎顺贼乃僭号改元分遣贼将袭榆林宁夏甘肃宁夏最先降贼军道经庆阳守道复兴【山东人】婴城固守比破尽焚其家属亲提刀巷战手刃十数贼力竭自刎贼至榆林总兵李昌龄【凉州镇番生员改习武以功陞总兵】鏖战数日军食尽外援不继城破率城中人乗夜走边外贼蹑其后一战被获贼迫之降且诱为前锋冦北京许以封侯昌龄曰有人臣引贼而攻其君国者乎真天不覆地不载矣贼怒竟磔死甘州总兵马爌【山西代州人】先以傅庭令驰诣军前援比至而会城已陷爌孤军不能自立于是勒兵还镇过巩昌召副将欧阳滚议曰今与君暂归河西调遣士卒严守臯兰保防肃邸可以徐图恢复滚如约即携眷属偕爌赴甘州是时人心惶惑爌飞檄调诸路兵无一应者及抵甘州距城不百里巡抚林日瑞【福建人】疑爌已附贼闭门不纳爌遣使赍符印送日瑞因对诸将大恸曰爌今进退无路独有一死耳汝等皆去吾不能复保汝矣爌哭众军皆哭日瑞闻之驰骑迎爌入商固守之防未几贼将贺三风子者兵薄甘州峡口爌与日瑞坚壁誓死令副将郭天吉【榆林人武进士】偕滚率兵迎击以逰击哈维新都司万峘为之防应贼遗书诱天吉降不听与贼遇于新河滩初战胜负未决越数日贼兵益増势不能敌弃贼走甘州城意欲调集畨兵再战乃援未至而副将崔某以夜半援贼兵登城而甘州失矣爌闻城破举火焚家属自带佩刀见贼抗手上坐叛将崔某在侧爌指之大骂曰负国贼世受国恩何忍至此贺贼语爌曰今日何以奉教于先生爌解佩刀与之曰以此教汝杀我须用吾刀因顾谓日瑞我等皆国家大臣除一死更复何言随拂衣起北向再拜趣贼曰速杀我贼竟取所与佩刀杀爌并杀日瑞继贼见天吉笑问之曰峡口之战汝耶今日奈何天吉骂不絶口与峘俱被磔维新及都司髙登科同知蓝台通判郑安国俱自刎滚阖室自焚其时同与难者流寓则原任肃州道刘佳贞在籍则通判陈嘉绩知县段自宏陆一桂俱至死骂不絶声总兵王汝金赵官罗俊杰副将刘国柱刘国栋叅将哈俊游击李如璋赵用彬任汝威吕承宫张应举杨威都司守备曹尔谦赵宗祀景桂芳陈一魁贺图麟王嘉官萧荣华蔡俊世职指挥千百戸郑世夀傅宏祚毛国泰赵应魁汪世爵皆各拥家丁血战而死生员呉伯延童士楷义民梁进徳节妇董氏等皆以不屈尽节时癸未十二月二十七日也顺治三年甘抚黄公图安曾列名请防而未悉其事实余友何君献瑞言李公马公被难状较详因防所闻书之如此呜呼明之亡也文吏以仆视将帅朝士以秦越人视封疆之臣羽书旁午閴然无一应卒致乌合之势如燎原之不可扑灭可悲也夫潼闗败衂八郡望风而靡河西孤墉逺寄边鄙其不能以一木攴大厦诸将士宁不知之然而登陴固守临难恊心迄乎力穷就防抗手唾骂剖肝屠肠略无怖色岂欧阳氏所谓忠义之气独出于武夫战卒者欤及今三十年而其英烈炎炎如严霜皦日真可与顔段张许争不朽于青史矣
　　纪顺治间钱粮数目
　　从来创业之主亨有胜国之资不烦征敛而国用滋富汉之承秦唐之承隋明之承元皆是道也惟宋当五代纷争之后海内衰耗差逊汉唐而左藏之库积金如山则犹有余蓄马前明之末粃政厉民始以军兴旁午议加辽饷继以民贫盗起复加饷继以各边抽练复加练饷催科无艺中外萧然迄
　　国家以仁义之师入闗靖冦而中原赤子业已析骸齩骨于百战之余其所谓内库之帑藏又已尽罹贼刼盖实遗我一空虚之国也
　　世祖章皇帝既定大业袵席疲民下
　　诏首除三饷如拯焚溺继定赋役全书一准前明万厯中年旧额税敛亦綦薄矣独是多方未靖虎旅四征今年下两浙明年定八闽又明年克楚蜀克两粤辇金输粟相望于道方顺治八九年间歳入额赋一千四百八十五万九千有竒而诸路兵饷歳需一千三百余万加以各项经费二百余万计歳出至一千五百七十三万四千有竒出浮于入者凡八十七万五千有竒至十三年以后又増饷至二千万嗣又増至二千四百万时额赋所入除存留项欵外仅一千九百六十万饷额缺至四百万而各项经费犹不与焉国用之匮乏盖视前代为独甚而我
　　先皇帝爱民如子必不忍为苟且目前之计于额赋外少加毫末汰冗员抑繁费躬行俭约为天下先自亲政以后在宥十年术尝兴一不急之工采一玩好之物军需浩穰悉取给于节省之余而发帑金以振凶荒赐田租以苏疾困数歳之中
　　诏书屡降自古开创之主寛仁恭俭未有若斯之盛者也谨録十七年歳入之数如左后之览者仰惟
　　先皇帝忠厚开基损上益下其经营缔造之难如此庶
　　几
　　圣子神孙席履丰盛而益务息民重农减征寛赋其
　　司国计者壹意以禀法师俭辅导
　　圣明则
　　祖宗撙节爱养之物力不致委弃于土木甲兵而人殷
　　物阜可与成康比隆也已
　　元年【盐课制钱共银二十二万零六百三十七两一钱九分一厘】
　　二年【盐课制钱共银一百万零六十二两三钱九分四厘】
　　三年【盐课制钱共银二百十四万二千九百五十五两一钱一分一厘】
　　四年【盐课制钱共银三百零九万八千七百四十六两二钱八分四厘】
　　五年【盐课制钱共银三百二十九万九千九百五十五两二钱五分七厘】
　　六年【盐课制银共银三百九十五万一千九百零七两八钱五分四厘】
　　七年【盐课制钱共银七百八十五万七千零十七两一钱六分四厘】
　　七年以前可考者盐课制钱而已其余钱粮未经奏销无可稽考
　　八年直福建河南江西湖广山西广东有地丁银米数江南陜西浙江山东有银米数无地丁数广西初定八年分银米数彚入九年四川云南贵州未辟【计丁田二项并杂税盐钱共实征银二千一百一十万一百四十二两有竒】
　　九年江南有银米地丁数广西有银米数无地丁数余同八年【计丁田二项并杂税盐钱实征银二千一百二十六万一千三百八十三两五钱有竒】
　　十年四川有银米地丁数余同九年【计丁田二项并杂税盐钱实征银二千一百二十八万七千二百八十八两四钱】
　　十一年各省有无数目同十年【计丁田二项并杂税盐钱共实征银二千一百六十八万五千五百三十四两九钱有竒】
　　十二年广西银米蠲免余同十一年【计丁田二项并杂税盐钱共实征银二千二百万五千九百五十四两有竒】
　　十三年各省有无数目同十二年【计丁田二项并杂税盐钱共实征银二千二百八万九千六百九十六两三钱有竒】
　　十四年浙江有银米地丁数陜西广西有银米数无地丁数余同十三年【计丁田二项并杂税盐钱共实征银二千四百三十六万六千三百六十五两七钱有竒】
　　十五年贵州有银米数无地丁数余同十四年【计丁田二项并杂税盐钱共实征银二千四百五十八万四千五百二十六两四钱有竒】十六年云南有地丁银米数余同十五年十七年同十六年【计丁田二项并杂税盐钱共实征银二千五百六十六万四千二百二十三两二钱有竒】
　　纪顺治间戸口数目
　　古者司民掌登万民之数自生齿以上皆书于版歳登下其死生三年大比而民数上于天府则王者拜而受之其重民如此戸口之有算赋非古也有田则税有身则役未有既役之复税之者也公家之事国中自七尺以及六十野自六尺以及六十有五皆征之其贵者贤者能者服公事者老者病者皆舎亦以歳时上其书是则生齿之数与力役之数当各有籍而非以赋役之多寡为生齿之赢绌也自西汉初有口钱算赋而戸口之赋以起歴代相沿未变独所纪戸口登耗之差不知自生齿以上悉纪之欤抑收口钱算赋然后列于丁男之数欤如以口钱算赋为纪则民间漏籍不可胜指而即据此以为赢绌可欤隋制男女三歳以下为黄十歳以下为小十七歳以下为中十八歳以上为丁六十为老唐制始生为黄四歳为小十六为中二十一为丁六十为老不知隋唐所纪戸口抑自黄口以上悉纪之否欤我
　　国家戸口册仍前明黄册之制分旧管新收开除实在四则以田土从戸口分豁上中下三等立军民匠灶等籍而役之轻重凖焉顾西北土满人稀隠避恒寡东南则有田然后有丁其载诸册籍者皆实输丁粮之人而一戸之中生齿虽盛所籍丁口率自其髙曽所遗非析产不増丁则入丁籍者常不过数人而已其在仕籍及举贡监生员与身营伍者皆例得优免而佣保奴又皆不列于丁则所谓戸口登耗之数于生齿之赢绌総无与也夫丁之不能无隠避者势也东南之赋繁役重极矣欲审丁以増赋虽奸无所容而民益不堪命是虐政也按黄册载某户丁几名于某丁下注男妇若干口而捴数专载实在当差丁若干名似宜变通昔人之法分为二册一载实在当差丁共若干名一载不当差人口共若干名以为毎嵗登耗之騐其输丁粮者俾日増月盛不至有流移转徙之患而不输丁粮者亦生息蕃衍有登而无耗则民气盛而国势强庶几乎王政矣顷康熈九年以省无益之费议令罢造黄册夫毎县造册烦费罢之良是然而各省布政使司彚造简明册开列人丁戸口总数上之天府以示重民事之义倘亦古人存饩羊之遗意乎兹纪顺治间戸口数如左我
　　国家幅员以次开拓自十六年云贵下而后舆地尽入版圗故户口亦歳有増益而
　　世祖章皇帝休养疲氓胜残去杀仁渐义育者十八年然后兵燹孑遗之民得悉宥于成周太和之治则夫奕叶而后所以保有元元者可无慎欤顺治元年至七年人丁戸口无可考
　　八年【实在当差人丁户口一千六十三万三千三百二十六丁】
　　九年【实在当差人丁戸口一千四百四十八万三千八百五十八丁内审増五万五千五百九十二丁】
　　十年【实在当差人丁戸口一千三百九十一万六千五百九十八丁内审増五万四百七十丁】
　　十一年【实在当差人丁户口一千四百五万七千二百五丁内审増二十二万四千七百五十四丁】
　　十二年【实在当差人丁戸口一千四百三万三千九百丁内审增二十六万九千三百百一十丁】
　　十三年【实在当差人丁戸口一千五百四十一万二千七百七十六丁内审増二十五万六千三百一十五丁】
　　十四年【实在当差人丁戸口一千八百六十三万二千八百八十一丁内审増九万四千三百四十四丁】
　　十五年【实在当差人丁戸口一千八百六十三万二千八百八十一丁内审増九万四千三百四十四丁】
　　十六年【实在当差人丁戸口一千九百万八十九百一十三丁内审増二十五万五千九百一十八丁】
　　十七年【实在当差人丁戸口一千九百八万七千五百七十二丁内审増一十一万二千七百二十丁】







　　张文贞集巻七
　　钦定四库全书
　　张文贞集巻八
　　大学士张玉书撰
　　纪
　　昭代乐章
　　顺治元年八月
　　世祖章皇帝车驾至燕京九月朔
　　即皇帝位将以十月告祭
　　天
　　地
　　宗庙
　　社稷时乐章未定大学士【臣】铨【臣】承畴【臣】陞上言郊庙社稷乐章前代皆各取佳名以昭一代之制汉魏曲名各别不可枚举梁用雅北齐及隋用夏唐用和宋用安金用宁元郊社用成宗庙用宁明用和今我
　　朝削平寇乱以有天下有与万邦黎献共享太平之义乐名宜更用平其节则郊社九奏社稷七奏宗庙六奏
　　制可爰命翰林诸臣分撰乐章撰定命太常寺颁示乐舞诸生以时肄习焉今考各坛庙乐章其辞明肃简穆取乎达将享之忱洽幽明之德而非灵芝宛马白麟赤蛟诸歌夸竒瑞于天神人鬼之前者可比此所谓古乐之遗音宫悬之雅奏也【臣】玉书谨案庙乐始于三颂诗序所谓美盛德之形容以其成功告于神明者也商颂自有娀及契以迄成汤武丁周颂自后稷太王以迄文武成康皆发扬其文德武功之盛以达于诗歌藏于太府汉郊庙诗乐不及祖宗之事则班固讥焉晋泰始中傅制登歌七章分祀七庙自是歴代相沿皆各有庙室之乐盖礼不忘其本乐乐其所自生古之义也洪惟我
　　太祖高皇帝肇造丕基臣服之国三十有二
　　太宗文皇帝益缵而光大之迄
　　世祖章皇帝底定方夏混一寰区文德武功皆前代所
　　未及谓宜各制庙乐发皇盛治庶几
　　祖
　　宗艰难创垂之烈得以昭示来兹而徒取笾豆祼享之辞彻诸神聴得毋于形容盛美之谊犹有阙焉者与谨按典制元防乐作于殿上名曰莽式所陈皆昭代故事率以满洲旧臣充其选有旌旄弓矢跃马涖阵之容有屈伸进反俯仰疾徐之节特以歌辞无汉音未遑颁之太常俾乐工肄习窃以为应命儒臣援据其事撰译歌诗为
　　高庙乐
　　文庙乐而更益以入中原靖羣寇诸舞为
　　世庙乐声容悉备事实而律谐则太和洋溢之气塞于宇宙而
　　国运之寖昌寖炽可以预卜矣
　　冬至大祀
　　天于
　　圜丘迎神奏始平之章
　　【敬承纯祐兮于昭有容时维永清兮四海攸同输忱元祀兮从律调风穆将景福兮镜履防功渊思高厚兮恐负洪则聿章序兮夙夜宣通云軿鸾辂兮忽降中坛翠旗纷袅兮列缺丰隆肃始和畅兮庆洽陶匏百灵祗卫兮斋明辟工恭仰德徽兮神来燕喜协昭慈恵兮逖鉴予衷】奠玉帛奏景平之章
　　【灵旂爰止兮捧玉筵执事有恪兮骏奔前有美珪璧兮荐纎经纬防理兮耀瑚琏来格洋洋兮思俨然孔忱翼翼兮告中防】
　　进俎奏咸平之章
　　【升肴珍错兮列豆笾吉蠲为饎兮格重九州美味兮荐膏鲜特牲洁敬兮苾芬筵愿垂降鉴兮驻云軿锡嘉福兮亿万斯年】
　　初献奏夀平武功舞之章
　　【玉斚肃陈兮明光桂浆初醖兮信芳臣心迪恵兮捧觞醴齐载德兮馨香灵慈嶶眷兮矞皇勤仰止兮斯徜徉】
　　亚献奏嘉平文德舞之章
　　【考钟拂舞兮再进瑶觞翼翼昭事兮次第肃将睟顔容与兮苍几煇煌穆穆居歆兮和气洋洋生民望泽兮仰睨玉房荣泉瑞露兮庆无疆】
　　终献奏雍平文德舞之章
　　【终献兮玉斚清肃秬鬯兮荐防忱磬管锵锵兮协气升盈盈旨酒兮勿替思成尚其醉止兮懐嘉生八龙蜿蜒兮穆羽和鸣】
　　彻馔奏熈平之章
　　【盥荐毕兮精白申虞嬿媟兮劳我神百辟肃雍兮倾罍樽福施下逮兮宜佑人民】送神奏太平之章
　　【嘉德夙成兮晻蔼坛塲穆思回盼兮云驾洋洋山河日月兮孔明深高青龙按节兮白虎低昂灵钧涤荡兮妖孽潜消吾求时恵兮感虑馨香鸣玉铿金兮肃若有望紫坛嶻嶪兮煌煌臣乗寳厯兮载须我辅愿防博产兮河岳钟良天施地育兮不可殚究殖我嘉师兮沐浴休光】望燎奏安平之章
　　【雷车电迈兮飞逺扬有防秉火兮越芳繁防贲镛兮奋龙旂畀尔昌炽兮降萧光烝民歌福兮富夀康予获畴祉兮万亿斯皇】
　　顺治五年冬至郊奉
　　太祖武皇帝配享十四年奉
　　太祖
　　太宗并配
　　正月上辛祈谷于
　　上帝迎神奏中平之章
　　【惟帝勤民兮求莫匪舒小民何依兮黍稷与与元日有事兮百辟趋为民请命兮口食咸需遥瞻龙驾兮歴紫虚日临黄道兮东风徐臣深昭事兮遑宁居愿垂嘉恵兮大有书】奠玉帛奏肃平之章
　　【民天惟食兮农事先粒我烝民兮赖重风霆流形兮雨泽霑实颖实栗兮气化全玉帛祗奏兮礼祀防仰祈寰宇兮享丰年】
　　进俎奏咸平之章
　　【鼎烹兮苾芬嘉荐兮无文奉雕俎兮大武羶芗达兮气干云昭普存兮民力惟明德兮馨闻】初献奏夀平武功舞之章
　　【初献兮酒盈着诚致洁兮犠尊盛俨对越兮在上惟昭明兮有融瑟黄流兮玉瓒帝心歆假兮赍嘉祯】
　　亚献奏景平文徳舞之章
　　【着尊启兮告防清酤次第兮举前礼再献兮肃拜列瑶觞兮秩斯筵神悦怿兮如在恵我嘉生兮福便便】
　　终献奏永平文德舞之章
　　【终献兮太尊移苾芬嘉防兮圭瓒交驰神既醉只兮锡祉礼成于三兮陈词愿洒余沥兮沐羣黎臣拜手兮望云霓】
　　彻馔奏凝平之章
　　【俎豆具陈兮庶品齐举荷昭鉴兮靡或遗馔告彻兮玉几登歌洋溢兮式礼无违肃防忱兮告终事上帝居歆兮锡纯禧】
　　送神奏清平之章
　　【祗奉天威兮弗敢康小心翼翼兮昭穹苍云垂九天兮露瀼瀼翠旗羽节兮归何乡臣拜下风兮意徬徨愿沛汪泽兮时其雨旸】
　　望燎奏太平之章
　　【翘首兮天阊邈被云海兮何苍茫萧束帛兮荐馨香精诚感格兮降福穰四时顺叙兮百谷以昌臣同兆姓兮感荷恩光】
　　顺治十四年正月祈谷奉
　　太祖配十五年奉
　　太祖
　　太宗并配是日以太常音乐错乱严饬之祈谷礼旧行
　　于
　　大享殿至十七年
　　谕孟春于
　　大享殿行合祀礼因改祈谷于
　　圜丘合祭配祀共十二坛十八年后罢合祀仍祈谷于
　　大享殿顺治十四年二月又
　　命建享殿于禁城内祀
　　上帝亦奉
　　祖
　　宗并配康熈初罢
　　夏至祀
　　地于
　　方泽迎神奏中平之章
　　【吉蠲兮玉宇开薰风兮自南来鳯驭纷兮后先岳渎蔼兮徘徊肃展礼兮报功沛灵泽兮九垓】奠玉帛奏广平之章
　　【神州吉土兮中坛毖我元祀兮孔严辟工趋跄兮洁蠲考钟伐鼓兮肆筵黄琮纎缟兮陈列云光下烛兮诚悃宣】
　　进俎奏咸平之章
　　【玉俎金奏兮未央嘉肴有践兮大房牲牷告歆兮惟恪民力普存兮肃将厚载资生兮无外几筵俯鉴兮洋洋】
　　初献奏夀平武功舞之章
　　【匏尊泛齐兮朝践扬博硕升庖兮鼎方清风穆穆兮灵旗张神明和乐兮举初觞洽百礼兮禋祀罄九土兮平襄】
　　亚献奏安平文德舞之章
　　【江茆兮缩浆山罍云羃兮馨香介黍稷兮芳防再展防诚兮趋跄乐成八变兮乐只俨皇祗兮悦康】
　　终献奏时平文德舞之章
　　【方坛兮丰荐盈防酒思柔兮中和平陟降从容兮驻云軿礼成三献兮捧玉觥含光大兮德厚灵佑丕基兮永清】
　　彻馔奏贞平之章
　　【樽俎毕兮诚未亏黄琮告彻兮仪景辉晏隂定兮邀灵锡南讹秩兮徧薰时肃惟昭明兮孔迩覃博厚兮载羣黎】
　　送神奏宁平之章
　　【灵旂兮云际屯飞龙兮逝骎骎隂仪粹兮体亲眷四海兮无尘配穹兮化宣绥百禄兮烝民】望燎瘗重举送神
　　顺治十四年三月壬子奉
　　太祖
　　太宗并配
　　方泽
　　诏赦天下
　　春分朝
　　日迎神奏寅曦之章
　　【于昭兮旭轮浴虞渊兮初升春已融兮交泰循典礼兮惟馨焫萧艾兮祗肃神其聼兮和平】奠玉帛奏朝曦之章
　　【神来格兮太乙东统万国兮玉帛同肃将享兮承筐篚盥以荐兮孚有颙】
　　初献奏清曦武功舞之章
　　【御景风兮神式临酌清酤兮椒其馨爵方举兮歌且舞凭龙勺兮吹鳯笙】
　　亚献奏咸曦文徳舞之章
　　【再举奠兮郁金香嘉乐合兮舞洋洋神饮食兮意徜徉容貌舒兮和以康】
　　终献奏纯曦文徳舞之章
　　【式礼未竭兮还升终以告防兮醁醽愿神且留兮鉴茹以侑以劝兮至诚】
　　彻馔奏延曦之章
　　【仪既成兮物已飨神欲兮运灵夹彻不敢迟兮慎趋跄照临下土兮常朗朗】
　　送神奏归曦之章
　　【云车征兮风马翔驱驰千仭兮临万方再拜稽首兮称送神振辔兮当阳中天丽兮彻隐普天戴兮恩光敷和煦兮成物锡万寳兮永康报神功兮时享祈神祐兮悠乆无疆】
　　秋分夕
　　月迎神奏迎光之章
　　【猗与太阴兮御望舒式遵九道兮游清虚伏惟姊兮从兄车今之夕兮来享予】
　　奠玉帛初献奏升光之章
　　【有来雍雍币帛在陈琮璜以加明徳惟馨式举黄流兮挹牺尊笾豆静嘉兮肴核芬】亚献奏瑶光之章
　　【二齐载升维以告防歌管煌煌奉神之懽荷亘古兮丽天报之徳兮几筵】
　　终献奏瑞光之章
　　【一敬毕伸三举愿釂诚信洁齐天下有道鼓钟简兮声容并茂象大徳兮厥光皓皓】彻馔奏函光之章
　　【其香既歆对越告成傧尔登豆敬受骏奔神恱怿兮意欣欣予翼慎兮安以宁】
　　送神奏保光之章
　　【驾彩霞兮景星御和风兮蹑庆云神欲起兮不停瞻天衢兮拜云程影蹁跹兮光澄清飨予祀兮意殷勤予所祝兮世太平偃武脩文兮万世长春】
　　顺治八年以前日月从祀天坛裁春秋二祭八年六月允礼部请于从祀外仍行朝日夕月礼如旧典春秋二丁日祀
　　先师孔子迎神奏咸平之章
　　【大哉至圣峻徳元功敷文衍化百王是崇典则有常昭兹璧雍有防簠簋有严鼓钟】奠帛初献奏宁平之章
　　【觉我生民陶铸前圣巍巍泰山实予景行礼备乐和豆笾惟静抒颂六经爰斟三正】亚献奏安平之章
　　【至哉圣师天授明徳木铎万年式是羣辟清酒维醑言观秉翟太和常流英才斯殖】终献奏景平之章
　　【猗欤素王示予物轨瞻之在前神其宁止酌彼金罍惟清且防登献惟终弗遐有喜】彻馔奏咸平之章
　　【辟水渊渊崇牙嶪嶪既歆宣圣亦仪十哲声金振玉告兹将彻鬷假有成羮墙靡愒】送神奏咸平之章
　　【煌煌学宫四方来宗甄陶胄子暨予防躬思皇多士敷奏厥功佐予永清三五是隆】顺治二年正月从祭酒李若琳请更先师孔子神牌为大成至圣文宣先师孔子十四年三月复为至圣先师孔子九年九月辛夘
　　上幸太学释奠十七年正月复以文庙工成亲祭
　　春秋二戊日祀
　　太社
　　太稷迎神奏保平之章
　　【猗欤土谷兮功化隆烝民立命兮九域同坛壝俨肃兮风露通新邑翼翼兮俎豆丰望烟驾兮骖鸾龙秉圭植璧兮予亲躬】
　　初献奏夀平之章
　　【隂祀黝牲兮元郊同清酤既载兮临齐宫朝践初举兮予洋洋在上兮锡福洪】亚献奏嘉平之章
　　【乐具入奏兮声煌煌兕觥其捄兮恭再扬厚德配地兮佑家邦屡丰年兮兆庶康】终献奏雍平之章
　　【方坛北宇兮神中央盈庭帗舞兮时低昂酌醑三爵兮绿醑香新邦兮命溥将】彻馔奏熈平之章
　　【笾豆大房兮俨成行歆此吉蠲兮犹回翔椒浆瑶席兮徒芬芳黍稷非馨兮悦且康】送神奏成平之章
　　【孔盖翠旌兮随风飏龙辀容与兮指天阊咫尺神灵兮隔穹苍流景祚兮卜世昌】望燎奏安平之章
　　【牲玉陈兮延景光百礼既洽兮终瘗藏愿神聴兮时予匡四海攸同兮恵无疆】
　　春秋二仲祀歴代帝王迎神奏雍平之章【乗时运兮极隆造经纶兮显融搃古今兮一揆贻大寳兮防躬仰徽猷兮有严閟宫仪羣帝兮后先予稽首兮下风】
　　奠帛初献奏安平之章
　　【灵之来兮俨若盈予仰止兮在庭承筐篚兮既登偃灵葢兮结翠旌鉴予情兮忻享荐芳馨兮肃成景行兮六龙嘉气兮曈曈奠牺樽兮以笙以镛羣工肃兮屏营恵我懿则兮允中】亚献奏中平之章
　　【二觞兮酒行诸帝熙和兮悦成念昔致治兮永清瞻龙衮兮自天绍锡兮嘉平】
　　终献奏肃平之章
　　【瑶爵兮献终万舞洋洋兮沐清风龙鸾徐整兮企予嗣防音兮何从盼云车兮缓移示周行兮迪予衷】
　　彻馔奏凝平之章
　　【馌肴蒸兮毕升五音防兮满盈礼将彻兮防告鉴孔忱兮载翼载登】
　　送神奏夀平之章
　　【旛幢缭绕兮动回风和鸾并驭兮归天宫五云拥兮高驰翔愿回灵盼兮锡年丰】望燎奏清平之章
　　【羣龙骖驾兮一气中焄蒿芬烈兮实防通望神光兮遥烛惟终古兮是崇】
　　顺治二年议歴代帝王庙祀礼臣言宋曾纳贡于大辽称侄于大金则宋之天下乃辽金分统南北之天下也庙祀不得独遗至元世祖之有天下功因太祖未有世祖入庙而太祖不入者亦应追祀
　　诏从之于是祀伏羲神农黄帝少昊颛顼高阳高辛唐尧虞舜夏禹商汤周武王汉高祖光武唐太宗宋太祖辽太祖金太祖世宗元太祖世祖明太祖共二十二帝其从祀功臣则风后力牧臯陶龙伯夷防伯益伊尹傅説周公旦召公奭太公望召穆公虎方叔张良萧何曹参陈平周勃邓禹冯异诸葛亮房龄杜如晦李靖李晟郭子仪张巡许逺曹彬潘美韩世忠张浚岳飞赫噜尼堪斡里雅布穆呼哩巴延徐达刘基共四十一人十七年六月御史顾如华请奉守成贤君入庙下礼臣议商中宗高宗周成王康王汉文帝宋仁宗明孝宗皆属贤君但帝王庙止祭创业之君不及守成应否入庙
　　防酌定
　　诏奉七君入庙其辽太祖金太祖元太祖原未混一天下且行事不及诸帝王令罢祀从祀功臣罢宋潘美张浚亦允如华请也顺治十四年二月丁酉
　　上亲祀帝王
　　仲春祀
　　先农迎神奏永丰之章
　　【勾芒秉令土牛是驱天下一人苍龙驾车念彼田畴民命所需生成有德尚式临诸】奠帛奏登丰之章
　　【先农神哉耒耜教民田祖灵哉稼穑是亲功德深厚天地同仁肃将币帛肇举明禋】初献奏时丰之章
　　【厥初生民万彚莫辨神锡之庥嘉种乃诞执兹醴齐濯功益见玉瓒椒醑肃雍举奠】亚献奏咸丰之章
　　【上原下隰百谷盈止福我烝黎秀良兴起乐舞具备吹豳称兕再跻以献肴馨酒防】终献奏大丰之章
　　【糜芑秬秠维神所贻以神飨神曰子将之秉耒三推东作允宜五风十雨率土何私】彻馔奏屡丰之章
　　【于皇农事自古为烈莫敢不承令兹忻悦笾豆既丰簠簋云洁神视井疆执事告彻】送神奏报丰之章
　　【麻麦芃芃秔稻连阡纵横万里皆神所赡人歌鼓腹史载有年嵗有常典茀禄绵延】望燎奏庆丰之章
　　【玉版苍币来鉴来歆敬之重之藏于厚深典礼由古予行自今乐乐利利国以永宁】顺治十年五月丙辰时享
　　太庙迎神奏贞平之章
　　【皇舆启图世德钦崇粤庇躬率土攸同冀州维宅爰止自东太室既尊万国朝宗翼翼孝孙对越新宫维神格思皇灵显融】
　　初献奏夀平之章
　　【于皇祖考克配上天越文武功四方维宣孝孙受命达志重永锡纯祐亿万斯年】亚献奏嘉平之章
　　【毖祀精忱洋洋如生有融昭明陟降于庭僾然有容忾然有声孝孙防只颙若中情】终献奏雍平之章
　　【越祖宗之德肇兹天厯敢曰予小子享有成绩欲报其德昊天罔极慇懃三献我心悦怿】彻馔奏熙平之章
　　【仪肃乐成神燕以娱告成于祖亦佑皇妣敬彻不迟用终祀礼介福绥禄永锡祚祉】还宫奏成平之章
　　【盈溢肃雍神运无迹寝祐静渊恍兮安适厥灵在天厥主在室于万斯年孝思无歝】嵗暮祫祭
　　太庙迎神奏贞平之章
　　【承眷命兮抚万邦嗣丕基兮祖徳昌溯谟烈兮弗敢忘防嵗祀兮举旧章沥悃诚兮迓休光祈来格兮意徬徨】
　　奠帛行初献礼奏夀平之章
　　【纷葳防兮神毕临俨对越兮抒素忱陈纎缟兮有壬林酌醇酤兮荐德馨恪溥将兮俶来歆锡嘉祉兮祐斯民】
　　亚献奏嘉平之章
　　【维祥兮德配天垂燕翼兮祚万年洁豆笾兮秩斯筵载陈醴兮介牲牷协笙镛兮绕云軿肃骏奔兮中弥防】
　　终献奏雍平之章
　　【椒飶芬兮神留俞节三奏兮防清醑万羽干兮乐孔都礼明备兮罔敢渝既醉止兮咸乐胥永启佑兮披皇图】
　　彻馔奏熈平之章
　　【典仪叙兮神格思樽俎将兮享靡遗悦且康兮彻弗迟鉴精禋兮茀禄绥】
　　还宫奏清平之章
　　【孝思展兮礼告成神言归兮陟在庭萃龙驭兮返穆清主肃将兮式丹楹瞻列圣兮僾容声回灵盼兮佑丕承维神聴兮和且平继序皇兮亶休征】
　　顺治十六年礼部议允副都御史袁懋功请以嵗暮祫享
　　太庙十七年三月诏每嵗
　　万夀元旦俱奉
　　四祖神主合祭于奉先殿位次如
　　太庙祫祭奉先殿初建于十四年更建于十七年九庙
　　除夹室外增建敞殿九间
　　孟春歳暮祀太嵗月将之神迎神奏保平之章【吉日良辰祀典孔殷于维太嵗月将诸神乗时秉德辅国佑民遥遥龙驭顿辔九阍坛壝蠲洁延伫来临】
　　奠帛初献奏安平之章
　　【维神至止螭驾云旂洋洋在上元景延禧束帛承筐展我诚斯神示昭鉴尚其勿遗神兮弭节荐馨敢后祀事方初陈馈捧酧晨光熹防嘉祥承百礼不愆乐具入奏】
　　亚献奏中平之章
　　【以我齐明率礼攸行载拜稽首防酒斯盈牲牷肥腯交彼神明樽罍上下奏骏思成】终献奏肃平之章
　　【执事有严品物斯备非馨黍稷用宣诚意朱弦登歌丝衣扬觯予胥乐兮神锡尔类】彻馔奏雍平之章
　　【春祈秋报嵗省惟勤含醇饮德孰匪明神惟神临御肸蠁逡巡献酬云毕诚敬斯申】送神奏宣平之章
　　【出令明堂神爽卒度报功迎气崇祀其作神人以和既康且乐瞻望景光邈彼寥廓】外国纪
　　自昔幅员之广臣服之众汉与元为最盛汉自置越嶲诸郡通使大夏而西极逺蛮咸相继引领内乡然而师老财匮叛服靡常则黩武之祸论者讥焉元祖灭国四十次平西夏武功之赫极矣独是诸国既灭其地遂虚今考元史所载边沙以外嵗时输贡者未之闻也惟我
　　国家肇迹东陲诞膺天眷
　　太祖高皇帝以神武慑服羣雄
　　太宗文皇帝以寛仁懐柔与国时外藩君长拥众部居
　　庐帐相望者不啻数什计而
　　两圣相承贰执服舍师行所至往往称天以临而絶无利其土地私其民人之意以故诸藩服畏威戴德大则刑牲约誓小则纳欵贡珍二十余年间接踵称臣惟恐以后至膺逆天之罚呜呼何其盛也迨
　　世祖章皇帝建鼎燕都版章益廓维是逋诛遗寇尚烦干戈其他傒后之民则诏书所至无不稽首向顺者末年大告武成声教四讫于是山海诸部皆不烦鞭棰遣使而至阙下矣至于外藩防古则嵗加宴赉广示推恩亲亲之谊柔逺之仁十八年如一日焉今纪诸国及诸部落名目间据见闻以其事附纪于下东极于使鹿使犬西极于厄内忒黑土鲁畨北极于喀尔喀俄罗斯南极于琉球暹罗其为道里不可以数计而皆以德服而不以威取则自汉以来所未有也顷我
　　皇上仰缵
　　祖宗谟烈招徕逺人化洽中外安南黎莫搆兵廷议欲
　　致师声讨而
　　庙算遣两使臣驰传往谕不烦一旅而交夷帖息圣德广大齐于覆载嗣是以往当更有前代未臣之
　　地陆詟水慓奔走而来賔者矣
　　萨哈连部落
　　卦尔察部落
　　萨哈尔察部落
　　索伦部落
　　东方格克里部落
　　东方巴牙喇部落
　　东果瓦尔喀部落
　　虎尔哈部落【虎什喀里等八姓】
　　以上俱满洲属部
　　科尔沁国【自天命以来与我世为婚姻之国其最著者为土谢图亲王卓礼克图亲王】
　　郭尔罗斯部落【扎穆苏】
　　鄂尔多斯部落【在陜西边外顺治八年多尔济等入寇固山额真噶达洪等大破之于贺兰山等处康熈十四年榆林寇乱多罗温郡王古禄遣都统扎木素等统兵击贼贝子达尔礼又遣台吉二十六员同榆林官兵恢复龙州进靖二堡宁夏花马池定边寇乱贝勒索柰遣发各台吉都统回宁夏提督官兵围困花马池击败定边贼兵有七旗杀虎口外至靖边庄浪等处皆是与厄鲁得相接】
　　杜尔伯特部落【以下皆在科尔沁之后】
　　扎赖忒部落
　　吴喇忒部落【杜棱楮冲赫毛竒塔挞绰尔济喀喇齐领杨古儿】
　　乌朱穆秦部落【秉图王车臣王俱王号此部与喀尔喀相接与蒿齐特近】以上俱天命间附
　　察哈尔国【元之后即所谓察罕也天聪间附其王曰阿布鼐尚主为和硕额驸后得罪禁锢盛京命其子布尔尼嗣爵康熙十四年布尔尼谋反举兵入犯命大将军副将军率兵讨逆尽灭之布尔尼遁走为科尔沁国所执献馘于京师】
　　【上念为公主所生诏免悬首】
　　土黙特部落【土黙特喀尔喀喀喇沁皆察哈尔国属部前明时封为顺宁王天聪间附顺治八年以法古穆随其父举国来归屡立战功授镇国公在张家口外又有归化城土黙特别为一部】
　　扎鲁忒部落【噶尔玛塞望顾穆】
　　翁牛忒部落
　　阿苏忒部落【扎鲁忒三部为土黙特属部】
　　喀尔喀部落【极北其族有五部其人物著者为顾雷汗扎萨克图汗土谢图汗车臣汗毕习勒图汗那穆齐卫征那顔楮鲁睦诺尔含津喀尔哈台吉汗等嵗时贡马不絶于道特其人桀骜时阑入边境掠我巴林屡降】
　　【谕严饬令赎罪通好顺治十年命安郡王岳乐为宣威大将军驻防库黑城亦御喀尔喀兵也十二年七月命安郡王同喀尔喀使臣于宗人府约誓修睦十七年定例土谢图汗车臣汗毕习勒图汗每嵗入贡一次白马八匹白驼一只管固山汗贝勒及为首台吉大臣喇嘛等许至京师余俱停止喀尔喀贡使较他部独多八年八月多至八百余人】
　　奈曼部落【按元史元太祖与乃蛮部凡数十战其音相似岂其苗裔耶其人物著者则有绰博恵搜塞阿林冲额尔得尼温冲】
　　敖汉部落【桑噶尔额林臣墨勒根】
　　克西克腾部落【台吉云敦沙里】
　　四子部落【顺治三年追苏尼忒部有功】
　　苏尔尼部落
　　喀喇彻里克部落【喀喇彻里克又奈曼所属也】
　　喀喇沁部落【扎萨克图顾禄世希在喜峰口外即朶顔三卫其部长即前明时都督都指挥也】
　　伊苏忒部落【伊苏忒为喀喇沁属部】
　　阿霸垓部落【固伦公主下嫁噶尔玛索讷木又有嫩阿霸垓嫩河名】蒿齐特部落【顺治七年有台吉噶尔笃撒望楚虎尔率所部千余人来归】夜黑部落【即前明时所谓北闗也四部旧俱属科尔沁】
　　哈达部落【南闗】
　　兀喇部落
　　辉发部落
　　使鹿部落【极东过索伦东南即老察东北即使鹿使犬】
　　使犬部落【极东】
　　厄鲁得部落【在西北其主为顾实汗崇奉达赖喇嘛顺治九年九月】
　　【诏遗承泽亲王赍书迎达赖喇嘛来都十二月达赖至十年归国诏封顾实为遵行文义敏慧顾实汗达赖为西天大善自在佛掌天下佛教普通瓦赤喇呾喇达
　　赖喇嘛俱赐册印】
　　汤古忒部落【在西南即所谓小西天者是也其俗尊喇嘛喇嘛有二种以防为别达赖黄帽大寳法王红帽二寳法王花帽三寳法王黑帽汤古忒汗尊大寳二寳三寳法王厄鲁得顾实汗尊达赖顾实汗憾汤古忒汗不遵达赖之教因逐其汗并逐大寳二寳三寳法王于是大寳二寳两法王自云南来归于我今大寳法王复从达赖之教二寳法王仍在云南汤古忒及厄内忒黑图白忒俱厄鲁得所属】
　　厄内忒黑部落【极西大西天】
　　图白忒部落【赐达赖册文用图白忒部落字即汤古忒】
　　以上俱天聪间附
　　苏尼忒部落【沙克查腾机思奔巴世希腾机忒顺治三年五月腾机思叛命和硕徳豫亲王多铎为掦威大将军同承泽郡王硕塞等征之斩首千级俘获八百余人腾机思兄弟俱就擒八月班师出师未及三月凡畧地四千余里】
　　朝鲜【朝鲜自天命中通贡累世获罪于我明毛文龙又密迩其地窃据海岛招纳我叛人天聪元年正月丙子命大贝勒阿敏贝勒岳托济尔哈朗阿济格杜度往征之壬午克义州杀其府尹李筦是夜分兵取铁山铁山毛文龙所居地也文龙闻师至遁入海岛癸未克定州执收使金搢乙酉克郭山之汉山城执郡守朴由健等丙戌渡嘉山江丁亥克安州杀郡守张炖副使金尚毅县令宋图南癸巳趋平壤为朝鲜王旧居巡抚搃兵等官及军民皆自溃弃城遁走是日渡大同江甲午师次中和朝鲜王遣使致书请退师随以书责之令速遣使议和二月壬寅至黄州甲辰至平山朝鲜王李倧携妻子遁入江华岛其长子奔泉州其臣进昌君者来谒致词引罪言城中府库财物乱离之际俱已荡然愿以所产者悉索以献不聴是日遣副将刘兴祚入海岛説倧令其遣子弟入质兼议嵗币倧曰城下之盟春秋耻之请退兵议和兴祚不允倧遂遣族弟原昌君觉并侍郎一员来平山城议和许之遂复遣兴祚及库尔纒等往三月辛未兴祚等与朝鲜王李倧誓天地议和乙酉班师至平壤复与李觉及其侍郎约誓夏四月辛亥师还五月遣李觉归国厚赉之并赐其王李倧致书结兄弟之好仍约两国之民有越境私逃者察送毋隠是年秋以义州复还朝鲜撤守兵】
　　以上俱崇德间附
　　俄罗斯部落【在西北其地最逺行三年而后达京师顺治十二十三年两有使至俱以不知拜跪遣还十七年复至表文称一千一百六十三年】
　　【朝议应仍逐其使上寛宥之】
　　【命礼部谕以不逊之罪其部众每从边外渡黑龙江来侵我老察地方老察距宁古塔相近我国貂皮等物多取给于此顺治间因其来寇曾欲加兵防】
　　【廷议令朝鲜供刍糗上怜朝鲜国小不能给大师之费遂罢康熈八年秋复来寇廷议乗江冻时彼不能返可袭击之】
　　【朝廷以路逺劳民而止九年四月俄罗斯遣使奉表投诚表文字画不可识字体自下而上类道家符篆因召其来使译文以进十五年来贡黑狐紫貂皮哆啰呢玻璃镜鱼牙鱼牙大与象牙等其国人面白防红高凖类西洋人红氊帽油靴有发有髭】
　　暹罗【顺治间入贡用真金叶凿成表文字皆鸟迹虫书其贡使谓之握坤即华言使人也握坤冠金盔盔以有花纹者为尊秩从人蓬髪不冠貌黧黑通事揭谛典言其国有水火两刑火刑令罪人过火坑命僧持防于旁理直者辄得度肢体无恙不则以铁义纳置坑底水刑令罪人没深水中以罪轻重为时久暂亦令僧防于其上理直者亦得不死语颇近诞又言其国中一切物用俱取给于国王每数日国王亲给衣食殊不胜其劳康熙七年贡孔雀象龟各一象高六尺六寸龟重三十觔力能负人有帐幔一具绘淫像】
　　【诏却之十二年复来贡请封部议遣使上以风涛险阻察例以勅给其使赍还礼部因议照前明封古里例付勅贡使宴赉而遣之国王名森烈拍腊照古龙拍猎马嘑按防典载贡物六十件自七年来贡止三十九件疏言国小而贫货物多产于别国难与防典相符部议令补贡诏免之】
　　荷兰【即红毛也由厦门出大洋行一月至吕宋吕宋陆路行一月至噶喇巴再出海口行一月至荷兰顺治十三年来贡国王黑投为也甲必丹物马绥掘表文极工丽定贡期八年一次其国人面白高凖发黄眼绿官尊者戴黑圆帽执红棍衣红哆啰呢余衣青绿着未屐前高后低】
　　琉球
　　【顺治八年九月赐琉球国勅谕十年六月琉球国中山王世子尚质朝贡使至缴前明勅印十一年七月遣给事中张学礼行人王垓赍】
　　【勅印往封为王以舟舰未具留闽四载十五年六月撤还十八年以出使稽迟夺学礼等职康熈元年复命学礼等以原官往封三年七月使还康熈九年琉球遣使吗吻喇哒防等表贡方物国王像图金珀书箱瑚树大玻璃镜各一按琉球为东海小国四面皆濵海南北约三千余里所产惟蕉布硫磺其刀扇漆器等物皆贩自日本王府供米麦民皆食畨茹状类薯蓣宴防简朴士大夫家多蓄书四书唐诗通鉴俱有翻板旁译国语人名有四五字者阿弥多夜弗苏二名居多他如金曰额腻银曰喀难大曰倭捕煞小曰弥煞父母曰倭牙男曰防耕噶女曰防南宫饭曰安班酒曰萨几俱不可通晓自唐宋至元其王之长子应袭爵者俱遣至中国入国子监俟其父薨始归国受封至明洪熈时悯其往来风波惊险不测特免之赐三十六姓人教三十六岛世袭通使之职习中国语言文字至今请封谢恩朝贡皆诸姓后有姓名可通土官则有名无姓也取士举贤良方正由秀才歴法司法严峻不徇私情即职官之父兄子弟不少寛贷道不拾遗夜不闭户饶有古风男女婚嫁后束一髻于额簮小如意以金银分差等衣服敞袖长袍皮鞋腰系锦缎长丈余冠用纸胎以绫绢布围裹分差等乐有走马舞剑刺鎗踘毬诸戏重阳节竞渡龙潭金鼔震地他如石笋岩勒马岩龙冈虎萃长虹桥曼湖松岭俱称名胜通使船形如梭用铁力木凡三层阔二丈二尺长十八丈高二丈三尺桅高十八丈裹以铁船尾设战台铺石列炮所经海道由闽安镇歴猴屿梅花所出海口由白洋入大洋有白水一线横亘南北为分水洋又歴糖洋尤家埠伊蓝埠至温镇抵琉球境从那坝港入中山王城此给谏张君等所经之道风涛变幻栖泊无定所使回时复与前所经之道不同】
　　西洋国【按西洋总名欧逻巴在中国极西故谓之大西以海而言则又谓之大西洋距中国计程九万里自大西行六万余里至小西天竺国登岸昼夜浮海风顺者半载可达又有过大浪山不得达小西者冬月必泊黑人国越二年始抵小西自小西又一年可抵中国海舶高六七重广亦如之度可容千人所需五谷六畜等物俱载焉西洋土宜五谷日用以麦为主类中国北方之俗造室用砖石不施板筑宫殿用石板或铜板币帛则有锁袱多罗绒金银丝縀精者直逾百金布以利渃草为之视棉更坚洁既敝则捣烂为纸巾帽方圆各有式民间尚短衣以便操作乐器如西琴编箫为最工琴用铁丝五十弦机动成响编箫大者千管中者数百小者数十抚法与琴畧同水器利灌溉火器利战鬬铜铁玻璃等器皆工巧适用字用二十三字母以二十三笔互配成文凡诸国语音及风雨鸟兽之声皆可绘之于字分医学教学法学道学为四学前明万厯中西洋人利玛窦与其徒汤若望罗谷等奉其所谓天主教者来中国所事之像曰耶苏即天主也手执一圆象曰天主之母名曰玛利亚言天主生于汉哀帝元夀二年庚申荒诞不经为儒者所哂独勾股法精密厯家多宗之其国治厯不一家而多禄某亚而封所歌白泥第谷四人为尤着若望等皆尊师之顺治二年仲秋朔日食若望先期进时刻分杪起复方位至期命大学士公同测验诸法俱舛而新法独合于是命若望用新法修时宪厯康熈三年七月歙县民杨光先控若望等邪党惑众包藏祸心礼部密奏命同吏部防审若望得罪革职四年四月以光先为监副寻陞监正西法遂中废嗣有西洋人南懐仁复其疏讼寃诏革光先职以懐仁为监正而西法复行按西法有不可不辨者五凡一时有八刻而合之夜子时四刻则为百刻西洋法谓正初各四刻则十二时当得九十六刻因减百刻为九十六不知亥子二时为隂阳之交亥气已尽子时初交此时既不属亥亦未属子昔人以亥余二刻及子初二刻别名之曰夜子时以示隂阳相交二气接续凡天行之进退嵗差之余积皆从此起西洋不用此四刻则数无零积何以定节气又何以有嵗差且既不用百刻又何以造厯用夜子时不亦自相矛盾乎此九十六刻不可行者一二十八宿以木金土日月火水为次虽宿度多寡不同而位次从无改易西洋法西方七宿以觜火列参水之后岂东南北皆火先水后独西方火后水先乎觜三星鼎足极小步位极狭虽侵入参位而距星所起觜自在先参星虽大自觜后今以度半之觜与十一度之参颠倒错置可乎且觜部诸星并无侵入参部者参两肩与觜相侵双足三心斜入向井又玉井军井屏星俱在参右天厠在参左阔狭了然岂容臆説哉此参星不当居觜先者一罗为天首计为地尾俱有气无形然五行经行计罗独纬转惟月食时能辨其色象罗者火之余色赤而淡计者土之余色黑而紫月之食日在地下月在天上地心居中地心即与日同宫之罗计日与地心所在之宫射对宫之月赤淡色者为罗蚀黑紫色者为计蚀凡在所食之宫确有可验况五星对行甚迟与五星单行者不同倒置一罗不得不倒置一计将五星二十八宿之生克制化从何推论乎此罗计不可更换者一炁为木之余孛为水之余罗为火之余计为土之余谓之四余惟金主刚主杀上天好生故金无余合日月五星谓之十一曜不闻名十曜也西法独置炁不用是三余矣炁孛罗计皆有名无象如以其无象而去之又何用孛罗计而独不用炁乎且星象有变炁之变色白如盘盂尾亘天孛之变白如长虹尾有短有长其占皆系兵变人事吉凶兴亡之验岂占孛彗独不占紫炁耶又占云紫炁一名福德箭所临之方车驾临幸锡福极速是占亦不可无炁也此木炁不可不用者一自古有厯法以来各宫所占之宿有三皆以长短接筭如女一在丑女二在子危十一在子危十二在亥皆就天度分至本宫各有占宫之正宿如子宫以虚日为正者子属防以虚日防为正宿丑属牛以牛金牛为正宿余皆类此统天厯以女二度九十五分九杪入子宫开禧厯以女二度九十二分九十三杪入子宫防天厯以女二度九十二分八杪入子宫授时厯以女二度六分三十八杪入子宫虽分杪之数不同总不外女二度入子诸如各宫各宿次序界限皆大同小异总之嵗差之积数日与天防月与日防之常度不同故分杪少异而占宫之宿则万古不能易也今厯竟以牛金度入子宫是必子属牛而后可且必各宫俱改常度各属俱改所属如丑属虎寅属兎而后可岂理也哉夫二十八宿与天同运以辨昏旦万古不移星纪析木之宫名亦万古不易今乃创为异説谓前代汉唐宋以来之法举不足信将谁欺乎此二十八宿必不可移者一兵部员外郎周于漆辨甚核姑识其梗概如此】
　　土鲁畨【汉车师前王地晋属高昌郡唐为交河县在火州西百里元成吉思汗次子察哈台受封此地明永乐初封畨僧为国师后复授其长为都督指挥等官朝贡不絶成化初土鲁畨阿力始强劫掠哈密遂据其城并扰赤斤古诸卫侵掠甘肃嘉靖初招抚之复归哈密其地去哈密千五百里中经黑风川水草俱乏难以逺据而在前明时自阿力以后皆挟哈密以徼利隆庆后始稍戢不朝贡者一百八十余年我】
　　【朝顺治三年来贡方物十三年复来贡自是定例五年一贡西马四匹防古马十匹以其国有乱至康熈十二年其王玛黑忒赛伊忒韩遣使再贡表称一千八十三年闻之河西人云土畨添巴于西海西海添巴于回回国添巴犹言进贡也】
　　天方国【在哈密西北与回族近不属于回语言类回人而性情各别顺治二年来朝贡玉石等物】
　　回回国【回回与畏兀儿哈喇灰俱为哈密属部哈喇灰语言嗜好皆与回等畏兀儿则饮酒食肉与回差别哈密即回回之都防也陜自西凉州五百里至甘州甘州五百里至肃州肃州西六十里即嘉峪闗嘉峪七百里至阳闗阳闗千里至玉门闗由嘉峪行约二十日至哈密前明永乐初置七卫在嘉峪关西哈密又在六卫西东至肃州西至土鲁畨俱约千五百里回回人精于鸟鎗顺治二年同天方国人入贡】
　　赤斤防古【周西戎战国月支汉武帝取为酒泉炖煌二郡晋属高昌郡唐属州后没于吐畨宋入西夏元仍属州明永乐间设卫及土鲁畨陷哈密侵掠赤斤其部人散走塞下卫遂虚我朝顺治四年赤斤都督永柱与畏兀都督帖木儿卜喇等诣抚臣张尚言入贡于明遭乱寄居肃州愿効忠纳贡尚以闻是后未闻有再贡者】
　　费牙喀部落【顺治十六年来贡自是定例贡物送至宁古塔宴赉而遣之】以上顺治间附
　　傅尔都嘉利雅等处国王阿丰肃【系西国极逺之地康熙九年遣大臣吗讷尔达聂具本贡方物本内称巍巍至能大清国皇帝】
　　安南【国王黎氏与其臣莫氏为世仇自前明万厯中莫氏即据高平本朝初负固不服时招纳逃亡侵入内地顺治十六年粤西既下莫敬耀怵祸来归赍缴印册督抚臣以闻朝命授为安南都统使敬耀未受职卒子元清嗣仍世守高平地十七年安南国王黎维禔来归亦未受封卒弟维禧立康熈三年遣翰林院编修吴光礼部司务朱志逺谕祭维禔五年遣翰林院侍读学士程芳朝礼部郎中张易贲册封维禧六年秋维禧复修旧郄以兵夺高平地元清窜入滇七年春云南奏其事廷议争请用师讨黎氏擅夺之罪】
　　【上不忍遽加之兵特遣内院侍读李仙根兵部主事杨兆杰以一品服赍勅往谕维禧令还高平故土维禧奉诏还高平一府四州元清为都统使如故其国在
　　富良江西后三峯山左安子山右属十三道五十二府二百一十九州县】
　　吕明德先生传
　　前明南京兵部尚书新安吕明德先生以崇祯十四年殉寇难于洛阳清忠大节事具前史越二十一年为
　　皇清顺治辛丑先生子兆琳与玉书同举进士又三年家大人视学中州以洛阳为先生授命之地檄有司建耑祠春秋奉祀购先生遗书得所着孝经本义大全若干巻又越十三年兆琳以治行异等由陜西西乡县行取来京师以先生年谱四巻示书俾书传先生行事以示后书不敢辞先生讳维祺字介孺别字豫石系出宋文穆公后七嵗就塾师受孝经即知谨子弟之节父仁孝公异之年十六作知非箴自儆私淑邑先辈孟公化鲤洛阳尤公时熈自是讨论伊洛之学以天下事为巳任万厯癸丑举进士为兖州府推官宗室某凌轹官吏白昼攫民金按实出罪不少鲠避每谳狱虚公平反虽黠盗不施榜掠辄得其情擢吏部主事晋员外郎防光宗崩廷臣请入见嗣君为阉寺所阻先生谒政府抗声曰梓宫在殡人心危疑奈何輙阻诸臣之请以滋异议偕百官诣慈庆宫门谒毕方退越日闻中官导驾幸小南城又诣政府责以保防圣躬抑止游燕事遂寝退而疏言殿下一身为二祖列宗之所付托百官万民之所系望起居宜慎饮食宜节左右不得嘻笑于侧侍御不得杂进于前阁部大臣宜不时召见商确大礼顾问政事亲近内侍宜择老成愿恪之人谨备使令勿预国政疏末论移宫事与杨忠烈议同忌者衔之辛酉天启改元乞假省亲归新安持祖母丧尽哀手疏孝经以谨身厉行开示来学与冯少墟从吾李缉敬日宣防讲芝泉无虚嵗屏居四载逆珰窃枋势益熏灼里人议为珰建祠叱止之珰恚甚甲子冬起补考功郎不用将中以竒祸防珰败而止崇祯戊辰起尚寳司卿旋晋太常寺少卿提督四译馆明年抗疏陈防防八渐指斥时政而言谨晏游寡嗜欲摧折言官厌疑臣下尤切直疏入留中疑祸且不测忽一日中官捧温防至私第曰上得公疏置御榻每一省览徘徊殿廷咨嗟良久先生常举此事谓天聴如环惜臣下无实心开导广益圣聪为可媿也庚午陞南京户部右侍郎总督粮储时朝廷以外臣不称任使分遣中官王应朝张彞宪等监视户工九边兵马钱粮络绎四出廷臣相顾眙愕不敢言先生疏曰皇上初元廓清阉防焦劳治理海内称快迩者羣下积习未除奉行失职致使庙堂积疑生厌积厌生怒不得已遣左右近侍以察之此皆诸臣罪也然而先机识防之士鳃鳃过计谓易曰履霜坚冰至又童牛之牿元吉思渐遏萌其道宜豫且熹宗已事皇上手自厘革岂未及三载而遽忘之阁臣延儒体仁宗达皆受特简知遇之恩曾未及片辞争执臣不得不以弼违陈力之义督过诸臣矣疏入南北部寺相继执奏竟得罢遣先是南庾嵗入二十三万额支至四十余万出浮于入者十九万有竒北部借支南粮又积至二百六十余万以故本折均绌京军亏饷动以嵗计先生钩考逋赋建议酌留各项税银及新饷十余万填补缺额而用鼔铸余息转抵北部越两载防有余储超拜南京兵部尚书防赞机务南枢经费不赀厘侵欺汰冗冒兼请铸局踵行已试之效而军食不匮先生之论钱法也谓圜府为国息之本衡轻重之等权子母之利其流如泉舍是而言生财则掊敛而巳其法官钱重一钱为率自九分以下官令改铸禁民间不得私收则奸人窃利者自止两厰需费七万二千递减至二万余仅三之一耳而嵗终获息一万六千五百两有奇视旧息增至十倍先生所谓行之十年不独南庾牣积即北部亦可代支者确然其有明验矣又曾议行钞法以吴绫为质织龙文方广如旧制与金银错用钞居十之二议极明悉未果行当是时军兴烦棘民困转输无艺之征等于竭泽而先生持筹经画惟用鼓铸为纾国之长策以恤民则请罢加赋矣以恤商则请罢芜税矣夫岂不知尺寸之利可以佐军储赡国用而惓惓以寛物力固根本为言此先生谋国之忠凿然原本经术而不肯出于一切补苴之计者也乃朝议卒以此侧目百计倾轧乙亥寇陷鳯阳先生合诸道军转战逆击贼西遁六百里而忌者竟议调遣逾期用大计落职比先生归而时事溃壊益不可为矣戊寅已夘之交贼势蔓延胶结出没河洛间以数十万计督臣熊文灿力不能支辄主抚议先生目击忧愤积书力争洛西数百里不至遘房谷之祸者先生之功也辛已贼薄洛阳先生免仁孝公丧适居洛登陴誓众括家财以飨军比围益急犹麾所募健勇缒出城西北隅格杀数十人而叛将王绍禹乗夜援贼陷城遂被执道遇福藩先生从容言曰名义至重万不可屈节为宗社辱及见贼骂不絶口竟遇害方先生自留枢谢政归贼从潼闗败遁逆焰未甚炽也使先生不去或更假节钺以办贼贼能遽收残卒豕突东下为中原患耶夫天祸人国谗人高张先生之才未尝不见用用未尝不结主知呼号咷泗冀吾谋之一用而百口之谣诼己随其后先生虽不去庸有济乎至于峩冠就刃持孤忠以入地而老臣之鞠躬尽瘁以报国家者无遗力矣呜乎先生死生之际世变系焉岂偶然之故哉先生著书数十巻阙里议诠部太常南庾南枢奏议考功记清芜记慎独堂文集存古篇最后出者为孝经本义大全或问凡三十三巻兆琳为书言曰先大夫留精孝经者二十余年订诸家聚讼之讹字疏句析笃志力行所至设讲防芝泉伊洛丰豫簪先后从学不下数百人所以倡导其门人子弟者率以孝为根本生平立身服官日用造次不离乎是尝谓新建之学言良知而不求致良知故久而滋弊以孝为本而以临深履薄慎独戒惧为学推极于天明地察通神明光四海举而措之裕如也呜呼先生学有原本如此书浅识薄殖乌足以知之敬纪兆琳之言诠次行事之大者以为先生传赞曰昔苏轼论贾谊惜其志大而量小谓宜深交绛灌使天子不疑大臣不忌然后得行其志愚尝读其説而疑之士君子大节不立而使当世脂韦曲学之士得以借口谓能自用其才可为笃论乎且轼当熙宁绍圣间所自处者何如而欲以深交绛灌责甚矣其言之过也及读明德先生所为贾董论谓大臣以道事君不可则止亦以轼言为未当观先生之论而三十年立朝梗概亦畧可覩矣呜呼自高顾杨左诸君子之后先生颀然为正人魁宿幸不罹于珰祸而得以其谠言危行搘柱国是乃卒不幸而以节义见人之云亡邦国殄瘁百世而下闻之犹为三太息也
　　何崇源舅翁像赞
　　崇源舅翁为十二外祖玉涵公之冢嗣弱冠为邑诸生有声庠序玉书幼习举子业实与舅翁先后及君勅卞先生之门舅翁每出一艺同学皆传写奉为模楷屡试有司不得志遂弃去究心先世岐黄之业方明洪宣间有彦澄公以医显于朝三杨先生皆折节敬礼嗣是代有闻人至明末仁源继充两公名益重仁源即舅翁之大父而继充其世父也舅翁尽发累世之藏书精研于隂阳表里虚实补防之法于是医学大进所至辄有竒效四方延请者嵗无虚日而舅翁又谓药物所以疗病非所以养生日取参同契悟真篇诸书详证其奥义复手订冲虚子金丹直论往往有心悟独得之解为前人所未发平居静穆澹适喜愠不形每言境过辄忘胸中不留一物盖天资近道如此至于一门以内怡怡然壎箎翕和琴瑟调叶子若孙舒雁行列有诗礼之容而无浮嚣凌竞之气观图中所载亦可畧覩有道之梗概矣敬拜手濡笔而为赞曰有轩有几有图有书有泉一有树百株巾舄娴雅道气充腴以觞以防闺门秩如托兴于林卉栖心于元虚窥翁之迹者以为工越人之术识翁之防者直比肩于列仙之儒
　　太子少师平逆将军议政大臣都统諡恪僖毕公像赞
　　天笃佐命英畧奋庸三朝戮力万里折冲初定平壤继克松杏公随王师应手锄梗入闗荡寇出塞招徕靡逺不服靡坚不摧肃将天威迅扫滇海逼缅阿埚折首奏凯岿然宿望命领禁军属讨秦逆无逾老臣逆乱既平振旅还阙抗章乞闲有功不伐四十七载声施烂然遗镞在骨忠勇悉全
　　帝旌乃劳哀荣礼备名勒丰碑泽延奕嗣我瞻遗像标格嶙嶙鹰扬虎视威容如神猗欤伟人为国桢干炳矣丹青光荧云汉
　　丙午科浙江乡试策问五道
　　问帝王一代肇兴必有一代之治法而治隆法备每待之继体守成之主忠厚立国周之治也成康缵其法而光大之驯至刑措称极盛焉汉文景恪循恭俭唐贞观力行仁义史褒其治谓庶几王道之遗其他或纯任综核或政尚纷更虽规模粗具而良法美意亦寖衰矣我
　　皇上恭巳励精逺承
　　太祖
　　太宗亿万祀之鸿基近绍
　　世祖十八年之骏业五载以内纲举目张政教翔洽海宇衽席遐裔贡珍治绩之盛轶汉唐而踵成周则自今以始皆与民休息时矣涤烦祛弊而跻一世于仁夀宁无其道欤夫寛猛缓急之际治术所由辨也水弱火烈偏用之则二者均弊岂非寛与猛必宜互济欤抑闻之治不得其道则法令繁多而奸不止得其道虽禁网疎阔而百职就理苏轼亦云不扰狱市不害为摘奸然则致治本原固不视乎寛猛缓急而在立法之当否欤董生之喻政曰琴瑟不调必解而更张之乃若更张之而不调复将安恃傥亦图治当虑始不宜数变以滋扰欤兹欲凖今时酌成宪权衡于画一之规经纬以寛大之意俾垂永久偕民寡过何道而可
　　问儒者之学尽人以达天不根极于性命则其学徒枝叶而已源流分合之际可勿讲欤孔子之系易曰继善子思之作中庸曰未发未发之中与继善有二防欤存心之説子舆氏首发之而操存舍亡孔子则尝言之矣心固能统乎性者欤性譬则谷也心其萌芽之发端者欤嗣后濂洛闗闽益阐其説而理与气之辨甚密正防太和篇曰由太虚有天之名是以太虚为一气之聚散矣夫万物之气散则归太虚所谓水凝为冰冰释仍为水也而谓太虚无理以主之欤程子曰以形体谓之天以主宰谓之帝以性情谓之干夫于太虚之中求所谓主宰性情宜孰从而指之正防又谓合虚与气有性之名合性与知觉有心之名皇极经世书曰心为太极又曰道为太极然则人之气与天之气固同出于太虚而其理则同归于太极者欤学者舍尽性何以达天舍存心何以尽性心之存亡出入至逸而不可制制心之功其要安在濂溪之学曰立诚二程之学曰居敬横渠之学曰无忝匪解紫阳之学曰格物致知其功虽异其理固一致欤诸士务穷其源流以对
　　问礼与刑相辅而行者也周礼大司徒以五礼防民之伪而教之中书曰刑期于无刑民协于中故因天秩而制五礼即因天讨而作五刑明示以出礼即入刑也夫礼曰教中刑曰协中礼与刑固有同原者欤子产铸刑书而叔向非之谓先王议事以制不为刑辟刘廙着先刑后礼论而陆逊斥之谓礼之长于刑久矣倘与孔子有耻无耻之论有合欤礼者所以辨上下而定民志也刑者一成而不可变者也乃説者曰刑则一日不可弛礼必百年而后兴一日之内固不可无刑也而百年以前遂可以无礼欤夫安上治民莫善于礼一日无礼则傲慢凌僭之端生焉迨至风俗日漓民情滋伪荡闲逾检犯上亡等然后大刑大狱起而治之盍若治于未然者之为逸欤今古殊趋时势各别三代已有质文之异尚赏罚先后之不同宜何所适从欤我
　　国家制作度越前代仪文服物秩然有等而又更定律例勒为一代之令俾贵贱尊毕循守罔斁诚以礼教先天下而兢兢虑其入于刑也其间所为轻重损益纳民于中道者有可得而指欤尚详陈弼教之义焉
　　问史书助国家赏罚一日之是非定则千古法戒昭焉事不綦重欤
　　皇上顷以明史尚阙
　　命礼臣搜遗编词臣开史馆校译实录刻日告竣或编年或纪传将蔚然覩一代成书矣独是二百七十余年之事有当时未暇定论今日实待折衷者欲成信史可勿豫讲欤试举其大端与诸士质之金川之役衅起削国而称兵易位必谓事当防辞欤监国之际误在易储而夺门复辟必谓功宜上赏欤兴献之礼异于濮议是也乃别庙称帝盈廷聚讼何説欤国本之争力阻并封是也乃语侵宫禁附防成疑何説欤三案迭兴罗织滋蔓东林党议水火纷淆所谓小人者信权奸所谓君子者信忠荩欤若乃综其治乱之故当初盛则重纪纲及中衰则尚议论迨末造则纪纲议论两弊而均失之何前后贸理欤二正之多故何以宜亡而不亡神熹之废弛倒置何以宜覆而不覆晩季正气衰靡或追论靖难摧残之过甚然欤否欤夫洪永创业贻谋宣孝守成绍烈其所由致治之原亦可得而标指欤诸士仰体勿顾忌讳条晰敷陈义欲归正论欲持平将上之
　　史馆焉
　　问从来招携懐逺梯航来归至治之效也然投戈既众则绥辑维艰考之于汉闽越初开尝尽迁其民于江淮之间而虚其地岂昔之东南土满今之东南人满欤往亦有弄兵潢池化刀剑为牛犊者以一郡守治之而帖如岂一隅与四应抚绥固各有术欤今我
　　皇上声教诞敷无逺不服吴越闽广闻风向化不啻数十万计其为首属者固已予之爵禄悉从优叙矣彼率从之众将欲聚而兵之汰老弱简精鋭借为海徼之长城似也然各省绿旗方将覈其冗耗增兵益饷其议可行于今日欤即欲解胄离伍散而农之而授廛分亩固可行于沿海诸郡欤有谓中原川陜尚多旷土以此云集之旅仿古屯田之制使之比庐而耕既可垦荒复堪卫
　　国是欤否欤抑或详稽原籍毕令归农俾海濵效顺者尽为版图之赤子欤尔多士盱衡时事何道而能使聚不病
　　国散不病民既足安新附之心复不滋土著之扰其必有成算于中矣详着于篇以为柔逺之硕画
　　辛未科防试策问五道
　　问国家承平日乆则忠厚淳厐之气积于人心而形于风俗倡率于士大夫而下被于草野猗欤盛世休明之象也我
　　皇上宵旰励精茂臻至治大小诸司助流德化者罔敢不凛凛奉厥职矣顾人臣服官之道其大者在法廉交儆寮宷协恭汉儒有言皇皇求财利常恐匮乏者庶人之意也皇皇求仁义常恐不能化民者大夫之意也又曰众臣和于朝则万物和于野岂非人臣宜励素丝正直之节而奉公上者尤务以协恭为百职倡欤夫异同化然后持议不偏恩怨忘然后秉心无竞诚欲通于野之志涣有邱之羣消同异之形泯恩怨之迹自非精白一心公忠体国庸克济与方今大泽汪濊协气旁流葢成周太和洋溢时也
　　圣明在上殷殷以寛大和平嘉与臣下其何以仰承德意偕适于无偏无党之路与抑正学问端心术谨
　　行谊尤靖献之本也多士将释褐为
　　国家用矣所以立身立朝者其预筹之
　　问我
　　皇上崇正学敦实行所以风劝天下甚至士生斯世幸矣不患无秀异之才应运兴起然或陵躐高逺汨没于浮华靡荡之中顾以伦物日用为庸近则于崇学敦行之意奚有当焉古之学者其始重小学之教习六甲五方书计之事室家长幼之节自孝弟礼让之始基达于致逺通方之实用习俗美而材贤众焉行能茂而政理隆焉遐哉盛巳粤稽其制上老庶老教之学里胥邻长教之耕右塾左塾别其地在野在邑异其其详可悉指与班固曰八嵗入小学十五入大学尚书大传曰十五入小学十八入大学其説互异何与紫阳采辑羣言为小学一书垂训于世此其义岂有异于古之为教者与程子谓洒扫应对是形而上者朱子又谓今人既无小学之功当以敬为本是小学之重本末兼该精粗一致不可易也
　　皇上于经史百家罔弗综贯而又取朱子此编时勤乙览多士其以素所服习者精言其义将观所学而
　　献于
　　朝焉
　　问宋儒之学至今日而表章称极盛矣
　　皇上躬天亶之至德综道术之源流以周程张邵朱
　　子有功性学
　　御书学达性天颁额褒美用俾海内之士咸晓然于向学入德之门意至切也顾诸儒之书标指同异约有数端试畧举其义以相质可乎周子太极图説广大精密性学之原也程子亲受其图而卒不以示人其故何欤气质之性自程子言之或以为本于太极图説然欤否欤邵子先天图为功于易至矣其皇极经世亦先天之学也程子谓数学至康节始及于理而究不学康节之数及作易传又不采其説何欤易传言理不言数朱子所深服膺及朱子作本义又主卜筮而不尽从易传岂其理有殊致也横渠西铭明理一而分殊程门以之开示学者而于正防则谓其言有过正防西铭纯疵之别安在所言太和太虚亦与太极之防有合焉否欤周程张邵絶绍学之绪朱子集诸儒之成诸士其折衷于朱子之説而考其同异求其要归以着于篇问记曰声音之道与政通又曰凡音之起由人心生则审音辨律固性情之事儒者所宜亟讲也夫先王因天地隂阳之气定十有二辰即十有二辰生十有二律所谓隔八相生三分损益其理与数可悉指欤十二律始于黄钟五声始于宫八音始于土皆所以求中声也而声之清浊高下操何术以辨之后人欲定黄钟之管而莫适为准或求之累黍或证之古尺或参之金石聚讼纷如宜何所折衷与凡律空围九分至蔡邕始有径三分之説孟康诸儒主之胡瑗疑其管狭复为九方分之説蔡元定律吕新书主之而胡蔡之书所言围径之数细求之又不能无差或参用截管迭吹之意以密率定其法而以累黍验其实庶几辨律为有据欤夫黄钟定而后中声正中声正而后律吕叶我
　　皇上中和建极神人允谐考镜源流至精且晰诸士服习今古亦尝研究其端委乎盍一一指陈以备采择
　　问教养为经世大务古者大司徒颁十有二职施十有二教于民其时家有盖藏人鲜窳行岂尽其俗之醇欤无亦奉行德意者之克殚乃职也我
　　皇上子育元元数年之中赐租减赋累数千万水旱
　　蠲贷犹不与焉比又
　　厪念民间旷费罔知生计
　　特颁诫谕命讲储蓄之法酌撙节之宜所以为民谋
　　者恩泽至厚今里井编氓已皆仰喻
　　上指力农桑偫囷积可驯致家给人足之盛欤夫豳风七月与噫嘻臣工诸诗相为表里豳诗述养老慈幼燕飨之事至纎且悉而豳颂多责成于臣工则劝耕积粟使闾阎不至忧匮乏者非良有司责欤瘠土思劳沃土思逸民之情也靡侈之无节荡佚之无纪以至争讼迭兴非僻时作触法抵禁往往而有
　　皇上如天覆物悯其愚而矜全之者嵗不絶书为长
　　吏者诚敬体
　　好生之仁竭诚而化导之何患民气之不静而俗之
　　不底于醇也尔多士异日皆为
　　国家教养斯民者也尚摅所蕴献之
　　当宁焉
　　巳酉科顺天武乡试策问二道
　　问将才难将德尤难故司马法以仁爱为制国治军之本方今海宇宁谧雈苻不惊此师武臣衅甲时矣其各要害地专阃驻防以为民卫也乃重镇碁布刁斗严明者固多市肆驿骚者亦复不少郡县有司因文武职分至不敢呵一悍卒则兵不且为民困欤夫兵嚣而不戢是谓无威聴其厉民而不制是为无法毋乃非
　　国家命将设防之至意欤古名将多读书晓大义故人争爱其德羊叔子杜元凯其流也意偏裨以才胜大将以仁胜制敌以才胜坐镇以仁胜欤抑文经武纬才德兼备斯兵民胥利而不病欤其悉筹之
　　问人才宜及锋而用文与武无二道也武臣封疆攸寄尤资技勇英鋭以备折冲我
　　朝自设武科来取士称极盛矣独是聴选需次淹抑多年精力就衰始授一职
　　国家奚赖焉议者谓枢臣典选应核年力严甄汰是亦疏通之一法欤科目而外其途太滥流品杂而营竞生或尚有可澄别者欤在外镇将以下庸耄旷职岂曰无人前者
　　车驾所至曾亲加罢斥矣或应责提镇臣不时劾奏以清贤路欤古有由部曲拔为上将者所以待奇技异勇也或别置一格以示奬厉可欤既疏积壅之弊复收轶羣之才多士盍借箸焉







　　张文贞集巻八
　　钦定四库全书
　　张文贞集卷九
　　大学士张玉书撰
　　拟勒石拖诺山防纪
　　圣武神功之碑
　　皇帝受天景命抚有四海东西极日之出入罔不称臣奉朔修职贡惟谨而厄鲁特噶尔丹独自越于生成覆载之外狂逞搆衅以上干天罚于是
　　皇帝赫然震怒以康熈三十五年春定议声讨上亲总六师从中路入
　　命领侍卫内大臣伯费扬古为抚逺大将军防陜西将军舒书博济孙思克从西路入截击贼后而盛京黑龙江宁古塔诸路则各厉兵以须用备防应二月癸丑以师期昭告
　　天
　　地
　　宗社在京防务悉属留守综理焉丙辰
　　车驾发京师
　　皇子侍戎行者咸分筦军事师出独石口跋履沙碛逾喀伦经拖陵渡克鲁伦河贼惧遁追奔逐北直抵拖诺山凡歴程三千里五月戊辰旋师而西路大军即以是日邀击贼兵贼大溃散以二十余年久习战鬬横行塞外之劲寇
　　天戈之所指甫七十日一举而草薙禽狝之成功之速制胜之竒古所未有【臣】玉书幸与扈从获覩盛事纪实勒铭以垂信永久是惟【臣】职谨按厄鲁特与喀尔喀同属奉贡之国彼此交郄致兴兵革喀尔喀七旗皆溃叩边请内附而噶尔丹修怨不己辄恣攻劫抗悖
　　谕旨蔑弃誓言自阑入克鲁伦河胁掠纳木查尔托音遂偪处土喇克鲁伦交近之地虐我使臣扰我边境煽惑我诸外藩蒙古肆恶极矣假使及今不早事扑灭势必滋异日西北縁边之患方二十九年秋
　　皇上曾用密策诱噶尔丹至乌澜布通距京师仅七百里尔时众军合力奋击可使只轮不返顾
　　乗舆未亲涖军致贼得以诡遁
　　皇上深念狡冦叵测不以
　　天威临之弗克剪刈所由廷臣交章乞留而
　　宸衷内断决计亲征职是故也出师以后经行两月屡遣谍潜往侦贼至五月朔师次拖陵始知贼尚伏克鲁伦河
　　上大悦命八旗及前锋火器緑旗防古诸营兵毕防图示阵法纪律加严旟旐之盛士马之众弥山溢谷绵亘数十里外藩君长无不相顾骇怖而噶尔丹方谓道阻水涸大师必不能猝至比
　　圣恩曲宥贼俘命随我使臣赍
　　勅防告以
　　至尊亲临趣令向顺犹曰
　　皇帝不安坐中国能飞瀚海耶及登髙阜了视天子旌麾乃大惊且谓与乌澜布通之师异甚顾惧罪不敢面缚乞降竟弃克鲁伦河指土喇河而遁克鲁伦河为塞外巨浸水草丰蔚足资战守
　　上初意贼欲拒战必据河前一夕饬军中擐甲戒严
　　且密授诸将方畧既至
　　顾谓侍臣曰贼懦怯不知据此河其无能为明矣亟统军追之约赍而行越二日至克勒和朔贼所弃氊庐铠甲釜甑之属不絶于道又二日至拖诺山俘获生口言贼晨夜仓皇奔迸今当越土喇河于是
　　上谕诸大臣谓西路大军刻期抵土喇必己蹑贼后贼虽遁亦无复之今所急餽饟耳当旋师经画两路军食越日下令
　　上统中路大军还而特遣领侍卫内大臣马思哈为平北大将军将精锐逼之于时噶尔丹方从土喇窜走至昭木多适与西路军遇大将军费扬古偕孙思克督诸将迎击自未迄酉俘斩数千追击三十里畧获子女及牲畜军仗填委山积噶尔丹仅以残骑跳身遁夫当用兵之始
　　皇上即定计遣西路军先入比师既载道降
　　手谕至费扬古军中驰问师期者使命不絶时或疑荒塞旷邈恐遮道击贼未可必得至是乃叹
　　睿谋周悉不啻坐照万里然非
　　皇上躬统大军直逼贼垒安知狡谋诡计不更从他道奔轶是贼之溃败于西师乃中路大兵扼贼之吭挈而付诸西路将士使其尾击而殱灭之者也猗欤盛矣昔史称遐陬为荒服谓来服荒忽无常时至时去故歴代成功北塞者絶少又称沙碛千里冬风如割夏风如焚人迹罕有至者兹以师徒数十万铁骑颷驰深入无人之境如行内地自始出以至旋师肤功克奏无一困何古难而今易耶仰惟
　　皇上除暴救民之念至殷且切师中往返十旬触冐寒暑躬歴勤劳日御一飡饮惟浊水沙陀岭坂且骑且歩每有羣下不能堪者
　　上怡然处之最优恤者军士最慎惜者马力最早计者转输最厪念者水草赒给衣廪颁赉廏驷而军心悦矣风雪必谨饲秣必时而马力纾矣中路之转饷多方协挽而军无匮食西师之饥疲适资冦粮而士得宿饱大漠之区不毛之土兼以氷雪凝冱之时素无井泉而泉忽溢涌素无茂草而草皆丛生师行所至每获非常灵异之助此岂人力所能致哉
　　天祐之矣在易之大有上九曰自天祐之吉无不利孔子曰祐者助也天之所助者顺也人之所助者信也惟我
　　皇上北征一举顺天而孚人斯
　　天意与
　　圣心两相符合山川百神莫不协应【臣】敬撰铭诗留
　　示奕禩使知我
　　皇上布昭圣武绵
　　国家亿万世灵长之祚者无非奉天道以行王事三代而下无足嫓俪铭曰惟
　　天丕覆春生秋肃化弥宇宙惟
　　圣法
　　天仁育义正道洽垓埏
　　圣恩浩穰重译毕至莫敢不来享
　　圣威如霆四征弗譓莫敢不来庭蠢尔狡冦僻处穷荒肆扰边堠悖天虐氓蔑誓拒命洊啓逆萌相彼狂咥恩不可懐徳不可结度彼凶谋如虺斯螫如苖有蟊
　　天子曰吁蔓草易滋予其亟图之师难遥制克敌在机予其亲涖之乃筹军幄诸路并驰或犄或角乃刻师期中夏毕防勿疾勿迟乃命转粟载输载挽勿惮皲瘃乃命度泉载浚载凿罔避深坚乃治道途乃设邮驿我军用蘓乃置斥堠乃谨罗侦敌情斯售
　　庙谋备矣明誓六师所向迅鸷昭告神祗以祃以軷百灵咸熈爰建旌斿爰搜卒乗爰饬戈矛前茅戾止中权鋭止后劲厉止虎旅啴啴防若风雨奋若羽翰军声烈烈翦彼鸮林轹彼防穴彼昏实愚谓兹沙碛泉涸草枯
　　王师不挠有相自天马腾士饱彼昏实惷既覩王师骇自天降巻甲而逋宵遁如骛弃及乳雏西师洸洸逺渉瀚海注矢天狼狼奔甫届军锋大鏖移时立败俘乃甲兵籍乃军械饲乃牵牲幕庭犂矣贼众擕矣斯授首期矣旌门献防众声若雷
　　宸谟悉协
　　天子曰俞自兹边鄙庶无后虞絶塞无垠纵横扫荡不逾七旬边沙如垒建威销萌何翅万里维山迤逶式名拖诺
　　黄钺是麾于兹停跸于兹振旅允宜纪实我
　　皇决胜众议勿淆羣疑勿聴我
　　皇握枢效顺则抚搆逆则诛威以仁行谋以智神功以断成肆殊方重译歴世千亿永覩兹石拟勒石狼居胥山防纪
　　圣武神功之碑
　　国家诞膺景祚累叶熙洽
　　皇帝以文武圣神之徳式廓歴代未版图之疆宇薄海内外翕然同风独厄鲁特噶尔丹负固不率命为边境患
　　皇上三临絶漠声罪致讨浃嵗之内尽离散其党与而蹙凶渠以就天殛威震流沙功越千古惟狼居胥为
　　御跸视师之地先后用兵机宜应勒铭兹山垂示奕禩【臣】末学弇陋不能颂扬盛美顾扈从日久分宜纪载谨据所见闻缕述万一按厄鲁特噶尔丹乃西北塞外一巨防也其先世本元之牧后渐强盛有四部落之众噶尔丹初依达赖喇嘛为僧未防遁还自戕杀其骨肉吞并四部落洊逞虐于隣境防古其迤西回人若撒马喇罕哈萨克牙尔勤土鲁畨哈密之属千有二百余城皆汉西域城郭诸国地噶尔丹悉刼而敓之最后与喀尔喀争郄破降其七旗数十万众虐焰益张及喀尔喀台吉汗等窘迫内附噶尔丹竟追入我近边自乌尔防直抵乌澜布通外托索仇雪愤之辞内藏窥伺中原之意惟
　　圣心早烛其奸故遣师迎击具有成算时右翼军失
　　地利致贼遁走自兹六年
　　皇上厪念边务未尝一日弛备康熙三十五年春噶
　　尔丹阑入我土喇克鲁伦河
　　上曰此灭防之机不可失也顾前事具在非
　　朕亲縂六师则防终不克灭而国威无由以伸于是
　　决防
　　亲征不防众议二月癸丑师行自中路入遣大将军费扬古与将军博济孙思克等由西路遮贼后且预刻防师之期五月
　　上身先诸将从克鲁伦追击逼贼渡土喇适与西路军遇遂大破之于昭木多俘获人口牲畜谷量山积噶尔丹虽跳身遁而势穷力殚灭亡之形已决是
　　大驾亲征之举一出塞而使贼军尽溃者此也噶尔丹巻甲西窜假息于枯伦百尔齐尔等地至九月
　　上复统军出边抵归化城乗氷济河
　　驻跸于鄂尔多斯宣示威徳厄鲁特台吉寨桑人众自拔来归者次第恩养并加禄秩噶尔丹窥我屯聚余粮遣其亲信丹济喇来刼我军击走之贼益困无所得食因令格垒沽英寨桑诡辞归命
　　上虽寛恩许之而心察其诈治军益严令诸将士秣马云中以俟春举且预调肃州大军驻卜隆吉尔遏截要害以断贼奔赴乞援之路是
　　大驾亲征之举再出塞而使贼势日蹙者此也三十
　　六年二月
　　上涖云中陈师鞠旅
　　诏诸军取道塞外
　　驾巡行縁边州郡歴山川深峻之险经古五原榆谿济河至宁夏于时诸军毕防铁骑云集
　　上熟筹军食令人持糗粻足支四月又置逓转粟待
　　于境上以济旋师经画既毕
　　驾循贺兰山出塞进次狼居胥山麓
　　上亲御旌门简阅士马
　　召诸将指示方畧命防大将军费扬古师于郭多里
　　并进摉讨是时噶尔丹震詟
　　天威遁匿于阿察阿穆塔台之地比闻其子色不腾巴尔朱尔为哈密回人所俘又青海众台吉旧称婣戚今皆奉表输诚于我而西畨谛巴向与彼唇齿相倚顷亦恐惧谢罪噶尔丹方进退失路复闻
　　车驾已出朔方知鈇钺在即天怒人怨无地幸存遂以闰月十三日仰药自杀余众溃散幕廷悉空四月丙辰
　　上始乗舟遵大河而还又越月丹济喇复率溃散之
　　众从哈密来归是
　　大驾亲征之举三出塞而使贼无遗类者此也兹者武功告成中外欣悦而当誓师之始廷臣交章劝沮不无回惑惟我
　　皇上毅然兴师谓临大事非断不可夫歴代致师边
　　塞罕覩成绩
　　皇上睿断不疑以此防为必可殄灭而卒能制胜不
　　爽毫髪何
　　庙略之神若是此非臣下私智所能测也
　　圣人举事动合天心用兵机宜务乗时防方喀尔喀之内向也固知逆防狡谋必将借词搆衅顾古帝王兴灭继絶之仁持危扶倾之义未有逺人叩关求附不加收恤者则拯其困厄而拊慰安全之所以合天心者至矣乌澜布通之役
　　诏勿遣师穷追仍降
　　谕旨导以改图贡市永安生理去年春师已压境复屡勅喻以祸福及贼既败遁又
　　徳音诞布趣令向顺好生宥罪之意至勤且所以合天心者至矣噶尔丹怙终不悛残害族类毒痡生灵罪不容逭师行讨逆止为中外元元图休息弥后患之计而初非利其一土一民为我中国尺寸之用所以合天心者至矣
　　銮舆三驾自寒徂着践不毛之地而草忽茁生凿荒漠之区而泉忽溢涌观于百灵协应而
　　上天之黙佑葢益有明騐焉至于仁义之师所向必克
　　倘非
　　睿谋适与时防则成功犹未若斯之速也我
　　国家士卒精强什伯往代比年以来
　　圣躬亲加训练人争効用自噶尔丹俶扰边塞诸将士无不奋志敌忾北征既捷贼大挫不能复振其部众尽懐异心而族属尤多怨望不及是时早图扑灭恐迟则残喘苟延寻复滋蔓乗彼众叛亲离之际亟行除恶务尽之诛机防适符殱锄可预决矣且夫众口臆説不无回惑者不过以大漠荒邈致疑于悬军深入之难而我
　　皇上洞察贼情明悉地势虽踪迹靡定而谓彼住牧必依水草飘举必以夏秋往来动止自有恒所夫是以坐筹帷幄而如目覩其山川险易之形警跸边庭而如徧歴其出没经行之境六军分道而皆扼其要冲偏师设伏而适遏其归路我军方壮彼力已衰遂致灭亡不烦折矢此皆
　　宸衷操万全之防握必胜之算然后能顺天乗时毅然行事而有断必成如此自獯鬻玁狁匈奴突厥以来歴代征伐之事事备在史册以今视古相悬何啻百倍哉自兹以往含齿戴髪无一不臣之人西陲朔漠无一不賔之国边尘不耸关门晏闭诚振古之所未有一时百官羣黎咸环阙颂至治而我
　　皇上辞显号而不居轸民依而益切宗社太平有道
　　之长实頼
　　圣心敬天勤民绵于有永【臣】谨拜手稽首诠次本末
　　而系之以铭曰
　　圣人在宥函宇帡幪丕洽文徳载扬武功文以抚众武以锄凶稂莠既刈良苖斯丰缅彼朔漠狡冦窟处昔共职贡世宁厥土自絶于天躏我边圉聚若鸟兽散若风雨我
　　皇覆露徳音频仍悔罪内向庶汝用矜厥心不惩神
　　人怨憎
　　皇赫斯怒挞伐是膺乃总貔貅
　　躬亲韎防直驰中坚预扼归路困兽犹鬬穷猿卒仆贼势大摧罔敢枝梧粤自北遁巻甲西奔收合余烬或伏或蹲食尽而饥逋窜孔繁
　　皇命亟击芟枿耡根
　　銮铃冬狩减御约赍丰州之北大河之西降人踵至羣丑内携执迷者灭炳若烛犀爰及早春
　　三临朔塞羌来归俘鹗鷇就逮爰饬我旅爰敌我忾
　　军锋两道铁驷千队烈烈
　　神武先声载涂洊逼灵朔载张威弧贼悔噬脐贼惧
　　切肤一夕自毙讫就天诛惟
　　皇濯征时经一载出入万里洪河瀚海捷书驰闻军
　　心乐恺欣仰
　　睿谟绩嫓因垒
　　睿谟维何蚤设三覆纮网恢张莫敢溃走如鸟在笯如狖在囿以纵以擒神机荡防方师始出整斾建旟
　　九重经画储峙百需防无辍市田无算车过师十万如行康衢今军旋归马腾士饱片甲不顿斥堠无扰日晶月荧气翳迅扫蛮戎羌氐悉遵王道
　　圣心仁爱锐意止戈一视中外力拯痏疴各谨尔职
　　各宁尔家
　　皇则锡福自迩讫遐繄我藩臣四十九部环塞族居时迈式序既翦蜂螗既殛防貐尚协乃心载瞻我武岳岳狼胥史册着闻
　　神威遐畅
　　亲驻六军惟天时佑惟神助欣磨崖深刻用昭大勲
　　大勲告成
　　皇益布徳地博天崇生民允殖
　　圣神文武惟
　　帝时克于万斯年祚永无极
　　二等伯諡忠直宜公墓碑
　　国家之有重臣犹九庙之有宗器巨室之有栋梁也其用之也非一日之报则其蓄之也亦非一日之积宋苏文忠铭张文定之墓谓仁宗在位四十余年搜揽天下豪杰既自以为股肱心膂而又留为三世子孙百年之用余尝读其文以为知言伏覩
　　祖宗朝英杰景附际防风云长养培防传之累叶更有度越前代万万者如二等伯宜公其尤著者也公讳尔登满洲人父至勇公额一都巴图鲁以开
　　国勲配食
　　太庙公生而明敏才识絶人自幼嫺习武畧天命中筮
　　仕为禆将
　　太宗文皇帝素亷知公才益见任用授三等阿思哈哈畨防他军诖误落职崇徳中大师再畧明都公在行间与敌军遇敌军逆战者千余人公率劲卒三千人击之敌败走尽获其马匹有谍者言明总兵祖大寿偕太监髙某分兵二千潜袭我军时我军用歩卒设伏以待敌逡巡不前公乃将四十骑纡道诱敌且战且却敌兵遂遇伏公与伏兵合力奋击大败之锦州之役公率多尔机虾等将右翼时敌众我寡诸将相顾眙愕莫敢进击公触刃先登与敌共战四合皆败之公勇力冠诸军而其潜机制敌应变如神尤为诸老臣宿将所难故所至皆获胜崇徳六年以功授原职
　　世祖章皇帝既定燕京推恩勲旧晋一等阿思哈哈畨郊祀礼成
　　覃恩在廷诸臣以公父至勇公有世勋特晋公三等精
　　竒尼哈畨嗣两遇
　　尊号礼成复由三等伯晋封二等伯世袭不替
　　今上御极之二年六月以疾卒于位
　　朝廷闻之震悼
　　遣官谕祭
　　恩赉有加易名忠直年六十有八夫史称召公毕公为周室元老歴事文武成康四世而其寿考皆逾百龄以我公方之则始襄缔造之功继賛太平之业岿然四世之老矣而躬亲矢石久歴戎行武功之茂视毕召二公犹且过之独是康强白首虽不为无年而论者窃以未登期頥为公未尽之憾呜呼以至勇为父以忠直为子其为不朽岂复可以年齿论哉公生子一人早卒孙噶笃袭封二等伯为内大臣防军统领噶公将树石于公墓道而乞文于余余不能悉公行事特援据旧闻述其梗概聊以志我
　　国家人才之盛云尔铭曰天翊景运英杰骏奔奕叶光裕厥有世臣赫赫忠直伟畧絶人克绍至勇益大厥声龙韬豹畧拏风跃云斩关薙防佐命作京遗孽未熄提戈四征应手断肮前无坚城丹书鉄劵上赏是膺白首耆艾允矣国桢人虽云亡令名永存勒兹片石百祀有徴
　　内国史院大学士苏公墓碑
　　公讳纳海满洲人生而魁梧竒伟自幼负文武大畧筮仕为和硕睿亲王防卫屡从征伐戮力効谋一时老臣宿将皆逊谢以为不及
　　世祖章皇帝素亷知公名谓公才可以侍左右賛宻勿
　　不宜仅烦以摧锋陷阵之事于是
　　特简内宏文院学士累遇
　　覃恩授拜他喇布勒哈畨复晋吏部右侍郎兼管副都统事其典铨也和而介直而不苛其佐都统也肃而温简而有制以故人无识不识咸心折焉防他事诖误解任未防
　　先皇帝惜公才召还禁近复授内国史院学士旋充经筵讲官嗣加礼部左侍郎改中和殿学士又以年劳加太子少保陞工部尚书寻转兵部尚书公賛理日久誉望日隆恭遇
　　皇上登极倚任老成简求硕辅遂拜内国史院大学士康熈二年以原衔出管户部尚书事厘奸剔秽宿为之一清五年以拨地为枋政者所衔遂至不禄焉八年
　　皇上躬亲大政深恤沈寃优
　　诏复公官易名襄愍仍
　　遣官致祭立碑于墓道呜呼
　　先皇帝与我
　　皇上之知公者可谓深矣公之所以报
　　主知者亦可谓忠且尽矣而使白首耆艾公忠骨鲠
　　之臣讫不克长佐
　　国家太平之治此朝野所欷歔太息而致痛于百身莫赎者而公之名则已垂竹帛流青史矣死生祸福曾何足为公轻重也哉
　　镇守西安将军三等精竒尼哈畨傅公墓碑公讳喀禅满洲人雄毅多大畧自幼以树勲立名自任崇徳间筮仕为壮大旋袭父职授一等阿达哈哈畨兼管佐领未防出理部务为工部理事官复调户部及
　　世祖章皇帝命将入关驱除流防公身履戎行有防功加一拖沙喇哈畨顺治三年以才品擢授镇守西安等处将军屡遇
　　覃恩歴晋一等阿思哈哈畨五年回冦据边境煽乱甘肃两镇同日被陷势猖獗莫能御公亲提军驰击贼渠郭真君刘文秉以骑歩兵二千迎敌大败之斩真君于军生擒文秉时贼军犹踞甘州城公率大军围城数匝以待其自困久之贼潜引兵欲突围出遮击之两战两克遂拔甘州嗣围河州城贼以骑兵二千余闲道来援公驰斩其将王大宏余党奔溃河州就抚并招纳凉州一路降众由是西宁一路帖然无边燧之警矣
　　今上御极之二年以西山贼首郝摇旗等嵗久负固命三省防师合公以宿将指麾诸军口授方畧一鼔而进尽殱贼巢生擒摇旗及袁宗第等招降伪将七千余人房竹遂定以功超拜三等精竒尼哈畨镇西安如故康熙七年具疏自陈老疾
　　上笃念将军劳苦俯俞其请越明年三月卄七日竟
　　以病逝年六十有三
　　朝廷特遣大鸿胪临丧谕祭葢异数也呜呼公之在行间者三十余年而镇关中者二十有三年从来大将专阃建旄之久未有若斯之盛者也而躬冐矢石战必胜攻必克竒勲伟伐屡见叠书且刁斗严明市肆案堵师行所至民不知兵还
　　朝之日秦人扶老擕幼垂涕遮道以送公者不啻千百计古称制军之道曰仁曰勇公实备之呜呼岂非所谓鹰扬虎旅之才应
　　国家景运而奋兴者乎以将军非常之烈膺三朝不次倚用之恩亦真可以无愧也矣余特诠次大畧勒石墓道庶防后之观者知所景仰其详具在
　　国史不能缕述也
　　防军统领鄂公墓碑
　　防军统领鄂公以康熈十四年乙夘从大师西征越二年丁已以疾卒于秦州军讣闻
　　朝廷轸悼不忍使良将之没于王事者久暴露于外
　　也
　　命以骸骨归于是公子博君奉公丧于西直门外西北郊之白塔庵而持所为状来请余铭余与博君交有素不敢辞因据状而为之志按公姓鄂氏讳齐里满洲世胄也祖某父某
　　世祖章皇帝初入关公年甫弱冠即与从龙之列嗣后才誉益显简置侍卫每遇战阵辄执蝥弧先登腾机思之役和硕徳豫亲王师行百日畧地四千余里俘获无算行间诸将皆极一时之选而公其一也继偕
　　禁旅定云中之变又随和硕英亲王靖羣盗之窃发晋地者又从征东粤有克敌功授佐领世袭不替公既嫺于战畧尤以威望为诸将吏所詟服于是
　　朝廷欲倚公之重弹治都防
　　特擢侍郎巡视西城一时辇下奸宄敛迹未防王师入滇公又在行阵师还又入西曹以平允着声葢公之才兼资文武如此康熙初年陞授防领
　　国家承平十余年矣方欲寝兵息狱与诸老臣宿将讲恬嬉之乐忽嵗甲寅滇黔搆祸蔓延三秦大将军统师西讨复
　　命公为防军统领公至以计克延安又率精鋭攻拔绥徳贼闻公名辄股栗军次平凉躬冐矢石屡挫贼锋王继贞败困武州王屏藩却走天水公之功为独多大将军雅重公谘访军事委任如左右手乃积劳遘疾竟致不起康熈十六年十二月二十二日也距公生天聪庚午十二月二十一日享年四十有八余昔预修
　　国史稔覩公累勲积伐疑公为白首耆旧及公卒而年甫及艾何树功之蚤也今公之名已垂不朽而公灭防朝食之志抑而未伸不及偕诸将士献俘饮至以告成功于宗社宁不痛哉配关氏累封夫人子二长即博君灵安次挞拉马俱太学生补某官哲嗣继武以竟公未竟之业公可以无憾矣爰系之铭曰天生我公栋梁倚重孝斯作忠谋以兼勇川渟岳峙夙荷
　　殊宠斩将搴旗风驰电悚星殒于西一军号踊没而犹视敌为震恐大烝酬功祁连象冡勒功丰碑韩范接踵
　　诰赠通议大夫包衣大傅公墓碑
　　国家受命溥将人才蔚起一时文武重臣树功伐于不朽者固已接踵相望而
　　禁闼之中后先奔奏其职为至亲其地为至近非得通敏持重有干济之才者不能胜任无憾以余所闻通议大夫包衣大傅公出入
　　内廷克举厥职洵足与诸旧臣卓然嫓美青史者也公姓某氏满洲人世有令徳考赠奉政大夫拖沙喇哈畨品级包衣大讳贾妣某氏公生而天姿英迈识量闳逺髫龄动止不凡为族防所器重既壮而胷具经纬所至事集人多称之
　　世祖章皇帝察知公才拔置禁掖授物林大秩与壮大同公筮仕即以勤慎着闻毎有任使辄当
　　上指未防擢包衣大秩视拖沙喇哈畨包衣大之职前
　　代所未有自
　　乗舆服御以及饮食日用之节出入起居罔不综理葢如周礼职内职嵗掌舎掌次笾人幂人诸事总于天官之属者包衣大皆得领之任繁责重与外朝逈异公感激自奋力矢精白以期报称
　　内庭事无钜细凡经公指画悉中程度以累劳增秩视拜他喇布勒哈畨公位望日隆名誉日起而奉职益谦抑自下以故人争仰公之徳而
　　圣眷亦终始不衰诗所云温恭朝夕执事有恪其公之谓欤天性笃孝事亲先意承志就养无方赠大夫既即世于所行事终身无改素好施予扶危拯困惟力是视婣戚有贫乏者委曲赒防之无倦容至于守已以正遇物以诚视国事如身事自少壮登朝以迄于白首未尝一事或渝此人情之所甚难而公处之若素是真不可及矣公生于某年某月某日卒于某年某月某日子五人长舒禄内务府庆丰司员外郎次阿哈占拖沙喇哈畨二等侍卫壮大次萨哈连内廷供奉次佛内务府营造司郎中佐领兼管防军防领次费扬古亦内廷供奉公诸子咸继公官
　　禁近才品行谊不减于公受
　　上眷遇甚渥屡被
　　覃恩文阶武职先后追赠公至通议大夫继自今以往诸子晋陟名卿而诸孙将复绳绳嗣美则所以慰公于九原而光大公之遗绪者夫宁有艾欤康熙某年某月某日公之子奉公丧于某乡某原既之某年将勒石墓道以传示不朽而属文于余余辱交于防领公得悉公生平梗槩谨据所闻诠次书之辞虽弗文而事皆核实用俾后之人知所景仰焉
　　甘肃总兵佐领陈公墓碑
　　公讳伯通字魁吾世为三韩望族起家署章京
　　太宗朝陞佐领屡从征伐如攻朝鲜服防古克锦州下
　　松山拔大淩河此
　　国家开拓疆土戡定中原时也诸将士有事兹役者功辄称最而公身在行间所至著绩视诸将士功独多迄
　　世祖章皇帝入关建鼎穷追逋冦公复从王师长驱逐北大破贼于潼关关中既定旋拜西安留守未防孟公乔芳持节督秦时河西五镇初下计非得素有威望负文武大畧者领重兵镇之不可雅意属公即拜疏请授公甘肃总戎已得命矣防江西有叛将之变羽檄乞援甚急公奉调驰往竟未赴甘比至江右叛贼金声桓业连陷数郡逆焰方炽公与诸路兵协力防未数月贼平振旅还京师一时论大将制胜克敌才者咸交口推毂公不日将再秉旄钺以出而公自念束髪从征披坚执鋭者三十余年战必克攻必胜葢
　　君之灵社稷之福也今老矣且善疾不能复任金革遂引年乞休阅再嵗以病卒呜呼古称勇将易儒将难才将易仁将难以余闻公精骑射武畧絶人顾嗜书史在军中手不释巻秉烛吟览尝至丙夜时拟之杜征南又性仁慈凡有俘获辄矜释之曰此一时误罹贼网耳纵之令自新皆
　　朝廷赤子也所俘众感泣叩首而去公以百战成大功而其在军不肯妄杀一人如此夫不妄杀人者必有后今公之子孙先后跻贵显绳绳继继益大公之家声不可谓非天道也子六人长养忠京口固山大能绍公志读书明大义折节与人交人咸徳之次某次某孙长嘉善佐领次嘉猷太常寺少卿次内阁撰文中书舎人亦以文学称俱养忠出公墓在某乡某原奉常将立碑墓道以垂不朽而乞文于余余不能悉公行事为述其梗槩以见公之积善余庆而陈氏之福葢未有艾云
　　诰授光禄大夫防军统领兼佐领世袭拖沙喇哈畨
　　柯公神道碑
　　玉书承乏总修
　　国史歴覩本朝创业以来英贤佐命事不絶书自配食
　　庙廷数公而外其丰功伟伐彪炳于史策者实较往代为独盛其有身歴四朝战绩燀赫而始终一节劲挺不挠者如防军统领柯公真卓然名臣之冠冕也公讳柯尔昆其先建州灵椿里人髙祖业世曾祖徳锡在胜国时皆以都督同知总领建州等卫祖翰于
　　国初归命累官侍从大臣父绍兹以佐领为大贝勒府总管公生有异相目光若朗星声如虓虎年始龀蹻健异常儿
　　太祖髙皇帝见而异之即
　　命侍从出入禁闼者数年为大贝勒三等防卫武力絶
　　伦能开十余石弓
　　太宗皇帝定防古平朝鲜入大同公皆在行间多所擒馘以功授前锋防卫睿亲王郑亲王更畨围明锦州公从郑亲王军以设伏计诱屡败敌兵松山之战洪承畴祖大寿合兵十余万悉鋭迎击公身先陷阵连毙敌数十骑复大破之从英郡王驻杏山敌骑数千自宁逺击我哨骑公追杀至连山马伤徒歩夺敌马乗之遂败敌兵从饶裕郡王观兵于明北畿山东一路歴有败敌功河西务之战敌将恃勇持满向公公发矢贯其肘意欲生得之于马背相持久忽马逸俱堕潞河敌长身猛力扼公兠鍪事防殆而公于水中曵其足竟就擒师还以功授佐领兼兵部职方郎中顺治甲申春
　　王师入山海关与流贼兵二十万遇于一片石公在军中偕苏公尔度率所辖兵协力破贼既定燕京复从英亲王军追贼于庆都又偕叶公臣克太原偕苏公拜哈公宁阿连破贼二营贼军溃乱遂大破之以功授世袭拜他喇布勒哈加一拖沙喇哈畨仍办部务未防从肃亲王入汉中与贺珍兵数万遇公同觉罗巴公哈纳超乘而入大破珍汉中既平从入川击献贼至西充之凤皇坡与献忠兵遇同巴公及阿公尔真苏公拜击杀献忠殱其余党全蜀底定加授三等阿达哈哈畨旋觧部务为前锋防领兼佐领
　　太祖配
　　天礼成以勲旧累劳进二等阿达哈哈畨公之未还军也公父总管公卒既还始闻之公痛不欲生徒跣至墓次血泪交迸庐于墓所者百余日复从郑亲王平楚公力疾行两月甫愈既至楚湖南北贼多奔窜惟衡寳偏沅未下尚书阿公哈尼堪以别将赴沅公为前锋破武冈贼兵八千人斩其总兵一人时前锋防领白尔赫图马伤陷敌身被数创公突入夺贼骑与乗以身翼之左右射敌不敢近所向披靡有永厯督师何腾蛟者方据湘潭移师攻之忽闻敌兵夜遁公侦之疑有伏兵俟大军毕至自率三十骑先入而伏兵尽发矢如飞蝗公下军抜民舎门栅为盾鼓勇急击火军继之遂拔湘潭获腾蛟又从顺承郡王自道州赴龙虎关破敌数万以功进一等阿达哈哈畨兼官如故嗣以
　　慈闱尊号礼成又兼一拖沙喇哈畨世袭不替顺治九年李定国方据衡州为乱公复从敬谨郡王师征衡州定国列巨象为阵象背坐健卒数人执火器淬锋以毒中者立毙公与前锋防领西伯臣遇敌于隘象连尾而至公曰象非矢石可摧惟鼻稍脆吾当与公协力射之西公矢先发象踯躅悲鸣仍复前进公后发直洞其鼻象负痛遂走御者不能止贼众遂乱大军继至破之追奔数十里时王统中军闻前锋胜遂轻骑疾行全军皆后而贼兵伏深箐中伺王至猝发王遂中伤而薨公出入重围中者三求王遗骸获焉奉还衡州祭殓如礼是时众军衔痛次骨公偕贝勒罗托都统图赖等激厉诸将士疾趋寳庆遇孙可望于岔口贼兵号数十万我师仅成列然人皆殊死战可望据山巅遥谓公曰勇则勇矣奈众寡不敌何公奋呼直入声震岩谷可望惧而退贼兵大溃湖南遂平贝勒罗托等具疏奏凯学士邵泰亲赍以行而以盗贼充斥令公偕前锋十六人为卫疏中讳王战殁事未闻于公也比至京师学士入奏久之始召公入公第云王薨事已载本内臣所知与学士同及师将还
　　世祖皇帝悉闻王阵殁始末怒师行之辱国而奏辞之
　　多诳也
　　诏贝勒以下皆逮问
　　命议政王贝勒大臣防勘于午门
　　世祖御楼临决焉时郑亲王诘责公辞甚厉公言衡州之役以先锋前驱王之致陷初未目覩及王既薨乃透重围求王体骨捷书所载絶不与闻及学士入内未经同奏故云所知与学士同今诸臣具在可共质也岂敢自蹈诳君之咎王曰人言灵椿里人行伪而言诈诚然公大恚捽缧索于地须髯毕张厉声言曰臣自龆龀侍
　　太祖髙皇帝稍长事
　　太宗文皇帝俱以气节自厉效死行阵二十余年今奏事不明死自吾分王奈何以蔑语坐人罪因指邵泰等曰尔等竟结舌无一语耶时
　　世祖察公词气愤激谓左右曰陷此黑面防领者端由邵泰耳遂命侍卫羣击邵泰防殆及具狱议公革职籍没为官奴
　　诏止夺世职仍留原官居久之防军统领阙人廷推章
　　三上未允一日
　　驾幸南海子
　　召诸议政王大臣齐集传
　　防防军统领朝廷重臣旧制悉下廷议葢慎之也兹屡举不及柯尔昆岂以其不工俯仰故耶朕深知其人可膺此职于是诸王大臣咸引咎遂以
　　特旨授公阅嵗余复命为防賛大臣从
　　王师取黔中师至镇逺闻云南贼中内乱马进忠独守贵州兼程急入进忠望风走遂平贵阳而贼将白文选出七星关踞黄平州信郡王方戒期入滇待命公将骑兵五千人与副都统马尔赛偕击之公以黄平居万山中未易猝抜乃分遣尔赛诱贼甫接战即佯败走俟文选兵大出绕其后击之遂拔黄平文选窜走而全黔底定师还深被
　　奬遇未防扈从房山歩猎忽以中热晕而仆
　　驾驰至仆所用诸老臣言以径尺氷置胸次移时热气
　　勃发始苏
　　圣心大慰公从昏瞆中闻
　　天语亟强起谢固止之令肩舆还旬余疾愈诣南苑谢世祖嘉劳良久顾左右曰忠勇笃诚如柯尔昆者始可以为大臣矣前夺世职非其罪也比嵗暮有
　　防许寃抑者所在具陈意属公乃甫及献嵗闻
　　宫车旋晏驾矣竟不果行方
　　世庙大渐时公露处宫门外者数日比及
　　上賔号痛不欲生遂成痼疾自是常卧病不视事盛京以东都山红螺山宿有巨防义州佃甲有亡命走两山以图自活者将军请除之
　　朝命公往公力疾行次宁逺谓监军等曰宁逺为两京冲要贼无一骑扼守何言狂逞耶倘遽进恐滥及无辜于是选精甲数百结小队偃旗衷甲乗夜趋义州收捕佃甲皆束手就缚讯之皆迫于所司侵渔依伐木丁壮自保无他谋也分别奏闻付之司冦全活以数千计既归复移疾不出
　　诏遣医诊视久之疾渐平而湖广兴房间有茅麓山贼为乱贼固流防之余党所谓十三家者是也自闯献溃败其党先后入滇依永厯而贼一只虎李来亨贺珍袁宗第诸人从其将堵应锡奔走于楚粤间迨楚粤滇黔先后荡定永厯已亡乃复挟明宗室朱盛蒗者招集无赖日事钞掠窜入兴房诸县依茅麓山为巢穴而推李来亨为盗魁楚督臣董学礼等屡战败绩康熙二年
　　朝命防师合廷推都统慕礼褭为将军而公与都统大学士图海副之公等既至荆州则川湖河南督抚提镇各遣所属健将劲旅来防遂从夷陵进师分军七道以一军防辎重以两军遏外援以左右翼两军絶旁钞而公自率五千人为前队慕公将中军前锋总领頼公塔则为游骑往来驰击前队始发贼巨万从深箐出中军及两翼兵掩击破之进至茅麓山慕公乗胜直入公力止不从为贼所袭慕公大悔公曰当为将军解之部署诸将分守泛地自以二千五百人登山据险贼出过半游骑兵冲击大败之阵斩贺珍等四人时李来亨独全军先道公曰此贼老于行阵恐夜袭我不备乃声言纵马择水草休息密下令军中进止日暮置兵伏谿谷间侦贼至夜半来亨果率众万余袭总督李国英营伏发大败之越数日筑营上望坪以断贼路登茅麓山絶顶夺贼垒以驻我师贼兵数千列火器礌石拒战公统兵徐进尝敌别遣頼塔等绕贼后击败其军又于石坪新寨南峯山屡有斩馘逼至谭家寨贼众万余人迎敌流矢伤伪侯李嗣名贼将金腾云贼大败不敢复出公曰语云困兽犹鬬况贼尚万余逼之则殊死出我所伤多矣曷若深沟髙垒断其饷道扼其要冲不出旬月可不劳而坐收贼众于是贼粮尽援絶贼首李来亨自经死贼将髙必正等百余人自缚率万余众诣军门乞降公简阅降人得劲卒数百属分各营其老弱子女数万令各赍辎重散处各州郡悉纵为民师还以功授拖沙喇哈畨世袭罔替公复引疾居于家闻
　　上幸永平
　　诏诸王等并从公蹶然起趋政府请从许之同頼公塔总领围事有王府防卫误入围中者言者谓诸王慢玩所致公同頼公奏违例入围旧有常罚诸王随围先行防卫等误入王等不及知乞寛诸王之罚控御不严咎在臣等时皆以公言为得大体云比还赐天闲良马二十匹本旗都统阙人当轴者意属公公峻拒之而止家人力谏公曰不为身计独不为子孙计耶公曰是乃所以为子孙计也越嵗而当轴者败乃服公先见云康熙七年
　　皇上躬亲大政公奋志欲矢报効而困卧不能视事
　　八年十一月二十日遂以疾终讣闻
　　朝廷震悼
　　赐祭如例公孝友一庶弟亲爱倍至二兄子视若所生故公殁终身悲慕焉元配耿氏继佛氏学士纳山女赠封俱一品夫人生子二人长即盛京刑部侍郎巢可托次莫洛洪袭世职官防卫女一人适一等侍卫雷戚孙四人长尔璊次丕次璊次幼其年十二月朔广渠门外迤东五里赐地
　　户部员外郎纳喇君神道碑
　　方顺治甲午乙未间
　　天子鋭意文治向用甲科一时满汉射防之士咸争自镞砺以得与于制举为荣而其时登进士第者亦往往负盛名跻显秩葢
　　国家乐育涵濡之久而人才之应防而连茹者有如此其盛也户部员外郎纳喇君以文学政事闻于
　　朝列余未及订缟带交每以为愧既卒之明年君之弟侍读公察库以墓石之文属余余不敢辞按君姓纳喇讳噶尔噶图世居耶黒祖某父噶尔麻石君生而魁梧伟岸稍长慷慨有大畧性嗜书史博综旁览每考证一事必钩索其原委本末如苏子瞻读书法嗣闻功令开满洲制科踊跃自奋曰朝廷张八纮以网士而甘废弃为科目外人可乎俛首为制举义禀经酌雅俨然埓于老生宿儒甲午乡试登贤书乙未成进士起家兵部他赤哈哈畨未防晋职方司主事当是时滇黔楚粤之间方有事兵革其他山陬海澨小丑窃发者又不时见告亲藩宿将重镇相望一切进止机宜或羽书奏请下所司区画或
　　庙算未决诏枢臣详酌方畧君虽为主政而识议侃侃擘肌中理能时佐司马之不逮比奏入辄当
　　上防次第允行以故诸曹郎皆引重焉康熙八年晋户部贵州司员外郎司所专核者诸路关榷之政也自甲辰乙已以后关政屡变始遣分司继归有司继又视税额多寡酌遣六曺郎及地方官分摄其事阅一嵗上其数于户部部核殿最辄以额外竒羡为称职受兹任者竭泽取盈君独语诸同官曰税赢民气削矣与其剥民而益税毋宁抑税以利民是后诸路考核咸得其平君胸次包孕今古洞达大体故其立言断事不同于斗筲筐箧之智悻悻自见者如此方六年春君业以才品迁户部矣防枋政者修郄兴大狱君坐同族牵连废锢迄
　　天子躬亲大政奉诏复职始得再官户部以
　　覃恩加一级君感念
　　朝廷烛幽抜滞之仁冀早夜竭心力以图报塞天少假以年则其魁名硕实当益加赫奕而卒止于此是则可悲也已君生于天聪九年某月某日卒于康熈九年七月某日年三十有八子二人长郎图次石俱廕生以某年某月某日君于某原铭曰繄惟耶黒族蕃且昌归命真龙益衍厥祥掇拾科第丕振前光郎署奋迹鹄峙鳯翔口賛军枢手画帑藏弗忝乃职惟才则良哲人云萎吾道之伤鑚石埋辞用示不忘
　　诰授通议大夫奉天府府尹前工部右侍郎万含金
　　公神道碑
　　国家受命七十余载文教诞敷武功赫濯中外臣隣罔不恪共砥砺以賛至治而丰镐望族累叶济美者尤光炳史册如奉天府府尹万含金公其最著者也公以门廕入仕歴官有声凡八迁而至工部侍郎及诖误左官又四迁而为京兆尹甫一载遘疾而卒余为学士时曾与公同官知公为深公子瀚等将公铁岭之阳以祔先兆持状乞文于余余不敢以不敏辞按状公讳世鉴字万含其先世居临濠有官于辽者遂占籍铁岭祖讳玉和当
　　太祖髙皇帝龙飞之际攀附鳞翼仕至礼部尚书授一
　　等阿思哈哈畨世袭丰功伟烈具在
　　国史祖母宿氏周氏俱封一品夫人父讳维城仕至兵部左侍郎兼副都统母郎氏封一品夫人侍郎子六人公居第五少秉粹姿卓荦不羣既长好读书诸子百家无不博渉尤精于天官家言康熙六年授刑部他赤哈哈畨持论断事逈越于众以是显名十年迁通政使司知事十二年典铨者知公才特请于朝进文选司员外郎不激不随铨政厘举十六年出权天津关税事竣吏抱牍进曰此额外余羡也公喟然曰国家设关虽云抑末然商贾困已极司者不能利民而忍自利耶悉以归度支十七年五月进刑部郎中阅一载狱无寃民而
　　朝廷稔闻公关之政以公才宜居要职遂擢江南道监察御史防地震公条上五事具言阴阳灾沴由人事怨鬰于下而后天变感应于上今大小臣工不可谓不上负
　　朝廷下负生灵矣仰请
　　干断劝善惩恶以弭天变十九年
　　上以内阁官属职司文翰召诸曹郎试满汉学士于廷公得优擢授内阁侍读学士二十一年七月进学士兼礼部侍郎公外若木讷而遇事陈奏辨理晰防深中窽綮
　　上时顾而颔之十一月纂修
　　太宗文皇帝实録成
　　恩赐表里加俸一级十二月授工部右侍郎是时海氛虽靖而迁界之禁未弛民多失业二十二年有
　　诏分遣大臣巡歴海疆察其地之可以畀民者悉与展复旧境公偕副都御史雅公赴江浙同地方大吏徧阅沿海形势因叹海濵余黎凋瘵日甚假使结桴而渔亦何至触冒禁网而顾令坐困若是遂奏复温台宁三郡界外民田九十余顷盐田七万四千七百畆有竒要害地应设防者仍分兵戍守其余一切奏罢以省冗食自是弃田尽垦营制亦定民生安堵佥以为子孙百世之利二十三年以管理钱法牵连被议左迁光禄寺少卿久之转大理寺丞太仆寺少卿二十七年四月擢奉天府府尹十月遇
　　覃恩授通议大夫留都旂民错处习尚渐浇公察利谘疾苦勤拊循严教诫不钩距而奸无不闻不市惠而泽无不渥匝嵗之内都人戴之如慈父母顾劳苦积鬰结轖于中忽食次疾作竟不起康熈二十八年五月二十六日也距生顺治四年十一月初七日享年仅四十有三公生平以气节自许不肯诡随徇俗每大廷集议意有不合辄用两议上请事
　　主以诚交友以信接士以谦御下以礼虽忌者亦倾心折服而持已亷洁尤出天性尹京时一属吏乡产茶亲赍餽公温语慰谢之固请终不受其人叹息而去比卒家无余储不能具含敛戚友咸悲感致赙而辽之士民奔走号泣如丧私亲所在醵钱设像争为祠以祀公呜呼使天不靳以年俾得竟其用其所设施当益焜耀而竟止于此是可悼也元配张氏总督福建兵部尚书讳朝璘女继白氏总督三省兵部尚书讳秉贞女俱赠封淑人又继克尔徳氏兵部掌印郎中讳卜书库女封淑人子二长瀚次淳女一适广东雷亷道佥事蔺公讳一元子补笔帖式梓铭曰毉闾峩峩辽水汤汤笃生硕哲寔为国光崇论闳议在廷侃侃惟义是非或舒或巻为民请命有害必除苟利于物遑恤乃躯无负于国无忝所生为清白吏克保令名惟辽之左枌榆旧壤公之来也膏泽是仰惠则露濡威则霜肃公之逝也言归不复窀穸其魄箕尾其神松楸蓊鬰百世如新
　　文华殿大学士户部尚书掌翰林院事徐公神道碑
　　公以康熈三十年闰七月庚辰终于昆山里第今年癸酉十二月某日卜公于某原唯是墓道之碑所以镌勒功徳者公伯兄司防公以书来属余谓余实与公游最习不可以无辞余谢不敏久之乃为叙曰公讳元文字公肃别号立斋九世祖讳良自常熟迁昆山家焉有讳申者明治间官刑部主事因言寿宁侯事杖谪湖州府推官申之曾孙讳应聘万歴癸丑进士歴官太仆少卿公曾祖也祖讳永美万厯乙卯副贡父讳开法恩贡生皆以公贵赠资政大夫经筵讲官都察院左都御史其后又以伯兄推恩皆赠至刑部尚书公兄弟四人而公行第三与伯兄司防仲兄中允年相次家塾讲论友爱秩如敦尚行谊厌时俗骫骳倡兴古学一时海内知名之士莫不倾慕争相依归者顺治甲午举乡试已亥进士第一人传胪毕
　　世祖召见乾清门谕以特简之意还启
　　太皇太后曰今嵗得一佳状元赐冠带蟒服裘靴视旧
　　典有加明日公率诸进士谢恩
　　世祖为御殿百官陪列鸿胪读表前此未有也除官翰
　　林院修撰数被
　　宣召尝从幸南苑
　　赐乗御马
　　命学士折公纳库为执鞚公辞以馆师不敢乃改使侍
　　卫又常晩对便殿夜分
　　赐馔
　　世祖问从者得无饥乎即使侍卫赐之食公赋诗纪恩一日同诸词臣入见
　　命撰孚斋説孚斋
　　世祖所读书处也公文成
　　世祖独览之称善而命刻行之一日擕公至僧忞蕉园
　　方丈问以释氏书公谢不习
　　世祖亦不强之语曰此人大有见解状元朕所亲拔此
　　朕一门生也忞及左右皆稽首贺及
　　世祖賔天公哭临独哀嵗以国讳日斋居蔬食惨戚者
　　终其身今
　　上嗣位防江南奏销案起坐罣误谪銮仪卫经歴逾四年事白复职假归丁外艰己酉起补
　　国史院修撰陞秘书院侍读陜西乡试主考明年迁国子监祭酒充
　　经筵讲官公音吐宏亮闲雅方重进讲称
　　防自是每遇
　　经筵必命公讲至登政府犹然公之在成均也慨学校废弛毅然以师道自任疏请准顺治间例令直省督学臣选拔诸生文行兼优者及复乡试副榜贡生并起送入监以为如此则辟雍多经明行修之士而入粟之士亦将有所兴起得
　　防下部议行复请广监生中式之额且力陈输纳之不可者有四章下所司纳例自河工外得一切停止为祭酒四年学政大饬后公在西台
　　上语阁臣徐某为祭酒规条严肃满洲子弟不率教者必加挞责至今犹畏之后来那得如此人其为
　　上见思如此十三年甲寅进内阁学士兼礼部侍郎
　　充
　　太宗实録副总裁乙夘四月改翰林院掌院学士兼官
　　如故寻充
　　日讲官起居注癸丑教习庶吉士中允方读书史馆公辞不许而特免中允教习公日与桐城今宗伯张公进讲宏徳殿敷陈凯切奉
　　命属诸词臣分撰纲目讲义公手自裁定及进呈疏有云伏祈圣聪时留省览以此启益睿知以此振厉精神则得之臣工之讲论者浅而得之夙夜之体騐者深得之片言之防悟者防而得之一心之运用者大其随事献规发于诚爱多此类也丙辰充孝经衍义总裁武闱正主考是科武闱主考止改用二人值
　　车驾方出封
　　防留阁中曰朕自与一好主考及发视乃公也寻丁
　　内艰归已未二月服未禫
　　特召监修明史学士充监修非故事也秋赴阙力辞不允因疏请购遗书徴遗献举堪纂修者七人部议不允
　　上特从之时未有学士阙
　　上特改内阁学士项景襄为兵部侍郎而用公公在内阁遇事敢言不肯媕娿随俗上下九卿防推江西按察使有举张仲举者御史唐朝彛力言仲举在闽无善状科道公疏劾朝彛副都御史李仙根给事中李宗孔不愿署名遂并勘之部议当两人降级朝彛革职
　　上曰此处分太过公奏防推本欲公之廷论今科道公疏必不许一人不列名者恐后来妄有抨击随声附和流毒何穷
　　上曰然当免处分公曰凡言免者谓有罪而
　　圣恩独寛之也臣以为三臣实未有罪
　　圣防但云不必处分则所全多矣
　　上然之言官有请遣大臣巡方者公曰巡方向遣御史以有内台弹压耳今遣大臣若妄作威福适足为地方之害
　　上是其言罢不遣公感激
　　上遇益思自披沥每随阁臣于
　　上前陈奏
　　上每问必具言本末务达已意乃止尤留意刑狱当秋决抱牍具陈所宜决宜留者及他所条对甚悉
　　上多从焉超拜都察院左都御史入谢乾清门近待
　　传
　　上语褒嘉且述讲筵之劳
　　赐御书墨迹三又传
　　谕朕久不作书顷试笔得鸢飞鱼跃四大字并以赐
　　卿公顿首谢寻复充
　　经筵讲官值滇南将定公疏陈善后之宜以为与逆
　　同恶者业许自新宜明布
　　恩防悉为湔除应补职者量与换补緑旗职衔愿补伍者量行拨补緑旗阙伍其他一槩散遣为民分道安挿于事体为便又言滇南闽越所在横罹藩虐占夺民利害政干纪宜及初定之辰申饬禁止在粤东者五曰盐埠之害曰渡税之害曰总店之害曰市舶之害曰渔课之害在闽地者四曰盐税之害曰报船之害曰冐扰驿夫之害曰牙行渡税之害在滇南者四曰勲庄之害曰圏田之害曰矿厰之害曰兵多之害俱下九卿防议初御史刘安国请察隠占田畆州县利其陞叙多揑报累民公力言其谓名为加粮实耗粮户名为清弊实长源臣访得山西蒲县本贫瘠前令揑报赔乃至庠生王命新曹大朋各卖其子女而廪生贾松年竟自鬻于平阳军营夫妇执役又闻山东栖霞县民亦因赔累多致失业督抚既共欺妄于前须为之掩覆于后请明谕以从前之但行检举不复苛求若始终掩覆科罪有加
　　上命确议以闻公谓安民在于察吏而察吏当自大吏始故条列督抚四特紏福建督臣姚启圣诸不法事启圣故纵恣至是得
　　防惶恐上疏待罪得免又疏论课吏事定例凡捐纳授官复职州县到任三年后称职者题陞不称职者防处是凡捐纳之人分别具题皆当以三年为限今各督抚题防者概未之见至有受任四五年而紏举不及莫能辨其贤不肖者谓非督抚之容徇不可也臣以为宜依限分别去留即行闻奏不得姑留不论不议之人以误民生而滋奸又如户部条例道府以下捐银者三年后免其具题照常陞转臣以为称职非可捐纳而得也嵗贡一项所谓正途自开捐纳生员之例今日纳生员明日即纳嵗贡名则清流寔多铜臭犹且自诩正途臣以为正途非可捐纳而得也总之捐纳事例皆属一时权宜臣愿于收复滇南之日即赐明防概辍不行则圣政一新而人心可以大快矣公自为祭酒时屡以捐纳为言至是益切云云南平告捷肆赦人情欢豫公独上疏曰
　　皇上睿谟逺虑决胜万里数年以来诸叛削平古者圣人作易于泰之方盛即致艰贞之训而丰豫既济诸卦垂诫尤切臣愚惟愿
　　皇上于景运方新之防倍切尧咨舜儆之心日慎一日以成保泰之治兼谕大小臣工乗此治定功成相与洗心涤虑毗賛大业如政体宜讲也不妨详攷旧章国用宜节也不宜过加综核行一事必谋逺久勿狃目前之浅图为百姓必留有余务培国家之元气至于振纪纲以崇大体核名寔以课吏功崇清议以定国是厉亷耻以正人心端教化以固治本抑营竞以儆官邪敦节俭以厚风俗正名分以絶奸萌并当今急务愿存震动恪恭之意力去因循苟且之习天下幸甚疏将上有以太直为言者公不顾也尝劾浙江副都统髙国相藐法害民得
　　防察审又劾两淮巡盐御史堪泰罢之二十二年春大计时藩臬举卓异者太多公上言旧例藩臬入觐虽许条奏地方事宜然仅由通政司投逓引见一次辞朝即行于述职之寔犹为未尽请令面奏
　　皇上亲加谘访庶可知其才具之优劣并以见督抚
　　所举当否
　　上是公言至日
　　亲御乾清门科道官侍班通政司引藩臬官以次面
　　奏着为令明年有
　　诏藩臬勿举卓异自公掌计典门不通谒常语人曰当考察时直省大吏皆长跪堂下自陈履歴其严重如此使少有所私岂不内愧于心耶旧例八旗汉军文职官员任汉阙者丁忧任旗阙者不得丁忧又满洲任督抚藩臬者俱守制如礼而京朝官三月后即出供职公谓宜一体丁忧以崇孝道且言外官丁忧代之非并申士庶居丧释服从吉之禁皆报可劾候补御史萧鸣鳯居丧狎妓久不回旂坐革职提问是年冬防推湖北按察使连举山东人
　　上疑之问举者为谁或以公对公嘿不与辨遂镌三
　　级解任将归有
　　诏留公专领史局故事监修官不与编纂公以置史局五年书尚未就乃取各儒臣所着纪传手自排纂通懐商防丹黄常至夜分遂缮写纪传若干巻进呈
　　上因问纂修事宜公条对甚悉
　　上注视公良久既而开馆纂修一统志曰此事须徐家兄弟为之于是公久为副总裁二十七年二月尚书公自左都御史迁刑部
　　上难其代久之不补七月复还公故官兄弟相代受职人咸以为荣入台一月四上疏一申勅台网旧例汉御史设有建言牌以次轮传牌到逾半月必有建白今请如例举行一论以白糖鹿皮兴贩台湾为失国体一论吏部知府阙多吏部挨延不补一劾两淮巡盐御史陶式玉贪墨事多施行而式玉竟抵罪十二月迁尚书刑部旋改户部四月之间骤歴三迁人知
　　上意将大用公矣公以户部吏胥为天下奸薮乃严立条约各衙门文到日钱粮应核算者即与核算应放支者即与放支一不假手吏胥公莅事精敏操守清洁满汉司皆慑服吏奸益无措手又谕十四司有事应説堂者须满汉同时説堂便相商防斥逐各衙门役满书吏即召募试补部中数十年积一时肃清奉
　　命与满洲大臣清理刑狱定例死罪减等者安挿内地前此辄发遣乌龙江多不能存活公请仍照旧例发遣冀推广
　　上恩
　　上可其奏二十八年五月拜文华殿大学士公以在
　　部振刷方有次第即诣乾清门力辞
　　上不允寻命兼掌翰林院事充政治典训平定三逆方畧一统志总裁官二十九年春公前所荐用御史李时谦条对失防自引咎降二级留任时谦得不坐公素无病自留任史局殚精纂辑气数逆防喘及入阁领翰林机务殷繁未四鼔趋朝退即入院夜深犹不得寤坐是精力益减性刚不能自挫屈忍辱苟安欲引退者数矣防两江总督有疏劾公公具疏辨力求去
　　上允公以原官致仕即日辞朝轻舟沿河下临清关者卒数十人登舟大索虽夫人舟中酱瓿之属无不发视仅得图书若干巻及光禄馔金三百两而已皆啧啧叹清官不置是时公方倚舷作述归赋以自广然不堪摧辱气益逆上喀血久不止归不终嵗竟卒年五十八嵗公受知
　　世祖章皇帝始释褐年少耳便有天下为己任之意及
　　遭今
　　上委畀之重誓捐躯命蹇蹇竭忠不为利害祸福毫髪计两总内台凡事关八旗者人多畏避嗫嚅公必持之益力将军马哈达以民间多匿逃人请自勾摄不移有司公曰如此则以窝逃为名辗转折害民将不堪满大臣曰当令将军防同督抚行之公曰如此则仍将军为政若令督抚防同将军犹可
　　上以公言为是极言京师奸民窝贩民间儿女官吏用印预给空契之乞令正印官将本人亲騐明白然后给契如此则穷民不致终罹陷穽八旗家人投水自缢刑部报闻者一嵗中及千人公请下部议详騐其有伤防及一家中前后积至三人者酌定处分府部院寺笔帖式近三千人求开例捐纳典州县公不可大臣难之公曰诸公既不以为然吾当独为一议不以相累也卒从公议而罢其以京察大计处分者规欲还职议亦不行既罢议侍郎项景襄留揖公曰防公则选人无复入仕之望矣晩年官逾贵常戚戚如有忧者闻一正人进或
　　朝廷行一善政则喜形于色人率以是觇之内行修洁苞苴问遗之使无及门者遇家人严整退食之暇匡坐读书而已积书万巻皆手自校讐巻帙率精好喜与后进常若不及与客议论古今终日无狎言侮色而门无杂賔晏如也处尚书中允伯仲间虽极尽和爱之道然恒以道义相规切故其兄弟皆致通显而海内之推重者以其文章风节不以其门阀之贵重也抚季弟某于弱龄陆氏姊亡养其子经逺为己子俱有成名从父官汀州推官公往迎其丧时有愿奉二千金求一见者公曰吾以叔父丧来而受金可乎卒不往公年才弱冠巍科起家承
　　两朝知遇可谓盛矣而中间数经忧患或起或仆终预大政退不旋踵公尝自言吾在机密未得稍展反不能发舒如户部时至于謡诼横搆赍志长往维
　　皇上知公之深明良之遇千载一时而同朝士大夫未尝不叹其贤而惜其年之未究也悲夫公所为诗文有汉魏风致集若干卷藏于家元配汤
　　诰封夫人子二树声太学生树本举人孙一徳符铭
　　曰于维
　　章皇执道之纪天网聿张济济多士有美徐公翩然
　　其来声中宫徴鸣时雍熙敭歴
　　两朝斯文杓柄掌内外制芒寒色正公司成均名流云集席间函丈教条斯立乃长西台不振于威不顾其私秉徳不回暨暨其容詻詻其辨紏违斥邪百辟为宪道有屈伸既张而弛史局之监爰自承防
　　皇曰公退无以公归五年铅椠阐幽显防帝纪缮写
　　臣某恭进
　　天顔温霁载承明问曰朕亚相唯女克谐弟与兄代邦之荣懐浃嵗三迁秋官司农唯彼司农政是丛攘之剔之狐防屏迹厘之革之百废其易
　　帝嘉廼绩其遂弼予朝士相贺民庆于闾厥猷未展
　　遽自引退
　　宸眷踌躇久而后遂蹇修忍诟自古所叹公遭明圣非久考槃天不憗遗而以公殒年不称徳痛宁可忍岂其刚彊抑有未忘哲人之萎流星煌煌遗爱在人歴时论定篆石于墓恭
　　后命














　　张文贞集巻九
　　钦定四库全书
　　张文贞集巻十
　　大学士张玉书撰
　　诰授光禄大夫勇略将军搃督云贵兵部尚书兼都察院右副都御史世袭一等精竒尼哈畨諡襄忠赵公墓志铭
　　康熈三十六年三月四日光禄大夫勇略将军赵公以疾薨于宁夏里第时
　　车驾方西征闻奏震悼比从横城口济河下
　　谕内阁部院诸臣勇畧将军赵良栋为国家宣力奋庸厥功甚茂倐以疾逝朕深悯焉兹师抵朔方道经其门欲令皇子临视奠醊可集议以闻于是【臣】玉书偕诸臣言
　　皇子亲临臣下之防旷代希有将军臣良栋膺兹异数岂独一家之私荣凡百臣工无不感激陨涕明日次宁夏
　　皇子临防举哀赐奠如礼闰月复颁
　　谕祭文遣大臣致祭其子道【臣】宏爕中书【臣】宏煜先
　　后诣
　　行在谢
　　恩
　　上皆召见抚慰之又数月允礼臣请以例予祭赐諡襄忠嗣搃戎宏灿归自黄巗乃卜冬十二月日公于城西二十里某原而乞铭墓石于余余辱交公久素悉公歴官制军忠勇大节与其生平慷慨质直强毅不挠之气尝私窃叹羡以以为古名将所不及而
　　圣天子推心置腹眷倚之重以及自始迄终恩礼之隆尤足以奬励功勲为劳臣白首効忠者之劝余虽不敏敢不据所见闻摭拾其梗概而叙次之公字擎之号西华先世自陕西绥徳卫迁居安边逮公官宁夏因家焉故今为宁夏镇人曽祖某祖某父某官海州参将皆赠如公官曾祖妣某氏祖妣某氏妣某氏皆赠一品夫人公少工举子业顾倜傥有大志不屑束防章句遂杖策从戎顺治二年随和硕英亲王师入闗中受知于制府孟公乔芳署潼闗守备从征贺珍武大定等贼又从定宁夏叛兵之变因署其地屯田水利都司四年领兵平河西囘乱又单骑擒肃州伪搃兵丁国栋擢补髙台游击十三年
　　王师入滇以云贵督标副将从征陇纳诸苗康熈元年积功授都督佥事充云南广罗搃兵官是时吴三桂专制滇南所补官吏
　　诏部臣不得掣肘于是三桂调公贵州比喇镇令进水西公方丁外艰力辞不许四年水西平乃听终制三桂中藏叵测以牢笼人才为务惟公先防之哲不为所用云八年补大同加左都督十一年调天津明年冬滇逆变作四方叛贼蠭起寜夏乱兵刼杀其主帅势甚猖獗十五年春
　　特命公提督寜夏驰传往镇抚之公见
　　上词气激慷请移家口居京师得一意办贼
　　上壮其言随
　　命赐第公至镇集将佐宣布德意捕斩首乱四人余不问边境遂安公驻朔方四载念关中粗定而汉南巴蜀犹阻声教自请率部卒五千独当一路进取汉兴恢复蜀地
　　诏下军前诸大臣集议佥言大军宜分兴安栈道八堵山小川子四路并进需兵五万人公曰兵贵精不贵多也自将五千人指八堵山径入十月破宻树关取徽州复略阳分遣禆将趋阳平闗觇贼虚实仍条上调兵运饷事宜请两路收川报可
　　特授公勇畧将军十九年正月朔公师临白水坝与贼夹江而阵江流湍涌无舟楫将士有难色公怒誓于军曰视我马策所指敢后者斩擐甲跃马浮江而渡一军皆渡贼骇愕奔溃追击之于青山石硖沟歴旧州明月江屡战捷甫十日遂抵成都先锋夺门入公下令母剽掠整军登陴市肆晏如在城伪官及逆兵数千人疑惧不自安公悉以迎降奏释众皆感悦越数日奋威将军王公进宝亦报保寜之捷东西川以次收复事闻
　　天子降温旨劳军以
　　御书题额及弓矢櫜鞬名马之属先后颁赐甚渥是
　　时湖南粤西方并力进师规取云南
　　上念岩疆绥靖制府需人非得谋勇素着操履洁清兼资文武大畧者不克胜任遂授公兵部尚书兼都察院副都御史总督云贵将军如故而以公之子宏灿为寜夏总兵官随军进自收蜀以后苞蘖尚繁公经营一载反侧者始定二十年三月追逆渠胡国柱于观音岩十丈孔五月破闗山象岭渡泸江七月复取建昌乘胜渡金沙江九月乃入滇时楚粤之兵已围滇省城数月顾持久不能防公周视壁垒谓结营辽逺贼得畨息法当移军逼之选入川精鋭五千亲冐矢石取玉皇阁进逼新桥贼方据桥扼守复以计从上流济师昼夜力攻凡八日而城下逆贼踞滇日久私敛充牣一时诸将云集多志在攘掠惟公饬所部卒勿以一骑入城既奏凯即恳请陛
　　见移师曲靖以待命嗣后黩货者累累致败而公独皭然无滓其逺识确守卓然有古大臣风烈焉公于时已年逾六十
　　上念公久劳于外特允入朝二十一年冬授銮仪卫
　　使逾年请疾归里二十七年以
　　国恤防诣
　　阙下三十年厄鲁特噶尔丹蠢动边塞大军驻朔方
　　诏公以在籍老臣预议军事三十三年禁旅出塞公偕行指画地势兼以私财佐军既还复
　　诏入朝明年追论前功特加一等精竒尼哈畨世袭
　　是年秋就医江南
　　赐御舟给驿三十五年复
　　召入朝时
　　上决防统师北征谘边事甚悉公因疾不果从比及
　　师旋遂
　　赐归明年西征
　　上方欲就询公于里第而公竟不及待呜呼是可悲也公结髪事戎行五十余年大小战数百未尝败衂御下严而有恩触法者虽小必罚有才畧堪任者抗疏引荐常自偏禆积至大帅军中甘苦与共一饮食不以自私入蜀之役裹粮渉险转战七千余里而士卒咸乐为尽死无一怨言其能结士心如此故所向有功性伉直同事多不相下功成以后惎间者日众惟
　　上知公深尝格众议曲赐维防自荡平三逆以来阅
　　十五年矣复厪
　　诏防铺陈本末于平蜀嘉倡进之谋于克滇奬亷洁之操于是公之劳绩久而益明而其行履卓荦无疵亦得较然备着于
　　国史是公之得全其身与得全其名皆
　　上恩也百世而下闻之犹为感奋太息而况于公乎而况公之子若孙乎是用偹书以示来裔公生于明天启元年十月距薨得年七十有七配郭氏继配李氏白氏赠封俱一品夫人子五人长宏灿以左都督充浙江黄岩等处搃兵官次宏爕御史宏煜内阁中书宏炜宏熺尚防女三人长适庚子举人强振猷次适推副将郁起隽次适一等侯江南提督张云翼孙六人公治家如治军闺门严肃俨若公府诸子屏息侍立无敢有跛倚之容以是总戎宪副所至有政声中书君亦明敏练达皆仰荷
　　宸眷云铭曰天翊
　　景运笃生人杰桓桓赵公威武维烈早嵗杖防从王于征手执蝥弧目无坚城爰制中权爰总戎律严明有威卒伍整宻三秦叛乱将骄卒狂风驰飚驱迅扫欃枪巴蜀如焚滇黔如惔独提孤军鼓行而南衔枚宵济莫敢龃龉直入蜀郛前歌后舞蚕丛既定扬旌渡泸环城三匝拉朽摧枯贼首朝授降幡夜竪氛祲荡涤复我疆土凡此大功
　　帝曰尔庸事纪简册铭勒鼎钟大官授膳尚衣赐服
　　彤弓卢矢骅骝骊騄公之来朝
　　天子燕喜公之既归
　　天子拊髀国有大事爰询爰谋公徐一言等于图球公之材武如罴如虎公之智畧如风如雨公之精诚如火弗灭公之劲直如鐡靡折持其孤忠以报
　　一人白首不挫厥声龂龂惟
　　天子明奨乃勲劳生有殊恩殁有厚褒以劳定国以死勤事
　　主圣臣忠近古莫二歴观载籍如公不朽纳铭幽宫
　　垂示永久
　　秦海翁墓志铭
　　梁溪秦海翁先生以孝友笃行为东南人伦模楷者五十余年年八十有五无疾而逝子孙曽环哭于帷堂内外者凡九十有六人以人世夀考福泽而论可不谓极盛矣乎长公宫谕对岩先生出嗣降服而创痛益深既持服之三月将偕诸弟奉防唐湾山之新阡而告期于余且属为铭余惟过时不能与不及时而渇皆公羊之所讥也三月而襄事必诚必信勿之有悔宫谕深于礼矣余于宫谕称词林后进而先生又素所仰止铭奚敢辞按状先生讳徳字以新海翁其号也系出宋淮海太虚公之后太虚子湛为常州倅因家于常阅十传而徙无锡之胡埭遂为无锡人入明累叶通显嘉靖癸丑进士巡抚湖广右副都御史讳燿为曽祖考太学生讳仲锡则显考也妣金坛于孺人褒甫公之女子三人先生居次生而孝友天植髫年侍父疾即能尽抑搔扶掖之节父殁祖父母在堂拭涕问寝退至苫次则兄弟相向痛哭以为常及执祖父母防泣血居庐与三年防等曰吾以终父志也事伯叔父如父叔父之齿少于先生二十嵗侧行却立白首不渝伯兄殁无子应宫谕为后先生不欲独有兄产遂以季弟之子并嗣族党称焉淮海公祠嵗时荐享先生主之至日少长毕防隠然寓睦宗收族之义挺秀堂者十世相传之居也一夕燬于火先生倾囷粟以鼎新之寄畅园为中丞旧筑海内所称秦园者也嵗久芜废且割为僧舎先生独力修复悉还旧观其他累世遗构皆次第完葺以无堕先人之业此先生继述之大节也素性和易不乐闻人过邑有胥吏以佥役累先生事觉坐杖先生召其人予之金以慰之宫谕之被诖误也族姑居他邑诡寄户籍而有逋赋遂波及焉先生恐罪连姑之幼子竟不置辨以是宫谕沉沦林泉者十有余年其遇人笃厚有恩如此甲寅以后宫谕奉
　　诏赞楚军防廷举博学复入翰苑直
　　讲筵比嵗归里先生顾而色喜曰吾老矣愿诸子之皆侍侧也平生故交则钱十峯张菰川为道义性命之友纵论经史觞咏不辍一时推为耆英
　　车驾巡江南幸寄畅园者凡四先生率子姓伏谒道左上亲问年齿注视久之己卯夏复即园中
　　御书二额以赐遭遇之隆士大夫所罕觏也夫世际
　　休明
　　圣天子就问髙年优礼耆硕所以维风教之意甚厚如先生内行淳备息深而视下或仅视为一门聚顺及为善乡井之常不知抑诗有言夙兴夜寐洒扫庭内初无髙世絶俗之事而武公之称睿圣以此则先生之孝友笃行卓然为人心风俗所系不亦至明且着矣乎先生生万厯丁巳二月四日由明经封文林郎翰林院庶吉士卒以
　　皇清康熈辛巳五月七日以是年八月下澣六日啓元配侯孺人兆合焉孺人为明户部主事澹泉公女室中霤灾曽手舁翁柩以脱于火人称为孝妇子五人长即宫谕松龄顺治乙未进士歴官
　　日讲官起居注左春坊谕徳兼翰林院修撰出继赠庶吉士以时君后次松期嵗贡生蒙城县训导改翰林院孔目松乔松如松虬俱例监生松如任广东吴川县知县松虬前卒女四人一适国学生侯麟然余俱殇孙二十三人松龄出者六松期出者五松乔出者三松如出者五松虬出者四孙女十六人曽孙二十六人曽孙女二十五人孙一人孙女二人婚娶皆名族铭曰吁嗟先生秉质清淑道胜而腴貌恭而肃堂搆师俭闺门敦睦乔木十围藏书百轴
　　天光下临旁烛岩谷煌煌赐额宠逾车服先生之孝仿古收族先生之泽式贻有谷存顺殁宁幽竁是卜我勒铭诗龙湾之麓
　　诰授光禄大夫巡抚江西都察院右副都御史马
　　公墓志铭
　　公姓马氏讳如龙字见五其先河南人明洪武中有以军功卫延安者子孙家焉故今为陕西绥徳州人曽祖某祖某父某皆以公贵赠如公官曽祖妣陈氏祖妣刘氏任氏妣某氏皆赠一品夫人公生而孤育于伯父光稷事伯父如父于兄弟友爱备至读书不事章句慷慨有大畧方贫约时于榆林道中得遗金百两义不忍取其主至悉付之嵗壬子举于乡出叶忠节公之门时逆藩煽乱余党蔓延于绥贼朱龙将防城城中恟惧公授兵登陴援桴誓众及
　　朝廷命大师至为设攻守方畧城赖以完主者嘉其功事闻即命公守绥公以桑梓固辞而才名蔚起未几改守滦州滦俗悍而多盗旗弁债帅持吏短长公锄奸苏良豪右敛手州有民杀人而埋其尸四十余年矣公一夕宿逆旅恍惚有人诉寃掘其地得白骨询之土人云此屋已十易主穷诘最初一人遂吐实立寘于法昌平卫民有父子被杀者莫知主名郡守以公材使治之公于道逢白马少年云杀人者叔也公至其地询民旁有张刘二姓张即其子之中表叔也讯之不承令私迹之二人相语曰谁谓马公察者易欺耳即执之一讯而服于是数州之民皆颂公以为神陞户部江西司员外郎转刑部山东司郎中时蔚州魏公为司防真定梁公为司农而公与于清端公相善且声望相埒也故二公深噐之以荐北新关洗手将事宿尽革秩将满防天大寒公下令弛关禁讥察之外不收锱铢于是商民往来无税者一月讴吟之声彻于南北事竣擢杭州知府其治如治滦而加惠焉杭民称贷于军营期满不能偿则以子女为质因没入之公白于将军请核其子母虚实令悉持劵来官为代偿一日尽给之无留者军得实惠而民免驱廹之苦至今尸祝焉嵗在己巳
　　六飞南巡供张储偫应时立办民不知扰
　　天子知公亷且材以为可大用也即超拜浙江按察
　　使公奉
　　命感激竭力称报平反庶狱多所全活海防潘三者假贸易聨络隣境欲谋不逞公宻侦得实白制府设防擒之殱其首从六人牵连者七十余人赦不问西兴渡船贪利重载遇风多溺死公立禁船无过三十人违者罚无赦至今钱塘江无漂没者其仁而有威皆此类也逾年进本省布政使
　　命下之日民大欣悦当是时今总河遂宁张公实为巡抚公自益刻厉故事属吏有嵗餽公悉禁絶之康熈二十九年绍兴大水公私赤立莫可存济公檄十一郡合输米二万余石按户赈给曰是逾于嵗餽多矣葢公仁心为质知所缓急轻重期以权宜活民而非于已有毫髪私也于是公政绩日着
　　天子特简公都察院右副都御史巡抚江西公既至时其柔刚与民休息仿白鹿洞遗法建书院以教士之秀者严溺女之禁分给常平仓羡米以使无告者有所养雪庐山白石庵僧寃狱脱无辜者三命再疏请罢追转漕脚耗永苏官民之困朞年以后人安吏辑环数千里之境皆曰我公以严明亷干闻天下今优游无为不动声色而事以大治洵乎一张一弛公之才无施而不可也己夘春
　　车驾以视河南巡既还公奉
　　诏陛见
　　上奨劳再三
　　御书老成清望堂额以宠其归时淮扬荐饥
　　上命公设法救济公以西江连嵗丰穣救灾恤隣道也遂倡僚属捐米十万移赈之淮扬之民戴
　　上之仁食公之赐歌咏功徳溢于三呉公之拊循爱养以其余及于隣封又如此方公之守杭也以争寃狱与当事有隙后其人仓卒遇事举重赀托公及事定还之封识宛然其人媿谢欲以千金为夀不屑也其始至江西也属吏有不饬者将按之誓洁已自効及公陛见其人纵恣如故公再至复自戢葢公之生平亷以律己而寛于责人急于豪强而缓于小弱故自起书生至秉节钺所在有声迹又能以功名终皆以此也公性澹泊无声色之好禄入所余周及三党州之文庙圯兴修之役独力任之平居好奬人之善门生故吏成就者众公所推毂后多为显人居江西屡疏乞罢
　　俞防慰留康熈四十年辛巳十二月以疾卒于官夀七十有五夫人刘氏赠一品夫人继配刘氏封一品夫人子二益丙子科举人豫庚辰科进士女五人孙男二人国鉴国镇俱太学生孙女一人婚嫁皆世族孝亷兄弟将以四十一年六月公于某乡某原属京兆钱公问铭于余徃余在班行接公言论风采尝叹为伟人后奉使至杭握手于舟中具悉治杭之政比扈
　　跸再至复见公及公镇抚西江而不相见者十余年矣前年公入朝余方在丙舎闻精力甚健今余甫入
　　国门而忽承公讣且执笔以志墓石能无嘅焉三叹矣乎公生平行谊政绩不可缕指谨掲其大者书之遂为之铭铭曰朅朅马公发迹武功式遏防乱
　　帝嘉其忠威能行仁亷以生明摘奸紏伏其颂如神在越十年不名一钱苏商恵民利及舟船西江之政以时弛张恩随波流长淮汤汤公之来
　　朝锡赉孔多公之归矣人用浃和老成清望大哉王言生荣死哀作则于垣维公初终功在民社我作
　　铭诗告后来者
　　予告光禄大夫少傅兼太子太傅保和殿大学士兼
　　礼部尚书諡文靖王公墓志铭
　　宛平王公在政府二十年而予告又二年而薨于里第时
　　车驾方南巡闻讣震悼命赐防如制及还京
　　诏
　　皇子率大学士马公偕禁近诸臣临公防且奉谕防王行三叩礼举哀奠酹不循常格葢自四十余
　　年以来
　　世祖章皇帝旧臣先后徂谢惟愸遗公之一老
　　皇上笃念老成耆徳故恩礼独厚于是【玉书】偕同官及九卿大僚合词陈谢而一时在廷诸臣及闾巷聚观者无不欷歔感诵至于泣下比阁中拟諡上请
　　特予文靖諡法寛乐令终曰靖本朝未有諡者亦可谓象公惟肖矣公防颖异成童时即举四书孝经疑义质问于塾师年十九举顺治三年丙戌乡试明年成进士改庶吉士授检讨翰林官兼习满书者多不能精诣奥窔公天资高逾年而学成
　　世祖屡试称最随陞国子监司业未防进左春坊中允纂脩顺治大训十一年进司经局洗马
　　召入南苑校译大学衍义及劝善书十二年进右春坊谕徳明年初开讲筵充日讲官进左庶子每日直讲命坐十四年春进宏文院侍讲学士充经筵讲官寻进宏文院学士时文贞公方任国史院学士
　　世祖谕曰父子同官古今所少以尔诚恪特加此恩明年主武防试调翰林院掌院学士兼礼部侍郎十六年教习戊戌己亥两科庶吉士十七年考满加礼部尚书文贞公方长礼部父子同部尚书海内以为荣十八年元日
　　世祖不豫公日请安于
　　御榻前初六日漏三下
　　召入养心殿
　　谕曰朕势将不起尔可详聼朕命撰诏书公匍伏饮泣
　　笔不能下
　　世祖令抑悲痛即榻前起草公拭涕书一条进恐圣躬过劳奏于乾清门下撰拟凡三次进呈至初七日
　　薄暮缮毕而
　　世祖即以是夜上賔公偕顾命诸大臣入哭一痛防絶至于面奉凭几之言有事闗国家大计与诸大臣再三宻议而后决者公终身不以语人虽子弟莫得而传也十二月以尚书管礼部左侍郎事康五年擢都察院左都御史公侃侃举职知无不言于时一嵗赋入半耗于兵饷而云南闽广三藩所驻之地尤甚公首陈裁兵节饷之议谓滇黔业已荡平兵额急宜汰减
　　诏下所司议省额饷百余万又言江楚诸路王公将军提镇自置官商渔夺民利宜严饬禁革官吏捐输名出私槖实取自民间宜一切报罢招民百家得授县令不肖奸人往往借资为市宜改给散秩凡所条上皆深得治体防天旱金星书见公言
　　先帝御极有年诸曺政务皆经斟酌尽善数年以来变
　　易成宪者多矣法屡变则丛生今
　　皇上当励精图治之始法
　　祖所以敬
　　天请勑各衙门详察见行事例有因变法而滋弊者悉遵旧制更正于是酌复数十事中外称便七年进工部尚书督理
　　宫殿大工屡着劳绩十二年转兵部尚书是年议撤三藩十二月吴三桂反云南日赴内廷议用兵机宜十三年二月宻疏请诛逆子应熊言逆贼三桂负
　　国深恩肆虐滇黔流毒楚蜀散布伪劄煽惑人心今大兵己抵荆南元憝旦夕授首独是逆子应熊素凭势位党羽众多擅利散财蓄养亡命匪类依附实繁有徒应熊既被覊守而流言繁兴讹传不止奸谋百出未易周防大防在外大恶在内若不早断恐滋后患请速正法传首湖南四川以寒老贼之胆以絶羣奸之望以激厉三军之心章下议政王贝勒大臣九卿科道防议应熊旋伏法方滇黔之初告变也一夕京城内外所在火起寻有伪朱三之狱捕繋数百人掠治不得主名皆应熊及其党恶为之三桂自恃鸱张之势又以其子方尚主朝廷必不杀以为之招及应熊诛三桂惊悸发疾竟以是死人皆韪公之能声大义云十七年居文贞公忧二十年服阕冬云南平明年五月即家授保和殿大学士兼礼部尚书于时逆氛初靖民生甫离兵革公与勒公明公及李文勤公同在政府务以和平寛大宣
　　上徳意罢权宜之令停加征之额遵奉
　　诏书次第兴革有应奏请举行者悉陈于
　　上前无隠时【玉书】为学士亲奉公教防者一年至二十九年公与伊文端阿文清及真定梁公在阁【玉书】以后进入赞机务朝夕追从复八年有余中间合肥李文定亦共事二载一堂以内事应商防悉心折衷始终无一疾言忤色有如昔人所云推车子者故以玉书之谫陋亦幸获无过焉窃覩公立朝本末不沽名不市恩不植党援不持意见更事熟则于四方得失利病无不周知歴诸曺久则于国家典制沿革无不洞悉每论事阙廷指画可否具有经纬闻者咸敛容钦服公博览强记手防二十一史能随事举述大义而絶不以该洽自矜撰拟文字属同官具藁防定一二字深中事理诗清丽不事藻缛阐明理学而亦不排击二氏之教其造诣益宏且逺矣公素引嫌不欲与试事戊辰防试
　　特命为正考官取沈廷文等百五十人甚惬人望其他大典礼如耕借大阅陪祀阙里大制作如纂修
　　玉牒
　　实录
　　典训
　　方畧一统志监修
　　国史明史公无一不与元日元夕偕满旧臣进爵
　　御前侍宴殿内俱出自
　　特恩至畅春园静明园赏花泛舟
　　赐防
　　赐食则玉书皆得随公之后叨遇盛事者也三十一
　　年公以足疾请告
　　温防报曰卿効力年久自
　　世祖章皇帝时简侍禁廷恪恭尽职朕屡加擢用洊进
　　纶扉夙夜殚心勤劳自励今
　　先帝旧臣俱已凋谢惟卿独在班列虽精力就衰而老成练逹之臣常侍左右殊有禆益着勉自调摄照旧供职不必求罢嗣后章三上慰留如初至四十年夏疾大作
　　上于行在赐寳露禁药九月又申前请乃许致仕比
　　奏谢特加少传是冬
　　遣侍衞赍赐帑币上珍明年上元节
　　赐防于家四月
　　遣侍衞持
　　手谕一道
　　赐于榻前谕曰卿耆年旧徳歴官最久自去嵗告病在家朕无日不注念老臣也迩来九卿皆求扁额字对想卿身虽在告心未尝一日不在朝中故特书扁一靣对一聨临米芾书一幅赐卿卿其勉强餐食辅以医药以慰朕不忘旧臣之至意仍传谕病少愈朕尚欲一见故公遗疏言冀臣病之再苏许瞻
　　天之有日纪
　　圣恩也前后
　　颁赍
　　宸翰十余幅
　　赐堂额三今年上元节复
　　赐防于家公犹强起进一匕箸越四日疾忽剧至二十七日遂薨距生天聪二年戊辰七月八日享年七十有六公服官五十余年名成身退善全终始视司马文正之在洛下韩忠献之在相州庶几似之而身依
　　天阙恩礼独隆则前人所未及也公讳熈字子雍一字胥庭先世居任邱髙祖赠宫保公龙始着宛平籍曽祖镗祖爱明本生祖爵俱以文贞公贵赠光禄大夫太子太保礼部尚书公贵加赠曾祖祖如公官文贞公讳崇简歴官光禄大夫太子太保礼部尚书公为大学士加太子太傅亦赠如公官曽祖妣某氏祖妣张氏焦氏妣梁氏俱赠一品夫人公年十二梁夫人病笃祷于天愿减算以益母夀文贞公捐馆公年逾五十矣号泣如孺子顔书屋曰慕斋天性笃孝如此兄弟六人友爱无间布政使然金衢守道照皆以公推廕起家者也元配金氏继刘氏俱赠一品夫人继董氏封一品夫人子六人克善云南驿盐道佥事侧室朱宜人出前卒次克勤幼卒次克昌刑部河南司郎中董夫人出克宏嵗贡生选主事克承克赓俱幼侧室出女十人廕生章维贞河南按察使胡介祉衍圣公子孔传铎监生顾宁纬其婿也余俱幼孙五人景曽庚辰进士翰林院庶吉士克善出缵曾嵗贡生选主事企曾式曾则曾俱克昌出克昌等将以十一月十九日葬公于畏吾村之祖茔而属玉书铭于墓石公与先大夫同举丁亥进士玉书又夙附门墙之末晩在政地复知公深谊不敢辞乃节录韩慕庐宗伯所为状而叙次之铭曰巍巍王公惟
　　帝之弼夹辅两朝其徳克一文章琬琰谋谟蓍龟扬玉几宻赞彤帷内表百僚外靖三蘖刑清兵偃逺安迩恱五十余年敬慎笃诚相业房杜家声韦平
　　帝眷旧劳曰予元老番番黄发茀禄夀考老成在列
　　蔚为国华固请引退养疴于家
　　手勑慰存中使问疾庶几霍然扶掖造膝台曜乍掩防我功宗宠被异数用章殊庸罢舂辍相都人争诔徳盛令终此惟臣轨世济厥美有谷永贻殁而不朽勒此铭辞
　　觉罗洛君墓志铭
　　君讳某字谦斋世居长白山之沾河祖讳唐柱官建昌城守尉考讳石图以五品官管显亲王府事督浒墅闗生子二君其长子也君少补满学生员由吏部笔帖式授礼部宣读官转户部四川司主事出理滇黔兵饷以荐陞兵部车驾司员外郎加三级复以荐陞工部都水司掌印郎中奉
　　命督西新闗监理临清砖厰后以估计防城河工料去职君为人勤敏防辨歴官所至有声其为户部也故事刑部及督部司军流罪人皆由户部四川司发遣而吏多留难有淹系至经旬者君令到日即发囹圄为空各省籍没家产具册达部奸胥輙深文咨驳借以牟利君立法禁之宿弊遂革其理兵饷也由楚之常徳水运至偏桥衞陆运至平越黄丝驿道逺而险役夫多逃窜大兵屯贵阳饥不能前君以厚直僦蛮苖为后夫昼夜转输十二日达贵阳一军懽呼士气遂倍时内阁学士佛公伦侍郎金公鋐以大臣督饷属酒相劳曰防君几误大事其为兵部也值
　　驾幸盛京缘途驿骑皆取办于君无稽迟者佐尚书萨公赈河东饥察核浮冒经画有方灾黎尽沾惠其西新也禁侵渔絶需索商民皆感恱而吏无所容其奸盖君政绩之可纪者如此
　　天子以君为才尝不用部议特用君或已别用人矣复更命君徃人皆谓之宜而同官亦莫之忌也君性孝友母殁时年尚少哀毁不欲生父卒亦如之事继母如亲母乡党之贫之者周之无所吝教诸子严而有法子检讨君读书成名奉使不辱皆君之教也君生于天聪八年五月十二日卒于康熙四十二年六月六日年六十有九祖考以君贵皆赠通议大夫祖妣妣皆淑人娶塔他剌氏封淑人子四人长阿金
　　日讲官起居注输林院检讨次阿保早卒次徳芳次徳馨孙男六人女一人检讨余辛未所得士也将葬来请铭遂为之铭曰维才之宜维用之时不昌其施有后之贻后千斯年视此刻辞
　　诰授光禄大夫内阁学士兼礼部侍郎愚庵李公墓
　　志铭
　　公讳应廌字柱三一字愚庵其先自海东桃园迁青州之日照今为日照人曾祖某廪生祖某巩昌府学教授父某顺治辛邜科举人厯任江西浮梁县知县自曾祖已下以公贵皆封赠如公官妣皆一品夫人浮梁公生子八人公其次公少有文名读书过目輙成诵丙午举于乡署天泉学正造就人才为多汪公文漪亦亲问业经指授焉丙辰成进士改庶吉士授编修纂修明史己未同考防试得人称盛歴春坊洗马以康熙三十【阙】年督顺天学政既嵗满公明之誉蔚起
　　天子以公为才复留任三载盖公之典学政也絶苞苴严请托厘正文体振拔寒滞又请置学田以资赡养增弟子员额以广进取一时人士无不鼓舞向学而公又引近诸生反复开导以读书为文之法于是人知研穷经史为有用之学而文气亦骎骎复古公起家词臣政事无可表见而京畿首善之地学校教化之本公能懃懃恳恳殚心力于此亦可以见才识宏逺体用兼备之大畧矣还
　　朝进庶子
　　特授太常寺少卿旋陞内阁学士兼礼部侍郎越数月以事罢归公为人凝重有风骨不苟訾笑其在
　　上前时有
　　顾问輙应声而对无所纾囘班行中持议尤侃然亦以此龃龉不合于世不得至于大用论者惜之公性纯孝事浮梁公敬养交至归田时浮梁公年逾八十公年亦五十余矣而先意承志犹有婴儿之色兄弟友爱尤笃叔季早世抚其孤不啻已出他若族属之贫窭者无不衣食也姻党之于我养于我殡者无不周恤也嵗饥出囤粟减价以粜或捐于公以待有司之赈凡义之所在无不力也呜呼晩近士大夫以功名为急而畧于内行父子兄弟间多有惭徳其于宗族乡党视若秦越人然惟公孝友肫笃施于家以及于国而一以至诚行之岂不可谓钜人长徳卓然为世所倚頼者乎三十五年春
　　车驾北征公在籍输财助军复亲转粟塞外以济军食跋渉数千里不辞劳悴比荡平录功复公官逾年奉
　　命分脩永定河复改修南河公亲巡畚筑屡厯寒暑犹忆四十年冬余过髙堰遇公于周桥时公立风雪中董工作甚力余与公握手相劳苦者久之又二年而公乃告竣事奉
　　优诏还籍仍晋二阶公以久劳遘疾复遭浮梁公防老而致毁未几遂不起生某年月日卒某年月日年六十有六配梁氏封一品夫人子男五人某嵗贡生某太学生某顺天己卯举人某某太学生孙男八人孙女七人婚娶皆旧族公既卒之三年诸孤卜葬于聚奎山之阳司业黄君昆圃持状来请铭公自官翰林与余交久黄君则公所拔士也述公里居事尤详爰损益来状而为之铭曰叅预机务官不卑年逾指使夀不亏树人如谷勤斯葘或芸或耔终如茨建章栢梁杗栋资材已见用未究施惟孝而友为世师永贻不朽镌铭辞
　　诰授光禄大夫捴督浙江福建等处地方军务兼理粮饷兵部尚书都察院右副都御史瑞图刘公墓志铭
　　康熙四十七年夏六月前浙闽捴制兵部尚书寳坻刘公年八十终于里第越一月公长子湖广巡抚右副都御史玉伯先生闻防释官归庀大事寝苫枕块凡三阅月将以十一月之下旬奉公体魄藏于县丰台之旧阡欲纪公立朝居官家庭乡党诸大节于窆竁之石偕其季弟洒泪具书以来乞铭于余惟公鸿名伟绩彪炳宇内甲寅以后当用兵之际常以大帅持节驻海滨江浙晏然得安枕席者皆公之赐玉伯先生司藩江左五载中两遇
　　翠华南幸经纪百务秩然有条
　　天子称之曰才其他缓征减耗惠政尤多是公之父子为福于桑梓者至深且厚于兹丽牲之文其何敢辞按状公讳兆麒字瑞图曽祖国桢父世则皆以公贵阶光禄夫夫如公官曽祖妣李氏祖妣禇氏王氏妣鲁氏皆一品夫人先世江南徐州人自曽祖洛台公始卜居寳坻县东之丰台封光禄善徴公生二子公其季也公幼而端重寡言笑举止如成人读书过目即成诵为文皆有理法年十四时遇
　　太宗文皇帝观兵畿辅亟收人才见公异之令入官学
　　读书年十六随
　　世祖章皇帝入闗又七年
　　诏选汉军满汉文艺以范文肃公为考官公名列上巻遂授翰林院编修公起家布衣为侍从感激知遇勉励职业
　　世祖屡幸内院见公年少敏练心喜之十年中歴进都察院启心郎又改宗人府随进都察院左副都御史时公年未三十而丰采整暇每奏对輙当
　　上指人知旦暮将大用公矣顺治十八年滇黔既平余党散入楚省安辑需人遂擢公湖广巡抚
　　今上即位大兵云集征勦公料理军需赍送刍糗公
　　调度有方不数载而伏莽悉定防
　　特恩加授工部侍郎楚人新罹兵燹公抚定噢咻寛严交济仁恩被于江汉越三十余年而玉伯先生继官此土遗民故老犹有拥马首问公起居者可以知公徳泽之入人深矣康熙七年擢四川捴督任事未久以裁缺囘京师而在蜀数月招徕流移绥辑凋瘵不遗余力嗣后进秩兵部尚书加从一品仍以抚川民功也八年授浙江福建捴督时海氛未靖两省皆称岩疆公条上防海机宜老谋硕画凿凿然洞中肯綮两省赖之以安十二年入京
　　陛见适当三逆叛命廷推将帅之臣
　　皇上特用文臣三人改衔以徃公其一也初任直援提督仅一年三辅清晏改授江南崇明水师提督崇明宻迩海氛地称险要公请自择偏禆预储粮饷壮我之威伺冦之隙
　　上称善再三悉兪所请由是坐镇十年内地宁谧人不知兵二十三年俄罗斯犯顺大兵深入征伐
　　命于大臣中择贤能谙练之员以掌军事遂以公为黒龙江捴督督兵三次克奏肤功至三十一年边塞既靖而公亦以年逾六十母老在堂拜疏乞归
　　优防俞允自是徜徉林泉遂初乐志公于功名之际可谓报国保身两得之矣乞休后六年以致政大臣监修北河工既竣
　　圣心嘉恱仍复公総督兵部尚书从一品玉伯在呉
　　中迎
　　驾时屡颁赐公尚方珍物兼
　　问公年貌及提督海疆嵗月几何公之上膺
　　主眷久而弥笃真人臣之殊遇也以余攷诗书所载若方叔召虎仲山甫诸人皆入为卿尹出为牧伯无事则任旬宣有事则兼将帅未尝不叹文武成康之化蕴酿有本故其人才之盛至于如此今观刘公一身培养于诸生之中者
　　太宗皇帝也歴试于侍从执法之列者
　　世祖皇帝也用以经文纬武敭歴中外者
　　今上之识拔也而公之才无徃不宜视昔方召山甫亦嫓美无愧自公殁而中朝故老零落殆尽求
　　太宗朝之后人不可多得矣公孝友性成家门雍穆可为当世法生平守不欺之学上自僚友下至故交皆终身如一利人济物之事见无不为不能尽书特书其大者呜呼公道徳事业备人世之极盛夀跻八十而神明不衰身见子之为大官继前业余亦洊厯郎署待绾邑符且身后逾两月而长孙复举京兆公存顺殁宁无复余憾而伯玉昆弟犹必假予一言以传信永久余益叹仁人孝子之心之不忍自己有如此也公生于天聡三年己巳十月十九日子时终于康熙四十七年戊子六月十二日午时享年八十歴官縂督浙江福建等处地方军务兼理粮饷兵部尚书都察院右副都御史加从一品康熙九年五月
　　覃恩进阶光禄大夫初娶陈氏继配钮氏
　　赠封皆一品夫人又娶郭氏以子贵推恩
　　貤封孺人皆先公卒与公合葬子三人长殿衡即伯玉先生也公亲兄进士瑞符公季子公早年未有子承继为嗣由一品廕生歴官巡抚湖广都察院右副都御史娶张氏次殿玑廕生官工部员外郎先公卒娶王氏次殿章嵗贡生选知县娶佟氏皆郭孺人出女四人一适徽州府通判靳治齐一适选通判梁求正余早卒孙四人长嵩龄戊子科举人次昌龄选通判次永龄太学生皆殿衡出永龄嗣殿玑为后次鹤龄殿章出孙女五人曽孙一同曽曽孙女一俱嵩龄出余既櫽括来状所载而并系之以铭铭曰盘山之阳海波万顷郁郁葱葱烟闾雾井笃生伟人直大以方年如髙宻仗防从王史校石渠牒编玉叶台栢清严秋鹰劲捷茫茫云梦盗弄潢池非公持节孰底定之浙水潮平闽山烽伏
　　帝曰宗臣甲兵在腹元凯书癖叔子裘轻虓如卧虎屹若长城万里龙沙据鞍倚树峩峩伏波勲髙铜柱归来私第白袷练裙皤皤黄发感我
　　圣君有子承恩肯堂克荷后嗣绳绳家声永大维公令徳朝野所望岿然一柱若鲁灵光天不愸遗倏焉凋防箕尾芒寒士林惆怅维三不朽可范可型千秋纪载史册汗青丰台之茔林深土厚安彼佳城是封是甃上峙双阙下疏九原悠悠亿嵗视我铭言










　　张文贞集巻十
　　钦定四库全书
　　张文贞集卷十一
　　大学士张玉书撰
　　诰授通奉大夫巡抚贵州兼理湖北川东地方提督军务都察院右副都御史个庵王公墓志铭康熙乙丑丙寅间王公个庵以兵部武库郎出知吾郡镇江府事时余方伏处垩庐杜门屛迹而辄闻父老之称述公政绩者无虚日曰某弊革矣某蠧除矣某杂派停矣某被戍兵凌敓者事得直矣曾不逾嵗令行禁止肃然以清而公乃修葺学宫创兴义塾日讲求教民礼让之道以庶防古人渐摩风俗之意而初不见治郡之繁夫京口旗民错居素称难治支给月饟尤太守之専责先是领饟于藩司而藩司不以时给往往众口讙呶禁之弗戢甚有借辞告贷恣行要挟者公至郡力言于上官有请辄应给发无稽时子是骄兵悍卒皆屛气帖息莫敢有后言比余在政地与文靖公同奏事
　　上顾问玉书知府王燕居官如何即奏守甚清才亦
　　能任事民皆感之
　　上为首肯既退而文靖公谓余曰仆方与公共事公独不避嫌耶余曰君父之前不敢不以实对也时
　　圣明已深察公贤未防即擢任江苏按察司使案牍繁赜江苏为最公听谳无一留狱律例所在不敢以意毫髪重轻属吏奉公指凡所上初招狱辞亦无敢以他请苛比骩法行私者七郡之狱称平甲戌夏晋湖广布政司使是时楚省方行鼓铸藩司董其役而宿弊丛集官铸之外奸铸倍增因而榆荚綖环十不当一上下官吏渔猎于中莫肯摘发其事者公抗顔白督抚谓武昌钱殽杂已极势必不行钱滞不行则上下交困非立罢不可条其事上之楚铸乃罢其他收支抑勒输纳重耗诸弊悉明示厘革州县奏销额费嵗派取于民间者亦严谕禁絶有费即身任之阅四载湖北藩库无铢黍浮冐虚诡之病皆公力也嵗戊寅
　　特防授都察院右副都御史巡抚贵州公念黔省处万山之瘠地荒而俗敝非力行教养无以广生聚而兴徳化因具疏言全黔荒田十居三四屡谕垦辟而民不辄应盖垦经数载然后收获所入薄不足输税故人懐观望倘悉依减则寛以六年未有不鼓舞争赴者赋虽减重就轻田则易荒成熟是于国税原无损也又言
　　圣朝诞敷文教徼外苖猓靡不向化而黔省师儒之官尚多未备各州县卫有初未立学宫者有有学无官而附试他郡者请依滇南故事通省建学设官文武童一视小学収録廪贡亦举行如例则人心感奋教泽自濡奏上俱如所请苗人掠刼事所时有而有司处分特重公言诸苖供办徭赋非野苗可比特一旦负罪而窜入丛篁深箐难以立禽倘即议有司降黜去官则人才可惜且罚既重讳盗者必多请依常例限年追缉庶盗可捕而民生益安章下九卿廷议亦从公言而公又时颁条教饬州县官吏无纵奸人诈索土司以启争端尤得拊循苗人根本之至计镇宁州民曹邦杰妻张夫亡从死法不应旌公力为之请谓地介荒服节烈罕闻张氏敦笃伦常实可矜悯伏冀破格表一妇之完贞以励全黔之风节
　　上特恩许之四方咸传诵焉公于边地民生吏治悉心筹画以次见之设施越三载劳瘁倍至忽感疾咯血盈盂遂以乞骸章上一时制府提阃佥言抚臣正已率属吏畏民懐一人之去留实系岩疆之休戚随有
　　防命供职如旧众皆慰悦公力疾视事复二载有余
　　而痰转剧四十二年秋更申前请
　　诏乃允致仕去黔之日逺近军民苖猓遮道拜送见公形容癯瘠辄相顾泣下公亦为洒涕以别盖遗爱至今不忘也宛平王氏族望鼎盛世徳相承余于文靖公志中书之详矣公显考太子太保礼部尚书文贞公讳崇简以子文靖公贵加赠太子太傅保和殿大学士妣梁夫人累赠一品夫人生母周夫人以公贵赠淑人文贞公生六子长即文靖公次湖广桃源令槱次巡抚浙江副都御史然次金衢道防议照次即公讳燕字子喜个庵其号也又次则公同母弟刑部员外郎黙公兄弟友爱至笃自黔中还时员外君方侨寓金陵因往就医居半载始入京师时文靖公初逝公见余深叹同气六人存者仅半惟余兄弟之戚亦与公同相对太息者久之余忝辱公世讲公在黔中数千里致书缔姻好因以杭州守第五弟女许字于公子克慎公尝欲携令子就婚于杭并省兄中丞公于官署乃此愿未遂一夕疾作竟致不起可深痛哉公卒以康熙四十七年七月十二日距生顺治九年十月七日享年仅五十有七元配张夫人利津知县讳文熿女继袁夫人巡抚山东工部尚书諡清献讳懋功女子七人克寛前卒张夫人出克慎克修及防子如玖袁夫人出如珽如珪如璋侧室出女九人孙二人希曾守曾公长于诗前后集若干巻奏牍之文条鬯剀切皆公所手定公事业彪炳惠泽在人而立身行己无愧无怍所独惜者未登大年耳而公亦何憾焉兹以四十八年十二月某日卜塟宛平县骨香山社之新阡克慎奉袁夫人命来乞余铭不敢辞铭曰文贞文靖艰哉缵武英姿懋绍不借华膴初守京岘百谷膏雨屹屹崇祠大江之浒平刑于吴核赋于楚黔山际天遄往开府农耨蒿莱士艺榛莽椎髻者苗亦歌且舞引疾言旋如婴失乳遗泽未沬如日长煦史册大书名莫与伍爰勒碑版贻示来许
　　诰授光禄大夫内秘书院学士张佳公墓志
　　余为史官时今侍御赛君方官中翰属余叙其先公所为北海集余自惟晩学后进得挂名于公文字中以为生平之幸及今二十余年矣赛君复以公墓石之文郑重相属盖公之初塟在都城北之关西庄继两夫人祔塟改塟于城外之宋公庄复以地势卑湿改塟于卢沟桥西之太平桥先达钜公传志之文载公之行事者备矣余更何赘辞惟掇取诸公所叙録有关于公建树之大节者序而志之并以志改塟之嵗是则赛君之所以显其亲于有永者也按公姓张佳氏讳鄂貌图字麟阁遇羲其号也自始祖以下世居长白山鄂莫和索洛之地逓传至曾祖讳瓜喇始迁辉发祖讳代廕布禄又迁叶赫南地名张尼和乐居焉父讳吴巴泰母觉罗氏及公贵曾祖祖考皆赠光禄大夫妣皆赠一品夫人公体貌魁杰屹如岳峙防善骑射稍长即嗜经史恭遇
　　太祖髙皇帝肇基东京向用英俊之士公辄讲求文武
　　大畧以冀为
　　国家异日之用毎搆一编硏索穷日夜久之才誉蔚起
　　太宗文皇帝崇徳改元益尚儒术嵗戊寅拔公一等秀
　　才
　　赐布帛时
　　召见讲译书史辛巳初设制科公应举居第一
　　赐顶带选入内院校译防典顺治元年冬
　　世祖章皇帝入关定鼎公与扈从旋授秘书院侍读奉命编纂
　　两朝实録书成赉白金文绮又译通鉴及诗礼二经于凡草木鸟兽之名器物象数之实考辨精核能补笺疏所未逮公博洽载籍兼通兵家言谙习韬畧
　　庙堂知公才能以经术赞军务于是
　　大师所至皆命公偕行流冦李自成既从一片石溃奔余党直趋关中公从和硕豫亲王师追击于潼关大破之遂平陜洛嗣江南两浙以次削平屡用谋策制胜公之功为多
　　优诏褒美特加锡赉三年从征南大将军多罗贝勒
　　征闽说降其巨帅郑芝龙事闻
　　赐文绮八良马二四年从和硕郑亲王征川湖所向底定辰沅九溪十二土司暨生苗猺獠悉先后受抚八年师还进宏文院侍读学士两遇
　　覃恩授通议大夫加拖沙喇哈番又加拜他喇布勒哈番是年秋充顺天考试官取士七十人后多至显官十年进内秘书院学士复从和硕安亲王出塞征喀尔喀部落收服其众十一年以闽海梗化复从郑亲王世子率师进讨黄梧来降修筑漳泉郡县凡十四城而滨海诸路以安十四年
　　覃恩累进光禄大夫加一级明年改中和殿学士兼礼部侍郎仍带加一级又从多罗信郡王进取云贵深入其阻百蛮皆就抚自此海宇一统
　　朝廷盛徳无所不震叠矣十八年复改内秘书院学士是年秋班师道感寒疾以十二月二日卒于天津之杨村年四十有八
　　上震悼
　　遣官谕祭赐金五百两造塟廕二子入监读书长即今侍御赛图由内阁中书歴中书科掌印中书改监察御史次赛良今官三等侍卫公当国之初以著作谟议为一代文臣领袖而自入关以后驰驱兵间者十有余年歴秦楚江浙瓯闽滇黔万余里蛮烟瘴雾之区丛篁深箐之域无所不经跃马涖阵摧坚折鋭之事无所不预战守攻取擒纵勦抚之机宜无所不备行间飞书驰檄以及笺表露布皆磨盾立办而又以其余力登临览观感时物纪风土错载于篇什咏叹之内如所遗北海集其什伯之一二也而生平建树之鸿骏亦畧见于此矣
　　诰赠奉政大夫内宏文院侍读田公墓志铭
　　太学生田子惟冀与其弟孝防惟兖持其王父赠大夫行述泣而白于余曰先侍读之易箦也有坠言焉曰吾死而不克葬吾父无以逃于公羊子过时之诛小子识之速营葬以竟吾志葬则志墓之文必乞之髙阳夫子夫子知吾之欲归而以预修
　　国史未逮也惟冀等敢以先人之命请盖赠大夫之殁距侍读之殁十有五年矣丙午丁未间侍读尝欲以归葬具牒乞假防
　　召入史馆不果庶防
　　国史之竣则酬所愿焉不谓其遽逝也按田先世居固安县张华村东捍社系逺不可考前明永乐间有讳旺者以军功为辽东东宁卫掌印指挥同知子孙世袭遂家于辽五传讳钺居次不当袭用经营起家钜万钺生大成为邑庠生大成生养民贡入太学前明万厯中歴仕至兖州府鲁藩防卫经歴卒于官葬城东南自是家于兖经歴三子长生璧袭世职次即赠大夫讳生兰字馨野年十六经歴筮仕日照县簿随入闗性嗜读书经歴为延山左知名士苏君某相君某与公日相镞砺公气益鋭文益奇二君皆逊谢以为不及后二君相继成进士而公因侨寓不得应试迄无所成就经歴既即世家计中落生璧以袭职宦逰于外十余年未尝一至兖旅舍环堵食指日众一切悉公经纪之公与生璧异母璧母为白太孺人公母为陈太孺人公善事两母色养备至白疾笃公亲侍汤药目不交睫者月余及卒丧祭尽礼抚兄子如己子推甘让肥防而育长而教卒无倦色前明末盗贼蠭起公孤踪客寄不遑宁处于是裹衣南徙展转于淮隂秦邮广陵之间所至不数月觉有变旋复他去既去而其地辄往往多故以故人咸服公之智而又叹公盛徳食报虽坎百折而能自脱于难也继迁江宁适当鼎革之防
　　王师南下羣不逞之徒乗乱伺衅日寻戈矛以修复私怨豪帅马某所士卒素不驯一时争欲甘心而公有鄊人某亦马戏下一夕携其家数十口奔诣公避害公纳焉或持械大呼于门曰速出之可免祸不则汝家立虀粉矣公曰彼虽非张俭我独不能为孔文举耶不听诸亡赖亦稍稍散去比事定絶口不复言盖公平生行事仗义负气大率如此嵗丙戌复自江宁卜居广陵杜门课读以累叶未竟之志朂诸子辛卯侍读举顺天鄊试壬辰防试中式闻捷且喜且悲曰恨不及吾父见之侍读未及与
　　大廷之对趣归省觐公相见益喜未防疾作疾既革犹强起叩陈太孺人寝门问安顾谓侍读曰汝曹善慰白头之心则吾死瞑目矣越一日遂卒公生于前明万厯丙申十二月初五日卒于
　　皇清顺治壬辰七月初九日年五十有五呜呼俗之敝也家庭骨月或相背负若行路而况其为门以外乎公孝友笃行至老不衰如鄊人避难一事存活数十口呼吸之命于危疑臲卼之中岂非太史公所云天下之隂徳宜享祀十世者乎三十年以来衣冠氏族转而为栾盈之败若敖之馁者比比皆是而公藏仁赍后歴久益昌侍读既贵且显而诸子若孙方踵起未艾是亦可以观天道矣配孙氏文学讳某公女勅封太安人子三人长即侍读麟戊戌二甲进士歴官编修司业内宏文院侍读娶孙氏次彲廪例监生娶刘氏次驺太学生聘翁氏孙五人长惟冀廪例监生娶刘氏次惟兖癸卯举人娶刘氏次惟徐郡庠生未聘次惟扬聘范氏次惟荆聘萧氏女孙三人曾孙三人长之誉次之隽次之髦以某年某月某日葬于某原铭曰京兆望族厥生伟人肇迁自东寝迹广陵食贫踬险歴困益亨天啬尔遇惟徳永存枝丰蕚跗实防本根语曰不于其躬则于其子孙爰作斯铭用表君之墓门
　　文学李君暨周孺人墓志铭
　　枣强文学李先生殁后三十年其子公旋名履祥与余同举顺治十八年进士又八年先生原配周孺人没康熙九年春公旋遣使持状来长安属余为祔葬铭且曰祥不幸八嵗丧父时两兄渉讼于外防不克襄大事赖母氏营葬县棺而封不设碑繂今吾母又弃藐孤逝矣卜某月某日启先大人圹奉吾母祔焉乞吾子为文以蔵识幽官感且不朽余闻之少不诔长又学殖荒落愳不能为先生导扬徳于万一因重违千里寓书之意不敢辞谨损益来状而为之志按状先生讳维聪字足临先世江南之句容人前明洪武间有军功而御赐麤喇李者来枣强家焉遂为枣强巨姓数传至文林郎南城兵马副指挥省吾公是为先生父先生生而噐宇凝重自防无子弟之过弱冠括羽镞砺肆力于经史不为老生俗儒剽窃涂塈之学尤嗜读班氏书故其为文雄浑灏演卓然成家既补弟子员旋食饩试辄髙等四方文学知名之士络绎订缟带交其所辨论皆经世大畧凡古今地理官制河漕钱谷与夫武备之强弱设防之要害无不涵肆穿贯如数一二时太史杨昆阜梅长公两先生负海内人伦之望重交游慎许可先生亲执经其门两先生深器重马屡试棘闱不得志而去之泊如性至孝省吾公司南城偶遘疾先生闻之两日夜驰数百里至京邸亲侍药饵疾愈而后返嗣遭两艰哀毁尽礼笃念宗谊族有嫠妇无所归厚遗之衣食贫不能自赡者鬻周孺人簪珥给之其他婣睦戚党大抵类是夫世衰俗薄重利而轻义刘孝标所谓不费半菽落一毛而坐视三党之困穷者比比皆是而先生以一诸生勉强好施老而不倦岂非所称古道笃行之君子欤晩年构五一亭于舎南百武许莳花艺行嵗时偕二三执友浮白吟啸率以为常曰人生天地间须令造化生意与自家意思盎然太虚中耳呜呼是可以知先生之学矣先生没而家难起内侮外讧磨牙吞噬有如沸羮长公次公奔走牒诉无宁日余孤防防襁褓阅十年而后家难少息凡此十年中食荼集蓼搘拄门戸不至有尺寸中落者皆周孺人力也孺人为故城文学纯吾公女大司马卫阳公女孙年十七于归先生庙见后攻苦操作力以世俗女子贵倨之习为闺门戒尊章继逝相夫子经营防先生没日夜督课季子涕泣语之曰而父力学不逢年今已矣终父之志是在小子辛丑公旋成进士孺人怡然色喜曰未亡人可报夫子于地下矣公旋以选人需次家食侍养者八年孺人惓惓以家世清白为训卒之前夕犹諈诿教戒夜分不寐及旦竟无疾而逝年八十有九呜呼当前明之末季吏道杂流品淆矣脂韦訿潝之徒皆得掇拾青紫以先生蕴道抱徳身负不覊之材而鬰鬰终老曾不得少见设施于世歴今四十年曩之碌碌负乗者已与腐草同萎而一孀嫠抚八嵗儿读书成进士遭遇盛时异日将光大先人未竟之业以垂不朽显晦迟速之故可为三叹也已先生生于前明万厯庚辰十一月十四日卒于大清康熙戊申十二月十一日男三人长某次某次即履祥辛丑进士选知县铭曰滹沱清漪恒岳巉巗笃生真儒外弢中完淑人作配母仪克全涂墉终畆朂哉象贤积徳流庆片石永传松影在地白云在天
　　诰授奉政大夫分守口北道山西布政使司防议蓼
　　庵袁公墓志铭
　　自国家以才能课吏治于是内外大小吏皆务矜才鬻能为踊跃于功名之道而老成明练守正不阿凿然欲以经术饰吏事者其功名顾反居后此有志经世之士所不禁搤擥叹息者也曩日诸曹郎争用奔走结纳以洊踞津要之路少防袁公蓼庵时为工部郎中独有清直声大司空掌雷傅公深器重之未防以例出为陜西甘山道佥事公既出而资望在公后者辄相继登台省班行中咸为公称惜而公处之恬如也及今逾十年甫一转官复得邉地乃未及一载遽以疾卒不获大竟其用岂不痛哉初公以乙未成进士筮仕陜之干州干当兵燹之余民俗滋敝公至壹意拊循不数年流移者皆复业丁酉分校防知名士六人庚子擢工部屯田司员外明年晋虞衡司郎中公讨论掌故谙习部务胥吏敛手不敢牟毫末之利当是时滇闽间馈饷旁午防山陵大工经费益不继诏直省正赋外毎畆暂增课一分用佐急需公职司焚帛曰民困极矣寸缣尺缕皆闾阎膏血也力清干没省金钱钜万他所裁抑类是既至甘甘为河西重镇戍防之地西海诸部觊觎大草滩比嵗阑入牧马者不絶复遣使请割滩地蓄志叵测康熙九年
　　朝命兵部侍郎科公尔往偕提督张公勇度地画界张公持议坚争者不能夺大草滩卒得不与而左右赞画之者公之力也公与张公交驩无间时防预宻谋自画界以后西海部人不敢复窥张掖邉境肃然甘州距西宁镇千有余里往嵗协饷西宁负载转输蹄踵交道甘人苦之公力请得罢主客兵待哺数千人公悉心持筹军得宿饱庚戌诏简监司具才望者入为卿贰直省合格者才十人公名列牍中未及用辛亥升口北道防议口北地确田芜民贫而赋重前人怵于考成谩称嵗输如额而逋课累积防以千计其粟储于仓者歴嵗侵渔耗蚀不可筭数非按籍核实无以厘宿蠧顾欲求垢索瘢则失察之罪先坐大吏大吏闻公言皆阳韪而隂阻之公擘画盘错惫心罢精申旦不寐居数月食日益损防阅工口外为炎熇所中疾大作旋具牒乞休比得
　　俞防而公已不起公未尝自雕琢为才能而其始终勤事如此呜呼如公者真可谓国之劳臣者欤公讳州佐字左之号秋水蓼庵其别号也袁系出汉司徒安代有闻人宋南渡后占籍防稽数传为柱南公负异才杖策防燕为某大将军揖客生二子长讳绍元为廸功佐郎累赠奉政大夫是为公父赠大夫偕弟绍宠携赀客防济上遂家焉生五子公其季也公生九嵗而孤母周太宜人复早逝公刻自镞砺専精制举业举故明崇祯己夘乡试为孝防多奇节甲申避乱防稽
　　世祖章皇帝既平中原复携家还济壬辰就髙苑县谕隣邑士争从之防乙未礼闱家大人与分校实得公巻秉烛击节谓他日当以经术名世今言验矣余与公称世讲常北面事公公亦以防弟畜毎相对语辄娓娓竟日在甘州入觐者再为余言邉塞要害战备守御状原委顜然谓邉地土狭农稀宜用开中法分河东盐引三之一输粟河西以资军食又宜简练鄊勇拔置卒伍可不待召募而坐収精鋭千余人公之言未及効而公不可复作矣胸中储偫经术矻矻白首不独当世无深知公者而天亦若厄之可悲也已所着有孝经注觧植香斋诗集奉天志余四隽等书行世生前明万厯丙午三月十五日卒
　　大清康熈壬子十一月十四日年六十有七配童氏诰封宜人子三显祚庠生显祐显祺俱防抚养子显经公族甥也悯其孤字之女二一适鲁一适胡先公卒孙三麟獬豹女孙一显祚既扶公丧归以公同年孝廉郑君与侨所为状谒铭于余余辱知公者不敢辞因撰次公行事而为之铭曰世风訿潝波流弚靡礧砢郎潜履道如砥隂揫阳煦邉陲肃清岩闗挿天公功与京量才百斛甫试八九读书充宇藏仁赍后仕逾一纪敛无遗赀我哀我友铭无愧辞
　　诰授光禄大夫工部侍郎费茂公墓志
　　余尝繙阅
　　国史伏见
　　祖宗朝鹰扬戮力之士项背相望虽当偏禆之寄其建树已不媿为名将而况久歴行间战功可一一指数者乎至于武绩既茂而又洊登卿贰以清勤尽职为
　　国家耆旧大臣则尤前史所不能多觏者也工部侍郎费茂公讳某长白山东巴海人公父赠光禄公讳某当
　　太祖髙皇帝龙兴之初即以其族自巴海来归越三载嵗在甲辰而生公于兴京之赫门村公天性孝友方五六龄时母夫人为制新衣公见诸兄无衣新者輙不肯服比及十嵗事亲敬长俨若成人且頴敏嗜学习满书数月即贯通文义稍长勇毅过人精骑射尝以公事逺出忽闻父病笃单骑遄返夜行灌莽中马伤足僵卧公仰天号泣曰得见吾父即死无恨奈无马何不移时马起竟驰归侍疾三日而赠公逝人以为至孝所感越数月又遭母丧哀毁防灭性比丧礼既毕遂鋭意立功名以成父志初从征旅顺夺帜登城为一军冠大帅以一等功牌予之公曰余虽先登尚有贯蓝甲者在余前安可冐也辞让再三而自居二等大帅以下皆叹异焉取安珠山时敌军大集公率歩军争先力战大败之守锦州南山城敌众夜袭我军战却之城得以完奉使黑龙江收祁勒里国有招徕功取明宁逺城冲锋前进被鎗箭伤入闗之役率汉兵与流冦战大破贼兵昌平州遇敌突入敌围被重伤犹手殱二人生擒三人而还嗣取宝坻通州皆有功顺治元年
　　特命管佐领事从饶余郡王征山东有取劳山功又从和硕豫亲王追击流冦至潼闗率先破贼马军功居一等豫亲王转斾江南公复在军中拔苏州城时敌将黄蜚合四总兵军力拒城南公以四十骑大败之尽获其战舰鎗炮旗纛苏州既克蜚等复纵火攻城焚桥凡三至皆败之自入闗以后大小约百余战身中一等伤者以十数计创瘢鳞次防无完肤而鋭气未尝少挫方
　　本朝初克辽东罹法网者甚众公所至安抚善良多所全活师行数十年自临阵诛戮外从未杀一不辜俘累得更生者所在皆是盖公生平仁心为质如此又素性廉洁从下江南江西浙闽东粤诸路皆兼领戸工两部事军中所获金贝玉货币大帅一委之公公悉具册登载无铢黍丝粒为私用者一军称服师旋擢工部郎中
　　朝廷知公有守赐良田七顷居第一区嗣是修
　　郊坛乐器仪仗及
　　南苑行宫
　　两赐金币朝服督造
　　永陵工成加拖沙喇哈番
　　郊配礼成加拜他喇布勒哈番天下一统又加一拖沙
　　喇哈番顺治十六年进
　　盛京工部侍郎
　　福陵前浑河环绕时以涨溢冲损红门屡遣官督修不就公至董筑大堤成永无水患康熙六年
　　覃恩授光禄大夫又数嵗引年致政十一年
　　圣驾东巡锡宴大政殿念公为三朝老臣特
　　召近御座以金巵酒赐之并
　　赉冠带狐裘鞾刀诸物公毎痛两尊人早逝忾闻僾见追慕不忘辽阳収复后即访善丹青者指授绘像以祀于家庙祖父母则刻木主奉焉嵗时朔望及春秋节序必躬亲展奠年逾七十而礼敬不衰兄弟十人诸兄皆先公卒惟第六兄尚存公事之甚恭田宅服食车马仆从悉推以与之遇
　　恩廕不与已子而与兄子公山第某兄子索泰少孤
　　公抚育成人教以读书成乙未进士
　　殿试第一甲三人公上念髙曾世有隂徳而谱牒残缺恐年嵗久昭穆益紊遂手辑家谱垂于奕世又撰务本家训一书宗族中贫者衣食之孤寡者收养之无后者春秋祭之至今子孙犹遵行勿替康熙十六年病笃令诸子立侍榻前勉以忠孝以三月八日坦然而逝年七十有四呜呼史称邓髙宻功髙于诸将而修整闺门教养子孙皆可以为后世法如公之才兼文武内行笃谨以此嫓美前贤何多让焉子五人英山内务府营造司郎中荆山太常寺卿青山
　　盛京礼部赞礼官名山笔帖式天保壬午副榜孙十五人兴徳兴保俱补笔帖式徳音丙子举人内阁撰文中书徳玉都察院笔帖式徳隣明玉亮徳徳新俱补笔帖式祁兰保贡生笔帖式徳容生员明徳宏徳鄂绅徳琛永贞俱业儒余与奉常公及中书君交久兹奉常公命撰次公懿行勒于贞石不敢辞因据原传书其事之大者以示后人
　　处士鳬盟申君墓志铭
　　呜呼是为广平处士鳬盟申君之墓君端愍公长子也方顺治壬辰癸巳间
　　世祖章皇帝以节义风厉天下
　　诏诸司体访前明死节诸臣将特举表忠封墓之典于是诸司以故太仆寺寺丞申某名闻者章六七上顾流传错互闻见异辞或误列太仆为自缢君闻之虑异日承譌袭舛无以征信史乃从泥淖徒跣千里赴京师麻衣绖带痛哭都市具述其先人王恭厰投井自尽状栢鄊魏公贞庵时在諌垣业具疏白其事防君至而其言益信所司既核实遂防
　　特恩谕祭赐墓田易名端愍一时辇下士大夫髙君孝行争折节与订交余之获交于君亦自此始君既归杜门奉母手父遗书且读且泣所与防者同里张命士鸡泽殷伯岩仲兄弟伯岩仕为令君遗诗以耦耕招之伯岩随弃官还君自髫齓即嗜为诗吐纳百氏不名一家而音节顿挫沉欝激昂一以少陵为师其所以师少陵者悲愉咷啸无一不曲肖而非世俗掇拾字句以求形似者所可比也丙申后持襆被为山水之防余寓书于君曰苏门孙征君今之程伯子也君壤地相接盍一往质之君至百泉以弟子礼谒征君征君瞿然改容剧谈信宿君自是获闻天人性命之防遂不复为诗比余侍养里居征君遗余书谓广平天资明敏入道甚易行将易浣花而莲溪矣盖君自谒苏门以后所造骎骎日上尝语人曰主静不如主敬敬自静也又曰破得利字方能入门破得骄字方能入道又论朱陆异同谓朱由大路迟而稳陆由便径捷而危其见理明而趋向正如此君少时才气迅发人多畏避之晩年器宇严重规言而矩行如水之有坊帛之有幅始而惮君者继皆倾心折服卒之前夕犹召友语至夜分晨兴阅姚江集复诣两弟所极论省察克治之学防闻客至遄归忽一仆而逝康熙十六年六月六日也距生前明万厯四十七年十一月三十日年五十有九呜呼苏门既没续其传者无人今君逝而吾道为益孤矣余初闻君讣即为诗哭君深以哲人既丧吾道未兴为憾阅两月而君弟孝防观仲太史随叔以君行畧谒铭于余余与君交谊之切如此何忍不铭按状君先世为晋之绛人明初掖县令庸始迁广平八传而至赠考功郎讳化是为君祖赠考功生端愍公讳佳前明辛未进士歴仕至太仆寺寺丞妣靳封安人君讳涵光字孚孟一字和孟鳬盟其号也生而天资頴异能文章年十五补邑庠生端愍公歴中外君侍养时为独多既奉端愍讳遂絶意仕进以母命浮沉博士弟子中非其志也嵗庚子
　　诏举孝行有司欲以君应君固辞有司不能夺辛丑
　　贡入成均君投牒仪部谢病归戊申
　　诏防访用隠逸魏公贞庵雅意属君君复上书力辞魏公咨嗟而止君出处之际侃侃中程如此着文四巻聪山诗八巻荆园小语说杜性习图义利説行于世呜呼方端愍公之殉国也太夫人垂白在堂仲叔两孤幼未成立公从容蹈义一语不及于私良以身后之事有君在耳惟君孝友笃挚丧尽礼朂两弟读书取科第知名于时而自以洁修粹行见端愍公于九原之下是父是子天实隂相之以视彼佌佌蓛蓛幸生苟禄之徒不一传而声华销歇者岂直相径庭已哉君娶卢氏天启甲子举人惬女子二防頵皆君五十后所生防聘侍御寗公尔讲女女二一适贡监生李竒瑗一字刘征阳以某年某月某日葬君某乡某原铭曰溯源自姜别为申繇晋宅洺钟喆人岳岳端愍国荩臣成仁取义式后昆处士守道甘贱贫啸歌白首坚松筠晩节益渉濂洛津铸顔者谁惟苏门大节廪廪小物勤道不絶物羞同尘世衰俗敝微言冺倚君力柱狂澜翻少微一昔星芒昏没者已矣生沾巾铭君墓石垂重渊千载不灭真气存
　　副都统一等阿思哈哈畨又一拖沙喇哈畨巴图鲁路公墓志铭
　　国家自剏造大业以迄耆定中原所谓熊罴戮力之臣载在史册者不可胜指其功建名立而白首令终者固已声施不朽若身经数十战卒授命于疆圉锋镝之间自以获死所而无憾岂不尤可重欤副都统一等阿思哈哈番路公以康熙十七年殁于洞庭九马嘴之阵
　　诏予祭葬进世秩荣哀之礼悉备盖公为
　　祖宗朝从龙旧臣能以尽瘁报国故
　　庙堂之上特加优防以奨其忠呜呼伟矣公姓纳喇氏讳路什满洲人束髪从戎以骁勇自喜崇徳中大师入山东之兖州公在行间率先登城拔之因
　　赐名巴图鲁授三等阿达哈哈番顺治初元随王师入山海闗击流冦二十万众一败之于一片石再败之于庆都以功进二等阿达哈哈番嗣流冦溃遁而西鄜延一路所至皆贼公偕副都统阿公喇善邀击绥徳败兵大破之又偕防领舒公里浑击延安歩贼七战七克防贼一只虎兵犯阵公徒歩提戈急刺复大破之九公山之后侦知李自成贼垒所在偕纛章京苏公拜进薄其营击走伪刘侯获自成妻子自成由此穷蹙走死于时张献忠据蜀久不下公奉
　　命随王师入川亲击对敌兵者二同众军合击贼兵者三或以骑卒或以歩军所向无不摧败顺治十六年
　　大师征滇黔公之功在十万﨑山者独多伪总兵罗大顺等树栅列鎗炮分兵拒战多者三万余少或万余或五千余人公偕纛章京鄂公讷副都统噶公褚哈鼓众迎击连破数营敌大溃顺治十七年彚叙功绩公先以
　　覃恩歴一等阿达哈哈番进三等阿思哈哈畨至是以累功进二等阿思哈哈番康熙初公年已六十用老成宿望同学士雷公虎至广东察滨海地定界而还是时遭时承平谓不复有事兵革逮十三年三逆煽乱禁旅四征不庭公喟然叹曰
　　王师在野其以我为识涂老马可乎遂随贝勒师入楚十七年秋以偏师取湘隂至洞庭湖之九马嘴风大作仓卒避风于緑林滩舟胶贼兵突出以鸟鎗环击舟尽碎公犹奋勇发矢石击杀贼十数人力竭被伤而卒七月二十八日事也康熙二十五年追録死事进一等阿思哈哈番又一拖沙喇哈番世袭不替公老于兵间遇劲敌大战二十有余合无失利者乃一旦身入于坎窞如此论者深惜公以名将战殁而又谓公志在灭贼正如汉新息侯壶头之困适遂其马革裹尸还葬之素愿而不必为公悲也呜呼
　　国家有军旅之事而尽得如公者不以死生利害易虑何冦贼之不殄哉公之卒距生庚戌嵗得年六十有九塟以康熙二十二年某月日元配某氏继配觉罗氏喀喇氏赠封俱夫人子二人长布纳海袭世秩由一等侍卫官协领觉罗夫人出次偏武三等侍卫喀喇夫人出孙郎图泰必图卢海布纳海出纳善纳禅偏武出偏君雅嗜文学素未与予交一日踵门折节属为文勒公墓石至懃且恳余愧不能扬公之风烈而重违偏君之意不敢辞也因件繋公功绩而系之以铭曰擐甲登陴公之职克敌死绥公之志愍纶追防
　　当宁恩大书特书青史事少壮戎行经白首追奔逐北万余里湘滨忽殒英雄悲波沸长疑怒决眦穹窿
　　赐冢髙祈连双卧麒麟安且止金书铁劵贻尔嗣忠
　　臣有后永带砺
　　右春坊右庶子公亮尹君墓志
　　国家设立太学萃满洲英隽之士比徳艺而教之三十年于兹矣汉士子分科入仕由国学进用者十之二三而已满洲人才蔚起当制科时间一就试于有司其他自公卿世胄以及白屋寒畯未有不入太学而得奋迹为士大夫者今屈指三事大僚伟然负当代名臣硕辅之望其筮仕皆自国子生始则官祭酒司业者陶育八旗之人才以备国家异日任使之用其责不綦重矣乎余承乏西厢仅三月时满司业为公亮尹公窃覩公遇事警敏课督有程六馆官胥咸共奉其条教两祭酒亦折节委听焉盖公自官国雍歴十余载凡规制之沿革礼教之废兴士习之良窳材质之髙下熟识于胸中如数黒白故久而益勤其职前后为是官者未有能及公之盛者也公讳某公亮其字也世为满洲人性嗜学硏精经史丙夜不辍以文学知名于时顺治八年由国子生擢内秘书院检讨晋编修未防从和硕敬谨亲王军赴湖南缘事罢职十一年补内院七品笔帖式哈畨十二年复以译文诖误罢职阅数月补内官监七品笔帖式旋升他赤哈哈番十三年罢内官监十五年补吏部考功司他赤哈哈番康熙元年晋考功司主事时故总河都御史王公光裕为御史奉命察浙江海道公偕行分察宁波一路寛严得宜至今人争述之六年晋司业八年
　　车驾幸太学防考故事修横经坐讲之礼公讲尚书尧典首节音吐琅琅左右皆竦听阅日以大典成
　　赐衣一袭功令八旗官学诸生业成者嵗咨吏部以次试职公力絶请寄一以才艺学行为衡品隲严核凡所奬拔皆得人公之教寛和乐易诸生有所陈说务使尽其意不合者以理抑之无疾言忤色故人皆愧服十七年升右春坊庶子复与余为同官时校译讲义公脱藁至再既疾犹不释手盖公歴官精勤所至侃侃称职如此而声迹显著尤在为司业时故余述之为详公天性澹泊衣食无华侈喜赒人急宗族交防有贫不能自振者辄捐赀为之助比及公殁三党之人抚棺而哭者莫不尽哀公生于某年某月某日卒于康熙十九年某月某日某时享年若干父某赠某母某氏继母某氏俱诰封恭人公事继母尽孝中外无间言娶他他喇氏佐领额公特礼女诰封淑人子二人长某娶内阁学士兼礼部侍郎萨公海女继娶刑部郎中希公福女俱勅赠孺人又娶某氏长史佐领鄂公洛女次防女三人长适户部笔帖式加一级南玺次适吏部文选司郎中佐领陶罗次适三等侍卫萨尔詹
　　勅授文林郎翰林院检讨申君墓志铭
　　呜呼余今日执笔而铭随叔之墓此欧阳子所谓惟声与泪独出余臆者也随叔长于余四嵗方顺治庚子随叔初举孝防从其伯兄鳬盟寓居京师时则今徐宫赞健庵盛礼部珍示为人文领袖召集四方知名士防饮城西馆舍得十有九人鳬盟最长余与随叔最少酒半计孝防甫草议论蠭起谈谐闲作随叔毅然以庄语折之而罢随叔与人交踈中介气不随俗俛仰自应制举时已然余一见即心韪其为人此余与随叔定交之始也明年辛丑同举进士又同与馆选相得益懽越一载随叔丁母靳太安人艰去及服除授检讨又与余同入史局预修
　　两朝实録晨夕不间者六年余伯兄礼存以春秋举丁未进士实出随叔之门余不敢复以辈行遇随叔而随叔之遇余如故也康熙十一年
　　实録成各
　　赐白金表里加俸一级随叔旋引疾归归十余年每书问至必称疾今年春余有扈从之役遇随叔仲兄孝防观仲于道仓卒片语谓随叔病甚剧比余还自留都而随叔之讣已闻于京师数月矣冬十一月观仲属其甥庶常路子庭彦持状谒余谓日月有期乞志其墓呜呼志随叔者莫余宜也不敢辞随叔讳涵昐姓申氏申之先居山西之绛自掖县令某始迁于平干九传为端愍公讳佳前明崇祯辛未进士仕至太仆寺少卿生三子随叔其季也生有异质动止庄栗寡嬉戏幼随端愍公在官舍口授之书辄成诵端愍既殉国难鳬盟观仲屏居隠约随叔九嵗方入塾而读书明敏数年即穿穴五经为文苍莽灏汗有先民大家之风既登第海内士子诵其文奉为金科玉条至今不废诗承鳬盟指授以少陵为宗而驰骋于近代空同大复诸家虽时出俊语絶无纎靡妍丽之态间仿李西涯乐府为咏史诗百余首竒变激宕具有史法可与西涯并驱假归后诗益工雅自矜慎故流传者絶少在史馆时即奋志读史以职务间之未果里居多暇自署程课阅三嵗而二十一史毕择其中忠孝节烈有关世教者荟萃成编而断以已意曰通鉴评语他若时代之盛衰政治之理乱人才之消长议论之得失又别彚为一集平居落穆少言笑及与人辨论古今抵掌数千年事如在目前听者皆惊伏而退其所为碑版记序之文高古疎豁归于简洁尝曰文尚体要一泛滥则河汉无极矣其学古有得持议谨严如此顷者史局肇开英隽辐辏随叔淹雅博洽在晋胥臣楚倚相之间而又深得班范欧阳为文之法使之裁量是非斟酌进退则胜国一代之史可以速就随叔之不得与于胜国之史也岂非史事之不幸耶故学士喇文敏公为院长一日入奏屈指词林人物举随叔姓名以对文敏不轻许可昔同修
　　国史知随叔深故奏对及之随叔劳勚在
　　国史其得疾亦在史馆时为多初
　　章庙实録分月编次出于众手首尾多衡决余助随叔次第讐校芟汰繁复补葺阙遗凡两易藁始免前后错迕之患如是者三载每散直常至日晡脱藁未几防有
　　防重修
　　文庙实録悉力钩纂又复嵗余而其劳益甚随叔与余素羸弱当是时年壮气鋭勇于职业寒暑饥渇一不以介意疾病伏于中不暇顾也今余苟幸无恙而精力向衰视十五年以前不逮逺甚随叔纒绵抱疴时作时止卒至不起或者见随叔喜賔客嗜酒剧谈夜分不辍谓失养生之宜而病所由召实不繋此夫壮者有时而衰衰者有时而老虽养生家不能免独以国家有用之才当未衰之年赍志早没使当世不获见其实用此余所不能不重悼惜于斯人者也随叔生于前明崇祯十一年九月其卒以康熙二十一年正月晦日年四十有五所着有西斋诗文集若干卷评语二巻广平府志二十巻元配张氏赠孺人继配郑氏封孺人子三人颙预颉皆诸生力学有文颙娶秦氏进士秦君璟女继娶张氏李氏预娶杨氏广西按察使杨君晙女颉娶冀氏工部尚书冀公如锡女女四人长适冀公长男廪生植次许聘奉化知县张君奎升男允元次许聘监察御史寗公尔讲男倬次幼俱郑孺人出孙男一居郢预出孙女二颙出者一预出者一铭曰乔松峩峩顿萎隰阿干将锷锷弗试盘错吁嗟哲人衷通履淳尘壒朱紫肴核
　　图史忠臣有孤宜昌厥家华星若掲宵露中折孝友为畬十世用耡铭石幽竁永贻后裔
　　张文贞集卷十一
　　钦定四库全书
　　张文贞集巻十二
　　大学士张玉书撰
　　海宁陈仲升墓志铭
　　东南世家旧族以科名文章德业着闻于时者海昌之陈为最盛陈之先齐髙傒后也自宋修撰文端公世英始由汴入浙数传至谅迁海宁谅生荣始防母姓以陈为氏至明万厯间由赠尚书风山公而下簪缨相望不絶有不发于身者其子若孙輙跻通显盖百余年于兹先生讳之阊字仲升别字希亮风山之曾孙也风山之子四人次为贵州防政讳与相防政子五人最少为赠兵马指挥讳元成是为先生之父先生防失怙事毋顔太安人至孝束发受书刻自淬厉既补邑诸生文誉籍甚顺治二年以明经入国雍时国家方不次用人朝士大夫皆属先生留京师以需仕进先生顾念兵燹甫定太安人未遑宁处亟归与兄近思暨弟始升僦居奉母日攻举子业数试有司不遇遂弃去曰吾父第五之名不减诸伯父吾宁以一第重耶后以恩例题授兵马正指挥且请貤封所以曲承太安人之志也先生性俭约乐施予常节缩衣食以为振贫恤困之需如施赠赈粟给槥掩胔收流移赎鬻子诸事见义必为无已怨亦无诺责又倡议自春至夏东作方始凡农家以物投质者概不责息里闬咸颂义焉生平立身制行以不欺人已为本精研通书西铭皇极经世诸书寻绎至理试诸日用私居危坐竟日倦不跛倚暑不岸帻与人交无少长敬礼如一遇事剖决是非言曲而中闻者皆恱服夫士君子学无原本则行无根柢行谊之不修乐善之不笃而欲其忠厚恻怛之意油然以生者鲜矣先生不为煦煦之仁孑孑之义践履笃实强恕力行故施德而不近名如此先儒有言一命之士苟心存于利物则于世必有所济由先生行事观之虽匹夫可为也又奚俟于一命哉先生之生以明万厯戊午十一月二十二日卒以康熈二十一年三月十三日年六十有五配沈氏
　　勅封安人先生艰于举子年六十告于家庙以近思先生次子诜为嗣诜壬子举人授中书科中书舍人
　　御试擢吏科给事中孙六人世儁贡生世俨世仁俱庠生世倌世侃俱防诜居谏垣一载以沈安人春秋髙乞养濒行顾余言曰诜幸邀
　　国恩归里将毋而窃痛先君子未逮一日之养也兹将营塟秦驻坞之原愿得一言勒诸墓石以慰先君子于地下余获交于陈氏者三世矣给事居京师数相过从宫谕谢浮给事兄也又与余同举于辛丑知先生事为详遂诠次来状而为之铭曰髙闳奕奕槐棘参错独抱遗经志不陨获肴仁核义白首弗渝黾勉好施井里霑濡如玉韫辉德丰遇啬厥嗣炽昌令闻无极我铭贞石贻信后昆堂耶斧耶百世永存
　　勅封文林郎户科给事中勿斋孙公墓志
　　曩余游泰岱经歴下入京师取道般阳距郭十里许有邨屋樷深蓊翳山环水互目不能穷其际既而髙侍郎念东唐检讨济武相遇于城隅精舍因指所过为勿斋孙先生居第且曰先生年逾七十方瞳白发履健而齿完望之若神仙中人余闻而太息以行急不及造先生之庐为恨越数年先生长公树百擢谏垣余与树百为同年友晨夕相过从具知先生饮食起居无恙今年春哀问忽至班行闻者无不相顾陨涕树百归数月将以九月某日卜于某乡某原遣使乞墓石之文于余不敢辞因就所为状损益之而为之志按状先生讳克己字礼寰勿斋其号也世居枣强自明初徙淄川代有闻人先生父讳某防嗜庄列诸书旷达不喜仕进先生生而器质凝重既长惇笃尚大节孝弟力田以养亲志家人米盐凌杂之事悉区画中理母夫人性严重先生奉事惟谨间被谴诃则容益婉色益愉既遭两艰哀毁骨立家计虽中落而营度奠祭窀穸惟力是视察弟意欲析箸择田庐之善者推予之弟不习治生久而益匮复引与同居赡给衣廪教其诸子以有成从兄弟三人贫不自振曲防之俾无失业其友爱如此树百之初举进士也先生无喜色曰作吏甚难吾方谓忧自兹始耳筮仕得扬之寳应防淮水大涨继以风雨堤尽决居人庐舍汨水中者数十里相望树百请于上官权宜赈恤民頼以苏先生时从里中至官舍顾谓树百曰向云作吏难今言騐矣然不旷职若此复何忧树百以治行异等召赴京师过家遘疾先生曰叔敖毋知叔敖不死汝赈活人众不足抵杀蛇德耶疾既愈又曰异日为言官宜利国家勿轻弹劾康熈十九年树百补户科给事中念秦人转饷餽粟之艰首请蠲免额税
　　诏从其言先生闻之欣然色动明年树百典闽试又寓书以识防单寒为务既蒇事得人称最是冬遇
　　覃恩先生受封如子官树百长身玉立风裁岳岳不屑诡随从人而先生之教以道律身以公报
　　国父子间家庭燕语造次不离乎是此树百立朝直声所由翕然闻于中外者欤先生素不称疾甲子元日顾谓诸子弟曰余年八十有一阳九之数极矣未知来嵗存殁聚散复当如何越日乘肩舆循览旧游地几遍又越三日诸子弟方侍侧忽气息微喘洒然而逝康熈二十三年正月五日也夫白首耆艾束身修行之士在乡为祭酒在国为老成人虽身不见用而风流宏长足以亷顽立懦惇本而厚俗况未竟之志施于其子其泽宁有艾乎是可云不朽也已元配安氏赠孺人继张氏封孺人子二长即树百名蕙辛丑进士户科掌印给事中娶韩氏赠孺人继赵氏封孺人次药选州同知娶张氏女一适庠生王观政俱张孺人出孙二一斯钲聘庠生韩静【阙】
　　诰授朝议大夫浙江分巡宁绍道按察使司佥事陈
　　君墓志铭
　　国家用一人则思尽其才以收任事之效乃向用方始而中道阕折曾不克展其措施之什一此有志用世者所以感愤扼腕叹惜者也陈君讳光祖字顺侯为刑部郎时与余交毎与言洞肌擘理指画事之原委甚悉及余长西曹君已迁户部有述君平反姚李争产之狱者李利姚之产强聘其女比姚讼之急则献其产于权要以求胜君独持不可卒正李罪余益叹君之才可以寄大任迨出而分巡宁绍甫及六月竟遘疾不起是则可悲也矣按状陈先世居上虞明正统中始迁防稽君祖讳应瑞由丹徒丞入仕某王府某官遂占籍大兴考讳宏儒顺治甲午领武乡荐逰粤西以才为制府所知召署督标防将兼摄富川县事比疏请实授未拜命而卒后以君贵赠奉直大夫刑部江西司员外郎方奉直之入粤也君甫冠奉直为君娶于王而后行君挈防弟及女弟依王氏以居两姓并釡而炊十余年无间言亦近世所罕见君念奉直负竒气无所成就刻志读书思以科名显癸邜举顺天乡试连上公车不第将省觐入富川而奉直讣至急迎防归京师服阕谒选康熈十七年授内阁中书又二年迁刑部广西司主事明年进江西司员外参定律例又明年迁户部陜西司郎中同修防典防广西布政使奏大吏侵冐军饷十余万计
　　诏遣曹郎亷慎有干略者按其事君徃鞫騐得实籍其数以闻声誉籍甚道拜浙江按察使佥事分巡宁绍道既至剔蠧锄强具有次第而海关初设所以防酌课额为商民利者尤溥时舟山已版籍顾灌莽未刜几成废土君触骇浪相视岛岙形胜曰此江浙之屏障而闽粤之声援也非筑陴树垒不足以壮戍守上议诸大吏闻者韪之后越数年
　　诏缮城堞驻重镇且建邑置吏以抚绥新附人咸服君之先见云君涖事仅半歳而所建树卓荦如此甚矣君之勇于任事而克勤于其官也康熈二十四年正月二十一日以积劳卒于官舍年仅四十有五配王氏累封防人以二十九年五月二日卒年四十有六恭人有淑德方君在京师賔客杂还防人治中馈惟谨君殁有弃置如路人者防人日夜朂幼子成立毎言及輙为垂涕君初欲归越未果防人独奉君防并君祖考防皆反塟防稽城东贺家池新阡以成君志令子范卜以康熈三十年十一月日奉防人防祔亦成防人之志也子二人长佶庠生早卒娶罗氏顺庆知府京之女次即范选府同知娶陶氏戊辰进士元淳之女女三一适选知县王英谋一字太学生胡衣德一未字孙一文谟防范出范将自京师东归乞铭于余铭曰少而履约长而守雌厉志入仕择义而为目营四海不受绁覊材未究试忽壅厥施所至树绩殁有遗思魂兮归来墨食在兹
　　诰授奉政大夫太仆寺少卿荆湖杨公墓志铭太仆少卿荆门杨公以康熈己巳夏四月请假旋里行甫三日而卒其子毓健等扶榇以归越五旬同里翰林检讨胡君谒余曰太仆防归卜塟且有日若徼大惠予之志若铭太仆死且不朽余与太仆同举进士是时太仆年甫二十有四敭歴中外至今官方将冀其大用而太仆遽遘疾已矣是可悲也余雅知太仆生平于其幽宫之石安可以不文辞于是覈实而谨志之据状公讳佐国字于常号荆湖先世居江西有讳植者徙居荆门州之后港遂籍焉五传而至庠生焕斗字兆麟公父也中己夘副榜未仕用子贵
　　诰赠奉政大夫毋唐赠宜人奉政公生三子而太仆居长仲佐治早卒季佐庆太仆早慧读书目数行下受经里中知名士万璧正弱冠补郡诸生顺治庚子偕璧正举于乡辛丑成进士知陜西之咸宁县当是时公以少年筮仕为令慨然欲以功名自见遇事剸割案无滞牍上官以为能防大兵云集军需旁午羽檄至守仓卒属令夕至则旦以应旦至则日中以应守大倚任之而公又时时察地方兴革便宜奏记大中丞杭公凡所条列輙报可于是杭公偕制府阿公交章以治行卓异闻于
　　朝论者佥以为允壬子乡试分校庶常王君吉相浙江布政使马君如龙泰宁令王君笃祐皆所识防士也寻知商州商为秦蜀孔道大将军开幕府州民供亿良苦公下车即以均徭役为先务酌赢剂缩人无怨咨以是军兴奏办常为诸路最暇则严保甲劝农桑修庙学养老课士以次兴举越二年商大治乙邜擢刑部四川司员外郎壬戌广西补行乡试公奉
　　命充主考得人视陜尤盛复
　　命进礼部精膳郎中时莱阳沙公为宗伯余承乏佐部务晨夕与共事相倚如左右手膳司事稍简而公孳孳讨论掌故连类穿贯凡
　　郊庙朝飨以及选举宾贡诸务无不综考其源流而辨晰其异同曰沗为礼官不敢不周知也广东驿盐巡道阙人公以贤能拜
　　命往语家人曰昔晋吴隠之为广州刺史赋贪泉以自励比其反也妻刘取沈香一片隠之命投诸江唐李勉节度岭南以亷谨率属舟行摉从人所畜投之水曰毋令隠之笑我今驿盐职固易称所重者清操耳及至勾稽简覈毫悉归公帑吏唯抱牍而已公余犹雒诵课子研经校史丹铅错互丙夜篝灯达曙雅好士士秀而文者资以薪粲为开指授多所成就摄臬篆者再遇疑狱輙愀然有忧色所平反甚众比内擢京卿粤人遮道攀辕百里外犹有拏舟防送者戊辰春以需次蹔还荆门明年二月补鸿胪寺少卿未几转光禄迁通政司右防议寻擢太仆寺少卿以邸舍湫湿中腰股不能视事旋请休沐归士大夫咸谓太仆年始服官政其疾在肢体药当愈愈且还职而太仆竟以是疾终也悲夫太仆内行甚笃仲遗子孤拊而诲之讫于成立课季学严而有法宗族邻里有缓急解槖救之唯恐后持论崭崭不阿徇其于佛老之徒辞而辟之断如也呜呼古人之重质行将以有为也充太仆之学可以大有为其行事之可见者未宜止此不幸限于年然即此亦可无媿于古人矣公生前明崇祯十一年戊寅十月初八日卒于康熈二十八年己巳四月二十六日享年五十有二歴膺
　　覃恩诰授奉政大夫元配万氏赠宜人继娶唐氏封宜人子四人长毓健唐宜人出荆州府长阳县学廪生娶严氏次毓元侧室李氏出州庠生聘张氏次毓厚侧室周氏出聘万氏次毓真唐宜人出防未聘女二人长适庠生徐某次适太学生田萟瑜俱万宜人出毓健等将以某年月日塟公于某山向余既志其行而复缀之以铭曰山嶒嶒苍以矗也泉渟渟冽以澓也藏于斯杨太仆也豆俎馨年世卜也勒兹铭贞地轴也宜尔子孙绥百福也
　　诰授通议大夫内阁学士兼礼部侍郎加一级田公
　　墓志铭
　　公讳喜字子湄一字望西先世居山西之丰州后徙马邑越数世而公之髙祖讳彭中明成化进士官陜西布政使田氏乃大显曾祖讳世芳太谷县教谕祖讳嘉种考讳大稔以公贵俱赠如公官公年十九举于乡越十年以顺治辛丑成进士改庶吉士丁外艰服除补原官授秘书院检讨充丁未防试同考官纂修
　　世祖章皇帝实録成加一级陞国子监司业司经局洗
　　马充
　　两朝圣训纂修官以阁臣荐陞左春坊左庶子翰林院
　　侍讲学士转侍读学士奉
　　命充政治典训纂修官
　　日讲官起居注进詹事府少詹事内阁学士兼礼部侍郎丁内艰服除补原官以病请假明年卒于家公少负才名自初登第列官于
　　朝三十余年皆以文章人品上结
　　主知在史馆校雠编纂所任独多
　　上雅重文学尝亲试诸臣定甲乙惟公所撰著屡当上防瀛台泛舟栢梁高宴赓歌颂述词林传为美谈
　　而公掞藻抒华深荷
　　嘉许文绮彩币之赐至再至三被
　　恩亦最渥公感激知遇恪谨自持分校礼闱所得皆寒畯秀防之士溧阳史君鹤龄其尤著者也教国子生日有课月有程孳孳以通经学古相鼔励凡经奬进提掖后皆为显人性简静不随俯仰既防机务尤砥清节门无私谒
　　上于入奏时每特加眷注以老成凝重可以畀大任而惜乎止于此也居家以孝友称太夫人寿期頥而殁公年已六十矣犹为孺子泣抚侄子女六人婚嫁皆以礼又捐金修马邑城周恤党序之贫乏赎乡里之鬻身不能归者数人其仁而及物类此生某年某月日卒于某年某月日年六十有三娶符氏继娶罗氏皆先公卒子四人邵植例监生邵茁防贡生官学教习邵栗邵秀女三人一适廪生刘杲一适戊辰进士梧州府同知冯壅一适太学生霍焞孙男二人公卒后二年防
　　车驾西征过马邑士民环跪郭外
　　上停辔问孰为田学士喜之子时诸子皆在班次
　　各以名对
　　诏邵茁乘骑随行问尔父塟否尔等生产如何读书
　　如何邵茁一一陈奏
　　上咨叹久之乃遣还夫以侍臣身殁之后
　　圣恩惓注优及其后人俨如家人父子可不谓旷世希遇矣乎兹邵植兄弟将以某年月日塟公于某原以余与公同年同官且亲见
　　乘舆临问之事也来请铭铭曰维田氏着马邑显于公文有立三十年官禁密位不满德无所施后千斯年征刻辞
　　诰授奉直大夫翰林院侍读学士顾太公墓志铭康熈二十九年春余与伊在侍郎同官礼部闻其一门以内五世聚顺叹为海内衣冠盛事一日讣自南至余惊往问故则伊在噭然而悲曰呜呼何天降祸之酷也吾父事王毋至孝今年王毋唐八十有七龄矣不幸遘疾不起比入殓吾父慿棺躃踊长号失声声尽而气随絶呜呼自朝及夕两罗大戚不孝孤曾不得亲视饭含迨今逾月而始承防问于数千里外真罪通于天矣时余偕吴门诸君相顾陨涕为考据旧闻酌行两防之礼以纾伊在之哀伊在归期年卜塟奉直先生日月有期矣属为文志墓余无以辞也按状顾氏世为吴人明初有以军功授锦衣千户者因并占北籍先生祖讳应奎有隠德考讳諟明以国学生蕴负经济从倪鸿寳黄石斋诸公游生二子长即先生讳元朗字开一雪嵋其号也性警敏读书数行俱下甫冠即有声诸生间举顺治丙戌副榜庚子肄业国雍防
　　功令以上舍生为官学教习先生首与其选讲习督课严而有序凡经先生指授皆抠衣奉席有应对进退周旋孙让之节嵗乙酉伊在以北籍举京兆先生遂不复应制举虽官学事竣需次为令亦非先生志也杜门雒诵益肆力于经史曰读书不手録无益篝灯细楷充溢箧衍于易春秋皆有纂述尤究心礼书所着有三礼集解大防以朱子与吕东莱商订三礼篇次未及成书晩年编校仪礼经传复与初论少异而防祭二礼则属黄勉斋成之其规模次第悉仍朱子所授自是礼书之义类始秩然具有条贯而他经传及诸书讲説礼文者朱子初欲编集别为一书后皆以类采入且深取杜氏通典五礼诸议并欲以后世之礼附载礼书之后盖编类主于存古而存古之意又期于今可施行非疏通证明缕析而穿贯之无以适于世用先生博稽旁采裒古今诸家论説彚注于传记之下以偹防攷是集解之作即朱子编集经传欲附载后世礼制以彚成一书之微旨也其杂著则有燕游草吟碧集俱藏于家伊在官翰林十六年屡遇
　　覃恩累封先生奉直大夫翰林院侍读学士先生澹泊寡营公府召集足迹罕至汤潜庵抚吴称先生如云中之鹤可望而不可近其推重如此窃尝谓先生行履髙洁学问淹雅以是吴中先辈当在王履吉汤子重诸公之间而天性笃挚动止以礼卒能死于孝为尤可传也先生之殁在康熈二十九年庚午二月二日距生甲子正月年六十有七塟以某年某月某日墓在某乡之原配陶氏
　　诰封宜人文学景文公女子五人长汧即伊在癸丑进士由庶吉士歴官礼部右侍郎兼翰林院学士次沅例监生次溥贡生官学教习次浤例监生娶皆旧族次澧防女三人一适侯选州同茅秉忠前卒一适例监生孟亮寅一适庠生李镆孙四人楷仁丁邜举人植义监生俱汧出乘智溥出柟让浤出孙女五人曾孙一人文涣楷仁出曾孙女三人铭曰吴有硕儒人伦矜式幽岩白屋防观道域厥嗣旣昌遂戢乃翼独抱遗经以纂以述薅刈繁芜穿穴阃阈择礼而蹈如车须轼寿母在堂耋龄已陟婴儿嬉戱笃老弥力临防长号一恸斯踣竟殒厥身至性靡匹我铭新阡大书深刻式告来者敬兹孝德
　　诰授光禄大夫少傅兼太子太傅昭武将军提督江南总兵官三等阿达哈哈畨諡敏壮杨公墓志铭
　　昭武将军少保兼太子太保提督江南杨公以康熈二十九年十月甲申卒于位年七十有四讣闻
　　天子震悼命所司议恤议諡旣上
　　诏加赠少傅兼太子太傅易名敏壮祭塟如制而碑
　　版之文
　　特命翰林掌院事桐城张公撰进
　　荣恩偹礼逾于常格何其渥也惟公自束髪承祖父
　　之烈从事军旅当
　　世祖章皇帝入关定鼎公年未三十即以武畧知名于时歴官四十余年身经数十战所向辄克比为大帅而威望益重以功名终非才与福并不克有此呜呼岂偶然之故哉杨之先世居扬州之寳应县崇俭郷胜国时有以军功授后屯卫指挥使者遂为义州人公讳防字元凯曾祖讳子隆祖讳应元皆袭世职父讳国栋以军功歴陞义州城守防将加副总兵母赵氏义州围急自经死曾祖以下皆赠少保如公官妣皆赠夫人而公之叔父国桢国柱兄振并用邉将立功国柱振又先后死事称名臣此公之世次也公明末依洪文襄为偏将国初以材勇擢山西抚标逰击歴宣大督标中军副将九江总兵官加右都督以平岭南功进左都督提督江西加太子少保调山东江南福建加少保兼太子太保昭武将军授三等阿达哈哈畨复调江南此公之官秩也方顺治五年春公以副将统精鋭赴粤防金声桓叛两江骚动公留军讨逆与固山额真谭公泰防师恢复彭泽湖口九江南康诸郡诸大帅见公骁勇大竒之遂题镇九江明年逆贼授首江西平至十年秋复统九江镇兵入粤克潮州十一年冬征闽驻师漳浦其城为贼毁修筑之十六年春奉
　　命提督江西是夏海防犯江宁
　　诏公同江南左路兵相机扑勦事平仍驻州辖庐鳯淮扬诸汛康熈元年正月移节山东防于七沟乱登莱几不守公偕禁旅摉剪贼党又以登沂二镇分辖诸路兵画地戍防羣盗始戢驻东省凡十二年
　　诏移江南甫受事而三逆变作浙温台陷势张甚有议设防古兵于松江者公不可曰闽逆易与耳不日即成擒矣至十六年闽逆已殄而海氛助虐者尚炽
　　特命公入闽提督水陆军务公至简阅士卒疾救漳泉属邑之被贼者察诸镇中惟黄福宁大来敢战可任乃亲帅镇兵防禁旅合攻惠安拔其城贼踞洛阳桥北断桥以拒官军公隂遣竒兵袭毁贼营出桥南贼腹背受敌遂溃泉州围解而水师镇协又先奉公密令于外洋牵贼势至是犁沉贼舟殱勦甚众漳州贼请抚众议持两端公登赤岭望贼垒整暇谓此款我师也决计进军皆败走公以水陆势难兼顾屡控辞水师至十八年始拜昭武将军命专提陆师勦逆十九年贼屯渐山立十九寨公以计建七营击破之遂复海澄自是伪将接踵归附即遣为乡用三路攻克厦门虽台湾未下而贼防已胆落不复支矣公在行间两载触冐瘴雾抗疏乞身而
　　庙堂深悉闽地蒸湿与公病非宜已先有还镇江表之命公既至云间念舟山犹被贼踞为江浙隠忧咨制府于清端公同浙兵防捣贼巢略定其地于是设镇置县弛海禁焉公之逺谋制胜多在筹海而闽海既靖则吴越千余里帖然无复烽燧之警故公之功平闽为尤烈也嵗当甲子
　　天子修时巡之典自岱宗达于江淮公迎
　　驾淮北
　　恩礼殊异越五载
　　乘舆再狩公迎觐如初而慰劳之殷赉予之盛视昔有加时余亦沗扈从尝与公并骑行窃覩公顾盼矍铄冠剑甚伟及沿江而下公独乘小艇擕两健卒宴坐于惊风白浪之中一时丰镐旧勲咸指目叹羡余因举昔人诗所云精神如破贝州时者谓公庶几似之乃甫阅一载而公遽逝是可哀也已公之旣疾革也召诸孙侍侧口授遗疏惓惓以修海塘筑寳山城复邉海沙船及沠支军食为言盖公所至之地有利必兴有必革兵民无岐视而尤务施德泽于民易箦之顷志存体国语不及私以视古大臣之用心宁有媿哉公内行淳偹抚孤嫠振贫困事至周悉载余前撰栢夫人志中兹不偹书夫人塔山防将讳永培女公元配也累封一品夫人子三人皆以廕起家懋绪陜西布政使司防议分守潼关道次懋绍云南武定府知府栢夫人出次懋纶河南按察司佥事分巡大名道先公两月卒侧室黄出娶皆右族孙六人长铸次文铎俱国学生次锜次文孙懋绍出次钺国学生次镇俱懋纶出孙女七人曾孙女二人懋绪懋绍将奉公防以康熈三十一年九月辛巳塟六合县某山之麓以余知公深属为志特纂公行事之大者而叙録之如此铭曰穆如其容大河乔岳渊然其器金镕玉琢手提鹊印口画军机若觿解结如犀烛微繄昔东南天戈所指两江百粤覩公遗垒闽峤焰虐长鲸鬐张聿剪羣丑用绥海疆迄还旧履作屏江表貔貅桓桓虎臣矫矫
　　南巡迎谒
　　帝亲劳军蕃锡燕饮式渥且殷吁嗟老成允倚坐镇
　　将星倐陨
　　殊恩弗靳
　　天章崇奬
　　赐茔岿然贻厥孙子世泽永绵
　　礼部精膳清吏司郎中董园李君墓志铭康熈三十年正月戊申礼部精膳司郎中董园李君以疾卒于里第明年十一月庚申子司务廷征卜塟君于某乡某里之原先期属余志墓余与君偕举顺治辛丑而未同曺署不能悉君行事左通政鄢陵常公为余言君制行笃诚居官勤恪敏于学达于当世之务不为矫激诡异之行而卓然有以自振于流俗是不可无传于后余谨损益所为状而叙之按君讳孔嘉字仲淑号董园世居河间之景州高曾以上务农力穑而未有显人祖考讳继贤始以儒着考讳化龙益奋其学于孤贫之中弱冠为诸生以博洽闻生三子皆有文誉君其仲也君诞之夕有绯衣入梦之祥防禀异质读书数行俱下年十三学使者金沙吴公履中竒其才防以冠多士中顺治辛卯乡试辛丑举于礼部康熈甲辰成进士需次十二年授内阁撰文中书舍人得以文章著作见于馆阁居八年迁户部云南司主事典山东甲子乡试得士最盛督右翼兴平仓京城八仓夙名弊薮狡狯黠吏相倚为嚢槖以隂牟私利而司庾者辄用失察坐累君至穷极其根株立置数人于法着为絜令而奸无所容尚书科公称以为能进江西司员外郎君勾考所司赋籍盈绌欲奏除南昌府属浮粮之为民害者草已具而格于众议不果行然犹力豁灾伤逋欠及军兴时有司供亿无名之费盖立心平恕寛厚往往类此使君得行其志其为利于民生吏道岂特一州一郡之食其德焉已哉迁礼部为精膳司郎中以谙习典制为同寮所重防集议
　　孝庄文皇后防礼
　　本朝无故事可考而史册所载复多未合君为防酌定议繁约中礼宗伯深倚任焉旋以积勤中疾请急归逾年病益增剧遂不起距生前戊辰五月享年六十有四君天性孝友平居竭诚奉养执两防尽哀塟祭悉依古礼抚弟之孤子廷亮如己出廷亮通判衡州卒于官君哭之过时而悲其赒防三党黾勉不倦奬掖后进俾为闻人尤为人所难着经世书筹仓管见司庾草清晖堂集各若干巻配李氏封安人子一即廷征刑部司务女二一适国学生曹懐袒一适庠生刘相协孙男五肇昌考授州同觐曾监生出嗣绍曾殇麟曾模曾俱防曾孙二添庆衍庆俱肇曾出铭曰猗欤广川董相之里明道正谊百世兴起英俊挺生欝若丰芑囘翔郎曹砥节自矢如渊斯渟如岳斯峙膏润弗究典型顿委根深叶沃令嗣趾美我铭幽竁窃附惇史
　　诰授光禄大夫太子太傅加太子太师礼部尚书保
　　和殿大学士諡文端公墓志铭
　　太子太师保和殿大学士寳坻杜公在政府十有四年予告归里越十年为康熈辛未春秋八十有一以六月八日薨于里第遗表至
　　天子知公已逝不待有司陈奏即降
　　旨褒悯谕祭加等葬如制及礼臣以易名典请又召九卿等询公立身服官本末佥言故大学士某持已正直奉职清勤有古大臣风
　　上以诸臣言是予諡曰文端比词臣撰赐碑文进又
　　仰厪
　　睿裁增易至再
　　宠防之渥为近代所未有公性沉黙寡言笑奏对之顷应声而出不茍为异同方逆防初殄
　　国家将按行诛罸众议未决公偘偘陈于
　　御前辞气激切
　　上尝述其语以示近臣谓能断大事夫大臣致政日
　　久且已身没而
　　天子追忆其言论风采咨嗟嘉叹不置非始终一节
　　以忠诚上结
　　主知何以致此初玉书待罪记注夙钦公行谊及为学士复侍公于政府比承乏从阁臣后方欲就公考质故事以奉为典型而公逝矣公子员外郎恭俊既以其年二月塟公梁城所之东原而以墓碑属余铭余不能辞也谨按状公讳立德字纯一号敬修先世居镇江之金坛县明初讳敬者以靖难功授梁城所千户遂为通州寳坻县人公举前癸未进士顺治二年
　　世祖章皇帝定鼎燕京访求遗彦宋文康公巡抚顺天荐补中书科中书舍人寻考选户科给事中明年典浙省试称得人钱塘黄文僖公与焉累迁吏科都给事中公以开国规模宜崇尚经术而固结海内新附之心尤在寛恤民力使人皆乐业于是疏请开
　　讲筵端政本而继以蠲荒税禁加皆有禆于治理内擢太常寺少卿以井研胡公荐超拜工部侍郎未几调兵部畿辅水奉
　　诏分赈大名全活者甚众还奏称
　　旨复调吏部防丁父忧去以在兵部时诖误镌秩一级补太仆寺卿转大理寻为刑部侍郎越两年加太子少保晋刑部尚书公断狱平恕凡谳重辟屡易藁而后定即罪既当犹必求其可生之路或引轻比上请
　　世祖章皇帝深知公明慎奏辄报可嵗辛丑
　　皇上御极倚任老成以公歴着声绩调户部尚书公以钱粮分部寺条绪凌杂吏得因縁为奸定议总归户部考成公私称便康熈三年典防试是科改试防论得沈珩等百五十人冬调吏部丙午丁未之间铨法多所更变頼公秉法不挠均平酌剂仕路无壅滞焉八年四月曲沃卫文清公致政拜公内国史院大学士时
　　天子初亲大政庶绩允厘公一意奉公恪守
　　先帝成宪诸所施设务力持政体肃纪纲而要旨归于和平惇大是年乾清宫成择日临御钦天监奏吉神在某方不宜从中门入公言紫微帝星所在诸吉神无不拱向
　　皇上迁正新宫应从中门入监臣所奏非是
　　上从公言明年改内三院为殿阁公为保和殿大学士兼礼部尚书十二年复典防试得韩菼等百五十人文体自是一变甲寅以后三逆相继煽乱于时
　　庙堂之上命将遣师常决计于俄顷之际或密授方畧或宣谕招徕賛防草制悉阁臣是任惟公与李文勤公冯文毅公同时居政府实协心力以防机务而又从容整暇絶不示喜愠之色以故数年间羽书旁午而中外人心晏然若处无事十七年春
　　天子方振兴文教命羣臣引荐文学之士偹顾问公
　　举召宿曹溶等八人以应一日
　　上顾阁臣谓在廷诸臣谁堪大用者公随面疏数人比退或讶公不稍引嫌公曰自筮仕至今日惟此心不欺可邀
　　圣鉴他非所计也十八年自陈请罢秋地震复请罢
　　皆
　　温旨慰留二十年冬忽遘疾不能视事防滇逆荡平
　　将降
　　德音加恩肆赦
　　上以公未与议命玉书持
　　诏欵就示公于邸第问所损益公顿首言
　　皇上天地父母之心纎细具备臣愚更何臆议旣还
　　奏
　　诏书始下明年正月
　　上以武功耆定防廷臣于内殿赋栢梁体诗因公在
　　告特撤
　　御筵上尊
　　手诏赐公曰卿弼亮老臣久任机密端醇恪共勤慎素着兹海宇荡平时当令序内殿赐宴羣臣念卿卧疾不克同此懽防特遣中使问赐以醴馔卿其加飡珍摄以副朕惓惓至意至五月公疏乞致政词益恳
　　上不得已允公请诏给驿遣官护行比出国门复赐御制五言律诗一章及
　　御书心经怡情洛社图章以示优异二十六年冬
　　太皇太后升遐公以明年春奔赴哭临与冯文毅公同
　　陛见
　　上恐公不任拜起
　　命学士张公英扶掖而行慰劳倍至既出复颁赐绮币公自谢政后至是凡六年矣濒行过余邸舍追述昔年共事之谊曰惟公知我握手缱绻若重有所属者今日得据所见闻执笔书公隧道之石岂公之意固在是耶夫公立朝垂四十载枋政日久
　　国家大典礼政事多属公厘定若总裁
　　实録
　　圣训
　　玉牒相视
　　山陵以及清理刑狱测騐厯法无一不与前后锡赉
　　御书巻轴并黒狐紫貂金币鞍马嘉鱼莲藕之属无
　　一不偹
　　主臣交得恩礼有终盖至公而称极盛而公之所以
　　结
　　主知膺殊遇者大抵清挺特立而不市矫激之名平易近人而不容依附之迹异时士大夫尝以党论相龃龉矣而公皭然而不滓门生故吏非不充斥朝列而公坦然而不私公之在位也不名一善及其释位而去也人皆惄然以思今公既殁而天下屈指大人长徳为一时模楷者必以公为首呜呼此公所为不可及欤曾祖讳仁祖讳朝先父讳守礼皆以公贵赠如公官妣皆一品夫人元配王氏赠一品夫人先公卒后夫人王氏今尚在子男四人恭着副榜贡生次恭瑢恩廕生皆早卒次恭俊补员外郎次恭瑃例监生女二一适吏部尚书张公士甄一适户部郎中李君其凝余详志中不载铭曰天翊
　　景运宗臣笃生岳岳文端允为国桢颀然长身规言矩歩穆如其容不吐不茹曰作耳目公才独优勗乃忠顺入告谋猷晋长秋官惟刑是恤片言平反五教用弼爰领度支九府就理爰陟统均八枋具举有位式叙廼正台阶尹实佐鼎説资和梅洊歴岩廊四十余载赤心奉公白首靡改芒寒色正孤标絶伦阳煦春温复与物亲驺虞不杀威鳯不搏国有老成亷顽敦薄
　　帝眷良弼重若蓍密语造膝决用不疑公屡引年
　　迟久乃许
　　宸章昭回以荣饯祖谢傅东山裴公緑野譬则景星光烛区夏惟公则寿宜跻期頥梁木忽折胡不愸遗哲人云亡
　　帝心震悼哀诔载颁隆文示报
　　朝堂集议易名孔嘉
　　勑营堂斧东潞之涯掩霭松楸嶕峣兆域妥宅于兹
　　庆流无极
　　诰授光禄大夫三等公防古都统佐领诺公墓志铭公讳诺敏姓马氏世籍满洲人太子太傅都统公吏部尚书中和殿大学士文襄图公之子也母觉罗氏继母胡禄氏赠封俱一品夫人祖讳穆哈达曾祖讳噶哈纳皆以文防公贵赠如其官妣皆赠夫人公生而器宇凝重外庄而内和稍长秉文襄公教练习庶务具有经纬筮仕三等侍卫歴进一等为壮大又为宜都额真夙夜在公克勤职业康熈十三年滇逆煽乱
　　王师四征不庭公以署副都统偕大军入楚进取滇黔在行间凡八载至二十年滇逆平班师在道防文襄公自汉中师旋以疾卒于京师里第
　　上念公父子皆勤王事而文襄大功甫就遽尔殒逝
　　又迟公不即至为轸恻者久之乃
　　特诏公乘传遄返公闻
　　命见星而奔比届窀穸之期达于防次黾勉营尽礼尽哀既襄事补散秩大臣是年袭封三等公仍管佐领适防军统领【阙】人又命公兼领其事于时中外辑宁干戈载戢惟公通达治理助流
　　圣天子德化遂以二十三年夏拜公刑部尚书狱无小大悉凖情傅律期于允协一时论谳称平阅二载调礼部尚书以修明礼制兴起文教为务诸所设施皆崇尚惇大而不事苛细论者谓得政体二十六年兵部以防古都统阙请
　　上以职任至重难其人
　　命公辍部务理之公任都统七载恭谨律身寛容御
　　下所属咸敬服
　　庙堂倚毗方切忽遘危疾竟不起时康熈三十二年四月初三日也距生顺治二年三月六日享年四十有九讣闻
　　上为震悼
　　诏所司予防如制配李氏赠一品夫人继配王氏封一品夫人子五长马尔赛袭三等公管佐领次马尔济马礼德马林阿马礼善将以公卒之明年二月某日塟公于某原而属余铭公墓石余不敢辞当文襄公在政府余方为史官辱知独深常以文字见属及待罪为学士始识公后承乏礼刑二部未得与公共事而皆承公之后每覩公在部时行事辄奉以为模楷夫
　　国家累叶作人股肱心膂之佐炳燿于史册而父子相继为宗臣者亦不可多觏惟文襄公顺治中为司防素着直声而公复以司防称平允文襄公为都统以德望威容服物而公复以久任都统克绍前人之休诗有之式是百辟缵戎祖考又曰君子有谷诒孙子其公之谓欤谨序次官爵政绩而系之铭曰粤若丰芑挺生人英桓桓文襄腹心干城繄公象贤矢竭忠荩宿卫禁庐乃心祗慎誓师而出鸷击隼翔张皇天讨绥靖我疆锡命上公益摅伟畧煦如春阳蘓彼甲拆臯陶淑问伯夷寅清明刑典礼蔚闻骏声既歴上卿还统禁旅克賛谟谋兼资文武方叔显允召虎旬宣出入将相惟公比肩年甫及艾忽罹防闵芝草朝萎台星夜陨前徽丕绍后绪允贻矧有令嗣世德日滋欝欝松楸岳岳马鬛铭无媿辞永留奕叶
　　诰授光禄大夫吏部尚书文华殿大学士拖沙喇哈
　　畨諡文襄李公墓志铭
　　康熈三十三年冬十一月二日文华殿大学士武定李公薨于里第讣闻
　　天子眷念劳臣辍朝轸悼
　　诏所司议餙终之典赐祭赐塟悉从优渥比易名奏
　　上
　　特予文襄
　　本朝文臣自洪南安以后称文襄者至公而再见一时中外翕然以为允协云公举顺治四年进士起家浙金华府推官居五年郡无滞狱以治最入为刑部主事歴进郎中防六部裁启心郎属公总理十四司覆奏事宜声誉大起十五年擢监察御史明年出按山西甫半载墨吏皆解绶康熈初视两浙盐课力苏商困在台十余载数上封事如慎重票拟甄别督抚严覈郡守皆有关治体典内外计屏絶私丰裁凛然九年八月内陞支四品俸仍掌河南道事十一年超拜都察院左副都御史抗疏陈时事谓文法太密等于束湿缉盗无术累及失主吏治民生胥受其病识者韪之是年冬擢吏部侍郎十二年夏
　　命以兵部侍郎总督浙江军务涖事甫两月而滇逆变作十三年春请亟增额兵用资勦御逾月闽逆告变公随檄诸路将士分守要害遣副将王廷梅薛受益等力堵仙霞关又请调江南满汉官兵驻二省交界并发江西重兵守铅山玉山以壮声援因防疏恳给官兵行粮军士皆感奋是时逆贼尽鋭聚湖清日谋窥犯公偕平南将军頼公塔率满兵千人緑旗兵二千人并所募健勇五百人以五月自杭趋衢州七月贼军数万攻衢我军众寡不敌公同平南将军以大义激励将士进击于坑西礟声震地流丸如雨左右请少避公不可曰今日之事以兵胜败为吾死生可稍怯耶诸将鼔勇直入一可当百贼遂却顾贼党羽方炽温处金严各属所在煽乱公虽以计招降伪将韩斌王得功生擒贼首汪磐缪国英等而兵单势分难以支持十五年夏公遂建议直捣仙霞关为摧坚制胜之防部议令公条上进取机宜公言进取之路不在温处而在三衢今逆贼劲卒悉萃于此此贼一破则诸贼必皆骇乱迸散虽伪将马九玉朱懐德等抗拒河西大溪滩而江山常山之间有间道可袭我军进击使贼首尾受敌河西孤垒安能独完故击之便时和硕康亲王军驻金华公力请至衢八月合军克大溪滩复江山县马九玉犹冀绕道夺仙霞关而诸军已受公密檄急据关口夹击贼将金应虎等穷蹙迎降大师遂入闽闽逆既平而余孽窜伏山谷间者尚繁公复请江南江西防师恊勦逾年浙东及徽饶广信诸郡以次底定防
　　闻进秩兵部尚书加正一品公念贼平之后事之最急者无如蠲免赈恤疏请豁金衢严温处五郡十六年以前额赋部议持不允公上言恤民以固邦本裕赋以资国用两者并重然必使有可生之民而后有可征之赋浙东被贼蹂躏饥寒交廹使非急予蠲豁则旧逋既阙新逋愈积即日黜一官于事无济且蠲此不可复征之赋俾民得休飬生息以供将来之税正所以为
　　国家财赋计也
　　诏从公言贫民陷贼中来归者公悉为区画衣廪又设糜于通衢赈往来饥民一百二十二万有竒流移之人尽复故土方事之殷也羽檄旁午人情惶惧东南数千里惟恃公一人以为安危孤军扼险搘拄三载卒使浙水以西无匹马觭轮扰于境上则皆公守三衢力也假若三衢无公吴越之民几不能一夕安枕而公之功岂不伟且烈哉公以文臣身擐甲胄冐矢石大小一百四十余战所向克防虽行间宿将皆逊谢不如而部议叙録仅及十之一二前后招降文武伪员六千二百有竒贼兵一十六万五千五百有竒中枢叙武职加至二十九等铨曹叙有司亦如之独以督臣辖全省不叙再奉
　　谕旨乃酌加三级久之追论温州擒斩逆贼及大溪滩曹平关破贼功授公拖沙喇哈畨袭一次或有颂公保障着勋酬庸典重公瞿然曰凡此叙録皆出
　　特恩虽胙土之荣无以或过且叨冐世职与洪南安比尤非所敢望公之劳而不伐有古大臣风矣二十一年秋以事平还杭州冬
　　召入为兵部尚书公久于兵间在部一切措注悉中机要二十三年进吏部饬诸吏坐曹听行文书无得与铨事宿弊一清明年夏患痈
　　诏遣御医诊视颁尚方药物既愈以老疾请
　　优旨慰留二十五年复请词益切不允是年秋命以吏部尚书入为文华殿大学士办理机务明年
　　春致政归二十七年
　　乘舆南巡过德州公迎谒道左
　　天语询问曰卿筋力尚健能乘骑至此耶
　　赐上尊玉粒慰劳倍至里居凡七载泊然无嗜惟以书史自娱卧病数日遂逝距生前壬戌八月十八日年七十有三公初在言路以謇谔闻弹劾贵要絶无鲠避既督两浙则沉毅持大体不轻言笑而批荅案牍能曲尽物情入筦部务岳岳无所诡随每国家有大议片言擘画确不可易中外敭歴四十年以精勤奉职以诚恪事
　　主以天下善人君子得行其志为愉快尝言士大夫有名节易全名节难如公之立身服官始终一节真可云粹然无疵者矣以拟昔韩范司马之伦其奚愧欤公讳之芳号邺园先世自直枣强迁武定曾祖讳鲜祖讳登云考讳才望皆以公贵累赠光禄大夫吏部尚书曾祖妣康氏任氏祖妣萧氏妣季氏俱累赠一品夫人元配胡氏封恭人赠一品夫人继张氏封一品夫人生四子长钟麟筮仕岳州府同知夏逢龙之乱有守城功陞广东潮州府知府次攀麟选行人司司副早卒胡夫人出次容麟廪膳生次宜麟选通判侧室出娶皆名族女二人长适选京职王尔梅次适廪膳生冯云勷胡夫人出孙男十四人钟麟出者十人寿寿浵寿沪寿湜寿潢寿沅寿湘寿演寿潮寿淞攀麟出者四人寿澄寿淳寿溥寿滋曾孙男二人本笃本厚寿出公从子甡麟举丁丑进士馆选时
　　上询知家世遂擢入庶常
　　圣心眷公之深殁而不忘闻者皆为感涕钟麟将以康熈三十六年九月初五日奉塟东原茔兆以某为年家子属为铭谊不敢辞谨据状次第行实而系以铭曰岳钟元气公生应期持宪于朝正色侃辞咨命制府镇东南陲三蘖相挻诖误烝黎七闽震邻阻险以窥屹然一身
　　天子倚毗遮扼要害危疆是搘摧厥凶锋用济我师扫荡廓清海邦载厘百战之勋勒于鼎彛
　　召还庙廊以式庶司典枢典铨爰秉国维投老岩壑优游自怡出入将相黄发羽仪韩琦陨星傅説乘箕伟烈不朽铭石永垂
　　诰授奉政大夫提督浙江学政按察司佥事崔公圹
　　铭
　　闻喜子髙崔先生既没之三年其孤端等寓书京师以铭圹之文属余谓余辱交于先生久庶防知先生者余不敢辞呜呼铨曹握天下人才进退之柄提学使者握一省人才进退之柄二者均
　　国家治本所繋不得其人以任之未有不卒至于偾辕折轴者也我
　　朝三十年来任斯职者接踵相望而兼歴者盖寡故事吏部郎无迁转他曹及秩满升监司郡守之事其以例嵗出为监司者又往往不能为学使盖吏部郎之歴他曹复出为学使皆自吏部与五曹郎一例迁转始子髙先生兼歴二秩实胜厥任惜乎天厄其年而使其业卒未竟也方癸夘冬先生之以晋州守入铨司也家大人适以假满再入吏部典选事先生至相倚如左右手时铨法纷更惟先生议与家大人合每铨补一人更定一例必执旧典与持异议者諈诿辨论不少屈如品级考之更定供卯法之初行其间谬戾错迕多所牵制先生皆力持之俾不失国家大体而后已
　　功令重悬赏格招徕乞降之人闽越间投诚至者歳无虚日先生曰髙爵厚禄以待降臣
　　庙堂之仁也顾其仕籍既无可钩考而降者自署官秩辄称三事大僚高者得骤跻监司其次亦不失为郡佐
　　朝廷名器可若是其滥耶于是严核符牒讥察印劄伪冐者肃然一清是时栢郷魏公实为冢宰先生为公及门髙第公尝以二程遗书手属先生校订其以理学经济期先生者甚厚既官铨曹为之长益相推重意欲属先生典选顾格于例不得行乙巳竟迁户部浙江司郎中时家大人业以例出为河南学使先生毎相与邮书砥砺慨然共期以关闽濂洛之学以庶防不负魏公区区一己之出入轩轾固非所论也未防遭外艰去戊申复补户部广东司郎中乙酉典四川郷试庚戌出为浙江提学道佥事先生自念禀持古道不能随事骫骳间询家大人在中州事益慨然三叹以谓得行其志之难或曰昔崆峒沧溟皆负海内盛名出为学使惟公勗之先生曰崆峒以谏谪起江右失欢俞中丞郑方伯几中于祸沧溟在陜西与殷中丞争文移不得竟拂衣去某之迂拙倍甚于是其能免乎虽然谨守防墨砥砺亷隅可自尽者此而已矣其他何计焉既至浙颁示条约申饬月课修缮学校以浙东诸郡为冐籍托足之地首试台严杜冐滥严较课不数月宿悉除自督抚大吏以下皆翕然称之比至苕溪劳瘁遘疾食格格不下咽矣犹强起竣事而病益不支越旬日遂卒浙士民闻者无不咨嗟陨涕先生讳尔仰字子髙世居闻喜县南邱村曾祖永宁祖东曾父赠奉直大夫直晋州知州俊母冯太宜人先生之学以明理尽性为宗自防游元修成公之门得其指授沉酣于性理大全诸书明体达用措诸行事事奉直公及冯宜人尽孝事其兄尽悌遇族党子姓有恩戊子举孝亷防土防窃发身至贼庭以至诚动之遂降其众筮仕晋州劝学垦荒训郷勇停赎锾治行为畿辅第一在户曹主粤东展界之议开复粤诸生逋粮者百四十余人得脱于罪生平行谊指不胜屈孝感熊先生志之详矣兹不复赘特节举在铨曹与为学使时事此二秩者既为
　　国家人才根本之地而先生理学经济悉见端于此且书从家大人后闻之尤详故不禁覼缕述之呜呼先生真无媿于古之清修直节介然不易其操者欤先生生于前明天启五年十一月二十七日卒于康熈十年六月初一日年四十有七以某年月日塟于某原配李氏封宜人子六人长端次靖己酉举人次章次毅次集贤铭曰繄先生行淳偹植孝友寡求忮师道立经术粹年不永德无媿名千仭视百世辛亥卒壬子肂
　　诰封一品夫人李母瞿太夫人墓志铭
　　太夫人姓瞿氏赠兵部尚书李公之继配而吏部尚书武英殿大学士容斋先生之母也太夫人就养京师者二十余年以康熈三十二年夏六月十一日卒于邸舍享年八十有一事闻
　　上为动容嗟悼命满汉学士二人赍茶酒赐奠于几筵八月先生将奉防南下趋诣畅春园奏辞因言臣母毕生勤俭偹尝荼蓼不自揣量仰冀
　　宸翰一字之褒臣母殁且不朽越二日
　　上大书贞松堂额并临松雪老人书一幅
　　命学士戴公通颁赐苫次先生跪捧涕零再疏陈谢
　　乃行比歳以来
　　御书赉予臣下至为珍重太夫人独荷
　　特恩荣竉被及身后岂非偹德完福为海内士大夫家所仅觏欤太夫人逺祖讳能明建文时以军功授庐州都指挥使遂世为庐之合肥人年十八归赠尚书时尊章在堂佐元配张太夫人左右奉养问起居视寒燠羮汤滫瀡手自调剂既退执衣裳织纫之役不懈益防族防翕然称孝防明末流防掠江淮合肥城被围者七昼夜人心惶骇于时先生方在姙太夫人经纪家事如常时或讶问之曰遇贼即死何惧为贼退之日先生始生又七年防大至城陷赠尚书偕太夫人挈先生出走展转于歩京口钖山吴阊之间僦居稍定太夫人即口授先生书无虚日赠尚书初为诸生有大志以脱父阸不得已就世职为守戎非其意也太夫人尝谓先生曰遭时多艰门祚渐衰兴宗之寄属望在子先生每述此语呜咽流涕顺治戊戌先生成进士官史馆太夫人犹撡作如故歳辛丑张太夫人殁赠尚书告于家庙立太夫人为继室太夫人抚张所生女及他庶出子女悉同已出有就婚别郡者必亲往迎娶婚嫁既毕来都门先生洊被
　　宸眷侍
　　讲幄十余年之间由内阁学士出理部务歴长工刑兵三部晋典铨衡简入政府先生每迁一官太夫人輙正色相勗谓当乱离时自分必死岂意至今日今日防此皆
　　国恩也务勉图报称先生凛凛奉母训惟谨太夫人体素健先生又先意承志不使一切忧欝之事闻于太夫人故平生无疾疢亦不亲药物至三十一年冬倐患咯血先生延医视药寝处太夫人卧侧者凡六阅月而太夫人每至昧爽輙促先生起入直无旷阁务弥留之日先生方奏事忽心动遄归太夫人一握而逝盖所以教先生砥砺职业者没齿如一日也性喜施予庐郡歳比不登太夫人出囷谷数千斛存活甚众婣戚中有贫乏者尤三施不倦遇祁寒盛暑则庀衣裘汤药以给行路在京师亦然前年冬十二月太夫人称八十觞都城耆民数百人争持羊酒踵门为寿及既殁里巷妇子闻者无不悲哀失声此皆往事之所未有盛德感人实而可信是宜偹书子三人长即容斋先生天馥戊戌进士改庶吉士歴官吏部尚书武英殿大学士次天防补主事陈宜人出次天馟福建泉州府通判萧安人出女三人一适太学生廷欐太夫人出一适千总贾尔祺张太夫人出一适太学生王景陈宜人出孙七人先生出者二孚青己未进士翰林院编修孚仓歳贡生孚彤孚蔚天防出孚绛孚绀孚颢天馟出曾孙三人俱孚青出先生既奉防归即以其年冬十二月十有三日祔塟太夫人于蜀山赠尚书墓而寓书京师属为铭玉书自入史馆即与先生共事今阅三十年矣复同在政地得闻太夫人懿德之详宜志墓者莫余若也谨诠本末而繋以铭曰猗欤贤母诞毓硕辅防遭艰虞歴险茹苦既长而教蔚成大儒升华馆阁聿賛谋谟台躔朗曜丕显母德庶几百龄式报罔极灵蘐乍萎蓼莪衔悲
　　天听上彻
　　奎章载垂贞松千尺防被堂斧黄发摧心擗踊负土垩庐冢侧燕巢于林语传在昔事闻自今是母是子允恊图史诸孙嶷嶷庆诒趾美我铭幽隧镌石不磷车过必式永诏后人
　　诰封太恭人田母张太君墓志铭
　　余与中丞田公纶霞同举进士既官京师以文章德业相砥砺每浃旬輙一过从因闻太恭人张苦节懿行读书明大义为昔女传中所仅见纶霞自为中翰及视学江南十余年间未尝一日不侍养官舍嗣从湖北防议入为鸿胪寺卿特擢佥都御史填抚三吴太恭人适在里第纶霞不以逾常格拜官为喜而以得遂迎养为乐逾年由吴入黔又不以边徼万里为逺道失意而以不得晨夕视寝膳为忧抚黔四载问安之使歳凡数至而太恭人忽以微疾逝此纶霞所以见星遄奔不禁噭然而悲也欤今卜康熈三十一年春祔塟赠大夫蓼庵先生之墓而寓书属铭于余余谊不敢辞按状太恭人生世族父处士祯教以礼法既归于田修妇职惟谨顺治壬辰赠大夫举进士明年知浙之丽水县甫半载以中暑疾不起太恭人捡括户税支纳之数手自籍记防摄事者至留难更代则上其籍于守按之不爽铢黍守大惊异遂趣扶榇归于时纶霞及两弟皆防内难外衅层见错出太恭人一力搘拄卒莫敢侮每夜分以络绎督诸孤诵读既罢輙相持以泣比纶霞与雨来先后登第太恭人乃辴然色喜而持俭履约不愆于素所训勉皆立身守官之道纶霞歴仕二十余年以清节闻在黔日有苖帅被甲伏道左曰夙仰公威德愿一识公近前叩首而去其善政服物如此皆太恭人之教也太恭人渉载籍遗诸子书证据经史粲然成文年七十里防欲为寿戒诸子止之其书尤传于世词曰按礼妇人无夫者称未亡人凡吉防之事不与亦不为主名故春秋书纪履緰来逆女公羊传曰纪有母乎曰有有则何以不称母母不通也何休注曰妇人无外事所以逺别也后世礼意渐失始有登堂拜母之事战国时严仲子自觞聂政母前且进百金为寿盖任侠好交之流有所求而然岂礼当如是耶吾自汝父殁于官擕持防弱数千里归榇三十年来阖门辟绩以礼自持幸而汝曹皆得成立四被
　　恩命养我余年而此中尝切隠痛毎当歳时膢腊儿女满前辄怦怦心动念汝父之不及见今一旦賔客填门羊酒相望为未亡人称庆未亡人尚可以言庆耶三十年吉防之事不与而今更强我为主名其可谓之礼乎导我以非礼不足为我庆适增悲怛耳且汝曹中外薄宦偶一入里门无一善及人而俨然受郷先生及诸父老之捧觞拜跽未亡人益罪戾是惧矣汝曹偹官于朝宜晓大体其详思礼意为我先事而婉辞之事遂止夫世教衰而闺门之礼阙焉弗讲嚬笑之不谨威仪之不摄驯至荡闲轶矩流为防德败俗而蔑有底止太恭人守妇人无外事之训而以叔季登堂拜母为非此当世士大夫所未深谙者而太恭人兢兢辨之非读书明大义安能若是信乎其足为天下贤母矣太恭人之卒以康熈辛未六月十六日距生乙卯享年七十有七子三人长雯即纶霞甲辰进士歴官佥都御史巡抚贵州次需即雨来己未进士官翰林编修自纶霞抚吴即请急里居奉母次霖防贡生女一人孙八人女孙二人曾孙二人铭曰惟齐之田世泽昌遹有贤母长钟祥弱龄茹荼心防伤诸孤对泣如寒螀矫矫劲翮争翺翔建牙珥笔名并扬守礼不懈母德臧教勤戒佚追敬姜庇乃后嗣休无疆夫子之宫永偕藏
　　诰封太宜人李母董太君墓志铭
　　康熈四十二年正月廿八日广西布政使李公之母董太夫人以疾卒于家先是去年八月太夫人有疾方伯闻之即日白于督抚乞归侍养至五六请巡抚萧公察其诚疏于
　　朝章未下所司即得
　　防俞允于是方伯以十一月自西粤遄行明年正月抵家奉汤药阅三日而太夫人卒殡殓如礼二月
　　车驾南巡过德州方伯迎谒道左荷
　　天语询问具陈防
　　恩允归得母子相见状
　　上为恻然动容方伯退而衘感泣下时某沗与扈从亲炙其事至是方伯寓书于余曰某月某日将启先大夫宪副公之兆奉太夫人合塟敢请铭谨按来状太夫人姓董氏德州人祖某父某有隠德年十九归宪副公初公元配宋夫人生子浃而卒继赵夫人又卒闻太夫人贤曰是必能母吾子既归果以慈闻子浃登贤书成进士太夫人力也宪副公起家孝亷筮仕故城知县调丰县摄砀山县事迁兵马指挥歴工部营缮司主事虞衡司员外郎屯田司郎中擢广西兵备副使所至有政绩方伯齿尚稚未能记忆也比长太夫人时时言之因谨识不忘宪副卒后十四年方伯以本省解首成丙辰进士官庶常又三年授编修又九年
　　特简知临江府太夫人喜曰可以终尔父之志矣日督家人治废圃植蔬茹曰吾儿为清白吏日用不以烦民也时大盗曾翕纠党肆掠于江上翕购二利刄柄置鉄环常着手腕枕卧防守乘夜率健卒往捕翕惊起持刄拒鬬健卒击折其臂廼就擒太夫人曰此尔父治砀时捕贼方畧也清江蠧胥倚收税作奸立寘诸法平其税太夫人曰此尔父治故城时清地丁法也一切措拄悉以宪副为程合则色喜否则正辞以示诫以故临江之政赫然闻于
　　辇下实太夫人之教为多在郡九年防有
　　防命各省大吏举所属治行亷能者传车诣
　　阙江西抚臣以临江守应
　　诏因得奉太夫人便道归里门其后转运两浙旬宣粤西太夫人皆不欲行方伯决意归养太夫人力止之曰我老尚善饭儿正宜报国勿以我为念也至是既得请昼夜行七十余日而归适当太夫人疾笃弥留之际以视昔贤齧指心动而精感万里者宁有媿欤蓼莪之诗有言民莫不谷我独不卒説者谓孝子行役痛亲殁而不及见也今方伯朝奏上而夕报可虽未获长侍膝下然犹及启手足亲含敛以免于蓼莪之悲则方伯之孝实以上格天心而
　　圣天子推恩恤下之仁尤凡属臣子所不禁欷歔感激而陨涕者也自宪副殁后太夫人斋居素服不饮酒不听音乐以终其身平居雍雍怡怡而闺门以内严肃有家法卒之日内外孙曾男女凡八十余人皆在侧呜呼其可谓寿考令终者矣太夫人生于某年某月某日卒于某年某月某日年八十有四宪副官工部时
　　覃恩封宜人后以子贵封太宜人子三人浃丙戌进士早卒涛广西布政使司布政司润早卒女一人孙男八人曾孙男十九人孙六人铭曰有子而孝从母之教母曰汝父汝其克效当官砥职为时名臣不遗其亲用乞乃身
　　皇曰俞哉永锡尔类万里归来式遄其至生养死葬
　　孝道始终勒词幽石扬于无穷
　　磬山天隠禅师塔铭
　　圣人御防宏敷至教既已表章六经示生民以日用饮食而释氏之书足以觉愚顽而牖良善者亦往往并存不废师其学者有能精修戒行奋然自防于流俗之外则尤盛世崇奬所不靳也康熈己夘春淮扬水溢
　　至尊念切民依特事巡省比旋轸济江
　　驻跸金山之江天寺于时住持僧法乳超乐奏对称防偹防殊遇因表进磬山天隠语録若干卷言磬山故僧圆修为临济三十一世孙乃天童圆悟之同法弟大觉普济传法之师而臣僧超乐之曾祖行也天童语録防
　　世祖章皇帝勅赐入藏圆修语録未经续入臣僧不胜
　　拳拳越日传
　　防准入藏超乐率众僧合掌稽首而退玉书与髙詹事士竒同与扈从亲见其事深叹释氏弟子能不忘其师传而磬山身殁六十余年遭际
　　圣恩俾其言得传于后真千古之希遇也阅数月法乳偕僧梦庵校刻语録成以塔铭属余余不能辞爰据大觉所为传及僧箬庵纪载行实而铨次之禅师讳圆修字天隠宜兴闵氏子天性頴敏孩穉时出望井邑忽觉真空现前不可名状稍长鬻蔬供母至年二十遂茹素而一逐世縁妄念时作毎黙诵小人闲居为不善章则念起随灭后遇讲师阐楞严经义至一切众生不知常住真心用诸妄想故有轮转因猛念生死志求出世时闻幻有传公住龙池为临济正宗欣然往谒之传示以狗子无佛性语归而力防至废寝食母感其道念诚恳即命于龙池出家初防赵州语无所得继防未生前本来面目偶阅楞严见佛咄阿难云此非汝心豁然有悟与童年出望井邑所见境象无异防传北游复掩关誓愿精进一日于静中闻驴鸣猛省从此披览公案势如破竹比出关偕天童谒传于都下问歴歴孤明时如何传曰待至此境更与汝道遂一喝而起传曰汝尚起縁心耶拂袖径出诣五台与静渊妙峯诸尊宿扣击累月还入都适传卧疾自念法门事大未尽澄明中夜诣传跪请指授语久之传瞿然起坐曰汝既如是吾亦如是即下拜授衣拂焉及传还龙池示寂为经纪防塟毕独持一鉢深入荆溪之磬山于氷岩雪窖中诛茅结宇与饥禽野兽为伍十五年如一日四方衲子闻风麇至于是磬山之名翕然震于海内浙西报恩寺延请主法席始以老疾辞继欲广龙池之传曵杖以赴栖金车峯下升堂阐法不骋机辨不矜慧智以平实心示平实义使学人积久自悟此其宗防也居一年谢世实明崇祯乙亥九月二十二日距生万厯乙亥世寿六十有一僧臈【阙】十有七初厝报恩寺左后二十余年大觉迎厝于宜兴海防乃建塔焉嗣法髙弟五人曰林臯豫玉林琇箬庵问山茨际印中绶皆一时法门龙象而玉林则应
　　世祖皇帝钦召即所谓大觉普济禅师者也呜呼释教之传惟临济称盛天童磬山同出龙池之门而天童高明广大磬山沉潜笃实溯其得力各有同中之异若乃清苦刻厉与昔日之老屋败椽满床雪霰者后先相证则以磬山上续临济一灯不尤为善继善述矣乎其事迹详载传与行録兹特举其大要而系之以铭曰粤镜释乘宗风湛然天隠修老滹沱正传承嗣龙池剏阯石磬磬声冷冷羣聋式聴结茅为巢梯不可攀传衣五子声震人寰伟矣大觉昔被
　　天眷师传伊阿遹闻追叹
　　今皇时迈停跸江天
　　勑允编録梵防永延防防绍绪孙复有子滹水源长沿流不止惟真破妄惟正息厖我述铭语勒之塔幢磬山峩峩荆溪洌洌声色既空宁有生灭













　　张文贞集巻十二
