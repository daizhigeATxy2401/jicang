　　钦定四库全书　　　　　集部四
　　梅山续藁　　　　　　　别集类三【宋】
　　提要
　　【臣】等谨案梅山续藁十八巻宋姜特立撰特立字邦杰丽水人靖康中以父绶殉难荫补承信郎孝宗召为太子春坊累官浙东马歩军副总管庆逺军节度使事迹具宋史佞幸传陈振孙书録解题载梅山藁六巻续藁十五巻列之诗集类中则两集皆有诗无文此本出休宁汪森家附以襍文及诗余共为十八巻不知何人所增辑森序称其流传絶少故缮写以传则亦罕觏之本其正藁五巻蔵书家皆不着録意其散佚已久矣特立在当时恃光宗藩邸之旧颇揽权势屡为廷臣所纠其人殊不足道陈振孙称其本亦士人涂辙一异俨然御之态葢惜之也然论其诗格则意境特为超旷往往自然流露不事雕琢同时韩元吉陆游皆爱之亦有由矣其上梁文引自述其生平最悉有云百首之清诗夜上九重之丹诏晨颁今考此集所载皆官春坊以后之作而所云百首者集中不载或尚有佚篇非其全帙欤乾隆四十三年九月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀







　　梅山续藳原序
　　余读宋诸家诗而自始迄终各有其原本焉五季以还家少陵而戸元白然分途揽辔超诣各殊即如梅宛陵之精琢欧阳庐陵之雅链苏眉山之开拓变化黄涪翁之出没浩瀚范石湖之丰标陆剑南之逸足真可谓百不为多一不为少其或以偏师制胜独垒争竒树帜生前标名身后虽辟支小果游戏神通亦未可以优此而劣彼也夫山水在宇宙间莫崇于五岳莫大于四渎然匡庐竒秀雁宕奥区以至一邱一壑足以揽覉人之胜致发幽士之高怀未始不登之载籍垂之今古何独于诗而疑之也哉丽水姜邦杰特立以恩廕补官淳熈中甚防知遇观其自题续藳深有味乎其言少陵诗云文章千古事得失寸心知益可信矣诗凡十七巻外杂文六篇长短句二十首流传絶少故缮写以侪于有宋诸家不欲使作者之意随世而湮沦也特立父忠翊郎绶靖康时金人犯阙应募徃南京调兵赴援刲股藏蜡书缒城南壁为逻骑所得骂贼死之亦奇士也
　　康熈丁卯仲春之下浣休阳汪森书于裘杼楼














　　钦定四库全书
　　梅山续藳巻一　　　　宋　姜特立　撰
　　特立既备数宫属入则畨直出则应酬无复灞桥风雪间思也时时作应用小诗虽有惭大雅譬如鸡肋不忍弃也故录之名曰续藳
　　甲辰春防恩召试时年六十
　　霜满頥间雪满簪已甘萧散卧山林如何六十公孙子尚作当年举子心
　　君王初未识相如谁与慇勤荐子虚莫笑麄官便无用麄官也解试中书
　　恭和御制玉津园诗
　　辇路云开雨脚踈君王游乐万几余沧波不尽烟中景清唱忽来江上渔此日丹青须立本何人词赋似相如小臣赓载无他语但咏山河壮帝居
　　松石歌寿皇太子殿下
　　万生总总各殊禀中间变化通希夷大椿一万八千歳蟠桃结实千年期虽云阅世最久逺要自与物同推移不如长松老为石仙家旧事尤瓌竒尝闻道士马自然曾见天寳观前屈鐡枝指云此木三千年去后合变坚凝姿当时山上五里松龙拏虎蹲相与蜕化无余遗六丁夜半奉玉敇雷公防磹【上先念切下徒念切】轰取之阳侯【海神】河伯亦好事洪涛巨浪移荒陂至今空山断壑所遗者一块未许千金窥壶山柏木不足道【壶山有柏半化为石余犹是坚木】康干节理由人为【回纥康干河有松人斫之投水中三年化为石节理皆松也】何如此石最耐久万年千载无成亏上不为女娲补天阙下不为颛皇搘地维直将送似广成子日与西母对坐同盘嬉蓬莱海水防清浅广成之寿无穷时
　　仰和令制腊中三白
　　六花纷委地随物赋圆方未戒土牛候先呈玉马祥月孤难耀彩句妙与争光不独夸三白深宜熟五粱
　　木犀
　　木芙蓉蘃未经霜篱畔黄花尚敛房正冷落中才吐艶不思量处猛闻香酿成云壑澄清气涤尽炎乡热恼肠便欲架巢枝上宿学他徐老爱花狂
　　西湖素公爱余泊舟小诗画为扇子
　　老子诗中那有画阿师画里自兼诗我非今世王摩诘子岂前身李伯时烟月正临青嶂落滩声惟许白鸥知可怜半幅鹅溪绢写此寒江一叚竒
　　早朝
　　迷晓逆风飘漏逺惊秋堕叶响廊深五更又上篮舆去忘却当年调笑吟【余少尝为艳词以述歌酒闲散之乐】
　　寄华亭黄用之
　　陆机不听华亭鹤张翰还思吴郡鲈何似故人无一事菊花时节独携壶
　　谢人惠诗二首
　　鑪锤鍜链不遗力造化穷锼无遁情每对时人思杜老不知能事属先生
　　九攻莫下墨子守一矢难摧飞衞锋始悟从前最高着向来未付渠侬
　　偶题
　　莫恨卢姬嫁得迟尚能料理旧容仪班姑陈后承恩早衰悴难堪似少时
　　歳暮直舍感怀
　　歳暮坐公馆永怀时序迁雪消残臈外春到蚤梅边夜色侵乌鹊年光送管弦无人同晤语输写赖诗篇
　　道堂以梅结屏
　　歳寒三友要君知不比凡花儿女姿颇爱槎枒却高古正嫌纠结玷幽竒豪夸何用锦为障潇洒须添露作帷可是道人多事在横斜请看昔贤诗
　　偶题
　　花事匆匆一饷空清和池馆转薫风绿阴似欲专清夏不许林间见落红
　　借书戏作
　　无书阅市交何少有书覔羊趣何卑争似北邻两公子不嫌俗士笑渠痴
　　借庵
　　吾师自有庵何必从人借闻道架虚空大千同一舍天地即吾庐胡为号借居赵州无住着不用更还渠
　　覔龙涎巧石
　　何年云斧斸烟峦散在先生燕坐间袖里吾将有东海慿诗乞与小巑岏
　　甲蠡浅俗枣仍昏沉水龙涎气最芬敢望凝香如燕寝竹炉聊欲试氤氲
　　和徐判院见惠诗篇
　　姚魏谁教混草莱今朝老眼为君开建安自有亲衣鉢知道诗翁不姓梅
　　细知诗律析秋毫况是天然笔力高便好铺张清庙颂不须追逐楚人骚
　　新诗赠我绕朝鞭敌手相逢一怃然迦叶见花吾未解灵均此秘子能传
　　吊徃文高古战场丽天星斗射寒芒也知深夺曹刘气不用浓熏班马香
　　闰七夕
　　此夕从来天上少斜河休问夜何其不须更恨欢娱短已是人间十日期【人间五日当天上一日】
　　同官直舍有木犀一株盛开与余脩竹惟隔屏墙尔暇日因共言清香绿阴不妨相过异时亦是一叚佳话遂成小诗
　　小山丛桂隔墙阴曲槛脩篁别作林芳意不孤符有徳寒梢相近本无心春多得地生何幸歳晩为邻分益深赖有高人发佳致因成盛事寄微吟
　　送陈寺丞得请补外归乡
　　京华正是热官地公独胡为起归意家传相业百未施请佩左符聊一试相君道徳人中英逹识早保悬车荣君王屡诏不肻起秪今父子俱芳馨小春十月壶山尾橘柚垂黄风日羙青衫昔出紫袍归拜寿双亲亲色喜
　　杨诚斋作日屋名小旸谷次其韵
　　旋规旸谷敌霜天掩映金乌上紫烟困睡不愁挥瓮肘坐吟无复耸诗肩
　　和张时可
　　一榻萧然文字林闭门十日卧春阴园林寒重莺声寂风雨时长草色深坐念治聋违社酒遥知搜句搅春心莫愁鴈鹜分行进簿领难埋旷士襟
　　黄用之迁居奉寄
　　闻道秋来过别居秋风应已入琴书草正要一区宅入蜀何须驷马车【时以事匆匆去国】
　　尽倾清俸买新居槖内无金只有书不用邻人借舆马已知家具少于车
　　赋汪先軰昆仲听雨轩
　　堂堂两蘓公秀峙自西蜀一朝入京师声价喧寥廓聫翩取膴仕鸣凤在阿阁方干赤霄上忽向青云落黒风吹紫荆天涯两飘泊始感韦郎诗对床寻旧约篇章屡致意念此友于乐生死竟乖违归来已非昨汪君胡为此一官未渠防兄弟自师友闭门方苦学便作听雨谋无乃计已错早荣或有悔晩达亦不恶问学须渊源文字要追琢歳久道自富时来功不薄但学蘓公贤嘲诮且莫莫
　　讲官沈大监献东宫米字囘赐笔墨因作小诗以求墨
　　闻道宝书天上去【元章有宝晋斋帖】却携香墨袖中归【东宫故事皇太子初拜赐香墨四饼】安西纸背曾题识黟饼文房要发挥素箧想藏元玉炯晴窻应试翠云霏先生不作曹瞒吝分我东斋发易机
　　题共闲亭五首【取介甫溪鸟山花共我闲语】
　　几年玉殿领仙班霜满乌靴尘满冠寄语山花与溪鸟今囘莫作故吾看
　　太行日暮车盘处灔滪波翻舟下时惟有亭中无一事坐看忙杀利名儿
　　杨叶屡穿非是妙庖刀未缺更须藏何人识得闲三昧袖手急流滋味长
　　花光摇曵犹多事鸟语軥辀徒自喧谁是如今爱闲者请来此地说风幡
　　竞前正作螘旋磨逐物方知鹊失真安得此身随杖屦却来堂上作闲人
　　访约斋三絶
　　满城车马隘如云百万人家暗市尘忽到南湖湖上看始知物外有高人
　　云镜亭前水满陂渚沤堤上翠成帷烦君为我买笭箵去作南湖踏浪儿
　　城中不异在郊坰百畆园池夏木清若为借我三间屋相伴哦诗过一生
　　和张倅湖上十絶
　　曾访高人旧隐居诗情平澹宦情踈缇屛今日虽泥轼芸阁它时合校书
　　旷士同游兴自浓那堪霁景上曈昽忽惊画手开千嶂不见愁眉蹙两峯
　　湖边柳色媚清涟湖上新荷疉绮钱料得高人初出郭眼中风物一醒然
　　仙山那许世人来有底今朝洞戸开青鸟想传佳客至不须惊汝问莓苔【是日游真珠园】
　　休日吟边引兴长岂容簿领更相妨怪君诗思如河决曾梦西江水涤肠
　　宝叔祠前落照红平湖万顷碧涵空个中有景君能道添入三贤诗句中
　　群彦俱堪议相毡小诗聊尔出秾纎梅山老子何多幸收得连珠归玉奁
　　尽将邱壑卷胸中醉帽归时御晩风明日府公催吏牍可堪骑马踏香红
　　两山胜处古坟多多少英贤发咏歌它日浮家钓清濑腰章吾欲换渔蓑
　　夕寒山水閟清晖归到华堂月半扉倾倒锦囊无賸语风光那得更相违
　　直舍作小砌
　　直庐迫高墉隙土止寻丈杇人累残甓园叟舁新壤方成一篑积已觉寸心爽余芳分禁掖疎翠眇林莽虽无昆阆趣便有濠濮想绕吟消永日静对延孤赏聊成儿女剧终契山林往为语平泉公经营毋太广
　　续丽人行【即坡公赋周昉画欠伸内人】
　　画师不作春风面岂是玉容容易见动人正在阿堵中妙处犹须着歌扇沉香亭边初睡起鬒髪珑松薄梳理欠伸背面故作妍半靥墙头出桃李画成众目争回顾只欠孙娘折腰歩似见不见愁杀人始是人生肠断处愁肠易断可奈何古徃今来此恨多君不见李夫人不肻回身看汉君又不见杨太真拥行莫恋属车尘自古蛾眉多蠧国玉顔画就还伤神
　　中秋寓直东宫是夕当月蚀云兴不见
　　中秋令节每多阴况复清居鹤禁深幸免虾蟆矜毒吻不妨蟋蟀伴孤吟连旬病腹难容酒独夜清眠不愧衾二八孤光应未阙小楼犹得共登临
　　谢杨诚斋惠长句
　　平生久矣服时名况复亲闻玉唾声便拟近师黄太史不须远慕白先生巨编固已汗牛积长句尤能倚马成今日诗坛谁是主诚斋诗律正施行
　　和答刘庆逺
　　夙昔何尝卑小官已将富贵等闲看科名不上韩公榜事业难登汉将坛念旧讵能忘里社避喧终欲挂朝冠故人不为吟招隐更极吹嘘借羽翰
　　人惠酴醿
　　少年着意玩时芳每爱风枝玉雪扬老去此心浑忘却不堪犹作故时香
　　使北二首
　　万里持哀使北荒偶能成礼报君王中原旧事成新恨添得归来两鬂霜
　　略无险阻蔽皇居底事当时醉寐如若使贾生参国论便应咽死更无书
　　又
　　持哀万里敢辞难汴泗都归指顾间车上去程依北斗马头归梦到南山颇惊魏国山河少尚觉周家境土悭圣主若图恢复计直须神武取榆关【五代史中原之险正在榆关自石晋失之故中国无险可守】
　　渡淮喜而有作
　　船过淮南岸心如已到家何常异风景正尔辨戎华病体辞深辙征衣脱旧沙江南即仙国何必上星槎
　　赋张舍人抱啸堂五首
　　长身踽踽万夫雄抵掌燕然立骏功韬畧故家传圯上行藏高志似隆中
　　自古英雄困里闾风云相遇借吹嘘何人得似徐元直说与君王蚤顾庐
　　不拥吴姝与赵姬不笺尔雅作书痴只今抱膝缘何事北望中原有所思
　　余子纷纷见每卑鸾凰鸡鹜谩相随当时一笑无人解此意宁容俗士知
　　毛生脱頴请行日祖逖闻鸡起舞时何似草庐长歗罢从容起立汉家基
　　禁中闻杜鹃
　　飞呌入仙城千门夜未扃那知清禁里却有野人听
　　苦热二首
　　天地无情处青林不动时扇车热炉鞴竹簟暖琉璃蝉喘烟生树蚊饕汗浃肌不知秋后鬓留得几茎丝寸炬已如灼积氷殊未凉御寒终有具治热更无方坐溜午时汗狂寻子夜浆如何得邹律吹下九秋霜


　　梅山续藁巻一
　　钦定四库全书
　　梅山续藳巻二　　　　　宋　姜特立　撰潘徳久永嘉佳士也闻其能诗久矣而不我过仆一日以小诗挑之遂携古风见访次韵奉答
　　闻名渴见面未合长相思纷纷数来人谁契此心期识公恨不早委刺方嫌迟正欲我軰人共此一叚奇良贾虽深藏有宝人得知被褐既怀玉脱囊可无锥聊将一缕麻换此五色丝曲意相假借仁恕嘲嗤子怀谅已伸我惭亦自贻此道久凋防相从当在兹
　　陆严州惠剑南集
　　不蹑江西篱下迹远追李杜与翺翔流传何止三千首开阖无疑万丈光句到桐江賸深稳气含玉垒旧飘扬未须料理林间计蚤晩明堂要雅章
　　送宇文尚书归蜀之官遂宁
　　吾闻峨眉秀絶几千古下有人才纷可数长公少公两玉人一以为龙一为虎先生晩出蹑其后万里东来谒明主青衫羸马百官底一纪重经启封土要将冯翊试长材故向蓬溪开督府当时三鳣张讲肆今日双麾趍郡所白头老父来挽舟朱组门生争负弩莫辞迢递溯防峡便见奔腾下牛渚西川东国一陶钧尽洒沙堤丞相雨
　　送米与人
　　乞米未伤亷送米岂为辱且炊子美饭试慁伯夷腹虽无乳烝豚便可蔬当肉料得贤孟光举案懽自足
　　和刘建昌除夕有欠我饮屠蘓之句
　　闲愁客底费驱除可复先生得自娱商陆火添人独坐沉檀香冷歳还徂【商陆沉檀皆歳除事】望家年甲那堪数【欧阳詹诗望家思献寿筭甲又增年】祭酒诗神合少蘓【贾岛尝于歳除取一年所作诗祭以酒曰劳吾精神以是补之】来歳黄堂当此夕不知能解寄诗无
　　扈驾青城呈刘建昌
　　阊阖门开紫禁通金栀千炬蜡花红胡为白水渔竿客也在黄幡豹尾中三径只今荒未了一尊何日属相同寒儒不恨遭逢晩犹胜书窻老蠧虫
　　和刘建昌都下立春
　　岧嶤天阙五云飞日上觚棱晓影移合殿侍臣颁防树【唐立春日侍臣赐防树】谁家纎手送青丝寒禁粉蘃香犹浅暖入陈根绿尚迟从此江山春意动使君费几多诗
　　赋桐庐陈守瑞粟图
　　仲尼不瑞麟周公旅命未两圣本一道胡为有殊差麟固首四灵可贺亦可嗟或云一角兽莫能辨真讹鹖雀奏天子朱鴈兴乐歌文士颂连理野夫献嘉羽毛草木异皆物之精华于事竟无补徒然务矜夸食乃民之天有一皆可嘉君不见丰年乐歳人鼓腹凶年死人如乱麻以此较得失周孔道不颇桐庐陈使君理道蠲烦苛蛊敝既振饬刑罚从寛科民生乐其业自足致时和有农献嘉粟累累来山阿数穗至八九纷然一何多图状竞传玩志牒争编摩使君政将成为祥理则那促归不待满合上金銮坡嘉禾阙补亡精笔非君何
　　早朝
　　欹眠侧耳数寒更欲起未起心不平何似山间浑睡足卧看红日上窻明
　　蛱蝶二首
　　水上蜻蜓木上蝉醯鸡飞舞瓮中天如何尔独多情思结得千花百卉缘
　　园林五月绿漫漫雨后轻狂尚作团夏老不知花事退犹疑春色在栏干
　　原赠　　　　　　　　　　　陆　游
　　故人玉骨已生苔【谓南涧公】晩与君游亦乐哉湖寺系舟无梦去京尘驰骑有诗来醉中不敢教儿诵看处常须盥手开弹压风光须徤笔相期力斡万钧囘
　　和
　　遥知三径长荒苔解组东归亦快哉津岸纷纷群吏去船头衮衮好山来平时佳客应相过胜日清尊想屡开若许诗篇数还徃直须共挽古风囘
　　得句
　　得句胜于得好官平生事业蠧鱼间近来世味尤如蜡唯有吟诗不奈闲
　　偶成
　　盥面知新瘦看书觉近昏风霜不相贷老意与谁论
　　圣驾幸东宫
　　仙仗天临下五云承华气象一时新薫风澹荡飘黄繖瑞脑纷纭防翠裀防服戱时天一笑宝巵捧处日重轮从今家国同休庆且寿双亲一万春
　　海棠
　　绚丽繁霞防荧煌瑞锦堆夜深疑睡去日暖怕慵来
　　柳絮
　　随风防日碎春云扑戸穿帷恼杀人底事飘扬少拘束爱将豪纵去酬春
　　丁未九日青宫侍饮
　　重阳开燕侍清躬次第携壶到菊丛仙手撚花亲泛酒此时荣遇少人同
　　次韵木犀
　　老火西驰烧邓林此花孤絶更清深犀纹隐隐通肌骨羽葆层层间彩金残蘃尚堪然古鼎生香长得泛秋砧形容尽入诗人笔不为唐贤叹陆沉
　　石盆水窠
　　数叶玉簮敷翠一拳水石含秋何须坐我濠濮自觉心清境幽
　　赋海桧
　　孤根从何来远自沧海植转移失生意刔剔费人力挛拳蛇蚓结沮防丈夫直余妍撑孤翠枯理上微液仅供盆盎玩竟阏参天色安得拉风雷一夜拔千尺
　　偶成
　　僻习难施日用间老人抝事更相关愁来得句翻成乐忙里寻诗却是闲
　　闻常伯韩公下世感赋
　　逸轨高标不可扳风流人物晋唐还胸襟磊落尘埃外尊酒淋漓笔砚间英气一朝归碧落高文千古映青山繐帷莫奠知音泪极目楼边有愧顔
　　又
　　六义湮沦吾道东敢将见处与人同后生不遇东坡老前軰今无南涧翁四偈真能垂具眼瓣香端欲嗣宗风遗编一见如生面怅望新阡恨不穷
　　出使过嘉禾城外
　　江南清絶处此地数经过疎柳依秋浦归船乱晩波王侯几蚁穴天地一渔簔安得真子同编唱和歌
　　送徐抚干二首
　　便便满腹贮诗书狗监何人荐子虚半世一官供偃蹇羣公极力借吹嘘莫辞去佐芙蓉幕犹胜闲乘觳觫车文雅风流府中望它时合在玉堂居
　　莫嗟骨相未封侯媺恶穷通本不侔文似陈琳须草檄赋如王粲好登楼时平上幕宜多暇酒贱清欢亦易谋荔子丹时簮末利可能无句寄中州
　　人送双鴈
　　卑栖笼槛尚成双莫叹凋零未着行犹胜孤飞千万里洞庭波上冷吴霜
　　次韵秋日五首
　　四山秋色冷银牀燕坐高斋兴味长何物与公堪比徳寒花晩节最馨香
　　冉冉寒云滃晓扉涓涓坠露滴秋衣兴来倚杖看苍石无限空山木叶飞
　　振衣云岫一襟风送目霜天万里鸿好赋远游挥八极知公胸次小区中
　　木落山寒境更幽世间万事入搔头何人为广秋声赋我欲归田蚤晩休
　　不须乐府说无愁不用尊前着杜秋已把宦情同嚼蜡更将世事等藏钩
　　次人韵思弟
　　二陆双飞共一班士龙何事别长安故园花鸟应无恙胜日樽罍且自寛春草梦回诗思好暮荆风急客衣寒苕溪一水苍茫外无限相思入倚栏
　　喜陆少监入京
　　昔人思李杜长恨不相随遥寄有刘白同吟惟陆皮物睽终必合句妙却难追试问长安陌何如灞岸时
　　范大参入觐颇爱鄙作以诗谢之
　　问句石湖老如将月指标枯中说滋润高处戒虚防颇许唐音近宁论汉道遥正声今在耳万乐听箫韶特立夜直读荆公客至当饮酒篇感而有赋
　　客至当饮酒客去合如何人生无根蔕何必客经过有客固当饮无客饮自歌有客与无客頽然同一科昔人秉烛游正尔畏蹉跎粤余生多艰一官剧奔波读书四十年鐡砚空研磨粝食岂有肉菜羮或无鹾一衣递单夹折制屡舛讹六十始小遇鬓毛已双皤屈指从心年光阴苦无多酒虽非所嗜不饮意不佳一醆助朝气三杯养天和放浪风月夕留连四时花以此毕吾生无愧亦无嗟寻思百歳后有酒如倾河一滴不入唇谁见此顔酡作诗广前贤闻者且勿呵
　　戊申除夕
　　禁宿遇除夕孤怀还自怜浮生俱畏老造物暗凋年性斧何劳伐心灰自不然好将闲日月送老白鸥边
　　友人招饮适云气大作雨意甚凉
　　永日南薫入舜琴故人邀我共披襟歌姬可是能留客故遏行云作午阴
　　出西湖至天竺
　　宝叔山前翠打围涌金门外水涟漪出关便有渔讴起底事公卿都不知
　　跳珠轩
　　激溜跳珠尽日间却疑造物不曾闲何如收取连云笕水自水流山自山
　　戏张时可
　　南湖堂上着彭宣结得襄王梦里缘试问傍人鸥与鹭何如随歩小婵娟
　　奉送出关二首　　　　　　　陆　游
　　君似襄阳孟浩然蹇驴风帽一癯仙清秋客路知无恨满箸鲈鱼不直钱
　　十年好句满人间不欠诗名只欠闲剰欲贺君君领否新衘两字是梅山
　　和
　　得失乘除谁使然兹行犹作赤城仙支风给雨元无禁借竹判花不费钱
　　黄尘乌帽六年间心迹何尝一日闲今日船头忽东转始知有味是家山
　　出关
　　宦路崎岖阅歳华更无佳思发诗葩出关便有山林兴续藳从今渐有涯
　　赋赤松金宣义十月牡丹
　　牡丹十月发春丛半倚微阳半怯风浑似若耶溪上女娇愁初入馆娃宫
　　赤松元是神仙窟公独能开韩令花若使雒阳耆旧见定应拥褐过君家
　　过钓台
　　两山夹青苍月照江茫茫一杯酌老妇孤兴发沧浪贤哉羊裘公不肻仕汉光防鸿已高翔弋者应相忘
　　乍还里舍
　　十载弹冠始一归暗惊草露湿征衣自怜犹胜辽东鹤故旧相逢未尽非
　　和陆郎中
　　午庭风雨撼高槐一洗城头十丈埃老子坐间寻句去故人门外寄诗来劲锋久服穿杨妙钝思深惭击鉢催请佩左符君未可要听吟思发春雷
　　再和
　　合居闼荫庭槐底事康衢走俗埃莫买渔舟便归去好提鸿笔记方来湖山剰有诗神助事业宁须官鬼催【地理家有催官之说】知道经纶未施用出屯行矣扫云雷
　　邸报改元得雪
　　天意阴晴冻未分忽惊璧璐散纷纭梅花露白难夸客麦本藏青预防勲野水断流鱼入椮江云垂地鴈迷羣太平天子新鸿号感召端由叶气薫
　　八咏楼
　　旧八咏楼因子城为基其地隘甚初无楼观之实隐侯在郡当齐建武甲戍距今淳熈己酉盖六百九十五年矣参政李公始筑其趾而增新之于是华榱杰栋慿虚望逺缥缈烟云间矣
　　隐侯故事许谁传领略江山付谪仙虹抱子城增面势翚飞杰栋跨风烟旧题压倒三千首壮观追还七百年我老登临无好语倚栏终日愧前贤
　　送邦逹邦操弟同恪赴省
　　二陆平时誉望长近来小阮亦文章共排云路升天府稳坐仙舟入帝乡去日渐惊梅萼破归时同带桂枝香老夫已办酒千斛细斫菖蒲作贺觞
　　二月道傍梅花
　　腊底春前探物华一枝初发竞相夸如今千树离披后却爱迟开三两花









　　梅山续藁巻二
　　钦定四库全书
　　梅山续藳巻三　　　　　宋　姜特立　撰
　　恭和令制感秋
　　金虎肃秋气属兹摇落时淅沥暮蝉澁嘹唳征鸿悲遥巘云冒絮平林露成帷黄凋菡萏盘红坠芙蓉枝湿叶填断堑寒藤蔓荒篱东储感物变西陆占星移清风已预戒秋阳岂难知偶尔叹憭栗卓然吐新奇想象酒方酣浩荡思无涯不学楚人赋载赓豳土诗
　　雨霁立门外见万山葱翠如染颇自喜得独占山居之胜因得乱道一联遂足成篇兼怀曲湖居士
　　吾庐何处是野色满方壶一水长来绕千峰不用呼偶然成择胜幸尔归愚问讯曲湖老何时访老夫
　　自和
　　喜报纡芳轸深期办酒壶兴来更唱和耳热自歌呼正可谈风月何须较智愚吾今方息驾无复问征夫
　　重午和巩教授韵
　　屈子沈渊日年年旧俗忙佳人夸防缕稚子竞新裳铙皷喧渔歩杯盘列象床山翁独无事燕坐只焚香
　　醉后苦热狂吟
　　休说唐装与晋装一丝不挂谩风狂登枝解衵不快意脱帽露顶犹寻常我生惮暑老益甚束防冠屦如以桎梏置我旁安得天风吹上雪山顶凭陵大叫呼彼苍下臣尘世热欲死愿借三冬塞空之白雪十月陨物之繁霜阴崖已冻裂复裂草木禽兽颠且僵此时天上天下无暑气姜子夜半独立方清凉
　　闲咏二首
　　手植山松二十年只今翠色已藏烟百年未尽终当见雾鬛风髯上拂天
　　翠麓青秧带小川无营门巷自萧然中间至乐何人解只在藤牀拄杖前
　　寄巩丈哭孙
　　情爱难纒旷士襟俗缘那似道缘深已知达识空诸幻万事从头付醉吟
　　双桃寄巩经略三首
　　只说莲并蔕生几曾仙实见双成却疑西母犹多事戏作人间儿女情
　　世间固有无情物天上宁无有欲仙想得武陵人去后精神交感此因缘
　　忽见双桃入眼新捧看惊动坐间賔老夫得此浑无为持寿高堂两玉人
　　题陈朝榦山亭二首
　　高蹈烟霞逺世尘翠微深处一纶巾若非严濑垂竿客即是桃源避世人
　　右翠微
　　丰草茂林皆绿野不论韦弁与貂蝉但能真得个中趣何必功名如昔贤
　　右绿野
　　次杨丈喜雨
　　银竹森森度翠林惰龙不用血蹄涔仓箱且为农夫庆敢说祠官俸有金
　　谒茔
　　新晴冲晓谒先茔颇爱山行竹树清日午未须囘俗驾且留趺坐听松声
　　呈杨方叔
　　老丑慵看镜清狂爱作诗唱酬真得侣衰白亦相宜
　　和方叔中秋
　　待月徘徊东涧濵一天风露净无尘老人欢意年年减佳节清光夜夜新悼往难传云外信举杯那复眼中人飘然遥想骑鲸兴更觉高歌有鬼神
　　赋巩丈鹦鹉三首
　　陇汧归路渺漫漫且向金笼刷羽翰院静日长频送语时时图得主翁看
　　紫燕黄鹂亦言语或依帘幕或穿花较量爱重无如汝合在华堂富贵家
　　翠衿红觜娇唇舌羽族于中最性灵巧防狸狌莫惊吓好留相伴诵心经
　　五日不出戸
　　五日不出戸门前枫叶丹清芬余橘柚老色半林峦社鷰知时去昏鵶取势盘秋深多物色应接未能安
　　次韵仲志荷珠
　　观彼雨中荷跳珠自涓滴初集尚端停稍多还倚侧虚明是本体不受世钻刻初疑鲛人泣泪向盘中掷又疑石笋街抛洒天不惜但见漾玻瓈讵容登几格高低相依映倾泻才咫尺浏漓丹砂汞晃荡摩尼色照乗傥见收价恐千金直日干风势定泯若无留迹固知造化巧又似儿女剧
　　寄题时氏小飞来三首
　　依约峯峦似竺干崟崎岩洞老云烟有时风雨无人夜疑有猿声到枕边
　　旷士无时不爱山却嫌庭戸少巑岏何年刼火留遗断便作北高峯下看
　　须弥纳芥不为夸曾向壶中贮九华灵隐寺前天竺后好峯都落在君家
　　和巩教授访别二首
　　君来别我还归去君去重来定几时此后相思无可寄相思欲寄莫如诗
　　酒醨情恶不成醺况复匆匆欲语分留客恨轮无四角供庖叹鼈少双裠
　　寄巩大监
　　十里兼旬信不通每看金阜想髙风已知惮暑难迎客不敢将诗更恼公
　　谩兴
　　乌藤黄葛一山癯万事从人笑濶迂作计尚余诗气习遣闲须着睡工夫
　　和巩教授趋朝
　　昨梦中宵拾夜光晓惊新句堕书旁英游只合陪青伟论何须列皂囊溪上林峦新紫翠船头橙橘半青黄兹行好语须频寄只恐空踈窘报章
　　应令水墨素馨扇面二首
　　清似山栀馥似兰何人淡墨试毫端若无密叶相遮映全作江梅春晓看
　　玉质生从瘴海傍轻绡淡墨写微茫疎花賸作江梅瘦手底风头只欠香
　　闰七夕呈谯内知舍人
　　佳期有尽情无尽一再相逢意若何正使长年成会合临分依旧黯情多
　　闲兴
　　数防青峯照夕晖一湾寒碧带踈篱兴来倚杖闲临眺巾影欹风似阿谁
　　偶题
　　露叶明朝彩云峯吐夕岚山中无限景诗力不相参
　　腊中感春
　　小雨湿红防轻飔动碧池东君送消息预作探春诗
　　屋角丹枫
　　金行肃物欲功成一夜江枫防翠屛不是天公爱红叶要驱小隐入丹青
　　辛亥夏余将广旧庐偶读栾城李方叔新宅诗篇是时子由方治第有余年七十无住着屋成可作十年客之句感而赋之
　　頴濵七十无住着我室初成四十七前贤蚤达尚如斯我已多公五千日屋成作客可十年此老八十终斯言我今追公尚一纪来日盈缩犹茫然制衣起屋俱犯戒无屋无衣两为大世间万事且随缘运海巢枝俱一快
　　辛亥春夜雪忽积竹松欹折过半
　　夜来雪积不可料晨起压尽庭前花道松俯偻若揖客江竹离披如倒戈沙头寒重鴈不起门外日高人未过此时薪米不易得晨突有烟能几家
　　夏日奉天台祠禄
　　青衣挥箑卧藤牀翠袖携壶过酒浆猬腹出波烹芡实褭蹄和露擘莲房相呼时入鸡豚社独坐曾无鴈鹜行便是赤城真隐吏不须刘阮更相将
　　青奴
　　正堪休手足好事降为奴具眼感君惠无心真我徒耐寒曾得友防耻恐非夫却羡木居士盘鸠赐防扶
　　秋园谩赋呈方叔
　　嫋嫋鲜飚动逺林亭亭暮霭占遥岑渊明松菊秋容澹仲蔚蓬蒿露气深莫笑四携亭未具且环十皷坐同斟更须少待桂花发林下舂容把臂吟【余以四携名亭而未具姑以瓦皷坐客】
　　和答巩提干见贺浙东总戎
　　黜陟何尝到耳边旋栽花木学平泉二年窃食祠官冷一日颁恩宝篆鲜阃寄暂居油幕副朋从遥忆竹林贤诗筒从此长来往应有人编唱和篇
　　送杨方叔还山二首
　　一语何尝及世氛若非说剑即论文有时伴我松冈上闲看南山万坞云
　　可人自是难招唤此去相从定几时来歳春风暖行色隐侯楼上要题诗
　　和李崧卿九日
　　重阳无菊闷书空心似渊明兴不同聊且携壶上东岭不妨欹帽对西风百年尽付无何外三迳谁如阿堵中十月黄花方烂熳莫辞联骑访山翁
　　送枣阳军使刘似之兼枣阳令
　　四方男子志当在壮年时民社非轻畀才猷且小施附庸今列邑大国古称随莫谓朝廷逺行看召驿驰
　　又
　　去去樯乌逺何时到汉东官期应歳腊客路尚秋风大楚风声混三苖土壤通边头有新句莫惜寄飞鸿
　　之官婺州
　　一夕霜风扫翠微宦情何似客情悲留连祖帐临分日徙倚家园欲去时三载奉祠心似水一畨挈累鬓成丝高飞深泳慙鱼鸟临水看云有所思
　　送客
　　今日出郊送客明朝肩舆入州六十年前伎俩白头也合归休
　　六十七守歳
　　少时守歳喜蹁跹老境衰頽只益眠明日未应添白髪怕人问处是增年
　　除草篇
　　有客劝除草草去眼中净梵志反着袜一国皆通病颊上着三毛精神乃殊胜微云防太虚不碍天宇莹芳草有佳色难与俗士订曾着骚人经屡勤才子咏因依仲蔚门缭绕渊明迳不入膏粱观唯契山林性吾家北窻下旷土勿畦町花草随意生红绿同一盛晨露共明蠲夕烟相掩映既傍竹阴清又连苔色静微薫入衣屦余润侵筑磬终日坐其间心清神气定诗酒颇相关世事不足听从渠笑吾痴此意未易竟
　　赋婺州察推防悠然楼二首
　　着眼看山不见山徒劳终日对孱顔偶然境意相迎处只在寻常俯仰间
　　为秫求官兴颇深忽怀松菊便投簪先生万事皆如此何独悠然见碧岑
　　游叶丞相园有感
　　费尽心灵用尽功林间台榭巧玲珑可怜花木无愁思不见主人依旧红
　　又
　　功成三径欲归休结束池亭处处幽花木成时春更好如何不作百年留
　　杨方叔过访送行
　　遥传轩盖度西冈亟返柴车喜欲狂不惮除堂十夫费且谋解榻半窓凉归途送目云千叠别夜寻诗月一方何日重来慰牢落梅山花发待传觞
　　壬子歳送方叔
　　经年怀抱几曾开面上康衢一寸埃已向西偏营小筑高悬一榻待公来
　　满公临老种松志可尚也梅山老人为说小偈
　　满公种松何太痴急景尚作千年期安得雷风一夜拔千尺与汝同看龙蛇舞月时
　　感事
　　昔人防下才旋马今代公卿甲第高大屋脩椽当日事拾遗故宅转萧骚
　　晩歩阡陌见水珠逡逡上沿苖叶月华露彩相映清发倘非真在田间孰知此趣因赋
　　水珠卷苖叶夕气转阴机浩露添璀璨明蟾坐发挥静窥关物理行拂上人衣除却长沮伴能知此意稀
　　又
　　月璧上遥巘水珠生晩苖田家足清旷野歩自超摇有叟谈耕凿无人说市朝却怜膏火地车马客尘嚣
　　归故园述懐呈唐伯宪
　　度柳依桥瞰渌波缓寻花径上松坡莫嫌去国谋身拙却是归田得计多举世名甘汨没几人闻健得婆娑便须和取归来曲收拾余年老薜萝
　　又
　　三径元须近吾庐亦庶几稍晴频纵歩遇雨不愁归夕暗儿篝火晨饥妇饷炊栈羊还可炙枥马不须鞿引路犬先到惯人禽嬾飞有时携旷士把酒更论诗松露滴行帐山风吹舞衣吾生身外足此乐里中稀叹息游嵩馆前贤意重违【园池贵近不贵逺温公作独乐园日宴息其间及游嵩山又为游嵩别馆每到不过数日遂有暂来还似客归去不成家之句】
　　晩晴
　　晩晴返照射高栌不觉烦襟气一苏欲问明朝天色好请看空际两浮图
　　梅山续藁巻三
　　钦定四库全书
　　梅山续藳巻四　　　　　宋　姜特立　撰
　　山园四咏
　　雅志堂
　　谢公有雅志颇爱东山游坡仙得其心妙语寄清讴苍生事未了已了还即休彭泽小邑宰其事固不侔等闲一墨组未死谁肻投况此大功业声名天壤流始末终不渝盛事古鲜俦信知山林乐不贵公与侯岩壑有廊庙搢绅或戈矛而况此老躯日月不少留汲汲尚不足岂容复悠悠揭榜慕前贤驽马睎骅骝死者如可作把酒起相酬
　　风露亭
　　万物冒春晖红紫竞芳节唯此玉井莲逈与众品别雅受冷风吹复爱露华洁亭亭立波上晩意颇愁絶疑是姑射仙半夜集瑶阙清虚不染尘潇洒更宜月我慙穷陋质对此冰与雪安得谪仙人超遥俯清澈把酒一高吟玉色相映发
　　烟壑
　　苍然者为烟呀然者成壑赖此十八公与之相领略中间制小亭靣势巧安着千山攒脩眉一水环青玉勃图【北人谓浮图为勃图】映高标觚棱翼飞角夜深或沈沈月澹还漠漠趺坐者谁子草衣复芒屫素发照晴昊飘萧如野鹤傥非违世者何以有此乐向夕下坡陀清兴寄寥廓此境真可画此意终难貌
　　醒心亭
　　昔人醒心处唯恐玉山頽我今醒心亭正与醉为媒醒心非醒酒所醒遗形骸如病得大丹如梦忽惊囘如闇秉巨烛如蛰发春雷有时酩酊中蘧蘧自形开下视名利场昏晓走尘埃醒处元不醒醉时良可哀嗟哉我何人颠倒有至怀不求醉中醒却醉醒中杯
　　寄里中诸友赏菊二首
　　问讯故园今若何不堪归计尚蹉跎祗应庭下千丛菊今歳雨匀花更多
　　梦寐家园百里间秋来青蘂想班班但得诸公为临赏也如老子对南山
　　老去
　　老去光阴日日悭更无大药驻朱颜近来学得长生诀十二时中总放闲
　　佛桑花【一名朱槿】
　　东方闻有扶桑木南土今开朱槿花想得分根自旸谷至今犹带日精华
　　送潘叔昌主教清湘
　　潇湘山水清絶甲天下昔人谓骚人墨客如屈原宋玉贾谊軰皆尝至焉此天所以厚秀杰之士理或然也
　　醖借金闺客风流粉署郎文尝追屈贾身合到潇湘经术东莱学才名上国光遐方岂淹泊云路看腾骧双林益老养直之后入都见朝贵覔诗
　　正平有诗孙蘓氏代不乏来传大士印去说宰官法霜令方清高行色待明发蚤赋归来篇莫负碧云合
　　寄方叔游法轮寺三首
　　山中境最静静极恐关情莫听流鸎语应怀求友声一别三四日已怀千万情醒心亭下水先作夜吟声境静约心兵无由起妄情拟将笙笛耳同听夜泉声
　　废桑畦种花
　　课仆斸桑窠从头尽种花莫教聂子见怪我不栽禾种花真濩落曾不救号寒我自金芍药从渠黒牡丹
　　脩竹为王俊卿国正赋所居也
　　入门见脩竹兹士已可人不必问寒温便可饮清醇此兴谅不浅此意亦已真安得王子猷相与共卜邻
　　闲咏三首
　　莫笑归耕计未然我今得计是归田天公若也怜衰晩更乞门身二十年
　　铜山鼓铸成何用金谷荣华毕竟空老子百年无长物只留明月与清风
　　醒心亭下防潺湲雅志堂前拥髻鬟除却华山陈处士秪今谁似此翁闲
　　寄陆郎中
　　整整平头七十春两翁可是太陈陈世间过眼无非故唯有诗情老更新
　　李仲永墨梅
　　写竹如草书患俗不患清画梅如相马以骨不以形墨君曩有文夫子蝉腹蛇跗具生意当时一属蘓公雨叶风枝畧相似花光道人执天机信手扫出孤山姿陈幻却西子面此妙俗士那能知近时赏爱杨补之补之妩媚不足竒李生于梅却有得高处自与前人敌倒晕踈花出古心瞑云暗谷藏春色我一见之三叹息意足不暇形模索君若欲求之防画胡不去看江头千树白
　　和赵太中覔诗
　　每叹学诗如学仙未能换骨谩成篇翰林万丈光常在著作三都赋蚤传【诗赋尝魁宗子】半世无成负便腹终年有味耸吟肩明珠何事轻弹雀多谢高情未弃捐
　　说诗
　　作者固已难读者亦未易有宝斯识宝至宝况难值三家寠人子岂辨瑚琏器鼠璞将见珍周鼎或斡弃诗道诚难言大要该六义其高出苍天其深潜厚地枯中发秾华淡处有余味似拙乃藏巧借钝以宣利开濶要波澜组织须经纬或险而莫亲或平而足贵圆转各随形悟入非力至不止事吟哦先须存兴寄变态千万端胜处同一致以此而读诗庶得古人意
　　寄恪
　　忽得平安信新知进学功虑深心更苦趣静句仍工所贵身无玷何忧禄未丰望云休作念正要尔移忠
　　归故园二首
　　坐叨厚廪傍吾家此去吾家百里賖圣主恩深难报处四时得看故园花
　　一去丹墀六换春已将柴栅等簮绅虽无名节高当世也是羊裘一故人
　　退语
　　灔滪堆边百丈絶宋都六鹢风逆折曹公烧船烟焰彻苻秦百万走流血未若姜子之退最勇决
　　送邦直弟归乡
　　有弟自吾里相从两月余老来归日少别去见时踈鱼队犹前日鸰原尚故居不知风雨夕相忆更何如
　　同官游赤松二首
　　今朝乘兴出林坰商略天公未肻晴日色忽收梅气润山光便挟麦风清
　　山舆翠盖出华颠白防衣衫皁作缘我軰自应三洞主傍人唤作五通仙【是日适有五人或以为戏】
　　呈方叔
　　聱牙落魄一闲官职事何尝见一斑不是论松须说剑若非寻壑即观山闲看落叶随风去冷笑奔云送雨还更有刘岩杨处士伴渠痴坐老花间
　　归故园二首
　　向来叨趂内朝班宫漏鸡声晓梦间今日身闲无一事五年睡债一时还
　　桃李归来已半空不堪春事去匆匆落红犹自留连客故向尊前舞晩风
　　送双林益老
　　老鹤精神不受羁今朝何事又孤飞不依大士双林住却向东峯小隐归野色草堂开泱漭晨光日观接熹微此时四脚棋盘上坐断人间第一机
　　迓木詹事
　　出郭转萧瑟寒溪生素波茅檐迎日暖枫岫占秋多从宦嗟吾嬾流年奈尔何念归应不逺新菊已缘坡
　　扃岫为张支使作二首
　　士衡招隐翠幄长统卜居露帏未若君家扃岫千峯尽鎻双扉
　　老去林泉属我时来轩冕输君正好南防运翼未用北山移文
　　次韵陆郎中
　　亟报门前寄好音炯然书札照家林兴来自说宦情薄诗到方知秋思深【时寄秋思诗】临老读书因教子闭门扪虱为搜吟当今大笔如君少未用深藏叹陆沈
　　重题八咏楼
　　每到楼中忆沈郎碑间文字烂生光四时山色藏烟雨两波光下夕阳湛軰仅能登岘首召南元自爱甘棠英游已逺空追想附骥犹堪托短章
　　戏呈赵舜臣覔酒二首
　　毕君瓮下几成防屈子江边又独醒赖有东阳贤府主不嫌驰骑送寒防
　　兵厨酿乏吻生烟阮校如今作赘贠却怪渊明便归去酒材犹自有圭田
　　感梦
　　前后升沈二十年向来孤冷偶同然梦中许我传衣鉢敢望功名却比肩
　　游赤松小桃源
　　仙山千叠拥云屛行到桃源境更清坐久令人思谢傅欠渠低唱两三声
　　和唐戸古律三首
　　世事每多违苦心终眷眷功名等抟沙歳月如奔电古人竟何许厚禄良难恋冥鸿已高翔归翼方知倦我来双溪上正值黄花秋方为逆旅计未办佳賔留絶怜北邻阮不厌东家丘诗盟今几人肻着老子不隽誉早知畏佳篇今见防幺响去寂寂正声日隆隆爱君甘苦外与我嗜好同不妨时袖句共作圣贤中
　　歳暮月下有怀
　　春事侵红蘂年光入白髭暖云笼月夜斜照放灯时羁宦元无味清愁只有诗故山无百里梦寐数归期
　　和唐伯宪二首
　　倦翼投深樾惊鳞忆故川渊明松有迳扬恽豆宜田穷达安微分行藏媿昔贤此心谁尽了达此固怡然卜邻初识面把臂便论诗摸索曹刘耦慿陵汉魏时新章专雅防古更清奇若比江西无人说具茨
　　唐伯宪赴括苍戸掾
　　吾州刺史宅上冠灵鳌颠千嶂翠合防一水清潺湲北指烟雨近西睇鸎花连【烟雨鸎花亭馆名】积李雪缟夜崇桃霞覆川羣材聚仙境上幕开中天宜有唐景軰参与邹枚联户掾吾故人学问自家传法既奇古诗句仍清圆想当吟哦时揽胜笔如椽坐使氷雪肠沉浸含芳鲜试谂吾邦人世岂有此贤勿叹官尚卑行矣当腾骞



　　梅山续藁巻四
　　钦定四库全书
　　梅山续藁巻五　　　　　宋　姜特立　撰
　　再赋醒心亭
　　小桥枕沧湾一水绕清激横来莫知源委去无寻迹戱鱼时度浅好鸟忽鸣寂堂防隠空谾竹树閟寒碧朝霏溢朱栱倒影泛瑶席仰窥一迳上始觉藏深僻尚忆客中行盘峤倦登陟峯囘路忽下溪馆曽休息髙低相掩映景趣无终极朅来坐忘疲欲去或穷夕安得青霞人共此白云适
　　送方叔二首
　　我走尘埃君入山湏知静躁不相闗何时宾主俱无事雅志堂前一觧顔
　　海鸾天外絶虞罗偶尔来防涧谷阿世上稻粱留不得翩然还恋玉山禾
　　次韵岩桂
　　浓香透彻泥丸顶更恼诗肠卒未休安得此花长不老尽囘四序作清秋
　　和荆公二首
　　老去生涯华子冈年来得失一绳床是非尧桀何湏较身世于今更两忘
　　子房不愿萧曺位底事穰侯畏客来得一老兵皆可饮何湏车马便惊猜
　　间咏
　　坐叨厚廪饮醇醪不挟文书不坐曺检校园花为日课裒寻诗草计年劳仍将书册供慵卧时唤杯盘佐老饕感激大恩何以报唯祈圣夀等天髙
　　呉焕章送行
　　素行躬韦布长材轹搢绅老成吾甚畏竞爽尔谁邻半刺人称屈全牛技未伸难兄曽托契薄宦偶同寅和韵长愁险开樽屡饮醇髙谈烘白昼妙舞艶青春方幸交情宻还欣道义亲到家才旦暮囘首遽参辰越榜惊行速呉牋荷寄频施松从此始折栁竟无因指日腾夷路兹时记故人聊慿五字句千里话慇懃
　　和巩宰送牡丹三首
　　香泥筠笼逺擎来曽向河阳县里开堪笑杜陵何短拙却凭萧八覔桃栽
　　唐世花名寖显时才如韩白尚无诗本朝盛赏唯西雒万幄千庖泣玉脂
　　品格髙低各自春大如玉斗满如轮前贤曽谱花王说唯有姚黄始是真
　　田文
　　田文养士天下无撞钟列鼎倾金珠入闗防作秦囚拘当时贵客如橛株仓皇脱死托小夫嗟哉所养非所需
　　刘致政夀藏归庵
　　我爱青溪山峰峦秀如刻作庵贤主人只恐归未得且住三千秋防戱人间客遗蜕何足论西干有真宅
　　应致逺谒放翁
　　双溪雪消水生波有客袖句来相过自言平生有诗僻摆落世故工吟哦不愿垂腰连六印不愿爰田封万户唯于前辈识苏黄却向古人窥李杜呜呼断弦谁续髄风雅道丧骚人死三山先生真若人独将诗坛壁孤垒此翁笔力囘万牛淡处有味枯中膏有时竒险不可廹劒门石角钱塘涛源流不嗣江西祖自有正宗传法乳请君去直箭锋机归来听我禾山皷
　　野歩
　　江山客思满云水稻田空日坞悬秋实霜林坠晚红
　　王方叔防耦
　　人生大患身为累火宅啼号更累身闻道中郎唯有女不妨半世作闲人
　　余壮嵗甞假居塔山寺后三十年重到赋二絶
　　故山重到思依依不见霜眉雪顶师三十年间真一梦夜檠犹记读书时
　　一堕红尘六载余黄金不染白髭须向来猿鹤应相问瑠合犀缾无恙无
　　两生
　　齐鲁云何两大臣初无名字挂朝绅若将出处评髙致更是防龙以上人
　　感怀效渊明体
　　人生百年中长为子孙忧人生百年后死生两悠悠流传至曽恩爱竟何许孤坟千万禩莫适谁为主嗟哉世间人小黠而大痴惜衣仍忍寒省口仍忍饥一朝大化尽未免世俗嗤存者且偷生逝者归无期眼前一樽酒劝君且重持
　　客至
　　冻云垂地寒峥嵘故人访我邀晨烹旋烧姜子金丝酒却试苏公玉糁羮【俗以鸡子和酒烧之谓之金丝酒以山药和者为银丝】
　　出处
　　士贵重其身出处各有道一为己私蔽防却千金寳我非真勇者归意良草草逵路方多岐几人能辨早
　　送卢漕
　　国华郎中与余同门同里又同甲子忽闻释省戸清班以七闽节归过故乡小诗送行并寄老怀
　　昔忝二三子今俱七十翁西州十年别南部一尊同我已三径具君还双鬓蓬便湏轻世事留防送飞鸿
　　偶成
　　蜨因变化多胶网鱼为飞升却曝鳞唯有冥鸿无羡慕世间矰弋莫相亲
　　古风送郑路钤
　　故人访我双溪边袖中明月五筰连一笑倾倒秋风前复忆鹭序同联翩君今半老我皤然功名富贵空中烟南柯蚁穴醯鸡天鹤长鳬短谁亏全我今日月箭脱夜行不止真可怜不如归钓清泠渊日髙未起醉即眠心和气定养夀年世间万事姑随缘交情傥或未弃捐不妨时寄相思篇
　　公馆
　　公馆当清夜移樽近北墉秋声连蟋蟀月色淡芙蓉
　　次杨元防白莲二首
　　月为精彩雪为肤翠盖迎风漾录珠我欲褰裳赊一顾能囘玉面向人无
　　不御鈆华似洛妃清虚全与道相宜月明何处囘仙驾独立沙头尔许时
　　郡中朔旦朝拜圣祖
　　巍像俨明庭衣冠尽夙兴曙光摇斗极云气掣觚棱尝记朝天日君王玉座升璇霄乌万防飞舞防髙层【上毎冬御殿有乌数千百自西兴来噪舞其上久之趋凤山而去时谓之趂朝乌】
　　方叔元振元老同令侄舍人见访
　　联翩三凤接华裀小阮驱车复后尘嵇吕相思千古事后来命驾更无人
　　九日寄杨方叔
　　安穏杨夫子秋来阙寄音遥怜好兄弟相伴老山林菊是故园色人无旧赏心云萍两漂泊西望一长吟右寄此诗后忽得简云儿曺亦寄五言用韵皆同殆一段佳话遂再赋长句
　　天性固自同学问亦有源胡为两章句韵韵皆蝉联有如五音作琴瑟随宫悬排比不乱行又似贯珠然窃意予父子与公有世缘精神所交感黙契难言诠书来亟报我故事前无传欲将此叚奇竟入佳话编况复恵新句律吕递相宣
　　子陵
　　不为故人屈清名日月髙当时若相汉不过比元侯元侯功易歇子陵名不灭所以想孤风犹如隔前日
　　欲雪
　　啸侣饥鸢愁古木啅羣冻雀聚踈篱一庭寒意沉沉静正是江天欲雪时
　　冬至
　　老来心绪怯年光又见春来报一阳未必暗添宫线永只应先引【去声】鬓丝长
　　鹏鷃问答
　　吾闻北冥鹏翼若垂天云矫首扶桑汜投趾昆仑垠渴饮黄河流饥食紫渊鳞长翮盈千车短羽重万钧去以六月息栖止良苦辛黒风忽翻海未易容其身偶与斥鷃遇问鷃有何乐鷃云我幺禽岂暇议寥廓为生诚甚微为计亦易足吸以棘针露分以鹪鹩粟决起枪榆间却向蓬蒿落不睎九万程只愿一枝托鹏聼鷃所云似若生羡慕彼小乃有余我大适为苦呼鷃问所安鷃笑而不语
　　送墨鱼巩大监
　　底事呼为海里羊陀尼为背锦为裳慇懃送似曲湖老要荐君家玳瑁觞
　　脩谒
　　偶尔事脩谒篮舆经近村田夫不避客袖手立衡门
　　野蔷薇
　　拟花无品格在野有光辉香薄当初夏阴浓蔽夕晖篱根堆素锦树杪挂明玑万物生天地时来无细微
　　寄方叔黄草道服
　　非蕉非苎复非絺不是山人木叶衣寄与诗翁莫嫌陋防山长袖白云归
　　北槛
　　北槛近中堂缘堦物自芳晨清花拱露地僻藓侵廊坐久时开卷吟余或炷香终朝无客至一枕到羲皇
　　负暄
　　不是羲和德泽流寒乡何处覔温柔絶怜天上黄绵袄大胜人间紫绮裘旋挟胡麻随景转更携书巻与闲谋天和妙处谁能防欲献君王却自羞
　　小孙纳妇
　　庆事集朋亲孙枝喜气新歌云停碧落舞雪青春暖日花君子清樽酒圣人一春行乐地不负牡丹辰
　　同方叔自郡城归故园
　　吏隠岂无名东南一客星松闗今有主岫幌不湏扃无梦妨清睡唯闲伴独醒着鞭吾已晚先媿一鸿冥
　　和　　　　　　　　　　　　李　廌
　　风流蚤得名两鬓任星星花径春长扫林扉夜不扃精神老益壮风月醉还醒妙句难酬和穷搜入杳冥癸夘冬解官三山归双溪自南而北路傍梅花经月不絶久欲作数语未就乙巳仲春书于凤山僧舍
　　路出南州向北来呉山梅冷粤山开阳和次第随程到一月吹香管客囘
　　烦刘公达甃园中小池以诗谢之
　　感君巧思葺芳塘石甃无痕细着行更拟中间添小屿藕花深处着鸳鸯
　　辛亥上塜
　　寒闺守节少年时志凛氷霜不可移追逺积成千古恨报恩寛作十年期此生不愧先君死后世应传寡妇碑兰若栖神安穏在遗言今日九原知【遗言欲葬萧寺依佛香火】
　　诗送谯知閤
　　一去丹墀六换春追寻旧事晃如新屡烦携酒来青邸相伴同班上紫宸自分此生成死别岂知今日更情亲飞腾已向风云防得意应湏记故人
　　余卜居偶得山水之胜喜而赋之
　　寒士把茒聊盖头岂假山水寻清幽偶然驻足得胜地造物所赋非人谋有山无水清晖减有水无山爽致卑流水青山屋上下此妙唯许坡公知







　　梅山续藁巻五
　　钦定四库全书
　　梅山续藁巻六　　　　　宋　姜特立　撰
　　归山间舟中寄黄正言
　　黒风吹雨乱云奔一舸浮家过别邨便有新凉生竹树更添清兴集槃樽打篷防防催诗思着靣萧萧冷醉魂来日小溪山水活一波尽是使君恩
　　黄正言为邑宰累罢郡送行
　　人生皆有别此别良不同不作儿女恋惨然见颜容郭奕追叔子后山逐苏公二贤间世士二客有古风不畏简书诮越境逺相从上下数百载凛然两相望我亦何为者偶在寮宷中荷公以礼遇讵敢忘敬恭公才自超卓落落涧底松我老无所用飒然一衰蓬相送三十里已复媿前踪愿言养宏博吾道终当通
　　赠染髭宋道人
　　道人染髭须返老作年少虽得陆公怜却被吕公笑道人尔休痴百年终漏逗
　　司马倅解组送行
　　双溪梅水飞洪澜风掣五两争樯竿有羙人兮彼何官东阳别驾司马孙两摄郡绂私不干二年解组知嵗寒五规三戒投天闗经筵赐读帝意懽此行定合陪清班发扬祖德仍追攀劝君一杯勿留残转首咫尺过前滩王俊卿所居甚隘而防山亭依浮图之址卓然孤起诚伟观也
　　吾怜防市人偪仄烟火隘六月围炎蒸引吭思大噫谁知蜂螘聚却蹑鲸鼇背近山罗前櫩逺岫落天外浮图卓孤标如大舶航海蓬莱与方丈便觉咫尺在酒酣挥八极醉眼聊一快更须约安期万里弄澎湃
　　赤松三咏
　　仙山名字防千秋勇退曽闻汉故侯自笑功名无尺寸归来也作赤松防
　　右赤松山
　　四山古木老烟云流水桃花防换春举世但夸羊化石那知不有武陵人
　　右小桃源
　　自从兄弟得神仙一去空山竟杳然唯有华隂舒道士好诗长与此山传
　　右二仙庙
　　赋婺州之録参防明逺楼为李中甫董奇卿作也
　　脚蹴南楼咫尺间手摩八咏境全悭东西合抱两溪水逺近平分千里山但见孤鸿天际更无野马隘人寰一时从事先名实岂有能诬雀鼠奸
　　偶题
　　霜降水自落春浓花欲迷道心因老进狂态逐时低
　　永日
　　永日静无聊空庭散欝陶憩禽猜落果乳雀趂飞毛
　　赏花醉吟
　　七十衰翁双鬓槁每遇花时拚醉倒今年只是去年花故吾何似今吾老空中日月笼中鸟万古贤愚尘一窖寻思世事縂浮云断送一生唯有酒
　　和黄正言劝农
　　双溪溪上緑初匀晓日曈昽霁景新五马先声才出郭九农和气已生春教条颁布人心悦父老醺酣德意亲从此惰民俱力穑防防优最上严宸
　　失骏子
　　防犊情何限亡羊意易迷聊为暮景玩遽与小年齐涨乳空宵哺深闺失晓啼已知真幻泡感至一悲凄乙夘春自郡归赏牡丹适有故竟囘唯魏紫略放二头
　　归早开迟两寂寥经年不见董妖娆芳心未展缘何事半是闲愁半是娇
　　梦想防花归意浓归来底事别花忙魏家姊妹知人意先试春风半面妆
　　和司马倅喜雪
　　寒意沉沉云气深老来病骨冷难禁巢禽一出不知下笼鹤乍飞无处寻便欲骑驴洛阳市不妨放棹越山隂天公已作丰年瑞更仗风威扫滞淫
　　嵗在绍熙甲寅浙东西大旱旁连江淮至秋暴雨水发天目漂民庐浸禾稼而蘓常大歉小人趋利争运衢婺谷粟顺流而下日夜不止又去冬嵗暮多雨连绵至春半未有晴意人情忧闷聊书数语以备采謡者至辞之工拙固所不计也乙夘仲春作
　　去年数州旱秋雨漂民庐今年复春霖赤子忧为鱼不见日月旋但见霰雪俱处者絶营为出者困泥涂近山不可樵平地不得鉏有壤莫粪田有火莫烧畬花木淡惨惨麦苗冷踈踈张王堦下苔寒酸井边蔬上天胡不仁苍生一何辜传闻常润间流殍满路衢鄞江祸尤酷越山复何如米乡已无积山郡岂有余小人急眼前负贩日夜趋只知利一已岂暇防里闾屈指至秋成未可保无虞尧汤备先具庶冀收桑榆
　　喜杨方叔见访【初以梅花为约既而仲春方至】
　　忆别西风首重囘今朝相见笑颜开梅花腊底思君语桃叶春前望客来足健尚堪淩诗工未许继堆豗山园近日新成趣正要相携把酒杯
　　读汉史
　　万石躬行不读书公孙张禹号名儒诗书何罪工发冢自是诸生爱颔珠
　　乙夘元宵多雨
　　腊前雨势已翻盆腊后淋漓到上元灯火不张蟾彩暗笙箫有禁霤声喧【时遏宻禁乐】麦田闻道水盈尺里巷想应泥没门闷坐孤吟无好况三杯冷落对黄昏
　　又
　　连年旱气民愁食及至春来又雨霖湿麦卧泥难辨草寒蔬入市贵如金灯辉不到愁人眼节物空惊老者心且喜今朝日光出更湏风力扫重阴
　　种桃
　　种桃三百树随处有开花来年三二月便是武陵家
　　闻衍孙恪得举
　　庆事联翩走四邻吾家门戸一畨新明年双上青云去为汝山园作主人
　　陈德承致政一子中舍选次子中漕台与余二息同牓贺之
　　皇朝网英材三嵗设科目四海一飞龙两家双中鹄得非诗礼效且喜箕裘续二老亦牵连明年书小録
　　陈德承致政病后得诗且以见贺
　　上恩鼎至愧叨逾退省何尝有硕肤甘作一麾山吏部不为三败管夷吾相思梦想江湖隔熟诵篇章锦绣铺无妄疾来终易愈岂容毉砭值庸夫【一麾前辈谓麾去也】
　　烘被诗
　　烘被藏六焞焞梨枣春不唯匀踵息且以暖腰身扪虱闲寻句听鸡怕及晨是中有真味不羡北窓人
　　夏月山中闻鸎
　　深山五六月犹自有鸎簧只满幽人听何如入建章
　　鸎答
　　自是山禽侣徒因语得新不堪供贵玩却作李山人
　　菜羮二首
　　拟续氷壶传尝赓玉糁诗蒸豚贵公子却莫遣渠知一自入金门屡防分玉食今朝苜蓿盘犹疑照初日
　　因见市人以瓦缶莳花屋上有感
　　城中寸土如寸金屋上莳花亦良苦因思离宫与别馆南至九北鄠杜东西延袤八百里桥梁褭空七百柱伤哉好大荒主心岂识世间蓬筚趣一邱一壑吾辈事随分园池何用许我今度地山一隅栽栁栽花已无数大虽不足小有余便可终身为老圃
　　秋暑
　　吾性仍忍寒不受秋暑闷既抱相如渴复喘平叔汗疥疾亦相乘爬搔扰躯干平生懒挥箑况复蚊蚋乱忽闻隠雷声引颈若鹅鹳雨意竟萧条依然坐深防安得天公仁霜令从此换
　　咏舞者　　　　　　　　　　李　廌
　　曾见簮花上舞裀囘旋殊不动纎尘昭阳殿里无飞鷰今代谁为第一人
　　中秋追和
　　乐声催遍上华裀囘雪光中不见尘今日山间易惆怅当筵踏月更何人
　　叶仲脩令其子携所作求诗
　　雅道去已久挽囘良独难湏求正知见莫学小波澜父子专诗律风骚逼将坛【谓髙邻有诗翁也】如今寄佳句那复阿防防
　　秋霁
　　清秋初过雨湿叶闪晴晖数册文书静一庭人事稀
　　送枕屏竹炉与刘公达致政道室
　　不画椒房百子图销金帐下拥流蘓聊将鸥鹭沧州趣伴送江西古竹炉
　　出门
　　出门谁与防顾影恻我情赖有木居士作伴山中行
　　吾家
　　吾家何处住一嶂独成围莫遣通樵斧应嫌减翠防
　　畏途
　　畏途谢排斥造物遂初志彼虽快其私我独佩嘉恵爱憎有囘牙恩怨或倒置得马岂君福凿渠真我利向使老班行兹事恐遂废三迳幸足乐一瓢聊自寄兴来或歌呼客至任醺醉以此终百年何用一品贵犹胜白首归流光忽西坠
　　趋郡囘
　　老去犹趋府往来添客愁丹枫渔舍晚花麦野田秋
　　新居覔竹栽
　　辟畴事庐井物色费经营正拟一防足便怀三径情吾居恐全俗君圃有余清急欲就佳趣哦诗乞翠茎覔橙曽有句乞竹可无诗好辍东南榦同为风月期根丰宜地力萌达趂春时他日如相过清隂满酒巵子陵祠堂后两崕对起可髙百丈或者指为钓台
　　壁立双台百丈余如何竿线掷空虚时人不防先生意只钓清名不钓鱼
　　闲赋
　　楼台百万装成花木四时罗列从渠眼底江山欠我诗中风月
　　侧金盏
　　浅浅娇黄向日开枝头斜挂防金杯细详名字并花意不醉花间不得囘
　　小桥
　　小桥横野涧物色自孤清终日相晤语松声与水声
　　庭草
　　一簇墙阴緑正繁不依朱戸傍雕栏竹光苔色深相映只许闲人静处防
　　又
　　幽幽庭下草悟悦有禅味君防红紫场纷纭乱人意












　　梅山续藁巻六
　　钦定四库全书
　　梅山续藁巻七　　　　　宋　姜特立　撰
　　茧庵【记附】
　　乙夘之秋姜子得吉卜于寓居武川王泽山之麓其冈曰壬闯然而止其向已丙屹然而起其流囘环既北而南前遇峭峰折而西去四山如围气聚势合造化钟粹别为一区于是即其左方为屋二十楹榜曰茧庵夫倮虫三百而人为之长蚕特小而灵者也传曰红蚕以茧为衣又曰饥蚕作室衣与室所以析茧之义孰谓蚕能茧而人不茧乎虽然惰者不预茧寠者不暇茧人而能茧亦足尚已茧有三义善藏其身似智利被于物似仁生生不穷似道一举而三羙具以是名吾庵不亦可乎
　　初营
　　万物有终始吾生如幻泡辛勤蚕作茧来往燕成巢不作蔂梩掩宁湏马革包刘伶行带锸未免达人嘲
　　落成
　　茧庵吾自名所喜以吾息一丝出巧心口眼费经画无畏亦无累丰俭随人力时时携妻子杯酒纵酣适家人献歌舞宾友杂嘲剧此意少人解此庇无终极曹瞒西陵前作伎竟何益刘伶坟上土谁与酒浇滴高堂岂不好要自非吾宅王侯与氓万古一枯腊自营自落之讵敢当达识有酒更频来寛作十年客
　　和韵题茧庵　　　　　　　　许及之判院程丈逓示所和梅山茧庵诗开发为多予曩毕犯禾之役思同穴之义而预作夀藏亦名其旁曰茧窝欣然敬和比两得梅山书而稽报判院丈或可转达庶几少赎逋慢之过焉耳
　　荣枯翻覆手生死出入息那将有限身苦作无俚画譬彼三眠蚕已足三食力作茧聊自藏随化各有适石椁翁固痴锸埋儿作剧忆昨办同穴物理念终极斸地号茧窝开径延友益今闻梅山作真得曺溪滴袖手将诗坛忘形规夀宅达观接前脩羙意非毒腊智愚虽相较今古归一识何当访此老同为逆旅客
　　寄题茧庵　　　　　　　　　陆　游
　　君不见赘翁退隠真皇时茧室遗名星日垂虽无豪士千车送不媿髙人一锸随又不见贞观故人有王显抵老摧頽不作茧一时戏语今尚传人生穷达谁能免茧庵知君出游戏夀过期頥乃常事青松手种三千本防防半空飜鼓吹人老则衰君不然快防玉船鲸吸川钓璜逺祖应相似八十方为筮仕年
　　【附记两朝国史王樵字肩望号赘世翁作茧室铭曰天生王樵薄命寡智才不济时道号赘世生而为室以备不虞死则藏形不虞乃备樵真庙仁庙时人也太平广记王显唐太宗故人太宗微时尝戱之曰君抵老不作茧及帝登极而显谒因奏曰臣今日得作茧耶帝笑云云放翁此诗用事精切足以发明吾意诚可仰也以书来曰茧庵记及初营落成二诗大手老笔超然絶俗明公富贵夀考皆未易测于此可卜岂戯我乎并记之】
　　六言
　　康乐寻山伐木子猷爱竹叩门我已烟霞痼疾每逢佳处开樽
　　祸福
　　君子多短拙动或福随之小人最狡狯往往触祸机巧者极人力拙者无所为巧拙不必问天道自平夷
　　秋旱骤雨
　　滂沱一雨洗清秋千里郊原旱气收急遣奚奴洗觥醆醒心亭上防溪流
　　买乌薪戏题
　　雨雪冬春无了时乌薪断续恼衰羸偶然买得婆欢喜且免山翁晓皱眉
　　晨起出门
　　水绕芳堤云绕山数椽茒屋住中间神仙更自足官府世上谁如此老闲
　　山堂巩先生挽诗三首
　　源流简公出名字鲁山宗【韩庭芝字徳秀】避地江之左惊人易以东机云千载里歆向一门中敬止山堂老才名是至公
　　风采儒林虎波澜学海鲸公家五进士此地半诸生勾漏丹俄就中牟政亦成如何贾太傅位不至公卿绾章南北异转首死生分手泽空遗墨书籖冷旧芸行湏潘岳诔碑已蔡邕文身后无儋石成似子云
　　和元亨出示山扉诗
　　手自葺柴荆山扉亦自扃莫辞蓬筚陋要防艸堂灵忙为幽人启闲无俗士经不妨老赤脚譍戸代奴星
　　寄方叔
　　落叶满沧湾坠露湿踈栁幽人晓无事杖防经林阜忽焉若有省怀此山中友便欲借风翰翩翩挿双肘
　　古风送行陈省元
　　梅山老人头雪白摸索曹刘还认得平生鹿鹿视余子谁是诗中真巨擘踵门忽得天下士慕我虚声逺相覔袖中磊磈出奇语和璧随珠暗相射对之坐久神气定言下分明箭锋直傍观如堵相骇愕颇复见我有此客雄篇累日费酬答但怪笔端飞霹雳君才自是千里驹鞭影不摇何待防古人妙处应自知悟觧多端难指画请君更去勘诸方莫道梅山得消息
　　和潘倅新溪七首
　　山色湖光相接连千章古木老云烟晚来曲港囘舟处如在孤山栁屿边
　　平湖防灔带垂杨緑暗长堤五月凉防女移舟莲浦去棹歌声里水风香
　　浓淡燕脂千树开崇光香雾袭人来如今不共梅花笑歩绕行吟日防囘
　　钓月亭边三两家月明无处认芦花忽闻鹎鵊相惊起知有溪禽在浅沙
　　溪头风月四时新机尽还欣乌鸟亲沮溺相逢如借问报言老子自知津
　　如君方此富春秋未可追寻三迳游且放子真归谷口不应马援困壶头
　　我来久矣了穷通出处谁能与众同此去便湏专一壑人生何必作三公
　　虾蟇
　　周公洒灰垂典教为尔朋徒多取閙如今大索不相容省口何如且泥淖
　　有感
　　巍峩厦屋起千间更作朝廷第一官防个得归仍得老可怜一世不曽闲
　　归老
　　归老得闲浑可事防怜白傅更能诗舞余歌罢賔朋去八节滩头醉卧时
　　和虞守钓台四首
　　龙衮羊裘孰重轻当时俱是一书生相防道术仍防势超出人间万古情
　　七里滩头嵗月増汉家川谷防丘陵祠堂只许英配此后寥寥见未曽
　　天下清名属至公当时四七谩英雄祠庭千古増轮奂不见云台续画工
　　先生蝉蜕出尘埃万古声名一草莱尽道髙风激贪懦何人到此挽舟囘
　　胡彦功挽章中间家事少贬遂谢宾客絶馈饷者三十年已而复振
　　祖风文采秀儒林父德幽遐玉有音廷尉何妨谢诸客鸱夷还复致千金门前舆马多英贵架上图书浩古今欲识遗芳传不朽伯喈文字在球琳
　　赠方叔
　　世间旷士如君少天下闲人似我稀一旷一闲无一事只应鸥鸟共忘机
　　诞日戱作亦可以瑞鹧鸪歌之
　　梅山诞日簇觥筹更挟娉婷共胜防此去只求闲富贵人生湏是老风流
　　拄杖
　　脚力未湏扶时时踏莎迳爱君如友生伴我山行兴
　　门外
　　门外青山列髻螺园中花木锦成窠惭无功业报明主空占闲居乐事多
　　道中小诗呈虞察院
　　归路指城隅城楼出画图水光摇野艇云影掠平芜秪合山林住胡为朝市趋丘丹不浪出五字访姑苏
　　和　　　　　　　　　　　　虞　俦
　　城郭迎车骑溪山展画图归鸦飜落照宿雁集寒芜酒里倾肝胆吟边识步趋佳人来底暮心傒碧云苏
　　糟蟹呈虞察院
　　星分井鬼占髙躔细还书食馔编不作屈原醒到死却同李白醉登仙濡涎唧唧生泉眼閟息陶陶乐瓮天口腹固知能累徳为渠风味一轩然
　　和　　　　　　　　　　　　虞　俦
　　偪塞圎脐不计钱将糖弥躁赖蒲编举杯聊试持螯手下筯空余蜕骨仙争向槃中夸得隽谁知酒里独全天无肠不与人间事骨醉怜渠为恻然
　　再赋
　　祸成篝火最堪怜蒯索寒芦更与编细剔膏苏付馋子却吟醉骨属诗仙沉冥并作南柯梦混沌谁开太极天闻道将糖尤躁扰觧蒲投甑想骚然
　　虞丈以伤物遂再赋
　　省口湏知亦省缘食经尔雅不劳编山中且纵无肠子【抱朴子云山中称无肠公子者蟹也】海上长随踞殻仙凡物身中皆有佛何人性里独无天反骚正得诗人意读罢新章为怃然
　　又
　　古来儒墨本同源罪福区区不足编燕飨正湏依孔圣慈悲何必异金仙静思有物叅元化俯视含生共一天梁武汉明俱泥佛得言失防岂其然
　　出郭
　　嵗暮偶出郭斜阳带逺邨雪松含腊意沙水动春痕
　　春晓
　　春来贪起早春思还缭绕一语破春愁黄鹂韵清晓
　　有感
　　六年归老掩柴扉今日天涯有所思山阻雪深无去路凄凉只咏四愁诗
　　菜羮
　　浅下姜盐细防油小甘微苦嫩香浮是中自有天酥味说与馋儿只掉头
　　极目亭有怀韩常伯
　　先生种栁已成围栁外孤亭但夕晖如觉隐侯前日去不知丁令防时归云帆夜夜沙头落风叶年年城上飞吊古登临仰词伯苦吟精思入幽微
　　追送虞察院
　　夜半小溪饮酒深増别情客随舟共逺诗与雪俱清严濑云木冷富春烟水平故人相忆处应过鳯凰城
　　和　　　　　　　　　　　　虞　俦
　　相知何必旧我辈正钟情老去难为别诗来愈觉清虚舟和雪载浅水过滩平一路皆佳境收归五字城









　　梅山续藁巻七
　　钦定四库全书
　　梅山续藁巻八　　　　　宋　姜特立　撰
　　秋江栁
　　春暖和烟重冬寒带雪稀何如秋浦畔含思独依依
　　方叔每嵗一相访送行
　　耐久交情嵗月深今朝何事返家林北鸿西燕一年别流水髙山千古心何日从公歌旧曲【偶同讴昔时旧曲有感岁月之迈】无人伴我赋清吟若为云气从东野应绕刘岩紫翠岑
　　寄方叔
　　懒过醒心亭无人作伴行禽鱼皆命侣松竹亦同声只作留时意那思别后情连宵怀晤语心恻未能平
　　去燕
　　去燕忽若失断蝉凄复连不唯观物化且以感流年
　　曵杖
　　曵杖度林樾晴光破衰顔好鸟忽相鸣觉我身世闲身世谁自觉此妙吾独观正以静得之乐哉天地寛
　　寄题杨先辈雾隐
　　猛虎树摩痒更为虫所蚀元熊掷崖木正坐勇与力尔豹居其间而复有二德既不文采亦知身足惜衣锦贵尚褧桐梓恶戕贼含章大臣体深居君子识室以雾隐名兹士有典则韬养日以久何患不辉赫而况数钜公铭诗播金石只恐难久藏却为人所即
　　对镜
　　少年鉴止水自喜顔色好如今对明镜但觉増老丑老丑将奈何行当就枯朽古来圣与达阅世谁长久仙药不可求红顔复何有嵇阮真可人沉冥一杯酒
　　题许尚书石刻二首
　　乌丝玉轴陀尼表闘草搴花锦不如不是向来元祐脚唐人文字晋人书
　　先生自是吾所敬况复曽防防化余笔妙共推三昧手尚书安得不中书
　　闲吟
　　老去无心思世事静中有业爱闲吟有时防水防山处举世何人防此心
　　红蕉二首
　　一藂緑凤尾含烟径尺红英晓更鲜曽见画归丹禁里太湖石后粉墙前
　　品格清虚压众芳何年分种自炎方直疑剪破红罗轴挿向緑绡深处藏
　　感旧
　　忽见鸎鸎挟两雏因人感旧易欷歔佳人例属沙咤利春去春来能啭无
　　送方叔二首
　　管弦韵胜堪娯客山水音清好赋诗底事翩然欲归去尊前风月又相思
　　梅山近日风光好桃叶桃根縂可人自喜暮年多乐事非君谁与共花茵
　　旅怀
　　寄迹双溪上秋声动逺林断云流影薄过鳫去痕深旧馆生离思新愁阙寄音到头俱梦事俛黙一长吟
　　送虞察院
　　岳牧用词人古今诚罕有君侯东南隽锦心仍绣口生从谢朓城日对敬亭阜梅翁丈人行味古若酒君能兼众作活法参已久今兹守双溪诗思如河剖前追东阳侯近继南涧叟璀璨瑚钩盘屈蛟螭钮往来互酬赠觉我殊秽丑砂砾投公筐珠玑落吾手蘓李隔遥天王刘同魏圃风骚难并世道义况有取髙篇许编缀防华侪部娄不辞附冥鸿庶以圗不朽君王爱其才复易呉门守韦郎五字句寂寞今其耦森防尚髙门凝香犹故牖想当吟哦时妙思出齑臼只恐凤诏催去作仙班首载赓清庙颂千古换星斗得句勿相防时寄山中友乙夘中秋月色彻晓喜而有赋呈诸亲旧
　　客来暮霭尚周遮客坐乾坤见物华万里更无云吐叶一天唯有桂开花肃霜青女令先布专夜嫦娥意太夸便欲从兹凌汗漫不知何处上仙槎
　　乙夘种牡丹
　　课仆舁丰壤辛勤种牡丹不知从此去更得防春防
　　山圃
　　山圃归来花半空尊前一别五春风新松已自髙三棰旧堑还湏广十弓
　　效乐天体
　　田宅不多终是有园池虽小胜如无三平二满人间少此乐唯应属老夫
　　山中
　　山中有至乐静者得其意所以入山人同来不同味
　　诗挽楼少阳所生母夫人
　　继室侯家古有闻荧煌还得配枢臣香严童子先成佛【生子十嵗极聪了一夕坐逝】琐骨仙人后化身【夫人晚入道】共喜伯仁今有母何妨小德外无亲向来已悟空乘法合作西方防上人
　　诗悼刘夫人
　　淑德生从积庆门父兄隠耀更全真共推蜡屐亭前女雅称都观里人鸾镜菱花千叶冷蟾宫桂树一枝新人生百嵗今才半防有重封贲后身
　　闲赋
　　人生浮脆若风烟障簏操筹亦可怜但得樽中长有酒不湏身后更留钱
　　赋谢恵醋
　　送酒古来多旷士乞醯今世少良邻庾郎寒腹便鲑菜助我儒酸不厌频
　　晚来
　　晚来山气冷松下独门行野鸟聼人语山灵警杖声
　　立春前有雪
　　春前一寸雪春后一犂金万里烟瘴息九农和气深余方悼亾适山圃牡丹芍药盛开赋长句
　　白巾对红艶哀乐自不同缅彼古之人防去礼法中亲防至呕血悲涕固无从不哭即饮酒陶然醉为乡吾爱防庄子鼓盆歌慨慷吾笑潘河阳忍泪赋悼亾自古皆有死生灭固其常生也根一气死焉归茫钟情虽我辈达节圣所臧且日饮无何久久永相防
　　闲吟
　　富贵悬诸天祸福人所召但于平处行福轻祸亦少贪夫只竞前而不顾其后忽焉一失脚千佛不可捄
　　寄方叔
　　二老论交日真成百嵗期同行双野鹤得意一山雌病起怜加饭书来渴寄诗已添新蜡屐此兴报公知
　　思微时寄食山寺
　　招提忆昔寄孤踪晓甑犹尘午未舂地僻读书无外事家贫教子有全功
　　出处
　　草木偃时龙入洞鸟乌噪处虎行冈大贤出处湏惊俗伊尹如何五就汤
　　赋潘叔玠皆山楼
　　环滁皆名山正以醉翁重翁时方在郡朱墨犹遮拥君今建斯楼再食祠官俸雅契醉翁心而无醉翁冗防山应更真物物皆浄供便寻庐霍期莫作京洛梦只恐难久闲移文北山讽愿坚仁者守用静以观动
　　次石鱼
　　君不见陇州石鱼生地下中有防鲫皆同化又不见衡湘石鱼生山中鱼身鳞鬛俱如画世间何独此石为鱼形石蛇石蠏皆如生虾蟇口吻酷肖似螬蛴蠕动防能行悠悠荒怪不可考吾意造物初无情隂阳融结亦偶尔俗智讵可窥杳防叶君得此不足惜君自川岳储英灵来春禹浪忽变化头角天上防峥嵘此时囘首视此石弃置殆与砂砾并
　　有感
　　少年如晓行志意多闲佚老如夜还家行李自迫怵向来轻寸隂此去惜余日已往不可追未来嗟莫失昔人秉烛防不为杯中物
　　纵目
　　纵目郊原乱絮飞好风娇叶弄天机白滩半露溪新瘦緑树初圎山正肥
　　和王粹中
　　昔年曽踏软红尘囘首修门七换春官职不多还不欠交情无旧亦无新有花日日招嘉客问字时时接近邻且愿梅山新秫熟许君长作醉归人
　　王君玉挽章其子迁其母同穴
　　昔与先夫子亲如老弟兄君能敬父执我亦感交情放意杯中物无心世上名佳城今夜月应伴酒旗明伉俪存亾隔孤坟一驿西忽惊双剑合无复只鸾栖路接先茔近云藏塔岫低归乎了无憾送骑满山蹊
　　巩大监挽诗
　　列国名卿号众多山堂族望最巍峩魏宫賔客推公干【魏王记室】交趾威名畏伏波【帅广】老去一麾供坎归来三迳足婆娑从今诗酒交朋少怅望新阡泪若何
　　悼亾
　　安仁愁思怯春寒扪泪题诗睫未干双燕归来如访旧不知吾已是孤鸾
　　蝉
　　自下髙升木杪间风为呼吸露为餐虽云强聒人憎恶也胜低头推粪丸
　　长句赠弟邦达主簿
　　有弟辞我去明日隔风烟茭青岭头云忆别二十年上有古峯峦下有深涧川我昔去家时过此涕泪涟汝今复经行岂不念鸰原人生皆有别此别有何言我年七十四去日箭脱汝虽后十年鬓髪已苍然世味只如此恩义以为先防少别良多杯酒且留连何以夀夘君赠之新诗篇
　　有客
　　有客访山间愁襟一笑寛青灯亲软语薄酒缓清欢
　　十月
　　十月气候变园林霜叶黄余粮栖下亩宿霭罩寒塘
　　和虞守感秋二首
　　莫忆鲈鱼羙呉天浪正浮只应归梦到千顷荻花秋家音何用寄邮置有沉浮旦夕天边去书来一鳫秋
　　送方叔
　　九日相携上翠微安仁悼内不胜悲琴中只弄无弦曲歌里聊陈鼓缶辞来嵗湏为汤防约今朝空过菊花时君家兄弟如相问为报頥间已素丝
　　亾妇小祥将至
　　老来遽有闺中戚嵗月飞腾奈尔何八十耄龄能有防九三大耋可无歌祥琴合御吾非激朞乐如听玷可磨春到有花湏痛饮莫伤嵗暮更蹉跎
　　题梅山诗巻二首　　　　　　杨万里
　　松风涧水打牕声玉佩琼琚触眼明当昼如何挂秋月未春特地啭新鸎秪消一巻梅山集幻出千般景物情老子平生有诗癖为君焚却老陶
　　承华寮寀集鸳鸾不减应徐防魏园中有钓璜清渭叟向来授钺少陵坛锦心绣口搴花草雪椀氷瓯防肺肝身到梅山得梅魄老夫更借一枝防
　　和
　　洋洋海内服诗声手决云章万象明千仞覧辉丹穴凤三春刷羽上林鸎蒉桴土皷有遗韵牛鬼蛇神无遁情才大弥如碧海蹄涔那敢鬪澄
　　接武东朝集鳯鸾相如亦预赋梁园仆旗我合坚诗壁授钺君当坐将坛妙似春风薫草木深于元气入脾肝宫墙数仭难窥测一防曽容豹管防




　　梅山续藁巻八
　　钦定四库全书
　　梅山续藁巻九　　　　　宋　姜特立　撰余年六十始入侍禁庭数月又直春宫
　　新年出小刼今日直储宫天道周必复物情穷则通春丛无寒荣秋畬得晚丰勿悲夕阳句犹胜吾家翁【时有贺者至余曰夕阳无限好争奈近黄昏客云夕阳如有意偏傍小牕明】
　　读杜子美集
　　巴蜀劳重往荆湘无定居宦情常造次行槖屡空虚宫阙烟尘外江村盗贼余弟兄踪迹断妻子信音疎生理那堪説穷愁自扫除千篇比金玉万巻是菑畬轩轾齐梁后凭陵汉魏初严公俄旅衬岳土亦烟墟一世惟漂泊平生可叹歔高名天所靳此理复何如
　　怀故友杨方叔
　　防戏人间世清虚物外缘皇家虽结网空谷竟遗贤无恨堪悬剑伤心有断弦今年汤饼约为尔一凄然
　　渔舎新成
　　旋规渔舎傍溪山山转溪廻翠竹间闲看羽觞行诘曲戏拈竿线弄潺湲浮家不入分风浦归棹休寻落照湾谩説五湖烟浪好几人险处得心间
　　山中
　　篱畔黄花翠竹雨后青山白云此是山中活计莫教俗士知闻
　　秋来喜雨
　　西风吹雨洗林庐夜深凉气生庭除呼童为我扫籧篨便欲拂拭红氍毹冠巾三肃傅头颅絺绤轻利体不濡似觉礼法由吾徒寝甘食美増腹腴牀头有酒不用沽更烦黄菊催红萸一秋办取三百壶二三佳友不可无
　　寄汪尚书
　　五十年间叹濶疎相防两地复江湖书来笔底惊强健诗去吟边想步趋好对青山防歌舞莫嫌红粉笑髭须凤毛已有哦松韵尚记金华旧范模
　　和　　　　　　　　　　　　汪大猷
　　投分虽深迹却踈君居东婺我西湖儿曹方喜承毛檄父执应容效鲤趋慨念旧防多宿草【旧同官六十余人今唯大猷独在】仅余二老见霜须诗来唤起相思梦又向梅山得楷模甲辰歳以诗一编进孝宗圣语且许其清新骤防擢用暇日感孟襄阳事聊赋数语
　　襄阳孟浩然牀下谒至尊一语不合意放还归里门我诗虽不工骑马入帝阍饱暖自兹始永怀明主恩
　　刘公达覔酒
　　作诗覔酒真豪士况是今年富酒材岂有豪诗不豪酒请君须饮及时杯
　　初夏
　　松花金粉落荷叶翠钿浮啼鵙千山暮一年春事休
　　喜仲春有闰
　　仲春闰月天气佳天岂有意迟羣葩天公正为老人设剰添一月延韶华今春计日百二十不比严霜烈日空增加良辰好景不易得此日讵可容易过汉家天子赐甲子所见殆可儿童夸直须烂醉荅造物秉烛列炬惊林鵶
　　王思叔惠巨竹一竿
　　清晨剪送碧琅玕想见轩牕六月寒便欲持将钓东海未知何处可投竿
　　齿脱
　　髪白壮志凋齿豁生意少寒暑几八旬咀噍嵗月久请君视追蠡血气岂长好吾祖仕进初两齿仅能有此翁不即人乃为人所取退之太崛强方夸脍鲸手毕竟将何如人生不堪老
　　雪后双溪城外
　　雪消闲出郭骑马踏山桥池响氷澌落泥融鴈齿消
　　咏闲
　　一年闲有十年功十歳如将百歳同此去得闲犹未已向前日月尽壶中
　　病后负暄
　　阳和被四体觉我病骨轻血气相贯输浩浩梨枣生以我身中离交防丙与丁隂尽命自长何必求丹经
　　水仙
　　六出玉槃金屈巵青瑶丛里出花枝清香自信髙羣品故与江梅相并时
　　移瑞香
　　少年无酒荅羣葩投老逢春鬓已华今日对花无意思花应怜我我怜花
　　饮酒
　　平生嗜酒不耽酒不爱深斟爱浅斟嵇阮讵能知此味可怜一世只醺沈
　　偶成
　　腻白夭红渐满枝倡条冶叶竞纷披化工只解呈新巧恼杀衰翁都不知
　　涧上
　　晴蜻舞幽涧水鹊立枯槎予亦坐烟壑有生俱有涯
　　春晩戏题
　　嵗月飞腾不可囘红顔去尽老相催自怜皱靣无光彩赖得春风为熨开
　　寻春
　　选胜寻春莫预期风和日暖即佳时行庖草草何妨事明日隂晴特未知
　　庚申春再得奉祠
　　香火縁深宦意灰十年萧散卧蒿莱厐公从此不入市只与渔樵相往来
　　老衰畏寒晨起婢辈炽炭红熖满室身心俱泰喜而有赋
　　严晨一炉火爱重如兼金既已暖我躯且复豫我心因思孟东野曲身长苦吟何如贵公子得意椒房深香菌出括苍山谷中其味香滑絶妙昔尝欲献之寿康终不敢也
　　薫蒸应地徳香滑异园蔬天花非尔伦金芝恐其余雅宜斋庖荐不受羊羮汚将欲献天子谁为达区区
　　夜饮
　　风高霜挟月酒暖夜生春一曲清歌罢华胥有醉人
　　幽事
　　幽事春来早晨兴即启阍扫梁延燕子挿楥防龙孙数日招賔友先期办酒尊淋漓衣袖湿不管渍春痕
　　诸葛孔明
　　临发汉中时精诚见表辞此心谁尽了死后有天知
　　二月有霜海棠颇瘁
　　青春淑景忽飞霜余烈犹能到海棠中山靖王孺子妾尚书门下主讴娘
　　初夏
　　催成新夏荷浮翠送尽余春栁褪绵正是清和好时节嫰柯娇叶媚晴天
　　王思叔惠象牙笋
　　鱼煮船头笋煮园一时风味最甘鲜君家象齿先春发为我携鉏斸翠烟
　　晩春
　　品物趋时寂寥静观化自超遥鹦因求友偏饶舌桞为含绵嬾折腰
　　适斋先生续乐天达哉行因继其后诗虽不工聊抒鄙意而已
　　乐天吾所敬挂冠方一年家事能几何处置有后先始卖南坊园次卖东郭田末乃货其庐缗钱可三千不为子孙计兾可了目前呜呼古之人未易相比肩顔子附郭外不闻鬻其阡渊明松菊迳仲蔚蓬莱间阙一尚不可而况尽弃捐先生果何心达者未必然适斋贤主人归卧甬水边家中无留贸饥食困即眠不可学其可已省区中縁嗟哉我何人爱慕此二贤素贫乏常产晩有屋数椽圣君不忍弃未许车髙悬月散官中粟不蓄俸余钱性复喜賔客日日罗槃筵万事不挂眼尚为诗所纒山上列花木山下疏清泉终日自逍遥濠上乐亦全起予者谁欤三诵达哉篇
　　云岑
　　云岑抱秋隂水木起夜色原野渐萧条田禾卷阡陌
　　闲吟
　　天公靳惜是虚名恠我吟诗笔不停莫把文章觑天巧只将浑沌养余龄
　　偶赋
　　不织不耕日无忧无恼身旷哉天地徳养此最闲人
　　野坐
　　野坐花飞片溪行水涨痕山中闲日月世上别乾坤
　　不贪
　　人间五福少世事罕兼全将此不贪寳延予有限年
　　偶至郡城
　　老矣息奔走胡为此登途行李虽草草客怀亦舒舒倾我壶中酿阅我袖间书在家故云好爱此暂时娯
　　无客
　　无客意不佳独饮有何好虽非瓮下豪亦匪泽中槁百年防有极正要舒怀抱不赋独酌謡相期醉乡老
　　冬夜不寐
　　宵柝迢迢警睡魔静思世分老林坡忍胞只有嵇康嬾扣角曾无戚歌不起妄心思世事只将闲意养天和时人休説长生术学着长生事转多
　　因赴郡防入城
　　十年林下自由身已放严光作外臣终日奔驰非我意有时嚅嗫失天真厐公不合来城府梅福如何走市尘防蹇明朝且归去故山猿鹤自相亲
　　贺王季发提举挂冠
　　明主尚书识履声君持闽节复仪形八年可仕不谋禄七秩及时斯引经肯把清名夸薄俗只将厚徳养脩龄新诗祖送三千首疏傅当时得宁馨
　　次洪监簿惠诗韵五首
　　相逢可恨十年迟鍼芥相投更不疑从此诗筒数来往不须千里寄相思
　　新诗三复用功深始信今人有古心鬬叶俪花儿辈事唱高庙瑟有遗音
　　自古诗人失意多偶然歳晩蹉跎如今世味都如蜡水际林间自日哦
　　三洪文字照乾坤小谢风流笔力存悟解向人难举似见花微笑自忘言
　　莫嗟官路昧通津举世滔滔岂识真早晩青云如直上正须文字为藩身






　　梅山续藁巻九
　　钦定四库全书
　　梅山续藁卷十　　　　　宋　姜特立　撰
　　幽事
　　日日营幽事时时有好怀雨园残竹粉风砌落松钗伴蜨行花迳听蛙傍水涯穷通了无谓不必更安排
　　观挿秧
　　挿秧如挿针细亦良苦分徒一夫积终畆众力举曾不旬日间绿遍天涯土周家重开国幸勿轻农圃
　　悼亡
　　平生起居处杳杳复冥冥人远迹亦沈邈焉居者情以此观世间无物可留意有如空中云东西适相值云收天宇开虚空了无事
　　晨起信笔
　　姜子胸中有至乐青山白云也不恶不求作佛不求仙却笑时人用心错乐天兠率堕茫徐福神山更辽邈丈夫天地要同流俯仰随化吾何求太虚为体隘九州不须更述逍遥逰
　　子陵濑
　　不为故人出出则将如何交道古难终岂唯畏虞罗萧何丰沛旧未免投金科先生诚高哉无媿紫芝歌雅志小饮适寛仲送相州法醖并竹萌同至
　　相州昼锦堂厨醖卫国淇川岸竹萌二物烦君走分饷时哉乗兴倒瑶觥
　　晚晴
　　草木肥梅雨江山快晩晴芳塘荷芰发香泛葛衣轻
　　齿将脱龃龉抵牾时或隐痛戏成
　　摇齿不可仗反侧如小人王陵虽少戆信越终难驯鲁卫固小弱秦晋依强邻更托辅车势庶以活吾身读范文正公上执政书靖康之祸正以人不知兵
　　经籍尽焚秦室乱孙呉有禁本朝危圣贤文字初何罪羣小盈庭事可悲
　　白髭
　　检校精神日向衰羲和促辔过如飞白髭可是长无赖换我红顔不放归
　　赠汤仲辉郊居
　　木桥横野水竹迳踏晴沙桑苎交阴处中藏隐士家东坡除夜三十九遂引乐天行年三十九歳暮日斜时之句赋诗余亦于生朝有感
　　昔人三十九已叹日斜时吾今七十六屈指一倍之岂唯桑榆晩正自入崦嵫灰中炭暗尽岂不心自知且饮生朝酒更赋梅山诗
　　野步
　　倚杖立江干丹枫疉嶂寒何人三昧手画我看秋山
　　动植
　　动植凑东风天机各自浓花粘蜂股重絮恋栁腰慵
　　雪晴
　　六出防阴机新晴闪夕晖余寒随鴈去残雪帯春归
　　叶叔佐妻挽诗
　　元是毗耶女来嫔居士家一门函佛界三子摘天葩积累千金富追迎百两车合书贤妇传遗像俨笄珈
　　闲兴
　　天气正清和人情物意嘉绿树荫屋角微风起檐牙挟书仲舒园种菊渊明家逍遥无一事远志凌青霞
　　再赠汤仲辉
　　肥遯元无闷躬耕亦自娯曲肱安陋巷爱尔亦顔徒
　　咏蚕
　　防防屡神化宛宛始成室生从五泰初事至三起毕利物先遭烹谋身自无术衣被遍四方丘山计端疋岂知骄奢主结绮纵防逸剪防满园林光辉艳风日理宜得败亡此道天所疾礼经重亲蚕一缕知自出大禹恶衣服仁俭由圣质我本生田家蚕织尝究悉初不耻緼袍一暖志愿讫
　　葺圃
　　种树书频读齐民术屡窥曾求竹醉日更问栁眠时卢橘初非橘蒲葵不是葵因而辨名物甘作老樊迟韩子师朝路为小人无礼去国再来婺女
　　推敲乍可恕诗客攘臂岂容遭怒螗三尺何时尸鼠辈九霄一日失鹓行君王拟听尚书履使者行催相国装共喜日边归去近双溪椎皷下舟航
　　庭下棠阴七换秋去思遗爱满东州当年父老留大尹今日儿童迎细侯久别双溪劳夣想重来八咏识风流故人再此相逢地晓出衡门失旧愁
　　翫月
　　天风忽披拂觉我襟袂清云片玉鳞薄月华金晕生曾于沧海看浩荡此时情髣髴见三山汹涌波浪惊
　　晨起
　　东旭晓曈昽照我墙角红衰意忽开豁衰顔亦丰茸便欲理晨策去绕菊花丛惜无防心友一尊清兴同
　　古意
　　共绾同心结那知有别离对人争忍説不敢画蛾眉
　　霜后菊
　　嫰黄酽白媚秋晖正坐清霜一夜飞似怯晓来天气冷一时都换紫罗衣
　　送邦佐弟归乡
　　昔时俱是一儿童今日相看两秃翁旧约对牀心自喜新诗入夣句仍工吾衰已觉身如幻汝老犹疑气吐虹南北相望才数舎何时更卜一尊同
　　子陵
　　足加帝腹狂奴态自是君王礼数寛四海但知天子贵先生只作故人看
　　喜雪
　　阴宰弄精神空中舞玉尘入檐灯影乱折竹晓声频照幌光侵曙欺梅气压春老夫贪快赏呵冻拂乌巾
　　栁
　　长条攀折叹离披底事人间管别离何似龙津通御气建章宫里鬬腰支
　　怀方叔
　　忆昔尊前共赋诗如今仙去见无期吟防想只空山里嘲弄风光人不知
　　有感
　　滴水添壶箭跳丸叠崦嵫只夸顔似玉不觉鬓成丝
　　初夏
　　时节催农圃园林花事空栁苍无故态苖长有新功
　　因观赞皇平泉草木记有感
　　平泉草木频移主西雒园池几换人但把风花观世界莫将金石认吾身
　　悼邦节弟
　　皇考怜同出青山忆并庐前春曾访我无月不来书易感中年后难忘少长初倐然成夣幻歳晩重欷歔
　　张致政挽章
　　上寿身仍健荣封歳屡终无因拜厐徳空幸识王戎含玉亡遗恨悬车近古风燎黄应不远光宠贲幽宫
　　次韵黄司理
　　龙墀射防笔如神马首哦诗句益新忽捧名篇端有意欲求强对恐无人浸滛汉魏知追古摸索曹刘已识真荀氏八龙谁最着慈明头角在云津
　　悼何求卿内子王氏川人王丞相夫人母之妯娌
　　名父飞鳬席庆长良人傅粉旧传芳篮舆曾帯阳台雨花院俄沉婺宿光表表门眉看列倩诜诜兰玉有诸郎不唯防诰生前宠更有丰碑自玉堂
　　渔舎感秋
　　小筑瞰清流人闲境更幽蒹葭寒帯水蟋蟀静吟秋
　　茧庵囘
　　归路俯清川呼奴自刺船戏鱼翻晩照宿鸟入寒烟
　　暑退秋夜赏月
　　冠巾暑退才如律诗酒交情不作踈今夕孤光清到骨镂氷裁玉满林庐
　　拒霜
　　楚天寂歴暮云平何处江村落鴈声正是西风扫黄叶不知春色在朱荣
　　罢刘岩酒库
　　世事升沈侔蝶化吾生来往更蝇营归心有愧陶元亮家事当如尚子平岂是木鸡犹有变故令沤鸟尚相惊老夫本自无城府抱瓮何妨过此生
　　闽中得家书
　　家书隔歳至生死半一新新故无已时悲喜俱伤神人生兹世间谁是出世者有如独茧蚕终日自纒裹迢迢碧海路青鸟长来去安得挟双成吹笙入烟雾
　　海上获捷祷于庙神王公方交鬬间贼桅忽倒赴水死者太半后请于朝赐额灵惠
　　直驾楼船捣贼桅金槃一掷万人开何当为奏褒封典酾酒刲羊亦快哉
　　出闽中四首
　　山行十日到吾家腊尽归人惜歳华斗酒只鸡谁劳我更须踏雪看梅花
　　千里携家一秃翁一尊倒尽百愁空野梅可是工迎客排日开花到浙中
　　飘蓬不归根而我还故里有食即可安何必土风美岂非俗缘故堕此胶漆底艰闗一月程况复携老稚囊空畏途远蓐食常夜起人生贵适意奔走殊未已俟有三迳资吾生恐无几
　　晩出仙霞岭平原豁故闗石穷千里迳云失万重山渐喜乡音似遥知儿辈欢不缘怀里社倦翼未须还




　　梅山续藁巻十
　　钦定四库全书
　　梅山续藁巻十一　　　　宋　姜特立　撰
　　湖光为刘庆远作也
　　湖水浸坤轴湖光混太清风来縠纹起夜静镜奁平初讶琉璃软还疑组练横防茫连泽国防滟蹙寒汀破碎翻千月澄印万星雨来添防缀日射鬬晶荧桥影虹垂涧杉阴幕覆亭鱼跳全荐玉山卧半沈青小泛依呉榜长謡任楚萍挤排李白醉勾引屈原醒暇日宜呼客平时好濯缨吟哦万景集未足称诗情
　　编猥作
　　老来事业无多子收拾新诗又满编金玉那能润身后等闲犹作百年传
　　秋园
　　商气入山园园花取次妍蓼丛迎露重菊本望秋圆
　　再悼邦节弟
　　满腹书何用谋身事竟非中堂亲尚在私室子畴依人去惊沤没秋来愁鴈飞它时风雨夕相忆泪霑衣
　　月下
　　晩来暑退坐前墀嫋嫋南薫动翠微便欲乗风游汗漫白云顶上翫清辉
　　送谢叔光
　　青阳迫残腊寒色满江干我有采薪疾君方行路难来无十日欵去作一程寛翌晚解鞍罢亲庭足笑欢归括苍和杨嗣之吏部烟雨楼韵四首
　　谁发天悭得胜游佳名收拾更无留郑防祁岳今谁是为扫阴沈万壑秋
　　几重绿树暗罗纨多少空蒙远近山物色聨翩吟不断使君佳句玉连环
　　絶唱从前恨未多骚人墨客浪经过直须吏部杨夫子始奈楼中烟雨何
　　宴坐帘旌卷翠微朝昏万变发新姿锦囊莫怕岚霏湿帯取风光入鳯池
　　噉笋
　　自从孤竹夷齐死清节何人萃一门惟有此君无俗韵至今风味属诸孙
　　赴饮席家人供新衣
　　劝我着新衣深辞老不宜如今百事懒不比舞雩时
　　桞
　　森森万木势峥嵘千尺孤标更上征惟有桞丝低拂路腰支憔悴为多情
　　曩备员宫属令防画箑覔诗字以金书
　　时颁便靣覔新诗巧画花枝作好题多谢东皇不嫌弃亲将仙手冩金泥
　　林钦之主簿挽章
　　敬读铭镌语遥知磊落胷义襟如郭震豪气似元龙万里摧车轴三春折涧松天虽不可问余庆后人钟
　　寄韩判院南涧常伯之子
　　每思南涧一凄然不见风骚二十年子厚犹能记先友审言且喜有家传蜩螗声乱无遗响山水人亡有絶弦海内可能无法眼直须叅取祖师禅
　　庚申度夏自适
　　透脱逍遥逰外远离烦恼浊中夜夜满怀明月时时入梦清风
　　戏题
　　乐天妙语过鸡林平处犹为治世音豁达如今唯李老不妨风月自闲吟【庆歴中京师有民自号豁达李老好吟诗词多鄙俚一时贵人戏语多及之】
　　闺怨
　　别恨迢迢千里余天涯何处覔音书花间羞见双双蝶水上愁寻六六鱼
　　暑退喜秋
　　頽龄厌浊暑瘦骨便清秋蓐收方囘镳灏气横九州老鹤生精神孤松郁飕飗如饮寒露浆贮以青瑶瓯既蠲膏肓疾复洗热恼忧斟酌楚人赋并作商声讴
　　暑退
　　归卧林间十二春心安日日是良辰家居佛界清凉国人住仙宫自在身无事入山寻阮客有时击壤助尧民虽无高行追先隐毕究田园乐亦真
　　歌丰年
　　稔歳非常歳时时雾雨并陂塘留夜月涧谷防秋声卧裌惊宵冷披纱怯晓清水泉俱自足阡陌更无争荷锸疏余浸腰鎌候小晴秫材寒眼富酒兴老涎生便觉糟床注还欣庾粟盈新君钟瑞庆旧俗迓升平赛社鸡豚具迎神笳皷鸣支离徒受粟一饱愧斯氓
　　人送岩桂二首
　　七月浊暑气氤氲天香忽堕明月轮一枝先入西风手洗我三伏胷中尘
　　香馥清晨可疗饥饱人胜食斋房芝便好架巢枝上宿不愁无酒只愁诗
　　渔舎
　　渔舎时时须一到水光山色净相亲玉肌花貎不须替自有阳台行雨人
　　咏菊
　　菊禀金天精劲气凌风霜水流山下潭饮者寿命长泛我杯中物染我诗句香所以陶徴君爱之不忍忘
　　秋来得雨
　　夜来一畨雨青我一席蔬洗甑炊香秔何必食有鱼便可酿新秫唧唧鸣斋厨且以乐残年此外不愿余
　　忆仲子
　　吟哦五字有规模妙处时时亦起予送老百年将付汝岂知顔路请吾车
　　报国如乖愿归耕宁买田此欧阳公酬杜正献告老后诗也前辈名公亦有买田诗句盖寓归耕意尔岂真若今士夫为多田翁耶
　　出仕虽无补归耕宁买田聊将报明主庶不媿前贤
　　哭仲子
　　一日死生隔平生父子休暮龄逢逆境老泪湿清秋浪急珠沉海天昏壑失舟烟霄落雕鹗天廏防骅骝万里车轴折百年江汉流吾生今已矣世事付悠悠
　　邸报京丞相薨背
　　丞相今朝薨相位衣冠赠典一畨新作场好梦归乡去仰羡无非梦里人
　　暇日叹日月之逾迈念吾生之几何感而成章
　　宻移不自觉猛省却堪惊红顔去不返白髪来无情刼秦气何用袒汉力莫争求胜竟无术陶然任此生
　　致政张教授晚而买妾有女戏赠
　　隐君无妇几经时暮景鳏居却未宜且喜中郎新有女岂容白傅老无儿闺中不着玉川婢天下应传京兆眉无计去陪汤饼客花卿有子待歌诗
　　赏海棠
　　海棠初破萼红艳欲无春小挿依霜鬓花应恕老人
　　谕亡子
　　死固汝可怜生亦我所爱生死两相缪吾将解其防余有仲子之戚九日亲故携酒访我于梅山之上因咏昔人诗人情皆向菊天意欲摧兰之句不觉凄然有感遂易一字足成篇
　　九日上梅山愁心卒未安人情皆向菊天意独摧兰管女不及嫁莱衣空自寒牛山多感慨把酒泪阑干
　　野意
　　谢安髙卧向东山白傅分司雒水湾賔朋歌舞欢娱处只在山光水色间
　　陈右司挽诗
　　麟经絶学冠名儒科甲巍峩压隽途两作星郎归省户五持玉节佩州符义仓睦族前贤少犹子推恩举世无忝窃亲邻违一奠不堪老涕落寒须
　　书寿穴中石寿星背四言
　　彼石何人云是寿者作镇斯宫孰分真假以幻对幻有同儿嬉他日啓扄问尔是谁
　　老馋
　　八十血气衰交累身口故喜读奉亲书窃诵老饕赋烹餁付家人甘防輙复具烂软既适宜调芼亦合度儿女各贡勤桮羮走童孺邻里重交情时时分果茹兴来一举觞直到醉乡路此乐兾百年此腹恐相负
　　晚起喜晴
　　老翁喜晴色屋角候晨曦圆影才明隙方晖已鍳帷呼童聊拥褐得火即舒眉盥栉浑无事看山就小诗
　　感物
　　今年叶底已藏花来岁还抽后歳芽代谢乗除无了日须将定力看浮华
　　甲辰歳进诗一编孝宗许其清新翌旦宣谕宰执召试再赋一首
　　午漏奏新诗昕朝召节飞若非梁武帝谁识谢晖
　　罨菜
　　梅山罨菜胜羮藜恠见賔筵玉筯齐大似雪堂真一酒絶胜金谷韭蓱齑【以罨菜喻酒此东坡茘子比江瑶也】
　　忧患中作
　　吉防既同域忧喜亦同途万缘互起灭谁能久欢娯欢娯既不久悲恨常与俱唯有嵇阮辈乃能脱囚拘一醉了生死岂复念区区小儿玩造物造物亦戏渠举世忧其忧放浪乐有余
　　虞察院生日
　　新开弦管召天和喜气悠扬际海涯向晓金蕉称寿处欢声更满使君家
　　二
　　自辍清班素望崇凛然争仰栢台风大奸钜猾宜深屏且避当年御史騘
　　三
　　向来施设局苕川荒政方劳问计然今日雄藩得长袖请君着眼看囘旋
　　四
　　雨旸时若赖君侯万室欢呼庆有秋不论高原并下隰民间稌黍一时收
　　五
　　今年旱火欲烧空尽是忱诚黙祷功尊酒豚蹄亦何用使君心自与天通
　　六
　　使君决遣烈秋霜不许乌衣立坐傍一吏持毫供防染向来鴈鹜不成行
　　七
　　鉏纇除荒政若神俗安民靖絶纷纭清宵不见犬吠盗绿野更无羊败羣
　　八
　　下车好语敬书绅诚意区区只为民今歳年丰米狼戾更须通变惠斯人
　　九
　　天诏飞传速置邮双溪门外促行舟橙黄橘绿风光好并看西湖十里秋
　　十
　　文章近古追前辈政事方今絶后尘聊佩左符犹未称好归黄阁试经纶











　　梅山续藁巻十一
　　钦定四库全书
　　梅山续藁卷十二　　　　宋　姜特立　撰
　　伤老
　　老翁足力弱踉蹡如小儿须杖乃能行动步忧欹危髪秃生细毛正似出胎时忽复长儿齿辅车两相依还童既无术衰谢乃其宜载念天地间八十者几希如我真幸民何必暗伤悲且饮北海酒自吟东老诗
　　喜败箧中得旧诗
　　十首诗篇久弃遗偶翻故箧有光辉恰如建鼓求亡子一日门前忽自归
　　风色
　　风色作呉霜山中草木黄冷烟笼碧瓦露叶徧寒塘
　　对花戏作
　　八十衰翁歳月高可怜老气尚觕豪春来纵被花相恼半是无心半搭猱【出小説】
　　追感三朝遭遇今如一梦
　　本是蓬筚姿偶作帝王客日日上金门时时分玉食自忘身世贱不觉仙凡隔几多贤逹人饥寒卧空泽余垂老于居之西偏营小堂面对南山一峯卓然榜曰如山盖取诗人意也
　　一峯高挿丙丁间南极星光伴我闲不向仙君乞如愿只从造物覔如山
　　菘苣初冬稍茂喜而有作
　　紫苣生春荑助我作汤饼黄菘养土膏氷壶添隽永凡物贵适口何必须九鼎况我藜藿肠万钱惭食顷
　　再赋如山
　　小堂草草屋三间暇日徜徉养寿闲掲榜如山还自笑何人不老似青山
　　肉莱菔【字从俗】
　　玉食旧防宁作我藜羮故态未忘吾烂莱菔甜如蜜细防猪臕滑似酥
　　又赋如山
　　如山堂上好登临罗列堂前紫翠岑万古烟霞供坐啸四时风月伴闲吟海鸥心性沧洲远野鹿精神草树深却笑井蛙并辙鲋只知缺甃与蹄涔
　　怀古
　　古来一代文章事自有风骚翰墨臣今日苏门四君子异时邺下七诗人
　　月
　　万古长空月亏盈不计年魄生蟾共没光满蛤同圆
　　春物
　　一春天富贵万象物光华遥想西湖上风流卖酒家
　　和王粹中
　　非农非吏本同尘胷次何时不是春戸外松筠随意好山中风景逐时新择乡幸喜仁为里省已深惭徳有邻事契姻聨非一日向来俱是异邦人
　　长至后
　　迟迟昼景转庭除似觉今朝化日舒印篆旋添香晷刻绣牀暗积线工夫
　　刘益之判院挽章
　　倾盖如今五十春中间还得缀华姻单于万里同哀使马援一乡称善人告老已能官及子颁恩更喜爵荣亲佳城一闭成千古无复传觞酒入唇
　　潘夫人挽章
　　登堂曾拜太夫人秀伟端方逈不羣为子求官因白屋有孙擢第自青云身兼富寿人应少眼见曾世罕闻已被荣封犹未已更看褒赠贲新坟
　　拾遗诗
　　过行在宿詹塘
　　三十年间倦路岐今朝犹自羡轻肥敝舆冲雨方行役朴论干时未息机日暮肠枵聊命酒夜寒衾薄旋牵衣一防三径何时遂且待相如驷马归
　　遇雪
　　艰难要经歴勿为居所移方兹冒雪行有愧在家时杯酒全无力春寒易着肌谁能念此老团坐有痴儿
　　留题雪峯
　　雪峯未到意先猜只恐氷崖冻不开多谢天公怜倦客故将暖律入踈梅龙湫惨淡惊神物象纬峥嵘逼斗魁顾我区区亦何者扶藤能为此山来
　　代陈公实上通守王刚父四首
　　我识通川守人才世所稀金陵传正印叶县悟圆机国论曾三接边城且一麾从今雌甲子洗眼看雄飞戍解淮山月波平瀚海秋主忧销北顾賔宴接南楼自愧成村叟无因接胜流铃斋听客鴈应念稻粱谋淮上津程远山阴信息稀有尘生晓甑无帛剪寒机稚子莫垂泣故人今把麾歳阑归意速目断鴈南飞洗甲通盟后同庚缓带秋边声寒卧皷海色静明楼冉冉歳云莫栖栖诗者流不才同社栎一饱愧身谋
　　和雪诗
　　恠见司寒着意浓巧裁六出羡天工乌翻树拂梨花月鹭起沙平玉篆风势合深连云渚北光寒淡抹粉墙东梁园赋就惊先手末至相如敢擅雄
　　通守田太尉生辰二首
　　犀庭渊角凛英姿褒鄂凌烟想画时建武堂深闲缓带筹边楼逈静哦诗曾乗神骥叅天仗还挿宫花赐寳巵今日北门方借重九重久已结深知
　　呉头楚尾几名邦公以循良逹舜廊未把勲庸齐冦邓直将教化继龚黄蠧蠲前政人云乐最上诸司议曰臧只恐周庐赖弹压芝泥趣召觐清光
　　昭君
　　汉宫胡地真天壤一别长门隔塞云莫谓琵琶慰行役琴心不比卓文君
　　赋孙宰知鱼亭
　　万物各有适所乐乃其天达人黙识之此意妙难传贤哉漆园吏知鱼岂其然客问子非鱼乌知鱼乐全荅云我所知知之濠梁间问者固已远荅者不亦难要知知鱼乐当作梦蝶观周与蝶非两鱼我宁相悬海门孙夫子读书必钩结茅制小亭下瞰碧玉湾因鱼掲佳名理赜非言诠夫子固知鱼鱼亦知君贤我欲从之防褰裳濯清泉鱼乎可勿猜久矣忘机缘
　　江口阻风寄琅山衷老
　　人间有净境咫尺不易通今朝解尘缚始到天人宫叠嶂拥崔嵬夏木郁青葱白鸟巢半山掩映画图中高低辟牖绿阴翳芳丛境寂意自佳坐久心弥空更兹主人贤晤语禅味融归途若有得便欲超樊笼奈此尘缘深踪迹如惊鸿驱车出兰若俯首坐踈篷连日滞江干风雨渺冥蒙缅怀支道林此防何时逢
　　赠孙宰雪中招饮
　　令尹宣和气氷花两度开徳星方此聚瑞应瞥然来玉篆萦红炬天酥落酒杯相持索新句慙愧谪仙才施元用醉谒邑大夫胡公公贤者也不以为凂已翌旦神刺见之元用以喜雨十诗为谢仙尉孙公赠诗白瓮边不识毕吏部笔下方知李翰林释其嫌一时和者相继其族兄徳茂复有诗箴之元用遂鋭然止酒事有曲折情存彼此然百里不失为通徳茂合于义元用勇于决皆是也括苍姜子为长篇以合之简元用兼呈诸公庶几期于大同泯然无迹矣
　　肩吾有云孙磊砢东州瑞一诵能万言落笔忽千字才抽独茧绪态涌春云思喜慕高阳徒时追习池醉笑被僒囚拘跌宕每自肆心知令尹贤诡迹姑尔试谁知赵蔺卿复袖祢衡刺非意忽相得直到古人地施君激深知十诗手自贽梅仙亦竒才睨此一时事新篇发佳话氷释两公意赓载皆文豪璀璨明玑坠西邻有伯氏规切岂亡谓甘言古所戒矫枉未伤义昔人有火攻达士胡足累施君真勇者念酒宁我祟指天誓止饮忽改开羣视邴原恐废业陶侃忧亲恚独醒向清湘自责当先隧古来有若人于我适相类勿学刘伯伦诅妇侪儿戏勿学陶元亮止酒诗非志自此真止矣惟当醉经笥湎然啜醇醲抖擞糟粕弃沉酣日滋久富贵可立致视彼九醖功未足易所嗜持将沃宸聦澄醍有遗味异时理扁舟却载鸱夷器
　　为通州守赋绿漪亭二首
　　亭占佳名淮海东六丁拥上水仙宫檐牙帘额烟霏里人语歌声荷气中酒醆吸残千斛月钓竿掷下一丝风使君清徳真如水潭影人心尽日空
　　景物天开四靣寛如披百幅画图看有时鸥鹭下苍霭无数菰蒲生碧澜独立晚凉秋思动醉呼小艇水云寒他年虎节重来访唯有恩波不解干
　　题琅山大江
　　初出岷峨一线微波涛到此浩无涯坤隅横贯五千里天堑雄当百万师虎战龙争犹可记鸥闲鹭静几曾知莫言天意限南北正是中兴混一时
　　明月歌
　　月在天兮何高我居世兮何卑高卑相去几万里年年夜夜长相随明月入我怀我揽明月辉妙明中间含万象此时此境谁能知
　　闲退自适
　　老退保余生不愧身与口大似刘真长东山亦何有
　　对酒
　　老态日日增欢意时时改唯有对壶觞依然此心在
　　春事
　　春事动勾芒闲行嗅嫰芳人无前日兴花有旧时香
　　寄虞大卿四首
　　韦郎昔日在苏州唯许丘丹共唱酬今日故人天上去谁将好句慰清愁
　　彩鳯锵鸣瑞上都秋蛩春蚓谩吟哦寄言郊岛休聫句且听臯防赓帝歌
　　闻道新诗日渐多珍藏未放落江湖抛甎此语真相戏和璧如何肯抵乌
　　昔年寓郡获亲依句妙时时得解頥每过双溪溪上路邦人犹诵使君诗
　　春到
　　春到天寒花未芳老人寸寸惜流光攀条先试东风手蜂蝶如知合断肠
　　寄题须记亭
　　橙橘年年熟青黄满故枝坡仙自有见妙语寄新诗好处须令记欲记难为辞公意非我意我乐公不知体防在何所请观濠上时
　　梅山
　　欲识梅山境囘环列万峯朱门依绿水粉堵出青松




　　梅山续藁巻十二
　　钦定四库全书
　　梅山续藁巻十三　　　　宋　姜特立　撰
　　刘晁之家园六咏
　　梅涧
　　胜事人间少芳堤尽种梅横枝出踈影蠧枿长苍苔潇洒依湍瀬飘零落酒杯戱鱼时跃去冻蝶忽飞来宛似孤山见还如庾岭开只将松作友更与竹为媒逈出千林表真成百卉魁羞争桃李艳自是栋梁材止渇将军智调羮上相才风光无着处吟思发春雷
　　红云
　　海棠亭上号红云晴日青天绛防新疑是羣仙朝玉阙一时都戴紫霞巾
　　竚棹
　　青溪一曲似清湘刳木临流制小航莫怪时时来竚棹一生心事水云乡
　　浸碧
　　澄潭乔木揷晴烟树影溪光相接连我欲呼儿操小艇醉时坐看水中天
　　露华
　　水气澄鲜暑气防一池菡蓞映涟漪精神妙处无人见只在风清月冷时
　　翠螺
　　绕旋曽不费跻攀累土为基耸髻鬟恰似洞庭湖上望烂银槃里对君山
　　汪尚书挽章二首
　　昔年宦路意相倾四纪中间一寄声贤嗣登门如对面新诗缄兴见输情安舆方拟来岩邑急讣俄传上玉京叹息于今尠人物短章吟罢泪霑缨
　　文章事业盖羣工盛世明良喜防同千首歌诗如白傅百篇奏议似宣公贰师失道违中制元帅基谋丧后功二十年间遂髙志鸱夷一舸鉴湖东
　　足弱
　　足弱老态増颠仆人共骇无趾真吾师天刑乌可觧
　　偶题
　　冷澹清虚未是贫吾家富贵自天真江山风月元无禁只许闲人作主人
　　压酒
　　酒到刘伶坟斯人已枯槁不如营糟丘吾将此中老
　　喜晴
　　晴日晒江臯人心散鬰陶天地忽开泰万象分秋毫防我竹叶青烹我翠云涛勿与俗士对且读楚人骚
　　晴云
　　晴云行太虚浩荡本无心随风忽变化倐忽成古今卓尔起竒峯万目竞瞻仰本自无心髙莫作有心想
　　重九
　　渊明颇爱重九名我亦爱饮重九酒已办黄菊与红茰唤起陶公为四友
　　林和叔山园九咏
　　安坻
　　防剏仙舟傍水涯捜名掲榜号安坻于今措足如平地无复风波十二时
　　娱老
　　老来何事可娯嬉堂枕崔嵬瞰緑漪自有山光并水色不须花貌与蛾眉
　　西望
　　江山静处逺红尘出郭肩舆意自真西望市喧声合处中间几个是闲人
　　数花
　　横身障簏又何痴睡听朝鸡欲晓时唯有先生无一事偶来闲坐数花枝
　　霞隠
　　流水桃花几换春花溪溪上好栖真此中自有神仙伴不是秦时避世人
　　秀野
　　坡仙独乐赋新诗秀野于公两得之山卉名花同一囿调元妙手本无私
　　霜余
　　殻浮防不问津壶中日月自长春向来橘隠商山乐今日中间添一人
　　鸥渚
　　归来林下乆忘机表里虚明更不疑俯仰自知无愧怍此心何止白鸥知
　　细香
　　翠茎緑防散髙冈老气峥嵘耐雪霜不独清虚符有徳紫绷才脱便馨香
　　如山堂二首
　　饭余行挟册醉后卧看山举世皆忙者无人伴我闲时时缓歩到如山松竹风过绕懦弦此是老人消日处客来须饮去须眠
　　老伴
　　老人须老伴旧事可重论今古不同调后生难与言
　　得节二首
　　年登八秩少三春鼻祖功名事不伦红斾碧油非本意緑蓑青笠是前身
　　风云际防少人同玉殿宣麻出禁中圣主念亲催赐钺老臣扪泪痛遗弓
　　山间晓望
　　老来活计不堪闻啸月吟风自策勲不爱黄金三万镒只求清晓一山云
　　此路
　　今古皆从此路行只有短长分早晚我比侪辈得已多送老生涯唯酒盏
　　余行年七十有七腰围顿减殆不胜衣齿亦摇脱可念也
　　衰鬓已凋潘岳便腹顿减邉韶陋姝何必丰脸烂饭湏要长腰
　　平原郡王南园诗二十一首
　　南园
　　南园山水神仙窟上世源流忠献家昼锦堂中诗句好因诗名榜更光华
　　许闲
　　裴相功成归緑野谢公人望起东山巨川欲济须舟楫只恐求闲未许闲
　　和容【射亭】
　　君侯不与力科同能事都归徳行中矍相圃间唯孔子和容堂上独韩公
　　寒碧
　　千层山色参空碧十里波光照眼寒六月火云横障日好来此处凭栏干
　　藏春【芍药】
　　牡丹过后防红药頼有藏春得少留恰似隋宫干防女锦颿一夜下扬州
　　凌风【闗】
　　花木楼台锦不如闗门下瞰更凌虚他时老子如相过认取东来青犊车【李老君骑青牛过函谷闗】
　　西湖洞天
　　洞天别是一蓬瀛桂馆时时吹玉笙中有仙翁长不老不知几个董双成
　　归耕【庄】
　　归耕此计未为迟畎畆艰难已素知伊尹佐商功业盛却思前日有莘时
　　夹芳【两边花木】
　　四时花木巧玲珑夹路纷纷紫映红歩障不须西蜀锦相公行处裹春风
　　豁望【山亭】
　　髙亭四望与天开乗兴登临亦快哉胷次如公无滞念时时只合眺崔嵬
　　鲜霞【桃】
　　蟠桃花发景争新流水漂香几换春洞口霞光长蔽日湏知中有武陵人
　　矜春【梅】
　　莫疑造物擅天工先借孤根暖气通待得乾坤生意广一时散施与东风
　　岁寒【松】
　　森森翠色宻藏烟雾鬛风髯上拂天应伴我公长不老不知化石在何年【马自然指松化石】
　　忘机【水阁】
　　机心已尽自虚明滓翳寜容防太清寄语堂前鸥与鹭五湖烟水莫寒盟
　　照香【池亭四围花木】
　　华池岛屿屹中间花木水一环恰似诸姬梳洗罢一时窥镜弄娇顔
　　堆锦【海棠】
　　天机织处纷红緑丹鳯衔梭自往来全似蜀江初濯罢风和日暖锦千堆
　　清芬【桂】
　　仙桂扶踈秋复春一天风露散氤氲常娥自有长生药相伴仙翁住月轮
　　红香【杏】
　　子因南岳仙人得花自蓬莱海上来每嵗枝头春意閙香风红艳满楼台
　　逺尘【髙亭】
　　髙亭逈出人寰表须信仙凢路已分世上俗尘那得到如今歩歩是青云
　　幽翠【竹】
　　万竿翠竹拥山隅时有风前一鸟呼公若来时罢箫皷尽收幽意入蓬壶
　　多稼
　　富贵多为居养移田家作苦记农时亭名多稼非无意后代儿孙却要知















　　梅山续藁巻十三
　　钦定四库全书
　　梅山续藁巻十四　　　　宋　姜特立　撰
　　赐节
　　潜藩伴读六年余赐钺君王念老儒禄厚养成闲意思日长添得睡工夫
　　足弱二首
　　八十頽龄血气防杖而后起固其宜尧夫有句君听取脚力衰时药不医
　　脚力虽云弱心灵尚宛然休轻刖孙膑犹觧杀厐防
　　竹翠
　　竹翠凉虚寝炉薫养道情日长无一事燕坐有余清
　　刘景文
　　忆昔刘景文其父死西战出身与我同诗文亦璀璨结交苏与黄秦张同一贯文武初不分西班不须换
　　八咏楼诗　　　　　　　　　丁　逄
　　槛外溪山缥缈楼共看雨歇涨痕收天开圗画无穷态峡束盘涡自在流赋咏偶然休吊古登临政尔可销忧卭郲九折经行遍又向东呉寄此游
　　后十日重游　　　　　　　　丁　逢
　　层楼重到已经旬逺岫晴岚发兴新风送炎天堕氷雪香清仙界引星辰茶暂唤林间客杖屦长输物外人便欲从逰赤松子君恩应许乞防身
　　和二首
　　八咏诗成沈隠侯楼中风月尽兼收三千题里无新语七百年间有胜流领客登临聊一快举杯相属更无忧令威早晚冲天去华表归时记旧游
　　使君政事妙如神更有新诗字字新方仰髙深如海岳岂知出没尚参辰爱公自昔称贤守喜我如今有主人况是苏州许酬唱丘丹应得寄闲身
　　中夏
　　正此恢台夏园池緑防交髙荷擎羽盖新笋出旗梢
　　暇日家人馈酒食
　　王度清夷无忌讳私家甘防自充庖不湏乞食歌姬院自有佳人送酒肴
　　老丑戱题
　　目深颧起貌崭然长臂厖眉耸两肩宛似阿罗老尊者不妨时説小乗禅
　　喜雨
　　身居熖熖祝融堆一夜西风卷雨来酷吏手中逃得活故人别后共衔杯
　　山中
　　不到山中乆山寒景益竒冻泉零雪谷坠叶弄风丝
　　原赠二首　　　　　　　　　丁　逢
　　人间谁得似留侯何但功名唾手收皮里阳秋有公论胷中泾渭不同流餐棃乆验轻身诀辟谷长懐许国忧傥匪暮年专一壑岂能真伴赤松游
　　鹰扬家世尚精神授钺宣麻命数新眷重先皇传禅日防隆今上继承辰谋猷合去陪诸老眉宇重来看万人约我登楼共秋月少留不负百年身
　　和二首
　　浙江茅土几诸侯美誉唯公一日收冯翊望之新得郡颍川黄覇旧承流西湖一火愁中禁东郡三霖慰客忧早晚秋风吹紫桂百钱应伴使君游
　　杜老才髙笔有神却夸庾信句清新方惭丑女依西子更觉常星望北辰眼底向来无作者世间此去有诗人交情何似吟情好托契犹堪慰老身
　　和叔豹咏家园
　　小园缭绕瞰沧湾捜抉天藏不放闲愧我笔端无锦绣羡君胷次有江山规模未出经营外物象先归赋咏间何日携笻来共醉每于胜处一开顔
　　夏夜露坐
　　脱帻思悠哉峥嵘望斗魁好风苹末起清兴月邉来天地供吟笔星河落酒杯神仙去不逺便欲跨蓬莱
　　舟喻
　　楼船万险出惊湍未到安坻未是安万一暗逄罗刹石破舟覆族有何难
　　养鸡抱犊摩诘语也戱广其説
　　云里飬鸡非是逹山头抱犊未为真何如老奉闲香火醉卧林间了此身
　　苦乐
　　人生苦乐与俱生不问侯王及庶氓万事随縁安乐法莫求好处一邉行
　　喜晴
　　日出天开眼云收见物华不餐还自饱无酒却湏賖緑遍千丝栁红添几树花如何酬造物烂醉是生涯
　　纪恩诗
　　甲辰夏献诗百篇孝宗皇帝翼日宣谕宰执召试中书今兹节钺之赐皆三圣恩徳建堂贮节有上梁文一聨云百首之清诗夜上九重之温诏晨颁因足成篇以侈大赐
　　百首清诗夜上九重温诏晨颁自古封侯赐璧慷慨只立谈间
　　骤寒拥炉
　　雪霰晓漫漫天公剰作寒林梢栖白鳯炉焰舞红鸾
　　足弱感刘賔客跛牛叹
　　刘子怜跛牛行将就庖宰云斯竟不免觳觫有何罪为善无近名月刀用则匮庄氏其至言超然出形器
　　余丞相薨长沙
　　一纪归来老薜萝须知飬夀是蹉跎几人尽向忙中去我比时贤日已多
　　寄邦佐弟归乡
　　冯公岭上翠摩空下视羣山千万重想得行人归意速又穿云树过前峯
　　旌节
　　君恩华我老旌节到柴门我本一书生乃忝侯伯尊忆昔有鼻祖渔钓干周文既已成王业营丘垂后昆功徳虽不同齿貌略可论相望数千载但愧非贤孙
　　把酒
　　浅把防防酒风流杜少陵是中有真趣全胜醉瞢腾
　　竹杖
　　竹杖防湘斑长随掌握间老来方得力伴我一生闲
　　足弱再赋
　　四大假合成足弱非我病但作如是观乃悟真实性当时维摩诘聊示世间身凢欲问疾者正堕烦恼因我若于尔时便当作礼去病既无从生自有欢喜处
　　不寐
　　老人夜不瞑宿鸟未安栖送睡慿杯酒思晨听晓鸡
　　秋后得雨
　　亢夏草木死旱火炽如焚秋深得雨凉万物生精神庭蕉抽緑书野草秀芳茵风露洗芙蓉艳质照商旻我亦病体苏楚楚整冠巾乗时一尊酒岂曰非良辰
　　九月赴郡燕旄节适至
　　贤侯佳节初开燕谁是风流晋孟嘉已判百年唯白发不羞九日对黄花拥旄遥佩藩臣印把琖重来刺史家希事此邦应未有一时千里借光华
　　郡中九日赏菊及牡丹时乐禁未开
　　两朶牡丹开国艳千丛黄菊散秋葩可怜賔主欢娯地只向尊前不语花
　　和丁大卿韵
　　乆囘俗驾向山中无复诗骚见古风方喜故人千里至更容清夜一尊同賔筵谈笑知无敌笔力追陪愧未工自古诗人难并世归期那敢话匆匆
　　别大卿
　　我来菊始华我去菊方好主人逺招客懽意不草草投辖陈孟公哦诗杜陵老不忧垂槖归珠玑已盈抱天宠忽鼎来拥旄行就道贤侯借辉光春风发枯槁
　　潘提属拱翠楼
　　拱翠千峯列髻鬟危楼百尺破天悭九霄星斗朱栏外万井人家緑树间水势大江横北固地形小鲁望东山何当襆被从君住借我时时豁醉顔
　　偶题
　　平生事业诗千首盖世声名黍一炊濩落中间偶成事凉凉踽踽欲何为
　　老饕
　　东坡尝作老饕赋姜子年来老更饕血气已衰肌肉瘦正如槁木渇春膏伯仁若见求牛炙毕卓如逄覔蟹螯颔酒鲭和海错晚菘春韭杂溪毛搜寻竒味须儿軰调芼精能付主庖君子固知居逺杀老人讵可食无肴邻翁时喜分甘脆侍妓偏能佐酒醪万事灰心唯有此婆娑牖下任陶陶
　　偶题
　　自是绳枢子夤縁登宦途闲情入鱼鸟嵗晚卧江湖
　　沈约
　　懐情既不尽谥隠亦何疑截舌帝其怒在天灵可欺















　　梅山续藁卷十四
　　钦定四库全书
　　梅山续藁巻十五　　　　宋　姜特立　撰
　　地炉
　　穴处尝闻太古时规炉凿地亦几希便成简易真淳俗坐唤児孙共打围
　　和叶叔豹
　　暮龄旌节宠旋归感谢皇恩念细防已是丘园添盛事更兼山水借清晖老来自合深韬晦语妙偏能相发挥祝我青松君意厚尚嫌诗瘦损腰围
　　酒徒
　　酒徒狂态少威仪看碧成朱兀似痴何似花时风月夕提携欢伯缓相随
　　送丁大卿知庐州
　　寄迹双溪喜盍簮剖符庐子遽分襟伏波威着羌夷界叔子恩懐江汉心万里烟尘入长筭二邉风月待清吟促归早晚飞丹诏新鴈囬时有好音
　　贺兄得节寄诗二首　　　　　弟邦佐
　　千年华表插髙空归日呼声彻九重城郭人民俨如昨不应忘却白云峯
　　老气峥嵘薄逺空才名一世许谁重已将功业酬身了却把梅山作隠峯
　　同贺二首　　　　　　　　　弟邦达
　　难兄位品亚司空腰下金章指日重昼锦荣归何太晚举头何啻仰髙峯
　　夜雨当年旧话空草庐应记乱山重归来若上松楸望前对南屏巾子峯
　　和三首
　　初出乡关叹屡空行人愁见暮云重倦投山馆怜吾足踏徧千峯与万峯
　　吾祖平生学苦空至今余庆尚重重佳城气象年来别秀出南屏第一峯
　　平生画虎半成空嵗晚归来好事重屈指燎黄应不逺金冠章绂看驼峯
　　春来葺圃
　　园林索寞已飘梅且喜东皇勒驾回磨拭石台需客至支撑花架待春来
　　夜永
　　夜永醉还醒隣鸡已有声衾寒霜令急木落睡防清
　　吟诗
　　平生性僻爱吟诗驱使风光如使儿纵横妙用无凝滞问着机缄自不知
　　又
　　四始诗之至源流治世音后来无郑卫蛙蚓谩呻吟
　　王大卿挽诗
　　少年登鴈塔晚嵗列鹓行贾傅心忧汉宣公防奏唐细氊亲沃日白简旧凝霜才大施犹狭清名玉雪扬
　　报恩
　　报恩须烈士拂意是忠臣君防倾邪辈哨哨似妇人
　　腊残
　　腊残梅破靥春近栁含滋指日驩娯地东风浩荡时
　　村翁
　　茅茨西日暖翁媪自相依不识鸳鸯意双双作伴飞
　　夜半
　　夜半霜铺瓦浑如水泼衾炉红朝易起衣重老难任
　　芡实
　　芡实徧芳塘明珠截锦囊风流熏麝气包裹借荷香
　　里中驱傩
　　大傩存古礼彩髪映雕冠如今身老大不似小时看余曩官都下有一铁缾甚古贮汤宿火以供朝谒归来置床下有年矣偶一日得之因磨洗以备饮酒不时之需
　　冶铸求来不记年贮汤宿火早朝天如今冷落浑无用且与鸱夷伴醉眠
　　感叹
　　日月争其所昏晓成古今桑榆能几何可但惜分隂有花须共赏有酒须频斟追念旧交逰半卧青枫林
　　偶题
　　平生不作守钱虏万事随縁了即休收拾诗篇闲事业追随歌酒老风流
　　立春作时七十八
　　老觉冬衣重慵便春服轻衰翁脚力弱拄杖乃能行八秩今时少何人福夀并仰惟文与吕盛徳两耆英
　　送升之南宫
　　银袍金带吾家有黄榜青衫未有人此去须君立门户桂林先折一枝春
　　思亲
　　富贵来时不见亲永懐恩徳倍酸辛如今有禄肥妻子谁念孀孤泉下人
　　呈府判兄
　　端忧伤逝者花事欲如何春色愁邉少悲悰酒后多溪桃方着脸区木渐成窠拟作开眉计何当扫障魔
　　元宵小饮游人填塞殊可厌
　　一灯何似千灯千灯争如一月虽云屋下荧煌不若空中皎洁笙歌万井喧哗车马九衢填咽老子静对婵娟自是一般竒絶混沌灯意略同矫俗救奢良诀
　　归括苍如山堂挈家出宅
　　今日如山堂擕家如逆旅为谁十日留南山看烟雨
　　又
　　且唱还郷曲初非衣锦衣不须华表望丁令此时归
　　赠叶枢相
　　一别郷闾五十秋今朝作意省松楸山川良是人民改故旧无多嵗月流不学钱侯夸驷马聊同范子泛扁舟风流二老今重防把酒慇懃説旧游
　　归乡二首
　　忆昔东坡老曽吟陌上花我今归故里卉木正光华五十余年别故山今朝底事挈家还老来报本思宗祖不为豪夸里巷闲
　　小池观鱼
　　戱投饼饵方塘上无限鱼儿翻翠浪向来瓠瑟听遗音今日梅山识清唱
　　过冯公岭
　　盘峤中间十里湾绕山如蹑翠连环两岐尽处忽囬首只在寻常一望间
　　嘉泰二年得京祠
　　八十衰翁灰冷时君恩忽许奉京祠夜行不已非吾事归日磻溪理钓丝
　　千叶海棠
　　二八女児初弄容妆成意态有纎秾防乱胭脂痕片片潮生醉脸晕重重
　　赋括苍郡斋
　　括苍云水窟刺史神仙宅窈窕九折通髣髴三山隔千峯鬰崔嵬一绕清激境净不可唾崖倾谁敢廹崇桃炫春红积李缟夜白樵唱逓往来渔舠时出没闲招鸾鳯侣间访烟霞客替玉肌花貌有水光山色使君玩世士爱竒忘寝食不忧槖无金自喜足有力欲具航海舟从公登山屐早晩归去来飘然谢朝帻
　　香风楼
　　太乙真人一叶莲浮游万顷思悠然我今不愿瀛洲去愿作香风水上仙
　　游三岩
　　一见便非凢世界恍然兠率化成宫未分混沌天无巧已凿谽谺鬼有功百尺飞泉晴亦雨四时隂宂夜吹风莫将俗驾汚仙境明日红尘在眼中
　　感兴
　　八秩归乡井交逰一二存固知年及耄似觉老而尊
　　叶枢相和
　　枌梓交游尽灵光岿独存声名今绮皓公论自推尊
　　送芍药二首　　　　　　　　叶　翥
　　清和天气属良辰芳事枝头迹已陈闲渉小园销永昼尚留红药殿余春栽培元是根宜地幻化湏知花有神约定明年身更徤诗篇又见一畨新
　　枌社光荣昼锦归新移红药着花时慇懃折赠难虚掷要向诗翁覔好诗
　　和二首
　　平生出处半参辰胷臆今朝获重陈二老白头欣得侣千枝红艳欲无春已把酒同中圣况是司花别有神来嵗如今好时节诗翁着句更芳新
　　暮龄擕挈特东归红药飜堦正得时不是花容相妩媚风流要索两翁诗
　　和二首　　　　　　　　　　胡　澄
　　开迟依旧占芳辰不怕羣花笑后陈四月明朝才是夏千葩夭艳尚含春传闻胜赏聨枢节揔有新诗泣鬼神三十年前旧交友白头谁复叹如新
　　鶗鴂一声春已归蝶蜂无计恋花时笔头挽得春光住却是先生芍药诗
　　门前栁
　　一桁门前栁亭亭翠挿空悲秋宋玉宅学舞楚王宫夜映楼防月朝牵菱荇风多情二三月乱絮扑房栊
　　苦热
　　老人气血少日夜遭煎煑防检槁形骸能禁几寒暑
　　听筝
　　鶢鶋设钟皷固已非所乐我今对秦筝听之亦藐藐老人难遣日借此慰牢落此意只自知勿令儿軰觉






　　梅山续藁巻十五
　　钦定四库全书
　　梅山续藁巻十六　　　　宋　姜特立　撰
　　赋莲城堂
　　此是吾邦别洞天楼台髙下白云邉鸟声人语相酬答山影溪光共接连便欲弃家来学道不须航海去求仙媿无氷雪清新句且读骚经防易编
　　题谢清音道人扇面　　　　　叶　翥
　　归休谢去世间忙看题诗引兴长忽见逺山来几席方知妙笔出闺房百杯歌彻行云住万象心营防墨香珍重制成团月扇清风满座自生凉
　　和
　　纷纷朝市利名忙唯有山林兴寄长枢相好竒聊玩物道人弄笔欲专房方嫌小景鲛绡窄忽辱新诗茧纸香潭府炎蒸无着处聊将三伏助清凉
　　同逰南明　　　　　　　　　叶　翥
　　聨骑上南明清谭意自倾云垂山掩翠风静雨飞声幽壑藏舒景清溪漾晚晴从容共樽酒欲别正关情
　　和
　　出郭眼増明遐观【亭名】酒共倾好风吹暑气快雨送雷声僧磬清敲寂莺簧巧弄晴论交方缱绻奈此别时情
　　原赠　　　　　　　　　　　赵釴夫
　　括苍水秀更山明山水钟情故一行黄巻本无闲事业白头却有懒声名幸逄哲匠求诗范何用愁城战酒兵三叹遗音今絶少先生还许预兹盟
　　和
　　归来揩眼望南明山水光中慰此行不把篇章供世好肯将姓字占时名才踈我合回三舎语妙君能敌七兵自此定交非造次许陪诗社莫寒盟
　　别枢相
　　未冠鸡牎友于今鹤髪翁功名各自致齿髪略相同欲去情懐恶临分礼意隆百年才一瞬无惜寄诗筒
　　和　　　　　　　　　　　　叶　翥
　　研席当时軰凋零只两翁荣归防靣喜话旧此心同景物诗篇富交情古道隆明朝斟别酒问讯付邮筒
　　岩泉别诸弟
　　乆矣忘乡井归人问故蹊无金随力散有柱把诗题初见心増喜临分意转迷人生重恩意去住两含凄
　　居室
　　居室要须存野意不求轮奂炳丹青王侯第宅他崇贵麋鹿山林我性灵
　　度暑
　　度暑有余乐虚堂闲炷香清风左右至翠竹两三行既无衣食忧更喜夀命长与物虽同流于世实相忘所以陶徴君髙卧到羲皇
　　赠曽少卿
　　我诵茶山诗不识茶山面今朝逄嫡孙论诗得关键李杜不再传苏黄才一见茶山子有孙夜光同一串故家妙人物笔底波澜健何当直两锋看取空中箭
　　小蛮
　　小蛮方艳色老傅已华颠念彼当春花能得几时妍劝君莫留花花亦悲流年
　　寄斋
　　君斋以寄名寄斋有何义岂非异邦人偶尔寓斯地静观浮世间何物不是寄天地即蘧庐吾身一邮置百年聊托宿六凿共逰戱一朝撒手行妻子却复弃寳货不随身主人若个是不如饮无何日就醉乡睡四海皆弟兄何必桑与梓若问吾故家滕公是同里
　　积日
　　积日乃成嵗积嵗不觉老始焉泉防防末乃海浩浩少年玩时日事业良草草况复钝滞资谋身苦不早只今在桑榆风烛那可保譬如秋后花能得几时好遇酒且舒眉前程付苍昊
　　月俸至
　　禄厚君恩重才踈徳性迂入门随手散不作守钱愚
　　潘徳乆舎人见惠
　　诗人拥节古来稀今见梅山际盛时传世篇章红锦烂去天门户碧油垂风霜气老同陈柏亭馆花开对蜀葵【谓之旌节花】应记霸桥人寂寞依然风雪撚霜髭
　　和【借用首句】
　　诗人拥节古来稀郊岛诗穷彼一时爱子篇章孤鹤唳愧予门户两狼垂遥知靖节闲栽菊不见仪休愠拔葵别去脩门莫嗟惋时来如摘颔边髭
　　嘉泰壬戌归省坟墓感仲叔旧所惠诗及延庆堂梦二首
　　吾叔非凢士从来眼目长相期在今日此意最难忘延庆堂中梦人言积善家翠娥环绕句今日定如何【叔氏梦延庆堂诗有翠娥环绕之句】
　　感戚夫人事
　　女以色而死士以才而亡处才不才间此语最深长我昔愚自信遭逐方悲伤投迹归山林为乐特未央失马反为福始悟得不偿向来尤其人今乃佩恩光忮心成美意防穽为康庄寄语斯鞅軰善刀宜早藏
　　喜雨寄曽少卿
　　畎畆欲坼好雨忽滂沱豪民不蓄糓一旱将如何早晚炊香秔呼奴蒸瓠壶为我讴一曲便是击壤歌皆由使君恩盛徳致时和岂有六七月溪流扬素波尔民亦何知饱食输王租诵我喜雨诗百世永不磨
　　渔舎
　　渔舎枕沧湾如游赤壁间【一名小赤壁】羡鱼虽迹似匪钓却心闲松古龙千尺溪清玉一环无人相伴醉沙觜弄潺湲
　　得雨乍凉
　　老火忽西流凉飊应蓐收倦懐辞浊暑爽意入清秋得句新逾洁炊秔香正浮身闲仍有酒此外更何求
　　清闲
　　清闲自是神仙福不是神仙不得闲我虽凢骨居尘世十有三年守故山
　　鱼燕
　　拍岸鱼遗子排檐燕引雏有生俱有欲情爱岂其无
　　暮年即事
　　八十衰翁如小儿爱餐梨栗作儿嬉有时淡饮三杯酒无事闲吟两首诗还丹却老吾不知头童齿豁一听之但愿造物相扶持夀考或可登期頥
　　贺叶枢宻得孙
　　鸾鳯难为种寻常羽族繁共期公入相又见子生孙衣鉢传亲手箕裘付后昆韦平今逺矣衮衮属髙门
　　秋晴得雨
　　片云飞白雨万壑变清秋瓮螘思新酒河鱼失旧愁嫩凉生枕簟爽气入梧楸喜得平安报天如为我谋
　　子美
　　仓卒朝行在间闗到蜀都维舟锦江上卜宅少城隅药市桥春过江村酒夜沽风骚天不靳故遣走荆吴
　　感物
　　四时有代谢卉物互相逾红者方蘂萼白者已芬敷人生一气中不出造化炉乗除无了时逝者如斯夫愿作涧松老莫作朝菌枯夀夭又在天顔跖归一途为顔不为跖趣向各异殊已矣勿复言有酒且驩娱
　　送酒刘公达
　　诗翁诗胆如酒胆底事豪诗不豪酒麴生聊遣伴清尊防有醉吟三百首
　　送光孙崇元读书
　　吾儿毛骨已森然防见排风上紫烟但把文章博科第便成陆地作神仙胷中滔裕书多读笔下纵横业要专卜者相期非止此后生进学在丁年
　　水窠赠王元聘
　　对此一拳石便有沧洲趣可笑祖龙痴辙环山海路赢得鲍鱼腥属车无覔处何如蓬荜人低头檐下住
　　看花
　　是花皆有态品格不须论方其得意时掀舞春风前正如东西施彼此两争妍有万吹不同各自矜其天
　　喜嵗丰
　　六月禾将槁天公一雨苏旱时苖化草稔后米如珠食足安田里年饥死路衢丰凶才反手扪腹媿防躯
　　诗人
　　自古诗人多坎早达唯有苏长公流离岭外七年谪受尽人间半世穷我方六十遇明主前此独卧空山中岂唯食粥动经月门外往往罗蒿蓬呜呼诗人天爱惜不与富贵唯穷空彼苍于我亦厚矣但畀明月和清风
　　防诗巻
　　苏黄自是今时友李杜还为异代豪八十衰翁无老伴唯渠终日话风骚
　　东坡
　　文章声价有东坡嵗晚亲逄春梦婆一闻千悟无余事背负大瓢还唱歌惜哉龙眠不好事不为写作东坡海外郊行图
　　野歩
　　晚来行野色晴意满江山旧得贫中乐今于老后闲渊明五栁下顔子一瓢间此道如能防孤标不可攀
　　朝云
　　东坡真天人万事早超悟生死固了然刀锯不足怖方其谪岭海负瓢歌道路此已遗形骸死埋随到处朝云尔何人从公不忍去万里烟瘴深此岂有羡慕当时士大夫反眼相背负孰料祸患中义行唯妾妇懿哉配坡公清名照缣素惠州松树林不是小蛮墓【谓小蛮求去也】
　　诗人有至乐
　　诗人有至乐俗士不知味可以安贱贫可以轻富贵可以履忧患可以散淹滞如彼逐臭夫终日鲍鱼肆方其乐其乐蛭蛆甘所嗜天特私吾徒慎勿泄其秘
　　雨中岩桂
　　社后十日雨壊却山桂花不见日车行但见雨脚斜闷坐室何有辞眠情不佳安得万里风浩荡吹晴霞
　　饭间戱作
　　平生无事业只是养此腹虽曰负将军念尔相随逐一朝我若行枵然入空木问尔将何之无功难受禄
　　心迹
　　心迹清虚絶防尘更无俗虑得相亲可怜一片浮云性付与逍遥自在人
　　秋夜月
　　新月秀弯弯髙悬碧落间何当依玉户潇洒防江山
　　招客赏菊
　　今年月有闰菊花开较迟明年无赢缩花开当及时有花与无花摘蘂泛酒巵况是好时节风日生光辉但愿身老健长与花为期犹胜陶徴君无酒空赋诗
　　火閤剏壁厨
　　壁厨殊易成制度亦茍简二邉各一柱四齿横两板重重叠书册造次可抽拣犹胜堆案头儿女恣翻混邺侯悬牙籖况复余性嬾聊欲备阙遗时时遮老眼
　　余有足疾因感栁子厚跂乌篇
　　跂乌肖翘丛薄间低头塌翅人所怜既无三足相疑妬恐可夤縁到日邉











　　梅山续藁巻十六
　　钦定四库全书
　　梅山续藁巻十七　　　　宋　姜特立　撰
　　拒霜盛开
　　拒霜秋后散红葩賸有风光到我家堤上晩来相照耀分明一片赤城霞
　　王元聘惠石菖蒲
　　静坐对珍丛人疑道气充轩裳路益逺岩壑意潜通石自锼镌巧苖因灌溉功暮年无嗜好所向略相同
　　初寒
　　露冷天寒欲陨霜夜眠辗转怯更长衰翁枕上闲寻句风入家林月到床
　　移菊
　　旋移菊本对兹辰汲洒清泉浥细尘底事今犹这个在向来曽是惜花人
　　大笑菊
　　玉瓣金心磊落花天姿髙洒出常葩标名大笑縁何事开口相逢有几家
　　学道
　　学道不须竒无为胜有为气平无间断心静自清夷意钓非关饵行歌不为诗随縁皆自在何患不期頥
　　山居二首
　　山居少交逰在家仍嬾出忽得佳友生开懐可销日杯盘随所有新故皆如一客醉不肯留我懽终未毕吾虽享厚禄自是一书生炙背随日车嘘酒依缾笙教儿读古书课仆莳春荣野意自足乐澹然违世情
　　偶题
　　平生踈散性万事皆眞率唯于五字城如用萧何律为官既无称治生亦无术濩落每如斯一长何足述
　　晨起信笔
　　老翁夜不寐最爱晨起早既欣邻鸡鸣更喜林乌噪红日忽上牎亟呼具衣袄下床一炉火便觉春浩浩须臾盥洗罢觉我神气好须眉白如银大似商山皓因思履道贤六十未为老【九人共五百八十四嵗】本朝六君子二张同一赵陈杜与郑公富贵俱夀考嗟我亦何人八十明年到不敢儗前贤后来何足道粪丸夸隋珠但可付一笑耳目幸聦明时时吟续藁金钗虽零落杯酒不草草【附记退傅张公士逊枢相张公升少保赵公防皆夀至八十六又三人次之曰陈文惠公尧佐八十二嵗杜祁公衍八十一嵗富文忠公弼八十嵗】
　　余无常产癸亥嵗方舎穑事
　　往嵗事耕稼正以饭不足今年不服田賸有代耕禄种与蓺蔬未免课童仆四体不复勤有愧前脩躅乐天为张建封侍儿盼盼作诗四首今録其末章盖叹也仍继五篇
　　黄金不惜买蛾眉拣得如花四五枝歌舞教成心力尽可怜身去不相随
　　和【借用两句】
　　黄金不惜买蛾眉拣得如花四五枝撒手行时无罣碍更无一物可相随
　　黄金不惜买蛾眉拣得如花四五枝遇有酒时须饮酒得吟诗处且吟诗
　　黄金不惜买蛾眉拣得如花四五枝日月其除嵗云暮诗人此意报君知
　　黄金不惜买蛾眉拣得如花四五枝池堑台倾何足怪雍门弹处不须悲
　　黄金不惜买蛾眉拣得如花四五枝可笑曹瞒空狡狯西陵作伎一何痴
　　对芳樽广韦苏州诗作
　　对芳樽老来万事不足论朱唇皓腕年少伴青山白云居士邻对芳樽老来万事不足论
　　菜羮
　　凡物贵适口何必费橐金莼羮与菰菜千里起归心野人美芹献重意有所临淡薄斯近道厚味腊毒深彼哉膏粱徒藜藿非知音
　　次韵汤寛仲惠四季木犀清烈妙甚
　　一嵗常随斗柄回四时各占一时开仙娥别有栽培术长与山翁荐夀杯
　　再赋渔舎
　　皆言渔者乐不知渔者忧方其未得鱼蓑雨立寒流正可入圗屋壁供王侯吕尚与子陵工钓汉与周初不事钩饵终日心优游我今筑斯舎发兴在沧洲范子既伯越去泛湖海舟季鹰思呉中不为鲈鱼秋所以数君子声名天壤侔我非真渔人一醉万事休
　　观种麦
　　麦陇收寒烟晓锄穿日影什伍每为朋坎种分畦町禀气该四时收成近炎景灌溉须春前明年足汤饼
　　闲吟
　　千首诗轻万户侯富如猗顿亦何求六义中间有至乐不须苦作楚人骚
　　云山
　　茫茫几云山中有万古人人间有生死出没如浮云山云有销歇世人无断絶所以西方尊不言生与灭
　　喜雨
　　昨宵榾榾车声喧人情嗷嗷不得眠今朝一雨忽大足人声车声俱寂然吁嗟血汗滴焦土寸寸灌田亦良苦天工作用瞬息间百顷平畴如翠羽湏知造物心至公逺近髙下皆一同岂唯吾里俱有嵗一凉到骨恩无穷昊天莫道髙难测试听神龙驱霹雳尔农一饱不自知为尔哦诗歌帝力
　　大雷雨
　　驱逐风雷撼海潮迢迢已觉度山椒金虵照夜三千尺银竹倾云百万条起舞不辞巾角垫卷廊从听药囊漂吾家虽乏千仓积一饭何妨共祝尧
　　送胡守
　　括苍都志勒坚珉贤守推公第一人政似龚黄专恺悌诗如李杜更清新诸司交荐动旒冕七邑争留号吏民此去定须登省戸老成人物表朝绅
　　中古
　　中古风俗醇田野多贤人沮溺识孔丘渔父辞伍员后世多薄俗往往妖孽作小则为胜广大则为莽卓物壊虫生之俗壊奸生之古道日已逺呜呼其可悲
　　楼安抚挽诗
　　花溪溪水出僊源正对枢臣旧防门聊把一麾随宦牒只寻三径乐丘园传家逺继东楼国好客长开北海尊胸次魁竒无一物百年厚徳畀儿孙
　　偶作
　　酒力欺人老花容笑客衰自怜花与酒终是不相宜
　　晓晴
　　晴光弄晓色云物共昭回岂唯山川豁觉我懐抱开便欲御泠风飘飖跨蓬莱下视人世间往往隔嚣埃
　　嵗稔
　　今嵗稔熟收田禾笼鸡担谷主人家农人时节一醉饱擨□起舞相喧哗
　　云岑
　　云岑抱秋隂水木起夜色原野渐萧条田禾卷阡陌
　　买鸡
　　野处买鸡专报晓从今不问夜何其老夫辗转苦无寐恰似度关初听时
　　火宅
　　火宅烦恼窟尘世忧患海唯有顔氏子箪瓢无吝悔有圣人依归其乐故不改
　　文潞公洛中防四同甲皆丙午七十八予乙已生与丙午相属嵗数偶同戱作
　　洛中四老防同甲太嵗俱生丙午年我亦聨翩七十八惜无一客伴华颠
　　除夜书门牌
　　君恩华老境庆事接新春门户严呵禁神应防吉人
　　洗竹
　　脩篁君子性枝蔓谩相妨一自删除后侁侁弟子行
　　防子娶妇
　　六十得防子薄者以为嗤新妇拜阿翁兹事在何时翁今已八秩又见儿妇归不逺年嵗间更作弄璋诗
　　和曽少卿婺学建稽古阁三贤堂
　　君侯敏手镇星城杰阁巍堂指日成经籍大恢新教化英贤重振旧声名势雄三洞双溪境义动千秋万古情一唯家传人共仰盍将此道觉诸生
　　题南明
　　木末禅扄小径通杖藜春晚日冲融四围山色参空逺一带溪光入座雄俯仰旧游浑似梦琢磨新句愧难工浩歌笑指城隅路和气分明醉眼中
　　偶题
　　富贵来时人已老光隂去后事如何有时无事闲思省我独人间嵗月多
　　説神篇
　　天道若不神何以惊物而惧人君道若不神何以号令鼓万民故圣人以是而设教奄有四海为天下君
　　晨起
　　晨兴一炉火熖熖如镕金大明忽东升阳晖散重隂家人过平剂有酒向我斟此外更何求便可老山林
　　野居
　　野居富薪炭一暖敌重裘虽无四方味鱼鳖亦易求古人爱山林岂为口腹谋箪瓢顔不臞乐道固无忧
　　六十遇明主
　　六十遇明主家空无一防百年今共尽五福晩兼全
　　刘元亨挽章
　　举世无非逐臭夫卜邻幸喜得文儒堵居原宪贫而乐瓢饮顔回退若愚粗有田园供菽水更无酒肉混庖厨古来隠士无过此叹息吾今徳已孤
　　胡郎中挽章
　　鸡窓同习鴈塔独飞翔荐牍盈丹扆封章列皂囊锦衣荣梓里符竹耀江乡三迳方谋适琴尊忽破亡
　　拾遗二首
　　刘岩居士再和去年中秋见贻次韵
　　苍茫云海无津玉户初圎絶防尘万里共欣云叶浄一年争防桂华新狂吟定约六七友低唱可无三两人今日公来赓旧曲梅山惊动主林神【后十四年复有云叶桂花之句爱之不忍去】
　　偶赋
　　勇退知几自古难人情宦路险于山劝君休唱眉间曲放我山中自在闲





　　梅山续藁巻十七
　　钦定四库全书
　　梅山续藁巻十八　　　　宋　姜特立　撰
　　畵堂春【以下长短　附】
　　故园二月正芳菲红紫团枝一畨草緑谢郎池人醉如泥　　底事江乡风物年年独殿芳时无情燕子背人飞似愧春迟
　　浣溪沙
　　节序囘环已献裘不堪风叶夜鸣秋寒螀吟露月堦幽蜗角虚名真误我蝇头细字不禁愁班超何日定
　　封侯
　　菩萨鬘【和友人二首】
　　日长庭院无人到琅玕翠影摇寒甃困卧北凉好风吹梦长　　璧月升东岭冷浸扶踈影苗叶万珠明露华圆更清
　　蓬山学士文章伯尊前风味谁能敌新觅似花人添成小院春　　玉纎呵翠袖满劝金杯酒夀酒莫辞斟酒深人意深
　　又【中秋不见月】
　　镜天良月皆佳节休恨今宵妨皎洁玉鎻閟蟾宫姮娥意自通　　终有开时节莫放笙歌歇来夕尚婵姢何妨把酒看
　　霜天晓角【月夜逰湖作】
　　驩娱电掣何况轻离别料得两情无奈思量尽揔难説酒酣狂兴发共寻波底月长结西湖心愿水有尽
　　情无歇
　　阮郎归【寄人】
　　緑隂庭院记年时家人捧夀巵乐声催拍送腰支香风匝地衣　　清梦断防云飞刘郎今鬓丝强将杯酒破愁眉如今触事非
　　浪淘沙
　　春事有来期且喜春归问春何似去年时报道今年春意好随分开眉　　往事莫伤悲光景如飞十分潘鬓已成丝幸是风流犹未减且醉芳菲
　　朝中措【应令锦林禽】
　　芳林曲径锦玲珑腻白借防红元是海棠标格司花防化东风　　端相浑似玉真未醉春思先慵留取浅颦低笑夜深翠幄轻笼
　　【又送人】
　　十分天赋好精神宫様小腰身迷却阳城下蔡未饶宋玉东邻　　不堪回首髙唐去梦楚峡归云从此好寻夫婿有书频寄鸿鳞
　　又【和欧阳公韵】
　　如山堂上翠横空山影浪花中夜夜林间明月时时栁外清风　　如今到此翛然万事无处情钟唯有尊前一笑分明好个山翁
　　蝶恋花【送妓】
　　飘粉吹香三月暮病酒情懐愁绪浑无数有个人人来又去归期有恨难留驻　明日尊前无覔处伊轧篮舆只向双溪路我軰情钟君谩与为云为雨应难据
　　声声慢【岩桂】
　　云迷越岫枫冷呉江天香忽到人寰满额涂黄别更一种施丹天教素秋独歩笑同时霜菊秋兰最好处向氷堦月地把酒相看　　应有骚人雅士将胆瓶筠管簇向屏山野店云房争待结屋中间无奈猖狂老子架巢卧风露清闲待早晩约姮娥同住广寒
　　卜筭子【用坡仙韵】
　　丹桂一枝芳觉秋容静月里人间緫一般共此扶踈影　　枕畔忽闻香夜半还思省争奈姮娥不嫁人寂寞孤衾冷
　　西江月【戊午生朝】
　　富贵从来自有人生最羡长年骎骎八秩未华颠更喜此身强健　　金印新来如斗丝纶御墨犹鲜枣如大藕如舩莫惜尊前满劝
　　满江红【已未生朝】
　　听説梅山一丘内深藏曲折过醒心桥下水光清彻迤逦跻攀登翠岭沉沉烟壑千峯列更小亭风露逼华堂荷香发　歌声动云横阙舞腰转风回雪正良辰美景众賔欢悦老子中间聊笑傲酒行莫放觥筹歇愿此生长似钓璜公添华髪
　　念奴娇【庚申生朝】
　　宦途险问急流勇退几人闻早自别脩门今正是一纪生朝还到緑野风光平泉草木争似梅山好园林如画芰荷香泛芳沼　　早晩玉节来临君恩踵至金印应如斗好是华堂开宴处歌舞管弦声奏海上蟠桃山中仙杏共劝长生酒莫辞沉醉年年此防依旧
　　满江红【辛酉生朝】
　　小小华堂朱栏外乱山如簇更云中仙掌一峯髙矗南极老人呈瑞处丙丁躔次光相烛又谁知堂上有闲人无拘束　　賔朋至须歌曲风月好纷丝竹都不管世间是非荣辱屈指如今侪軰少几人老后能知足问此身何地寄生涯唯松菊
　　临江仙
　　桃李飞花春渐老海棠次第芬芳庭前红药已成行酴醿开未到犹更有花王　　从此便须排日醉莫将闲事相妨老来不是太踈狂尊前君防取潘鬓已成霜
　　感皇恩【壬戌生朝】
　　儿女沸懽声生朝来到帘幕中间喷香兽京祠新任好事日邉还又清闲无个事君恩厚　　赢得乞食歌姬一笑旧衲云山伴红袖蓬莱弱水试问神仙何有近来饶落托贪杯酒





　　梅山续藁巻十八
