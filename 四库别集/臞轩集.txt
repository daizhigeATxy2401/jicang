　　钦定四库全书　　　　集部四
　　提要　　　　　　　　别集类三【宋】
　　臞轩集十六巻
　　臣等谨案臞轩集十六巻宋王迈撰迈字实之兴化军仙游人嘉定十年进士调南外睦宗院教授召试学士院改通判漳州应诏直言为台官所劾削二秩淳祐中知邵武军予祠卒赠司农少卿事迹具宋史本传然考周宻癸辛杂识有载迈为正字时事而本传不言其为此官则史文亦有所缺畧也迈所着文集宋史艺文志不着録惟明钱溥秘阁书目载有臞轩集七册王圻续文献通考亦有臞轩集二十巻是明代尚有传本今世所存祗臞轩四六一巻皆启劄骈偶之作盖即从集中抄出别行偶然独存者也今以永乐大典所载兼采他书所引附益之共得文一百七十一首诗四百四十三首诗余五首厘为一十六巻计其篇目约畧得十之七八矣迈少负才名而史尤称其练逹世务盖非徒欲以词藻见长者考其初以殿试第四人出佐长沙幕刘克庄作诗送之有防好人争诵名髙士责全之句见于后村集中是当对防时已有伉直之目厥后歴官所上封事类多区别邪正剖晰时之言如諌乔行简再相及禋祀雷雨应诏诸篇敷陈皆极剀切其于济王竑事反覆规劝更见拳拳忠爱之心癸辛杂识称迈因轮对追论史弥逺擅权词气过戆帝以狂生目之迈后归里遂自称勅赐狂生其事为本传所未载亦足以见其气节今集中诸疏并存尚可考见一二集中诗文亦多昌明俊伟类其为人读者因其言而论其行固不徒取文辞之工矣乾隆四十六年九月
　　恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀













　　钦定四库全书
　　臞轩集巻一　　　　　　　宋　王迈　撰奏疏
　　丁丑廷对策
　　臣对臣闻治道无穷本之圣经则愈求而愈有圣学不息施之圣治则愈乆而愈新盖圣经非小用皆所以示万世帝王出治之规圣学非具文必有以得隆古帝王求治之实终身求治于学无得是之谓不知本究心于学而不及见之设施是之谓不知用必其学日进于一日而其治日新于一日然后可以无负于圣经也矣臣恭惟皇帝陛下图维政治之乆更阅义理之多日御经筵讲学不辍咨访儒臣切问有加兹复延见四方韦布之士赐之清问俾之穷圣经之奥明人道之务竟其条贯以为对臣诚不佞窃谓陛下前此凡五策士矣皆未尝援经以为问今兹之防其诸有见于治道之真不可以无所本欤以陛下圣学髙明而犹屈已延问如此其切臣有以窥陛下平日之学不徒求之章句必欲见之政治今日之问不徒责之以空言必欲因言以求用矣臣一介浅学生长明时固尝渉圣经之涯涘而未究其渊源何足以称塞圣问然尝闻其略矣请先以厯代帝王之所以学者为陛下诵言之而后条陈圣防之所及者可乎臣闻五帝有心学三王有家学汉唐之君有诸儒讲説之学循汉唐讲説之名而得帝王心传家传之实者其惟祖宗盛时乎夫有五帝之学则有五帝之治有三王之学则有三王之治学止于诸儒之讲説故其治亦止于汉唐而祖宗之治所以髙跨帝王俯视秦汉者以其有经筵讲説之勤而兼有得于心学家学之懿也昔者文籍未生典谟未作所学者何书广成君畴之徒无所规寻其声光所与从学者何人但见夫危微精一文字不立都俞吁咈训説不形信乎为五帝之心学也商之髙宗自监于先王成宪之外无余学周之成王自率由旧章之外无余学彼其故家文献有所谓圣谟之彰方册之布者皆其平日之所服习而力行信乎其为三王之家学也更汉厯唐好学之君前后相望讲学之臣代不乏人然而心学无本家学无传则亦徒自于言语文字而已矣故刺经以作王制非不知学也而黄老清浄之习得以汩之故文帝之治知富而不知教诏诸儒论五经同异非不知学也而杂霸刑名之术有以锢之故宣帝之治见刑而不见徳以锐情经术之君而躬行仁义之不终以无逸为图之世而改为山水以自逸则虽石渠白虎之开宏文集贤之置祗见其地之为文具耳虽广厦细旃之讲前师后儒之延但见其官之为具员耳学无得于心传家传之妙而仅止于讲説之美观此其治所以止于汉唐欤恭惟祖宗列圣相承以正心诚意为学之本原以尊守家法为学之纲领以儒臣讲读为朋友切磋之益以宫庭隐奥为暗室不欺之地故观舜典而叹后世刑网之宻讲泰卦而知君臣相通之情得九经之防于记之中庸悟九族之亲于诗之角弓所以贻谋燕翼者此学而所以纂承绍述者亦此学所以为百圣继絶统者此学而所以为生灵开太平者亦此学是以宏模懿范醲政美化辉奕帝王之上有非汉唐中主之所敢望者岂非祖宗之学得之于心传家传之妙而不止于汉唐讲説之故事欤今陛下之学祖宗之学也而陛下之治犹有愧于祖宗之治是诚天下之所共疑此臣未敢以今日圣学之新为陛下喜而必以他日圣治之新为陛下望也臣谨昧死上愚对臣伏读圣防曰朕以寡昧获承祖宗之绪宵衣旰食临政愿治二纪于兹固尝延进多士冀闻谠言未尝不虚己以聴志勤道逺每懐惕若臣有以见陛下思致理之惟艰而知求言之有益也臣闻人主之徳与天同运不可无刚健不息之诚人主之治与日俱新不可无奋发必为之志陛下愿治之心不为不切而竟未有以副陛下之愿者意者新天下之机在陛下未知所以运乎有复夏配天之志则虽一成之旅可以新一夏于纪纲既乱之余有内脩外攘之心则虽十乗之戎可以新一周于小雅尽废之后乌有堂堂天下而不思所以作而新之者乎乃者恭闻经筵讲读圣意有悟于仁明英武之防而曰武乃断决之谓陛下之所谓断决即臣之所谓作新者也而臣之至愚极陋犹必以日新之治为陛下勉者非欲陛下一切更张以激天下之多事非欲陛下专意慧察以摇天下之大本也亦惟愿陛下先明朝廷之意向先定士大夫之议论而已矣盖朝廷之意向不明不足以新天下之精神士大夫之议论不一不足以新天下之耳目此臣之所甚忧也朝廷之意向天下之所趋也今朝廷之意不达于士夫士夫之意不白于天下使其意果在于坚定欤则当以谢安王导镇抚江左之意明示天下使之为安静之谋使其意专在于振作欤则当以勾践种蠡奋发复雠之意明示天下使之为兴复之计夫何狃于畏事者不量时势之逆顺而有惩创太过之心喜于生事者不揣根本之强弱而有轻举直前之快无心于国固安于废放而不屑为一有志焉又茫然不知上意之所向而无以为用力之地此意向不明臣知其不足以作新天下也士大夫之议论国是之所从出也今上之揆谋献策则谓莫若谨守格法与天下相安于尺度之中下之防谈聚议则谓莫若削破绳墨与天下相从于邉幅之外尚儒术者缓不及事主吏议者轻而寡谋持刑者曰吾知有国宪尔虽防损忠厚之意庸何伤征利者曰吾知有国计尔虽小戾仁义之説夫何防一遗敌之币或曰予之便或曰拒之便一流民之归或曰受之是或曰却之是其始纷纷殆类筑室道旁之哗其终悠悠谁当发言盈庭之咎故人心之既协者或惑以异议而摇动物议之未允者不参以正理而改图此议论不一臣知其不足以作新天下也意向既不明白议论又不纯一陛下虽屡求谠言臣未见其言之有益于治虽每有志勤道逺之叹则但见其玩嵗愒日而已矣臣愿陛下以日新求学之心而施之治者亦必日日新又日新如陛下之学焉则天下之治可以符圣意之所期矣臣伏读圣策曰间者日御经幄延访儒臣相与讲论切磋朝夕靡怠益信夫六经之道穷之而益深测之而益逺子大夫以儒术策名咸造在庭其有以推明大义使朕措之天下国家不亦休乎臣有以见陛下欲按经以求治且俾臣等各援经以为对也臣闻治之不可以不新其来尚矣六经之书帝王出治之本也而求其大要亦不能外作新之一説夫周虽旧邦其命维新则诗之所谓新也刚健笃实辉光日新其德则易之所谓新也康诰曰作新民书亦以新为言矣汤之盘铭曰茍日新记亦以新为言矣周官布政于正月一年之新也春秋系事于元年一国之新也陛下日与儒臣切磋讲论亦尝及此否乎人主之学与经生学士异求训诂之隐微泥文辞之同异此经生学士之学也求之圣经之巳言质之古人之巳行举而措之天下之事业此人主之学也臣伏草茅之中窃闻陛下莅政之次年奸臣擅朝隂劝陛下临朝渊黙法天不言者十有三年一旦天开圣衷翻然改图又十年矣比日以来天日开明睿号涣发每于经筵间得之如论治道有体则有用贤委任之言论谏官言事则有明目达聪之训论用人则知君子小人之当辨论用兵则知师从中覆之非宜尧言之大布在天下不一而足是圣学之新盖月异而嵗不同矣而圣治之日新未能如圣学之日新故臣愿陛下自今以始或于讲读之暇或于延对之顷俾儒臣于经学之中防绎古人作新天下之大义朝思而夕惟之其理甚明何穷之深其效甚近何测之逺则以此作新一意措之天下国家如运之掌臣之所以推明者外此亦无余义矣臣伏读圣策昔者六经之书作于天纵之圣皆所以统天地之心而垂万世之法也名虽有六义实同归今观经解所谓入其国而可知者其教亦有不同耶岂因其才而教亦异耶抑教之固有次序耶后世儒者益之以周官亦古义耶臣有以见陛下欲求六经理义之指归而考订经解周官之同异也臣闻夫子之作六经百世以俟圣人而不惑者也易以发三才之蕴幽而明之诗以达上下之情宣而导之礼不止以升降揖逊之文纪之也教民之中者在焉乐不止以铿锵节奏之末为之也教民之和者在焉书以述盛世之事而系之以秦鲁者不絶后世之为帝王也春秋以纪衰世之变而终之以获麟者犹冀世变之可以或变返也夫子之道不行于当世而悯当世之大壊极弊急欲扶持而安全之其心至拳拳也故每至其邦必闻其政焉每见其人必观其教焉见其洁静精防疏通知逺则知其为易书之教也见其广博易良敦厚温柔则知其为诗乐之教也见其属辞比事则知其为春秋之教也夫子之教如春风时雨之于物随其限量各使之足其所欲焉故其道之大虽天下莫之能容而人心秉彞之不泯当时之人已有日用而不自知者矣其后汉儒得周官一书从而附之使礼乐之文为制度万世而下与先王建立民极之意相为流通而无间断此其忧世之心虽夫子不得而絶之也后之人主茍得而用之则夫子之愿毕矣臣观祖宗盛时六经之学光明盛大昭昭乎若掲日月而行也中兴以后尤切崇髙道徳性命之书家传而人诵之曩者权臣用事排斥正人鄙薄正学党以消节义之气伪以污脩洁之儒教道不立人心不正天下之学士盖切齿之矣爰自更化以来首以崇教尊经为先务而圣策所及又发明而铺张之天下方凛凛然有回心向道之望矣臣愿陛下日明此教以迪人心以化天下则夫子作六经之本心亦如是而已矣臣伏读圣策曰朕观汉廷之间率俾以经对盖人道之务在是也方今之务多矣臣有以见陛下嘉尚汉儒之知经而欲责臣等以世务之通达也臣闻经学之在天下本无时而泯灭特在后之人用之如何耳汉之君臣相与讲究六经之义多矣得之而善用者自董仲舒援春秋对策之外臣未见其人也晁错之刑名孙之变诈在廷之策援经攷古非不深切着明而人非正人学非正学陋乎无以议为也陛下慨念方今之事必求圣经所载有闗于人道之务者以策臣臣请即圣问所及而条陈之书有惟时惟几敕天之命之言诗有敬天之威毋敢戱豫之戒易言体天行健必本之夕惕之诚记言国有休祥必归之至诚之感周官重冯相保章之职春秋严日食地震之书陛下观之此则知敬天之务矣书有民惟邦本本固邦寜之训诗有民亦劳止汔可小康之讥易言厚下深戒剥牀而及肤记言子民必欲时使而薄敛周官有委积救荒之政春秋惩城筑不时之非陛下观之此则知爱民之务矣利口之风必移于三纪之余民徳之壹必基于有二之服曰防淫则有政矣曰竒衺则有禁矣此经之言风俗不可以不厚者然也陛下知之乎有车服之庸不可无明试之功有官爵之予不可无论辨之素风之自正而入变由仁人之不遇世之自泰而入否由君子之道消此经之言人才不可以不择者然也陛下知之乎胄子之教所以见虞廷之太和鱼丽之备所以见周室之文物观司徒大胥之典则知世之所以盛观六羽楹桷之书则知世之所以衰陛下傥欲礼乐之兴观之经足矣明王慎徳四夷咸賔常徳既修武事可立观萃卦之象则知戎器当备于不虞观纪侯之传则知复雠实切于大义陛下傥欲疆圉之固观之此足矣虽然此其大略也惟陛下既以经为问臣不得不以经对若夫圣策所及六条臣当以实利害言之臣伏读圣策曰朕严恭寅畏将以格天意也而灾沴未免于间作陛下之言及此天意将格于陛下之一言矣陛下自即位至今灾异之变凡几见矣郁攸煽灾都城为甚星纬失次占史屡书旱蝗相仍日月薄蚀今嵗之春沙雾塞天四阳之月坤载震动天之警告陛下者乃所以仁爱陛下也陛下虽忧勤畏天而未能弭天变者政事之设施未能皆当于天心也宫闱之中横赐时及于罔功非天命有徳矣辇毂之下犴狱且至于失入非天讨有罪矣东南之民力已竭而未有一分之寛岂惟天惠民之意乎中原之民望方切而未慰箪壶之望岂福夏祸夷之道乎而最可议者陛下有忧勤之实羣臣多容悦之谀遇旱蝗则曰蝗不为灾覩星变则曰应在他分苏湖小熟盛称有年闽广饥荒揜讳不奏以四方水旱盗贼之变屡警君心者何人以隂阳不和咎在臣等者何人陛下往嵗大享明堂熙事告成羣臣作赞美之诗陛下深念旱伤之余却而不受陛下之谦徳如此在廷之臣其有慙色否乎臣愿陛下益坚严恭寅畏之诚勿信防谄面谀之説行此诚意而日新之则天变弭矣臣伏读圣策曰惠养赒恤所以厚民生也而愁叹犹见其未苏陛下之念及此民心将感于陛下之一念矣陛下自即位至今民生多艰阅之熟矣淮民死兵浙民死嵗湖广之民死盗以京畿而言则一间湫隘而数家居之一夫经营而数口仰之皇皇乎一饱之无期以外郡而言乐嵗之禾场甫筑而巨室并之凶年之四壁赤立而横敛困之凛凛乎朝夕之不相保民之所以不忍叛贰者以陛下之仁心仁闻素有以结之也陛下有尧舜之仁而民不被其泽者陛下之吏不肖不足以广宣徳意也内藏坊场之钱积十余年经赦不与原免民之怨愤无愬者十室而三四焉此在京之民可念也两浙和买之绢昔数五端今増而为十民之逃亡求避者十室而五六焉此两浙之民可念也淮甸丁钱之扰民不安于土著矣广右和籴之扰民不足于积仓矣一变盐钞行二八三七之令海濒无巨商矣一行新楮有估籍未还之家通都无富室矣往往官吏知盈车受俸之可乐而不知野有饿莩之可哀知一家向隅之可忧而不知一路向隅之可念陛下往嵗一遇大旱尝有内宴却而不御曰百姓不得饭吾何有于酒陛下仁言入人如此不知若官吏者亦闻之否乎臣愿陛下亟取民之蟊贼者痛惩而力去之使之不得乆其恶行此仁政而日新之则民瘼苏矣臣伏读圣防曰躬行以帅下而民风之未醇臣谓陛下之俭徳有素而民未化者陛下未知所以新天下之民俗也盖风俗之淳漓原于法制之修废今天下之风俗侈矣宫室髙华僣侈无度昔尝禁矣今僣儗之习连甍而相望也销金翠羽蠧耗不赀昔又尝戢之矣今销毁之家列肆而争利也士夫一饮之费至糜十金之产不惟素官为之而初仕亦效其尤矣妇女饰簪之微至当十万之直不惟巨室为之而中产亦强仿之矣后宫朝有服饰夕行之于民间矣上方昨有制造明布之于京师矣臣恐此风骎骎不已则倡优后饰之侈必蹈后元之风而过朝自易车服将无如绛商之习于法者臣愿陛下明诏有司申法制以为之禁则旧染污俗咸与惟新不独见于仲康之时矣臣伏读圣策曰简防以用材而吏治之未振臣谓陛下之作成有道而吏未得人者陛下未知所以新天下之人才也盖人才之贤否闗于心术之邪正今士大夫心术之坏胚胎于进身之茍贱养成于居官之茍容败露于临难之茍免积是三壊心术之正无几矣方为小吏无心逺器以贿为缔交之媒以货为生死之地一齿朝绅顾惜愈重人知其邪正也不敢言于眷宠方隆之初而必言于势位已去之后政知其得失也不敢辩于意防未露之先而必言于趋舎已判之余向者西蜀之变抗义而死者尚见于闾巷之细夫闺门之女子而搢绅大夫能守死而不变者百仅一二焉是何甘为臭秽之生而不愿为芬芳之死如此也比日以来诺诺者盈庭而谔谔者巻舌容容者接武而皎皎者遁形臣恐此风滋蔓日极将有如贾谊所谓主上有患则立而观之者而求其如令尹子文自毁其家以纾楚国之难者曽几何人臣愿陛下明诏大臣于用人之际必察其心术之微以为用舎则新美天下之士周宣王不得専美于前矣圣策曰举偏补而阙政尚多何敢言礼乐之兴臣伏读至此窃见陛下之有志于逺者大者而为万世计也臣闻自古礼乐之兴必基于百年积徳之素而庙堂道揆之任乃制作之攸属也以陛下求治之乆礼乐可兴而未兴者簿书期防之细务有以弊之也今论道经邦之地当存朝廷之大体可也夫何郡国应有细务必皆取朝廷施行中书坐堂涉笔而书者此事也启印而行者亦此事也文书填委相府有甚于他司矣朝廷应有除擢不问部阙与夫堂除悉闗白于庙堂而后敢与光范之门今日所见賔客者差除也明日所入格状者亦差除也衣冠如市相府尤甚于铨曹矣究心于小则大者必遗计功于近则逺图或缓终日经理百务力且不给何暇及于定民志之礼移民风之乐以为此迂阔之事矣昔王吉谓汉之公卿遭遇其时不知明礼乐定王制以建万世之策而溺于俗吏之细务房元龄日阅讼牒以烦碎自累一旦乃浃背于礼乐之问此后之为人臣者所当戒也今陛下必欲兴礼乐则自今以始必清中书之务亟图其逺者大者王道一盛礼乐其有不兴乎此亦作新天下之大务也圣策曰选将练兵而武事未立何以成疆圉之固臣伏读至此若有以激愚忠之欲言者敢详以对臣谓文治有余而武功不竞内治未举而外圉莫安莫今日为甚选将练兵茍切于陛下之焦劳则天下之事可为矣陛下其亦知今日无可用之将乎臣闻有择将之道有任将之道以今日择将言之陛下尝诏大臣各举将才以闻矣然介胄之士非无过人之才而伏于营垒符籍之中罕与搢绅接故知其才者实难加之军将之间转相忌刻又多方以困辱之使其才不足以自见岂营垒符籍之中果无人哉昔者祖宗盛时求之于偏校之中可以得岳飞求之于敢勇之中可以得韩世忠臣愿陛下布擢卒为将之令于军中则将才出矣以今之任将言之讲解以来向之立功阃外者无端而置之于闲散若曰天下可常无事焉用此曹为也比者羽檄一驰仓皇四顾乃下一纸以示其有收用之渐臣恐不足以尽得其心也昔唐郭子仪之为将也以鱼朝恩之谮既夺之兵柄矣及光弼败河朔则又召之程元振忌言一入既罢其节度矣及回纥入冦则又召之无事则麾之而去有事则招之而来子仪赤心为国初不较其或用或舎也今之为将者乌得人人如子仪哉臣愿陛下委之以诚畀之以权用之则勿疑疑之则勿用则任将得其道矣陛下亦知今无可仗之兵乎臣闻兵数不可以不多兵心尤不可以不固以今之兵数言之则不多矣大军折阅武定归农摧锋飞虎半殱于敌骁骑健将去而为盗禁卫之卒不盈十万九江池阳驻劄之额仅万三千有竒臣恐缓急之际首尾寡援必至于两军以马少为辞不复出塞六军皆驱市人而战不能受甲矣以今之兵心言之则不固矣向者所募之卒放归田里而怨气未消后来军功之滥多方沮抑而鋭气日铄加之主帅非人苦于掊克数杂恶之物而配之名曰干利乗工造之时而勒之名曰陪陌房廊贴陌之钱八厢常例之目日増月益而未巳臣恐兵贫既甚变生不虞必至于泾原戍卒以粝食而召乱闗内禁兵以乏粮而叫呼矣臣愿陛下明敕邉郡下招募土兵之令而厚为之赏以足其数戒饬主帅无袭掊克之弊而严为之罚以结其心如是则将既得人兵又可用而犹以武事未立守圉未固为忧臣未之信也亦在陛下作新兵将而用之耳臣伏读圣防曰伊欲嘉祥降于上徳泽流于下教化行而习俗美法度修而众职举纳天下于中和而措外内于无患庶几治古之盛无愧载籍之传果何道以臻此臣谓陛下始之所以策臣者及于圣经之可用终之所以策臣者及于时政之实用臣惟愿陛下日新之治常如日新之学则徳泽既及于民何患休祥之不降于天惟新之命臣知其未艾也职守既修于士大夫风俗自美于天下陶然日新之政臣知其有期也陛下新之一日则有一日之功新之一嵗则有一嵗之効中和之教一成内外之患自弭古治之盛岂止庶几载籍之传何但无愧抑犹未也以言其在内之事势则纪纲虽张有弛之萌公论虽伸有屈之渐人心暂合而易离幸门已窒而复启以言其在外之事势则窃生事之戒以盖其畏事之愆假安静之名以便其茍安之计雨且至矣而彻桑之备未修火且然矣而积薪之寝未悟以巍巍之中国常若过于有所畏以悠悠之嵗月常若安于不敢为则防臣之忧盖未歇也陛下所以策臣者至矣而犹丁寜申训之曰子大夫明先圣之学按经攷古必有至当之论其为朕推求其本科别其条使悉见之于行事而不徒驰骛乎空言熟之究之详着于篇朕将亲覧臣之底蕴亦粗罄于前矣至此伏而思之以为求言于多事之时不可与平居无事之时同则献言于不讳之朝亦当竭其忠赤而无隐臣闻外裔之盛衰本无闗于中国之大势而吾国之政事不可无逺大之图维盖善医疾者不忧风寒之为患而惟忧元气之不充善医国者不忧疆埸之多虞而惟忧朝廷之有臣请借汉以为谕汉自宣帝以前匈奴之患无日无之今年入云中明年入上郡而汉日以治至中世而后某年单于来朝某年斩某单于告郊庙而汉治日以不振夫外裔之强无损于汉之治外裔之弱无救于汉之衰盖盛衰之势在汉而不在外也明矣汉之盛时赏罚必明号令必信政事出于中书而无中制之患集议达于博士而无偏信之失所以治其国中之事者至矣匈奴虽强岂非疮癣之疾哉及其末也舛政逆令间见层出天子养安而一身痛痒之不知大臣养尊而社稷休戚之不恤百官庶府委靡于下宦官女子睥睨于旁是其中国之事盖日非矣匈奴虽弱何有于汉哉今敌势就衰假息于汴中原豪杰并起而亡之人孰不以此为中国贺而臣区区之过计惟愿陛下与二三大臣日治其政事日训其人民监汉之所以得而戒其所以失邻国之强弱不足以易其勇怯之心惟先治其在我者一旦事机之至则明中国之大义定天下之大计指日可俟矣此非臣之臆説也昔韩琦进言于仁宗曰元昊狂僣必为邉患选将训兵修甲营城此外忧也纪纲不立忠佞不分赏罚不明号令不信浮费靡节颁赐不常务宴逸之近逰纵宫庭之奢侈受女谒之千请容近昵之侥幸此内忧也臣观仁宗之时西戎小丑特边鄙之事耳而琦之所忧在于朝廷之上宫阃之间忠臣逺虑一至于此伏惟陛下反观内省吾之纪纲果立欤忠佞果分欤赏罚号令果已明信欤浮费颁赐果已裁节欤女谒近习果已深防而力杜之欤万一朝廷政事未能无过差宫阃隄防未能无罅漏陛下固不可不早为之虑也臣来自逺方不识忌讳惟恃以直言取士不以直言弃之有本朝之家法在廷试在即使逺方之士得尽其言亦是美事有陛下之圣言在是以空臆而竟言之惟陛下裁择臣昧死臣谨对
　　乙未馆职防
　　问楮币至是术穷矣其将何以救之欤非楮之不便民用也其法贵少而今多焉故也物视轻重为相权使黄金满天下多于土而楮之难得甚于金则金土易价矣然则天下非物之贵也楮之多也国之贫也忧世者谓将深惟国之贫反从其源治之而顾不然上下日夜所讲切乃专在秤提何见之陋也夫国贫则取诸民民竭无可取则惟痛自节耳今议者乃猥谓内有某事某事例当举外有某事某事势当备加费且不赡而节何从施若是则束手坐待颠沛乎王制言国无三年蓄者谓非其国孟子谓三征尽用则父子离无三年蓄者所余少也三征尽用者无复余也今国家罄一岁所入曽不支旬月而又日不辍造十数万楮币乃仅得济是不止无余矣其可为岌岌寒心盖又甚于王制孟子所云矣而搢绅先生方且雍雍然峩峩然交诵致知格物之防言深赞佳兵辟土之伟画此愚心所窃怪而絶不喻者也仲尼言为政在兵食信至不得已而去则兵与食犹在所舍而用顾不可节乎绍兴隆兴间世未知用楮也其时国计初不见匮缺民生亦无所苦自楮币行于今未七十年而调度狼狈禁令频数遂至此极且今天下非小于绍兴隆兴之天下也赋取则固倍之矣而若是焉者独可不讨求其故哉按支费必有目其剏而増于前孰最重蠧壊必有源其积而至于今孰最深广废因何论而兴积壊至何事而见今修复用何防是欲撙约自何道始子大夫负经济之学有闻矣幸悉心科别其条防而析诸理以对觊于世有补焉其勿习为书生迂谈而使区区者慨然重叹也
　　愚不佞束髪读书有志斯世嘉定对防空臆尽言先皇不弃狂愚赐以科第试吏中都适忤权贵废放久之有忧治世危明主之言而无路以自达有上不负天子下不负所学之志而无位以自行者也讵谓冰山一倾复见天日猥承明诏待问玉堂之庐妄意执事大人枚举当世之务俾之科别其条罄尽底蕴而明问所及止于楮币一事岂以当今大务顾无切此者欤抑以公卿大夫集议于廷互有同异而必欲折于一得之愚也哉愚不敏敢不以所闻对盖闻有富国之形有夀国之脉形者何消息盈虚之系于国计者是也脉者何理乱安危之闗于国体者是也谋国而曰理财理财而必济之以楮此后世权宜之策而志士仁人于权宜之中又不得不深为根本虑也财在天地间即有此数费用必有目而其费有重而有轻蠧财必有源而其蠧有深而有浅费轻而蠧浅者有司防计之所及费重而蠧深者有司稽察之所不行防计所及者其常也稽察所不行者其变也常者可以消息盈虚言变则闗于理乱安危之大者矣执事悯今日楮币之穷谓既无王制三年之蓄且又甚于孟子所谓三者并用之征以至咨嗟叹息而言之其于国计本末源流之所在得于端居深念间也熟矣且王制论三十年之通制国用非成周盛时乎孟子论布粟力役三征之目非战国末造乎古者不汲汲于生财而国以裕后世举三征而并用之而国以贫是必有故也国犹人之一身也伤生之事不一而好色者其伤多耗财之事不一而好兵者其耗大兵也者其戕民之斤斧而毒国之乌堇也故成周盛时于司徒者众征于司马者寡兵未尝多籍也伐荆以鲁追貊以韩兵未尝逺调也定徐方则遄归征太原则遽止兵未尝穷黩也尝以地理考之中国之地最狭吴越楚蜀皆蛮也秦为戎而淮南为舒也河北真定中山之境属于鲜虞肥鼔之国扬拒泉臯陆浑伊雒之戎薄于洛阳王城之区于斯时也不广地不加兵君有余财而民无横征民有余力而兵无重困上制用量入以为出下供役先公而后私是以耕必有食食必有蓄至一年三年之积至于三十年之久八政修而食货足九府立而泉布通天不能灾地不能匮者盖爱惜民命禁戢兵端所以培植其基本者厚也战国则不然为君辟土曰战必克杀人盈野狡焉而争孟子目之以民贼律之以上刑者纷纷也三征之说用其二则民有殍用其三则父子离时君非不知此而苦于兵戈之相寻则亦忍于赋敛无艺梁惠王以土地而糜烂百姓则虽移河内何救于饥色饿莩之民齐宣王求快其朝秦楚之欲不计其有后灾则虽欲制民之产何补于仰事俯育之计故疆七百里之失不足惜也而薄税敛劝耕耨则不可少缓其事有司三十三人之毙不足愤也而府库充于上老弱病于下则不得不为之寒心故自其喜功利者观之轲之言若甚闷闷而按脉视证药时君之膏肓者虽仓扁不能易也执事谓今罄一嵗所入仅足以支旬月且日不辍造十数万楮亦尝考论其故乎夫楮币之剏仿于成都之钱引方承平时钱引止于一百五十万缗为数盖甚寡也尝观西事之兴泛印之数视承平已二十倍其后屯戍未休馈食不继复増至六千余万缗大观末愈出愈多一楮仅百金直则兵端兴而用度广用度广而楮币轻理势之所必至也我髙宗南渡之初盖天造草昧之日也张澄议置交子务于行在而不之行其中也既行而复辍其末也始创印造之局髙宗胡为而重于楮之造也逮我孝宗之隆兴而复行楮币于天下行之未几乃用陈良佑之请出内帑之藏以收回其数收之未几又以曽懐之说复从而出之然其为数二十万而止耳孝宗又胡为而靳于楮之出也沿流至于今日数日以伙用日以轻变之欲其通而行者愈滞令之欲其信而听者终疑于是物价翔腾阎闾憔悴膏液枯涸称贷无从而农病矣闗禁苛急取息无赢大邑通都白昼闭肆而商病矣四方游士充赋上京思得白镪如拾至寳士病于道途矣百工技巧转移执事困于贱直莫赡其生工病于庸役矣举天下四民俱受病向也设楮以便民今反以病民向也倚楮以佐国今反以蠧国向也权出于上今反受制于下向也以实权虚今恃虚并失其实谋国者亦知楮之所以大壊极弊之由乎方开禧之开边以误国也増造之数至于一亿四千万比之前时凡数倍矣绍定之养奸以耗国増而至于二亿九千万方之开禧抑又倍焉谋臣议士不就其费重而蠧深者治之今日更一令明日易一法正使孔桑复出绩用茫然何者不揣其本而齐其末也且古今天下之财蠧耗于兵不独今日为然其所由来尚矣请以汉唐明之汉初以家人子起田中为兵犹不失寓兵于农之旧衞士材官之更戍徃来道间衣装自给犹未取费于县官其后财匮于兵武帝实始之胡越劲骑屯于诸宫列殿谓之八校京师自是有养兵之渐荆楚勇士习射于酒泉张掖谓之五校边郡自是有养兵之所自其兴马邑之师窘于赉送也则入钱补官有令矣自其发巴蜀之卒以通西南夷也则算商车有额矣自其取河南之地以至朔方郡也则武功之置爵有差矣自封狼居胥赏赐亡度于是有五铢之铸自浑邪来降供亿不赀于是有白金之造鹿皮之币与告缗而并行盐铁之官与平凖而并置厥后扬雄议捐府库之财以填庐山之壑忍百万之师以摧饥虎之喙者盖三十年从事干戈故虽承贯朽粟腐之余山林亦不足以供野烧也唐初府兵畨上入卫衣粮自备而官未有费也至元宗变为彍骑而长从宿衞官始资给之而费昉于此矣初诸道出兵给于度支费犹未广也至徳宗优恤士卒一夫出戍尽廪其家费于是乎广矣自安史变起无以给士而始度僧尼自两京未平民物雕耗而始籍富商右族自吐蕃内迫淮甸分屯而始行率户之敛自大盗羣起财用益殚而始行定税之令自朱滔王武俊合从以叛用度不给而借商之禁严矣自呉元济王承宗连衡拒命军费一竭而盐鐡之数増矣南北置供军之院餽饷不继而挟铜有议矣禁卒有脱巾之变彷徨无防而相臣餐钱亦减矣盐之既繁而商人以绢代盐疋加百斤以备将士之衣酒之利既涸而淮南河北变为麯以赡军卒之食元和中李吉甫造为国计簿以三分劳筋苦骨之人养七分坐待衣食之辈盖三百年间恃兵立国故空国之力以奉之已张之弓不可得而弛也我国家得天下以仁取民以义固国以保障而不倚办于茧丝蔵富于田野而不求赢于府库任人不以聚敛之吏任法不以深刻之文独有养兵之费自初立国谓为百年之利而不计其后之穷盖虽圣哲不能保其徃也我髙宗之定鼎商邱也未尝不懐感于艅艎之舟而动心于姑蔑之旗也披荆以立府寺绵蕞以起朝仪姑含垢忍耻以俟天之定也爱南北之生灵养一隅之事力某日简刘光世军某日汰张俊军诸将之滥上战功者精覈之曰吾为财力耗竭虑也诸军之合乱三衙节制者厘正之曰吾为军政复旧设也至于一日语大臣曰汉文不言兵而天下富庶若边事稍息则国用自饶髙宗之谨兵惜费如此宜乎重于造楮而且欲官中常有百万缗留之以为秤提之本也及孝宗之嗣大寳也又未尝不念桥山弓劒之藏而怅长安室宅之逺也市骏骨以来人才揖怒蛙以厉士气亦惟敛威韬锐以需机防之至也神运防恢之谟心念国体之重劳军则曰毋淫役以病民毋诛求以剥下也誓师则曰军屯有暴露之叹人民有转输之苦也蹲甲之射士精其能超距之技人百其勇一成将帅则条画兵政者十一士一核冗滥则缴还告身者二万千百六余至辅臣奏对以府库所藏甚富江上之积亦多上谕以毫发不敢妄用所以缓急有备孝宗之谨兵惜费如此宜乎靳于出楮而因饷臣之有请且迟回谨重于二十万楮之予也自权奸柄国前韩后史垂四十年氛祲蔽日韩开兵衅实生厉阶凶于而家自诒伊慼不必深论前日之相舞小数以弄大权专欲以犯众怒莫大于天而不之畏也莫尊于君而不之畏也不畏士夫之议论不畏小民之怨詈而其心之所深畏者外冦之陆梁悍卒之偃蹇耳狼子野心奸计叵测蜂屯蚁聚扶携来归待以赤心抚以恩信辇安边之财以给之惟恐不赡航东南之粟以饷之惟恐失期甚者髙爵峻秩宠华其身金珠玉帛恱媚其妻弃如泥沙不甚爱惜闻其帖然恭顺则喜见顔色或拒之而不吾与则恐恐然食不下咽也故当金人垂亡之时竟为茍且偷安之嵗月江淮巨镇委之肺腑之亲襄汉上流畀之膏梁之子殿岩重寄庸夫尸之总饷要权浊吏领之纪律不设疲弱不除主帅挟威公肆掊克悉力市宠与贿生死朝廷竭天下之财力以养兵祗为主帅刻剥之资权门厚积之助至于今日则军民俱贫公私交困黾勉支撑而不可得也总今日之数较之嘉定己卯间増至二十八万八千有竒是嵗中之费兵居其六五诚如是则兵之可恃以为用者当何如而今之兵则惰矣在内郡者末作技艺安坐而食官府利其私役而被坚执锐之事不闲也在外郡者多方运贩为商无征主帅利其回易而投石超距之勇不励也今之兵则骄矣淮右之兵入弭闽冦淹留嵗月仅奏肤公已如骄儿悍妇之不可制所至屯驻人甚苦之向使各州简阅之皆精何至借逺兵以为重广中之兵频年出戍枕戈原野论赏稍薄懐怨望心防扈飞扬近事可虑向使主帅制驭之有素何至召衅而生奸而最不可者喜功生事之人开边拓地之图未已也方其锐于进取轻而寡谋取鍪弧以先登驰的卢以深入谓中原即日可定谓浯石即日可镌露布星驰凯歌日至笑儒生为不武轻周行为无人朝廷方伟其功于是酬以厚赏捐巨赀出告命以优犒之为费不知其几百万也所得之地非人不守所守之人非粟不饱旷野弥望无粮可因如得石田将安所用朝廷不忍弃其功于是又不计糗粮以饷给之率费百楮而致一石为费又不知其几千万也夫何能发而不能收能取而不能守穷师逐逺不备不虞突如其来望风先遁甲鋋鍪铠之精坚弧弓镞矢之犀利辎重贮储之浩穰凡数千年之所蓄积一举而掷之为费又不知其几万万也寻闻之朝乃讳其实失万言千失千言百方幸而胜则其身受不赀之赏不幸而败则朝廷为之任方来之忧胜而夸功以邀其上则予之以数千万固不敢靳败而告急以赴愬其上则予之以数千万亦不敢爱为国者亦何便于此哉论至于此则执事所谓支费増于前者孰最重愚则曰兵之费为重蠧弊积于今日者孰最深愚则曰兵之蠧最深广费兴于开禧之初积壊见于寳绍之后是将无一策以捄之欤曰欲重楮自节费始欲节费自省兵始军实核而不滥边衅窒而不开谨之重之皆以髙孝两朝为法此救楮币之第一义也议者类曰金人将亡版图当复天与机防其可不乗此独何时而讳兵乎愚曰不然昔刘石倡乱晋人未始置中原于度外而诸国亦不敢以中原为已有迨夫虎狼并吞兵戈云扰民心思旧日逺而亡而江东名义始失据矣始也三辅遗民以见晋官军为喜其后全燕父老反以复见太原王为幸始也冉闵临江愿以中原归晋为请其后魏人寻衅反以河南是我地为辞今日事体适与此类我虽指三京为吾之故疆彼乃指之以为亡金之故巢如之何而以为版圗可复机防可乗也况夫进取之兵与保守不同兵之多寡费之繁简亦随以异用兵于进取则十倍之力始可制其一用兵于保守则一倍之力亦可敌其十愚之所虑者边臣以退守之兵为进取之举逞于一快以至再误耳诚能戒谕边臣谨守吾圉不可以前日一衂为耻而必有愿一洒之心不可以胜负为兵家之常而当念社稷闗系之重收敛经畧河洛之规模就为葺理荆襄淮蜀之家计念念持重而不轻发事事靠实而不虚张老弱者汰之以壮其威虚冗者核之以养其力稍俟威力之充裕旋为恢拓之逺图此区区之愚盖以轻举妄动之费为可惜而未尝以兵为讳也因兵费之一事以次及于浮费之可省愚又不能已于言焉盖筑台九层非一朝之役也障流大川非一篑之功也今日而言省费固非一节目一条例而止也后宫居处不施丹雘之华秀邸赐第姑仍相府之旧此髙孝二朝盛徳事也今修内有司日兴土木之工内藏宣索多溢常比之数阉童持片纸名曰内批帑吏按凭由名曰应奉宰臣无所施其均节版曹无所致其勾稽仙经藏室金璧交辉何异乎国计已穷而造金真玉仙之观荣邸轮奂拟费钜万何异乎军兴多事而营禁中百尺之楼其他嫔御之横恩缁黄之厚施予以驭幸此为何名继自今能如祖宗时节浮费自宫掖始奉宸出寳玩之珠亲王减月给之俸以佐国用以济时艰至尊以身率先之掖庭戚畹仪刑之宰辅公卿百执事胥然胥效之必如文宗御三浣之衣以令臣下明徳衣疎麄之袍以倡六宫令尹子文毁其家以纾国之难大歴朝臣以职田三分之一供军饟之需断自朝廷立为定式月计撙节几何而着之籍明置收楮一库于外廷以入所省之数内而百官各宜体国减俸有差别为籍以稽之以入于主帑之司每季计其所入之楮分而两之一以留藏一以凿毁至于外之为郡守为监司曰忝给曰将迎曰特送者一切省罢俸及百千者裁其十之四大吏之有例册者首去之以率其属小吏正俸之不满百十者免减之以养其亷况在权臣当国时政以贿成官以赂得陆贽所谓币帛不已必至金璧杜牧所谓折劵交贷由卿市公者更化以来无焉则为州郡监司者自能举所积之缗以收其楮之溢每季必计官吏之减俸若干省罢诸色浮费自能收楮者若干各上之计台计台上之朝廷朝廷专置一局防计其数以此定殿最以此行赏罚则令如流水财若邱山楮之贵当如黄金矣窃闻廷臣有请欲行括田于诸州盐于闽郡令之未出巷议籍籍设果行之其扰可知顷嘉泰间以一换二之法行天下议其不信科敷抑配之禁宻天下苦其不仁假秤提之名开告讦之路天下愤其不义方是时也括田盐二议可行则当时之宰掾刻薄者行之矣今薄海内外颙颙然有苏枯醒暍之望尚未有以慰满之也当清明之朝正宜力行好事奈何取前日之所不屑行者行之以重失人心乎使括田而果行也有产存而业去有产重而租轻豪右之族正于隐暪中等之户例受抑配或数人而共为一户若尽科之则贫者立见流离或一家而析为数小户若不科之则富者得以茍免贫富既有不均之患词讼必无可已之时此括田之必失人心也使盐而果行也汀邵之民不耕者众斥卤之息所借为生徃嵗官吏征利太急与之立敌旋即不靖一二年来弛其禁卖刀卖犊旧观未还此端一开怨讟四启虐熖复煽谁能扑之矧今王人啣命而出民未谕指已生忧疑国计虽贫亦岂计此与民争利如作俑何此盐之必失人心也无已则有一焉元载当国四方以赂求官而朝廷为汚浊之朝廷李逢吉用事八闗十六子交通财贿而天下为藏利之天下有为台谏都司而公受苞苴有为雄藩大镇而明肆席巻有为制阃总饷而拥赀自肥自更化以来或贬窜他邦或镌削爵秩或得祠已罢或尚逭简书而亦有沦没不存者昔权势盛行气熖薫炙今囊珠窖玉富可埒国其人虽得罪于清议其家初无损于毫毛当此国贫民困之极纵未可遽行干淳估籍之典独不可畧仿国初取财藩镇之术而行之乎国初诸节度所蓄甚富太祖虑其多财而为变也一夕脱畧边幅于樽爼之间厥明可得各家十万缗之献先儒称之以为得英雄御人之术今天下数十大家以富强号于其乡者夫人能言之莫若出数千万之楮配于数十家以易其铜镪银帛彼其所积非取之国即取之民国今贫矣民今困矣使出所积谁敢不从此而不行乃欲以苛敛横征施之编戸是所谓溺一人之祝而不惜亿兆人之诅念一家之怨而不思一路之向隅其可乎只恐怙帝乡之休庇恃戚里之夤缘牵制依违动有掣肘此在朝廷执法之臣当力言之庙堂当力主之其始姑以魏绛请输积聚之美意风劝之俟其不从则绳以法至于曩者权门厮役嬖妾之家金帛山积有拥二三千万赀者何惮而不籍之官台臣尝言权贵之夺民田有至数千万亩或绵亘数百里者何疑而不没之官比之唐人籍至胡椒钟乳者其法岂不为恕此又因廷臣括田盐之论而发也若夫慢令之奸吏不可以不惩伪造之奸民不可以不戢流行之地不可以不广此皆权楮之节目所当加之意者去嵗二税之输许用全楮暴官污吏巧于沮格夏租已偿始布其令于通衢秋苗未输又展其限于嗣嵗朝廷受亏豁之实编户有拜赐之名赢美之利必有所归贪者利归于已懦者利归于胥欺国罔民莫此为甚今莫若明敕州县凡有此类指挥故作隐匿许民越诉责罚必行此惩奸吏之说也去嵗取还旧楮所入反多于所出继颁新楮伪者与真而搀行昔楮局黠吏能为之今大室或效尤矣昔都郡奸徒能为之今遐氓亦抵禁矣昔取纸于蜀独可辨认今新局造楮真赝莫辨矣一有败露纳贿求免不曰字画之不尽摹则曰贯防之不尽类法当重戮仅从末减似此姑息何以戢奸今莫若举行典宪示之象魏犯者必诛告者必赏此戢奸民之说也广东诸郡商贾贸易多有用楮官民出入乃不流通广之科敛最为民害纳丁赎罪率索见缗仕于其邦去天既逺瘠民肥已满载而归今莫若行下三十八州民间一色输纳并用中半丁钱科罚之类得纯用楮庶几流行一广厥直自増此广行用之说也凡此者上不至于损国体下不至于咈人情亦畧足以效一得之愚矣抑执事发策无取于开边拓地之言忠于谋国谁曰不然而致知格物正心诚意之言乃以迂目之此又愚之所未谕也人主一心万理之防万化之原所从出也文帝太宗惟不能制一忍心也是以尺布有謡而终累仁孝之徳推刄喋血而竟贻闺门之慙明皇晋惠惟不能降一欲心也是以霓裳一曲旋启渔阳之变夕阳一语竟招刘石之来作于其心害于其事前代覆辙何可胜数其在今日事有闗于纲常之大风教之本者见逺识防之士昔尝苦口而今不言前尝撄鳞而后輙止岂以君徳已修君心已格而无所用其规切乎愚谓心之神明最不可欺一念少邪众慝交入殚民力于宫室此心之侈实为之戕民命于战争此心之忿实为之善乎李沆之论曰人主当知四方艰难不然血气方刚不留意于声色犬马则土木甲兵祠祷之事作此盖切于人主之身而为格心之正论也大学一书生财之道以财发身之仁以义为利之义必恳恳言之曽谓正心诚意之无与于财乎今天下之所尊敬者以为从事于正心诚意之学亦既擢用畧尽矣愚犹有隐忧焉君子之类易服小人之心难知姬公治周效以朞年孔子变鲁期以朞月今阳刚焕采隂气销铄近二朞矣朝纲虽振而有弛之渐公道虽开而有窒之萌执政大臣虽至公无我而委曲调防于事之所难行宛转推挽于已之所私荐乌台骑省虽直言无忌而言不见听非惟不能决去甚至顾惜退缩朝阳不见其再鸣故庙堂举措岂不大异于前而此际蹉跌则入于彼不可以不畏也台谏风采岂不逺过于昔而丈夫所为要不止此不可以自满也闽蜀二老同时入觐文富并拜公论望之而今则未尽然也荆襄二帅被劾不行台省并奏善类期之而今则寂乎无闻也于是徃来君子小人之间如杨畏辈得以相与窃议曰儒术行则天下富今术行矣而市井萧条气象荒落富之效何在有徳进则朝廷尊今徳进矣而外敌鸱张叛卒蜂起尊之势何如盖君子之类虽进而其道未行小人之迹虽屏而其心难使之屈服也昔者吕公着荐二范为谏官章子厚面奏以执政举人为台谏非祖宗法是小人而能为君子之言今安知无为訾者乎司马光改雇役而复差役蔡京为尹极意奉行能令公喜是小人而能迎君子之意今安知无若人乎范纯仁以国用不足又欲复青苖法是君子而未免效小人之尤今其事骎骎见矣譬之奕棋局面虽改而其间一二着数未免犹似前日此小人所以不为心服而君子亦不能以自恕也愚愿大臣以主张公道为心台谏以维持正论为责羣工百执事以忧勤清忠为念同舟而期于共济推车而主于必行使朝廷有九鼎之重国势有泰山之安此盖天下所望而为君子之宗主者也不然国有大事君子或不胜其任而长国家务财用小人得以乗间而售其说此其为患岂特国用不足一事而已哉诗曰心之忧矣不皇暇寐愚不胜惓惓















　　钦定四库全书
　　臞轩集卷二　　　　　　　宋　王迈　撰奏防
　　乙未六月上封事
　　臣闻人主之职莫大于知人知人之道莫先于择相善观人之国者惟于所用之相观之公孙相千秋侯而汉家之事日非九龄罢林甫用而开元天寳之治乱遂决吁可畏也我国家自韩侂冑用于庆元迄于开禧甫及十年天下之势如人少壮而得疾故其疗之也易为功自史弥逺相于嘉定迄于绍定凢二十有七年天下之势如人垂老而得疾故其药之也难为力幸而皇天佑宋弗替丕基柄国权奸不剪自毙皇帝陛下始得以收川溃矢决之威权奋雷厉风飞之神断乃眷旧学进秉国钧而相臣清之精白一心总领众职盖将朞年于此矣然以三十年大壊极之天下挐乱胶轕如甚棼之丝而觧之难破烂溃裂如甚漏之舟而补之难陛下于斯时也日与大臣圗维其可以协心辅政者谓天下人望之在真徳秀也礼闱之牓一造参预之命亟颁中使及门而其病不可为竟有孤注想元老之意适遭其时京城狂卒因拣汰而呌呼市井小夫兴謡言而讥讪向所摈弃之小人遂沾沾自喜以为天下事非诸君子所能济必其徒复用乃可办之一日御笔中出起袁韶而畀之祠且将大用之在廷搢绅重足以立给舍于是不已于言陛下从谏如流成命随寝然当国歩多艰之时决非一相之所可独运也戊寅之旦扬命于廷爰立二相清之为左行简为右先是大臣不得知羣臣不得闻不参朝野之论不稽筮之谋小人佞以为命相重事出于臣下之所不测非陛下断之以独曷克登兹君子忠以为天下之相当与天下共谋之若不酌于公言是必防防之间有为之地者况夫必用袁韶圣意已决继此出命谁敢有言于是君子之忧日深臣虽官小位卑盖不胜宗社之忧不得不出位为陛下言也弥逺柄国官职之除授不待过中而先行郡国之文书大率有申而无奏陛下一切容忍若防闻知故虽进退人才不由上出而未甞有君除吏尽吾亦欲除吏之讥虽作福作威聴其専擅而未甞有贵为天子不得自由之憾迨夫清之为相避权则有之而不敢以専权逺势则有之而不至于怙势然其心甚为国而其力不足以副心徳可服人而其才不足以称徳而又政府鲜协恭之助宰掾乏素练之贤处烦治剧而才踈临机应变而见钝开边一事虽出于帅臣之喜功而清之不能救其源换楮一防虽出于枢臣之寡谋而清之不能夺其议然而公清平实以主善类而无妒贤嫉能之偏眀白洞逹以受人言而无浅中自是之失通国之臣无愚不肖皆称为君子之相而非彼相比也陛下责治太锐课功太速不择忠贤以辅之乃用行简以踈间之而又欲用袁韶以快其报复之志是何陛下惟知有招权纳贿之弥逺而不知有避权逺势之清之能容养弥逺于二十七年之乆而不能笃信清之于二年之暂此非独愚臣疑之亦天下所共疑也臣思之而得其説弥逺为相之日以袁韶尹京以郑损軰领饷受其不赀之餽遗亦不尽入于私门宫掖之内貂珰之流凡所供亿极其腆厚自清之当国以来屏絶苞苴一介不取雄都巨镇昔有餽于权门者今则献羡余于公朝奸朋邪党昔有贡于光范者今乃致慇懃于防径是以掖庭之供需阉寺之濡沫色色无之所以激仇士良等之怨而不能止即墨大夫之防乃者籍郑损之家与之同恶如袁韶軰皆惧及已布置宾客络绎京师乐祸幸灾兴讹造谤交结左右转以上闻谓非行简不足以为相非袁韶不足以辅之而訾抵清之为果不足用也陛下聴断精眀初未之信而屡惑于铄金之毁意不免投杼之疑此非独愚臣知之亦天下所共知也且行简之贤固不可与韶同日语而人之多言盖亦有故行简为人素号多智弥逺在时善事惟谨其性姿多苛其荐举多私弥逺喜其顺已毎事委曲从之及与清之共政所见毎有不同况当耄及之年易犯在得之戒其身虽未必肯为小人之事其门必多引小人之徒今涂人之论皆谓小人之防清之而举行简也意不在行简而専在韶行简既相韶必继用清之踧踖不安有去而已小人谋中公论谓何近习阉官废置宰相此汉唐衰世事曾谓陛下英眀之主而有此失岂不重可惜哉清之毎见百执必盛言陛下学问缉熈理义多阅圣徳日隆于一日而不知委任之一衰防间之易入是则清之格心之事业未至也清之直情任理以待君子之道而待小人广大乐易无有他肠把握隄防未免多罅故蹈小人之穽而不自知是则清之谋身之计甚拙也清之起自书生位至台鼎奉身而退于清之何损惟是方今君子之泽未究生民之疾未瘳乃使政府有刻薄奸险如韶者得厠迹焉上而公卿稍知畏义必耻与之同列下而百执稍自爱重必不屑出于其门凡清之所引用之君子势必至一网尽去彼将呼俦援类杂遝而来非桑孔之诛求即张杜之惨酷非杨兴郑朋之倾巧则杜钦谷永之柔邪一韶得用羣憸辐凑凶徳参防孰能御之臣恐天子不独无安静之福且将有生灵涂炭之祸矣臣谓人主惟有一心有自眀而入昏有自邪而反正陛下前日将大用徳秀者此心也推此心以徃则所谓韩休入朝吾虽瘠而天下肥者可以防致太平今日之喜用韶者亦此心也推此心以徃则所谓人言卢杞奸邪朕不见其为奸邪至于危亡而不悔自徳秀既亡无以副陛下之委任遂使陛下急于为治有用韶之思如医者急于治疾参苓不用乌堇是求自眀入昏间不容髪然反邪为正特在陛下转移间耳徳秀虽亡天下独无人乎南广之崔与之西浙之刘宰皆其比也然此二人老而知止利禄恬然必不为蒲轮而出而与徳秀道义合年徳均膺天下之重望犹幸有西蜀之魏了翁在也了翁近被文昌之除侍读之华班翰苑之清职悉以畀之天下皆觇陛下之必能大用了翁此诚反邪为正之机也宰职之任固贵有同寅和之美而亦不可无交相规正之诚人之才品岂不自知缓急刚柔頼以相济元龄之荐如晦盖以如晦之断可以賛己之善谋姚崇之荐宋璟盖以璟之正可以济已之应变是所谓五味合而后鼎可调八音和而后乐可备古今无忠邪两立之理若君子小人杂处于朝而求天下之治不可得也假使行简相而韶亦用了翁参于其间其义当无所可否耶风行舟驶局变棋新人人自危街谈巷议此为何时而风宪之地曾无数十章弹夏竦者岂畏防夫方张之焰而不敢犯其锋耶抑幸时事一变之余犹可固此位耶章惇为相林希受其同为执政之诺为之草制既而掷笔于地有名节壊了之叹希虽不才而是非羞恶之常心犹未尽冺没设在今日韶当柄用臣恐草制者安然为之不复有愧耻矣陛下收用羣贤殆为何事而士大夫受官职负朝廷一至此甚是又臣之所甚惧也臣自叨第十有九年未脱选调方缀册府本无言责何苦撄鳞实以陛下用舍之际治忽所闗而官无崇卑皆不可上负天子下负所学此臣平日父师之教也伏惟陛下念社稷之重谨辅弼之任参国人之公勿左右防言是惑用君子之徳勿小人有才是喜不可衰萧望之之眷顾使恭显得以蚀其明不可迂魏徴之议论使权万纪封伦得以投其欲如此则朝廷有九鼎之重天下有泰山之安矣臣言可采陛下不以人微而废之固臣之幸亦天下之幸臣罪当诛谕之执法声之丹书而斥逐之亦愚臣区区尽忠之职分也干冐天威惟陛下裁择　贴黄　臣一介踈贱不知宫掖中妇寺姓名为谁但道路之人皆言有吴知古陈洵益纎巧反覆最能挠政大眀当天羣隂宜伏岂应有此臣愚欲望睿断将知古洵益斥逐逺方以絶黄冠左道出入禁闼毁誉臣下得行其私之贵妃之兄虽得外祠徃来湖山交通闗节巧宦多趋其门易有履霜之戒诗有桃虫之讥防微杜渐不可不谨仰乞睿照　又贴黄封事已就未及上进忽覩除目崔与之参知政事中
　　外相庆不谋同辞但与之年已髙必不复出设若果来广去天逺必至冬末方可入觐今京城事体甫定京口忽又吿变时事多难如此不可不择用人望以镇服之欲乞圣断于从臣中选其负天下重望者以参政府此诚强本折冲之急务仰乞圣览
　　乙未闰七月轮对第一劄
　　臣闻人主所尊者天欺天过之大者也人臣所尊者君欺君罪之尤者也贵为天子尊无与二独有髙髙在上足以起其敬畏之心耳天可欺乎勑天之命惟时惟防舜之不欺天也一日不勑则欺矣文王陟降在帝左右文王之不欺天也一息不在则欺矣上帝临汝毋贰尔心武王之不欺天也一念少贰则欺矣委质为臣分圭析爵凡其身其家之所享者秋毫皆君赐也君则天也君可欺乎后不尭舜其心愧耻不以伊尹之待其君者事君是欺君也事君勿欺也而犯之不以孔子之犯其君者事君是欺君也责难于君谓之恭陈善闭邪谓之敬不以孟轲之恭敬其君者事君是欺君也臣窃惟韩侂胄用于庆元迄于开禧柄国十年而上下相率以为欺者亦十年史弥逺相于嘉定迄于绍定専权二十七年而上下相率以为欺者亦二十七年皇帝陛下天造神断忍于容故相之欺而不之诛天为陛下诛之遂得以收揽大权躬亲大政震霆声于九蛰焕阳采于积隂天下欣欣然有得志之喜无如欺君之习耳濡目染之乆内外大小之臣犹习以为常而不知改臣请为陛下诵言二相并命责任惟均然禹臯协恭固足以成相逊之风周召不悦终亦底徃济之效无他忠实不欺而已今也外为推逊中实相猜入堂则不同时正谢则不同日谋一事也甲可则乙否用一人也彼是则此非一旬而吿假者五六焉一月而求去者十数焉大臣百辟之倡也何忍为欺以倡之乎方今国匮民贫兵骄将懦怨讟交起奸宄相寻荜门圭窦之人皆有陵上之忿心京卒呌呼难期一静四郊多垒人心皇皇危机交急而不停败证已露而难揜此独何时而为左者曰眷顾衰臣宜去为右者曰讥谤至臣宜去昔日防赵普于太祖皇帝者上责之以鼎铛有耳汝不闻普为社稷之臣乎今疑眷顾之衰者盍自反曰吾之不能坚上眷如普者何由当益思总领众职仰称上意而后为不欺也仁宗皇帝问廷臣谁可为相王素对曰惟宦官宫妾不知名者则用之上于是决用富弼天下以得人为贺今疑讥谤之作者盍自反曰吾之不能副人望如弼者何故当益思所以开诚心布公道逺防邪而主善类而后为不欺也不是之思方且互为比周交信防説明有明之党所以攻其右者无不至婺有婺之党所以毁其左者无不力而又有徃来二相之间献防取媚有口如蜜嫉忠害正有舌如刀为鬼为蜮有腼面目者二相方倾耳以聴之于国事乎何恤臣思韩忠彦曾布不相下而小人京得以乗之赵鼎张浚不相得而小人桧得以继之使羣憸铺排布置之术得行善类私忧过计之言果中必至于栋朽榱倾而后已夫当国歩多艰陛下方以扶颠持危望二相而军国之务日以壅遏道路之谤日以沸腾执政大臣曾无一言忠于献替岂居狄仁杰李峤之中则苏味道法当模棱处李绛吉甫之际则权徳舆义当无所可否耶此宰执大臣之欺君者然也从橐经筵所以备顾问而资献纳也薫莸共器鸾鸮同巢官美于人爵逾其徳设无二三君子犹系天下之望防何不污文石之班横经翠幄多号通儒突梯脂韦不敢以望清光今日曰诚如圣眀明日曰圣学非臣所及不过雷同一声相为容悦耳乌台谏省所以主风宪而紏官邪也眀目张胆见谓称职比日以来罕闻朝阳之鸣渐有立仗之态问之则曰吾甞言之而不见行吾有奏牍而不付出是则拒谏之名归之上矣然有言责者不得其言而不去如物论何间者公族之亲挟外台之隙由中进状不经三省径下之台此殆出于一时乗快指挥偶不省察使有以不经鸾台凤阁何名曰勑为言者上意岂不幡然改之何至窃议于私家不敢昌言于谏纸长此不已斜封之渐实胚胎焉忠爱君父不忍置于有过之地者顾乐如是为欺乎陛下亲政之始首重贪赃之罚今毋谓贪污旧染可以洗而空之也前日之贿赂惟入权臣之一门今日之贿赂或入外戚或入阉臣或入近习旁蹊曲径不止一途顷籍郑损之家与之同恶如袁韶軰皆惧及已潜托宾客结局聚金一罅可投鑚刺而入遂使从臣与词臣交争阳为不根之词隂为奸赃之庇而台臣所劾徃徃不能以尽行其忠举此一节其他可知外而州县鹰攫狼吞在在而有秤提楮币徒营嚢橐之实利而何补于公家苛敛有禁视为墙壁之虚文而何顾乎清议暴不恤下贪不畏人尺寸之援可以攀跻台府之刻皆得茍免田里怨咨愤气满腹天髙莫诉怨已在眀今而曰贪浊之风内外已革者皆欺陛下也权奸当国招纳奸邻交通强敌偷安豢养玩歳愒日养痈防疽及至裂溃徃歳边帅轻而寡谋三边方开一败涂地甲兵辎重荡无孑遗王檝之来实欲觇国将迎过厚示弱取轻狼子野心得以窥我多治战舰盛集车徒近闻以百万之精兵分三道而入冦而吾闻风胆寒为备茫然赵范犹有方畧军民安之全子才軰跋扈飞扬喜功生事掊尅惨酷嬉笑杀人近于彭城之墟又有覆师之举自初用兵为自安计乃招新集之北军以填南军之缺数设或变生肘腋不知何术以制之陈韡之在金陵庶防一贤可制千里之难而又与范不合两不足恃三赵则有埙箎之相应于韡则有剑佩之相攻防蔺之释憾同心李郭之相勉以义韡可语此他何望焉徃者中兴之初张浚岳飞刘光世韩世忠皆善将兵惟不相能遂误大计若軰小才敢望昔之万一而浅中狠愎未见其比徒快睚眦之私怨遑恤唇齿之相依今而曰边鄙之事自有将帅可托者皆欺陛下也臣之所谓人臣相率为欺者亦既陈于前矣陛下自视宫廷壸奥之地言行起居之微能不欺天否乎荒腆自逸商徳腥闻一醉日富周命不又陛下于酒则有箴矣既箴之后果能使夜气孔神不乱于杯勺乎圣谟经逺不荒于麴糵乎抑犹未也谓非欺天不可也燕尾謡作祸水浸淫霓裳曲终战尘纷起陛下于色则有戒矣既戒之后果能知淫声艳色毒于乌堇乎狐媚荧惑惨于戈矛乎抑犹未也谓非欺天不可也樊隂恭顺与汉同休韦武横恣蹙唐于乱此外戚之不可不戒也今设有防龙流水之奢朱轮华毂之侈陛下果能禁戢之乎富贵有极人当知足隂兴此语天实闻之陛下以此儆戒外戚则不欺天矣恭显用事炎正业衰仇鱼得志甘露祸惨此宦寺之不可不戒也今设有举动回山海之奸光焰动四方之恶陛下果能制柅之乎清忠奉公辞位恳恻吕疆此心天实临之陛下以此训厉宦寺则不欺天矣抑臣区区愚忠有所谓欺天之大者不敢不竟以为献夫锡陛下以聪眀智勇之资者天也付陛下以崇髙富贵之位者天也人臣何力之有焉弥逺贪天之功以为已有陛下垢藏疾若罔闻知故虽进退人才不由上出而未甞有君除吏尽吾亦欲除吏之讥虽作福作威聴其専擅而未甞有贵为天子不得自由之憾及其自毙天下大势至于大壊极弊而不可支持陛下犹未悟其罪当诛凡遇臣下有言其过则天顔为之不怡甚至亲洒宸翰一则卫王二则卫王曾不指斥其名诏诰所属保全其家且并与其淫妾悍仆而庇之窃窥圣意不以四海九州之奉为天所畀皆归之弥逺之功是谁欺欺天乎晋悼公年十有四而得国犹能语诸大夫曰孤始愿不及此孤之及此者天也其眀断如此故能以其国霸曾谓陛下英眀圣武所见乃不出此弥逺在日盗窃陛下之威权絶灭陛下之友爱巨慝积衅上通于天陛下犹以功臣名之若欲宥之数世臣恐非所以当天心自寳庆至今南北生灵之命戕于干戈者不知防万亿民怨于下天怒于上连年灾异史不絶书迩者太白经天占者以为流血千里之象陛下亦甞反思其获戾于天之由乎天理人伦之变必有大不安于圣心者权奸尚在事有牵制人犹得以谅其非陛下之本心今反厚于奸臣之恩而恝然于同气之念将何辞于天下乎此愚臣之所不忍言敢昧死妄议以此为欺天之大者也上好仁则莫不好仁上好义则莫不好义陛下茍有一念之欺天安能责臣下之不欺君乎臣愿陛下常蚤夜以畏天之威毋逸豫以重天之怒于圣心所大不安者求以理义安之而又于禁戢戚属检柅宦官者既谨之又谨之眀诏大臣协心辅政宏济艰难如苴漏舟如沃焦釜毋悠悠而视毋安安而居羣工百辟皆当洗濯磨励竭忠尽瘁毋至相率以欺朝廷则天下事势犹有可为之理不然内外之变交激宗社之危无日矣虮虱小臣日懐嫠不恤纬之忧乍覩威顔未信而谏罪当万坐惟陛下裁择
　　第二劄
　　臣窃观汉陆贾有言天下安注意相天下危注意将臣甞反之曰安当注意将所以为有备无患之圗也危当注意相所以重扶颠持危之责也今天下大势曰已安非愚则防而谓倾危之踵则实非过论也将相重寄皆当于此时而加心焉臣不得不复为陛下吿司马光入相辽人有谨而生事之戒韩琦范仲淹董师西贼有寒心破胆之謡徳望之足以服人也如此十数年来系天下望者闽广蜀大儒而已陛下前日大用闽之儒宗而天不憗遗海内悲之今所頼者犹有蜀广二老在耳参预之命虽在岭南而其年已髙其心知足未必为蒲轮而出今之晋陟文昌兼经幄禁林之清华者圣意向用天下人知之矣胡不于此时置之政府以副人望封疆之外有变容动色之警则出之以视师必能立琦淹之威名三边无虞则可以端委庙堂负荷大事以尊中国以威四夷亦必优为光之事业此臣拳拳于陛下注意相者一也却縠以礼乐诗书为晋之元帅裴度自进士中出成唐之隽功儒者之将古难其人以人望推之金陵之専制阃者近之矣其人甞为江闽之监司帅守毎遇盗贼窃发以谈笑处之所至立功民頼安辑然臣不武书生窃议其好杀之过而又恐其临敌制变之轻也今春入觐乃见其奏对之章开陈讽谏首以无轻用兵一事恳恳言之臣于是知临事而惧好谋而成可以行三军者其斯人之谓欤今四郊多垒之秋莫若以阃外之事一切付之使淮襄受其节制而又眀赐戒勑使之同以国事为念毋至互相猜忌申严儆勑如髙宗皇帝所以戒江上诸将责其协力以圗事功维扬防府北军多于南军若易其帅亦能召变莫若并与其军徙之极边别择有威望者以帅维扬至汉东谬守无能为役宜并黜之使不至为主帅之误万一事势孔棘如臣所言出政府之实徳重望者以镇之精神折冲坐可制胜此臣拳拳陛下注意将者二也而臣私忧过计犹恐陛下信任将相之诚意左右近习得以间之臣请以唐为喻元宗之相宋璟随致开元之治一日天旱有魃优人作魃戱于上前以倾陷之璟随罢相盖璟之为相持纪纲抑侥幸左右近习之不便倡优笑谑若出无心而必有使之者矣以其时攷之王仁皎以后父之贵璟则以筑坟过制而争之王仁琛以藩邸故吏之昵璟则以除官过制而斥之以至内侍贵幸如杨思勗者璟心嫉之未甞与之交谈是数人者皆不便于璟者也优伶之戏此軰实使之是羣小能移相权于防防之中者不可不戒肃宗之用郭子仪以其有收复京师之功既授之以兵柄矣一旦为鱼朝恩所防从而夺其兵及史思眀再陷河洛则又用之复为鱼朝恩所沮从而止其诏及光弼败于河阳则又用之代宗既立程元振忌功复从而罢其节度及回纥入冦泾邠云扰则又用之有难则责子仪无事则程鱼軰是信子仪孤忠自许但知国家有难则出身以当之何暇与憸壬軰较曲直然天下良将不多子仪也则羣小能夺帅权于反覆之顷者尢不可不戒大抵君子立人之朝其进以礼退以义如松柏之特立如凤凰之孤鸣断断乎无所依凴附丽也小人枉道以求合茍有可以攀援者疾趋而凑之权臣用事则附权臣妇寺有宠则附妇寺近习得志则附近习邪正之分各以其党观人之法概见于斯臣观近日阉宦近习之徒得以毁誉臣下荧惑主聴其名姓骎骎有闻矣穴墉之狐不可灌也伏社之防不可熏也独不可于始入之涂而窒之耶易有坚氷之戒诗有桃虫之喻陛下为贤人君子计为社稷生灵计不以臣位卑言髙而亮其忠则臣之幸不然苦语忤时自掇罪戾而去亦臣区区尽忠之职分也荐渎天威惟陛下赦之　贴黄　臣按熈宁初富弼为首相甞献言曰执政大臣喜怒系人情之舒惨邪正系朝廷之盛衰执政不和则有司不和有司不和则万务不治或分争于官府或辩别于君前咸蓄不平之心举无至当之论此为执政不和言也今二相不合臣愿申弼之言而勅戒之大臣协和则贤和朝而物和野天下之福也臣又按秦王廷美以罪贬房陵责咎忧悸得以令终太宗皇帝毎念天伦必悲泣不已未逾三月立其子徳恭予之供赡大臣宋琪谓此举舍过恤孤足以感动天地比者奸臣以济邸塟于西溪泥淖之中鬼如有知必能为厉天怒民怨职此之由欲乞圣慈恻然动心命有司以礼改塟以妥其神乃俟国本既定然后为之立嗣以释天怒以弭民怨非细故也臣第一劄首尾所言信而有证俱在国史并乞睿照
　　丙申九月封事
　　臣伏覩诏书以季秋中辛眀堂蒇事之夕天大雨雷非时发声明威震怒炳然甚着令小大之臣下至民庶推原致灾之由敷陈消变之防凡朕躬过失朝政缺违悉意以言靡有所讳臣跪诵感泣昧死进言臣甞观先儒程頥论郊祀眀堂之制以为万物本乎天人本乎祖故于冬至为气之始祭天而以祖配之万物成形于帝人成形于父故于季秋为物之成享帝而以父配之盖古今制度不同然郊尊而眀堂亲则未始不同也恭惟皇帝陛下季秋中辛有事眀堂圣祖神宗实与享之而宁考在天之灵则为犹亲于列圣必其享祀之际俨然若见其洋洋之神忾然若闻其叹息之声也夫何衮冕方升骏奔在列牺牲未荐琖笾未陈而骤霔倾盆黒潦满道雷轰其响电晔其光圣心惕然惧形玉色宰执而下局蹐颠沛不得成礼而退皇天之怒陛下宁考之怒陛下也至矣臣猥以狂愚待罪丞郡引领鸡赦至于南陬比之常年辠缓旬日臣诚爱君诚忧国朝夕危栗食不下咽肆赦既颁惊魂甫定越再信宿复覩眀纶则知以眀威震怒之故广求臣庶之言臣愚不肖窃以为隂雨为沴雷发非时间亦有之而独昭示于明禋之夕者此皇天宁考之积怒至是而后泄也臣请为陛下言其获怒之端与夫解怒之道可乎陛下之身皇天宁考之所眷佑也陛下能敬其身乃所以敬天而敬宁考也麴糵致疾过于沉酣妖冶伐性深于陷溺中宫素以徳选有小星恵下之仁妃嫔多以色进有緑衣上僭之失初秋逾旬旷不视事道路传播人心忧疑及莅正朝宜逺声色嫔御异数横出滋多尢物为祟不惟不芟夷之又从而封殖之在礼有云子者亲之枝也不敬其身是伤其亲陛下一身十三圣责望之所归千万世本支之所系不知持觞席之戒求所以养夀命之原此皇天宁考之所以怒也陛下之位皇天宁考之所畀付也陛下知天位之重必知有以厚天叙之典乃所以敬天而敬宁考也故王何负于陛下而使之魂魄之无依歳时之絶祀弥逺何功于陛下而保全其富可埓国家简记其不学面墙之子窃窥圣意不过曰故王之在霅邸有瞹昧之过故仇之也深弥逺之擅国命有拥防之功故徳之也厚不思夫霅川吿变非出于故王之本心天知之宁考知之陛下独不知之弥逺専权宜受贪天之酷罸天厌之宁考厌之陛下独不厌之乱臣贼子何代无有虽在本朝亦所不免逺而京黼近而桧侂仅能窃弄威福以毒臣下未有敢行不义戕贼人主之同气如弥逺之为者诗有角弓为骨肉相怨而作也乃以民之胥然胥效为言故王之寃未伸弥逺之罪未正此皇天宁考之所以怒也陛下自更化而后立政用人当扫地以求更新执政大臣当同心而扞王室夫何庙堂造命之地反有剑佩相攻之风朋左者则议右之机械深党右者则诮左之门庭杂民讼在有司而左之馆客乃以赂章官职在朝廷而右之族党乃以赃败甚至浊夫黠子乆在台司招权纳贿犹如曩日金免昼攫而夜或暗投鸡耻日攘而月犹未已司道揆者若罔闻知但见榻前奏事谬为恭逊都堂当笔公肆异同盘石不任而栋倾盐梅不和而鼎覆庆厯之车主于必行元祐之舟戒其偏重昔者君子协心为国义同一家今之大臣立党相倾甚于仇敌天工之旷如此而陛下方以代天理物望之欲皇天宁考之不怒得乎陛下自践阼以来民之死于水火死于旱荒何可胜数金人殄灭强敌方兴机防虽来事力未至有妄男子抵掌谈兵深入三京尅日恢复轻于一掷折翅遄归弃甲曵兵只轮不返粮食积贮颗粒不留边鄙之民残于鬬战暴骨如山内地之民困于转输横尸塞道国威由此损失国用由此空虚范葵子才之罪于是乎通天矣逆全送死天实诛之侥幸成功执以要上西蜀数州相继沦没而巨镇如兴元勦于戎马之一屯京西八郡莾为邱墟而要害如襄阳空于北军之一炬宣和拓地裔域乱华开禧称兵权臣函首惟兵与民相依为生兵端一开民祸罔极自寳庆以至于今赤子之殱于干戈者不知其防万亿孝子仁人以伐一木杀一兽不以其时为非孝岂有天民之死如此其伙而陛下方垂衣拱手以视之欲皇天宁考之不怒得乎统有正传尊无二上人之母一陛下之母三荣邸则所出也沂邸则所继也夀眀太后功冠髙孟则天下之母也方东朝无恙时承顔顺色凛如奉盈彼二邸者安敢顾之今宫室服御竭力奉承恩礼过隆毋敢议者濮园故实载之瑶编充类而言礼可义起何至权度不审彼重此轻以私灭公以恩夺义安知皇天宁考之怒不以外戚有用事之渐乎自古妇寺易生厉阶陛下英明神武如日在天便嬖使令安敢预政问之朝野具识姓名何物臣珰輙进滛巧蕞尔近习乆怙私恩贵艳妃嫱辅车相依能梯羣小能穽忠良能间君臣能乱嫡媵思昔盛时元老一语立去守忠宫中内降深惮杜衍今朝无厚徳重望可压服之弱者畏谗巧者买誉穿社之防莫之敢熏在墉之隼莫之敢射长此不已为衅叵量安知皇天宁考之怒不以宦官近习有挠政之萌乎臣之所言获怒之端者六而觧怒之道莫切于陛下之身臣甞爱欧阳修之言曰自古帝王虽号至尊未甞独处其出而居外不止百官奏事而已必有经生学士讲论燕闲其入而居内不止宦官宫妾而已必有太子问安侍膳宗室子弟驩然相接计其一日之中未甞一时独处也修为此言盖以选立皇子为仁宗劝今愚臣之吿陛下亦如修之吿仁宗诚使元良一立国本一正天性之爱油然而生清眀在躬嗜欲日损间有御幸必精必専上帝降祥笃生圣嗣则选立者归之旧邸有祥符故事在陛下何惮何疑而不蚤及此也眀禋之五日陛下用汉灾异劾三公故事参之淳熈近比中出一纸罢免二相譬之人子受父母之谴而不能堪则迁怒于家相而逐之即日出闗之命毋乃太匆匆乎古先哲王之用大臣疑则勿用用则勿疑羣公先正立人之朝道合则留不合则去清之当去乆矣见防而作屡失于防色斯举矣何止于色抽身不勇君子惜之行简以经筵留果合于进退之义否乎防耻节礼以待君子故宁捐其身不受戮辱一介之士馆于公卿之门辞色不顺望望去之至于逐客之令已下而又留之士茍为留则亦可贱矣况大臣乎贾谊所谓握重权大臣而有奴无耻之心惜其党无有以此吿之而嗜进讇夫兾其弃鹿而懐鼷未免见弹而思炙反从而怂慂之也弥逺柄国二十七年天下人望在数十公或屏弃不用或用而不尽其才荏苒至今雕零殆尽清之当轴收召诸贤聚之本朝最后而徳秀至参预命下疾病婴之文宗识卿不早之叹至形当馈诗人邦国殄瘁之惜中外所同咨夔继亡了翁又去元夫钜人稀若晨星陛下既去二相环顾在廷无可当枋用者乃以相印起与之于南海之滨与之天下大老也其如耄及且病未必肯来揆席乆虚事权不一性之鸣复畏首畏尾更相推逊中书之务壅遏不行陛下起视四海之内风涛如此今为何时而可无济川作楫者乎臣之所深惧者天下之权不在中书必至溃裂四出或在外戚或在宦官或在近习女宠唐之世进退大臣聴命阉寺流弊之极遂有定防国老者出焉臣言及此不胜履霜坚氷之忧陛下聴之宜为曲突徙薪之计何况绍定小人之渠魁有表表在人耳目者朶頥羊鼎之日乆鑚头防穴之巧深曩者予祠有命举朝之士重足而立交口而争众怒难犯成命遄寝今者无故又予之祠岂冥冥之中有为之地者乎臣谓世道升降之机君子小人进退之防但卜之宰辅何如人耳为庆歴元祐今日也为崇观宣政亦今日也然为庆歴元祐则难为崇观宣政则易天其或者与之宿疴顿苏筋力犹健蒲轮一出岂不副苍生霖雨之思如其不然彼老奸者牵引而至则天下之事去矣臣去秋轮对妄生臆料惟恐曾布韩忠彦不相能而小人京得以求之赵鼎张浚不相下而小人桧得以继之使此狂言不幸而中如宗庙社稷何臣愿陛下审于择相参以人望毋为左右毁誉所惑谨于用权要使常在中书毋为旁蹊曲径所移一相得人庶眀励翼求所以当天心而合人心者必以伸故王之寃正逺相之罪为第一义也前者二相虽所用有先后均为受逺相之知岂无是非之心而动有牵制不得以直遂其欲今已用如性之鸣复召而未至如与之与夫人望所属之诸老皆非托身于冰山者必能陈大义以广上心必能主纲常以扶世教迁西溪之陵而即之髙烁择诸王之贤而主其奉甞若夫弥逺之家纵不忍籍之独不可籍其仆妾乎弥逺之爵虽不忍追褫之独不可诎其谥号乎弥逺之子纵未欲禁锢之独不可勒之休致乎执政大臣以大公存心以中正许国出一号令行一赏罚于其命令始出之地其直如矢而又端之其清如水而又澄之则诸阃禀神算于帷幄必不至于防扈飞扬戚里妇寺近习之徒受威令于朝堂必不至于诪张为幻而又旁招俊乂列于庶位以备经幄之讲论以充扈从之顾问君心正而朝廷正而百官万民正于以迓续皇天之命于以简在宁考在天之灵转灾为祥易祸为福臣所谓为庆歴元祐难者则易将至矣臣甞面覩清光冐进人君不可欺天人臣不可欺君之説陛下温顔容纳不斥不怒畀以祠廪甫及逾年又起家以半刺宠之隆天厚地恩徳难酬寸草报春寤寐在念窃见先朝名臣司马光通判并州日当仁宗春秋方富而首建储大议乃定其时在朝公卿所难言者而光言之仁宗不以位卑言髙罪之也臣才品庸陋于光无能为役然葵藿向阳心实同之敢因眀诏之下控竭胸臆冒进狂言亦惟恃陛下有仁宗之眀故臣得以效光之直也干犯天威罪当万死惟陛下赦之【按本传载此文有隐刺覆絶攸嬉尊宠纲沦法斁上行下效京卒外兵狂悖迭起数语篇中不载应有脱误又按本传迈于淳祐中知邵武军在郡奉诏以亢旱求言驿陈七事今永乐大典本阙】










　　钦定四库全书
　　臞轩集巻三　　　　　　　宋　王迈　撰论
　　髙帝论一
　　人惟有所不为也而后可以有为惟能忍于其小也而后可以成其大古之人有行之者髙帝是也何谓有所不为也而后可以有为天下之大非利于小者所可图也匹夫匹妇之争止于箪食豆羮而已也于此而有人焉不惟不争之而且逊诸邻而不受则一乡之人莫不畏服之矣为一乡之所畏服则一乡之事彼固可得而办之也推而上之其不取者愈大则其所办者愈逺无他人以其所不为信其能有为也项羽以盖世之气直欲摧岳岱而倾河海然观其心度之所安大抵知有楚而不知有天下故其贪恋故国之荣不啻如昼锦之快是其志已可悲也宜其天下不得而有也髙祖防时贪财好色之心本锢其中及至入秦之日至玉帛子女曽不以动其痼疾是何贪于前而防于后也其心今日之所欲固甚于前日之所爱者也前日之所爱者溺焉今而能果敢决裂以求自出焉此其所挟持者甚大气量甚髙志趣甚逺秦闗百二之险帝固得而隘之矣楚众百万之强帝固得而弱之矣范増之徒方且刮目于其旁其敢以平昔在山东者而藐之哉刘项成败吾不决于垓下之围固已决于项羽眷恋归楚之日髙帝入闗无所取之时矣何谓忍于其小而后能成其大天下之大非有以容之则天下皆吾敌也少年豪杰之徒防剑而起挺身而闘此不足以言勇也天下有大勇者有上人之志而能甘心以下人有集事之谋而未尝与事争势忍小忿而成大谋屈一时而伸于后日此则勇者之所畏也方天下发难之初秦兵常胜逐北羽独破秦军虏王离走章邯降欣翳兵锋所加至必糜溃及闻髙帝先入闗则瞠目裂眦忿如骄鹰猛虎之不可犯是故毎与汉战有胜无负吁亦壮矣而髙帝则惟恐其战之不力而胜之不亟也鸿门之役锋刄蹈前而不之忿也彭城之败睢水不流而不之骇也失众于荥阳跳身于鸿门中弩于广武生死患难迫其前而其心则休休如也置太公于髙爼而不以为辱弃二子于后车而不以为憾南郑之迁屈节从之鸿沟之约强顔受之宁为之摧挫困踬而不愿较其是非曲直也寛之使不吾疾狃之使不吾虑豢之以饱其欲骄之以昏其智示其弱而杀其怒待其间而乗其毙然后全其锋而破之于垓下雍容谈笑遂置羽于死地前日之摧挫困辱者于是乎一洒之矣嗟夫唯天下之至亷者为能贪惟天下之至怯者为能勇帝居项氏于贪而自处于亷故彼之贪反为我所利帝居项氏于勇自处于怯故彼之勇反为我所败藏贪于亷藏勇于怯帝之术神矣其事伟矣
　　髙帝论二
　　子房髙帝之蓍龟也帝以聪明精敏照临臣下萧曹娄郦不足以望清光然犹时出一谋一画以为助帝皆开奬容纳之至于临大事决大疑处大缓急未尝不以质之子房甚矣子房之大有造于汉也自今观之南阳之防帝意欲西良乃力陈危道之谏遂得以败秦防宛设无良言则秦攻其前宛制其后能无失机之悔耶武闗方入帝欲击秦良乃设为益帜之计于是大破秦师设无良言则以我之寡犯敌之众能无覆师之惧耶既败秦兵西入咸阳即欲止宫休舍樊哙之谏不从遂以问良良则曰愿聴哙言是以灞上之师遽还否则蛊于声色沮挠军气祸孰甚耶众口盈庭请都雒邑帝乃唯唯从之娄敬之言未入遂以问良良则曰敬言是也是以闗中之都遂定否则形胜一失进退无据危孰甚耶楚兵方张力非其敌闗东之地孰与守之使帝不以问良则遣三大将之计无所闻将恐咽喉之地先为敌据天下安知为我有耶刻印苴茅封六国后事已垂成谁敢言者使帝不以问良则八不可之説无所闻恐贤士解体勍敌并兴安保其不长乱耶韩信防扈难制守地于齐假王之请骄色可掬帝之怒极矣使良不悟于蹑足之顷则信不轨之谋立谈而泄况肯终身为帝用耶封赏方行人懐怨望沙上聚首良可寒心帝之虑深矣使良不出先封雍齿之言则此曹机械日深或有倒戈震主之事何以制之耶凡此数端皆切于成败存亡之大计者子房能为帝言羣臣之所难言知羣臣之所不知故曰子房者髙帝之蓍龟也天下已定之后帝溺于爱欲立如意刘氏之业昔以艰难辛苦而得之者几尝试于一掷叔孙通儒者哓哓于口舌间而周昌且欲以死守之子房是时若无预于此吕后使人以髙枕而卧之言责之彼岂茍卧者哉端居深念慨然有得四皓朝来而储贰暮定矣盖子房从帝于患难中窥见帝之肺腑为甚精熟是以察其机而投之商山之老帝所愿致而不可得一旦以太子故盥沐来前帝知人心有属矣羽翼之成盖有所警而动也是则四皓者髙帝之良药惟子房知其受病之处投之一剂而帝之宿恙即解其功顾不伟欤伊川尝曰髙祖几曽用张良良用髙祖耳吁有防哉
　　髙帝论三
　　自古英雄之君出而得志天下固其神机庙谟弛张阖辟有非浅智末议所可窥测然至于摧败困衂仓皇窘迫之际智穷而无所施力惫而无所用而卒能宏济艰难以成大功者此非人之所能为也天也秦失其鹿髙皇帝披荆棘冒霜露以与羣雄共逐之而骁暴强鸷与汉角立者楚其勍敌也羽奋百战百胜之威西向以争天下先锋所加飘忽震荡如暴风凌雨髙帝无尺土之阶独以一身横当乎其冲徘徊反侧不能以自定宜若不得遂其志而卒之破羽垓下成功若是之果者人孰不以为帝之智略足以办此而奔走前后诸臣预有力焉余谓不然帝之于天下最无心于得之者无心于得而竟得之天盖有心于相汉也初帝起自沛中萧曹皆文吏自爱欲称兵倡乱恐事不就秦族其家独以帝为人望所属故共推戴之以为兵首此非帝有心于利天下也秦兵方强诸将莫利先入闗懐王与诸将谋遣长者扶义而西于是帝不得辞此又见帝初无心于入闗也自时厥后与项羽相持于﨑岖戎马间争顷刻之命者屡矣鸿门之围彭城广武之围其备甚踈其力甚窘而皆能脱一生于万死之中此非天有以相之汉之为汉未可知也方其入闗之初羽以百万之师叱咤长驱目中已无闗中矣项伯羽之季父以张良之故为帝缓颊于羽羽至陆梁且防心忍气与帝周旋于杯酒问及亚父之谋一发项庄之剑已跳踯而不可禁吁亦危矣伯独以身翼蔽于前未几樊哙得以攘臂而入一怒之余羽气已索帝得脱身于项氏垂涎之口羽之君臣始彷徨四顾吾属为虏之言始不知其所从出人谓鸿门之围项伯实脱之吾谓寡助之至亲戚畔之天之夺项氏之鉴而防其魄也乆矣彭城一役帝方哆然髙防不虞楚兵之蹑其后及一覆于睢水之上三匝之围未解而大风冥晦帝仅得免此固天之相帝昭昭者不必深论至如荥阳一战羽聴増言兵围愈急是时汉之援兵未至楚全而汉孤事势缓急不问可知纪信在军中时碌碌无闻非有智谋勇略出诸臣之右者一旦乃能奋不顾身称防诳楚帝既突骑而归而信之肝脑已膏于楚人之斧钺矣信之此举谁实使之或者天心眷眷于赤帝之子则必假手于草莽之臣不然汉事去矣信之一死刘氏四百年社稷于此乎决是岂可以易言哉迟迟逾年而有广武之役羽张其抚剑疾视之威帝非不知力非其敌而乃致辞问罪从容暇豫如平时今观其责羽之辞义气激烈天如不闻则已如其闻之宁不为之感动乎想夫伏弩潜发之时天地鬼神已森列于汉王之左右是则帝之所不能为者人也所能为者天也生死临乎其前帝不为之少慑者亦恃其有此尔楚虽强其如天何哉垓下之败羽始有此天亡我之言何知之晚也他日帝告吕后亦以布衣取天下归之天命帝可谓自知之审矣
　　髙帝论四
　　楚汉兴亡之事既归之天及观髙帝平日驾驭韩信与信所以自取亡者亦卒以天断之何也前乎为帝之勍敌者羽其一也后乎为帝之所忌者信其一也髙帝终日惴惴然不得休息者盖其忌信之心尤甚于畏楚也然窃怪髙帝之疑信心迹凡几形露信独不自疑者天夺其鉴也帝知信之英特其志甚大非甘心处人下者故当其请兵自将之日帝已长虑却顾毅然举兵畀之且知信于是时虽得兵未可以有为也及帝败兵于成臯自称使者入信军中至其卧内夺其印绶麾令诸将而易置之疑信之迹已形露矣且军中自当坚守不闻天子诏周亚夫尚能言之信独不之悟乎越明年而信有平齐之防乃执其功以要主假王之请徳色可掬愈有以重帝之疑也帝虽疑之不即举兵以攻之者强楚未平无信不可又恐信挈齐以归楚合谋以并汉则彼全而我孤是故弃千里之齐以畀之使之自战其地自兼其众又自王其国为信者盍思夫两雄不可以并立必求其终焉之计而后可以无恐乃入于笼络之中而不自知王齐之席未暖而又引兵为帝击楚武渉之説如水投石且念帝解衣推食之恩竟不忍叛吁信诚不忍于负帝矣岂知帝之忍于信耶及帝既防诸将于固陵与信期而不至帝之心皇皇如也用张留侯分封之説信乃肯来共成防楚之功楚既防则帝可以无求于信矣于是袭夺信军徙之于一隅之楚是时疑信之心虽庸人孺子皆知之信犹不少悟也云梦之逰帝以市井之计施之君臣之间信至此方知帝心之有他矣欲发兵自度无罪欲谒上恐见擒方且斩钟离昧以求媚于帝且昧为楚亡将汉初捕之甚急信欲匿而终发之是自暴其罪也而可乎方信在齐之日诚知帝不可以乆处防千里之齐纳交于楚且攻且守以为后图则鼎足之势成天下又生一敌国矣成败之势虽髙帝不能保其往也信不出此初谓汉王亲信我不夺我齐既夺之齐又谓我无罪既见擒始知汉王畏恶其能以信之料敌制胜如彼其明审而独拙于身谋颠倒于髙帝机械中卒为汉脔此岂非天夺其鉴乎观其告帝之言曰陛下乃天授非人力也信知帝谓天授则然矣亦知天夺其鉴至此乎嗟夫项羽以防山之力及其败也则以为天亡韩信以盖世之豪及其见擒也则以其主为天授曹操以暴武雄鸷之姿垂殁之际则以天命自解此三人极其力之所为何向不济而竟止于今日所观者是知天之不可以人力胜者盖如此
　　髙帝论五
　　甚矣利交之不可保也盗入主人之室主不能制有出厮役之徒奋臂而力驰之主頼以免一旦执其功以徼主予之千金不足以饱其欲也于是日夜不肖之心生主悟其变则必拘之有司而杀之呜呼始以其有利于我也故赏之以为恩终以其不利于我也故杀之以为既以利合必以利睽人心之可畏盖如此君臣以道合者也汤武之于伊吕成王之于周公其事不可得而见矣末世君臣之始交也上以利示其下下以利徼其上上下各狃于利自谓其赤心相保永矢不叛天地鬼神实临之一旦利尽隙开事或非望则养虎养鹰终日劳人主之机而为臣者亦自惧其兎死狗烹之祸于是乎岌岌不相保矣亦孰料世变之降髙帝君臣之交曽市井要约之不若乎且楚汉纷争之初彭越首以人杰起兵未肯以身轻属乎人也及汉兵败于梁北奔于睢水帝使人以将军印绶赐越越乃肯来彼固有所邀于帝矣英布负九江之险身虽楚臣而附楚之心则未坚也及汉兴兵不利于彭城而后随何缓颊于布彼乃仗剑来归帝于一见之顷以王者之礼待之正所以饵之也韩信以一世人豪虽在穷阨无聊之中而犹不轻托身必择主而后就﨑岖自楚来未知帝所以处之者何如一拜登坛具礼之赐信之血躯固不得不以许帝也夫以信之善战自负其能谓天下莫已敌譬犹神龙虓虎不可羁绁制而豢养得方其三子之身未有所属也使之从汉则无楚从楚则无汉两无所从则可与楚汉分天下而立髙祖将以得志于天下不得此三子为用则项氏终不可得防是故予三子之赏不得不优封三子之地不得不厚天下已定之后越反于梁信反于楚布告变于淮南势利穷而机械生间隙开而疑忌至是故诛夷斩艾之祸有不得而免然则由前日而观帝之厚于三子者非帝之褒也利诱之也由今日而观帝之薄于三子者非帝之忍也利夺之也故君子于赐越印绶之日已知其有葅醢之变于供帐饮食之时已知其有发兵坑孺子之事于择日拜将之日已知其有钟室之祸方三子之未为帝用也帝不得不极其富贵既极其富贵矣三子不得不反既反矣帝不得不诛事变之来何有既极势利之拘虽髙帝之智不能保其往也然则君臣之问必欲情实相孚恩义交结哀荣夀考终始无间可不于其初而谨之
　　髙帝论六
　　国于天地必有与立三纲五常是也尧舜之所以帝汤武之所以王不能外是以立国矣余尝怪髙帝之造汉也规模经画莫不尽其精神心术而为之独于纲常之大者曽不留一毫之念立国无本不知所以垂裕后昆之道岂其资禀虽髙不济以学气质之偏终不能以自克欤且君臣父子兄弟夫妇嫡庶昭穆人道之大纲也帝于斯数者莫不有遗恨焉其故可得而论也古人以君臣之典秩之于天曰职曰位皆以天名之其义精矣古之君臣纯乎以诚相与者求其无愧于天也帝以羣臣戮力以取天下而既得之后疑臣下之心终始不置韩彭英卢反状未萌帝先露其机以激之此犹可诿曰驾驭英雄不可以无术也萧相国在诸臣间最为谨厚者与帝相从于急难之中何负于帝迨至末年韩彭英卢之血肉已尽而相国亦不免于囚此何为者乎盖帝于君臣之间终日以智术相笼以巧诈相遇一念之诚不加焉古人天秩有典之义扫地无余是君臣之纲失矣经曰故虽天子必有尊也必有亲也帝得天下于羣盗之手慷慨自负及置酒未央之日此正以天下悦其亲之时也观其告语上皇徳色骄气浮于眉宇曽不思前日彭城之役乃翁防不免楚人之鼎镬天不祚汉曷至今日方且挟所就之业与父兄较短长若闾巷之子骤致千金之产则施施然骄其妻妾焉帝王以天下养不如是之薄也拥篲迎门之际家令之言背道伤教不过以媚帝尔不惟不鄙之而且心善之彼知自天子至庶人同乎一本者为何等义理耶是父子之纲失矣舜为天子不念井廪之怨此固圣人盛徳事然人伦天显之念谁独无之帝既定大业苴茅胙土几徧天下顾乃啣防时羮釜之讐其兄之子纎赏不及且英雄困踬之中庸人孺子因得而易之帝之心度如此【按此防有脱讹】崆峒之野曽谓一饭之忿尚得以芥蔕于其间乎以一人之私忿防万世之义是兄弟之纲失矣立继以嫡不以庶古之道也恩不能以夺乎义夫人之所知也帝至晚年溺闺闼之爱建储之议一发殆将以艰难辛苦所得之天下尝试而轻掷之在廷诸臣多方开説如以水投石之难入及用留侯计致四皓以刼其从太子乃得不废方且引杯舞悲鸣踯躅不能自禁且帝最为易晓者一旦溺于所爱谬戾如此是夫妇之纲嫡庶之分俱失之矣古者定世系奠昭穆故曰系之以姓而弗别缀之以食而弗殊周道然也帝以项伯有鸿门之功娄敬有闗中之説既裂地以侯之犹谓未足而又赐之以姓焉先王建国因生以赐姓胙之土而命之氏则有之矣未闻变异姓为同姓也殽乱其宗支颠倒其昭穆则其置宗正以叙九族者殆为何事乎是世系昭穆之别又失之矣夫君臣父子兄弟夫妇之义与夫嫡庶之分昭穆之别此其道非有难知难行者也以髙帝之明犹蔽于此盖其平日无学以救其气质之偏而磨其声色之好加之朝无格非之臣正救其失而弥缝其不逮遂使王道之纯全君子竟絶望于帝厥后如文帝之兄弟武帝之父子絶防恩义沦斁礼法尤可悯笑哀平末祚公卿大臣骈首就戮舅后外姓肆为异图皆髙帝贻谋不善无以示子孙之训故应有此岂不重可叹哉因是而观我朝祖宗之立国张三纲以为纲建五常以为常其于君臣父子兄弟夫妇嫡庶昭穆之间可得端拜而论矣
　　髙帝论七
　　或曰髙帝诚有心为万世子孙计也当时亦有王佐之才可以共此乎曰有之在朝廷则张留侯在山林则四皓其人也留侯四皓可与有为而不为者独何欤曰此则髙帝之失也且留侯本心盖欲为韩报仇者初无意于臣汉也方其辞汉归韩之初为韩之心一饭不置及至韩则其君已毙于项王之手于不得已又间行而归汉矣而此时此心终未能恝然于韩也其后从帝于缓急之中一谋一画必雍容暇豫为帝言之帝负知人之名熟识其人于进退间矣是故折节以下之而不敢慢赤心以信之而不敢疑委曲以从之而不敢逆帝平日之待诸臣无有不用笼络之术独于留侯犹有古君臣质实诚信之风而为留侯者亦徳其有知己之恩且知天下之心属汉已乆帝之势可以平天下也于是悉心竭力为帝成就之而平昔为韩之心至是始泮然氷释矣是知留侯本心雅不为髙帝臣也韩彭英卢于帝有鹰犬之功疑隙一开骈首受戮萧相国虽以功名自终而械系之辱竟不能免留侯知其然也赤松之兴一动于中见几而作不俟终日脱去轩冕如弃敝屣鸿飞鳯举矰缴不及其胷中抱负固有逺者大者帝竟不能尽用之也且帝之论三杰于二子则名之于子房则字之此可以见轻重矣而鄼侯之相国乃举平阳侯以自代而不及留侯焉故留侯竟不果相是何帝于天下未定则有留侯而天下已定则独不知有留侯耶使其翻然逺举之日帝能待之以父师之礼留之以万世之计如成王之于周公以公其以予亿万年敬天之休者告之留侯未必不以逺者大者为帝究竟设施也惜乎帝知留侯于始而不知留侯于终也若夫四皓之于留侯又有间矣先儒谓四皓救天下拯人羣之心本与髙祖同帝已定天下则四皓可以去此言得之矣窃谓四皓之才要是帝王之佐秦不能用故寜终其身于商山之芝不肯北面殽函之地帝愿屈之而不能致者彼盖度帝不过以秦汉人物待之尔是以不屑于命驾也晚年以太子之故闻留侯之言翔而后集是其心何尝一日不在苍生哉帝于是时诚能以欲为万世计者端拜问之愿在下风而又托之以六尺之孤寄之以社稷之重吾知尧舜君臣之事彼可优防谈笑而办之矣柰何其储位方定而白驹之足倐然长往有不可得而絷欤嗟夫留侯之去帝可以留而不能留四皓之来帝可以屈而不能屈髙帝之功名事业于是乎终矣君子于是乎絶望于汉矣岂天未欲斯民见三代之治耶
　　钦定四库全书
　　臞轩集巻四　　　　　　　宋　王迈　撰论
　　文帝论一
　　文帝仁柔之主非有武之刚鋭宣之严毅也及参稽帝之行事见其居重驭轻总揽大权虽武宣之君不能过而后知人君如帝正所谓仁而有勇寛而有制者也方其乘诸吕旣诛之后自代入继习见南北两军之权能为社稷之轻重故于天下未定羣臣反侧未安之始即拜宋昌为卫将军以领之及天下已定人心已安又恐此曹之恃恩怙宠渐不可长也于是不二年间即罢昌之兵柄一呼吸指麾之顷两军权自天子出也故小而信近之臣禀命惟谨不敢窃弄威柄于防之中大而元功宿将奉身寅畏凛凛乎如履渊氷之上百司庻府不敢慢令于其内诸藩侯王不敢抗衡于其外吁何其壮也且七国之变不遽发于文帝之时者人谓吴楚包藏叛心已非一日之故惟赖文帝优游而涵容之故其谋无因而发景帝用晁错削地之防始激其变窃以为不然以文帝之时观之盖未尝无间隙可激诸侯之反者淮南王长首犯不轨死于蜀道当时有尺布斗粟之謡此有可乘之隙一也而七国不反济北王兴居与平勃之徒共平诸吕以封爵不如意而谋作乱卒起平之此有可乗之隙二也而七国不反帝太子与吴王濞太子争博以棊局杀之吴王怨望失藩臣礼此有可乘之隙三也而七国不反有此三间之可乘而七国终莫为变者非不欲为也文帝收兵权于上七国退听于下虽欲爲乱而不可得也嗟夫文帝天下之仁君而能果于用天下之权此其所以不可企及欤昔者圣人作易至巽之卦而教人以用巽之道其象曰重巽以申命至系辞又以巽以行权言之夫巽者柔顺之谓也圣人惧夫柔者之易玩而顺者之易狎也故于出命之际先庚三日以令之犹以为未足必后庚三日以申之庻几可以警天下之耳目而巽之权得以行焉仁之至义之尽也古之人有得巽之义而能用天下者文帝其当之矣
　　文帝论二
　　甚矣私心之未易克也太上无私其次则有私而能克人之德性本是髙明一为私欲所蔽则意念颠倒举止轻浮外无威仪足以临人中无操守足以行善发于其心害于其事奸言始得以乱吾政利口始得以覆吾邦几此者皆私欲之为害也是以人君能格物致知正心诚意就道亲贤问之辨之以明所未明笃志励行精之一之以守所难守私心邪念一切屏除天理昭融内明外映杲日中天羣阴自伏此二帝三王所以中天地而立极也汉之文帝其亦勇于克其私者欤何其见善之明而用心之刚也方六飞之幸渭桥有犯清道之跸者帝怒必欲寘之极宪一怒之余人命系焉私欲害正莫此为甚及一闻廷尉持平之言则释然而悟犯者得免于死至于朝东宫之日宦者赵谈得以骖乘人主举动万物所瞻一溺于爱悖道至此及一闻袁盎之谏随即下谈略无留难之色此二者犹可诿曰仁厚帝之天性故其释犯跸之怒为甚易而刑余骖乗大有损人主之威故改之亦无甚难也邓通近宦之最昵者也钜万之赐铜山之宠其所以贵幸通者出于内廷之右矣一旦立朝少有怠慢丞相嘉至府出片纸以檄之如召婴儿帝不敢庇之也虽欲遣使召通而又恐丞相之威未伸必纾徐以待之度通已困辱然后遣使谢丞相而召之初未尝寘忿怒于其间也其后新垣平之诈一蛊其心立庙之举非所以为训也未防而奸状自白则孥戮之刑曽不少贷自五帝之祀领之以官未尝躬徃盖絶口不言鬼神之事者终其身非勇于克其私者畴能尔哉夫帝能敢于肉刑之除而不能免犯跸之怒能安于服御之减而不能无骖乘之非能正元舅之刑而不能杜嬖幸之侮能除宗庙之秘祀而不能不为神仙之惑是皆私心有以挠之也使是数者而不能自克焉则怒者不息是枉法也非者不格是启宠也侮者不惩是长恶也惑者不悟是迷复也又何足为文帝哉惟于其所为私而能克之则已徃之愆涣然氷释自新之善昭映方来至此则大舜闻善若决之时成汤改过不吝之日夫子所谓观过斯知仁文帝其当之矣
　　文帝论三
　　天下之事最不可以有心爲之有心于用其刚则刚者狎之招也有心于用其察则察者欺之本也是故惟天下之至柔者为能刚惟天下之至寛者为能察观文帝之事则可见矣文帝以仁柔帅下当时称为寛大宜若臣下可得而狎之而实则凛然不可犯武帝号为英明之主持法又严于文帝宜若可以杜左右之欺而实则易于狎侮是岂可以无辨哉薄昭文帝之母弟一旦以杀使者之故文帝以义制恩寘昭于法太后虽存不可得而庇之武帝之立受制母后曽不得一举手及后崩帝始得以有为是后戚得专政于武帝之时而文帝则无之也绛侯亲握天子玺而授之文帝功不细也告变之书帝一闻而生忌使廷折简以召之极其困辱仅免于死而武帝初年武安侯为丞相擅人主生杀之权帝莫能禁如所谓君除吏尽吾亦欲除吏等语君弱臣强于势甚舛是功臣得擅权于武帝之时而文帝又无之也魏尚守云中首虏差六级似未为过而幕府以闻乃下吏夺之爵而武帝时李广利捐五万之师阅四年之乆从事于宛及其归也不过得骏马数百蹄而止而两侯三卿同日并拜得二千石者百余人是以边境之事得售欺于武帝之时而文帝亦无之也文帝入宫夜拜宋昌为卫尉领南北军不二年即停罢之操纵予夺不以兵权轻假人而武帝初遣李陵援贰师军陵不受诏又遣路博德迎李陵而博德亦耻为陵后距是兵将之令不行于武帝之时而文帝又无之也张武帝藩邸之旧臣也受赂金钱事觉以赏愧之故由代来官不过郎中令而止武帝时田蚡受韩安国五百金即召为北地都尉受王恢千金讽太后使不诛事竟不发是赃污之吏得容隐于武帝之时文帝又无之也新垣平之诈既与之立庙此固文帝一时之惑及其奸状既觉不旋踵而诛之断在不赦而武帝信李少君丹砂可化之言聴粤人祠鬼有效之説及方士神无效验而公孙卿犹得以为解终身不悟是奸幸之徒得肆意于武帝之时文帝又无之也叠是六者而论之文帝岂真仁柔武帝岂果严毅哉
　　文帝论四
　　贾谊天下之竒才也得君如孝文而以不用死人孰不悲谊之不遇然则文帝果弃才之主耶吾有以知其故矣帝方即位召田叔问以天下长者叔曰臣何以知之上曰以公长者宜知之于是叔以孟舒应诏夫一舒之用不足道也而帝心所向则可知矣一时大臣自绛侯外张释之直不疑冯唐诸公皆心知其为长者皆用之此帝之所见也谊一见帝相得驩甚一嵗之中自博士而陞中大夫帝之爱谊者不薄矣谊之血气方刚世故未熟挟其有余之才睨视汉廷诸臣欲出其上帝心虽爱谊而不敢决谊之用舍也一旦有请于帝首以改正朔易服色纷更制度为言帝于是得谊之为人矣吁亦孰知帝爱天下之重有甚于爱谊者乎汉兴至此甫二十年髙惠之仁渐于人者尚浅也流离之民仅及息肩正犹痼疾初奋勺饮圭黍方入口腹而或者遽欲摇撼之故恙防不复作乎此固帝之所畏也又况重以纷乱诸事之譛出于帝平日亲信者之口虽欲使谊一日安其身于朝廷不可也何也帝爱天下之重固有甚于爱谊也虽然长沙告行之后帝岂恝然忘情于谊哉度之帝意毋亦谓少年圭角未除曾不知老成之为定虑屈者伸之基栽培封殖以大谊之所受是帝之心也宣室召还之日其霜降水涸之时乎谊于是时阅天下之理义颇多于畴昔矣谊方自喜其前日之摧折乃所以为今日之发生而帝亦未敢以故态待谊必欲其少年英锐之姿敛而为元老之事业而后帝之愿毕矣治安一策欲帝立制度为万世计其论非不切至也奈何以三表五饵之説参错乎其间使一时君相得见其踈故制度之説虽可终不见用岂不重可惜欤大抵帝之本心惟谨守髙皇帝之规模涵养天下民命而已利口如啬夫之徒必痛惩而勇絶之诚恐此风一长有以激天下之多事则谊之不及究其设施者君子固不可得以病文帝余尝因是而论汉髙文帝所用相臣皆重厚之流虽文雅不足而于天下事变练熟已深故不至轻举而妄动自申屠嘉为相之前类皆持重镇静无智名勇功表表在人耳目者天下隂受其和平之福申屠丞相薨明年晁错用事一转臂间如痈疽速溃而不可救朝无老成使新进之士得以变乱旧章骚动政令此岂天下之福哉故曰谊之不见用于文帝虽谊之不幸实汉家社稷之幸也
　　文帝论五
　　余尝观贾谊吊屈原赋因以究观谊之终始而后知文帝未为不知谊而谊诚不能以自知也且谊之见知于帝以吴公一言也吴公之荐谊亦惟称其能通诸家之书为经生学士之事也公以经生学士荐之帝以博士处之岂不为量能授职哉既官之博士矣而又陞之中大夫帝非不知中大夫为有政事之官而顾使谊书生为之者盖欲以此试谊之施为也纷更常度慢易故老少年习气色已呈露于是决知谊之才可以言文学而不可以论政事矣未防而出傅长沙焉汉家制度以明经学士为侯王师傅不特谊一人也董仲舒王吉贡禹诸人皆以文学居此位此正汉人中外迭补之法而谊独不屑于其职吊湘之作悲鸣踯躅殆不能以自禁多见其不知量也夫道之穷通有命存焉无故之变圣贤有所不能免要在吾所以处之者如何耳人必有大患难而后有大植立而有道之士履坎险如夷涂遭变故如无事存神于我而荣辱得防所过者化如太虚之一尘孔孟之处世变用此道也柏舟仁人不遇之诗也而曰威仪棣棣不可选也何尝怨其为不遇北门大夫不得志之诗也而曰天实为之谓之何哉何尝恨其不得志考槃在涧硕人之寛贤者不自知其在涧隰桑在阿其叶有傩君子不自知其在阿必如是而后可以为穷理尽性之学又况谊今日之遇未为不尽其才者独少容忍而静俟之忧喜欣戚横于肝鬲悻悻见靣如小丈夫曾是谓之知道乎其后宣室召还之日又不过出为梁傅而已甚矣文帝审于知谊而谊独不能以自知也虽然谊诚竒才也而迄不为汉大臣元老吾于此深有感先王用人之制也先王之制限人以四十而仕者盖欲其磨礲世故之深渐渍礼义之乆而后用之以责其成也使谊获生于先王之世限之以四十而仕之制谊未必不为成德之人吾又叹夫后世诱天下以爵禄之具其断防人才者岂少哉
　　文帝论六
　　昔者圣人执皇极之道以御天下寜与天下从事于广大乐易之中毋寜驱天下日就于隘狭蹙廹之域寜使精神心术运量酬酢犹有所遗而不敢尽毋寜使文理宻察光芒必露一穷而不可继是以爱天下为甚重虑风俗为甚深非浅识末议可得窥测也余观贾谊言文帝时每事有不满人意剟帘器剽吏夺金等事未尝不叹其时禁网失之太疏是必有所见矣及观酷吏传见景帝时所用郅都成之徒行法独先严酷时以苍鹰乳虎目之此风一长其后如义纵以鹰撃毛鸷为治王温舒以穷治奸猾为能而吏民益轻犯法南阳齐楚燕赵之郊盗贼蠭起攻城邑取库兵杀二千石者跳梁而不可禁至遣御史中丞以督之而犹莫之遏也又遣绣衣直指兴兵捕而羣盗窜亡山泽无术以处之于是始作沈命之法盗贼若发发而不捕二千石以下者皆以死坐其后小吏畏诛虽有盗不敢发府亦不敢言上下相匿以避文法而后知天下之事正不容过于用其察也有郅都成之徒其势必有义纵王温舒之吏治有义纵王温舒之吏治其势必有南阳齐楚燕赵之盗既有南阳齐楚燕赵之盗其势必有绣衣直指之使有绣衣直指之使其势必有沈命之法有沈命之法其势必有上下相匿以避文法之弊束之欲其急而犯者愈纵扑之欲其灭而趋者愈炎隄防日宻而罅漏日生检柅日严而奸轨日胜反而思之文帝初年虽有巧诈暴戾之习而帝法不加察刑不必严者盖以君子长者处其身而待天下亦以君子长者之道彼虽薄而吾待之以厚彼虽诈而吾示之以诚养天下安静和平之福而寿风俗之脉于无所终穷之地其为虑岂不深逺欤景之忌刻武之刚烈宣之聪察皆不足以进此故曰天下之事要其终而后见仁人君子之心
　　景帝论
　　论东都之明章不可不论西都之文景盖明之忌刻似景而章之长厚似文叅前证后则景帝之失浮于明帝而肃宗之善过于文皇也逺要不可以无辨西汉自髙帝创业嘉与宇内从事于广大乐易之域寛仁一念为汉家社稷之根本文帝继之仁増而愈髙泽浚而愈深为景帝者不过守髙祖立国之意益从而培植之则汉家之元气日充民心之戴汉愈固夫何刑名之习先入其心任用酷吏郅都成之徒以毒天下至使公卿大臣骈颈就戮髙文累世之泽殆防斩焉河汾氏不以之预七制之列者盖惜之也若夫明帝之察慧咎不在帝而在光武光武矫先汉之枉凡事必过用其聪明方明帝为东海王时正在童丱之中而能知垦田之弊光武即期之以察慧至以庻代嫡而不以为过不知人之一心先入为主虽终其身湔洗不尽明帝既以慧察见喜于光武异时设施君子得以觇其终是则帝之刻薄光武有以遗之非如景帝之忌刻出于天姿之固然非其父祖之过故曰景帝之失浮于明帝者以此章帝承明帝苛政之后亦难乎其为继矣而章帝则能代虐以寛除苛解娆如楚王英之狱淮阳之囚知其无辜必为之洗濯其旧染而更除其禁锢轻徭薄赋与天下休息而又能容受直言朱晖之面折廷诤则温辞以慰劳之崔骃之为人告讦不特恕其罪又从而宠襃之盖其性姿本自慈祥凡所设施有厚无薄一时风俗骎骎近古是以明帝苛政之失未遽形见盖有章帝以盖前人之愆也若文帝承髙惠之余故家遗俗一本寛仁帝盖习闻而稔见之故能谨守家法罔敢失坠非如章帝亲承前世之苛政能反而为今日之恺悌也是以为文帝之寛仁易章帝之长者难故曰章帝之善过于文皇逺矣呜呼以文帝之寛仁不幸而有景以明帝之慧察乃幸而有章读史者试思之
　　武帝论一
　　昔者尝疑汉文武之事矣文帝之诏三十有六而为民下者不啻大半而遣谒者问所不便安仅见后元十二年一诏而止至如武帝之诏无恝然无意于民者遣谒者行天下存问致赐则元狩元年也遣博士六人分行天下存问鳏寡废疾则元狩六年也遣博士等循行告谕人之重困具举以闻则元鼎二年也遣直指使者绣衣持斧分捕盗贼则天汉二年也且遣使以宣人主之德于天下此人主盛德事也今武帝所遣问劳之使多于后元谓无意于民不可也而治效反与文帝相反独何欤盖尝读郭槖驼传而得其説也槖驼古之善种植者也或移徙木植无有不活他人虽窥伺效慕莫能加焉或问其故则曰吾非能使木之寿且滋也惟能顺木之天以致其性耳勿动勿虑去不复顾其莳也若子其置也若弃则其天全而其性得矣不善植者爪其肤以验其生枯摇其本以观其踈宻而木之性日以离矣虽曰爱之其实害之故不我若也然则文帝之于民善植木者之顺其天也德化行而民知礼义农桑劝而民知力田恭俭尚而民知朴厚之从肉刑除而民知有生之乐所以培固根本而全生民之天者至矣又安在其遣使之纷纷者乎武帝则反是矣残民命于开边括民财于平凖法严令宻輙陷民于无辜至于遣使之际阳为抚摩隂实烦挠今日使以命来曰官命恤尔饥悯尔贫明日又以命来曰尔有利官为尔兴之尔有害官为尔除之车辙纷纭冠盖骈聚民困于道路之将迎苦于朝夕之号召且不得暇又何暇蕃其生而全其性耶此所谓爪其肤而摇其本非惟无益而又害之者也因是以观文帝一时治效自其外视之类不甚快人意礼乐则不兴外裔则不服符瑞则不至然二十三年之治邦本民心牢不可动谓武帝之礼乐未兴欤则百度修举郊庙告成矣外裔未服欤则南粤之首垂北矣符瑞未至欤则天马芝房嵗不絶书矣然而根本既戕虽强何恃是所谓宋人之苖方喜其勃然而兴不知其槁之无日也故观槖驼之植木而后知文帝之得观宋人之揠苖而后知武帝之失
　　武帝论二
　　汉自髙皇帝脱略边幅嘉与天下之士周旋于功名之防天下已定始思为休兵息民计而一时大臣皆相从于智名勇功之域而不敢激天下之多事文帝执防墨以用人才故庙堂大臣边阃将帅皆髙惠时重厚旧臣为之而利口如啬夫者必黜纷更如年少者必踈刻薄如家令者必斥至于晩而从容言论犹慨然于绛侯东阳侯之长者盖其不敢用少年轻进之人以息功利之争以寿风俗之脉髙文立国夲意然也武帝今日所得之才奈何其不然欤帝负英特之姿思夫一日非才不足集事是以多其涂而诱其进大其门而不限其来曩时抱竒矜节困于刍牧贾贩奴丑虏之防者皆得洗濯磨砺以赴功名不可失之机会君子安得不嘉其振作之隽功而健其招徕之鋭气哉然徐攷而极论之人才之多非武帝之福也彼其好尚之意偏容养之量狭一见天下之多才为之嚣然欲作而不能以自定方且与之角逐于事变纷来之中而髙文所以集天下安静和平之福者至是无余脉矣平日周旋左右雅与帝合者内则寛宏之相外则卫霍之将也否则赵张桑孔其人也又否则臯朔朱严其人也皆喜生事者也皆巧持论者也皆突梯脂韦甘以妾妇为茍悦者也帝有所为此曹揣其意防有一能一艺可以自效者皆乗其机而急投之帝方窃自贺以为盖世功名此曹可以立办不知反为之蛊其欲以鸩其心障其明而锢其习则帝之肺腑皆非已有而所得之多頼以为已助者至是皆为已累矣然则武帝亦何乐于人才之盛哉虽然帝诚有志于功名者也所得之人非不多莫克自爱顾激而为一切之好是则可恨也轮台之诏帝至是而年七十有五矣而能尽知昔日强悖之事深自悔咎一切更改于斯时也嗜欲之机息清明之虑生且环视在廷诸臣无一深沉雅量之士可托孺子之天下乃举而属之木强之霍光且光之沉审详宻出入殿门郎吏察之不失尺寸帝知顾托之重不敢轻以付人惟光足以胜其任也是以一旦防之常调之中毅然以大事寄之一动足以镇浮片言足以靖乱观其辅少主定天下之日首述文景之事以培植其本根窒武帝兴利之言而惠泽复流有以祈天永命则光之力居多焉夫以帝之晩年力衰意怠而犹能见及此轮台一诏发之也
　　武帝论三
　　天下有尊德重道至贤之君而后能用守节仗义正直不屈之臣其好贤乐善之不出于诚心而区区礼文徒足以縁饰于其外者虽有社稷之臣不可得而用也武帝之待臣下鲜克由礼独于汲黯奏事或时不冠则避之帷中使人可其请此帝盛德事也然黯之进言未尝一听画防未尝一用汤之阿谀顺防皆躐进而骤用之至谓黯为甚戆谓黯为不学谓黯为妄发不能使其身一日安于朝廷之上淮阳之迁以召许之而十年不得调则前日之不冠不见者徒为如是之深文厚貌也且淮南王谋叛独惮黯而不敢发是其节义忠信足以取信于蛮貊而帝独不之知乎昔者司马迁以黯为郑当时之流匹故作汲郑传而班固作公孙等賛又曰质直则汲黯卜式以余观之郑当时虽有推毂荐士之能然在朝常趋和承意不敢甚斥臧否视黯之正直不阿乌能无愧卜式以财利得幸立朝大节寂然无闻而迁固乃以黯与二子者并称是黯之生不见知于武帝而死又受诬于迁固也虽然自今观之武帝所用功利之臣谀佞之士权势气焰虽在一时赫奕如许而身没之后与野马尘埃漂荡灭息而黯之刚声劲节凛然与秋霜烈日争严至使千载之下读其传者想见其人起敬起畏之不暇则虽生为武帝之不用死受迁固之见诬亦何伤于黯哉
　　武帝论四
　　异端为吾道之蠡贼尚矣入春秋战国以来诸子百家各以其唇门舌户簧鼔于时人心为之沦溺圣道为之荆榛盖至汉兴之初其习犹炽未易扑灭武帝之时起絶学于乆废收经籍于散亡所举贤良或治申韩苏张之言者请罢之则建元元年卫绾之奏也诸不在六艺之科孔子之术者请絶之则元光元年仲舒之策也二子之辟异端言甚切至异时史笔亦以表章六经罢黜百家为帝之褒是二子当时之言帝亦施行之矣以史攷之殆不其然帝之于经术喜其名而隂讳其实于异端则用其实而阳讳其名绾之请罢者未甞罢也舒之请絶者亦非果絶也张汤赵禹非法家者流乎主父偃严助朱买臣非纵横家者流乎文成五利非隂阳家者流乎帝之一心攻者甚众百家之习皆流入其中茫如捕风无所依据不过假窃儒术之名以瞽聋世俗之耳目虽然卫绾之奏亦岂真知申韩苏张之果不可用哉绾帝之弄臣也平日从容帝侧逆探帝之心术实开其端而阳讳其名故设为此奏以逢迎之尔绾不足责也而仲舒之请亦莫之用何耶窃谓仲舒虽号醇儒而阖纵隂阳之术亦自陷溺其中而莫之觉习俗移人豪杰不免何怪乎帝聴其言而不能絶也秦汉而下以儒自名不能不为异端所汚者亦多矣荀卿学孔氏也而是桀跖贾谊明王道也而习申韩黄老何人而史迁以之先六经百家七略何书而刘向父子以之爼豆于吾儒之列此皆不足深惜者而醇儒如仲舒犹不免议信矣必纯乎为孔孟之学而后可以言正人心
　　武帝论五
　　窃尝观武帝之臣皆其平日亲信昵狎者独惟霍光汲黯以严见惮帝尝称霍光可以属社稷亦以汲黯为社稷之臣及其晩年托光以孺子之天下使之得建大功立大名同汉不朽而黯竟老于淮南之一守社稷事业后世无闻焉夫二人之节义则同而成就则异其故何也盖尝思之办天下之功名者在乎有大臣之节居大臣之功名者在乎有大臣之量刚毅正直凛然不可犯者其节也含宏光大渊乎不可窥者其量也坤臣道也六二臣之正位也圣人以直方大言之夫臣道以直方为上必欲以大居之而后直不至于抗方不至于褊此坤之所以尽臣道而居大臣之位者所宜法也昔者周公以忠于王家之心可以对越天地而无愧近则冲君之不见知逺则有四国流言之变他人处之鲜有不为之拂于心而衡于虑而赤舄几几德音不瑕周公何尝致忿怒于其间异时植璧秉珪之书一出精契神交于不言之表故能德泽及万民勲业盖万世者以其大也然则霍光之能立功名者固其节足以办之亦其量直以居之汲黯无尺寸之权于汉者岂其节有余而量不足欤且光之沉静朴厚人莫见其涯涘郎官拒印则喜而加秩燕盖流言则谢而不辨其容受之量过人甚逺宜其有以居莫大之功业也黯之为人面折不能容人之过合已者善待之不合者不能忍是其浅中之失已无以为功业之地矣观其见丞相不拜见卫将军不拜因其所自负甚髙蔑视王公而不为傲也然至于耻居汤之下遽发积薪之言出守淮南愠见顔色则多见其量之不宏也乘田委吏圣人安之黯未为不得君者何至欲行其志如此其遽哉吁大臣之果不可无量也如此













　　钦定四库全书
　　臞轩集巻五　　　　　　　宋　王迈　撰序记
　　真西山集后序
　　先生壮年游蓬山直鳌岭立螭坳每上一谏疏草一制诰朝大夫与都人士争相传冩出而驾使轺暨开大藩府凡嚢封驿奏之逹于上若庭谕壁戒之布于下者锓梓一出深山长谷穷阎委巷之氓乌蛮象郡风帆浪舶之贾竞售之如获至寳中间勇退闲居执经问难于共极之堂徴铭乞志于学易之斋有来自岷蜀万里者于是先生之文流布人间知味者皆得而染指矣某壮嵗从游今髪种种得所为文最多尝口诵心惟而跃然有得曰穷理以致用者先生之学也修辞以立诚者先生之文也其陈仁义以告君也直而婉正大而不迂一片赤诚对越无愧其所谓上帝临女无贰尔心者欤其代王言以戒百官也戒休董威意在言外或举一以励众或嘉始以责终其所谓无有师保如临父母者欤其颁教条于所治也本其风俗谕以理道歴歴皆肺腑中语其所谓心诚求之若保赤子者欤至于训教子弟私淑其徒辨析理义之精微条列学问知行之次第叅之周程先儒之书又防于集儒先之大成者也先生言语文字足以感发人心皆其诚之不可揜者某分教眡邸乃裒所蓄数巨帙与寓客庄君元戍编类而是正之刋二十余卷惠同志或难之曰昔人有削藁之义流俗有近名之嫌子之表章斯文得无以名为先生累乎某曰不然昔涑水司马公自叙其文以为中藏之志造膝之言不自叙之他人安得知之不以近名为讳也先生脚踏实地如涑水公而斯集又出于门人弟子之编次四方人士之所愿得于先生乎何累难者辞塞乃缀其语为甲集后序端平之元夏五月门人仙游王某书
　　清漳文会録序
　　礼有来学而无往教教而至于往道之轻甚矣拾经生之陈言缀史氏之腐説闻者望望而去则其取轻也固宜今吾友徳载之讲本朝典故也防绎乎瑶编寳帙之文采摭乎稗官野史之纪参之以元夫钜人崇论闳议而以已见断之所至臯比一设朋簪翕随所谓不即人而人自即之者孰得以议吾道之轻哉漳为诸老讲学之地风教所渐杰乂軰出德载毋谓邾小而易之解頥之誉折角之嘲二者必有一于此丙申臈月序
　　胡文定张宣公二先生祠堂记
　　道德性命之学自孟氏后传者失其宗国朝周夫子始唱于道之濓溪程张诸儒广其传为关洛学潭于道犹洙鲁而近独未有防导濓溪一以泽湘人者崇寕间胡文定以提湖南学事道出湘乡迁县学于东南隅淳熈间张宣公帅桂林迂道访文定旧迹进诸生而教之于是师友渊源涵演迤得眡关洛嘉定已邜邑宰林侯得中实来知所先务顾瞻芹藻为旧甘棠慨然叹曰礼言祭有道徳者于瞽宗谓国学也传言祭乡先生于社谓乡学也惟二先生既蒙谥于朝瞽宗祠典必以次举而是邑典刑模范近接耳目若不以义起礼立祠学宫是忘二先生所以私淑者方与学职共筹之会邑士萧君佐以其事白于计使赵公汝譡公忻然出帑金捐材木怂慂其决庚辰秋祠堂成明年林侯贻书嘱某为识某窃惟文定之于伊川先生盖闻而知之者宣公之于五峯先生盖见而知之者其学以忠孝为本而敬以行之笔之于书授之于徒语小辨析义利毫厘必谨语大功用宏阔人纪頼以扶植当其时不惟学士大夫得所矜式而闾巷小民亦相戒不为不义至今经行之地遗迹未陈诗书之泽囦乎涟水不足言其深也教学之功崒乎凤山不足言其髙也且自崇观以来公卿逹官追趋逐嗜不知其防至今人犹羞称之惟文定公在仕版四十年实歴不盈六考宣公蚤被阜陵知遇骎骎大用竟以排权贵去国一时禄秩视徳弗称百世之下清风凛然士之藏脩息游于斯者盍知所择矣侯三山人擢壬戌进士第雅志好修学之大成殿与从祀两庑悉更新之外植门观尤壮伟是祠之建其诗所谓髙山仰止景行行止者欤
　　昌化军修军学记
　　儋去京师万里圣宋承平时蒙被文教得与郡国俱立学学在州东南隅南渡初迁之城西绍兴辛未太守陈侯适复于旧址参政上虞李公尝记之又四十年叶侯元璘从邦人之欲即苏文忠故居斥大之为新学枢宻莆阳郑公复记之是时试于有司才三四百人耳旣逾三纪士风日衍属永嘉潘侯来领郡簿书细故不暇省首以畴昔所得诸老先生之绪言进诸生而教之先之以孝悌之义申之以礼乐诗书余力则及于课试之文眎其业之精进者时加赏异州民以家无弦诵声为耻黎洞亦遣子来学每季攷不下二千人侯乐其教之成顾屋老若压慨然更新之御书有阁三贤有祠外仪门内讲堂旁直舎斋序下至廪庖帑湢百圮俱举増光前规经始于戊子之春越六月告成糜缗钱若干命郡从事陶君髙董其役学职郑振龙许震以书述颠末求某为记某复之曰韩昌黎不以十室之邑鄙潮人而为之立师儒之职柳河东不以九夷之居陋柳人而为之新先圣之祠厚之至也今潘侯以邹鲁待儋人而人亦以邹鲁待其身意度休美追二公而蹑其踪潮柳经二公品题文物得与中州齿儋虽海外郡泉石草木一蒙文忠公藻黼所谓我本儋耳民寄身西蜀州之句邦人至今夸诩之风流醖借多所沾丐大观宣和间已有登名春官官至二千石如符确赵荆者霜钟气类随感輙应自今藏修息游之士诵公之文章可以当制诰而润皇猷慕公之名节可以重朝廷而垂来世岂非侯所以期望尔儋人之意欤侯名子顺儒雅好修一以惠飬为政郡旧有嵗发银纲官以半强覈之吏吏转以病民侯悉以官钱输送闻之诸防永为定式力行好事类此而修学之役尤关雅道之大者是以喜而为之书仍系以诗曰曲江九龄日南公辅天之生才岂限邹鲁昔苏长公戴道而南至今奎宿犹照于儋儋之学宫惟以旧宅谁其新之潘侯之力新学之迁垂四十年昔四百士今焉二千斯文之脉如地出泉愈浚愈有儋人勉旃书田有秋爰耕爰播艺圃有芳爰采爰芼龙跃云从鹤鸣子和我歌此诗为儋人贺
　　潭州善化县尉司新廨记
　　官无小茍以家事视官事者皆可书善化特长沙一寛乡耳绍圣中始析而为县因乡以名之于是省长沙湘潭二丞为之令省长沙东尉为之簿至于尉则独无所省于彼而不得不为之官夫以始立之邑剏置之官则其力必不暇致美于一廨今庐陵汤君克诚秋视篆而冬惟筑非以家事视官事者其孰能之廨旧在定居门外浮屠逼于旁神祠殿于后于隂阳勿协且厥壌卑湿屋老栋桡居者为之不寕君始至僦屋以居亟请于州丐迁于阅圃中之隙地大帅文昌叶公可之建屋三十楹糜金钱五十万郡邑无丝粟助编户无分毫扰皆君出力为之独有朴士唐世英者尝徳于君推吾侪犹有阖庐以辟寒暑之心以木之堪为杗栋榱栌者四十株乐输之以相其用廨之成实嘉定辛巳三月之朔也凡廨葺旧非难舍旧而图新为难世之穹官显宦月俸盈车尚间有视官宇如传舍勿支勿补谓无预吾事者尉俸入防何虽苦节犹不足于用又其职比他曺其事尤伙警椎剽捕窃攘察讼系长吏文檄无虚日居官者惧不给命不免于戾而何堪此役今君费已以寕人劳今以佚后其心荦荦与流俗不同于此可得其槩而世率谓官小者不足以行志自君视之其然岂其然乎余于此抑重有感也好善恶不善天下人情本不相逺茍一毫不安于心不改为之不止可欲之善最于此乎见之今少公之廨地则更淤洳而为刚燥矣室则更偪隘而为髙明矣汤君又能夙夜振职凡政之不便于民者悉禀于长而更新之后来者观室则念君之恩勤一日必葺观政则寻君之矩矱一利害必究心庶无负于君今日之所以遗后人者不然其室日新其政日陋玩愒书满翩然而去寕不愧见于壁门之记云
　　宜南亭后记
　　赤湖留君肯翁之先世以宜南名其堂大丞相魏国公为之记堂乆而圮遗址尚存记亦无恙肯翁惧坠先志更而亭之且作歌诗与宗人及賔客相酬和一日以前记并诗巻授其侄玊汝示仆曰前记旧日堂中之观耳今所谓亭者风景不殊而规模顿异子其为我申志之仆不克辞乃言曰书着肯堂之训易垂克家之文重继志也留君先世剏敞斯堂栋宇宏丽雄视一方嵗月寖逺屋老且蠧视昔弗类君任干蛊之责不求大于前人而必以有余不尽之意遗子孙入窥其所藏则籯中之金虽贫而架上之牙籖森如也出视其所陈则盘中之苜蓿虽髙而砌下之芝兰蔼如也以今之亭方昔之堂虽不为侈而故家文献则日新诗书礼义之泽则日衍也兹非善于继志而又望后来者之继其志欤吾知其后必有髙大门闾而增广斯亭者且南为温厚之气主仁为文明之方主礼君子以仁礼存心行之于已风之于闺门族党之间而逹其道于天下仁之始也为父者慈其子为兄者友其弟礼之先也子之以洁白者养其亲尽诚弟之念天显者事其兄尽敬小充之则化一乡为通逹大充之则薫一国为善良又大充之则可使天下被尧舜之泽而比屋陶曾闵之风也诗曰宜其家人又曰宜兄宜弟记礼者释之以为宜其家人而后可以教国人其为父子兄弟足法而后民法之也宜南命名言外之防或者其在兹乎
　　清芬堂记
　　惠安谢桂卿娶赤湖郑氏其氷翁于其所居敞一堂制度甚古下植桂一本甚蕃上书清芬二字为扁甚泽盖取邓公肃岩桂诗清芬一日来天外世上龙涎不敢香之句郑君知桂卿与仆厚善嘱之求文为记仆语之曰子不观夫堂下之桂乎桂秋而花秋之为气清花发而黄黄之为色正非松非竹而柯贯四时非兰非茝而香闻数里吾尝比徳于君子焉清者君子立身之本也芬者君子扬名之效也芬生于清身验于名采薇饿夫髙风万古胡椒八百斛闻者掩鼻而过之自立于世者宜知所轻重矣郑君寺丞之后冢木拱矣其祖父以清白遗子孙是以其子孙愿而文其族绪衍以大清之功用于是乎验郑君学世其家有子为后来之秀继自今必能力学攻文重班马之香摘李杜之焰而为一身之芬必能取巍科跻膴仕采秘阁之芸握粉省之兰而为一家之芬又必能仗节义报国家垂名画龙之旂勒勲函牛之鼎而为千万世之芬种徳有后子姑俟之
　　仰斗堂记
　　寺正孙侯守潮之期年重建思韩堂以复陈文惠之旧观而竭防妥灵意有未竟复营一区名曰仰斗绘文公之像而祠之驰书京幕嘱某以记某窃惟文公以刚方正直之道不行于时而盛大光明于百世之下潮其所治之邦也始公以谏佛骨去国出秦关过商洛经绕霤之境渉乐昌之濒记驿堠之送迎感泷吏之酬答闲关万状甫抵于潮突未及黔首崇教事亟聘赵子为衿佩师自出餐钱以优廪饩崇孝悌之行兴礼譲之风眎翁于蜀方兖于闽力劳而功倍之霜钟感召气类相求四百年间魁人韵士间见层出遡源揆本实公玊成潮人尸而祝之社而稷之礼眎经祠罔敢少坠韩木葱欝为公甘棠韩山岧嶤为公泰华异时杖屦经行之迹埋没于烟岚荒草之墟必表章而出之残碑断碣片言只字流落人间者虽庸儒亦知指为至寳而有民社于兹土者頋以簿书期会为急至于景行前哲尊尚雅道或以悠悠示之今孙侯为邦知所先后新泮水之轮奂敞四斋之髙闳于仰斗之旁为之翼室以名胜墨加龛于壁间与斗争光相扶不朽非以崇化励俗为心其孰能之嗟夫维斗在天实司七政其在人也位辅弼职枢机公以直谏取忌于时不克致身此位然位也者虽非公所得而致道也者乃公之所独任大歴正元间文士相望如繁星之丽天独以身任道表表其间如众星之有斗以彼较此所得孰多当时与公齐名柳河东一人耳序其文者亦以五星在天譬之其文同其不得位同其道何如哉使公少诎所学以伸其身上相台衡可坐而致浮云富贵君子羞称之然则公之所存与后人之所仰公者果在道不在位矣潮人徳公之深孙侯慕公之切窃意堂成之日侯斋明盛服帅诸生而拜之公其亦御风而来下乎侯名叔谨临漳人名父之子博雅好修力行好事有惠教于潮人与某为丁丑同年既识其颠末而复系之以诗曰天有斗兮运帝车世有公兮握道枢异端孛彗兮吾道分公以原道一书开其愚羣邪荧惑乎君心兮公以佛骨一表觝其诬维潮壌地褊小兮盖斗絶乎一隅公掲斗柄以照临之兮隋和簸弄乎月珠至今文物鼎盛兮与中都上国而齐驱有羙人兮公之徒为此堂兮置生刍公其骑鲸而来游兮去之四百年其如初
　　朝阳斋记
　　湘乡少公黄君遇卿至官之三年出已俸治所居廨防事之东为斋面挹凤山以朝阳名之贻书于仆谓耆老相传尝有凤鸣其山因以取义且徴一言以申广之按诗言凤凰鸣矣于彼髙冈梧桐生矣于彼朝阳説诗者曰髙冈显地梧桐嘉木鳯凰之所栖集而日出扶桑杲杲而上又其中心之所倾向引喙而鸣有不容遏止之者士君子秉清忠耿亮之操平居则爱君忧国如藿向阳立人本朝翔而后集则直言极谏表表然以风采厉一世皆此类也君蚤游帝学有志事功既第来尉兹邑不敢鄙夷其官夙夜振职行好事如耆欲争人命如捄头然仆在幕府时见邑民有周氏者诬其从叔以大辟又有萧氏家二防子防水而溺或讦其后父弃杀之二狱一时并发君被檄往灼见情伪义形于色曰吾为囚求其生得之矣于是抗章防府力辩二狱之寃讦者以危言相恐君不为动后得实皆如君言囚拜于庭感泣而去呜呼圣贤所谓君子之仕以行其义者非君之谓欤充君平反之心他日辩是非曲直于轩陛之前其有立也孰御则其以朝阳名斋实君志也抑仆闻之鳯鸣于有道之国当汉时黄霸为颍川有异最凤尝一鸣及唐阳城为道州韩愈氏送何坚归于道贺其邦君之贤亦以将见凤而闻其鸣许之今毋自欺斋真先生出帅湖南以仁亷公勤勉属吏以孝友睦婣训士民而为之僚属如黄君者又贤而有守如此凤当为集而鸣焉仆于君同年同官同道而所见亦同故喜而为之记
　　泉守真公申请宗子给俸记
　　国家驻跸江左以西南二宗旧在雎雒者寓于福于泉计其籍之众寡而廪之所以衍皇支夀国脉也置司之初于南邸仅三百四十有九人嗣是若木之枝日以蕃楙按旧籍至庆元已四倍今日又七倍之方生齿尚稀而有僧牒之颁部使者有缗钱之助费出于州者无防迨仰食益众供亿之数宜加于有司者頋从而损之于是州之所出嵗凡十四万缗矣方承平时号为福州通融相济未觉其乏二三十年来公田多隐占而常赋缺商舶困诛求而课息亏异时使家移隣邦之财以补不足者又第朘减而计口需俸方日来而无穷研桑复生未易为计郡县始以一切从事有预借有重催甚至罚平民之金籍富室之产以应期会绍定壬辰冬有诏建安真公起家临旧治千里稚耄褁糗郊迎如赤子之见慈母公甫视事亟访阎闾疾苦苗耨发栉之明年春吏白宗子俸频未支虽殚诸帑犹不赡公为之怃然曰吾诚不忍坐视公族之嗸嗸待哺也而重敛以瘠吾民吾滋不忍焉亟驰驿以闻嵗丐僧牒百通济兹费玉音俞之仅予其半公申言郡不可为之状会上亲政户庭无壅仲冬已未除公帅闽庚申有防悉如初奏徳施霈然财似天雨合邸内外驩呼如雷设道家醮以报上恩眡天圣中澶州佛老会故事属前茅将启行知宗正事彦侯招羣公子而告之曰千羞百体一时之赐也而不可常长衾大枕一室之乐也而不可广常其赐广其乐孰若今日之懿乎图有以侈行苇之仁纪甘棠之爱盍立石于邸庸诏百世以某在愽士职宜书某窃谓时方多事军国百费毛举四方郡牧上计簿贡赋以佐大农用度廪廪焉惧不给于命今公以郡计之不充民生之不易反徼惠于上而报可至再曽无留难公何以得此于朝廷哉惟我祖宗以仁立国培固宗城爱养邦本无所不用其极而亲亲仁民之道公昔在经筵尝为上恳切言之上知公心乆矣故至是而言易入始公之未得请也朝夕焚香黙祷寝食为之不怡暨命再下喜见顔色先是属籍齿长而未益俸若嫠独无所归者今皆使之遂生生之乐然则上从公请爱枝叶以庇本根其仁如天矣继自今相生相养于此仁之中要当体上之仁所以爱我者而厚自爱焉毋作非毋悖徳毋狎宵人其行已必慕间平之行义其事上必効旦奭之忠敬庶防无负圣天子贤方伯之徳意不然一饮一食寕不媿于戴履云
　　晋江军储仓记
　　晋江于泉为壮县绍定初盗起潭飞磜七聚骚动永春徳化俱受兵晋江在二邑东南隅于是严保障警斥堠募兵卒以备御之用度钜而帑藏竭故有以伤锦去者仙游郑侯鼎新实来时盗方平而邑已凋弊侯乃紏覈版籍之缺逸检柅吏胥之隠谩撙裁费用之浮冗朞月间仅仅有序会永嘉方公俌以官僚司庾事目击民痍惄焉如捣嘘龢霈润用补烧痕有寕化李君顺甫请于防欲帅属邑各立仓峙粮榜以军储为不虞备公下其议于四十八县县皆缩朒未之应侯独禀承惟谨当县计赤立百费毛举圭积勺累得米若干列为廥庾别以仁义礼智信之号宇于防事之西偏出纳则委丞佐值米翔贵减值以粜桩其镪俟秋成复籴如初数虽不伙而意度休美能始善以劝来者是为可书盖自邠之积申之峙不见于后世县鄙州里荡然无备转输千里率十余钟致一石者有之近日桴鼔鸣官驱疲民挽饷于道頳肩雷腹累累相望盗得以甘言厚币诱之为舟中之敌然则是仓之建先寒而索裘未雨而彻桑非为政者深长计欤然事功之难成非病于下言而上不行则苦于上作而下不应而原其上下交相扞格之故正坐于周官之以公灭私大学之以义为利者未尝加明辨笃行之功尔今是役也一尉言之方公行之不曰谋不自己出而以下僚出位言之为忌也部使者作之郑侯应之不曰众皆迟于禀命我不可先众人而犯其难也非明于公私义利之分者其孰能之侯乆游西山先生之门先生尝效朱文公之法立社仓于潭防画灿然垂惠无极侯宰百里厥施未宏推而广之良多善政县廨有问政堂大书鲁语言政二十二章于其间余一日登斯堂指其末章所谓因民所利而利之者以语侯曰军储有仓庶防此意其亦五美中之一欤侯曰子知余心冝为余识其事遂条颠末以申告后人増广而辑续之俾勿壊侯繇太学登癸未进士第不七年脱选调盖所至有声云
　　息庵记
　　大丞相正简公之弟泉卿吉徳君子也晚作夀藏于府居之东附庸一庵名之以息崇清侍郎为书扁以其壻洪思义于余为中表求文识之余三以固陋辞不可乃申绎其义曰知息之説者其知道之所存乎东方既明憧憧而起朝名市利野耕道贩及暮而归百动皆止此一日之息也春律肇始世故一新夏暑秋潦动勚万状及冬而休优游卒嵗此一年之息也少而稚騃求欲无厌壮怙血气与物为敌及老而安复命归静此一身之息也虽天地亦然迅雷疾电俄顷交作飘焉歘焉观不容瞬大雨且霁悉敛于无狂涛巨浪经由百川澎湃而来若号若怒及赴诸海寂然方平凡此者皆天地之大息也惟有道者能知之不以吾有限之身与彼之无穷者相剽相撃相靡相刄而不止也是故御神气以游太和调天均以御外物神动而天随体充而宇固方其酬世接物不将不迎则虽不息犹息也及乎观性之元求我之始复与造物磅礴为一则虽息犹不息也今叶某生长相门壮嵗就举覔官輙不利乃顿悟而浩叹曰是皆伐我之朴素而溷我之清明者也蕉鹿存亡塞马得失何足离跂攘臂于其间哉于是弭节此庵以娱暮日而以息名之非真有见于道者其孰能贯生死于一途等千古于一瞬乎人皆知公以息为息而不知公以不息为息若谓公之名庵止于庄叟失我息我之义是舟之刻虽存而劒已不可索矣谓余不信以问冥参寥之徒
　　盘隐记
　　温陵陈君磊于所居石城山之后斥地为堂名以盘隠又即山之腰而亭之以今崇清先生大书石城山三字榜其上斯堂斯亭之左右前后竒观不一为清玉峡为清云轩为山斋为云谷为学稼为双清为环翠为海闗取名之义或以物或以意或以水石而以山者居多其地四面皆山葱翠欲滴有腾而薄太虗者有俛而瞰重渊者有藏贮草木如饤饾者有吐吞烟霞如饙馏者水如镜石如玊花卉异品呈巧献状怪松如蟠虬修竹如琅玕酴醿堆架芙蓉出水深红浅白如妃嫱之妆绕砌芳兰万本异香袭人如佳子弟雪天梅花盛开清标雅韵又如羣仙绰约聨缟裳而朝蘂宫也陈君以潇洒出尘之姿徜徉容与于其间自目曰盘隠主人王子一日见而讶之曰君真隠者也抑身隠而心未果于隠耶抑口隠而心未必甘于隠耶君族于泉为品丁旧家登巍第跻贵宦者代不乏人矧今栘蕚通籍于金闺葭莩防华于翠节阀望岧嶤如许君又春秋方富敏于才而丰于学功名富贵来迫君不相舍君焉得而隠仆敢有问陈君笑而不答王子抵掌而言曰大丈夫之所谓隠者我知之矣磻溪一丝风南阳一犂雨一旦投纶释耒而兴姬复汉如取如携此士之始于隠者也坐緑野而友化人游洛园而傲造物囬视貂蝉之贵钟鼎之荣如太虗之一云者此士之终于隠者也盘隠乎盘隠乎今日非君之蟠溪南阳乎他日非君之緑野洛园乎君毋诳我后三年石城山灵能移文以及君矣言甫既陈君未有以对适有客闯门曰王子之言然于是泚笔而为之记
　　进士题名记
　　清漳乙未进士题名郡判先立石之三日谒某曰是举也子尝与南宫校艺今丞兹郡冝有一言识之余谢之曰余赘丞也言之得无赘乎诸君请愈坚乃谂于众曰士之致逺于当世者器识以先之文艺末事耳士之所为不朽于来世者名节以基之科第假途耳漳先逹繇进士位公卿侯伯如晴霄之星余独于器识名节中得二人焉元丰之吴公可权与绍兴之髙公彦先是也吴为张天觉莫逆交张当国或怂慂见之吴义形于色曰吾遇张公于放逐中相与言忠义事今可呈身求进乎髙对防忤君相上书陈十渐廪廪乎古之遗直尝语其徒曰富贵有时或来名节亏则一身之事去矣吁壮矣哉自国初至今此州科目得士二百五十余人独二公所立光明俊伟一言一动可为千载矜式则今已第之羣英与方来之魁人韵士盍知所兴起矣某始受教于西山真先生得读好书作好人六字并以此与诸君勉之
　　仙游县傅氏金石山福神道院记
　　金石山福神道院仙游傅氏所造也经始于建炎之庚戌绩成于绍兴之丁巳中间拓地増屋者不一淳祐癸卯而后嗣孙莳嘱甥王迈为文以识之金石山者何以少师公得名也曷名乎福神道院公之子防漕作堂祀先而寓名乎福神也初少师公未冠试广文馆为第一从古灵先生防游时墙屏问道千余人先生独曰傅元通金石人也以女妻之熈寕王吕锐于变法道路以目先生屡为神宗言新法挠民非便不听则具防争之公所亲告公曰时相得君方专上方举国听之先生力诋其非必犯九关虎豹之怒子于翁壻间宜谏止之不然祸将及子公正色曰吾师之道正道也彼相之説邪説也以正道辟邪説吾徒当相与张而大之矧可讽之小贬其道乎告者语塞公且为润色谏防以明称王吕之罪遂为所恶暨邹道卿以谏官言事得贬章子厚使人极之于其所往平生故人望望去之公义形于色曰不负杨临贺者何人哉竟厚赆邹公之行坐是免所居官逾年邹得生还公亦被召曽布牢笼之以助已公守师説不为之动布力挤之于是有亳州之命矣自是党论日炽端人庄士之子孙俱罹禁锢之祸公以徽庙旧学仅免窜逐竟抱杞天之忧薨于亳葬于常之宜兴朝廷赐善权山广教寺以资防福防漕以公故浮沉州县二十余年不敢背教忠之训以求合于权门也尝仕括苍乘桴而还遇风涛汹涌众舟俱覆顾瞻对岸有北方正神之帜植乎其前若有物扶之以济于险既归仙游毎食必下泪曰吾亲松楸在三千里外虽蒙恩奉香火有所然为子若孙不能时展烝尝之敬寕不见诮于马毉夏畦之鬼乃捐俸割地剏堂于邑之北山奉少师祠以福神名之括苍有羽士梅洞霄于六飞未南渡之前尝言钱塘有天子气既而言验携与偕来是为开山之祖铸钟累月不就陈夫人投金钗于炉而钟成叩之无声梅挥劒击之声始大震至今一钗一劒之痕隐隐浮于蹲熊盘龙之上故斯堂虽为祠先而亦为四方水旱禳禬之地此记之不容己也嗟夫生天地间非亲何爱非君何尊师也者教之孝以事其亲忠以事其君昭昭乎在三之义人极之所以立人类之所以蕃者其不在兹乎惟少师公事师尽道事君尽言不以时之燥湿而为趋背不以身之升沉而为戚欣盖不忍于叛师而忘君也故未尝染刘舆之腻而汚元规之尘惟防漕公事生以礼事亡如存一饮食不忘南陔之兰一跬歩必顾太行之云故掲名妥灵于斯堂也恍乎音容之若见忾乎謦咳之有闻夫是之谓忠臣孝子萃于傅氏之门虽附益之以道家之説若祭之隣于非鬼语之渉于怪神然因亲以寓名君子亦可观过以知仁矣夫忠孝之后必大二公往矣出乎其系者露頴于童科充赋于国賔防勲兰省而对防于天子之庭者代不乏人继自今丰末以培其本防流以浚其源使锡类之孝体国之忠明可以刑善于乡国幽可以对越于乾坤是又二公洋洋之灵所期望于百世之子孙迈傅之所自出故大书特书之使来者有考于斯文少师公讳某字元通防漕公讳谦受字冲亨道院之址载于傅氏之质剂嵗自输租于官住堂听自择有司不与焉东偏旧有岳殿今撤而新之乃傅知琳所董云








　　钦定四库全书
　　臞轩集巻六　　　　　　　宋　王迈　撰啓【按此巻起自丙子再荐至初莅潭州观察推官作】
　　丙子再荐谢太守啓
　　少而好赋尝见齿于贤书壮当封侯尚何顔于文屋偶辱明有司之选重书新进士之名况弟子之贤于师既叨首荐而他人不如同父又获聨名人称之以为美谈已当之独有惭色伏念某箕裘晩出门户早衰缀文几至于呕肝苦学惟知于尝胆十年以前之志岂信富贵之在天累战不利之余方知穷逹之有命开门授业仰屋著书谓若无所用于一时亦将垂不朽于千载属槐花之近目陟觉激昂认杨叶之旧穿未知中否赋不工于吐凤墨误防以成蝇设非以后场而见收几乎为文衡之所弃荆山之璞获售合浦之珠复还亲望因得以少寛朋旧亦怜其才遇请言侥幸亶有夤縁兹葢伏遇某官宗主斯文之盟作成多士之气治平有第一誉已彻公车举送余四十人亲为劝驾致令么麽再预甄收某敢不益加驽钝之鞭勉赴功名之防天其或者道之行欤鴈序聨飞伫见齐名于鴈塔龙门髙逺未知谁占于龙头
　　谢省试参详林员外啓
　　升堂拜知己之恩绨袍已敝入邸辱赠言之宠华衮非荣竦观挥洒之云烟深惧取将于雷电书绅起敬藏笥为珍窃以遇合之难古今所叹必大人君子喜士素根于天性故后生晩进委身愿出于门墙况有如师生名位之絶严鲜能略世俗礼文而相接必有卓荦不羣之彦方受特逹殊常之知如某者地寒无媒天赋不腆少而有志耻随余子以浮沉壮不如人安得名公之印可曩縁行役得拜宗师出名骏之图以华其归洒飞鸾之笔以饰其陋口共心语愿托身炉鞲之间人欲天从果定价权衡之下尝懐漫刺以晋谒輙辱阍人之见辞自防恩锡第以来至束担言归之日念不违函丈而径去将归白庭闱以何辞甫尔抠衣便防倒屣畀以名章之奨借増其行色之光辉得此于常人不足夸受知于名世何其幸昔韩昌黎送牛堪登第之序至忘师道之尊蘓东坡谢范公校文之书或动乡人之喜乆无此事今在我公兹葢伏遇某官前辈典刑斯文宗匠流落人间之述作特泰山一毫芒之防提携天下之孤寒有大厦千万间之庇致令么麽辱在品题某敢不尊其所闻勤乎未学文章末技粗承交臂之传节义大闲当励立身之戒
　　谢陈侍郎立县学续登科记并书啓
　　赐袍文陛躐居桂籍之上游记美乡庠重费荷嚢之妙墨人覧光而惊讶已拜赐以凌兢窃以周制既逺于宾贤唐科莫荣于进士旧莆阳实维一县始于刺桐之州翁承賛为第四人时目以探花之使至我朝而为郡以多士而得名或立鳌头或称龙腹科固多于居甲名未见于列丁必有异能方叨此选如某者才踈不韵学浅无根少尝有志于功名壮乃自怜于踸踔卖文为活浪传铮佼之虗声作赋逐贫赢得揶揄之一笑聚子衿以授业缓农圃之谋耕倐惊骨骼之已成渐觉头颅之如许再偕秋计始缀春官軰试昕庭敷陈奏牍空臆尽言而无隠转喉触讳之不知虽清朝许罄其愚忠而时好或讥其过讦及竦胪传之听果输鼎甲之先射杨叶数千人皆始期于巧中隔蓬莱三万里恨未学于飞行亲望固得以少寛友论犹为之不满惟是自知量力之审焉敢有怨胜已之心及逺道之来归荷逹尊之奨借濡墨发挥于妙藻命卿植立于坚珉援引前修激昂晩学金如山莫偿一时之直亶谓至珍丹防鐡而费九转之功岂非荣遇兹葢伏遇某官受天间气作地行仙游戏词林执千古文章之印周旋禁路极三朝簮绂之荣身如一叶之轻名有九鼎之重沧浪把钓冷看举世之浮沉云岫岸巾一付无心于出处纫蕙兰而觅句餐杞菊以怡顔十三人之防洛阳孰比潞公之耆夀九十嵗而为周相行看卫武之经纶将天下善类所頼依归而乡曲寒畯先叨齿録其敢不勉所未至闻之斯行誓坚素节之氷霜无负髙评于月旦仕惟行义决不为温饱之谋实必副名当敬佩丁寜之训
　　谢殿试编排官聂侍郎啓
　　数先执于慈恩之塔稀若辰星称门生于通德之乡恍如霄汉昔登堂不果恐渉营私今假道遄归将何辞谢僣饬尺笺仰呈丈席恭惟某官日未东即収于巍第江以西莫着其大名诗社挥毫妙思源泉之出地昕庭抗防精思皦日之在天不由介绍而结主知径躐清华而登从槖剸裁国用鄙夷管晏之近功经畧中原隘小孙刘之故画详审乎事机之防更阅乎理义之多谓如根本之先强则于恢拓也可待葢知彼而不知己皆料敌之浅谋必能发而又能收乃济时之逺畧属北方之警未息而西州之变复兴人方忧蜀道之难公徃为雪山之重至则事权之牵制加之饥卒之跳梁身持尺檄以直前惟知死节神叱的卢之一跃遂获生还浮言何伤乎日月之明雅志已抗于烟霞之表携诸郎于谢墅防名胜于午桥耆英之防狄公方春秋之未艾中国即相司马寜朝暮之少淹伏念某殖学代耕卖文为活元龙湖海之气少也勃然司马山川之游今其倦矣为有阿防之养漫从举子之劳两玷乡书一尘春牓迨奉黄廷之对空臆尽言不知书生之踈转喉触讳痛国论之未一悯边衅之方开惜诸将多陷防言乃援子仪之事议宰相当存大体恐贻王吉之讥虽清朝许竭其愚而时论或讥其太讦发矢将穿于杨叶及的輙差乗舟已迫于蓬莱为风引去向非借九鼎之力当不止三筹之输副本既不上于中书贱刺亦羞通于光范至谢知己皆后众人俯仰何心升沉付分谓今得斗粟之禄可以无饥岂不胜布衣之时难乎一饱兹廹期之戍方登荷槖之门如亮其今日之来非为炙手当赐以片言之诲庶使书绅此身已托大冶之中他日冀轸遗簮之念但不负于素学是谓报于异知虽秃千毫莫殚一感
　　见江西真帅啓
　　平生漫刺懒趍金张许史之门墙逺戍迁车愿识杜范欧韩之人物虽匪在受察受容之数实乆劳起敬起慕之诚谋三釡粟之未皇持一瓣香之为急窃以百年荣悴同归于尽万世议论有是与非想孔光张禹之诸人尚有余臭读李膺杜乔之诸传至今耿光方当沦胥于流俗之中而有特立于时贤之表稍具识见皆知依归恭惟某官大明若掲日月而行细行亦通神明之奥明体逹用传心程氏之诸书开诚布公尚友孔明于千载在闺门则怡顔养志立朝廷则正色责难鲠论危言兴起南渡积年之弱忠肝义胆对越列圣在天之灵【原本阙】
　　通湖南叶帅啓
　　辍文昌之座以帅藩稍缓召归之命着从事之衫而入幕得为末席之宾以明公一日之去留卜贱子终身之遇否仕莫重乎始进天固使之有依恭惟某官气大而养以刚道髙而立于独渠渠孝行每兴感于蓼莪皦皦科名曽收功于药笼守命义之大节为出处之宏图鳬舄横飞鸳行増重考容台三千礼司蕝甚闲为册府第一官采芸有味方在开禧嘉定之际是为君子小人之交一贤峩豸以当前众正得舆而交贺直声大振雷轰电击于奸未去之先元气不伤风恬雨霁于事已定之后防秘史于金匮石室导正学于广厦细旃履声上廹于云霄斧绣下临于阈阃利源竭矣谁能寛之一分仁人耻之不待去于三宿此举盈庭之色动未几前席之恩深爰屈台斗之光俯照沙星之分潭府甚淳古分少陵岳麓之清客堂喜空凉和吏部湘川之句政成而棠隂宻讼简而銗筩稀然当逺郊营垒之相望岂容明堂梁栋之小用右诸道之奏最隠若长城左一席之乆虚行膺显册伏念某晩未见道穷坐为儒百战蚁酣敢望锥嚢之先露一朝胪唱滥叨铛脚之后尘父氊尚青而复还毋髪已白而待养若以茍禄仕则仅可漫不知幙辩者为何幸以部封下之旧民而为油幢底之新吏始仕曰筮或者即初而觇终事长必忠焉敢以顺而为正惟矜其臭味之似而许以帡幪之归庶逭官箴可谐亲养乌公鈇钺之下倘见礼于温生和相衣鉢之传窃有心于范质渎尊冒昧拊已凌兢
　　贺邹帅给事啓
　　緑邸借纶红牙易阃烦公防太子乆焉思羽翼之功借君重淮阳示以归禁闼之渐湘灵起舞岳后前驱恭惟某官道传至圣大贤之心文续先秦古书之脉虎榜首登凤池身到固地位之宜然鳌头宠重鹤髪恩深尤人生之鲜俪付科名于余事守节义之大闲方防穴权门趋者成市而螭坳直笔屹然如山及调更化之弦时方多事独卫出疆之璧义不辞难入还班行进掌封驳谁不批勅鲜有如何郯之力争因此结知故每见邹浩而輙喜居中未乆丐外即行国事日新比贞观初年之何若君子一去觉贞元朝士之无多心恋阙以常丹髪忧边而渐白惟有甘棠之蔽芾逺到海头最宜丛桂之婆娑乆留春脚欢声无地可着最课为天简知太史夜占喜长沙之星见行人朝发趣衡岳之云开寳阁陞大学士之班轻车奉太夫人之养众皆争先而称贺仆知大用之有阶葢当夷夏消长之交未决战和依违之防春秋复雠之义大乃素学之欲行英俊在朝则本强正善类之所属有以中书何无冦公为问者当以吾国即相司马而答之初立本竒更好黄花之晩节傥来不计直垂汗竹之芳名伏念某读书不多合世更寡比奉槐枫之对空臆尽言不知草茅之踈转喉触讳甘输三筹而不悔仅忝一命以进身冬已及于期夏方趋于莲幕始仕曰筮或者即初而觇终事长必忠安敢以顺而为正竦闻元帅来镇此方幸以隣壌之诸生得为油幢之末吏虽素于左右本无介绍然见之方册不昧平生况进士题名既接凤雏之武而小人有母敢希燕喜之荣傥推老吾老防吾防之心当无中不中才不才之间曲怜臭味俾托帡幪待我不以众人倘少垂于异眄因主可以信客窃自激于懦
　　上王侍郎啓
　　少而抱椠乆瞻魁宿于璇霄壮也弹冠行覩德星于珂里虽素于左右殊无介绍然见之方册不昧平生敬饰讷词僣干严分恭惟某官任重而道之逺表粹而里则刚方在韦布之时已负搢绅之望紫府防头碧云章句号阆苑之谪仙素王喜色黄甲科名恊湘川之佳防剔蠧芸馆含香锦闱翠节朱轓几沛黍苖之雨紫薇红药曽依香案之云方为景从以小留乃厌承明而丐去十连为帅力苏凋瘵之氓五岭皆炎变作清凉之景胡然为众所忌正坐其名太髙一壑来归六丁莫挽髪为忧边而半白心思报国以常丹冦公不入中书莫答氊裘之问裴相方游緑野其如柱石之衰伫下纶音径司国柄伏念某弱惟殖学贫只卖文固尝感慨于事功其奈间闗于场屋大廷对策妄陈忧国之孤忠末第书名何惜避人之三舍来傍莲池之漫仕已惊戍之过期胡迟其来葢恐素宦之无谱或賛其决以有逹尊之可师惟愿矜怜臭味之同庶有终始帡幪之托俾遂亲养得逭官箴杨仪之无材力之可称正深凛凛宓子贱待老成而后决尤切拳拳
　　上赵漕啓
　　汝阳真天人乆遡髙风于台表湖南多宾客乃容下士于幕中以拳拳尊敬之年深而仆仆趋承之日浅抚躬幸甚投贽先之恭惟某官气葢诸公眼髙四海守清献之节风流醖籍之犹存游晦公之门师友渊源之甚正自摘髭而收巍第即荣足而上华途一进属于曲台洊陞班于列寺仗正论以主天下之善类持定论以决国中之大疑皦皦然特立而独行谫谫者旁观而相忌把一麾于漳水即日请行渺万顷之恩波至今遗爱煑摘徧持于三节平反最审于五刑太仓粟红以义为利圜扉草緑使民不寃此皆平生学问之设施是以所至规模之卓伟况西北之妖氛未洗而东南乃财赋所须万灶云屯千艘雷动咄嗟办事已通木牛流马于淮甸之区慷慨澄清直扫封豕长蛇于河洛之表使尽忠为国皆执事比则何至以贼遗君父忧给饷第一功论封当先于萧相弄印凡累月熟视无易于赵尧伏念某地寒无媒天赋不韵精神耗于半生之灯火习气磨于百战之文场叨第侥逾缪处陈楼之右量才短闇惭非温石之流父氊方青而获还母髪已白而待养骎骎廹戍凛凛面墙居常慕我公于方册之中今乃陪属吏于旌麾之下惟俯怜于臭味庶稍逭于谴呵未识刘士安已习教条数千里之外既见赵文子或陪筦库七十家之聮
　　上陈漕啓
　　伏审庾台奏最计传陞华昔长沙星聚之年翘英金甲今衡岳云开之旦増焕綉衣夤縁三纪之符鼓舞百城之下敢裁吉语敬前驱恭惟某官表粹而里则刚人今而道则古出处语黙安行大易之中清任和时见谓圣人之耦及直明昌之更化不縁介绍以立朝士如羣蚁之慕羶皇皇人爵公若飞鸿之避弋落落权门不然胡勇退于中流而乃甘斜飞于外补重湖千里在天一方发廪赈民志虑固详于田里乗轺察吏精神镇压于山川欢声溢于道路之口碑实政纪于山林之野史时适转输之择使重其权乃重其人上知敛散之有方易其节不易其地惟是嵗饥人困川竭谷虗节以制而弗伤财乃执事平时之素学不敛民而足用度亦前贤此地之遗规惟人心既乆于相孚虽皇华未至而先喜福星照耀非一道之宜私时雨沾濡又四方之属望伏念某癖惟嗜古様不入时每持直道以事人安敢大言而忤世诸大夫之唯而周舍之谔见者忌之一齐人之傅而众楚之咻嘻其甚矣方未见先生而亲炙深有疑或者之肆防及三薫三沐以来前荷载笑载言而加拊既有师门之归倚何虞宦路之险巇寒士之依主人倘许一瓣香之请小人之有老母庶谐三釜粟之谋
　　贺陈仓啓
　　比从郎省出建庾台帝曰湖南九州之民其生寡遂公为江左诸贤之望宜徃周诹岳后拥英荡以前驱湘灵闻先声而起舞恭惟某官道髙而立于独噐厚而养以和学易通神三画曽吞于天上著书拟圣六丁屡下于人间虽场屋之文而金石可镌自科第之后而灯火不辍徘徊州县绵歴嵗时所至皆清而人推髙在我者大而官无小及时更化乃肯立朝鸣铎碧流恍忆炉亭之旧横经朱邸平分讲幄之功着庭凛直笔于秋霜省眼阅人材于氷镜但从平进立要路之津以何难惟不茍因辞光范之门而径去间有动色而咨惜谁能为王而留行与其员枘方凿扞格于中孰若大纛髙牙从容于外况在衡湘之地重当金糓之权属弄印者逾时乃出纶而临遣东南之力竭矣上下焦熬西北之事纷然江湖唇齿为时一出寛上隠忧褰帷皆起废之方揽辔即折冲之畧必有伟举以悚羣观富贵浮云固万钟之不屑苍生霖雨非一道之得私伏念某学古多拘与时寡合比奉昕庭之对空臆尽言不知书生之踈转喉触讳甘输三筹而不悔仅窃一命以进身来傍莲池茍营菽水始仕曰筮或者即初而觇终事长必忠焉敢以顺而为正才踈而意广位卑而言髙不惟同列疾视其旁甚至上官亦嫌其讦所幸乡先生之出使得称门弟子以通名谅防轸念于遗簮必不兴疑于投杼俾谐钟釜之养敢昧邱山之恩中人以下皆恶林宗正不免耳国士之遇如有知伯尚庶几焉
　　贺李仓啓
　　出纶阊阖乗传湖湘屏风録良刺史之名就陞英荡安舆奉太夫人之养増辉輶轩部民舞手以交驩属吏举杯而相贺恭惟某官道髙而立于独噐厚而养以冲乡党一篇之中从容践履中庸千载之学出入诚明虽场屋之文而金石可镌自科第之后而灯火不辍徘徊州县绵歴嵗时所至皆清而人推髙在我者大而官无小及改弦而更化乃泽笏以立朝不縁介绍而结眷知肯事诡随而同流俗属时有边陲之警自许参谋长揖出光范之门了无靳色早奏勲于淝水旋坐啸于衡阳蔼然政声得之道路字民则催科寜拙拊士则甘苦与同思溺由溺思饥由饥红粟活万人之命曰旸而旸曰雨而雨苍穹感一念之诚以至延宾客则北海之樽不空待寮佐则南楼之兴不浅醉墨豪吞于星瀬新诗清廹于雪车舞防袖于舆春遂蔡端明便亲之志鸣木铎于石鼓寻朱紫阳讲道之盟岂近世俗吏之能为皆平日学力之小试阖城卧辙人心直愿借留因地建台天意曲为从欲惟是年荒民困川竭谷虚公将以施一州者而惠九州人亦以试前日者而信今日还岘而粟可贱乃贤相之遗规用悝而年不饥亦常平之始事必遵家法以寛帝忧隂德无边耆夀合延于鹤髪清朝有命宴诗将贺于龙津伏念某学古多拘与时寡偶昔吐危言而对防以讦见排今持直道以事人似狂未醒才踈而意广位卑而言髙逹甚于隣境之诸生晩乃为崇台之属吏先世同文靖之第一榜得人贱子登元礼之门通家有旧倘轸薄云之谊冀沾覆露之私事长必恭伫俟察父哲兄之教将母来谂愿推仁人孝子之心
　　上赵帅干啓
　　敛袵槐庭之相种莫遂望尘缀员莲幕之下寮行将受察礼莫严于事长书可后于通名恭惟某官威凤九苞瑞麟一角学传歆向而得其髓文追贺白而拍其肩维昔上台为国元气展咸池洗日之手了不言功格列庙在天之灵固宜有子初露厥頴已雷其声乃不汲汲问津台阁之登而肯翩翩斜飞江湖之上排纷理剧而目不瞬飞书走檄而笔不停夜雪貂裘慷慨办太原之檄春风杯酒啸歌发岳麓之竒时方多艰公岂乆外与其以一贤佐方面致吾帅于羊杜之间孰若以重望居专城使逺人知韩范之至旋复登庸之衣鉢益光勲绩于旂常伏念某以有书痴几为儒误着鞭不早每怜髀肉之屡生捧檄而游自笑头颅之可揣宦海方航于一苇面墙谁指于三隅頼有名胜之依归出示诲书之一二并寛鞭防俾托帡幪仕大国而并英杰之游预知幸矣敬长官如在父兄之侧愿进教焉
　　上赵帐干啓
　　天族柬英霜台賛画兰茝众芳之所在雅称浮湘芙蓉八月之方酣骧迎入幕已办庆笺而未贡敢图谦牍之先施恭惟某官胷呑石渠舌防云汉追河间于千载上得礼乐之盛心梦太白于三生前传文章之正印日未东即收于上第斗以南莫载其英声不汲汲问津于台阁之登乃翩翩斜飞于江湖之上平章漕计清规照映于昭潭觞咏宾筵俊语増雄于岳麓台府以之为重寮属頼其有师画诺笑谈暂此分木牛之寄功名廹逐归欤侍金马之班如某其人何用于世宦海方航于一苇面墙谁指于三隅闻公之来何啻似乡人之喜规我以善庶不为吾党之羞
　　上潘帐干啓
　　星台重望皎然连璧之相辉云幕下寮甚矣独竽之滥吹行澡身而受察预贡牍以通名恭惟某官寳婺储精珠庭挺异蜚大声于斗以南之地闻者惊霆收巍第于日未东之天易于拾芥游戏文章之三昧呈露政事之一斑人方怂慂于要津公独雍容于宾佐飞挽之无虗日画婉婉者居多书檄之如飘风才恢恢而益办以霹雳之敏手佐贤明之主人气类胥感则霜降钟鸣声实相扶则珠明渊媚宾筵觞咏名章发岳麓之竒漕计平章清节映湘潭之底纷荐书其盈箧推英毂者载涂画诺笑谈暂此賛木牛之筭功名廹逐归欤侍金马之班某门地伶俜性天啙窳着鞭不早每怜髀肉之屡生捧檄而游自笑头颅之可揣宦海方航于一苇面墙谁指于三隅惟怜其臭味之同而许以帡幪之托茍逃瘝旷讵昧依归小巫之见大巫宜周章而失指先觉之于后觉愿诱掖而来前
　　与湘潭监酒右弁啓
　　为米五斗而漫来何禆婉画有醖三升之可恋获缀英游贺上滞迟先施倒置恭惟某官沉酣方虎之略糟粕孙吴之书暂韬厥光来隠于酒虽养髙此地不妨吊灵均英魄之独醒然右武之时谁肯持将军告身而易醉小而投醪士卒大则作醴庙堂行且见之非为佞也某寒酸可笑艰苦备尝来傍莲池陋矣斗筲之器粗营菽水茍焉钟釡之谋幸甚同僚之得贤先拜髙文之有味自此作乞浆之请愿一中之何时定饮酎之交永为好也
　　与醴陵刘宰啓
　　行役三千里来依幕府之芙蓉入境第一程首访河阳之桃李先睹为快以名自通恭惟某官籍甚月评穹其天分七略总百家之绪世美可寻千年六一翁之乡风流未冺褁以冠裳而不任直于翰墨以防勋神人换鼻而许以正郎朱吏防头而畀以上第洊游邛莋慨然忘蜀道之难继董布泉去又作雪山之重合即坐三馆之上矣乃亷取百里而宰之今士夫厌汤镬之焦熬相顾瑟缩明执事施硎刀于肯綮了无留难寓抚字之意于琴中息嚚讼之风于棠下葢大冯君宜春之遗爱今犹思之而鲁仲康中牟之政声雅亦称是一同幸甚三异蔼然行膺黄纸之除书更与青氊而出色有如某者见谓斐然文埸曽被于百疮仅收末效宦海方航于一苇未识前津幸假道于名区有指踪之素宦愿出绪余以告用为画诺之规岂无同僚之尽心不若先入者为主仕大国而交英俊快平昔之襟期在武城而闻歌动书生之技痒
　　与湘隂李宰啓
　　子来几日方依幕府之芙蓉彼美一人賸种河阳之桃李未敇墨卿之敬乃为籖府所先恭惟某官阀冠云霄胸罗星宿家岂不置文选耻争寒士之科名世皆称有天才宛似谪仙之风骨自初膴仕总是名藩勾稽余闲诗思蜚敡于滕阁平反一笑隂功弥渺于吴江慿鐡瓮以饷师向金闺而彻籍便合在六察之上矣乃亷取百里而宰之今士夫厌汤镬之焦熬相顾瑟缩明执事施硎刀之肯綮了无留难锦愈濯而愈鲜琴一弹而一韵政异遂雉雏之乐官清任马骨之髙政声满湘之南作诸邑様名节自天而下登要路津某读书不多合世更寡元龙空有湖海之气司马倦作山川之游仰破屋以哦诗呕肝不悔俯大廷而对防空臆尽言儒科仅窃于还丹世味殆如于嚼蜡冬已告戍夏方抵官胡迟其行葢恐面墙于涖事或赞吾决谓有大邑以庇身倘能矜臭味之同必不吝箴规之诲公余交贽已窥君之一斑何日盍簮并授我以三昧
　　与湘乡林宰啓
　　君乗车我戴笠忆辇毂之相逢客遗鱼中有书喜湖湘之共仕入莲幕方数日许望华封隔一水间修敬辜迟先施倒置恭惟某官望高胄子学到儒先崔嵬双阙之家声不断书种呼吸三山之秀气发为文词固尝于科目以防勋乃耻与孤寒而争进取名亷甚不妨兰菊之芬芳公论归之合看蓬莱之歩武乃飞双舄来宰一同今士夫厌汤镬之焦熬相顾瑟缩明执事施硎刀于肯綮了无留难锦愈濯而愈鲜琴一弹而一韵政异遂雉雏之乐官清任马骨之髙朞年报政之优作诸邑様一札自天而下据要路津伏念某读书不多合世更寡大廷对防妄陈忧国之孤忠末第书名何惜避人之三舍冬月戍之已及夏初行李之方安胡迟其行葢恐面墙于涖事或赞吾决谓有大邑以庇身倘矜臭味之同尚记游从之旧必有忠告俾逭官箴想歌之声忽动书生之技痒俟驺哄之至拱聆官谱之绪余
　　与寜乡黄宰啓
　　居桑梓乡相去一牛鸣之地入芙蓉幕孰知双鳬舄之声告至辜迟先施倒置恭惟某官识髙胄子学到儒宗笔搦虹霓呼吸鼎山之秀气名悬日月峥嵘璧水之上游漫以毫芒见之施设云深紫逻大所居一尉之官草鞠圜扉少亦活千人之命蝉蜕七阶之选调鹏骞万里之脩程今士夫厌汤镬之焦熬相顾瑟缩明执事施硎刀于肯綮了无留难锦濯水而愈鲜琴含风而有韵驩声无地可着溢为荐祢之章最课自天简知行有徴黄之宠有如某者见谓斐然仰破屋以哦诗呕肝不悔俯大廷而对防空臆尽言收科输鼎甲之三筹初仕乏锥嚢之一頴面墙必矣指踪谁欤惟大邑可以庇身而乡人喜于见似愿出忠告俾逭官箴想歌之声忽动书生之技痒俟驺哄之至拱聆县谱之绪余
　　与新攸赵宰啓
　　湖南多宾客漫来着从事之衫汝阳真天人何尚墨男邦之绶未辨赫蹏而展庆遽防緑绮之贻音恭惟某官接天清名垂斗灿去河间东平千载得其盛心追太白长吉诸人与之并驾游戱文章之三昧呈露政事之一班鸂防滩头早协竒章之瑞防松槐丛里优为斯立之清游诸公挽之亨衢荐墨纷乎盈箧便合在六察之上矣乃亷取百里而宰之今士夫厌汤镬之焦熬相顾瑟缩明执事施硎刀于肯綮了无留难簸扬而糠在前更张而琴有韵官清如水不妨马骨之髙最彻于天好布鹓行之武有如某者见谓斐然弱惟殖学以代耕贫止卖文而为活忤时对防分输黄甲之三筹窃禄养亲无补碧油之一画所頼臭味之无间当有教诏以相规见君子心则夷预知免矣况大邑身所庇窃有望焉
　　与益阳尤宰啓
　　佩服家声愿识梁溪先生之裔讲闻县谱熟知连城茂宰之才彼此因王事之尘劳往来畧世俗之苛礼将谓相诏以肝胆胡为未忘于形骸一笺先施百拜后诵恭惟某官秀无可拣敏莫能追宦学典刑世有甘棠之笏风流蕴借人如濯桞之标篝灯诵有味书下笔作惊人语歴仕皆膴驰声甚休诸公挽之亨逵荐剡纷乎盈箧便合登六察之上矣乃亷取百里而宰之今士夫厌汤镬之焦熬相顾瑟缩明执事施硎刀于肯綮了无留难讼息而缿筩稀政成而棠隂宻官清如水不妨马骨之髙秩满朝天好布鹓行之武有如某者见谓斐然仰破屋以哦诗呕肝不悔俯大廷而对防空臆尽言来傍莲池苟营菽水惟是平生方介之癖不学时様妩媚之妆幸大邑可以庇身而素官宜于问政必有忠告俾逭官箴想像歌颇觉痒书生之技闯闻驺哄愿降见君子之心
　　与长沙陈宰啓
　　入幕依芙蓉方陪州从事之后满县栽桃李喜聆乡先逹之来昔愿见而未能今相值则甚巧敬慿尺鲤往白双鳬恭惟某官天分穹然月评籍甚呼吸三山之秀气发为雄文婆娑百尺之髙楼俯视余子取科名如囊中物试政事有肘后方防笔平反少亦活千人之命剡章吹送多其吐三语之工趣觐清光径陞华秩便合坐三雍之上矣乃亷取百里而宰之今士夫厌汤镬之焦熬相顾瑟缩明执事施硎刃于肯綮了无留难行将寓抚字之意于琴中息嚚讼之风于棠下府邑甚淳古必有三异之可书朝廷半老成非乆一同之借重有如某者见谓斐然少尝慷慨于事功壮则间闗于场屋大廷对防妄陈忧国之孤忠末第书名何惜避人之三舍来谋亲养已过戍期胡迟其行正恐素宦之无谱若有所恃必得大邑以庇身倘忘年许以缔交则暇日必有忠告一画一诺仆焉方俯仰于人有社有民公也当施行所学
　　与攸县权宰周簿啓
　　依芙蓉而泛水方陪诸从事之游去枳棘而栽花知有贵公子之政辜迟告至颠倒先施恭惟某官敏手莫追清标特立传濓溪之学源流河汉之深长生清献之乡气类霜钟之感召方露厥頴于政事已雷其声于搢绅人之为言以立身矮屋而称屈事当其防有不善制锦而见伤方当路弄印而熟筹谓执事改弦而可理果能支欹补罅顿使易听改观簸扬而糠在前盘错而器愈利县自有谱想得诸家法者甚详时正需材当寘彼周行而后快有如某者见谓斐然仰破屋以哦诗呕肝不悔俯大廷而对防空臆尽言分输黄甲之三筹无补碧油之一画面墙必矣指踪茫然幸已缔好于棣华独未一瞻于芝宇闯闻驺哄愿降见君子之心想像弦歌颇觉痒书生之技
　　囬湘乡黄尉【七举】啓【原注黄未第时招米舟济饥得赏既第用此闗陞从事郎】
　　辇毂相逢犹记洒慈恩之墨湖湘始仕同来着从事之衫以幕府文书之方殷为少公翰墨所先辱倒置太甚不敏何言恭惟某官天分穹窿学力宏毅使国人有所式太学称为官様之文思天下犹已饥防时已试活人之手科举惟垂于蜗饵场屋如掷于雉卢妄男子侥幸成名一战而霸真将军偃蹇不偶七纵乃擒方以格拘暂焉仙隠五色棒定优于廵檄一县花必预于栽培鸂防双飞好报金滩之瑞孔鸾齐列行通玉陛之班某读书不多合世更寡向尝吐危言而对防以讦见排今复持直道以事人似狂未醒所喜聮事而有同盟必不金玉其音时出药石之诲州县徒劳耳俱未免俯仰于人富贵何有哉要相期逺大之业
　　囬刘县尉啓
　　莲池水緑方为异乡异客之游梅市风清喜有同年同官之好未办赫而展庆遽防緑绮之贻音恭惟某官天分本髙月评増重世有甘棠之笏家法典刑人如擢柳之标风流醖借自摘髭而收上第合防足而登华途胡以格拘来为吏隠五色棒定优于巡檄一县花必预于栽培早晩好音喜报鸂防滩头之瑞权舆大用顿増云龙阀阅之光伏念某读书不多谐世更寡忤时对防方输黄甲之三筹窃禄养亲何补碧油之一画既素无巧宦之谱又不为时様之妆正頼同盟时赐忠告州县徒劳耳俱未免俯仰于人富贵何有哉要相期逺大之业
　　囬县丞啓
　　命锡芝凾权分谷璧鴈鹜以行进方惊贰令之威鲤鱼从逺来忽拜尺书之宠先施倒置函谢反迟恭惟某官续昌黎似经之文生江淹梦笔之地负乡先生之望私淑者多奏子大夫之篇成功则一倒蔗既入佳境寒花賸有晩香俯为渉笔之游来賛鸣弦之化哦蓝田之松而有味纫楚泽之兰以自馨余不负丞丞负余能使花封之重已不即人人即已趣归柳院之班如某其人何庸于世少徒有志文塲亲被于百创壮不如人宦海才航于一苇朅来莲幕宻迩槐亭不徒降识君子之心且有见似乡人之喜州县徒劳耳俱未免俯仰于人富贵何有哉要相期逺大之业
　　与彭簿啓
　　熊湘水緑方为异乡异客之游鸾枳风清喜有同年同官之好相值甚巧先施过隆恭惟某官毓秀孝子之门蜚英诗人之社谁不登第鲜有书黄甲于弱冠之年等是荣亲争似舞蓝袍于重闱之下膏粱及身而愿学衣鉢对面以相传合便防足于要津胡为低头于矮屋必以素官大所居宅洞庭岳麓之清竒正需吟咏茶灶印床之闲雅可养经纶当路必刮目而器之锋车不旋踵而至矣某虽在团所畧识英标未握臂以论心乆望风而引领幸甚先登堂而拜名父继而又倒屣以接英游依于之日犹长益者之友可托州县徒劳耳俱未免俯仰于人富贵何有哉要相期逺大之业
　　与林簿啓
　　入幕几日方嗟混鴈鹜之行有乡同年来此栖凤鸾之翼九牧之来仍是其一四同之契好有其三巧哉相逢愧甚先辱恭惟某官襟懐荦荦不俗翰墨字字有香天山三箭之歌笑谈得隽燕岭一枝之桂陆续相传灯火收功之甚优膏粱祝身而愿学既换鼻则当在正郎之选何低头而又居矮屋之中岂洞庭岳麓之清竒正需吟咏而茶灶印床之闲雅可养经纶当路必刮目而器之锋车不旋踵而至矣某虽在集所畧识英标未握臂以论心乆遡风而引领比过江西访芝兰之友知于门下为葛之亲此来篆之方交已喜车音之至止州县徒劳耳俱未免俯仰于人富贵何有哉要相期逺大之业













　　钦定四库全书
　　臞轩集巻七　　　　　　　宋　王迈　撰啓【按此巻起自潭州观察推官至调浙西安抚司干官作】
　　谢赵侍郎送自着易説语孟洪范老子书解啓
　　老子杖青藜方防勲于羣籍孺子拜黄石乃受教于一编幸见人间未见之书如得天下难得之寳斯文增气后学有师恭惟某官一代宗工三朝夀隽出处名节朱虚侯卫社稷之忠防戱文词太白老鸣国家之盛身握陪京之管钥秩崇广内之图书每于凝香森防之间不废滴露研朱之乐神机一泄六丁曾下于雾中人爻已通三画并呑于天上谓羲文孔子无二道合京费王弼为一人训易而以神明发千百余年之闗键得意而忘言象付六十四卦于筌蹄既精研六籍之原乃大放羣书之作于洪范则首及君臣之正分于中庸则先明忠恕之同源浑融一贯于胸中脱畧诸家于纸上读论语知赵中令愿致太平谈孟子异王荆公耻规近利造好学力行之地位下精义入神之工夫上而续伊洛之正传下亦窥柱史之众妙夫子言文章性道又得而闻元帅阅礼乐诗书于今亲见著述尤多于丁部敷陈上逹于乙观吟六艺之文披百氏之编大儒事业举三代之隆建万世之防宰相规模某猥以謏闻恭承大恵非桂树聨芳于二陆而莲池志羙于季方钜册髙文方进彻细旃之上牙籖缥帙何縁到圭窦之中方精神昏耗于吏尘使心目开明于理窟既获多闻而又多见未识异人先得异书心爱太莫预弟子侯芭之列手编文籍愿书门人李汉之名
　　谢赵漕啓
　　父生师教之身仆不轻于所托徳进言扬之选公何取而见收既不常亲炙于朝夕之间又不能借助于左右之誉惠出非望始闻犹疑乃以剪拂之过情竟谓强毅而有立玩诵至此感慨久之直道而行寡与世合中人以上好与已同郑公良臣尚恨义方有太直之操曲江贤相且嫌挺之负过劲之名如某其人何足比数昔尝吐危言而对防以讦见排今复持直道以事人似狂未醒斗升之禄粗奉甘防方寸之地可质神明位卑而言髙才踈而意广圆为卿方为皂岂不知流俗之皆然直如曲如钩亦各随中心之所好涖官虽久无志可行居常咄咄书空见者往往下石诸大夫之唯而舍之谔谁或助之一齐人之傅而楚之咻嘻其甚矣敢谓囊锥之末露亦防银管之特书向非大量过人如王文正之待冦平仲盛徳容物若娄师徳之于狄梁公则将不免于见尤何况敢望为知己兹盖伏遇某官名节皦如霜日气义薄于云天将觧佩以还朝犹焚香而荐士悬镜于此媸妍凡阅几人落笔之余精神在末一防此举庶几公道髙风可激懦夫于养疴之际得之其起废之功大矣抱茂宏之羸疾犹幸耳坚得淮南之仙丹顿欣骨换寒谷暖生于吹律亲庭喜至于加餐某敢不勉所饬修加之涵养所不背师门之训惟励初心愿言开賔阁之时无忘今日相期者逺槩见乎辞
　　回林监仓啓
　　宸扆出纶帅藩司庾见者谓名卿之子肯此盘旋今而后仓氏之官不为卑冗罪迟展庆倒置先施恭惟某官胄子英游清时伟望呼吸三山之秀气发为词源崔嵬双阙之家声不断书种讲闻素官之谱佩服教忠之言翩然斜飞来此小试盖乗田有职虽素王犹屑为之而治粟名官以国士亦尝亲此偶司出纳可养经纶况当疆场之多虞正倚积贮以为命自今红腐必无年饥用不足之忧不日緑绨趣奉嵗入谷几何之对有如某者见谓斐然仰破屋以哦诗呕肝不悔俯大廷而对防空臆尽言决科输鼎甲之三筹入幕乏锥嚢之一頴比于江西访芝兰之友谓于门下为葛之亲略相先后以之官或可牵连而托契岂惟暇日共观邺侯三万轴之藏祗恐匪朝已预文子七十家之荐
　　投帅辩谤啓
　　防官幕府忽罹市虎之防大字通衢至有苍鹰之戒自反无慊旁观谓何窃以下僚之事长官也至难小人之陷君子也常易惨惨劬劳燕燕居息敢谓不均皓皓易污皦皦难全动而得谤莫能加之以赃污之迹则必诬之以苛刻之名肆为诪张隂结宠眷诸大夫之唯而周舍之谔寡与固宜一齐人之傅而众楚之咻相攻太甚伏念某癖惟信古様不入时为饥所苦而来稍足亦甘于隠员为卿方为皁岂不知流俗之皆然直如弦曲如钩亦各随中心之所好谓欲尽忠于所事何忍相率以为欺茍有知未尝弗言欲通壅蔽未见信以为谤已自取踈疑遂令狐媚者旁观乃以蝇营而加污髙明过听约束严攽然某粤自莅官粗思及物嫉奸吏以浸渔而舞法时行直舍之笞悯穷民以衣食而遭刑量减公庭之杖倡优下贱抵宪不赦书史典谒请间不行大则争于阶除小则笔于简牍睚眦之怨交结肤受之愬果深有如墙壁之文甚如市朝之挞羣憸窃笑善类惊心固不止为一人言非所以令众庶见无羞恶之心非人也尚何顔而坐曹如左右曰可则杀之宁有殒而无辱仰惟某官以四方霖雨为一道福星雅志平反喜动慈闱之笑粲卑躬吐握许通属吏之欵私顾此謏儒待以我辈书门板以旌孙戊之直谏是能容之指枣枝而谓斛律之滛刑岂得已者每于议政之暇诲以有味之言谓心贵和平毋若昌黎之好胜谓吏师法令冝佩元城之良规某敬以服膺力求捄过愿以十目所视者不待浃日而敛之中人以下皆恶林宗方立危疑之地国士之遇既有智伯冀全终始之知此情不孚有去而已
　　上葛抚属啓
　　望紫枢之府早聆兰砌之芬芳入碧油之幢晚窃莲池之余润先办赫蹏而告至将收缟带以乞交恭惟某官天分本髙学力又到丰标如玉英精夺婺女之辉咳唾皆珠文采对天孙之巧维时幕府为国重臣安石之荐谢才能是举吕相之知夷简公辅相期不应露頴之初屑辱司征之寄方礼乐诗书之帅妙简乃僚谓风流蕴借之贤宜寘之幕排纷剸剧而刃不顿飞书走檄而笔不停宜台府之赏音羡家庭之有谱筦库七十家之荐日即留中扶摇九万里之抟风斯在下某居今以屈嗜古而穷黄甲同年半是云霄之隽武青灯共夜依然山泽之臞儒百忧熏心一贫到骨葵邱之已熟虽喜及期辇路之栁可攀自惭寡援所幸缔年盟之末必不靳忠告之言専衽有期喜遂一斑之覩含毫莫断愿求三昩之传
　　与郑给事啓
　　诺仕京畿为碧油幢之下吏主盟寒畯有青闼之正人昔荐墨之未干今师门之孔迩仓皇告至俯伏投诚窃以贵贱之分固殊气味之投亦寡君乗车我戴笠命实不犹子鼓瑟王好竽物难茍合悠悠古道汩汩頽波或已隔面于紫陌之春谁肯动心于绨袍之旧焉有如夕郎之贵显尚犹记暮子之姓名同心皆四海之人独思眷顾十年无一枝之信不责踈狂吹嘘已送于上天植立且期于异日嵗云暮矣讶戍之来迟予日望之见乡人而輙问俯念梁园之后志曲为材馆之先容如许殷勤实难胜荷伏某晩窃一第继罹百忧头颅如许而心自怜髀肉已消而名未立岂不汲汲于仕胡为迟迟而行盖回思捧檄之时哺乌望絶况未有应门之嗣防犊情钟加以聚粮之难重以负薪之疾何其久也止或尼之驽马颇困于脩程今方税驾去燕来寻于旧垒好为卷帘兹盖伏遇某官古大臣之盛心新天子之旧学黄扉丹地凛杜公封驳之词广厦细防负范相温淳之气结知宻勿跬歩登庸乃力逊于轩墀真大耐于官职久负儒者给事中之望行展魁然真宰辅之才尊主庇民以存心用闗宗社荐贤报国必有后庆衍子孙某是以不愿出于他门惟亟投于大造一力成就三生遭逢桃李无言所望先华而后实松筠有节誓当老壮以穷坚
　　谢宣防政啓
　　丞弼地严手握量才之尺度孤寒路狭身归播物之陶钧惟大儒为吾党所宗故孺子以是心而至輙陈梗槩上渎尊明窃以周公下白屋之礼衰郑国歌缁衣之风废凡懐才而抱艺皆无地以托身攷汉史于元朔地节之间曰儒相则公孙宏魏相而已然仲舒不用而用张汤之酷吏望之不荐而荐龚徳之乐工故西都两百年非无材能而执政二三人莫为宗主小不自爱则甘心田蚡之客大而无耻则俛首石显之门使善类至于失身亦当国不能无责惟我本朝之诸老有古王佐之盛心文穆取人材多夹袋之所蓄元献待寒士至樽酒以相欢祁公用则所举必名世流司马出则其徒有行道志或荐能于选调或引类于经筵盖祖宗擢台辅于儒科协心共济故人物皆国家之伟器同气相求每三叹于前芳幸一逢于今日恭惟某官学到圣处气涵天和尔雅文章瑞麟掣黄金之钥伦魁声望威凤仪白玉之声通经博古以为髙尊主庇民而自任始者銮坡给札之对后来闼批勑之词鲠论危言凛凛主张于国是忠肝义胆昭昭对越于天心旋陟政涂预防宏议髙着眼力审时观变之虑深竪起脊梁扶颠持危之责重翊太阳而东出领众星而北朝宁王寳列圣在天而相佑我家柱石重臣悉力以维持方将啓沃上心缉熈帝学收召端人正士恢张美化宏纲于小毖求助之时为车攻复古之计此勲既集无官可酬罔俾前朝専美鱼头之防政将繇亚相径跻鸱尾之三公伏念某殖学代耕卖文为活顷奉昕庭之对空臆尽言不知书生之踈转喉触讳甘输三筹而不悔仅窃一命以进身漫逰莲池茍奉菽水岂无膏沐耻为妾妇之容才奉防甘遽夺阿弥之养春秋之窀穸已毕霜露之怵惕犹新杜曲之田无以给桑麻河汾之庐不足庇风雨乃勉趍于京辇本拟注于铨曹以阙少员多需次如河清之俟而家贫累重阖门有辙涸之虞不量力而乞浆敢希荣于吐哺虽素于左右初无介绍然见之方册不昧平生傥以气类而相怜庶乎枯槁之立振驽才无取将何裨一代之经纶骏骨先收亦足励四方之寒畯
　　上薛枢宻啓
　　宥宻地严手握量才之尺度孤寒路狭身归播物之陶钧况当龙兴虎啸之初輙动虫鸣螽跃之想敬陈梗槩上渎尊明窃惟右府本兵之权实分宰相荐贤之责如天圣之晏元献如元祐之范忠宣维时二圣之临朝图任元枢而共政晏待寒士至樽酒以尽欢范储人才如橐艾而理病琦仲淹首蒙汲引轼汝砺俱入荐闻后皆为数世名臣此可见二公相业每读国史而窃叹不谓明时之亲逢恭惟某官四海宗工两朝元老魁磊英竒之气可塞堪舆嬉戱怒骂之文皆入金石自为州县小官之日已有经理当世之心不縁介绍以立朝直以精忠而许国剸裁邦用耻为管晏浅近之功恢拓中原出于王谢经营之表每当事机之有肯綮处以谈笑而无难先期决意大用之近比如公一人耳髙着眼力察时观变之虑深竪起脊梁扶颠持危之任重干斗枢而北运扶日毂以东升汉无百参其于时事以何缺宋得一薛庶几王所之有人方将啓沃上心缉熈帝学收召端人正士恢张美化宏纲于小毖求助之时为车攻复古之计此勲既集何官可酬首揆尚虚伫正靣槐之位脩名不朽为汗竹之传伏念某殖学代耕卖文为活顷奉昕庭之对空臆尽言不知书生之踈转喉触讳甘输三筹而不悔仅窃一命以进身漫逰莲池茍奉菽水岂无膏沐耻为妾妇之容才奉防甘遽夺阿弥之养春秋之窀穸已毕霜露之怵惕犹新杜曲之田无以给桑麻河汾之庐不足庇风雨乃勉趋于京辇本拟注于铨曹以阙少员多需次如河清之俟而家贫累重阖门有辙涸之虞不量力而乞浆敢希荣于吐哺谋之心口而有祷愿以气类而相怜倘夹袋之荣当露锥嚢之頴自知甚审将何裨一代之经纶借励其余亦足勉四方之寒畯
　　谢制置辟制干不就啓
　　精舍聚徒方逺需于戍制垣有命将收买于李蹊得此于常人不足多受知于名世何其幸敬裁尺楮往白前茅伏念某朴不合时癖惟嗜古初入緑水芙蓉之幕实在芳洲杜若之乡不知其他惟忠所事惨惨劬劳燕燕休息敢叹不均皓皓易污皦皦难全幸能免谤奈遭家之不造遽啣恤以来归不能誓墓而保宿心竟复入京而千防禄系匏已久食蘗良甘黄甲同年半已乗风云之防青灯共夜依然为山泽之臞敢谓元戎特贻嘉命将罗而寘之幕使锥之露于嚢谁为髙明之期有此特逹之眷兹盖伏遇某官出处之节皦如日忠孝之诚通于天方在妙年已负逺畧宁皇防于常调付以邉城嗣圣赏其隽功陞之帅阃防风霜者十载凛氷雪之寸心居无一念之忘君入具八珍而将母属残敌釜鱼之假息而强藩槛虎之犹哮义不顾身风鹤助谢之防士皆用命江淮知万福之名犹不忘寸长片善之捜罗盖将兆登明选公之事业致令么麽亦玷品题某窃谓人岂不自知才各有所限吟诗固不能却贼作檄亦未必愈头弱不胜衣而岂解驱驰暗不睹墙而莫知机变况自上求下虽君子之盛心而以身许人亦小夫之难事张文昌所以有节妇之叹陈后山所以有薄命之吟非敢以双明珠而见还惟别于一瓣香而致敬欲望察其由之恳寝其飞辟之书力赐保全少寛诃谴公修程未艾四方皆愿于攀鳞仆来日犹多万里尚期于附骥
　　谢郑给事应诏荐贤能才识啓
　　乡校防文不作华途之梦禁林荐士俄飞青剡之章谁为之地以使然殆若自天而下者感深言浅施重报轻伏念某读书不多合世又寡初入緑水芙蓉之幕实在芳洲杜若之乡每持直道以事人不敢茍禄而为养岂无膏沐耻为妾妇之容才奉防甘遽夺阿弥之养殷忧熏灼壮志萧条居尝誓墓而出苦辞竟复入亰而干防禄戍尚逺食檗良甘乃开门而授徒姑卖文而为活青衫素髪消磨十载之光隂黄巻短檠感慨千年之治乱世道隘甚人物然父生师教之身为士者鲜知自爱徳进言扬之举在上者多及其私遂安分以固穷忍徇人而失已敢谓朝廷之法从犹念山泽之臞儒饰敝帚以千金韵哑钟于六律谓生涯杯水假之防介有守之名而习气草茅加以直亮敢为之誉不特借品题之一字又将期植立于异时道义合则靡待介绍之求力量大则实异他人之荐古之所谓知己讵不其然士而茍有烈心皆思自奋兹盖伏遇某官学到圣处气防天和在韦布之时而有志庙堂为塲屋之文而可刋金石自搴芳于巍第即防足于周行司马无求功名迫而后起敏中大耐官职即之若无新天子学而后臣先皇帝以遗我谈经旃厦陈义格心载笔螭蚴有文纬国陞华青琐跬步黄扉竪起脊梁自任天下之重髙着眼力博观人品之精致使么防亦叨收録某敢不益鞭庸钝自励操修若何报塞于恩私惟有坚持于名节此心归向湜辈安敢叛于师门不日登庸案公决无书于政府
　　谢京尹举荐啓
　　垂登政途预闻大计回顾幕府犹有遗贤乃函上于荐书颇见骇于众听谓如某者独何人斯様既背时宦又无谱尽忠所事妄希一鴈之鸣直情而行久犯羣狙之怒才踈而意广位卑而言髙徒恃方寸之无他不枉尺寻以茍合直钩落落分甘月满于空船翠袖怦怦谁念天寒而倚竹宁人不顾耻已自媒此心常质之神明一语不谋之妻子敢谓袁公箧椟之寳尚叹未盈顾如王俭橡樟之材忍令终弃不求而获始闻为疑及观宠遇之过情乃谓持论之不慑伏读至此感叹久之昔尝以子大夫之对而见褒兹又以老门生之名而并録裴度贤相犹忌刘蕡之直言曲江名臣且嫌挺之之苦劲今执事屡优容于一介其徳量殆逺过于二公兹盖伏遇某官昔大臣之盛心新天子之良弼八年京兆棠隂正浓一时门人李蹊几满悬镜于此妍丑凡阅几人落笔之余精神在末一防不必论非聃之同传姑自喜晏范之全交某力尊所闻自许不叛敢望先华而后实惟当老壮以穷坚三十年读书幸已入士林之目千百人执贽不忘下白屋之心
　　贺赵京尹啓
　　羽仪卿寺弹压帝城人望翕然知尹京之有赵上心简在果弄印以授尧辇毂肃清绅緌交贺恭惟某官学精六典名冠两科文章太白老之瑰竒气节朱虚侯之耿介早登华贯屡献皂嚢肘后有医国方舌底出氷人语不能枉尺为清要地而少甘请一麾指潇洒亭而径去自上辅畿之最入陞台佐之华振领挈裘纠正列曹之淑慝调胹肋鼎习为宰相之经纶新天子居然器之先宁皇留以遗我眷皇畿之千里畏帅阃之十连少尹旧防回首平分于风月神京新领致身已逼于云霄行将慑鴈鹜之玩而以威绳狐鼠之奸而以法寛一分之民力散八郡之阳和箫鼓行春驩迓碧油之元帅钧衡虚左伫看緑鬓之中书伏念某浅学得皮赤穷到骨初筮征行于湘水聊尔栖身至今怅望于衡云不堪回首十二载未书于三考二千里来效于防官直道事人安敢肆幕中之辩刚肠嫉吏不能依纸尾之书幸曾出元枢之门墙犹未入羣憸之陷穽敢期机防获事仁贤受容受察之方新一喜一惧之交集窃倾心于教诲更借力于提撕莫为之先傥少异众人之待当忠于主其忍效妾妇之容
　　权教谢京尹啓
　　随郡幕府愧无賛长之谋共二京庠冒犯为师之戒十载李蹊之犹旧一朝芹水之复春士论荣之徳念深矣惟王畿之学校近天子之辟雍爰自迩年允为遴选矧当大比尤异常时英俊满门皆愿卿大夫之劝驾师儒有阙讵容妄男子之代庖如某者位置最卑迂踈尤甚十一载未盈于两考二千里来效于防官碧油幢下之多才如鳞斯集白面书生之不武乃虱其间累月于兹一筹莫画燕燕休息岂不谓之素餐断断无他正宜束之髙阁独于朱墨应酬之暇犹及丹鈆校勘之功忽防金管之特书俾即黉宫之代匮岂以遗簮之与堕履曾出门墙故由浊渭而入清泾独私造化嘉与吾党获预斯文园活计之久踈依然入梦鸮泮好音之见遗应者同声静言思之孰主张是兹盖伏遇某官经纶道大康济功髙七八年尹众大之都防万戸拜生全之徳拯饥救溺善推禹稷之盛心擿伏发奸不用赵张之小智虚懐以接寮属刮眼而念孤寒致使么防屡经题品某敢不誓坚素履用答洪知人之患在好为师自知过分友既信乃可获上益务尽心
　　通袁京尹啓
　　昕庭对防滥陪玉笋之门生畿甸效官复玷红莲之幕府三重翰墨百拜帅籖恭惟某官一代宗师四朝硕徳挺身任重六鼇背上之擎山定力镇浮万马羣中而驻足自仕京国至位文昌华途清要者几何鞅辙周旋之殆徧賛筹台佐异时相业之胚胎琢玉仙源一代帝坟之润色容与功名之防更阅理义之多逺略济时振起过江诸贤之弱精忠许国对越在天列圣之灵尹正神京荣跻版使东南之力竭矣帑藏焦熬西北之事纷然符移旁午戚婉贵臣之盘据豪民巨姓之根连得地大而虽可回旋去天近而尤难展布今之君子悠悠畵饼之空谈付以事机往往蜡鞭之无用任国重寄如公几人当纷纭澒洞之冲每闲暇笑谈而办辇毂之下必先弹压与列郡殊钱谷之问不知庙堂有地官在如闻访落欲即登庸若刘沆在天圣初自尹而入为相然张敞为京兆最继后者难其人屈壮猷旬月之间积苍生霖雨之望世道隘甚人物然首揆久虚行看黄麻之宣布脩名不朽要垂汗竹之芬芳伏念某殖学代耕卖文为活比奏槐枫之对空臆尽言不知草茅之踈转喉触讳向非借九鼎之力当不止三筹之输副本既不上于中书贱刺亦羞通于知己及星沙之賛画俄风木之衔忧年逾四十以无闻于顔有腼禄纵三千而弗及此恨何穷人怜十载之栖迟天畀一朝之遭际低头入幕教条必惟命之恭触事面墙官学頼得师之益寛为程而督责大出力以提撕庶防遗簮堕履之防或有大吕黄钟之重横寳在道敢祈袁相国之知倒屣出门自贺王仲宣之遇
　　上陈漕啓
　　奎阁陞华日畿将漕调胹助鼎久烦左右之分司挽粟飞刍最系东南之大计凝霜持节喜雪兆祥窃以京辅之建台尤重转输之命使民力已竭况更年饥用不足之余邉事方殷谁识嵗入谷防何之数急之则元元告瘁缓之则往往愆期必有通儒方堪计相恭惟某官风采储英于女文章分巧于天孙先正负宇宙之大名经纶未了有子习家庭之宦谱出处尤髙自飞壮县之双鳬入缀明庭之羣鹭不能枉尺直寻以茍合径请髙牙大纛以有行出守九华就驰四牡双瞳察吏精神镇压于山川一饭念民徳意周详于田里外民庸而奏课入台佐以宣劳挈领狐裘紏正列曹之淑慝依光凤沼习为宰相之防模新天子居然器之先皇帝留以遗我属神臯之择使就宰椽以疏荣得地大虽可回旋去天近而尤难展布今之君子多为畵饼之空谈付以事机半是蜡鞭之无用任吾国之重寄如执事者几人行将辔一揽而清浊自分鞭不用而公私兼裕嵗计既优于租粟河润并及于京师箫鼓行春共喜福星之临照钧衡虚左沛为霖雨之沾濡伏念某浅学得皮赤穷到骨初筮经行于湘水正欲娱亲至今怅望于白云不堪回首十二载未书于三考两千里来效于防官直道事人安敢肆幕中之辩刚肠嫉吏不能依纸尾之书惟台府本同体之戚休而寮属如一家之子弟教诲之以药其失提挈之以玉于成是所望于尊明庶少逃于瘝旷一台近水余波倘及于莲池小草出山和气愿回于黍律
　　与史监税啓
　　疏渥宸廷司征畿甸毗陵地近不妨时戱于防衣韦曲天低尤便日亲于衮绣洁蠲告椟尘彻贺床恭惟某官敏莫能追秀无可拣名父之子名子之父椿桂同芳难兄之弟难弟之兄芝兰竞秀耻以膏粱而习贵力于翰墨以防勋肯为筦库之官来养经纶之业惟大农泉布之经费系中国闗市之常征豪家戚畹之互作梯媒富吏猾商之相为嚢槖往往阔疎于巨槖区区捆摭于细氓公定不然方勇除于众弊民亦劳止必能寛之一分力量大则志可行名实孚则人自服多行好事正在妙年仁者安仁立使苍生之蘓息相门出相行看华辙之飞腾如某其人见迂于世朅来入京兆之幕了不入时様之妆援寡力防满眼莫为之道地才疎气直知心惟有于老天所幸名胜之可依必出宦谱以忠告道同气合何当陪暇日之防施早报迟仅免作隔年之债
　　与黄监酒啓
　　出纶天陛董醴日畿碧油九鼎之重言辟书甚宠良醖三升之可恋官况最清展庆滞迟先施倒置恭惟某官沉酣周孔糟粕庄骚毓秀九华钟清淑中和之禀沂源双井得风流蕴借之深妙三昧于文章露一班于政事家传清白不随世味之醎酸宦业芬芳賸得名流之脍炙惟神臯酤之利闗大农经赋之须逢鞠车口流涎人皆图于幸得饮醇酎心自醉帅独念于旧交厥选至荣其言有味正可品圣清而贤浊不妨笑人醉而我醒名下无虚人暂乐清时之日月樽前有此客行班紫汉之星辰某之迂踈世所姗笑吟诗无用生涯不直于一杯逐禄何求亲养已辜于三釜朅来賔幕不入时妆所幸名胜之来遂托寅恭之末既见君子则喜敬在下风不与执事同心有如白水
　　通卢司户啓
　　出綍宸庭彯缨天府玉川春秋之学经世所闗珠曹版籍之司得儒为重辜迟展贺倒置先施恭惟某官敏莫能追秀无可拣襟懐浩乎湖海师友萃其家庭经术精明早已束三传于髙阁才名超卓方将卧百尺之巍楼宦谱愈出而愈竒学力随试而随效肯来帝里少试民曹未甘俛首于簮裳必欲防勋于朱墨賔兴充赋余子尽避于一头鎻换登名神人将易其隆鼻可大吾府须看独班某之孤寒世所姗笑书生强项不堪受鴈鹜之欺直气填膺正恐犯蠭豺之谤满眼莫为之道地知心惟有于老天幸甚纳交何以教我既见君子则喜敬在下风不与执事同心有如皦日
　　与黄司法啓
　　疏荣宸陛司谳帅藩乔木世家久挹清风而起敬红莲幕府今依緑水以同防展庆辜迟先施倒置恭惟某官云霄阀阅冰雪丰标汪洋万顷之波渊乎似道呼吸三山之秀畅而为文早以徽声腾于膴仕謩有祖之烈威得父之清胡屈英躔来防賔佐有一命者皆知及物素宦可矜持三尺者尤易活人隂功所系必能援经以断可以使民无寃素熟丹书好下平反之防笔行膺剡牍要须润色于青氊如某其人何庸于世向尝吐危言而对筞以讦见排今复持直道以事人似狂未醒所喜聨事而得伟人畧相先后以之官庶可夤縁而托契见似乡人亦喜敬在下风不与执事同心有如皦日
　　回陈司法啓
　　仰止徳星喜托通家之好暗投明月恍惊横道之珍陈谊甚髙拜嘉降叹惟世禄之家鲜由礼为大贤之子难其人凤穴而长防鸮兰畦而生萧艾相夸纨袴皆沦胥富贵之波细数衣冠谁克衍诗书之泽恭惟某官袭芳家庆传古灵咳唾成文阵马风樯之敏快精神满腹冰车雪柱之清髙考徳质业于家庭蜚英腾茂于庠序姑自象贤而入仕不过寄径以进身师元城看条贯之言首司法掾佩纯仁轻禄食之训忍离亲旁力于翰墨以筞勋束以冠裳而不住已搴名于鹗版尚防额于龙门防衣侍养之余铁砚磨研之久黄金榜上便须炫羙于世科白玉堂中更要增华于国典某闻名惟旧缔契方新每因得豚犬之迟常见羡麒麟之种士伯同寮之好实始自今太邱有子之贤愿常过我
　　回范仁和啓
　　帝以名流宰于畿甸紫防旧事许令东閤之代纶赤县新除良便南陔之戱防洁蠲吉椟喜彻贺床恭惟某官胷贮石渠眼空泰华生四明仙佛之里萃一门师友之贤学易通神三画并吞于天上著书拟圣六丁曽下于雾中不妨防戱于词场更到雕虫之末技横经留钥招诸生立而诲之董醴神臯笑余子未知趣耳淋漓荐墨怂慂通闺便合留中好设云屏而隔坐云何补外要追尘甑之清防惟是薄俗之鄙谈每以作邑为难事缩头退避争言汤镬之焦熬好手从容优试霜硎于肯綮力量本大名实又孚不惟自见拨烦治剧之才正可力行学道爱人之志双鳬之来叶县见谓斜飞五凤之入翰林行当首擢某之无似世以为迂既不及亲何乐一行作吏早知有命悔不十年读书朅来赘幕府之员了不入时妆之様书生彊项不堪受鴈鹜之欺直气填膺正恐犯蠭豺之谤信天任理愒日玩时于门墙无半面之知何书翰似同心之素先施是愧有味其言政事文章公过以欧阳之长而勉我后先忧乐我敢持文正之美以期公行矣纳交喜而欲舞
　　与京教啓
　　正坐横经公方见士于芹泮低头入幕仆来依人之莲池宦防清浊之虽殊官期先后之不逺敬裁鲤素往白鳣堂恭惟某官早以文鸣纷其内羙胷次贮氷壶之瑶璧笔端垂金薤之琳琅学易通神三画曾吞于天上著书拟圣六丁屡下于人间舍选芬芳科名岌嶪直上宜徽阶之侍斜飞亦黎阁之逰惟神京学校之崇在天子辟雍之侧天下攀鳞附翼之士多防其间年来凌清遡紫之班皆由此选必得哲匠以主斯文肘后良方不惟授诸生速化之术心中有印抑将续正学未坠之传多士填然附之先生自此升矣夹袋之记人物简注方新防阁之继诸公经纶可展某辛苦一第间闗十年读相牛之经分甘袯襫圆得鹿之梦误缀簮裳平生耿耿者犹存与时落落乎难合初筮经行于湘水聊尔栖身至今怅望于衡云不堪回首京幕戍期之已迫书生官谱之未闲若何免司败诛所恃有师儒在短才有限岂堪飘风草之忙暇日防从共和细雨檐花之句
　　谢浙西王宪荐举啓
　　幕府底寮甘守雌甲辰之拙职司荐剡首膺大戊子之知士论荣之徳念深矣惟今当荐举之路夫谁无故旧之交升潜既殊气味随改一贵一贱而情乃见望望去之须奸须媚而位可求滔滔皆是在上者徇情而忘义为士者屈道以从人未有方持绣斧之新而乃重念绨袍之旧必居名下方在选中如某者独抱古心熟谙世味挈来京兆之幕逺引王公之门凡同年而同官多得时而得位君乗车我戴笠命实不犹子鼓瑟王好竽物难茍合宁人不顾耻已自媒此心常质于神明一语不谋于妻子敢意云天之髙谊不忘湖海之竒人每与丁宁輙相唯诺谓正伦附杜曲之族支不殊而谢庄从康乐之逰嵗时已久此吾意气所许者不待干求而予之故澄清之辔方还而破白之章已至在昔文正雅爱沂公岂独以谱系之偶同私相延誉盖观其器识之逺到预有相期公子援故事以举行仆自顾菲才之莫称兹盖伏遇某官文得双岩之正印学障百川之狂澜驻足于万马之羣不移定力论事如独鹘之击凛有英风乗轺察吏而山岳摇悬镜阅人而泾渭判谓荐贤所以报国而行道非以市恩扬清激浊之风声作兴一道登明选公之相业根本此时致使妄庸亦叨收録某敢不秉心介石厉行饮氷纵未图即报于隆知决不敢自叛其素学升沉有分安能计迟速于荣途名节自持或可附声光于青史
　　上郑枢宻啓
　　擢用儒宗参持枢筦地严鼇岭被三字之恩荣春近凤池跨十年之身到廷绅歆慕公衮增华窃以宥宻之司安危所寄长贰虽分于四等纲维同主于五符或累年濡滞而竟不迁或久任剧烦而后得拜未有春入比扉之直冬陞西府之崇虽执政犹吾之股肱庙谟均预然惟卿为朕之心腹圣语尤亲恭惟某官气质得于天成出处闗于世运温纯尔雅追还姚姒之文章重厚端凝不作汉唐之人物先皇帝用之而未尽新天子学焉而后臣龙邸防勲光洗咸池之日螭坳记事宻依香案之云翠帷犯风雪以谈经青凛氷霜而封勑方大制诰之有属非老文学其谁为乃以一条氷之衘付之五色云之手方当多事屡惊夜响之铃绦非比平时卧看日移于砖影发徳音若时雨起诏草如流泉作宋一经同风三代久简知于旒冕就宠畀于枢机得君如此其専报国将何以称在昔君子任至重则愈忧立人本朝道不行而为耻矧图回于初政尤倚仗于近臣圣徳方新如羙玉之未琢事机多壅如积水之不流何尝罪言人不敢言居多避事谁肯任事间有舛政靣是之而背违岂无正人心忌之而貎敬化嘉橘之种而成枳敛祥鸾之翼以为鸮此于元气以有伤所以外邪之交作一胫如要一指如股难与屈伸五大在邉五细在廷莫权轻重我既每事之示弱彼亦谓吾之无人惟公忧国之忠寘位本兵之地昔中书未有冦忠愍若得为辞今吾国已相司马公岂容生事必欲正本最患尚同召不恱周之留而何害为周房能用杜之断而未尝忌杜相辨如争相与如眤和气不伤见恶必遏见善必扬至公无我一正君而国定四张维而令行訏谟造命于一堂精神折冲于千里机防最易于蹉跌嵗时每畏于因循今犹曰五府之合谋有可诿者设或为一相之处内则何以哉某叨出师门喜摇心纛既贺梦符于凝碧更期名在于汗青郑公劝仁义之行愿言加意王褒庆圣贤之遇因颂献防盖出于忠遂忘其僣
　　回谭廵检启【原注习春秋曽进列国传因申觧赌博军人咆哮事为之从公书拟防师断治号令谭以启谢】
　　制军者司马之法不恭自有常刑禁暴者连帅之威为属惟知从长初无丝粟之力忽辱琼瑰之投窃谓博奕无所用心戱谑反以为虐刁逵坐赤族于马栁慕容卜大事于蒱神博银鎗之营中未几召衅反钟离之卢子宁有几人于王法在所不容彼狂卒胡为冒犯牧猪奴戱耳况敢当公庭而咆哮执防辈尸之盖断自元戎之霹雳为有公在何谢我为恭惟某官东国大夫之故家延康学士之遗直序春秋于吴冦始平之际奏彻九重读左传于延安方战之时才当八面乃淹警逻未展经纶行膺宸綍之攽即据殿岩之任兹小人狃积习之故一旦启玩侮之谋已正典刑立伸威令权皆由于大府恩敢受于私门遇悍卒于防行莫损裴晋公之逺到抱遗经而请质何当玉川子之辱临
　　钦定四库全书
　　臞轩集巻八　　　　　　　宋　王迈　撰啓【按此巻调南外睦宗教授作】
　　上镏经畧啓
　　西洛耆英啸傲三台之府南宗冷宦依栖数仞之墙先上日以通名望下风而起敬窃以先逹之于后进世族之于素门势分固殊投合亦寡惟元城之在宋问业有徒与了翁之居淮及门者众而况三朝元老之嫡嗣一代人物之宗师稍有知识皆思归向恭惟某官文章奎璧徳望华嵩忠孝通于神眀出处关于世运故国谓有乔木称到于今后人犹爱甘棠何况其子方春秋之鼎盛歴中外以游扬郎省陞华风采耀呜珂之列金庭出使笑谈防完璧之归持麾把节于湘中易地建台于江右仁心抚字山林野史之屡书隂徳平反道路口碑之交诵开十连之帅阃屹百粤之长城惠行而龙户驩呼威肃而鲸波恬静奈外地去天之逺而浮云蔽日之眀一壑来归六丁莫挽葢韩吕家传之清白素所服膺而金张势焰之薫蒸耻于炙手劲草当疾风而不改寒花于晚节以尤香种树山中白傅倡风流于九老植槐庭下晋公付事业于二郎傲睨轩裳追随觞咏胜事园林清时钟鼓如许清闲上天将相平地神仙孰为轻重此固衣冠之羡慕其如旒冕之简懐欲副岩瞻行膺枋用伏念某癖惟嗜古様不入时对防广廷徒有空臆尽言之直校文列陛乃罹疾声大呼之谗比求宗邸之冷官随得翘材之化笔未能适道敢好为师幸大州本父母之邦而年家忝子弟之列诱掖之以药其失推挽之以玉于成既有耆徳以依归庶免生徒之嘲讪薫和染教期为王孙公子之范模举滞防淹全赖察父哲兄之提挈
　　上陈招讨使啓
　　龙门髙峻屡容寒畯之攀跻麟序荒凉复受使华之容察岂造物怜其困踬使末路有此遭逢敬饬墨卿晋干籖帅恭惟某官清融氷柱峻埒斗杓古灵夫子之文孙学问有本北山先生之嫡嗣名节传家方当杲日未东之时已有伊吾以北之志披肝许国掉舌筹边雪夜貂裘慷慨办太原之檄风声鹤唳笑谈却淮甸之兵草木知其威名雠冦问其年貎属者鼪鼯之为梗羣然鸿鴈之离居嗟懦俗之脂韦仗元戎之鈇钺毅然以身任朝廷责誓不以贼遗君父忧卯受命辰即行有崇文之勇决申上奏寅报可从充国之便宜南州严保障之雄西帅习号令之素如医王之治废疾半剂而苏如国手之救危枰一着即活凯奏纷纶而载路夀祠突兀以连云上甚念功就畀以绣衣之命时方谋帅复假之茸纛之权兵刑之脉络相通台府之风棱益壮所以寛宵衣之顾虑岂徒夸昼锦之荧煌如闻边头交驰露布知取胜而不知持胜易纳降而不易处降安保今日饥鹰之来归不如曩时猛兽之反噬金亡可待鞑势方张当趣公入觐之期要佐宋中兴之烈济时方畧已优南渡之诸贤葢世功名要了北方之大事伏念某老之将至鋭者已磨一罹语穽以来三阅嵗筩之久仕不得志宜追誓墓之风贫能驱人至草问钧之赋无力可营于热属抗顔甘就于冷官若何免越雪之嘲所恃有苏天之庇腐儒无用宜束髙阁以待太平来事可为当磨石崖而颂大业
　　上西外宗使啓
　　弭节西台正仰长庚之次舍司文南邸获分太乙之光辉敬饬墨卿晋干籖帅恭惟某官清凌沆瀣和毓钧倪学问工夫穷伊洛横渠儒先之秘出处气节有庆歴元祐君子之风早从文屋以防勋旋歴宦途而恬进春风鳬舄清闲鸣单父之琴夜雪貂裘慷慨办太原之檄耻皇皇于人爵甘落落于权门徧试民庸不留朝迹舂陵监郡平分濓溪霁月之华炎岭拜州肯受石门贪泉之污实政纪山林之野史隂功溢道路之口碑嘉名已録于御屏褒诏分司于仙籍昔逺今近上方注意以用功内重外轻公亦何心于择地然而风涛如此人物眇然卫社稷则无如朱虚之精忠尊朝廷则孰过李勉之徳量所谓通国之望正在同姓之卿难兄法从之旧氊好为出色宗相登庸之传鉢重见调元伏念某様不入时癖惟嗜古一第十六年之久歴官余三考之书帝城风月之无邉方来赞诺宦海波涛之叵测啧有繁言然浸润之由来皆踈狂之自取天子临轩以防寒畯从臣簪笔以主文衡众皆阿意以曲从已独执方而不变或校短抡长于程尺之下未免有之谓大声疾呼于廷陛之前亦何至此一归蓬荜三易葛裘肆求宗邸之冷官随得翘材之化笔所谓寒儒活计者此耳其为炎官热属者笑之学殖久荒冒犯为师之戒心茅滋塞殊无事长之能顷襆被以东归拟抠衣而北靣久覉逆旅莫候前驱襟期虽企于门墙名实未孚于左右惟告戒之以药其失而提撕之以玉于成敬薫心香愿假邻烛近而皇甫逺而居易既次第以搜求北曰石洪南曰温生敢觊觎于罗致
　　上宗使啓
　　敛袵诗坛乆剽古锦囊之誉横经宗校获依青藜杖之光敬饬墨卿晋干籖帅恭惟某官道探圣赜气防天和学问工夫穷西洛横渠儒先之秘出处气节有庆歴元祐君子之风鼔琴著书以自娯焚香读骚而有味游嬉翰墨咳唾珠玑舂容正始之典刑洒落晩唐之标致以此饰吏其诸异人壮县蜚声棠防清风之未改京畿主画蓉池緑水之犹香遄入缀于周行得预闻于国计使其少贬立要路之津以何难惟不茍同辞光范之门而径去人叹横舟于野渡公惟砥柱于中流稽阁题舆问讯笼鹅之沼丰湖剖竹啸歌白鹤之岩嘉名上录于御屏优诏分司于仙籍清节足以亷贪而起懦厚徳足以雅俗而镇浮司舶则氷蘖以自持领郡则茧丝之不急岂特武穆文昭之裔屹岩维城抑令召父杜母之謡驩然载路惟是举国之望正在同姓之卿首揆久虚已入金瓯之柬记修名不朽留为玉牒之芬芳伏念某様不入时癖惟嗜古一第十六年之久歴官余三考之书帝城风月之无边方思赞画宦海波涛之叵测啧有繁言然浸润之由来皆踈彺之自取天子临轩而防寒畯从臣簮笔以主文衡众皆阿意以曲从已独执方而不变或校短抡长于程尺之下未免有之谓大声疾呼于庭陛之前亦何至此一归蓬荜三易葛裘肆求宗邸之冷官随得翘材之化笔所谓寒儒活计者此耳其为炎官热属者笑之顾才踈无事长之能而学浅犯为师之戒幸偕棣萼聫南宫进士之名况在松防识东阁郎君之贵爱以及所不爱中也养其不中正有望于儒宗庶息嘲于士友收名定价甞防大戊子之知嘘枯吹生自贺雌甲辰之遇
　　与冯监务啓
　　堂堂人杰肯思关市之征碌碌书生谬董宗庠之教均为聫事敢不通名恭惟某官阀阅云霄襟懐湖海韬谋神授不泥孙呉之兵书议论风生更有孔桑之心计来司筦库见谓亷平商咸愿于出涂市自无于二价所乐不在乎此其志有大者焉好度玉关赴可乗之机防径标铜柱垂不朽之功名如某其人亦甚不武行赴冷官之戍得交当代之豪市立之平书立之师莫非王事文为之经武为之纬倘契襟期
　　上郑漕启
　　矫首计台蔼五色庆云之瑞抗顔宗校依一道福星之辉敬饬墨卿晋干籖帅恭惟某官学到圣处气涵天和文献犹存籍甚南坊之大郑经纶未了付之东阁之郎君方在盛年已负逺畧三仕为令锦每制而愈鲜千里监州舆一题而增重入司奏邸遄贰理庭神中有医国方舌底出冰人语不为枉寻直尺而屈甘请髙牙大纛而行剖竹两藩棠防婆娑而笼画司泉九路李蹊拍塞以酣春召以潜郎迫于热地使其道之少贬顾何官之不为去矣莫留重歌今袴迨其再入即复旧氊芳菲菲兮弥章道落落乎难合虽以此起诸贤之爱敬然亦能来羣儿之中伤晚节自是而益香物论翕然而归重七闽善地属有弄兵之虞一札起家来任登车之寄防勲摘运将指转输足食而又足兵易节而不易地褰惟问俗出只手以活民揽辔澄清炯双眸而察吏甚盛之举不一能言之类皆知惟是国事日新善类星散如公徳望宜还簮笔之班结上眷知行喜履声之近伏念某癖惟嗜古様不入时待问广廷徒有空臆尽言之对校文列陛乃罹疾声大呼之谗一从沙汰而归三阅嵗华之久朅来倚席寒甚无氊静惟外邱之冷官实皇华之末属见闻甚浅易招雪日之嘲名实未孚凛有风霜之惧比因假道幸甚登门误防倒屣之迎宛似抠衣之旧谅俯怜于气类必力赐于提撕持一瓣香愿定价墙屏之下有三品笔觊叨名香案之前
　　与刘舶启
　　琛台作属至烦万人敌之才朱邸司文徒抱一巻书之拙均为聫事敢不通名恭惟某官江左世家山西将种龙韬勇畧不求纸上之孙呉燕颔雄姿殆类禁中之颇牧才当八靣志在四方乃不卑于小官尤克勤于细物清闲筦库歌红槽滴酒之诗盘礴相卿赋蒻叶褁盐之句暂屈斋坛之重望来为寳舶之英寮视象牙蚌贝之珍与瓦石等约龙户乌樯之至若符印然要之所乐不存焉抑亦有大于此者国方多事边正飞尘行振旅于玉闗遄标功于铜柱纪燕然浯溪之石要与天齐贡东鞮北女之珍以充庭实壮图未艾来事可为如某其人见谓不武亦有清中原之志所憾才踈不图为冷宦之游得交人杰傥不鄙緑衣之懦必预闻素畧之长焰焰北方当快观于露布区区南物何足污于图书
　　与聂监舶启
　　射防宸庭曾作龙门之客横经宗校获交鳯穴之雏巧哉其逢喜而不寐恭惟某官云霄阀阅冰雪丰标篝灯读有味书下笔作惊人语名父之子名子之父经训金籝难兄之弟难弟之兄堦庭玉树絶唱冠江西之社一鸣空冀北之羣露厥頴于仕逵雷其声于当路收敛凌霄之歩徜徉佐舶之游视象牙蚌贝之珍与瓦石等约龙户乌樯之至若符印然吝出纳于有司克勤劳于细物琛台借重蜚英青剡之章瑶阙催班润色紫荷之槖有如某者见谓斐然妄庸谬窃于时名迂濶不谐于世用壮而诺仕端如鮎鱼之上竿老矣无能见谓鬬鸡之已木朅来倚席寒甚无氊若何免诸生嘲所恃有契家在西清学士怅未亲函丈之前东阁郎君幸可话襟期之地
　　阙题
　　金科肄业讲眀台阁之宪章玉牒繙书习熟祖宗之典故以此饰吏其诸异人恭惟某官方从栖枳以防勋不惮披荆而逺戍屈司筦见谓亷平商愿出涂肯析秋毫而言利市不贰价更乐田宅之寛徴如闻当路诸公争出荐贤好语毋轻刀笔一代宗臣甞为之趣觐阙庭四辈召命将至矣某平生迂濶薄宦﨑岖不能为桔橰俯仰以随人所以如枘凿方员之寡偶朅来冷宦得缀英寮一閧立平一巻立师莫非王事同气相求同声相应倘契襟期【按此篇原本误与前篇连作一篇起处阙题中间恭惟某官下脱数语谨注明】
　　与晋江郑宰啓
　　茂宰名髙庭有飞鳬之舄宗庠宦冷堂无系马之阶以判袂之年多而盍簮之日近跃然而喜巧哉其逢恭惟某官天分穹窿月评芳美议礼之家如聚讼断以片言天子之学曰辟雍蔼其芳誉巍科得隽大器晩成宦谱愈出而愈竒学力随试而随效入仕九年而脱七选班笋其华去家三舍而宰一同栽花最便琴呜风而有韵锦濯水而愈鲜今士夫厌汤镬之焦熬相顾瑟缩贤令尹试霜铏于肯綮了无留难至使乡邦亦师县谱西山来为牧守爱听歌东观正要人材行锵劒履有如某者见谓斐然妄庸谬窃于时名迂濶不谐于世用壮而诺仕端如鮎鱼之上竿老矣无能见谓鬬鸡之已木朅来倚席寒甚无氊若何免诸徒嘲所恃有伟人在同乡同仕行将托契以通家大邑大官先喜庇身之有地
　　与都长侯官簿启
　　公侯振振皆逊滕侯之居长宦途落落自笑广文之冷官告至未皇先施甚宠恭惟某官给露支风之敏手撑霆裂月之清才汝阳眉宇天人仙标防俗河间被服儒雅素履无瑕翛然类山泽之臞儒即之无膏粱之气习早收科第杰出宗英长以贵而得民望尊麟趾士之髙者为簿见为鸾栖华刺鼎来修程轫发茶灶笔牀之清暇诗盟觞政之夷犹当路平章肯遗横道之寳留班清切以待同姓之卿某之迂踈世所姗笑仕不得志愿追誓墓之风贫能驱人至草问钧之赋朅来倚席寒甚无氊惟求密迩于家山最喜得交于名胜公如帅属使皆知惟长之从仆可免嘲不犯好为师之戒
　　回学正海阳丞啓
　　挟防兎园自是书生之习气横经麟校获陪赞府之清游告至辜迟先施倒置恭惟某官学传歆向而得其髓文追贺白而拍其肩焚香读骚不类膏粱之公子硏硃防易宛如山泽之臞儒摘髭而収巍科防足而登皇路五色棒之警逻威名凛然三尺法之平反隂徳宏矣学力随试而随效宦谱愈出而愈竒不追趋逐嗜于权门乃容与徜徉乎雅道古槐钜竹未遑啸傲于蓝田仙李猗兰聊复顔行于朱邸况有东岩之仙伯时开北海之芳樽笑谈川泳而云飞唱和金舂而玉应行趋戍径立笋班余不负丞寜久占名于纸尾天揖同姓伫防造膝于陛前如某其人寡谐于世学问醯鸡之在瓮仕宦鮎鱼之上竿既不及亲何乐一行作吏早知有命悔不十年读书备数冷官得交名胜安敢犯为师之戒姑自贺取友之端暗中之识曹刘慰平生之景仰胸中之多周孔何君子之劳谦实不称名荣祗为惧
　　回何丞啓
　　出纶枫陛渉笔槐防顷仕帝京早识三何之风味兹游佛国重陪二令之吟哦展贺辜迟先施倒置恭惟某官人温如玉名重如山钟淑气于五公七相之门蜚大声于千英万俊之薮防勲塲屋逊郊祁兄弟之同登对防殿庐皆晁董诸贤之忠告倒蔗渐逢佳境寒花賸有晩香露政事之一斑发文章之三昧金滩防之舞方尔呈祥蓝田鴈鹜之行又还竒径况今棣萼正位栢台诸公推挽之亨途荐墨纷纶乎盈箧已不即人人即已争愿赏音余不负丞丞负余行将召擢如某迂濶与时背驰赞画京畿自掇中都官之怒谈经宗校莫逃贵公子之嘲所幸知已之来必有相规之益既见君子则喜敬在下风不与执事同心有如皦日
　　与刘知录啓
　　侯藩热属颉颃三语掾之名宗校冷官寂寞一巻书之学喜卿英之聫事望涓史以驰诚恭惟某官濯栁风标芳兰声誉伟哉名父宜居一防一卨之间籍甚难兄肯在三孔三曾之下自家庭而师友异世族之膏粱方露厥頴于仕逵已雷其声于当路花城司警能来鸂防之祥莲幕画筹不效鸜鹆之舞荐书盈箧推毂载途小淹万里之羽仪来董六曹之纲纪治剧理繁而才益办涤寃雪枉而狱无留萱草正长堂上动平反之义嘉禾合颖陛前催清切之班某之迂疎人所姗笑学问醯鸡之在瓮仕宦鮎鱼之上竿既不及亲何乐一行作吏早知有命悔不十年读书莫能誓墓以为髙竟至出山而求仕朅来倚席寒甚无氊若何免诸生嘲所恃有乡英在眀刑弼教之事脉络相闗忠告善道之言始终有望
　　贺新南宗啓
　　镇领房山司宗睢邸伯父心在王室自宜与四辅以通班天属生值圣时爰以第一人而为长洁蠲吉椟登进贺床恭惟某官学问得圣处之工夫文章有作者之风骨淳熈之末射防耿魁宿之甚寒嘉定而后还班屹灵光之独在忠勤一节佐佑两朝以经文纬武之长才任观化宣风之重寄古庸巨镇价藩扬六纛之威徽省华阶跬歩眡三台之秩圣化方新于调瑟宗盟尤重于维城欲信厚之风成宜训齐之选遴时维族老方坚恋之心常有恩言亟下建台之命地位穹则事权增重力量大则教令易孚防见文昭武穆之英益习淮易楚诗之化惟是通国之望正在同姓之卿卫社稷则无如朱虚之精忠尊朝廷则孰过李勉之徳量鈇钺方欣于南下衮衣已趣于东归天下逹尊有三师言允穆宗室为相者九前轨可寻防俾忠定之贤専美绍熈之世伏念某癖惟嗜古様不入时对防广廷徒有空臆尽言之直校文列陛乃罹疾声大呼之谗来倚席以何顔叹无氊而独冷见闻甚浅易招雪日之嘲骄贵与居凛有风霜之惧所幸耆英之至止庶几晚末之有依教诲之以雅言提撕之以巨力一时遭际几刼修来仙李蟠根固可使猗兰之蕃茂小草有志亦期附丛桂之芬芳
　　黄侍郎再知泉州啓
　　涣号宸廷申符佛国昔归无南物鸡碑犹植于虚堂今起自西山马迹已谙于旧路波神起舞岳后前驱况叨材馆之知宜羾贺床之敬窃观壁记歴数藩侯前二百年名世仅两三公而止后五十载何人称二千石之良惟梅溪之王公与苕州之倪老时赏洛阳之胜不忝前修日凝安静之香可无愧色然皆一至孰是重来恭惟某官自许臯稷忠嘉不作汉唐人物班居豹尾正在日月献纳之初諌犯龙鳞欲扶天地纲常之义上亦和顔而受人已侧目其旁鸿防防而髙飞犬狺狺而犹吠裔夷每问潞公之年貎儿童且识君实之姓名公是公非人心秉彛之不冺一出一处吾国元气之所闗逃名而名益归遯世而世不舍彼谮人者尚何靣于班行归我公兮久倾心于朝野夷险一节首尾八年幸天日之开眀鼔风雷而出令即家起废领郡仍前民忻吾父之来褁粮以迓士喜吾师之至动色相夸蛮贾抃于海堧饷妇歌于农亩户持牛酒巷拥旌旗若非心悦诚服之自然难以利诱刑驱而至此但观近事大异曩时当焚山竭泽之余有剜肉医疮之叹民亦劳止天甚爱之乃防聚于福星以照临于下土东岩摄郡断无容盂水之规南舶建台了不受贪泉之污痼疾虽可以暂起生意未易以遽回葢自军兴至于事定用度广而廪无储粟楮币轻而地乏流钱吏胥肆之无穷兵卒索哺之尤横用平平防未易以左支而右吾下急急符或议其前寛而后猛惟中和可以为政惟诚实可以感人是亦不谓之难抑亦有大于此世道日隘时事鼎来近闻边头屡驰露布知取胜而不知持胜易纳降而不易处降安保今日饥鹰之来归不如向者猛兽之反噬金亡可待鞑势方张我弱而何以制人内轻而何以服外要知国本全系人才大厦岂一木之能支危枰非一着之可活如将大用若何罄诸葛之血诚殆恐不然反有累山之晚节此又其千虑之过非止为一州而言某愚不可移戅常妄发中宵忧国盖不胜妇之情指日趋隅庶尽觧门人之惑望公如嵗以日为年
　　上袁建寜兼漕啓
　　建牙藩邸叠组计防江浙数州久被斋长先生之道化瓯闽七聚竦闻皇华使者之风声愉企贺荣敬羞吉椟恭惟某官出处闗乎世运忠孝贯于神明濓溪浚其源象山其流防心有印慈湖作之师絜斋为之父交臂传灯早甞以正论之绪余发而为大廷之奏对魁躔炳耀要路横陈乃于前经古史以防勲期与元圣大贤而合辙相卿巧宦争趋金张许史之门郎省髙潜自许召杜龚黄之政亦既中和之奏最居然诹度以观风数百条荒政之疚懐元元命脉十五所儒官之讲道字字精神谷其腹所以遂天地之生牖其衷所以示子弟之诲以辩志片辞而起废以谕吏一章而警媮旧染咸新宿酲顿解幽室之中指迷者烛此譬最精万物皆灰不烬惟瑜斯言有味福星次止时雨沛然幸甚丹山碧水之区得借玉节铜符之重民厄于兵复饥于嵗翘首驺麾士诵其书愿见其人倾心诱掖固将以仁心而行仁政又必以斯道而觉斯民然清朝听断之一公诸老牵聫而向用有以中书何无冦公为问者当以吾国即相司马而答之初立本竒更好黄花之晩节前猷益大永垂汗竹之芳名伏念某读书不多谐世又寡殿庐校艺踈狂贻怒于要官宗邸横经习嬾见嘲于羣弟扪壮心而犹在处逆境而甚安载瞻龙门尝有蚁援间闗一第幸经先太史之品题骫骳四箴复辱小申公之印可曾谓强顔于令席获从受察于使车人怜蹭蹬之何堪天使遭逢之甚巧有三品笔谁无收名定价之思持一瓣香敢作嘘枯吹生之想
　　贺徐仓启
　　辍班郎省掌委闽都公道聿开方睹鳯阁舎人之様遐氓何幸驿迎轺轩使者之来敬饬墨卿晋干籖帅恭惟某官清凌冰柱峻埒斗杓去南州孺子于千年典刑犹在得慈湖先生之一传授最亲更阅理义之多从容出处之际久于补外晚乃立朝繙帙仙蓬夜对青藜之杖横经王邸朝吟苜蓿之盘发挥石室之秘储敭歴锦窠之清选使其道之少贬则何官之不为昌言谔谔而不茍同直节堂堂而难于进仕之巧者争趍金张许史之门公独凛然自许召杜龚黄之政以安定之学淑于千里故苕溪之最彻于九重果锡召环垂登地不屑枉寻而茍合爰持英荡以遐征维时七聚之区适当多事之日震叠摇撼者方定流离荡析者未归白粲价翔谁与发仓于河内牢盆禁宻殆防为穽于国中硕防之贪不除带牛之习难革谅已闗于诹度必可释于顾忧然圣朝听断之方新诸老牵聮而向用有以中书何无冦公为问者当以吾国即相司马而答之磊砢乔松合作栋梁之用芬芳汗竹要垂宇宙之名伏念某读书不多谐世又寡殿庐校艺踈狂贻怒于要官宗邸横经习懒见嘲于羣弟抚壮心而犹在处逆境而甚安念昔为尹幕之逰幸尝下宗师之拜曾谓强顔于冷席复从受业于崇防人怜蹭蹬之何堪天使遭逢之甚巧提撕之以巨力教诲之以雅言庶乎孤寒得所凭藉有三品笔谁无收名定价之思持一瓣香敢作嘘枯吹生之想
　　上知宗辨学事
　　记问何足以为师况不贤于弟子市井与言则以利岂冝凂于先生事有系于观瞻人能言其曲直不平甚矣无辨得乎窃观圣贤之门每谨义利之戒赐货殖则谓之不受命求聚敛则责以非吾徒原其本心之可诛贬以一字而若挞而况学校至重礼义尤严守道守官并行不悖曰教曰养相须而成以名分则有师生以事权则有长贰虽有学职岂皆志于簟食豆羮然在家居亦仰给其俸钱廪粟统属固冝归一规矩安可不遵今乃以大族之搢绅为宗庠之领袖羣然进退不疑其间隙之生遽尔呌呶诚出于意料之外于漏下五六刻取计司数百缗凌轹公堂刼持族类鹰饥而攫徒夸利爪之强羊败其羣岂胜羸角之狠初不甚讶其此举退而徐询其平时盖在闺门素亏孝友京城太叔之不弟义莫之行于陵仲子之避兄防乌乎在此而可忍靡所不为煑豆燃萁所厚者无不薄矣操戈入室此物何为至我哉事未发则监谤讳言迹已暴则饰词强辨悖而入悖而出吾如彼何反吾礼反吾仁自责而已伏念某猥以末学来为冷官季考月书毎得寸长而必喜人稠坐广至夸吾学之多才取之寛其常员养之加其稍食以文艺来者輙为指摘有朝暮见者罔惮应酬凡在同盟未见嘲于雪日独此横逆乃肆起于风波前官姑听其侵权它属多容其挠政顾如么麽素守刚方不能委曲以见从遂致侵陵之太甚小人之为不善固知清论之莫逃君子可欺其方深惧防言之易入所頼正人之在上能为吾道之主盟伏惟某官当代儒宗斯文司命好乐如自其已出公族化行直清深畏于人知懦夫志立爱而知恶义以制情肤受谮愬之不行皮里阳秋之自定即墨不善佞而得毁未求齐国之封马谡既挠法而负恩宜正街亭之戮此他时进退百官之大者自今日训齐九族而先之某得以克卑厥心自振其职泛驾之马已渐失控御之宜瑞世之麟当见为薫陶而出此非饶舌盖以全身













　　钦定四库全书
　　臞轩集巻九　　　　　　　宋　王迈　撰启【按此巻自南外睦宗教授至通判漳州作后十一篇系代人作附巻末】
　　谢真师荐举启
　　开藩旬日方罗幕府之羣英荐剡一封首及墙屏之下士识者以为公举众人则曰私恩退自省循独有感慨惟师生以道而合与賔主之分不同彦明授业于伊川本无干禄之意器之执经于洓水非为荐求之阶天爵重则人爵可轻义荣贵则势荣可贱有宁终其身之弗遇不忍叛所学以茍容如某之愚从公也乆孺子可教初拜南昌之赠言门人益亲屡造西山而问道所谓晦斯明窒斯通之席喜得于学不厌诲不倦之时昔年盛而气盈今霜降而水涸来倚麟庠之席获依燕寝之香瞬养息存日省月试穷理致用之训朝以书绅习静持敬之方夕而铭几茍有立命安身之地敢为贪荣希进之图及牙纛之莅三神山叹蓬莱之隔一弱水忽闻邮置特赐衮褒岂察其学业之渐成亦望其徳业之少试盖知仲淹之贤则必荐遑及其他而为安定之学者非迂觊施诸用此相期之盛意不敢望于他人兹盖伏遇某官诚立而明通操约而施普鸿辞丽藻续麟笔之正传寳匣瑶琴嗣龙门之遗响忧国之心愈渴阅士之眼弥髙方将以此身任当世之经纶亦必勉其徒以大人之事业髙文行逺而谓某有甚蔚之词章直气蟠空而谓某有不阿之议论何以当此窃有请焉今天下之所少非文士君子之最难者节居上位者既喜佞而恶戆在下寮者多毁方而为圆郑公良臣不乐义方有太直之行曲江英宰且嫌挺之负苦劲之名所愿先生秉钧轴之权愽取吾党有气节之士某益思植立愈励操修表里同源敢不推立言之诚而立徳阿谀深耻又当移事师之忠以事君惟能为人是报知巳
　　谢曾参荐举启
　　起亚相于午桥行将入觐荐迂儒于寅陛转以上闻趣装如是其匆匆推毂胡为而汲汲仰窥盛意俯激愚忠窃以魏公用则所举皆正直人司马相则其徒行经济学或防才于选调或引类于经筵盖昼锦堂啸咏之时每训才品而耆英防徜徉之际常访人才况当圣主之励精方召大臣于闲散必也搜罗俊杰使之驰骛事功如某者徒有苦心本无媚骨青衫素髪消磨十载之光阴黄巻短檠感慨千年之理乱但见与世而枘凿不为随人之桔橰来吟苜蓿之盘正在棘槐之里岂无蚍蜉之援可以攀跻自顾麋鹿之羣甘于恬退宁方为皂耻曲而侯不知何取于髙明乃至垂情于寒畯岂必求乃予至有如程子之所规故敷奏以言犹愈知仲淹而不荐品题髙而无实以称力量大而有请必行兹盖伏遇某官忠贯仪邻名在彛鼎盛年勇退不依偃月之堂晩节益香好在灵光之殿上有意北方之经理公岂宜西墅之夷犹江左有管夷吾何忧得于亲见齐国用乐正子为政诚所喜闻方将録夹袋以储才乃使先锥囊之露頴某誓坚素守图报洪知焉有文章得预元祐科名之列尚存气节要赓庆歴圣徳之诗
　　贺福帅王侍郎启
　　辍班法从出殿全闽淑旂绥章以锡诸侯申重帅垣之命精金古器以比君子载颁御府之珍近比所无上意可卜惟七聚旧安于击壤而累年衅起于揭竿属郡五六城皆被疮夷长乐十二邑仅逃锋镝震叠撼摇者方妥流离荡析者未全电闪雷轰见谓惊魂之甫定风恬雨霁要令元气之复还爰以近臣付之专阃观圣天子临轩而诹访与明执事伏陛而敷陈田里根本则欲不伤台府脉络则求无壅言而及此民其庶防恭惟某官一代宗师四朝夀隽故家乔木晋禊帖之犹存晩节黄花鲁灵光之独在容与功名之防更阅礼义之多自入李廷即跻栢府刚词摘伏斥去熈宁之十鑚正色输忠追还庆歴之三谏不为枉尺直寻而屈竟请髙牙大纛而行至今婺女之民昌言召父之政排抵权门之横议讲明经界之良规孟子言大畧于滕谁为润色鼂错尝有心于汉令始施行此非俗吏之能为要皆儒效之已试緑绨亟召紫橐陞华勾稽版籍之盈虚甄别名流之清浊裕民足国鄙夷管晏之近功为官择人度越马裴之遴选将骎骎乎大用复汲汲于此来推广王心王言发为仁声仁闻念民疾苦如已痒疴解娆除苛遗安靖和平之福化顽归厚示转移风俗之机言之出于真诚读者至于感激佥曰颍川去泰甚耳亦如渤海非求胜之仆虽至愚窃有过计今之为民贼者多长恶之不悛上而茍有仁人盍知病之所在欲尽革带牛之习当痛惩硕防之贪以致广防薄汀邵之邻海盗闯漳泉之境淮卒櫜弓之已散闽兵受甲而不胜彼易得以捣虚我岂容于缺备此不可以柔而独理又当思先事而预防江左有管夷吾何忧幸而亲见齐国使乐正子为政嗣此有闻伏念某様不入时癖惟嗜古一第十七年之乆歴官与四考之书校艺殿廷强项掇要官之怒充员宗邸低头受公子之嘲人共叹其淹囘天乃锡之机防昔在丁丑尝陪玉笋之门生今维甲辰复忝前茅之属吏竦闻开府喜至忘餐适有采薪之忧遂稽拂茧之敬疾方少愈名始自通敢比正伦遥胄僭攀于杜曲拟同湜軰终身不叛于韩门
　　上何帅启
　　征衣西上衔计防一顾之恩别驾南来受帅阃十连之察涓刚辰而告吉饬柔讷以抒诚伏念某徒有苦心素无媚骨校文绍定固应罹邪党之防奏疏端平何至取时贤之忌盖以上方亲政下无隠情云狂因得以尽言黯戅遂从而妄发果而边帅腾章辨防扈之名重以廷臣切齿恶欺谩之语友朋觧体嬖幸摇唇已方持一篑以障河彼乃推泰山而压卵坐以孔门讦为直之罪绳以汉法大不敬之刑小人谓弗免君子谓必归未知死所圣主不加诛宰臣不见斥仅畀丛祠清游亟返于蓬莱归路载披于荆棘仙凡立隔荣悴顿殊失势一落千丈强自安蹇歩冲人决起百余尺坐看羣飞誓墓志坚买山计决曾谓成命自天而下循畀赘丞于漳之濵静言思之孰主张是兹盖伏遇某官徳盛仁熟诚立明通更阅义理之多掀播芬芳之乆正冠峩豸清风涤羣小之辱防随仗立螭直笔刋前朝之诬史庾亮之尘无所污曹蜍之沬莫能加圣化更新前此官之余防公论不冺岿然一老之独存已进登于献纳论思乃自诡于谘询诹度属时闽峤有警潢池爰辍文石之班出当英荡之寄申严威令轰雷迅电之锄奸加意抚摩膏雨祥云之润物驩腾七聚最彻九重爰以礼乐之使华更任诗书之元帅治贪墨则严三尺字惸则寛一分议沮盐无异毁征茶之诏税寛履畆不啻争青苗之难阴功隠徳之居多野史稗官之可考惟是世途隘甚人物眇然此独何时横济川之舟于野渡行且有命起擎天之柱于明堂固将登明而选公宁不怜穷而悼屈重念某猥以儒素来入吏尘名为分风月于偏州实似试汤火之剧邑搜见底囊以供北餫作无麫饼以饷南军押催科之帖而攅眉视棰楚之瘢而揽涕所恃恵慈之长少逭督责之严庶防孤立危踪毋至洊干司败何相奬贤好士居多被荐于朝廷王祥佐郡无功安得具謡于邦国
　　上姚漕启
　　缀班东观尝依太乙以分光半刺南州复仰福星而受察涤龟告至拂茧通诚伏念某徒有苦心素无媚骨校文绍定固应罹邪党之防奏疏端平何至取时贤之忌盖以上方亲政下无隠情云狂因得以尽言黯戅遂从而妄发果而边帅腾章辨防扈之名重以廷臣切齿恶欺谩之语友朋觧体嬖幸摇唇已方持一篑以障河彼乃推泰山而压卵坐以孔门讦为直之罪绳以汉法大不敬之刑小人谓弗免君子谓必归未知死所圣主不加诛宰臣不见斥仅畀丛祠清游亟返于蓬莱归路载披于荆棘仙凡立隔荣悴顿殊失势一落千丈强自安蹇歩冲人决起百余尺坐防羣飞誓墓志坚买山计决曾谓成命自天而下犹俾赘丞于漳之濵静言思之孰主张是兹盖伏遇某官徳盛仁熟诚立明通续濓溪诸儒之灯传延平夫子之印授徒讲道七十子其速肖哉对防尽言二百年无此作矣自播抡魁之誉不萌荣进之心鸿防防而髙飞犬狺狺而自吠及圣化载更于琴瑟旧染维新凡名流悉赴于弓旌同声相应镡津之龙始跃朝阳之凤方鸣米廪横经招馆下诸生而受教蓬山繙帙领瀛洲学士以登仙遄晋渥于郎闱仍陞华于枢掾试数偃月堂之党富贵消磨何如灵光殿之存风标峭防国论赖以订正运筹仰其弥缝方佐鼎以调将持囊而簮笔属时瓯峤有警潢池帝顾在廷孰任防府相维之寄公于是地尝播邦国不空之謡爰畀锡盾雕戈以镇丹山碧水申严戒令轰雷迅电之锄奸加意拊摩甘雨祥风之润物七聚相庆一尘不惊澄清激浊而吏治精嘘枯吹生而民气乐惟是世途险善类雕零此独何时横济川之舟于野渡行且大用进擎天之柱于明堂固将登明而选公宁不怜穷而悼屈重念某猥以儒素来入吏尘名为分风月于偏州实似试汤火之剧邑搜见底囊以供北餫作无麫饼以饷南军押催科之帖而攅眉视棰楚之瘢而揽涕所恃恵慈之长少逭督责之严庶防孤立危踪毋至洊烦司败世乆无绨袍之谊下念故交仆敢凭杯酒之欢上干公法
　　通漳守郑左司启
　　缀班蓬观稔闻尚书曵履之声窃稍丛祠敢作刺史题舆之望偶叨恩而起闲散得帅属以奉教条敬饬墨卿晋干籖帅恭惟某官清凌氷柱峻埒斗杓昔在元枢不作汉唐之人物笃生令子克绍韩吕之世家方在盛年见称伟器容与功名之防更阅理义之多正色立朝舌底吐氷人之语一麾出守毫端宣泽物之仁奈西风之尘一髙而东山之兴莫遏著书平屋讲学专门巻之而懐已并复斋之髙躅充然有得诚如西山之荐章及圣化新琴瑟之调宜名胜应弓旌而起繇郎闱之隽武参枢掾之宏谟习明先朝之典章荡涤累年之垢玩形之论建多所施行献可有先见之明方为时出龟山又不合而去正坐名髙贤者进退之非轻世道污隆之所系比兴思于侧席亟有命以起家眷言清漳之名区宜有通儒之报政旌麾至止襦袴蔼然崇教尚文振起紫阳之坠绪蠲租减赋举行竹隠之寛条惟是时事日新善类星散朔党洛党之论横起南军北军之变未销此独何时横济川之舟于野渡行且有诏起擎天之柱于明堂某徒有苦心本无甜舌戆拙既不容于绍定疎狂复见斥于端平耕具钓竿已分烟霞之痼疾箳篁泥轼何心风月之平分独幸以邑子而事乡尊况复以书生而师素宦必有订顽砭愚之教以为鍼膏起废之方嘉与同寮钦奉循良之政令愿言暇日拱闻经济之绪余
　　通兴化范守启
　　出纶阊阖作屏壶山范老十万兵于胷中时方倚重元结数百軰在天下民其少苏仰上日之匪遥企下风而起敬恭惟某官清凌冰柱峻埒斗杓月旦题评元方季方之行谊天庠模楷大陆小陆之文章讲学徧诸老之参著书作千载之计属权奸之当国纷竞习之移人一世澜趋相与染曹蜍之沫二难壁立断不污元防之尘纫兰自馨食檗有味逮圣化已新调瑟而众贤交起弹冠所挟者髙尤难于进谓宁得小国寡民以行志不愿为枉寻直尺以留中惟莆称诗书礼乐之邦乆焉弄印以公为忠信慈恵之长宜此分符旌麾未肃前驱襦袴已歌来暮吏狃于政弱而垢玩民困于军兴之诛求剜肉医疮甚矣羣生之寡遂酣歌恒舞防于一国之若狂所望独立使君之来以为一方疲甿之幸仁必有勇严以济寛使乡无打门索钱之胥则家有左饘右粥之乐然而世道隘甚人物眇然此独何时横济川之舟于野渡行且有诏起擎天之柱于明堂某为儒而迂入仕而拙愚戆既见排于绍定踈狂复不合于端平窃禄祠庭已自分烟霞之疾赘丞邻郡初何心风月之分惟半生于方册以服膺乃一旦治封而亲炙必有订顽砭愚之诲以为鍼膏起废之方嘉与斯民亲沐循良之徳化更祈暇曰拱闻经济之绪余
　　与龙溪赵宰启
　　别驾权轻况复添蛇之足大冠寄重方兴驯雉之謡佩髙义之相先饬柔牋而起敬恭惟某官五玉明润八玲珑读书感太乙之精光青藜杖琢句夺长庚之魄满古锦囊早斫桂以搴芳喜纫兰而为佩花封小试尚余壶山夀水之春蓉幕清游不受石门贪泉之汚鹗飞荐牍蝉蜕选阶不能直寻枉尺以留中自诡墨绶铜章而补外今之君子攅眉汤镬之焦熬籍甚宗英入手霜硎之敏决【原注一作早以文章之一班施诸政事之三昧在我者大而官无小其位虽卑而名则髙维今铜章所涖之邦乃昔防捧经行之地寒生冰甑不妨马骨之臞卧治琴堂唤起鸂滩之梦】警吏则严之三尺字民则寛之一分居然茂卓鲁之勲为一道最行矣厠严徐之列立要路津某之迂疎世所姗笑故山招隠方繙相鹤之经漳水赘丞偶玷误蝇之笔幸有宗英之聨事获于大邑以庇身州县一家当念贯通之脉络云霄万里相期乆逺之功名
　　【按本传迈由漳州通判言时事削秩久之复通判颍州淳祐初通判吉州旋知邵武军应有往来诸启永乐大典本俱阙】
　　代通应经畧启
　　诵诸葛出师之表乆起敬于油幢为毛义捧檄之游行备员于鹾局士莫重乎始进天固使之有依三熏防竿牍之恭百官拜旌旄之下恭惟某官出处之节皦如日忠孝之心通乎天笔下无一防尘埃富大苏之风采胷中有百万兵甲负小范之经纶惟中原乆沦汚于兵燹而残冦尚陆梁于疆场士狃于东南之懦习皆讳战而喜和公熟于西北之事情谓有进而无退止楚囚之泣而作其气焚石勒之币而挫其锋仗大节以临边驰一封而诣阙忠诚愤发可质列圣在天之灵大计坚凝将有两河拓地之喜未逾旬而来四方之豪杰不终日而易万人之衣装防凯载涂羣凶褫气其如功髙而人见忌名大而世莫容方愬恊谋俱授晋公之节制及鱼程反间遽收郭令之兵权浩然袖手以来归识者拂膺而太息然公论常如日月一食何伤虽雅志已在烟霞欲留莫可帝思南峤之最逺诏以元戎而启行幡然以轰雷闪电之威敛而为阳春膏雨之恵坐阅黄湾之落木足助吟哦笑饮石门之贪泉不移清介鲸波恬静龙戸驩呼兼理民将略之长皆平生学力之验人望之在执事逺则张方平之登辅相近则蒋頴叔之任机机留衣鉢以相传纪旂常而可待伏念某闻道最晩赋才甚凉弓冶承家期复青氊于再世草茅对防滥收黄甲之乙科教忠方勉于过庭遭难何堪于陟岵意造物乗除之有数使世縁歴渉之稍深谋养斗升七稔寒饥之所苦失身筦库一官猥屑而亦甘不图初筮之遭逢乃得大贤而师事惟是传癖书痴之素习拙于笏画鞭算之良筹誓当自防于浊流不敢取尤于清议服盐车垂两耳姑强顔陪属吏于此时镌浯石纪万年愿执笔从先生于异日
　　代贺贑守聂侍郎启
　　帝以近臣牧于巨屏昌言谔谔不能枉寻直尺以留中晩莭堂堂径请大纛髙牙而补外善类爱其髙举众人谓之左迁窃谓寘身侍从之班跬歩疑丞之地皇皇患失比比茍同焉得受圣主之深知而能为大臣之倚重乃不阿合惟知纳忠方在先朝一疏首排于社防及逢新政丹心慨念于鼎龙悯士夫少难进易退之风叹庙堂乏翕受敷施之量独立敢言而无惧旁观窃忌者居多谓与其枉道而留又孰若从吾所好见防而作守千里则泽千里之民量力可行寛一分则为一分之赐识者交贺壮哉此行恭惟某官义气云精忠贯日去国十年而复入爱君一念之常坚际防风云论思日月诸大夫之唯而舎之谔介若无朋一齐人之傅而楚之咻确然自信西风之尘已动东山之兴愈浓请一壑以来归纵六丁而莫挽惟今漳贑比汉淮阳如公直臣真宋汲黯开藩阅嵗载路兴謡贪吏闻风或觧印绶而先去奸民缩手争卖刀剑而归耕阴功阴徳之甚多野史稗官之可纪惟是世途隘甚人物眇然此独何时横孤舟于野渡行且入觐植一柱于明堂某一自违离两更寒暑昔侍樽俎聆健论之风生及伏衡茅喜直声之日出逺莫陪于贺厦条已见于班春恨无怒翼以奋飞姑托便鳞而问讯梦魂失险常屡过大江之西旌节匪遥当敬迓修门之外
　　代上察院启
　　接武笋班最辱绨袍之眷陈情栢府輙明贝锦之防物不平则必鸣道既直则宜见伏念某虽名族实属寒儒费半生灯火之功仅收科甲脱万死兵戈之下方出选坑急为菽水之谋逺赴松防之戍至则緑林之为梗窘于油幕之寡谋乃命书生往当勍敌飞矢乱石如雨之注弱兵脆卒望风而奔狼心变诈之不常虎口咆哮而待噬重以两军之先覆谁不胆惊幸而七洞之生降出于口伐夫何幕府防勲之日肆开黠胥纳贿之门以虚为实实为虚故殿反最最反殿此姑勿论抑有大寃适下邑之长官为计使之亲党不善制锦洊防帅阃之大诃力使代庖兼出庾司之重命自揣不堪于共二固辞輙至于再三两司迫之使前一防为之不乐帅既仙去庾又召还岌岌孤踪皇皇终日诡计屡从而下石斐言巧入以如簧欲加罪则无辞至逾时而伺隙有府从事获谴于漕谳刑使者适至是邦既为之缓颊以觧围彼得以乗机而转手谓取鼎于郜莫能掩巳之瑕疵必假道于虞庶可欺人之耳目名为宪劾实出漕谋求中伤者无自而吹毛受转托者姑从而射影初止为鱼而设网鸿则见离不忍杀牛以衅钟羊诚何罪一路士夫皆为切齿三尺童子亦知含寃欲自雪以无由今幸天之已定兹盖伏遇某官章天奎璧镇地嵩衡霜榦堂堂魏謩有祖之烈氷壶凛凛胡威肖父之清新天子居然器之先皇帝留以遗我峻擢乌防之长屡输白简之忠持公道如持权衡爱善类如爱圭璧谏官明目张胆之气竦动周行宰相登明选公之方权舆今日致令么麽敢累陶钧重念某亲老倚门家寒透骨横遭诬蔑天髙髙而莫闻求欲辩明世滔滔而安往质衣而诣京阙束带而立门阑夤縁一日之知侥幸三生之遇朝无知巳灰寒未易以复燃公不垂情河清岂容于再俟况简牍可详于本末而告词曲示于矜怜倘防轸缱绻之知冀有可湔洗之理有人民与社稷固所甘心安边境立功名亦其素愿虽甚不敏安敢辱知
　　代节推谢帅还职启
　　效官弗谨莫逃贝锦之防薄罸示惩随许旧氊之复方叹宦海风波之汹涌頼有使天日月之清明愧见乎顔感极而涕伏念某名为族属实则书生过庭闻诗礼之绪余从仕守命义之大戒坐曹赞画深惭不稼而取禾被檄董输敢惮折腰而为米适大帅开藩之始轸细民艰食之忧既咸蠲斛靣以寛民力之一分又督责闗头以防吏奸之百出凡编戸皆合词而鼔跃在末寮当极力以遵承其奈此邦素称薄俗凢为学子半是假儒簸而扬前有粃糠欺公太甚糓不熟弗如荑稗乆积何堪则为出纳之有司可不隄防于始入以此敛怨宜其速尤至于黠胥有防雀之求众卒争鸡虫之得是则监临之有罪方将兢惕以省愆敢谓仁私遽加恕宥初亦察祠家之无对疑且从轻终又喜小子之自新不为己甚兹盖伏遇某官名节霜明而雪白徳量山负而海涵一饭念民推赤心而起废万间庇士赦小过而举贤致使斗筲之防才不为天地之弃物某敢不澡身浴徳息劓补黥正己所以正人巳佩书绅之训使功不如使过幸无跃冶之嫌
　　代上广帅留郎中启
　　委巷食贫每作梅岩之梦穷途干禄漫为蒲涧之游惟莆为泉垒之附庸而尉膺星防之奔走庶防似乡人而见喜况复援介绍而至前伏惟某官鹤唳青田凤鸣丹穴经纶敏手五色石之补天尔雅清文万斛泉之出地澹然无膏粱之习即之有璋璧之温别驾展軨歌播海圻而功归邦国巨藩剖竹令修庭戸而人乐湖山入由农扈以升华旋陟郎闱而増渥却要津而懒上敛怒翼以斜飞两节观风秋月印钱塘之水十连作屏庆云横禹穴之山虽去留出处之甚轻奈功名迫逐之不赦惟广重地在天一方起公祥斯道之刑见上重逺人之意鼔十四城而下令肃若风行用三千属而无寃何庸雪洗乃攽宸綍就俾阃旄谁言五岭之皆炎我觉二天之独有坐阅黄湾之落木足助吟哦笑饮石门之贪泉不移清介龙戸安堵鲸海恬波昔开元有宋广平尝去之而黄阁至元祐则蒋颖叔亦由是而紫枢行将名字之覆瓯端是登庸之传鉢伏念某木偶人计拙氷氏子地寒五举省闱防成画虎一叨仕版殆甚木鸡戍之期尚賖匏系之谋甚左漆雕开斯之吾未信初筮何堪烛之武老矣无能为壮心空在百指累累之待哺二毛凛凛以逼人为饥所苦而来稍足亦甘于隠知公侯下士不辞三握发三吐哺之劳如鲰生无竒犹望一垂手一转足之力寒谷肯回于暖律枯杨可冀于生华虽抱闗击柝且不辞俾越俎代庖则为过所求易与巢林之鹪不过一枝安敢负知伏枥之骥犹思千里
　　代见福帅启
　　炷瓣香于画防之堂旧曾窥豹展漫刺于碧油之幕今复登龙不辞三百里之行来唤二十年之梦然公负韩范欧苏之人望孰不归依而仆无曹刘沈谢之时名恐难记省非当代善类先为之介则何物小子敢冒而前恭惟某官一代伦魁四朝夀隽任重道逺六鼇背上之擎山孤立无朋万马羣中而驻足曩巨奸之当轴纷憸党以盈庭时以郎潜力持国是对仗而斥宰相人尽危之请剑以断佞臣事果济矣峩豸而登骑省执笔而立螭坳谠论危言振起过江诸贤之弱忠肝义胆对越在天列圣之灵道大莫容名髙见忌不能枉尺直寻而茍合乃请髙牙巨纛而有行赈青社之饥如救头然息潢池之警靡容目瞬甚盛之举不一能言之类皆知及西风之尘愈髙而东山之兴莫遏以直道去人言野渡之横舟知晩节难自赋寒花于老圃未防清议之明白旋跻从槖之光华新天子居然器之先皇帝留以遗我盖将处之疑丞近地之寄必先假以诗书元帅之权四方望霖雨之霑濡七聚私福星之临照众俊皆已在列一老行即还朝仆虽至愚窃有过计今之天下所忧盖在于本根譬之弱人其病毋求之腠理贤能虽集而莫为之宗主议论虽胜而未见之施行主少国疑名为庆歴元祐清名之始上壅下塞实有宣和大观防蔽之忧近观诸贤时出硬语犯逆鳞之龙者有矣斥守闗之虎者谁欤乆焉恐嘉橘之栽亦能成枳甚者悔芳兰之佩甘化为茅方人物之眇然如执事者有防想近在目睫而有召命必坚起脊梁以济时艰
　　代上广东杨漕启
　　三鳣堂前弱冠预诸生之列五羊城下强顔随属吏之聨不自知末路之桑榆輙私叙恩门之桃李南北虽分于二地生成实均于一天恭惟某官玲珑八瑰竒九鼎山诚学续伊洛二程之传汝水家声出靖恭诸杨之右负伦魁之伟望敡膴仕之休声迨缀鹓序于端门耻向权豪而炙手正席西庠而讲道整襟北靣者盈门时皆争据于要津公独回旋于隽武把麾出守遗爱蔼于丹荔之乡泽笏造朝众心期以紫荷之槖帝惟海峤地逺神臯韶州白葛交趾丹砂方物萃止蒲涧疎钟黄湾落木仙隠依然爰屈当代之伟人来将一道之饷事辔方揽而吏奸影遁鞭不算而货源日通纳上雾下潦之俗于清凉办挽粟飞刍之功于间暇右诸道之课奏行被玺褒左一相之席虗亟膺枋用伏念某天赋不腆地寒无媒方为雁鹜之谋频迫啼号之累戍未及匏系何堪初既职弟子于韩门继又编氓于漆壤眷眷三十年墙屏之旧渠渠千万间厦屋之依今焉效一尉于尘埃何幸望崇防之旌棨必俟官期之至方执役于弓刀殆恐我公之归邈难亲于函丈投机之防间不容髪露頴而脱輙欲效毛未知倒屣之余犹记遗簮乎否倘阮眼之青可再虽潘鬓之白何惭鹪巢林而求一枝如许依栖之地骥伏枥而志千里敢辞鞭防之劳愿以余生决之一诺
　　代谢俞漕启
　　备数恩门之桃李剡墨未干遣哦隣邑之槐松檄缄狎至方将图报而无所何又防施于不求愧溢顔间感纒心曲窃以丞之为职实裨一县之纲维官有摄员盖出隆防之指授一有折肱而去孰不染指其旁曾谓八郡之属而难其人乃以百僚之末而充其选如某者学校百战权舆一官收虀盐清苦之身入枳棘卑污之地簿书鞅掌防絶简编灯火青荧动縻嵗月恐辜父兄师友之训敢效稻粱雁鹜之谋讵意荐鹗书名过饰斗筲以当钟吕乃竟防蝇误笔俾越尸祝以代庖厨惟同溪偪父母之邦而二令分子男之寄松榆相望李其嫌以使指遣之而姑来故士民望之而加敬鹜行平立惟知占纸尾而书驽力何堪乃重费廐下之秣岂以曾在韩门之列故得收寘狄笼之中兹盖伏遇某官道载堪舆文工经纬隔弱水三万而独歩将径跻于蓬莱并楚泽八九而平吞初何有于云梦必贮之承明之庐而后快乃畀以英荡于外而谓何虽岫云之出无心而阳春之来有脚主盟善类着眼畸儒比时之御輶轩既扬清而激浊他日之开黄阁必登明而选公致使孤身屡烦大造某敢不饰所未至行其所闻厉素节以饮坚氷矢丹心而如皎日可南也或可北也亦惟鞭防之从能华之必能实之终赖陶成之徳
　　代谢陈宪招捕启
　　警曹满戍曾叨荐墨之荣赞府缺员又拜辟书之宠百尺楼许之攀附三品笔极其光华畴不谓逢凛所以报窃以在上位者贵举贤而报国在下僚者必择主以托身曩时钜公多入古灵先生之荐藁近世名士半出北山夫子之门墙惟奕代之儒宗有克家之风烈属时多事兼司一道之兵刑雅志澄清坐阅八州之人物行防开大幕府选吏如小朝廷谓将邑当兵戈之余而贰令分民社之寄鸱鸮之室多毁鸿鴈之居未安亲民固系于长官振职尤资于邑佐非智不足以剸繁治剧非仁不足以醒暍泽枯曾谓小才得居是选伏念某朱愚昧道白朴持身韦教一经努力箕裘之学孟邻三徙厚顔纨袴之嘲坐逾甲癸之十霜才仕东南之一尉当三考垂书之日有四郊多垒之忧心驰驿道之铃耳洗江城之柝风尘正动惟知瘦却于豺狼夜睫不交安得梦飞于鸡防方为山之亏篑幸近水之有防姓名得上于剡章荣耀顿生于末路歳聿云暮将趋吏部以觅官道阻且长独念小人之有母迟迟西上汲汲南归敢图振念于遗簮即俾充员于占笔察父哲兄之念子弟未必如斯门生故吏之遇主人云胡不喜一力成就三生结来兹盖伏遇某官尊主庇民之盛心开物成务之多识方在壮歳已负逺图夜雪貂裘慷慨办太原之檄秋风鐡骑笑谈却沙漠之兵由其更阅理义之多所以容与功名之防方闽有黄巾之为梗起公于缞墨以从戎碧油运整暇之筹不差尺寸绣斧兼平反之任益重威权貔貅鼔行狗防禠气凯防纷纶而载路夀祠突兀以连云人物今正眇然事变有大此者强藩悍镇反状已萌逹官要人束手无防頼有阅礼习书之元帅方成雅歌投壶之隽功谁为王言得借君重天下安得数结已交口于南州军中惟有一韩始寒心于西贼预蓄英豪而待用胡为嵬之兼收某敢不自勉孱庸力图报称士于知己虽披荆棘以不辞余不负丞已对松槐而有誓
　　代上梅州王守启
　　受防莆水稔闻王别驾有邦国之功试吏程江亲覩汉刺史播中和之颂南北虽分于两地生成均出于二天三薫致竿牍之恭百拜献旌麾之下恭惟某官才名江左学问河汾尘外清防望之如神仙胷中雅志决不在温饱锦心绣口文追滕阁之英鐡画银钩笔肖兰亭之妙摘髭而收上第防足而登华途试剧邑之弦歌防见飞鳬之迅主计防之画诺翊成流马之功自分风月之清辉盍展星辰之濶歩时惟此土地处偏方帝念逺氓堕瘴雨蛮烟之底公来出守觉春风和气之还轓盖一临袴襦交贺凝冰霜于吏胆渗雨露于民肌虽渤海赖龚遂而安然朝廷知文翁也乆凝香安静暂为百花渚之清游出綍承明行踵三槐亭之盛事伏念某赋分不腆读书无成五举省闱暗投明月一般灯火半上青云自怜髀肉之复生众笑头颅之如许试花城之一尉侥幸终更紏莲幙之六曹过逾始望适以系囚之殒毙坐于前政之稽留水中之蟹何辜反移其怒蕉问之鹿俄失虽悔何追毁出求全灾生无妄瘴来似墨但忧老病之交攻言巧如簧不料抵排之至此坐是妻僵而子仆凄然日暮以途穷往来见庾岭之梅老泪欲滴梦寐绕故园之菊归心如飞岂期佐下邑之子男乃获事故邦之父母寒谷肯回于暖律枯杨或冀于生华鹪巢林而栖一枝喜有依投之地骥伏枥而志千里敢辞鞭防之劳
　　代通舶使启
　　翠节光华竦望宗英于霄汉青衫蓝缕分甘仓氏之尘埃防年引脰以仰髙一旦澡身而受察敬凭子墨往白帅籖恭惟某官纫芳兰而自馨挺灵芝之独秀追河间于千载后得礼乐之盛心梦太白于三生前传文章之正印既收巍第不辍灯火虽在素官全以布韦为蓝田哦竹之游清哉官况试河阳栽花之手籍甚风流此虽绪余独不俊伟继尝冯轼无端溪只砚之归才一拥轓觉賔水甘棠之满得地小而亦可行志去天逺而随即畴庸眷海舶之一司闗水衡之大计惟帝遴选烦公一来亷平而吏民安焉鲸波不动忠信而蛮貊行矣琛贡交通合浦之珠既去复还石门之泉不易其介大而国用嬴虗之制即此权舆次而版曹出纳之权归其掌握行有召命以重此防伏念某闻道未深渉世尚浅读书发愤期收再世之青氊射防决科滥窃一名于黄甲方习趋庭之训遽罹陟岵之忧谋飬斗升七稔饥寒之所苦强顔筦库一官猥屑而亦甘惟不武之书生殊未嫺于吏事祗恐斗筲之器难逃氷镜之前念先父曾忝交承夙有通家之好则贱子虽无介绍此为借手之阶倘以臭味之略同庶防眄睐之稍异服盐车而垂两耳愿殚驽力之劳得广厦之有万间可遂欢顔之托






　　钦定四库全书
　　臞轩集巻十　　　　　　　宋　王迈　撰杂著
　　天基节献圣徳一颂六箴【有序】
　　臣迈言恭惟皇帝陛下天姿英睿圣学光明仰绍列圣燕翼之谋躬受宁皇寳龟之遗不自神圣恪守谦恭翠幄亲儒有日月就将之功端闱养性无声色游畋之嗜是以祀帝于郊而天祖下格飨祖于庙而百灵降歆猗欤休哉中兴之景运有开而丕大之伟绩可俟也臣伏覩天基圣节近在王春朝野多娱和薫万宇慈闱加膳喜气排冬寅陛需班驩声动地臣疎贱一介生长明时来自遐方仕于京幕官品卑下大阙穹隆莫从一奉汉宫万年之觞窃欲自附唐臣千秋之录以表野芹献主之义以写寸草报春之心葢不止铺张洪休藻绘景铄而已也臣闻三极肇判人类泯棼天作君师以教以治羲农黄唐而后系姚更姒承殷接姬帝统王纲迭相修举崇天普地頼以平成降嬴迄刘仅足以撑拄宇宙支持嵗月比方古先厥徳弗类末祚陵夷帝用啬于眷顾有唐崛起积累蔑然祖武孙谋眎汉尤劣延及五季乍仆乍兴维时三灵储休閟祉以俟有道于是我艺祖皇帝实生焉聪明神武超轶百王叱咤指麾扫清八极神戈载戢天宇聿新五纬宣明八政顺序垂二百载阳九乘之国歩问闗王途烟阨驻跸江左已及百年敌势就衰人心思汉于是天复以聪明神武之徳从而锡皇帝陛下焉葢以其数推之艺祖皇帝造国号为大宋改元为建隆实在孟春之端五陛下渚虹星电之瑞允同其时夫彼一时也而圣人造此一时也而圣人生皇天劢相我国家三百年间啓圣之期若合符节要非一朝一夕之故艺祖皇帝在天之灵所以期望于陛下者为何如哉记礼者曰有大徳者必得其位必得其禄必得其名必得其夀昔者艺祖皇帝所以得此于天者亦惟曰聿脩厥徳终始如一而已然臣观艺祖皇帝脩徳之要其目则有六焉曰爱民以仁也事亲以孝也临政以勤也律身以俭也聴言以公也制事以断也此六者是其得天下之根本也神墨灵式施于后王世世遵承其永享国陛下于羣臣百工称觞上夀之时盍亦思夫艺祖皇帝肇有区夏之日不先不后神比天同则谨脩六徳以对越神天以中兴帝业可不日新而又日新乎论道经邦之弼臣献纳论思之法从经筵鸿硕台阁名流岂无忠嘉上资啓沃何庸小吏躐贡狂言臣实不佞每自惟念忠臣畎亩犹知爱君臣既食陛下升斗之禄非在畎亩之比而古之箴规告上自效愚忠虽工瞽不择焉臣用敢预斋夙戒澡雪精神撰成天基圣徳一颂六箴局蹐屏营俯伏百拜以投进于阙下庶几涓埃或可为海岳之助臣不任拳拳
　　天基圣徳之颂
　　天生圣人为民物主维时孟春日在端五艺祖皇帝肇造区宇国号载新天罅斯补子圣孙神瓞绵庆谱甲子五阅乃眷南顾皇帝之生实符艺祖昔星聚奎今虹饮渚日协时同重规叠矩节纪天基和薫率普玉殿称觥登降拜俯防臣作颂爵抃鳌舞继献六箴愿绳祖武
　　爱民以仁之箴
　　仁首五常元包四徳为天地心立生民极猗欤艺祖以仁基国鞘防櫜弧兼爱南北蠲赋轻刑与民休息列圣纉休祖训是式一丝一缕为民爱惜蝼蚁不践况用民力与物皆春配天其泽三百余年期过周歴皇帝之仁天姿隠恻固圉安边藏锋敛镝当馈念甿赈饥救溺恩厚徳崇日培月植夀国万年仁其命脉
　　事亲以孝之箴
　　孝先百行徳适明神天子孝徳异于庶人猗欤艺祖立爱惟亲严事昭宪惟恭惟寅饮食药饵必劬其身列圣趾美有亲有尊一饭防减忧惧晨昏乗舆将归留恋宫门事戒从令义不夺恩繇上仪下美化厚伦皇帝之孝胚腪性真日奉三朝膳眎八珍粤嗣任音早正虞嫔养志为大阜俗康民仪刑四海孝其本根
　　临政以勤之箴
　　夏姒勤邦寸隂必惜周文即功日昃不食于皇艺祖肇基王迹风雪夜艾寝不安席幸大臣第载谋载画列圣思治焦劳如一平旦视朝至夕犹惕勤政有论百王凖的危竿有逾万世药石觞戒盂铭几书杖刻逮我皇帝惜时爱日初登寳位首监无逸不事游畋不惑声色靡不有初终其鲜克皇帝懋哉自强不息
　　律身以俭之箴
　　尧处茅茨徳化斯美舜造漆器谏者不已于皇艺祖节俭恭履内殿有帘纯用蒲苇帟幕无文不尚罽绮列圣监成啬于奉巳槛去青氊寝用絁被弊幄不更澣衣不耻嫔御无华珠玑不视刬伪返淳措世于理逮我皇帝崇朴恶侈稼穯艰难具知田里服御膳羞过自凉菲奢从俭难俭入奢易皇帝念哉谨终如始
　　聴言以公之箴
　　公聴并观是非昭晰以私防公忠邪莫别艺祖初兴求言如渴奏疏来上始怒而裂补稿复前天顔乃恱大哉圣心昭掲日月列圣似之户庭宏阔内降封还私谒自絶叩环大呼不嫌太讦明明皇帝大度拻豁养智以恬韬明不伐直谏宜容迩言宜察公道一开下情斯达成逺憸人汤戒女谒公私之分治乱之决
　　制事以断之箴
　　制事非难其难在断正固屹然何事不干艺祖初兴深虑长算慑伏强藩削平僭叛志意坚凝羣疑氷涣果哉圣谟天授神賛列圣似之有刚无愞干法者诛辞难者窜威令惟行谁敢狎玩明明皇帝渊衷独见修我政刑强我屏翰政无多门令无反汗何忧残邻何畏外患果断兴唐优游衰汉疑断之间兴哀之判
　　存心以公之箴
　　厚姻娅近小人尹氏所以不平于秉均开诚心布公道武侯所以独优于王佐故曰本心日月利欲食之大道康庄偏见窒之聴言偏则枉直而惠奸喜怒偏则赏僭而刑滥惟公生明偏则生闇
　　吉祥九斋铭
　　履斋
　　培尔徳基修尔礼防素履洁如无替于常优哉防哉视以考祥
　　谦斋
　　名誉之来有道所忌守谦之一有益之四不然何六爻无防辞不曰吉则曰利也
　　贲斋
　　莫岿匪山有玉斯贵莫匪渊有珠斯媚人而不学其何身之能贲
　　頥斋
　　内外交养动静以时归而求之无舎尔之灵龟
　　兊斋
　　二水交润而乐生焉相得则乐惟人亦然吁盍相与浚其泉源而逹之川乎
　　益斋
　　石有火击之则明矿有金淘之则精其求益于而躬毋替斯铭
　　井斋
　　毋羸尔瓶毋短尔绠掘九仞而弃之吁其可忍也欤
　　晋斋
　　一尘足以揜镜之明一翳足以损目之睛去过之不勇何咎徳之不明
　　鼎斋
　　衣之将敝必求更之徳之不新而乃安之吁盍亦先所重而后所轻乎
　　殖轩铭
　　殖乎徳其久也斯获殖乎学其成也防觉惟孝惟友曰义与仁为吾殖之本根培之溉之务滋于厥身身忿外欲吝容骄色为吾殖之蟊贼夷之薙之毋害我稼穑行有余力乃艺文园惰农自安胡取禾三百防昼斯宵斯真积力久厥报维何自今以始嵗其有
　　笔铭
　　在平世则防功龟图在乱世则效劳麟史今圣明时维君子使毋曲以枉民生毋谄以事权贵书谏纸则犯而不欺厘史册则直而不讳设不遇时巻而懐之南山可移茂林之草不可为
　　端砚铭
　　砚则必端之求友则不端之取甚至于外无润身之容中无介石之守见此石君亦顔之厚
　　镜铭
　　胷中正眸子了然则其览汝也貎恱神闲胷中不正眸子眊焉则其览汝也顔如渥丹是则汝为吾之畏友岂但正吾之衣冠
　　几铭
　　发愤忘食劳且不息向晦见汝我心以怿呜呼使其梦见周公则将矢辞以责曰我昔待旦思施四事子何人斯怡然熟寐其何辞以对
　　跋陈君保作喆藏赵忠定公帖
　　右赵忠定与兴国判官林井伯君帖凡二十七纸今藏于其壻陈君保作喆家某与君保仲兄袁州教授为丁丑同年因谒而得寓目焉如为其先君子求墓表于陈正献公则以泉壤不朽之荣为无物可谕之感至孝也如帅蜀日谓三边幸无事然心念所及不敢不竭是非毁誉色色有之独念上恩至厚当思补报不复敢为身谋至忠也如帅福州日遇旱则曰宁以一身受此众苦遇火则曰诚无顔靣可见百姓至仁也至于崇儒重道之盛心班班见于行玉字金间尤可敬仰招致晦翁累书及之必欲得正献一诺而后屈晦翁一来其拳拳于晦翁若此艾轩卒以书吊兴国则以情如骨肉义兼师友至有邦国殄瘁之叹其拳拳于艾轩又如此兴国时尚韦布公与之交如敌已速其至三山则有何惜不见过之讶有一好文字欲得同观之约前軰所谓公之求士急于士之求公者葢于此见之呜呼章缝未遇时望王公如天人惟恐其不见招招必往而兴国君能为公不可致之客亦今世絶无而仅有者矣丁丑腊臞轩王某敬跋
　　温叔拟进指挥令至都堂分析温叔既拟进又奏曰恐狂生愈肆怪悖若罪之则适成其名不如天覆海涵置之不问上然之文公得免或谓温叔谏止忠定怂惥之力居多则知二公同心协力责难于君歴两朝如一日也庆元党籍固多君子亦有粗能自立于一时后来失友落节如黄子由軰者多矣时惟忠定公与文公血诚至公忠贯日月修名姱节如玉无瑕覧其遗墨想其典刑千载之下凛凛如生当时蝇营狗茍如曹蜍李志軰使人欲唾其面则吾曹盍知所择矣
　　漳倅到任告先圣文
　　某学古而迂身谋甚左一第廿年方书六考贵岂不欲耻非其道富不可求从吾所好圣谟洋洋惟知充蹈拜庙之辰敢以必告
　　告灵着王文
　　某闻王威名如日杲杲今拜祠庭不敢私祷时事多难天步未妥川陕淮襄方罹兵火内地虽善安岂可保惟臣忧边寸心如捣王于此时宜相天兆不独着其灵于闽南自当昭其烈于江左
　　告灵防妃文
　　某日于家庭防奉香火此来佐州敢申私祷微臣忧国寸心如捣身其康强家可以保晚得一男方离襁褓子其承家父可以老富贵倘来耻非其道神之相之正直是好
　　六野堂赋【并序为林佀之作】
　　野有二义焉自野人礼乐言之则质朴无文谓之野自同人于野言之则广大无间谓之野要之皆古君子事也亲友紫洋林君佀之博雅好修榜其堂以六野以曰山曰郊曰田曰景曰兴之野与人之野而六之自序其目余嘉其居今世而行古道为之赋以广之
　　山色兮苍苍郊原兮茫茫田畴髙下兮稻熟秔香景物周遭兮竒卉脩篁野兴之来无极兮烟霞云月相射而流光有美一人幅巾道服弹琴著书兮友五者以相羊榜其堂以六野兮意甚真而味长彼李愿之盘谷兮与子羙之草堂吾欲鞭吾骖以从之兮耿千载其相望一日盘礴乎君子之六野兮宛与二子参翺翔荷屋兮药房芰衣兮蕙纕晞发兮朝阳濯缨兮沧浪时趣于文兮牺尊青黄君独从野人之礼乐兮外被褐而内珪璋人习于险兮羊肠太行君独于野以同人兮心太虚而履康庄世翻云而覆雨兮君独为徐公之有常世偭矩而背绳兮君独为元子之恶圆而好方吾不意阅盆盎而见罍兮厌喧啾而闻凤凰惟世道之否泰兮闗斯人之行藏傥苍生命未穷兮当宏此道于八荒返顽刬伪兮追还乎朴素之乡含和饮醇兮荡涤乎忌刻之场穷则以野善其身兮如养生者之珍稻粱达则以野捄斯世兮如大医之治膏肓此野之为义其大兮吾所以乐为之平章
　　爱方亭赋【为郑伯吕逢辰宗丞作】
　　环闽州兮多竒山品方山兮为第一如玉笥兮列洞天如金匮兮出石室有羙人兮爱山日流览兮鲜碧结数楹兮为亭题爱方兮为额客见亭名恍然动色爰问主人于义胡得子昔立朝匪有言责匦奏囊封披写忠赤唐突庙堂觝排宫戚持凿纳枘以水投石有圆而卿立乎君侧嫉子之方肆为蜂螫子胡不削之以为圆犹有爱方之痼疾主人曰嘻请对以臆时有汚隆道无伸屈出处何常以方为的猗欤大哉方之为物庄士端人灵墨神式王咸举之为救司之幡曼倩执之为止幸竪之防朱云仗之为斩佞臣之劒秀实出之为击逆贼之笏今予此山真大竒特如幡开张如防严直如劒横陈如笏端植此吾取之以名堂不避乎人之吾嫉王子闻而状之曰惟刚故方不可挠而为绕指之柔惟直故方不可屈而为枉寻之尺彼时人之好圆犹四肢之无骨议政兮模味道之棱作史兮曲魏收之笔献张禹之蓍兮神其欺握孔光之杖兮弱无力佞者依凴巧者鑚刺突梯兮如脂如韦反覆兮为鬼为蜮使其足斯堂而面斯山宁不甲其顔而芒其脊嗟我狂生久矣废斥家虽无爱方之亭心已有爱方之癖流俗兮滔滔书空兮咄咄何当浮湘水兮问讯道乡之台过南都兮物色元城之壁抱此方兮终身濒九殒兮不怵乱曰守初节兮非艰全晩节兮良独难坚万仞兮壁立保孤标兮嵗寒一生无愧兮方寸地千载流芳兮方册间要使方山之爱主人兮亦如主人之爱方山
　　爱贤堂赋【为叔正甫作】
　　臞轩一日倦于酬酢扫几焚香解衣盘礴乍尔欠伸谁欤剥啄闯扉而视倒屣而跃则吾叔正甫手携爱贤之篇谓得之于故橐诘堂之所以名则曰人皆爱珠玉我爱子孙贤之诗乃前修之所乐今从而赋吾堂非吾子而谁托臞轩作而言曰传不云乎惟圣知圣惟贤知贤况知之而又爱之不贤者必不能然经不云乎人之有技好之若已他人之贤且好之况为吾之孙子今吾叔也世腻之不嗜生产之不营曰吾有书可读兮足以藐南面之百城曰吾有子可教兮足以贱黄金之满籯挟吾所有之二乐以居吾堂兮彼区区者曽足为吾之重轻若乃髹几兮昼净银缸兮夜荧课羣儿之吾伊咀六艺之精英大儿引喙而髙吟兮如唳天之鹤小儿调舌而学诵兮如出谷之莺吾倾耳聴之兮若不胫而造圃不翼而翔蓬瀛抑余闻之人之有生其欲逐逐食欲肥甘衣欲华缛暑櫺欲凉寒馆欲燠至于爱子孙之贤则又人之大欲然或鸮兮鹓鶵或龙驹兮牛犊纷八品之参差虽造物者安得人人而餍属则亦如彼何哉惟自求于多福故曰太上种徳其次种木又其次种谷木仅十年之需谷才一年之蓄惟徳则享之而不穷酌之而不涸吾门旧有三槐其大如屋本之以孝友兮可以厚栽培泽之以诗书兮可以深灌沃不寻之以斧斤兮纵之以樵牧淮水之流兮未干文正之芳兮可续如以吾之言为然则吾叔也异夫人之痴叔
　　蚊赋
　　暑风始至天宇将昏玉虫甫挂于明缸银蟾突出于游云有喧于室有哄于门讴如乱雅之俚曲噪于不整之溃军睨而视之徐而聴之则藐乎小哉其为蚊也于戱尤物之生有徒是繁大而猛者则豺豹狼兕防貘麖麈小而黠者则蝮蛇蛭蝎蝍蛆蠭蠜彼惟肆恶于川陆兮避之则易汝独入于堂奥兮去之也难彼触之而后毒人兮其罪犹可贷汝求人而中伤兮其情不可原吾尝观诗人之伤防至援苍蝇而为比蝇惟声之可憎汝又兼之利觜吾欲改止棘之章独以汝为防夫之刺葢自古之小人多不利于君子将圣兮防毁于叔孙大贤兮见沮于臧氏管蔡二叔兮流言于国之硕肤骊戚二姬兮欲摇乎君之冡嗣子椒之间行兮恶草可掩乎芳兰歌奴之潜入兮白羽或移乎秋气腹有劒兮伺人之可乘笑有刀兮袭人之不备葢此曹生则为嚣嚣嗷嗷之人兮死则为缉缉翩翩之鬼炙手附热其故态兮故多出于炎天隂邪秽汚其旧染兮故每生于湿地或被人以痏疮兮如长庆三杨之流或进身以纎巧兮如熙宁十鑚之类吠尧之犬兮同声相呼食月之蟇兮同恶相比是何天宇之不肃清使汝得以陆梁跳踯而为祟也王子平曰嫉恶如仇展转不寐我心百忧在床下者必焚之以艾火集帏中者必驱之以膏油欲吾心之属餍罄汝族之防刘或曰不然疾之已甚者乱之端犯而不挍者徳之盛靡昏不明靡乱不靖维其忍之秉心无兢东方明矣乃时之定王子唯唯静坐以聴




　　钦定四库全书
　　臞轩集巻十一　　　　　　宋　王迈　撰墓志铭
　　莆阳方梅叔墓志铭
　　莆品丁之家方为着姓端人绅士层见叠出有位公卿立修名姱节于朝者有任牧伯连帅扬仁风义槩于方外者余挟一能一艺多奋拔于乡于学于天子之庭故莆人有无方不成榜之謡独梅叔君懐瑾握瑜足迹半湖海而天无老眼命压人头偃蹇不得志赍恨下泉唐人所谓直教桂子落坟上生得一枝魂始消者非君之谓欤君少受知于叔祖少卿公铨仕衡阳日君以弟子为賔客自书札外未尝毫发预他事少卿去衡君以衡人士多执经授业于其门者不忍舍其师去相率裒金买宅一区以家之余庚辰辛巳入潭幕于衡为近一时台府如俞公徴赵公善践孙公得舆李公东皆持节与梅叔交争馆粲之余每欲沿檄游石鼓与君瀹泉煑茗相叩击不能得君亦欲至潭访余而诸公之在衡者恐其为有力者夺去竟不与行壬午春余以忧归声问不相接者十有八年己亥夏有以衰绖造吾门视其刺不知为何来使介者诘之知其为梅叔之子也亟出迎之坐定且泣且言曰棐不夭先君家衡三十六年壬辰归故里葺先庐为终焉计不幸戊戌之闰月下世矣且有日棐哀先志不就大惧嵗月久且沉泯无取证于来世求夫子之文刻墓石以传则先君为不朽矣于是系其谱而铭之方氏自光之固始来十有四代祖金紫公庭范宰长乐治产于莆遂为莆人君大父有为父冲卿潜徳弗耀毋林氏君生而岐嶷家贫无书借于隣族一目数行俱下终身不遗忘长为诸公要人客所为文操笔立就世有业进士不习为外学至目之为屠龙无用之技亦有専攻诗词骈俪而不屑作原夫辈语以是为童子雕虫壮夫耻之者惟梅叔兼其所长故自少至老挟耿耿者以游四方而嵗得子弟束脩及青云贵人餽遗以自肥其遯家衡日买姬妾数十人吹笙鼓琴歌舞以娱賔客感时抚物念家懐土酒酣作乐府付歌者清婉可爱暨返故居出所贮蓄市田园以供粢盛得眂中人之产且过之每语子棐曰吾辞家出游时无半菽之畴无卓锥之地今有田若干屋若干非有俸禄以置之田吾笔耕之田屋吾书中之屋也虽然吾岂为吾身及汝曹温饱计哉吾少读书有志当世谓得百里为之宰必求如卓宻令鲁中牟得千里为之牧必求如田仁防元结辈今无能以尺寸及物岂吾志不如古人吾才不及今人耶是有命焉吾固安之矣力学成吾志汝曹勉之棐诵其言以告余为愀然叹曰士所植立系其志所逢合系其时今窃科进身有贪婪茍贱者官日大流毒于民日深橐金与屋数世不肖子孙用不尽乃使志士仁人以济人利物为心不得施设万一分使之卖文为活仅得数亩田数椽屋以庥夀其后嗣则自诡以为诗书之末效至于身不得行其志且以望其子若孙焉吁是可悲也已君讳应龙以字行于世晚以梅窓居士自命享年六十七娶吴继赵先卒男一人即吾友棐也为吾族乙未特魁之侄壻孙四曰炳曰焕曰炜曰女二长适营道宰商景春次适进士陈伯顺早世棐以己亥九月六日壬申领诸孙奉君柩于兴化县广业里牛冈之竹峰昔君在衡日谒术者得卦兆有牛冈寻吉穴归竹峰前之句今所之地之名与兆协岂天閟神藏以厚吉人他日将有兴者欤铭曰族望兮堂堂声名兮洸洸走四方兮皇皇不贵不夀兮返故乡从从筮兮归吉藏不在其身在于其子孙兮吾为之责报于苍苍
　　祭文
　　祭林通甫先生墓文
　　呜呼湖海之英如公者防儒冠误人公竟止此谈经讲道三传蹄筌人谓先生为卢玉川具眼逹观齐一生死人谓先生为防庄子少而好游足迹四方人谓先生为马子长古貌古心寄兴幽雅人谓先生为孟东野酒酣行乐纵笔歌行人谓先生为石曼卿知夀不遐晚不纳室人谓先生为种眀逸其位甚卑而道则尊其身云亡而徳则存我辈游从为日既久天丧斯文哲人不夀抚棺而恸一酹抒哀魂如可招盍归乎来东山之藏故居之右君子之终没而不朽
　　祭海阳县尉林磻先生文
　　先生之学涵古茹今先生之文戛玉锵金三十余年授业青衿晚得一第仅偿苦心初筮下僚上官刮眼来事可为仕途履坦人亦有言黄花香晚天假之龄如是其短呜呼茫茫彼苍于物有情亨者使泰枯者使荣独于先生啬而不赢前辈雕丧空余典刑吾党向来受教席下一奠柩前有泪盈把乡先生亡祭之于社谁倡义风兴起来者
　　祭亲友林泾清叔文
　　呜呼人谁不死子死于溺九月初旬余闻之于道涂未敢以为的也未两日而言之者益哗往往以为实也余欲问讯于子家恐子之亲惊且惕也又数日始知子家招魂于水濵余然后抚膺而痛泣也自是以来余食不能以下咽寝不能以终夕也一夕梦子卧床箦之间余有言而子黙黙也既觉则月照屋梁恍然如见子之顔色也呜呼子其竟止于斯耶子于余为世姻而交情则金石也余初聚徒于龙池子之年才二十一也朋友五十余人子独为吾门之巨擘也与余累年为文字防子之学日进于一日也余既登第于太常则冀子聫翩于桂籍也去秋不利于贡闱则冀子防勲于环璧也中夏俟捷音不至则冀子归之亟也末夏得中都书谓子有厌厌之疾也初秋寄书于子劝子以肩舆而归恐病后之无力也不谓子舍陆而川遽有风涛之厄也呜呼文人才士之薄命如子者盖不一也贾谊止于二十三而李贺则二十七也今子年三十一而死亦未足为子惜也独以死而不得正所以不能不为子戚戚也然自古有如子之不幸者皆不容以致诘也屈原自沈于汨罗而李白自投于采石也子岂二子之流故与之相从于水仙之室也呜呼才者鬼神之所嫉也夀者造化之所啬也使子无如是之才则亦不为功名役也使子不困于功名之行则必亦令终于寝室也然自逹道者观之则又等生死于一梦付去来于一息也庄周之徒所以不有其身谓不免乎乌鸢蝼蚁之所食也盖一防英灵之气凡所至皆可求其魂魄惟是可伤可念者子有双亲望子之成名于捧檄也子有少妻望子之和鸣于琴瑟也子何忍使老者之虚其望使少者之丧其匹也余与朋友所期待于子者何如又何忍使数月间而幽眀之永隔也一恸生刍之前虽秃千毫不足以写悲伤之臆也呜呼哀哉子每能饮其量如鲸今酹一杯子不能倾子其知此情耶其不知此情耶哀哉
　　祭陈复斋寺丞文
　　呜呼万类沄沄随波俱没金石精坚刼火不灭复斋先生千年人物忠孝持身圣贤合辙嗟世家之无人多自頽其阀阅惟先生大正献之家声有吕范二公之风骨叹道学之无传防不絶其如髪惟先生得文公之正宗探伊洛诸贤之理窟方壮嵗之立朝抱嶙峋之直节丙子一疏之尽言搢绅相顾而吐舌殿豸为之失威社防为之塞穴既出把于州麾视民瘼之如饥渴南康延平之政成防万生灵之全活庐阜避其孤髙劒水逊其清洁逮宁考之上僊泣遗弓之清血誓墓之志一坚栗里之归始决兰无人而自芳松到天而不屈盖其语也非卖直以沽名其黙也非甘心于囊括其出也直有救世之赤诚其处也岂但为保身之眀哲根之以内心之昭融加之以学问之亲切由本领之纯全故功用之宏阔将宇宙之是扶何梁木之遽折岂苍生之命果穷而斯文之脉将絶然生荣而死哀且全归而无缺有东阁之郎君可继承于风烈有西山之美人可垂铭于墓碣然则先生之所存于世者甚长岂比荣华富贵之消歇某也以里巷之诸生荷知怜于方拙坐眀道之春风揖濂溪之霁月归自长沙也先生为之书防仁公勤之箴及官中都也先生赠之以舍生取义之説尚拟嗣嵗之春长在抠衣之列何哲人之云亡搅悲肠之悁结寄奠一觥临文哽噎呜呼先生幽明永诀
　　诸门生祭真大参西山先生文
　　时朝士之为门人者十有七人天生先生为宗社计进退存亡关系斯世海内一词期以经济道之将行命有所制穷理致用讲学有宗时雨之教春风之容伪者献诚慢者致恭人谓先生为程淳公方寸不欺守道自信曰思无邪曰无不敬口无过言身无玷行人谓先生为马文正淳公位卑道立于独人惜其亡天下无福文正登庸逺夷心服未乆而薨都人巷哭先生之道逺绍于程立朝补外俊伟光明先生之位虽不及马儿童走卒无不知者权奸见忌退处八年著书西山其乐怡然天日清眀甫及闻政筋力未衰乃婴病疢丐归者屡仅畀内祠丙吉病愈上日望之中外门人孰不致祷夫何彼苍遽夺此老述作万巻珍重璠璵最留意者衍义一书谓此书成死可无憾自今观之殆成语防风涛汹涌思济洪流巨楫一折沦胥是忧自有都堂凡防辅弼如先生者不一秉笔易箦之际神气溶溶曰予此心秋月当空骑鲸而仙先生何欠国病民痍孰鍼孰砭诸生畴昔乐在抠趍忍于此日而奠生刍薄奠陈情有泪盈掬已矣先生百身莫赎
　　又
　　先生受清和之异禀集理义之大醇气之塞乎天地者志为之帅行之通乎神眀者敬为之源凡出处之大节为搢绅之所尊维先皇帝赏其忠勤将大用而未竟留以遗于后昆维眀天子潜跃有闻亟召还于长沙趋入觐于紫宸陈纲常以扶世教之坠辩忠邪以烛时人之昏使其言之果行可再造乎乾坤其如月偃林甫之堂风起元规之尘虎守闗而耽耽犬吠雪而狺狺先生乃傲视乎轩冕髙蹈乎邱园谓不见之行事即斯文而防勲登堂而受业者诜诜之学子趋庭而问礼者绳绳之子孙穷百圣位育之道探千古理乱之原著大学之衍义可肩孟而跨荀曰如有用我者吾将献之吾君天佑我宋端平改元权奸不诛而自毙羣憸防伏而兔奔先生乃辞粤山之泉石整造阙之申辕温公起于洛人谓之游龙行雨范公起于蜀人谓之鸣凤出羣去二公百余载人于先生亦云至则抱所着之一书侍翠幄而讨论动重瞳之注视啓玉齿之咨询位文昌之清华司贡闱之选抡疲神考校废寝忘飱夜得一士旦告苍旻暨撤棘而造榜愆调理于寒温下天使之拊问示睿眷之频蕃就登延于政府欲旋畀之国均奈大数之有尽莫竟展乎经纶上咨惜以辍朝痛元老之不存敕季弟以防窆加赙礼而异伦锡以易名之典慰其如在之魂曰委质立朝无如公之忠曰垂世立教无如公之文合二者以为谥播青史之遗芬呜呼哀哉惟先生之用舎系吾道之泰屯惟先生之存亡闗吾民之戚欣嗟弊壊之已极当污俗之胥沦进贤而莫行其志去恶而不拔其根橘或化而为枳莸终得而揜薫神龙去而羣蚖肆威凤逝而众鸟喧顾巨楫之已折伤波流之沄沄呜呼哀哉先生所居化熏瓯闽顷羣盗之为梗悉去晋而奔秦惨輀车之东归哭道周之缟巾焄蒿凄怆之戚家如丧于所亲先生所治易地同仁泉民爱之尤深如河内之爱恂闻邮传之讣告恸于祠者兼旬秋菊寒泉之荐嵗弥久而弥新昔传仙峯之絶顶有士修道而炼真丹甫成而倐化为先生之前身仆尝于暇日以有问先生荅以不语怪神但言其使江东之日梦班于紫微之垣又言天上之为神仙皆人间之孝子忠臣今即斯言而深省当去而为上界官府之星辰某也猥以狂斐久逰师门受知获爱诲语谆谆铸我以转砂之炉斵我以运风之斤为订顽而砭愚为袪蔽而通堙曰英气多和气少者愤啓之训曰一生短千载长者有味之言自师资之既往怅莫报乎大恩追遗教以佩服誓九殒而弗谖比闰秋之奏对吐肝胆之轮囷内言欺君罔上之百辟外言飞扬跋扈之统军近言宦寺有捷出之径逺言济邸有未雪之寃荷圣度之容纳初不怒其逆鳞独骄帅之肆辩结谗夫之摇唇至班行之谄子亦助之而澜翻果白简之见及曽余舌之莫扪幸鹤山之夫子独爱直而赏珍空船载乎眀月满袖惹乎香芸入南浦之迤逦睠西山之嶙峋思立门之夜雪念侍坐之阳春恍昨游其如梦洒涕泗之缤纷呜呼哀哉共极堂髙兮夜不晨招鹤亭深兮愁暮云六经无师兮宇宙无人惟有珠林之麓兮长余春木之芚生刍一束心香三熏先生如生歆此一樽其必曰是为吾学而不吾叛者宜登拜于斯坟
　　祭赵东岩文
　　呜呼东岩在闽南塘在浙皆工文章皆负气节塘兰方枯岩松又折以官职言有优有劣以名节言孰全孰缺与其致身于从班以逢君为容恱孰若全终身之令名无可恨之毫发此天下士均惜二公之亡尤为东岩悲伤而痛切昔寳庆之权门纷邪朋之附热公才缀于班行遽抽身而勇决逮端平之初元来众正之英辙诸公挽之而留中公乃掉头而不屑方其陟峨嵋而防锦城歴秦望而探禹穴袭浣花之芳尘临兰亭之遗帖及其道林岳麓之倘徉石鼓洞庭之登涉纫纕乎沅芷湘兰捜采乎顔碑栁碣以昌吾诗之精神以写吾琴之幽絶不污廋亮之纎尘不染曹蜍之防沫其宰安溪也人爱之如鲁恭其守恵阳也人歌之如元结董睢邸之宗属舶台之兼摄视琛货如涕洟化不清作玉雪加以真西山之髙与夫李竹湖之洁三清萃于一时贤者之师而不屑者之怛持两节于重湖抚遐氓如饥渇当狎至之羽书督洪流之战筏不加赋以扰民竟如期而津发处急遽以恬闲转震惊而妥帖凡饮徳而茹仁犹膏枯而醒暍果最课之上闻亟赐环而觐阙公一笑而来归曰宵征之宜歇散策乎荷屋药房衔杯乎杉风萝月心羡髙举之鸾凤耳厌妖鸣之鶗鴂指箕尾之书升怆长庚之夜灭呜呼哀哉人物雕萎世途杌陧命代之儒爽邦之哲聚于本朝犹在目睫二三年来如风扫叶仍于斯时夺此人杰更生卒而宗国之忧孰分李晟亡而万人之命谁活以位则不至公卿以年则不登耄耋独留东岩之巍峩长并三山之岌嶪某也晚登门墙辱怜朴拙文席一违嵗筒四阅忽讣告之流传増忧心之忡惙览谪仙之诗而涕零抚中散之琴而声咽埋玉之坟向山之垤白马素车诣堂膏秣秋菊寒泉宜荐芳冽先缄词以抒情叙荣哀之本末冀精爽之来歆怅幽眀之永诀
　　祭魏鹤山先生文
　　惟国家盛时之人才禀山川清淑之间气文章则眉山之父子道学则伊川之昆季更南渡之百年邈徽称而谁嗣鹤山先生以英伟之姿抱逺大之器文追正始之音学探圣贤之秘权史当朝以儒为戱先生辈人不得行志当寳庆之初元抗纲常之宏议虎守闗而怒号犬见日而羣吠斥忠质于渠阳快女嬃之怨詈谊也当此赋鵩以悲鸣原也当此沉湘而憔悴先生处之泰然曰吾有命有义履畏境如康庄茹苦荼如甘荠独尽力于斯文将垂光于来世于易则探赜钩深于礼则订讹证伪于诗则陶写襟灵于字则平章篆凡笔端之游嬉指理窟而超诣积八年之深功续程苏之位置使一朝之大用当尽抒于经济迨夫天毙权奸朝登儒揆初年而西山自闽来次年而先生自蜀至洪蒋诸贤后先征彚遂使端平之初及见元祐之懿奈西山之一頺如杲日之西坠先生哭之尽哀人士闻之兴喟未防而蒋终于家又未防而洪薨于位立东门者一人凛灵光之标致以政地之重臣为督府之元帅何异乎嫉真卿而使之为说李之行恶彦国而使之为出疆之使未视师而贼胆寒将策勋而同列忌俄异论之横生怅初心之莫遂蜀无家之可归奉丛祠之若寄及帅闽之命攽犹物情之少慰司封驳者何人犯清议而不媿使此身之犹存尚行道之可冀何殒星之告妖乃翛然而蝉蜕呜呼哀哉天生伟人闗系匪细出处则闗民生之戚休存亡则系吾道之兴废宜锡之期頥之年留以为宗社之衞至于奸臣弄权贪夫败类宜凶于而身而家毋得以为鬼为魅彼苍者天胡然不恵恶者永年善者降厉望之周堪殁而孔光赐杖于建平之间元城莹中卒而蔡京白首于靖康之际钟鸣漏尽者防行不休而元夫巨人乃沦亡而相继呜呼哀哉国歩间闗民生雕弊京襄邱墟江淮鼎沸外有侧目伺隙之憸壬内有摇舌肆谗之妇寺此何时而梁木摧此何景而蛟龙逝是殆晋人所谓秋髙摇落之时使人然而出涕某晚登门墙辱窥小异虽名位之不侔偶襟期之胥契读奏篇之瞽言曰差强乎人意属霜简之见排纷羣目之疾视先生白之榻前至色庄而言毅谓去一微臣不足怜恐天下自此以为讳旋开悟于上心得免投之荒裔赠之以朝阳鸣凤之绣图申之以防笔飞鸾之大字至今序引之珍蔵然有光于巾笥先生于仆非纳交仆于先生非借势或者下石之未休犹谓托名流而附丽自漳濵而斥还拟墓前而自誓抱直道以不渝鞭古心而愈励闻讣告于邮传集百忧于肝肺盖为世道之隠忧非特一身之私计假精庐以招魂陈生刍而设祭谅英爽之周游如源泉之在地随感召而必通傥下歆乎一酹人之云亡邦国殄瘁悠悠我思明发不寐
　　祭丁元辉给事文
　　呜呼人之才品有崇有庳遭时履运有险有夷自寳庆而绍定纷邪党之猖披毁兰茝而不佩采萧艾以充帏公乃在下寮而不愠见合光尘而不诡随此一时也人不得以污元规之尘而见讥暨端平之改瑟为善类之休期凤呜阳而哕哕麟瑞世而师师公乃居风宪之地进伏蒲之良规此一时也人不得以负望之之荐而见疑至嘉熙之变局正党论之交驰摸床棱者无可无否骑门限者半黠半痴公乃吮笔乎螭陛演纶乎鳌扉司银台之封驳班文石之论思此一时也人又不得以牛李之党而目之呜呼自绍定而始进已发轫乎通逵在端平则合端平在嘉熙则合嘉熈自古贤者之出处不与时枘凿者防希设于时而谐合又于道而支离公则内不失乎已外不违乎时出与物接侃侃愉怡入守官箴惴惴矜持享厚禄而弗恤诸孙之无褐典衡文而不欲邑子之瞻依于所厚者宁薄不以公而灭私入仕四十年而不挂吏议立朝十余载而不蹈危机上有以结九重之眷下有以缔三相之知将进登于四近庶展究其设施方其后福之犹炽胡造物者之不愸遗呜呼年来人物日觉雕萎有出处不能为朝廷之轻重有存亡不系世道之安危有毁誉出于势利之迁就有是非不根于人心之秉彞如公之不大用亦门生故吏之所共悲仆昔同朝才及半朞以罪去国升潜异岐闻讣告而感悼迎素车而差池生刍一束寓哀平时呜呼公乎竟止于斯
　　祭郑都承子敬文【丁酉】
　　呜呼哀哉仲春初澣方得公书情文溢纸细字渠渠谓因感冷药褁是需我每羡公精于调理红顔怡怡髙谈亹亹纵有微疴亦偶然尔一日行路忽有异传我不敢信心极悬悬徐诘其寔公果溘然呜呼哀哉公生相门寔则儒素涵茹羣书练习典故不但多闻且通世务太和试邑蔼有休称入迁院辖再转为丞显宦要职跬步可登维时权奸其门可炙公心耻之抗章丐出吾官宁卑吾道不屈髙牙大纛作牧庐陵民肌春暖吏胆氷凝不畏强御谗言朋兴浩然来归一邱一壑与陈复斋追随最乐罔俾耆英専美于洛十有七载冰山乃倾遄以郎召承防枢庭一语不合拂袖而行有诏起家卑以漳守政痁民疵是图是究千里咏歌二天宏覆廼者望日出劝农耕归坐铃阁寝已三更曽谓顷刻乃隔死生呜呼哀哉贤者存亡有闗天运比年以来徳星屡殒我欲问天天不可问复斋冡木欝乎苍烟建昌仙去闾里凄然又弱一个人何望焉呜呼官至元士官不为小年逾耳顺年不为夭所可恨者积丰施眇郡失良牧朝失荩臣子失名父里失贤人知与不知怆然伤神某也辱知亶非一日迎拜素车有泪盈臆巵酒写哀公其来格呜呼哀哉
　　又
　　呜呼嘉定之间朝登谬宰公闲于家十有七载端平儒相收召诸贤公得起废一嵗数迁是时朝廷号小元祐公在都司贤业未究三阳方长羣隂伏焉阵脚一动公去翩然出守清漳未防奏最胡为元身中宵蝉蜕年来宇宙白昼晦冥天荒地老雨风盲元夫钜人乃不得夀俗物茫茫厐眉皓首靖康之际海内流离山和靖皆身见之孰若元城与了翁老骑鲸而仙不见此祸公今往矣钧天其游千年芳魄聊寄此邱子孙能贤满种松槚吉人之蔵过者下马
　　祭连袂谢克恭钦仲文
　　呜呼人道亦大矣或托好于朋友或缔契于姻防始情分之虽宻终交道之难全间有全之于其人而固亏之于其天此吾今日所以为钦仲而一恸盖不胜其怆然也始吾与钦仲为友道同气合者垂二十年散则无一月而不遣仆聚则无一日而不共筵我尝砭君之过君亦绳我之愆凡书素之所寄皆中心之所宣如渊眀亲戚情话之恱如子美人生襟袂之连及余自长沙而告至君尝唁我于琧室之偏秉烛相对而如梦心事未剖而遽旋自后僮价之往来乃言偶困于沉绵然以宿疴之屡愈将谓后恙之必痊亦岂料贾谊之倐速化而长吉之遽仙也哉呜呼钦仲已矣在闺门则孝友而无间在婣族则逊义而相先何厄运之推移使门户之迍邅既衔悲于屺岵又抱痛于防弦独其身之仅存俄夜壑之移船此道路之人皆伤吉人之不夀不独予涕泗之涟涟所可幸者君有子已近志学之嵗君有弟可谓克家之贤若夫受嵇子托孤之寄念翟公书门之言余不敢以不勉君可瞑目于九泉呜呼昔我至止倒屣出延今我来思忍相弃捐只鸡斗酒酹君柩前呜呼哀哉逝者如川
　　祭海豊宰顔养智文
　　畴昔之日辱君文盟芝兰臭味金石交情君来吾莆大扬教铎我时过从论文甚乐君自莆归得宰恵阳懐此美人在天一方物色便邮将寄双鲤有自南来曰君止此呜呼清源胜彦璧水名流穹车方驾谁折其辀海内年来善类雕瘁公亦无年殁于下位有子尚防未能扶丧赖有玉季扶携还乡丹旐载道见者堕泪薄酒一巵朋友之谊
　　祭従兄鸾少冲文
　　呜呼能不能谓之才幸不幸谓之命世有妄男子而侥幸成名亦有老文学而终身蹭蹬此志士所以多苦心必盖棺而后事始定吾兄少年席珍待聘方声誉之交驰属春秋之鼎盛夫何抱璞而啣卞和之寃鼓琴而无子期之聴泽水涸而蛟龙愁暮天寒而骐骥病晚始豁然而逹观盖未始不顺受其正某幼辱兄怜长知兄敬毎旅试于文场惟元方乎审订我及壮而策名兄晚节而尤劲将收功于桑榆何舟移乎宿信告殓斯辰痛根天性巵酒陈哀谁知此疢
　　祭邹给事母叶夫人文
　　昔者曽子子路初仕之时俱有遗禄逮亲之喜及夫亲没之后方为楚国之仕参则谓椎牛之祭不如及亲之鸡豚由则谓列鼎而食不如为亲之负米是则为二子之亲不能不遗憾于此孰如夫人克生令子垂三十年优游甘防奉楚堂之养则坐享重茵开鲁侯之燕则诞膺多祉凡参也由也其亲之所无者夫人皆得而有之矣惜夫萱草之春未央白杨之风遽起胡不及见列辟之回班而乃遽罹忧于陟屺仆也昨筮仕于莲池荷元戎之知已及衘恤之来归毎懐思于湘水闻夫人之讣告増寸肠之哀毁怅望素帷莫能至止寄情斯文有泪盈纸
　　宜春郡博士陈茂献哀辞
　　天之生贤兮孔艰既曰生之兮曷不其延丰之才而啬之数兮意乗除之或然吾非为茂献惜一死兮盖为世惜一贤木堪栋于明堂兮俄漂摇于风雨玉可藻于清庙兮遽委弃于泥土不曰有命在天兮杳乎不明其故岂物之生而有才兮皆鬼神之所妬充茂献之纯孝兮可移为忠以事君虽欲为而不可兮犹可证于方册之遗文施茂献之友悌兮可熏善良于国人虽施者之不遐兮犹可挹其紫荆之余芬嗟人之逹道兮岂不知顺受其正独我辈之情钟兮有不能以自胜命短而所存之甚长兮吾于君乎何病尚其相尔弟昆暨后嗣兮天至斯而始定
　　钦定四库全书
　　臞轩集卷十二　　　　　　宋　王迈　撰古诗
　　试石鼔墨得月字韵
　　水声响峥嵘山势髙嵂矹我居山水间瞥焉五阅月看山寛眼界听水清诗骨妙理在浊醪淡交寄薇蕨翻书明月轩瀹茗清泉窟一雨酿黄梅连朝来不歇云疎漏檐光晴意犹鹘突卓午睡瞢腾起来足不袜掻首独无言书空时咄咄天宇未清夷世途良臲丈夫志未酬徒有冲冠发俛头习科举与俗聊汩汩壮图要有待非久黔吾突富贵渐逼人荣途轫须发
　　题元山蔡行可对青亭
　　终日在山中不见山可爱欲识爱山趣须在山之外南山不古今悠然与意防西山无朝暮佳致固长在蔡君金玉人结亭避阛阓面面苍璧屏坐卧与青对晩曦射紫翠宿雨濯蓝黛能消几两屐不赏此竒槩芙蓉爲君裳兰茝爲君佩今非避世时乃学陶谢辈诸公富唱酬拔防各成队我出一转语功成身始退君爲端明胄忠孝后必大山灵纵有盟一出合破戒苍生正有求富贵不渠贷山债防一偿相期在晩嵗
　　题弟纲举之奉仙之室曰小蓬莱
　　吾祖有方平曾与麻姑会沧溟化爲田弹指五百嵗又有仙人乔神游八极外朝舄作鳬飞世縁比蝉蜕寥寥千载后之子得正派风度亦可人春秋况未艾朝搬紫河车暮结飞霞佩严事钟与吕信心终不退经营白玉坛肖象俨相对四面来青山献竒飞羽盖炉熏彻玉虚劔水清尘界琼笈阅千函丹方探三昧谁谓三鳬遥近在吾境内蓬莱若云小孰能爲之大
　　跋黄京甫必昌提干四书讲义
　　吾友黄京甫器资厚以浑自了场屋债徧参诸老门四书不释手日旰忘晨飱超悟到圣处不能忘于言序讲凡五篇字字比璵璠伊洛有心印传受百圣源紫阳有心灯曯破万世昏得君再防绎提要钩其元如印一洗涤篆籀宛然存如灯增膏油光焰大且繁我昔从师友是书粗讨论老大学不进徳性焉能尊因君重感慨旧闻日当温愿言剪枝叶作意事本根
　　甲戌九月日有食之纪异三十韵
　　甲戌九月秋朔旦见灾眚孛彗犯太阳凄凄如月冷方其始亏时宛然虫食皿食之至于既当空悬黑饼髣髴存轮圈中陷犹枯井云间星昼见草木森弄影天地寂无声疑似非人境问之道旁翁欲语喉先哽翁今九十余眼未见此景爰有虮虱臣拜跪泪沾领天髙听则卑宜鉴愚臣请日者阳之宗千古光常炳此日何不臧臣心忧耿耿或者天爱君先事示之警流金爲汤戒洚水爲尧儆虽重一时忧何伤天歴永吾君今尧汤四海元元幸公道大开明朝列肃而整祗恐万一间左右容憸悻方秋阴用事阳微阴渐逞不去谗慝根惧作忠良穽天乃出怪异意欲悟观省吾国必有人伏蒲输骨鲠吾君必开纳小心知畏谨阳政必日修阴邪必痛屏天其终仁爱悔过在俄顷大呌天上人齐唤金乌醒
　　读林去华居厚主簿省题
　　病夫夜不眠五鼓始交睫懒起比吴蚕清梦飞庄蝶恭承髙轩过不及倒屣接惠我百篇诗珠玑何炜五言比长城一望皆危堞壮如广陵散悲似阳闗叠音韵最清圆格律尤妥帖登坛禆将降咒水小巫怯永嘉富人物徃躅足追蹑经术北斋陈文章水心叶林君游其门早负贤闗箧乡校设臯比户外纷屦屧科目苦无凭取舍如渔猎入网多弱翰上钩希巨鬛西廊上奏篇甲第仅书捷低头矮屋中壮气不萎茧研朱防周易修此清净业焚香读楚词时作真行帖台府嵗举员求者例有挟孤士乏梯媒刚肠羞妇妾诸公纵怜才或被权势刼谁能推挽之士论得欣惬
　　东归同年三山王簿宾之赵户立父连簿仁父黄上舍偕行分道买樽酌别
　　我从京华来溽暑不可迩蓝缕一征衣邂逅四君子臭味同芝兰乡井连桑梓王君吾兄行派出铜川氏一饮吞百杯一挥烂十纸此是銮坡人非久栖鸾枳黄君天庠英贵名方日起三年拜赐师行雪殽函耻后来几英豪愿作榜下士小连真可人犀玉浮冰峙再鼓气不衰收科趾前美朋山万青衿求识习凿齿立父天族英雅非膏粱比青桂近婵娟红蕖映青泚名驹产天廐一日当万里今夕知何夕德星偶同晷明月入觥船凉飔生劔履相逢吴山头相别闽江觜交情托管鲍同年序许李明日怀美人娟娟隔秋水何以慰我思驰书寄双鲤
　　东归至衢城十五里头
　　征衣犯火云来自长安道浃背汗淋漓遵程行数跛险阻已备尝习气觉如扫京华纨袴儿顔色差强好玉斚酌玻瓈金盘饤水菓享此竟无端荣枯太颠倒嗟余数之竒涉世嗟枯槁青云志未酬午夜心如捣浪蹈软红尘有怀白云老决防赋归欤受此大轗轲倚杖立沉吟持杯浇磊砢生平忠愤心皎皎通穹昊一身不足忧世途深可悼往嵗淮甸间边吏困科琐金鼓声涨天沟壑填肝脑一旦计之穷首谋伏天讨眈眈欲无厌百计需金寳今者驰使车囊橐费赍褁乳臭坐庙堂茍免及身祸谁知鸿雁呜朝夕不相保旱蝗莫爲灾四望无青草我辈独何心日夕忧江左岂不欲救之势力顾未可敬持一瓣香好爲苍生祷何日鞭五龙泽之以霖潦手提四方人脱之于水火
　　父执德化陈宰叔髙槩寄诗和之
　　欲作好官易与时同俯仰欲作好人难前修严矱矩马安爲巧宦孔光位宰辅贻臭汗青中诟骂之所聚胡威清比父魏謩直肖祖世家有若人百不一二数夫君少壮时笔力迫韩杜晩嵗宰一同治最方卓鲁中都清要官唾手可抟取径挂神武冠去国身如羽隠几挹青山称觞环防舞导养学熊鹤铅永成龙虎妙香防鼻观虚白生灵宇兴来耸文笔象物防藻黼客至开香醪鲸量少俦伍我登清风堂人今道则古敬宣与狎崇所择听张禹
　　别永福张景山
　　我友满天下面交如斗量最晚得张子羣中孤凤凰秀气分髙葢妙年侔洛阳趋向颇近道才具已老苍兰若参文盟过眼五月彊别我求赠言握手吐肝肠学贵根书茂积贮焉可忘如行千里路须具三月粮文亦有活法先使意气张如破勍敌垒须擒贼中王子家蔼文献庭砌多琳琅归欤力种绩宜亲师友良植本日以大养气日以昌学丰敷爲文如富出所藏襟期要荦荦俗物徒茫茫他日泉石下候气视北方知有滔滔者非予谁其当
　　白发吟
　　明发览青铜寸白坠华簪悬知不能免岂意遽见侵忆昔随羣儿总角混青衿纵弱不好弄既冠知惜阴时开磊块胷浇之以古今二十偕计书进士路欹嵚迟迟十四年一第酬苦心今年已六六暮景来骎骎一发照我眸众发立森森忽然一失笑政要渠相寻有田愿种玉有腰愿垂金富贵岂不好劳鹿那能禁何如一床书侑之緑绮琴逺参兰茝香清玩山水音髙歌月满架醉卧斗横参待教头半白挂冠老山林饮犊青草浦盟鸥白沙浔凭虚唤张陆听我白发吟
　　白发叹
　　日月转四时团团辗清昊人生一世间轻尘栖弱草寒暑不相贷容鬓岂常好嗟予涉世纷闻道苦不早尘劳纵掀冉冉风中葆行年将四十素标已挿脑星星才数茎烂熳色胜缟耘镊虽暂无安能遏衰槁黄精似可饵已白恐难扫幸有琴心文真诀堪却老华池溉隠芝青青可常保斯理不吾欺从今勤探讨要当验他时难爲常人道
　　青铜作明鉴皎皎铺晴昊照我沐初晞几缕经霜草本无适俗韵颇识林园好何爲浪自苦落得衰顔早悬知日夜改青丝成素葆达人遗世累土木视肝脑那于形骸间计校元与缟彼独何人哉而我叹枯槁壮年不可挽过日如霜扫但有嵗寒心不逐冰霜老誓开三径荒种艺杂庸保虽无大药资尚得恣幽讨此外尽悠悠置之不复道
　　题江郎石
　　崒嵂天外来生平眼不识道傍问行人指此爲何石云是江郎神兹地显灵迹岳渎孕精灵阴阳陶器质壁立千万仞葱然翠欲滴缥缈出尘寰上与太清迫伏如蛟龙蟠耸如麒麟逸开如旌旗扬敛如圭绶直交酬如大宾相敬见顔色特立如正女斋庄不可昵勇如毛大夫囊锥推頴出烈如蔺相如挺身衞全璧劲如傅介子叱咤在三尺直如太史公巉岩操史笔裒萃许精英状出大竒特谁言造化工于物无雕刻我来揖清标倚杖立叹息年来天柱倾谁是扶持力愿移此灵根支拄天西北三光五岳气要使合爲一血食千万年与国同无极
　　和赵簿题席麻林居士小隠四韵
　　公子有竒节嵗寒心印松千邱仍万壑是中雅能容晩来万事懒独有诗不慵诸郎富文采笔端耸孤峯绕园万竿竹竒壑千丈松此物匹髙士坐羞桃李容客至谈世故接之令人慵相看两不厌晴昊倚髙峯棊声响苍石茶灶烧枯松故人惠然来风竹爲先容野性旷而适机心疎更慵生怜谢安石携妓污名峯笙簧岂不韵雅景受风松纨绮可爲裳灵均采芙蓉古来旷达士世腻亦太慵可望不可押人如云外峯
　　题赵别驾委斋诗
　　别驾来访别征我委斋诗敢问委之说别驾自发挥万事悉委分吾何容心爲抱椠游文屋去取委所司一战偶得隽敢夸词藻竒随牒走仕途荐举委所知一朝获通籍敢恃妍媚姿不见百里奚非黠亦非痴爵禄委倘来饭牛牛自肥不见塞上翁无喜亦无悲得丧委自然失马马复归委怀在琴书栗里真吾师委顺听时命香山不吾欺吾以名吾斋曰委不亦宜王子曰不然我言异于斯人性涵万善其位配两仪凡天所委付受者不得辞行藏道污隆进退时安危委禹以治水胼胝敢言疲委尹以复辟宠利非谋私经制委姬旦述作委仲尼今古理无二圣贤人可希纲常或沦斁委我开训彛杨墨路必辟韩庄门宜麾宇宙或倾仆委我力扶持补天出娲石浴日升咸池饥者委我食寒者委我衣一或负所委是谓天职亏若君所言者庄老同一岐梁以苦空坏晋以清谈隳流弊至委弃往事真来规世道真险隘天将委之谁上不能使尔夫岂无良医因诗重感慨当有评是非
　　送族侄千里归漳浦
　　吾宗居漳滨枌杜足不到迫嵗携琴书迢迢以谒吿草木同臭味水火随湿燥行色念辛酸开樽勤燕劳葭管阳方升凌室冰新破语言颇有味知子爲跨灶日暮望白云江头理归柂别我乞赠言求以爲宗好谢安自荐元杜子每念佐子真元佐流我誉不爲过惟学无他逵损益在勤惰我昔少年日萤雪功自课呕肝缀文词悬胆警坐卧甑寒心自怜笔冻指欲堕牛羊事刍牧鸿雁谋粱稻慈亲日待养一第天所报愿子继自今书田深种播定力要坚持居安谨无躁青云信有梯我已爲前导后来当有人衮衮如响和洗耳候凯音嘉节迫吹防呼童办楮英爲子征西贺
　　四十自夀
　　前四十年非追之已莫返后四十年是图之良未晩水涸自见涘木落知见本善者契吾机今复犹不逺养生先节欲葆粹在惩忿圣贤人可爲勿使善恶混
　　寄居元职方北第呈西邻盛进士
　　解褐去乡里宦游一纪余抱慼今来归茫然无屋庐暮瞻还林乌朝羡趋渊鱼渊林各有归曾不鱼鸟如元侯雅好义假我舍北居入门扫埃闲草以次锄贫贱谁顾门岂必容髙车余杭众富家碧瓦侵太虚土木虽无情亦与儒冠疎所幸并舍贤昔年同诗书何兹瓦砾陋复尔邻璠璵乡田及同井此义无忽诸
　　寄同年新涂王宰梦弼
　　玉笥髙嵯峨异石光灿皠紫葢有佳人出爲花县宰佳人秀吾宗天姿最髙垲饮水抱丝弦纫兰纕蕙茝畴昔紏郡掾辩狱亦几殆人命我所争斗粟何足爱上官翻相知剡荐异寮寀及膺民社寄直道肯自悔以柔克髙明爲政尚慈恺农扈饱春和荒年独不馁猾吏履薄霜洗手畏纳贿桑问雉正驯壁上鱼多鯘昔我在湘幙相从垂两载书生守方拙时妆不入队惟君雅知心刮目赏竒磊君有桃李栽我独芙蓉采无何风木悲天乎余何罪归欤泣焄蒿久矣婴病痗除夜接君书乌栏墨璀璀访问死生余警语鞭不逮爲言刚近仁直性终难改近乃加和平痛自铲光彩万事必宗道众流须纳海随时少屈伸正直固常在再拜君之言书绅戒荒怠时事苦间闗谁欤穆天縡来书尚可爲苍生久相待
　　灵白湖归憩林氏坟庵僧出能诵予旧诗设茗椀蒲食以诗赠之兼寄呈林六十兄
　　霜风袭客裘朝日晒农背谁遣役此躯隠痛在五内宿草渐重生局蹐处覆载扶衰策瘦笻乞灵问蔡往来才信宿屏息过阛阓夙驾三十里仆夫已告惫小庵阚道旁丈室藏法界叩扉僧出迎面熟不猜怪白发久不梳爬痒得痛快荷设茗椀供仍有蒲食配去此已五霜重来发孤慨一饱犹可谋三釜已不逮退藏心甚甘世故肯相贷博陵隠君子堂萱春未艾悠悠我之思此日君当爱
　　简延平李公足择善【原注时随侍其父爲兴化令余在制中】
　　昔人重相思千里且命驾我家去游洋相望才四舍偃息岂不思吉服讵可借惟凭一雁翔敢望双鳬下日者闻琴堂墨绶将解卸东阁领羣英胜游当首夏惠然访九仙云物争迎迓拂石纳晩凉秉烛娱清夜吉碑共摩挲吉梦相矜诧物色故老言赤鲤何年化题诗富锦囊仙境爲增价是地近吾庐过从何未暇初传尚半疑后信良多讶世态如浮云炎凉更代谢髙谊定不然寄声来慰藉
　　简林公似
　　穷猿不择木祥凤宜栖竹髙门结驷荣陋巷一瓢足仕有时为贫贫乃急于禄夫君何所欠百事尽从欲新谐种玉婚大敞堆金屋镜里顔尚朱庭前萱正緑中州不徜徉炎海甘驰逐遂令君子心度以小人腹我贫甚去年全家久食粥独醒妬人醉讥诮那免俗名节千载光富贵一炊熟朋友严简书敢以石攻玉
　　寄浙漕王子文埜以思君令人老五字为韵得诗五首
　　长沙一倾盖情好如埙箎间闗十寒署何时不相思君爲雎邸教再挹冰玉姿升堂拜夀母摩顶识馨儿叙旧方恋恋临分转依依自是成鸿燕羽翼竟差池音问久不接清宵梦见之鱼腹得尺素羊胛经几炊陈雷不可作千载同襟期
　　我友半湖海知心吾子文君忙我已老事事不如君君生通贵家我出寒素门君披貂毛裘我着犊鼻裈戏防君有母列鼎共清温我早失乌哺空山怅白云弱冠君有子世科将袭芬我子方垂髫诗礼未有闻凡此皆不如官职不必论
　　原明有申公公休继文正后来诸名家有子多不令堂堂先太史孤峭立万仞身不爲从官美谥君所命子文爲之子壮嵗名已盛荣华付倘来节义传心印波流石不移火炽玉宁尽向来牋天疏每读必起敬相期辉国史何止续家乘
　　西山门下士杂袭如鱼鳞惟我与子文受爱异他人送我长沙序言言足书绅赠君樵川诗字字示宠珍潜斋养正堂两记尤谆谆爲君说太藏心养灵根爲我演防颐山立静澄神先生爱吾徒不啻子弟亲将何报此徳相与玉其身
　　我本麋鹿羣官职不要讨儋石倘有储山林堪佚老焚香旦告天非爲其私祷一愿屡丰年田畴足禾稻二愿息兵戈涂地无肝脑饮水乐在中茹芝顔转好笃信而好学守死以善道佩此八字符传爲子孙寳作诗写殷勤未省防印可
　　与友人饮分等字韵
　　君诗敌曹刘我才惭硕颋隠几共团圞醉乡从酩酊强吟蹙眉尖得句防首肯吟蛩声咿咿银烛光耿耿相看不惜夜自足攻逆境搜腹怜肠朶颐傍羊鼎论文固非俦义气略相等世情似纸轻交道如菰冷愿坚松栢心嵗寒青挺挺
　　赠传神庄士仪
　　画工亦无数好手不可遇非是画事难难得画中趣况写佳士照又不比行路庄生颇工此爲我扫尺素俨然山泽臞诗肩瘦鳬鹭老色虽上顔庾尘莫能汚生画甚迫真余子等孩孺得钱散酒家无心问婚娶醉被风雪欺术招鬼神妬长安多贵人朱门富纨绔使闻生之名当即悬金募我贫亦如生正以诗穷故一画博一诗两手相分付
　　殿廷初考诸同舍约共赋诗
　　绍丑夏五初皇帝下明诏大廷策羣英虚心问道要初考凡六员同时赴宣召宫讲絜斋子典刑真克肖胄丞道乡孙道心长返照何殊钟在簴宛如刀出鞘谷口亦何人才徳俱富邵走也分尘埃识见等萤爝亦获在选中所得过所料宫烛分夜辉御香供早烧羣羽竞赴矰众鳞争入钓意气云龙翔精神风虎啸或巽入柔行或疾声大呌或自出机轴或工事窃剽或写云和音或鼓折杨调或作朝凤呜或吟蚯蚓窍好恶随品题宁复相讥诮上方富春秋明齐日月耀涓露增沧溟微尘填岳峤乙览公平章甲科须直峭讽必纳祈招箴必容庭燎国步赖扶持民痍需砭疗诘朝已竣事杯行可以釂
　　谢京尹惠酒馔
　　逐客次江干复此风雨夜元戎念寂寥更仆相慰藉醽醁实珍肴宠光生邸舍妻孥共感慼道路或猜讶谓此偃蹇踪横被弯弓射彼哉簧正巧或者石犹下同志欲过从避党輙惊怕曾谓十连尊理烦无顷暇惠顾及无聊多言莫爲谢平生仗信义正色叱奸诈此様不入时致入人话靶明时方献文安得有谤骂独以殿庐中语言少假借遂犯螳螂怒问坐鸱鸮吓先期入帘幕坐是罹罟擭公施不报恩髙义等嵩华一言挟纩温所嗜非酒炙天日方清明罪过宜宥赦白璧可洗瑕烦公叩造化
　　简同年刁时中俊卿诗并序
　　时中吾诤友也未第时作老农行以讽其长官言辞甚苦今爲绥宁簿被邹帅檄来董虎营二千问之役诸邑疲于应命民间悴于科募一日禀帅又欲任浮屠宫宇之责帅以小缓谢之余退而作诗即以所讽令者讽之
　　读君老农诗一读三太息君方未第时忧民真恳恻直笔诛县官言言虹贯日县官怒其讪移文加诮斥君笑答之书抗辞如矢直旁观争吐舌此士勇无匹今君已得官一饭必念国民爲国本根岂不思培植其如边事殷赋役烦且亟虎营间二千鸠工日数百硬土烧炽窑髙岗舆巨石山骨惨无青犊皮腥带赤羸者頳其肩饥者菜其色憔悴动天愁搬移惊地脉吏饕鹰隼如攫拏何顾惜交炭不论斤每十必加一量竹不计围每丈必嬴尺军则新有营谁念民无室吏则日饱鲜谁悯民艰食州家费不赀帑藏空储积间有小人儒旁献生财策大帅令龚黄岂愿闻此画夏潦苦不多秋旱势如炙愿君在莒心端不渝畴昔蔡人即吾人一视孰肥瘠筑事宜少寛纾徐竢农隙至如浮屠宫底用吾儒力彼役犹有名何名尸此役君言虽怂惥帅意竞缩瑟同年义弟兄王事同休戚相辨色如争相与情似昵余言似太戅有君前日癖责人斯无难亦合受人责我既规君过君盍砭我失面谀皆相倾俗子吾所嫉
　　简复斋陈寺丞子表夫知丞并呈真西山
　　复斋吾之师髙山俨标致仆尝函丈问乞得四箴字及来仕京华登门愿受记复斋首肯之赠言简而毅杀身可成仁舍生甘取义此生尚可轻圭黍爵位仆退书之绅隽永言有味充员京兆幕万一可行志赧顔斥吏胥冷眼视权贵婉婳孤无朋旁观輙相忌朝肆缉缉谗暮遭申申詈圣主初临轩不才叨考试诸贤惮生语一律爱软媚我喜众所惊人取我必弃问有植私恩了不恤公议枘凿不相投罟擭焉得避襆被去候潮襁褓有幼稚少需辰之良解缆辞清渭邂逅复斋子入京方卸辔爲言东湖上英才日以萃穷伊洛渊源传紫阳位置要使莆三邑薰爲善良地仆也闻斯言归心生两翅平生真西山赤心爱善类诲我以沉潜意同言小异二公负名节可望不可企勇退在盛年髙卧看儿戏我行拜二公顔面傥无愧作诗欠硬语呈似贤昆季谨勿示他人恐爲吾党累
　　亲旧问盗作诗四十韵以答之亦可备野史之録
　　我来自京师己丑之十月道之建劔间行行遇兵卒问之何爲行对言声哽咽初只因临汀盐商时出没县官事张皇星夜闻帅钺帅出乃捕兵此曹辄猖獗加之江西冦恃崄防巢穴向来误杀降贻祸今尤烈合党肆纷披交锋争桀黠聚落四百村室庐遭毁爇转徙临昭阳孤城危一发帅方实归装视此苦不切惟漕暨庾台协心图扑灭移文责十连义激词语辣就檄刘权军専城植铩又有一老尉贾勇抗鸱鹘赖此所居民犹茍旦暮活我闻此卒言忧愤中肠热及归抵吾庐保伍亦团结或恐汀邵冦余烬尚分裂或疑防狗徒乘问敢窃发吾乡号乐国目不见寸铁一闻钲鼔声缩头畏如鳖新嵗或讹言城居竟搬挈丁男肩欲頳稚女足不韈相顾莫爲谋去守将安决汝知诲盗谁吾能爲汝说年来民贼多田里困根括单丁火亦追逃户租尽刷猛虎政太苛攘鸡手已滑剥床忍及肤椎肌惨见血吏肥富薰天民贫怨刻骨及此皆幸灾狺险何聒聒古来盗贼兴【按此与下句不接考次首和韵此处脱六句】官吏去饕餮大者籍其家小亦寘重罚人心知是非端可以理折民贼尽芟夷虽赏之不窃
　　郑昻叔和余问盗诗末及山东事弟侄辈又问山东本末再用前韵答之
　　江左百年来英雄老嵗月空糜东南财坐廪骄惰卒嘉定惩开禧废食因一咽国论规便安神州听沦没和戎益金缯讳战钝斧钺迩者天祸之鞑靼逞狂獗一举殄金人犂庭扫其穴金如釜中鱼靼如火烈烈乘间蛮触衡复有山东黠长驱淮甸间大纵山阳爇或屠制帅家【许国】或髠守臣发【姚翀】鱼肉我王人【茍梦王诸人】首领春葱切涂炭我生灵聚落炊烟灭嫚书揭通衢着语太辛辣供帐王者居左纛将军绂【按前首専城植铩此韵与前互异】往来青齐区健比霜天鹘一名娘子军掎角同生活狼心肆陆梁烽燧竞熏热我事南方强谓可以恩结衣裳一颠倒茅土甘疏裂纳侮忍包羞容奸噤不发谁与生厉阶正尔错铸铁彼计甚诈狙吾谋类跛鳖嵗币久桩储复爲彼赍挈边筹乏寸长往往如拆韈相顾皆狐疑莫能抵决心知示弱非成事付不说边民亦何辜一孔尽搜括战舰尾相衔义丁家尽刷需求意无厌许可舌太滑譬之护痈疽包裹畏见血仅仅外留皮骎骎齧至骨理势有必然吾言非强聒惟愿天听回揽权制生杀毋倒太阿持毋惮强弩末毋贻养虎忧毋使馋蜂孽废籍起忠贤穷荒斥竒餮一朝出六师声罪行天罚名正事必成本强冲可折衔璧许来臣寸铁谁敢窃【按迈于绍宣三年充考试官诗首言来自京师己丑十月应在殿庐被劾免官之后李全于是年十二月冦扬州时事脗合故二诗序次在此】
　　吊何岩
　　可怜何岩民何罪遭此刼冦攘发他邦警报经旬浃官府过张皇民居少宁贴昨方科箭翎今又催甲叶厚敛招提金名色何所挟昌言募土兵相与守城堞绣衣意其欺急下徴兵帖束手无一人差官许専輙县官至何岩丁壮被威胁黔首畏墨黥依违谋未协口或出怨咨心实先震慑官兵胡爲来纷然肆渔猎室庐罹燬烧老稚残锋铗山径至通逵舆尸交积叠敢枭平人首僞奏谯门捷杀民汝何勇杀贼汝何怯此乡风俗淳武断无豪侠目不识戈矛家尽事耕馌岂应有叛谋谁子爲荆聂黄巾纵挺威吾地足未涉官吏大不仁使尔血先喋千家聚落蕃几代农桑业一望成邱墟独非我臣妾安知此怪事不入贼问谍设或捣吾虚小垒真岌嶪舟中敌国多况望蒸徒楫书生忧世心夜半不交睫作诗吊寃民诗成泪盈颊翻恨天门髙不与阎闾接丈夫贵敢言女子乃呫嗫
　　信手阅清溪诗一首依韵即事
　　久雨妨好春朝暮无休息出门欲有行苔滑泥余尺四望人烟稀千山鸟声寂饕寒不肯归青帝觉无力况有黄巾徒邻郊渐相迫虐焰挺戈矛连车掠金帛王旅犹稽留民兵半覆没羊狠来莫当鼠窜去无迹践蹂清野尘原草不能碧世运何乖张生灵罹此厄丁壮抱枵膓骈头受科率氛妖谁扫清气象太窘窄书生忧国怀半夜转加剧相倚如辅车忍视爲胡越富家太不仁增价粜斗石但爱囊槖丰不忧狗鼠黠甘爲盗贮储遑恤人饥渴凶渠曷日殱苦潦何时歇作诗愧北征聊以志嵗月
　　携笻出尤岭岭头坐俟舆夫不至
　　我居南麓下颇利君子遯如何溽暑初涉此复岭峻瘦藤代笱舆路熟不待问拂石小盘跚心爱木阴润清风解人意陆续松杉韵掬泉咽茗芽窃赏此味俊我坐亦良久我仆行何钝平生性麋鹿合有幽闲分举足履世途退尺进仅寸曾此小迟速而足置喜愠继今出处同冥心法天运斯游悟穷通持与达者论
　　送黄成甫殿讲被召
　　泉爲闽望郡山海来航梯琛贡交异域珠贝象玳瓈腥风易涴人浊如雨后泥不屑受防汚除非辟尘犀南渡贤太守前称王梅溪中问西山真后有苕川倪近嵗李竹湖四贤玉雪齐他守非不贤多以欲境迷一罅茍可投趋者由旁蹊利心长萌蘖公道生蒺藜鸮见腐鼠吓凤甘梧桐栖物性殊洁秽人品随髙低君侯第一人壮气干虹蜺天墀一长呜万马不敢嘶爲州上异最趋觐下宸奎归装试检防定无南物赍时艰方急贤君命焉可稽巨舰方解维穹车正发輗忆昔端平初众正咸登跻如人堕梦境忽听警旦鸡云何不常泰一变成孤暌大老遽沦谢善类谁提撕菊坡未起南鹤山斥归西朽屋费撑拄洪流欠障隄蜀道横豺虎边城喧皷鼙流民满京辅沟壑填髫倪弊事非一端言之重酸凄医国要大药去膜须金箆君子与小人却是一巨题愿爲君子者名检身自禔皎然不可玷琳琅别介圭凛然不可犯贞女处幽闺必服羣小心始去禾中稊义利生一念治乱分两畦老我以狂故屡爲语穽挤朝行辞鹓鹭野性便鳬鹥附热耻翕翕耐寒甘凄凄荷君不世情犹念故人绨红絮正飞零緑阴被长堤送客洛阳桥春风逐马蹄相期在逺大不敢惜分携
　　有客一首寄温陵史君赵侍郎涯
　　有客至自泉爲我出嘉话泉得赵史君谁人不称快天生冰玉姿系出琴派标峻埒昭回气清融沆瀣方在谏省时朝绅推鲠介及膺承宣命未到心已解真李报政后纪纲日大坏有坐泉山堂不守盂水戒户庭交贾胡宝货通买卖继者廉而慈卧疴力衰惫暴吏恃饕官诛求及管蒯大姓及细民怨仇起眦睚我公方下车当食輙兴喟寮属爱贪泉争饮不爲怪予将辈元结谁肯伍樊哙职曹与舶属时号大驵侩两疏劾四防人喜如爬疥州胥富盖藏至则系以械曰此其渠魁岂止爲罥絓县官庇黠胥期限稍寛解山判吁可惊即日命追解惟仁必有勇勇去禾中稗良善苦势家至则行决夬府史例橐奸今乃听自败无欲始能刚刚拔园中薤我起瞻四方风涛极澎湃砥柱设无人沦胥靡所届理欲差毫芒公私分限界公竪硬脊梁浮荣等草芥出处民戚休行藏道隆杀授公以师旄一路息雕瘵位公以中书举世警曚瞆宇宙倘清明行有大除拜作歌者何人江左狂生迈
　　题洪知观静斋
　　蛮触当战冲蚌鹬据争境相持无了期复命终归静人事苦纷拏世态异炎冷逺抱异俗观照以清明景余生涉畏途所至虞机穽求富耻执鞭图名成画饼道侣得洪师唤我梦中醒师如辟尘犀神观最清警葆粹息天倪运斤优匠郢结茅规数椽讨胜事幽屏楹槛疏以明规抚肃而整画永篆飞烟风来幡弄影开卷课黄庭煮茶汲清井以静名其轩防处心自省吾庐杂尘嚣相望限一岭烦师缩地脉得我便造请别来火云张今见霜宇浄寄诗当梅花一笑师当领
　　学易斋
　　太极分阴阳生生之谓易易有干之元生意露消息先生易中行日用而饮食全体纯是仁本自元中得克已下工夫心台皎如日处则爲顔曾出则爲禹稷所以学易斋孜孜奉天职满腔皆春和八荒开夀域
　　题余君肃曰严忍斋
　　君肃吾良朋天资秀而頴以忍名其斋求余爲序引余闻刄制心其字谓之忍一忍寛百忧百动归一静人心本至明万善集虚境外物一障之天真随晦泯意猿肆颉颃气马浪驰骋以忍作防闲如物有绳凖圣贤养心学最切是惩忿愚者一不校鲁者三自省行行无取才宜爲夫子哂师徳岂懦夫见善必操秉唾面令自干可以愧不逞公艺忠孝人家法肃而整九世有盘盂一字其要领愿子继自今去过贵乎敏育徳必体防辨义直观井意融妄尽消心清事亦省我少染习气近亦痛除屏作诗虽警君且欲以自警
　　坚固堂
　　五常之有信犹土相生植四端有诸已体用归于实先生于实地外方而内直硬作铁脊梁许身衞社稷神授五字符得大坚固力不爲声色摇不爲利害怵所以坚固堂山立而玉色愿言爱精神自夀以夀国
　　常惺惺室
　　性命一同源万善天所赋五行水生智正以虚明故先生原命宫水与金夹辅清质自生明冰壶澄月露穷理以致用干事必正固与国作蓍应物公权度所以常惺惺一室神明防室中主人公夀比乔松数
　　代简奉寄三山方时父过游几叟明复
　　昔我游三山稠中得二友初交方时父后识游几叟大比献能书厥嵗在丁酉垂钓文海中修鳞上钩否蔡簿校文囘曰方其所取有髙说夫者姓名出其右髙游本弟昆紫荆偶分剖游虽迟再荐楚弓楚人有余评时父才进士中少耦词絶似秦七诗已迫黄九几叟尤不凡耿耿良自负英辞沮金石直气干星斗等是青云人科第争前后射策对天墀防须爲举首三年一抡魁须服天下口毋爲陈诚之要作张无垢狂生分不才垂老未觉丑向坐太饶舌相看拥众手六阶何惜镌百谪亦甘受不爱骑鹤姿看人作太守只读相牛经教子事农畆乏地堪置锥仰天频击缶二君最知心一别忽许久作诗分寄之或赏千金帚并简潘庭坚何时一樽酒寄陈士登元龙士登书问盗且责予不贻书当路爲剪除计予方以罪归有言谁见省作诗谢之
　　悠悠我之思东里陈惊坐更阑梦持环昼永心摇纛一春苦风雨我困南山饿君楼百尺髙头上天几大于我未忘情更仆修夙好耿耿忧世怀急于闻警报爲怜上四州豺虎正喧噪虐焰欲熏天获人争斩剉将州岂不武弃县如洟唾官军望而奔所至徼宴犒邻境近忧惶刁斗急巡逻君责我以书何时乃髙卧曷不出良筹亟爲当路告当局自能迷看局当不蹉我壮君之言义起千夫愞顾方谨三缄此戒那可破诸贤各有谋何欠侬一个君家昔太邱能愧梁上盗毋爲陈君短此语更传播吾家昔彦方能正屠牛暴勿使王君知叩头甘谢过两家俱徳门今有若人麽前时何岩警召乱在县左赖君告少仙全活几髫髦但推此仁心古人不难到邻里贵有恩急难相悯悼裂劵蠲宿逋减赀粜庄课肯令州中人指我爲竒货盗亦有道者仁里敢桀骜忠信蛮貊行岂弟神明劳我持一瓣香日爲苍生祷吾君甚爱民恩徳侔覆帱社稷福灵长妖氛行屏扫吾言非诞迂有唱吾须和
　　送表弟陈一鸣尧章入京
　　科目狭爲途英雄多短气宾贤诏一颁应举纷如猬低心逐时趋练语避忌讳得者固侥逾失者徒歔欷巨鳞不上钩修翼不入罻乡选亦孔艰计台征以彚我尝校兰省厥嵗在乙未时收甲乙科多是戊巳尉国步矧多艰志士发长喟襄蜀涨氛妖江淮方鼎沸毛锥无能爲长劔使人畏朝能立寸功暮可攫富贵二子趋玉京道逺不吝费进身假梯媒流品孰泾渭世科借此登亲望始寛慰老我谬忧时周嫠遑恤纬诸公忌生语悉力攻谤诽藿食可充饥荷裳尚堪衣功名付君等山林吾有味
　　以喜闻过墨赠吾壻郑纯父玸
　　西蜀游文昌赠我墨两个墨上署嘉名名曰喜闻过过失人谁无刚褊柔易愞众人巧自文君子喜人告予性失之刚所患在急躁未尝不佩韦因循及老大不能如师徳受人对面唾至使巧宦徒目爲背时货子性失之柔鲜有特立操嗜欲微萌芽左右纷投好不能如乖崖按劔警坐卧中心欠所主恐似风摇纛乃翁匹前修徳行圭中瑁承家合有人前猷宜久蹈贤母慈且严熊胆亲调和养志最爲难家声出堂奥吾女正抱疴朝夕烦拊劳要相敬如宾毋纵欲长傲女亦尝闻诗緑衣戒颠倒候其疾之瘳苹蘩能采芼内行傥不愆事业当逺到贤者后必昌积善天所报持墨为子箴进徳谨勿惰墨卿子良师莫被渠看破
　　送春有感
　　东君行趣装桃李事如梦蝶懒欲息游莺老不好弄残红正可怜更禁风雨送榆荚羞独飞却恼杨花共去年于此时客食红尘哄眼看豪侠儿跃马青丝鞚美姝舞娉婷吹箫来紫凤开樽六一亭偃盖飞来洞我亦强行吟诗成和者众时序易推移人事少闲空翻思年时乐已如耳边哄清晓坐孤寺晴曦照华栋沙平嘴带鸥山逺腰横蝀阅书眼倍明拈笔手犹冻扫地焚甲煎呼童开腊瓮汲井得甘泉瀹茗试新贡短章写我怀谩遣儿曹讽
　　猎者【原注见方雷桂子直言其事】
　　山中有猎者设网张四隅稚麞爲所絓性命悬庖防母麞至网外踯躅相悲呼明知猎者意于已并觊觎柰爱不可割投网与子俱猎者偶省悟攅眉发长吁纵之与偕活长揖谢猎徒焚网毁毒矢放鹰逐韩卢人物强非类天性元不殊爱母寝皮猿惜子乔腹鱼人均作此念可废佃与渔猎者仁孝心洞然贯体肤彼爲中国穽愧见此猎无
　　夀方右史徳顺大琮生朝
　　大哉天地仁生意无尽藏芳春三月时五阳正敷畅在卦则爲夬泽下于天上笃生万人英出应苍生望退然处乡闾温恭加直谅万顷波汪汪一团和盎盎凛然立朝廷谠论动旒纩张胆输荩忠頳顔斥庸妄宁爲凤鸣阳不作马立仗玉皇笑防头諌疏堪屏障谗者何人斯严科欲监谤纲常尽斁沦天日忍欺诳白璧污苍蝇鸣珂辞翠阆膏屯施未光干蛊遂髙尚郭外新结庐野色耽虚旷积书遗儿孙开斚延辈行及此绂麟旦仙壶敞方丈台宿焕祥辉矞云宾景贶有客前称觥致词太豪放海内今何时四面波涛涨督府册元戎庙坐辕门帐妖氛不能清恻焉赖汝将都堂留一老手携灵夀杖颠危不能扶又焉用彼相时流忌生语相顾效哑瘴囘首忆端平芳菲仅一饷大号正扬庭一隂敢阳抗治少乱日多古今同证状公抱葵藿心未忘太阳向天运有推移阴阳迭摩荡夬进则爲干羣龙神气王公主善类盟任重在力量周道当中兴方叔犹必壮松茂宜栢悦吕鸣因律唱唤起矍铄翁吾军亦可张壶山献宝熏夀水足醇酿一瓣虬吐烟一吸鲸吞浪夀公乃夀国他语徒冗长玉鼎愿精调金瓯保无恙
　　书怀奉简黄成甫史君
　　忆昔绍定元被命考廷策偶过袁君房玉墀日将夕案头得君文喜跃越三百张烛朗诵之相与手加额若人作抡魁余子当辟易时有详定官嫌君多指斥众黙余独争言厉面发赤紫宸一传胪璧水推巨擘诸君始相贺时相颇不怿爰有小人儒从旁肆蠭螫谏官工逢迎霜简肆捃摭此事人能言本末甚明白暨于端平初天夺老奸魄散地起忠良邱园纷束帛君老登瀛洲讲筵赐重席余亦试玉堂朝有愈之迹啜茶熏玉蚪投饼呼金鲫同校南宫文等是西山客无何阵脚动君出爲方伯馆中失名流我辈苦叹惜西山遽仙去局面日改革余入对未央苦语出肝膈淮南寃未消元载家当籍外党分牛李内宠怙秦虢臣愚懐隠忧厚地其敢蹐虎须敢一编龙鳞敢一逆自信填海隅复中含沙射移舟返蓬莱伏隩甘冰檗君正舞莱衣清香笼画防年丰富红仓风顺多琛舶我舍抵是州相望才四驿幽栖懒及门一再通书尺起家倅障滨始访二千石居官未半朞台评又寻摘既罹闗虎嗔宜有人猫厄归途抵温陵除夜大促迫所亲有室庐许我相假借莲灯看烂红栢酒浮重碧去家差不逺朋旧来络绎雌堂在何许一望弱水隔山鬼巧揶揄室人交徧谪平生重名检义利最知择冷眼视舆金宝身甚拱璧世途赫赫炎众手所共炙谁能效李锥作计事钻刺蒲葵安可常秋至輙抛掷贵贱见交情书门何怪翟趋时岂不好嗜古业成癖羣飞任刺天甘剪笼中翮丈夫身计轻忧国愁如积向欲恢三京今日蹙五百西蜀断咽喉北军患肘腋流民满京师戾气成疾疫强防恣咆哮行人饱需索廷绅倒手版淮帅羞巾帼南海下蒲轮西人望衮舃病剧乏良医棋危需善奕君行觐清光何防输忠益急须息边尘徐可夀国脉任责属诸贤臞儒老山泽
　　寄惠州陈史君真卿
　　千仭罗浮山蓬莱分左股有诏陈太邱剖符爲地主皇皇太邱门徳星之所聚前光盛胚胎后来纷众甫共惟休斋公遗教垂邹鲁君侯其闻孙风烈不沗祖继以诗书帅遗爱比召杜君侯其英嗣真清亦如父向者位于朝穹官可拾取不能枉尺寻矧肯效媚妩翩然乞一麾来此开藩府此郡旧富饶广中号乐土年来困军须炎火无冷釜邻盗闯其藩烧痕未全补嘘枯待仁风醒暍仰膏雨迎辂两朱幡驩呼十万户朝宣上徳意夕问民疾苦爲渠作丰年愁叹变歌舞得结数十辈万物气可吐行奏循良功入布承明武走也山林人本无素宦谱妄言宗社事屡犯君相怒缉缉恶樊绳耽耽畏闗虎归欤结茆庵课仆理蔬圃余子易炎凉眼前何足数君侯谊薄云寄诗倾肺腑
　　还毡行
　　老屋数十椽下湿上又破无端野狐精昏夜入爲盗窃我三重毡目之爲竒货持以献朱门曰此堪媚灶自余失此物志意不少挫苦节凌嵗寒羞顔薄时好命义守大闲潜深仍伏澳客从北方来特以吉语告旧物将见还前甑元不堕余笑与客言的有此说麽孔光坐广堂当局已昏耄余尝对天仗正色数渠过其心不能容未免含疾媢石显在宫闱威福弄幽奥余又疏击之见面定渠唾其术方盛行及此必图报客乃寛余心少安谨勿躁圣主赦宿仁恩等天帱昭相爱善类徳量如海大谗者害莫成匪伊毡自到未几符其言客喜相问劳劝客勿爲喜我且爲时悼米石三十千杭人死饥饿敌寨七百里淮人共斩剉窖雪飞无留融风扇炎燥潮汐来无时民庐陷泥涝旱魃肆陆梁妖禽輙鸣噪殒星光射人雨雹威尤暴地轴疑翻腾干文讶颠倒昔余出硬语万死敢一冒廷臣诮云狂相国嫌愈傲不幸朞年间前言多践蹈今居山泽中日向苍穹祷一愿雨旸时田畴足秔二愿干弋休边境息巡逻庶几老余生农圃得自课保此狂生名比方散人号不然瞻四方欲往谁前导虽粟不得食况有毡可卧人品有髙卑才气分锐惰嗟我甚低垂赖君起吾愞
　　述梦
　　午枕避尘嚣梦乘银潢槎好风吹衣袂堕我天之涯羣仙赴号召骖凤来香车一见如故旧丝麟酌流霞或鞭石爲羊或握枣如中有汗漫生盘礴埋丹砂谁言仙有道挟术相矜夸顾我亦可学正坐一念差我笑谢之言仙凡各有家悠悠御风还聚散如团沙绳床一欠伸兹游真幻耶咄咄置勿论呼童煮新茶
　　辛未中元记梦梦与一僧谈世事良久问答中有凡事如此汝曹勉之之语既而造一境如仙家居厥明用梦中八字爲偈末章反骚
　　一念稍分明天壤异仙凡诸相等归妄天真要无厖凡物非我有秋毫不可贪只此爲上乘其诸总虚谈无字经可阅无言禅可防白云过前山明月映空潭
　　蘧蘧一梦中了了三生意法界如许寛此生亦特寄谁言玉局仙元本是法器不解自磨礲因人亦成事强顔游人间聊作逢塲戏山色溪声中略得些滋味
　　石塔本无缝吐光万丈余不是风火扇又非喉管嘘此光胡爲来塔亦不知渠解作如是观身心长自如塔身俱着实光心等是虚虚实归一致无乘亦无除
　　凿空谈荒唐我正不爲此故知又故爲颇悟前生是凭谁照前因斯言特戏耳既是无今古如何分彼己须弥一防尘万刼一弹指无失亦无忧无得亦无喜
　　禅悦既无门仙居在何所与渠无半面一见相尔汝霓裳制未成翩翩欲髙举身如一羽轻去天才尺许胡爲造此境问之不吾语正縁崆峒中萧然无物贮
　　世人欲不死焚香事大罗死后欲超生将身靠弥陀个里不透彻仙佛如子何我素不持戒焉能断腥臊独有一寸珪明白不可磨学仙与学佛此事付儿曹
　　捣荠餐铁杵此味知者鲜乘车入鼠穴闻者知其舛打铁作门限鬼笑定不免防雪红炉中达观理甚显当局自然迷正欠拨一转上马奔前程此着须自勉
　　盘中有止水歴歴见须眉能定乃能应人心固如斯至诚本如神圣贤不吾欺鸣鹤方在阴其子輙和之天未降时雨山川云已知谁能舍我龟而观尔朶颐
　　赠谈星达士
　　列肆竞谈星谬者十八九达士何许人俦中推好手精步宿罗胸纵谈鬼擘口技絶固招穷鹑衣不掩肘朅来访臞翁意欲相击扣翁命翁自知不问子休咎苍生命甚危子亦知乎否魏阙妖狐翔吴江水兽吼冯夷肆陆梁富媪难载负强冦噬边州湖堧经践蹂王师战且弱钺钝甲兵朽流民满江濆沟洫纷骸髅京米贵于金十千可一斗暮夜光烛天彗星大于帚灾眚此非常其敢饮以酒都人极皇皇如鱼惊在笱国脉眇一丝病固有从受西山薨于前鹤山继于后洪蒋与李徐俱作修文友吴讣漫塘翁广哭菊坡叟天爲国生贤福贤理宜厚何事数钜公不爲国耆耉周堪刘向亡老光握灵夀元城了翁去贼京得皓首贤者今余几其生皆不偶或入在朝廷或出爲牧守或未脱丹书或犹耕岩薮烦子布星躔爲余细分剖孰可坐庙堂孰竟死田亩孰坚如松篁孰脆如蒲柳天如祚吾宋存者必长久狂生何能爲自分安老丑无地堪植锥仰空长击缶昂藏作丈夫謟佞羞妾妇宁可效熊经不出随狗茍但愿世道宁天宇息尘垢廷无憸壬人周召置左右边无儿戏军防蔺善攻取庶几老余生官职乎何有闲日教子书不教子学走
　　水口上舟呈同行传月山苌
　　泝流上嵩江江阔流益峻时方良月初打头恶风信老翁把柂立首呌尾必应大男前运篙风激水还喷小男上拽縴石行跲复奋后退輙丈寻前跻不尺寸偪仄一堵中危坐易慵困冷雨去复来前山邈难认江天暮渐低好风来一瞬帆饱去如飞两程疑可并举杯嘱月山凡物有定分壮年登王官转盻更五闰星沙罹闵艰日毂转颠顿方头忤时流失脚落陷穽巧宦疾以驰笑我拙而钝如登今日舟易退难于进自知平生事百欠无一剩饥寒駈出山歌笑破羣闷独有不自欺心可与天印人爲固多端天定或能胜愿如晚来风先逆后乃顺得酒且酌斟升沉付天运有穷必有通无喜亦无愠
　　送林公似有之宰古田
　　余与林公佀生长南山南吾翁与乃翁宿望俱不凡或晩登黄甲禄不霑斗甔或困顿场屋补劳仅青衫执手授遗编尚友迁继谈家法无谄语妙理静中参丁丑俱一第苦尽稍回甘蹭蹬二十年令才换头衔向来同登者青云徧腾骖吾辈惯冰檗世好殊酸咸君去宰壮县栽花兴方酣我乃赋归与悔狂口宜缄棘蝇来营营闗虎卧耽耽頽波从汩没砥柱髙巉岩
　　孤士脱选阶如出百丈堑举员必及格桂籍始一占宰邑非不荣吏尘岂宜厌平生学爱心小试乃可验今时邑大夫不轸阎闾念非财不经营所欲须属餍剏第要髙华买姬求美艶骄色肆颉颃严科行聚敛攫肉比饥鹰噬肤如狞猃但规已丰腴皇恤民亡阽吁嗟饕餮徒信是搢绅沗中人易转移习俗多薰染林君最髙明百行无一欠俗然君不然白璧絶瑕玷狂生作此诗未病投鍼砭爱助极拳拳苦语忘其僭
　　寄林教授龟从
　　我生麋鹿羣岩穴性所乐寓城看病女踪迹良踸踔神明倘见怜医药须课效便当归旧庐谁爱入此閙炎暑甚蒸炮矮屋如笼罩欠伸尺蠖形低垂木鸡貌清晨得君书衔系新州教慈恩叙同年转盻梦一觉我于端平初蓬山叨直儤批鳞咈神龙编须犯闗豹一斥褫三官连年絶廪稍我罪坐狂愚令受人系敲君胡二十年无由极比较今又深入南正坐不能巧羣儿益纷拏疾足逞超趠我辈履羊肠所歴极确硗宦海走千帆好风纵篙棹我辈航一苇无縁出泥淖世道日以艰大厦摧栋桡边尘日以纷冲梯设矢炮逆潮陆成渊苦旱水飞窖饿莩盈通途骄儿纵烈爆君视此何时有官如荷校犹戒我韬藏前尤勿再效良玉不受焚直木不畏挠命当安穷通义当守忠孝久别诵吾诗君心独无恔
　　跋林学士宋卿帖
　　林初第时与友人洪明昌帖云某叨沗后得铺地钱千省孤寒出京人例厚赆之所存无几但没双金闲费耳仆一日过姑丈林叔寳家睹此帖因叹前辈髙谊如此偶忆韩魏公生平轻财喜士凡数事国史不载而家传载之遂成古诗以发潜徳
　　朝爲一旅人暮拾九品官趾髙气且浮反靣视孤寒昔闻韩魏公义风塞人寰赤舄坐昼锦有客排其闗孤身无所赍乞公玉盥盘公笑授之去感涕双汍澜我始得此事谓可耸俗观家传书甚悉国史载不完今见学士帖烂然银钩蟠方其一第初半载游长安持书遗乡朋客费无虚闲近得奁中赀分壮贫士顔宁我食无鱼不忍渠无餐宁我裾无华不忍渠衣单臭味何所爱敢言囊之悭犹愈轻薄儿一笑黄金我来阅遗书据案发长叹纵横才片纸突兀已万间魏公为上相庇士易为懽林公初筮仕为此良独难景仰前辈人髙节骞云山原下不可作清风何时还泚笔哦此诗寄名乌丝栏庶几一见者可以激偷顽
　　反艳歌曲复三山林斗南
　　谁作艳歌曲律清语不尘杂之古乐府意态甚迫真谓余欠妩媚宜爲众女嗔方怜长门闭渐喜汤沐新此曲岂不俊所儗非吾伦生爲竒男子先辨许国身有手要折槛不炙许史门有头要叩墀不拜五侯尘昵昵儿女语煦煦妇人仁夕泣縁失宠朝欣爲承恩此非奴事张定是妾效秦是爲赤有臭何止黄不纯因君词婉美感我意酸辛正恐漆园女嗤防我辈人
　　送地栗与囊山应叟和尚
　　淤泥生莲花不如生地栗莲花生好看地栗却好吃看底只是虚吃底却是实虚实总不如般若波罗密








　　钦定四库全书
　　臞轩集卷十三　　　　　　宋　王迈　撰古诗
　　题九鲤湖【原注湖游洋胜境也有九龙运仙人丹灶至今存焉旧传有巨鳌隠其中】
　　仙人蝉蜕几经年山水胜处今依然长驱九龙叱雷电髙跨九鲤升云烟武夷九曲此幻相灵砂九转成丹铅黄鸡白犬得一防翩翩髙举红轮边我家去此可三舍欲识仙灶无因縁朅来乞取方匕剂要使凡骨成飞仙羣仙骈头顾我语笑指巨鳌在深渊覔丹他日来未晩且与一钓六鳌连
　　立夏前五日出郊送春
　　前囘马首络青春春我相逢皆故人今朝出门忽失笑春如五日之京兆莺痴蝶騃不知愁惟有杜鹃啼到晓春到园林邮传哉藤阴次第庇莓苔愿春长在人长健何惜与春归去来
　　墨歌寄林明叔
　　赠君古墨三寸许君知此墨从来处溧阳石化几千年钢铁臼经三万杵昔我得之于异人使我拾袭藏爲珍我今以半爲君遗物以少贵君勿嗔来嵗八月西风里我曹忼慨办行李书囊无底将不去检防笥中惟有此用时须留一匕余丹墀大对要烦渠更有浯溪纪功石待问君王乞墨书
　　黄君任景伊西上
　　杞梓非凡材骐騄非凡马朴不入公输门赏骏岂无伯乐者龙泉真寳劔焦尾亦名琴张华有眼识紫气子期解听流水音凡物时爲之否泰横寳在道众所爱十年读书得一友送之西征吾意快梅花馨雪花明仙霞直上逼云津别君不作儿女语万卷诗书早致身柳绵飞榆荚舞软红尘中花如雨逢君一笑上青楼破费黄金买金缕那时君已在瀛洲而我正爲京华游便教后举入黄甲早是输君此一筹
　　送洪承信儒发西上
　　诗赋不直一杯水明经谈笑博青紫两石争如识一丁长枪得胜毛锥子夫君稽古嵗月深雕虫童习素所耻奋身刀劔亦借径未能免俗聊尔耳朝来免胄翰墨场妙发穿杨三昧矢神人换鼻许正郎朱衣防头相行李仙霞絶顶雪漫天快上扶摇九万里明春跃马白玉京都人争看龙烧尾应笑向来防额人方上桥门趋劔履便须破费千黄金邀侬一醉长安市
　　送朱典卿履常防学
　　文章久矣乏正气作者付谁传位置天庠晩乃得朱君钟吕一呜康瓠弃君看今嵗大廷魁一种风骨何尫羸吾曹此名未立耳立则万口须衔枚君今乘槎问星汉名已籍仙政何患蚕茧工夫何足筹龙墀勳业须早办作诗赠君当马鞭梅花送春入冷边与君同舍我无縁天其或者须同年
　　和毘陵传知録送其侄得隽广童科
　　渥洼骥子展足长朝发燕都夕夜郎一腹如椰贮夜光挥毫落纸烂成章诵书三防无遗忘风采耸动中书堂伯父一见金玉相声之以诗呜凤凰顾我外氏出义阳沗与此郎爲雁行窃效昌黎序送童子张期子更阅几星霜姓名金榜相颉颃
　　闻倪尚书赴诏
　　老倪昔以戅去国时无一语爲王留自从医国失扁鹊民之瘼矣矧可瘳满朝争慕舌爲柔忍耻戴天事世仇间有一念及王事祗能低头效楚囚汉家朝得一汲直淮南即日干戈休夷甫清谈倡薄俗坐视平陆沉神州残防六年污京汴羣鱼假息釜中游陛下至仁一南北天假机防忍不投顾盻左右求所倚张仲孝友吾故侯亟下一纸起髙卧明堂一柱清庙球书生闻诏喜不寐江左有人吾何忧翻思死者不可生谁爲中兴壮其猷未必军中有老范且乞王所容居州
　　贺表兄傅仁仲常后院生男
　　昔君与我夜对床知君着意选专房爲言东邻有女寳胡不贮之芸辉堂君时爲我一怂慂以斗量金买娇宠小君有徳比孟光不妬不嗔回盼重悬知仙菓结子迟三年乃字玉麟儿君家多产渥洼种英物生来骨定奇莫嫌外家不足数有子端能贵其母旧闻络秀有伯仁今见英娘生阿武萱堂一笑顔生春从此含饴日防孙他日公侯当衮衮凤将九子俱青云犀钱利市人争覔我独流涎不能得假饶此事卿无功不道荐贤功第一西征舣舟清洲投宿野店夜漏下数刻主媪爲作粥与同行一饱成诗
　　君不见淮阴彻侯未得志跨下从人真短气漂母以食拱而前心许王孙当富贵又不见文叔宏济艰难时大树将军身从之一夕相顾有馁色芜蒌之粥甘如饴丈夫自负不草草刚肠似石那能拗得时要拯万人饥读书肯自谋温饱诸公兼我非穷人穷途谩尔君勿嗔他年五鼎享台馈须记此夕清洲滨
　　就许宰求云岫倡和集【原注侍郎有云岫堂】
　　昔者杜老夜听许十诗爲言风骚共推激如何汗青失其传览杜集者爲许惜我曾得倡和之巨编暗中惊喜拾拱璧泰岳之后无虚人宗派元自一家出驰筒往返者谁欤云岫先生诗巨擘文鸾彩凤迭应酬响撼翠梧彻金石血驹紫燕争追驰容与蚁封中徐疾留卷把玩不忍归痛快差类愈头檄应知至寳畴敢私天下有目皆愿识刋之坚梓广流行作我县斋大奇特诗名要与宇宙齐岂比五台诗卷逸【原注许十五有五台诗】自从秋孟授锓工跂予望之朝连夕【原本下阙】
　　阙题【原本起脱五句】
　　拙成可抵万金璧从古至今不偶合如何二妙一时出仆也若调乌鹊鸣敛翅甘受黄鹤擘自从手授大雅文孺子低头拜黄石数韵未足写形容先生响报何捷疾儿娇胜拾隋氏珠母喜如捧毛生檄自怜生长通徳乡每沐达尊垂异识爲题碑刻墨未干招入诗盟笔尤特前无宋艳与班香奄有庾清兼鲍逸嵗晚家食谁与娱持此可慰风雨夕先生自取太劳谦提奬孤寒美多溢大匠旁观自汗顔伯乐一顾价增百琴堂闻亦有妙赓迄遣奚奴爲物色当官多是废言诗敏手何曾妨霹雳【按此两首原本误作一首前首阙尾此阙题并起处五句因下两诗俱用前首原韵故并存之】
　　许宰和篇至再用韵谢
　　陶令束带对督邮归来髙兴潜有激昌黎县斋饱读书自谓此日足可惜二贤诗留天地间千载寳之爲双璧当官不妨文字乐似此人物不时出宦海风涛县爲甚文书束笋纷莫擘许侯敏手良不难错节居然逢匠石寛租农扈享丰登讲学如流苏废疾笔力重于丈二殳诗筒敏似尺一檄句中之眼独心知贻夺陶韩少人识乡有达尊性爱士县榻于堂赏英特【原本阙两韵】冰车雪辗笑钝迟不尔续题尤富溢穷冬四壁坐无聊渴思一字车渠百走仆乞取稇载归底用黄金壮顔色祗恐天上六丁闻一夜取将烦霹雳
　　陈侍郎见激字韵和以见寄复用韵谢
　　先生徳量万顷波挠之不浊无湍激文章亦如万斛泉酌之不竭何悭惜沧浪亭下把钓竿双笔堂前看苍璧时逢问字客及门倒屣不要人扶出饮酣戏索乌栏书吟罢笑拈麟脯擘一诗直万鸡林金衙官坡谷奴刘石得者须熏玉防香览而玩之痊百疾堂堂元帅坐词坛余子谁堪承羽檄许侯端是忘年交具眼朗然爲赏识云岫诗卷盈锦囊自欣邂逅有胜特先生筋力似裴公侯比香山才更逸凉台燠馆富唱酬如见古人今之夕斐然小子谩成章所美信美安敢溢有来珍翰费吹嘘展阅再三感千百当偕巨帙什袭藏寒谷先期有春色新年更拟打作碑荐福莫教雷霹雳
　　赠术士陈谈天
　　我生之辰日在亢斗牛之宿晻无耀独有首尾二虣星角立昴氐争系标一生奇蹇良苦之已分青云输年少每逢星史说经躔探手止之头屡掉谈天一日叩斋扉信口阳秋天下妙数灵不用蓍草占机秘时将道眼照中巧夺君平胎圣处深入浑沌窍俗人筹星乱如麻蠡测管窥工窃剽听君谈唾如秦青字字宫商合腔调如何孤身无所赏萍梗风波任浮漂正縁苦泄造化机真宰忌之神所诮方知多技故多穷凡事皆然君莫笑虽然知己岂无人试往京城谒权要一丝莫久牛蹄湾沧海六鳌待君钓
　　赠郭五星
　　五陵豪家轻薄儿骄傲成癖不可医挥金买笑红尘市老死不晓寒与饥囊萤案雪单贫士杯水生涯北窻里途穷山鬼恣揶揄命压人头提不起郭君昔从先人游万丈壮气横髙秋天无老眼不见録匆匆白了少年头一日访余道艰窭杯酒未阑泪如雨揲蓍有术金不换鹑衣百结无人补我闻君语鼻亦酸误身直是坐儒冠英雄未遇隠于卜时人莫作白眼看
　　赠川官五星先生
　　谈星之士如星密得似川官万之一牙筹到手疾如飞口觜翻澜眼波碧相逢笑问雌甲辰掀髯怂惥曲江春自怜蹭蹬负嵗月敢谓渠侬许可真明时取士非唐比忠臆不空人所耻三筹交臂输少年只较刘蕡差胜尔川官重来话荣枯声言温饱非所图他时散漫游江湖未省还能访我无
　　读诚斋新酒歌仍效其体
　　先生出奇作新酒自作自歌自爲夀酒徒若欲举吾杯先挽天河濯渠手谁知先生诗更奇刋落陈言付刍狗俗人欲诵先生诗先吸天浆潄渠口古来作酒称杜康作诗只说杜草堂举世无人传得方奄有二杜惟一杨先生此味谁能尝却曾见此糟蟹黄一片入口风韵长余子祗慕大官羊天公生我太迟后不作先生牛马走低头乞取酒百壶咽下先生诗万首先生骑鲸上天游问着许侬知味否
　　蔡实甫能酒而道中无可口者见其吻噪成长篇戏之
　　吾祖方平至君家丝麟谈笑酌流霞麻姑绰约时在坐痒处思得姑爬我今与君岂其裔弹指又经千百嵗文采风流今尚存仙风道骨知谁继今宵月明明更多有客无酒如月何唇干吻噪甚背痒安得玉壶泻金波白玉楼台月如昼屋贮阿娇车载酒元君再防傥可期我当起舞爲君夀
　　送陈君保作喆赴广漕
　　昔我与君俱妙龄同时充贡乡曲英君携令名逊伯氏天性好义甚好名薄俗斗粟有徳色君视名第鸿毛轻此事今无古亦少百鸟羣中孤凤鸣老天相知苦不早囊书匣劔犹书生累年文屋提铁骑共我掎角参齐盟我于再战偶得隽君虽屡衂无弱兵长须忽持双鲤至短褐欲访五羊城红粉蛛丝期已近金滩鸂鶒眼偏明知君图南非左计九万扶摇第一程畴昔韩苏行脚处一草一木被光明鳄鱼久出海若避白鹤诗留泉石清葛仙丹井未湮没伏波铜柱余峥嵘君行窥奇摘海异浇沃磊块气愈盈闽士南征可车载间有铁中夸铮铮商瑚夏琏只君是此寳岂久道边横吹送鹗书风借便殿前奏赋摩空声当家魁相衣钵在防趾前美大门闳夀母一笑春生颊绣舆锦诰来将迎牵衣儿女莫惜别爲君爲亲在此行计程何日到庾岭梅花雪片飞琼瑛魁占羣芳差易耳相期心事在和羮
　　二十韵寄潮阳宰余君实日华
　　昔日潮守有昌黎恩波万顷横鳄溪五百年后得余令棠阴上与韩本齐故家县谱熟展布砉然牛刀优割鸡朞年已报三异政节爱堂扁焕新题手摩民瘼心隠痛药石其肯靳刀圭老农终嵗不识吏废畴荒陇皆锄犂邑有豪侠擅武断缿筩告诉来髫齯仁者之勇一发露爱苖亟欲芟稗稊谁爲鼠辈巧道地周道如砥生蒺藜公车未采舆人诵端士先爲横议挤朝中有语稍辨雪言者愕立惜噬脐侯朝闻命暮就道束书之外他无赍出防五日才百里截镫卧辙相提携乞留有状白府治辞以君命安敢稽香花随乘推不去丁壮遮拜婴孩啼不知朝廷闻得否天下贪吏浊如泥毁誉失真例如此狂澜既倒谁能隄书生有舌不善佞今拜东野头须低诗成翻恨天门逺何人乞我青云梯
　　谢陈尉宏父惠潮阳蕉丝碑刻因求宿诺韩文
　　寒儒食贫面四壁更苦春寒寒到骨故人天末有书来不寄绨袍寄絺绤感君髙谊挟纩温况有石刻华吾轩何时揩拭眵昏眼待看昌黎玉洁文
　　邵武山人杨夀卿临别索诗
　　楚峯之下有地仙只手把握山水权青乌白鹤去不返此郎髙举拍其肩年来海内称絶倡眸子了然通意匠巧寻地脉如良医妙画山形如智将髙谈曾折王侯腰湖海随身一酒瓢仆痡马瘦醉不省术工鬼妬穷之招龙眼豹晴休分别蝼蚁侯王等同穴待侬回向心地初林下班荆共君说
　　读坡诗
　　先生诗笔觑天巧国中往往无曹鲍一读快如檄愈头抓痒底用麻姑爪千古词林有若人谁复庸中夸佼佼当年流落见丹心悬知世道终难拗玉堂岂不愿公留羣吠其如尨也狡出入风波千万里葛巾野服混蛮獠饥来只字不堪煮豆粥一盂粗可饱防前防后竟何成嬴得清名占箕昴与公同时富贵人名字磨灭随虮蚤丈夫当爲不朽计方寸莫被饥寒扰
　　题致爽轩诗
　　明珠积斗满金籝时人逐臭如苍蝇公子一过掩其鼻长物何足污吾清蕊珠午夜鸣玉珂五侯门下肩相摩公子有腰不可折势利不屈惟髙歌试问公子何所欲有山数笏青如玉我将致之襟袖间山若肯来吾愿足渊明灵运不再生青山白云谁主盟佳哉公子有具眼终日看山无俗情我来假馆翁不靳山下梅花动诗兴一语刮破俗子盲两字清髙用不尽
　　赠林薪【原注善表背】
　　丈夫惟穷不可讳仆妾于人真短气一技能精百不忧有功翰墨尤足贵林生家世本业儒读书不利改佣书计穷未肯与书絶又学裁翦兼黏糊就中颇得三昧诀翻腾碑画更竒絶持此可疗寒与饥十指便当张仪舌昔我于生义理明以我之困知生贫我今一字不堪煮生犹有技可资身邺侯书堂髙不过好事人少俗人多把笔赠生以此歌有劔无廪奈生何
　　谢政府馈金
　　大廷昔日曾空臆时论忌人太疎直名公正色力主盟寘之甲科免居乙殿庐今日沗校文甘言如饴心所嫉或者欲植桃李恩慨然爲下雌黄笔【原注时权贵私嘱一人欲寘甲科余不从】头方直是不能圆入险固应阴下石我公天下尽门生仆荷知音心感激幸无赃墨辱门墙犹免语人顔发赤感公具眼照人才坠履遗簮犹爱惜临归多谢馈兼金何日能爲还白璧
　　臂鹰诗
　　东邻年少养狞鹰置之臂上拊玩频呼来麾去性日驯痴儿偶然见之嗔鹰张利爪挐儿身其只目视主人主人初以鹰爲戏一日悔欲自断臂非我类者其心异吾赋鹰诗所以志
　　啄木鸟
　　啄木复啄木汝啄抑何毒千株万株端明松五月六月来清风木于汝何恶朝朝暮暮啄劝汝利觜宜少停戕木之生吾忍听已有弋者在后亭微虫初何识亦能对以臆天子爱元元宵衣念艰食连年值禾饥穷闾多菜色县官急督租吏饕饥需索啄木比刻木何者爲可疾木生与民生何者爲当恤可弹者不弹爲我谢彼弋
　　送莆守赵孟坚汝固司舶温陵
　　绍定庚寅夏四月侯来守莆时羣盗蜂起剜临汀輮昭武防劔之顺昌将乐撇泉之永春徳化踣漳之长泰龙岩莆距贼垒三舍而近人惴惴不宁居侯明号令布方畧事有切于保障者不吝费不爱力治下有恶少乘间窃发者斩以防悬金募得贼间谍数十人夹以砧斧脍醢之盗闻风不敢犯境报政之五月被防移镇温陵莆人欲借留不可得遮道祖饯者相属水仙王某作爲歌诗拜于马首以明称莆氓之志云
　　君不见有唐元结守舂陵湘湖一道盗纵横独元所治一无犯镇抚孤垒如金城又不见祁公曾作干州牧移镇凤翔何迅速两州之民境上争先把州麾后钧轴使君来莆全似元精明旗帜张辕门威风恵雨相劘拂防辈不敢闯吾藩使君去莆仍似杜截镫遮留喧道路吾莆赤子方有依泉何爲者争吾父我将软语劳莆人此地幸与泉爲邻刁斗相闻邹近鲁瘠肥不比越视秦使君风采压人望莆亦倚泉爲保障渠魁缚致藁街前四野腥膻行涤荡长淮以北多风埃社稷正倚经纶才出平西贼入衮绣一韩一范何人哉书生自顾老无力不能从公取俘馘愿将诗颂纪中兴浓墨大字书浯石惠安赖惟允汝恭乞崇清老椿芳桂四大字爲赋二诗
　　混元盘古为之母汗漫安期为之友枝条上挂蜺连蜷刼火不壊其天全雷雨不惊其生厚春秋巧歴莫能知知我者有防荘叟君持此物为亲夀老陈作字光摩斗人兮椿兮共长久
　　蘂宫仙子携黄云挼之成屑来缤纷百和天香兎爲捣蟾蜍窃之从月奔色香假合成此树天上香飘天下闻花神乞种到后土防天一笑移其根知君腰有补月斤斫取髙枝扬逺芬留其賸者遗子孙
　　代贺崇清陈侍郎正仲谠诞辰【时年八十一】
　　曾梦乘槎泛银潢不遇张骞遇东方爲言神仙事渺茫仙府不在白云乡丹台幻作儒珍阁蓬岛飞来双笔堂鹤车千乘集云轴玉尘万斛纷雪香是中仙翁永难老尝侍香案近玉皇归来手握山水印傲晲羲昊轻轩裳新诗醉墨美无度奄有元白兼钟王身在岩壑心廊庙丝鬓垂颔顔苍苍与公同时一辈人半随蒲荻零秋霜元老崔嵬独山立嵗寒不改雪中篁九月十五夜未艾长庚伴月光煌煌台星夀星合爲一今夕何夕见此祥翠娥满引九仙醖菊英入盏宫様黄珠明玉润陪笑粲起舞珰佩鸣丁当李蹊森森密无缝佳句往往溢诗囊我于门阑最晩出瓣香致祷意则长如闻郡国事方殷须起老手爲平章待教衞武了相业方许潞公归洛阳
　　温陵万安桥谒忠惠蔡公祠堂留题
　　欲知公之忠须诵三谏诗欲知公之惠须读万安碑朝廷得公重天下失公悲骑今几年悠悠人见思今人愧前脩风流不可追立朝无刚容突梯仍脂韦字民乏廉声敲扑急茧丝不知富贵有磨灭芳名姱节无穷时游子晩出公之乡儿时敛袵公清规吁嗟九原不可作每于清夜梦见之所以今日拜公像浩歌出门双泪垂
　　和致政林存斋稚圭
　　东邻南极老人星音吐洪亮眼晶荧诸郎个个佳宁馨长者早占千佛经仲季锐如刄发硎三珠粲烂照户庭老人散防傲郊坰健笔哦诗惊六丁仰天髙唱雨霖铃餐和毓粹养灵扄炼得元身如鹤形文堂纵谈耳惊霆硬语盍作盘盂铭笑渠教谄儿懒听只今人物混渭泾贤者聚散类梗萍报复未已况调停我狂畏暑卧风櫺日夕西望忧朝廷何时乾坤得清宁未信日月长昏防不必餔糟学独醒不烦餐菊制頽龄支驾皇舆待騋駉问讯谁坐东西防老成自昔有典刑尚父须符渭卜灵
　　赠萧棠仲致政
　　昔年鼔箧游胶庠集英同日曕天光金门初开兽环动曈曈晓日升扶桑宫帘髙卷开御扇祥风习习飘天香殿庭神丽冠劔肃巍巍玉几临中央银袍七百趋龙尾拜恩稽首心欢康晩从银台出广陌寳鞍快马争腾骧国司涓日叙黄甲义比天伦鸿雁行琼苑宴开慈惠浃宸章宠锡歌明良【原注赐诗有相求自昔属明良之句】后来相继随宫牒东西南北遥相望萍开风转有时合邂逅一见难预量非才叨窃愆咎积自顾补报无毫芒朝廷寛大不终弃领郡尚得来南漳下车问政访耆旧知公辞荣归故乡神武衣冠已久挂防鸿羽翮方髙翔遗贤虽爲明时惜承顔独喜私愿偿共惊嵗月何飘忽相对鬓发俱沧浪至言不吝挥玉麈妙句屡防开锦囊已叹髙风激贪懦更敦雅契超寻常区区感慰岂有极聊写一二成短章芜音不足继真作读过幸勿留巾箱
　　春月白鹤吟寄魏鹤山
　　鹤去兮渠阳雪衣兮相羊啄芳洲兮饮碧湘如青城之栖兮流矢中伤鹤来兮钱塘朱顶兮昻藏浴太液兮下建章如九皋之唳兮声彻上苍鹤归兮临卭之岗嗥朔风兮立晓霜扪参歴井兮水云乡如辽东之返兮华表飞扬昔者去兮狂枭毒獍相贺乎偃月堂迨其来兮文鸾祥凤相得乎汉未央今其归兮驯鸥狎鹭相待乎午桥庄善类无依兮若空乎振鹭之行留行无语兮谁扼乎羣乌之吭归去来于鹤何加损兮闗世道之否臧有雁兮南翔翼短兮心长避缯弋兮饱稻粱望胎仙兮天一方思蹇产兮结中肠此仙之夀兮未易量天若祚宋兮当复来而爲治世之祥【按此诗语意是魏了翁既去官而以诗寄懐也考宋史魏去官在迈罢漳州通判后故叙次在此后题听蛙轩诗语意畧同】
　　题听蛙轩【原注方审权诗人也以此名轩】
　　白杜诗人大方家诗两牛腰书五车髙谈世事坐扪虱大扁丈室名听蛙我见东野低头拜三年未了听蛙债蛙有何好君赏音从黾得蛙自尊大君胡不听髙冈丹凤呜又胡不听华亭鹤唳声答云二物不间出吾与此蛙别有情年来凤去避矰弋梧桐其栖竹其食有时伸啄鸣朝阳反被妖乌豪鹞击鹤亦逺引归辽东无縁得近华清宫纵呜九皋许嘹唳流矢伤翼愁天翁不如且听蛙声好唤囘梦觉春池早纵饶翡翠上苕兰差胜蛩螀啼露草王子掉头曰不然夫君标致如胎仙富家有子比雏鹓吾道岂得长迍邅不妨少待两三年一鸣惊人飞冲天羣蛙蜿蝡何足怜弃置官池任啾喧
　　栢梁体简龚少益
　　青山四面画图张溪流月下鸣汤汤山之下兮水之旁有人结茅作书堂诵声洒洒流琳琅使我一听乐洋洋应问谁爲师匠良风流相种如龚郎天孙付以锦绣肠一挥十纸烂成章上与奎宿争光芒器成未售此焉藏吁嗟无地堪翺翔尘缨自濯歌沧浪床头金尽羞悭囊山鬼吹灯夜恓惶蚊雷聚噪肆颉颃仗劔起舞涕泗滂劝君停劔无庸伤时平贤路如康庄鸾凤引喙鸣髙岗时危此道隘且荒横寳在道暗无光运行如此休慨慷男儿立身当自强精金须经百链刚膜外荣枯等粃糠惟忠惟孝不可忘请君倾耳听柏梁谓余不信来对床
　　谢阮儒隠爲画墨梅床屏
　　畸人平生偏爱竒爱梅成癖不可医书带堂前忽见之相羊不去燃吟髭今夕何夕秋爲期芙蓉映日红葳防篱菊傲霜纷离披南枝春信未有涯安得此粲对酒巵元是大阮解作无声诗写梅幻相爲娱嬉想当解衣盘礴下笔时吸取清气入肝脾先融雪岭作墨池坐变秋阳成春晖使我初见浑不疑旋觉风骨全是顔容非恍如胭支马上坐明妃缁尘生汗白玉肌又如鸱夷船底载西子烟波惨淡双蛾眉雪堂仙去莫追补之位置传者谁君今此寳世间希芒端寒燠巧推移花神上诉真宰悲何爲苦泄造化机我有东绢滑如脂装潢爲屏作枕帏平章众画何品宜笑我嗜好与君相背驰不爱崇桃积李鬬芳菲请君快扫横斜竹外枝嵗寒心事正要渠相知
　　观猎行
　　落日飞山上山下人呼猎出门纵步观无遑需屐屧至则闻猎人喧然肆牙颊或言岐径多御者因追蹑或言御徒希声势不相接或言器械钝驰逐无所挟或言卢犬顽兽走不能刼余笑与之言善猎气不慑汝方未猎时战气先萎薾弱者力不支勇者胆亦怯微哉一雉不能擒虎豹之血其可喋汝不闻去嵗淮甸间熊罴百万临危堞往往被甲皆汝曹何怪师行无凯捷呜呼安得善猎与善兵使我一见而心惬
　　梅花吟
　　君不见山前山后雪成堆朔风撼地声如雷孤根忍死受寒冻须作百花头上魁寻春游子不爱惜马蹄践蹂花狼籍芳姿不肯被消磨饱尽炎凉方结实实成始得主人知进登玉陛调鼎胹那时滋味甜如饴无忘霜风吹折时
　　过建阳范氏桂林馆见其向日娱宾亭馆已属他人诗以吊之
　　桂林当日如春暖花木清妍差可款主人好事玉泉香行客留题锦囊满桂林今日如冰寒頺垣壊壁他人管穷冬莫赠范叔袍过午谁饷子桑饭君不见李家偃月堂金鱼玉佩呜丁当冰山一倒扶不起月固无恙堂已荒又不见董家藏金坞翠幕珠帏贮歌舞谁知当时赏心事不救后来燃脐苦请君听我吟桂林悲欢成败更相寻人生富贵如邮传古往今来几桂林















　　钦定四库全书
　　臞轩集巻十四　　　　　宋　王迈　撰
　　近体
　　读渡江诸将传
　　读到诸贤传令人泪洒衣功髙成怨府权盛是危机勇似韩彭有心如亷蔺希中原岂天上尺土不能归
　　贤牧堂
　　贤牧存遗爱邦人重此祠典刑前辈几德政后来谁来日清泉濯归时只鹤随不湏防石碣人口是丰碑
　　秋榜已掲不寐
　　寒重难为坐宵长可奈眠老天不解事特地闰今年风助蛩声苦霜和月色妍抱衾成百感嚼句忆坡仙
　　春晚山行问酒主媪以瓶罄告
　　霜暁寒于腊日中方有春云头才作暮风力又欺人老犊眠方穏雏莺语未真停骖谋一醉不酌酒家贫
　　轿中五言
　　夘酒工为醉春衫怯暁寒篮舆有何味脚力且图闲得句防头笑拈书信手翻仆夫行且止我爱眼前山
　　次韵调甘内掾
　　韩掾才情妙吟成苦夜长歌残如意铁梦断合欢床鼔瑟湘云暖吹笙岭月凉旧时双燕子飞入谢家堂
　　鵞坑先茔晚归
　　诘曲穿荒径髙平见逺山溪干呈石紫林峭露枫丹不道归来晩惟愁句未安片云真解事放出月团团梦林清叔【原注林泾字清叔少年有文采吾亲友中之至宻者死扵溺余以文哭之甚哀毎梦见之】
　　已分幽眀隔无端入梦来交情今已矣汝死亦寃哉白骨今何在沧波去不回蛟龙慎勿食之子谪僊才冬孟驾出亲享太庙连日雨是朝大霁都人云凡四次如此矣
　　玉宇曈昽暁琼京畧绰寒紫衣千骑从黄繖万人看日景新开霁天顔賸有欢驾回春满殿圣母喜加餐谷旦街尘浄满城春意多威仪清警跸卤簿扈銮和从骑黄金勒回班白玉珂恩荣谁不羡报上合如何送陈宗谕进叔晋接赴庆元添倅及乃弟泰来四首
　　向来寅陛对冷语颇氷人未犯神龙怒先遭老鳯嗔宗庠随却歩家食不忧贫公语何尝泯题舆宠渥新谩说题舆乐谁知忧国心城狐方伺隙边马已如林去上缇屏最行陈丹扆箴脂韦何足筭百炼是精金若见青山老烦言仆寄声入新无好况依旧是狂生国事今如许庸医见亦惊不知灵夀杖还解拄天倾玉季吾心友经行话旧防定知龙有种又快鹗横秋【原注丁酉诏曽请国子举】对策空丹臆为兄赛一筹功名相迫逐只许片时留
　　别刘孟容提干二首
　　孟容吾畏友春日去朝京蔗境诗多好莲池官最清坐诬縁举将取忌为时名诸老端平嵗同词为辨眀【原注孟容有蔗境集多佳诗遭口诬为举主所累也】
　　吾莆诸夀隽习静鲁灵光有子麒麟种羣孙鸳鹭行此行青眼众见谓白眉良通籍何愁晩庭椿乐未央【原注习静乃其尊人夀翁名弥邵为乡先生】
　　送林师道似之赴宁都尉二首
　　造谤端平嵗时髦一网空君为梨岭后名在蘂宫中躐等轻余子知音迈钜公莫嫌登第晚试看艾轩翁【原注艾轩五十登第】
　　及物官无小平生志所存一条氷出壑五色棒悬门皂盖邦魁彦绣衣乡达尊傥能念寒畯梅市得春温
　　送郑卭叔珪之博罗尉四首
　　竒士束科目炯如金在沙孤吟娱草带防度见槐花此举衣才緑相看鬓欲华泥金墨犹湿已报熟葵三十年朋友诗筒几往还君才逰宦海我正赋囚山滩鶒何时下沙鸥镇日闲升沉踪迹异心事却相闗初宦南游日去年西啸时岂无风竹兴剰有雪梅诗一尉聊且凂诸公定见知勉旃行好事逺业此其基是邑经兵火今才补少痕要教民撃壤毋遣吏椎门文恵残碑在坡仙醉墨存公余勤物色幽兴入琴樽
　　送朱君锡珪尉徳化二首
　　皷箧游环璧如君最妙龄阿防开綘幔大阮共炉亭力学案堆雪收科蛰奋霆莫嫌梅市小有路透青防【原注大阮谓乃叔履常】
　　隣邑宜初宦轻轩最便家亲顔恱萱草诗料有梅花佳兆双飞鶒夷途万里骅好培经世业他日歩清华
　　送张能父天定赴瑞州教二首
　　孟子称三乐广文兼有之夀椿齐百嵗常棣秀连枝初筮筠江郡尊为芹泮师英才需教育逺业立镃基太学穿杨巧青春斫桂荣心灯传老宿文印授诸生德履华嵩重襟期玉雪清君王他日问张姓复其名
　　送陈汝功起宰永春二首
　　通了金闺籍须教邑债还尚威民作敌徙善吏容奸世久无彭泽人今识鲁山平生经济学随力救时艰一第垂三纪卿评占得多生涯似韦布谈笑试弦歌夏校士师道春台民饮和政成行奏最好去立言坡
　　送刘无竞克逊司门赴召三首
　　吾郡称多士君家緫俊防仲方在闲散伯又袭编修道与时升降賔随主去留邮亭还祖饯别意爽于秋【原注仲谓濳夫克庄伯谓孟传希醇皆为编修】
　　上了朱轓最催还白玉京兄怜子由别毋劝器之行医国言须切谋身策尚平友朋空爱助君自有权衡更化仅如许和戎觉又非邉陲风色恶人物暁星稀国事迷当局时贤赴急机周厘空愤切不虑嵗无衣
　　送龚少贻北赴汀洲司户
　　荘敏与文献诸孙緫俊髦此郎如玉树初筮即珠曹官小人能大心清名自髙公余须力学流俗易滔滔
　　送呉梦大监税赴潮州圃湾二首
　　诗礼名家子铮铮早有声右班聊借径在计更司征霜日孤标净湖山一閧平图南九万里此去是头程一命官无小心思及物同髙风超俗见只手救人穷宦路梅花白亲庭萱草红贤眀尤易事最喜遇南丰
　　爱女
　　爱女有家后沉疴未下床问巫羞左道市药叹空嚢攻闷三杯酒祈安一瓣香祠山消息好秋杪得还乡
　　送良沃州赋得石上松
　　南山岩石上郁郁长青松樛枝全似铁老榦半成龙法雨流根润慈云护影重吾师挂锡处苔藓近来封
　　题名士蔡伟叔宣子文集
　　书眼昏眵久今逢刮膜箆诗编云岫序文巻水心题富艳濯江锦清寒印月犀行行遇知己莫叹槖无赍【原注云岫陈侍郎谠为伟叔作诗序叶水心防其文】
　　仙水归程
　　九鲤湖邉路重来盟未寒折花挼水献防杖驭风还宦海波涛恶仙家日月闲前生丹在否嵗晚要重丸
　　简仙逰宰黄瀛甫登二首【黄能琴而工于诗】
　　为喜双鳬舄将临九鲤乡民贫嗟辙涸吏横正鸱张谁与催贤令速来仁一方茅檐茨屋下延颈望春阳诗要渊眀赋琴须宓子鸣幸哉吾百里行矣见双清民瘼需绥抚人才待作成猪肝非我嗜无事累髙眀
　　池上归道间即事二首
　　一雨恼春思今朝得快晴水波随日动麦浪受风平野意来无极篮舆穏更轻抵家何事好稚子亦驩迎寒食清眀近知春不久归眼惊红作阵心爱緑成围宿鹭立晴瀬栖鸦掀夕晖狂逰付年少我已省前非
　　痴儿
　　痴儿才五嵗器局稍精眀弄笔夸郎罢窥鸾效女兄顾瞻眸子俊酬答舌头轻但愿身长健看渠骨骼成
　　听儿徳胙读书呈邱景实知一教授
　　我被儒官误如今又教渠但令识数字不要读多书帝惮汲生戅人嫌贾谊踈君看朱紫贵不害腹空虚
　　山中读诚斋诗
　　四海诚斋老千年百巻诗不亲门下炙却恨我生迟嚼句有何味班荆坐许时太羮元淡泊妙防少人知人日设安箓醮有送菊花一盆四榦直上开花数百颗不减重阳喜而成诗
　　弱榦簮头大鲜葩蜡様黄携来烦稚子喜甚见重阳不与浮花并看渠晚节香今宵持供圣一粲动天皇
　　多病
　　客问新来况新来病更多忧时添老色愠小损天和不梦荣华境只寻安乐窝年丰米犹贱加饭笑亷颇
　　看蒋玉父有珍炙膏肓
　　炷艾剧炎火端躬如泰山医师工指授竪子觉毛寒铁脊梁须壮银河水不干明知宁忍痛絶欲信为难
　　嵗晩
　　月映林塘澹风笑语凉俯窥怜緑净小立伫幽香携防寻新菂扶衰坐野航延縁乆未已嵗晚惜流光
　　阙题
　　文正为州日曽留此叚竒灵台贮清白废井迸涟漪神护蛟龙宅波通日月池纷纷攫金者不畏此泉知
　　挽宁宗皇帝章六首
　　驿报行天下君王弃万几鹤翔云汉逺【原注髙宗升遐日都人见有乗鹤翔云之异】龙向鼎湖飞杞国天初陷咸池日尚微临轩思往事血泪不停挥
　　帝业亲耆定皇图日靖嘉忧民比仁祖在位迈重华【原注孝宗二十八年】谟烈诒千载车书混一家最悲行跸地哀些咽箫笳
　　圣化调新瑟仁师慰望霓方还赵全璧旋复禹元圭声教恢邹鲁威灵畅女鞮浯碑堪恨防圣夀不天齐至道天同大清心水不浑六宫行幸少尺宅炼真存厌代金銮殿收魂玉帝垣星辰罗上界还奉太微尊忧治勤宵旰生经爽鼎铏玉巵临瑞节画翠怆昕廷草木秋零落乾坤昼晦防扶持宗社计列圣在天灵方启中兴运旋开万世功人心忧漆室神断定青宫识见防微表安危指顾中孤臣读遗诏无语泣西风
　　挽崇清陈侍郎五首
　　太学修名立甘泉晩节香岿然周大老好在鲁灵光余庆沧浪水清规夀俊坊典刑今可挹通德合名乡峩豸居乌府时方豹守闗吾惟操白简渠谩倚氷山六馆为増气羣憸觉汗顔左迁无愠色青史自斑斑当轴开邉衅朝绅半诡随公方司献纳言必及安危愿饰湟中备毋轻马邑师当时虽枘凿今日若蓍龟勇退归云岫投闲十四年莆中无此様地上有行仙健笔凌坡老清诗辈乐天何人缀遗稿与作不刋传小试济川手东西两玉虹谁知千载计更在十年中【原注公归休十年作防仙安利二桥在邑东西甚宏伟尝与仆言毎旦焚香告天乞延年以成二桥縁后果如愿】砥柱老弥壮恩波流不穷向来香一瓣心事与天通
　　挽平昌戴丞东二首
　　文箓传三昧词坛白雪吟竒才困场屋晩嵗缀绅簮所歴官虽小去思人到今挂冠垂九秩福善见天心倒蔗入佳境寒花留晚香福田三古刹恩泽四舆梁鹤化空华表牛眠占吉蔵他年青与紫恒塞桂枝堂
　　挽郑昻叔珪母蔡夫人二首
　　钟秀端眀裔来嫔通徳家早甘寒水玉晩爱白莲花乐施隂功厚囬班庆事賖他年龙鳯麓赠典有光华綘幔谈经日熊丸茹苦时屡修堂上拜亲炙母中师每羡萱堂乐今成薤露悲一生同令子共泣蓼莪诗
　　二月朔日得诗二十六韵
　　二月方书朔新晴景物饶今春添一闰是月始元朝一枕初回梦千官想正朝横鱼金系带鸣骑玉为镳归第无余事流风竞贵骄歌翻羯羊鼔舞衬鳯凰箫烂醉东西玉争妍大小乔湖山行防乐日月暗中消轩冕吾何羡巾车隠者招林泉供啸傲杖屦足逍遥砌笋和泥掘盆花引水浇酒炉衣可准茶灶火频烧冷眼蛾投烛灰心鹿覆蕉惯分田父席懒折督邮腰繙阅书连架酬诗满瓢只知贫亦好未觉兴无聊所恨黄巾炽能为邻境妖四郊羣啸聚十室九焚焦旧腊月亏蚀新年地震摇台占频告异涂说洊兴妖带甲多沦没抽丁困役徭偹防家买剑廵逻境鸣刁恶少锋尤烈渠魁首未枭豺狼行逐逐鸿雁羽翛翛欲诉闾阎苦其如魏阙辽太平何日见读报恼孙樵
　　潘世表来访临别赠二十韵
　　病眼縁春困晨兴为子眀未应谈世故政恐累吾清书况近何若襟期久不倾春来已多日课办几何程我懒觉成惯人怜太瘦生招穷诗作祟攻闷酒为兵昨着僧房宿思寻友旧盟时时整行李往往叹浮萍一动归欤兴长歌去矣行小轩频偃蹇分物息经营緑爱弥墙幄红惊糁地英感时愁杜宇唤梦赏鹂鹒秩马来迢逓论文防合并匆匆为草具郁郁有兰馨如许遽言别深知不尽情惜花二三月送客短长亭万事眼前幻一杯身后名相期在忠孝冷笑付枯荣问学无穷尽文章合老成倘来聊尔尔所立要铮铮此去逢同社为侬好寄声有需新句子此稿不妨呈
　　春月阅报成诗寄呈方漕信儒孚若
　　邉耗遽如许庙谟先定无书生良不武夜半亦长吁闗表成余防山阳援正孤黄尘号鬼魅落日走猩鼯甲士疲鏖战丁夫困转输临淮一带水诸将万金躯宛地谁收马延秋忌有乌毕魂空惨淡曦鬼定揶揄公外英雄少生来忠孝俱全将身作胆曽以口降胡方喜规模伟翻为文法拘正涂多植枳公论冷如菰啮雪全初节凌烟勉后图未应歌舞地冷眼看侏儒
　　人日六言五首
　　功名朝三暮四学问人百已千古今无限卿相方册惟着圣贤
　　诵诗心醉六义读易梦吞三爻毛郑寸长我取羲文千载神交
　　饮食鲜能知味巫医各有单传要得胷中活法勿求纸上空言
　　六经桑麻谷粟诸子绮縠竒珍常常灌溉胸次久久功用入神
　　嵗月滔滔流水友朋落落踈星载酒谁诹竒字焚香自读骚经
　　和书楼叔遇叔题小蓬莱
　　月砌云阶不染埃疑从天上幻将来一龛俨坐钟兼吕二老相从聃与莱丹剂好从金鼎链闗须要玉匙开他年勲业如粗了待约羣仙笑语陪
　　嵗晩偶题
　　饮氷食蘖坐穷阎旋觉星星上鬓髯百尺楼中从偃卧五侯门下任暄炎寒花最爱香来晩倒蔗须教末见甜夀相谁知三甲异新年愿得一丁添
　　除夜洗砚
　　多谢吾家即墨侯朝濡暮染富春秋为供文字逢青眼要防功名趂黒头濯以清泉尘已蜕衣之文锦翠如虬呼童除夜陈丰馔少劳精神并汝酬
　　寄谢希贤先觉表兄
　　昔君弱冠我犹儿黄巻青灯茅屋西父对人谈称卫玠母因客过器王珪别来阻寄尺书鲤梦里时亲日角犀风快偶然翔短翼不应鸿鹄乆卑栖
　　丁丑同蒋力父东归至城诗以别之
　　发轫神臯愁热甚解骖乡井得凉多半生相托左右手一日同收甲乙科老我已锄年少习期君共守嵗寒柯荣华富贵邯郸枕惟孝惟忠乆不磨
　　晚过白沙
　　浪踏麻鞋破暁行林梢犹自带残星气呑宇宙原无馁心醉功名未觉醒红雨无端污行色白云知我忆亲庭平生惯作江湖客得酒相看眼倍青
　　二月十六日到仙水未第前屡得梦
　　双毂相催羊胛熟三年方遂鲤湖游羣仙笑问来何晚世故相牵不自由昨梦回思聊尔尔他时稍足便休休寄声岩下鹅冠子丹灶何妨为我留
　　谢仙逰许宰伯诩立续题名记招饮二首记乃崇清侍郎作
　　栽花次第满河阳谁结寒根桃李场鳌在三山惊赑屭鳬飞双舄费揄扬春风折屐縁闻防腊雪开筵重借光他日眀堂需大木桷榱或得入平章
　　忆昔琴堂宴士时至今人诵壮行诗政縁勇气填然跃遂窃科名副所期乡槖摛词光吐鳯邦侯瑑美穏蟠螭乞留片石棠隂下要写春风徳政碑
　　贺许宰伯诩再考【进退韵】
　　宰官才具万人豪鸡小如何下得刀奏课再经书上上理繁只见办多多锦囊有巻牛腰重装橐无金马骨髙欲贺政成怜我懒篇诗付与邑人歌
　　夀仙逰许宰【原注戊子生中元后一日】
　　南极秋来光烛天琴堂此夕夀诗仙庞公戊子孰小大冦相中元相后先制锦从容才有刃嚼丹赋咏笔如椽交梨火枣君家物従此蓬莱不计年
　　桃蹊梅坞
　　踈踈宻宻自成行共趂春妍鬬暁妆移得武陵溪上种传来大庾岭头香都道士风流别东阁诗人兴味长唤取园丁勤物色合将何树比甘棠
　　和崇清侍郎招饮超燕堂韵
　　超燕堂开一面春却教寒畯亦充賔西清班里推名从南极躔中见老人草圣已传碑不朽花神觉与思俱新乡邦桃李谁培植直待魁然宰辅真
　　再和陈侍郎子知丞寄桂香酒新到又令孙司户出柑为劝
　　栢叶椒花未报春阳和先到四筵賔传观秀句堪呈佛谛听清谈太迫人子舍香醪浮瓮碧孙枚名菓荐盘新却将甘防分寒陋尤见先生爱士真
　　寒食呈陈崇清
　　一百五日寒食节八十六翁行地仙曲水飞觞酬胜景汉宫传烛忆青烟三春幸自添余闰双笔今题第防篇俛仰兴懐儿辈事先生有乐在壶天
　　夀陈崇清侍郎
　　笑把荷嚢下紫霄人传千载鹤归辽精忠一片驰寅陛乐事无穷继午桥垂钓沧浪听欵乃挥毫云岫赋逍遥今辰恰纪蓬壶瑞南极横陈埒斗杓
　　贺陈侍郎该宗祀告成加封清源郡侯二首告词有缅懐耆德飬老乞言等语
　　锦书飞下字如鸦从槖词头似相麻竣事眀禋均雨露缅懐耆徳傲烟霞鸡窠佚老精神健燕颔宜侯爵邑加愿体乞言珍重意星驰驿骑奏忠嘉
　　辞封来伴赤松逰判作山中万戸侯一片葵心天北阙十行芝检殿西头渊洪端静恩言厚拊借温存眷礼优国事多艰耆旧少须公与作济川舟
　　再和二首
　　笔飞鸾鳯墨翻鸦白玉堂中懒草麻得句批风仍抹月怡神饮露更餐霞公于轩冕浮名薄帝念耆英宠礼加丕衍修龄全晚节洋洋一札圣言嘉【原注皆诰词中语】
　　壮嵗清源曽倦防今朝大郡又封侯身安不用扶鸠杖骨贵从知应虎头望阙承恩顔有喜即家问政礼宜优济时事业需元老莫遣空横野渡舟
　　送乡先生林磻黄石讲防
　　嵗暮何时更逺逰刘蕡下第我色羞阳春自古难为和眀月如今肯暗投宿诺不轻连璧友新盟借重扞城侯九江傥拒鼋鼇饵何处堪人下钓钩【原注时朱上舍赵监镇为之倡】
　　贺谢景芳得第四男
　　每爱君家玉满堦仙宫今又见琨台父兮定得铃旗梦母也须懐磬石胎羯末封胡知有种复临泰壮看朋来林家络秀如闻此好好来求依様杯
　　贺弟纲得男
　　韩相由来紫府仙微之曽侍玉皇前羡君乆矣崇真教生子居然契道縁料得玉麟亲入梦试看铜狄防经年不须草草为汤饼剰出犀钱醉四筵
　　寄郑龙川子汝瞻岩翁二首一叙别懐一谢恵端砚
　　汝瞻当日预文盟七十人中最妙龄别久恨无书寄鴈夜深犹记案帷萤我叨天幸登科甲子盍心期绍品丁后防阿防须刮目流声不减国兰馨
　　寄我端溪玉一弯文房取友此其端眼中厌看瑚树掌上忻擎紫马肝底用千金求国手拟封九锡霸词坛他时防宦南州路免载嚢中只石还
　　离家
　　无端轻弃白云似被梅花唤出郊嵗律堂堂蛇赴壑宦途役役燕营巢数更听雨情何极忧国懐家睫不交老了英雄天不管那堪更被北山嘲
　　谢何察推鲫鲙
　　君家一筯万钱分我银丝侑客欢芳饵得来珍丙穴金刀落防照辛盘腹腴差迫诗肩瘦鳞活能生酒面寒玉手行厨如许巧说教鱼婢学应难
　　别戴仲实
　　人生契好不在乆一日可当十年防共君三两夜清话洗我千万斛竒愁欲晴未晴云阁雨临别惜别车停辀异时扁舟下瀬渚安道谨勿避子猷
　　二月阅邸报
　　闻道邉头数万兵倒戈归我我遗民处降失防国非国清野无粮人食人闗外数州城不猎山阳孤戍草无春书生忧愤空头白自有经纶社稷臣
　　感叹时事
　　西风惨淡起愁云走檄飞书正纠纷劔器朝方驱冶匠戈船夕又募新军马肥已报髙秋警鹤唳那堪中夜闻我辈忧邉心欲折棘门灞上漫论勲
　　闻倪正甫尚书遭台评
　　人从防径博公侯一老堂堂去不留谁向帝前防陆贽不令王所着居州修名已立公何欠直道难行国可忧安得上方三尺剑为渠断取佞臣头
　　题王双岩诗集后二首
　　自是先生标致髙诵诗恍见万人豪清如金掌双茎露壮似钱塘八月涛胸次无尘春拍拍道腴有味乐陶陶輶轩刻枣传衡岳留得芬芳伴楚骚
　　白首忧时意更长眀言六籍法皆良先生不竟身前用有子亲传肘后方时论无人传药石上医着眼识膏肓归欤活国工夫办要续双岩百世香
　　寄题卢川容膝轩诗
　　谁将容膝榜轩楣未见髙人心领之绿绮牙籖无长物名芝芳茝是佳儿卧看笔架成江梦坐揖炉峰读楚词诸谢风流应未逺卢川今又种清规
　　送方潜仲入太学
　　英气轩轩贯斗牛春风匹马辟雍游家庭竞秀三株树伯仲相交五鳯楼囬首白云添旧感细听夜雨入新愁妙年唾掌收科第防有欧公避一头
　　石巴山买舟
　　年来机事付沙鸥湖海萍蓬觉倦逰千里白云闗我恨一江流水替人愁快闻飞桨健于马底问前滩吼似牛枕藉舟中君莫叹人生何日不虚舟
　　陈方大弟宏父将省侍潮阳以诗约别
　　逆旅频连风雨床归来踪迹两参商谁知才隔路三舍不似相从天一方壶山白认梅将雪潮水黄知菊已霜便去也须留驿道欲携斗酒话彷徨








　　钦定四库全书
　　臞轩集巻十五　　　　　　宋　王迈　撰近体诗
　　七月望后三日西湖防饮酒酣分韵赋诗得荷字
　　波平烟霁晚风和船到湖心水没窝凉絶不知三伏暑醉酣齐唱八仙歌赏梅洞口怜和靖种桞堤邉忆老坡鱼钥他时如共直好论旧事卷新荷
　　绍兴戒珠寺读右军祠堂碑
　　先祠石刻摩挲久华胄遥遥企慕劳字古似观秦急就词幽如读楚离骚不夸絶艺临池学只羡清风誓墓髙更有山居须问讯拟携方士链金膏【原注碑云链金膏餐琼屑】
　　兰亭故居
　　弭节稽山乐事多旧闻一一入捜罗卧薪伯业今何在乔木家声乆不磨可笑儿曹怜野鹜却输道士辨笼鹅不因禊帖风流逺千载人谁数永和
　　阙题
　　此亭形胜压东州吴越山川日夜浮万顷怒涛胥愤烈一舠明月蠡风流悲鸣华表千年鹤缥沙洲数防鸥倦客来防空吊古那堪更上最高楼
　　蓬莱阁【原注记序元祐中章粢所作秦望当其前望镜湖一带如线】
　　歴晋更唐嵗月多玩珠龙尚枕山阿絶怜蓬阁题元祐敢拟兰亭记永和秦望数尖衔夕照镜湖一线暗烟莎登临未尽匆匆去奈此千岩万壑何
　　飞云楼
　　亭前一望水东流更有雄楼在上头燕子飞来春漠漠鸱夷仙去水悠悠神交故国三千里目断中原四百州日暮片云栖古树昔人留与后人愁【按此诗见诗家鼎脔中永乐大典中未録今补入】
　　寓书吉祥寺临去亲友三人来访
　　共指梅花笑里防诗肠清峭酒肠寛一阳方长知春近三友同来话嵗寒富贵迫人随世腻身心何日似僧闲防勲茗椀匆匆去不道樽前欠小蛮
　　永嘉何子善琴而有诗名一日携二妙见访求诗【用进退韵】
　　山川司马逰曾惯湖海元龙气更豪诗眼具时穿月脇琴声妙处冩云和夫君只手兼双美举世何人赏此高料得送穷文已办雪霜应柰嵗寒柯
　　为余君肃曰严母夫人寿
　　曾向瑶池稳泛槎眼防西母佩飞霞定分天地冲和气来匹公侯富贵家熊胆课儿心苦淡鱼轩锡命世荣华樽前何物堪为寿笑指蟠桃几度花
　　贺同年林簿同卿龟从新婚
　　金华门外浥京尘鸟石山前结帨巾翁壻相防氷映玉庭闱一笑颊生春昔言尔尔嫌随俗今唤卿卿喜有人来嵗梦兰叶佳兆犀钱玉果出娱賔
　　知君雅志厌奢豪富贵相寻可得逃云母屏间穿雀目销金帐下醉羊羔养生早悟眉为斧侍立须惊手有刀老我诗成还失笑膏粱未必胜糠糟
　　再和王君保定通判韵
　　覆雨翻云市道交公持正论息羣嘲风高莫送翎毛短春暖难生土脉硗攻过每防竒药赐卫生更借好方抄一阳来复骎骎泰善类倾心望防茅
　　和黄遇卿二白韵
　　晚来云色半浓淡云外青山知有无才出六花夸舞女又飞一白慰农夫乆无人説平淮事空有天生访戴图忧国寸心同皎防诗肩如鹭更清臞
　　寄陈起予宗夏二首【原注与余居近一里日相过从近就蔡氏馆自携稚子与俱】
　　道有穷通时屈伸夫君气槩岂长贫帐前弟子知无几膝上郎君最可人苜蓿尽多聊一笑栗梨见觅莫渠嗔平生耿耿犹存否五十端能贵买臣
　　昔共从师未褁头如今双鬓各惊秋我无突兀万间厦君自昻藏百尺楼风雨苦多时事恶英雄未遇老天愁相思一夜不成寐早起题诗寄便邮
　　再和陈起予二首
　　龙蛰藏身来者伸不妨抱道且安贫昼眠经笥夸羣弟夜拥绨袍忆故人富贵未来招鬼笑文章太好恐天嗔安排礼乐三千字寓目他年许得臣
　　一诵君诗一防头华摛春艶气凌秋耳边厌听两蛙部眼底新夸五鳯楼花信风残生酒兴竹枝歌罢动闺愁兰亭已近浮觞节先把归期话置邮
　　和后村刘甫纪梦
　　梦怀谏纸立前厢梦觉披衣起细详斗粟旧謡仍抗奏籝金往训觉增光穹官职一时事令子直臣千载香报答君亲良有日未应垂钓老沧浪
　　赠郭五星若水叔清二首
　　双阙云仍山泽儒歩占小技岂其徒家传要先天学腹有荧煌列宿图南海编书希代寳西山一序防身符二贤出处闗天运曾把流年细筭无
　　淮蜀年来杀气深中州兵革亦相寻命悬逆贼狂夫手愤激孤臣孽子心人物眇然难倚仗风涛如此恐胥沉烦君夜起观星斗福德何时吴分临
　　又赠刘铁面五星
　　刘君腹一天星捜索真机泣六丁少可舌端无软语秘传肘后有全经话盟在昔疑犹梦诗防如今果叶灵我亦正为贫作祟双赢得一番青
　　送徐子学梦鲤赴梅教二首
　　九州四海尽同年德行公居一榜先太学何蕃名籍甚南州孺子道巍然此行莫笑儒官冷立事须还晚节坚闻说青衿齐引领灵砂九转待丹鈆
　　底官得似教官清吏不能尘以道鸣三鳣堂前推老宿百花洲上见诸生斯文有脉烦珍防何地无才要作成朝列诸公半知己匪朝吹上玉皇京
　　和京教李景平
　　父子才名压二班儒官咫尺近家山官闲人羡清华选诗好天开笑粲顔雌甲一生甘守拙雄飞千里莫渠攀骨凢自分仙难做懒去从人学九还
　　再和
　　美人清晓梦催班老子心清只爱山晚岁松筠留素节艳春桃李付红顔官麤鹤料犹堪活援寡龙门莫浪攀满眼飞腾霄汉上谁知倦翼已思还
　　三和
　　天上仪隣懒趂班愁云苦雨暗湖山絶怜黒黍纷披穂空有决明鲜好顔忧国寸心增感慨趋时俗驾倦追攀幕中幸自文书省诗债无縁乆不还
　　送黄少遇非熊守徳庆
　　三纪间闗歴宦途萧然全似一臞儒耻趋东閤隳高节甘向南州剖左符悃愊不能为健吏清修端可律贪夫羊城定见菊坡老能为苍生一出无
　　送蜀名父之子程刚仲世徳擢甲科二首
　　一诵洋洋大对文便知风骨是西人笔头重有千钧力字面清无半防尘众羽羣中鸣鳯喙潜渊深处摘龙鳞丈夫出处闗初节归去携名寿大椿
　　乃翁勇退急流中家法森严在教忠有子清材如结緑告君直气贯晴虹甲科更合放头出时论从来忌臆空生长殊方同臭味相期不朽是英雄
　　贺宋兄令子县尉之望擢第荣还
　　自从西笑便安排果有佳音天上来纵靶少年亲得隽跨鞍老将几衘枚欢驰帝里泥金帖喜溢亲庭药玉杯造物与君良不薄好将隂德厚栽培
　　用徐编修德夫韵贺其开藩旴江二首
　　几年泉谷养灵根一立朝班敢尽言鏁掣玉麟辞绀殿符分金虎坐辕门郡条上日新施设民瘼微时预讨论勿鄙向来工珥笔只将清净镇嚣喧
　　君侯心事即苍谔谔曾同唯唯争医国竒方留后用字民好事及今行悬知夔卨班难继且入龚黄传亦荣天诱圣差易耳正人得路致隆平
　　寿南宗东岩四首
　　公是昆台紫府仙中问一念堕尘縁小猿驿口霜生甑白鹤岩前月满船诗太迫人清似水琴真知我直如弦年来族老晨星少独鲁灵光尚岿然
　　杉风萝月读书楼藜杖分光夜校雠双璧连科天启齿一珠照座客回头金闺通籍传芳信防袖称觥衬雅讴浪说锦屏家庆好银潢元有此风流
　　新阳一信迸黄钟春到分枝若木丛天为万人生李晟朋来三寿颂僖公松林古佛烧香报粟洞羣仙注福同欲识东岩长夀相只防台皆更方瞳
　　万斛龙文笔可扛诗坛坐受百城降文章今代长庚李福气前朝戊子厐见说明时延彦胜可令属籍欠鸿厖余干相业公须继先借双旌涖是邦
　　过新蓬二岭
　　世路年来熟险那堪炎火正宣威足摩青壁顶头过心逐白云天外飞瀑布有声愁客耳山禽无语怪儒衣田翁怜我鞋根湿为説林梢已夕晖
　　闽岭遥岑
　　天晴遥见七闽闗万仞丹梯莫可攀鸟度不离青嶂里客行多在白云间玉门辽邈诚虚设蜀道﨑岖只等闲扰扰路傍名利子轩车南去几人还
　　送防之梦龙赴南安尉
　　儒生十九谙吏事君自胷中有八好去禔身师长吏【原注时真舍人为守】谨母泄迩薄邻邦政声要重车渠百祥兆须来鸂双自笑悭嚢无可赆篇诗独不美羊腔
　　钱方言岩仲之泰尉尤溪二首
　　莫作寻常一尉防斯人能大所居官才髙不数麒麟楦气盛曽排虎豹闗初筮事人须以直有心及物莫辞难此行有一为君贺刺史贤如元次山【原注在太学尝诣阙上书】一第归来正黒头艾轩遗墨费旁搜及上日相催迫锓枣通宵细校雠充类所行皆好事立身何患不前修故家常寳文公帖谨勿逢人便有求
　　寄婺州赵尚书立夫二首
　　大雅千年一嗣音人如美玉更良金清修山泽臞儒様恻怛河沙古佛心北阙方瞻台斗践东嘉还借福星临中兴宗兖留衣鉢大有苍生望作霖
　　忆昔京畿入幕时游从日浅辱深知每得士如温造几度逢人说项斯亲见登瀛应撃节近闻去国为攅眉江干饯别公先至洪魏诸贤鼎鼎来
　　游温陵得未第之士四人作四爱诗
　　赠茂功茂叔
　　吾爱清源徐茂功声名捷出日方东高凥下首纷余子屈指论心几钜公我定斯文宜馆阁人言科目滞英雄直须一举魁天下方快鹏程万里风
　　赠养仁若春
　　吾爱清源顔养仁笔端有力重千钓竒才自合巍收第他巧何妨且进身我老无能惟喜士君名若出定惊人元宵相聚过寒食不汚东风一防尘
　　赠顺夫履信
　　吾爱清源陈顺夫妙龄足迹半江湖三湘舟里诗成束百尺楼前酒满壶科目岂淹真俊杰世间谁数饱侏儒长安贵宦门如市还有樽前此客无
　　赠来叔泰来
　　清源吾爱陈来叔紫防家声蔼月评苦学心能通造化择交足不出门庭人知长宋名先弟谁识子由文胜兄听取搢绅传好语可轩后有两魁星【原注可轩校书为乡先生】
　　简宗弟无逸稼主簿
　　朅来才是早春时过眼园林啭子防防絶交书君介癖读离骚赋我狂痴断无清梦飞蓬岛剰有搜到草池闻説郎星遭孛彗又添一恨上双眉【原注谓其主人曽宗丞也】
　　和林养正龟符惠诗
　　殿陛程文被十行要搜鲠论献朝堂防头只欠饶三好强项须教受一章耿耿古心増肮脏茫茫俗眼笑荒唐太官羊肉非吾羡一筯藜劣可尝
　　贺洪景茂叶舍试平奏仍勉为南宫之行
　　鼓箧天庠正妙龄同时行軰半先登如今才喜红心中当日几成赤脚升【原注洪向来一舍试便居前列合赤脚升以无例不果】冀北羣空防走马溟南路阔快抟鹏归来新敞渠渠厦笑我生涯冷似氷万仞浮屠已合尖出门一笑谢虀盐钓鳌沧海六连上骑鹤扬州二得兼防应何仙符旧兆梦魁余榜合新占破荒吾邑须君辈更防花从锦上添
　　贺陈思表兄西上【原注正已连四解二逊其弟】
　　谁言塲屋似樗蒲好手居然不解输叠来三廵皆得注结塲一掷定成卢月评须应状元防风义新添家庆圗科第假途余事耳方来宇宙要人扶
　　贺陈讲书谋仲诹璋庆
　　好是橙黄橘緑时津津黄色上双眉十为良月阳将长一索成男喜可知南外【原缺一字】房开宅相西清荷槖长孙枝青春拾芥收科第须记麟庠客有诗
　　贼平贺本路史仓良叔弥忠四首
　　实地从来着脚安好脩纕蕙更纫兰贵游淡似孤寒士达宦贫于初品官医国名方留肘后忧民心事集眉端浮荣过眼同归尽独鲁灵光耐乆防
　　建俗轻生自古然况逢军旅更饥年两台相顾长酸鼻一饭无縁得下咽发廪救荒宁计日乞师请命屡牋天贼平必欲论功报镇抚须居战取先
　　六十青蚨米五升儿童满口说常平方愁饥火无聊頼一沭恩波得并生真佛现身来救度老天着眼自分明从今闽粤家生子定把君侯姓作名
　　诲盗须知有自来贪官汚吏祸之胎杀人于货甘残忍入市拏金不忌猜谁与清朝申典宪合将若属寘渠魁书生锐欲排阊阖先诵民謡献外防
　　寄恵安吴簿明辅子良权南安宰二首
　　南安只是旧南安敏手为之便好防事办要先心肯办才难须信县无难锦遭伤后从新制琴不调时改旧弹见说笑谈理繁剧公余何惜筑诗坛
　　邑人见说渐相安更把西山作様防有社有民行志易不寛不猛得中难设施新法须明允掩盖前愆莫纠弹便作真王何用假安排旗鼔即斋坛
　　题恵安頼汝恭溪山风月亭
　　亭俯清漪揖翠岑好风吹面月盈襟濯缨孺子沧浪兴抱膝高人梁父吟流转韶光兰满砌婆娑秋景桂成林为君唤起栖梧鳯瑞旦来仪磬乐音
　　送真西山赴召
　　一朝三命下金銮【原注时召曹彦约邹应龙真徳秀】独有先生出处难学术顔曽千载上行藏吕范二公间莫言一木难支厦须向中流力障澜爱助盖为天下计丈夫心事颇相闗
　　送吴魁君谋叔告赴召二首
　　三载天庭出一魁一魁岂是利名媒熈宁如叶庸人耳南渡惟张君子哉胪唱若为调众论囊封正要防人才千年青史芬芳逺过眼浮荣付傥来
　　盛名之下最难居一节清忠自有余竪铁脊梁须我辈横金腰帯听伊渠和戎自古迷当局善类何时可得舆抗论朝廷须正大莫如乡党费分踈
　　送徐茂功西上二首
　　有司具眼柬时髦此士今才入网罗好去南宫平歩过向来东阁阅才多孤忠畎畆常忧国大对轩墀莫主和有问臞翁消息者官非不爱柰狂何
　　送傅一新西上
　　此去兰宫好防勋子行真足张吾军大鹏怒奋溟南翼骏马鸣惊冀北羣直要安排医国防不徒戱作送穷文逢人有问狂生者为说忧时已白纷
　　送朱典卿履常上舍西上
　　天庠教育总英游文行惟君擅两优玉润珠明盈咳唾兰薫雪白见操修老天不错须开眼朱吏相逢定防头月里一枝高斫处向来我已为君留
　　送张柔翁必强西上
　　说诗匡鼎笔如椽此去云霄穏着鞭富贵恰当年五十扶摇快上路三千乃翁积种今归子是理乘除信有天梅友靣传衣鉢好题名更向万人前
　　送黄东起西上
　　我友君居德行科见君觉我汗顔多笔端有韵珠盈唾胷次无尘玉不磨好去腰斤高斫桂向来传鉢有持荷广寒管领羣仙到为我慇懃谢月娥
　　送林元质彬之西上
　　二十年来共短檠相亲不减友于情风高鹗版曾双中海阔鹏搏不计程宣力棘围新扁额题诗梨岭旧家声瓣香旦旦为君祝唾掌功名在此行
　　送陈君保作喆西征
　　非时何事欲西征为有悲风动紫荆斜断最怜鸿鴈影急难方见鹡鸰情北方寒地多氷雪南国饥甿弄甲兵扶旐东归良不易防持孝友有神明
　　西征延平道中偶成
　　羣羽斜飞欲刺空谁能剪翼向笼中客程防渉二千里年纪侵寻五十翁酒有神通排磊块书无灵圣困英雄相逢且说穷愁话才入修门莫说穷
　　送郑秉叔西征
　　聨辔而西三十程风餐雨宿费经营间闗阅旧途经熟老大逢新歴日惊我正与时相枘凿君方随诏赴弓旌独班赐第明年事囘首云深谷口耕
　　除夜宿江下逆旅呈甥陈宗噐
　　在家随俗坐守岁逆旅无聊卧向晨旧隠荒凉栖鹤怨端门邂逅畵鸡新知非早似蘧伯玉将贵谁欺朱买臣幸自樽中留得酒与君随分庆长春
　　南劒倅赵用甫权郡有小集以祈晴不用妓移晚筵于潘司户
　　君侯风谊薄云高轸念征夫防渉劳雅宴朝陪青玉案余欢晚属念珠曹向来惊下曾参杼此去谁分范叔袍斋閤祈晴行有应免教雪虐更风饕
　　和龙溪陈宰琏景赐石马桥韵桥乃其父崇清作倡
　　防年公案一朝成我覩争先眼倍明势面似呈新月様滩腰不作怒涛声鳌头地踞三千尺鹏路天开九万程荷槖瓣香元好在隂功隠徳慰平生【原注侍郎自言每旦必焚香告天愿成此縁】
　　又九月朔同诸将观石马桥
　　万年石马胜縁成千丈金鳌跨水横法从福田勤播种小庵心匠自经营不縁打破工夫到那得中流砥柱平我辈济川真事业何时赤手活苍生
　　因发诸县催科行移口占呈东倅
　　共乘别驾犯炎云入手文书费解纷搜见底嚢供北餫作无麪饼饱南军铜山欲乞从今赐金浦何为异昔闻分得尘劳无着处不知风月防时分
　　送黄同年京甫必昌赴广西提干二首
　　黄甫才名二十年蹉跎正坐不能圆四书锐欲潜心圣八品甘为从事贤东道樽前需客乆南轩印子待人传丈夫不必求知已具眼分明有老天
　　君过羊城见菊坡先生不出意如何蜀嘘淮沸人挺乱京火郊雷天荐瘥石介不亲逢庆歴山何策救宣和狂生忧国头如雪送客无悰作好歌
　　寄呈漳守李侍郎元善四首【原注李韶自号竹湖筠溪其祖也尝守漳】
　　棠木筠溪手自栽竹湖又剖竹符来祖孙相望风流盛父老驩传春意囘防薤莫须施辣手泛莲似更欠清才善人所至如甘雨要洗漳民满靣埃【原注余去漳未乆据所见言之】侍郎佛地位中人一饭何尝不念民泾渭同流须有别雪霜杀物乃为仁扬清可使贪夫愧去恶能令善者伸自笑狂生太饶舌见诗少喜定多嗔
　　向来大姓虐穷闾千畆农田浚作渠黠吏鹰豪争攫肉骄儿螂怒敢当车老丞嫉恶无容忍直笔诛奸欲剪锄解印此曹称快甚惟民与士最愁子【原注骄儿谓李兰军】
　　陛前苦语犯龙鳞朝退还遭丞相嗔连削六阶为下吏只饶一死与闲身命天所付须安分贫士之常莫语人惟有梅花无冷暖玉堂茅舍一般春
　　寄南劒守陈寺丞宿
　　复斋出守劒津时正直清亷真吏师遗爱昔尝垂竹帛徽音今又嗣埙箎侯能培植甘棠苃我欲摩娑常萼碑千载福公家传好怀哉蜀士送行诗
　　送黄殿讲成父赴广东漕四首【进退韵】
　　闽州长者旧家声德厚流光产俊英火玉精神充户牖国兰誉谞播炉亭临轩初试董晁策抗对专寻濓洛盟胪句一传喑万马祥云五色捧魁星
　　剡曲莲池彻防清即驰隽轨上蓬瀛抽黄嫓白羞时学渍墨磨丹勘旧经彤陛奏言殚荩直玉皇动色赏忠精胸中列宿舒芒耀藜火光分太乙星
　　金华重席被恩荣兰省还持多士衡善类适然相抵牾诸公可是费调停自从阵脚一摇动堪叹棋枰防变更紫防清源人刮目朱轓炯炯见郎星
　　尺一催归白玉京浮云偏妬月华明鳯凰逺举弋何慕鶗鴂争鸣草不馨馆列翘才难致仕杖携灵夀莫扶倾重瞳不见贾山久犹驾轺车作德星
　　嘲解十首
　　主圣时平谏诤无子胡不善效辕驹庸庸随物例多福皦皦出尘良易污填海谁怜精卫苦移山可笑此翁愚鸣钟食不知爱却爱山中饭粝麄【嘲】
　　杞天之下夜长吁朝上封章肝胆刳自是诸公忌生语不应圣主怒狂夫我将行礼敖嫌简子欲正名由笑迂宁作首阳人饿死不为仗马恋生刍【解】
　　一相当朝总百官升沉只在笑谈问及门炙手趋炎火倾国将身靠泰山子独何人蜉撼树众皆重足虎当闗仙舟已到蓬莱境却被波神勒取还【嘲】
　　孤士每防丞相嗔人心不冺是非真瓘为苦语攻奸蔡铨出危言忤老秦此事古来曾有様如今天下防无人西山夫子深穷理能以逢干作保身【解】
　　边尘四靣逐云飞正是英卢得志时西洛故疆将克复北军新锐属羁縻智名功勇渠何欠防扈飞扬子过疑消得腾章来辨析台臣虑患可无词【嘲】
　　狄青心不负朝廷防扈人疑渐有萌琦不押班婴众怒浚私铸印被台评钜公未免忧清议之子如何讳此名若使满朝无一语晚唐藩镇祸胎成【解　原注余尝有三防扈辨】西山名节太峥嵘洪魏同时俱有声斥去不妨为寳庆出来亦只做端平事师如子何为谄植党旁人笑好名婺女谏官良解事正邪辨析极分明【嘲　原注婺李再劾以为不当谄事真某交结洪某魏某】
　　三贤千载共襟期出处存亡同一时吾道非耶天讵测斯人已矣我畴依希文若在甘为党邢恕无知却背师坐此褫官吾不恨恨他同传是韩非【解】
　　君臣大义等乾坤兄弟何曾系大伦齐霸分明诛子紏唐宗决裂用讐臣向时诸老空饶舌何物狂生又犯鳞一自蒋坡新语出斯知世有读书人【嘲　原注蒋三劾以不当言济王事以齐威公杀子纠唐太宗用王魏事为证】
　　霸者成功如彼卑孔门童子耻称之尽伦大舜斯为至有过周公不亦宜古者责难诚意切今人逢恶大经隳若教新语宜垂世可废八章棠棣诗【解】
　　聚物
　　臧谷亡羊等是痴塞翁失马浪成悲本非真鹿梦何凖未必无鳌钓且迟蛟龙暂与蚖蛇肆鸿鹄那教燕雀知暮四朝三狙莫怒防防挟乙走狐狸








　　钦定四库全书
　　臞轩集巻十六　　　　　　宋　王迈　撰近体诗
　　和宗侄朝望公辅贺生朝韵
　　投闲久矣息心兵台上饥乌又一声湖海正须招隠士朝廷终不赦狂生剖开胸腹犹余赤削尽头衔越様清坐看吾宗后来俊西风再举上鹏程
　　生朝止客
　　白髪苍顔五十三北风不竞又来南宦情于我蜡来淡世味从渠蜜様甘乌哺劬劳恩末报鴈行凄断痛何堪记生纵有一樽酒忍与妻孥共醉酣
　　寄延平史君马徳大天骥二首
　　日诵江干饯别诗端平局面改嘉熈调元金鼎人黄髪宣化朱轓君白眉否泰从来更代禅乾坤此去愿平夷狂生迂濶真无用饱饭山中倒接篱
　　君正青春我鬓丝春闱旧梦是耶非九方臯马分眀瘦百里奚牛自在肥【原注徳大善谈相故云九方臯】欲去寻盟谈缱绻又愁钩党起几防乗车戴笠俱随分懐美人兮心奋飞
　　送赵伯泳涯侍郎守温陵
　　赵公过莆以书复某曰西山两典是邦遗爱至今人思之故府必有可见子盍以语我来某谓清源自南渡后有梅溪之王苕川之倪俱以从官出守最后则吾西山先生两出牧焉其再至则官侍从矣王倪之政则闻而知之西山则见而知之今赵公首以故府事实为问其有意于以曹随为心乎某敬以戒吏谕民一申呈而以二诗将之因忆西山安奉倪公祠堂之文有秋菊寒泉配食之语公如能因泉民之思倡此义举和者必众亦可以慰西山畴昔之志谓余不信试以质之是邦诸寓公当亦以为然
　　泉是梅溪遗爱乡老倪复此种甘棠后来荐报西山政归去全无南物装籍甚三贤皆法从勉哉一赵继循良万安桥上传佳话七十年间四侍郎
　　西山无物与泉民底使民如父母亲凡日用间无不敬满腔子里尽吾仁我熏知见香犹旧公涤中和印一新愿广桐乡依恋意寒泉秋菊祀千春
　　寄婺倅张同年渭叟倂简其壻黄元辅自然二首
　　江峯映带武夷青几度携筇此地行韵士魁人钟间气氷翁玉壻并时名世方争效十鑚巧渠自不贪三字荣料得平章风月暇家书一阅万金轻
　　同登当日鬓犹青宦路还如跛鼈行莳药山阿非贵相叩头殿下得狂名著书平屋千年记堆笏盈床一饷荣安乐窝中无别法只将世累放教轻
　　呈竹轩张史君二首
　　竹轩治郡政成时却值王孙庆玉墀无吏下乡民防塔捐田入学士砻碑平反阴徳堪娱母清白家风更课儿见説元宵灯不放为他百姓惜膏脂
　　日晡斋閤响铃绦鞅掌文书尚坐曹吏困行移愁脱腕侯勤剖决快挥毫维摩正为众生病太守胜如从事劳愿养精神需大用欵陪齐客醉醇醪
　　和竹轩张史君来字韵二首
　　金鳯传呼紫马来壶山真面气佳哉朝天有路鹿呈瑞应物无心鸥不猜黍穋熟时农洗甑芰荷香里客啣杯官穹职峻人俱羡最羡斑衣舞老莱
　　一自都门拂袖来闲中嵗月亦悠哉填波精卫功良苦享乐鶢鶋心自猜老矣力衰难运甓偶然兴到且传杯君侯若使居王所片善还能采草莱
　　再用韵和张仁仲史君
　　五花入手眼増眀合主黉宫善类盟善教牖民师帅责婉辞玉女父兄情马经定价増神骏鸮亦懐音避恶名从此心田去稂莠沐侯化雨及时耕
　　用韵简黄元辅二首
　　不爱螭头一防青片言枘凿拂衣行但忧负我平生学岂愿争渠竖子名天骏出闲驽饱秣国兰却佩艾敷荣想君记得西山语佳士从来去就轻
　　髪今如此不重青醉后长歌折槛行老去一寒甘忍死古来几士得全名稻畦蔬圃闲中乐药禁薇阶膜外荣所见畧同君与我不妨官小得人轻
　　山居即事
　　出处行藏不偶然何曽由我总由天收回紫陌红尘足来结青山緑水縁万籁鸣时仍瀑布数鸦起处忽林烟暮云正尔商量雪却被催诗雨揷先
　　秋夜对客
　　旋烧香鸭剔银缸风卷银蟾上矮窗诗癖苦无竒药疗睡魔頼有建茶降回环蛙部疑成两接续蝉笙不计双好友相防宁惜夜满懐秋思浩如江
　　良月朔郊行问讯梅菊
　　夜半渐惊风作恶朝来賸喜月为良知梅有意商量雪问菊何谋凖备霜和靖未吟先得趣渊明欲断已无肠物情荣悴胡闗我独酌悠然寓醉乡
　　山中读诚斋诗
　　万首七言千絶句九州四海一诚斋肝肠定不餐烟火翰墨何曾着防埃锦瑟月中弹不彻云涛天上防将来巴西社里陈黄逺直下推渠作社魁
　　夜读杜诗契心喜成
　　夜永如年眠较迟寒声赑屭薄书帏静看香篆萦茶椀细嚼防榔当酒卮诗巻一开眀病眼骚人千载契心期偶逢防处防头笑早被灯花圣得知
　　除夕
　　忆昔都门值嵗除髙楼张烛戏呼卢久依净社参尊宿难向新丰认酒徒天子未知工草赋邻人或倩冩桃符寒宵别有穷生活防勘离骚拥地炉【案此诗见后村千家诗今补入】
　　枕上复用道间乡字韵呈同人
　　爆竹声中度嵗忙椒花杯上换春阳欠书元日神荼帖又看新年傀儡塲客枕方酣千里梦朝靴正踏五更霜主翁湏要惺惺在富贵何如归故乡
　　元旦次日立春
　　年从爆火暗中移椒栢迎欢上酒卮今日天晴宜麦熟明朝春到报花知好竒漫说鸡千跖行乐都来黍一炊但得新年诗有料不妨贫似去年时【案此诗见李伯璵文翰类选今补入】
　　清眀郊行
　　年例清眀是暮春今年春事却平分故添一闰知天巧欲探羣芳奈雨频烟树对人愁脉脉暮山似我老陈陈感时莫洒花前泪不道中原涨战尘
　　西轩春坐
　　容膝都卢屋一间图书左右任披翻催诗急雨来迢逓吹面凉风过等闲生意无邉庭下草清香不断畹中兰日长无事真僊隠作甚辛辛苦苦官
　　夏雨
　　弥旬不雨懒龙乖干我茅斋一畆苔火繖亭亭当午立雷车隠隠半天来催诗笑我孤吟苦忧国愁眉八字开池水甫能添几许儿童已报可浮杯【案此诗见李伯璵文翰类选今补入】
　　送方徳和大镛赴漕
　　好风昨夜作秋天吹送雏鹓上紫烟慈母整裘顔有喜难兄提鉢面相传策勋胄榜特余事努力巍科趂壮年直数重阳到端午快聆三防凯歌还
　　送方栻赴铨
　　笑提虹管试春闱大手何妨小出竒龙种嘶鸣喑万马鹿麑辟易避孤罴京城纸贵争传赋便驿书来賸寄诗老友生平识英物要看修竹拂云枝
　　和刘编修潜夫读近报蒋岘被逐二首
　　读报欣然共赋诗古来忠佞各殊岐彼犹愧见蒋頴叔君盍自期刘器之恶草剪除虽一快芳兰销歇已多时懐哉康节先生语作事莫教人绉眉
　　两载相依笑陆沉鹑衣不羡锦为衾渠侬耀麒麟楦我辈翻腾驽骥吟朝去一防忧稍歇邉留五大祸尤深栋梁培植谁之责莫遣斧斤终日寻
　　简南劔倅赵用甫以夫同年二首【原注时兼招司机宜】
　　元戎择佐奏肤公君以宗英在选中紫气发硎光射斗碧油草檄令飞风莫嫌假手事权小行拜真王位望穹老我相期犹逺大朱虚要立万年功
　　防亭邂逅又轻离时事更翻几局棊防宦眀知同旦过出山聊复救朝饥屠龙笑我真何用跃马追君已落迟却有一般劣相肖兰阶晩始长琼枝
　　和赵倅二首
　　一样风清共月眀平分那得外斯盟合将长与贰同传正恐君嫌誉过情碑断文昌须改制台髙马援却逃名色丝黄绢侬无分悔不文园着力耕
　　二车人物汉三眀来主壶山夀永盟众口是碑均咏徳片言如秤不容情斯文阴有扶持力循吏何求烜赫名早晩政成天上去旧防还忆老农耕
　　呈赵倅【用进退韵】
　　别驾从来头沓髙非闗期奏压宜敖推敲今日韩饶贾引避他年蔺下颇螂欲当车观者笑驷难及舌罪焉逃小诗赎过无佳句唐突西施又奈何
　　再呈赵倅
　　委斋坐我以春风不事拘挛邉幅中俗子语言藏攫穽丈夫胷腹等崆峒虚舟相触何心在怒火虽炎一饷空到底不如归去好扶犁戴笠作村翁
　　作郡庠修学増田记成诸职事招饮
　　頖宫轮奂一鲜眀多谢贤侯主夏盟鸡白碑成惭浅识鹅黄酒满认深情回头二十三年梦接武千英万俊名来事可为待卿等狂生老去合归耕
　　丹青阁
　　盛年忧国鬓毛苍谏防端堪铭豆觞行或使之苗膏雨心乎爱矣藿倾阳荣华不与羣儿竞名节须留千载长试防丹青阁中句吾宗有此好元方
　　防大庾令赵宗华时棣藏诸公帖
　　戊戍夏约渔溪林推希逸白杜方尉岩仲之泰州载酒访宗华酒半宗华出所藏帖数纸玩之程元公欧阳文忠公苏文忠公赵清献公蔡忠恵公张魏公皆儿童走卒识名氏者至他帖则指之曰某贤者某不肖者某贤否之间者宗华曰吾并藏之所以为贤者之师而不肖者之戒也余为之诗
　　数帖凡经几世藏字漫黒暗欠装潢孰贤孰否人千载遗臭遗芳纸半张愤世疾邪成怒骂懐忠爱直转凄凉吾曹留面要相见莫使人能议短长【原注王梅溪云吾曹离合不常要湏他日留面相见】
　　偶书警俗
　　大雅吾无望古人有常犹愈翟公门贪荣但可骄妻妾死义方堪托子孙董生鸡哺宁求报元子雉媒莫少恩俗物茫茫随野马英雄千载赤心存
　　师心主人作飞锡岩
　　岩头古佛留心印岩下髙人新受持佛亦本来无隠现人于悟处领希夷莫嫌梦里还谈梦且看竒中更有竒他日证成罗汉果相逢不必问伊谁
　　听九座钝庵禅师端午日外堂说法诗
　　人在尘中醉玉蒲师于瓶里防醍醐传来双径清香逺唤起丛林病骨苏炳炳毫光争日月琅琅舌本有江湖他年泉下相逢处觧得龙山旧事无
　　挽赵东岩简叔彦侯四首
　　已矣东岩不憗遗年来雅道日陵夷臞儒得似顔徒几良吏能为结辈谁此老清修如玉屑当官恳恻念茅茨可怜一夜长庚陨空使人懐殄瘁悲
　　建炎戎马满神京殿撰横身活一城时宰忌功无表劝老天福善自分眀人称簪绂一门盛公是瑛瑶间世生珍重西山遗事跋他年收入史官评
　　夔州归后圣于诗到墨池来字更竒岳后前驱防丹灶湘灵起舞听朱徽经行一梦游僊枕遗爱千年堕泪碑俗物茫茫留不住化为辽鹤入云飞
　　召节飞来湘水濵牋天乞取自由身悬知夀杖宜扶孔纵有蒲轮莫致申老去最能坚晚节复来应信有全人朱虚不作更生死谁为苍生问大钧
　　挽邱制干二首
　　功名入手太匆匆匹马沙塲气贯虹诗好可能却敌骑檄工不自愈头风死须厉贼言犹在生不封侯命果穷四十九年蘧伯玉是非往事转头空
　　曽见端平进士评邱君磊落榜中英忘形尔汝同年集驰志伊吾即日行举子能谈真将畧元戎夸得好门生可怜书劔浑无用才力如何与命争
　　挽漳守郑都承子敬四首
　　饕相当朝舞大权故将旌节博金钱公尝勇去三千石天与闲居十六年清苦膏粱余子笑孤髙云水一僧然如何赤屿丹霞地夜半骑鲸上紫烟
　　端平众彦起弹冠公作枢庭第一官君似仁皇从谏易相非荘敏汰兵难齐人一傅楚人众赵氏几危刘氏安君面更新风色恶回思往事为凄酸
　　壶山阀阅例多贤雪玉风标忆眼前正献风猷复斋继蜀公素业肯亭传人于故国悲诸老我为吾州惜二僊在昔靖康人物尽却教老蔡雪垂肩
　　当日曽同鹓鹭羣清漳风月又平分轮囷肝胆忧时事防绎诸书洗吏氛悔不佩韦成造次幸犹挂劔答殷勤只鸡斗酒来行酹三十六湾生暮春
　　挽陈直学二首
　　领袖乡庠四十年被书误得到华颠玉川大用不及试东野古心常自鞭抱疢二诗知命语遗骸一偈小乗禅修文地下非公愿生则当生兠率天【原注公病中二诗临殁一偈皆知道之言】
　　饱看布褐与轩裳识破都如梦一场失鹿蕉间空咄咄骑鹏天上去堂堂命真不遇才何负人已无存徳未忘珍重骓甥歌挽些他年有泪洒防榔
　　挽赵南塘尚书汝谈二首
　　屈贾文章蚤善鸣长杨制诰晚尤精天僊一念堕尘世属籍千年谁老成贺表眀眀规宝庆谏箴字字砭端平不堪耆旧凋零尽泪到南塘觉尽倾
　　一自黄台咏摘伤心吾道竟非耶病来陶侃少献替老去谢安防误差万里长江饶一曲连城白璧略纎瑕太草就无人识付与知音弟子芭
　　挽武刚方録参
　　世科赫奕登相续官守端方石介如无节能开河内廪进身耻觅帝城书秩终九品人称屈善积千年庆有余马耳家声无失坠二雏努力大门闾
　　挽致政朱司戸二首
　　枕上功名泪不干镜中勲业老犹看起家喜有千金子入手才沾九品官衮衮天朝来锡赉匆匆人事异悲欢最怜当日称觞处桂茂兰芳萱草残
　　一生鐡砚费磨鑚老去耽书废食眠不惜空门求利果只将心事博长年思贤已矣悲行路福善昭然有老天他日儿孙湏鼎贵燕山阴徳賸流传
　　挽邹帅母叶夫人二首
　　诗书教子昔邹母燕喜寜亲今鲁侯石窌防封时陆续鱼轩迎养嵗优防精专十念湘山佛髣髴三生阆苑俦方拟绣舆扶上殿不堪丹旐楚江头
　　昨依緑水芙蓉幙得傍华堂萱草阴座末识裳防眄异羮余分颍念恩深巢庐正洒莱衣泪传驿俄惊楚些音二母生荣虽迥别天寒陟屺一般心
　　试五墨五首
　　雪斋凡数种此种出清漳或作西斋号南州许擅场长沙防玩地多有墨工竒旧说胡光烈今夸郑子仪柯山叶茂实胶法颇精坚潘李今何处斯人得正传齐峯何处是似亦出柯山此是西山物研磨双泪澘墨上署臣字必曽经进来一年磨一寸须作墨中魁
　　暮春即事
　　云头红上三竿日烟际青来数防峯桑柘熟时鸠唤雨麦花黄后燕翻风
　　归舟过桐江晚风不顺
　　长江雨蒙蒙自在扁舟一叶中欲识此行无可意往来俱被打头风
　　丙子诏后需防四絶
　　一面飞来打叠秋农场已筑管无忧吾侬种殖三年学未省书田还有收
　　促织墙阴唧唧吟早催衣褐上寒砧砧声似助蛩声切勾引征夫万里心
　　战罢归来月再盈悬知得失系心旌应门稚子占蛛信刺绣佳人聴鹊声
　　胜负相持日已多防棋人已烂僊柯淮淝非久防书到还折门前屐齿麽
　　自赞善相
　　三分相士七分非又似枯臞又似肥好待功成名遂后烦君只画着蓑衣
　　画工又作道装
　　扬州节钺非吾爱肯要腰纒十万钱只愿天公多与夀道巾野服伴胎僊
　　赞彦广兄喜相
　　数珠在手鹿随身一笑陶陶满面春天地知他心事好百年饶与作闲人
　　送人纸笔
　　阿连诗语已通神玉版霜毫不厌珍老我簿书安用此自应回施与青春
　　香山闻杜鹃
　　云肤似膜千山暝雨脚如麻四面飞防子何曾动归兴杜鹃故故唤人归
　　山郭检踏途中闻杜鹃
　　已成客里清眀过更听山深谢豹啼衮衮春愁无处着试一饮醉如泥
　　海棠
　　梅太清臞桃太肥不浓不淡此花宜何人笔下有香字为杜陵翁补逸诗
　　菊花
　　忙里何曽把酒卮一秋心事付东篱等闲应被西风笑寂寞黄花未有诗【案此诗见李伯璵文翰类选今补入】
　　元宵观灯
　　元宵灯火出游敖闘巧争妍照防鳌官府只知行乐好谁知防防是民膏
　　和马伯庸尚书四絶句
　　晴澜金色漾琉璃日落春风拍岸时鸥鸟不惊人去逺掖垣南下树参差
　　歩障随车起暗尘畵罗难隔艳阳春水邉争羡春阳栁一嵗东风一嵗新
　　玉泉山下水潺潺不比温泉洗玉环濯罢九龙池内锦才教流出到人间
　　丝丝垂栁拂金沟学就宫娃舞态柔莫遣落红飘一防长门春色不禁愁
　　观风堂观丛刻
　　古碑真赝逓相承俗刻纷纷满笥縢最是可怜越山石不应只吊剡溪藤
　　莲花
　　莲花出自淤泥中过眼嫣然色即空争似泥涂隠君子褐衣懐玉古人风
　　又送地栗螃蠏简赵倅诗
　　镂玉雕琼饤饾中杯行到手莫辞空诗僊比作西湖藕俎豆苹蘩入国风
　　送笋菰与方徳润大琮右史仍求霜毫
　　玉版丰标清更臞紫姑道味颇甘腴遣渠问讯紫薇老后省厨供有此无
　　狂吟不觉兎毫枯偶探嚢中笑子虚欲覔管城何处是中书君自有中书
　　监试卫通判送桂花一枝得四絶句以谢
　　花映眉间一防黄笑将文字共平章髙枝定不轻分付自有花为知见香
　　天女吹香到酒邉不须更着水沉烟明年正月披香殿人在玉皇香案前
　　君家结得此花縁盛事龙头四十年书种至今香不断馨儿俱作广寒僊【原注贰车二子皆浙漕】
　　风月堂中倾国姝别来风骨太清臞良宵梦里殷勤说王兔还能捣药无【原注贰车自言有宠姬得疾院中合药与之】
　　参部至三山简王宗教子文埜二首仍寄观潮拙藁子文旧诗名为碧云楼集
　　昔舣归舟傍浅沙逢君跃马防梅花匆匆相见还相别三十六湾天一涯
　　别来双鬓忽惊秋一笑哦诗寛百忧草舍绳枢聊尔尔如何比得碧云楼
　　腊肉
　　霜蹄削玉慰馋涎却退腥荤不敢前水饮一盂成软饱隣翁当午息庖烟
　　问邵武守刘无竞克逊求邵武红硃三首
　　见说归装只载书书嚢拍塞载红硃不知滴露研磨剰恵我刀圭防易无
　　阅君吟稿日频哦句法金镕字玉磋自是集中多好处从头防滴费朱多
　　自怜凡骨本难僊安得泥坛七返丹欲使身轻生羽翼乞丹须是问刘安
　　读王伯大都承奏防
　　读王防学两防痛快大呌曰快哉快哉家人辈以我为病风丧心而余不觉喜之至此极也满饮一白輙成十絶先呈吾友方徳润右史刘潜夫编修且嘱其和毋曰吾畏祸爱官职不比狂生无借頼也
　　去非前日在端平我以为兄不敢名若使去非观此防须饶防学作难兄【原注王遂字去非端平初第一台谏】
　　屡下丝纶唤不来来时已作去安排吾宗有此好兄弟欲往从之天一涯
　　首防明眀防败棊次篇字字比元龟人中龙定子瞻是殿上龙非安世谁
　　曵紫腰金满阙庭被渠唤作集蝇适从何处来居此面目人嫌鬼亦憎
　　金鏁难羁五色麟行藏如减国精神可怜张禹孔光辈气息奄奄泉下人
　　直道年来冷似菰西山去后有人扶王郎此叚真竒特又喜三山出介夫【原注此章专指三山言】
　　佞夫茍贱粪甘尝余子危言袭故常若使秉彛犹未灭也须泚颡细思量
　　朝犯雷霆暮即行灶间老婢莫猜惊湏知堂里饤头肉不似山中野菜羮
　　近得故人盈纸书却将取辱笑吾徒世间自有可羞事曽见欧阳责范无
　　聒耳喧啾厌毕逋朝阳忍聴鳯凰孤朝廷若贬饶州老我亦甘心拜尹洙
　　感叹时事
　　十家生聚九无聊鸡犬惊惶避使轺昔日青苗犹出镪如今俵纸作青苗
　　闻说永平全盛时如云冠盖防京师新来逐客令严甚肉食满朝无李斯
　　赠无诤和尚四首
　　佛祖曽经几骂诃却称无诤意云何寒山拾得哈哈笑更有人痴似汝麽
　　稽首丛林无诤师我因有诤落便宜问师无诤中三昩笑指岩前没字碑
　　学道参禅空自忙郭郎鲍老各郎当不如卸取戏衫子甘与人呼作哑羊
　　逹摩西来长子孙不徒无诤且无言后来鼻孔撩天汉有眼何尝看世尊
　　诗余
　　水调歌头
　　夀黄殿讲母
　　天上一灯满引起万灯眀不知今夕何夕平地有蓬瀛西母瑶池称夀南守锋车催觐二美一时并一防魁星现长侍老人星　心事好天与夀鬓长青不将钟鼎为乐念念在朝廷此母宜生此子须有医时良策夀国福苍生子自坐黄阁母自课黄庭
　　沁园春
　　尹和靖宣政间不为权臣诎隠于洛中及兵起全家受祸老先生独以身免贤者之不出如此杨龟山屡出不合又去未几又出靖康之变以谏议大夫从驾入金营贤者之出竟如此谨详二先生出处之节求质正于西山真先生遂成此词以呈
　　人物眇然蕙兰椒艾孰臭孰香昔尹公和靖与龟山老虽同名节却异行藏尹在当年深居养道亲见兵戈兴洛阳杨虽出又何畀于蔡何救于章　公今为尹为杨这一着须平心较量正南洲潢弄西淮鼎沸廷绅噤舌举国如狂招鹤亭前居然髙卧许大乾坤谁主张公须起要擎天一柱支架眀堂
　　贺新郎
　　呈刘后村时自桂林被召到莆又遭烦言
　　出了罗浮洞有多情梅花雪片殷勤相送见说翛然琴鹤外诗压牛腰较重又管甚羣儿嘲弄岭海三年持翠节料无时不作家山梦驰玉勒归金鳯【原注金鳯池乃所居也】一门朱紫环昆仲看堦庭森森兰玉慈顔欢动宰相时来须着做且舞莱衣侍奉却不信大才难用时事多艰人物少便中兴谁办浯溪颂更大厦要梁栋
　　前调
　　丁未守邵武宴同官
　　此是河清宴觉朝来薫风满入生绡团扇太守愁眉才一展且喜街头米贱且莫管官租难办绕砌苔钱无限数更莲池雨过珠零乱尽买得凌波面　家山乐事真堪羡记年时荔支新熟荷筩齐劝底事来寻蕉鹿梦嬴得干忙似箭笑富贵都如邮传做了丰年还百姓便莼鲈归兴催张翰看卿等上霄汉
　　前调
　　送赵伯泳侍郎守温陵
　　忆昔同时召正青山亲提玉尺量材廊庙当日班行比元祐北玉西珠照耀一转首宫商移调君自乌台登骑省觉精神风采増清峭数贤者一不肖　酒酣耳热惟长啸便翩翩辍班荷槖一麾闽峤堪笑狂生无用处垂老云新月钓这富贵非由人要畴昔评君如玉雪好翛然琴鹤风尘表清献后又有赵




