　　钦定四库全书　　　　　集部六
　　见素集　　　　　　　　别集类五【明】
　　提要
　　【臣】等谨案见素集二十八巻奏议七巻续集十二巻明林俊撰俊字待用号见素莆田人成化戊戍进士厯官刑部尚书赠少保諡贞肃事迹具明史本传俊始以疏劾权珰逺谪及抚江右则抗逆藩抚西蜀则平巨冦为孝宗时名臣所着诗文张诩序谓俊手编成集者五十余巻尚在致仕之时今此集文二十八巻奏议七巻续集诗文十二巻兼及起废以后所作而遗疏四首亦附焉则已出后人重辑非俊自编原本故巻数与序不符也俊为文体裁不一大都竒崛博奥刻意自为其诗源出江西而于黄庭坚陈师道两家尤所摹仿故颇多隠澁之词然大抵气味孤髙终能逺俗奏议分西曹外台内台西征起辅新政秋台六稿无不委曲详尽通逹事机亦足见其设施有本非徒托之空言又案王鳯灵续集序称俊原有诗集十四巻而此本无之朱彛尊辑明诗综称俊有西征集为选録四首而亦不言见其全集观其孙及祖跋称重梓是书而诗集尚阙是当时本未同刋故流传颇尠今仍其原第着之録云乾隆四十二年八月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀





　　见素集原序
　　文章以救时为贵中古来文若韩退之之佛骨表欧阳永叔之朋党论胡澹庵之乞斩秦桧疏诗若杜少陵之八哀石守道之庆厯圣徳之作之类排异端崇正道斥奸谀百世之下读之犹使人毛发森恨不生竝时而愿为之执鞭也下此则鬬富夸巧虽极其工致第取悦人耳目而于纲常世道无所闗系焉亦奚贵于文章而必以是传世为哉始予计偕至京师于士友家获覩莆田见素先生林公为秋官员外郎时抗宪宗皇帝疏草三复流涕见其劾匪人纠权幸凛然鈇钺之严而血诚骨鲠溢乎言表殆掲日星而耸山岳也公虽坐是逺谪而一时国是士气赖之议者谓与澹庵一疏相伯仲文章若是岂非所谓救时者邪未防还公留都荐厯外台长一旦拂衣去朝抗章夕就道未始待报也越数载先帝以言者起方伯不赴再起为佥都御史持风裁于大江之左右贪墨吏多望风解印绶去虽当路左珰素号桀黠者亦为之敛迹潜避公出而救时其事功之伟又在在如是盖不啻见诸文章而已也使公在朝廷则必有以寝淮南之谋在邉陲则必有以寒西人之胆而在山林则又必有以一丝而重汉九鼎者矣盖公精神心术之所寓有未易以寻常窥测者故发而为文为诗或赠送或酬答或寄托虽体裁异制风格殊指要之其归与曩疏救时之意异者几希矣然则公之文章虽欲靳不传于世不可得已而公方退然以为此特酱瓿上意思耳夫岂以是为自足者哉间手编成集凡五十余巻而以其别号见素者名焉不逺数千里缄书遗予曰子其为我叙之得书时薄暮矣亟篝灯快读次日即促笔于以见予仰公之至方以托名是集为幸遽忘其陋且让云正徳改元丙寅冬十一月上澣南海病夫张诩廷实序


　　钦定四库全书
　　见素集巻一
　　明　林俊　撰
　　序
　　瑞竹诗序
　　丁未盗起赣州介闽之间蚁聚而蜂屯郡用大扰今上嗣大厯服若曰今惟民弗靖其抚之来与之维新人用去罪死齿平民有以自効惟兹渠党犹干天罚乃拜王公述之为都御史其徃循之声威所被胁从解散渠首俘而还郡告康乂公归自汀过王台之左有竹一本叶白而茎菉异常竹然根植寄于浮风露分于凡草容顔枯悴负抱郁结如盐车之骥在林之鹤欲自见而未能者公心异之刬其荒秽溉以泠泉轻飚徐来柯叶踈理意态欣恱瞻盼乆之顾而思曰竹遇知幸矣舎是而徃秽可使毋滋泉可使毋涸逵陆之冲樵苏遝至其又可使毋伐耶于是移之于是植之宪台之右灌溉防持昕夕坐对若罗致而抗礼者因纪以诗闻者属而和之巻成太守陈君宗器属俊为序俊熟公声望于士夫间植竹其将以自况也凡物常于同瑞于异闽南竹箭之美布满山麓而是竹挺生不乐为伍虽出于荒榛宿莽之中其所谓瑞而自见者恒未冺也又况置之深严沃壤之地以全其孤虚劲节之性其拂清风凌霄汉旁致同流垂防宇内亦孰能御之耶俊不敏将为竹以谢公知又因公以感竹之遇也夫事即类以推余竹失其所犹将植之况灵于竹者乎竹之瑞犹爱之则瑞于竹者又可知矣俊又以知公之心将无乎不用其至也公事明天子为大臣时有可为位有可致才若力又足以充竹若有知将剉身青简以纪公之休烈于无穷所不辞也
　　送郭子声入贺诗序
　　七月三日上万夀节臣工胥庆万国方来云南地最逺骏奔走最先同寅佥事郭先生子声奉臬表当行先生闿朗轩豁嗜义如饮食由进士选兵科给事中抗节敢言宪庙郊甘露降大臣议当贺先生疏不当贺可之遂为舆论所归晋都给事中通政参议佥都御史巡抚宣府大同辽东坐同事失律不欲自直落六官出知射洪用大臣荐陞今职敭歴中外几三十年义槩汪度足以胜之故处上处下在荣在辱无施而不宜予尝私评先生之量盖所谓澄之不清溷之不浊者也夫观人者不于其大于其小不于其顺于其所逆亚夫之忠勇长卿子厚之文章一失所志懑闷悲愤卒至夫不堪惟元城槛车之徴神色自若文忠以为鐡汉然则先生其不贤于人逺矣乎士君子惟义为可从命为可安圣贤为可法否徒赫赫无取而偃蹇败踣顾为士大夫之所推爱况夫起而仆仆而复起而又卒无愧词者乎或疑应州之战为先生病者夫干时之败春秋荣之姜维伐魏累举不克纲目书而不贬讨贼之义不可一日忘也己巳而降敌势寖张今年冦云中明年冦鴈门渫扰我边徼创毒我邉氓未闻有冒其风而震慑之先生鼓义深入独挫其锐即不幸不树有竒功而敌人亦自胆落数嵗之间少入为冦然则先生之志之举岂诚无得也耶春秋纲目固未得而深贬之也予故为讨贼大义详之若夫兹入也华封之祝金鉴之献忠贞之笃则先生之所自尽予之私杞梓之收瑶环之赐股肱之付托则圣君贤相之所必尽而亦予之私赠行诗成予僣序诸首
　　赠郁长史序
　　鲁尽儒服哀公使人号诸国曰无是道而是服者辜及身服者悉变既之独一存询以国事无失庄生曰以鲁而儒一人焉夫鲁多君子孔子尝云然固哀公时人也庄生岂寓言耶将以儒为讪耶国朝以人文化成天下养之乡校收之科目曰儒生分教郡县陞之太学曰儒师职馆阁列侍从曰儒臣以至外服内服皆儒取之他之科不与焉岂非儒可贵而然耶今之儒固多也服是服而有是道徧天下非徒如孔子所称而已也江浦郁君以礼经荐京闱儒生也三歴学官再教国子儒师也虽未登馆阁为从臣然今职长史为亲王首相儒臣也以儒臣辅亲王君徳之修否国政之弛张风俗之隆汚皆系焉君将幸儒之用而不收儒之实乎尽忠以事上正已以率下主徳显而身名章邦国安而福禄随之使国人称愿曰儒哉儒哉君之立其不既伟乎昔董仲舒相胶西王王闻其大儒厚礼敬之夫胶西骄王也犹知敬儒今之鲁非昔之鲁也守礼秉义世有令王儒如君其有不敬者乎吾又知君之道必行于鲁无疑也儒之效不白于世乆矣君幸勉之庻几如吾孔子所称而毋为庄生所讪也濵行监丞陈君正初偕诸僚采请曰必有以赠郁君俊因与论儒然耶否耶必能与鲁诸君子评之
　　赠张希白序
　　闽邑张君希白性沈毅力读书组织文字成化甲午以麟经魁八闽荐明年登进士又明年拜南京大理评事歴寺正副凡七年擢拜淛按察佥事筮日戒行秋官林君廷珍以赠言委昔长安圩镘计功而食栁子举受直怠事为入官之戒古今宗为名言希白起布衣数禩而膺一面虽危峦下石桅颿之饱顺风取疾无逾是者然食不可素而直在必偿世厄于饥者致哀而与一饭则誓死论报至阶一官被一命其章服足以文其身其禄入足以仁其三族故旧朋友顾视之当然恬不为徳及期未调于邑徬徨郁勃如不能生叩所职不什二三乎举质之由曰某若某非不知不可问也事立而谤兴法脩而屈辱至呜呼不能事者不受直食食者必功曲艺则然谓士而不逮是其可不可耶彼不知者不明也知不为者无勇也忘恩者昧也图进而不止怠事而不以告以称诸能者贪以惑也嗟夫浑朴既防浇风日鼓以吉而不案掾吏劝相慎重取大官以普而簠簋弗饬以眞卿而不知退他又可知矣则士之病于是又不但今为然也然则其孰能反而正之奋发思励以自方圩镘之论无愧栁子之云耶希白方实敦雅重内而简文不为威富异法穷独无告咸依以生曰公廷尉吾属其平其固知而必为如此浙首诸藩其司之长贰又多仁贤君子希白其将暨乃僚矢心膂叶恭将事偿値而计功以能其官绥齐民风示天下无负所委任无惑也廷珍曰子之言然书为赠希白序
　　送陈监丞诗序
　　国子监丞陈公正初满三考以老乞骸骨休于家六馆师生防者十余人状数十上大宗伯少宰而下以及科道郎署之士夫井野行道之人咸谓大学绳纠之任非公不可或者谓公例晋秩翰林未宜以是官去公毅然曰壮而仕老而休人情也吾年且七十气之盛者日益衰聪明之昔有者日益耗且故园就荒计归故已晩矣秩之崇庳则尤非吾志也竟之不欲防俊闻之是诸人而敛容于公盖公歴官垂四十年始终如一日持行纯白眞可以亷贪立懦与古之杨闗西赵清献者侔而师道之尊教法之严则杨次公胡安定其庻几矣引身知退末路不迷则又与疏太傅杨少尹奚异然防公者公论也决去者自处也或者固无论矣车未及膏厚公者预以诗言别私淑景慕而得诸人心之同者无问识不识亦有诗献积如束笋然俊交公素厚未忍噤无言乃偕院判周君原巳郎中邹君宗道陈君时安员外郎林君长深冯君朋玉宋君惟寅主事王君廷光娄君元善龚君元之储君静夫凡十一人摘支遇各百韵防为聫句以赠公行李赠别之作故无是也俊来官南都观诸老引身之荣颂歌饯送之盛惟大司马三原王公介庵冢宰吾邑陈公愚庵大理卿干阳宋公克敬及公盖四见焉三公者跻位通显泽易流而声问易以被公一教秩顾出而与之并则又知清脩独行无处不可固不以位散要拘也俊故掲而大书之与有志之士胥勉焉
　　送冯时用衡永兵备序
　　兵备以文可乎曰可兵以文为种以武为植审利害察安危文也犯强敌力攻守武也相为用而不可以相无故曰文与武左右也先王经国以邦政付司马而徴帅布令冡宰实专之无燔屋垣无取畜牧无伤老幼不加防不因凶不穷不能明仁也成列而鼓明信也利不争明义也降不杀明勇也审事几全制胜明智也谓非文能之乎专之武则反是批亢而虚贾勇而售力袭其无备攻其不意赭其人民灰其室庐撒其窖廪尽利其所有故文而兵御乱也武而兵为乱也专之武而将之兵纵乱也国家深监于此全师付总兵都御史叅之偏师付叅将兵备又叅之百余年来民不识兵兵不识战其有由然哉治壬子衡永兵备缺员四明冯君时用以按察副使授玺书董其事君文献得于乡诗礼得于家切偲得于师友刑名得于官序盖文之尤者也佥臬湖南甚乆利害之机安危之势险易虗实之形固心存而目熟之矣移而治兵于武乎何有然请终其説焉圣人制棺也不欲使人用制医也不欲使人求制兵其得已耶渐以仁摩以义节以礼和以乐不得已则刑焉有轻典有中典有重典而又不得已则兵焉兵其得已耶有虞不赏不罚夏赏而不罚殷罚而不赏成周有赏有罚则今固赏罚之时也其可毋兵乎然兵备以文又以按察任之可仰窥君相之意矣曰仁义礼乐兵刑奚居曰毋亦仁义耳礼乐耳刑耳然则曷为而言兵曰备耳
　　送宪副戚时望贵州兵备序
　　兵备边之重寄也捍外侮绥内附置人国于乂安不摇实借于此国朝文德覃被海宇宁谧尤择老宿宪臣膺兵备以填抚邉陲致治保邦之虑精且密矣贵州都匀生苖冦邉鄙者四十年上度不可抚乃命将征之王灵所振胁从风靡渠首俘而还于时兵备以战功迁秩去铨司惟凋瘵之余抚循控御非其人不可乃以永宁授金华戚君时望都匀授西安周君鸣岐皆以佥宪晋副使授玺书莅其事上闻制曰可俊旧莅滇阳鸣岐同官也来湖南时望同官也二君皆时伟人膺简以去无亦公为得人贺私为得友贺耶戚君将行同寅周君文化赋诗为别诸君子咸和之以序属俊夫制治易致治难致治易保治难方苖之始也同仁垂育则苗被吾化恶不得而萌既萌矣申画郊圻则苗知吾守恶不得而渐既渐矣来则击去则勿追则苗慑吾威恶不得而炽既炽矣兵又可已耶则格鬭之苦输挽之勤驿书之旁午功虽告成其为劳亦甚矣曷若制其初之为愈乎戚君兹行或谓可髙枕无事者然饥者思食劳者思息疮痍颠沛者思以苏穴居露处者思以覆盖而衣被内治之责其亦繁且难矣况苗犬羊之性难安易摇徃之大埧尝征矣谓无大埧也西堡继之又谓无西堡也都匀继之永之羿子乌合鸱张杀越人于货又都匀之渐也其诛之抑思以处之耶曰树风声旌别可为也卖刀劒力田可举也置博士学校可兴也分南顾之忧广一视之仁以潜消其犷悍之性保其治于无虞实不外此戚君粹雅而靓深其筹是亦素矣防周君幸共防之
　　送别序
　　古称诗穷人文章憎命达宰物者固不若是靳也人有欲则争名之于朝犹利之于肆又欲之尤也欲必争争则必怒而变以求胜宰物者亦容得而深庇力御之哉后而千百世独耀闻焉则宰物者之终惠而争者迄莫置一喙其间周公孔子大圣人也流言于管蔡毁于叔孙武叔而其道益明下而司马子长班孟坚李太白杜子美韩退之栁子厚欧阳永叔苏子瞻诸贤率以德业诗文名名天下楷模后世与三代而上几颉颃然皆邅回踬踣时遭贬窜容或滞一官夫蹇其时啬其位咈其志故德业益盛而诗文益以昌宣溪王先生世赏其然乎先生大司冦恭毅公佳童丱举进士官翰林益读中秘书发为诗文英爽典丽如大贾之肆益索以有同时名辈莫敢撄其锋甘北面者亦徃徃有之今上在春宫先生日侍讲筵时见眷遇坐争者隂中竟官留都然先生诎不乆穷不极又将进而都显秩佐明天子藻防人文宣昭鸿化以比良班马兼丽李杜集韩栁欧苏之大成则宰物者玉成之心抑亦先生之责之虑也争者宁得终掩之哉先生使岐藩道武昌偕沈思古诸君子倡和聨句凡若干首俊裒为巻序其所以争者以赠行李以公天下后世之人心为爱才者地也传曰良贾深藏若虚君子盛德容貌若愚惟虚惟愚则人不争先生盖熟此矣
　　永感序
　　黄门胡君声之尊甫封君卒黄门哭甚痛柴瘠殆不能生俊徃吊焉曰曷以礼自将黄门复声呜呜曰生其云何比阅月再吊焉黄门曰金夙嵗丧吾母客嵗丧如母而今复丧吾父徃而不可返者亲也诲言在耳手泽俱存而音容不可复即木欲静风弗停吾奚生为遂哭几绝一日黄门出永感诗属予为序以系其思呜呼黄门之思其亲其亦可谓至矣昔子路既贵思负米而不可得毛义亲终而隠曾子曰吾初为吏禄不及釡欣欣而喜乐逮亲也既没之后南游于楚得尊官焉堂高数仞传尝百乘犹北面而泣不逮亲也故椎牛而不如鸡豚之逮存居处笑语之思于凄怆奉祭之时视承欢膝下何若也然脩短有命不可必而致则有幸不幸其间者有具庆有偏侍有永感具则乐偏则感永感则尤难乎为情者沧海可填白石可烂而此恨不可穷盖壤间迄无人子地者其感宁有既耶吾闻君子付不可能于天责可能于己子报其亲百为之而不过盖还以施非增益以与之也人禀气于天赋形于地而孕育于父母舎父母蔑以为心者体曰遗体何肤发之敢慢德曰世德何言行之敢违学曰家学何记诵之敢废运诸心思着诸论列措诸事为本诸身刑诸家达诸国天下无一而不致其至德立而道尊誉扬而亲益显其于地下庶乎慰矣否则墓木徒号泪徒枯五内徒崩裂如远且大何哉是为之序
　　两汉书疏序
　　文章与世道相轩轾六经鲁论浑噩简野孟氏雄以肆至战国而极矣中间老耼左丘明韩非荀卿列御冦庄周之文闳深奇诡并列名家西汉公孙晁错贾谊董仲舒司马迁刘向诸人朴直峻整壮丽而辨博庶几古作者汉而东杨震孔融班固辈流习尚对偶气骎卑弱夫世日降风日漓文体日趣以薄其势然也然亦岂三国两晋例论哉唐宋文章名家韩退之学史记栁子厚学西汉防子固学刘向苏子瞻学战国亦剖其藩升其堂者矣夫文不难于华难于质不难于烦难于简不难于奇曲难于拙直嘉祐间欧阳永叔务黜险恠崇平澹格始一变予尝私评作古文字须削去近格专志六经鲁论翼以孟氏书参之谷梁国语离骚史记以集文章之大成以尽其妙以追古作者为徒盖窃有志而未能也同年缙云周君文化副宪湖南间出尊府封监察御史怡菊公手抄两汉书疏见示授而阅之再旬乃叹曰参苓姜桂药笼中物有志学古文者此书可少乎哉疏中所载曰正心以正朝廷正朝廷以正百官曰太子在早谕教选左右曰正臣进者治之表曰舜正二女以崇至徳曰天徳无私亲顺之和起逆之害生要之皆为至言乃若婉而讽颂而规特立而道不渝尽言而主不怒则又古三代君臣忠厚遗意可风示后世无疑者殆将不直古文之师而已因正其讹谬别为巻凡十六谋诸同宷刻梓以传广公用心云耳公名珍字廷璋先教是职刚实庄整读书老不厌所着有应酬稿观书类记皆可传也







　　见素集巻一
　　钦定四库全书
　　见素集巻二
　　明　林俊　撰
　　序
　　廖佥事挽诗序
　　郁于中而泄于外者言也善易以公而宣之不平者易以激呜呼孰使予激而公言者寸瑜尺瑕十珠而九以纇同时如徳徴君厥亦无满数指矣廖世澄坂农家君且耕且读遂第进士授大理评事服内艰忍贫匿晦退然若无官耨薅时斗笠草衣偕群农荷畚锸辇粪壤星言南畆以去人曰公贵官不可为是君安遣之即事如初迹不涉城府村叟畦丁迄不知有廖评事部使者亦鲜知者服除如京要人问家政君对尽甚在座吐出舌都御史朱公英中贵人交恶成狱君辩雪之静澹恭恕为寺正尤平反专虑刑书蓄劳成疾医讽调摄君曰近颇食肉医曰几何曰日市四两医绐曰果尽曰损惠儿子几半医笑叹涕出赴湖南按察佥事道死扬州妻括簮珥市棺弗办乡人杨知府赗焉榇归薄田丧尽三丈夫子弗谙农勤士业卒未効百指仰纺织无富亲友可依呜呼其命矣乎易君之为自可致富假弗死自可致弗匮成厥子名自可有立顾穷以亷穷以夭穷以子弗售高之无宗元之中立东野之宗师卑之无叔敖之优孟轸念惟予亦穷而已矣呜呼其命矣夫拂膺拊髀孰使予激而公言者言不言于君固未尝损益也呜呼冷暖恒态盈虚循环恒理泡沬风灯其不可恃亦故矣仅把之松庸知非参天巨物予言可信君后决不穷穷非君也序挽者之诗归知时兄弟使交相劝速我之立以徐观天者之定以飨君之贻焉
　　北山倡和诗序
　　京圻文物渊薮衣冠而游不并郡邑士事事之暇寓词咏歌陶写情性俊不类具员两京秋曹以声律从诸君子后受知深而荷诲益者北有卜君从大南有王君元勲从大诗闲肆警敏穷情尽变如电掣星流矢发机而马歴块也与之游者六年元勲雄深雅徤吐语惊人而格调亢爽兴致逸发如仙裾轻举野鹤之离风尘也高山出泉而风雨夜至也与之游者一年疑焉资以解之非焉资以正之不知焉就以问之二君虽予友诗固予师也然北之事繁又居阛阓鞅掌中自公一见而已南事易以简为署揖钟山枕湖翠竹白沙浴鳬飞鹜纷错而前陈寓目寄懐真足涤尘虑豁烦襟而遗外声利俊与元勲毎昕夕徃还其间或引辔徐行或轩衣聫步或翳嘉林借芳草或陟山椒以达江南之观石城天堑之胜风物俱收有倡斯和元勲尤乐引同辈如寒与衣饥与食病而投之剂也故俊获游虽不乆而得吾元勲者将不让吾从大也从大佥宪湖南予亦来南都方将资元勲以卒业元勲复有湖南少叅之命岂岳鄂山川之灵拔二公以徃宰物者抑予忌而为之限耶元勲鬯茂缜理知名士咸愿内交及兹言别皆不能忘情者北山设祖相顾怛然元勲作留别诗众和之元勲执爵而起指北山而言曰亨防匪常曷系之懐吾侪其毋忘兹山又言曰纯终领闻勇退急流吾侪其毋负兹山众用觇元勲之款款其不涊以酣惑也引觞共流一笑而别诗若干俊占序其首且致予私云然
　　送王中丞董理鹾政序
　　敌为边陲患师徃征之先事开淮南盐实边商无徃者户部以盐弊闻廷举风力大臣董其事上八人琅琊王公廷采在焉上擢公都察院右佥都御史奉玺书以行盖公由进士为知县监察御史光禄少卿直节亷问自结主知及是晋南京鸿胪上卿裁两月尤隆遇云车载脂巡抚彭公总督叶公举赠章授简于俊尝闻之盐法兴于管仲其后桑羊第五琦刘晏诸人毛收茧聚干时而取宠利源竟不可塞然沿山泽之有充军国之需缩漕挽之劳致仓庾之实犹近道焉肆在国朝循以无废而阖辟利柄驱驾商贾胡昔然而今异也彼诚利而趋之耳古之法有刍粟则有盐引其原甚清也今则有卖窝之名有盐引则乆次视支甚简也今则有劝借公使之名盐取私市以实官又甚苦也则又有出仓掣引之名费于私门者如此罢闲之弄舞游侠之纵恣恃短长以渔己利饵巡官则张口狺狺食其肉无厌困于无赖者如此行盐故有地今衡永则广昌信则闽南阳则河东分于越壤者又如此近戚私人夤缘赏赉在沧则多夹私盐衔尾以进在淮则搀越扺冒尽废常格其阻于怙势者则又如此无惑乎盐商解体而深避也公奚致之乐趋哉私门可革也无赖可惩也越壤之分怙势之沮卖窝之占抑能尽澄之乎其不然避者终不至矣国奚以富边奚以实固有任其责者夫烛宿弊而举大臣也剔宿弊而慎以付公者圣天子也有不得行无不得言有可得言则亦无不得行者矣易损下为损裕用莫如节理财亦自有要淮南七十二万之课有常额焉大歴之末盐利半常赋元祐有加至绍兴则泰之一州已逾其数是非所以望君子也
　　送任宗海序
　　江之西大省也人秀而服儒吾伊占毕连东西家焉田叟村甿下逮执役之贱亦口掇书史援章条以相挤轧大吏至则旁听仄睨以下上其讥评适当其意吹声鼓誉恒若弗及其弗然媒糵以甚其真其亦弗少矣故官于其地才能之收叙恒首它藩而庸冒偾事亦徃徃而有温江任君宗海之为江西按察佥事翰林学士紫崖马先生来速赠言先生文章家不自为告欲以公诸人示信重不自其乡始也其可辞君慎密澄莹由进士拜行人积有贤问遂拜南京监察御史弹劾不避批逆鳞而几不脱虎口者屡之其按鳯阳监龙江商课也宿蠧梳爬风裁尤炳烺可谂左珰失故利私患苦之然对人必曰真御史真御史江西声烈其无是豫占耶夫讯谳之司激扬风纪之任无所择于中外迩疎焉尔防徤马驾轻车以载驰乎熟路无忧其弗至矣古者赭墨其衣冠而禁行人肃后世法日峻犯日以多日械挛敲扑其无畏也独何欤礼义不施而亷耻之风无足以胜之也夫冠九人髽一人则髽者视为耻三之一羣忘之矣半则又忘之矣髽九人冠一人则冠者顾独视为耻故礼义亷耻是为四维风化大机轴在此也先之以礼义以立其防重之以亷耻以端其避趋之路夫然后刑以示警则其始也人畏之中也人愧之终也人服而习之以率教为当然失礼入刑为大诫夫何患贪者不亷暴者不良矫伪者不诚信以自将转移感动之机有不自我者乎昔晦翁先生提刑淛东以严为治清献公官成都以惠利为本至于治杭诛锄强恶奸党魄落寛猛翕张之政宜亦有可思者先正有言一家哭何如一路哭不善人之不去善人之贼也君必勉之吹声鼓誉将遍之江之西以达之朝堂之上雄秩峻命容于君独舍朱赵行业予于君深兾焉治辛酉七月上浣莆田见素子林俊书
　　送丁玉夫序
　　南京礼部郎中丁君玉夫擢提刑按察副使授玺书董学事广南君初以中书言天下事倅逺州上念之三以职事起于家及是未四月有是拜大臣之所简闻天子之所超叙视凡格数等以首励亷退崇士风固非直广之得君与君之道之得行于广也君独味道腴力探理奥超见特悟趣尚甚高将门户陆吕堂室朱程藻防乎韩欧以华其文未弱冠即抗顔弟子师立行辈床下不为愧芥拾科第不为竒描摹媒糵摇曳而顿撼不为挫冗散不为卑进不为荣頽垣腐栋残甍防础而居不为危衣鹑灶鼃无足隠乎中而有所系非深于道能之乎徴诸徃则其来可知也持衡运轴广人士将司平致逺于我者矣海南之风其无翕然矣乎或疑世以文章第伦魁服有官序丁君道虽工其如世弗重何予曰是未然文道之器也不深于道而能文者希矣夫山不自辉惟玉之所为水不自媚惟珠之所为文不自工惟道之所为文而不深于道未见其能至也屈平之怨刺宋玉之柔婉庄周之纵放扬雄之艰深文乎哉韩昌黎欧阳六一因文入道至而未至者也道之至者其文雅以纯简以肆闳以隽永丽以则神畅心舒而剸烦理猝丛寄穹受绰有余意子奚文之是而道之遗耶然又告焉古之道无负于今今之人未尽然于古也庸有与君争名者矣抑均有责也子瞻贤者也未能脱攻洛之一瘢自为者固将以自创矣君亦无预为程叔子一地哉滨行广士夫因邓正郎公甫之旧来速赠言附所私者如此白沙孤碣苍烟草棘之间文斾所临为我注深意焉
　　夀宫保刘先生诗序
　　记称武王梦九龄无怪欤夀圣人不能知亦无能増益以与之者即能之文王将不私所爱武王亦岂忍受父以自益哉桓常骞对景公益夀之数天子九诸侯七大夫五皆驾虚无经见之言黄眉翁反骨洗髓李少君丹砂黄金尤为荒诞难信天之生人气机形冶以盈缩之化有所尽则夀有所终惟禀有厚薄故夀有修短斯命也修身养性无害其夀斯立命也夀之义乆也中庸言至诚无息则乆修之身施之事皆可乆独命云乎哉程朱欧曾韩范之生亦乆矣后世言学者必宗程朱言文者必宗欧曽言事业者必宗韩范铿之迹落落无闻顾得而言夀哉太子少保镡川刘公之夀俊将得而言之公宣灵淑全萃之闽中而膺运赉弼则实闗之天下独防儒区钩理窟盖已植志古学而雄词逸韵直欲啓文钥而撤其藩亷白方重刚贞之体又足决官疑稽国是尤表特者名位日起宠注日有加士大夫延颈以賛重光兴寰宇理平而公以满盈引疾挽留不可已遂进宫保驰传以归给廪给力所以隆重之者甚至今年夀七十三七月朢又二日夀之辰南都诸大老赋诗为夀俊受知公不容无言夫修之身施之事文学政事信今传后无疑也区区之嵗月胡足为公夀哉抑彼劳一生为世道地今始息烦解要饭有公粟无患乎罢无所归役有公卒无患乎徒御之散林风川月有乐而无淫村叟溪翁有戯而无虐于世无求于物无竞防庄达生元亮随化吾不知山中嵗月与当官何如世人莫不瞻敬搢绅士倚为矜式彼落落无闻樗栲阅世者恶容一喙论哉吾闽人物林公庄敏陈公康懿彭公惠安及公称四贤公独岿然灵光殿我闽服固非独受知之私庆也昔富郑公以司徒李文正公以司空致政为耆英九老之防今公亦司空尝贰司徒视二公为无愧耆年宿望乡侪辈宜多矣嗣是有防将于镡见之不知是日有温国有方外名流幸致吾诗盛传美焉
　　送李君徳举知长沙序
　　唐宪宗时李逢吉请示威李绛进曰王者之政尚徳不尚刑上是绛羊杜守襄阳后之人思羊之深杜不及焉徳刑之效异也长沙古湖湘重镇限五岭界洞庭川岳孕淑忠节成风而偏村下聚豪宗甲姓相蟠结逋租税武防强食不可爬梳以理吠声所流则曰郡难治难治守者至辄临以威予尝过其处守以舆夫弗办索健拳其耳根予疾止乃止曰是非是弗治又过守者尤严杖人动百数予假事以讽曰凡牧在拊循笞人比二十乃已守阳诺别去继见言曰适教言长沙万不可治近指原役某犹杖之至百死者十二三民犹视若故常诚公言如长沙何予曰则顾重之耶去歳月予更繁湖南书公移之尾曰省刑罚以重民命劳抚字以宣皇仁其人愧畏而刑遂就简呜呼刑圣人所需齐世不得已而用者也治民如治绳急之则棼不可理刚而独任亦难矣南京刑部郎中李君徳举之出守长沙也其同寅尚君美信戴君景伊属予赠言君浙之台州人浙多贤称天下文章气节台又其尤也君闻见而知亦熟矣其为得亦既深矣不然胡卓卓然之若此也君简逺冲邃粉墨内寘而服官绳已绰有次第在刑曹逾十年权物铢两而人无寃称为司冦所委信侪辈推先长沙劳望将无如刑曹时乎夫旱乆则防甘风霜凓冽阳和益自可爱叅以数宜亦有君以更化其后以起长人之速苏也至愚者人而至灵易感者心也诚则动仁以摩抚则易悦而从故蒲鞭治不挞一人亦治深文峻政救火扬沸者顾以长奸而破觚防雕禁网疏阔竟以禆俗而成化由是观之在彼不在此也或曰催科无善政守先事在此也长沙逋赋十数年甚者至欲临以兵子欲徳举以优柔成治其或未然予曰是所谓诚之仁之之道也夫律吏奸则无私扰防民欲则俭而省费课农勤则无蔓草而庾有余粟教则礼达而知分子惠则民父母之输赋以急公上均是心也夫弗治其本治其末则曰民顽民顽岂惟民之故哉徳举固有以辨此矣不然诸君子所以深服而委重者果诚无见予亦将蹈失贤之责矣
　　送范应祯按察福建序
　　古者兵出于农井田制而兵寓焉要之七家一兵七征始一遍藏于田畆简于暇日而调发于临时故无召募之劳无养兵之费均以便也汉南北军唐府兵亦仿于此我太祖逺稽近绍屯守之兵居然古意内地则屯八人守二人边地则屯七人守三人衞五千人输嵗六石守人食月一石以嵗输歳食二八则嵗赢一万二千石也三七则歳赢三千石也廪官之费民赋商征有余办矣夫何岁乆弊滋今之兵额率耗其半田则故存也于是有赢丁之补种细民之租佃食之愈寡粮不赢以告乏何欤予尝数发问而执事者不能告也厘正之方宜若可谂者图籍鲜存畦畛数易故疆今鄙漫不省识考之甚难也吞隠者宁死不自实私市者物故冒民版者嵗以深一家仰赖焉以法复之则私直罔偿公租无所豁一家之生事去矣此一怨也欲求其端必开告讦之门予尝见督屯之使惟利得田希已功奸军乗气势夺民产无控愬此一怨也豪右私屯田连顷畆无敢发其奸官治之则搆扇谤讟此一怨也下官承上意为出入亡可否彼售其私我贾其责此一怨也则是亦怨非亦怨我者若罔安于位况望之济哉溧水范君应祯洁莹慎缜有榦局其在南京户部有名今年以员外郎擢按察佥事玺书督屯吾闽是固所熟试而验矣因熟试晋新衔收有来効孰御哉春官陈洪载述君论屯之政曰吾惟无适莫其间耳职屯必利屯若职民复利民耶世岂有是亦示之以狭矣吾奚有倚哉屯是屯可也民是民可也屯是而诡之民则正而曲处之视故误而轩轻焉除其租以上下其直毋泛清也必额以为定毋遥度也必簿以为凭毋偏任也必师以为听毋疏核也必差以为察毋躁决也必详以须之尽兵与民均也吾奚有倚哉吾仁存而义施焉额幸而足耻言功不足宁任其咎直之吾不知为徳绳之吾又恶辞为怨哉予惊喜曰名之下无虚士哉是可惠吾闽矣抑宣力之任也国家永无兵食之忧则有兵农故事然岂易言哉亦经世深念也
　　夀东园郑公七十序
　　山受土而高也水受之而倾求沟浍其间不可得也海受水而深也土受之而澄求丘陵其间亦不可得也况望昻具瞻汇众流以高以深以与天地相悠乆者哉故受有所至而居有所宜人天地之受也其胎防婴札受之未至也其生鲜慧其境俱逆其居之未宜也则恶在于夀耶南京户部侍郎仙溪郑公东园轩特峻爽在翰林与晦庵少傅东白学士吾乡井庵御史翠渠布政未轩佥事以经济相许与公搜奇剔恠铿发金石而深博醖借益探以有旣家食循义门家规蓝田乡约以自见治生养树之术翕辟纾缩族是用裕起初官超拜浙江提学副使国子祭酒改南京通政有今官闳达宣朗遇事时出新意才高物忌连疏引归上倚注弥渥今年夀七十精强难老无异昔时公子婿陈君在丐文为夀俊尝疑仙溪山水之秀毓英钟淑世宜有人而公生百年希阔之防郑世宦门衣缨中落而公岿然以起山川之气诗礼厐厚之泽之所均萃公将无得而辞者矣而又树植以隆基藻绘以杰词居高滀深章宠而优裕者完至筋骨不殊子孙满膝下人世间无一咈意山林廊庙若进若退公奚处而不宜如冈如川之夀公亦奚靳而不跻其极哉俊贫病先老百不自谋视公如在天上莆完福亦鲜如公者受者弗专而居者未易尽宜公独不可自贺欤
　　赠查毖斋副东台宪序
　　国家布局待士登其成任寄之上恩以霖霈逮下之泽百年而收既然矣竟之不四三以副是无它工藻饰者落真源习权变者乏风节喜功立名则徃徃随俗以化材实兼备难其人尔矣予任方泥变然颇以好贤名常思海内士执鞭焉晩得黄公公献姚公英之王公道亨及吾查公原博毖斋皆足树风猷殿翊名教世道幸赖焉毖斋洁已先物闇日章智不尚察辩难若无竒而绩效之收如秋霜肃物有不出钧陶之外非所谓谦谓恒无成有终之君子欤佥宪吾闽乆之擢副山东察使以去夫贞宪度临制百司坊民欲而评事反固已试者况东古齐鲁封地有周公之教化太公之政理孔子顔子孟子三数圣贤之心法具在俗易与而治固以易为也顷者流冦蹂躏水祸为患苦食生瘗死公死有余累治未可以易言者亷浊身始也驯暴法始也坊淫约泰又风俗始也本之以贞治之以固终之以乆焉不变之节道有固然者宪骖戾止今黄公为巡抚姚公为左辖王公为总宪暨公四君子并临于东身率诚感浊不足汰也暴不足柔也荒不足虑也淫侈之俗其不足厘以正也立广大之治功以成浑厚和平之治体以无愆风范之素以尽还前正之旧使论治者必曰东曰东论相观而治者亦必曰自东自东而推源治始无独四君子自信予亦将与知贤之幸矣宪伯卢公伯居偕寅宷诸公属予赠言附所私者如此


　　见素集巻二
　　钦定四库全书
　　见素集巻三
　　明　林俊　撰
　　序
　　西团张氏家谱序
　　氏族之官废望家右族徃徃自谱其姓之所自出而聫其世系之详以序昭穆合疏戚明本源之故沧桑变灭天地无全经谱固一家之书欲人存而世具之意者其难矣乎夫兵燹失子姓衰落又失失而不幸以乆则无徴无徴而续则又难也耀门第者率附显以文高穷逺以章故荒见臆说自诬其祖遥遥华胄识者讥之呜呼世有不附梁公如狄青者几何人哉吉水西团张氏出曲江公之后按欧阳文忠宰相世系曲江五世孙景重为洪州都督叅军三传为渥西团渥所迁建隆庚申时也谱之失屡矣嘉定壬申渥八世孙子仪续修之子仪之序谓出始兴之清河至渥始徙吉水至元甲子九世孙同老之序又谓里中同姓十数皆谓出清河而西团之族实自渥始故防渥为始祖而阙其所不可知是后元綂甲戌治之序永乐甲辰宗琏之序今治壬戌予友兼美之序皆主同老为然渥距今凡二十世名行仕处生卒歴歴有稽亦既逺以详矣夫详可知谱法也古诸侯不敢祖天子大夫不敢祖诸侯始封者其始祖也士庶人受姓为原始迁者亦其始祖也则张遡曲江而祖防始渥者为近又况世徳济美文区仕轸连世有人而林樊养高亦居然风致斯世族所恒悭而张独盛者也张之谱兼取欧苏而嵗时之祭一宗朱子义田则又范氏余意斯又世族所恒悭而张独备以举者也谱续修出兼美则尊府封君绎贵志也封君仲子兼素纯重有古风成化间由进士出知宿州负时亷名入为督府叅军予见之陈白沙旅次私若有所念迹固甚疎也予后以出位言事几不测公冒昧论救同下狱又同贬官又同叙复呜呼死友也兼素物化十八年予承乏西视谓得携一觞浇宿草慰我兼素泉下而中遭大故宿意罔酬序谱之文岂直生者之情而已兼美有先请二侄琳有书问稽命感嘅之余收泪书此
　　送罗漳南考绩序
　　凡以察章神整集事众所厚信识治者所逆计而疑也夫自售之术工则逮下之泽弗流泽弗流民奚利于官顾使食其土为已厉哉南海罗侯由南道出守吾漳平生重镇躁简御烦仁化暴区区自售之术茫然无得也予深独信为贤始知蒲圻嵗计月考有明効焉为御史韬颖落芒不为显地易槩当局疏事危论铮铮既莅漳益谢去声色退然老成言动如儒生而仁柔抚视如慈父母不察而防不威而事告集人安以宜之惟南诏介漳潮壤接之墟斗崖深箐鸟道数百里无列骑方轨之地盗所窟穴黄四罗大师纳亡命时出抄掠云霄间犬发鹰纵风至而出杀人夺货掳汚官男女红巾赤日数舎无人迹滋蔓重不可图侯至柔之不可惊惧之又不可则率兵临其穴擒二恶魁获其党二百有五十而余胁从就抚居民行旅倚枕席为安举额相庆颂声作焉侯例当报政郡博士弟子谋曰侯仁威人也数十年巨蠧侯则剔之民则有颂吾侪其容自喑乃具事概授涂生燎来请序言宪副黄公敦实亦贻予书道侯美甚悉予未由至漳以见侯之政亦非诚识治者然约以畴昔之见近时道路之所传闻宪副公之书之所道述所深幸而信也侯得最书矣忆尝读漳之谕畬记南诏宋南畬地南畬据崄左翼军统领陈鉴会兵勦捕仅得二捷畬不为惩朝廷选守得卓庆掲榜谕之旬日畬止侯不为庆而为鉴独何欤是盖柔而不可者侯有所授之也昔子路治蒲夫子不见其政而称其善曰恭敬以信民尽力也忠信以寛民不偷也明察以防政不扰也大叔政寛而郑多盗深悟子产尚猛之言攻萑苻之盗去之夫子曰善哉寛则慢慢则纠之以猛猛则残残则施之以寛政是以和今侯视子路治人视大叔治盗夫子之所与也予容赘言哉抑易曰劳谦君子万民服也恒亨利贞乆于其道也新天子不薄逺民不夺侯而借之漳嗣是之政将大书不一书民之心亦知己者之意侯终惠之
　　邵武府续志序
　　志始于夏禹贡周职方两汉之地里郡国唐宋之十道九域与夫王防三辅之图方舆寰宇舆地之志迨皇明一统志而始大偹然固天下志也法不得以详郡则得以详譬之目偹纲可以举之矣故陆游有防稽志马子严有岳阳志昌黎过韶借图经夫子悼杞宋不足文献郡之志其未可少也闽之邵武旧有志曰和平志者出上官氏曰武阳志略者出陈士元氏至成化间郡守冯公孜修之刘公元又修之论者谓冯过繁刘过略斯夏公育才续修之所有事也意良勤而其事精以覈矣然以时考之要之二十有许年之期岂其数固如是耶冯虽不及识然尝闻其风贤也刘夏予及识夏且厚又贤也今之吏委文事为不足谈况肯公牒丛委分神寄虑人搜事猎于简编汗之间以成一郡之志者哉是可观其人矣夫古今此山川夷阻殊焉此户口登耗殊焉此则壤莱辟殊焉此庸调繁省又殊焉此学校人才风俗脩坠盛衰醇漓又殊焉是若数而不专在数也庸有执其机者昔蜀知学东郡善吏説者各本之文翁延寿之遗吴札闻卫之风美康叔之徳于唐谓有陶唐氏遗风然则嗣是而莅樵者尚知所本或将采其风以为今日神化之助是志也官之规其天下志之辅欤
　　秋堂事纪
　　正徳丙寅秋夕余痰疟三发愈愈数日复发发一日又愈家人市一海蟳侑鲜巨且壮时传罗君汝文取旧事绩来莆予命养以须以偕君择最佳处共烹而擘焉比过余余疟复防发阁白板扉布席其上以卧听君谈不觉疾之去体也既又谈一二老解去事予疾犹初又恭述我孝宗敬皇帝大渐顾命我皇上及三阁老之言余老泪横出呜咽重不可胜疾遂大作手别君姑去则烦懑沈覆殆若难支呜呼是无浪翁与元子説化孙樵读开元杂报之感者乎以一衰老之躯俄顷而症三异焉孰速予差予复而又予加也又数日君又过予坐谈余又卧白板扉以听一差一复一加心欲留君而力不可耐海蟳者谁予家亦不得共烹而擘矣又数日强起致君鸡一豆肉一豆适馈鱼者至鱼又一豆则三味已如例海蟳者又不得越烹共擘如宿所期云又数日君有九鲤之游予四十年贮结处也神爽遄迈而病相阻留则生致是蟳于君君得专而享之矣鸣呼谓防一蟳有成数黙运其间如是者耶前四年予二人均以内艰解台郡务君东归予南旋芋源白沙之交舟上下相失自是予戢羽夕林君长风寥廓纵翰且九万里邂逅无复期孰意有今者之至游予事偕君游予乐也孰意有予今之疾如许事防适值而又出不齐其间是未能无怏怏也抑数日又别也后日之会则信乎不可期宁复惜一言为赠哉君予所畏也赠言之篇亦古恒言云耳何能别置喙以新观听于君哉凡在我者皆内也大之奠人极而翊亮皇化次之镇雅而运淳儒区道轸有事任焉余无若擘蟳然君决不动睫物冶秋堂之言固在也君以问诸柴墟
　　南山别言序
　　孝宗敬皇帝山陵毕故事开局纂修起初潜讫顾命时事谓之实録乃尽召史官起之于时壶隂黄先生以在告当行或问曰壶隂行矣曰行曰胡为乎前日之归曰归或者突然谢去一日郡大夫合饯之南山或又曰壶隂信行矣予曰夫道纲常而已其先后缓急体道之权度也方壶隂为翰林编脩史事未急父丧未归土母孺人年望八二子孱弱违严训事有先且急于是者乎宜乎有前日之归也今则大事襄矣北堂之甘防益备矣望九之寿坚泽不衰二子成立拾科而缀美壶隂之子道父道归尽之矣今史事方殷纂摩属其本务事又有先且急于是者乎夫有道之碑不愧为幸又况铺叙鸿烈搦笔之大快臣之道其又尽于是者宜夫有今日之行也酒既半同饯皆有诗郡守陈公志学相属序引予恶容以狱吏儗史官然窻友有告也狱系一人之是非史则闗一世而信后世其无尤慎矣夫昔昌黎惩崔范之覆不敢作史至脩顺宗实録以切直见忌卒之窜定无完篇史虽公犹难如是重以意与疎失之如杨亿之丑诋张洎令狐峘之遗落顔真卿宜夫静脩有无边受屈人之论矣予又特嘅夫宋孝宗实録出傅伯寿所撰视他録尤疎今我孝宗神圣寛仁等成康而同尧舜宋之孝宗无论焉史賛尧曰放勲舜曰重华吾夫子賛尧曰荡荡舜曰巍巍夫天之高大不可绘今之史官居然班马宜无患宋孝宗之録然亦绘天者所畏也壶隂曰唯正徳纪元秋九月望见素子林俊书
　　送林世明序
　　世明将北上春官来言曰兄幸有以教弟即第惟是之归即不第为教官去亦惟是之归不更及赠言予与世明同林而异裔世明曾大父宪副公则予先妣黄淑人外祖也宪副公直声亷问为时令人郡志名宦有传公旣终于官子孙贫落然皆读书守理负竒气缨组至今而世明又崭崭然见矣前数年世明以所作文字质予予尽篇而读之其运意高其命词逺其究理深以刻其议论出入六子其气壮激其视世之陈词浅语若不涉于意夫举有司者高张科格聚而较之一不在机综虽齐纨鲁缟无顾者是惟乡论尤然世明能别出机综哉然诚寳者其不终逸也世明既售之矣今之礼部则良商钜贾物色竒货世明以鲛室之绡氷蚕之锦徃投于其间有不翔价争售者乎世明义不得为教官为进士不为世明喜也凡学以专而精分以事则杂新者不时增旧者将日舎而去之矣则犹夫人也敦若教官日从事简牍笔砚之间以精所业就逺大如古闻人哉今夫高官峻秩进士起者也任大者忧亦大世明布衣与天下之忧在事局其末由已也世明有祖风烈刚者也昔暴胜之为直指使者威震州郡隽不疑曰吏太刚则折胜之纳其戒李至取为座右之铭夫士患不刚刚不善用悔吝随之矣易壮与夬君子用刚之时阳众隂寡攻之则用壮乗其衰而决之则用夬有渐而不失其宜焉然彖象之词犹以正以礼以説以和而二卦之初九均有壮趾凶咎之戒则刚不可独任而初者其不可不谨也抑学至则养熟而善用刚世明为进士无废学哉
　　送夏必顺广西文衡序
　　故事嵗大比则预致所以司文衡者藩臬亷其实以荐于御史商较之必叅合则礼币将焉其间百一之不齐容有之余皆贤者也公无私也故公道未去惟科举一途为然是固成法之懿抑亦诸司率由胥慎恊恭是道耳是年莆郡典教夏君必顺应广西之聘君亷实而举者也贤者也公无私也君治礼礼自秦焚灭之余视他经尤缺汉萧奋始得仪礼于高堂生刘歆始得河间献王所传周官于秘府穿凿附防嫁伪袭讹晦翁朱夫子考定易书诗春秋四经独礼未叙正而卒吴草庐定之晩年亦未竟编而授意于其孙当者则亦未就是固未成之书而简帙繁瀚在昌黎已有难读之叹近制虽备一经而天下读者盖鲜嫡承真授独擅余姚君余姚产也夫以冀人视马难为马粤人视珠亦难为珠君兹行毋患乎不精患乎未足以尽君之用也君又将去而上春官夫师儒举进士近例也取人何异取于人者哉不得尽于彼将得幸而尽于此者矣礼敬业知类其学有序俊士造士其升有渐始仕强仕其授任有阶君尽值之矣能为师然后能为长君身试之矣翼翔颖耀君殆其时矣抑吾道自有长世不在举进士而成否利钝又有司其间者君固未是为轩轾也同官诸君子与门下士别之郊予叙所以赠者如此
　　木兰陂集序
　　行水之道因利害而顺逆之耳夫水溢而上则下民其鱼顺疏以熄其害若河积石岷山江者是也水趋而下则上田不毛逆壅以收其利若凿郑国渠堰钳卢陂者又是也然顺之势易逆而壅虽小犹难者以人之力而与水争也逢其怒则不可御矣木兰之溪源永春流徳化歴仙游趋莆而注之海不为不逺汇三百六十涧之流不为不多引以漑南北二洋万余顷之田不为不利以博溪而不陂容无蹈西门豹之议者乎然李氷疏蜀终深陆海之思河伯循崖徒切望洋之叹以郡而无竒男子贤士夫良守令不信也而钱媛仅女人林从世仅进士李长者仅富民皆自邻郡而至捐金济物不待一命而然俱伟以烈矣私惜者急义同而役智各异故长者独垂无右之功尝迹故陂论之行水行兵道一也兵法得地者胜钱之始筑将军岩下右坚左脆水薄其脆林继筑温泉之口上急而下涣水袭其涣其取败固宜长者重有创焉木兰相基天假神授两山夹峙左右翊以当其冲伐石海洲卧牛抛马纵横牙互而钩锁以固盖以人之力助其中坚水不得不循我渠道以行支川走二洋归斗门以漑以宿以节而入海陂成而利莆世世命脉在此也夫财贵能散者也长者之义与卜式同而助边助陂杀人养人异耳公非刘氏七庙之记谓贾濞攻城野战杀人以取王封而信堰水漑田兴养人之利仅羮颉侯今长者与信同功而祀义庙食侯封沐我孝宗敬皇帝嵗祭之锡信不及矣陂有诰文记传诸纪其裔孙郡庠生熊类而集之请序于予拙宦委防未能买田卜室以托老是陂笔耕硗薄间尝窃烟水自润斯序也其容衰落厚辞
　　城仙游诗序
　　丁夘冬城仙游先孝宗朝言者欲尽城诸县部主其议而虑诎其力则以属诸令之能举焉嗣是县间有城者是城御史韩君守清力也仙在万山中大姓因田而族县无当一聚巨盗至则富走郡贫藏伏崖谷草莽至正间巨寇陈君信陷县治李文再陷陈同栁伯顺白牌又连陷沟壑捐瘠殆遍乡东西圣明扫清区宇百四十年民物康阜然而温邓之寇惊疑县人亦屡矣嵗之首春漳冦乌合无赖肆钞掠于仙郡大夫逐之而虞复至乃偕大司徒郑公东园议曰城盛民也王公设险以守其国而御暴卫民城其可乆也以告巡按何君道亨而时已初夏恐涉城郎之书期以冬月从事而何猝解去君代之毅然曰城役固重然前治己业无难者昔齐桓城邢春秋再序三国之师美救患分灾之义今专仙之力而分莆之财无不可者曰汪汝通判其摄令事程土物平板榦命日量功曰曹汝同知其相财用其偕考极畧基曰汪汝专役事毋惑于揺言以奏厥功予其简稽最汝曰曹汝摄守汝出内台其徃镇定未事富吝财贫吝役羣讧于官汪不揺曹遏之君又遏之而任益专又偕总镇平公租之直而取其赢以相城事不四月而功告成士民称快呜呼民其可乐成如是哉夫一劳而永逸大功不计小费仙八百年分县而今城焉岂有待耶抗大义布大惠排异议专责成无不济者独一城然哉窃闻之偏禆効命指纵擅其功羣役受能而绳引之梓人独收其巧城之成端有自哉庸举以序诗者
　　郡斋别言
　　萧山张公时峻守吾郡方七月人方倚赖之公以刑部时余累趣解官去予忧病不可出强起候公门公青衣丝屦笠帽而苇带迎我于门外言笑让入若幸脱凡累而然且曰吾将登山眺鲤湖憩止古囊僧寺以俟公移之至翼日当贺正公朝服公庭祝圣寿退而易私服杜门诸司请贺节以待罪辞免观其貌察其言而审视其举措得丧俱忘忠爱之心其无已矣乎身逹者之所视为累者也有血肉而疣赘生有毛髪而虮虱生血肉毛发为身累身为人累者也十寻之木雨露之华腴润液生且长以盛而繁霜夜零摧顿而约束之嵗恒一至焉人而长亨乆顺有是哉一阖一辟天地所以成化一张一弛圣人所以成政化成而物之材者归焉政成而人之材者归焉天地圣人一道也物材而天地之心见人之材而圣人成能之心亦见重耳不十九年于外不能霸子胥不奔不能入郢司马不居洛则无相业子美不穷退之不潮阳子厚不乆于栁则后世无文章方数三子幽沈困郁忧防畏讥之时不有身为多而疣赘虮虱外物者哉然而挫而成抑而愈奋以増益其不能者宜多公有数三子之时不患无数三子之心而诣极养重成逺大之器以自附数三子公不自贺予将为公贺为圣天子玉成人物贺公何有不自喜且幸而谬致戚戚然其间而推见至隠又容知非戚戚之尤如吕献可杜世昌诸公者哉鉴湖之莼莆未尝有也为我语潘南山致数本植之木兰清处使人知自予者始



　　见素集巻三
　　钦定四库全书
　　见素集巻四
　　明　林俊　撰
　　序
　　赠徐罗源奏绩序
　　前十年开化徐侯良璧以唐邑学谕来主吾闽文柄公明称焉其后阅保定郡志知侯有序述之勤阅中丞髙公荐章又知侯有禔身律人之竒绩侯名应御史选有沮者仅令罗源便其僻且简也仁施而义以济治理静专守以坚定有疑狱必公诸人有时疫责已以求消弭司郡之政有为民病者必力争乃已盖分若君臣恩有父子之道焉文庙祭有器乡贤祀有田生徒之业有课儒学孔道旧由南径抵溪旣纡且泞行者言开东西二道便而令者匪才财者缩地之人安土不易迁侯优举无怼部使者连奬贤劳更之繁晋江事闻中止隣邑福安民私之欲夺以去罗争于当道竟以还罗治罗且六年以能名被殊委不得去今年始上初考之绩邑师生潘司教广因周时谦之旧属予赠言予邑侯周以仁亦交侯兄弟以熟言可信也噫亦异矣古者官以徳建授事之大小以才而甄收之权量人物者道固当是也而身所自处亦惟意所适而已侯家庭之学可甲科剸事之才可御史可剧邑可郡大吏而皆不然者无有数在耶然侯无胶杯覆餗受直怠事之讥在唐时弦诵诗书仕无异乎学在罗时峰峦复叠晴岚霏翠绕其署吏无异乎为隠志未尽伸竣事之才未尽发而人闻其声家食其泽同时贤令未能尽儗也侯固将分之甘而亦深乎意之适位浮于侯有深欲而未能于是者多矣古之吏长子孙今率为三数年迁去然迁未迁非侯意所系也
　　湖南道学渊源题辞
　　庐陵陈先生文鸣总学政湖南也崇右正学心律身度而课程词语督招之又搜采元公二程考亭胡文定张南轩六先生事行成是録以标的诸子其立义首元公不曰舂陵曰湖南亦犹纪吾夫子孕圣之地舎曲阜而称东鲁遗意嘅之后羣圣而生吾夫子实集大成后诸儒而生吾朱子实集大成夫子祖三皇宗五帝父三王故叙皇帝三王道统之传以及夫子本而盛之也元公子二程孙朱子故叙元公二程道学之传以及朱子推而盛之也胡张则元公旁泒亦犹帝之有稷契王之有伊尹莱朱云尔然则收程朱而遗横渠収张胡而遗广平上蔡勉斋九峯可乎哉曰序备之矣生于是学于是游于是是斯録矣横渠关中人未尝至湖南防谢黄蔡伊洛考亭之渊源固系之湖南固未得泛该之也呜呼夫子而后有孟子濓洛关闽衍迤继盛道未尝絶也元之儒静脩予畏也一二先正时有致私憾其间者剥乆而复宜亦有继之者继必自湖南始元公开道之先是録又吾道之托之地也考时揆世诸士子崛起而承之斯总学盛心亦予小子俊愿士之意
　　雪堂叙隠
　　见素居雪堂闻叩门则汪君孟哲过焉慰问失喜则君以良滦州牧擢少伯温陵矣记京师时君侍尊甫都宪公官邸青裘白马眉目清整闲适如画予寒畯君独缪予通好寒暄数数焉计今别二十有余年予皤然老翁君亦头颅苍短不能无婴情邂逅少壮离合之感也坐既定予入语治具延君不知君尚记闽语也三豆例设君曰适属意殊勤其止是耶相与为笑后数日君温陵之声来方用为慰君则归意满腹过予言曰吾今而后知被绣之牺牛不如草间之良便饲笼之鸟不如青林碧落之优游夫以五斗红腐置身于畏途深穽之中吾之志其不可以行矣事非吾事吾其容故吾耶碧山不负吾将谢浮荣返初服拥肩抱膝盘礴于悬崖倒树缀丹丛翠之间啸长风而弄寒月以纾泄其突兀磥砢不平之气予念之固亦未谓诚然也继辱君书前意复满纸一日温陵人言曰汪公去不可留矣老穉攀送聨缀数十里公温存慰遣无几防见于顔面无诚丈夫哉日且夕君来别予解衣班坐烛数更曰能忘是别吾惧兄薄吾之浅也其果吾情哉夫漆园掉尾彭泽耻折腰申屠蟠絶迹梁砀自同佣人私慕之亦私论之乃今知其机之圆而识之早商山之歌曰紫芝可以疗饥富贵之畏人不如贫贱之肆志吾不欲愚溪寓懐北山献笑宰夫断犀而释谤詹尹拂以决疑不然吾岂安滦州而薄温陵者哉予曰善哉君之去也夫不易者道也不忍易者心也不得不易者政与化也徐邈一也由前则为通由后则为介蔺相如大勇小怯其固诚然哉君子不能必道之果行心之果尽况能必政化之果合哉亦自尽而已矣乃歌曰鸟白兮江清水渺渺兮云防防杜蘅兮薜芷桂树离披兮厓石齿齿酒香兮蠏肥山人去兮归不归猿惊兮鹤怨菊将霜兮岁将晏君不来兮何时秋社燕兮春候鴈涉园兮经丘弄云水兮招巢由下丛薄兮山之幽香风发发氿水浏浏细葛兮轻舠村醅兮野笛终吾生兮徜徉与造物兮消息
　　迩言序
　　凡学所以明道而仕所以行其学者也穷无所用于今思欲以信诸来世而托之言至孔孟而书出焉孔孟穷者也屈原放而离骚作左丘失明而国语着司马迁之史记扬子云之法言钱神定命逐贫之论憎王孙之文要皆发泄其胷中偃蹇拂郁不平之气以寄其弗售之懐书谓无着乎哉夫貌美者生嫉行高者招毁盗嫂无兄挝妇翁者娶孤女直不疑偿金刘寛归牛在易之困曰有言不信尚口乃穷也事固有不待辩不欲辩不易辩者长寿戴公伯防高古冲晦立特而行完以慷慨数言事柄臣者中之窘蹷穷悴流寓徐淮间授徒自给后数年始得自归公之穷亦至矣锁户无聊稽较旧事而参以新意间复托之楚声词调舂容不激不怒而意趣所极私欲古人者为归名之曰迩言呜呼公之志固大而其所自寓者固小也公固自韬匿海内士少知者乡人士亦少知之惟储柴墟静夫暨予惜焉竟亦如之何哉呜呼元人钜夫之不遇盖有之未有如公者公之穷斯至矣然公虽诎于人而自信于已虽诎于今而未必不由是书以终信于后也书必穷而后工前辈论著书俟五六十为之未晩其时矣夫博如荀专如杨昌黎子犹病焉书果易着耶立言以明道也道不明言不纯则不足以垂训而贻防书果易着耶迩言其知免矣
　　赠方松厓序
　　五行具而五性分酸甘辛咸各一其味而各相入也故皆易和惟苦独无和酸甘辛咸各有好惟苦独无好翰之莼亮之薤元脩之菜槎头之鳊通印之子鱼岷山之蓣邕之姜蜀之椒桂解之盐调而和之其皆相入也均之为不削者必苦均之为李不摘者必苦均之为笋独成竹者亦必其不甘于味不相为入者也古之人行之苦有喻矣蘗是也政之苦有喻矣荼是也苦之不可近如此宜其好之者独也抑闻之直木先伐井甘者必先竭又患夫生于材者之为已累也苦无适用之材而亦善收有自夀之利其未可少也予直石介泥古而病为通譬之于味所谓苦也落落无合动触世机好咸者之所弃酸者所色喜而心遗者也无适用之材而又不收有自寿之利予之苦尤乎其不相入也然亦有闻其风而起抗众诋而不夺者其固何谓耶予取友于天下与其一乡有未及一面而自谓知己有肝肺相示久之而益见其亲若松厓君者其是也夫善化者运独为同予仅安于独者也然私计之苓连栀蘗味之至苦者也自相为类而自忘其独故虽卢扁不废夫调益元气虽不敢与参苓同功然燥极脉脱气促而神昏以絶一转息间熄薪止沸苦亦奏有防功矣夫神完气足腠理弥密内体固则外邪不能干置一苦于无用之地医之至也松厓其无思置予无用之地者乎松厓有学识操养以不涉媕阿忤逆珰意退伏林下及是起宪副监军川东而复囘湖南也予亦欲东者因叙所赠处者如此
　　续近思録序
　　天地之间无适非道有而非无也实而非虚也至常而非恠至近而非高逺而难行也惟其忽之近易而骛其高且难故无求之虚求之恠又求之沦于拘溺于蔽流于诞而亡检去人伦外事物立愈异而害道愈深非达道矣今夫天无二日月无二昼夜则无二隂阳又安有所谓二道者哉道非各立门户物也塞天地贯古今初不越乎日用事物当然之理无窈幻诡奇诧眎骇听之事故曰尧舜之道孝弟亦岂逺乎哉近思者以类而推进道之科级也学而至于圣贤其端在此此考亭朱夫子近思録所为作也録止濓溪周子河南二程夫子横渠张子盖考亭録也考亭集四子而大成之语类尤多要非初学便览此刘君维深续近思録所为作也立例编类亦巻一十有四考亭谓四子之书六经阶梯近思録四子阶梯考亭阶梯其无在于是耶维深之心固勤其夙尚亦自见矣夫著书多晩年积久歴深择精而语以醇故其为书传永永无弊韩子谓俟五六十为之未晩吾夫子年六十八始用著书吕成公史记详节成于早年故芟辑阔疎文中子续经尤属僣妄或疑维深亦太早计者抑不知采摘要语为始学啓扄亦信古传述遗意故无作也曰续骚如何曰是非晩学容喙然前编犹牵合大事记犹断例折是録故无作也曰近时潘南山顔子何如曰顔子鲁论已传无作可也西事孔棘寝食忘味草阅是编谬序数言请从仲父东川先生质之
　　东白集序
　　宣于心而饰以成章者文也而其隐盖自见焉夫水之流滀其源自见木之条枝华实其根自见不待较而知者也王风浑融而雅博霸习激壮以纵横禹皋之谟不可尚矣伊周之训诰王也贾谊司马迁刘向班固未失为王者也管韩战国防霸也相如枚叔张衡未离乎霸者也世风逓降文体渐以浇漓隠而晦之玉璞金浑宣而昭之龙翔虎变其可复殚耶昌黎子欧阳子文起歴代之衰以擅鸣唐宋之盛求其深去秦汉逺矣国朝文运隆复前古当时作者如濳溪宋公义乌王公括苍刘公并步二子之踪至东里杨公又学欧而近嗣是学步徒局致逺则泥而徐疾周折殊乖故武东白张先生起自洪城轩翔醖借出语豪宕自童幼时已然旣入翰林读中秘书文字简严必欲造贾马刘班之门深其堂奥居常经济气节自命纲常治道多论列英庙实録成故事当晋秩先生论元臣不当谬加孔子号以文废立复起之奸不合径去家居垂三十年善流委心有忠义恬退学际天人之荐深源苍生固有余望焉起修宪庙实録受知孝宗累被殊遇特设讲筵前席治道称上意劝讲太极图书上索观慰怿有天生斯人开朕之惑进吏部左侍郎兼翰林院学士食从二品俸极意大用不幸宫车晏驾先生为实録副总裁感泣竒注黾勉素业以摹写圣神日月之光而事猝龃龉连疏乞休上温防恳留先生意不自释竟疾弗起呜呼是无入宫见妬峣峣然易缺者耶何其收之家而损之于朝也先生仕籍四十有七年在朝不满九年儗之持禄无过耶先生其无犹人者乎容容厚飨终其身未尝一日去其官者何限何详此而畧彼也无害为同又何害先生为独耶呜呼古之道其信乎不可行于今矣先生诗文不自收拾其徒赖生丕索存稿与遗落人间者得若干巻徒步之莆谒我云庒谓予故人宜序呜呼先生之隠集可具见矣癸亥太常之起予方视江右僣及行止为先生谋先生曰学有体用某将行所学以自副避言避色其容竟一日留耶呜呼斯先生志也序以付丕以属其甥卫侯徐琪锓梓以传呜呼后将有论世先生者矣正徳壬申夏六月上澣莆田见素林俊书于木兰烟水
　　赠罗福之序
　　壬申上在位之八年也故事诞节有贺臬贰罗君福之以次当行长僚与乡之士夫赋诗为赠属序于予按华封人祝圣人寿自尧时有也江汉天子万年未央置酒羣臣皆称万嵗周及汉又有也唐明皇以降始用诞日为例所谓天长天申瑞庆者是礼也夫臣子爱君亦何所不至哉寿一人所以寿天下也人君为天下民物之主其心天地之心其气天地之气休咎之徴自我发之民物所寄命在此也易曰首出庶物万国咸宁书曰一人有庆兆民赖之君宅中以基其命者也课树艺节土木则无饥死劳死毓神风布文揆则无刑死兵死崇朴政察神奸调燮氛祲至候则无窘死夭死横死至乃致极中和寅亮天地则乾清坤夷坎止艮静飞走潜泳庶植之各遂其性所谓夏先后懋徳罔天灾山川神以宁鸟兽鱼鳖咸若者也夫以天下民物之寿系之一人其为系亦重矣而人寿所至率百嵗为期黄帝尧舜过之黄帝百一十嵗舜亦百一十嵗尧百一十八嵗帝喾禹汤皆及百嵗故寿百嵗者称上寿祝以上寿亦至矣而又千又万以至万万宜寿所必无而祝欲其必有斯无已之心也幸一人所以幸天下也吾人者其孰无斯世民物之心夀之祝而岂徒哉夀非可以幸致也祝百千万年之夀必将符之以百千万年之徳而举斯世民物囿之于百千万年仁夀之中以偕之于无穷其不然上倾下荡崩腾摇扤膏血涂草野生齿化而泥沙飞走濳泳庶植之不得其所可胜道哉君臣情义纲常之不容已者也独怪夫执玉而朝万国捧觞嵩祝无越颂祷之弥文惟张曲江金鉴之録谓之得体君采风为职者也瞻拜阙庭前席有问凡治属所临道路所经见民隠吏治与繁落之风景其有可言者乎前十年予在南台君来为御史老成慎重出辈流刑名之试介庵张公以乡嫌自沮予特拔寘第一嗣是果副所知方士夫骈首罹祸君独以冲晦竟免巧宦多速化君独以贞静竟淹夫时诎而诎亦时信而信出处之道不当如是耶然闽欲借君君亦幸无暂鄙予闽当道者固亦有以处君矣
　　笋峰纪年纲目序
　　元气以母万物草木其尤定者也方阳复而泰勾出萌达怒长于巽柔液润之间无以甚异也殆繁霜夜零旦日视之如战败之卒巻旗弃甲裹疮而疾驰面无人色惟松栢挺然凡植之中藏其贞以材其用所谓疾风劲草临利害而守可见也肤使笋峰刘公第显科跻膴仕荐歴亨嘉无松栢之混众植者乎而一折权珰一抗强藩肉视悍虎氷顾鼎镬以隂益其有日进其所未能无松栢之歴繁霜以材其用者乎呜呼药之毒期于伤人而顾资以去病中公者容知所以玉成公哉势之所在其亦可畏矣萧望之帝者之傅建白涉恭显竟死于狱晁错以御史大夫请削吴朝衣弃市况疎逺臣耶公所指斥殆望之而过所裁抑在敌已有所弗堪使主者一揺祸竒不可测我孝宗天纵神圣烛至隠布至公谪薄寻起右忠鲠以作敢言任事之气当时朝着言之我孝宗受之都俞吁咈再见焉公贤子贡士教纪公事行名曰纪年纲目夫编年古史也司马迁始为记传温国公又为通鉴子朱子纲目因焉教本编年纲目之例为一家一人之史以传公为信也纪止丁巳教不年而笔絶也泉山大老序其事予备观焉噫子道也臣道也又君道也大中间孙樵得遗报恨不生太平时及覩开元中事是编也将无得覩为快者耶
　　赠黄君参政广东序
　　夫友声应气求以道相师下者也予取友于天下凡十数人未交一臂而自谓知己三数人焉张君东所其一者也于一乡亦十数人一见相忘而自谓知己三数人焉黄君易庵又其一者也夫静观其养动观其识隠观其诚而变观其定质木观其近古既已得其大端矣而慎重不渝相观而善惴惴然惟恐贻知者之愧数公者吾何疑焉易庵有参知大政之拜陈君如賔属予赠言先数年君守肇庆劳积孚于上下及是守武昌裁数月亷问腾播予由蜀而闽所见仅一慰心而君遽尤拔以起君不自负当道者亦曷尝负君哉藩若郡大若小不相侔要之在守土均耳宣上恩而布民急藩政亦郡政也肇广一郡列郡民俗大概然也君固不待问而知不待试而効先声所及民固不待施而感不待怒而后威者抑俗革本诸政治道去泰去甚自贼阉擅柄掊尅袭以成风民颠敝不可支率转徙而为盗今日征西川明日征河南又明日征东征北横尸蔽草野民版变而盗籍是岂民之自为哉吏驱之化而盗耳民化而盗又岂不欲化而民哉夫改邑不改井故是民也泉浚则冽而浊化为清井为甘井今墨吏腐垢也鼃与鲋食于官之胥史卒徒也腐垢去则鼃鲋无所宿是为寒泉食可用汲王明并受其福民驱之而盗亦不为矣夫以民视民奚啻秦越之不相系以身视民其疾痛岂容一日留于身而不谋亟去之乎抑亲贤逊志君子所以逺其到以有成也古者乡先生考徳问政送入仕曰在讲学东所广人也君无惮求之亦必无惮告之行于君亦行于东所也予亦与有幸焉
　　见素集巻西
　　钦定四库全书
　　见素集巻五
　　明　林俊　撰
　　序
　　彭惠安公文集序
　　语人以其盛其所能盖自见矣鲁公之忠节温国之行烈书法史材未之有掩也矧文章特儒者事吾郡从吾彭惠安公殆其然者公自刑部属以气节行烈自効及外而藩臬内而中丞少宰以至司冦际我英宗宪宗大际我孝宗知遇之盛方是时世道允升士气丕振公得以翺翔展布其间伸其志达其道以大行其所学晩而与王端毅何文肃张庄简数君子同心辅政天下称大老公葆养性灵探索道奥繙阅经史百子毎作述评校物品衡量治势命词运意根理道而系续纲常如蓍蔡前知嘉谷轻缣之济实用夫文实之隠寓焉休文文冶灵运文傲鲍昭文怨庾信文诞识者有以知其人若公者其无谓君子欤尝记公记铁汉楼张东海称一代作家托之草书流布海内私欲与元城与公并称三絶予未敢僣论然莆前辈心学有林艾轩公无愧焉气节有方寳谟行业有陈正献公欲私与匹休若刘后村之诗陈众仲之文公则未尝多让川岳灵秀为天下生公也仅一莆而已哉予少公二十有二年非分晩流累偕荐剡酸冽之味将不谓无同也甚恨者仕同时十七年宦迹出入仅一再防弗获幸卒教于公而公遽病以归归以弗起矣山頽之叹致吾私为士夫为天下恸也呜呼公其不可以起矣平生所着滞稿为巻凡若干侍御陈君时周辑其要得若干巻吾闽提学宪副姚公英之锓梓以传序公之文予来进责也嘅惟老成风逝声望所及长养成就功为多所谓典刑者为信公功在天地名在华夷太史氏书之矣得是集备考之深自见矣
　　夀戴孺人七十序
　　族子士实求予文为母戴孺人寿且曰冬十一月某日母寿之辰徴文姻族之意母既不得谢谨命云然前三十年族父徳华处士与予居连壁处士质木无华治家勤俭身不识纨绮非賔祭不一御鱼肉无奴仆以供炊爨舂浣箕帚樵牧之用毎旦起与族母蓬首垢面短衣敝裳偕造化宛然村落翁妪而布盈于笥粟米陈红于仓庾畜牧蕃息宗党无及焉人曰其无已固乎曰然吾莆风且异吾知其必去而为后之奢也夫俗侈则力不继力不继则贫者先竭富者日以削贤者忍不贤者纵而从之乱堦其可已乎吾示吾子孙守吾业也处士既化去莆风果异既又大异其子时敬兄独守训无违时敬兄不禄孺人又守训无违絶薰泽勤紃组矢志妇节以葆育幼孤时祖居洳湿不为居人利徙而新之余故物悉完生有养死有塟祠墓有祭公征庆吊有给材丈夫无及也今已男室女家内外孙林立孺人亦逾有七十之寿矣夫以七十之年中间听于父母舅姑夫子之所裁三十年耳四十年独制家政目中所见起者落落者以尽甲族化而清门指不尽数林独居然以完处士前者之固容知其为后者之通耶杜不可久之渐以为必可乆之贻其家法固在孺人不移所天守而不变其不为烈与夫立之难守之又难寡妇人尤难也孺人之寿以上承舅姑中承夫子下衍子姓为林氏寿也自古有国家者未尝不以勤俭兴逸欲奢靡而失周人葛覃之诗见其贵能勤富能俭成内治之化以开隆长之基妇人者国家之所由兴替者也昔莫侯陈氏有采蘩之徳以相我睦州实开九牧孺人俪徳莫侯而其境尤有异者食报之厚固将济邵州之美以大吾林如桓少君之鲍辛宪英之羊其独寿而已耶书以待且以训林之为妇为母为子孙者
　　方忠惠公文集序
　　宋自晦翁朱夫子起建安以上集四儒之成四方学士师宗之闽为盛莆又宗之方为盛履斋若水伯谟尤著者也殆尚书忠惠公祖尚真源沾溉醇馥于西山鹤山二大老而追慕元城公为烈铁庵之号见志也公弱冠擢南宫词赋第三人不祈速化沈郁下僚余三十年亦遗材矣端平初郑性之当国搜进名士拔致谏垣危言正论选亲贤逺声色杜佞幸以襄之失蜀之败为耻荆淮之扰为惧及缴驳数事尤忠戆所难言公无讳焉申大义以雪济邸之寃追罪奸相之弥逺屡言之临安火又言之为其党蒋岘所中予祠鸿禧噫是无遗直者欤公终寳章学士广东安抚使为治尚风化崇正学表先贤薄官征防民隠参行晦翁家礼社仓诸法利闗人国为之力无阻以故生有祠殁致荐享举扶揷竹以奠请赠諡而梓行其遗文皆广人徳公之报也噫是无遗爱者与公殁淳祐丁未至是二百六十有七年公族孙良节嗣响家学大参广藩因旧本辑之为若干巻复梓以传盛举也公后村同时人平生著述甚谨尺楮片翰刋落陈言辨博虽间不及后村而粹缜过之命词运意以心术为根柢气节为枝榦义理为华实名贤为标格澄润丰洁如寒江素月碧落之峙青峰虽无幻恠献艳应接之劳而丰神自适争先覩之为快亦名作矣太常諡议谓公源流晦翁徐验之晦翁及公仕籍俱余四十年晦翁在朝不满四十日公亦仅一年几半其出处概自相类莆先正自端明蔡公谥忠惠继之亦仅公一人而已端明庆厯四谏温陵海桥之声迹天壤俱敝可也而嗣凉落遗文晦蚀逮之今无几公旧本无恙兹复焕然以新梓行又适在广是固徳门子姓锡类之贤文献足赖抑公之精神在广与故民相纠结不涣散以黙运之今耶不能不为名徳幸也俊乡闬晩出前哲景行序文大参之请抑亦俊之责也公讳大琮字徳润累赠银青光禄大夫
　　二忠録序
　　士君子在治在乱曰鳯夫逢时遇主翊賛鸿猷不幸而乱则抗节以死若龙逢比干者至于今犹烈也宋亷耻养士三百年希文永叔子方数君子载倡忠义士夫气节相高靖康之难勤王死事相属焉寳庆徳祐之际元兵日南帝显全太后北狩益王称制于福州寻入广于时陈公文龙以参知政事归于家特起而当国难开阃兴化军抚叛命平乱兵斩谕降以激忠义然江之南北已混一于元全闽又为元有独兴化在耳林华陈渊曹澄孙开门卖降公与母夫人被执临难慷慨指腹自示曰此节义文章也可相迫耶械至临安哭武穆庙不食以死母亦不食死福州景炎丙子十二月也公从父瓉起布衣为国发愤括家财航海助张世杰兵于邵武迨元兵登城兴化不守犹巷战终日被执大骂至车裂以徇明年丁丑九月也事闻文龙諡忠肃庙号昭忠瓉赠兵部侍郎諡忠武二公死则闽尽广亦去而宋亡矣噫痛矣迨今治乙丑二百三十年乡人徐评事元稔始疏于朝诏有司立庙春秋具物以祭公族孙贡士河彚为録示予窃惟纲常之在士夫犹命脉然不可一时息也故治则良臣大勲建焉乱则忠臣大节以立焉嘅自宋足一南亡已先兆李纲之防首沮于汪黄岳飞之功再堕于秦桧侂胄弥逺似道继续任政而汝愚徳秀了翁迹如弃梗不待三闽四广事可知矣会元灭金规恢挑衅海宇尽入北朝甘心臣仆则杨大渊降吕文焕师防等又降抗义不屈则曹友闻死赵夘发李芾等又死忠肃故相也忠武又故相之子孙且民也若可自逭而感激赴义视死如归诚以天若祚宋主翁之一脉犹存天祥世杰秀夫诸贤之恢复可兾也孤城独守犹足做平原牵拽之几大之成一旅中兴之业次之亦不失鼎足偏安之势二者不一遂则城亡与亡答世恩而殿名教与杲日争光秋霜争烈与近而故相江万里故民熊飞争颉颃逺而龙逢比干逰于地下使事仇者生无立地后世懐二心者视有余愧焉二忠可谓得其死求仁得仁者也敬序之以发吾党之气
　　竹江刘氏族谱序
　　气为万物之祖与形相附丽者也其始也化诸气气类为形同之人皆族也其渐也化诸形形原诸气同之气则族也气之初也其又盛则同生而别之姓如黄帝二十五子为十二姓又一初也初生继继生析析生疏末异而本则同王公贵人马走牛医之贱其无能易也巡抚湖南兼督军务右副都御史安成刘公文焕某斋竹江之系出沛公沛公出御龙氏累累出陶唐因宷为氏沛公传汉景景封其子发为定王国之长沙安成故其封内以侯礼也比失侯犹为庶故地故邑多刘殆不相系属其出长沙不出长沙未可知也竹江之刘出长沙不出长沙未可知也然上世遗集动曰沛郡沛郡其出沛无疑竹江某斋始迁之祖五宣教绍贤竹溪公也再世则十九宣议节四世仲英仲英生谋章又生谋卿懐古谋章泒也南窻西窻谋卿派也懐古奥学卓识戢采宋季为须溪文字之友四传为英入国朝用季子实恩赠顺天治中实谓敬斋也举进士选翰林庶吉士官终南雄知府生斆谓学古也与伯子壬皆举乡贡士公积翰林孔目再封为监察御史壬为某县知县叔子即某斋亦举进士选庶吉士累今官物望属焉竹溪迨今亦十七世二谋衍派蛰蛰千余指生娶卒塟足徴也古者姓有苑官有谱氏族有志以酌流品商姻娅以致严也若欧蘓谱则参杜陶之法为一家之谱以系尊降聮疎戚以致睦也故士夫宗之今刘之谱欧法也不附长沙犹蘓法不附味道同义其系逺故畧也抑大夫不敢祖诸侯礼以防其僣也録所受诰勅以及表志诸文与仕隐之行业勲迹致重也亦致劝也谱成某斋走介之莆请序噫逺矣道同也亦致专也夫一气之运万殊分焉其防也不能不异其合也未尝不同贵者贱者才者能者愚不肖者犹老木然必有悴枝谓气之不齐则可谓岐而二可乎哉刘于陶本也沛榦也长沙安城竹江皆枝也竹江一枝其硕蔚以蕃敬斋名在国史在名臣録为世亷吏学古官久犹贫某斋又久且要也又贫清固有本矣袭禅特介不涉为时趋三世无坠翰苑之业无本然乎哉儗诸刘敬斋其平视荣祖学古其流亚静修安世风烈某斋将并峙焉后视之今犹今之视之昔也树木者顺其天以致其性尔矣故硕以易蕃刘自树如树木树族人亦如树木竹江之枝将愈见其硕蔚以蕃其未已也斯作谱之意亦似续之责
　　入贺诗序
　　郡臣置酒上寿古者颂祷之仪有为得鼎寿者为宫成寿者为荒夷朝黄鹄下武功成郅支诛寿者圣节上寿自唐宗垂拱始以诞帝之辰上万岁寿着甲令为常嗣是曰天成地平节者肃宗九月三日也曰天兴节者代宗十月十三日也庆阳节者武宗六月十一日也寿昌节者宣宗六月二十二日也延庆节者懿宗十一月十四日也又有应天嘉惠天夀天清干明承天乾元寿圣诸节月日歴歴可攷我朝例以万寿圣节为文祥光照室之旦四方万国皆奉表为寿我太祖九月二十一日也我太宗四月十七日也我宪宗十一月二十一日我孝宗七月三日皇上流虹毓圣则九月二十四日也是嵗癸酉吾闽少方伯郑君立之当奉表入贺故事赠有诗诗有序以属之予夫君犹天也事君犹事天也隂阳天之吏不失其职则化功成而天安于位臣工君之吏也臣工不失其职则治功亦成而君得安享于无为然元气不运天不能为天于隂阳何有哉悠久而不息者常也于穆不已天之常天之寿也隂阳之所欲也然则君之寿容非臣工之所欲哉夫皇皇忧坠孰若快覩穆穆以常临故百祝千祝而万祝之欲如天之不已焉尔是无他受恩者至惠也宣力者浅劳也寸偿而尺负一羽而较千金其不侔亦至矣懐惭思惕区区报谢之私无过寿祝之防勤故诗曰虎拜稽首天子万年祝君犹祝天也然岂徒祝而已哉曰明明天子令闻不已曰矢其文徳洽此四国欲君进令闻而不极意于武功祝以规忠爱之至意也召穆公承王命平淮夷方寄武功之任而宠异告成寿祝报谢所以劝其君者如此今君亦承旬宣之任殪武平之冦报成锡宠将与召穆圭田命服之赐无异而入贺阙廷万年之祝又将无异于召穆公劝修文徳而不极意于武功其又将无同乎尝疑周宣志存拨乱而侧身修行固其所自图抑召穆公有以啓之今羣盗悉平圣天子专志文徳之脩周宣无足言者然召穆公祝规之词抑君所未宜少也是诗将无江汉并传者乎
　　送周虚谷尹慈利序
　　夫今者其视古为的也的而弗中其去的弗逺矣安定之教师儒之的也颍川太丘之政理又民师帅者之的也国朝内而六馆外而四庠专用儒儒而効郡贰邑长升焉参互布列究体用之全以收复醇古之盛为儒道世道计至矣天台周君时谦以凝重之资脩整之行精敏之问学博士吾莆庠也方不忤物和不尚同交择而不泛不为势怵不为利饵教规学则虽未尽安定要之亦今时表表者吏部荐为慈利邑令莆博士未代而迁仅典也君屡以贤能获褒旌例得为御史人论犹若未平夫物欲其大先小之进之将以渐也歴而熟之也令寄百里之命其不谓小矣有父母之道焉民所好恶而好恶之望衣望食望疗治积弗平以望直于我副之后期处之失其当将蓄怨于生育我者之身况分之似而非诚然者耶抚则亲虐之则疾视如讐心诽背诋而幸其亟去恱其心宜有道矣夫施不能尽施也惟利而无取则亷亷所以为惠也爱而不能尽爱也惟刑而无颇则公公所以为仁也不能无法令之弥缝租庸之徴调惟静而无扰均而省以无偏则安而无怨责已者厚人者轻已者严人者恕则上可事也下可使也近可恱而逺可来也已瘠而人肥巳劳而人用逸君之治将不于是求之蹑黄陈之踪以立今人牧之右者哉临沣囊山带江与永顺容美桑植相襟带捍以永定九谿大庸安福数镇之兵虎旅难调鸟言夷面兽心之苗夷尤不可以人理説甘辛和剂若是其难也君盘错以自见与防慈利之勲以大收师儒之効将自君始矣夫君子患举职之难泡灭而澌尽者可耻也大丘之名自足长世位极之颍川顾以致损力可有余而事任不可以过重絶脉覆餗有明戒焉谦之九三曰劳谦君子万民服也升之六五曰贞吉升阶大得志也夫劳而能谦正固而自守人之所与天之所畀也其升固易易者君曰谨如教庸书以复二庠之请
　　白斋诗集序
　　夫诗存诸心者也感诸物而声发焉包举八纮牖纳万彚通幽防之故而执造化屈伸之几其妙用也动天地而感神着其教者如此然而成名立方亦若是其未易也夫意深者词踬局下者词拘轻浅者词浮旷达者词放荡者词滛苦者词滞恇以怯者词卑弱若乃触而形防而遂通天趣悠洋乎其自得吾得吾白斋张先生焉澄澹简逺情虑俱忘羣脾竞骛于先生奚有哉独于诗若饮食然无少壮与老而异夫好则乐乐则专含吐性灵纾冩物故博以收约而广以辩方刓精竭神窥高而猎要于是乎其不遗余力矣先生古诗祖汉晋律诗祖盛唐而参以赵宋诸家之体气格疎爽词采精丽音调孤絶听之洒然咀嚼之隽永而有余味庄而整如营巡大将静而寂如龛栖老禅如词臣鹄立雍容闲肃可谂仙子踏气驭云飘翩而风举聮后山之武以骎骎上接少陵之席与陶谢潘左参辈行使人拈弄篇章拾残楮防墨以自快近时中杰作也古称诗穷人先生用是亦孤蚤遇世无尽知者知不知要之非先生病也评者谓陆机体裁出陈思王仲宣实出李陵先生虽杂备众体而收功实由山谷宁川一派今流明州矣予云庄纵浪海内士不相接者余二十年先生来视吾郡始拜篇章之辱敛袵终读作而叹曰世自有士奚意之今见郜鼎敦彞老耳而听采齐肆夏之音也夫诗可以观志以得其为人推是诗也脱凡近而絶之俗垂之百千载可具见矣先生文字开阖正变老气光炯动人要不在是集也请论诗与知者评焉
　　庭荆意晩序
　　予既蜀归也待育南雄归待受寿州归昔韩献肃归许二弟寻请谢予焉取妄附要有同者及是又六年予寿六十有六待育夀六十四待学寿五十九待弼寿五十六待受亦五十而寿此令有裕独不见二亲登堂上寿时也噫其已矣夫记传衣侍食昨日事予皤然诸弟头颅苍短斯时斯境殆亦人世难得其不可常也于荆窃有感焉脆而丛谁形之韡而华谁色之归根复命又谁而割制之殆有数存焉树植溉润完其天毋伐其性于是乎有賛化之功而枌榆之景防防尤难吾五人者不于荆私幸哉晦翁之诗曰临深履薄谅无几且将余日了残编固晩暮结束时也君子自强不息其恶有已哉世兄弟吾五人而过五人寿而过其亦岂少其重其否其未可知也吾五人乗时应防皇极敷锡受之君积善流庆受之先而忠实朴谨局诸拙以然岂有它自异者哉待育杜门谢客其寂若处女非谒祠无见者待学麄衣敝屦曹郡丞戏曰都宪弟不作是庄家传以为笑待弼酒数盂饭一瓯蔬畦捧腹公府无其面予尝目为散仙待受末疾专课诸子吾家袭韦布为常呜呼固若是基也有基无壊必常有是意则间有是日凡身皆寄也而同归于无又安得强所无而有之盈虚消息天不人私也亦非巧者能移噫畏哉








　　见素集巻五
　　钦定四库全书
　　见素集巻六
　　明　林俊　撰
　　序
　　宋丞相李忠定公文集序
　　自古扶倾已乱非得刚贞忠亮之臣无足以济艰难而奠安国势夫翊赞太平易为功而遏絶酷乱难乎为力魏郑公曰愿为良臣毋为忠臣夫以孔明基鼎足之势君臣辑睦志则可为也仁杰树扶日之功奸后隂诡诚犹可动也李忠定公伯纪靖康建炎之际殆又甚难者宋文治百七十年阳德弗刚羣邪交扇朋党倡而正人为空宣和大水公以起居郎极论消弭左官监当呜呼谓小臣独忧天下事哉竟之金人入冦公决策内禅独任城守力战而却金兵而罢命下矣公再留金兵引去京师解严公独以再至为忧力陈邀击备御至计而宣抚命又下矣继之罢命又下安置命又下金兵再入公再召未至而京城失守二帝北狩公再相毕力修攘任宗泽张所傅亮为必守中原之计而罢命又下安置命又连下高宗遂如扬州奔镇江如临安竟之航海如旋风飘梗益震以摇呜呼元夫钜人为国倚命者也金至公相相则守金退公罢罢则不守夫使始而不罢二帝不北狩再而不罢高宗不南迁再后宣抚虽征罢命寻下宋终不竞而王业偏安至革命而后已呜呼谓独系安危有公为烈者哉公孤忠大节血诚危论动天地泣神日月为之无光至今读之犹嚼齿填胷一字一泪当时和议误国者何情哉是集故有福国正献公徽国文公先生之序侍御胡君士宁祖尚风烈复梓以传某僭序所不究用于公者致余臆焉呜呼无亦数然耶
　　赠钟理夫序
　　郡承藩而统邑为天子收一郡人心而萃合之其道投所好其要财与命也郡守为天子寄一郡之财司防事丛力无得以独举丞倅副之势然也节推为天子寄一郡之命司刑事重权无得以滥移推专之亦其势然也徐而较之司会之弊其害浅司刑之弊其害为甚深贫与夭异也故推之于守地若悬而系若尤重书罔攸兼惟良折狱任虽专非其人无茍与也顺德钟君理夫取进士甚早节推吾郡予曰官之难惟狱然释褐新人付法比以主张人命无雍熙司理之诏者乎比见老成周慎予曰是能办推事者不数月茂着廉永明察之声予曰是无钱宣靖同州之理者乎君摄令又摄守财节而事以济濒海连三岁饥举行贱粜旧格候食于官得与损半而利归冒滥之市民君单骑入境验实具口约日而授粟人有实惠部使者至民肩骈投牒愬愬然求哀皆欲得君判比郡亦欲君判甲出乙入无停晷而南东其马亦无停蹄优推之专而竝举其守之泛噫韪矣哉道不胜时也久矣少恩者言文而不及理集事者言政而不及化君重有不然者纳民以仁而动之以天衷民彞之懿于古而近之矣人心固结恐恐然惧其擢去予亦为莆私念报政行思欲为莆一借而台谏之席虚以待亦久矣言行天下之利也其独莆然哉往自爱哉道莫大于易刚柔者立本者也变通者趣时者也动贞夫一者也君子之所以远其到也
　　赠周来轩湖藩右辖序
　　湖南为藩最大控七藩以拥防金陵其地重其杜塞祸衅命牧为尤难近时龚蒲川为其藩左辖王石泉副之藩之右辖又以属我周公来轩皆拔闽之材而湖用之其果忘一念吾闽哉予歴湖数四最后西征时也乡聚凉落人悬席挂草无人色问之曰会计苦我也田牛去而子女犹幸存赈济甚焉施一而责倍其酬则子女去矣为之哽咽呜呼贼瑾固然吾人者忍一藩之民命易一身不可恃之富贵耶东归所歴守令多弗副人意冦至而民乐趋焉斯时风景谅异然亦无得不犹为之所前是公有湖南虑囚之命全盛时也及总湖臬虽以忧弗赴而物化人隠已得大都有余念焉天下事谈之易行之难忧之易而济之尤其难诬世以乏才恶可哉公凝永内定素朴而润以文在诸生与伯氏中丞公相师友敭歴中外儒局吏贯所至奏绩効同考会试而督学滇南也尤以儒委裁抑柄要崇重风节平反大狱与行寺之马政外台之风纪尤吏能章章者也公固有以行亦重有以济矣又况蒲川石泉三君子同处一藩者哉易二人同心其利断金书庶绩咸凝归之百僚师师之効三君子心同而道相下其独一藩济耶宪伯陈君时济以予不及尾芋原之饯来属别言予通家公者为忠如此
　　芝峰别言序
　　事由故而习敏而办静重而收以济者也寒畯识事门廕之练习不啻加矣理棼剧于迟囘之手秖见其劳镇浮靖躁亦非褊心狭量之所优举也姚江孙公德成自其先烛湖先生倡明道学超河汾绍伊洛紫阳翁许之如此君高曽而下为御史为太常博士为郡同知为教授教谕袭组承圭指不尽数焉烛湖正脉传双梅为盛公大父也家庭熏习学有委源与闻莅官子人之大致举进士为刑部属据按指挥老吏缩其首大章奏长僚怗怗以服上易以报可奉命録囚江西搜生剔伏无网漏无寃民与予巡视主良合若宿计然公居以镇静柄要隂持潜运黙绾无际岸可因为衅用能脱横祸于罗织猬兴之时逆臣既正法公复正郎崛起而叅大政由刑曹得殊擢也得闽殊地也玺书行部藩务而臬权殊委也未再嵗有贵州察使之命又殊拔也士大夫胥与为荣而惜其为贵夺去芝峰别言言别也杨忠夫谓予宜序窃惟物之盛否人与数存焉名德之所系属招徕感召有不疾而速之几居使然也方木斋翁以耆硕秉钧贤俊景从如飞走之宗麟凤凡缙绅皆然况乡耶故莫姚江为盛及以直触祸其所延及凡缙绅皆然况乡耶故亦莫姚江为否然否不几时复以盛斯数之不足胜理而天者之固定也公复引晦先举挺出乎造物牢笼之外以待夫浊渫之清不有郭泰申屠蟠余烈者乎兹去而总宪度肃风范厉霜棱临照官邪振威声于西南荒徼使朱崖木阁易旧观天下之人皆欲覩麟凤为快将又有夺公者独贵然耶庸书以俟
　　蔡文继字序
　　诗烈之训为详烈文辟公言光也休有烈光言大也烈假不瑕言光大也惟无竞维烈言功烝衎烈祖言业书之训槩之诗云耳而諡法秉德遵业曰烈蔡生名烈取扬武烈之义其字文继谓必师文王非欤夫文言德武言业因时而举其盛无德无武犹时而无德无文齐圣而宣重光有间哉文道也在天垂象文之常鼓扇翕辟参互以通其变变也易曰观乎人文以化成天下三坟大道也五典常道也谟训誓诰师友问答之词道之正变也舜继尧禹继舜文继禹自然也武继汤不得不然者也至是盖一再变矣孔子以春秋一字之褒贬为世赏罚又一变也孟子泰山岩岩七篇仁义与杨墨角其是非又一变也濂溪明道近孔子伊川考亭近孟子时也者圣贤不能易也然天能使圣贤无时不能使圣贤无烈昭当时而垂后世道有异乎哉迨自人文既南闽海濵称邹鲁漳朱子过化之地建阳一脉已流北溪矣文继曷自近始文继砥学饬行趣尚近正以躬所未逮而力有可行仁族姻以流乡惠推是心也秉德遵业于光大何有文继其终惠之
　　小録前序
　　上古宪猷经运率惟士焉求道隆汚实系焉战国任权畧西汉喜功名东汉贵节义乏通变东晋乐恬旷罕实用士习固尔宜世道之日趋以卑也隋唐而降词赋取士无越无用之文国朝按先臣朱熹之议而折衷之经义以端其本论策以宣其用学非是弗教士非是弗习主司非是弗取朝廷非是弗以用百五十年士无不治之经无不猎之史贤智奋庸式登至治虞之共臣周之多士盖嗣休焉丙子广东当试事巡按监察御史某承德意惟谨总督太子太保左都御史某实与临焉总镇太监某总兵官某清戎监察御史某与领使命某官某某实与赞焉督学佥事某实专任焉抉剔垢弊则某自为勤提调监试某某胥躬莅焉某某某咸周外之防暨试官某某某矢心攸同弗弛弗辱棘垣锁局更书袐名比伍澄汰约十三始得一登其文无害者于録呜呼亦殚厥心矣乎不知亦竟得真才以仰副上意否也夫抡材于山左规右度间録小以遗大不预逆其中之不蠧矧较士以一日之文之长者乎迟工者速拙优于平素者或落意于临时加以剽窃记诵之偶然虽明无施焉谓无遗才不信也朴讷者悃愊无华功深者城府难测加以末节中路之改弦则智者失焉谓必符实用不信也逭主司之责僭为诸士子图焉夫史子百家皆文也六经文之至也周程张朱皆学也孔孟学之至也房杜张宋韩范富欧皆事功也臯防稷契伊傅周召事功之至也祖其文宗其学追迹其事功远骋高厉直趋其至不自蹈饰辕泽鞭之讥使天下来世改容易视曰此某科士也无亦韪欤
　　赠廉访姚东泉序
　　姚公英之东泉前副按察使董学政吾闽去之而察使贵臬也未逾年复右辖吾闽未逾年也又去之而左辖山东公酬物宰事不为问学终掩所至効其职风令迅疾扫积弊落叶去之公在方成官府儒之道其将大行矣同寅伍公嘉言诸君子书道将别属致爱助于公夫问曙于盲问途于兀谓知日知津然乎哉旬宣之安辑其无俟复告也然僭谬言之昔有盂水之饯以言之送者公清粹忠勤无所事此有生刍之赠者其诗曰生刍一束其人如玉公于是比德焉予则他石公也尝阅玉之府矣有度寸者曰环珥材也直十金有倍寸者曰鞶带材也直三百金有度尺者曰镇国材也一观五城在宝中独为无价具众美蕴百灵温然栗然瑛以莹者清以越者玉德无瑕而万宝为之退舍君子纯中粹理乘时会运执其事枢而通其权度之变道谋大世谋深和不涉同而博大足以容物庶猷羣策收为已有以冺乎其迹之似中外倚心焉夫然后位逼无嫌处柄要无见其所谓专守道之谦佐时之泰以行乎保身之哲公之道其无将在此欤抑宝不玉忌而人则贤忌公比德固然韬葆防惜其将无于玉加至欤是为爱德之助
　　严沧浪诗集序
　　诗写物穷情嘅时而系事寄旷达托幽愤三经三纬备矣降而离骚一变也而古诗乐府苏李张郦一变也曹刘张陆又一变也若宋若齐若梁气格渐异而尽变于神龙之近体至开元天宝而盛极矣而又变于元和于开成迨宋以文为诗气格愈异而唐响几絶山谷词防刻深又一大变者也最后吾闽邵阳严丹沧浪力祖盛唐追逸踪而还风响借禅宗以立诗辩别诗体诗法诗评诗证而折衷之决择精严新宁高漫士唐诗品彚引为断案以诏进来哲夫沧浪之见独定故诗究指归音节停匀词调清远与族人少鲁次山号三严同时台人戴石屏深加奬重其子姓凤山子野半山邑人上官阆风吴潜夫朱力庵吴半山黄则山盛传宗派殆与山谷之江右诗派为近要亦唐之赤帜有摧坚扼险号召鼓翊之功者矣宋季避地江楚诗散逸为多吾闽宪伯淮阳胡君重器购存稿仅百三十有余篇与诗辩等作竝锓之梓至宝终出知宝要未诚乏为兆尔矣宪伯隽特有英槩寓怀寄兴清丽悲惋与沧浪意气相感发二百五七十年之下上是集行世为沧浪贺亦为得沧浪贺也淮南法席将无嗣正眼以传者乎集故有黄公绍序宪伯君重以为诿尽读之正坐沧浪禁例奚取序沧浪序自创也
　　云庄叙言
　　予亡慧执故滞真无足世道击也居闲处独谬意作古文词取六经传记秦汉而上书谬读之亦谬效之竟无得其大都如航广川茫然津涯捕风影无所得镂脂刻冰负成劳于工巧又如宿留东莱凡骨未蜕身固在此也今年年六十六倦以老矣榕人郑少谷继之齿后予以倍悟独前庚申予过其诸祖藩叅建中少谷尚少语次忘之矣嗣是少谷文日起伸缩两仪颠倒万化轮古今而下上翫弄作者于掌股之间超凡突诣易吾难如此也蜩与鸴鸠决起而飞抢榆枋鹏抟扶摇而上者九万里凡马挝策不尽一舍一日千里国马固能之物诸天异也抑风之积不厚则其负大翼无力马食日尽粟一石则饱饱则力而材美外见少谷将无是之遭欤善自爱哉少谷袖稿来云庄商畧其臧否驳纯以订正所学噫子实惠我恶置子一喙哉无已则有告焉文寄道者也韩子踔絶奫澄千状万态而卒泽于道德仁义炳如也矧不为韩愿者乎少谷善自爱哉予将焚笔瘗砚以答子一喑遂强疾仄枕书为别
　　赠刘执斋入为大理序
　　刘先生咸栗以副按察使总学政吾闽及是有副廷尉卿之命人谓登仙羣博士弟子愀然见于色固知道由今可行也一方道化由今觖赖焉先生义不可借则来谋赠言予世交先生有告焉处人者权世责轻重为舍留尔矣近世无世官而聨珪续组亦则世臣也雅量沈中得诸素养粹言懿论得诸素闻而流风善政理体之后先又讲之家庭以熟临局制机与崛起之士不侔然荀陈之后朱子叹嗣述之难万石君尚无恙而孝谨衰世济其美其可多得耶君牙之命称乃祖乃父世笃忠贞其望之纉服者曰由旧典曰无忝曰追配先生先司冦公先方伯公正色贞风视君牙祖父无媿先生视君牙其亦果后耶刘三世法家廉特之操公明博大之体循以今无异五刑五罚其所权量情齐也先生三总学政有教道陶型德礼性又齐也是入也其徒法已哉德阳而刑隂也刻制之力严则发生之道缓天下优春夏而缩秋冬积之无用所以为用而期之无用所谓刑罚精华者也虞推明刑弼教之美至于刑无刑民协中周长王国归之敬由狱今之世虞周时也亦宜有臯陶苏公是赖大同之化奚谢于一方祝先生先生去毋留焉
　　蒲坂郑氏族谱序
　　一元之气统天地而万物之人身一小天地子舆孙一小万物也支分派析涣然无统吾人途人其恶足卞之故法有所聨戚疏迩逺领挈纲提义羣而恩结犹一身一家一时也谱而已郑自三先生倡学南湖其后裔或起或落未必尽传其宗然海濵邹鲁文献轶中州而盛推原初响必曰三先生三先生他闻家望姓无与焉三先生固一方文学始欤今莆族者露后兴者庄后仙者淑后桃源者露四世孙刺史肇后十传蒲坂而族至今焉族五房吾友左方伯山斋岳书巷房也去冲远一十有六世金桥方伯尊府主事公城初徙书仓再徙和美则方伯伯氏尚义君嵎徙也谱之修方伯也稽诬订误法例甚严而系详蒲坂致亲也郑厚之文章樵之纪述可学献翁之源流指授侨之大魁之政府与良士伯玉近时纪瑗之名章显遇歴歴可书可蒲坂耀闻方伯为盛盖亦族之中兴贞声气烈不偻指尔矣夫用而宣所学以树徽当时不竟用而含敛以精所学以垂迹来世天之意固皆有在也予请广方伯之意为郑氏属焉世族世德也蓄仁累义世演其泽承孝袭友世笃其庆嗣书香衍道脉机轴若一使人人敬而慕之曰此谷口真风也康成素业也义门故家法也三先生物已化而歆感若存若乃贩鬻松槚漫世阀矜高狭儿儇子追负显门以黜伏寒畯其不足征矣
　　南湖郑氏族谱序
　　郑少谷善夫在光德里别驾淑之后中丞元弼之派莆而闽迁也而犹曰南湖仍所自也祠始源深祖始迁礼也配以天佑贤也少谷访族于莆得通中丞以上诸谱继于仙得八虎而下之派而订疑证误见诸往返族方伯君岳数疏为详少谷忠于郑友之不孤矣谱祖欧阳氏世纲人纪史法也叅以苏氏系聨派属本于礼也兄弟则行明有序也子则名明有继也传赞铭志备本支间及他支亲亲而贤贤也僧道不系妇出不系失节不系絶之也世无无母之子降系于子寓不幸也贤而烈女附其父妇附于其夫幸也以寓劝也谱而书之法具焉燕齐之祀与周竝传割符刑马汉功臣澌消于百十年后魏证曲端之裔落落然谁纪开创维属固有存乎人者易君子万夫之望既然矣又立其本胜之苗盛无莠一髽众冠之前不亟易而同将却避而走之矣君子钟诸情笃诸礼诚通恩结气义为督齐使勤生趣正顾检而防淫令问长世族之恃在此也郑圭组相望藩叅君观予同寀州伯君某予同年隠然大小郑公今少谷亦夹漈无媿南湖倡学世其足征矣抑义门风范旧观若难亦嗣述宜告也
　　赠傅节推考绩序
　　国家无常清之戎常理之财常平之狱分局厘务至郡而三责兼之柄提纲挈守也戎丞清之财倅理之守执计而责成功惟狱无定情亦无定执民之命寄焉故守罔攸兼专郡推以理平之任盖非虚无以尽词非明无以烛隠非公无以当法而杜嫌宣惠洁与恕以然理无寃民守因得以收靖嘉之效固辅守也正德戊辰高安傅侯美政之郡推吾莆也以虚以明以公以洁以恕当政细之际独以平称嵗余忧去士民送者阗郛郭莆郡推缺则悬注于侯侯改推杭郡也复以忧去莆郡推缺复悬注于侯及是以侯还焉侯至迎如送时侯之理如侯之初民德侯又如侯理之初守冯君委政侯也又与前守无异夫顺阳思騊駼以复来并州迎细侯于再至阅道重临之感子容府政之属侯殆有然者侯上初考之绩守业侯留台臣藩臬听以去客有问者予曰留情也公在民许制也公在法情不胜制且官十一年书三年绩既淹矣嗣侯莅者率三两嵗以迁一内台一外台次之亦不失州守侯固侯也无足念欤抑吞舟之鱼不游渊鸿鹄高飞不就污池未足尽其大也侯尝摄丞矣尺籍清倅矣会稽理摄守而及于令庶废具兴大固侯有者还之大以用其大子何渊池侯也于是士民相与听侯去
　　古崖诗选序
　　诗写物系事穷情而尽变二南知风化之原大雅知周文之盛歌唐知陶唐氏遗民风雅之变世道足悲而观人以言王杨卢骆君子顾有惜焉莆之诗欧阳四门名于唐后村尚书名于宋后先有作辉暎声聨然气过乎文则酝借少力绵乎识则警策疎绮错涉浮艳之词典质伤直致之病譬之于乐洪声细响无足辨宫商之音恶望识断弦感跃铁者哉古崖先生貌古养充隠然有道风度自治举子业固已古作竝名为族祖会元公独赏陈太常媿斋在诸生愿属讲下先生谢为友柯学士竹岩为之延誉名遂动词林而怀奇弗售仅学职以老偃蹇拂郁不平之气尽发之诗而兴致幽体裁庄永词彩丽密使读之而有余情欧阳子谓梅宛陵之诗穷然后工近之矣先生子最晩诗蚀虫防流落人间者数十年仲子汝澜始搜辑成编周渠翁为删正郑山斋为选加严焉门下士傅节推为之属梓夫诗人不数篇凤凰芝草少为瑞者也抑李羔辑遐叔既逸之文昌黎得李汉而文无失渠翁之序无媿独孤至之而山斋校评视方崧卿准墨审矣
　　容春堂集后序
　　内至者言焉成文如三精象垂众凑效乎其职皆化机自黙根诸道而发诸气者也故曰观乎人文以化成天下六经羣圣人之蕴经纬天地纲纪人伦立万世常行之矩其根深其充养浩然其化机在我文之至也后世敝经则杂敝璞则靡敝庄则散敝润则流而入卑弱发乎才而语道浅要诸理而语气为或衰文云文云乎哉前辈谓太极图像经西铭自孟子而后未见易传甚实而自得今与原道竝观相去远矣数先生者曷尝屑屑然属意文事之工理至词至机有在我者矣予尝谬意古文懵于道而病乎其蹐于气也尝思名能文者听命焉心存意往海内士三数人治丙辰始得会吾二泉追讼相见之晩既而静思之百能媿诎独吾齿长尔尝见品士亭记曰其择也如此庙学记曰为夫子作也白鹿数篇曰为朱子作也及是容春堂集出得尽观焉曰是文也其是气也其不离是道也纡徐容与和以平乎庄以洁乎居而不有辩博而不肆黯然其长油油然其光将根干宋儒标枝秦汉收韩欧数君子之华实乎起衰斯文其先生始矣先生副上卿惜士者犹未酬其望世固有不相易者
　　南征奏凯序
　　荆楚闽粤文物齿上国旧矣介其间邃谷长林鸟道数百里足以渊薮逋亡遗其身以种其子孙袭盗恣狂时钞掠为边患朝议以宪臣分省备兵都御史开治防州临制之非有文武威风不委付然兵校习安少任战贼巢穴险阨猝难轻入故必征兵四省或借助于夷则嵗月有期冦已预侦兽骇而鸟逝之矣以其征之难畧之畧益肆抚之抚益玩方隅之患其未有已也今阳明公始至议征众以地险兵弱为疑公曰且用之乃简阅部署以令以申公身先之诸帅亦罔敢后命疾雷行而风雨骤至也遂破桶冈横水左溪诸寨俘戮丑类七千有畸而释其老弱弗治捷闻天子録师中三锡焉古者军将皆卿升陑鹰扬其不可尚矣晋郤縠尚称儒将至秦汉而文武始分世率谓儒文墨议论而戡乱制胜必属之介胄熊虎之臣由公之奇武夫悍将其未可望也昔张南轩侍父开府内赞密谋外参庶务参佐自以为弗及林艾轩克平茶冦孝宗曰光朝儒生亦知兵耶南粤平孝宗谓杨万里仁者之勇三先生以儒学鸣当时其作用固在公怀奇负博明习典故为上宰贤子既之专志诸儒之书迈往超悟盖将辨析朱陆之学而会成之为后进师宗言阶触祸议论风采不少頽试之难其显效若此儒道果有禆于世而嘅兵寄者不皆公也余滥寄西征竟贻方之愧三复奏凯之篇重加歆慕惜无江汉之笔以自寓遥勤序是诗刺恧焉
　　内江乡先生征信録序
　　蜀江水所出汉经焉襟渝巴控瞿唐以固风气内江尤江所束气尤钟刘先生德符在史局采人物表着为山川重者宋赵舍人庄叔赵丞相文定赵佥判希光元山长黄楚望国朝则吴刚靖若思李给谏秀实隂处士振平刘佥宪用行凡八位进之乡贤祠以祭又録传志遗事为征信録以传比督学淛台函书授使者诿序予不及会先生及先生为信也古者庙学祀先圣配以高弟子与儒而卫道者乡先生旧祭于社今于学殆亦世教一助神而明之示有趋也乡有録亡致存以示信也政与化归于一者也齐道德同风俗有不由人者乎表异前德开畏慕以发阻劝之端于彼焉于此焉不言之教具矣子产遗爱夷惠后百世而兴起昌黎殁斗山不衰道化熏染人视物易焉欧冶所铸干将发神黄筌朱緑并其质化之君子拜其祠退而征诸録为信风有不足还者矣先生佥宪贤子给谏亦都宪士修是孙象贤济美竝以问学风节重当时他日董狐之笔以决择一代之是非有不先生是録相与集一乡之大成有不是録始乎序与幸征信焉
　　我斋归山隂序
　　达子来省问所友天下士以蔡我斋希渊对是时我斋方以养母乞教授吾莆孤风逺韵隠隠来云庄详叩之曰是固阳明先生董常中有余养而祗见夫外者之轻以壁立千仞之上将其至羣儒依归焉家甚贫非其道义虽与之以晋魏之富不欲茍焉处也乡书十年不欲取进士取进士辞庶吉士兹固为母而出亦未知其果来来亦未知其果久以处否也予喜为莆得师达至崇安书语诸弟曰蔡先生来矣吾家子弟无问学籍未学籍时往叅候我斋来一去沿袭而自立风格贤者慕其未贤者力沮以媿道风翕然方成一学校久其位何如耶我斋厓壁若不可攀即之而冲永平粹立孤而礼恒下守虽固而其量未尝不洪兴寄高远常思自放乎山风水月之间筲斗之禄其无足留也来访云庄神游意往如蝉蜕埃轻鸿遡乎寥廓予笑曰高则高矣秖恐无福我斋数数思去予数数留一日太夫人亦思去我斋辞夫子庙退而语诸生别诸生哭留不可羣走乡大夫语留予偕山斋造焉我斋嬉笑自如则已方巾野服飘飘然遗世神仙山斋曰是可留耶于是松厓至士夫继至耆旧亦继至来进知方之士连屦而入或语留或求识面以去市居童儒贩鬻松槚者流刺刺私相语亦惟其留之幸彼固诚知我斋哉呜呼风之动人有是举幡足信矣古今人其未相远也有八十日之元亮有百五十日之我斋独意夫依中庸者为难易进退无恒非离羣也吾人有斯世之责焉持禄固为可愧亦盍思果哉而末之难容有执其几者抑东汉奇节归数尺之羊裘殆有托始今日者矣序我斋去
　　筑隄林氏族谱序
　　羣物祖天地而各祖其物夫原形知异异知分原气知同同知贯所由出也长林林所由出林祖也晋安郡公莆之林所由出莆之林祖也其后散徙闽粤间长乐则智清智海智溢给谏遯民公裔慎思九牧雷州公裔莆谱称水部郎中者也今大司空竹田公筑隄之林出雷州而谱源厯化迹序罔稽公八世茂七世正仅名讳六世万原而下始征信足书万原三子昴居阜山晨居感恩赘余昊居筑隄赘樊皆袭其姓公先都宪梅隠公意不谓然公既为御史始追奉遗命奏复谱之修亦梅隠意也水部不系至万原始系无敢有茍尔矣昔狄青不附梁公崇韬有令公墓之拜仲淹改朱从范而婴以夏侯冒孙易同人类族辨物夫为汉为沧浪漾也闽均之林筑隄不雷州容不给谏晋安者乎鲁可以望泰山而楚不可以祭河林祖而余樊祝之庸飨耶抑穆公召公是似林世既有人矣筑隄又大振于公假方尹以专东南总制之重邦土征入连疏恳归勲伐之盛动朝着而纪旂常以载光林氏独筑隄已耶昔宁州黄山谷与会稽黄渥同出婺州年望相近为兄弟合族俊与公九牧同也年望亦相近兄弟者四十年言念扫松追陪杖屦于紫霄澄渚之下殆今老犹是寄焉序斯谱其容衰落厚辞
　　元老木斋谢先生寿篇
　　世之仕孰不欲遭时遇主树勲伐保有完名耀当时而垂来世者哉然而穷经皓首一第淹焉厐白为郎一官滞焉钟鸣漏尽晩节亏焉元老少傅木斋谢公取第最早二元一魁与王沂公几为类君子以为奇宪宗朝蓄学养望在翰林者几二十年章得象安于其职公有焉相孝宗辅遗今上两朝辅硕允矣韩魏公之重而委身人国若又为难止足预戒敛其身与弟若子以寂居汝湖者十余年则又独乐緑野二疏二李风致无异智且勇矣公长身玉立仪观都伟而陶融景化佛是仔肩绘藻王言奋庸熙载致其主于明圣运乂安于中国而四方以之无侮位既诣极功亦时叙知者犹以为朝廷若不可一日无公引领望其复相古者旧德元臣八十犹应召命公寿始七十元老壮猷载扶昌祚寿固宜嵗隂前二日督学胡先生文振遥致贺勤以言谬属俊拙讷简与在刑部聨马朝趋论理道及古今事误有所爱逮预宥密犹枉教言虽例无报书私固谓之知己于公于世道深有望焉寿公俊之欲也夫所谓寿无过曰宜寿之家之乡之国云尔已矣公之寿寄稽德于寿耉基年所以平格七庙赖以尊安两仪因之奠位固非寻常为寿者班抑独逸流韵辈把酒赋诗乐枌榆之景暮已耶谨书为篇
　　四同年会诗序
　　孤生崛起而乘亨会策制科聮朝籍熟姓名于天子虽土风异候梯航不相引亦得以声搜意和膝接而期集若俦侣之素昆季之雅有世讲之义焉谓之年家凡同进皆然乡则尤厚也成化戊戌进士三百有五十人莆者十人意气之相与行业之相期待固不欲后古人而独齿今人也未能无昌黎榜中龙虎之慰光景转瞬三十有七年今惟正郎王公自庵宪副吴公莱庵吴公及轩暨予乎在又未能无梦得落落晨星之感其间通塞又殆有不能齐莱公使相之引愧无乎魏公者之地夫以自庵之质重莱庵及轩之轩特闿朗又当二圣有道之朝竟不得以尽如所志虽榜称得人而遗材之憾盖亦多矣然而脱垢离尤长鸿孤举狎烟霞就松菊以偕夫桑榆之收是又黄发事任所不能酬而乘牛跨驷把酒赋诗与朝马青霜敝敝然赤日官书吏贯之下其亦殆有间者及是自庵寿七十六莱庵寿六十六及轩寿六十一予亦六十而三皆负有乡国老成之望来进典刑焉夫道不行之天下犹可敛而行之一乡遗于彼固有尽于此者矣景前良崇令德为世凖程以尽还淳古之风斯居乡之作用传所谓亦为政吾人所报答在此也于是人主一席致画史傅子岩为图予倡以诗三君子和之予又序之
　　正学类编书序
　　夫道宣秘于天效灵于地而发隠于圣人故马图肇人文之祥洛书啓彞伦之叙删修赞定麟笔终焉于以昭示化元恢道要一人心而齐风俗然而奇衺恠诞亦世所不能无故虞絶天地之通商谨风愆之训迨周风弗竟霸术恣行自是而豪夺兴游谈盛入于杨墨佛老至大坏极弊道愈岐而后己正学于斯乎蚀矣我太祖应天受命迅扫故元身天地万物纲常之主佐理儒臣符期应会圣有所作而贤有所述遡洙泗以直祖皇王之传综事辨章无越大中至正之榘百五十年人文成化其有由然矣四明季公时升归堇山也谢邦土以独当校讐之任辑四明乡贤人为传賛之又辑国朝诏制与名贤著论称文献者为制命奏对论述郊庙馆阁忠勲辟邪遗才等类名为正学类编走书数千里属序于某授而阅之将所谓浑浑者噩噩者寛厚完博者渊澄深者发挥正学铺叙皇猷畅性灵而昌景运文云文云乎哉古者黜子尊经经正也唐太宗之宫体虞世南曰圣作诚工然体非纯正国朝诏制诸作纯正者也其典谟雅颂之风过沛宫祀后土无足言者著论依归训诰与孔门授受同其宗防不屑意落迹秦汉间夫一欧冶也自不出型范之外饮河固知源哉书所自序是集者
　　蔡虚斋文集序
　　温陵蔡介夫虚斋饬躬砥行动凖古人其学以六经为正宗四书为嫡传四儒为真派平生精力尽用之易四书防引之间阐发幽秘梓学宫而行天下其于易深矣究性命之原通幽微之故真有以见夫天下之赜象其物宜天下之动通其典礼四方学士师宗之曰虚斋说也守毋变扶衰振落温陵造就可谓易学一时矣经义趣深理到论策诸作畅达流爽诗文别出体格掖人心而系名教卒泽于仁义道德粹如也贞刚善晦而亦间取夫名者之忌在礼曹三原王端毅公引入为吏曹竟复为礼曹乞南又乞告特起按察副使督学江西宁庶人雠予因雠介夫介夫引而去逆瑾乱政起祭酒以镇压人望而介夫先殁矣呜呼介夫之不为鼂错山非幸耶景尚遗德姚英之诸君子为立祠葛石厓志贞为辑遗文梓之一时交与予在也序其可辞夫有造道之文有述事之文杨子云曰商书灏灏尔周书噩噩尔后世有作其雄视前人亦不为少矣卒之无足嗣往徽而歆来听又况移情役物越礼分而为者呜呼邪说也赘言也雅论也知斯三者可以定是文矣其不然文华作气质雅收声而去道远而昔后村序艾轩之文曰以言语文字行世非先生意也介夫言语文字间哉介夫初主于静既又主于虚杨方正曰主于静是时理学中辍二公甯永贞丁玉夫江朝东崛起于旷钩深索隠二公殆独得云
　　艾轩文选序
　　昔者孟子殁夫子之道不传二程子殁周子之传亦几乎蚀矣吾家艾轩崛起南服专志圣贤于时遗儒陆子正施廷先尝学和靖山先生特从指授以上绍伊洛之传穷博而会之要絶意著述东井倡道尽羣俊而朋来之四方质夫显道门墙者不少文祖六经辅秦汉诗派山谷后山半山而祖之于唐檀弓谷梁后村有成论焉年五十始奏名十一转而至中舍平茶冦讲中庸一再为孝宗褒奬坐封还词头改工部侍郎以集英修撰知婺州提举兴国宫以卒先生长晦翁一十六嵗晦翁商畧理道独先生意合嘉其精细退若有得请质时见于书兑泽南轩于易有所异为晦翁独与其缴驳新端也东莱曰平生保任此老不负諡文节也君子谓允去今三百五十年祠久圯墓之田易数姓穉弱二孙稀落可念龙坡之为仰止书院冯公行健雷公孟升意也俊偕汝华谋曰先生尝同晦翁讲道以齿则兄以道则友晦翁固道学渊源先生亦道学名派起一方而名天下称南夫子无异词宜竝祀雷喜白之冯暨贰暨大巡宣司监司督学议可竝祀二先生侍以莆高弟子而复梓其文以传噫先生亦再遇矣昔祠之立也以林元仲行健元仲非欤梓文方岩仲汤伯纪也孟升二君子非欤扶衰竟事郡大夫业为之先生名光朝字谦之
　　赠黄后峰序
　　国家承平久禁弛虑疎三渠奸诳惑以窥伺神器瑾诛死彬与宁固在北巡复南巡也国势如一发引千钧孰敢抗声大义以择肉虎口者哉黄郎中后峰疏六事偕同官陆汝亨以进诸司响和竝下诏狱为祸且不测予诸孙以乘复疏以进廷跪廷杖死者十二人后峰幸不死彬甘心焉变姓名亡匿仅免鬼神者固有以相之矣宸濠叛武皇帝始下宁狱慈寿皇太后复下彬狱中外人始席为怗上入正大统首列更始之诏复谏者官防其死事诛二奸并连其党于是后峰有南少廷尉之擢呜呼谓世无士非诬欤后峰倡之诸司羣和之新政訇发有翕然者士气盛国家元气亦盛识治者卜世焉予初阅后峰疏曰是胡澹庵封事日月争光者欤分一死与龙逢比干游无易也为之私幸不失后峰盛名难居然哉完固有以破之矣后峰怀负纯完记览精博修饰谨而进取澹无患难居昔邹浩谏立刘后除名其友田昼谓曰士所当为未止此也后峰当为固未止此其浩然之气固在无俟予告也命既下后峰谦让惭怍予曰新天子搜选忠贤为寃人倚命所谓千载一时者近卿云现壶山识者谓至人在宥莆士彚征之应后峰时出之以茂賛无刑风发善类以发灵山岳至宝匵藏予未知其可松厓诸君子曰然序速君君无缓焉



　　见素集巻六
　　钦定四库全书
　　见素集巻七
　　明　林俊　撰
　　序
　　赠姚督学报政序
　　宣风猷而藻绘元化文章圣贤之道术神用也嗣前徽而流逺响其恶从事哉矫华就雅入之实以收载道之文曰经义云尔经义以训绎微言探心源而揆治范而曰时文时文无亦陈韶奏缶宗鸟迹而行草为工者欤夫视今为时则视古为古古与今一道又恶二文哉茍且一间架以为媒名取科甲之资所教所学所考成者率无越是宜文体之卑以弱也易曰观乎人文以化成天下夫繁星丽天寒芒色正众流宗海派别而同归人之文固天地似也岐而二可乎哉句章姚先生英之视学吾闽身起而厘正之立文帜以指麾羣迷鼓翼多士之气囿博泽枯而别罏鞴之固已奋迅人殊风趋而日以化矣而凖量中审虚明内照连篇累牍流电一睒即付外号目吏填姓名以进据案嘉奬摘瑕类而斥正之随人覆诵连数十语不落人惊为神安其公服其精鉴深以愧屈焉长养成就文体于是乎改观夫文章与时高下者也气化人事相沿文体不得不因而异兴衰振落固有执其机者胡瑗教授苏湖士知有体用之学高锴欧阳脩知贡举文体为之一变意者其时也前成化间邃翁在中书士争出其门无问可知为杨公弟子及视学河北而再视关西也西北人材由杨公为盛近治间先生在礼部亦踵杨公为烈视学广右而再视闽南也东南人材亦由先生为盛二公之大致同也而精敏识治亦几颉颃无愧邃翁之今日先生之来日也抑当时仅邃翁今海内士不知有与先生齐名与否代先生者果亦值是人耶又乌得不为闽士虑耶嵗之九月先生报政行博士弟子者曰吾闽文宗由今一良遇姚先生其不可借矣予二三子其畴依太息而去予退而私喜曰泽之感人有是序以寘先生行李以竝告嗣先生者
　　乌石寿篇
　　莆东濒海环三面皆山也钟发灵秀山为盛然而无与郡城三山者比三山梅山凤山乌石山也然梅凤之秀公宇学舍当之矣惟乌石甲姓所专元夫林立聮寿隽以盛山之麓族诸兄菊逸公居焉是为少伯静斋公之子侍御翠庭之兄既寿七十配孺人张亦寿六十有九翠庭偕郑氏壻别驾希悦各诗若文为寿诸姻友复属乌石寿篇诗所谓如冈如陵意也夫山或焦而童或伐而赭或仅而蓁莽之林若灌木云连其地力物产宜有异者又况密迩阛阓有长松古茘屯拥是山者哉毓之人可征之物也公邻竝郡博郑顺庵寿八十八处士陈耻轩寿八十三林干斋寿八十五方厚庵寿八十一而方郡博哲斋之母寿九十九林侍御时献之母寿九十二乌石固寿乡也公高祖高斋公寿九十一配寿九十少伯公寿七十九配寿八十六林固寿种也又况累叶载德培夫寿者有基化日舒长跻夫寿者又有域而生以九月九日菊候也非所谓晩荣者耶菊而逸非隠自居餐英饮水非取夫寿以自况者耶昔纯佑以不违文正左右不应辟举其择将帅城大顺得钩摘捍卫功为多故称纯佑贤子晋叔向垂声迈烈兄铜鞮伯华匿德为隠故称羊舌氏进退两尊今公之裕蛊少伯也无亦纯佑之孝聨辉侍御也又无亦伯华之高其犹夫人之子若兄者可例论耶予又爱高斋寿图予高祖邑博三复公寔秉是笔洪武壬申嵗也迨今厯两壬申予又秉寿篇之笔是固水木足念而通家宿好亦足征矣抑二高齐寿者也二是似造物者可借寿篇屡役予弗腆无得谢焉
　　云庄叙怀
　　今年春张使君白斋先生将请老于朝致莆郡事以去以予特道义厚也过予云庄叙怀予曰先生故长者务寛大休养生息吾郡人安焉老于年亦老于事以充养完就其德器张声矫行先生奚有焉其幸终惠吾人先生曰非是也前大理时一疾甚奇每大作目晕面发赤首重殆不可举以犹力之差强寺之政易以治也兹间时月发发则无复可忍将日昃之离也犹役役簿书病且劳劳且复病为吾计不既左乎人不吾舍吾其如人何哉且地有所宜而性有好不好林区川浸禽鱼之地亦禽鱼之乐也易其地则不可强矣昌黎子曰人各有能有不能与强能之竝以戾矣方予之结志藏脩也将谓鼓之无前而久仅一遇又将谓掉笔词垣发铿锵而文金石而吏局仅淹重劳以郡县之事我其既俗矣造物者之不吾谋有是夫绘二牛感倦鸟东臯子托风自逃其固无谓哉吾将对碧山怡悦白云匪石之心其不可转也疏既上涉秋犹未得报则报政有期先生曰吾去而俟命于道未得请将面疏天子祈哀焉予曰贤哉先生其志高以决矣世尝患古今人不相及先生与二疏异耶先生襟度夷洒诗力老不衰子美介甫防州钟山时也予解兵东还力尽沮怍其不能军矣先生每出挑予则闭壁夺气兹去而果得请也主盟云物于二百八十峰之上与川鱼林鸟同其乐气当自倍视弃繻生而少之将有甘受巾帼者矣二庠师生谋留行予曰报政自故事予恶能用情哉抑先生志也书以为赠
　　王南郭诗集序
　　诗抒性灵而补裨风教者也感遇可以观化讽谕可以观情托兴可以观物关雎鹊巢见王化之盛其衰也黍离扬之水作焉旄丘斥其臣北门归诸天诗人忠厚如此而朴杕杜鸨羽驈皇草木鸟兽之名其可胜道耶然其始也多出里巷之歌谣要其归非贤人君子莫能作也虞夏而降汉魏腾声苏李顔谢按音节而谐风雅迨沈宋律体盛而诗一大变李唐时也朱夫子欲集汉魏与景纯元亮为一编真西山诗选不及唐律可谓树古诗之赤帜然亦未之有改焉尔国朝叅集诸体作者益盛成化间刑部属称小翰林王南郭存敬尤号奇崛逸才横发壮思雄飞泉地出而星空流主盟云物以尽泄桃源山川之气陈思之风骨少陵之体裁出入韦栁苏黄宋筋唐响通其正变意所诣极将欲自附名家者流而未见其止也公于是乎有遗音矣吏事精絶自起进士宰溧阳聿发清敏之声由郎署出守吾莆褫奸剔蠧宴然以靖赤子父母之病为祷殁葬其衣冠尸祝之公于是乎有遗泽矣夫诗名吏望尝相掩者也公独不然文与行恒骛违者也公又不然柄授方属中身而委其化斯公之不能为造物独争者也然由莆之绩前无其始亦无后以蹑其踪丰碑峩峩名宦血食重以诗篇之流布天壤俱敝可也其得终诎之哉公族人佥宪朝器梓其粹以行方石翁为题其畧予披读挥涕序交游事也书语其子进士坊予意着秽佛首既愧既怯及是逾十年病以老矣前诺义在终酬遂饮痛书之以慰公防防之属噫文乎哉
　　畏斋存稿序
　　文章自秦汉而下作者益众唐人诗至六百余家然浑金粹玉无越徐铉吕祖谦杨士高棅诸家之所选定至正宗轨范精义会编益以密矣初若病其太隘及得全集观之似亦无甚漏遗他篇无作可也甚矣著述之难也非发灵宣秘走金石而震撼神以泣效颦铅椠秖见其繁也抑存乎人尔矣宋广平张曲江之诗范文正司马温国之文无害为少若无多而使人惜之其又何如耶今观畏斋公之稿遗落殆若可念然恶在以多为耶诗文知公亦浅矣公之先同吾林氏由莆阳徙福唐又徙黄岩居之泉溪今太平人袭和累祉蓄所未发与发而未尽尽萃于公所谓麟趾麟定者为信先侍郎公义育之所薰蒸蓝青朱赤重以卵翼之素如丹穴之雏灿乎九苞之先具方是时陈翰林逸庵以纯深雅博名当世公亲及其门度尺之璞付之良工脂肪蒸栗有不以玉德擅名者乎公孝根天性礼由天衷而学周国家用庄肃邃永意之所至将力斡世道而坐回纲常行高辞寡屹乎万夫之望起于乡人曰麟为时出矣为御史人听冈凤之鸣长于畿郡于大臬于大藩以贰司冦羣幸冠玉之售薄秦割而轻楚封事烈明伟高可视鹤山次之亦不失阅道辈人呜呼孰使公逢时而生生而用而弗究耶公之问学絺章绘句云乎哉稿之存不存奚在憾不憾耶抑嗣述之难朱夫子尝为陈荀氏惜之矣公之子薇同知寿州予弟僖实偕官寀有观道焉廉白家法薇守之以无愧厥父僖守之以无愧厥兄人将曰林氏佳子弟关西之杨其无足多矣斯公泉台之慰亦予之借手云庄者也稿之存不存奚在憾不憾耶至宝终出后之二百年有欧阳子将有得韩集于李氏敝筐者矣公鹗名详见明名臣传
　　孝廉优奬序
　　元气会而瑞符生景星卿云醴泉芝草麟凤龙神马希世之奇其可胜道哉然可快其有而亦无害乎其无惟卓行之君子为人之瑞可有而不可无者也扶天常立人极表律歆动之机固有不待令而从不待痛而后威与居轴同其运化而冺乎声迹之临乡有是乡之光国有是国之光表异尊崇君人固因为重世道之光不少也近事言之处吾如賔其不谓是也君温之瑞安望家尺籍吾兴挺立杰出自孤幼已然治戊申予过家数贡士来谒既去予曰最后毋有道者予弟待育笑曰何神陈时周也乡以为古数日过焉土屋低短气蒸蒸如甑院一栁独隂君坐予栁下入告其母太孺人儿所慕先生来太孺人促具茗君出与予语久意以合昔周党孤洁自谓不及闵贡诚是言哉君为推官为御史益卓絶母老疏终养问安视膳外危坐斗室穷理居敬清其心研究性命之源服器敝匮斤篲时自执劳一苍头应客不知有官容知有意外之营忘于贫犹若过乎其分之适粹衷完行动天地质神坚苦不沦古之人或后焉吏部重其廉忧其不足备养奏食晋江学禄君辞又以陈方伯珂舒侍御晟交荐奏引殊格优重上特嘉清苦月给米三石君又辞上若曰朝廷以孝治天下给米资养其毋辞异举流闻遐迩懽快善流生气羣浊冒之风为之愧沮呜呼海内脩谨之士如君复有几人哉固不独为莆幸也皇上防拳特复之恩斯其谓至矣东汉汝南黄宪言论风防无所传闻史称其隤然处顺渊乎似道莫能臻其分而议其方荀淑以为国有顔子夫顔子岂易儗人者屡空不改其乐夫子以为近道不迁怒贰过请事无违夫子以为不愚而好学有若无实若虚犯不校程子以为大勇然则君及孔氏之门殆将近道者不愚者好学者大勇者荀淑及见殆将许宪者许君熟养而须后効之收际主翊运道风事烈将匹休前闻人汉高士无足班者挥使徐成卿欲专为其卫光重求序于予予曰如賔人之瑞世所共荣莆不得独专也况卫耶书以为有志清脩者式激声闻而先镜鉴莆风动自兹始矣
　　送汤新之总宪江西序
　　巡省风俗之使始于直指于观风于按察观察察访于提防刑狱提刑按察司国朝因之总司视御史台道视十三道中外并峙以提振宪度整齐百司坊民欲而平事枉非隆实峻望无足副者于是吾闽宪副汤君新之有江西察使之擢君始令崇德也有廉声予起视留台过焉优以坐君谢不可予曰奬廉也既别予曰自爱自是君贤名予心口以熟君为御史以风力闻方逆竖之中祸士夫也位为蹇力为困剥为及肤君摇撼颠坠濒坎陷而无悔逆竖既正法君连起有今用益究而刚不渝穹阶固有属矣夫事任分者易为责总者难乎为委察使总司者也震撼之镇定甘辛燥湿之调剂果尽服其心乎故处同僚难下者难见而上者易观也一病利之置施廉墨之举刺果尽服其心乎故莅百司难深情厚貌张虚而驾浮发摘奸隠烛幽隂而皂白一二之果尽服其心乎故刑狱之讯鞫又难一明独运而羣蒙以昏一诚自将而羣售以诈故驭吏又难通者身之便非勑法之宜公者政之平非媒私巧请者之便故处柄要又难其亦故有道矣夫仁以宅心义以临政寛以养量而明以秉几裒多益寡谦其可循也明慎用刑旅其可象也立电照之体以施有雷震之威使美恶无遁情而威富无得以干吾法噬嗑又可用也夫然后素也谁汚之完也谁缺之自爱之言为君重属致成终焉是亦计世道者之意正德甲戌夏四月莆田林俊书
　　赠张白斋报政序
　　吾郡郡伯白斋张先生再以老请于朝不得命至是上初考之绩天官卿业已不可强留其寅贰张君仲怀钟君理夫以赠言来告予受役多意不欲数数然二君曰先生之欲也前二年解兵东归拜先生公署获覩屛间聨句有所谓鹤踏春晴者予为之惊诧曰思之精有是既又得先生见遗数诗最后得所着白斋净稿尽读之疎宕孤絶如峻峰激流景出象外平生龊龊坌垢之肠为之一盥每拘局堙郁偃蹇沈滞取先生诗枕肱疾读则风融气流神爽为之飞越古所谓诵子美诗已疟读陈琳之檄愈头风有幽忧之疾受孙道滋琴数引不觉疾之在体者庶几焉方故人落落坛荒社散之余藏声巻迹韬其芒以自老孰谓海隅天角天遗一嗣音以主盟风月于我云庄之上相长益不落莫如许耶亦深幸以快矣先生冲澹简逺充养完至洒洒然出凡格吏事谙委是是而非非物无遁情而售奇运察要非心之所乐也夫立体所以成化长孺之重卧治子贱之尽日鸣琴亦治何武无赫赫之名而去常见思吾人道殆将如是也先生请老不得去兹托之报政以行为几固微而为意亦深以决矣今君相搜进羣髦商畧文治而咏歌太平固不欲劳老成以筋力之事安车蒲轮在山林尚欲迎致又况对扬清光之下叅检阅而备筹量者哉处先生固有地矣
　　遥寿元老韩洪洞公序
　　士君子有大同必有大异露扬佻浅可以卜其中之所存而旋天扼海要非绵软之所能任也我洪洞韩公质庵谏垣时也不立厓异于物无所于争而论事侃侃筹诸心体量诸事为理当否物势便戾政因革所宜盖有人不能言独言之者矣歴大藩以至中丞少宰司马司徒廓大邃永庄简而凝重休休然其容抑抑贬损亲贤而下善以询咨逺猷根求彞宪黙化潜运冺乎其无形而天下隂受其赐盖有人不能行独行之者矣当其时与司马刘公东山都宪张公介庵称治大君子既又与二三元老大小文武臣伏阁论事赖宗社神灵皇上仁圣名德始终以完优游然桑柘之境伯子士聪辍州守来侍仲子士奇叔子士贤官部郡江南水陆之甘时一走致公颐养天和弄孙子结盟野老之社明年乙亥年七十又五矣洪去莆八千里而远问遗往来如东西家意索形求不知日之午月之夕予入公几梦风雨寥泬公亦悬予几臆也又不知夷吾鲍叔居易微之景仁君实当其时有是事抑未然也莆人善传真予欲图吾二人真于短壑苍松之下寓壮衰绻怀与意似而合贻两家孙子世好之厚公不予为迂谓然否也公平生絶媵婢自夫人先世独处者三十年及是形神坚壮面沃若有光盖所完者固一身之元气亦士风世道之元气也老成耆德士类倚为元气觇国者问安否知吾国有人世运汚隆身卜焉公之寿与予之所以遥寿公者其循常寿岂规规畴昔朋故之私云然哉公诞贤之旦去菊日十有七日餐英据图固简饮谅亦为予亦醉
　　赠王石泉山东右辖序
　　吾闽幸王公石泉总吾臬也右良植弱浊冒敛戢豪食风为之沮未半嵗公有山东右辖之命民羣言之当道请留非不知其不可而愬愬然以幸闻于上以终还而畀之闽斯人心也公初为御史有名巡湖南湖南人称真御史必曰公曰公及知广陵广陵人安而服习之歴两迁始总湖臬而再总吾闽也人以为滞公邃学精识材优激扬而宿望足以镇之如铦斤运风骏足之骋熟路由今之见以符于昔者之闻公之席宜于南未暖而夺之东也夫劳极天下惟狱然霜清冰寒有畏而无爱故职曰雄职政称肃政而司刑谓之秋伯亦既优而举之矣方伯旬宣之重有逸而无劳布德和令阳春袭物煦煦然流泽之所优于臬宜优于藩也公之席又将不暖于东由中而夺之矣尝私攷之风俗之论谓齐经术鲁学问由太公周公之教然以齐鲁论治与夫子变俗之渐观之鲁遗风尤在周礼犹在鲁也夫子大圣鲁人也孟子大贤邹人也承文武周公之道以垂教万世而邹鲁之重有今闽海濵犹儗之况诚其地者耶王道先庶富而后教化近者流冦蹂躏民壮穉枕藉死殆不可谓庶矣十年生聚省其役以蕃息之者竟何道青之田上下兖之田中下近容有不耕之田禹定土赋兖作十有三载乃同今不知何时得与他州齿何术以竟省其赋固未易能也况教化之施以尽还邹鲁之俗者乎则东亦未谓无劳也得人而久任之东之所也而滞收尤拔以授柄于内者日常乏材贤如公容独责嵗月之效以霈东之泽哉予不能为东谋也又焉能为闽求畀哉
　　赠龚蒲川湖藩左辖序
　　成化间予与李少卿范庵储少宰殖庵夏通政梅所今大方伯龚公蒲川十许人同在留曹颇自贵重为一流人其后歴中外皆有迹予独落落无奇负余愧焉治壬戌天下诸司朝京师孝宗敬皇帝旌治理尤显验者数臣赐宴服以风在位蒲川在数臣中方须有殊用蒲川以大叅病告言者数疏起用上可之迨正德甲戌始以右辖起视吾闽方是时藩臬多君子公与左辖胡公竹亭介特清简如一罏鞴闽则何幸二公也居数月蒲川假行部之便过予叙怀悲哽欢快孰谓露稀星灭天遗吾二人良晤如是耶明日约游我云庄诘旦竟阻以事促还云物盻盻然觖望犹时寄声游期方俟之公有湖南左辖之转书来道别竹亭亦来属赠篇矣予义不及送后之会无复期云庄之游者梦也公素履特定归特早复与人世一责则斯出梦也公仕牒几四十年由昔诚迟由今若诚速迟与速则亦梦也而乘除弗爽物价终酬失东隅而收桑榆者如此梦而非真梦也吾道之行为吾人一大愿耳奚足留一意区区离合间哉抑均之迟暮感耳晩节末路尤吾人所深留意无容有茍焉者弥纶应会顾所自处以旋转开合副天下之望者何如夫迹寄者易纇名者争之器君子有其名未若无其名而显秩要枢敝敝终日夕以独膺丛寄孰若处闲任散对樵牧语为适哉湖南旬宣行也不言旬宣语所大者如此夫无智名无勇功而天下隂受其赐如狄梁公如司马文正身殉社稷可也如吕正献如文潞公平章军国重事可也如疏太博辞位而去如崔清献未尝造朝亦可也公筹于斯数者
　　程氏姓源序
　　系牒至周为详汉而下有世谱官谱百家谱氏族志姓氏録官有世胄而谱有世官名大姓者过江则王谢袁萧东南则朱程顾陆山东关中则王崔卢李韦栁裴薛其余邑各有望衢在开化则程在常山则江程起程伯周宣王时人也其后婴存赵封君黑从汉灭秦普从破曹操皆封侯元谭为新安太守侯景之乱灵洗起乡兵保有州郡封忠壮公嗣是富起乡兵定六州追封昭烈侯宗楚讨黄巢战殁赠司徒其子金紫勲孙御史大夫彦光曾孙克柔三世守德兴以捍饶衢信之地澐守东密淘与其子旭捍开化皆庙食龙山赐额显佑传其从子杭从孙淮沅皆居开化故程之族始新安传饶衢为盛开化上湖之程盖淘始也江出仲封江其后居陈留至源始居开化景房徙桂岩基徙番阳泰徙常山故江之族始陈留亦传饶衢为盛常山双溪之间盖景房始也二姓仍世有连绍兴间元初自程来后于江遂附江姓按江氏谱称彪未有子择于程而子元初其后彪生元鼎元复仍子元初则元初殆李氏之存孝传者谓元初随母适彪故冒江姓又殆朱氏之范仲淹居今世已七传而姓犹未复噫其亦晩矣夫元初之后嵗时所祀与所拜者江之祠江之墓则江祖也程则何祖哉昔狄青一武人犹不附梁公程儒衣冠肩武骈接容无青为烈者耶识者耻崇韬拜令公之墓固同姓也矧姓而异者耶揆之春秋之义程固灭江而亦自灭也然循袭既逺食指实繁非元人钜公为之领袖谁从而复之吾郡分教君铤用之以义起礼特谱由程其复姓之大几与予故攷程所自出与入开之始为铤立赤帜以指麾族人呜呼水木源本之论程者祖而江者非祖也世无无祖之身复程之疏朝具而夕以闻无不可者与仲氏司宪兄绥商校焉求真谱而详系之则程之世既蚀复完而予之臆揣为可逭因僭更为程氏姓源而序之如此
　　赠丁继卿得代序
　　令甲世官惟武臣为然劳其身以优答其子孙责以宣力排难亦世如乃祖乃父之时其优之固赖之也传序既久殊失前意甚至谓文事不足习而国章人言有不足恤呜呼开国靖难之臣其亦几完旧物哉总镇丁侯继卿世以武功进明威将军守兴化习尚文雅慎庵退然儒生介轩树而为宏伟光大之烈荐都阃以体统行其事侯袭官甚少纨绮无余习才猷宣茂韬畧多讲求应猝整暇而公慎副之同类自谓不及吾流中间有愧者为东山司马及台使所知屡引屡旌而屡荐之兵部上为都阃者三官三十有余年无日不膺柄任濒海五镇权同副叅卫使贰官虽尊犹韔弓房矢戎服听帅令台下侯推总四镇二十有余年南日建在中幇为四幇仰视隠然又一大镇择而慎以付侯侯再莅值嵗连饥漳泉盗连起侯饱士练兵修战舰严斥堠申令遣谍优有以待之至则就擒引而去帅令间肃冗兵侠校醉詈而豪夺者无敢迹故武村市宴然人惟侯安也忧其期日代去去复弊海乡父老谋所以再借于侯侯闻之曰负父老甚吾不故吾矣方欲角巾野服以借手游乡先生故物犹厌容腼顔大镇然哉强之又不可因予姻丈莫君廷昭以求重于予予曰侯不渠借也河漘之间佣车而酬直者广原如砥日驰数十舍车人安之秋水时至河决殆若峻坂续絶泞淖而车不得驰不得驰则不虚取直矣物化固有夷而险易而难者君子与道消息能智能愚能勇能怯徐邈人以为通而又以为介其固始为同终为异耶父老曰侯不终借矣乞言于予刺之绮以为侯赠
　　榕城别言
　　府尹牧畿内之民古三辅之职近时杨公月湖始莅李公仕脩继莅未至代以竹亭三君子一时道望公禔身砥行内完而外晦起曹郎厯大郡大藩在有劳绩及是命人皆曰声先实副挈而与之矣数日公书来云庄曰吾敛四方之志为一壑之云力亦有弗逮也顺天人稠物杂其化物已久爬栉澄汰反之正难且势以地异远则专专则其志可行故吾也近则分分则动有牵制不故吾也吾胡取一纇哉投鼠忌器熏狐者顾其城有不可问者矣为鸡谋菽狸伏而掩之为羊谋草狼恣而噬之有不得制者矣薙棘燎蔓惟恐夫蕙兰林木之伤有不容择者矣以刚则敌而徒以速悔以柔则随依违附和委弛而不自振辱殆甚焉吾焉折衷哉予答书曰斯所谓循良公也公继月湖者也月湖镇雅黜浮居然古意树奇运察于公奚有哉尝观夫医矣补益元气无责夫嵗月为功而攻熨速效知医之所无取周人东郊之治歴三纪而风始移慎始周公也和中君陈也成终毕公也政不同而心同也俗因俗革奚局哉故曰三后协心同厎于道继月湖之政岂在规规守勿失间哉吾夫子论政以寛而许举政者以猛子朱子亦主用严之说刚柔相济殆其然乎公自念哉有子人之大政有洁已之大几造物无足吾人屈久矣僭公谋焉藩伯姚公东泉陈公蓉湖郑公岩山喜曰是可为赠
　　赠王石泉大防湖藩序
　　翼城王公石泉在进士齿特少候朝之次退然寂坐羣喧中予时在刑部属私异之曰慎重有如此者起贰闽臬顾我云庄中间契阔者余三十年公鬓毛苍短德器益以浑成冠服仗卫皆数十年陈物歴阶登席一起居外无复话言茶毕请而退私异之曰朴简有如此者公衙非致胙致馂食惟菜豆临视下属厓角俱化而区别畛域无爽使人无少涉蹊曲之萌词降而心愧屈焉又私异之曰廉永有如此者予所宿与名下士李公士脩黄公公献意者公品流长短补截意者或右焉一日龚蒲川道公在诸生为沈思古独赏儗之吴下奇士在留司视狱外不释手书巻有博洽名为员外郎移病归养老母既又疏终养疏致其政家居二十有余年逆竖诛例以清流起用不养交不循俗速化同时人俱尽无知者而载淹以久中实外晦冺一定于纷翔竞骛之时士居今有是哉乙亥公始有湖南大防之转寅寀稍稍为泄所弗平而重致弗满为公之地公自若也予于是求公于古人要所谓有道之士非欤始公引疾包孝肃亲老侍养之本怀乎继致其政北宫子衣褐之终身乎继而起越石父敝冠反裘而负刍乎继而又淹太史公周南之留滞乎夫为亲自为竟而未免人役迫于势也不见知而不终悔命与义也求公以谐世不逮人亦逺矣求以集事犹夫人也雍容庙堂标表来进翊雅而愧浮歆发感动与防范而刼制扶掖之机有前此而后彼者总臬周公公仪偕寮寀三数公以序为役予僭为显幽之论使识治有闻私失士自创而箕颖初怀归意满腹不置此么麽也
　　荣寿图诗序
　　国家崇右风教优异臣工内七品秩而上三载初论称得封父若母以旌年劳敦孝理于天下户部主事龙坡黄君伯望用是例封尊府廷立先生如厥官母方封安人士大夫作荣寿图并诗为寿而俊实滥首简惟子之爱其亲亦犹亲之爱其子爱其亲欲其荣寿犹爱其子而欲其才且贤也其性至真而其情为甚切然才贤者可自尽荣庆者莫之致而至故洪范五福不及乎贵孟氏书着一乐释者谓系之天物固有造化不能齐者先生年七袠太安人七袠有三冠翟交辉椿萱偕老亦荣且寿矣莫致者可致不能齐者顾得而齐亦何以得此于天耶先生夙承尊府广元教谕公庭训授主事君以世儒业教谕为父主事为子其作述者恒无忧闾井防谦林泉毓晦其盛丽者恒无萦诗书衍泽孝友睦家安人和懿艾安闺壸雍肃其俯仰者亦恒无愧得之天者宜夐异矣今夫水澄之则愈清木培之则愈茂而谓人不然愚如俊不信也先生蔗境清夷齐眉荷宠主事君凝重服官树有风节究所自尽以迓续休命于天良亦深致助爱云耳身亲枝也不重于身亦重于亲轻其身而能重其亲者盖或未之前闻也则所以守己者乌得不至为学者恶得不坚莅事者恶得以不慎且勤身重则德尊德尊则业久业久则名彰而亲之心以乐心乐则致寿积久可以累荣得之天者则又宜夐异矣俊庸序之以发始事之端为后日愈寿愈荣地云
　　黄鹤楼赠别诗序
　　黄鹤楼名天下山延袤数百里趣鄂城距大江名曰黄鹤山山尽处石窿然崛起石之上楼也杰栋峥嵘层甍飞舞伟然湖南一奇观岳阳滕王不及也予尝评斯楼有君子道焉屹立天南下瞰八极俯岷峨倚星汉而不知其高纳洞庭吞云梦而不知其大洪涛弗惊疾风无靡寒期暑候与时偕行隂惨阳舒忧乐同态喧而能寂特立而不隘斯其大凡也登斯楼者其亦将无取乎有是江山有是楼无是人其不孤乎登斯楼者其将能无负乎进士金沙冯君时济朴直沈晦好问学善记古今事頽然儒者奉使岐藩道经武昌宪副沈先生思古暨诸君子饮饯之黄鹤楼绘图赋诗为别俊序其胜与其所以登者如此君固取斯楼哉楼不孤哉君固能无负哉异时翘楚士夫洸爀闾井振耀古与今如斯楼擅名湖南等而上之其必君也若曰凭高眺远把酒临风旅烟霞亲鱼鸟乐斯乐矣殆非诸君子之意亦非所以赠君子也
　　少宰何公燕泉赠篇
　　命物之不齐气也少慧乏逺至之期而晩达亦孤蚤遇之适德优者才局质厚者寡文气之钟有如是尔燕泉何公上世再以易学取进士树英称迨公而清发颖异昌黎子谓南诸山独衡为宗而郴当中州清淑之气竟归之老氏者流予常薄其轻妄公有得当者嗣学于家成学于李文正公之门也怒长迅发谓慧也少未冠抡乡魁第进士谓遇也蚤而腴中瘠外退然若无能盘错开解恢恢然有余用矣仕而无忘力学防博领要尚论古人高词巨防作者相颉颃无愧其在司马曹也劳望积以逾久始大政山藩长卿太仆君子谓淹副都宪巡抚滇南也君子谓允方是时羣奸柄政私门溪壑之欲倍于常供民摇扤不可静公悬法杜横守贞而运恒奸豪敓气台宪生风焉迤东夷引类连羣干我王度公曰养之过也吾芟艾之算授而功告成君子谓智且勇新天子更元嘉靖拔用正人进公少司马南京方俟代又入以为少宰夫本兵固所习闲而铨镜之重又非公不可于时白岩乔公石潭汪公暨公皆极三铨之望辅成新政羣心具属焉夫治道在风俗风俗在人材吏洁于上则风清于下表仪歆发重有执其机者拔真斥伪本衡量之公而柴车藿食亦本朴俭之化正身率物固节用爱人地也亦浑厐敦大王化显行之大关纲领五曹训齐百职以上赞皇猷其非细故也滇去闽万里藩臬方陈诸君子专价属言意若有所授拜公辱焉不揣忠告为斯人翕张抑亦自攷云尔
　　大礼奏议序
　　嘉靖厘革可谓前无古人后无今人圣君贤相其若是盛也方大老石斋公服忧解柄先皇帝专使强起于家禫毕敦迫以来不溷俗化不养交不草南巡制勑争国玺不以随固已窥见其独一旦翊真主以运斡泰平元猷秘防如阳春播物万象改观挟日以升遐隠毕照然后知老成谋国晦须以章天地祖宗其固有以待之也尊号之议首尾数十疏义正词严上烦圣天子委曲引谕如家人父子不以卒变一时偕事侔德协心至封还内降决从违为去就臣直君仁一时之极矣议濮温公蜀公王吕诸君子固在无赧词魏公六一地下犹有余愧也公身当国怨揭家族以博中兴古社稷臣也譬诸举鼎百钧尽气再絶膑方知举千钧者之难舟百斛尽量再胥以溺然后知万斛之舟长风骇浪如轻舸穏流之不可及也公有挚旦之烈以不居无右之功峻阶穹爵恳辞若凂焉是谓劳谦有终俊无似愿祝公卒佐圣天子圣天子卒用公公卒用天下之贤中外顺则囿毓太和以造民福为皇明卜世俊云庄一席其有余帖矣
　　金田王氏族谱序
　　留台右辖王金谿公之族出抚之金谿至安成金田为盛又二十有一世为公犹号金谿寓无忘也夫万有一气有所始尔矣诸山纷错而皆本昆仑叶令王所由始金谿之昆仑也吉守德载翁王载迁之始金田之昆仑也其间昻伏续断脊而冈阜而陵夷而陆者何限至公岿然乔岳为雄镇具瞻盖相承者世所以相承者心也世贵于传传在人人贵于传传在心则道有足恃而气机突发丛峦复嶂有例视为常者凤无百鸟之羣蓁棘之茂芝兰伏焉王金田之谱修自公诸父翁国祯父赠都宪翁光表而载修于公其取诸人其取诸心其求诸道之独尚其气机之突发为常者王子姓当自得之离而合逺而自近谱乎始倡而先和化而齐亦谱乎始子文之治楚也君子谋其后光逺自他有耀所以卜敬仲之收而忘世之贤无能为父一贯其不深可虑耶公方格劲气折不能柔孑立羣邪之间无取自溷几先逺祸退勇林栖者以久宁濠叛公不共戴天相阳明公以立收擒王伟绩奠安国势息摇扤之人心圣天子居潜熟知而义与之应天承叙公一年四转官犹若未副答功以慰满人意斯人论之公亦欲王氏道也详见公叙
　　辞谢録序
　　元人者必有以贞其志浩其气俟时以发其光明隽伟之烈大明当天羣隂退伏其非细故也大老石斋杨公起异童收蚤遇以有今师垣歉若啬退焉其若怯吾不知其勇其晦之深也方正德间壬辟煽处公无私同出贰司徙留部春宫旧德殆非其所也未数月先皇帝念之晋司徒又念之召入以为内阁公辞不可老以请又不可殿学孤卿荐恩异数公辞不可归省少师翁又不可服忧存慰勤复未卒制使相属于道亟以还公人者曰公胡为起也巡幸争不草制载空勑符玺以行强之又不可公之危亦至矣忠诚所感竟有以谅其衷而强委重焉以竟收受遗定策之功健将骄兵元凶宿蠧夷刘翕戢之声色俱冺之间鼎革之会也狄梁公为唐司马公之为宋以期还我祖宗之旧功高弗有而力辞世封焉公无南无去无怫心之任非所以为公南而入去而遄求怫而要诸道猷裕图终济艰难其弗遗余力矣君子在治在乱若凤潜升贞利龙之所以亨道消息尔矣公前后五十余疏某窃观危孙之机今天子明圣遐隠毕宣危言亢志百世一时也某以征之天下士而集思广益则愿之于公公无让哉公戊戌进士前辈称榜中得人一公可也晨星落落同时亦仅某故以某序
　　竟陵孙氏族谱序
　　族谱本始之书两仪始太极万有始两仪万有辨类祖人之始也始则羣而姓别之别而至于纷不可辨谱所以原其始也寓目尺楮之间尊幼戚疏于是乎在而岂徒者哉自冠履易寘旧物改观高华望阀卖烛而鬻槚者何限故谱其有存者耶大司徒安陆孙公九峰之族之谱其得而尽观之卫康叔之后武公之孙曾耳为卫上卿姓始也自庐而常而沔而郢中为今安陆族始也自兴二而重而铭而虎而毅而盛而忠世始也自公而上遡之忠则父盛则祖又上则曾则高我太祖龙飞淮甸铭六兄弟迎自采石定太平入建康死忠者半功者半铭千户侯淮达百户侯注安陆一卫使相聚也出圣谕云尔既之饰楼楯复宇廨为安陆旧观而淮移巩昌达移忠州比卒皆还葬安陆生离死合誓固云然也既之虎让世官于仲氏信而自占民版安陆孝友之行孙世承焉既之信防卫西安而大宗之后由公而祖而父皆赠资政大夫南京吏部尚书子元为御史又为编修重绯叠紫三房之世官无及甚矣让之为德谦君子有终信夫世常言凤麟无种贞元会而储精发祥出飞走而类者也公纯德远猷孤忠正色由上宰入为司徒归隠九峰受知今天子潜邸起耆宿再入为司徒以辅成新政为国当怨必欲杜利孔清利源还虚耗殷阜之旧国命民命身任不疑功朝廷而望中外为今凤麟编修君亦凤雏麟趾为类孙上卿始盛千兵兄弟再盛至公之桥梓而极矣抑环复乗除之候有不得常者独不孙氏念耶春秋生落草嵗计松栢千计金石以天地为春秋公肖质引类小之为松栢大之为金石于孙氏盛卜焉公交名志同其字后学尊而不名称九峰翁某五十年道义厚叙斯谱孙告亦林告也










　　见素集巻七
　　钦定四库全书
　　见素集巻八
　　明　林俊　撰
　　记
　　九牧铺记
　　国子监丞林大猷子道过九牧铺而感焉求镇逺知府同邑周瑛梁石书之建宁知府上海刘璵廷贵通判余姚龚球天球碑之命族人子云南按察副使俊记曰郑有乡荀有里九牧名铺自林氏谁之云者见素子弘治戊申九月望日
　　墨竹记
　　墨竹一巻故太常寺卿昆阳夏公仲昭所作水石竹所也烟霭竹时也脩癯竹容也耸拔劲节竹操也少而直老而不仆竹之始终也羣而不同刚直而有制竹之体用也君子居其所値其时正其容坚其操以善其始终而具行其体用亦若竹然故多植以自况或者因留神于绘事然象形益易则经营置位益难工唐萧恱之竹不可见乐天称其入神宋文与可笔势遒劲柯叶疎理残刻防简至今观之尚精神飞动宛然在风烟月露间其言曰画竹必先得成竹于胷中则亦几入圣者于时苏文忠公子瞻与其子迈皆善竹子瞻在徐画竹益进与可许之谓墨竹一派近在彭城我宣宗朝中书舍人王孟端亦善竹其法宗与可而稍变之夏公之竹与与可不合然亦臻其妙故名亦盛传予尝谓与可之竹得其神夏公之竹得其韵使均其时彭城之派不复道说矣侍御呉宪之以是巻示予披阅之余为记其槩如此宪之清雅有文学名家藏画亦多尤珍袭此可以见其志矣
　　倦还堂记
　　同寅王先生一斋家食时念旧居湫隘市地邑南结屋庇寒暑而栖息焉屋背圭峰前汇河潭社溪二水东涧绕其左障阜直其右土壤夷旷花竹清野灌木美石麻布而羊蹲如别出一尘界旁有园可枣可桑田可秫池可菱芡芙蕖畜之鱼嵗可盈尺可钓而有焉居之胜于是乎最比服官未尝或置懐抱也今年夏以疾疏于朝乞致仕以去抚巡而下勉留之不可俊曰是吾人始终也毋强以为一斋谢为知己遂顔其堂曰倦还纪实也昔陶靖节令彭泽弃官归栗里作归去来词曰鸟倦飞而知还盖以自况一斋庸取诸此夫鸿飞防防弋者奚慕大鹏运风而下无几乎斥鷃之笑鸟容知所择哉载翔载飞翳翳将夕天路靡懐旧栖忽在恋鸟无量力为耶力则飞倦则知还鸟之真亦率鸟之性也离若真矫厉若性折翼罹彀行且不免鸟亦审厥几哉飞行也还止也知智也倦时也不良于行不昧于止任其智以无咈其时鸟得吾人道焉人之道适意而止耳隙驹百龄逆旅一世过目浮荣吾心身中诚奚等物顾尔营营濒老死不少休无亦鸟之不如耶夫知足不辱知止乃不殆出处立身大节容不深计预图之耶靖节一斋其竝谓无愧者或曰靖节耻督邮折腰命驾言旋一斋志豫而道亨遽尔勇退彼处其易而此处其难靖节家无储粟至贷食自欢一斋先人之田嵗可取给彼处其难而此处其易是又学惠之鲁男子未宜一例论一斋廉防方实记古今事甚富诗学陶文得退之风法负抱义气以冬官主事论救大臣左官思南推官用人望荐授南京都察经历擢湖广提学佥事世居仙人
　　十徳堂记
　　合一十一公为一图紫执笏中立者睦州刺史讳披绯执笏降左立顾若语者端州刺史讳苇紫执笏又左立若聴者江陵府使讳藻绯执笏防右若前行者横州刺史讳着紫□笏又左若平立者韶州刺史讳荐紫执笏又右若阶前者通州刺史讳晔绯卧笏又左独下立者邵州刺史讳蕴绯卧笏又右歩桥左者循州刺史讳防绯卧笏又左隐松间者同州刺史讳迈绯卧笏又右緑执笏又右行桥间者福唐刺史讳蔇福唐尉讳攅皆乌纱帽乌布鞾大带尉而上防尾皆镂金双镮服饰朴古愽防寛袪腰倍齐横缉无辟积无杀缝领即以束颈无中单方领鞾布文若袜复而异唐制刺史上州从三品中州下州正四品尉从九品三品毳冕七旒五章紫绶四品絺冕六旒三章青绶朱袜赤舄公事则朱衣素裳革带双佩白袜乌皮履九品青衣纁裳革带公事青衣以后三品服紫金玉带銙十三四品服绯金带銙十一九品服浅青鍮石带銙八要与图不类意复有常服欤图故江陵裔孙训导嵒公所藏笔力神健绢寸剥无完要之数百年物它无深论也旧位为图俊序而合之图九牧纪盛也图睦州所自出也图尉贤也贤父子则图贤兄弟则图贤叔侄则又图江陵闽破荒进士林世科之始也邵州及尉忠孝擅闻林世业之始也则十一公也以十徳名仍吾林之旧也赵丞相讳皐九子皆贤时称九徳之父十徳之门林之盛之始也仍旧名互见也且曰十徳九牧之父子九牧之叔侄逾其数无害其名犹望后之贤子孙逾其数无害名九牧也盖亦多矣有竝贤以显如是者耶真影千百年皆存如是者耶因旧名附新意可合以图无忝如是者耶林之堂皆所冝有也抑深劝矣父者曰其毋负是父子者曰其毋负是子兄弟叔侄者曰其毋负是兄弟叔侄嗣徳象贤济美图一大机也呜呼林自少师得姓至林丞相大盛睦州再盛裔是而盛亦屡矣一门之内容或未然者其又可无责乎呜呼式克至今日休亦惟吾林之庆治己未七月望日邵州二十二世孙俊拜记
　　湖湘二友记
　　西湖处士罗浮人先为呉市门卒风骨峻整不习为诡随名隐隐动江湖间有佳子殷高宗署之台铉不为易牙所乐媒蘖弗齿其友淇生澳长身玉立有竒节毛公连拔之以中书侍帝左右益长使贰楚子视刑曹颇任责焉生厌苦之去之潇湘屈子不能识也处士曰君子也呼为此君相与入荒烟埜水寥閴之濵学辟谷金谷生者爱魏君黄姚君紫李白以隂见厚二友欲依焉阚其庭荆生弗治二友曰可去也拂衣去仆仆道途时天寒大雨雪处士肤起粟此君饥肠屡空犹任直先己据伯华上小五大夫肉食叔夜子猷东坡山谷重焉四公死二友落莫无知者夜梦槐安国语曰非栁非杨两木之间其当归比觉喜曰吾其林乎遇主人竝载以归三揖肃入为具徐生榻穆生醴范生鸡黍割肥击鲜供张甚盛二友曰毋须是其灌夫之从自是深晦匿英标逸韵亦时一露见主人熟伺之自恨相见之晩勤东南弗懈风清月澹主人索处士笑为歌召南卫风之篇此君发金玉为和形迹尔汝两忘也尝试孙武遁法主人夜归无覩也时暗香满室东璧下淅淅声主人烛之曰在是在是更问何术曰吾能龙游葛陂肌化氷骨化玉神比美人吹律而寒谷皆春亦未知实能否也谓主人曰刚而不折直而不疎子过我术无足问也因订嵗寒之盟心孚气合若金石之友者见素子曰贤者也曷徃交诸坐而言弗应主人曰是毋几风味者又弗应见素子趋出喟然曰命之矣蹈三迳之踪而自溷钟南之迹宜哉君子之弃而处士见疎也主人字与慎别号梅竹主人见素子则俊家鳯山同林氏云治辛酉四月上浣记
　　兴化府贡士题名记
　　贤书登之天府嗣是有相国之署慈恩之题登科之记国朝叅而用之题名树之国子郡而下聴焉夫士趋之臧否人才之登耗风俗之若醇若醨一乡者视天下易见其彰瘅易施也其恶可少哉莆郡学碑旧别进士贡士为二至是贡士碑位尽不可纪愽士彭君流谋偕事立之以质郡大夫曰可部使者亦曰可别乗张君瑜遂独任伐石劔郡碑之则来请记俊惟文运与气运相盛衰天地之气自北而南唐虞卜北土周卜中土自时文运渐薄于东南岭海之区莆又南之尤也汉而防始籍民板永嘉时始系儒贯贞元时始第进士茂宗华胄文献成风骎骎然齿上国海濵邹鲁之论弗诬至赵宋而盛极矣夷攷其故自吾道旣南宋亦南渡道固气之先至者也当时淮甸尽遭兵燹文运自不得不偏之南莆瓯闽下郡川岳委辏灵秀聿钟生智以谋生直以諌强有力以任恵以牧廉以风武以拨乱世而反之正元宰贰枢肩顷以出而道南之派又特滙于其间倡伊洛则林艾轩师紫阳则潘陈诸君子风动雷行兴起甚众夫钟之者若是其异也开之者若是其先也端其趣者若是其委源防其归者又若是其诚至则文运自不得不于莆独盛今之莆抑未知视宋盛以否也发于闻感于见成于修科目之登天下无及焉士习之尔雅亦然张英风于寰宇质粹行于神明文腾奎璧之辉节凛氷玉之操绍烈嗣闻镜观而善其视宋固未逺也记始于治己酉至是凡九科二百三十有九人虚其左使嗣刻焉呜呼风俗诚大矣百扶之未足壊之一人有余焉考名论世乡之人均有荣辱也其恶无责哉正徳丙子春二月吉日鳯山见素子林俊记
　　自然亭记
　　太常少卿孙君志同先为南京驾部主事市城之东隅栁湾居焉地絶幽旷环圃皆修竹君规其中高之清隂下覆以上隔炎歊修柯旁列如箦委径以通其中广轮逾丈可坐十许人盖一园丁穷日之力閟防虚閴天趣自然不磩不甍不栋柱固莫知为亭亦毋害也昼寂境澄摊书孤坐尘汨汩以将逺风淅淅而徐来挺然立者自然之体裁嘠然鸣者自然之声音淡然逺者又自然之风度可揽而有也金陵人以亭榭相高即彼视此宜若可笑然粉黑丹碧花卉图书盘榼歌舞之盛不自知竟入于俗又恶知此亭清脱便易自然如此哉安所无事任其性以无伐其天亦逸且约矣夫澹以明趣简以观其烦则盛丽何物而凡非自然者皆吾所深避却走者也君固寄有于亭而游君者亦自得夫亭之外不然金陵环圃之竹宜不少此亭无得而称焉况诚非亭者耶俊辱君布衣交比同南京毎过从则偕坐亭上乆之而后去虽未敢自尾武公之尘要亦非六逸事也居再嵗俊承乏云南君寻荐署吏部光景转瞬十四年离合逆旅此亭亦传舍今未知又落谁人之手而此君亦未知无恙不也言念畴昔怅然动懐君防密庄整徳器完厚诸生时已贤名今已颙然物望亭之续未可知其寄有于亭者固自在也追记前迹使它日论世焉治辛酉五月朔日莆田见素子林俊记
　　林氏重修先墓记
　　吾林按江陵墓田跋邵州续庆图自隋开皇居尊贤里之北螺村先墓二十四坵在焉尚书续跋谓村北一里七坵竝丁向为江陵上世七祖居人至今能道者然未别何祖也公路之上今积翠庵之隂九坵一行竝丙向九牧墓也澄渚睦州墓也鸡啼坪乌齐院之上厉仙人授穴瀛州高平墓也瀛州睦州祖也高平其父也九牧子也端州江陵横州韶州通州邵州循州雷州福唐九牧也有田澄渚林主之栖隐僧主之以共修林之祠若墓祀焉世逺族分北螺徙澄渚之居又徙端州则前埭江陵则下井邵州则材行竹涧井头其它蚁移蜂拆闽粤间沧桑变灭田骎蚀祠墓骎以废祭至正壬寅乱墓不可守以仁者以九牧墓前地施永福寺僧霞谷建庵食以田百亩其后霞谷之塔与其徒絶基之墓叅焉则九牧南也侍郎公文议迁之不欲独任法属之郡优寺之役以佐迁费公卒竟未迁最后从子轲广公意偕众立祭田树所立神位碑故九牧之墓前埭有祭治己未季琼第进士明年俊起佥都御史材行房也又明年元甫为副都御史井头房也又明年茂逹塾富第进士而中书舍人载锦衣经歴钊太仆寺丞堪竝时以显前埭房也其它领民寄膺士范捷乡书聮竹涧下井以盛人曰十帖九通然哉左布政使华公仲贤俊祖教授公高弟子都宪同进士俊刑部时同官也闻之异曰九牧名臣名满天下闽人第进士江陵实始之倡忠义者邵州也墓废不脩有司无责乎援诏例下之郡知府陈公效同知谈公经率义唯谨饶郡通判渶不欲重烦于官也率其房佐三之一而择其才者茂春嘉猷近豸董其役九平峙广一十六丈而竒莆仅有也竹涧下井复立华表而追正僧之迁事俊曰吾林衣冠不中辍于是可己也僧感加愧卑其塔若墓之垣于是藏骨犹故而外势改观材行井头复新瀛州高平之墓家君主事翁与都宪复割祭田于是瀛州高平睦州九牧材行井头又有祭矣呜呼距知八百年而载举之今哉修墓祭墓非古也小宗行之尤无据然揆情起义亦无害为礼肆在诏恩屡申脩饰而祭墓自天子逹无间者凖今推昔林之祖亦有今日之心哉则亦无能己今日之报也夫鸣吠之灵青蛇白雀之异容知有不萃祉有今如前哉神助之文容知有不开发有今如前哉骂贼之忠愤容知有不作委质之气有今如前哉祖孙父子兄弟绯紫无虚位容知有不啓佑禅续昌大有今如前哉神之道不可知然亦胥自尽者县丞轸具梓渶命记其详遂聨书之若总祠之建田之复睦州墓之修则又俟子孙之贤有力者治甲子六月之吉邵州二十二代孙俊谨志
　　积翠庵林元末与山七十又六亩田一百二十八石洪武初造册始报永福寺见霞谷行状查梁志东林塘西陈墙北大山南公路则山皆林山也睦州墓在澄渚
　　君子堂记
　　莆郡王文学廷器将属记君子堂授意郭君思清云尔予曰无王氏事耶王子猷性好竹呼为此君植竹记称竹类君子先生好竹乎曰非然也无莲乎爱莲説称莲为君子茂叔所好也先生亦近之乎曰亦非然也曰然则自况也则非所以自附也裴主簿不知何如人君子斋荆公实记之公之文流布海内迄今四五百年而主簿之名因以不朽予则如何曰亦非然也先生括苍人县有君子山王氏世居山下堂名因山名也曰然则何记记者纪其实以垂不朽之托云耳山不朽也堂所是山无可记矣郭归以告翼日先生来席且定避而言曰闻命矣窃有自解者齐之泰秦之华晋之恒楚之衡皆镇也武夷峨眉匡庐则元夫钜人所生与旅寄而名耳君子山措瓯括一隅天秘而地惜之至今焉譬诸野逸非有物色则终焉而已然则堂固自附于山而山亦不能无待于堂也吾尝坐吾堂以观夫山之艮止不迁则吾之燥心定矣坯土受而不辞则满心消矣草木鸟兽寳藏生而不有取之而不靳则夸心鄙心又息矣朝岚暮烟丹碧萦绕石出云土化雨以幻天巧成能二五之妙则吾之斐然文陶然泽者又自考矣吾非山之所得托也且不东走齐西走秦南走楚北走晋所谓泰者华者恒者衡者无得而见矣得见吾君子无可乎夫子思圣人不得见欲见君子以及有恒山固恒也守吾恒以无负吾山以无失君子吾将覆篑而徃亦将惩邱陵学山而画也吾王世有令人衣冠文物甲一邑虽不敢妄附兹山亦不谓无得君子也予曰辩哉云然堂不可不记也予告子矣予不能荆公文不可传也子归而时自励焉予将附以不朽治庚申九月吉日莆田见素子林俊记
　　息心亭记
　　予独爱村居水泉林麓之胜当予意者惟白水为然静士逹人偃蹇数四当予意者又惟李先生深甫为然先生旣谢京愽教事归白水息心亭所为作也间语人曰吾观隂阳之化以静瞰动息之机日之动而尽息乎夜嵗之动而尽息乎冬以至贞元翕辟天地一大动息其旋转则又无穷焉惟人生则寄死则归归则长息而不可复回其无甚痛欤故寿率百嵗为期五十则衰衰则亦可以息惟情态就凉快目称心之不如其旧其不息恒多矣吾诚念之夫光景转瞬吾已望六之年后日之不足把翫亦审矣抑四时之序功成者退吾又可委动于子而自息之时吾何系而不归哉吾坐吾亭一腔渊防百念灰寒闲云意定白鸟机忘农谈鱼话于雨香烟细水光月色之间曾不知身世之在人而溪山猿鸟之非吾分物是何有簿书鞅掌以役吾形轮蹄奔轶以动吾气枯荣升落以纷吾之懐抱者哉言已有进而言者曰亭名义似矣夫扫轨深栖据梧送老日之夜嵗之冬子之戌又合矣独不闻甚衰无梦未忘击磬之心乗化奚疑尚托闲情之赋士君子主持世道至静有至动之感焉不然畴昔之夜揽衣数起婴江湖之念而系杞人漆室之忧者非亭中人耶先生曰有是正徳丙寅冬孟见素子林俊记
　　湖广贡院増修记
　　科举昉于周迨宋详焉荐棘限帘制度草创开元间礼部始有贡院崇宁政和诸省贡院立矣湖南地居形要人代迁改国初乡比有事假城隍庙为之正统间始建鳯山之阳因山为制席舍聨山冈而公堂顾俯其下位寘殊弗称成化戊子有司者更之仍陋袭简率期至则役千夫费千缗权宜修饰一毕事即如废墟治乙卯予监试院中思一处而非专责也嵗甲子监察御史包君泽来按是藩适属举事偕同官夏君璲藩臬之长今都御史朱公钦汤公全曁诸僚贰谋曰荐贤大事湖南大藩而是地处士无茍耶且嵗必修修必费费竟无用孰若一修而永固费重而嵗嵗存者耶佥曰然质之都御史今侍郎韩公重王公鉴之语合授事于武昌知府陈侯晦聴自择其属与部民之良者委焉而视成于朱时江汉饥武昌实发粟八万斛望哺者犹蚁集城下朱偕陈谋曰是可举范文正法矣具米于官人四升而佣之逺近毕至日无虑千人乃市民居拓地四亩许前为腾蛟起鳯坊稍缩为门有三司公事防百职供用所有楼有祠有受牲之所门之内有检阅防有饭军局路纡廻转折广四丈而余当折处有某坊有二门有閤扁曰大比文塲有巡绰房有楼立于台上则明逺楼也有监试之至公堂衡鉴堂在其右监临居焉有公宴之文明堂堂前左为誊録所对读所右为弥封所受巻所誊録加楼栖诸生也后之左为提调堂右为监试堂又后为五经堂出题处也有收掌试巻所有刋刻刷印局又后有文衡堂左右为室考试官居焉月台之左有庖廪门有供给所有物料房有宰牲所有涤器池栖宿炊浴拚除地具焉凡为屋间计者二百二十有四楼者二坊者三井者七屋新者十之八仍其旧而修者十之二垣以丈计者若干肇工于是嵗二月至七月以成告坚朴明整不溷不泄执事有戒而后先以临者易密士子作气亦倍是于前矣陈侯以包命属记乆之陈复书曰包不幸矣义不可使无传惟古圣王茂至道搜进羣髦尧靡遗野舜辟四门汤立无方文济多士固非规规艺术以绳度人才然自科目之设甲贬乙更未之竟废盖所谓无可奈何之法而罗英抡俊无越此途识治者深望焉夫重士重道也亦重治也则所以羣之聨之开成而廪食之由之上甚勤而阅试之地由之有司者顾如是其茍是宜其有是役而众志之胥同也夫事始诸心者也固则常袭焉畏则难阻焉隘则嫌忌焉疎则陋遗焉不袭不阻不忌不遗非智且公且密且勇不能奚独一贡院集事间哉抑诸士有忠告焉去陋就嘉辟隘而敞宜有司责也迨其身独无所同然乎未可他求者亦自尽而已矣正徳丙寅冬十一月吉莆田林俊记








　　见素集巻八
　　钦定四库全书
　　见素集巻九
　　明　林俊　撰
　　记
　　醒翁亭记
　　昭武羣山之囿而登高最高清拔秀整升其巅以瞰城郭则公宇云连人居鳞次溪山环合斗折于其下舟航下上于走雷吹雪削丹丛翠之间转息万态海日苍凉桑影直射郡之胜曰熈春朝阳者是山也山近下颇夷水旱时祷焉故守得时至其地而肃神静虑憩息无所吾友夏公育才先守延劔裒然亷直之声载移是郡则旣鼓而付之矣又孚之以实惠乆之人以安公公亦乐而安于守也结亭夷处与僚宷防公政而览民俗因是亭以嘉惠是郡亦屡矣间携酒约客公固不废饮亦不流饮饮无醉醉亦无乱嵗且得代而亭无令名客曰亭名以醒翁无可乎佥曰可则走书请记予笑曰是醉翁变例耶六一乡邦先逹之贤公仰止亦素矣六一不在酒而以醉名寄山水而醉也公不废酒而以醒名无亦寄山水而醒耶盖善为同者无迹之滞耳矣鲁男子无害同栁下恵元亮无害同诸葛孔明公之醒亦奚害同六一之醉耶夫酣酗势利酒亦醉不酒亦醉抑众人同也故曰皆醉惟醒者独异于是陶然自适将不知天为大古徃今来为乆死生为一旦暮则虽处醉乡狎饮徒犹兀兀然以醒奚暇与世龊龊一滞留之浅之介于意者山水无情而无累于物者也人之情寓焉乐而情酣焉无害为醉对而情适焉无害为醒二名无不可者客善名而公之自况亦大矣六一谪滁时以直道寡合乆之竟起枢密防大政毅然任天下之重公之道无然乎醉翁滁系思之地郡所以致其爱者醒翁也甘棠勿剪二翁竝峙于滁邵之间二州山水均有托矣正徳丙寅夏仲莆见素子林俊记
　　杏隐记
　　樵木屠钓佣卜皆可托自隐然莫如医医之学肇于岐黄而载于周典其学有自而其施用有经在百家固仁术也故懐济人恵物之具者不利于施则徃徃托于医自见盖所以为道一也龙坡方君子建少从宋恒逺氏学医恒逺传文谟文谟之学实宗用晦二先生以素问灵枢难经为宗防以仲景叔和洁古明之仲脩之论而济以吾儒之道术故收效特完莆之医推方氏君再世其业旣乆而精凡莆之士夫细人郡邑之长贰疾必迎君藩臬大吏之疾亦迎君君治多竒効効多厚酬不能酬者无较也或谓有董奉之风名医屡荐先事辄引避长躯丰颊濒老一布衣韩伯休流亚也佥宪黄未轩曰子建医而隐宜号杏隐曹郡丞良金为绘图而予记焉皆徳君者尚论其世君之隠其殆有终乎前四十年予业儒君业医济人恵物为心皆同也亦旣皆有遇矣予用辄心违君按方审证攻截补防投剂而奏功无不如愿君顾有大行其间与埋光铲采独善其身者又异矣追忆孝宗敬皇帝龙驭上賔论者归之荐匪人而药进之误有如君者数人通院籍任专寄容有此耶呜呼斯谋国蓄材之疎臣子殒裂之至痛也谨备是记使后之观者警焉正徳戊辰仲夏鳯山林俊记
　　上坵山记
　　邕公墓在山之西北山九起伏墓在其中尽处靣三山山外海海外又山吾家子孙衣冠视长房端州而他房不及意然乎此乆闻之族前辈廷用公公死方念之一野老无意道及其处云前四十年栖隐僧尚有祭此天幸也因厚赏之是墓皆邵州续庆图后事墓又不知其几红窻盖七墓云方者名文二今絶矣
　　上坵林山也在尊贤里梁志东林塘西陈墙南公路北大山山至中一山也云林庄墅林墓埔子孙八代不离此墓田二十四墓八丁向者成化末方者冒市它姓立五墓俊侃赎山复之墓不迁存厚也正徳戊辰谨志
　　梦纪
　　已己嵗之二月十三日也夜梦东山移公署寝所寓予且曰吾食之不尽则位置皆意所知者之恵示一帙若密件功状然者又索予诗疾读予曰多为公作公曰某亦有懐公诗欲诵而忘又曰可无赠予曰未论风沙无嵗月亦知道路有春秋拾防楮书曰望防狼山火不红亦知一范在军中射穿同辈老无力算敌先朝防旧工心折正如东下水书成难寄北归鸿祝天眠食隂晴外是处青山欲葬公公防而去噫异矣予别二十有五年中间仅一防徃来书问甚简迹甚疎而向徃徒切不知公亦置予一怀抱何如也而神交有是生耶否耶示我祸耶福耶乆絶貉首之怀无为代之梦若完归公兆或吉占也索灯备録对之泪下
　　木兰烟水记
　　蒲石花竹书画皆予好然惟书独留余无蓄焉有遗者徃徃为好事取去若弃唾无问毎兴至就观蓄有之家无酬直之劳树植封防布置之勤而寓目常新骛收裒取掷百金而不靳无我之见又无我之多以办如是也亦善好矣治丙辰予谢事归于家家隘无所容寓厚墩又寓东园青野弥漫木兰在其望趋海之路其一经吾门烟霏上浮绀碧在其下罾者立网者游钓者分榕根而坐欢笑谐谑其意要不专在鱼也夜向静负贩之舟拏音清逺合韶頀之奏田车咿轧如诉如怒又如军中之乐箫声隐隐如鳯喈鸣仙子凌虚而驭风又如嫠恨闺愁喑呜哽咽使人有杪秋荒落之感江湖心事未来之嵗月已尽付烟水间矣例不与燕防故旧间欲致予拉以登舟舟必遡木兰性意闲适人世事要未易此也误荷先皇帝今上知遇召命屡辱予屡辞揣分固然亦不欲烟水献笑也留台时呉小仙伟以画名倨视尊要独致勤于予予薄其使酒任侠迹其所工又非予之所好也不纳乆之予弟一素知其然潜致伟伟忻然来濡墨挥素顷之成大幅宛若身与木兰游而细模吾真于云泉风壑之下岂其心诚巧与得之夙窥而然耶一素为轴奉予予曰吾自有真奚俟假耶予尝立溪桥云物幻变于卒谈疾指之间是固真元黙运妙用显行神不能测其深彼数寸之管数尺之绡又恶能尽耶伟得木兰之粗疑亦未尽予之蕴也且私诸家者未尽同之人有诸身者未必不失之子孙木兰天造地设以防送吾老吾乐也公之人无徳传之吾子孙决不为有力豪夺而不吾守仁且智矣弟奚取以混吾真移吾情哉一素起曰命矣记而并归之正徳己巳夏兄见素记
　　晦庵朱先生燕居记
　　正徳辛未侍御贺君志同之按治吾闽也道建阳谒吾晦翁文公朱先生考亭之居明伦堂之左吾夫子燕居之祠在焉先生毎晨起拜先圣意者是祠也侍御君病其隘檄所司拓而大之堂之右亦搆一祠为先生燕居之所旣妥神位郡守罗君柔请记其成呜呼先生从祀庙学由京师逹之天下皆然也専祠建有之劔有之婺又有之与凡过化之乡亦莫不然燕居之祠淳祐间漕使史季温立之矣斯则侍御君欲隆先生之道以竝峙夫子名教之地政其至也先生力任斯道研精经典常至夜分未尝以疾病废宦迹所至悯天命悲人穷宛然孔氏家法乞祠与告専志著书终一生容有余力者耶所谓燕居则俨然端坐存此心于端庄静一之中穷造化之原探圣贤之蕴万殊一贯析之合之极其精而尽其大慊慊然不知得之深而老之将至也由是而论夫子之申申夭夭甚逸先生甚劳焉地殊而力异也夫子集羣圣之大成以独当道统之任卒之先生亦集诸儒之大成以独当道学之任上接夫子无愧焉抑大圣大儒乗运而生者也大圣关万世之元气大儒关一代之元气扶翊世道则未始不同也圣盛于尧舜当唐虞时也周旣东而夫子生道不胜否而卒老不用然删述六经使世得为世夫子之功也迨六籍焚而秦亡后世窃半部于论语犹足佐宋儒盛于濓洛当仁神时也宋旣南而先生生道不扶衰而虽用不显然传注六经使世得为世先生之功也迨伪学禁而宋亡后世稍究心于道学亦足扶元圣功儒効天地古今之不可一日少焉者也皇明人文天啓五百符运数考之其时矣不能无斯道之责望也求先生于动者先于静得先生之所以劳然后望夫子之所以逸是祠其兴衰复泰学圣贤之大机欤侍御庄整有风裁得之尊府宪副泽民公亷谨之训为多斯举亦具知其趣矣
　　孝友祠重增祭田记
　　吾林福唐尉公以孝闻于朝诏立双阙旌之蠲其傜加爵饩焉唐贞元时也欧阳助教公詹有述黄校书公璞有传宋嘉祐而下凡五修之吕秘阁公夏卿王梅溪公十朋有碑陈正献公俊卿真文忠公徳秀有记入国朝郡守岳防泉公正由城之外迁之内今乌山也丘文庄公濬族祖侍郎公文有记嗣是分守大防熊公禄又脩之公【缺】世孙员外郎防助焉治丁巳嵗也惟祀事之田亩计者仅七余而分者仅五嵗入之租恒乏夫祭疏则怠怠则忘具物比时以厚报也井田未废卿而下有圭田近世士夫家祭田之立以致豫也斯孝子之志也林之力则顾有所弗逮正徳辛未督学宪副杨公子器谒公祠而少之割以公赎之金两计者五而畸杨公擢去宪副姚公镆代之割以公赎之金两计者六而畸檄郡守张公琦经理其间因足以祠之菓利与城居之子孙缩祭之费市田七亩以先承其匮以俟夫来者之赎是固人心好徳之同公之孝生能格于天感于君殁能致歆动人人至于今未冺也嘅自道学失传佛老氏以邪説聋瞽天下琳宫梵刹金碧灿煌胜地腴田施入若弃梗独未闻支一木割抔土为徃哲地者是无他彼能私以祸福惊动人人亦私以幸福脱祸之心应之吾道公人心以立大防者也君子以厚小人以薄君子同是心而追慕其道是人精神感孚于百世之上欲起之于百世之下以薫道俗则所以为公地者其奥可知矣二公亷而明方直而静防学宏识负时名意之今若不足留宜于古而独信也又况柄王风俗道化先焉欧阳子谓立其本以胜之名教之地胜邪之一几也记以传盛事谂子姓世守焉正徳壬申仲冬邵州二十二世孙俊记
　　三功祠记
　　正徳庚午予起征蓝道防之下关所谓白帝城者问其祠公孙述也予曰越矣哉非之祭也古者慎祭祀以为国典无谓加典为非宜况贼而神祀之倒持纲常蔑名教乃尔可嘅也夫方述起成都以辅汉为名乗乱称帝马伏波见而少之曰子阳井底蛙耳故不受伪命专意东方用能佐世祖立功异域为中兴名臣而述竟汉贼以死述可祀则汉莾可祀晋敦可祀他日蓝防亦可祀乱贼之臣亦何惮而自沮耶呜呼世道大关也政而系之教焉淫祠之当毁有先于是者乎尝怪述生盗名器旣诛死犹土偶南靣缪窃血食者千数百年少陵东坡徒寄春秋之笔而诸葛武侯张忠定范忠宣事任是方犹未及是正意者将有待于今耶固世道者之责也旣命毁其像易其额为正所宜祀者土神江神而伏波亦与焉昔共工氏之伯有九有也其子后土氏能平九土故祀以为社书曰宜于冢土下关虽一里之社土之人其世依以生也川泽以出财用而祝融防河伯江渎具在祀典潞公所脩益州江渎之祠故在也书曰望于山川关又江之襟喉民寄命至要也皆防被功徳所宜报而祀而以告以祈又胥聚于此焉若乃炎精中微奸伪移柄当是时述能如援择汉胄自依则述将与贾邓等伍望蜀之萌何自而起蜀之赤子何名为从贼浮桥覆溺入北之惨亦何因而至哉述名教罪人贻蜀人之祸至于今为烈也故毁述而进伏波与顺也亦祀典也呜呼君臣天地之大经也乱臣贼子人人得而诛无赦者况予叨讨贼之权者乎植人心扶世教毁贼述之祀以声讨蓝之端道之大关若此无谓然乎哉是秋仲月莆田见素子林俊记
　　南平关记
　　南平佛图旧关也申其险以自固也无谓乎佛图故更之南平因郡名之旧也正月曹平六月蓝平十有一月方平志喜也亦志备也主是役者巡抚高公崇熈巡按王君纶予与焉分守邵君蕡兵备何君与郡之守刘思贤判张曰善令张宪相是役者是嵗正徳辛未见素子林俊记
　　槐庭记
　　族诸兄廷评槐庭乌山之下居也地衍迤以就夷东西家鳞次风气蕴蓄万象俱寂无覩也寸碧隐隐出屋上则西南数峰出没明晦无足寄遐瞩而骋逸怀必楼焉则钜野砥平山萦海截聚落星布万井凑簇而云连草树绵络如箦禽鱼上下可数也夫不贵其见贵无见而寓有于见取诸近则然也庭有槐烟霏栖防雨青而云碧晴旭东上叶沃若有光日之入晴月影布连碎而疎稠隂随庭转据床以憩则赫曦夺炎苍雪下堕繁樾帡庇风徐徐然来毛髪萧爽花糁糁扑人靣祛烦澄虑不出户而值林野敛熇喧而退之寂也吾逺求乎哉记省事直今栖息盻恋是槐矣始若寻尺然液嫩焉耳矣继若拱把然穉枝出檐叶夭夭鲜净畅敷焉耳矣今则强本修榦上摩空青柔枝厚叶结团隂而拥高盖盖至是而槐得具观焉独恠夫坚中腻理材不后楩楠而不居梁栋味足愈风热而已咯防不防参蓍为伍色可以染而鲜丽不竝乎丹青予之道殆然乎殆非然乎夫童而至于冠日则有待也而壮心劲气其莫犹人也强而壮犹是焉旣衰且老则敛翮戢采以纵浪野情夫人者长风上征如在天上静言思之其莫犹我也夫均之玉也而易连城而取刖足而投鹊而韬匮而得其形佀以滥夫十袭之珍遇不遇耳矣岂有宰物者限其间哉吾舍槐奚适哉絜短而较长尺刓星漫秪见其小也昔景叔以百口保符彦卿槐植于庭以自志也其亦小焉耳其符也其幸也其不符如槐何哉噫斯所谓俟命者也景叔有言公则无言又无心焉以身之不足谅其如后代何哉然事者其固有合也景叔子懿旦孙素皆第进士懿知袁州旦至宰相素亦为尚书吾林起家忠孝九牧始之贰州继之公伯父马丞公父京推公与公则又继之视王氏无减也两郡守伯兄公舜卿子富季弟正郎君塾皆第进士舜卿公懿同塾富方隆宦业其将来容不为旦为素者哉公诸弟奎墰又举于乡有民寄有士责容不为雍为靖者哉马丞京推兄弟竝官封而公之封廷评也与京推同日命又世所无亦王氏所少也夫公无言也人得而言之无心也天容得而无心哉记庭槐并其佀及之正徳癸酉春三月望族诸弟见素子林俊记于云庄青野
　　漳政纪
　　漳平始龙岩尾闽防而颊辅于潮成化辛卯始析县理者弗恪効罔臻正徳戊辰武昌汪侯宗程来为令方是时贼珰盛啓贿门吏缓祸速化恣之为渔猎取百至民力匮以转流侯涣收棼释之慎示畏约示省严以痛梗右仁弱而抚摩之豪食为敛流为复者数十姓无名委输数数然上瘠民疲为恳恳且争有损上益下之道焉百废筹缓急举之大成庙修櫺星门修社稷城隍又脩明伦堂建栖神重道则然也庠生有课塾生有师继其乏奬其修而登其可进兴学则然也树县栅塲乡兵简阅之御盗则又然也皆节缩取办惟常平难为之所则仿盐议白之当道间一行之得谷八千余斛比足白止曰毋吾厉阶业备荒之豫而毋啓滥觞之征人以为宜侯狷而刚故担荷力而常私在民不养交为己私便锦衣杨者贼珰党也势方炎侯系其家人之专利者藩司吏怙势挟赇侯发之部使者禠其役民则有谣乡有虎侯诚祷而寻殪之民又有謡武平防逼邑且入侯持弓跃马先乡兵蹴之擒斩数十冦遁去朝防故事公役侯私募为给龙岩乏尹羣言之当道必侯摄侯摄茂着遗声遂载被殊奬二邑称为快侯书绩天官父老状治迹请记刻之石以系侯思侯予监临所取士旣知矣政隐约未详漳逺也徐覈之始之自邑来者曰侯果良为六邑最继之邑之人言仝郡之人言同士夫言又同郡之守陈君宗禹来书曰闻有询于淳淳守者也果良者也治六邑最方始为得人贺曾生元清林生汝复来言曰侯果良也文漳人之心且励嗣政非侯佞也予曰旣知矣抑不见夫负百里者乎始则矍铄然继则蹒跚然吾惧夫末路之难也侯可乆乎曰可然则南之轸不可期漳不能侯乆也昔秦人之鼎一千钧一百钧一十钧令曰举者与有差乌获过之举十钧又举百钧又举千钧然则漳十钧之鼎也侯将举其重者二生惘然予曰人心也记之
　　性善书院记
　　见以圣贤而定独至之论孟子所以扩前圣黜众説而的示来学为归者也圣凡亦絶矣比而齐庄周所畏也而孟与世子固言之嫁异説以愚人人抑非心所宿存也滕文国也大徳间建性善书院中敓比丘尼治丁巳汉阳马君文盛以进士来尹宜厥官偕教谕黄君文雍谋曰是可缓无问庸甚吾道之辱廼承巡抚何公鉴提学邵公贤檄正之魏千戸某义益所介地院遂聫学宫户侯丞簿尉胥相成绪黝垩显丽嵬然一巨观前祀孟子后祀滕文公别以乐万毕然为配庑为藏修之所神而附之教焉介予友贠外郎黄君颙请纪贞石呜呼论性告子盖屡变矣笋曰恶杨曰混韩曰三品杜曰恶之端气也举其末而遗其本者也后稷文王叔鱼越椒扬食我之生异者气也气异如靣固未尽四子所云而已易曰一隂一阳之谓道继之者善成之者性性仁义礼智是也性之善之谓道本谓之命自然谓之天动而四端谓之情天者至纯命者至公情者至真也圣与凡容有异乎今夫木本同而荣悴异者气也以过本则惑矣培而逹可荣也人性一本也圣凡一枝也始同而竟异扩而充又同也谓之善宜无不可呜呼定论也事在强力而已强而为奚已而非圣强而为奚人而非已强而为奚天下而非人书院不纪之滕之天下可也请先之滕人士将羣趋而至焉以风天下又可也
　　广元教谕黄先生祠堂记
　　乡先生黄公之教谕广元也法严而信教専而勤道立而人化之又戴之又思之则又尸之学祀之寓无已之托见先生之功之末由忘也方是时先生去广元乆故山坏壤栖防烟翳荒棘阅有四十春秋讲堂黉舍已易旧址先生不可作先生故祠有司略弗举经生学子熟陶冶以出少者嗣学借无复旧时门下然第相师承取青紫无能外先生以为明式则先生之功末由忘戴且思末之能已也廼因当道诣学而羣诉之于是防议乔君缙为立祠御史曾君禄为立石布政使周君瑛为之记其又未之能已也则又羣诉之于是御史俞君諌为立石佥事陈君时宪为求记于予刻之呜呼物之成废弛复无可得而知人心者无可得而强也有可为之势而无所可恃之实则离宫章华飞廉桂观竟化为残甍防础埃莾苍之墟况以盈丈之祠乆就沦落欲厚望其复之今无难耶前是主教席与后是代至者予不知几人无闻于位与旣去而忘爵里姓名者宜多矣有谋所以祠与记之之复如此耶是可见先生之泽系属人心如是深以固也昔蜀未知学文翁化之故蜀人祀文翁至今胡安定教授苏湖敦尚实学太学取其法为法故亦祀于湖不废然则广元之祀先生殆将斯学相始终无穷也先生名韺字声叔行实具载周君记今户部贠外郎颙有风望克世家学先生孙云
　　雪筠记
　　予初识方松厓雪筠诸生时深畏爱且敬焉因为忘年交旣而二君名益起松厓今为按察佥事雪筠为知府别号皆取名与字为义松厓已属予记矣雪筠又以记属予二君者抑误为知己也记南都时宿雪新霁雪筠邀予饮僧舍长松数十株夹纡径南转至方丈梅与桂间植环墙外以下阚墙内庭院萧然仅二竹亭立碧藓间残雪在其上予视熟忘之客问梅曰古矣桂曰幽矣竹曰君子哉清不俗矣客谓有私夫竹者有顷风触而铿然声雨洒而苍然色烟拂而隐然形月浮而光炯四烛清影在窻户始信梅桂不能独当而又有感夫竹之雪之遇焉夫竹风宜雨宜烟宜月宜而未若夫雪之宜轻盈莹洁清而最易见者而加之萧疎清旷之上离尘絶俗有加焉造物者又将以彰其介然者以自见耳由是而论完名竒节不在百围之大与附枝连蔓之多竹优为之矣雪筠其深有取焉夫好必得所以好烹茶径造雪蓬筠轩迹耳苏长公遗蝗入地无竹不俗之句意语造妙然仅得其粗卫武公苏子卿盖真得者淇澳之兴不及雪自与雪防荒徼之竹不生子卿固有焉雪筠诚素慕二公者又恶得不二公为告哉或曰松亦雪宜掦刚风树劲节青天白日之下将贤昆弟驻观焉名成开径予将披敝氅着穿履棹雪夜之舟坐松根眠竹屋东南更互两主人二君笑曰然则何携而徃
　　虚谷记
　　霞城周君时谦谓予曰近世立号纪其地若太泛寄其兴若旷而甚适与己无与夫何徃非道亦何徃非学哉吾将实求之因吾字以求毕吾志吾号无虚谷宜予戯曰君求实而虚之奚实为君曰是所谓虚而实之之义也昌黎子记燕喜亭其石谷曰谦受之谷谷言徳也夫泉山出而流注于坎坎虚也虚则受易曰地道变盈而流谦受益之义易所谓天道仲虺所谓自得师者顔子亚夫子而圣防所从事惟若愚若无若虚焉耳夫子暮年预计商赐之损益岂故无谓为抑扬者哉商能虚而赐重不能虚不能虚则不能受无虚心静虑渟滀之功如陡厓斜径非急则高水不能宿鱼龙不能家虽百泉其无以受也无以受无以实也尝试呼夫山之椒水之湄至谷则应虚而灵也又尝试观夫劲风之鼓涛吹浪万水俱浑惟谷则不浑虚而静以清也涵星浴日云容天影花植禽鸟之蔽亏合防万象下垂毛尠可辨惟谷水独宜清极而明异也夫沟浍雨则盈不雨则涸谷受源于泉者也盈不骤沟浍而涸顾以后时非深焦极暵水泉竭而谷常津津然润潏潏然以流沃漑之泽收数井不当其利君子观物而防诸心登山知道观澜而知源川上秋水之叹其各有寓也老氏子曰知其白守其黒为天下谷今夫硗硗皦皦爆盆沼之盈其隐可知也省方观象循吾谷以自进庻其免矣若乃滙而溪溪亦谷也滙而江河江河亦谷也又滙而归诸大海大海又一大谷也圣人者与天地并又以天地为谷予之谷小也小有所受亦小有所趋有至有不能至予不能知也谷宜有至而予终不能至予知也予重为谷之辱敢累谷以自附而万虚一实亦妄有是冀耳矣予曰善君将有其实矣夫谷不至海决不壅而行之山君循次而入又奚忧旁躐却限以安于凡处于画而已耶百川学海之喻其固自信也君起进士乙科长教事吾莆禔身淑人不稍稍堕落凡格虚谷固所之矣而其至又可以涯量哉
　　頥晦记
　　族子汝仪西湖之居阳数弓旷焉因泉为池叠石成山环松竹花草杂寘之行尺径斗折其间丈而亭弓而台寻而夹室入而瓮如处而洞如升而廓如迩致遐幽致其厰以静收林麓川薮之适化工不言羣有效职以各奏其成功而吾读孔氏书日事事文事少以壮且老矣譬之松然蟠结徒势而无望防天鱼活斛水以无逰江淮河海之大然而防薪宰割其殆免矣夫因号頥晦夫震下艮上内实外虚頥之象养之义也养之时义大矣莫切于养徳养身慎言语节饮食所以致其养也反汗朶頥頥晦有是哉其养盖旣熟矣惟明亦冝有而必养之晦殆有见夫鱼不厌深明之为松累者矣夫浅则招狭则妬吾恶杜吾之招而取外之无妬者哉君子黄裳尚防固有居夫明者矣屏山先生作晦翁字训曰木晦于根春容晔敷人晦于身神明内腴而以顔如愚致深属焉干之初九曰濳龙勿用阳濳藏也坤之六三曰含章可贞以时发也君子自安于潜俟时而发然无容心焉潜尔矣
　　静斋记
　　予友宪使泰和陈先生文鸣辟所居之东之室名静斋因自号焉具书请记于予夫藏修之居与玩适异玩适爽为宜粤藏修之所冝所也惟斋与居近容溷俗氛所谓心逺地偏者其然欤古者盘有铭几杖有戒盂之方圆水从之矣君子取象于物有制外养中之道焉夫动静隂阳之分也阳王动隂主静对言之也其实隂阳各具一动静干阳也其静也专其动也直是以大生焉坤隂也其静也翕其动也辟是以广生焉故曰易之广大配天地人之心具天地而凖之易者也动见天地之心静亦见天地之心无不有也无思无为寂然不动易之静以藏夫感者如此君子体易之功亦自静求焉抑易无心者而有心则人也以有而凖其无静之功有未易者于是有涵养本原者焉有洗心退藏于密者焉有斋戒神明其徳者焉戒惧慎独养之至静而遏之将萌者焉有主一无适整齐严肃内外夹持而交致其敬者焉盖静体也而用基焉静无也而有具焉主静君子所以立本而用易也静则虚虚则灵研其防者至神也静则定定则坚防其欲者至健也静则专専则一养诸心者至纯也静则直直则方充诸气者至正也静则习习则精体诸道者至熟也静则公公则明莅诸事者至防也静则恒恒则乆诚诸身以为学者至不息也范围天地极其曲成万物极其变而显用行焉万百出焉广大备焉盛徳大业配天地而与易凖君子主静之功如是夫学则皆道也俗者歧之竒衺者畔而去之名吾道学幸其伪相訾诋耳吾人者间入其幸以成彼之訾独彼人之过欤近时士夫以道学名杨月湖特副人意旣晩复幸得吾静斋夫以一臂未交而相信自谓知己盖古有而今仅见亦难甚矣记静斋不于予谁属哉惜予负意长时迈之惭受役斯文不能不自创也静斋隽永有竒志息烦专虑向道甚早日举趾以望濓洛诸先正之堂而跂其室幸毋分而自画焉噫可量耶亦可御耶











　　见素集巻九
　　钦定四库全书
　　见素集巻十
　　明　林俊　撰
　　记
　　竹田记
　　君子合冷要而无忘林壑之思张若傥来敛焉其如故故常有余外物至无足以扞芥其中族丈御史大夫竹田公其固寄之意也公始莆之九牧林氏福唐之长乐居焉星溪竹田其地也竹公所自况宦寓四方其无忘竹田也书语俊曰君子无玩物之累亦不能无故土之思好而不溺好之道也忘己于物忘物以居于道竹恶乎溺哉夫莲色香而不乆清不可诬也夫梅任独以自芳韵不可废也夫菊敖霜以晩妍香不可泯也松之贞过于磥砢桧之古过于屈蟠桐婀娜以多脆桂离披而伤密若殷红艶紫妩媚之华又乌乎録之竹虚心劲节远韵而孤标不刚不柔疎不嫉俗亭直而不倚歴雪霜不以少变君子比德焉吾奉身周旋游走中外者历三余纪受三朝眷知开府两藩叨生杀征伐之寄以临制百蛮稍当东南一靣逭栋挠以副羣望借手见郷三数大夫与我见素亦幸矣然而兕防猰制秋高水涸之期长风送腥刁斗夜急孰与科头箕踞清飚徐来玉声淙淙然之快吾耳也苍雪夏寒黒炎夺熖烟霏浮碧賔朋退而禽鸟来栖移合防孰与狼烟野骼俘馘军门战卒褁疮之厌吾目也材而弓矢贯七札而走万夫孰若汗而简编对圣贤了余日之适也啓缄疾读读且喜喜而又惧曰斯所谓公也功成身退天之道宠利而居有明监焉公之归意竹田先得之矣夫竹历嵗三而材成则收功以待夫来者之长公旣有年矣引身贤路之避与竹而始终焉记曰礼人之田也然则竹公之田欤仁植义制愽漑而廉收昔则君之今则田之竹之遭有是抑大始是田也而骏发于公公终恵之近时伐叛之师几遍区内广素岩怗怗然无警贾余勇以汛扫江之西闽之南如遗垢然运用无迹而元阳开舒羣隂退聴广命脉公也申甫岳防竹田殆自公为烈矣象成箫韶之奏朝堂虚位望公者乆公无困哉徐为竹田主人宜未晩也正徳癸酉六月上澣族年弟莆见素子林俊记于云庄青野
　　城古田记
　　古田古候官地刘林巨姓世居之亦世田之故曰古田又玉之所尝产也故又曰玉田开元时始析县滙双溪倚翠屏南揖仙亭立文峰五华于左右以囿羣山也田矗矗鳞次走坡斜以聮山之极民仅田故醇隂箐防壑逋亡依阻故易閧正统间邓防长驱入县民庐舍为墟藏蓄钞掠以尽天顺间讹言陈防至县数数惊民望城为命吏以为非我乆于处也置弗闻月隂雨寒鸟惊而鹿骇家无帖席之夜予友大方伯罗君蘖山郎署时也与故老谋曰古盗冲也城之存乎今天子留意城诸县古独无举焉夫无大顺之希文朔方之南仲奚城无西川之仗义延州之青涧奚恃能守盍图诸遂连疏诸朝下之部蘖山言之部再下之御史蘖山言之御史则巡按陆君偁任焉専县之力而相以郡租之羡授能于永福令姚祯程物略基量功而命日申宪令以痛城梗姚去而代如姚三越禩功以成告凡纵尺度之石而址者三甓而堵者十甓而雉者四合之十有七横如纵损其七焉凡周丈度之千三百有畸凡费两度之万八千有畸岳立云连如防遏溃栅以隔猛噬风雨而大厦之庇也辛酉防至庚午冦又至人恃城无恐因颂陆君之功徳蘖山遗故土世世之安之恵也请记于予尝闻之畧先事之防者必有临事之悔陈仓城孔明以无利引去莒城不备子重克其三都城国之备也抑发端引防固有司其间者古历三千二百五十年而后县县七百五十四年而后城而蘖山适起其间显相黙运其或然而已耶山川灵气至是完以密矣是固今日一靣之占亦他日系国安危之地古因以名矣恵荅山川其固小小哉抑古者以民心为城城吏于土者责也可观政矣正徳癸酉六月望日莆见素子林俊记于云庄青野
　　明建安滕氏双阡记
　　予友滕公介石吉甫为监察御史风裁棱棱声独出侪軰上旣谢病闲云野水敛焉以若无晩嵗毕至先陇自五世祖公高祖公曾祖公处之藏加详密焉滕世以孝慎累徳基惠州公贰守于淞而専守于惠也以亷谨得二郡心乆之犹有遗爱焉杨恭人无愧公妻节斋无愧公子杨氏苏氏无愧公冡妇家法庄整建有今先滕氏天顺丁丑公委尽其化卜地东溪抵溪口有告者曰五里墖金盘山吉视之果然残甓防础紫茜茸茸满其上先是物色营寿邱者伐于盗弃去节斋得之惧其气之泄也厚培之别左以葬惠州杨合焉成化丙申节斋化去则地已二纪气当完遂葬节斋杨与苏合焉左昭右穆礼序而神以安福所及孙七人曾孙十有二人孙几人一人第进士业进士者七人防养家塾指不尽数焉呜呼地同也坎而穴又同祸福若是乎异所谓力小图大吉地待吉人者非欤隂阳禁忌司马公举葬大尉公授意葬师事以明其不足信卜其宅兆伊川先生谓择其土色草木之美则神灵安子孙亦安滕固世徳之符亦或是道也及是辟莱芜而一新之甃以坚甓固以灰石周其垣而缭之立飨堂以居祭者扁曰惠州知府滕公两世墓道割腴田各五十亩以续嵗祭之费盖自治某甲子至某甲子始周事倡之者介石相成之者季父松伯兄祜也心良勤矣介石对予语梗曰不及生之图役役然其后抑末矣滕世有祐之心乎墓之修与田之存否未可知也见素其不薄吾念幸记以惠吾滕呜呼孝子顺孙起于义以致其心之至者也古者墓不坟吾夫子于防崇四尺墓不修朱晦翁修西涧之墓而高其垣墓不祭陈太邱上塜古之人皆用之鬻槚落门致孝思焉滕之力足以自付剪荒翳而文頽剥俭致其所贵为子孙者如此累累废邱其恶忍视哉族逺日亡昧镜考而涸先泽元氏清河阡表预告也望滕氏以世不然不有介石之心与劣老子之记正徳癸酉秋八月望莆见素子记于云庄青野
　　福清四城门记
　　福清四城门成者民羣相率来云庄请记按县本长乐割地名长安名福唐又名永昌福清今名也吻海背冈风潮簸啮山秃赭乏林木石离离骨竪人钟之忠特竒峭其次亦凝重自立最下则鬬狠以梗官政故俗然也县旧无城郭贾胡之舟东泊则狼顾鹿骇防以窜当道者忧之且城之材钜而力诎也且门之须而城举焉而令政弗肃役者玩正徳壬申上虞朱侯朝章以左官来知是县负刑曹之刑名内台之激扬张翕牛刀鸡割风疾而草以靡烛照之而隂无所伏弊孔呈现费复而门程工垣属为固崇其楼采章之纳逺景而骋遥瞩有戒栖御兵焉因地命名其东曰文兴西曰双旌南曰龙江北曰玉屏岳立云连观政者以为知务夫国无小大善守者全易设险取坎重门取诸豫而艮为节慎出入门阙垂先事之防者如此汴之东西水门昌黎子以闬冦偷固风气宣布君上之文武归陇西公之功侯之四门其不深可纪耶抑善治者以得民心为本画地而守金汤无足为固民之心皆城也一或携贰虽铁扇石枢严门重闭将折樊而入无难者故曰在徳不在险侯才望特絶外至而来固日月寓于福犹毕志县人垂无拔之厚惠嗣侯者其尚侯是心哉崇土而城结民心而城将并以举矣正徳癸酉秋九月下浣莆见素子林俊记
　　槎村范氏祠堂记
　　范春秋时晋士防采于范遂因为姓至履氷相唐以显其后居嘉州则文正忠宣文肃居长安则忠文石湖尤显者居丰城自平始履氷六世孙也子姓繁衍防居殷墟上郊槎村固庄富铜赤塘聨绯叠紫至清敏为盛槎村也入国朝州守衷察使镛大叅锳父子第进士修谱建祠衷志也谱属镛镛成之祠属锳力未逮也锳之子贡士珪又成之助以祭之租百石计族之田亩十其升出之以供祠费董以族之材者七人正徳戊辰祠成奉平主于中始祖也先祖则各虚其主祭之日题纸祔之毕则燬惧僣也始祖祀以冬至大宗主之先祖祀以立春各小宗主之祭毕举族燕数百年旷礼续之今盛事也不可无记珪旣令吾仙则请于予礼天子七庙诸侯五大夫三唐制一品二品四庙三品三庙五品二庙适士一庶人祭于寝宋王尧封议平章事以下四庙副相政府至东宫少保三庙余皆祭于寝庙惟袭爵嫡子得祭子孙官微不得祭事竟不行夫五服贵贱同之限于庙则大夫不得祭高祖士庶人不得祭其祖伊川谓有服皆可祭一庙寝庙无害祭高祖晦翁以为得祭祀本意伊川冬至祭始祖立春祭先祖晦翁亦据行之后疑近禘祫而废议者谓伊川以义起重本也晦翁以疑废明分也然礼从宜从伊川也记大传士大夫大事祫及高祖则未尝无祫也先代始为饮食亦祭而始生不祭非人情似未害为禘也夫物品之丰杀贵贱自分因心孝敬其未始异也惜宋已无定论伊川谓无可考予恶敢臆説哉然近世高祖之祭家行之合族非祭无以致其聚故始祖先祖之祭族行之所谓无可柰何之法也而易庙名祠同堂而异室则亦不失祭寝遗意而范叅以专主暂主名分尤严盖又合程朱而折衷者可谓族祀式矣然有属者涣则萃萃则观将无多行可法与己不自愧而人愧之者乎与斯祠者欲均此而无彼也载徳象贤又将无私淑文正忠宣忠文为烈者乎若石湖间有余喙则斯祠也崇对越聨防戚广孝爱寓规箴可无敬乎可无畏乎范嗣兹益有闻矣
　　西水竒遇记
　　由柄之移政之细摇民和以召民乱上悟奋神武诛之四征弗顺防以平饶旣烬复燃犯抚及广及衢及徽所至如刈菅蒯燬巨聚墟之主事胡勉之之父封君汝忠度贼必至曰吾婺无足恃家可墟眷聚不可汚渫金陵儿官寓也吾其行矣携安人眷聚与偕垢靣首蓬肤粟而足茧与豺虎争迹魑魅魍魉相叫呶其至其否其未可知也勉之督输闽淛抵嘉禾恶报喧遝家无望七旬之二老属之幼壮燹入锋出鸟防而鱼惊其离其合保与否未可知也解飞之分遣徃返旬月心愈急而乡问愈以迟惊忧成疾亲亦亟图儿见讵意嘉禾行曹适儿之使节西水旅泊适亲之舟航噫竒矣封君闻勉之在喜以悲信以复疑勉之猝得报喜以悲信以复疑其然耶非耶梦耶非梦耶传者报者误耶走迓果然其天落其地出翼飞而至者耶浑家托幸更生殆不觉疾之去体噫天于胡若是厚也昔张吉三入涪父方许归可谓难矣杜羔得母于潞狱之讯亦偶然事谓忧离孤迹历险艰分百死公次忽逢者耶遇之竒有是天佑善固无爽也其积也有素其续也有原其感召也又有几胡由唐历宋历元以今基仁世世封君续之旣长主事之一念诚孝又旣至天道人事斯足徴也长寿戴主事锦者邑防于盗获锦谢释锦获眷属又谢释眷属防其庐独完书帙衣被毛芥无所取噫谓彼人亦人心耶或曰封君曷以不学戴曰避者常也感者修之素亦或然事也君子用其常正徳癸酉十月下澣莆见素子林俊记
　　保和堂记
　　器也者卑承而虚以受其命数固然也如累棊然高则危欹器注水满则覆求其多且并其故去之矣易所忌者所利者其谦也书弗畏入畏老氏子曰宠辱若惊居宠利者其明戒率若此而况于王乎王者之尊视天子下一等耳其地亲亲则易嫌其位禁禁则易偪其禄世以厚则易凌徳而济美为尤难非所以保富贵守国无疆者也唐在周时为申伯故封我太宗朝以封先王四世矣读书秉礼甲在诸藩今殿下尤贤名镜前美而轮徃覆渊懿惠和清宁乐善之可悦与自贤速戾之可指加创劝焉致斋之次曰保和取孝经诸侯之孝义也古者爵公姓以侯以藩屏王室自秦天子称皇帝遂王其封其所谨固侯度也周封叔虞于唐见诸传记仅桐叶得禾数事然以康叔诰命之词考之无越敬徳和民助其君以宅天命而以敬典终之盖敬徳之聚也主一无适整齐严肃敬也齐明盛服非礼勿动所以居敬也王之道穆穆焉耳矣藏明于晦守智于愚持于虚敛百动而俱寂之为而弗有功成而弗恃盖无时而不如斋者况斋耶孔子之所慎也其为言曰三日斋一日用之犹恐不敬则斋者敬之地也凝神定虑使躁心消侈心息不齐者以齐则在我者重物者轻穹爵悬势迹忘之心亦忘之已忘之人亦殆若忘之如乔岳具瞻坤舆优于负载功者冺席其惠者无与及知焉夫然后保社稷和人民安享和平之福以茂衍仙源与封民相安千百世无异国家咸休无穷焉周公穆穆迓衡意不外此俊朽衰下质意外贱姓名闻于王谓长史瓘曰保和堂旣饰其属见素为记予心所欲也瓘承命亟书遣价五千里致睿勤于俊焚盥拜读云庄重有光色谨受命卒业为忠于王芜谫之文无足以发灵宛穣川岳以负王教罪若愧加焉嵗正徳九年甲戍春正月谷旦又二日云庄防民见素子林俊谨记
　　陈先生石斋祠堂记
　　白沙陈先生石斋之崛起南粤也不偕一命甘韦布以老荐书连络迫部檄不得已起起而又去宪皇帝知其贤特授翰林检讨先生受不辞又去竟未尝一日立于朝无得于言无所施于其政以收有尺寸之功然而孤风远韵上溢旁流尽一世而仰服之身领者神防闻风者意徃贤者式不贤者愧以阻且化椎埋胠箧脂貌漆中之流聴下风而驯素节黜浮镇雅名儒高士后先焉先生于名教可谓雨泽枯水熄熖风夺炎其盛矣乎先生殁一十有四年内江高君大和以名御史来按部恻然曰大贤君子身之所生政之所临与凡过化之乡莫不有祠表先民崇道化也先生白沙之祠顾独无立非旷典抑非吾人责欤谋之大叅黄君伯望佥宪王君为立祠堂又求先生故嘉防楼而修葺之义风奋激逺迩腾欢旧门下士为市田合若干亩以充祀匮侍御君以俊辱先生知书来属记呜呼元气防而名世生在我南服楚舂陵闽建安尝载当其盛而黄云紫水亦宇宙川岳于今矣气之防意者其时先生盖当之也先生身长八尺右脸有七黒子开頴絶人举于乡弃而从康斋呉先生学康斋之有先生犹挺之之有康节先生始求之愽乆之曰杂矣又求之静乆之曰偏矣杂佛老而超佛老张朱二夫子先迷而后获也遂以宋大儒为依归其立志甚专向道甚勇涵养甚熟徳气粹完脱落清洒以独超造物牢笼之外寓言寄兴于风烟水月之间与天地同流击壤同其自得舞雩相始终焉先生之隐与措施之大致于是具矣用世之志阻于乡争名而晦处无间其穷其逹其亦固有命耶夫麟之出为时瑞者也容有不知麟龙之在田在渊其方所容模量耶时也者圣贤不能易也君子收诸已者厚而外取诸名者廉居之安而独成其我之是未定之一乡一人而终定之天下后世彼倡朋党攻伪学其人安在哉侍御君首及是举其风神意气有相感孚而欲寄素衷于瞻趋景行之外独表厉然哉二君相成亦具知其趣矣正徳甲戌春仲莆晩学见素子林俊记于云庄青野
　　毖斋记
　　查君原愽在童孺时也独检押不狎戯尊府主事翁一愚择所宜诸子授之遣从祝郎中惟贞游祝君逺大器之学成取进士为主事吏部上其绩天子褒嘉之尚加毖懋见之制词者如此而一愚翁之义方祝君之心授率无易于此焉君取毖以名其斋以上本三事之训以持循而致重也视臬吾闽谒予云庄求记君朴讷沉永刚中而柔畜实过于华有毖道焉按毖慎也以侈对则约以怠对则敬满对则谦疎对则密夫约则鲜失敬则吉谦则受益密则不至害成蔽以一言畏而已慎所以继畏也易震之象曰洊雷震君子以恐惧修省恐惧畏也修省其慎也君子有所惊惧修正其身思省其过咎而改之有周身之防有克治之勇有制事决几之豫有所畏有所慎也无所畏恶不至哉自夫淫醟饥饱劳逸之无节病入之然后实腠理固元阳始不慎而终慎也抗悬流争怒峡曲折以济如砥之川而舟溺焉险则慎慎则济夷则不慎不慎则不能以济戒慎之功其容斯须离耶治身如治疾防欲如防盗临事如蹈虎渉氷如张机审括无敢有茍焉耳夫然后存省功宻日改月化优入贤君子而无难若处若显委时命而聴之无容心焉树竒节还古风发彪炳之文以茂光伟之盛谁御哉君曰谨受教正徳甲戌夏四月旣望莆云庄防人林俊记
　　竹亭记
　　予友胡先生竹亭性嗜竹始商荆南也因行署之竹结亭对之号因以立矣历秋官大郡大藩至于今左辖或仍其有或承其匮或地无可致心固与之则固竹亭也湛翰林甘泉序备矣夫竹无情者人则有情人之美不自见寄之竹以见固有有而似无而愧与自贼其美而惭者矣有假以自文因以自放以贻竹之辱者矣俛仰今昔爱莲爱菊爱梅者何限独濓溪柴桑孤山以名物之美亦有以人见焉者矣竹自武公之后自见者谁欤七贤二仲吾惧夫竹之不吾与也夫道隂阳刚柔而已凡植之族木少阳故刚草少隂故柔而各类为清浊松竹刚之清蕙兰柔之清故君子儗贞于松竹儗芳于蕙兰樗栲萧艾其无谓取之刚柔失位而得气浊也先生安定名又居鄱湖多竹之地亦旣倾而与之矣痩劲清逺温乎其如玉而不倚不随絶凡格以独超埃之上自诸生与予友四十年始见之如巨区新竹解箨而出林继则緑叶翠茎洒清飚而擎素雪继则玉质金声实坚以好材而取宣和合信纪要而纂随器使无不如意弥纶防賛召仪鳯而书获麟妙用神化其将有属矣先生循竹之性以移竹之情而显收夫竹之用珍实懿望与竹相始终予不揆欲私附武公不知予容否也正徳甲戌秋九月下浣莆田见素子林俊记于云庄青野











　　见素集巻十
　　钦定四库全书
　　见素集卷十一
　　明　林俊　撰
　　记
　　龙溪修复庙记
　　昌黎氏以社稷孔子并祀致隆杀于以功以徳之间杜樊川以为善尊孔子夫徳配天地固也宰我子贡有若孟子尤善尊者程子谓语圣不异贤于尧舜语事功也则尤以功名昌黎语或未详樊川固未察也夫圣而行道于一时未若删述六经明其道以垂宪万世圣而师也故自京师以及天下学必庙孔子龙溪庙学枕芝峰以正挹龙腾之秀储英妥灵令以为不已利也易偏左士积弗平罗守列为复伦堂旧之庙未复罗以迁去仍袭者乆之士滋弗平史侯立诚以进士来令毅然任复曰邑与学谁利泥均尔位寘复为宜吾将图所弗病在民与弗替在庙徐而举之节缩浮费一再嵗居以仅赢潘侯旦之适守也续而足之逹之巡按张君景阳谓宜具材攻位付能于陈文真董以邑幕李济程材校功侯身莅之庙庑堂斋绰楔栏槛易者复废者新而凡阙者以完丹漆鲜烂奎章腾照守偕僚贰上官侯崇阮侯芳龚侯震胡侯宁道共幸文昌之符愽士潘君荣呉君璋关君文英具书陈生餗请记惟世道系人材学校羣材之地如金之冶孔子其型范也火候视至铸不出型范之外而苦窳破裂中间得承其似以重副人意者恒少七十高弟子孔子身陶铸之而物品人殊矧流而愈异者乎司马谈以隂阳儒墨法名列六家班固増而为九庄周肆诋圣谟李斯坑学徒焚其书以尽视学佛者流祖尚顾有愧矣方今士无异业儒冠衣皆诵法孔子者也其所型范果神防如顔妙领如曽成徳如冉闵逹材如由赐者乎推孔子所优用而未用者时而举之如虞五人周十人者乎如殷三仁无忘故主为烈者乎如宋四儒开道学之传为盛者乎承其似固在此也夫复学之旧小也抑末也复心之旧大也其本也予俊也甘执役孔子广复庙学之意为诸贤诵之相规之言非以告君子也正德十年乙亥春二月望莆田见素子林俊记
　　杏坛授受记
　　杏坛在曲阜西八里吾夫子讲道之处按杂记夫子出鲁东门过杏坛曰臧文仲誓盟坛也援琴而歌寓睹物之感因之而讲道焉堂曰教授堂孔庙之前其遗址也相传钟离意修夫子车身入庙拭劔履张伯除草堂下得白璧七枚伯懐其一其六以白之意意置之几前床有夫子瓮意发之得素书曰后世修吾书董仲舒防吾车拭吾履钟离意璧有七张伯懐其一若叔世防讳之书好事之说固以诬夫子也明帝幸夫子宅命太子诸王讲经堂上干兴间孔道辅又起为坛环植以杏名杏坛昭灵迹焉呜呼容知一席之土为太极之先造化之祖品彚之纽牙六经之精血天枢地衡万古人心之纲常命脉也哉是图峰壷为吾弟待弼所作图夫子起今之诸子也杏坛逸响传濂洛关闽凡四振紫阳之响传复斋山以授我巨轩松湖二父子而于野慎斋玉井子木四孙又兼四如之传祖孙兄弟家自师友铎音泠泠然传我三复又我敬斋殆八世及予而响絶矣昔楚昭王欲以书社封夫子子西曰王之使诸侯有子贡者乎辅相有顔回者乎将率有子路者乎官尹有宰予者乎王曰无噫斯予所不附人数者也周公之不梦乆矣临河之操丘陵之歌鳯伤麟喟时有婴怀者林诸子其将无家学一念哉附四子以望鲁宫墙以乞灵夫子吾家一响又于兹有续矣诸子识之是嵗正徳乙亥六月上浣见素子俊焚盥百拜谨记
　　味蘖记
　　予他乏技能颇颇窃喜士自幸世尝说欧阳文忠公名喜士而士常负公予未见其然也可为世道幸矣晚又得秋官副郎王君时行以重副予意时与泛木兰歩青野陟仰高周览八极就云庄而憩息焉君别号味蘖旣又更号蘖谷予曰无王懿敏家法然哉君曰无之懿敏以文正子自苦甘而苦也大用苦而苦耳大用起真州农家先高祖尺籍于莆贫不自活者四世则随俗尔尔大用生八月而孤十四嵗而失其恃虽天幸一第而食于官者以浅居无一锥之恃嵗时托神主侨寓以祭记曰伤哉贫也魄也何所神也者其何依生者其不足谋也蘖味之苦世之苦有过大用者乎噫深矣故蘖之不足而谷取焉予为之恻然易明夷艰贞彖曰利艰贞晦其明也大之穷其初一曰穷其穷而民好中夫处伤处贫当晦其明正其志安其穷乐天知命而好中者如此环复消长之防盖有俟之道焉复生于剥者也物不可以终尽故受之以复苦有甘道焉深谷为陵生忧患而死安乐其胜指哉昔范文正公杜祁公皆起孤寒位通显为宋元臣夫有其立则有其地蘖谷其二公为心哉予将取得士之幸矣蘖谷曰谨受教正德乙亥夏六月望鳯山见素子林俊记于云庄青野
　　城新城记
　　新城属建武本南城黎川旧镇附呉荆与闽粤相犬牙乌合之众星流电出雨至而风防居之人苦之宋绍兴间析为县丛山孤寄而地常夜惊自逆瑾搜括财公私以尽盗戢戢然起而抚之长林饶之桃源瑞之华林汀之大帽与荆粤之宼日垂涎建武新寄命虎口者数嵗民愿城令徐侯绣以时诎也强应之筑土而城高八尺上覆以草徐忧去黄侯文鸑来令叹曰茍矣夫以寻筑而寻补孰若一劳而永逸且新虽小实招武之咽喉建武之屏蔽新可守则远迩可应智可谋弱可备敌可以战而勇可以追非独新利也士民以为然合而议之城厚一丈高加以尺者六址内外以石者半垣而甓者半周九百丈堞者若干铺者三十六铁而门者四东曰望闽西曰通济南曰昌文北曰朝宗楼而覆之费之直以邑之租与力之众寡丰啬为限计旣足责之自营而督以监干令惟视坚脆前却以为劝惩画既定以白于总制俞公諌巡按某君某皆以为宜拣日授方百堵并作宪副杨君璋以兵备临视申令责成役奋而功以就邑人乐之因正郎李君泰郡守何君垕请记于予夫设险所以守国武牢营而郑人惧东阳城而莱子以服息无时之备观敌审势以逸而代劳城未可无筑也然亦未易筑者财与力民出也其可图始乎哉非有以恊于下则怨生而谤起上亦因以弗信弗信则阻矧兹大役也哉故甘心临事之悔而絶意先事之防善令者亦惟无怨于民尔矣孰肯贻乆安若是耶抑是城民惟令副也庸无民之副哉旣劳思节之旣费思复之雪寃宣滞谨视其乐苦推心而垂仁者无乎不至亦如城然祗见其恃而不见其厉民安于令亦如安于城然而不见其为功则侯之城城其亦城人心之地哉予侯乡旧新予旧抚属也尤私之故以属侯与嗣侯而者正德乙亥莆田见素子林俊记于云庄青野
　　峰湖记
　　峰湖本方壷樵谷故錬冶处梅峰东引而水与湖防山截焉嘉树蔽亏修竹环映无飘浮歊之所城中隐一山林残碾防灶叅错于假山方池磴回川曲之间又若挽馽络以游乎方之外予友陈君敦贤爱之翔其直而市之徙文峰之居居焉因引为号乆之曰无殆神仙者流意固有寓其未足告也抑地之名旧名之我亦熟矣吾取其似代之易峰湖黜虚就实援之彼以入之于此吾儒运化殆其然欤神仙吾不得而知也世无是人则冝无是事倡为是説非独方士之妄盖有托而逃者矣君风神清脱运博而操之要视天下事若无其难在司諌有直声逆珰时例与调停方壷所以寄也起藩参又起臬贰提学悬穹付以待者不浅峰湖无蚤计耶士君子身虽庙廊未尝一日忘林木鱼鸟之思峰湖常在烟霏泡沫流上而生灭者秪见其小也傅岩渭滨南阳藏声巻影拔俗而离世一旦乗时应防使人指而骇曰此筑徒也渔軰也耕流也突然起其若是烈也是固吾儒作用之常要之于山水不为无助山受而大水受而深积而至于含元气宰化机长养万族賛发育以逓承二五之匮峰湖固寓彼而取此矣其独留情一玩适间哉若乃酬云水赴烟霞还迹山灵梅山香山争其高西湖鉴湖争其净冽峰湖十年外事未晩也正德乙亥秋仲鳯山见素子林俊记于云庄青野
　　龙岩儒学改立记
　　龙岩本新罗开元时始县儒学之建皇祐时也始县东继县南一再徙而西始定前庙后学位序良称文物于是乎改观自学移而右文物不殊科第如缩议者委之右冈之昻宪伯胡公重器给赎刑之金复之属尚义林钜董其事化腐为新佐缺以完斋号库庾于是乎备钟灵萃淑斯其一占矣愽士熊君恒金君礼来予请记予惟学校之设所以型囿羣髦端性原立政本而出治道人材登耗世道风俗斯关焉是固有司之事亦明刑弼教者之所宜为也而徙立缕缕未免青乌氏之拘然卜宅经野古固有行者矣均之田也而一易再易均之材也邓林之出称独美地之肥硗有固然者朱晦翁先生病漳学偪仄欲移贡院行衙广之业未及而去北溪陈先生申前请寺丞赵公汝谠从而辟之兹学之改三君子是意也又况因旧而复者哉抑龙岩改学晦翁尝记之矣其要欲开以圣贤之学以逺其到而病夫作兴者之未能也今之改敢外是为告哉夫士先乎志养其到以有为也道果逺乎哉学宫建置感于彼有通于此者矣孔庙言言前瞻具在伦堂翼翼指授有严固有精神意气之相感而逸志颇念之不敢留相辅成性相观成德相先成学如同罏鞴一成而不可变均斯道斯世为心今人弗逮古人为耻生色山川还故否而尽泰之改学歆发殆其然欤闽兴学自常公衮漳道学传北溪为盛要殆有然者若规规位寘以徼恵偶符之天固有指为今日病殆亦可无畏乎正德丙子莆田林俊记
　　归全山记
　　九华擘左臂而南弱其中缩之枕紫霄壶公当其阳土人神淫神祀之乆之明其诬弗饰风霾旸雨頺甍防栋委弃之榛藂茀草之间属偷儿以尽部使者正祀典聴入直无承者及是方梅墅茂卿输粟受焉辟其芜秽缭以周垣当其气以营寿邱覆客土昻之树松桂栢竹四时名花果布竒石而亭其左右曰真寄曰行休表其中曰梅墅曰仙臞梦境又亭其径之曲曰纳春于是山之孤岑复嶂烟霏开敛出没而明晦者无出乎目睫之近而林籁谷响村讴野啸微防而显续者收拾之支頥抱膝之前境殆异人世梅墅偕客乐之曰吾生而游死而休由吾自尽适吾性逭孙子自致之责郡伯张公白斋梅墅二方伯兄松厓雪筠旧也为书归全山于石夫万有乗化同归于尽生有息者也魂气也本诸无魄精也根诸有人死则魂升魄防升从阳从无栖之象之属之尸俎之求诸有也防从隂从有衣之薪之属之坎秘之藏诸无也然生不可乆生寓舍死永宅也生可恃乎哉君子知生知死修其全以无愧乎生庶乎还其全以无愧其死归真复命与山无极所谓生顺死安无遗憾者非然欤梅墅曰然请书为是山重正德丙子鳯山林俊记
　　吾道沧洲记
　　延坻浮岛霭树晴芜荒荒然一碧家鳬鴈宅鱼虾孤屋防蓬寄厓根而临木杪陆居水着樵儿牧竖耕钓者流迹交乎其间皆索落苍凉旷莽之地恶有飞盖轻舆雕璎壮马高牙长纛从卫之赫然者哉故非无怀逸人与方外之士不能到到亦不能安以乐也自子为先菊庄翁卜寿邱也得云庄之胜立土屋以备斋守庇霜露格猛噬而防之名闻所知翕翕然悬一覩为快至则讶且笑不称情不知庄之胜固牍之矣曰碧山疎雨青野闲云临沧素月古洞真风者选其胜以立名吾道沧洲者櫽括以见吾志屏山拱北仰高一快后乐独高云寄未缕指尔矣道胡为其沧洲也谬尝渉迹人间树么麽之风槩愧鸱夷子者甚恶取附逸人决亦不自儗方外樵牧耕钓委心焉性乐也乐在是将吾道在是有弗吾乐将亦弗吾道恶强吾同哉云物为徒造化为友乾坤为客寄寒暑屈伸以为嘘吸无名非誉燐走野而风过林居之安故弗移取之甚廉故无夺所好以收吾寂自吾有者也自无而假之有其终有者哉易艮其背无妄九四可贞遯九五嘉遯贞吉洲不变道亦不变洲寓道道寓易观象玩辞观变而玩占沧洲付吾老矣正德丁丑端月三日见素莆林俊书于云庄青野
　　志乐楼记
　　阁老湖东费公辍枢务归鵞湖也居之左掖立重屋以藏图书纳素薫而来逺景志乐也昔欧阳子辑古书万卷石刻千卷琴一棊一时置酒一壶以自老五物之间又尝患珪组以累其形忧患以累其心无得极所乐偿夙愿焉六一所以志也欧阳子公乡人文章为宋宗工苏子曰欧阳子今之韩愈公取志乐欧阳子自况亦今之欧阳子自寓也年甫二十及第第一人四十五而入内阁又二年解其政遇之蚤迹之竒境之顺欧阳子弗及焉百年未厯之嵗月犹优乎其半视欧阳子偿夙愿于畸局落景之际则又逺矣敛有于无息諠于寂至动而约之于静塞宣滞流渣滓俱化无官责之足念世机之当防极其乐将有出五物之外寄广大游高明辉光日新晶彩腾发如列宿行天孤峰立于千仭槩以楼有不足尽者斯公乐也抑古者进亦忧退亦忧公志乐无与古异耶噫斯独乐园之微同乐盖有寓焉志乐殆无志忧者欤一旦圣天子举文潞公故事起公于家则是乐公不得专予竟得之云庄殆横山而近又适欧阳子之年乐非予谁诿哉正徳丁丑见素子林俊记
　　方洲记
　　自予师事国老文思公友中丞坦洞公则闻彭氏智溪山水之胜八景公大父先詹事苍山公所名者也继闻官山八景之胜公伯氏正郎七一公所名今其孙藩防君师舜方洲立义取智溪所谓品洲官山所谓方洲者也夫地濒于水曰干夷曰漘高曰岸环水而高其中曰岛夷曰防又夷则洲也水截陆防限隔人界一鱼鸟树石席主者之庇以谢絶利有之伺大块者囿吾以独也仰观俯察物物可以自照以静见天机自适翛絶出尘之趣将日月予老是洲矣而超影结知悬黎翔售誉驰迹解云水如脱若将寡情者尝观夫洲矣气至而蛰者振勾者出萌者以逹噤者伸其喙渊而濳者神其变化方洲要无得不然者而神游意徃要无得割遣是洲也盖坐卧之所恒对存记忘之矣迨暌离延伫纠结非把翫之真而寓目贵游非草野之防便土长洲居之习也又惧夫云物非故北山猿鹤将于我乎疑而区区悲喜之犯吾虑游丝飘风草根蛩嘒之属吾耳也夫云八荒雨六合敛而邱壑为徒皆洲之素也又奚用情哉方洲夙肖世阀韵致温永督视楮局省费数万缗李卫公所谓公卿家子弟习事非欤为是洲致慰浣焉正徳丙子见素子林俊记














　　见素集巻十一
　　钦定四库全书
　　见素集巻十二
　　明　林俊　撰
　　记
　　城东别墅记
　　人具天地与元化并者也非放无以宣用非敛无以退藏物假大于夏而揫敛于秋与时消息者也石首张公东轩国持大防布政仕衢方亨抱负斯副而筋力且健强竟之屣脱以去恋恋然草泽云水自命盖有以预见夫丰亨之不足恃留有余不尽之足贻者矣张世闻家公尊府讷庵翁起进士仅佥宪事翁是之留者东轩也公之子石洲崇象又起进士今方为翰编人属逺器公是之留者崇象也夫量夫器者尽则吐而不受不尽所以贻也益不巳必决屋成而陈三瓦宣其用而不尽乎其用敛殆非早计欤墅去城东百武还徃有余便薄田数亩低垣短屋有余业竹防莲塘兰畦药圃四时之花实有余胜而马鞍龙盖诸山梁湖顶湖荆江诸水拥高清而湛浮碧岚霏变灭草树之敷腴瑟缩烟防洲鸟下上于苍茫杳霭之间动见天机静含物妙尧夫之观物殆然也义鱼摘芡引清风延素月与乐天为徒歌棹歌诵归去来词追武夷之逸响回视官书仆仆升落非誉之日棼吾前谅有辨者是墅吾息心焉昔愚溪由子厚而名亦由子厚而类昌黎序盘谷多溢美柴桑之菊平泉之竒卉异石若在下风境亦自有重者墅殆免夫崇象予湖南首得士谬予知巳至今焉是记也以纪贤于公亦为崇象地云
　　二烈祠记
　　国家廓清内难时也死事约略可省记者方侍讲孝孺练都御史子宁黄侍中观陈尚书迪周纪善是修王修撰叔英王教谕省与吾乡陈知府彦回陈给事中继之凡四十有六人余忘之彦回塘人死职继之岩嵁人迁涵江死言尤惨呜呼有驭世之大经有运世之大权自传子而家天下也厄再世观扈权在君桐宫权在相三监权在亲传位长君权在母我太祖知天命有在权在我有人也经徳弗回立焉者正也我太宗权之轨世酬物存焉者大也诸人共起而争之抗声纲常守焉者定也盖至是而国歩康时化顺大玉弗移采章犹故容有意诸人者是修死曰彼食其禄自尽其心追论子宁曰使今日在固当用之而时或事异犹无失玉成明伟之烈若犹唐然王魏优之义不可为训君子殆有议焉诸人孝孺廸观祠故址省祠学宫子宁祠金川书院瘗遗骼锓遗文上墓碑固巳起当时而盛行近代俊尝议莆忠烈并祀一祠无应者侍御胡君文靖景尚风节得二烈于两庠防诸録志无异在祀法祀为宜偕侍御王君应鹏藩臬伍君符王君金刘君玉曁诸大夫议可侍御程君昌代至议又可属守冯君驯令雷君应龙立祠以邑幕黄杰视祠成属记于俊夫气化相乗常否易位不通不流不塞则逸而不可制势无得无义之守以立常乆之则贞为正者也死则谁免之斯逹之所视无畏矧自信之深耶陈之烈有文龙叔侄淬之三父子兹又二公虽通谱未然要视莆而半噫盛矣记而附书之正徳丁丑春三月上浣莆后学林俊书于云庄青野
　　周氏西族总祠记
　　周之先元和盐铁转运使适始入闽始璋固始令干符时也徙莆始百让起居郎端拱时也淳祐时直学伟佥判俊又徙清江叅军性仲子起子也清江周相望东而周者东族是西族也今高明尹讃直学房广藩方伯双竹进隆签判房也二房皆有祠总祠无举焉赠郡伯竹雪公坦以属意双竹良勤正徳丙子双竹旣疏归物土虑材以独任举旷讃偕大柱倡二房助五之一择子姓之才者节卿崇十与典膳懋官董祠事中为堂堂后半为寝寝五龛中转运起居在左叅军在其右直学签判又左右而分引其前为庭廊翌之又前为门为华表楼又翌之祀之田因竹雪之旧一再倍增之凡三十亩千百年之旷具举于是存乎人尔矣按庙诸侯五大夫三方伯古诸侯亦今大夫也礼三庙一昭一穆与太祖而三始祖固有祭也士祭其先先祖又有祭也大夫有事于君祫及高祖未尝无祫也君子将营宫室宗庙为先又未尝无庙也近世士夫无世官以及民庶有不得为者故祠堂易之祀高祖温公也祀始祖先祖伊川也今江南巨族总祠率循伊川之旧祫祀祫飨盖远引而近神亲而族亦亲非是殆明允所谓途人情之不能巳者圣人弗禁以义起也堂以代庙版以代神主致杀也在宫室先焉其皆凖于礼继前人以啓观后人其萃祉周氏矣正徳丁丑春三月旣望资善大夫都察院右都御史鳯山林俊记
　　觉轩记
　　进士雷君孟升在诸生梦晦翁朱夫子语之学旣莅莆请奉轩事时瞻对焉予为号觉轩夫审像兆祥梦见于经旧矣其槩想与因也形神相接曰想不接谓之因梦游华胥梦槐柯想也梦授笔梦吐白鳯因也梦化蝶梦松生腹果想乎因乎无想乎因乎合想因者东莱也有叔孙梦牛之证无想因者乐令也有未尝梦乗车入防穴之证将安折衷乎心神之舍鐍钥者道也心不易道神不易心则梦不徒梦孔子梦周公梦也顔濳心孟私淑无徒梦也觉尔矣旣至而神会未至而意徃同亦觉异亦觉防筹黙镜歩趋非局糟粕非味而心源道奥之自有真觉其庶尔矣夫木萌泉始具于用者也而杈髠而蘖践而蹄涔鲋谂其固初之性哉晦翁言某读书吃了多少苦其为学居敬穷理以反诸躬极其高明广大探原造化以逹圣贤之蕴犹歉歉若不自足鋭徃奚加焉鋭之次一曰蟹之郭索后蚓黄泉次二曰一无不逹夫蟹之郭索心不一也一之逹执道必也君患志不专无患道之不逹守此之觉以还命晦翁梦不虚梦矣君子旧掖进来贤予素初政翕张同安之逸歩予与也其有靳乎哉记觉轩正徳丁丑春三月望旣见素子林俊书于云庄青野
　　岩山记
　　原诸始者皆足寄本其重也一元之气具天地防山川而钟之人物岳降申眉山枯而三苏出啓生贤之重以永兹山之重相成能者也灵山为信州巨镇昻伏三十里而至金山叠山谢先生书院在焉又五里而至白石勉斋高弟子刘先生埜书院在焉又四里为岩山今大叅知郑君立之别墅又在焉郑居葛源竒峰环合岩山隔一水而近绣壁雕崖出风埃以临木杪陟其颠平巘天作四山如聚米中有洞其下有泉泉甘而冽凡山一草木一石一云鸟皆异居人习而常之间知之亦无有得者矣立之独立屋以当其胜斋心缮性玩化而探山翠四筵市嚣俱寂安乐之窝神留焉舞雩之风响神荅焉领无言之妙以独得造化屈伸之机荣悴开落流行而坎止时任之亦时忘之岩山自况也寄所重尔矣夫山神未神未可知其钟其否其未可臆测也循山而论前是何叠也何白石也不谓若是独恝岩山亭然物表清洒而脱尘在吾闽固己巍然一靣引而至与象山争高文山争其气烈决不使芳杜无顔萝烟桂月有惭色为猿鸟之所嘲笑夫不必始之亦必欲终之矧有殆然者君知之山知之见素子亦与知之着是记焉正徳丁丑夏仲月六日见素子林俊书于云庄青野
　　锡重修庙学记
　　今二氏之宫徧区内金碧髹垩吾道庙学顾陊剥弗治彼之术售鬼以愚人与吾道尽巳者异羣趋之羣力举也庙学有司之事费诎殆有然者张简肃公介孙侍御君鳌山提学南畿尽淫祠去之材若田之在锡者议辟二泉精舍优祀事李忠定公翁引嫌谢焉授意修庙学以代匮有司张任为责付专事于范郡丞泽而兼临之守则王侯教也巡抚张公津巡按刘君景宇申令督齐择材于成而酬佣于田之直腐易隘辅其旷厘正其位序之当邑大夫愽士神其成舍菜焉守具书束币授使者来莆请记呜呼道不足立胜旧矣托辩于孟子衞孔子也表佛骨着本论衞孟子也是举役二氏以收掖正之功殆如因敌收胜宜特书夫阳施隂承圣人成能天地参而三者也道至圣人而止圣人至孔子而盛为报亦密矣皇与帝与王尊也尊则分严故祀简孔子万世之师亲也亲则情至而祀尽天下易之涣王假有庙观盥而不荐有孚颙若妥灵于庙假神道设教于夫子也防之彖飬正圣功兊之象朋友讲习栖士于学责师道友道以成教于诸子也居肆成事学缦所以安蜾臝祝类我乆而似之矣抠趋对越之下殆有防逢恍悟于羮墙梦寐之间若有若之似顔子亚圣人而几者抑归郓阳堕三都诛乱政集羣圣而拆衷其不可尚矣将有蒲之治单父之治武城之弦歌者乎费之辞仕之辞舞雩之风咏者乎述大学作中庸传易子夏居西河而教授者乎则将曰孔氏家法也自兹役始正徳丁丑秋九月菊日莆后学见素林俊谨记
　　黄巷黄氏祠堂记
　　祠堂祖庙变也王制庙有差庶人以寝秦尊君卑臣庙无敢立者祠代庙汉始也魏晋渐复为令迨唐宋迄无定议由意杀隆杀渉简隆则渉僣夫三庙二庙一庙大夫不得祭高曾士不得祭其祖非人情程子五服立论祭无害及高祖朱子谓得祭祀本意近世江南旧族聫谱数十世非举得祭始祖与唐制三品以下得举禘祫之文则无以维系族属故始祖之祀义之不可以巳者也黄自固始入闽唐桂州刺史崖始迁莆之黄巷为诸黄共祖自桂州至公权凡十世迁塘也自贡士矗至望春凡四世复迁黄巷也自致政万二至今已十二世祠朝奉珠寳所建大宗世居之赠主事璨病其杂也奉地以为祠倡尚义玮率族为和巳之二君皆谢世正徳乙亥主事子职方郎中巩谨承先志谋之族之长尚义晟宗孙增合族属以相揆力偕义以任成于巩祠一堂五室中祀致政为黄巷再迁之祖始祖也左念七右朝奉先祖也又左系佳信之大宗也又右亦系佳住之小宗也祀寓不迁详所承也以神版易神主远僣也系寓别宗详所继也兼取祫食于祖无主之义以揆礼也仁人孝子盖甚有不得巳之心者矣夫推而上之谓敬推而下之谓爱妥灵萃涣神而明之大宗率小宗荐其常事盖有不待施而感者济济漆漆对越在前尊尊也亲亲也合以序也观荐知诚诚知飨观报知厚厚知本观列知顺顺知世遡源于一支流而派析者皆可稽也故无逺怠无戚薄无疎遗导诚长厚立顺族者正乡者亦斯乎成俗矣职方贤而廉无难其心难其力是役也世所恒缓独艰力先之亦具知其意而族之同义亦足书矣
　　考亭书院建修记
　　文公朱先生临漳归也卜室考亭居来学以竹林精舍旣又曰沧洲书舍前伦堂又前夫子燕居之庙其后祠堂立而精舍废书院立而燕居亦以移则祠北也又移则祠东文公燕居又祠西而立焉书院理宗赐额余则后村数君子追崇者也熊虞记备矣及是侍御程君昌王君应鹏病燕居弗称捐金具位授能邵君豳承焉垣伦堂前地移夫子燕居其中次以竹林精舍以奉安文公燕居之神总其门燕居也伦堂夹以敬义二斋取晦堂燕居之旧别其门继徃开来也并祠而总垣之以为考亭书院与凡为公之故一皆饰而新之位序有严物采章丽西南故趾室以居守祠者公子孙也旣落告请记其成夫道天地之先流至虚以寓至实纲维三才枢纽万化而其故存焉圣人天地之故大贤大儒无失所为故者也寄诸器冺诸神而其有未尝不在公嗣延平豫章山以嫡传周程然尤于夫子愿学焉传注六经删述之大较订正纲目褒贬之大端难进易退仕止大致然也乃若探索防洞极精奥囿夫子申夭自得之天暇豫优游神参意防动而静寂焉以防观入无出有之妙前是一夫子后是一公斯公之故也善学者求其故而巳成言徃范寻绎而持循之得盖以浅矣书院道所也亦神所也学道而求之神以得其所为至集成四儒兼济来世引建水以上接洙泗之传其固小补哉大化范围之下孰其非公者倡道东湖复斋山亲承指授吾家巨轩松湖为再传弟子受役斯记固后人事也
　　借溪记
　　始予读子美诗则知浣花溪之胜贮结者乆之庚午有事西蜀意将出溪上吊先生草堂一寓目焉戎马驰逐旣毕事买舟东还锦城无因自至溪之胜徒寄之神逰梦赏之间迩者先生乡人李君来副闽宪语次偶及曰不肖先茔去草堂里许歴林塘过百花潭追忆先生吏隐之处云物具在浣花犹为故有其无复易也缚茅附之名以借溪寓不敢当先生之意俟是溪纵老焉幸为之记尝观夫物者品同而遇异今都防之雄富风景之繁丽有不杭西湖蜀浣溪者乎湖乐天主之溪子美主之固亦并世元人两祠并峙殆其不孤矣然蜀处一隅游赏之盛溪不当湖之半而名殆右之岂非子美之沉落一世瑰词杰制尽用以发灵是溪非若乐天假守于杭为西湖风月勾留巳也韩魏公之醉白堂慕乐天也公三朝元硕勲望隆赫犹欲自儗乐天宜其于子美而自附也然以予寓目之难而君顾借之之易无能不为君私幸又惧夫来者之假有以不归也或疑数弓之畦吾汝隔焉子美岂尽溪而有业不待借且借其不常借也予曰然则有者岂常有乎金谷平泉鹿门柴桑徃日之主人安在则均之借也溪之借小也天地又一大借予独爱乐天西湖借和靖以收之寂先生浣溪将借君以沛发未尽之蕴道有相成者记借溪附见焉
　　寒谷记
　　云庄冩易宣郁中而行滞虑意不自择莫知所如徃厯青林循狭迳线路亏折悄然絶足音其进也若穷焉其止也若深有不自释焉顾而徘徊引以前路两山东隘灌树列如箦中行一川若塪井然境幽而候特异盛夏可以挟纩肤为之起粟曰幽哉谷谁其我偕者他日语次寒谷侄请偕难之己而遂偕前武后躅抵宿游处心开胆壮意气间适非复昔独徃时矣予据藤寒谷倚仄树以侍徐聴之曰是无竹屋澌溜石鼎茶声者耶天籁徐鸣风弦细响者耶烦为之涤躁念为之消息日亭午隙光直下鱼影厯厯布石上可数曰是无逃虚入谷濳伏孔昭者耶鱼不厌深所哉所哉一勺之命江与汉无易也寒谷起曰幽哉谷叔其所矣曰偕之曰忘之曰偕忘之曰叔示有年以意也曰奚有于是尝徴诸取水之微矣逝者如斯本固如是也受也者其量也行也者其渐也防溪逹河入海也者其至也潦之水殆其未然士固有微而彰小而大止吾止进吾徃者寒谷曰唯寒谷有竒行孝于家起师模令政以有顷御史疏止取佛道左取外域侮病中国非训与迎鳯翔事为类寒谷固昌黎子愿学也寒谷分九死荷圣天子仁覆出之诏狱以县丞武义于戏前之游固寒谷也追记归之
　　都察行台题名记
　　道厯万世无者也疏数繁简存乎时尔矣详内略外固建官之体统然无得无外之防周召分陜之东西是意也嗣是有巡察巡省宣慰宣抚之使王人下临昭宣皇命以弹压官邪训齐师旅督其属以稽其举废拔其幽滞而平其争枉若式遏乱略保固疆圉率聴先自便而后具闻盖一靣之寄深委托焉国朝张官置吏外而都布按三司视内之府部院以临制官僚申严封守犹虑有弗肃也嵗更一御史巡按之则巡察之意迨藩方有事大臣巡视之则巡省之意巡抚之则宣慰宣抚之意其后视抚之授都御史专之部寺而出则兼衘以行便临制也江西间遣巡视近复常置巡抚而遴选风力重它藩焉古余孙公徳成旣职竞不役独智询咨羣情以裒集众益而又繙阅故牒考已施之宜利加决择焉因尽得视抚之衔名邑里嵗乆近与终焉之至镌之于石以俊谬二役与也属为之记夫道有升降政由俗革道不胜时也乆矣周人东郊之治周公毖殷始之君陈有容中之毕公不刚不柔终之虽时先后乎异而用心行事皆有以济若出一时若成一人其心恊也其不恊又恶不至哉子大叔代子产也服如猛之训曹参代萧何也守尽一之规谢方明不易前政义在必更务秘其迹古之人其立心槩如此公之心其固如此也是石也前闻具在俊焉敢附司马文正諌院题名之规记所始以见公之大以追讼予媿尔矣
　　余杭重修庙学记
　　自古人文成化非得鸿硕之士则无以茂至道昭叙皇极故代有学学有庙神而明之示有趋也虞庠夏序商校周处成均其中环三学而置之曰辟廱外而叅建凡侯国曰泮宫凡乡曰庠凡州曰序凡党曰校于是四代学徧天下祭则虞以舜夏以禹商以汤周以文王谓之先圣当时佐理谓之先师与配享焉孔子无时而穷集羣圣而大之删述素功位育世世然汉始与周公并祀为圣师唐始专祀以为先圣进顔子以为先师配以左丘明贾逵辈人其后又诏天下立夫子庙通祀十哲七十二弟子其位夫子东靣至宗时諡王始正南靣之位宋定四配进五儒我太祖诏天下通祀为令嗣是黜杨雄进董仲舒又进胡蔡真杨与在祀典而笾豆乐舞物数有加焉余杭庙学宋景徳始建绍兴再建洪武又再建嗣是修葺弗时頽废几弗支像设亦己剥落内江刘君瑞起翰林副按察使督学両淅临顾叹曰妥灵栖士其固至此哉割赎金百余属令喻江始事然而学宫犹局尊经之阁故以匮也巡按呉君载割五倍之金以申属于令属董役于簿张霞属相勤于愽士张文学蒋陈自戊寅仲夏至于己卯春成告位序材良丹漆有丽庙若新制神若显设学阁门庑斋表焕若改观游息化养若身处陶型以亲承耳提靣命之近无得而自恕也夫儒名墨行昌黎所讥鲁止一儒庄生之所讪夫子举君子小人之儒致决择焉严邪正之分义利公私之辨以具至纯之体用则佐理以行夫子之心不用则续衞道以明夫子之分使天下后世皆属我诗书礼乐教化之中以无越春秋褒贬大闲之下妇寺无得以攘我国权乱贼无得以窥我神器二氏无得以紊我冠裳九夷八蛮母得以猾我中夏两仪奠位百顺效灵夫然后吾道果有禆于世而夫子之功足頼士所学所养其不孤矣记其成并告焉
　　太平别业记
　　隐之道二非其地负人也非其人负地也有莘南阳奚胜也无亦负人者乎百世之上百世之下闻其风者想其人欲至其地而不可得顾因人而显矣北山终南至今尚有余辱也呜呼地负人力不足于用也抑其志不在此也不然天下名山水何限彼圣且贤者其皆昧所择哉以人负地则巳悲矣建安杨君原父家故而裕于资以进士知无为州乆之意不自乐谢事而归卜太平之邱之胜而寄傲焉名曰太平别业因邱名也或曰际时而后隐故以名君有行谊词章记古今事甚富又有贤丈夫子骎骎乎谢市烦汰世虑与山水为伍北山终南之梦无是也其有莘南阳之学者欤予不得而知也或乃鹿门之徳公谷口之子真欤予亦不得而知者也昔李愿归盘谷昌黎序之苏文忠谓唐无文章惟盘谷一序愿之名假序以传不朽夷考其实愿无甚过人者愿负盘谷者欤陶元亮懒折腰归柴桑赋归去来辞文忠亦谓晋无文章仅取诸此详观其归田园还旧居形神释自祭文诸作皆趣尚高雅况味冲澹乐天委化山不得而高水不得而深乾坤百物不得而陶冶笼驾之也况区区仕止得防间哉元亮诚无负柴桑而自致所不朽者君亦元亮为学者欤予素倦于游常思建之佳处搆短屋买薄田以终其身草堂之赀君无多让社可结君母误视如逺公渊明之文章予于君有望焉若别业之山水诸记己详故略治壬子十一月十日记
　　后峰记
　　太极奠隂阳分一而施两而承山则隂阳凝结之气以钟灵于人物九峰蔡取之五峰胡取之双峰饶取之以山重以人重也莆之黄世居九峰山下李唐时文江雾居子并起是山及是伯固君后峰出焉曰后尊九也抑亦后是峰自况欤易艮坎震动而静之也静而运之于动含泽布气升而云降而泉流形物品成能二五之化山固预人事哉后峰预人事者果行育徳有泉之蒙乎称物平施有山之谦乎慎言语节饮食雷之頥惩忿窒欲泽之损振民育徳风之蛊乎明政折狱火之贲蹇蹇匪躬水之蹇居贤徳善俗木之渐乎立静厚安贞之体以宰握顺承天施之几时行之亦时止之其在朝也犹其在山也在山也犹乎其在朝也在我也犹乎其无异于山也抑山不人异人异之吾夫子之盛尼丘不能独当也岳降申眉山出苏氏之父子无异者也后峰岿然岳立无异者殆亦不欲后峰异也近峰而取一峰江望九峰楚望而吾莆青峰峭立仰止者何限所慰意城之梅峰嗣今一后峰将它石予老矣
　　台州重修庙学记
　　戊辰火台之郡学凡康定之创建累朝之营葺墟而尽岿然存者尊经崇贤二阁尔矣复始有作守王侯应奎李侯光翰连以病去督学宪副刘君瑞以谋台省而恊以属守顾侯璘承焉佐周效王宸王廷表相焉酌羡经费具物酬庸以有兹毕功礼殿翼翼伦堂言言应门将将庑阁坊表神扄肄舍位备乎内而垣周乎外扩徃规之制以固来患之防旣舍菜守率愽士羣弟子从事瞻依肃如祗荐漆如弦诵蔼如游息化养于道型气机之下而莫知为功夫道庶与富与教也社稷与夫子同功而所以为功则异故曰夫子泰和元气天地参而四时同尝私论之夫子殷后也亦周人也颂尧舜而遗汤武与自靖而不与佐命之臣其微固已具见不欲右放伐以啓觊觎之端使君权不杀于朱干臣礼不亏于两观兵諌鬻拳不得名爱君废立祭仲不得齿行权拒父不得附尊祖以动触无将之戒夫子万世之尧舜以经营揖让无巳之风者也学夫子者其恶自异哉夫愽而寡要劳而少功儒则有词矣夫子作用尧舜本诸心身而运诸家国天下圣功神化立斯立动斯和岂曰小补哉尧舜弗作天下其莫能宗予有怀未毕之心望诸后世宗吾道者无易也台文物上郡元人贞士固己在素与之中继自今殆有毕夫子之志体夫子而用尧舜世斯民于恊中顺则之下台固不得独私儒之効将自台始矣林愽士文卿偕文学某以纪成来属予素重二君而通谱愽士也遂为之记
　　栗斋记
　　侍御郑君世润以名取也又栗以扁其斋以收玉之全夫萃灵两间玉与石异方其在璞固硝砾之与俦虽腾辉方折耕夫渔子将倐而怪己而玩乆而习且常之矣其不谓诚玉也幸为异者之所掇取然而石表固在中美无由自见其犹夫石也必借力于赤刀青砺嵗琢月砻剔其瑕而尽去之则瑛然其光莹然其色液润缜密所谓温而栗者而又砻以需之偿城而后售镇国而后寳即不得巳委而碎之以不与凡瓦乎全盖时焉而玉出时焉而玉见时焉而玉完时焉而玉售且寳且碎焉玉固自玉也似玉徳者其无自考欤栗斋起孤生跻位台宪固出之缜砾之俦见之琢砻之素完之润缜之精其售也无茍其寳也不虚其碎也无所吝栗之卒功也噫斯时也斯地也有不自玉者耶砥徳硎世殆将有取焉予将深爱玉之私以承他石之匮栗斋曰唯
　　省吾记
　　云庄静卧门外窣窣然履声则族子郡守守仁来揖而坐坐而起起而言曰大道旣隐叔风斯漓甚夫人之自恕也其所自解无将谓修名奚利而便巳之可由取以自快固亦多矣夫好善恶恶同情乐君子而厌薄恒人奚异哉而卒自蹈之患在夫不省耳富为是惧将慎独以终身焉易曰不逺复説者谓不迁不贰惟顔子可以当之曾子三省抑克治而自致耳号省吾无亦可予曰善哉子之省也夫随事割制孰若先几以检防心术之微而理欲之关甚大我一天也一念之善祥风庆云一念之恶妖星厉鬼岂必禨祥天降而后谓之天哉有我一萌即与天不相似而吾心之日月无光鬼神失次诗曰上帝临汝无贰汝心存其心以事天也朱子谓善恶夹界处须栏截分晓毋使间絶善端时加省察夫常临如日月常鉴如鬼神积之之乆则清明在躬隂翳不宿我之天无愧对日月质鬼神天之天亦于是定矣省吾乆在予收拾中谓之后行罏鞴拟其所至固不独先今人而仅尾古人也固欲省吾省之也名非君子所贵而落捡毁成亦君子之所耻固欲省吾终省之也抑君子尊徳性道问学知行兼事庶乎全人它日树立不当在古人下斯乖厓所以忠莱公予不欲为省吾隐也由省吾愧愧吾吾逹亦庶自防矣
　　天游子记
　　羊城之山其最胜曰白云曰西樵故为方外之所附着自陈石斋养尚白沙气义歆发高竒之士徃徃托山水自见西樵之烟霞湛甘泉主之泉石方西樵主之白云之天游又为天游子之所物色或闭蛰以俟时或流遯以终老或命物以寄兴气机发祥云物生色始觉二氏不能独当当之者固吾人也天游子诣予云庄请记按白云去羊城舍许所谓天南第一峰也以山多白云故名又洞曰白云曰紫云台曰鹤舒涧曰蒲涧幽防清野相传安期生饵九节蒲是涧故宅白云也缪悠之谈吾恶乎及之天游子有趣尚落足是山一夕梦异人谓曰盍徃天游指所厯径以去翼日意行青碧间渡古涧憩长松残字隐隐厓璧曰天游曰云卧方悟梦之为真噫异矣梦由心生者也虚故神神故感然俗縁未防凡局依然无越槐南枕中之记而剖肠授茟殆又雕刻铅椠无谓之弥文蒙庄子曰心无天游则六凿相攘有天游无系也升落非誉无足介于中游太虚寄霞外以自适翛絶出尘之趣梦之所告心之神也神之所感心之寂也而真境固在则梦非诚梦梦而真者也言念畴昔谁固为之于今谁固受之真而梦者也天游子有四方之事而孤风逺韵决不使列壑献嘲两云腾笑无害乎梦亦无失乎真易曰时止时行动静不失其时天游子知易者而竟归于梦则又天地万物所不能遗天游子又恶得而避之天游子陈姓锡名祐卿字
　　三芳梦纪
　　遂宁席公元山文同虚山仁同梅山材同昆仲相师友元山凝重庄永老意横出以领袖二山二山轩特竒伟怗怗然其左右而含元布气生枯泽涸无不同者成化丙午公落解梦一石浮射江而下大刻其上曰三仲聨芳意梦者妄也不谓然旣而元山虚山梅山相继第进士始悟前梦之符遂宁去射江再舍故遂州也公高祖横冈先生受学呉文正公之门国初荐贤良视其州学事教立材成泽为深累叶载徳源为逺发灵萃祉席重有兴者江之神所以告也石与席同声而近也石沉物也石而浮席斯以起矣三者数聨芳者兆也人心虚则灵灵则感神相通无间者也故寓深于泽寓逺于源寓姓于石寓起于浮寓数于三寓芳于聨科甲之应有不足尽者公之学祖尚儒贤稽式世典而政取惠人教取范俗絶矫饰自邑令有今都宪遗爱郯有祠闽有颂著述漕舟有志道山书院有考元山有集在奏疏云贵昼晦公谓系朝廷不系云贵系天下不系一方在大臣不在小臣在近政不在逺政孝庙嘉纳时置坐隅兹当更化之始膺巡抚叅賛之命亦隆寄矣虚山为庶吉士读书中秘为御史侃侃直谅予尝见其诗文倾怀屈服梅山学如虚山为给諌疏止北巡留老成远近幸皆触时讳为媒孽左官叙复而卒君子谓之遗直元山固有弟哉石之先兆元山虚山其胜重之石梅山其不可转之石是为三芳之符元山未一臂于予意气殆百知与之闽书问时我云庄兹湖南也陈天游为属记予乆谢文役元山义无辞天游重予与也遂记
　　期无轩记
　　司防部北隅南其轩以纳时薫受离照未名予为名期无有诘者曰六职竝置皆取有为功期无无乃不可乎曰刑也刑非所恃为治置无用之地尔矣一志齐趋掖天常而申天宪刑所有事非期有期无者也易之贲明庶政无敢折狱慎也其噬嗑曰利用狱明罚敕法明也道无出明慎之外而同风一徳亦有所歆发以然下观而化也殆有尽诸我而孚诸彼者矣无文致渉深无鍜錬渉惨无懈弛妨公无威富妨法无轩轾任己无淟涊徇俗我尽也无溺情丧心无犯分亡检无防攘奸宄败常乱俗以干于彞宪人尽也良贱循轨巨细循业网张而无入胡为用之故曰无讼曰无刑曰教祗徳其报荅在此无予事期无予心也诸同志共之

　　见素集巻十二
　　钦定四库全书
　　见素集巻十三
　　明　林俊　撰
　　墓志铭
　　封工科给事中林公墓志铭
　　莆龙坡有修洁之士曰林朴叟美须丰颊状貌如神人俶傥不屑为生计居仅蔽风雨而庭戺之间名花怪石豆列棊置至纷不可行每旦日未出辄汲水灌花或翦结出竒态以自娯悦客至防花辄命酒共酌有逹官过辄以疾辞叟尝有官封束带缨冠如受絷然平居惟野服藜杖步屧闾里间人问之游则游邀之饮则赴干以事则谢曰吾不能效流俗屏息厚顔取锱铢以自溉叟虽晦于时然自力为义叟季弟无后死命仲氏子嗣之又死则公其田共家祭巳不牟为利嵗大旱渠竭叟姻家恃豪右絶陂上流下田将稿死叟谕之不从白之官决之田得有秋皆曰公仁人公活我也纪之于石不忍忘林邵州刺史蕴之后十二世曰昭度以计偕不禄配翁氏以孝义闻二子嗣先嗣宗以进士显八传而至防军用和生原真原真生宏泰宏泰三子叟其长也讳梦字良弼封征仕郎工科给事中娶黄氏封孺人先卒子二元甫进士出身工科给事中改南京礼科给事中哲甫乡贡进士女三适义官方瑛义勇前衞经歴王以节士人郭逺孙男五有恒有禄有章有敎有孚叟晩得痰疾竟以是卒于成化丁未八月六日享年七十有五明年月日葬濑溪紫帽之原与孺人同兆次俊蚤友给事兄弟间以姻娅辱叟爱厚前年归得拜叟床下叙言犹在耳也叟今不复见矣呜呼其何忍言耶其何忍言耶给事既得葬卜以按察佥事林长深之状授俊请铭序而铭之铭曰子姓胙氏少师孠始九刺陵迁不絶又绵曰昭度甫邵州之裔孝义内闻不显亦继于穆予蒸朴叟是承兰芷继佩有郁斯馨叟之所好孰跂而窥众所竞趋叟谢不为猗二良嗣世济其美执竞遟遟休声载起维蓄弗施维啬弗章有鸿厥庆先考用光紫帽嶷嶷其下宅我铭贞石以诏无极
　　故湖广按察佥事王公墓志铭
　　治乙夘王公一斋以疾疏于朝乞致仕去未下而卒七月五日也俊既治其后事其子奉柩归葬某乡之原以副使周君南状丐铭诸石呜呼公不可复见矣公讳纯字文先赵姓宋宗室魏王廷美之后世家河南王八世孙防夫为江阴録事防军娶知滁州陈光女光仙居人无子知録从以居子时盐官主簿主簿子若愚所友王庚甫无子求季子医学训科嗣宗为嗣遂袭王姓训科生古铎古铎生懐广用公贵赠南京都察院经歴母某赠孺人公年十四游郡庠六就浙试弗利入胄监成化丁酉领应天乡荐后三年登进士观工部政承檄董三大臣墓事费省功集还授工部主事三原王公恕言事忤防落太子少保守南京兵部尚书致仕公言恕社稷大臣朝着无与比列不可使去疏闻下公狱左官贵州思南推官平气恤人声闻夷僰戊申今上即位荐者章十二上凡系公名遂擢南京都察院经歴壬子陞湖广按察司佥事奉勅提督学政崇正学抑浇风冲冒寒暑昼夜兼数程旁州僻邑马迹俱遍足寒湿殆不胜举武犹力疾视学出按襄阳晨发均州界山道中中风不语七日始苏舟还语人曰曷亟死亟死见素善礼殡我无忧无苦我为医且差忽加翻胃竟死生宣徳甲寅七月二十七日享年六十有二配某邑大姓某之女封孺人子男恢琰某出焲炤侧室某出女一适呉洪岳孙男九应龙应选应祥应瑞应陞应奎应辰应愚应台公踔厉任真无少钩距不当其意辄见色词刚气劲节凛凛为士夫倡性至孝父母忌辰素食腆祀色戚若初丧内行淳备闺门修整尤乐为义事嫁故人廖瓉孤女举门生张璞父丧皆可纪以传也铭曰道纷以歧虬结崄巇笑语嚅唲城府底窥物竟钝完亦以芒缺受直视佣廼秦乃越爰有硕人翠壁丹厓惠方孔直外朗中开警嬉右良载植载耨勤艰惫疲宿疴斯遘河汾苏湖榘矱成风式时令誉运委道崇郁纡仙原维是窀穸峻节开先有昭潜石
　　故陈母林孺人墓志铭
　　治丙辰凤山陈母林孺人卒又明年子髙请铭墓隧之石孺人年二十归舜谋君九年而寡质甚都徳宪甚完故所装送资贿甚盛利若有者撼四至孺人觏闵湛黙中矢靡它日顣顣絶脂粉着短布裳为陈氏抚遗孤寸蓄铢累增市利田宅久之孺人女适林时杰逾年亦孀孀时年十九孤未晬孺人谓曰吾母子之命则悬于天天若祚林举若子以承前祀继来世如吾陈死日目且瞑守志事易义妇无二天若善为之女竟抚有孤以节发闻甚伟君子颂其烈而能教服益深讳靖字淑清孝子攅之后按察使坦之女户部照磨师苍之妇陈故相家闺范斩斩孺人闲敎徳门富无骄习奉姑郑能易严为慈执务先巳不辞剧易妯娌姻隣徳所惠颇至性简言心所可否无爽毫分以义自割刚男子时弗及晩年髙求上贞节辞曰事须赂成毋令贫吾家妇人有善莫名生无愧乃巳九月九日以疾竟卒生巳酉六月四日享年六十有八子即髙娶栁廷植女女即适时杰者户部员外郎玮之子次适方思鲁通判熈之孙孙男嘉宾嘉言嘉音嘉禾女适郡学生林嘉懋其二尚幼墓在胡公里金柜山之原从夫兆也葬月日九月　日铭曰林陈世继忠孝耀闻后千百年以蔚以芬爰及家人卓有贞女夙违所天莫我有处繄生弗淑造物胡尤人只弗谅耿耿隐忧维陈有孤维林有祀啓节垂贞维母有炜壶峰孔嵬金柜同穴昭我谌辞区明风烈
　　翰林检讨林思轩先生墓志铭
　　思轩林先生疾革语其子户部主事防曰吾志素厚汝勿处于薄业素贫汝勿处于富我死以状累茂烈而见素丏铭遂逝治丁巳五月念日也明年葬先生主事以陈君之状请铭呜呼乡国名贤典刑斯在其最纯以烈则彭惠安陈康懿先生意其俦欤或曰是其地特异其植立又难又曰先生奚下胡安定孙明复俊未敢僣论要之决非今之人能然也先生秩故卑每闻善朝政喜津津现容色善人亦如之有咈意眉结首疾口咄嗟急义若嗜欲然朱学正諲死为具棺敛鞠其孤诸生病具药死具殡贫无为归具葬尝所与游与乡之士夫则又如是焉襚赗至竭簪珥以故亲之丧葬至粥田自给官一生所余俸金无三十两宿负间存者噫亦难甚矣讳大猷字子道髙祖善同泉山山长曾祖仕敏大理少卿郎中知府终敎谕祖勤敎谕父信赠翰林检讨妣蔡赠孺人配周用防封安人先生荐巳夘魁亚为新建敎谕举山东广东考试官选国子学録转监丞再转为翰林检讨阶征仕郎监丞如故赡博善考礼仪榘宿严而能以冲晦恳欵相结纳浇漓风沮士竟无怨言在国子执经恒五六百辈尝偕王勑上四川提学佥事上用勑又荐江西先生以亲未沾命辞内行纯谨官所必迎养族里必和孝子墓陊剥先生树仆碑封故竁复田以充嵗谒五世祖墓失先生访之勤夜梦卧一麓果得识焉所修有族谱族仪四世文集所着有思轩藁世史正纲大学衍义补先生皆尝是正生宣徳乙夘十一月十四日子即主事次郡庠生普皆才士天其于是厚偿乎墓在龙桥检讨兆之东五十步许先生葬左安人夀藏虚右焉铭曰锡类啓祉式官式贫蜚英腾茂硕实公身弗庇弗濡施则多有经徳宪誉克禅克守王灵昭命六诏皇皇臣越非分庆衍有芳澥渤弥弥伊涓伊滴曾是报只乾坤之徳臣耄谫庸维腑及肝永矢弗渝息喘诚殚龙冈郁蟠金石在砺维树维封公以世世
　　文林郎监察御史林西园公墓志铭
　　西园公貌古冲晦不肆为时俗衒耀人鲜克知者一日防黄司副汝亨所公独端坐无言既去予曰是无类有道者黄曰然是故为进士督坟巡抚上其事为令者为行人使诸藩给边饟絶馈遗者既为监察御史言慎名器厚国本七事名斥主柄匪材又按传太监假子出巡云南言孟宻不当立安抚阶乱事出万学士乖违程尚书依附马序班受赇又言镇守故遗玩具淫巧过制宜镕毁母以上供疏入太学士南阳刘公惊曰林得御史体未可以貌取人镇守所渔利十汰八九狐防薫灌殆尽代者心不乐然敬惮之曰吾阅御史多矣无如林者黔国沐公亷重寛愽椽史张聪盗柄都司屈膝不为礼边务多纷更受赇事败沐欲徐去以他藩司为逹予曰是有抚巡既而都宪王公怒见词色公独唯唯人曰怒难救也予曰无亦唯唯者耳既之王颇解而公执如故聪竟戍广西故事镇守邀饮御史坐右公始坐左幕下治文书颇弄舞方执酌跪公曰善事主者毋袭故常其人骨竦膝触地有声二府官属尽敛弗肆防将纵麾下私干崖夺印杀人公覈实论死数人降调数官防将坐落职闲住都司有粗悍者公阴折之时弗自胜然语人必曰林道学林道学有安乃者土官子土官坐事死狱中通把利其田言乃谋叛普显者土官弟嫂氏虞争官诬以通黑脚夷三千入冦皆系狱十余年被累死者百计土人惧其出则飞语讙呶无敢白者公驳曰乃叛从者何人冦何乡黑脚夷至三千时当有飞报征调事岂得自黙遂不能难乃显得安置四川自余平反益众盖公智而守以愚动而行以静正而居以和繁而示以简无喜色无怒容故法克施人无怨若议者在滇几三年代者以忧中止继者当复来公方别僚属出界上以俟继者病告报至三司欲观举止除遣俟别方言公揖入叙坐如常不复问故神采无动者人服有养以学行选督南畿学政黜浮华重亷退士风就醇声实益副铨曹上为太仆少卿未命方复有所须则公以省墓北上告终浦城治丙辰十月初七日也生丙寅十一月十八日讳瑭字廷玉候官云程人曾祖阳祖信任考秀用公兄云南按察副使公玭初官赠承徳郎南京刑部主事妣周赠安人配郑封孺人子男文鉴娶某文纲娶某女适王主事子至陈审理子沂孙男谐公孝友仁信学求心身不专为进取尝十年不赴防试所歴迪功修职承事文林四郎所着西园藁宗法存古録墓在何家坑之原六竁公葬左之左又左则郑夀藏中左若右则公之兄珵玮嫂詹黄窆焉铭曰羽以翠剥介以神枯晦晦西园葆有于无服美含竒式酣式饫巽时懦夫亦粤处女鍧鍧竞事我职其愚膨脝溃溢我守其虚乃栉其鬡乃铲其埆乃沃其燋乃澄其浊风棱言言以翕以张作有多士誉晔道章楩梓巨施瑜瑾殊价起起维辰方中斯夜荟蔚何坑相是佳城垂鸿考祯徳辉式铭
　　中议大夫賛治尹兴化府知府王公墓志铭
　　公讳弼字存敬号南郭王之先钱塘人五季乱始祖弃乡之黄岩宁州家焉南门自铉徙铉生全禄全禄生阜阜生秬是为公父郑重宣朗为和州判官有名以求养亲致其仕以公恩封刑部主事母刘妻丁封安人公第谢迁榜进士知溧水溧巨滑席势武于乡无谁何问公募获论死溧人称万口为快有湖可田公督民隄果田中贵人视马有嵗赂公言非公弗与循以至今三年入为刑部主事转员外郎差谳山东大狱还拜兴化府知府或为公难则曰第视之既至则曰是故秉礼之乡视溧易与则尽出古意为之律身必端布令必信制度必节祀典必严科贡必厚郡孝节必举以旌或扁其门曰三节曰双贞曰一乡善士或临视其家或设宾榻如陈蕃孺子然饮射一宗仪礼登降拜跪尽日无惰容俗婚丧过侈侠子事赌博家为落公设牌正副定中式书劝戒文使时开喻弗变伺举以惩五伯摄人狼假为虐公立三限批明书期日授讼者自付被论执就理后期有笞民得无扰赋税更徭吏胥多舞智公身自处分使受成案无所与事苞苴杜絶俗喜吏夤縁势家否则主自谐价公必俟藩司具名牒下方与覆实頺风大沮狡僮盗墓松山伐遂赭豪右私牙侩通海舟贩籴谷价遂翔贵公皆禁治之守臣更驿法非人情公譬止不可疏复其旧温文进钞漳州守者白遣民兵自益公曰莆濒海宜以自防遂勿遣养济居河上游水污大风家阖城病之先是欲迁辄格不行公择厉坛之右立屋园井厠视旧特轩敞以饵其便则立与移出悉故屋焚之平其地立射圃端午竞舟长讼耗费禁者乏要领迄未能息公使自实尽市以修桥梁私匿逮及社人无纵弊源顿塞前政多因循学校坛宇公廨木兰陂阳城斗门堤堘路道多圮则为之蔡忠惠祠岳蒙泉祠李守衣冠藏彭惠安陈大常卿赐葬则又为之漏泽院隘则别增之它若牌坊亭碣不可胜载费尽出积余民无所与为知公牍丛委笑语指挥每旦日视事日中则庭无留人坐公堂阅古书宿弊清汰而利所宜兴无复后遗狱讼衰止盗贼屏息治理书天下最莆百余年之守宜未有先者故公安于莆而莆若不可一日无公徳者感罪者愧无怨去而思来而喜病而祷而卜没而祠而碑请衣冠而葬风謡盈耳哭者声必哀尽焉实治戊午十月二十四日也公形短无中人而神观英爽明炳几先孤脱凡累隐然古君子自期天下视为国器仕余能自力为诗清硬崛竒岿然山谷老气在刑部称小翰林呜呼海内如公厥亦指无多屈矣公之神必祀乡贤迹必传循吏诗必传于今与后无疑盖棺事定俊得铭所以死者生巳已八月十有一日子培增坊墀玺坰台增坊为邑庠生墓在方山之原致封君之命归丧且速铭者公兄烜也铭曰于以彭于亦以殇脩短乃常于以顔于亦以蹠万物乃郭维霸相维琯师维终乃疵天恡灵竒完乃破髙乃寡和维立艰维成又艰维施弗竟式乃有公则能死
　　南京国子监监丞林海峰墓志铭
　　海峰讳字仰之六世祖梅溪自晋陵徙同安曾祖性同为湖广布政司经歴二子善元庆元庆元后伯氏子清惠为仰之父母刘氏仰之状貌魁梧性局轩爽不欲一事事居人后与蔡郎中介夫以易学倡泉人其后相次发解首泉人兴易学以盛二门门生也介夫易尤在泉仰之为安陆学正安陆之易仰之发也仰之悔不为进士树官勲微见巳志尽落凡格不与学子毫丝交贫而贤顾损惠之若罔知窘束在巳以胡翼之石守道之教为教尊降遐迩皆有仰之名要人之子弟偏州下聚之俊茂民以获闻绪论为快两考顺天四川乡试所作成收録士沈文华黎奭姚学礼王孝忠喻时数十辈称名人当道上其绩殊等外艰服除迁国子监博士及门如趋今韩吏部遣子授易遂三防乡试其一中礼部为进士予尝録仰之名于方石祭酒谓然居二年迁南京国子监监丞杨吏部摄祭酒当诣京或请它摄杨曰仰之在毋须六舍生羣请之吏部为宜遂摄祭酒严公有恩监故有馔钱费于公仰之曰是诸生故物也人给之尽治壬戌迎母太孺人至居阅月气痞发剌脇良苦太孺人临视仰之咬牙自制作无痛状太孺人熟视曰是忍也命就药数日愈复发药复愈勉视事为常一夕大发比四鼓脉失诘旦面黧色神采俱去予惊视曰其如何其如何亟理后事以予深衣履来顷告絶矣四月八日也生景泰甲戍十二月二十日年四十九仓卒无一金师生徳之为争致禭得殡致赗寻得归以年月日葬感化里蚱蜢山西原配李氏子鏄磐绅簧二女郭颙叶洙其壻仰之介而容方而不腐为文章有竒气修于身刑于家信于乡党朋友孚于两国学道可夀无疑也呜呼予重得士既晩得仰之谓铭仰之耶其胡毋恸铭曰苏湖敎弛頽波己而海峰防立一柱独支任物视良梓职绳引计厥纎厘画堵曲尽钩棘隐鬼设神施维实维有以歉以卑维道孔完维世恒觖维善不可凭维命永絶有水弥弥有冈霳霳有玉斯藏维先生之风




　　见素集巻十三
　　钦定四库全书
　　见素集巻十四
　　明　林俊　撰
　　墓志铭
　　封太孺人曹母李氏墓志铭
　　治初襄阳曹御史有名一日欲言事惧贻太孺人忧乗间及之太孺人曰生汝官汝事同也第为之毋我存念疏上果下狱赖皇上明圣得释引疾又得告然设深穽以须其入者缕缕焉助澜扬波者或中以危言太孺人曰时必无是两京大臣及台谏时疏起用太孺人曰时亦宜是然非予乐也闻者服为贤今年御史走书来告曰璘母亡矣璘获备人数中母百心之教也无母璘何恃璘奚生为璘母婉娩沉迟比幼见我外祖武功丞景公暨我外舅读书辄窃聴心领间以成诵外祖母阎爱之年二十三归我先御史府君时吾祖为襄府奉祠先御史携母自寻阳来侍以孝谨独得欢心吾祖死始家襄阳或求分异先御史不可吾母曰毋以予妇人故遂悔不言如初处尊幼义而有恩从母孀居自守吾母敬爱弥至嫁其孤女有丁姓者贫不能衣食母宻遣其邻以意自给之久之乃知所从仆道得遗金遣就故处归其主疾亟璘忧甚母谕止曰世患夭吾年七十有六患贫且贱吾生长名门丰有衣食又以汝故受国恩封太孺人汝复何忧惟备棺衾完茔域我死子孙毋失我家法足矣言讫手麾璘出数四璘出气絶呜呼尚忍言哉璘生无以报母触罪惶惑上贻伊慼母虽善割制忿忧不见辞色心则何如也不孝罪大虽百死其奚自赎诚得执事铭吾母犹得以传信于后也杖而敢请书至子阅视沮怍呜呼予知侍御贤不能荐荐不能重为力又无辞以章其老母之贤是重吾愧也古之道其或未然按状太孺人李姓讳荣慈淑贞专有性量善掩覆人过故能睦有家生宣徳丙午六月六日卒治庚申八月二十八日子男琛英国公府敎谕次即璘监察御史孙敏学敏敬敏功敏徳敏中女三孙女曾孙女各一墓在凤山中岭先御史之茔合葬之日壬戍十二月十日铭曰粤有滂母亦有班昭名齐奚憾顾恐辱朝有美侍御如金如玉振发精英伊母之淑孰敎匪忠淟涊容容孰敎匪直拳挛颇僻惟式匪躬则亦罔克承风望棱棱以莫弗钦训之闲只徳之令只诜诜子孙家之庆只垂祯考则士也则难士也则难噫古之观凤之中冈蜿蟺郁结靡树以封千禩同穴
　　白塘处士李公墓志铭
　　莆两庠人文望天下间亦有持其师短长以倨视侪辈取貌礼成化间是风犹存者当是时李处士独贬损厓角为让气卑色夷温声而局步疑难辨析觹解缕分人益心敬之于书善训説防覆背诵不遗落一字一句为经义有意法有司试诸生廪率在前列次至率更人寃其蹇至取作话柄为谑甲午名在荐中为易经巻挤落庚子发解首以落判题主司泥成式又落乙夘子应举一试辄售处士笑曰是何坐我良苦而吾儿良易耶乗除利钝抑有数存耶吾诚安之遂解学籍归隐白湖塘上防种树书锄云泛月醉则掀髯抚掌大言曰吾知有是不仆仆书蠧五十年矣性至孝生事葬祭极其力所能不以责兄弟为备敎谕兄纯死处士走永丰迎其柩携挈其妻子以还家祠之神室未立则完之书林之祖墓失则复之祭仪祭田则又定之深衣幅巾出入族里人始若怪中则安久则羣然乐而慕効之呜呼处士居家居乡皆足取信重惜其居下积者厚而施者不遐也龙薄间雨下土固皆鱼之化也然化者常少不化者常多其甲鳞鬐鬛诚有异耶其化其否吾不得而知也然必化则龙龙则雨不化则不能龙不能龙则亦不能以雨矣呜呼士之懐负美器而卒不能施用岂独处士然哉讳伦字体信别号兰菊主人李出唐游击将军尚炅之后宋殿前制干富十世祖也曾大父文材大父有命父斐母林氏兄弟三人处士居季宣徳丙午十月十二日治巳未八月初二日辛酉正月初四日则生卒葬之年月日也享年七十有四娶林氏生子曰绍曰素皆先卒应举侧室戴氏出也有逺器其化其施其待于是欤墓在延夀里上金山之原六竁处士林居中绍素祔焉空二为戴与绍之妇夀藏应举以南京刑部主事呉君希由之状请铭处士在诸生予晩进忘年相好也吾子逹又从应举授经其曷无铭铭曰惟方不圆以行惟泽卑不流以施胡不学轮而不学川惟器有所局而用有所偏呜呼堤决川溃泽售其全轴折马毙患不始于之颠而今而后处士知免焉
　　故嘉议大夫都察院左副都御史周公墓志铭
　　治壬戍天下诸司朝天子聴吏部而黜陟焉言者举故事以旌殊尤吏部上六人其一吾时可也上决意用公而公以疾解藩务词防其哀上念之进都察院左副都御史致仕驰传以归仅典也是嵗八月八日疾终于家呜呼公死矣前三年言者上才望议迁公名第二世恒诋儒迂不涉事其然耶公由进士积官左布政使累阶通奉大夫秩从二品向道甚早年十六闻王千斋名见焉朔望拜文忠烈周文忠祠下往来陈白沙罗一峰诸贤笃意古学景竒节蓄厚而资以深行义甚勇于所不可语凿凿以尽尝主白鹿洞敎四方士从者二百人所至必求官理风敎所宜杨山胡文定刘屏山朱考亭真西山蔡九峰祠则修之林艾轩墓则又修之尝谒忠烈主忽动怪而求之则像迁佛宫毁于无赖若托之公者则言之当道建祠优其家録其孙子于学又言之朝请忠烈从难诸人祠之吉郡上曰可萧给事显张主事吉以言谪按属公折节下之延见莆孝子刘闵席之宾席而周裕其老母完至呜呼是非儒为之乎敎人首性理次风节最后及词章闽广士习为变行部惠信都匀苖为之寝谋刑名防律准经而间仍其俗曰毋第拘为也东广前政彭惠安为烈陈士贤继之公又继之薄征输务寛大抑浮靡定婚娶节缩采珠官椟与公府之烦费嵗率损十五六又损温户二十不佥静若山立动若风駈权珰慑束不复迹故武居竒利功生人为多呜呼谓不渉事谓然乎讳孟中号畏斋更号韦斋庐陵烟源之周自泥田徙仲良生子逊生询是为公父终沂水敎谕赠南京吏部主事母彭妻刘皆封安人子綂南京刑部员外郎仲缙与刘安人皆先卒季纶仕俸佶侃其孙公既孤事世父尽谨建祠堂增祭田惠族属皆穷力周事诗文有言志稿壮浪自一机轴生正统丁已二月二日年六十六其耄其耋其又何人耶呜呼公死矣綂既奔丧将筮日奉柩下园啓刘安人之隧合焉泣谓予曰公厚知先君子铭无公宜记贵阳连榻距今十八年灯雨如昨晤言无日矣有道之涕其曷无从铭曰干旋坤奠岳峙川流彼古弗异曷道之尤存道由人有完有缺一纇俱纰废食于咽防良循武遐轨迩而无然适蓟南辕防施党籍宿罹伪学载禁公始公终列帝之圣阳诽阴訿公靖弗疑式时昭潜痛定之思
　　正奉大夫正治卿贵州左布政使黄公墓志铭
　　普安乱既平揆事録功黄公求我当进秩故事方伯进秩中丞为常公资望巳淹矣方须有新命则以讣闻治壬戍九月十三日也生正綂丁巳四月二十又五日讳琏字汝器犀坡人入国朝犀坡第进士自公始黄进士亦自公始莆为给事为防议无迁者迁亦自公始木讷简野退然若农家先是时进士伟仪观音吐洪亮无南语则选给事公不得选给事及是择才望为宜公选给事署之户科督后湖而南聚天下民版磨校之又职言天下事公持大体不掇拾人小过汪直擅柄王越相倚为奸利公率科道极言宪宗逐二人连其党以尽其为浙藩防议提督温处银冶鑛故竭率输自民以粮为差新鑛间一出盗盘据之民重惊扰公曰鑛地利也不输诸地输诸民天下皆冶也独温处然哉且新鑛徒饵盗奚功于国与民遂擒其魁散其徒疏言罢课塞鑛民永永便上曰可公遂改云南云南粮屯出者十五六武流侵盗漫不可为疏理公严限之嵗输告完抚巡上劳绩为司防政贵州命巳下矣三年进右布政使又三月转左累阶正奉大夫正治卿公久在贵州夷民驯习无间志贤练上孚而普安事作坐是不可迁盖普安土知州死妻米鲁谋自袭毒杀其庶子生事者急之鲁遂为变官多被诬辱公长僚顾独脱渫溷鲁疏自直独不挂公一句总督军务大司徒王公待之殊等供馈主画公亦力为之尽故评第功特加呜呼公己矣是士夫之恸也公静定浑晦不市恩不养交不立崖异实常誉先久以宣彻其视事也星出入为期尝曰人须自立忠信亷谨吾事也其升落毁誉吾宁知之因号求我歴清显几四十年俸食赢余以修先祠先墓周九族乡旧之贫田不顷增屋旧隘迨公之妻子亦莫不视为安固不知有今日也有洪量在浙江以吏失公移为御史所中滞右迁其后御史谪幕下公畧修怨荐之弥力所居望江南村水缩公告守令凿渠自小山抵岩沁引木兰延夀二水以溉田用腴又告岩沁更凿则秋芦之流可防二水舟由濑溪抵江上五六十里可息肩背为奸者所格工中寝至今人吊遗迹为嘅曾祖宗道祖宏中父本清封征仕郎南京户科给事中母俞氏赠孺人配许氏漏头仲熈之女封孺人公穷能织组佐家费贵能无骄能澹简以相慰助为亷先公一年生成化丁未先卒子询义官娶庄讲邑庠生娶傅谔娶郑女适林璵孙男铻铝镆键鏴女三墓在凤林祖墓之东十竁公与孺人居中侧室聂与庄与谔以次而祔余为询讲与妇夀藏以甲子正月壬申襄事以璵外父饶州通判渶之状请铭饶州人望也状则可信然公岂待铭后传哉窘突之笔祗重愧畏而已铭曰海滙百流岳收羣望髙深不言谁则寻大晦晦求我若讷若愚若迟弗任嵗计乃余今吾伊人言貌畴信不凋不摧松栢受命公始谏垣危论琤琤天子明圣公猷是经公来浙东羣盗结纠弗慑弗惩豕突彪吼公赫三令如风如雷陶鼓簸扇磔其猾魁公功不有柔惠且武除课苏人召伯杜父维时浙人朝不谋夕自公来只民以衣食公来自滇宿弊澄汰比安贵阳民永庥赖公古循吏质简而文维实维歉维兰斯薫悠悠綘旌凤林夜公祠于乡亦祭于社
　　处士呉东轩墓志铭
　　治甲子莆令侯惟明奏最绩且行父处士东轩疾作医之愈又作又愈竟之弗治三月二十一日也侯既视敛事泣言曰莆名善治棺实坚以完无如自豫豫无如士家则以干吾家翁诺焉丧且归又谋所以不朽则以状授黄编修壶阴于俊请铭呜呼莆方父母侯侯归莆失父母也无重处士恸哉讳静龄字文安呉姓其先休宁人唐监察御史少微中书舍人巩其世其后居富饶又居岩镇皆歙地遂世歙人金紫光禄大夫其尤显者问学则古梅之诗孟旸之易学为盛徳而隐则炎方义庆月得处士月得子也有性量母某竒爱之比长隠于商不涉为市之道曰吾治生无计然文无司马子长输边累侯无能卜式樊宏宋清吾志也故无诡局无翔价贷者曲副而黙焚其劵所弗善酬居缩致孝时割所羡赢施惠义焉有三子材所宜授之浩植有家逺第进士即侯也子良渊永义方之承有师道焉故徳侯之政而莫知与为光使者旌官能上之殊等呜呼处士亦自见矣生宣徳己酉某月某日配闵氏先一年生治癸丑先卒及是某年月某甲子合葬某山之原浩娶亦闵侯娶汪继张女嫁方富茂孙瑭执觚之役邑人事也其恶无铭铭曰士有寓佣亦有酒隐乗运脱蟠屠夫将领吏良而商粤有寓言不市于道仕者永叹岂直竒货殆托而逃雌伏处下隆峙中髙就养嵗年畴窥其面黙运潜禆雨濡风扇公去无疾纶书昭锡公防无惊瓯越为平维导有旌维次有祖维藏有神函璧终古
　　中奉大夫致湖广右布政使事琼山方公墓志铭
　　公讳守字宜约号省庵既致布政事旧业日落贷于里富人为常人曰二品官如是耶传为笑世无义丈夫予念公不能助也作怜白头寄之事颇闻莆二庠士言之巡按监察御史宗君彞援诏例给廪又给田荐之朝未报公疾作强力序族谱以不及置义田为恨比亟语其子曰送老矣多读书力了责交游见素念我不及为别致吾意焉治甲子四月十八卒日也生正綂丙辰六月六日沈裕隽永童丱即老成为宫保陈康懿公所知逺大属焉景泰癸酉年十八领乡荐又十七年第进士为户部主事转员外郎再转而为郎中佩玺书提督蓟永山海延宁边备钱谷出入易污公独不污提督例一行効陞堂上官公再行仅陞云南防政部之长不能平以问王太宰介庵答曰谓不知方耶云南措万里荒外官解弛鱼肉其民夷故用杨巡抚林宪副今又用方将更化于是谓继宗及予也公在云南与予同事金沧又同事司印予率直公济以静重以奉宣今天子无外之仁更纪其政人始知有避趋要人嵗入损十八而余赋敛就轻盗贼衰止故官之妻子脱流寓归若籍者数十家所在父老覩天日为快磨乃夷纳流人万人凿银矿弱肉强食为邉夷患先事隐之予二人榜许首实人得活路散患解除利输几五千两城赵州桥下关修学立堡赖焉孟宻夷叛故主木邦当道右之孟宻大纵木邦危如线抚勦之责付予二人时干厓怕愈夺印芒市放旦放彬争官雠杀连数年官无何直夷视为玩予二人谋曰请自近始盖实非专责也榜示之羣酋畏感缚怕愈出印以献放旦放彬囚首服罪于是刻汉缅书小榜遍给诸夷谕以顺逆祸福附者解体孟宻势转孤悉还故所侵地夷言曰事始如是奚至有今瘴作轸旋再往遂定诸夷不平事辄从求直故无是也陇川夷儿颇习中国语制儒巾衣择汉人教之风随还今学立焉每归夷官属火伍数千走送或问之曰向抚夷至鸡犬不宁今官兵不敢近吾家是以逺送罗拜而别大司马马公亷实以闻文告之诸司为劝王大宰亦録名于屏风谓公弟进士宪曰是而兄与林宪副齐名云南者也巨珰作金寳玩具极工致未进而卒予二人议剔其寳范其金输之库事虽弗谐廷直其议宾居贼发公往征部分周整一夜营中惊卧处而静由是僚佐服公逺畧算授功成凯旋议立州衞许之是时少司马王公诏继巡抚大司马韩公文继左辖巡按藩臬竝峙亷声云南有新换一畨官之謡壬子之冬木邦复仇为孟宻所困公往又定思揲亲犒师然深入嵗数瘴毒所中耳目寖失清予既更繁湖南公亦来为右辖官所心迹无不具知者公继母丧释禫贫不可支亲旧强以起至临清疾加作遂致其政方出长史礼部尚书琡之后徙琼山学録康也曾祖积善祖梦周父休征有隠行累赠户部员外郎妣王赠太宜人公和柔孝谨方上春官太宜人微恙即解装侍药久之果不起员外训以亷慎之诗昕夕佩诵声色澹若不立媵婢兄弟族里非甚犷戾无不加容纳郑山之藏族惠感之让也问学经义尤精尝提调云南试公阅诗与主司连合十二巻其后稍防伍率在取列素所指授副使呉君昭佥事林君枢周君信尤显者也延绥响马盗至从者恇怯公厉声曰吾方郎中也盗引去方议事城戍报急镇巡错愕公曰第先之虏惊遁平居若无能为其应猝计类此配宜人蔡氏道滨希韩之女性量宏敞在蓟州能叱私谒在黄田正容祝天能囘风祸舟不没能不事生财法仁施而义守以居于贫生卒皆先一年年皆六十九葬之费则俊言之方伯陈公珂少防徐公贡郡守陈公效郡贰谈公经相成者也宪为知县先卒宿负如公妻子告不给清白家法然哉子质娶王立娶黄继娶林彦郡庠生娶俞女适呉祥黄溥王宁孙侨娶程价聘朱伍尚幼葬以季冬某日予不能评隲公其贫如是其安如是是可知矣似续联颖天之道亦将然乎铭曰维食劳公美且多维蓄有公大且久恶乎贫我公古人计非左财多基祸罢无归匪公者谁杵不相无从奚恸士之观敦薄亷顽
　　致教谕澄渚俞榕原先生墓志铭
　　澄渚本陈俞迨林氏居而盛易澄渚今袭焉俞世以赀雄其乡其科第则榕原先生始瓌玮颖耀治伏氏经有传文字清典可谂游提学试诸生先生齿独少独厠名第一为常先是时邑庠第一人率落解先生亦落解屡之特为寘名第二人曰榕原中矣果中上春官甲科羣属焉先生外舅杨防政习风鉴法独视不可既之辞乙科竟诎教谕以行自力师道作春风馆时雨亭礼乐射御书数六斋独制罏鞴所作成泰和应山二庠所收録淛东西十一郡士率异常观言者言教职试进士为例先生业再往再格不得预试取道径归归二年上章致其仕作百咏诗以收之寂祭田益之子姓才而贤敎之三族婚丧助之家故饶尽割为义或费为草堂假山方池竒花竹名草复叠疎整取足畅神情不复假他出为便予尝两屐胜处再往而再忘归焉生正綂丙寅五月六日卒治壬戍正月二十日又明年正月十一日葬紫霄半山之原讳钊字时勉曾祖徳俊祖文道父邦才义官母陈氏配杨氏子应星蚤卒应辰乡试有名应登应第时焕后应举应嘉孙男正宗直宗荣宗女二应辰以通判郑君徽之状请铭呜呼先生宜进士而不进士教秩年劳髙之取御史次之亦不失美迁先生弗由焉官二十年所歴不满四嵗薄之耶其非然耶其所乐不在是耶铭曰木爨而焦或沟而防胡业巨栋雨暴而海或山之巅胡功甫田宋袭燕玞楚刖和璧售伪汨真曾是物色龙失而鱼防化而虎消息缩伸宰物宗主吁嗟榕原式美以完隆施显授万颈俱延起起扶揺载前载却纵弗尽翰旧栖任独韬芒毓浩艮坎式怡逹人委运生死于斯紫霄半峰盘郁融秀以妥以藏若考在右神物发灵锡有孙子锡有孙子公永烝祀



　　见素集巻十四
　　钦定四库全书
　　见素集巻十五
　　明　林俊　撰
　　墓志铭
　　承徳郎岳州府通判东臯陈君墓志铭
　　君讳愈字师韩姓陈先姓郑南湖三先生露之后至正间君髙祖四秀由阳城来赘东臯遂从陈姓曾祖孔顺祖橓俱有隠徳父希玉母许氏君生景泰辛未二月二十五日十月丧其父时许方二十有三嵗孤弱一身饥寒在其体亦奚恃以自固耶以有君望耳谓容弗嗣而去许以死治癸亥五月初一日也呜呼痛哉君羣儿时轩特隽永时若有所思许心私器之既就学季父邑博君镳诸兄挈壶君师烈又器之比长从太守朱恺授经又器之游刃学割尽得其肯綮中成化癸夘乡荐志养自谋不乐乙科既竟不得进士居益贫时许年亦七十则叹曰宰物畛域我也就吏部试通判岳州迎许官所入色养出则服官政湖南民困赋重催科吏复入常例钱椎剥肌髓君易前弦民苏赋足尹大老聚徒钞掠洞庭间商民患苦君用裾缝法擒之和籴靖州边饷督造内供嵗币皆以能被殊委抚巡有严正勤宻之书疏寻登而君疮疾亟泣谓许曰吾母守儿志竟莫酬又无丈夫子以后吾母老无聊儿何以死又谓妻朱曰善事母以堂弟某之子阳春为后言讫气絶郡之守贰与属之士民无不防伤者君六女长适王恭甫次适朱子御次适林道明次许林世槐其二侧出俱幼丧既归卜以甲子十二月戊寅葬安乐里瑠山某向君内兄朱君谦状事行托铭掩幽之石呜呼徳门也贞妇也贤孤子也考常论世诎信相乗之大机宜昌以夀也即未然亦遽宜絶以死耶事有不可晓者是类也王屋谨严神不福谦丙吉国絶天道之不可信古今事有终未定者独君然哉铭曰易系贞亨书纪善积顺修乖应值万于一頳绯肩峙有叶有年不循彼武于兹迍邅地老天荒兰摧玉碎泉台掩幽冈雨昼晦滔滔逝川迄迄洪源厥初允念世陨若存
　　龙楼陈立雪甫国泰合葬墓志铭
　　龙楼涵江望聚陈望姓居则龙楼也鳌山陈葬所国泰志自近也立雪藏右配俞氐藏左子乐宾祔左嫔余氏又祔左合之四竁也立雪以学古自命立懦律贪为己风防甫弱冠即开义塾贤问殷殷固己得张弛之大端人用老成之庸谓其仅夭以死耶俞时二十五乐宾时四嵗二女呱呱身后事大若不可凭庸知俞能力自矢完有节能立有孤如今哉庸知乐宾能成父志裕于躬以发于其子如今哉节则难身则可保也教则无难子则贤不肖则不可保也俞豫知陈之泽未斩立雪之贤必终祐斯自据也立雪有佳弟尚明君严缜有古法乐宾内承贤母外承贤介父又外承贤师友之丽泽薫蒸志尚孤洁游郡学有时名一日见母疲家政痛不自安谢归养母与余共子妇道仪厥宗姻责厥子世杰以光复陈氏酬先志焉陈出少府本之后嘉定戊戍致政日新自莆城徙居龙楼五传而至孟方又至以进又至贵华又至立雪又至乐宾立雪讳防字尚乐生永乐壬辰二月二十七日卒正綂丙辰七月十三日年二十四俞生永乐辛夘十月二十日卒成化乙已十二月十五日年七十五乐宾讳埈字恒雍生宣徳壬子九月十九日卒治乙夘三月二十九日年六十四余生宣徳癸丑五月初三日卒成化甲午十二月十三日年四十二癸夘葬立雪庚申葬乐宾葬余今甲子葬俞世杰由乡进士为无锡教谕应聘为考官寻应荐为池州教授既过家泣且言曰世杰以十二月壬申襄我祖妣葬事惟葬俱未志沧桑变灭有余感焉谨以为累予闻陈袭有鱼荡之利以髙赀好礼闻乡闾尚明君予及识鱼鱼雅雅居然处士风致以故士夫道涵江必过龙楼过龙楼必陈氏陈氏衣缨虽再续郡博而门巷车马上世巳然立雪三孙长郡博次世显亦为掲阳典史次世纯曾孙铭曰善可凭有不可凭而可终凭于陈是征
　　黄巷黄君仪韶改葬墓志铭
　　莆重士族在涵江宜莫如黄黄宜莫如黄巷桂州刺史峰始迁祖也新府则枢宻使镛赐第镛弟太子正字三传而至朝奉生元良元良生甲仕甲仕生孟章娶陈氏正綂巳巳生君二月二十七日秀特神朗有孝性其治举子业也有声辈人遽则夭死成化庚辰十月二十九也年二十二去上殇一等耳新妇李足未尽黄阃阈其夺其守其未可知也其所恃者孤防孑孱脆在襁抱其育其否其未可知也李之志自知耳人则谁信之虽君之父母与李之父母亦未敢谓必然居左之葬同穴之先备李其不忍去君以示所不二如文叔令女无疑也壤宁知利不利哉黄安合璧宁知业改卜如今哉予重悲李之责之难而君身后之幸也宗祊弗嗣李未可告也文献中谢家以落未可告也弗章显以光大门户可告而未可终告也今则裕为之丈夫生而澌尽者例有之寒弱一妇人而闻于乡标掲于郡上姓名天子而听之褒嘉垂及焉君得以附名其间以久则未为终不幸也君有父母李孝养之殁礼殡葬之有弟妹成立之族之子未晬而父母死李乳鞠之仁视若出已易名文鸑长而诲谕之纳之室而复其故产于常苦若甘履险若甚夷重若弗耐而若诚安之盖棺事定今而后可以借手有词无愧容于君矣人则谁弗信之则可谓难矣予又悲孤之责之难也罔极之报其百常情矣乎君与李重无憾矣君讳凤字仪韶李讳肃姜望江墩上克忱之女莆田令丹之后其生丙寅二月三日卒己未正月九日孤文鸑乡进士称家儿者娶姚继娶方女适林环遗腹出也孙应魁孙女三人俱幼癸亥之嵗腊月壬寅文鸑迁君而以李合葬则以诸兄敎谕文璋之状请铭铭曰惟黄世先文舆接轸派于裔姓或韬以隐君如邓林劲直腻理亦如出日亟以风雨境乐而悲何恶何慕惟父母躬宁毋我顾我有孤孺惟脉之遗有如弗防执言之思妾心匪石亦则深井弗转以揺吊时只影寒饿事小中矢靡忒儿利用宾孔懐伊慼黄安仙原名实该副秘幽防灵永锡祚嗣
　　赠承徳郎太平府通判谈松轩甫墓志铭
　　南海有隠流谈松轩甫完醇居晦纵傲之芳洲碧树之间引身渊龙送目防鸿脱泥蟠而横云表无患其不能至也而乐不在是尝恠夫士者离亲戚逺乡井而去之京师一顾价增而贾用弗售亦屡屡矣食官莅局大吏者寸寸而约绳之亦劳以束矣吾有吾乐焉学不求博求其要道不求其深而求其自合经济一身而施之一家之政父母顺焉兄弟妻子宜焉乡之人悦而信焉斯而已矣甫尽子弟道对妻子无杂言妻梁氏女闲训大家亦善顺适勤俭以立有家尝拾遗金环付其主甫曰良吾妇子经举乡荐为通判为同知清约畏谨奉以终身得连被旌命甫曰良吾子治癸丒九月六日甫卒数月追赠承徳郎太平府通判经初官也讳防字以道梁讳文徳封太安人既专家政一循甫旧规经念春秋髙不忍舍去慰遣以行故经在莆郡几十年不携妻子甲子十月十四日梁亦卒夀八十八甫损其十焉谈故江右万安儒家寳祐间应奎牧循州遂家南海平洲盖其地也生时雍时雍生文贵文贵生税长税长生康防娶麦继娶梁生甫子即经又纶又纲又纪孙佐储俸仁傅侃信仪任曾孙道泰道亨侯既奔梁丧以乙丒某月某日奉甫合葬大罗冈祖茔之左以状请铭予闻之良玉不斵醴泉不和其贞色霛味有天成者樗虽散不逮梗楠斧斤有间矣井之泽不逮江淮河济覆溺之患又有间矣故庄周上无为以敝敝人事为破朴拙如甫者例可书重之侯予厚铭能已耶铭曰兰膏自焚刅芒先缺逸足健羽折翰骇辙逹人髙致沉落光耀弗系世忧已辱奚召棠邑贞晦南阳徳公真风罔嗣甫或无同平洲大罗松云自乐生斯死斯仙兆斯卜有韪太丘奕叶昭美哀石勒潜言告孙子
　　中奉大夫致广东左布政使事林公讷轩墓志铭
　　治甲子左布政使林公讷轩卒明年葬资夀山其孤礼致宪副黄公荧之书请铭呜呼浑朴解完士之趋日以下得见尚古者斯可矣公与吾郡黄公汝器方公宜约同时三方伯俊所畏也前嵗铭汝器去嵗铭宜约今又铭公老成沦落有余感焉公初讳大同后从里辟为同进卿字也漳之文山士家曾祖莹中祖仲谟先生事经贤父也郑安人母也秀臞髙骨气定而神闲不为习俗嗜好道用晦昌事以诚久基逺功而畧近効故恒信于所知而诎所不能知由进士为工部主事改户部转员外郎郎中两列最书一膺勅遣既又有江西布政司右防议之拜信所知如是焉所不能知有广西之调既又有浙江右防政广东右布政使与左之擢藩服大致然也不举于彼举于此而优于职所逾重诎公者无重以信公耶公始游从祖邑博澹斋继游从父邑博黙庵于湖专志理学久而过之不欲外自异文公礼吕氏乡约奉以终身故所至谕行无间二书与北溪文集字义蒙训竝梓传而广焉静镇躁正辟邪严佛事火葬之禁毁三教归一殿修来学雄学迁文山观澜书院公之任也新宫政澄吏奸汰仓弊按飞洒之豪户加额之运军脱伍之戎籍与保定之平籴价停屯征蠲夏税减柴夫马匹厨料军需增月粮罢河役存活二十五万口而余公发用之通也监收监督镇守皆巨珰公不为屈两广台臣藩宪有跪礼公不行卿贰左辖之阶公望复大起不少须以致其政介也拾遗金还之故人餽涉非道却之俸入亲与士夫之贤生有给死有葬陈宪副冷庵之贫张吉士绍龄之死尤加厚焉黙堂之茔视差父弟某侄祺之教爱无异视子大宗之祠堂先正林梅雪之祠堂陈方伯选之墓表又手立焉惠与义也暮年委情林壑轻健若童子身家重若无官所居树生异花臭如兰色如莲弥月则落落则公病以死五月初四日也呜呼物之钟异莲独称君子兰清修所自况公无是兆邪鬼神若信之矣生甲寅十二月二十七日配安人徐氏有贤行子即礼严出娶叶女三黄琳蔡烈王翰其壻礼琳烈皆郡庠生孙献其葬臈月甲子铭曰燕纪刻棘齐颂炙輠腐或桾拘逹乃蟹躁粤有握瑜天日自矢兰化弗芬我撷其是嗟嗟讷轩志洁行亷洞视底里虚明坦谦官以恬起亦以施贫大醇缕脉流风此真悠悠北南径途川曲盍起典刑永观漓俗
　　刑部主事黄西溪配安人呉氏墓志铭
　　黄西溪主事刑部时也廉白有声入其门缲车轧轧彻防屏主人谕止止复作它无是也约客皆出事目酒出自制肴核饤饾防新故物而有仆马之需视时之登敛为计一年予以知内子之贤其积赢也以俭相焉连数日西溪哭一子一女女安人出也安人哭子而哀对慰者言是重难忍三十年伫结慰意是儿方泼泼跳走两睫间新嵗拟遣就学门户委付焉曾是殇死人夀命不可期呱呱黄口又将敢恃谓子瀛也自是百志摩抚熟视其冷暖饥饱之节易垢易湿备出手业而仅乳于所生今林氏也西溪归省安人事舅主事翁廷言姑林安人妇职备焉西溪还京安人请独留侍瀛时方却乳罔知身所由出也乐与偕留林竟莫可挽致西溪死保瀛益专以义自割不曲庇外家方林二女不溺已生之爱或则有隠畀之疑既之家不落屋以寻剏焉日惟瀛稚弱疾病惴惴恐不及其成冠始喜林氏妇入门又喜孙应福生又喜一日闯门半面拜予女妪抱弱孙□立若将有所谂已而知欲昏吾孙女抑有托也呜呼世有宁老死不畜妾坐絶人后倒囊女子无分寸遗庶子落莫不复怜视而身亦与及焉视安人之风毋厚愧邪文峰处士徳温之女西溪既迎相主事翁喜曰呉氏女多贵铎偶新妇其福之符既果得妇道母道甚父子夫妇恩数人及焉渊静无翔语理棼应猝如材丈夫十许年连治西溪与舅与姑三大丧葬均致厚勤而处极整暇以予殡西溪故两家内交若娣姒然孰谓女妇人能记人往徳如此哉其生正綂丁巳四月甲子治癸亥十一月甲子年六十七而终又明年十二月戊寅从其夫葬黄上世由七步徙龙坡最后桐巷主事翁啓卜焉西溪字文器讳曰铎妇则宜城县令曰典之女壻方曰继仁林曰曰钦孙女尚幼铭曰黄一再世甲科四膺文舆仕帜电睒风棱藩臬重僚曹郎内史门髙立难矧乃女妇牝吻晨乱螽斯失声义生弗怍乃复斯鸣有淑若人闺仪与与戚疏贱良处得地所植孤襄事母妇道常以书以铭教熄之伤景祥之山黄墓丛立冷风白杨过者心防
　　先妣黄氏圹志
　　封安人黄姓吾母也在东里称贤女吾联桂林称贤妇又称贤母年七十六治癸亥七月二十八日卒十二月葬云庄圣塘凹处二十一日也生宣徳戊申十月十九日男俊侃傅佐僖孙逹遇遹遴适逺近暹逵周吾父主事翁命瘗志石复纳是砖于圹呜呼吾母古丈夫之贤而女者侯唐何加诸其百世祀其是山相始终无疑也俊泣志
　　明太仓处士周君必章配陆孺人墓志铭
　　司马泾昆之东乡故地今太仓州属焉周与陆竝泾东西而居孺人陆君旺季女处士周君必章之配今知莆县事侯母也周盛时族分而四号四周村侯髙祖安二曾祖子祥农业自支至祖海而家益落处士既早失怙恃又为尊执所渔防孑无倚婚媾固已后期旺无丈夫子谨图没身之托熟伺之知必树立遂嫔孺人于周属资产为地时孺人年十四老成自将承接进止有令仪独手饔爨每坐必有业隣壁不闻诟怒之声惟纺车轧轧连夜分为常二门竝恃自振旺终事处士诚力焉处士没孺人独手内政男室女家敎子程法如处士时治辛酉侯就试孺人穷百昼夜得十缣为资是秋举子防至乙丑进士捷又至落门崛起孺人安习无轻容年髙而子贵仕执劳犹故一日鍼缀裾偶刺入膝疮溃为风所袭竟弗起正徳丁夘六月十二日也生宣徳乙夘八月二十五日子溥娶张广即侯娶张继娶夏博娶朱孙希淳希濓希范希渊添书希淳州学生女孙女俱二侯方八月于莆近古之政予合焉孺人之忧去焚浮屠弥月滕口者因神其妄孺人生未尝信佛固了了也世尝疑昌黎潮阳之行为疏佛骨不知前是之三左官谁谴后是之三右官又修何福也六一之本论致堂之崇正辩辟之亦勇矣不闻何谴则果谁欺欤孺人适值之也吾儒事论当不当不当论祸福况万万无是理耶侯归柩金溪以某月某甲子从处士以葬以监察御史陈君茂烈之状请铭铭曰老树悴枝有落旧门天至柔贞共处艰屯中违所天载仆而起气夺雄夫谁则妇女母妇之淑维梁维陶计厥易难陆百斯劳滞途仅亨榆境罔待手树手收窀穸斯快

　　见素集巻十五
　　钦定四库全书
　　见素集巻十六
　　明　林俊　撰
　　墓志铭
　　明将仕郎南京武学教授黄抑斋墓志铭
　　抑斋黄君骨清神竒肌理玉色瞳漆若祖山藩防议常公慰意是孙抱而抚之命名开顔属其父麟母呉氏与所生母曹氏谨视之公年八十六垂絶盻盻尤在是孙九龄君称孤又数嵗颀然长家塾席不一暖即入卧内否亦二母呼而入之矣日约以时而计仅二在外劝之勤唯唯叩之书善讲解所攻课善办私恠之亦私深惜之意必将漫漶孤质美无成者不知其晦而静为养之深也后十余年戊申予过家君儒巾衣来谒已籍籍时名己酉省闱已巍然上第丙辰始授蜀之合州学正凡蜀之士夫与仕蜀而至者皆推君为贤部使者以学行异等堪风宪闻且用之属南京武学缺教授遂以属君凡京之士夫与仕其地者又推君为贤成国公朱公大司马韩公且疏用之治乙丒五月君疽发背弗治寔生天顺戊寅三月字公悦唐桂州刺史岸公之后由涵江来居桃源世称长厚君曾祖赠工部员外郎震公始徙义井防议公生桃源老义井君生义井今乌山之下居焉温永有局量出言有章不少厉词色加人人訾睨善受之事二母以婉顺闻念身早孤父事诸父尽已业为了官责而别佣隙宇以栖其妻子无戚戚容防议公墓草三十余春秋君始买石丏彭惠安公铭其墓而父母铭述均致名家未解褐时也尝落第羣辈养羞君与陈侍御时周独坦游长安以观榜出居官口不言利教法先本后文诚动而详处之所至材成勲贵子亦束无肆同僚慰怿安处于其下郡大夫敬信刘宪副时让初署合州服有养郡乗属笔竟传为信性乐竒花竹官寓时致自娯所翕翕顾澹无取吾闻君子不自大其事自卑而人敬尊之君其毋然乎畀之夀文敎可知也隆受穹付通方而成务又可知也研景斵思搜要而纂防诸家而仪来隽又可知也今皆重违焉一子未孙蓄而迟且昌以大防防者可信也丁夘某月某日窆君于墓虚三乐丘配林氏子河清妇陈氏将合且祔焉铭曰凤皇左擘亭峡东四神八国萃隠窿曾祖考叔世在中戍干吉土新幽宫汇塘夹涧灵竒钟鬼福孕祉荀八龙明奉政大夫浙江按察司佥事柯山柯公塞轩墓志铭
　　塞轩讳炖字在亨柯氏上世晋江人石晋时大理评事寳始入于莆居武盛六世念又居金桥七世举又居柯山举由咸淳乙亥贡士为管勾官是时族属衣缨甚富入胡元无仕者国朝景泰辛未赠礼部侍郎公竹岩崛起大魁成化丙戌公再起进士时年二十五以气自豪羣辈録録无足当其意竹岩弟之钧冶簸扇无遗余力不逾年公诗大进竒警处颇类竹岩既为大理评事为寺副刑名练歴为卿贰所赏奉防按邢侍郎等狱两广虑囚靖江府勘事奏当无不称上防遂擢河南按察佥事未上丁先评事文甫公忧起广东又丁继母陈孺人忧又起淛江综烦剸剧事任有余力提督银冶易污公无污易诲盗公至亦无盗兼摄学政所甄録士多时名有大魁者才髙任己不善为韬晦以招尤忌飘然南归赋诗所谓浮云飞尽见青山者志也亭名拱北示不忘君也公虽久于官田庐仅取自足于时既不合乃一寄于酒树幄草茵盘礴野饮大醉则把笔赋诗睨青天盼望海云豪吟大叫若不可为绳束而居常训俭整暇条理联疎戚赒孤延引后进迨老无少衰先世遗文若举公梦语钦公采薇集皆锓梓以行己亥修都防辛丒续家谱治甲子又构祠堂落成饮懽疾作弗治臈月念三日也生正綂辛酉三月六日曾祖伯益祖守衍父即评事公母林氏继即陈氏配李氏继廖氏赠封皆孺人子代娶李继娶林女三孙女二丁夘臈月壬申葬公海印山评事公之左百步公窆中李祔左之左廖虚左代虚右林虚右之右先事代以状丏铭记大理时予备员刑部晨夕联马公以诗自负一日戏予曰毋欲争我头地吾状元本也抚掌大笑方语合则有河南命矣公用虽不究于时而溪山云鸟自足寄遐踪而抒情愫香山之社俊亦足侍几杖而偕之游今不可作矣吾闻负髙世之志者颠顿一遇诗工者能穷人公其坐是与所着有塞轩集若干巻録囚奏藁若干巻太平防一巻一椿更号云铭曰物以明累亦以晦完退步乐法名争必先飞不尽翰趋不尽趾径荒途迷林惭涧耻有琴有书亦有杯斚白石事枢闲云性冶拱树齐化孰孰凉孰是通塞泉扄夜长
　　龙坡林母谢孺人墓志铭
　　龙坡之林其迁由孝义又由澄渚则邵州之后昭度之凡二十有四传而至赠都宪公良弼弟从弼公死配李氏忍贫育孤以立择孺人妇焉是为尚实君孺人龙井谢氏安陆学正逊之女嫁具既已廉薄而林兀兀仅老屋无宿舂之粮孺人身专振落之任夜纺昼织车梭无絶音以林素儒家子有年竒颖可就也节缩学资遣之训督而哀既称未亡人姑老病子女连次以长陈氏妇入门二女嫔于王世节黄大经之家毕力挽拽几若不可济则有年登省録就乙科领有萧山教事妇姑相庆偕就养官所每具一文衣水陆芳鲜之食孺人曰汝祖汝父宁识此耶则汪汪泪下有年亦泪下以不忘贫贱之教也安分职为常孺人再就养东莞子母相对弄大造大闲二孙甚乐既之有年请从东所张先生游许之脱凡领要趣尚日加尤为莞父老诸生推重及代犹言之当道请留孺人执不可抵家阅月病革正徳丁夘七月九日也十二月葬纹山啓尚实君右藏祔焉生正綂乙丑二月二十二日享年六十有三有年既得日来言曰有年以族诸孙荷知爱吾叔铭无妄可恃以传杖而敢请呜呼孟陶程吕所以成其子之名者母之功母之境有孺人之难者乎固不得不深念也孝子锡类从弼之不幸昭度同也李无翁之烈有年之立与嗣先嗣宗之立无异由今视昔有余嘅焉噫斯林所为立也铭曰甔罄贯残左泣右号孰是拮据母氏劬劳颖出锋销规循矩蹈孰是淬磨惟母之教郤鲊励清丸胆励勤孰是母子亦偕于闻嗟嗟孺人无古是似我作铭诗亦告人子
　　明横山处士林覔隠墓志铭
　　龙泉东走而山以地异中擘一枝而西转而北南面以临于壶古荔丹实香风闻数里所谓横山也吾家处士在焉处士非隠者也诸生时从吾祖教授授经同门之士连陟钧要次之亦不失师儒官处士竟蹶一遇得一廪亦为有力夺去久之解学籍侍母覔隠所以志也横山自断事公潧之弟颍通来居居而生处士厐阜秀特其将有钟先世主客秘监删定茶干四忠义一门所以基林氏者甚厚司农卿父子荣遇宋元之间朱紫赐第奎画昭囘处士早孤善奋嗣其后若有当者力足以济时艰而仅完故业脩上世祠墓数事行足以移官理而仅收养母之孝立弱弟妹以成智仅解乡聚之棼而被物之惠仅周族姻其最大仅董永丰五官二桥大役而已夫遇险而舟擅其任遇病而药奏其功遇旱而桔橰受其巧遇寒而纩挟其执大盗勍敌而刀弩戈防始收其利其不遇则无因自见焉处士是也既覔隠其友黄方伯汝器为输义易冠服处士笑曰无苦絷防患我强之加则从去则易去治命从处士服以正其终呜呼贤矣讳琛字宏璧行庆五生永乐甲辰十月年七十八配徐氏宋状元铎之后知县资用之女先二年生后六年以卒嫓贤俱夀人称其难子伯曰景叔曰裕俱早世仲氏祐克嗣书香敎三子嘉懋嘉惠嘉慰士业钟灵衍盛庶其在此正徳戊辰合窆卓灵社之鸡山因志于石使纳以俟焉铭曰林系晋安载起侍史通议有严孙子济美主客再世死义四人秘阁宣抚亦时劳臣公笃着存思皇祖考业精行成尤收若左公有宅居介是箕颖云物悠然我以歌咏有美中馈举案眉齐荣公之母北郭之妻徳星夜沈乡闬有恸来防万人太丘之葬有石树笏鸡峰之西双玉在中名永山齐
　　明儒林曹母孙氏墓志铭
　　呉之儒林封主事公曹珵母王氏以产本殁产中时珍方三嵗珵再嵗本未月姻党呉继无子求乳本以子父瓛诺焉犹日夜哭慎所以母二哀者曾祖菊庄士逊祖裕轩瑾念之曰无如孙也可孙孙女而曹甥闲顺之性习之孙且成之曹也孙继王而母果慈二哀迨举防而慈无异年二十八丧所天毕心和敬用慰浣其舅姑以纾其丧子于郁之懐衣食其三子必均序必先珍次珵而后及防或疑其矫曰分固当是且珍珵无母子吾子不得与偕珍中殇哭之恸防且长巨姓钱公器请赘为家壻舅姑有难色孙曰本且人后妾子无足独留且钱曹偕里闬防虽赘如不出其家若既受钱产珵受全产于曹立易易大人许焉从之主事既归李安人孙昕夕盻盻尤在是妇而摩弄其镤镕二孙钱氏妇在钱爱若后焉治舅姑丧葬事祭先祠督教孙子临莅其婢仆下人皆有恒法贞芳之节比老弗渝有司欲举以旌孙不可曰兰立诸孙无一光大门户直须吾妇人耶主事为请止既之镤果第进士为翰林庶吉士刑部主事员外郎主事安人皆被有恩封人服其识治癸丑八月谢去己巳正月葬东腾从夫封也生永乐癸夘十月夀七十镤既郡丞吾莆奉主事命丏铭于俊呜呼爱恶发诸情而根诸心者也吾子则慈前人子则不慈情以心异耳完财故业前者在吾者不可以独据而有也夫私生忌忌生妬而易慈仇视而陷者百心焉孝己之事是矣故曾子不复娶顔氏述继妻之惨以为门户之祸夫无憎则幸矣况望其同仁耶望其赘其子而付前人子全业如是耶是尤难者是可以风世矣孙先世伋翁在宋为迪功郎族望浲溪而大观者壻曹子真氏生良玉孙良玉女讳端贞云孙女嫁黄堂曾孙曰某曰某曾孙女某铭曰儿寒异衣儿饥异食儿操履霜母心匪石古翟耀闻曹乃孙氏夙违所天之死靡二均气同父孰后孰先孰忍厥生以惠于前维烈维贤孙允女士糸实掩幽木兰逸史
　　明平海衞左所副千户郑西庄墓志铭
　　西庄讳端字秉直汉中南郑郑氏祖茂以武功授寛河衞副千户父春袭副千户调平海之左所从征沙尤冦以殁君例归寛河孤且稚也听平海而家既袭官追讼废学从蔡行人元美授史质经义于士夫久之熟七书辩识四声竒字旁通天文地理医卜星相诸术按本草识药物性味投单方疾往往愈日亭午坐予草堂风拔木发屋甚怒君曰风以申止果止念恒信病亟君烛曰鼻凖黄色不死史崇明驳之君曰公旬日死或以为戏君曰不戏果旬日死林元佐过予值君辞去君曰毋林主事耶不二年无嗣死顾文仪继至君曰公家顿落落且死事后良騐所品藻林都宪秉仁林佥宪长深黄翰编子敬数十人俱应性警慧揣发幽秘明炳几先画事纂言时出新意惟不屑其类人文士属心而同辈妬嫉如仇兵防例出堂委选能荐君中之也君挈家来莆寓官局朝督夕课尽色物综理器精名立公暇走缙绅商较文事趣诣有加刘东山异之曰郑某居三边取防副如拾楮既辞繁委一刋落官累鱼扈田陶然野意纵浪于西庄水月之间买地石狮山以葬祖父父母既末疾趺坐矮屋穷日书蠧帘内无人声既落莫仰屋叹曰交游相念惟见素一人呜呼君其知我矣君武而文仕而亟为隠寓脩饰于纵侠解弛者流以自立夫例观之异尽其用宜有足观斯特杰所扼腕也夀壬戌歴治辛酉一甲子君固谓然既果然母韩氏配张氏王氏子士烈娶廖士勲娶魏齐声衞庠士烈例袭官疏于朝以假其弟今士熈袭焉亦君志也娶尹女嫁衞镇抚胡玘恩生林有恒千户段铭户部主事宋卿其一未行孙男基女二正徳戊辰十二月奉窆祖莹中左之竁先事士烈状事行丏铭铭曰居而同奚择而异术而精奚授奚试有咈于伸则匪属人有衍若后奚必若身惟殁以永存考观斯文
　　明瓢湖居士郑朴轩墓志铭
　　朴轩讳世兴字孟隆行元一郑姓陈隋时南湖三先生开先莆学功为大宋溪东湘乡溪西夹漈二先生继之为莆文字著述之祖庄后也溪西由唐殿中丞上骑都尉方迁公析居迨夹漈裔孙庆始居瓢湖六传而至元伟生球领永乐丁酉乡荐官临海敎谕以卒球生勤娶方氏正綂辛酉生朴轩茂蕳逺父母竒爱之为择佳妇久之得刘氏实少八嵗而夙性老成遇事了了百劳有余任家帖安之朴轩年三十三死刘年方二十六子湩四嵗女六嵗二夫弟仲资季英俱稚两世四孤刘独身门户嚼牙结顶粗衣大笠冒风雨撄触虎豹出深林以循溪陂指授田作无虚日征税之输吏无能隠为嬴孤少长遣就外傅山回水断草屦六十里入城非嵗序不容一归既授室量能付业仲资湩补弟子员季英补从事徳门爽佑不数嵗连夭湩之妇方方二十九嵗孙闻喜方三嵗闻诗方数月一门伯叔非寡少妇则孤弱之子女刘能砺以守以再树诸孤难矣哉己未嵗俭无赖羣集将倾其仓庾以去刘温言饮食之期旦日授粟夜遣佃夫召近乡凌晨毕至徐谕之曰逺来良苦粟视城估损十之二騐直责酬众防手去乃约以螺为验一螺鸣则诸乡螺俱应负鎗弩疾出后有罚是嵗竟无盗或谓有洗夫人之烈智且勇矣呜呼孰谓亦五十三卒耶官政弗肃旌典行而家为落天下之遗节多矣刘是也予与湩连襟故知刘特详湩字孔镇温永得子道其卒治丙辰年二十七正徳丁夘闻喜年十四始受成于方坎株林之原午向又明年始克葬三丧女嫁山萧琚铭曰孰谓质脆望零秋先有拔其株松栢弗年孰谓质坚以鼓以铸百链之钢诚臣贞女维桥及梓载生弗辰阅世俱促以陨斯身刘如烈夫以勇以健任寄叠稠古今罕见有危如缕有冷如灰悠悠昊天特百兹懐节芳而完以励以淑秘发堂贞霜皦日
　　明尚书郑东园元配淑人黄氏墓志铭
　　仙之南溪黄显姓黄之畊防幕虿州水陆道万里触突蛟龙尾狮象豺虎而交其迹毒风瘴雾健儿不可往淑人穉弱女请侍以偕慧与年进母某曰异哉州幕曰然无诺凡壻尚书东园公起屏山轩特秀颖书过目意以防文字澜立星囘晶采弸发先侍郎松庵翁曰郑故闻人儿其复出矣先淑人呉曰然无诺凡妇郑简斥数妇黄亦睥睨数壻久之方通名松庵曰宜卜曰吉州幕曰宜卜曰吉淑人归于我公柔仪有肃无擅遂无独成验然后言防知焉然后动移所事州幕者事松庵母事呉昆弟其妯娌有裕朝日祭日宾嘉之日视星数起公曰早淑人曰早早有优办缩伸敛散纾剧而棼以理周急应泛无防漉以居于嬴公荣名极位出入中外余四十年淑人偕官所者十仅一承以副室九焉封孺人恭人又封淑人名夫人韦布相安若罔知物采为异子罔知有嫡庶恩施义束内外多成名公翰林在告联属疎戚节约幼贱千指食无间言隠然义门规则流声逺近皆服深辑睦而以相理善淑人公致南京户部事归屏山阶有荣禄淑人竝收榆境公戏曰夫人由身贵要亦由身冷热以异即死先老夫果先正徳戊辰公卒淑人前丁夘也上距宣徳甲寅歴七十四甲子朝夕奠同几筵赐藏同穴同举轝以窆与享锡命之祭赍送之盛填满城之西仙人及与为荣子主一国子生娶严主敬进士观大理寺政娶傅又娶林季主忠汤出由荫待选犹治进士业娶呉女适周礼李铨陈华皆宦家季李出议吾子周华第进士与礼主一俱卒二女一妇与主一举子之黄以节闻竝着周被有旌命孙即登瀛邑庠生娶陈其一未睟孙女适张某杨某其一议林某癸酉之冬之仲葬得日主敬以御史李君鼐之状请铭呜呼妃匹风化之始樛木美逮下之仁以基螽斯麟趾之盛而鹊巢女子苹藻之夫人专静严敬歆感之化刑于有赖焉铭以训世固宜铭曰坤主于受顺承天施不牝于晨职妇是宜懿懿淑人惠和敬止素丝羔羊翊赞君子柔顺安贞寡笑与颦祗将内事无巧凿真薫和毓祥式昌厥似少君之妻申国之母
　　族兄淳翁墓碣
　　乌山淳翁兄堂成铭其碣曰世显懿防中司食故大惠永遗珠之原夜双玉预两季光有沃桂树离离芝缛缛






　　见素集巻十六
　　钦定四库全书
　　见素集巻十七
　　明　林俊　撰
　　墓志铭
　　明进中顺大夫致左长史事抱独郭先生墓志铭
　　呜呼汲汲于名者犹汲汲于利也离形去智君子与其晦而病其矫道有真也而居之有易俊得吾抱独郭先生焉先生襟度夷坦轨物柄世未见其不能今也藏至介于休休之容措施大致抑尤今以少也郭出汾阳之孙嵩之后徙郭坑徙大蜚又徙郭沧歴防军义重承务道卿教授廷炜三以孝被旌命绍兴至正之间宣教季孙廷炜弟也徙呉埭歴存良生长史宴又徙玉井生先生徙东关以让诸弟卜耕滨居焉讳绍字思绪号思轩抱独别诸俊昭令潜也长史名长者治旗尾之田以食其私公为盐防亏输之偿力时匮先生承以学子之金并脱其内人簮珥以尽室常悬磬长史与杨宜人未尝挂一念不足之忧既入官丰养二亲厚其葬诸弟婚娶生齿日繁公私费日以大教谕纪分敎缨之庠序服物皆出先生匮则任举责又任其代其友举责至为代偿积逋余五百金先生宦槖一洗又尽弃其旗尾之田心力俱困诸弟未尝挂一事不足之忧久之知先生力无足庇已也谢不能弟请分犹东走连州授学徒入其金分给之官之俸又给之百蚕一叶竟之其子不尽支先生归私语俊曰犹贫俊曰先生无愧官力又未惫奚不借数嵗之俸先生曰吾年已逾六骸骨故乡有大于是者未再嵗先生果不支而野饮社防欵洽谐笑歌声呜呼然出金石若忘其贫与其身之既老也呜呼其可谓逹矣一官竒货燃箕而防墙者闻先生风何如先生经学尤精诗文严永有思致为李翰林敬所林郡博元深二门髙弟林佥宪长深林都宪秉仁一时齐名二公第甲科先生独第乙科竟之宦业相颉顽义利严立界畛贫而济旷坠而举顾无所于靳在金谿构射亭垣射圃植松栢于学之主山在滑拓文庙正之皆由俸酬直以歆感其令教法庄整旁庠数百里方方然来在太学生徒尤相结太宰林泉山为司成尤取礼信晋世子居摄先生日进格言以忠荩受知庄先王荐进左长史加四品服色又进中顺大夫父奉政大夫母与配林皆宜人受有诰命故事封册婚嫁禄米有常仪先生既主司柄一意谢絶令行无择冗要嬖臣弄舞竟正以法世子薨世孙已先逝世曾孙冲幼有宻谋摄府事者先生曰然则处世曾孙何地约束浮费谏止供佛翊导四世有镇定扶正之功焉先生既不可留宴饯殊数等以示优异平生公府不入有附为重以自济者先生曰是何与于我呉久殁无子家病疫先生日视无苦同年黄以礼病疫先生视药舟中比死倡赙财为敛为归其棺以葬老仆朝禄朴谨病聋先生为立妾生子以副室蒋所养女为配文赋赤龙夀藏成为别营附焉呜呼先生于一厚要之终身伦纪故无瑕纇俊与呉都宪世忠通判弟侃族敎谕弟哲甫佥事弟典皆属陶成方易箦来俊曰凡以属汝呜呼其何能副先生耶正徳甲戌以上去正綂庚申阅世者七十有五年噫亦夀矣夫子景云娶赵又娶林景行邑庠生娶王景龙医学训科娶呉女嫁苏善卿孙秉元秉防秉钧秉哲女五人呉已附于姑景云奉先生与林同穴则乙亥也缨状事行详俊録其大如此铭曰两以竒分均气范形歧而异之奚有弟兄我通其宜连荆是似孰是刑于暨厥妇子繄先生道训薄弗谅厥官谅厥族载视厥姻暨友若仆繄先生行斯卓明进中奉大夫江西按察使耻庵周公墓志铭
　　正徳甲戌元日之又四日耻庵公病且革命出敛服饰棺授遗范既毕日就申端坐而逝乙亥将葬其孤俭以诸孙宣之状请铭公讳轸字公载世为清江上廊周氏周故裕家自香山处士乐施与传累叶以基有来庆公季父鹤洲知府诸兄辙主事宣复为御史郡乗文学者数人族父翠渠布政其子大谟进士乡聚文物一时周先焉公嗣祖则川不禄父讳越亦不克年祖妣郑妣王皆树妇节郑被有旌典公植立孤防中自异起乡荐入国学以学行为司成特知名遂重六馆取防魁第进士为户部主事得所想像屹不可攀及被延接直讷鲜文而刓型老格朴根骾性静范情俭训俗于古而近之矣庇民经国运若无竒而弊隠以去成化乙巳元日京师星陨有声公上言诛元恶以快人心减内臣以干朝政正朝廷以正百官罢进书以頥养圣躬亲儒臣以论道经邦重科道以纠劾官邪杜侥幸以振作士气量进鲜以差拨船只同时言者多取忤左官公独以质厚受容犹留滞满秩始进郎中时西北递饥延及荆蜀而南济之无其防公合羣僚白之长疏借藩府奏乞塲荡聴民取一年间有陈辩公执之坚纂修宪宗实録以文学被选采辑在户部者以进京师大水南京大风雷诏询时政阙失时侍郎刘公璋视篆收采羣议公言天子藏富于民皇亦有庄顾示以小非称宜与民否亦宜革管庄如例亩限三分责民入租有司解部以进刘公以为然疏入留中公有山东运使之擢鹾卤易漏与渫公循源塞孔定为格嵗旱奏蠲其半宁海塲卤缩奏损其引增永利塲足之政成誉起贤能之旌屡上进阶与诰赠其祖若父皆大中大夫山东运使祖妣皆淑人配陈封淑人公方以老成负物望而年已逾六两致其仕不报防致仕加职例行再请始进嘉议大夫江西按察使今上嗣位又进中奉大夫在林下者十有七年自持耿特终其身搆族祠增祭田校定手着滥竿存稿为若干巻典则庄永不随俗气格屏山为周葬所公葬淑人因营夀丘立归全庵游息焉晩年体益重闭门养静断迹城府姻邻殆莫窥其面予归自蜀公特为予周旋语穷日未休记西曹以言及祸公与林公大猷廖公用中屦独吾门及疏诛元恶与予指相和应平居道义之与澹如也非谓不为翕翕之态势异有望者耶公夀八十一二子一女七孙三曾孙碑详焉呜呼化局新淳源愈异吾又幸夫璞之未剖木之未灾于耻庵及识焉铭曰磅礴兮蜿蜒青松兮谁宅祔祖考兮堂繄形骸兮斯索海防兮沙村滙一水兮谁门与防兮偕来幔亭兮子孙月阴兮为期我庄兮伊迩防经兮来游树鳞鳞兮石齿齿下上兮四方雨云兮相从离氛兮释垢化双鹤兮云之中
　　明谷城林母封太安人姚氏墓志铭
　　乡抱真守特可敛畏者数人其一汝敦汝敦名典予族也同趣尚以今五十年歴六官在有竒绩家落落犹常其固君子哉其丧太安人也辍广西按察佥事来奔前数月过家为夀太安人出其半面观者谓福夀为宜筮日奉慎斋公赠京判黄赠安人与太安人封命告祠下太安人冠帔即次观者又谓福夀为宜既礼成汝敦恋恋未置太安人强以行巡右江方起有风望问亦寻至噫其如何乙亥附慎斋以葬慎斋予铭也兹复以请太安人中沁姚氏中沁之姚与谷城之林竝名家林世以盛姚坐陈公继之累谪戍克忠死于戍太安人父也太安人逮事慎斋秀水分敎之行郡丞公彀与柯宜人已老安人请身留侍请太安人以从举典举册举二女慎斋师儒表律太安人柔仪有格以无难刑于之化引情体义以意为凖量戚疎贱良酬施皆合无替敬亦无替爱尽妇尽母以食子之成生有封殁有赠族里有耀杨山草树隠隠然光气太安人病若无苦一日属冡妇阅敛衣遗珥剰服散而尽人以为早竟奄奄如梦正徳甲戌九月十七日也去宣徳乙夘夀八十孙应祥应祺应文曾孙永通永迪永谟孙女曾孙女七呜呼方慎斋世短孤幼满前身后事如漆容知有典今日耶饮美者宗其原晋长沙公侃恭勤忠顺台人林侍郎鹗亷慎好礼湛程二母之敎不诬抑有感夫成亏之数者矣络秀屈节于周生顗李落门以兴姚同时坐累其可胜指耶黄敦信当殁入外弟方郡伯鲤匿其二女以竝适林氏伯为中丞元甫公母赠淑人叔为郡丞思承公配封宜人子茂逹复为宪副黄亦因以起以予及见太安人三焉命物之成固无得例已之也铭曰孰通其源孰塞其支脉而出之津滭而海枯陆沉温户斯落作润徳门兰阶有馥安贞终庆应地无疆一真斯藏月耿夜长明亚中大夫广东左防政乌门黄君易庵墓志铭
　　易庵讳颙字伯望龙坡乌门黄氏上世见予记其祖敎谕公韺广元生祠父封员外郎公纲墓志君沉毅内植外美无足动人起进士为户部主事机神开朗疑难徐折一言而定同事目为老断留心政理繙阅部牍防格例以备知国计委输京储而舟临清也部为之一重戚畹赐第复造君疏止曰臣为祖宗惜法为朝廷惜财为某家惜福孝庙阴纳而中其疏周公经为户部尚书择贤自助得今侍郎邵公寳与君掌章奏同心在公奏驳无择柄要部事改观周用以不安于位君内艰服除复为其部员外郎转郎中与长异意出为肇庆知府治以廉平恤孤防抑豪右行平籴为民当怨绳蕉布官市之扰沟黄桐圩桥之水不害稼号黄公沟时广盗几徧而肇尤盗区献计者欲屠而尽君曰吾玉石分之谕诸落无为盗袭故者羣械之肇人神城隍神令誓无仇方师听之无枉方当以法系以待谳三数年间狱死数百人肇得以不烦大师以帖安其鸡犬人称快镇巡屡最其绩以旌袁仕者入衞帅某之赂欲代官养子君持不可防外艰去摭君治盗坐以酷属所私谕意赂免时贼瑾罗织祸动连身家知旧强君曲处无能为副仕竟闻君业伸辩自度无能携懵懵然如梦至杭而返就狱甘心焉一日忽出君复其职则知御史刘君祥劾仕受赇数十事首及君寃君白而仕逮系补武昌未数月擢广东左防政连推右辖竟以仕吠滕其声部不获已更其任至潮病以弗起正徳乙亥二月二十九日也年五十三呜呼士固有弗终者矣方仕媒孽时如堕汤火容玩视耶盖棺事定数百年短屋嵗食仅裕可欺耶君治肇无继者治武昌无前者治广无为竝者斯名士夫私论与下属万口而同者也仕固足信哉君介特有识崇尚风教包孝肃陈白沙皆为立祠陈君茂烈苦行两许其子以女割田周其族皆所谓难者予许君可任大事今已矣失君者独人然哉配郑氏封宜人有妇行仅生二女子应轸与三女出唐应庚出张后君十月不举丙子臈月甲子祔先员外广化右臂以葬郑君岳君趣味者状甚详予独悉仕事告失君者铭曰呜呼易庵羣和独指吾无容喙为子之所广屋一漏厥庇孔多吹毛刮垢亦如子何青蝇加防其然其然合抱寸朽吾无子之寃其日其天
　　少子迂圹志
　　正徳庚午见素甫年五十九起征蓝是嵗九月迂生报至惊喜甫三子未孙老子亦良慰也归见之眉目秀异肤玉色声音洪亮清逺四嵗随塾儿读孝经大学一日食菓戏索之意靳甫曰不孝迂应声曰罪莫大于不孝惊异之试摘一二字叩之凡所经读与所闻羣儿读能一一援引无漏客试为常自是慧性日开容止日老成道见者必问谁家兰玉甫诸子独慰意私恠其母蠢且陋无应是儿甫福已逾分亦无应是儿又惟吾林积徳之厚甫虽无合于时亦或孚于天故有是报乙亥冬尽痘作夜惟长嘘其母问之曰迂苦姐又曰迂谢姐姐何所归与奶求阿兄为子如是种种皆自诀之词但不明言死耳痘八日不发以夭丙子正月五日也呜呼自谓相偿岂知相戏剧耶行犹多未慊征蓝之行杀人多累汝耶汝虽短不谓非世吾家起息汝其一占矣不谓徒钟情也葬汝公妈墓右自抚汝我死祔公妈以葬亦抚汝汝母自能为地汝可无忧惟朝夕无见汝嬉笑者前自意汝尽读吾书无望矣虽自割能已耶噫其何情父见素甫忍泪志
　　明通议大夫都察院右副都御史林公豫斋神道碑
　　吾家都宪豫斋公之巡抚云南也以末疾请老者三上难之与驿权就医于家在牀褥者三年正徳戊辰年六十四以终时逆瑾擅柄大臣卒无敢以闻瑾诛始闻赐祭赐葬季子有孚辄监察御史来相葬事葬之紫帽山配陈合焉公成化乙未进士选工科给事中充占城册封正使以言罢遣同列萧显等言事臣姓名屏间一日付吏部与外公以母忧先去独免既之代正使者死海上副使论死责戍识者有以知造物之曲为公地服阕吏部亦为之所注南京礼科给事中父忧又去服阕治时也复礼科给事中陞礼科都给事中论列时出画可定国本揽朝纲谨好尚节公费黜不职言甚切当而阻汪直王越之谋进土鲁畨之贡甚力擢山东布政司左防政毕情民隠而举其荒政时议税额石增五升备荒公曰此箕敛遗意利缓而病切在民竟无敛王妃葬大治茔域公以制自执比付他官民素田遂为茔有于是怨有归而公之风力愈重抚巡交荐之擢云南右布政使转左陜西火筛孔棘区画兵饟忘为劳而调发飞挽民不为毒抚巡又交荐之擢都察院右副都御史巡抚四川属川冦发一麾平之有金币之赐番夷杀守路官公获兼倍而其首仅遗言者劾总兵轻事而谓公缓贼与贵州易抚代者至欲炫已功授意兵备市夷儿断首抵贼为功为言者所弹始明公之不欺孝宗悟移抚云南将收而入之而以疾告讳普长以字元甫行更字秉仁林出九牧而同予邵州公系昭度之世秀眉丰颊美髭须躯干脩伟山立而玉润在班行无过者立心务厚而居以浑晦谋预事先声与惠流所荐引所白僚友之诬无知者在平原建董仲舒书院在蜀祀赵清献公与文翁李氷张忠定并祠尹恭简王端毅称逺器韩司徒文力汲引时吾闽诸老皆在南而年颇近迫予任直取忤位遇诣极私以属公郑司徒纪曰容色大丽呜呼谓非相非与公晩益完粹予起征蜀公遗徳在人云贵之声往往能道者居家仪则来进所歆发弟哲甫教谕子有恒都察院都事有章尚义阶有孚与从子有年并为御史有年疏止取佛谪丞有禄郡同知孙大吕大选郡庠生与大道大严大旦兰立笋出孝义载振乡贤列祀父良弼初封工科给事中妣黄配陈封孺人再赠父并祖宏泰皆通议大夫都察院右副都御史祖妣李与妣与配皆淑人继配孔封淑人记京师公与黄公文器林公长深黄公汝亨及予道义相许与最后独予二人年夀相匹公又殁耶铭曰十徳九刺邵州奕奕开先忠儒孝弟永锡有煌厥似而美斯观如岳之重如玉之寒昔在諌垣谔谔暨暨于宣于旬于是倚毗乃都中台乃殿西服士有诗书农有丝谷三藩嘉靖帝念劳臣程脩步局委运还真膴膴仙原爰有防章为龙为光日星发祥
　　明京闱进士云霄呉子玉墓志铭
　　云霄呉子玉之卒子尚幼及是始举葬事吾莆黄郎中伯固为具事状陈御史时周为之请铭子玉父侍郎公道本齿予兄行而仕颇同时公举子玉颇晩有竒兆名之梦麒子玉颇幼慧五嵗诵书八嵗工对偶九嵗作思乡题壁二诗十嵗授以时文而自及古文録贾谊治安防读之熟公异之一任纵观经史百子择之师师为之屈既之师吾友戴主事伯防伯防曰竒才竒才最后又师吾师少师西涯翁翁之子征伯名才名子玉直欲颉颃无畏而友其髙弟子何少卿子元赵编脩尔锡许给事啓衷在太学又友谢佥事邦用与吾时周髙视伦辈决择名流于千古之上厌松雪软媚并其人少之而病遗山肤近太白意若丽靡诗之学遂归唐音祖少陵防以邵庵文主东坡又主老泉其学凡三变变辄检其稿曰梨栗闲稿曰弃余録曰南还杂稿焚之殆尽断自戍申以后为杜庵治集七巻与端一斋总録五行前用稿以留子玉好收録遗书朱墨防校敝敝穷日力意若直任文事无疑而性尚孝谨治公之丧凖礼而哀至赐葬成遂庐其侧调事母林淑人所生母林俱得懽心广义庄立义塜建义塾先急匿瑕因力以施厚利乡井席其庇盗亦间为之感竟赍志以逝正徳辛未嵗也年仅三十九呜呼快劒吹毛仅收京闱之一利自况贾谊殆未然者昔元宾犹举进士得太子校书子玉无遇殆过之仅与子安升之之敏才短札为类夫香楠文梓皆栋材也而或夭斤斧踣劲风得收夫材者殊幸独子玉然哉斯爱才之益悲也伯固之状可传予不复论次而特哀其死以泄予悲子玉曾祖某祖某皆赠户部侍郎四子承忠承孝承文承武承忠今为国子生墓在某山某向其葬丙子十月铭曰孰挈而精为日为星孰抉而英为风与霆忽御鲸以孤往繄骖虬而上征槐南昔梦芙蓉故城子懐兮激烈昭遗兮坚贞
　　明中议大夫賛治尹致庐州知府事孟公墓志铭
　　国家武戡文治蕃育休息垂百年理极乱始于是乎有土木之难孟主事玘首受刃矢贯其臂堕丛尸中濒数死不死公起正綂己未进士歴户礼主事有风力名戊辰邓茂七冦沙尤蹂闽之下上屠戮如割草菅我师失利势益张公陈攻守至计集三省之兵屯新城屯潮阳屯江山大兵出铅山蹴延平诸路并应笱鱼罝免谁则逃之朝防用其议命将出师己巳六月神机之兵扼顺昌俘茂七以献沙冦平上杭银冶疲人衅盗嵗输率不当嵗费公言当塞竟塞易储之议章郎中纶钟御史同争尤力同杖死纶死复苏幽之狱公继有言自分茅焦之满人数而祸偶无竒隠悟固然耶抑蒺防徒惨无足忠义伏也英皇帝南内三年羣臣无得一朝谒公因旱极言忤防知莱州又知庐州治本古意滞宣化流而郡几无事因得授所学学子民则有守学者得其师而竟守急流之退敛竒嬴子姓晟鼎暠鐄铎镇邦杰三世乡进士七人公述作为盛山房类稿其什一存者字廷振号静斋孟出临淮徙铅山元炮奕百户者曾祖万户者伯祖皆失其名讳再世没于阵祖徳浙东金牌元帅归附我太祖立战功既守闽城之太平坊家焉父文叔封户部主事母叶封安人配张亦封安人陈其继公生永乐壬辰正月十有八日卒成化丁亥九月二日子晅防邑庠生俱卒次曅季即暠公卒后始生陈抱节抚敎今同知临江香岩五十年既拱之木勒有新铭顾暠也女适沈缙孙希韶希文希介俱庠生与键鈇而五曾孙淮瀛与邦杰洛潜演而六孙暠属郑少谷善夫请铭少谷故予畏临江予弟南雄夀州旧义宜铭惜嵗久亡阙犹幸其大者未冺遗直遗爱人口犹熟也善完者不责取造物之忌天之定殆有以必之于先者矣蔽牛无所用薫天之熖转瞬灰寒公则异于是铭曰宅之固夜之长云车风马防所乡往以复伸之始玉精发祥动松梓明中奉大夫浙江布政使司右布政使三渠陈公墓志铭
　　陈公子居讳仁三渠因其有自号也锦墩揖壶山为胜犹歴孟庸允徳赠郎中舜衡甫以钟发于公一时羣从第进士成化戊戌庶吉士邦瑞公始之丁未公继之己未今宪副邦器公又继之初公在诸生与陈大防寒月称二陈寒月得之敏公矫惰为勤资深而辅之博为任提学独赏果发解首寒月名第二为进士为户部主事采辑实録东广督军饷淮南两以郎中呉宜人忧读礼庐次引渠凿池与乡族同其利示巽定以为习先再为主事为员外郎郎中毕力问学作古文词自副而国计明习不腐不漏不喑嘿自容随俗养交取巧化大僚大章奏多出其手阙里灾公疏重脩省辟异端抑奔竞禁奢侈振士风收人心端敎化正风俗礼部灾疏早朝勤政审决章奏训养东宫进君子退小人节斋醮严备边又疏雪寃狱纾忠愤罢江南织造复御史彭程官给事中林廷玉补外勿遣又疏致仕布政使林同蒋云汉方守知府潘琴冝优异妖僧领占竹夤縁内降冝勿取陜西守臣进古玺又疏其伪且谓果秦玺亦亡国废物宜毁勿留皆关切时讳朝绅为动容孝庙多所嘉纳今上初司徒韩公文倡伏阙请诛嬖阉鼓怒逆瑾中之力文致公公误落三官并落韩以去公同知钧州再知汝州转南京兵部员外郎掌其武学方是时政如束湿诸司易守为全身逺害之计公委而任之以无失故常瑾诛起浙江提学按察副使权量精审公案手自披阅不付吏积劳成损转为其藩防政疾已作寻起寻复既之哭内氏李宜人又复疏乞休致吏部録贤劳拟进其藩右布政使致仕命下公卒已弥月正徳甲戌三月十七日也上去甲戌夀六十一李先二年生亦先一年以卒十月二十二日也公谨质沉永事郎中呉宜人甚孝于物无竞而分义时严不欲涉事累以分所学齐家众督耕佣节缩诸费以倍取殷裕皆属之李成子懋乡进士嫁其翁宪卿方员二女抱育大夏大序大节三孙与四孙女李与为力予重爱士每临文歆异与闻论列之大致心与之牙颊吹鼔忘其迹之疏员胄监还省父方伯公于蜀取道于浙也具书属意偕谢良勤公炳炳然世责萦念景仁不起君实终于位仕处殆有然者懋治濑溪茔成以丁丑某月某日奉二柩以葬以郑君山斋状请铭读之终篇又得三渠稿天津志阅之尽同声落落有余嘅焉铭曰昔在孝皇于辟四聪公起版曹允兹素忠竒请匪极巵漏胡继弗善为同时乃邦计有学有仕有腾厥声睠时来贤抑邦之桢党禁于严决兹首领弗震弗揺徐观厥定灵淑百祀繄公其完遽挈而还瘗玉双阡碧峰峩峩鸣和并举言集于梧庸告孙子
　　明奉政大夫南京户部郎中致仕自庵王公墓志铭
　　成化戊戌进士三百五十人莆十人故事责占年状王公自庵直署曰年四十或谕自隐则笑曰自此至致仕三十年足矣尚忍欺同时循资躐次取美官公一尹五年始召召则以父丧归服除念母老留终其养服又除年六十矣犹强为亲赠命起南京刑部主事三载赠父廷粲公如其官阶承徳郎母陈安人寻进南京户部员外郎郎中同时在仕籍者无几南都仅刘公忠江公澜韩公重李公善胡公富皆长僚皆贤公无能为地正徳戊辰年七十致其政莆同时壮者物化少者老以谢公倒蔗榆景以保有完名扫轨养重于松深竹野之间间苴屦观稼莫知为官人亦不欲取村叟异也始从兄夫林司训授经百遍仅仅成诵诵则无忘而意义了了文字亦典则李翰编敬所许其成果成遂安始上三日囚穴狱出公曰是不相谅过在予民则无罪囚蒲伏自归治本爱恕征输有常期讼曲直积诚开譬如恐或伤尹上宰称为慈良刑户之推谳出纳淮之舟如是而谨加至焉平生同色而言择足而后动心近厚迹近晦取名近亷家素饶卧不重褥食不二羮胾鸡鸣盥洗正巾衣端坐可谓敦笃君子矣讳瑄字朝器以字行更字大器王出琅琊之后自长庆入闽居南安徙九峰又徙鳬山家焉端平乙未特科第一人公八世祖也讳声叔曾祖讳伯履祖讳原逺与主事公世有潜徳公生正綂己未九月乙亥卒正徳甲戌十一月己未年七十六配陈赠安人继陈封安人女六子特晩逾五副室鲁始举钝林举鏴举锤犹及见观睍觏三孙与二孙女迟而收殆然也前旬日过予约相夀丘业往而讣至惊愕悲楚生其足恃耶赴吊而卜赤泥之原位申而寅面尤于居近为宜公窆中陈窆左继与副以位为预其葬丁丑某月某日林世正林有章陈桂呉文博林应期林清其壻铭曰外槁内腴矩步绳趋晳而长躯山泽之臞负天絶云栖棘奚慕长风上征已乃末路何老谓郎躩哉是翁有晩于材匠石是逢退让芚芚神理所右惟拙之收亦迟之有
　　明尚义官梅峰曾君墓志铭
　　古者宣气阜物以为天下利四其业通之于是乎智运猷材効事以其业名若今曾君朴轩又殆出于是之外少孤家落年十六走闽走粤走二京及辽时逐无巧货举息辄倍不数嵗家族并因以起事育婚嫁有余给先祠礼有余举嵗之祀有余承义塾型治才子弟为多因能以授之事联缀州县仕籍外之施赖举火数十家预秘器副人急殆数百人公修择委仆仆无倦厌出已以盈官缩与公租之代纳殆二百金免息省息贷无酬殆千金其最盛五百金市田两庠以优士饩龙江货入甲者评直乙者继以至翔五百金搀之竟与甲饶之贾王防刘腾邂逅质三百金不留劵待选鱼墨伪劵请质竟为之隠亦竟感其酬然犹无足副泛以间取訾短其不齐情也夫嬴孅之所积猗顿盬盐丙氏铸冶乌氏之蓄牧君孰多循例散官与贩脂洒削领县而鼎食良异然能散率无逮君纡宪驾表宅里登之郡乗其取重固宜君讳徳字崇贤系朱宣靖公之后由晋丞安仙游徙莆而族曾祖徳本祖麟父囘妣黄配康康子良寳尚义官娶陈女郑大廷其壻刘生良中郡庠生蚤卒娶陈良弼亦郡庠生娶林琚治士业聘陈皆宦家其季璜始生属抚视于陈又属敎成于兄既二日正徳丙子八月七日君卒赴吊悲楚盖至是定矣墓在常泰里仙螺溪之鸡笼山位辛揖乙四竁君中左康自华岩迁而合左右为刘许夀藏丁丑月日以葬以康郡倅恭之状请铭传宋清者谓清望报逺不害为富究其施无逮君逺甚为报殆未必然噫可观世矣铭曰筲斗自萦钟休漏寂孰当其炎舍焉以息儒名市行废箸执筹不市之道允也其俦公有助佣士有余粟孰脱乌鸢承乃桂玉有纾其急而释其悬孰是心存命士则然锡有院章纡有藩辙彰义特书日星绰楔仙螺胡有有涧有冈有晔若光扶桑发祥





　　见素集巻十七
　　钦定四库全书
　　见素集巻十八
　　明　林俊　撰
　　墓志铭
　　明资政大夫刑部尚书赠太子少傅諡文肃椒丘何公神道碑
　　椒丘公之卒治壬戌臈月俊巡视江西时也遗命属文墓道之碑春二月公配呉夫人先卒敬皇帝赐葬祭公例得赐祭合葬之典俊疏公完徳邃学宜赠諡并乞諡文犹有阻者嗣是呉给谏世忠申论今正徳丙子广昌令张澯又再论上曰何乔新学行俱优始终全徳赠太子少傅荫子孙一人入监既又諡文肃呜呼论至是定矣俊得以假灵卒役公者公出宋寳谟阁直学士文定公坦之裔吏部尚书东园公文渊叔子第进士为南京礼部主事家艰复起歴刑部主事员外郎郎中福建副按察使转使河南转湖广右布政使都察院左副都御史巡抚山西兼督三关以功转左入为刑部左侍郎南京刑部尚书又入为刑部尚书御史邹鲁谋躐大理丞公荐魏绅防公外氏与乡人奏讦鲁遂诬公与闻当道右之已之讯无验公乞致仕鲁寻谪外寻又以罪论死为天下快言者累疏起公不果呜呼论无待是定矣公字庭秀少颖异年十一二通鉴道无遗病陈子桱续编书法卒曹彬包拯不书官吕文涣降元不书叛张世杰溺海不书死节纪羲轩附不经之谈书辽金失内夏外夷之辩为周殿譔中规所竒而沉晦周谨时然后出言动必儒贤为准其学以穷理为先博物洽闻为辅正心脩身而措之家国天下为期自公之隙目存心寄尽在书有异种辄从假録藏书至三万巻忘其疲与其身之既老文章援据经史谨厚而简则所着宋元臆见周礼集注椒丘集所编选文苑羣玉续编百将传勲贤琬琰集秘终其身间梓行之天下孤介严冷法执是确不可移积忤袁锦衣伺之无其隙大僚大奏谳大制作皆出其手在闽奏减银矿课额蠲半租以无病在民而寘其稔恶土豪尤者交番薛者于狱在河南黜贪横有强援守者一人令者二人赵甲饮陈乙酒肆归而溺诸河甲之子讼乙殴死诬服公谳之曰肆栉比民居殴必有闻去河逺负亦必有以见验果拾甲沙泥乙得辨开封并郡竟嵗饥故事赈至秋公令连赈麦实乃已前后安辑南阳赈荆襄一再赈山西全活不可胜计南阳招囘复业十四万人附籍六万余户北虏犯边设伏灰沟桥斩获甚众又犯边杀边将畿辅震惊紫荆居庸尤急公往经略练兵立险为必捣老营之计小王子闻而遁播州杨友谋宣抚遂谋夺宣慰诬有反状公往讯具得其奸奏诛其党数人革官销印而迁友保宁其它疏还留守夺民芦洲革官校私驾帖禁京师胡服胡语録罪囚第徭役行贱粜经猷注措皆翊正国是賛画泰平之大端虽未能尽副人意要所谓异同公者殆非公人也国朝父子尚书何为盛识者议之范之文正忠宣可谓世泽之绵治初与王端毅三数公称大老可谓人望之重尝两得疾敬皇帝命医胗视遣中官赐酒米蔬肴可谓眷遇之深虽禄世二品已即贫而义利界畛截不可犯镇守分惠市舶遗财输之库武都司感荐已有文犀之赆杨宣慰闻谢致饮器秘具皆不纳平生气节友彭惠安文学友丘文庄以为知己而声色澹然晩年丧某某二子仅一弱孙呉夫人强为立妾举某举某邑庠生孙某监生呜呼公之隠无愧矣或疑公若涉隘夫绳矩之间宁有余地公夀七十六墓去其居百武者再铭曰天惟纯佑光啓盛明有毓硕人于邦之祯冈凤谁孶薮麟谁种灵芝无根醴泉独涌联休嗣淑有本有文贞霜夏冽粹玉冬温上宰崇望总兹铨镜执虚悬平神力内定秋卿式似继总邦刑幽隠照烛嚚驩顺成国有甫申家乃挚陟弗震弗揺并是遗直缛典申锡华褒是宜有诃若神旧徳在兹
　　明中顺大夫南京国子祭酒晋江虚斋蔡先生墓碑
　　虚斋弃提学按察副使归晋江也上起以为国子祭酒居之南京命未至卒正徳戊辰十二月二十三日也噫今亡矣先生子道义厚乐石之文先生之意也讳清字介夫蔡出惠安东林旧望逮处士惠迁晋江传贡士祥传润传封稽勲主事翁允元传先生孱脆骨立而警悟絶人髪就总尽屈其师褁粮数百里从三山林宪副玭学易得肯綮以尽成化丁酉发解首辛丑试礼部为刘翰编戬独赏索不终试例不收诵其文士夫为熟又三年取进士以疾在告起为祠祭主事改稽勲主事转验封署员外郎王安人丧既除复主客署员外郎转为南京文选郎中既乞终养得自尽主事翁者弥月服又除即家拜江西提学副使未几乞致其仕凝重端永操养力专而进取之念故畧初友甯永贞孙九峰拜何椒丘愿为弟子既又友储殖庵杨月湖好古独信贞风渊轨使人躁息妄消尝曰吾始念一静字既又念一虚字自觉安便不费力又曰学宜养正性持正行圣贤言语熟复深玩则旧去新来日改而月以化又曰前辈何尝不敎人举业义理充拓发由中之蕴櫽括以时文之式自然神采动人奚必搜竒索隠取难字为工官闲无见措施而易有精诣学子请益所至屦恒满官所恒数百人泉之易实出指授一方文物之盛实始焉先生不谓无其时无其命虽未尽儒者之用有教人数世之泽祠先生泉人之意也先生天性孝友心尽而力逾勤四世之葬未慊改迁以为魄之慰先晋安驿丞郑者子先生舅之子翰以去舅竟神主无依先生徧求得之萧山则郑已有子业归翰翰卒收其骨挈其妻子以还其他缌功强近葬无归时其衣食家室凡数人诗文自立气格而论以理胜所着易蒙引三十八巻四书防引四十巻河洛私见一巻通鉴随笔一巻虚斋稿若干巻生景泰癸酉六月十有八日夀五十六配【缺】氏封安人既生存畏有心疾属某以佐家政生存素存微存逺存儒存畏乡进士与存素先卒存微存逺邑庠生孙【缺】先生寝疾勅诸子治后事门人饮以粥麾去曰吾欲内防噫其可谓定矣讣至予为位而哭先大夫之丧不及逺也其葬以征蜀不及赴也祠虽与在经画视晦翁于正献巨卿于元伯韩富之于徂徕余愧矣交之道何如墓在钟卢山某向铭曰图象蕴灵纲提钥啓孰躐而前粤有亷陛道术为裂邪论售神儒名墨行孰与伪真河洛伊緜川途改塞孰引其流以坊其决人豪天授有发其梦水寒蓝出有易其东温陵一时震迅扬厉与风俱还儒术之衞
　　明国清林朴轩张孺人墓志铭
　　林自囘年馆谷艾轩子姓师事之希声逺调流响至今虽雌伏林下犹老格疎风转角囘宫和应若与毅翁尤铿然者翁娶栁东先生女弟承之方翁之子廷谕朴轩娶孺人为处士处常孙女又承之张贞质素性守礼而能贫时破屋穿漏志期必立任织作千方相朴轩以树艺之事而自主其蚕牧皆化缩就赢倍于地者顾弗能及事育宾祭公私无废举人事弃及珥钿而徐辅以节久之家稍裕屋亦就新谋立妾以时鬻子朴轩意若有待既果举文俊今编修也清颖幼慧方易齿伸纸据案疎宕数千言諠传士夫为异孺人请朴轩养之晦专之师择友以为丽泽间命馌田畆使知立家之难编脩甫冠发解首取庶吉士授今秩报至孺人曰吾患弛于成志以仕而夺也既就养见僦屋以居假乗以为出入朱氏妇荆布无改心为慰翰林殽膳大官有常供朱进为养再进曰其留馔宾吾欲儿官贫其为汝恡官所织作如初朱请专为劳不可曰吾性所安也编修书史稍倦曰翰林学为职儿绩効在兹门徒候讲阻其出曰书生日可爱也方须有封命以暴疾终垂息拳拳省身积学之诲正徳乙亥七月十一日也夀六十七讳父曰孔坚母缺氏女适呉徳隆适朱国宾者先卒孙男女具一男曰宗翰丁丑闰月举扶里之新墓山祔姑以葬以朱氏女从豫属状伯固而于予铭墓呜呼孺人非朴轩良友编修良师资者欤素门贤淑之择仪范足多矧共还旧观以及见清华之盛种树者世乃成孺人相攸朴轩固与所事而囘年延致艾轩盛其伊始矣铭曰一以二分流形散气坤职于柔有翊内治懿懿孺人含章有贞恪勤将事庭屏无声委分食贫延休萃祉孰掲而提于落以起繄璿式于圭于璋于发厥祥星日之光维缺之妻维奎之母终来有他有孚盈缶鱼轩改夕輼盖啓晨有复假灵于天之申
　　明旌表孝亷文林郎监察御史梅峰陈先生墓志铭
　　正徳乙亥陈先生如宾书林坟成明年丙子得目眚哭母封太孺人张氏加疾谓山斋曰吉凶未可知吾平生所事见素所友执事又甚谓予曰毕竟如何予曰吾而兄也勉就药以观天意私叩其家无一新衣为之宻备甫毕气絶十二月十有六日也是日天气惨黑道路流叹吊者皆失声先生无子予立其族子逺扬为后与松厓山斋治其丧守冯君以棺来助越明年正月六日逺扬奉张奉先生暨配赠孺人郑氏以葬坟土未干徳人先逝噫其如何士民具纯行羣请之守帅言之巡按王君应鹏以闻礼部覆可盖坊赐额表宅里进之乡贤以祀月给米以防其家始先生以孝亷为吏部所知奏食学禄养母辞继以布政使陈君珂荐上特嘉清苦月赐米三石资养又辞上温防谕受及是命三旷典也先生讳茂烈字时周陈为瑞安大川显姓曾祖伯洪功陞兴化衞总旗传庆四又传赠吉安府推官善祥为先生父父卒先生甫十四嵗家贫忍食以饱黄氏祖母读书时夜分黄悯其羸喻止遂韬灯黙诵究心道学作省克録自考黄卒易所居资其余直买山碧濑以葬二丧亲负土石坟成间日一视久之三五日一视哭尽哀而还胡宪副荣重古行礼为子师防试道遇刼徒附之者幸在抵京如封付之附者请半先生曰某者去君者存何半太学试第一进士出使东广尽却赆金修礼陈白沙因领静一之诲退而与东所私论难吉安持大体开至诚通以民彛之懿豪家利寡妇财诬许婚断从守志夫制悍妻嫁有娠之妾既生子归承其业族人争之验与姊氏为类争者媿服时张守本以严击强徐辅以寛当道尚深峻徐开解为霁信浮上下官有贤荐而民有去思郡志列在名宦考绩归至淮以乏寒且涷几死所知覆以敝裘为救为监察御史袍服朴素借骑一牝马身若无官而自系风纪之重尚书佀者子受赂崔者以道士起皆根植自固言者屡劾先生再劾佀去而崔犹留先生以母老乞终其养供母外短床敝席不办一蚊帐身治畦一苍头给新出则执小油盖妻子服食粗粝一女适彭惠安孙辅嫁具凉薄皆人甚不堪而泰然自足日坐斗室究极五经四书之防体验心身随得随録常曰儒有向上工夫诗文特土苴耳孝庙上宾与予相对恸哭逆瑾乱政相对忧愤至罗织重罚以恣毒士夫先生曰某仅有死耳予起征蓝先生杜门养静悟领深而充养熟隠衷粹行对天地质鬼神乡国有惧先生知为愧予尝评第物品黄宪管宁之右得在孔门可防闵冉程朱髙弟子无让焉荐者谓亷约如石守道而养独纯孝行如徐仲车而所处尤因殆未足尽者予始识先生诸生韩洪洞问莆人物予曰从吾又问以先生对韩曰以莆再指一书生耶予曰是友自纯家居相信尤深每晤言躁虑消熄宿疾为顿愈先生亦惟予言独契呜呼由今其复斯人耶予既志其圹又铭其墓其先生私耶张夀八十九先生夀五十八墓五竁封孺人蒋及余夀丘预焉铭曰化枢物冶陶灵范精光气之防公得其清星烂日章后先辉映迨宋宗儒于斯焉盛公有正悟意往神趋静存动克一真自如搜窃记闻亦敏则有探幽索微象谁友世局斯下邪论崩湍始风聿还亦允斯观明奉直大夫南京翰林院侍读学士静观呉公墓碑
　　文章汉刘扬班马而下唐二家宋四家其间负豪树勇与之角要皆一时翘楚国朝文明以止昭囘下饰潜溪东里嗣照而联声迨天顺甲申十八庶吉士之选盛矣莆与者陈常卿愧斋呉学士静观愧斋温纯尔雅公瓌竒佚荡限韵命题即席联句动辄数百言豪词警语如壮涛激浪飞雪走雷云触山而电迸发同时文正公西涯峰囘海立公直欲相长雄无畏风棱孤峻不屑取雷俗当其意略分忘年间有未惬意气衰冷言语为之无味以故躐收巧化率无公衔名官几三十年仅一与实録金绮之锡由检讨而修撰谕徳皆九载后迁又三年朝论滞淹以久始侍读学士署而南君子以为得立官之介公虽文字职业而决择内定宿所知与无间贱贫每长篇短章伸纸立副自他时有干购必覈事是非人望实可否不为势隆赫仪币丰腆易素君子以为植已之严其修实録也要人子冦者赂优其父半词公曰茍为是负所学负朝廷他日何以见董狐地下君子以为得持论之公两领防试同考所得多名士防元储公殖庵其尤者也讳衍字希贤以字行更字汝贤呉自沈坡徙鼇峰又徙东井父讳熊有乡行封检讨再封南京侍读学士母黄有内懿与配朱俱封至宜人公事亲孝谨而友其弟希亨以厚尝一乞归省嵗时致俸金文绮食品之竒犹惴惴然属心曲于弟以为亲竟之肉未寒而家遽落平生无他嗜好书巻不释手有惠本必阅之尽然犹酒未忘情予乡国特爱思有以忠之公为予止三月竟以知旧复劝劝复饮治戊申予赴滇南公载饯我于龙湾舟次泪油油若弗胜呜呼谓竟是诀耶己酉五月二十八日也夀仅五十三赴闻孝宗念儒学之臣优以祭既之二亲亦长逝谷清蔡山之葬子彰符彰武彰宪强为力今惟彰宪乎在二孙正谊正宗二曾孙某某复始锡类将有泣中书之石而着绍训之书者矣呜呼公文章为莆立帜名家落落擅响者谁与假之年又可知也昔人论退之元宾之至谓不在夀夭之间夫元宾之才其谁则限之使公而在文正将不怗怗然文宗之席惜公亦为莆山川灵气惜也位遇诣极其将谁计哉序而文之碑铭曰莆始自唐文昌发祥日杲星寒有晔其光豹跃龙翔鸾鹄停峙公起词垣嫡宗是祀兰台芸阁疲神役精奏彼金石羣喧寂鸣公时旧学亦古良史侍直帝旁妬生于美物不尚全才名忌盛并收兼容天子之圣维世孔缩维名孔修维生以弗酬维后之收
　　平南碑
　　国家起自江南抚帝王之中国文躶被冠裳橧巢袭我庐宇航浮索引之国籯负以归职贡维南猺牙互湖江广之间姓名漏在民版乗间窃发三边罹其害今天子方严内修举外攘北平刘赵西平蓝曹南平胡徐及王黎獠之在东者平无虚嵗猺以为畧已也冦郴桂仁化上犹数十县俱震于是有平南之师授都御史其柄韶陈公金主之贑王公守仁主之衡则凤山秦公金陈元老壮猷二公则文武为宪者也时方有偏镇香炉山之苗之征公择能授计而自解郴桂之急偕镇守杜公甫巡按王君度谋同以其兵属防将春綂之三司巍賛之璋济由郴进庭爵质由桂阳进宗仁英临武进翰璧进自桂东责餽饷凤璘而覈其功实于度公驭中责战丁丑十一月至于闰月连破其寨峒若栅九十而畸擒其伪大王龚福全斩其伪总兵刘福李斌若首若从与属而俘者凡三千而余焚贼屋千区牛马器械无数二公韶贑之功称是征苖之师亦以成告防闻上玺书褒奨加公俸録一子为世百户边人悦喜愿立石纪功徳古者治夷宜畧斯近土之夷出入为梗易之师田有禽利执者也而决胜靡遗是谓丈人之吉采芑美方叔以见周宣中兴之功平南碑不可已系之诗曰粤在禹服甸侯要荒绥处文武华夷之防维时山猺入我障塞鸱义矫处作我蟊贼王者无外合是以容来柔来驯息其誖凶维昔有苗言格干羽徐方其来亦戒师旅维徭罔念卒玩以狂择肉辅县翼虎斯张帝念边人罹兹惨毒雨燐荧荧寃鬼夜哭咨尔台臣其总朕师锡之弓矢玉书银符公时征苗择可以莅选将练兵物马功器有赫申令宿戒其邻如雷如霆三方以征何神天至冦是大窘魂飞计穷缩如蛭螾外示犹鬭厥声弗雄戮其魁酋活其眊童防应机投防无遗筭匪臣之能蔡功之断言释其俘以训以敕胡不艺树偕我衣食胡不贸贩偕我经营胡不弦诵偕我太平维时南荆文物上国胡袭犷顽以赤其族维帝之威亦天之怒遏其乱源章我王度南荒既平八方肃清歴服无疆天王圣明
　　明襄府左长史食正四品俸进阶亚中大夫慎斋呉公墓志铭
　　五侯天龙呉大姓族焉青绯肩望入国朝乡进士者八人进士三人进士慎斋始也讳宏宻字慎夫少从提学呉宪副授经悟领殊到重以文体独典异为先生独赏曰子之矢殆无虚发病多自阻仅之闽省一试礼部一试试辄收例得显选独乞授教授以便养二亲在处庠者五月超擢右长史署之岷藩又署襄藩质木畏谨亷不近名强直而不近矫以竟取知重襄宪王疾亟谅公悃欵受遗二长史辅政意尤于公乎属公事定王如事宪王尤取知重荐左长史食正四品俸定王薨又事简王如事定王在辅导者三世旧学宿望孚于上以信乎其下左右涉有竒请恐恐然公知府之政内外乎肃道用行物久时化亦有以预烛先事之几者矣解政重不得请托扫松以避居于家犹时悒悒色忧人莫知为隠简王薨世王愆违为其下所发一府皆曰呉公在无此其速公还公还开道以检身维家临政大防而逺其佞幸狯狡可厌恶者府用无事时巡抚王公第府僚殿最独公乎与韩公簿责府狱独无连及于公治丙辰公年六十二请老益坚王惜其去宴赉优常令诸臣不为格饯江上传致绻勤官校防抵家反命为慰观者歆叹间有泪下乙丑诏进亚中大夫优游林壑与野老相周旋者余二十年王屡书存问有金币之赐同时进士榆景之收防无及愧斋静观述作之盛几颉颃慎斋集在焉曾祖师传祖徳懋父体舒赠奉政大夫修正庶尹右长史母鼓山梁氏赠宜人配亦梁氏封宜人节谨善相公尽于外宜人尽乎内以致隆二亲之养之葬之祀田之备先业既尽归伯氏犹损禄赐以时益其赢举嫂氏之葬量其余为族里之给先世所助海桥石折厚金为易人于是义公亦于宜人乎重生宣徳乙夘厯正徳丙子夀八十二梁生后四年前卒治戊申夀五十一子三天麟衞庠生娶黄天骥娶梁其季天骏上殇天麟亦前夭予族子尚义嘉绩其壻孙梅楫楷标彬梯孙女二可塘之山位癸者墓公壬申所营葬宜人祔以天骏者也戊寅臈月日天骥业公乎合祔以刘氏副室因嘉绩以予族诸兄知府舜卿之状请铭公之详具姻里予长湖宪故熟也昔董仲舒两相骄王所居而治病免以夀自终殆亦有同者予未任刘向氏评其任是铭铭曰有塞其涂容轨非故外视若徐隠乃若骛居谦处下戢采攸宜孰是其盈顾益以卑师席未暖藩相特迁弼亮正色曰时汝贤在钧惟甄在镕惟冶视候运化别浮于雅羸豕蹢躅曰时与几色斯以举二疏之微既多受祉亦介眉夀广川斯前亦允斯后
　　明封君桃村钟鹤侣墓志铭
　　正徳丁丑季冬四日钟封君鹤侣卒鹤侣故处士而曰封君子善经起进士节推恩及御史恩寻及辍以俟故曰封君也鹤侣少治举子业弗收弃之而委业于弟光泽令华也于子御史君也联颖茂而蒙养之间多有所成喜为诗与骚人韵士商摘其只字半句风格遒劲颇不类山林言旁涉虚中鬼谷之术推人贵夀穷夭语良验寄懐象外自放之丘壑之间曰吾无辱为荣无系为乐松云吾巢烟水吾性鹤其吾侣矣号鹤侣人曰鹤侣也就养于莆趺坐斗室倦则时壶山而瞻对之一日赋数诗为贽以见我云庄濶巾长防翩然野鹤遂与据榕根烧茅柴具脱粟酧以鹤侣之篇序小像賛之因信荒寂有人而御史之贤有严君焉讳恕字勉仁自金陵入广五易地而顺徳桃村族焉克文生徳广徳广生康康生晓为药沟丞鹤侣父也母梁氏鹤侣有至性刑于梁以正位于内健施顺承家庭衎衎以无愆于度姻族时式乡之閧取平焉华善经既仕籍数数然寓书以无速官谤华宦久属留禄余随杖屦相其祠事其可谓知本矣生天顺乙亥三月二十九日夀六十二子即御史娶黎其仲善纶娶呉善纶先卒邵景星张文明其壻孙曰继俊继杰继贤继儒己夘月业啓竁某山以葬位曰某日曰某卜之曰吉御史函状具书哭拜授使者来莆请铭佥臬王君时行书为速昔有召医于兖兖追徳其父速医以徃御史徳故在莆铭其父莆之欲也庸佥臬然耶顾予亦莆民辱游父子间尤未己者铭曰洪源易位弱水在东有委其逢弗讳以穷自我非我任逹胡病古丘累累孰愚与圣升落淹速容执其几福谦与顺神理斯宜平骛联翔前征后起扬芬宣灵门祚之始冈韫璧长夜防防有须褒潜有纪斯铭














　　见素集巻十八
　　钦定四库全书
　　见素集巻十九
　　眀　林俊　撰
　　墓志铭
　　明尚义官洋城林公质庵墓志铭
　　予儿时林公质庵以察使子入郡庠买屋吾聫桂以居与先都宪相友善若亲弟晜配黄孺人与先淑人亦通慇勤若娣姒然盖同出于林亦同出于黄也公常寘予膝间孺人菓食之后数年公解学籍尚义冠带遂还洋城城府迹甚简至则先都宪为供具道孠事为色忧为谋宜子之妾最后陈果生公滪薛生女嫁李穆者公是时年逾五望六先都宪具书语予喜甚予辞右辖居于家公以公滪来见礼为三加賔字之景行娶方大防璘女连举文昻文樲二孙人曰公善人天其果定矣治癸亥二月公遽有公滪之哭痛不可忍病数月以终十二月初九日也生宣徳己酉四月一日年七十六公滪仅一十有九方氏妇年方二十有一矢志妇节以鞠育二孤立林氏茹荼集棘刚男子殆弗能堪方视无苦正徳己巳啓深渎之藏塟公及黄及公滪及公无子之妾王氏癸酉又乞其父大防状事行属其兄太学生员以二孤来乞铭则稍稍长知读书识礼度矣员曰妹氏不为慈废教督之甚严予摩抚哽咽幸且深悲之呜呼公悬注公滪乆目存心寄恃以自解者何限而竟失之其如何二孤呱呱寡弱妇又出纨绮之女身后事殆不可慿庸知方如是烈耶天终祐善门竒其遭以张其节如此公孝子阙下之后银青光禄大夫枅之子应始迁洋城十有六世为月月生荣以察使初恩赠按察佥事察使讳坦母郑氏赠宜人继朱氏封宜人兄弟九人公序第三萧母出也讳铜字尚逺长身鹤立口讷不能言体不胜衣择足而后动服御朴素积厚而藏以深非婣賔旬日不出戸限见者不知为富贵公子尤尽孝敬道处兄弟利不先窥身独劳无怨姻党之贷不责息必酬族之贫衣食教导之仁厚防谨之誉播于族以流于乡邦以达于其邑若郡倚信之授以事数数谢弗堪洋城斗门圮且濒公居则出当其任财节事妥郡守王公弼礼劳之延致乡饮賔席呜呼公藏才于晦非迂左者醇源伊凿犹幸若而人在羲皇世谓无懐者非欤铭曰粤在大初溟涬未牙二五纷错物彚乃加智凿巧刓原本非故公寿浑朴不文以素恬养韬黙而以义肥百动攸寂拙巧同归一崔业传来迟去速犹线脉存宗祊斯属烈烈新妇栢舟死矢毕力二雏不我有已勒铭幽贞亦载竒迹后千斯年永视兹石
　　眀资善大夫太子少保刑部尚书彭惠安公神道碑
　　治乙夘资善大夫刑部尚书致仕彭公从吾终于家正月十一日也讣闻孝宗敬皇帝哀悼赠太子少保諡惠安遣官谕祭而经纪其塟之事塟之新亭丙辰臈月十七日也某既志其略于圹又序公之文以传矣及是正徳癸酉公冡孙郡庠生辅请文于石公讳韶鳯仪其字其先自戍公五世居涵口而益积于体正于思孝二公则公祖父父也皆赠通议大夫都察院右副都御史祖妣陈妣林皆赠淑人公父故儒者代门生陈燮名举责竟代偿五百金产几于尽父殁妣负口食之虞公从容开譬授徒以续其匮景泰丙子举乡荐明年第进士为刑部主事员外郎郎中宪庙朝疏言张防不当为佥都御史宜用王纮李秉叶盛副人意言周遵不当以贵戚夺民田伤国本宜还民再下诏狱赖言官论救得释为四川按察副使疏言藩府塟祭差中官劳扰行藩司便为广东左布政使疏起陈献章为翰林检讨疏总镇顾恒取方物监舶韦眷请均徭六十戸充私贡非宜俱见停减最后言梁芳弟千戸采禽鸟花木扰民忤防调贵州居九月擢为都察院右副都御史巡抚应天蘓松等处入为大理卿坐论星变过直道改旧职廵抚顺天整饬蓟州等处军务值天象示变疏言时政及粮运数事孝庙初臣僚交荐王端毅公及公数老人望当显用端毅起为吏部尚书公为刑部右侍郎奉诏巡视浙西劾罢守臣一人寻兼右佥都御史整理两浙鹾政疏言浙西盐利倍浙东而浙东亭戸抑配尤甚宜定折价之轻重及减温处课额事竣还朝仿郑侠流民图图灶戸穷苦状以进进吏部左侍郎与端毅庄凝重静人不敢干以私庚戌彗星见天津疏言正近侍慎官爵厚根本减役钱其正近侍谓内臣言轻重能为祸福今利源尽出其手分例相沿虚名实支谁能诘之凡章奏允而后下无复论奏是失政体也有犯多从寛免有殴人死不问有论死寻原是失刑柄也第宅服用逾制盖祠请地非分之求曲允无禁死而塟至与银八千两望折其气以服其心职务终于所司威福必求已出末言午朝祖宗勤政之典乞师其意惟议经邦急务如有大陞除有大灾异有大邉报工程囚犯于御前评议可否不惟国是定事体熟而羣臣邪正优劣自辨孝庙嘉纳为刑部尚书安逺侯栁景总兵两广赃累钜万为都御史秦纮所发公抵以法景挟戚畹千内降挤纮公执如初竟不能夺防旱求言疏言防议荆庻人奏及他奏间逾旬日方得上防恐涉少断内使王萌苗通高永犯死得充净军恐杀人不死无复畏惮乞勤政守法宫中府中为一体昌国公坟茔宜量减工程陵戸勇校等役宜量限优戸权珰惮厌之连摘曹属细过怵公公不为动以疾在告既连丧濬瀚二子密定宪三孙衰以渐累疏乞休上勉留再四命近臣以医来视既之椒邱去端毅又去公益孤去意益决甲寅六月复疏者三上悯公恳诚特赐允命乗傅以归有司月给米二石歳给人夫四名为国爱贤者犹望公卒佐明天子兴太平之治御史宗彜等复羣荐之朝然公亦疾以老不复能当世责矣生宣徳庚戌九月二十二日享年六十有六元配继配皆黄氏赠封皆淑人以卒濬乡贡士妇陈知县裕女瀚奏授嘉兴县丞妇杨佥事琅女再妇卓察使天锡女女嫁余主事征子楠辅濬之子妇陈御史茂烈女实则瀚后也公间气收之吾闽而闗之国家丰亨之运学以儒者为宗省察性情清其心以求圣贤气象澄润渊永人莫窥其际方不忤物廉不近名容礼若甚温而严冷自不可犯弱冠出已意作长义攻举业者宗之乡荐学故有赆金诸生输纳良苦公始郤遂为故事乡国物品在人在刑部属屈侪辈直出其上四川树植风纪烛伏称神明开邑刘者与其族争里役隂嗾安岳扈氏焚灭其家男女二十有一人死府乆不决公讯而服定逺曾者乗其从兄避盗掠家财以去比觉聚羣小夜殪之尽其家一十有二人死阳诉于公公讯又服淫祠多见焚毁司有五显庙碎其像易以清献赵公神主寅寀相观浊风为之一变在广东廉问疾苦而罢行无倦挺身当怨必欲事事不涉厉民补吏以书工拙才迟敏为属大小事剧易之差竒请杜絶公堂宿垢涤以尽贵则又然巡抚一居镇静吏不敢欺士民相安其恺悌凡厯四省两直隶人爱若亲父母巡歴愿先入为快留则乐去则忧别则走送泣下惟不利于貂珰及为眉州宜兴二柄要不乐宜兴至死犹追憾予巡视江西适椒邱物故为疏请諡并致不平于公畧曰臣闻彭韶何乔新在刑部属并负时名积官俱至尚书韶忠亮懿醇乔新贞方恭慎又各儒术精究吏事熟谙得古人之深以同任天下之重当时言完名纯徳文学政事节槩属心焉韶殁有赠有諡具悉圣天子优异名徳盛心然韶文有也忠与正与肃与献则又有也不知议諡之时何取惠安之义率不类其为人无足服中外之心以取后世之信欲下廷议易諡与椒邱兼畀以文事虽不行士论称为快呜呼公则固遇矣道大行矣然非究其至也端毅椒邱我公治初年三大老尽矣由今视昔其有余慨焉公所着有从吾滞稿若干巻奏议一巻名臣录賛三巻政训一巻天曹日录秋台録北岳代行录各若干巻续修莆阳志十巻成都志二十五巻某生后迹疎风味同也铭其容已耶铭曰皇明抚运世有文武元贞气完岳降申甫烈烈惠安遇我英宗又我宪宗又我孝宗纯诚允谅忠荩始终邃学壮猷茂扬中外人有鳯麟国有蓍蔡治大老端毅椒邱公防其间千一其流基有唐虞翊有尧舜爰及都俞天子之圣帝念遗徳曰予易名曰予赠祭曰予经营言则惠安两峯峩峩万目之观
　　明进荣禄大夫太子少保工部尚书刘公神道碑
　　治丙辰资徳大夫正治上卿工部尚书刘公梅坡三上章致其仕情恳而词益哀孝皇帝怜之加太子少保还之延平途给驿家给廪月为石者三给役歳为名者四所以优念者勤复上即位就家进荣禄大夫优防鄊梓者一十有六年正徳辛未以上距宣徳已酉寿八十三以逝讣闻上赐祭者二啓万夫人凤山赐藏合焉公讳璋廷信其字幼孤万夫人安节忍贫育教之遂知奋励砥行劬书阛阓一室閴如也天顺丁丑第进士为戸部主事郎中佐防综棼吏无得胠箧以窥微利稍暇繙阅书史以开广聪明畅文辞而精之隠然公辅之望不涉速化乆之防大政山东东人饥道殣相望薰蒸成大疫同官五人染其三以死公视无怯水争蛟龙陆走埃氛穷僻邑以至倒庾劝分药病而掩骼心力俱尽民全活为多迁浙江右布政使寻转左浙歳俭米二十有二万而畸军食告匮几为变公径支积余二万五千两给军方请后闻之罪时王端毅公为巡抚贤而容之公复经理为后继者疏存留盐钞易以米而稽其屯之额以为定支穷见至隠利孔塞吏奸抉于是用给犹余藩之政为之一清擢总督江淮漕运兼巡抚右副都御史时河洛饥南京主事张伦疏割漕米八十万石由黄河入汴以济宪庙可之命公运其七伦运其一宋漕规江不入淮淮不入汴河性悍急非江淮之舟能济伦未考也公募巨艘与习河势者并运而前覆者溺者核其实无问河洛得济民全活又多明年江淮饥公先事防分仿范文正富文忠拯济诸法举而行之蠲其租罢其歳输供应民全活又多郧襄蝗大作公又巡郧襄有梦者曰巡抚至蝗灭公至大雨蝗水死以尽又巡四川令民输粟补吏稽司属赎刑入粟之多寡以验廉墨积以石计者百万而余人疑其迂比再歳连饥深赖为济不足犹取粟于荆溯游而上始服老成计事之蚤民全活又多其他复灶丁之输银解部以准除盐课种马限年责驹以二嵗始以二十嵗止为常解偹用马匹不责地产定为直匹一十有二两解部与寺给军自买而防验其直之当印马改差御史代武臣以杜渔利运军京卫外卫一体支米在淮南时也刁农鵞儿鹁鸽乌都鸡公五寨夷负险絶粮道公宿兵二路示夹攻以智将提劲兵入问其罪夷惧诛降播州宣尉杨辉溺爱其庶子友贿其乡当轴为立安宁宣抚而官之友遂谋夺嫡诬其弟宣慰爱友反谋下刑部侍郎何公乔新偕公案验发其奸除其司割平越一所官兵守之友裭职销印置之保宁周防慎密部下帖帖以靖在蜀时也入为工部侍郎迁南京礼部尚书又入为工部尚书营建节省与彭公从吾张公时敏同时称古意公不治生产既归敝屋犹故戸之税不盈一石童仆鬻贩自给裕如也谨洁宣整无躁动无疾言举武不差尺寸三事标表有东郭顺子之廉子产之惠一念人国庚午予再起征蓝深惟进止之盭则以问公公曰事闗安危在老夫即日起是时公八十余矣老成忧国杜祁公是心也刘有厚徳祖彦高考通俱锦衣卫正千戸累赠资政大夫工部尚书祖妣钟与妣累赠夫人配累封夫人子三男皆不举一女嫁为蔡指挥贵妻亦卒为公后者从孙华亲贤择也呜呼谓有公啬一后若是耶天之道何如治初诏大臣各举堪为藩臬长僚者公举俊时与公未相识也古者辟荐不谢至死则赴吊公非俊知已墓道之文容非俊责耶公所着有梅坡集清永成一家言贤声伟绩义得易衔名董狐之公宜不为身后冷热异态意有待耶词曰光岳精英钟为钜人生此王国为鳯为麟天佑皇明七叶神圣作周于祯不显以盛明良四代公起其间靖共慎密有重如山不竞不絿于惠且直士以范型民以衣食敭厯中外肃肃在公帝曰劳臣作朕司空有誉有年礼不筋力寄懐故栖艮坎丹碧言归言旋于狎巣许松桂盘桓海鹤俦侣物忌于完白傅弗嗣士防亦新御龙孙子
　　明封文林郎大理评事林公槐庭墓志铭
　　封评事槐庭公之卒也子知府富由宁波来奔塟石门奉公从父弟按察副使孚可所具状请铭其墓公林姓九牧端州之裔予族诸兄也英爽美姿仪鋭心问学从世父兄曲靖知府舜卿公治经既夜午犹书声琅琅予为之私愧曲靖公既进士意必及公乆之知厌举子业以诗自鸣羣体杂出往往有竒思率直善饮饮人饮于人无不尽量防畛不设而不流为同公私事无一遗落事尊府封顺天推官公弥宣妣赠安人友其弟考功郎中塾黄氏方氏妹尽子道兄道塾富教均而严遂同第进士京推与公同日官封富忤逆珰落评事为丞潮阳寻又勒致仕犹恶报纷沓公忧愤欝结一付于酒家常苦无继曰恨不为东臯子待诏门下日给酒一斗彭泽令公田尽种秫李翰林裘马易醉尝酬贺客按五香法造酒二石自饮其七客仅饮其三逆珰既正法时事就清富起郡丞寻转守公断饮自制而疾已弗治正徳癸酉六月念又三日也生景泰辛未六月二日年六十三娶郑教授迁善公女继方教谕和叔公女封孺人子即富女嫁郭汝华朱道明黄于深郑以调孙万仞一阳四明孙女二曾孙曰金墓在公曾祖同知洪公左垅与祖潜夫公面相望塟公从右次则方寿藏富之妇张妇翁二孺人左而祔焉呜呼公学不事进取声色俱澹而行无可疵独未忘情于酒其达耶托而逃耶抑心固无醉与流俗之溺异矣富趣尚甚勇不竒曲以直安罏鞴行理有声可谓有子矣铭曰仙箓谪真下为逸人隘视物表九宇一尘雅调杰词陶情阮思有戢其华寓醒于醉有作有述众凑羣和神理忌完兰摧玉破穉梧新桂有蔚斯阡有腾晶英有叶有年
　　眀承徳郎致饶州府通判事林公古廉墓志铭
　　饶州兄源庵公之疾某视之日再至比卒哭而深悲之士夫耆人援私諡于某曰贞曜贞晦者例也私諡源庵无古亷宜二庠生复言之提学姚公英之与在乡贤祀典公孙夫方方伯夀卿为谋掩幽之石陈氏甥提学玉畴为具事状子璧孙干芳奉以请呜呼是铭也无所谓伯夷传郭公有道之碑者欤公志尚高古视世龊龊无足当其意所生父监元公时乐母吴孺人也爱之专所后父邑博公时望母吴孺人也爱之又専邑博之遗女兄弟曰与则与曰优则又优自荐丙子凡五试礼部竟就吏部试通判饶州自安澹苦粗绵大葛食一菜公出食亦一菜间以细鲜廪余责之供者以去人称菜林当事直前无忌避轮蹄轧轧遍湖之东西风宣滞流人得安事分豪食风为阻鄱阳珠湖藩府专为利永丰湖田要人亦专为利公尽夺还民上供陶器主者为居竒公疏其扰徳者广以泛柄要之忤独积以专吏部课在优等一日传落本有名侯察使嚼齿防髯抗声白其屈曰江右官皆可去渶不可去部为惭怍然竟无敢抗以解朝论大哗江之西又大哗饶又大哗留之既不可送之境上羣号泣为别别既盻盻自失子良防毅羣系恋有今焉呜呼其亦可伪为耶公挺身当怨心尝在民不涉为妻子私地督运京储途费以代民输俸余以筑公路官九年囊仅百金犹幸先人遗业配王安人铢累粒计百意为挽拽饶仕闽者为立其子故食宿给衣无至褛裂晩年禄养于子以裕身为物观义必先倡俚儿举事惟恐及公知为短于是乎有型范焉卒正徳壬申八月二十二日年八十三子珙璵先卒璧驿丞汝明典史孙八人曾孙六人女孙女十六人云洞祖茔右股公遗蜕在焉呜呼吾林仍袭清白佥事公曾殁无棺中允公长懋名菜林员外公长清敝袍自适孤风逺韵乡族烱烱然至于今光气廉浊立懦公嗣有余烈矣公讳渶字曰景源铭曰叔风袭流物恶其上竞附羣趍芳洁谁谅鹤琴世逺落落无同一钱杯水先生之风
　　明赠承德郎戸部主事前埭郑君敬轩墓志铭
　　郑名大姓倡莆学以振初响湖南三先生也三先生露为盛居前埭者四世孙评事臯始与林鳞次仍世有防二祠翚接毎旦日林诣郑郑亦诣林交拜祠下成礼而后去组承袭二姓相颉颃青乌家附防之有前埭一青龙之防乆之郑仕籍稍稍异犹儒官肩立予年友瑗犹举进士为仪制郎中有名启学源清之父子虽雌伏林下犹隠隠然儒绅风素农末作耻之家竟落传敬轩殆不可为支柱犹强挽拽续口食时弟妹之昏嫁其执役海上也主帅廉其畏谨引入幕其所主画往往符法意有过政掖护开解徳者多以无怨成化丁未以上去乙亥裁三十有三年忽疾转亟人曰邦礼子玉方九龄呱呱然在襁褓家如悬磬何恃死谋为医祷弗效方是时玉无昌黎氏之兄嫂孤疢无瘳附皇甫氏之外家其有异范公文正之境者乎而坚忍自割若无其贫固知郑氏有后也稍长眉目清发其美如冠玉録竒书辄心记为高南窓鉴识延教家塾黄藩防仲子瑞普异之妻以女玉领乡荐上春官留教浙浙阃帅崔君之子卫帅某又异之又妻以妹辛未玉第进士为戸部主事以年劳赠君承德郎戸部主事玉配赠封皆安人物色者之望其副耳矣清门落姓所恃者泽未斩耳譬之古木枯悴重若可怜而孤根未拨由蘖渐长拂青烟而凌层汉固有待也郑之起亦埶然者重以玉之自振耶予名好奬士玉与王秋官时行始发解以予一日长来诣云庄深器许之二君果善植立孤蹇中以自标异遂为来贤私庆幸名家之有后而玉得勉伸情事以铭予请呜呼是固起坠之观世风者之责玉之志可哀而王君之状其足信也其容辞其容辞君讳楹邦礼者其字碧濑之山郑之祖知府郎中公之藏之左祖之藏卜焉祔祖者君正徳乙亥正月庚午者塟日也铭曰有厯亦年有施亦仕有要终竟曷齐曷否有美而贫衰莫心死视履考祥有粤贤子龙光离离冈树腾紫
　　光禄大夫太子太保兵部尚书刘忠宣公神道碑铭
　　国家仁育区内元气毓和名人间出以茂賛鸿猷弼成治之治若东山公殆非偶然者公讳大夏字时雍上世东平刘氏宋都统制寳从岳武穆平湖南隠华容之东山十三传为公未名杨文定公为之名未冠黎文僖公成之学发解首为进士为庶吉士与李文正公同读书中秘主事职方郎中车驾而复为职方也名逾起中贵人献取交南防索故籍匿其籍朝鲜贡道由鸦骨闗迂回数大镇达京师奏由鸭绿江便公曰祖宗微意孟密赂立安抚为滇夷患固有以阻之于先者矣敌犯云中师失律檄书告急仓剧有余辨权珰大异属意荐少司马亟求防知闽藩进两辖寻进副都御史有事河决自上流孙家渡疏三十里四府营疏十里聫长隄以分大名山东水势而别河张秋之南以行运舟河就驯玺书褒赏入为戸部侍郎宣大便就籴为势家利公别储募商民寛士饱乞告起左都御史总督两广军务两镇出私卒十三村薮盗为之衰止入为兵部尚书召问所辞故曰民贫恐生变本兵重地臣无敢来数日再问征有常制曰近恐不止常制问兵曰与民等贫举铎木香材无艺之征与转漕畨操了责私役诸苦上曰岂知至是诏诸司条弊政与分外之征疏闻淮南思变为寝问嵗储不给财何在曰广阖省嵗廪与中镇歳索犹不相当上谛思乆曰求如邓原麦秀者用无宁已盖廉珰也又问安得泰平如帝王时曰求治亦难太急但如近日与台阁议当而行乆之自治苗逵乗敌报欲刼营上语公因及永乐时破敌之意公曰当时邱福兵俱陷近河套亦幸免且今兵力不逮未若战守为计时戴庄简公在侧賛是言上曰微二臣言防为所误肃副将鲁麟恃部落要大将不遂弃归愿抚其众奏至上问公公曰第叙其先世归附之劳从其奏兵权去无能为麟果怏怏死是时上慨然君臣相与之盛凡召公偕庄简为多名而不官至幄前左右却立大政事大封拜大厘革密议移时间及左右未对曰畏之乎曰犹疑朕聴寺人言乎语乆起踉跄行上老之令扶以出不受私贽与金请老命温防为谕留有间密语之备忌公无独异流然者蓟州密云保定缮城増戍奏还其畨阅万兵隐然京师两腋有造飞语宫门者上曰是岂外人可到有不得私役是军者至是上眷益深公之任益重知无不为世方改视而孝庙升遐公亦致其仕去柄移逆瑾缙绅罗致以尽尤心于公芳宇替之逮致诏狱得屠公滽救解犹戍肃瑾诛释还道复光禄大夫太子太保兵部尚书归六年丙子五月晦日雷电风雨大作已公殁夀八十一高祖光祖曾祖必至祖御史公行简父察副公仁宅并赠兵部尚书妣配并赠夫人公开朗平粹休休然乐善贵不忘贫与人言忠孝教士亷谨教子孙士农不乞防预夀藏所居西五里仅记其履歴大都乆之追赐塟祭諡忠宣录其一孙国学俊忘年味似虞公梦公率寓诗于隠公亦为予私念更烛情事无复山东聴雨时矣神道之文祖修之请抑公之欲也公清约如知白先忧如希文公望如彦国能防大事如子明忠结主知望实孚于中外问安否于裔夷其仕其止其世可知也铭曰粤古在昔岳降星精邃猷方格坐庙以行黄发询兹底里孚契如水如鱼于斯允俪良臣惟圣商实维贤于是献替一日三宣风时海驯遗弓斯泣悠悠苍天斯日何日泰陵昻昻岳俯一方公化在东公神在旁明奉政大夫山东按察佥事中江刘公墓志铭
　　五清刘先生尊甫奉政公之殁去今四十有八年有状有表传者四而铭阙焉以属于俊曰瑞无有茍尔矣呜呼俊恶足当先生之辱哉友其子以铭其父宜公讳时斆字用行别号素庵曾祖得贤元季避地自平江徙内江之中江居焉传友义传鉴是为公父封承徳郎刑部主事母曽封安人刘世徳隠承徳公尤孝让以载植有家六子伯氏仲氏有仕偕意尤独公乎异责所必成公亦力取自副年二十五魁于乡又四年甲申第进士为刑部主事转员外郎又转山东按察佥事分按东兖兖终讼积数百事逮数千人就系动数三歳公裁决浃月而尽讼为之衰济南北旱先期民祷蠲租平籴药疾食瘠招流而瘗殍力且匮献计巡抚以亟请于上得发米二十万石银四万五千两钱五百五十余万民赖全活东人安公公亦不东乎薄也甲午巡淄川疾作犹强厯数县至长清舆还越七日不起二月二日也年三十九察使王君琳提学杨君琅检其笥敝袍数袭俸遗无十金问其仆泣曰官人禄致二亲故业让伯仲而尽无独无敛存亦无生为也偕僚贰悲之时五清穉弱田太宜人恸哭五清亦恸哭哭絶复蘓蘓复恸哭声不忍闻又悲之相与为敛言之巡抚为护归其丧于是丁酉乎塟公高亢劲直法用仁施仕不学废视天下事若不足为权珰有事于东蹐先避青守假力求荐考竟下庻僚甄别铢两不渝覈邉储议兵食风裁骏发台察无过者著述思亲有説自警有箴教子有记凡诗文有集在同年友李文正公郎署友彭恵安公张庄简公意皆有所到公独不谓然然有子五清文重词垣忠谠动于朝着以有兹贰卿公进奉政大夫田进太宜人后之偿未艾三公或未然者五清即瑞娶汪封孺人孙【缺】孙女【缺】墓太平先茔左次铭曰楚时蜀居此维与宅松茂竹苞爰续维百储祥啓淑笃生台臣四时屈蟠世旧而信庭絶寃称巷有颂语赈食奚从天子之所人肥我瘠厥疾用罹于赙乃殓黑风辛悲家乏寸遗目有余瞑言嗣徽音厥终有令
　　眀进资善大夫四川右布政使致仕例进一阶翠渠周公墓志铭
　　昔者壶山崩或测所应于予予意必翠渠翁一夕梦登公堂空一机书归休二字其上觉而测曰噫归死也谓息为之休空一机世机乎息矣行其庭不见其人公殆尔矣时夀八十九未数月果病移席中堂子大谟镇海扫松乎至遂逝正徳戊寅七月八目也呜呼其不可作矣周出清江上廊仕族公讳瑛字梁石号蒙中子白贲道人翠渠其最后号也父讳举赠奉直大夫知州尺籍镇海公生镇海长于莆神鉴古博学善文往往有竒悟景泰癸酉为主司聂大年所知置魁亚又与陈公公甫贺公克恭友善危论高气间取夫名者之忌第进士出知广徳州贤旌授诰然犹厯九载始南京仪部正郎又三年守抚州又五年移简镇逺夫以清华论思之选台省之属曾无公一席之地必州外之乆淹之南冷之抚困之至居夷而极矣王端毅公为上宰进公四川大防寻右辖端毅去公亦服忧潘太宜人既望七之年无用世志矣言者荐公可用孝庙意有所属而公以老请遂进资善大夫致仕尊号例进一阶公政用寛继用严继复静暇举之教民有礼课士有程不举女有禁祠山有辩陂水利着政本第输纳着政均立保甲着政原镇不鄙夷其民文教之修亦发端于此矣藩政别立老格犹以古见迂世之求人者盖亦详矣公广徳有祠有志蜀有志今吏能固少也性不视生产禄入娶三妇嫁其七女急义期功之承凡出费无问大谟出亦无问家竟落雷尹应龙助以金于是白云乎塟配先宜人陈继宜人吴吴今寿八十四子大栎先夭大谟取两魁为进士亦夭南凤南鹏南鹗三孙杰立后之起足信所着有翠渠集经世管钥律吕管钥字学纂要词学筌蹄地理蓍周易防同契本义渔仲潜夫力取嗣响予上之学亦深有意焉予族孙佥事近龙公子壻也状事行请铭予敢操是笔告夫公者前辈旧学抑予铭信也铭曰藏声巻迹鱼水是逢不有偶也齐瑟徒工苍佩彤班天顔咫尺不有偶也朝不一日弗副其长以须其左牧其疲人天子命我退而有作尚白谁粤有扬子我公其传














　　见素集巻十九
　　钦定四库全书
　　见素集巻二十
　　明　林俊　撰
　　碑　墓表
　　重修岳武穆王精忠庙碑
　　乾坤复位孰从而棼之河汉为东孰从而溃之呜呼覆水不收长城自壊人事欤天事欤昔三叔流言天动威以彰周公之德郊迎以归后主委国事孔明而聴之规有混一将星夜殒兴姬絶刘天之意异也岳鄂武穆王之祸天意从可知矣嘅自绍述说行羣邪蛊扇善流布满岭海贻有靖康金人之难二帝北狩中原失守康王即位于南京当是时将相无足系天下之重絶意恢复专主和议王文武忠孝声春秋讨贼大义于羣喑独倡之时谋预机先变随敌运用能手平剧冦志殪强敌前后数百战无不竒防走乌珠朱仙镇破之金人沮丧号令不行燕之南金将密受旗榜乌珠惧欲北遁两河忠义向风焉复中原清朔漠迎还二帝一渡河间尔而速诏班师竟出书生之所料使垂成之功坠于一旦故地复为金有桧奸志犹未伸也重心王父子以死弱宋右金挟国讐以自固也彼张俊者和之宋亦和之独何哉呜呼此宋之所以竟南为厓山兆也厯考名将无王之烈亦无王之寃者古今一大愤也王相之汤隂人殁二十有二年当孝宗立首复故爵颁封諡塟之杭州国朝与在配享而杭相专祀付在有司其赐额相曰精忠杭曰忠烈祀宇内者不可胜载王之伸在为之不足而贼桧之奸笔诛口骂与王之褒颂同其无穷好事者至树桧剖心铸奸像鞭之殆刓噫桧之奸未料此也邪害正奚利哉总镇崔公居与王邻昭明风烈饰庙貎新之砺坚贞属纪王绩追诵畴昔有余嘅焉辞曰于赫武穆文豪武雄矢心湼背报国尽忠百战艰危经营十稔誓复山河还轸二圣天不北宋鬼臆豺声金牌十二煅炼狱成地黑天昏日星载覩祀有牲醪锡有茅土奕奕新庙风旛云軿于昭厥神率土乞灵
　　惠新立文公朱先生祠碑
　　泉之惠安故未有文公朱先生祠常熟陈侯逅以进士来令请部使因灵女宫立焉不费而功告成亦善变尔矣夫道正与邪也正难悟而邪顾易以惑故邪常胜正鬼道盛而人道衰心为之不正矣君子有独知之智独断之任以自执开悟歆发之机灵女何神頋使世血食兹土为吾民厉哉然非立其本以胜之庸知不为后之复罗池立庙在子厚人犹倡为之矧灵女鼓奸羣愚崇奉复固其所耶本自吾道始道至夫子而盛至朱子又盛穷造化之原达圣贤之蕴固孔氏心法也身纲常之重以独收继往开来之功固孔氏家法也道大难容丰其有以啬其遇直俟夫来者之尊信家有其书人宗其学以经纶大经衡量大政树道声儒烈于天下然后朱子之范型无易故自婺建之乡与夫宦寓旅寄莫不有祠而一判同安再视漳郡往来讲道于莆者屡屡惠均过化之地而祠独无举其非诚阙欤斯侯之仍力承匮塞弊絶萌植本崇儒开迷警寤以昭示民极使朱子之道如日中天水行地晓然知所由兴起焉则趣尚齐薰蒸一相须为礼乐教化之归虽有曲畦邪径挽之而不能入遡武夷汇洙泗人文昌防世风载还殆征诸此欤昔李繁刺防州先新夫子庙侯先斯祠自余悉升宜祀黜非典政首及化古今人固相逺哉深为惠幸之乃作迎神送神之诗曰紫气兮融融有炜兮新宫防峞兮朱碧峙乾坤兮耀星日神游兮无方俨公像兮堂堂严祀兮有奕乐在悬兮几在室牲肥兮酒香神来格兮洋洋道帜兮云集文兮颷举之间兮化之所孔步兮颜趋集成兮四儒宣灵兮发响朝上征兮夕孤往
　　嘉义大夫南京兵部右侍郎王公墓表
　　治辛亥九月六日南京兵部右侍郎赵州王公卒事闻上赐塟祭阁老李公賔之为神道碑少宗伯傅公曰川为志铭都宪史公天瑞为行状公子壻水部主事宋君凤属俊墓表呜呼古人重知已知俊宁逾公耶势相忘道相下疑相商略以行一酒之防偕乃板桥论别目俊曰宪副宪副遂咽不复视黙然含涕书考吹誉过情呜呼俊何以得是于公知已宁逾公耶公修伟异人人重迟不戱曹文忠公物色异之妻以女治礼经领景泰癸酉京荐甲申第进士授工科给事中充蒲藩册封副使迁都给事中累拜湖广布政司右防政右布政使贵州左布政使进都察院右副都御史巡抚云南兵部之命语俊曰日者推吾良验吾数且穷行归故谢疏有明农期得请之语用见已意道得微疾方礼上假寐閤中梦张尚书为具奠砉然曰梦与数符其殆弗兴遂付所侍孙庆家事付所属检囊具棺授以殓法不祷不药不乱志沐浴衣冠俟尽生宣徳戊申五月五日享年六十有四讳诏字文振别号慎斋曾祖思义祖理绛州判官父昻封工科给事中晋宁徙赵始此妣张赠孺人子缙义官经州庠生孙即庆防孙仪伟墓在郡故城之南原公朴直纯整无伪行衣敝如新坐不仄作止有常伺之恒不爽一武居丧不事浮屠法趋向甚正植已甚廉防族党甚恩待寮吏甚公以恕藏疾匿瑕乐进人善多识书史不专发为文慈懿皇太后服成适孟秋享太庙公言新丧从吉非宜乃引古摄祭暨遗诏毋废祀之文上请裁可六科论事过直宪庙御文华官校手杖临之甚威众护肤胆落公守不可神色自如抗言曰臣愚触忌讳犬马之诚实惟为国上壮之怒解杖竟无害同年于守正谪官同寅高文着病死赠赙甚至都宪原公杰经畧荆襄举公将事増置行都司郧阳府县具适机宜玺书褒嘉遇荒先事存恤天旱祷雨时应虑囚多平反要囚间可生道俊异其文公阅问故曰将使矜从戍减公喜揖谢土官奴怙势搏人死托言马践公主疑颇力俊曰马入屋势杀岂得践死弗从公弗怿乆之得罪贯状亟谢曰前者执是老夫虑不及其虚懐类若此孟密谕成悉更前政土官竞袭折以礼不涉近苞苴诸夷帖息安南为之寝谋镇守利入裁损十七八巨掾假威福都阃折腰弗礼公寘之法责戍桂南两府官从褫魄敛弗肆左珰为金寳玩具将进卒公疏明主不贵异物宜付所司抉其寳范为金备用毋令上供滇故官不能归妻子多就戎募鬻为良家奴公谕诸道资以道里费得归甚多尚书吴公云死节乆且泯公白其事得諡忠节与王文忠并祠昆明改额二忠公行实志弗载公子孙弗及知俊间知者呜呼争名风炽讟媢竞起在敌已然用上下下厥尤艰哉休休我公徳音不忘式表公墓显示无疆
　　奉政大夫广东按察司提学佥事宋君立斋墓表
　　立斋讳端仪字孔时宋姓李唐间居后埭徙晋江又居后埭漳州推官铣也四传至知涟水军邦光又十一传为沐阳训导讳劝生国子助教赠礼部主事公汝勤君主事子主事学正安州君侍安州屈其学人在郡学黄司副汝亨郑郎中仲璧以文自雄然考究皆不及君孙少卿志同甯同知永贞太学有名君与齐名乡试第七人廷试六人歴礼部精膳祠祭主事主客员外郎奉政大夫广东按察司提学佥事君仁柔恭谨色温而气和善开譬于法不借而事就功绪人无怨言出纳礼部公廪上之至要下之则至杂易怒善谤君处之静胡畨之使倚朝贡为干请叫讙搪突不可折柔君处之又静长贰倚信之独不为邱琼台所知提学之荐出气力遏之琼台死君得提学玺书行事时方募民兵求善脱者争谋学籍龙门新宁设学求速化者争谋致廪贡谋幸乡人谋教书溷人事袭往而有君处之又静凖墨内寘而外居若愚通慇懃述劳绩于大吏与稠人广众争是非讷如也辩析疑义论人物贤否天下古今事得失如倒囊出物事主事吴安人至孝侍疾持丧情礼恳尽尤注意儒先割提学公费修濓溪祠进廖公子晦配享进吕公大临道学传真公徳秀李公道传何公基叶公士龙考亭渊源皆独见也君诸生时对乡贤防已为潘知府舜弦所赏既释褐位署益清毕力淹贯彭惠安公续莆志防订为多所着成书考亭渊源录莆阳遗事莆阳旧事偶录莆阳科名志乡贤考高科考宋氏族谱立斋闲录未成书宋行朝录广东通志畧人物备志天不假年五十五而终治辛酉七月也又明年塟柯宅山呜呼立斋不可见矣墓之铭郡新志之传黄未轩两着之详矣子元翰解元复请表墓之石呜呼固交游事也尝闻之狐温百腋鸡饫千蹠书求多闻易大畜君子以多识综博然乎哉文囿事区宣闳而含讔记述之难也钟期死伯牙絶弦匠石感人之亡辍斤而不运知已之不可再也立斋盖屡遇焉世自有不死立斋何悲
　　明尚义官山沁陈公止庵墓表
　　山沁之陈自寳谟阁待制公次升宣义公次顔兄弟起元祐间危论直槩为时名臣庆基既啓祚世以昌袭俭似贤率不坠名家风素居以厚赢入国朝四乡腴田半焉大役兴财力之征重戸槩不可支家无脱丁荒业遍平埜陈于是中微宣义叶孙承事郎公公逋山积缧囚幽系鲋涸而蜗枯身世重若笼鸟晩嵗始举止庵公当钟爱之际頺落摧沮之余望成立奚有哉止庵锐往超悟拊髀思奋不数嵗逋告完田之荒渐以治失渐复而有焉正统间我英宗念民罹冦复其租三年陈复独多擅有完利止庵相承事公于外配林氏相姑于内拮据节缩劳瘁穷日力于是荒尽治而失亦以尽复嵗别顷畆为常郡之富遂颛陈氏乃新祠宇营居室取完与固不施镂藻又因饥为输粟先承事次及身次及其子又备贷本千石于乡时其散敛中易如常平最后续以田四百畆之入则所谓义仓义庄者桥道之修重费不吝请棺请药衣米婚嫁之求亦往往而副时同里大姓郑必谦并以行义重乡评止庵尤韬晦濡迹朴钝不欲一厓异上人身无绮衣口不言财叩之笑不答誉则不居有犯则唯唯然退对客危坐无大语质曲直一言而定无不服者诸子颇饰池馆非欵客不复赏视或疑不识清致止庵曰汝祖更不识盖训俭也讳俨字徳威曾祖嗣祖恕父即承事公讳卿母张氏子国子生景贤尚义官景星隂阳训术景福景山景员孙在芹在桥在举生正统癸亥九月卒治辛酉正月墓卜大蜚山既塟景贤以侍御陈君希周之状请表墓道之石呜呼成立之难登天然高门落以复起又难也止庵若诚易盆盎盈溢止庵若虚焉廉施自许借一官頋为民厉止庵仅处士有逮人之泽焉史称太丘在乡闾平心率物行成于身而道训天下宗风渊轨其殆然乎太丘二方承则羣仕魏为司空止庵诸子有劣视二方诸孙有絶羣而上者乎其无蹈惭卿惭长之议矣呜呼古今似续难矣哉表出之以并告在后
　　眀进亚中大夫致四川按察司副使事东山黄公易斋阡表
　　易斋黄公荧敦实既营乐邱自志之又属意其友林俊表焉呜呼是俗所深讳而不欲言者况豫之耶夫生寄死归达者所易视而讳者未之竟免也死生亦大矣任情死生于仕止得丧何如耶公初以成化壬辰进士尹玉山起为南京监察御史伛偻抑抑巽下予意新台官过矫屈为是何也公先丁御史南涧忧服除改北台三奉玺书巡长芦鹾司迤北漕道四川云南贵州戎政酬接闲都周详商略无径断语私服充养之素官六察殆非宜然也既之伪者夺燥者息隂贼惨狠而激讦者消沮声迹泯然事缓急竒办固有以孚而移之前后论列事为多官贤否治得失十余事尤荷我孝宗敬皇帝嘉纳公固不察察人细过固持其大也在云南有赵都司晟者骜悍不可驯独帖帖惮公巨珰遗财当事者避余烈公从容一语覈其数非刚而善用能之乎夫竪目张声嚼齿大骂凛然若生风临小利害辄隠忍循黙犹自谓老成得重厚体然乎哉予亲见公南台及云贵时事道玉山又得公之流泽故政呜呼今之官如传舎谓一令三十年犹有存记如许耶公为四川按察副使能望隆起显叙方有阶入贺过家拜母林太孺人眠食无异然已八十而九公曰自恶而致其情哉遂疏致其事所以致恱太孺人者纎巨曲至又四年太孺人年九十二方终公擗踊欲絶是日鸟百数绕屋悲鸣不谓事适尔如是公善事前母兄友于二弟教子琳琅琛孙某某曾孙某皆士业琳诏诰皆郡庠生念顾孺人同苦既卒竟不复娶惟侧室栢氏自随今迁顾以合预祔栢之位其兆因南涧之东址所谓高士冈者初正统庚申太孺人梦虚空中紫衣人呼授以物以衣承之得鹤雏是嵗腊月十有八日生公鉴形者谓之鹤相冠带衣履书画百物精致防洁居宇絶一尘既老乐五松号五松居士人谓得鹤之性抟空闻天大槩近之而跻高诣极鹤之类率不能齐独公乎哉表曰百羽品流鹤居凤凰之次圣人在位鹤与凤凰翔于甸盖清也而亦时也羣鸟宜无及焉易斋明心藻质舒敛自由不黕防于羣汚以超乎羣物之上呜呼观夫动则贤可知矣
　　明中奉大夫广西右布政使拙庵伍公墓表
　　正徳辛未卒广藩右辖拙庵公也子符亦右辖湖南留侍未赴得自尽于公碑铭二笔得吾师少师西涯翁吾友少宰圭峰翁二翁名宗工良副矣左辖吾闽又属俊表其墓呜呼其无已是心乎公讳希渊字孟贤伍出安成显姓安成擅春秋伍尤正传公在诸生与羣从佥宪君希闵号双璧天顺癸未公防试礼部名第四程式之文无涉芟润名一日震京师传置之天下为竒歴刑部属予辱尾公后繙阅旧牍法比精练公独先辈人英抱直槩同官能道者部之大狱两畿之大狱浙之虑囚皆择能授公公当辄平为司冦诸老鉴赏荐台宪荐廷尉丞坐与审录贵臣争是非阳虽公屈而竟行其中同知广州清戎多袭具文公搜摘弊隠二十事中其肯綮御史行其式为式郡事属公寃伸滞流费省而諠以寂有无公不成府之謡分捕山后剧贼谋预机先与陶察使鲁功为埒部知广之宜公也擢为其府知府临人出政预有以塞其利孔清其弊源布行其寛大以基教化宜其下以孚乎其上之人官能连旌宪使藩防连荐广士民在京师者羣然哗所欲留部知广之果宜公也擢为其藩防政令行于百越岭海之间人人指为钜人长徳左官放臣恃若地主若疾得医风雨得大厦以庇姻族乡聚之施亦然立弟之孤禄之入至委而尽独不事媕娿规规然校礼柄人触忌讳既迁广西右布政使念父员外翁春秋高纡道省牀下因得以视药视敛视塟以自尽于翁及其刘氏继母丧既除遂无四方之志而符亦进士累如公官乡以为难公亦为之私慰呜呼外藩之重至方伯而极矣昔栁公绰与子仲郢并节度使公同也公绰善事继母又同栁取进士四人伍八人公及符及正郎全祖孙三世栁其或少也仲郢及玭之到将无同乎伍自御史翁冕贠外翁体祥徳厚开先公世引之栁根叶之论殆然至谓孝友敬忠食之醯酱伍无一日无墓田云物固有席津润而被龙光者矣表以并俟之
　　明上林处士梅竹墓表
　　自予始识事及见乡先生长老退让朴醇礼益恭言呐呐若不出诸其口运猷凖物迂缓若难副而竟揆诸理以合族祖学士赠侍郎公澹轩尤浑晦学者称上林先生子处士赠知县公轩居然风素予谒侍郎公道遇知县公退未尝不发愧也嗣是风渐异上林子姓犹善循袭梅竹公又尤也予还往群从中比见公退又未尝不发愧也方知县公侍翰林公独身留家发未总已善酬酢内外事事祖母淑人刘淑人邹敬顺无违友其弟锦衣经厯钊相和应掖导成学以掇取乡科侍郎公既请老知县齿亦就衰妣达孺人亦丧明公日任两公之劳偕配李孺人相达之作止却疾扶衰检方而伺脉岐黄之学为精姻旧屈致与窭贱而授方饵良効虽无屑自见惠在人多两公与达先后厌世治丧一如礼营凤凰冈之赐塟安田洋之塟勤悴连三数年季弟锽幼孤择之师周视其成惰今与伯子潜齐声郡庠仲子渠锦衣子希范同取乡科为州守郡倅渠今后叔弟铉孙棠常棣乔木有梅前后辉映家学世范数百年公犹视若单族抑抑敛畏学取缮性以护养淳源睦周亲而薰晋鄙诗祖唐书祖晋篆隶祖秦而皆有所似粹谨之誉无间戚疎为郡伯蒋公云汉王公弼独赏蒋既方伯犹纡藩驾巡按宗公彛列笃行五人公第二其循尚义其殆非其志也故犹曰处士处士讳钥字与慎吾林九牧端州二十一世孙于予为族父行素清羸在相法宜不为寿犹歴正徳庚午年六十七以终潜既治藏知县之右以舅氏大理寺丞李公长源之状请表固有道碑也文曰戢采敛曜含虚若无器车山隠名劭迹孤复命于完世机消息伊梓伊桥堂对寂繄仁者夀粤作非相灵庆伊緜玉枝云上
　　明文林郎锦衣经厯四雨林公墓表
　　侍郎澹轩公之再起林氏也以敏特取大科以纯永收物望被简知而涉华要经纬一机章采无易赠知县拙庵公犹澹轩也梅竹四雨之伯仲犹则拙庵也四雨秀眉玉色神鉴整朗动人年二十一上第于乡蹶礼部之收者数四始就吏部试知县金华日综民政导人以礼祠何王金许四先生处其祀事贤问宣流用被有旌命拙庵如其官毋达配郭配黄皆孺人公寻有锦衣经歴之授缓苦泽燥利导其媿沮柄要徳助已为多力勉为之受怙席有所杀其故然犹坐是滞留治乙丑夀五十八以卒后之乙亥黄六十五亦卒公居常善晦有曲处无薄施礼卑言择恐恐然堕素风干清议以汚前似其固有畏也昔范蜀公之孙祖禹着唐鉴王献之之书得右军笔法公四雨集通鉴余录颇视澹轩而书格酷与拙庵为类型冶世观之下崛起殆有间者郭世早黄似郭而贤二子郡判希范又贤希教达而敏孙曾梧竹九牧端州之世将复始于兹矣作室家者基固而筑之密时其葺治世世存可也奚赖崇巨观而隘前式抑乆而后大物理有固然者澹轩讳文拙庵讳轩公钊讳汝度其字其墓先谕徳左次表曰濑故卜石食繄四雨嗣双璧呼曽孙并宅神光离离斗千尺
　　故中顺大夫桂林知府方公墓表
　　三峯之阳省庵墓在焉公从子给事向请表墓道之石给事贤者状可信无疑也序其要曰公明伏氏经正统丁夘领乡荐后十年登进士拜监察御史河间盗杀县主簿公设竒防之羣盗散按陕寻按浙耨奸剔秽聪察若神明鹾司牢盆之利尽归公府请者无分寸得啣之甲申按广西苗窥桂林城守告急公用虞诩计悉兵民出南门入东门贸甲易械旋转数周苗错愕走公身授机畧且抚且捕因陈弭盗数事奏谪巡抚一人方面而下罚有差丙戍代还邉二人坐虏逸归逻者得之主将幸功文致死狱中贵人视行刑公廉其寃业已上奏因与为异同贵人怒诉公陵侮不奉诏防衔者柄用因为竒请遂知攸县至辄求生人利害废置所宜令出辄称便道歌十竒巡抚累章荐显用衔者率格不行比六年始擢桂林知府盖旧经按地隂置之也在郡而理八阅月移病归归十二年癸夘年六十六乃卒公勤俭孝友孤厉而贞方乡荐时已永感恸念劬劳忽自失堕马下缌功同爨无间言官费时家取给不荣幸进不辱义退信道直前迎刄而解故所向腾声或谓有阅道之防孟博之介稚子之神元亮之高其伏其起其归也朝士属人咸慕颂焉其没也其吊者咸哀焉讳佑字廷辅方连世有人桐城自广信四徙徳益五传至断事讳法公祖也父讳懋赠监察御史母许配吴皆孺人吴后八年亦卒祔公封兄弟五人长隂阳训术次文林郎次公次给事父也封工科给事中季乡贡进士子隆娶姚女适钱鸾吴希徳孙男淑溆词曰宪宪元老惟周卿士授钺秉旄式允文武有美来叶耀休于同洵美且仁夙亢其宗于赫省庵山立渊靓措枉释回台章载整攸介万山盗纷若麻豪虬其结吏齘其牙自公来止乃涤乃汰威之庸之金范瓦解爰有饔钱月省百千众曰纡哉惟太守贤喧嚣脱遗柴桑攸宅灵修孔承奚爽奚获奕奕三峯其下堂名寿无疆公曷云亡
　　明闽三山袁节妇林氏墓表
　　闗雎兴淑女栢舟以兴贞妇夫命物不齐得意失意永毕永讫道有相成者而身以是始亦以是终靡他之矢其不可易也夫然后天下之为女妇者定刚节厉操与贞士同其义烈并书砺世也三山袁节妇林氏讳秂在诸女羣瑄独寂女事无教而能父处士某曰静母陈曰慧固女质女性哉归于袁茂才臻则夫也有所承无所专应对升降姑刘之所茂才曰顺刘曰习固妇徳妇仪哉而缫车葛莒职其常事舅处士泽曰劬劬固妇功哉天顺辛巳茂才疾亟节妇始二十七歳乳下英未易齿黄氏女甫晬茂才意若有属节妇曰无忧有若此日遂瞑自是谢去膏沐食老而字幼哭声时不忍闻隣妪微挑厉叱诸父防政公迪曰侄志坚坚妇节哉既四年姑卒又八年舅卒又几年归英妇余氏生贞生达余又卒鞠二孤孙乎长为归贞于曾纳达妇郑于袁凡丧塟门戸乎支虚茂才某山某位之右以从节妇法得旌有司请旌节妇曰旌费儿辞节妇虽爱达必教与俱遂领正徳癸酉乡荐甲戍第一科教谕青田方业有后举拔尹贵溪时壻黄氏用亦倅连州黄氏女偕达请迎节妇曰从达既至稽校廉惠以必树声称而慰意超起二曾孙二曾孙女良勤正徳庚辰寿八十六以卒英哭曰母辞旌以袁贫也自何致所不朽言已大哭哭致毁达哭亦致毁于是丐黄编修初传费少保阁老公志铭属表于我云庄呜呼贞风弗嗣易志以移所天独女妇然哉而线脉复续右门落以复起不有节妇能袁耶不有节妇能世耶表曰三山袁节妇之墓
　　明赠戸部主事罗菊泉墓表
　　儒与医同仁而异用然计其所始迂缓殆不若迅速之副人意成化间罗菊泉翁士亨与其子伯氏典仪正练以医名起江夏间凡缙绅韦布名啇巨贾下逮耕夫之贱邻邑之望家世姓疾必致翁父子翁父子治往往効翁主正练间出之以竒治更元鄂饥大疫巡抚都宪梁公物翁名致之施药给粥存活甚多酬以利辞以训科荐又辞予在湖臬翁是时公府属之练而自应逺近之求酬无所较而益居于赢日率酬十许金证竒酬至再倍家遂起子孙振振然盛翁曰家仅少儒致经师诸子教之稽其勤惰择之友以资其兊泽数嵗仲氏采国子生叔氏镗乡进士季氏英进士为戸部主事员外郎中赠翁戸部主事配陈封太安人孙贤世其医云乡进士霶靇霆霑皆士业技不医废而竟儒以并来効如执左券以径索茫昧者之酬善之利滋以博矣翁讳本通士亨字菊泉别号也先三河人祖冕隠于毉父显祖起太毉吏目使楚以老以占籍江夏翁儒医并治而竟医乎精孝于家睦于乡不为蜡言脂貎以取爱信郡鄕饮行礼致大賔正徳丙寅夀七十二以卒明年塟夜泊山之阳陈邑处士瑄之女少翁十嵗能共勤俭起有家治内肃若公府家人有严君焉戊寅夀七十六亦卒祔翁以合呜呼医仁术也礼三世服其药慎也罗之医三世而大行于翁之父子医行仁亦行也市不为市之道医不择报殆所谓取利逺故大者而儒该之医之泽重逺以大所谓医国者又殆然乎儒之用道犹医之用术辨脉审证惟恐药弗中以为术累呜呼今之儒有医之心乎予为翁子孙愿之事有微而着隠而章木始于芽蘖而终于繁蔚致之者根也罗嗣植哉表曰是为明赠戸部主事罗菊泉翁之墓
　　明长乐知县黄公廷美墓表
　　黄长乐公龙冈之塟及是二十有七年孙太史君请表其墓曰先府君痛先祖之绌令也自淹学籍以老若意属于佐曰念之终汝祖之志墓未表也曰念之终予之志佐谨从事以假灵于公予老不受役太史君予畏也慨阳徳弗刚士趋日下烈男子几人公方中直槩无取夫近局之似曰我道当云云景泰丙子举于乡再就礼部试弗偶居太学上正身正家六事语涉佞幸忤英庙防赖王忠肃公黙护和者同声公亦力取自副薛司徒遣子就学试吏部与御史选也不色喜中以落也亦不色愠知县长乐曰吾乡人莅乡人先化而后进之兄弟有讼谕之让卢公林剧盗谕之从良而皆有所信招徕流人洗刷寃滞修树羣废而亟其庙学之迁辅公廪焉吴守绎思属邻邑之讼当辄平以取爱信公益令责自效乡之豪杀人匿其尸讯不词服当道欲从疑释公请自讯忽螽斯折左股毙研池中公曰汝折其左股毙黑水池新惊服得尸水中犹为终讼连及新弃市公能益章部使者业有所荐亟引而还曰吾倔强可终制耶羣留之不可立其生祠道黄土岭公林亲肩公舆过岭刚则能感子产惠人非欤配大榄李氏懿而烈尝偕公舟江水暴至亟走岸岸不可攀舟子手为援曰吾溺也可剂量时公乎承伯叔之居之让仁孤侄力焉公卒治丁已夀七十二后十年李卒夀七十五合附聚龙冈以塟黄出宋度支员外郎汉卿之裔元宣慰使从简自筠州来徙南海西濠传教传温徳香山徙也传泗传公防城徙也讳瑜字廷美英頴嗜学居闲述作体重有所似赵佥宪叙之集子曰畿曰广公之学授畿弗售授太史君辄售淹速有时然者抑绌乆而伸足信天于是乎定君子尽我以善事天也表曰是谓黄长乐公廷美之墓








　　见素集巻二十
　　钦定四库全书
　　见素集巻二十一
　　明　林俊　撰
　　书
　　荅韩贯道侍郎
　　辱赐存问且责以病告之非捧诵倍増感愧今之海内知己如先生虚懐忘势休休乐善如先生可多得耶浚恒之戒俊亦熟知然遇大君子亦思一尽焉见素立号在滇已奉告湖南献论亦屡矣想荷存忆则固非一蚊虻之故为仕止轻重也夫覆水堂坳之上芥为之舟置杯焉则胶俊堂坳水也高官大爵杯也则亦奚胜任哉自惟无似行已许国恒窃企古人若是非毁誉无一介于中则风斯下昔朱紫阳累辞召命立朝不满四十日尚招讟譛不自聊赖猥如俊者又可知矣志荒学浅实小而名过浮左覆右掩贪造化之福免时俗之憎亦愧且劳矣家食颇众草堂乏力亲隣别墅时得共娱飬亲教子人间大乐事敦俗禆化大凡也伏祈成就使尾遗逸之尘不蹈满覆之戒则惠俊大矣东山不敢作书乞道下臆
　　奉谢木斋国老
　　俊无类辱三书惠又闻时录贱名字具数中得告温防实荷调斡非诚狂惑丧心之人又恶为是黙黙也俊向往名贤出其性今之贤有过阁下者乎乐道尽已不责知报有过阁下者乎然不修谢有由矣赋禀狷狭敌已以下自谓无嫌则通懐接纳至于尊要之贤惟恐交私以玷完徳故门下无其迹笈笥无其书然而颂愿之私要非翕翕所及者则又敢独破宿戒以上汚大君子于今则不得不然者士夫行止终身大莭非阁下孰裁而聴之俊徳非素养性多健忘学故荒而才诚不适时用徒以直突误窃虚声取物忌亦不为少矣忌若不胜误知之众然误知之泛卒不胜忌者之毒以专厥亦无甚可畏欤平生以韩见素出处自期竟阻家寒濒辱乃请固酬宿志尤欲以供养二亲也今复违亲以出胡为者耶钟南之防人非何谢违亲已非孝又何取以移以仰报吾圣天子眷遇之恩副宰执士夫之知之望哉谨疏上请伏垂怜右得遂下懐使免再举取矫激之讥则生死肉骨恩何有极无任勤恳
　　寄韩侍郎
　　俊迂僻才不用宜而事颇咈人意收身岩穴木石为徒辱牋教以所不可复今有是差付亦何误知之深而不忘疎贱之至也市帚可憎得马不为福家居卧一小园不与人贺问慰吊城府之迹旷以乆岂复有较纎末同异于乡者哉忌者犹腾其口受徳者犹下之石间相亲慕则羣沮而咻之其所置泾渭玞璞其间者率皆细氓末位言不足上闻声望不足重当世则虽多奚补哉由是而推之由是而度之则某之不足齿显仕之途亦故矣固非乐是幽独以自弃外明时也邉候闻警固非卧贴席之时也携二小仆就道事妥方敢言私隆寒惟为道保重不具
　　寄马少傅
　　俊不幸有疎直名时触憎忌顾独被爱私位穹势悬不敢通谢水军之委涯分岂堪然邉候方警义当一行要不乆于其职者不于此为阁下告惧无其日矣今所谓名徳耆臣系国家安危华夷轻重者有不曰少傅司马公者乎孰嗣公有不难其人者乎今檄书旁午大同至延绥至使宣府偏头诸处又至将无可倚而财日不给于用阁下为圣天子独当其忧旁观郤视宜有可诇者俊窃观之阁下之精忠卓识自有余力寅僚又表表可诿付然自古谋国固不以材多为嫌也昔成子荐子夏子方萧何荐韩信师徳荐仁杰仁杰亦荐柬之皆能底治平树有丕烈管子不亲荐贤桓之业衰窃见刘东山谨洁粹敏蚤出职方熟闲邉略阁下诚开共济之深懐举同升之故事引之近地并位司马以防画机宜张主国是夫然后择所大议论与天子商可否而继以去就争之则阁下之徳业韩范数君子下风矣夫惟閤下可以闻此言惟俊可以此言进谨譔诗四章附致下忱无任陨越俊再拜
　　复李仲易
　　承手翰及山斋书教辞防甚忠波流风靡之中又得足下数君子以出深用自庆亦深为吾莆一喜也朋友相规道丧乆矣又安望身见之今哉感感慰慰然所谓归省者传或未真而责以言者则又或过也仆非能大臣者即大臣因事纳忠则有之必摘所难能之事逆耳不可聴之言立竒命恠以钓取声称知理道者似未当是也夫不在多言不得已而有言不在必去亦必有词而后去今天变如此敌情如此十金之产之家尚以单传为惧况官家耶则大可思者又如此二亲年逾七旬晓露晨星梦寐惊悚则所私抑又如此语黙去就大机轴也今之士夫方石东山亦至矣圣天子隆遇亦加数等矣近所论列所推荐人亦云云岂人论难谐抑亦有责以如仆者故仓卒成事耶二公如是仆又可知矣其出以部檄速就道辞起右辖辞今中丞又辞则若过者况其秩顾卑若涉不屑邉陲方警若渉不自安诏防临门又若涉不可不起古之人所以累辞征聘则山林道徳髙行之士非仆溷溷委质者可同也则其欲归之意固在夫起之先矣虑囚方困俟不乆面论古人心事吾契勉之固非所甚难而亦未易视为至也嗣是有闻毋惜惠告仆亦当足下屡尽焉不一一
　　寄韩少宰
　　逺防致书附以西帕眷意甚厚日来谅道体冲和某在此缺遣第既返故栖复就新命或未免假退求进之嫌既辞右辖又就中丞又未免轻外重内之议况二亲年老情自难堪而生之处世又公素知其初志亦公素悉也朱紫阳谓使世亦知有不好官爵之人生虽不敢嗣末响然宿性疎率视是亦轻而蚤歳不学亦将是少偿也本期邉候停妥言私而越职妄言事义当并举伏望全成则所以惠某者多矣不具
　　柬杨碧川
　　昨与二生族与韶故人子相论坐监之穷二生言钧有陈伟者抄文鬻米子拾野菜和为粥浑家日二飡或至断烟火仰天长嘘对人无可怜之色盖正献后故往来二生云固亦未之识也愀然问以处之则厢房无苦差之及犹优耳遂用奉告不湏使其人知也昨柬议奏事条何如此正闗局毋劳辞谢拙稿希涂抹不具
　　答林太宰先生
　　承谕访卢锦蜀人鲜有知者又属李侍御旁求得之要亦恐入山不深安时命不茍求闻达者不然其直声寃状同年同乡可了也是亦可窥其素者矣锦在京师惟读书静坐所交惟贞伯静夫廷章数人亦不见其密也与为三原王公所重为进士为主事皆有论列明指台铉左铛故以公杖特免才不深知其简静醇古论中诸贤不及也碧川固未知耳谨告
　　柬杨碧川
　　昨防议题奏窃意近时旗竿出火火光如斗烧人畜军器天皷长鸣俱须増入取宸聴又谓是固可忧而豫缓亡畏尤可忧方剀切事条内増伯常司徒廷璧世隆都宪当起用杨茂元同知曹璘御史可三邉两广兵备知府用为民卢锦主事刘槩知州可国子博士用庶此奏不孤而此辈人亦须此大举望收录耳希与太宰先生商议勿置嫌迹至望
　　寄何少司冦廷秀
　　不奉趋走者三年阁下职尊而地禁徬徨荷罪之人不敢轻率通姓名以防污完徳感仰之私则固心藏而日识之矣近凉寅惟道况休裕硕人祯干而居乆未调物论益归俊无谓甞自幸获事大夫之贤以沾溉膏馥万一不意复自弃外庸劣益増诚不敢以蹈引自高容容尸窃失足险途则将无及矣此惟敢为高明告也南失刑已极阮上党至始大更张政体已骎骎乎北矣公质直而行夷心公而气壮连抱之材恐非斗室可奄若晋其秩仍其事其岂小补哉生复有荐焉职方正郎李应祯植志精纯问学该博作述书法时无为比而进取益澹副郎十二年在官不满四歳擢署正郎不欲随例乞真年垂六十未有子无庐以居马以乗坦坦不挂念虑宛然古人风素而与世龃龉吏事虽举非其长窃惟有道之世如斯之人岂可使老死郎署而已耶今南之尚宝鸿胪俗号冷职他途者尚得以居若用斯人不度越寻常万万耶阁下崇重人材赤心在国故敢僣及倘蒙荐引亦盛徳中事也未及而言无任惶惑俟罪之至
　　寄陈志学太守
　　坊牌过防纡念感当何如然甞陈诉鄙愚乞惠停免想已奉彻视司矣近传移寒家聨桂坊故址为之令人骨疎贱兄弟不能体悉不欲立坊之意又不能奉白古坊创建之由致防误爱特恩而垂察未暇也古坊宋元间九世八世七世宗薄与子知县二祖亲事复斋山传考亭之学其后父子同登进士第知州祖与同知叔祖亦以气莭文行耀闻聫登进士第当时韪之为树此坊盖三百年故物城中仅此也规制简野不列姓名具见作者之心而相仍修饰甚防以易晨啓夜闭贼盗不敢窥甚利也寒门姻防之帖市易之券交亲通问之柬纪墓之碑必曰聫桂聫桂是与鸣珂冠盖君子通徳何异今以无谓之故崇新观泯旧迹使列祖数百年之洪名显徳因生而殒义万不可而心亦万不自安也况栖止无地顾先办此亦大非常次矣伏望俯顺下懐止于未事即业已乞力正之复旧坊以存林之故移新坊以为作兴进士之用则两得矣义激情至罔知冲突无任俟罪
　　寄马钧阳
　　耆硕元僚进专铨镜列圣所贻圣天子所授以抡输官材殿邦治而创理太平者也毛玠山涛人流领袖系表率者诚多而所望于收拾者亦不为少矣俊未甞侍门下顾荷误知不才姓名乆处夹袋未越半歳荐稿三登释耒弹冠是其日也顾求去若数数然诚耶伪耶激耶疏亦可以观矣俊愚不自料尝思古人于今人明公固其一也昔渊明学诸葛亮晩更字元亮夫亮一心汉室竭忠悴殒星乃已渊明八十日县令即解印绶归柴桑其出处大不相类其学亮断不自疑后世亦无以为非而恠焉然则容知俊之去非诚学公者耶乞山十二律重见底里录纳洪洞公取阅自可怜念俊去意非一日所以百心君相者欲遂此志以无害为陶无害学公无负天下耳非黙致所求于公心口相异假退而求之进者也盐车之骥仰知已而鸣是容泛泛告耶望悯其诚不疑其伪且激以成俊之志终公之恵使山林廊庙均为有人无亦美耶洛阳公少宰二公倘复见沮乞及此决不宣
　　与大司徒吕先生
　　日者猥撰二疏曲荷扶携江西之民怙冒圣天子大徳亦岂敢忘被服尊公之功哉瑞抚诸盗多罢吏乆书里老教学温戸养子之流与他地率迫贫寒不类仰伏皇威衰止且半歳又不知嗣是何如也春夏间饥民羣起尤可畏大荒必不可扑遏思所处之无过常平公为国预处则江湖之间尽防公之食矣伏热惟为道保啬茂膺繁宠不具
　　与松厓戴都宪
　　风纪丛沓之余不谢劳勚不忘批荅不以晩生末进异地加畧裕才雅徳谁则如之慰恋慰恋辞疏未防允文物大藩诚非生所堪折足覆餗易有明戒生其毋过量虑耶奉防推勘事増一难题然惟至公以仰报君父威福惟辟聴之命而已事有乖梗万勿吝教固百志于公也明且发抚州毒热重不可耐然事不可了将如之何不一一
　　与谢方石先生
　　承示大篇不揆和荅我先生之峻节贞风望朝廷歆视夷夏而竦闻于世世诗固其余者耳防山乔岳自尔巨瞻而俊特部娄其下古栢长松风争雨鬬抗冰雪而烟霭以伍老态逸韵飘脱天至而某以弱萝穉茑防附其间无亦大不自量耶然山宜无憎于部娄而摩空之木亦萝茑之所乐附也兀兀以老文字重不识为归甞观名世立言心为之体气为之佐尽读天下书穷古今理低昻事物之变以丰所蕴而大肆厥词机独运众皱前陈某万无一焉诗不过押韵文仅仅掇拾成篇章而已近废于忧旧殖益落重若不可举笔前者之稿虽五十许巻亦仅酱瓿上物谬记潜溪于欧阳承防为晩辈而王乌伤亦后潜溪序潜溪实出承防而乌伤之文潜溪实序之某非敢妄意前辈先生则承防潜溪为俦某私欲聴教下风不知可得不也乡居未暇稽校又无力录呈然先生之知某又不待于此得序或题数语某虽老将循以自进焉
　　寄徐大防广贤
　　仄闻荣转石鼓景钟重可镇国售之市无顾者是可知寳贺矣人便书致吾道一快不具
　　荅黄都运
　　承示二大作桑枢萝屋而粉垣朱阀绣栱而文橑以借重于外坊意有探其中以失笑者感愧感愧执事才名二十年年盛而志愈专固宜是制泉山翁老梓人也逾八之寿又居车马辐辏之区左迎右接盛夏衣不及解带余情副此而雄气不衰铿永而有余韵岂金精出世而然求之古盖不可一二指屈也何可当何可当幸代致再四谢意不具
　　荅文征明
　　先大夫先淑人碑铭承不鄙书篆近又拜夀文之辱因亲以及亲之与吾契之微也感慰感慰自辞令先郡伯之赙曰叔世有是王戎固为之矣古文字之高曰书生有是元賔固为之矣书画之美曰余力有是蘓文忠赵文敏固为之矣僖弟偹道峻节孤风使人倾懐注臆有不可及之叹私恠经义防士徒求之绳墨寸寸之间不足致磊落竒伟之材而吾契之宛珠傅玑又非循常肉眼之所易识吴文定公亦坐是乆之而竟大遇刖足连城均是物也然以相告浅矣矧相待耶吾人尽在我至举世无知后世亦无知吾之道无损益也自爱自爱人便谨此申谢臆且附私懐不具
　　荅彭美中
　　道莆承以气味涉似倾写如故识取正求益是何相信之过而自贬之深也先大夫碑石又承遥致兼惠土物铭感何可忘拙诗选未毕稿鲁鱼未讐校俟迟録奉也闽地震颇异恐兵荒作耗收人心而固结之贤者之先豫尤世臣家宜图者余惟保爱万万
　　荅方松厓
　　承问礼杖不杖之异古者父服三年母期今制皆三年以齐衰为杀耳问丧父在则母不敢杖尊者在故也杖辅病也丧服四制妇人童子不杖不能病也又杂记童子不杖夫为妻父母在不杖不稽颡母在不稽颡今制亦父母在不杖丧服小记妇之丧虞卒哭夫若子主之祔则舅主之令郎宜期而不杖不稽颡礼不以妇贤加也丧亦令郎主之至祔则执事主之似与礼合草率奉荅幸再详吾人于礼乡国之所共观也不具
　　寄陈大防唐宪副
　　恭喜元犷就驯于节钺之下兵革不试财不费而事妥人安泉无冈玉之焚莆亦与有席贴之庇运猷布防二先生谁及哉慰喜欲跃宸顔动色将有懋酬元功者矣私幸漳亦如此胡公有谋勇干济兵闻乆候春深恐雾雨难举事向道要得人要择战地防设伏戒退缩轻进戒妄杀寓至仁于至义之中斯王者之师天之所相也大才自有处恭俟佳报人回先此奉贺不具
　　荅费东湖阁老
　　某齿衰学废惟云水一念未忘常思饮武夷自润兾公得偕继亦有迹禁之悔下教果然匏系阻越两地心愫也绅簮何物既谢犹拘忌若此十四年契濶无复一把臂时矣去歳达子业候拜以藩府事嫌取道江山令人短气自今惟梦中聚晤尔矣至乐楼委记寳井发祥恐土丹无分而正一火居故谑谅尚存记闻客使甚多仙乡实濒孔道风而来者以道范世无恠其然泉山翁防城尤苦某未能尽省去然鹪巢量身尊客少留留不出五常豆熟者三豆间以二菜易续也价回草草奉荅惟为道寳爱不具







　　见素集巻二十一
　　钦定四库全书巻
　　见素集巻二十二
　　明　林俊　撰
　　书
　　复王曰良宪长
　　承惠教及致二泉书仰知执事逺有源绪树亷汰浊使吏墨一洗公之蠧无所万目炯炯焉闽长臬自贵藩来者马钧阳髙钟秀亦次之执事寻温旧学具二泉之体以大发二公之施勲声所及殆踵二公且立乎其右位遇之小小未足言也人囘谨此附贺余惟寳爱万万
　　答姚东泉方伯
　　前杨都阃舍人囘附书想逹日来闻伍公入觐未审出本懐抑未然执事任之望实兼隆行且担荷天下事凡便利必缩已先人匪但先之且一付之大艰阻患害必引归之我无难死之而无悔庶大贤以上作用以力挽古风固不在泛泛炫才猷取位遇而已也区区平生守此以定川中军前功则归人过则归已道义交亲眼中执事者敢吝告耶先大夫墓碑松厓尝属旧寅未见消息昨守仁舍侄转托衢守任甚力继寄声谓由大关亦难致恐惑江令推词抑诚重也由鄞覔温船由海较易执事无惮为力或假胡振之先生或相知为力祈在必致区区逭不孝之罪仅此也余惟保爱万万
　　复黄都运
　　承翰教意恳而词工及近覩集中数序日进老苍而健雄隽永古名家奚异前者让地今甘下低头之拜矣执事质素美年力富强而加以信好之笃又恶不至哉政声亷问东来甚韪有体有用有文此全品也世道幸赖焉加爱加爱承谕叶郡伯光大亷整素闻深企而慕之第不欲数数通书以林居格例未由轻易也防中幸致是意区区近销削徳不加进而文思衰落益重二贤之好而时迈之惭也陈时周尚未举子近患目几盲天于大贤困薄之若此不具
　　复王曰良
　　承过奨借及推衣绻勤一臂未由膺腑相信执事知已吾二泉宜及屋乌之爱也感感僭有私论莆一掌平田余皆山斜鳞次用力加而收効少自辛未失收征租致变及是连荒六年今尤甚间至并村无种乡农啼怨谓望食于田反为田而食也方收湿糓石钱二百晩禾多死间苏者复出杖子不作穗故今嵗之荒并以前数嵗而然也此亦莆浇薄之召然囘天活人尚赖当道为力其通融填补之法往年延建米纳于莆者为市民所揽价多至一两今第责纳七钱则石省三钱纳价者利也给军多祗四钱半见关米浥臭不直三钱今与五钱则给价者利也以其积余作正每十石可长四石则公之补额又利也莆米价六钱五分亦常事今如其数每十石亦长三石抵莆嵗之数扣补额外尚可增万四千则公私俱利且以杜揽纳之牟取惟仓官难为意使见数支放亦稍利之民所深望者奏免不得已则多折色勘灾恐军食之难不敢作八分荒数幸偕二司诸公告大巡议行损上益下道在是矧民贫已极幸留之意至祝
　　迁定啓
　　久挹芬菁未由一瞻光霁兹者为弱子迁择所宜相姓曰杨宜徳曰令仲爱宜卜如于凤之飞曰吉请命于见素兄曰尝闻之型冶谅自有异弟其以媒通焉承报命曰诺无任慰浣谨防昕纳采而脩其定事俗其敢有冀乎所私幸者玉之倚松之附所悬注而待者桃之夭氷之未泮所自意以厚望者葛之覃螽斯之羽以基有麟趾振振之盛林前正嗣徽焉菲币鉴入即辰金气布清惟自玉以膺休祉万万
　　复胡士宁
　　先辈李忠定公文集承表扬入梓节义文章甚幸甚幸序文谬委朱晦翁陈正献公二序齐七政而防两仪爝火醯鸡争明拟大无过欤然徽烈旷举义当大书尚容呈槀原本先僭校奉纳更属贤者复校古所谓校书如扫落叶传示万古未易也字大恐费纸亦须如忠定行状大书刻者须择人庶不虚是集也莆旱极谷二百四十钱四钱银矣看数日登场何如漳贼闻四五百刼永徳已近仙界仙巨家已移入莆适闻北敌又横奈何奈何折粮似不可已时周尊堂是月十九谢世时周右目似不可愈又加疟子消息茫然斗大之屋箭风之地识者皆谓不可居渠力无能易而心切自信目虽起于忧时忧母忧子之故亦矮屋热不可堪而然天于大贤君子大是无意也赐米决辞则丧葬家食何自济意前奏政章其亷贫非专为养亲也谨告不次适又闻永春覆鼎复重被烧刼徳化承泽黄廷魁文学家亦被刼且近郑司徒家矣莆涵头惩往年之祸亦来城问房幸檄府衞集兵操守及往仙遥振军威并备长鎗弓弩炮石守城池
　　答胡侍御
　　向承尊翰厚懐满纸三复愧慰宪节北指不及走送岂胜遥勤执事方重为绳纠之翕张其驯邹贼防无遗运逺迩有余快崇风素右亷节经纪忠定之遗文惠安之遗叶时周之遗骸谓今而有是盛敛畏敛畏似闻区区亦在念中固未敢谓诚然诚然重区区之愧也凉薄世韵寡谐世味素亦淡方四十五已敛而寂矣五召仅二以赴以火筛孔棘君相不安于席平蓝义在金革且阉竪恣毒时也然犹足是日西辞疏是日以北继是念许月六七陈恳方幸骸骨为云庄之云消灭耳矣今加六十有六去谢事仅四年即有所付筋力何由支衰钝之老尾壮盛英颖之行白洲翁无前监耶且乡论犹有伪君子之讥海内谬以贱姓名上者或留中或取忤不惟不能出亦不可出矣明于壮而昧于老又忍蹈山迹耶未上幸亟中止又闻承致委曲于牌坊之间斯固表律大端前辈循以无改者也区区敢故立异私意有无害无亦无害故三数大巡惠念贱朽与贱子逹者皆力奉辞以今之受异前之辞义无敢以尤厚独处也饮徳则已过矣谨附衷曲望速行罢若谓已致不可反汗微闻张令亲逹子之惠尚输郡藏中并以易粟人周一石可四百许实惠与贱父子受惠均也幸垂台照时周今并其乃尊墓为砌石及俟奏立表约须六十之数亲知赗仪亦足矣无烦别处附代一谢余惟吾道寳爱万万
　　复冯郡伯
　　承谕龙蟹之辩破惑千古直以壶山为郡之望躬走祷其下为民之心近道者之举古出祷山川靡神不举近遣大臣出祀五岳是意也但京师去五岳逺此歴歴在望既聚诸神于坛则境内山川皆属仰叩晨夕有事义有主者辍一日之往固无害遣官代往亦无害莆山主紫防与九华壶公皆云出雨候为常作三告文香烛帛菓酒遣三学官分告轻车褁粮洁防将事使诚上通而下无所与为扰执事主祷于坛而诚联属之一取应法也请择请择是时迟且急矣传君至一甘雨也为执事得寅贺为民得贤理官贺不具
　　复陈峰湖
　　别来无任悬注每取道西湖则扣门防竹浮青澄碧囘翔而后去固欲速主人归驾以共命烟霞然具诸体者未大施而食诸家者亦未见其诚裕固未宜数数然以引去为髙也知爱僣论廷佩方伯用世才也区区病其太淹闻有以江津事容安宇立劾议之江津杀一宪官防一宪官内地俱揺而川之劲兵调征蓝以尽此时非此权处可以无蜀不録其功而媒蘖以成其过后日为国家任事者谁人哉甚矣求人之太深也当其时所慰意者一廷佩自它髙飞逺举廷佩循故格且后焉以与无为而立安宁者比其然乎庭荆晩意方属翁方伯附勤不谓遽此惠致锡重百朋具见交爱感慰无任人囘书谢余惟自玉为世道光重不宣
　　复王阳明
　　廷言大防囘承致书惠兼审宪纪霜肃道况玉润漳冦毕功寻转而经畧贑之新闗儒为世道赖固然而值今一遇有余嘅焉执事中立时行运醇镇躁以大收儒効少违枘凿将欲委唾残弃之其不诚知轻重大丈夫哉夫假通以行志犹欲强尺枉以望寻之直直不得分而枉不可反汗孰肯立一恕以庇吾瑕哉腹心之言同道僣论以叹世也逹子承论及渠材犹可教区区甚难渠举之若易惜不立坚苦志玩日愒月竟之无所似适子文亦异常局学较博然亦欠坚苦负美材执事幸竝下严督之教收之弟子之末道风吹鼓不在门墙间也至惠至惠余惟吾道多爱不宣
　　与张广汉
　　承致教翰兼审畿辅肃清优力有湖州经略之寄望实择付固然也抑此顽犷之常意同之苏世浩为类苏择官一抚而自缚以出矧执事之素谅已上毕师之防矣近时可虑当不止此担荷大事海内羣属非交私防言也自爱自爱时周承逺赙感感曹宪副时中定庵华亭人子良粹永物品时敏公之上文学尤过之今年八十四细楷草书精絶区区眼中尤与者南台尝举自代抚临幸访其庐逺则延致表异张宪副芝廷毓歙人端静好学在大理已有清苦名与如宾东所相类为杨月湖独与闻久未克葬恐亦抚下一事歆发廉退须此流人否则将不可为俗矣苏州文璧不但学与艺髙闻甚有行实秪奔乃尊太守之丧尽郤祭赙亦人所难区区意潘南屏惟此生可继不知然否逹廷宣幸严督教余惟多爱不具
　　答程侍御
　　酷热歴民隠求之昨天旱地震亡命者戢戢然相聚羣欲肆夺食以执事之方落其魁也自阻是行盖首赖焉欲为下郡谢且道爱私以例不入台附在楮使且具复渎表坊不蒙遂已深荷悃顾夫以一事而拜列执事三数之辱名甚正意甚勤古贤君子受之矣辞诚若过第前辞后受诚不欲异处也昔鬬子文之朝不及夕也每朝王为设脯糗设则逃已则复入谓不欲勤民以自封也今列执事处某无与勤民而某之自处若涉自封故屡以辞请非诚有矫惟谅而许之与拜赐均也地震多且异恐有兵荒之变幸先事为易之图王道长天宇风采甚佳希道倾注余惟为道保爱万万
　　答杨邃庵
　　李亚防林廷元来两辱书惠兼审独乐緑野与造化为朋徒任降位极之劳别一神仙人界区区受用此几二十年间饭时方起私意仙亦未然疏食水饮无事分乐天一日当二日尚亚者第未得偕丁夘云庄之席以话畴昔缺陷世界也廷元道巾服犹未脱笥谨附见素巾小深衣奉上所少者小冠与绦此易办也适子记诵笔下似优其兄然不下着实功夫古文诗亦懒作幸为我痛斥之阿翁言不足渠信也族弟典有问学有古行三十五六年官借路费而来此与陈时周颇相类保无变也欠一进士人不知不具
　　答郑少谷
　　友声相逐云龙下上于山连水截之间何幸余年吾与也仰间价至长书雅调读且快且媿焉不谓误爱如许勿更道勿更道谱叙受役有爱哉储殖庵乃尊夀篇三十年不落笔何椒丘碑文抑缩十五年以久绳引梓人之前与所谓畏蜀如虎者非欤执事尤所畏也然当强副旧谱本附在渊友至覆视不敢落也不敢落也防城孟郡丞乃祖铭先世与子若孙名讳官糸欠详幸属并示克相岂城中同辈独少闽亦无之若天假馆职决平视篁墩圭峰而过幸道坚定适子承念感感疮未全脱去学亦落固精神不逮亦无志逺大然也寳惠反璧拙诗近山斋选数篇执事幸叙为重朔日城中水败数百家区区心力尽始祖邵州公忠烈祠去且半懐抱欠清河鱼坐苦书欠备情照
　　寄杨月湖
　　久不奉教言吾人例去形迹林居无害自晦执事亦尔疎防似未宜逹子书常道爱念亦岂懒笔研然耶近闻甚异伏枕呜邑对妻子不能言亦不敢言固知悟徃易若转丸及自有黙相显防之妙然亦忧坠之所过计也执事士夫之观慎重逹子幸教之穷理尽性养静力行镇雅而视官如无守义而视身如弃通圆巧宦吾道之所无取也百年流瞬养士收用庶在此余惟保爱万万
　　答王天宇
　　月之下旬二日一野人传致执事书者问之茫不能对啓缄知发自崇安归骖谅已决矣东巡台望耸聴而服深嫉吓腐之枭鸱遡髙翔之鸿鹄持是而往而荷重而敛之寂如鸟鸣春雷鸣夏防鸣秋冬而以风鸣无入不自得矣和杜心声兼到近毛汝砺寄至数十首亦良是来贤诚可畏矣古者任天下之重心为之主而学以副之区区窃是心者而学则不逮则固委吾分所当以毕吾志来谕谓不能忘世而亦不必用世此懐仁揆智大人君子之事非区区之所得当亦欲执事之所终副也事固有可为有不易为者自爱自爱母让母让时周荷勤绻吾道盛举然渠地所非人所居无独一草屋短陋已也力不能迁士夫羣强之且议助之卒不可竟之宗祊弗嗣后之者孤孱一脉再一误则若敖氏之鬼不食岂不哀哉僣为之处书附伍方伯想到矣即未然当附奉见吾人是心执事即发闽亦或有所终惠也杨李二司空白斋幸致意杨司冦未及致奠幸唁其子余惟吾道多爱万万
　　啓泉山翁
　　向嵗碧卿近徳卿希韶三姻契囘叠承诗帊异鱼及利瞻登科録盛惠兼审令孙炫亦省祖而至一门乐事谁及之首春道况清佳夫以望九之年应泛周旋礼意勤恳至简答题封亦自手出天厚元老精神福祉超絶一世黄职方巩又一时周乡国后贤可畏也学步数诗具别柬小帊为春官新还之贺余惟颐养天和为后学型冶是望
　　答刘徳夫提学
　　陈石峰乃弟玉光来承转致戴长夀白斋书且谓执事若有疑书问之简者区区山中人也在位率无书要地尤斩斩以絶间一致执事趣尚同也格当如此执事书来山中何嫌白斋传稿附上教正渠书幸属的当人寄上视到恐遗落也得囘书尤幸呉匏庵集罗圭峰全集有重本幸惠从学族弟与其侄守仁皆吾道中人可与者余不具
　　答二泉
　　忠烈碑铭已登石惜莆僻一隅无善书者刻者摹印者奉呈增愧容春堂集尽读快幸今而后知作家有人惜衰頽无鞭防处耳如命作序殊见卑弱覆瓿耳矣山斋所选拙诗逹子奉呈未未呈令郑文学为取上痛去而十一存之浦友来贤可畏爱借声意勤次小江赠蒲屦二诗奉笑不一一
　　寄毛汝砺
　　承大作弥巻既又累长逹子联舟备道养充学进风操愈以白宪节方重山立不移持是以往信暮霭朝岚销灭之世观惠赖例不作书贤者礼宜殊谨此布谢并附数诗陈时周已古人继之者黄伯固林汝敦林孚可皆一流人恐欲知余惟多爱不具
　　与蔡我斋
　　久不相见执事古道自处人急我缓人取我却固可窥其隠矣兹者拳拳旧典之复孰敢有非者然事壊易而救难革之道当革也必已日乃孚革而信又革而当其悔乃亡其固未易尔矣执事先求之我使上下相安俟时而革固相期以此运天下非独一学校礼节间也朔日决须一出冯公颇吾人气味居今求人以全难容面既不具
　　答孙徳成
　　承惠何文肃公碑书刻与材精絶加以亭使文肃自办计无逮此一事而大可该也幽明有余慰矣喜幸连日感感谢谢惜谫劣无足以发如盲绘天文肃无已之荣俊无已之愧也諡始得之乃孙之书今篆入碑首倘未具依此补之已具祗于空处细刻畧云公寻諡文肃碑巳制书阕谨补数语如何题名之委江藩多巡视后始专巡抚故僣易题额幸尊裁并拙文窜定碑石信州稍可然材与书与刻俱不逮苏刻完幸同文肃公碑致数本至祝
　　与冯行健
　　数进士来访谓执事慨然复坐讲甚善惟跪谓近时通行若在分名不在跪不跪重轻间也区区出学久废坐讲增府揖增跪礼均不知出何时数进士谓故不见跪礼方思源离学才二年则起自余为近白斋处学校过和不应起跪礼则有所求为近当其时僚友争之诸生贱恶之则可复为近执事古道自将诚不在跪不跪恐未有以余事告者未了了也且蔡郡博一泥古不通士然避要任散亦世所难是惟容之为上光武处一大以遂子陵之髙越石父请絶晏婴礼为上客范宣子让其下皆让成人固成已也谨用奉告幸示厚处万万
　　与席方伯
　　蔡宗兖乐道甘贫外物无足介其意璞玉浑金祥风瑞日将慕程伯子之和以藏叔子之介自闺门以至酬物无一不足人师莆士无福为异已所中当道误聴轻处之义在必去谁复能留其所以调斡迟滞使托校文为台察地也又深文绳之过矣过矣贤者为我而去已大不幸而前后所歴五月之俸仅支一月斋夫仅支四两诸生防补节仪分毫无干此在吾辈均之未能且家贫何恃能去而和粹从容有问即引过无纎毫尤人及不豫之色此非素养纯深其能至此哉以故人心益服敬之慕之得其题跋数字为荣村落小夫求识面以去例以一郡而天下后世之公可推归狱将有在矣闻疑士夫右之夫附要同情孰肯羣然右去位之一教且诸生属嵗监临独无思及此与执事名古意又首二司幸力调斡勿使惜今日如惜伪学时也区区首在疑列犹刺刺无避斯文扶衰不吾人谁耶且当道有世讲气定之悔将终身予徳不然将自幸与党籍之荣盖齿资俱长诸士先属将何谢耶列位同此山中无书缺不别具
　　与冯郡伯
　　今年痘疹甚惨豕祸亦大作臈月迅雷已乃雪春正月至十一月后多阴晦恒雨恒雷水溢田麦菜无望髙者亦甚欠熟雷二月发声臈月正月为失时为阳气不固恒为政治不一之象且雷阳也雪阴也既雷则不当雪皆失节之故恒雨为狂之罚与阴晦不解皆为阴盛侮阳下谋上余乱未解之证夫人心天地之心怒则震雷甚雨喜则和风丽日执事亷刚果防是为阳明之象僚属亦无甚疵政不谓之阴岂咎不在此在彼欤然不幸此地见之窃意行属修省以祈晴朗及间有如致旱陨霜之渐亦运斡其间人心悦则天意顺倘谦让无力幸托今大巡公救解则今日所运用之一郡者固一面之寄台省之峻烈也防中容面不具














　　见素集巻二十二
　　钦定四库全书
　　见素集巻二十三
　　明　林俊　撰
　　书
　　复潘孔修
　　得书始闻太夫人之讣居乡坐井诚是也悲恋之余缅想孝忱畏仰畏仰计时已襄事苫块割裂当过毁自裁执事有宗祊之责也某近幸得请食鸡弃肋已决昔年而生脱筒始谐初志酬元亮之乐而未已希文之心道然也香数炷致勤灵下不宣
　　复蔡介夫
　　承致先大夫祭文且读且泣肠裂心刺而魂丧以飞谨以宣之灵筵存没悲感过莆值执役荒塜又殒落之时言説不敢自将谅悉是状也晩节此退大是明白请同办居乡道理以毕余年晓夕祝老天祚宋而已不具
　　寄陈东所
　　柴桑谐往方幸接农谈侣渔话与风烟猿鸟为徒而宿疾载婴隠忧时作嗣是有先君子之丧天祸不相贷如此读礼孤庐纸笔无味云鸿便否无从知若自弃外罪愧罪愧承宠髙文伏读增愧求副之勤虽老犹有余念焉不具
　　与荅书
　　辱惠教言盈纸畴昔捧读悲感直房春饼转瞬二十有七年衰容败质复见不能无故我之疑握手出涕頽然复笑以倒也元枢大拜天下固将以君实伯起望公夫用特异者望特异宗社华夷将寄命于公天下士民将阴受其赐者钦贺钦贺某晩年诸疾尽指不能数先生知我独不为谋一骸骨地耶贼想旦夕平有此贼有此兵陜便不知若闽浙人虀粉矣斯亦谋国至幸不具【缺】
　　性甚怕冷又甚怕热医书谓之元气不足两年来尤苦夏月日午一衫不能容须静坐室中或荔阴之下此岂施之临人涉秋即重绵冬则敝裘大布至重不可举南方如是北方又何如且贱性直突易触祸故自四十五时已决归非独今老病时也闻有生擒不宜斩之议防保尚请兵自衞通巴诸城跃足可进趯之可倒也八万之贼屯隔一程寅防马而巳已至监禁则诲盗解之防城水行两月余陆行十七八日兵办贼犹乏里甲邑若空生野且不可仗解何人僻处山县押又何官深林险箐一雨则溪髙数丈候守数日不可济防又何术且四处从贼如归自是而贼气沮贼从散下著者心困苦也就中率多曲容某平生有薄事耶抚寻遂而雨久溪涨贼不得如期疑阻中变岂天固不欲容之耶大挫之后而又抚之谓罪固当诛杀非吾愿仁无不爱生诚吾心贼曰吾罪已深加之刼县无望生理然蓝五时以不聴抚怨羣辈曰林岂谎我辈的人今都应他话再何处朶渠亦自公论也
　　荅西涯翁
　　得报知又乞休又未蒙允元枢大老宗社生灵士夫一大命脉也容舍哉椒寝方馨前星立耀然范景仁娄寅亮之所谓大虑大计慰祖宗之灵以系属华夷之心者似或一道某俗樊再入以胶局絶通透之人而当此纷结不可解之任覆餗泛驾其所也两川题目想成文安宁左牧副宪盘粮无数题目皆复出效平生不识避事亦不识薄待人亦不敢私作事天上落来之祸无亦自有数耶辞疏未知得防否实病不堪非敢激也诗话捧读数遍愈愧某体裁痴重尝和曹廷辉诗托郑宪副岳转寄复书曰四夫擡去莫知所指一日来南畿问之曰非四夫安得动乃知诗重也然亦有天趣自然处题渔者曰地幽拙言词头白猥生理独树风正凉月出大溪水题海风观曰星影倒随天下上海波横打岸沉浮梦中赠东山曰心折正如东下水书成难寄北归鸿感事曰无多酌我防昏醉不可干人且静眠星铜澁铁不及时与化冶中孤此一生九死余恨也逹子稍能作老成语诗书篆亦稍知方但性懒莆大官子多无福不知可滥一録拜老师祖窃波余否也不具【缺】
　　日隠然泰和浑噩气象自古谋国不动声色而运用天下敦尚博大崇奬廉退开广忠益省刑薄敛以务悦人心使天下后世阴受其福国是定国势尊士习正民风淳夷狄敛袵而不敢南牧公负竒材膺显际伯纪入来方成朝廷者如此适见黜落之报途中所见不称人意者多在网中何神也防庵之起甚惬成大事须此老某只个拘局硬担事任怨的人储静夫邵国贤朱懋恭孙志同皆可储邵体弱只署南部以镇浮华国为宜终养御史陈茂烈曾奉荐本郡学官近固无例然天下恐无第二此端亮清苦人然必仍旧官则巡按二司易相处今人自俗也两川流贼甚苦移兵转漕势如旋磨隘可把而坠崖攀木猿联而鱼贯者不可防非若攻城拔寨有常处也荒陬僻邑居然生苗駈遣无一中节八日漕程月余不应饷将尽如之何哉是役也知府张敏何数十鬭追之陜两月余未还防政曹祥佥事李恕策应亦之陜去冬及春及今皆有竒绩某平生不知兵诸贤将士力也风足日甚痰久不愈遂归存没受徳不具西征每以不足副诿受为惧近想可毕事君相指纵之神为借手东归之地者也受知川岳乏报涓埃心者尽而力者不可以强支纵有差除奚福消受乞归诚本懐烦决裁处使不为再乞触祸则所以惠我而处我者至矣归后义难奉书惟周悉调防拔真才纾急政奠国是以迓续繁祉以垂有永望至幸
　　谢方石一代人豪与王介庵翁并峙南北记王司马不乞遗恩介庵为之请夫録死所以励生方希濶之举尤歆动之机某素慕此老然无一面非先容也诖误落官尚有人川云巡抚似不可缺兵备亦须有从容图之
　　荅黄伯固
　　衰力无所用迹孤简与然而平生向往名先辈与夫海内来进之士固有不交一臂通一问而自谓知已者数年来得闻吾子私幸吾道不孤乡一脉有所承受慰喜愧惧往来于懐也过京山继闻禔身临人大致重以慰以喜愧而无惧也方得书若文而三读之以慰以喜乡固竒士果可以无惧无疑也第所属意不如我之不孤重加愧焉两川未尽平旁郡诸边盗戢戢然起防手临局忧惧转深适幸有所闻为宗社生灵大贺否独蜀不可为蜀哉不具
　　与林泉山冡宰
　　匆匆为别岂胜驰恋苍松古栢孤特之操愈见之胶氷堕雪之间非若望秋蒲栁然深为世道灵光独幸公不得不为姻旧私怜也贼臣幸败观世者尚深忧谅是懐也川贼多不可言尽掣汉兵调土兵制之幸且尽乞本与防本偕上得允榕城当留三日为相乐丘秪蛎房一味相处也利瞻弟今始敢为谋居官惟清约畏谨而心主爱人严涖之川贼抚竟不终然每仇其党欲犯开宁其酋以不可负恩责其下固贼心者况人乎薄与奢均不可通亦误人但某过于独温润镇宻尊翁自璧容燕石求耶不具
　　寄杨石斋
　　蓝鄢逋诛曹凶突作在彼固难制在此凶横几若无前元日亲征是可知心绪矣方兵屯合山惧觇我江津之脆径吾虚驻僰溪以扼卒溃出城之路小仆请由舟笑曰不济死所耳仆惊夜病贼果出吾计赖此先发何家老营之焚奚异秦坑之惨然邻封逺聚効尤而旁睥者幸此大创也兹趋保顺办蓝天幸毕事如江津则纳节东下乞归初念与是出本懐须此以杜窃鈇之议六十病夫荣槿亦自有限到川不得一拜尊府老阁下先生床下纾通家宿好亦缺陷世界也惟自玉运斡元化至祝
　　慰西涯翁
　　隠闻令爱孔氏妺夫人谢世天地间之福不欲天地间之人得全我先生纯徳具美固造化所宜曲右者孔之贤淑不宜是以天然父元臣子复为元臣妇世未有平满若彼者付之无论也先生文章正传道通塞世兴衰运祚修促身任之固不得不自担荷而自诿者不得不自爱也曹冦自称曹王出世僣名号锋鋭不可当逺近俱震幸此大防本具继多就擒首漏仅方四亦蹑其迹追擒之矣蓝再办则防与乞本偕北某解而东病诚多且久官非久闲意受赏非再出意也刘谢似宜亟处以言落官者亦似宜复惟照在是幸
　　荅黄伯固
　　辱和二诗格律思致甚善何幸乡国后贤吾友也区区材识枯滞百凡费力久不能逮人执事一掷足便到固不可不自寳惜也二疏触犯忌讳思过无已有其心而无其识碎首甘心然有自衒之疑宜不若是甚也作文专看秦汉以上犹有宋人语当觉其然闻彭大治世契甚读书提学正大人宜是子不具
　　贺杨石斋
　　承致防録人至寅询仙郎茂应状头之选徳门盛事仅见之今而亦未前闻之古也杨世有盛者关西四世宰相四明兄弟三尚书建州孙子连第然未有萃一时如此者可尚也可贺也亦可畏也宋养士不负大科惟王曾宋庠冯京三人父子宰相仅吕许公韩魏公今所望于状元者固不止于是斯通家之好爱徳之私也痴突与时龃龉荷极力营救生死肉骨其恶敢忘然终惠于某者一放归足矣能一一曲庇之耶两川是役非老惫所宜势固衰止然亦鬼方之伐也人便谨奉空椷为贺不具
　　寄孙司徒
　　南畿时曾附数简想逹矣天佑我明逆贼受首党人敝政厘革而斥逐以尽执事防庵柴墟二泉东川并以起羣贤满朝盛矣哉前辈谓不务逐熈丰之旧人而务革熈丰之旧政激有后日纷纷之祸今宜无此也然士行如鬼使人厌恶不知自何时败壊至此固宜究心也蜀如溃隄不可填塞人心者固去也而调运频复重以祛之忧如焚惔而平生精力已尽宰物者胡困我迟暮之嵗如此也蓝鄢势已衰抚若可成则骸骨有地执事谓某有快活福否也日昃之离有明戒焉柴墟二泉恐未至不作书防中幸出不具
　　寄防庵
　　承佳章累纸若谓其稍就清脱者庸知川如崩澜层叠涌出使人骇心丧魂撑拄不暇悬命艰凶至不可排遣长嘘大哭重庆再入父老环观为我哽咽江津与贼隔江而阵既入空城烟火俱废尽日无一水一米入口方幸逾万大防容知川北又有冯宪副杰遇贼之事盖前哨已胜而冯截其归路正犯穷冦之追之条然志可嘉也若命值此何计得谢杨总戎辈流表颇为异好生议恐欲知
　　寄石斋
　　人囘传尊谕责过无书不胜惊悸平生疎懒涯翁仅荅一书厚翁同年最厚亦不通一书惟蜀以故里故谅属留念不揣数书私惧过渎而犹若为简公之系恋乡邦故人者如是天下可知矣贤相古有是耶某犹若形迹自拘过矣过矣迂腐非拨乱才三川麻沸左提右挈营救日不暇夜不交一睫者时数月方贼乌合二万余剽悍尤甚逺近揺扇仗赖君相发纵之力擒斩万余羣类散者禁追捕仅购其首数人与聚而逸而未散似有可得之机第麻六儿奔陜又盛川兵过陜攻之又奔川冯宪副杰孤兵遇之被害戎事垂成值此奈何每触事仰天长吁继之以泣边粮近有全征之议诉者纷然父老言重庆毛知府尝有是征几激变固全盛时也今日尤属可念公乡人容不为之所耶某精神愈衰惫望生入门是外百无所图公知已最旧容不为某所耶乞本濒封又沮冯故也照原万万
　　复孙九峰司徒
　　承书具审道况休裕慰慰蜀如漏船补塞不暇造物者胡贻我衰谢之年之苦如此也先是尚未敢杀官自轻浅举事是风遂长继穷冦加狠又有任其责者不得归苦苦涯翁出处尝私论之司马公之出国家甚幸在公独无幸也今人责人过详不为国家谋其逺且大坐镇雅俗与翕翕集事绩用自殊记治间有论王介翁不任上宰某曰代者谁其人语塞涯翁去固宜且晩抑代之必过之今似之者谁欤则固未宜遂其私者承论敢对其亦谓然以否不宣
　　复刘文焕
　　逺辱大制奬诩过情执事亭亭然物表入眉睫诚难者顾独误在爱中儗以非分陆范薛李古今几人哉不敢当不敢当危机距脱自信轻便然面望未尝収涕贼中动静幸时一附报欲释自惭尤欲为蜀人先贺也士风大壊监巡藩臬间亦失素守郡而下仅百一强人意甚之大非人情民安得不穷且盗执事氷清山立运用更化无难者近时趋奉过礼迎送至出界地甚费且扰夫简则肃肃则严沈思古一大人物恐欲知余惟古道自重不具
　　复杨志仁
　　承致尊甫文懿公诗集并教言皆山中渴欲得者感何如中丞荣转吾道私幸然执事资望已二十年前故物人固左之天固右而畀之文懿公宦迹同也而亟欲求去门第诚过盛抑直道有难合者其然耶记同曹仅吾二人家居亦少嵗月可久借耶第事防一日尽一日报荅涉龃龉则行意水石之间料理末一着局面区区质孱病早近尤不可支无出期矣书例不荅在执事末由自已也惟为道保爱万万
　　复段佥宪
　　榕城瞻拜承欵顾勤复按部又辱光临斯文情义加焉受赏致贺似于名义未安盖无可赏亦无可受而误恩再辱顔汗登拜岂容谬沾贤者之惠哉且公私贺仪一例辞却吾执事亷白自守美官二十余年未营一第家食不自谋自我稿若奚足为区区润哉领厚情还厚币心甚安之照在万万
　　慰杨月湖
　　某啓林居荒僻执事声迹久不闻向往意加焉前数日防汝华于建阳始知执事有尊大夫之丧柴瘠之甚噫此吾二人共遭也何夕何事亦何忍言哉执事为道之身万以礼无毁某是日择吉是日有金革之起义不敢辞而壮归晩出其心果欲其志果可行耶行止一事便自不可谋祸谓可免耶是由天落也已具疏另选精力预处地方容令照旧致仕不知遂否便中无惜惠教小奠附致几筵无任悲梗不具
　　寄邵二泉
　　恭闻起落朝论固自在然所以处先生者岂星凰欲与遐荒一覩寻収而入之耶蓝贼且尽曹已収戎旅凡劳视往日江之西十倍日悬命锋刃间闲福无力销受险难有此其如何归山再请未遂适触罪自实倘荷放废则兰陂云水又自故物恨二泉柴墟无一篝灯交臂时也不具
　　答张白斋郡伯
　　适枉郡驾暨二庠博士传姚英之之檄请先祖都宪敬斋公神主祀乡贤岂胜感幸先祖孝节亷重当在古人中教于乡门下有尹上宰诸人教于官门下有髙司徒诸人在蕲有生祠当道欲借邑令起之风宪力辞谢方荐提学以母老三疏乞归时望六时也岳防泉悯其贫恵之地颇居厚利峻却又强又连却周以棺具酬之直皆人所难者故没时蒙泉祭之文谓未老即归事育罔遂征此知学优游即乐盖心知语也然乡贤有艾轩复斋夹漈诸老进与同列恐非地下之愿矧生时尝未满犹人者必不欲自混某至愚极陋亦欲成先祖之美胡希仁程献之王存敬累有举皆辞义不敢今日受命吾人举事名教所关亦使乡之为人子孙者不轻进其父祖以袭頽俗为世告耳尚容亲谢不具
　　逹孙大防
　　嵗颇不收粮早赐明檄速以时输少迟则尽于私食虽百痛之无能为矣军食何计哉数时谷价一两无三石后可知矣滨海已三不熟民不聊生或生他患意谋之巡按公早委推官清理其地之尤贫者二月间将豫备谷一两四石五斗之价卖之人仅五钱毋容多买得过者冐买一石罚十石主买择义民大户有行检者具名于官人主二百石价令自收谷同防仓称发至成熟或依数或大熟作四担八斗买谷还官庶无吏之扰无妄冒之奸而穷民得受实恵此非林下宜闻者然人心汹汹亦不容不虑也漳泉或有赈济亦先移文以安其心盖岌岌矣不具
　　寄元老杨石齐
　　大号涣颁宿弊尽汰天生圣君天留贤相周宣之王化复行山甫之保躬补阙殆轶而过殷武丁傅説亦有不足为者矣某待尽陈人起落之盛岂不欲効候鸣以禆新政然诸老则可某则不可人之饮水冷暖固自知也某迹孤取忌去朝廷三十有八年年四十五长谢矣赖君相哀怜言官论列五叨召命受者再大义所迫非得已也而力短弗効委心就闲又十年于兹矣齿脱形羸风湿为梗精神慌惚步履跚语言颠错何以拜舞阙廷防国是逭吏议逃人责者哉抑固自处何如温公病犹留潞公老犹出崔清献则循分力辞为报某固愿学也七千里外再乞实难老马哀鸣一思皮骨之所非先生谁耶伏惟垂怜母致再乞万万
　　寄蒋敬所阁老
　　迩者伏读新诏及日报事目奉天之诏书开元之杂报退然其后矣日御经筵阅章疏坐三公以决政事侍午食则虞周之盛千载一时也惟贾生堂陛之论似或未讲圣固生知亦必待学意未有告也抑蛊与革与夬皆致慎重之词亦宜念也侍跸忧愤林野凄酸二诗备野史何时也今又何日也我天地祖宗固相之矣某自戊戍获接道容贮结有今时以不及话心愫领教言为恨然在匏庵木斋守溪诸老亦仅一面书去位始荅方石东所呉东湖无一面而诗篇往还地似也谬承起落义当趋赴第已七十致仕之年衰谢转深行能素薄何恃能起昔君实起景仁不起东湖九峰幸庵固君实者某无景仁之望而年过之容不知自处耶幸遂私乞立足素定再近矫三近凟执事忍使某矫且凟哉不胜至祝余惟为国加爱不具元老毛先生阕幸瞻仰不颛书幸道私臆
　　寄孙九峰
　　丘壑隠忧彼此如积不谓复际泰平今日也起落意外无任腼顔执事纯徳逺猷缀臯防以弼成熙皡众心共属幸毋让焉某内乏素抱外乏时宜既老既病班行无其迹者防四十年今七十致仕待尽期矣朝无年似之人无同时之旧至诸老亦无一识而礼仪久忘政理亦疎何恃能起且壮归老出亦悖甚矣某岂忍负圣明之主以自安箕颍者流执事白岩幸庵诸老自足任世道之重某亦择所自处以少禆难进之风均为报尔幸恵曲成万祝万祝嘉靖新诏逺过奉天而新政弛张开元分当北面天生圣君而辅以贤相复旧为新化否而泰生枯活涸霖雨八荒焉然易蛊与革皆有深戒谦吉无不利贾生堂陛之论亦关大礼此执事之素懐亦宻勿大老之所属意也不具
　　寄陈原习侍御
　　迩得亷古之望于呉清澹老格于滇序侍养録于二泉记生祠碑于小泉豫章镆鎁拥肿鈆钝其不同器也祠甚无谓在滇时且碑亟沮之不知何时又祠也读髙文重惭怍焉然亦见道味之似与浅而知深也嘉靖新政圣固天生然量用年进当受言之际毋亢取忤烦取厌髙取惮骤取轻急于求治老成弗为信而后谏古有成论焉幸择所必可行言之举大遗细毋用数数也执事养深而望久自爱自爱之幸同是祝诸老起落九峰白岩之浑谨幸庵之劲力宜也区区衰且病又值当谢之嵗义当力辞守溪翁不知何为处不具
　　寄白岩
　　山中伏覩新天子文武神圣厘革之盛殷髙之四海仰徳周宣之王化复行下风矣耉遗起落盖已伤力过时之马矣自忤柄竪朝无其迹者防四十年在林下防三十年五召二起在官仅四年而半及是始被遇而病以老矣执事九峰幸庵梧山台阁诸大老自足以佐理尧舜某聴散野箕颍者流不谓无报也且班行无年似之人无同辈之老年已当谢病又龙钟拜跪俱难语言转忘再乞囘往动逾半年司空地重容延缓至此耶连疏以进亦事君父一真幸裁可否九峰幸转道决不能起意诏条羣弊尽革士风亦须一还今服用之侈威福之过送迎之盛巡守不时歴诸司不治事官习于邪吏肆其奸学校亷耻道丧杂流朋党风兴不副人意其不尽指也夫有徳义以正其身礼法以正其俗我者皆正则羣小自帖是谓不威之威其不然燎原之星灰固在也世道之责非执事诸大老谁耶不具
　　复赵司空
　　久悉素望自端简公所一臂末由岂胜注向适承教札公移误服圣天子新命勅促上道叩顿忭惶不谓榆景值兹竒遇也无司马之经纶有司马之老病年已七十自石老外无一二相识而骨枯神短血竭事忘跪拜时不能起且初心日负聪明不及又去京师防四十年朝仪久疎袍服冠履亦尽破缺又作一畨出处人其谓何当今耆硕满朝某一人足重轻耶即举训工而论某素乏心计少识事而食官皆巧险者流以不识事临巧险者流弊何能汰财何能节功何能成三疏拟辞恳祈得请恭惟执事望实素隆事体练习正副是位东湖再得共政起部当立改观此固朝论之公亦区区以人事君素负也由衷之言伏期鉴亮
　　寄阳明
　　适闻召命北上天子仁圣羣贤和防诸老之弼亮不孤泰平召致今日矣惟白岩未至旧都犹居洛也纲纪之地治体风化所关略细瑕崇大体第一义也言路开矣髙取难烦取厌则开者恐塞幸门塞矣短取媒隙取伺则塞者且开今日可幸也亦可虑也然此时士风亦须一还服用之侈威福之过送迎之盛巡守不时歴诸司不治事官习于邪吏肆其奸学校亷耻道丧杂流朋党风兴不副人意其不尽指也夫有徳义以正其身礼义以正其俗我者皆正则羣小自帖是谓不威之威世道之责非执事诸老谁耶不具
　　复阳明
　　辱书惠兼承趋召之教圣明在位可谓千载一时矣缀臯防以赞唐虞之治少知用世者身先之某敢后乎哉桑榆景暮班行无更七十之老石老一二外无更相识之人精力久衰经济素乏何以副上知塞人责哉乡康懿公六十九翁司徒公六十八某径速其归在惠安公六十四时也尽人固尽巳哉近传执事以左辖召虚殊爵以须后封髙竒之绩乃今显白载诏书播华夷而传之来世掀揭柄人何在哉公固天所与也幸颛其行副侧席治道至意某大义当决辞三疏録佀前数日有书想未由杭致也不具
　　寄章枫山大老
　　向次曹定翁二诗奉忆计彻尊览是后徳音时闻笔札欠便八旬举丈夫子固天相也兹复重荷明圣新天子锡爵存问之典异是遭哉某亦混起落君臣之义无所逃天地之间然七十之年精力衰惫病以老矣已三疏祈哀谅在垂怜陆汝亨已承防典快幸快幸唐侍御久闻风来近见旌忠数篇大是名作二贤谅出门下也莆后辈亦颇兴发林茂逹黄巩尢者小帕将勤轻防轻防余惟若时眠食以膺纯嘏至祝
　　答周充之
　　承书价感感区区麄戅徒以犬马之齿误为圣明新天子垂録三使临门非旧时老马筋力矣拟扶疾登道面觌龙顔使老状衰容莫逃洞察乃坚请不受仕而还上也必不能到亦中途辞乞次也不意到劒而痰喘作至建尤甚衰削已非人形今虽略愈过山筋力犹未敢担当也然未出境而乞殊非大臣赴召之体天则限之为之何哉俟数日更量进止人囘谨此申复不具
　　寄彭幸庵孙九峰
　　某狷狭不善谐世谬意髙逸者流四十五而孤翔五召而载以起亦寻以寂矣不谓又叨诸老之召夫以壮之如彼衰之如此奚取自副惭怍有加焉三使敦迫强勉出门意面觌天顔尽见某之衰容老状然后恳疏祈哀不受官而退不谓到劒溪而痰喘作到建溪又作卧床褥者半月痩削重若可念秪今未敢过山京师又未知可到否也新天子聪睿神圣舜禹之君惟兴议一事似若未慊某在逺微闻辅臣礼官言官执议甚正然犹未能一去俗格出濮议之上若定陶共皇则最下之议吾人引君舍舜禹奚法哉舜受尧也曰受命文祖文祖尧始祖庙也禹受舜也曰受命神宗神宗尧庙也礼曰有虞禘黄帝而郊喾祖颛顼而宗尧名虽曰禅而人后之意隠然其间当时大事皆记之矣独不闻有尊其所生之父之事此万世法也今不引舜禹之典章而下袭汉哀之邪议其不惜哉执事九峰上所起若犹未举须共一疏使辅臣礼官文字之臣再议其间名分所关非细故也夫名正则言顺若曰如定陶共皇称兴献帝则兴王国也安有帝其不可一也若曰如去定陶称献帝则七庙之中似无小宗称帝合大宗之位其不可二也献王义不可一日不立后以王嗣帝其尤不可三也由是而推无往不悖盖大纲不正则万目不张亦势然也或疑有难处者某惟有不可易之大礼有不能已之至情情不足胜礼也旧矣大孝召大慈大慈亦成大孝圣母纯懿之徳中外具闻决不欲崇献王以虚分以上累圣朝大礼贻圣主大全中之一阙为天下后世议也或曰事既举如何曰圣人不贵改过一执不忍而终身执之乎舜乐取诸人为善禹闻善言则起拜圣主舜也禹也中外人心共属圣主如舜也禹也何难改之有某至未可期而议礼决不可缓幸二公图之病中言不能既亦不颛作书内阁上宰宗伯诸大老先生幸出此书道下臆不具
　　寄阳明
　　执事道足济美学足开来文足追古人忠足以落奸贼擒叛王又得圣明新天子为之伸雪以大取封拜试思之古今有是耶下风谨低拜矣区区老以病道建溪痰嗽二十余日形体为之痩尽过江尚有辞疏道此不一防不拜尊翁老先生床下何心幸谅幸谅蔡我斋又过家故性犹在也一笑
　　寄胡少宰
　　久不防谬记所物色执事李嘉鱼二公俱伟执事尤忠鲠可念新天子虚席治道拔寘天曹以尊甫老先生讣奔归是岂一私焉之情已哉然大归是时目可长瞑执事亦可少节哀悃为来日报荅地也贤者生世系其不少香币少将几筵病不入城不亲吊慰缺事缺事照亮照亮
　　寄李宫保
　　白茅之役初闻亦异既乃知利人甚慰慰李贞伯少卿物品时出伯防吾辈诸人之上呉文定公不能过也乡贤未入子孙之微尔矣可观世矣文征明奔父丧郤赙金金几千许宁庶人屡召不起气节有如此者其温粹之养介特之行深博之学精妙之笔法皆眼中所少一书生名动天下苏人以为星凤意当以潘南屏例荐之防防守溪翁谓尚过南屏致之舟上与语连日知之深且已见其喜气充溢乡防恐不能易亦无待荐然吾人道不当遗此贤者也不具
　　寄杨石斋
　　伏读新诏及封还数事心降气屈甚矣先生养之充而任之重也泰山乔岳兴雷霆而出云雨长育羣物成能造化为海宇巨观足矣某朴璞同价且愧且怍扶衰强起不谓年髙分薄至建溪而痰火大作医药念余日稍愈忍疾过山至衢又作随处问医至苏常尚未脱体坐若梦行若仆居常自意有其心无其遇今有其遇又无其力矣非天耶再强而前恐须竟乞非甘自弃外有托而逃者矣本至幸垂怜烛还之闲散士各有志仕与处亦道也余惟终始弼亮为九重倚毗为九庙光重不具
　　答后峰
　　家与途三得书谢恩议礼二疏明白正大忠爱袭人近乡诸贤皆卓卓自立山川钟灵气义歆发执事立赤炽不诬也慰慰名大争亦大幸重自爱立纯大之体非大事姑付言官言之文材啓范二贤学问突进可喜可愕区区甚苦是出建溪一病至今未全脱体乞本已办俟进乡某某某烦道臆不颛书
　　寄邵二泉
　　昨承道寄意盛仆云执事大贤虑周而谋逺自有殊见天地祖宗所以祚有道者自有殊征也然邃庵后承家承休也未四十承家后冠也亦未四十以彼喻此若后焉意择一亲者贤者鞠之俟掌珠呈瑞一则分之再则鼎立之无过也执事道深徳厚名重位尊海内士道义相忘兄弟相念如区区者恐不再数不告谁告哉藏修之所力颇不办神用涉过劳训俭亦非所事爱深言易罪过罪过舟孟渎候风九日晩始到明发议礼疏行度埧行又明日矣乞疏侯前再发谨此奉报不具
　　寄蒋阁老
　　某搪突狷急自读书谬意古人自效当世不善谐俗云庄待尽二十有七年蜀之归亦十一年矣又作一畨行止以术则疎力则衰以病岂不欲少依光华聴指令门下者哉势不可也谨疏情恳伏祈照亮使骸骨故乡至感至感三老先生恐凟不颛书
　　寄杨石斋
　　某晩暮行止奉累秪见陈凟真主希世之遇阁下忠诚许国三老同心辅政亦希世之逢某虽驽岂靳为役衰病诚不能也初期面觌天顔三疏辞职不谓又有刑部之改某又焉有官之择哉刻日且至京师不一见新天子暨我阁下君臣大义固缺而友朋之情义亦疎某之罪何赎哉第恐至不得辞而官不及効好事者又有某辞某受之议悔将何及吾人出处宁近迂母近茍且某即就职能时月留耶亲贤一疏倘圣衷开悟治化一机某在职报答无出此者不揆为诸君子开端而某之得解亦士风一繋也敬所砺庵湖东三老先生奉同裁览不具
　　答赵司空
　　近阅报脩城数处皆人国逺猷老成谋事自异某宁有此耶方幸即不得乞附麻倚玉因焉不意又有它改一生刑官最后有兵柄之委恐恐然作过后昆而避神入庙重可嘅也又不知遂乞乎否苦事苦事是位想暂屈耆贤固大有所授也不具
　　复顔司空
　　承书并致价感感某无惠荷新天子误知然壮而归老过而出既久墐于虫户又难脱于防重有是改非分之愧择官之嫌盖两具焉世常言刑官作子孙累是谓畏影而走日中者也然抑末矣本之则老以病服列以共所事期无刑副上知诚不能矣再疏恳乞未知遂否人囘敬此布谢不具
　　答白岩
　　承教感愧无已桑榆之境无人世望矣而温防稠叠斯生斯遇稍可勉强容忍自絶圣明多君子之朝耶老且病诚不能矣又此迁改似涉择官徒成陈凟奈何奈何阁下知某固相谅也不具
　　答山斋
　　承书谕辞疏太凟罪愧罪愧名须实副恩重而报亦重某材行何如耶爱国虽素直突不善处事所至无好散塲若上孤主懐下不副人望平日些子读书防惜处尽去徒自辱耳昨闻上心朝论皆若厌烦凟惧罪速舟而来而舌为缺齿割肿语言甚难入京正用此命薄甚矣部诸司暨乡相厚亲友幸宻告容区区见后下顾京师非外比万勿出迓至祝至祝
　　答防翁
　　令孙至承书教感感壮猷耆徳元老相新主以经理太平士心俱属亦华夷之望也区区貂续九峰白岩幸庵三江诸大老之后砆璞之不同价然也事丛身益痩每及归诸老辄相阻不知平生仅此易退一小节兹出相并以去矣八月九日当官三月满当力请骸骨夘桥夜话当数夕我也忙中不及细书为道之躯保爱万万
　　简幸庵
　　数日官书人事作扰而身亦困甚不及亲拜床下道勤恳罪过罪过执事素忠大节一举足系国轻重当此主习未定边事方殷岂宜引疾求去温防既已谕留幸为宗社华夷勉起搜易谋臣计将为国势主张为三边生灵造命至幸至幸
　　简诸老
　　乞休第二疏久办议二十五进比闻求去太多圣心不悦移二十八不谓又有亟出之防忧虞满腹某常惧跪拜难起臈十二之夜梦承防内廷跪不能起惊觉益惧益见力绵廷拜几跌者数四嵗暮孟春大祀俱不敢陪何心哉除夕正旦家祠诸拜皆不能起开印拜跌在地对僚属抱愧殆不堪居继有痰欬潮热之证身益弱今承命而出何以了此五拜万一亦跌何以见人某平生自此去矣抑七十二之年精力可复强耶阁下素荷怜念亦幸为谋诚明良之防何故亟亟去也衷曲万千病不能出不及面诉谨此祈请得遂南归君相再生恩也不具
　　简石翁
　　昨承敬翁砺翁湖翁三大老枉顾某备诉曲若谓有托焉而然岂不诚谅彼假此为留某之辞尔某受知四朝今日尤为竒遇圣天子垂容诸老垂念羣大夫亦颇相信若可一日安于朝主少国疑言阶贾异奸伏伺衅何时也又若未可一日去于朝斯生许国之壮心热胆安在哉某视听步履犹强支惟跪拜难起不可强支两膝时擦健步药时服七十二之老求壮亦难矣寒家三世近诸弟皆收局风痿某是局也前亟出命下战栗无容促九峰未能赴闭门学拜揺曳数三至第四拜而跌朝防何法哉天赋命薄如是负朝廷负知已负天下之士夫言之心痛语梗泪赤下抱罪惶惑莫知所为惟执事幸卒聴之至祝
　　答张总制
　　久乏存问孤特亷重之操贮结之星瞻岳望之间盖日加而嵗以甚价至承惠问感感东之冦流入南阳勦未絶不知广何如民贫召盗广又以习而成君相之忧执事当任之责也日者国是颇异功髙物忌诸贤意未知云何恐易柱不得本事大木重致挠败某欲去未得去尚当继乞忙不具
　　简石翁
　　千金骏骨仰荷厚情似有议非诚欲去者添此话説也数日膝尤软堂堦上下皆难势难拜饱厚禄髙坐心难安十二三进第二疏二十进第三疏幸属中贵传衰老之故必取俞防九月吏事何禆新朝决不敢冀遗恩有亦决辞徒见重凟夫道大成大小成小某归亦成小一得今同年更几人幸惠专然不具

　　见素集巻二十三
　　钦定四库全书
　　见素集巻二十四
　　明　林俊　撰
　　説
　　防庵説
　　豹隠雾而成文龙藏于渊以神变化雨下土夫资之弗深无以为致逺之地而息烦镇躁要非浅之能为也故深居而晦处捐尘絶俗百物之交弗至则无諠聴无流视左图右书前箴后儆助我者有余地矣石淙杨公应宁藏脩之居择最深处为之名曰防庵其取诸此其制乎外以脩乎内足乎内以无分乎其外者矣夫驰情缭意于无何有之乡身在此而心已在彼欲一时之静不可复得也则庵外也图书箴儆犹外也公潜乎其内也寄庵之防以成其心之防其业专专则志一其居静静则神清则视无形聴无声心有师气有帅欲有坊道有奥圣贤有域探微造妙以綂百灵搜罗万有孰得而浅狭之公起神童第进士方方物出谋之始固已累有上卿完名修志朝士莫肩视以班顾自贬抑深造弗懈及门指授斐然成章其亦波余于杨氏矣蔚人文泽寰宇前瞻却顾庸非公而谁防之功于斯为盛
　　因吾字説
　　予与刘君时让举进士同观政刑部同步行履数日辄穿驻足抖沙相视失笑其后同南京时教方易齿有敏名再见则惊视之矣今已博雅可谂以吾时让之命问字于予字之曰因吾説曰道根于性性根于天之所命人与圣人亦类也圣人脩道为教不过因吾所固有者裁之否将惮而弗信矣弗信民弗从圣人亦曲劳而无功矣夫不势而尊不威而畏不赏而自劝不令而人乐而习之非通以至易不可圣人有待焉使人自有而自为之又将通之曰人伦日用之常吾之道尽于是而已耳则人将曰固是之易邪则均可能也吾将勉而为而不为去圣人逺矣圣人又待焉有可入之机可进之地又将通之曰道徳性命之蕴吾之道尽于是而已耳则人又将曰固是之未已耶吾将勉而为而不为前功弃矣有可入之几可进之地又将通之曰有天地民物之责纪纲造化之妙焉吾之道尽于是而已耳则人又将曰固是之无纪极耶吾将勉而为而不为则前功弃矣揆事就中探微而入妙吾斯之未能先得我心者可就而叩也吾圣人师焉圣人不恒存存于书吾书师焉卦画于龙马范演于神火鑚于辰心歴于天运轮于转蓬律于凤凤书于虫鸟造化之蕴圣人心术之迹也圣人之迹师焉吾心者可防而兼领则尽乎吾矣非吾者烟雪飘散蠛蠓氛埃之过前又恶得因吾固无而规其必有耶此学法也持而不已吾于因吾观矣彼谓圣人不足师与不能师均妄也
　　族子伯隆字徳符
　　吾友林公长深同予出邵州刺史后徙福唐之甘蔗州又从尺籍于莆树潜徳数世矣竟符于吾友以刑部主事求养母而南又求养母弃按察佥事教授常州忍贫自节养妹氏百余指是所谓难者常言术者言吾当无子既而得伯隆竟出于数之外徳之符至矣伯隆懐抱尚未暖指掌翫弄尚未能作嬉笑声吾友背而去之矣是岂待予言而悟哉伯隆鞠子二寡母冷热失调两心俱碎是岂待予言而悟哉寡妇之门不入予以伯隆故每过呼出拊视头巨而躯干小不称人意予危之久之骎异既又异今则伟伟然长身可夀可立可为吾友慰矣人孰无子有如吾友得伯隆之难背之早陨息有余念二寡母特百常情于鞠育之间者哉天与人恒相符徳有后恒理也伯隆孝友所立慈与节鞠而抵于成者其常人子之心哉字伯隆无徳符可念之哉由而上什百其身一伯隆焉由而下什百其身一伯隆焉念之哉
　　郑氏三子説
　　师徳君三子予表甥也秀颖澄润治士业居若有所成可大郑氏因予广命名与字之始终告之轩伟劲特离风尘凌絶霄汉摧羣而慑类以操有弹击之柄为鹗凡羽族之刚无过焉传曰众鸟累百不如一鹗一鹗其九霄乎负青穹絶云气背若泰山其翼若垂天之云为鹏凡羽族之大无过焉传曰鹏徙南溟抟扶揺而上者九万里一鹏其九万乎长榦疎节脩劲而素翎气应金声音中律吕为鹤凡羽族之清无过焉传曰鹤鸣于九臯声闻于天一鹤其九臯乎鹗至秋而疾鹏六月息者也露八月瀼瀼则鹤声清逺君子值其时以神其用刚其鹗之职吾惧汝之吓及鹓鶵也大其鹏之体吾惧汝之笑贻蜩鸴也清其鹤之性吾惧汝之食争鸡羣也其各思所从事哉君子阳类一为少九为老老变而少不变一汝者所以名端养防之始也九汝者所以要其变化以成其徳器之归也汝兄弟念之极其髙九霄可也极其至九万可也极其清且逺九臯以闻于天亦可也三子曰唯
　　彭良佐字序
　　从吾彭惠安公请老仅孤弱一孙举止无味有余虞焉公殁辅四嵗予独深公后为念时时属其家抚视择之师教之而慎其所与游每视辅肥瘠学进否以为戚欣不知辅思副其祖何如也又惟吾时周笃行甘贫力古道可为辅依以立为求女妇辅许焉今辅将备三加成六礼字无予宜也昔魏攸识李徳林公辅器字徳林公辅予未敢遽识辅识公当复始于辅也字辅以良佐序皆公説也公由幼无穉习存省言论古圣贤自期一入官即古名臣程法刑部属则何盱江齐名王三原为巡抚并擅忠称治初朝贤为盛然风力节防问学皆无能右公治之政视成康而文景贞观不逮仰窥我孝宗之神圣而诸贤佐理公有力焉所谓国蓍乡典刑良佐无逾公者在天下犹仰之况乡耶在乡犹仰之况辅邪予尝观谢灵运王子安文字自豪然不为康乐文中粗幸仲弓之羣季和之彧若谓有孙而【缺】　忘汉君子憾之惟东京之杨袭忠继白四世公相彭缺　固杨氏后果不及邪良佐为之而已
　　夀州六子字説
　　夀州弟待受年逾四六子四已冠其亦盛矣夫吾并字而告之夫名生而别之也冠而字敬其名也徳而表由宾也徳而励由吾也弟子犹子吾有爱乎哉君子之仕仕道也非仕仕也投鱼水而运弥纶泰否安危斯繋焉遇汝志孚所贵佳子弟以纂承往烈者也绍闻衣徳兴衰絶续斯系焉遹汝志孝懐竒应防禆化而经猷谋治者择焉燕石鞭贾其足重也哉遴汝志贤君子阳类日升其道以明昌也而善处乎明又莫如晦暹汝志晦君子终日干干自强不息半途而废遵道者之所无与也逵汝志健道中焉而已过不及均耳骛前而躐进者最害道君子弗由也逾汝志中夫起落通塞有数焉存心养性尽之我以事天也八元八凯八士虞周之际意今其时矣五桂三凤八龙一家之际意今其时矣十徳九牧联桂吾家之际意亦今其时矣六子者其追似之作吾林之气以仰符国家之盛望六子者如此
　　字黄应轸君夀説
　　故人子应轸来告冠期予为之私慰且感焉宾之役筋力有弗逮也字而告之曰南方七宿合而为凤赤凤谓之鹑井鹑首鬼鹑目栁鹑喙星鹑鵛张鹑嗉翼鹑翮至轸谓之尾轸四星中一星者长沙明则人夀夀人所同愿尤以愿轸也夫神完则实实则明日月者阴阳之宗精之所积也欲净则虚虚则亦明水鉴之灵照也轸何惜一身之慎致其实一心之慎致其虚乎夀地也夀无独为轸愿之轸无他兄弟母氏依为命夀轸夀母也吾易庵一脉寄焉夀轸夀易庵也象贤累盛以上承于先夀黄氏千百祀轸始也轸独曜也联列宿以上佐天明徳其不孤矣中世孤防特起之士如轸者不少韩退之范希文欧阳永叔植立之盛河汉昭囘乾坤并照其所谓夀殆出予语轸之外轸之徳不孤矣毋自恕哉作君夀説
　　鸮説
　　洪之山多灌林鸟之所依也其下有昻而垅夷而畴薮而区者焉黍菽稌麰鲂鳙鲔鳢鼋鼍百物之钟也羣鸟利焉居人病耗已思逐之执弹若临之鸟色举以去有鸮焉攫腐鼷以食弹临之触树有声鸮且去弹复临之中翼如痒鸮曰吓止是耶食且宿如故观者曰鸮诚亡慧哉寥廓苍黄防谷盘冈孰非若之所顾决百死于死树腐鼷哉居人曰是固形巨而处髙视吾特绵黠将量已也且独不闻鸮之详乎丑形诡状附阴妬阳取卵破巢戕蔑伦类覩者悸其形闻者愕其声以虞弗祥楚畏其留呉忧其徙朝之人欲羮分其肉以尽亦奚意彼哉益厌而益弹之鸮习焉磔其丸以戏居人恣不能久之猎者过焉引以劲絶膺而毙
　　传
　　丁补斋先生传
　　先生讳玑字玉夫丁姓润州人宋防知政事观文殿学士文简公之后大府卿总辖华七世祖也祖宁弃建宁右衞经歴隠于乡自号友陶是生先中书舍人元吉学行髙古学者称易洞先生先生服习庭训凝永早悟慨然求道之志十嵗属文有趣尚十八抗顔师席是嵗领乡荐又四年成化戊戍第进士乞假归润迎妇张氏明年还授中书舍人与同官乌伤王君汶并名古意王年长逾倍尊为益友呉文定公原博费侍郎公廷言皆丈人行礼若平交陈石斋公甫至京师先生日接道论久而叹曰石斋克已功到其所学大类象山吾儒须内外动静交养互发甲辰嵗除星夜殒乙已元日星昼殒俱有声先生应诏上封事极论治道本末时政得失反覆数千言大要以正心为根本教东宫振纪纲正风俗慎用人重名器苏民困理财用饬兵备为急务末言方士释老宜加痛絶疏入留中羣奸切齿伺之无分毫失久之以同官公过连逮出判普安公委北上次辰州闻宪庙讣三日不食孝庙嗣位起三原王公介庵为上宰公功业自効闻先生至邀坐后堂咨访竟日明日再邀不赴具言今日大本无急正君然非一人一日之力宜早坚主上向道之志开进贤之路庶本正源清制治保邦可次第而举言甚切直介庵受之欲引吏部属为忌者所沮仅判广信未三年凡再上提学不果先生以易洞去位服阕即家授兴国知州居八月以钱孺人忧去位服阕倪文毅公当轴收拾名士即家起致仕佥事章公懋为南京国子祭酒先生为南京仪制郎中未四月迁广东按察司副使奉勅提督学校嵗余入贺道清逺山水暴涨舟且覆先生衣冠祝天度不免阖窓端坐与继室陈氏二女丁氏伯子咸叔子尚季氏启一家十一人俱殁惟仲子同与一仆以他舟仅存呜呼酷矣治癸酉三月十五日也生天顺丁丑五月十有九日先生徳器充完涵养深粹圆运方晦含显静待动长不逾中人而信古任道有万钧之力崇正辟邪有万夫之勇至于羣吠众噪不震不揺则又有百链之刚焉诚孝天至伯叔无异财亲丧骨立仪礼袭用无遗至身无完衣子女逾期无力为嫁娶噫亦难矣位署清局无事枢无言柄将欲一身任世青之重而尽还淳朴之风爱君忧国性真然也教人必先心身四方从学屦恒满户外先生必正容端坐澄心定气使燥虑消息方与开讲辩析疑义细入毫芒而文字正大不涉荒怪故门下之士成大名抡大魁青绯中外楚楚焉岭南教法以厚伦为本格物穷理为务脩身而逹之天下为期假之数年文教可知也先生为政以风化为先而诚动之普安夷酋有贽礼将先饮以示无毒先生曰何不相信如是饮其酒却其贽夷酋感畏遵约束终先生在不专杀一人时输纳絶火葬欧冶所授科目于是乎有人信有兄弟争讼者先生久不决曰将使自感悔耳既而果然芗溪义勇以私隙诬隣民为盗防其舌而污鬻其妻女隣毙狱中先生宿驿舍梦若声寃状诘旦果得诉者一讯而服永丰银冶羣盗时窃发先生巡视解散同寅坐事先生为曲处乞印易牒独执不从曰某平生惟办此一片心事君果谁欺耶其人久自悔服遇事详缓慎缜不用为沽钓士君子恒信知者姓名时见荐剡王介庵对人必曰佳士佳士予长先生五嵗始识之同年稠众中委蛇暇豫徳辉动人自是属心焉先生亦误与可左官姚安无复敢送者独先生与杨公防庵数君子致诗先生复徒步十许里为别则知己鬻马为论列计矣予既复官先生亦就谪所龙闗邂逅因得拜易洞舟次益信先生所得之深又数年过润则先生之庐不庇风雨予括囊仅助二金岭南之行仅助一公服又数年又过润则先生之庐几不可入矣或问先生儒而迀何至一第不治曰有之箪瓢陋巷顔子则然何至女子二十六不嫁曰有之程氏孝女明道则然在士夫亦有异议者曰有之阅道不识濓溪则然先生其犹幸于今之世无考亭之难处者抑儒运之衰一至此极而天亦有所阴佑于不获已之间为承祧之地者先生号补斋所着有补斋集若干巻大学疑义一巻洪范正误一巻四礼仪注若干巻中庸语孟易説未脱稿又欲继朱子之志以仪礼为经礼记及诸经有及于礼者为传而补以注疏未成书云赞曰儒学不传得其门者或寡补斋盖将有意焉冲澹浑融穷探力赜而志之所向不息不岐观其行已事君诲人著论大略可见已使得幸而及程朱之门渊源之续其殆庶几焉仓卒水祸一信始得尸而衣冠端整殆所谓俟命之至确乎其不乱者斯补斋之终也
　　双松先生传
　　双松先生讳防字世调世为枕林氏宋神童科进士禹臣子津龙为常平干办公事称常干林迁塔林稼翁也四传为封户部员外郎公樵樵四子伯双松与仲子壂季子垐尤杰特伯仲先长游吾莆从编修李先生士英授经攻苦忍淡夜读尽四皷啓明见复读成化辛夘伯仲领乡荐壬辰戊戍先后第进士伯户部仲工部皆主事员外郎郎中其后双松为宰臣所知拔勲部壂复除祠部皆有宦业双松尤开朗有犯委委谢过不屑辩枉直浅中狭量防嫉险刻之流见之风消权阉柄将阴易故武以无甚民厉尝监内廏蒭粟官坐守支死妻子不得归为处得归太仓视事絶龃龉寅入酉出比归过午门率漏下十四刻寂无人声犹局步敛容疾风甚雨无异为宁徳林荘敏吾莆翁司徒所知父丧服除不欲安要局复求户部复户部寻擢以为湖藩防政分守荆南嵗余视藩篆藩务故丛委加以三藩府之建三亲王之之国十数巨珰之奉使嵗之宾兴供亿纷拏爬梳有余直饷军都匀预文绮之赐治丁巳陞中奉大夫广东布政司右布政使省公徭澄吏弊抑柄臣进香之扰时议缩师生膳费双松曰为国育材奚费穷治驿私廪曰法去太去甚下官禄薄未易责之深夫网宻则奸起破觚斵雕蒸蒸而俗阜秦汉往事镜戒也疑狱多从末减贡院增辟为新已未转左广西大夫阶通奉两藩连壤双松念母叶宜人老独身迀道兼程数千里而至至前一夕母病卧床褥顾叔子址曰思见而兄址曲意慰懐曰且至翌日果至慰问悲喜逾六日母逝视药视敛因得以自尽其情凡三过家壂率以公便偕至防后壂为贵藩防议兄弟金绯垐亦领乡荐隣曲聚观为荣既丧母无意仕进玩易攻诗泛涉数学与二三耆英为秋江泛月之游望六犹未举子涉秋园亭前西突出一本垐谨护之祝曰结兄当子果结是嵗锡福果孕戊辰冬季双松病不起目锡福念之属意于垐沐浴衣冠而逝二十九日也年六十五枕峰夀丘之原双松蟠郁爱之号双松运刚于柔括显于晦售直于坦植亷于同而处之一以仁裕自视若无官亲旧衰落之门衣食婚丧人为之地藩之长入觐行费皆出区画比入贺长一无所谋公有所预亦靳无与长去赆复厚有诘曰同僚如弟兄何相犹耶人服其量爱弟诚至腴田一意为让所居竟旧庐囊无赢赀或疑其诈曰不可欺者天耳所着有愧蘧集赞曰易包荒得尚于中行书有容乃大韩魏公之博大程伯子之春风王文正公之引咎不辩富文忠之不问诟者沟浍河海之不同量信然哉福唐泉山诚斋双松同时称三林诚斋恂恂退让泉山双松无可无不可和不同温润而栗所谓君子者二公跻要诣极双松资望已偪竟不复起以左辖终为世遗材有辛不幸者
　　谢都宪约庵传
　　谢约庵讳士元字仲仁世为长乐侨姓童孺时尝独卧僧楼祖母梦大星起楼上异之诸孙方治经即不局局举子一事第进士为主事分视京储论时政与中贵异求之无可过王忠肃崔荘敏知之荐为建昌知府始视事讼者懐诈牒满郡庭公立发数奸其一方出劵公遥叱曰何伪乃尔讼者愧屈人惊以为神其察事旧而劵新也为治先化后政骨肉之讼先教之悔南城民皷妖石佛防腐防栖之屋以集羣鸦公碎之鲁巫托神妖言祸福公至托畏公去无敢复妖郡衞并置武流入私饵庇盗窃无虚夕公怵以法盗敛新学宫聚书万余巻礼器乐器以备暇则临视督课按射礼习行之士赖有造川岳之气亦于是乎还状首则张宗伯升三魁则罗少宰玘甲科禅续斯为盛祠李泰伯墓表孝节门梓行敦化表忠劝学图诗以流布村市嵗再饥再发粟既尽继之以俸以歆感延籴建恃为命夏巡视时正旌其能进阶与诰封其父磐中宪大夫知府母陈配陈皆恭人秩满民乞再借宪皇帝进其俸命莅三年以忧去郡补广信声先人习濒代处山民盗鑛扰永丰犹自引责耀兵灵鹫为谍者所误入其伏筅中左股公褁疮督战大噪杀入贼大败俘其首塞穴而还分守东川防之东乡连三劫公立城戍擒捕数百贼建始土人豪夺相讐杀奏诉殆无虚月事干湖川往往怯深入违期防停案养顽公径往绳数魁直之土人大戒韩司徒文时在同事服其有勇吐蕃二姓扰边公往经略聴宣谕而去弊孔搜剔边储核隠石计者十三万而畸防故官鬻蜀之流饿衞之还乡而收瘗其道死自防大政右布政使右副都御史在蜀者八年蜀之人益恃为命性疾恶呉防议英者轻狡善暗计必无利于公摭数事奏之按无验英坐诬愧死公召还病乞骸骨而归归四年年七十以卒公天性孝友出视官入则色物为养终其身兄弟无异财俸之入弟主之嫁具侄必子均食口多自粥以先家众族之贫生而举火死而藏赖之沉实善任所至必欲流尽恵属人故始而爱继而思建人搆生祠树遗爱碑其再经于建也民空巷走迎豚肩法醖效殷勤者肩而入欷嘘泣下公为之酸楚慰遣而去呜呼政之得民有是公之学尤发于诗所着有约庵集咏史集行于世子廷柱廷棐廷最廷柱今为湖南按察佥事见素子曰民命于君而司之守也汉宣帝有言与我共理者良二千石黄次公刘祖荣冦子翌在汉之理有足称者成化间郡多良守盛延平颙杨嘉兴继宗公建昌尤名治行皆跻位中丞公以民愿三年留不按选格咈时宰意既去建犹补信州未满四十日又补永平一守留滞防二十载自信而违俗难翕张如是斯循吏之所独少也
　　行状
　　赠文林郎监察御史陈公行状
　　浮山义士陈彦贞甫丰颊长身少年学双舞劒弃就伴读某学经有司强辟通掾犹用儒进取久不第遂就掾试得七品秩待次铨曹大宗伯胡公荣重甫风格延致西宾屡欲论荐甫辞谢不可归省亲于家正綂已巳敌冦我北鄙英宗睿皇帝亲提六师正其罪权奸擅柄乗舆播越甫应募为千夫长綂三十六州县兵与敌战鴈门跃马突阵出入如飞敌应毙错愕走逐北数十里关赖以完巡抚朱公鉴深加奬劳録在功首庚午战代州阵于北门敌众多吾兵少围绕数重矢下如雨甫出殊力死战虏震却甫奋击溃围多所杀伤时盛暑甫愤国辱痛心疾首日夜不解甲血汗沾背力竭病渇数日死七月三日也葬天坛山之原得年三十有六讳福赠监察御史陈之先大原人元季兵乱徙居浮之北王村曾祖信卿祖敬父俊皆隠徳弗耀母唐氏配杨氏年三十二先卒赠孺人继范氏封孺人杨孺人二子长政南漳典史次孜湖广按察副使字勉学居静任烦能持亷名宦业方未量孙男七人大经国子生大纲邑庠生大纪大韶大武大夏其一大纶早世孙女六人皆适字士族曾孙男一人应奎曾孙女二人范孺人归甫不数嵗而孀年方望立已无遗血能矢不二天教抚前人子以偕于有成裕厥来昆君子谓能节而爱也年七十二治癸丑五月五日亦卒讣至勉学弃官服丧谨诣俊曰孜七嵗丧吾母十二嵗丧吾父防防罔知墓石未刻今将祔继母于封将求有道者铭行实之状将以累子遂受为之状以俟采择焉
　　吾母安人黄氏事行
　　吾母安人黄姓东里人唐御史滔宋状元公度之后父讳滋青田训导母林氏陜西按察副使时之女嫓贤俪徳吾母既性且习及归吾父主事菊庄翁吾髙祖教谕三复先生规范整完吾曾祖处士徳斋公曾祖妣方孺人为子妇贤吾祖教授敬斋公为诸孙又贤当是时家法称吾家方孺人俊及见焉吾祖官在外吾祖妣赵妣皆先世奉事太姑诸孙妇任责焉方五皷序立床下问安否一应对失节门啓闭有声即叱去黎明梳洗坐堂上诸孙妇东西行授事曰髻弗整仓皇后至行步身动揺又叱去日较所读书园圃所治之业烹调纺组之职一不可则又叱去无免者独吾母能得欢心方食少善饥吾母日进六七食稀稠酸澹黙符其意善感能调冷热之气善滞能摩熨以居流畅善魇则伺其睡熟扶侠侧卧移其手不使覆胸既安适徐出织麻课俊兄弟书欲卧则曰俟尽此麻或啖以时菓以起勤事顷复往方魇则微呼或爪其足跟出息以接其气既苏诱与语既睡方就及觉又已在旁问安如是者夜五六起盖衣不解带者二十余年稍疾则彻明不交一睫弥数月不厌药不俟试如其分有新物百方致之方有姚氏甥鞠于家吾母百心抚视以悦方意方尝曰吾无是妇前死十年矣又曰汝必有厚报又曰汝俊娶妇吾目瞑矣方殁年八十有六手二簮与俊曰吾不见汝妇盖久办也吾母曲为逆妇时俊年十八跪言曰防习未定又祖未大祥不可方曰言是吾祖亦吾母是贤在杨州命侍官次吾母曰太姑在不可以行遂促吾父携少母杨以从杨与吾母处四十年疎简多病吾母躬调美食致之杨或不食强之子同仁均视人莫知其嫡庶家虽无多积然宾祀曲致厚洁有求曲畀之至自落其衣珥侄妇求履材无可与者时方作呉氏妺嫁被彼戏曰是可剪矣即剪付之既之被不成人以为笑三族加割惠吾伯父母外祖父母吾舅丧葬族祖师禹师坚师通娶皆力相成事刘氏表妺借庇尤多陈氏姨三子璲国子学正琬琅举子业皆有声一嵗俱死成落门吾母令吾睢州弟侃与傅各许一女聘其孤平生无深坐无疾言无见喜愠方与女宾坐报者曰二郎乡举俱中谓侃及崇明弟僖也吾母不答又报颔之略无动容盥浴食饮客至索茶酒未尝一呼侍婢虽俊辈竟不能知其音吐大小其所徐答则其所未惬意者也俊兄弟少学骂人禽兽则曰村俗何异遂不敢骂人疾走则曰无急事俊言直得子有竒梦以语所知吾母曰验末盖刺躁也呉氏妹死殡之壻疑归其资尽笈笥出之母指一簮曰是借之某者余留新妇宋氏妺欲为其壻求进身于俊以属吾父父曰属汝母吾母日三至轩中亟去故无是也疑为覔遗物不荅久然后知其重于言吾妻性颇急请裁之吾父曰汝母能是耶吾儿倦于学请教督之第曰当学素少病尝一卧床褥吾父呜咽不自胜顾谓俊曰吾得后死供香膳三年报之足矣汝母之善有非人所及者问之曰是岂可儿辈道耶盖吾母年四十即自居老成有隠徳焉至老纺绩不倦夜率尽二皷俊惧其劳笑夺之坐少顷徐取将事又夺微笑曰毋妨也足不出闺门虽孙壻辈少见其面见亦不交一言或曰家俱平安则异事也俊方伯命下有司劝驾焉俊辞焉姻族议不可吾母曰任为之中丞命下有司劝驾焉俊辞焉姻族议不可吾母曰君命再辱毋辞第早归耳呜呼不孝违吾母之教矣其如何其如何呜呼吾母幽闲贞防恭顺慈孝侯唐未足多也俊岂敢诬吾母俊出余二年六疏求归皆不得报今承乏巡抚昼夜劳役期尽厯诸道以报上恩遂自劾擅离之罪径归不谓吾母讣闻矣治癸亥七月廿又八日丑时也生宣徳戊申十月十九日时其造申酉戍亥或曰徳之异禀之纯也男女八人俊侃傅僖呉氏妺吾母出佐方氏妺宋氏妺杨出呉方二妹早世孙男十人逹遇遹遴适逺近暹逵周女九人曾孙女三人墓在云庄胜塘十二月二十一日其葬期也俊尝欲传吾母事行以为家训因循有今凶疚荒迷纉述弗次举一而百漏不孝何加焉惟大君子评隲以借手求言史氏不胜殒越愿幸之至
　　明文懿公枫山章先生行状
　　枫山章先生讳懋字徳懋号闇然翁瀔滨遗老其晩年别号也兰溪纯孝乡人上世自建之浦城来族代有令人国初起人才不就为叔良甫公祖也质厚有鉴识赠朝议大夫南京国子祭酒为申甫甫公父也无擅遂无独成赠恭人为呉母也公生正綂丙辰壬午魁于乡丙戍试礼部为防元入翰林为庶吉士为刘文安柯竹嵓独与不涉芟润刘云然诗本诸志而文本诸道柯固云尔也编脩甫四十日偕同官黄未轩荘定山论上元烟火非是谪先是罗一峰论首相不当夺情亦谪时称翰林四諌为榜得人毛给谏论救改南京大理评事由儒饰吏不腐不深南俸入视北乎缩例益以堂雇直之赢公独无益迁福建按察佥事体仁藏用与道弛张沙龙泰宁闽漳山海之冦皆有以俘其魁离其党以黙囿完醇之故而蒉桴土鼓非世观之习也三年疏致仕以去尹荘简固留不可三诘而终不变时年四十一人以为难既归甘贫守道奉亲外闭关读书毕心体认之学而言必根志志必宣用用必副功枫山授受提挈纲要以自得悟领之精盖至是公之得益深士之风为之一变学子至不能容白沙一峰定山皆极推与朝论时有所荐张荘简储殖庵潘南山尤道味同也孝宗朝南北缺祭酒倪文毅起谢方石于北公于南时未终制诏虚位以待既就官开示近里南士意若无竒比论理道探索幽隠论天下古今事若生其时履其地处分其亏成五经论难若寸莛撞钟迎手而应然后知书无不读理若事无不防学政时政有疏勤圣学重诏令谨天戒隆继述谨大婚疏武宗朝如此前后两乞致仕温防勉留有老成端谨闻望素着宜师表之褒既三年三疏请老而自问医东下南京太常卿辞礼部侍郎又辞既致仕憸壬皷奸纲常易故缙绅罹毒在宗社亦为之揺公明炳防先而忧同在位者盖怲怲焉江之冦陷浙公移县城矮屋三间左右防门垣不能备侍御鲜君冕张君缙给諌徐君文博守刘君菃时疏旧学耆徳表以风诏加存问上入正大綂再用言者荐加南京礼部尚书致仕有学行老成名实相称之褒报至公已床褥曰噫无以报为也疾亟与林守有年论古今事与侄贽论君大夫保天下国家之本取士防父子庶防未旦故居之前星陨申及化辛巳除夕夕也夀八十六善类相吊皆曰章先生亡章先生亡公仕籍防六十年官仅三考立朝仅四十日城府不见其迹者四十余年义利界轸表坊立第辞之甚峻易深而善于用健取干定取履顺取巽固取恒粹中贞格真足以歆动一世表律天下之士夫不知古君子何如配郭恭人善共艰难先卒子振扩防孙防曾孙衢试皆夭殁诰不慧少子接八十二始生今始五嵗天固章氏念也壬午三月癸酉侄方伯君拯奉遗命长山祖茔以附以与郭乎合以不烦有司既毕事检其笥文币数端二妇谷五十石妾尚无遗完名始终其偶然之故哉玺书存问之使及门已不待赐葬赐祭赠太子少保諡文懿皆身后之遭事行门人董遵记为详所着有枫山集婺乡贤志兰溪志所辑有诸儒粹语宋史刋误未成书俊臭味偶似出处大致亦殆有同者枫山还往拜里门而防几杖抵足前席时若有所寄是日何日忍登公之堂哉景仁之传后死者之役也扪泪评隲俟立言大君子碑有道者









　　见素集巻二十四
　　钦定四库全书
　　见素集巻二十五
　　明　林俊　撰
　　賛
　　南京礼部左侍郎乐清章恭毅公忠在朝廷名在天地纪述在史官典刑重在后进俊辱公子给事顺徳交获览事状艳慕公益深谨作赞曰
　　为而难时而又难奚觊而安楚而毒鍜而又毒奚仰而告胡以见刚公也斯偿胡以见直公也时式畴曰匪天公死载完畴曰史亡公世载光天锡公祉公糓而齿天锡公祉公令有孙子
　　族祖伯安公赞
　　完朴道散百途竞新公乐其独自序齐民縁达任旷骈首进趋公违尘枉辞辟中书孤逰逺蹈体素含真知白守黒执谦如盈述作从志殁弗终否吁嗟先生叅军之父宗伯之子
　　方水庒像
　　此吾友水庒之像其行乐时也意度闲逺不问可知为君躯榦脩伟绘事化之要其妙不在此也东坡自规其貌于灯影之间把玩形似谑浪谐笑朱墨之工亦末矣毓晦丘樊无求闻达公车不登而乡曲有令问鹿门谷口居然风致种放董英之议无及焉是为冩君之像
　　题达小像
　　盛年何自多病达多病又未有丈夫子学成否未得逆知也皆所宜为念者命作小像进之曰达吾语汝父母惟疾之忧夫子所慎在此也念之哉子承父后汝为长宗祊汝属也念之哉形天地间灵而秀于物者人汝形貌人也亦具所为人者乎灵而秀于人者士汝巾汝衣则士也亦具所以为士者乎汝懐抱之隠道风行业之显然吾不得而知也吾欲汝为子瞻汝弟适子由吾不能老泉欲汝为纯仁适纯礼吾不能希文欲汝为伯子适叔子吾不能大中独汝愧乎哉吾老矣所不能为汝兄弟及为之念之哉谓子贤愚不足挂懐抱任达语也孰不爱其子教之圣与贤教之的也元亮责子天道茍如此且进杯中物尧夫亦谓望子大贤不知天意从否二贤距拔頴脱流俗外于诸子特未忘情为善由已圣贤可学而至无与于天也借天而言责之子者至矣父见素言
　　题长城林氏始祖沙公赞有序
　　公讳沙字用淘林氏入闽黄门侍郎十九世始祖也居长城惠寛翁父也公起省元为台州知州再为宣州同知三子伯氏通判昌徙谷城季氏节推旻徙梨岭仲氏提举寳仍居长城孕祉毓灵骈发逓盛生中允夀夀生评事从楷生太常卿上柱国诞曰三世青云者诞之子金紫光禄大夫文忠公英英子太常卿定定子鸿胪卿思明也曰五太常者诞英定思明英之弟秦之子太常少卿惟亮也户部郎中堂者惟亮九世孙县丞玉者堂之孙至玉子而家始落长城一亦易旧观玉之孙谦徳甫侨寓隙宇中虽自溷编氓而拳柯磥节居然古意嵗时祀事悬金服紫真影列满家予群儿时从隣壁伺之吾祖教授府君语曰是故吾族壁间者皆其祖也一孙弗立遂以有今汝曹戒之公矦复始是后宜有兴者固未宜渠易也故甫过吾家吾祖必引与亢礼是后甫之子啓善氏兄弟颇植有家诸孙颇儒业公之后又将蛰蛰然起复始行騐矣呜呼弓箕世业也遗书手泽存焉耳今夫旧家故族得先世之告身墨迹十袭传寳如璧天球矧始祖千百年遗像瞻对有奕者乎宜啓善氏之珍爱也展玩慰浣敬作赞词词曰古貌长身气清以神索而内之可详公真袭紫承绯道业允绍穷而逺之可观公世大物屡改公系公支大数屡刼公像公遗孰谓鬼神而不执其几开必先晋安数百年之武贻若后长城数十世之传孰谓天道而斯乃偶然同源分流眷言畴昔式告来仍永思无斁
　　方体安赞
　　流不易东绘不易素从事中更服儒故歩殷敦夏彞古物存焉周行蹊径时命屯焉朝霞夕烟轩冕傥焉宜崇而卑防计当焉孰速其归来鸟飞则倦焉委分食贫全真佚老乡邦则劝焉
　　五马行春赞有序
　　此圗吾友黄文大化州时也劳农劝民守之常职而化乗数乱之后人无定心四逺逃难之民与迯死之盗叅伍走界上求受防而民先是时非诛则逐耳公开释兼受而民处之故俗耻为盗而盗亦尽化为民菜辟我壤地实我民版而化成完州公之行春如此赞曰有贤化州政是优防无择奸良并蓄而收毋纽习常干我官纪诲谕谆勤家人父子维昔化人沸粥纷麻自公来只始室而家维昔逋流骸骨暴露自公来只溢我编户时劳时循于化之乡我公戾止树如甘棠愠有惠风旱有时雨民是饱嬉歌有召父公施不有在贵而贫推而放之三族为春翌翌归鸿丛桂招隠种秫开园徳星东井
　　王石泉赞
　　维实维畜有舒自履动维雷行静乃山峙载驰载奔道允黙存以偃以息贲彼之园于谦有鸣声搜影迹谓聨其翔乃滞其翮莫我有知弗容奚病无成与亏松栢命正
　　郑嵒山赞
　　韵脱神洒风宣气融有煜标表黄裳在中棘钩心迎意防有黄鼎耳文成彪外流电一瞬劲颷八纮目无寥廓飞走畴争曰止曰时含章于晦柴立厥中与天日对
　　竹亭夀意赞
　　匪附匪岐有虚斯直有美斯亭净焉如拭逺韵孤标于淇允式霜清玉寒作我金石
　　山斋行乐赞
　　掞耀含精指呼五城有翔厥酬以皇厥声紫气斗间神物化冶有秘其芒一函天假立厓痩竹真风送恬舒弗竟懐伊世之占
　　黄后峰野服像赞
　　后峰非时人其小影巾服也殆野之人吾不知吾不知心则独畏也赞曰太始易位售赝瞀真孰与其还我思古人维髙易揺维白易黒敛以若无安此晦黙学由正基亦以虚受搜广裒以畜其有絶瑕去纇玉洁氷寒野中山服曷有其官独峰亭亭乡国予眼有宣厥灵缔是归晩
　　睦州公赞
　　公讳披字茂彦挺特充实年十五手抄六经子史千余巻天寳十一年年二十擢第为将乐令迁潭州刺史澧州司马康州刺史贬临汀郡曹掾改临汀令地多山鬼作无鬼论鬼竟不妖奏授临汀别驾知州事风流人化治声闻阙下御史李栖筠奏授太子詹事蘓州别驾赐紫金鱼袋上柱国解绶四十年志尚髙洁宠辱不惊广帅薛景公奏授都督不受故相国常衮曰林公出处犹龙所居有青蛇白雀之异子九人为刺史寳庆元年以蕴恩赠睦州刺史事见唐书赞曰天夀忠烈因生锡氏玉钮金绳鸾停鹄峙温陵十六我公愈伟气直道完论著无鬼出处犹龙徳星萃止休符显祚嗣九刺史
　　端州公赞
　　公讳苇小名曽奴睦州长子初朝散大夫奏授西平太守终端州刺史赞曰林显肇周百叶弥盛自固徙闽寔首钜姓瀛高睦祖三叶从政笃生大宗黙允敬作刺上州弗宪有令九侯并列锡类衍庆
　　江陵公赞
　　公讳藻字纬干睦州次子兄弟业文度梨岭誓曰彼鹄彼鹄睨在目坚取乃速二三子无替省试合浦还珠赋假寐梦神人语曰何不叙珠去来比悟修曰珠之去也山无色兮氛雾海无光兮空水浩浩珠之来也川有媚兮祥风习习地有润兮生物振振果中第主司杜黄裳曰叙珠去来有神助贞元七年擢进士为闽破荒弟蕴亦明经及第归复题曰昔向岭头题姓字不穿杨叶不言归而今各折一枝桂同向岭头聨影飞初容州支使殿中侍御史内供奉岭南节度副使终江陵府使郡守陈伟祠于学事见唐书赞曰华夷轸懐遐农负耻相先业儒彼鹄自矢赋成神助破荒伊始并影于飞穿杨符喜容州江陵四仕首尾庙食垂庆【叶平】光有前史
　　横州公赞
　　公讳着小名友直睦州第三子贞元六年明经及第初归州巴东令次邕州经略推官终横州刺史赞曰薛鳯骞腾荀龙夭矫三仁系殷十徳闻赵乌斋宣灵白雀明兆及第聨芳前良聿绍符竹横州俗是驯扰逺操孤风寓懐物表
　　韶州公赞
　　公讳荐睦州第四子贞元十二年侍郎陆贽下明经及第初衢州文学守郊社令厯北阳终韶州刺史赞曰郁郁北螺窿窿澄渚人物一时芝兰玉树懿懿韶阳舂容矩矱芥拾大魁文学掌故载令载刺亨衢杰歩沿秩赐绯位隆道素
　　通州公赞
　　公讳晔旧名思睦州第五子奏授沧景司马赐绯鱼袋除通州刺史赞曰烈烈通州松栢受命绯衣银鱼穆庄有敬为民作常执维申令由晋入闽缨簮辉映五百逾期于斯焉盛胥成而坚旋轸归庆
　　卲州公赞
　　公讳蕴字梦复睦州第六子与兄藻欧阳詹读书泉山贞元四年明经及第复举贤良有天不厌直复生防臣之对辟蜀推官刘辟反公切諌辟怒欲杀之公曰危邦不入乱邦不居得死为幸辟隂戒侩人以刀磨其颈胁使屈公叱曰死即死我颈岂尔砺石耶贬摄唐昌尉辟败还京説沧帅程权归阙除水部贠外郎拜卲州刺史知洪州唐书有传赞曰明明我祖精忠卓识结志藏脩奎纒有奕贤良落对式是亭直抗义陈词秋霜杲日载罹虎口刺史攸职几若成仁智不可及传纪儒林百祀庙食
　　循州公赞
　　公讳防旧名芃睦州第七子奏授孟陵主簿累迁金吾卫长史桐州刺史终循州刺史赞曰肃肃诸祖不竞不絿勾稽匪懈乐是辑柔乃执金吾乃殿循州袭芳序迹良冶作求横行独歩并有九侯东堂陵谷世逺名流
　　雷州公赞
　　公讳迈旧名□睦州第八子明经及第初调循州兴宁县主簿累迁商州雷州刺史赞曰洵美我公执徳弗回席庥承祚出頴抡魁兴宁伊始嗣有商雷靖恭黙以封以培政是靡忒萃涣激隤波余后萌遗像兴哀
　　福唐公赞
　　公讳蔇睦州第九子睦州夫人郑氏生端州江陵横州韶州通州朝廷以莫侯陈氏有采蘩之徳主继睦州封南安县太君生卲州循州同州最后朱氏生公自号四明处士初调京兆防军春秋博士累迁福唐刺史赞曰衍衍四明纉授潜业囿其醇源云居有奬恬起落防军以徴博士嗣迁刺史是承谓难其八又终其九父子弟兄十烈并韪虎皮羊质画脂镂氷允扬其休式告来仍
　　福唐尉公赞
　　公讳攅字防通尊之子睦州之诸孙为福唐县尉闻母病奔还母没埏砖甓开坎室有白乌甘露之祥徳宗诏褒嘉立双阙祀乡贤祠唐书有传赞曰谢故兰玉复其尤许国诸子夷简维优宪宪九牧忠则卲州公公从子纯孝作求荒庐口血木断山秋白乌哑哑甘露油油事闻旌命有斯邱沧桑物改防阙时留
　　宗正寺簿公赞
　　公讳应成字汝大号矩轩宋两请进士得之公之子严重平粹时复斋山师事朱文公独不惧师事二公公师事二公师友独不惧又友其子四如循仰止规约续讲东湖得文公渊源之懿防见卓识为一时道学推宗与子栋同登宋咸淳辛未张镇孙榜进士摄官宁徳以理裁事法折势入台幕获上信友宋衰以宗正寺簿宣抚司机宜安退讲道东湖之上一时名士多宗焉赞曰莆兴道学艾轩始之复斋继之复斋山偕事文公公事二公获闻文公咸淳之间父子进士不利于施乃见其志东湖讲道戢景逃虚一时相推则有四如文公过吾家题曰门对小壶山楼接尊经阁四时趣兴清万代诗书乐断墨犹存相传公逮事焉今考文公卒庆元庚申去公咸淳辛未登第尚六十年岂题述在公祖贡元父两请时耶
　　同安公赞
　　公讳栋字用可号松湖矩轩公长子父子师事潘山陈复斋讲道东湖最后公又事黄独不惧友四如与父同登咸淳辛未进士厯知同安县事有亷直髙古之声慨宋社云屋托兴迷途寻焦光旧隠之处讲明道学以淑诸人文公之泽注东湖而演迤以盛公父子达之也赞曰公事陈潘又事于黄父子师友金玉其章建水有泚日逺弥长潴之东湖临视泱泱孰利于渉公也其航载遡之源载潄之芳有开道先永裔之庆
　　知州公赞
　　公字于髙号慎斋松湖公仲子俊六世祖也文公讲道东湖复斋山传其学公祖若父逮事焉四如与祖续东湖之讲公偕伯兄教授于野又逮事焉传介父弟山长子泉同知子木父子兄弟四进士退而益脩文公之学型冶所就世林门文章世林笔位遇虽不逮关西而物品殆类公终瑞安州知州事状遗失所附见与子木并亷名赞曰汉有荀陈宋有胡蔡建阳大成儒宗允赖紫气停熖脉焉如带孰引而长以滀以大业维经承巧乃瞑防三叶弗辰爰有遗爱緑槐谁庭乆而未艾星流日翔碑板光怪
　　同知公赞
　　公讳以顺字子木曲陶郡伯公仲子与伯氏玉井相师友以究心艾轩践履之学续矩轩东湖仰止之传以至治辛酉进士授海宁丞庆元浦江尹台州推官蔡蓬头防海上主者议招公争不从弃其官去方国珎之熖遂不可已提举江西时州郡多陷富州已危公署其篆以安既代州遂没厯福清知州致同知福州总管府事授徒终身公忠诚不欺方谨奉其职官四十年故居不易一瓦衣麤食粝择口然后言晩望灵光岿然于诸老凋落之后过者考徳陈有定欲清三路求赞画于公辞以老以脱兴兵祸洪武甲寅夀八十一而终祠在乡贤孙曽起进士为广东按察佥事卒不能棺世其防云赞曰衍衍我公聨世其美考亭城山重规叠轨果徳正行不我有已任独于同为仆为起危以公存转足失恃遗直髙阳维坊及里清白维遗厥孙是似
　　县尉公赞
　　公讳师传复讳师説学脩字以父慎斋公防授将乐尉改瓯宁有平冦功再授仙逰进义副尉以没乡人方徳至铭其墓曰禄不掩其徳位不逮其才意其蕴厥美以昌后来其所以上承于世世者盖未论也配方公峤孙女孝而能慈力教子以承公志志今阙附于谱与方志者如此赞曰脩以世长用以时诎于后于前于作以述
　　三复公赞
　　公讳璹又讳圭信玉其字号信斋又号三复学者称三复先生父讳师説进义副尉公笃自信讲学穷理以上续矩轩松湖慎斋子木东湖之传荐明经为莆邑训导转宁国以教不及绩复教莆郡宁国寻有荐者召问知出自公复教其邑以教谕应脩书召请老得赐冠带致仕天性孝友元季兵乱活尊防支门户时堂从婚嫁而葬其父族七丧妻族四丧脩其祖祠与髙曽而下祖墓从父家大疫药疾殡死无忌畏路遇疾者挈共载或偕舎馆而食一布袍四十年归仅七金妻子每食粥二器乳子妇加半器正学道风为时推首凡六典文衡所指授状元环探花赐庶吉士慈郎中孟乔数十名軰皆其弟子有三世门下者慈既解首问所取浙解陈璲公曰渠宻于汝防首果为璲得部使而下与往来莆者必问起居以得一文为重廵视杨侍郎宁隅坐执弟子礼听讲中庸起拜曰某所未闻时年已望九所求文一夕而就犹灯下细书杨以为难夀九十祀在宁国与郡之乡贤事具一綂闽莆诸志所着三复集几百巻十不存一悲夫赞曰龙起淮甸云风景从卓彼鸿硕为世儒宗藏声处下一教始终完中粹行式其章缝维道其南维易其东徂徕明复我公是逢
　　处士公赞
　　公讳豫字崇徳号徳斋三复公叔子学于公退而质诸伯氏郡博与族人邑博克广相防泽以病疴不应辟命三复官虽乆无力为遗公偕配方孺人尽易钗珥营斗室薄田以奉父母母丧明敕具美食时仅都宪一子方分及之怒曰吾母日短儿方稚食有时方媿谢丧葬礼尽而哀恒过醇静畏谨处家教子事事循矩度都宪偶观棊斥不容见者累日贫而能仁稍余即及族里乡以为钜人长徳郡賔必致致必辞事问有质婉有所对一日别邑博聨桂坊宰里一少年前揖公问何往绐曰府佥民兵即然亦三复郡博固在公茫如也家仅一饰酒器亟取赂免人以为笑抑吾家今日亦是基也墓在鳯凰西麓梦所授处赞曰懿懿处士守墨含章善用其拙晦焉自藏曰时幽忧方治靡遑物戕于明亦刓于方居以弗有言夀厥祥神告吉壤奕叶其光
　　敬斋公赞
　　公讳宗字存敬号敬斋徳斋公子林自矩轩松湖于野慎斋玉井子木三复世以道学名公庄重古意而尤名经学逺迩及门往往防显仕天官卿尹公旻尤显者尝发解首为忌者所落委以命不复试髙督学超强之遂防乡科魁乙榜授宁海学正改蕲州致扬州教授以养老母以俊贵赠通议大夫都察院右副都御史正身率物督士有常程材成风为之盛蕲祠之学主考山东王察使越尚浮藻公务以理胜榜称得人亲老无它兄弟二子一侍家一侍官率嵗终一代其莅官也宁海之归无力北上扬归始葺先祠故宇量周其三族晩得末疾孝敬不衰日数数省母母间不乐拳跽请过悦然后起祠墓之祭扶拜匍匐泪油油下岳阁老防泉为郡守亷其贫助以河南关之地辞助棺酬以直为相夀邱祭之文有未老即归事育罔遂徴此知学之与藩臬胡公荣程公廷拱守王公弼累请祀乡贤俊辞起征蜀也督学杨公子器姚公镆檄郡与黄求我黄未轩宋立斋并祀乡贤俊又书辞公意也亦矫杂也赞曰于泮之脊于鳯之趾一脉东湖言世孙子经学垂闻犹取渊委师严道尊名无虚士维禄逮亲厥有绳轨归罹辙涸言活升水为周为辞义适彼已后偿于天考祥视履
　　菊庒公赞
　　公号菊庒朝讳以字元旭行教授赠都宪公仲子善诵强记伟特而能厚敬斋宦于外家有方氏大母与伯氏嵗一更侍以弗竟垂成之学而责之于子夜分就息鸡再鸣起偕之所读经书信口导诵不错一字一句教诸孙亦然手抄时义论防殆干数篇性至孝与黄淑人事方共其常事间出新意以务投所懽方违和衣不解带者累月事敬斋五鼔具盥栉诸具导之升堂退复之门为解衣带视膳视文事视药视寝非事事不离亲侧执丧尽哀处分遗曲致让而厚于所后叔氏嵗需之继聨姻族续家谱脩先祠与瀛州而下十余墓増其祭田卲州祠力未逮以属俊创焉青绯三十年再赠右副都御史夀望八以卒五子俊都台右辖侃郡乗僖州守传佐以义授阶孙十四人达员外郎遇遹遴适郡庠生赞曰维性习定粤有源本伊孝伊慈厥类有纉蓼莪系念愳日斯短既腆既防节是凉暖居贞处顺厥履坦坦退焉若藏执道日损收之简穰言告持满
　　陈永声赞
　　无混而同无独而异率惟化初守乃先遗逆容顺遣赢取俭致进躐徒巧缓行曷踬役四体以长勤领一秋于间兾水云孤尚道焉隆而与隆坟典故心时乎至而亦至











　　见素集巻二十五
　　钦定四库全书
　　见素集巻二十六
　　明　林俊　撰
　　祭文
　　蕲庠祠先祖敬斋教授
　　于赫吾祖嗣徽前闻金精玉洁石介兰薰绘句摛词蛟腾海立命乡进秀青紫芥拾命与时仇仅弟子师枅栌杗桷成室异施烁烁文光星流电激纪徳祀贤灵祠孔饰俊袭庥庇亷访贠矢心敢负白日青天真风聿懐浮荣载谢过奠一觞以告地下
　　乡老祈雨
　　维治十二年嵗在己未八月戊子朔越次日己丑乡义等官并耆老等谨具酒果合诚恳祷于兴化府风云雷雨山川社稷城隍之神曰呜呼前嵗风拔木发屋去嵗水溢頽垣人没山崩沙壅田皆百余年未有祗今中产之家上雨旁风无所为覆庇厥亦既酷矣今嵗麦不熟自夏至秋又复不雨禾稼焦死人无水可食灾沴之后岂容有今而又甚者则非官不职则某等齿乡人无以示风范用表頽俗天降之咎欤罚则奚诿然亦不谓更无一善者良者与蚩蠢无罪之细民无亦可悯欤天以生物为心神相天以成人以惠泽人以长王国世血食兹土者也即不某等存念无善者良者与无罪之细民留意耶今某等协诚循省革故而効新为郡众请命以祈甘澍神其相天亟雨下土使垂尽之禾万分一得生民之望亦神之庥呜呼厥亦惟神之责谨告
　　祭丁玉夫
　　呜呼天降割吾玊夫其无既惨乎相古之儒弗罹凶祸盖有之未有身若家是以烈也公无择言无疎歩忠纯孝敬缜外而粹中可以质天地而通神明其事天也至矣顿撼斥逐偃蹇艰屯若太阿之煆淬以益坚巨石屹然日炙雨润而中无所入竟收用世之利其信之天亦极矣逺倅未几三原居轴收之近郡再上提学公以易洞讣解官服丧乆之即家拜兴国守又以母夫人讣解官服丧倪文毅居轴又即家拜南京仪曹郎未三月又超拜宪贰视学广南方是时章兰溪亦以佥臬委老二十有五年拔起祭酒盛事并闻善流生气我圣天子崇儒右道于斯益光相臣弼成光大之业与文毅铨誉于斯益起呜呼公器浑完涵飬深以熟儒之効其大行于今无难也其讵知有是哉吾道诚衰而天者诚无意耶慈母抱爱子道仆而毙谓若是恝而故委之非人情然则意外之虞天者亦不能周防而曲庇予独过公信天之过也前舟先覆事已可知犹执我之定而谅天之必信前之勇曷若却之之智也亦胡损胡负胡枉已而不为耶呜呼其信天之过也气息乆尽冠襟自如其方寸不乱亦审矣非得之素能之乎呜呼公之祸偶然邪抑亦有大闗系者公同年中冣少邂逅数语决知非近世人公亦盻盻及我普安之行抵足江舟宿留而别其后两及公之门居益敝壊几于不可入抑不知古之人桑枢蓬戸环堵萧然而弦歌屡空者于今何如也公之诣极盖已圣学疆畛升诸儒之堂而窥其奥天假以夀草庐鲁斋之室不足深也呜呼今则亡矣秉彞人心郡有贤守固将谋公之丧而防公之后况有吾防庵岂直宗师东野之地而已哉生自弗防胡后之思听之天而已矣抑吾党之贤之所自尽也予涕之从非公之私为天下恸而已溺者不吊吾能公乎已耶呜呼哀哉尚飨
　　祭夏通政廷章
　　呜呼昔公殖庵及我三人斯文气义首尾一身我厠外台殖庵内授公防纳言仍南之旧十年乖隔如参如商神交梦悟地短心长我亷湖宪寔公故里书不及私两心如水我病得告公书犹勤朱墨帋笔嵗致月分我起南台公湘省墓诸子伯我温存恋故公既来只临昏过予握手交拜喜极而悲更烛话言不两月许公进马卿开寺江浦声迹犹近我廵江西解官内艰重隔云泥后不再年公转通政孚乆忌忘物殊价定岩廊林壑分局而居邱烟水树吾爱吾庐委重二公股肱心膂为国蓍为时霖雨荩臣硕辅并武后先谓奄朝露乃厄中年公袭相器浑涵防谨不激不随叔度千顷有体有用有徳有容有技若已龄之风夏自太师禄赐稠叠迨我清卿班聨宠接我公入仕亷取广施家大口众竟落难支贵而能贫短衣敝袄对客两豆名曰学我我起韦布公世金绯各安限分縁学奚为今人古行亦孰如公自家刑国终始孝忠栁湾津桥月夕缱绻假山断栢斯情可见呜呼自顷得讣尚无月日思公哭公我心千忆一字一泪落公斯文山号海泣风雨昼昏呜呼哀哉尚飨
　　祭宋氏妹
　　维正徳二年丁夘八月某日宋氏妹卒八日兄见素再以酒肉俛而奠之呜呼哀哉分合萍寄幽明纸隔形蜕息陨彭殇奚择父母生我凡八弟昆我老未死四弟偕存不幸促龄尽婴诸妹吴方世早汝复斯背事好难牢境顺易乖汝父汝兄特百兹懐咨尔令妹少安闺仪淑闲静晦善恐人知维昔壻孤性分于习汝动以诚波澄风息维昔宋初赀计凉薄汝重拮据粒累丝缩两心二纪昕夕苦辛谓家仅起而病在身黾勉从事不药不肉日支月撑竟守床褥察脉视形知汝病亟归复汝父未敢言实事曷能隠死曷能作生者甚虞独汝乎哭一子一女割裂两孤孰是教语孰是携扶孰是摩抚以恤寒饥在目千感入门孔悲戚戚长风黯黯澹云泡影幻梦予话曷闻存没永违忍情斯奠神涣神逰吾母相见呜呼哀哉尚飨
　　祭黄叔登
　　呜呼谓叔登玉立山劲年二十八病数日死耶予友汝父西溪善前二十有二年哭汝父京师视敛视棺予任焉孰谓今日又哭汝视敛视棺如汝父时也哀哉伤也汝父始病即以后事托我时谓西溪直方刚亮即不致有显位不应年四十六死既竟死又谓宜厚偿必叔登也叔登防羸弱既长脩臞予私喜既又有子又私喜每过予视其睛若定叩其命庚生于子四柱火过盛又运值寅卯丙丁嵗又值焉谓若过重又私忧然予素不精二术谓不信也予出再归汝状貌丰伟酷如汝父又疑肥太早然谓西溪之后必昌无疑也前数日方拜我床下求汝母墓铭卜以是月终襄事予忙沓且病闵汝应汝使来致谢乃知有防疾予往视谓宜多致医汝则闲适若不经意不自意若是之竒再视则亟不可治徬徨告诀属予与吾子达以后事出其母妻子罗拜斯时斯状可言哉可言哉哀哉伤也汝父死汝方七嵗汝之死汝之子亦方七嵗然汝父有父母兄弟妻又中年皆无可憾今汝无父母兄弟仅一老病之生母妻又年少虽素贤烈识字算其支几何汝之惨视尔父万万倍耳呜呼哀哉天也黄氏世积徳有何罪戾西溪素积徳有何罪戾汝素醇谨有何罪戾即天之爽佑岂宜戾罚又若是酷以惨耶斯神理之不可慿求之天而不可得然汝子决不凡汝妻有女丈人之风决能抚汝孤弱保汝家不落无疑汝诸父诸兄诸姻友又皆可托孰肯负背汝予一日不死汝言一日存予将愧市道之交转眼若不相识况有其子若孙者哉予言不信汝观斯文呜呼哀哉尚飨
　　祭白沙陈先生
　　晩学见素子林俊谨具肴醴托乡友林君舜举致祭于老友石翁陈先生有道之祠呜呼先生澄滢开阆韵致极髙自防康斋而心学正友一峰而节槩明友定山而诗学又大进勾押烟霞陶写风月尧夫之襟度识量髙洪才虑深逺有道之风致而舂容懿醇轩特崭絶则又叔度之雅与子陵之风焉先生非隠者也元亮八十日县令晦翁四十日朝官先生盖无一日焉处士名髙而用多不副先生盖未尝试焉彭从吾首荐朱郴扬再荐不揆小子黙致力其间然所以处先生者诚情耶翰林之授我宪宗之特见云耳木髙风揺行髙人毁然而攻洛者蜀人也先生则乡人焉何心哉我孝宗恭黙思贤言者恒及焉而彼人方防要使清朝缺审像徴聘之盛举彼人死先生老且病无复周公梦矣先生虽不用于时而道风义槩起乡人而歆动天下广之风所以大异于畴昔者谁之功天下之士稍知自立而不随风以靡者又谁之力欤呜呼东汉名节之士固亦有赖于此者况先生重非其俦耶使游濓洛关闽得其防言奥防侣群哲防数圣以肩项四子无疑也某自京师幸亲光霁慨嵗月之永违而晤言之不可复再今已矣墓草几緑一觞未致托心语于便鸿寄世风于逺涕呜呼哀哉浩浩南海嶻嶻厓山张陆俨在公神其间呜呼哀哉尚飨
　　祭检讨子道族丈
　　呜呼期耄何人台鼎何位公两失之亦又何义予博观于儒硕孰如公其独岿鼓晋鄙于同风挽蘓湖而并辔顾好脩以殒灵噫斯文之诚坠当成化之甲辰予诏狱之肇寘辱发愤以如狂挺独力于时忌迨防原于左官忍割贫而腆遗秘临分于赠言泪盈盈而把臂比署复于留司欢腾跃以忘寐徯节使于南征劳尺书之遥致既之公以母忧卧庐予亦便道归侍孚夙抱于既知托话言于一戯笃乆要于忘年领教墨于文字怅予行之若迷而公益醇以懿愍从吾以丧子暨介庵之谢事懐结愲以填膺遂毒疽而发背盖公赤心寘人好贤出自视官如家忧国诚至在太学几三十年而生徒迄无异议风宪之秩预推翰苑之员外置缅入觐于天顔劳二诗之先诒出细语于隠忧分半榻于旅寄羌余解绂廻辀公亦浩然归志勤逺缄以告期胡一疾而遽弗治负宿诺于经邱竟诀言于遗志嗟絶命于终天恫沦精于下地盼丹旌于陆离几失声于哭次頽玉树于孔伤恒遗音于弗嗣泄予之纠纒固非在夫椒糈与酒胾呜呼哀哉尚飨
　　祭黄未轩
　　呜呼未轩胡不百年钟发淑异兹山兹川徳宇春融文局尔雅懿躅词垣物厨器冶愫诚中惯有直如买灯疏入湘水南迁既玦而环宪庙仁圣复官留台徐引而近平反绩茂右秩明扬公病遂告振衣层冈孝庙嗣服起佥臬宪风纪士范副闻惬见脂韦叔尚任独无同硗硗觖裂树髙多风公赋归来渚云溪雨犹勤述作手笔燕许迈迈时运闲身隠忧少陵龙川公也其俦白社衣冠典刑诸老逰息缕断烟休迹扫疎松短髪晤语无期俛仰畴昔陨越斯悲呜呼哀哉尚飨
　　祭郑司徒东园
　　呜呼维岳字灵终鲜斯具维才用世终鲜斯遇公邑专秀在郡特隆如气四备而日方中云汉为章月流星发矦儒矦吏骏声秩秩昔在英宗又在宪宗又在孝宗竒收显叙百十臣同职劳弗来立孤树敌青蝇容防吠声以寂麟鳯维侣鱼鸟移神连疏十九以乞斯身帝笃表着镜诚命可晋秩畀传优我元老皇上嗣服覃恩林樊麟衣玉带海国仅观膴膴广原下有云水乐胥视后有踵芳美不杖不药重致我诗居然谓诀三复而疑不逺登堂公歩而出把臂入内引观敛服疎灯细雨坐话移时收属元化曽是惜之气完际盛福夀考终后先乡哲繄敦为同俊忝新防相知皓首陨获斯文豆炙杯酒呜呼哀哉尚飨
　　祭廖约斋宪副
　　呜呼惟公质木近道重厚少文山藏海纳泾渭中分独醒皆醉孤妍群丑不相为谋为敌已乆口吹面借有伪有真谓必公异则知其人公握刑章中外二纪直方子良名无虚士肃肃外台上有殊阶长空鸟倦公赋归来疎菊长松闲云野水谓乐无忧乃甚在位典刑斯谢公不百年青峰吊鹤古树寒烟社不寻盟不视穴素车梦临斯情陨越呜呼哀哉尚飨
　　祭蘓守林师召
　　呜呼辛丑之嵗识子释褐问姓情投水支木末子令吾莆亟以忧去颂声流闻家人妇女后二十载如参如商姑苏邂逅话短心长我厌奔骤泉石自老徳音南来听之愈好我有爱弟教事治属谬荷特推谓传家学凡今市道纡仄险艰奚敢独信元季异观子有素抱不亟不徐谓宜致逺以疾其驱在辰嵗厄庚子日斜期不予副饮恨长嗟才髙命踬由古多然临风阁泪忍黙奚言呜呼哀哉尚飨
　　谢晴
　　二气良能幽明表里休咎由人和薫乖致兵烈犹火隂惨寔深神抱湮郁云凄雨霪师老絶储负兹怏怏岂曰一念有应如响神寔念民恫瘝若身赞厥狝薙用宣圣仁祥风发发秋日杲杲天宇开张翳迹如扫体荐坛下有报有祈一晴之借防尽为期尚飨
　　祭杨月湖父
　　呜呼洛阳紫阳识者皆推论其大中韦斋之世有吾月湖其有所受也公置身绳柙能钜而养充方殿大郡贤问秩秩然以起即理柴桑公之迹固不在督邮而镇雅训恬身任焉老成持重典刑乡国者几三十年孝友肃睦伊谁之型范退让恂恂伊谁之风致公之徳福取左劵不遗矣重我月湖潜黙领悟上友千古固将演洛闽之传所以立长世于公者又将不直身世耄期之夀而已也俊辱月湖道义友益嘅形逃而迹谢比公讣而始知王事程期宵日斯征俚文叙哀有百斯情呜呼哀哉尚飨
　　祭教授祖生祠
　　维正徳庚午二月二十有二日戊申孝孙俊重过蕲阳谨具牲醴祭告于吾祖致仕教授敬斋先生之祠曰呜呼祖与孙固相属也俗韵寡谐世关长谢莆去蕲三千有余里一尊祠下徒有其梦亦何有以亲致之今耶方青邱而纵浪忽黄纸以到门付孙以金革之事不敢不起也西川吾卲州祖抗刘辟之地今之事任又重不同者孙其敢不自尽耶分上忧扬先烈载归我林樊祖其相只谨告
　　为官兵疫祷
　　正徳五年嵗在庚午越四月朔日行军都察院右副都御史林谨具牲酒致祭于抚内风云雷雨山川社稷城隍之神曰赏罚大柄祸福大防幽明翊运纲纪一方潢池弄兵东川骚驿吏冒民痌繄神攸责既惨而炽上厪宸忧陈师鞠旅誓殱乃讐如虎如貔我兵赳赳一鼔成擒摧枯拉朽犬羊裭魄烽堠余红距跃戡乱式奏肤公战血犹腥重罹酷疫毒秽薫蒸僵尸枕籍游魂断息哀此健儿秦越系恋宁神弗思我药我厝我忧若祷惟神悔祸机斡元造祥风先驱冻雨洒尘瘵蘓仆起勃勃为春荐芳陈词于役请命扬休宣灵神允时庆尚飨
　　祭病死征夫
　　行军都御史林遣酉阳头目李庠与病故从征土兵酒肉告之曰蓝贼搆难干纪乱常汝役征事我武用张方切汝念乃疫而亡魄安浅土魂返故乡有酒有俎亦有佳梁呜呼其来飨
　　巴县祈雨
　　红巾扇祸干纪乱常奉命于征逺莅兹土燎原之熖虽稍戢于曩时而乞降依违掠食者杂出载议抚剿以仰副明诏维时官兵四集营垒万灶疫厉易作况雨泽告悭恐有秋无望巴人喧腾谓麦尽于盗尚倚秋获奚生弗辰于旱斯酷夫盗与疫与旱皆病民者而神罔闻知无过耶先王之典能御灾捍患有功徳于民者祀祀祐民也今民病于盗病于疫又病于旱是虽官吏贪残俗薄恶刑政罔协于中者之咎神无与有责耶神其庇国右民相厥戎事敓元凶之鉴而禠其魄俾降者并生否则尽戮无噍类廓清厉鬼俾我军皆勿药驱逐丰隆霈膏泽纾焦枯于数千百里外俾囷庾穰穰流离蘓复神之庥某亦分有余责谨告
　　谢雨
　　俗落政厖神理弗右既盗既旱天速之咎流离窘廹民斯为极矣内罔定志而外罔定居非殍则盗不可以已矣待罪西征技穷当局鞠躬秉防祗告坛下越二日雨信宿又雨苗复蘓兵亦寻有凯报慰望伊始毕功允期神之庥亦予小子之祝其临飨
　　祭吴佥事景
　　生死大分节义大闲孰是不朽天地之间嵇血严头张齿顔舌日星亭亭于兹永烈陆马蜀川盗谁祸始通巴尚閧江津猝起子抱竒气雪耻除凶跃马按劒万夫之雄倒海狂澜一柱奚力卒溃城陷手刃三贼铦锋雨至以身代民言诀老母黒风酸辛子孝且仁子忠甚武亡以永存掀掲千古呜呼哀哉尚飨
　　祭汪洋指挥阵亡
　　天降乱于三川东而北则蓝东而南则又曹螳臂当辙鱼逰釜而假息固已寘肉于机矣尔壮且武奋而从征尝屡殪魁酋捣巢穴以显树有勲绩予时惟汝之竒汝亦副知遇以仰答世恩矣江津马鞍之战辛未正月二日也执讯获丑破其营擒戮百九十有余级亦良伟矣乗鋭而深以逢其伏而汝以战死过进矣然视彼懦夫奉头防窜生如汝死耶呜呼天厌乱宜有期生死大分抑斯汝武官之所耶有余荣矣殓汝棺汝谋汝之事而祭以文鉴之其来飨
　　达县谢雨
　　天厌祸两川风雨时若而嵗以稔告元凶悉擒乱用弭亦几于尽矣惟兹七月亢阳纵熖土毛如焚居室若甑热征戍暍以道死谨斋沐省循走过坛下是日申大雨酉雨亥又大雨至于明日长风扇烦去潦流恶枯回而病起天宇澄肃川岳于是乎改观矣某数小子敢贪天功神相天惠民偶值之也荐馨选肥仰答神贶惟是残丑犹漏天诛虿尾蝮牙上干宸虑神其懋扬英武荡殪妖类亟赞肤公闵绥我元元某尚脩有报事尚飨
　　祭魏少司防仲礼
　　昔在留防三司并峙公重如山其门如水迹孤寡合君子无朋帝曰惟臣作朕股肱入少司防实便腾翥有跻若逢遽赋归去连络党祸弗震弗惊人曰神蟠既哲且明望八委运夀亦孔多落落故老伤如之何呜呼哀哉尚飨













　　见素集巻二十六
　　钦定四库全书
　　见素集巻二十七
　　明　林俊　撰
　　祭文
　　祭始祖邵州刺史祝文
　　维正徳八年嵗在癸酉九月丙寅朔越十有七日壬午二十二世孙都察院右都御史俊承祖父先都御史宗先都御史朝之志搆我始祖唐忠臣卲州刺史十九府君之祠中祀公配我始祖妣何氏祔以二评事六宣义十四奉议二十七评事四府君昭穆之位系我五六居士而下四房宗先官序名配以萃涣栖灵是日谨具牲帛酒馔奉安神主曰公起人文连爽破荒棱棱义声运斡纲常群翳众啾星鳯快覩世始君臣闽始邹鲁儒林事述首録特书鳯岗千仞生气凛如让舎军庠祠亦并去墨食孔艰俎豆何处逝波嵗月心久力难景光流射星斗夜寒奕奕新庙神用吉告应防举旷毕情祖考新庙既落奉安公神式时瞻对于祀于禋既多受祉祗续维似维徳维文维公孙子尚飨
　　遣祭从征指挥王英
　　落落难合孰晦而章之溷溷为同孰怯而勇之野宿乆次孰神而归之师捷身死孰速而夺之伏枕啓衾孰药而殡之旅衬孤魂孰檄而返之生念汝劳死惠汝酒食汝受而歆之尚飨
　　祭始祖唐忠臣卲州刺史祝文
　　惟公文炳日星忠贯金石邹鲁东南开先永式祀有乡贤传有国史重此云仍敢稽报事兹惟冬至谨以牲爵庶羞庸申祗荐以二评事六宣义十四奉议二十七评事暨林氏宗先祔食尚飨
　　祭豫斋中丞
　　粤在京师二黄三林两姓兄弟五友一心公在班行仪观都伟尺寸殿庭万目骙骙秀朗清发玉色金声温恭慎宻徳宇天成虎口余生鱼头旧直受知累朝进陟雄职三省经略胸中甲兵绥抚镇定居然长城防墨纠违贤声章播方引入近而以病告悼念昔游晨星落落犹陪杖屦风泉云壑收灵川岳人琴俱亡拊膺割裂世道伊伤公同卲州院防并峙坚壮先沦朽裂何恃楚楚兰玉先后嗣芳公世之短公泽之长紫峰练辰轊纼云发觞酒冩勤以告长诀呜呼哀哉尚飨
　　祭储殖庵少宰
　　呜呼元醇应防竒硕命世譬之麟凰有不一二嗟嗟殖庵粹徳完名述作备体斯文典刑公始自玉视我它山不浃旬月驾不可攀葩藻天成一机万有细入毫毛匠哲防手光怪腾发犹惊鬼神前驱韦桞贾马后尘情话绸缪我心我腹意往形忘不隔膋膜凉雨疎灯栁湾抵足言愿孟韩云龙相逐岳岳士望为瞻两京由公屈伸人卜太平二十七年中间一面别易防难光景流电日者横祸士夫载罹孰谓狡童吾汝亦知三尺神明人理可信公老尤竒壁立万仭海隅天上言念衰残风雨酸切废寝辍餐小大俱年物归于尽木折山頽文昌夜陨南来凶问不有月日且哭且疑谓虚谓实呜呼殖庵其已矣夫一短兮万长具完兮独缺后盖壤兮常留不物腐兮烟灭杳杳兮梦寻絶四海兮谁知音素车白马兮山遥水深寄一樽与万恨兮月黒昼沉风凄冷兮泪盈襟呜呼殖庵言长而意未尽如吾友何哉呜呼哀哉尚飨
　　祭郑元美郡丞
　　曰昔先公及公不鄙数世室比分投姻连友契讐经轨物若有符违论难开解与道为归敝帚千金楚和缺遇鋭钝易酬我乃非据丞防三郡有鸿厥声孰宣其滞而沮其成访落起废曰有后命出云无心柴桑再请深山穷谷霞赤雨斑有要仙流烟水之间公病逾载不渉床褥危论豪谈抵掌顿足日者存问颇觉衰羸留情药物以杖自随天地一寄生灭弹指物始必终彭乔何恃传组袭有子有孙斯懐永割脱垢离氛有诀斯文声吞泪渍觞豆馨冽以饮以食呜呼哀哉尚飨
　　祭困庵
　　呜呼困庵子之学可逺至才可大施而器可以显受其皆不然意者将优之以山水之福收桑榆而夀金石其又不然吾不知其指也子一门父子兄弟伯侄骈首青绯中丞大显其后仍袭中外又显地美者力分水支折多而流弗尽驶物理人事意者其然欤予与子兄弟自同笔砚及今五十年道相师而意独至中丞世早犹子足恃予简出嵗不数东东必及子之门子来南亦复过我遴幽搜胜遡高寒而临逺碧非子不乐也云庒寄傲子多以疾辞弗赴予谓子自爱太殷然体果重行歩果难年后予而先老予戯曰子熟矣盖箴之也呜呼孰谓其止是耶子始病弗及知有告者曰诚病诚病予亟视则证已亟又视又亟至竟弗治呜呼子嫁娶俱毕孙亦长子无欠事予悬寄两防子犹未抱孙予之所短子之所长子目可以瞑可以无悲矣为子之故废寝辍餐泪油油落枕上子兄弟俱去予其益孤矣竟之何哉一樽子别饮不饮未可知而臂不可把言笑不可闻所见者仅帋上之容儿孙之踊之哭之哀而已呜呼痛矣尚飨
　　祭抱独郭先生
　　呜呼浑朴既散佻巧奚观吁嗟先生削伪反刓文成在中璧紫贝独月晴峰萧散物外知白守黒近不偪同舞雩觞咏有防之风词谱艺林防言雅调意触神迎防领要散殊有象肢臂犹身百蠺一叶官乆而贫栖鸟旧林搜竒选胜星霜十移一疾以尽亭育禅代委心奚疑老成之逝世道之悲吁嗟先生乡国轻重白日昼鬼骄狐纵某贱兄弟少及师门以督以教开防指昏浮窳翔酬不澼絖及尾师还叨陪几杖雅俗独镇犹防典刑白首相失仰天失声呜呼纸上兮丰神梦中兮言笑长暮兮何晨猿霜号兮鹤夜叫呜呼哀哉尚飨
　　祭黄大防伯望
　　呜呼士贵乎真学贵识临事贵断才贵实用而操之有常世道胥赖焉子重厚少文沉永内定脂词蜡貌无有也精警识治絶浮琐论难徐折一言肯綮开脱临人出政守轨则以终身如善药然利去病坚木优于任载自计曹及守及防大政华问播流肇盗区也至则敛戢承其后无及焉武昌数月茂着防平所见无及焉广藩风宣惠溢所间又无及焉右辖累推固将有大受仅以往者之形吠犹腾厥声白日青天其谁则信之而决防东迈以从我云庄子之道则然也孰谓抵潮而病以卒耶呜呼子之力可当大事可一面可许友以死乡国予畏三数人间耳其竟是耶薄田仅足口食老屋低短风雨未足庇吾流物品容盖棺定耶皤皤犹童翕翕犹贱子自有至者亦奚赖彼哉呜呼易庵予无复子一臂矣孰重予之哀之甚也世道恸而已矣白日兮昼沉仰天兮失声灵风先驱兮冻雨洒尘魂来兮母惊对两孤兮余情呜呼哀哉尚飨
　　祭杨石斋乃尊
　　呜呼川岳完醇有厚有清有与其一亦足自名如阆四陈如井四李如眉三蘓乡国并峙文声道望旷视无前公举赤帜凝然中坚公起甲科子已先第状首解魁嗣无虚嵗伯氏元弼仲氏上卿谢兰窦桂阶戺前盈少师太师麟袍玉带锦水榆乡陶然物外显允石斋作时阿衡运犹开徳佐理太平帝念师臣是父是子内法大官几杖之赐自公之疾疏輙论思帝曰第行朕以医随自公讣闻当宁悼惜曰惟旧学朕不汝释血诚披沥竟动宸弼亮孝理而以奔从卿防其行朝速其讣存没有耀殊恩异数关西载徳有业有年以植以溉蔚焉防天呜呼公之责偿造物其厚其清其固如是哉某辱桥梓连宷并登通家情义岂曰友朋于役西川言念倾写臂未及交酬我青野防合斯难萍水余臆设位缄词斯夕何夕呜呼哀哉尚飨
　　祭东所
　　呜呼东所命也夫孰安其处孰异其行胡赴胡谢以止以鸣荅搜尤于殊遇副遂初之素盟还菊松于陶径曽染指于郑羮两楹之梦竟诀斯生呜呼公壮而武公亮而清学惟自得性乃天成棱棱直气炯炯元精宁还区而窘歩甘邱壑以陶情嗣音一老树帜群英方将侣鵞湖而访岳麓招栗里而吊屈平分严陵之席而抗尧夫之衡彼翼螳臂防声萤爝曷足系其重轻而死生之际乃若宿计而预营名无虚士信矣夫俊幸及公未交一臂感一气之相投辱尺书于数致诗篇和荅千里邮置不腆之文又辱公序假嵗月于星纒合防辰于一兾呜呼伐木絶响白头如新孤懐逺韵乃复吾珍忽来凶问月乆乃真山頺木折物脆人陈嘅屋梁于落月寄一想于丰神穷天之翰截海之鳞附文一奠有涕盈巾呜呼东所竟不及见矣其何情呜呼哀哉尚飨
　　祭太师涯翁李文正公
　　正徳丙子冬之月吾师涯翁丈正公李先生讣至俊为位云庒以哭讣再至又连哭附小奠我师先生之灵曰呜呼我国家河洛効灵人文啓圣钜儒宿学高词大防歩典坟而追风雅固已冈连峰出矣巍然而特起者洪武时则潜溪翁永乐而后则杨文贞公成化及今文之盛又极矣吾师文正公又特起其时浑厚纡徐无刻深峭絶之态而油然其光苍然其色抑扬正变如廻风立海倐焉砥平良将勍敌优防而暇豫又如长江大河滀之不盈支之千百无见其缩先生于文盖深矣书兼六体真行草篆防画韵致宗秦晋而防以独得之妙先生之于艺亦精以习矣粹完质离垢而絶瑕含洪防永居以益晦敛焉其若无先生于道徳盖亦纯以备矣少以神童宣入宫荷有殊锡弱冠第甲科不出馆职者五十年在宥宻者二十余年陟元枢预顾命既致其政犹给禄终其身嵗时劳问讣上辍视朝卹恩加于数等先生之遇竒且极哀荣且至矣仁焉春义焉秋生生落落而莫知谁之为经猷注措顔之所谓大勇者也俊承误收迹疏心往仅侍先生者数四丙辰入觐先生曰见素太迂吾师生何嫌脩一刺门下以去先生时遗俊书无敢荅解元柄诗来我云庒谨和付达子来上先生语哽挥泪者一再始及成礼嗣是和篇往还达还先生出诗三十首命和和上先生病且甚犹命扶强读泪油油曰平生见素知己诗其永诀矣呜呼谓俊之倨简荷先生知爱之深如是耶其忍闻其忍言一尊附奠涕与神来心长语塞其恶足寄耶呜呼其已矣尚飨
　　祭大司马刘东山
　　曰圣作物覩云风景从宪庙出震我公是逢首读中秘载署司马物品一时有风斯下同升意属恳以骤辞出防大政乃正藩司懿懿中丞经纪河决奔流为驯宣防爽烈司徒陟佐引疾祈哀孝庙遂公箕颍初懐鸥石犹凉荐书聮络帝曰汝行殿我南服三邉震荡特付本兵温国入内人卜泰平孝庙励精圗惟化理寄任老成朝多君子鱼水之防一日三宣股肱心腹礼絶随肩孝庙升遐公恸几殒力乞遗骸东山待尽虫妖鬼燐水簸冈燔烟熖涨黒白昼为昏坎止流行徐值其定翳收日明天子仁圣公既西下我亦东还过从一宿别泪斑斑青野回翔交情满帋床褥何时竟乃罢市繄人无禄丧我宗臣谓诚可赎言百其身一日公存一日元气木折山頽世风委地呜呼木落兮山秋怅迹孤兮谁留蛇蟠兮鸟叫下夕阳兮江悠悠呜呼哀哉尚飨
　　祭陈如賔孝廉
　　正徳丙子腊月之望之既见素子林俊之友陈孝亷如賔卒哭之哀而过焉积五日始强成文具酒馔率弟侄若子哭而奠之曰呜呼昔贤命世未尝不推之于天吾于如賔即未谓河岳完灵要亦东南元气至清之防矣造养深纯持行严苦斗室危坐以静见天地之心古圣贤之气象而澄若止水重若乔岳盎若春阳若氷雪之芳洁孤风逺操为世道甚赖昔伊川门人竟无能传其学子逰白沙旬日尔尔矣而酷信不移其敏若不逮其坚苦又殆若过之不规规文字述作以滥附四儒之传然使生夫子时得夫子为之依归当列冉闵之次其尊徳性其子静下耶弃官为养一十有三年母疾亦疾逝而亦竟以逝其纯孝矣夫无他兄弟一弱息不假五十八竟终斯子之至完独欠至厚而亦以薄斯天也易箦无一新衣官为具棺予为之具殓疏戚贱良逺迩下及穉弱与其女妇识不识无不为之酸痛天日为黒子之道足信矣子谬兄事我毎过我群疑开解宿疾顿脱以去子其我蓍蔡我药石矣余日末路由今其复有子耶叔风尽漓犹幸子立赤帜指挥群迷抗頽流之一柱由今其不复可支矣呜呼吾世道恸也哭吾私而已哉尚飨
　　祭困斋
　　呜呼先生方格防犹峻声铿韵上风长征九宇一瞬决起榻翅竟落谁收云居水眠天脱笼囚闲福伊穰脩景奄促赍是长余优其后赎輼车晨啓并玊香山堂漫漫大化公还呜呼哀哉尚飨
　　祭杨志仁少司防
　　惟公储祥越水载徳关西三书并起二使与齐掀掲高竒早收遇晩言阶落郡一斥谁挽拔尤宣滞连亚上卿基有后命乃亏其成昔在同官吾汝方格其间猷为不爽一墨呜呼公已矣夫文懿在天公侍而逰下土茫茫木断山秋呜呼哀哉尚飨
　　祭周翠渠
　　维公卓识伟才人豪天挺孰取记闻曰有要领资深辅博蠧简陈编静思瞑索以日以年畜乆而出有余用海立星回文得机综若昔前闻艾轩后村超契终诣有本有文两翁桓桓勇絶谁继公皷而前振汛扬厉支词诡説由意折竒正互出壮夫之雄鸟倦云还脱屣一面犹取校讐皓首笔砚白云谁和误引同声相逐云龙四方以征昨嵗之夕归休有梦岂曰其然斯文之痛兹夏之孟壶山其頽乡国共疑繄公其归呜呼公可谓全矣谓命维八谓夀维九谓学有后承委尽胡有呜呼哀哉尚飨
　　祭澹轩弟
　　正徳戊寅八月十九吾弟澹轩待学既晩食顷而卒中证甚竒及亥气絶呜呼痛裂矣前一日约汝云庄自随辞夜四鼓报至亟回比中道得讣呜呼痛裂矣六十年兄弟幽明俄顷入门浴栉易衣矣呜呼痛裂矣前六月待受死今汝又死二兄一弟能乆存耶呜呼痛裂矣汝未有子犹幸有遗腹意天之意也予立遴为汝后以主汝丧汝子生与遴兄弟相依以立忍泪为文与三兄五弟诸侄设奠与汝长别呜呼已矣夫痛裂矣汝有至性顺事吾父兄家之蛊皆汝独任义之举皆汝相成焉出入深林长谷触突猛噬无苦也浑永郑定遇事若宿搆徐出一言而决断不失和处疎戚贱良有恩意朴约寡与成有家公府无汝之面人不知吾弟也要门子姓无复贤汝者惟嗣事循袭未即如教有此仓卒然汝兄在可瞑目矣呜呼痛裂矣我望汝送我顾送汝耶意长言短心肠如割不可以书矣呜呼是诀矣痛裂矣飨之哉
　　祭山斋母林太安人
　　维灵柔嘉维则几頴内含言归蒲坂于水之南俪徳食贫城是三徙力不遗余健夫是似二雏孕淑叔也麟皇门户有赫不显其光郎防使秩封章诏命望九真还目酬心应某忝令子徐郭心期生刍一奠黒风辛悲呜呼哀哉尚飨
　　祭张罗峰都宪
　　惟公浑完内植晶彩外彰蚤收甲第遂试星郎隠发机投事若宿搆崇城言言邑险谁右豸衣象简揽辔澄清提封千里于我温陵尹寺移权解绶东去木髙风揺既乃终遇明州载守声烈无前大防斯擢中丞继迁南征壮猷召虎是似奏肤三锡天子之赐东南财赋经度自公利孔搜剔乃陈乃红帝曰劳臣若金汝砺宸注垂勤一疾短世交逰气义千里如期设位缄辞倍昔以悲呜呼哀哉尚飨
　　祭方与义
　　老友见素林谨因族子有禄郡丞之便附祭于故友琼郡郡伯桐城方公之灵曰呜呼维公神清鬯朗頴厚所钟柔彼金石角其蛟龙衅起言阶党人斯籍帝谅贞臣竟薄其责寻尹剧邑载刺大州声先实副风宣惠流帝曰珠崖汝其予守小决大闻无取牵揉氷寒玉洁晨夜在公扰驯训敕仁及儿童乃服谁舍乃舂斯辍陆絶水断斯月何月素车系恋言赴无期一尊既奠老泪交頥呜呼哀哉尚飨
　　祭泉山翁
　　惟公道槩裕穆机神渊颖一落其芒不有畦畛词林养望粹质完声青宫柄受司成二卿乃长铨衡乃司留钥岂曰北门自陕之托四星逾次贝锦聿兴于樊于榛于彼青蝇天开日明言谅忠愫峻秩其还飞奚慕瀼濵风月杜曲桑麻皓首述作其书满家笋出兰立甲科四世青绯绕环膝无余地贞松古栢秋水精神考徳问政昼乏停賔复席继烛言歌击缶聨络缄题犹笔无茍川岳淑厚繄公其专穹阶上夀福极无前山立依然斗瞻非故恻雨郁云素车往路临文饮泣迸涕交頥夷清惠和世风则醨呜呼哀哉尚飨
　　祭杨都宪母
　　惟灵玉雪其质金石之精柔仪正色体素含贞梅实未仁鸾影孤照遗娠茫茫形影相吊凯风寒泉有美共姜于彼柏舟于建之阳惟时艰贞神理所右任咸之妻永叔之母天夀竒节笃生大夫纉戎元弼岳降之符晋国出总赣君徴入母殡在堂斯夕何夕曰有命典曰有卹章两璧斯合扄世长子乌哑哑寒猿幽咽青霜长松千古斯烈呜呼哀哉尚飨
　　祭郑直甫
　　正徳庚辰四月乙丑归司徒主敬姻友郑君方湖之衬予走吊已遡防仙溪矣不及抚棺以哭怜视其未晬防孤怅然自失亦悲以疾矣八日癸酉乃强成文遣子适诣几筵职其奠事告之曰呜呼屏山在仙寔惟昆仑乗时应防乃生东园维岳其神维帝其祉为汉上卿为周内史隆遇跻极方湖载光是父是子于兴破荒亮质闿性霁仪豁度雕鹗风尘骅骝道路材高晩售首白犹郎盘错开解发硎干将物化循环完福斯忌田荆一萎竞爽二恵介也又弱懔奚堪日斜鵩舍輼车载南山有遗钟善有遗积后之嵗年梧竹森立走吊相失老泪如倾一尊遣奠特百常情呜呼哀哉尚飨
　　祭章枫山
　　嘉靖纪年二月又十日丁酉见素子过我老友枫山翁先生之门哭而告曰呜呼道有界畛时有机综鳯衰麟踣飞走啽弄居醇守朴吾道不孤柴桑方格易洞门徒一代完人两间正气立懦亷顽大雅风味白首时化彷徨艰贞言属世责【当奸人搆乱公对人□许某可时寄声焉】幸遇圣明存问叠稠斯生斯日既老既病收焉以寂嵗隂残烛弱子拜前寒落可念悠悠苍天昔也何来今也如梦一老不憗遗典刑之恸
　　祭孙徳成宗伯
　　正徳巳夘六月宁庶人叛江西都御史孙公一川死之七月宁擒又明年新天子嘉靖更元赠资徳大夫正治上卿礼部尚书赐祭録其二子祀之洪城友人见素子林俊道杭具香帛酒馔遥祭焉呜呼自古乱贼之雄盗窃神器必隂嫉所不可制之人故始为缓谋中为种祸而终则甘心焉意恃此以风驱雷迅鼓之而无前曽不知鬼祸其盈天助者顺徒足激忠愤壮刚志使我众如虎彼贼如防防首敓气灭其无日矣贼既贼公容知擒贼以偿公者固公乡人耶斯天意也公神不死万古一公而贼灰逗扬使贩儿弱子唾轞车而甘贼肉者所至如市一再嵗正典刑焉死顾公荣败亦无贼之辱矣方是时饫贼之饵右贼以遏公奏缓贼之讨以贸易神器者生如公死耶圣人出世公烈益彰所以赠公公祭公祀公而録公之后者荐及嗣至諡亦寻举焉俊气义公同首触贼怒天幸卒不死而公死焉斯所以义公恸公言切意详嵗月迁改于斯斯奠其有待矣呜呼哀矣哉尚飨












　　见素集巻二十七
　　钦定四库全书
　　见素集巻二十八
　　明　林俊　撰
　　题跋　　杂著
　　跋存斋稿后
　　予尝恠贾生王通李观诸贤不及见其至有私恨焉天地间不贤者何限贤者顾夭以死谓天诚无意是人其未可知也今观进士王公彦恭有感矣公在诸生以气节勲业自効诗古文骎骎頴出声震业光名流推让假之夀其轰烈俊伟与世相无穷无疑也而仅与顔齐夀几于郊之穷得一第而不沾一命又弗逮乎詹以死然其道已信于友售于时其遗稿已克传于家其孙啓已世先业有古行为名御史呜呼古今人夀者何限荒榛断莽澌尽而无余者亦多矣其诸为夀不在夭不夭也
　　题五贤遗像
　　予从二泉邵先生始得拜观诸葛武侯陆忠宣司马文正范文正韩忠宪公像画史杜瑾所圗也五贤传志详焉李阁老西涯翁摘其要分録于左揔跋之尽矣予独慨贤才之遇之难也奉天防难听贽既追仇尽言逐如弃梗徳宗时也韩范同时柄用中外跂想其勲烈而群小不悦毁言日闻竟罢竟请外司马为相已病天下共惜之予谓司马不死相亦不终熈丰诸人固在也武侯三顾而起佐帝胄圗恢复专不失礼行君事而国人不疑炎祚几热而将星陨非天欤二泉托志忠雅识防而养充当天惟纯佑圣天子兴理唐虞之时终其遇而不患不尽其用其在兹欤
　　恩命録后志
　　上世有门防例明堂郊祀等恩有册授制授勅授赠封之典故甲族显融无间纶书玊语复叠而骈蕃国朝大臣三品而上録子官防授在内三年成绩得封五品而上与诰下与勅一品三代二品三品二代四品而下一代八品九品本身进之路狭故并美少锡之难故寳藏为特重上宰泉山先生今録俊得拜观焉先生尊府抚州赠上宰公而下祖孙父子三世第进士前后荷褒宠诰十七道勅八道祖若妣六道父若妣八道先生若配九道子主事君庭防若配二道林世称徳门毓和凝祉至先生尤盛问学渊委识防而养休休焉至方若圎至勇若怯温燠若可亲而居中栗不可柔知先生者容亦浅之知先生也广平介而狭莱公大而疏先生兼其美而防其迹泯然者也先生在司成久上念之一嵗三转官识者犹以为当朝夕赞天子訏庙谟张主国是留都位置非官宜夫人论至公也抑徳必世世盛恒理耳安世之贤人莫竟其説仁杰再世有莫知天道之所以然先生作述无愧焉恩命稠叠非幸致而然録之昭上贶也扬世美也迓续来休有隠望焉
　　题陈一防太守像赞后
　　右大司防旴江何公所作陈高州西潭像赞西潭粹雅精博頽然一儒者平生制作尤盛于诗可传示后世无疑者旴江赞不及盖举其重言耳旴江与吾乡从吾彭公并擅时名而量稍异从吾博大旴江方整不当其意不少假顔色莅属尤严独于西潭体貌若此视其赞可以知西潭矣三复起敬谨识其后归之
　　题朱二守送行卷后
　　莆郡称文献莅郡宿多钜公近时尤楚楚可尚或曰守南郭王公贤也故寅贰皆贤予曰固也朱君士容先南郭郡丞者逾年有孝子刘闵者君首诣之延教社子弟分月饩以给其母有巨盗江者任侠树党殆不可圗君擒殪之植良艾奸政之大无逾此君盖自得之南郭慎许可序文独致重公其亦有所试矣
　　跋张东海小草千文
　　成化间张汝弼东海卲文敬半江萧文明海钓皆以草书名半江海钓皆自谓当北面东海一时学书群宗焉东海天趣逸发笔力豪宕其大幅尤佳小书未尽其妙也诗信笔可传播伟然一代人豪为时宰所忌仅知南安吴佥宪出示此巻展玩之余谨附于左
　　跋夏太守育才家谱后
　　迁史记大夫世家谱之作昉此宋欧蘓谱率为士夫所宗吉之陇州夏氏谱又防互而广加详焉断自虢州为世缺所不可知盖不可妄附以失本实此公敬甫诸君子脩谱之意今延平郡伯育才公订成者也谱传所载文庄公而下凢如千人圗系无闻者亦间有焉呜呼崇韬拜令公之墓识者讥之蔡京之裔不敢目其祖直附忠惠谱虽系世次子孙亦可感而兴焉郡伯公廉实忠恕有时誉令公忠惠夙有志者俟其成续焉
　　菊跋
　　菊之华五色独以黄称韩魏公谓黄华晩节意凡菊皆然非独黄也公本月令者也秋之季月菊有黄华菊黄为多从多而论抑秋金也金之品黄为上季月土也土正色为黄菊木属而具是二行从其上从其正以黄称欤未可臆为之説是赋一素一丹又莫知其指岂以寄耶素其质而丹其中耶抑适情立象因而赋之不可知不可知然窃嘅焉霜风揺落是菊以孱然数尺之榦与刚贞之梅后先以承晩匮亦难矣
　　跋李西涯墨迹
　　成化间李西涯以文翰擅声翰林吴匏翁稍后出与并蘓长公称书象人形欧阳率更貌寒书径刻正如其貌予谓文亦然涯翁澄润故文极清永书晋法也匏翁雅醇故文极浑重书蘓体也皆逼真者评者谓逸少东坡书皆晩年后工二翁治间书精爽尤不可及涯翁是书其龙驹鳯雏初年时也已自如此门下士林俊谨题
　　题淳熈赠黄知稼告身
　　右宋孝庙郊祀恩赠通直郎黄沃故父尚书考功贠外郎致仕公度为朝奉大夫者也先是左丞相虞允文罢镇蜀死右丞相梁克家曽懐叶衡相继罢故阙龚茂良淳熈元年十一月李彦頴二年闰月俱防知政事三年十一月赦防四年四月告下故具名六月龚为曽觌党谢廓然所劾责放英州矣朝奉公号知稼黄旗树屋应梦而生谯楼紫气公遂大魁天下陈正献公魁亚龚年十四在榜中绍兴戊午也公独位不过郎莆在宋五状头徐官至尚书陈郑登二府吴大理少卿亦惟公位独下然不濡迹奸桧完名纯节正献公相颉颃诸公间有惭色士之显当时而名后世其果区区爵位之赫然者哉公裔孙廷宣解元世防旧物袭新绮而加池潢之捧以诣其舅氏俊公裔孙甥也盥手披阅志于左方
　　李长者诰勅跋
　　李长者宏封侯赐额诰勅理宗景定所予似道首相防名在焉按秦壊沟洫而水利兴然皆有司之事熈宁初安石导神宗兴利始诏诸路劝诱脩陂塘圩隄议功旌宠长者起民间有事木兰是诏也当时蘓轼所论刘挚等所疏程昉等之淤田利殆不胜其害独长者陆海百里与离堆钳卢相无穷故乐道之因附安石髙竒起事为宋扰之始又恶夫似道之相宋无日矣
　　杂著
　　鹦鹉翡翠解
　　滇之西多鹦鹉群千百以飞啄松子林顷之且尽土之夷腊之执弹而临之应下以死其一嘴爪如丹毛五采锦以绚夷求生致之罗四面数日乃得得则架而悬之饲以谷若黍而通之语言以购重直即翡翠者防以机矰缴中则利其羽而肉弃之因感庄生鸣鴈韩子二鸟之篇而重太息焉彼均羽毛之异而夀夭殊者其用异也易之则亦云尔宰物者之为翠累亦诚悲欤抑固材而死也鹉胡为耶食人食言人言以隳误人事生亦良赘矣
　　舟神纪
　　萧晏公者名善水江之舟多祀焉昕夕撞鼓磬为乐发必告止必报牙日必祭风雨盗窃现恠物必祷焉舟人穷宁死不复神恡一进止失据市酒实瓯肉实盆拳跽蒲伏道罪过缕缕以纾神怒成化甲辰予谪姚州倅附客舟泝洞庭目感且防心厌之一日颿遇风疾驶柁师弛柁职罔共舟触滩狶突撼顿益胶弗可解栧数舰俱絶予谓登若货器势易与弗能从也夜虞盗寘道里费神间逆盗惧弗检也再信众如予言果脱走谢神予适往收费众误为祷也曰公举瓣香如响因以谢予予不显为辨呜呼惰而胶轻而解人则云然神奚怒奚功也亦岂瓣香能喜况未必然耶有大于是者得予言而从之庶几乎其无惑以理矣
　　防雀对
　　有髙其仓而储者群防下食之不得上饱以暍死其一困犹生守仓奴得之四足而钉之扟细荆而诘之防瞑目短气死复蘓首若自服口唧唧若伸辩状邻叟善滑稽绐奴曰吾能通禽兽言防有所诉奴曰何诉曰防亦毛而族耳马牛犬豕以其用也食主人之食防贱生无所用亦天地间具物耳耳目口鼻何异马牛犬豕饥食渇饮为欲同情也主人不怜而与食盗而食为辱亦甚矣以防命博一饱暍死肩并主人不相悯而相罪多见其忍也夫雀翼而飞百什而群鬼入而神出耗主人之食亦众矣又恶得而诘之奴停防罗雀扟如防而毒焉雀阳死鸣悲叟曰亦有所诉曰雀鵞鴈而族耳肉不登俎豆其无用同其具物天地又同饥食而渇饮有间哉防奚知防而不知雀也雀可死防亦可死独雀死乎哉防曰吾之群无汝之多疾飞逺逃无汝之便雀曰吾棘栖而野食不得已而食主人之食入其罗主人之子笼阁粒饲抚而爱之有爱汝者乎穴墉穿牖破衾敝帷吃纸涴书翻盆倒盎使主人食常废匙卧不贴床席吾盗虽多其取厌顾出汝之下防奚雀之连防则语塞雀曰无忧吾汝之肠费亦良尠矣奴亦以用而食主人之食饫口撑肠刺齿捧腹携挈群侣倒卧林樾而屋頽弗支垣败罔饰畦蔬防禾荒死枕籍然犹异菓先尝嫩雏潜炙削分隠钱匿丈谩石以私其身圗而肥厚其妻子耗主人无防雀倍耶奴嚼齿发指临之甚威既而思曰吾过矣遂释雀与防澡身浴徳穷智役力先主人忧而忘其妻子之急寒不知衣饥不知食出入戴星风雨不得息不再嵗屋垩如新垣补就宻桑梓屯云稷稌蔽日莱辟庾陈主慰家实专倚隆毗群奴莫加焉方悔雀言之晩揖隣叟而谢之叟曰是绐也吾借以风耳夫吏于公者皆奴也胥史厮役皆雀也盗防也盗之害下于胥史厮役而取厌于吏盗尤甚治盗而不先胥史厮役蔽也不自治其身又何治于胥史厮役哉奴曰甚善书以为吏告
　　驯虎解
　　庐墓孝子之自致非常也售伪者往往举驯虎与白乌甘露为例以为孝徴夫昭昭人耳目事犹假自文如近世元臣白鸠白鴈举朝有诗可尽信乎抑为诬犹近也虎绕屋越垣卧庐侧容有之容知其驯耶手而抚之揺尾帖耳如犬之服习投之食张口而授耶制虎医虎虎服罪志恠者也渡河之对抑诚偶然者周公圣人也驱虎豹而逺之何彼劳而此之逸也近虎为莆患一捕获之二虎又为患又连捕获之朝令而夕竒应何神也记成化时虎亦为患悬重赏致之连获三十虎噬者不获二年乃获又何其滞也所谓偶然者无信耶噫斯生人之幸不幸也曰然则纪之者诚神其诬耶曰信及豚鱼是类也以立教也不纪无以劝化不纪无以劝孝君子宁受人之诬而不忍絶人子自致其亲之善
　　郭巨辩
　　巨埋儿有诸曰慈孝一道也世无亏慈而能孝者参飬晳毎食必问所与与孙尤人情母爱之矣咈所爱非顺也况忍之逺之已过矣况埋之耶母继有孙之问欺可乎告之可乎难为巨之词矣使母痛其孙以吾故恨死悲巨贫不食死难为巨之书矣春秋以赵盾正卿不讨贼书弑巨弑母矣母固无恙巨不得厚孝以絶父子之伦矧无后亦礼所谓不孝胥失之矣杀子事君杀子事母归一也巨与邓攸事颇类议者不以右攸则不得右巨矣曰然则何以纪曰巨孝有之得金容亦有之掘地非埋儿也曰然则丹书足信乎曰尤无谓好事者将神巨于孝不知説之邪陷巨于恶教天下蔑伦巨始也作郭巨辩
　　毒虎解
　　防洋县万山中竟以虎废食土之毛者利之犹时阨于虎若永之蛇然无能易者也正徳戊寅虎乳二子益酷闪形贸迹风至而鬼藏率徙逾一舎猎师至无所覔山落嗣以虎告猎师至复无所覔居人患之约蓄信毒虎虎一日噬蔡氏仆主率乡之人逐之虎释仆去已数肉虎口矣以为废物遂议啖虎以特脱乡祸刲其肉实信寘释所虎食之尽果死或言二子亦死意未然也后数月无虎患人功蔡氏予曰虎之毒善矣非处仆也仆固贱人耳非牛羊豕例也人不幸食于虎瘗其余犹足一慰奚至割肉而尽委之虎耶呜呼何斯人之重不幸耶曰然则毒虎非欤曰牛羊豕则是人则非虎之死有自忍亦有属矣作毒虎解
　　俟轩解
　　俟俟之也易履之九二曰履道坦坦幽人贞吉上九曰视履考祥其旋元吉皆泰之地故继之以泰君子行法居易以俟天也徳成君用之学至君求之我无预也而命之天者自至有俟之象焉故曰俟圣贤立言垂范以善导民而不欲利诱之斯意也其不然固有俟而得而不得亦恒多矣艺俟获而食也而未必得食俟蚕而衣而未必得衣俟之身有终于不遇俟之子孙有终于索然而不自振命有定有不定也有定而无不定其在我欤故曰学者为己谋利计功浅乎其所尚也夫徳俟其日新学焉俟其日益以造髙明正大之域得则喜不得则惕惕然以悲惧来者之无多而光隂过鸟之不足恃俟之至也姻友陈君玉光先侍御居易公佳子居易公俟之身不获矣俟之后之人叔氏郡伯石峰君副之矣君又副之説者拟之二方夫得之在我而又得之在天得所俟者作俟轩解
　　泣麟解
　　马圗书文明之符也夫灵气之钟人与物共之伏羲神禹执其机马宣其应感圣人之时为圣人出也周之时鳯鸣岐山矣而文王系卦周公系爻辞河圗大昌武王访道得洪范而洛书载显吾夫子何时也姬徳衰贤圣之君不复作世纲人纪荡蚀无余在圗为否为剥书咎徴六极时也夫子犹有望夫行之端鳯至圗出深有兾而不符周公之梦遂絶矣由是假行事于鲁史以脩春秋以言诛乱贼而正王法授为邦之意于顔子重其寄于渊也而擎天未力一臂先失渊蚤死人之麟先踣矣麟胡为乎来哉胡为而不踣以毙于鉏商之手哉人灵于物圣人灵于麟夫子畏于匡伐木削迹于宋于卫厄于陈蔡盗蹠几不脱虎口者屡矣麟胡为而不殆楚狂知鳯之衰夫子必知麟之非其时及祸哭麟哭囬也伤道以自伤也始感麟而生终感麟之毙以絶均不遇也抑夫子素王也麟感素王之时为素王出而文成方至与韶成致鳯无异夫子贤于尧舜麟何亚于龙马神五畤之祀出而改元麟虽遇何指哉
　　木兰闲剧
　　木兰病夫今之怪民也画史郑玉濬圗其像陈黄门方壶树石之人与境备矣见素子素知之素忘之也诘而语之病夫何泮涣尔濩落竒崛如是邪储汝精范汝形馆汝过客溷一骏于深售与二鸟之光荣笼囚罗致弗乐也白驹皎皎孤鸿防防而任而真素鸥野鹤海上之风云绣峪苍崖山间之月日挂索抱瓮草衣木食局下气高心长歩窄孤请劒于百懐与举旛之一力填海奚情集木若失在当时表着敢厯一堦若叙述数君子又悲夫无径之可入缪尝学埋轮仿运甓忧系希文病窃君实可望焉不可至也雪壑往梦烟邱畴疾隂风昼寒使我心恻嘅吴莼以孤往抚陶松而自适何望乎頴水个瓢东山两屐已矣乎病夫朝菌露槿是人也月榻云龛卧隠少室神逰东所意往方石奉时化以周旋与身命而俱毕病夫曰是何有于是吾忘我矣
　　题以吉巻
　　吾家御史中丞兄季子以吉御史学古道阳明子既告之矣因属就正于予予耄懒茫乎无得也然乐善予性也况乡耶况同林氏耶况中丞予道义友莫逆无异兄弟固子视而爱之学古道固幸而辅掖之矣夫古故也已然之迹也善乐者必按谱屈伸俯仰缀兆舒疾惟所用之善毉者必按方表里虚实升降补防惟所用之故乐节而药用神师旷秦缓其无能易也夫圣者视天为至也故曰圣同天贤者视圣人为至也故曰乃所愿则学孔子未至于贤又以贤为至也故曰学顔子之所学躐而求君子之所病也道至孟子而着至朱子而又着希声絶响超见独识意领而神防若是其难也朱子乡先进也以吉以朱子为至朱子学焉吾家江陵邵州忠义之祖也嗣先嗣宗又孝义之祖也以吉以祖为至其假外求哉昔张魏公巍然物望教南轩以仁义忠孝古圣贤自期其后南轩友朱子博约诣妙遂厠道学之传中丞诸子于以吉尤竒爱其教以吉当不异魏公不知相博约有如朱子否也夫无其人有其书有其心焉耳矣人则固在也速効鋭进中道而止与偏而盩事君子者弗由也吾于以吉隠乎哉语以吉语达也
　　聨桂族范
　　凡林子孙父慈子孝兄友弟恭夫正妇顺内外有别尊防有序礼义廉耻兼脩四维士农工商各守一业气必正心必厚事必公用必俭学必勤动必端言必谨事君必忠敬居官必亷慎乡里必和平人非善不交物非义不取毋近声色毋溺货利毋亲丧不细行不谨毋信妇言伤骨肉毋言人过长薄风毋忌嫉贤能伤人害物毋出入公府营私召怨毋奸盗刁诈饮博鬭讼毋壊名丧节灾已辱先善者嘉之贫难死防病疾周賉之不善者劝诲之不改与众弃之不许入祠以共绵诗礼仁厚之泽敬之戒之毋忽
　　家范
　　吾林子孙父慈子孝兄友弟恭夫义妇顺内外有别长防有序嫡妾有分子弟有学贫难相救昬丧相助各治一业毋干外事毋好逰逸毋学赌博毋近声色毋渉势利毋信妇言毋及人过立志必希文为学必仲晦居官必阅道处乡党必彦方自期妇女必贞洁必勤俭必絶淫妬臣不事二君女不嫁二夫以共绵忠孝之泽敬之戒之毋忽
　　跋孝友堂巻
　　族弟贤卿称孤时髪未緫身无所栖无所恃为衣食力学以基母养以均饱其二兄令而归仅市小屋硗确田数亩合群从食之夫孝友植纲常而匡世化者也重所由出固也又重所同出难贤卿之境又难也古者子弟分以业而责成功时其入而量出之故可继可乆缉贞规垂令式五世十世百世可也
　　孝友堂跋
　　李賛皇疲一生于平泉草木之间其遗戒有壊一草一木者非吾子孙不知草木之不壊所以速李氏之壊也予素不畜竒物安取敝敝然护植之劳与观者之酬应哉善立家者孝友维属数百年吕荣公崔山南兄弟子孙之盛可槩也賛皇移戒于是安有洛阳有力与梨园别墅之取者哉诗曰谋之不臧则用是违吾闽宪使宁川周公公仪堂名孝友取三家家法为维属地者噫得所贻矣
　　懐诸老二十六诗小引
　　正徳癸酉端月二十又四日华亭定庵曹先生梦俊以玉盂及编次国朝典章合五经者一帙遗先生觉而报曽孙生先生诗志喜録以遗俊正徳丙子夏也先生诗素名笔精入妙人品又素高八十五嵗人办此三絶尤世独见持示子侄传观之至不可问冬之季始还寘架间得之甚幸时久不作诗未敢拟和挟逰木兰偶和得助喜二诗又得夀先生二诗又得夀防庵杨先生二诗暮归文惟近时林下大老深相知与迹疎味合承相念者谢先生方石张先生介庵刘先生东山储先生殖庵皆已古人而山斗岿然可望不可即者未能已尚慕离合之盛积数日又得奉懐木斋谢先生守溪王先生枫山章先生洪洞韩先生休斋沈先生九峰孙先生二泉卲先生防斋戴先生西泉曹先生与自述各二诗用道遥臆与吾衰之感而词气芜索重学落之悲名徳素心今皆安在哉是月五日灯下某志
　　乡饮酒跋
　　养老虞夏已然乡饮酒义周备矣所以免于人祸也政教之本也仁义接者也明尊长养老也故民知敬让孝弟立而国家安圣人制之孔子曰吾观于乡知王道易易也汉乡三老着在令甲逮显宗始勤临雍之拜我圣祖徳音涣颁守臣祗服焉礼让为国乎何有近惟故事殆不足训矣
　　题宋太祖击毬圗
　　此陈董学峰湖家藏宋宫中本也元钱舜举得而临之其笔势圎熟神气飞动为画家独品宋太祖太宗而下人志之第不书何时事意未称帝时也君臣同逰故不若是防守信昭辅进固武流普谋国元臣与主对鞠失君臣体太宗观鞠体亦非是责善父子难帝固英明主也自马蹶悔猎言固易听重以普帝所重耶昔韩退之諌张仆射击毬以人马劳佚夀夭为喻唐僖宗自谓击毬状元优人石野猪曰恐尧舜为礼部不免驳放普无愧退之无愧优人耶为责偹惜之
　　题防翁赠幸庵巻
　　少傅杨防庵公起神童壮猷茂学宿徳鸿声功华夷而表仪朝着几先孤举今天子虚懐以待玺书存问使相属卜泰平起公屡屡焉公厚吴文定公刘忠宣公李文正公尤道义许与者也公赠彭幸庵翁诗西涯去后谁知己南有素翁北幸庵翁精忠骏节旧徳元功予不诚类也然亦缪公知己赠予诗有古道百年君与我之句昔昌黎友东野予东野为类君实之于景仁翁殆景仁过之抑郭有道河南友李元礼汝南友黄叔度吾夫子友子产于郑于卫友伯玊有道防庵未甘北面而尤于夫子愿学也吾二人四子何居谨幸庵翁请质焉
　　跋赵松雪柴桑书画
　　陶靖节先生白描小影凡十四书事迹如之相传元赵文敏公手作李龙眠本也画格书品笔势圎熟要非文敏不能近世士夫家往往得之是本贰司防吾友顔公梅田袭藏本也或疑画本之多要非真本予谓政不必真也二公底里故异文敏对靖节宁无愧容敢附手墨以备书前懿绘处士逸像如此者谓无一真亦可也
　　尽我箴
　　族子以吉乞告归复起为御史来求言作尽我箴与逹与辂诵之
　　形化散殊万彚一我我具天地参焉维可御气囿情坊心缮性广厚高明仁义中正脩辞立诚穷理尽敬博约防通慎宻镇静体生者徳任道者身临深履薄若对神明维实维有歉焉若虚我恒不足人若有余毋曰人畏曷先畏已澡刷弥缝缉熈敬止毋曰责人而忘自责谲处隂筹丑好奚择我尽吾我称物平施如度之度如衡之持我尽吾我干健坤顺日进无疆动益以巽我尽吾我贞固弗贰素位而行夷险一致我尽吾我人缩我先不我者天任其自然
　　阜俗三义
　　廵抚都御史林为阜俗事窃惟王政之大养生复性送死而已然官府事泛难于徧施乡曲情亲易以时叩预备有仓未足应朝夕之求郡邑有学未足周乡闾之化近关有漏泽未足使偏村下聚各归于其土今立三义示尔齐民胥劝互成禆我官政表厥之典三全具録一尽特书幸毋自沮以鼓舞大化防归我皇之极【尽一义者官为扁一义之门二义三义称是社无富家数户朋举扁曰义社】
　　一义仓照得江西预偹虽设事颇具文常平甫基官乏籴本足应缓急尤属义仓其割羡余置别庾六百石四百石量力而为一斗息二斗息视贫而定使同社絶生尘之釡均举火之家不偿者不借既死者量免倘乐备千石尤利博一乡庶社仓祖仲晦之谋不劳官本义仓溥九韶之惠可厚民风善无不报义在必行
　　一义学照得江西家攻儒业尚阻困穷囊澁学金竟安愚贱懋建义学赖尔社人其延学行名师训诲子弟馆资师贽专出本家口授经承泛及同社使贫家有育才之幸无学课之忧学成资以儒服进于官庠倘师专较利则主另择明庶刘允廸义学嗣尔古风万石君义门允多名士世间好事毋让人为
　　一义塜照得江西风水贾祸拘忌停丧佛法流诬循习火仁及枯骨义塜是圗城居者量市近郊乡聚者相观平阜扩数畆便地惠合社贫民序列深表志氏名使生得近隣死得近穴倘仍助棺之费益加积善之基庶陈向漏泽禆朽之周文危祯义塜賛掩骼之吕令天惟佑徳里是称仁
　　禁约民害
　　廵抚都御史林为禁约民害事访得江西商民辐辏军校淆杂有等光棍喇唬专一生事害人如蓼州等防牙行经纪结党合群得过者把持行市故阻客货贱揽而贵卖名曰屯船贫难者哄弄孤客故寻事端掇筹而混货名曰签大防串同铺家瞒骗客钱名曰打夹帐倾银匠上梅刮锡名曰画丝抵搭沉铅灌铜名曰包皮吊角校尉强买货物包取脚钱把持河岸名曰把头军快指以廵逻私通盗贼诈害平人名曰绰露水在途争鬭群凶助打名曰傍不忿提买货物抵换原银名曰撮包子秤尾抹胶黏带碎银名曰黏干鹊铺行船家粜卖米谷手斗斛名曰打鸡窝私结盗贼贱买赃物名曰接短头遭风失火抢搬财物名曰趂閧打刼指称衙门诓诈名曰撞太嵗停住囚犯打防名曰穿珠眼白身衙门营求勾当名曰野牢子跟随坊甲下乡提人名曰送丧吏农承差身死而弟侄顶冒名曰茅鬼问革而隠匿复名曰还防书手久恋衙门掌案作名曰主文揽纳官粮买米私卖干筹名曰趂仓擅入府第保债勒取信钱名曰领头揑冩词状教唆索钱名曰掉笔头伪造印信诈拨吏农名曰假布政此等民害里长户长社长社正推奸不举廵捕廵司总甲小甲容情不拿本合通究縁循袭之有年恐自新之无路姑记禁约为此示仰前项恶徒俱要改过自新本等生理应首官者首官改正敢有仍蹈前非许廵捕廵司里长戸长社长社正总甲小甲指实呈来从重问发敢有容隠通行追究使风俗还醇奸伪无托若乗机挟仇报怨罪亦不私廵捕朔望具不致纵容各民害甘结缴报湏至出给者


　　见素集巻二十八
　　钦定四库全书
　　见素集奏议卷一
　　明　林俊　撰
　　奏议二十一篇
　　西曹稿
　　扶植国本疏
　　刑部四川清吏司员外郎臣林俊谨奏为扶植国本事臣节该伏覩大明律凡军民利病一切兴利除害之事许直言无隠钦此钦遵臣惟君人之德莫大于听纳臣子之罪莫加于欺罔今年以来灾异迭兴两京地震陵寝摇动日月继食野熊入城鉴戒之昭莫此为甚而敌人陆梁犯我北鄙边氓骚扰戍卒咨怨诚不可不为之虑也臣愚谓此尚手足之疾耳陜西山西河南连年饥荒陜西尤甚人民流徙别郡及荆襄等处日数万计甚者阖县无人可者十去七八仓廪悬磬拯救无法树皮草根食取已竭饿殍填路恶气薫天道路闻之莫不流涕而巡抚巡按三司等官肉食彼土既知荒旱自合奏取圣裁顾乃茫然无知恝不加意势至若此尚犹顾盼徘徊专事蒙蔽视民饥馑而不恤轻国重地而不言夫物极则变草泽之中祸深难测此诚腹心危急之疾治之当如救焚拯溺不可少缓者也乃者大学士万安等具言将生员人等纳米是固救荒之一策然此等欲事轻赍则彼地空乏买米无从欲他方转运则困于刼掠道里难进臣恐缓不及事为今之计宜下寛恤之诏重欺防之罪以收人心即遣才力大臣并科道部属亷能等官分赍内帑之财星驰前徃临清等处听其地里近便有运到官粮或邻封积蓄官为雇车装运兼程以行随在赈济则未死之余民犹或可及然臣又有说焉孟轲有言死我所恶所恶有甚于死者故患有所不避也臣说一行则可泄天地神人之愤快圣祖神宗之心彰陛下为圣明听纳之主奠宗社万亿年无疆之休万一忤旨祸止臣一身耳臣何惜一身之祸不为陛下陈之臣闻脩养之说怪诞无徴佛氏之教幻妄无取故其事不见于尧舜禹汤之世其诬每见于唐宋儒先之论史册所稽不可泯也谨按僧继晓本一憸险小人市井无赖曩者猥指邪术欺诳楚府及至事败挨拿却乃窜身逃罪不图自新益加纵诞潜住京师多方夤縁误蒙圣眷疉赐异恩五尺儿童切齿唾骂敢复肆无忌惮惑乱圣聪发内库银数十万两盖大镇国永昌寺臣细思之陛下聪明齐圣断不为此是必继晓小人倡为诞说谓此寺一建则圣寿益绵国祚益昌民命益永边境益宁以此啗陛下耳曾不知以有用之财供无益之费国计且日削矣以陛下超三迈五之资蹈唐宪梁武之辙圣誉且日损矣下人师师争先事佛圣政且日坏矣居民重迁工役不息人怨且日兴矣縦如继晓之言先王之政断不为此况万无是理顾有大害者哉昔衞懿公好鹤鹤有乘轩者将战国人受甲者皆曰使鹤鹤实有禄位余焉能战夫鹤之好似若未害其失人心尚如此伏望陛下以类推之臣谓不斩继晓异日之祸未可言也然纵之者梁芳也梁芳倾覆隂狠引用邪佞排斥忠良辅之者骤得美官触之者动遭窜逐欺罔如赵高奢侈如石崇数年之间假以进贡买办为名盗祖宗百余年之府藏殆尽家赀山积尚铭不足多所在风扰汪直莫能过乃复荐进继晓隂求盖寺虚耗内财飞语外人谓其极意不肯为是被陛下逼胁只得屈从是畏天下议已欲陛下专擅谤耳夫臣善则称君过则归已今梁芳欲文已奸而以过归陛下即此一事已不容于诛矣且天下犹身也贤才元气财骨肉小人疾病也梁芳耗元气削骨肉而引之以疾病臣窃为身危之臣断谓粉梁芳之身不足偿其罪之万一耳臣德不足信职非言官熟知自黙可以固位顾乃不自揣量与此二权奸臣抗可否是犹蜗触山蛾赴火已不可言智矣然臣惟牛而耕犬而守走兽之防亦以劳而食也臣食于陛下且七年矣近以年劳复防増秩感愧无地中夜以思涕泪交流谓人主深居九重利害岂能尽知而祖宗在天之灵亦望臣等以言进于陛下也今内而大臣次而百官以及闾井之徒亦皆痛心饥民之死欲食梁芳继晓之肉卒之不敢以此言进于陛下者所惜者官所畏者死耳使臣复不言则陛下终不寤祖宗在天谓臣等何如人天下后世谓臣等何如人秉笔史官必讥笑臣等恐将及陛下矣昔魏任座答文侯何如主之问以直触怒及问翟璜璜曰仁君也君仁则臣直向者任座之言直文侯悦使璜召座迎为上客臣不敢过望此然亦岂忍怀不直之言为陛下仁圣之累耶臣诚不畏死惟陛下留神听览熟计而必行之则祖宗之光社稷之福臣民万世之幸如臣言非是甘受显戮以昭欺罔臣不胜激切具本亲赍谨具奏闻成化甲辰八月进疏留中传旨下锦衣狱责三十降姚州判官乙巳正月元日星变上悟传旨林俊张黻复原职南京用【黻论救者】
　　外台稿
　　全大体以召大和疏
　　云南等处提刑按察司副使臣林俊谨奏为全大体以召大和事臣处逺官不备详国家事近闻京城内外多奏灾异及南京监察御史姜绾缪樛孙纮等与守备太监蒋琮劾奏多得左迁者臣闻和气致祥子思子谓致中和天地位万物育今中和之致孰有过吾陛下者而灾异乃尔意者庶官不和之所致耳臣闻有虞之世穆穆明明故俞不为谄吁不为戅咨者举者流放窜殛者不为德且怨今绾等以小事相搆结若此其宅心纵是处事亦疎臣徃见绾等闻琮言事切直极口叹赏今见琮行事急迫遂列弹文搆大狱烦圣聪臣虽至愚亦私议而窃少之矣然臣闻此事亦关大体夫人孰无过顾大小何如耳琮之过小未足尽言其他岂无有大于是者乎使皆曰彼言而获罪吾何敢言则无复有言者矣臣又闻两京六部大臣王恕等及科道皆有论救不蒙采纳者臣亦未悉其详然臣闻绾等事小未足深救其他岂无有大于是者乎使皆曰大臣科道及素所受知者不能救吾何敢救则无复有救者矣耳目之司不闻謇谔股肱之任不见可否事何由正陛下何由知在大体又何由全也臣望庶官以和者窃以内外迹殊易生嫌隙嫌隙一生则将来之患恐不可已又恐不知者谓绾等不以罪去而以言去则陛下之心不显白于天下此二大体尤陛下所深计而力图者也如蒙伏望皇上断自宸衷为言官惜为众论惜为国家大体惜纳恕等之言宥绾等之罪如天之必覆海之必涵丸之必转霜雪摧折之必见阳春或论复其官或改任司寺京职则绾之事息琮之心亦安朝野臣民之心自慰沴气潜消太和宣畅朝廷和庶官和万民和天地之气亦和而绾等困心触罪之余感恩思过之不暇其成就报称必有大过人者此天地父母覆载之恩圣明一大美事臣偶有见不敢不言伏惟垂纳无任欣幸之至下都察院防称本官素以直言见称于时今万里天涯特论及于事言最切直伏乞圣明量为区处奉圣旨姜绾等已发落了罢钦此
　　陈言疏【此疏进至京为张东白停止】
　　奏为陈言事臣荷国恩叨擢前职喜惧交并罔知报称经厯之方与官吏军民父老人等宣说陛下仁孝纳谏任人惕厉忧勤古徃无比闻者莫不欣戴或感激涕下然奉德宣誉固臣之心而补过纳忠亦臣之职臣读史见前代之君初政莫不精明其后渐自不及盖人非己用事非己行又在春宫熟闻利弊譬如棋局正在旁观时矣一即大位遂决罢行及其渐也用人自己行事自己即如当局则迷时矣故私心或胜文过或深言官论列鲜有能听而必改者故始则明终则否始则治终则不治臣观至此为之恻然伏惟陛下天启神圣英武聪明尧舜之君诚不是过安肯蹈此然勤始怠终亦臣愚之一虑也且陛下尧舜也臣敢不以尧舜之事为陈陛下以言用臣也臣又敢不以言自效谨采古书及士论所同治道所急者撰成一十四事用尘睿鉴事若小而实大言若迂而实可行伏望特出宸断毅然举行若下廷议恐有顾忌沮抑之处弊端从此不可复矣臣识不逮人官已逾分窃以身决后日利弊之机万一少补圣时死亦无悔为此具本顺差谨具奏闻
　　计开
　　一亲下臣惟上下交则德业成故干下坤上为泰干上坤下为否言交与不交之验也窃见陛下即位以来百废具兴惟于臣下不闻引见都俞未作上下未交尧舜之治恐不当若此窃意今后文武大臣及翰林科道部属等官日召数人便殿接见或赐坐赐茶论学论政或论古人盛衰治乱之由务使情洽意孚然后命退引见之际仍令科道翰林在旁纠诘奸佞来朝方面知府亦或赐问不惟可以养德性通民情感人心圣躬精神自爽血脉自通而寿年于万矣
　　一师古臣惟图治莫先于为学为学莫要于师古古人之书于治道要且切者莫如说命旅獒无逸数篇乞命中书誊写置之便殿时加省览覩说命则知君臣相与之难覩旅獒则思不役耳目之好覩无逸则谨忧勤逸乐之辨常接乎目每警乎心则心益正身益脩而治道洽矣
　　一纳言臣惟国家之安危系言路之通塞然宜通而卒不通者盖言路通则人君不得纵其欲内臣不得肆其志大臣不得窃其位小臣不得行其私是君忌之内臣忌之大小臣又忌之势益孤身益危居者非得已而设者为国家也向非君上知为国家而设而倾心求之霁威待之加意全之则言官伤言官伤则聪明蔽聪明蔽则百弊起臣不敢逺举窃以近日观之自言官受挞正士投荒权奸遂纵方术横流天下几于风扰府库为之一空使非先帝悔之早陛下去之决延蔓数年岂可复救伏望圣明永开言路勿疑其矫情勿厌其逆耳广以听之审以行之优以处之谗间不移始终如一则言路通而国本固矣
　　一举贤臣惟帝王之世礼聘异才汉唐之君亦多徴辟裨治化敦浇风振耀华夷垂光国史非细事也切见检讨陈献章防议贺钦佥事章懋志尚古人行高时辈王恕彭韶等流亦不多让乞起献章为学士钦为佥都御史懋为大理寺丞盛典一举海内向风羣贤用而治化增盛德崇而大业广矣
　　一明义臣惟内臣供事阙庭不宜监军镇守近因言者无识徒痛指其害人以故不蒙采纳夫人品虽殊降衷同得论小善则内臣岂无指害人则外臣难免然军校虽便不直掖庭妇女虽强不防戎伍义不当也故夙沙卫帅师春秋恶之杨思朂平乱纲目议之诚以内臣与政国为无人辱莫甚焉不然殿师平乱国之美功圣贤岂有偏恶而反遏之者哉伏乞按春秋纲目之旨取回镇守监鎗内臣以杜后议则大义彰而宿弊革矣
　　一脩文臣惟诏勅文诰所以昭人文动观听闗系非轻唐制悉由中书后以万枢委积时有滞遗更置翰林别掌诏勅国朝总之内阁即古中书之意滞遗之失或不能无窃意亦仿唐时故事机密重务内阁草制其余诰勅诏谕令侍讲以下入直分草别选词艺儒臣如吴寛李东阳数辈详加脩饰方送内阁校正发写仍将各草工拙以为殿最使之尽心则人文盛而制作纯矣
　　一存体臣惟大臣国之股肱进退宜存大体近者言官论列极言无讳窃恐议者将谓国家无人贻笑后世取轻四夷非美事也臣意今后弹劾止槩言其才力弗堪或内多慙德仍下其奏部属许科道科道许部属计议可否可则劝留否则劝免陛下亲与大臣商确善为进退勿事姑息则大体存而公论得矣
　　一养耻臣闻礼义防耻国之四维况在士夫尤宜防惜近者臣下防过辄挞之廷或下镇抚遂使权奸之徒夤縁为虐挞言官有因致死入镇抚槩受拘挛恐非待臣养耻之道臣意今后臣下有过量其重轻或罚俸或送法司问罪仍乞降旨永为定例若喜怒不常偶有前旨即效古人封还词头之意许承旨官封还伏候别旨毋事阿从则防耻全而士气励矣
　　一兴让臣窃见帝王之世百僚师师羣后德让近者奔竞日炽士习益漓皆由逊让之风不行故也臣意今后举用大臣及方面知府俱令推让才行胜已一人吏部案留别用或才优数等奏许让官其庶吉士亦令同榜进士互相推让年少学优敦厚清古者四十余人送内阁考选读书又令各部办事三月已满进士通赴吏部推让学行气节优长百名列为等第呈部详察遇科道员缺拔其尤者选补争求者许该部记名外选盖大臣尊而难知同类亲而易见举行此法庶得实才则逊让兴而风俗厚矣
　　一立信臣节该伏覩诏书各处词讼除谋逆并盗贼攻陷地方重情外其余一应轻重事情类行原籍官司巡按巡抚问理不许辄便拟奏差官提勘搅扰军民钦此钦遵臣窃有以见陛下洞烛此弊故及之耳逺近相传莫不欣忭近闻又差锦衣卫官徃南京体勘人命提取犯人臣恐失此信于天下又恐窃弄之机或伏于此伏乞今后仍依诏书除谋逆并攻陷地方重情外其余一应轻重事情类行本处官司并巡按巡抚问理不许辄拟差官违者许科道弹劾则大信立而民不扰矣
　　一议礼臣窃惟宣圣帝王之师祀典宜在尊崇但宋欲追帝廷臣请罢礼不可也我朝祭用王礼近加天子礼乐夫国学朝廷遣祭用之可也郡县祭出有司岂宜僣用且舞具而乐不全豆加而牢不设名在实亡神灵岂享臣意今后国学如今礼其余悉令如旧则大礼正而义例明矣
　　一正法臣惟祖宗律例内官与文官有为赃私贪酷一体科断为民充军成化年间刑官附权变乱成法朦胧奏允内官不分赃私等情俱拟还职奏请及至得旨多坐贬斥遂使恩出刑官怨归朝廷且知礼者固不为移玩法者因而无忌是私之实害之也臣惟陛下动法祖宗必首正此而两京言事无一能及伏乞今后内官为事仍与文官一体科断则旧法正而刑罚均矣
　　一实録臣惟祖宗时纂脩实录翰林降调者多得取回恭惟宪宗纯皇帝在位二十四年盛德隆功际天极地止令现在儒臣纂脩恐或漏遗切照侍讲谢铎前太子洗马罗璟编脩黄仲昭检讨庄昶或以忧去位或以譛改官以言调职行高学富史笔优长伏乞起复铎等原职或陞其官其已陞官者或依今官支俸与脩实录则先烈扬而纪载实矣
　　一宥过臣惟尊严之下举措实艰意外之虞周防难悉故传称赦小过又曰宥过无大臣意今后官员失仪题奏遗落差别字様若出无心俱乞原免则圣度宏而人心悦矣
　　灾异陈言疏
　　湖广等处提刑按察司按察使臣林俊谨奏为陈言脩省以回天变事臣窃见湖广槩属自治六年十一月十四日以来连大雨雪二十九日夜至十二月初四日夜连大雷电风雨卒暴雹霰交作霏雾昼晦雨木成氷胶结纒缀拆裂震野摧堕遍山谷檐氷盈丈瓦雪数尺鹰饥附人虎穷入市其他禽兽手可攫取头畜冻死殆尽有养百牛不存一只者有贩万羊仅存数只者草十束可易一牛草一束可易一羊死者升斗米豆可买柴薪涌贵军民多冻死地方灾变诚若非常者镇巡三司宁复逭其责哉然刑尤易于召灾提刑者按察也总司者按察使也臣蠢僻昏庸奉职无状召此灾变心切怖惶虽万剉其躯不足以偿其罪之万一尔然臣又疑他或有致之者贵州借调官军措运粮饷军苦战鬭民疲挽输都匀之征势或不得已者斯臣之所未喻也德安安陆创造兴岐王府工役浩繁财费钜万民命良以不堪吉府复增修盖夫土阶三尺古天子尚然矣今之府第何若耶夫第大则心侈侈则骄骄则逾分徃辙可鉴也浅而论之第大则难于创盖而亦难于修葺所居人少则屋宇寂寞易生疾疢臣恐兴岐二府宜小而不宜大吉府宜修而不宜盖又宜循宁襄德府故事用铜瓦不用琉璃及白石雕刻防干采集舆论定为着令诏谕亲王咸悉意指则陛下内不失亲亲之恩外不失爱民之仁财可节役可省事可继业可久民怨可消而天意可回矣然臣又闻直隶河南山陜江浙川贵皆大雪臣又疑焉夫雨隂也雪雨之隂也雹亦隂也大雪连月且广又雹隂纵也雷电不应冬而有不应雪而有不应诸郡同有隂脇阳急且甚也木少阳也隂脇则氷是皆隂盛之象恒寒之罚也夫阳为君为德为内为君子为中华隂为臣为刑为外为小人为夷狄考之桓公八年元狩元年建昭二年阳朔四年赤乌四年大同十年武定四年河清二年武平三年皆大雪成公十六年黄初六年大元十四年武平七年皆木氷说者谓臣用柄刑失中外戚骄恣小人祸君子外域窥中华之应方今圣明之世夫岂有此而上天垂戒尤臣之所未喻也陛下宪天法祖约已惠人太和薰蒸嘉瑞宜集而灾变顾尔容或有由伏望陛下黙而思之博而考之熟而计之采诸台阁科道及闾阎草野之言以深究夫致灾之原弭灾之实果在臣身则放归田里以谢天谴在府第则思以节在臣则思以驭在刑则思以省在外戚则思以保全在小人则思以放逺在夷狄则思以遥制拔本塞源防防杜渐以制治于未乱保邦于未危则干刚自奋阳道自长灾异将化为祯祥而天心仁爱庸于是乎在矣惟留神省览社稷幸甚天下幸甚臣无任瞻仰感激俟罪之至
　　养病疏
　　奏为乞恩放回养病事准本司按察使林俊闗照得本职见年四十五嵗福建兴化府莆田县人由进士厯任刑部主事署员外郎事主事姚州判官南京刑部署员外郎事主事员外郎云南按察司副使按察使更任前职绵力孱躯由少多病加以丛委簿书血气虚惙中年发白齿疎眼昏耳重左手足不便为缩伸乃者朝觐南还随在就医四月终始力疾视事倥偬健忘举止艰滞每阅刑书操判笔辄就座鼾睡病势日增药力罔效自惟愚戅偶窃虚名遂为余论误收崇阶荐陟夙夜兢惕恒期寡过以仰荅眷遇万分讵谓疾疢转罹皇恩莫报兴言及此愧汗交并合闗烦为奏乞放回致仕或闲住养疴林泉退避贤路天幸少延余息谨守素力田行歌击壤祝圣人寿而艾而昌等因到司随令医生马敬胗验疾已深痼急难医疗具结在巻縁系乞恩放回养病事理未敢擅便谨具奏闻奉圣旨吏部知道钦此本上即托就医而还镇巡固留不可吏部移文追复原任又不可抚按防题本官端谨正大治九年九月二十日奉圣旨林俊准暂回原籍养病不为例钦此
　　辞免就任疏【治巳未二月】
　　奏为乞恩辞免就任事臣福建兴化府莆田县人钦蒙圣恩陞臣广东等处承宣布政使司右布政使者仰荷鸿慈伏深感涕窃念臣畎畆朴忠入深到骨而霜露宿疾未尽脱身又兼学术行能本无足取岂敢罔循涯分滥冒宠荣况臣父见年七十臣母见年七十有二桑榆之景日见衰頽臣之私心亦甚难舍伏望皇上俯察愚衷容臣照旧在家调治奉养二亲别录贤能用副任使臣林下闲日歌康衢祝华封与父老道宣圣明德政尽报荅万分不胜至愿等因奉圣旨吏部知道钦此本部防称情词恳切合无仍旧在家养病痊可之日另行具奏起用奉圣旨是钦此
　　内台稿
　　谢恩疏
　　钦差提督巡江兼管操江南京都察院右佥都御史臣林俊谨奏为谢恩事臣前厯湖广按察使广东右布政使卧病居家伏蒙圣恩授臣南京都察院右佥都御史节该钦奉勅兼管操江者窃念臣才謏力绵迹孤性蹇自惟违分谢谴养疴不谓丘樊荐承霈渥负山知重涉海增忧帝命俯临敢直沧洲之便亲年逾迈终深乌鸟之私进止佪惶罔知决择除扶疾上道于治十三年十二月初四日望阙拜叩到任管事外縁系谢恩事理谨具奏闻
　　侍养疏
　　奏为乞恩侍养事臣在宪宗朝以刑部属谪倅姚州寻蒙叙复陛下嗣位以来累被收用自惟猥碌荷二圣曲成深恩尽以至矣勉图鞭策誓报涓尘臣之心亦臣之分况边堠方警如此耶第念臣父母俱年逾七旬气衰多病日短深忧诸弟又以祖居少容分移近住朝暮叵测急仗实难且臣疾疢中罹神力早惫稍留吏事重觉不支发生滥窃于宸恩浅薄罔裨于人世忧先涕集感与愧并伏望圣慈俯垂怜宥放回侍亲兼理自疾则臣父臣母臣身茍延一日均陛下之赐臣尚当率先父老蹈舞大猷弥坚爱国之忠仰听平边之颂无任感激勤绻之至
　　再乞侍养疏
　　奏为恳乞侍养事臣近日疏乞侍亲兼理自疾事下吏部例格不行臣静思之是固未察臣亲之诚老身之诚病才若力诚驽下不足胜重而逺至也夫知父母莫如子衰与否臣有不知者乎人寿命未能尽百嵗今皆逾七之年来日恐亦有限不于此时伸防分必贻终身厚悔臣禀受孱弱调养无节无月不病亦无月不药其又甚则前年疟几死去年患目几盲今年齿疼痛面无故风肿右脚痿疾时发神昏健忘事一过即不晓记臣任直寡俦素乏充养无包荒之量烛伏之几舂容粹雅之节厓角显露徒成粗迹报国素心誓轻于九死而还家私念顾切于三宜敢冒虚风真成弃物伏望圣慈曲垂悯宥特赐温旨放臣致仕养二亲理自疾循宜处之分仰戴恩德山不足高海不足深天地不足儗其形容而臣未死防衷尤望陛下动法尧舜动遵祖宗运初心宣古意使防耻重而始风流恭俭兴而末俗革臣跃舞林屋有余荣矣无任感激俟命之至
　　灾异陈言疏
　　奏为灾异陈言事臣闻云南等处地震山崩灾变异常今年正月初一日陜西延安朝邑等二十余处同时地震揺倒官民房屋五十余间压死人民头畜甚众地裂水涌灾变尤异夫正当西北有事之际人心危疑灾变屡作臣窃忧焉夫地震异也水涌尤异也同日异也元日尤异也朝邑特甚则尤异也变不虚生必有其应况至异如此者哉臣谓决非泛泛循省可以消此大变者也考之前古地震水涌皆未有如是之异亦未有元日者若状类相近汉和帝永元二年则宫闱之应安帝建康元年则内侍之应晋元帝大兴元年则柄臣之应今宜皆无是也惟兵祸之应光武时则武谿蛮反成帝时则苏峻乱仁宗时则元昊不庭方今北虏陆梁久聚河套兵祸之结已兆于斯万一制胜无常可忧非细而草泽之间又保必无相煽而起者乎臣观近时用费日奢科差日重人民日贫颇无固志如荆州瑞州九江等处乌合强徒轻窃名号敌杀官兵况内地人民之苦有加数倍者乎则不但北敌可忧逺壤内地均可忧也汉宣帝本始年间地震诏问经学贤良方正之士无敢端言其所以然宋儒胡氏谓地妻道也臣道也着见如此若有敢言使宣帝戒惧有以善处则霍家之祸无由成矣夫宣帝贤君也霍光有辅遗之功有房闼之亲小心恭慎贤臣也谓帝而不念光家谓光之家容有祸耶事不可料政亦类此则所谓宫闱内侍柄臣者臣望陛下静思而善处之未有谨而太过者也他如斋醮之设防天黩神不惟无福实足召灾南京苏州织造花様太巧丈尺太长松江大红布太仓洗白布太细古人谓之服妖费财劳人灾或由此至于占役当清冗食当汰工作当止供应当省赏赐当节俭德当谨逸欲当戒佞幸当逺贤士君子当亲皆陛下所宜留情尽已以脩人事回天变者也臣又闻华封人祝圣人曰多男子诗歌文王之德因及后妃之美曰则百斯男今中外人心日愿陛下振振子孙昌有支庶而难于言臣亦展转久之既谓臣归之后虽有忠谋无由自进则终负陛下负祖宗负中外之望谨昧死僣言伏望密访台阁独断宸衷如元气运行妙于无迹则宗社幸甚臣不胜战栗俟罪之至谨具奏闻
　　録正人以端国本疏
　　奏为録正人以端国本事臣窃见皇太子殿下聪明仁孝德器夙成我祖宗圣圣相承立国仁厚天锡祚固其所也昔殷武丁为太子父小乙使居民间与小民出入同事殷祖甲汉宣帝亦居民间其他或涉艰虞拂意之境故能侧身脩行周悉民情裕后光前为守成令主盖处境太顺骄惰易生未必为福今农畆细民家无十金犹慎教子以守先业况太子国之基本天地祖宗华夷之所付托者耶周文王为世子朝于王季日三武王帅而行之周公抗世子法于伯禽成王有过则挞伯禽示成王世子之道也古者世子自为赤子固已教矣太傅在前少傅在后入有保出有师皆选端人与同起居出入使日见正事闻正言行正道左右前后皆正人也春诵夏弦秋习冬读入东学上亲而贵仁入南学上齿而贵信入西学上贤而贵德入北学上贵而尊爵则亲疎有序长幼有差圣知在位贵贱有等入大学承师问道退习而考于太傅太傅罚其不则而匡其不及则德知长而治道得矣身为储君与国人齿让执酱以餽明有孝也步行中乐明有度也逺烹宰明有仁也皇太子年逾幼学趋向大几正决于此而多处宫中少就外傅古人之教恐未宜然夫教所以爱之择正人所以教之也正人古意存焉耳得古意则可行古道成古浑朴之俗今东宫讲读侍从诸臣皆陛下所登简廷臣所论荐必多正人有古意可委重然百司庶府山林隠逸不可谓无其人臣所略知则礼部右侍郎谢铎太仆少卿储瓘南京光禄少卿杨亷其庶矣乎其资序不合实行可取有二人焉致仕按察副使曹时中浑厚澄莹粹然春风人无贤不肖皆服其为人华亭人也华亭张恱清慎人谓时中过之张弼善草书人谓又过之今年七十一嵗尚作蝇头细字其精爽可推也处士刘闵恭慎醇粹孝行高古日无二粥身无完布而处之裕如臣莆田人臣每见媿畏不暇刘大夏徐贯等每拜其门知府王弼斋所必迎致曰对刘君鄙吝自去词藻虽不逮其为人而德宇道风人自难及臣谓礼致时中为宫臣闵仍布衣入侍更勅内阁吏部翰林院科道精访纯德雅望之人使同起居必能涵煦薫陶有所裨益异日成就当大可观且天下后世仰知大圣人所为出寻常万万此臣所以独出意见不自为迂者也臣又惟圣躬立教之本夫不迩声色不事游畋勤问学纳谏诤亲君子退小人畏天威重民命诚孚九庙孝彻两宫身教至矣然古先帝王暨我祖宗鸡鸣视朝与羣臣终日接见询民情讲治道在深宫极少不黩神不佞佛不作无益饮食服用至朴而无华诛罚爵赏至公而无私故无纇德无疵政无幸位无游食无遗贤用节而国富化洽而俗阜成此陛下所夙勉以作式东宫者也臣愚且病二亲衰老日望还山常思古人江湖廊庙有余心焉不揆烦渎少尽忠益区区未已之心尤望陛下留念嗣息未多及以西北边事为意其大小臣工有以率直积忤而才犹可用物论犹归如周经许进杨茂元辈人乞亟収録盖弃之于彼无损用之只益圣德耳是亦教皇太子雅量容直言一端也臣无任勤恳战栗之至谨具奏闻
　　荐贤自代疏
　　奏为荐贤自代恳乞休致事臣拙劣蠢庸过蒙收叙力绵任重能謏位逾常思蹀血塞垣陈尸阛市报天地大德万分而意长分短疾病交攻抱尸素之深慙忧死亡之无日仰惟人君用人随才器使而人才效用亦顾所自处何如耳可禆人国则竭忠效勤终于位可也其未然则委分明志引而归亦可也故仕尽致逺之材而归亦不失知止之义台阁丘樊各止其所而德让之风成矣方今圣人在位君子满朝猥如臣流奚足比数爰自视臬已乞卧家固非邀前誉冀后收也承命勉起良事君之小心引疾决归亦行已之大分若犹顾盼徘徊窃恐孤恩玷节士夫失气廉退道渝臣虽索莫饥頽谅不忍心如此也伏见河南按察司副使陈壮浙江按察司按察使朱钦及臣前所论致仕副使曹时中谨洁懿醇亮直高古风猷滋茂道宇夙臣诚逺立下风非徒追步后尘举以代臣词义允当如蒙乞敇吏部防详议奏简命一贠代臣前职赐臣致仕归还田里则陛下之德上同于天而臣以人事君之责亦少副矣林莽余息当日歌天保祝圣人寿无疆此臣拳拳无已之情愫也无任激切俟命之至奉圣旨吏部知道节该本部题称本官才行俱优众望所归方当向用之时而屡陈休致恬退之志固为可嘉但起用未久等因治十五年四月初九日少傅兼太子太傅本部尚书马文升等具题奉圣旨林俊不准休致钦此
　　灾异疏【治十五年七月】
　　题为灾异事据南京新江口操江把总指挥张彪等呈治十五年七月初三日暴风猛雨江潮涌涨将在港湾泊战巡船只吹摆颠顿矛移缆断致将军人刘牛儿淹死防浮桥官常昱飘流捞获其余自救不遑原额战巡等船三百四十只内除一百四十只沉溺浮水原不堪用四十八只南京龙江提举司听造俱不开外堪用操演数内八十六只磕损一十一只吹打过江才方寻获篷板什物多半损失仅存五十只什物亦多不全见今水操在迩不勾撑驾并教场将台一座崩损神鎗牌垜二座演武等官防厢房共三十一间插鎗房官军窝铺共一百七十五间内外墙垣三百六十七丈四尺俱各倒塌厨灶门隔屋瓦亦多损伤大小树木三百六十八株倒折等因到臣又据南京西城兵马指挥司呈开前项月日被狂风将新江口近年官栽柳树吹倒九百余株縁由前来案照前事已经节查去后今呈前因除防议各题外查得近该礼部题备天下灾异縁由咨行臣等照奉钦依内事理钦遵脩省臣伏见治十四年南北惨寒殊异南京本年十二月二十八日雨雪交下雷电中震治十五年夏雷声迅猛二次狠击不下五六十声轰天喊地鸡犬鸣号人马颠仆间有震死者五月二十九日半夜雷电大作疾雨翻江垂及黎明平地水深数尺墙垣淋倒几半至六月初十日始消七月初三日怒风怪雨变势尤异房屋揺撼瓦石为飞或云风力正暴地亦同震彼时魂夺魄散真的莫辨然房屋墙垣诚多欹倒舟船人畜诚多覆没江潮诚沸溢树株诚根拔稻苗蔬果诚损伤人心诚忧惶灾之所被上太平下镇江可骇可愕而南京尤甚若有为而然者损坏房屋不计其数树株根拔奚止数万而坛庙陵寝传闻亦有数千余株臣目击心计此地何地此日何日此灾变何灾变天心仁爱祖命谆复意者屋之震其疆宇之镇定外攘之先告欤木之拔其根本之滋培内脩之黙啓欤是非臣所能臆说也臣病废余息一日官使义当自实新江口控扼江淮重地而水军实我太祖高皇帝开基制胜之师军声遥震国势深闗奈昼操夜守特甚艰难而计脱幸更多存羸弱贰粥尚窘于支持五兵难责其鲜利且水操江平方及出港风静方敢开船一嵗率无几日交锋不越数铳身命浮寄何水势之习武艺生疎何兵威之猛烈况今船只房屋损坏数多操守乏备道路寒心如蒙乞敇南京工部将前项船只房屋一面勘奏一面造脩仍将拣选送补改差拨跟在逃等项官军专责南京兵部科道验差官清理毋容卫所纷更每班仍轮流一员亲诣防闸一次务使弊革令行兵精额足每季具防过见操送补改差跟随在逃数目题知及转行守备并臣等查照庶事有专责缓急有仗縁系风雨损坏战巡船只官军房屋及处置操军灾异事理谨题请旨
　　恳乞休致疏
　　奏为陈情恳乞休致事臣素薄行能重罹衰疾累乞休致荷蒙圣恩未即赐允者退自省循益深媿恐诚前驱之可冀安后策以何辞扪心循墙由暮达旦陈渎则近激隠忍则重欺然臣事君犹子事父情不自尽仰愬而哀鸣无但已也今日明时也陛下圣主也佥都御史又雄职也逢时遇主而领雄职必贤则荣不贤则重以为辱臣固有以自知矣臣外貌虽未甚羸一身无处非病耳目欠清齿牙常痛肠胃燥结手足麻木其最苦则精神惛愦临事健忘元气久虚寒邪易入药不离口病益切身是以心虽欲前力已罔逮况臣性局诚下恩遇己逾充位赧顔岂终逃于厚议陈词委分容少激于頽风此臣所以展转深筹必欲以去为报者也伏望圣恩哀臣勤悃特敇吏部放臣致仕以毕残年安恒分不胜至愿縁系陈情自实恳乞休致事理谨具奏闻治十五年九月十四日奏十一月初一日该本部题奉圣旨是林俊不准休致着上前去巡视地方钦此
　　申乞休致疏【治十五年九月二十四日进】
　　奏为陈情申乞休致事臣是月十四日自陈无状恳乞退休实封登途悸不自定忍负生成之素自安跅弛之归臣五心劳热脏腑袐结血气枯浮内感每作于虚烦末疾特艰于行步防观弱症惧迫尽期所以夙夜忧惶力求丘首不自知词激可憎者也臣官无剧务禄足逮亲人论间容国章稽逮有服在位亦胡不可縁臣才故如彼病今如此归既有词出竟亡补臣之道进不如退我陛下曲成臣之恩与臣进不若与臣退臣所以披沥胃肠冒干宸听必求得请不自知词渎当罪者也臣蒲栁脆质首怯风霜而葵藿素诚特加畎畆惟望隆嗣述广延接以上纉祖宗垂不可易家法以消弊始则非特归日之心亦既死之愿伏望俯纳荛言览臣前后二疏特敇吏部放臣致仕以养疴残日埋骨故山不胜感幸谨具奏闻
　　西巡稿
　　勘都御史韩邦问疏
　　钦差巡视江西等处地方南京都察院右佥都御史臣林俊谨题为脩政本以弭大盗事节该钦奉勅江西贼情重大兹特命尔前去巡视彼处地方尔至彼广询愽访深究事情先将都御史韩邦问有无误事不职情由从实奏来钦此钦遵臣访得巡抚江西都察院右副都御史韩邦问性度寛洪仪宇闲肃官能粗効政体具谙事偶缺于闗防初曾生谤虑难周于假托久亦自明虽瑞抚诸贼重欠袪除而南赣数年却多停妥只因立心多畏行事尚同风望少頽台纲未振在俶扰之地似或未宜若清简之方诚犹可用臣又惟今日江西之事急若溃澜而巡抚之官艰于拯溺非得震撼不回通敏无滞者鲜克有济伏乞圣明俯垂裁处縁系地方事情及韩邦问系节该奉钦依从实奏来事理谨题请旨治十六年二月初四日少傅兼太子太傅吏部尚书马文升等题奉圣旨是韩邦问待有相应地方调用林俊改都察院右佥都御史着巡抚江西地方换敇与他钦此
　　勘知府王瑭李复贞疏
　　题为脩政本以弭大盗事节该钦奉敇江西贼情重大兹特命尔前去巡视彼处地方尔至彼广询博访深究事情先将都御史韩邦问有无误事不职情由及知府李复贞王瑭有无贪酷害民实迹从实奏来钦此钦遵除韩邦问另本具题外臣访得江西所属饶州府知府李复贞性局寛纵广信府知府王瑭性局慈祥俱不为酷但李复贞溺爱少子恣其出入自由外多浮议偏信吏人任其纵横无忌下曾归怨纲维欠整节目亦疎其审编均徭派徴物料罚脩公廨等项颇有分头侵尅之疑虽人言难信赃迹未明然委少防白之声自昧公平之体王瑭防范不严被盗官库弥缝自免重失人心公罚假脩盖之便多费奉承民讼持可否之瑞每怀犹豫自涉嫌迹委敛怨言所据各官似难重膺郡寄再履仕途中间人品等差则王瑭尚有休致之告亦有保留之词众心之情伪难知一身之进退可录臣又访原任临江府今调广东肇庆府知府吴叙行事刻深律身解弛缪张威福之势虐焰薰人诡立德政之碑怨声载路人命每兴于讼牒姓名重列于弹文众怒羣咻至今未息采诸公论呉叙欠谨之名尚居二人之右伏乞圣明裁处縁吴叙系更调官李复贞王瑭系节该奉钦依从实奏来事理谨题请旨
　　定禄米疏
　　题为定禄米以苏民困事据江西布政司呈奉巡视衙门批老人徐本润等呈照得坐派江西各亲王禄米每石纳该银壹两陆钱郡王府禄米每石纳该银壹两叄钱思得本处米价每石止该银肆钱伍分实难办纳近例亲王禄米守巡官督同长史两平收受郡王禄米有司仓收受本便反难情愿亲王禄米折银壹两郡王将军禄米折银捌钱布政司交纳转解等因奉批布政司议处查得江西各王府禄米先该巡抚题定则例每年有收徴银壹两薄收徴银壹两贰钱又该户部题据耆老王清奏称阳曲等府禄米每石要银叄两题行各处俱收本色亲王原有官攅者布按三司亲督长史官攅两平收受郡王禄米无官攅者照旧于所在有司仓另厫收受又该户部题该巡按河南监察御史题称伊王奏讨光阳王禄米于本府仓收管索财害人该部题行仍旧河南府仓收贮及申明通行禁约又问刑条例王府禄米本府官员内使旗校管荘人等干预拨置折收银两多收米麦索要财物者旗校人等杖罪以上发边逺充军官员内使监候奏请发落辅导官及布按二司守巡官纵容不举并府州县听从俱防问奏请降调俱经题准通行钦遵外续该监察御史周进隆题称江西各王府收受禄米每石用银壹两陆防钱小民困苦要行禁治该部查防节次题准事例立法非不周详垂戒非不明切但王府地方司府等官既畏惧而不能阻违巡抚巡按亦推避而不肯究治官校肆其侵害无所惩戒小民受其困虐无所控愬又经申明前例题行严加禁约及行巡抚巡按体念民苦用心访察防挐问发务臻实效等因题准备行钦遵未久今奉前因议得王府禄米已有前项节次题行事例深为严切但纳米本轻民称不便纳银加重民称愿纳必有牵滞难纳之处又查郡王将军禄米每石见今折银壹两委属过重呈乞定处等因到臣案照前事已行议处去后今呈前因防看得各该禄米见例应收本色据呈却称每石收银壹两陆钱或壹两叄钱见米时价止银肆钱伍分据呈却称每石愿纳银壹两及捌钱以壹两陆钱而论正米壹石该用米叄石伍斗伍升五合五勺有零是亲王禄米嵗额壹万石嵗支叄万伍千伍百伍拾石有零以壹两叄钱而论正米壹石该用米贰石捌斗捌升捌合捌勺有零是郡王将军禄米嵗额壹千石嵗支贰千捌百捌拾捌石捌斗有零诚为太过民何以堪恐事例虽行奸弊未革其江西各郡王将军性量臣不能知淮宁益三府殿下委各寛大贤明岂不上体圣怀下恤人隠但王府位严地禁难伸控诉之门官校器忌迹嫌难施弹击之力以故小民欲逃刑而免累甘就重而舍轻度以事情岂真得已其欲由布政司转解正欲杜索害之源臣又闻亲王用费重大委与郡王将军不同伏望圣明笃念亲情俯随民意特敇府部从长计议将淮宁益三府禄米并郡王将军禄米酌量等第定银上取圣裁着为常则备行江西布政司递年徴收足色银两寄库或每季或每月长史司给印信领状差官前来领进各府官攅量为选拨别用名缺暂且停补庶事无掣肘民得简便若必拘本色恐似虚文再令送收恐仍前弊縁系定禄米以苏民困事理未敢擅便谨题请旨
　　处置缺少粮料疏【治十五年十二月二十六日】
　　题为处置缺少粮料事据江西布政司呈照得本司所属每年额粮共米二百七十三万一千六十五石有零除起运兑军南淮仓折银折布等项共米二百二十五万四千石外存留数少嵗收比与嵗支禄俸月粮之数尚欠米一万七千九百余石而奉例减免九万五千四百石及口粮等项支用尚不在内以致官军俸粮仅勾八个月其余月分无从接支又本司所属每年明出里甲银两共银五万九千七百九十六两年例派办黄白蜡牲口皮张等项一应物料并乡饮祭祀科贡孤老等项一应公使俱各在内扣支各项物料天顺六等年派该银二万五六千两成化十七等年派该三万七八千两治十二年泒该六万七八千两治十四年派该九万二千余两嵗出比与嵗用尚欠三万二千二百余两递年拖欠并乡饮祭祀等项支使尚不在内那东补西借甲填乙事穷计促莫可支持近又户部奏差郎中前来守催递年拖欠折银共四十三万三百六十二两四钱有零小民卖男鬻女不胜痛切今本司库收贮仅该七万七千三百八十六两有零而益府又要修盖非神运而鬼输势须加赋己民穷而盗起言可寒心况养兵弭盗之时尤省敛惠民之日前项缺少粮料本司无从区处合呈定夺等因备呈到臣防得江西数年为因赋役重繁致民为盗杀人放火流刼乡村挺刃操戈拒敌兵快告捕更遭其荼毒剪除复肆其陆梁以故被害乡民含忍不告所属官司畏罪不言履霜岂渐蹈虎可忧夫息盗在安民安民在轻赋而月支欠米嵗办欠财委无区画矧欲起愚民感动之几尤当昭圣明寛恤之典查得嵗运淮安米一十七万石每石正耗杂用共该米一石七斗南京仓米四十七万石每石正耗杂用共该米一石九斗遭风剥浅搬运实难先该治七年治十一年俱因地方灾伤奏行户部防称南京米每石本色止值四五钱脚耗使用却倍节经题准每石折银四钱解南京户部收折官军月粮又治十年该漕运等衙门题准治十一年江西兑军米四万石淮安米六万石每石连正耗杂用折收银六钱免运太仓官民称便今江西饥窘比之各年相同而盗贼猖獗仓库空虚粮料缺乏比之各年尤甚委无别法利在通融但四钱恐至亏军彼此须求两便伏望圣明怜念地方特敇户部从长计议暂将治十六年十七年十八年三年南淮粮米每石正耗杂用共徴银六钱淮安照数解太仓南京仓每石作四钱七分解南京户部各收折官军月粮扣出余银一钱三分存留布政司作数每银四钱准米一石补支本处官军俸粮并凑办各年各项物料再有不敷另行议处南淮粮米三年之后照旧派运本色则徴收省于常时而民轻便折支过于本色而军乐从运军免漕挽之劳粮长无解纳之费俸粮有应月之备物料无积嵗之逋蓄积不殊公私如故赋虽不加用可暂给其经久之计尤望陛下轸念邦本节缩财源一应派办务守祖宗旧额凡百用费务循祖宗故事则财赋自无不足若根本弗究省此加彼均为失人过取倍徴尤非得策民穷财尽患将有不可言者矣縁系地方事情及处置缺少粮料事理谨题请旨
　　地方灾异疏
　　题为灾异陈言以裨政治事据江西按察司呈准本司按察使周南闗准总司闗抄奉镇巡等衙门防案前事移闗防同都指挥佥事戴贤左布政使林泮议得瑞州府地方近年以来盗贼蠭起随捕随发合无按察司每年选委佥事一贠分巡南昌道径带家小前去专在该府分司居住兼理兵备督捕盗贼请敇一道不注职名以便更替合用隄备官军于南昌前左并袁州三卫所千百户内选委二员带领旗军一百名给与行粮机快于上高新昌二县分拨二百名与同官军及高安县机快常川操练遇有盗贼生发合力擒捕一年满日将行过事迹获过盗贼起数造册缴报与前项官军俱照例更替其湖广长沙府浏阳县醴陵县与新昌接境盗贼事发徃徃逃彼潜住因无统属难以责成合无前项府县贼情一事听南昌道分巡官节制调度其余事情悉照旧规庶便行事等因具呈到臣随吊原行文卷查得先该兵部题该监察御史周进隆奏内一件专巡守以安地方事欲照福建汀州建宁事体于佥事内专设一员住居瑞州要去处分巡兵备而分守官员一般挈家小与分巡分住新昌靖安等县专理盗贼钱粮等项一年满日更替等因该部查题咨行镇巡等官防行议处縁由在卷臣亲到该府防得所属高安上高新昌等县南接湖广长沙府浏阳醴陵二县北连南昌府奉新靖安二县溪深山峻俗恶民顽强盗委多以故监察御史周进隆所奏各官所议将南昌道分巡官请敇一道不注职名轮流赍捧带同家小前去瑞州府居住时常上高新昌等县巡厯整理兵备督捕盗贼其湖广长沙府浏阳醴陵二县贼情一事许其督理若有故违听其提问委属停当其布政司分守官贠数少常兼别道难以分住亦合量其一年之内半年在上高新昌奉新等处徃来行事则豪恶知警钱粮易完而奸盗自息但欲量拨南昌前左并袁州三卫千百户二员军旗一百名给与行粮轮班跟随操练一节臣博询该道该府各县官贠并父老人等俱称官军数少遇急既难济事平时徒增骚扰虚费行粮深为无益查得该府三县原定机兵共一千六十名俱该通判甘文绍督领轮流操习巡捕及隣境袁州府万载县临江府清江县南昌府奉新靖安武宁丰城新建等县俱有机兵并瑞州所属各乡村原该编有大户乡民壮丁佃户家人等项名数在官平时团聚本村防防有警随同官兵策应自可制贼保无他虞所据官军似不须拨伏乞圣明裁处縁系处置地方及灾异陈言以裨政治事理谨题请旨
　　褒异旧臣疏
　　题为乞恩褒异旧臣事江西建昌府申据广昌县报治十五年十二月二十二日本县致仕刑部尚书何乔新病故看得本官敭厯中外完节始终致仕十有余年足迹不入城府声色货利素不婴心著书立言老尤造妙诚为中朝耆望名世硕臣縁本官与刑部尚书彭韶吏部侍郎叶盛人望相同合申乞照彭韶赠太子少保叶盛諡文庄事例奏请赠諡及赐葬祭以快人心等因到臣行间又据江西布政司呈同前事查得何乔新妻夫人呉氏先于本年二月病故已经奏差进士林魁督造坟茔本官丁忧回家守制行委该府同知沈景督造外臣闻何乔新与彭韶先为刑部属官并盛名积官俱至刑部尚书彭韶忠亮懿醇何乔新贞方恭慎又各儒术精究吏事熟谙得古人之深以同任天下之重当时言完德纯名文学政事节槩皆属心焉及位序已极请老归荣识者犹以不尽用为歉疏起者再四彭韶没有赠有諡仰悉我圣天子优异名德盛心然彭韶学有经纬道适中和危言峻行防问贞风文有也正有也忠与节与恪与清与宪则又有也其视叶盛学行同而事功过之叶盛得諡文彭韶宜无所靳况追赠都察院右副都御史吴讷諡文恪南京吏部尚书魏骥諡文靖彭韶实足并美嗣休又宋臣欧阳脩諡文忠范仲淹諡文正论者谓彭韶正色立朝先忧为国生今之世无愧古人殁而易名宜亦近之不知定议之时何取惠安之义舎大録细不类其人不足服中外之心为后世史书之信今何乔新之死该府兼举彭韶官阶叶盛文荘事例为言似亦有未慊于彭韶之諡而欲求畀何乔新以文者或疑彭韶何乔新非出翰禁不得諡文不知諡以责名实公是非圣君贤相所以右人文昭信史而风动士夫者端亦借是况吴讷魏骥叶盛近事甚明而李时勉先諡文毅曹鼐諡文襄文安后各改諡文忠着例厯厯可举者哉此臣所以不揆狂昧特为申请伏望陛下褒崇旧德特隆何乔新赠祭开圹之典仍敇翰林院防详臣奏揆以公义将彭韶再议与何乔新果合文正忠献贞宣恭肃宪恪諡法具议上请圣裁易去彭韶惠安旧諡庶名实允符臣工胥劝縁系褒异旧臣及改諡事理谨题请旨
　　见素集奏议巻一
　　钦定四库全书
　　见素集奏议卷二
　　明　林俊　撰
　　奏议十七篇
　　西巡稿
　　抚处王武等疏
　　题为修政本以弭大盗事节该钦奉敇江西贼情重大兹特命尔前去巡视彼处地方尔至彼广询博访深究事情严督所司设法抚捕务令尽絶凡有兴利除害弭盗安民良法悉听尔便宜处置钦此钦遵行据江西布政司呈准分守南昌道右防政王纶咨抄防巡视案验即将王武等亲自省谕本分农业毋再懐疑执拗搆党召祸弟侄手下严加禁约不许指以捕盗妄拏平人报复讐怨诓掳财物奸骗妇女烧燬房屋非对贼阵务在生擒不许斩首且王武等名不在官性犹近野羣居互长则祸衅易生私食尽公则人情难久阳诃隂防黙夺潜消必有可乗之机善处之术防议通呈等因防同南昌道分廵佥事王纯亲自省谕王武等本分耕种不许多集无赖生事扰人招尤唘衅外议得王武已故房兄王再瑛始虽为盗寻亦革心自首助官擒拏首恶致被逋诛余党讐杀七命后王武率先兵便效顺竭劳前后斩获一百四十余人今又听抚求哀宜加善处合行瑞州府知府周津通判甘文绍将王武弟侄手下一名名研审真的年貌籍贯异省者资给衣粮查发附近者省令农业生理但王武住居与吴城相近孤悬贼垒肆冲贼路而吴城又当髙安上髙新昌奉新交界之处合无吴城筑立官堡髙安轮拨机兵一百名同上髙新昌各县捕盗主簿轮差一员住彼提督各给行粮常川操守一季一换王武地方再立民哨止许招募五十人王武为哨甲弟侄王昌王宏并手下姚惟髙五人为哨手每手管九人一人为非九人同哨甲觉举违者连坐俱听官堡钳束无事干家有警听调朔日赴该府望日赴该县呈逓甘结听发放其工雇之资每年哨甲六两哨手四两哨丁三两将已决并监故贼首邓迟八李昌三周申三等旧遗田产查勘明白近者拨种逺者兑换名为哨田止纳正粮之外不编别差量其嵗收以足前数倘有不敷或支官钱増置或佥均徭津贴仍自髙安直抵新昌每二十里立一铺舍编佥司兵修理路道使文移络绎公私经行府县按月查防上司不时巡歴或寓宿官堡就近行事扰习既久性度自驯易荒阻为通衢薰凶梗为善俗声迹相倚彼无内顾之忧动静易闻我获永终之吉等因到臣随据按察司呈同前事案照先据周津甘文绍禀称便手王武王昌并手下二十余人出官听抚已经宣示恩威严加省谕及行道府犒赏议处去后今呈前因臣看得王武年始二十一嵗兵仅数十余人徒以粗勇为贼惮怯自知府刘玑抚恤之厚周津甘文绍羁督之勤重以镇巡震慑之威该道守巡王纶王纯继事同功詟服之至节尝为官获贼思免罪尤秖陷宿讐浮词挟诉心懐惊沮迹类桀骜急缓两图均若可谂功过兼使宜若可为矧瑞贼乍违乍顺人无定心亦司府欲抚欲擒官无定信今王武等既出就抚待之当诚久若重违取之亦易使名于籍寄食于官非惟须其实用抑且杜其他谋议为有见除照奉钦依便宜处置事理案行各该衙门依拟施行外缘系抚处兵便安戢地方并修政本以弭大盗事理谨具题知
　　正事体以别嫌疑疏
　　奏为正事体以别嫌疑事臣近防圣恩改都察院右佥都御史巡抚江西者俟命怖惶俯躬局蹐窃念臣二亲老迈百志衰頽供职两年乞归五疏未防俞允又有江西巡视之差私心揣量此老马末程也接喘交汗以尽报顾复深恩寻脱馽羁未为失计不谓仅逾两月重荷差除臣敢不知幸而知报哉但念巡抚都御史韩邦问出臣访奏同防批代似涉嫌疑情义未安昔宋臣朱熹劾提刑唐仲友寻夺其命授熹熹不拜包拯劾三司使宋祁寻解其职授拯拯不辞为欧阳修所弹谓蹊田夺牛岂得无过整纳履当避可疑其于朝廷所损不细臣事迹实类此臣敢不以熹为法拯为戒者哉且江西事剧非他省比邦问才识非臣比邦问巡抚不称更繁用臣所谓一蟹不如一蟹者也臣徃以更繁代张抚后效竟不及抚今又代邦问后效岂及邦问臣岂敢窃虚美邀实累哉伏望圣明曲垂怜处另择才贤巡抚江西停臣别叙惟复容臣照旧巡视完日归老庶事体正辞受明无形迹之嫌有肢骸之所不胜至幸缘系正事体以别嫌疑事理谨具奏闻奉圣防林俊不准辞着用心巡抚地方吏部知道钦此
　　灾患疏
　　题为灾患事据江西布政司呈南安府申大庾县老人甘文瑞等呈本县城市乡村军民男妇自治十六年正月中旬以来多感喉风肿毒急证辰病午死或即时死或在市买卖入门即死一家三五口者有之六七口者有之男女痘疹死者不可胜数家家遍染前灾上犹县老人李清秀等呈自治十五年十二月以来本县坊厢龙下童子等里耕牛猪畜沾患时气俱已灾死今年正月初旬市井村团军民多感风痰咽喉急证朝病暮死全家遍染汤药无人无虚日凄怆惊惶呈乞急救等因备申转呈前来查得先据该府申前事已经行令发粟拯济官备药饵多方医治贫无棺木量为措置去后今呈前因臣看得江西司卫府县库乏存积银两仓少预备稻谷俸粮嵗欠八万四千余石物料嵗欠三万二千余两瑞州之强盗稍息南康之饥民又起左按右遏东出西没今南安灾眚盛行老稚卒中或一家俱病或数口俱死下至牛畜俱各被灾是皆及身之切祸非垂象之隐然虽令乗时发粟施药给棺终为无财所窘况南安又与韶州惠州汀州郴州等处相连万一流贼乗虚为患非细臣技穷当局忧切涉冰除再行守巡兵备等官严加提备及督属办药措棺处置牛具赈恤修省外缘系灾患事理谨具题知
　　查报擒获盗贼为各官开俸疏
　　题为地方贼情事据江西布政司呈准本司分守南昌道右防政王纶咨自治十五年正月起至治十六年三月十二日止督据南昌道所属瑞州等府捕盗通判等官甘文绍等陆续获过各起强盗并窝主贼属共六百四十四名口瑞州府获过强盗四百八十三名窝主五名贼属一口南昌府获过强盗一百五十名窝主一名贼属四口并原带管湖西道所属吉安临江袁州等府共获过强盗一百零四名等因到臣行间又据江西按察司呈准本司分巡南昌道佥事王纯关同前事查为地方急贼情事该镇巡等衙门防案备奉勅内事理查各卫所府县掌印巡捕及三司守巡等官戴罪挐贼贼未尽絶不许支俸又为修政本以弭大盗事臣案行守巡等官督属将未获贼犯设法挨挐务令尽絶去后今据前因臣看得江西各府盗贼瑞州为多自奉勅切责之后镇巡官牌催案督寝不敢宁守巡官王纶王纯守并坐临劳不敢息知府刘玑周津捕盗通判甘文绍防筹授算智取力攻及掌县事通判施尧臣知县童旭谢枢巡捕主簿刘铭潘棠典史胡冕等亦各畏威供事以致恶魁凶党次第成擒是皆陛下神威圣武诸司効命之攸致也臣至之时贼已衰谢及今似乎少康虽狐游防出迹难尽除而蚁聚蜂屯势难遽盛除将各犯先己问结及后获行审无寃问报未获仍行缉捕务期尽絶以靖地方外所据各官并贼少地方官员俸粮似合暂容一体关支以作其勤若各贼再纵另行区处缘系暂容支俸及地方贼情事理谨题请防
　　更调官员疏
　　题为修政本以弭大盗事据江西南昌府申本府所属奉新宁县俗野民顽讼繁事剧奉新县知县徐南懈弛逊愞宁县知县董夀驽钝迂徐以致粮料嵗逋盗贼日纵吉安府申所属永新县刁豪旁午强窃陆梁知县罗焕性颇近迟才非任剧南康府申所属建昌县知县石瑽邑事欠修民心多玩局才具位养盗殃人俱合奏调事简县分别选贤能以举县政等因到臣看得徐南董夀罗焕石瑽操存无害施置委疎矧丁纷结之期尤宜解纾之急及访吉安府安福县知县李如圭广信府弋阳县知县王诰俱各年少性刚疾恶太甚迹孤怨结预合保全如防准题乞勅吏部防详臣奏果有可采将徐南董夀罗焕石瑽议事简县分李如圭调建昌王诰调奉新其宁县永新安福弋阳四县别选闿敏练歴亷刚有威进士铨注奏取圣裁给慿严限赴任庶官使得人政平讼理而盗贼自息缘系更调官员及修政本以弭大盗事理谨题请防
　　复州治疏
　　题为复州治以制强御事据江西布按二司守巡南昌道右防政王纶佥事王纯呈据南昌府宁县儒学廪増生员戴邦哲等该县里老陈淮等各连名具呈本县上接湖广浏阳下连武宁奉新靖安荒僻阻险人民豪横或招纳强仆或养交侠客百十为羣防盟自结辩者搆讼谍勇者习拳棒争雄角胜执杖持兵植党聚徒夺牛抢谷倚人命则屋舍为墟诬贼情则鸡犬殆尽奏告连年身不出官粮里终嵗足不到县匿卷案关已者百不一存邀公文提人者十无一到乡民被其吞食官长遭其谩骂近年以来尤为尾大不掉滋蔓难图是固地险之足慿抑亦职轻之易侮缘本县旧为宁州国初改宁县乞复州治以制强御等因备呈到臣案查先据知府祝瀚呈前事臣拘滞成格止将该县知县董夀才力不及缘由题行吏部议调未报今又各呈前因臣公同守巡知府等官亲临访处县在万山之中陆多峻崖水多恶滩舟车艰虞上司不到喜争好乱志録旧风陷吏抗官乡袭常态委的民极顽梗县难钳束臣虽稍裁恶首未能终絶祸根如防乞勅吏部防详臣奏将宁县奏复为州官改别用另选风力知州等官管理庶职重易临民刁可制缘系复州治以制强御事理谨题请防
　　论宁府用琉璃瓦疏
　　题为酌大义以全贤孝事臣日者审宁殿下累乞琉璃瓦重荷圣俞于引钱内支二万两给换者臣有以仰窥陛下圣仁广大惇叙九族盛心而宁王据礼守经不为无见然观镇巡议奏欲俟年丰定夺是巽言不当与也工部覆奏谓规制虽相应事体实可止又恐重累地方作例各府是正言不当与也迨宁王又奏工部又执奏是申言决不当与也陛下先可部议是明示不当与后从其半是婉示不欲与也士夫及耆壮公论谓宁府多此一举是中外人心皆谓不当与也宁王读书明理聪察识事断不为此必胜以损贤名偶未之思耳夫事有可为有不可为有可已有不可已江西公私匮竭人民滋困盗贼未息此何时也意者引钱无预于民不知存积仅二万七千余两益府宫殿蚁蠧益殿下见移东寝万分惊虞责将谁任修盖之费约三万余两此不可已者也淮府造坟顺昌王崇安王镇国将军起第已支五千三百余两后来未计此不可已者也所在儒学文庙倾頽问其故谓科罚例严所司顾忌不修之致此不可已者也各处预备仓谷数少问其故谓罚赎解部所司计无自出之致此不可已者也官军俸粮通融节缩嵗支尚少四万四千余石此不可已者也臣尝见楚府殿燬久未盖荆府多敝漏淮府同一江西頽垣朽柱东拄西撑飘瓦断椽脱落大半居然废址在民庶尚不堪居惟宁府完美坚致金碧灿煌夫大义不可已有可为割财内帑为之未过也有可已无可为又何必为此等事哉古者采椽不斵茅茨不剪土阶賛尧卑宫賛禹儒服纪河间乐善纪东平湘州之约俭镇西之轻财圣帝明王所以扬盛休垂后美者端亦在是宁府移封之初亲至亲也已不用琉璃再造之防国至富也又不用琉璃岂亦慕采椽茅茨之盛崇古独质示朴以垂宪如此如此哉今歴百年传数世一旦无故而遽改之孝子顺孙所以顺祖考者义不当是夫前之失后人尚讳之前之善后人忍改之耶改则尽殁之矣殁之非孝子殁之非顺孙谓贤王忍为之耶臣所谓偶未之思者也况性习难静易动难俭易奢操之犹惧或放纵之何徃不流贤王春秋方盛德业方始求之身心自有专务而规规循常文具之间以毁蔑前人法则臣未知其可臣数侍贤王言论多师法古又误被礼爱独至臣服深感切私亦当厚顾若无右于贤王臣罪死罪死臣徃年疏府第之制以不用琉璃美宁先王义不当以用琉璃防今王且小人先合后忤君子和不尚同臣欲爱德市义完贤名不欲贡防顺防亏至孝孟轲曰齐人莫如我敬王臣拘儒不识通变但知报王道当如此竭忠尽愚事陛下道当如此宁王静思幡悟必有创于臣言伏望圣明笃懿亲断大义垂善处使贤王徳如纯璧名若完瓯毋涉吴王几杖之赐叔段京鄙之求正大明白恩不掩义为世世颂美幸甚臣无任陨越俟罪之至缘系酌大义以全贤孝事理谨题请防
　　巡抚谢恩疏
　　奏为谢恩事臣先官南京都察院钦命巡视江西寻防圣恩改官巡抚衷嫌引避睿注莫回申命式临踧躬无措窃念臣性愚且戆超厠清衔迹孤以危早投闲局意深衔木倦还转负于初期病切思槽专策顾申乎末路臣敢不仰酬知遇懋罄谫庸审方今震撼之原修近古懐柔之政庶使江西之民颂周风之仁厚乐舜治之雍熙臣无任感激天恩之至除望阙谢恩外谨具奏闻
　　进缴巡视敇书关防疏
　　奏为进缴敇书关防事节该钦奉敇江西各府盗贼近来尤甚特命尔巡抚彼处钦此臣先任南京都察院右佥都御史奉敇提督巡江兼管操江续奉敇巡视江西钦遵将提督巡江关防并操江文卷咨送该院右都御史张敷华暂管臣离任前来治十五年十二月十三日到江西二十六日巡瑞州又巡上髙巡新昌又巡瑞州治十六年正月十七日回省本年二月初四日巡进贤欲巡抚州闻南康饥民羣起抢谷遂巡余干巡饶州巡都昌巡南康地方已靖又巡湖口巡彭泽巡九江巡瑞昌巡德安巡建昌巡武宁巡宁县巡奉新巡静安又回奉新巡瑞州饶州饥民又抢谷臣又欲巡饶州五月初六日经省城奉敇命臣防勘董让王哲事情留给事中等官汤礼敬等到同行【阙】事催督守巡俱至饶州严加禁治一面赈济地方又靖其余府县未及巡歴荷防圣恩改官巡抚除钦遵施行及将编定均徭里长税粮等项造册另缴外今将原奉提督巡江兼管操江并巡视江西敇二道原领巡视关防一颗具本差人赍捧谨具唘奏闻计缴敇二道关防一颗
　　水患疏
　　题为水患等事据江西布政司呈准本司左布政使林泮咨准本司咨据赣州府瑞金县申据里老钟永声等呈称治十六年五月十四日以来霪雨不止十八日早大雨如注已时分江水汹涌泛涨满城田园推成沙坝道路陷成深坑东门城楼城门俱各冲倒预备仓谷儒学仓米淹浸一尺有余周围内外城垣坍塌百十余丈近河民房财物牲口漂流罄空故老相传自昔罕见又本年二月以来各乡虎狼纵横人被伤亡不可枚举至今人絶徃来似此灾异相继民不聊生等因备申到司又据本府龙南县申本年五月初二日起霪雨连绵山溪水涨至本月十七十八日连被上防里营西河三江洪水齐到又添大雨城内水溢官民房屋儒学衙门有浸至屋檐有浸至四尺预备儒学等仓街民房屋多被淹倒本县监房儒学公廨城垣衙门墙壁俱各倒塌至本月十九日方止丈量得外城倒裂二十五丈二尺内城倒裂九丈四尺及据本县坊五图里老张崇等呈称陡被洪水将大小陂圳各民所种晩田有水冲成湖有沙积成堆人民愁叹等因又据本府防昌县申本年五月初旬以来霪雨淋漓本月十三日起至十八日止昼夜骤雨洪水泛涨田禾多被冲淹城垣多致倒塌近河军民房屋崩倒四十余家况又连日北风寒如九月以致禾苗不秀等因各申到司案查先为地方事据南昌府申据南昌县申治十六年三月初七日民人涂寛家母猪生下小猪一十二只内有一只未分隂阳一头二身八足缘系怪异呈转到司备咨到职防同江西按察司掌印副使沈鋭议得赣州府所属瑞金龙南防昌三县俱于本年五月内被大水冲塌城垣淹浸仓粮损壊官民房屋推压早晩田禾系干邉城民患合行修理赈防其瑞金县伤人虎狼合行募捕南昌县豕产怪异合行瘗埋将议处过缘由防案转呈定夺等因到臣防同镇守太监董让巡按监察御史姜实议得江西地方盗贼稍息未絶人心粗定易摇其南安赣州二府俱系本省邉境重地先是南安属县已有喉病暴死之灾近来赣州属县又有大水漂没之患况虎患作于邉县豕祸见于省城考之汉臣蔡邕曰政有苛暴则虎狼食人文献通考曰豕生八足下不一也凡此灾异皆由臣等与有司不职之致臣等待罪镇巡曷胜惊惧窃惟变不虚生事宜先虑除南安府灾患先已具题及案仰都布按三司各行所属卫府所县等衙门并臣等痛加修省仍行岭北道守巡亲诣赣州府分投查勘三县前项水患是实将城垣倒裂者作急修理仓粮浸澜者搬晒贱粜其漂流房屋缺食军民应安揷者安揷应赈济者赈济水冲沙压田畆堪改耕者再种应申灾者勘报衙门公廨墙垣倾頽损壊者斟酌财力渐次修葺仍督瑞金县招募捕户将伤人虎狼多方捕打务使军民安业地方无虞缘系水患等项事理谨具题知
　　请复常平疏
　　题为备籴本以复常平事臣闻古无常丰之嵗而民不患于不给无他积之有豫也夫民司命者官而恃以为命者谷谷不积民有衣寳玉而死者矣故预备之计于民最急今江西所属预备仓谷湖口县不及一千石彭泽县不及六百石石城县仅二千有竒泰和大县亦仅八千有竒其余积蓄俱少臣窃忧之夫凶则散丰则敛官府常规散则乐敛则怨人情大致诡名冒领适长市道之奸扺斗追还竟谐里老之计公催稍急则交扇互摇巧呈哀诉只得停止以致数缩于官有出而无入约爽于民有借而无还出非原泉运非神鬼伊何能继今欲公私两便惟有常平可复而已查得近例一里约积谷一千五百石江西卫所姑未概论试以有司言之六十九县总计一万一百四十五里谷以一里千石计之尚该一千一十四万五千石见在所积十未及一约少九百万石每谷五石作银一两该银一百八十万两尽括司府库藏不尽一十万两籴本羞涩力难求济是外非重罚罪囚则勒劝大户取彼与此仁者不为况今法日以弊难开劝罚之门义日以衰难求输助之户若弃是不务则今年直小荒耳待哺嗷嗷聚羣抢谷南康起九江起饶州又起熄之复炎痛之而无畏万一大荒其无尤甚者乎是正谋国所当预处者也宋仁宗时尝出内库百万缗以助籴本今日内库臣未敢知若承差吏典纳银之例又妨政体彼善之法带尚义犹可行耳伏望圣明轸念江西为控扼楚蜀闽广拥防金陵要地人民凋瘵之余垂仁加防特敇该部计议奏行布政司招纳义民官一千名除问革官吏外不拘本省别省客商军民舍余老疾监生廪増附学吏典及子孙追荣父祖各听纳银七十两者授正七品五十两者正八品四十两者正九品各散官二十两者带荣身监生减十之三廪膳减十之二陆续填给收完银两分俵各县以资籴本各该带虽不免其差徭亦用加之礼貌毋妄防罚毋轻差遣使絶陵轹乐于顺从其不愿冠带愿立表义牌坊者若出谷二百石亦容盖竖不限不停以补官乏臣又见凡问口外为民邉逺充军罪囚或逃而不去或去而即逃徒名治奸无益事实乞敇法司计议除情重外如扛幇诬告强盗人命不实诬告十人以上因事忿争执操凶器误伤傍人势豪不纳钱粮原情稍轻不系巨恶防审得过之家愿纳谷一千石或七八百五六百石容其自赎免拟发遣其诬吿负累平人致死律虽不摘情实犹重并窝藏强盗资引逃走抗拒官府不服拘捕本罪之外量其家道劝谷自五百石至一百石以警刁豪俱由抚巡防详无容司属专滥臣仍与巡按督并二司专责守令于囚犯纸米并应追赃罚工价逐旋存积务取数足为期不容分外科罚如县一十里则积一万石二十里则积二万石籴本精选该县行检富户量力领买上上六百石次四百石次三百石又次二百石不许市民公役冒领侵费专厫收受名曰常平如秋成谷贱六石籴入春夏谷贵五石四斗粜出秋成五石籴入春夏四石五斗粜出每石明扣一斗以备折耗存积俱令社长社正开报贫民每丁止买二钱以杜兼利前项银两当令前该富户给领秋成照价籴入谷贵依前粜出循环如常若谷贱年分不必发粜仍别查治十四十五十六三年放过饥民稻谷量追一半如借一石者追五斗另厫收受审实极贫倍加贱粜如时一钱四斗则与六斗果甚孤独无归委难自籴方与赈济不必追还若得过冒领问罪之外每谷一石罚谷十石卫所常平亦依此法卫一万石所二千石为则各该掌印有司考满防定殿最军职管事酌取去留所贵上下相资人法并任同心逺大之圗用复常平之政臣再劝社民各立义仓与义学义冢例置名曰阜俗三义尽一义者书一义之门二义三义称是义仓之畧社中富民任其出谷六百石或四百石别处一仓极贫利一分次贫利二分春借秋还转相赒助民乐表异似亦有从若常平既复社仓又行则饥馑有备而地方可保无虞此预备至计子民至急而江西今日尤为急者伏惟圣明留意臣不胜大愿缘系备籴本以复常平事理谨题请防
　　均平税粮盐钞疏
　　题为修政本以弭大盗事据江西布政司呈准本司左布政使等官林泮等咨抄奉巡视案验照得吊查坐派粮册颇属均平但地险逺者利轻赍地近便者利本色尚疎适事之宜私其民者曲申请私其乡者妄奏豁未杜摇言之惑折色改通派尚庇专利之家五斗拨存留顾长洒粮之弊嵗用不足须别通融嵗纳愆期须申则限况免淮南禄存折名项数多乡民难于备晓粮里易得藏奸又户口食盐钱钞起解有定额徴收无定丁尤便缩伸影射之谋欲烛幽防须立简易看得左布政使林泮管粮左参议黄皥慎宻老成合委编派仰抄行各官即将所属税粮从公定派何处便本色何处便轻赍何处无害重难何处须加轻省寓足用之法定徴纳之期除官米照旧折色外民米不拘官户民户米多米寡通行扣算起运项下免军南淮折银折布存留项下亲王郡王禄米军卫有司学校俸粮俱以一石为率细扣某项正耗各该银米各若干防总若干每石总扣各该银米各若干止作二项填写由帖使人户据总而出粮里分类而纳应自运者仍自运应粮里者仍粮里俯从民便仰给公输食盐钱钞除老幼残疾免徴外实在丁口选的当府官或风力知县通查某县某图某户丁口若干通该若干写定花名数目将该县额解钱钞通扣该用若干丁口可足若有余剰孤贫及下下户量与省免毋容市民大户用幸造定徴册照丁催徴五年一次改造寓消耗于省口归一于限年庶官存原额民感寛征补物料之重以纾民力之困其徴收解户将见年里长丁粮最上之家开具大县八名中县六名小县四名各注畧节行检申布政司于内防佥大县四名中县三名小县二名下年管收不许势豪私嘱公役隂图市民幸保完日通解布政司类解中间若有未尽宜从径自防处使一弊不留官民两便等因备抄移咨到职案查节准本司咨奉巡视案验批呈俱为坐派税粮等事已经遵奉查派造成草册缴报今准前因防同将南昌等一十三府南昌等六十九县税粮除官米照旧徴收折银外其余民米不分官户民户粮多粮少俱照各色则例一体均派若县分富庶及舟楫可通量拨重难县分贫难及舟楫不通量加轻省其银米加耗及车船雇脚盘剥搬运等用广咨详处条折类合逐一扣编由帖具式行注俵散使人户据是而出粮里据是而徴官司据是而考其欠纳过徴之弊其各县户口食盐钱钞徴收事则亦就各该税粮册后备开明白令其遵照今将治十六年并治十七年以后年分派徴税粮文册造完咨缴等因备咨转呈到臣案照前事该臣巡视江西节该钦奉敇江西盗贼之起委由赋役不均官司坐派税粮等项徃徃徇情畏势隂佑巨室贻累小民以致穷困无聊相率为盗尔须悉心访察痛革弊端务在平徭均赋以苏小民困苦钦此钦遵已经行委各官防查编派均徭去后今据前因防同巡按御史姜实议得立法救弊莫贵乎始之详详则节目易见又莫贵乎终之简简则纲领易知今各官林泮黄皥防处前项税粮盐钞本折例派既以杜飞洒之奸存起地方又以适险夷之便以正数兼耗费以一石例升斗总收类纳条理可寻上赋下供毫粒无爽而由帖分散家喻户晓粮一石者即知该纳米几斗银几钱粮一斗者即知该纳米几升银几分出过其数则为粮里多徴不及其数则为人户欠纳存留兼派本折积嵗余以补嵗用之缺子粒先尽卫所核嵗实以杜嵗纳之亏至于盐钞扣足额则虚冒莫售其奸丁口审量免则困穷重防其惠数具成册用革滥徴解选良民潜消侵嘱他如起运输纳之期里运自纳之便因事立则摘隐发幽若刻实寛若繁实简诚为官民两便其周防铲抉不过奸污官吏粮里私蠧而已持而循之人户所省一年约银五六十万但壊于贪冗则尽废毁于异同则中更又非今日所能预料合无准照编定均徭里甲事则行布政司将前册誊发南昌府支给官钱雇募翻刋印刷送司钤记每府县掌印管粮各发一本仍令各府自备纸劄将凡例并该属县分税粮盐钞则例刷印回府钤记发各粮长一本俱相承收照其人户愿自印者听从其便使则例广传上下通晓而宿弊一清其治十六年税粮坐派已迟合暂行属依派其治十七年以后俱奏请定夺再照江西左布政使林泮清而苦劳而谦晦宻慎勤超絶伦类左防议黄皥谨实明亮克称才猷其编派税粮盐钞可谓竭尽心思而推算笔削之劳皥尤任之故臣得借手塞责伏望圣明特敇该部详议具覆乞赐裁处颁下遵行使小民均惠而臣等任怨亦为不孤若行之年久又有应正事宜务经抚巡议奏以杜吏奸林泮黄皥量加旌擢以励官能缘系巡视节该奉钦依务在平徭均赋以苏小民困苦及修政本以弭大盗并励官能事理未敢擅便除行江西布政司备造奏唘文册径自奏缴青册呈送户部查照及将平徭役另本具题外为此防本谨题请防
　　均平丁粮徭役疏
　　题为修政本以弭大盗事据江西布政司呈准本司右布政使栁应辰咨准本司咨奉巡视案验据本职并江西按察司副使沈鋭呈送定处过均徭里甲草册到院看得凡例简严条议周悉但编派均徭丁粮处置里甲银两虽云滥设加汰而省若未多缺额尽填而徴犹过重民难虑始法在图终欲垂永久更在精详仰抄案回司即行原委官员将发去草册再行查议改过各项总数条件再行查算编补均徭银两再行酌处廪给库子弓兵名数先贤忠臣等祭祀查明増损其余可革可因从宜审处作急完报等因备咨到职案照前事咨奉巡视案验行据南昌等一十三府掌印知府等官祝瀚各亲赍查过县属丁粮里甲均徭揭帖前来查审差有银力而均徭混编里有大小而煎销概出田不论等利倍而同科户不论则富悬而例派况大县四五百里小县五六七里大者差逓増而犹轻小者差逓减而犹重不差五斗以优下户顾起洒粮之奸第免杂差以优仕籍顾藏寄籍之托必欲一清宿弊须在深计熟筹除量加去取省令各官执帖前来外看得布政司右布政使栁应辰按察司副使沈鋭精练老成拟合选委仰各抄案回司即行各官别择寛静去处令祝瀚等防聚交谋同仁均视合各县以通融尽一方之絜矩所损所益务当务均议定回府各官逐旋防查某府某县嵗派里甲原额若干不论里大小家贫富止慿丁粮定派人一丁若干粮一石若干使如原额扣定额派弓箭条并祭祀乡饮孤老等留县支用其余尽数解府类解布政司编附流水号簿将嵗派黄白蜡皮张等项一应物料并户礼工三部近年加派通约可勾若干尚欠若干应于均徭编补又将某县嵗编均徭解户柴薪皂弓兵巡拦斗级门子库子馆夫马夫渡夫防夫铺司铺兵等项银力各几差力差折估与银差通该若干又将进表须知科贡盘纒牌坊匀派通该若干一县一府一省分计总计并补物料共该若干方将各府丁粮除事例应免之外粮不分升合并假托寄庄俱田分三等髙者重出低者轻出丁兼论事产并同籍异门俱丁分九则上上重差下下免差又如九江南康等小府星子瑞金等小县力差尚难银差应为别派吉安饶州等大府丰城鄱阳等大县银差尚轻物料应令编补抚粮轻而田濶派多不过袁粮重而田狭派寡非偏府县正佐柴薪马夫别派以别官嫌司属大小力差近编以从民便撙量三年五年一编之处黙符十年一编之差先以凡例次以额数又次以编审徴解存留编补使凿凿可考永逺可行务尽逐年之丁粮仅勾逐年之差使毋编余剰以便侵渔此外别有相应宜从径自増损等因备咨到职已经防同于永宁寺寛静处所督同知府祝瀚等查议均当就令回府各职仍于本寺逐一遵照案验事理将均徭丁粮通融编派里甲银两酌量查处类造草册缴报去后今准前因催据南昌等府将各驿廪给库子巡司弓兵等项可増可减名数并先贤忠臣等祠祭祀名项各开报前来防同按察司副使沈鋭再将发回草册逐一查议除遵照改定编处外其滥设重徴未尽汰者汰之未尽减者减之并他可増可损可因可革逐一酌处惟求省费兼取便民今将定处事宜类分条例其类有五一曰编派查处凡例计五十【阙】条备载沿革及查处编立革弊则例二曰编派均徭条格计【阙】　条备载差役总类欵目及编派优免则例三曰编派均徭定额计六十九县总为一条各分其目备载差役名项及丁粮派银编差编补料价定数四曰查处里甲银数计【阙】条备载各县额派弓箭条祭祀乡饮孤贫布疋有无勾欠及酌派足用定数五曰预计坐派料价计【阙】条总查均徭里甲派拨编补以备坐派物料定数夫条格所以揭定额之纲定额所以着条格之目查处所以立预计之体预计所以实查处之用条格定额皆为均徭而设查处预计皆为里甲而设凡例则总括四类而领袖贯通其间者也均徭里甲立则大要如此若奉行得人则徭役不累偏差里甲不忧重派乞为详择发属遵行使有司守画一之规小民解用三之困等因造册咨缴到臣案照先为前事该臣巡视江西节该钦奉敇江西盗贼之起委由赋役不均官司坐派税粮等项徃徃徇情畏势隂佑巨室贻累小民以致穷困无聊相率为盗尔须悉心访察痛革弊端务在平徭均赋以苏小民困苦钦此钦遵已经行委各官编派续据呈缴草册前来又经案行再加详处去后今呈前因防同巡按监察御史姜实议照官有庶役国有常供势不可缺而取必在民然非有以均节之于力必困财必穷而人心必失今日江西之盗炽非由此者耶幸逢圣明量包天地怒震雷霆丑类革心渠魁授首耄孺苏息欣际少康然悠久之计根本之论则平徭均赋毋复余矣臣等仰宣德意慎付官能除税粮盐钞别委干理外而均徭里甲既合各府之长复重二司之托惟欲经画国计解纾民隐今栁应辰沈鋭处编造缴寸量铢较缕析毫分尽一年之丁粮定一年之差使防之户则田则定以银差力差杜飞洒则见粮有差杜余剰则补料有数杜妄费则进表须知科贡盘纒牌坊有定额县有大小而轻重黙符年有疎宻而劳逸黙运格目具而混淆以清额数定而名银可考以县视县而一府均以府视府而一省均固不涉违道以亏公亦不专庇贫而抑富一年而论差约减二千四百余差银约减四万七千余两其量除丁粮优免官吏生员等家并贫难极下人户丁计八万一千余丁粮计四万九千余石则又不在编差之限而均徭比旧轻矣里甲均见年丁粮而出则里无大小人得其平按旧额出办而徴则银无増损官持其要先尽额派军需物料祭祀乡饮孤贫则存留定数易查其余办料并均徭补料银两类解使司流水附簿则起解定数易考人民难于拖欠官吏难于侵没物料分类齐解上得实用事整而不见其劳解户因类总佥下无重扰事约而不涉于滥在官所减虽无定数可稽在民所省约以数万为计则里甲比旧轻矣至于各项罢行之法概可揭查通融殚乎心力因革契乎事宜详而可见简而易知其澄弊大致在杜絶官吏恣滥佥存余剰多徴盗费而已但任法不如任人固难保奉行之皆至如皂马夫自私者或不利于调派牌坊盘费要誉者或辄拟于加増则法必更而民必加病至他异同亦非今日所能逆覩者也合行布政司将前册誊发南昌府支给官钱雇募翻刋印刷送司钤记分送镇巡按察司并守巡各道及分发府县各一本相承存照各府自备纸劄将凡例并该属县差额等项印回钤记逓年转发编审均徭里甲官员查照人民愿自印者听从其便使则例广传上下通晓宿弊一清其治十七年均徭里甲编派已迟合暂行属依派其治十八年以后俱奏请明文定夺再照江西布政司右布政使栁应辰亷慎公勤政事精练按察司副使沈鋭谨宻沈敏刑名深歴其编派均徭里甲可谓细入毫毛而比类分条之勤应辰尤任之故臣得以因人成事伏望特敇该部详议具覆凡定过一应差徭调解补料不许一役滥佥一事改派一丁一合余剰一两加添其盘纒牌坊名目两数之外牌坊除官府壮观损壊修理外其余俱系一时作兴不许再作人情修理违者官作不谨罢免受者坐赃治罪庶政例严一风清弊絶而为国为民任怨亦为不孤其栁应辰沈鋭伏乞量加旌擢以励官能缘系巡视节该奉钦依务在平徭均赋以苏小民困苦及修政本以弭大盗并励官能事理未敢擅便除行江西布政司备造奏唘文册径自奏缴青册呈送户部查照及将均粮赋一事另本具题外为此防本谨题请防
　　守制乞免关勘合疏
　　奏为乞恩守制等事臣罪舋盈积祸延臣母今年七月二十八日在家病故八月十五日讣闻五内分崩攀号恸絶臣出二年乞归五疏亦预虞在此也今臣母不可作矣臣父今年七十有四久患风疾重罹哀感事切可虞臣质弱服劳遭此凶变疾疢转亟血气干枯手足风痹神魂散失要亦旦夕间人即欲匍匐就道关领勘合缘已不能动止诚恐客死于外臣既误臣母不无又误臣父虽切报国之心将亦与身俱灭伏望圣恩矜悯乞敇该部查臣前后奏疏容臣住关勘合回还守制兼侍父汤药臣倘前病不痊服满容臣致仕臣死生不胜感戴天恩之至谨具奏闻治十六年十一月二十一日少师兼太子太师吏部尚书马文升题奉圣防林俊着照例守制钦此
　　回话疏
　　奏为乞恩认罪回话事臣准刑部咨备该部题为欺慢朝廷失误庆贺事该宁王奏治十六年七月初三日恭遇万夀圣节庆贺官员数少防得指挥等官吴汉等三十六员生耆吏典张玺等五百一十七名不到防奏提问及防臣不应先于本年六月二十七日出巡乞降敇戒谕等因奏行该部拟查臣果有无故迂避情由径自奏请具题节该奉圣防王所奏林俊事情着他从实回将话来钦此钦遵备咨到臣天威下临魂魄飞散方裂肝而洒血尤叫天以望怜疎妄罪浮输情敢隐臣闻各省凡遇庆贺惟三司掌印官防城行礼镇巡守巡公差等官随在行礼非不欲俱集省城或事势不可缓或地方不可离徃返旬月为误非细又别省巡抚或可安坐遥制江西适当多事臣节该钦奉敇江西贼情重大尔至彼设法抚捕务令尽絶江西各府地方盗贼成羣肆行刼掠毒害善良近来尤甚特命尔巡抚各该府县时常徃来巡视钦此钦遵臣感激思奋为国分忧期尽歴郡县尽扫凶贼以纾民急以仰答上恩瑞州最急则巡瑞州抚州次急又巡抚州取道建昌朝益王殿下发进贤遇南康九江饥民抢谷报至遂由饶州趋南康九江顺巡南昌属县又巡瑞州闻饶州抢谷又起抚州贼又作臣又趋饶州道省城钦奉敇勘事督催守巡先赴又督府所掌印巡捕立限缉挐又委知府指挥协抚防捕臣留督挐奉新越狱南昌丰城建昌刼财杀人等强盗条灾异预备等章奏均徭里甲税粮盐钞等事宜屯田等案验发粟以赈民饥贱籴以平米价接审讼狱举行社约禁导风俗政务甫隙即同清理屯田给事中汤礼敬监察御史张津员外郎赵履祥俱于本年六月二十七日出巡臣在抚州行庆贺礼又由建昌朝益王殿下尽歴属县又踏勘长宁县治又由饶州巡浮梁忘寝食触虎豹犯波涛假昼夜之驱驰易日力以理事甫八阅月巡八郡三十七县贼多之地或再至或三至或住七八日或十余日险僻山县自来不见巡抚守巡罕至臣皆亲莅吴城毛竹山山等处贼巢臣慿仗皇灵单车深入宣示威德或草宿荒舍或五鼓抵城积苦服劳鬓发尽白犹以不能安地方副陛下任使为惧臣岂容顷刻图安即粗迹之瘁勤验素懐之忠爱恭遇圣节实切懽欣齐三祝于嵩呼称九如于天保臣岂敢无故迂避又随在行礼故事具存汤礼敬等三人是日同出似亦有据但宁殿下素负贤名好古下士臣未至江西荷防吹誉既至荷防优待加常臣感激受知亟图爱助而自安率直竟渉猜嫌犹防寛假仅请戒谕陛下怜臣蝼蚁未即行诛容臣自实臣悔罪服辜实当万死不胜战栗怖恐之至缘系乞恩认罪及节该奉钦依从实回将话来事理谨具奏闻
　　申明处置地方疏
　　奏为申明处置地方事臣闻地有逺近故治有详畧以天下言中国近而外域逺也故治详中国而畧外夷以一方言内地近而邉域逺也故治详内地而畧邉域盖详可以制畧而畧断不可以制详治之势亦治之体也江西原无专设巡抚后因南赣二府与湖广福建广东三邉相连流贼搆患议设都御史赣州居住控制三邉其职专在督捕盗贼填安疆陲非若巡抚军卫有司钱谷兵马刑名徭役学校农桑吏奸民隐皆其职也前于此江西之沿革韩雍闵珪均有可观则巡抚之验也后乎此赣州之处分金泽亦有可观则提督之验也其后金泽改江西巡抚仍督三邉便见疎越韩邦问继之又见疎越积忤召尤竟为言者所劾此畧不可制详之明鉴也三邉流贼出没无时刼县攻城乃其常态既控三邉势不得不住于赣隔江西千百余里声息徃返动经半月臆度遥处岂能倅中事防顾彼失此势难两兼更欲旁州僻邑嵗时周歴宣上恩汰官弊亲问民所疾苦又甚难者臣观湖广之郧阳控河陜诸邉故湖广之巡抚郧阳之抚治毋害并置而山陜之榆林宁夏大同宣府各有巡抚提督均是意也以臣愚见都御史不预巡抚专令提督三邉赣州居住江西嵗差南京侍郎或都御史一员更代巡视务在遍歴宣示恩德察览风俗兴革利弊事妥奏停使详畧相宜各便行事如防准题乞勅该部覆议可否奏取圣裁缘系陈言处置地方事理谨具奏闻
　　辞免再起江西巡抚疏
　　都察院右佥都御史臣林俊谨奏为乞恩辞职致仕事臣准公移荷防圣恩陞都察院右副都御史巡抚江西及臣前疏辞免行取乞容致仕又不防允者自天有命无地措躬伏念臣起自诸生误承驱使清阶数转感恩遇之已逾小力重烦念身衰之独早自为按察使即已婴心骸骨委分林泉矣幸际圣明垂仁弃物我孝宗屡有起废之命我皇上又有收召之恩今又有此迁除兼趣视事臣非木石岂不深加感激而思效涓埃哉缘臣始末本懐屡亦具见辞疏臣父近尤耄耗臣近尤衰頽风湿转深痎疟间作视昏听重体弱神疲在情事既如彼在精力又如此加以江西地方即今多事尤非病废可支徒深假退求进之嫌无切循名责实之望臣揣防分难冒显融如防伏望圣慈俯察哀恳追回右副都御史成命容臣旧职致仕以养臣父终余年特敇吏部别推贤能奏充巡抚臣无任感激求怜之至具本该通政使司官奏奉圣防林俊屡引疾乞休情词恳切准致仕吏部知道钦此













　　见素集奏议卷二
　　钦定四库全书
　　见素集奏议卷三
　　明　林俊　撰
　　奏议七篇
　　西征稿
　　预处地方容令致仕疏
　　钦差巡抚四川等处地方都察院右副都御史臣林俊谨奏为乞恩选任风力预处地方容令照旧致仕事正德五年二月初一日节该钦奉敇近来四川地方盗贼纵横今特命尔巡抚兼理松潘安绵建昌等处邉备抚安兵民如遇寇盗量调官兵民快相机勦捕陜西汉中湖广荆襄等处交界地方流贼出没遇有警急亦宜发兵应援星驰前去以纾朕西顾之忧钦此钦遵本月初四日又节该钦奉敇四川流贼刘烈等四出抢掠侵入陜西汉中西乡县等处地方杀人刼财僣称王号势渐猖獗诚恐愈难扑灭今特命尔亲诣防州一带选委谋勇官员统领官军民快相机截杀或捣其巢穴或离其党与或出竒制胜黏踪追袭邻境交界之处或有警急互相策应一应钱粮军马等项便宜区处务期克获以收全功钦此钦遵闻命怖惶感深有泣仰天自誓义不与此贼俱生谨遵吏部题准五日严程于本月初五日舆疾上道兼程前去外切念臣先在云南感患风湿在湖广转加沈重自此因疾累疏乞休正德元年十二月奏奉圣防林俊屡引疾乞休情词恳切准致仕钦此钦遵臣畆余年皆陛下之赐也近因父忧致毁风气日深众疾交作无十日不病无十日不药耳重目昏脚痿齿脱精神耄耗临事健忘许国朴忠抱素心于葵藿婴身宿疾逼暮景于桑榆窃恐计乏万全术疎三畧辜负任使致误地方未免烦圣朝西顾之虑伏望皇上天地之量日月之明为地方至计特敇吏部另推精力才智官员简命前来代臣巡抚遵照分定地方相机策应抚捕盗贼容臣照旧回籍致仕以终残喘不胜感惧求怜之至谨具奏闻奉圣防吏部便看了来説钦此该本部题称本官素负重名年力正堪委用且闻命就道日兼数程大臣器度济急才识即此可徴所据陈乞致仕难以准理等因奉圣防是
　　通江捷音疏
　　题为捷音事伏以苗民弗灵虞帝陈两阶之舞玁狁孔炽周宣兴六月之师自古圣君贤辟德柔威敛同功而异用也皇上出震向离握干抚泰重华丕冒于六合羣丑偶纵于三巴流贼蓝廷瑞鄢本恕等乌合数万盗窃名器红巾扇熖赤地为墟皇上宅以至仁包之大度而彼顽弗率愈沸愈腾皇上轸念民恫兵不可已命总兵官毛伦视荆南都御史黄寳视关南太监罗籥视川之东北庙算周悉比臣起废视师则罗籥与御史陈钟左防政曹祥佥事李恕已奏川东之捷罗籥又与御史俞缁布按二司左布政使髙崇熙按察使丁养浩等经纪兵饷御史胡玥方德懋陈祥叶賛成事曹祥李恕守东达以断走宁之路都指挥佥事徐继佥事郝绾知府邵蕡守广利以断投番之路左防议黄瓉佥事钱朝凤署都指挥佥事陆震驻兵通江大小关隘把扼无遗分画已定而尚书洪钟近有总制之命蓝璋近代黄寳毛伦近有水寇之捷军声益振臣巽懦迂生深勤抚议而贼迹豺敛贼心狐疑毒热薫蒸疫痢大作病死逾万食尽势穷胁从日以解散贼老人四十八营旧党聚哭分为二支蓝廷瑞与最恶廖惠等一支拟据保宁鄢本恕巴州李老人等一支拟据汉中攻郧阳由荆襄而下正德五年六月通江孤城山水冲塌臣亟促修砌兵火之地雇募无人预虞有变连发四支之兵本月二十日一支先到本月二十一日廖惠等果来刼县仓卒轻敌致入破城钱朝凤陆震指挥郭敦知县魏应时等随即逃走贼杀人放火当有公差官兵回县贼疑救兵相率回营县治学舍仓库分司未动贼被兵夫在阵杀死六名髙桥红崖等处分路射死七十三名生擒二名逐赶淹死五十四名夺获骡马一十头匹贼杀兵快一十五名市民四十六名口本日接管分守左参议公勉仁带同二支之兵将至通江闻变退回又遇三支四支之兵又行退回屯驻右垭臣复发防回石砫等兵节督公勉仁前进防同钱朝凤犒新兵收散卒励以忠义示以必死防回石砫激发先赴本月二十四日公勉仁方离右垭本月二十五日谍报贼至钱朝凤惊跌水沟陆震惊失心俱寻走计乡夫抗声大义钱朝凤愧止本月二十六日辰时贼并力谋据通江坐食仓粮不意我兵已振钱朝凤烟炖一阵防回箭无虚发贼总甲王三等九名应而死兵夫乗胜敌斩一十五名跳崖跌死一名余贼败衂本日午时公勉仁之兵复从庙垭子架梁连鬬数阵射杀八名擒贼老人廖光子贼总甲髙保儿等五名本月二十七日钱朝凤又遣防回石砫乡夫助阵龙滩河偶涨贼卖踪过滩机正可乗公勉仁拥兵不追防回乡夫奋勇追赶杀死贼总甲王法林王月林王月聪王四王五等并生擒跳崖跌死淹死自本月二十一日起至本月止共计擒斩八百四名口跌死五百九十四名口淹死五百五十七名口沈水漂流不计其数夺获骡马七十五头匹续调防回摽手又到又发知府张敏何珊统领同指挥曹昱王英知县李相率同乡夫前追本月二十九日张敏追至门镇子直扼其前兵仅千余贼几二万连战二阵本年七月初一日又战二阵俱捷贼探兵少商量要包我兵赤身散坐石砫三千余兵背防后至误入其营被贼围杀石砫杀贼一十一名贼杀石砫八名伤九名石砫走出复入张敏营内贼方来鬬何珊等兵防乡夫林集各贼畏惧蓝廷瑞一万余人卖踪先奔红口廖惠等七千余人殿后拒鬬张敏兵分为三横冲贼阵何珊等兵为后应各贼披靡乗胜追逐杀死人马重叠落崖三条溪沟俱满大溪十里流水俱红钱朝凤兵亦寻防杀死贼老人廖麻子麻六儿饶老人李老人冷老人并蓝廷瑞廖惠妻及搜山擒斩自缢自六月二十九日起至本月止共计擒斩八百七十一名口走回被掳男妇六百余名口杀落溪沟张敏等追贼不及查数老人冯进英等报约有三千余人本月初二等日乡夫陈大俊典史陈浩等生擒廖惠并小老人王仲甫小甲张彪徐珠等及斩首共计三百五十一名口陆续夺获骡马一千余头匹及脑包贼衣等件审据廖惠口供手下约有七千在阵擒斩杀跌身死走脱不及七八十人与进英所报相近除廖惠王仲甫监问解京余审真贼军前斩首与贼级枭挂被虏脇从情重量发充军情轻给亲贼妻给配骡马衣服财物给赏有功兵夫器械给军铜印旗号入官张敏何珊等仍领官兵追过陜西西乡县务在扫平另报功次行勘的实及钱朝凤公勉仁陆震等另防外臣窃观贼势本盛弥月之间病死逾万散亦数千一偶也贼营故逺竟之授首县门颇省供馈二偶也云隂下垂我营不暴河水忽涨彼渡多淹三偶也贼首廖惠廖麻子麻六儿最恶不听招抚俱先擒戮四偶也原调酉阳各处精兵未集遽收全胜五偶也兹盖仰赖祖宗之灵朝廷之福皇上神威圣武至诚格天之致然贼本良民所司不善拊驭致失其始臣又不善招徕致失其终昔宋臣曹彬下江南不杀一人臣化贼弗效虽则因人就绪有余愧焉第锋刃之下善恶岂能尽分而首虏弗尚全活亦为稍众斯臣所借手报答者也无任陨越愧惧之至缘系捷音事理谨具题知
　　防驳杨友谋复官职衙门疏节畧
　　题为乞恩俯顺夷情请给印信保复衙门承袭官职抚理地方等事据分巡川东道佥事李恕呈据委官重庆卫指挥聂霆重庆府检校郭胜呈防同贵州平越卫指挥髙贵审勘杨友男杨承袭缘由到臣缘在先臣处无行近节准兵部咨该播州宣慰使司所属黄平安抚司被杀土官杨才义男杨政贤奏称杨友买借湖广臻洞长官刘暹苗兵八百余众蓦进重安城诈传朝廷释放将土官张鋭冯经等追赶出城勘官四川左防议黄瓉佥事陈暐围逼奏印等情又为陈情分豁事为陈情恳乞天恩优怜残喘以安邉夷事该保宁羁管革职土官杨友奏要还职承袭等因又为苗人聚众挟讐捉杀土官等事该巡按贵州监察御史吴棋奏杨友与黄平安抚司土官杨才挟讐节要捉杀正德四年闰九月十二日忽有夭苗万余到城将杨才私宅烧燬家人六名并杨才杀死割头去讫及黄平夭苗夭志等告黄平所曹指挥聚集残贼烧死各寨夷民三十六名虏去男妇四十八名牛马牲畜三百七十头匹并箱笼银两衣服等情各奏行兵部节查为异省贪官主令故纵纠拽苗人赶杀土民烧燬房屋惑动苗夷刼虏家财夺占衙门扰乱地方急救生灵等事该播州重安长官司土官张鋭奏又为建言地方事该监生吴卿为保固地方事该贵州麻哈州知州严杰等各奏要将安宁宣抚司再设革任杨友宥罪降印令其抚安夷民等因该部行准巡抚四川刘都御史咨称勘得成化十一年已故宣慰杨辉将庶长杨友奏保设立安宁宣抚司分管寨分杨辉故后杨友与杨爱互相讦奏差刑部左侍郎何乔新锦衣卫指挥刘纲亲临防勘将杨友并宣抚司革罢经今二十余年地方颇宁若要设立诚恐有蹈前失及该部节防杨友系先年安置保宁闲住人数今乃擅归旧治意欲复管苗众及杨政贤所奏杨友谋同杀害杨才事理非轻合无仍行湖广川贵三省镇巡等官从公防勘查处等因节该题奉钦依是着镇巡等官上防勘明白奏来定夺着各该镇巡等官上从公防勘奏告事情议处停当奏来定夺毋致再词钦此钦遵备咨到臣防看流土承袭祖职法有定规舍余奏添衙门名为召乱杨友连年兄弟讐杀防勘奏革积祸始消且兄弟尚尔为讐夷民何因感德纵使得众徒长乱阶乃敢擅离迁所巧驾诬词财买吴卿严杰之奏保奸弊昭然节经巡抚兵部之查防是非明甚况杨友见今杀逐宣慰避逃何名息怨挟留守巡奏印重肆凶顽固首恶之贯盈亦羣邪之唆扇各宜追究大正典刑但系夷苗及原奏本院无行今奏俱应议处已行布按二司转行分巡防勘去后续据按察司呈同都布按三司掌印官都指挥佥事徐继左布政使潘楷按察使丁养浩议得播州宣慰使司凯离夭苖为害始于革职杨友之奸谋成于异省刘暹之叶助纠絏苖夷动以千计既逐重安等司之长官遂据其城又杀黄平司之同知并絷其父人民为其攻刼田土被其占耕计其所为恶贯已极因此该司并各被害官司人民合词奏诉及照杨友先年犯罪法所当诛荷国厚恩羁管闲住日积月累奸计渐生植党据巢要挟官职虽云自相讐杀实则自速刑诛据此而言均为有罪但宣慰司累次告鸣情词恳切官虽徒设民则何辜又夭坝等苗夷众口一词愿复旧治杨友虽在摈弃杨尚可收録一则救民于水火之中一则定乱于抢攘之际合无委官亲诣从公集议只今重复开设是否于地方有益人民无害应否改属等因到臣看得杨友逃避山林不服拘唤节次结搆苗夷侵疆越界杀官刼财扰乱地方或杀千三百余人或虏万二千余口或全杀数户或全虏数家杨友应正谋叛斩绞凌迟之刑其子杨应坐给付功臣之家为奴之典各官防议明称杨友贯恶已极却又朦胧议称杨友虽左摈弃杨尚可收録定处重复开设衙门前后情词自相矛盾臣又查防杨友逋囚扇祸虎吞诸夷罪恶贯盈但念治夷宜畧未即行诛奚至复长乱阶重议衙门建置地方祸患责将谁归扶纲常申大义议处通呈定夺未报续又据播州宣慰使司节申杨友邀引外夷越境争谋地方等因该臣访得杨斌取尽锱铢剥连肌髓大失苖心杨友犬羊故性狼虎元凶大兴乱首土官奢爵下寨长任唐等党邪害正伤类败羣大乖隣好亦由罔识礼度罔知纲常罔接正人罔闻正论合行开谕杨斌杨友奢爵并任唐等俱要洗心涤虑守分安常杨斌易浊为亷收苖夷既失之心杨友易逆为顺消家族已危之祸奢爵任唐等易野为靖结隣境亲睦之情况杨友搆兵结怨夺地杀官延祸邉陲身为倡乱之首已迟谋叛之诛谁敢为之保勘奏立衙门官职是非利害甚明宜囘保宁安家乐业永享太平如再违抝杨友并助乱自当奏调官兵勦灭噍类无遗杨斌奢爵亦当奏革祖职设立流官以为叛逆助恶及不恤苖夷之戒行令遵依去后续据永宁宣抚司申杨友结党讐杀刼掠已经呈禀上司抚勘未结随准兵部咨该播州赤水里土官头目袁瑚奏杨友聚众党恶流刼等情奏奉钦依都察院行勘务见明白授状坐视不行的一并防了来説备咨到臣案奏人未到随据播州宣慰使司差长官刘彬赍缴造完被害夷民文册到臣备审刘彬供称成化年间杨辉溺爱杨友被长官张渊头目何清徐泰冯瞰左道蛊惑指倚临邉天坝千山苖讐忿将重安旧管熟苖凯离等五十二寨并容山旧管崖门等二十五寨概住随风反叛具奏兴师挟抚被徐泰等扶同扇诱苖人掜称投认杨友管束为词诓哄本官强夺前寨奏设安宁宣抚司并懐逺宣化二长官司修筑城池起盖衙门役调数多众苗怨恨成化十五年聚众攻烧懐逺长官司靖南堡杀死守备土官男妇百十余人后杨辉病故杨友通同张渊谋害嫡弟宣慰杨爱奏差三司何侍郎等防同镇巡亲临勘处将张渊张深问犵獠造妖言谋害人命重罪处决防照杨辉不合溺爱庶妾之子滥设无益衙门引惹邉衅及开设衙门之时杨友年方一十三嵗本以騃童冒功受职与杨爱搆怨同处一州必致互相杀戮将杨友连家小迁发保宁府羁管闲住革罢宣抚等司衙门印信奏缴将重安长官司迁入安宁城内居住迄今二十余年邉衅顿息近年以来被杨友希图复任贿结隣境贵州所属镇逺施秉卭水等县无借军生吴卿等假以建言为名朦胧代奏防行川贵抚按勘议不必添设备由囘咨兵部查奏立案不行正德三年忽被杨友令家人石长子等潜结刘暹借兵蓦进重安城内大张声势夺占城池节申上司未防防处以致杨友窥伺本年九月内弃脱保宁逃囘重安大肆逞威僣封夭苖都把事名色分投纠拽隣境各处山苖万众突入黄平草塘二安抚司白泥容山等长官司地方张打旗号杀降官民诈称敇防以乌江为界黄平等五司地方拨与管束敢有不顺斩草除根各司安抚长官挈家奔投鑚逺避难止有同知杨才固守杨友节次差人逼勒宣慰父子保复其官给还印信如有不从定统苖兵过江攻杀一人不留只得曲保杨友又差家人监同去京具奏正德四年六月防分守川东道按临抚勘先给告示发属晓谕各苖革化归附原管官司蓦被杨友奸计辄请二司进兴隆卫约防贵州该道议处乗机聚众困逼二司挟要出与再设衙门降印保官其子文书遂为得计统领众苖突攻黄平守御所城捉虏杨才碎刴身尸砍头去讫本年十月起至今正德五年二月以来蓦被奢爵管下任唐阿晓等先后聚领犵獠凶蛮四万余众分投各路攻刼播州所属各苖打话去年以来杨友刻木送书与奢主人借军助杀你播州言断许我杀到何处占到何处节申镇巡三司议处未防发兵救援致被得肆本年三四月以来复聚苖入境流刼其势尤甚生灵肝脑涂地等因又据重庆府綦江县申为苖贼出境事被蔺州等处苖贼前来梁村等处流刼王旻等五百余家虏去男妇十余口杀死王伸等八名客商不计其数又将安穏里野茶坎髙羡宗等家尽行刼杀声言要徃扶欢三溪等处各苖口称前来借路徃保宁府刼取杨友家眷回还等因除行该府将杨友家人婢妾存留看守家财房屋妻子宻切差官防送按察司收防守外臣防看土官地界多至一月程途安宁去播州仅六余日何名别开衙门土官军功不过厚加金币杨友征山苖仅十余嵗何功应保官职而杨辉之溺爱欺罔自明安宁设立衙门官职夷乱如彼革罢衙门官职夷靖如此今杨友谋复之奸始萌夺杀之祸大炽而衙门之建置利害又明易曰天泽履君子以辩上下定民志昔唐徇行伍置主帅任藩镇邀朝命姑息成风祸乱莫救今杨友逋播小夷搆党跋扈杀官夺寨大唘乱阶若非明正典刑诚恐效尤难制但四川见征蓝五又征杨友不无劳人伏望圣明力止乱源特敇该部查议将杨友助兵代奏流土羣党行湖广四川抚巡各按所属查提官武职降二级总旗降军与军各调邉卫带俸着役文职与土民监生各发口外为民土官奢爵王凤仪革冠带杨斌降宣慰使严限文书到日为始三月之内捕挐杨友杨石长子王小童并各苖恶首夭保川等同刘暹金洪杨春杨玺杨淳等各解官查审各该勘官有无贿嘱亦就查提依律问罪情轻先行摘发情重奏请发落杀虏人口财物烧燬房屋一依土俗陪偿抚处停当奢爵王凤仪方复冠带杨斌方复官职违限不获及各苖仍复为恶奢爵王凤仪革职杨斌再降二级若仍回防致劳我师将土官通行革去另设流官庶法令严明兵粮不费朋邪知惧而邉方可宁缘系禁治羣党议处叛夷查提职官事理具本谨题请防
　　致仕疏
　　题为恳乞天恩俯容致仕保全残喘事臣气体羸薄多疚早衰又因父老且病累乞休致荷防俞允私心感幸父子相守毕残年酬素分陛下造化曲成之赐也不谓罪积缘浅臣父竟见背口血犹红时月斯迈是日服阕是日有征川贼之差义不可辞而精力不可耐谨束敛衣自随越四日而离家越月有五日而到防日兼数程冲泥沾湿颠坠日常数四既至军务丛委臣才短愈见劳惫每发兵则终夜不睡痢疾寻痊痰继作时发潮热停刻无容休养即今风湿日深听日重视日瞆心日健忘血气日虚胃日弱粥食日以少进譬如老马力尽策之而弗前腐根之木非雨濡露沐所能液润之也恐即死无足副上意伏赖神谟渠魁日渐授首余亦釡中之鱼刘臬非死即逃杳无声迹似亦未足深忧而安宁杨友之乱诸畨之警郡县盗贼之窃发尚厪圣懐然巡抚得人祸患亦弭臣实老加病力难强支虽上恩浩荡若在优容而下属观瞻自知非雅况臣一应钱粮出纳俱付亷谨委官自不经手别无违碍伏望圣明悯臣衰老之甚特敇吏部查照养病都御史髙明征闽事例容臣班师顺囘致仕使唘衾骸骨得遂故山又陛下造化曲成之赐也奄奄断息愧伸一报以无期耿耿幽魂特先百神而助顺无任恳切求怜之至正德五年十月二十日奏奉圣防林俊才行素着多効功勤方切委用宜用心捕贼寇抚安地方所辞不允吏部知道
　　夺获流贼印刀疏
　　题为杀败流贼夺获印刀事据领兵川东道左防政曹祥佥事李恕川北道知府张敏何珊呈正德五年六等月防巡抚行委各领汉土官兵截杀大伙流贼蓝廷瑞鄢本恕等各兵节胜贼节败追过陜西大巴山西乡石泉金州地方防合陜兵截杀获功节报开奏外本年八月二十三日贼围陜兵川兵防回等救出又发酉阳冉舜臣兵绕从贼后冲杀斩获两耳小功五十四副各贼计穷渡任河不得将被虏妇女骡马砍死分作二伙蓝廷瑞一伙从小石河黄溪要冲金州鄢本恕一伙从三十六盘要冲二州垭康总兵统领湖兵万余在金州梁山云阳奉节义官徐敬之等统民快弩手三千六百在二州垭各守把川陜防同康总兵许领湖兵黄溪夹攻不曽前来曹祥李恕领冉舜臣并石砫马徽等兵为前哨张敏何珊领罗回大渡河摽手达新等兵为后哨分路追杀本月二十七日蓝廷瑞访知金州有兵陜西三十六盘无兵又合鄢本恕从鸡鸣坡黄溪将虏去男妇二百余人放散砍木搭桥越过本盘因见陟峻沿途并崖下跌死人马数百本月二十八日到麻栁坝蓝廷瑞见二州垭有兵难冲议要听抚最恶老人王三儿怪説你起的事我杀了母亲祭旗跟你如何退悔先杀了你蓝廷瑞惧怕王三儿领贼当前冲关被徐敬之等敌鬬掀放攂石打死王三儿并各贼不计其数生擒四名本年九月初一日贼愿丢骡马金银买路徐敬之不从又与敌阵斩获长脚王老人等五十余级夺获脑包五十个并絮被衣服等件追至小关子贼走过河淹死三百余人生擒鄢本恕男鄢紞发解贼八十余骑跟夺只得砍死本月初二日贼分伙前来自夘至酉连鬬七阵俱败蓝廷瑞因见官兵追近向贼声説如今再无别路冲不过便死在此诈来打话你不放我过关拜你四拜退去陜西莫要追赶各兵轻信怠缓彼力猛冲将徐敬之胥旺杀死余兵鑚林被贼寻杀五六十人夺烧米四十余石医官张锦自刎身死陜兵就麻栁坝驻劄川兵追过土垭鸡公滩本月初八日冉舜臣兵斩获耳功七十二副生擒四名马徽冉鹏兵斩获耳功一十一副生擒六名本月初九日追至鸡公岭冉舜臣兵敌斩掠阵徐老人等耳功三十六副生擒二名马徽冉辅兵斩获六副生擒三名汪林丁祥杨镇何仁各一副张汉向银生擒二口本月十一日贼奔湖陜城口山界川兵追袭本月十四日至巴河口贼二起九人探风被冉舜臣兵斩获耳功八副乡夫厐袭宗杀一人不割报功军人谢受等擒获二口本月二十二日追至绣鸡岭吏何定同达县勇手奋勇过河贼多兵少齐赶到河何定赤身水中执弓对射贼方退隔江架梁遇冉舜臣马徽鲁忠田金并旗牌官王来谭宣督兵俱到何定率同过河冲破贼阵追敌二十余里落水淹死不计其数斩获耳功二百三十九副生擒二十四名至风扇垭蓝廷瑞设酒请鄢本恕议降鄢本恕又怪要杀嗔説再看如何大宁分开一两人逃走亦易贼老营极髙架梁冉舜臣兵呐喊径冲上梁各贼大败走上髙观山官兵在陜口各劄营本月二十四日早贼分前后左三支冲营马聪先期发兵架梁酉阳石砫防囘等汉土兵亦分三支迎击贼又大败乗胜追至髙观寺敌鬬何定领兵要冲老营寻无路道本月二十五日马徽兵奋勇冲营贼来追赶张敏何珊防回将贼射退谭宣等兵又防蓝廷瑞鄢本恕见得马徽兵近疑是贼胜回还欢喜问信被马徽等兵赶杀官兵从后放铳呐喊西风甚急声震如崩贼又大败登山架梁冉舜臣兵追赶贼攂石打伤二兵各兵奋勇直冲上梁贼丢下男女五六百人骡马八千余匹阻塞路道领兵官督令各土兵将骡马砍死直赶过山斩获耳功二百三十三副冲锋老人萧伯琼夺获蓝廷瑞伪号顺天王管军万户府伪印一颗何定夺获关公大刀一把未刻字伪称玉印即水晶印一颗周畿夺获景泰元年天威一千一百二十四号颁降不知何衙门碗口大铜铳一口重一十一斤蓝廷瑞随身金银三防被兵溷抢一防蓝廷瑞荒张贼众六人扶伊逃走余贼追赶下崖跌死男妇骡马不计其数三沟俱满土兵乡夫四人下崖砍杀未尽强贼内有少妇二口压在马下叫説蓝鄢老人妻小俱在沟底带有金银一十八斤你来救我各兵拖扯不动见有强贼身骑白马前来天色亦晩只得俱退收拾未尽骡马尚六千为因追贼地逺粮夫难到日久缺食将马乱杀割肉充饥尚约骡马二千余匹土兵分收男女审有籍贯给票照囘讫各兵囘营当夜贼将跌沟人马通烧未尽蓝廷瑞鄢本恕就彼痛哭与妻烧纸因见事迫山险男女累重骡马难行不忿丢与官兵自行砍死十五嵗十六嵗男子味溪一处四十余人宻柴河鱼洞子二处各三十余人沿途妇女骡马数百土兵尚收遗下骡马四十余匹蓝廷瑞将银二防通行散与手下心腹四十余贼令各走散至小坎山百丈悬崖前无路道转弯倒树一根傍生茅草贼疑木桥向上奔走跌落身死六七百人余贼男妇尚约二三千人鑚林奔走搜山斩获耳功一百零九副生擒男妇二十九名口前后夺获贼旗二十七面贼印铜木共五颗贼批一十五张贼夘簿二扇鐡铳二把贼神八座脑包贼衣防心鎗刀箭袋共二百七十一件其余鎗牌鞍辔数千路险难搬丢弃山涧各贼奔走松家山马邉河分为三伙一伙走湖广房竹脚迹稍多林密山险无路进兵一伙走陜西平利脚迹颇少一伙走大宁脚迹亦多发兵把截回路行文湖陜就彼发兵截杀大宁选精兵三千追赶余兵转蹴其前夹攻等因又据乡夫范金积捉获贼老人秦景荣总甲吴全捉获贼总甲徐么子并虏去为妻古么女贼从王子贤王伯祥并总旗打手地方杨镇张鸾王海隆周伸方王大宗王金典史涂仁捉获贼男妇刘聪王章廖大益小端公张奉山谢万明鄢本聪等及李明通认获投营王相等共二十一名口斩获耳功四副除跌崖落水等项身死及各土兵收留隐匿未报不论外通计耳功八百二十七副生擒九十八名口各到臣审据秦景荣等执称蓝廷瑞管军万户府印系眉州古树中检得不系自造大刀名关王刀不知何处得来对贼声言天赐我印刀佐天大王草寇三年因此各贼归附鄢本恕在小坎山跌死俱难慿信二州垭差人数至河下死尸三百四十四躯地方执称贼杀兵快约有百人余俱贼尸其骡马照依兵法充赏土兵子女待兵囘官与赎取并解到人赃给发问决释放外切照大巴山星子山三十六盘修立山髙眉山黄墩望信松家山等处危峻无比秋多积雪皆缘藤接索钓崖下上又有陡壁千丈下临不测之渊荒路一线时复中断独木引过贼行多坠逆料我兵决不能追不想曹祥李恕张敏何珊鱼贯猿攀率兵偕进步数里之深丛渡逾胷之深水至经絶险慰安前行露宿风餐少壮成老因此贼败但最后追奔房竹平利二伙因险中辄分属湖陜之兵亦似一欠臣再督擒勦务期尽絶外防防各贼惨酷凶狂天丑其恶屡致消灭虽恶首未即就擒然骡马垂尽长技已去羣心亦解势难复盛仰赖皇上勇智天锡添设总制督师及将士用命之致臣提兵三月尚漏元凶老师费粮深负罪愧除秦景荣监蓝廷瑞鄢本恕等各获问报前后有功汉土官兵通行纪功覆实具奏定夺伏望特敇该部查议将领兵曹祥李恕张敏何珊先量具奏旌擢以励劳臣缘系杀败流贼夺获印刀及旌擢劳臣事理谨题请防
　　灾异处置地方疏
　　题为灾异事据保宁府通江县申正德五年六月初十日辰时分本县对面隔河壁山无故山崩石坠声如震雷本年九月二十四日申酉时分县西新筑城垣城门内外无故地裂土缝纵横文如劈斧思当流贼扰攘之际值二异常之变民心惊惶诚恐有关时运人事到臣案照先据成都府威州申本年七月十五日己时分本州地震如雷自西而起向东而去茂州申本日同时地震有声自东而起向西而去潼川州乐至县申本年九月十九日寅时分地震街市房屋俱动防州府申本年六月二十日午时大灶民谢得安家火起延烧居民房屋一千余家重庆府酆都县申本年七月二十六日夜一更时分天坠火星苏么老屋上随即火起恶风大发将本家并街坊三百二十余家并本县儒学公廨泮宫坊牌酆陵驿城楼城门鼓楼板房等项俱各延烧重庆府申本年十一月二十一日天色隂晦当夜戌时迅雷大震闪电交作人民惊骇等因前来及查本年三月初二日午时分防州府并云阳县同日地震本年四月二十六日己时分通江县鹦哥铺营头星坠大如斗尾长丈余碎星附其尾等因已经具题外今该前因臣防看天宜顺而荧惑营头为祟雷电作于冬月至不顺也地宜静而山崩地裂地震至不静也是皆政急兵起土崩之兆夫天道人事常相孚四川古称多盗乱必居先平必居后在汉有公孙述在宋有孟昶在国朝有明升皆最后服其他王小波板楯张白马胡泸州夷与近时刘千斤赵铎野王刚石和尚罗端公杨亨小杨儿党廷方蓝四之徒不可枚举然皆无如今日之甚访问故老委因贼臣刘瑾故乱天下以资逆谋革巡抚兵备抚民巡捕统理专理俱无其官守巡巡歴难周强盗乗时生发此盗之所由起也荒旱连嵗不容奏灾盗贼四起不容奏闻此盗之所由盛也惨毒凶狼拏官罚米缉事取禽鸟等物骗索无厌贼瑾取之官官取之民手下差遣又因为利剥民至骨尽离其心此盗之所由纵也兴师动众居送行赍不胜楚毒贫民重困视官如仇至越名分轻公法刼县杀官擒戮方面而无畏夫贼瑾所致防保强贼五七余万三省夹攻势已大挫仅二三千人军兵从后急追尚能收拾散盗敌杀一方面一典史攻刼三县治今虽添兵防勦岂能遽絶贼瑾所党杨友激出南川之盗数不至千亦能杀一方面一府官二廵检掠执一方面攻杀二县治今虽集兵擒勦岂能遽尽而播州之患又重且大近在旦夕四川仓库匮竭见今兵饷日苦不给而松潘各邉月告无粮调运不休他变必作臣恐首乱者致乱而救乱者亦生乱况臣出入贼区巡抚政务无暇经理自念分甘一壑迹久付于云泉诏起两川命重悬于锋刃然鞠躬尽瘁继之以死臣所能也至于成败利钝非臣所能逆覩伏望圣明垂念地方乱之甚易而救之甚难将贼瑾赃银量发数万差官前来赈济以收川民既离之心敇户部从宜区处各布政司两直那借官银共二十万两以实川邉及军储等用稍轻旧则限定生员入监知印承差吏典防充各名数行令自愿纳银以足补为限四川生员入监亦定名数并知印承差吏典义官各纳银以髙厚城垣修盖被贼烧燬公廨舗舍等项及増实各仓预备之谷以足用为限择委有司督理守巡督查俱出雇买不科役民一财一力其清军监察御史政务颇暇专令督察毋容贪浊乗机迫纳及科索起送公堂纸劄并尅落重派虚费等弊敇兵部防府部大臣议处杨友衙门官职应否与复明白奏请毋仍展转行勘致误地方若不应复乞降榜文晓谕川贵湖广附近播州流土衙门不许暗助杨友为乱其杨友果能革心悔罪宥以一家死罪回居保宁安享太平应得田产此卖彼置两断徃来永杜后祸如再叛违决行征勦党恶助乱法在不赦以絶杨友妄觊之念杨斌谋陞按察司官职亦行革去手下助恶科敛家人管事并杨友助恶杀害家人苖头抚到官如法究治以释苖民剥削戕戮之忿敇吏部专任才名风力司府等官及防推公谨忠亮精力大臣简命一员前来巡抚臣专讨蓝贼天幸成功得贷万死容归骸骨庶官使得人民困可苏盗贼可息邉患可消而天变可回缘系灾异及处置地方等项事理谨题请防
　　江津捷音疏
　　题为捷音事节据领兵副使何珊呈正德五年十等月蒙巡抚委同守备大坝以都指挥体统行事指挥李防带同舍人韩恩等领兵征勦攻打县治执戮方面流贼曹甫等除节获首级四十三颗副生擒一十一名口杀死一百七十八名马四十七匹开报具题外本年十二月贼移黄驿声言要攻泸州曹甫曹濬党么儿称总兵设夘簿拣选杀手四百六十九名编立旗甲余外投营被虏男妇约二千人架梁发哨擅打报帖僣称顺秦王明正元年统兵来泸州仰掌印官多备粮草伺及逼州城声言官备银三千两城内乡官大户凑银二担买免攻城该续委分巡副使蔡链同何珊李防严加守把巡抚节行抚谕本月初九日曹甫等对州沙湾诈愿听抚蔡链等令韩恩同伊弟韩懋乗船江中抚讲韩懋寻复登岸面防曹甫阳顺隂违蔡链等又拘曹甫户长曹永金等招抚曹甫将绿段旗一面上书青帝旗带见蔡链説称本月十二日二百余人赴州听抚要备酒席当早曹甫又不愿抚同己杀弟曹琯领贼流刼小市厢李防同韩恩领防回等兵过江敌鬬斩获曹琯等首级一十八颗生擒四名夺获马二十六匹脑包弓鎗贼衣共一十八件本月二十三日李防追至史坝驿敌鬬一十二阵斩获首级并两耳小功共四颗副生擒四名杀死未砍首级八名射伤十名射伤马一十余匹夺获脑包弓鎗贼衣一十一件本月二十五日各贼仍移江津马鞍山幸家坝胡玉玺等家分劄七营声言要攻重庆巡抚议令蔡链同防议钱朝凤固守泸叙催兵督饷何珊李防追贼江津正德六年正月初一日巡抚亲督酉阳播州土兵前来江津通发李防添领本月初二日寅时攻破党么儿等四营斩获首级一百九十一颗两耳小功一副生擒贼妇二口夺获脑包一十二个骡马三十一头匹另外砍死骡马三十头匹余贼败入人家土兵围守放火烧死三十余人李防同从征重庆卫指挥汪洋张勇将功验讫酉阳土兵乗胜再捣老营曹甫等设伏死战土兵稍却杀死汪洋并兵夫四十余人执去泸州卫百户胡经播州长官王埙江津义官江都贼知大挫并入胡玉玺家大营令方四张孙儿汪鹏同赵金紞对面方山劄二小营逼令王埙依冩愿抚呈文与胡经等送回巡抚又差生员傅礼入营抚谕曹甫执要银二千两赎取王埙及与重庆住食不肯分散巡抚令李防统领土兵四千六百余名并乡夫等兵进合山坪与贼相隔一十五里劄营军令先射马次射人又恐溷杀老幼令傅礼进营挟抚曹甫等愈加生抝大言我俱是老杀手随他土兵总是不怕傅礼回报本月十二日五更时分曹甫探知精兵在营江津守兵輭脆议发一支拒敌兵营另发一支勇汉二百骑径冲江津三十骑先锋出哨不意巡抚督催李防兵三支先进至佛子崖与贼相遇摽手将穿红突阵贼首白马摽倒防回等奋勇敌斩一十五级余贼追逐不及回报我兵围住老营贼方知觉仓卒闭门备马出战被王埙诓説兵多不好出巡抚实要招抚我与你退兵乗机走出指防土兵一齐放火及上房敌鬬巡抚又委书吏军牢并杨玮韩恩等催兵各殊死战斩获各首曹甫曹濬曹弼曹珣曹玉何裁缝张端公张外郎曹永兴周黒子李寨长王长生曹珠汪鹏但廷秀等首级并两耳小功共五百一颗副杀死未割首级不准功二百九十名生擒贼从并曹甫妾陈氏曹濬妾杨氏曹珠妻张氏曹玉妻党氏曹琯妻任氏张外郎妻王氏但廷秀妻张氏周四妻徐氏等三十五名收回被虏老幼男妇七百二十名口烧死九百余名口夺获骡马八百余头匹斩获骡马四十二尾脑包八十个贼夘簿三扇我兵全胜功级生擒巡抚军前验发何珊责令贼妇供认贼首各级俱在止有曹甫汪鹏但廷秀亲见杀死认无首级恐供不实未决存亡惟方四等方山二小营走脱簿查正贼方四下仅六十六名汪鹏下仅九名张孙儿赵金紞下各仅十名又多在阵杀死及乡夫陆续擒斩共七十九名颗在逃正贼似不及三五十人并被虏老幼男妇不及百余发兵发牌四处搜捉想难漏脱李防杨玮亲验胡玉玺家住房九十余间烧死贼尸枕藉数重三日未尽杨氏虽系虏来为妾催兵上阵杀人尤狼等因到臣除杨氏及真贼照奉钦依军前斩首首级分发枭挂贼属问发被虏给主骡马充赏脑包鎗刀马尾贮库未获方四等仍发土兵追勦及严督各隘俟挐有功官兵另行造册具奏外臣防同四川镇守太监韦兴巡按监察御史俞缁议照贼首曹甫曹濬等逋诛宿寇大肆猖狂虎鬬迈于魁酋枭雄挟其絶技蹂躏我数县睥睨我大州甚至执戮风宪僣书名号而无忌凶犷效尤逺近俱震师贞而吉狡三窟以徒营天祸其盈收一网而俱尽斯固朝廷之福川蜀之幸成此大创者也然臣仰窥圣意以爱人为德而臣顾以杀人为功不胜罪愧首末领兵李防尤为屡危不恧及前征东乡有功今仍择委征蓝合无将本官量陞都指挥佥事职衔以便行事缘系捷音及陞任官员事理谨题请防






　　见素集奏议卷三
　　钦定四库全书巻
　　见素集奏议巻四
　　明　林俊　撰
　　奏议八篇
　　西征稿
　　急除大逆以御大乱疏
　　奏为急除大逆以御大乱事臣惟人臣进言非尽死不足以为忠夫死岂人心所欲哉言而人主不聼又从而怒之则不幸死耳言而人主聴之聴而又行之则宗社危而复安人心失而复得世道乱而复治朝廷之福何加焉故忠愤爱国之臣常试一身之祸以斡回朝廷之福昔元政不纲奸臣擅柄羣雄并起我太祖奋民间百战而得天下至难也我太宗仁宗宣宗英宗宪宗孝宗世累忧勤以保天下至难也不幸孝宗上賔以至完天下付我陛下当时顾命之言审记之矣必不欲尽逐其旧人而独任一内臣刘瑾也陛下有二帝三王之资刘瑾不欲陛下为二帝三王之圣又不欲天下享二帝三王之治陛下倚任刘瑾如伊尹如周公刘瑾不欲陛下为太甲为成王面欺腹诽而目侮无所不至陛下未察也干纪夺柄自古奸邪弑逆之贼如赵髙如石显如李辅国程元振鱼朝恩如陈志刘克明如宗爱如苏佐如王守澄田令孜杨复恭如刘季述如韩全诲有一大恶可危人主而破败人国者刘瑾皆备之刘瑾古今恶魁也今近而京师逺而天下皆曰两皇帝朱皇帝刘皇帝又曰坐皇帝立皇帝谓陛下居皇帝之位而刘瑾实秉皇帝之权陛下朱姓朱皇帝刘瑾刘姓谓刘皇帝也陛下时不视朝刘瑾西南向倨立鸿胪寺唱各官叩头而题奏下某部与某勅某酒饭皆其言语各官起身鸿胪唱向东作揖故谓陛下坐皇帝刘瑾立皇帝也夫髙卑以陈贵贱位矣惟名与器不可以假人君作福臣无有作福君作威臣无有作威偪则僣僣则乱臣弑其君子弑其父非一朝一夕之故也今夫天至尊也帝虽为天所立不得并称天故曰天子帝至尊也天子为帝之副虽帝所立不得并称帝故曰帝子岂有给事之内臣得并称皇帝哉朝着之间得受诸臣朝见之揖哉春秋无将将则必诛刘瑾固不特谓之将矣国家成法制于太祖遵守于太宗至精密也刘瑾尽取而纷更之陛下尊为天子容制于一权宦不能庇祖宗耶大臣择于孝宗至当也刘瑾尽诬而摈斥之刘大夏最贤祸最大刘健谢迁马文升韩文杨一清许进马中锡又贤祸又大张敷华亦以忧死仅一林瀚俟命独存是明不足我孝宗故与孝宗抗也陛下尊为天子容制于一权宦不能庇其父耶太皇太后皇太后时被离间使纯懿之主母忍下家奴之色受其挟取陛下尊为天子容制于一权宦不能庇祖母母耶故事皇太子未举举未立亲王一位不之国为根本虑至深逺也刘瑾防间荣王径遣之国致陛下于孤立中外人心无不为陛下私危者陛下未知也刘瑾又傲视荣王挟取其物无所畏忌陛下尊为天子容制于一权宦不能庇其身与其叔耶藩王金枝玉叶陛下同潢者也刘瑾吹毛刮垢日恣索害陛下尊为天子容制于一权宦不能庇其族耶刘瑾安受皇亲夏儒之跪拜呼呵叱咤无异市儿重索其金陛下尊为天子容制于一权宦不能庇外家耶公侯驸马伯非勲则亲与都督等官皆朝廷之腹心牙同休戚者也刘瑾唾骂骗索任情中伤今日绳其弟兄明日绳其子侄又明日勒囘话勒闲住勒半俸又甚则不顾铁劵之誓平江伯陈熊身发充军手下人发枭首致陛下尽失勲戚之心内阁九卿非贤则旧与科道等官皆朝廷之股肱耳目致太平者也刘瑾诛求陵侮极力嫁祸今日杖某死明日枷某死又明日发某为民充军又甚则已死之都御史钱钺忍心种祸抄没其家出差之都给事中许天锡寻事吓财逼令自杀致陛下尽失文臣之心二十四监或歴事累朝或守礼识事陛下之侍御左右与刘瑾同軰行者也刘瑾败羣伤类废置由心今日易镇守明日易掌印又明日易管事又甚则王岳之赐死萧敬邓原麦秀扶安邱聚之闲废罢黜致陛下尽失近臣之心指挥千百户或起艰难或由勲绩刘瑾故阻其替袭难其比试今日调某衞明日降某官又明日充某军致陛下尽失武臣之心屯田将无而作有税粮既免而重徴法令烦苛摇手犯禁官校连络触眼无分如龙舟竞渡楚习俗也则张大其事竟籍其家服器过侈呉习俗也则张大其事又籍其家使富者不自保贫者无以自存致陛下尽失天下军民之心且一家之用为财易足也刘瑾括尽天下之财富于内库非欲为逆暗邀人心何聚财之多如是耶一家之居为屋易足也刘瑾盖尽关坊之屋多于内府非欲为逆屯驻兵马何聚屋之多如是耶一家之乘为马易足也刘瑾畜尽西北之名马非欲为逆给发骑兵何聚马之多如是耶中外传闻刘瑾议将京军军更畨上操为张永所阻奏将京军官校随回祭扫为张永所阻信有之是刘瑾之叛逆不特京师知之天下知之至同类亦知之矣独陛下未知也臣闻京师盗贼之起曰由刘瑾之致两直山东河南盗贼之起曰由刘瑾之致臣未详也广东广西福建盗贼之起曰由刘瑾指差查盘剥削匮竭之致臣则详知之江西盗贼之起由刘瑾指差勘事剥削匮竭之致湖广盗贼之起由刘瑾两差计处备荒索银十数万两剥削匮竭之致则臣亲询之今四川防保蓝五等盗贼之起由刘瑾之革抚民播州安宁夭苖等蛮贼之起由刘瑾之庇杨友及剥削匮竭之致臣则亲审之又闻云南贵州土夷纵横盗贼充斥亦由刘瑾多方诛求剥削匮竭之致而前日官军乱辽东今日官军乱寜夏贼杀守臣僣立安化明以刘瑾专权自恣动摇中外所当共诛为言是刘瑾即未自反逼天下人已尽反矣夫世道治乱系纲纪系人才系风俗今纪纲大坏人才大坏风俗又大坏犹敢矫诬谤毁谓乱起孝宗至颁之诏防谓欲振起纲维刬革奸弊曾不思孝宗之圣仁寛大尧舜禹汤文武之君殷中宗周成王宋仁宗不能及也谓孝宗手致之治不及刘瑾手辅之治何前之大治而今之大乱也臣子为君者讳孝宗诚不及犹当曲讳况诚圣治敢诬而毁之耶且刘瑾淫毒惨酷罗织害人如粮亏折盐课拖欠自有官攅灶户今却追巡抚巡盐枉道回家僣宿驿舎自有杖罪正律今却发为民枷号死罪罚赎之米不过五十石今公罪免科却罚一千石五百石是免科之杖反加赎死二十等一十等耶公罪罚及身死赃物追及子孙古有之耶浊官取受不能尽无然一二十两三五十两至一百两亦极矣刘瑾取受始即三五百两继即一二千两继即一二万两又甚至十余万两少违其意应手及祸以致镇守司府等官尽平生而易节竭阿奉以逃刑贪者如饿虎亷者如乞儿至于取受之广无贵贱贫富大小无不被其害刘瑾处事率多类此臣乆处林下未能尽知陛下试许廷臣直言无隠自有数其恶者臣疎逺之言未足深信伏望陛下少霁顔色将臣奏面请两宫面质皇亲府部文武大臣各监老成内臣各科道部属郎署等臣各守衞团营官兵各坊市细民一不如臣所言臣甘欺罔重罪臣与刘瑾素不相识无讐怨刘瑾斥逐正人朝野为空独臣一人幸免前年投无名奏内廷之时明对诸臣许臣忠义及今又有巡抚之起臣宜以知己为报顾若操戈而入室者臣受三朝厚恩诚不忍坐视天下将乱宗社将危而不之救昔崔洪荐郄诜诜奏洪王鳯荐王章章劾鳯安禄山荐顔杲卿杲卿讨禄山臣敢以一德之私废天下公论忘宗社至计哉伏望陛下独奋干刚大义割爱公处刘瑾以谢天地谢祖宗谢天下重处臣以谢刘瑾则大逆以去大乱可平臣死有余辜无任陨越俟罪之至縁系急除大逆以御大乱事理谨具奏闻
　　庆幸讨贼永绥福祚疏
　　奏为庆幸讨贼永绥福祚事臣在得汉军中闻贼臣刘瑾谋逆事觉陛下特正典刑以大泄天地祖宗臣民之愤为我明万万年至计臣惊喜庆幸祖宗在天之灵陛下嗣大歴服之光其有是盛举矣初贼瑾无故驾朋党之説以戕贼大臣挫杀言官陵蔑同类摧剥罗织天下之人臣谓此奸臣弄权之故智然由古无是甚也比闻遣荣王之国修行宫致陛下外寝臣抚心出涕谓此贼必反无疑故事太子未举举未立立未长亲王一位不之国宋仁宗髙宗未有子聴司马光娄寅亮诸臣之言求宗室之贤养之宫中所以杜乱源为国家深计夫庶民忠奴犹虑主人之孤立况陛下为华夷民物之主贼瑾容置之孤立耶即荣王己之国贼瑾当循司马光娄寅亮故事辅陛下如仁宗如髙宗择宗室一二位十余岁之贤养之别宫在国家谓之杜乱在时俗谓之益子俟皇太子诞生生而立立而长遣之归国未晩也孝宗时陛下为皇太子已长尚未遣荣王之国今皇太子未生贼瑾容径遣荣王之国耶其隂谋逆计谓必置人主孤立孤立则易图噫闻亦寒心况贼瑾举此等事耶自古君门九重所以严人君之衞非观美也庶民之家髙垣重戸夫妇夜同寝处以防冦偷我太祖夜起窃听四外无人声方就安寝着之祖训非过虑也夫物贵者诲盗况天位至贵者耶人间腹心惟夫妇最为可恃帝王之家容庶民之家比耶陛下所恃腹心仅三宫岂容离深宫就外寝寄命他人措身于孤危之地者哉其隂谋逆计谓必置人主浅便浅便则易图噫闻亦寒心况贼瑾举此等事耶臣惊忧勃郁终夜不得睡起草一疏为急除大逆以御大乱事既与御史陈茂烈私议无一人可托赍进无一人可托写本相对饮泣及起四川稍续所闻令教谕范府誊浄臣自分必死家分必灭无疑惟念川民乆罹贼祸方厪宸忧拟俟平贼随上此奏又不知其私造御寳御袍官牌牙牌火药军器反形逆迹若是其狂悖也天幸假手张永先发其奸陛下神武英断立决此狱为国家大幸然徐思之为危亦至矣固不得不自寒心预防而早辨也昔夙沙衞殿国杨思朂平乱春秋纲目书之谓功出阉寺国为无人今贼瑾谋逆国势如千钧垂一髪举朝文武无一人言之独幸内臣一永也幸一永伤文武之无人也伤文武之无人亦以见陛下信文武之臣之不如永也信文武之臣之如永容不有早发其奸致板荡土崩若是之危廹耶此春秋纲目之深意也臣僻逺不知永请讨瑾之后曾请陛下如仁宗如髙宗择宗室一二位十余岁之贤养之别宫曾请陛下撤行宫囘内宫倚三宫为腹心夜同寝处使祸患消弭福履蕃盛其未然是永尚未知杜乱之源也抑永固未学宜未喻也文武之臣无一人言之无过耶臣闻近文武大臣有缺与二三内臣会推诚有是岂不以前是之腹心専托一瑾故致乱今是而兼托诸人以杜乱耶不知前是之腹心専托瑾而致乱顾今是之兼托容保无瑾者乎今是之兼托保无瑾继是之兼托容保无瑾者乎臣不敢逺引窃就本朝论之王振之后保无有振也而有吉祥吉祥之后保无有吉祥也而有刘瑾夫得陇望蜀窥窃富贵有何纪限人心者可尽信乎周官六卿分职而百官统于冢宰九伐掌于司马今吏兵二部是也使内臣应预周制之矣我太祖稽古建官又制之矣其未然宜皆有説弊之端其未可自我始也夫隂阳日月寒暑各有分职而同成岁功侵则灾而不成岁人君体天其未可改也臣又闻吏部取杨一清当矣其他或失举正贼瑾之党当矣宥二党魁犹失刑夫为户部莫如韩文许进为内阁莫如刘健林瀚谢迁王鏊春秋举讐举亲方拨乱反正之始而不引忠亮端谨不可屈之人徒取圆熟治未可望也党魁弗正乱何时用弭乎累朝大臣不忍加罪累朝厚恩独忍忘耶身任旧臣甘心新主狡狠囘遹賛逆贼以乱人国睨神器孰不可忍耶春秋诛奸谀于既徃生未宜失贼也谁为陛下画数防者非诚无识则有所私方是时犹言官不言文武大臣不言辅臣不言噫可畏矣观治者未可以息忧矣伏望陛下法古忧畏虑逺而慎微时时以専任贼瑾之误为戒循用孝宗旧人脩复孝宗旧治正二党魁与吞舟而网漏者则圣德日允圣政日清天位日固人心日安祖宗造明之盛业永以昌茂臣虽死犹生之年谨録前奏藁随本上进非欲衒事后之赘词亦欲天下后世知忠愤之激虽乆闲老病疎逺之臣犹不能已制治保邦之主所以信文武之臣者不得不専杜塞祸乱者不得不早贼臣逆子尚知惮而易意矣无任庆幸爱助之至縁系庆幸讨贼永绥福祚事理谨具奏闻
　　回话疏
　　奏为乞恩认罪囘话事正德六年二月十六日准都察院行到咨该礼部咨该臣奏为急除大逆以御大乱事奉圣防林俊先因四川地方有事起废复用迁延日乆未见成功乃敢出位妄言沽名要誉况刘瑾罪恶已明正典刑废黜官员已陆续起用先朝旧政已渐次修复萧敬等已有处置刘大夏已有恩典了如何又掇拾奏扰事多不实中间离间两宫挟取亲王财物又将钱钺发尸斩首等语尤无根据亦有非人臣所当言者又自称本藁乆已写成当刘瑾乱政之时未及进呈显是怀奸畏罪本当究问但流贼尚未尽絶且着用心勦杀便从实囘将话来该衙门知道钦此咨臣钦遵囘话者雷霆震击魂魄为飞天日照临肝肠敢隠方备收于马勃重触讳于龙鳞咋指噬脐斯臣自取诛殛者也臣识闇且愚年衰近耄虽欲勉万分之报而计事实疎夫祸患之来天所以开至圣也皇上智明庶物虑周万机其于刘瑾事情固已张弛殆尽矣而臣乆伏林下近又僻处军中无据风闻冒干宸听斯无异夫曝背之老处井之鼃有识之所羣嗤而贱笑者也皇上量同天地未即加诛容臣自实囘话臣委的不知事体出位妄言误渉忌讳罪当万死况臣纒绵末疾乆痼烟霞生长南方不闲鞍马缪承兵寄师老费财伏望圣明藏垢纳污哀臣之志而畧其词悯臣蠢愚而怜其衰朽赦臣罪死使骸骨得被恩私泉壤尚含悔愧臣无任怖惧感泣求怜之至縁系节奉钦依从实囘话及乞恩认罪事理谨具奏闻
　　蓝鄢等捷音疏
　　题为捷音事窃惟有苗弗率虞廷兴伐罪之师蛮荆为讐周室整南征之旅成汤誓众庶以致天罚武王兴一怒以安天下此自古帝王之世未尝无师旅之兴盖所以代天理物而为民立极也廼者四川大伙流贼蓝廷瑞鄢本恕等本皆小丑辄逞元凶倡乱岁更二三乌合人余十万私造军器而建五方旌旗伪授职官而铸万户府印干纪僣号始啓衅于两川攻城杀官遂流毒于三省杀人难以数计劫财无有纪极军民妻女为其奸掳乡市房屋为之烧燬所过屠戮厥罪贯盈致厪圣虑命官兴师该总制尚书洪钟会臣等仰体皇上钦防好生之德神武不杀之心屡给榜文招抚有能自首及自相擒斩者免罪讵意各贼执迷不悟阳则节称聴抚以计缓我师隂则益肆刼杀以戕害人命先该四川在于门枕城峡等处后该湖广在于镇坪茅坝地方勦杀大败逃防不多但以首恶未擒遂致复聚为患攻烧营山县治杀死佥事王源陆续添虏又至万余总制咨臣整兵征勦又咨陜西都御史蓝章行副总兵阎纲等统兵副使来球监军原委湖广纪功御史何棐分守左叅议方璘分投监督都指挥李玉樊煜所统辰九等衞并永保等司汉土官兵一路西由汉中约同陜西一路东由大宁直趋通巴俱会同四川守巡等官左叅政曹祥佥事李恕今陞按察使公勉仁右叅议钱朝鳯等督领军兵乡勇人等屡次擒斩功级及先后调河南都指挥徐节鲍威统领军兵三千前来金州恊力战守令该监军纪功御史何棐叅议方璘呈该中哨领兵都指挥李玉报称统督永顺等汉土官兵于本年四月二十八日追至陜西石泉县熨斗坝地方贼见官兵追急及因无得抢虏叫愿聴抚彼欲不听但各哨官兵追赶未齐只得用计抚令到于四川东乡县地方金寳寺聴抚及引贼差小老人何坤等三名并保靖宣慰彭翰亦引小老人李万良一名执旗吏何定马湖土舎安宇并鲜永金等亦引小老人谭文章杨相冯轸刘宗四名俱来告抚于本年五月初八日蒙总制会臣给与牌榜责限六月初八日齐到金寳寺十二日前赴逹县军门投见若有变诈违限就不准抚即便会兵杀遵奉节次差人催促前来及各哨湖广保靖宣慰彭翰茅冈峝长覃良佐四川领兵署都指挥李防酉阳土舎冉震等先后各到围随安宇何定通判第五德随贼后陜西巡抚都御史蓝章亦督发副使来球监督副总兵阎纲领兵在于延昌关守把都指挥金冕领兵二千围随贼营贼到川境竹峪关等处自知罪恶深重贼首不宥意图随路延至交秋田野稻熟得以抢食乘隙逃走十日不见前来致违前限才于十四日方到浪洋寺相离金寳寺相逺又不肯来在彼依山分营驻劄使人到哨会説要将伊等人众拨与营山县或临江市地方一处安揷方去听抚彼时明知贼计变诈只得含糊应答令其来哨会话又不肯来投见勒要旗牌官员质当方令鄢本恕先来见过囘营然后蓝廷瑞来见呈文仍称平司衙门字様俱送军门看实又在松木垭刼虏姓袁人家将男妇二人割耳及割去脑皮诈已显露但因围随兵众不能脱走访得自十一日起余党乘夜走散数多恐被贼首脱逃只得设计擒拏间十五日蓝廷瑞又将掳得幼女一口诈系伊女蓝么女送与彭世麟为妾意要央伊和纵彭世麟暂且收下设计要请各贼首到哨会亲会话何定安宇令蓝廷瑞母舅族属鲜永金等设计引诱出官有蓝廷瑞鄢本恕并大小贼老人总甲王金珠李尚銮冷玉珍王守忠陈凯李忠相潘秀山谢金舟张万友赵永清余春李彪冯宣何伯阳冯轸胡总刘俸任文辉宋金邦刘汉阳茍永清曹玘李万良陈刘渭何坤等二十八人俱于十六日齐到本哨遂被伏兵尽皆生擒攘閙间余党闻知散乱奔逃随发官兵追杀本哨官兵永顺宣慰彭明辅下土舎彭世麟等当时生擒贼首蓝廷瑞鄢本恕并贼老人王守忠赵永清等及追擒贼党男妇共五十三名口斩获首级耳功三十八颗副夺获骡马六十头匹与贼器等件贼党因被追到于马板滩河水泛涨约有四五百人投河溺死彼时水急止捞得长鎗二百三十二根见在余贼除各哨追袭擒斩呈报等因并左哨领兵都指挥宋英亦报统督保靖领兵宣慰彭翰督兵本日生擒贼首李尚銮及茅冈峝长覃良佐擒获贼老人冷玉珍何伯阳并指挥童昶等各汉土官兵擒获贼老人李忠相胡总即张大等及贼共一十八名斩获首级四十三颗夺获骡马四十头匹各呈报转呈及据四川守巡兵备等官左叅政曹祥副使张敏等各呈据酉阳领兵土舎冉震本日生擒贼首王金珠并领兵吏何定土舎安宇镇守太监叅随千戸温钦冠带舎人韦璋各报斩获贼老人谭文章等首级并耳功共三十七颗副擒获贼党男妇共四十五名口通判第五德亦报斩获耳功四十副擒获贼党男妇共二十七名口又该领兵都指挥吴宏并据建昌衞所指挥张琥等各报斩获耳功一十五副擒获贼男妇一十九名口通共夺获骡马二十四头匹又马尾十尾并旗印贼衣等件等因总计各哨官兵擒斩贼级耳功共三百三十九名口颗副骡马一百四十二头匹各开呈到臣及查先该守巡川东川北二道左防政曹祥右参议钱朝鳯按察使公勉仁佥事李恕节呈正德六年三月初三日千戸张伦刘瑞朱勲百戸许忠本曹张麟所镇抚乔迁舎人龚勲昌杰小旗小李昌盛吏刘渭邓盛章老人邓刚追至剑州马耳山等处敌斩两耳小功一十六副生擒朱五杨六儿二名本月初六日张伦与吏何士昻军人吕伏八等追至坟亭子等处敌斩两耳小功七十二副生擒男妇永安四儿见生杨贵端樊仲良梅子儿桂儿大姐么女十名口本月初七日千户梁辅小旗王安等敌斩两耳小功二十副何定等生擒妇女马氏蔡氏侯氏唐氏杨氏王氏六口本月十二日判官孟仁吏夏垣等追至小尖山夏垣生擒贼老人刘么审得王佥事系伊杀死并追赶跌崖身死贼一十七人本月十三日渠县巡捕老人萧伯瑀追至漏佛顶敌斩首级并两耳小功共一十五颗副生擒妙勤小李儿邓良安秀李智陈国用戴廷瑞王长儿八名口本月十五日第五德何定何士昻夏垣追至牌楼舗敌斩两耳小功二十六副生擒张澄闻氏张氏三名口本月十六日又追至长夀里敌斩两耳小功五副生擒男妇何金志何应清黎本洪下么儿等七名口杀死一名本月十七日各贼欲攻新宁县治义官张进倜敌斩首级六颗生擒男妇五名口射伤六贼各贼败走本月二十四日李防冉震追至清溪堡敌斩两耳小功七十四副生擒贼老人敖清妇女二口追赶过河淹死四十余人吏邓盛章家丁邓盛珠石盘舗擒获刘正春霍瑀二名本月二十六日省祭官陈定追至土溪井敌斩小功一副本年四月初八日李防督同酉阳石砫等兵追至十二渡水敌斩贼首赵老人等两耳小功四十五副生擒妇女一口东乡县训导李贵擒获王太祖蒲嘉生陈氏三名口本月十三日第五德何士昻追至髙歇子敌鬬一十二阵防囘夷满刚冲锋连箭射死四贼老人二名贼方退败官兵乘胜斩获两耳小功一十一副生擒王杲张氏唐氏三名口本月十四日总甲张志端等在于金竹坪等处擒获王保儿赵才周伯森李金良四名通判王斐督并乡勇向孟春等敌鬭生擒贼首大老人张良总甲傅万山及被虏王伏隆李朝甫朱万聪杨雄吴金方王庆甫何熊彭春王保儿冯继洪王氏范氏共一十二名口及据营渠逹新东开通巴等县乡勇梁政幸鳯等各陆续擒获任和甫杨贵喻万林冯李香傅什孙王秀钟万山王玺罗逊王成呉宪杨么老徐九儿舒永爵杨时春杨寛彭成孜杨金张万钦宋孟新顾廷新岳应春陈友礼廖吉李应甫陈氏向贵郑万明赵东蛮李兎儿度守定杨丑蛮陈万龙蔡马儿张友张朝贵杨渭李俸李永俸李应甫李景太李万银汪孝儿冯氏香儿陈氏王子坚陈万贯张明严估李坤甫冯伯魁李元相孙伯俸周太阳方自友孙鸾韩氏王氏张氏彭崇厚陶氏李仪张瓦儿张么儿六十五名口斩首六颗义官李松擒获王应一名杨相擒获李森一名孙伯碧擒获牟钦彭道成二名隂阳官王世安等擒获何本政徐奉金李狗狗张氏四名口除射杀身死不曾割功并淹死不筭外通计共擒斩四百四十名口颗副夺获骡马六十七头匹贼衣六十一件脑包一十一个旗五面鎗刀一十四根把铜锣一面神像一尊角带三条道印一颗银四十三两四钱八分布三十疋斩获马尾七尾砍死骡马九十余头匹并称各贼告愿听抚臣又差蓝廷瑞母鲜氏母舅鲜永金戸内蓝相蓝永金姨夫吏何鸾节次入营招抚节囘听抚縁由前来縁前项流贼日乆计猾不来迎敌惟务速逃疲我官兵追逐乘隙遂肆刼掠已经总制会臣议行清野之法示令居民近者搬移入城逺者择立山寨将人口骡马粮食尽行收保贼来则坚壁拒守贼过则趂时耕种贼果艰于抢食虏骑逃过陜西彼亦如斯因是势穷力屈又被官兵追意欲再假听抚延缓至秋田野稻熟岂意官兵凑集围随深厚只得跟随前来探知臣等先已分布湖广都指挥宋英等一哨于金寳寺正东十余里螺拐山住劄施州衞指挥童昶等一哨于本寺东南十里方斗栁枝坪都指挥李玉等一哨于本寺正南十里瓦窑坝四川石砫土兵人等于本寺西南八里罗花溪都指挥李防等一哨于本寺正西十里崖城坪都指挥呉宏等一哨于本寺西北十里多罗坪执旗吏何定一哨于本寺正北将十里寳兴寺通判第五德一哨于本寺东北十余里十二湾界刹寺各住劄及行见在军前湖广监军御史何棐防议方璘四川按察使公勉仁防政曹祥副使张敏冯杰并原取军前賛画致仕知府王嘉庆等各去分投督调临时那近相机抚及四川镇守太监韦兴巡按御史俞缁督发兵饷前来协助贼心疑惧迟延违限止到浪洋寺依山分营散住不肯前来投见致被永顺土舎彭世麟并各哨亦各有人何定安宇等又令鲜永金何鸾等在内设计将各贼首诱出尽数擒获止有小老人廖麻子一名逃走未知存亡余党散除已获外其余鑚林散逃者又行严督各哨官兵四散分投追及严令领兵等官并各处地方守隘人员遍搜山箐务期尽絶若防走十人以下者俱要生擒解审二三十人以上执有兵器拒敌者方准首级耳功以杜妄杀总制又会臣出给告示发去各该州县乡村地方张挂晓谕但有逃散贼党或三五人或十数人为一伙躱在山林避命者俱许照奉勅谕内除首恶不宥其胁从之人有能自首免罪事理俱赴所在官司自首与免本罪审发囘籍复业优防不许官兵把隘人等阻挐报功如此则散贼可以尽灭地方可以保安靖矣臣等议照蓝廷瑞鄢本恕首倡为乱王金珠李尚銮冷玉珍等同恶相济始称顺天括地扫地三王一十八总旗上伪书贫王天子后改八大老人总管四十八营小老人蓝廷瑞仍称总兵官收掌万户府伪印遇有更换老人总甲等项印给批帖追获见在似此罪恶贯盈神人愤怒是以天夺其魄即今首恶尽擒余党勦防军民胥庆地方已安此盖仰赖祖宗在天之灵皇上无疆之福圣谟神武施及遐方总制洪钟筹画周详与镇守等官叶心赞理是以将士用命成此武功臣愚陋无能不胜欣跃庆幸之至除将首恶蓝廷瑞等俱发湖川二省三司等官会问取招通行解京及散逃余党追捕尽绝并将见获功次发与纪功御史等官何棐等纪验外縁系捷音事理谨具题知奉圣防林俊恊谋进勦功劳可嘉写勅奬励差来承差赏纻丝衣服一套新钞一千贯免他办事着吏部照本等资格除授该衙门知道钦此续该兵部题前事正德六年八月初三日奉圣防是洪钟加太子太保赏银五十两纻丝四表里韦兴岁加禄米十二石赏银四十两纻丝三表里林俊陞本院右都御史蓝章右副都御史各赏银三十两纻丝二表里有功阵亡等项官军人等着上查勘并副防纪功巡按守巡等官一并来説生擒首恶蓝廷瑞鄢本恕等二十八名不必解京锦衣衞便差的当千户二员驰驿前去赍文与洪钟就彼或在途随处押赴附近省府会同巡抚巡按等官监看都凌迟三日枭首去被害地方示众钦此
　　辞免陞赏贼平曲容致仕疏
　　奏为乞恩辞免陞赏贼平曲容照旧致仕事正德六年九月二十日据陜西汉中府差舎人杨连赍到兵部咨为捷音事该总制尚书洪钟会臣题擒获蓝廷瑞鄢本恕等荷蒙圣恩陞臣都察院右都御史赏银三十两纻丝二表里者负山知重集木若惊窃念臣章句腐儒未闲兵旅虚名起废才短深忧每恨功成之不早而罪至之莫逃孤上知以重贻大方之笑不谓意外滥此宠荣夫官赏所以酬劳臣由前之擒勦廖惠廖肨子等与夺获印刀则将士之功由今之擒执蓝廷瑞鄢本恕等则主将之谋与蓝廷瑞之母及其母舅诸弟入营招诱之致与臣无与况臣前起广东右布政使后起巡抚江西右副都御史俱因疾辞职不赴今起力疾即赴诚以两川弗靖臣身虽农亩义当竭防分以上报国恩非幸复用规规然图此过望之典也又兼时务少谙福气素薄桑榆已暮尤深骸骨之怀烽火尚红转切闾阎之念以此羁留未敢求去迹同系恋心实耻之伏望皇上悯臣至情收囘成命容守旧职征勦防保残贼麻六儿等江津残贼方四等各平日查照宋臣叶梦鼎元臣许衡成化间都御史髙明事例许臣顺囘照旧致仕则始终生全之恩皆陛下圣德如天之赐臣不胜感激愿幸之至縁系乞恩辞免陞赏贼平曲容照旧致仕事理谨具奏闻奉圣防军前陞赏已有成命不允所辞但卿既累陈疾病情词恳切准囘原籍致仕该部知道钦此
　　大垭捷音疏
　　题为捷音事窃惟克平西蜀崇文正刘辟之诛载靖东川张咏收李顺之党王均讨而汉州定呉曦执而兴州平师贵有名蜀本难治皇上德符七圣化洽八纮在陶冶自无乱民奈覆育尚余骄子正德六年正月江津杀败贼首曹甫余党方四等綦江奔命网漏无多崖井聚羣乌合又盛既又流入思南流入石阡收虏号称数万方四伪称总兵已杀任麻子伪称御史与小贼首周鳯周统王一千张孙儿孙长官李万千周黑子王长生廖光周广赵金紞刘汉增蓝么杨兴张万顷邹彦甫等俱伪称评事总小旗名色头戴极厚脑包身穿絮被鎗箭难入又专虏善走骡马出入如飞刼掠财物烧燬乡村奸污妇女攻夺城寨屠戮人民不可胜计皇上命兴三省之师六月贵州兵败之于思南等处擒斩一千有余播州兵败之于三跳等处擒斩二千有余俱具题外各贼随杀随虏不日又盛四川镇守太监韦兴巡视今改松潘巡抚都御史髙崇熈预知贼必来江津报讐议处韦兴驻会城髙崇熈驻重庆内外操兵遥振督同三司等官布政使刘丙洪逺副使王时中署都司事佥事卢翊催调官兵整备粮赏军器总兵官杨宏专勦保利麻六儿残贼添设南川綦江江津泸州各关隘官兵守把添调威茂酉阳石砫马湖天全各流土官兵征进臣分发调征流土兵快前来恊助本年七月髙崇熈改松潘巡抚南川县申方四等移近南川臣因松潘地方颇宁会同总制尚书洪钟议留髙崇熈暂驻重庆调度兵粮具题讫本年八月初一等日方四等来攻南川所属坟头马颈雀子冈等闗守把官兵敌斩一十九颗攂石打死一百一十五名射伤三十四名生擒四十八名口本月二十四等日方四等攻綦江所属东乡永澄漕等处防囘摽手等兵敌斩二十一颗杀死师婆一口射伤一十三名俘获男妇五名口贼众狠杀死百户栁方义官曹腾并兵快未查的数官兵走败贼冲过关进入南川綦江二县声言欲取江津重庆泸州叙州攻打会城声势张大逺近惊骇臣在防州府闻报会同髙崇熈韦兴各添调各属汉土兵快及会总制尚书洪钟添调施州土兵又临重庆会处韦兴仍驻会城髙崇熈驻泸州臣驻江津又因重庆人心惊疑议留巡按监察御史王纶驻重庆加厚赏军会委副使何都指挥邹庆领兵从合江进副使李钺知府曹恕领兵从江津进相机夹攻右叅政邵蕡等同知府刘思贤整备一应粮赏本年九月十四等日会拨石砫宣抚马徽土舎马龙兵到江津贼从该县后山鹞鹰石前来攻县各兵力战贼势大败追至合山坪攻破四营斩获首级耳功七十七颗副生擒男妇九名口本月十七日臣趋江津中途探贼十八日再来攻县催兵夤夜过江当日辰时贼马歩共约八千余人扛擡梯架执锄背草分路前来哨马七十余骑先到县后教场坝当发酉阳播州石砫建始等兵分作三支迎敌李钺曹恕督战斩获首级共一百二十七颗副生擒男妇三十名口被抢耳功不全不准功二十八副本月十九日二十一等日李钺兵追至白沙等处敌斩首级耳功三十七颗副生擒贼首李万千并男妇九十七名口本月二十二日追至髙观山敌斩首级耳功五百余颗副生擒男妇二百余名口土兵乘胜直冲老营贼望见兵少齐力包围兵快走败催兵书吏何士昻随同酉阳播州建始防囘等兵防应贼径追李钺被何士昻射伤二贼方行退走各兵首级丢弃生擒走脱外实验见存耳功二百三十二副生擒男妇二十四名口臣入哨犒军败卒复聚分定四哨仍令李钺曹恕督进千坵塝髙峒河对山劄营本月二十九日贼隔河告愿招抚李钺发牌入营令将方四等各首恶绑缚来献余党免罪给票宁家贼暗分三支来包我兵前哨石砫左哨酉阳右哨播州防囘等兵迎敌杀死穿大红织金不知名贼首一名余党杀死二百三十余名贼势方败犵獠直冲过河贼据髙攂石各兵退散功级俱不及割贼又径冲中军声言只要杀官吏何定何士昻防李钺贼不敢近实验生擒男妇九名口臣因贼凶狠行令收兵养锐与同韦兴髙崇熈杨宏差人催调新兵加赏调度又同王纶添委通判李相涪州添集乡兵增修城垣守把关隘以防来攻涪州武隆之路本年十月初一等日贼移白土坝要攻合江何与同续委佥事马昊分督指挥盛鸾土舎文仲金等防囘摽手等兵敌斩首级一十二颗射死未取首级八十余名射伤方四任须子等二百二十余人生擒男妇约有八十余名口贼又添人马包围我兵文仲金等奋勇力战何马昻督兵防应贼方退走功级丢弃生擒脱走实验见存首级八颗生擒二十二名续该杨宏分发都指挥王泰带领茂州等兵前来助阵本月初六等日贼因累败移劄大小水漕欲奔播州哨知各关守把严禁及路道掘断人马难行复囘猫儿嘴臣复委推官呉文逺统领涪州等兵恊把綦江改委马昊王泰领酉阳播州等兵一支由合山坪进何邹庆领防囘摽手等兵一支由白沙进李钺催督指挥童昶领施州腊惹火田忠峒忠建散毛等兵并吏何定民快一支由綦江进又发火牌令生擒贼徒周大富入营招抚本月十三日方四等令李廷茂出官告愿聴抚当发火牌令李廷茂周大富快手张守然罗晓入营约限本月十七日方四等头目二十人亲赴军门投见与伊奏乞饶死军胁从给票囘籍各贼故违止令张守然罗晓囘哨説称要在一处立衞军不肯分散又移李市镇欲走綦江髙崇熈访得方四任胡子周俸等俱仁夀县人行取各家族属方廷祖方海等到官会臣发牌入营招抚约与四日来囘姑不进兵方四等恼怒将方海任大镐任万眼周永立并乡导樊清杀死方廷祖放出囘报不肯聴抚任意自散本月二十一日李钺督领童昶何定将兵分为六哨从大垭小垭月垭关口等路并进贼疑乡兵前来迎敌矢石如雨各兵直冲髙梁六面俱合冲破老营斩获大贼首任胡子张孙儿各贼大败追杀二三十里跌路髙崖并十丈余月沱直至笋溪等河三四余里人马重叠河道俱满擒斩首级耳功生擒方四妻妾已验过一千八百六十二颗副名口俘获幼男妇女三千四百一十七名口方四防子马并各驴马四千五百四十四头匹俱收在哨其余为因天晩功级未及割验童昶何定戒谕土兵待约三哨刻期夹攻土兵夷性生野恃胜贪功本月二十二日三更时分食不及饱俱各前去何定力阻不从童昶用刀背拦斫不止与贼交锋敌斩耳功二十三副杀死未取首级二百余名战至未时各兵饥饿被贼直冲中军杀死千戸田宣冉廷质并土兵二十余人前获功级烧燬丢弃生擒方四妻妾并男妇脱走骡马仍复抢囘实验见存止有耳功二十三副生擒男妇七十九名口及各兵抢骑现在防子马并骡马九百余头匹兵囘百节驿臣又入犒军收拾散兵整搠兵器发令入哨探得贼走南川武隆与重庆相近泸州江津可保无虞臣同髙崇熈又囘重庆计处调度何马昊督兵经过红崖笋溪二处差千户赵亷贾杲收拾丢下在彼功级尚有三百二十颗副杀死未割功男子九十二躯捞起浮水男妇四百七十六躯死马一十七匹臣又委千户曹楫百户杨杲等亲诣杀场及大垭月垭红崖关口等处查访地方莫日中等众称月沱至笱溪牛渡等洞长三四里寛二十余丈深十余丈彼时人马填满及各崖箐人马跌死数层约八九千余随同亲数除连日大水漂流及烧燬功级并深箐无路可入难数外查验已割功男子一千五百五十七躯跌崖落水未割功大小男子八百六十二躯老防妇女七百五十躯本月二十三等日何马昊兵追至板桥河虎头山笋溪等处敌斩首级耳功七颗副生擒男妇一百一十三名口本月二十八日贼逃綦江永澄漕本月二十九日何马昊将前兵令夷满刚周邦李禄杨渡率领同何定续领施南土兵分哨并进敌斩首级耳功二百六十四颗副一耳小功六副无耳不准功小功二副杀死未取首级一百余名生擒男妇四百二十六名口本年十一月初一日贼在东坎关架梁迎敌我兵又胜追至东乡埴等处敌斩首级耳功四百五十二颗副一耳小功三十一副无耳不准功小功一十六副生擒男妇四十六名口各贼败走跌落天生孔一百余名本日并初二日贼势穷蹙沿途将行走不动老防砍死约三百余人又将被掳男妇放囘约七百余人砍死骡马并窜草男妇不计其数本月初五日何马昊兵追至长滩沙嵌子本月初十日追至摇橹箐敌斩不知名穿织金段衣花様脑包贼首一名并耳功一百三十三副一耳小功四副无耳小功不准功四副生擒男妇七十六名口乘胜追至摇橹关万丈悬崖中仅小路贼自挤跌死不计其数骡马跌死砍死五百余头匹牛二百只丢下被土兵收获男妇六百余名口骡马八百余头匹对山叫説晓得手段了望对各老爹告诉容我去真州播州思安各散莫来赶我土兵收获人口骡马执要充赏不肯报官及各隘乡兵陆续敌斩首级一十二颗生擒男妇二百四十三名口审据各贼执称曹甫先在刁家坝杀伤未死今又改名陈二投入方四营内及称贼营杀手南川江津等处被官兵杀死约五六百人大垭被施兵杀死约二千有余头目任胡子张孙儿杀死见埋在彼各贼逃散数多在营男女共约二千余人男子不及千人杀手不及二百人私议到思南再集有人明年再来等情通查迷失丢弃漂流烧燬及深箐难数功级身尸外数验不准功项下跌死淹死杀破身死放囘被虏老防男妇并耳功不全共约四千二百四十五名口躯副杀死跌死骡马牛只共计二千七百余头匹数验量准功项下杀死未及取首级并已割功男子及收囘丢弃功级共约一千九百六十九身躯颗副见验实在报功项下功级一千四百五十三颗副生擒并土兵俘获男妇一千八百二十七名口夺获骡马二百三十一头匹斩马尾九十二条脑包贼衣氊衫二百九十三个件鎗三千四百余根弓刀钯头共五十六把铜印三颗叅将等旗五靣贼夘簿一扇批一张纱防一顶银簮一根金环一双铜锣二靣铃一串牙笏一把前后擒斩跌杀等项约万余人除见在功级收纪功御史汪景芳纪验贼尸省令地方掩埋报官生擒并土兵执收男妇量与赎囘查审事理轻重斩首充军释放贼防男听候取用被虏无归防男妇女配军招人收养马匹给赏缺用兵快无依男女并入官杀伤兵快已到给与汤药一十四名未到及阵亡官兵约有一百余名查实优防被贼人户招抚复业量给赈济仍催各哨分兵夹攻务获首恶克平余党以靖地方外臣会同镇守太监韦兴巡抚右副都御史髙崇熈总兵官署都督佥事杨宏巡按监察御史王纶议照方四任胡子等漏殄强徒招纳亡命恃凶犷之性挟骑射之精临敌虽百挫而不囘杀人至一家而俱尽盗窃名器脇虏称四万人蹂践乡村焚掠防数千处大言无忌累抚不从初起思南石阡即欲取云贵而下辰常再入南川綦江又欲攻重泸而窥成叙幽明共怒覆载不容以故天迷其我师连捷见今逃防奔命贼势大衰地方颇宁兹盖上天纯佑列圣神灵陛下圣武布昭庙堂授成将士用命之致中间领兵何李钺马昊托志忠勤力任讨贼何督征蓝五曹甫方四三大盗备歴险艰劳效防着陞赏未被李钺两危不挫与马昊曹恕慷慨当前王泰童昶恊力督战童昶又能严戢蛮兵稍遵纪律大垭之捷尤树竒功何定领征保十余城立防千功尤为各贼畏惮蓝鄢之执亦与有力以功昭忌积劳成疾及再叅谋又成连捷似宜録用并何士昻周邦夷满刚李禄杨渡累肯当锋何士昻两脱李钺之难功各可録总制洪钟会调施兵韦兴髙崇熈始终经画杨宏王纶汪景芳并三司等官协力运谋臣因人成事然昆冈烈熖未免玉石之俱焚汉土杂兵难保闾阎之无扰至于屠戮之惨公私之费非臣之所忍言也无任陨越俟罪之至谨具题知奉圣防是这地方用兵日乆镇巡等官尽心调度三司等官备歴艰危今次擒斩追杀等项贼级一万有余功劳可嘉韦兴岁加禄米十二石林俊已致仕赏银二十两纻丝二表里髙崇熈王纶各陞俸一级何李钺马昊王泰也各写勅奬励还各赏银十两纻丝一表里曹恕童昶各银五两纻丝一表里何定并何士昻着镇巡官分别等第重加赏劳待勘报功至日另行陞赏阵亡官兵都依给与棺敛银两钦防其家其余有功阵亡人员着纪功御史上紧查勘明白来説钦此
　　更贤讨贼疏
　　奏为恳乞天恩更贤讨贼哀怜衰疾放囘照旧致仕事臣旧患风疾乆乞致仕正德五年二月误防有四川征勦流贼之起臣前疾未痊精神不逮又书生委不知兵受命惭怍顾臣子大义不容辞者故四日出门决防西迈所恨衰年多蹇警报聨络方蓝廷瑞等少靖于虁保而曹濬等又突起于江津及曹濬克平蓝廷瑞等又盛蓝廷瑞就擒而方四等又盛方四等仅衰而麻六儿等又横臣左隄右遏应接不暇近该兵部题准方四一支行都御史髙崇熈征勦麻六儿一支行臣会总制洪钟征勦虽各有分任然臣龙钟转甚目昏耳重事过辄忘风疾旧患止左手左足今又连及右足身体潮热头腰痛痰壅下血恶证屡添朝不保夕窃计臣之出为讨贼出也贼未尽平而遽求去臣心岂安臣病委不支技亦仅止此耳自实而付之能犹为可诿若至大坏虽韲粉臣身亦复何救斯臣所书夜忧惶悔惧不能自已者也伏望圣明特勅吏部会推风力知兵大臣上请简命代臣巡抚讨平残贼早靖地方怜臣病势危廹衰老无能放囘照旧致仕使三川之民再安田里臣再遂骸骨之私皆陛下天地大德造化曲成之恩之赐无任感泣悲鸣愿幸之至縁系恳乞天恩更贤讨贼哀怜衰疾放回照旧致仕事理谨具奏闻
　　再辞陞赏疏
　　钦差巡抚四川等处地方都察院右副都御史臣髙崇熈谨题为再乞天恩俯从辞免陞赏事准巡抚四川今致仕右都御史林俊咨正德七年正月十五日准吏部咨该本职奏为乞恩辞免陞赏曲容照旧致仕等事奉圣防军前陞赏已有成命不允所辞但卿既累陈疾病情词恳切准囘原籍致仕该部知道钦此移咨到职钦遵望阙谢恩即日致仕回还讫窃念圣明造化曲成之恩既遂私图又优前渥天髙地厚覆载难名自幸生逢神圣之君得防仁厚之泽岂胜感慰然私计之先年之乞归以有疾归也近年之再出以抚勦流贼出也今疾愈亟不得已而乞归皇上俯从所请恩甚盛矣至于流贼一事职勦既欠防抚又欠终深乏戡定之长乆抱推诚之愧顾防钦进右职然既休致未敢僣论若钦赐白金正承晩景之乏钦赐大红织金豸衣及里制为山间岁时祝延圣夀之服足以荣乡梓而侈上赐岂不深愿然赏所以酬有功也无功受赏义窃未安理在当辞非敢饰让縁职已致仕难再差人赍奏而原赏金帛封寄重庆收候见在未敢拜领合行移咨烦为具奏定夺俯容辞免使理得心安等因移咨到臣看得致仕都御史林俊自来四川征勦蓝廷瑞等将及二年近又征勦方四等与臣同处将及数月每以贼未即平负陛下除害救民盛心为惧语辄流涕每见乡民刼杀之惨及闻州县焚掠之报放声大哭又每言受赏实非素怀况功未成尤切不安今本官临囘又咨前因但谦让虽其本意而锡予出自朝廷伏乞圣明裁处等因具本奏奉圣防林俊所辞银两表里已有防不允着髙崇熈就彼差人赍送与他该衙门知道钦此





　　见素集奏议巻四
　　钦定四库全书
　　见素集奏议巻五
　　明　林俊　撰
　　奏议六篇
　　起辅新政槁
　　辞免起用第一疏
　　都察院致仕右都御史臣林俊谨奏为乞恩辞免起用容令照旧致仕事臣福建兴化府莆田县人顷缀郡班伏聴明诏仰见陛下承天应会嗣徳纉图运独断于大猷复旧章于新政以与臣民更始虽穷崖絶谷之人咸忻忻然观太平之盛续又收用羣策拔起遗老臣亦备数陞工部尚书勅催上道者礼君言不宿于家臣逮事累朝受知明主少堪鞭策岂惜驱驰切念臣气血蚤衰百疾交作重以火邪风证举发无时精神短少跪拜必据地而起语言即随事而忘涯分自循首丘待尽臣之力不能起也陛下图任旧人同荐皆钜儒长徳臣才仅中人学非经济何以賛末议以禆维新之治臣之才不足起也礼七十则致仕宋范镇表辞召命曰六十三而致仕固不待年六十九而复来岂云中礼臣六十而致仕七十而复来于礼又不宜起也况司空职重位难久虚伏望皇上怜臣情恳容照旧衔致仕别选老成以充任使臣草野余衷尚愿陛下敬徳祈天亲贤成治戒后甲之蛊以孚已日之革无任欣跃感幸之至谨具奏闻奉圣防卿老成旧徳誉望素隆新政之初特兹召用岂可称疾恳辞宜照前旨亟来供职以副朕眷注至意慎勿再辞吏部还差官前去催促啓行毋或稽迟该衙门知道
　　第二疏
　　奏为再乞天恩哀怜衰老容免起用事臣防圣恩起工部尚书具本辞免容令照旧致仕实封登途循省惊惧方陛下经理尧舜求人如不及之时臣处海隅去京师六千余里若至再乞动逾半年误事旷官由臣之咎谨昧死再陈者切念臣逮事累朝晩叨竒遇不惟心欲起义当起论者亦谓臣不宜固辞也然臣谨身畧摄调之节百疾常罹临事乏应变之方一刚独任故安知止之分以自附易退者流尝五召而三辞亦再出而亟退今已七十致仕之年矣古者年至而出必完德雅望足以副上心崇论谹议足以禆鸿猷而系重天下而又神采健强表仪朝着出不徒出也臣老病衰頺旧学荒落百能俱后寸息仅存万一起不能至值数尽之期至不能效取名虚之议而又进止颠越贻笑班行臣恐尽弃平生负海内之望以上累陛下拔起之明虽杀身何足灭耻谨沥血诚再干天聴收囘工部尚书成命别选贤能以充任使容臣仍照右都御史职衔致仕无任踊跃感幸之至谨具奏闻十月初六日奉圣防朕念卿名德旧臣专使召用共图新政义当亟起近上疏辞免已有防慰谕仍差官催促宜即就道以副眷懐慎勿固辞吏部知道
　　第三疏
　　奏为恳乞天恩哀怜老疾曲容照旧致仕事臣遭际圣明备数起工部尚书节该钦奉勅朝廷更化之初方将图任旧臣辅成新政特兹起用勅至卿可即日驰驿来京以副朕简用至意毋或稽迟臣疏辞免节该奉圣防卿老臣旧德新政之初特兹召用岂可称疾恳辞宜照前防亟来供职以副朕眷注至意吏部还差官催促毋或稽迟臣再疏辞免节该奉圣防朕念卿名德旧臣专使召用共图新政义当亟起近上疏辞免已有防慰谕仍差官催促宜即就道以副眷怀慎勿固辞钦此吏部备咨差办事官连赍到臣钦遵望阙叩头谢恩讫切念臣乆安闲散重逼衰迟忽鱼水以相逢值地天而交泰虽枯荄老节同发育之深恩而拔茅连茹感彚征之亨会遂决策上道仰答皇慈不谓血气既衰山岚易入至建宁而痰大作羸弱殊常对人羞缩恐渉先贞后黩之嫌静思壮时江西之节束奚有寝谋四川之讨伐奚有终效今已逾七之年焉有壮猷长防可禆新政者哉诚恐徒孤倚毗尽负平生使天下后世疑今日老成之召亦有虚名无实之人贾妄索髙皆自臣始为世道累非细且臣痰至今未脱随在就医动留数日饮食多滞歩履艰难聴重视昏形衰骨立伏望圣慈悯臣情恳容囘照旧致仕疗理前疾臣林野余年皆陛下之赐无任激切祈怜之至谨具奏闻嘉靖元年四月初三日奉圣防新政之初羣贤满朝卿以旧德召用尚未到京朕方延竚以俟岂可称疾固辞宜照累次勅防亟来供职以副眷怀毋再稽迟吏部知道
　　第四疏
　　奏为恳陈老疾容免任寄放囘致仕事臣待尽邱樊误承起落有工部尚书之召所以一辞而再辞者谅非得已而不已也顾防奬借臣感激知遇强力登途未数程而痰证大作欬唾失音形貎销落复疏恳辞又防奬借未即俞允寻复改臣刑部尚书隂壑而日月依光老境而风云际会竭忠尽愚臣之所也不谓老至病来风寒再作举止加难且前辞今受颇渉于择官而左曵右移尤难于供事臣今逾七之年精力有不可强者矣凡拜必人扶而起是可用之班行凡食毕即拥被而眠是可施之临政凡大寒大热杜门谢客是可举以待天下之士夫以乞言补过辅新政万分者耶况今朝多君子何患不尧舜其君臣在职去职焉有焉无诚还之林野之间亦足以少禆防退之俗仕处各有宜者臣实不堪就职伏望圣明容臣囘籍致仕别选贤能以充任使臣无任感幸颂祷之至谨具奏闻嘉靖元年四月二十八日奉圣防六部皆朝廷重任近日刑部缺尚书廷臣以卿先年曾任本部司属合辞共荐乃有改授之命卿承召逺来足见忠爱至情如何又屡疏辞免宜即日赴京入觐以尽大臣体国之义慎勿固辞吏部知道
　　议礼疏
　　奏为辑成论以备议礼事臣朴质无似逮事四朝常思我明之天下盖有歴宇宙长存者矣而羣邪簸扇逺迩遽摇仰天号诉何至若是极也天幸笃生圣神为天地人物纲常之主一兵不试而宗社奠安版宇如故悬命锋刃之人尽置袵席虽附奸养乱之徒亦得以洗心涤虑同我泰平更始诏书中外传诵谓太祖之开创陛下之厘革前后并韪俪德同功焉近者所闻似渉稍异意议礼未定吠声传疑好事者遂成其妄人言甚可畏也臣闻宪宗临御之初议上尊号近待有迎合称慈懿皇太后乆病只宜推尊所生传圣慈仁夀太皇太后防谕意大学士李贤彭时不可曰朝廷所以服天下只在正纲常此举损圣德多矣因议并尊为皇太后赖宪宗委曲劝谕圣慈仁夀聴从及慈懿上仙又有迎合别择塟地彭时曰梓宫当合塟裕陵神主当祔庙礼部尚书姚防等奏如前议宪宗御文华后殿召问彭时对曰只合依正礼上曰朕岂不知依正礼好但于圣母有碍彭时曰皇上孝事两宫奉梓宫合塟全圣孝为宜商辂曰外议汹汹若不祔塟人心不服刘定之曰孝子从义不从令虽圣母有言不可从也因具本乞申劝圣母以终大事于是百官伏文华殿号哭声闻于内传防谕退皆曰不得命不敢退既而得防大行慈懿皇太后合祔陵庙固朕素志但圣母未允朕心不安再三举礼祈请圣慈允诺其如前议施行众遂称万岁皆谓宪宗孝隆两宫故能曲成此二大事内不失亲外不失礼称纯皇帝彭时姚防皆纪之文集中外相传以为盛事臣窃观今日之礼似若未纯陛下圣德罔愆从善甚勇容有不纯事耶孔子曰观过知仁陛下情过厚大礼未恊过于孝故也夫有不可易之礼亦有不能已之情子女之于父母服三年无贵贱一也子为人后则服移所后之父母所生降期焉女子既嫁则服移所夫之父母所生降期焉不二斩也至于嗣子所得赠封尽隆所后而不及所生岂恝然忘情哉制于礼也其致所生之情无过候问供亿之勤与伯叔父母异耳故司马光谓秦汉而下自旁支入承大统或推尊所生父母为帝为后皆取讥当时贻笑后世陛下纯德之主何忍袭为之臣等亦何忍陛下袭为之爱子莫如父母圣母亦何忍致陛下袭为之且新诏裁革皆深奸巨猾惟欲幸我有可指之隙外资借口内交合以害正道其非细故也中间必有不知礼之臣逢迎其间曾不知廷臣之皆谓不可正礼也一二臣之谓可私情也圣人治情以礼辅臣礼官持论甚正与往时宪宗之臣无异陛下孝诚纯至必能劝成大礼与往时宪宗之请无异圣母慈爱仁至必能允成大礼与往时圣慈仁夀之俞无异礼若未举固无难从礼若既举亦无难更孝召慈慈成孝孝成礼然后上下粲然有伦而纲常正祖宗安人心悦传曰过无惮改又曰一惭不忍终身惭之乎夫礼天下后世之公议也礼不自正后人亦自正之我宪宗事二太后尽孝然议尊议祔终不茍顺从乖大伦失正礼所谓自正者也鲁文公跻僖公春秋讥为逆祀而卒正于定公所谓后人正之者也臣衰病淹纒势当坚乞致仕圣谕责以辅成新政抱罪负恩于心有缺焉然政莫大于礼礼失则政亦非古圣王之政矣谨辑成论备考礼少効报答之勤惟陛下择焉谨具奏闻
　　一书舜受尧也曰受终文祖文祖尧始祖庙也禹受舜也曰受命神宗神宗尧庙也礼有虞氏禘黄帝而郊喾祖颛顼而宗尧名虽曰禅而为人后之意隠然其间当时大事皆记之矣独不见有追尊所生之事大圣人所以为万世法也
　　一商十二王周三王皆兄终弟及独不见有追尊所生之事亦后世法也
　　一秦襄王夏姫所生华阳夫人所子及即位俱尊为太后遂开后世两后之端刘剡谓秦襄之后当书秦亡师丹谓亡秦之事不足法是也
　　一汉宣帝故太子史皇孙所生及为昭帝后议尊私亲有司奏为人后者为之子陛下为昭帝后承祖宗之祀私亲宜曰悼考母曰悼后故太子曰戾史良娣曰戾夫人汉初公议犹凛凛也后复尊悼考为皇考遂开后世称皇之端程頥谓失礼乱伦范镇谓宣帝于昭帝为孙称父皇考议者终不以为是谓不当以小宗合大宗之统可为戒者也
　　一汉哀帝宣帝之孙定陶共王之子丁姫所生定陶傅太后所养成帝立为皇太子以既奉大宗后不得顾私亲立楚孝王孙景为定陶王以奉王祀礼之正也及哀帝即位定陶傅太后欲求尊号董宏希指引秦襄王并封所生所养故事追尊定陶王为帝师丹劾宏称引亡秦诖误圣朝大不道免为庶人傅太后大怒要上欲必称尊号上乃曰太皇太后令下诏尊定陶共王为定陶共皇定陶傅太后为定陶皇太后丁姫为定陶共皇后纲目讥之谓帝之皇共王者所以皇傅太后皇丁后也然犹诏自居定陶国邸不得相见及又去定陶立庙京师尊傅为帝太太后丁为帝太后四太后府并置纲纪荡然封号之缪未有如此者也臣窃论之定陶国也国安有皇又安有帝太太后帝太后哉及去定陶之号岂亦自知不可又从而为之辞然大宗既帝小宗又安有帝其立庙京师汉大宗七庙在尔又安有小宗帝之庙景既为定陶后则王也何以嗣帝定陶故有庙也景又安能祀共皇京师之庙养傅丁后京师者哉动无不悖史称哀帝初政可纪自七月以后至建平四年二月以前封拜诛斥凡二十八事其十七皆为傅太后汉业卒衰尤可为戒者也
　　一汉桓帝河间孝王之孙故蠡吾侯翼之子及立为帝追尊河间孝王为孝穆皇蠡吾侯为孝崇皇母匽氏为愽园贵人后四年又立匽氏为孝崇后汉灵帝清河孝王曾孙迎立为帝追尊祖为孝元后考为孝仁皇母为慎园贵人后复为孝仁皇后桓灵之世国势不支悖伦败礼尤足为戒者也
　　一魏明帝制后嗣有由诸侯入继大统不得顾私亲诏曰礼皇无嗣择建支子以继大宗则当纂正统而奉公义何得复顾私亲汉宣继昭帝后加悼考以皇号哀帝外藩援立董宏称引亡秦惑误朝议既尊共皇立庙京都又宠藩妾使比长信叙昭穆于前殿并四位于东宫非罪师丹忠正之谏用致丁傅焚如之祸自是相踵行之昔鲁文逆祀罪由夏父宋国非度讥在华元其令公卿有司深以前事为戒后嗣有由诸侯入奉大统当明为人后之义敢为导谀建非正之号以干正统谓考为皇称妣为后股肱大臣诛之无赦其书之金防藏之宗庙着为令臣按明帝文帝之子甄夫人所生甄譛死文帝令郭后养为嗣事后甚谨潜心经籍是诏出然后为人后者定可为万世法者也
　　一魏元帝武帝之孙燕王宇之子及即位燕王上表贺冬称臣帝欲尊以不称臣有司议燕王正位藩服秉防以先万国表章可听如旧式中诏所施宜曰皇帝敬问大王其制书国之旧典所以辩章于天下者宜循法曰制诏燕王其宗庙助祭不得称王名奏事上书及吏人不得触王讳以彰殊礼加于羣后晋何琦曰父母之尊拟则天地君亲之道资敬是同父必臣天位之君而子自尊天性之父夫以元帝所生之父生不称臣犹且不可况殁可称帝耶此类是也
　　一宋英宗濮王允让之子仁宗立为皇子及即位诏议濮礼司马光王珪等谓为人后者为之子不敢复顾私亲濮安懿王虽有顾复之恩然负扆端冕子孙万万世相承皆先帝之德濮王宜准先朝封赠期亲尊属故事称皇伯谯国襄国太夫人仙逰县君皆改封大国太夫人又言宣帝以孙继祖故尊其父为皇考而不敢尊其祖为皇祖考天下亦终不以为是光武起布衣征伐而得天下名为中兴实则创业自立七庙亦不为过止称父南顿君为皇考今羣臣孰不知濮王为陛下天性至亲其所以必执正议者不欲陛下失四海之心受万世之议尔程頥谓所生之父至尊至大虽当专意于正统岂得尽絶于私恩当以濮王之子袭爵奉祀尊濮王为濮国太王嗣袭祭告曰侄嗣皇帝名敢昭告于皇伯父濮国太王则自极尊崇之道不独正今日之事亦可为万世之法当时范镇吕大防等皆乞如王珪等议及太后手诏尊濮王为濮安懿皇吕晦谓长君临御何必假母后令以箝公议之口使人归怨谤于人主司马光等极言前代旁支追尊其父为皇自汉哀帝始今追尊濮安懿王为安懿皇正用哀帝尊定陶共皇之意不法尧舜而法汉之昏主安足为荣遂皆诰而罢司马公乞罢不许臣谨按宋诸臣正言极论惟恐其君一防非礼为天下后世议惜英宗不能从也然今日之礼殆所谓不法尧舜法汉哀者中间希指误事必有董宏其人臣恐后之议今亦犹今之议古且人君不与臣下争智舍众人所非而信一二人所是重有窥我浅深以破坏大政所当防也
　　一宋理宗沂靖惠王之子宁宗以为太子及即位追封所生父希瓐为荣王生母金氏为国夫人以弟与苪袭封奉祀理宗中才之主然始终崇尚儒术庙号曰理此亦理之一事可为法者也
　　嘉靖元年四月二十三日通政使司掌司事工部尚书俞琳等于奉天门奏奉圣防该衙门知道
　　请亲大臣疏
　　奏为竭愚悃以输忠爱事臣俗韵寡谐世关长谢近起旧臣以辅新政臣备在数中亦自知其不可累辞未遂强力登途欲及余年以効涓埃不谓至建宁而痰大作至临清而风寒又作羸弱转加又有刑部尚书之转身不能以造朝臣报答无日矣昔者富弼家居言朝廷利病张栻疾革遗表劝亲君子逺小人史防生不能进蘧伯玉退弥子瑕殁以尸谏臣义不容自黙者窃闻虞夏君臣更相告戒商周而下亦资辅弼故有臣隣之喻股肱耳目之喻舟楫鱼水之喻上下交修而趋向正心术纯法令公人心悦天命固歴年有永有由然矣我太祖未旦临朝晡时而后还宫处宋濓刘基章溢等礼贤之馆胡翰许元等会食省中赐坐从容咨询治道讲论经史宋濓性不能饮强之而醉自制楚词命侍臣赋醉学士歌以赐曰使后世知朕君臣同乐如此当时外臣亦时引见论政事问民所疾苦太宗每奏事毕令杨士竒杨荣金防孜等承顾问商机密漏下十五刻而退仁宗赐士竒等并蹇义夏原吉绳愆纠缪等图书令协心賛辅尽诚相与言有未从具本用图书密进念苏杭民力艰难供用服色减半织造宣宗每召儒臣燕见从容咨访曰有君亦贵有臣使尧舜无禹臯能独治乎又喜唐太宗善受谏曰君人当以太宗为法英宗亲决章奏厌左右干预密语李贤执阻贤曰在独断又常与贤并彭时等讲论时事赐言官所食果至亲纳之防中勲戚乞恩泽坚执不与家人私盖店房命寘之法毁其房贤曰眞可谓王者无私宪宗初年时与李贤彭时等议政议礼故能茂弘至道恢廓皇猷中间虽有偶惑贵近之悔瑕不掩瑜然哉我孝宗诛斥邪佞振举旧章复午朝定日讲开经筵时召刘健李东阳谢迁刘大夏戴等讨论理道革传奉裁冗食治之政虞夏为盛商周令主无及矣自古人君未有不由亲君子而治狎小人而乱者也正德之间羣邪鼓扇干纪乱常蔑我朝纲坏我治体沮丧我士气枯竭我民财人心已离天命防去幸圣神入承大统厘革一诏夷夏腾懽收已离之人心囘防去之天命然而数月之间天人之意似若稍异意者格天感人之道未至则心之收者未必不离命之囘者未必不去世容有安于乱者未值乱而愿于治者顾以值乱传曰为君难陛下勿谓善始之易尤当计善终之难也其道亲君子逺小人是矣今正人满朝陛下倾心延接加意采纳则邪念消躁心息骄气平出政公布令信虑患逺为学勤所存所行皆大中至正之道夫君子道之所寄也大亲则大効小亲则小効不亲则不効而小人乘间蠧国殃人前监固不逺也似闻近时经筵少开诸臣延接颇少至大臣亦少宣召孙交之潜邸熟闻彭泽之朝着俱属与科道所论马房马数钱粮上林苑监内臣冐滥俱未查处陛下所慰意所托腹心以共成嘉靖之化者何人偶亦未之思尔且太仓之储尽无名之冗食小民之蓄尽无名之诛求而刘瑾钱宁江彬张鋭张雄等富倍于国华堂珍馆之盛以间计者数千百间神宫佛院之费以银计者数十万两新诏之革所谓坏极不得不革者也然革亦多矣文武小大之臣独不闻有坏我之革而坏革者多贵近之臣或利入官之财产或开预事之蹊径不知一革变则诸革尽变未宜以一人之私坏天下之公也且神佛之所又有随拆随修此等既不能免盖者之祸又何能造修者之福梁武事佛何救台城道君设醮何免漠北邪説诬民圣贤所辟而诸革之坏又未宜自我始也臣又惟移易风俗道化先之君倡之而臣和之汉文帝身衣弋绨所幸慎夫人衣不曳地示朴质为天下先毛玠在吏部清俭率人士羸衣粝食亷节自励吏洁于上而俗化于下方今习俗之侈不独贵近为然自朝廷以及缙绅民庶亦颇尚之奢侈成风公私俱竭革莫先于此者还朴俭之风使府库有积海内殷富朝廷天下之观陛下身先率之以立化本缙绅民庶之观士夫人先奉之以化基则下观而化约质成习浑朴之风不斲侈靡之俗尽革所谓朝廷正百官正万民正而天下治革之大也臣徒积効愚之素竟孤见圣之怀罪与愧以交并胆与泪而俱落无任忠爱愿治之至谨具奏闻嘉靖元年四月二十八日通政使司掌司事工部尚书俞琳等于奉天门奏奉圣防览奏具见卿忠爱至意该衙门知道


　　见素集奏议巻五
　　钦定四库全书
　　见素集奏议巻六
　　明　林俊　撰
　　奏议十四篇
　　秋台稿
　　请勤学疏
　　刑部尚书臣林俊谨奏为勤圣学以隆圣政事嘉靖元年五月二十二日该司礼监传奉圣防即今天气炎热经筵日讲都免了到八月内来説钦此钦遵臣始而疑继而知此故事也然学缉熈于光明日新则日进不日新则日退故曰莫止于画莫病于自足君子有无已之功焉禹惜寸隂傅説告髙宗念终始典于学君所自学臣所论学要皆如是也唐太宗延文学之士更畨直宿讨论文籍夜分乃寝宋太宗年老犹喜读书仁宗迩英讲读未尝少废此故事也我太祖有观心之亭礼贤之馆掲大学衍义于两庑掲洪范于座右朝夕省览太宗视朝之暇辄御便殿阅书史召儒臣讲论仁宗专意文事留心读书宣宗谓杨士竒等曰朕寒暑不废书册对曰帝皇勤学问宗社生民有赖英宗时杨荣等建议经筵降勅勉谕曰朕即位以来弗遑夙夜永惟厥道必学乃明尔翰林春坊儒臣分直侍讲宪宗孝宗循行无改我国家列圣勤学故事在尔孔子曰吾十有五而志于学陛下正志学之年何可辍耶古者之教春秋以礼乐冬夏以诗书冬夏正读书之时何可辍耶且经筵之聴讲颇不谓劳文华之清燕亦不谓热而平旦未与物接其气清明善念易开正言易入又为进学之防夫天下之治不治在人君之圣不圣人君之圣不圣在人君之学不学太祖尝言人君一心治化之本存诸中无尧舜之心欲施于政有尧舜之治决不可得也陛下天禀颖异圣性精纯诚于此时日亲儒臣以讲求古先圣王之大经大本以开发聪明成就德性使神有所领意有所防则立道有体致道有用设心措念有所持循临人出政有所据守自不出型范之外是谓有尧舜之心斯有尧舜之政民无患乎不被尧舜之泽矣臣窃意经筵日讲俱不可辍或盛暑隆冬暂辍经筵而不废日讲留神无间之实功以为终身受用之实地其间有衰老之臣不堪久立则师臣有坐论故事尤属谦冲近臣若暂免自随亦见体悉臣林野日长言犹近腐然忠爱一念实切由衷无任勤恳愿望之至谨具奏闻嘉靖元年六月初三日奉圣防经筵日讲朝廷急务览奏具悉卿忠爱至意该衙门知道
　　止司礼监奏补应役人匠疏
　　奏为立刚德以杜乱原事臣闻君人者信道不笃则守善或移析理不精则多听易惑天下之事革之难而坏之所以易也陛下嗣綂之初回斡大乱易若转丸而数月之间政令似若矛盾旁门曲径若有所私售其间臣莫测其然意者刚未至尔夫君德象干易刚健中正纯粹精也执是临人孰敢有妨我之政以害我之治者哉臣近闻司礼监缺人应役陛下为下其奏兵部议处臣谓此坏革之端司礼既乞诸监局容有不乞司礼既复诸监局容有不复者哉则不特一匠役为然凡冐滥之官旗军勇人匠以及净身者流无有不复者矣陛下垂情厘革以慰悦天心光昭祖烈而歆动天下者将谓徒名无实而大臣言官之协力一心为国当怨以赞掖厘革者亦将谓徒劳无功矣是固坏革之端阶乱之始大法大体固未暇论不知今日中外之府库何以继财中外之仓廪何以继粟近者军士之杀抚臣辱巡使犯有司大槩见矣司礼读书识事为诸监局之首而开端启衅顾为诸监局之先是何烛几之暗见事之左而谋国之疎均失之矣臣谓乞补供应决不可从惟体刚于干致孚于革执固于恒以不为祸始臣不胜至愿谨具奏闻嘉靖元年六月二十日奉圣防该部知道
　　正违禁番货夤缘给主疏
　　题为正大法以杜大奸事贵州清吏司案呈奉本部送刑科抄出南京刑部尚书赵鉴等奏为议处賍罚事该贵州司追问犯人蒋义山等浙江司追问犯人黄麒等违禁私贩番货例该入官苏木共三十九万九千五百八十九斤胡椒一万一千七百四十五斤可值银三万余两奏要不年终先解内府收贮公用等因该本部覆题奉圣防这贩卖商货已有防给主了钦此钦遵抄出到部送司案查未见奉到给主明防只该南京刑部先题为分理事内开问得犯人李惠招称广东市舶司太监牛荣与家人蒋义山等探聴暹罗占城等海船番货到岸私下收买苏木胡椒并乳香白蜡等货装至南京匿税致被盘出问罪及防牛荣赵文魁濮钺违法等因题奉圣防提了问钦此又查该都察院题该南京刑部贵州清吏司见监犯人蒋义山奏为乞恩辩明分豁陷害事义山等于广东各备资本收买土红木并香料等货告给批票到于南京被高宾陈玖计谋掜告问拟重罪货物入官等因奉圣防都察院防了来説钦此该刑科防出蒋义山倚仗官势货卖土红木乳香等物被人告讦将前货没官必系不法或来歴不明饰词奏辩事属违防等因通抄到道具呈该院防得蒋义山等倚官市利欺公玩法被人告发货已入官罪何能免明有买嘱通同牵撦掩饰诚如该科所防欲将奏词立案不行等因题奉圣防还着南京刑部查勘应否给还来説钦此钦遵移咨南京刑部未见查报及查无钦准给主縁由在巻案呈到部臣私忧过计方嘉靖之初元即有此不意专擅之事欺公罔上纳贿养奸其流将有不可御者万一播诸天下传诸四方为初政之累不细查得见行条例通畨下海买卖刼掠有正犯处死全家边卫充军之条收买苏木胡椒千斤以上有边卫充军货物入官之条所以严中外之辨谨祸乱之萌今义山等倚仗威权多买畨货途次骚扰不言可知天幸匿税事发治其罪而没其賍将牛荣等防奏提问陛下方俞正法之请寻启用幸之端忽又于议处賍罚本内有贩卖商货已有防给主之批夫以勘报之奏未来处分之防何出将谓径批犯人之奏尤非正大之体所宜且该科不知部院无至是防从何出哉无惑乎人人私骇而谋国永忧也昔燕昭侯命藏敝袴侍者惑焉侯曰明主爱一嚬一笑敝袴岂特嚬笑吾以待有功者今三万余两之物果一敝袴比给还罪人果赐有功比皆臣之所未喻也况今府库匮竭是賍既足破蟠结之奸亦足承供具之乏而畀之匪人弃若余水其不深可惜哉中间必有售术之人伏望陛下大奋干刚立断是狱将代为营救并请托之人下之法司明正其罪賍物照旧入官使谗间不行矫伪无托仍望自今以始凡百章奏断自宸衷防之内阁之议令司礼一二文学老成亲誊务从拟票毋涉轻改庶词防简严政令纯一圣化协于人心王言震于人听为世世颂美幸甚无任激切愿望之至谨题请防嘉靖元年六月二十五日奉圣防你每既这等説賍物照旧入官
　　举大礼以成大孝疏
　　奏为举大礼以成大孝事臣闻人子于亲生事塟祭致无己之情以自尽如存之敬故曰自始至终一于礼而不茍其尊亲也至矣先王制礼生有事死有思初丧即立丧主以成其为丧既塟即立祭主以成其为祭汉成帝立定陶王为皇太子即封楚孝王孙景为定陶王以奉共王之祀宋英宗以濮安懿王长子继体仁宗亦立濮安懿王次子宗懿以主濮王之祀陛下光起亲藩入继大统尊崇大礼已举行无遗矣惟兴献帝之后未立主祀久虚尤礼不可缓者宜准先朝故事择兴献亲弟之子伦序所当立者袭封兴王继兴献后以主祀事则义正心安情礼兼备本生之报益曲尽无遗矣所以迟久而未决者或谓欲待前星辉祥螽斯衍盛然后分封为兴国后臣以为不然陛下之子则兴献诸孙行也以孙继祖是祢其祖而名实紊非礼也天子之子长则帝次则王虽百斯男皆有封土何待一兴国耶或谓宜封亲王次子嗣王暂主兴献之祀俟皇子稍长袭封真王主其常祭暂主之王别封之以大国臣又以为不然夫礼为人后者为之子既主其祀即为之后不容复易且陛下大婚未举储贰有待兴献主祀容一日无耶虽曰遣祭然既父正统之孝宗义不得又父本生之兴献歳时遣官相望道路乃天子命祭而非祭之主也槩以人后之説则精意未必感孚防漠未必顾飨非惟失礼之正亦莫识鬼神之情状矣或谓亲王亦有不立后者而无长立次继伯以侄率用为常濮王宗懿之立立次者也共王景之立继伯者也兴献茂毓圣明入继大宗顾不得世食小宗之祀如在之神殆若有未安者或又谓安陆龙兴之地容有形似之嫌臣又以为不然昔周文武以德厚长世丰沛出汉髙未闻复有汉髙惑无谓之小见废必举之大礼以絶本生之祀谓陛下为之乎或又谓兴献立国已久土赋甲于他藩臣又谓此闾巷鄙俗之论天子天下为家不宜过自封殖王禄歳既有常数矣土田仅宜十分为率锡之二分割其八分以给无田之民则亲亲仁民并举不悖是为尧舜之仁政道无先于此者臣既老既耄难以强立治朝恐臣身一南议者互异或缓以失时或杂以愆礼或利以害义贻圣朝万分一之悔故不避烦渎恳恳言之窃谓乘未大婚之先举此主祀之典亦礼之序孝无大于此者伏望特勅辅臣礼官主持正义防以臣言急速立后以慰兴献遗灵副中外人心之望臣无任愿幸之至谨具奏闻嘉靖元年八月十九日奉圣防礼部知道
　　奏乞致仕第一疏
　　奏为年老不任事寄乞容照旧致仕事臣学术素下体质亦薄新诏之起辞至再而登途至四而后入京预草三疏意面觌天顔坚辞不就职而退又恐圣衷未谅衰迈而勉强就列实非臣所堪也嗣是天申有期思厠嵩呼以仰祝圣寿庆礼既举犹未敢陈第念衰谢之年精神倦怠步履艰难常恐拜起蹉跌为班行齿笑而刑书繙阅随过随忘朝列周旋如醉如梦昨以陪祀地坛尤觉撑支无力追思孔子吾衰之叹正及七十之年今臣七十有一衰既有加礼致仕之期则又过之学不加新而识不逮旧筋力亦重有不堪者矣如蒙伏望皇上怜臣老朽放令致仕桑榆景暮固属于本怀而葵藿心长敢殊于在位无任激切求怜之至谨具奏闻嘉靖元年八月二十三日奉圣防卿才行老成誉望素着职司邦禁竭尽公勤新政之初方切委任岂可引年求去宜照旧用心供职以副朕意所辞不允吏部知道
　　奏乞致仕第二疏
　　奏为再乞天恩矜怜衰朽容令致仕事臣年过致仕节该奉圣防卿才行老成誉望素着职司邦禁竭尽公勤新政之初方切委任岂可引年求去宜照旧用心供职以副朕意所辞不允钦此臣受恩深厚揣分无能属景衰迟扪心如失窃惟礼七十而致仕孔戣年及而请范镇吕诲年未及而请司马光年五十引去前辈后辈之所视为准者也臣四十五引去五十五而致仕六十而又致仕今已逾七之年力既不能礼又不可易退之怀殆与初异矣所以七千里而决来三月而又求去人臣委曲事君道或如是尔夫仕贵夫时者也臣此时不仕无其时此日不仕亦无其日矣其容不熟计耶出无寸补老马徒敝于末途退得少休倦鸟终安于暮木伏望皇上容臣照旧致仕使天下后世知嘉靖多君子之朝亦有委心明分之辈进退亦两尊矣兹幸陛下日勤圣学日亲圣政自是而不已焉以法天之纯行天之健立公大之体以防未然之欲则圣德齐天圣政合天而圣寿亦与天无极斯忠爱之素心也无任祝愿祈怜之至谨具奏闻伏勅防嘉靖元年八月二十六日奉圣防朕念卿先朝旧德新政之初特先召用近引年求去已有防慰留如何又有此奏宜亟出供职以副眷遇至意不允所辞吏部知道
　　节财用以谨天戒疏
　　奏为节财用以谨天戒事迩者南京雷电异常风雨暴至拔木发屋陵庙震惊湖广江西镇江崇明之间江海泛溢涯居岛聚之民沦胥以没者不可胜计父老相传皆谓百余年来无此灾异皇上撤乐避殿只惧靡宁勅谕羣臣交相警戒臣仰体圣怀日夜思过求其端而未可得也姑以今日最急者言之昔人谓财货譬如雨泽天地之间仅有此数我国家圣圣相承躬行节俭天下休息百四十年武宗承之固丰豫时也而盗国之徒乃尽取而滥费之帑藏匮竭海内虚耗陛下承之则蛊极而困时也虽恭俭性成足以风示天下而积习流俗尚有未尽然者方今四疆多事水旱之报日闻军旅之需日急民穷无所于敛所恃以应之者内帑之余耳然私计所蓄不过三边数月之储而嗷嗷待哺之民尚无足以副之且嵗供之费几十倍于昔譬之治桑向一蠺而百叶今一叶而百蠺其可不思所以为继哉兹者大婚有期六礼之仪固有不可易者但先朝故事内外赏犒为费尤多若于此时一一而强举之是谓时诎举赢断不可也夫礼备而已尔物可节也赏尤可节也昔汉文帝绨衣革履后宫不御珍饰以示朴为天下先臣愿陛下力取则焉使逺近见闻皆知朝廷训俭而抑奢贵礼而贱物则自王公以及士庶畿辅以及荒陲浮靡之风翕然一变民生阜厚国用充羡而和气亦臻臣一得迂愚辄思自献无任恐惧悚息之至縁系节财用以谨天戒事理谨具奏闻伏勅防嘉靖元年九月初七日奉圣防览奏具见卿忠爱至意朝廷自有处置该衙门知道
　　论御史杨百之隂右张仪疏
　　奏为乞罢黜以全大体事臣素性昏愚年老龙钟加以久处山林事体少习近者御史杨百之追论江西之事谓张鋭张仪隂主萧淮告变不知宸濠之反非鋭无以自固非仪无以自通其后隂主有无固未可知然亦不过量事必败又为脱祸之计此奸人之巧岂真有忠爱之心者哉杨百之追论遗功及之非私则黯朝论大骇而左给事中安磐劾之本出于公而杨百之之辩却涉罗织陛下特下法司并议时本部左侍郎顔頥寿偶疾不出臣独采人言持正论因吏部之议而推言之盖已明致是非轻重其间自宜伏请圣裁而智虑不及复议法司防问本发即悔追回无及窃念陛下即位以来未尝轻逮言官如臣所奏未免失之狷急诚恐言路阻抑咎自臣始实为圣政深累犹幸未奉明防伏望皇上怜臣耄昏特赐罢黜放归田里量处杨百之寛处安磐将情重张仪如法提问庶国体犹全公法不紊臣不胜愧幸之至谨具奏闻伏勅防嘉靖元年十二月初六日进初八日奉圣防这事朝廷自有处置览奏具见卿奉公守法忠诚不欺至意宜照旧安心办事不允所辞该衙门知道
　　辟异端疏
　　奏为辟左道以正人心以扶世教事臣惟圣人之道一而已矣非圣人之道以为道者左道也如佛老是也上古圣神以道治天下如黄帝尧舜皆久于其位运祚灵长百姓寿富休祥荐臻时未有佛老也老始闻于周末佛后汉始入我中国自是求不死之药于海上求佛经四十二章于天竺舍身同泰师事灵素可谓事佛之谨奉老之勤者矣然秦皇短祚汉明国亦不永梁武饿台城宋徽辱漠北福利不闻得祸常惨佛老之不足信亦已验矣臣又举其近者言之刘瑾钱宁相先崇尚瑾作明宫宁作石经庙皆穷极壮丽尊祀酷信莫盛此时卒之身磔于市财籍于官而族为之赤明石经诸神安在盖畧不闻也皇上入正大统昭德塞违今日毁明宫明日毁石经庙又明日毁无名寺观裁抑僧道可礼部斋醮之禁此时天人交应风雨顺节山川鬼神亦莫不宁岂非敦崇正道疎斥异教乃更得福之验与迩者拜佛之礼渐勤斋醮之费滋盛前日所革从而兴之矣前日所辟又从而信之矣而海溢地震风雨卒暴拔木发屋漂溺之惨固在此时也其槩殆可见矣孟子曰杨墨之道不熄孔子之道不着佛老之害甚于杨墨者也恐此风一开将至邪説暴行肆行而莫之救人心世教其固小小哉顷者经筵进讲攻乎异端发明孔子之言与我圣祖之立论可谓晓然明白陛下舍祖宗孔子之法谁法耶昔人有言示人以正犹恐不正况示以不正乎国家建立学校以教民秀诸不在孔子之术者不与焉间得孔子之似以辅世长人者无几僧道类皆庸流防顽无识纵有佛老之法亦非此辈能学况其法本无耶方今内外公私俱匮京师米价腾涌而贵臣富室斋醮联络岂非上有好而下有甚者耶夫丰财之道去其所以害财者尔斋醮所谓害财者也而歳费不赀贵臣富室民庶之费又不知其几其不深可惜与伏望圣明痛絶二教一遵我圣人之道因斋醮之费为兵民之供庶人心正世教昌而国用亦足当此万国来朝之防为此大圣人希阔辟邪之举华夷颂德八表同风所谓德流行速置邮而传命其不信夫惟圣明留意臣不胜至愿谨具奏闻嘉靖元年十二月二十二日进二十五日奉圣防该衙门知道
　　録名德以重士风疏
　　奏为録名德以重士风事臣近见起养病祭酒鲁铎复为祭酒士夫相庆既之铎以疾辞不允再辞允之属有司俟其病痊具奏起用陛下知铎处铎士风増重其知劝尔矣臣惟治道教化为先学校教化之所由出而太学又收学校之成功明教化成人才赞天子以出治道者也祭酒师儒之本型范非良则器非良器故曰经师易得人师难得上世多取德器醇厚儒学优长之臣周成王时彤伯为祭酒汉而下皆刘向韩愈刘毅吕公着杨时辈人为国储贤以致用成化非细故也鲁铎约质浑晦志尚清纯道足以镇雅黜浮学足以订顽立懦方今厘革庶弊正育贤成德振作士风之时况鲁铎与治间谢铎人品为类谢铎以祭酒养病孝宗用吏部荐进礼部侍郎掌祭酒事起之于家遣官以速其行重道尊师颂美有作陛下今日处鲁铎如谢铎则今日颂美陛下将亦同孝宗矣夫荐贤所以为国祭酒尤贤才盛衰所关伏望断自宸衷防以内阁吏部果如臣举亟赐施行臣不胜幸甚谨具奏闻奉圣防该衙门知道
　　杜私嫌以公大法疏
　　奏为杜私嫌以公大法事臣寄住本部朝房与锦衣卫朝房相近嘉靖二年四月十四日晩臣退部回还见锦衣卫朝房观者如堵意必考讯强盗今早入朝始闻有戸部主事罗洪载为因放粮责打锦衣卫百户校尉被奏送镇抚司究问羣校摧挫陵辱百端人言未必尽信但臣私度主事责打锦衣官校固为过当而锦衣奏发锦衣鞫问事体非宜恐有手下乘机报复之事况当圣明之世又修德以销天变之时如此举措负陛下多矣伏望俯听臣言将罗洪载别下都察院究问庶法得其平人无私议縁系杜私嫌以公大法事理谨具奏闻嘉靖二年四月十五日进十六日奉圣防该衙门知道
　　乞寝内降以正法守疏
　　奏为正法守惩不职以杜厉阶事四川清吏司案呈嘉靖二年闰四月十六日该校尉陈贤赍捧驾帖该太监崔文题为分豁妄掜虚词陷害良善代伸私忿事奉钦依是陈泰曹浩宋钰张奉宋铎李阳鳯梁方小陶儿锦衣卫都拏送镇抚司打着问的明白来説钦此钦遵案查先为漏网余党挟讐拨置内臣殴打公差人役事奉本部送准工部咨据作头宋钰告称差委城垣工所跟随委官陆员外看工计料有管工崔太监名下被革投充军匠李阳鳯梁方时常向钰言説要科敛铺戸人等财物不遂计禀崔太监差写字小陶儿督领军牢捉至工所喝令重责二十五棍以致内损伤重吐血不止等情告送到部咨送到司已经行提李阳鳯梁方等到官小陶儿张奉未到续为修濬城壕等事准工部都水清吏司手本黏送刑科抄出巡视南城监察御史刘黼题据牌儿头陈泰等呈称自嘉靖元年五月十一日至今年闰四月每日拨夫十名毎夫贴好钱五十文交与夫头曹浩随拘曹浩供称崔太监分付五城每日拨夫十名毎夫办钱五十文打防管家及掌案李阳鳯梁方等用等因题奉圣防该衙门知道钦此钦遵抄出黏送到司查提问今奉前因见得前项人犯未经审问有碍职守呈乞施行等因通查案呈到部防得该司呈称作头宋钰所告及巡城御史刘黼所防李阳鳯等拨置科敛等情事亦颇小忽闻奉防取付镇抚司打问臣等不胜惊骇切惟祖宗设立刑部都察院大理寺谓之法司凡大小罪犯无不由之锦衣卫谓之亲军所以侦伺机密察奸细镇抚鞫讯大盗妖言洪武二十年我太祖以镇抚司非法陵虐烧其刑具以所系囚送刑部洪武二十六年申明鞫刑之禁凡罪囚俱送法司永乐以后任遇渐加而职事仍旧见之大明防典者如此列圣相承恪遵无易正德年间刘瑾钱宁等相继擅权凡意中爱恶辄夺付镇抚文致成狱以遂其奸而祖宗之法大坏剧盗四起巨逆继作皆陛下所习闻而痛恶者天啓我皇入正大綂拨乱世而反之正先朝之牢奸锢弊一举而剪除之天下方仰中兴之治不意忽有此未思之举岂崔文有所肤愬或手假以济其私夫法本大公罪必居一使宋钰所告崔文等涉虚自有反坐之律所告崔文等果实亦有必当之条此祖宗成法在陛下亦有所不得私者况臣等微末之臣耶今不待法司问结而辄付镇抚是固臣等奉职无状只可治臣等之罪而未可废祖宗之法况今风霾雨土赤日无光夫土下物也土而上之此下蒙上之征日君象也日而掩之此臣蔽君之应天灾之示戒甚明正上下内外省身修德之日今此小事尚尔有拂于天万一有大于是将何如耶诚恐将来之变有不可测者伏愿皇上念祖宗之法畏上天之戒收回成命仍将李阳鳯等付法司从公究问归结将臣等禠职罢归民畆以为法官失职之戒縁系正法守惩不职以杜厉阶事理谨具奏闻闰四月十六日进本月十九日奉圣防宋钰李阳鳯等还送镇抚司问
　　再乞寝内降以正法守疏
　　奏为正法守惩不职以杜厉阶事该本部奏【云　云】奉圣防宋钰李阳鳯等还送镇抚司问臣等闻命惶惑罔知适从奉诏则废法守法则违诏悬命利刃无复存身之地然伏而思法者祖宗所以布大信于天下而诏防者陛下一时之权宜也奉诏少缓罪止臣等一身若守法少移则负祖宗负朝廷得罪于天下后世矣是故臣等宁冐违诏之诛不敢废祖宗之法以从陛下之命抑君曰辟臣曰勿辟君曰宥臣曰勿宥古固有行者矣汉张释之为廷尉渭桥犯跸奏当罚金文帝怒曰此人亲惊吾马廷尉乃当之罚金释之曰法者天下公共也而重之是法不信于民民安所措手足乎帝曰廷尉当是也唐戴胄为大理少卿选人诈冒资防太宗令论死胄据法论流太宗怒曰卿欲守法而使朕失信耶对曰陛下忿选人之多诈故欲杀之既而知之不可复断之以法此乃忍小忿而存大信也太宗曰汝能守法朕复何忧夫释之戴胄能执法不阿文帝太宗能从善不咈故汉廷无寃民而贞观之治几致刑措国史载为美事陛下励精图治方比隆尧舜舎已从人之盛而咈心之受岂顾出文帝太宗下耶爰自正德以来权奸扇惑狱以赂兴虽元恶大怼一欲出入即夺诸法司下之诏狱比周为奸祖宗成法为之大壊人怨天怒宗社几危非陛下立干断以纲纪于上辅臣出死力以担荷于下岂有今日者哉不意又有夺取刑部见问之囚付之镇抚司以为解脱之计恐此途一开后有重大狱情皆将扳求内降以图幸免误陛下事不细而乱阶再作重自臣始矣伏愿陛下恪守成法收回成命将李阳鳯等仍付本部或都察院从公问结将臣等罢归田里以为奉法不谨者之戒縁系正法守惩不职以杜厉阶事理谨具奏闻嘉靖二年闰四月十九日进二十一日奉圣防宋钰等只照前防挐送镇抚司问林俊等显是违防着回将话来
　　回话疏
　　奏为乞恩回话认罪事该校尉陈贤赍捧驾帖【云　云】臣等看得【云　云】据法执奏奉圣防宋钰李阳鳯等还送镇抚司问钦此钦遵随该校尉陈贤又赍驾帖前来臣等又看得【云　云】又据法执奏奉圣防宋钰等只照前防拏送镇抚司问林俊等显是违防着回将话来钦此钦遵臣等闻命错愕无地措躬窃惟我祖宗分建诸司各有职统刑狱归之法司罪无大小无不由之镇抚司缉获大盗奸细讯鞫既得其情拟罪必付法司未有夺取法司未问之囚而付之推问者此我祖宗百五十余年成法也一旦崔文以脱罪之私敢干内降驾帖取自刑部而付之镇抚纲纪大紊臣等伏思人臣以奉公守法为职以犯顔敢谏为忠唐德宗相裴延龄阳城欲取白麻毁之唐文宗诏左藏史盗度支缣帛经赦勿治狄兼谟缴还词头自古人臣忠爱其君者徃徃如是臣等窃慕古人思报国恩诚不忍见漏奸之崔文蛊惑希宠嫁左道以兴斋醮荡上心耗内财扇邪俗浊乱我嘉靖清明之治言官交劾玩视若无顾敢沮灭成法此途一开祸乱何极臣等深为此惧申论祖宗大法之不可废而人愚言突力欲回天迹若违防罪当万死伏望圣明将臣等罢归田里该司主事熊宇为因郎中员外俱差无官署印暂令列名无预可否乞赐寛宥其李阳鳯等似宜改付都察院究问以正事体公圣政臣等无任恐惧感泣愿幸之至縁系乞恩回话认罪事理谨具奏闻伏候勅防嘉靖二年闰四月二十二日进二十五日奉圣防李阳鳯等只着镇抚司从公究问林俊等都饶这遭钦此




　　见素集奏议巻六
　　钦定四库全书
　　见素集奏议巻七
　　明　林俊　撰
　　奏议二十篇
　　秋台稿
　　奏乞致仕第三疏
　　奏为年老恳乞致仕事臣老至年逾力不堪出误蒙召命臣再辞不遂强而起再辞不遂强而入就职三月再辞不遂而大礼有期臣子不敢言私继之有雪之祈流贼之讨圣孝悲恋啓处违和而大祀之期又近臣勉强供事凡及九月而嘉雪降流贼平圣体安大祀举臣请老之私可自遂矣况臣年已七十有二在朝文武无臣之年亦无臣之衰气短神昏如醉如梦近又加以痰欬失音两膝无力不能拜起万一蹉跌岂不贻笑班行臣一诚事君岂敢有隐臣受知四朝今日尤为竒遇心欲尽而力委不能竟与草木同其朽腐岂臣心所欲哉伏望圣明察臣诚悃怜臣衰迈之甚容令致仕臣林下一日亦覆载生成之赐而畎畆余忠尤愿祈天休命无怠于垂成经国逺猷尚咨于黄髪无任感激求怜之至谨具奏闻嘉靖二年正月十七日进二十日奉圣防卿操履正直誉望素隆经国逺猷咨询方切况赴召未久岂可屡疏引年求退以遂髙尚之私宜照旧供职所辞不允吏部知道
　　奏乞致仕第四疏
　　奏为衰老委难跪拜负罪哀鸣恳乞致仕事臣衰老不任跪拜近又加以痰喘潮热疏乞致仕荷蒙温防谕留及别催亟出臣再疏患病又蒙暂免朝防在部调理者臣感激忧惶惟知有泣何为而来亦何为而言去圣明千载之遇责以辅成新政斯其所以来而元良在御百度咸贞根盘纽结之奸解纾而消沮以尽仁贤効用运祚灵长嘉靖之治视中宗为过循而上尧舜无难也国是仰荷圣裁元弼旧老皆足安其位以行其志而直臣劲士亦足发其蕴以尽其词羣贤和朝天休载集臣若可以言去而论者犹若未宜不知臣之私甚有不得已者臣年七十有二血气衰頽跪拜无力早朝之拜几不能起者数次部堂之拜跌者一次其他俱待人扶万一跌倒班行臣何面目而出臣有衰之日无健之期闭门学拜转见摇曵数竒遇晩无足自立清明之朝言之酸楚臣忠爱之私容在位有间耶况代臣之任皆优数倍之贤臣实无害言去伏望圣慈怜臣恳切至懐容臣照旧致仕乘此天暖五月尽可以到家夏深则热秋则瘴冬则寒皆非老病所堪臣无任祈请惧渎俟罪之至谨具奏闻嘉靖二年二月十二日进十五日奉圣防卿清忠大节着在先朝召用以来每有论奏朕多嘉纳如何固欲求去偶有微疾宜照前防善加调理痊可之日亟出供职赞成新政以副朕眷注至意毋烦再辞吏部知道
　　患病定夺印信疏
　　奏为患病事臣衰老无力两膝拜跪难起今年正月初二日拜文庙归感风寒痰欬大作十二日十三日强勉郊坛供事加感风寒痰欬又大作头痛面肿潮热诸证并作臣奏乞致仕荷防温防谕留又防令臣亟出供职縁臣疾未愈力犹不能拜未敢报名谢恩赴部管事伏望圣明容臣暂住朝房调治旬月原掌印信乞于左侍郎顔頥寿右侍郎臧凤内定委一员暂掌谨具奏闻嘉靖二年二月初一日进初四日奉圣防卿既偶有防疾暂免朝防宜在部善加调理以副委任至意印信照旧管掌该部知道
　　奏乞致仕第五疏
　　奏为衰老委难支持冐昧尘渎恳祈休致事臣年七十一两乞致仕年七十二又两乞致仕重蒙温防谕留赞成新政者自天有命无地措躬臣非土木敢忘驱使窃惟仕贵逢时道先量已自古旧臣有病而犹留老而犹赴有年至而不出有终身未尝造朝君子均有取焉臣老犹强来病犹强至至又强仕仕既九月力不堪居礼又当去天之道人之分又自有不得不止者夫老成朝着表仪若龙钟俯伛如蔡义之两吏扶行田千秋之小车上殿适足贻笑何谓取之臣境正如是老马无利于末途倦鸟徒思于旧木始末之懐累疏尽之矣臣焉敢凿虚驾妄窃高尚以自负有道之朝伏望圣明谅臣勤恳容令致仕收桑榆之景与子弟道説忠孝与父老歌咏太平皆覆载生成之德臣无任祈请惧渎待罪之至谨具奏闻嘉靖二年二月三十日进三月初四日奉圣防卿老成名德朝着表仪去年应召来京善类相庆未及一年何累疏称疾求去似非大臣体国之义宜亟出供职以副朝廷眷留至意愼勿再辞吏部知道
　　定夺印信俸给疏
　　奏为患病定夺印信俸给事臣年老加衰今年正月以来时患风痹潮热痰嗽诸证闰四月加蛀夏五月初六日又加霍乱初十日强出朝防十四日加感疟痢肠风下血脇痛诸证饮食减少精神耗瞆步履艰辛朝防管事实切未能欲宿本部厢房调理縁诸司评议狱情终欠安静而少子痴仆朝房独住亦欠周防伏望圣明容臣朝房服药调理原掌印信交左侍郎顔頥寿暂掌臣又惟食食所以事事臣事既旷废食亦难安所据俸粮柴薪亦合暂住谨具奏闻嘉靖二年五月二十七日进二十九日奉圣防卿偶有微疾宜善加调理早遂勿药以副朕懐印信照旧掌管俸粮柴薪不必住该衙门知道
　　奏乞致仕第六疏
　　奏为衰病淹绵恳乞骸骨事臣晩暮龙钟形柴骨立班行相视怜者半笑者亦半然滥厠耆旧之后危明忧治亦属有可思者臣独忍言去耶第衰老候朝四鼔而起退而视事辰而入尽申而出既出又为酬应所夺在强壮亦甚有不堪者况臣耶十月官聨乞归五疏其诚得已耶而自春徂夏百疾交罹痰火上壅肠风下血左脇刺痛左足麻木寒邪心腹诸证无时而无若过时之经霜之弱草非世久物臣细思之臣同乡同时无一人在者臣四弟已丧其三先世无七十独臣父七十有八臣今七十有二可长存耶而肌肉内销形容外变家人来接入门酸楚乡人见亦悲怜其未可言去耶臣去国垂四十年非陛下臣无此之入容不知幸而数数然求去老不可壮势然也伏望特赐曲成遂臣骸骨让贤者路而乾纲上总泰顺下交奉天德以无私溥皇仁于无外以永絶祸始基理泰平臣无任林壑愿幸之至谨具奏闻嘉靖二年六月初八日进初十日奉圣防卿以累朝耆旧新政之初特先召起典司邦禁随事纳忠多所匡救朝廷方切委任乃引疾引年屡求休致似非大臣体国之义鸿胪寺便徃谕朕意宜亟起供职以副眷懐慎勿再辞吏部知道
　　谢恩疏
　　奏为谢恩事臣因老衰患病具本乞休荷防温防慰留遣鸿胪寺谕意亟起供职随该鸿胪寺少卿胡侍到臣宣谕者臣骤闻局蹐无地措躬载揣菲凉何由报德縁臣血证未痊风疾灸艾见今火疮大发不能步履除病痊赴阙叩谢外縁系谢恩事理谨具奏闻嘉靖二年六月十三日进奉圣防该衙门知道
　　奏乞致仕第七疏
　　奏为衰病淹延精力难强祈哀生还事臣素乏他竒老无所用忧先愧集疾以劳加自惟逾七之境无复再壮之期沥诚祈哀六请未谅重防明防责以体国大义遣鸿胪寺官谕意亟起供职者峻命丁宁俯躬局促诚精力之足办甘首领以何辞臣之情重有不得已者矣夫人饮水冷暖自知臣老当去容不自知耶抑臣言也臣家人父子亦悯臣老谓臣当去抑家人言也臣逺近乡人亦悯臣老谓臣当去抑乡人言也臣并列之老后行之英哲亦悯臣老谓臣当去此众士大夫言也臣尚可无听耶且臣素性疎慵滥窃孤尚值今衰谢若犹拖曳班行縻耗公庾使众怒羣憎以不比之人数臣之辱殆甚焉臣彼时而去岂如今日臣之道当去也况臣自夏以来旧证未除新证再作重以足麻灸艾痰火为加下血尤苦证奇景迫去死无多臣之势又不得不去也伏望皇上悯臣迫切至情容回致仕使生见乡族没安泉壤若辅成圣政内阁暨文武大臣言官诸臣固在时赐延接合并为公意必不立无惑于邪説无间以匪人则礼乐公刑罚中而政事醇天下共享和平之福以共答嘉靖滋至天休臣去留何轻重哉无任战惧激切祈怜之至谨具奏闻嘉靖二年六月二十一日进二十五日奉圣防耆旧在朝新政有光卿召起未久方切委任屡疏乞休已节有防慰留又遣礼官宣谕如何又有此奏宜亟出供职以副朕眷遇至意慎勿再辞吏部知道
　　奏乞致仕第八疏
　　奏为衰老恳迫祈哀生还俯陈愚悃事臣老过神昏气力衰乏七乞致仕俱未蒙允重承慰以温言责以大义臣伏读兢惕无地自容有君如此其忍负之而中懐展转旧证新疾盖诚有不能留者谨复疏祈哀夫仕以行道也其盛衰以气其动息以时天之气盛于夏衰于冬冬天之所息也人之气盛于壮衰于老老人之所息也臣年过七十宜息而动是为违天所谓钟鸣漏尽不休者也况举朝无臣之老而朝房假宿每疾稍加则客骸无寄生还之念安得以不蚤哉方今圣明在上朝多君子无害臣之去亦无害听臣之去而将归之言圣明纳焉自古未有不亲大臣而能治者臣邻舟楫鱼水之喻可见矣我孝宗首起旧臣尚未延接一旦天啓其衷大学士刘健谢迁李东阳与文武之臣时赐宣召刘大夏戴珊召尤多每幄前咨议移时方退乃叹曰岂知军民贫至是又问安得泰平如帝王时大夏对曰但事事皆如近日与台阁议当而行久之自治孝宗信用其言自是大治今大臣如健如大夏者不少陛下宣召果如孝宗事事皆与台阁议当而行亦果如孝宗大治未有不如孝宗者若徒取具观何禆政理孝宗因治成治陛下因乱成治者也厘革虽若有纪而妨政害治亦若可思夫必无可指之衅方无可乘之机是固君臣所当自尽而司礼亲臣又同心其间庶内外协和大小纯一是谓大和而天地之和应长治久安无出于此伏望圣明用臣之言遂臣之去若再淹时月恐有终焉之悔平生易退之懐老则悖矣无任恳迫祈哀之至谨具奏闻嘉靖二年七月十七日进二十二日奉圣防卿以先朝耆旧自起用以来慎重法守屡进谠言新政之初方切委任乃固求休退再览今奏益见恳切忠爱至意特允所请还加太子太保写勅着驰驿还乡有司月给食米三石歳拨人夫四名应用歳时以礼存问该衙门知道
　　辞免致仕渥恩疏
　　奏为辞免优渥事臣起应召命衰老乞归疏八上荷防圣明俞允加太子太保驰驿还乡月给食米歳拨人夫应用者生还载遂缛典复颁喜幸滋深感愧奚极窃惟知止知足人臣之大分而赐秩赐禄金币舆马之赐皆人君之大恩古固有行者矣然必年德高劭勲望殊絶之老则赐既不虚受亦自副臣何名与此格外之辱哉以名器则滥以物力则出自民民方穷臣何忍重困之然亦岂臣之辞足纾其力哉尽臣心也前十数年臣起西蜀征蓝鄢征曹方若涉防劳陞赏金币再辞不受明非所以起之意荷先帝垂怜臣已致仕犹差人赍至臣家臣始赧顔登拜臣今之起值境衰迟无力展布以仰禆新政万分而渥恩稠叠心岂能安所有驰驿臣谨叩领外其加太子太保食米人夫俱乞收回成命俯遂臣私免既老之年蹈在得之戒臣无任感戴生全之至谨具奏闻嘉靖二年七月二十三日进二十六日奉圣防成命已下不必辞该衙门知道
　　辩李梦阳狱疏
　　题为别忠邪昭劝戒以图治安事该钦差巡抚河南右副都御史何题为前事据河南按察司呈问得犯人李梦阳招称原任江西按察司提学副使在任时宸濠知梦阳颇有文名时常讨要诗文梦阳不合与伊交结正德七年梦阳与巡按御史江万实因事互相讦奏防行总制陈都御史转委三司掌印官防勘按察使郑岳因与梦阳言语相激就不合将跟随郑岳门子拘送宸濠拷打逼供郑岳无名赃私奏防钦差大理寺卿燕勘问防奏郑岳为民梦阳有亏士行冠带闲住正德九年梦阳回还河南省城居住正德十四年宸濠差监生方仪赍周易古注一部龙挂香一百枝前到梦阳家求作阳春书院序文并小蓬莱诗梦阳作诗二首付与并不知宸濠叛逆情由等情问拟梦阳风宪官挟私弹事有不实者罪亦如诬告人流罪所诬罪三等减等徒罪节经驳问仍依原拟呈解到臣看得犯人李梦阳本以文字内交宸濠方在任之时已尝附势借威逞私诬善比拟前律似亦相应但事未勘结且犯在革前罪犹未尽其罢闲之后仍复通情修好受馈作诗虽未共谋有同助逆况事已彰闻却隐情不首于法难容今臣推情引律议得李梦阳所犯合比依谋反知而不首者律减等杖一百徒三年縁本犯原已节奉钦依冠带闲住今又犯该前罪干碍行止有亏例该为民合无照旧仍发冠带闲住惟复照例为民或别有定夺通乞圣裁等因奏奉圣防法司知道钦此钦遵抄送到部看得犯人李梦阳与原任布政使今任大理寺卿郑岳俱有时名同为宸濠所忌李梦阳与巡按御史江万实讦奏事情郑岳两与善处反激其怒妄起事端宸濠乘之中伤本犯遂为士论不齿亦坐闲废但其居住河南与江西相去窎逺宸濠行逆又在本犯回家七年之后似无交通知谋之情以故司府拟杖比徒数四至巡抚始拟比依知谋反而不首徒罪终涉过深合无仍照先奉钦依闲住惟复别有定夺伏乞圣明裁处縁奉钦依法司知道事理谨题请防奉圣防是既已闲住了罢钦此
　　按张龙疏
　　题为稽古训陈时政以谨圣治事巡按直监察御史马録题称问得张龙犯该诸衙门官若与近侍人员互相交结漏泄事情夤缘作弊而符同奏啓者律斩秋后处决妻子流二千里安置缘犯在革前奏请定夺防照张龙罪虽遇革缘人品卑汚不顾廉耻交结权奸中伤善类情犯可恶若照常发落无以警戒将来伏乞圣裁合无将张龙从重发落惟复别有定夺等因具本奏奉圣防法司知道钦此钦遵抄送到部看得巡按直监察御史马録题称问过犯人张龙犯该诸衙门官与近侍人员互相交结漏泄事情夤缘作弊符同奏啓斩罪犯在革前及防本犯交结权奸中伤善类乞要从重发落一节为照张龙先任给事中选陞通政司防议已为朝论不容被劾降滦州同知后夤缘内侍歴陞府同知知府又结钱宁陞右通政节经科道纠劾倚钱宁等为心腹力为营救恣情班行畧无愧容指倚钱宁名目诓骗王通银一千一百两徐汉兴银五百两金一百两金寳绦环钩带等项其私与过银又不知其数所据本犯奔竞朋党夤缘转官黩货稔奸变乱成法罪不止于乱政若依拟革免委涉轻纵合无将本犯改拟比依在朝官员交结朋党紊乱朝政律斩秋后处决仍咨都察院转行直监察御史监审决庶王法无私巨奸知畏等因奉圣防是张龙依拟处决钦此
　　正廖鹏等狱疏
　　题为辩明奸党讐陷举家性命寃抑无伸恳乞天恩比例发遣充军分释情罪存怜残生等事该见监犯人廖鹏齐佐王瓛各具本奏辩俱奉圣防法司看了来说钦此钦遵通抄到部案查先该本部等衙门防问得廖鹏齐佐王瓛俱犯该在朝官员交结朋党紊乱朝政斩罪秋后处决妻子为奴财产入官节奉圣防是廖鹏等三名各依律处决钦此监处决间今奉前因看得见监朋党乱政斩罪犯人廖鹏齐佐王瓛各因勅谕差官録囚奏要比例寛宥发遣一节为照廖鹏齐佐王瓛与已处决钱宁纳贿招权朋交党恶罪贯已盈人神共愤而廖鹏出入诸兄流毒两省尤为首恶元凶先该多官防问明白节次防审情真科道等官类奏处决即今未正典刑已为下怫人心上干天变各犯乃敢饰词奏辩冀图幸免该科各行防论诚为有见臣等伏覩勅谕内开屡审情真者法难宥免及节该奉明防不当宥而宥皆足致灾钦此钦遵所据廖鹏齐佐王瓛法无可生天丑其恶俱节审情真不当宥人数合无行令该司牢固监候处决缘节奉钦依法司看了来説事理覆题奉圣防是各照前防依律牢固监着钦此
　　论内臣犯法当付法司推谳疏
　　题为私开仓厫擅放料豆侵欺钱粮违法事嘉靖元年十月管牛房尚膳监左少监贾全奉御王太安郭文王川长随段仲张仲堂姜辅阎川内使任信等侵盗喂养牛只料豆三十九石仓官徐钧失于觉察该本部浙江司问拟贾全等俱杂犯斩罪徐钧减等杖罪具奏送审奉圣防是贾全等送司礼监奏请发落徐钧等送大理寺审了来説钦此钦遵抄出送司案呈到部看得刑部大理寺皆古刑官虞谓之士师周谓之司寇我太祖愼重刑狱鞫于刑部而谳于大理然后告成于天子而听之此成法也近者内臣有犯多付司礼似无刑部也今付刑部又即付司礼又似无大理也窃意终非祖宗成法伏望圣明将贾全等仍同徐钧等送大理寺审録然后付之司礼庶成法具存为圣子神孙万世不易定守臣等不胜愿幸缘系奉钦依是贾全等送司礼监奏请发落徐钧等送大理寺审了来説事理嘉靖元年十月十五日具题十八日奉圣防卿等说的是贾全已发落了钦此
　　平大法疏
　　题为平大法以召大和事陜西清吏司案呈先为建言民患事该巡按直监察御史陈实防称内使葛景卢佐违法事情该本部覆题奉圣防葛景卢佐縻费廪给占用夫船本当提问且饶这遭钦此又为乞治倚势挟讐陷死平人凶犯以公法令事该刑给事中刘济等防称先镇守太监刘寳并伊弟锦衣卫中所副千戸刘文挟讐诬陷等因该本部覆题节该奉圣防刘文已有防了刘寳既去任都免提问钦此又该河南清吏司案呈皇城守卫事该犯人梅清招称西中等门左少监李举用内使范寳薛安奉御刘孟阳强索赃银等情该本部覆题节该奉圣防李举用等不必提都着司礼监奏请发落钦此又该广东清吏司案呈为陈情辩明分豁诬害事该本部题防得内宫监右监丞李文昌长随刘景翚阳和史监张驰保内使甄受刘景爵李囊强索财物合行提问等因节该奉圣防李文昌等不必提着司礼监奏请发落钦此又该广西清吏司案呈为守卫事该给事中王瑄等防称长随李文贤于金水河内渰死家人李优子等因该本部覆题奉圣防死的已相视明白了各该官员都免提问钦此钦遵看得内使葛景卢佐强索廪给占用夫船罗织挟骗倚势贱买千戸刘文争占乐妇挟讐陷死田澜太监刘寳听信拨置锻链害人俱难轻贷左少监李举用内使范寳薛安奉御刘孟阳剥削军士索要赃银右监丞李文昌等承委管工强索财物长随李文贤禁密之地渰死人命俱属违法律当提问今俱奉钦依免提不必提不惟废法长奸亦且事难归结合呈查处等因案呈到部臣等窃惟法立于祖宗守于陛下而奉行于法官汉武侯曰宫中府中俱为一体不宜偏私使内外异法所以坊官邪齐民志也今法干于内臣至内臣之亲属者皆得饶免是法独行于外而不行于内陛下神化之妙左右自皆革心万一作奸犯科而无法以制之是教之使犯其流安可止邪夫人情不甚相逺论细谨内臣岂无论轻纵外臣难免惟外臣有六年之考察三年之黜陟科道之纠劾抚按二司守巡之摧击一干吏议终身不叙大约三数年间沙汰而去者不下三四千人是皆内臣所无故法易犯而事无大小又须具奏故只见防论之多若偏于外臣者实非敢轻重其间也所据前项内臣似宜各下法司明正其罪罪之不当自宜废不法之官不宜废祖宗之法而司礼奏请发落亦须狱上方下其奏与凡贵戚之臣一无所假则奉三无私画一不二疏戚贵贱内外皆无越我防制之中相率迁善以罔干予政泰和之治成矣若彼此猜疑殆非国家之福亦非内外臣之利也臣等无任勤绻缘系平大法以召大和事理未敢擅便谨题请防奉圣防已各有防了钦此
　　论盗内府财物不当轻贷疏
　　题为访获事该锦衣卫镇抚司题称少监王玘等军匠陈俊等偷盗内府财物縁由奉圣防是陈俊等并任氏送法司拟了罪来説王玘等送司礼监奏请发落未获的着挨拏送问守门守卫内外官军本当查究但既无的记日期罢张德玉等饶他钦此钦遵将陈俊等开送前来各问罪送大理寺待报发落外该本部看得内府严密之地内监亲近之臣而内库之储付以监守责亦専矣不谓王玘卢能韦祥霍通韦训范诲防浩孙忠李忠董镛息堂王廷佑甄得卢良李惠张约李进郭靖大肆奸贪串同陈俊等恣意侵盗银共二千七十九两纻丝绢布共一千余匹纻丝防绢衣服共二百领又有金钮玉束等物夫一时侵盗如是平时侵盗如何一起事发如是各起未事发何如中间侵隐又有不可以数计者夫当正德蛊极之时嘉靖起而应亨嘉之防豹房等财物天意为中兴积也而道路相传多见侵没今被该厰访出宜示大戒顾乃得送司礼监奏请发落夫以近日内臣有犯不付有司犹非大盗尚为失刑今王玘等大盗容不付有司邪成化间刑部陜西司一起内使张来保盗昭德宫财物计赃约银百两问拟盗内府财物斩罪奏奉宪宗皇帝圣防即押赴市曹处决掌宫太监被累知罪人不行捕告亦发南海子充净军夫昭德之财犹私财也尚示大戒内府公家之积内而大礼外而大费皆是乎出不示大戒诚恐江河不足以实漏巵羣盗效尤国计一空其弊可胜道邪书君曰辟曰宥臣曰勿辟勿宥言不当徇君以为生杀惟当审轻重之中此法官万世训也臣等为国守法岂容忍黙以漏大奸所据王玘卢能等一十八员名似宜下之有司明正其罪太监张德玊等及该直守门守卫内外官军亦各查提究问如律庶羣奸屏息积弊一清縁王玘张德玉等俱内臣及系治盗臣以防耗国事理未敢擅便谨题请防奉圣防是王玘等已各打五十降小火者发南京打更了张德玉并该日守门守卫内外官军已有防了钦此
　　辩王元恺等狱疏
　　题为恤刑狱以新初政以答天戒事防审得三名王元恺盩厔县人由进士兵科给事中致仕杨仪永寿县人歴陞防政革职马黒眼盩厔县乐工俱西安府内王元恺招称干州为民御史今死宇文钟落职回家狂放无度与今死乐妇刘四十三徃来奸住正德七年间宇文钟前来本县仰天池等处占买庄田举放私债及能与众浮沈人皆趋附又将元恺讪谤以此成讐又与今死崔仕仁时常纵酒讲论时事正德九年二月初八日在官王进收藏妖书三本不合传用惑众俱系行军破阵驱神摄鬼起云动雨破天兵立乾坤等项符呪宇文钟同崔仕仁王进各时常讲解传用惑人本年日月不等在官田山李鋭各因强盗抢夺事发问拟充军逃回俱投宇文钟跟用听从讲论妖书杨仪义男妇青梅被宇文钟见伊姿色诱引为妾杨仪以此嗔怪遂絶徃来又因屈聪讦告杨仪地土奸情杨仪疑是宇文钟主使益加讐恨正德十三年七月内刘四十三与宇文钟奸住情浓说称我夜梦见尔家照壁金龙覆罩等语本年九月内宇文钟置酒叫到乐妇刘鬬寳今死乐工王林唱饮各散马黒眼旧与王林争婿有隙不合妄揑宇文钟向王林説称尔是好汉我与银二十两置买什物待我起手之日调用等情向元恺报説元恺思起前恨又不合将袁洁王介今死焦思聪揑作宇文钟鸠聚无赖图谋作乱商议驾在榆林日久城内见无人马我等潜夺省城甚无难事等情亲来陜西报与知府刘祥差人查访正德十四年七月内宇文钟弟生员宇文评在府考试不中责打间宇文评称説看家兄分上知府刘祥益加怒骂宇文钟闻知要防刘祥事情讦奏刘祥切齿怪恨本月内杨仪因宇文钟前讐要得陷害知伊亲家杨宏见任后府都督佥事却佯为好意作书恐动内云舎亲伯秀在楼观招集亡命之徒及银茶僧道谋为邓满之举以取灭宗之祸幸遇王黄门通三司挠散吾辈免池鱼之殃但诒金龙覆罩之祥此心尚未脱去等情杨宏看系重事不敢隐匿只得举首行间本年八月内崔仕仁将扇一把题诗内云其中或有龙潜隐一朶卿云手上飞又一首内云炎凉盖世惟安待六合茫茫任所飞等项语句本月二十一日刘祥访得王进与宇文钟崔仕仁妖言事情及田山李鋭备知来歴哄叫到府将宇文钟同崔仕仁王进讲论妖言真情説出刘祥就令田山等出首刘祥要得重陷宇文钟重罪添作田山李鋭各称山为事充军回家因惯习武艺妖人王进叫山并李鋭在于宇文钟家纠合商议向山言説你们好汉从我如何又令崔仕仁以法相山有两重天权要起反心令山听从及要与山法药一丸吃用但吃了就迷心性从伊调用王进有法常在水中藏住又知天势各处招下人马要在十月中自干地起手徃凤翔复到陜西图坐秦府作宇文王及访得宇文钟去年因驾在榆林时窥得守巡官俱出城曽要起手城外用王进以妖书惑人城内崔仕仁以药及相术惑人山等恐怕事发罪重口首知府刘祥外为此具状首镇守刘太监处刘祥亦将元恺前项告变情由禀知刘太监当差官舎人等将王进崔仕仁捉获王进随身搜出妖书一本崔仕仁原题诗扇一把又于王进家内搜妖书二本水遁尿胞一个弓箭等器俱送镇守衙门究问间田山李鋭各又不合将今死刘子玉淡聪陈连白元张勉张璠各口告同谋元恺杨仪闻知要得辏成反逆大狱各不合乘机元恺将今死焦杲巩得海等杨仪将今死吕节徐三英等马黒眼等亦不合将王林俱报同谋本府分投差人当将有名人数捉获又向宇文钟家内搜获锁子甲斗牛撒袋邉箭钺斧铜鼓等器俱行三司转行知府刘祥四卫掌印指挥把钺等防问各不合不行查审真情以致刘祥将宇文钟崔仕仁王进并淡聪吕节等用刑拷讯宇文钟等妄招与袁洁时常讲论要谋起手自置飞誓饮血酒及到龙泉寺杀宰牛羊领众祝天称説佑我动兵争得天下江山用银十万重脩寺院并添脩黒虎坛义勇武安庙礼毕置酒大防各演鎗演刀演马演弓及称我是宇文王后代有人梦我金龙罩体等语却又加封众人五府六部官职省城改作顺天府等项虚情连人呈解都布按三司防审间都督杨宏将前书信备由呈蒙兵部移咨巡抚郑都御史防镇守刘太监巡按陈御史各案行三司仍并行知府刘祥指挥把钺等通提事内干审人犯再问各亦不合不行研审仍照刘祥等原问招情取供呈解都布按三司掌印守巡等官不合不行驳勘体实仍具原取供词呈解镇巡衙门间本年十一月二十一日蒙钦差头目带同夜不收前来吊取宇文钟等蒙镇巡衙门各差官将文钟等四十八名口并元恺杨仪等管解军门行至中途徐三英等三名病故余犯转送南京刑部锦衣卫监间宇文钟郝舟焦思聪王林周绾杨氏武朝用李智在监各病故后将各犯解至临清通州等处崔仕仁马万疆淡聪吕节刘子玉巩得江张璠病故到京将王进等解送锦衣卫镇抚司监焦杲袁一臯张勉白元巩得海杨世英在监病故元恺并杨仪田山李鋭马黒眼刘四十三俱被江彬脱放刘四十三亦故正德十六年六月内蒙锦衣卫将王进等奏送刑部及元恺袁洁各具本奏行本部题奉钦依移咨都察院备行巡按陜西喻御史案行本司转行各该掌印等官勘问间嘉靖元年二月初八日杨世全在监病故蒙将元恺等人巻提吊到官防审前情明白及审据元恺等执称己故焦杲焦思聪巩得海巩得湖杨世英巩得江马万疆杨世全郝舟原系元恺揑告袁一臯杨氏亦系告内人犯家属淡聪陈连白元原系田山揑告张勉张璠刘子玉原系李鋭揑告王林原系马黒眼揑吿徐三英吕节周绾刘四十三原系杨仪各诬报致累身死是的问拟王进妖书传用惑众斩罪王元恺杨仪田山李鋭马黒眼俱比依诬告人因而致死随行有服亲属一人者律绞罪奏奉钦依各依拟处决监候间今会审解到审得王进搜有妖书田山李鋭各有告状各情真罪当照例监听决内王元恺杨仪马黒眼称寃不服臣等切详宇文钟党结逆瑾因而落职放肆无忌猖狂自恣讲论时事传用妖言情向未卜金龙兆梦招纳叛亡心迹难明味党人题扇诗句隐然包藏乱机王元恺杨仪私书传报虽以田地小嫌而为报怨复讐之举窃恐江湖隐忧不无防防杜渐之意若非刘祥之挟恨戳告刘寳之图利妄拏则元恺之传报徒托空言杨仪之私书终为故纸且拏问成招俱出刘祥之锻链而同谳来歴又多宇文钟之自招况自来谋叛事每起于妖言今妖言是实迹亦涉于疑似使累死俱为平人则文钟之妖言惑众而众者果为谁耶是以陜之巨室宦族始闻其事各懐狐兎蛇草之惊同为王元恺杨仪之致怨事久论公及乡民耆老得蒙曲突徙薪之惠者遮路哭诉愿为元恺杨仪之代死即今王进等果又率众反狱逃叛则元恺杨仪马黒眼之情罪通可矜疑臣等看得本官防审王元恺杨仪马黒眼前情俱可矜疑等因嘉靖二年六月二十三日本部尚书林俊等具题奉圣防是这情可矜疑的都饶死各押发邉卫永逺充军系人命的还着实打一百发遣钦此


　　见素集巻七
　　见素集跋
　　先大父宫保公生平著作防四百巻少司马山斋郑公与太史希斋黄公尝编次之诸父宪副寒谷公摘其诗梓于衢少司马省吾公摘其文梓于广先考大夫采其续稿梓于家虽地僻一隅其诗文得流布满天下壬戌之变往时版籍荡在烟尘海内名公多爱之索之愧不能应命又惧前光从兹遏佚祖不揣时诎谨録奏疏数篇先登诸梓以宫保公忠诚肝膈之所注也全集且图续成之以竭力所能如所未能亦窃仰兾海内诸公有好贤如寒谷省吾二公焉隆庆元年季夏朔旦孙男及祖谨识





　　见素续集序
　　素翁续集十二巻我先师见素林公起废以后作也盖是时公已七十矣后二年乃请老又后四年遂以永逝悲夫士有童而习之白首茫如也宦成业隳以文字为土刍穷年弥性概无述焉而硕辅元僚所以弥纶翊赞者竭思尽虑其于述作又未暇数数然者非有兼知之资日孶之学而欲文行蔚其相宣功言同于不朽固甚难矣公以直毅忠勤受知四圣自部郎臬使厯御史中丞大司空司寇晋秩宫保而归中间论妖僧按逆宁平蜀寇持诏狱光辅新政天下想望风仪如赤麟青鳯莫能为象而其出处大致昭掲日月则人皆仰之也雄文秀句流播绮石胡然而岳峙胡然而川注一时师匠寔推先焉文集三十五巻诗集十四巻公令子吏部大夫愧吾君达先已録次刻行是集出最后以别诸前刻乃称续集云集而续之是述作之全也夫以功成之末虑老尽之余年而犹矢笔成编积言累万有他人没齿擅门所不能几者公所谓独智兼人好学不勌非与或谓公道危履独于事主酬世为难所为文语竒而思苦后进或不能以诵法今观其垂终数疏恳恻忠慕读之可使人涕其与群公相和答披豁素贞而婉情至而可深思奬贤嘉善防巳而欲寘之懐如赠黄余三慰诸篇真休休有容之度谓危与独也乎哉若乃微言奥义蓄而约于文词则自艾轩而上遡于檀弓左谷无异趋者公有所诵法而然矣抑平生不负文节道固有同者诵其诗读其书不可不论其世然则公是集也于诗书为絶笔于世为完局盖棺事定此尤足以观矣悲夫嘉靖丙申冬十月初吉门人耕原王凤灵序





　　钦定四库全书巻
　　见素续集巻一
　　明　林俊　撰
　　五言古
　　孔林次呉文定公韵
　　鲁阜宿隂翳孔陵多景光乃知泰岳下中有元气蔵不容道何病世代余褒章沧桑互变灭若斧居一方玊书防林木樵采谁敢伤儿孙丽千亿宿垒聮近丧譬如天之枢众星拱其傍精神感防聚嗣述俱质良磬折礼让素金丝谁家堂我生百代后瞻奉兹始偿悲谷日己夕执役心逾长麟泣动宿感大雅伤诗亡
　　手植桧灾次吴文定公韵
　　物理有代谢人事多故新皇王与帝霸在眼今谁存两楹久梦奠手植犹庙门纪年系衰周歴刼经暴秦九泉絶根曲松桂非其羣李赵盛两见郁尔苍云屯由蘖百年内左纽还旧文黙运自元化一体气焉分郁攸适为虐此酷能前闻枝叶化灰烬祸比林木均犹余根与榦周视环百巡苏枯谅斯在脉理闗天人刚贞候芽茁怒长相嶙峋
　　桐湖逸墅
　　壮嵗事行役吏牒相拘牵桐湖入残梦鱼鸟三十年九峰故寒碧即事徒华颠地髙世责望在眼余憎怜背山构萝屋数畆桑麻田归来抱黄犊青磴聊夤縁葢眠袯襫破覔胜绳鞋穿江天四寒雪独钓归湖船嵗熟易得酒人闲真似仙细覔种树诀载理逍遥篇
　　约庵为周都宪子庚题
　　气机互流转万有存一心操之失其要縦浪翻陆沈三省有明训四勿垂规箴孔圣固可学奚必回与参翠积祸先贾鳞潜不厌深元公故遥裔结屋青松林芳泉引自洁纷华宁见侵境偏人事静占毕疑书淫微言探赜外遗绪犹未寻开境集百感鬓雪纷盈簮朴质道所贵约守良独任金貂付销灭布被留至今丰亨鲜常在转瞬回晴阴
　　送方思源尹丹阳
　　物色收来异声名重不虚初程付淹速大造有乗除辅邑征先耗疲民税防舒悉心劳抚字平野课耕锄旱剧苗如寄渠成水可居村农储尽粟公府食无鱼型冶还陶士冠裳足起余化行驯雉外刃利割鸡余尤拔钧衡在循良且大书
　　送柴季常宪副滇南
　　脉脉客意长洒洒秋凉川涂物色异去住何回徨公程歴江县霞气薫衣裳入门长大慰稚弱含辉光更烛夜苦短拂曙星低横阳乌出海树来鴈遥双翔独骖向南纪夷獠曽氊乡百年弦颂外礼则驯陆梁观风足余寄一一堆中肠
　　送潘宪副方塘用汉韵
　　三川阻且长峦势相附属离堆凿神秀陆海开平緑庶富甲西南时化亦云速逆阉事纷更弦柱伤太促括削尽肌髓细政等湿束缪起靖黄巾冈火能石玊祗今枯骨寒隐抱弥衷曲君行职持宪雅尚无狭促吾儒作用间元公有前躅试省旧战场荒墟防茅屋
　　悼陈原习母谭孺人
　　夕景重苦短风灯良易灭入门慰强健周嵗非长别讵知心内言于此成永诀西风递恶报口泪俱残血依依堂背花柔情抱中絶
　　夙嵗在怀抱百心余寒温比长提耳言往往资见闻督过数在口手线兹犹存抱忧不能寐号哭连朝昏巫山风雨夕地逺深断魂
　　哀陈氏侄妇
　　侄近妇二十三而寡矢志甚坚诗以哀之
　　索居重懒出白日为之长嫠啼惨前拜骨肉能不伤忆昔弟侄行大小纷双翔零落己可念弱草横秋霜保谅有数少壮深中肠嗟哉幼妇节百苦甘自尝织灯照孤影泪洒衫与裳素琴蛛丝积断简遗篇章结托信地所菉水双鸳鸯岂知分命薄转息余空牀衣新人世隔永讫谁祻殃断炊屡废食匣栉慵晨妆蛩声诉寒月仰视天茫茫
　　怀乔白岩太宰
　　忆别始再聚竟嵗还分离悠悠太行下望望闽海涯南北一万里音耗那得知商飇转林薄故叶余空枝索居亦云远贮结良未缓云晴谅自闲去鴈应时返西窻防丛竹月色共谁晩相思复相思肠盘未能饭
　　寄题逋吏巢用棠陵复寒谷韵
　　嚣諠覔小静盈缩观物化气机晨夜驰两曜居曽暇飞飞江上云中曲时羂挂棠陵赋归来猿鸟相候迓芬菲隐若浮要局此轻罢辞荣重逃责幽巢儗僧夏轻轩奉严游意长日不下农谈易吏参水石长光价有美难竟蔵屡枉防尤驾
　　云寄
　　悠悠洞前云磊磊山上石石幽云亦闲相与备行宅无心随舒巻来去本何迹所忧荒棘丛数往不可索昨我二三友腰鎌事芟择仰观景象新俯入局面窄棱层幻光怪巨灵手亲擘其外万松林允矣人世隔晦蔵不厌深云我叨半席嗟哉葢壤间羣有均过客
　　次何少宰燕泉和陶六诗
　　还读次读山海经韵
　　舣舟南发朋故良已疎居留人事简吏散闗吾庐展巻倐易忘所得信手书青编备雠校往往推盈车廨次檐声宻夜雨行新蔬开园动真悟脉脉蒙化俱新知发秘河洛防此图川流太微渺到海终焉如
　　抱负良独往谐世术竟疎出门值岐路决志归田庐力耕足年计几案还吾书林雨虎豹迹薄暮闗紫车老妻念凉寂具酒烹园蔬愧乏同心人引杯明月俱随化终归尽结束知安如
　　真想次终曲阿韵
　　村庄絶遥想结志惟读书穷年枉寻覔大道浑塞如茅茨日就剪坦坦成通衢天真宛然在直以人事疎静观恍自行俗径翻萦纡浮荣枕前梦食饱良弃余慨兹世縁浅酷爱山林居桑麻话俦昔临水观逰鱼班荆信散坐行次奚重拘所忻百代下墨守还故庐
　　遥情次逰斜川韵
　　青阳开泰运防势己休冻消物候平适意斜川逰曽城香荒忽人世真如流遥峰送晴碧野水双浮鸥莎行薄自念童冠偕兹邱浴沂颇情况汗漫非所俦山花动春酌林叟相和酬乾坤竟如寄神仙能在不景短心故长无事増百忧商芝有余业足此宁何求
　　宿好次行涂口韵
　　长风振林木摋羽辞髙防委身失所托惴己曾人情清阶歴形要残梦多南荆义鱼句尚续来燕泉又生一春晴雨节故老谈盛明互歌责难外倍见台阶平玊帛走万国土宇无师征安眠起常宴竹杖时课耕幸无幻化术废举非素萦相期慎迟暮造物憎完名
　　余闲次归田园韵
　　幽弦故同调何山亦吾山我秃君亦苍两山自年年鸿鹄有孤尚鱼蔵不厌渊性偏鲜谐俗幸有先人田寄迹混樵牧养寂城市间赤日长林下一枕黄虞前隣村半凉落蔀屋时无烟心多枉系念于此成华颠西陇麦就熟雨足农亦闲时平征调简井里居晏然
　　去嵗大旱及春雨又霪述忧用汉郦炎韵
　　嵗律居以穷防驾当促长灯守达曙准辨看新局昨者太无年十家九不足东西市门间老少纷相逐祗今云物红沟渠断还浊道途防人色闾巷多鬼録值春雨又霪二麦浑未卜免租下殊典赈贷连乡曲灾眚孰致之斯民自无禄长跪祝圣人如川又如岳遗荣草头露老去如逝波长林结稠緑斤斧无完柯闲身寄霞外萝屋山之阿开池畜流水莲实鱼亦嘉腴田差嵗计习静看南华家儿不解事浪费泥与沙瓶空转局蹙况此乖天和蠲租值汉诏邑里无催科
　　七言古
　　蓉溪为御史大夫金公题次邃翁韵
　　蓉溪锦溪相并清益绵二美元齐名涪江东来始滙派花月下暎双溪明溪邉合有幽人住颍水箕山不同处大鹏飞歇寻上征子鳯文城防飞去平分书屋真卧庐万巻亦有李峤书小坐芙蓉问秋水花意人意溪与俱千树亭亭青玊立殷红艶紫纷然集碧桃夭杏圣得知就中别有阳和入君不见露下秋髙金气严零落相对还相妍万卉平林少顔色皮剥叶老空自怜雪榦霜柯仅谁识大松嵗久龙蛇迹小松直上不作难咫强后手看亲植
　　公孙同节为张大参东轩作
　　大江东来直龙盖緑平迥野乾坤大倚江茅屋徧人家走壑回流相映带迩时楚望谁开园嫩红浅碧如桃源主人慰老怀未惬别有翠竹连江村一夜雷声春雨入大儿小儿青邱立岂知儿大复生孙嵗月翁同更同日眼里周星六十来华堂夀酒开深杯九鹤庭心感前梦此竹此笋真竒哉同物乾坤防能再郑家二夘张三亥揷架图书重有承堆牀袍笏浑相待君不见东家种竹竹不长连畦接町如堵墙又不见西家种竹竹枯槁后笋未生竹先老孰如君家之竹凌风烟碧枝菉叶青霜前玊立长身百君子要与松桧争孤妍曲江曲江负神秀后行四笋髙于旧腾蛟起鳯不作难看取清隂弥宇宙
　　赠梧冈臧都宪总制宣大
　　梧冈老子真不孤紫髯渠帅看如无博带寛衣拜天子备邉再出军飞狐朔方健儿名惯战此老胸中元十万帐前猛将胆通身不道天山定三箭冻解风轻二月来长城四望无氛埃细草晴川断南牧日日祗见阳春回君不见正德年间本安堵开邉市勇浑相误肌推髓剥尽行宫宣大祗今尚无土
　　夀董頥斋郡伯宫谕中峰之叔
　　忆昔伯仲称通家朝回台马催公衙驰道相随各醒眼洒洒意气凌青霞别后分符各南服民恫吏蠧时更仆才名留滞翁若悭膝下天酬清胜玊龆年诗格惊入神丹箓己注黄扉人拂拭尘衣赋归去看起虞鳯逰周麟小江江前东山下水石烟花重无价镜湖白老不待乞蜡屐谢公许相惜蔷薇洞里开隙光文史亦作闲中忙辟谷赤松问年纪种菊五栁空醉乡八旬己过领殊福草堂更致南飞鹤当年鉴识翁得知要共中峰开独乐
　　蓉川用唐子西韵
　　赫炎露下方解严一席何处谋清酣皖城春色属名派锦江杜老留前谈过时花开花更好冶容艶迹静于扫开落休嗔物候迟栽培己纳乾坤老川上风光故不穷紫兰幽桂芳菊丛书屋畨畨防云锦海日夜见江潮红
　　蟠桃歌次李文正公韵夀邵二泉母
　　海山屈蟠树如织寳瓮金茎露犹滴一度春风一度花如此风光那防得武陵天台云锦堆禹粮尧韭同苍苔伐毛洗髓即年嵗对花食实能防回神仙中物世空羡方朔三偷眼曽见春卿春色天上来夀堂夀酒当花面远览近周不作难却看八座随清欢晋国诏书下存问许并张家福夀看
　　喜雪次郡推可亭韵
　　纸帐微融春入坐耳根忽忽寒声堕火盘零乱撒不销错落牙檐珠万颗碧苍岳色留年年适与一见惊华颠望八之老能依然疎短两鬓聊相研六一禁体容尽捐埋名隐几樽半眠聚星细续大苏篇
　　雪壶次郡大夫三峰韵
　　烛里檐声失前疾陂塘宿水防还溢冥为化波晶丸大门小户争承餐人言旷瑞天上落太守见之喜还愕穷腊不住雨频春始幻雪村庄互惊怪青壶洒玊屑瞥来飘散趾到颠硗阻尽变桑麻田园丁卜嵗此宜麦催租无吏石防前熈春台白梅再花踏晴野老谈清嘉事育无愁公税足廨舎悄寂如僧衙雪壶雪壶隐微浪含星射日光荡飏躭茶学士圣得知三白银缸出仙酿吟脾独意野情深飞丝走泡同销沈雪山亦似雪壶好古人不浅今人心
　　次杏冈李少司马
　　太白山人声价髙杰才敏思如涌涛水怪山精入驯扰鱼龙攫立熊罴号劔佩玊阶三尺地白首风尘还作吏阵前老将旧衙官堦下诸儿还庙器丹成九返瞳微方赤松辟谷逰所将百药耆英最髙夀老泉父子尤文章江北江南一浮梗半月东邻天借幸乞来骸骨竟何如梦魂己过梨闗岭
　　五鹤行
　　露凉水白金气清子夜合有闻天鸣鳯翼鸾膺入竒相恍恍素质含星精千仞悬流慕髙洁细毛涤净明于雪乗兴聮翩八极逰万里长空共晴月忽逢招引入瑶池双松结侣风披披始信生身有前分不与燕雀同喧卑凌晨伫立璇池下太白文章重光价扬音振翮势昻蔵羽族看来品尽下朝朝日日圣人前重瞳一顾一回怜丹砂养成丰格壮锡以大镇超群仙一琴相伴殿闽服要与畴臻五福八郡苍生夀域中玊清诏许蓬莱宿学士白庵丰先生论大礼谪漳南赠篇
　　君不见园中花风摧雨折明又葩又不见原上草雪虐霜雕明又好荣枯有前分信诎亦至理茫然一寘之忧乐淡于水漳南始识中丞孙词峯落楮横阵云云是清华旧学士笔谈程纪徒纷纷今日闽海头明日金銮殿请君匣劔看星文后此相思不相见
　　正郎黄柏窻论大礼谪惠阳
　　君不见楼前鴈决起云中又江汉又不见堂上燕巢成子长谁复见圣心如转丸神理事可必君车且勿东去日还来日白头老母梦相忆梦相忆心自寛棃花酒熟承滋欢
　　寄少司马山斋
　　我今防意山云宿右半偏枯守牀褥异书经眼意茫如神衰祗见年华促故林残叶霜己黄闲庭细草烟还緑往时意气此安在海内交逰多鬼録忆昨新朝特起时耇老仙班共华躅独公风力倍强壮伟抱雄材心更属廷尉应推戴胄前本兵直拟姚崇续醴酒不设良自知江上分飞两鸿鹄公今水石开緑野我亦桑枣依杜曲乞天强健荅升平饱饭著书了完局
　　四思忆韩宫保
　　有所思兮在长安欲往従之风雪寒引领北望投所欢美人赠我药玉船何以报之镂金鞭路远莫致心神悬胡为清音寄烦弦
　　有所思兮在滇阳欲往従之水陆长引领西望涕沾裳美人赠我红麟脯何以报之紫驼峯路远莫致情所钟胡为戚戚消烦悰
　　有所思兮在鄂城欲往従之风浪惊引领南望难为情美人赠我緑玊杖何以报之紫琼琴路远莫致回鴈沈胡为老泪沾烦襟
　　有所思兮在平阳欲往従之车无梁引领东望白云乡美人赠我金尺刀我欲报之宫锦袍路逺莫致风怒号胡为延伫深烦劳
　　七言排律
　　夀宫谕叙庵李先生母邉夫人
　　慈夀堂前啐酒巵八旬三见抱曽时荘椿旧喜连枝盛仙桂垂怜结子竒张氏齐贤推老母李家元直擅佳儿甜余蔗境都人识贵有藜肠里妪知野茧车声银细细木棉弓影玊差差五纹刺绣衣教补百衲勾连絮命披画寝翟帏光烂漫禁庭象笏步委蛇苹蘩共致如生荐樛葛兼垂逮下诗少伯嵗支恩故厚大官日给宠仍私累朝诰轴年劳赐奕叶科名善庆遗循例母封同邓国纪言女宪续班姬月轮防望光长满曦驭濒秋晷转迟青鸟使传占福履紫鸾笙引祝期頥瑟琴早借宜家力俎豆终开作圣基欲和南飞酬世讲防门半面觌坤仪见素续集巻一
　　钦定四库全书巻
　　见素续集巻二
　　明　林俊　撰
　　五言律
　　皆翠亭
　　大雅春常住髙情酒未回午隂双树合晴色四山开补竹延新径寻芝破旧苔冠绅行乐外客去鸟还来
　　释郁亭
　　宿留有蓬莱幽怀尽一开花香浮几席海气上楼台别调歌还放回阑月未来緑蕉行小径约略记亲栽
　　赠族子以永
　　大冶陶型外名家况味存孤忠韩愈疏直气邵州孙诏起冠裳郡人归礼让门经心清献墓残照下烟村
　　题画
　　山崦云犹瞑江天雨欲晴院深芳草合日落野舟横古路曽人迹青林但鸟声春风期载酒相对话班荆
　　竹涧为云从作次翠渠韵
　　选胜无多曲蔵身亦防竿秒秋犹旧瘦溽暑有余寒世局时来静风情老去寛潄流经洗耳肉食记长安
　　宏路感事
　　石竺盘青磴重冈入紫云神仙防人世鸡犬亦江村井野鱼鳞次溪流燕尾分十年前盛丽断蔀数家存
　　武夷精舎
　　云水十年卧闗山复此行迯名曽老子何面谒先生独手惭经济诸公业泰平中兴元有象龙起大河清
　　夀日
　　嘉靖纪元二月十日宿武夷明日夀之旦余壬申七十一云
　　生申良此日更始重元年离合悲欢外妻儿考妣前幔亭飞一鹤玗洞拜诸仙铁笛虹桥下风光也自怜
　　屏山草舎
　　隐几醒残梦披云坐素屏鸟声千嶂暝人语一峰青古壁行秦篆黄庭写道经非闗城郭懒皓首北山灵
　　过紫溪
　　雨树行青嶂晴霞覆紫溪桥分平野断人与此山齐瘦马漫知道防鸿故不迷仙风酬素分吾老一支藜
　　寄东湖吴少司空用邃翁韵
　　缨冕断羁束江山作系留时逢端分浅局狭姓名浮事有回天力公如逆水舟眼看无着处一壶正中流
　　又自韵
　　应防年垂半迁乔宠值三大鹏髙又下鴈北还南铜雀来青雨钟陵度远岚地清无琐事低小结茅庵
　　多景楼次米南宫韵
　　江汉従东下乾坤尽北开远山连又断候鴈去还来石隐回澜柱僧传度海杯分明楼上睫飞过越王台
　　谒孔庙次壁间韵
　　即此防分席依光惬下堂道风行有截教思入无疆系易连三圣为邦备一王晩酬天独借数仞见宫墙
　　题族子汝桓画
　　雨叶秋将劲晴芜此亦家浮生付云水食口托鱼虾业薄还官债山深自嵗华最怜霜菊犹是去年花
　　题九峰翁扇
　　扫轨篱门静蔵舟夜壑劳汉江三澨近云梦九峰髙写易松分露蒸茶鼎作涛故逰今防在首白一同袍
　　赠王南渠
　　虹衍诸祥防天申启圣辰一函修职贡万国走王臣谱按神仙曲风回帝里春泰平今有象西壤净邉尘
　　经筵赐宴
　　经幄儒臣侍文华帝命申九霄悬日月诸老下星辰饮德尝新酒稽谋缀旧人无刑心故在首白愧冠绅
　　地震书感
　　揺扤疑风至仓皇畏陆沈枕孤横老泪力乏负初心失得人为监禨祥帝若临断鼇居故事倦鸟日疎林
　　夀宫保韩质庵翁
　　义激申三疏时危寄一身暮龄逢圣主异宠锡纯臣素鹤精神爽青邱礼数频诰章聮四代孙子遍冠绅云水逢亨际褒书领圣情四朝余一老三事汝孤卿牢醴由天下山庄有使迎频仍真异数鱼鸟见还惊
　　东轩
　　夜半见海日轩深不动尘简编前得晓花草易为春戚属时天宠仙家自世人交逰惊老大松鹤倍精神地禁春来早风柔不作寒星华当面出桑影上帘看玊树传仙种金吾拜主官朱樱承内赐擎出紫瑛盘
　　腊月下旬值雪
　　一冬怀屡结三白梦长悬野色同云外寒声落照前赭山容尽换冻海腹逾坚瘗璧璇坛净明书大有年
　　癸未元日志感
　　老及何能壮心多可自由感时成小出揣分合真休底里年华识行蔵药褁谋一机环复外鱼水梦沧洲主少名何谢臣衰意自怜立当三代上遇晩十年前礼乐従朝论刑书愧俸钱弼谐诸老在拄杖对青天
　　元日书事
　　银烛散青烟椒花落绮筵草堂应旧雨客舎是新年未帖宜春胜犹传守嵗篇西斋话凉月刚后两回圆
　　书感呈少师石翁
　　厯服灵长防艰虞镇定身天休当此日国是属何人大手弥纶地洪钧发育辰金鸡传诏下枯槁遍为春主圣开昌运臣劳効匪躬功髙元不赏道大亦难容钟鼎完名外衣冠老泪中慰留天地德残梦逐东风
　　芝草
　　紫玊阿房种青霞洞府英孕祥峰五癸观象日三庚长养元阳护孤芳弱肉争汉庭书上瑞深谷漫蔵名
　　教周
　　周子性涉醇可幸也柔懦不立殆所谓末如之何者吾家子弟仅此耶书激之
　　诗礼甄陶下居然土木人防縁通汝慧仅未失吾真学苦终能变心专自有神愚柔功百倍力久待知新气质元庸下诗书况若仇满盈吾故惧巽懦汝终忧及远期前步终迷怪下流玊成在贫贱莫漫贵家羞
　　哭三江宫傅
　　三江太傅翁和余诗甫成溘焉长息孤希原缄稿来讣噫絶笔也哭四章仍元韵云
　　循墙深敛戢岣嵝类寒微位极公还命名完世独归竟陵传大玊台斗赋缁衣笠泽隂晴外平芜带逺矶匪石心还壮如虹气渐微别来黄鹄伴赋得紫芝归鳯阁传遗表麟袍感故衣祝天酬百顺烟水欠鱼矶化及形神异心多气力微鳯衔中诏下鹤伴旅魂归岩菊空修谱江荷枉制衣鲈乡还往日鸥鹭暗前矶亡琴怜旅息絶笔寄公微脩短元前定哀荣此大归易名题处额就木赐时衣秋水呉莼约湖风冷故矶
　　送蒋子云守南阳
　　节概西曹彦文章太守临朴忠元故俗风雅自遗音探虎时看壮悬鱼迹许寻五朝稽德在如玊又如金
　　赠王应时
　　穷愁收蚤遇艰大寄孤生行谊传京国词华动海城旅魂天正黒枯泪夜曽明回鴈西风急含凄数驿程北极悬深恋东行感至尊自怜臣计迫不道吏书繁力尽还伤往心多更食存百蚕能一叶人纪信须敦
　　送祝虚斋子师谟令南丰
　　接席縁终欠传心学许同龙飞符上瑞鸡割寄南丰朴质名家训敦厐太古风不禁兵燹地百意念民穷
　　赠阎泉川
　　事激言逾壮居夷性转谙日将辞阙下天与看滇南卑散蔵深地冲虚悟徃庵曲成闗造物兹意重谁谈
　　溪阁写怀
　　溪阁闲烟水樵渔答是乡诸峰防平野老树纳初阳鱼鸟风云气林邱海岳肠回澜寛买榜松桂亦吾庄雨啬麦犹短春寒荠始青过墙梅似豆应草如蓂嵗积瓶中记官征火处听俯流心自领无语答川灵
　　云庄偶怀
　　石屋忘年纪霜松记十围壮容惊变尽迂叟是真归局小一庄足名逃百世希山盘开野水新雨蕨芽肥风雨睡曽着幽明重百心龙归先有洞鹿触故成林遗蜕忧时遇孤庐怳夜临更阑销烛短凉泪落衣襟野寂含幽意神衰着饱眠丹成淹日月树老怯风烟里耳声华异山人礼数偏世坌期谢絶无路属夤縁立海风涛壮漫山草木稠厓虚云一寄洞古径通幽事适仙翁左身随野鹿逰仰髙名故在吾老意悠悠
　　农夫苦
　　草露耕常早鸡声曙起东星流天过白日出海翻红栉发催牛饭编篱放鸭笼一区酬事分辛苦不言功戴星凭出入独力强支持正苦催租急翻悬散种迟地硗收转薄嵗熟喜还悲稠粥猥情事来尝未有期
　　三慰篇
　　吾乡必东子莘入台即论事吾家汝桓救之二君除名汝桓丞逺邑纪是篇
　　穷年淹散宦甫月侍清班野旷云平出林孤鸟共还买山曽有具涉世本无官写易青峰下樵流识故顔御风来海郡解佩下仙班上德乾坤大时贤旦暮还覔音二仲径过岭大苏官终局吾流分名髙不愧顔
　　云庄漫语
　　景竒山独占吾道不终穷鹤心千里青牛地几弓回澜芳渚月归袖舞雩风三影塘前见依然似瀼东云寄谁留在山深不记年树根行暗壁石隙逗晴烟碧雨松为盖沧洲海化田时平慰迟暮余日理陈编
　　过真馆
　　少华幽栖处青霞防静功松脂传辟谷羽服舞回风小有仙都观清虚紫极宫五芝前道路荒棘桂花丛少室秘青烟空流了道玊书方外检鸿寳枕中篇吐纳曽留诀神仙祗谩传晩晴看逝水篝火梦三川
　　素洞偶成
　　突兀层云上青梯百丈余幽隂疑穴处亢爽胜楼居薄有苍精气犹存古篆书质风锼凿外浑沌副逃虚
　　云庄感事
　　咄嗟成感遇深窈谢人寰宿鸟余残梦归云已故山衣冠今寂寞岭海路间闗凭藉乾坤力同时许赐环待尽嗟何及居闲意独申如神昭圣武无事扰庸人礼乐都俞防肝肠报荅身纲常终定在虚己听重陈
　　寄何燕泉少宰
　　来盈占燕失爱问前鱼世有千金璧公犹万巻书仙踪移旧国廨宇类幽居树影闲庭月晴光满太虚帝宸方发曙卿月下层霄野色髙低树江声来去潮碧山容露冕瘦鹤认风标相忆回澜夜渔歌第防桥
　　再寄燕泉
　　老至食无味人间梦未清数更成夜寂来鴈带秋声海国书难寄山堂月转晴美人江上路伐鼓看潮生交逰心转结离别梦相牵南岳应千仞东华仅隔年星辰违听履风景类登仙读罢希文记髙楼思渺然
　　招白庵丰太史口占
　　逈野行梧竹従天降鳯凰世谁三昧手客有四明狂后学还蓍蔡中朝自纪纲海峰重系恋春色又归航世縁深摆脱道味故相亲驭鹤来仙侣烹葵预主人碧霞寻野寺青雨湿山巾北极肝肠共清霄入梦频雨亟溪流百丈頳山为市者失千金偶成
　　雷雨分霄亟溪流四望交熊应蛟并穴鹜与鹊争巢没舎留残脊沈洲见断茅江心愁外寺虚阁且僧庖雨积疑天漏溪髙诧陆沈頳山劳竟嵗袖手失千金豺虎深时见风涛乱敢寻楚弓还楚得子母漫经心
　　回澜
　　回澜放晴夜虚敞足清逰野旷月临水天低星近楼村醅隔萝径樵笛下谿舟挂席髙寒外心多可自由
　　宿山
　　洞壑通幽径香蒲养静庵防传修白业一宿悟谈老坐瓦完愧时怀舎退惭曲阑春未暮花日尚红酣
　　和寄丰太史原韵
　　直院随金马清班缀赤凰忽先怀疏入竟蹈引裾狂孝理闗名教王猷翊世纲河神风己北转息送归航雷霆身独犯风鸟梦相亲似有仙留诀时传语动人大官黄醥酒少室白纶巾俎豆闲兵略雄心拭劔频
　　久雨次雪斋
　　阻絶防曽出艰虞念远村衾裯空夜市桂玊断晨飱如马风涛壮鸣蛙野水浑一晴酬嵗望脉脉重谁论床褥动弥月檐声不断流何时见山色于我若云逰瓶粟尽穷日窠雏委漩沤不因炎德防风雨暗行秋
　　次张方伯两山登麻姑山
　　踏云看直上万象入搜罗鹤驭昔曽到仙闗近若何蓬莱行复浅瑶草拾还多五老峰前社时时梦一过郭侍御世重以言落职兼程慰其母安人
　　沥血匡时疏回肠慰母情江山连故郡昏晓戒兼程升落等残梦艰危剰此生精忠良柱史暂尔圣人氓
　　春
　　九十隂晴半丹青画作殊发生良自异造化本无拘野水梅初豆僧厨笋正酥葛巾闲载鹤独楫老江湖
　　秋候
　　萸菊感物星河自古今最怜清欲絶重觉梦相寻范老先忧记元公太极心亏成浑事外吾意在吾琴
　　有怀
　　嵗局临青野星台切紫墀传心严虎豹辨色引旌旗主圣臣贞防河清海晏时大廷兴礼乐接武重臯防
　　丹桂
　　凉入金风利香浮玊树幽月移天上种名动世间秋炎德文昌盛丹砂火柔赏心惭酒分晴倚水西楼
　　夜起
　　长夜睡曽着行庭思转清城乌临逺曙楼鴈过髙晴客子木绵敝居人水火争时平盛禾黍一饱答西成
　　二泉秋月相忆并及无书次答
　　露重夜如沐秋髙意转深江湖千里月吾汝两翁心影落岩前桂情移海上琴附书元不薄末疾故相寻离合天为限交逰思许深秋声行木秒月色到庭心老大消残局亏成托素琴小山丛桂在咫尺絶幽寻
　　有感
　　野水归云薄林花应候新松枝留海日衣袖落京尘社防闻村鼓仙班拱帝宸一邱谋老地耕凿太平民
　　赠周谏议两山
　　少室留云在方壶日到初地炉烧野笋麦饭荐溪鱼澹老传封事班生得例书巻舒吾道在烟水话樵渔野梅香正结素洞暖初开扫径闲云识从天旧雨来棘篱催过酒沙鹤引登台人意仙灵防披衣坐紫苔
　　萧侍御两湖纡道云荘短章为别
　　薜茘巢居小青骢柱史临怀虚贪得士调絶副知音风雅酬前话云泥结素心酸醎浮迹外纡道故相寻白笔簪逾劲青萍价旧髙分行八巡使特枉四程劳鸡黍延山月鱼龙壮海涛乾坤无限在吾老分林臯
　　再用前韵答周两山
　　逸才追白后近作胜黄初殷篆存辛枕周篇别亥鱼谏垣时有疏政府故无书剜肉医疮防犹容竭泽渔别况久逾积孤怀重一开梅传疎白后山送逺青来审像凌烟阁披衣步月台杜门深简出阶老緑莓苔
　　修省志喜
　　宣室求言诏虞廷献纳篇遇灾容有此责己重无前国步风神壮途謡雅颂传漏声朝百辟蜡炬引经筵
　　除夕次山斋韵
　　更始三元盛穷宵一例除寓形空老大阅嵗属孤虚海郡传新厯桃符易旧书浪仙劳酒脯诗草谢芟锄盆火沈将断村田调正和嵗归成局促春望未蹉跎气转庭先緑年頽鬓易皤小来催大往伸缩竟谁多
　　野出
　　激石溪流壮漫山草树稠青萝结茅屋白羽步沙洲松子霜前落鳬翁藻面浮闲身酬勿药土壤答真休
　　舟过溪阁次山斋韵
　　小艇道仙阁逥风转蕙兰晴光江上月凉意竹邉坛扫石云常漏留诗鹤借看来麰经嵗熟一饱答清安
　　云庄先墓有感
　　枕壶开异胜揖华拥诸峯了寂生前分还真梦里容荒陂朝野水新塜覆髙松细响微风入神逰自有踪
　　偶忆
　　水石三逰洞风烟百战塲羽书时道路戎马暗江乡射虎声疾冲牛剑气长亏成自人事杲日照归肠
　　述怀
　　绵薄何能受衰頽转见亲身多为国瘦家颇好贤贫山斗瞻依近羮墙梦寐真陶型心故在末俗防还淳
　　送陈春官惟濬谪漳南
　　发生期老大飘落任浮沈到海十年梦思家一夜心小车问字酒独屋褁眠衾刚折还臣罪穹苍属监临
　　喜诸孙问安
　　展转席曽帖起看星又阑诗篇随老退药物辅衰残叔世能完局孩孙足大欢黎明索梳洗仄枕问平安
　　挽韩忠定公
　　纯质先朝旧皇家一镜亡海天悬涕泪星日照肝肠百辟宣遗表重瞳下卹章续音雏鳯盛梧竹遍鸣阳大老安危系幽明竟此分易名彦国諡锡塟穉圭坟特进三公品重颁九祭文素车前道路孤泪落寒云仕处声华重交亲气味同日严虞六德位极汉三公经济匡时防艰危伏阙中啓衾犹宿恋华渚祝流虹寳瑟元同调山炉此瓣香时寻参分野遥望晋平阳老泪回澜月悲风緑野堂臯村吊遗迹何处是公乡
　　赠泮西
　　陈泮西夀征塞渊周慎工数种书嘉靖改元余起落致与偕行及是十阅月余五辞不遂君以母老子少辞去义不可强而情不可割诗致余意
　　隐帙上藜烟浓书洒墨筵声名多此地物色重当年桃李春风面江河秋水篇右军心画外妙领看清圆新桃开暖烟细栁系离筵客久余残梦心髙寄老年大方求益地短日逺逰篇相忆云荘下丛生桂许圆
　　篁溪为祝鸣和题
　　春尽笋平出溪纡径转长卫风防淇澳呉楚自江乡叶细含烟润枝髙带月凉直虚明素抱吾汝爱文章
　　又次邵端峰韵
　　梦绕碧罗带神移翠玊宫此君留壮节而我让孤风比德名偏重知音调许同世氛蔵伏外即始自占终
　　篁溪野芳亭
　　幽意杳无际余香袭故书祗便公事简端爱世縁疎浅饱炊晨饭新肥摘露蔬草亭闲隐几习静似林居
　　题杨干叔西屿
　　逈野云犹暝平津日又红南征疑化鹤西屿寄防鸿飘梗时名外青衫老袖中摧残忆羣醉吹度一畨风
　　屋舟夀邱
　　老至神犹健心多迹若浮复真悬故宅观化卜遐邱兆得中军胜潜终太史收碧山还载酒梧桂自春秋
　　梦雨为汪淮宁题
　　人意忧虞外天心感兆间孤灯寻短梦一雨重前山坰野水将浸江天云未还斗州元命脉丰俭正相闗
　　赠陈侍御中川
　　羽仪应宪节文藻重儒绅山立风还劲雷行令一新草回秦地緑马带帝城春万里同仁外柔驯正逺人嘉靖丙戌自五月不雨至于七月述忧
　　赤焰熬焦久苍生涕泪重黒峰曽起电渴海不蔵龙云汉心徒切江河帝自封发生销落外禾黍更伤农

　　见素续集巻二
　　钦定四库全书巻
　　见素续集巻三
　　明　林俊　撰
　　七言律
　　召命纪怀
　　新词孤调属更弦诏下欢声己盛传捧腹歌随帝力后渴心时到圣人前竟陵云气天申日大陆河清震出年衰朽老臣叨起命一封重乞木兰船
　　碧山元自属遗人重见隂厓一例春己分居闲还宋鬼忽逢起落是尧臣老于壮日肝肠在病入稀龄齿发新天语叮咛深有涕遇竒无力答皇仁
　　纪瑞
　　嘉靖更元正德辛巳四月二十二日也先是有庆云之瑞河清之瑞季夏月朔庆云连现莆之壶山者三日六日九日又现圣人出世海岳効灵不偶然如是也当是时方君松厓陈君石峰郑君山斋黄君西壶黄君后峰暨余暨吾家守仁以永以乗凡八应起命防进士者十六人壶之瑞瑞国亦瑞莆也诗为纪
　　重是河清应旧传纪云今喜到莆田瑞符翼轸真龙出文应壶山八鳯连韶舞周风前礼乐尧封禹贡外山川野心亦有趋陪愿报答功疎愧老年
　　题画次韵
　　鴈声平送一天秋不尽长江水自流两字时名空短剑百年吾道信沧洲疎松古路通仙径落日澄潭下钓舟醉答樵歌山月白野情无梦入拘囚
　　偶成赠黄后峰
　　步入青林听鸟声九峰云物为谁情逢辰更属乾坤债送逺真忘水陆程廨舎湖山清入画帝乡草木旧知名肝肠倒尽还新诏悔少南庄是此行
　　山庄次山斋韵
　　小亭孤坐欲黄昏门外双谿带雨浑白转画帘微月色緑回荒径重苔痕别来仙子元无梦招到湘累尚有魂引犊断桥归却晩数声芦竹正江村
　　平緑亭
　　石林长送午风清广漠晴开境倍明无尽烟畦随意緑大荒秋水带云平天低逈野鹭时过梦落空江鹤一鸣不险不夷闲是福十洲占断有谁争
　　召命书怀
　　嘉靖赴召以周随周未子君父义不顾私抑数也
　　召命三申力敢辞转于遇晩属深思枘方防适循时制弦直真烦圣主私心有温公元己病迹如樊子故无竒秋瓜落尽曽根蒂祗恐归时异去时
　　父踏征舆子据鞍相看同是出门难末縁未念悬儿女深有余忠入肺肝旧隐载承天上召老饕重似梦时官穷年翠竹江村下衰鳯何心复羽翰
　　偕双湖逰源口
　　纳纳乾坤一草堂碧溪斜绕两山长野心自卜黄梨坞土俗犹传紫橘庄入手风烟闲是福无情嵗月老都忘道人未断江湖梦羽扇纶巾覔醉乡
　　俗谐无韵作东还源口寻来是防湾天与素縁酬洞壑公留秘属溪山着残野屐身长健开尽岩花鬓未斑安乐一窝眠较稳悔前名姓落人间
　　宿海天亭
　　写易台邉五粒松古楠髙竹重谁容亭心仙液流名派湖面青螺立防峰一笑却疑天上下两翁真似梦中逢对牀短烛商行止世事那堪老去慵
　　丁夘桥次少师杨邃翁韵
　　为别仙灵嵗始开夘桥惊与燕同来遇竒幸遂髙年约分浅翻思半路回阳德亨时虞鳯舞山人去矣旅猿猜羊裘未必髙天下汉将图形旧有台
　　次邃翁存问述怀
　　鹊喜晴栖碧树颠相门盛事应新年赤松道出羲皇上緑野公于梦卜贤希濶茂恩看独拄泰平竒遇属无前分明羔酒温存地己报征书下九天
　　雨纪
　　润乆旱邃翁存问之三日两纪事
　　井缩江浑月许深麦畦汲断转难任金鸡诏下方瞻日海鹳晨飞正作隂军国四朝还宋相傅岩三日是商霖午桥物色闲评较青杏红樱欲满林
　　敬亭有怀
　　柘叶鸠鸣昼作隂敬亭山近转难寻太音己续二公响长梦犹悬一老心身倦台衔羁颇厌疏归圣泽被还深蠏螯白酒重阳笑揷黄花欲满簪
　　答陈都宪静斋
　　孔林瞻奉七旬年驿使公诗简并传异事任城天独借当时闽海梦长悬纲常一种观风地道义三章伐木篇愧老误知犹浪出壶南山色正悠然
　　粉团花
　　倦起庭心落素霞玊枝残雪缀晴葩未投洛下姚黄本疑有人间萼緑华雨白似欺吟鬓短风香时带舞衣斜品凡莫倩妆台问幸不杨妃解语花
　　赠刘都宪大节次韵
　　驹隙劳劳催短景羊歧扰扰混迷途岂知泰运逢今日犹有山人话昔吾元礼望髙还党籍康成老去尚门徒清流一种斯文恨吟对庭心夜月孤
　　赠杏冈李少司马
　　算胜胸中属有神班心玉立见长身家蔵一斗时分醉囊散千金为买邻壮日丹心还似旧耆年青鬓未曽新局残橘叟闲评校未胜瀛州九斛尘
　　再次杏冈韵
　　辟谷山中自养神九还曽信后天身山人尚少乾坤债野性还于水石邻访落诏书劳用旧继离天子重更新金貂玊马连云第东海如今是防尘
　　赠方棠陵
　　敏识竒才属化工最怜去燕与来鸿刃迎薄试剸烦利神领真酬养静功似有时人推仲晦颇闻法吏待元公隂晴睫外那须计秋叶春花此意同
　　成国公奉册寳兴献庙赠篇
　　汉室元公承特遣濮园新主上殊封犀团琐甲士分虎麟刻轮袍马胜龙祝册宣时惊陟降庙庭行处识仪容归来燕劳应前席班缀尧天第八重
　　谒孔庙次刘忠宣公韵
　　新祠古树絶前观入室翻应老去难万里风云在天地一天星斗上回澜直于世道占兴替深为吾皇系治安伫结末由今借幸礼成还覔旧碑看
　　曲阜纪事次李文正公韵
　　瞻望曽应过里门一方民俗此还敦家承已惬闻诗嗣道寄犹怜述圣孙往日书生弦诵在当时新庙典刑存未縁接席抠趋下东鲁遗风得尽论
　　志喜次韵答费鵞湖翁
　　为别东华己四朝老来孤迹更虚飘身随化国天中日梦落扁舟海上潮布散群鸥临杜墅文成仪鳯协虞韶三台合与薇垣近夜夜神光烛上杓
　　次石翁纪梦
　　阆风真到五城来紫阁黄扉次第开揭取旧观还大雅搆将思入新裁泰平有象忧仍独渊黙无声梦亦回寛与蓬瀛阅人世骇尘惊浪莫须猜
　　次少傅毛三江见怀
　　种桃人去感前事罗雀门闲有旧踪独客暮年劳驾鹤先生今日是従龙开函玊册传中诏归第金莲出上供当宁动容贤梦卜千年鱼水贺遭逢
　　偕鳯山访三江谢爽约雨中纪怀
　　遥忆髙人住浣溪一尊相约为谁携出门日脚云犹薄转盼城头树己低班坐博凉便看雨并舆沾湿分冲泥老怀尚记山荘下瘦竹黄花共短藜
　　题内阁白玊簪
　　东殿晨光喜近临文华清露沐来深绣纹细辨黄千线巾影时横玊防簪秋早碧阑霏雪堕昼长頳案素香沈发生共荷栽培力泽润功成副沃心
　　赠林侍御克相
　　洒尘轻雨候征轮风范临歧付酒樽入手斯文烦自信当时诸子竟谁尊官清似觉严成冷任棘真看简胜繁立马五云髙处望文华清梦落朝阍
　　龙华感事
　　忆昔龙华防到门稻田流水似江村帝城山色中天见海寺钟声隔防闻准办黄灯传法祖防留遗鉢付僧孙题诗丈室依然在茘壁秋荒隐篆文
　　送俞司空西湖奉使亲藩
　　海日扶桑动晓晴两班环佩肃鞭声传来寳册宣新制捧出银符遣上卿褰幰五云髙处望过家双节画中行礼成定与春齐到真主垂衣业太平
　　赠郑双石
　　素风直倚防为重末习真收简作醇辅郡上烦千里寄来贤亲办一翻人井中紫气家家俗天上阳和处处春后杜先张还故事幸庵元自有芳尘
　　悼后峰
　　客里萧条此盖棺意多重是出词难煞然些事能心慰深有纯臣作世观俛首官斋肠独断失声僧舎泪相看乾坤一种纲常话剪剪西风老骨寒
　　又发引叙悲
　　短烛西风老泪横帝城今日是归旌故云不辨前山色残楮空收后世名仅畆荒墟曽里第一行孤寺足门生道流对此翻成俗殇夀茫茫看亦轻
　　又次白岩燕泉二翁韵
　　服舎仓皇作夜声九招谁为破愁城更无斩马朱云剑空有垂鱼贾傅旌乡国老怀风自下闗河孤泪梦常倾行囊次第收残稿剔尽寒灯坐彻明
　　早朝书事
　　苍凉海日初升视夜寒光月半棱驰道防闻飞八骏纳言今喜侍双灯寳幢绣幄皇威重紫气黄云泰运増仗外千官齐鹄立九霄仪鳯有轩腾
　　赏五色菊
　　帝里应怀旧国霜晩花重此就壶觞一行绛雪扶衰白五色祥云捧赭黄慰眼愁容深入画感时月令正当阳髙年幸与耆英防小醉东风亦未妨
　　经筵纪事
　　鸡鸣视夜意常悬亦念精神此格天避殿玊书传谏纸退朝银烛引经筵气机每出周防外圣学多收感召前国是老臣私过计燮调还拟预更弦
　　夀太保幸庵翁
　　正色乾坤旧不凡壮猷重见扫妖欃功髙物忌名为祟主圣臣贤颂可劖嗣武直符彭老夀本兵兼带潞公衔麟袍玊带朝回后稳坐溪山一画嵓
　　鹤降部庭志喜
　　鸣甸真看入辈行胎成谁养翼微长秋横玉宇天初濶月防金茎露始瀼泽国何情辞旧侣蓬壶有地托仙乡霜松雪竹公庭净移近梅花白处蔵
　　怀孙司徒九峰
　　五鳯楼前过晓钟班行偏信老来慵嫠啼孺怨方思有嵗俭民流忍奏庸腊饭每悬江上梦冻梨真改镜中容相忘意气当年话犹记巾裳共璧雍
　　坎止流行迹许同贞元防合两衰翁青坪抱犊还闲况白髪従龙有素忠计使每输西夏棘美人时赋小山丛乞骸旧德三温诏留毕新朝府事功
　　登李宫谕叙庵午风亭
　　爀炎吹尽日尤长午近开帘纳太荒莎径鸟声双树静石桥花影小渠香骄阳未觉风情减短梦时分草榻凉不信纷华车马地仙家遗着水云乡
　　微凉茑院足幽居书带生齐緑暎渠树影正中还鹤梦屏围以外更虫书讲回赭案园初涉制下黄麻席久虚硕果化机酬竟在一邱云物是乗除
　　上勿药志喜
　　勿药传宣使下频百僚动色贺中宸万年宗社神为主一统华夷帝此身卜世正逢明盛日托天长作太平民老臣种种肝肠话口不能言意屡申
　　次胡紫山留别
　　双柿累累直绮筵酒回分实意长悬冠裳甚伟人如画宾主相忘日似年欲向惊鸾留妙诀不禁别鹤上离弦曹旧枕湖曲信道人寰有洞仙
　　赠陶宫保参赞留务
　　一行簉羽共华颠南北分飞思惘然平土近承咨禹任居留寻进命周权山河表里开基外版宇安危制治前新主临轩劳目送师贞元属旧耆贤
　　祈雪志喜
　　茂育功成望转賖斋坛清梦落文华暖云布野分还合瑞雪随风整复斜己应食甘怜嵗荠未烦剪胜漫宫花经纶自领寒光外化出阳和与海涯
　　一年将换出还稀入幕従多势尚微莫漫煑茶参速化祗便雨麦是真机穴深许见螟蝗尽天濶时悬鹳鹤飞喜溢九重翻系念庇寒谁为赋无衣
　　郊祀志喜
　　嘉靖癸未春明日驾诣斋宫风日和畅夜子元祀碧空无云月如昼天心人意固有在矣纪二诗
　　暖律祥颷夜转琴斋坛乌几坐来深体元上国春齐到祝嘏南郊帝式临步入星辰占王气梦回云汉系余心仰成一德明良防紫杖青邱许再寻
　　听尽阳春一曲琴余寒不散念还深青郊迎气风流转黄道开天日照临五色祥云承御辇九韶仪鳯协神心乞灵更致冈陵祝嘉靖殷休信许寻
　　雪洲
　　平林一望玉生烟开尽梅花意洒然授简兔园曽上客吹箫鹤渚漫飞仙金鍼术妙功竒奏石鼎聮成集旧传闻说书巢连杜墅江青鸟白见归船
　　看牲次何燕泉韵
　　紫盖红旗拥后先牵牲时过御阶前立当仗马开行殿防应飞龙愧老年肥腯大官周礼物精明元祀汉神天四朝海岳沾恩施报答无由効渺涓
　　西岳分献次何燕泉韵
　　迎气青阳始献春上坛云物倍看新南郊徧祀元殊数西岳重移似有神风马云车瞻陟降金绳玉册感前程礼成听得华夷颂中国真占有圣人
　　夀元老刘野亭翁
　　并阅稀龄又两春滥陪锡宴忆生申梦回紫极黄扉近别到青山白髪频湖海备闻劳物色云雷重拟待经纶野亭细酒同年话醒眼相看又醉人
　　寄宋惟寅总宪用野亭韵
　　连马湖四十春故怀拍塞竟曽申别无只字终成简梦有千心亦是频莘野蔓畦堪卒嵗汴河烟艇足垂纶品髙命薄凭谁问世上还多饮抑人
　　夀李梅东九十次山斋韵
　　度百光隂九阅旬贺筵无复并时宾都于大段眼经惯世有先生俗许醇暮景似偿清白吏耄龄还属太平人典刑卫武箴规在口授诸孙正及辰
　　西台志喜
　　清明作育重冠绅荐纸连登十一人亨防风云元异数圣怀天地本同仁六司并属疲民命五郡尤悬赤子身浮靡叔风烦就念一番道俗要还醇
　　夀少傅杨邃翁
　　三南正气开河岳一代髙文重典谟青简著书纶阁静碧山归梦草堂孤无时诗酒酬闲况到处云雷识壮图龙马精神知健在驾风还拟踏瀛壶
　　夀太宰乔白岩
　　重是崧髙岳降神防灵闻此复生申古之平格天为夀公也明良世有人位极孤卿名愈重诞弥甲子厯初新柴车垢服甄陶外坐使醇风遍八垠
　　南极祥光照夀筵降神元应及申年同时姓字闻天子一代孤卿属地仙粹雅谢荘谁独右公清毛玠重无前吐吞日月乔松外瀛海三桑鹤防
　　龙飞应防记江南嘉靖天休矢共戡祖泽承圭元不负师门传印此何惭麟袍玉带思偏厚鸠杖荷衣性颇躭忠定年劳端毅夀典刑一老重成三
　　夀竹田翁进阶
　　古栢长松转见春短篷疎雨下丝纶昭慈懿范颁殊典资德隆阶宠旧臣草野光华天地德竹田欢防嵗时宾平安孙子看齐报紫箨文成万玉新
　　癸未生朝幸庵翁诗为夀和答并以夀翁
　　上筵胜日辨生朝沾醉东风一和陶官责每悬精力少班行空说嵗年髙鴈南鴈北身犹寄花落花开梦尚遥薄暮仙舟来逺使忽惊鹤下青霄
　　海日苍凉辍视朝病坊旬浃愧甄陶因髙祗觉邱陵小仰止真怜泰华髙虎帐令严看节制鹤袍名重副逍遥南阳捷上天顔慰宴罢従容下紫霄
　　索尽孤怀采緑朝看花何日共隂陶头童未觉毛少诗细従添鹤骨髙约伴丹邱縁自浅泝洄银汉路成遥鸴鸠决起元无力薄趂风鹏上九霄
　　三江翁归老赠篇次韵
　　夹江莲荡问湖田梦里还家此信然遇比王曽名故重锡同疏傅宠逾偏放怀笠泽收竒胜结防香山感昔贤静养功深行勿药白麻新诏起朝天
　　喜雨
　　翰长陈先生鲁南携酒过余遣闷余曰何当看雨南垣曰雨至矣既果然纪事
　　浃旬黄雾塞晴空四月林花尚未红种种幽怀时事外津津生意雨声中桑林自信回天力云汉终收济物功订约先庚还自笑过邻扶醉且东风
　　赠刘毅斋礼卿留都
　　徐过山色上晴岚防驿官河路许谙骏马台髙空冀北大鸿家近爱江南清惟典客韭仍白要得蔵名防转甘莫漫公衙便好睡履声卿月梦朝参
　　赠伦侍御瓈溪南归
　　最盛才华安避舎颇頽筋力忆登台地严风纪身先告日昃功名嵗未回南纪每悬天上梦西堂时共月中杯昔贤心事频相付露下秋髙有鴈来
　　赠杨中翰承家
　　緑野堂深映白麻夘桥流水旧仙家金蕉自得两山胜梧竹平分一径斜天上儿归明鹭服膝前公夀照梅花嬾云一缕相依在秋月江门共钓槎
　　席虚合有君臣契诏下先酬父子情归得校书随杖屦老便洛社结耆英映江晴月一舟小度鸟闲云两睫轻文字唱酬翻自信传家莫漫说西平
　　借庵次韵为少宗伯白楼作
　　写易东华旧短庵假眠烟雨续谈人弓人得此何计公姓公留住不惭药圃花晴疎复宻栁渠风细北还南纳来万有均成寄直下相仍且驻骖
　　留别山斋
　　乡国相忘己嵗年忽惊苍白与华颠长才再振冲天翼急景重催下濑船一种肝肠悬日月百年文字愧山川鸡声劔履趋陪地薄记林翁放脚眠
　　去住乾坤一短亭午槐隂重酒偏醒雨中秦树千行緑鸟外闽峰防防青玊宁情深同帝德草堂人静愧山灵汉家鱼水遭逢外乞与云荘再勒铭
　　夀御史大夫张敬亭翁
　　朝指宛陵暮帝州凌空一鹤任追逰紫霞丹灶麻姑宅碧树澄江谢眺楼台老有縁居化国仙娥随意共髙秋慰怀兰玊春如画辟谷仙方莫漫求
　　东瀛为银台张廷器作
　　簉迹仙班己嵗华沧洲老木旧名家分明子夜见初日隐约神楼住彩霞海上独来青鸟使人间防度碧桃花万牛莫漫移山力只赤蓬莱岂待賖
　　上宗册告赠贾少宰南坞
　　转息山河此一新华夷重是太平民中兴独盛闗天意大号加隆感帝亲鲁庙上宗周祝帛濮园殷祀宋灵神利成肹蠁森严下纯孝分明识圣真
　　悼周琴川
　　兊泽交防四十年冷云酸雨暗琴川道穷自掩获麟袂心许曽酬挂劒縁吏局觉来浑短梦人寰隔尽是真仙河汾世学陶型外莫漫濂溪少正传
　　夀范郡伯以贞八十
　　南北东西果自由百年离合防春秋赤城鴈传来信紫陌朝鸡想旧逰难用转于才作祟息縁真以夀相酬桃花流水荒唐外一棹清风范蠡舟
　　赠项秉仁
　　襄毅元枢记昔年后行梧竹上风烟县家赤子心应副吾道沧洲业许传己属典刑酬仕学未烦枘凿计方圆纉戎好亦孙支事先续循良第一篇















　　见素续集巻三
　　钦定四库全书
　　见素续集巻四
　　明　林俊　撰
　　七言律
　　留别诸老
　　遂归成喜亦成悲贮结真同在位时白壑青邱怜独往碧霄凉月梦常疑趋陪定记心中话契濶聊哦醉里诗万国嵩呼齐玉帛两班簉迹重臯夔
　　鹤袍元不恋渔蓑精力曽如老去何混迹巢由皆自许诸公尧舜望应多直从圣学开天縦薄与斯民乞歳和海上山灵惊往别闲身还属素云窝
　　留别内阁四老
　　晓钟凉月动冠绅仗外仙班拱帝宸九服舆图商令主四朝军国宋师臣壮猷紫殿传宣亟旧学黄扉顾问频老爱太平还物象许从云水乞闲身
　　手完大物谢无功开徳宣符志虑同鄂郢孕和深王气云雷成象苦良工中兴帝业风斯下通道王臣水尽东一体天休平格在末由心迹寄防鸿
　　留别少司寇顾梅田翁并诸贤
　　暮年此出重何功相悉寅僚意许同黙有生全培帝徳薄存仁厚賛周风丽天星斗心悬北浃月官河路转东没首平反余系念不禁衰飒对秋蓬
　　待罪公曹梦许惊率先时共賛无刑绳违如例施操纵冲决何情易重轻三典敢忘天地徳一心真欲鬼神盟爽鸠千古慿谁嗣直到苏公始姓名
　　留别乡诸贤
　　帝城南去是归装翘首云天思转长吏冗少神随事忘病魔催老到家忙人心未必能三代道化先须尽一乡麦饭鱼羮酬旧隐水烟山月梦溪堂
　　袜材终短重何禆衰飒偏于老作期霖雨巳孤忧旱望卿云空见出山时天南候鴈随将去客里周星感又移话别来贤心更切棘林鸠梦未安枝
　　秋卿外直别话
　　解衣盘礴试新醪过鸟秋清下羽毛巳爱道人论心曲不知僧舎是公曹暮年去住情难割后夜交游梦转劳月色江声寥寂外坐深槐露湿征袍
　　赠江藩伯景熙同年宫保东川公子
　　文物东藩喜近临故人为别意还深名家型范平看副裕国源流信许寻安得三钱长米价秪知一粒自民心常平旧格今谁问老爱云庄是好音
　　次白岩燕泉赠篇
　　南归应得共秋鸿小借江帆两月风收到枌榆还暮景抱回畎亩是余忠大家未信藩篱隔少室真怜臭味同旧话老农深帝力闲身云白雨青中
　　分浅遭逢巳后时余年空与病相随地天共喜云龙防邱壑真怜野鹤姿起賛中兴曽防策遂归长别可无诗旧行假迹嵩呼下萦结心多是此辞
　　次呉白楼巻中韵
　　文防鸡鸣记往年秋山回首四朝前典刑数老今谁在风雨重阳句尚传礼祀放晴中夜月斋坛分碧北陵烟直庐奎聚翻成感旧臆新悰一闇然
　　东郭草堂话别次白岩南坞燕泉惕庵聨句韵
　　文华饮徳共依光野苋山薇自别肠击毂大疏劳出祖爨桐中散望升堂例随芰制修初服春与花枝漏一阳皓首薪歌无患福夜阑清梦屡江乡
　　内廷辞叩重加难忍尽柔肠泪暗干立近御炉香细细归随辇路佩年逾祗觉行艰蹇才小难禁事错盘祖席载移公不浅山容野色助悲欢
　　山衣野屐四朝臣老窃班行荷缙绅午谷逃虚东海上卯桥访旧大江滨歳深老树垂斑瘿风细平湖积素鳞归去吏书无却事偃松髙桂识吾真
　　首白交游重数公祖筵别后复移东出门少海天容淡分袂西山夕照红老去肝肠余系恋迩之精力失豪雄草堂不为疑猿鹤上徳朋情积叠中
　　寓直话别次白岩南坞燕泉聨句韵
　　匏系何情出屡希调孤俗尚故应违阅来沧海应三变数尽长鸿是四归草野生成天地徳玉关离合鬼神几双溪云水经年别细苇新蒲暗旧矶
　　浃日追陪不惮劳放怀时为秃霜毫文昌夜烛三台上风望晴看两岳髙巳办壮猷当世责未酬绘句入诗豪秋残断饮浑无味空有黄花对蠏螯
　　闻自齐至楚早荒用韵志感
　　转移无力愧愚公杼轴何情见两东竟歳山农空事育太仓官粟防陈红抱愁不问身眠虎赴急真思力当熊大统入承瞻圣制在天七庙慰临中
　　白浦悼章
　　元气栽培语不虚二童一马化行余迩之静海忽凶报昨者天津是荐书李郭交游倾葢晩彭殇修短赋形初倔强造物相降防长诀心多尚属余
　　烛前老泪落班班太息吾流竟此还正气直抛存殁外要官时置有无间辑来谏草堪垂世堆到遗书莫买山寄取诸孤勤护植徳门天道是循环
　　约九日饮防翁信宿方到纪怀
　　菊花端为主人开悔后重阳一日来依旧两山同对酒及衰双脚强登台天空鴈影将云过风亟江潮带海回莫谩交游论老别物情销尽防寒灰
　　赠王履约履吉二生
　　水月相忘坐此清缁衣空窃好贤名吴中词伯还双陆洛下儒宗亦二程防信宫墙无路入极知水火有人争传心好亦当年事三絶韦编付短檠
　　悼樊清简公
　　水水山山道路长故游一瓣仅谁香食肠皓首平生蘖塟骨青冈旧咏棠宿草西风悬老泪华星东阁系幽光却怜石马经行外阅尽人间有许忙
　　临济雨至衢尚未晴感事
　　村舎飘来仅防椽灶沈何处复青烟雨余药褁儿曹累昼寂官斋老思悬一霁过闗宜有数四穷倚命恐无年燮调阳徳方亨防人事天心一懜然
　　偕祝遥绪访武夷述怀
　　石林破影上渔矶九曲聨舟访翠微白鹤不随仙子去青峰偏约主人归剥来田蔗供新笋收得溪藤补绽衣大隐山前系长恋紫檀香火防岩扉
　　纶竿何物此危矶作者当年意亦微起落世闗闲较量行藏吾道信依归学工几试屠龙技性懒真酬卧犊衣老向仙灵话情曲碧霄清梦尚黄扉
　　杨大正陶园用天游韵
　　眼于山立寄峩峩少壮年华鸟一过再世儿孙盛梧竹小山猿鹤共松萝泉分药圃频催灌酒熟林翁不废哦却向柴桑话畴昔迩时花似晋时多
　　碧云为幙草为防谋老应还自在身畎畆不忘心内事神仙元是世间人攅眉社约云犹懒捧腹农谈日许亲最喜和陶无却事床移天外晩山频
　　骥隙光阴秪自劳貂裘曽改木绵袍癖深泉石百方少懒过山林一着髙异景每慿天作幄激流偏与石争篙亦知桑枣成阴地别有人间不姓陶
　　舟至建溪诸公走价候迎附荅
　　日华野色动归旌江上仙风有使迎白葛载成方外制素琴先寄曲中声纵怀文字饮三日寓目家山路四程老得谢还明主赐迹孤元不为媒名
　　四休述怀
　　老去官书可自由百年吾道信沧洲本无异术劳三往窃有闲名办四休红雨满江枫叶暮青霜孤径菊花秋抄来种树堪长日灵草从多莫漫求
　　野坐山行适性真古松晴雨带丰神云雷本出经纶地烟水重酬纵浪身梦熟茶声风细细调传琴意水鳞鳞载回白鹤非忘世引领长天十二辰
　　鳌峯闽佳处近辅益之境益竒赋此
　　荒荒人世一微尘四极坤元老化身混沌当年良未死参寥从此重翻新云天漏下日三足雪浪吹来海万鳞莫漫仙流访蓬岛纪纲物象镇全闽
　　夀彭幸庵孙九峯
　　询谋黄髪诏应同公自西来我自东一代才猷几司马两人心迹旧防鸿头颅未负移山力精血慿酬补石功最有居闲图报地挽回约质賛尧风
　　乞山积叠荷温存青社闲行亦主恩日绕兰陂腾海蜃雪消葱岭梦河源辛盘细割犛心脍乳酿时倾瘿木尊闻説官髙还负责老于独乐未开园
　　梅与茶并开
　　小堂歳里贺春来茶花梅花相应开万木变衰寒欲尽三阳乗候暗将催并经风雪名偏亚独倚阑干首重回委分东皇看系落要门璿树几蒿莱
　　舟过云庄
　　木兰有约遡回溪酒熟村庄许自擕雨住峯慿云出没舟行天与树髙低寒余野蕨生还短浅落江鱼见复迷便老一闲身却病草堂空着瀼东西
　　赠潘宪副希周督海道浙西
　　山匣青萍价旧髙外台风纪属时髦未言地接岩廊近且得身离郡县劳化及炎州消瘴疠威行渤海肃风涛龙山石浦无传箭不信书生擅六韬
　　哀宫保九峯翁
　　暮年相见本无期起落新朝两旧知悔却班行催老大转于床褥话分离昔怀有泪金曽铸逺讣无音鹤尚疑一老典刑中外望防恩非为郢人私
　　倦客平陵赋茧窝到门黄纸重如何勉随星使瞻云日却忆山人就薜萝梦易巳慿占数尽啓衾真自觉心多景仁君实肝肠话老泪溪头洒逝波
　　山庄
　　万松深处结茅堂鸡犬相闻亦我庄巳儗乡名还属郑未縁墩姓不随王住山城府元无迹守业桑麻旧有塲披豁荔林坐忘久角巾时带野云香
　　初晴
　　沈防书巻歴阴霏忽起山堂望翠微风日隔帘花袅袅晓岚别树鸟飞飞滑深泥磴脚无力緑浄沙畦蘂正肥带得紫笻闲傍险素屏髙处步晴晖
　　偶兴用杜崔评事韵
　　习静云庄絶送迎緑阴浓处漏微明敢论素洞无余寄只为青山不到城几月交亲浑信断百年吾道未身轻检方修药周方外闲傍山陂引犊行
　　梦侍经筵写怀
　　老爱云庄毕素縁觉来天上梦常悬垂衣圣主顔如舜应箓山人骨巳仙日绕法筵宫扇引风回辇路御罏烟梦随赐食文华后细检周书无逸篇
　　贺杨宗伯月湖致仕
　　长鸿天外信谁留珍重山人故倦游作雨已收云满洞感秋应放雪盈头四儒正学加尊信二傅髙情遂老休得谢尚书还给俸转于何处覔巢由
　　素台所见
　　茑织蛇蟠径路迷古松深处结幽栖鹤从缥缈归来疾天入苍茫看转低怯老不随山屐尽懒眠真约野云齐迩时西涧花还发风景依然似浣溪
　　夀太保九峯翁用夀幸庵韵
　　访落新朝诏命同两心江汉共朝东故人别社先春燕旧客长天感暮鸿緑野开园重有约白衣给俸独何功典刑一老青峯下萝屋萧然领世风
　　忆昨论心古意存老酬完徳荷殊恩纪纲六职行机总咀嚼羣经入本源辅徳盛传新政异拜官应带旧衔尊阳春一曲相望地风景依稀似午园
　　寄顔司寇梅田翁
　　野客重来最厚顔釡鸣时置左县间文于老去如逃责身为行难转怕山桑影扶疎朝日上鹤音缥缈暮云还丹青未稳官衙席天上神仙属押班
　　溪堂偶成
　　最阴森处一溪堂天与山人住小庄风挟潮声来逺屿雨移云气上晴冈桑田隐约经三变野鹤遨游领八荒进履青壶参妙诀洞中日月此教长
　　锡宴次韵
　　太老石翁杨先生少师四考加太傅力辞勅书褒谕锡宴礼部适公诞之晨九列俱陪公纪二诗传至云庄次韵
　　秬鬯明禋宛旧仪大烹传赐出前墀南宫让席承偏重中使分庖散转迟兽舞凤仪呈雅乐天申岳防防昌期荣陪媿少耆英后饱徳同歌既醉诗
　　平章礼絶星辰上燮理心悬夙夜时旷典特从昭异盛缛恩兼为诞弥私经纶嵗久四朝属版宇功深九庙知最是保恩平格在谢归客放赤松师
　　荅周八厓谢闽果二诗用其韵
　　晦老题名石尚新故枝犹识宋时春席阴未觉年年盛摘实翻怜颗颗匀风味仅随秋白品市声空鬭早红尘绣林延夀应无数合是溪桥一本真
　　谁家名果惠山堂分致应传属大方吏部朱樱容续谱右军青李未随行玊枝袅袅临风摘金汁油油带露尝夙歳京华曽识此天留竒种遍崖傍
　　赠太老石斋翁致仕
　　礼絶官僚识羽仪九重动色注东墀手扶日月中天上志在云雷下直迟大老忍坚违雅尚太平深切望来期锦江烟水行藏外潞国人传有赐诗
　　位极功髙谢亦宜眼中曽复见同时郑公人国心偏重吕相儿孙福自私忆赐黄扉麟防易得来青社燕先知三杨相业图形在共指凌烟识帝师
　　茗川为徐子明题
　　忆卜城中已歳年故园云物尚依然神清不断爱茶癖官痩真无食肉縁龙焙禁前收紫笋玉尘销尽见清烟葛溪一水来天地自在中流陆羽船
　　食延夀红金桃再次八厓
　　歳歳年年话食新歴来五百尚余春瑚珠缀油幢滑孔雀钱开寳扇匀子小离家曽锡类肉香掷地不沾尘近来市井攘名姓风味从尝恐未真
　　小园覔果旋开堂天上传来和露方嘉惠夜烦青鸟使素香春伴美人行分甘侯圃瓜时熟饱徳宾筵黍后尝最是品髙防预窃悔非苦笋遍山傍
　　赠太老蒋敬所致仕
　　一柱頽流势尽东碧天寥阔见飞鸿名于星斗归耆徳功在朝廷倚愫忠国史特书唐上相乡人初识汉三公官舟泊晩龙闗下犹记南征涕泪中
　　歴尽艰危宇县新汉家柱石旧元臣翼龙雷电擎天手刑马山河相国身道在必行功岂计老于决去疏还陈麟袍博取渔蓑月蕉鹿曽论梦与真
　　云庄菊日起岩必东诸贤过访
　　有约临沧访翠微踏晴林鹤故相依小山丛桂花初宻佳节重阳菊尚稀月转半冈催送酒风回别树笑传衣不禁短榻孤眠外犹起髙情数啓扉
　　老爱登临足力微少林桃竹转深依重阳物候今能减四妙风流眼似稀把菊近隣还送酒对床有客感留衣最怜薄晩青山色独对床前白板扉
　　游凤山
　　野水桥边竹正蕃据床有客话寒暄白云满地僧开迳芳草无人鹿到门海气隔林峯突兀钟声催月寺黄昏菊花况及重阳候细酒溪鱼出近村
　　宫人入道次韦苏州韵
　　落尽桃花色巳衰内家红緑遍前墀繙经防意能成道览镜当年悔画眉紫府疎钟人静夜珠庭香几梦醒时云和不信人间曲青鸟翩翩髪正垂
　　喜雨
　　属耳雷声势转狂云霓望望正江乡鹳知天道团双井雀入田家住满梁屏翳化来衣渐白爀炎消尽气初凉瓦盆近报村酤熟沾湿相过也未妨
　　赠次峯次阳明韵
　　假寐官斋作晩晴雷阳何意动先鸣眼间世事秪如梦海上风涛故未惊沃壤不殊忘在客好山无数重兹行圣皇孝理崇尧舜驿使传来是吉声
　　如面人心岂尽齐危微精一属防稽四儒殁后留遗响七圣途穷待指迷海邑言游今礼乐越裳职贡旧航梯桃源此去无多路老爱相从是建溪
　　和韩太保洪洞相忆韵
　　桑海门前信阅三故人山北又山南四朝蓍蔡心俱属一壑风烟老自堪水岸碧桃花短短月庭青桂影毵毵极知天意垂仁夀寛与耆英作盛谈
　　再次重阳韵荅汪石潭
　　白气横空暑力微海乡黄树正依依子安词赋今能几元亮风流世亦稀慰老秋容应晩局感时寒具且新衣龙山得酒还乗兴看菊西邻一扣扉
　　瘫废床褥一夜不能寐感怀
　　问野居然见异同此心江汉共朝东上天下履经维外死别生离感慨中已悉华夷知大孝幸垂日月照诸忠湛恩岂靳轮台诏寛与孤嫠泪息红
　　甲申冬右手足忽废弥月始复书怀
　　柴瘠筋骸巳自知却分右半与偷儿恐书絶笔获麟防尚想张罝猎兎时人面每怜夔一足山堂空忆树连枝适来药物功寻奏约伴云庄重有期
　　病中忆石潭昆季
　　为纒末疾歳将穷过尽纷华与化工细草烟村悬抱犊碧江秋水见归鸿吟邉野色云晴外竹里棋声午梦中濩洛素怀深耿耿倚松无语对西风
　　偶述
　　散尽轻寒与木绵踏晴随意歴风烟新桃得酒销春帐老屋临沧结素縁食荔每怜天一借服松真许诀相传何当石枕云庄下读遍南华内外篇
　　甲申冬地震昼黒纪事
　　自冬积雨春仍似地震昼昏殊可怜南下奏书方几捷北来消息又三邉乞山不断忧时感脱屣终抛住世縁最苦斯生无酒量末由长醉谢焦煎
　　望壶
　　老足蹒跚出转慵故怀长寄最髙峯不妨发歳巳春草落尽斜阳未暮钟碧井流泉杂环佩紫霄双剑削芙蓉云庄只尺移情在不及南隣地几弓
　　感春
　　老犹不断是凡情枕上残书结死生郭外好山频入梦庭前芳草絶经行风飞素雪消青髩春尽寒烟锁画屏西北甲兵何日洗勉扶林野贺升平




　　见素续集巻四
　　钦定四库全书
　　见素续集巻五
　　明　林俊　撰
　　七言律
　　东滙感事
　　病坊雌伏转闗情东滙扶行景亦清立鹭野田明素雪乱蛙塘水荅新晴人家几待桑麻熟海贾空传米谷平闻説村村曽举火出门割爱重吞声
　　夀从子仁卿
　　子梧穉竹上青烟转瞬风光六十年服贾食家儒固在主盟睦族义仍先车船五鬼无穷送鱼笋千心有孝传子姓行中吾独许勉将情事对皇天
　　病叹
　　药力何神造化争雨深足重转难行老于忘事宋华子壮不如人郑烛生逭责乾坤良自信息縁昼夜本无情云庄一席栖地风起涛来蜕亦惊
　　贱籴志喜
　　积旬风雨作春寒是处平流泻激湍南野烟花愁外望小庭月桂病中看照瘢转见催租急举火翻怜度日难晨起忽闻开贱籴老怀重为放情寛
　　世夀堂次韵
　　倚江巾幅拜狐南掩暎神光此尽涵夀种素风传老大法筵黄醥酌芳甘下来海屋筹应满歴到乾坤玉已三欲向周家看淳质青城路断几容参
　　次乔白岩谢寄山巾
　　山人石屋带云开旧雨时时梦往来分去葛巾笼日月配之蒲萐谢风埃独行栗里名偏盛小制伊川式许猜脱尽寰区与烟水不烦宿留向东莱
　　次汪少宰咸斋用防翁见怀韵
　　竝枝花萼暎东楼夜夜神光烛上头二陆文章当代盛两苏情事古人忧梦回碧落闻孤唱清入沧浪有钓舟泊醉葛溪秋色里不知山月出还不
　　病中用前韵自解
　　异方谁与授神楼坐久飜疑膝过头三尺腰围惊太痩百心药褁动深忧悔孤云寄登山屐幸理风回到岸舟最是渊冰余日在手编曽记了残不
　　次张方伯两山登丹霞
　　洞门有客试荷衣忽报修琴野衲归风挟泉声过子院日移霞气上禅扉仙龛一种书还异灵谷千年韭尚肥静里乾坤真自得谈谁了俗尘非
　　登麻姑山
　　老于歳月去如飞与客随縁叩板扉汲取玉泉淘野饭制来丝葛试仙衣辞荣忽覩擎天柱搜胜谁贻放鹤矶隔断尘区酬旧隐渚风沙月未相违
　　所见
　　谁以无涯混有涯百年吾道大方家力难自可安巢拙陂斗何须较辙斜筭老每怜余景迫策羸真觉去程賖云中鸡犬今何处莫漫寻真嚼紫霞
　　云寄纪怀
　　短藜扶醉冒林霏线路登登转翠微覔静颇烦神独往慰怀真惬老相依移来松桂生还宻羁住山云出便归假寐石牀动村鼓梦回犹觉世情非
　　送汪可亭节推报政
　　嘉石衡量法许平海乡随处絶寃声馈鲜偶值悬鱼在入觐真怜鬻马行九石潭邉度棃岭独峯江上见桐城名公行烈来贤事碧落秋髙老气横
　　过访云庄
　　次第长林起曙烟跛羸扶上木兰船水纹细皱鱼常跃野色荒凉月尚悬百丈分流入南浦千寻积翠起中天庄前荔树生来合丛桂花开总自怜
　　寄金蓉溪司马
　　鹄立仙班识羽仪孤忠端荷四朝知晓临枫陛旁看壮秋入蓉溪旧有期西夏安攘经国计内廷献纳荩臣私浮云野水寛闲外沙塞无尘属逺思
　　书怀
　　壮游三办乞闲身诏起翻于老出贫食力防还干笔研竭愚犹拟荅防尘两间独复求真我一席公参对野人雨节风时闗泰运八荒同幸泰平民
　　二泉问无书和荅
　　病坊啼鸟各烟萝相忆时时梦一过月里仙舟谁李郭花前诗句自阴何海门风起连鱼断秋日诗来对句歌药力不酬身转痩过桥巾影落晴波
　　倚秋髙阁上松萝载酒时闻有客过风月几人似陶谢春秋有笔罪王何年催景莫愁曽结病起诗难强为歌十二行窝游乐遍钓徒还拟歴烟波
　　晓日遥忆
　　九逵夜色尚蒙蒙多少衣冠禁漏中鴈影星河天渐曙鸡声瀛海日初红金貂次第传中诏玉佩从容引上公一徳君臣千载合老还犹拟附余衷
　　七十五书怀
　　过鸟光阴可自由稀年五度又春秋淹纒世久心多厌树植功疎意独留遥望每怜平野緑得归还记小山幽苍苔碧石髙闲外无据神仙莫漫求
　　次韵荅李叙庵
　　风时雨节海平漫深有余忠卜治安系出西平原属李名于北斗共推韩清朝世运交还泰夀母心期老更寛爱日堂深强健在板舆花底副游盘
　　次韵荅乔白岩
　　结托青林老巳衰孤卿南北擅真才旧人特首新朝索别梦从先故国回铁石素心良自副菊松荒径待亲栽最怜妙觉当年防巾舄无因窃后陪
　　寄白岩少保
　　随处开花又落花石岩未老结烟霞天卿旧沐四朝宠柱国仍传八制麻自信行藏应有分极知归去尚无家晋公緑野经行外痩鹤时寻一径斜
　　寄幸庵少保
　　薄有桑麻莫种月输半俸似公衙旧传蓬岛神仙宅重是兰山保傅家架上轴多书尚积牀头金尽酒还賖先零防老经猷后物论烦公更建牙
　　望云庄有怀
　　江上青林识旧村亦知竟歳断来辕短笻细路春来合絶壁寒泉雨不浑移树有鸎寻伴侣过家无鹤访儿孙夕堂老忆陪随地芳草难招聚窟魂
　　笑遣
　　老归犹是旧林居隐几青峰一笑余蜀汉出师元有表茂陵封禅故无书遗荣短景从消灭素节真钢忍破除自是游魂招未帖忽传风马与云车
　　不雨述忧
　　吹尽髙云别一天骄阳舞祸故无前人间始信雨成玉门外真看海化田阖郡生存悬此日几家事育应明年江湖老去知何用一夜西风雪满颠
　　和铁桥都宪梦余过郭西韵
　　千仞峩峩览徳辉地分闽粤重相违故知水断无鱼到却望秋髙有鴈归调絶防容寻杜句菊香还拟着陶衣龙山薄与青云近竹杖人扶力尚微
　　次宫保质翁哭如宾韵
　　东闽川岳防神竒及冠操存俗巳移张陆忘年君与我孟韩知己世还谁道真自信贫能乐物候翻怜老易萎过尽城更寒转寂月斜孤影鴈垂垂
　　赤日相从一问竒短床时傍栁阴移誉流海宇今犹在行贯神明眼复谁榆景鬓疎儿防抱萱庭秋重母先萎闭门尚记征西日举武无从老泪垂
　　赠族弟世崇
　　世锡琼林又子同广文上考仅从东鸡声晓度梅花月鴈影秋随芦荻风驿路易闻京国信讲堂偏识布袍穷眼间通塞居前分造化无言属至公
　　祝篁溪鸣和惠诗次韵和荅
　　人世浮名纸一张觉来深戢与云藏讵知歳俭雨如玉到得秋收粟几房肤使随行怀静切老人蕴结梦仍长衾裯斗米曽论价坰野霜清子鴈翔
　　再次篁溪韵
　　风望棱棱属弛张满前豺虎尽消藏斗间紫气剑三尺仗外虹光书满房执宪每推周举右作诗还坐景猷长清时一第收来蚤闻説诸生价巳翔
　　相随白鹿恋分张知有神仙是处藏古洞頳霞腾羽葢絺帘初日照芝房阅来风景频年换看到儿孙似我长石枕孤眠昼无事海天髙鹤任翺翔
　　教二子
　　一脉真源世不孤亦知混迹未迷途机圆翻信巧成拙墨守终期智破愚防辨义田随二范别寻文附三苏相仍仰止瞻依地留与诸孙作画图
　　即景
　　十二芙蓉江上峯夕林秋影坐来慵雨昏素幔妨归燕云起澄潭有卧龙渔父欲寻桃洞入野情不博酒泉封一行钜老裨新政却愧青邱是故农
　　夀左司马山斋六十用翁自韵
　　辟谷归来值歳周夀筵春饼嚼新柔山前云物归青野杖外花枝对白头台省望髙行再召枌榆景好足相酬流行坎止吾儒分盘谷何劳问某邱
　　拄杖青邱分已逾畏途何处是停车敛浮巳付云归洞习定真成水到渠忽报卿垣纒象魏秪疑仙子住楼居董狐若问收遗稿犹喜都无封禅书
　　梅初豆
　　野寺行来春已迟隔墙青子重新枝老于摘实浑无味兴在和羮属有期东阁檐垂香外雪西湖谱续画中诗覔音忽感花神惠月落星横起梦思
　　五言排律
　　云庄纪物三十一韵
　　老深酬懒癖幽胜属庄家走院溪藤暗縁邱坞竹斜野苹时卧鹿塪井乱鸣蛙阴壑蒲初笋陂陀蕨正芽韲行令公韮盘剥故侯瓜山柿辞残蒂崕梅落故了砂精霜候橘粟细雨前茶壁桧悬丝纽冈桃散锦葩药苗防错种石乳穴粗爬海濶潮双信蜂喧日两衙褰帏过林鸟拄杖落岩花邻里鸡豚盛晨昏鹳鹊哗三阳时转泰一熟歳仍加事育差年计轮回宛物华士风存梗概人语隔烟霞兎狡何曽得鱼驯渐可义抱寛余垢纳持少断污邪豪兴闲还覔頽龄促任賖苍精化猿鹤緑骨幻龟蛇末路看如砥浮生似有涯诗材衰愈退饮量晩微加礼让闻邹鲁怀柔忆汉巴歴危欺足茧乗醉岸巾纱风掣垂天翼星回贯月楂无钱具鲑米与客且桑麻斋集僧鱼供膰分社鼓羓至音传要妙大雅防亨嘉鬼凿仙龛细柴聨栈道遐规规投索莫颇颇谢纷拏学窃董生苦词疑左氏夸帝临收暮局一着敢容差
　　余仲栗约中赴海南道别
　　珠崖开粤镇兵衞壮殊方鸟防驯诸洞蛟螭避七洋梯航周道路卉服汉冠裳廨宇花梨柱人家牡蛎墙陶型居士品绳引重官常蓣叶分黎饭椰盆咋蔗浆浦珠联象郡夷马凑牛塲罗宻骈村市槟榔并舎尝菓坊人面白酒榼树头香业往容仙分闲贻且国章颿樯经应港祝帛祀灵冈白浦通潮阁芳泉泂酌堂旷怀忘在客多景胜吾乡守静宜低屋填饥尚太仓鸡虫曽得失鸿燕自行藏笔势江山助图经水陆长长公便老住伯纪惜归忙天路梦千里朝恩字几行不应船上鹤又伴北还装
　　夀白岩用山斋韵
　　地纪临西晋天官近北辰四朝文与武三事甫兼申龟组英名盛麟袍峻节新腹松符昔梦海鹤让丰神冀俗清还淡尧风质更淳两仪归燮理百辟待陶钧大雅垂臣鉴精忠动帝宸逆鳞排内降削稿疏南巡瑞日桃分露春烟烛晃银仙班谁第一资圣绘中人
　　六言排律
　　赏菊次胡支湖韵
　　江雨画篷水戯夕阳茑径樵声寒猿素壁长挂老鹤青枝不鸣野客抱琴果俗秋花得句还清太无人管闲兴蕙带荷衣道情
　　送草郑司教森
　　薄技缪投鼯防颛防继祝螟蛉伯仲常眉最白交游籍眼殊青孤烛寒光并舎髙槐緑荫连屏千里误腾快足九霄专养修翎调熟曲翻别引鼓多刃发新铏迟回苍璧酬价展转丹砂乞灵独对可陈董策晩收尚负梁经歳俭陶瓶屡罄徳馨顔巷初铭荏苒年翁渐迫吾伊夜子曽停极否终丁泰运后凋不博秋零芸阁香浮书带风雩响泛铎铃骑鹤防纒万贯解龟续换双瓶紫气腰间剑室黄云马首旗亭咨目送迎例断遥心带鹤前汀
　　五言絶
　　题钓台
　　地盘一股出山擘两厓开鼓枻随渔父乾坤此钓台
　　题扇次兊斋
　　独客迷莎径双松直野亭岩泉虚更落别调不堪听
　　题孙九峯扇次石潭
　　海日髙低影风舟逺近程利名刚两字云水一虚亭
　　红梅
　　紫霞欺素影红玉带青烟风雪蒙蒙夜金丹化鹤年
　　七言絶
　　李文正公割内醖为二泉太夫人夀次韵
　　传赐金茎第八天黄封分致夀堂前啐回玉液通仙露莫漫人间有酒泉
　　玉厨金瓮出黄封传道师臣锡内供不为循常割恩赐异香清带子情浓
　　读东坡李白辩
　　吾道纲常有二天虚名催逼漫楼船浔阳合是江潭水鱼腹还应有墓田
　　口颊劳劳枉乱真谪仙曽道不从璘仙才侠格知何系空有诗流浪漫人
　　题扇次兊斋
　　新箨剥鳞参玊笋小糟分螘过茅柴溪桥隔断非人世犹有山翁拄杖来
　　口占寄王金谿
　　没膝泥平属漏天尚难一刺直公前防惊离合闗情地又是东华送别筵
　　九峯扇次李文正公韵
　　荔带荷裳小箨冠玉楼时耸两峯寒白沙痩竹移情在一曲将归石上弹
　　有所思口占寄杨月湖
　　入定僧髙元犯俗出门人老未归山碧天抱膝空庭坐羞见防鸿海上还
　　七二春秋几故吾一灯长伴两身孤最怜雨雪寒鸡候不梦兰陂梦月湖
　　题画
　　鬓髪沧浪老病翁小山时对桂花丛白沙翠竹逃名外一棹江烟水月中
　　时苗留犊次三江韵
　　长育明分水草余驾回元是赴时车带非故物留何谢瘗鹿悬鱼此例书
　　行李萧萧得代余夀人犹识旧牛车寄来一脉明心事杲日亭亭副大书
　　题仙
　　渡海天风跨鹤还漫酬老癖与溪山纲常一种吾儒分不放人间有许闲
　　地床茶灶隐晴烟洞口桃花不记年后老乾坤成底用名家别自有神仙
　　口占寄君俊
　　徳星移照入南离物色当年已自知大冶钧陶荷明圣太平无处不相宜
　　简方西樵
　　真主分明舜与尧追崇诏下复谁摇悔深铸错行藏外秪合西山老听樵
　　题姚氏园亭
　　野晴山雀乱庭柯门巷春深长薜萝候叶时花防年纪风烟犹识卧林窝
　　画栏草碧与花香隔断烦声日许长如此风光藏老大平泉空爱睫前庄
　　与何燕泉伯子和文正公韵
　　望家深有典刑存奕叶相仍子又孙稽古源流今得信下方仕牒上皇恩
　　父学师承更祖风驹龙雏凤自竒童宗臣未説何曽事久在涯翁鉴识中
　　题马
　　歳经牝牡与骊黄龙脊真能隘八荒石粟心多还自信直将汗血报君王
　　题鴈
　　春去秋来迹许忙夜清凉月梦江乡鱼虾即少差年计留与人间薄稻粱
　　题四皓
　　一夜仙风吹紫芝道人同是出山时从今莫道安刘事主圣臣贤正作期
　　友古
　　学行焉敢望前人物化传来局局新丽泽此心还自计欲将河洛代雷陈
　　酬朱孔年惠菊
　　画船江雨带风斜过尽重阳未到家忆昨龙山曽送酒葑门今日是黄花
　　柴桑归爱一身轻中路黄花到眼明不见芙蓉见秋水最难摹索是风情
　　和少陵六絶
　　画虎心多愧未成老来空有气从衡松根一枕羲皇梦如盖山云石上生
　　四愁汉调犹平子嗣响郦炎格已休阅尽盆渠都是水何曽日夜大江流
　　虞歌有派传风雅汉选何名续楚骚嵇阮嗣音副人意也难蓦地拜刘曹
　　汉魏名家几世人调孤无力附芳邻残编断楮谁收拾已化荒荒架上尘
　　九首枚生信复疑格中何必问吾谁正声变尽愁无拙前軰终为后軰师
　　陶谢风流秪两公后来韦栁亦相雄极知作者闗名教不混王杨谫薄中
　　云寄失足几堕
　　老难筋力出应稀蒙宻青冈取径微石洞云闲喜人迹故教藤刺强留衣
　　云寄登登续往盟苍苔路滑防危坑山人老分天还铸起傍独髙峯处行

　　见素续集巻五
　　钦定四库全书
　　见素续集巻六
　　明　林俊　撰
　　奏议
　　陈愚悃以附余忠疏
　　太子太保刑部尚书致仕臣林俊谨奏为陈愚悃以附余忠事臣待尽海滨去京师六千余里廷议大礼始微有闻谨具一疏为乞霁天威以培养圣徳事未进而诏防已颁臣寻中风疾手足不仁口眼失位遂就医药备后事继闻有西北之报漕挽供亿恐烦圣忧臣受知四朝叙复起废者屡屡竟无能久于位以宣有微劳陛下新政之召臣衰以老矣又无能久于其位力乞休致顾防赐勑给役给廪歳时存问臣疏辞未允强顔登受臣今气息奄奄安望久居人世者哉臣自按察使乞归已无起望附圹臣父墓之傍备纳蜕焉前项致仕恩典及身后塟祭通乞停免以为臣存殁之安臣又仿古人遗直遗表之义僣有献焉夫议礼如讼见各不同包而容之徳之大也若粉墨太辨恐未足以服其心臣伏读明诏仰见天地之大日月之明于斯有悔焉存防叙复日候而久未闻也昔成汤改过不吝陛下俪徳尧舜于汤何有哉伏望早降温防以荅幽明慰人望臣又惟古者挞人于朝与众辱之而已非必欲坏烂其体肤而致之死也亦非所以待士夫也成化时臣及见廷挞三五臣容厚绵底衣夹以重氊叠帕犹床褥数月淤血始消正徳时逆瑾用事始啓去衣之端重非国体所宜酿有末年諌止南巡挞死之惨幸遇新诏收防士气始回不谓又偶有此臣又见成化治间诏狱诸防惟叛逆妖言强盗好生打着问喇虎杀人打着问其余常犯送锦衣衞镇抚司问镇抚奏送法司议罪中间情重始有来説之防部寺覆奏始有降调之防今一槩打问无复低昻恐旧典失查非祖宗仁厚之意即此二事似宜循旧臣又见去歳以来旧臣谢遣殆尽朝着为空近闻石珤又欲休致伏乞圣明留念既去者礼致未去者慰留与数三大臣时加延接又有硕望如罗钦顺王守仁吕柟鲁铎辈人乞引自近以裨圣徳图圣政臣舌梗意长授书难尽无任悬结爱愿之至
　　附録霁天威养圣徳疏
　　臣衰老乞归劳痩大作形容变尽残息仅存常思古大臣致仕忧同在位富弼家居朝廷大利害知无不言赵槩集諌林百余巻以进臣心慕焉思有以报之陛下也近闻廷议大礼异同上干宸怒恐包荒之下举措涉轻为容纳一欠臣安得谓在家不知乎谨昧死上言易涣汗其大号言号令如汗之出不可反也今大礼数反汗矣兴献大王初议也兴献帝再议也本生防穆献皇帝三议也皇考恭穆献皇帝殆四议也魏元帝本生父燕王贺表称臣帝欲尊不称臣有司议听如旧式惟中诏所施曰皇帝敬问大王宋英宗服所后丧三年毕始议本生濮安懿王典礼继以集议不同报罢祗封安懿王长子宗懿为和国公神宗时追封舒王天下后世俱未尝非之今三年四议矣陛下大孝无已之情可对天地质鬼神无愧然有礼焉以节情也礼人子有终身之丧忌日之谓也夫防极之恩终身服斩无过也然终身服斩世防无吉服人矣故圣人定为三年之服服终释吉节其情也忌日哀恋终其孝也今四议者臣反覆思之未得其説求之天道臣不能知也然灾祥之应孰多孰寡寡足思也求之人言臣不能知也然从违之论孰寡孰多多足思也求之祖宗臣不能知也然防防必有所属意在今议议是也万一在于初议再议三议则尊祖之孝足思也求之恭穆帝臣不能知也然防防必有所属意在今议议是也万一在于初议再议三议则顺亲之孝足思也又求之事亡如存之义孝宗恭穆帝假幸俱在孝宗倦勤传位武宗自称太上皇武宗崩传序陛下恭穆帝亦自称太上皇两太竝居大内歳时聚防果平等礼抑别礼一位大内一位故封嵗时庆贺果平等礼抑别礼则如存之孝足思也又求之丧服之制人后之义父则斩伯则期庶民受所后民业称父服斩致所专也帝受所后帝业若称皇伯则与常伯叔乎等孝宗意欲称皇伯不欲称皇伯臣不能知也古天子七庙三昭三穆与太祖之庙而七一太祖二不祧四髙曽祖考无皇伯之庙则嗣统之孝又足思也王天下有三重议礼其尤重者中庸谓本诸身有其徳也征诸庶民验其所信从也又考诸三王建诸天地质诸鬼神百世以俟圣人无一不合然后动为世则彼无恶此无射蚤有誉于天下其慎也如此武王圣人也老方受命周公始成文武之徳制礼作乐追王太王王季其缓也又如此伏望圣明再加周慎迟以歳月俟阁下礼官诸臣议定孝既足伸礼亦尽合举之未晩臣又惟人君以寛仁为徳刚正为威保宗社安人民为孝方孝隆本生推心以孝理之际而威慑羣议恐人命涉脆传播四方未免圣徳之累悔无及矣乞霁天威养圣徳公大政使至治上达馨香发闻上悦天心下副人意幽而祖考咸格圣孝之大无出于此臣垂絶之言无任恳切効愚之至
　　効遗直以毕余忠疏
　　臣至愚极陋无他行能徒以朴忠自结列圣陛下龙飞之初首以旧臣召辅新政深惭衰朽不任驱驰八疏乞归荷防眷注既乃谅臣诚恳勑允致仕恩礼繁缛实逾素分臣归未防末疾遽作属者势转危迫命悬旦夕翘首阙庭无阶上荅然既死余心尤望陛下懋志圣学留心孝理信任忠贤广开言路持端拱之初心收嘉靖之盛治尤愿陛下保养圣躬调和元气使前星有耀皇储以蕃臣生已无期徒存涕恋死若有知犹荷太平臣又惟我国家顾念旧臣葬祭有恩向已具疏辞免身后恐或误防赐及伏乞通行停止以为臣心之安此又臣垂终之所惓惓也

　　见素续集巻六
　　钦定四库全书巻
　　见素续集巻七
　　明　林俊　撰
　　序
　　赠少廷尉黄后峰
　　国家承平乆禁弛虑疎三渠奸诳惑以窥伺神器瑾诛死彬与宁固在北巡复南巡也国势如一髪引千钧孰敢抗声大义以择肉虎口者哉黄郎中后峰疏六事偕同官陆汝亨以进诸司响和并下诏狱为祸且不测余诸孙以乘复疏以进廷跪廷杖死者十二人后峰幸不死彬甘心焉变姓名亡匿仅免鬼神者固有以相之矣宸濠叛武皇帝始下宁狱慈寿皇太后复下彬狱中外人始席为帖上入正大统首列更始之诏复谏者官防其死事诛二奸并连其党于是后峰有南少廷尉之擢呜呼谓世无士非诬欤后峰倡之诸司羣和之新政訇发重有翕然者士气盛国家元气亦盛识治者卜世焉余初阅后峰疏曰是无澹庵封事日月争光者欤分一死与龙逄比干游无异也为之私幸又幸不失后峰盛名难居然哉鬼固有以破之【疑】后峰怀负纯完记览精博脩饰谨而进取澹无患难居昔邹浩谏立刘后除名其友田昼谓曰士所当为未止此也后峰当为固未止此其浩然之气固在无俟余告也命既下后峰谦让惭怍余曰新天子搜选忠贤为寃人倚命所谓千载一时者近卿云现壶山识者谓至人在宥莆士彚征之应后峰时出之以茂賛无刑风发善类以发灵山岳至宝椟藏余未知其可松崖诸君子曰然序速君君无缓焉
　　大方蕃祉序
　　大方蕃祉图图陈氏也大方石峰官称也啓祉于先席祉于后萃祉于一家一时焉故曰蕃祉也陈世厚达处义穷处分如彦回公徽守为烈也如居易公醇质自老以竟被官封啓陈氏公昆季五人不图图存也为公寿也诸子诸孙不图不尽图也有石有松纪寿也亦纪节也有竹纪祖孙父子也荆纪兄弟也坐左者公右季方俟轩也儒而巾衣降立旁左者伯子防仲子翰也抱自西阶指若顾若趋而前者訚孙也所贵于世天伦之乐尔矣礼父子笃兄弟睦家之肥石峰不有石庆父子之美者乎不有姜肱兄弟之美者乎俟轩不有王凝素业之美者乎易子克家诗缵戎祖考防翰不有元季二方之美者乎訚不有召公是似之美者乎石峰平粹暇整邃中闇外廉不近名而厚不易正自侍御悬次卿贰者乆以忠触祸起连擢数月而至左方过家有举孙之庆于是乎公六十矣百顺皆备其几家几人哉天之所助者顺也君子思以灵承于天积故乆乆故大大故备履之上九曰视履考祥其旋元吉寿考昌大固其所也然积非一人一朝之故而亦有小往大来吉亨之时閟宫颂僖公也颂僖公必及鲁公庄公君子有以论其世洪范叙建极也叙建极必及敛福锡福君子有以论其时石峰有开自先有积于躬者故厚以当新天子纉图啓泰以受兹繁祉重非偶然者序斯图并其至俟焉图者峰湖诗者松厓山斋数君子序予见素某也
　　缓流易退序
　　秦君樗庵从节甫闽宪谒我云庄亟道所欲去之意余意其与时消息有托而逃尔矣新天子圣神天纵承序当阳道君子乎长君犹去意如初如水赴壑挽之而不可回夫云雷经纶奚居独言去拔茅茹以彚奚居言去其未由臆测也君曰余殆有征诸盛替之微与进止之几者矣秦上世无显者是之谓遯秦斯之谓壮壮斯晋而明夷系焉亦其数然者宰物者其容以裒取哉余伯氏兰轩从简暨余暨叔氏帻峰从熈凡三第进士兰轩帻峰晋六二受兹介福余六五失得勿恤象也然亦载罹于夷垂翼下上者殆兹二纪今虽长风上征无复孤举之志且并影联飞余退然其在后余斯起也伯倦还叔斯起也余倦还亦其数然者数道寓也羊舌氏兄弟之羙人谓处显两尊余兄弟并仕籍而解骖台省曳杖丘樊与渔流耕叟相周旋足乐也昔钱宣靖之退也地要而时乎蚤余散一台察逾五而还其恶敢班哉缓流易退志吾过尔矣余曰是何择于缓急者哉道尔矣急为退缓亦为退勇固道易亦未害为道犯激滩抗怒涛不寸进沦胥以溺视易退何如君笑而不答君台人台相袭气义余识兰轩载识樗庵也序其然
　　毛氏两节诗序
　　国家必有世纲人纪顺其天常义烈贞风固其时化使所天不移怀二心者无立地既死犹有余辱也夫然后天下之为臣子为妇者定而羣正宗之百顺集焉肇国啓家其偶然之故哉余监滇南之明年为治己酉有事文闱比四鼓阅一墨巻登落屡之意未有所决余曰神疲矣寘几格间黎明再阅光炯彪发意大有所至抑世德有相以然比揭晓为毛君玉问其世无显者家亦无足垂仁意独为得士兆尔既进士为给事为之私慰乆之又得其两节之详毛世德有是往夕之事殆非偶然者毛为良乡右姓洪武间从让从征滇南留戍而夭时刘始二十有四岁鞠孤义以长义夭魏始十有八岁鞠孤瑀以长雨夕霜晨嫠苦相呴濡为命犹母子也魏曰姑丧所天寡弱万里外其谁与亲姑难刘曰妇丧所天齿尤少妇难又曰以义以命无难又曰移所天者其不良佑也且何面目人世天固毛氏谅也鞠瑀以乞灵于天瑀存姑有孙妇有子螽斯有地毛之鬼血食其不存如天何哉匪石之心其不可转也魏曰然君子谓定从让初戍妹之壻牛与偕既夭牛代之瑀长牛还之时牛植有家或教瑀讼刘不可魏亦不可君子谓之贞而世典多漏懿烈弗旌故有是惜也独两节然哉易节之六四安节亨困之上九困于赤绂乃徐有説毛竟家以完两节以寿终孙子蛰蛰瑀被有给事封命给谏务持大体华实芬沃逺至有阶两节之啓祉不诬防防者其有以先告也书为毛氏两节诗序
　　郑双石赴召赠篇
　　士君子运同仁藏独智有先时之退有循时之进与道消息者也双石于成前是之疾非身疾也而独引为疾今是之可非身可也而同与为可双石之隐余无得而知也双石无半亩之宫数弓之田官下大夫位任卑散禄升斗以自润弃而违之君子谓守守藏智迨是遭际新天子厘革庶弊搜进名贤得圣人之时檄书敦迫双石幡然起抱袍褁糗车马有行色君子谓达达运仁易遯之六二执用黄牛固志也泰初九拔茅茹以其彚征吉志在外也双石有独遯之志而不失相连而进之时前是之归不以贫自沮今是之出其不为贫而仕较明矣双石有防特之操凝逺之资身心体认之学卑散以默任天下之事士夫所与余老腐所畏也他日之至其谁则御之双石谅不负所学负圣天子计亦不欲负士夫负余也窃渎告焉夫不易者道而易易者情士穷经学古以立名于世其始不出羣圣贤之成言往行比其用遂辽絶事负其言后反其前斯情之过也制情所以入道双石乗期应防连引同彚之贤讨论其大经大法同圣贤者因之异圣贤者革之杂者纯之偏者正之未振举者奋励之以上賛元僚効为德宣沛覆下之仁以弼成正大光明之业其端在此斯双石之素所以望双石也
　　赠平厓序
　　尚干之林德厚长世平厓世父双松翁介父葵轩翁积官大小方伯父一樗翁举于乡不应礼部试以畱余造物羊舌氏进退两尊然者兹文服有御史封命羣从圭组殆东京之荀陈为近平厓专志古学在诸生无知者一日录近作见我云庄为之敛畏平厓恶从得哉六经其原史子其变潴而后泄得诸心而应之于其手汨汨然来矣别时时念之他日以语少谷少谷不知也归而覔平厓自恨相知之晩来书曰平厓城中所无余曰将闽中无尔平厓名遂起第进士又起御史裁数月忠鲠声遂动廷着平厓副余知其亦不负余望也世固有持论无前者而属事辄局寄言辄悖临小利害辄改虑而易素平厓固惩诸此矣东巡有事无徒清弊源塞利孔为鹰扬虎视之威殆有百志元醇为太平地者夫惟简也常重网间漏夫吞舟而明察渊鱼亦识治之所宜戒也明道拾遗补阙之论神宗谓为得体至论人主当防未然之欲神宗俯身拱手曰当为卿戒之君子治化之本君身正者无不正者斯大臣宰相之事其独一台察间哉平厓试从事焉又将不独闽中所无而已平厓釴名克相字
　　叙以贤行
　　吾家以贤贰转运使也乞教言于我曰有禄属型范于我世父诸父维莫之似而恃以无陨焉者窃有甚尔矣记诸生偕豫斋困斋龙坡丽泽以贤方以孩玩弄掌股间长耳方面双眸炯若余隐度是无烟楼撞破以发名成立踵吾家江陵者乎既之果然迨贰守瑞郡适値华林之寇余隐度是无荡涤渠凶以靖有斯土艾轩之尅平茶冦者乎既之果然其载贰安庆也猝值逆濠方张之势余隐度是无邵州之抗声大义孤城自守颜杲卿之牵拽平原贼进不得窥金陵退而一败涂地为烈也是时三数文武臣共事画奇决胜以贤功为多而苐庸晋秩顾若有不逮于常调进若却速之而顾若淹吾不知于以贤何如也然朝命甫下舆论籍籍以贤之信殆发机于此矣奚必食真封穹寄显授然后为快耶先是南巡之沮吾家以乘分百死羣忠后处亦以左吾家之道其亦殆然者君子求在我屈与信数也淮南兹往将以贤谋焉盐防之利自齐始官自汉始自宋而蛊至我明正德之间极矣嘉靖厘革始骎骎然旧观夫頳山煮海淮南七十二万之课利权伸缩固有移夫彼而不恒属于此者矣夫河流万派故道屹不可寻百蠺一叶则亦眇之遗利以贤杜私门塞敝孔搜剔耗公之故而一与之节使时化无干吾常以承有裕国实边之匮以无贻当宁内顾之忧以贤自有信抑信固在耶以贤行
　　送孚可弟叙言
　　翠庭孚可以四川总宪有行谓余诸兄行同笔砚且稔也愿闻法言余曰余言惟法余亦乃法惟言夫法何为者也夫法导民所违就而昭其畏者也是故有法畏有畏法畏法者已畏也法畏者已畏而人畏也人畏也者非文深立峻震之而后从也称物平施民无犯焉尔矣已畏也者非守墨善晦抑缩以成之也择足而趋周虑而动法斯行焉传君子有已而后求人无已而后非人余法吏也持之以今盖未尝一日阙焉忘斯畏也孚可之畏无亦余同乎监司者诸道守法之地使也者吏之长而民之程也已所弗畏民无程矣奚其畏岂惟夫民之无畏报以庶尤得弗辞乎其罚矣奚其无畏故众人以弗畏入畏而君子以畏立畏其分审矣孚可之畏无亦审此也与孚可学得之殿元公司教公守得之郡丞公而立孤养重言动无所于茍乡称古君子无易一时羣从三进士畏谨如出一人孚可历御史宪副防知所至威惠并流而卑衣粝食犹故寒士知自畏也而诹谋于是役也谷虚川流威济而化行法举而程以立蜀于是乎有余怀矣独畏已乎哉抑有畏者也有无畏者也吾家邵州之抗辟也砺石视颈若兄平蓝曹且鹄刻之未竟无畏之收翠庭余畏弟逆瑾时独不溷俗化为士夫完人将视邵州为烈吾林固有人哉书为告
　　赠呉师防
　　莆之呉仕族也师防上世再发解首其四取上第曽伯父主事公取进士以问学名曽大父大父邑博公以孝友着君无易风素吾不征诸文征诸本清颖秀发吾不重诸其外而重诸其内师防含咀醲郁取第甚早不屑屑循次大学一不利礼部拂袖去及是三举不利又去余追止之曰乙科亦仕正途上世杨文贞公魏文靖公并起师儒师儒亦未可易视也子之母老矣禄仕以逮亲也化与政劳与逸殊尔成已成人一道也弦诵与簿牒孰清对子衿与鬼魊吏语谁适呵叫敲朴揖让而雍容者有间也且教之职师防家世物世德以正士趋世学以端士习其外取为哉师防吾爱也吾无隐于汝夫学然后知不足教然后知困师防诚尽读天下书尽穷天下之理其富如武库如撞钟寸莛大小随应然犹未敢自足画地而限与盆沼而盈者可镜也师防殆将征前之恃以为今之偿惜阴继晷逺绍旁搜师防之至将不止往日师防者矣师防官金坛去吾友邃庵翁卯桥逾舍邃翁无书不读无物而不格师防师人亦将师诸人昔子朱子既仕始及李延平之门自幸得师师防幸从翁而学焉他日之至又将不止今日师防者矣
　　赠鳯山秦公南尚书礼部序
　　上嗣大宝之二年用户部侍郎秦公官南礼部尚书部尚书九峰孙公率部诸君子求赠言于见素义无辞曰斯公也吾与与也斯行也吾与处也大江之南锡文物为盛锡大君子邵二泉公既又秦鳯山公德植而继誉茂而齐乃剧有闻焉乃后获与于二泉乃见公京邸时公登进士官户部属部尚书韩洪洞公试业考行公乃重政乃举乃脱畴拔僚焉后官河南提学副使眘育崇朴罢游黜靡士乃就政乃益举焉官湖广巡抚都御史激风申宪树善而瘅恶负势者慑抱材者起含厄者无盖政乃滋举焉后官户部侍郎部尚书九峰公为公谓某曰公谙习故事疑询刃解出入金谷平允弗倾而弥邵于昔于余有力政乃益滋举焉是故九峰公数数上疏求去大为公地若避路云兹礼部尚书而南南于锡乎便非公乎所也杨月湖公谢尚书圣天子下廷臣议用公乎代月湖公亦难乎为代公乃宜宜乃用公乃南九峰公与某疏归数数私获遂公之席终南耶夫韩孙杨邵四老者天下之大老也或重公于家或重公于属或重公于寀或重公于代其何以得此哉其何以得此哉秦出少游后代有闻人则今之闻而重也固矣夫实实而掩者蔽蔑实而扬者防防君子之所羞也蔽亦君子之所短也今吾于言也二者其免乎慨衰以老役赠鲜寄于文章间积已岁月乃今弗防弗蔽乃不敢例局例而不言则他日二泉公谓我何以不赠鳯山公其何辞以答是故序其所以家所以官内所以官外所以今日之南而他日之北公行哉
　　周贞庵奉母得告序
　　夏四月周贞庵念母老有故乡之思即日疏致仕奉母以还以终孝而酬隐也上念之许暂辍台务奉母而南给驿舟公廪为川涂之适时母以恩进太防人以上寿赐绵帛被有存问孙鳯鸣玺书南服得偕以从君子谓福寿老母人世旷见初贞庵起御史大理丞而南请母南比卿贰而北也无敢有请业情事乎私母止之曰新天子嗣服图任更化儿不可私余亦欲北也有鳯乎在于是贞庵遂禄仕逮亲之荣无去亲乐志之托请席请澣请【阙】　寒燠饱饥为常岁时上寿都宪拜前正郎拜后曽孙又拜后子妇罗立官无异于家兹京而还途而经家而至孤杖近周经轩逺览与官奚择哉吕荣公德气醇厚归申国太夫人之教宗曽子失恃而立以大母乎在周父子有然者吾家曲靖之母计部之大母寿九十九余尝许序百岁寿今太恭人亦望九之年又将许序太恭人百嵗夀也周相先业儒贞庵世独不收有儒效醇质隐行往往名呉防间以乆乆而大固然也贞庵周谨雅淡入可知孝出可知忠敛而寂待清而出可以知时余兹入也幸得友因焉蓉溪翁谓公兹行于名教尤系不可无诗诗不可无叙于某乎属谫劣之言非以赠君子也
　　寿大老防庵杨公序
　　岁之冬六日少傅兼太子太傅吏部尚书武英殿大学士防庵杨公七十寿之旦公高弟子白岩乔公蓉溪金公桂岩边公偕诸耆旧各赋诗豫致祝勤以叙乎役余曰公功在朝廷望在夷夏以纪之无极所谓寿也公寿然哉公少以神童荐京师读书翰林经子辨博胸中一秘书词义闳深胸中一理窟而理体明习物几迎应又胸中一经纶道之立有如此者官外制时也经承指授四方士褁粮而至载董秦晋学政范立材成道之传有如此者晋容台再晋都台为三镇长城入为司徒为冡宰壮猷谹议朝着表仪孤卿特进翊弥纶以负有文武道之行有如此者疏正国是离烦释重居卯桥者八年温国独乐晋公緑野以培植士夫防退之节道之乐又有如此者圣明在御廷臣羣荐谓公不可一日离密勿犹欲起公以载总三镇摄六职公高尚屹不可夺上意亦不欲烦我师臣固谅之矣温防存问使命有加畱有遗用以收有完名介有闲福寿其岂徒哉余长公二岁常愧屈于公不知公亦人数于余也同臭合响道义相规益者余四十年拟其大支川渤海也拟其高岣嵝乔岳也金焦几杖订旬日以从青莎一棹卯桥之云水然梦寐良弼公有不帖席然者因寿公附焉
　　海虞陈氏族谱序
　　羣分类聚凡物皆有族族皆有谱如植之族曰梅谱菊谱茘枝之谱皆好事玩物之所庸心惟人之族谱其所同而系其所以异有分人而无分祖有亲教孝也有贤教敬也后世有失则略略则阙有失则附附则乱有失则诬诬则鹜赝而不可覈君子均有惜焉陈按乐记有虞之后周武王所封析之闽候官古灵村族焉传宋枢密直学士古灵先生传敬斋传闇然传一木传北山为温州教授宋季避地海虞之塔西为海虞人至侍御君逅凡十世世有纪君子不谓略谱所可知君子不谓附详所可劝君子亦不谓诬是谓信后之谱其开先足尚其嗣述足副其阐扬彰大陈之世殆有所不得辞者而古灵图谱侍御意有待也呜呼天纲人纪君子所以脩诸身睦诸族以令问长世者也角弓刺骨肉相怨光逺自他有耀陈敬仲之后所以得政于齐而颍川之陈慙卿慙长嗣述重有告焉是谱有前軰杨文贞李文忠呉文肃张翰譔叙跋复叙侍御之请余副焉
　　侍御唐六亭奏最绩
　　成周御史职书赞受法令秦监部汉直指唐里行宋沿唐増置言事着在令甲国家稽古定制内察府曹外察司属又得以言为职绳回掖正挈要而提纲必历试乎效始得内乎入稽其殿最又率外乎出惟宿望雄重积有劳勚储之为台长为卿少则内乎留于是人求自副以无负崇显之拔湖南唐君应韶蚤受尊翁沃州之教居然逺器成进士试大行奉使有声遂擢监察御史监税又有声两按大藩两监试事长河南道考覈惟允薛宣之明习韦思谦之正色彭器资之敢言无愧焉总宪度而植风声非其人其谁欤六载再上最诸寅寀属言为赠余老不受役然于君尊翁有故乃言曰君台之长也台之责其知所以难者乎知人难论人非难识事难论事非难而求济为尤难盖事之权有轻重人之迹有隐显毋因事而病人亦毋因时而病事要于济尔矣昔赵阅道为台官君子有过则保全防惜明道为里行神宗召对曰补阙拾遗则可二公知人而又全人识事而又成事天下之士议属焉端道轨赞中兴君自有地程赵有成训幸偕诸君子细求之
　　寿麻太夫人九十叙
　　某自戊戌及拜我太师李文正公之门见公顺事尊府太师憩庵翁母麻太夫人穆如也处二弟东溟东川其翕如也太夫人爱公亦与东溟东川无异意尤属焉久乃知憩翁善父贤择而继以无难于公公善子孝体而承以无间于母也乾坤之于六子干而健父道坤而顺母道也六子索而成男成女兄弟夫妇道也子无不爱其亲父母亦无有不爱于其子兄友弟恭夫义妇顺道之常也惟母有所亲亦有所继礼不殊而情异焉情异则偏偏则溺而礼乎悖斯失恃之子之益悲也善子者致不异之情以黙符不殊之礼召慈固有所事本天施之同以自致一本之厚公二弟而友斯太夫人所以无因自异成兄弟之美为憩翁之慰者也公以诚结主心以厚义孚于中外母若弟孚之所也公夫人朱氏出勲贵成国公女抑抑尽妇以无外公之刑于而太夫人之以慈召孝亦有所黙通其间者均之谓贤尔矣窃疑舜仅致顽嚚于不格奸殷中宗逐一夜五起之孝已假蜂售谗伯奇不正其终斯曽子所以不续娶也某于李知憩翁严而正太夫人慈而顺公孝而友公二弟有恭而化之道义制情情从礼礼召和朱夫人妇职无有异焉是谓和德之极太夫人荐封显锡配上公而跻一品殆位遇而极及兹九十而寿不杖不扶神力健爽又福寿而极帨之晨八月晦又前日也前是公率孙曽为寿及是朱夫人率符卿兆蕃暨诸孙曽中翰兆延为寿两玉煇煌六翟有燿世所诚少也公门人孤卿百君子以次上觞有诗有叙前八十杨少傅邃翁实序及是序九十崔大正世兴以归之某公输之门斵者缩手然太夫人福寿足书为母世训足书憩翁与公一门之家法固在尤足书故序
　　见素续集巻七
　　钦定四库全书巻
　　见素续集卷八
　　明　林俊　撰
　　序
　　赠朱三峯兴化郡伯序
　　夫聚方分类川精岳气殆有所主持其间尝观夫越临观之美甲天下闽山泽通气以钟之于人方格重有异者而封连壤接闽与越交事枢前政之翕张旧德之薰习副目观而酬心寄若东西家然率未有见夫纯一其趋以防归其至然则化而齐其皆虚语欤嘉靖癸未莆之守擢去朱君朝章代之君瓌衷藻质明习法比时方以宪部正郎为卿长慎择奉天子命虑囚于蜀同官者曰朝章宣皇仁为寃人寄命辍而莆孰若听毕事于蜀惠深且广哉君进士乆敭厯中外绰有声称滞以牧将殊而大之也仅之郡乎承譬诸作室斵连抱而小之非材宜余曰朝章其不薄守也方千里而郡寄之民父母之有惠施之政有威肃之令手提乳保谋其所爱恶而舍施之使官无颇政邑无冒吏而乡无暴民人人乎士君子之行斯之谓民之父母否将疾而仇视之是固民之无良亦岂守之利哉郡藩臬之寄藩臬台省之寄朝章清才卓识其谁不与之郁而使伸宰物者大其至也夫郡有所事有所使有所专亦有所不得径遂者事枢政理物情人态以日棼吾前拂其心以平其气落之华以收之于实相济非相病也涉川者贵有待行千里者迟亦至徒取快疾然哉抑仕有学道焉取以自益亦取为人之益通宏厰之性以无情幽澹凉寂之情莆君之所也莆前守绩学功事赫赫动人耳目有岳公季方潘公舜弦王公存敬继之者或弗似张公时峻视莆复之未乆谢去嗣是或因或复口碑尚存君力副焉莆将贺得君君亦自贺得莆蒙泉俎豆之门有公席焉淹速钝利知道理者之所无计也
　　枫山先生遗文序
　　文本诸心而根之于道主张人文铺叙皇极感人心而禆治化后世抉奇搜博以缋藻雕饰为工文云文云乎哉太子太保尚书章文懿公枫山先生自魁礼部系仕籍几六十年实厯不满三载甘贫守道崇尚廉退其忠实之操质约浑古之风固已髙出人流望在海之内外经世大略大可用天下小可用于天下而石蕴渊藏仅取司成之一遇弃之壮盛而收之衰惫之余斯有志所扼腕也然士有山斗国有蓍以繋独天下之重尊信大同焉及请老勤复武庙重违其意加其官竟许之上在旧邸熟先生名作而即位思有以致之先生已望九之年缛典殊恩其不能拜矣余愧屈数老于先生尤注向先生亦谬余与时属有所寄遗老之召方幸过里门接道论而先生又殁矣老泪遗容幽明相对余之无能已先生犹先生之无能已于余也既状事行与立祠门人董遵以遗文属序先生全集诸子都宪君拯以梓行矣是集得意作也先生专志六经附博史子意所诣极将欲起婺学数百年后防北山鲁斋仁山白云之派以上接晦庵东莱之传次之亦力追道传晋卿景濂仲申数大家之逸响其防深深可寓道其词正正可寓心其笔势平典文理简洁卒泽于道德仁义粹如若湖海平流风激水涌以备尽文章变态文云文云乎哉
　　端本策叙
　　赠宫保尚书李公秀实司教汉中上端本十六策仁庙读之喜将用之驿召而至上上宾宣庙试之効授以司谏寻转左又将用之公卒年三十七有遗寄焉昔东坡上皇帝书柔行巽入识者谓其得告君之体夫谏有正有讽筹义理量事势直言谠议是之谓正而巧发潜运是之谓讽孔子论五谏曰吾其从讽谏乎意非孔子之言也人臣事君尽其在我听不听天也正焉有不利者哉夫法语正也巽言婉而导不出乎正者也王斗正谏齐宣举士鲍叔直对齐桓不敢铸钟以昭名茅焦解衣伏质而始皇母子如初讽微出乎正而终归乎正者也东方朔名善讽諌时进直言武帝犹俳优畜之所谓劝百风一君子有弗取焉尔公之防非所谓正谏者乎余独慕二圣之善处公也唐太宗谓髙宗曰汝于李勣无恩我今出之汝立以为仆射宋太祖得齐贤不欲爵以官隂属太宗异时用为相夫为子择人义不当如是孰若仁庙知公收之勤宣庙试公用之异诚孚意感正大明白为圣子神孙法程使守以无失将防龙满朝都俞世世尧舜之治引之于无穷不难矣追惜者公有时无命策不尽见于行然继之有孙充嗣君忠亮典则位宫保长夏卿防留务为圣心倚注宗社根本委重位遇所极公之行在此矣
　　林文安公文集叙
　　文根诸理发诸气而昌之以词贲饰从施真质犹故迨从横之习胜而浑重澹雅之体衰至捶提仁义而絶灭之贞元啓防大音载完起息兴衰道隆替与焉汉之盛司马子长以豪健鸣唐之盛昌黎退之以雄深鸣宋之盛欧阳永叔以雅洁鸣同时班栁苏王联声逓响名名家嗣是作者日众词徒长而气以弱理亦为之晦甚至驱驾才华搜奇捕怪朴以采纷雅以俗乱藻制瓌调未必不足哗世而贾名而稽诸典谟训诰逺矣国朝承元代之旧力挽古风潜溪倡之东里和之作者之盛要亦不让前观太子太保文安公泉山先生生宣德甲寅去醇朴未逺又居川岳形要之防渐涵抚州尚书公之名训起进士入翰林积官吏兵尚书防其留务中有余养而出有余用藏明于晦戢介于柔恢恢然有容而阳秋内寘不可卒近完名盛福多孙子寿八十六以终诸大老无及焉评者谓有韩范之遇万石阳城族里之化文富洛社之风雅殆然者先生文平气顺而一根于理谨质学子固澄练学仲伸而气度暇整动应绳墨如轻缣便体嘉谷之济实用逮其变也如立峯壮云平流之隐细浪可以观人可以观世某姻族后行先生尝曰迂老之文吾见素叙之抑缩以乆仲子藩伯君利瞻将锓梓以传以书来速叔风弗似鋭欲参几杖以式余年先生不可起某亦頽然老以病方槩盛节可慕而不可学也谨附名集酬宿命云尔
　　莆阳文献序
　　莆文物起于隋兴于唐而尤盛宋海滨邹鲁至今焉而纪述遗阙绍熈时始有军志洪武时始有事述郡志治时也文献之修尚阙千百年光岳之气彚钟于元人者为道德为节槩为勲烈为文章为四儒道学以茂赞皇猷辉发圣蕴如景星卿云转瞬而消灭以尽其不深可慨欤然有甚难者夫记诵弗博则搜校漏遗升落无章亦准量决择有未至重以参爱恶其间与欲借只词而不遂者则吠声哓哓市虎三告故退之不作史子瞻病文选无法而文鉴去取亦未慊于晦翁事述郡志同撰自相诋訾文献之笔其未易操也乃以累吾郑公山斋取立斋手録参以诸家遗文并述志而类萃之人取其尤事取其覈诗文取其纯整无叛道后峯间商校必东士逺间删削焉阅数岁始克就编属余为序余未见成书要自公出贤者也三君子又贤者也书固足信矣第不知有借只词不遂否乎吠声之属其不谓终无也道也者求诸我尔矣尽不尽吾知之信不信又胡从而知之司马迁史记雄向称良史才子由兄弟独疎浅病焉抑无害迁也纂辑定监戒昭为莆立赤帜今之视宋犹宋人之视唐人也人文之盛有大书特书不一书者矣
　　西湖杨氏族谱叙
　　造化以物群有类诸形族也形分而气别之类诸气族也气引之而无穷则世疏而不可理族之谱可无作乎夫封諡爵官姓始也系长谱始也姓苑谱诸官氏族谱诸家然以官则略以家则失之附而不可据族之谱可易作乎杨自唐叔虞之后伯侨封杨因杨姓而韦栁杨杜郡姓称焉东京杨袁并显而清白家法杨世有人太子中允沙村先生固安西湖之杨出上都兴州右姓国朝从善翁内徙西湖居焉二子曰兴曰贵兴几传而和第京闱官终代藩左长史赠奉政大夫三家徽嗣家学伯维杰仲维聪先后进士及第伯编修仲修撰晋今秩植节砥行文字不刻意雕篆为工即沙村也季维诚亦业嗣响贵即树有战功世为朔州千户奉政谱从善为始迁之祖继以太宗兴而下凡几世迁而上阙焉沙村又续别子朔州贵而下凡几世以系于谱裒辑诰勅铭志遗文而并附之儒术武勲传叙有韪杨即不出东京未后东京也沙村属余为叙夫谱所可知谱法也欧阳之谱自万八世其上失详焉苏氏之谱自沂五世其上失详焉系所可详无敢有茍尔矣六一老泉殆有矫夫冒妄之混真抑自知其立足为是谱重者夫以一人之身分而为千百人之身又合而为一人之心固有特出伦类主持纲常为世族型范累叶载德奉政沙村百心焉而谱系絶续亦以寓时化之微世责之所留念也
　　城左郑氏族谱叙
　　化与道常相因者也身不易道则政不易化世风人纪恒必由之故族视家家视身洁齐联属政通化流如三元布气百灵効于其职而其盛可常其不常其培植滋长要之乆以定之天如梧槚然率取材于百数十年近者亦数十年虽天时气数迟速早晩尔殊而坚贞槩特固独存焉郑自露公兄弟倡学南湖子姓择地成桑梓露四世刺史肇徙枫领五世仓曹桢徙桃源至提举朝又徙郡学之傍衣冠联数叶以盛当是时意气何壮也子司训子静三传而为思益又徙府前传廷辅传祥官教谕传洛书起进士为监察御史是为大宗府前房也二支方盛大宗虽晦晦藏戢含毓咇楙而遗经故在型冶隐存阅再世教谕以文行名岭南监察以治行名呉淞独立敢言名朝堂桥梓敷荣如芝兰耀日梧竹之拂晴烟二支之子姓后焉夫道恒也政化易而道无易仁居义由勤植俭守执其恒通其变以致道也故顺故亨故乆盈虚消长造化者不能违焉故裕以治蛊蛊日深大有而受以谦泰亦有城复于隍之戒记儿时拜司训容公牀下得思益公容止甚真盖善处夫冲晦之间谦亨有终君子美能受是宜其有后也序是谱并序其世
　　寿左司马山斋郑公六十诗序
　　余名好士故而密新而投逺而谐协备正声而不流俗调如宾陈公山斋郑公尤余副如宾纯孝苦行竟以母老归母终亦终而孝防有旌乡贤有祀潜幽有诔饱育其妻子有饩固如在如宾也山斋孤格壮猷立方养尚博识而善文如乔岳具瞻楼船优于负载天下事身任不疑左辖江藩坐忤逆濠意晦处林壑今天子更元嘉靖言者言其忠遂连起中丞廷尉再进左司马庄而永毅而断贤问秩秩伦辈上其正位本兵总制西夏中外之人心预属识治亦以为允公期副上知竭尽忠愫以翼正国是而持论不回羣阴搆煽遂连疏引避贞臣道阻业公留则已山中野服莆野水间矣夫君子去留皆有所甚系朝着乡国其彀率均也庆厯圣德之颂曰惟仲淹弼一防一契天下不以为过司马君实退居于洛邵尧夫谢聘命相从重厚之风闻于天下今天子经理尧舜防契满朝余二人起亦起归亦归则道大致同也空中楼阁余安敢附尧夫而足履实地公无力君实自副哉表律歆发以还莆邹鲁公之后又自有公昔文潞公起平章寿八十一公寿周一甲子圣天子寤寐耆贤用潞公故事起公于家则朝廷又复有公而范公江湖负忧富公居家言大利害公无力二公终副哉寿之日冡嗣为致賔公纪四诗余和之宾又和之余序之
　　留余存稿序
　　予友陈君留余蚤以春秋魁天下士宦迹所至有声世责将頼焉领觉非之悟行急流之退之勇于艾服官政之年髙君者惜其用之弗究为计太以早矣夫二疏之去君子以为烛几君防鸿孤引以预脱士夫骈首之祸一作一止而亦岂徒哉近得君留余存稿读之为之大快夫富贵劳人孰若贫贱之轻世肆志超物表寄霞外与滥巾窃吹诱松桂而欺鹤何如也抑际遇时也绩効之建立与有命焉委分行志由之人乎哉组织文字雄情逸思以尽发胸中之奇合溪山云鸟而指令之与造化争巧日星争丽逸流名派争激昻要亦自有遇者宣力应防间得而破裂之以未必尽如吾意如述作然积于今为烈君熟于斯二者自我制命用弗究而具则余功未酬而言则以立留余其居是矣然窃计之投散谢荣激清而镇躁叔世奇事终惧夫斯人之溺而无一引手援也予同年相好出处迹相类顾若欠恕于君夫道分与义尔矣无害我之止亦无害为君之行义江鸥石之盟迟之今可也请追论之
　　叙三江翁毛先生别
　　太子太傅三江毛公以疾疏致礼部尚书以去上留之又疏强之又疏意恳而词求哀焉上劳问频复卒允而秩数加焉见素子曰君子之于天下也无介不立易之豫其六二曰介于石不终日贞吉夫介如石静而坚矣动而无挠吉何如矣无贞不恒易之干其文言曰贞者事之干也贞可依焉正而固矣立不易方吝何自矣无节则嗟节之象其辞曰安节之亨承上道也节不逾焉顺而正矣柔之得中厉无门矣毛公盖兼有焉夫正德之际豪猾鼓焰时也趄趄嘘嘘附之有光公既不亢亦又不羣不掘其泥不扬其波豪猾畏而敬之今上即位铲劘淄秽公独不染介于石公之谓乎翕翕泚泚缩者尽怵公既不激亦又不阿不慴其威不同其和豪猾敬而逺之今上更化搜刷垢瑕公独不与正而固公之本乎国统中辍亲藩入继建议昌言奉迎防跸天子嘉焉崇爵显秩若罔闻识涎垂竞赴公若凂焉承上有道公其节哉夫处易移之时有足移之势而三善不违一德纯备予安能无不豫其间者邪夫宗伯者典常之司也典常者教化之源也故三礼之典非夷弗申五教之敷非契不命至治之馨惟宗伯之庆嘉靖中兴更张百度惟宗伯是顾以翼以为一臂股乎失予又不能无不豫其间夫公之去疾去也近医药节思虑以扶衰起羸师垣之席虚以待公去犹留日也成王之颂曰佛时仔肩示我显德行斯皇上访落恋故之心公念哉
　　志喜短序
　　林栖谷隐闺藏屏伏其潜行难章其内美尤不易见一旦熟姓名天子龙章下锡播士夫歌咏而幽举之昭前辉扬后懿门不易故而新族里山川居然生色君子征诸其世开之方秋官思道自取进士树有宦绩分恩父坦庵翁母潘氏配蒋氏皆被有命服方门户一新族里山川生色焉是孰为之思道也孰先为之翁与先世也譬诸木然其植本固如泉然其蓄源逺颀然其长浩然其流其参天其至海谁遏之思道天才迅发海内士几于无双述作百年予畏也抑名大者争亦大容有破我所有而媒孽我以其无直先伐甘先竭古固有之君子知微用晦慎引之其参天其至海何有
　　见素续集巻八
　　钦定四库全书巻
　　见素续集卷九
　　明　林俊　撰
　　记
　　文塲脩建记
　　国家造育人才招徕髦儁五教虞始三物周始而比士之法周详焉贡院专设礼部开元始诸省崇宁政和始闽则元祐时也凡四徙三皇庙值焉时辟时饰载革载因明逺楼犹循其旧而道径纡隘由者病正德庚辰楼燬辛巳大巡汪公嗣按慨然念曰贡院选士明逺楼无谓然哉楼灾容有示之意者道径纡隘何以示士趋哉则任之诸司响和以载新斯楼厚其直辟道直而广之石而垣木而桥材因祠旧而悉化之新不良费而功告成宪使沙公鹏大参宋公冕督学胡公铎属记夫进贤上赏王下贤书之拜古先帝王为世道重者重士尔矣齐桓之内政汉武之诏书犹申五罪三黜为蔽贤深儆方是时士则犹重也易书糊名限帘圜棘士自是轻矣然元臣贞士恢复版宇奠正宗祏而佐理太平皆是乎在宋太祖白衣之论是意也夫士自待者正有司待士者公上得真材而士鲜遗用风所以复古也近殆有未然者灾所以告也而士趋之示大巡诸君子意先之夫燬者新隘者辟纡者直兼致其勤为宾兴之预而告成伊始适值圣明新天子求人更化厘革庶之期百司帖帖然恐干吏议诸士奋迅崇正之学重有修诸内者士之重一机也夫得若分失若命得则行失则敛而寂如莘野弛张孔门之所授受士之至也盖有不必于行必于传者矣噫无士也非无遇也广大巡之意为闽士申之是役与事藩为公书公防公锡公继文公棨臬为公昭公公珍公礼公昂都阃公钦公翺郡公铎暨朴暨令若某在焉
　　立斋记
　　自余去京师四十年始得遡济宁取道阙里夫子庙防谒焉时衍圣公成庵侍上幸太学季氏翰林五经博士立斋知节主余良勤礼恭而意乎至余曰信夫子后也既别属记立斋余拾余润夫子记谓宜初圣公偕先生名出先圣公南溪翁自命其命字与号皆出西涯李文正公説以告皆夫子语也余焉敢外夫子为告哉礼有本有文立焉所以自固而中正庄敬检外坊内无辞费无色慢无愆于仪直而行曲而杀经而等以理七情明十义修睦崇让以备礼也故曰立曰无以立夫子盖申言之以明示教戒而交神宿戒又礼之所有事成庵既以世嫡袭公主祀夫子立斋亦以世介袭官主述圣公书院之祀其所以求诸隂求诸阳其在彼其在此亦安得不自立存事之诚洞洞其敬勿勿其欲飨祖祀六十世如生之日耶抑立天立地立人之道曰隂与阳刚与柔仁与义皆夫子所谓立而德功言之立虽杂出老子而无畔于夫子立斋不自尚其世不自大其身居约处厚劬书若学子然吾见其崇德致用修辞而立诚极其至参三才而两斯立之成孔庭训家法也作立斋记
　　他石记
　　玉与石族同而质异有居于至美有居于至恶性不相近则势不相能而其实足以相济君子贵玉贱防玉非石类也然亦有待于石夫二美相攻难为力而以石攻玉顾以易效其硬性麤质殆非玉之能堪也而日礲月错求之既深而责之务以完琢磨砥砺无所不至夫然后瑕疵尽去本真自如而玉为成玉其苦之固爱而忠之也诗曰他山之石可以攻玉石玉之幸也族子时献问别号于余时献余博士兄赠侍御公季子名与字皆玉义时献其再字也为号他石他石在诸子尤为博士公慰意为乡族所寄重始教博士公而终教于我也殆所谓玉攻玉者然亦亚乡魁第有进士其后为郡推为御史物情人态日棼吾前其硬性难调麤质之不可犯深求备责盖重有所不堪焉者而琢磨砥砺动心忍性以有兹器完润而泽缜密而粟固不为所值幸耶抑为玉嘅之均之玉也而刖足而连城为遇固多其不遇亦不为少矣玉诚安之藏璞蕴石方幸伏匿于崇山邃谷之中与天壤俱存遇非玉好也君子怀美不售独他石然哉独他石然哉予独为失玉唁尔作他石记
　　水竹记
　　松水国也松江之西白龙洞之右若滙而前顾恋而不忍去以环绕是丘又见夫二云北峙九峯南揖以得山之胜焉朱君朝和水竹之居遗山而取水水近也取诸竹因所有也近则名有则又名无谓取乎哉水清也竹亦清也有相湏之益焉其流也喻道其止也喻心易风行水上涣以喻文也而苏枯泽涸又可喻政折而必东也可以喻勇于水取焉尔君子于竹拟德其根固固以立本其榦直直以居贞其节坚坚以明志中虚也可以语量文武兼济也可以语材一轩养静于风疎雨碧之左图右书阛阓谢絶星光月彩布散于水天之下上而时花候鸟効职其前心与天游景与神防逺峯断霭歘有而歘无者吾恶乎寄之而水竹固在吾寄不孤泽当时宪来世丽泽拟德之所成就岂必亲贤友益然后为至哉抑取诸人大也君子用其大
　　爱日堂记
　　临江领邑喻为最喻诸山防秀特为最循其麓一望平衍水纡徐磬折其间有稻田麦畦桑野之利步溪也黎世居之勤力啬施故族多厚赢以与瑞接也瑞薮盗步溪易诲盗固沃壤非安壤也正德庚午今宪伯干德念斋相城之西隅负章山临巨浸漆桐松槚薉翳蒙密犹蒙山也菱芡茭蒲参荷苇而盛犹则步溪也而弦诵绅冕文物具观壤固安尤里仁之泽也考极攻位而堂于其中以奉母太孺人爱日所以寄也方太孺人弃御史翁念斋称孤甚少太孺人柏舟自矢以鞠以教有前日斯其有今日也爱日其犹前太孺人之心乎夫均之日也有兾其长有虞乎其短情与境异尔爱子之日其朏明其旦明其隅中其正中乎是之谓长及时而进须时焉以出一爱也爱亲其小还其大还其髙舂其下舂之日乎是之谓短年日以髙则其衰日以近是谓日昃之离其恶得而乆之斯一爱也人子之心其有穷乎哉念斋起进士为名御史太孺人膺有封命有今日由其有前日也及是念斋有广臬之赴取道宁母官之养其不可迎也冲冲然不以自定记爱日取志养禄养解之夫致其乐又致其荣虽不日亲侧视敝敝荒瘠取菽水儿啼乌弄顔膝间盖亦末矣抑古者寸隂是竞惧来日之无多而日之积也不厚则其负巨任也无力而象贤济美又嘅夫黎之来日之不今日也则均斯堂之惠黎世训可也
　　刑部陜西司题名记
　　刑部尚书周秋官卿也汉而下曰三公曹三公都官秋官尚书大司寇大常伯唐制尚书一人正三品上侍郎一人正四品上其属曰宪部比部都官部司门部部郎中一人从五品上下大夫也员外郎一人或二人从六品上上士也主事二人或四人从九品开元陞为八品宋尚书掌刑狱之政而分治于侍郎郎中员外郎元分掌于令史而长于尚书国朝中书省既革陞尚书品正二左右侍郎品正三改四属为十二部又为十二清吏司司郎中一人正五品员外郎一人从五品主事或三人四人正六品永乐改北平司为北京司北京司革增云南贵州交阯三司交阯司革定为今十三司析府部诸司兼理之循宪比都官之任而司门属之司马其始惜薪司权置谓之行在既定鼎南加南京而北去行在今部正统辛酉建也属既专官以各程其职无情失无狱留无奸容无怨敛体仁质义而三事修之五疵去之以敬刑端范坊违而轨物副清吏司以赞司寇以质成于天子而又相资仕学部称小翰林若何文肃彭惠安张庄简孙忠烈今彭幸庵诸公文行兼茂刚贞并伟者也陜西司文物和防成化间刘德辉王民望杨志仁栁拱之暨予一时寅协张应奎刘承华崔应宿董万英舒楚瞻陈禹学后先并起若曹时中纯行陈一防诗名又不在位遇间题名卜从大任记辍以有今蒋原学柴季常始归记于予转瞬四十年人移物换予安恃乆存题名古多壁记今以石石不朽予安恃自恕诸君子商焉
　　科续题名记
　　古公署崇阶末秩皆有纪以表年系名连迁代而极于防事曰防壁记石曰题名记义一也刑部长贰十三属以典司邦禁慎重民命弼教期治质狱成于天子章奏之烦视他部乎倍夫元戎书记出自辟以俟命于上刑惟长自择主事之负文章习典故端慎者为之或二人或三人迁则代谓之本科长贰恃若肘臂正若副腹心焉在是选者惴惴然涉深涉滥涉纵涉疎漏干吏议为部若司之辱以取自副然自十数公而后容未尽然者甚矣人才之难也抑择固有类亦有所循习以然可以知人可以知长可以知世孔氏春秋义例也科题名石己盈续石周于岐戴时亮葛仁甫诸贤请记
　　氷檗轩记
　　寓怀山石云鸟花竹之胜固有留于物者矣物留则心去心去则物不能以终留君子省克之功其玩适已邪取诸类以自益尔安成自衡山臂支昻之为武功延亘百余里至泸江而缩谓之防冈王大姓世居山下勲部正郎一卿尊甫封主政本茂翁立轩其间枕逺苍而临横碧凡彞铭鼎勒山镵冡刻岩藏壁贮之书无不备致以毕志藏修积于躬以授于其子凡轩之前皆可寄独取氷檗不以物留也不物留则心留焉求诸己而已矣夫氷出于水而寒于水寒故坚坚则清不能易檗苦寒无适口之味然而已热镇燥置甘温于无所用苦寒用焉君子负人国之大任必立有人国之大本清苦殆所先事饫之嚼之以适道而明志也世固有热与甘失者未闻寒与苦失者矣抑皆卿公贵人为然山薮韦布无事枢无民责殆若可委道无往不在也蝉蜕埃溘以孤脱区寰苦味冷性风轨有足怀者用以自洁刘道原之不受寒具也用以洁人汪信民教人常咬莱根也用以垂世杨伯起清白为遗累叶载德也翁自洁者洁人者垂世者一卿既循以自洁矣又以洁人又以垂世以充其所大轩世存可也
　　泰宁庙学迁记
　　国家人文成化建学立庙以敛才毓贤焉栖之学程之经辅以史子择师友而礲错之亦专且习矣又庙吾夫子使瞻拜于下意有所向精神命脉有所领防以为要归夫子终身之师也退而观所从祀皆学夫子而几与得其传及其门私淑而起者世既相后考心迹于俎豆之间诸子终身之友也可以端尚可以明趣可以正心修身而运之家国天下以施夫子之所欲为次之亦不失诸子所至庙学之设其岂徒者哉夫学之建自上古已然至周而备秦而废汉兴礼文尚阙武帝时始罢黜百氏表章六经置学官弟子员至唐开元宋庆厯而又大备邵武泰宁之学赵时馆所建宁宗庆元时也迄宋迄元逮今风气销缩人文未副有司者常之常故废邵守潘侯旦既修邵三学郡丞武以泰宁废告侯往观曰独废然哉炉峰非学所也偕戴尹冔循而西蓦湖一址旧属于左氏者冈夷水环峯秀连叠若天造而地设则皆曰是为吾道者留夷之鬼焉得当当之者夫子也夷之类焉得居居之者夫子之徒也今天子崇正辟邪诸不在夫子之道者祠毁材可因址可市以承役之小可大阙可完腐可壮晦可饰而显焉请于大巡徐君州曰可董学邵君鋭曰可付之冔纲之丞珏簿珏纪之文学杰士贤相之既成大巡简君霄始按邵侯白之喜属砺石购文方是时侯有浙副按使之命具书币邑博铤以二生来予老归良惫新宫有作抑欲为来贤告也夫不易者道必易者数君子不谓数而道固在我求之师友已第一义又况昏惰意气自安寡陋以冀灵山川偶值之符为计盖已左矣迁学有司一时之惠而夫子百世之师探性命之源囿诗书之羣深造自得以主张国是维系民极步诸子而不畔于夫子斯来贤者事亦迁学者至意若徒茍糜学廪玩愒以攘取一阶甚至假巾服以雄视其乡为士窳蠧彼缁者流且将曰是果外形骸以理自胜如吾大顚谨洁不私学博才敏如吾慧礼何崇彼而抑此也为来贤商所以对抑师者责焉
　　东昌郡城重修记
　　先王疆理区内夷而居险而守盛民卫国城无复易也广信军颛顼始平阳尧始汾隂汤始皆帝者都周而后有王城方城长城郡县之城皆阻山带河为固东昌间齐赵魏之间一望平衍无髙阻可因土为城淳化始甓而城洪武始髙三十有五尺广视髙而杀周则七里而奇池深二丈广加其一焉门者楼者铺者堞者钓桥者水门暗门潜洞云连星布川防而谷以隐流寇连越东郡无敢入城人诵陈侯镛造始之功继而修无纪无纪故无诵亦其理然正德乙亥城连湮于水守李侯珏修之嘉靖壬午守叶侯天球承之议因赎金为费练卒为役而辅以挽夫之羡议上抚巡报可许庸申令刻日并修凡费金百者五役者若干而城以完告夫道安不忘危治不忘乱谨先事之防以无遗临事之悔大顺城而环庆无寇冲三受降修突厥不敢逾山而牧马筑与修皆先事者而鄂土善败易以陶岁无修费后世传舍视官焉望引而长如此哉而公不涉费民不涉扰东之人可永永頼盖亦韪矣抑城可观政政民心也得其心斯得其力金汤不足为固今之政与民相纠结急义効死几人哉城之修不可缓者斯役所以记也主是役者侯董则范琪相则向正周璚田良皆郡僚谋则武僚吕英郑昌胡清与焉
　　雪斋记
　　郑正郎成昭雪斋自号欲得大书予取雪浪斋赠之盖坡翁书也翁爱孙知微画活水极其变态为之铭书雪浪斋其上刻在辅郡而传之四方雪斋取义要不在此书之妙殆无出于此也夫雪白之至雪而浪又文之至成昭坐一室云意防暖寒声啓严始乃淅淅然脉脉然既乃雰雰然盈盈然大空鸟尽四境俱白隐然置身于氷玉之上亦清而极矣而噫气时发微飚载扬玉屑飘浮缟纹细绉亦奇而极矣物采不留真机自动其纯如皦如者如此雪斋白以明志寄素文于飞闪流晃之间谁得而缁又谁得而閟之夫孙康氏之暎资夫雪者也游杨氏之立忘夫雪者也子卿氏之不易节邵公氏之不干人又安夫雪者也而灞桥寄兴兎园授简胡为者邪抑静有动之机雪寒之为雨之化也故与雨同功然时则瑞过则灾犹之雨然时则霖过则沴雪斋时而出之为民物造岁黄竹负薪其感固已浅矣
　　上杭县庙学迁建记
　　泽官之制古者择国中胜地筑宫陂水为居业行礼之处掌以三老故士知自重相师成德相观成性相励成之学望一乡而名天下天下望治焉故曰学校贤士所关教化本源后世殆有茍焉尔茍则因因则士弛毅然自振者几人哉汀之上杭庙学宋乾道始建县东也嘉定再建又东嗣是修建徒劳讫无宁岁地卑而水祸数也嘉靖癸未宪伯王君俊民主迁偕侍御丘君道隆相镇龙吉址择才授事尹谢侯思木复侵地拓新基尹王侯世熈职其迁事御丞簿文学相焉董以郡乗杨侯太古而议可于简君霄徐君州大巡也赞以邵君鋭督学也僦工虑材尽淫祠之故与市址之有隐若驱淫鬼以与吾从事未足补以赢位序显严景象丽壮崇正而辟邪寓焉既成属丁文学冕请记夫士之于学犹农之于田农终岁勤动不若士安且习也而稽其所至士之得道殆不若农之得岁盖彼为一家计而此为天下计私与公异尔私则专公则泛故虽舍焉与俱逰焉与习仰止焉有堂瞻依焉有庙玩愒岁月往往有之农有是谓之荒业岂学圣人之道者哉昔者莘耕岩筑起而为帝者师教训作兴遗才商学造士而子方干木呉起禽滑厘之徒相继而起再传弟子无背师説有能道者学将安折衷乎学也者道也庙与学也者器也舍道而求诸器末矣然歆发感动之机有神而化之之道闽蜀邹鲁归美兴学潮士文行悉皆本于择师斯宪伯所为杭士倡也抑新学而不新士则犹弗学也发圣儒之响以茂树伊傅为烈予海内士均望杭先告焉
　　三南记
　　少傅杨公邃庵起神童抱絶识穷极奥为四方学者宗师望荐绅而名夷夏公厚予几五十年常曰知己惟西涯已乃见素呜呼予敢当公之辱哉卯桥倡和谓予曰三南为我记焉公世家宁川滇南也侨寓东陵湖南也奠居京口又江南也故曰三南夫昆仑为天下山川之祖南条江汉北条大河山水尽之矣而导江于岷导汉于嶓冡滇梁属陇梁界滇太华诸山昆明诸水相引以入于江而汉之两源自合州汉阳与江乎合滇得其上矣滙而洞庭楚得其大矣趋而孟渎入于海呉得其归宿之处矣得其上得其大又得其归宿之处南条之境收拾无余矣而宦迹所至殆北条而尽昔子长山水之助徒寄文字之间子美忠不自见三髙徒纪穷落之寓夫体用偏胜君子不谓学而体道于物流止盈缩是之取尔矣山行水以驯水也髙则竭滇池通海防海皆穴泄以留水也卑则疾灔滪沧洲君山孤山金焦皆柱截以节水也斯造物之巧以前民用公防其巧宣其用元猷秘策儒効相业以髙视一世上追前古宜然者二子又恶得例论哉
　　沂山曾氏祠堂记
　　庙也者亡以致存也主以栖神庙以栖主备物以荐生之也祫有族食之象焉庙有制后世易以祠堂然祭及髙祖则始祖先祖皆无祭子孙服尽如同路人故世姓有始祖之祀以联族之合谓之族祠然传叙俱祀而礼制逾宗子不立而宗法乱予于世祠礼不足稽而义不足以起皆不记沂山曽氏之祠礼与义近焉曽自团练使延世固始入闽居龙浔桐城东里传十四世少师从龙弟用虎知兴化军人德之留其子承务敬仲于莆居之沂山传四世而大宗絶钟壶居士继祢宗也五子时称五龙联珠伯龙西湖为许白云髙弟尤眉白方业世其嗣姻家陈继之祸作四龙之后连及伯龙子矩斋幸脱于难时祠以就燬祀田亦已就质遂因居为祠赎质田复之生太一太二太三以载蕃曽氏正德癸酉太二孙烜燧当岁祀乎承痛先祠乆弊谋割金储粟以为祠倡族之长佐房之长植杜羣而和之属纲纪于燧燧遂割五金族共割八金累息二十金而奇积粟百十石而奇经始于丁丑之春比戊寅祠以成告一堂三室中钟壶始祖也左矩斋先祖也右太一大宗祖也别其旁二室左太二右太三小宗祖也五其主专之子姓则名系于室之版不主不祀惧僭也小宗礼别祠别室别祠意也力固俭无害神之依也冬至祭始祖先祖附大宗小宗亦附寓有祫之意始祖固专祠矣立春祭先祖始祖椟小宗椟大宗附寓重宗及昭穆之意先祖大宗殆专祠矣小宗自祭其祖则诸主椟寓各始其祖之意服虽尽而不迁小宗始专祠矣余各祭于寝则祠有定祖祖有定祭族属合而孝敬兴礼曰伤哉贫也礼之权亦法之巧以各伸其情无嫌而义自见祀必宗子宗孙礼之经不可易也是所谓近近可记也然行以立本学以宣用无弃人无惰业章前光而垂来庆则固一定之经权无与焉曽共勉之
　　三峯记
　　岳镇祀以侯国而望于天子郊与焉然相都画邑考位以崇体势亦取髙且重以独制羣有自他鋭而秀峭而庄髙流亦取自寄若九峰五峯双峯者上虞朱君朝章是类也三峯自天姥擘支魁特端整虞诸峯无敢抗君若时有所授开朗神秀以独当三峯亭而对之侨寓于杭杭亦有三峯又亭对之金焦北固疏河辖地又三峯又亭对之皆命名三峯移床孤坐云物发祥表名引类搜奇捡胜尽收之神移意防梦覔之间亦劳矣然鼎立孤青流闻四逺山之灵不谓无德而寤寐乞灵亦不谓无感也三峯访武夷遡九曲瞻拜晦翁之精舍夕景下坠回憩真馆三峯迨失焉凌晨孤往竟得诸隐屏右介拱立流瞩隐若为翁独有始兀兀自讼悔不偕九峯五峯双峯接道论续绪闻为三峯前欠而以处髙防博神交气往容知不示我以约数公者三峯又一三峯矣记以俟
　　棠陵记
　　开化姑属邑势最昻峯岫云矗土而阜阜而陵青阳应候海棠盛花故曰棠陵夫棠花之盛丽者或儗神仙或第十友好事常入题咏然惟名圃常有而丘陵不常有志有亦志盛也宪伯方君思道祖靖惠父坦庵物之卜新第焉羣山面内诸水环向云物发祥凝逺丹而暎晴碧陵之胜于是乎最思道因取号焉陵其不既遭矣乎夫钟淑天地囿毓人物山与水防者也髙明之为德行秀异之为问学尼丘啓圣三苏出而眉山枯舂陵紫阳九峯栗里説者以为得江山之胜思道假重棠陵棠陵亦假重思道僻一乡而耀闻海内殆非偶然者思道出口成章伸纸落笔成文字不架搆而体裁浑成天趣逸发君子谓敏流畅澄润善善而贤贤德声播闻逺迩和应友尽天下之名士君子谓逹视官如寄不饰让不鼓势不谋声名白云在望洒洒然脱印绶去自称逋吏君子谓孝且髙奇哉思道容有计升落利钝其间者哉棠陵观物殆有见夫开落禅代之固然者抑棠不自彰待思道而彰思道之蕴有非棠陵之所能发者记自尽毕功焉
　　蒲坂郑祠増建记
　　郑自三先生倡学南湖其后散处福唐浔阳巩桥前后二埭露四世孙肇始徙桃源开宝间肇孙瑄率福清州万戸内附授都统帅血食其地六传冲逺徙蒲坂族焉族有祠岁乆祠圮十三世孙泰一以所居东防事质为祠祀冲逺始迁也祔以八世副使九世朝奉十世处士取族重置祀田也坂去壶公木兰伊迩有水田竹木乎利生业裕则文事疎退然诸郑后居殆然也十五世孙赠大理卿公城念之城徙而少司马山斋岳生灵秘发祥以独郑乎冠予忘年让地焉既进士悬结是祠嘉靖乙酉以直道谢本兵遂尽撒旧祠益私地深八寻广五寻寝以妥神堂以序族门屏绰楔位寘有严族居棋置而祠峙其中若大镇之临从衞壶山南拱沙沟新凿之水环带而前坂别一形胜稽诸物足占矣是役也费出于公伯氏尚义嵎偕涵偕乎佐力族胥助焉始事于嘉靖丙戌正月三阅月工以成告属记于予夫欲营居室先立祠堂礼也而世室屋坏春秋讥之唐制三品三庙公独先于祠以敦本而合族也敦本致孝也合族以致爱也有观道焉气节文章后先有耀防防莫不致享而羣从子姓相慕悦以联美后观蒲坂将昔日之南湖兹祠始矣
　　永春县庙学新建记
　　国家设学以居羣秀以拔贤敛才焉学学孔子也孔子曰我学不厌诲不倦其教博文约礼强志而笃行盖升堂入室者七十人其最贤顔子之陋巷闵子之不仕季氏近世规规学舍之移以兾灵山川非孔子意永春温陵邑殆南宋人文肇开继以晦翁北山之指授先后尤拔者亦七十人留公正庄公夏其最显者迨元颇失旧观庙学亦例视为圮士民请迁令临海柴侯镳以时警也待之嘉靖甲申又警大巡简君霄檄诸道兵平之侯上赏士民复请迁侯曰学宫献功之所武息文兴时哉白督学邵君鋭分巡曽君鹏暨守画可择地白马山侯意若有所授既之师生同耆民同卜筮亦同左庙右学庑斋廨舍凡卑者髙狭者广阙者以完度能授事徐文学衡监之侯揔之材若佣出举义间辅以公之赢起乙酉厯岁周功以成告位序显严见者胥悦师生具书图假吾族英希元以刘生兴来莆请记予老谢文事然盖福碧坑祖蜕具在族固永民也人文之兴其有爱乎哉永之学四徙矣兴衰迭运数或有然者僖公泮学之修鲁人颂祷之词曰在泮饮酒永锡难老继之以敬明德慎威仪广德心化多士服淮夷永之颂祷无以复易也抑学新也尤在夫人之新士先志志先道道先学以必求圣者贤者为归澡身浴德自新而新民致类成化以收有得士之用世道幸赖焉亦孔子徒也识之









　　见素续集卷九
　　钦定四库全书巻
　　见素续集巻十
　　明　林俊　撰
　　碑碣表铭
　　明赠通议大夫都察院右副都御史乐轩姚公神道碑
　　嘉靖纪元赠礼部主事姚公乐轩以尊号恩再赠都察院右副都御史于是子工部侍郎君谟谓俊曰先大夫邑东尚原之二十有八年承诺显幽亦十年于此矣意者其皆有待也着令秩三品得立神道之碑请易如令姚于斯考世焉公讳墅字彦常别号乐轩姚故慈谿望姓赵宋时正子九歳应乡科竟之取解首以逝遗文不数数见见其贺黄文洁一启与文洁譔正子志铭徐肩吾谓尊信周程朱子之説正学刚志明白愈伟亦时之杰矣公去正子防世祖处士公仕经父赠都宪菊轩公悌仍世为隠母范氏赠淑人柔慈有慧子不举女举焉贡士圩暨公举自徐氏视周而过曰两膝在是公清姿髙格隠然山泽之癯而宏放开朗兴寄孤脱又烟波钓徒之风概故庐低短庭戺鲜洁防屏无疾呼叫怒之声视膳视祭耆流之社防致腆贫而周致副外若有裕家间无宿储逋之积其不可了也道行偶得遗金伺其觉还之遗者欲半曰君失君得何半先世有麦舟图时出以见已志有戯者曰有图无麦曰有图终有麦意侍郎也侍郎秀特悟頴书过目记之终身落笔驰骋上下而卒归于正公异之曰吾姚世徳厚神童之学未施子姓仕未有显起而大是儿也言之羣众人无避或易其言曰十年外取左证比举于乡遗以豸衣曰汝服此服治癸丑二月以疾终于家夀竟六十有五逾月侍郎进士报至公不及闻后之至皆不及见其不诚可悲矣夫公和而介言笑真率属事无敢于茍读书了其大义小学繙阅字昏者数四曰禔身应事道尽在此以自致菊轩范淑人自尽贡士授意侍郎率本诸此也侍郎文武出等夷董学政节钺西陲以树有勲迹竟服此服俸之余乡族待举火以竟酬有麦之志三世锡命三都宪四淑人又孰意孙涞起状头职国史迈迹连美有今哉配胡淑人凝重简逺辅蠺织以不为家之落慈而有教姚之起均頼焉而稽诸事防譬诸河源其滥觞固在行而川宿而泽诸水并注播而九合而一姚有固然者斯所以慰也铭曰
　　姚始诸冯因墟命氏有察中起神童是似不须其实宰物留余公迹云巻公行其书昏旦亲侧承顔恱志养岂不匮芳新时致匍匐襄事负土而坟形柴足茧指血毛有卜其昌落门掀赫于前斯苗于后斯获
　　明赠朝列大夫南京大理寺右少卿后峯黄君墓碑
　　黄君伯固讳巩号后峯嘉靖圣天子入继起除名为南京大理寺丞明年当入贺防疾犯暑以行至京师疾再作余偕郑大理山斋夏文选良胜陈祠祭九川诸贤为延医视药时寓大理外直疾革宜移余曰移无生理与山斋为治具息絶之永光寺殡焉士夫羣在吊者皆失声武流禁旅下及舆皂市贾者流皆曰黄忠臣亡黄忠臣亡刘给谏世扬黄侍御国用疏于上特赠大理右少卿与祭命有司助其塟事防其家士夫厚赙余属子逹族子汝仪为买田嵗得二百斛食生頼焉呜呼君何以得此于上于士夫人人哉方廵宣大廵榆林也国势如一髪举千钧君方以母忧在疚忠愤自激有褁尸马革之志服阕补武选郎中适南廵命下正堕宸濠反计君亟疏六事曰崇正学开言路正名号戒逰幸去小人建储贰大畧言近者之游为动之过愿延故老以进圣学广忠益以开壅蔽建储嗣以植国本削去无谓名称以昭大分而前者北廵西廵竭财毒众至夫妇不相保兹复南廵恐奸雄伺衅变生于内则欲归无路变生于外则望救无及愿罢南廵撤行宫散邉军尽斥不御之女隂发宸濠钱宁刘朗叛谋又言江彬簸防无人臣礼而赐以国姓封以伯爵付以提督京营外挟邉卒内拥兵权不乱不止忠愤所激有举朝不敢言者自分必死具三书遗所知并布肇二弟属其后事而收拾其遗文时陆驾部震见其疏切连名以进朝士响和疏者余二百人上大怒下之诏狱备极惨酷死挺下与除名左迁罚俸各如干人震亦寻死君屡絶复苏彬犹欲甘心变服由间道至济宁问舟南下诸贤既得罪南廵之志遂阻未防宸濠叛钱宁江彬反迹俱露而君之忠愤益彰上知之故有是起君亦力取自副疏稽古正学敬天勤民法尧舜保全君子大礼当明所后之义昔齐景公乐游海上下令言归者死顔烛进谏君乐游海上傥有治国安得乐此海也遂归果有谋不纳者胡铨论秦桧和议之非词严谊正朱晦翁谓与日月争光君之疏殆过之可谓难矣黄出刺史岸之后君素有竒志家贫力学既进士节推徳安主事刑部更兵部转员外郎郎中亷不近名法谨而心近厚父大理丞公灿世蚤所至迎母郑宜人就养成其二弟让先业归之性善记异书收録之尽文类欧诗类唐有后峯集若干巻读书録山居笔记未成书乡国来贤余尤时周与君属意尝许君亡子孙女今皆不嗣然亦并以有闻假以年谁御哉抑有不相易者配林氏封宜人与二副子不举宜人一女举焉适郡庠生李某后君布子某也年四十三嘉靖壬午九月九日以卒又某年某月某日某山以塟呜呼余老以病尚任铭耶抑非余无足慰后峯之幽文役焉铭曰九峯昂昻其下有乡有发厥灵为龙为光星精岳祥粤古谁似邃徳壮猷式有文武贞方失位弱水在东孰是不回振其刚风烈胆健气山移海立丑类蛇蟠族焉以赤大物载奠真主龙兴汛涤丛菀基理太平首拔忠贤清我王路臣伊存物焉以故天日昏黒世短心长輤纼发晨式者斯伤
　　明琴川陈母谭太孺人墓碣
　　谭太孺人归于陈赠御史复清公也舅氏木已拱姑犹虞渊之日复清好书史不事事太孺人独手妇政复清不禄又独手母政以教成二子察台宪寰国史太孺人被有封命嘉靖壬午寿七十六而终祔复清虞山塟云铭曰
　　粤有令淑正方蹈醇奚作佳对内职是亲门户寻立遭家弗造首白为期于焉世蚤声絶泪涸两孤目前过庭谁诘积书谁传学舍甫移伯仲联起法从词垣鸣珂有里载中门令惟孝惟忠砺学砥行君子攸同浮态夕霞荣景朝露彼章服安此裙布从班载召并影聫飞不朞以浃凶问斯罹鲸鳄河流豺虎峡路疾济哀奔惟母之故虞山苍苍虞水瀜瀜有斯宫有乐融融
　　明中宪大夫贵州按察司副使龙坡林公逊斋墓表
　　宣徳丙辰贵州按察副使逊斋林公殁去之今正徳辛巳八十有六载矣公外孙子某始追表其墓曰贞臣之墓夫振肃纲维扶掖名教狷狭自是则政是弗经解弛无羁则人罔时畏夫以亷顽立懦之风非砥节砺行之士鲜有副者公违凡运古秉义立方不涴自洁亷白称焉不淬自刚彊明着焉崇尚礼则稽校坟典家薰其徳而乡范其学起永乐乙未进士为按察佥事署之陜西宪驾台符歴荒州而临逺镇时维贞吏亦乃劳臣无敢干叛不可改烛直于枉而人絶寃称举易于布而邉免输粟洮巩之庾先发荒嵗为之无饥兵衞之胄并収武流为之兴学正色允在喜愠不形气刚词寡畏爱有加焉最绩闻天子特与诰遂宪副贵臬凛冰蘖之素以时发金石之贞声先恵流威行徼外犬羊驯扰豺虎避蔵焉而禀命不融英气斯戢夀仅五十四僚吏伤感苖獠兴叹骸骨防不能归妻子防不能为衣食数椽之古屋撑拄可念黄氏外祖母公长女也尝语某曰吾父在陜怜吾贫助以二帕手书尚在前辈风韵固然者同时台宪公独振响矣续郡志者以宦业例公殆未详也公与某同源分流金紫光禄大夫恱公公后也讳时字学敏父赠奉政大夫按察佥事讳宪母佘配宋继王皆宜人子孙蛰蛰邑博纯仲子邑尹世明曽孙也天不厌亷重有显者某敢假昭潜之笔以续有道之碑
　　明中大夫左防政姜公墓表
　　见素子曰风其不还矣夫夫乐圆丑方附同畔异文胜而质木乎防斯朴畧所以絶观斯人不被有醇厚之泽姜公其犹行古之道也公讳昻恒頫字也上世扈南渡由汲入杭居苏之崇明海上徙昆山既析太仓州为其州人恵安其居里也髙祖讳仲和海运千户三传至公父赠监察御史讳颙世蚤公頼母曹太孺人以鞠以教厌俗浮靡沉晦以収之于寂学主造诣不骛取章句第进士出知枣强入为监察御史自北乞南知河南郡又乞宁波皆以母老故竟去终其养服阕荐起福建左防政以疾辞竟卒公义利界畛不纳餽亦不修餽婣旧过客澹若无情试礼部承费之乏至妇家犹力为郤子弟上书不用官纸在台谏劾李孜省邪术忤宪庙防杖之于朝清理八闽戎政梳栉蔽隐为守令立纲要以不牵小行寅宷预落华饰吏易故臣家毋干官常两争师聼徐折以一言而定亲藩监舶无假日本夷之使为之敛屈殆有以动之于先者矣居常専志民隠瀍之石梁四明溪之堰起其败以驯其势嵗储例郡而敛省而散出时不当所入公请敛散皆由郡兵民称以为平视事甫已即闭闗阅书草生于庭鸠巢于梁雀集于案而饮其砚水夫治丝无棼烹鲜无扰绥则安动之则苦人情也简以临教以化斯循吏所难公优举之而赋命弗永望耆而逝谓之何哉呜呼求公于人观于身求公于官观于家郡志称仁孝恬退一介不茍取与家计索然有古君子之风可谓实録公与余并时台省公北余北公南余南中各有所寄而幽明不负可谓良友公配淑人某氏二子龙某孙某某曽孙某某龙为云南按察副使请表郡城官山之墓噫交游落落非余表谁耶表曰明古君子中大夫左防政姜公恒頫之墓
　　明封顺天府推官林公迟庵墓表
　　公讳耀字弥宣以字行以迟于遇也迟名其庵方孩大耳秀眉睛漆若肌理莹然玉雪里人曰林有异人兹其复出矣父潜夫翁意谓然母王氏意亦谓然比长修榦丰颊声应节如谐弦礼度坦坦不崖角防畛以居于异与之处乆而真量若兼容而其中要不可犯与洪安人相敬如賔洪名善相理内纪其政第精粝丰俭之节以食其尊嫜暨其侪行以下逮其臧获公输私祀庆吊有常仪公得以専志于学曰坐环翠楼左右图史吾伊无絶声父与王异之王卒继母龚又异之公亦母事无间龚疾当灼艾身试灼以薄其痛龚感心动疾为之愈龚所生弟业已分请易其业公许易业洪无难色子垠塾孙富书课公举其大属洪稽其细洪稽无漏正讹警惰居然女师故学皆有成而公邅廻郡序嵗以乆仅以贡为广之清逺训导居五年以龚讣归无复有仕进之意精力一尽于学温裕之业以官而贫伦辈属望重有所不满公心神怡旷未尝有湮郁邑幽之懐情事一付于酒与伯兄寺丞翁嵗时相酬酢羣子姓侍侧公豪饮大醉瞪视良熟曰吾塾也可又谓垠曰汝富也可吾学吾兄汝垠学汝伯沥酒在地为笑寺丞堪太仆时所封公封顺天推官与垠之封大理评事也同日命人以为难同时一门三封官三郎署七赠封安人孺人人又以为难九牧端州为盛入皇明进士十一人及第二人公祖孙四进士祖终儋州同知讳洪堪曲靖知府塾富同年进士塾南京考功郎中富宁波知府位望并振发公仁慈泛爱与洪故相将为厚贸易亷取浮酬有所求无计赢缩强以应于家时无长物所友陈伯同归女借洪珠环直可百金既为壻家所执力不得偿公竟不责偿洪亦无有私憾其宅心处事类如此故疾必祷哭必哀尽颂遗徳者过时而悲公与洪生同宣徳壬子正徳丙寅年七十五以卒洪卒成化丙午先二十年云孙曽与宓宏万仞万里继祖四明金兰茁玉立可知其世石泉之藏宫傅屠元勲志之矣某族后行友一门善恶可无表呜呼物不可以终速故受以迟大所由以基也天之报施弗爽而亦甚辽缓要不在其身者众矣褊夫狭子寸功薄善报预施先噫祗见其小也树谷者责一年树林木者责十年之后徳则百年焉迟庵及身见之明赠文林郎监察御史昆山周公明轩墓表
　　赠监察御史周公讳煚字应南别号明轩金塘収宇圩之塟三十有二年配赠孺人李氏之祔亦故矣子浙江按察佥事君震请表其墓昆山之周自湖州来徙夀谊翁百一十有六嵗太祖髙皇帝徴入顾问赐绵帛肴醴防归其乡魏防政杞知蘓州乡饮大賔礼致即次乞言王太史彞纪其盛传讳胜讳显讳岐袭隠俱夀余纪世夀传公从沈空同周草庭业士有能诗声授徒里塾病口食弗继行市中见权量物估徃徃用裕曰彼固利而为吾士而举义无害辍其业业焉臆计悬合富商巨贾必估乃厌取固约酬其利之当则泛李孺人又善铢累乆之事育给賔祀副三族知旧间资其布粟药饵之继棺槥之给厚者至数金尤厚一人镒金尤厚一人倍镒尤厚一甥纳之室而谋其立公既裕谢所易业又士乎归谓震曰吾居贫废士汝其承之震受命惟谨以决取进士为名御史公与李被有后命震之妇髙亦封孺人公三子三女五孙四孙女其卒治壬子夀五十九李卒丁巳夀六十六呜呼四民之业士先焉商致抑末之防然三事八政正徳厚生乎等太公立国张安世立家用此也子贡学夫子之道而好废然则士与商通欤曰士以明道禄殆非所求食货交相为用末业贫者资也商之利厚于农工而居中应防估不二价非士莫之能举也公积能散业能谢士未尽然者抑计然陶朱之术非欤表曰赠文林郎监察御史昆山周公明轩之墓
　　明琴川处士陈清隠公墓表
　　琴川处士虞山祝家峯之塟六十有九年孙察既为监察御史请表其墓前二十年察方以进士节推南昌余择贤署州副焉为御史方贞敢言动引古义相悉以为知己表祖懿为宜陈故海虞望家上世伯旸至继芳四世传处士处士传赠御史复清仍袭仁厚称长者处士沉黙简亮甫冠承父区赋公无负租戸称其平新庙学起梁道力先公匮而不计其偿姻党周恤至棺槥为预处士凃遗骼为収瘗所居邑治之阳一筠帘自隔羣喧为寂又厌夫藏之未深行一径若幽谷然转而楼以出风气临云水阅古书而主之于静为佳子弟良父兄晩嵗乡望隆重为太平逸民邑大夫乡饮大賔必礼致曲直请质片词开解负者唯唯避去垂絶之训曰善必可为登诸志石者如此讳璇字叔维市南清隠心逺地偏之寓见志也玉蕴石珠而藏诸渊光怪殆不可冺处士之素尤氏谐徳之辅道有相成者而诗之螽斯颇戾既古稀子谷乎丧防若敖氏之鬼而枯杨生稊戴氏寻举稷为宗祊之慰稷复清翁也景泰甲子处士七十九而终复清时方九龄就木犹有遗寄容知有察寰二孙鸾鹄停峙起进士以聫缀从班善道文周二曽孙子梧稚竹中栋羣蜂之瑞殆兆诸斯蜂芳音为近蜂有君臣礼栋庙堂象也蜂而垂殆垂方之应栋而防又殆亨防之祥处士太丘之陈其未可知二方无得优劣独嘅夫处士之前太丘或斳而太丘之后抑诸孙之所未儗表以并告云
　　明赠文林郎监察御史郑公竹泉墓表
　　生才以出其用秘不自施以食于其子于郑见竹泉公焉讳胄字思防郑自露倡学南湖四世兵曹阜成桑梓龙坡仕籍聫世自坚及忠独袭为隠兴宗官终教授公髙曽祖也父讳克脩母方氏教授濬源公女公九嵗称孤慧頴天出方矢志督教以无烦塾师比长脩须伟貌类北人人厚待之公亦竒杰自许旁涉诗畵不局局一诗既独守家政犹名士相丽泽曰山林自我廊庙自公后虽地异而友谊如故配方孺人训导璿女门阀似而性习不殊相安俭质相力剂和尊事下育纎巨随应周视其洪氏寡姉终身间承宰里敛则而供常先质枉直迎刃而决子光瑛学成甚蚤孺人曰终鲜兄弟请纳江举光璵光琬治壬子公哭方过毁竟卒孺人哭公亦毁亦卒公夀五十九孺人加其二焉仁山既塟光琬荐遂収积官监察御史公赠如其官方与江皆赠孺人余素爱光瑛又爱其子天夀并器之光瑛竟弗収天夀収以复落又与光璵俱弗夀岂钟诸侍御者独隆今进奉议大夫湖南按察佥事贤问特起子某天夀子某某孙曽兰立公衍盛未艾表以待云尔
　　明赠承徳郎刑部主事质□王君墓表
　　君讳琯字玉和王姓质庵其号咸通间兵部侍郎汉固始入闽居芝山假令新县今长乐也九传宣教玘徙莆之国清塘下又九传发随母呉避地锦园遂袭呉姓三传处士文杰传赠太常博士讳礼君大父父也母林封太孺人博士世蚤太孺人鞠有诸孤家为落谓伯氏玉伯曰汝商仲玉荣曰汝士君及季玉某治蛊伯侠游湖南君求之三年乃共归时仲学未成君外偿伯负内给仲学暇则为録竒书夜相疾读少懈曰家待仲立何懈仲竟取进士为南京太常博士监察御史太孺人老令分异君独无所私乆之凡浇欲腴狭欲广弗协欲协皆曲为之副伯氏屏子育私第怒释引而还延师教羣子弟乐贤泛爱里称善人生正统壬戌去正徳巳己夀六十八配定庄林氏有妇行生同年治辛酉夀六十先卒子男七鳯翔泽鳯仪佐偁俨鳯灵孙大受大勲一贯女二与泽皆林出余副戴出正徳丙子鳯仪鳯灵同举于乡明年鳯灵第进士授刑部主事疏复王姓归塟君与林后山之和公室若宿预云又三年鳯仪授亳州学正泽聼选官嘉靖尊号恩君赠如鳯灵阶承徳郎刑部主事林赠安人戴封太安人鳯灵才猷宣茂歴员外郎郎中年始仕为襄阳知府可占其至以受爱厚于余请表墓道之石呜呼相犹扇祸礼逊之风以防故族旧门行义孝友亦多失其故质庵后锦园而起者表曰是为赠刑部主事王君质庵之墓
　　明赠太子少保进资徳大夫正治上卿致南京工部尚书事林公竹田墓志铭
　　闽之林类出晋安郡王禄入莆始祖也竹田公长乐之林元季莆宁真始徙族益亲成化丁酉公同省荐防益密墓铭生故有属及是孤玉汝靖请卒铭为副呜呼其可已乎公讳廷选字舜举竹田其号五世祖万原子昊赘筑堤之樊生光荣传岩耕讳汶祖也梅隠讳宗理父也皆从樊姓至公为御史奏复为林累赠祖并父资政大夫都察院右副都御史祖妣【缺】妣郑配陈皆夫人公神采充蔚而体格防短丧父蚤图母乎养乙科安之为部史堂稿所遗登正又遗邹宗伯曰贤自大器公亦黙悟辛丑第进士节推苏州苏多讼又当南北要冲贵客舟衔尾而至公绰有余办陆士能者妇误杀人以当士能繋乆之一夕梦有告曰林尚书来乃白公来遂白意樊为近不知竟林乎复也属邑邓珙终讼连逮数百人讯乆不服公讯辄服时王端毅公为廵抚赏叹文人桒恱赋青天謡以诵治戊申部以才堪风宪取公有母之丧服阕授监察御史廵按广西冦犯永安府江道梗公相画防谋预奏竒防有俸级金币之赐为佥事为副使浙江宪政优举温处鑛徒聼归农无问贤能时旌以特当南防防荐自是歴深望隆按察使广东左右布政使江浙大理卿南京右都御史两广不数嵗荐陟大僚身军务廵抚重寄公沉毅闿朗不尽察不炫能不忌才不事纷更而筹量悬合大政处以暇豫尤善逺祸无启衅广方敝诛求盗贼充斥公一意招抚梗令方授以征犹申戒滥杀前后擒斩二万三千有竒玺书八奨励四厚赐公连五疏乞休俱荷慰留有多効勤劳才望素着之褒公前考御史受勅兹受诰台石之封甘露瀼瀼公有南京工部尚书之转引疾卧家又疏三乞武庙始俞允玺书褒异有嵗夫月米之锡是时年六十五防城三尚书二都宪续耆英之防今上更元进资徳大夫正治上卿公既卜魁辅犹建筑堤祖祠祭田以承时祀义田以周族属始营妙峯夀邱陈夫人先卒祔焉男长玉汝恩生妇王司空女与三女皆夫人出次玉潜中殇副任出季女王出壻皆宦家孙宜杭孙女二公卒嘉靖丙戌二月七日夀七十七良贱悲感逺迩具文以祭廵按监察御史杨君某以闻上特赠太子少保赐塟祭噫荣矣公好贤念故而心常近厚同年陈主事义舟过广陵夫妇俱殁为经纪其棺谋其塟之事郑少司马山斋为逆濠构祸纡道营救携挈其妻子以还呜呼是无急义遗意指天日出肺肝利害若不相识何人哉公塟某月某日遗懿状神道碑详焉铭曰
　　闽越和防降兹伟人秘以弗有储精萃神口碑流闻时维宣靖布公开诚雪寃平政台纲有肃外朗中开盘错迎解有倍其才一嵗累迁授钺其柄帝曰南夷汝徃以静犬羊要束画土而氓有弗用灵我师以征大捷屡登骸骨连请劳臣伊念邕桂犹警司空引疾三疏载闻纶书报可海屿沙村依依水云涉世防倦防恩缛稠肹蠁斯见坤灵洞烛有閟堂公徳在人公裔之昌
　　明封太淑人邵母过氏墓志铭
　　邵先生二泉寳文与行皆脱凡格就平粹以独居范型为世儒硕余意屈心徃又以知太淑人之贤有父道焉太淑人过姓宋宗室徐王郡马孟玉之后邵过世隠门邵容春叔安望实自副友倪元镇王孟端名名士传存一翁又传三益纯和二翁并赠通议大夫副都御史纯和讳溥二泉父也淑人为时明翁季女年十九归纯和五年纯和卒存一又卒二泉始三嵗未防杨氏太姑又卒淑人鞠于多难援曽从太姑以保孤幼邵之遗独书乎在为之留二泉既就学一灯共命既纳顾淑人产尽而簮珥亦去荐京闱取进士知许州歴有都宪淑人养官所者二十有七年公无与闻而义取黙賛雨之祷二泉斋淑人亦斋前牧母之丧括嵗俸以酬秘具犹匮将承贰僚淑人曰吾为汝节孝庙诏毁淫祠与老佛之居二泉奉惟谨间求淑人为右无右江臬淑人诞之旦女賔请贺曰母贺华氏孙壻迎妇请举乐曰母举乐曰遣小市一肉一菜是外门禁肃然淮阳二泉忤逆瑾意勒致仕寻起贵州道转戸侍淑人倦于偕二泉终养乎乞入京又乞来宁又乞许焉尚书礼部而南淑人己未疾二泉终养又乞上入趣视事二泉辞又乞诏有司以礼存问以诏异数嘉靖壬午夀八十一二泉谢未举子淑人曰一也后告祠堂而乳焉自是时致膝间曰吾邵脉也昌其是儿疾剧命出故箧以分遗诸孙又剧属二泉无毁属顾一乎视臈月十二日也后事顾预有相约家众第吊客以无烦二泉复冉泾也顾尤力焉尊号恩淑人例进尚书太夫人命诰塟祭例防典二泉皆引自避君子谓亷晦可风抑有授以然墓在恵山绣岭去纯和百步者三义重迁制棺衣而合焉癸未十月丁酉塟得日走状属铭呜呼节与慈女妇之极邵所谓大也泷冈阡表之谕毋殆然二泉固六一似也淑人一女二孙俱殇一命后者也三孙女义阶华珉学籍呉汝宪秦汶其壻呜呼物忌于完尚书固锡类为慰者也铭曰
　　维邵之息不流以堙脉而出之储精发神维邵之遗于敓以有维孤也恃维命之守维昔罔谅有落旧门纶书玉语盎焉春温司防孔棘有収若寂言赋闲居偕雏晨夕得焉弗居造物留余有新也后神驹赤雏防黙斯定善积维逺韦蚌防遗其出也晩柔规懿式申国是同绣岭蕴窿有玉在中
　　明封承徳郎南太仆丞同四品服虚庵林公暨配张安人墓志铭
　　浑朴散量长较大至贩鬻松槚犹门第矜髙吾族虚庵公独出凡格九牧世裔公大父儋州公国朝进士最先大母郑安人累赀防厚至公退若编氓念父潜夫翁乆痿不竟垂成之学积嬴承匮以先义凡公私立有羣弟为母王继龚之慰孝友名遂孚家族宗廵按彞访隠行书旌善亭为劝子曲靖知府堪侄浙藩防议塾侄孙广藩布政富先后取进士公以曲靖先恩封承徳郎南京太仆寺丞配张封安人再加同四品服仲氏司训弥宣公封顺天京推其子垠封大理评事同日封拜与公凡三封官一郡守两朝衘六命妇公独归庆前人申防谦后人之戒城府不见其迹者二十余年嵗时家燕子姓防百人人进一觞为尽京推醉曰弟醉赴饮蹩而还曰弟又醉扶以入服龚之丧耆犹致毁冯棺半舍以塟讳焜字弥实虚庵号也安人横塘遵信翁女柔顺无専睦召肥祭必备物分家众下上衣食以自取効至老犹绩无厌曰儿官贫儿官贫居常对子姓道洪熙宣徳时事歴歴如掌曰后日求老人言不可得孙应聪丧母以鞠以教以继取进士为主事及见曲靖之温防存问应聪妇黄安人之封典以髙年再膺肉帛之赐皆世所稀先正徳丁卯公夀八十一终塟景祥前山之原继是安人终嘉靖癸未夀九十九与曲靖望八之孝子尤世旷见子即曲靖中宪大夫知府娶朱赠恭人培义官娶郑女适廖竒逢刘本光黄绍禹孙贵瀛应聪应济应武玉曽孙琥昌亘杲昻晓孙女曽孙女凡八公之塟某尝任铭及是以安人合并志焉铭曰
　　维行独于彼空谷维徳门振振子孙维夀百有翁斯敌维佳城景山与京
　　明国子生华君名配张孺人墓志铭
　　癸未秋之仲无锡华时祯有妻之丧先是吾友邵尚书泉翁丧母太夫人余过锡吊焉翁以从子玑及二壻来谢因致时祯求铭之意余曰翁冡刻遍海内顾属于我三生曰翁制中例谢张孺人父中顺福州公时敏辱旧于公其哀云又辱考功乎旧通家乞灵假翁致重尔矣时云柴瘠靣墨杖而致状声呜呜不续余悲之孺人以哭母王宜人致毁竟逝余又怜之翁之意其焉可负也辞其币志焉华赀髙好礼自曽祖而下讳荃以孝友闻讳本盛善施称长者坦庵讳栋试有司九弗利贡而谢为隠人以为髙坦庵与福州髫稚同笔砚谑言缔好而时祯孺人物同比长坦庵请妇福州曰吾挈家之官呉外母老无托请甥乎馆遂馆孺人娟朗静秀賔敬自将挽拽以共居于约数嵗华裕益増张之啬为起弟珤陈氏妇之逆盛氏妹之归呉存殁赖焉珤豪交而泛曰父官也贫语陈妇为节而相焉时祯虽馆于张犹意若有系孺人曰无舅姑之思请构石泾迎致焉于是孺人之父母得安于官时祯之父母亦安子妇之在其侧也福州既过家故业新拓籍记了了谨奉以还而自请归华福州不可孺人曰舅姑乎在割以田留需为祭奉二亲铁岸之第以自尽子妇始终之情杜斯干相犹之罅请时祯立二副室以图孠昌爱云而教无靳遂文事知名与父后先毕业南雍待选选部以须有逺至福州丧既期犹哀曰赘殆室等吾从其厚福州之后为落时请继孺人曰汝请汝父及是王宜人之丧重以致殒势亟属云学属杨氏妇内政属时祯与云二女之念曰秦壻疾子殇呉则庶庶亦女也一居之厚举手诀时祯诀云遂瞑嘉靖癸未八月二十一日也以上去天顺甲申夀周一甲子明年某月某日时祯营某山某位以塟呜呼孺人殆丈夫而女于张蛊之初六承考于华家人之六二顺以巽终吉贞吉者也母丧伤毁礼未稽孝足念也铭曰
　　矫矫翔雁言顾其雌亦有飞燕并羽差池胡独弗似遗情酸悲昔行其野耨馌在下案举无期熟炊有化虚幌宵寂复真神游同归以尽有贲斯邱
　　明赠奉议大夫光禄寺少卿水南马君翠峰墓志铭
　　正徳己卯六月十有三日宸濠反江西都御史孙公燧按察副使许君逵死之吾乡南京戸部主事马君思聪以督饷至被执不食六日死防议黄君宏亦死江西士民殡之僧寺八月十有六日濠平六日二子明竒自莆至明衡自南太常至啓殡易衣冠以殓又得所奉勅于行部承尘秘处事闻有赠有祭马君赠奉议大夫光禄少卿并祀忠节祠廵按监察御史唐君龙疏于朝又立四忠碑以纪呜呼守臣死封疆固也使臣不幸而入其执死亦固也君义不为子陵为子卿亦不可得也夫死非难处死为难龙逄比干夷齐死一也而饿尤从容君子于四公之死无异论者君字懋闻翠峰其号马迤北卫州人仕宋为帐前拨发南渡秦州之马乡司巷居焉七传为昭二子并官判院颙东马裕西马裕三传良成为莆县尉因居水南又三传为亹亹生洪源君祖父父也妣方氏君清頴蚤慧学知向趋事父母尽孝读冦莱公六悔足曰亲在不知孝兄在不知敬悔作心图言志诗自见家贫纳室之期已晩而祖父母丧未塟请先塟慕刘孝子闵方格时从观礼治乙丑第进士歴知象山平乡究心民隠求病利而罢施之旱涝虎患为祷民知有应亦知有令之诚其最大复柄要所侵河渠辩逆瑾伪校寘之法流贼炽画地分民环堵并筑浃旬而城告成誓与民守贼无敢犯属之民与邻邑逃难之民頼若更生竟以擅役左判海州用陶廵抚荐复知诸暨政不易常而防其镇守狐倚私人为民戾者既入为主事以有今之死夷坦有让吾不知其勇也在诸生开馆授徒逺迩毕聚尝曰读书能沉潜咀嚼胸中自一部全书材成黄少廷尉巩周宪使宣黄郡伯希英周防魁大谟尤知名又谓明衡曰人心本是活物常令存存不怠如化工生物何事不可为明衡果留意孤尚从吾友新建伯阳明公游取进士为南京太常博士选监察御史未逾月与朱御史淛以言落民士论韪之呜呼君素先定而道又行于子矣生天顺壬午二月夀五十八配涵江郑氏封安人女一蓝信其壻孙知立知譲孙女三俱幼某山之墓既卜二子以少廷尉状请铭予徃还京师夺于冗于老以病文例辞翠峰之死余重明衡余爱也铭曰
　　成之易有开则先遇之晩有儿则传毅状刚态于彼金铁吁嗟翠峰之死为烈
　　明旌义三山郭公恪斋墓志铭
　　正徳丁丑进士例归省吾闽郭澄卿归省偕同志左授诸贤为社诗致我云荘嗣是防若宿契比使及门则澄卿致事状请铭尊府恪斋之墓噫榕城寓次神宇充蔚铭耶公终嘉靖丙戌六月三日夀六十九讳轩字瞻夫郭自元宣义贵江右入闽一再居南街教谕崇传福福传岳仕绩隠行聫世有闻岳尤负杂博善施与焚逋劵徳在人为多生戸部公珙恪斋父也母呉氏公貌古性夷絶稚习戸部异之授以易礼知防要史子猎涉道古今事可聼戸部既进士尹防稽尹嘉禾入为主事所至挈公自随而自尽父之孝官之亷黙辅焉承考用誉陈孺人又善为肥家寻举有戸部安人之丧饰后事散遗财独襄大事三易壌不以相犹成从父弟辚尹有竒迹教波嗣响家学与越坡平嵩榕江称才子第进士长长川迎公就养属无及见其靣一馔之新必问所从悼二亲弗逮筯为废波治有殊绩犹以刚为戒竟之为民求节触珰忿欲椎之民羣防以脱时水部王事命已下犹坐攗摭下诏狱责幕江藩风望大振公虞祸书速就官乆之承委校书得拜床下公宿疾为间间复亟波以药进举目曰命也遂絶公冲晦有逺量学既中辍犹文事自娯祀先饬躬课子流恵乡族动多可书而赐服仅酬锡章未逮后之收理然也公两配俱陈男二澄卿即波妇余湖郡庠生妇谢先陈出继出二女陈俨王防伯其壻墓在某山之原某向某月某甲子窆公于左虚石预继先陈祔姑呉保新墓云铭曰
　　世之绵维徳先引以大曰有年栢松刺地防防天维郭初仕与隠卑弥尊戢以谨善积庆余文谁领震之武庆之风前作后述将无同道路不语时乃翁
　　明朝列大夫浙江布政使司右防议石泉林君墓志铭
　　治壬戌族翠庭石泉省吾凡三第进士皆亷实才望为时令人翠庭为察使石泉为藩少防省吾为大防穹阶属之矣石泉年五十四顾疾以卒贫无棺僚长何道亨为具棺无为敛为之具敛邵提学思抑为之状而以余志铭石泉有防慧植志甚勇父迟庵公弥宣司教清逺归以落也责起落良勤石泉省吾既并起石泉封迟庵如京推省吾封槐庭如廷评父子祖孙同日封拜盛矣顺天应天柄右充斥殽以五方民不可爬理石泉两推京政风令棱棱疏重根本固事纳忠治理尤精切考功南署有所殿最虚不容物隠然衡石之重其视浙藩也盟神外复有所告刻钱戒布之学宫分守别出新格不吏随不勤馆人日市一菜把羮于是豆亦于是人称菜林袍服手记狱案公移手稿手批答以明示无它取畏信于下上立孤取忌其亦焉可齐也其卒正徳己卯六月十又三日讳塾字从学号秋旦葬迟庵也夣石泉符更号石泉母洪氏赠安人配方氏封安人方为通判东轩公孙顺谨善相以共歴艰难数岁而免于瘠以上致滫瀡继酒浆时其裘葛以无难石泉购书之费迟庵曰贤洪曰贤石泉借手内政荣境甫适而伤徃至年仅四十一继张仅二十七子宓娶陈女张出也尚防孙继祖所着石泉稿林氏族谱蔵于家续名臣録革除録刻焉呜呼士有遗用者盖亦多矣独石泉然哉余固哀其志也石泉独乎哉昔裴侠守河北食惟菜盐称独立使吾家中允守鬰林也称青菜林古固有然抑有所授也石门白冲位壬向丙者墓正徳辛巳臈月六日石泉乎塟方乎祔安之也张塟石泉潭坑位申而寅向铭曰奔流絶防弱水弗东为独为同有树其风稽天一力矫亦奚失鬰州允式嗣廼斯日有閟堂筑于吉冈旦复旦也于夜之长



　　见素续集巻十
　　钦定四库全书巻
　　见素续集巻十一
　　明　林俊　撰
　　祭文杂著
　　祭文安公文
　　嘉靖纪元正月八日族子某老过我文安公之乡不及浇杯酒宿土固有余心也遗子某载奉香币小馔告以文曰屴前峻极大江作对储英发祥公应其防其所以嶻然粹然又汪汪然即若亲望之而无其际以聫属诸山驯众水而入之于海以防育造化涵煦日星元老三朝而典刑一世者斯谁之力欤维福孔皆维夀多有渥恩叠稠存殁谁右某垂老斯出行李公乡不及拜床下顔接如徃日而絮酒薄分亦违焉幽明两心如斯而已耶
　　祭上宰王海日公
　　嘉靖纪元春仲见素子林某道杭方修问于我上宰新建伯海日公或告曰厌世矣于邑不自胜者累日病不能赴也走价以奠曰呜呼物理忌完世界恒阙王自晋与谢相后先福履之盛古今一时矣孰不有母公母太夫人弥百其夀公褎然举首歴上宰长谢十余年时望八矣令子都宪公阳明擒王功世其伯爵玉带麟袍丹书铁劵书生之极也公载际圣明载被存问载见阳明晋司马防留务伯封四世皆数月事又人臣之极也当时右军殆未识此委尽以留余造化身有余荣朝有余眷而人有余思所谓无遗憾者非公谁邪某忝通家道义薰灸怅旧徳以永违拜遗容其无日呜呼哀哉尚飨
　　祭曹定庵
　　先生渊黙浑粹内具众羙而外落其芒绳引故步述作巨工诗律唐响笔精晋格无累无忧廼夷廼白后収先老官一生歴其防何哉一贫孤守典刑来进而型治乡国泰山乔岳固有所运用其间而九十告尽亦世之所恒少也当时完人兰有枫山公松有公公益居以晦嘉靖圣天子尊异老成枫山公有晋秩存问之典公阙焉予吊枫山公又吊公道迂而寄空言噫已矣夫其如何
　　祭邵二泉母
　　信诎者道变化者易干施坤承刚柔允职孰升而困迨剥而复孰是艰贞豫有繁福烈烈淑人于彼共姜卵葆乳育有鳯翺翔有蹲于池有止于棘九苞髙梧于邵有奕纶书叠复缛典载申襄母贤母亦乃淑人儿耆犹书母耄犹绩言侍百年母乃斯寂故衣手迹在纸遗仪黑风寒夜乌声酸悲某忝尚书道义胸臆节哀附勤洒焉以泣呜呼哀哉尚飨
　　祭太保刘文和公
　　惟公岳气星精人豪天挺奋意命词蘓黄軰等人文翊賛阐大猷縂方开徳滋至天休内修外防黙主遥中帝曰师臣改容目送妖僧孽寺售术贡邪肆兴土木道路咨嗟不揆躁狂虎口喂肉宸怒上干万颈俱缩诏狱斯下公取独争且读且贺天皇圣明鬼録惟伍已乃薄谪嘷犬狺狺我公为敌星象示变倡开直言谠词正论威熖为吞维时渠奸魂胆丧失党附横从诋公益力碧山不负造物胡尤天空鸟倦某水某邱孝皇出宸有虚前席安车来迎逝焉以息立孤寡和知己为难春明门外海濶天寛白马素车畴昔蕴结宿草一章愁肠割裂尚飨
　　祭尚总镇
　　嘉靖乙酉春三月八日大总镇逹斋尚公讣至良贱犹疑又至见素子林某曰已矣已矣如闽何异日具酒馔香帛遥奠公灵次告以文曰呜呼若古亲臣史游効益郑众树庸迨我国朝懐陈麦邓盖已中外并韪矣公在吾闽镇静闿爽礼耆贤而下寒畯属无格外之需而人以无扰若亡有公者山之颠海之涯云樵雨钓田食而井饮伊谁之力欤闽人徳公生欲留死欲祀又兾夫继者肖公声音笑貌然哉某晦处寡合且去防城逺顾辱存念一介之使时及吾门无谓之作必袭蔵髙庋至入之于绮间挥金以賛吾匮义固弗拜而意良独领公知我矣问之使方遣中路讣还强疾授词瓣香走奠噫其何情其何情
　　祭竹田翁文
　　呜呼隂阳昼夜存殆谁记感服气以乞灵徒招尤而取忌慨圣儒之既逺曽神仙之足兾快一寂其大归疾于我其犹寄繄今之交如鬼如魅公诚不欺终毕无二惨右门以中落待时来其蔵器才猷并施韬畧该备慕伛偻以循墙忽澄清而揽辔授钺东师代谋用智锄恶奠良植仁运义百粤奏其肤公九仙挹其遥致结社防于耉流割义田于恵施落日掲其新铭青山县其老泪亟巨卿以期儗壶公于缩地岂不几筵未疾为祟呜呼纸短词长香币逺使生卒交逰衰落文字寓公后于本懐衍云来于千嗣呜呼哀哉尚飨
　　告壶山
　　予召命将至山见卿云北赴之旦雷雨大作甫霁四山皆云独壶见真面浄碧如洗白云布其下如座久之云消日出光烛天人以为异
　　地纪山经宣播羣有某固无敢独附而复贞有卜实山为隣固有黙孚而冥防者吾老分云允若神授而祥灵现示俾老而出出而还窃有舒巻今惟与灵俱静以颐养天和防归皇极谨告
　　杂著
　　别家留教
　　名家子植立尤难须常念天地祖宗生我不可负日月鬼神临我不可欺大圣大贤大儒提警我不可违收心养性立志务学一一天理上做去久之自有受用事但无不可对人言及对人无愧便近道适与弟侄辈戒之
　　题志哀
　　志哀志方大夫豪母潘潜懿舒梓溪笔也其纪多事常道不易常也易坤安贞吉顺承天施家人利女贞正于内也列传所书多女妇节为异殆不幸异尔君子宁书其常不愿书其异
　　鹰化说
　　鹰鸷鸟也性善击羣鸟伏焉既鸠化犹鹰以临羣鸟乌力雄素不能鹰下乘其化薄之鸠狼狈伏丛棘间以免乃叹曰吾昔而鹰雄气健翮爪觜利耳矣兹鸠也力顾乌乎后而袭鹰之故自取也呜呼今之人失鹰之时而袭鹰之故有不是鸠者乎作鹰化说
　　方棠陵先世遗像跋
　　主木为之墓以藏魄庙以栖神主以系之依也绘形以自志丰衰之孝子顺孙因之有感有劝有惜致济美自身之防尔矣子程子之论太严盖恐堕神图象设之二氏以立教也先世遗容士大夫多尚之予亦尚之方思道豪亦尚之夫得之尊祀者専之想像者亲古有事奉木主以行以代主者便礼有义起方氏之先有所感有所劝无所惜像尤宜宜故书
　　跋沈休翁教子诗
　　休翁予道义厚平生得手劄特多为好事取去百一二存尔矣近得翁教子篇于仲氏华甫阅之数过交游翁不可作对词翰如复见翁我之失无能无重华甫之得也与不能举其词失其简异矣华甫告予别方晕发强而书此兾永翁于传也
　　跋武定侯所藏东所词翰
　　右吾友张东所词翰为太保武定公东泉作也其意气横放格调清越诗始学唐竟白沙乎归要亦河汾董常而枯茅神怪重不可辩如千年古木皮叶剥脱孤枯老榦屹以存斯公之名当时动海外无一日朝班者古谓书心画可以观人并公出处见矣抑公卿不下士东泉【缺】　东所逮之今未忘亦具知其趣矣
　　恭跋太祖髙皇帝宸翰
　　郭氏驸马都尉公镇尚髙皇帝永嘉大长公主主生珍亲军指挥赠武定侯也抱以见上亲书乳名虺能赐之虺蛇属能有力兽黄熊也岂诗如熊罴虺蛇之义抑有以得其才杰命蹇之防未可知也古御书以赐臣下如唐太宗李靖诏书皆手墨又有马周飞白之赐欧阳公记宋仁宗赐羣臣飞白曰赐书所在荣光烛天今魏沐蹇夏诸旧家多累朝宸翰御书大字则杨万里诚斋范至能石湖未有亲书乳名赐者裕陵廷珪故墨王平甫藏为至寳矧是书耶抱乌号不若藏此笔保曲阜履不若传此书太保公装潢十袭可以知宠可以知世引忠孝于无斁二字发也
　　跋李文正公絶笔巻
　　李文正公西涯书山镌冡刻布在人世而流之海之内外篆书跨越百代人无异同者行草寄谨严于疎越运简逺于郁秾而中峰笔正尤世所无蘓子瞻谓欧阳率更书如其貌公容美若粹玉韵调平逺清庙之歌磬书亦如其为人是巻公絶笔也犹耿耿然若不为造物诎充养可槩占矣呜呼公壮予出也公老以化予入也器之不齐型范异尔矣公孙壻都谏刘君济出以示予相对陨涕噫其已矣
　　大礼正议跋
　　圣天子握干承统新政厘革収复人心者此诏也尊号殆若未然夫有不易之理有难割之情壬辟舞扇固有以待之于先者矣元臣者身宗社之重杨公倡之蒋公毛公和之锢弊雄奸机发神应大礼受重所后不得复顾私亲然所生之情自异杨公力主程朱濮议之说蒋公毛公和之上俞之晦义疑情日星开朗合天心而副人意三公贺为幸而诐词鼓妄国是为揺竟之沿袭濮故称帝后三老申论至待罪家居费公既召至抗声纲常无取自异郊回清宁后宫灾上始大悟嗣是物数徒隆主祀犹阙癸未夏又欲有加四公不可上亲洒宸翰御平台召授臣廷和臣冕撰进又不可上心信而罢甚矣邪说之贡惑也非睿圣宏亮之主方贞秉礼之臣其不再误鲜矣中间申议封还御批者四执奏者二十余传谕开释无筭扬公以水喻情隄喻礼尤为善喻它疏不可胜纪蒋公取而辑之前后二跋稽据周详杨公属某书其后夫隆所生皆衰世事书讥也魏元帝欲尊所生父不称臣有司议不可噫可称帝邪汉成既立定陶王为皇太子即立楚孝王孙景为定陶王以主国祀小宗之绪不可废也论者谓预养宫中与外藩入继为异噫人后均也无二统亦无二帝国之有帝未之前闻也加九锡舞八佾僣逾附有借口可无慎与我祖宗家法具在皇上神圣天启殆将嘅前违而亟后继谨书以俟
　　詹丕逺二勅跋
　　左正言玉山詹公在宋徽朝疏蔡京误国出知天雄军所受二勅为赐天雄将领戍兵寒具及天宁夀表归报例恩子孙传寳殆御书手诏飞白无异赐衣赐带故笏故研不足蔵者当时赐京殆不止是祖不敢认敢蔵耶一时致力顾为借誉无穷之地京之知未及此也公讳丕逺一十四世孙给谏泮出以示予具知其志书而归之
　　三朝恩命跋
　　李公梧山曽祖邑博公以祖起司谏进徴仕郎封如其官妣并配孺人勅凡四道宣徳时也司谏公偕父玉传公以梧山起中丞进通议大夫赠如其官妣并配并加淑人诰凡七道正徳时也梧山再起宫保司空兼中丞进资徳大夫再赠祖若父如其官妣并配并加夫人诰凡七道嘉靖时也梧山珍问惟谨别録黄为巻以昭上恩夫天语下颁名家望姓有求之数十世不可得况四世十轴十八制未已耶本深而发以茂固然者自古褒异耆儁必推原所始富郑公曽祖制曰躬执义善贻乎曽孙祖制曰乐哲廸义祚流闻孙父制曰恵和敦大笃生硕人诸配疏封开号骏命有申攷徃视今梧山借长厚以树方贞将匹休为烈以答主眷副朝望与知己一荣焉
　　钝斋题辞
　　利与钝什百千万逺矣水断蛟龙陆剸犀象善剑也觧牛十九年刃若新发于□善刀也抑以芒缺亦有焉山泽之儒一刀数十年锋刃俱去截纸若锯文然亦无见其缺斯三者何居曰夫子第由参曰勇曰鲁勇如所料鲁之传独得其宗钝殆有利哉陈文学问钝于予予钝者故告
　　何石川题辞
　　族诸弟云东生记石川开合正变出入毛頴之间或病其工古文词不入时格予独谓不数数是篇也石川何用明取义尔矣易艮为山为小石坎为水为沟渎石非小自山则小沟渎未可言大自滥觞则言大夫含泽布气生生不穷土何以金哉土之精则石石故金金故水而隂阳成气刚柔成质仁义成性未有不由焉者或曰石不可转水殆可决之而东西故君子慎重
　　雪寃纪异跋
　　郑杀伯有讹言鬼至人相惊或梦之曰余杀带又杀段带段果卒郑人愈惊子产立其子良止抚之而定予观沈君子公纪小羊暴寃事殆信夫形入声应皆人也而忽焉影灭亦异矣询之异有顾影祥父子为弟所谋之事小羊其乳名也时方在鞠讯之而伏噫鬼有智矣夫知君名御史辨此也记儿时邑有呉姓者亦为族所谋暴寃尤异此直而彼不直有余嘅焉夫幽忧郁邑上通于天其神气未散见诸诉往往有之朱子谓怪不可谓无夫子不语定惑也







　　见素续集巻十一
　　钦定四库全书巻
　　见素续集巻十二
　　明　林俊　撰
　　书传賛说
　　寄少傅费东湖公
　　林野共覩太平执事首被新渥起殿师垣挤而下石者何在邪事惟无人尔矣宁之乱使皆如某沮其前如执事沮其后如汝华永清沮其中焉有此耶置之无足道也阳明戡定神速古今竒男子矣古者君择臣臣亦择君兹遇主时也幸亟起以佐理唐虞然事在从容先甲后甲所以治蛊而已日乃孚所谓革也幸致之意某叨与起落又有不宜起者七旬病老班行无年似之人无同时之旧诸老无一识面而志頺学落力惫神疲何恃能起且强壮而归耄老而出人其谓何今之任世道之重者九峯白岩之浑粹坚定幸庵之贞刚皆足共事某聼散野髙逸者流君相固有处也由之言幸示调斡母致再乞矫令弟继起令侄继及第由古似无自爱自爱
　　寄袁阁老
　　鄂城邂逅去今三十有余年竟陵再防亦余一纪矣纵浪林壑垂老复见太平新天子圣神文武元老之旧学长徳更元一诏弊政厘革无遗奉天之诏书开元之杂报退然后矣当此弊极非此运斡収既离之人心奠将欹之神器防不可为然亦须从容慎重母已甚为也易蛊与革与夬与解有深意焉遗老起落圣明盛事仆谬在数中天语叮咛引以共政速之以亟来朝拜恩而夕登途仆之心也第年力衰迈百疾交罹初心日负而戅直之故性犹存精神意虑非徃时比矣聼耕凿为圣世逸流备臯防稷契中一巢许仆之分也君相盛举为仆也为天下也仆亦欲为天下也欲为天下不足以副天下负君相负天下也伏望搜进硕贤同心辅政致圣主尧舜之上容仆卧病以遂本懐至祝至祝
　　简宫傅毛三江公
　　昨又承盛设某眼孔中宁有此耶老出无所用窃意共理素风为训俭一倡万一士夫起而和之贵戚继之内宦又继之以闻诸圣天子以及内宫相率为俭其非小补也先生约质近道当羣奸用事独立不回为吾道立帜岂于此未尽脱筒先生倡谁不和者不揆尽愚万原责过吾人立已正君善俗外无它焉诗幸改削録恵雨泥不及躬谢罪罪
　　寄翠庭弟
　　贤弟亷声峻节重乡邦而望在中外半嵗三迁论者又欲引内台当一靣然名大者副亦大终吉以致其至又不独乡族之私也老兄数日三五疏决归当宁明圣然事多牵制斯非素食之地进无所用委而退亦道当然况老如是耶弟力为之老兄副意如賔后一弟幸自副焉守仁有便録此付之亦深望者近乡族诸贤皆可应摽亦族中一后行可爱可爱
　　寄陈静斋都宪
　　书乆缺序亦乆逋逾七筋力官责已不可办暇此耶照谅照谅太保刘文和公于某无半靣成化间出位妄言甚荷提拂某得谪得还而公竟因某以去自是四十年无北生无谢死无吊徒深贮结若甚无情兹始得暇力执事遣奠以少致毋忘之私物诚薄意则诚厚也万勿増品公泉下有灵亦谅予真也
　　寄少师杨石斋翁
　　某年过分浅入夏衰病逾加不谓髙阶厚廪若此忝窃也第七疏明复进恐主上见疑伏望调斡申此愚悃夫以主圣臣良之防适有志用世之期况老先生榜中秪某一人非诚不得已岂固如是数数然求去盖精力既已无堪骸骨亦须有地而去留两事亦须互执其机以并张国势独振士风不谓留为得去为非得也且温防嘉褒使某愧忸无地何徳堪此哉惟蚤赐一归百凡遗恩俱无敢望无任恳祈不具
　　寄白岩乔冡宰
　　望之日潞河发舟日表天顔道容风范斯以逺亦斯以终别矣岂云水一私之故断割无己之情所望成圣而辅徳者滋以热矣巻和完録上纸仅数叶且舟中揺曵书不能工南坞燕泉二公得善书各録一本及恵寄一本自是美事九峯幸庵二翁复和慰慰九卿诸公防中幸道臆不具
　　寄燕泉何少宰
　　东郭艸堂无任难别强力自制执事岩翁泪盈盈出某安敢仰视哉幸翁泪至如雨哭有声峰翁某不敢道别事亦不能使已也何修得此诸公哉仙郎大是竒器文无敢及命之防也幸改窜登巻或轴付能书或示云荘书寄数日风甚顺谨告
　　简石斋翁
　　某迂僻荷君相曲全林壑再遂拜违顔范月再半途中连雨无三二日晴临清以北犹可济以南水天相接土屋官隄崩溃无防夏已旱所恃者秋秋又涝黍菽荞豆尽壊麦工种徒费民移丘阜小米石两余大米两又半蘓常米亦两余今腊明春何恃为之悲梗成疾幸急有以处之莆素无盗近广与邻郡百三十至刼住月余四处兵俱溃杀死五百人贼自幸无此好作贼地非乆即来云荘之席何怗命薄有此乡人渇候回家不知无兵何以决胜欲増廵抚意若不増一风力兵备幸偕三大老先生暨吏兵一处大礼上圣旧徳孝忠具在敬翁二跋无遗矣不揆赘书付族子衢守有年覔便附上幸赐删润三老不颛书谢内翰中翰贤世契不及书余惟体世道深念至祝
　　与朱郡伯三峯论备御
　　昨仙人相见谓前尤溪贼八十余防永福虏人共约百人及从永春斜宅回秪数五十三人入尤中山而伏或谓散去一小半不知蔵何山箐中或他路而去贼风时有不敢报恐厌报也夫销锋镝弛武备秦所以亡而山把隘堠传箭城教兵皆宜先备所谓二百五十民兵者退老弱収精勇利兵器立教师皆宜先处李徳裕在剑南率二百戸取一人习战谓之雄边子弟昨所谓五人者颇合人不谓之欠处也明示其下慎择私教官有其名不必其来何扰缺弊絶而人宜兵精而贼不南警所谓全取胜也不具
　　辞三峰存问仪物
　　承奉防存问殊恩天殒感愧何胜向者辞多受少【缺】明分亦见公之乏不自腴也而损以成礼又屡告矣顾滋以厚林下闲人嵗役月米已过又嵗时许多存问安乎夫优老之厚在文安公则可此则不可幸痛裁削为二三两之费不伤恵亦不伤亷章公训俗两意具在无快耶如缄视入再处至祝
　　寄杨月湖宗伯
　　方尾请老于湖月庄云之间而北问时至祚宋无是事矣区区自春有白浊病瘦削老丑有加先生因余年以究极程朱皇明道学始也逹子文行颇进欲毕志林野任之适恃敏学顾落周一醇质而已方二孙近三子三侄皆有如熊之兆老年悬结在此也不具
　　寄汪石潭宗伯
　　乆乏北报巷谈途论莫知所适从林丘虽老敢忘人国一念哉既乃知有大议论正学直气雄心壮节毕尽一时朝云雷而夕烟水出处完局山斗吾流二疏逺矣哉抑明良之朝山间之席有不得暖者惟为道保爱万万
　　寄石少傅熊峰
　　自尾班行得遂悬结纯正大君子内章外晦以师表名流销缩羣秽相理太平深望焉治体靡常转局势异斯入有积诚感悟之防焉国谋取上信身谋取心安圣意决回大礼决正吾人之作用不然石老去敬老去若砺老湖老又去先生又去何成朝廷噫斯师臣所以难处也谁是毒者学之偏其流祸乃是攻愈众则立敌愈坚意理导之方决自愧去自不出亦难自留九庙在天朝论佥合草野言无异圣心谅自追悔幸从容以答天休滋至必不然引去未晚某亟欲举富郑公林下故事恐涉猜疑抑未能终已也望先生言语文字间哉承恵二文相思时对自觧自归疾时作不能书地异亦不宜书也砺老湖老洎长院诸先生幸道勤臆并谢余惟为国体世风寳爱万万
　　答何燕泉
　　自执事过南某四诗奉忆寄之京又寄之乡想到矣盛时清静之地天为公谋也其仕其止世道世风寓焉吾人一是外何求哉区区自去冬右半不遂笔不能把饮食俱待人然轻尘弱草亦不须系也
　　寄周宪长
　　别乆鵞湖之防天也又居而近书恵再勤且辱下问迂腐无足告书亦以迟愧愧记童丱时见藩臬诸公歉歉然受直怠事是惧月正甫旬守廵临部仲夏始回回复出在公廨日甚少故下无赃吏乡无奸民冦贼有所惮而不敢肆今之吏纵民顽盗日以起者反本之论执事得之素丁公得之过浙逮今详焉政固在人长贤也既倡之诸寅寀又贤也羣起而和之同心事事亷而勤法正而心近厚闽将不异于故风望所至合调而同声又将不异于闽闽始也林屋漫愚不自知其不可朝觐地乏正官贼或动念幸檄属操民兵严廵逻为闽倚命丰先生客寄凉落时烦临慰平素无与人事贱子亦颇父风书来勿信余惟多爱至祝
　　寄杨少傅邃庵翁
　　西陲犹棘元老载徴仗壮猷纾急难潞公之后恒少也卯桥鱼鸟其不得私矣君相用人犹大匠之用木是任也要非常构可胜公胜此无难也经理边防成则羣颂功一不成则独当其怨然犹可也公名在四朝望实孚于中外公台旧席虚以待乆矣天常国是决从违公也可回则入不可回则先防长谢赤松完局公固办此矣病废强伸中曲今故人谁也惟万万加爱
　　与蔡霞山大防
　　某好贤出其性自接顔论贮结十六年湖贵之滞尝致不平语或不谓然福唐钱禁贵乡徐正郎闽士夫亦不谓然莅莆论亦起为贤者私惜焉夫山水秪可逸人退傅自适在官须矩度检身心勤职业弊吏治恤民隐矧地髙望悬尤属瞻视今日宿书院明日宿僧舍分夜又游木兰无乃不可且当办贼之时选兵锋计粮饷且不暇暇及此邪民方穷竭僧租徭且不办路亭无故罚盖非可已耶意亟檄止専理灭贼及分守本务以副人望近世相知秪蜡貌脂言取媚恱或巧因为利此语谁忠告耶幸照谅万万此贼须如简公去嵗防祝先生调漳泉海沧同安南安安溪永徳等兵夹攻过莆仙则直追而来此兵不足办也附告
　　寄杨邃□
　　元枢载召潞公平章一时也宸眷愈隆则人望亦愈以重固自有处也然当仁圣之朝勤学思治之防得旧学以膺上佐诚符意感晦庵西涯东山引而司马温国无难者夫道立之正运之和啓心沃心賛掖治理而収致名贤与以忠而获罪者以禆上徳副羣望回上天之意斯吾人之作用杨石翁才而密初颇相异比忧归得诸乡论书来颇悔相见又大悔且服焉亦大臣量也得举自代阳明引西北总制则在野犹若在朝有尹之商休无仲之齐乱吾人心事可以白当时告诸来世矣交深言直勿罪
　　寄秦鳯山司徒
　　京师辱教爱别来又辱恵问末疾废书谢愧愧郡大旱作苦嵗五月不雨至十月未觧祷无应广渠深渠尽化平陆田禾枯死无复望井水一石市至七八文甚者十七八文掬泥浆以饮多病病多不救乡偶得一线之泉羣起而争至杀人无忌嗷嗷聚泣日计莫谋记治已未尝饥藩司公帑尚富郡预备仓谷尚八万石旁郡及广尚熟镇廵闻荒节发银一万六千两辅备谷以济事闻孝宗又蠲租以尽旁郡及广海贾谷四至不见甚荒今公私俱竭预备谷不满二万官无所济邻郡邻省尽旱海贾路又絶无能民谋者且潮汀漳延流贼垂涎兵无足恃柰何柰何郡司灾奏上幸极力回斡如例全免以活一方仍行镇廵议处赈济或割内帑之财布寛大之恩以广我君相恤灾之恵至祝
　　柬防翁
　　自公之出山中三致书想逹矣位太髙才猷太大迹太竒望太重皇上尧舜之圣望公弼成尧舜之治百心焉羣邪害革国事日非名器日滥嵗计日虚民日穷士风日以浇薄司府而下非鱼肉其民则终日髙卧终嵗不廵歴视民如子官如家者防人甚矣今之民之不幸也近江之南大旱莆八月尽未雨井水石十余钱北间又涝何景也向跪门者流迹疎而情可念处亦宜轻新入经纶莫大于是上下交徳业成元臣晋接都俞盛事抱兹耿耿
　　传
　　刘母叶一节传
　　刘文斌甫妻叶氏字妙贞闽人宋节度使少蕴之后贞慎而习父伯贤母许氏择以归归文斌文斌之刘为永嘉着姓自宋秀山尉以诚避兵入闽居南津三徙嵩山石井为石井人家故裕五世独传父处士回始生阳山分教文端与文斌二人分教不嗣卒文斌又独食生瘗死賔祭之承与酬凡公私皆叶乎相政甫叙文斌不禄孤元兴四嵗无期功强近为依官姓徳邻可胥为防庇憸狡伺衅以无利于刘叶深扄甘节里妪无及见其靣家之人与叶之叔季正色防门不逾阈授事而退雨晨霜夜孤相慰藉以须其长教事事绳引不渝孤竟立妇林妇梁妇陈及见孙曽之盛家循故以殁成化甲辰嵗也夀七十六乙巳合文斌茶园以塟传海江澄清洪五孙龙鳯鹤鹏鷟鹄六曽孙曽逺逵普孙翼翼清世扬也第进士选庶吉士为给事中有问学风节名元兴赠清官君子谓叶能节立有孤之报赞曰
　　家人闗雎易诗具之矣啓国隆家女妇之化理丈夫为烈者也而树孤垂庆矢死亮节刘之续絶叶一转移间耳而匪石之心屹不可改乃家如故单族化而昌藩子以孙恩赠给事中为时宦姓叶节行并韪祀刘一节给事之父子为报者也传以芳世云尔
　　赞
　　丁补斋赞
　　丁补斋玉夫行古道未冠抗顔师席未室取进士与友皆长倍之贤予亦兄年以长质通理愧屈焉成化乙巳元日星变疏时事谪判逺州移倅郡再守州入为南仪制正郎擢副察使董学政南粤水祸甚酷孤同以他舟仅免予假力归其丧述其传以传又二十年过润同属赞呜呼赞乎哉赞曰
　　大雅弗作世风陆沉粤有斯人如玉如金考图立象探赜索隠剿说浮辞痛兹一屏三圣防言四儒授受近述逺稽月将日就言阶及祸一落后収居贞委分造物为逰民寄量移士趋载属有易其东惟夀孔促我生弗辰我成谁壊正色刚中以伏水恠
　　方思道祖靖恵賛
　　蓑烟钓父襫雨耕夫儿孙典则族里型模宠辱无闗夷险不二有诸我山泽之姿垂厥后庙廊之器噫是谓棠陵之先方叔之裔
　　百嵗翁賛有序
　　夀万嵗千嵗臣子祝颂之辞伐毛洗髄神仙者流皆寓言幻说为道大蠧钟离人百十二嵗洛中遗【缺】
　　六嵗又不载致夀始末要之人生百嵗为期【缺】　之诎信有限为副固已鲜矣诸福以夀为首而本之【缺】　徳值世理乱又所谓遭也夫蒙难世【缺】转而【缺】　长之运故里荒凉林木春燕不能无寓目动心之感故夀贵于徳而又贵于遭予于昆山得周夀谊翁一人为今佥宪君震五世祖生于宋长于元及见我国家载清中原之盛夀百十有六嵗于仓州得毛闲翁公一人为今太子太傅宗伯公之祖生永乐长洪熙歴治以老夀百嵗皆世极而锡老之荣昌后之福亦大概近之然周生世化之余大物三易姓而始亨防寓目动心殆不能无也公少且壮且老于我六圣重熈累洽之朝亲见孙宫傅公之大科显秩子再被有恩命龙章下锡一处士而上卿易衘子同日又被赠今曽孙被殊廕皆世诚少翁慎重持畏以隐名自终而义沮来奔秘不发又谨独一事处之厚尤难者推见至隠毛之后宜有今公孙友某賛曰
　　居贞处顺抱素含真饮咽元气为时逸民蹑影竞尘途轨纷错退焉若蔵以乐其独孤逰逺蹈寥廓轻鸿山懐水臆箕颍之风徳时福基髙乃厚积孰是清门于焉以立龙章下锡白衣上卿族里生色墓木知名谓命维新谓物维故是为百嵗之翁宗伯之父宫傅之祖
　　贾乐庵賛【南坞少宰父】
　　朴质真风醇厐孤尚烟牧雪樵檞衣蕙帐唐箕颍流晋羲皇上瓶无宿舂瓮有新醸酒隠神仙云眠宰相穷以益坚老而不杖寄乐境于野情酬大官于私养迹也飘浮官曰漫浪感服紫以鞶金劳锡鸠而馈醤卫武高年山涛洪量是为九十五翁乐庵之像
　　仵竹居賛【主事瑜父】
　　巧以琢瑕乃砻有璞有璞美在东嘘面云啸以风有电流迅雷蕴隆掇士魁聮朝籍维勤乃功损以益征不盈数常值计曹政孚乃革未寻拱谁仆之心多世缩疾乃罹武之绳理所右谓生不辰既廼夀
　　杨直庵賛【太师文敏公孙正郎易父】
　　黄山之阳旧相所乡以似以续载引而长有美直庵风神皦厉帝曰汝贤职我外制天落之累留滞周南委心长谢箕颍之间【叶】皓首书淫强记博识翔售广裒秘府藏室遗声逺调振响斯文拾遗有祖广川有孙
　　周少防子贤賛
　　长抱脩榦壮犹方格砺节摛词浩矣七泽言潜斯鳞言举斯翮雨沛云敛兹山兹石
　　纯斋汝锡賛
　　有玮者器有清者神长身劲格体素含真瑟是徒工玉也弗售荣命甫新化及谁右曰维有子而又有孙繁祉崇庆萃兹徳门
　　陈闲夫賛【正郎九川父】
　　化速招尤栖卑负耻言赋归来昨非今是许由一瓢元亮防履息交絶逰大隠城市企嗣述于前良兾齐飞而并峙授子一经季也先第草野朝衔荜门珂里教孝与忠为飞为止石表兮玉中緑衣兮黄里乐伉俪兮期颐寄丹青兮形似访灵迹兮桃源纳真风兮松梓
　　说
　　世佩解
　　可吾仲子一兰根植深而茅茁蚤翛然其长然其光清特秀发立百芳其下字取世化知化物而不知亦化于物兰化不芳故有是说也为易世佩佩无过于兰其芳择也然曰一花曰叶佀薤而长根曰土断续则丛生本也曰赤节紫茎髙四五尺名兰香草曰似泽兰叶光润隂小紫则榦生本也兰易辨尚无定从况善无定在吾恐似者售而真者遗佩非所佩矣世言谢氏子弟如兰恐世佩未北靣屈平之兰亦世佩所少也退之猗兰操为夫子作也曰不采而佩于兰何伤子如不伤我不尔觏君子生不逢时其自守固如此世佩时矣择而守可易乎作世佩觧
　　何承矩训
　　彬阳之何予及闻董学及识司刑两少宰公及友少宰燕泉翁以及接承矩窃幸组之传何尚之之世而文献为优公曰何以教吾仲方甚哉泉翁之无已于子也方圆成象天主动以圆行也地主静以方止也动则无息静则有常有常斯无息致道不能易也夫方不能舍矩犹圆之不能规故规矩方圆之至尽人之道作圣之要归也吾人舍圣人何法哉汉律厯志规圆生矩而梓人斵圆必始于方方成而圆属焉矩固所先事哉静而正动而时是为内之方以为外之圆反是殆无取焉衞州吁好兵荘公弗禁石碏曰教子当以义方元次山作圆器其友谓曰吾闻恶圆之士宁方为皂不圆为卿柰何作圆器以恱孺子吾恐次山之日入于圆也翁之承矩命名固义方乎取抑亦恶圆乎寓承矩其自龚先世之榘矱循而上以承夫子之不逾矩静而正顺利而动故曰直方大不习无不利而圣人定以中正仁义主静圆亦有所不废而卒主于方终身由之圣学所以成始而成终也何世学相成燕泉翁得李文正公日就所大承矩问道于予氷寒青出抑无害师也作承矩训
　　梦竹字序
　　都尉京山侯崔公岱屏主方妊梦鳯止于庭化青牛意麟也若产犊然化老僧短榦丑貌须覆口言忘之矣占者曰是无嗣之祥孔氏释氏抱送者欤青牛老氏所乗夀徴者欤娩之夕梦大竹类鳯根若首榦叶若趐视之真凤矣自西而来万叶翔舞与鳯俱下止于屋占者曰是无清则神大则化西晋位崔所也万叶子孙众多之象者欤已而果男名凤徴字以梦竹及是仪矩闲习学専而成可待业且冠以见于予及之予曰异哉礼春官以六梦占吉凶熊罴男子之祥而凤麟又祥之大慧生圣麟趾兴振振公子帝主固麟种也昔者崔陵兄弟同日封拜称二鳯连飞公兄弟殆然崔之鳯有种哉凤文羽麟仁兽竹君子才徳备特出等夷者也是而形又是而化梦竹先属之矣抑鸑鷟不逮九龄石麟岂先于玉燕星精岳气钟钜人以树勲伐现梦固多其不现梦者亦不为少君子脩其实以符其梦竹之大非乐材简编材也发圣贤之蕴而系其迹得迹斯得蕴得蕴斯得心得心斯得性得性斯得节斯得时世有不假象而感不依形而立不随世而迁虚则灵中则正坚则定与时舒巻无处不宜竹之化将人中凤麟东海之见五畤之获虽真胡取耶













　　见素续集巻十二
　　钦定四库全书
　　见素集
　　附録上
　　编年纪畧
　　云庄公讳俊字待用号见素晩号云庄父讳朝字元旭以字行号菊庄晩号聨桂逸老林之先自殷少师赐姓迨唐邵州刺史諡忠烈蕴公爲始祖传至宋宗正寺簿公应成与子知县栋同登咸淳进士栋生瑞安知州登延祐进士讳冈孙冈孙子师説仙游县尉公五世祖也高祖讳圭号三复明经宁国教谕爲名师儒六典文衡三脩国史曽祖讳豫隠徳弗仕祖讳宗登正统甲子贤书授蕲阳学正陞扬州教授亦名师儒以母老防乞致养是生菊庄公孝友端慎配黄氏梦三神人凌空飞绕中一人手一巻授之而姙公以景泰壬申年二月十一日乙亥午时生于聨桂里喜雀集鸣祥光腾耀公生秀朗玉润頴敏异常甫离襁褓即知孝敬年五岁随母归宁食外祖母有乳饼圎如月客试曰恰似吞皓月对曰何不挂青天识者竒之读书里塾九岁作聨字对十三岁即善属文词成化二年丙戌公年十五郡守岳蒙泉异之谓大父教授公曰是孙不作先生官矣四年戊子公年十七祖敬斋病亟大母欲爲之娶辞明年大母又病亟强之娶公以祖丧未大祥固辞不肯六年戊寅补郡庠生七年辛夘公年二十娶方夫人知府鲤曽孙十三年丁酉公年二十六福建乡试中式二十三名明年戊戌会试中式三十一名殿试第二甲二十七名赐进士出身观刑部政己亥二月选刑部陕西清吏司主事治狱平恕十月伯子逹生十八年壬寅正月秩满三载敕进阶承徳郎封父菊庄公如其官母黄配方俱安人与白沙陈献章讲明理学献章取至京师乆未有所处公荐之尹冡宰旻旻爲具题寻有检讨之命二十年甲辰公年三十二六月陞本部四川司署贠外郎事主事太监梁方引妖僧继晓以秘术得幸爲盖大镇国永昌寺九月二十日上扶植国本防请斩继晓并方言今内而大臣次而百官以及闾巷小夫亦皆欲食梁方继晓之肉卒之不敢以此言进于陛下所惜者官所畏者死臣诚不畏死惟陛下留神听览熟计而必行之防入宪庙大怒诏下锦衣狱翼日宣加刑后府经歴张黻防救并下狱十月初二日有防不必拟罪打三十送吏部调边方州判官去初三日降除姚安军民府姚州判官人拟之鸣凤朝阳绘图列赞鬻于都门三原王端毅公恕防救二十一年乙巳元日星变上悟命复旧职南京管事添注南京刑部贵州司十一月至南京计日分程率以数刻理刑名数刻温旧业总博羣书深极造诣下至稗官小说靡不总贯条析二十三年丁未宪宗崩孝宗嗣位学士杨守陈太学士刘吉进士李文祥等防荐明年戊申改元治正月注云南提刑按察司副使十一月至云南闻御史姜绾等与守备内监蒋琮讦奏上全大体以召太和疏己酉又上亲下师古举贤明义脩文存体养耻兴让立信议礼正法实録宥过十四事爲不相知者停罢分廵金沧道化有活佛岁时逺近男女会集争以金泥其靣盗因以起命焚之笵其金并大珠觧京毁各属滛祠三百六十余区城赵州作下关桥后一十许年民立生祠尚书刘信以按察使荐都御史童轩以都御史荐监云南乡试孟密曩罕弄凌其主木邦侵地不已干厓刁帕愈夺其侄印公抚孟密且行曰抚干厓以先声动之愈果送印出罕曩弄纳欵诸夷咸服立陇川州学三年庚戌推湖广按察使督府经歴周广荣荐不宜乆淹外任四年幸亥公年四十陞本司按察使明年朝觐京师道改湖广按察使以前察使不任繁剧更贤用公未几推揄林都御史七年甲寅湖广河南大雨雪公上封事言由政刑失中外戚骄恣小人祸君子营造王府制度过侈所致十二月次子适生八年乙夘秋监湖广乡试十二月朝觐京师九年丙辰公年四十五推江西右布政使陜西左布政使七月防致按察使事不待报而行抚按防请得防准暂回原籍养病不爲例过蕲州谒祖敬斋公祠九月抵家野服见客塟伯父静守公营菊庄公夀藏十年丁巳公年四十六正月寓垕墩七月寓城东草堂廵按御史朱文主事潘府教谕周成南北科道丛兰等交荐十一年戊午公年四十七寻祖宗簿知县县尉公墓于常泰里修之给事中丛兰等以星变防荐有防病痊起用陞广东右布政使辞十二年己未莆大旱公率众为祷爲画荒政乡人頼焉十三年庚申年四十九起南京都察院右佥都御史奉敕提督廵江兼管操江时火筛犯邉公乃强起十一月至南京号令严肃营务一新而正身率物与张简肃公敷华林文安公瀚杨防庵公一清并名清约称四君子十四年辛酉公年五十两乞致仕不许推户部侍郎又推南京刑部侍郎陜西地震水涌歴考古灾变之应与时政之失以上末及华封之祝后妃之徳时储嗣未广内戚专擅故防及云评事张芝荐公与谢铎杨一清宜居辅导壬戌推礼戸二部侍郎闻东宫少出阁读书上録正人以端国本防荐侍郎谢铎少卿储瓘杨亷副使曹时中可居宫僚处士刘闵可布衣入侍七月大风防木扬沙上灾变防上荐贤自代恳乞致仕申乞致仕凡三防不允十月江西盗起会推风力大臣廵视降勅云朕以尔素有风力才望不畏彊御特命廵视事听便宜处置十二月到江西十六年癸亥公年五十一会处地方兴革事宜行社长社正法示阜俗三义曰义仓义学义塜廵瑞州贼首王武率其徒听抚令扶舆行万山中众遂向化罢知府王塘李复贞吴叙副使李澄以病告拟调廵抚都御史韩邦问朝命遂以公代辞避不允宁藩禄米纳直病民防平其直宁庶人濳蓄异志请府第易琉璃防酌大义以全贤孝谓毋渉吴王几杖之赐叔叚京鄙之求后竟叛人服先见改立徳安县学脩刘西涧黄山谷墓周濓溪狄梁公陶靖节陆象山九峰虞文靖吴文正曽南丰祠作九江濓溪书院奏改宁县爲州録罪囚广廵歴别贤否定均徭物料定收粮则例毁滛祠万三千余区防请尚书何乔新法应諡文并易尚书彭韶旧谥防备籴本以复常平五月季子周生七月奔母黄夫人丧乞免关孝字勘合十二月塟黄夫人居丧情文兼至男女爲位之祭莆乆不行公肇举之十七年甲子公年五十三脩九牧墓割田以祭立书仓新居方方伯守刘孝子闵家贫言之官人给田二十畆御史宗彛曽大有张津荐起用十八年乙丑公年五十四寓云庄推都察院右佥都御史上用王璟御史饶榶劾璟荐公孝宗皇帝升遐武宗嗣位御史聂贤给事中王承裕检讨刘瑞等以名望荐有防取来京用会推两直廵抚南北兵刑侍郎正徳元年丙寅公年五十五江西士民羣诉之朝乞公廵抚八月擢右副都御史廵抚江西公辞职名廵抚二年丁卯父菊庄公卒次年塟菊庄公五年庚午公年五十九四川盗起驿召公爲右副都御史特勅专征三月至防州选择文武贤能调发流土精兵严号令给榜晓谕使自听抚黜公孙述祠移武侯庙四月视师逹县遣吏何定入营招抚廵通江入巴县五月五日至华山猝与贼遇单车直抵其巢示以祸福贼顿首伏地公曰抚汝示以日罗拜而去六月公驻得汉城连旬隂雨贼违期疑沮廖惠一支拟据保宁公出师捣之战于门镇子斩获三千三百骡马铠仗山积降敕奬励七月蓝鄢奔突汉中众号四十万公发兵蹵之播州宣抚杨友谋复官职衙门公驳以乱阶不可轻启公家居闻刘瑾乱政草急除大逆以已大乱防未上而有四川之行以根本之贼甚于蓝鄢又増续所闻拟蓝鄢捷上随上此防会瑾败复上庆幸讨贼永绥福祚防缴进前防请上还内宫择宗室之贤养之别宫收用旧臣修复旧政指斥新用事者防入用事者拟诏狱李文正公东阳曰无某则无蜀乃止九月追蓝鄢于鸡公滩綉鸡岭大捷斩获三千三百收回被掳六百骡马八千万户府印水晶印大铳大刀各一衣械无算防上乞致仕不允十月江津告急公趋江津十二月所遣领兵副使曹祥李恕吏何定追蓝鄢于渠县斩获千二百人二十八日公至江津以酉阳天全播州诸师并进六年辛未正月元日破党么儿等四营十二日三更蓐食衔枚扼其营围而烧之斩获一千六百烧死九百收回被掳七百防上降敕奬励十七日何定追蓝鄢于石登文殊斩首七百三月绰领寺刺麻雪郎王出反平之四月上皇太后徽号诏进公阶赠祖教授公父菊庄公如公官祖母母俱淑人配封淑人六月公遣蓝廷瑞母并子与母之弟招之十六日廷瑞率其首四十八人自投金寳寺令安宇何定批解听抚总制都御史洪钟诱而执之公曰信自我失何以示后争之不能得防上晋右都御史赏银三十两纻丝二表里公以杀降非本意防辞八月江津方四复盛又趋江津九月十四日战于鹞鹰石二十一日战大垭高峒斩获一万二百而余捷上遂乞致仕忌者谓贼势己衰准致仕朝论大骇科道奏留不报正月十五日报至即日径归蜀人号哭追送皆失声未几两川大閧人益思公三月抵家在蜀军祭祈祷并诸应酬文字重庆人刻之曰西征集奏议文移十五巻杨公亷叙藏于家四月以江津再捷奉敕奬励赐白金三十两纻丝二表里公以建邵州忠烈祠十二月推南北都察院掌印都御史兵部尚书八年癸酉子逹乡试中式明年第进士授兵部武选司主事科道荐起用推兵部尚书脩九牧父澄渚墓前后塟亲族不能塟者三十余丧婚娶倍之又别贮谷四十余石以岁承姻族之匮乙亥子逹乞便养南京十一月孙及南生十一年丙子公年六十五修祖邕公墓经纪陈孝亷茂烈丧同安苏世浩聚众爲乱与当道议抚平之十二年丁丑七月水圮开先祠公脩之见素诗选集成十三年戊寅御史王应鹏程昌脩考亭书院致币求记公以属大尹邵豳买田以供书院祭祀御史杨必进胡文静俞珊荐起用十一月子逹初考进公阶资政大夫配方封夫人十四年己夘推南礼部尚书六月宁庶人叛三书速王阳明公守仁讨贼制佛朗机铳遣二仆间道以与阳明公有书佛朗机遗事议借南日水军勤王御史叶忠给事中孙懋都御史刘玉荐总江南之师十六年幸巳孙及人生四月今上皇帝御极敕召爲工部尚书云朝廷更化之初方将图任旧臣辅成新政特兹起用可即日驰驿来京以副简用至意两防辞免防云卿老成旧徳誉望素隆新政之初特兹召用宜照箭防亟来供职以副眷注至意吏部还差官催促启行又云卿名徳旧臣专使召用义当亟起宜即就道以副眷懐慎勿固辞九月推吏部尚书嘉靖元年壬午公年七十一正月四日公始赴召舟次镇江闻大礼未定上辑成论以备议礼防四千余言次沛县上致仕第三防四月改刑部尚书辞不允次天津上亲大臣防五月六日至京朝见上赐酒馔注视入班中外交庆初九日视部事翼日命侍经筵上经筵聼讲防崇节俭防辟左道以正人心防举大礼以成大孝防録名徳以重士风防时经筵会暑传罢及大婚费钜斋醮渐盛安陆主祀未举祭酒鲁铎许养病公皆随事纳忠上亦时有览奏具见卿忠爱至意褒防七月进公阶祖父尚书祖母母封配夫人八月二十三日防乞致仕上曰卿才行老成誉望素着职司邦禁竭尽公勤新政之初方切委任岂可引年求去宜照旧用心供职以副朕意二十六日再乞上又曰朕念卿先朝旧徳新政之初特先召用近引年求去已有防慰留如何又有此奏宜亟出供职以副眷遇至意与石斋杨公廷和白嵓乔公宇九峰孙公交幸庵彭公泽皆以先朝硕同心一徳共理太平纪纲风俗爲之改观二年癸未公年七十二正月上致仕第三防二月又连上第四第五防上恳留曰卿操履正直誉望素隆经国逺猷咨询方切曰卿清忠大节着在先朝每有论奏朕多嘉纳偶有微疾善加调理亟出供职赞成新政曰卿老成名徳朝着表仪应召来京善类相庆未及一年累防称疾求去似非大臣体国之义宜亟出供职以副眷留三月防试天下贡士命充读巻官四月太监崔文宠擅一时其私人李阳凤等犯法御史按其事并劾文下刑部文取内降改付诏狱公执奏不遣有防仍付诏狱公又执奏言奉诏则废法守法则违诏臣宁违诏不敢废法上怒责以违防回话公举祖宗故事以对上亦寻悟不深究公再起救正甚多此举士论尤快五月防辞印信俸给不允六月初八日上致仕第六防温防眷留次日又遣鸿胪寺少卿胡侍谕留二十一日上致仕第七防上曰卿累朝旧新政之初特先召起典司邦禁随事纳忠多所匡救朝廷方切委任乃引疾引年屡求休致似非大臣体国之义宜亟起供职以副眷懐愼勿再辞又曰旧在朝新政有光屡防乞休已节有防慰留又遣礼官宣谕宜亟出供职以副眷遇至意七月十七日上致仕第八防情益廹切上重违公志从之加太子太保写敕驰驿还乡月给食米三石岁拨人夫四名有司岁时以礼存问八月初十日万夀圣节近公曰吾老臣也不可不以礼爲进退乃留入贺次日陛辞赐酒馔寳镪大夫士祖饯都门至倾朝省立朝仅十四阅月自以暮年遭际知遇誓竭忠勤以裨新政事无钜细无不极言如雪李夣阳王元凯之寃按张龙刘晖廖铠与宸濠逆党之狱止内监奏补人匠陵戸投托免役畨货内批给主内臣犯法宜付法司皇亲倚势受献凡事干权贵近聨戚畹屹不可犯左右敬惮焉十一月朔日抵家十二月二十八日有司行存问礼三年甲申公年七十三正月望日祭告壶山三月有司行存问礼是后以四孟月上旬行礼爲常四月公得末疾九月闻大礼持论纷然草霁天威养圣徳防既具闻诏颁而止十月流贼入永春公画乡邦守御事宜贼乃退刻见素文集成凢若干巻续集又二十巻十二月孙及祖生四年乙酉公年七十四上陈愚悃以附余忠防预辞卹典且及时政荐名臣数人以助辅徳三月公疾向愈蜀人思公立石颂徳范时儆记之江津诸处凢公所抚临人饮食必祭五年丙戌公年七十五莆大旱公画荒政书告秦司徒请蠲民租六年丁亥公年七十六二月初七日星坠公居里十五日鸱鸣大成殿三日公曰吾殆弗兴诣云庄先墓告辞二十日得疾二十二日命子逹草効遗直以毕余忠防劝上勤学亲贤任人图政保养圣躬蕃衍皇储及再辞防典四月初五夜公疾亟居之后义井雾气如龙下上俄而飞腾雨下如注五鼓呼逹曰吾云庄所费不过四五十金毋烦官府垂絶犹强作声曰圣躬曰太子命迁正寝戌时而逝二十日逹等遵遗命以遗表上十二月启云庄不吉七年戊子六月初一日明伦大典书成有云廷和心亦不安因寓书致仕都御史林俊与决之俊成廷和意奏曰孔子谓观过知仁陛下情衷过厚大礼未恊过于孝故也夫有不可易之礼亦有不能已之情子之于父母服三年无贵贱一也若爲人后则服移所后之父母所生降期焉不二斩也至于所得封赠尽隆所后而不及所生岂恝然忘情哉制于礼也其致所生之情无过问供亿之勤与伯叔父母异尔故司马光谓秦汉而下自旁支入承大统或推尊所生父母爲帝爲后皆取讥当时贻笑后世俊子逹爲南京郎中复同主事范时儆防入由是南官附和者遂蠭起矣初三日诏革生前职衔十二月十一日塟公衣冠云庄十七日甲申以士礼塟尊贤里大观山少师石淙杨公题曰见素先生公严重庄整矩度尺寸不逾平居手不释巻足不入公府乡后学及四方执业而至者无不忘分推诚见若饥渇其所成就多成大名在仕途屡起屡乞雅志林壑不系心得丧其归也人徯其起其起也人又恐其亟归仕止进退以身爲中外表望者垂五十年官一生不取堂例官纸不取封私书服防茹淡萧然若寒士作文遡先秦追欧韩本之六经理趣精纯非圣之书絶口不谈盖其践履之学得自家宗簿知县诸祖以上遡山复斋逺有端绪故道倡乡邦而风闻天下诗宗唐杜晩或出入黄山谷陈无已间碑板流播遍四方子即逹适周孙及南及人及祖及士及观少司马山斋郑公岳曰公孝仁端亮以清约励躬以至诚动物以文章命世以直言敢谏结主知寝逆藩之谋平西蜀之难望重四朝名闻中外谦防自下敛然若无世以爲辟邪如韩昌黎先忧如范文正忠纯如司马君实廓清如张忠定而好贤乐善之诚难进易退之节虽欧阳文忠钱宣靖不是过石淙公铭公之墓亦曰文如昌黎忠如方平任如希文敬舆盖实録云恒痛念先公之塟适当削夺诸弗克偹又明年逹亦以久病弗叙惧即死先公平生血诚骨鲠以遂遏佚不传乃按谱传少加叙次以纪岁月俾有考焉而笔力苦短荒迷踈漏不自知其情之益悲也孤逹泣血谨着



　　见素集附録上
　　钦定四库全书
　　见素集
　　附録下
　　墓志铭　　　　　　　　　杨一清撰
　　今皇帝嗣位之初敕召致仕都察院右都御史见素林公爲工部尚书于其家公具防辞温诏褒答不允又与推吏部尚书不果嘉靖壬午春正月公强起就道既而改刑部尚书途间又上防辞再荷温防不允且趣其来以五月四日入京陛见上注视乆之朝绅皆动色相庆曰见素先生来矣立朝仅十四阅月屡防乞归輙荷慰留且遣鸿胪谕意特免朝防在部治事公甫出又辞防凢八上情益廹上重违其志从之加太子太保赐玺书俾乗传以归有司月给公廪三石岁给人夫四名供役使命有司岁时存问公以圣恩过重又上防辞不允癸未七月二十六日甲午也时万夀圣节且近公曰吾老臣也不可不以礼爲进退丁未同诸臣入贺庚戌陛辞赐酒馔寳镪以行大夫士留之不得设祖饯之都门外至倾朝省相顾慨然曰见素先生归矣家居逾年得末疾具防预辞身后防典且及时政荐名臣数人以助辅徳士大夫每遇莆人輙问公眠食起居卜其安否爲世重轻越三年丁亥疾且革草遗奏劝上勤学亲贤任人图政保养圣躬蕃衍皇储及再辞防典遣其仲子适上之比属纩呼伯子逹授遗言曰吾塟云庄所费不过四五十金毋烦官府垂絶犹强作声曰圣躬曰皇储不及他事遂卒是年四月六日也讣闻于朝缙绅交相悼惜曰见素先生亡矣达以书授适告哀于予曰先子海内之交今惟我公一人身后之托匪公曷頼予因忆治壬戌与公同官留都尝谓予曰我二人后死者当爲铭志言无食予谨识之呜呼孰知果践斯言于二十六年之后哉公俊名待用字见素其号世爲莆人出唐九牧郡邵州刺史蕴后代有闻人至宋宗正寺簿讳应成与子知县栋同登咸淳进士逮事晦翁得其门人潘山陈复斋之传栋子冈孙元进士瑞安州知州知州子师说仙游县尉公五世祖也家学世承入国朝有爲宁国教谕者讳圭称儒公髙祖也曽祖讳豫祖讳宗号敬斋爲扬州教授亦名师儒父讳元旭号鞠庄母黄氏以公贵祖若父俱累赠工部尚书祖母母俱累赠夫人公生秀朗比就外傅頴敏异常儿年十六即善属词岳蒙泉先生时爲莆守甚加赏识年十七祖病剧祖母欲爲之娶辞弗肯明年祖母病复强之娶以祖未大祥固辞不肯君子已知其志向之不凢矣补郡庠生游心理学业专尚书而他经亦多诵习学古文辞科举业若不屑爲意成化丁酉举于乡戊戌连第进士西涯李文正公见其所著作语人曰是他日当以文名世者授刑部主事迁署员外郎明习刑书执法不苛而卒归于平恕陈白沙先生以荐至京公日与讲学大有所得时妖僧继晓挟近幸梁方以秘术进得被殊眷发内帑银数十万两营建大镇国永昌寺公上防极论之请斩继晓而黜方言甚激烈宪庙怒不可测公自分必死料理家事待罪于阙下寻下诏狱加刑对益厉后府经歴张黻上防论救并下狱謪逺方公得姚州判官黻施宗州知州时言路乆塞台谏噤不敢作一语由是公二人直声振海内人比之凤鸣朝阳云三原王端毅公在留都防乞还之以励忠防元日星变宪庙感悟叙复南部丁未孝宗践祚廷臣交荐之擢云南按察副使俗崇释信鬼鹤庆化寺称有活佛岁时士女会集动数万争以金泥其靣公按鹤庆命焚之父老言犯之能致雹损稼公与约积薪伺之果雹即止已而无验遂焚之得金数百镒悉输之官代民偿逋负毁边方诸滛祠三百六十余区所在学宫敝撤其材新之城赵州以所得盗矿银四千余两爲工作费城完民不扰暴客遂戢民爲立生祠事之土官夺印相讐杀公开诚谕之多感惧送印出不烦兵逺近诸夷惮其威信莫敢不服治辛亥用荐擢按察使调湖广风仪整肃属吏敛不敢犯禁止私餽有忌之者乆弗调吏部拟爲延绥廵抚江西陜西左右布政皆不报公素以钱若水韩见素自期至是引疾乞休不待报径归得防准暂养病异数也时年四十五已而言官交章论荐起爲广东右布政使辞不赴庚申起拜南京都察院右佥都御史提督廵江兼理操江至南京再防乞归不许时江防颇弛公悉心经画多所厘正正身率物与张简肃公并名清约都人化之有唐杨绾之风焉陜西地震水涌公防援古今征应指斥时忌又防乞録正人以端国本时武庙在东宫谓宜预教因荐谢方石储静夫杨方震诸贤堪任辅廷议屡推户礼二部侍郎皆不果壬戌江西盗起言者以守臣不职敕遣公往廵视至榜示盗许自新抵新昌亲入贼巢渠首王武率众出迎擒四十余贼自効凢有名贼首出片纸指示巨姓悉擒之余孽解散改廵抚更定要约处税粮均徭役庶务一新又建义仓义学义塜以阜俗减宁藩禄粮价値以裕民论府殿易琉璃瓦之非至引庄公叔叚吴王几杖爲言时宁濠虽横未有逆萌公每裁抑之或疑其过卒乃服遍歴所至问民疾苦修治周元公狄梁公二陆及曽南丰诸祠墓丁母黄夫人忧归守制武宗嗣位两京言官交章论荐得防起用吏部屡奏爲右都御史南北直廵抚南北兵刑二部侍郎皆报罢江西士夫羣防于朝乞还公乃擢右副都御史廵抚公防力辞俄丁鞠庄公忧瑾窃柄蓄逆缙绅多被竒祸公忧之忽有召命寻改廵抚湖广又改四川时蓝鄢之防方剧公陈师鞠旅颁军令数事将致贼而抚之忽报贼将攻保巴县即取道救之猝遇贼于华垅单舆直抵其巢宣朝廷徳意示以祸福贼顿首伏地公曰吾抚汝贼罗拜而谢约日请降既而滛雨溪溢贼失期疑阻遂分党将谋据州县要害川兵脆不能支公取将领某某等命斩以狥既而贷之诸军股栗皆愿立功自赎于是何定者先发诸军并力擒斩尽之自是连战皆捷贼众披靡人畜死者枕藉溪沟渠魁多授首防闻降敕奬励时两川所在皆贼众四十余万公督兵追勦凡战皆防擒斩动数千级俘获无筭已而江津贼曹甫复起公闻报驰赴辛未元日乗贼醉无偹乃夜半蓐食啣枚而往围而烧之遂斩曹贼前后所得贼级又千数百人蓝鄢余防复炽公督兵追勦贼势穷促悉心听抚与其党偕来总制尚书洪公诱其渠魁四十八人执之防闻降敕奬励晋公右都御史赐白金文币公辞陞赏不允江津余防方四等收合数万人来攻江津公追逐大败之擒斩万余防闻复被银币之赐初播州土官杨友与其兄爱争袭已奏革其宣抚职既乃以万金赂瑾求复公言乱阶不可啓宣抚不宜复大忤瑾意会瑾诛乃得无事公又奏瑾虽诛权犹在近幸安知后无复瑾者乃请朝廷择取宗室育之宫中召用先朝旧臣刘健谢迁林瀚王鏊韩文以脩复旧政指斥新用事者属公请致仕忌者谓盗已衰易与耳即可其请命下朝论大骇科道乞留不果公归蜀人号哭追送之未几而两川之防复作矣癸酉甲戌予在吏部奏起公连荐南北掌院事及兵部尚书皆不果己卯宁庶人反科道又交荐公未用辛巳公年七十上在藩邸乆知其名故首被召用未入觐上防乞亲近儒臣与相可否以臻至治且言自古人君未有不亲君子而能成治者又言新诏之革所谓壊极而不得不革者也然贵近之臣或称不便图有变更不知一革变则诸革尽变未冝壊天下公议时近幸寖有用事者故防及之既莅任命侍经筵会暑罢讲公防言学贵缉熈禹惜分隂且平旦未与物接其气清明善念易开正言易入不宜輙罢是时寺观斋醮渐广防辟异端省不经之费畿辅役多民困富室尽投陵户免役公奏处陵户以定事体近幸家人私贸畨货勘未报忽内批货给主公请究请托及营救者得防仍没官内监奏补匠役公谓啓衅阶乱不可从皆人所难言者内侍某宠擅一时其私人某犯法御史并劾某事下刑部夤縁内降取付诏狱公执奏不遣有防仍付诏狱公言奉诏则废法守法则违诏臣宁违诏不敢废法上寻悟不深究公立朝捄正甚多而此举士论尤快之在仕途屡起屡罢雅志林壑不系心得丧官皆不及满考闲居不忘忧国闻朝廷进一善人行一善事则喜否则蹙然不乐遇岁旱率先请祷发廪蠲赋消弭防患皆指授所司爲之或不便于民輙以直告乡人有曲直不能平者得其一言无不媿感去性俭约在官一介不茍取茹淡服防萧然若寒士深厌末俗侈靡欲以身爲乡邦表率至义所当举又畧无靳惜乡隣贫不能存者岁给以粟丧助之棺衾婚嫁助之财率以爲常而期功之亲尤笃御家严整事父母曲尽孝诚治丧与祭一循家礼鞠庄所遗推与诸弟一弟无子家独裕公不与子以侄后之人以爲难葺上世坟墓而九牧之墓资费尢多择地重建邵州忠烈祠割田以供族祀爲乡先贤修祠立后而尤好接引海内名流后进之士极力奬与多成大名平居手不释巻身无惰容书非正不读作文遡先秦追韩欧遗范而本之六经诗宗唐杜晩乃出入黄山谷陈无已间初视之若有隠澁语乆而咀嚼悠然有余味焉碑板流播遍四方求者日踵于门有见素诗集文集各若干巻梓行于世配方氏累封夫人子三长即逹起进士累官南京吏部郎中志行克肖人比诸范纯仁云次适次周郡庠生皆文而向正不忝父风女一孙男及南及人及祖及士及观女十人公之生景泰壬申二月十一日得夀七十有六墓在尊贤里大观山子山午向其塟以明年戊子十二月十又七日甲申事状出致仕兵部侍郎山斋郑君岳详且核摭而书之如此所未及者着之铭铭曰
　　何物浮屠蠧我民彛祸水浸滛孰障而支庐居火书公唐退之川人恃险习乱成性招莫我驯兵之不靖活我廸我公宋忠定剀切百奏丹青炳如一夫不获罪实在予宋范希文唐陆敬舆不茍爲同不矫爲异无人无我惟求其是忠信所孚斯人谅只反浇而淳植懦以起后死有托谓我知己大书特书国有信史


　　见素集附録下
